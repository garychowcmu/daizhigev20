全辽志　　（明）李辅等 纂修 

　　●目录 

　　叙 
　　凡例 
　　卷一 
　　卷二 
　　卷三 
　　卷四 
　　卷五 
　　卷六 
　　后序 
　　校勘记 

　　●叙 

　　校印全辽志叙 
　　全辽志叙 

　　○校印全辽志叙 

　　全辽志者辽东志第三次之续修本也何以明之辽东志始修于正统八年成于弘治元年续修于嘉靖八年成于十六年卷首冠以始修及重刊诸序而全辽志悉取而载之此即续修之明证也嘉靖四十四年巡按御史李辅病旧志舛讹脱落乃开馆编次越六月而志成观其凡例于旧志纲目多所更定大异于前次之续修故易名为全辽志此又可考而知也辽东志与全辽志俱著录于明史艺文志所称李辅重修辽东志十二卷即今本之全辽志卷首诸序仍用原本读者不知细检故以重修辽东志称之非别有一本也辽东志传本甚少清代诸贤于全谢山外罕见称引惟全辽志则以钞本流传海内各大藏书家多有之近年沈阳王氏在旧京得一明刊蓝印佳本当为初印北平图书馆亦藏有明刊本合以日本旧红叶山文库所藏盖有三矣辽阳袁氏在旧京购得钞本余尝取与大连图书馆覆钞红叶山文库本互校之始知其职官一志大连本尚增多于袁氏本江宁吴向之先生又以所藏钞本互校则又增于大连本者甚多例如巡抚袁氏大连两本俱讫于张西铭而吴氏本则增魏学曾以下十七人又如巡按袁氏本讫于李辅而大连本则增李叔和一人吴氏本则更增蔡应扬以下二十八人又如镇守总兵袁氏本讫于佟登而大连本则增王治道一人吴氏本则更增李成梁以下十人其中如李成梁凡两任总兵吴氏本录至李氏复任时止其它分守分巡兵备诸道及诸职官皆递有所增大抵袁氏本为初修故录巡按讫于李辅其后则有数次之覆印每次覆印则递有增益据铁岭李氏谱系万历二年甲戌李成梁初任镇守辽东总兵官十九年辛卯解任二十九年辛丑复任三十六年戊申再解任又按吴向之先生明督抚年表嘉靖四十五年辽东巡抚以魏学曾继张西铭讫至万历三十七年九月李炳凡十七人姓名皆与北平本合由是推知吴氏所据本之覆印其在万历三十六七年之间乎是时上距嘉靖四十四年初刊之日已四十余年矣然大连吴氏所据两本祇可谓之覆印不谓之重修盖覆印时仅将职官一志续有所增其它则一仍其旧持此一端证之故知其非重修也余所见之二本皆于一简之内讹误满纸恐明刊本即亦如是是李辅所谓旧志舛讹脱漏之病全辽志仍不能免抑尤甚焉大连本缺第一卷余既按袁氏本为之钞补复假大连本与袁氏本互校讹误多所是正卷首旧序并为刊落以别于辽东志高君韵涛许君逵九复以辽东志勘其违异别作校记附于书后于是诸本之异同可以一览而得之矣辽阳金毓黻识 

　　○全辽志叙 

　　余抚辽之明年甲子秋侍御近台李君奉命来按辽至则涤烦苛崇大体周历境内询民疾苦综核吏治又数条上便宜事皆中肯綮有裨实务边氓戴之闲尝语余以辽志弗称将图新之未遑也又明年春余以承乏晋贰夏官还朝而李君事亦报竣需代者弗至遂得以余力搜往牒摭舆见统紊昭晦剔芜缀遗历夏徂秋而志告成以书来京师征余序余取而读之首图考次沿革次山川次赋役次边防次兵政次马政次职官次选举次宦业次人物次典礼次风俗次方物次祥异次故迹次杂志次艺文次外志凡十九篇篇各有论著以备经略以垂法戒其用心盖亦勤矣顾余弗良于言曷足以序君之志然义弗得辞则为之说曰辽北拒诸胡南扼朝鲜东控夫余真番之境负山阻海地险而要中国得之则足以制胡胡得之亦足以抗中国故其离合实关乎中国之盛衰焉然自魏晋以降其与中国离者什六合者什四至于辽金元而沦没于左袵腥膻之俗者几五百年盖其得之既难而守之尤难如此余尝读三史地志见其树规拓图画畛区野大州小邑交钤互鏁与内地埒维我国家混一函夏奄有万方穷陬遐壤咸置长吏星分棋列遍于寰宇乃辽独刬去州邑并建卫所而辖之都司何哉边鄙瓯脱之俗华夷杂糅之民迫近胡俗易动难安非可以内地之治治之也我圣祖鉴古今之变饬戎夏之防因其利不易其俗齐其政不易其宜恢疏网以顺民心奋武卫以摄虏气故其民安焉二百年来辽左之兵尝为诸镇雄人皆习虏轻敌而莫肯退畏者岂非以法令宽简人得自便而无拘挛顾忌之虑哉余昔来此观其地形察其谣俗乃知我祖宗计虑深远圣神之见可谓度越千古矣顾余有所深忧者国家之建都与前代异往者汉唐之都皆在关洛辽在当时直边郡耳今国家建都燕蓟与胡接壤则辽为京师左臂所系尤重迨夫大宁失险山海以东横入虏地且数百里一线之途声援易阻此其地形之异势如此又近年以来习尚颇移法令渐密建设日广调发愈频夫法令密则巧伪滋建设广则气势分调发频则士马耗欲其利爪牙以捍腹心岂不难哉故密网裁而鱼骇罻罗制而鸟惊法令深而人恐究观地形民俗之异宜仰遡祖宗建置之深意则今日辽左之于国家其所系轻重与其固圉绥怀之策盖可覩矣往余与李君计李君心尝忧之故今为斯志也盖有弘远深沈之思焉后之览者不独以其文焉己也嘉靖乙丑冬十二月赐进士出身嘉议大夫兵部右侍郎前奉敕巡抚辽东地方兼赞理军务都察院右副都御史南郡王之诰撰 

　　●全辽志凡例 

　　一今志事宜悉准旧志但冗者删之如郡名操法营图长编之类缺者增之如星野海道障塞马政之类其它损益咸是义焉 
　　一旧志纲目近百今约为十九 
　　一辽阳按临总会广宁抚镇驻节开原三面控夷独当重地故三城特用白书以别于他城 
　　一海道之通塞辽人之休戚关焉故特详其里道沿革以备他日之考 
　　一兵马十少四五而营卫仍以原数称盖军有定籍马有定额于法得清勾买补故悉存之 
　　一旧志爵命使命今悉省去以职官概之其大者书其名氏爵里小者止列其衔有异常之绩者则书名 
　　一宦业纪治行之善以风来世以世代先后为序若入名宦者则于传后见之不别立欵省赘也其世代稍近者虽善不书以俟论定 
　　一人物纪与宦业例同 
　　一风俗旧志甚略今加详焉 

　　●全辽志卷一 

　　图考志 
　　沿革志 
　　山川志 

　　◆图考志 【 星野附】 

　　台史氏曰夫辽左控朝鲜而右引燕蓟前襟溟渤而后负沙漠盖东北一都会也而辽阳广宁开原三大镇雄据鼎峙称为形胜之区故宋元以往强藩黠虏更递窃据者不一而咸能再世不失岂非以地利之足藉与乃按往牒作为图考俾览者不下几席而广轮阨塞洞然于目前矣图首全镇次列卫各系之以说者以竟图之所未备也星土分野虽若恍忽然周礼所载宜非强合故亦备着焉 

　　全辽总图 
　　辽阳镇境图 
　　辽阳镇城图 
　　海州卫境图 
　　盖州卫境图 
　　复州卫境图 
　　金州卫境图 
　　广宁镇境图 
　　广宁镇城图 
　　义州卫境图 
　　广宁左中屯卫境图 
　　广宁右屯卫境图 
　　广宁前屯卫境图 
　　宁远卫境图 
　　沈阳卫境图 
　　铁岭卫境图 
　　开原卫境图 
　　开原控带外夷图 
　　永宁监境图 
　　星野图 

　　○全辽总图 

　　见图 

　　论曰余按辽辙还方垂覩览形势若延袤数百里冈阜原衍相属者惟辽阳以南数卫则然耳其余衡约无过百里纵三四倍之塞垣踔远道里纡回故守则力寡而备多战则独支而应缓疆场之事难矣难矣闻之耆老云开原抵广宁财三百里国初时故道隐然可指若徙筑亭障于此而以辽渖海州等处三四将领五七备御星置棊布则一舍之内旌旗相望卒然告急呼吸相应较之今日之事劳逸众寡不相什百也耶况囊括膏腴可省转输之十二而三岔河水草肥美甲于全镇苟择其便利创置监苑则云锦之登宜无訾焉虽然此非可以俄顷为也闻之钧州马公有志于此随以迁去乃已若朝廷择人久任责效于数年之后而无令牵制于一切之法则辟国百瑞安知今无其人耶 

　　○辽阳镇境图 

　　见图 

　　○辽阳镇城图 

　　见图 

　　辽阳城 【 汉唐以来皆谓之辽东城契丹主阿保机改为铁凤城洪武壬子因辽阳旧城之失都督马云叶旺改建于此非水北曰阳之义也城周围一十六里二百九十五步高三丈三尺池深一丈五尺周围一十八里二百八十五步门六南二左安定右泰和东二南平夷北广顺西肃清正北镇远俱有楼角楼四东南曰筹边东北曰镇远西北曰平胡西南曰望京钟楼一建于都司西北鼓楼一建于都司东北】 

　　北城 【 洪武己未都挥指潘敬开展东城一里之北附筑土城处东宁卫□附夷人永乐间自在州自开原移于本城以处归附夷人永乐丙申都指挥王真始砌以砖即今土人称北城是也南北共一里东西四里高三丈池深一丈五尺合南城周围共二十四里二百八十五步门三东曰永智西曰武靖北曰无敌庚申南城北面倾颓殆尽巡按史官修甲子夏西南壕并城为山水衡 【 衡：冲】 突巡按黄襄修仍挑河二十余里以泄水患】 西关 【 在肃清门外嘉靖三十二年巡按温景葵包筑门楼二东翊镇西迎恩云门诸公有记】 

　　都司治 【 在城内正堂七间抱厦三间左右镇胡厅各三间东西吏房各二十间后堂七间中厅三间东掌印都司宅一西佥书都司宅一仪门十三间廊房四十间东断事司内宅二西经历都事宅大门五间榜房八十间坊牌三南曰全辽阃寄东曰振武西曰扬威洪武四年都指挥马云叶旺建】 司狱司 【 都司治东】 僧纲司 【 肃清门外一里】 医学 【 前卫北】 阴阳学 【 都司治东北】 预备总仓 【 在都司治南嘉靖二十五年巡按御史张铎左右各建廒十五间贮谷十万石名曰预备总仓有碑记三十七八等年散谷赈饥所活甚多谷尽廒遂倾圯四十三年秋巡按御史李辅增建】 

　　儒学 【 都司治东南元儒学旧基在都司后洪武辛酉开建今地壬戌都指挥潘敬叶旺创建先师殿三间东西庑各九间戟门五间戊寅建明伦堂五间志道等四斋各三间神厨九间观德厅三间景泰癸酉御史谢燫建尊经阁四间弘治壬子御史宗鉴建东西号房各十五间戊午御史罗贤改建棂星门三间正德乙亥御史刘成德设雅乐嘉靖己丑御史王重贤拓其南方垒土为山凿泮池甲午御史常时平筑台增建尊经阁五间敬一箴亭三间丁酉御史史褒善重修殿庑堂斋增新学坊三东兴贤西育才南化龙增建教授宅一训导宅二大门三间辛丑御史胡文举建名宦乡贤二祠各三间于阁东甲子仲春五月先师殿两庑戟门俱灾御史黄襄重建本年分守参议张邦土呈准本道议处本学优等生员每名月给粮一石折银二钱五分课纸五十张名曰薪水】 

　　学田 【 嘉靖乙丑巡按御史李公辅谕司卫官员议处学田耕种以为周给寒儒之计据定辽中等六卫掌印指挥王大改等呈议城西土保等屯荒田一块丈量约二十余顷堪以开作学田复令踏勘相同随备规制行委管屯指挥王栋佟承祖等亲诣本佃于高阜去处踏丈一段九顷每顷足三十日四面均停画成井字居中一顷为佃户房身园地周围八顷每顷召二人共佃合用牛二只子种粮二石五斗听俱给与佃户二人盖房三间并农器等用共给银四两秋成所收粮石一半交儒库收贮一半并柴草给原种之人】 

　　正学书院 【 都司治西南中厅三间后厅三间讲堂三间东西号房各二十间北号房十一间仪门三间大门三间西仓房三间东教官房三间弘治甲寅巡按御史樊祖创建嘉靖乙丑巡按御史李辅增建改扁今名选取河东都司等学生员讲习于中示科条给薪粟日稽月试】 

　　武书院 【 都司治西北中堂五间东西号房各十间观德厅三间箭楼一座大门三间武弁羣英坊一嘉靖戊子巡按御史王重贤创建甲子巡按御史李辅重修增建号房三间取本科乡试武举羣居其中定会示程优以供给俾各闲习骑射精通韬畧乙丑会武中式二十人】 

　　察院 【 都司治西肃政堂五间抱厦厅一间东皂隶房五间西抄案房五间塞门一堂后中厅五间穿堂六间东西小房二间东本房五间后堂五间东厨房二间西文卷库五间后冰玉堂五间东卷房三间西书吏房三间东修政小堂三间西观德亭一草亭一井亭一仪门三间大门三间坊二东曰激扬西曰贞肃正德乙亥巡按御史刘成德因苑马寺旧基改建嘉靖乙丑巡按御史李辅增修院前榜房二十间中建更楼三间扁其南曰宣达北曰明远院之西坊一曰纪纲重地】 

　　都察院行台 【 察院左】 按察分司 【 察院右】 布政边备分司 【 都司治西北正厅五间东西皂隶房各五间中厅三间寝堂五间东西厢房十间后堂五间观德亭三间书房三间吏书房十间仪门三间大门三间外值房十五间坊二东曰司宣西曰保厘嘉靖乙卯分守参议赵介夫因总镇府旧基改建】 

　　苑马寺 【 察院左】 太仆寺 【 都司治西南隅正厅五间东西厢房十间中厅五间穿厅三间寝堂五间仪门三间西马神庙五间东主簿宅一区大门三间直房十间坊二东曰塞渊西曰简阅嘉靖四十一年题准兼管西平等处兵备】 

　　副总兵府 【 都司治东北正厅五间穿厅三间中厅五间东西厢房六间小厅三间凉亭三间东西仪房十间寝房七间厢房十间楼三间马神土地庙六间箭厅三间厨房六间仪门三间大门三间中军厅六间直房十二间坊二东曰间外长城西曰河东重镇】 

　　管粮通判公署 【 都司治西】 　岫岩通判行署 【 苑马寺前】 

　　定辽中卫 【 都司治东南永乐九年改建正堂五间抱厦三间东西吏房各一十间后堂三间二门十二间大门五间以下各该卫署制数俱同】 经历司　镇抚司　左中前后四千户所 【 俱卫治内】 

　　定辽左卫 【 都司治西南洪武十年指挥徐玉建】 经历司　镇抚司　左中后三千户所 【 俱卫治内】 税课司 【 都司治西北】 神机库 【 都司治西南隅】 

　　定辽右卫 【 都司治西洪武十年指挥王庸建】 经历司　镇抚司　右后二千户所 【 俱卫治内】 

　　定辽前卫 【 都司治东北洪武十年建】 经历司　镇抚司　定辽前库 【 都司治东北】 左右前后四千户所 【 俱卫治内】 

　　定辽后卫 【 都司治西北洪武十年建】 经历司　镇抚司　左右中前四千户所 【 俱卫治内】 

　　东宁卫 【 在北城中洪武十九年建】 经历司　镇抚司　左右中前后及中左六千户所 【 俱卫治内】 

　　自在州 【 东宁卫治西北隅先年建于开原后改建于此正堂五间东西吏房各五间中堂五间后堂五间仪门一间大门三间】 

　　社学六 【 各近卫建每学门楼一座书堂三间】 军器局 【 六】 军储仓 【 六】 预备仓 【 六】 养济院 【 都司治北】 草场 【 六】 教场 【 安定门外】 漏泽园 【 肃清门外】 

　　六卫盐场 【 百户各一员】 六卫铁场 【 百户各一员】 

　　辽阳在城驿 【 本城西关内洪武十八年设左卫前所带管百户一员】 递运所 【 城西八里洪武二十年设右卫带管百户一员】 朝鲜馆 【 安定门外】 夷人馆 【 泰和门外】 

　　鞍山驿 【 城西南六十里中卫带管百户一员】 递运所 【 本驿内俱洪武二十年设前卫带管百户一员】 安插百户所 【 本驿城内】 

　　虎皮营城驿 【 城北六十里旧属沈阳卫正统初调拨后卫左所带管百户一员】 递运所 【 本驿城内俱洪武二十年设后卫左所带管百户一员】 安插百户所 【 本驿城内】 

　　本城铺舍 【 城西首山铺十五里沙河铺三十里长店铺四十五里井泉铺七十五里城北接官亭十里烂泥铺二十五里山坳铺四十五里板桥铺六十五里】 

　　○海州卫境图 

　　见图 

　　海州卫城 【 洪武九年靖海侯督同本卫指挥刘成等修筑周围六里五十三步有奇高三丈二尺池深一丈一尺阔三丈五尺周围六里八十三步门四东镇武南广威西临清北来远鼓楼在卫治之东中衢钟楼初建于卫治东山之麓嘉靖二十二年都指挥顾忠移于军储仓之北】 
　　关厢三 【 一临清门外一广威门外一来远门外正德戊辰都指挥马深土筑俱金州卫调操军士分任嘉靖庚辰都御史蒋应奎奏展俱新募军士分任】 
　　察院行台 【 西门北】 　　参将府 【 在海州卫治西北隅旧备御公署改建】 　　备御公署 【 卫治东北隅嘉靖三十年都指挥闵国建】 
　　海州卫治 【 城西北隅洪武九年指挥刘成创建正德八年春厅灾十三年指挥刘臣重修】 经历司　镇抚司　左右中前后五所 【 公署俱卫治内】 
　　儒学 【 洪武十八年指挥刘成创建宣德九年迁城西门内弘治五年巡抚李纯迁城东南隅嘉靖四十四年巡按李辅增修学坊扁曰海岳储英】 社学 
　　军器局 【 卫治东北】 军储仓 【 城东门内山巅】 预备仓 【 在军储仓内】 钱帛库 【 军储仓内】 养济院 【 城东南隅】 草场　教场 【 城西北一里】 漏泽园二 【 一在西门外一里一北门外三里】 
　　盐场百户所 【 城西南九十里】 铁场百户所 【 城东九十里】 
　　海州在城驿 【 城西关内】 递运所 【 城北关内】 
　　耀州驿 【 城南六十里】 递运所 【 在本驿内】 
　　牛庄驿 【 城西北四十里】 递运所 【 本驿城内】 
　　沙岭驿 【 城西北九十里】 递运所 【 本驿城内】 安插百户所二 【 一东昌堡内一西平堡内】 

　　○盖州卫境图 

　　见图 

　　盖州卫城 【 本隋之盖牟城辽辰州旧址洪武五年指挥吴玉创建土筑九年靖边侯开广南面砌砖周围五里八十八步高一丈五尺池深一丈五尺阔一丈八尺周围五里一百二十七步门三东顺清南广恩西海宁俱有楼嘉靖甲子管屯指挥卢沛筑敌台于城垣之四角】 
　　南关 【 广恩门外】 
　　察院行台　苑马寺 【 旧设在永宁监城内后嘉靖戊午题准兼兵备驻札于此】 　抚民通判公署 【 岫岩驻札距都司东南三百里】 
　　盖州卫治 【 城正中洪武癸亥指挥吴立建】 经历司　镇抚司　左右中前四所 【 公署俱卫治内】 
　　儒学 【 洪武癸亥指挥吴立张良佐创立在卫治西南隅嘉靖癸亥巡按御史黄襄重修增乡贤名宦祠宰牲房改天香阁为文明楼】 社学 
　　军器局 【 在卫治内】 军储仓 【 卫治东南】 预备仓 【 军储仓内】 钱帛库 【 在卫治西】 养济院 【 卫治东南隅】 草场　教场 【 城东二里】 漏泽园 
　　盐场百户所 【 城西四十里】 铁场百户所 【 城北九十里】 
　　盖州在城驿 【 城南关内】 递运所 【 在本驿西】 
　　熊岳驿 【 城南六十里】 递运所 【 在驿城内】 
　　五十寨驿 【 城南一百一十里】 递运所 【 本驿城内】 

　　○复州卫境图 

　　见图 

　　复州卫城 【 本金永康县旧址洪武十五年因旧修筑永乐四年指挥蔡真甃砌以砖周围四里三百步高二丈五尺池深一丈五尺阔一丈五尺门三东通明南迎恩北镇海嘉靖癸亥巡抚王之诰添设门禁敝台三东北二西面台一门外护门台各一】 
　　察院行台 
　　复州卫治 【 城正中】 经历司　镇抚司　左右中前四所 【 俱卫治内】 
　　儒学 【 旧在城西北隅正统元年迁于城中嘉靖癸卯迁于城东南隅】 社学 
　　军器局 【 南门西】 军储仓 【 卫治西南】 预备仓 【 军储仓内】 钱帛库 【 在卫治西】 养济院 【 卫治西北】 
　　草场　教场　漏泽园 【 南门外东南】 
　　盐场百户所 【 城西四十二里】 铁场百户所 【 城北九十里】 
　　复州在城驿 【 本城西关内】 递运所 【 本驿东】 
　　栾古驿 【 城南六十里】 递运所 【 本驿城内】 

　　○金州卫境图 

　　见图 

　　金州卫城 【 本元万户府旧址洪武四年都指挥马云叶旺修筑十年指挥韦富包砖周围六里高三丈三尺深池一丈二尺阔六丈五尺门四东春和西宁海南承恩北永安角楼四嘉靖四十二年都御史王之诰添设角楼四】 
　　南关 【 承恩门外】 北关 【 永安门外】 
　　察院行台　金州守备公署 【 卫治西南隅】 
　　金州卫治 【 城东北隅】 经历司　镇抚司　左右中前中左五所 【 四在卫治一在旅顺口】 
　　儒学 【 洪武十七年创建于卫治西南正统二年指挥左让迁于城东南隅旧无神厨嘉靖丙午备御王朴于学西拓地增建】 
　　社学 
　　军器局 【 南门内东】 军储仓 【 卫治西北】 预备仓 【 军储仓内】 钱帛库　养济院 【 卫治西南隅】 
　　草场　教场　漏泽园 
　　盐场百户所 【 城东北一百三十里】 铁场百户所 【 城东二百三十里】 
　　金州在城驿 【 卫治南关内】 递运所 【 卫治北关内】 
　　石河驿 【 城北四十里】 递运所 【 本驿城内】 
　　木场驿 【 城西南六十里】 递运所 【 本驿城内】 
　　旅顺驿 【 城西南一百二十里】 递运所 【 本驿城内】 
　　旅顺城 【 南北二城金州城南一百二十里俱临海北城洪武四年都指挥马云叶旺立木栅以守二十年设中左所永乐元年设都司官备御十年指挥徐刚砖砌周围一里一百八十步池深一丈二尺阔二丈城门二南靖海北威武南城永乐十年徐刚包筑周围一里三百步池深一丈二尺阔二丈五尺城门二南通津北仁和登州卫海运军需至此今北城废】 草场 

　　○广宁镇境图 

　　见图 

　　广宁城 【 洪武初指挥王雄因辽金广宁府旧址修筑城周围九里十三步有奇高三丈池深一丈五尺阔二丈周围一十里九十五步都督刘真复甃以砖门五东永安西拱镇北靖远其南左泰安右迎恩角楼四永乐中总兵刘江增拓南关以授民居弘治间备御胡忠开广西隅正德乙卯备御李溱开拓南关厢周围五百四十六丈嘉靖丙辰秋大水城郭圮坏都御史苏志皐总兵官罗文豸修复癸亥都御史王之诰筑里城钟鼓楼一建于通济桥北】 
　　南关 【 在迎恩门外嘉靖乙卯都御史苏志皐包筑南关为新城门楼三南拱护神京东宣化西振武】 
　　都察院 【 旧在镇东堂后嘉靖乙酉巡抚潘珍改建于拱镇门北前保厘堂五间东皂隶房五间西抄案房五间仪门一座中堂五间寝房五间后穿楼九间中堂东景范楼三间西亦春堂三间保厘堂后东文卷房六间西书吏房六间乙卯巡抚苏志皐增修前堂抱厦二门东土地祠西射圃大门三间院之东外职房六间更楼一间西水亭一座坊二东抚绥西贞肃】 
　　总镇府 【 永安门内大街北嘉靖壬午总兵官郄永重建正厅五间今扁全辽保障东军器房十间西掾房十间中厅五间两厢房十间己未总兵官杨照于中堂东建向日亭三间一清堂三间西箭亭三间后寝房五间东西厢房十间仪门一座二门三间大门三间外职房左右各三间府之东裨将厅一西坐营厅一坊二东三韩司命西五路具瞻】 
　　会府 【 文庙左即镇东堂旧址三堂公聚之府公议堂五间东西厢房二十间堂之两翼厅事各三间后堂五间府前节镇坊一嘉靖丙申灾太监王永都御史任洛总兵官马永重建】 
　　察院行台 【 泰安门西嘉靖戊申巡按御史李廷松即旧镇守府改建】 
　　户部分司 【 泰安门北成化丁酉郎中王宗彝建正厅五间东皂隶房五间西抄案房五间中堂三间后堂五间两厢房十间南书吏房三间中堂东书房三间西厅事三间亭三间二门三间大门三间榜房六间前职房三间坊二东经国西筹边】 
　　按察兵备分司 【 四牌楼东正厅五间东皂隶房五间西抄案房五间中厅三间后厅五间寝房五间东西厢房六间大门三间二门三间外职房三间嘉靖戊申分巡佥事刘尚义即旧察院行台改建壬戌分巡兵备佥事张邦土增建前堂东厅事五间两厢六间厨房一间】 
　　太仆寺 【 按察司右】 　　中路游击府 【 按察司左】 　　广宁备御公署 【 鼓楼北】 镇城坐营公署 【 会府东南隅】 　　河西管粮通判公署 【 北分司改建】 
　　河西书院 【 文庙后嘉靖己丑巡抚潘珍即旧社学改建仰高书院选课广宁学生员己未分巡佥事陈灿据生员傅佶等呈议抚按会行重修更扁河西书院壬辰巡抚王之诰巡按御史杨柏分巡佥事张邦土增建后燕居殿五间两厢号舍十二间乙丑巡按御史李辅始选河西广宁等九卫生员督课其中】 

　　○广宁镇城图 

　　见图 

　　广宁卫治 【 鼓楼北广宁路旧址大厅五间后厅五间左经历司右镇抚司东西吏房三间左右中前后五所洪武初指挥王雄建】 税课司 【 鼓楼南】 医学 【 鼓楼北】 阴阳学 【 总铺南】 神机库 【 户部分司前】 广宁库 【 在军储仓内】 
　　广宁左卫 【 城东北隅中前后三所永乐间指挥吴钺建】 广宁左库 【 在军储仓内】 
　　广宁右卫 【 城西北隅中前后三所永乐间指挥潘铎建】 
　　广宁中卫 【 洪镇门东左右前中四所成化间指挥闵质建以上三卫厅堂制度俱如广宁卫治】 
　　儒学 【 金辽以前莫考元置广宁路儒学在广宁右卫西北元季毁于兵国朝设儒学仍旧址正统辛酉都御史王翱改建今会府之右先师殿六间东西庑各六间戟门五间棂星门三间明伦堂五间东西斋各六间西号房十间教授宅一训导宅三大门三间二门一间正德间都御史刘宪建号舍二十间嘉靖戊子都御史潘珍凿泮池于棂星门外引大惠泉注之癸巳巡按御史常时平立敬一碑亭于明伦堂后甲寅东庑灾巡抚苏志皐并修儒学甲子巡抚王之诰巡按御史杨柏分巡佥事张邦土会议建乡贤名宦二祠于戟门外东西两厢祀如制学坊一曰泮宫】 社学 【 拱镇门内西北】 
　　军器局四　军储仓四 【 书院西】 预备仓四 【 军储仓内】 祝丰亭 【 军储仓内西南隅户部郎中赵贤建】 养济院 【 军储仓北】 草场 【 军储仓内】 教场 【 迎恩门外】 漏泽园 【 旧在北厉坛下嘉靖丙辰巡抚苏志皐属备御张桓在城东南七里度地为义冢】 
　　四卫盐场 【 百户各一员】 四卫铁场 【 百户各一员】 
　　广宁在城驿 【 本城四牌楼南】 安夷馆 【 迎恩门外】 递运所 【 在本驿内】 安插百户所 【 在本驿内】 
　　高平驿 【 在城东九十里】 递运所 【 在本驿内】 安插百户所 【 在本驿内】 
　　盘山驿 【 在城东四十五里】 递运所 【 在本驿内】 安插百户所 【 在本驿内】 
　　闾阳驿 【 广宁城南五十里千户潘英重修】 递运所 【 在驿东】 安插百户所 【 在驿东北】 
　　镇城总铺 【 阴阳学北】 

　　○义州卫境图 

　　见图 

　　义州城 【 本秦辽西郡絫县唐之故城洪武二十二年指挥何浩仍旧修筑宣德中都指挥楚勇始砌以砖周围九里一十步高三丈池深一丈五尺阔一丈八尺周围九里一百六十六步正德初参将胡忠开凿修复马道门四东熙春西庆丰南永清北安远】 
　　南关 【 永清门外周围一里四十步嘉靖癸亥掌印指挥史有容新增门楼各一】 
　　察院行台　参将府 【 卫治西北隅备御公署旧址】 　　按察分司　义州备御公署 【 卫治东千户所旧址】 
　　义州卫治 【 洪武二十五年指挥何浩创建】 经历司　镇抚司　左右前后四所 【 俱卫治内】 
　　广宁后屯卫治 【 永乐八年指挥马旺建】 经历司　镇抚司　左右中前后五所 【 俱卫治内】 
　　儒学 【 大德间有加封先师碑正统间即旧址建立庙学嘉靖壬戌参将赵承懋掌印指挥史有容立石柱学西南隅曰文笔峰嘉靖乙丑巡按御史李辅重修】 社学 
　　军器局二 【 义州卫在卫治东后屯卫在嘉福寺旧址】 军储仓二　预备仓 【 脱二宇】 【 俱军储仓内】 钱帛库 【 谯楼东北】 养济院　草场　教场 【 城西南一里】 马场二 【 一在城东三颗柳一在城东二十五里】 漏泽园 
　　盐场百户所二 【 一右屯卫板桥一右屯卫五汊河】 铁场百户所二 【 俱盖州卫石柱子】 
　　义州在城驿 【 南关街北】 递运所 【 城南门外东】 
　　牵马岭驿 【 城东五十里】 递运所 

　　○广宁左中屯卫境图 

　　见图 

　　锦州城 【 本辽锦州元永乐县旧址洪武二十四年指挥曹奉修筑周围五里一百二十步高二丈五尺成化十二年都指挥王锴增广南北四十五丈东西九十五丈弘治十七年参将胡忠备御管升并城南关周围六里一十三步形势若盘俗谓之盘城池深一丈二尺阔三丈五尺周围七里五百七十三步门四东宁远南永安西广顺北镇北钟鼓二楼并建于卫治之通衢】 
　　察院行台　锦州守备公署 【 在卫治内】 
　　辽右书院 【 在本城洪 【 洪：弘】 武 【 武：治】 癸丑巡按御史樊祉建】 
　　广宁中屯卫治 【 旧设于宁远永乐间指挥曹奉改建】 经历司　镇抚司　左右中前后五所 【 俱卫治内】 
　　广宁左屯卫治 【 广顺街永乐间指挥刘刚建】 经历司　镇抚司　左右中前后五所 【 俱卫治内】 
　　儒学 【 正统元年都御史李浚创建成化间于城隍庙得元加封先师碑知为文庙旧址弘治间副使李贡参将胡忠备御孙镇重修】 社学 
　　军器局二 【 中屯在卫治东北左屯在卫治东南】 军储仓　预备仓 【 俱军储仓内】 钱帛库养济院　草场　教场 【 城东南二里】 漏泽园 
　　盐场百户所二 【 一城南六十里一城南八十里】 铁场百户所二 【 一城西六十里正德七年改白花寨一城南一百　成化十七年改盖州】 
　　小凌河驿 【 城南三十里】 递运所 【 在本驿内】 
　　杏山驿 【 城西南十里】 递运所 【 在本驿内】 
　　松山中左千户所 【 宣德间建城周围三里十二步阔一丈嘉靖癸亥巡抚王之诰包筑高二丈五尺门一四角更房各一】 
　　大凌河中左千户所 【 宣德间建城周围三里十三步阔一丈嘉靖癸亥巡抚王之诰包筑高二丈五尺门一四角更房各一】 

　　○广宁右屯卫境图 

　　见图 

　　广宁右屯卫城 【 本元闾阳县之临海乡旧址洪武二十六年置永乐中指挥徐琦李通开筑周围四里三百六步高二丈九尺池深八尺阔一丈周围五里八十六步门三东镇海西迎恩北 【 北：南】 永安】 
　　察院行台　右屯备御公署 【 嘉靖乙丑巡抚王之诰奏设】 
　　广宁右屯卫治 【 城东北隅原设于广宁洪武癸丑迁右屯城甲戌指挥屠文建嘉靖甲子巡抚王之诰重修】 经历司　镇抚司　左右前中四所 【 俱卫治内】 
　　儒学 【 在卫治东嘉靖甲午巡按御史常时平题请建学乙未巡按御史王珩始立学兼设教官】 社学　医学阴阳学 
　　军器局 【 城西南隅】 军储仓 【 卫治北】 预备仓 【 军储仓内】 钱帛库　养济院　草场教场　漏泽园 
　　盐场百户所 【 城南二十一里洪武二十五年设】 铁场百户所 【 旧设中屯卫连山驿天顺间改盖州卫石柱子距城六十里】 
　　十三山驿 【 右屯卫西北二十五里】 递运所 【 十三山驿西北】 

　　○广宁前屯卫境图 

　　见图 

　　广宁前屯卫城 【 本魏之集宁县唐瑞州故址洪武二十五年都指挥曹毅因旧修筑周围五里三十步高三丈五尺宣德正统间备御毕恭邓铎相继包砌池深一丈阔二丈周围六里二百步门三东崇礼南迎恩西武宁城中通衢建钟鼓二楼】 
　　南关 【 迎恩门外】 
　　察院行台　按察兵备分司　前屯备御公署 【 在儒学东】 
　　广宁前屯卫治 【 崇礼街北洪武癸酉指挥黄旺创建】 经历司　镇抚司　左右中前后五所 【 俱卫治内】 
　　儒学 【 旧在城西北隅成化辛丑巡按御史王嵩因废圆通寺改建弘治癸亥巡按御史余濂增修建号舍凿泮宫】 
　　军器局 【 城西南隅】 军储仓　预备仓 【 军储仓内】 钱帛库 【 在中前所】 养济院　草场　教场　漏泽园 
　　盐场百户所 【 城东南塔山口七十里】 铁场百户所 【 城西麋子峪七十里】 
　　沙河驿 【 在城东北四十里】 递运所 【 在本驿内】 
　　高岭驿 【 城西南三十五里】 递运所 【 在本驿内】 
　　中前所城 【 城周围二里二百六十九步高三丈池深一丈阔二丈周围四里二百步南门一宣德三年指挥叶兴建】 教场 
　　中后所城 【 城周围三里六十九步高三丈池深一丈阔二丈周围四里二百步城门二宣德三年建】 
　　西路游击府 【 嘉靖甲子侍郎葛缙奏设】 
　　中后所治 

　　○宁远卫境图 

　　见图 

　　宁远卫城 【 旧无城宣德间总兵巫凯都御史包怀德题奏合前屯锦州之地于曹庄汤池之北始建卫城周围六里八步高二丈五尺池深一丈阔二丈周围七里八步门四东春和南迎恩西永宁北广威都督焦礼于卫治中衢建钟鼓二楼嘉靖甲子副使陈绛重修】 
　　察院行台　参将府 【 卫治东南隅旧守备公署嘉靖二十年巡抚刘储秀奏设】 　　按察兵备分司 【 在永和街北原宁远卫改建】 　　按察分司 【 察院东】 
　　宁远卫治 【 永宁门内旧备御公署改建】 经历司　镇抚司　左右中前后五所 【 俱卫治内】 
　　儒学 【 宣德五年都指挥刘斌始建庙学于卫治东景泰癸酉都督焦礼重修成化间巡按御史王绅增修】 社学 
　　军器局 【 城内南隅】 军储仓　预备仓 【 在军储仓内】 钱帛库　养济院　草场　教场 【 城南一里宣德五年都指挥刘斌建】 漏泽园 
　　盐场百户所 【 城南二十五里】 铁场百户所 【 城西南麻子峪十八里】 
　　连山驿 【 城东北三十二里】 递运所 【 在本驿内】 
　　曹庄驿 【 城西南一十三里】 递运所 【 在本驿内】 
　　东关驿 【 城西六十里】 递运所 【 在本驿内】 
　　塔山中左所城 【 周围三里一百八十四步高二丈五尺城门三楼三宣德五年指挥李旺建嘉靖癸亥巡抚王之诰兵备陈绛重修加高三尺】 
　　备御公署 【 所西】 
　　塔山中左所治　教场 
　　沙河中右所城 【 周围三里一百八十四步高二丈五尺城门二楼二宣德五年指挥张敬建嘉靖癸亥巡抚王之诰兵备陈绛重修加高三尺】 
　　沙河中右所治　教场 

　　○沈阳卫境图 

　　见图 

　　沈阳中卫城 【 本元之渖州洪武二十一年指挥闵忠因旧修筑周围九里一十余步高二丈五尺池二重内阔三丈深八尺周围一十里三十步外阔三丈深八尺周围一十一里有奇门四东永宁南保安西永昌北安定】 
　　南关 【 保安门外嘉靖二十二年新建周围六百七十九丈俱游兵军住】 
　　察院行台 【 卫治西南】 　　沈阳游击府 【 在卫治西南隅嘉靖辛丑都御史孙桧奏设】 　　沈阳备御公署 【 在卫治西】 
　　沈阳中卫治 【 城东南隅元总管府旧址】 经历司　镇抚司　左右中前后五所 【 俱卫治内】 
　　儒学 【 正统二年都御史李浚奏设在卫治东】 社学 
　　军器局 【 卫治西北】 军储仓 【 卫治西北】 预备仓 【 军储仓内】 钱帛库 【 卫治西南】 养济院 【 卫治西南隅】 草场 【 卫治西南隅】 教场 【 城东一里】 漏泽园 
　　盐场百户所 【 海州城西南梁房口】 铁场百户所 【 安平山城东九十里】 
　　沈阳在城驿 【 南关正中】 递运所 【 城南四里】 
　　抚顺城 【 城东八十里本古贵德地洪武十七年创立周围三里有奇池深一丈阔二丈城门一曰迎恩】 
　　抚顺备御公署 【 在所治东】 
　　抚顺千户所治　抚顺所仓　预备仓　教场 
　　蒲河城 【 城北四十里正统二年建周围七百二十五丈四尺池深一丈阔二丈门二】 
　　蒲阳书院 【 在所城内嘉靖十三年巡按御史常时平建】 
　　蒲河备御公署 【 在所治西】 
　　蒲河中左千户所治　军器局　蒲河所仓　预备仓　教场 【 城东南一里】 

　　○铁岭卫境图 

　　见图 

　　铁岭卫城 【 即辽金时嚚州故城城周围四里六十步高二丈池深一丈五尺阔三丈周围五里有奇门四东抚夷西承恩南庆云北威远角楼四】 
　　察院行台　铁岭备御公署 
　　铁岭卫治 【 城北隅洪武二十年设辽东城北二十六年改移今治】 经历司　镇抚司　左右前后四所 【 俱卫治内】 
　　儒学 【 正统四年创设嘉靖甲寅增修】 社学 
　　军器局 【 城东北隅】 军储仓　预备仓 【 军储仓内】 钱帛库　养济院　草场教场 【 城西北一里】 漏泽园 
　　盐场百户所 【 盖州卫八角湖】 铁场百户所 【 奉集堡城南二百一十里】 
　　嚚州驿　递运所 【 俱在城西关内】 
　　懿路城 【 城南六十五里本旧挹娄废城永乐五年保定侯修筑周围三里三百四十三步高一丈池深九尺阔二丈周围四里三百一十步门二南通明北招远】 关厢一 【 嘉靖庚戌备御张九思改筑丁巳包砌】 
　　挹清书院 【 所城内嘉靖辛丑兵备黄云建】 
　　懿路备御公署 【 在所治东】 
　　懿路中左左二千户所治　旗纛庙 【 嘉靖己未备御王朴创建】 养济院　懿路驿 【 所治南关】 教场 【 城西北一里】 漏泽园 
　　泛河城 【 正统四年都指挥毕恭奏设周围七百一十五丈高二丈池深一丈二尺阔二丈门二东安远西承恩】 泛河中左千户所治　养济院　教场 

　　○开原卫境图 

　　见图 

　　○开原控带外夷图 

　　见图 

　　开原城 【 本元黄龙府旧城洪武二十二年平定东土始设三万卫二十五年设辽海卫因旧址包筑周围十二里二十步高三丈五尺池深一丈阔四丈周围一十三里零二十步门四东阳和西庆云南迎恩北安远角楼四钟鼓楼二在卫治中衢】 
　　察院行台　按察兵备分司 【 在城西北隅嘉靖辛丑建】 　参将府 【 城东北隅】 提督马巿公署 【 城西南隅】 　开原备御公署 【 三万卫治西南】 
　　三万卫治 【 洪武二十三年指挥刘显建】 经历司　镇抚司　左右中前后五所 【 俱卫治内】 　中中等三千户所 
　　辽海卫治 【 洪武二十五年指挥阮瑢创建】 经历司　镇抚司　左右中前后五千户所 【 俱卫治内】 左右等四千户所 
　　安乐州 【 在察院东】 
　　儒学 【 元有文庙旧址在今三万卫北街有大德年加封碑记洪武二十五年始创厅三间三十一年开设学校永乐四年备御都指挥储钦仍旧址重修嘉靖壬戌兵备佥事王可立重修】 社学 
　　军器局二 【 一卫治东一卫治西】 军储仓二　预备仓二 【 在各军储仓内】 钱帛库　养济院　草场　教场 【 城北一里】 漏泽园 
　　盐场百户所二 【 一盖州西北平山一海州西南梁房口】 铁场百户所二 【 一威宁营东一甜水站北】 开原在城驿 【 迎恩门西】 递运所 【 迎恩门外】 
　　中固城 【 永乐五年创建为抚顺站】 
　　中固备御公署 
　　中固抚顺驿 【 城南四十五里】 教场 【 城北一里】 

　　○永宁监境图 

　　见图 

　　永宁监城 【 盖州城南一百五十里永乐七年创建周围三里八十步高一丈七尺池深一丈五尺阔一丈二尺东西南三门嘉靖己未苑马寺卿陈暹属守备陈善增高包筑】 
　　察院行台 
　　永宁监公署 【 在城正中】 
　　儒学 【 旧无嘉靖十八年奏建】 
　　苑马寺　录事 【 宅一】 圉长 【 宅二】 监六 【 曰升平曰新吕曰辽河曰长平曰安巿曰永宁上五监俱废止永宁监存】 苑二十四 【 曰甘泉曰安山曰河阴曰古城曰夹河曰龙台曰耀州曰驼山曰黄山曰沙河曰马鞍曰石城曰平川曰新安曰广安曰平山曰南丰曰高平曰长川曰名山曰复州曰龙潭以上二十二苑俱废止清河深河二苑见存】 

　　○星野图 

　　见图 

　　按天文志尾去极一百二十七度箕去极一百二十一度半周礼保章氏以星土辨九州岛之地皆有分星以察妖祥郑玄注曰箕尾燕分前汉地理志曰燕地尾箕分野汉天文志曰尾箕幽州帝王世纪曰自尾十度至斗七度曰析木之次今燕分野晋志曰辽西东入尾十度至南斗十一度为析木于辰在寅燕之分野属幽州唐天文志曰箕尾为燕分星曰析木宫曰人马时曰寅州曰幽宋天文志曰箕尾析木之次初尾九度外末斗十一度内于分为燕于辰在寅于野为幽自汉渤海九河之北皆析木之分尾星得云汉之末派海物龟鱼丽马 【 马：焉】 故当九河之下流滨于渤碣皆北纪之所穷也箕与南斗相近故其分自辽水之阳尽朝鲜三韩之地在吴越之东与高丽皆燕分也又女宿下十二国有名无星者其妖祥与辽东亦有占焉历考诸纪载尾箕为辽东分星无疑矣 

　　◆沿革志 

　　载籍称舜分十有二州而以冀东北为幽州青东北为营州则辽之入中国也逖矣秦汉以来中更圣伪盖以孤悬之地而东邻夫余濊貊西逼匈奴乌桓中国守徼乘塞势隔于遥制而力敝于远输尔也汉武挞伐四夷置乐浪玄菟等四郡终古称为远略晋唐之间始终弃取靡一他或奸雄僭窃黠酋分割废兴离合之故纷然错焉我国家定鼎燕京而以辽东为左臂缘古居重之义控制诸夷斯固万年有道之长基也余慨往迹扬盛治谨纪古今沿革如左方云 
　　辽东禹贡冀青二州之域粤自虞舜分冀东北为幽州即今广宁以西之地青东北为营州即今广宁以东之地夏商建长来王皆属中国周景王告晋人曰武王克商有天下肃慎燕亳吾北土也肃慎今开原之地召公封燕属燕封内秦始皇虏燕王喜以其地置辽东郡汉因之初箕子封朝鲜地在辽东东南汉武帝克朝鲜置乐浪玄菟真蕃临屯四郡俱在辽东徼外止割辽东三县高显候城浿水属玄菟耳昭帝罢真蕃筑辽东玄菟城盖并彼四郡为一郡而辽东自若也王莽时乌桓据辽西明帝末乌桓鲜卑迭相侵据汉末公孙度取之分辽东为辽西中辽郡三国魏灭公孙氏置东夷校尉居襄平而分辽东昌黎等五郡隶平州晋改辽东郡为国寻为鲜卑慕容廆所据后魏仍为辽东郡隋初又为高句丽所据唐太宗伐高丽复其地置盖辽二州高宗平高丽尽得高丽地置都督府九又设安东都护府于平壤以统之总章二年徙都护府治辽州玄宗开元初以高丽别种大祚荣为渤海郡王辽东地在勃海郡内祚荣十二世孙彝震僭号改元有五京十五府六十二州为海东盛国时上京龙泉府中京显德府系辽东地余府州乃东夷故地不在辽东之内而辽西之地仍在契丹焉五代时契丹愈大并渤海尽有辽东故地置东平郡寻升南京复立中台省号大辽又改为东京辽阳府又析辽西为中京大定府金初因之后置辽阳府以会宁为上京改辽上京为北京元为东京路寻改辽阳路建行中书省并统高丽本朝洪武四年置定辽都卫八年改为辽东都指挥使司十年革所属州县置卫永乐七年复置安乐自在二州今领卫二十五州二隶山东布政使司 
　　辽阳 【 在城都司六卫一州巡按察院行太仆寺分守道副总兵驻札于内前代无考自虞舜肇封始以其地为营州夏商皆属中国至周分封隶燕封内秦并燕名其地曰辽东以其远在九州岛之东又兼辽西而言汉灭秦易其名曰襄平汉初有襄平侯统通矫制纳周勃于北军讨平诸吕是也汉末为公孙度所据传及渊三国时魏破之置东夷校尉居襄平郡晋改郡为国后沦于高丽唐太宗伐高丽复其地五代陷于契丹其主阿保机修辽东故城以居名曰东平后升为辽阳府属县九金因之属县四元为辽阳路国朝洪武四年置定辽都卫八年改为辽东都指挥使司十年革所属州县置卫】 
　　定辽中卫 【 本汉襄平辽阳二县及辽东郡治所晋废辽复置辽阳县为东平郡本朝洪武十年罢县十七年置卫领千户所四】 
　　定辽左卫 【 领千户所三】 
　　定辽右卫 【 领千户所二】 
　　定辽前卫 【 领千户所四以上三卫俱洪武四年置为千户所至十年升为卫】 
　　定辽后卫 【 领千户所四洪武四年置初名辽东卫治得利嬴城寻徙于此八年改定辽后卫】 
　　东宁卫 【 洪武十三年置五千户所曰东宁女直南京海洋草河各领所部夷人十九年置卫并五所为左右前后四千户所仍置中及中左二千户所以谪戈者实之】 
　　自在州 【 永乐七年置治开原城内所领新附夷人后徙治于辽阳城内】 
　　海州卫 【 在辽阳城南一百二十里分守海盖参将驻札于内魏隋以前同辽阳本盖牟地高丽为沙卑城唐置澄州渤海为南海府辽为海州南海军治临溟县金天德初改为澄州元属县二曰析木曰临溟本朝洪武初平辽东九年革州县设卫治领五千户所】 
　　盖州卫 【 在辽阳城南二百四十里苑马寺驻札于内汉以前同海州本辽东郡地隋初高丽据之为盖牟城海金复皆其属地唐破高丽拔其城为盖州渤海因之辽以路通辰韩改为辰州辽海军节度使升奉国军附郭置建安县金罢葛苏馆建辰州辽海军又为盖州奉国军元为盖州路至大六年并为东京支郡省熊岳汤池二县入建安县八年并建安入本州岛元末刘益归附本朝洪武九年罢州置卫领五千户所寻调后所于宁远小沙河】 
　　复州卫 【 在辽阳城南四百二十里晋隋以前同海州唐置州五代归契丹为迁民县属黄龙府后又置复州怀德军属县二曰横山化成后改县曰永宁金改永宁曰永康元州县并废及平章刘益归附始仍州治本朝洪武十年革州县十四年设卫领四千户所】 
　　金州卫 【 在辽阳城南六百里金复守备驻札于内唐以前同海州旧有沙卑城高宗平高丽置州五季沦于契丹辽亡归金元置万户府本朝洪武四年刘益归附设卫领六千户所二十年调所领中左所于旅顺口二十一年调后所于义州】 
　　广宁 【 在辽阳城西三百三十里在城四卫镇守总兵巡抚都察院户部分司分巡道游击驻札于内本汉辽东之无虑县西部都尉治所晋属平州唐置巫闾守捉城渤海为显德府地置显州奉先军辽置干州广德军为大宁属郡金改为广宁府领广宁望平闾阳锺秀四县置镇宁军节度使元改为路属三县广宁望平闾阳元末也速纳哈出往来互畧其地本朝废州县洪武二十三年建广宁卫二十五年封建辽王改广宁中护卫次年复改广宁卫】 
　　广宁卫 【 领千户所五洪武二十六年改广宁中护卫为广宁卫】 
　　广宁中卫 【 领千户所四】 
　　广宁左卫 【 领千户所五】 
　　广宁右卫 【 领千户所三以上三卫洪武二十七年置治于大凌河开设广宁中护卫二十八年设左右护二卫永乐元年改左右中护卫为广宁左右中三卫徙于此】 
　　义州卫 【 在辽阳城西四百二十里分守锦义参将驻札于内即古东营燕部舜十二州为营州境禹贡属冀州商及周初为孤竹国之地一云以冀州地广分东北医巫闾地为幽州则义之境实属幽州非东营名也战国为燕辽东界秦并六国置辽西郡为絫县汉仍秦旧后汉明帝时为乌桓所据汉末公孙度击破乌桓遂有其地魏灭公孙氏取之未几而入于晋已为慕容氏所据苻坚并之而拓跋魏继有其土后归于隋隋亡归唐唐始建城唐末五代沦于契丹改宜州崇义军金改为义州置弘政开义同昌三县元省属大宁路隶中京元末也速纳哈出互相畧焉我朝洪武四年平定辽东二十一年调金州卫后所盖州复州二卫前后各二所共五千户所设义州卫于十三山屯种八月移卫治于义州二十八年调中所于广宁右护卫辖左右前后四千户所洪武二十五年初置后屯卫调显州懿州人实之永乐八年徙于此属左右前后中五千户所俱隶辽东都司国初以都司一员备御永乐十二年改为守备成化三年始置参将备御仍旧】 
　　广宁后屯卫 【 在义州城内洪武二十五年置初治旧宜州永乐八年徙于此领千户所五】 
　　广宁中屯卫 【 即锦州城在辽阳城西六百里守备驻札于内本汉之无虑县地晋时为慕容氏所据置西乐郡隋唐以来地皆空虚辽始建锦州置刺史为临海军节度使金属大定府元初张致叛据寻复之属大宁路置永乐县本朝洪武二十四年置卫于东关驿二十五年移治锦州三十二年调广宁屯守永乐元年复回锦州守御领千户所五宣德三年于城南二十里松山堡置中左千户所属焉】 
　　广宁左屯卫 【 在锦州城内洪武二十四年始由鞍山至十三山驿摆站屯种二十六年迁显州建卫治三十二年调广宁屯守永乐五年移锦州守御领千户所五宣德三年于城东四十里大凌河增置中左千户所属焉】 
　　广宁右屯卫 【 在辽阳城西四百五十里辽以前同广宁元属广宁府闾阳县之临海乡洪武二十六年置初治十三山二十七年城公主寨故址移卫治焉属左右中前后五所】 
　　广宁前屯卫 【 在辽阳城西九百六十里舜分冀之东北为幽州夏因之商为孤竹国周属燕秦属辽西郡汉仍秦旧幽州刺史领之汉末为乌桓所据三国属魏晋永嘉以后慕容氏据之置集宁县后入拓拔魏氏寻入隋唐置营州后改瑞州五代没于辽改为辽州置来宾县隶中京大定府金改宗州寻复为瑞州复隶归德军节度使元隶大宁路属县三曰宗安海阳海滨元季纳哈出略属其地国朝平辽东废州县洪武二十五年建卫属五千户所宣德三年又于城西五十里急水河增置中前千户所城东五十里杏林堡增置中后千户所属焉】 
　　宁远卫 【 在辽阳城西七百七十里宁前兵备道分守参将驻札于内旧无城郭与古瑞州锦州接境相距几三百里本广宁前屯中屯二卫地永乐初大宁沦没而虹螺山始入外境于是和州之墟荆条之阳胡马驰驱岁相抄掠总兵巫凯都御史包怀德上状乃割二州之地于曹庄汤池之北建卫治赐名宁远统五千户所又于城东五十里塔山别置中左千户所于城西四十里小沙河别置中右千户所属焉】 
　　沈阳中卫 【 在辽阳城北一百二十里河东游击驻札于内本挹娄国地唐时渤海置渖州辽置兴辽军后改曰昭德军金改为显德军元初为渖州后改沈阳路领县四曰乐郊章义辽滨进城元末纳哈出据其地本朝洪武二十年设卫治属五千户所又以城东北八十里古贵德州地设抚顺千户所正统二年于城北四十里设蒲河中左千户所俱属焉】 
　　铁岭卫 【 在辽阳城北二百四十里古有铁岭城在今卫治东南五百里接高丽界洪武二十一年置卫于彼二十六年徙今治即辽金时嚚州故城在辽河之东古挹娄之北属所五二十九年调所领左左千户所于城南六十里懿路城即挹娄废城永乐八年复调中千户所兼守正统四年又设中左所于城南三十里曰泛河俱属卫】 
　　开原 【 在辽阳城北三百三十里在城二卫一州开原兵备道分守参将驻札于内即古肃慎氏地后曰挹娄元魏时号曰勿吉隋曰黑水靺鞨唐贞观二年始以其地为燕州开元中置黑水府以其部长为都督刺史而置长史以监之元和以后属渤海为上京龙泉府契丹攻渤海黑水乘间复其地号熟女真后灭辽遂建都国号曰金后迁都于燕改为会宁府号上京金末其将蒲鲜万奴据辽东元伐之得其地至开元开元之名始此立开元南京二万户府治黄龙府后更辽东路总官府又改开元路领县七咸平新兴庆云铜山清安崇安归仁元末纳哈出据之本朝洪武二十一年平定东土改元为原置兀者野人乞列迷女直军民万户府二十二年罢府设三万卫】 
　　三万卫 【 领千户所八】 
　　辽海卫 【 洪武十一年置治牛家庄二十六年徙治开原城领千户所九】 
　　安乐州 【 永乐七年置治以抚新附夷人在开原城内】 
　　永宁监 【 在辽阳城南四百六十里古熊岳县故地永乐七年建设监六苑二十四今止存一监二苑嘉靖十四年本寺卿杨最重修】 

　　◆山川志 【 关梁海道附】 

　　天下名山大川风气之所含聚而生齿之繁鲜贤哲之隐见恒于兹焉系之其在边徼据要害之会以制驭荒服形势格禁之道尤多藉焉按辽境内山以医巫闾为灵秀之最而千山次之最东则为东山层峦迭嶂盘亘七八百里材木铁冶羽毛皮革之利不可胜穷然要皆无与于要塞也辽河会百川之流自开原抵海州夏秋汪濊隐若长江而樯夫戍卒皆倚以为天堑故河东窃寇视河西差缓得地利之便故耳其大较如此他若高下彬错东西支流者亦较然可以指见关梁之设缘山川以建置利民而溟渤岛屿固海运坂道风帆雾舳之所栖息者乃因以附录焉 

　　辽阳 
　　海州卫 
　　盖州卫 
　　复州卫 
　　金州卫 
　　广宁 
　　义州 
　　锦州 
　　广宁右屯卫 
　　广宁前屯卫 
　　宁远卫 
　　沈阳中卫 
　　铁岭卫 
　　开原 
　　关梁 
　　海道 

　　○辽阳 

　　首山 【 城西南十五里山顶有泉不竭晋司马懿围公孙渊于襄平有星从首山坠城东南即此唐太宗伐高丽尝驻跸勒石纪功因改驻跸山】 千山 【 城南六十里世传唐征高丽驻跸于此峰峦秀丽独胜辽左骚人墨客题咏尤多中有大安龙泉祖越中会香岩诸寺】 鞍山 【 城南六十里】 龙凤山 【 城东南四百里大虫江出焉】 凤凰山 【 城东南三百六十里上有垒石古城可容十万众唐太宗征高丽尝驻跸于此即古开州】 华表山 【 城东六十里因丁令威化鹤得名俗呼为横山】 平顶山 【 城东一百里山周三十里其顶平厂可耕稼有泉涌出以石八角甃之其中有鱼】 通明山 【 城南九十里下有洞】 老鸦山 【 城东二百里元平章高家奴聚兵于此】 石城山 【 城东五十二里上有古城石垒】 连山 【 城东南一百八十里有关】 斡罗山 【 城东北五百里大梁水出焉】 安平矿山 【 城东南一百里一名天城山有铁场】 黑山 【 城南一百八十里】 沙场山 【 城东一百五十里】 石门山 【 城东南四十里】 孤山 【 城南五十里】 小尖山 【 城东北一百里】 马儿山 【 城北九十里】 浪子山 【 城南九十里】 洪山 【 城东九十里上有古寺基】 火石岭 【 城南十五里】 分水岭 【 城东四百里】 罕儿岭 【 城东北一百里】 青台峪 【 城南一百五十里】 鞍山洞 【 城西南六十里山上其内黑暗莫测】 罗汉洞 【 在千山祖越寺上深四丈阔二丈内有石罗汉】 罗陀洞 【 城东二十五里昔人有高罗陀者修行于此因以为名】 佛僧洞 【 城东二百五十里内有石佛石罗汉洞中有水伏流西北出洞又伏流五十里至暗吉里】 松石屏 【 在龙泉寺大石如屏列于西南有松盘偃于石】 
　　辽河 【 城西北一百里源出靺鞨北建州城东诸山经金山至洪州傍崖头牛家庄出梁房口入于海】 汤河 【 城东三十里出窟宠山东至头馆站经平顶山通太子河】 太子河 【 一名东梁河又名大梁水源出斡罗山西流五百里至辽阳城东北五里许折而西南流入浑河合为小口会辽河入于海】 南沙河 【 城西南三十里源出西石门山通梁水】 古城河 【 城西北八十里】 北沙河 【 城北八十里源出东北诸山通梁水】 深河 【 城东四百里源出连山合梁水】 响水河 【 城东南一百里源出分水岭流入深河】 鸭绿江 【 城东五百三十里又名马訾水源出靺鞨长白山水色如鸭头故名由夹州城西南流与秃鲁江合流至艾州与猪婆江同流入海】 大虫江 【 城东南四百里源出龙凤山南流入鸭绿江】 渤海 【 在都司城南七百三十里齐都赋谓海之旁出者为渤辽东延袤二千里其南皆临渤海】 梁水 【 一名太子河城东北三里源出斡罗山北流至武良站经杨家湾出梁房口南入海】 萨水 【 在鸭绿江东平壤城西隋将辛世雄战死于此】 月下湖 【 城西北六十里】 莲花泊 【 城北一百一十里】 沓渚 【 水名辽东有沓氏邑】 鞍山温泉 【 城西南六十五里】 柳河温泉 【 城东六十里】 龙泉 【 在千山泉自半山崖石窦出下有龙泉寺】 

　　○海州卫 

　　白山 【 城东南三十里】 平顶山 【 城南十里】 麻崖山 【 城北二十里】 驻跸山 【 城东南三十里】 滑石山 【 城东二十里】 狼虎山 【 城东八里】 迷真山 【 城西南七十里】 三角山 【 城东南二十里】 灵晖山 【 城西南二十里】 分水岭 【 城东南七十里】 大片岭 【 城东一百一十里】 小片岭 【 城东九十里】 桃花岛 【 城西北一百二十里】 
　　散水河 【 城西三十五里】 本查河 【 城东三十里】 三汊河 【 城西七十里】 新开河 【 城西七十里与三汊河通西入海】 开通河 【 城西一百九十里】 南通江北通江 【 城西一百八十里辽水通新河之南别派西流曲折旋绕复入辽水其南曰南通江北曰北通江其间有阆洲方数十里皆田园宅地至今桃李犹存】 

　　○盖州卫 

　　石城山 【 城北十里】 灶突山 【 城东南五十里】 平山 【 城北五十里】 望海山 【 城西南三十五里】 牛心山 【 城北四十里】 松观山 【 城东北三十里】 塔儿山 【 城南十五里】 伴仙山 【 城南十五里】 馒头山 【 城南五十里】 迷计山 【 城东四十里】 龟山 【 城西南五十里】 孛罗铺山 【 城南五十里】 观家山 【 城北五里】 青泉山 【 城南九十里】 五十寨山 【 城南一百里】 石门山 【 城东十里】 大王寨山 【 城东六十里】 霹雳山 【 城西一百二十里】 上哈塔山 【 城东一百里】 赤山 【 城东一百里】 连云山 【 城东十里】 凤凰山 【 城东八十里】 下哈塔山 【 城东九十里】 白狼山 【 城西十里】 布雾山 【 城西南一百二十里】 夹河山 【 城南二百里】 龙门汤山 【 城南一百里】 冠帽山 【 城北二里】 大鸡冠山 【 城东南一百里】 小鸡冠山 【 城西南二十里】 稀离山 【 城东南一百五十里】 帽山 【 城东南一百九十里】 王牛儿山叵罗山 【 俱城南二百里】 石棚山 【 城东南一百四十里】 莲花山 【 城东南二百里】 大孤山 【 城东一百六十二里】 小孤山 【 城东南一百九十里】 歪头山 【 城东南三百里】 黑山 【 城南一百八十里】 关山 【 城北六十里】 城子山 【 城东南一百七十里】 龙门山 【 城东南五十里】 分水岭 【 城东四十里】 青石岭 【 城北十里】 名口岭 【 城南二十五里】 陡松岭 【 城南一百里】 猫儿岭 【 城南一百二十里】 七盘岭 【 城东一百一十里】 黄伯岭 【 城北五十里】 锅儿峪 【 城东南五十里】 兔儿岛 【 城西南七十五里】 小松岛 【 城东南三百里】 蛤蛎岛 【 城东南三百里】 得利山城 【 城东南一十里】 魏霸山城 【 城南一百一十五里】 
　　临江 【 城东南三百八十里】 鸭绿江 【 城东南五百里】 梁房口 【 城西北九十里】 青河 【 城南门外】 五重河 【 城东北一百五十里】 埚头河 【 城南四十里】 鹰纳河 【 城东南二百里】 毕利河 【 城东南一百八十里】 熊岳河 【 城南六十里】 新安河 【 城南九十里】 泥河 【 城东七十里】 汤河 【 城东三百里】 浮渡河 【 城南一百里】 冷水河 【 城南五十里】 响水河 【 城北】 挂刺河 【 城东南一百三十里】 西寺河 【 城东南七十里】 温泉 【 二一在城南一百里一在城南六十五里】 

　　○复州卫 

　　明山 【 城东七里】 平顶山 【 城东十里】 锅铁山 【 城南十里】 香山 【 城南六十里】 栾古山 【 城南六十里】 松山 【 城东南六十里】 塔山 【 城西南八十里山顶有塔】 骆驼山 【 城西三十里】 馒头山 【 城西海中五十里】 风山 【 城西海中五十里】 花山 【 城北八里】 西平山 【 城西南二十五里】 青山 【 城西南二十五里】 黄山 【 城西南二十五里】 黑山 【 城东四十里】 白山 【 城东四十里】 冷口山 【 城东北九十里】 龙泉山 【 城南四十里】 马栏山 【 城东南三十里】 马鞍山 【 城南四十里】 坟门岛山 【 城西南五十里】 栗园山 【 城东十五里】 尖山 【 城东南二十里】 万滩岛 【 城东海中】 中岛 【 城西南五十里】 长山岛 【 城西南八十里有塔】 石家岛 【 城西四十五里】 茶河岛 【 城西南五十里】 长生岛 【 城西南四十里】 
　　毕里河 【 城东北二百一十里】 杓子河 【 城东北一百五十里】 沙河 【 城南八里】 麻河 【 城南三十里】 窑河 【 城北一里源出骆驼山东流通沙河合流入海】 

　　○金州卫 

　　凤凰山 【 城东十里】 大黑山 【 城东一十五里】 小黑山 【 城东北七十里】 独山 【 城东北一百五十里】 三山 【 城南海中】 铁山 【 城西南一百五十里】 平山 【 城北八里】 赛山 【 城北一百二十里】 虎山 【 城北一百二十里】 豹山 【 城东四十里】 壁立山 【 城东二百里】 金线岛 【 城东七十里】 小平岛 【 城东三十里】 大平岛 【 城东八十里】 马雄岛 【 城北九十里】 海清岛 【 城东南三十里】 和尚岛 【 城南二十里】 燕岛 【 城南三十五里】 平岛 【 城南六十里】 干岛 【 城北七十里】 布袋岛 【 城南一百二十里】 南双岛 【 城西南一百里】 北双岛 【 城西南九十里】 野鸡岛 【 城西南一百里】 韭菜岛 【 城西南九十五里】 过岛 【 城西南七十里】 马连岛 【 城西南八十里】 鱼湖岛 【 城西七十里】 罗儿岛 【 城北七十里】 小陈家岛 【 城西北二十里】 大陈家岛 【 城西北三十里】 荞麦岛 【 城西北二十五里】 兔儿岛 【 城西北七十里】 青鱼岛 【 城南五十里】 死鱼岛 【 城东四十里】 大松岛 【 城东一百五十里】 小松岛 【 城东一百三十里】 海中岛 【 以上十八处俱流民所居】 王家岛 【 去城三百里】 广鹿岛 【 去城二百里】 大长山岛 【 去城三百里】 小长山岛 【 去城七百六十里】 刮皮岛 【 去城二百八十里】 葛藤岛 【 去城三百里】 哈店岛 【 去城二百八十里】 涩梨岛 【 去城二百九十里】 
　　海洋岛 【 去城四百五十里】 獐子岛 【 去城四百里】 耗子岛 【 城南四百里】 石城岛 【 去城二百七十里】 黑埚岛 【 去城一百五十里】 柴家岛 【 城东一百八十里】 吴忙岛 【 去城三百里】 八叉岛 【 去城二百二十里】 麻洋岛 【 城西三十里】 猪岛 【 城西四十里】 鸿胪岛 【 旅顺口黄山之麓】 萧家岛 【 城东北一百五十里】 小沙岛 【 城东一百三十里】 大沙岛 【 城东北一百三十里】 磨盘岛 【 城东北一百二十里】 青山岛 【 城东北一百二十里】 红山岛 【 城东北一百里】 曹家岛 【 城东北一百里】 老鹳嘴岛 【 城东九十里】 团山岛 【 城东北十五里】 豹子岛 【 城东二百里】 莲花岛 【 城东三十里】 卢家岛 【 城东三十五里】 史岛 【 城东一十五里】 海头岛 【 城东南二十里】 杨家岛 【 城东南三十五里】 丁官岛 【 城南一十里】 南关岛 【 城南二十里】 罗家岛 【 城南二十三里】 臭水岛 【 城南三十五里】 青泥岛 【 城南四十里】 沙河岛 【 城南六十里】 零水岛 【 城南六十里】 黄羊岛 【 城南一百四十里】 石门岛 【 城南九十里】 哈塔岛 【 城南一百里】 长沙嘴岛 【 城南一百二十里】 黄井岛 【 城南一百二十七里】 骷髅岛 【 城西南九十里】 铁山岛 【 城西南一百五十里】 南夹河岛 【 城西南一百里】 北夹河岛 【 城西南一百一十里】 棒槌岛 【 城西南八十里】 戴家岛 【 城西南九十里】 羊头岛 【 城西南一百二十里】 雀儿岛 【 城西南八十里】 沙嘴岛 【 城西南四十里】 向阳岛 【 城西六十五里】 罗儿岛 【 城西七十里】 潮沟岛 【 城西二十里】 红崖岛 【 城西一十五里】 杏园岛 【 城西一十里】 盐场岛 【 城西北三十里】 长山岛 【 城西北三十五里】 七个山岛 【 城西北二十五里】 河口岛 【 城北三十五里】 围岛 【 城北三十五里】 孛兰铺岛 【 城北九十里】 宋家峪 【 城东北一十五里】 姚家峪 【 城东二十里】 狗儿峪 【 城南七十五里】 曹家冲 【 城东南七里】 
　　东沙河 【 城东一百里】 鸿胪井 【 二在金州旅顺口黄山之麓井上石刻有敕持节宣劳靺鞨使鸿胪卿崔忻凿井两日永为记验开元二年五月十八日造凡三十一字】 

　　○广宁 

　　北镇医巫闾山 【 城西五里舜封作镇幽州岁时致祭本朝特加隆焉】 鞍山 【 城北一百里】 白云山 【 城北九十里珠子河发源于此】 蛇山 【 城东二十里层峦迭嶂多蛇虫云】 盘山 【 城东六十一里】 宝珠山 【 城南二十里状如宝珠】 驼房山 【 城东南七里俗呼放驼山】 黑山 【 城东北七十里】 虎头山 【 城西北八里】 牛角山 【 闾山西二十里】 响山 【 城西北一百里】 古城山 【 城北十里】 分中山 【 城北十里】 团山 【 城北二十五里】 凤头山 【 城北五十里】 三尖山 【 城北二十五里】 望海山 【 医闾山南去海一百三十里】 韩口山 【 城西北七十里】 岐山 【 城北六十二里】 镇北山 【 城北八里】 冠帽山 【 城北镇北山西】 豹虎山 【 城东北三十五里】 中平山 【 城北九十里】 万岁山 【 城内西北隅旧为辽王府】 鹰窝山 【 城北五十里】 鸡冠山 【 城西南五十里】 仙人岩 【 北镇庙内东北有吕洞宾石像】 飞瀑岩 【 城西闾山有水自悬崖下泻如盆即旧志称圣水盆虽冬不冰】 牵马岭 【 城西南六十里】 白土岭 【 城北七十里】 翠云屏 【 北镇庙内西北石高丈余广二丈厚八尺下有南北孔如磬】 桃花洞 【 城西闾山中】 甘泉 【 城北有甘泉二都御史滕昭名其东长春西太惠】 崇泉 【 崇泉寺内】 玉泉 【 玉泉寺岩下】 清泉 【 都察院东】 廉泉 【 按察分司东】 古老无名泉 【 城北一泉涌出流入城东南隅达于濠其水四时不竭】 石门 【 在闾山之麓由城西北经平坂两石屹立如门有溪中出云壑窈窕山峦回合有武陵之幽】 
　　板桥河　马巿河 【 俱出闾山】 南沙河 【 城南十里】 杨朗河 【 出闾山西北连城水分东南流入板桥河】 龙湾河 【 城东南六十里】 石子河 【 城北四十里】 珠子河　羊肠河 【 俱出白云山】 泥沟河 【 出中平山】 细河 【 城西六十里源出响山通大凌河】 路河 【 城东四十里平洋桥入三岔河】 青水湖 【 城东南一百二十里】 高桥湖 【 城东南四十里】 莲子湖 【 城东九十里】 莽獐湖 【 城东九十一里】 双峰湖 【 城南二十里源出闾山东西沿流通小河口】 陡坎湖 【 城东九十五里】 满井 【 城西北三里水味甘美人人 【 人：衍文】 多汲饮虽旱亦满故名】 洪井 【 城西四里】 八角井 【 城北隅】 

　　○义州 

　　杵头山 【 城东二十里】 青山 【 城东三十里有塔至今存】 隘口山 【 城东北五十里】 中路山 【 城东北五十里】 白土山 【 城东六十里】 骆驼山 【 城东北五十里】 万佛山 【 城西十五里】 三山 【 城西四十里】 鹰窝山 【 城西三十里】 笔架山 【 城西三十五里】 牛心山 【 城西南二十里】 出山 【 城西南一十五里】 丫角山 【 城西南六十里】 碓嘴山 【 城西北六十里】 塔山 【 城东一十五里】 擦牙山 【 城西北六十里】 八塔山 【 城南二十五里】 双山 【 城南十五里】 石门山 【 城北二十里】 长山 【 城北四十里】 嘉福山 【 城北二十五里旧有龙潭祷雨即应】 
　　隘口河 【 城东北八十里源出东川州双峰山流入清河】 清河 【 城东北一百里源出东川州南流入大凌河】 大凌河 【 城西北六十里源出大宁入义州境抱城北东流入海】 姚河 【 城西一里源出西南山北流入大凌河】 石河 【 城南四十里源出石房峪东流入大凌河】 泥河 【 城南二十里源出西山经杵头山入大凌河】 王巨河 【 城南十五里源出西山经城南东北入大凌河】 柏凌河 【 城北九十里】 小山泉 【 城西北境外永乐间遣将征虏闻虏酋脱古思脱木儿在捕鱼儿海遂由大宁庆州兼道而进师次由南道无水军士渴甚其地忽闻有声如炮使人视之则四泉涌出众欢呼曰此朝廷之福天之助也上尝梦殿西北有 【 有：而】 小流泉直至御足所履有止至是小山泉涌出适与梦符】 

　　○锦州 

　　紫荆山 【 城东十八里多产紫荆故以名】 望海山 【 城东南十五里可望到沧海】 平土山 【 城南七十里】 虹螺山 【 城西六十里】 白云山 【 城西二十五里土人以验阴晴】 孤山 【 城西南三十里】 乳峯山 【 城西南七十里中峰如盖东西十二麓拱城北向悬崖有窦方深丈许寒溜如乳甘冽可饮】 女儿山 【 城西南五十里】 翠幕山 【 城北十里】 云头山 【 城西北二十里】 梯子山 【 城北二十五里】 松山 【 城南二十五里】 唐帽山 【 城北四十里】 杏山 【 城西南四十里】 圣水山 【 城东南五十里】 团山 【 城东南五十里】 馒头山 【 城北十五里】 碌■〈石由〉山 【 城北六十里】 木叶山 【 城东三十里上建契丹始祖庙奇首可汗在南庙可敦在北庙绘塑二像并八子像相传有神人乘白马自马盂山浮土河而东有天女驾青牛车由平地松林泛潢河而下至木叶山二水合流相遇为配偶生八子其后族属渐盛分八部每行军及时祭必用青牛白马云】 翠岩山 【 城西北四十里】 骆驼岭 【 城西三十里】 
　　锦川 【 城西一百八十步许源自大宁界汇川入海】 女儿河 【 城西南五里】 蛤蜊河 【 城东十里】 小凌河 【 城东南十五里】 

　　○广宁右屯卫 

　　十三山 【 城北三十里顶有池岩下有洞】 塔山 【 城北四十里有塔】 
　　大凌河 【 城西二十五里源出大宁松山经义州东南入于海】 枯凌河 【 城东一□ 【 □：里】 源出大凌河其水或涸或盈故名东南入于海】 

　　○广宁前屯卫 

　　万松山 【 城西北一十五里东西四百余里连山海永平界山多松故名】 三山 【 城西北三十□ 【 □：里】 高数千仞三峰并秀】 龙山 【 城西北一百里】 兰山 【 城东五十里】 十八盘山 【 城北九十里山萦回曲折有十八盘】 老虎山 【 城东北】 塔山 【 城东南六十里】 北山 【 城北一十五里】 安家山 【 城东北六十里】 印台山 【 城东五里】 大寨儿山 【 城东北四十里】 小寨儿山 【 城东北二十五里】 庆春山 【 城东北七十里】 龙门山 【 城西北九十里】 灰山 【 城西北五十里】 锥子山 【 城西北四十里】 大孤山 【 城北四十里】 小孤山 【 城北二十里】 长山 【 城西北三十】 【 脱里字】 鹰窝山 【 城东北七十五里】 蛇山 【 城北一十五里】 关山 【 城北一十五里】 庙山 【 城东北一十五里】 汤池山 【 城东北七十里】 架子山 【 城东北五十里】 铁场山 【 城北三十里】 九洞山 【 城东北一百五十里】 连海山 【 城西南四里延袤南接海故名】 毡帽山 【 城北三十里】 窟竉山 【 城西北四十里有孔】 角鹿山 【 城北二十里】 蛇倒退山 【 城西北三十里】 五指山 【 城北五十里】 欢喜岭 【 城西七十里】 横岭 【 城北二十里】 长岭 【 城西三十里】 高岭 【 城西二十里】 戴家岭 【 城东北四十三里】 分水岭 【 城北三十里】 白石岭 【 城东北四十里】 青石岭 【 城北三十里】 寺儿峪 【 城西北四十里】 糜子峪 【 城西四十里】 坑儿峪 【 城西北七十里】 红崖 【 城西四十里】 青石崖 【 城东北六十六里】 黄土岗 【 城东北五十里】 黄官保嶂 【 城西北二十七里】 背阴嶂 【 城西北三十里】 石梯 【 城北三十里昔人凿山为梯】 镇辽将军石 【 城西北三十里石如柱高数百丈亭亭北面势若将军因名石将军成化间都督王锴立石碣题此名】 椴木冲 【 城西北三十里】 老鹳冲 【 城东北八十七里】 塔儿冲 【 城东北七十里】 黄喜冲 【 城东北三十里】 碾儿冲 【 城西北三十里】 虎洞 【 城西北三十五里大石方数丈斜拄石山之旁隐然若洞其后与山顶通相传昔人避兵于此】 望夫台 【 城西南七十里相传为秦时姜女望夫台】 
　　急水河 【 源出万松山经城西五十里入海】 漫水河 【 源出欢喜岭经城西七十里入海】 六州河 【 大宁建州等六州之水合流自城东北七十里入境南流至蛇山务入海】 桃花岛 【 城西南七十里】 苇子沟 【 城东北九十里】 杏花沟 【 城东北三十五里】 三道沟 【 城东北三十里】 芍药沟 【 城北二十里】 烂泥沟 【 城东五里】 瑞潭 【 城北五十里境外其地有三泉迸出相离丈余水色白香美异常】 龙潭 【 城东南四里连海山下】 白龙潭 【 城东南七十里其水南流入于海】 黑龙潭 【 城西北三十里】 莲花池 【 城东北五十里】 仙鹤塘 【 城东南十里】 八角井 【 城东七十里】 圣井 【 有二一在城北境外百里龙山下其井涸每遇旱乡人祷之纳瓶取水顷之视瓶水多寡而雨随之其应如响一在城西二十里三山顶取水祷雨获验】 井泉 【 城东北四十里其水甘美异常】 温泉 【 有二一在城东北七十里一在城西北三十里三山后】 水泉 【 城东南七十里清洌甘美孳牧赖焉】 北山大泉 【 城北十五里极深莫测间有大鱼出没每将雨羣鱼出游居民候之屡验溉田十余顷】 

　　○宁远卫 

　　三首山 【 城东五里有泉形如人三首故名】 八塔山 【 城西南二十五里上有八小塔】 大虹螺山 【 城东北六十里层峦迭嶂】 大团山 【 城西南三十里】 小虹螺山 【 城东北五十六里】 南金山 【 城西南三十里】 鹰窝山 【 城北二十里】 铁帽山 【 城西一十八里】 望海山 【 在海岸城东十八里】 卧牛山 【 城南八里】 小鞍山 【 城东北三十里】 镇山 【 城西北二十里】 双山 【 城西北一十里】 枣山 【 城西北八里】 转头山 【 城西一十五里】 寨儿山 【 城东北三十里】 长山 【 城西南六十里】 小笔架山 【 在海中六十八里】 罩笠山 【 城东四十五里】 龟儿山 【 在海中城西南水路四十里】 白塔峪 【 城西北二十五里】 石狭口 【 城西六十里】 瓦窑冲 【 城东北二十里】 
　　女儿河 【 城西一里源出境外北山南流过城西东入于海】 汤沙河 【 城东三里源出境外寨儿山南东流入海】 七里河 【 城东北二十五里源出和州东流入于海】 臭柳河 【 城东二十五里源出和州东流入海】 高桥河 【 城西北七十五里源出卧佛寺北山东流入海】 石桥河 【 城西十三里源出铁帽山南流入海】 北沙河 【 城西二十里源出小团山东南流入海】 南沙河 【 城西四十里源出羊角山东流入于海】 宁远河 【 源出城西山谷间流至城西分为二派环抱城郭复合为一南流入海】 曲尺河 【 城西五十里源出石峡口东流入海】 东关河 【 城西六十里源出大宁上通六州河南流入海】 西湖 【 城西十五里有莲藕菱芡鱼虾之利】 温泉 【 城东南四里其泉如沸都指挥韩斌翼亭于上傍为堂三楹引流于中以为澡雪之所垣外有星陨石】 葫芦岛 【 在海岸四十里半山入海】 觉华岛 【 城东南二十里海中】 桃花岛 【 在海岸城东十五里登菜 【 菜：莱】 海运船湾泊于此】 龙潭 【 城南八里在龙宫寺西岸下深莫测祷雨辄应】 

　　○沈阳中卫 

　　麦子山 【 城南二十里】 三角山 【 城东南一百里】 东山 【 城东二十里】 大尖山 【 城东南八十里】 长山 【 城西北八十里】 辉山 【 城东北四十里层峦迭出奇秀可观为诸山之冠】 苏木岭 【 城东三百八十里古名粟木岭今在境外】 
　　浑河 【 城南十里又名小辽水源出城东分水岭西流经义德府其水与哈城河流经抚顺城南经沈阳章义南至海州与辽河合入海即古渖水郡以此名】 沙河 【 源出城东南入浑河】 蒲河 【 城北三十里源出辉山西流经章义至船头城与代子河合】 土母河 【 抚顺城东五里源出于山至城南入浑河】 夹河 【 抚顺城南四十里源出境外分水岭至城南入浑河】 小渖水 【 东自浑河分流至城东折流而南傍城西流复入浑河】 莲花泊 【 城西南四十里】 

　　○铁岭卫 

　　龙首山 【 城东二里上有龙王堂】 平顶山 【 城西北二十里】 松山 【 城东三十里】 虎头山 【 城东一百一十里】 东塔山 【 城东二十里】 帽子山 【 城南十里】 大马山 【 城南十五里】 百洛山 【 城南三十里】 小东山 【 城东十里】 小平山 【 城南五十五里】 大灰山 【 城南六十里】 黄山 【 城西南五十里】 猪儿山 【 城西南六十里】 塔儿山 【 城西南四十里】 峰山 【 城北十里】 红崖山 【 城西十五里】 苫茅山 【 城西北三十里】 保山 【 辽河西城西北三十五里】 马鞍山 【 辽河西城西一百一十里】 上塔儿山 【 辽河西城西南八十里】 下塔儿山 【 辽河西城西南九十里】 水口山 【 本卫城东】 泛河东山 【 去城五里上有古塔下有仙洞】 寒坡岭 【 城南六十里】 
　　柴河 【 城北二里源出城东松山之西诸山西流由北城入辽海】 泛河 【 城南三十里源出松山东诸山西流由城南至黄山塔北流入辽海】 小清河 【 城南六十里源出归德州南山西流经懿路城南流入辽海】 泥沟河 【 城南八十里源出沈阳东山西北流由十方寺入辽海】 蛤蜊 【 蜊：■〈虫剌〉】 河 【 城西六十里】 凌湖 【 城北二十里】 月湖 【 城西八里】 鸳鸯湖 【 城西三十里】 宋家泊 【 城西十里】 

　　○开原 

　　黄山 【 城东北十五里】 塔儿山 【 城东二十里】 松山 【 城东六十五里】 兔儿山 【 城西南一百五十里在辽河西岸】 刀山 【 城西南一百五十里在辽河西岸】 跸山 【 城西南一百五十里在辽河西岸】 熊山 【 城西北一百九十里在辽河西岸】 曲吕金山 【 城西北三百五十里近辽河北岸东金山南】 东金山 【 城西北三百八十里辽河北岸西金山东】 团山 【 城东南三十里】 梁山 【 城东南三十里以上俱境内】 马鞍山 【 城东北四百里在建州东】 西金山 【 城西北四百里辽河北岸】 牛心山 【 城东北三百五十里在艾河北土河东】 阿儿千山 【 城东北三百五十里在信州东南】 蒙溪山 【 城东七百四十里在松花江东岸】 长白山 【 在城东北千余里横亘千里其巅有潭周八十里南流为鸭绿江北流为混同江按方舆胜览黑水发源于此旧名粟末河】 分水岭 【 东岭城东二百五十里在蜜河西岸北岭城北二百里在艾河南岸】 
　　小清河 【 城东门外源出分水岭西南流至城南与大清河合】 扣清河 【 城东南四十里详见大清河下】 杓子河 【 城东南十五里源出磻岭西北入大清河】 大沙河 【 城东三十里源出哈城河西山南流入辽河】 小沙河 【 城西四十里源出哈城河西山流入西沙河】 马鬃河 【 城西二十里源出黑嘴山绕黄山后西南流入大清河】 亮子河 【 城西五十里源出城东北枪杆岭西流入辽河】 细河 【 城北八十里源出那木川西石岭山西流循归仁县北入小创忽儿河】 小创忽儿河 【 城西北九十里源出分水岭西流入大创忽儿河】 大创忽儿河 【 城西北一百里源出分水岭西流入辽海】 艾河 【 城东北二百五十里源出那丹府西流至黑嘴与土河会别名辽海】 涂河 【 城西二百五十里源出昌王营东北响山东流至金山黑林嘴南流入辽海】 土河 【 城北二百五十里源出那丹府西山流至黑嘴与艾河合】 蜜河 【 西分水岭界去城东二百五十里源出哈城河西山东流入灰扒江】 哈剌河 【 城东四百里源出长白山北松山东流入灰扒江】 三土河 【 城东四百五十里源出长白山外东山流入松花江】 土门河 【 城东北五百里源出长白山北松山东流入松花江】 稳秃河 【 城东北五百里源出房州北山北流入松花江】 案察河 【 城东北五百五十里源出艾河北流入松花江】 扫兀河 【 城东北五百七十里源出建州东南山东北流入秃鲁麻河】 秃鲁麻河 【 城东北六百里源出建州东山北流入松花江】 一迷河 【 城东四百里源出艾河北山北流入一秃河】 一秃河 【 城北四百里源出艾河北山北流入松花江】 洮儿河 【 城西九百里在肇州西源出全宁北山东北流入松花江】 兀良河 【 城北三千三百余里源出沙漠南流河州与洮儿河脑温河合流入混同江】 脑温河 【 城北八百里源接兀良河南流入松花江】 斡莫河 【 城东北九百余里源出黄龙府北山北流入松花江】 金水河 【 城东北一千余里源出黄龙府东山北流入松花江即金人按出虎水】 理河 【 城东北一千一百里源出斡朵城南诸山北流入松花江】 忽儿海河 【 城东北一千里源出潭州城东诸山北流谷州城东经斡朵里城北流入松花江】 艾葱河 【 城东北六千余里源出潭州东山流入于海】 莽哥河 【 城东六千余里源出潭州东山东流入于海】 大清河 【 城东南十五里源出分水岭者名扣河西流一百八十九里至石嘴别名大清河】 金线河 【 在真武庙前源出东北隅泉穴西流出水关而南入清河】 那木川 【 城东一百里源出分水岭西南流入小沙河】 辽海 【 城西二百五十里源接艾河西流入梁房海口】 灰扒江 【 城东三百五十里源出归德南东北山东流入松花江】 忽刺温江 【 城北九百里源出北山南流入松花江】 托温江 【 城北一千里源出长白山南流入松花江】 混同江 【 城北一千五百里源出北山南流合松花江入于海】 黑龙江 【 城北二千五百里源出北山南流入于松花江】 阿速江 【 城东北二千六百里源出古州百山北流入松花江】 土木江 【 城东北六千余里源出长白山至北山东流入于海】 松花江 【 城东南一千里源出长白山湖中北流经南京城与灰扒江合至海西与混同江合东流入于海】 

　　○关梁 

　　镇北关 【 开原城东北七十里夷人朝贡入巿由此】 山头关 【 开原城南六十里】 清河关 【 开原城西南六十里】 广顺关 【 开原城东六十□ 【 脱里字】 靖安堡】 新安关 【 开原城西六十里庆云堡】 抚顺关 【 沈阳城东北抚顺城东三十里建州夷人朝贡买卖由此】 白土厂关 【 广宁城北七十里夷人入巿由此】 连山关 【 辽阳城东南一百八十里朝鲜入贡由此】 梁房口关 【 海州城西南七十里海运舟由此入辽河】 旅抚口关 【 金州城南一百二十里海运舟至此登岸】 鸦鹘关 【 辽阳城东三百三十里】 刺榆关 【 辽阳城南一百七十里】 大片岭关 【 海州城东一百一十里】 石门关 【 盖州城东七十里】 连云岛关 【 盖州城西五十里】 栾古关 【 复州城南六十五里】 哈思关 【 金州城南十八里】 萧家岛关 【 金州城东北一十五里】 分水岭关 【 广宁城北八里建镇北楼三间】 魏家岭关 【 广宁城西北六十里】 镇朔关 【 叆阳城北三里】 
　　女真马巿 【 永乐初设开原城东屈换屯成化间改设城南门外西每岁海西夷人于此买卖】 达达马巿 【 成化间添设于古城堡南嘉靖三年改于庆云堡北每岁海西黑龙江等卫夷人于此买卖】 抚顺马巿 【 城东三十里建州诸夷人于此交易买卖】 广宁马巿 【 在团山堡朵颜泰宁二卫诸夷于此买卖】 【 永乐三年立辽东开原广宁马巿定价上上马绢八疋布十二疋上马绢四疋布六疋中马绢三疋布五疋下马绢二疋布四疋驹绢一疋布三疋其立巿一于开原城南以待海西女真一于开原城东一于广宁以待朵颜三卫各去城四十里十年令辽东缺马官军听于各马巿照例收买十五年复位辽东互巿马价上上马一匹米五石绢布各五疋中马米三石绢布各三疋下马米二石绢布各二疋驹米一石布二疋正统十四年革朵颜三卫互巿成化十四年奏准辽东马巿听海西并朵颜三卫夷人买卖】 
　　成化十四年十一月初四日蒙兵部红牌榜文为禁约事本部太子太保尚书余子俊等于奉天门钦奉圣旨辽东开设马巿许令海西朵颜等三卫达子买卖俾得有无相济各安生理此系怀柔来远之道永乐宣德年间已尝行之两有利益但恐中间奸诈求贿之徒妄生事端阻坏边务横启边衅贻患将来殊非细故恁部里便出榜晓谕禁约马巿开原每月初一日至初五日开一次广宁每月初一日至初五日十六日至二十日开一次听巡抚官定委布按二司管粮官分投亲临监督仍差拨官军用心防护省谕各夷不许身带弓箭器械止将马匹并土产物货赴役处委官验放入境开巿本处亦不许将有违禁物货之人与彼交易巿毕即日打发出境不许通事并交易人等专一与夷欺侮出入贪多马价及偷盗货物亦不许拨置夷人指以货物为由符同诈骗取财分用敢有擅放夷人入境及纵容官军人等无货者任意入巿有货者在内过宿窥取小利透漏边情者许审问明白俱发两广烟瘴地面充军遇赦并不原宥或本处通事俱不许有所求索或因而受害就彼查处其镇守总兵等官尤专心体察并一应势豪之家俱不许私将货物假充家人伴当时常在巿出名买卖俾所司畏势纵容无法关防如有听彼处巡按御史缉访拏问具招发遣罪不轻贷敢有容情一体治罪不许故违今将圣旨事宜备出榜文示仰一体钦遵施行 
　　代子河桥 【 辽阳城北三里东南山岁造船只佥派水手三十名委指挥一员管理常川摆渡至九月初搭盖浮梁】 太平桥 【 辽阳城镇远门外】 升平桥 【 辽阳城西门外】 升仙桥 【 辽阳城平夷门外】 安定桥 【 辽阳城安定门外】 梁水桥 【 辽阳城东北三里】 稠柳河木桥 【 辽阳城北六十里】 三汊河浮桥 【 海州城西七十里太子河羊肠河珠子河三水合流入海岁用苇缆大船三十只为梁便民往来冬季冰坚仍打芦苇搭造浮梁以济不通专委指挥或千百户一员把截讥察非常】 沙河桥 【 海州城西门外】 八里河桥 【 海州城南八里】 夹河桥 【 海州城西南二十里】 横头桥 【 海州城西南七十里】 杨家桥 【 海州城西南七十里】 重清桥 【 盖州城南门外】 新安河桥 【 盖州城南九十里】 埚头河桥 【 盖州城南二十五里】 熊岳河桥 【 盖州城南六十里】 张果老桥 【 盖州城南四十里】 仙人桥 【 盖州城南九十里】 沙河桥 【 复州城南八里】 真武桥 【 复州城东门外】 北清渡桥 【 复州城西南四十里空洞天成居人利涉】 新桥 【 广宁靖远门南】 通济桥 【 广宁城中鼓楼南】 邻泮桥 【 广宁儒学泮宫西】 经济桥 【 广宁城南】 大惠桥 【 广宁城永安门外】 迎秀桥 【 广宁城拱镇门外】 会流桥 【 经济桥南长春大惠二流至此合为一】 长春桥 【 广宁城拱镇门内】 拱辰桥 【 广宁城教场南】 观澜桥 【 广宁城泰安门外】 秀水桥 【 广宁城迎恩门外】 东会桥 【 广宁新城宣化门外】 羊肠河桥 【 广宁东三十五里】 平远桥 【 广宁城湖沟铺东三里】 广济桥 【 城东盘山驿东十五里】 四塔桥 【 广宁城南九十里】 十三山桥 【 广宁城南九十里】 火烧桥 【 广宁城东二十五里】 通远桥 【 义州城南门外山川坛南】 阅武桥 【 义州城门外参将胡忠建】 凌河桥 【 义州城北门外胡忠建】 石桥 【 锦州城东七十里】 凌河桥 【 义 【 义：锦】 州城东五十里】 龙王庙桥 【 右屯卫东三里】 干河上得桥 【 右屯卫北五里】 枯凌河桥 【 右屯卫东一里】 板桥 【 前屯城西北四十里】 火烧桥 【 前屯城西三十里】 高桥 【 宁远东二十五里】 浑河木桥 【 沈阳城南十里由东梁范河二水会流而西船只摆渡如代子河】 沙河木桥 【 沈阳城南四十里】 蒲河木桥 【 城北三十五里】 柴河桥 【 铁岭城北三里】 辽海桥 【 铁岭城南十五里】 周胜桥 【 铁岭城北十里】 泛河桥 【 泛河所南一里】 小桥 【 泛河所南一里】 清河桥 【 懿路所南关】 泥沟铺桥 【 懿路所南三十里】 清河桥 【 开原城南门外】 马鬃河桥 【 开原城西三十里】 亮子河桥 【 开原城西五十里】 三山桥 【 开原城南三十五里】 庆云桥 【 在开原城西门外】 太平桥 【 开原城南门外】 安远桥 【 开原城北门外】 和阳桥 【 开原城东门外】 

　　○海道 

　　辽东古青州之域自周以下辽东属燕青州属齐疆域难分海道无异至于汉伐朝鲜遣杨仆从齐泛渤海荀彘出辽东而隋唐东征亦分师航海岂非循习其旧哉国初置辽东即发兵数万戍辽命镇海侯吴祯总舟师万人由登莱转运岁以为常至永乐四年平江伯陈暄犹督运至辽其后设有屯田粮运始废止令山东岁运布花以给军士皆由登州发运至金州旅顺止卸当时倭寇偶犯而总兵刘江遂有望海埚之捷其患亦绝岁运至弘治十八年船坛暂止山东乃征以轻赍灌输岁丰用充不暇购求嘉靖七年巡按王重贤先为即墨知县言有司苦于布花折色乃请通海道复旧制金州刘训导明言家世登州自海运不通生理萧条然则在山东亦自有利害矣三十七年辽东荒歉乃欲求通先是边备刘九荣查议曰海运之废已非一年若以打造船只装运布花为名则价值苦征求之难造作惜人工之费万无可通之时为今之计暂疏海禁随民间有力者各置船只从先年故道自相贸易登金两岸设法稽查其岁运布花仍从原议征收折色照旧从关起解巡按周斯盛奏曰国家建置之初以之隶山东者止以海道耳自旅顺口以望登莱烟火可即泛舟而往一日可至以山东之人适山东之地通舟楫自有之道因天地自然之利更何所顾忌也巡抚侯汝谅奏请一开天津海道一通山东籴买与总督王忬科道先后所言同山东当事者虽多设事变而户部犹执前议舟通数月逮前巡抚路可由设言岛人一闻调船必弃业啸聚急请停止部遂据以却诸议而不虞其为越吟也夫辽东既以山海为关亦宜以海防为津先年通运之时宁无稽查之法且倭国与闽浙相对去辽本远先固未尝以望海一咽而遂推虀于后也十七年巡抚孙禬差都指挥闵忠赍咨赴催然为冯驩责债得致无几近积欠至七十余万即是则海禁之意不在所言之害而恐通后吾执左券以责备耳矣其运船本南京龙江关承造正德初以湖广灾伤暂议停止今并编列金州旅顺口达金州水关岸水程海岛于左方使后得料远近考废兴备成法焉 

　　右金州旅顺关口南达登州新河水关岸经五百五十里水程适中海岛名曰羊埚有石碣上镌南岸达北岸共五百五十里两日内风力顺可到先一日辰时自登州新河发航至晚抵旅顺泊岸次日辰时自旅顺发航至晚北抵三汊河泊岸盖自旅顺口起抵海中羊埚黄城二岛约三百里自黄城南抵钦岛鼍矶岛约三十里钦鼍岛抵井岛约七十里井岛抵沙门等岛一百三十里沙门岛抵新河水关仅二十里总括其数亦五百五十里各岛相接如驿递而岛之住户俱属纳水利银两于金州 

　　薛子曰夫辽山溪包络吁衍巨丽而医闾雄峙青海限带岿然为东北壮观故虽号用武之邦而文物郁郁景象腆缛览者谓方诸南州云伟人代作遭时遘机树为勋庸崇为概节焕为文章表表可纪岂非灵元精英之所毓发也哉国家文教浸淫海内人材称为全盛而辽乃风气愿僿儒效阔疏未足以昭瓌奇之锺也扶舆清淑之气秘滞蓄结意必有所徯焉吁士生兹土与尸风化者盍图所以当其盛云 

　　全辽志卷一 

　　●全辽志卷二 

　　赋役志 
　　边防志 
　　兵政志 
　　马政志 

　　◆赋役志 【 岁运附】 

　　国家赋役之制以田以丁江淮以南赋于田者厚而丁则十年次待河济以北役于丁者多而田则什不税一此其大较也若辽之制则乂不侔矣率田归屯种收其耔粒而各军余丁又每岁出缗以给公上之用即间有科田起税如河济之例然总全镇会之屯种之田十而八九矣若丁则三等九则虽黄发龆稚无或贷焉是民之困于征求视中州特最况又有帮军买马岁时借债之劳费乎余故并户口田赋徭役志之览者合而观焉可以知边萌之苦而撙节爱养之政不容一日之缓矣 

　　户口 
　　田赋 
　　徭役 
　　岁运 

　　○户口 

　　辽东都司定辽中等二十五卫安乐自在二州招集永宁监户九万六千四百四十一口三十八万一千四百九十六 
　　定辽中卫 
　　额户二千五百口八千九百三十六 
　　寄籍户四十四口二百五十八 
　　新发军户三十五口七十 
　　定辽左卫 
　　额户二千五百九十口八千一百一十五 
　　寄籍户二百八十口五百六 
　　新发军户三十口七十二 
　　定辽右卫 
　　额户二千一百三十口八千七百一十五 
　　寄籍户一十八口一百八十 
　　新发军户三十五口七十五 
　　定辽前卫 
　　额户二千四百五口六千五十二 
　　寄籍户五十八口三百一十二 
　　新发军户九口一十九 
　　定辽后卫 
　　额户二千四百一口八千一百一十三 
　　寄籍户八十口四百四十一 
　　新发军户五十五口一百二十 
　　东宁卫 
　　额户三千四百九十四口一万九千三百五十二 
　　寄籍户五十七口三百一十五 
　　新发军户八十五口一百七十 
　　辽阳招集 
　　户六千六百四十口二万二千二百六十一 
　　海州卫 
　　额户三千三百七十三口一万五千八百二十八 
　　寄籍户一百二十口五百一十三 
　　新发军户四十六口一百七 
　　海州招集 
　　户一千五百二十口五千六百三十口 
　　盖州卫 
　　额户四千一百二十六口三万五千三百四十 
　　寄籍户一百三十口一千三百一 
　　新发军户一百三十六口二百八十 
　　复州卫 
　　额户一千七百七十二口一万二千四百七十二 
　　寄籍户一百五十二口四百八十二 
　　新发军户一十八口三十六 
　　金州卫 
　　额户五千四百五十二口三万二千一百一十十五 
　　寄籍户一百一十口四百九十六 
　　新发军户二十二口四十八 
　　广宁卫 
　　额户三千九十六口五千九十六 
　　寄籍户二十二口一百二十二 
　　新发军户三十五口七十 
　　广宁中卫 
　　额户三千八百九十二口一万一千八百 
　　寄籍户二十五口二百七十 
　　新发军户一十六口三十五 
　　广宁左卫 
　　额户九千七百二十口四万一千五十一 
　　寄籍户一百二十九口三百四十 
　　新发军户七口一十五 
　　广宁右卫 
　　额户一千一十五口三千九百三十三 
　　寄籍户四十一口二百二 
　　新发军户四口一十 
　　广宁招集 
　　户二千三百四十七口六千九百九十六 
　　义州卫 
　　额户六千三十九口七千二百三十 
　　寄籍户二百一十口七百四十七 
　　新发军户五十二口一百一十四 
　　广宁后屯卫 
　　额户三千四十口四千五百二十 
　　寄籍户五十九口二百八十五 
　　新发军户五口一十三 
　　广宁中屯卫 
　　额户四千二百六口一万四千六百二 
　　寄籍户二百三十一口五百八十 
　　新发军户一口四 
　　广宁左屯卫 
　　额户二千八百七十口七千四百一十二 
　　寄籍户二百七十口四百九十 
　　新发军户一十一口二十七 
　　广宁右屯卫 
　　额户三千口八千一百二十六 
　　寄籍户一十一口三十七 
　　新发军户一十二口二十四 
　　广宁前屯卫 
　　额户三百五十二口二千九百六十七 
　　寄籍户九十三口二百七十五 
　　新发军户五口一十二 
　　宁远卫 
　　额户一千五百二十口二千七百五十七 
　　寄籍户九十五口二百八十八 
　　新发军户二十八口五十七 
　　沈阳中卫 
　　额户一千七百一十三口四千九百六十四 
　　寄籍户二十三口二百九 
　　新发军户五十三口一百二十七 
　　沈阳招集 
　　户二千四百七十八口九千八百六十四 
　　抚顺招集 
　　户一千二百三十口四千八百九十六 
　　铁岭卫 
　　额户二千三百三十五口七千三百四 
　　寄籍户四十五口七十九 
　　新发军户一百三口二百二十六 
　　铁岭招集 
　　户一千八百九十七口七千五百 
　　三万卫 
　　额户六百五十口七千四百八十七 
　　寄籍户四十二口一百二十 
　　新发军户二百三十三口六百七十 
　　辽海卫 
　　额户四百五十八口八千四百五十五 
　　寄籍户四十五口九十一 
　　新发军户一百五十三口三百一十 
　　开原招集 
　　户一千一百口六千八百 
　　安乐州 
　　额户二百六十一口五百五十 
　　寄籍户三十一口七十三 
　　新发民户一百七口二百五 
　　自在州 
　　额户三百三口一千三百三 
　　寄籍户一百七十八口二百六十七 
　　新发民户四十口一百三十七 
　　都司经历司 
　　寄籍户一百六十一口七百二 
　　永宁监 
　　额户四百六十口九千九百二十 

　　○田赋 

　　辽东都司定辽中等二十五卫永宁监额田三万八千四百一十五顷三亩额粮三十七万七千七百八十九石七斗额草三百五十三万二千六百六十一束额盐三百七十二万七千一百七十七斤额铁四十二万一百五十斤额贡五味子三百斤人参五百斤鱼课银六百二十九两苇炭银六百两盐课银无定数课程银无定数铜钱五十二万二千一百六十文金复盖海草豆价银一万一千八十两五分清河等堡开垦荒田科粮准作年例银四百三十一两九钱四分马价银一万四千七十两定辽中卫野猫湖书院官田三顷佃户岁租粟七十二石柴三十车 
　　定辽中卫 
　　额田一千一百五十九顷三亩 
　　额粮一万五千二百七十一石七斗 
　　额草一十二万五千一百三十九束 
　　额盐二十万三千四百七十斤 
　　额铁三万一千四百一十二斤 
　　额贡五味子六十斤 
　　定辽左卫 
　　额田九百三十七顷五十六亩 
　　额粮一万四千四百七十三石五斗 
　　额草一十二万三千五百二十束 
　　额盐二十三万五千二百六十四斤 
　　额铁二万五千二百九十九斤 
　　额贡五味子六十斤 
　　定辽右卫 
　　额田七百七十八顷九十七亩 
　　额粮一万一千八百二十二石三斗 
　　额草一十万六千三百九十束 
　　额盐一十九万七百五十五斤 
　　额铁二万四千九百一十五斤 
　　额贡五味字六十斤 
　　定辽前卫 
　　额田八百九十三顷六十亩 
　　额粮一万二千五百九十三石五斗 
　　额草九万一千七百九十束 
　　额盐一十六万八千三百二十一斤 
　　额铁二万一千一十二斤 
　　额贡五味子六十斤 
　　定辽后卫 
　　额田一千二百三十九顷四十七顷 
　　额粮一万五千九百九十六石四斗 
　　额草一十一万四千六百一十一束 
　　额盐二十七万三千四百一十五斤 
　　额铁二万二千九十一斤 
　　额贡五味子六十斤 
　　东宁卫 
　　额田七百六十三顷三十八亩 
　　额粮七千七百七十九石三斗九升 
　　额草四万五千六百二十束 
　　额盐一十七万一千六百七十九斤 
　　额铁一万七千六百一十九斤 
　　额贡人参五百斤 
　　海州卫 
　　额田二千四百二十九顷八十三亩 
　　额粮三万六百五十一石八斗 
　　额草一十六万二千七百束 
　　额盐一十三万六千七百八斤 
　　额铁一万四千九百一十斤 
　　盖州卫 
　　额田二千八百三十二顷三十亩 
　　额粮三万一千七百六十四石五斗 
　　额草一万四千五百二十束 
　　额盐二十二万五千七百二十七斤 
　　额铁一万四千四百九十六斤 
　　复州卫 
　　额田三千一百一十顷三十四亩 
　　额粮二万二千五百三石二斗 
　　额草一万一千束 
　　额盐一十九万七千一百一十三斤 
　　额铁一万三千五百一十三斤 
　　金州卫 
　　额田五千九百九十六顷七十亩 
　　额粮三万六千二百三十五石 
　　额草三万六千五百六十四束 
　　额盐二十万九千八百三十一斤 
　　额铁一万二千四百四十斤 
　　广宁卫 
　　额田七百一十六顷四十一亩 
　　额粮七千六百六十八石六斗 
　　额草二万八千四百一十八束 
　　额盐八万五千八百三十九斤 
　　额铁一万六千四百六十一斤 
　　广宁中卫 
　　额田一千二百七十七顷八十二亩 
　　额粮一万二百五十八石四斗 
　　额草一十万三千三十一束 
　　额盐九万五千三百七十七斤 
　　额铁一万五千三百二十一斤 
　　广宁左卫 
　　额田一千六百二顷一十二亩 
　　额粮二万五百九十石九斗 
　　额草一十六万九千四十四束 
　　额盐一十三万三百四十六斤 
　　额铁一万四千九百一十二斤 
　　广宁右卫 
　　额田一千四百三十顷六十九亩 
　　额粮一万七千五百三十七石五斗 
　　额草一十四万四千一百一十九束 
　　额盐一十二万三千九百九十斤 
　　额铁一万三千三百八十一斤 
　　义州卫 
　　额田六百六十一顷五十四亩 
　　额粮九千五百五十三石二斗 
　　额草二十万二千四十束 
　　额盐一十七万一千六百九十九斤 
　　额铁一万五千斤 
　　广宁后屯卫 
　　额田三百二十二顷八十五亩 
　　额粮一万五百五十七石八斗 
　　额草六万七千六百束 
　　额盐九万五千三百七十七斤 
　　额铁一万五千三百八十三斤 
　　广宁中屯卫 
　　额田一千一百九十三顷四十亩 
　　额粮一万七千三百六石一斗 
　　额草八万七千九百六十束 
　　额盐六万六千七百六十四斤 
　　额铁一万四千五斤 
　　广宁左屯卫 
　　额田九百五十一顷九十二亩 
　　额粮一万三千九百七十一石三斗 
　　额草七万四千一百六十束 
　　额盐一十二万八百一十一斤 
　　额铁一万三百二斤 
　　广宁右屯卫 
　　额田八百六十二顷六十四亩 
　　额粮一万七百三十四石一斗 
　　额草一十三万三千一百八十束 
　　额盐八万九千一十九斤 
　　额铁一万二千四百四十斤 
　　广宁前屯卫 
　　额田六百七十顷四十八亩 
　　额粮一万八十四石一斗 
　　额草一十四万束 
　　额盐五万八百六十八斤 
　　额铁一万二千六百斤 
　　宁远卫 
　　额田一千二十顷二十亩 
　　额粮一万七千九十九石三斗 
　　额草四十六万六千九百六十束 
　　额盐二十万二百九十二斤 
　　额铁九千九百八十斤 
　　沈阳中卫 
　　额田一千三百九顷四十四亩 
　　额粮一万七千六百六十六石一斗 
　　额草一十七万九千一百束 
　　额盐一十二万七千七十七斤 
　　额铁一万六千斤 
　　铁岭卫 
　　额田三百六十六顷九十三亩 
　　额粮五千九百八十一石 
　　额草四十三万六千七百七十束 
　　额盐一十万二千一斤 
　　额铁六千九百六十八斤 
　　三万卫 
　　额田三百四十八顷八十四亩 
　　额粮五千五百五十石 
　　额草二十一万四千九百二十五束 
　　额盐一十三万二千七百一十七斤 
　　额铁二十万四百一十二斤 
　　辽海卫 
　　额田二百七十四顷四十亩 
　　额粮四千一百四十石 
　　额草二十五万二千四百束 
　　额盐一十二万二千七百一十七斤 
　　额铁一万九千二百七十八斤 
　　永宁监 
　　额田三千七百六十二顷一十七亩 
　　新田一千四百九十九顷 
　　鱼课 
　　海州银五十二两　　　　　盖州银一百七十一两 
　　复州银二十八两　　　　　金州银三百二十二两 
　　右屯银二十两　　　　　　宁远银三十六两 
　　前屯银宁远参将委官催收其数随时增减 
　　苇炭 
　　海州银二百两　　　　　　盖州银四百两 
　　盐课 
　　海州银无定数每年春夏二季都司差人取四百两解送蓟镇军门余俱解赴广库 
　　广宁银无定数办于城南杜家屯叶家圈委官经历轮流收解广库 
　　义州银无定数广宁委官经历在场收税 
　　金复海盖草豆价银一万一千八十两五分 
　　清河等堡开垦荒田科粮准作年例银四百三十一两九钱四分 
　　税务 
　　辽阳银无定数　　　　　　广宁银三百二十二两 
　　盖州银无定数　　　　　　复州银八钱四分 
　　金州银四十八两　　　　　义州银三十三两三钱 
　　宁远银一百两 
　　马巿抽分 
　　儿马一匹银五钱　　　　　马驹一匹银三钱 
　　骟马一匹银六钱　　　　　小马一匹银二钱 
　　骒马一匹银四钱　　　　　大牛一只银二钱 
　　小牛一只银一钱　　　　　中牛一只银一钱五分 
　　牛犊一只银五分　　　　　骡一头银三钱 
　　绵羊一只银二分　　　　　山羊一只银一分 
　　貂皮一张银二分　　　　　豹皮一张银一钱 
　　熊虎皮一张银三分　　　　鹿皮一张银二分 
　　狍皮一张银五厘　　　　　狐貉皮一张银一分 
　　参一斤银五分　　　　　　松子一斗银三分 
　　蜜十斤银一分　　　　　　蜡一斤银一分 
　　木耳十斤银一分　　　　　木菇十五斤银一分 
　　马尾一斤银一分　　　　　驴一头银一钱 
　　缎一疋银一钱　　　　　　袄子一件银五分 
　　锅一口银三分　　　　　　铧子一件银五厘 
　　绢一疋银一分　　　　　　水獭皮一张银二分 
　　按马巿开原抚顺广宁三城俱有其巿税俱同但巿期无定额故税银无定数各因其买卖多寡而为抽分数目开原二巿银两附入循环收贮卫库遇有动用呈请支销抚顺银两备御官抚夷公用广宁银两委官具数收库听明动支 
　　薛子曰按东辽财赋岁籍其土之所入咸以自利而又内帑有给诸路有运盐政有济一值凶荒则天子下减租之诏议赈贷之宜所以惠之者如此其至故往时家给人足都鄙廪庾皆满货贿羡斥每岁终辇至京师物价为之减半今入境物力萧索仓库空竭虽岁比凶荒抑亦有以致之者闻之乡耉老云正德间逆瑾贪剥黄皂事兴 【 黄皂戎服逆瑾藉以上供索之】 大括民间数载夤是奇靡成俗加以豪右将领日肆侵夺如之何不穷且病也不然攘臂称乱甘与云中叛卒为伍何也夫辽号东陲密迩北虏幸边鄙无衅中外恬安倘复绎骚如列镇吾不知其所以处之矣司边计者所宜加之意云 

　　○徭役 

　　辽东都司定辽中等二十五卫安乐自在二州招集永宁监均徭银岁三等审编增损不一先年约计一万八千二百三十二两今一万三千五百三十一两九钱六分修边夫三万八百八十六名修仓夫七百五十名局造一千九百四十五名窑造一千二百七十二名纳粮五千四百八十四名银官三千七百九十八名斗级四百一十七名狱卒三百二十八名鼓手二百九十三名水手一百一十二名司兵五百三十六名 
　　定辽中卫 
　　均徭银卫所先五百九十六两八钱今六百一十两寄籍五十八两二钱 
　　修边夫一千二十一名　　　修仓夫三十名 
　　局造八十名　　　　　　　窑造七十名 
　　纳粮一百九十名　　　　　跟官二百一十二名 
　　斗级一十九名　　　　　　狱卒一十五名 
　　定辽左卫 
　　均徭银卫所先五百二十三两六钱今三百一两三钱寄籍二十一两四钱 
　　修边夫六百三十二名　　　修仓夫三十名 
　　局造三十九名　　　　　　窑造六十名 
　　纳粮四名　　　　　　　　跟官二百五名 
　　斗级一十四名　　　　　　狱卒一十二名 
　　司兵二十名 
　　定辽右卫 
　　均徭银卫所先四百五十二两二钱今二百四十六两三钱寄籍七十两 
　　修边夫六百四十八名　　　修仓夫三十名 
　　局造四十二名　　　　　　窑造四十名 
　　纳粮四名　　　　　　　　跟官二百五名 
　　斗级一十四名　　　　　　狱卒一十二名 
　　司兵二十名 
　　定辽前卫 
　　均徭银卫所先五百八两六钱今一百二十八两寄籍六十四两 
　　修边夫七百一十名　　　　修仓夫三十名 
　　局造八十八名　　　　　　窑造四十名 
　　纳粮一百五十名　　　　　跟官九十五名 
　　斗级一十二名　　　　　　狱卒一十八名 
　　定辽后卫 
　　均徭银卫所先四百一十四两六钱今四百九两四钱寄籍七十二两 
　　修边夫七百六十七名　　　修仓夫三十名 
　　局造八十八名　　　　　　窑造四十名 
　　纳粮一百五十名　　　　　跟官九十五名 
　　斗级一十二名　　　　　　狱卒一十八名 
　　司兵六十名 
　　东宁卫 
　　均徭银卫所先一百五十四两二钱今六百三十九两二钱寄籍六十七两 
　　修边夫二千七百四十二名　修仓夫三十名 
　　局造八十名　　　　　　　窑造一百二名 
　　纳粮七十七名　　　　　　跟官一百四十五名 
　　斗级一十二名　　　　　　狱卒一十五名 
　　定辽中等六卫朋出夫匠 
　　太子河水手四十名　　　　鼓手四十名 
　　刷字匠二十三名　　　　　刊字匠三十名 
　　表匠九名　　　　　　　　税课司巡拦三十名 
　　医学采药夫六名 
　　定辽中等六卫认纳柴炭银两夫共一千五百九十四名纳柴七万三百五十个外折柴银一百一十七两二钱二分纳炭一万四千九百包外折炭银一百四十八两五钱 
　　按前项所纳柴炭并外折银两俱系屯种军于出办今皆准免诚为得体但此辈遇冬收操乃国家定例转而不操甚为不可且旧志开载冬操夏种于沿边城堡共一万二千四百有奇矧值边烽不息屯政官团练守城以张声势犹愈营房孺子即其先经关领盔甲意盖可知故志之以备参考 
　　辽阳招集 
　　均徭银一百一十两　　　　修边夫六百名 
　　海州卫 
　　均徭银卫所先八百四两二钱今八百五十六两七钱寄籍五十八两 
　　修边夫一千四百七十二名　修仓夫三十名 
　　局造一百名　　　　　　　窑造八十三名 
　　纳粮五百五十名　　　　　跟官一百六十五名 
　　斗级二十七名　　　　　　狱卒二十名 
　　鼓手十六名　　　　　　　水手四十五名 
　　司兵五十名 
　　海州招集 
　　均徭银三十二两　　　　　修边夫五十一名 
　　盖州卫 
　　均徭银卫所先九百三两三钱今六百六十七两八钱五分寄籍五十两三钱 
　　修边夫四千七百二十名　　修仓夫三十名 
　　局造八十名　　　　　　　窑造六十名 
　　纳粮七百三十七名　　　　跟官一百六十二名 
　　斗级三十四名　　　　　　狱卒一十名 
　　鼓手二十八名　　　　　　司兵三十六名 
　　复州卫 
　　均徭银卫所先九百一两八钱今四百九十七两七钱寄籍五十一两一钱 
　　修边夫五千四百三十一名　修仓夫三十名 
　　局造八十名　　　　　　　窑造二十四名 
　　纳粮三百七十六名　　　　跟官二百三十九名 
　　斗级二十名　　　　　　　狱卒二十名 
　　鼓手一十五名　　　　　　刻字匠一名 
　　司兵一十八名 
　　金州卫 
　　均徭银卫所先二千二十三两六钱今五百六十七两七钱寄籍一百四十六两八钱 
　　修边夫五千四百三十一名　修仓夫三十名 
　　局造八十名　　　　　　　窑造六十五名 
　　纳粮六百九十一名　　　　跟官二百三十九名 
　　斗级一十八名　　　　　　狱卒一十二名 
　　鼓手二十名　　　　　　　司兵三十六名 
　　广宁卫 
　　均徭银卫所先四百三十一两五钱四分今三百三十一两五钱寄籍一十二两五钱 
　　修边夫一百名　　　　　　修仓夫三十名 
　　局造一百二十名　　　　　窑造一十二名 
　　纳粮三名　　　　　　　　跟官一百四十一名 
　　斗级一十五名　　　　　　狱卒八名 
　　鼓手五名　　　　　　　　司兵五十名 
　　广宁中卫 
　　均徭银卫所先四百三十二两一钱今三百二十五两寄籍一十四两一钱 
　　修边夫二百六十七名　　　修仓夫三十名 
　　局造六十名　　　　　　　窑造一十八名 
　　纳粮四十二名　　　　　　跟官一百二十七名 
　　斗级一十五名　　　　　　狱卒八名 
　　鼓手五名 
　　广宁左卫 
　　均徭银卫所先四百四十八两五钱今三百两一钱寄籍四十二两二钱 
　　修边夫二百六十七名　　　修仓夫三十名 
　　局造六十名　　　　　　　窑造二十五名 
　　纳粮七十一名　　　　　　跟官一百八十九名 
　　斗级一十四名　　　　　　狱卒一十六名 
　　鼓手五名 
　　广宁右卫 
　　均徭银卫所先五百八十一两今二百八十一两一钱寄籍三十两五钱 
　　修边夫二百九十二名　　　修仓夫三十名 
　　局造六十名　　　　　　　窑造一十七名 
　　纳粮九十八名　　　　　　跟官一百四十一名 
　　斗级一十名　　　　　　　狱卒八名 
　　鼓手五名 
　　广宁招集 
　　均徭银先四百两　　　　　修边夫四百七十名 
　　义州卫 
　　均徭银卫所先六百九十一两今四百二十两九钱寄籍一百六十二两二钱 
　　修边夫二百五十五名　　　修仓夫三十名 
　　局造七十四名　　　　　　窑造七十名 
　　纳粮二百二十四名　　　　跟官一百五十九名 
　　斗级一十八名　　　　　　狱卒一十三名 
　　鼓手一十名　　　　　　　司兵一十五名 
　　广宁后屯卫 
　　均徭银卫所先二百一十九两六钱八分今一百五十一两三钱寄籍九十三两 
　　修边夫二百二十名　　　　修仓夫三十名 
　　局造八十五名　　　　　　窑造二十六名 
　　纳粮八十三名　　　　　　跟官六十二名 
　　斗级八名　　　　　　　　狱卒一十三名 
　　鼓手一十名 
　　广宁中屯卫 
　　均徭银卫所先七百三十五两今四百二十六两六钱寄籍八十两 
　　修边夫二百五十名　　　　修仓夫三十名 
　　局造八十九名　　　　　　窑造七十一名 
　　纳粮二百名　　　　　　　跟官七十八名 
　　斗级一十五名　　　　　　狱卒一十名 
　　鼓手一十二名　　　　　　司兵五名 
　　广宁左屯卫 
　　均徭银卫所先九百九十九两五钱今二百四十两寄籍七十两 
　　修边夫二百五十名　　　　修仓夫三十名 
　　局造一百二十名　　　　　窑造三十八名 
　　纳粮二百二十名　　　　　跟官一百二名 
　　斗级一十六名　　　　　　狱卒一十二名 
　　鼓手一十二名　　　　　　司兵一十名 
　　广宁右屯卫 
　　均徭银卫所先三百二十二两五分今三百一十二两四钱寄籍四两七钱 
　　修边夫三百六十七名　　　修仓夫三十名 
　　局造一百二十名　　　　　窑造三十五名 
　　纳粮五十三名　　　　　　跟官一百七十一名 
　　斗级一十名　　　　　　　狱卒一十六名 
　　鼓手一十二名　　　　　　司兵七十二名 
　　广宁前屯卫 
　　均徭银卫所先六百九两二钱今四百七十二两寄籍二十二两二钱 
　　修边夫五百一十八名　　　修仓夫三十名 
　　局造八十名　　　　　　　窑造六十八名 
　　纳粮三百三十八名　　　　跟官二百二名 
　　斗级二十二名　　　　　　狱卒八名 
　　鼓手二十二名　　　　　　司兵四十五名 
　　宁远卫 
　　均徭银卫所先四百三十九两五钱今四百三十一两寄籍八十三两六钱 
　　修边夫二百五十名　　　　修仓夫三十名 
　　局造八十名　　　　　　　窑造三十八名 
　　纳粮二百三十三名　　　　跟官七十八名 
　　斗级二十六名　　　　　　狱卒八名 
　　鼓手一十二名　　　　　　司兵一十名 
　　沈阳中卫 
　　均徭银卫所先八百四十一两六钱今五百一十五两一钱一分寄籍三十五两八钱 
　　修边夫一千九百八十二名　修仓夫三十名 
　　局造六十九名　　　　　　窑造一百五名 
　　纳粮二百五十七名　　　　跟官一百六十三名 
　　斗级二十五名　　　　　　狱卒一十二名 
　　鼓手一十二名　　　　　　水手一十五名 
　　司兵四十五名 
　　沈阳招集 
　　均徭银七十二两　　　　　修边夫一百五十名 
　　抚顺招集 
　　均徭银四十两　　　　　　修边夫九十三名 
　　铁岭卫 
　　均徭银卫所先三百八十七两六钱九分今三百五十二两八钱寄籍一十六两五钱 
　　修边夫一百一十九名　　　修仓夫三十名 
　　局造五十一名　　　　　　窑造六十八名 
　　纳粮二百三十一名　　　　跟官一百一十九名 
　　斗级二十一名　　　　　　狱卒一十三名 
　　鼓手二十二名　　　　　　水手一十二名 
　　司兵三十三名 
　　铁岭招集 
　　均徭银七十五两三钱　　　修边夫一百六十名 
　　三万卫 
　　均徭银卫所先三百二十六两四钱今三百九十一两寄籍一十二两 
　　修边夫二百一十名　　　　修仓夫三十名 
　　局造六十名　　　　　　　窑造四十八名 
　　纳粮三百二十一名　　　　跟官四十八名 
　　斗级八名　　　　　　　　狱卒一十名 
　　鼓手一十二名　　　　　　司兵五名 
　　辽海卫 
　　均徭银卫所先三百六十两二钱今五百二十两寄籍一十二两一钱 
　　修边夫三百三十一名　　　修仓夫三十名 
　　局造六十名　　　　　　　窑造五十三名 
　　纳粮一百八十一名　　　　跟官五十五名 
　　斗级一十名　　　　　　　狱卒一十五名 
　　鼓手一十二名　　　　　　司兵五名 
　　开原招集 
　　均徭银四十四两五钱　　　修边夫一百一十名 
　　安乐州 
　　均徭银先七两三钱今一十四两五钱 
　　自在州 
　　均徭银先三百一十八两三钱今二百三十一两八钱 
　　都司经历司 
　　均徭银先一百六十五两今二百四十一两 
　　永宁监 
　　均徭银五百九两七钱　　　门军六名 
　　城夫一十二名　　　　　　跟官二百名 
　　斗级二名　　　　　　　　看仓一名 
　　狱卒六名　　　　　　　　鼓手六名 
　　铺兵一名 

　　薛子曰古者役民岁不过三日盖佚之也后世政繁役重至有银差力差之说然籍其丁赀等其富贫夫民亦甘之辽人荷戈执殳从事边陲而复勤动不息营办多方主者且以其意而为上下豪猾之徒岁比逋负而贫者捐瘠而不得免至于递马不足复索操骑以备送迎嗟夫辽所恃者士马尔人竭马???虽与之处平定之际尚不可况将撄有事之日乎是不可不为之所也 

　　○岁运 

　　京运年例银一十九万八千八十八两五钱二分八厘二毫五丝两淮开中盐九万四千九十引一百三十斤 
　　山东开中盐六万二千五百引 
　　山东布政司征解本色钞一百八十七万三千五百锭本色布三十三万三千八百九疋本色花一十三万九千五百八十斤折钞布花等项银一十三万三千三百九十二两二钱一分三厘二毫八丝一忽 
　　山东运司盐折布等项银一万六千三百八十四两三钱二分一厘 
　　永平府征解户口盐银一千一十三两一钱 
　　地亩花绒三百四十六斤 

　　◆边防志 【 墩台　路台　路河　永利闸】 

　　传称秦使蒙恬将三十万众北逐戎狄筑长城因地形用制险塞起临洮属之辽东延袤万余里论者鄙其不务德业而事形势其旨微矣然后世堑山堙谷之役终岁无辍尚虑不完由此言之彼亦一时之雄图也何可少哉何可少哉今在辽东者莫可辨其踪迹矣胜国时华夷合一荡无扞蔽国初毕恭守辽东始践山因河编木为垣久之乃易以版筑而墩台城堡稍稍添置此其能亦无下于蒙将军者与高平一带逼临境外额设路河以防突至之寇近年挑浚深广颇足恃赖而复创建路台以便趋避行旅在途可无菑害矣故并载之以广边备云 

　　墩台 
　　路台 
　　路河 
　　永利闸 

　　○墩台 

　　全镇沿边墩台障塞操守 【 官军九万五千三百六十九员名】 

　　宁前参将地方 【 官军一万一千四百八十二员名】 

　　前屯城堡墩台障塞操守 【 官军四千六百六十八员名】 
　　本城 【 官军一千一百九员名】 　中前所 【 官军五百二十四员名】 　中后所 【 官军五百二十五员名】 
　　边台 【 一百四座瞭守官军五百二十员名】 
　　铁场堡 【 官军二百四员名堡西吾名口可屯兵堡北土胡衕可按伏吾名口空通贼道路宁远前屯城中前所兵马可为策应】 
　　五名口台　　接界台　　　镇夷台　　　北石门台 
　　寺儿山台　　椴木冲台　　滥泥沟台　　石嘴空台 
　　永安堡 【 官军一百五十一员名堡北瓮圈山可屯兵堡东背阴障可按伏滥泥沟空通贼道路宁远前屯城中前所兵马可为策应】 
　　石狭口台　　小孤山台　　古路沟台　　大孤山台 
　　镇营河口台　西小川台　　团山台　　　刀背山台 
　　乱石嘴台 
　　背阴障堡 【 嘉靖二十五年巡抚于敖题设官军二百五十一员名堡东南高升炮可屯兵三山营可按伏宁远前屯城中前所兵马可为策应】 
　　总管台　　　梨树湾台　　松岭台　　　管家冲台 
　　尖山台　　　野猪障台　　将军石台　　楼自山台 
　　三山营堡 【 官军一百七十九员名堡北大古路口可屯兵堡西平山沟可按伏长岭空小古路口黄土岭空通贼道路宁远前屯城兵马可为策应】 
　　长岭台　　　大古路口台　平山台　　　双山台 
　　松山台　　　石嘴台　　　小古路口台　芍药沟台 
　　钓鱼台　　　石嘴空台　　双沟台　　　黄土岭台 
　　湾头墙台　　半边山墩　　半边山台 
　　平川营堡 【 官军一百八十二员名堡北石河口可屯兵堡南湾豆沟可按伏古路口空长宁空镇北台通贼道路宁远前屯城兵马可为策应】 
　　石河口台　　牵马岭台　　长宁台　　　栗子台 
　　松树台　　　镇虏台　　　镇北台　　　长岭台 
　　镇夷台　　　安边台　　　古路口台　　野马川台 
　　瑞昌堡 【 官军一百五十五员名堡北蛤蜊河可屯兵堡东毛刺冲可按伏狮子口通贼道路宁远前屯城兵马可为策应】 
　　排栅庄台　　青草坡台　　野麻坡台　　蛤蜊河台 
　　大团山台　　杏树沟台　　寨儿山台　　毛刺关台 
　　镇东台　　　三道沟台　　狮子口台　　白石岭台 
　　高台堡 【 官军一百八十一员名堡西烧荒口可屯兵堡北黑土台可按伏黄伯河空大家岭空通贼道路宁远前屯城兵马可为策应】 
　　平夷台　　　甘泉台　　　大家岭台　　偏崖儿台 
　　小庄台　　　黄伯河台　　关门台　　　黑土台 
　　三道沟堡 【 官军二百一十三员名堡北长岭儿可屯兵堡西石山儿可按伏架子山空黄土岗青石崖空通贼道路宁远前屯城中后所兵马可为策应】 
　　架子山台　　黄土岗台　　石山台　　　黄花台 
　　安家山台　　牵马岭台　　长岭台　　　镇安台 
　　青石崖台 
　　新兴营堡 【 官军一百七十五员名堡西刘彦彰可屯兵堡南古庄窠可按伏六州河口空汤池山空寺儿山空通贼道路宁远前屯城中后所兵马可为策应】 
　　平坡台　　　古庄窠台　　庆春山台　　小夹台 
　　六州河口台　汤池山台　　鹰窝山台　　古路口台 
　　塔儿峪台　　碾盘山台　　镇北台 
　　锦川营堡 【 官军一百七十五员名堡南黄土堆可屯兵堡西老鹳冲可按伏小河口空古路空通贼道路宁远前屯城中后所兵马可为策应】 
　　大牛心山台　镇口台　　　双山儿台　　双树台 
　　平湖台　　　小河口台　　老鹳冲台　　焦石岭台 
　　背阴庄台　　庙儿山台　　观音山台　　苇子沟台 
　　腹里接火台 【 二十七座瞭守官军一百二十四员名】 
　　障塞 【 铁场堡吾名口台起至锦川营小河口台止共二万五千二百丈土墙九千五百二十丈石墙九千二百五十丈木柞河口二千八百七十丈山险无墙三千五百六十丈】 

　　宁远城堡墩台障塞操守 【 官军六千八百一十四员名】 
　　本城 【 官军一千三百五十七员名】 　中左所 【 官军一千二百三十五员名】 中右所 【 官军五百二十五员名】 
　　边台 【 一百五十五座瞭守官军七百七十五员名】 
　　黑庄窠堡 【 官军三百二十一员名堡南石夹河口可屯兵堡东夹山儿可按伏永清台古路口台黄土台通贼道路宁远城中右所兵马可为策应】 
　　西古路口台　河湾台　　　杏树台　　　孤松墩 
　　夹山台　　　黄土台　　　镇静台　　　中古路台 
　　庙儿山台　　永清台　　　南柳河台　　镇边台 
　　北柳河台 
　　仙灵寺堡 【 官军二百二十六员名堡东土岭可屯兵堡东烟台可按伏柳河台镇北台通贼道路宁远城中右所兵马可为策应】 
　　镇北台　　　寺儿山墩　　泉水台　　　河口台 
　　小腰台　　　石嘴台　　　小门台　　　大团山墩 
　　新立台　　　长岭台　　　高架空　　　安远台 
　　小团山堡 【 官军二百六十六员名堡西吴简山可屯兵堡西北老虎冲可按伏河口台灰菜沟通贼道路宁远城中右所兵马可为策应】 
　　中架空　　　新架空　　　小架空　　　安宁空 
　　双古路空　　小团山墩　　镇虏空　　　河口空 
　　擒胡空　　　缨珠山空　　缨珠山墩　　龙湾空 
　　古路口台　　灰菜沟空　　琉璃寺台　　安塞空 
　　兴水县堡 【 官军二百九十九员名堡北烟笼山可屯兵堡东王保儿山可按伏定西台石嘴台镇虏台通贼道路宁远城兵马可为策应】 
　　安边台　　　安宁台　　　镇边台　　　后山墩 
　　镇夷台　　　大炮台　　　镇羌台　　　河身台 
　　镇兴台　　　宁远河台　　定兴台　　　门台 
　　石嘴台　　　新立台　　　孤山墩　　　新架台 
　　转头山台　　定西台　　　望川墩　　　孤山台 
　　白塔峪堡 【 官军二百七十六员名堡西架炮山可屯兵堡东陡岭儿可按伏石嘴台南平山台新架台通贼道路宁远城兵马可为策应】 
　　南平山台　　新架台　　　水关台　　　镇宁台 
　　双古路口台　镇北空　　　安宁台　　　镇北墩 
　　河身台　　　石嘴台　　　小腰台　　　大炮台 
　　尖山台　　　牛心山墩　　旧河口台　　新河口台 
　　平山台　　　新安台　　　焦山台 
　　寨儿山堡 【 官军二百四十一员名堡东鹰窠山可屯兵堡西横岭可按伏西石门台平山台通贼道路宁远城兵马可为策应】 
　　接架台　　　陡岭台　　　新架台　　　双岭台 
　　孤松台　　　高峰台　　　小炮台　　　西石门台 
　　镇边台　　　中石门台　　东石门台　　平山台 
　　水关台 
　　灰山堡 【 官军一百九十八员名堡西灰窑儿可屯兵堡东长岭儿可按伏双山台古路台通贼道路宁远城兵马可为策应】 
　　石嘴台　　　长岭墩　　　长岭台　　　尖山台 
　　古路口台　　枯树台　　　威宁台　　　双山墩 
　　镇虏台 
　　松山寺堡 【 官军二百七十一员名堡东庙儿山可屯兵堡南全家峪可按伏麻沟墩新安台通贼道路宁远城中左所兵马可为策应】 
　　何胜台　　　古路口台　　镇远台　　　宁静台 
　　中架台　　　平胡台　　　寺儿山墩　　河口台 
　　平山台　　　镇夷台　　　荆条山墩　　麻沟台 
　　麻沟墩　　　新安墩 
　　沙河儿堡 【 官军二百六十四员名本堡新添原系通贼要路松山寺长岭山二堡兵马可策应】 
　　泉水山台　　新架台　　　孤山口台　　镇冲空 
　　河身台　　　靖夷台　　　孤山空　　　得胜空 
　　孤山墩　　　镇边台　　　长山空 
　　长岭山堡 【 官军二百三十四员名堡西偏台子可屯兵堡南尖山儿可按伏丫角山台镇冲台通贼道路宁远城中左所兵马可为策应】 
　　镇远台　　　丫角山台　　安静台　　　河口台 
　　平山台　　　安息空　　　长岭墩　　　安德台 
　　偏岭台　　　尖山台 
　　椴木冲堡 【 官军二百五十一员名堡南石鼓儿河可屯兵堡东杀虎沟可按伏虹螺山古路口乱井空通贼道路宁远城中左所兵马可为策应】 
　　安定台　　　鹰窝山台　　安宁台　　　静宁台 
　　安边台　　　椴木冲空　　乱井台　　　古路口台 
　　石嘴台　　　椴木冲墩　　仙人台　　　镇胡台 
　　虹螺空　　　虹螺墩　　　双窑台　　　土门台 
　　镇夷台　　　小虹螺山台 
　　腹里接火台 【 二十六座瞭守官军七十五员名】 
　　障塞 【 黑庄窠西古路口台起至椴木冲堡小虹螺山台止共二万九千四百二十一丈土墙一万一千二百三十丈石墙八千九百六十五丈木柞河口三千四百二十丈险山无墙五千八百六丈】 

　　锦义参将地方 【 官军一万二千三百五十六员名】 
　　锦州城堡墩台障塞操守 【 官军五千九百五十六员名】 
　　本城 【 官军二千七百五十四员名】 松山所 【 官军四百一十三员名】 大凌河所 【 官军四百一十三员名】 
　　边台 【 九十四座瞭守官军四百七十员名】 
　　大兴堡 【 官军三百五十一员名堡北新庄子可屯兵堡西喇必山沟可按伏定安墩虹螺县镇平空通贼道路锦州城兵马可为策应】 
　　安静台　　　小虹螺山台　定安墩　　　定边墩 
　　三道沟　　　半边山台　　半边山墩　　半边山新台 
　　镇安墩　　　威远墩　　　姚家山台　　姚家山空 
　　永安台　　　威镇墩　　　镇宁墩　　　镇平空 
　　陡岭儿台　　镇夷山墩　　虹螺县台 
　　大福堡 【 官军三百五十一员名堡东锦昌堡可屯兵新门儿可按伏永安空汤河儿骆驼岭北空通贼道路锦州城兵马可为策应】 
　　虹螺县新台　永安南空　　黑鹰山台　　永安空 
　　卧佛寺南空　卧佛寺台　　骆驼岭南空　骆驼岭墩 
　　骆驼岭北空　镇虏山空　　镇虏山墩　　塔儿山空 
　　塔儿山墩　　汤河儿墩　　镇北山南空　镇北山空 
　　镇北山北空　孤山墩 
　　大镇堡 【 官军三百五十员名堡西沙河堡可屯兵巡检司可按伏镇静台沙河空镇边山墩通贼道路锦州城兵马可为策应】 
　　长山南空　　长山空　　　长山北空　　镇南台 
　　镇静台　　　驼儿山台　　青石台　　　镇边山墩 
　　沙河空　　　古城台　　　云头山南空　云头山墩 
　　云头山北空　龙潭南空　　龙潭空　　　龙潭北空 
　　镇安山台　　小河口南空 
　　大胜堡 【 官军三百五十员名堡南蔡家堡可屯兵分水岭可按伏安平台新筑台安宁墩通贼道路锦州城兵马可为策应】 
　　小河口北空　镇安山南空　镇安山空　　镇安山北空 
　　乱石山南空　新石台　　　乱石山北空　安夷台 
　　安平台　　　安静台　　　长永台　　　长胜台 
　　长安台　　　长宁台　　　长静台　　　安宁台 
　　镇夷台　　　平静台　　　梯子山南空　梯子山墩 
　　梯子山北空　新筑台 
　　大茂堡 【 官军三百五十一员名堡南流水堡可屯兵苇子沟可按伏唐帽山新台石山儿韭菜山南空通贼道路锦州城兵马可为策应】 
　　韭菜山南空　韭菜山新台　韭菜山北空　永宁空 
　　定夷台　　　唐帽山南空　唐帽山新台　唐帽山墩 
　　唐帽山北空　松岭墩　　　松岭新台　　镇夷新台 
　　镇夷空　　　镇夷墩　　　石山儿台　　寨子山台 
　　碌■〈石由〉山界 
　　腹里接火台 【 三十九座瞭守官军一百三十三员名】 
　　障塞 【 大兴堡西接宁远椴木冲界起至义州大定堡界止石墙八千八百六十丈土墙一万二千六百三十丈六尺共二万一千五百三十六丈水口四处共二十一丈五尺原坍塌今已修完】 

　　义州城堡墩台障塞操守 【 官军六千四百员名】 
　　本城 【 官军二千九百六十三员名】 
　　边台 【 一百五座瞭守官军五百二十五员名】 
　　大定堡 【 官军三百五十　员名堡东刘温屯可屯兵十方寺可按伏陡岭墩长安台石刺墩通贼道路义州城兵马可为策应】 
　　新台　　　　松山新台　　松山台　　　石河空 
　　于杲营　　　石刺墩　　　分巡台　　　分巡营 
　　陡岭空　　　戎华营　　　陡岭墩　　　长安台 
　　便观台　　　尖山空　　　石安空　　　碌■〈石由〉山空 
　　碌■〈石由〉山界 
　　大安堡 【 官军三百五十八员名堡北半边山可屯兵龙腰儿可按伏锁家冲平寇营通贼道路义州城兵马可为策应】 
　　寨儿墩　　　寨儿新台　　安远空　　　分新台 
　　寨儿空　　　安静台　　　安宁空　　　大捷空 
　　平安空　　　平寇营　　　平山空　　　平山新台 
　　永安空　　　锁家冲　　　三山空　　　张能营 
　　大康堡 【 官军三百六十四员名堡北风口可屯兵蔡家堡可按伏王志营堵冲营祝青新台通贼道路义州城兵马可为策应】 
　　清阳台　　　寺儿墩　　　寺儿新台　　王志营 
　　双山空　　　高玉营　　　堵冲营　　　三山墩 
　　祝青营　　　祝青新台　　寺儿空　　　凌河西岸台 
　　大平堡 【 官军三百六十三员名堡南万佛堂可屯兵狗河寨可按伏黑鹰山黄泥沟通贼道路义州城兵马可为策应】 
　　墓山墩　　　墓山新台　　墓山空　　　墓山营 
　　黄泥沟　　　平靖台　　　灰场空　　　靖边台 
　　平胡台　　　顾安营　　　古城空　　　得胜台 
　　旧碓嘴　　　茶牙山新台　茶牙空　　　茶牙墩 
　　陈贵营　　　扬旻营 
　　大宁堡 【 官军三百五十三员名堡南正义堡可屯兵金家沟可按伏达达岭分水岭通贼道路义州城兵马可为策应】 
　　黑鹰山墩　　黑鹰山新台　静胡台　　　分水岭 
　　清水台　　　清水墩　　　石门空　　　尖山墩台 
　　达达岭　　　镇夷台　　　营城墩 
　　大靖堡 【 官军五百二十二员名本堡原系通贼要路大宁大清二堡兵马可为策应】 
　　尖山空　　　石河台　　　姚华营　　　尖山门 
　　尖山新台　　中路墩　　　大安台　　　大镇台 
　　大威台　　　老军台　　　隘口新台　　镇宁台 
　　镇北墩 
　　大清堡 【 官军五百一十九员名堡南姚家屯可屯兵细河台可按伏白信台中路空通贼道路义州城兵马可为策应】 
　　镇安台　　　隘口小台　　胡林空　　　广平墩 
　　广平腰台　　靖安空　　　靖安台　　　中路空 
　　平虏台　　　白信台　　　清河空　　　蒲湾台 
　　谢得营　　　白土场　　　白土沟　　　骆驼空 
　　骆驼墩　　　李海营 
　　腹里接火台 【 三十八座瞭守官军一百八十二员名】 
　　障塞 【 义州迤西大定堡西接锦州所辖大茂堡界起至广宁所辖镇夷堡界止石墙一万一百三十三丈土墙一万七千五百六十六丈五尺共二万七千六百九十九丈五尺】 

　　广宁地方 【 官军一万四千四百七十四员名】 

　　广宁城 【 官军一万四百八十四员名】 
　　镇静等堡墩台障塞操守 【 官军四千一十员名】 
　　边台 【 七十九座瞭守官军三百九十五员名】 
　　镇夷堡 【 官军五百一员名堡南可屯兵堡东南盘岭可按伏夏韩口寺儿山小新台通贼道路广宁城兵马可为策应】 
　　接界台　　　镇口墩台　　镇虏墩台　　新关门台 
　　干河口台　　沙河营台　　夏韩口台　　夏韩口新台 
　　小附马营台　大附马营台　新寺儿山台　旧寺儿山台 
　　境外青堆儿台 
　　镇边堡 【 官军五百一员名堡东可屯兵本堡可按伏堡东北三岔儿台喜峯口台古路口台通贼道路广宁城兵马可为策应】 
　　接界台　　　下孛罗林台　上孛罗林台　三岔儿台 
　　喜峯口台　　韩家岭台　　凤头山台　　尖儿山台 
　　虎头山台　　魏家岭台　　东新台　　　马安山台 
　　古路口台　　红山儿台 
　　镇静堡 【 官军原额四百九十九员名嘉靖四十年抚按奏设守备官一员驻札本堡管辖六堡兵马准招军五百名总六堡官军共四千一十员名堡南可屯兵堡南团山堡可按伏石洞口台白土厂东小台缸窑空通贼道路广宁城兵马可为策应】 
　　西长岭儿台　王来住冲大台　石洞口台　石洞口东空台 
　　石刺山台　　石刺山新台　　兔鹘山台　兔鹘山新台 
　　大寨儿山台　小寨儿山台　　石灰窑台　白土厂 
　　镇远关大台　白土厂东小台　缸窑空台　缸窑东空台 
　　境外晾马山台 
　　镇安堡 【 官军四百九十六员名堡东南可屯兵堡西正安堡可按伏镇北台岐山西新台通贼道路广宁城兵马可为策应】 
　　古城空西新台　古城空台　古城东空台　双台西小台 
　　双台西新台　　镇北台　　双台大台　　双台前台 
　　双台东空台　　寺儿山台　岐山西新台　岐山大台 
　　镇远堡 【 官军五百一员名堡南可屯兵堡西东安堡可按伏小黑山西新台通贼道路广宁城兵马可为策应】 
　　歪头山台　　　　棊盘山台　　　　小黑山大台 
　　小黑山西新台　　小黑山西空台　　小黑山南空 
　　大黑山北空台　　大黑山东空台　　境外镇湖台 
　　棊盘山东空台 
　　镇宁堡 【 官军五百一员名堡南可屯兵堡西蛇山可按伏大黑山南空通贼道路广宁城兵马可为策应】 
　　大黑山大台　　　大黑山东空台　　大黑山南空 
　　大黑山南小台　　野猪湖北小台　　野猪湖大台 
　　野猪湖中小台　　野猪湖北空台　　野猪湖南空 
　　莽獐湖北空台　　莽獐湖南空台　　莽獐湖大台 
　　莽獐湖南小台 
　　腹里接火台 【 三十七座瞭守官军一百一十五员名】 
　　障塞 【 镇夷堡西自义州大清堡界起东至镇边堡界止计路五十里俱土墙高一丈二尺河口三处阔二丈镇夷堡至镇静堡界止计路四十八里石墙二十三里八十四步土墙二十四里二百二十六步高一丈二尺镇静堡至镇安堡东界止计路四十五里石墙七里一百一十一步土墙三十七里一百五十步高一丈二尺镇安堡东至镇远堡界止计路四十二里俱土墙镇远堡东至镇宁堡界止计路四十三里石墙五里一十四步土墙三十七里一十四步】 

　　镇武堡游击地方 

　　镇武等堡墩台障塞操守 【 官军五千九员名】 
　　边台 【 五十三座瞭守官军一百二十员名】 
　　镇武堡 【 原额官军五百八十三员名嘉靖四十二年抚按题准添设游击一员调拨各城堡官军二千五百名分驻五堡镇武堡九百九十六员名盘山驿三百名西兴堡四百名西平堡四百名西宁堡四百名俱属管辖本堡南翟官屯可屯兵堡西腰站可按伏邢百户南空通贼道路广宁城兵马可为策应】 
　　邢百户北空台　　邢百户小台　　　邢百户大台 
　　御虏五台　　　　邢百户南空台　　莲子湖大台 
　　莲子湖西小台　　邢百户南中台　　陡砍湖台 
　　御虏四台　　　　莲子湖西空台　　御虏三台 
　　御虏二台　　　　莲子湖东空台　　御虏一台 
　　西兴堡 【 官军四百一十八员名堡南地势平漫临境堡南清泉铺可按伏死鱼湖空通贼道路海州城兵马可为策应】 
　　莲子湖台　　双沟台　　　傅家庄墩台　对湾台 
　　大庄窠台　　安宁台　　　长湖台　　　勇胜台 
　　死鱼湖台　　月湖台　　　死河口台　　西空台 
　　朱四堡墩台　土台　　　　河南新台　　河北新台 
　　西平堡 【 原额官军六百七员名嘉靖三十八年抚按题准添设备御官一员调拨海州城军士四百名共一千七员名堡南地势平漫临境堡东南高墩铺可按伏小河口空通贼道路海州城兵马可为策应】 
　　杀虎沟台　　石桥台　　　中湖台　　　平湖台 
　　刘官山台　　柳河台　　　小柳河台　　浮桥湾台 
　　平山台　　　大河口台　　堡后台　　　新柳河口台 
　　大河口新台 
　　西宁堡 【 官军三百八十一员名堡东布花堡可屯兵堡西河湾空可按伏高墩铺通贼道路海州城兵马可为策应】 
　　高墩台　　　清虏台　　　袁家庄台　　河湾台 
　　王家庄台　　珠子河台　　燕子窝台　　镇虏台 
　　西宁台 
　　障塞 【 自镇武堡西界起至西宁堡东界止共土墙一万七千七百五十二丈五尺计路一百五里】 

　　海州参将地方 
　　海州等处城堡墩台障塞操守 【 官军四千一百二十九员名】 
　　本城 【 官军三千二十五员名】 
　　边台 【 三十一座瞭守官军一百五十五员名】 
　　东昌堡 【 官军四百二十八员名堡东赵皮湾可屯兵堡东赵皮湾屯可按伏本堡近边一带并无通贼道路】 
　　沙河口台　　揽柴口台　　马头空台　　样墙头台 
　　古楼台　　　大老鹳嘴台　小老鹳嘴台　大月河台 
　　小月河台　　流沙沟台　　杨桥烟墩　　三汊河台 
　　东胜堡 【 官军四百七十六员名本堡地势平漫临境堡南古城屯可按伏一堵墙墩通贼道路海州城兵马可为策应】 
　　一堵墙台　　青平空台　　一堵墙空墩　一堵墙西空墩 
　　静远空墩　　王其庄窝台　新开河口空台 
　　新开河墩　　长勇空台　　大其沟空台　青河空台 
　　到洋沟空台　勇宁空台　　南沙窝台　　揽船空台 
　　揽船西空台　沙河口空台　沙河口墩　　沙河河东空台 
　　腹里接火台 【 一十七座瞭守官军五十员名】 
　　障塞 【 自西宁堡起至东胜堡止土墙一道高一丈二尺共七千一百三十丈】 

　　辽阳城副总兵地方 【 官军一万七千四百五十八员名】 

　　本城 【 官军四千六百二十员名】 
　　迤西 
　　长安堡等处墩台障塞操守 【 官军一千六百三十六员名】 
　　边台 【 五十一座瞭守官军二百五员名】 
　　长静堡 【 官军三百员名堡东地势平漫临境桂雄堡可按伏黑泥沟长鸦泊通贼道路辽阳城兵马可为策应】 
　　长鸦泊小墩　　　铁池泊大台　　　黑泥沟小墩 
　　铁池泊小墩　　　月河小墩　　　　夹河小墩 
　　节高台　　　　　桂雄堡台　　　　夏家堡台 
　　长宁堡 【 官军三百员名堡东地势平漫临境平佃堡可按伏清泥湖宫猪泊菱角泊通贼道路辽阳城兵马可为策应】 
　　旧白羊小墩　　　鸭子泊大台　　　烂柴湖小墩 
　　宫猪泊小墩　　　蟹儿泊小墩　　　塔马寨大台 
　　通江泊小墩　　　旧清泥小墩　　　新清泥小墩 
　　喜鹊窝小墩　　　马蹄泊小墩　　　老鸦庄台 
　　李七堡台 
　　长定堡 【 官军四百一十一员名于得胜营及安宁静三堡分拨】 
　　孙家庄小墩　　　北水口小墩　　　火儿湾大台 
　　南水口小台　　　小打鹰泊小墩　　刘刚口小墩 
　　大打鹰泊小墩　　新打鹰泊小墩　　旧马泊小墩 
　　新马泊小墩　　　船城大台　　　　沙沟儿小墩 
　　菱角泊小墩　　　平泊小墩 
　　长安堡 【 原额官军四百二十员名本堡原系提调四堡嘉靖四十年抚按会题准改备御议添兵马五百名堡东地势平漫临境李首中屯可按伏菱角泊孙家庄通贼道路辽阳城马兵可为策应】 
　　虎北大台　　　　虎北南空小墩　　团湾儿小墩 
　　团湾儿南空墩　　大虫泊小墩　　　河北岸小墩 
　　大虫泊南空墩　　河南岸小墩　　　黄泥洼大台 
　　黄泥洼南空墩　　于家桥台　　　　沙埚儿小墩 
　　沙埚儿南空墩　　菱角泊小墩　　　菱角泊南空 

　　长勇堡等处墩台障塞操守 【 官军一千九百五十八员名】 
　　边台 【 四十二座瞭守官军二百一十员名】 
　　长胜堡 【 官军四百九十五员名堡东地势平漫临境沙河堡屯可按伏界首水口通贼道路辽阳城兵马可为策应】 
　　北界小墩　　　　胡家埚小墩　　　陈家小墩 
　　杨家湾小墩　　　郝家小墩　　　　宋家埚小墩 
　　马家埚小墩　　　黑林小墩　　　　北古城大墩 
　　南古城大墩　　　南界小墩　　　　堡南新空墩 
　　刺榆埚新空小墩 
　　长勇堡 【 原额官军六百三十四员名本堡原系提调三堡嘉靖四十年抚按会题准改备御议加添兵马五百名堡东地势平漫临境武靖营可按伏沙埚旧空沙河北空通贼道路辽阳城兵马可为策应】 
　　马鞍山北空　　　马鞍山旧空　　　马鞍山南空 
　　沙埚旧空　　　　沙河北空　　　　龙湾南空 
　　月河中空　　　　胡家埚小墩　　　高架子大墩 
　　界首大墩　　　　沙埚北空　　　　沙埚南空 
　　苏家埚南空 
　　长营堡 【 官军六百一十九员名堡南有毛得山可屯兵堡东毛得山屯可按伏沙岭南小墩沙岭南空小墩通贼道路辽阳城兵马可为策应】 
　　马鞍山大墩　　　沙岭南中空墩　　沙岭南中空小墩 
　　沙岭北中空墩　　静宁南空墩　　　静宁大墩 
　　静宁南空大墩　　静宁南空小墩　　静宁南中空墩 
　　沙岭北空墩　　　沙岭北空小墩　　沙岭北小墩 
　　沙岭大墩　　　　马鞍山北空墩　　马鞍山北小墩 
　　马鞍山北空小墩 
　　武靖营堡 
　　奉集堡 【 以上二堡俱系腹里无边墩】 
　　腹里接火台 【 七座瞭守官军三十员名】 
　　障塞 【 自东胜堡界起至沈阳靖远堡界止土墙一道计一百七十里嘉靖三十六七等年大水坍塌嘉靖四十四年巡按御史李辅题请修筑】 

　　迤东 
　　抚顺所城堡墩台障塞操守 【 官军一千六百七十一员名】 
　　边台 【 二十二座瞭守官军一百一十员名】 
　　本城 【 官军一千一百八员名】 
　　新河口台　　旧河口台　　土台墩　　　王刚台 
　　项清台　　　凹儿墩　　　双古路墩　　核桃山墩 
　　单古路墩　　娄弓儿墩　　赵保儿墩　　羊升台 
　　会安堡 【 官军四百五十三员名山势平漫临境王瘸子屯可按伏古路台原有中空小墩通贼道路抚顺城兵马可为策应】 
　　平安台　　　旧营墩　　　板山墩　　　古路墩 
　　新添墩　　　长山墩　　　蟒山墩　　　新安墩 
　　河口墩　　　小河口墩 
　　障塞 【 北自懿路三岔儿堡界起南至辽阳东州堡界止土墙一道六千四百九十九丈】 

　　清河堡等处墩台障塞操守 【 官军四千二百八十七员名】 
　　边台 【 六十六座瞭守官军三百三十员名】 
　　东州堡 【 官军六百三十四员名奉集堡可屯兵白隆山可按伏五味子冲塔儿山空通贼道路抚顺城马根单二堡兵马可为策应】 
　　鹻场空台　　靖安空墩　　靖安小空墩　静远墩 
　　旧营墩　　　镇东空墩　　静远空墩　　孤山墩 
　　孤山北墩　　老虎山墩　　靖边墩　　　五味子冲 
　　抚顺墩　　　靖边台　　　塔儿山墩　　长岭墩 
　　浑河口墩 
　　马根单堡 【 官军五百一十三员名奉集堡可屯兵静宁小空静宁墩通贼道路东州清河二堡兵马可为策应】 
　　静宁墩　　　靖安墩　　　静宁空墩　　静宁小空墩 
　　九岭墩　　　木柞口墩　　靖宁空 
　　散羊峪堡 【 官军三百一十五员名此堡并一堵墙堡孤山堡险山堡江沿台堡皆嘉靖二十五年巡按御史张铎奏设】 
　　嘛呼冲台　　板场峪台　　静镇墩　　　静镇空墩 
　　清河堡 【 官军原额六百三十七员名本堡原系提调嘉靖三十九年抚按会题准改守备管辖七堡加添兵马五百名共一千四十二员名堡南山势临境白家佃可按伏威宁营可屯兵鸦鹘关口代子河通贼道路鹻场马根单二堡兵马可为策应】 
　　松树口墩　　鸦鹘关墩　　东安墩　　　靖安墩 
　　靖虏墩　　　靖虏空墩　　向化岭墩　　靖夷墩 
　　靖镇墩　　　江见背台　　佟家峪台小鸦鹘关山台 
　　青山路台　　丁家峪台　　佛僧岭台　　水红峪台 
　　一堵墙堡 【 官军五百六员名】 
　　小夹河墩　　傅二墩　　　夹河山城墩　代子河台 
　　盘岭墩 
　　鹻场堡 【 官军三百七十六员名堡上山势临境舍人寨可按伏代子河通贼道路清河叆阳二堡兵马可为策应】 
　　南河峪墩　　小岭墩　　　小峪墩　　　金保墩台 
　　鹻场墩　　　厦生河墩　　石墙墩　　　新尾子峪墩 
　　旧尾子峪墩　安宁空墩 
　　孤山堡 【 军官四百一员名】 
　　矮岭台　　　随行墩　　　埋塔峪台　　孤山台 
　　干岔儿台　　大张台　　　小南河台 
　　腹里接火台 【 一十五座瞭守官军七十五员名】 
　　障塞 【 自东州起至马根单南界止劈山边墙一道八千四百九十二丈一尺木柞五空虎牢一空共一百八十七丈自马根单起至孤山南界止木柞墙五千四百四十七丈内外虎牢十五空共二干一百一十丈板筑墙八百丈】 

　　迤北 
　　沈阳卫城堡墩台障塞操守 【 官军二千一百三员名】 
　　本城 【 官军九百一十七员名】 
　　边台 【 三十一座瞭守官军一百五十五员名】 
　　静远堡 【 官军三百四十一员名堡东地势平漫临境陈宁堡可按伏沿边原无通贼道路】 
　　远宁小墩　　远虏小墩　　远腹小台　　远安小台 
　　静长小台　　静久小台　　静远小台　　静江小台 
　　远得大台　　远威小台　　远夷小台　　殷孙儿台 
　　鲍家台　　　钮三宫台 
　　平虏堡 【 官军二百七十员名本堡地势平漫临境上蒲河屯可按伏林静大台空通贼道路沈阳城兵马可为策应】 
　　静宁大台　　林外小台　　林远小台　　林静小台 
　　静立小台 
　　上榆林堡 【 官军三百九十九员名新立倒塔儿空堡可屯兵上罗榆树台空通贼道路沈阳城兵马可为策应】 
　　上上台　　　上罗台　　　上永台　　　上安台 
　　上宁台　　　榆树台　　　榆林台　　　榆黑台 
　　榆茂台　　　榆盛台　　　林内台　　　林外台 
　　腹里接火台 【 五座瞭守官军二十员名】 
　　障塞 【 沈阳迤西自静远堡接辽阳长营堡界起北至上榆林接十方寺界止土墙一道长九千七百五十二丈】 

　　蒲河所城堡墩台障塞操守 【 官军一千二百八十三员名】 
　　本城 【 官军七百七十二员名】 
　　边台 【 一十四座瞭守官军七十员名】 
　　十方寺堡 【 官军三百一员名堡南灰冈新立马空堡可屯兵死鱼湖台月牙湖台通贼道路蒲河城兵马可为策应】 
　　死鱼湖台　　刺鱼埚小台　中空小台　　水口小台 
　　镇虏小台　　看花小台　　来龙台　　　晾马山小台 
　　十方寺大墩　静边小台　　龙湾小台　　月牙湖小台 
　　永宁台　　　平安墩 
　　腹里接火台 【 八座瞭守官军四十员名】 
　　障塞 【 蒲河迤西南自沈阳上榆林堡界起至懿路丁字泊堡界止土墙一道长五千四百丈】 

　　开原参将地方 【 官军一万七千七百五十员名】 

　　懿路城堡墩台障塞操守 【 官军二千五百六员名】 
　　本城 【 官军一千六百七十四员名】 
　　边台 【 二十一座瞭守官军一百五员名】 
　　丁字泊堡 【 官军三百三十三员名】 
　　猪儿山北空　猪儿山墩　　猪儿山南空　石家泊北空 
　　石家泊空　　清河口北空　清河口墩　　干沟儿台 
　　樱桃湾空　　樱桃湾中空　沙堆儿空　　下塔儿墩 
　　下塔儿南空 
　　三岔儿堡 【 官军三百七十四员名朴七屯可屯兵本堡可按伏黄泥洼通贼道路懿路城兵马可为策应】 
　　小河口台　　水门山台　　水门山墩　　板山墩 
　　黄泥洼台　　舍剌山南空　舍剌山北空　镇安墩 
　　腹里接火台 【 五座瞭守官军二十员名】 
　　障塞 【 迤西土墙三十五里迤东三岔儿堡劈山及土墙顺长三十一里】 

　　汛河城堡墩台障塞操守 【 官军二千五十四员名】 
　　本城 【 原额官军一千二百二十三员名新召募军士二百六十一名共一千四百八十四员名】 
　　边台 【 一十六座瞭守官军八十员名】 
　　宋家泊堡 【 官军二百七十八员名堡南陈镇抚屯可屯兵平湖口空北水口通贼道路泛河城兵马可为策应】 
　　南界台　　　平湖口台　　双夹舟台　　沙河墩 
　　蒋官湖口台　南空台　　　中空台　　　堡后台 
　　晃台儿台　　汛河口台　　铁岭河口台　红泊墩 
　　宋家泊墩 
　　白家冲堡 【 官军二百一十二员名】 
　　尖山墩　　　古岭墩　　　古岭南台 
　　腹里接火台 【 无】 
　　障塞 【 迤西宋家泊堡南自懿路丁字泊堡界起北至铁岭曾迟堡界止土墙一道顺长二十五里迤东北自铁岭平定堡界起南至懿路三岔儿堡界止劈山墙一道顺长六里】 

　　铁岭城堡墩台障塞操守 【 官军三千一百四十六员名】 
　　本城 【 官军一千五百七十五员名】 
　　边台 【 三十五座瞭守官军一百六十五员名】 
　　曾迟堡 【 官军一百九十二员名堡东南姜华屯可屯兵辜家屯可按伏湾湖口墩通贼道路铁岭城兵马可为策应】 
　　辽海南岸墩　堡后北空　　堡后墩　　　喜鹊窝北空 
　　喜鹊窝南空　湖口空　　　喜鹊窝墩 
　　平定堡 【 官军一百四十五员名】 
　　镇远南空墩 
　　抚安堡 【 官军二百三十员名堡东石门可屯兵堡南小豹子山可按伏龙潭口北水口泛河口空南水口通贼道路铁岭城兵马可为策应】 
　　泛河台　　　老虎川台　　架炮山墩　　山羊山空 
　　龙潭山空　　龙潭口空　　镇平山南空　镇平山墩 
　　康安山墩　　镇夷空　　　蒿子峪空　　架炮山南空 
　　界首山墩　　石柱台 
　　镇西堡 【 官军四百六十四员名】 
　　镇远墩　　　平顶北山空　平顶山墩　　静虏墩 
　　平顶山南空　古城北中空　古城北空　　古城墩 
　　古城南空　　暗瞭北中空　暗瞭北空 
　　彭家湾堡 【 官军三百六员名】 
　　暗瞭墩　　　河口台 
　　腹里接火台 【 二十二座瞭守官军六十九员名】 
　　障塞 【 迤西南自泛河宋家泊界起北至开原庆云堡界止土墙一道四十六里迤东抚按 【 按：安】 堡北自中固柴河堡界起南至泛河白家冲界止劈山土墙一道顺长六里】 

　　中固城堡墩台障塞操守 【 官军一千五百六十二员名】 
　　本城 【 官军八百七十四员名】 
　　边台 【 二十九座瞭守官军一百四十五员名】 
　　定远堡 【 官军二百八十三员名堡东南李宗海屯可屯兵高丽屯可按伏谢海台唐腰台通贼道路中固城兵马可为策应】 
　　逍遥台　　　平安墩　　　邓保台　　　谢道台 
　　叶玉台　　　新添台　　　唐腰台　　　镇虏台 
　　定远墩　　　王尊台　　　张钊台　　　保安台 
　　柴河堡 【 官军二百员名关门冲可屯兵马家寨可按伏司贵台黑鹰窝台通贼道路中固城兵马可为策应】 
　　王伏台　　　司贵台　　　大山嘴台　　河口台 
　　三峯山台　　镇夷台　　　镇静台　　　水鹻台 
　　磨石山台　　陆聪台　　　柴河台　　　榆林冲台 
　　吴刚冲台　　碓臼冲台　　黑鹰窝台　　界首山台 
　　镇虏台 
　　腹里接火台 【 二十一座瞭守官军六十员名】 
　　障塞 【 迤西南自铁岭平定堡界起北至开原庆云堡界止土墙一道顺长三十里迤东柴河堡北自开原南至铁岭抚安堡界止劈山墙顺长三十里】 

　　开原城堡墩台障塞操守 【 官军八千四百八十二员名】 
　　本城 【 官军四千八百八十九员名】 
　　边台 【 一百一十五座瞭守官军五百七十五员名】 
　　庆云堡 【 官军三百员名堡南湾子屯可屯兵姑姑屯可按伏平北台南空通贼道路开原城兵马可为策应】 
　　谢海台　　　新添台　　　新安关　　　黑林墩 
　　郭生台　　　孙孝儿台　　柳树儿台　　平北台 
　　新安墩　　　朱五儿台 
　　古城堡 【 官军三百员名堡西南归能屯可屯兵梁才屯可按伏陡沟儿北空通贼道路开原城兵马可为策应】 
　　陈同台　　　西庆云台　　王六儿台　　魏得名台 
　　亮子河台　　新添台　　　陡沟儿台 
　　永宁堡 【 官军二百二十四员名】 
　　潘牛儿台　　段来住台　　西金山台　　王廷四台 
　　镇夷堡 【 官军二百六十员名堡西姜黑屯可屯兵皇甫城可按伏双架台西空通贼道路开原城兵马可为策应】 
　　汝花一台　　陈宽台　　　汉州台　　　陈能台 
　　双架子台　　于老儿台　　中路台　　　王化保台 
　　新架子台　　湾子台　　　镇虏台　　　徐四儿台 
　　清阳堡 【 官军三百三十一员名高名屯可屯兵罗二官屯可按伏董头台空通贼道路开原城兵马可为策应】 
　　白塔墩　　　白塔空台　　关门儿台　　胡二台 
　　黑嘴儿台　　易九顶台　　偏坡台　　　董黄头台 
　　三岔儿台　　华兴台　　　陈官仝台　　大洼台 
　　镇北台 
　　镇北堡 【 官军三百八十员名靖边堡屯可屯兵马巿屯可按伏灰窑台东空通贼道路开原城兵马可为策应】 
　　灰窑儿台　　黑堀埚台　　光山台　　　尖山儿台 
　　薛那孩台　　那木川台　　木革郎台　　吴佑兴台 
　　宣荣台　　　镇北关　　　孤山儿台　　丁板河台 
　　烂泥沟台　　安远墩　　　南护门台　　毛真台 
　　北护门台　　邹文斌台 
　　威远堡 【 官军三百六十员名雷七屯可屯兵屈换屯可按伏那木川石峯山台南空通贼道路开原城兵马可为策应】 
　　叶海青台　　新添台　　　平顶台　　　威远台 
　　那木川台　　平静台　　　夏旺台　　　北空心台 
　　高架子台　　韩春台　　　黑山台　　　李力儿台 
　　新架子台　　石头台　　　南空心台　　朱敬台 
　　范千儿台　　谈三保台　　石峯山台　　平虏台 
　　靖安堡 【 官军三百六十员名杨木答兀屯可屯兵黄泥冈可按伏于麻札台北空通贼道路开原城兵马可为策应】 
　　何北川台　　何奇台　　　高兴检台　　老虎岩台 
　　新架子台　　于麻札台　　马里保台　　扣河大台 
　　广顺关　　　夹河台　　　护门台　　　贾秀台 
　　金忠台　　　张海台　　　空心台　　　康家山台 
　　滕旺台　　　周鼓手台　　殷毛儿台　　初改兴台 
　　艾计成台 
　　松山堡 【 官军二百九十员名瞭高山屯可屯兵孟家屯可按伏谭场台北空张立纲台南空松山墩北空通贼道路开原城兵马可为应策】 
　　新架子台　　长岭台　　　谭场台　　　司能台 
　　李毛头台　　东安台　　　张立纲台　　矿山台 
　　石门台　　　松山墩 
　　腹里接火台 【 七十座瞭守官军二百一十二员名】 
　　障塞 【 迤西自中固城定远堡界起历庆云古城永宁三堡土墙一道共六十里迤北镇夷堡土墙清阳镇北二堡劈山为墙共一百一十六里迤东自威远靖安松山三堡至中固城柴河堡界止劈山为墙顺长九十五里】 

　　险山参将地方 

　　险山等处墩台障塞操守 【 官军七千二十六员名】 
　　边台 【 七十四座瞭守官军三百七十员名】 
　　洒马吉堡 【 官军一百八十五员名】 
　　乃木岭墩　　乃木空墩　　洒马吉墩　　石洞墩 
　　大峪口墩　　东护城墩　　石嘴墩　　　八度河墩 
　　陡岭墩 
　　叆阳堡 【 官军一千四十四员名本堡山势窄狭临境汤头峪可按伏湖口白山叆阳峪通贼道路新安险山二堡兵马可为策应】 
　　乃木空　　　解独墩　　　草河墩　　　山西墩 
　　新盘岭墩　　山西空　　　山东空　　　河口墩 
　　门八会墩　　你木墩　　　山东空墩　　大孤山墩 
　　长岭墩　　　新水墩 
　　新安堡 【 官军五百二十六员名堡上山势临境石岭儿梁家峪可按伏镇虏台古城台界空通贼道路叆阳凤凰二堡兵马可为策应】 
　　架炮山台　　逃夫峪台　　石岭台　　　石嘴台 
　　石河台　　　松岭台　　　长佃子台　　黄岭台 
　　土门台　　　果林葬台　　双岭台　　　孤山台 
　　古城台　　　镇虏台　　　镇北台　　　二道岭台 
　　旧逃夫峪台 
　　险山堡 【 嘉靖四十二年抚按会题设立参将驻镇本堡新募并原伍官军三千七十四员名】 
　　险山台　　　锁果植台　　松岭台　　　孤山台 
　　散羊峪台　　枕头岭台　　泥河台　　　威静台 
　　威远台　　　镇北台　　　光远台　　　葡萄峪台 
　　山城峪台　　长岭台　　　假锁果植台　烟冲岭台 
　　旧锁果植台 
　　宁东堡 【 嘉靖四十三年抚按奏设官军五百员名本堡可屯兵设伏有警险山江沿汤站兵马可为策应】 
　　王纲户顶台　汤头孛罗台　黎支峪台　　山场峪台 
　　寺儿峪顶台 
　　江沿台堡 【 官军三百八十三员名本堡可屯兵设伏有警汤站宁东兵马可为策应】 
　　邦山台　　　土口儿台　　古河台　　　铜匠峪台 
　　松岭台　　　腰岭台　　　干滩子台　　石场峪台 
　　歪头山台　　岭子峪台　　核桃峪台　　瓦子岭台 
　　汤站堡 【 官军三百六员名贼从宁东入犯险山兵马可为策应江沿宁东二堡兵马可为截杀】 
　　凤凰城堡 【 官军一百一十三员名】 
　　镇东堡 【 官军四十员名】 
　　镇夷堡 【 官军七十四员名】 
　　草河堡 【 官军四十四员名】 
　　青台峪堡 【 官军四十员名】 
　　甜水站堡 【 官军八十一员名】 
　　腹里接火台 【 四十九座瞭守官军二百四十五员名】 
　　障塞 【 自孤山南界至江沿台西界止木柞墙共六千八百一十七丈虎牢柞四十一空共五千四百七十三丈石垛墙八空共八百五丈】 

　　此辽东沿边城堡墩台障塞兵马也夫辽南望青徐北引松漠东控海西女直诸夷朝鲜百济新罗诸国西连平蓟为神州襟吭枕山抱海风气劲悍士马甲于天下若乃山溪之险天造地设崇形势据险隘察远近辨劳逸识者恒汲汲焉兵法九地之变屈伸之利人情物理不可不察也故今编次于沿边要害独详焉即是考之不必聚米借箸利害得失较然矣 

　　沿海城堡墩架 

　　金复守备地方 

　　金州等处城堡墩架操守 【 官军一千六百四十六员名】 
　　墩架 【 九十五座瞭守官军三百六员名】 
　　本城 【 官军五百八十六员名】 
　　北庙台　　　陈家岛台　　兔儿岛台　　红岩子架 
　　黑风楼架　　善山台　　　和尚岛台　　石门架 
　　大黑山台　　望城冈架 
　　旅顺口 【 官军一百八十二员名】 
　　铁山台　　　黄井山台　　爪牙山台　　盘石洞台 
　　西山顶台　　山头台　　　沙州台　　　中眼台 
　　左眼台　　　右眼台　　　长沙空台　　南门台 
　　石门台　　　八里庄架　　庙儿山架　　荞麦山架 
　　埚塔山架　　羊头凹台　　野鸡岛台　　马练山台 
　　伯母山台 
　　木场驿 
　　黄羊川台　　平岛台　　　沙河口台　　青泥凹台 
　　罗家口台　　木场山架　　虎狼山架　　泉水山架 
　　双庙山台　　营城山台　　独山架　　　狗儿峪架 
　　鞍山台　　　牛心山架台 
　　望海埚堡 
　　海青岛台　　卢家口台　　豹子山台　　马雄岛台 
　　塔儿山台　　空心台　　　小黑山台　　孛兰台 
　　老鹳嘴台　　旧老鹳嘴台　红山儿台　　青山儿台 
　　曲旗屯架　　花心架　　　丁字凹架　　清水河架 
　　吴家岭架　　何旗屯架 
　　红嘴堡 【 原废嘉靖三十三年新复官军一百三十五员名】 
　　旧石山儿台　红嘴台　　　韩家滩台　　峰堠岭台 
　　谎烟台 
　　归服堡 【 原废嘉靖三十三年新复官军一百三十员名】 
　　榆树庄科台　杨家套台　　欢喜台　　　平阳台 
　　窟竉台　　　涌道台　　　松子台　　　滥石台 
　　虎头台 
　　黄骨岛堡 【 官军二百一十四员名】 
　　七宝台　　　中心台　　　总管台　　　望海台 
　　出海台　　　背阴台　　　青石台　　　九转台 
　　皂隶台　　　龙湾台　　　虎头台　　　褡裢台 
　　接火台　　　样台 
　　石河驿 
　　平岛台　　　孛罗店台　　石头寨台 
　　盐场堡 
　　缸窑台 

　　复州城堡墩架 
　　墩架 【 二十九座瞭守官军一百四十五员名】 
　　本城 【 原操达舍五十二员名近调取广宁操备】 
　　龙王山台　　八家铺台　　老鸦岛台　　骆驼山台 
　　石家岛台　　青海口台　　榆林山台　　长生岛大山台 
　　大孤山台　　沙河铺台　　沙河山台　　中岛西南嘴台 
　　松山台　　　流星岛台　　坟门岛西台 
　　栾古驿 
　　古城铺台　　沙河铺台　　栾古山台 
　　羊官堡 
　　流星岛台　　松山台　　　北青海口台　石家岛台 
　　骆驼山台　　老鸦岛台　　野猪山台　　横头山台 
　　胖头山台　　大黄山台　　大孤山台 

　　盖州卫城堡墩架 
　　墩架 【 八座瞭守官军余丁四十员名】 
　　本城 【 军士无】 
　　梁房口台　　狼山台　　　伴仙山台　　团瓢山台 
　　深井台　　　兔儿岛台　　归州台　　　苇子套台 
　　熊岳堡 
　　五十寨堡 
　　伏兵堡 
　　右屯卫 【 官军三百一员名此广宁卫也以皆沿海墩架故尽于此】 
　　墩架 【 四座瞭守官军二十员名】 
　　凌河口台　　青墩木架　　白马沟台　　船家埠台 
　　腹里接火台 【 五座瞭守官军余丁二十五员名】 
　　障塞 【 以上四卫系腹里地方俱无边墙】 

　　此辽东沿海关隘墩架也盖自刘江望海埚之捷而倭寇不敢北侵自山东海运废而墩空日益废弛于是旅顺诸堡视无复用识者有隐忧焉自嘉靖三十三年巡抚江东题增人马三千改备御为守备专一防倭嘉靖四十年以来抚按议行凡城堡墩架锐意修筑思患预防颇为得策是以沿海一带甲兵鳞集城堡牙制墩 
　　架星列非特可以备倭夷而北虏侵轶亦可无患矣兹故志之非为侈美前人所以重望嗣后者时加修葺云 

　　○路台 【 嘉靖二十八年巡抚蒋应奎自山海直抵开原每五里设台一座历任巡抚吉澄王之诰于险要处增设加密每台上盖更楼一座黄旗一面器械俱全台下有圈设军夫五名常川瞭望以便趋避】 

　　前屯卫地方 

　　宫家台　　　丘家台　　　李家山台　　镇远铺台 
　　咠家台　　　楼家岭台　　中前头台　　火烧桥台 
　　松岭台　　　赵家坟台　　麻池沟台　　陡坡台 
　　王刚台　　　印山台　　　田家坟台　　石河台 
　　张家台　　　大烟台　　　范家台　　　西双墩台 
　　乱冈台　　　东双墩台　　东坡头台 

　　宁远卫地方 

　　界首台　　　营盘山台　　东岭台　　　史家山台 
　　曹家山台　　庞家山台　　金家山台　　杨家山台 
　　土烟台　　　干沟台　　　盐场河台　　架炮山台 
　　李家坟台　　七里坡台　　四里河台　　青墩台 
　　吴英岭台　　干柴岭台　　长岭台　　　五里河台 
　　古坟堆台　　薛岭台　　　皂隶山台　　徐家山台 
　　臭柳河台　　赖家桥台　　蔡家山台　　朱家洼台 
　　青石嘴台　　东界台 

　　锦州城地方 

　　七里河西台　七里河东台　杏山西台　　观察山台 
　　刘习台　　　夏荣台　　　黄土岭台　　姚铁屯台 
　　张达子庄台　石门台　　　熊林庄台　　凌河东台 
　　赵成庄台　　何指挥庄台　紫荆山台　　邵木庄台 
　　韭花山台 

　　义州卫地方 

　　石家堡台　　戚家台　　　王谦台　　　松林台 
　　泥河台　　　娘娘庙台　　忤头山台　　黄真台 

　　广宁城地方 

　　兴安堡台　　遭王铺台　　窝埚铺台　　土烟台 
　　榆林铺台　　新铺台　　　潘钊铺台　　宋家屯台 
　　鹅食屯台　　佃户屯台　　四塔铺台　　壮镇铺台 
　　二十里铺台　于家庄台　　十里铺台　　接官厅台 
　　青云台　　　单英台　　　十里铺台　　井家台 
　　二十里铺台　火烧桥台　　东空台　　　潮沟铺台 
　　双树台　　　双树东空台　茨榆埚台　　三里桥台 

　　右屯卫地方 

　　黑林庄台　　张礼堡台　　沙埚铺台　　七里小滩台 
　　榆林铺台　　遭王台　　　石桥台　　　山西台 
　　山顶台　　　站北台　　　山后台　　　土台 

　　镇武堡地方 

　　老鸦庄台　　腰站台　　　接兴台　　　倒桥台 
　　西头台　　　杨遇春台　　火兴台　　　东头台 
　　龙湾台　　　清泉铺台　　平洋桥台　　高桥铺台 
　　转湾台　　　高墩铺台　　七里沟旧台　三里桥台 
　　太平山台　　七里沟台　　三岔河北岸台河湾烟墩台 
　　河湾铺台　　河墩旧铺台　横濠台　　　湖背台 

　　海州卫地方 

　　土河铺北空台土河铺南空台三里桥台　　西双屯台 
　　景旗屯台　　上坝台　　　一坝台　　　牛庄东空台 
　　牛庄西空台　五里墩台　　响水沟台　　张家湾台 

　　辽阳城地方 

　　五棵树台　　中桥台　　　大闾山台　　小闾山台 
　　高桥台　　　甘桥台　　　汤池台　　　向家洼台 
　　白庙儿台　　八棵树台　　孤树台　　　土烟台 
　　三道坝台　　高五堡台　　北团山空台　虎皮营 
　　板桥铺台　　哈庄台 

　　沈阳卫地方 

　　殷孙儿台　　鲍家台　　　钮三官台 

　　蒲河地方 

　　古城台　　　黄隆孙台　　北烟台　　　北界台 
　　王延寿小台 

　　懿路地方 

　　泥沟台　　　甘沟台　　　正家墩　　　寒坡岭墩 
　　北新墩 

　　泛河地方 

　　李伦台　　　旧服台　　　孙家庙台　　甘沟台 
　　南腰台 

　　铁岭卫地方 

　　老虎冲　　　姚家洼台　　五里墩　　　陆家墩南空 
　　陆家墩北空 

　　中固地方 

　　青水沟台　　沙河台　　　冷饭台　　　城南大路台 

　　开原城地方 

　　四里庄台　　叶华清台　　南洼台　　　团山儿台 

　　险山堡地方 

　　路台无 

　　金州卫地方 

　　路台无 

　　复州卫地方 

　　古城铺　　　栾石台　　　麻河铺　　　沙河铺台 
　　龙王山台　　八家铺台 

　　盖州卫地方 

　　迷镇山台　　孛罗山台　　观稼山台　　青凉山台 
　　青泉山台　　五十寨山台　黑塔山台 

　　○路河 

　　自广宁东制胜堡起至海州东昌堡凡一百七十里先年海运于东昌堡南十八里布花堡由路河通运至广宁今制胜堡东下卸军民商贩亦便且盘山东三站每霖雨河水泛溢常阻军马策应正统间辽东都督巫凯奏筑沿河堤岸为长广道河水通行自海运罢河道多淤塞嘉靖四年巡抚张连奏请浚治委管屯都司韩承恩起调定辽海盖等卫夫丁挑挖旋复淤塞四十一年兵部侍郎葛缙以边墙一时难于迄工奏准修路河通舟楫搤虏不得入犯四十二年巡抚王之诰委闲住总兵罗文豸动支奏请银两起调定辽广宁海州等卫军夫挑挖河深一丈阔二丈三越月工完按路河先年止通舟楫今专制虏必河水深流不竭始称地险考广宁一带路河水自境外羊肠河经镇武堡高桥铺由镰刀湖入海沙岭一带路河自三汊西潮河亦流高桥铺入镰刀湖二水合流惟沙岭居中地形高多沙河易淤议者欲相地形稽先年长广道备筑泊岸更设闸几处时其收泄庶河道不淤河水不涸边防既固水利且兴霖雨有泊岸缓急便于军马否则挑挖虽勤无补障塞徒重劳民力虚糜钱谷已尔此设险树防者宜详察焉 

　　○永利闸 

　　沈阳城西北平虏堡南河一道弘治十七年建永利闸一座于河东南在今永利闸台边长川台军闸水以搤虏骑不得渡河犯腹里沈阳等处闸高一丈五尺阔二丈五尺闸东南到沈阳城三十里去本堡三里离边一十三里先是虏寇时常入犯建前闸闸成河水积聚深盈有警沈阳人马或自望平台策应或自小黑林台策应或自闸边台策应水阻其前兵蹑其后合城堡为援多得奇功考河源自懿路三岔儿堡东经流蒲河城南凡八十里为邵家河水深阔顺长历三十里西为望平台河水浅窄虏辄自此冲突腹里议者遂建闸其间取去城堡近便易于瞭守将河水闸住不令通行闸下水既深盈从闸板口下顺西流历镇远堡至远夷台水口出境入辽河闸之北止平虏堡倒塔儿王指挥四五屯各有台圈堪以保障其腹里居民春夏秋三时赖闸阻搤及冬收敛入城共保万全年久闸坏虏入犯如走平地往岁尝猝至沈阳城西抢掠无所御地方官民每欲修复以工费浩大因循而止嘉靖四十四年夏四月巡按李辅按其地询察机宜以沈阳此闸系要害不可废亟行分守右参议张邦土查议兴修属沈阳备御官郭承恩经历陈宰督完新石闸一座基址仍旧经画综理多昉南闸河之制视昔则坚久矣闸口向西高阔如旧闸河身横过五丈二尺两岸各砌马头一座入河身二丈顺长三丈五尺中为闸门一丈二尺物料用大石九百块每块长六尺厚一尺五寸阔二尺每块用铁银锭二个共享一千四百四十个每个铁重七斤石灰六百石用油和抿缝闸板用松木枋十块通计用银一百二十两有奇 

　　◆兵政志 【 军器粮赏附】 

　　辽东之军以十计之大抵八分操备而以其二供屯种盐铁之务在昔盛时武士奋击称雄长于各镇者凡以户有余丁丁有余力故军储之粟可支半年武库之器积至朽蠹而在操者又给以帮丁终岁徒手饱食欲满意足得以养其矫健之气而逞其战鬬之心今则死徙将半屯种荒芜不耕盐铁逋负屡岁而操军皇皇焉日谋朝夕之不暇矣且尺籍虽存乃按而数之不足十之六七可胜叹哉可胜叹哉余姑存其额如左以备一方戎制之考焉 
　　辽东都司定辽中等二十五卫安乐自在二州招集马军七万三百一十八步军三万七千四百九十五屯军一万八千六百三盐军一千一百七十四铁军一千五百四十八 
　　定辽中卫 
　　马军一千四百四十　　　　步军七百九十 
　　屯军一千一百一十九　　　盐军五十一 
　　铁军三十九 
　　定辽左卫 
　　马军一千三百三十　　　　步军一千五百九十一 
　　屯军一千二百七十二　　　盐军六十三 
　　铁军一百一十八 
　　定辽右卫 
　　马军一千三百二　　　　　步军一千一百六十七 
　　屯军九百九十一　　　　　盐军五十三 
　　铁军一百三十二 
　　定辽前卫 
　　马军一千三百五十五　　　步军八百八十六 
　　屯军一千四十一　　　　　盐军七十 
　　铁军九十 
　　定辽后卫 
　　马军一千四百九十七　　　步军八百四十二 
　　屯军一千三百三十五　　　盐军七十一 
　　铁军一一百一十七 
　　东宁卫 
　　马军二千四百八　　　　　步军二百三十二 
　　屯军四百九十四　　　　　盐军四十八 
　　铁军七十 
　　辽阳招集 
　　马军六千五百五十二 
　　海州卫 
　　马军一千五百　　　　　　步军三千八百七十 
　　屯军一千二百一十二　　　盐军四十四 
　　铁军六十九 
　　海州招集 
　　马军一千一十 
　　盖州卫 
　　马军五千一百九十六　　　步军六百七十八 
　　屯军一千八百四十二　　　盐军七十一 
　　铁军七十八 
　　复州卫 
　　马军一千三百六十八　　　步军三百 
　　屯军一千二百五十三　　　盐军六十二 
　　铁军七十一 
　　金州卫 
　　马军一万七千三十二　　　步军五百 
　　屯军二千一十七　　　　　盐军六十六 
　　铁军六十 
　　广宁卫 
　　马军九百五十九　　　　　步军一百三十五 
　　屯军四百　　　　　　　　盐军三十五 
　　铁军八十八 
　　广宁中卫 
　　马军七百六十八　　　　　步军二十 
　　屯军三百一十九　　　　　盐军三十 
　　铁军五十九 
　　广宁左卫 
　　马军九百七十八　　　　　步军二百一十五 
　　屯军一千二百二十八　　　盐军四十四 
　　铁军七十四 
　　广宁右卫 
　　马军一千七十九　　　　　步军一百三十五 
　　屯军五百四十三　　　　　盐军三十九 
　　铁军七十二 
　　广宁招集 
　　马军二千三百四十七 
　　义州卫 
　　马军二千一百五　　　　　步军一千二十一 
　　屯军四百二十四　　　　　盐军五十四 
　　铁军三十一 
　　广宁后屯卫 
　　马军一千四百五十五　　　步军六十五 
　　屯军四百二　　　　　　　盐军三十一 
　　铁军二十七 
　　广宁中屯卫 
　　马军一千三百　　　　　　步军一千五百 
　　屯军一千二百五　　　　　盐军二十四 
　　铁军五十四 
　　广宁左屯卫 
　　马军一千六十五　　　　　步军一千四百九十二 
　　屯军七百四十八　　　　　盐军四十一 
　　铁军三十六 
　　广宁右屯卫 
　　马军三百五　　　　　　　步军一百 
　　屯军五百四十二　　　　　盐军四十八 
　　铁军二十五 
　　广宁前屯卫 
　　马军二千四百八十四　　　步军一千九百三十四 
　　屯军六百　　　　　　　　盐军二十八 
　　铁军九十六 
　　宁远卫 
　　马军三千五百八十　　　　步军二千六百三十五 
　　屯军二百二十五　　　　　盐军六十八 
　　铁军四十九 
　　沈阳中卫 
　　马军三千一百一十九　　　步军三千八十九 
　　屯军三百八十二　　　　　盐军五十 
　　铁军五十五 
　　沈阳招集 
　　马军二千四百五十四 
　　抚顺招集 
　　马军一千二百一十八 
　　铁岭卫 
　　马军三千二百五十　　　　步军一千四十二 
　　屯军一百八十五　　　　　盐军五十五 
　　铁军三十二 
　　铁岭招集 
　　马军一千八百 
　　三万卫 
　　马军六百六十　　　　　　步军一百一十六 
　　屯军三百九十五　　　　　盐军五十一 
　　铁军五十四 
　　辽海卫 
　　马军七百八十一　　　　　步军二百三十八 
　　屯军三百七　　　　　　　盐军四十一 
　　铁军五十一 
　　开原招集 
　　马军一千一百 
　　按诸卫赋役甚繁而户口甚约如前屯一卫户止三百五十而兵政马步屯铁盐军乃数倍之何哉盖户口自今之见在而言消乏则不容于不核军籍自原昔之开设而言旧额则不容于不存是以二志有多寡之异举一冲而他卫可知矣即是以观则户数之消诚可慨叹而军籍之虚实当深虑也 
　　安乐州 
　　马操二百六十一 
　　自在州 
　　马操三百九十六 
　　按二州操数是以见在而言若稽其昔数亦倍之但原系归服之人故不与定额者同纪 
　　广宁总镇府部下兵七千四百八十四系广宁定辽金复盖海等卫并招集出 
　　辽阳副总兵部下兵四千九百八十六系定辽复盖等卫自在州并招集出 
　　开原参将部下兵四千八百八十九系三万辽海金州等卫安乐州并招集出 
　　险山参将部下兵二千五百俱系新募 
　　海盖参将部下兵三千三十八系海盖定辽等卫并招集出 
　　锦义参将部下兵二千九百六十三系义州后屯二卫并招集出 
　　宁前参将部下兵一千三百七十七系宁远复盖等卫并招集出 
　　河东游击部下兵三千俱系招集 
　　河西游击部下兵三千系定辽金复盖海等卫出 
　　镇武游击部下兵二千五百系各营选拔 
　　宁前游击部下兵二千一百系各营选拔 
　　前屯备御城堡兵四千七百五十六系前屯金州等卫并招集出 
　　宁远备御城堡兵三千七百四十四系宁远复州等卫并招集出 
　　锦州守备城堡兵五千七百系中屯左屯二卫并招集出 
　　义州备御七堡兵二千四百五十九系义州后屯金州等卫并招集出 
　　镇夷守备六堡兵三千五百一十七系广宁等卫并招集出 
　　右屯备御兵三百系右屯卫出 
　　西平备御四堡兵二千三百九十九系金复盖海等卫并招集出 
　　海州备御城堡兵一千四十四系海盖等卫并招集出 
　　长安备御四堡兵一千六百九十七系定辽等卫并招集出 
　　长勇备御三堡兵一千九百五十八系定辽等卫并招集出 
　　沈阳备御城堡兵一千五百七系沈阳卫并招集出 
　　蒲河备御城堡兵一千六百四十九系沈阳卫并招集出 
　　懿路备御城堡兵一千六百七十四系铁岭金州等卫并招集出 
　　泛河备御城堡兵一千四百八十四系铁岭金州等卫并招集出 
　　铁岭备御城堡兵一千四百三十六系铁岭金复等卫并招集出 
　　中固备御城堡兵一千六百二十一系金州卫并招集出 
　　开原备御九堡兵三千六百三系三万辽海金州等卫并招集出 
　　抚顺备御城堡兵一千七百七十一系沈阳卫并招集出 
　　清河守备七堡兵四千二百七十七系定辽等卫并招集出 
　　叆阳守备十一堡兵四千系定辽复盖等卫并招集出 
　　金州守备城堡兵一千六百四十六系金复等卫出 
　　按籍马步几十万而二千里营阃鳞次制亦称雄岁戊午以来灾沴迭见人物雕残逃故者十有三四是以营伍空虚守御不支坐见虏马日剽大道直犯镇城而无忌矣然则计将如何亦曰议抚治之宜严勾补之令而已盖军之流者大率不出本镇而东南山其逋逃薮也各该地方官员能因其防胡诘细之间效团堡之法分主客之户各随所在而籍其去留则清稽默寓穷荒皆知数之人一遇下令追捕可按籍而索矣而营卫之间复开以自新宥其积负还营着伍粮饷及时如是而流移不怀井邑不思未之有也 

　　○军器 

　　辽东都司定辽中等二十五卫岁造顿项盔三千五百二十顶甲三千二百副腰刀三千五百二十把弓连弦一千八百张箭一十万五千六百枝撒袋一千七百六十副圆牌旧制每卫季造二十面迩来营伍不用 
　　定辽中卫 
　　顿项盔一百六十顶　　　　甲一百二十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　定辽左卫 
　　顿项盔八十顶　　　　　　甲六十副 
　　腰刀八十把　　　　　　　弓连弦四十张 
　　箭二千四百枝　　　　　　撒袋四十副 
　　定辽右卫 
　　顿项盔八十顶　　　　　　甲六十副 
　　腰刀八十把　　　　　　　弓连弦四十张 
　　箭二千四百枝　　　　　　撒袋四十副 
　　定辽前卫 
　　顿项盔一百六十顶　　　　甲一百二十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　定辽后卫 
　　顿项盔一百六十顶　　　　甲一百二十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　东宁卫 
　　顿项盔一百六十顶　　　　甲一百二十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　海州卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　盖州卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　复州卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　金州卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁卫 
　　顿项盔八十顶　　　　　　甲六十副 
　　腰刀八十把　　　　　　　弓连弦四十张 
　　箭二千四百枝　　　　　　撒袋四十副 
　　广宁中卫 
　　顿项盔八十顶　　　　　　甲六十副 
　　腰刀八十把　　　　　　　弓连弦八十张 
　　箭二千四百枝　　　　　　撒袋四十副 
　　广宁左卫 
　　顿项盔八十顶　　　　　　甲六十副 
　　腰刀八十把　　　　　　　弓连弦四十张 
　　箭二千四百枝　　　　　　撒袋四十副 
　　广宁右卫 
　　顿项盔八十顶　　　　　　甲六十副 
　　腰刀八十把　　　　　　　弓连弦四十张 
　　箭二千四百枝　　　　　　撒袋四十副 
　　义州卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁后屯卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁中屯卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁左屯卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁右屯卫 
　　顿项盔一百六十顶　　　　甲一百二十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　广宁前屯卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　宁远卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　沈阳中卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　铁岭卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　三万卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　辽海卫 
　　顿项盔一百六十顶　　　　甲一百六十副 
　　腰刀一百六十把　　　　　弓连弦八十张 
　　箭四千八百枝　　　　　　撒袋八十副 
　　按旧制弓矢戈矛之外设有圆牌杂于五兵可以护身杀敌国初准古以制饰以采色绘以兽面滚舞有法刀刃随之若进退合度起伏得宜不惟刀之上砍人身下砍马足而采色兽面之滚舞动跃足以惊辟虏马其利莫大焉议者乃谓牌徒累人不足为用因而废置是盖未知教习之法敢于自用者也岂牌之不可以用哉况今步卒实多各营将领择令通晓跳牌官旗以大七星闪马牌等法教演而习熟之终当大有所益至于射坚及远守险制突非弩不克自古已然惟辽少用是为未备丙午以来京局亦多颁下奈庸流将士不能效用且废弃焉是为可慨亟宜每队立弩手数人先以诸葛弩教之而大弩当可渐习矧楼堞之间守御最无可恃者今辽也尤以博考成法教演诸弩于上以待不虞则床子成澶州之捷神臂效颖邑之灵亦可企及兹因圆牌之不当废而并及之 

　　?原降神器 

　　辽阳 
　　铜大将军四　　　　　　　铜二将军四 
　　铜三将军四　　　　　　　铜碗口铳一百一十一 
　　铜佛郎机三十七　　　　　铁佛郎机一百九十六 
　　神鎗二百九十六　　　　　快鎗三百二十 
　　海州 
　　三将军铳共三十八　　　　佛郎机八 
　　神鎗一百 
　　盖州 
　　三将军六　　　　　　　　碗口铳一十二 
　　快鎗一百四十 
　　复州 
　　碗口铳一十二　　　　　　铁铳一十五 
　　佛郎机二　　　　　　　　铁炮一十二 
　　手铳六 
　　金州 
　　大将军八　　　　　　　　二将军八 
　　三将军六　　　　　　　　碗口铳一百三十八 
　　手把铳六十三　　　　　　佛郎机二 
　　快鎗一百四十六 
　　广宁 
　　铜大将军一　　　　　　　铜神炮一 
　　铜马腿炮四　　　　　　　铜十眼炮六十 
　　铜佛郎机三百八十　　　　铁佛郎机三百八十六 
　　神鎗二百六十六 
　　义州 
　　铜三将军五　　　　　　　铜碗口炮二十 
　　铜佛郎机二十二　　　　　铁佛郎机三十四 
　　神鎗六十九　　　　　　　快鎗一百六十五 
　　锦州 
　　铜三将军四　　　　　　　铜信炮一十二 
　　铜铁佛郎机八十六　　　　神鎗四十九 
　　右屯 
　　铜碗口炮五　　　　　　　铜碗口铳一十二 
　　铁炮二十　　　　　　　　快鎗四十八 
　　前屯 
　　铜三将军六　　　　　　　铁三将军三 
　　铜碗口炮八　　　　　　　佛郎机二百一十四 
　　神鎗三十四　　　　　　　快鎗八百 
　　宁远 
　　铜三将军八　　　　　　　铁三将军四 
　　马炮一十四　　　　　　　铜佛郎机一十五 
　　神鎗四十二　　　　　　　快鎗七十九 
　　沈阳 
　　二将军一　　　　　　　　佛郎机二十四 
　　神炮七十四　　　　　　　铜铳二百八十三 
　　神鎗五十五 
　　铁岭 
　　碗口炮六十　　　　　　　佛郎机二十八 
　　抓郎机五　　　　　　　　神鎗三十九 
　　开原 
　　铜三将军四　　　　　　　铜佛郎机九 
　　抓郎机一十五　　　　　　神鎗一百九十三 

　　?新制火器 

　　九龙炮　声震撼山力能殒众嘉靖丙午巡按南京张公铎因北虏至辽东铸此以振军威 
　　连珠鎗　一容十子于内十发百弹齐飞贼虽铁骑如云率皆敛避嘉靖甲子巡抚石首王公之诰见虏恒恃众特造以制奔冲 
　　千里铳　形简势迅一发洞中兵官对敌马步俱宜嘉靖乙丑巡按江西李公辅制发各营 
　　海州官铸拐子鎗一百把　指挥俞岳同官生居民铸大把铳四百座 
　　盖州官铸一把连炮二杆　牛角炮一杆　铁炮三百一十六位快鎗一百四十五杆　指挥潘凤翼自处铁炭铸碗口炮一百六十位　原任游击李澍守备陈善指挥文光合处铁炭同潘凤翼前项余铁九百斤铸碗口炮二百七十三位 
　　复州官铸铁炮三百三十五位　快鎗一百二十八杆 
　　金州官铸铁炮三百四十五位　快鎗二百五杆 
　　义州官铸神器一百六十五位　快鎗一百六十五杆 
　　右俱嘉靖三十九等年大虏侵犯南卫官民惊恐增置守城 

　　○粮赏 

　　辽东一镇官军共计九万八千三百五十一员名每旗军一名月支米一石岁支米一十二石千户以下每官一员月支米二石岁支米二十四石指挥以上每官一员月支米三石岁支米三十六石闰各照支岁以上六月支米下六月折银每米一石折银二钱五分地方荒歉加折或倍后不为常旗军月支外有年例赏赐绵布四疋绵花一斤八两折银九钱岁冬支给盐铁屯军俱同官员月支外各照品级石数折钞每米一石钞银四分五厘是为俸银岁二季关支守哨墩军出哨夜不收艰苦迥异岁冬颁给衣鞋公差廪米客兵粮料各因其职务大小戍守远近而为丰减之宜操马七万三百一十八匹春支料豆日计三升小月则扣冬支折色每豆一斗折银二分自季冬朔至三月终马各给草日支一束驿马关支准是驴头有差 
　　薛子曰夫天下虽安不可忘志武事宇内皆然况边圉乎以辽志考之士马则众纪律则严防守则备是故上为天子张威灵而下詟戎丑其或内地他镇有警则檄之以壮大军往能奏肤岂独其勇力然哉亦悦义焉尔然顷者骄悍悖逆甘心大戮夫可以义驱之于外而反为逆于内能并力以赴王难而反自作难诚非独其人之罪也抚之少恩御失其道盖有执其咎者吁可以鉴矣 

　　◆马政志 【 太仆苑马二寺事】 

　　会典载国初辽东马四十万匹与陕西等处并称蕃庶营五驿传之资胥此焉给故特设苑马寺以经其收养之宜设行太仆寺以稽其登耗之数制无不修政无不举矣乃者诸务废弛而官为虚设监苑之畜不盈数百何以待用驿传姑无论也今营伍有之乃督责军人科敛丁口终年买补举族怨嗟夫朝廷马政付之于官地方应用取之于民弊可胜道哉弊可胜道哉余故着其本末如此俾后之塞渊君子得藉以审其废兴之故而施其考牧之政焉 
　　辽东行太仆寺设于洪武年间专为提督点视孳生马匹岁久籍湮不知于何年月止将操马点闸印烙孳生等事漫不相关今本寺专掌阖镇官军操马嘉靖十六年以前扣计五万五千一百九十八匹嘉靖二十年以后扣计六万七千五百二十四匹嘉靖四十年迄今扣计七万三百二十八匹遵照成化十四年兵部尚书余子俊题准岁四月十月二次奉敕按行各该营卫点视比较瘦弱者督令餧养倒失者责限赔偿军职官员作弊及抗违者轻则量情发落重则指实奏治守备分守以上官号令不严所部官军损失马匹数多者亦并参奏镇守等官不得故相阻挠以致误事年终通将臕壮瘦损倒失已未追补数目填写册本差人赍进并缴精征文簿以备稽查驿递等马匹驴头牛只点视印烙俱同其开原抚顺二城岁例召谕海西等卫夷人每进马一匹入巿验收开原额验一千抚顺额验五百共夷马一千五百匹听候各边城堡备御中军等官查将三次倒死马匹贫军备呈抚镇衙门准给关领赴寺印烙骑操桩棚银两成化十三年七月抚宁侯朱永奏称团营官军骑操马匹酌量马队官军朋合出银买补每年以六个月为准按月都指挥指挥出棚银一钱千百户镇抚出银七分旗军出银五分倒死马主都指挥出桩银三两指挥出银二两五钱镇抚出银二两旗军出银一两五钱走失被盗各加五钱备行本寺遵依通行各边城堡照等逐岁征收解送广库听候贴并买马支用接因地方荒歉拖欠实多嘉靖三十七年总督抚按衙门会议题准三十六年以前拖欠棚银尽数蠲免桩银系三十五年以前者姑暂停征三十五年以后照旧追收贮库以备凑买马匹近奉咨案将桩棚银两立为勘合体式通行守巡兵备等道苑马太仆二寺各照分管地方如式刊刻人给一道填注本军姓名营队卫分马匹毛齿及领马年月凡遇马匹倒死照例填写桩银数目发该营追征类解贮库 
　　辽东苑马寺设于永乐四年原辖升平新吕辽河长平安巿永宁等六监每监各属四苑共苑二十有四苑之曰甘泉安山河阴古城者升平监所属也曰夹河龙台耀州驼山者新吕监所属也曰黄山沙河马鞍石城者辽河监所属也曰平川新安广安平山者长平监所属也曰南丰高平长川名山者安巿监所属也曰复州龙潭清河深河者永宁监所属也后裁去监五苑二十有二年月无稽苑址莫考惟于草场开注地亩所隶见有平川等一十二苑之称今本寺见属永宁一监清河深河二苑原额恩军四百六十户草场地在平川等一十二苑者三千七百六十二顷一十七亩三分在东山者一千四百九十九顷共五千二百六十一顷有奇嘉靖丁酉本寺卿冯时雍点视二苑见牧儿骒种马并驹骡仅二千九百二十有七不及陕西下苑马数奏照陕西下苑事例定拟儿骒种马四千清河苑二千一百深河苑一千九百以为额数将本苑各户军余每五人共攒一槽领养骒马四匹搭配儿马一匹各照本伍伙盖厂房自十月至三月俱攒槽餧养四月以后日出撒放日入收回拨与余丁五名贴养遇有倒失亏驹十人均派赔补种马齿老残疾瘦损飘沙及驹子短促缩小俱各估计时值准其卖银纳官骒马宽以间岁追征一驹儿骒毛色填附季报马驹二岁另拨他户四季点查亏驹者征银一两五钱贮库听本寺总类相应并前项银两如式收买四尺以上儿骒马匹用足额数永为种本给牧孳生倒失者照匹追补送寺印烙发寺收牧凡遇操递贫军告准领马及紧急声息取用到监除种本不得轻易动用随将合应马匹唱名俵给一应比较点报各注旧管新收开除实在其年终具册送部并缴精征咸如例焉 
　　平川等一十二苑草场顷亩四至 
　　平川苑四百六十三顷四亩七分东至大山西至官路南至高平苑界北至五十寨大山 
　　新安苑五十八顷八十九亩东至虾蟆湖路西至朱惠家门前河南至郭清屯北至刘简文官地 
　　广安苑七十五顷九十七亩七分东至官路西至海南至深河北至五十寨 
　　平山苑一百五十六顷七十八亩东至贺家山西至巷儿口南至牛心山北至平山 
　　南丰苑四百九十二顷八十七亩东至平川苑界西至官路南至马场佃北至平川苑界 
　　高平苑五百五十顷四十三亩东至石门西至南丰苑界南至木头河北至平川苑界 
　　长川苑二百五十七顷一十四亩东至高平苑界西至官路南至台上屯北至南丰苑界 
　　名山苑五百三十八顷二十四亩五分东至皂角湾西至官路南至地界北至胡良屯 
　　复州苑一百八十二顷三十一亩东至陡坡西至骆驼山刘秃八田南至尖山北至聂景隆等田 
　　龙潭苑二百七十顷东至官路西至小山坡南至泉水寨北至清河苑界 
　　清河苑四百五十六顷七十二亩东至官路西至孙家庄南至瞭高山北至深河苑界 
　　深河苑二百二十六顷四亩四分东至官路西至海南至清河苑北至广安苑界 
　　东山草场一千四百九十九顷系嘉靖二十二年苑军李得海等因本监草场水灙沙压不敷种牧查得东山石?旋城一带荒芜草甸告蒙本寺卿张鏊行委武举李师皐监正王卿各亲诘踏丈得共一千四百九十九顷备由具呈抚按衙门会本题准将前项草场俱给永宁军余牧种 
　　太仆卿刘柰曰自十乘启戎三驷料敌国之大事恒必由之马政之所由来也尚矣我朝制兼前代内地则牧之民边地则牧之官有太仆以时简阅有苑马以专孳生点验有印稽考有簿刍牧有场宜乎马之蕃息视昔有加而今则不然良由孳生减于大侵之后额数亏于虏犯之频无惑乎充厩寡良而云伍锦羣之不复覩于今日也虽然存乎其人焉尔人存则政举司戎马之计者其尚加之意哉 

　　全辽志卷二 

　　●全辽志卷三 

　　职官志 
　　选举志 

　　◆职官志 

　　设官分职以为民也辽介在东西二虏之间民所疾苦者莫急于边事故制诏搢绅法度之臣以振纪弹压而列介冑罴貅之将以奋武震惊大要以固圉而晏民他所综理者十二三耳然自郡县之制罢而卫所之权专穷檐编户不识龚黄召杜之政而矫健之吏侵渔蒸庶者分布而横出悲夫悲夫故善治者操吏而逸民斯庶乎其可也志职官俾览者知审所施焉 

　　巡抚 
　　巡按 
　　户部郎中 
　　镇守内宦 
　　分守内宦 
　　镇守总兵 
　　分守道 
　　分巡道 
　　宁前兵备 
　　开原兵备 
　　辽东行太仆寺少卿 
　　苑马寺卿 
　　驻札辽阳副总兵 
　　参将五员 
　　游击五员 
　　辽东都司三员 
　　都司经历司 
　　都司断事司 

　　○巡抚 【 永乐年间设立】 

　　李浚乐安人副都御史 
　　李纯云南人副都御史 
　　王翱见宦业 
　　寇深唐县人副都御史 
　　刘广衡安福人副都御史 
　　程信见宦业 
　　袁恺河南人佥都御史 
　　胡本惠江西人副都御史 
　　滕昭见宦业 
　　张岐直隶兴济人佥都御史 
　　彭谊见宦业 
　　左钰直隶阜城县人佥都御史 
　　马文升见宦业 
　　刘潺彰德人副都御史 
　　陈钺直隶献县人副都御史 
　　王宗彝见宦业 
　　徐贯浙江淳安人副都御史 
　　张岫山西安邑人副都御史 
　　张玉直隶吴桥人副都御史 
　　陈瑶广西人佥都御史 
　　韩重山西绛州人副都御史 
　　张鼐山东济南府人佥都御史 
　　马中锡见宦业 
　　邓璋涿州人佥都御史 
　　刘瓛山东济南府人副都御史 
　　李贡太平人副都御史 
　　王彦奇四川云南人佥都御史 
　　王宪山东东平州人副都御史 
　　彭泽见宦业 
　　袁经湖广长沙府人佥都御吏 
　　张贯直隶蠡县人副都御史 
　　张禴顺天府平谷人佥都御史 
　　李承勋见宦业 
　　张琏陕西西安人副都御史 
　　张云河南信阳人副都御史 
　　潘珍直隶婺源县人副都御史 
　　成文山西山阴人副都御史 
　　周叙湖广九溪人副都御史 
　　王潮直隶镇江人副都御史 
　　吕经陕西宁州人副都御史 
　　任洛河南钧州人佥都御史 
　　刘璋见宦业 
　　刘储秀陕西咸宁人副都御史 
　　孙禬见巡按 
　　董珊陕西肤施人佥都御史 
　　卢惠直隶山阳县人佥都御史 
　　于敖陕西岷州人佥都御史 
　　胡宗明直隶绩溪人副都御史 
　　李珏直隶开州人佥都御史 
　　蒋应奎山西大同人副都御史 
　　许宗鲁陕西咸宁县人副都御史 
　　江东山东朝城人副都御史 
　　苏志皐顺天府固安人佥都御史 
　　路可由山东人佥都御史 
　　侯汝谅见宦业 
　　吉澄直隶开州人佥都御史 
　　王之诰湖广石首人佥都御史升副都转兵部侍郎 
　　魏学曾陕西泾阳人佥都御史 
　　张西铭山东滨州人佥都御史 
　　方逢时湖广嘉思人佥都御史 
　　李秋顺天府蓟州人佥都御史 
　　毛钢山西太平县人佥都御史 
　　张学颜直隶肥乡县人佥都御史 
　　周咏河南延津县人副都御史 
　　李松直隶顺天府大域县人副都御史 
　　顾养谦直隶扬州府通州人副都御史 
　　郝杰山西大同府蔚州人副都御史 
　　鲍希颜山西路安府长子县人佥都御史 
　　赵耀 
　　韩取善山东济南府淄川县人佥都御史 
　　李化龙直隶长垣县人佥都御史 
　　张思忠直隶广平府肥乡县人佥都御史 
　　李植山西大同人佥都御史 
　　赵楫锦衣卫籍浙江山阴县人副都御史 
　　李炳河南卢氏人佥都御史 

　　○巡按 【 永乐年设兼提督学政】 

　　周革临川人岁贡 
　　陆广平临川人岁贡 
　　辛佑江西铅山人进士 
　　程可久 
　　顾立 
　　孔谔 
　　贾节孙 
　　张志文江西上饶人进士 
　　李斌 
　　夏能 
　　刘洁 
　　胡起先江西安福人进士 
　　王 
　　卢睿浙西东阳人进士 
　　张观山西代州人进士 
　　包怀德江西进贤人进士 
　　陈谷江西进贤人进士 
　　张政直隶广德人进士 
　　张聪广东新兴人进士 
　　郭原 
　　邵嵩江西都昌人进士 
　　陈诏浙江青田人进士 
　　章杲 
　　元亮河南汤阴人进士 
　　罗绮见宦业 
　　李盘山西稷山人进士 
　　李纯 
　　陆瓛吴县人进士 
　　徐璟河南光山人进士 
　　芮钊直隶宝坻人进士 
　　丁宣 
　　刘泓 
　　黄绶直隶平谷人进士 
　　李本道湖广善化人进士 
　　陈瓛山东东平州人进士 
　　丁泰亨举人 
　　刘孜江西万安人进士 
　　谢燫浙江临海人进士 
　　邢宥广东文昌人进士 
　　张奎河南固始人进士 
　　陆平举人 
　　桂怡浙江慈溪人进士 
　　田景旸直隶高阳人进士 
　　程鉴直隶开州人进士 
　　裴斐陕西渭南人进士 
　　杨琎山西祁县人进士 
　　常振山西平定州人举人 
　　朱暟直隶高邮州人举人 
　　马震河南汲县人进士 
　　吕雯直隶安州人举人 
　　荆伦山西平定州人举人 
　　魏瀚浙江余姚人进士 
　　侯英直隶开州人进士 
　　崔让山西石州人举人 
　　李大纲 
　　费臻直隶安州人进士 
　　徐英直隶永平人进士 
　　王衡山西稷山人进士 
　　潘宣河南洛阳人进士 
　　张伟直隶景州人进士 
　　张镛直隶盐山人进士 
　　王崇之直隶滑县人进士 
　　杨徽河南河内人进士 
　　强珍见宦业 
　　唐鼐河南安阳人进士 
　　马隆河南巩县人进士 
　　刘瓒直隶清苑人进士 
　　张西铭云南宁州人进士 
　　王嵩见宦业 
　　王绅陕西安化人进士 
　　陈宽直隶新河人进士 
　　周宗河南裕州人进士 
　　贾锭河南安阳人进士 
　　宋鉴山西阳城人进士 
　　李善见宦业 
　　樊祉河南胙城人进士 
　　张天衢直隶高阳人进士 
　　王和直隶迁安人进士 
　　郭庸直隶迁安人进士 
　　罗贤山西清源人进士 
　　张隆山东夏县人进士 
　　车梁山西石州人进士 
　　闾洁陕西泾州人进士 
　　王献臣锦衣卫人进士 
　　余濂江西都昌人进士 
　　杨滋直隶定兴人进士 
　　邢昭顺天府三河人进士 
　　沙鹏直隶江都人进士 
　　赵应龙直隶衡水人进士 
　　宁溥直隶山阳人进士 
　　汪赐浙江仁和人进士 
　　刘大谟见宦业 
　　常在山西榆次县人进士 
　　刘成德见宦业 
　　张文明见宦业 
　　王金直隶涿鹿中卫人进士 
　　高越见宦业 
　　葛桧见宦业巡抚复姓孙 
　　杨百之万全都司籍进士 
　　郑本公见宦业 
　　郭登庸山西山阴人进士 
　　王正宗见宦业 
　　刘讱河南邬陵人进士 
　　张问行直隶内黄人进士 
　　王重贤直隶交河人进士 
　　朱孔阳直隶河间人进士 
　　谢兰山西代州人进士 
　　李镛山西曲沃人进士 
　　杨行中顺天府通州人进士 
　　常时平见宦业 
　　曾铣见宦业 
　　王珩直隶交河人进士 
　　史褒善直隶开州人进士 
　　乔佑河南洛阳人进士 
　　段承恩云南晋宁州人进士 
　　胡文举福建闽县人举人 
　　胡汝辅山西石州人举人 
　　贾大亨浙江上虞人进士 
　　刘廷仪太医院人进士 
　　张铎见宦业 
　　李廷松直隶安肃人进士 
　　史载德直隶任丘人进士 
　　徐洛河南许州人进士 
　　赵孔昭直隶邢台县人进士 
　　铁鲸浙江慈溪人进士 
　　温景葵见宦业 
　　王光祖直隶魏县人进士 
　　陈瓒直隶献县人进士 
　　严杰浙江乌程县人进士 
　　周斯盛见宦业 
　　陶应龙直隶枣强人进士 
　　史官河南洛阳县人进士 
　　王得春山西安邑县人进士 
　　杨柏河南归德人进士 
　　黄襄福建南安人进士 
　　李辅江西进贤县人进士 
　　李叔和直隶徽州府人进士 
　　蔡应扬湖广麻城县人举人 
　　杨允中顺天遵化人乙丑进士 
　　盛时选苏州吴县人壬戌进士 
　　向程浙江慈溪人乙丑进士 
　　朱文科福建莆田人举人 
　　赵应元陕西泾阳县人乙丑进士 
　　郭思极直隶人戊辰进士 
　　刘台江西安福县人辛未进士 
　　赵允升山西代州人戊辰进士 
　　李尚默浙江鄞县人戊辰进士 
　　安九域河南禹州人辛未进士 
　　于应昌山西洪铜县人辛酉举人 
　　马允登直隶东光县人辛未进士 
　　洪声远浙江黄岩县人辛未进士 
　　陈登云直隶唐山县人丁丑进士 
　　赵崇善浙江兰溪县人丁丑进士 
　　王国弼河南祥符县人庚午举人 
　　许守恩陕西泾阳县人庚辰进士 
　　徐元河南杞县人庚辰进士 
　　胡克俭河南光山县人丙戌进士 
　　任应征四川闽中县人癸未进士 
　　李时孳陕西洋县人举人 
　　周维翰直隶阜城人庚辰进士 
　　宋兴祖四川汉州人癸未进士 
　　李思孝直隶东明人己丑进士 
　　王业弘山东安丘人己丑进士 
　　杨宏科浙江余姚人丙戌进士 
　　何尔徤山东曹州人己丑进士 

　　○户部郎中 【 成化丁酉设立】 

　　王宗彝见宦业 
　　毛泰河南兰阳人进士 
　　金迪锦衣卫人 
　　王敏宣府前卫人进士 
　　丁绅山西朔州人进士 
　　赵仲辉山西闻喜人进士 
　　唐锦舟四川达县人进士 
　　王璘湖广黄冈人进士 
　　王璠陕西宁远人进士 
　　史学应天府溧阳人进士 
　　王卺陕西朝邑人进士 
　　王济河间人进士 
　　王荩锦衣卫籍进士 
　　刘绎山西代州人进士 
　　徐琏直隶武邑人进士 
　　毕玺山西高平人贡士 
　　张伟四川内江人进士 
　　王俸顺天府三河人进士 
　　马应龙陕西河州人进士 
　　张鹏福建浦城人进士 
　　李培龄金吾右卫人进士 
　　李淮见宦业 
　　罗英湖广江夏人进士 
　　刘从学山西吉州人贡士 
　　李腾霄山西盂县人进士 
　　寇天与山西榆次人进士 
　　张承祚河南光山人进士 
　　李钦昊直隶东安人进士 
　　孙巨鲸陕西徽州人进士 
　　马扬河南上蔡人进士 
　　尹宇南宫县人进士 
　　张天麟见宦业 
　　张梯山西人进士 
　　陈绍儒广东南海人进士 
　　王尚学广西柳州人进士 
　　王抚民见宦业 
　　马慎大城县人进士 
　　李临阳四川江津县人进士 
　　王良贵宁津县人进士 
　　屈谏山西长治人进士 
　　何东序山西猗氏人进士 
　　杜鹏翔霸州人进士 
　　麻瀛直隶宣城人进士 
　　张守道陕西泾阳人进士 
　　赵贤河南汝宁人进士 
　　黄九城陕西城固县人进士 
　　董世彦河南钧州人进士 
　　蔡可贤直隶成安县人进士 
　　郭石山西山阴县人举人 
　　丁诚山西河东运司人进士 
　　李充实顺天府玉田县人进士 
　　王念陕西人举人 
　　张崇功直隶大名县人进士 
　　周世科四川内江县人进士 
　　高自新直隶获鹿县人进士 
　　赵惟卿直隶柏乡县人进士 
　　赵三聘山西河津县人进士 
　　周文卿湖广江夏县人进士 
　　王应霖顺天府文安县人进士 
　　刘三才陕西泾阳县人进士 
　　韩子廉陕西泾阳县人举人 
　　管学畏直隶新安县人进士 
　　王之彦直隶留县人进士 
　　王爱锦衣卫籍任丘县人进士 

　　○镇守内宦 【 永乐年设嘉靖丙申广宁失事取回广宁监枪内宦宣德年设嘉靖己丑巡抚都御史潘珍巡按御史朱孔阳奏革】 

　　○分守内宦 【 正统年设辽阳一员正德辛巳年革开原一员嘉靖己丑年革】 

　　○镇守总兵 【 洪武甲寅设立】 

　　叶旺见宦业 
　　马云见宦业 
　　刘江见宦业 
　　焦礼见宦业 
　　曹义见宦业 
　　巫凯见宦业 
　　董兴海宁伯充总兵 
　　王宗成山伯充总兵 
　　郑宏武安侯充总兵 
　　卫颕宣城伯充总兵 
　　赵胜都督同知 
　　欧信都督同知 
　　缑谦见宦业 
　　李杲陕西榆林卫人都督佥事 
　　蒋骥定西侯充总兵 
　　杨玉京卫人都督佥事 
　　韩辅见人物 
　　韩玺见人物 
　　李玙都督佥事 
　　杨镇广宁前屯卫人都督同知 
　　郄永宣府龙门人左都督 
　　刘淮宣府人都督佥事 
　　杨锐南京人都督同知 
　　李凤鸣京卫人都督佥事 
　　马永见宦业 
　　毛伦京卫人都督佥事 
　　赵国忠见宦业 
　　张凤延绥人都督佥事 
　　戴廉镇朔卫人都督同知 
　　李琦陕西人都督佥事 
　　殷尚质见宦业 
　　罗文豸广宁右卫人都督佥事 
　　云冒三河人都督同知 
　　吴瑛陕西靖虏卫人都督佥事 
　　杨煦见人物 
　　佟登都督佥事以三捷功升都督同知 
　　王治道左屯卫人都督同知 
　　李成梁铁岭卫人封宁远伯 
　　杨绍勋广宁前屯卫人都督佥事 
　　尤继先陕西绥德卫人都督佥事 
　　董一元宣府前卫都督同知 
　　王保陕西榆林卫人都督同知 
　　李如松铁岭卫人都督同知 
　　李如梅铁岭卫人都督佥事 
　　孙守廉铁岭卫人都督佥事 
　　马林宣府蔚州卫人都督佥事 
　　李成梁复任见前 

　　○分守道 【 正统戊午年设辽海东宁道以山东布政司参政或参议一员总理粮储分司设在广宁成化乙巳都御史马文升以广宁既有户部郎中改分守道于辽阳嘉靖癸亥巡抚都御史王之诰题准带管海州辽阳沈阳抚顺叆阳各城堡边备】 

　　刘道山西怀仁县人进士右参政 
　　吴珉山西灵石县人进士右参政 
　　何鉴浙江新昌人进士右参政 
　　金锺大兴县人贡士右参议 
　　张宪江西德兴县人进士右参政 
　　杜整山西平阳人进士右参政 
　　林元辅福建莆田县人进士右参政 
　　周綋山西阳曲县人进士右参政 
　　缪昌直隶吴锡县人进士右参政 
　　宁举直隶新城人进士右参政 
　　冒政直隶泰州人进士右参议 
　　方矩云南定远人进士右参议 
　　王懋中见宦业 
　　贾恪大梁人进士右参议 
　　许淳四川左护卫人右参议 
　　陈琰庐陵人进士右参政 
　　徐永河南钧州人进士右参议 
　　李炫直隶迁安人进士右参议 
　　王炫山西阳城人进士右参政 
　　闵楷直隶任丘县人进士右参政 
　　蔡天佑河南睢州人进士右参议 
　　方楷直隶宿松人右参议 
　　刘寯江西崇仁人进士右参议 
　　陆杰浙江平湖人进士右参议 
　　查应兆直隶长州人进士右参议 
　　高登直隶内黄人进士右参议 
　　赵德佑直隶卢龙人进士右参议 
　　荣恺大兴县人进士右参议 
　　贺府陕西渭南人进士右参议 
　　乔佑右参议见巡按 
　　俞宪直隶无锡人进士右参议 
　　赵介夫直隶阜城人进士右参议 
　　莫璇直隶蓟州人进士右参议 
　　赵世禄山西汾州人进士右参议 
　　张廷槐万泉都司人进士右参议 
　　王可立直隶滁州人进士右参议 
　　张邦土山西蒲州人举人右参议 
　　刘时秋窦坻县人进士右参议 
　　李鹗真定府人进士右参议 
　　翟绣裳山西平阳府人进士右参议 
　　张宗功直隶大名县人进士右参政 
　　王大用直隶永平人进士右参政 
　　傅霖山西忻州人进士右参议 
　　栗在庭陕西会宁县人进士右布政使 
　　荆州俊山西猗氏县人进士右参议 
　　韩取善山西淄川县人进士右布政使 
　　杨镐河南商丘县人进士右参政 
　　张登云山东宁阳县人进士右参政 
　　张中鸿山东滕县人进士右布政使 

　　○分巡道 【 正统年设分巡辽海东宁道以山东按察司副使或佥事一员专理词讼分司设在辽阳成化乙巳都御史马文升题准改分巡道于广宁嘉靖庚申巡抚侯汝谅题兼兵备壬戌督视军情侍郎葛缙奏改兼广宁锦义河西等处兵备】 

　　侯恂陕西白水人进士副使 
　　袁端河南兰阳人进士副使 
　　许进见宦业 
　　廖中福建顺昌人进士佥事 
　　普晖山西垣曲人佥事 
　　钮清浙江会稽人进士佥事 
　　朱瓒肃宁人进士副使 
　　刘翔直隶献县人进士佥事 
　　陈宽冀州新河人进士佥事 
　　文瑞山西介休人进士佥事 
　　杨寿顺天府涿州人进士佥事 
　　王中浙江宁海人进士佥事 
　　李琮泌阳县人进士佥事 
　　董廷臣岳阳县人进士佥事 
　　李贡佥事见巡抚 
　　黄绣江西清江县人进士佥事 
　　许庄直隶滦州人进士佥事 
　　杨节合肥县人进士佥事 
　　吕和浙江鄞县人进士佥事 
　　蔡芝昆山县人进士佥事 
　　盛仪江都人进士佥事 
　　潘珍佥事见巡抚 
　　许逵见宦业 
　　鲁铎直隶抚宁人进士佥事 
　　杨辅直隶邳州人进士佥事 
　　王亿陕西凤翔人进士佥事 
　　韩璒直隶高阳人进士佥事 
　　王舜渔见宦业 
　　赵得佑佥事见分守 
　　景仲光河南偃师人进士佥事 
　　熊爵河南祥符人进士佥事 
　　沈松浙江德清人进士佥事 
　　张九叙山西石州人进士佥事 
　　胡谐山西安邑县人举人佥事 
　　陈王道直隶滑县人进士佥事 
　　刘尚义山西汾州人进士佥事 
　　赵介夫佥事见分守 
　　桑蓁陕西西安前卫举人佥事 
　　陈灿湖广巴陵人进士佥事 
　　杜鹏翔佥事见户部郎中 
　　张邦土佥事见分守 
　　董世彦佥事见户部郎中 
　　何棨顺天府涿州人进士佥事 
　　刘田河南南阳卫人进士佥事 
　　贺溱山西汾州人举人佥事 
　　张子仁直隶无锡县人进士佥事 
　　蔡可教直隶成安县人进士佥事 
　　张崇功直隶大名县人进士佥事 
　　周于德河南祥符县人进士佥事 
　　任天祚直隶天津卫人进士副使 
　　鲍希颜山西潞安府人进士副使 
　　冯时泰山西汾州人进士参议 
　　王邦俊陕西延安府鄜州人进士参议 
　　赵寿祖江西南昌县人进士按察使 
　　张中鸿山东滕县人进士按察使 
　　黄子美江西南昌县人进士按察使 

　　○宁前兵备 【 嘉靖癸亥添设】 

　　陈绛浙江上虞人进士副使 
　　张学颜直隶广平府人 
　　王一鹗进士副使 
　　任彬进士佥事 
　　李松直隶大成人进士佥事 
　　岳汴进士副使 
　　刘易从进士副使 
　　王邦俊进士参议见分巡道 
　　傅霖进士参议 
　　杨时誉进士佥事 
　　蔡可贤直隶成安县人进士参政 
　　詹思谦进士参政 
　　杨植阳城县人进士副使 
　　梁祖龄进士副使 
　　杨位河南汝宁人进士参议 

　　○开原兵备 【 嘉靖庚子添设金州边备以山东按察司佥事充任癸卯改兵备开原驻札】 

　　黄云见宦业佥事 
　　贺府佥事见分守 
　　李全四川内江人进士佥事 
　　王显忠直隶保定人进士佥事 
　　朱天俸直隶□县人进士佥事 
　　耿随卿直隶滑县人进士佥事 
　　赵宗轨直隶沧州人进士佥事 
　　王可立佥事见分守 
　　黄九成佥事见户部郎中 
　　张光汉河南武安县人进士参议 
　　王之弼陕西泾阳县人举人参议 
　　冯顗山西高平县人举人佥事 
　　贺溱山西临汾县人举人副使 
　　洪济远湖广人举人副使 
　　靖四方河南淇县人举人佥事 
　　王缄顺天府文安县人进士参政 
　　成逊直隶长垣县人进士参政 
　　由礼门河南杞县人进士副使 
　　张稽古陕西蒲城县人举人副使 
　　李承式山西大同县人进士布政使 
　　梁云龙广东琼山县人进士参政 
　　蔡可贤直隶成安县人进士参政 
　　吕兆熊直隶柏乡县人进士参议 
　　邢云路直隶安肃县人进士参议 
　　杜允继顺天府霸州人进士参议 
　　刘卿陕西兴安州人进士按察使 

　　○辽东行太仆寺少卿 【 洪武初年设管理马政嘉靖壬戌奉敕兼管西兴西宁西平镇武等堡兵备事务】 

　　解贯直隶抚宁县人进士 
　　张志益都人进士 
　　章宣 
　　张锡 
　　刘锺 
　　周道河南巩县人进士 
　　徐逵山阳人进士 
　　李昶 
　　苑钦直隶永年人进士 
　　黄绣见分巡 
　　张文河南卫窠人进士 
　　翟敬山西猗氏人进士 
　　李炫见分守 
　　凌相直隶通州人进士 
　　谷高河南祥符县人进士 
　　金谷锦衣卫人进士 
　　田龙三河县人进士 
　　萧海直隶江都县人进士 
　　谢显江西人进士 
　　戴继先香河人进士 
　　李翔直隶上海人进士 
　　端廷赦直隶当涂人进士 
　　杨本源陕西延安府人举人 
　　朱屏四川汉州人进士 
　　赵时吉陕西凤翔人举人 
　　杨金直隶当涂人进士 
　　陈天佑山西泽州人进士 
　　李行简陕西干州人举人 
　　刘奈江西吉安府庐陵县人举人 
　　寺丞嘉靖戊申年裁革 
　　主簿一员 

　　○苑马寺卿 【 永□丙戌设于辽阳弘治年间巡抚都御史张鼐奏移在苑驻札后本寺卿李天□复奏准在辽阳嘉靖壬子抚按会题移驻盖州不妨原务带管金复置三卫词讼钱粮禁革奸弊癸亥奉敕谕兼山东按察司佥事整饬兵备事务】 

　　周骙顺天府人卿 
　　侯聚 
　　王翱少卿 
　　刘琏燕山人进士卿 
　　樊英陕西临潼人进士少卿 
　　李温直隶渤县人进士卿 
　　曹冈锦衣卫人卿 
　　黄会江西临川县人进士卿 
　　黄伯垓湖广黄冈人进士少卿 
　　刘济河南郏县人举人少卿 
　　王恩浙江余姚人进士卿 
　　梁泽陕西三原县人进士卿 
　　夏暹直隶丹徒县人进士卿 
　　刘锺卿 
　　赵玹福建闽县人儒士少卿 
　　赵文奎湖广江陵人卿 
　　李天赋山西交城人进士卿 
　　舒晟江西安仁人进士卿 
　　金冕直隶昆山人进士少卿 
　　凌相直隶通州人进士卿 
　　郭震山西蒲州人进士卿 
　　侯纶见宦业 
　　王崇庆直隶开州人进士卿 
　　潘仿河南洛阳人进士卿 
　　杨最见宦业 
　　冯时雍见宦业 
　　李珣山东清平人进士卿 
　　欧阳席江西泰和人进士卿 
　　李涵直隶迁安人进士卿 
　　王世爵直隶开州人进士卿 
　　张鏊见宦业 
　　吴惺浙江余姚人进士卿 
　　张承恩保定易州人进士卿 
　　任佐山西绛州稷山人卿 
　　陈洙浙江上虞人进士卿 
　　张思直隶任丘人进士卿 
　　陈暹福建闽县人进士卿 
　　许应元浙江钱塘人进士卿 
　　卢孟阳广东南海人进士卿 
　　刘起宗四川巴县人进士卿 
　　陈天资广东饶平人进士卿 
　　李慎福建万安县人进士卿 
　　寺丞嘉靖壬子年裁革 
　　主簿一员 

　　○驻札辽阳副总兵 【 天顺壬午始设参将分守成化初年改分守辽阳副总兵统领在城定辽左右中前后东宁并海盖沈阳共九卫叆阳等城堡四十四处嘉靖己酉添设海盖分守参将领二卫及东胜西宁等五堡咸属之甲子抚按题准险山添设参将领镇东镇夷新安汤站凤凰城等一十三堡今改分守为驻札辽阳专管抚顺清河等二十五城堡其海盖开原二参将及镇武沈阳二游击兵马并听调度】 

　　刘端分守右参将 
　　杨玙京卫人分守右参将 
　　施英辽海卫人始改副总兵 
　　裴显三万卫人 
　　吴瓒京卫人 
　　韩斌见人物 
　　罗雄辽海卫人 
　　张澄宣府人 
　　孙文毅沈阳中卫人 
　　刘祥东卫 【 卫：宁】 卫人 
　　郭振见人物 
　　孙成宣府人 
　　刘晖见人物 
　　崔贤定辽右卫人 
　　孙文海州卫人 
　　张铭锦衣卫人 
　　杨镇见镇守 
　　李鉴见宦业 
　　李景良见选举 
　　刘大章见选举 
　　九聚京卫人 
　　郝承恩义州卫人 
　　种继陕西人 
　　罗文豸见镇守 
　　李涞见宦业 
　　岳懋陕西人 
　　殷尚质见镇守 
　　王重禄海州卫人见选举 
　　刘岳保定人 
　　黑春见宦业 
　　杨照见镇守 
　　冯登大宁都司人 
　　郭江陕西榆林卫人 
　　韩承庆见选举 
　　王治道锦州人 
　　杨四畏辽阳人 
　　李成梁铁岭卫升镇守 
　　赵完锦州中屯卫人 
　　杨腾锦州卫人 
　　曹簠开原三万卫人 
　　傅廷勋广宁左卫人 
　　马文龙广宁左卫人 
　　孙朝梁陕西榆林卫人 
　　秦得倚铁岭卫人 
　　姚大节广宁卫人 
　　祖承训宁远卫人 
　　杨燮前屯卫人 
　　张世爵铁岭卫人 
　　孙守廉铁岭卫人 
　　马栋万全尉州卫人 
　　李如梅铁岭卫人 
　　刘孔胤怀德卫人 

　　○参将五员 

　　分守开原参将 
　　分守锦义参将 
　　分守宁前参将 
　　分守海盖参将 
　　驻札险山参将 

　　?分守开原参将 【 统领三万辽海铁岭三卫一十九城堡】 

　　胡源 
　　孙璟 
　　周俊见人物 
　　佟昱开原人 
　　崔胜见宦业 
　　焦元 
　　胡忠见宦业 
　　耿贤见宦业 
　　崔鉴胜之子 
　　马深见宦业 
　　高钦东宁卫人 
　　张廷锡前屯卫人 
　　孙棠定辽中卫人 
　　高云见宦业 
　　王道定辽右卫人 
　　段锦 
　　阎振见宦业 
　　萧滓见人物 
　　周琮三万卫人 
　　孙继祖定辽右卫人 
　　史俊三万卫人 
　　赵倾葵见人物 
　　李钦大同后卫人 
　　杨应奇定辽左卫人 
　　葛景嵩宁远卫人 
　　许策东宁卫人见选举 
　　郭江见副总兵 
　　杨四畏应奇之子见选举 
　　李成梁铁岭卫人 
　　赵应昌东宁卫人 

　　?分守锦义参将 【 国初止设守备化成初年改参将统领义州等四卫一十八城堡】 

　　夏通 
　　施聚见宦业 
　　韩斌见副总兵 
　　施英开原人以上俱守备 
　　施宏京卫人 
　　林宏 
　　王锴见宦业 
　　崔胜见开原参将 
　　鲁广京卫人 
　　李英见宦业 
　　罗雄见副总兵 
　　王铭京卫人 
　　史赟京卫人 
　　韩辅见镇守 
　　郭振见副总兵 
　　胡忠见开原参将 
　　回鹏辽阳人 
　　崔贤见副总兵 
　　孙文见副总兵 
　　高云见宦业 
　　萧滓见开原参将 
　　宁宝东宁卫人 
　　张铭见副总兵 
　　王京保定人 
　　李鉴见副总兵 
　　李景良见副总兵 
　　赵国忠见镇守 
　　于瓒锦衣卫人 
　　陈钺义州人 
　　王朴京卫人 
　　周益昌见人物 
　　刘大章见副总兵 
　　朱翰大同人 
　　郭都广宁人 
　　王重禄见副总兵 
　　张济东宁卫人 
　　赵承懋保定人 
　　张元祯山东人 
　　刘印广宁人 
　　杜镗广宁人 

　　?分守宁前参将 【 旧设守备嘉靖丁未抚按奏改左参将分守宁前二卫辖二十五城堡】 

　　徐府海州卫人 
　　杨应奇见开原参将 
　　李广京卫人 
　　郭世勋定辽右卫人 
　　罗九皐辽海卫人 
　　王浚定辽左卫人 
　　李尚文定辽前卫人 
　　张九思广宁人 
　　王治道广宁左屯卫人 
　　线补衮见宦业 
　　李思忠东宁卫人 
　　裴永勋宁远卫人 

　　?分守海盖参将 【 原无嘉靖己酉御史齐宗道题准添设分守海盖二卫辖七城堡】 

　　武勋定辽后卫人 
　　曹世忠陕西人 
　　王堂山西平虏卫人 
　　万国陕西榆林卫人 
　　谢廷相保定人 
　　赵伯勋大同人 
　　王朴东宁卫人 
　　赵斌京卫人 

　　?驻札险山参将 【 嘉靖甲子年抚按题准添设管理镇东等一十三城堡】 

　　徐九龄海州卫人府之子 
　　李成梁见开原参将 

　　○游击五员 

　　广宁游击 
　　沈阳游击 
　　宁前游击 
　　镇武堡游击 
　　入卫游击 

　　?广宁游击 【 成化以前为中路协守参将弘治后改游击将军】 

　　曹广京卫人 
　　盛铭宁远卫人 
　　马骠右屯卫人 
　　金辅定辽右卫人 
　　林睿定辽后卫人 
　　佟昱见开原参将 
　　薛澄广宁卫人 
　　傅瀚铁岭卫人 
　　高大恩见宦业 
　　武漟东宁卫人 
　　史俊见开原参将 
　　李溱广宁卫人 
　　刘大章见副总兵 
　　王重禄见副总兵 
　　王言东宁卫人 
　　许棠开原人 
　　阎懋官见宦业 
　　黑春见副总兵 
　　贾冕见宦业 
　　王浚见宁前参将 
　　徐九龄见险山参将 
　　线补衮见宁前参将 
　　赵应昌见开原参将 
　　王有臣东宁卫人 

　　?沈阳游击 【 嘉靖癸卯年添设】 

　　周益昌见义州参将 
　　武漟见广宁游击 
　　王言广宁卫人 
　　武勋见海盖参将 
　　曹世忠见海盖参将 
　　线世禄宁远卫人 
　　冯登见副总兵 
　　张济见锦义参将 
　　庞琦宣府人 
　　蒋承勋义州卫人 
　　胡尧勋广宁中卫人 
　　高廷龄定辽左卫人 
　　李尚文见宁前参将 
　　张元祯见锦义参将 
　　刘国见宦业 
　　徐维忠广宁人 
　　宿仰辰铁岭卫人 
　　李成梁 
　　李思忠见宁前参将 
　　锺气完定辽前卫人 

　　?宁前游击 【 嘉靖辛酉抚按题准添设其军士于河东河西各城堡酌选以备宁远前屯地方有警截杀】 

　　杨照见镇守 
　　杨四畏见开原参将 
　　万国见海盖参将 

　　?镇武堡游击 【 嘉靖壬戌督视侍郎葛缙题准添设调拔各边堡马步军三千专备西平西兴西宁堡等处】 

　　倪宗尧定辽中卫人 
　　杨维藩见宦业 
　　陈濂万全都司人 

　　?入卫游击 【 嘉靖壬子添设】 

　　刘大章见副总兵 
　　王允中定辽前卫人 
　　倪宗尧定辽中卫人 
　　杜镗见锦义参将 
　　毕朝用定辽前卫人 
　　王咨禹见选举 

　　○辽东都司三员 【 洪武初置定辽都卫寻改辽东都指挥使司掌印一员佥书管屯一员局捕一员】 

　　掌印 
　　管屯 
　　局捕 

　　?掌印 

　　潘敬 
　　刘斌见宦业 
　　文安见宦业 
　　周兴常州宜兴人 
　　李信山西朔州人 
　　夏通直隶桐城人 
　　王真见宦业 
　　毕恭见宦业 
　　夏霖 
　　王祥见宦业 
　　刘英见宦业 
　　李端 
　　傅海定辽中卫人 
　　白钦义州卫人 
　　张斌前屯卫人 
　　邓钰定辽前卫人 
　　李宁宁远卫人 
　　崔贤 
　　耿贤见开原参将 
　　刘宗武东宁卫人 
　　孙堂王道见开原参将 
　　宁夏见锦义参将 
　　薛澄 
　　管升锦州人 
　　崔世武定辽右卫人 
　　郭继宗定辽右卫人 
　　陆继宗迁安人 
　　刘大章 
　　陈善京卫人 
　　王松茂山卫人 
　　刘通蓟州人 
　　任俊京卫人 
　　郭世勋 
　　王子承临清卫人 
　　郭九皐宣府前卫人 
　　贾瀚直隶归德卫人 
　　张楫山西太原左卫人 
　　昌寿河南卫人 
　　赵钦直隶建阳卫人 
　　谢廷相保定后卫人 
　　曹勋羽林前卫人 
　　王朴见海州参将 
　　张子鲸大同左卫人 
　　赵斌京卫人 
　　王承祚河南人 
　　洪国忠宣府人 
　　陈言由佥书升掌印 
　　苏承勋由左佥书升掌印 
　　冯文弼广宁左屯卫人 
　　徐永昌定辽中卫人 
　　萧汝芝铁岭卫人 
　　李宗召定辽左卫人武进士 
　　王善政盖州卫人 
　　郭梦征广宁中卫人 
　　王印广宁右卫人 
　　孔东儒辽海卫人 
　　刘应祺延庆左卫人 
　　裴那瀚三万卫人 
　　薛坤牧马所人 
　　崔吉广宁左卫人 
　　曹烺南昌卫人 
　　刘孔胤怀来卫人 
　　赵绅留守前卫人武进士 
　　宿应明铁岭卫人 

　　?管屯 

　　李质定辽中卫人 
　　林胜定辽后卫人 
　　李杲定辽后卫人 
　　马骠见游击 
　　张玺东宁卫人 
　　鲁勋沈阳中卫人 
　　王孝忠定辽后卫人 
　　李景良见副总兵 
　　高大恩见游击 
　　韩承恩定辽中卫人 
　　俞雄辽海卫人 
　　朱澜金吾右卫人 
　　王朝用定辽左卫人 
　　周益昌见锦义参将 
　　芮元勋羽林卫人 
　　许策见开原参将 
　　鲁仲 
　　仁徐枝直隶山海卫人 
　　秦世臣万全右卫人 
　　鞠锴 
　　佟佩东宁卫人 
　　申有爵保定后卫人 
　　赵斌京卫人 
　　史简三万卫人 
　　郭梦征广宁中卫人 
　　陈言广宁卫指挥佥事 
　　苏承勋字世功号松山定辽中卫都指挥使 
　　孔思鲁海州卫人 
　　孔东儒辽海卫人 
　　刘恩沈阳卫人 
　　冯文弼广宁左屯卫人 
　　萧汝芝铁岭卫人 
　　杨四德定辽左卫人 
　　张世勋系金州卫人 
　　刘秉节东宁卫人 
　　戴良栋三万卫人 
　　张三畏定辽后卫人 
　　王汲广宁中卫人 
　　金尚礼铁岭卫人 
　　宿应明铁岭卫人 
　　郭思奇海州卫人 
　　李惟乔宁远卫人 
　　伊添爵三万卫人 
　　张民表盖州卫人 

　　?局捕 

　　何亮前屯卫人 
　　叶广前屯卫人 
　　郭洪沈阳中卫人 
　　王宗定辽左卫人 
　　李继宗广宁卫人 
　　李溱见游击 
　　鲁道沈阳中卫人 
　　顾忠海州卫人 
　　徐府见宁前参将 
　　李仁威海卫人 
　　王经京卫人 
　　杨栋大同右卫人 
　　韩彬宣府前卫人 
　　李广见宁前参将 
　　王重禄 
　　王允中见游击 
　　刘国宾河间人 
　　李暹武骧右卫人 
　　崔经陕西绥德卫人 
　　刘印见锦义参将 
　　管儒营州后屯卫人 
　　王元腾骧右卫人 
　　田□□□□骧卫人 
　　□□□号西泉铁岭卫都指挥使 
　　□永昌号近城定辽中卫都指挥佥事 
　　田永腾骧右卫人 
　　苏国赋铁岭卫人 
　　徐永昌定辽中卫人 
　　陶承喾潼关卫人 
　　王守道广宁左屯卫人 
　　张奇功东宁卫人 
　　傅士忠定辽中卫人 
　　赵之牧铁岭卫人 
　　杨大观盖州卫人 
　　佟起凤定辽中卫人 
　　李茂功高山卫人 
　　佟鹤年定辽中卫人 
　　张大缙永陵卫人 

　　○都司经历司 

　　经历 
　　都事 

　　?经历 

　　金鼐云南人 
　　张滋凤阳人 
　　张绩山西人 
　　张锐直隶顺天府人由监生升大同府判 
　　杜杰陕西延安府人由监生 
　　王纯南直隶徐州人由举人以长史调任 
　　李闱直隶河间府□县人由监生 
　　李舜民河南通许县人由监生 
　　刘珫直隶吴江县人由监生致仕回籍 
　　陈编山东宜都县人由监生升巩昌府判 
　　王言稷南直隶嘉定县人由监生 
　　李伯卿江西饶州府余干县人由监生 
　　牛牿河南彰德府安阳县人由监生 
　　曾国桂虎贲卫人由监生升辽府审理 
　　丁时萃南直隶长洲县人由监生 
　　萧玘江西南城县人由监生以通判调任 
　　吴继浙江山阴县人由监生 
　　吴文载南直隶休宁县人由监生升广西柳州府通判 

　　?都事 

　　杨德明云南人由监生升龙阳县知县 
　　侯卿山西朔州人由举人升泗水县知县 
　　杨霖山西定州人由监生 
　　李居仁南直隶霍丘县人由监生 
　　陈大纪山西汾州人升沂水县知县 
　　刘寓安陕西泾阳县人 
　　王大友湖广京山县人由监生 
　　□钧山西正定州人岁贡监生 
　　曾旻江西夹江县人升云南兰州同知 
　　闻思成浙江鄞县人由监生 
　　秦瑶陕西固原州人由监生升永宁知县 
　　夏禄直隶顺天府人由监生 
　　王凌汉山西沁州人由举人 
　　章干贵州县人由监生升巴东县知县 
　　胡轲江西升 
　　徐敔应天人由监生升河南王府审理副 

　　○都司断事司 

　　正断事 
　　副断事 

　　?正断事 

　　陈杰 
　　米文 
　　朱亮 
　　刘恕陕西盩厔人由监生升无为州知州 
　　郑增直隶保定人由监生升安乐州知州 
　　李经直隶笔序人由举人官至知州 
　　朱澜直隶东光人由监生 
　　许克愚直隶定兴人由监生 
　　阎瓛山西洛州人由监生 
　　孙元直隶任丘人由监生升延安府通判 
　　王暹直隶吴桥人由监生 
　　李元山东海丰人由监生升巩昌府通判 
　　许茂林河南灵宝人监生 
　　【 脱升字】 
　　云南提举 
　　张实南直隶颍州人由监生 
　　侯国 
　　陈亭湖广永州府人由监生致仕回籍 
　　王枢直隶景州人由监生升巩昌南通判 
　　沈希文浙江相乡县人由监生 
　　连世祯福建大田人由监生 
　　杨以□江西宜春县人监生 

　　?副断事 

　　赵佑 
　　王昶 
　　胡升 
　　刘朗河南阳武人由监生升安肃县知县 
　　萧汉直隶卫水人由监生 
　　胡璋湖广襄阳人 
　　王廷山西石州人由监生 
　　郭鎏山西洪同人由监生 
　　王鹤河南汝宁人由监生 
　　李塘陕西三水人由监生 
　　司瓛直隶清苑人由监生 
　　梁正山西浑源人由监生升审理正 
　　忽云汉富平人监生升四川布政经历 
　　张继德直隶南皮人由监生 
　　元桐直隶泌河人由监生升甘泉县知县 
　　徐子奇直隶南皮人由监生 
　　徐鹏广西藤县人由举人 
　　成就直隶大名县人由监生致仕回籍 
　　邵钦浙江仁和县人由监生 
　　朱涂江西乐平县人由举人 
　　汝南浙江秀水县人监生 
　　吏目一员 
　　司狱一员 

　　都司儒学 

　　教授一员　　训道二员 
　　阴阳正术一员　　医学正科一员　僧纲司都纲副纲各一员 

　　中军官一员 

　　总镇坐营中军嘉靖癸亥添设兵部札付专管中军一切戎务 

　　守备五员 

　　叆阳守备嘉靖初年设 
　　韩承庆在任防御多方建夷慑服数岁不敢犯荐推延绥镇守总兵见副总兵 
　　李汉见宦业 
　　张文瀚见宦业 
　　金州守备旧设备御嘉靖辛亥改守备 
　　清河守备嘉靖辛酉年新设 
　　锦州守备旧设备御嘉靖丁未改守备 
　　镇静堡守备嘉靖庚申年新设 

　　马市官一员 

　　开原马市官永乐己酉设夷人入贡互市责其抚待关防以寓羁縻之意 

　　备御官十七员（各备御先年俱抚镇会推嘉靖丁亥巡按御史张文行奏改钦依以都指挥体统行事） 

　　广宁备御 
　　胡忠见宦业 
　　韩承恩擒诛叛军陈羊儿等不动声色以安地方 
　　前屯备御 
　　王相见官业 
　　杨照 
　　宁远备御 
　　张景福嘉靖己酉虏大举入寇景福以孤兵鏖战援兵不至遇害抚按上其事钦赐葬银三十两赠都指挥子之屏升二级 
　　义州备御 
　　西平堡备御嘉靖辛酉新设 
　　海州备御 
　　韩懋功嘉靖己未北虏犯境懋功领选锋遇贼格鬬被害甚惨巡抚侯汝谅题称懋功之死同于王相功复过之升三级 
　　长安堡备御嘉靖壬戌新设 
　　长勇堡备御嘉靖壬戌新设 
　　杨维藩见宦业 
　　开原备御 
　　中固备御 
　　铁岭备御 
　　泛河备御 
　　懿路备御 
　　袁镗京卫人勇敢有力身披重铠追虏对敌死于阵虏恨解其尸 
　　蒲河备御 
　　沈阳备御 
　　抚顺备御 
　　瓢守清定辽前卫人嘉靖癸卯生擒贼首李散赤哈钦赏银牌表里升二级未几赤哈部落百余人叩关献盔甲愿不犯边清以所献具呈镇巡贮库得报抚赏去自此东边安戢数年寻以疾辞任边人思之 
　　江沿台备御嘉靖己丑巡按御史李辅题建 
　　右屯备御 
　　管粮通判弘治初添设山东济南府带衔管粮通判二员一驻河东辽阳城一驻河西广宁城后裁革嘉靖十四年巡按御史常时平奏复嘉靖二十六年巡按都御史孙禬题请裁革嘉靖三十八年巡抚都御史侯汝谅奏复仍旧 
　　辽阳驻札一员 
　　陈应鹗福建人举人升万州知州 
　　陈嘉谟直隶栾州人举人 
　　雷锺万全都司怀来卫人岁贡监生 
　　广宁驻札一员 
　　马斯兰顺德府人监生 
　　张南唐山县人举人升韩府左长史 
　　周□□真定举人 
　　岫岩抚民一员嘉靖甲子巡抚都御史王之诰题准添设岫岩山城子驻札 
　　郑孝直隶兴济人岁贡监生 
　　鲍尚伊直隶徽州府人由进士 

　　定辽中卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　右中前后四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管马驿百户 【 鞍山】 
　　仓大使一员　　　　　　　　副使一员 【 裁革各卫同】 
　　定辽左卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左中后三千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管马驿百户 【 在城】 
　　仓大使一员　　　　　　　　税课司大使一员 
　　定辽右卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　右后二千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管递运百户 
　　仓大使一员 
　　定辽前卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右前后四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管递运百户 【 鞍山】 
　　仓大使一员　　　　　　　　库大使一员 
　　定辽后卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 虎皮营城】 
　　仓大使一员 
　　东宁卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前后及中左六千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁 
　　场百户　　　　　　　　　仓大使一员 
　　海州卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导二员 【 嘉靖戊申裁革一员各卫同】 
　　阴阳正术一员　　　　　　　医学正科一员 
　　左右中前后五千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 本城并耀州牛庄沙岭】 
　　仓大使一员　　　　　　　　库大使一员 
　　盖州卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　阴阳正术一员　　　　　　　医学正科一员 
　　左右中前四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 在城并熊岳五十寨】 
　　仓大使一员　　　　　　　　库大使一员 
　　复州卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　阴阳正术一员　　　　　　　医学正科一员 
　　左右中前四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 在城并栾古】 
　　仓大使一员　　　　　　　　库大使一员 
　　金州卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　阴阳正术一员　　　　　　　医学正科一员 
　　左右中前中左五千户所掌印千户各一员 
　　管屯千户各一员 
　　管印各百户　　　　　　　　盐场百户 
　　铁场百户　　　　　　　　　带管驿递百户 【 在城并石河木场旅顺】 
　　仓大使一员　　　　　　　　库大使一员 
　　广宁卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　广宁左右中广宁卫儒学教授一员 
　　训导二员　　　　　　　　　阴阳正术一员 
　　医学正科一员 
　　左右中前后五千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 在城】 
　　仓大使一员　　　　　　　　库大使一员 
　　税课司大使一员 
　　广宁中卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左中前及中左四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 闾阳】 
　　仓大使一员 
　　广宁左卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 盘山高平】 
　　仓大使一员　　　　　　　　库大使一员 
　　广宁右卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　中前后三千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　仓大使一员 
　　义州卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　左右前后四千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 在城】 
　　仓大使一员　　　　　　　　库大使一员 
　　广宁后屯卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前后五千户所掌印千户各一员 
　　管屯千户各一员 
　　掌印各百户　　　　　　　　盐场百方 
　　铁场百户　　　　　　　　　带管驿递百户 【 牵马岭】 
　　仓大使一员 
　　广宁中屯卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前后及松山中左六千户所掌印千户各一员 
　　管屯千户各一员 
　　掌印各百户　　　　　　　　盐场百方 【 方：户】 
　　铁场百户　　　　　　　　　带管驿递百户 【 杏山】 
　　仓大使一员 
　　广宁左屯卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　广宁左中屯卫儒学教授一员　训导一员 
　　左右中前后及大凌河中左六千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁 
　　场百户　　　　　　　　　带管驿递百户 【 小凌河】 
　　仓大使一员　　　　　　　　库大使一员 
　　大凌河仓副使一员 
　　广宁右屯卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　左右中前后五千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 十三山】 
　　仓大使一员　　　　　　　　库大使一员 
　　广宁前屯卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　左右中前后及中前中后七千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 高岭大沙河】 
　　仓大使一员　　　　　　　　库大使一员 
　　杏林仓副使一员 
　　宁远卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　左右中前后及中左中右七千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 曹庄连山】 
　　仓大使一员　　　　　　　　库大使一员 
　　塔山仓副使一员 
　　沈阳中卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　阴阳正术一员　　　　　　　医学正科一员 
　　左右中前后并蒲河中左抚顺七千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 在城南二里】 
　　仓大使一员　　　　　　　　浦河抚顺仓副使各一员 
　　库大使一员 
　　铁岭卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　儒学教授一员　　　　　　　训导一员 
　　阴阳正术一员　　　　　　　医学正科一员 
　　左右前后并懿路中左左泛河中左七千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 本城并懿路】 
　　仓大使一员　　　　　　　　懿路泛河仓副使各一员 
　　库大使一员 
　　三万卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　三万辽海卫儒学教授一员　　训导一员 
　　阴阳正术一员　　　　　　　医学正科一员 
　　左右中前后中中前前后后八千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 本城并中固】 
　　仓大使一员　　　　　　　　库大使一员 
　　辽海卫掌印指挥一员 
　　管屯指挥一员　　　　　　　局捕指挥一员 
　　经历一员　　　　　　　　　镇抚一员 
　　左右中前后及右右中中前前后后九千户所掌印千户各一员 
　　管屯千户各一员 
　　掌印各百户　　　　　　　　盐场百户 
　　铁场百户　　　　　　　　　带管驿递百户 【 中固】 
　　仓大使一员　　　　　　　　中固仓副使一员 
　　凤凰汤站叆阳清河东州五仓副使五员 
　　招集委官　　　　　　　　　朝鲜女直通事官 

　　安乐州知州一员 
　　刘永成陕西临兆人监生 
　　刘伸陕西延安府人贡士 
　　原道陕西蒲城人贡士 
　　郑增山西黎城人监生 
　　周伊山西阳曲县人恩生 
　　李承恩新乐县人 
　　周尚文顺天府人 
　　梁榆山西蒲州人 
　　张誉顺天府人 
　　孙鸿陕西人 
　　倪云鹇河南人 
　　张兰宣府人 
　　吏目一员 

　　自在州知州一员 
　　柴凯河南怀庆府人监生 
　　韩绥之直隶真定府人监生 
　　黄堂直隶凤阳府人贡生 
　　张云衢海南人举人 
　　潘雍陕西榆林卫人监生 
　　李璋顺天府大城人举人 
　　宋光直隶巢县人监生 
　　张锦山东新城人监生 
　　陈炫直隶静海县人监生 
　　侯九围直隶任丘人举人 
　　李光祖陕西兰州人举人 
　　谢梦显河南仪封人举人 
　　刘克文直隶完县人举人 
　　赵廷伋山西平阳府人由选贡监生 
　　吏目一员 
　　永宁监监正一员　　　　　　　　　　圉长二员 【 清河苑一深河苑一】 
　　儒学训导一员 【 嘉靖己亥年设】 

　　◆选举志 

　　按旧志辽自辽金之际始有应选举者前此未之闻也国朝草创之初首辟毕恭使治辽事一时充拓建署多藉其力号为得人永荣 【 荣：乐】 以后稍稍登科目列朝着文章搢绅之士迄今斌 【 斌：彬】 斌 【 斌：彬】 而每岁贡士又得如中州郡县之制盖人文渐以着矣武举之科自弘治己丑始所得熊熊不二心之士树勋名死封疆者历历可数亦不可泯泯无闻也余故得悉着云 

　　征辟 
　　进士 
　　举人 
　　岁贡 
　　武举 
　　通事 

　　○征辟 

　　国朝 

　　毕恭前屯卫百户正统间监军都御史王翱疏荐于朝见宦业 
　　贺士谘义州卫举人正德戊辰都御史张文锦疏荐其才被召陈十二事见隐逸 

　　○进士 

　　正统年 

　　乙丑高润盖州卫人刑部郎中 
　　戊辰陈鉴盖州卫人进士及第仕至礼部侍郎 
　　金统律沈阳人翰林院检讨 

　　天顺年 

　　丁丑顾能辽阳人户部员外 
　　周正辽阳人云南左布政 
　　庚辰丘霁辽阳人苏州府知府 
　　甲申邵奎辽阳人三任知县 
　　胡深辽阳人监察御史 
　　高刚义州卫人扬州知府 

　　成化年 

　　丙戌贺钦义州卫人户科给事中 
　　毕用辽阳人怀庆府知府 
　　王辅锦州人邢部主事 
　　己丑李恭辽阳人北京太仆寺丞 
　　雷升开原人河南盐运使 
　　壬辰高升辽阳人邓州知州 
　　陈寿宁远卫人刑部尚书 
　　吴哲广宁人保定府知府 
　　乙未佟珍辽阳人福建参政 
　　孔斌锦州人无锡县知县 
　　文贵锦州人仕至兵部侍郎 
　　吴珍广宁人监察御史 
　　陈珍义州卫人按察副使 
　　戊戌鲁义辽阳人金坛县知县 
　　郭宗开原人尚宝司少卿 
　　甲辰范政义州人徽府长史 
　　陈琳广宁卫人山西屯留县知县 
　　丁未李珍广宁卫人徽州府准官 

　　弘治年 

　　癸丑潘辅广宁人永清县知县 
　　丙辰孙盘辽阳人河南颖州兵备佥事 
　　宁杲海州卫人都御史 
　　王春锦州人周府常史 
　　乙未崔哲辽阳人监察御史 
　　张文锦锦州人仕至右副都御史 
　　壬戌王铉辽阳人户部主事 
　　王锴辽阳人按察司佥事 
　　乙丑张经沈阳卫人监察御史赠光禄寺少卿 

　　正德年 

　　戊辰冯裕广宁左卫人贵州按察司副使 
　　辛未高文豸辽阳人无锡县知县 
　　傅钥广宁左卫人仕至右副都御史 
　　甲戌徐文嵩辽阳人山西按察司副使 
　　王道中锦州人春之子大理寺少卿 
　　丁丑鲁纶辽阳人义之子江西按察司佥事 
　　范鏓沈阳卫人仕至兵部尚书 
　　辛巳佟应龙辽阳人珍之子凤翔府知府 

　　嘉靖年 

　　癸未刘悌辽阳人工部郎中 
　　己丑安永清广宁人工部主事 
　　戊戌冯惟重裕之子行人司行人 
　　冯惟讷惟重之弟见任山西右参政 
　　齐宗道广宁右卫人历任右副都御史 
　　徐文亨辽阳人山西兵备副使 
　　甲辰万善辽阳人宁国府知府 
　　马汝骥金州人陕西按察司佥事 
　　庚戌张云霖广宁左卫人行人司行人 
　　钱之选见任兵部员外 
　　癸丑呼为卿辽阳人邢部主事 
　　江奎锦州人巩昌府同知 
　　己未夏永前屯卫人太湖县知县 
　　壬戌何文维辽阳人见任工部主事 
　　黄学海锦州人内黄县知县 

　　○举人 【 按辽东生儒旧赴山东布政司应试嘉靖十年生员徐潮等屡请附近甲午科始改应试顺天府】 

　　永乐年 

　　庚子文广锦州人 

　　正统年 

　　甲子高润见进士 
　　丁卯张升辽阳人 
　　金统律见进士 
　　陈鉴见进士 

　　景泰年 

　　癸酉顾能见进士 
　　丘霁见进士 
　　周正见进士 
　　文深见进士 
　　丙子邵奎见进士 
　　贺钦亚元见进士 
　　张钺义州卫人 
　　丁鐄海州卫人泌阳县知县 

　　天顺年 

　　己卯李恭见进士 
　　高刚见进士 
　　王辅见进士 
　　壬午高升见进士 
　　李深辽阳人沭阳县知县 
　　孙达辽阳人 
　　潘铨辽阳人赞皇县学教谕 
　　吴哲见进士 
　　陆本正广宁人萧县知县 

　　成化年 

　　乙酉佟珍见进士 
　　毕用见进士 
　　袁寿辽阳人岐府伴读 
　　陈寿见进士 
　　范政见进士 
　　戊子陈昂辽阳人宁晋知县 
　　孙义辽阳人迁安学教谕 
　　刘玠义州卫人 
　　鲁义见进士 
　　雷升见进士 
　　陈盘开原人 
　　吴珍见进士 
　　辛卯朱全辽阳人顺义县知县 
　　韦恭辽阳人 
　　耿福辽阳人 
　　程镃锦州人怀庆府通判 
　　甲午陈珍省元见进士 
　　翟达辽阳人 
　　孔斌见进士 
　　文贵见进士 
　　陈琳见进士 
　　丁酉崔鉴辽阳人凤阳府学教授 
　　王铎辽阳人扬州府知府 
　　李珍见进士 
　　庚子王渊辽阳人固安县知县 
　　郭宾沈阳人 
　　癸卯刘澄辽阳人国子监学录 
　　杜谨义州卫人秦府长史 
　　王翔凤义州卫人临安县知县 
　　丙午韩辙辽阳人建昌府知府 
　　王玺辽阳人沙河县知县 
　　潘辅见进士 
　　梁明义州人 

　　弘治年 

　　己酉程福辽阳人永平府通判 
　　顾正辽阳人南昌府同知 
　　王锴见进士 
　　宜镇辽阳人三河县学教谕 
　　施镇义州人三原县学教谕 
　　王谊义州卫人龙游县知县 
　　张皡广广人隆庆州知州 
　　王春见进士 
　　姚宗锦州人唐府长史 
　　赵华锦州人永平县知县 
　　壬子孙盘见进士 
　　高文豸见进士 
　　李文绣辽阳人深泽县知县 
　　李俊广宁卫人 
　　贺士谘义州人 
　　乙卯李遇春辽阳人唐府纪善 
　　宗光岳辽阳人定兴县学训导 
　　王铉见进士 
　　崔哲见进士 
　　宁杲见进士 
　　张曙广宁人晋府纪善 
　　戊午李兰辽阳人藁城县学训导 
　　毕麒辽阳人 
　　佟应龙见进士 
　　赵夔锦州人泰和县知县 
　　张文锦见进士 
　　辛酉盛时雍辽阳人荆州府知府 
　　王鼎辽阳人隆平县知县 
　　李莹义州卫人河南开封府教授 
　　张经见进士 
　　甲子文三省锦州人深州知州 
　　冯裕见进士 

　　正德年 

　　丁卯沈汉锦州人江西建昌府推官 
　　庚午徐景嵩亚元见进士 
　　傅钥见进士 
　　癸酉李伯通海州卫人曲周县知县 
　　王道中见进士 
　　丙子鲁纶见进士 
　　刘悌见进士 
　　李继仁广宁人 
　　范鏓见进士 
　　王懋德义州人河间府通判 
　　己卯张世禄辽阳人庆都县知县 
　　王懋元义州人 
　　姚湛沈阳卫人 

　　嘉靖年 

　　壬午陈羡辽阳人新城县知县 
　　蔡椿辽阳人通州知州 
　　唐卿沈阳人 
　　乙酉何镔辽阳人陕西西安府同知见人物 
　　马宗鲁义州人遵化县知县 
　　戊子安永清见进士 
　　傅直盖州人 
　　冯惟健广宁人裕之子 
　　辛卯韩玮辽阳人以上俱中山东乡试 
　　甲午张彦良辽阳人昌黎县知县以下俱中顺天府乡试 
　　徐文亨见进士 
　　杜矩广宁卫人河间县知县 
　　齐宗贤广宁右卫人 
　　张云霖见进士 
　　齐宗道见进士 
　　刘德芳广宁中卫人霸州知州 
　　韩文德广广右屯卫人 
　　卢文学广宁前屯卫人 
　　冯惟重中山东乡试见进士 
　　冯惟讷中山东乡试见进士 
　　丁酉万善见进士 
　　沈恩锦州人 
　　冯惟敏广宁左卫人裕之子中山东乡试涞水县知县 
　　庚子江奎见进士 
　　孙荆玉辽阳人永平府通判 
　　马汝骥见进士 
　　梁继祖义州卫人荣泽县知县 
　　余尚贡辽阳人大城县知县 
　　徐交辽阳人 
　　李世相盖州卫人永平府通判 
　　杜天禄沈阳中卫人汝宁府推官 
　　癸卯黄甲辽阳人 
　　马应龙辽阳人巩昌府通判 
　　呼为卿见进士 
　　刘耀武辽阳人河间府通判 
　　吴国宾辽阳人山西兴县知县 
　　丙午王涞辽阳人 
　　夏永见进士 
　　李钥沈阳人山西万泉县知县 
　　徐润复州 
　　己酉钱之选见进士 
　　壬子邵致诰辽阳人 
　　皮大器复州人 
　　乙卯易汝奇海州人 
　　黄学海见进士 
　　刘枢辽阳人 
　　刘珊辽阳人 
　　戊午林景桂辽阳人 
　　曲国信广宁人 
　　陈朝重辽阳人 
　　辛酉何文维镔之子见进士 
　　曾三省铁岭人 
　　臧仲学广宁人 
　　甲子赵汝梅铁岭人 
　　赵惟敏辽阳人 
　　陈仲彦辽阳人 
　　陈九德辽阳人 

　　○岁贡 【 自成化间始开贡都司学四年贡三名广宁学二年贡二名卫学二年贡一名正德乙亥巡按御史刘成德为人才渐盛奏请疏通以都司比府广宁比州各卫比县其贡法遂与有司同嘉靖庚子巡按御史段承恩以永宁监系苑马寺卿驻札题准开学三年贡一名至嘉靖戊申广宁学人才渐盛巡抚都御史蒋应奎巡按御史徐洛分巡佥事刘尚义准生员赵倾芹呈奏请比照都司学一年一贡】 

　　都司学 
　　海州学 
　　盖州学 
　　复州学 
　　金州学 
　　广宁学 
　　义州学 
　　锦州学 
　　右屯学 
　　前屯学 
　　宁远学 
　　沈阳学 
　　铁岭学 
　　开原学 

　　?都司学 

　　成化年 

　　孙义中顺天府乡试授迁安学教谕 
　　陈钰 
　　温良 
　　王宁 
　　杨清大名府训导 
　　张刚 
　　李裕 
　　杨杰 
　　崔极内丘县教谕 
　　韩宁肃宁县学训导 
　　李林遵化县学训导 
　　王玺 

　　弘治年 

　　杨铭松盘卫经历 
　　罗镇 
　　朱进平定州学训导 
　　曹诚徐沟县学训导 
　　施通任丘县主簿 
　　李俊永昌卫经历 
　　杨福 
　　高文振潞州州判 
　　吴钺 
　　熊钰 
　　袁永安 
　　高景仁大名府经历 
　　萧福天津卫学训导 
　　王诰蒲城县学训导 
　　程昊卢龙卫经历 

　　正德年 

　　张宁彰德府教授 
　　施俊 
　　洪裕文水县学训导 
　　白俊慈溪县学教谕 
　　张翼应州学训导 
　　文明万全都司教授 
　　孙宽怀来卫学训导 
　　高铎 
　　胡芸 
　　李仲贤 
　　刘溥衡水县学训导 
　　高锡平谷县知县 
　　王文恺 
　　王钺博野县学训导 

　　嘉靖年 

　　胡珍栾州学训导 
　　孙贤汤阴县学训导 
　　朱杰平遥县学训导 
　　张振纪高平县学训导 
　　郭达山阴县学训导 
　　张富永平府学训导 
　　蒋昂怀安县学训导 
　　朱忠臣吴桥县学训导 
　　唐玺宁津县学训导 
　　王琚 
　　王尚说 
　　屈钦南宁府推官 
　　邵东周沧州学训导 
　　徐潮盖州教授见乡贤 
　　卢希贤山丹卫经历 
　　吴士龙门学训导 
　　李升密云县教谕 
　　高迁房山县知县 
　　潘致用龙门卫训导 
　　杨振纪砀山县训导 
　　于恺龙门卫训导 
　　毕鹤顺义县教谕 
　　鲁宗儒宁夏中卫教授 
　　杨棠 
　　李秀实 
　　刘朝用成山卫教授 
　　屈守贞苏州府经历 
　　邵文爵 
　　朱贡 
　　赵继儒汤阴县丞 
　　李俸金州学训导 
　　曹福 
　　刘文锦 
　　完守介金州学训导 
　　杨志高昌黎县学教谕 
　　张崇儒 
　　杨佩涿州学训导 
　　戢伸前屯卫学训导 
　　张文羽郭钺锦州学训导 
　　舒镒蓟州学训导 
　　王诏金州学训导 
　　查文渊密云右卫学训导 
　　金汝臣抚宁县学训导 
　　刘铎汪大川蓟州学训导 
　　金继芳金州学训导 
　　刘文绮永宁县学训导 
　　范锦新城县学训导 
　　赵继芳舞阳县学训导 
　　苏钥 
　　刘一儒 
　　李汉 

　　?海州学 

　　成化年 

　　杨振 
　　宁浩宛平县知县 
　　丁钺滦州学正 
　　刘裕镇平县知县 
　　孔祯唐县知县 
　　沈钰晋府教授 
　　朱宁 
　　祁敬金华县主簿 
　　姚遂 

　　弘治年 

　　陈椿诸暨县主簿 
　　陈达饶州府通判 
　　张刚 
　　刘伦淳化县县丞 
　　丁瓛隆庆州学正 
　　杨濚平凉府通判 
　　韩勖锦衣卫知事 
　　朱惠万金 【 金：全】 左卫学训导 

　　正德年 

　　高直盂 【 盂：孟】 津县知县 
　　岳钰蓟州吏目 
　　杨泽鲁山县县丞 
　　张钦井陉县学训导 
　　张环 
　　潘瑀曲沃县主簿 
　　邵悦汝府奉祀 
　　李宽枣强县学训导 
　　景昂太原县主簿 

　　嘉靖年 

　　朱谥 【 谥：镒】 隆庆卫学教授 
　　刘鐄历任户部主事 
　　张敬 
　　王钦 
　　黄初高邮州州判 
　　王铎汝府纪善 
　　裴润蓟州训导 
　　何莹清苑县训导 
　　崔琎内黄学训导 
　　姜铠偃师县学训导 
　　景时汝府审理副 
　　黄镐阳曲县县丞 
　　李尚文彭钦卢龙县教谕 
　　陈琏周景山西教谕 
　　徐州邓州内乡县县丞 
　　曹昂晋府教授 
　　高晖晋府教授 
　　李尚仁盖州学训导 
　　杨机宁波府经历 
　　马骥沈阳学训导 
　　都显宗高台州学正 
　　祁杲王府教授 
　　李汝鲁宜阳王府教授 
　　孙天禄 
　　高尚仁义州卫学训导 
　　张汝学河间府学训导 
　　王嘉谟 

　　?盖州学 

　　成化年 

　　陈信榆次县县丞 
　　赵纪河南卫知事 
　　柏俊任县县丞 
　　李阜抚宁县训导 
　　张英 
　　陈还 
　　徐璋山阴县主簿 
　　董绅景东卫经历 
　　朱绶温县县丞 
　　刘志蒙化卫经历 

　　弘治年 

　　赵禄中牟县县丞 
　　高麟永平府学训导 
　　沈贵 
　　余鼐 
　　赵宪良乡县知县 
　　严恭献县县丞 
　　文渊扬州府通判 
　　张玘 
　　柏瑁修武县主簿 

　　正德年 

　　李升南京西城兵马 
　　许桂北京西城兵马 
　　张杰长子县主簿 
　　武健 
　　陈松邯郸县主簿 
　　东宝阜城县知县 

　　嘉靖年 

　　孟瑢湖广王府审理 
　　陈烈 
　　吕锴长州府通判 
　　高崇德 
　　刘汝绩桃源县主簿 
　　张营 
　　夏钦顺义县知县 
　　董正 
　　高谦 
　　高昺 
　　黄汉 
　　张志永平府训导 
　　高汝立 
　　吴良辅岳州府通判 
　　张伦 
　　张训 
　　高启东沁水县县丞 
　　潘岱洛川县知县 
　　李馨大名府通判 
　　束帛 
　　纪润 
　　夏宗尧河泥州吏目 
　　罗士杰 
　　扈铉 
　　刘学周 
　　赵良臣 
　　刘檀 
　　姚仁 

　　?复州学 

　　成化年 

　　韩杰卢龙县主簿 
　　张寰汤阴县主簿 
　　罗聪栾成县主簿 
　　费澄鸿胪寺序班升应山县知县 
　　蔡沂诸暨县县丞 
　　潘贵清化县主簿 
　　蔡宁长兴县县丞 
　　邵立徐州同知 
　　曹纯孟县主簿 

　　弘治年 

　　龙雨朔州卫经历 
　　曹宁大同府通判 
　　王鳌杞县主簿 
　　王泰河间府经历 
　　刘昱陕西朝邑县主簿 
　　徐庠衡水县知县 
　　贾润白水县知县 
　　姚浩溧水县主簿 
　　李深黄县县丞 
　　郑资乐亭县学训导 

　　正德年 

　　余赞保定府经历 
　　蔡时沁州判官 
　　郭甫灵壁县县丞 
　　姚昂三河县县丞 
　　康钺扶沟县县丞 
　　邵用青县知县 
　　徐茂唐府护卫经历 

　　嘉靖年 

　　李学 
　　姚钦河间县丞升通州判官 
　　矍玺 
　　王冕景州判官 
　　杜登 
　　徐俊长葛县主簿 
　　抹彬 
　　揭逵任丘县县丞 
　　姚镗 
　　丁浩东光县主簿 
　　刘环香河县县丞 
　　杨贡 
　　林彬宝坻县主簿 
　　孙珍 
　　蔡煦长州县县丞 
　　徐钥修武县知县 
　　曹仕伦 
　　徐锺 
　　黄瓒常熟县主簿 
　　许用宣城县主簿 
　　李思恭 
　　李孟阳抚宁卫学教授 
　　唐诚 
　　黄忠 
　　康凤翥 
　　周璋永平府学训导 
　　余钺 

　　?金州学 

　　成化年 

　　方子圆 
　　萧仪涞水县县丞 
　　李瑄宁县县丞 
　　魏达唯宁县主簿 
　　谢珍 
　　邓充寻句军民府经历 
　　李俊赵城县县丞 
　　范智宝坻县县丞 
　　邓英 
　　刘名 
　　朱聪滑县县丞 

　　弘治年 

　　刘恕 
　　张惠平山县县丞 
　　陈仁山西榆次县县丞 
　　李钦 
　　郑用元城县县丞 
　　汤伦成安县主簿 
　　徐寿枣阳县主簿 
　　韩镇 
　　李珏归德州吏目 
　　钱伦高平县主簿 
　　尚志伊阳县县丞 

　　正德年 

　　丘松博野县县丞 
　　马镃 
　　叶蕃涉县知县 
　　高端 
　　胡惟勤湖广王府典宝 
　　方清 
　　崔秉 
　　黄福 
　　周贤泰陵卫经历 
　　姜钺崞县县丞 

　　嘉靖年 

　　张济 
　　王效仁陵州县主筚 
　　王登 
　　马昂保定府通判 
　　王铭 
　　张佑扬州府经历 
　　张福延易州判官 
　　田勋 
　　常镇 
　　张时宝鸡县县丞 
　　吴昂 
　　萧宗舜当涂县主簿 
　　盛增爵临汾县主簿 
　　孙良弼 
　　马景和 
　　方应宿 
　　徐登 
　　徐相 
　　张鹏翼 
　　张天锡松江府照磨 
　　张栾四川威州吏目 
　　常仲 
　　张彦清 
　　黄诰 

　　?广宁学 

　　成化年 

　　鲁德平谷县丞 
　　宋安 
　　席正长垣县主簿 
　　周诩 
　　吴裕河州判官 
　　相英霸州判官 
　　吴瑛 
　　冷遇春赵城县丞 
　　周瑛 
　　黄杲井陉县学训导 
　　韩春 
　　鹿茂 

　　弘治年 

　　刘瑾长官司吏目 
　　王泽陕西平凉府经历 
　　屈达宿迁县主簿 
　　萧达华州吏目 
　　胡璘 
　　李孜 
　　李春固城县学训导 
　　王卿蓟州卫知事 
　　侯忠永平县学训导 

　　正德年 

　　朱敬芜湖县知县 
　　周琦 
　　朱暠 
　　梁清 
　　刘玭房山县学训导 
　　吴云香河县学训导 
　　巫琳 
　　薛玉淮府典仪 

　　嘉靖年 

　　朱镒夏县知县 
　　王宝内乡县主簿 
　　龚勋平谷县学教谕 
　　张邦宪仪真县主簿 
　　赵伦邯郸县学训导 
　　姚鉴辽东盖州卫学训导 
　　史雄 
　　范钦 
　　刘天禄河南临漳县县丞 
　　王俊民陕西安塞县主簿 
　　张云凤 
　　郭洪乐陵县学训导 
　　王重仪永宁监学训导 
　　刘铭交河县学训导 
　　张文举霸州判官 
　　张谨 
　　齐鲁灵石县主簿 
　　周鸣凤 
　　郎建极宁远学训导 
　　吴崇鹗云川卫经历 
　　张尚文 
　　林宗儒介休县学训导 
　　赵倾芹授恩荫副千户 
　　翁铠鲁王府教授 
　　田贡金州学教授 
　　刘志道漷县学教谕 
　　朱朝卿香河县学训导 
　　苏良栋荣河县学训导 
　　董世杰开原学训导 
　　高陆虞城县学训导 
　　殷富真定府学训导 
　　李贯滦州学训导 
　　刘用显 
　　游铠文安县学训导 
　　王存仪 
　　王存仁 

　　?义州学 

　　成化年 

　　时运光禄寺署丞 
　　刘玘 
　　王章 
　　杜彬太平府学训导 
　　刘珍 
　　姚俊石州检校 
　　杨盛 
　　张翱 
　　金裕 
　　王崇德 
　　杨廷壁盖州学训导 

　　弘治年 

　　赵璟 
　　王佑宜阳县教谕 
　　曹洪 
　　何俊河间府通判 
　　严广松磎县主簿 
　　李文显磁州学训导 
　　邓袗江阴县县丞 
　　张锺 
　　王荣 
　　奚璋 

　　正德年 

　　李士善 
　　王廷臣任县学训导 
　　俞洪灵丘县学训导 
　　何钦顺义县学训导 
　　杜诚昆山县主簿 
　　张文亨 
　　王诚渖府教授 
　　陶纯 

　　嘉靖年 

　　姚泰 
　　尹平昌黎县学教谕 
　　于钦福州府检校 
　　张路 
　　何镕 
　　潘福 
　　张诰广平县学训导 
　　王询祁州学训导 
　　周济 
　　史册栾城县学训导 
　　杜士行登州府学训导 
　　柯淳 
　　陈询高阳县学训导 
　　胡士浩 
　　施文瑞沙河县训导 
　　王嗣学新乐县学训导 
　　施纯宁远学训导 
　　于继宗盖州学训导 
　　陈文振新野县学训导 
　　张玠山阴县学训导 
　　陈文沛 
　　王世荣复州学训导 
　　丘士俊王士仆 

　　?锦州学 

　　成化年 

　　王翼武功县知县 
　　金润 
　　孔斌见进士 
　　李珍 
　　向定不仕授修职郎冠带 
　　王铎修武县县丞 
　　李春 
　　王德大同县县丞 
　　蒋镛新河县知县 
　　文富成都府通判 
　　路宗魏县县丞 

　　弘治年 

　　孙良佐直隶献县知县 
　　何宾 
　　郭滋肥乡县学训导 
　　刘英国子监助教 
　　李奈迁安县学教谕 
　　郭纪 
　　程錤 
　　陶宾澧县主簿 
　　金玺河间府学训导 
　　江镇河南府经历 
　　韩琇无极县训导 

　　正德年 

　　林缙庆云县学训导 
　　钱玉卫辉府学教授 
　　马良永宁学训导 
　　汪鐄霍州学训导 
　　王需景州学训导 
　　隋文岢岚州学正 
　　沈鋐 
　　李铠山阴县学训导 
　　韩英 

　　嘉靖年 

　　闵师孔 
　　李效 
　　朱正滑县学训导 
　　王麒 
　　牛山 
　　李应时 
　　汪朴怀柔县训导 
　　李锦 
　　冯恩山西晋王府教授 
　　王经巩昌府训导 
　　张诏金州学训导 
　　谢赞辽东都司学训导 
　　马卿南皮县学训导 
　　宋琦涞水县学训导 
　　高雨 
　　江柏都司学训导 
　　喻彰 
　　张文茂昌黎县学训导 
　　傅商佐 
　　周得昌涞水县学训导 
　　沈英孟津县学训导 
　　王宗鲁 

　　?右屯学 

　　嘉靖年 

　　李锦盐山县知县 
　　朱登铁岭学训导 
　　杨景芳静乐县主簿 
　　高升德州学训导 
　　徐行荣河县县丞 
　　徐勤慰州学训导 
　　杨景松交城县县丞 
　　张注安山县知县 
　　马源东安县学训导 
　　李佩盖州学训导 
　　俞天衢固安县教谕 
　　李遇春涿州学训导 
　　周颂沈阳学训导 
　　韩文学玉田县学训导 
　　马呈祥 
　　李文盛 

　　?前屯学 

　　成化年 

　　段文彤 
　　张玘 
　　丘纪 
　　李杰 
　　邓纯唐县知县 
　　何俊 
　　陈通 
　　刘资 
　　孙珵 

　　弘治年 

　　张世忠余姚县主簿 
　　朱洪鸿胪寺序班 
　　杨玺湖州府经历 
　　于玺按察司经历 
　　刘贡磁州判官 
　　刘达介休县县丞 
　　张完昌黎县知县 
　　邓伟榆次县县丞 
　　蔡祯商城县县丞 
　　吴瑄按察司经历 
　　樊缟滑县县丞 

　　正德年 

　　陈佐金州判官 
　　丘銮 
　　武忠沧州判官 
　　唐孟显西安府照磨 
　　韩钦磁州判官 
　　周忠博野县主簿 
　　施端安庆府照磨 
　　宫谊伊府奉祀正 
　　丘德彰太仆寺丞 

　　嘉靖年 

　　王宾 
　　张佾 
　　曹斌 
　　张锐 
　　张钰 
　　黄璋 
　　施纪 
　　谢朝宣 
　　郑杰井陉县学正 
　　施陛应州学正 
　　田玺定兴县学正 
　　王迪固安学训导 
　　萧湛露 
　　马思敬滦州训导 
　　施光裕 
　　方文锦宁州学训导 
　　黄相卢州府训导 
　　陶瑶陵川县训导 
　　张??锜 
　　夏景明应州学正 
　　祝钊 
　　权重 
　　孙秉 
　　丘立朝 

　　?宁远学 

　　成化年 

　　金忠长垣县县丞 
　　程恕桐柏县县丞 
　　祝惠 
　　唐源中牟县县丞 
　　王旻 
　　韩雄霸州知州 
　　丁鉴 
　　姜迪 
　　黄浩翼城县县丞 
　　胡赞 
　　王臣 

　　弘治年 

　　李芳商南县知县 
　　葛蕃 
　　田琛大宁卫经历 
　　王佐舞阳县学训导 
　　蒋洪畧阳县知县 
　　李宥 
　　李林 
　　林文金溪县县丞 
　　蔡新 
　　韩辂 
　　韩轮 

　　正德年 

　　金章武城中卫经历 
　　黄镇 
　　陈玘万全都司学训导 
　　程文举深州学正 
　　史傧 
　　李桂永平县学教谕 
　　汤全 
　　李树乡宁县教谕 

　　嘉靖年 

　　范希纯抚宁县学训导 
　　宁云 
　　田秀 
　　施恩辽东复州学训导 
　　于朝淮安府清河县主簿 
　　林遇春蓟州学训导 
　　李鲸应州学训导 
　　如世隆 
　　汤臣 
　　张四维 
　　李樌临颖县学训导 
　　王惠沈阳学训导 
　　王东政永平县学训导 
　　李宗道卢龙县学训导 
　　柴廷佐大城学训导 
　　汤邻 
　　张云鸿交河县训导 
　　蒋励右屯卫学训导 
　　李时中 
　　施普 

　　?沈阳学 

　　成化年 

　　杨洪河南都司断事 
　　陈礼故城县知县 
　　郑子文 
　　曾惠陕西甘泉县知县 
　　潘俊 
　　郭宾见举人 
　　刘钊安东县主簿 
　　范裕邵武府照磨 
　　钱海 
　　姜斌渭南县知县 
　　伍诰万全都事 

　　弘治年 

　　曹聪沁源县知县 
　　祝密洛阳县主簿 
　　吴雄 
　　潘祥陇西县知县 
　　曾敏新郑县教谕 
　　黄江 
　　刘淙定兴县主簿 
　　黄宥 
　　黎雄 
　　李埙新郑县丞 
　　王镇 

　　正德年 

　　曹鸾大城县主簿 
　　刘济荥阳县县丞 
　　高栋怀柔县主簿 
　　黄尚文 
　　裴梁周府审理正 
　　曹良常州府学训导 
　　汪文临洮卫经历 
　　曹缙 
　　王彦项城县知县 

　　嘉靖年 

　　张文中永康县主簿 
　　黄松 
　　李然壶关县县丞 
　　王彰藁城县县丞 
　　陈言 
　　师宾 
　　路宾 
　　高迁 
　　姜师夔 
　　刘銮 
　　夏镇 
　　萧九成榆社县知县 
　　李时滦州州判 
　　张凤翀临汾县教谕 
　　刘玺靖海县学教谕 
　　王良弼 
　　詹凤安平县学教谕 
　　姚春蔚州训导 
　　高尚志盖州卫学训导 
　　刘大宾 
　　黎山 

　　?铁岭学 

　　成化年 

　　李芳长州县县丞 
　　朴荣 
　　程璘 
　　刘瑄 
　　胡敏 
　　邹钦 
　　孙铠 
　　邹锦 
　　周鼐 

　　弘治年 

　　王承庆华亭县主簿 
　　李环元城县知县 
　　樊世英 
　　杨玉仪真县主簿 
　　孙玉淳安县县丞 
　　秦金?斧交河县学训导 
　　李佑滦州判官 
　　杨奇博野县县丞 

　　正德年 

　　乔仲良 
　　钱玉山西府学训导 
　　陈良弼 
　　杨仪 
　　黄继宗交河县学训导 
　　高铠 
　　李时春 
　　宋璘成安县主簿 
　　符节 

　　嘉靖年 

　　袁深 
　　龙舜臣 
　　薛玉 
　　董仲勋 
　　顾景祯 
　　陆斌 
　　李景 
　　叶时润 
　　曹佐 
　　陶桢 
　　孙廷实 
　　王深 
　　江山 
　　郑世用 
　　杨宗正 
　　江岷 
　　曾文凤广宁学训导 
　　刘世章 
　　萧永福 
　　刘尧卿 

　　?开原学 

　　成化年 

　　钱广荆州府照磨 
　　余文叶县主簿 
　　宋洪山西布政司都事 
　　陈兴 
　　郭宏南皮县知县 
　　周进太沧州知州 
　　马伦仪真县知县 
　　余浩赞皇县县丞 
　　徐永宁 
　　锺清 
　　徐悌永宁县知县 
　　何棠迁安学教谕 
　　黄瓒 
　　林棠祁门县主簿 

　　弘治年 

　　李恕 
　　章冕雄县知县 
　　黄宏辽州判官 
　　张莹桃源县县丞 
　　冉玺辉县主簿 
　　王琏内丘县县丞 
　　李端宜兴县知县 
　　凌德赞皇县县丞 
　　金浩赞皇县县丞 

　　正德年 

　　笪文章 
　　袁丝纶榆次县主簿 
　　周佩桃源县知县 
　　朱钦榆林卫经历 
　　孔文荆州府照磨 
　　笪道 
　　刘昱 
　　刘钺汾州同知 
　　李宪江州吏目 
　　蔡希贤 
　　徐祯 
　　杨钰陆凉州吏目 
　　窦杰 

　　嘉靖年 

　　程淙陕西苑马寺主簿 
　　葛显雄县县丞 
　　窦文瓒 
　　王宗河间县主簿 
　　章理顺义县县丞 
　　柯林龙门卫经历 
　　笪问饶阳学训导 
　　刘铸 
　　俞璋武昌府经历 
　　王锜 
　　吕凤仪永宁监学训导 
　　陈言前屯卫学训导 
　　尹玺 
　　凌时中夏津县县丞 
　　杨一卿 
　　史策 
　　应宣 
　　周锜 
　　应秉伦密云学训导 
　　柯朝阳陈留县县丞 

　　○武举 

　　弘治年 

　　乙丑庄椿辽阳人漕运参将 
　　韩玺辽阳人镇守辽东 
　　崔贤辽阳人辽阳副总兵 

　　正德年 

　　戊辰孙文海州人辽阳副总兵 
　　刘骞辽阳人 
　　邹儒辽阳人 
　　王汝臣辽阳人 
　　徐振辽阳人 
　　徐载辽阳人 
　　甲戌黄翰辽阳人 
　　侯弼辽阳人 
　　崔世武辽阳人辽东都司掌印 
　　沈世禄辽阳人 
　　周祥广宁人 
　　吴泽广宁人 
　　贺士谟义州人 
　　鲁道沈阳人辽东都司 
　　宋玺海州人 
　　丁丑王朝用辽阳人都司佥书 
　　李师皐辽阳人 
　　阎振辽阳人开原右参将 
　　韩承庆辽阳人镇守大同今辽阳副总兵 
　　王国贤辽阳人 
　　李希贤辽阳人 
　　徐佐辽阳人 
　　张文质辽阳人 
　　段朝宗辽阳人 
　　李景良辽阳人副总兵 
　　杜裕广宁人 
　　于盘广宁人 
　　郎官广宁人 
　　银漟义州人 
　　曹质夫沈阳人 
　　焦宗盖州人 
　　边翰辽阳人 
　　庚辰周銮辽阳人 
　　梁标义州人 
　　韩承恩辽阳人建昌营游击将军 
　　杨和义州人 
　　瓢守清辽阳人抚顺备御 

　　嘉靖年 

　　癸未武漟辽阳人四任游击将军 
　　丙戌王沛辽阳人宁远备御 
　　卢景阳辽阳人 
　　武勋辽阳人海州参将 
　　白锐东宁卫人 
　　管臣锦州人 
　　郝承恩义州人屯营副将 
　　孙纪海州人 
　　徐府海州人宁远参将 
　　己丑赵国忠锦州人宣府辽东镇守 
　　董志学宁远人 
　　雷动义州人 
　　壬辰刘大章辽阳人宣府镇守 
　　张凤鸣辽阳人 
　　刘拱极辽阳人备御 
　　乙未徐方辽阳人沈阳备御 
　　周益昌锦州人三屯营镇守 
　　张锦广宁人 
　　戊戌李汉复州人叆阳守备 
　　佟溏辽阳人 
　　许策辽阳人开原参将 
　　甲辰佟贤三万卫人懿路备御 
　　杜松后屯卫人 
　　郭世勋辽阳人宁远参将 
　　彭文洙广宁人抚顺备御 
　　赵云龙义州人遵化游击 
　　罗绣辽阳人 
　　钱辙广宁人 
　　丁未阎文爵义州人 
　　陈锺广宁人 
　　杨棋辽阳人 
　　刘珣广宁人 
　　陈尚礼辽阳人 
　　蒋禄广宁人 
　　刘振武辽阳人 
　　庚戌王重禄海州人辽阳副总兵 
　　彭文泗广宁人 
　　李惟一辽阳人江沿台备御 
　　王宠辽阳人广宁备御 
　　田耕沈阳人 
　　高延龄辽阳人游击将军 
　　高蹈盖州人 
　　孙继宗广宁人 
　　张九思广宁人宁前参将 
　　胡尧勋广宁人游击 
　　贺玠义州人 
　　范瑜宁远人 
　　癸丑员道盖州人金州守备 
　　张澍盖州人游击 
　　刘承武广宁人蒲河备御 
　　佟佩辽阳人 
　　刘孝应辽阳人 
　　刘一鸣辽阳人 
　　李卫民辽阳人 
　　锺气完辽阳人沈阳游击 
　　杨志义辽阳人 
　　郭继儒辽阳人 
　　佟登辽阳人见职官 
　　贾冕广宁人中路游击 
　　徐惟忠广宁人沈阳游击 
　　王三接辽阳人开原马市官 
　　王应干辽阳人 
　　杨四畏辽阳人马兰谷参将 
　　张瀛辽阳人 
　　潘焘广宁左屯卫人 
　　丙辰李尚元辽阳人备御 
　　胡朝用三万卫人 
　　秦继先盖州卫人中固备御 
　　刘应奎辽阳人 
　　王瀹辽阳人 
　　高云衢辽阳人沈阳城备御 
　　刘登辽阳人大章子金州守备 
　　贺世显义州人 
　　己未洪尚贞辽阳人提调 
　　高第辽阳人开原备御 
　　贺有原义州人 
　　王惟屏辽阳人清河守备 
　　王九贡辽阳人 
　　戴朝弁辽阳人中固城备御 
　　武世忠辽阳人提调 
　　壬戌高子民辽阳人蓟州守备 
　　王有臣辽阳人广宁游击 
　　孙可登盖州人 
　　王咨禹广宁人游击 
　　杜仲伦辽阳人 
　　王梦禹沈阳人 
　　谢茂锦州人 
　　文栋锦州人 
　　乙丑李澄清定辽左卫人横岭守备 
　　马建举广宁后屯卫人 
　　田高定辽中卫人龙井提调 
　　项权海州卫人 
　　王汝材东宁卫人前屯备御 
　　孔东儒辽海卫人 
　　李联芳盖州卫人 
　　张志逊广宁中屯卫人 
　　范应科都经历司人 
　　凌云定辽后卫人 
　　曹都定辽中卫人 
　　朱继文定辽后卫人 
　　吴廷臣定辽后卫人 
　　吴士良 
　　张栋海州卫人张世武广宁左屯卫人 
　　张自新义州卫人 
　　于朝文自在州人 
　　王承干盖州卫人 
　　缪恩宁远卫人 

　　○通事 【 按辽东例有朝鲜女直通事送四夷馆以次铨补鸿胪官止用东宁卫人盖取其旅类同语言习也比来各卫亦或有为之者矣】 

　　吴泰山东人历官礼部侍郎掌鸿胪寺学 
　　李翔历官前军都督府经历 
　　刘福历官右军都督府经历 
　　刘祥袭指挥使充辽阳副总兵 
　　金全历官光禄寺署丞 
　　赵兴顺历官光禄寺署丞 
　　刘澄历官光禄寺署丞 
　　佟铭充四夷馆教师历官光禄寺署丞 
　　崔荣鸿胪寺主簿 
　　刘鼎东宁卫人授序班 
　　李时授序班 
　　李钦鸿胪寺主簿 
　　赵景安鸿胪寺主簿 
　　张铎授序班 
　　刘恩鸿胪寺主簿 
　　刘懋鸿胪寺右少卿 
　　佟锴授序班 
　　金钺鸿胪寺主簿俱东宁卫人 
　　张泽前屯卫人鸿胪寺主簿 
　　龚宽宁远卫人鸿胪寺主簿 
　　李承芳授序班 
　　李时亨历官随堂 
　　王臣鸿胪寺主簿 
　　赵文用授序班 
　　刘文汉授序班俱东宁卫人 
　　胡朝阳定辽右卫人授序班 
　　朱儒定辽右卫人授序班 
　　王时宜东宁卫人授序班 
　　张鏼鸿胪寺主簿 
　　许安历官鸿胪寺主簿俱东宁卫人 
　　王枢东宁卫人 
　　徐充定辽中卫人授序班 
　　高云程东宁卫人 
　　张九皐东宁卫人 
　　许继儒东宁卫人 
　　许篆东宁卫人 
　　郭文铨定辽右卫人 
　　佟印东宁卫人 
　　李贸广宁卫人 
　　齐宗睿广宁右卫人 
　　杜未满广宁卫人 
　　叶大壮广宁卫人 

　　全辽志卷三 

　　●全辽志卷四 

　　宦业志 
　　人物志 
　　典礼志 
　　风俗志 
　　方物志 
　　祥异志 
　　故迹志 
　　杂志 

　　◆宦业志 

　　辽自箕子受封之后民始知有中华之政教尚矣下自汉魏以迄金元文武之吏摅谋饬治而保境土者代不乏人焉国朝选贤任能士之剖符驻节于兹者靡不效忠宣力以蕃宣皇室其策勋当时流声后世者不数前列矣可无传哉可无传哉余故录其表表着闻者自箕子以下迄今凡若干人以镜来嗣云 

　　周 
　　汉 
　　三国 
　　魏 
　　北朝 
　　隋 
　　唐 
　　辽 
　　金 
　　元 
　　国朝 

　　○周 

　　箕子名胥余纣庶兄纣亡武王访以天道乃陈洪范遂封于朝鲜至则教其民以礼义田蚕织作为民设八条相杀者以当时偿杀相伤者以谷偿相盗者男没入为其家奴女子为婢欲自赎者入五十万虽免为民俗犹羞之嫁娶无所售是以其俗无盗门户不闭妇人贞信饮食以笾豆其国化之墓在平壤城 

　　○汉 

　　祭彤颖川颖阳人也早孤以至孝见称光武以从兄遵故拜为黄门侍郎及匈奴鲜卑与赤山乌桓连和数入塞朝廷以彤为能拜辽东太守鲜卑万余骑寇辽东彤率数千人迎击之自披甲陷阵虏大奔遂穷追出塞虏急皆弃兵裸身散去斩首三千余级自是鲜卑不敢复窥塞其大都护遣使奉献彤慰纳赏赐稍复亲附其异种络绎款塞偏何邑落诸豪并归义愿自効彤曰审欲立功当归击匈奴斩送头首乃信耳偏何即击斩匈奴持头诣郡其后岁岁相攻辄送首级受赏赐自是匈奴衰弱边无寇警鲜卑乌桓并入朝贡彤为人质厚重毅抚夷狄以恩信皆畏而爱之故能得其死力永平元年偏何击破赤山斩其渠帅持首诣彤塞外震詟形之威声畅于北方西自武威东尽玄菟及乐浪皆来内附野无风尘乃悉罢缘边屯兵彤在辽东几三十年衣无兼副显宗既嘉其功又美彤清约征为太仆拜日赐钱百万马三匹衣被刀剑等以为可属以重任卒后乌桓鲜卑思彤无已每朝贺京师常过冢拜谒仰天号泣乃去辽东吏人为立祠奉祀焉 
　　陈禅字纪山巴郡安汉人仕郡功曹举善黜恶为郡内所畏邓隲闻其名而辟焉以禅为汉中太守夷贼降服会北匈奴入辽东拜辽东太守胡惮其威强退还数百里禅不加兵但使吏卒往晓慰之单于随使还郡禅惟说道义以感化之单于怀服复为车骑将军迁司隶校尉 
　　冯绲字鸿卿巴郡宕渠人少学春秋司马兵法顺帝末鲜卑寇边以绲为辽东太守晓谕降集虏皆弭散拜京兆尹转司隶校尉 
　　庞参字仲达河南缑氏人举孝廉拜左校令樊准以为鸷鸟累百不如一鹗荐参高才武畧有魏尚之风拜谒者元初二年为辽东太守永建初迁度辽将军在边四年匈奴降服入为尚书仆射 
　　种暠字景伯河南洛阳人为辽东太守时乌桓叛暠至望风率服迎拜于界上匈奴寇并凉二州桓帝擢暠为度辽将军暠到营先宣恩信谕诸胡其有不服然后加讨羌虏由是悉遣还质于郡县者暠诚心怀抚乃去烽燧除堠望边方晏然无警入为大司农 
　　公沙穆字文乂北海胶东人家贫贱自为儿童不好戏弄长习韩诗公羊春秋尤锐志河洛推步之术后举孝廉以高第为主事累迁辽东属国都尉得吏人欢心年六十六卒 
　　范明友为度辽将军将二万骑出辽东邀匈奴而虏已引去明友乘乌桓新败遂进击之斩首六千余级获其三王首而还 
　　公孙度辽东襄平人父延避吏居玄菟度初为玄菟吏后举有道累官辽东太守东伐高句骊西击乌桓南越海取东莱诸县威行海外自立为辽东侯平州牧曹操表度为永康乡侯度曰我王辽东何永康也藏印绶武库 

　　○三国 

　　司马懿魏景初间公孙渊自立为燕王魏遣懿征之累战皆捷进围襄平起土山射城中渊窘急突围而走懿追斩之辽东悉平 

　　○魏 

　　张邈字叔辽巨鹿人辽东太守着自然好学论在嵇康集为人弘深有远识恢恢然使求之者莫能测也 

　　○北朝 

　　张定和字处溢京兆万年人家贫贱有志节历宜州刺史颇有惠政 

　　○隋 

　　蔡讽辽东太守濊貊与鲜卑入寇讽追击败之 

　　○唐 

　　薛仁贵绛州龙门人太宗征辽东仁贵应募至安地会郎将刘君昂为贼所围仁贵驰救之斩贼将首系马鞍由是知名王师攻安市城仁贵欲立奇功乃着白衣自标显持戟腰鞬两弓呼而驰所向披靡帝望见问先锋白衣者谁曰薛仁贵帝召见嗟异赐金帛口马甚众授游击将军帝曰朕不喜得辽东喜得虓将迁右领军中郎将显庆三年诏副程名振经畧辽东破高丽于贵端城明年与梁建方契苾何力遇高丽大将战于横山仁贵独驰入所射皆应弦仆又石城有善射者杀官军十余人仁贵怒单骑突击贼弓矢俱废遂生擒之帝尝试其射一发洞贯五甲破九姓突厥十余万发三矢辄杀三人虏气慑皆降军人歌曰将军三箭定天山战士长歌入汉关后降夫余威震辽海开安东府五仁贵检校安东都护总管兵二万人以镇抚之今祀辽阳名宦祠 
　　张俭字师约新丰人高祖起兵俭以功累迁营州都督高丽入寇俭率兵破之太宗征辽东遣俭率蕃兵先进拜行军总管使为前锋自新城邀击进渡辽至建安城破斩千级封皖城郡公 
　　张亮平壤道行军大总管自东莱泛海袭卑沙城拔之俘获甚多 
　　程名振以营州都督征高丽高丽见其兵少开门逆战名振等奋击大破之焚其外郭及村落而还 
　　契苾何力以辽东道行军总管击高丽敌以精兵守鸭绿水军不得渡忽值冰合何力引众乘冰鼓噪而进追奔数十里斩首三万级余众悉降 
　　窦参字时中为万年尉同舍当夕直者闻亲疾惶遽参为代之会失囚京兆按直簿劾其人参曰彼以不及请而往参当坐乃贬江夏尉人义之迁奉先尉男子曹芬兄弟醉暴其妹父救不止恚赴井死参捕理当兄弟重辟众请俟免丧参曰父由子死若以丧延是杀父者不坐也皆榜杀之一县畏服 

　　○辽 

　　刘伸字济时宛平人重熙年进士历彰武军节度使改崇义军节度使政务简静民用不扰致乌鹊同窠之异道宗尝谓大臣曰今之忠直耶律玦刘伸而已宰相杨续贺其得人拜参知政事加太子太保迁上京留守 
　　萧孝穆东京留守治辽阳为政务宽简抚纳流徙其民安之 
　　萧孝忠穆之弟志慷慨累迁殿前都检点北府宰相为东京留守时禁渤海人击球孝忠言东京重镇无从禽之地若非球马何以习武且天子以四海为家何分彼此宜弛其禁从之 
　　耶律蒲古字提隐以武勇称统和初为涿州刺史从伐高丽有功开泰末为上京客省副使太平二年城鸭绿江蒲古守之在镇有治迹五年改广德军节度寻还东京统军使莅政严肃诸部慑服 
　　耶律仁先字糺邻授宿直将军累迁殿前副检点北院大王东京留守女真岁侵掠仁先开山通道以控制之边民安业封吴王以平乱功加尚父进宋王为北院枢密使卒年六十遗命家人薄葬 
　　王棠涿州新城人博古善属文重熙十五年擢进士乡贡礼部廷试皆第一迁东京盐铁使太康三年辽饥民多死亡请赈恤从之棠练达朝政临事不怠修明法度 
　　耶律隆先字□隐义宗四子也封平王兼政事令留守东京薄赋税省刑狱恤鳏寡数荐贤能之士有阆苑集行于世 
　　怀闾公其先本西域阿鲁浑人为瑞州达鲁花赤在任民感其惠有颂德碑 
　　韩庆民为宜州节度使金人陷宜州庆民不屈而死以其妻配将士其妻誓死不从遂自杀 

　　○金 

　　李晏字致美高平人为辽阳府推官初辽人掠中原人使输租于官谓之二税户锦州龙宫寺辽主尝拨赐民户俾输粟于寺岁久皆以为奴有欲诉者僧辄投之岛中晏乃奏辽以良民为二税户此不道之甚也今幸遇圣朝乞尽释为良民世宗纳其言获免者六百余人 
　　移刺福僧苦河猛安人初为顺义军节度副使部内世袭猛安木吞掠民妇藏之窟室人颇闻之无敢发其罪者福僧请子节度使愿自效既迹其所在率众入索之得妇女四十三人木吞抵罪改同知兴中府事督民缮城浚濠为御百姓颇怨顷之兵至攻其北城福僧战其北使备其西暮果攻其西以有备乃解去寻改广宁福僧被牒如邻郡大兵薄城其子铜和尚率家奴拒战广宁赖以安福僧至悉放奴为良终不言子功识者多之充辽东宣抚副使岁大饥福僧先赈其民而后奏诏奖谕之 
　　移刺温本名阿撒辽横帐人工契丹小字历永定震武崇义节度使移临海军州治近水秋雨水潦暴至城颇决百姓惶骇不知所为温躬督役夫缮完之虽临不测无所避僚属或止温温曰为政疵疠水泛溢为灾守臣之罪当以此身为百姓谢虽死不恨 
　　卢孝俭宣德州人登进士第累官太原少尹大定中迁同知广宁尹时大饥民多流亡乃借僧粟留其一岁之用使平其价市与贫民既以救民僧亦获利 
　　仆散揆崇义军节度使临民有惠政 
　　李完朔州马邑人经童出身复登词赋进士第迁同知广宁府初辽滨人崔元入城饮不归得尸于水中有司执同饮者讯之皆诬服提刑司疑其冤以狱畀完完廉得其贼乃舟师也遂免同饮人 
　　完颜阿里不孙猛安人明昌进士屡官御史中丞参知辽东行省事兴定元年是时蒲鲜万奴据辽东侵掠婆速之境及宣抚使抚 【 抚：衍文】 蒲察移刺都改陕西行省参议而伯德胡土遂有异志宣抚使海奴不迎制使坐而受诏不孙械系之辄矫制大赦诸道稍安而请罪于朝后为伯德胡土所害不孙宽厚爱人敏于吏事能治剧要识者以为用之未尽云 
　　纥石烈字桓端西南路猛安人为宣差提控贞佑三年蒲鲜万奴取咸平东京渖澄诸州诸猛安谋克人多从之桓端遣都统温迪罕怕哥等及自率兵讨平之贞佑四年桓端遣王汝弼由海道奏事宣宗嘉其功迁辽海军节度使 

　　○元 

　　木华黎性沉毅多智畧猿臂善射挽弓二石太祖时命统诸军征辽东次高州卢琮金朴以城降进攻北京金守将银青率众逆战败之斩首八万余级城中食尽契丹军斩关来降锦州张鲸聚十余万杀节度使称临海郡王至是来降诛之鲸弟致据锦州叛木华黎率军数万讨平之后广宁刘琰义州田和尚降木华黎曰此叛寇存之无以惩后除工匠优伶外悉屠之拔苏复海三州斩完颜众家奴咸平宣抚蒲鲜等率众十余万遁入海岛丁丑八月诏封太师国王都行省承制行事赐誓券黄金印曰子孙传国世世不绝后薨封鲁国王谥忠武 
　　姚枢柳城人世祖即位立十道宣抚使以枢使东平既至郡置劝农检察二人以兼之推物力以均赋役罢盐铁官今祀辽阳名宦祠 
　　王伯胜辽阳行省平章政事历知懿州州僻陋民不知学伯胜乃增弟子员择师教之度闲田募民耕种岁大旱斋戒祷神毕即雨人谓之平章雨 
　　刘敏中字端甫济南章邱人由中书掾擢兵部主事拜监察御史宣抚辽东山北诸郡守令恃贵幸暴横者绳之以法锦州雨水为灾辄发廪赈之除东平路总管官至翰林学士承旨敏中平生身不怀币口不论钱义不苟进进必有所匡救援据古今雍容不迫每以时事为忧或郁而弗伸则戚形于色中夜叹息至泪湿枕席为文辞理兼备有中庵集二十五卷延佑五年卒追封齐国公谥文简 
　　王居礼以荫补大名路南乐县簿历两淮运司司丞海宁州判官知锦州事居礼备经繁剧劝农兴学一以清心省事为本值岁凶民饥随发赈贷全活甚众民有讼田累岁不决者居礼引苏琼论普明之语开譬甚切其人相让而退锦人威其德化为树去思碑 
　　胡秉彝霸州人由会福院掾累官锦州知州器识恢宏不事苛细先是州民不业耕织秉彝乃自编伊尹武侯区田遗制暨苗司农栽桑图梓行都部复于城东筑济民园种桑百余畦听民移植虽菜蔬菓蓏植栽有方小民效法衣食饶足至元中省部驰檄东方和籴奉行者因而科扰秉彝令有蓄积者听自输官民辇运赴仓侵渔遂息及去任民为立遗爱碑 
　　耶律留哥契丹人仕金为北边千户太祖起兵朔方遁 【 脱隆字】 至安韩州与耶的合兵十万余自号都元帅营帐百里威震辽东太祖命按陈至辽留哥率所部会按陈于金山刑牲折矢以盟金遣胡沙率军六十万来攻留哥帝命按陈会留哥与金兵对陈留哥侄安奴为前锋横冲胡沙军大败之帝召按陈还众推留哥为王国号辽金复遣万奴领军攻之金兵大溃留哥破东京耶厮不劝留哥称帝留哥曰吾与按陈盟愿附蒙古削平强宇倘食言而自为东帝是逆天也逆天者必有大咎乃称疾不出潜与子薛阁奉金币银牌至既见帝大悦赐金虎符仍命为辽王卒年五十六妻姚里氏入会 【 会：奏】 奏 【 奏：会】 帝征西域皇太弟承制以姚里氏佩虎符权领其众者七年 
　　塔出蒙古札刺氏札刺台子也至元十七年授昭勇大将军东京路总管达鲁花赤十八年召见赐钞锭旌其廉勤升昭毅大将军开原等路宣慰使改辽东宣慰使塔出知乃颜谋叛遣人驰驿上闻有旨命领军一万与皇子爱也赤备御女直水达达官民与乃颜连结塔出遂弃妻子与麾下十二骑直抵建州距咸平千五百里与乃颜党太撒拔都儿等合战两中流矢继知其党帖哥沙儿赤等欲袭爱也赤以数十人退战千余人扈从皇子渡辽水贼来袭塔出转鬬而前射酋帖古歹中其口镞出于项堕马死追兵乃退遂军懿州州老幼皆焚香拜泣曰非宣慰公吾属无遗矣辽西贼遂平复讨女直还攻建州以功为辽东行中书省平章政事 
　　朵尔直班字惟中少孤稍长好学为辽行省平章政事至官询民疾苦知米粟羊豕薪炭诸货皆藉乡民贩负入城而贵室童奴公府隶卒强买之仅酬其半直又其俗编柳为斗大小不一豪贾猾狯得高下其手民咸病之即饬有司励防禁齐称量诸物毕集而价自平且存恤孤老清铨选汰胥吏慎勾稽兴废坠苟有罪虽勋旧不贷王邸百司闻风悚惧诏为太常礼仪院使 
　　庆童字明德受知仁庙出为辽阳行省平章政事以宽厚为政辽人德之 
　　唐仁祖畏兀人授翰林学士承旨辽阳饥奉旨往赈同事者欲如户籍口数大小给之仁祖不可曰昔籍小口今已长矣可皆以大口给之民赖以活卒谥文贞 
　　王忱性明敏有才识授山北辽东道提刑按察司副使驸马伯忽里数驰猎蹂民田以法绳之宪吏耿熙言征北京宣尉司逋负计可得钞二十万锭帝遣使核实熙惧事露擅增制语有并打算大小一切诸衙门等事十二字追系官吏至数百人忱验问知其诈熙乃输服累官中奉大夫云南行省参知政事卒 
　　答里麻高昌人累官刑部尚书元统初升辽阳行省参知政事高丽使朝京过辽阳谒省官奉布书物用征东省印封之里麻诘曰印以署公牍何为奉私书况汝出国时我尚未为辽省官今何故以书遗我乃掷还之迁陕西行台中丞致仕后召不起 
　　尉迟德诚绛州人拜辽东道肃政廉访使其上疏言劳诸王以怀其心防出入以严宫禁及立谏官崇科举置常平汰僧道举贤良抑奢侈禁钞法裁冗官等论皆中时病 
　　王结易州定兴人性聪敏读书数行俱下终身不忘宪副王仁见之曰公辅器也迁侍读学士泰定中转辽阳行省参知政事岁大水谷价贵结请发 【 脱粟字】 数万石账之 
　　董搏霄字孟起磁州人国子生辟陕西行台掾时大旱从侍御史郭贞谳狱华阴县有李谋儿累杀商贾于道为贼十五年至百余事事觉狱已具贿赂有司谓徒党未尽获五年不决人皆以为愤搏霄知之以言于贞即以肆诸市中天乃大雨以肃政廉访司知事除泾阳县尹入为户部主事拜监察御史佥辽东肃政廉访司事 
　　捏吉伯西夏国人为人颖悟奇伟勇畧不群初充御前怯薛歹居无何授兀歹拔都招讨领蒙古汉军护拔都忽都与西番四次攻战有功后转海二万余里直攻日本战胜回还赏赉有加令往辽东复州住坐耕种每年一诣大都朝于金复等处后以寿终葬复州城东百步许豫章窦仲清志其墓 
　　贺惟一字允中后赐姓蒙古氏名太平资性开朗正大虽在弱龄俨然如老成人尝受业于赵盂 【 盂：孟】 俯又师事云中吕弼至正十六年除辽阳行省左丞相籴粟以给京师处置有法所致甚多而民不扰 
　　朵儿只木华黎六世孙脱脱子也生一岁而孤稍长备宿卫事母至孝喜读书不事章句至治二年授集贤学士时年未冠一时同寅如郭贯赵世延邓文原诸老皆器重之至元四年除辽阳行省左丞相以安静为治民用不扰 

　　○国朝 

　　王翱直隶盐山人永乐乙未进士官翰林庶吉士改大理左寺正谳狱诖误左迁行人宣德改元擢监察御史十年升右佥都御史镇守江西植良善抑奸贪风采凛然又移镇松潘靖商巴之乱正统七年提督辽东军务总兵以下庭谒翱诘其失机之由命左右悉曳出斩之诸将哀请得生于是三军股栗无不用命逾月乃自巡边沿山海抵开原高墙垣深沟堑经畧屯堡易置烽燧珠连壁贯千里相望简阅行伍更老弱赈贫穷婚配鳏寡沿边境弛法律凡词讼咸量情以布粟赎罪虽人命亦如之军民便焉九载秩满升副都御史十二年征剿达贼斩获无算捷奏赐敕奖谕升右都御史寻升左都十四年八月内北虏大举犯京师部落数万寇广宁时翱聚兵教场虏骑卒至我军遂溃翱收散卒坚壁固守虏遂遁去在边数年食不兼味衣无重帛且广储蓄增士马边用饶足器甲鲜利军士饱暖乐于战守举用才将如施聚焦礼辈皆自众中拔起为夷狄所惮提兵开原以羽书移谕海西诸酋使其畏威效顺诸酋悚惧钦服景泰三年召回加太子太保寻命总督两广军务四年迁吏部尚书英庙复辟罢宫保时有甘心翱者赖上素知得免李贤罢内阁上欲用翱翱力辞遂荐岳正正罢又荐李贤上每用人必询于翱翱亦以用贤报国为己任尝言北方人老实可用自是北人多进用且事无巨细一经涉历终身不忘有所当行不遑寝食坐以特旦第宅三十余年一仍其旧公余退宿朝房非朔望时令谒先祠未尝归家门无私谒苞苴不敢近权势嘱托婉而拒之故人畏而不怨累遭变故无他虞公于恩雠一不介意李文达尝曰皐陶言九德翱有其五乱而敬扰而毅简而廉刚而塞强而义又曰王公经畧之大凡处事则无渗漏天顺甲申加太子太保尚书如故卒八十四谥忠肃今祀广宁名宦祠 
　　程信徽州休宁人正统壬戌进士授吏科给事中己巳之变建议皆军国机务转本科左给事中后升辽东左参政巡抚都御史寇深得请仓官吏卒盗粮石论死又造新斛加旧式二寸付信钩考信曰使而真盗斗可杀也今为此加斛以置之死岂情也哉取旧斛较之曰出入准是碎其新者而火之以内艰去服阕改四川参政英庙复辟录景泰间进言者升太仆寺卿随升左佥都御史巡抚辽东召至便殿顾间边事命信与内外守臣协和信顿首辽东守将海宁伯董兴联姻曹吉祥信一切裁之以正兴严惮之乃造战车刱义仓峙蒭粟稽侵渔察奸细号令一新己卯二月谍闻建州酋董山潜结朝鲜命信察之信遣自在州知州佟成给以他事往境上得朝鲜授董山正宪大夫中枢院使制信具以闻且曰乘其未发急遣二使往问之英庙命给事中往朝鲜锦衣译者往建州两酋初不服乃出伪制示之各上表谢罪虏孛来声言入寇信率众行边增守御修屯堡程勇怯录冤滞营海上者三月都指挥使夏霖治辽贪婪与董兴相倚分巡佥事胡鼎按其罪四十事信状闻诏中官锦衣来按霖赂之得末减降三级调广西法司并论信轻听外台言论朝廷以信覆奏无引咎语下诏狱调南京太仆少卿寻升刑部侍郎南京兵部尚书致仕卒赠太子太保谥襄毅今祀广宁名宦祠 
　　滕昭河南汝阳人气岸魁伟文学该博成化初巡抚辽东经畧要害申饬将卒完城郭缮甲兵谨烽堠边人安之加意学校推诚待物广询民瘼痛革奸食以故夷虏畏威军民乐业前所举荐者多以勋名显著还朝之日军校士人攀留遮道无不洒泣今祀广宁名宦祠 
　　彭谊广东东莞人初仕为司务擢监察御史历升副都御史成化戊子巡抚辽东先是任巡抚者与太监总兵不相能不以边储为意仓无再岁之支虏觇知声言入寇谊捕谍者讯得其情秋发饷实铁岭三万诸卫谊乃大阅选将调兵建大将旗鼓出辽阳塞部次严整旌旗蔽野命都指挥崔胜进兵擒斩甚多夺其马匹器械辎重虏奔溃自是远遁边境稍宁丁酉致仕谊在辽十年严武备实仓廪镇静有威时太监横征诸属卫谊乃令所属凡移交不经本院议处者皆令覆请违者以军法从事虐焰顿息边人德之 
　　马文升别号约斋晚号三峰居士河南钧州人景泰辛未进士授监察御史正直敢言天顺癸未升福建按察使镇守扰民绳以法歌谣载道成化乙酉升南京大理寺卿值固原土夷满四倡乱命文升往讨之生擒蒲四俘获甚众捷闻敕奖升左副都御史寻节制三边秋九月虏寇边设伏擒斩有白金文绮之赐复剿平岷州叛番拜兵部左侍郎适辽东有警上以文升谙练戎务俾往备之悉心运筹乃上御边十五事虏患遂息升左侍郎戊戌建州女直叛上命文升再往时太监汪直恃宠幸邀功偕行弗听深衔之己亥直倾谪戌重庆直败诏复其官致仕甲辰起为副都御史巡抚辽东禁缉兴举知无不为凡三往辽东皆树伟绩东人至今感慕乙巳升右都御史督理漕运寻升兵部尚书复改南京兵部弘治改元召为左都御史掌院事上言纪纲十五事悉见施行壬戌转吏部尚书进少师兼太子太保正德改元以老求去前后二十一疏蒙玺书褒美赐宴给宝镪且命有司给食米与隶恩典至渥文升立朝五十余年以身殉国既谢事逆瑾专横诬除名虽居林下每闻时事或与祖宗之法少戾辄忧形于色竟郁郁不起临终惟谆谆以忠孝戒勉其子孙年八十有五卒赠赐进光禄大夫左柱国太师谥端肃今祀广宁名宦祠 
　　马中锡直隶故城人进士弘治间以副都御史巡抚辽东地方驭吏安边多善政升兵部侍郎嘉靖壬戌抚按会行寺道佥议以公威廉统众上下倚服今祀广宁名宦祠 
　　彭泽陕西兰州人弘治庚戌进士泽为人孝友廉直得于天性博涉书史沈毅有畧初宦 【 宦：官】 刑部郎出知徽州皆有惠政寻以按察使擢右佥都御史巡抚辽东泽驭将严肃羽檄一驰副参而下率星驰惟命之听以战以守所向成功未几升右副都御史时正德六年剧贼刘三赵风子纠众十余万啸聚河南刘六等众亦数万流劫山东廖麻子等又各纠众互扰川汉武宗以泽有将畧命总制湖广陕西四川军务泽提兵先后剿平之升左都御史掌院事时钱宁得幸权倾中外泽深恶之每与缙绅言及辄骂曰吾恨不手刃此奴有白于大司马王琼者琼以白宁宁不信一日琼邀宁饮适泽过其门琼先匿宁屏后邀泽至家故以言激怒泽泽复大骂宁由是衔之捏旨罢泽为民嘉靖初复起为兵部尚书加太子太保寻以老乞归遂致仕居家数载卒 
　　李承勋湖广嘉鱼人弘治癸丑进士副都御史巡抚辽东志切抚绥时边垣圮废夷虏猖獗题请修筑边墙自辽阳三汊河北直抵开原延亘五百余里崇墉深濠虏莫敢犯且崇文振武声绩赫然其奏议十数上皆切机要迄今传诵之仕至兵部尚书今祀广宁名宦祠 
　　刘璋湖广黄冈人正德丁丑进士嘉靖丙申巡抚辽东军变之后地方汹汹璋以至诚临之黜贪暴之官去勾算之令与总兵马永协心安辑卒致叛乱削平人心底定今祀广宁名宦祠 
　　孙桧始姓葛复姓孙锦衣卫籍正德甲戌进士性刚介明敏为监察御史按辽会开原积愤杀虏酋速长家等于卫衙共百余级乃论効抚镇而原情以释其众内镇守分守家人倚势为奸利皆按以法贪官豪右为之屏迹嘉靖癸卯再任巡抚通谙边情持法如旧远近怀畏奏修东北一带边墙公费有经民劳以悦人至今思之历升兵部侍郎 
　　侯汝谅山西太原人嘉靖戊戌进士己未以佥都御史巡抚辽东值辽大水兵疫军民死者无算汝谅恳疏请赈上命御史王本固以银三万两米三万石分赈河东西地方又奏开天津海运通山东籴买议被沮而止先是属夷果力个黑孛罗等纠合北虏犯广宁主将殷尚质以下阵亡后二年汝谅至奏以属夷悖祖宗马市约法宜如蓟镇奉密旨擒哈舟儿事例诏从其议遂擒果力个等二十一名于马市汝谅受上赏将士各升级有差边境自是宁谧且清苦持身抚辽二年终始不渝今祀广宁名宦祠 
　　罗绮河南磁州人宣德庚戌进士授监察御史按辽沈谋多识风纪振肃英庙北狩绮使虏往复辩难卒伸大义累官户部侍郎今祀广宁名宦祠 
　　强珍河间府沧州人成化丙戌进士授监察御史按辽精敏果毅敢于搏击豪右退听边境乂安太监汪直贵幸震赫公卿以下多善礼之时直监督辽东军事妄杀建州夷人黩货怙宠擅假威福兵部尚书附势扶同冒袭功赏珍论劾其事直反诬珍槛车征下诏狱许襄毅公进为御史疏其冤珍除籍戍铁岭珍隶配所闭门谢事直败复珍官累迁南京通政卒于家今祀广宁名宦祠 
　　王嵩河南汲县人成化乙未进士以监察御史按辽举行朱文公冠婚丧祭礼痛革佛事至今成俗 
　　李善陕西陇州人成化戊戌进士授行人拜监察御史按辽时总兵官罗雄武备废弛太监韦朗侵渔军饷纵舍人夺人妻孥闻善来遂屏息论劾都督孙贵罢去有傅玄者尝客李林家林失所在其子讼玄杀林有司抵死狱成公廉察之知林饮酒肆醉当炉妇与所私利林财而杀玄得不死其它平反多类此威震东辽奸豪敛迹广宁抵开原滨海而北周折七百余里即由一片石建 【 建：达】 镇北关相去径三百里所省兵食岁计数百千万善即计程量工上状继今无能成其志者累官南京都察院右副都御史刑部右侍郎工部尚书致仕卒赠太子太保今祀广宁名宦祠 
　　刘大谟仪封人由进士授户部主事改监察御史按辽严明端正言笑不苟剔蠹除奸不为钩距而情伪自得镇守太监岑章倚势贪残剥削无厌大谟乃收捕左右痛绳以法章恐惧请罪大谟操之益急章乃行贿近幸诬奏他事逮系诏狱时辽士人村民奔走哭泣自辽阳抵山海遮道不绝谪隆德典史寻迁蒲城令历浙江按察佥事陕西副使四川参政擢都察院右佥都御史巡抚山西地方所在政迹着闻今祀广宁名宦祠 
　　刘成德山西蒲州人正德辛未进士以监察御史按辽修举废坠有诗名奏开儒学岁贡置雅乐射礼塑两庑贤像亲书圣贤牌位重修学宫今祀广宁名宦祠 
　　张文明山西阳曲县人正德辛未进士选监察御史丙子按辽政尚大体宽恤小民自镇副等官以下皆疏其弊劾之时有内宦恃权放纵绳左右以法乃股栗吏畏其威民怀其惠 
　　高越直隶凤阳人弘治甲子举人巡按辽东风采棱峻胥吏敛手举乡贤祠祀又兴社学择民间子弟每卫立教读以教之至今社学不废 
　　郑本公山西朔州人正德甲戌进士巡按辽东时辽东副总兵张铭者恃其勋贵贪暴异常本公按其过恶劾罢时论莫不快之 
　　王正宗固安人丁丑进士巡按辽东先是辽阳有一镇抚一经历招权生事正宗莅任先收之置于法地方宿蠹厘革无遗有妖人李贞者以妖术谋为不轨指挥周辅信焉诱惑人众抢山海关杀主事正宗捕得首恶得贞私籍不视焚之反侧既安地方底定至今人感诵焉 
　　常时平交河人嘉靖乙丑进士授刑部主事改御史巡按辽东廉革宿弊诸凡稔恶奸宄之流咸窴于法以后恶党潜形风裁凛然兴学校甄庶官严厉中有综理云 
　　曾铣字子重扬州江都人嘉靖己丑进士授长乐知县擢监察御史按辽乙未春巡抚都御史吕经大兴财利算及随马田亩北巡回至辽阳军士拥门愤告遂乱闭城门阻不得行铣闻自金州亟回先擒所倚用官掠治示众谕以祸福经乃得去至广宁军又变抚顺军亦因劫其备御铣各出檄抚安阴图方畧七月甲子晨铣召诸生行射礼官僚毕集铣出片纸分配吏卒少时面縳八人至其明日抚顺擒七人广宁是日亦擒十二人不假兵革三城元恶就擒爰傅法律举劾功罪地方以宁奏闻得旨曾铣设策弭变忠荩可嘉陟大理寺右丞辽人感公建生祠于辽阳城西关外即以忠荩扁其房详载嘉忠碑今祀广宁名宦祠 
　　张铎南京留守卫人嘉靖辛丑进士以翰林庶吉士授监察御史按辽锐意经畧规度要害于辽阳东边建江沿台险山孤山一堵墙散羊峪五堡开原建彭家堡李屯堡又积粟几六万斛贮辽阳预备仓镕固封键以备兵荒后十年辽阳果遭大水瘟疫人至相食虏患频仍赖此赈济其思患预防之功大矣有闾阳稿梓于辽左书院今祀广宁名宦祠 
　　温景葵山西大同人嘉靖戊子举人德性端严学识纯正以监察御史按辽确有宪体辽自壬寅北虏侵犯之后边民忧惧景葵令乡村量力筑台有警就便保守具见奏疏其持法之严驭吏之肃咸称之为真御史云 
　　周斯盛陕西宁州人嘉靖癸丑进士授行人司行人选四川道御史丁巳按辽是夏淫雨连月禾尽渰没所在城垣倾圮虏乘机九月犯广宁十二月犯辽阳斯盛督率官民拒守城陴轸恤杀伤区别功罪明年春饥甚亟开仓赈济取库赎金并贷得万余两量给积贮家俾与平籴贫不能籴者聚噉以粥又籴米关西预调金州岛船至关自芝麻湾运至三汊河接济上疏请赈乃命御史吉澄运米三万石银二万两赈恤军民当是时非盛尽心曲处地方几不靖矣安定之功不可泯云 
　　王宗彝真定束鹿人成化丙戌进士任户部郎中督理辽东粮储屯种尽心经画勘斛斗慎出纳召籴开中悉有成算官民两便府藏充实律已廉明待人平恕历升都察院佥都御史抚辽东官至户部尚书今祀广宁名宦祠 
　　李淮山西闻喜人甲戌进士任户部郎中督理辽东粮储清介仁厚辽人无老稚咸感诵之尤惓惓以教诲生徒为务多所成就后升都御史巡抚延绥今祀广宁名宦祠 
　　张天麟直隶深州人进士嘉靖癸卯任户部郎中操行端方励志清苦往时凡侵冒奸弊革除殆尽度支因以不匮召还京卒清贫至不能棺敛同年乡友助其丧士大夫叹息而悲之今祀广宁名宦祠 
　　王抚民直隶真定人嘉靖辛丑进士为人浑厚廉平有公辅之器总理粮储不袭故妄取库羡为公费禁革冒支克减凡官军见操之数检故牒镇城准总兵印信诸路取将领手本按季推月度支一时营伍卫所惮其稽查故犯者尽法绳之不少贷乃后兵荒相继行伍空虚以故牒为华格豪首巨猾因缘为奸弊端日滋地方思其贤 
　　王懋中江西安福人进士迁刑部郎中擢山东布政司参政分守辽海东宁道懋中沈毅强学练事勤政听断怀辑东人安焉累官南京都察院右都御史致仕逆濠之变新建伯王守仁以他事至丰城闻乱奔还吉安迟回观望时武文定守吉安懋中率士夫义勇状上守仁起兵讨贼言甚激烈守仁从之倡义之功懋中为最寻卒于家今祀广宁名宦祠 
　　许进河南灵宝人成化丙辰进士授浙江道监察御史出按甘肃山东贪饕解组豪右敛迹其论劾太监钱能汪直申救御史强珍总兵李经皆时人不敢言者升山东按察副使所鞫东昌生员杀人益都工人诬死泰安王商匿尸事人谓可入棠阴比事分巡辽东威名震慑中贵屏息抚按有疑狱进数言而决与巡按御史以地方事逮狱值宪庙宴驾赦出之孝庙登极简拔材望升陕西按察使寻擢都察院右佥都御史巡抚大同边备严饬北虏款塞寻为太监石岩所构左迁兖州知府言者讼其冤升陕西按察使时虏入甘凉烽火益急复以进为左佥都御史经畧哈密升副都御史巡抚陕西时与安福张敷华相继秦人谣曰张明镜许重磨云拜户部左侍郎火筛入寇兼佥都御史提督宣大操法益急权豪甘心行取回京寻命致仕廷臣力疏起者四十八人鱼台岭之变荐者相继武庙驿使起进改兵部左侍郎进尚书转吏部尚书时党人专政逆瑾煽虐进以身系天下安危善类赖之卒为瑾所倾致仕复诏闲住卒于家年七十有四瑾败复官如故赠太子太保谥襄毅今祀广宁名宦祠 
　　许逵河南固始人正德戊辰进士逵沈静有谋畧授乐陵知县时流贼猖獗攻城杀人祸连三省他县闭门自守或遗贼蒭粟酒食纵横虏掠官军不能支逵募死士千人人持一木棍迎贼突击人马俱毙贼不敢近县境超升山东按察司佥事分巡辽海东宁道礼神爱民谦恭下士听狱详明人以不冤寻升江西按察司副使宸濠之变逵以不屈死赠礼部尚书谥忠节今祀广宁名宦祠 
　　王舜渔常熟人由进士授工部主事历官山东按察司佥事明敏公勤敢于任怨狱无留滞人无冤抑兴利革弊不遗余力先时正德间国计告匮辽东军职俸银不得时给射利者行赂网利舜渔廉得之即发其奸辽人至今颂焉寻升临清兵备副使卒于家 
　　黄云陕西咸宁县人嘉靖乙未进士以刑部员外郎升山东按察司佥事整饬金州边备寻改开原兵备开原旧无兵备改设自云始云持身严一毫不苟取时开原边务久弛守将尤多贪纵云缉其用事者绳之以法不少贷贪风顿息云又以虏贼驰突由边墙倾圯堡少兵寡也乃建议抚按题请筑边墙二百余里又于开原添设永宁堡铁岭添设镇西彭家湾二堡泛河添设白家冲堡各募军五百名为战守计边防完固虏不敢犯者垂十年寻升山西右参议未几升山西按察司副使卒识者咸叹其才用之未尽云 
　　侯纶山西太原府人进士嘉靖初任苑马寺卿持身清约凡孳牧之政巨细究心畜马蕃庶足供武用祀考谓公雅志清操屏权谢势有塞渊之德无贪暴之私子汝谅巡抚辽东今祀广宁名宦祠 
　　杨最字殿之四川射洪人进士历升苑马寺卿秉性刚方嘉靖乙未辽阳兵变最厉言敕法以身卫吕巡抚得免于祸修建南卫城晋太仆卿以谏方士死今祀广宁名宦祠 
　　冯时雍字子际直隶开州人进士充陕西苑马寺卿复任辽东为人公直仁恕定孳牧之法以祛宿弊详见奏疏创建永宁学增广生员科贡有人又捐俸金购国朝典制及五经子史诸书分给辽阳永宁监二学升右布政使 
　　张鏊字济甫江西南昌县人进士充浙江提学副使迁辽东苑马寺卿鍪修复马政稽查弊端奏开线城田几千顷永宁学初建诸生不知向进因给经籍及自着举业为式巡院课所取岁考全辽入等诸生于辽阳书院鏊督之各有所成就居官清慎升广东参政又推赆金百两买耕牛除虚税以苏民困辽人士感其惠义仕至南京兵部尚书 
　　吕能广东新会县人由贡授广宁儒学教授身率诸生慎取予勤教导诸生敬畏又其教先性行后文业己自得为进益故诸生去陈言求诸理嘉靖甲午巡按常时平既试称为有人是岁始去山东附试顺天中齐宗贤六人后中甲科二人尝条列六礼以 【 以：本】 文公说请于当道欲率辽人行之诸当道嘉奖其贤巡按段承恩以能立师道得士荐其实学实政古貌古心人以为不愧九年赴部不及考而归诸生思慕其教今附祀广宁名宦祠 
　　叶旺庐州府六安州人幼孤从祖母所适姓金氏名大旺元末起兵淮甸众推为帅破灭乡寇人号长鎗金元帅龙凤间归附判枢密院乃复本姓洪武元年改除都指挥同知移镇青州辛亥辽东行省平章刘益等奉表归款以旺同马云署龙虎将军都指挥镇守辽东旺与云由登莱渡海屯兵金州同志协力厉士卒设方畧招降元参政叶廷秀攻走平章高家奴遂至辽东完城郭缮甲兵置军卫建屯田以广储蓄兴学校以明教化边具悉举癸丑纳哈出犯辽阳旺与云领兵逆击大破之追至浑河百余里纳哈出奔开原乙卯冬纳哈出由长广渡水直趋金州旺与云计设伏于险扼其归路以云留守而自以兵八千趋盖州纳哈出还至熊岳旺令千户徐便于青石山伐木为寨积冰为垒沃水使坚绝其东归之路又自海岸至盖牟城下密置钉板于沙中设陷马穽于平地以指挥王才领强弩数百据截青石山隘口其东南令各老弱卷旗伏两山间戒以闻炮即竖旗仍束草为人衣以甲冑设机动运为疑兵分部既定四顾寂若无人令指挥周鹗等肃兵以俟别遣部将耿成陈玉率兵夜劫虏营虏众惊扰纳哈出列军于城南旺率锐卒冲其中坚炮声一起诸山响应指挥吴立亦出兵纵击之自晨及晡斩获无算虏众大败悉奔青石山王才据桥力战虏不能过转驰而西阻于冰垒又闻四方鼓噪进退仓皇至海岸复值钉板人马僵仆纳哈出几获而遁去复以兵追击三百余里歼其众殆尽后窜伏沙漠不敢为边患卒归款不烦兵力太祖嘉其劳召还赐赉加厚升后军府都督仍镇辽东旺忠勤善抚下明于用人周鹗关忠王才耿成陈玉皆一时之冠出其麾下俱致显达辽东至今父老称道其事今祀广宁名宦祠 
　　马云庐州合肥人元末为泰山义兵万户丙申岁率所部归附从征陈友谅进平湖广荆衡诸州郡所至克敌乙巳以功授凤阳卫指挥调雄武卫洪武辛亥元刘益归款以云勇敢有谋署龙虎将军都指挥使同叶旺领兵渡海进至金州闻刘益遇害谋曰辽东新附反侧者尚多若遽以兵临之杀伤必众今宜广布德威致其来服不从征之未晚也乃劳来抚恤赏功贷过远近翕然归者相属于道时高家奴据老鸦山招之不至云曰高家奴恃险梗化不讨之无以示威率精锐自抵其寨击破之高家奴亡走自后势孤诣云降寻纳哈出犯金州云为留守与叶旺合谋破之云持身廉洁驭众宽简纲纪庶政创置诸司城郭皆其指画虽天性刚峻未尝有恶言诟怒人咸敬惮莫敢犯戊午升中军都督府都督仍镇守辽东丁卯卒今祀广宁名宦祠 
　　刘江邳州宿迁人姿貌丰伟知识过人从军上海卫永乐年间由总旗累迁至左都督镇守辽东以金州倭寇窃发相地形要害于望海埚筑立城墩以防海寇属王家山岛举火江计寇将至急整马步军赴埚设伏翌日倭船二十余艘泊马雄岛径奔埚上江亲督指挥徐刚领兵赴堡外复遣百户姜隆以奇兵伏山下邀其归路约贼围堡举炮发伏马步俱进贼大败奔入樱桃园合兵围之自辰至酉生擒八百五十七名斩首七百四十二级事闻玺书褒美征至京面宴赉甚厚封广宁伯给铁券世袭自后倭寇遂绝卒谥忠武今祀广宁名宦祠 
　　施聚字良会通州人体貌魁梧器度宏远由金吾右卫指挥使以功充义州参将崇尚俭朴委任智勇枕戈待旦居安虑危每行军寝用草铺食藉马韀训练士卒增筑屯堡营缮有法又能延礼师儒教训子弟义人始有科目甲子兀良哈贼众犯境聚提所部兵从大将出境外间道遮击遂大破之斩获甚多升都督佥事充右副总兵镇守辽东正统己巳英庙北狩聚闻报痛哭即日引道守臣备牛酒迎劳聚曰主上安在我辈尚可宴乐遂趋京师以功累充左都督天顺改元进封怀柔伯给铁券世袭薨谥威靖今祀广宁名宦祠 
　　焦礼显州人英勇善战从靖难升都指挥使备御宁远正统壬戌升左都督充左副总兵镇守辽东景泰甲戌大破贼众于小团山斩获甚多铠仗弓矢称是进爵东宁伯给券其文曰冲当一面勇敌万人英宗闻其勇畧召至京赐蟒衣金帛在镇二十余年 
　　曹义扬州义真人少好学十五袭父燕山左卫指挥奉公守法持廉无玷文皇知其贤诏从征沙漠愿居前锋克着奇绩升湖广都指挥佥事平茶陵梅花洞蛮升中军都督佥事充副总兵镇守辽东开拓边境屡破逆虏进位左军都督加封丰润伯食禄一千二百石给铁券世袭后应诏赴京年老薨于家追封侯爵今祀广宁名宦祠 
　　巫凯金陵句容人幼颖异七岁赋牡丹诗人咸异之十九代父百户职累功升辽东都指挥使后率兵扈驾北征者三屡蒙赏赉秋冬驻广宁防胡春夏驻金州备倭道经古泽泥淖难行奏筑长广道行者便之宣德间升左军都督府都督佥事充总兵官镇守辽东大破兀良哈展拓广宁城于辽西汤池奏设宁远卫举将材立学校寻擢升都督同知赐白金彩币而卒今祀广宁名宦祠 
　　王真字存诚泗州盱眙人由大宁后卫后所千户累功升都指挥使掌辽东都司事政洽民怀宣宗即位以真累効劳绩特升左军都督府都督佥事英宗嗣位嘉念旧臣进都督同知锡金币后以疾卒朝廷遣行人谕祭于家 
　　邹溶字大渊泗州盱眙县人由燕山左护卫百户累升锦衣卫指挥同知调开原备御修饬边城开通河道展筑关厢创盖马市安插达官有能誉官至都指挥同知 
　　王祥字伯祯其先光州固始人体貌魁伟度量有容永乐间由燕山卫指挥使总神机营成祖文皇帝累赏金帛后升都指挥佥事调广宁开原操备修筑宁远蒲河等城皆祥经营区画及擢掌辽东都司事升都指挥同知当是时都司总兵甲子虏寇西鄙祥歼其众于老河庚午寇东鄙又戮其酋长于东山累升都督佥事仍掌都司事以疾卒上命都指挥夏霖谕祭于家特命营葬于城东南杏山 
　　周鹗凤阳怀远人前元安丰万户丁酉年归附数从军征江淮两淛湖湘山东河南雍冀川陇以战功历升西安都卫指挥佥事宣武军征沙漠守绥德调定辽右卫既至都指挥马云叶旺素闻其勇遂致之幕下凡有攻伐必委任之洪武丙辰纳哈出犯金州叶旺以鹗率精兵逆战盖州城南大败其众追至安不刺堂深入其巢窟凡数十战斩首数百余级得其所掠而远 【 远：还】 寻又总率诸军往东宁邀击达贼至胡失里吉转战而前斩获千九百余级生擒渠帅数十马牛千三百余复兴指挥徐玉招讨东宁安抚司等处获其头目人民千九十余口未几叶旺招抚春台等处得人口孳畜甚众又总率诸军征鸭绿江与东宁黄城等地方所获人口马牛无算继往东宁那丹府嘉州前后招获安抚使高阔出副使刘显并头目人民四千五百五十马牛二百七十及金银牌铜印诰文戊辰领兵铁岭创立卫站自黄城招致江界万户金完奇等二千七百余口庚午征进迤北率兵为前锋直抵一都山收捕乃儿卜花军回口温渔儿泊时太祖 【 祖：宗】 皇帝亲总大兵征北特赏马匹以劳其勤卒年六十七遣使谕祭于家 
　　陈玉襄阳府均州人前元左丞洪武三年庚戌自庆阳归附大军统宁夏收集张思道李思齐散卒隶属庆阳卫除定辽都卫正千户辛亥渡海乙卯都指挥叶旺破纳哈出于盖州城南玉之功甚多仍追其众至猪儿峪败之又克达军高铁头山寨获虏酋辎重寻哨东宁进攻蒲河畧地闾山东宁松山擒获伪千户塔不歹佥院马敬友俘获尤多戊辰以功升定辽左卫指挥佥事从大军征乃儿卜花又得哈剌张人马进兵赤赤儿获刘平章阿贴木等官九百二十四户五千一百七十六口马牛驼羊辎重以万计还至王寨河遇野人来攻玉设奇伏兵杀其酋帅十二人贼众遂退庚午率领步骑进征上都北鱼儿泊直抵益都山追捕乃儿卜花有功赐内厩马以年老致仕复升为辽海卫指挥问知 
　　徐玉德州德平人元永丰院判守御泗州丙午年归附以饶勇着闻太祖置玉于骁卫常亲随征讨洪武三年己酉征进迤兴原等处由金吾千户历升永宁怀远定辽左卫指挥佥事壬子守御辽阳率官军还臭柳河遇也先不花军玉鼓操 【 操：噪】 而进摧其众生擒酋长麻的而还又从叶旺征老鸦山寨攻走高家奴追至浑河大获人口马牛丙辰正月纳哈出犯金盖二州玉率部邀击于三角山达众败走追至鸭绿江擒达官忽林卜花及获军校百余马牛称是后畧地迤北招获渠酋并其部落千余马牛辎重甚多丁卯大军征纳哈出玉为前锋直抵金山破营寨俘斩尤众进至一秃河会纳哈出降遂还未几又畧地海西至松江招谕人口五千余马牛车辆九百有奇至一述河虏踵其后玉自以精甲为殿终莫敢逼总兵嘉其勇复令帅游骑往旧信州逻戍遇寇力战中飞矢而卒 
　　曹凤凤阳临淮人始附太祖于淮甸即为先锋所至有功一日太祖逐盗大泽中履为泥淖所渍凤脱已靴以进徒跣追战八十余里勇气益倍杀伤甚多薄暮归营上嘉其劳顾左右深加称赏以功历升黄州卫指挥同知调广宁中屯卫始筑城池开创卫治抚恤士卒历官至都指挥同知 
　　吴立字从信凤阳宿州人性慈仁纯笃不欺洪武初以大都督府断事招抚辽东迁盖州卫指挥佥事再破纳哈出守盖二十余年治城郭练甲兵课农兴学勤劳夙夜乙亥调三万卫立至简阅士卒能周知部伍疾苦布帐野宿以劝农为急由是兵食骁足政事修举人多颂之 
　　裴牙失帖本儿女直人沈毅有勇畧元秃哈千户所达鲁花赤洪武辛酉帅众来附授百户历战有功升千户先是东夷野人数为边患永乐初承诏往谕诸夷率其部落来款贡献不绝以功升三万卫指挥佥事训练士马劳来远人诸夷信服乙卯从征迤北率所部精甲为前锋至靖虏镇败虏兵进广武戍虏逆战矢如雨牙失帖木儿与麾下直当其前下马列阵引满齐发虏不能支会大兵继至虏众败溃俘获无算升指挥同知十年复平定沙漠诏为前锋时病已久力疾请行卒于师 
　　韦富湖广黄冈人辛丑年归附以功升指挥同知洪武乙卯调金州卫是冬纳哈出数万围金州时城池未完富树栅补城虏蚁附欲登富令城中男女以瓶盛沸恶汁于城上掷之着人无不糜烂虏不敢前婴城固守九月余虏知城坚援至遂撤围去富率精甲追击败之擒其酋长乃歹兀等是后完城郭缮甲兵创卫治置屯戍宣布恩信抚绥劳来有功勚焉 
　　徐便字崇谨湖广黄冈人幼嗜学有武畧元季兵败民失依归众推为帅保障乡里辛巳率众归附授千户守临濠后领精兵从都指挥叶旺败纳哈出于盖牟与千户刘显等攻拔秃鲁灰山寨远遇野人格鬬虏奔溃升盖州卫指挥佥事调辽海卫开原城数火灾令多凿井防之火不复起城南当雨涝水激湍悍便度工量费筑提防水人赖以安遇事仓卒未尝疾言遽色又恭俭礼士推诚待物人咸德之升辽东都指挥佥事居官莅政所至有声年七十七卒于官 
　　关忠河南获嘉人前元知枢密事洪武戊申率众归附授千户守金州以破纳哈出功升沈阳中卫指挥佥事创治之初能以抚恤为事政理民安家给人定 【 定：足】 
　　房暠仕元隶平章刘益部下洪武初中原甫定诏谕暠良佐力赞益奉表归款及益被洪保保所害暠等勒兵悉捕其党马彦辉等斩之迎吴立于得利嬴城摄辽东卫事暠及良佐为指挥与吴立共守盖州壬子冬纳哈出犯盖州暠与吴立击走之乙卯虏复来寇暠良佐乘胜追击至官城杓子河虏众大败人马陷溺死者不可胜计生擒酋虏辎重甚多 
　　张良佐元辽阳行省右丞读书有知畧洪武四年辛亥兵屯金州垒土为城与左丞房暠力赞刘益奉表归附良佐等率众悉擒逆党抚安军民随以故元敕印并逆党自旅顺口遣参政张华等械送京师事闻诏谕开设辽东卫于得利嬴城以断事吴立良佐暠为指挥佥事摄辽东卫事六月纳哈出扰边请益兵太祖遣马云叶旺总辖辽东良佐大败纳哈出歼获乃儿卜花于火焰山调良佐筑沈阳城壬申调复州掌卫事后以孙翔入见太祖嘉其功赐蟒衣四袭侍卒三姓许翔代职调金州卫大学士解缙为良佐撰耆德记年九十五终今盖州有敕建祠 
　　刘斌苏州崇明人以靖难功升指挥佥事后以金州剿灭倭寇升金吾前卫指挥使又转升辽东都指挥佥事备御宁远筑城建卫时值岁俭外抗夷虏内抚军士政理民安卓有能声 
　　鲁全湖广澧州人羽林左卫指挥使以功升都指挥同知调辽东都司守备沈阳正统己巳北虏大举入寇监军王翱以抚顺地当要冲檄往守之虏知有备遂不敢犯景泰庚午建州贼李满住纠众万余攻围抚顺城四面蚁集穴城欲登全督军拒之令男妇运薪城上贼近城辙爇薪投之贼不敢前次日复攻又令壮士剜斜窟以铳击之矢石俱下贼引去寻以全城功升都指挥使 
　　夏礼湖广沔阳人由海州卫指挥使升都指挥佥事备御海州正统壬戌达贼犯境礼简率精兵同弟震兼程而进至吴家坟下令曰贼若得利必由清泉铺出当于彼伏兵以候贼可擒矣遂进兵至二鼓列阵毕贼果至伏兵四起大败贼众追至饲鱼湖斩首数十级获马百余匹贼弃所虏而遁加升都指挥同知 
　　王铭锦衣卫人父亡于阵袭升都指挥使成化癸卯守备宁远前屯劝农讲武抚练兵民重修二城庙学甲辰虏寇兴水县铭率精骑卷甲直趋百余里遏其归路贼不敢当遁去尽获所掠人畜数年虏不敢犯 
　　文安扬州江都人洪武间累功升燕山右护卫千户征进有功升陕西都指挥同知永乐间以才能擢调辽东都司成祖为敕谕谆切以劝戒之在任策励士卒招安夷虏抚恤军余以寿终 
　　杜锡山东莒州沂水人任铁岭卫镇抚性资刚介慎言寡欲人不敢干以私中年丧妻誓不再娶朝鲜尝鬻马牛于辽东都司俾锡典其事售价最平朝鲜称其便 
　　刘英字仲华苏之崇明人性孝友简静寡言不事矫饰由宁远卫指挥使累功升都指挥使掌辽东都司事历任既久廉能益着庶政维新恩惠浃洽老稚得所后以年高休致辽人攀辕以留之 
　　方盛安庆怀宁人定辽中卫指挥佥事有能声擢守沈阳属时清平惟以课农为务按行阡陌督责勤惰在任二十余年野无剽盗□无争讼 
　　文广字世宽其先扬州江都人任定辽前卫指挥使以才能保升署都指挥佥事备御宁远正统壬戌朵颜贼犯边广率官军追至瓦庙堡大战时天将暮广勒兵穷追贼伏起后援不继中流矢而亡事闻遣官辽东都指挥毕恭谕祭赠镇国将军令兵部录用其后仍赙白金彩段官为茔葬于城东三十里水峪之阳 
　　赵忠广宁右卫指挥佥事守镇静堡正统己巳北虏太举入寇攻围镇静堡甚急忠乘城力战归语其妻曰封疆之臣当死封疆若城破则吾与城俱无汝母子当自裁虏攻益急讹言城陷妻女皆缢死时已困围两昼夜矣贼知堡坚遁去守臣上其事朝廷嘉忠全城之功升指挥同知赐白金二十两为妻女茔葬诏旌表其门曰忠节 
　　李荣宁远卫指挥使正统己巳守备塔山虏乘隙入寇荣选精骑追至和州大战贼众围荣军于长坡自午抵暮不少挫贼不能支弃所掠而奔时翰林学士倪谦使朝鲜闻而嘉之为赋塔山李将军逐贼歌云 
　　白颙字仲瞻自幼读书身魁梧有谋畧由东宁卫百户调兵朝鲜却馈赆礼国人重之从参将刘端出塞杀兀良哈贼寇及招谕抚夷有功升指挥佥事 
　　毕恭字以谦前屯卫籍其先山东济宁人巡抚王公翱荐恭有文武才由百户举升流官指挥佥事图上方畧开设迤西边堡墙壕增置烽堠兵威大振虏人畏服进署都指挥佥事奉敕守备宁前地方在任五年边鄙宁谧寻擢掌都司事抚士卒革奸弊广屯田兴学校政平讼理至今称之所著有辽城吟稿以疾卒上遣官谕祭翰林学士庐陵陈循为撰神道碑 
　　缑谦其先山后龙山人由大同右卫指挥佥事累立奇功升后军都督府都督佥事成化己亥挂印充总兵官镇守辽东谦德重厚谋勇过人庚子与韩斌东征有功升都督同知仍镇守辽东在镇数年夷虏畏威有惠政焉 
　　李英广宁中卫指挥使其先卢龙人累升都指挥使征建州以功升左军都督佥事成化间充右参将分守锦义二城少从医闾先生游讲武恤士以教化育才为急旧有佃户输粟帅府者五百人英悉罢之黠虏燕狗子常纠众深入英计擒之边患以息暇则以书史自娱崇尚古礼建祠堂谨祭祀一以晦翁为法在任七年百度俱举疾卒事闻遣官谕祭茔葬祀广宁乡贤祠今改祀名宦 
　　邓佐定辽前卫指挥使仪表魁梧性资刚勇提督军务王公翱喜其善骑射有胆力保升署都指挥佥事成化三年春随总兵施英按奉集堡贼众二千余人来寇佐率五百骑为前锋奋勇身先斩贼千余级贼败去急追至树遮里峻山四壁复杀数贼鼓战而前贼并力鏖战久之有一校策马西走众遂溃惟余五十骑与佐殊死战佐悉令土卒下马拒贼归路贼不能支下马罗拜乞退佐怒骂督战益急右手拇指剔弦见骨贼伐柳为楯进逼余卒死伤殆尽佐知不可为乃叹曰天乎吾力竭矣吾岂可入贼手乎遂引佩刀自刎五十人无一生还者报未至辽人遥见佐乘马挟弓鼓吹前导自东而西僚属皆出迎竟不至佐家亦闻鼓吹声入门老少惊惶迎之不见守臣奏其事立祠旌表谕祭都御史吴祯为撰碑记至今抚顺夷人凡有疫厉必易中国猪祷享乃应其忠节显著如此 
　　崔胜定辽右卫指挥使尝赍敕处抚海西夷情事还受赏调懿路备御升署都指挥佥事寻改守备宁远成化丁亥东征建州大败贼众于五岭己丑举将才充右参将分守西路两败贼于花儿营升都指挥同知牛心山旧没境外虏贼借以窥我虚实胜拓筑之建墩于上虏遂失险后擢守南路未几调征建州与韩斌会兵出塞斩首四百级加升都指挥使协守广宁中路 
　　胡珍定辽中卫指挥佥事成化戊子领军平顶山按伏俄报贼从鸦鹘关入攻围斡罗村军营珍与贼鏖战势孤援绝死之 
　　刘旺三万卫都指挥成化间与其子答厮古城堡设伏时达贼入境旺率众军及子交锋自巳至午彼此死伤无数既而贼众悉至我师溃散旺父子相失答厮下马登台瞭望见父被围急下台挥刃单骑突入贼阵援绝矢竭父子同没于阵 
　　王锴字廷坚祥之子定辽后卫指挥使以战功升都指挥佥事天顺辛巳充参将分守锦义二城会兵兴中麦州斩贼首六十五级又于东长岭大破贼众从抚宁侯朱勇东征建州累升都督同知在任展筑墙堑七十余里增置烽堠四十九座及改刱演武场修理学校后改守宁远卒赐祭葬 
　　耿贤定辽前卫人由指挥功升都指挥佥事备御金复铁岭复掌都司印寻守备宁远随转右参将分守开原善抚士卒不妄交际致仕归时所属惜其清苦各出己意馈白金二千两贤曰平生不受今受之何也遂面分之军士感泣护送至家时巡抚马中锡惊叹曰非独吾辈不如即古人亦难后卒葬城东杏林山下与师顾能墓相近友人李遇春作师弟双清墓诗吊之云一文一武两清官师弟联芳亘古难千两临岐亦不受一钱到底肯相十上卿仰慕人心服老豸推尊士胆寒宦海久游归吊晚临风洒泪杏花残先祔辽阳乡贤祠今改入名宦 
　　胡忠辽阳人以指挥备御广宁累官中路参将转分守锦义时承前帅韩辅经畧之后边患稍息忠训练士卒益严防守毁淫祠浚城隍修学校延师儒训诲武官子弟城北有凌河民病涉忠乃捐金筑桥往来便之及去任民为立碑今祀广宁名宦祠 
　　马深云四世孙义州卫指挥使成化间历义州广宁备御屡着斩获功陈备边十六事于当道弘治乙丑北虏入寇兵部尚书刘大夏荐天下可任大将者十人而深居首陛见孝宗宴赐优厚命协赞显武营正德改元告病家居镇巡委深督修开原边工经营有心计优恤役夫多免于死亡事竣备御海盖二卫内外交荐十余疏充开原左参将未几去任深从医闾先生游知读书娴韬畧其爽朗严翼颇有祖父遗风 
　　高云自在州指挥正德间山东流贼倡乱云上书求自効以平贼功升右参将分守南路躬率士马屯种樵采民甚赖焉又于义州逐虏面中二矢勇气益奋挥刃独前遂陷虏阵然尚气性以是罢官人多惜之 
　　马永直隶迁安人嘉靖丁酉镇守辽东先是边人构衅虏寇掠不已永至遣译招抚不率乃奋然励兵飨士檄各路将领率精兵为深入计秋八月自高平进兵几二百里贼觉宵遁俘斩二十人焚其巢穴以归由是虏路 【 路：遂】 绝明年三月诸酋相率匐伏请罪地方以宁己亥广宁叛卒余党啸聚鼓楼下永预伏甲士于楼之旁舍衷甲往谕贼不知挺刃向前永麾所伏甲士出斩之众溃登楼随令部下千户张斌等拥楯先登殄戮无遗宣谕地方安业游击将军李溱后至即以军法惩治官军肃然庚子疾革都御史刘璋往视起 【 起：扶】 赐 【 赐：起】 瞑坐但云看人马而终今祀广宁名宦祠 
　　高大恩东宁卫指挥历备御都司升广宁游击谢病嘉靖己未军乱闻大恩诬构左狱排狱推为主大恩曰若能从我则出不从我即死此众诺乃戒不杀人不放火不夺市不闭城门巡按至我为若等白之上马至钟楼大恩令收酒帘不许卖酒余市自若军气稍息乃自入狱后三日巡按至抚定之大恩处变不惊志意言词一出于正潜消凶气地方赖以不至大乱 
　　李汉复州卫指挥以武举守备叆阳虏犯孤山汉率兵迎击虏走据险官军鏖战久之援兵不至汉死同死者千总指挥金潮守堡指挥同恩等九员事闻勘覆各升二级汉荫一子立祠 
　　张文瀚定辽前卫指挥佥事嘉靖甲辰守备叆阳斗构儿遇贼文瀚能鼓忠义当锋锐奔解官军之围鏖战而死且历试军政备御前屯操持如一抚按上其事升二级 
　　张斌定辽前卫正千户嘉靖己亥广宁兵变斌奋勇先登击叛逆被害事闻升二级抚按为立祠扁曰忠毅 
　　阎振定辽左卫人原任参将领兵策应广宁至火烧桥遇贼鏖战力竭而死事闻升二级 
　　王相东宁卫指挥备御前屯嘉靖壬子北虏入犯兴营堡相率兵马仅四百攻敌数万至沙河驿鏖战二昼夜援兵不至矢尽而死事闻赠都督同知荫一子正千户世袭赐祭葬谥忠烈 
　　赵国忠字伯进锦州人由开原备御中嘉靖己丑会武转叆阳守备却馈金公市利边夷詟服进锦义右参将升都督佥事镇守辽东驻兵叆阳追斩贼首七十余级进都督同知修开原边垣擒李撒赤哈贼酋钦赏银币戊申取提督京营东官厅寻镇守宣府出居庸仓卒遇贼战伤左臂猛气愈盛贼后至者识为辽东赵太师解去事闻钦赏银一百两纻丝二表里至镇厘宿弊倡勇敢罢摆边之役以息军费严夷人互市使不得与镇民相争补筑一镇边垣详载三关志庚戌虏犯畿辅援至榆林新店斩获功多追夺人畜以万计赐敕褒奖再命镇守辽东虏大举入犯前屯追斩七十余级钦赏银四十两修筑沿边台圈居民赖之去任卒翰林检讨上谷孙世芳为国忠撰墓碑论其为将历京镇近三十年有威严又称终身不置媵妾不再娶厚赀产以贻异母弟射能穿札诗学许浑有儒将风嘉靖乙丑儒学以行实状 【 脱上字】 巡台南昌李公请考录乡祀今祀锦州乡贤祠 
　　李涞保定人嘉靖庚戌充副总兵分守辽阳为人正大莫敢干以私食无兼味衣无重帛训练土卒常寓抚恤之意军官犯科敛者重笞黜之在任三年边夷不扰升山西镇守行送者为之罢市 
　　殷尚质天津卫人以署都督佥事充辽东镇守总兵官嘉靖三十五年北虏大举入犯广宁质率领本镇兵马及游击阎懋官等至塔儿山与贼对敌死之事闻赠少保左都督谥忠愍 
　　阎懋官定辽左卫指挥任中路游击嘉靖丙辰十月十四日虏犯广宁懋官同镇守殷尚质追至塔儿山遇贼贼攻懋官营不动乃驰攻镇守营营溃懋官率骁骑援至殷已死血战而殁镇城人哭之哀郡人都御史齐宗道为懋官立忠节传论其父振以丁未战死于镇城东三十里不十年其子又死于镇城北二十里忠节萃于一门为之三叹息焉事闻诏赠都督同知荫一子正千户世袭赐祭葬立祠 
　　贾冕广宁武举指挥升中路游击嘉靖己未冬北虏犯辽阳冕领兵策应遇贼对敌阵亡事闻赠都督佥事谥忠壮荫一子试百户赐祭葬立祠 
　　黑春广宁卫指挥使其先建州卫人以战功历升都指挥充广宁游击升宁远参将转辽阳副总兵袭斩虏李董刚出捣王泉寨合五百余级嘉靖癸亥五月贼犯险山追至媳妇山卒与虏遇援不至被执磔其尸辽人以春能格虏靖边遽尔战殁莫不含哀饮恨巡按御史王得春作黑副帅词以悲其死事闻诏赠都督同知谥忠勇祭葬立祠荫一子正千户长子云龙加升都指挥使 
　　郎杰广宁卫达官指挥遇贼血战于花儿营阵亡子弟郎宾郎宝郎得臣郎得君郎得忠郎山郎秀郎三汉郎景郎恩郎用郎松相继阵亡各妇俱守夫节兵部侍郎葛缙视辽军情奖励奏闻 
　　刘国宣府人嘉靖辛酉充沈阳游击膂力绝人射贯重甲壬戌代辽阳副总兵事时虏拥众入寇至甜水站抢掠人畜数万国闻报领兵驰赴迫至四颗松虏分三大营而出各营一健酋迎敌国发三矢连中三贼首虏遂大溃多斩获功尽夺所掠人畜而还辽人获再生之庆焉 
　　线补衮宁远卫指挥以廉干称升前屯备御捐赀募勇士三十余人誓与破虏侍郎葛公缙荐升广宁游击嘉靖癸亥秋随总兵杨照捣虏巢于镇夷境外照阵亡补衮劾在逮中冬从击抚顺率家丁斩虏二十余级甲子春巡抚王之诰论荐其材起废擢宁前参将甫即任一日虏众入犯沙河补衮率兵追及于黄土台斩酋首塔朋王莽惠等数人俄虏伏兵四起补衮退负圯台与战虏四面攻之众寡不敌面中二矢一镞贯中闷绝复苏舆回事闻钦给医药银十两旬日后疮发而死巡按李辅题请出格褒恤以慰英魂招赠都督佥事升三级世袭立祠致祭仍命给银四十两为棺敛之资恤恩三再盖亦异数云 
　　杨维藩前屯卫人都督杨镇次子随父屡经战阵从募军门以功历升蓟州卫指挥佥事军门灵宝许尚书及诸当道奖荐其才擢三河守备寻改辽东长勇堡备御防御有畧虏不敢窥边嘉靖甲子擢广宁镇武堡游击锐然以功名自许枕戈倚剑治兵益励抚按嘉其威望拟荐大用乙丑五月九日虏三千余骑猝犯镇武维藩兵不满千阻战于莲子湖台手刃数贼虏愤击面中三刃剜其左目剽其手指援至藩巳死矣事闻诏赠都督佥事升世袭三级立祠致祭仍命给银四十两充棺敛资维藩好兵骁勇不二年与其侄镇守照后先战没于广宁人以是称惜之 
　　李春美铁岭卫人以千户升都指挥佥事备御中固铁岭泛河懿路四城历官叆阳守备正德年间随总兵刘晖破流贼有功塑像郎山名登国史致仕年踰来旬嘉靖二十年达贼入犯犹率家丁追袭救生灵无数地方赖以保障至今乡人称其奋扬之绩懋着于居官忠义之心不衰于休致云 
　　李泾袭春美职指挥同知嘉靖二十年授本旗右哨把总随备御金湖 【 湖：潮】 修边偶病湖 【 湖：潮】 令泾甥千户金汝泉代之适有警驰兵于平顶山遇贼金湖 【 湖：潮】 被害汝泉法当连坐泾因父芬痛甥陷罪且念姊氏孤寡扶疾出官甘受军罪畧无悔心乡人称其孝承亲志义功 【 功：切】 同胞故艰险有不避云 

　　◆人物志 【 贞淑附】 

　　余闻邹鲁洙泗之间龂龂如也而燕赵感慨悲歌之士异代一致此岂独其风气之异使然哉毋亦贤圣之泽百士 【 士：世】 不斩而荆轲聂政之行亦足以当人心而起巽懦者语有之曰影之随形响之应声其然哉其然哉然则士之欲饬躬砥行抗志青云之上而不藉于前哲者否也辽自古在昔未有闻人志自汉以迄昭代其间或以忠孝录或以经术着或以道学隐逸名均之足以施法后世而贞妇烈女于风化所助不浅故具载之以待作史者采焉 

　　贤行 
　　经术 
　　将才 
　　隐逸 
　　贞淑 

　　○贤行 

　　晋 
　　北朝 
　　唐 
　　辽 
　　金 
　　元 
　　国朝 

　　?晋 

　　李信襄平人父敏避公孙度浮海莫知所终信追求积年浮海出塞竟无所见欲行丧礼制服则疑父尚存情若居丧而不聘娶燕国徐邈与同州里以不孝莫大于无后劝令取妻既生胤遂绝房室常如居丧礼不堪其忧数年卒 
　　李胤襄平人以祖不知存亡设木主事之由是以孝闻容貌质素知度沈邃言必有则治中时举孝廉参领北军事政尚清简入为吏部尚书郎铨选廉平赐爵关中侯俄迁尚书令胤虽历职内外家至贫儿病无以市药帝闻之赐钱十万谥曰成 

　　?北朝 

　　晁清辽东人祖晖魏颖川公清袭爵例降为梁城戍将梁师攻围粮尽城陷清抗节不屈贼杀之宣武褒美赠乐陵太守谥曰忠 
　　高谦之辽东人少事后母以孝闻精天文历算孝昌中为河阴令有囊盛瓦砾诈市人马逃去诏令追捕谦之乃伪枷一囚立于市宣言是前诈马贼密遣腹心察市中有二人忻曰无复忧矣执究之悉获其党后奏复县令面陈得失疏将帅非才疏修梁书十卷行于世 
　　高恭之谦之弟字道穆博涉经史所交皆名流儁士幼孤事兄如父母谓人曰人生立心制行贵于见知若时不我知便须退迹江海自求其志中尉元匡引为御史其所纠摘不避权豪出使相州前刺史李世哲多有非法逼买人宅广兴屋宇皆置鸱尾又于马埒堠上为木人执节道穆绳纠悉毁去之并表发其赃货孝庄即位除御史中尉仍兼黄门时用钱皆私铸滥薄道穆表言今钱徒有五铢之文而无二铢之实薄甚榆筴上贯便破置之水上殆欲不沈宜改铸大钱文载年号以记其始寿阳公主行犯清路道穆令赤棒卒棒破其车后见帝谢帝曰朕已愧卿卿反谢朕敕监仪注 

　　?唐 

　　李澄襄平人初隶江淮都统李坦府又从永平节度李勉军勉帅汴表澄滑州刺史李希烈陷汴勉走澄以城降希烈以澄为尚书令节度永平兴元元年澄遣卢融间道奉表诣行在德宗嘉之署帛诏纳密丸授澄刑部尚书汴滑节度使澄焚贼旌旗自归 

　　?辽 

　　耶律突欲太祖阿保机长子东丹王居辽东好学博览外宽内恕立为皇太子太祖问侍臣事天敬神孰为先众以佛对突欲曰孔子万世所尊太祖大悦命立孔子庙后太祖取渤海多其谋画太祖薨以位让弟德光卒葬医巫闾山世宗即位谥让国皇帝常市书万卷藏于医巫闾山之顶望海堂 
　　马人望医巫闾山人性颍悟幼孤长以才学称咸雍中登进士历官至参知政事判南京三司使事时钱粟出纳之弊惟燕为甚人望立法严核奸弊尽革寻拜南院枢密使人不敢于 【 于：干】 以私用人必公议所当与者如曹勇义虞仲文皆为奸人所挤人望推荐皆为名臣当时民所甚患者驿递马牛旗鼓乡正听隶仓司之役至破产不能给人望使民出钱官自募役时以为便以大司徒兼待 【 待：侍】 中致仕卒谥文献 
　　大公鼎辽阳渤海人先世籍辽阳率宾县公鼎幼庄愿好学咸雍二年登进士第时辽东雨伤稼大发濒河丁壮以完提防公鼎独曰潦张甫宁大兴役事非利国便民之道乃疏其事朝廷从之改良乡令省徭役务农桑建孔子庙学部民从化时盗杀留守萧保先因而倡乱公鼎单骑行郡陈以祸福众皆听命 
　　张琳渖州人幼有大志寿隆末为秘书中丞迁户部使擢南府宰相天祚幸云中留琳与李处温佐魏国王淳守南京处温父子召琳欲立淳为帝琳曰王虽帝冑初无上命摄政则可即真则不可处温不从淳既称帝诸将咸居权要琳独不与政 

　　?金 

　　斡勒忠本名宋浦盖州人任大理执法尝奉使北归致马四千余匹语 【 语：诏】 褒谕之拜武宁军节度使致仕卒年七十性敦悫通法律以直自守不交权贵故时誉归之 
　　张九思锦州人初补行台省三迁亳州防御副使刘仲延受宋国岁贡于泗州往岁受贡者以币物不精责送使者私馈银币各值数百千岁以为常九思独不肯受自是私馈遂绝仕至工部尚书所守终身清约 
　　高衎字穆仲辽阳渤海人敏而好学自少有诗赋名登进士第调墎阴丞世宗时为吏部尚书每季选人至部托以检阅旧籍久滞衎三为吏部知其弊岁余铨事修理选人便之 
　　梁肃广宁牵马岭人早有大志勤于文墨为彰德节度会世宗怒宋使就驿中取国书选朝臣孰堪为详问使不辱君命者宰臣以肃对使还称旨拜恭知政事 
　　高竑辽阳渤海人以荫补官调贵德县尉累迁安州刺史知河南府充安抚使同知大名府所至皆有政迹后为河北西路按察转运使 
　　高桢辽阳人少好学虽甚暑未尝解带对妻孥如宾友以尚书左仆射判官广宁尹加太子太傅在镇八年政令清肃吏畏民怀入为御史大夫以刚明自任官至太子太师 
　　李英字子贤辽阳人由进士历监察御史乃上书高琪曰中都之有居庸犹秦之崤函蜀之剑门也迩者撤居庸兵我势遂孤高琪奏其书即充都提控居庸等关隘悉隶焉迁翰林待制因献十策大概谓居中以镇四方亲贤以守中都立蕃以固关隘集力以防不虞养马以助军威爱稼以结民心明赏罚以劝百官选守令以复郡县并州县以省民力颇施行之英自清州督粮救中都与元兵遇于霸州大败尽失运粮英死之赠通奉大夫谥刚贞 
　　高德基字符履辽阳渤海人皇统二年进士大定三年迁同知北京路都转运使是年秋土河泛溢水入京城德基命开长乐门疏分使入御沟以杀其势水不能为害六年为尚书令史海陵为相刚愎自用德基每与详辨累迁刑部侍郎有犯罪当死者宰相欲从未减德基曰法无二门失出犹失人也不从及奏上曰刑部议是也 
　　孟奎字符秀辽阳人大定间进士调黎阳主簿改中都平章政事完颜守真礼接士人在其门者号冷岩十俊奎其一也累迁中都路转运使旱诏审录冤狱多所平反大安初除博州防御使凡属县事应赴州者不得泊于逆旅以防吏奸人便之卒谥庄肃 
　　大怀真字子正辽阳人皇统五年累官安武军节度使县尉获盗旗图亢宿诘之有谋叛状株连几万人怀真唯请诛其首乱者十八人尝饭僧数人一僧异常怀真问曰汝何许人对曰山西人复问曾为盗杀人否对曰无之后三日诘盗果引此僧人皆服其明察 
　　蒲察郑留字文叔辽阳东京干底必刺猛安人大定二十二年进士任顺义军节度使诏括马郑留使百姓饲养以须御史劾之既伐宋诸路马皆瘦惟隆州马肥乃释郑留知庆阳府夏人犯边留击走进官四阶贞佑二年改东京留守致仕卒为人重厚寡言笑人不见其喜愠临终取奏藁尽焚之 
　　石抹元懿州路猛安人幼丧父号泣不食者累日十三居母丧如成人尝为击鞠戏马踣叹曰生无兄弟设有不测奈何终身不复为之知淄州事剧盗刘奇久为民患一日补获方讯鞠闻赦至亟命杖杀之阖郡称快贞佑初黄槶吾典征兵东平拥众不进大括民财众皆忿怨副流 【 流：统】 仆撒扫合杀吾典于坐取其符佩之纵恣尤甚元密疏劾扫合擅杀近臣无上不道扫合坐诛 
　　高守约辽阳人由进士累官刺史元兵徇河朔郭邦献已降从至城下呼曰当计全家室守约弗顾至再至三守约厉声曰吾不汝识也城破被执不屈而死赠官谥忠敬 
　　鸟古伦仲温太 【 太：本】 名胡刺盖州按春猛安人大定二十五年进士官本 【 本：太】 学助教应□翰林文字贞佑初迁镇西军节度使中都被围遂至太原移书安抚使贾益谦约以乡兵救中都仲温尝治平阳吏民争留之仲温曰平阳巨镇易为守御于私计得矣如岚州何遂还镇元兵大至城破死之谥忠毅岁时致祭 
　　夹谷守中辽东咸平人大定进士历官北京路按察副使迁通远军节度使至宁末移彰德军夏兵数万入巩州守中乘城守备兵少不能支城陷官吏尽降守中独不屈夏人壮之载至平凉要以招降守中即大呼曰外兵矢尽且遁矣慎勿降夏人交刃杀之事闻诏赠资善大夫仍收其子为笔砚承奉 
　　石枺元毅本名仲思咸平府路谋克人以荫补吏调景州宁津令委受宋岁弊 【 弊：币】 故事有私遗元毅一无所受明昌中迁汾阳军节度副使时石岚间贼党啸聚元毅袭殪之二境以安授抚州刺史元毅出州经昼军饷卒与敌遇倅吏请还元毅曰责任边守遇敌而奔如百姓何身先力战射无不中敌去而复合元毅鏖战久之众寡不敌遂遇害事上上惊悼赠信武将军召用其子世绩 
　　高锡字永之辽阳渤海人德基子以荫补官积劳调淄州酒使课最迁萍乡令历北京辽东转运副使同知南京路转运使真佑初累迁河东路按察转运使城破遂自投城下而死 
　　李三锡字怀印锦州安昌人辽季盗攻锦州人推三锡主兵事设机应变城赖以完录功授左承制尝从阇母护送二主北归官至河北西路转运使三锡政事强明所至称治世宗旧闻其名大定初起为北京路都转运使制下而三锡已卒 
　　卢克忠贵德州奉集人高永昌据辽阳克忠走诣金源郡王斡鲁营降遂以撤屈出为乡导斡鲁克东京永昌走长松岛克忠与渤海人挞不也追获之大定二年除北京副留守会民艰食克忠下令凡民蓄积者计留一岁悉平其价籴之由是无捐瘠之患转陈州防御使后以靖南军节度使致仕 
　　裴满亨字仲通辽海人其先居河西临潢自祖虎山始徙辽至亨擢进士第授监察御史内侍梁道儿恃恩骄横朝士侧目亨劾奏其奸后迁同知大名府事又巨猾纵横莫制亨宣明约束阖境帖然改武安军节度使岁大雪民多冻殍亨输已俸为之赒赡卒赠嘉议大夫 
　　蒙古纲咸平府猛安人承安五年进士累官副元帅权参知政事行尚书省奏 【 奏：会】 桃林寨总领张林据险为乱侵掠东平纲遣王庭玉大破之生擒张林获畜仗万计又奏辽东渡海必由恩博二州乞置经畧使镇抚从之后徙行省于邳州 
　　刘玮字德玉开原咸平人幼警悟举进士及第累转尚书省都事奏拟经画田土世宗见其名曰刘玮尚淹此乎迁户部员外郎充宋国信问副使初世宗器玮材干将击球于临武殿闻讣而止谥曰安敏 
　　王政辰州熊岳人辽季乱高永昌据辽东知政材畧欲用之政辞不就永昌败渤海人争縳永昌以为功政独逡巡引退吴王阇母闻而异之言于太祖授卢州渤海军谋克从破白霫下燕云及金兵伐宋滑州降留政为安抚使前此数州既降复杀守将反为宋守人以是为政忧政曰苟利国家虽死何避从数骑入州是时民多以饥为盗坐系政皆释之发仓廪以赈贫乏州民皆悦寻改权侍卫亲军都指挥使兼掌军资是时筦库长吏因缘为奸政明会计岩扃鐍金帛山积而出纳无锱铢之失吴王戏曰官久而不加富何也对曰政以杨震四知自守安得不贫王笑曰前言戏之耳以黄白金及乘马遗之 
　　温迪罕达辰州猛安人性敦厚寡言笑初举进士搜阅官易达藐小曰汝欲求作官耶达曰取人以才学不以年貌众咸异之明昌五年中第迁监察御史宣宗迁汴以本职护卫上疏曰辽东兴王之地移刺都不能守走还南京度今之势可令濮王守纯行省盖州驻兵合思罕以系一方之心昔祖宗封建诸王错峙相维以定大业今委诸疏远非计也又上疏言宰相系天下轻重不宜权摄今之将帅谋者不能战战者不能谋今岂无其人但用之未尽耳宣宗曰所谓用之未尽者为谁罕达俱称其人宰相恶其言转外官 
　　耶律思忠履之侄家辽东同知归德府会汴京戒严以都水监使充镇抚军民都弹压金主召见思忠乞留死汴梁金主幸和议可成固遣之君臣相视泣下竟投城濠死赠工部尚书 
　　刘庆佑锦州人以孝闻章宗明昌三年赐绢粟旌其门复其身云 

　　?元 

　　耶律楚材字晋卿履之子身长八尺美髯宏声博极羣书旁通天文地理律历术数及释老医卜之说下笔为文若宿构者金末为左右司员外郎太祖克燕召见处之左右西讨回回禡旗之日雨雪三尺楚材曰玄冥之气见于盛夏克敌之征也庚辰冬大雷曰回回国主当死于野后皆验西碱历人奏五月望日蚀楚材曰否卒不蚀明年十月楚材言日当蚀其人曰不蚀至期果蚀长星见西方楚材曰女直将易主明年金宣宗果死帝每征讨必命楚材卜谓太宗曰此人天赐我家军国庶政悉委之帝驻东印度铁门有一角兽形如鹿马尾其色绿作人言谓侍卫曰汝主宜早还帝以问楚材对曰此瑞兽也名角端能言四方语好生恶杀天降符以告陛下愿承天心以全民命帝即日班师独收遗书及大黄已而士卒病疫得大黄辄愈时州郡长吏生杀任情杀人盈市楚材请禁州郡不得擅决大辟待报违者罪死贪暴稍戢太宗将即位议未决时睿宗乃太宗亲弟楚材曰此宗社大计宜早定遂立议制乃告亲王察合台曰王虽兄当拜王拜则莫敢不拜及即位王率皇族及臣僚拜帐下既退王抚楚材曰真社稷臣也元朝尊属有拜自此始时民多误触禁网而国法无赦今楚材议请肆宥且条便宜十八事颁天下帝悉从之汴梁将下大将欲屠之楚材驰入曰得地无民将焉用之帝然之罪止完颜氏时居汴者得百四十七万人楚材又求得孔子五十一代孙元措奏袭封衍圣公付以林庙地及召名儒梁陟等进讲东宫率大臣子孙执经解义置编修所于燕经籍所于平阳由是文治兴焉帝素嗜酒楚材屡谏不听乃持酒槽铁口进曰曲糵能腐物铁尚如此况五脏乎帝悟赏以金帛惟日进酒三锺而止岁辛丑帝疾笃医言脉已绝楚材对曰今囚系非辜者多古人一言善而荧惑退舍请赦天下囚徒后即欲行之楚材曰非君命不可俄顷帝少苏因入 【 脱奏字】 请肆赦帝首肯之是夜医者候脉复生适宣读赦书时也翌日瘳五日帝崩皇后马真氏称制奥鲁刺合蛮以货得政柄廷中悉畏附之有旨凡奥都刺合蛮所建白令史不为书者断其手楚材曰国之典故先帝悉委老臣令史何与焉事若合理自当奉行如不可行死且不避况截手乎后颇不悦楚材大声曰老臣无负于国岂能无罪杀臣后以先朝旧勋深敬恽焉薨年五十五有言楚材天下贡赋半入其家后命视之唯琴阮书画遗文数千卷后赠太师追封广宁王谥文正今祀广宁乡贤祠 
　　高宣辽阳人太宗时以元帅从睿宗攻大名宣进曰今来伐罪吊民愿勿嗜杀人以称上意睿宗召元帅朮乃谕之下令军中如宣言及城破兵不血刃民心悦服又从破金兵降宣者二千余人以宣为都总管赐金符仍令子孙世职卒赠大司徒追封营国公谥简僖 
　　高塔失不花辽阳人曾祖宣祖天锡父谅裕成宗命世其官累官同知崇祥院使延佑四年迁荣禄大夫大司农英宗居东宫不花撰集前代嘉言善行名曰承华事畧并画豳风图以进帝览之奖谕曰汝能辅太子以正朕甚嘉之命置图书东宫俾太子时时观省 
　　耶律铸楚材之子幼聪敏善属文工骑射领中书省事采历代德政以进从宪宗征蜀屡出奇计中统初清庙雅乐止有登歌诏铸制宫悬八佾之舞乐成上之赐名大成拜迁平章军国重事监修国史以事免仍没其家赀之半徙山后卒赠太师懿宁王谥文忠 
　　刘世英辽东人金元争河朔民物空竭世英言于木华黎曰建国以民为本今杀掠殆尽异日我师复来孰给转饷收存恤亡此其时也遂授以绛州节度使 
　　攸哈剌拔都渤海人初名兴哥金末避地大宁后降木华黎从攻通州献计一夕造炮三十云梯数十附城州将惧出宝货以降华黎命兴哥恣取之兴哥独取良马三以赏兵士功闻太祖赐今名授河东北路都元帅镇太原乃修城池缮甲兵招降属邑远近闻之皆相率来归尝微服夜出闻民间语曰吾属父母子女相失矣死者不可为生生者无以为赎奈何明日下令军中凡俘获有亲者听赎无赀者官为赎之民得完聚者众 
　　李伯温义州人彀之子行平阳元帅府事镇清龙堡金人来攻守卒夜遁李成开门导敌入伯温登堞楼谓左右曰吾兄弟杖节拥旄受方面之寄今不幸失利当以死报国汝等宜自逃生士卒皆犹豫不忍去伯温即拔剑杀家属投井中以刃植柱刺心而死金人登楼见伯温抱柱如生无不嗟叹称为烈士 
　　郭全辽阳人幼丧母哀戚如成人及壮父庭玉又卒居庐三载啜粥面墨事继母唐古氏甚孝唐古氏四子皆幼全躬耕以养既长取妇各求分财异居全不能止凡田庐器物悉自取朽敝者奉母唐古氏甘旨无乏母卒全年六十余哀痛毁瘠庐其墓终丧 

　　?国朝 

　　张升字允升定辽中卫人谦退寡言聪悟博学先是辽人未入乡举升谒巡抚王翱试谕胡虏檄升援笔立就辞气沛然翱大惊异举正统丁卯科乡荐辽之科第自升始后巡按监察御史万安以升学行荐于朝试授都司儒学训导寻以诖误安置隆庆州当道重其学术荐万全都司儒学训导学宫旧有井味苦咸升疏凿之已而甘冽土人呼曰张先生井后卒于官所著有柳庵稿行于世今祀辽阳乡贤祠 
　　顾能字宜用定远前卫人性直而刚与人寡合登天顺丁丑进士授户部主事有清操不妄受一钱故友人尝有诗云一钱到底肯相干天顺间命通州收粮能革宦官弊再命淮安收钱计一年所入九倍于昔众愈服其清操升本部员外郎将大用之至京卒成化初选天下清官四员能居首都御史杨继宗次之宪庙刻其名于便殿柱上时尚宝卿郭宗进所刻图书见之传其事于乡人曰吾辈做官焉能到此今祀辽阳乡贤词 
　　胡深字以道定辽后卫人始姓文复姓胡登天顺甲申进士早丧父赖伯鞠育官至河南道监察御史刚正嫉邪不避权幸多所按劾成化间尝陈弭灾四事曰重国本曰揽干纲曰斥异端曰省民力宪庙嘉纳之后劾奏大学士商辂之失节大理卿程信之刚暴礼部尚书姚夔之黩货疏再上为忌者中伤谪湖广黔阳县丞后升广西郁林州知州卒于官今祀辽阳乡贤祠 
　　李恭字思敬定辽左卫人登成化己丑进士授无锡县知县无锡为东南巨壤恭以清苦勤俭修六事故俗丧葬尤糜费谕以礼不悟者且笞之邑人感泣俗渐变以政绩卓异起赴京擢大仆寺丞奉命俵马宣府路出居庸有张指挥者怀金送数十里外请屏左右跪道傍为嗫嚅状恭察其意正色拒之曰刳膏脂于民身以厌当道者之口仁者固如是乎张俯伏汗颜愧谢而去乡人称实录焉 
　　文贵字天爵锦州人登成化乙未进士授吴县令初入官值年凶饿莩满城多方措置活居民数万修复西华石塘等处田五千余亩增税千余县旧有虎患公到任后虎自胥自浮太湖而去邑人采为政大畧作德政记立碑县门立且行取授江西道御史口北巡按有司不职者闻风解印是年秋丁忧起复改浙江道差往河南巡按奏革修河冗官二十二员勘退平府侵夺民田伍百余顷辨出可矜死罪吴忠等一十六名振肃风纪为一时首称时大学士万安擅权乱政科道莫敢言者公抗疏劾退当朝倚以为重总校十三道奏牍二法司会议辨出被诬谋反张举等三十三名四侍经筵两监乡会升浙江按察司副奉敕巡视海道修完沿海卫所城池七十二座瞭望墩台一百余座审被诬犯边朝鲜国夷人金石山等五十三人历升陕西左布政使查得八府逃民遗下税粮五十余万负累人户包纳将情具奏尽行间除离任后一十余年凤翔府建祠塑像春秋祭祀升右副都御史巡抚延绥造银钱以劝人习射造肘牌以防流矢奉敕奖励有云尔能为国远虑砖墩之制中空外坚既便于瞭望又可以伏兵计虑周密朕甚嘉之特赏银肆拾两纻丝四表里丙寅升兵部左侍郎戊辰会推兵部尚书被逆瑾所阻以原职奉敕兼左副都御史提督四镇北至口外独石地方适达贼拥众入寇督所部官军斩首六十七颗大举首级一百三颗奉敕奖励宣大两镇又随贼向往截杀斩首六十余颗贼扫营遁去边境安具奏奉敕奖励又以大同边内系北虏入寇地方建故大兴等伍堡以防要害兴工间奉敕总制宣大军务未几升南京右都御史又被逆瑾传奉文贵不许来京着巡抚大同累次差官校需索不遂传奉巡抚官擅起招军事例冠带闲住后瑾伏诛部院科道累荐奉敕抚治湖广郧阳河南南阳陕西汉中等处地方又忤江彬传奉改敕巡抚甘肃造完马营等处二百五十余座塞过孛罗口等山五十余处废坠边防修整统绪嘉靖改元引年致仕公历事四朝居官四十余年在内在外政绩彰彰但秉性刚介多忤于时家居不入官府自题其门曰休闲老夫闲居亦少与人会惟亲故有事吊问而已且手不释卷涉猎过目亦不苦于求记也城东置一小园杂植花木常居于此有无入不自得之象题其门曰结室远红尘耳畔不闻鸡犬杖藜步绿野胸中自见鸢鱼寿九十五岁终于正寝如公者可谓一代伟人世所推重者也今祀锦州乡贤祠 
　　贺钦字克恭义州人天性高明谦恭刚果玩近思录遂厌俗学景泰壬午以易魁山东省登成化丙戌进士授户科给事中即书鄙夫事君章于壁以自警直言敢谏每以荐贤为急时广东举人陈献章游京师钦访见即师事之益闻所未闻成化四年以疾归潜玩性理诸书精思默识反身实践冠婚丧祭一遵家礼教人书白鹿洞规尤致严于为己为人之辨弘治改元大学士刘吉荐除陕西左参议以母疾辞职乃条陈四事曰讲圣学荐贤才处近侍修礼乐疏上不报正德己亥逆瑾括民田义州人激变感钦之谕不伤一人殁后十天门人立祠于钓□盖钦行乐处也正德辛巳都御史李承勋题请以钦为理学名臣及序刊医闾文集四卷行于世今祀辽阳义州乡贤祠 
　　陈珍义州卫人以应袭年二十余始愤苦读书中成化甲午山东省元登乙未进士授户部主事转员外郎时有戚里侵夺民田珍推鞠悉以田归之民及奉命察两淮盐课劳豪敛手不敢犯擢陕西按察佥事进副使整饬肃州兵备时哈密陕巴王为土鲁番吞并告急珍偕镇巡设法分正朝廷屡加褒赐在陕一十六年以内艰还后镇巡交荐近三十章不起辽东巡抚张鼐荐珍可大用亦不能移其林泉之志乃里中子弟与辽人士无远近愿执经请益者每每容纳教子孙以守里 【 里：礼】 尚俭为先寿七十有八卒巡抚张贯为珍撰墓碑曰尝怪世人每苦时过后学以为难成及入仕途则钟鸣漏尽不知止若珍年几三十始力学能取省元连揵 【 揵：捷】 甲科官至宪副即归休又能成后学教子侄可不谓豪杰之士乎世以为名言非谀墓者 
　　陈寿字本仁宁远卫人登成化壬辰进士再转户科都给事中成化末极言法王佛子乱政历升都御史巡抚延绥时北虏深入寿严□令躬冒矢石二旬三捷军威始振虏遂渡河北遁时同事者讽寿注子弟姓名载籍中当有功赏寿曰吾子弟皆不谙弓马竟不许时主客兵马蒭粮匮竭寿统兵出境且牧且采月余省草价十余万两直抵虏营获生畜兵器以万计寻升右副都御史以忤逆瑾罢后起官至南京刑部尚书致仕寿扬历中外四十年建白树立多可述而廉名尤着居尝布衣蔬食如寒士年八十有四卒无以为殓亲旧者共资助之 【 脱葬字】 江西祖籍之新涂今祀宁远乡贤祠 
　　李遇春字朝阳定辽前卫人弘治乙卯乡试中式为人心性纯和学行笃实授郑州学学正校文顺天丁内艰家尝火灾遇春唯抱神主而伏余无所问学以体认天理为主又以主敬在心惟上作工夫置年谱录记教人必尽其诚后升唐府纪善辅王以道谊加长史服色致仕所著有冷庵文集学者以为医闾之下一人而已今祀辽阳乡贤祠 
　　孙盘字伯坚定辽中卫人性刚方有气节登弘治丙辰进士观政即上疏乞考察两京科道官历陵川吴县知县升吏部文选司主事复上疏请罢各镇中官监军时逆瑾专政深嫉之遂罢免寻起升河南按察司颖州兵备佥事值流贼猖獗抚臣知盘闲于将畧令给军饷铠仗保障留都后逼贼东殄于狼山多出盘之筹划今祀辽阳乡贤祠 
　　王春字景旸登弘治丙辰进士授翰林院检讨升周府长史天性纯孝遇事确有执持时宗室以巡抚官勾稽廪禄聚众哗噪会治兵他防宗室疑惧皆挟兵自卫或变服以逃春启王徧谕其故且告巡抚弛兵众乃安一时推其善弭祸乱以子道中大理少卿封如其官卒诏赐谕祭 
　　王铉字伯举为人诚敬早孤事继母孝弘治壬戌进士知江夏县多惠政如捐俸贷贫士立漏泽园葬死之无所归者民谣曰江夏孰福泽沃枯骨抚按交荐其才升户部主事抗逆瑾罢归谢人事虽饮射亦不赴事兄锜甚恭同年有官辽东者铉远嫌一无所干及谘访事尝以开边为戒时服其高晚年与河西贺举人士谘同郡李纪善遇春问讯往来多所自得云今祀辽阳乡贤祠 
　　张经字天叙沈阳中卫人登弘治乙丑进士授新乐县知县擢监察御史按宣府劾太监于喜不法事内竖谗构系狱都御史彭泽及两京谏官论辨其诬谪云南河西县典史忧愤卒于途妻子扶柩归葬嘉靖改元以经为守正文臣赠光禄寺少卿遣官谕祭今祀辽阳乡贤祠 
　　潘辅字良佐广宁卫人登弘治癸丑进士任直隶顺天府永清县知县爱黎庶均徭役绝苞苴时永清多盗辅捕缉有方邑人多德之辅自幼言行不苟早失怙事母孝后卒于官今祀广宁乡贤祠 
　　吴裕字克宽广宁右卫人少孤育于母王氏比长游郡庠贡入太学会母疾尝药不解衣带及母卒哀毁踰礼庐墓三年后任和州判官得士民心告老还乡年八十卒于家今祀广宁乡贤祠 
　　冯裕字伯顺广宁左卫人登正德戊辰进士授华亭知县性严整质朴实心爱民邑人称裕逢迎虽拙抚字多劳为大吏所不悦改知萧县升晋州知州升南京户部员外郎平凉知府未任调石阡府裕有惠政于石阡擢贵州按察兵备副使治普安诸夷能因俗抚定不为乱然以财廉不能取媚于时寻罢归裕生四子有文名后先登科甲评裕者曰学求为己仕则为民卒葬青州祖籍之洋溪大学士少师徐阶志其墓祀华亭名宦青州乡贤今祀广宁乡贤祠 
　　傅钥字希准广宁左卫人少孤孝养其母及生母克志就学登正德辛未进士授礼科给事中屡言皆当世大计如发明律例疏言主将不固守条下法意极为严明至于奋勇杀贼损伤多寡俱不该载盖以事难预拟临时钦断不可拘一论也今例折十人坐罪将畏坐率不敢见虏宜制自今虏入境能格虏者虽亡卒十人以上勿问有功者仍录之其不敢见虏者即不□一人罪不宥上是其言着为令又疏祖宗御极以来或皇储未建必暂留亲王一人俾居京邸司香祖庙皇上即位之初荣王犹留今摄礼乏人匕鬯待及一纪游幸动经浃旬中外人情危疑恐睥睨之徒或欲弃 【 弃：乘】 时以售其奸奏留中出知太平府历浙江河南江右藩臬嘉靖己亥以右副都御史巡抚河南时河南大饥当漕粟三十万石钥言河南流徙馁死之状请蠲赋一夕疏奏遂病朝廷以钥言切特贷河南粟三之一其二许民出银贷粟命下而卒诏赐祭葬乡祀考醇心实行雅量清操居乡不以貌位骄人历官祗以廉平律己今祀广宁乡贤祠 
　　徐景嵩字伯瞻辽 【 辽：定】 阳 【 阳：辽】 中卫人登正德甲戌进士授咸宁县知县升户科给事中居谏垣多建白不避权幸升河间府知府寻升山西按察副使见事风生然性刚直少容卒以此罢官士论惜之嵩孝友弟景岐没为抚其遗孤居城北之干河不轻入城郭一时监司以下笃其谊相与谘讯其视财利泊如也有沙洲稿四卷藏于家今祀辽阳乡贤祠 
　　范鏓字平甫沈阳中卫人登正德丁丑进士授工部主事历升河南府知府鏓廉洁自持仁爱为政时河南大饥郡人死者枕藉相望乃开仓赈救径疏奏闻所全活甚众巡抚以失奏被谴入觐有抑鏓考者部院知鏓治行转两淮运使历试操持以厌众心去之日民立生祠勒德政碑有明比月清比水之谣入淮视旧鹾法公私俱困条盐法十事一切掣羡尽革之人咸快焉三年迁四川参政商民立生祠于淮水之上为之歌曰鹾政奚弊范来迟鹾政奚兴逢范公又曰范来早我民饱范来迟我民饥仅二年四迁奉敕巡抚宁夏陈边务四事多兴革机宜上悉采纳行诸边会疾辞归再起巡抚河南随进兵部侍郎经畧畿辅边防升兵部尚书以辞赐免今祀沈阳乡贤祠 
　　鲁纶字孔言义之子登正德丁丑进士少孤事母孝观政时以所得月支俸米寓其家养母而仅食其余授南京兵科给事中建白弹劾无所忌尤注意江防武备时有内守备官恣横纶奏劾处治一时股栗寻升江西按察司佥事后一年卒于官囊无余赀 
　　徐潮字信甫定辽后卫人赋性醇和少游郡庠执亲丧倚庐三年屡试山东不第以道远率众诣阙上书改试顺天府后以岁贡任霸州学训导辞束修督率文会每给饮食以课诸生之成材者科贡多得人升山东丘县教谕生徒临歧泣别摄县事分赈饥民全活者众及完税七百余石文学政事畧见施行霸州祀于名宦今祀辽阳乡贤祠 
　　李用字登庸广宁右卫人用自童时不好嬉戏游庠校耻习章句父早亡弘治二年母张氏病卒殡葬倚庐朝夕哀毁及无力封树乃佣身封之巡抚张岫以孝行奏闻旌表其门今祀广宁乡贤祠 
　　齐有字进之广宁右卫人以子宗道贵封四川道监察御史心性纯明少读书习知当代典章事二亲至孝养舅氏如母抚弟能不相尤愈恤幼字微无间疏戚尝拟辽东四事以贻仲子建白曰复岁输严烽堠核马政明赏罚累数百言皆切利害有生四子长宗贤举人仲即宗道都御史余以才武居家理居乡逊年八十五终巡抚固安苏忠 【 忠：志】 皋撰墓铭以诸子之贤家教为多今祀广宁乡贤祠 
　　龚勋字纪常广宁左卫人家贫为人笃实事父母竭力尽孝累试山东不第有同会友长勋二岁贫苦过于勋名次勋下遂称病让贡及勋授晋州学训导升平谷教谕敦礼隆学言动不苟科贡成就多名士今祀广宁乡贤祠 
　　赵伦广宁人由贡任邯郸学训导学问醇藉文章雄奥从学者甚众丁内艰时巡抚彭幸庵闻其名欲馆门下命子受业伦执礼如石不欲易衰绖以往彭公叹曰嗟嗟孝子也竟偿其志不强致焉至今人两高之其在邯郸也督学者少厉颜色伦投冠叹曰可以去矣遂浩然称疾东归今祀广宁乡贤祠 
　　刘天禄字本学广宁中卫人为人纯朴言行一致居家孝友人无间言由太学生任河南临漳县县丞有善政好古勤学老而不倦今祀广宁乡贤祠 
　　张云霖字子润广宁左卫人登嘉靖庚戌进士授行人司行人为人朔直有气节方拟台省之用无何即世人以是悲之乡评曰饬躬励行杜绝公门苦学甘贫卒成大志今祀广宁乡贤祠 
　　何镔字汝砺辽阳后卫人性行耿介自为诸生时不苟同于人雅意读书居家孝友嘉靖乙酉中山东乡试己亥授元城县知县清苦自励临民真诚多惠爱时旱蝗不为灾北虏入犯井陉巡抚刘隅以镔才堪治剧荐调赞皇防御安民有成绩升涿州知州去之日父老攀送至不得行小儿百数辈恋送于途在涿州善制豪右不敢扰民升西安府同知引年致仕还乡里不屑外慕以义方教子乡评推重巡抚江东镔乡举同年也折简数招不赴及迁秩当行镔始就为别不言他事江叹息而去镔年七十以寿终儒学言其行迹于巡台南昌李公特采录焉 
　　许德益都人元末河朔割据父文质为毛贵将守沂莒胶密四州后贵为其相赵君用所杀文质遇害德痛父非命攻益都拔之杀君用领兵还莒西军乘势袭莒德夜率壮士千人溃围以出岁丙午大明师北征德率众以归授羽林左卫千户后调定辽左卫德父子在山东有功德于民民立生祠焉 
　　郭都广宁卫人指挥使历任宣府协守副总兵嘉靖癸丑北虏入犯淘沙堡都力战而死事闻赠左都督谥忠愍荫一子梦言指挥佥事赐祭葬立祠 
　　蒋承勋义州卫人指挥同知历任建昌营副总兵嘉靖甲寅北虏自冷口鸡鸣山入犯勋统兵追至河流口遇贼战死于阵事闻赠都督同知谥忠壮荫一子国光副千户赐祭葬立祠 
　　赵倾葵广宁卫人指挥佥事历任马兰峪参将嘉靖乙卯北虏入犯葵率兵追至鲇鱼池逆战虏众兵寡军溃而殒事闻赠都督同知谥忠壮荫弟倾芹副千户赐祭葬立祠 
　　兰英盖州军调广宁城操备随欧总兵追贼至小黑山境外贼众攻围甚急欧失马英以马让欧遇害而死李副使贡作词以哀之见艺文正德丙子给事中传钥题称九边死阵士五以微贱不得录宜查核显著者优恤一二以宣慰忠魂辽东抚按上其事移咨祭焉 
　　刘鼎东宁卫人幼丧生母嫡母姚抚养姚殁鼎在京邸间讣奔丧至则母已葬矣径至坟所悲哀号泣结庐三年日负土筑坟守臣以孝行奏闻旌表 
　　刘定定辽左卫人父玉以疾卒定庐于墓侧朝夕悲哀负土为坟所司上其事旌表 
　　程錤广宁中屯卫人国子监生母病日侍汤药寝不解衣母病转泻痢錤闻粪甘滑者不可治尝之果甘滑即悲号几毁灭母死邻失火时东风急火势迫錤拊棺号天曰万一不虞与母俱焚俄风回火熄人甚异之 
　　邵义懿路人未婚父母偕亡义竭力殡葬庐墓三年乡人悯其孝劝之婚亲迎毕不入房室复庐于墓一年卒 
　　史璠义州人天性坦夷乐听善言母有疾朝夕不离及卒行古丧礼倚庐中门绝酒肉远帷薄三年不出给事中贺钦以璠庸人而能笃志守礼亦人所难也为之作倚庐记 
　　文渊盖州人居父母丧哀毁踰礼先后庐墓六年仕至陈州知州高陵吕柟志其墓 
　　李光祖定辽左卫生员父敏以学行称正德壬申有疾卒光祖三日不食哀毁踰礼比殡庐墓三年 
　　宫守礼前屯卫生员性端谨好古执礼父思问病笃守礼事之衣不解带药必亲尝及卒哀号累日庐墓三年有白雀巢于庐上事继母甚恭朝夕率其妻拜问母初欲更他适感其孝遂已与乡人饮守礼在坐无少长咸肃然莫敢喧哗者其见敬礼于人类如此守臣上其事旌表其门 
　　王选定辽左卫生员嘉靖庚子年母毛氏故选家贫竭力营葬即庐于墓侧朝夕哭泣遂成痼疾明年卒于墓巡按胡公奏闻旌表 
　　古籍辽阳生员母欧氏故次年父古连亦故俱停柩于家朝夕哀号不离丧侧后以礼殡葬城东八里庄籍遂结草庐于墓傍晨昏哭奠曲尽礼制巡按胡公奏闻旌表 
　　李希朱定辽前卫人唐府长史李遇春子自幼笃于孝亲父没以礼葬城南香山朱即日结庐墓傍朝夕哭奠不辍是年冬严寒一夕大雪深三尺朱僵卧有山人某自蹊径传薪火济之得不死竟终其丧巡按胡公奏题行检重于乡评居丧绝无瑕玷旌表 
　　冯玺广宁人母死同弟宝墓侧居处三年父殁亦庐墓三年抚按书扁兄弟孝行之门 
　　李庆锦州百户四世百口同爨年百余岁乡里重其齿德焉 

　　○经术 

　　金 
　　元 
　　国朝 

　　?金 

　　张浩辽阳渤海人通经史尤长于诗以策谒太祖以浩为承应御前文宇 【 宇：字】 天眷二年迁礼部尚书行六部事簿书丛委决遗无留人服其才改平阳尹平阳多盗临汾男子夜掠人妇浩捕得榜杀之盗遂衰息近郊有滛祠都人颇事之庙主争香火之利累年不决浩撤其祠屋投其像水中强宗黠吏屏迹莫敢犯者郡中大治乃缮葺尧帝祠作击壤遗风亭后官至太师尚书令时有欲罢科举者上曰自古帝王有不用文学者乎浩曰有秦始皇上顾左右曰岂可使我为秦始皇乎事遂寝浩好贤乐善所著有华表山人集 
　　刘仲尹字致君盖州人正隆二年第进士以路州节度副使召为都水监丞致君家豪侈能折节读书诗乐府俱有蕴籍有龙山集传于世云 
　　李经字文英锦州人作诗极刻苦喜出奇语不蹈袭前人李纯甫见其诗曰真今世太白也由是诗名大震再举不第拂衣去南迁后其乡帅有表至士大夫识之曰此文英笔也后以朝议就命不知所终 
　　耶律履字履道义州人东丹王七世孙方五岁卧庑下见微云往来天际谓乳母曰此所谓卧看青天行白云族兄德元惊曰是子当以文学名世及长秀峙通悟精历算书绘事尤善属文恶搜检烦琐不举进士荫补承奉班祇侯擢国史院编修世宗召问朕读贞观政要见魏征嘉谋忠节近何故无如征者履曰忠嘉之士何代无之但上之人用与不用耳且海陵杜塞言路缄口成风愿陛下惩艾前事开谏诤之门章宗为郡王时喜读左传召质所疑履曰左氏多权诈不纯尚书孟子纯全之道愿留意焉王嘉纳之明年擢礼部侍郎世宗崩遗诏移梓宫寿安宫章宗诏百官议皆谓当如遗诏履独曰天子七月而葬同轨毕至岂可使万国之臣朝大行于离宫遂得殡于大安殿卒谥文献 
　　王庭筠字子端号澹游盖州熊岳人父遵古举进士官至翰林直学士庭筠早有重名登大定十六年进士词翰文采照耀一时调恩州军事判官临政即有声再调馆陶主簿章宗明昌元年四月召试馆职中选御史有言其不当处馆职遂罢三年召为应奉翰林文字五年八月上谓宰执曰王庭筠其人材亦岂易得遂迁翰林修撰后坐与闻赵秉文上书事削一官解职后复起为修撰晚爱郓州黄华山卜居其下因号黄华山主年四十七卒上素知其贫诏有司赙钱八十万给丧事求平生诗文藏之秘阁庭筠仪观秀伟善谈笑外若简亢既见和气溢于颜间人有可取极口称扬他日虽有负不恨字学米元章卒年诗律深严尤工险韵子曼庆亦能诗并书仕至行尚书省左右司郎中 
　　庞铸盖州熊岳人少登第选翰林待制博学能文工诗造语奇健不凡世多传之 
　　马知刚广宁人性敏慧善属文为时辈所推仕为凤翔府尹有诗名 

　　?元 

　　耶律希亮铸之子家辽东师事北平赵衍累官翰林学士承旨寻进制诰兼修国史希亮以职在史官乃类次世祖嘉言善行以进英宗取其书置禁中四方之士从游性至孝所著诗文及从军记行录三十卷目曰素轩集卒谥忠嘉 
　　耶律有尚辽东丹王十世孙祖父官东平因家焉资识绝人笃志好学受业许衡邃于性理累官国子祭酒前后五居国学其教法一遵衡之旧海内宗之卒谥文正 

　　?国朝 

　　郭宗字宗道辽海卫人性颖悟初城南池莲忽生黄花一茎其大如盘色甚鲜丽术者见而异之曰是花世罕有当出一奇士未几宗果生四岁能书五岁善属文人呼为神童尤长于篆刻十八登进士任刑部主事宣庙奇其才升尚宝寺少卿卒年二十七岁遣官谕祭 
　　陈鉴字缉熙盖州人正统戊辰进士及第官至翰林修撰学士升礼部侍郎使朝鲜有皇华集传于世文章学行一时景仰 
　　张钺字子文义州卫人性明敏刚方有气节问学博洽属文典丽尤善题咏弱冠以诗文著名景秦丙子领山东乡荐任顺天府通判升山西解州知州致仕归教授生徒登甲科者先后相望笃行古道表率乡闾黜邪说敦古礼自钺与贺钦始 

　　○将才 

　　隋 
　　唐 
　　辽 
　　金 
　　元 
　　国朝 

　　?隋 

　　李衍辽东襄平人父弼周太师衍少专习武艺慷慨有志畧仕隋以行军总管讨叛蛮进位柱国从秦王伐陈有功拜安州总管 

　　?唐 

　　李密字玄邃辽东襄平人以父荫为左亲常侍将汉书一帙挂于牛角读之越国公杨素奇之大业九年炀帝伐高丽玄感迎密以为谋主至谓玄感曰公拥兵出其不意长驱入苏前有高丽退无归路举麾一召不战而擒此计之上也关中天府之国若入长安掩其不备天子虽还失其襟带据险临之万全之势此计之中也若随近逐便先问东都坚城之下胜负殊未可知此计之下也玄感曰公之下计乃上策也 

　　?辽 

　　高模翰辽东渤海人有膂力善骑射好谈兵初太祖平渤海模翰避地高丽王妻以女因罪亡归上谕模翰曰朕自起兵百余战卿力第一虽古名将无以加复语诸国使曰此国之勇将朕统一天下斯人之力也及晋叛盟模翰为统军副使下关南城邑数十加进太师封浙郡开国公 
　　夏行美辽阳渤海人太平中大延琳叛行美总渤海军于保州延琳使人来诱行美执之婴城自守以功加门下平章事锡赉甚厚累迁副部署 

　　?金 

　　女希烈资禄咸平府人本姓张氏太和中从军有功累官西宁州刺史赐今姓久之改陇安军节度使诏将兵救鄜州鄜州破被执不肯降遂死赠银青荣禄大夫中京留守元光元年言事者谓资禄褒赠尚薄诏录其二子升职一等 
　　太■〈白大〉其先辽阳人太祖伐辽辽人征兵辽阳时■〈白大〉年二十在选中辽兵败■〈白大〉脱身而逃为兵士所获太祖问其家世因收养之使伺察反侧有闻必达太祖以为忠实授猛安同知东京留守事辽兵二十万来吴王使■〈白大〉守营■〈白大〉坚请出战或曰战危事独苦请何也■〈白大〉曰丈夫不得决一胜负何为苟临战不捷虽死犹生也既合战■〈白大〉掩击杀数百人由是显名军中 
　　完颜弼盖州猛安人充护卫从丞相戍边功最除同知德州防御使事从攻襄阳破雷大尉兵积功加平南荡江将军后入为武卫军副都指挥使至宁元年东京不守弼为元帅扞御请自募二万人为一军万一京师有急亦可以回戈自救卫绍王怒曰我以东北为忧卿言京师有急何耶付有司论免死杖谪贞佑初宣宗召赴中都寻为元帅左都监驻真定弼条战守数事及劝迁都南京阻长淮拒大河扼潼关以自固将迁汴弼言太子不可留中都盖军少则难守军多则难养又言将帅以阃外为威今生杀之权皆从中覆宣宗颇采用其言三年改知东平府山东西路宣抚副使是时刘二祖余党孙邦佐张汝楫保济南弼遣人招降之荐邦佐汝楫皆改过用命招降甚众诏授二人官弼迁宣抚使已而汝楫复谋作乱弼伏兵杀之并其党与手诏褒谕封密国公 
　　耶律辨材履之子义州卫人天资倜傥躯干雄伟以志节自负为中京兵马副都指挥使宣宗问军政利弊辨材言将相多非其材遂忤权贵出为许州兵马钤辖 

　　?元 

　　李守贤义州人金末暨兄庭植归款太祖迁河东南路兵马都总兵知平阳府事时河中未下守贤请自北面凿城先登城果下遂构浮桥大破赵雄兵于芮城留屯嵩沙金兵十余万保少室山守贤以三千人并其中乘夜潜遣轻健者数人缘崖蚁附以登杀其守卒遂纵兵破之不两旬兰若香炉诸塞望风俱下守贤未尝妄杀一人攻河南降其渠魁洛西遂定 
　　王珣姓耶律氏金末避难辽西更姓王氏遂为义州人珣武力绝人善骑射年三十余遇道士曰君相甚奇它日因一青马而贵岁余有客以青马来鬻珣买之乘以战进退周旋如意又得古刀于凌水每有警必先鸣故所向皆建奇功乙亥升元帅兼领义川二州事张致僭号锦州阴结杨伯杰等掠义州珣以木华黎兵复开义擒伯杰杀之进攻锦州致步将高益缚致妻子及其党千余人献木华黎悉以付珣珣诛致家余尽释之丁丑赐金虎符加金紫光禄大夫充兵马都元帅兼义州节度使卒年四十八珣为政简易赏罚明信诛强抚弱毫发无徇 
　　王荣祖珣长子性沈厚语音若钟袭崇义军节度使金葛不哥蒲鲜万奴僭号开原命荣祖副撤里台讨之拔盖州宣城等十一城葛不哥走死复攻石城未下荣祖遣卒买石穴其城城崩被压众谓已死弗顾也荣祖曰士忘身死国安忍弃去发石取之犹生一军感激乐为效死有言义人怀反侧者撒里台将屠之荣祖驰驿奏辩乃止授北京等路征行万户从征高丽破十余城畧地三韩降天龙诸堡破五里山城下瓮子城竹林寨若苦数岛帝嘉其功又赐金币移镇高丽平壤募民屯戍辟地千里高丽遣世子出降中统元年诏荣祖诣阙抚慰之进沿边征讨使赐宝鞍弓矢还镇 
　　李守正守贤之弟以功授河南路兵马都元帅上党晋阳兵攻汾州将陷守正以义赴援众寡不敌别遣老弱百人曳薪扬尘多张旗帜敌惧遂解去汾人持牛酒迎犒泣谢曰幸公完是州德甚厚愿奉是州以从轩成据隰州守正往击之中矢伤足及归疮甚会金人完颜合攻平阳守正裹疮战没 

　　?国朝 

　　范广宁远卫指挥佥事其先丹徒人有胆力善骑射正统壬戌虏入境擒斩酋首脱里秃升指挥同知累立战功升至都督佥事掌管大营寻充副总兵管神机营己巳虏至德胜门广帅师对敌所向披靡不解甲者四日京师恃以为固及命守紫荆关追贼至涿州斩获功多升都督同知钦赏金帛景泰初领兵宣府巡哨赐玉带蟒衣功名与于忠愍相为始终云 
　　韩斌字延用宁远卫指挥备御战虏小团山又解团山围出义州八塔儿破围升都指挥充延绥参将击毛里孩于环县还遇围夜击出袭击保安县成化丁亥荐改游击将军同都御史李乘东征以右偏出清河捷进辽阳副总兵建东州马根单清河鹻场叆阳凤凰汤站镇东镇夷草河十堡拒守相属千里会兵西出义州抵兴中捷升都指挥同知壁古城掩清河捣鹻场步出将在峪急走赵二舍寨皆赴己亥从抚宁侯朱勇东征出至泊珠江免冑降下虏首宋管只入部众诬逮诏狱明年虏侵东边诏释复任乃赴抚顺关召责贼首卜花秃等谢罪去复定斌为将三十年大小百战俘斩三千五百有奇赐蟒衣银币率雠其功致仕卒抚按举开建功达祇诏春秋致祭赐额褒功子辅都督辙举人建昌知府孙玺都督玮举人 
　　周俊鹗之孙字朝州定辽前卫指挥佥事备御宁远调开原充右参将分守西路成化丁亥东征出鸦鹘关以骑兵抵贼巢斩俘四百余名级己丑移守开原复征建州擒斩功多升都指挥使朵颜贼邀杀海西贡夷俊勒兵追及土石门斩首十一级夺回方物开拓柴河堡抵蒲河界六十余里增立烽堠疏挑河道又改设镇北清阳二堡边人称便海西贼寇沙河上哨虏去车夫三名追出境擒贼瓦洪等三名女直松吉答愿直且勿杀遂擒原贼哈都赤杀死打必纳等来献乃免前擒瓦洪等贼其威服夷如此尤精太乙数占验风角数验分守二十余年自陈去任 
　　庄鉴字克明定辽右卫指挥使鉴善骑射有胆力成化丁亥选征建州摧锋破敌虽矢石交下而面益赤气益壮所部下乘之遂败贼阵左都御史李秉以奉集堡直抵通远一路当贼冲要俾鉴提调杀贼东鄙顿安及副总兵韩斌开拓辽东边境鉴督兵防护边既开贼犯西徼追袭境外斩捕首虏尽夺所掠而还叙功累升指挥同知岁乙未补海盖备御丁酉建州贼犯东山鉴奋迅率兵追至舍人寨大破之己亥复征建州信国公朱勇以鉴领前锋直捣虏巢其斩获功能众所不及奉敕谕军前升都督佥事赏银牌仍奏鉴威勇取赴京充游击将军截杀北虏再命镇守大同后取坐京显武营寻佥左军都督府事解任卒于家 
　　文宁字邦静辽阳前卫指挥使其先扬州江都人以父广阵亡升二级袭授都指挥同知成化丁亥东征建州升都指挥使调守海盖地方己亥复征建州有功升后军都督佥事宁志气精悍法令严明会在阵见一虏山半独立呼骑取来三骑飞取至营其威令如此寻卒上遣都指挥白钦谕祭于家官为营葬焉 
　　韩辅字良弼斌之子幼颖敏读史传兵法从医闾贺先生游弘治己酉袭改定辽中卫备御抚顺海盖庚申擢右参将分守锦义悬赏募士据险设伏虏三入皆大败之九月大举入唐帽山援至遇贼张左右翼饵引入伏四面伏发斩获无算捷闻赐彩币癸亥修筑清河等十一堡建屯堡百十座耕守应援相依升署都督佥事镇守辽东设高平驿以便行旅修镇宁镇夷二堡筑边垣起广宁至开原长亘千里功闻赐金币武庙登极赐蟒衣广宁旧兴夷通市以衅侵扰废市时满蛮雄诸部辅遣译者招满蛮至宣谕犒赏结以恩信朵颜酋胯当福余酋那孩闻风相率入市不复扰边奏闻赐玺书褒奖后佥中府致仕卒赐祭葬辅为将识大体善因事立功每军行戒之曰贼败乘胜亟击毋贪虏首分我兵力且多则费爵赏启争端于我弗利知兵者以为名言 
　　刘晖字孟阳东宁卫人善骑射骁勇著名正德庚午荐充副总兵分守辽阳壬申奉敕领兵山东等处截杀流贼寻命同许泰郄永李铉专剿刘六等贼晖既追贼至峄县斩首九百余收获被虏妇女幼男得获马骡盔甲器械无算赐敕褒奖滕县民立生祠剿平流贼升右都督镇守山东癸酉江西姚源洞及东乡贼首王重七等猖獗又命挂平贼将军印前往饶信等处剿贼甲戌加提督江西等处军务寻剿平诸寇生擒新涂贼首张元二等灭诸党与进左都督移镇宣府仍提督军务丙子擒获奸细冯敬等再赐褒奖己卯江西宸濠反命充总兵官武宗崩削都督职回卫今上即位召复原职镇守三屯营卒子 【 子：于】 官晖赋性质朴敬礼文士讲谕兵畧虽拥旄秉节十余年未尝妄杀一人孙大章武举都指挥任都督同知镇守宣府 
　　郭振辽海卫人弘治壬戌任宁远守备修砌边垣夷人服振威名负石运木助工召入朝东夷入贡遇振于承天门内皆罗拜缙绅惊异奉命充参将领兵出备潮河川虏退钦赏飞鱼衣一袭白金二锭转义州参将寻升辽阳副总兵时东边被夷掳去堠卒一名振出境召其酋诘之夷素畏振乃历诸寨求得原卒送还犯虏逃避又巡西边有夷数辈登墙观望振使人召至重责扶去夷人不敢近边尝恶人为盗犯者书贼盗之家四字于门民因感愧为盗者少城中军民得遗失物不敢私匿必举于幕府随民认领军政严明为人所畏服如此后取坐京显武营卒于官 
　　韩玺辅之子字国信中弘治乙丑会武袭加授署都指挥佥事荐充游击将军正德戊辰义州军乱总镇欲以兵平之玺持议不可遂以身任其事单骑入抚众皆为玺危玺独无难色卒能已乱寻升辽阳副总兵虏犯海州追斩其众虏遂远遁升署都督佥事充辽东镇守总兵赐蟒衣五表里白金二十两在镇简贤能逐庸弱申令僚属选阅兵马宽猛时行威惠并用时南山僧孟法泰者以妖法惑人玺擒伏之真于法被惑者不究癸酉朵颜千余寇宁远玺率兵追斩甚众尽还所掠钦赏彩段表里白金贼犯清河广宁开原每战告捷戊寅升都督同知己卯提获奸细白红山保并制服夷人胡当哈等钦赏银二十两纻丝一表里履任十年屡辞及得命已疾革闻家人求取南杉木于他州止之曰吾东人以松为棺从俗可也又问议殉葬玉带乃诵昨日玉鱼蒙葬地早时金盌出人间之句曰此无用者具数可尔遂卒所著有军门论众录入 【 入：八】 阵图法诏赐祭葬子承恩武举都指挥历任建昌营参将承庆历升都督同知镇守延绥山西大同今为辽阳副总兵 
　　萧滓字克己东宁卫指挥佥事正德六年调征流贼以滕县平度狼山功升指挥使九年征江西姚源洞所部斩贼有七十五级身斩三级升都指挥使充领兵参将嘉靖间分守义州开原进升都督镇守山西提督三关卒于任滓体貌魁梧武宗呼为门神然远于势利卒以免祸齐给事之鸾奏称当兜鍪交横之时独守靖恭之节此可以见为人焉 
　　周益昌字延禄广宁左屯卫指挥嘉靖乙未会武清廉勤慎历升备御都司练习吏事荐充锦义右参将值北虏数万侵犯益昌率所部犯敌自午至暮虏渐加兵益昌度虏夜必袭营乃设空垒张旗帜移军他处以就援虏果夜至知其有备而去辛亥转墙子岭参将寻升古北口协守副总兵以功升都督佥事充总兵镇守蓟州等处地方九月北虏寇古北口土墙子边严兵拒守匹马不能入境上赐大红纻丝一袭加都督同知荫一子之望副千户乙卯虏又拥众入犯宽佃峪斩获贼首得获夷马器械无算捷闻赏银三十两纻丝二表里进荣禄大夫荫一子之毕副千户丙辰卒于任诏赐祭葬立祠赠右都督 
　　杨照字明远前屯卫指挥使都督镇之孙备御前屯廉明勇敢小沙河之战以少御众无所损失计斩贼首获达马二百余匹嘉靖癸丑钦赏银币升都指挥佥事充领兵游击防御瑞昌堡擒縳贼酋悖罗等五名转古北口参将拒退北虏钦赏大红纻丝衣一袭升密云副总兵寻升都督镇守辽东节斩贼一千八百六十三级获驼马一千七百八十余匹投降真夷二十二名以阿罗村功进都督同知钦赏银币后以事去任复荐充前屯游击寻擢辽阳副总兵于团佃子江沿台长安堡三捷并奏诏复前职寻命镇守辽东癸亥八月由镇夷堡出境追剿斩贼二百余级遇贼伏起照阵亡事闻赠少保左部督谥忠壮荫一子指挥赐祭葬立祠照沈毅有谋善知人得其死力尝于胸之前后刺尽忠报国各四字每出战辄付家人以后事故所向无敌虏中咸以杨太师呼之照既亡虽深山穷谷妇女老稚无不悲思者兵部尚书杨博疏照骁雄宿重统驭长材即其数月之间功成三捷据其一生之概威震羣胡撰挽诗二章勒石搨以分示九边诸将可谓深知照矣 

　　○隐逸 

　　汉 
　　晋 
　　金 
　　国朝 

　　?汉 

　　李敏襄平人汉河内太守还乡里公孙度欲强起之敏乘舟浮海莫知所终今祀辽阳乡贤祠 

　　?晋 

　　公孙永辽阳襄平人好学恬虚隐干平郭不娶妻妾非身所垦植则不衣食年余九十操尚不亏与公孙凤俱披【 披：被】 慕容暐征不拜王公已下造之皆不与言隆冬盛暑端然自若岁余佯狂暐送归平郭后苻坚备礼征之难其年耆路远乃遣使者致问永亡谥曰崇虚先生 

　　?金 

　　高仲振辽阳人博极羣书尤深于易及皇极经世书隐居嵩山安贫乐道足不涉城市山野小人亦知敬之尝终日燕坐所谈皆世外事 

　　?国朝 

　　贺士谘字访之义州人钦之子性通敏博极羣书陈白沙一见称之曰老眼识凤雏领弘治壬子乡举未第遂抱道自娱绝仕进后以都御史张文锦荐被召首陈十二事曰志帝王务实学存敬慎谨细微亲贤远邪崇俭爱民正俗乐谏惜才保终不报辞疾而归今祀义州乡贤祠 

　　○贞淑 

　　元 
　　国朝 

　　?元 

　　姚里氏耶律留哥妻留哥既推为辽王耶厮不等劝称帝留哥不从乃与其子薛阇归太祖后留哥复定辽东卒氏入奏随携次子善哥铁哥永安及从子塔塔儿孙收国奴见帝泣曰薛阇前妻所出嫡子宜立善哥婢子所出若立之是私己而灭天伦帝叹其贤给驿骑四十俘人九口马九匹白金九锭币器皆以九计许以薛阇袭爵留善哥塔塔儿收国奴于朝惟遣其次子永安从氏归 
　　赵氏大宁人名哇儿年二十夫萧病剧谓哇儿曰我死汝年少如之何哇儿曰君幸自宽脱有不讳妾不独生遂命匠制巨棺夫殁即自缢家人同棺敛葬焉其同郡又有赵月?隺儿妻安氏陈恭妻张氏武寿妻刘氏宋敬先妻谢氏并早寡以死从夫事闻悉命褒表 
　　王氏辽阳人李君进妻大德八年君进病卒卜葬将殡亲识咸至氏谓众曰夫妇同穴义也因抚棺恸哭呕血升许即仆地死众敛之与夫连柩同葬送者莫不洒泣 
　　白氏辽阳行省丞文宗信妾夫疾笃白氏每昏旦潜祷于神至忘寝食宗信顾其容色憔悴语之曰汝年方二十我死汝为之奈何氏应曰妾身草芥赖夫存活万一不讳妾岂惜微命以独生哉宗信死迨敛白氏尽出箱箧分给亲戚沐浴告别主母自缢而死与夫同葬 
　　许氏赵洙妻集贤大学士有壬女至正间红巾贼陷辽阳洙时为儒学提举夫妇避乱匿资善寺洙以斥贼见害许氏不知贼甘言诱之许氏曰吾诗书故家不幸遇难但知守节而死贼以刃胁之许氏色不变已而知其夫死因痛哭仆地骂声不绝口且曰吾母居武昌死于贼吾女兄弟亦死于贼今吾夫又死焉使我得报汝当醢汝矣遂遇害寺僧见许氏死状哀其贞烈贼退与洙合葬之 

　　?国朝 

　　张氏定辽前卫指挥耿秩妻永乐二十年达贼侵西鄙秩领兵战殁于西沙岭氏年十九仰天号痛即欲自缢姑并母防之且劝曰汝不二志死之可也其舍父母与姑乎氏从姑命守节四十年清白无玷景泰甲辰旌表 
　　吕氏定辽中卫舍人韩迪妻家贫氏自归韩善事舅姑嘉靖丁亥迪疾笃将死氏知其夫不能起遂先自缢辛丑巡按胡公查核扁其门曰铁肝霜志奏闻旌表给坊银四十两 
　　傅氏定辽中卫鸿胪寺序班徐充妻嘉靖丙辰充病故止遗男延寿甫周岁氏时年二十家甚贫值大饥氏与娣妇王氏范氏同居守志养育遗孤王氏生员徐元妻年十五夫故今三十五年范氏生员徐市妻年二十夫故今三十年庚申按院史公查核三妇贫苦坚节行令本卫月给米岁给布花以为常乙丑巡按李公查举三妇守节家世无玷揭一门三节扁于门之坊氏各给米布优恤 
　　张氏定辽中卫朱玑妻玑故氏方年十九岁守节七十二年巡按胡汝辅奖励扁曰柏舟高风 
　　吴氏定辽左卫进士李恭妻恭疾笃吴叩天愿以身代后知不可为乃与诀曰夫脱有不讳我必以身殉夫慰曰吾死尔宜抚吾后以庇吾宗设尔并死吾不瞑目吴犹执前言不渝家人防之甚周吴遂截一耳以示无他坚守终身事闻旌表 
　　胡氏定辽左卫舍余余文达妻嘉靖癸巳文达病故氏有遗腹四月生一子名守恩氏年十九守志今五十四岁节操如一累蒙按院优恤乙丑巡按李公查举给门扁米布优奖之 
　　刘氏定辽左卫指挥胡升妻升故氏守节终身巡按奏闻旌表扁其坊曰贞节之门 
　　宁氏定辽右卫武生马汝麟妻夫病故氏抱尸痛哭三日不食遂自缢而死 
　　宋氏定辽右卫舍余邹进妻进故时子国宾甫二岁氏守志及年六十岁巡按季公行勘氏节操无议先给门扁及米布优恤俟奏题旌表 
　　刘氏定辽右卫镇抚邹道妻嘉靖乙酉道病故止遗子一人国珍年甫二岁氏守节四十年备尝艰苦操行无玷嘉靖乙丑巡按李公查举贞节议行本卫优恤给与门扁 
　　许氏定辽后卫军余钱海妻正统四年夫故坚守志节誓不再醮清白无玷旌表 
　　张氏定辽后卫舍余邵伦妻成化己亥伦故时氏年二十一哀号不绝寝食俱废数日后自缢而死与夫同葬 
　　张氏定辽后卫叶斌妻弘治十一年氏适斌甫一年斌故子未岁氏抚孤亲耕织甘贫守节三十五年至嘉靖十五年病故巡按胡公行都司题奏氏孀居年久志节不移完名贞肃始终无瑕旌表 
　　王氏定辽后卫人生员徐文中妻嘉靖四十年五月二十七日建贼犯浪子山氏被执强挟上马数次屡投地厉声大骂愿即杀死有同难者劝从氏坚执不屈贼遂断右手斫身七刀而去氏一息尚存见文中曰吾即死名节无玷于汝无负死无憾矣遂瞑目都司申呈蒙巡抚王公巡按李公批示王氏骂虏不屈贞烈可嘉所关风化不小先具贞烈牌扁一面银五两表扬候题请再行旌异 
　　张氏定辽后卫陈仲贤妻嘉靖十六年仲贤故氏年一十七岁并无子息难苦守志三十余年嘉靖乙丑巡按李公准行门扁及米布优恤 
　　金氏东宁卫人高原昌妻原昌素有疾娶未踰月原昌疾笃母知不可起预慰氏曰尔朝夕奉侍汤药莫辞劳苦汝年尚幼未有出自有名门择配氏泣曰夫死不嫁礼也原昌殁氏哭不绝声水浆不入口者二日遂自缢而死事闻旌表 
　　徐氏东宁卫舍余高豸妻豸故氏年三十守志今六十岁嘉靖乙丑巡按李辅查举节操无议给门扁米布以示旌奖候奏题旌表 
　　屈氏东宁卫百户周相妻相故遗一子三岁氏孀居三十余年操持不二嘉靖乙丑巡按李辅给守节门扁并米布优恤仍候奏题旌表 
　　程氏海州卫千户李通妻生子甫三岁通故氏甘贫誓死亲操井臼育子成人袭职后戍东边与虏战死遗妻陈氏年尚幼守节善事孀姑再不他适通弟正与文亦早亡正妻宋氏文妻陈氏俱守节不移程今八十宋七十五子妇陈五十二一门四妇俱有节操实程有以倡之也 
　　潘氏盖州卫生员高琰妻琰故无子潘年十九以纺织自养守节三十五年无玷嘉靖年旌表 
　　臧氏盖州卫人黄福妻夫殁氏守节自誓事姑高氏以孝闻居数岁邑人闻其贤欲娶之知氏不可夺乃谋氏兄私纳其聘欲强之氏向姑泣曰妾本欲与夫同死以姑缺养故隐忍至此自今不得侍姑矣是夜自缢而卒 
　　毕氏盖州学生员高宴妻正德间宴疾卒毕年二十二岁无子守志四十余年立夫侄九立为娶妇许氏九立故许氏与毕妇姑孀居苦志无爽巡按史公旌曰二氏坚守狐孀不以无子改节真 【 真：贞】 心寒苦不以贫窭易操 
　　华氏盖州卫人王继宗妻夫卒方年二十六岁即誓不醮守志二十六年纤毫无议巡按李辅准行置扁表扬 
　　夏氏复州卫生员皮大宾妻大宾殁氏年二十二岁昼夜号泣不食者五日即欲以身殉亲识防守卒不如志抚未岁子以继夫后未几子故氏遂绝饮食痛哭数日而死去夫殁时仅九月抚按书贞节以扁其门 
　　闵氏六安州人夫刘智才任天宁翼万户岁己亥智才疾笃谓闵曰吾殆不起汝年少慎择所从闵泣以死自誓智才卒氏年二十八无子抚妾子如己出洪武四年以夫家属军籍渡海戍金州氏从颠危苦节以礼自防佣纴以供衣食守臣上其事诏旌表 
　　籍氏金州卫军余杜林妻永乐丁酉夫死氏年二十七欲以身从夫亲识劝曰夫死从子礼也今舍幼子而从夫是为不慈氏依劝言守节四十余年守臣上其事诏旌表 
　　徐氏金州卫总旗张俊妻永乐年间夫死誓不再醮守志三十余年无毫发玷累景泰辛未旌表 
　　丁氏金州卫人萧士清妻奉姑至孝士清疾氏饮食俱废祝天愿以身代士清殁氏悲痛屡日自缢而死正德年间旌表 
　　朱氏金州卫指挥张顼妻天顺四年夫死氏年二十四男女无出痛哭曰姑所生者夫一人而已与夫同归姑何托乌 【 乌：焉】 遂葬夫侍姑终身无玷年八十有六而终弘治丙辰旌表 
　　孙氏金州卫人马钊妻通判马昂母守节终身清操无玷事闻旌表 
　　杨氏妙真浙江鄞县人父原道戍广宁氏十八适广宁后屯卫总旗贺升内助既贤事舅姑以孝升永乐甲辰随驾北往东归殁于山海关氏奔赴扶柩归葬子祥甫一岁氏鞠育成立孀居四十九年守节无玷成化庚戌旌表 
　　郑女广宁卫指挥郑雄女幼敏慧勤女工年及笄纳辽阳孙棣聘礼越再期棣故女闻讣号哭水浆不入口者三日誓不更适他姓缟衣饘粥杜门不出虽至亲亦罕接见舅姑远数百里时以女红问安否殷勤孝至如曾侍左右除棣服父母以棣未奠雁欲醮之女闻而流涕终日辄不饮食父母知其志不可夺不敢复言年八十三终于广宁前一夕有羣鹤飞翔于屋上次日女卒遗言归葬辽阳可谓贞烈已先是嘉靖己丑广宁卫上其事诏赐旌表指挥郑雄女贞烈之门扁其坊曰浑金璞玉时抚院成公文属嘉州程启充序以歌之一时士大夫多有题咏见艺文志 
　　孙氏广宁卫人臧斌妻斌故氏甘贫守节事姑育子子仲学成立领嘉靖辛酉乡荐氏孀居无玷巡按王公查举奏闻旌表 
　　张氏广宁中卫举人李继行妻正德十三年夫亡无子氏年二十七一夕氏自缢亲属解救谕以有姑在当侍之终身勉从誓不他适守节三十余年无纤毫物议嘉靖丁未巡抚于鍪奏准旌表壬戌巡按扬柏树立贞节坊 
　　朱氏义州卫人刘宴妻夫死寡居弘治间虏入寨抄掠氏方采蔬园中虏至驱之北行氏仆地誓死羣虏拥之上马因而自堕者三贼怒以刃断其吭而死乡人咸称其节 
　　韩氏义州卫指挥马钺妾年二十钺故氏抚嫡盛氏幼子誓不他适年七十余卒旌表 
　　马氏义州卫百户赵钺妻年二十一夫故守志育未岁子官孙长妻史氏年余子官孙故史亦守志誓事孀姑巡按旌表姑妇世节 
　　王氏义州卫百户李英妻家贫村居大虏入犯氏为虏所掠坠马数次骂不绝口虏遂以刃断死巡按旌表奖劝 
　　白氏义州卫庄大全妻年十八适大全生有姿色生子未岁夫故求娶者甚众氏度不能免乃叹曰色之累人遂使子母不完至夜自缢死殉葬乡人共悼之巡按贾公奏请旌表 
　　贺氏义州卫百户傅严妻年十九生一子名庶未岁夫故守节抚子成立袭职子阵亡氏孤苦无依巡按王公旌表 
　　史氏义州卫陈士良妻年十九生一子未周岁夫亡守节见年六十七岁巡按王公旌表 
　　刘氏义州卫生员朱世清妻年十九夫故家贫守节誓不他适以女工易食子女俱无出见年七十有余乡人景慕巡按立扁旌奖 
　　郝氏广宁后屯卫百户石英妻年二十二夫故无子氏甘贫守节见年八十一岁乡人嘉之 
　　汪氏广宁中屯卫总旗汪胜女年十八归生员侯爵爵死家甚贫卖奁以供殡葬翁姑相继卒氏复经营丧葬乡人叹息正德年旌表 
　　曹氏广宁中屯卫人年十八归王清清病卒氏哀毁骨立生遗腹子父母欲夺其志氏泣曰本欲以死从夫有孤儿王氏宗祧在我也若以非语再来吾将委沟壑矣诸亲党惮之不复敢言子成立家业复兴诸孙伟然 
　　邬氏广宁中屯卫军余熊宗义妻嘉靖辛酉北虏入寇地名双堡氏预泣曰万一不虞有死而已可辱于虏乎既而虏杀夫宗义扶邬氏上马坠地者再三遂并杀之 
　　李氏锦州进士李珍女年十七适指挥应袭张希贤次年生子景福方四岁夫故李孀居誓不他适子长承袭升宁远备御忠节阵亡巡抚蒋公应奎题非母之贤无以见子之忠非子之忠无以彰母之贤旌表 
　　罗氏前屯卫指挥叶兴妻兴阵亡罗氏竭诚礼葬誓不再嫁抚按奏请旌表 
　　石氏前屯卫生员黄王?义妻年二十四岁夫故誓不他适年六十七卒旌表 
　　巫氏沈阳卫农家妇正德十年五月内夫在田耘耔氏独行馈饷遇强暴持刃挟氏欲污辱之氏坚执不从遂为斩杀死后手中犹握血渍破衣一片巡按衙门竖碑城南题曰烈妇巫氏之墓 
　　陈氏沈阳蔡遇春妻适遇春克执妇道孝养舅姑夫病死即欲自缢以年饥未葬子幼无依越三年葬夫柩抱幼子痛哭先一日缢死焉与夫合葬 
　　杨氏铁岭卫人顾澄妻澄故遗腹三月生一男誓不他适甘贫抚男成人卒年七十有九 
　　刘氏铁岭卫军人于志祥妻幼有姿色嘉靖二十年时大饥家人逼为娼氏坚志不从遂绝食而死黄兵备旌奖礼葬之 
　　万氏铁岭卫生员陈文举妻归文举克执妇道夫偶疫疾即死氏哀毁不宁七日绝粒而死 
　　霍氏铁岭学生员杨宗胜妻夫故霍年二十岁抚孤四十余年孀居无玷兵备道屡行旌奖以励风化 
　　刘氏讳志贞女直人三万卫镇抚刘忽鲁秃女幼聪慧父母令女师柏氏授孝经列女传咸成诵年十六适同郡斐贵事舅姑以孝闻既而贵有疾刘潜刲骰肉和麋以奉弗効每夜叩祷于天誓以身代夫疾革乃嘱曰吾危矣汝幼善事后人氏泣曰奈何以犬豕畜妾当 【 当：尝】 誓夫 【 夫：天】 效死安用生为遂入隐室而缢家人觉救之无及越一日夫卒事闻诏旌异之 
　　郑氏辽海卫人陆淳妻弘治初淳卒氏年十九哀毁不食敛毕入闺自缢而死及葬之日送者无不感泣苏氏高凤妻年二十凤戍开原故氏扶榇归葬抚教二子至年八十三卒罗氏凤弟龙之妻年二十一龙故遗腹四月生子罗抚养之卒年五十三人谓之一门双节
◆典礼志 

　　圣皇统一海宇礼乐制度之颁谕臣民者耳目覩记已稔矣而志载之者何国家之大典一方之侈观固不敢略焉不备故载公式表笺之类明王制也祀典国之大事若文庙若山川社稷固已他如山灵海秀忠臣烈士及凡出于常祀之外者以其或能御大灾能捍大患或以能勤事以劳定国与夫流风遗爱系思后人均法得祀焉者也宾兴抚赏之节亦帝王礼贤重士安内攘外之一道仍并着云 

　　公式 
　　祀典 
　　宾兴 
　　夷人入贡 

　　○公式 

　　万寿圣节正旦冬至辽阳于都司衙门广宁于会府余卫于卫治行礼如制 
　　千秋令节各官行礼如制 
　　进贺表笺圣诞都司表一通定辽中等二十五卫安乐自在二州表二十七通俱都司佥书官一员躬行类进镇守总兵太仆寺苑马寺副参游击守备等官各表一通俱差官赍进太皇太后圣旦皇太后寿旦进表同中宫寿旦进笺同凡表袱黄笺袱红正旦节都司表三通笺二通定辽中等二十五卫安乐自在二州共表八十一通笺五十四通俱都司类进镇守总兵太仆寺苑马寺副参游击守备等官如之冬至同凡遇大庆贺礼部先期移文合于衙门进贺都司差官赴部请式撰进袱色亦同 
　　开读诏敕众官郊迎辽阳导至都司广宁导至会府开读陈设拜舞并同正旦都司誊黄分遣生员赍行各衙若专敕一官止于本家拜接 
　　日食月食鞭春俱行礼如制以上礼仪详见集礼仪注所司奉行已久故不具载 
　　颁历冬至庆贺毕守土官率属行礼颁布 
　　木铎遵奉教民榜行嘉靖癸丑巡按温公景葵刊布训辞于阖镇地方人心感奋后以接岁兵荒居民失业墨刻尽没岁乙丑巡按李公辅刻尚书王公恕批注于训辞下又行颁布 
　　试武一场试马箭以四箭为合式二场试步箭以二箭为合式三场试策二问论一道取中姓名揭榜司前谒庙公晏 

　　○祀典 

　　先师庙春秋二丁日祭国初仍大成至圣文宣王号乐用八佾器用十二今上嘉靖十年始厘正为至圣先师乐用六佾颜曾以下皆去爵号为先贤先是大成乐未备巡按御史河中刘公成德创置器数始备 
　　启圣公祠名宦祠乡贤祠俱上丁日祭 
　　社稷坛春秋上戊日祭服致祭 
　　风云雷雨山川坛同坛设三神位风云雷雨神居中山川神居左城隍神居右岁仲春秋上巳日祭服致祭 
　　厉祭坛春清明秋七月望日冬十月朔日常服致祭 
　　城隍庙岁时祭祀同风云雷雨清明中元下元节每先期守土官发文告诸镇控厉祭坛场至期主祀事于坛上岁终祭先农先啬配享于东五月望禳疫日告以上礼仪详见集礼仪注所司奉行已久故不具书 
　　北镇庙广宁以春秋仲月上旬吉日镇守总兵官具服致祭朝廷有大典礼大庆贺则遣使祭告祝文勒石 
　　箕子庙广宁城西三里许弘治间立旧有祭田若干亩春秋奉祀余租供仰高书院诸生后庙庭毁于兵荒田亦多被侵没嘉靖甲子抚院石首王公诰檄佥事董世彦重建崇祀稽其田仅三十五亩而余不可考矣 
　　八蜡庙各卫祭于庙辽阳设位于城隍庙祭之 
　　旗纛庙春惊蛰日秋霜降日主祭官戎服致祭 
　　真武庙三月初三日守土官致祭行三献九拜礼 
　　火神庙五月初五日祭仪同前 
　　二郎庙六月二十四日祭仪同前 
　　东狱 【 狱：岳】 庙三月二十八日祭仪同前 
　　龙王庙六月十三日祭仪同前 
　　关王庙五月十三日祭仪同前 
　　马神庙六月二十三日祭仪同前 
　　三官庙 
　　天妃庙以上二庙河口海滨独盛 
　　飞山无敌之神庙辽阳城东北古城坵上旧有祭 
　　花将军祠将军名云怀远人国师渡江之三年丁酉以行枢密院判官守太平庚子闰五月癸酉伪汉陈友谅率师围城云率麾下三千人继阵力战贼不得入后以食绝士惫城陷被縳不屈怒骂曰贼奴縳我吾主必灭尔斮为鲙奋跃大呼縳尽解起夺守者刀杀贼五六人贼怒碎其首縳于舟樯众射之至死骂不少变时年三十九妻郜氏闻其将败曰吾夫忠义人必以身死吾不独生即以牲酒祭家庙嘱侍妾孙氏抚三岁儿为花氏后遂赴水死时年三十五孙氏抱儿多历艰险逾年辛丑达上前泣拜上亦泣寘儿于膝曰将种也优育之甲辰赠云东丘郡侯儿八岁侍皇太子就学名炜年十三授虎贲右卫副千户又七年乙巳拜复州卫指挥佥事命本卫立云忠祠春秋祭祀赠郜氏贞烈夫人孙氏亦有安人之命今从祀焉 
　　广威将军祠祠在盖州祀元辽阳行省右丞张良佐洪武四年辛亥力赞刘益奉表归附太祖高皇帝授良佐广威将军佥盖州卫指挥事以征纳哈出及乃儿不花有功既卒永乐间敕建祠宇守土官春秋致祭事见宦业 
　　邓将军祠祠在辽阳祀都指挥邓佐成化丁亥东山与虏血战阵殁戊子八月诏立祠谕祭事见官业 
　　褒功祠祠在辽阳祀副总兵都指挥韩斌成化戊午开设叆阳以北诸堡拓地数百里保障居民弘治乙丑守官奏立祠祀正德丁卯赐额褒功春秋都司官致祭事见人物 
　　旌功祠祠在义州祀都督马云叶旺事见官业土人思其功德建立祠宇守臣奏请祠额嘉靖壬午赐额旌功春秋守土官致祭 
　　忠毅将军祠祠在辽阳定辽前卫千户张斌在广宁擒叛卒阵殁嘉靖己亥七月立祠事见官业 
　　忠节遗爱祠祠在辽阳祀原任分巡佥事后升江西副使宁濠谋逆死节赠尚书谥忠节许逵嘉靖辛酉巡按王得春建祠甲子巡按黄□□行春秋致祭事见宦业 
　　羣烈祠祠在辽阳祀叆阳守备都指挥李汉等嘉靖癸卯汉率兵迎击东夷与提调都指挥庄重千总指挥金潮李景守堡指挥佟恩孙承祖把总指挥卢恩刘经百户李铎死于阵事见宦业抚按议建祠祀祔祀清河死阵都指挥赵奇佟勋指挥王镇乙丑巡按李辅查行都司督造祠宇扁曰羣烈祀如初议 
　　王忠烈祠祠在辽阳祀指挥王相任前屯备御与北虏血战二日阵殁事见宦业嘉靖壬子赠都督同知立祠 
　　阎忠愍祠祠在辽阳祀都指挥阎懋官任河西游击与北虏战于广宁城北阵殁事见宦业嘉靖丙辰赠都督同知立祠 
　　贾忠壮祠祠在广宁祀都指挥贾冕任河西游击与北虏突战于辽阳城北接官厅阵殁事见宦业嘉靖庚申赠都督佥事立祠 
　　黑忠勇祠祠在广宁祀都指挥黑春任辽阳副总兵与大势虏贼战于媳妇山阵殁事见宦业嘉靖壬戌赠都督同知立祠 
　　杨忠壮祠祠在广宁祀都督同知杨照任镇守总兵官出境剿虏阵殁事见人物嘉靖甲子赠少保左都督立祠 
　　线都督祠祠在宁远祀左参将线补衮与虏战于黄土台阵殁嘉靖乙丑赠都督佥事立祠事见宦业 
　　杨都督祠祠在镇武堡祀游击将军杨维蕃与虏战于莲子湖阵殁嘉靖乙丑赠都督佥事事见宦业 

　　○宾兴 

　　科贡中式举人树旗捷报具彩乐郊迎进士同岁贡起送□□□币彩乐导归其揭扁树旗则始于嘉靖庚戌巡按赵公孔□ 
　　武举成化以前无自弘治乙丑科始嘉靖乙未树旗加彩会武中式者郊迎设宴 
　　乡饮旧缺正德己卯巡按高公越参议蔡天佑初举行焉 
　　乡射旧未举行正德甲戌巡按刘公成德始躬诲诸生遵大明会典所载参以旧礼制器数立仪节行焉 

　　○夷人入贡 

　　朝鲜入贡每年遇圣节长至轮差各曹参判或判书一员领正德书状养马通事等官三十员赍表文拜圣母东宫方物及上用杂色马匹至辽东界地方连山关转报都司候陪臣至高丽市住歇各官至都司投咨行跪拜礼都司另日公宴具呈合于衙门给与批呈差千户一员伴送赴京及回仍照前例公宴听其自归本国 
　　女直入贡每年十月初一日起至十一月终止陆续起送建州左右毛怜海西等卫夷人到司督令通事验□发馆随行中等六卫挨月公宴各夷赴京回还亦行公宴伴送 
　　抚赏诸夷环落性多贪惏故我以不战为上兵羁縻为奇计朝贡互市皆有抚赏外又有沿边报事及近边住牧换盐米讨酒食夷人旧规守堡官量处抚待官不奉公刻军实以恣科派贪夷利以暗交通反为抚赏之累今则否矣 

　　◆风俗志 

　　古者天子巡狩令太师陈诗以观民风而列国亦采风以贡于天子故察其俗尚之徽恶而政令施焉此治之大要也夏商以前辽国于冠带之外无可考见自箕子受封始施八条之教使民知禁于是邑无淫盗外户不扃庶几君子之国哉其后诸夷更相割据各施其椎结箕踞放弛邪侈之教中国虽间尝置守而政在威远率不过各务强其民以鬬而已揖让俎豆之事未遑恤焉至我朝始徙江淮齐鲁之民居之而高丽女直等夷之土著者不易其处故今之浸淫于衣冠文物之化者七而侏■〈亻离〉左袵之遗犹二三焉余省四方及搢绅先生为余言人勇悍敢于急人愚质少虑轻薄无威四民之中农居其三识点画形声之文者堇堇可数若究义理晓法令则若空谷之足音焉故争而讼则假手于佣笔之徒舞文罔上率倒置其曲直至有坐诬抵罪而竟不自知者士大夫家以礼义廉节自闲彬彬若邹鲁城郭之民庶几近之若穷乡僻壤每征召饮食男女辄聚会无别坐情窦之恣荡无防检往往触禁伤理而恬不知怪此所谓侏?左袵之所遗也然孝弟贞信志不绝书而匹夫匹妇所为至有合于士君子之行盖缘其愚质近古所谓天之未汨者固有出于雕琢既施之后者也与燕会贵爵尚齿婚姻不甚较男女论门第之右者纳焉如择壻得冠裳之族即倾赀兢夸侈丽以此更相重它若丧葬岁时馈遗吊庆之节大抵多类于燕赵之间穑人缘土脉深厚虽力作卤莽亦几丰入鬻贩之夫操其赢余走吴越临济间可窥十五之利故俗多啙窳少陶唐忧深思远之风矣辽阳广宁政教自始故习而有文货贿所居故侈而无节金复海盖富而健争开原铁渖刚而好义锦义慷慨激烈稍有古道而前屯宁远负气自憙务农讲武右屯则僻处海滨朴而勤简而陋焉余着其概若此后之省方设教者揆而施舍焉帅之以表则畅之以道义申之以法制则箕子之化其可还矣乎 

　　◆方物志 

　　辽东贡献田赋不载于禹贡岂道里辽绝橇■〈木辇〉之所未还耶抑青冀未分大端亦或概见于彼矣余按部所至时时召父老为余言土宜稼穑泽宜鱼鲜山之东南者宜材木鸡豚牛羊狗马之利富豪以十百数编户亦自给焉民非甚窳惰即能自食其力固古之所谓沃土欤若人参貂鼠乃擅美海内然余闻来自外夷不过道辽以入中国耳而或者乃诛求于此是犹欲责肃慎氏之贡于今日之域中也病民甚矣余故着土之所出而附外夷之物于后俾览者省焉 
　　谷类 
　　黍 稷 稻 粱 
　　糜 粟 稗 豆 
　　麦 芝麻 苏子 蜀黍 
　　蔬类 
　　葱 韭 蒜 茄 
　　苋 芹 蕨 芥 
　　白菜 蔓菁 萝卜 莴苣 
　　薄荷 波棱 蕫蒿 胡荽 
　　莙蓬 苦荬 芸薹 茴香 
　　蓼牙 蘑菇 木耳 海丝 【 出金复州】 
　　黄花菜 龙牙菜 瓜 【 有憩苦冬西王丝菜香八种】 
　　瓠 葫芦 
　　果类 
　　桃 李 杏 枣 
　　楸 梨 菱 藕 
　　莲子 【 以上二味出沈阳】 栗子 榛子 
　　松子 【 东山有小不堪用外夷来者佳】 白果 【 出金州】 葡萄 
　　樱桃 石榴 鸡头 山钉儿 
　　山核桃 山梨红 
　　木类 
　　松 柏 槐 榆 
　　桑 椿 柽 栎 
　　椴 ■〈木歮〉 柞 桦 
　　柳 楸木 暖木 银木 
　　白杨 青杨 苦栗 直栗 
　　花类 
　　菊花 莲花 榴花 蔷薇花 
　　丁香 山丹 卷丹 粉团 
　　玉簪 金盏 金凤 鸡冠 
　　莺粟 石竹 滴滴金 水红花 
　　小桃红 牵牛花 芍药花 夜落金钱 
　　草类 
　　萍 艾 苹 藻 
　　芦 苇 荻 茅 
　　蒲 萱 莎 蒿 
　　菖蒲 箭草 木棉 红花 
　　葛 麻 【 白麻苘麻】 
　　药类 
　　五味 细辛 芍药 黄芩 
　　柴胡 【 铁岭者佳】 桔梗 防风 升麻 
　　苍朮 远志 苍耳 知母 
　　瞿麦 苦参 玄参 沙参 
　　蒿本 葶苈 茵陈 艾叶 
　　草乌 萹畜 茅根 芜荑 
　　藜芦 茯苓 荆芥 黄精 
　　木通 麻黄 【 金州者佳】 马蔺 瓜娄 
　　甘草 杏仁 紫苏 牵牛 
　　黄柏 白蔹 赤蔹 狼毒 
　　班猫 干葛 木贼 地榆 
　　乌头 商陆 皂荚 百合 
　　朴消 滑石 浮萍 管仲 
　　白附子 蛇床子 天仙子 牛蒡子 
　　车前子 地肤子 光明子 麻子 
　　草麻子 旱莲子 薏苡仁 地骨皮 
　　桑白皮 白鲜皮 五加皮天花粉 
　　透骨草 金沸草 母草苦 瓜蒂 
　　草决明 血见愁 马兜铃 自然铜 
　　山茄子花 虎掌 虎骨 熊誊 
　　鳖甲 ■〈虫牡〉蛎 蛇退 蜗牛 
　　鹿葺 鹿角霜 鹿角胶 海螵蛸 
　　禽类 
　　鹅 鸡 鸭 雁 
　　凫 鸽 莺 燕 
　　乌 鹊 鸠 鸥 
　　鸨 鹳 鹯 鹞 
　　鹤 鸦鹘 兔鹘 青■〈庄鸟〉 
　　鸳鸯 麻雀 黄雀 鹭鹚 
　　鹚■〈老鸟〉 鹌鹑 布谷 鹡鸽 
　　野鸡 鹪鹩 鸱鸮　　　　 天鹅 
　　铜嘴 啄木 皂鵰 【 翎为箭羽边人贵之】 白头翁 
　　兽类 
　　马 牛 驴 骡 
　　猪 羊 犬 鼠 
　　兔 熊 虎 豹 
　　豺 貛 貉 狼 
　　狐 猫 獐 【 一名麕】 　 鹿 
　　狍 刺猬 野猫 野猪 
　　野羊 水獭 【 一名水狗】 海豹 
　　鳞类 
　　鲤 鲫 鲢 鲟 
　　鮻 鯮 鳊 鲂 
　　鲇 鳅 鳝　　　　　 鳖 
　　银鱼 青鱼 白鱼　　　　 乌鱼 
　　沙鱼 鳆鱼 鳓鱼　　　　 海鲫鱼 
　　重唇鱼 黄骨鱼 八稍鱼 邵阳鱼 
　　河豚鱼 虾 蠏　　　　　 蚌 
　　螺 蛏 蛤蜊 蚬子 
　　蛎 海蛰 海猫 
　　虫类 
　　蛇 蛙 蝉 蚊 
　　蛾 蚁 蚕 蜜蜂 
　　蜻蜓 蝴蝶 蟋蟀 螳螂 
　　蛇师 蜾蠃 蚯蚓 
　　货类 
　　盐 铁 丝 【 金复州多】 蜜 
　　蜡 【 白出金复州黄多贸夷市】 靛 弓 【 开原者良】 木箭 
　　人参 貂鼠皮 青鼠皮 【 以上三物出高丽海西黑龙江诸夷互市以易而至】 

　　薛子曰按周礼东北曰幽州出 【 出：其】 山镇曰医巫闾其泽薮曰貕养其川河泲其浸菑时其利鱼盐辽物产之丰繇来尚矣国初疮痍新愈民习勤苦百余年来兵戢不试事简俗质是故田人富谷泽人富鲜山人富材海人富货其得易其直廉民便利之迩年以来产薄而入微价踊而用索岂其地尔殊耶赋役繁游惰众奇靡日滋采取愈竭难乎其弗匮尔太史公曰原小则鲜此之谓也明王政因民利稽以虞衡山泽式禁食以时用以礼财不可胜用矣 

　　◆祥异志 

　　古者列国必有史以纪时事辽在春秋以上不入于列国故稽之经传无可考述自汉高庙之灾始见简策迄今圣代二三千年间所可指陈者盖亦十而二三耳然夷考其中灾异过半以此知天之垂儆者乃其仁爱之深而祯祥迭见未尽生民之福也录之以备省鉴之义云 
　　汉建元六年春辽东高庙灾 【 董仲舒曰高庙不当居辽东于礼亦不当立其见灾也故宜】 
　　元封中星孛河戍 【 占曰此城为胡门其后汉兵击破朝鲜以为乐浪玄菟郡朝鲜在北方胡之城也】 
　　元凤五年四月烛星见奎娄间 【 占曰有土功胡人死边城光和六年正月筑辽东玄菟城】 
　　景初间八月丙寅夜大流星 【 长数十丈从首山北坠襄平城东南壬午公孙渊众溃其子修斩于流星所坠处公孙渊据辽东时家有怪犬再 
　　北燕有鏁甲自天落于辽城东 
　　唐贞观十八年五月太白辰星合于东井 【 占曰为谋兵】 
　　十九年六月丙辰太白辰星合于东井 【 是时太宗征高丽次安市城】 凤凰见于金州大黑山之古城 
　　天宝九年八月五星聚于尾箕荧惑先至而又先去 【 尾箕燕分也占曰有德则庆无德则殃】 
　　金天会三年锦州野蚕成茧九月广宁府进嘉禾 
　　天德六年六月壬戌大风 【 坏承天门鸱尾是岁世宗居贞懿皇后忧在辽阳方寝有红色照其室及黄龙见于室上夜又有大星流入其邸八月复有云气自西来黄龙见其中人皆见之是时临潢府闻空中有车马声仰视见风云杳霭神鬼兵甲蔽天自北而南仍有语促行者未几海陵下诏南侵】 
　　元至治三年十二月辽阳瑞州大水 【 坏民田五千五百顷庐舍八百九十所溺死者五十人】 
　　国朝天顺元年春开原莲花生 【 城南门外池中忽生茎七日开黄花一朵如盘大鲜妍可爱】 三月五日戊寅无云而晦西南风声如雷 【 屋瓦皆飞扬沙拔木行者仆地西关火起延烧居民房屋及东北关王庙松榆数百殆尽庙貌依然人咸异之】 
　　弘治三年春三月开原火化为鸦 【 火坠城中俄化鸦百余沿城旋遶次日灾人畜死者甚众】 十七年夏开原五色云见 
　　正德元年春三月开原大风 【 屋瓦皆飞昼晦如夜】 秋七月辽阳大水 【 平地深丈余】 
　　嘉靖二年夏四月大风 【 连日不止折损禾苗大半】 己卯至壬午大雨 【 河水泛涨冲没田禾金州等卫男女漂溺者共一百四十名口牛马等畜四百五十有余倾倒民舍城垣公馆数多是年免田租之半】 
　　四年春正月一日黄雾四塞夏五月辽阳地震者三秋七月锦州雨雹 【 有物如龙拽去二小庄房舍庙宇三百余间器械林木无算】 冬辽阳金复州大雪 【 深丈余人畜冻死】 
　　六年春开原空中有火大如车轮三月壬午客星入月四月辛酉天鼓鸣丙寅雨五龙见于北辛未夜天鼓鸣星如昼 
　　八年春二月长勇堡灾 【 男女死者七百有余生畜无算】 六月河西蝗飞蔽天害禾稼七月蝻生 【 平地深数尺】 
　　九年夏五月河西大雨雹 【 伤人畜甚众禾尽损】 秋七月大水 【 平地深三尺】 
　　十二年河西大旱蝗飞蔽天 
　　十四年广宁会府灾延及文庙夏大雨连月 【 自四月至六月不止河水泛涨平地深丈余禾尽没是岁大饥】 
　　十五年金州民间有雌鸡化为雄鸡秋七月大风雨雹 【 折损禾大半】 
　　十六年夏大水 【 开原宁远等处坏庐舍人畜溺死禾稼渰没是岁饥】 
　　十七年义州饥斗粟银一钱金州海蜣蜋生 
　　十八年辽阳大饥斗粟银二钱 
　　二十二年铁岭火降空中烧毁民房数百间 
　　二十五年秋七月北虏自清河入寇义州 【 北虏通辽自此始】 
　　二十六年义州城外园圃莴苣生莲花如葵花大者数本光彩可爱 
　　二十七年春正月北虏寇广宁 【 参将阎振死之】 秋七月复州地鸣如雷八月金州地大震有声冬十月北虏寇义州十二月五日寇辽阳 【 杀戮抢掠者无算署副总兵事闲住游击王言破阵驱出斩获虏首七十五级虏气少挫自是十年不敢寇辽阳】 是冬金州大雪深丈余 
　　二十九年北虏寇开原 
　　三十一年盖州地动有声夏四月北虏寇宁前 【 备御王相死之】 
　　三十三年夏五月义州蟁虫布野 
　　三十四年北虏寇宁前 
　　三十五年彗星见秋九月辽阳雨水冰冬十月北虏寇广宁 【 镇守总兵殷尚质游击阎懋官死之时官兵阵亡者七十余人】 
　　三十六年北虏寇宁前夏六月霪雨大水禾淹没秋九月北虏寇广宁冬十一月广宁桃李华十二月北虏寇辽阳 
　　三十七年大饥人相食 【 是年斗米银一两】 大疫 【 有阖门死者】 冬十一月北虏寇辽阳 
　　三十八年辽阳麦大熟是秋大雨复生黑鼠遍野伤稼殆尽八月星陨如雨冬十一月十三日北虏寇辽阳 【 游击贾冕死之虏大掠而归】 
　　三十九年大饥 【 米价差踊于三十七年】 北虏寇前屯攻陷中前所冬十二月寇盖州 【 人畜衣物庐舍抢掠焚毁十去七八】 复寇辽阳 
　　四十年蝗飞蔽天禾有伤者冬十月晦北虏寇盖州克熊岳城直抵金州 【 大肆杀掠】 
　　四十一年北虏寇宁远卫克东关驿 
　　四十二年冬十二月北虏寇辽阳 【 是役镇守总兵佟登奋勇破阵斩虏一百一十级夺驼三十头马数百匹军气稍振】 
　　四十三年春二月辽阳文庙哭 【 哭：灾】 闰二月广宁大风火延烧南新城城西房几二百余间夏五月金复州雨雹大如盘延袤百里四十四年夏四月盖州地震秋八月辽阳嘉禾生 【 分守道公署后圃有一茎八穗者一本一茎六穗者一本二穗三四穗者数本】 

　　◆故迹志 

　　君子过故都之遗可以察盛衰兴亡之故览城邑之旧可以识因革损益之宜而台榭之邱墟陵墓之榛莽则吊古之士感慨悲伤系焉是可以无传哉辽屡经剖割迭罹兵燹煨烬毁堕之余无可睹记父老稍能指寻其迹之一二而已余故仍旧志姑存其名与地耳若夫浮屠老氏列宫多先代遗制亦并纪之以备考古者览焉 

　　辽宫 【 辽阳城都司治东北今废】 东丹王宫 【 辽阳城内东北隅】 行宫故址 【 前屯城迎恩街西遗基尚在旧有石碣云金章宗驻跸于此】 金宫 【 开原城内金天眷初以此为上京后止称会宁府今废】 西楼 【 辽阳境内辽主阿保机始建此楼其门东向月朔则会部落于此其东千里建东楼北二百里建北楼木叶山建南楼岁时射猎四楼之间今废】 明王楼 【 与西楼相近久废】 五云楼 【 开原城内今废】 辽海亭 【 辽阳城内金高士谈诗残雪楼台山向背夕阳城郭水西东末云自叹不如华表鹤故乡常在白云中又张解诗晴光摇碧海远色带沧州今废】 
　　白庙亭 【 金州城西北临海】 览秀亭 【 医巫闾山山麓西金人建其地高爽一登见山河之秀故名】 聚仙亭 【 医巫闾山麓东元人建今改为会仙亭】 景迁堂 【 辽阳城内元权辽阳府事洪革所建革本夷人迁居于中华有志于学景慕孟母三迁之教故建斯堂山东周止为记今废】 望海堂 【 医巫闾山辽东丹人皇王性好读书不喜射猎积书数万卷置山之绝顶筑堂曰望海南去海一百三十里故名今废】 仙人台 【 辽阳城南千山香岩寺内登者俯瞰沧海如在几席之下今废】 钓鱼台 【 辽阳城南三十里相传为渤海游观处今废】 誓台 【 广宁城东三十里唐太宗征高丽筑此台以誓师今废】 
　　障鹰台 【 广宁城西三十里闾山西南第一峰今废】 天王寺 【 定辽左卫治西】 地藏寺 【 二一定辽后卫治西北一前屯城西北隅】 弘法寺 【 辽阳城钟楼北今税课司】 寄孤寺 【 今为辽阳在城驲】 垂兴寺 【 辽阳城内鼓楼东遗址今东狱庙】 南会寺 【 辽阳城南五里今为山川坛】 西会寺 【 辽阳肃清门外】 东会寺 【 辽阳平夷门外】 广佑寺 【 辽阳武靖门外】 栖云寺 【 辽阳城东二十里】 向阳寺 【 二一辽阳城西南十五里一宁远城西十三里】 龙泉寺 【 二一辽阳城南六十里山巅有泉多奇秀可观一盖州城东北十八里】 祖越寺 【 龙泉寺东】 中会寺 【 祖越寺南十里】 大安寺 【 龙泉寺西南九里】 香岩寺 【 龙泉寺南有仙人台】 三学寺 【 海州城西南隅】 报恩寺 【 海州城东南十里】 法云寺 【 海州城西三十里】 蚍蜉寺 【 海州城西南三十里】 金塔寺 【 海州城东南三十五里】 
　　什方寺 【 海州城西南四十五里】 圣水寺 【 海州城南七十里】 崇教寺 【 盖州城西门外】 清峰寺 【 盖州城北十里】 妙峰寺 【 盖州城东十五里】 金仙寺 【 盖州城东十五里】 伴仙寺 【 盖州城西南十五里】 慈云寺 【 盖州城东三十里】 肇庆寺 【 盖州城东北三十五里】 龙海寺 【 盖州城北三十里】 归明寺 【 盖州城南四十里】 白塔寺 【 盖州城北六十里】 道林寺 【 盖州城南熊岳堡】 降佛寺 【 盖州城东南八十里】 泥汲寺 【 盖州城东南六十里】 玉泉寺 【 盖州城南八十里】 仰山寺 【 盖州城南九十里】 石门寺 【 盖州城东七十里】 兵涧寺 【 盖州城东六十里】 千蜂寺 【 盖州城北六十里】 黄伯岭寺 【 盖州城北六十里】 清风寺 【 盖州城北十里】 法王寺 【 盖州城东八十里】 常山寺 【 盖州城南一百里】 香炉山寺 【 盖州城南一百三十里】 永丰寺 【 复州城东南】 花山寺 【 复州城北十里】 永庆寺 【 金州北关】 龙凤寺 【 金州龙凤山之麓】 
　　崇兴寺 【 广宁城东北隅】 普慈寺 【 广宁城东南】 兴福寺 【 广宁城西四里】 兴教寺 【 广宁城西四里】 福田寺 【 广宁泰安门外】 清安寺 【 广宁城西十二里即今观音阁】 马岚寺 【 广宁城西十五里】 双峰寺 【 广宁城西南二十里】 青岩寺 【 广宁闾阳西北五里有石岩殿石观音】 吊崖寺 【 广宁城西六十里有古佛殿画壁尚存】 欢喜寺 【 广宁城南九十里】 海潮寺 【 二一广宁城西南一百二十里一前屯城东南七十里】 奉国寺 【 义州钟楼东一名七佛寺佛宇高七丈中有佛像七尊高与殿称中建石碑】 大广济寺 【 锦州城内】 普陀寺 【 锦州城北十五里】 望海寺 【 三一锦州城东南十五里一宁远东北四十里一盖州城南十里】 广会寺 【 锦州城南二十里】 卧佛寺 【 锦州城西四十里】 崇宁寺 【 右屯城内】 圆通寺 【 二一前屯城西北隅一开原城西北隅】 观音寺 【 前屯城西南隅】 灵山寺 【 前屯城西五里】 
　　龙岩寺 【 前屯城东六十五里】 石佛寺 【 前屯中前所】 三山寺 【 前屯城西北十五里今为三山营】 天宁寺 【 宁远卫治北】 汤池寺 【 宁远城东南四里】 朝阳寺 【 宁远城东五里】 龙宫寺 【 宁远城南八里】 清凉寺 【 三一宁远城西南二十五里一蒲河城东十里一盖州城东南六十里】 灵觉寺 【 宁远塔山所城中】 仙寺 【 宁远城西三十五里】 海滨寺 【 宁远城西南六十里】 崇兴寺 【 宁远沙河城东隅】 长安寺 【 沈阳城东北隅】 白塔弥陀寺 【 沈阳城南二十里】 崇胜寺 【 抚顺城内今改建东岳庙】 龙泉寺 【 蒲河城东五里】 永兴寺 【 懿路城南】 福天寺 【 懿路城北】 石塔寺 【 开原城西南隅有塔】 水朝寺 【 开原城东二里】 灵应寺 【 开原城东三里】 东宁寺 【 开原城东廿里】 
　　京观 【 辽阳城首山南七里魏司马懿筑唐毁之】 华表观 【 辽阳城内今改为后卫仓见有石华表桂 【 桂：柱】 有诸公题咏见艺文】 长春观朝阳观 【 俱辽阳城东南十五里】 龙台观 【 海州城西八里】 三竹观 【 海州城东一百一十里】 玄真观 【 二一盖州西门里一前屯城西北隅】 通玄观 【 沈阳城西北隅】 大广教院 【 右屯城东北五里】 大觉院 【 右屯城东北八里】 新庄子道院 【 前屯城东南六十里有塔】 双峰道院 【 在前屯城北三十里今废为野马川营】 观音堂 【 四一海州城东南隅一金州旅顺口南城外一广宁鼓楼东一右屯城西门外东北】 万佛堂 【 义州城西十五里有山俯瞰凌河魏景明间好事者于南岩镵石佛像大小无数故名】 观音阁 【 前屯城东隅有井】 玉皇阁 【 前屯城西北隅】 平山佛洞 【 金州城西北十里有泉滴佛前石钵】 襄平城 【 辽阳城西北隅今定辽左右后三卫治】 高丽城 【 辽阳城东南隅今定辽中卫治俗称高丽营】 渤海城 【 辽阳城东北隅今定辽前卫治】 女直城 【 辽阳城北今东宁卫治以上四城今并为辽阳一城】 
　　驸马营城 【 辽阳城西南八十里今为东宁卫军屯俗传元有驸马筑城居有此】 石城 【 三一辽阳城东四十里今为定辽前卫军屯有城遗址相传渤海国王太子之居一盖州城东北十五里一盖州城东南二百里闸河山】 船城 【 辽阳城西北百里近辽河俗传前元养鹰所】 平壤城 【 鸭绿江东一名王险城即箕子之故国城外有箕子墓汉为乐浪郡治晋义熙后其王高琏始居此城后号西京元为东宁路】 开州城 【 辽阳城东二百六十里即今凤凰山堡四面石崖峭壁东北二门城随山铺砌可容十万众唐太宗驻跸于此今废】 古长城 【 即秦将蒙恬所筑在北平辽东界者东西千余里东汉以来城皆湮没本朝时加修筑】 大宁城 【 辽阳城北潢水之南汉为新安平县地唐属营州贞观中置饶乐郡都督府辽号中京大定府金改北京元改大宁路领大宁和众富庶金源惠河武平龙山七县今废】 南古城 【 海州城南二十里】 北古城 【 海州城西北三十五里】 西古城 【 去海州城七十里辽河滨】 千阳寨古城 【 海州城西南四十五里】 得利嬴城 【 复州城东八十里元季土人筑之以避兵今废】 复州旧城 【 今为卫治】 魏霸山城 【 复州城东一百八十里】 营城 【 金州城南有土城一座】 
　　大黑山城 【 金州城东十五里山顶有古城在凤凰山之左方约二里内有二井四面悬绝惟南一门可上不知何代垒砌唐张亮帅舟师渡海攻沙卑城获男妇人千口意即此】 干州城 【 广宁城西南七里本汉无虑县地辽置干州广德军今废】 锺秀城 【 广宁城西南五里本辽奉先县地金置县属广宁府元省入闾阳县后置千户所今废】 徒河县 【 锦州城西境内虞舜时已有此城汉置徒河县慕容廆析置神水县辽改徒河为安昌县元并废】 瑞州故城 【 前屯城内今为卫治】 小古城 【 沈阳城东三十里】 旧辽阳城 【 沈阳城西北八十里今在境外】 东山小古城 【 铁岭城东一百里】 城南小古城 【 铁岭城南五里】 泛河小古城 【 铁岭城西南十五里】 开元城 【 开原城西门外元志开原城西南曰宁远又西南曰南京又南曰合兰府又南曰双城直抵高丽王都正西曰谷州西北曰上京即金之会宁府京之南曰逮州西曰宾州又西曰黄龙府金改为利涉军又西曰信州治武昌县北曰肇州治始兴县东曰永州曰昌州曰延州东北曰哈州曰奴儿干城皆渤海辽金所建元废城址犹存】 
　　九连城 【 开原城东北九十里那木川东岸城连属有九故名国初征那哈出驻兵于此】 五国头城 【 开原城北一千里自此而东分为五国故名旧传宋徽宗葬于此】 上京故址 【 开原城旧志在临潢府金人阿骨打起迹之地按出虎水出虎华言金也故号大金】 马总兵营 【 金州城北一百二十里】 毛家营 【 金州城南八里遗址尚存】 辽府营 【 前屯城西五十里洪武间辽王驻此】 杨总兵营 【 前屯城西六十五里名世未详】 毛葫芦营 【 前屯城东北六十里相传野人部落毛葫芦者率居于此】 一堵墙 【 辽阳城西八十里梁水河东岸今为定辽右卫军屯有深龙窝】 唐迭 【 迭：垒】 
　　【 广宁城东南三十二里唐太宗征高丽屯兵于此又闾阳故乡西有高城亦太宗屯兵之处】 公主寨 【 右屯卫城南世传其名世系姓氏未详旧地今即卫治】 婆娑府 【 辽阳城东四百七十里金置总管府元省阎长言婆娑道中诗云泉源疏地脉田陇上山腰败石平危径枯柴补断桥今废】 金州万户府 【 城东北隅今为卫治】 总管府 【 沈阳城东南隅今为卫治】 总管府治 【 开原城内故址在安远街东有碑记今为军营】 耀州 【 海州城西南二百里本渤海椒州地辽置耀州领岩渊一县属海州】 古盖州 【 盖州城东门内今为军营】 归州 【 盖州城南九十里有土城二处遗址见存】 
　　懿州 【 广宁城北二百二十里辽置及置广顺军后改军曰宁昌金因之元初以所领同昌灵山二县省入顺安县寻并入本州岛本朝初尝置卫于此永乐八年废】 显州 【 广宁城北一百里今废】 和州 【 宁远城境外一百二里】 辽阳县 【 辽阳城都司治之东今为军营】 宜丰县 【 辽阳城东南八十里今安平矿山有行省碑今废】 鹤野县 【 辽阳城西八十里汉为居就县地渤海为鸡山县辽改曰鹤野金属辽阳府元省入辽阳县今废】 奉集县 【 辽阳城东北八十里汉为险渎县高丽为霜岩县渤海改为奉集县置集州金属贵德州今为堡】 临溟县 【 海州城东一百八十里辽置金属澄州元省今废】 辽隧县 【 海州城西六十里汉置公孙渊裨将拒司马懿于此渤海为永丰县辽改曰仙乡因仙人白仲理能炼丹点黄金救人故名】 析木县 【 海州城东南四十里本汉望平县地渤海置花山县辽改曰析木置铜州广利军金属澄州元省今废】 安市县 【 盖州城东北七十里汉置唐太宗征高丽攻之不下薛仁贵白衣登城即此渤海置铁州金改为汤池县属盖州元省今废】 熊岳县 【 盖州城南六十里本渤海杉卢郡辽置此县为卢州玄德军治所金属盖州元省今废】 建安县 【 盖州城西南隅辽置今为营舍】 绣岩县 【 盖州城南六十里今为熊岳堡】 
　　汤池县 【 盖州城东北七十里辽置属铁州建武军今为汤池堡】 南苏县 【 盖州城南一百三十里今为永宁监】 横山县 【 复州城南六十里】 化城县 【 复州城内今为军营】 望平县 【 广宁城东北一百五十里汉置又废辽置山东县金复汉名元省入锺秀后复置本朝省】 广宁县 【 旧址在广宁卫治东今废】 弘政县 【 义州城东北二十五里本汉累县地又有安化县皆辽置以居所掠汉人元省】 开义县 【 义州城南四十里辽置为海北州广化军治所金属义州元省】 海阳县 【 前屯城西一百一十里本汉故县名金改为海山县元复故名】 来宾县 【 按一统志辽改瑞州为来州附郭置来宾县元省县入州今县故址无考】 宗安县 【 前屯城西南隅即元附郭县今废】 海滨县 【 二一宁远城西六十五里今为东关驲一前屯城西八十里本汉阳乐县地慕容皝为集宁县置营丘郡辽为隰州海平军治海滨县金属瑞州元废本朝于此置山海东关递运所今废】 兴水县 【 宁远城西北三十五里今在境外】 虹螺县 【 宁远城东北七十五里虹螺山之阳今在境外】 兴城县 【 宁远城南四十里今在海中觉华岛】 章义县 【 沈阳城西南六十里辽置广州金改为县属渖州元省】 辽滨县 【 沈阳城西北一百八十里本佛涅国地渤海置东平府唐李世绩拔辽城即此辽为辽州始平军治辽滨县金贞佑兵乱时废】 乐郊县 【 沈阳城东北隅今为军营】 
　　进城县 【 沈阳城东四十里今废】 贵德县 【 沈阳城东南三十里浑河口西今为屯营】 双城县 【 铁岭城西六十里在境外】 清安县 【 开原城东北三十里今废】 咸平县 【 开原城东北隅今废】 庆云县 【 开原城西八十里有塔存焉】 归仁县 【 开原城北一百余里在漠州烽墩之北】 铜山县 【 开原城南三十里俗传铜馆驲即古县址】 元巡检司镇 【 海州城内今为卫治】 哈思关 【 金州城南十八里旧有土城南北抵海横长十五里中有关口通驲路不知何代所筑今为南关铺】 尧庆镇 【 义州城西三十里】 辽西镇 【 义州城东四十里今废】 东明王墓 【 辽阳城东三十里】 捏吉白墓 【 复州卫城东门外】 显陵 【 医巫闾山葬辽东丹人皇王突欲并萧太后世宗以人皇王爱医巫闾山水奇秀因葬焉】 干陵 【 医巫闾山葬辽景宗】 建庙陵 【 医巫闾山辽景宗葬世宗萧后甄妃于此】 平王墓 【 医巫闾山】 耶律楚材墓 【 广宁城北三里】 王荣祖墓 【 义州城南四十二里】 辽太祖陵 【 在木叶山】 木华黎墓 【 广宁左屯卫东北二十里又谓霸突鲁墓以一统志作木华黎墓者误未知孰是】 李王墓 【 前屯城北四十里有大冢方十余亩名世未详】 大王墓 【 前屯卫城西北二十里名□未详】 
　　薛子曰昔人有言洛阳之盛衰天下治乱之候也园囿之兴废洛阳治乱之候也余于辽亦云夫辽必争之地也天下之治乱候于辽之盛衰而知辽之盛衰候于夷夏之兴废而知昔契丹窃据辽元建京腥风污染川岳閟精厄也久矣圣神廓清扫荡列圣长育涵濡第宅文物蔚然易视何其幸与人情自今思昔则感创益深废宫颓陵铜驼荆棘兴废之迹览者盖愤激于斯云且元人君臣抒谟毕志虽醲化懿网未齿乎上代抑其体国经物亦已粗具自非天厌夷德末路秽溷辽未有知今日否也嗟乎麦秀悲殷黍离愍周又岂独胡元然耶遵洪业者宜思所以笃其盛矣 

　　◆杂志 【 流寓方伎】 

　　方伎 
　　流寓 

　　○方伎 

　　谶纬术数神仙黄白之事儒者所不道然即术者预逆理乱于数十年之前随而验之若合符节而释老之徒往往踪迹诡秘表出视听之外此其逍遥玄晏亦有至妙至妙者存乎子夏曰虽小道必有可观者焉余故录之以备百氏之一二焉 
　　丁令威 【 初不知何时人学道登仙于太平府建波山后化鹤来归集于华表柱乃歌曰有鸟有鸟令咸去家千载今始归城郭如故人民非何不学仙冢累累】 
　　白仲理 【 辽东海州人隐徐无终山神仙传云合神丹成乃于山中作金五千斤以济穷民】 

　　三国 
　　国朝 

　　?三国 

　　殷馗 【 辽东人善天文汉桓帝时有黄星见于楚宋之分馗言后五十岁当有异人起于梁沛之间其锋不可当至建安五年□ 【 据：距】 前凡五十岁而曹操破袁绍天下莫敌其言果验】 

　　?国朝 

　　张三丰 【 辽东懿州人名君实字全一号保和容忍三丰子生有异质龟形鹤骨大耳目须髯如戟顶作一髻手持方尺一笠一纳 【 纳：衲】 寒署御之不饰边幅人名为儠□张日行千里□啖斗升或辟谷数月经籍典坟过目成诵洪武初至太和山修炼结庵玉虚宫久则猛兽不距鸷鸟不搏人益异之又入武当遍历诸山尝语耆旧云兹山异日当大显于时我姑于五龙南岩紫霄刈荆□拾瓦砾但觕创焉游扬州琼花观有题琼花一律诗语洒洒实自况也二十四年我太祖皇帝遣三山高道访于四方太祖御极遍诣名山天顺中赠为通徽显化真人先是元末居宝鸡金台观□世留颂而逝民人扬轨山置棺殓讫临窆发视之复生乃入蜀抵秦关武当或游襄邓间天顺未或隐或见问者专以□□仁义为言后往来于鹤乌山半年迄今不知踪迹】 
　　黄袍老人 【 天顺中居盖州城外山坡小寺有道术修炼数年一旦鹤来乘之而去其地名伴仙山后人有诗云水色山光与不孤乾坤寥廓自踵炉此间莫道无多景只是红尘半点无】 
　　行荣 【 东宁卫人住广佑禅林经史子集无不究览尤深于声韵之学编注大藏释音宝镜凡十卷广搜远引咸有根据辛勤三十年而始成】 
　　连姓僧 【 盖州人成化间寿约百岁不计饥饱遇食则食不遇虽数日亦不食日与小儿戏于市遇旱祈雨辄应将死先告以时日果如其言后有人自南都来者道遇连僧计其日即死次日也人异之】 
　　赵喇嘛 【 义州城南范家堡人生而聪慧父母异之恐不能育舍入奉国寺为僧监军王翱巡边至寺见而大异之至京师西僧授以异术一语即解凡咒水愈疾飞符役鬼皆得其妙西僧以其术之有传辞归本国一日宪庙曰汝既精异术可试之乎喇嘛曰可宪庙曰朕欲云俄祥云霭布欲步云宪庙履之冉冉而起卒前一日奏上曰僧数尽不可留矣上曰欲棺乎曰止用一马一瓮耳如期乘马入瓮□之惟屦在次月使臣自潼关见之考其期正化形之始也】 
　　广璇 【 义州人姓何氏弘治间为白塔寺都纲有诗材至广宁谒都察院时赏莲花命赋诗即应声曰水底冰蚕慵作茧柔丝吐出绿荷茎暖风错送天机巧织就波心一锦栏】 

　　○流寓 

　　辽盖古九夷之域昔孔子东西南北之人也然忧道不行于齐鲁宋卫之国而后喟然兴叹曰欲居九夷由此言之士之游者车辙马迹亦罕至焉汉末中原多故时公孙度据辽号令行于海外一时早见之士若管宁邴原辈始避乱依之今志所书者率居其半晋唐以后寥寥仅见国朝搢绅之士或以言触讳迁谪而来者亦若寄寓云旧志所载余故仍之 

　　汉 
　　三国 
　　晋 
　　后唐 
　　辽 
　　元 
　　国朝 

　　?汉 

　　管宁 【 字幼安北海朱虚人身长八尺美须眉少与华歆为友尝共锄菜见地有金宁挥锄不顾歆捉而掷之人以是知其优劣年六十丧父乡中哀愍其孤贫共赠赙悉辞不受称财以送终时天下大乱闻公孙度令行海外遂与邴原及平原王烈避乱辽东度虚馆以候之既见与度语唯经典不及世事避难者皆来就之旬日或邑遂讲诗书陈俎豆饬威仪明礼让非学者无见也由是度安其贤民化其德宁所居屯落会井汲者男女杂错争井鬬阅 【 阅：阋】 宁乃买器分置井傍汲以待之来者知宁所为各相责不复鬬讼邻有牛暴宁田者宁置牛凉处餧养牛主大惭是以礼让崇于海表度死嫡子不立而立弟恭恭懦弱孽子渊有隽才宁曰废嫡立庶下有异心乱所由起也遂将家属浮海还郡其后渊果袭夺恭位自公孙度父子前后赠遗皆受而藏之既西渡尽封还之海中遇暴风船皆没唯宁乘船自若时夜风晦冥舟人尽惑莫知所泊望见火光趋之得岛既无居人又无火烬行人或异以为神之佑也当风暴时宁曰吾尝一朝秤 【 秤：科】 头三辰晏起过必在此及还魏以宁为太中大夫固辞不受卒年八十四今祀辽阳乡贤祠】 
　　王烈 【 字彦方平原人通识达道秉义不回以陈太丘为师与邴原为友时名闻在二子之右颖川苟慈明识人见烈器业遇人遂相友善由是英名着于海内时国主皆亲骖乘适烈弘馆畴谘政令察孝廉三府并辟皆不就会董卓作乱辟地辽东躬秉农器编于四民布衣蔬食不改其乐东域之人奉之若君时避乱在东国者多为人所害烈居之无恙乃使辽东强不凌弱众不暴寡商贾之人市不二价烈之惠也曹操累征召不起以建安二十三年寝疾年七十八而终今从祀辽阳乡贤祠】 
　　逢萌 【 北海都昌人时王莽杀其子宇萌谓友曰三纲绝矣不去祸将及人即解冠挂东都城门归将家属浮海客于辽东萌素明阴阳知莽必败因遂潜藏及光武即位乃入琅琊劳山养志修行人化其德后连征不起】 
　　国渊 【 子尼乐安盖人与邴原管宁等避乱辽东渊笃学好古常讲学于山岩士人多推慕之由此知名既还魏太祖辟为司空掾累迁太仆】 

　　?三国 

　　邴原 【 北海朱卢人黄巾盛遂至辽东同郡刘政有勇略雄气公孙度欲杀之收捕其家政得脱度告县有藏政者与同罪政急往投原匿之月余太史慈当南归原以政付之既而谓度曰将军欲杀政者以为己害今政去害除尚奚拘政之家度乃出之时辽多虎患原之邑落独无尝行得遗钱拾以系树此钱既不见取而系钱者愈多问其故答者谓之神树原恶其由已而成淫祀乃□之于是里中遂敛其钱以为社十余年乃还南行已数日而度甫觉知不及追乃曰邴君所谓云中白鹤非鹑鷃之网所能罗矣曹操辟为祭酒】 
　　凉茂 【 山阳昌邑人也少好学论议常据经典以处是非太山多盗贼以茂为太山太守旬月之间襁负而至者千余家转为乐浪太守公孙度在辽东擅留茂不遣之官然茂终不为屈度闻曹操远征邺无守备谓诸将曰吾以步卒三万骑万匹直指邺谁能御之皆曰然顾谓茂曰于君意何如茂答曰海内大乱将军安坐而讽成败曹公为天下诛残贼功德无二以民始安集未责将军之罪耳乃欲称兵西向则存亡之效不崇朝而决其勉之诸将皆震动良久度曰君言是也后征还为魏郡太守】 
　　太史慈 【 子义黄县人少好学仕郡奏功曹有司以格章之故而为雠家所疾恐受其祸乃避之辽东北海相孔融闻其名而奇之数馈问其母及融为黄巾所围慈说刘备求援兵以解围孙策东渡以慈为建昌都尉慈猿臂善射弦不虚发尝从讨贼贼缘楼上行以手持楼棼慈引弓射之矢贯手着棼其妙如此】 

　　?晋 

　　高瞻 【 子前渤海人英爽有俊才光熙中调补尚书郎永嘉之乱乃率数千家北依辽东崔毖 【 脱毖字】 与三国伐慕容廆瞻固谏毖败廆署瞻将军称疾不起廆抚其心曰君之疾在此也君中州冠□宜痛心疾首枕戈待旦柰何以华夷介旦 【 旦：且】 大禹出于西羌文王生于东夷但□志略何如耳岂以殊俗不可降心乎瞻乃辞疾笃廆深不平之宋该阴劝廆加害瞻闻其言遂以忧死】 

　　?后唐 

　　胡峤 【 同州郄阳县令右 【 右：石】 晋亡为辽萧翰掌书记随翰入契丹居复州周广顺中归着陷虏记】 

　　?辽 

　　耶律良 【 习捻生于干州读书医巫闾山学既博后补迁起居注进秩游赋捕鱼赋迁知制诰兼知部署司事奏请编御制诗文目曰清宁集以功迁南院枢密使事出知中京留守封辽西郡王谥忠诚】 

　　?元 

　　月乃合 【 字正卿其先属雍古部徙居临洮之狄道金畧地尽室迁辽东祖把□马野□属徙静州之天山以财雄边父昔□吉□死国事赠辅国上将军恒州刺史庙号褒忠月乃合好学负气父死时年方十七奋然投冠于地曰吾父死国难吾独不能纾家难乎北见宪宗命赞卜只儿断事官事慨然以治遽自任政事修举岁壬子科民丁于中原凡叶儒者试通一经即不同编户着为令甲儒人免丁者实自月乃合始也性好施予尝建言立常平仓举海内贤士杨椿卿张孝纯辈分布诸郡号称得人】 

　　?国朝 

　　朱善 【 字备万江西丰城人洪武八年廷试第一除翰林院修撰明年以家属不完请教于辽东十七年上思用老成授翰林待诏十八年奉旨校文礼闱撤棘之日升文渊阁大学士】 
　　刘观 【 直隶雄县人洪武己丑进士历升副都御史至户部尚书宣德间谪戍盖州】 
　　王涧 【 直隶华亭人主事宣德间谪戍盖州】 
　　缪让 【 直隶苏州人永乐中登进士第宣德间谪戍盖州】 
　　张衡 【 直隶上海人永乐乙未进士升监察御史宣德四年谪戍盖州】 
　　辛浩 【 湖广江夏人有学行正统间被谪于辽时郡庠生丘霁周正胡深顾能邵奎皆受学焉相继登进士第浩后卒于辽郡人张升挽诗云一朝乌府辞金豸十载红尘叹白驹无复生还辽海鹤岂期望绝武昌鱼芳名空着金闺籍事业深藏石室书痛杀故园慈母在白头犹自倚门闾】 
　　王俨 【 湖广人由进士历升侍郎廉静谨恪正德间忤逆瑾谪戍辽东侨居辽阳恩宥回】 
　　任良弼 【 山西平遥人由进士升史 【 史：吏】 科都给事中逆瑾时谪戍于辽居数年诏还擢通政司通政】 
　　胡世宁 【 字永清浙江仁和县人由进士历江西按察副使时宁王宸濠阴蓄不轨聚天下亡命日夜谋为变威胁方面守宰贿结在朝权贵觊以逞其私在位者皆畏惮之世宁上疏言宁王自因刘瑾讨卫兵以来威势日盛剥害遍及于闾阎三司多被其钤束礼乐刑政不自天子出四方之事盖有可忧乞简才节威望重臣假以便宜之权俾兼提督巡抚之任以销隙寝谋于未形敕王自治其国勿干挠有司庶宗室有盘石之固而朝廷纾南顾之忧于是宸濠恨甚赂用事者中以危法逮捕之时世宁已迁福建按察使过家宸濠又嘱其党巡按浙江御史潘□并搜捕其家因潜行赴京投系诏狱系再经冬榜掠备至几瘦 【 瘦：瘐】 死中外莫不怜之御史徐文华等咸讼其冤得减死谪戍辽东沈阳卫尝侨寓广宁训诲生徒学者宗焉后宸濠伏诛累官刑部尚书太子太保谥端敏】 
　　王时中 【 山东黄县人正德间忤逆瑾谪戍懿路日以教授生徒为事后复官累迁兵部尚书】 
　　姚祥 【 广东归善人历官按察副使正德中谪戍后复官】 
　　张伟 【 直隶吴县人历升郎中正德中谪戍后复官】 
　　崔璇 【 顺德府广宗人历官尚宝寺少卿正德中谪戍后复官】 
　　张玘 【 浙江按察司副使谪戍三万卫侨居盖州遂卒于此指挥陈标为葬于城北】 
　　刘济 【 真定府定州人由进士改翰林庶吉士任刑科给事中嘉靖三年谪戍铁岭矫 【 矫：侨】 居宁远踰五载而卒】 
　　徐文华 【 四川嘉定人由进士大理寺左少卿嘉靖六年谪戍铁岭后以恩宥回籍】 
　　刘琦 【 陕西洛川人由进士兵科给事中嘉靖六年谪戍沈阳后以恩宥回籍】 
　　程启充 【 四川嘉定人由进士监察御史嘉靖六年谪戍抚顺后以恩宥回籍】 
　　卢琼 【 江西浮梁人由进士监察御史嘉靖六年谪戍三万卫后以恩宥回籍】 
　　叶应骢 【 浙江鄞县人由进士刑部郎中嘉靖十二年谪戍铁岭后以恩宥回籍】 
　　夏良胜 【 江西南城人由进士吏部文选司郎中升南京太常寺少卿嘉靖十年谪戍三万卫卒于宁远邸舍】 
　　张逵 【 浙江余姚人由进士刑科给事中嘉靖七年谪戍铁岭卒于宁远邸舍】 
　　王聘 【 山东利津县人由进士任兵科给事中升河南卫辉知府因驾幸承天行宫灾谪戍辽东前屯卫以总督军门取用卒于古北口邸舍】 
　　黄正色 【 直隶无锡县人嘉靖己丑进士任南京四川道御史时有申 【 申：中】 贵麦 【 麦：来】 福等护送献皇后梓宫所遇需索民多困惫色愤激具疏弹劾福等衔之遂交构司理监诬陷谪戍辽东铁岭寓居锦州杜门谢客远迩慕其风者无不造庐优礼日以□子为业辽右多士咸师事之子学海登壬戌进士】 

　　全辽志卷四 

　　●全辽志卷五 

　　艺文上 

　　◆艺文上 

　　班固作艺文志下至农工医卜之书靡不表述盖拳石抔土无非华岱委润曲流无非河海况乎辞翰之类皆妙道精义之发宏谋硕论之陈存乎其间者而可使之放逸无纪哉故博采先代自唐太宗始至今凡诗赋章奏碑记具载焉若我列圣诏敕训辞虽非艺文之列而神章奎翰炳然为臣民之楷范用特冠于首简云 

　　圣制 
　　表 
　　记 
　　叙 
　　经畧 

　　○圣制 

　　诏 
　　敕 
　　敕辽东都司 
　　敕总兵官武进伯朱荣 
　　敕镇守总兵官 
　　敕巡抚都御史 
　　敕户部管粮郎中 
　　敕行太仆寺少卿 
　　敕辽东行太仆寺官 
　　敕苑马寺 
　　敕分守道 
　　敕分巡道 
　　敕开原兵备道 
　　敕宁远兵备道 
　　敕辽东副总兵 
　　御制敬一箴 
　　御祭北镇祝文 

　　?诏 

　　洪武三年命断事黄俦赍诏宣谕辽阳等处官民诏曰朕承大统即皇帝位其年八月元君大去其国已而山之东西河之南北以及关陕内外文武军民不战来归中原境土一时皆定此实天意非人力也今年六月左副将军李文忠副将军赵庸遣将来奏五月十六日率兵至应昌府获元君之孙买的里八刺及其后妃宝册始知元君已于四月二十八日因疾而殂其子爱猷失里达腊数骑北奔天运之去昭然独念辽□一隅尚多故臣遗老不能见几遣使一来而乃团结孤兵盘桓乡土因循岁月甚非善后之谋迩者高丽安南占城爪哇西洋琐里海外诸国犹能知天时审人事专使称臣入贡岂汝等之智所不及耶抑我师之未至耶兹专遣人以往果能审识天命倾心来归有官者量才擢用有业者各安生理朕不失言尔宜图之 

　　?敕 

　　洪武十二年敕守将潘敬等曰奏至知高丽龙州郑白等率男妇来降特未审将军识其计否高丽僻居海隅其俗尚诈况人情莫不安土重迁岂有舍桑梓而归异乡者耶中国方宁正息兵养民之时尔与东夷接境慎勿妄生小隙使彼得以借口符至之日开谕来者令还以破彼奸若我正而彼邪彼果不臧则师出有名矣其来降者切不可留春秋有曰母纳逋逃不然则边患将自此而起矣 

　　?敕辽东都司 【 永乐十九年三月初七日】 

　　北镇医巫闾山之神自昔灵应彰显而卫国佑民厥绩尤着独其庙宇颓毁至今弗克修治朕心拳切夙夜弗忘敕至尔等即择日兴工建立祠宇饬严祀事以称朕崇仰之意故敕 

　　?敕总兵官武进伯朱荣 

　　宣德元年朱荣奏朵颜卫指挥哈剌哈孙等朝贡不至请掩击之上曰古者御夷狄来不拒去不追今虽不朝贡亦不扰边远加以兵非怀柔之道遂敕之敕曰驭夷宜宽用兵宜审况虏多诈未可轻忽但整饬部伍谨慎堤备其来不来未足较也 

　　?敕镇守总兵官 

　　皇帝敕谕今命尔挂印充总兵官与太监一同镇守辽东地方整饬兵备修筑城堡操练士卒申严号令振作军威遇有贼寇相机战守凡一应军机之事须与镇守巡抚等官从长计议停当而行不许偏执已见乖方误事况辽东近来兵备废弛军士艰难而守边官军又或贪功生事启衅召怨以至虏寇雠报不已边人荼毒地方疲惫与先年不同尔为朝庭武官受兹委托务须与镇守巡抚等官用心逐一整饬不可视常怠忽尤须持廉秉公正己率下毋得徇私贪利扰害下人及轻举忘动致贻边患如违罪不尔宥其慎之慎之故谕皇帝制谕今命尔挂征虏前将军印充总兵官镇守辽东地方固守城池操练军马遇有贼寇相机剿杀其副总兵参将各照地方分守所统官军悉听节制如制奉行 

　　?敕巡抚都御史 

　　皇帝敕谕今特命尔巡抚辽东地方赞理军务训练军马整饬边防提督粮储禁革一切奸弊务使军威振举粮饷充足衣甲鲜明器械锋利城堡墩台边墙无不完固以防御贼寇抚安兵民有警则公同镇守太监总兵等官调度官军相机杀贼禁约管军头目不许科扰克害及隐占私役有误战守违者轻则量情惩治重则毋畏势豪径自参奏拏问其余一应边务听尔便宜从事与镇守等官从长计议而行况今辽东地方疲惫军士艰难守边官员行事乖方以致地方不靖尔为宪臣受此委任宜持廉秉公安静慎重凡军民利病可兴可革者悉心访究从宜审处具实奏闻务使地方宁谧内外詟服毋或视常怠忽及乖方误事自取罪责尔其慎之慎之故谕 

　　?敕户部管粮郎中 

　　皇帝敕谕辽东地方该用钱粮数多止靠屯田子粒及在京送去银两并开中引盐以备支用奈近年以来奸弊百端粮料滥收粗浥穅秕不堪食用屯田被人侵占子粒无从上纳若不严加清理禁革不无边储亏折有误供给今特命尔前往彼处总理督同都布按三司管屯管粮官员及督并分理钱粮知州通判凡一应屯田务要照例逐一清出拨军屯种各仓场粮草收支之际务要关防严密除奸革弊禁约官吏军民人等不许包揽侵盗及侵占屯田不纳子粒违者六品以下官尔即拏送按察司分巡官并所在官司问理应奏请者照例奏请施行其三司官若有因循怠忽亦听尔指实劾奏每岁开中引盐并纳银籴买粮料须斟酌价值贵贱岁用多寡及地方缓急极边城堡缺粮仓分从公坐派不许只于附近有粮之处派拨图作人情其粮料务要干圆洁净敢有插和穅秕沙土者就便拏问退出仍取勘各卫仓廒数目各样粮料坐定廒口随收随盘以革奸弊及令各卫定委老成指挥一员量拨余丁烧造砖瓦石灰采打木植专以预备遇有各廒损坏随即修理亦就总督查考勿令各官私役卖放凡彼处一应各行事宜务要遵照该部近日题准事理悉与巡抚官协同面议停当而行勿得偏执自专乖方误事尔受兹委托须持廉秉公正已律人毋暴毋刻务俾事妥人安斯称任使如或持身不谨以致扰人坏事及畏势听嘱容情作弊亏损钱粮事发必重罪不宥尔其勉之慎之故敕 

　　?敕行太仆寺少卿 

　　太祖高皇帝圣旨如今辽东等都司开设行太仆寺恁都府行文书去说与都司卫所知道这个衙门职专提调马匹比较孳生但有作弊亏欠马匹许令本寺举问品职虽小所掌事重如同御史出巡按治该管指挥千百户卫所镇抚首领官吏务要将所养一应马骡尽数开报听从本寺官点视提督敢有非礼抗拒许本寺官奏闻拏问钦此 

　　?敕辽东行太仆寺官 

　　国初设行太仆寺提调比较都司卫所官军马四查究奸弊职掌最重后该兵部奏准照太仆寺点闸京营马匹事例而行奈地远权分军职官员往往抗违欺慢以致官拥虚名马政尽弛近该督理马政都御史杨一清奏称陕西都司卫所及延绥宁夏各边营堡官军骑操马匹倒失数多皆由管军官员不能严督餧养或扣除草料侵克马价滥拨私用以致损伤及至追捕之际又将不堪马匹高价勒买靠累军人奸弊百出乞敕该寺官员查究等因虑恐各处皆有此弊今特命尔照京营事例每年二次前去徧历该卫所营堡将一应骑操马匹用心点闸严加比较瘦弱者督令加意餧养倒失者责令依限赔赏 【 赏：偿】 各边官军下班回卫一体点闸比校年终具奏造册以凭稽考其罚俸罚马降级黜革等项悉依该部奏准事例仍先备行晓谕遵照施行军职官员敢有仍前作弊及抗拒阻挠者轻则量情发落重则指实参奏若守备分守以上官员号令不严以至所部官军损失马匹数多者一并参奏镇守等官不得故相阻挠以致误事尔受兹委任必须持廉秉公殚心竭虑务使马匹肥壮可备战守尚有旌擢以酬尔劳如或因循怠玩互为容隐虚应故事无益地方罪不轻贷尔其慎之故敕 

　　?敕苑马寺 

　　皇帝敕谕近该辽东镇巡抚官题称辽东金复盖三卫地方南濒大海向称简僻乃今丑虏垂涎倭奴窥伺均当为备议得苑马卿事简权轻乞要量加宪职兼理兵备事下该部议覆相应今命尔不妨原务驻札盖州照旧管理马政兼整饬前项地方兵备往来巡历纠察奸弊平时修葺城堡操练兵马备御海防有警督率官兵收敛人畜相机战守保固城池其所属境内卫所守备备御掌印指挥等官悉听统辖凡用兵事务与参将计议停当而行仍听督抚节制尔受兹兼任尤须持廉秉公正己率下务在盗息民安斯称任使如或因循怠忽责有所归尔其慎之故敕 

　　?敕分守道 

　　近该辽东巡抚官题称东宁道地方密迩边陲虏情叵测宜设分守官专理事务庶几事有责成事下该部议覆相应今特命尔前去分守辽海东宁道查照该部题准事理带管海州辽阳沈阳抚顺叆阳各城堡边备平时则操练兵马清理军伍修筑墩墙稽查钱粮分理词讼禁革奸弊有警则坚壁清野收敛人畜督率境内卫所官军往来策应仍听巡抚衙门节制尔受兹委任须持廉秉公正己率下务使边方宁谧寇盗屏息斯称任使如或因循怠忽致误边事责有所归尔其钦承之故敕 

　　?敕分巡道 

　　近该督视辽东军情官题称辽东镇巡等官与所属地方相去隔远顾理不周势甚孤危要将原管该道官员改拟责任画地综理以防虏患事下该部议覆相应今特命尔前去分巡辽海东宁道带管广宁锦义河西等处兵备春夏驻札锦州秋冬驻札义州无事则修整边溢补练兵备纠察奸弊有警则督率兵将收敛人畜相机战守东至广宁镇武堡西至锦州杏山驿所辖广宁等九卫城堡驿所三十一处其守备备御掌印指挥等官悉听统摄凡用兵事务须与参将计议停当而行仍听督抚官节制尔受兹委任宜持廉秉公正己率下务俾边方宁谧寇盗屏息斯称任使毋得因循骄怠致误边事自遗罪谴尔其勉之慎之故敕 

　　?敕开原兵备道 

　　先该给事中林廷学奏称开原地方二卫孤悬三面接虏边情叵测人民顽野弊端易积诈伪横生宜设兵备以惩夙蠹等因下该部议拟已行镇巡等官会题相应改设今特命尔驻札开原地方整饬辽东等处兵备修理墩墙操练军马抚恤士卒问理词讼禁革奸弊一应合行事宜悉照该部题准事理施行仍听巡抚官节制尔受兹委任尤须持廉秉公正己率下务俾奸究屏迹军民安堵边境无虞斯副任使如或怠忽误事责有所归尔其慎之故敕 

　　?敕宁远兵备道 

　　近该督视辽东侍郎葛缙题称辽东镇巡等官远在广宁其宁前地方势甚孤危欲添设兵备官一员画地综理事下该部议覆相应今特命尔前去整饬宁前地方兵备春夏驻札宁远秋冬驻札前屯无事则修整边隘补练兵马纠察奸弊有警则率督兵将收敛人畜相机战守东至宁远塔山所西至前屯中前所抵关所辖宁前二卫城堡驿所共三十二处其备御掌印指挥等官悉听尔统摄凡用兵事务与参将计议停当而行仍听督抚官节制尔受兹委任须持廉秉公正已率下庶副任使如或因循骄怠自贻罪谴尔其慎之 

　　?敕辽东副总兵 

　　皇帝敕谕都指挥佥事韩承庆今特命尔充副总兵官驻札辽阳地方管理清河鹻场马根单孤山一堵墙散羊峪抚顺会安东州沈阳静远平虏上榆林蒲河十方寺长安长静长宁长定长勇长胜武靖营奉集威宁营二十五处营堡平时操练军马修理城池抚恤士卒防御虏寇有警哨备收敛相机堵剿如遇报有大警开原海盖二参将沈阳高平二游击所管兵马悉听调度分布截杀无事各令照常防守城池如开原海盖沈阳高平险山等处有警尔不必听候镇巡明文径自提兵策应若会兵剿贼仍听总兵官节制调遣尔尤须持廉秉公图称委任如或黩货虐下致误边事法不轻贷尔其勉之慎之故敕 

　　?御制敬一箴 

　　夫敬者存其心而不忽之谓也元后敬则不失天下诸侯敬则不失其国卿大夫敬则不失其家士庶人敬则不失其身禹曰后克艰厥后臣克艰厥臣五子之歌有云予临兆民如朽索之驭六马为人上者奈何不敬其推广敬之一言可谓明矣一者纯乎理而不杂之谓也伊尹曰德惟一动罔不基德二三动罔不凶其推广一之一言可谓明矣盖为元后受天付托承天明命作万方之君一言一动一政一令实理乱安危之所系若此心忽而不敬则此德岂能纯而不杂哉故必兢怀畏慎于郊禋之时俨神明之鉴察发政临民端庄戒谨惟恐拂于人情至于处独之时思我之咎何如改之不吝思我之德何如勉而不懈凡诸事至物来究夫至理惟敬是持惟一是协所以尽为天之子之职庶不忝厥祖厥亲由是九族亲之黎民怀之仁泽覃及于四海矣朕以冲人缵承丕绪自谅德惟寡昧勉而行之欲尽持敬之功以驯至乎一德其先务又在虚心寡欲驱除邪逸信任耆德为之匡辅敛求善人布列庶位斯可行纯王之道以坐致太平之至治也朕因读书而有得焉乃述此以自勖云 
　　人有此心　　万理咸具　　体而行之　　惟德是据敬焉一焉　　所当先务　　匪一弗纯　　匪敬弗聚元后奉天　　长此万夫　　发政施仁　　期保鸿图敬怠纯驳　　应验顿殊　　征诸天人　　如鼓答桴朕荷天眷　　为民之主　　德或不类　　以为大惧惟敬惟一　　执之甚固　　畏天勤民　　不遑宁处曰敬惟何　　怠荒必除　　郊则恭诚　　庙严孝趋肃于明庭　　慎于闲居　　省躬察咎　　儆戒无虞曰一惟何　　纯乎天理　　弗三以三　　弗二以二行顾其言　　终如其始　　静虚无欲　　日新不已圣贤法言　　备见诸经　　我其究之　　择善必精左右辅弼　　贵于忠贞　　我其任之　　鉴别必明斯之谓一　　斯之谓敬　　君德既修　　万邦则正天亲民怀　　永延厥庆　　光前裕后　　绵衍蕃盛咨尔诸侯　　卿与大夫　　以至士庶　　一遵斯谟主敬协一　　冈 【 冈：罔】 敢或渝　　以保禄位　　以完其躯古有盘铭　　目接心警　　汤敬日跻　　一德受命朕为斯箴　　拳拳希圣　　庶几汤孙　　底于嘉靖 

　　?御祭北镇祝文 

　　正统九年 

　　皇帝遣吏科给事中姚夔祭告于北镇医巫闾山之神曰予奉天育民愧凉于德致兹久旱灾及羣生夙夜省躬中心惓切神司方镇忧悯谅同雨农以时宜任其责特兹致祷尚冀感通弘布甘霖用臻丰稔匪予之惠时乃神庥 

　　天顺元年 

　　皇帝遣翰林院编修李本致祭于北镇医巫闾山之神曰惟神毓秀锺灵镇兹北土奠安之功民物允赖兹予复正大统祗严祀典惟神歆格永佑家邦 

　　成化十三年 

　　皇帝遣巡抚辽东兼赞理军务都察院右副都御史陈钺致祭于北镇医巫闾山之神曰国家敬奉神明聿严祀事所期默运玄机庇佑民庶乃近岁以来或天时不顺地有不宁或雷电失常雨阳爽候或孽妖间作疫疠交行远近人民频遭饥馑流离困苦痛何可言惕然于中罔知攸措惟神奠镇北土民所恃赖覩兹灾沴能不疚心是用特具香币遣官祭告尚冀体上帝好生之德副朕忧元元之意斡旋造化弘阐威灵捍患御灾变祸为福庶几民生获遂享报无穷惟神鉴之 

　　弘治六年 

　　皇帝遣巡抚辽东地方兼赞理军务都察院右副都御史张岫致祭于北镇医巫闾山之神曰伏自去冬无雪今春少雨田苗未能播种黎庶实切忧惶予甚兢惕用是侧身修省虔致祷祈惟神矜悯下民斡旋大造早霈甘霖以滋禾稼以济民艰庶民有丰稔之利则神亦享无穷之报 

　　正德元年 

　　皇帝遣中书舍人尹梅致祭于北镇医巫闾山之神曰惟神功参造化永镇北土奠安民物万世永赖兹予嗣承大统谨用祭告神其歆鉴佑我国家 

　　正德六年 

　　皇帝遣山东等处承宣布政司经历张敏德祭告于北镇医巫闾山之神曰去岁以来宁濠作孽命官致讨逆党就擒内变肃清中外底定匪承洪佑曷克臻兹因循至今未申告谢属者四方多事水旱相仍饿莩载涂人民困苦盗贼啸聚剿捕未平修省咎由实深兢惕伏望神祇昭鉴幽赞化机灾沴潜消祯祥叶应永庇生民 

　　嘉靖元年 

　　皇帝遣彭城伯张钦致祭于北镇医巫闾山之神曰惟神功参造化永镇北土奠安民物兹予嗣承大统谨用祭告神其歆鉴佑我国家 

　　嘉靖十七年 

　　皇帝遣巡抚辽东地方兼赞理军务都察院右副都御史刘□谨以香帛之仪祭谢于北镇医巫闾山之神曰比岁尝命官祷祀于神昨丙申孟冬之吉仰荷天赐元储亦神所赞佑者兹用致谢神其鉴歆而永惟默佑焉 

　　嘉靖四十年 

　　皇帝遣巡抚辽东地方兼赞理军务都察院右佥都御史吉澄祭于北镇医巫闾山之神曰惟予嗣缵丕图仰承帝眷恢张治化乂宁邦家咸资神力匡扶曷克导迎景贶兹今八月初十日□为初度之辰令官赍捧香帛前诣祭告惟神镇奠一方□灵炳□冀永赞天锡佑辑□眇躬集庆宁祥以延万载之休 

　　嘉靖四十三年 

　　皇帝遣巡抚辽东地方兼赞理军务都察院右副都御史王之诰致祭于北镇医巫闾山之神曰予上承天保六甲开昌下抚坤图百神受职兹八月初十日乃余初度之辰爰命观士赍捧香仪前诣祭告惟神凌霄奠城拱祚卫邦所冀裒祥敛福永固寿基以崇大庆于一人以普隆庥于万宇 

　　○表 

　　【 元辽东平章】 刘益 
　　圣明启运殆千载之难逢遐迩归心岂一夫之能抗非由人力实乃天时钦惟皇帝陛下大德有容至仁无敌乘弊于板荡栋挠之日开基于龙蟠虎踞之乡灵旗举而中原底平温诏下而遐方欣戴伏念臣益叨荣华要委□戎行援绝势孤誓死本期于君素力穷兵败舍生何让于子明然天道靡常人事不一故伊挚保身而去夏□子全祀以归周乃去就之明规由废兴之有数兹者盘桓辽海惭于涸辙之鱼瞻望京云痛若丧家之犬势因穷蹙计出仓皇谨遣右丞董□佥院杨贤等航海朝天望风投□休兵待命希洞烛乎愚衷卖剑买牛乞放归于农亩 

　　○记 

　　都司庙学碑记 
　　重建辽阳文庙记 
　　都司文庙新置雅乐记 
　　重迁复州学记 
　　广宁建学记 
　　广宁重修文庙儒学记 
　　宁远重修庙学记 
　　开原重修儒学记 
　　新修正学书院记 
　　重修书院记 
　　重建辽阳武书院记 
　　辽右书院记 
　　广宁都察院题名记 
　　察院题名记 
　　镇守辽东征虏前将军题名记 
　　广宁新建镇东堂记 
　　重修会府记 
　　总理题名记 
　　总理辽东粮储续题名记 
　　辽阳布政分司题名记 
　　分巡辽海东宁道题名记 
　　开原兵备道题名记 
　　辽东行太仆寺题名记 
　　辽阳苑马寺题名记 
　　辽东苑马寺兴修记 
　　辽阳副总兵题名记 
　　辽东都司题名记 
　　重修辽阳内城记 
　　广宁新城记 
　　景范楼记 
　　重修望京楼记 
　　盖州重修城东西楼记 
　　增建河东七堡记 
　　重修六卫预备总仓记 
　　永利闸碑记 
　　重修北镇庙记 
　　重修北镇庙记 
　　重修辽阳关王庙记 
　　广宁前屯城修建关王庙记 
　　火神庙记 
　　广宁马神庙记 
　　辽阳乡贤祠记 
　　钓台祠记 
　　褒功祠记 
　　石塘曾公生祠碑 
　　游千山记 

　　?都司庙学碑记 

　　【 大学士】 吕原 
　　皇明奄甸区夏偃兵息民自京都达于郡县莫不建学立师其或设武卫而无郡县者亦莫不有学何其盛也粤稽三代学校与军旅常相关焉故王制云天子将出征受成于学执有罪反释奠于学以讯馘告鲁颂云既作泮宫淮夷攸服亦见文武之道合而一也后世弗循古典文武之教歧而为二事于武者诋文士为迂阔事于文者陋武士为麄戾有国家者亦或别立武学而以前代名将祀是岂知学校军旅相关而文武无异道哉今辽东都司治即舜营州之域秦汉时已为郡县唐置都督府辽置东平郡金置辽阳府皆以为京元为辽阳路置行省焉国朝混一之初设都指挥使司以统诸卫顾惟武功修而文教不可以缓也遂于洪武辛酉命都司建学是年都司官鸠工庀材刱立黉宫越明年壬戌建大成殿两庑戟门戊寅重建明伦堂志道据德依仁游艺四斋神厨射圃永乐壬辰始绘圣贤像规制固已畧备矣景泰癸酉御史谢君□建高阁四楹于明伦堂后构屋二十间为诸生藏修所天顺戊寅御史桂君怡为龛于两庑己卯御史田君景旸再加整葺蠹者易之坏者补之漫漶者新之焕然完好辽东学校莫有过焉者矣夫事有似缓而实急者学校是也辽东之地屯营戍以控夷持宪节膺阃寄者率以甲兵钱谷为职又奚暇计学校之兴替哉今诸君取常情所缓者而急之诗书礼乐三纲五常皆于是乎讲明非特衿佩诸生得以从容涵泳而介胃之士亦得踊跃歆慕彝伦彰而风俗美人材之出者文以饰治武以御侮所谓文武一道于是乎见矣昔君尝与山东按察司佥事胡君鼎李君琮右参将都督佥事刘君端曰学校与 【 与：兴】 人材盛今规制备而无所垂示何以启来者继兴于有永乎佥韪之都指挥使夏君霖同知宁君荣佥事巫君英力赞之乃以训导张升所述始末走书币来京请为之记遂书此俾勒诸石焉天顺己卯六月立石 

　　?重建辽阳文庙记 

　　【 巡按御史】 黄襄 
　　辽阳有学旧矣乃嘉靖四十三年二月文庙告灾余驰往视之用见栖主之无其所遂不敢自遑谋诸中丞西石王公度为亟新之举仍其基沿其制会计所出鸠工庀材调集征发具有条理阅四月而告成先师之庙翼庙之庑焕然改饬环之为垣树之为门莫不毕治乃诏诸生于庭而为之记余闻之有生之道而不迫之以五品之教则衣暖食足之余难免于禽兽之患是以尧舜在上建之司徒立之彝典而设之以君臣父子夫妇兄弟朋友之名名之所出固义之所居也于是为之亲义序别信之教而使之从事于度数容节之间民生其时自心思之所知虑耳目之所见闻无越此者童而习之至于没齿而不得变其居处之常则或于肆于市于畎亩之间随其业之所操以利器用以迁货贿以力稼穑而皆不废其所事仡仡然终身由之而不知为之者此道德之所以一也然而民之不可使知尧舜或犹病之于是申之以冑子之教而取其聪明强敏有材智者命之曰士其居之必有定处业之有专攻而其所尚者则在乎习之而察行之而着由之而能使知之也彼夫由之者虽不能自通于性命而践习之驾 【 驾：笃】 尚可以寡过而不畔乎道知之者之可贵矣少有蔽偏之弊杂于其间则至于殄行惊世而徒以驰骛乎由之者之民于是明其端于候而挞焉以示其儆书焉以俟其悔所以责之详待之严者恒在士也及周之隆其制大备自乡射饮酒养老和乐以至劳农讯狱饮至之事无一不在于学而其所以为教则有可言者矣缟收端寻鞸绅綦偪之饰而裼袭委垂为之宜琮璜琚瑀齐夏和鸾之节而走趋周折为之度豆笾簠簋钟鼓管弦为之器而酬酢搏拊以为容典谟雅颂射御书数为之文而咏歌讲诵以为业使之习其筋骨于节度之中一其耳目于声容之内开之尽其物而充之有以达其才防之多其途而养之有以全其性其导之勤也则春夏秋冬有其术而旦画向晦皆必有所为其视之详也则一年二年有其等而离经辨志敬业乐羣皆必有所事至于九年而课之成四十而试之仕而其中之不帅教者则且移之左移之右移之远方而终身不齿矣嗟呼由其所当为而有所不知则谓之凡民而不得登诸世用有能其所能矣而其行之偏苟有诐遁反侧之害则无所逃于挞焉书焉之辱与夫左右远方之移而且不得以列之于民然则为士者可不知所谨哉今之游于学宫峨其冠裳博其衣裾挟册而诵读鼓琴瑟而咏歌盖古之所为士也既巳侈然自贵于利器用迁货贿力稼穑者之民其所以立之官师作其宫室辨其时物敕其条法者又甚修且备非徒若于肆于市于畎亩之间矣不知其于先王之教人伦之懿礼乐度数之详孰由而孰知之耶大学之道极于齐家治国平天下之大而其本不外乎彝伦之真其具不出乎格致诚正之学故必凝神默思致其心知志意之精以善乎其内优游涵咏谨其耳目手足之力以善于其外率之于事物之常而通乎性命之奥修之于日用之际而会乎道德之精故其于家则父子亲夫妇别长幼序其于国与天下则君臣义朋友信故无一命之寄无尺土之阶而人物之性以尽齐家治国平天下之事以毕及教之成化行俗美旁周浃洽范围鼓舞乎家国天下之民皆一之于道德而莫知其所以然此先王建学造士之功也然则今之士者尚当诵余之言思焉而悟肄其业而辨其数谨其节而循其物从事于为己之功以修乎身心性命之学无徒操觚以敝其精竞志以纷其习庶乎习矣而察行矣而着由矣而能知无辱乎古者之所贵而有以兴乎今之民也耶是役也主其谋者则中丞王公之诰赞其成者则苑马寺卿陈君天资太仆寺少卿刘君奈参议张君邦土佥事黄君九成而副总兵郭江都司曹勋王朴赵斌管儒皆与董其事所得书者也因勒之于石以诏不废云 

　　?都司文庙新置雅乐记 

　　刘成德 
　　昔周公功在王室成王以天子礼乐祀之况夫子祖述宪章上律下袭而反不得成王之所以报周公者而享之虽知夫子而不知其所以为报也洪惟宪宗皇帝卓越千古见高百世诏天下孔子庙祀加六佾为八佾增九豆为十二即遣学士王献诣阙里行释菜礼告于庙庭乐舞器数之增崇两畿十三省府学皆然也惟辽东都司僻在一隅佾祀之乐杂用淫哇夫以肃肃庙庭而可以淫乐亵乎哉余按是邦专教事敢恝然以无意乎于是考典礼遵制度俾之守巡都司规画之庀材鸠工因才委任乃召生员张振纪孙宽访于东山之麓得桐梓云楸作琴瑟材采南山青石砺之为玉磬材钟则自为规制隶书于上镕之于冶然后发以声音引以麾旌击以祝敔文以琴瑟从以箫管节以金石和以埙篪动以干戚舞以羽旄及乐舞冠袍之属一皆责成智巧技艺之工成造规画之法于淳朴中求文彩而侈靡不属焉祭器先十日备预选修洁生徒量其资性才识而器使务使节文习熟大小相成始终相生一唱一和清浊高下相为经纬执其干戚习其俯仰顺其屈伸行其缀兆要其节奏行列必正进退必疾耳目聪明血气和平所以崇庙祀之典也祭前五日诸士子习祭仪于明伦堂舞干羽于堂下余与守巡二道监视之见其礼度修声音正性情舒祀事明礼乐彰法度着好恶平人心和合敬同爱而王道得矣今圣天子兴礼乐以化天下报夫子以天子礼乐余于东辽慨其久缺而始剏之盖乐者所以象功德也其功大者其乐备其治辨者其礼具吾夫子之功德固所宜然即是雅乐之作而不杂之淫亵则所以化残暴之习移浇漓之俗达教化之远而与民同之将无纪极也吾辽之士民幸勿忽焉于是乎记 

　　?重迁复州学记 

　　范鏓 
　　复州卫学洪武二十八年肇建于城西北隅正统元年改迁城之中嘉靖二十四年浙上虞贾侍御大亨按治辽左南巡抵复州课诸生乃言曰复之诸生器识文艺亦卓有可远到者胡为历昔迄今科目乏人无乃学宫不得其地欤乃顾分守赵君德佑曰地灵人杰斯亦宋可尽诬也盍相与改图乎时苑马卿张君鏊佥曰地理固所谙也二公乃凭高远观相协厥基得城之东南隅曰前带秀水背拱奇山基学固所宜也遂复之贾公而率作兴事焉始事于甲辰五月竣事于乙巳八月诸公乃属予为记以行远也予惟鲁僖公修泮宫诗诵其美汉文翁兴蜀学史载其绩今迁建奚翅兴修其记之也固宜盖建学立师修道立教我昭代稽古右文乐育贤才之大典也固无事于记也特缉屡省振颓整废诸监司羽翼王化嘉惠生儒之公举也若无望于记也乃若从事于学者顾其名而思其义端其本原而务其真实入门必诚敬焉践履必实地焉仰庙貌必思吾之希圣希贤者何如不徒宫墙外望焉已也登明堂必思吾之尽伦尽性者何如不徒朝夕慢游焉已也由博而约焉由明而诚焉庶乎所学在我道德充足闻誉彰着今虽无记而将来之记自有无穷焉者其或学自学人自人庠序其名而市井其心衣冠其身而盗跖其行行而不着焉习而不察焉终身由之而不知道焉学斯空虚矣学斯蠹废矣今虽有记后来绝无可记者焉则记可也不记亦可也复之学改迁矣一时之耳目维新矣而今而后多士其知所观省乎尝考易之蛊曰先甲三日后甲三日巽曰先庚三日后庚三日今兹迁当蛊之甲际巽之庚此又一初也人固因其改图之善而想望其更化之美矣莅官于兹者有职从游于兹者有业观省而兴起者殆亦未可量也盛衰得失惟其所召勿使后之人视今学犹今之人视昔之学也 

　　?广宁建学记 

　　【 学士】 王英 
　　诏守广宁征虏前将军中军都督同知曹义创建儒学义受命唯谨相地得镇城谯楼之右厥土高爽创夫子庙两庑棂星及明伦堂斋舍府库之属制度弘伟焕然一新初广宁无学校义与参将胡源刘端奏请建学立师以教导其人遂得请会都察院右副都御史王公翱以总督兵务至广宁曰立学兴教事不可缓饬励诸将校亟成之而王公具其始末属予为记广宁古幽州地迨元置广宁路其地广袤汉胡杂处人性犷悍冠裳异制习俗尚武争以射猎为生诗书礼乐之教蔑然不闻也我太祖高皇帝以圣德膺天眷以神武定四方拓辽地置兵卫守以大将列圣相承文谟武烈重光昭宣边城万里烽堠无警圣天子嗣天历服德教弘敷仁恩覃布民物阜安蛮夷宾服治教底于太平而辽之诸卫兵强将勇所守益固乃创学宫于广宁使山海之区其人益知尊圣人之教以敦礼义笃忠孝务仁信而风俗归厚焉呜呼盛哉创始之功盖超越乎前古而贻谋则及于永久者也广宁之人与其将士必率循其教而为师必大振其道庶几无负于立学之意也故于学成宜书其实以示后来 

　　?广宁重修文庙儒学记 

　　【 翰林院右春坊】 杨惟聪 
　　我朝建国之初即诏郡县立学以育才也学必有庙祀先圣先师以报本也其有成式着在令典其知所缓急则存乎守土之臣广宁之有庙学旧矣嘉靖甲寅春二月庙之东庑毁于回禄巡抚固安苏公志皐保厘之初曰是可以或缓乎檄指挥苟钦督理之秋七月厥工告完宏壮华丽视昔有加顾正殿西庑堂斋弗称矧历年滋久不修且壤公心既定询谋佥同乃一撤而新之木石虑之于山刍茭取之于湖工徒鸠之于佣糇粮供之廒廥银钱给之帑藏甑甓片?瓦瓦二者出之官陶舁辇畚锸剞劂诸器备之公储于是为正殿者七楹西庑与东庑各七楹大门仪门各三楹为坊于大门之外者三中曰泮宫东曰昭文西曰崇武为屋于大门之内者十东曰斋戒房西曰宰牲所为石桥于中者一阶序牖闼咸秩于理墀墄??睘除厥甃惟坚彤髤赭雘之饰焕然其新松柏桃李之木郁然可荫讲授者获其居业游谈者兴其快覩春射秋飨贵齿尊师济济如也雍雍如也经始于丙辰秋七月落成于丁巳春二月凡用工二万三千四百有奇用粮一千五百石有奇用银三百两有奇财无所匮民不告劳辽之人乃相谓曰何地无学何人如我公之兴学可无纪乎乃走使属余记之予惟学校之兴常见于承平之时而每畧于扰攘之际迩年以来烽燧时作辽左之警无岁无之羽檄交驰戎务倥偬增陴缮械日不假给武事之急而文事之修鲜不以为迂矣然建国君民教学为先盖将申之以孝弟之义使之知为人子为人臣为人弟者之行非徒呻其占毕多其讯言以为艺文之资而已说礼乐而敦诗书郄谷之所以可帅有勇知方子路之所以治赋是故战阵无勇非孝也疾视长上非弟也先王之制其奠民也为之比闾族党州乡其理兵也为之五两卒旅师军其成化也为之家塾党庠州序国学联之以师儒一之以道德用之于文则经天纬地礼乐将为昭焉用之于武则戡祸定难甲兵将为威焉随用而施夫岂有异术哉是故出而受成入而讯馘必先有事于学此达人智士之所先而武夫俗吏之所慢也苏公藩屏左辅阃外多事乃加志于学力以饬废起敝为任为师为弟子者藏焉修焉息焉游焉其必有油然而兴者乎不后其君不恶其上不遗其亲忠信以为甲冑礼义以为干橹则折冲御侮不在壁垒而在樽俎矣今兹之举庶可以无负也乎 

　　?宁远重修庙学记 

　　【 参政】 宁举 
　　宁远旧本广宁前屯二卫地宣德戊申于此筑城置卫其庙学虽刱立于本卫治东南但茅屋数间景泰癸酉都督焦公礼始易材而增修之至成化丙午都指挥王公铭更重修焉经历且二十年栋宇倾颓而前屯庙学亦然弘治癸亥夏六月侍御史南康余公奉命来按治东辽临其地首谒吾夫子庙一展拜之余遂慨然有一新之意且病其基址尚隘神路太促更欲开拓之命守备郭振发官银易买民地南北三十丈许东西半之基址益以开阔神路益以宽爽向之倾颓者皆撤而新之未备者皆增而置之自正殿而下东西为两庑前为戟门为泮池泮池之上为桥道最前为棂星门门之左右各建坊扁截然改观由是庙貌学宫盖将完美矣窃惟学校所以育人材人材所以资治化故学校乃临政者之先务而吾夫子实万世斯道之宗主颜曾思孟以下诸贤皆有功于斯道者庙以安之貌以像之官家之恤祀报功吾人之希贤仰圣胥此焉赖可坐视其敝而不加之意耶肆惟我国家定制两京皆立国学府州卫邑亦皆立学有学必有庙虽穷荒绝塞亦所不畧意盖以此宁远虽云边方去关不二百里山水秀发锺而为人才驰声科目后先相望今之士覩宫墙之壮丽感上人之作兴安知不从此而人才益盛乎 

　　?开原重修儒学记 

　　陈暹 
　　国朝宏敷文教丕式四海虽穷荒僻壤罔不立学宫祀先圣者崇本业也开原城有庙学为日久矣圮于水潦兵荒之余不坠者如线兵备宪佥滁阳王君履任三日谒庙登学课诸生见其然也瞿然叹曰弊也久矣是岂宜然哉夫中国所以贤于夷狄者以礼义也礼义之教始于尧舜传于禹汤文武周公而大明于孔子万代宗之是故庙以祀圣崇其报也学以育才敷其教也皆以为礼义也礼义兴则远迩化而治道成矣开原介在毛怜女直福余诸夷之间夷犹禽兽然顾吾所以能绥之无敢犯顺者亦惟束之以礼义范之以文教故也今兹庙学乃礼义之区而反简略不治若兹其何以肃观听而起效法也哉中国礼义苟修犹虑未足以帖四夷而况弃之乎兹工也其不可已也已乃檄卫司度工命日虑材用鸠工徒具糇粮备品用渠渠然有事矣六阅月而奏功阶序牖闼秩如也墀墄??睘除巩如也彤髹赭雘炳如也诸木蓊郁森如也讲授者宁居游谈者快覩春射秋飨贵齿尊师济济如也雍雍如也事竣属暹记之暹惟学校之兴也非见有卓然而深识治体者不能也何以言之夫治外者先自内正末者先自本是故折冲御侮之君子不致意于垒壁之外而常用情于樽俎之间此舞干格苗由垒降崇古先帝王之所以成治功也使中国礼义修明矣彼夷狄而人也岂能无动乎彼见吾夫子宫墙之美百官之富也则将起肃敬之心矣彼见吾学士先生济济彬彬然动合规矩言由礼义也则将生效法之心矣彼见吾俎豆之盛干羽之丽也则将消其强暴之态革其射猎之习矣昔汉宣帝持文教若彼突厥尚慕之遣子入学况我朝天子治化之深文物之盛而又有诸公敷宣于下安知毛怜女直扶余诸狄中无若人哉然则是举也崇内教以规夷狄固不重乎哉 

　　?新修正学书院记 

　　李辅 
　　台史氏出按辽左者制得督察学政故前后至者悉加意造就人才以藉手报天子而辽阳镇城乃驻札之所其于政教之施也为专且近先年胙城樊公建辽阳书院拔士之秀者羣于其中令相观摩以成其德业而士之获游于是者类能蜚英腾茂彬彬然振于殊俗四方之士闻风向化者思欲挟策鼓箧以窥其门墙而不可得于是书院得人为最而名独甲于全镇矣岁甲子秋七月余既至辽之明日谒先师庙已即书院课士则见垣垝户废瓦堕级夷弗可以居士也乃檄都司加葺焉易蠹植颓绳踦补敞 【 敞：敝】 而又为之增建二斋堂舍规制视昔加备筑基负土取诸军余之丁良材坚甓取诸公家之羡诸有不给者以官赀补之堂构就绪而民不知斋舍告成而士相庆余于是易其扁曰正学书院乃拔各卫士之俊彦者合五十余人居之日有课月有试以较其勤惰而辨其低昂士颙颙然向风矣居顷之余将以期满代去教官张献猷等率诸生来请记余惟辽虽绝徼而衣冠之士代不乏人况今密迩畿辅衣被圣天子文明之化则含风吐云絺章绘句以决科发策固多士余事何竢余言顾士之所以为士者不徒在于声华之末而必有以为之本者本者何道德性命之蕴是已士而得于是则其出而大用于世也不阿时不诡俗进而唱和庙堂之上谟明弼谐退而奔走郡邑之下修政立事即又不幸而厄于几会之弗偶则亦屯膏怀宝留光岩穴不与草木同朽腐故曰士穷不失义达不离道得志泽加于民不得志修身见于世此养之素定然也辽故青州之地南望泰山凫绎邹鲁遗泽可以想见而乡之先正贺医闾者亦能振拔流俗讲明道德性命之蕴与岭表陈白沙南北为伯仲兹皆非尔多士之可以观感而兴起者与夫今多士之羣于是也余将以大用期之也明时登崇俊杰惟恐不逮固弗患于机会之弗偶也已即幸而云蒸雾集矫翼奋飞苟徒工伎俩以猎声华而无得于敦本之义则非吾所谓正学也已余又将何藉以报天子诸士勉旃是举也太仆刘君奈少参张君邦土丕谟经画副总兵韩子承庆都司王朴赵斌管儒殚力赞襄而都指挥曹昆指挥王承祖课工督程与有劳焉者也于法得书 

　　?重修书院记 

　　【 太仆寺少卿】 朱屏 
　　书院记何记书院之成也成书院何拔士之尤者聚而养之以人事君义也闻有议毁之者何子产不毁乡校朱子创建白鹿洞迄于今颂之不衰况远人来于文德之修乎夫辽自作书院彬彬然得人之盛树勋业于中外者历历可数是可毁也孰不可毁也考厥址在城西南隅弘治甲寅柱史南阳樊公创焉日久湮废嘉靖乙未江都曾公修饰如初甲辰慈溪刘公拓地增建号宇十一间取弟子员六十有九人以南昌苑马寺卿张子鏊提调之乙巳冬十月金陵秋渠张公以翰苑储器秉钺至大剔吏治百度维新复试集弟子员八十人乃命都阃刘子通董其事乃广东西地四十六丈建号宇各二联后址二联共八十四间容弟子员百人有奇旧时多士供给取诸赎刑钱谷似非经久计公乃谕分守大兴荣子恺暨刘子通检各卫起科地二百三顷五十一亩岁输谷六百九十三石三斗七升输折色银九十六两八钱又清出纳银余丁一百六十六名共输银五十一两七钱及汤站之税计其入者无定数咸输于书院仓库择指挥一员领之器具馆夫门役罔不周悉我公造士之心其盛矣乎呜呼维垣平平然矣维门将将然矣维堂巍巍然矣维号宇仓库翼翼然矣维饩廪陈陈然矣二三子沐公循循然之教其曷以答公哉传曰学犹植也不学将落其自植之勿若学宇然颓落而待植也孙子记学曰荆蓝之璞其在于斯其自韫哉以待价哉为圭为璋斯可矣若旷而弗居舍而弗由不鹿豕其场则榛芜其地是弃其植坏其宝也呜呼是岂徒贻执政者之羞 

　　?重建辽阳武书院记 

　　陈暹 
　　暹尝谓人才之生必聚而后见养而后成有所观感而后奋彼其涣然而处即有贤者材者固与庸众人不异而养之不预即贤且材者亦或拘于风气染于积习而业不精又何望于中人之性观感兴起翕然思奋以期适用也耶辽左古称多才之地勋庸相望载籍具存迩来科第罕征韬钤鲜绩者此其故何也聚之未能养之不预而倡率观感之机或废焉耳嘉靖庚申冬安邑仁庵王公奉命按辽既劼毖官邪察举吏治矣尤拳拳以作兴人材为务明年乃下令大修学宫巳又择诸士隽异者养之于辽阳书院给以廪饩躬为课督于是诸士人各自奋翕然向方德业艺文彬彬然盛矣已又于暇日按故迹得武书院遗址于城之西北隅鞠为茂草瓦铄山积颓垣圮阶殆不可辨公乃喟然谓暹曰文武二途粤为国纪而储养造就人才斯盛兴废起敝非余与二三大夫之责也乎乃出赎金若干谓带分守佥宪王君可立曰君为余画其可谓副总兵黑君春曰君为余总其成遂以今年七月之吉兴工以武举镇抚王惟屏理其事而又申命都司曹君勋左右之焉咸奉命唯谨再阅月而工告成外为大门三间门内为坊一题曰武俊联辉列嘉靖历科会武名其上坊北为箭道长二百步有奇广十之一道尽为揖让堂盖取射礼雍容尚德之义堂前列碑亭者二右则备载登国朝会武名次以纪金辽武俊之盛而示劝于后左则勒修武书院记以纪日纪事也道东偏为讲武堂五间翼以号舍庖厨以为诵法游息之所揖让堂后为磴道若干级适与城平乃因台构亭其上题曰象兆登坛言异时有登坛大拜者皆兆于此也台下百里内外山川夷落城郭市里映带俯伏宛在阶下若大将登台而三军慑伏不敢仰视又若联百万之众进压敌垒而旌麾翕张部伍整肃不可向迩盖辽左一大观云公将以吉日聚武士之秀者读书习射其中如文书院制惧夫后来者不知建学储才之意而或如往者之废焉则无以垂久远而甄陶于不匮矣乃命暹书其始末于石以诏来者暹窃惟古者之养士也五两卒旅军师之众莫非比闾族党乡国之民而比闾族党乡国之师即为五两卒旅军师之长聚有常居教有定业所以观听而服习者又本乎孝友睦婣任恤之事故其民皆服孝弟忠信之行而怀亲上死长之心入则足以羽仪王朝出则足以威怀敌国此有周之人材所以为盛而肃肃兔罝之诗所以由作也后世比闾族党之制既不复存所以储养教导之者又皆无法工铅椠者则以武生为粗鄙不足为而稍知击刺者则以儒生为专务浮华而无实用盖不惟不知古者之所谓文而亦并其所谓武者而失之也然则又何怪乎今人不如古人而勋业文章之愈趋愈下也即今制武科取士较之以骑射试之以论策而其得与试者又必清修无过之士其于古之所以取士者虽不尽同所以补其偏而救其弊者亦庶乎合文武而一之也而有识之士犹窃然叹以为无豪杰之士出乎其间至举其科而并去之呜呼此武书院之所为建也夫聚之有地则贤有材者得以尽力乎其间而业益精养之有道则服吾教者心无外慕而才可成将见相观相感磨詟砥砺非惟贤者可以树勋杨 【 杨：扬】 名而凡中材之不至于自弃者皆可以干城而腹心矣由是而出以应有司之求以膺阃外之寄虽不能尽如古人其所以设施而建立者当有出于寻常丈尺之外而不至如有识者之所窃叹也已诸士之聚于斯也其亦思所以自见以无为庸众人所嗤以古人相期而毋负于公之所养也哉暹既述公之意以告来者且以是而申告夫多士云公名得春字一元仁庵其别号也登嘉靖丙辰进士由推官异等召授今职其按辽也进良退贪彰善瘅恶风裁独持百废具举盖更朴 【 朴：仆】 未易数云碑既成乃并以其工费之目与诸执事之吏附诸碑阴 

　　?辽右书院记 

　　【 给事中义州人】 贺钦 
　　弘治癸丑秋南燕樊公按治东土以教育人材为首务乃选考河东西诸生之优等者序 【 序：庠】 各有差建辽右辽左二书院以分处之读书其中以相切磨期于僻壤之士咸克造就延学行老成师儒主之复命官典其薪米供亿之费院额之扁巡抚都宪河东张公九云之所署也樊公临古宜枉顾病夫请为辽右书院记欲成诸生而久斯院辞以迂鄙不足辱命继而托分守参戎金台王公彦箴恳求不已乃为一言夫古今之道一而古今之学不能一盖古之学者将以明此道而体于身足乎己而及乎物非若今之学者务诵数工织组要声光徼利禄而已此义利正邪之分而治道隆污生民休戚之所系焉者予窃惑焉不能苟同流俗谨取紫阳文公之教于白鹿者躬勉以诲子弟及馆下之生闻诸人不迂阔之者鲜矣今樊公之记斯院乃不我迂而惓惓以为 【 为：之】 之 【 之：为】 托公其有意于法古乎则亦遵文公之规而已盖其所示五教之目为学之序修身处事接物之要炳然俱在至所谓诚明两进敬义偕立其丁宁之意愈觉深切诸生由是以进高乃志正乃学实乃功以祛习俗超 【 超：趋】 利之故陋吾知德成而才富体立而用行进足以匡吾君而泽吾民退足以化其乡而善其俗夫然后古圣垂教之意可以不悖朝廷育才之心可以无负而樊公之建斯院与夫从事而成之者亦皆有光于无穷矣嗟夫此固诸生之所以成而斯院之所以久者与书曰事不师古以克永世匪说攸闻故敢以是为诸生劝敢以是为将来告 

　　?广宁都察院题名记 

　　【 巡抚都御史】 徐贯 
　　都御史乃朝廷耳目之司天下纪纲之系所以肃百寮而贞百度者也是故边方重地即命内臣镇守武臣充总兵官又必命都御史巡抚或提督赞理军务一方之安危百姓之休戚官吏之廉贪粮储之丰耗兵旅之强弱夷虏之逆顺与夫机宜事情无不在所当问其责亦重矣哉然必正己而后可以正人苟徒施施然肆于民上而于地方军民安危休戚漠然不加之意官吏不务激扬粮储不务积贮于兵旅不思所以严训练于夷虏不思所以振恩威岂不重负朝廷之托哉况辽东为京师东北屏翰南邻大海北通沙漠西连朵颜等卫东接建州诸种野人一或处之失宜则反测 【 测：侧】 动荡患起不虞所系不尤重乎镇守总兵固不可不得其人而巡抚提督赞理尤不可不得其人也正己率下其可苟乎地方君 【 君：军】 民其可忽乎廉贪于我乎激扬粮储于我乎充积军旅有强弱也我将作其气而兴其锐夷虏有逆顺也我将抚以恩而窳以威固边境于泰山之安奠斯人于春台之煦夫如是斯不负所职亦不负朝廷之所托矣自正统初年以来莅斯任者代有其人贯承乏于此庸劣无似于前云者无一能焉每省于中未尝不发愧也广宁为总镇驻节之所去是而荐陟枢要者后先相望不可以不纪若其人于前数事能尽与不能尽并其人贤与否忠与回异时功业之闻与不闻后之人必将有指而议之者矣可不惧哉 

　　?察院题名记 

　　【 给事中】 杨升 
　　辽阳系古幽营之地胜国改之为路建中书行省逮我太祖龙飞九五混一寰区始改置定辽都卫寻革所属州县置卫每岁特命监察御史一人按其地凡农商学校边机狱讼一切庶务无不为之经理其责可谓重矣弘治辛酉夏五月石州车君按之明年也君来未数月职务修举吏畏民怀人皆贤之尝以其所居察院自开设以来未有题名之碑以记载其先后之详会余奉敕至辽核实边储君乘暇以语余因请为之记余乃言曰自古豪杰之士垂名天地间未有无所本而得之者也太上铭之钟鼎载之竹帛其次勒诸金石宣之歌颂又次则称之宗族乡党州里各随其所施之大小而类以应之也今辽监察御史赫然为方岳使臣且经岁之久功业显著宜乎其勒名金石而未之及此百年之阙典也车君特能举而行之则其又贤于人远矣抑又有说均一题名也后之人观之曰某贤检身可法所行某事某事至今有益于人则从而景仰思慕之不忘某不贤所行反是则指议而笑骂之夫之 【 之：一】 瞻视之顷而致褒贬荣辱之判隔若此岂不可畏之哉创之者默寓劝惩之意继之者长存修省之诚由其次而跻太上之域此车君立碑之微旨也后之君子尚加葺而爱护之则斯碑之惠当及于无穷而芜陋之词与有光焉不其盛哉 

　　?镇守辽东征虏前将军题名记 

　　【 巡抚都御史】 李承勋 
　　辽在中国为东北极边自昔有天下者多都秦晋去辽为最远故取荒远之义而名辽国朝建都于燕亲以九鼎之重扼胡人之吭而拊其背辽在侯甸间与宣大错峙为三雄镇以藩屏京师天下无事则并力以抗胡有事精兵数十万指麾可集而天下固已服其强矣百五十余年以来国势尊严度越前代盖形势之便从来所无而御将制兵之术又远非汉唐以下所能彷佛也夫辽统地千余里带甲八万有奇而总领于于一将其任可谓重矣战守之宜不由中制其权可谓专矣选举之法自指挥而上众推其贤而后命为偏裨又自偏裨而上众推其贤而后命为总帅有中贵以参其机密中丞以董其劝惩每事必佥议以求至当而后罢行之故所居必于一镇之中或要害之尤以便号召辽之要害东北为多而开镇于广宁议者或疑其偏于西而不知寓藩屏之深机焉合天下要害置总帅者十有二而挂将军印者九宣府曰镇朔大同曰征西前榆林曰镇西宁夏曰征西甘肃曰平羌湖广曰平蛮云南曰征南两广曰征蛮而辽镇所挂者征虏前将军印也此外又有平虏将军印非大征伐不轻假人天下大帅示慎重也夫委任重且专故无牵制之叹选举精而制命于朝则得贤多而重与专不足虑自公侯而下世其官世其禄不世其任世其官世其禄报功也不世其任与贤也将不与他事兵不调远征十六七年之间权奸继起寖紊兵制而陷无将之辟者日报然后知圣谟宏辽矣今上更化之初事惟求旧而尤重边帅之选于时吾世延由左都督首膺简命而来盖遴选也暇日因历考前此为将者自国初以迄于今凡十有九人伐石题名置之堂之左载酒殽访余于病所告之故且请为记夫名不可逃而实不容掩今与昔一而已矣观斯石者因名考实不下堂得我师焉是可书也世延姓郄氏名永春秋縠 【 縠：谷】 之后贯凤阳人世为龙门卫指挥使以功以贤历右阶极品挂将军印者四为提督挂平虏将军印者一钦给关防弹压两河畿甸重地者三所至皆有伟绩悦礼乐而敦诗书以世其家尤可书也并书之以告后来者 

　　?广宁新建镇东堂记 

　　【 户部员外郎】 刘元 
　　广宁于辽东为都会辽东为卫二十有五其戎政悉听于监军总兵巡抚而听政之堂曰镇东则于是乎在其外朝鲜女直奴儿干迄列迷苦兀者种落岁帅贡职通译上谒者又以百数故于是堂之制必壮伟宏耀然后有以重威焉今上即位之四年以松阳叶公达为监军都督同知凤阳欧公信为征虏前将军握兵柄副都御史东莞彭公谊为巡抚赞理军务三人者皆有文武才能既至欢然相得于一堂之上偲偲然惟以政未修威未振是惧先是夷虏岁抄掠于是筑五营堡守据建州要害地又治边障失险隘者悉移置焉疆圉既固戎虏以喙然后修庙之门庑及棂星门及圣贤塑像又暨南门之东偏构馆舍休宾旅而储粟之廪藏货之府亦以次缮理焉而将校吏卒谓政治威申废立坠举独镇东堂旧以中卫厅事为之今倾圯无以观瞻请易而新之不许固请乃命役工于羡卒取材于隙宇为前后厅厅之旁为厢房前为中厅中门之外又为前门总为屋四十有二区崇卑深广举中度而涂以丹雘跂翼矢棘鸟革翚飞于是乎出入仰望者益知所尊严矣始事于成化十一年春二月癸酉落成于秋八月癸巳教护属功课章程者备御都指挥焦君贵也专督役者指挥佥事闵资张铭也堂成适余以公务过广宁三君子属余以记于是知三君子相与之厚而又善于为政也昔汉度辽将军皇甫威明以中郎将张然明才德兼优举以自代而乞为之副非乐善忘己而以国家之事为己任也能之乎是宜光于册书至于今不泯也今三君子相与处久矣于边议一时或争可否卒从容商榷惟国之计匪躬之念未尝有猜阻疑二之衅其用心盖威明等也是宜书之尚俾来者有以省想前人之风韵不相忌而相与以有成又知作之所始继葺之使无坏也 

　　?重修会府记 

　　【 大学士】 李时 
　　今天子御极之十有五年监军少监王君永征虏都督马君永总督中丞任君洛将上命出镇辽土柔远能迩绩用迄成以广宁会府诸议事者萃焉仰观天语日星在堂岁久圮毁无以明主上之威今乃撤而新之越数月而事竣伻告予曰愿公一言以示悠久往闻君子有言任将而中制者败用兵而外监者疑以予观之岂然哉比考历代史会昌间回鹘之战主者李德裕也彼杨钦义刘行深非监耶然终以大胜大中间浙东之战主之者李讷也彼王宗景又非监耶然终以大败故胜败荣辱之端不在乎他在所信任任得其人又贵于同心而不疑是以所向有成夫辽负山阻海东北一大都会也汉以下沦入东夷流民错杂俗寖以薄国初虽率众内附然女直诸地经营至正统间始定又建州兀者毛怜三部落时能伺吾之动息以为向背故守臣乖离不和更相谗愬转相是非固戎狄所生心也语曰何以知朝廷之衰人人自贤不务于通人故世陵夷言贵同也书曰同寅协恭和衷哉政事懋哉懋哉言同而贵中也故同而中为难背公树私则比周之患兴违善依恶则潝讹之刺作隐慝朋奸则蒙蔽之祸生故君子在上位则思得贤者同心戮力以翼天子故曰勿疑朋盍簪其于事也则互相评驳必得其当卒之心同而事集故曰事君者比而不党嗟乎三君子进于是矣所以对扬我先皇帝之休命以康乂我国家者予于是乎观焉书其事于石俾后之览者惕然加省勃然有所兴则是役也岂不深有所裨也哉若夫经画构理各有司存法得附名碑左是为记 

　　?总理题名记 

　　【 户部郎中】 赵仲辉 
　　总理辽东边储户部郎中者一方利权之所在也其利伊何一曰银利朝廷敕户部岁发十万以供边者是也二曰盐利依时开淮浙等盐以接济者是也二者之利皆与人交易以充边实者然利趋而难遏者也故曰人之趋利犹水之趋下也其趋之者岂一端一途所可尽言也哉权要者用其势强梁者用其力术数者用谋机巧者用诈便佞者用幸异色者用艺势以震之力以胁之谋以钩之诈以欺之用幸者柔道以取之用艺者投物以引之趋而欲遂其欲者其途若此之不一然则掌是利者何如哉亦曰趋乎利之外而不溺于利之中者斯可掌之而无余患矣不然则利自我窃法自我坏执己无定何足以拒人自治未能何足以正人耶是故彼以势力震我胁我也吾则柔不茹而刚不吐震不足以动我而胁不足以怯我也彼以术巧钩我欺我也吾则知微知彰钩不能以入我诈不能以欺我也吾有刚介焉用幸者柔道不足以干之吾有廉静焉用艺者投物不足以诱之然此非趋乎利之外者则一身既坏万事瓦裂矣将何以持众善以胜不一之攻哉噫是职之难如是夫 

　　?总理辽东粮储续题名记 

　　【 户部郎中】 蔡可贤 
　　辽东踔远北控乌桓夫余东瞰濊貉朝鲜真番诸部落夷夏之交戎马之区也国初筑城堡亭障藩卫内外至刍糗供亿则取给山东输挽屯田盐利杂课诸岁费盖以巨万计正统初设分守参议或参政经理出纳成化丁酉始颛敕户部郎中一员总理之束鹿王宗彝氏实首典厥任弘治间闻喜赵君始建题石为之记在今厅幽左视之姓氏济济比今不获登石者二三君子已既睹其文累累言利弊兴革是非鉴戒道至昭悉乃建置岁月漫无一言及也余谓题石之立垂劝备省镜往示来不容中绝爰命工更治一石序自汝南赵君为冠并记其始末置于厅之右已复赘言曰夫昔称萧何输粟饷汉军挠楚兵计然用七策佐越富强卒擒劲吴霸中国彼二子者岂尝假神鬼输运哉当必有术矣辽自近年来东北诸酋虏数数侵轶苦边往来应援调遣无宁刻故支费渐洪巨益以比岁大浸荒乱游 【 游：荐】 踵士马畜产物故耗损十之七八邑里萧条川原墟莽屯政废盐法壅厥所入渐益细微矣夫千金之家为三年计百金之家为终岁计家贫者不朝之食夕之谋无已则饥饿流离困苦随其后匪故甘之也彼缄贫诚无备独奈何今辽之储余恐其将或类是已度支者其有忧乎于戏求萧相灌输及计然生聚所为术仿而行之既又酌缓急审盈缩量时度势闭纵撙节俾后之人指而称曰此总理良臣也是余所以记题名意也顾自省不才碌碌逾年靡所短长见矣然不能无深望夫来者 

　　?辽阳布政分司题名记 

　　【 分守参议】 蔡天佑 
　　辽阳古营州地也布政分司旧按察司署也国初置阃帅省臣未有临之者英宗复辟之三年肇设分守道于广宁分巡道于此治如各省而定居焉成化乙巳钧阳马端肃公疏易置之题名自此始者居于此者也题名者何志不没也以励中人也上焉者为善无为次焉者为名而为之畏名而不敢为不善者又其次焉者也无所畏而无所为者其名之所能禁耶故曰以励中人也好名者夫人所同愿福而惕祸者亦夫人所同卒随其所之而违厥情者所见使之也亦数也然福一也得之者谓君子宜小人幸祸一也得之者谓小人宜君子不幸永如是而已耳呜呼处逆旅之区遇过客之景豪家巨室代则有之而今安在焉来者又可知已是石也固有行业表表在人耳目不赖之而传者矣亦有庸庸碌碌无毁无誉匪是殆泯焉无闻者其无流毒贻害为时指唾思欲磨灭以自逃而不可得者乎是为记 

　　?分巡辽海东宁道题名记 

　　【 分巡佥事】 熊爵 
　　广宁城分巡辽海东宁道例以山东按察司知是道制也旧名碑昉于成化乙巳迄嘉靖辛卯凡四十七年首白水侯公恂终卢龙赵公德佑凡念七人石盈无隙地遡求诸前无稽矣盖自分巡移广宁始立斯石良可慨夫爵以监察御史巡蜀事未竣命下升今官前岁除日抵任乃取石医闾山镌之不获骥附前达幸先诸后至者夫士君子所以砥行立名将以垂不朽耳兹托之石传矣未必不朽也虽以自庆亦以自考而惧心生焉方将求不愧于兹石不愧于后至者庶媲美于前修焉诗曰遹观厥成是之谓也此而往可不砥砺自修考信于舆志裨益于国史未必无藉于兹焉是为记 

　　?开原兵备道题名记 

　　【 兵备佥事】 黄云 
　　开原古肃慎氏地代多为胡虏窟穴我朝开拓疆宇乃得抚而有焉时置参戎以分镇之逮嘉靖癸卯上用言者议俾予始自金州移至于兹至则边备久弛儆报日闻人咸危之予讯其故虽称地方孤悬夷情叵测然皆岁时纳款通贡不绝如线非如西北黠虏之号呼可以亿万集为我秦燕晋诸边虑者无奈司土者类每疏庸制驭寡术且从而邀功于扑诱欺愚于马市构怨召祸弗可禁诸予深用为惧即申告所司不敢易犯既而从役边工以渐告竣再踰年我备谨严而彼夷之纳款通贡者如故也予缘以为记且如例题名焉或曰古人事业掀揭声流后世何需于此予曰古人之莫可尚已然或由此使人见而兴抑止之私者不为无少裨若其漫无可否甚而遗臭焉斯其下矣予固惧夫下者也后之君子其尚友古人勿犹夫予之徒惧云尔 

　　?辽东行太仆寺题名记 

　　【 太仆寺少卿】 刘奈 
　　嘉靖甲子春奈由楚郡来莅兹寺寺自李右川公去后距今越四稔代者率以辽远莫至于时物圮于旷景索于荒堂宇剥蚀垣墙榛莽询前迹于左右莫举以对问题名碑则曰旧所无也奈闻之慨焉咨嗟夫士君子奉职业扬历中外远者三四年近者一二年代去譬若传舍然所以垂永久不与迹俱往者徒以名姓之在可指而评之耳不则贤者与不肖者同归于泯灭何以昭往迹镜来嗣哉兹寺建之百八十余年而前后莅兹者不知更几十辈未有以此为念者非故畧也盖曰吾官秩之散而事权之轻耳呜呼是大不然夫秩无散也修其官则要权无轻也经其务则重况自十乘启戎数马征富则国之大事胥此焉在故我国家设太仆寺于内以总领圻甸之牧政而设行太仆寺于外以经略夫边境者焉今堂之所悬者国初圣谕弘治敕旨读之可概见矣夫太仆大夫则九卿之流而边境之务固安内攘外之资也此其所系果何如耶人惟以散且轻者自待夫是以官日见其坏而政日见其隳矣噫可乎哉夫国之荣臲系于兵之强弱兵之强弱系于马之登耗而其政则又非可以苟焉为也是故有塞渊之心而后三千之富歌于卫有无邪之思而后斯臧之绩颂于鲁其人存则其政举司是者可以慎所务矣是故诚以体国以祛赝也洁以禔身以端本也公以率下以轨物也勤以事事以儆怠也严而容明而不苛而又申禁以防流敕法以剔蠹殚虑竭衷尽吾力之所能为以求上不负国家隆重之意下不孤蒸庶倚庇之望斯固塞渊之心无邪之思也庶几乎马政振举而所以张国威以弹压丑类以得卫疆圉者不重有赖于此哉故曰秩无散也修其官则要权无轻也经其务则重非臆说也道固尔也况乎君子行义达道惟求尽其在我者而已若夫所遇之利钝甘苦则静需而顺受之可也苟必择其可而后敬其事则是畔援之私胜而恪恭之义荒矣岂臣子之道耶兹不自忖度敷求往哲得五十有四人焉特书其名以考实也书其贯址科第以备考也书勒诸珉以示有永也僭而为之记以昭鉴戒也呜呼前此者莫之举而后此者又未知与我同心否余辄敢忘其謭陋而为之知我者其以是乎罪我者其以是乎 

　　?辽阳苑马寺题名记 

　　【 苑马寺卿】 王世爵 
　　窃闻太上忘名其次务实末世则驰骛于名而亡其实夫世有升降而道随之以隆污余曷归乎今夫名有之是足以累己没世无闻君子疾焉夫于其不可有而不可无也而相忘于有有无无其斯以为道乎故传曰之难闻而名之累人也虽有豪杰之士未免以酷好而成癖因名而规利者矣况其下者乎故传曰烈士狥名贪夫死财势使然也毋亦利者名之饵而名者其利之媒也乎夫惟其贪与狥之相因而名与利之相随也于是乎见之贞者有定守乃悃悃焉而务夫实故其言曰正其谊不谋其利明其道不计其功此则无心于名有志于天下国家大丈夫之事业先实而后名者之所为也守未卓者无贞见则役役焉以逐其名故其言曰纵不得留芳百世亦当遗臭万年此则抵死求名置身于庸琐龌龊常人之故态先名而亡实者之所为也呜呼斯则陋矣上焉者何哉要其极其惟圣人乎孔子曰君子居之何陋之有孟子曰君子所过者化所存者神夫由孟子之立言达孔子之所居则所以为何陋所以过而存者固有洋溢于名实之外窅尔于神化之中无何有有何无荡乎无能名焉尔此则圣人之能事而凡有志于名实者亦安能宴然而已耶爵自髫年游泳圣涯其于身心之学未敢自谓尽无闻焉及壮而筮仕独怪其官迹之异而名实之无以自信也七年御史遂佥广西南走百粤下俯江栖于苍梧之野者余一年毋制服阕复除山右出雁门北入云中侧身于兵戈危疑之地三载几半矣复转陕西副使越金城西抵湟中滨于青海者垂二载今复滥叨此官再踰山海东寄于辽左者忽复经年焉噫屡转官阶四历天尽孔子曰丘东西南北之人也惟爵之谓欤夫夫子大圣人也名实贯宇宙乃今以若人自居以爵之无似而遂窃是名亦异数也巳兹游奇绝岂独坡公之自许也乎呜呼其亦幸而成此名也其亦不幸而不能忘此名也爵遂因而记之以题名 

　　?辽东苑马寺兴修记 

　　【 苑马寺卿】 张鏊 
　　苑马寺非古也我成祖准唐人检校牧使而为之在辽者则建署于辽阳镇隶监六苑二十四今升平桥故监址也自升平而南迄于盖复监苑卫相错如绣镇城其会也故建署焉夫辽距京师千里而余视古天子圻内之治犹侯服也其风土高寒善水草宜马马产视他镇故多焉夫马多盖孳牧之设官分野厘我成法昭乎灿然岂以利一镇哉抑地近而缓急足赖焉者若外厩也圣谟宏远矣景泰后边陲弗耸马政渐隳遂用裁省之议今又百余年监存者一苑存者二籍与制大半埋灭地益贪饕利归伹侩圉官敛手牧人窜逋彼志于兴复者如之何如之何或者不深维储马大计而难之以近效曰子未知势乎辽树兵四塞羽檄交驰孰须永宁而骑也余曰不然以全辽校之骑士六万今牧之永宁者六千夫六千之牧二苑之力耳脱由国家初制为二十四苑宁不十倍而登耶使马登十倍而岁俵兑十一以裨士犹六万而得六千也士宁以市马为苦耶是故法无弗善也顾不尽能者时尔而谓初制不宜于今非善论法者也必复之非善度时者也无斁法无违时而兴滞补弊可与有为者斯马政几矣嘉靖甲午射洪扬君最奏城永宁丁酉交河冯君时雍奏兴举罢行十余条壬寅澶渊王君世爵终冯志学乃建悉撤旧署而新之宏规崇构凡若干楹君自记详矣癸卯冬小子鏊承乏君后爬疏抉剔期底于理然罔敢自是也为请于两院谋及寅寮明年辟宣城海堧污莱一千五百余顷为菑牧地又以署所未备者次第营葺焉为大门一门之左右为直房各一门内东隅得隙地丈余为土地祠一西隅如东为马神庙一卫宇之后为寝室一翼以廊序各一绕之以垣方广不如法者辟之门外为屏一屏夹衢而南复以屏护之又南为监正馆舍一翼之以小序各一艮坤二隅为更铺各一贯东衢为拦门三计楹为四于坤以仞计视楹倍之大都继王君之志而已诸兴滞补弊犹藐藐焉岂非志有余而力不充耶若曰以人以时并以其法疑之而任事者亦诿之曰无能为吾不知其可也是役也先抚台迂斋孙公巡台环峰贾公允初议今大中丞嘉岭董公侍御抑隅刘公成之藩臬赵君得佑胡君谐黄君云交赞之副总戎郝君承恩游戎武君漟都阃王君松芮君元勋王君经协相焉公权以需木官冶以给陶常盈以充余廪监苑征役发帑以给匠氏六卫诸司以佐以督而经画则百户金鸾汤承勋鸾始终事事勚莫右焉余附名氏碑阴工始秋仲凡三月仲冬朔落成日也 

　　?辽阳副总兵题名记 

　　【 刑部主事郡人】 呼为卿 
　　昔唐虞分辽东为营州三代封建相因秦起临洮至辽东为边汉沿为边郡辽阳实一方都会我太祖混一区宇建立都司隶城六卫东宁则即土人为卫五卫与所统诸卫则迁天下人填实之以洗辽金之陋我成祖建都于北京辽东遂为东北巨镇总兵建节广宁遥制一方景泰多事辽阳始据河为边至天顺设分守参将寻改副总兵充任开府于此几百年矣然其统制之规视昔有加旧边东止连山关今叆阳诸城扼险千里旧属城备御从权委任今兵部推升率由旌举旧内臣共事今以分守道带管边备故推毂授钺之权申画慎固之制建官莅事之法文经武纬之谋可谓密且尽矣嘉靖庚戌辽始分兵戍蓟虏马思饮白河不得则东首而沫辽水饥馑相仍公私俱敝东夷亦乘隙陆梁戊午保定刘公自紫荆参将升副总兵奉命来辽至镇旬日即有散羊之捷斩首虏百十四级冬又有三家岭之捷斩首虏四百余级天子再锡命晋公阶都指挥使不即移镇者重为辽人也子路曰比及三年可使有勇且知方也然士不脱巾而负挟纩之气兵不揖蛙而具虓虎之威公岂推食解衣人人济之哉自奉廉则人忘其饥自尽忠则人忘其生诗曰鹤鸣于九皐声闻于野言诚不可掩也于是考往迹废兴为时政举错得前任人名氏凡二十八人自施公英至张公铭十五人先为题名碑二在教埸演武厅顾军府政令自出反缺是典乃立石总府前如今所题杨公镇以下十三人字号官迹考核详备以续前志以遗后观以寓自考夫洪范之畴用三德曰正直刚克柔克周公治殷其政谨毖君陈和平毕公保厘一文一质与道消息先甲后甲视事往来易曰随之时义大矣哉是故公举废政即所以当夫创者之劳述成事乃所以蒙夫作者之业时使然也公岂以是矜名哉若夫观者堕泪如羊祜去后见思如何武美其功伐如燕然则是碑宁无激劝也哉 

　　?辽东都司题名记 

　　【 苑马寺卿】 张承恩 
　　辽之都司开设于国朝之初称近畿之雄镇西则曰宣大东则曰辽左隶卫廿有五州二幅■〈巾员〉将千里带甲几十万生齿之繁近代以来未有也莅是司者或起自世冑或发身武科或升自军功皆由部推圣天子曰可然后得任是官故前后相继者咸期建功立业为时名臣永乐问如文侯安招安夷虏抚恤军士宣德间如王侯真劳绩懋着两朝锡奖正统间如毕侯恭禁革奸弊开广屯田王侯祥兴建学校修筑城堡天顺间如刘侯英廉能远播恩惠浃洽以上数公经制立法奋才奏功其有裨于司政也凿凿可考虽古之历官于辽如汉唐之祭彤陈禅等不得专美于前矣其它俨然在石 【 石：右】 者言行法楷皆可称述使弗勒名于石标显当世用垂永久则英雄豪杰将与草木同腐朽矣京卫毅庵任侯视篆未久滞焉以兴弊焉以革政通人和而公有余闲乃谋诸寮友山右杨近河辽城郭侯松冈欲题名以垂不朽咸以为宜于是采石于山鸠工于匠树立丰碑窿然于本司二门之左属予为记时予任苑马寺卿于毅庵有同寅之雅且又知侯之深夫岂容辞予惟是举也令典成于因循之久观听新于励精之初使人因名责实有劝惩之法焉景行仰止有观感之道焉思齐内省有鉴戒之义焉是可不记之乎于是乎记 

　　?重修辽阳内城记 

　　【 苑马寺卿】 陈暹 
　　辽左古营州地自唐宋来沦入荒服迨我国朝混一始兴版筑永乐初移都司于今城城之筑也不知始于何代稽今志云洪武壬子都指挥马云叶旺奉命经畧辽地因遗址修筑焉洪武己未都指挥潘敬附筑土城以宅外国降氓永乐丙申都指挥王真始甃以砖即今土人称北城者是已因目云旺所筑为南城云南城北面介于北城一带旧垣有司视为内地无预防守遂废弗葺至嘉靖戊午水潦灌城土逾溃垣墉逾圮几夷为平地矣己未夏洛阳史公奉命按辽东暹从公阅视墉潢抵是指以语副总戎刘子岳曰惟兹两城若联而实问惟兹旧垣殆不可废宜以时修之乃下其事于少参赵子世录议而率其属分治之固者因之缺者完之薄者增之圮者版之时城之居民固愿自为守也并力合作不踰月而底绩诸子佥谓公保惠辽民盛事宜刻石以纪而使暹司笔砚之役暹尝读易之坎曰习坎彖曰习坎重险也夫子曰王公设险以守其国其传卦也曰重门击柝以待暴客盖取诸豫则知守国之道莫善于豫豫备之术莫要于险险而习之门而重之是又知备豫之术不厌于详且密也况辽城外介诸寇而曰备之可以不预也防之可以不密也殆未达夫权变之宜焉尔且与其过而忽之也毋若过而防之过而防之无后灾过而忽之鲜不仆矣诗不云乎迨天之未阴雨彻彼桑土绸缪牖户此之谓也且公兹役也因民所欲而倡之非强之也所谓以佚道使民也供亿给于官毋扰民焉非时绌举嬴也聚失业之民而食之亦所以账饥也以定恟惧之人心以杜窥伺之外侮一举而众善具焉若曰城也可以修可以无修而我公一念豫备卫民之意孤矣故为着其大谊以诏于后之人焉若公按辽陈轨率物黜贪进良惠民润物丰功伟绩自有辽民口碑不待铨次云公名官字懋德别号一泉河南河南卫人嘉靖癸丑进士也 

　　?广宁新城记 

　　【 大学士】 李本 
　　辽阳负大海三面距夷境实国家重镇而广宁处辽西偏控朔汉尤号要塞地故有城新城则今巡抚苏公创之先时虏数入寇窥辽广宁倚城拒守其城南负郭延袤十数里军民杂居飞甍鳞次虏卒至无以御有土垣高可越也众汹汹当是时虏兵又甚盛控弦可六七万人巡抚公率纔数千人设奇击却之虏既遁公乃巡其地叹曰我在虏无能为异时者当如何乃谋于总兵殷君尚质城其地属佥事桑君蓁经理其事采石近山刈薪湖泊因土垣故址周而甓之丽于故城以广计之二千一百五十丈以高计之一丈五尺阔半于高之数焉为坊者一曰全辽重镇为门者三曰迎恩曰宣化曰振武凡用人之力二十五万六千四百有奇则借之羡丁谷之数九千四百石有奇则取之仓庾金之数三千二百两有奇则取之库藏故是举也役虽巨无扰于民者经始于嘉靖丙辰春以其秋告成台隍高深楼橹重蔽于是封守益固虏绝觊觎之念矣众咸大悦曰是我巡抚公之功不可无记察属竞走谒予文予惟成周盛随玁狁匪茹则有东方朔方之城诗人实美南仲山甫之功焉盖古昔圣王所以享久安之治内宁外谧者固必有老成壮猷为国宣力以扞外侮今天子神圣薄海内外罔不悉臣而保邦制治尤重边疆之寄顷者倭寇骚扰南土特遣徂征不崇朝荡灭威震殊俗今苏公在辽又素着威名虽无有险胡马固不敢南窥隐然一长城矣公乃尤欲怀永图以创兹役岂非古所谓老成壮猷者耶是宜辽人德公欲勒诸石以垂不朽也公与予同年进士名志皐固安人其宦迹所历多在边郡辄有声故举无不宜而共事诸君又皆一时之良也工垂成巡按御史严君杰适至稽核尤详若户部郎中屈君谏苑马寺卿许君应元行太仆寺少卿陈君夭佑参议赵君介夫佥事耿君随卿与赞令图于法得书故并列之云 

　　?景范楼记 

　　【 翰林院检讨】 陈以勤 
　　鉼山胡先生抚辽东未逾岁申约东筑屯堡峙刍粟砺予镝汰剥削固已涤易往习响振封内矣其沿边诸夷人自闻风稍稍遁去即入秋则朔漠投烽沧溟释警方畧可生图也以故乘暇建楼于后乐亭之东名曰景范走使属记之以勤曰尝私怪筹边者率因循幸目前有急兢兢遂时尚无一自越文法寻文之外又何暇论古人乎是以意气相诡忧乐异致勋华无述边境日多事矣乃先生慕效文正章章表见斯楼其所欲树立岂若卑论侪俗与世浮沈而取乐乎闲尝读宋史论次文正公大畧功业不尽同其在边隅者十之七焉忧乐不尽同其先忧者亦十之七焉顾其筑城寨垦屯田阅兵选将出谋储思以冀而事宁谧者庸奕奕未巳也又恶知有所谓后乐哉是以威德流闻夷夏耸服至今称说不衰知其有由也此其意后人无相忘则秉钺边陲戮力尽规俾穹居酋长内首禀朔岂有难乎何者求古人之志以究勋谟之实则标能埒美千载无爽矣语曰游心上行人定其亨非虚言也兹非先生之所名楼者欤先生有大畧又愤特艰自入辽每念曩虏入事则卧不安席食不甘味欲一有所效以追古人久矣故楼成凡策东北便事即登楼望望已坐惙惙不自释有问者先生曰姑待姑待我思范所以行乃益知非为靡丽游观之乐盖忧之也先生名宗明正德丁丑进土勤先生门人 

　　?重修望京楼记 

　　【 太仆寺少卿】 李翔 
　　辽阳之城肇于洪武壬子而城隅四楼因之筹边建于巽方镇远起于艮隅平胡植于干位望京构于坤轴望京之名凛凛乎神京在焉天威不违颜咫尺矣规模宏丽制作工巧若有非人力所能为者遡前三楼或毁于回禄摧于风雨惟望京一楼距今百六七十年岿然如灵光之独存不与三楼同澌泯焉其间土形木质不无朽腐倾圯之虞然而大势犹卓然也得非名义重而呵护有鬼神耶嘉靖丙申冬季澶渊驼村史公持斧按辽弛张宪政咸有次第闲尝陟降兹楼见其形制回异名义攸关日就隳颓慨然有图新之志召都司刘徐二子命指挥宋赟王镇二官财不费公工惟雇募不匝月而功告成危梯曲槛陟者忘倦飞阁层檐见者快观而不知其非谪仙湎酒之楼也庾氏翫月之楼也则夫驼村今日修楼之意何在哉我知之矣陟屺岵者望父母观云物者望亲帏彼独非臣子耶吾侪文武济跄事事兹土独不能体望京之意而移孝以为忠哉修文事者思饰簠簋而奠黎元修武事者思饬干城而抚士卒期无负于天朝斯无愧于兹楼矣不宁惟是间有豪杰之士文武兼济者奋乎其间算无遗策如唐之陆宣公边不足筹矣锁钥北门如宋之寇莱公远不足镇矣玁犺薄伐如周之尹吉甫胡不足平矣审若是一望京足矣三楼不作可也此又驼村公独拳拳于望京楼之意也 

　　?盖州重修城东西楼记 

　　薛廷宠 
　　皇帝即位十六年澶渊史子以御史按辽陈轨率物兴废葺敝乃春三月按部盖牟辨方察治加治武备乃登城周视沧溟限带峰峦拥维烽堠墩台森布丽列控青齐蔽全辽三面捍敌东为顺清门南为广恩门西为海宁门门上有楼岁久西楼敝其东则颓然废基史子曰嘻夫盖关海之冲夷夏之界也城楼敝且废是辱我也将无纳之侮乎备御徐镛进曰往者王巡察公尝檄修建主者艰其役竟止时则有待史子曰春秋重改作谓可已尔是可以已与余所恐者岁涝国饥万民皇皇时诎举嬴犯圣人之戒然余图之毋扰民材木器具官偿其值陶人石人咸须诸公迁者作者斤者畚者日给之饩栋弗称则挠兹惟弗寿其伐巨于叆阳之冈乃以于指挥夔修其西以郝经历人英修其东资之成画胥服以事事惟谨踰时二楼成杰栋疏棂厚基周垣涂雘黝垩次第饰润方诸前过之可以固国可以詟远而举不失义劳能悦民忘其怼矣余时以按储至辽郝人英来役一日为余诵述请记余曰记可尔夫固国则功詟远则威比义则衷悦民则惠是可以为兴事者之训记之史子名褒善字文直别号驼村为余同年之良云 

　　?增建河东七堡记 

　　【 前兵部尚书】 范鏓 
　　辽东之镇东西北三面距夷每为诸酋窥伺剽掳杀掠迄无宁岁若广宁与辽阳之西北直抵开原诸边多在原隰垣堑墩堡疏密适均守望追袭计程可及顾惟辽阳迤东临边一带万山丛迭修林森翳墙弗克施人难为守而地之相去南北不啻七八百里其间止设六堡兵马亦仅三千应援则艰于地远捍御则苦于兵微骎致虏势猖獗频年失事比于西北殆又甚焉揆惟厥先拓边置堡一时草创夷人住牧尚远中国地利未通势未及备故自马根单堡而东为清河堡又南为鹻场堡为叆阳堡皆相距七十余里而其间干河王老诸岭险隘艰阻策应靡及又迤东而南有险山台虏人外自石岔口出宽佃子而入险山犯诸境尤为要害又东南而为汤站堡虏从石岔口循短错江入掠江沿台屯众其离汤站八九十里应兵未至贼已饱获而出失是五要无怪其出没无常而荼毒疆场 【 场：埸】 也虽每岁发兵御防糜财动众顾左失右非长策也曷其酌地形察通塞凭隘冲控险阨准道里切应合分地置兵据要制变此五堡之不可以已也开原当胡虏之冲迩来修复边墙铁岭临边辽河之外人业其地创为镇西堡以卫之但孤悬绝塞而诸城堡远隔辽河应援越涉危亦甚矣泛河边境有所谓李千户屯者阻山为险聚落颇繁虽虏寇迂于内侵而羣情乐于自守曷其立策应增堡障此又二堡之不可以已也然而莫之及图也嘉靖丙午巡台御史南畿张秋渠先生铎按治兹镇首重大防拊疆域之势慎积僇之惨诘夷夏之限求得失之端绎控制之畧积谋发虑奋然远图本之以忠勤出之以经济广之以周咨任之以勇决是故莅开原俯辽河阅镇西见羣胡环向一堡孤危于是有彭家湾堡之图焉又踰泛河察民隐因地顺志于是为李屯堡之图焉爰及多虞覃极诸要叆阳东路数百里二三十年之患必欲挽危就安首举尾应乃先之备御武动之相度以发端继之以守备韩承庆之规画以起事先生曰定边息氛国之福也出筹捍患宪臣之分也吾何责之辞又曰阅历剂量非躬视弗周吾将往省焉乃率诸司循边出塞穿林策岭自马根单历清河而知虏从明墙而入也于是有散羊峪堡之图焉自清河历鹻场而知虏从鸦鹊关诸路而入也于是有一堵墙堡之图焉自鹻场历洒马吉新安等处而知虏从北古河台诸路而入也于是有孤山堡之图焉又出双岭历险山而知虏自石岔口经索果直而来也于是有险山堡之图焉又自险山历江沿台而知虏从打探峪入瓦子峪而来也于是有江沿台堡之图焉相宜度形举要扼会左右适当声势联络缓急便宜战守俱利无俟墙壁之防永得控制之策内有耕牧之利外无冲突之扰是故二堡立则开原实矣五堡立则叆阳固矣七堡增则河东自此可无虞矣安边保民奠此为大于时抚台都宪岷郡于迭川先生教协心同德经画审处相与檄议诸寺苑马寺卿吴君惺行太仆寺少卿朱君屏分守少参荣君恺分巡宪胡君谐兵备宪黄君云分守辽阳副总戎种君继掌印都司刘君通罔不敬应其议既乃会疏请恭荷俞旨命举及时遂于岁之七月经始分理鸠工集事秋渠先生经纪百务督率备至财用资粮皆出其所茂积而游击将军王言都司佥书许策杨栋继至专地共济暨诸司百执事烝烝趋效迄于九月秩然报成其城堑之高深门营之严整军容之壮饰墩台之森布雄视边陲镇詟诸虏允矣常山之势不拔之图万民之利百世之业也既卒事诸君谓不可无记愚以谓修障塞补隙漏及时图事保大定功秋渠先生为国为民之盛举也莫为于后虽盛弗传而今而后时葺屡省恤兵容众又吾将兵者之责二三守臣所当自效也天时不如地利地利不如人和请以是终其纪焉 

　　?重修六卫预备总仓记 

　　【 巡按御史】 张铎 
　　六卫预备总仓倾圮颓废有年矣仓之储院寺道司咸积焉其出纳有纪然岁久多朽贯干没或旋旋焉暂实其藏而工费百出蚕食议迁无留储矣余始至周览因语人曰是地也危乎东堡险远北至开原南抵前屯渠丑窃伏而靺鞨腥膻习与为邻烽堠方驰即薄陴下坚壁坐困以需应援兵家恒变也而边储其容缓乎况岁饥则籴闭转输颇艰稔则值轻而妄费不计土人故习往往若此宣德间大虏寇广宁缒城欲上内卒乏食且忞忞谋溃时王忠肃公大括民粟给之事乃定法曰国无积贮内变将作欲御其外也难矣哉夏四月余忧之因阅左仓饰其故址以广储也垣墉令坚土茨令厚橐之板以固其封穴之地以注其泾 【 泾：湿】 从右辟门有隙地延袤数百步中葺旧厅会计者居之左右各十五廒贮谷近六万斛谷皆税余纸赎自余莅事之后者记之前此不录也工食若干颇无剧费扁之曰六卫预备总仓或曰仓一也而名不同何哉余曰预备旧着其名而时为出入维兹约而藏严关閟钥而不数数然启待其荒也而散之伺其丰也而敛之补诸军储征之屯种姁姁然乐于有济而匍匐赴之矣古有义仓者殆谓是欤宋史载安石欲行此法而嬴缩其息夫为人上有将以惠民而什伯是利陋也甚矣后之按此同志者罪有罚律有赎谷将秩秩其多分贮各仓以资百用而是仓也禁而不费其土之幸乎因为文告之 

　　?永利闸碑记 

　　【 巡按御史】 李辅 
　　沈阳城西北隅三十里所有上蒲河受众水之涯又介在边墙之里盖亦兹地之重险也虏或伺守者之懈而入率测其浅深以为进止且虞追者至奈河遄归辄趦趄迟回不敢逞故我得以为备边萌赖焉然水势下注每春秋二时不雨则水落石出可褰裳而涉故先年设闸以蓄水名曰永利树寻尺之形以成天堑之势谋固深远哉日久圮坏所司以为僻在一偶 【 偶：隅】 漫不加理旧闸故迹则已沙蚀水啮夷为丘墟矣予按历至沈阳问民间利害兴革父老有以此为对者复谂诸舆论则同然一辞乃下其议于少参张君邦土经理其务代理畚土因农隙之民而役之日廪月饩出库藏之羡而给之分兵连护则游击锺气完备御郭承恩宣力左右则指挥王梦禹陈九德鲁颂费松镇抚彭商弼百户罗奇而课督章程则经历陈宰百户杨继宗尤始终其事者也诸执事者既无怠弛而役夫又知上之人一劳永逸之意于是皆乐于趋事赴工越三月而就绪张君往貾其续则以为规制尺度视昔加详而计工会费裁旧之三四盖庶几用力少而成功多者是役也不劳民不伤财无替前烈无遗后虞信哉其永利云且沿河东涘土皆膏沃往民虞虏之突至弃为榛莽今知有险可恃将复横纵其亩如故则所利岂独为御外侮计已耶请勒石以告来者俾勿坏予不敏姑纪其废兴之故如此呜呼边政不修百度废弛即一闸而他可知矣予每深念之愿疆 【 场：埸】 场之事非观察者所能专姑自吾力之所能为者仅仅举其一二焉若建干城之猷植安攘之□子以遗辽人永永之利者则有异人任 

　　?重修北镇庙记 

　　【 巡抚都御史】 张岫 
　　冀州之境由太行而东尊严高峻惟医巫闾为诸山之冠我太祖高皇帝建极之初主宰百神于天下名山大川皆遣使持祝文牲帛以受命告又以前代崇其号人其神者非敬神之礼下诏追正以复其本号而北镇实医巫闾山之本号也每岁春秋祀事与岳渎同朝廷有大典礼大政务则遣使告焉此实圣祖独见而万古不易之盛典有非前代之可及也猗欤盛哉庙去广宁城西五里规模卑狭殿宇渗漏永乐辛丑我成祖文皇帝敕都司建立祠宇饬严祀事于是乃推有材干者剪拂荒芜去阻铲堮隳隆就夷自殿亭以下皆易之以美材夫北镇礼秩居他镇之首永奠东土御我边疆利我边民与五岳海渎同功历代所以崇祀之者在是边方所以仰依之者在是今韦公拳焉新其庙貌广其规模所以仰答我祖宗得敬神之体为千古不易之盛典者宁不又有在于是乎书其事以记之且以为来者劝焉 

　　?重修北镇庙记 

　　【 户部员外郎】 胡景荣 
　　春秋传曰国主山川山川何灵乎尔而国主之也太一分而为天地高也明也博也厚也其如此而已固堪舆之淑气也其矗焉而奕大构焉而孕秀弥焉而莫可纪极焉者孰主张是邪苟不固天地之气不凝焉说山川者莫辨乎诗其曰惟岳降神言甫侯申伯之所自也其曰奕奕梁山言韩侯受命之始也其曰天作高山言太王迁岐之终也而记亦谓山川能降时雨于乎莫秀乎人而能呈其祥莫尊乎天而能发其秘谓国主之也固宜古之圣王相视原隰因天事天因地事地因名山升中于天制名修礼以镇天下是故均五方则有五岳之名镇诸州则有诸山之名不然为山川者不少矣而奚取于今之着邪此舜禹之所经承而古今之所不变也广宁军之西故有医巫闾山者舜封之以镇幽州历代因之第其号也或王之或公之其祭也或侯伯之或子男之礼隆而义未安故我太祖诏厘正之止称北镇医巫闾山之神是故欲报其功也尊其称而不过欲妥其神也崇其寝而不亵欲节其祀也时其享而不渎其文简而核其制隆而辨其礼协诸义而协是谓大顺大顺者所以达天地仁鬼神之大端也故曰惟圣人为能制礼岁丁未春会大中丞胡公宗明大将军戴公廉大柱史李君廷松胥膺简命莅兹东土肃贞百度振饬三军风教浃和疆圉宁谧文命武备于今为烈夏大旱相与斋祓率属雩于北庙中丞公及门曰窦矣弗墉何以守及庭曰圮矣弗精何以承及堂曰穹矣弗涂何以妥佥曰俞越三日雨民大说以雨众民□于农之故未可趣工也乃秋詹时日度有司计徒佣物土方分财用厥既号有众有众丕作浃辰适景荣使于辽因携而眺望焉且曰兹山之灵莫之与京是役方经始而子适至将竣事而子遄归能无一言记之景荣作色而对曰吾闻举大事者非成功之难而不諐于义之贵事有大于祀与戎乎窃尝闻之人之称斯役也其道有六焉一曰发之以知二曰惠之以孚三曰济之以节四曰出之以孙让五曰谋之以义六曰本之以仁不徼福而急先务发之以知也用力之民而民说惠之以孚也大作而不穷其财济之以节也更相让善而不居出之以孙让也修人事而见天则谋之以义也中心安仁而后能乐山本之以仁也是故君子一举而众皆知其德之备也是以不可以记焉尔乎景荣也劣偶辱清问乃摭其大较如此若夫封号之异堂寝之详祀礼之节崒嵂之奇灵爽之神则先正诸记尽之矣庸何言肇是役者先任大中丞于公敖也若司农陈君绍儒佥臬陈君王道皆与虞其始而乐观其成者也故特书而不略 

　　?重修辽阳关王庙记 

　　【 分守参议】 张邦土 
　　自汉以来称精忠大义者曰关王故王之庙在天下无论都鄙皆建构人无论老稚男妇知愚皆崇向虔奉之余近奉玺书分守辽海既莅事乃展礼诸神之有庙貌在城内外者非有所徼盖大夫之临所藩宣之境境内之民献寿耉生当乞言殁当式闾而况诸神之庙祀其地者乎谒已庙虽大小新故兴废殊大段皆倾坏当修葺矣顾其神揆之祀典不无有或僭或淫者余乃特欲修王庙何者以王为人臣乃忠义之逸伦而绝羣者也夫辽地与夷为邻与虏为仇兵将袵革枕戈日与为敌使非怀忠奋义则苟生保躯之心重谁肯捐身蹈危为国家壮屏翰为生民捍祸患哉修王之庙庶几帅裨士旅岁时举祀走庙庭仰知王之所以血食者以当时能尽忠义戮力汉室故享祀于今亘千载而不替其遗烈生气犹凛凛在也又庶几祈王之英灵幽赞冥授启佑人人使咸抱忠仗义以报国家宠优养给之恩以巩华攘夷建绩而树名焉则人之祀歆非徒然者矣记其事以告后之笃忠义者 

　　?广宁前屯城修建关王庙记 

　　【 前郎中】 叶应骢 
　　生而为豪杰死而为明神在古有之未有若汉前将军关公之弘博震耀无古今华夷贤不肖皆知戴仰敬畏而不衰者也古之人智谋勇功如公者不少惟公凛然如生则以公独禀天地之正率性而行无失乎所谓赤子之心者故能上下无愧浩然赫然存没以之拟诸形容于天为日为雷霆于地为泰山乔岳为江为河而于物也为龙□天下规规琐琐于尺寸之间阳施而阴设不顾理而惟功名之就者真蠓蚁耳故人自戴仰敬畏久而不衰非有所勉强也苏子有言其生也有所自而其死也有所为如公者盖神而为人死而复为神者也呜呼盛哉公忠信正直根乎天性而春秋学力又有以济之故动由道义其与先主周旋为朋友也犹兄弟也为君臣犹父子也恩义固结至流离颠沛之极而愈益坚励不肯毫发苟虽以曹瞒之奸且亦信其决不可间先主信之真亦莫有间之者盖庶几所谓至诚者矣其它待人御众亦皆以是儒生学士往往有愧焉乃亦其英勇盖世目以为武人而为武神则非也公以奇伟之气道义之心加之以威权死而不朽其为神也必雄纨得而屈之异端者流欲借其重以张其教而援以为其翼从正邪不相能而隆卑倒置则大非也传曰鬼神之为德其盛矣乎使天下之人齐明盛服以承祭祀洋洋乎如在其左右公既为神则陟降昭明于上下因人善恶而祸福之亦理之所必有者而或者过为报验之说以灵之而反比于妖淫邪诞之鬼则又大非也公祠祀遍天下惟知道者知所以真敬之如向所云则不免于亵而辱之矣不可以不辨也广宁前屯旧有庙北城上嘉靖壬辰毁于火明年巡抚中丞周公畀大木三十板 【 脱百字】 将修之旋内迁而弗果又明年备御张君文瀚举其事致仕前备御杨君铎任其劳捐材与货为居人倡庙貌以新垣墙庭户炳如也是役也予有劝焉且将使居人入公之庙拜公像想公之为人易其诈诞淫僻之俗而忠信正直是事也毋惰毋怯毋邪媚毋诡随尚义奋勇勤王事而为社稷卫也不师其人谄之以徼福祈之以免祸公不可欺吾其以为敬神乎经始于九月哉生明十二月朔旦落成 

　　?火神庙记 

　　【 按察副使】 徐景嵩 
　　辽阳城西有庙曰火神按志永乐五年立以祠火神者火神之名绝不经见礼记月令云孟夏其神祝融后世谓祝融为火神其说本此不知月令以夏盛德在火而祝融火正黎也故祀以主夏非谓祝融为火神又太公金匮云南海之神曰祝融而唐韩愈氏尝取其说以记南海当必有据则祝融非火神主名可知矣又左传云郑将火子产使祝史禳于玄冥回禄杜预云玄冥水神回禄火神以余考之子产与预俱失也玄冥水正强名曰水神犹之可也彼回禄何物讵知其为火神而遽禳之乎其说尤为不根以此谓祝融与回禄为火神者皆不可信大抵古者五行各有官生能修其业者死皆配食五行祀为贵神如勾龙为社周弃为稷之类是已然社祭土稷祭谷勾龙与弃特其佐享非专祭也以二神例之则火神当如土谷自专一祭而以黎为配名实斯不谬矣方今火神遍海内较其名位功德疑不在土谷诸神下顾祀典所载仅得列于五祀之一而以灶主之其礼已略而世之矫枉过直者见其祠庙之盛崇奉之广又往往以怪神淫祠訾之噫渎亦甚矣独其炎威挥霍时出祸福以惊动生人而世之聚庐而处者莫敢不骏奔执豆以时谒款庙下可谓灵也已是庙也且坏且葺屡矣今年春乡人引礼王君镗复出白金若干两愿易庙之圮桷腐瓦而属土人熊君来舞司其力凡两月而工告成佥谓不可使后来者不知有兹役遂来乞碑余因论其事并作迎享送神诗以遗之俾歌以祀焉王君字声宏通书熊君字克振通春秋故其尚义如此其词曰桂栋兮兰橑辛夷楣兮节山梲藻杂百草兮成宇族神兮来下日吉兮时良击鼓兮吹簧纷拜舞兮满堂神之来兮戾止大旗烨烨兮旖旎跞我阶兮坐我几神既留兮弭节殽甚肥兮酒甚冽聊遥逍兮容与叆连蜷兮胥悦风飒飒兮神将归整来驾兮鞭赤螭向南交兮载驰望神不见兮中心怅而惟神兮职火愿神兮福我神降福兮曷其有终千秋万岁兮庙食无穷 

　　?广宁马神庙记 

　　【 巡抚都御史】 马中锡 
　　广宁城南有隙地平衍不颇旧为镇守内臣蔬圃前太监岑章来镇辽东下车之再明年为正德戊辰以马实边镇重务始割其地三分之一为庙以祀马神呜呼天驷房星之神其来尚矣稽诸礼奉祖以春征诸诗祷伯以戊淫祀能尔哉岑章为中大夫奉玺书握兵柄富贵宠荣莫与为伍虽倾赀以缮缁黄之宇人亦不得而非之也今乃不屑彼而唯此之务其殆能超貂珰之习而甘俎豆之味者乎矧其在镇三年畜马养兵不妄生事贤声大着夷汉安之他日必有能为之作传以嗣太原张监军者又岂直一祀可述而已耶 

　　?辽阳乡贤祠记 

　　徐景嵩 
　　郡所在祠乡贤于学宫励来学也辽故为郡顾独无祠非缺典与正德戊寅秋监察御史凤阳高公钺奉命按辽下车即垂意此举值边务方殷乃不果越今年己卯百度就绪人吏用和自春徂夏膏雨以时公乃按志汉得三人流寓二人北海管氏宁平原王氏烈襄平一人河内太守李氏敏国朝三人辽阳二人万全儒学训导张氏升河南道监察御史胡氏深义州一人户科给事中贺氏钦论功与德咸应祭法其诸不与是列者俟论定而后入惧泛及也既已乃用前分守参议睢阳蔡君天佑议乃以辽左书院之十贤堂改祀诸贤乃以十贤移祀于中堂盖即寓祠于学之意也于是分守参政王君炫暨太仆寺丞束鹿杨君睿协志同怀乐成休美凡屋宇之欹坠者阶级之倾圮者户牖之破缺者治之则已力不重劳财不重费人两便之祠既成二公乃以公命命某为记辞之不得窃叹夫诸贤之生之不幸也又叹夫诸贤之不幸乃有大幸也以诸贤之功之德生于邹鲁宋卫诸郡将必与颜之仁仲之勇游夏之文学同不泯矣不幸弃置是乡漫为榛莽高风峻节下同凡人往来过者付之太息而公于案牍倥偬之际独能尊而事之以风示吾人俾巍然灵光如在其上如在其右左岁时荐奠敬共登降如先圣先师讵可不谓大幸乎虽然诸贤在天之灵固不以祠之有无为幸不幸然今世之士大夫之宦游吾乡及吾乡之士大夫之尚友古人者非祠则无以致其向往也继自今苟有登诸贤之堂者惕然曰某也可师某也可友拜其位则想见其人闻其风则思齐其美虽或不谓之诸贤之徒吾不信也反是则自暴自弃而已矣而亦何颜于诸贤哉故曰励来学也尝考吾辽地方自秦汉以来率为郡县我圣祖酌古立法乃以卫所易之一时武备雄于三边亦既效矣及观学校之教俎豆之习科第之盛无异郡县容或过焉乃知圣祖睿意所寓盖不专于武且将借文事以固吾圉也然则是祠之设岂曰小补之哉是为记 

　　?钓台祠记 

　　【 分守参议】 蔡天佑 
　　凡有功于人者祀报之义也医巫先生教化乡闾者四十年异端之教不行焉乡人为祠祀之不谓义乎先生姓贺氏讳钦字克恭家医闾山因号焉天性高明幼学即有志于古初见性理羣书朝夕玩索而有得焉乃益自信古圣经书教本躬行不可徒事诵说已也乃益厌俗学举进士为给事思尽厥职有犯无隐成化戊子春京师灾乃上疏大畧谓应天以实不以文不报遂自劾又不报乃告病归筑室圃中取古圣贤书以渐幽讨非吊丧间疾不出也如是者数年大有所得乃教诸乡人乡人故事重佛老及诸不经之神先生既化之乃制祀外神文俾祀而悉焚之上下翕然从之无梗焉者于是趋门墙者日益众矣学者始至必询其奉先祖事父兄之节苟简则亟命改之曰学者学何事也而可缓于是耶每谓朱子白鹿洞规为经书机要小学书为日用准则自修教人一本于是故异端之说无自以入而义州之俗独美焉弘治初以大学士刘吉荐除陕西参议赐玺书假以便宜会母疾不果行乃条陈四事一曰资真儒以讲圣学二曰荐贤才以辅治道三曰遵祖训以处内官四曰兴礼乐以化天下畧载行状皆其切要凿凿可行疏未上而母疾不起□事遣子上之且辞新职许之言寝识者有遗恨焉先生惟好山水每景物熙明辄揣亲友游钓凌溪之浒徜徉竟日初无外慕既没之五年乡人思先生者相谓曰吾人之不为佛老惑者先生功也吾属幸见先生而被其教也先生往矣恐久而忘之吾不忍于吾之身而忘先生也吾子孙不幸不及见先生而不蒙其教也先生往矣恐久而不知之吾不忍吾之子孙之不知先生也凌溪先生乐所也盍为祠岁时祀之使吾属接之于目思之于心则先生之教犹在也使吾子孙接之于心则先生之教亦不敢违也呜呼先生之功至是亦大以远乎哉尝闻先生之学出白沙白沙者广南陈公甫也史谓陈公甫作诗好奇时人多宗之愚生也晚不及登白沙之堂知其人也使白沙而止于作诗好奇也则作诗好奇为信而先生不作诗好奇所造乃其自得使白沙而不止于作诗好奇也则作诗好奇为诬而先生不作诗好奇所造乃为善学因并及之 

　　?褒功祠记 

　　【 干 【 干：翰】 林学士】 唐皋 
　　辽阳城南去未五里许有祠曰褒功故镇国将军辽东副总兵韩公之祠也公以武荫自指挥使膺受钺分阃之寄屡树边功有遗泽于辽人卒凡若干年辽人不能忘乃述公所建立之功陈之当道疏之于朝下礼官议遂檄实以闻乃敕有司建祠赐额褒功春秋肸响盖至于今又十越暑寒矣乃正德辛巳冬今上皇帝嗣位改元诏告海内及诸蕃国予因备使朝鲜道辽左晋谒祠下顾瞻屋壁皆绘公战伐之事徘徊嗟叹安得起公九原与之上下边议为治兵者之一助也弭节间公之子建昌守辙过予请为褒功祠记且曰先人之功具载信史藏之秘府猝不可得而考报功享祀恩至渥矣非假一言以镵诸石以诏诸人不将寝远寝微而迹几于熄矣乎辙抱此志久而未遂兹幸使遇吾土此天与之便也其敢以烦执事予谢不敏毕使还至辽建昌复申前请时予同年侍御汤泉杨子按治东土风节凛然而独予乡贤每加之意以昭激劝为之赞说甚力遂不果辞按传公之先山后兴州人祖福原国初犹隶尺籍考春始事文庙以从征伐累官至东胜卫指挥使公生三岁而失所怙年十有六而补荫视卫篆籍籍有声既而充裨将提偏师冲锋破敌所至克捷若解团山之围奏八塔之俘溃定边之重围奋清河之捣巢连长营与中之胜至于卧古城之雪悬清河之赏逸叆阳之骑趋二舍之急纳管尺八之降壁黑松林之守盖皆画奇制变冐危履险出万死于一生以召此汗马之劳其行阵之功如此及受备御之寄持副将之节若守宁远守义州分延绥辽阳之阃以谋则审以守则固以抚则顺以战则克有金帛不足赏其劳铙歌不足颂其美其边镇之功如此而又能相地势之阨塞迹胡寇之出没长顾远虑为之奏设东州以至叆阳汤站以至甜水诸营堡凡千余里斩伐林木修筑城垣增立墩台填实军伍平斥道途劝督屯种使黠虏无所施其谋边人得以享其利其开拓之功又如此夫人臣之事功固先定其志以自树立凡以求尽职业而已初岂徼目前之誉而希身后之宠哉然功懋于身而加于民者甚众迹着于今而垂于后者无穷则人心若何而不积其感国典又若何而不崇其报也耶若公之功予以为得于行阵者犹曰一时之劳也其成于开拓以遗后来之利虽谓之百世可也今夫士者之行系重一乡犹获祭于其社而况近者有功于一时远者有功于百世如公者所宜深念而嘉录之也此人心之所歆动而享祀典于弗替者欤虽然往者车之辙也后者前之续也上者下之表也公之功固足昭往辙以固来者之守使非真能利今而善后亦奚感人之深而国家之令典尤未有不本之羣情而滥及之也公虽谢世而遗德在人合口陈词为崇报之举无间远迩廷议因俯从之而公之大名遂以不朽文缨武弁所以立身斯其律令也后来者居公之位膺公之任岂不得励公之志懋公之功以图荣耀于无穷者哉兹固先朝树祠赐额之殊恩劝功赏善之深意已故曰下之表也是为记 

　　?石塘曾公生祠碑 

　　【 前御史】 卢琼 
　　尝谓君子立功之道有三正志定略仁及众也公代巡兹土辽阳戍卒以抚臣革之贞厉其穷凶者猬集为乱登陴而闭门涣无统纪公时自南卫闻变单骑入城谕之祸福众心以定盖示包荒用冯河缓穷追之噬散吠声之党焉耳乃上疏曰羣酗干纪保无他志愿宽斧钺以开其悔制曰可既而广宁抚顺相继以逞公密布而阴侦之一无测识者三城首恶同日而俘盖释壮頄受濡愠将欲刑故宥过使终无咎焉耳复上疏曰倡为乱畧止此数夫愿宥其它以安反侧制曰可实维忠荩可嘉锡乃崇阶吁数百里之乱起于一旦声色不动而东顾之忧以纾非忠以正志乎先是羽檄旁午朝议咸咈或谓此而不讨恐酿藩镇之乱公曰否非淮西泽潞比也或谓遣使招安且觇徼竞公曰否非淳化两川比也由是锋镝之祸息而疆境赖以全活者不啻千万计供亿之费省而公私赖以不困者亦不啻千万计吁以东人震惊仰望之私谈笑而挥之使背帖于席非智以定畧乎宁远辽人 【 人：之】 咽喉东西络绎昼夜不息苟举措一失受祸比他卫尤剧征讨则有毁体裂肢逃山逾海之感遣使则有负曳鞭挞鬻产市婴之忧今耕者而飱曰公食之也织者而裳曰公衣之也父指其子祖指其孙曰公活之也非仁及众乎其师生父老相率而征文于琼或问曰生祠古欤曰古也礼也义也公悯无辜之民横罹夷斮不计死生祸福以身任之力请于朝而得免义也民受公之恩非直于旦暮见公之容而思之又欲使其子若孙皆知所自礼也礼以义起古之道也昔文潞公泽及天下洛人生祠于资圣院张文定弭盗一方蜀人图像于益辽之祸起于仓卒深浅成败不可测而文定自外入又得伸缩自由公视之又难也而公才望日隆安知不为路公祠公讳铣扬州人石塘其号也 

　　?游千山记 

　　【 前御史】 程启充 
　　在昔虞舜肇十有二州惟辽为营州故域自石晋沦入契丹下及胡元遂为异区山川阻于中土几五百年高皇帝恢复禹迹始入职方千山去襄平六十里许秀峰迭嶂绵亘数百千重引诸蕃瓯脱南抱辽阳■〈山截〉嶪蓊郁时有佳气如海市然嘉靖丁亥余谴戍抚顺壬辰往屯蒲河怅怅弗获登丙申三月乃迁锦州道出襄平于是戒期秣马命仆庀需丁亥朏同徐子文华刘子琦往游时副总兵李景良分镇兹土属有疆圉之警遣其门子尚文先往余偕二子暨旧将军高大恩出自南门与李君别过八里庄历石门石门路多欹侧逾岭下平岗国子生韩承训继至饮马于溪行复数里至沙河高将军先戒赵氏饭饭已陆都阃继宗乃至渡河过钓鱼台台高三十尺盖屯戍旧址俗传讹也迤台西南沿流而上有温泉莹洁可鉴浴之甚适出饮树下西折入山数里抵祖越寺路峻不可乘步自山门渡木桥即禅床假寐山僧供馔起而啖旃去登万佛阁阁倚山腰崇十余丈缘崖旋转越飞梁而入凭栏四顾天风泠然羣子耸兢以下张灯设宴夜分就寝高韩二子复呼酒剧谈不休余鼾息达旦为戊子日也乃循东山望螺蜂拊太极石入岩洞洞高不满丈深倍之广半深俯瞰万佛阁已在下方矣遂砻石题名并书所赋诗前山有亭曰一览复留饮已乃遵故道迤西而北入龙泉寺登陟半祖越山巅有泉僧人引注瓮中分流下舍是日刘都阃大章徐都阃府至自辽阳李公子以疾陆都阃以公事辞回晡时往中会出而乘乱溪而东半途刘一夔先驰山麓扫盘石灌木依焉席地飞膓久之去岩壑窈窕僧房半出云间下马拄杖两童子挟从诸公后比入寺筋力疲矣主人复强以酒余醉占近律乃卧己丑寺僧设斋供索余大书行憩大树下人境空寂翛然有遣世之想西峰危险韩刘二子独往引满举白声振林樾客有吹胡笳者众皆愀然寺址与山形背徐子指昼宜向巽方老衲曰废基而然众皆咤起往视之规模弘廓不省何时建也复饮数觥去之大安大安违龙泉西南可八九里陡绝污陷乃迂东而南乘二十里所步三之一悬崖怪石后先抱挹抚孤松瞰深壑奇花异草错杂如绣徐子渴甚啜凉汤数碗前驺忽作声众笑曰是非松下喝道耶遂彻之行复里余隍堂中开诸山罗列高爽恢旷视他寺为最西峰空洞倚天徐子题曰通明云是夕有雨意翌日庚寅晴霁豁然七子皆有诗余为书之乃登中峰顾瞻京国远眺朔漠山海混茫决眦无尽峰之东有罗汉洞高寒袭人余索酒饮且醉与徐子刘子联句因是已猿引过西崦行行且坐数息至双井一在树下一在乱石间泉甚甘冽又数息抵仙人台台本峭壁高数仞西逼断崖其深莫测悬北隅以木梯登望之股栗乃购健卒匍匐而上上有石坪九仙环弈焉自仙人台寻香岩寺下入磎穽石齿啮足荆棘塞路嵖岈不可杖下可并趾以疋布缚胸臆仆夫从后挽之扶藤侧足盘跚而步甚危也刘子先去徐子去余数武摘仙花以诗赠余余倚声和之趺坐石上少休因忆往年游峨眉张宪副凤羾王运使宣章太守寓之安都谏盘与俱四子蜀产也相继化去余二人者垂老谴斥置身殊邻相视惨怛追赋往事诗成行放陂陀一聋老进麦饼值饥腹食之厌问其姓氏笑而不答乃下平峪至寺前盖自大安山行几二十里衰残困惫卧僧房时许起视山岗两浮图相向争峙遂由香岩再往祖越从者病取道石桥宿南村农家回望诸峰如在天上矣唯兹山之胜宏阔秀丽奇怪幽阒险绝孕结磅礴盘据态状变幻不可述置之中州当与五岳等其博厚过之僻在东服高人词客好奇探讨不一至焉往代金石无传文献不足遂成湮泯世之物理幸不幸如何也昔柳州山水以子厚显顾余劣陋奇胜大凡弗克摸拟五日得诗三十七章唯是剪焉夫兹戎马之区走集无虞行旅有赖故二三子得与登适余罪隶也亦获投戈赋诗缔造安攘敢忘所由来也乎哉为是私有所虞窃并记其始末 

　　○叙 

　　医闾先生集叙 
　　肃清辽海诗册序 
　　华表观诗序 

　　?医闾先生集叙 

　　【 巡抚都御史】 李承勋 
　　予昔从伯氏世卿于大崖山中读书至古之学者为己大崖慨然叹而问曰今天下有若人乎予未能对复叹曰白沙陈先生公甫医闾贺先生克恭真其人也吾将焚举子业从之游越数载还自白沙称其绪论以为人心通塞往来之机生生化化之妙有非见闻所及者必深思而自得之未易言也白沙之学以自得为宗吃紧工夫全在涵养端居静坐不为私妄间隔则心虚气灵天理流通大本立矣喜怒未发而非空万感交集而不动舍是而滞碍于形器支离于占毕力愈劳而心愈乱不足以语道矣故其诗云吾能握其机安用窥尘编先生之学亦出陈氏在谏垣时闻为己端默之旨笃信不疑谢病归构小斋读书其中随事体验未知其要潜心玩味杜门不出者十余年乃见实理充塞无间化机显行莫非道体事事物物各具本然实理吾人之学不必求之高远在主敬以收放心勿忘勿助循其所谓本然者而已故为臣必尽其忠为子必尽其孝推之家庭里闬间冠婚葬祭服食起居必求本然之理而力行之久久纯熟心迹相应不期于人而人自信有边将扑杀献绩者见先生即吐实曰不忍欺也城中乱卒焚劫不入其坊人扶先生往谕之众见即罗拜而泣曰吾父也遂解散待罪城赖以全非盛德能至是乎尝并而论之二先生之学均于为己白沙资质高明而虚静涵养之益为多故所见高妙至其德立道尊体任自然从容和易不事矫饰不善学者见其暮年气象之可亲而不知其早岁自治之甚力惮深思而欲径造自然怠克治而欲妄效和易故多流于放荡先生性本笃实其学主于躬行循循然自下学始法地之下以固其基法地之广以聚其业如是而自治如是而诲人如是而始如是而终笃实之积光辉发越桀黠者心服而献城叛乱者醉德而革面予昔抚东土访先生之闾见其子乡进土士咨文行不忝所生又闻有老门生百户胡深者亟欲招致匿不肯见先生之风高矣远矣今夏士谘辈录先生言行若诗若文若奏议共若予 【 予：于】 卷遗予于戏先生之学本不可以言语文字求今先生往矣舍言语文字何以见先生之心谨序而传之先生讳钦世为定海人以戎籍隶辽之义州卫登成化丙戌进士任户科给事中养疾回隐居医闾山下克恭其字也辽人无老少贵贱至今称为医闾先生云 

　　?肃清辽海诗册序 

　　徐景嵩 
　　维扬石塘曾子以监察御史按辽之明年为嘉靖乙未越三月己丑辽阳军士变巡抚九川吕公被执盖有激而然也官吏多逋城门昼闭远近惶惧莫之所为时石塘南巡行次复州之栾古驿值夜已就寝矣报至即起而叹曰斯地也斯人也素号易治今也一至此乎吾不往变不止乃即日自栾古驰还至则释九川之执启九门之闭饬作俑之官杖闭城之卒条陈大义榜示通卫威肃恩温人心始定越四月辛亥九川乃还广宁丙辰乃复为广宁军士所执是夜抚顺军十亦执其备御并劫其家焉报至乃又叹曰嗟呼一之谓甚况至再乎至三乎乃廉得三城首祸者各若干人分遣官兵密以方略授之越七月甲子悉就擒无一人得脱者八月癸丑咸伏诛由是居者喜行者庆皆曰吾徒从此卧始贴席矣洪维我国家肇置三边以藩中夏上维下顺内宁外安百七十年太平之业实基于此第迩年以来人谋弗臧往往激成地方之变即如曩者大同之役是已彼时虽仰仗朝廷威德稍稍抚定然其计劳费兵盖数万人襁数百万缗云嗟乎吾辽今日之变视大同岂异也当是时使非石塘急返南巡之辔以纾同室之鬬则狂卒逞骑虎之势良民罹池鱼之殃庸知其祸不有甚于大同哉况事闻当宁而一二言臣相与倡为攻讨之说以阴斥石塘安辑之计者尚啧啧也向使其说获行庸讵知其劳与费不又有甚于大同哉是故兹役也人皆为石塘危之而石塘乃独雍容整暇不动声色而坐销滔天之变于谈笑之顷是虽庙堂密画动中机宜而石塘临事不眩制变不扰之功要自不可诬也尝见石塘过永平之无宁道中有句云东巡去去惭无补愿取三河永不惊是时吾辽尚无恙也石塘乃于登车揽辔之初即有思患预防之虑而其胸中浩然之气集义之学折冲之才蔼然见于言意之表则夫今日所以销是变者信为不偶而其为功也不亦大哉是故大者举则编者可推矣书曰功懋懋赏夫石塘之功亦既懋矣而天子嘉焉将京堂是迁懋以赏也不亦宜乎诗云乐只君予殿天子之邦乐只君子万福攸同石塘之谓也石塘行有日矣其门下士杨生振纪胡生奇勋辈各为诗歌以道其行而以序属某且曰仁者赠人以言顾子言焉夫石塘有大功于吾辽而某固辽产也被惠实先焉奚敢以不文辞乃僭题其首曰肃清辽海而为序归之然皆实纪也非敢为佞也 

　　?华表观诗序 

　　【 分守参议】 俞宪 
　　传称丁令威仙成化为白鹤后集辽东华表柱吟一诗而去其诗盖右方云柱在辽阳后仓岁久堙灭所存一二刓石耳弘治甲寅有监司按辽尝补柱创碑镌仙诗于碑上而叙记所由并论仙之有无语颇备今其石亦断缺不可成诵监司之名亦剥落不可考矣夫自弘治迄今才一甲子而石已然况令威所集之柱又何能独存乎故仙之有无诚不可知亦不必深究独吊古兴怀感时悼往乃人情之不容已者是用立石以备兹城故迹且系以诗魏郡王光祖氏赋诗曰传言此地栖白鹤遗有仙人题柱诗残石那分千古字老松谁记万年枝东来紫气关云远南下沧洲海月知借间观前华表洞远公何日是来期无锡俞宪氏和诗曰边城白石几千载化鹤仙人尚有诗芳韵已随仙驾远疏松犹似鹤巢枝黄尘沧海凭谁见青镜流年祗自知兹地燕齐佳气接游心倘一遇安期时王以巡院阅仓因至其地而俞以分守遂得偕行云嘉靖甲寅秋九月三日 

　　○经畧 

　　奏复辽东边事疏 
　　东南疆场 
　　区处北虏疏 
　　条议 
　　发明律例以便征战疏 
　　谨华夷以弭边患疏 
　　会奏裁革内臣疏 
　　使朝鲜回奏 
　　马政奏 
　　海运议 
　　保障奏 
　　严边防以预消虏患疏 
　　填实辽东军伍奏 
　　题为议处东南极边要害添设兵将控扼虏冲预防外患以永安重镇疏 
　　录名贤以崇风教以光圣治疏 
　　条陈辽东八事疏 
　　补议经畧东方未尽事宜以安边境疏 
　　议改副将职衔重事权以便战守疏 
　　海道奏 
　　条议 
　　设立备御以抚西夷议 
　　添设兵马以防东夷议 

　　?奏复辽东边事疏 【 弘治六年二月】 

　　【 巡按御史】 李善 
　　切见辽东边事疲敝臣至辽阳开原询及故老皆曰宣德年间本镇初无边墙时唯严瞭望远烽堠海运直通辽阳铁岭以达开原故开原城西有曰老米湾者又旧行陆路自广宁直抵开原三百余里先年烧荒东西兵马会合棊盘山东北至开原平顶山中有显州废城辽之中京肥饶之地不下万顷自毕恭立边后置之境外迩来三卫夷人肆意南侵渐入猪儿山老虎林辽河套等处假牧潜行伺隙入寇边方为害甚于昔时且沿边地多平漫土脉鹻卤递年春秋征夫四五万名粮饷万石无益边防徒劳人力初计所恃者辽水为险也夏旱水浅虏骑可涉冬寒冰冻如履坦途抄掠人畜不敢耕牧遂致田野荒芜边储虚耗仰给京运见今道路隔阻辽河又兼盘山牛庄低洼天雨连绵水辄泛溢行旅阻隔万一开原有警锦义广宁之兵何以应援且辽东孤悬一方番汉杂处辽河失守则辽阳不支辽阳不支畿辅之地岂能宴然也哉臣虑及此不能不为之寒心也计今开复旧路墩空城堡瞭守官军往来道里可减三之二其山泽之利舟楫之便肥饶之田岂胜言哉又以形势大畧言则锦义为西路广宁为中路辽阳为东路开原为北路酌量远近联络声势随机应变彼此相援诚如常山之蛇首尾相应辽疆可拟盘石矣一原设各城沿边墩台自广宁起至开原平顶山止延袤八百余里该墙一十四万四千丈墩台二百六十五座瞭守官军一千五百四员名若以新展垣墙算过三百余里共墙五万四千丈沿边该设墩台每二里立墩一座共台二百五十座大台五十座小台一百座余下墩台一百一十五座一开原地方平顶山墩起至广宁地方棊盘山墩止沿边按马营堡二十处共马步官军舍余四千一百八十一员名一今新展城堡止用五座立二所三站腰角台四座 

　　?东南疆场 

　　【 巡按御史】 胡文举 
　　辽东汤站堡东地名九连城及夹江等处地土虽广阔膏腴实与朝鲜接界先年边民私垦盗耕随禁随弛嘉靖年来奸民周伟等将前田强占又越开马耳山等岛共田一百九十余顷朝鲜因见华夷之民住种混杂交通行窃地方受害尊敬上国难以禁治咨行都司转呈巡按衙门委官勘明查革分立石碑三座俱刻辽东军民不许在此住种朝鲜军民不许在此采取至嘉靖十六年周伟等将碑内不字改凿为本字仍纠同积恶达官并刁民何仲信等羣奸集计占种陆续盗卖并指称打点诓收过住户陈通徐钊等八十余名得银一千一百余两某岁朦告承种起科弊害多端复将勘阻官员捏本奏称盗卖疆土准行巡按衙门随行该道胡谐选委指挥瓢守清经历杨一揆踏勘呈报巡按御史胡文举议得国初以鸭绿江为界东属朝鲜西属辽东且汤站堡所辖马耳山虾泥沟等处又系虏寇出没要路频年争讼骚扰边衅不息具疏奏将诓害官民照例问遣改立石碑刻匾禁谕所属军民不许在此住种仍行都司备咨朝鲜严禁夷民再不许越江采取令该堡每月差夜不收八名轮流巡视通同事发一体例遣月终官具甘结并差人姓名报查永为定规积弊顿祛奸恶知警华夷界严边境宁靖矣 

　　?区处北虏疏 

　　【 致仕知州义州人】 张钺 
　　一守边更备之策大抵虏得志于中国者不越乎劲马奔冲齐勇若一设伏于险令饵诱之二端是也夫中国之所能者步战也所不能者马战也北虏之所能者马战也所不能者步战也今中国弃其所长之步战而专用所短之马战北虏则专用所长之马战而不用所短之步战彼得我失我不知变而恒守旧规此北虏之所以屡入而屡得志也自宣德之世匈奴畏威其来多不过百十余少或至二三十骑我惟利于用马而步卒之追逐者往往不及今其来犯少者不下数千多者或数万我虽全用步战尚不能支况全用马乎虏人驰其所闲之劲马张其所熟之强弓蹄踏尘突倐尔阴霾昼晦弦鸣矢注迅于风雨雷电中国之士见势如此自料骑不如彼之驯射不如彼之准骑射弗如而冲突又如此之甚于是下马拒之冀以得利殊不料黠虏知机乘此时而益横吾马惊畏闻其臭而乱驰马骇人乱不败得乎又虏入吾境必先设伏令饵诱之中国将士不知其诈动辄寡谋轻进虏兵四起遂堕其计彼伏深而不见伺我踰险兵众必有不属乘我不属而横突之几何而不为所败哉此其术最工其机最险古今蹈此辙而不悟哀哉今欲破敌术亦不难如贼设伏垂饵吾稍知持重静以待之久则自散而无能为矣为今之计以军士论之马军须四分步军须六分以兵器论之长兵以制远短兵以制近夫鎗虽短矣古人用之以制近今则舍之专用弓箭弓箭虽长人怯而发射无的准与无何异故虏人敢驰入吾阵由无鎗制之于近也弩虽迟矣古人用之以制远今则舍之而专用神铳虽长三发而火药不能施与无之何殊故虏人敢践吾行伍由无弩射之于远也又今之团牌即盾之别名制形与盾异而甚利于拒马今则忽之仅有名存臣以为三物皆不可废当与今常用之弓箭神铳五者杂用之可也如大堡五十人马军二十人皆操弓箭步军三十人十人操长鎗五人操团牌十人操弓弩五人操神铳行营则马军二十人番休为游骑探敌取疾追亡逐利皆马军为之也临阵则马军十人间置于步军二十人中使之外以拒敌余十人使之内守有间则与前十人番休为外拒贼冲而远则用弓弩神铳三长兵击射之贼冲而近则用团牌长鎗三短兵拒刺之所谓长短互用是也且牌舞虏马必惊而难前鎗刺贼刃必短而不及马步相参长短互用破之必矣借令虏马不惊务欲决死其势将有不徒然者缘步兵无马势难退避只得直前死战马军之寡既夹制于步兵之众只得致死而难退士皆致死何攻不拔何战不胜虏之冲突不足虑矣又马减步增不但恃之却敌且省有司刍秣之费十分之六此又足国之道也 
　　一严战弭兵之策臣谓战守虽二事实不可偏废是故古之为国者可战则责之战不取拘于守也可守则责之守不敢轻于战也若可战而责之守是示敌以怯无义之勇矣可守而责之战是伤其威无仁之爱矣圣朝自正统己巳至弘治庚戌惟战之一事寥寥无闻虽于其间止有一二之小捷皆干赏蹈利之诡图非有堂堂之阵正正之旗关安危大计而战者若是者不但示敌以怯且招之寇也我既示怯而招之而虏之恣肆又何怪哉虏既恣肆而犯我不已再有何嫌而不敢与之战臣所谓战非就之攻伐如卫霍之举也亦非谓诱之来寇如王恢之计也谓因其犯我疆场励吾将士与之殊死以战使之痛切惩创必不敢轻犯盖此一战臣知其必胜者以虏习胜而不虞我更其备也虏不虞则虏不败而何盖兵分则势弱势弱则大举莫能御而徒弃甲兵于无用臣欲收诸小堡之兵聚之冲要大城大城之兵可备五六千以势强而可与之决战惟所患者无如是之将耳夫将者国之辅也沿边之将专城而拥众者在在有之然皆不知用人以至弱其国者类非才之不足也类非任之不重也由赏与罚之废以至此耳盖赏罚者决胜之机也故赏公则廉者动心而致命贪者其有不然乎罚公则怯者畏威而致死勇者其有不然乎廉贪怯勇四者用命致之亦无难为矣今之用兵或全军败没止行降级之罚或立毫芒之小功或传斩首之虚报皆冒上赏刑赏不中人无劝畏孰肯致命而立大功哉边患不息武功不竞此之故也 

　　?条议 

　　【 生员锦州人】 秦桐 
　　一先年力差民咸称便盖缘不纯用银凡物可以折之后改银差比照有司三等九则纳银若体而行之谁云不可奈何立法愈密生弊愈多库收之留难万状奸吏之朽 【 朽：巧】 取百端其余应支银两反尔迟延旗吏反尔负累此又所当革者也 
　　一有田则有租理法诚宜但边方之于有司不可例论也试以辽言之昔太祖高皇帝汛扫胡元恢复北鄙辽之西北有大宁等路幅■〈巾员〉颇广后太宗文皇帝调胡兵以靖内难遂将大宁路暨辽之大半诸卫赏朵颜诸夷止留数卫以为朝鲜贡道其地长而隘拟诸人身宁远前屯为辽之咽喉锦义广宁为辽之两手海州辽阳为辽之腰胯屈伸之处沈阳铁岭开原为辽之两足皆迫临边鄙者也独盖州复州金州去夷渐远颇知蚕织民稍富庶乃调其官军各卫戍守为辽之腹心元气所以培植咽喉手足腰胯者也彼此相依谨能守御一或疲敝余皆受病若加以重赋军民必不堪命其患不可胜言者矣此不可行者一也民饶俗劲易于激变往者已然于今恐效此不可行者二也东南迫大海西北近强胡高者多山陵下者多污泽其地宁前开铁尤促相距十里此不可行者三也夷情叵测甚难于防农夫已出耕作申归宴息此盖欲为而不得为视有司朝出暮入欲为而为之者异矣其夷患宁前铁岭尤多兹不可行者四也民拙不知蚕织土薄罔有所出布帛诸物之用咸取给于有司千金之子辄以陶朱称焉年凶无就食移粟之地事减无用力求利之途少值凶岁民遽逃散视有司生业多蓄积厚而耐灾异者殊矣此不可行者五也事类多端笔舌难状祖宗当肇造之初经畧四方其租赋之重轻疆理之要害广狭称量于神智之下者锱铢不爽矣是以徧税之法行于有司富庶之地轻税之恩庇夫边鄙寒苦之区兹岂恩厚于辽东而薄于有司法疏于辽东而密于有司耶直兹以上不可行之故耳若果可行祖宗当先为之矣奚待于今日耶正德初年逆瑾扇祸不察边系之重罔知边戍之难轻变祖宗之法奏遣评事魏讷徧税辽东边田激成叛乱贻害良民岂细故哉嘉靖八年巡抚都御史潘珍误听掊克之言复踵前辙以行之军民惶惧失措书生极陈利害遂已乃爰开告讦之门因而重税之兹风一行游食刁民反以获志贪官污吏因以成奸务本农家垂首丧气余风至今未殄公私日益多事矣此所当革者也 
　　一先年除屯田正粮外奏加关银粮样田粮巡抚米俱无额田岁拨余丁输纳乃虚粮也嘉靖九年巡抚都御史潘珍奏请上项虚粮免纳将镇守副参等官庄田奏革招人佃种纳租以补虚粮之数又于民间起税余田随等量加以益之夫加有田之旧税免无田之虚粮诚良法也但奸吏因缘为市于无知无势小民或全加者有之或半加者有之于权豪势要之家或全不加者有之或乘机开除者有之行不一二年虚粮仍纳而未免民税仍加而未除小民衔负累莫诉之冤奸吏收挪移开除之利此政务所当革者也 

　　?发明律例以便征战疏 

　　【 礼科给事中郡人】 傅钥 
　　切照各边将帅领兵截杀遇贼不肯交战询其所以皆以近例官军与贼交锋损伤数十人即问守备不设问拟充军听其言虽系推托之辞考其迹实有牵制之故伏覩大明律内主将不固守条下法意极为严明至于交锋损伤多寡俱不该载盖圣祖之意虑防将帅慢事失机者故有一定之法若其奋勇杀贼损伤多寡临时钦断不可拘一论也夫虏贼深入境内将士哨探得实领兵而出严师徒肃号令往而迎之不可谓之守备不设计锋镝之下虏若有伤我亦有损观汉之卫霍为将杀虏匈奴合八九百万而汉之士卒物故亦数万况其它乎但我之损伤者一一报官不敢隐匿贼之损伤者若非大败俱拖拽出境是以惟见我之损伤不见虏之首级戮力血战者皆无功而有罪闭门下营者乃容身而升官坐令老将遂其奸计勇士变为畏怯虏贼如入无人之境万姓徒抱无穷之恨边方之弊未有甚于此者也即今秋高 【 脱马字】 肥边报方炽将来不测之患未有 【 有：可】 逆睹若不先为议处通行九边严加戒约则将官顾忌如常士气顽钝愈甚何以靖安地方而望其成功也哉如蒙准言乞敕该部会同法司重为议拟今后守备将帅失误军机除律有正条外若拥众入境彼此众寡相当堪以交锋其将官推故闭门下营以致抢掠人畜而去军士虽无损伤将官仍要重治贼虽势重将官若奋勇鏖战退贼首级数少而损伤数多以退贼成功为重量行升赏纵使全无首级查其果系勇敢向前战有显迹即系武猛之士亦当谅其狥国之情恕其轻战之罪从宽而处如此一两阵后虏贼惜其性命不敢轻入将领无所顾忌敢于战鬬边方警少居民稍得安生矣 

　　?谨华夷以弭边患疏 

　　前人 
　　切见辽东地方与三卫建州诸夷相接广宁开原马市与彼交易所以羁縻诸夷而便我中国也奈何往年各处地方官军往往与贼私交漏泄军机且又专事邀赏不振威令贼既通和时常进我边墙射猎牧放用得知我山川险夷城堡虚实道路远近所以深入腹里动辄得利只宜设立马市去处许之交易仍严加防范示以恩威各边索赏夷人各要省令远去百里之外封表山川住牧禁约不得近边凡到墙下便是犯边就令台军传报着令官军实时驱逐守边官员若再似前纵令入境牧放即问拟守备不设罪名 

　　?会奏裁革内臣疏 

　　【 巡抚都御史】 潘珍 【 巡按都史】 朱孔阳 
　　切见辽东镇守内臣永乐间始于王彦彦父萨理蛮率众内附从征所向有功因责王彦以抚东夷监鎗内臣始于宣德三年太监杨宣管收神鎗开原分守监臣始于正统二年改杨宣以充任以后遂成故事相沿差委本镇密迩畿辅僻在东隅军民馈饷全仰挽运不满千里而内臣三员其何以堪且监鎗所司止于一事又与镇守同居一城原领鎗铳多给城堡自有主者知所慎重所谓监督不过簿书册籍会计数目耳开原虽称要害而逋逃困于征求精锐销于剥削行伍凋惫屯堡空虚且又监丞参将期 【 期：朝】 夕共处嫌隙易生见有异同动失机会况夫承平既久国势日张原无宣大之虏情幸有马市之系束抚剿苟得其道控制或可无虞官多民扰在在为病而穷边尤甚镇守之设无补地方之安危徒费岁月之供亿以上各官所当裁革兵部议复是年革去监鎗及开原分守镇守仍旧 

　　?使朝鲜回奏 

　　【 修撰】 龚用卿　 【 给事中】 吴希孟 
　　题为陈边务固边疆以图长治久安事臣等奉命诏谕朝鲜于辽东地方往来经历凡人情土俗安危利病见之颇真知之颇熟谨以有关地方者摛为五事伏乞详议施行 
　　一增筑边城以备虏患访得辽东地方自广宁至开原旧有陆路不远三百余里洪武永乐年间海运边储船只直抵开原今开原城西有地名老米湾是也正德年间始立边墙故沿河迤里随河之湾曲筑垒设墩延长八百余里致将河套之利委弃城外为寇贼之资达虏肆意南侵深入腹心诸墩台瞻顾不支涣散不一窃谓自广宁至开原旧路宜因时修筑以八百里之兵力为三百里之守则用力专以八百里之城垣守三百里之地则地形简专则不分简则易见地有余利人有余财兵有余勇算之上者也一疏通水利以奠民居窃见辽东一镇颇称沃壤惟平原易地疆界未明平冈深谷地形莫辨旱则赤地千里涝则漫为江湖一遇霖雨则麦田禾亩皆为车辙马迹伤残稼穑实可寒心至如盘山高平沙岭三处地形尤为高燥居人三五成羣坐守一壑待哺涓流时若亢阳作暵则将取水于数十里之远看得镇城及屯堡等处见有低洼去处水流成迹可以疏浚便 【 便：使】 远近相接大小相通流入大河不致阻塞如或河流隔远难以导引俱令疏导归之下流则旱有所潴涝有所泄矣 
　　一议复海运以贻远谋访得辽东地方绵花布疋取给于山东由登来海船运送风帆顺便一日夜可达辽东旅顺口由是每年给散布花颇得实用近因正德初该府具奏暂解折色较之原领本色仅可当半照得原题止为风波损坏船只而不知致覆溺者每见辽东木植贱多顺为贸易且驾使之徒总摄之职不行用心亦或不保不知风波之患不独海运为然漕河时有之岂可惩羹吹虀况今辽东金复盖海四卫山氓亦各有船往来登辽贸易度活就令撑驾官船转运花布给与脚价编为号数则彼无私通之罪吾有公输之偿壮军气实边储矣 
　　一查处军民以实行伍访得辽东军士守城十二屯田十八操司缺军屯田佥补在卫故绝原籍佥解近年以来名虽在册军已逃亡其间故绝者已经开释乃借马军之余丁以抵补久逃者不敢开释却捏纸上之诡名为见在盖由清勾之法废而处补之无策故也伏乞敕下抚按选官清查逃故者明报在册在册者籍名不差则清勾有据粮饷不虚又访得辽东四方无赖之徒投报寄籍入自在安乐二州都司各卫经历司一姓报名数姓影射一丁在册数丁安闲今此流民居辽东之地种田衣食独不干辽东之事乎乞敕下抚按查考年力家产省令告补逃故军役如不愿解发还乡则军伍无缺民无游食矣 
　　一清理马政以便人情访得辽东椿朋马价银两本为贫寒军士一时死马难于买补不如 【 如：知】 纳银之数有定限而倒死之马无定期马死已买数年而银未得实领者有之调操官军更替回卫者有之况法久弊生浸渔射猎边军困苦加此马价马死价未得领又焉用此追银为哉乞止其征追马死令自买补如果贫难连年马死三次将进贡夷马或苑马寺孳生马匹给与则军不苦于追征马不限于拖欠矣 

　　?马政奏 

　　【 苑马寺卿】 冯时雍 
　　臣查得永乐四年始设辽东苑马寺管辖六监二十四苑本寺正卿一少卿二寺丞四主簿一监正监副各一录事一每苑团 【 团：圉】 长各一调编恩军四百六十余名不知何年一并裁革今止存永宁一监清河深河二苑其恩军并种马因无额数故绝逃亡者无清勾补伍之益倒死种马者无补还原额之文遂使殷实者反无追陪之虞贫难者多负科驹之累至于前项裁革监苑牧地册籍不存界至无考查得弘治十三年差主事黄清将草场通行丈量共计三千七百六十二顷一十七亩三分派拨军余领牧立碑存照奈何地接盖复屯种军余于前项清出之数陆续侵占千余亩连日 【 日：年】 互相告争今若不查成法荡尽臣谨条为十事伏乞裁议施行 
　　一查侵占以复牧地欲将主事黄清查过之数履亩丈量就令伐石立碣高筑封堆永为遵守 
　　一定种额以责成效查得本寺先年清出牧地三千七百六十二顷一十七亩三分清深二苑见牧牛马并驹骒合三千九百二十七匹头总两苑所牧不及一苑之数合无于清河苑定拟二千一百匹深河苑定拟一千九百匹倒失者买补齿老者变易不许拖欠以亏额数永为遵守 
　　一酌时宜以定军牧欲查将两苑各户上中人等每五人为伍共攒一槽领养骒马四匹搭配儿马一匹拨与余丁五名贴养遇本槽种马倒死及亏欠驹子十人均派陪补一则杜其抵换盗卖之弊一则宽其陪补价值之难 
　　一沙汰驽马以易良种欲查将两苑种马齿老瞎瘸及瘦损飘沙并驹子短促缩小者估计时值令本军变卖价银纳官其种马照依今拟定数目缺少者动支相应银两辏前马价定买四尺以上儿骒马匹务足额数验印给发永为种本 
　　一除均徭宽陪补以免逋逃查得本寺及监苑岁用银两通共五百二两三钱但各军余丁多系养马身役每年轮当寺厅监苑力差贴并伙食轮当小甲倒死亏欠买补马匹是以一人之身当此重并之役故逋逃日众亏欠日多至于倒死马匹查系年老及有臕息偶患急症者系儿马令本伍十人均派银七两骒马五两各纳官辏银买补系别项倒失者仍追补还官骒马宽为二年一驹亏欠者追银三两连生两驹者将一驹准后亏欠数 
　　一置马厩时聚散以保蕃育查得二苑军余率皆依山近水任日住牧日夜不收至于秋冬水冷草枯风气峭寒往往生病倒死合无将近苑军余各照本伍伙盖厂房以远就近以寡就多俱令四月以后日出撒放日入收回自十月以至三月俱令各伍攒槽喂养逐日点闸如有瘦损比较罚治 
　　一定储蓄以便秣饲拟力差以免重并臣查得二苑军余九千九百二十名前定拟种马四千匹每千匹正养贴养法当用军余二千名通共八千名监苑应当力差人役岁用二百五十三名余剩空闲一千九百二十名除一千名每名纳银五钱备买马价余剩九百二十名应当力差如此则头项各别而差徭不致重并储蓄有备而马匹必至壮长矣 
　　一清查逃绝以补缺伍臣查得自永乐四年开设监苑充发恩军四百六十余名今该监止实在恩军三百一名尚缺一百五十九名卷案既已不存清册又无填注以致军伍空缺领牧乏人乞敕该部查将永乐年间原充发恩军及草场地亩种马各额数清册发下本寺查对仍限一年一造永为定规 
　　一张设官吏以便点视承行大抵欲照陕西事例量复寺丞一员驻札永宁监督令监苑等官点闸马匹主簿厅吏典乞拨给一名承行如此则任官有督责之效职官无代吏之嫌矣 
　　一时俵给以存种额臣切以朝廷设立监苑正为边方紧急声息俵给骑操之用但骒本常存则孳生有地齿岁不及则骑操易损二者乖为 【 为：违】 马政之蠹也查得嘉靖九年义州报到声息一时缺马骑操遂将该监种骒儿马一概俵给后虽买补顶补终难齐一合无今后自定拟种额之后驹骒必待四岁以上方许俵给骑操不得将种马一概俵去夺种本以救目前断羣牧以求蕃育计之左而谋之拙斯马政之所以不振也 

　　?海运议 

　　【 边备佥事】 刘九容 
　　海运之废已非一年若以打造船只装运布花为名则价值苦征取之难造作惜人工之费使执风波险阻之说查屡年不缺之卷不问船何如造法何如立与夫脚价之省费木料之大小水夫之多寡万无可通之时看得辽东三面阻夷如物坠囊中出入无路幸有旅顺口一带似天造地设阴为为 【 为：衍文】 辽东之门户也自唐以来久为经行之路数十年闭而不开何古今通塞之不相侔与况山东与辽名为一省如人一身当使元气周流而无滞兹者关隔于中使两地邀越千里若不相属不图转运之利反置诸无用之地矣又况军民人等偶闻欲开海运不啻重见天日远迩欢腾不止金州一隅而己人情如此地理可知为今之计随民间有力者各置船只从先年故道自先贸易往过来续如陆路然登金两岸官司设法稽查其岁月布花仍依原议征收折色照旧从关起解如此庶事不假岁月而举当道亦不惮烦劳而允矣 

　　?保障奏 

　　【 巡按御史】 温景葵 
　　切见今年兵部衙门题准军职犯该边方立功者许纳银纳马赎罪免其立功千百户镇抚指挥都指挥纳各有差系边镇者就于抚按衙门告纳然独不及于边事充军为民死罪者以其所犯刑辟重大不敢轻贷故耳迩因国家多事将材乏人往往将死罪如戴纶等咸赦除之擢为将领其充军以下而用之不可胜数近该兵部又题奉钦依为急缺将官推用事亦欲拔取罪废之人是其方坠 【 坠：退】 而退 【 退：最】 诸渊复进而加诸膝曾不假尺寸之法以苦其心志固一时权宜之举未免开侥幸之路每见有等无耻之徒遂以为得计愈多放肆之意畧无惩创之心乃谓苟全性命者为明哲谓损驱死事者为蚩愚流弊至此苟不急为堤防之日益就下恐将来甘心败北之将愈多而以身许国之士愈鲜矣臣欲自今以后凡失机宜该死罪充军为民除情犯可恶庸才无足取者遵照常宪重处不容轻贷外查有真正年力未衰向经战阵堪为冲锋破敌极冲要害之用而情犯又在可原者亦要比附立功纳赎事例银数从复位拟至罄其囊橐而倾其产业亦不为厉抚按先将原犯缘由拟赎银数及堪用情状奏请待报追究还职然后得而起用之今在于辽此等罪犯颇多籍其赎罪之资以为修堡之费是以其所殃民者为保民之用以其所病国者为助国之需虽未尽法以褫其职以戮其身尤能重罚以示其罪以致其警上可以存国法之一二下可以济边费之万千是不谓一举而两得乎 

　　?严边防以预消虏患疏 

　　【 监察御史郡人】 齐宗道 
　　臣闻中国内也四夷外也忧在内者本也忧在外者末也夫既有本末内外之分则制御之道必专用力于内者本者而其末其外则自治矣我国家设立九边以界限华夷西自甘肃东抵辽东各分重镇统之以主将分之以偏裨树以封疆立为信地兵马各欲其精锐粮饷各欲其充足墙垣各欲其坚厚则守之甚易而虏犯亦难近来 【 来：年】 以来将骄卒惰兵弱食寡一镇有警则动调他镇之兵调遣无策糜费不赀不惟中国有顾此失彼之虞而夷狄亦且获声东击西之利如往年虏犯宣大三关则调延绥辽东之兵虏即犯延绥矣延绥有失又调山西辽东之兵虏即犯远东矣仰惟我皇上加意宣大三关给发甚多又幸边臣效力修筑得策近虽虏犯未能深入延绥自失事之后边臣亦蒙重谴而庙谋亦颇经虑兹二年来宣大三关陕西延绥经畧颇可惟辽东则虏骑深入杀掠甚惨且辽东一镇九十城堡边墙延长一千二百余里官军号称十万三分屯军七分戍守马步官军虽有七万之名其逃亡事故老弱不堪可借力者不满四万如今年该镇奏请添兵则称全辽之兵止得三万分为十枝以一千二百里之边仅有三万之兵先年止御福余泰宁朵颜三卫及毛怜建州之夷尚尔有失今则北虏乘虚而知辽之可犯矣且夷狄之性犹犬然投骨于地羣然而争者犬之常也虏既深入杀掠人畜已愈十万全利而归未遭一挫则虏之再犯辽东也必矣近来宣大传报皆称虏营东行兵部屡行辽东堤 【 堤：防】 备此该镇边臣所以急于请兵而兵部题覆亦以京管人马六千应之又调保定山东鎗箭手五百余名其计非不善也不过为目前之计耳况调去之兵远涉二千里未必可用而师行粮从日费数百矧辽东边患深冬尤急倘岁烦调边则老师匮财深有可虑又况辽东之兵月支粮一石折银二钱五分日计八厘而客兵日支四分以一军则兼辽兵五人之食辽东之马价值不过七八两而京军俵发一马皆民间三四十两之费以一马又值四五马之价此诚调遣之无策糜费之不赀也为今之计莫踰于如该镇之议修边墙行令就彼招兵多造火器为得策也伏望皇上轸念辽东重镇为京师左臂且连遭虏患残破已极势不能支敕下兵部从长议处勿为目前之计必图久远之规勿徒虚费为无益必责实效而有成辽东边墙倾圮极矣速如宣大山西之修筑高厚如其制壕堑如其制而封疆渐修矣辽东兵马单弱极矣速如近年山西之添设辽河之西锦州为冲要适中添一参将招兵三千以应援河西辽河之东海州为冲要适中添一参将招兵三千以应援河东况本处将官都指挥指挥千百户舍丁及各卫经历司镇抚苑马寺各招百名下余丁空闲数多且皆富豪殷实精壮可用法令一行三丁抽一则精兵可得其粮饷亦照辽东旧兵支给以客兵一季之费可足一年其似今日之调遣为益多矣辽东禁造火器不产硝磺乏用极矣速赴山西将各样火器咨取照样自行打造其硝磺查比往年加倍给发庶利器有备矣修边足兵制器非得人不可必责成该镇抚镇等官勿得照常虚应故事徒费钱粮速令如议招兵如议制造一年之内务要边垣可恃兵马可用器械可充如有不效加以图法工完之后凡遇镇守参游备御守堡等官或有升任革任行令巡抚御史核实该管地方边墙无有倾坏兵器无有损失方许离任庶将知畏法兵不患寡而永久有赖矣仍乞敕户兵二部作速约算发给修边招兵银两差官解送该镇巡抚管粮郎中协心会议趁时籴买置办先自紧急修筑其余照样节次议处一劳永逸而辽东又可保如今之宣大三关兵可止调费可止给上以纾九重东顾之忧下以慰全辽数万生灵紧急之望矣臣待罪言官生长其地有所见闻冒昧上陈臣无任恳恻惶悚之至 

　　?填实辽东军伍奏 

　　【 巡抚都御史】 王之诰 
　　其畧曰辽自顷岁异常变灾之后人民死徙殆尽又北虏幸灾乘虚侵掠遗孑残黎死于兵燹者又不知其数以故所在城堡处处空虚每一大城之中旧有数千百家者今寥落百十家而已一大堡之中旧有百五六十家者今荒凉七八舍而已村落丘墟蒿莱满目萧条之状不忍殚述又有城堡而无人民即有金汤之固谁与为守也有营伍而鲜士卒即有韩白之将谁与为战也夫御戎之策战与守而已今两无足恃则岂可不为之寒心哉谨冐昧上陈而惟填实空虚城堡为说 
　　一申明勾补事例照得本镇各营军伍十分空缺不得已将各官下舍丁各军下应差余丁与寄籍人户尽数搜括编补军伍尚不足三分之一又先年因广宁镇静堡缺军议先招募五百名每名给与庐舍银五两招募二年之上至今不满百人虽因边操危险人不乐从而人丁之消耗亦自可见矣故今日空缺军伍舍清勾之外更无别法可以充实者但清勾之政因循日久建议者以为常谈奉行者以为故事文书一行东之高阁而州县官吏又复通同里书多方埋没以见在为挨无以活户为故绝移甲就乙更张作李尺籍漫漶至不可考徒有清勾之名畧无解补之实先该前巡抚都御史吉澄条陈该兵部复议题奉圣旨不为不严但各省清军衙门利害不切己身视为末务亦未见勾解前来夫本镇既已无人顶补各省又不佥解军五何由而得充哉臣愚以为此责成不专之故也乞敕该部再加酌议上请将各省抚按官特加玺书一道明白开载本镇急缺军伍缘由责令各严督清军等官将本镇逃绝军人照册逐名清出拘连妻小勒限差人解发前来着伍补役取卫所收管缴照每年终各抚按官将勾解过军士姓名造册奏缴清册送部查覆仍照原议清军官以十分为率不及八分者听巡按衙门指名参治若巡按衙门姑息不行参治听该部径自参奏施行三年之内清解完足方许缴敕如此则责成既专奉行自谨勾解当有实效而营伍不患其不充矣 

　　?题为议处东南极边要害添设兵将控扼虏冲预防外患以永安重镇疏 

　　前人 
　　议照本镇河东地方自辽阳而北抵开原虽皆极边重地然兵将联络声势相倚如常山蛇势首尾交应经制已备无容别议者惟此东南一隅幅■〈巾员〉千里深山广谷逋逃渊薮居民散处孳畜繁盛素称乐土而全镇命脉实于此中寄之但迩年以来虏患充斥而沿边城堡兵力单寡莫能捍御辽阳副将又相去阻远贼入然后驰报报至然后发兵山路崎岖奔驱数日贼已饱掠出境而我兵竟不得一遇士马徒劳无济实用故大入则大掠小入则小掠甚至掠去而地方官隐匿不报上司竟不得与闻者以其僻远而人迹罕至耳此则目前东虏之患如此然臣犹有隐忧焉由江沿而西抵辽阳又朝鲜入贡必由之路江沿与朝鲜接壤止隔鸭绿一江耳臣近至江沿观九连城登马耳山俯视彼之爱州楼橹相望宛在目前闻其城中常驻精兵数千而法禁甚严虽云防外患其实兼备我也惟我皇上圣德如天无远弗届四夷左袵罔不宾服区区海邦方覆帱于圣化之中驯习乎礼义之俗固无足虑然虎豹在山之势不可不严而桑土缪户之计尤所当预故臣常怀杞人之忧延访众论佥谓宜于前项适中之处添分守参将一员募兵三千分驻各城以扼虏之咽吭因以弹压海邦销其邪心以弭将来未形之患反复思维未敢轻举就经行委各道寺查勘回报前来而臣又亲历其地徧观险要访询父老诹谘道路众口一词同然称便将不止如该道寺所称三事而已且有十利焉盖据险扼吭控制东夷使之不得深入扰我耕牧其利一也兵力既聚且战且耕沿边膏腴尽得垦辟以广地利其利二也兵力既众伸缩由我或立栅筑垣以严华夷之限或出塞捣巢以荡犬羊之穴无所不可其利三也收给逋逃归之尺伍使之不啸聚以弭腹心之患其利四也慑伏山中归附土人使之习于礼法以革其犷悍之风其利五也与辽阳副总兵画界分守使之得以专力一方而清河以西长定以东无顾彼失此之患有朝发夕至之便其利六也入冬北虏大举或如四十一年由海州新开河入犯南卫则此兵从凤凰城可以驰援金州扼其南下或如去冬由黄泥洼入犯辽阳则此兵从草河堡可以驰援甜水阻其东奔而东南山谷海滨之民可免其再罹荼毒之惨其利七也东南之民既安则生齿自繁生齿繁则野田自辟勾军买马兴废补弊事事易举而全辽之气势由此益壮其利八也气势既壮东夷北虏自然畏惮边患宁息其利九也乃其大者则弹压朝鲜销其邪心永守藩臣之节益昭我皇上柔服远人之化其利十也凡此十利者度之机宜参之舆论较然明着非出料想臣虽愚陋不识大计然千虑一得圣人择焉断无可疑者矣然臣所虑者不难于设将而难于募兵如往年议设宁前镇武二游击各募兵三千悬募日久竟无一人相应者后不得已将各营见在军士零碎抽拨凑成营伍挪此就彼撤东补西至今有遗憾焉臣为此惧诚恐一旦题奉允旨责臣施行而兵无所出则臣虚罔之罪死且有余辜矣故先冒昧分投委官于东南山军民杂处之处揭榜晓谕凡各处流移避差人户远引客商已经立有产业不得远乡及凡军民人等犯该徒杖以下罪名可以原免者俱准开豁许其应募就近编入军伍又每军拨给帮丁四名由是人心乐从一月之间已得一千五百余名中间自备鞍马情愿报效者不下一二百名其余三四百名陆续可完推原其故盖山中之民频年遭虏积愤已深愿出死力共灭此虏久矣故一闻募兵之令而响应如是不然是岂可以刑驱势迫者耶及照先年募军俱有衣装之资多或十两少或五两臣今就近召募比之远戍少间每军量给银三两以三千人计之共该银九千两又照各营军士马步相兼共该给马一千五百匹内除二百名情愿自备鞍马不给外仍该一千三百匹每匹该马价银一十二两共该银一万五千六百两二项总该银二万四千六百两通应题请颁给帑银但今各边多事岁入有限臣又何敢不仰体庙堂经费之难以廑当事者之忧哉臣查得先年议募宁前游兵三千兵每名降发召募银五两共一万五千两后因召募不出将各营见在官军抽补每军止给银二两其余银两见贮宁远库中今该营军士先该臣等题准拨给田土营房安插已定前项银两无所用之臣愚欲将此银给与新军每名三两以为衣装之资取彼余赀充此实用无烦请发而事亦兼济矣至于马匹该臣先后二次题请共发到太仆寺马价四万四千两臣照原题马匹数目酌量时估分发各营收买臕壮好马公同印验骑操外中间撙节颇有余剩可得马一千匹臣会同总兵官佟登督同委官牙行于广宁马市陆续收买亦已将完其余三百匹容臣等从容随宜区处亦不敢仰给帑银也以上兵马俱有次第但新募之卒志意未定新设之营百事草创必得材勇有守谙练老成参将一员令其统领前项募军驻札险山分守叆阳地方就拨叆阳守备所辖一十二城堡与新修媳妇山宁东堡俱令统属照例请给敕书符验旗牌令其钦遵行事依听臣等节制与辽阳副总兵亦照近题事理得以随宜调度如此则新立之营新募之卒均有攸赖臣之所谓十利者亦可望其次第驯致矣 

　　?录名贤以崇风教以光圣治疏 

　　前人 
　　臣闻彰往以劝来树风以善俗自古帝王砺世磨钝之具也且边方用武之地贤才尤为难得即使少能自拔于风声气习之外有一行一节可录犹当表扬而旌别之况能以圣贤修身明道经世范俗之学为已任者乎臣窃见辽东地方都司所辖义州卫已故户科给事中贺钦崛起边方力崇正学立朝未久告疾遄归闭门谢事涵养纯粹其为学也以身心为要其诲人也以忠孝为先闾闾闻其教而与礼让之风悍卒感其言而消离叛之志疏陈四事非托空言化行一方足占实用诚躬行而有得非欺世以盗名方之前代则程颐张载之流矣先朝理学儒臣如检讨陈献章修撰罗伦尚书张懋皆雅相契重其为人盖可知矣自钦殁后至今五十余年辽东之人慕之如在一时称之如出一口而人心向慕之深益彰其笃实光辉之盛方今褒崇之典久而未申潜德之光郁而莫见非所以树风声广教化也及见边方将士一时感慨奋激陨身锋刃悉得蒙被国恩赠官□荫赐谥建祠其于武功报之可谓厚臣以为无智名无勇功而嘉言懿行流风远泽足以廉顽立懦使彼材官蹶张之属益怀亲上死长之心则如钦者可尽泯哉臣巡历各边徧访士民皆称钦有功于名教有补于地方乞要赠谥建祠以彰厥美臣待罪巡抚一方风化所关得诸见闻之真不敢不以上闻如蒙敕礼部再加评议如果臣言不谬乞将故给事中贺钦行辽东都司动支无碍官银采办木料于广宁城建专祠一所照例春秋二祭该卫掌印官以礼致祭仍行巡按御史取其子孙一人给之衣巾专供祠事惟复量赠官阶赐之谥号即圣朝崇德右文之典岂特边方因之丕变而已哉 

　　?条陈辽东八事疏 

　　【 巡按御史】 李辅 
　　题为摅竭愚衷条陈边务以隆万世治安事臣以樗栎庸才备员言责顷者奉命巡察辽东自惟叨一方耳目之司所以咨地方生灵休戚之故与边壖利害之因以达于宸衷以议于枢要者固臣之职事而况辽镇为畿辅藩篱积衰之势已非一朝安攘之谋所当速讲者也故自入境以来所至之处备加询访凡臣闻见所及无不可为痛心酸鼻者即欲奏闻议处又以为边方重务未可空谈而粪土微臣言难取信展转图惟欲上屡却何者诚以言而不行行而无益不如无言之为愈也今臣代事已越半年而巡历亦将周徧凡于地方利害休戚以为颇得其真而不揣妄议或可见之施行者故一念犬马之诚不敢终耻愚昧而以为狂夫之言圣人择焉或者涓尘之末少增海岳之高深而于国家长治久安之道不无小补也谨条为八事上尘天听如蒙皇上敕下该部复议施行则地方幸甚臣愚幸甚一修边墙昔玁狁之猾周也诗曰王命南仲往城于方夫以周家全胜之力南仲有能之将岂不能斩将搴旗以灭孔炽之虏而急急于一城之筑者何哉盖中国之御夷狄譬之富室之防盗也苟高吾墙垣密吾藏盖斯足以高枕而卧矣若旦暮焉持梃与刃而鬬之则不惟劳敝心力而且不能必盗之不俟吾懈也故王者之治夷狄守为上策今之所云守者边墙是已切照辽东地形较之各边迥异非有冈峦以为之阻塞非有关隘以为之控扼所以明夷夏之辨峻出入之防者惟恃寻仞之墙而已顷因雨涝频年尽皆坍塌中国夷狄若为一家致使沿边居民耕稼俱废膏腴之地鞠为蓁芜而猾虏不率又每每攻劫屯堡抄掠道途甚致患及贡夷而巡守官军亦诿以事出不测莫敢谁何不过望其既出而后从而尾蹑之曰已追袭出境矣噫溃防至此可不为寒心哉即该前巡抚侯汝谅吉澄具题皇上特遣兵部大臣经畧此事而当时任事者躁率苟且汲汲然欲竣事还朝以为一已私便之计曾不思一劳永逸以为国家久远之图故不曰修边墙而曰修边台夫千百里旷荡之地随处可投而界以弹丸黑子之台何裨防守且速成之功随手倾圮杵声未绝半成蚁蛭 【 蛭：垤】 矣糜朝廷千万之资而不能遗辽人一日之安兴言及此良可痛恨然往事之谬噬脐无及矣若不及今大举修筑臣恐辽东不知所终也查得先抚按官估计修边银两初议一百余万后议五十七万工程浩大故难卒举近臣访之各寺道将领老成更事之人及揆以今日事势之便则有不必取盈于前数而自足以成保障之形也何者墙堵之设在平时以杜零贼之窥伺在秋冬以抵大虏之驰突而已若岁加修补则卑薄与高厚不甚相远近巡抚王之诰督修者今稍减旧制功颇易成而有墙之处率皆无警则虏之进退系于墙之有无而不系于墙之高厚也明矣若皆仿此而行则修边之费可省十分之三况旧墙尚或间有一二见存而加以近年陆续督修数处通全镇而计之复可省十分之一又查得本镇额编修边夫丁银两岁计数万节因兵荒之后多从宽免故见贮库者止二三千两自今年岁少稔民力可办若今以后年分查照追征则虽不能凑足额数而岁亦可得万金矣合前数者论之而会其大较盖不过发内帑三十余万金而全辽之事完矣且前项工程又非必一时并兴也臣窃度东西地方之缓急酌东西人力之饶乏调停议处大约分为四段而总限以四年完工为便如今年修河西之宁前锦义明年则修河东之海州辽阳又次之而河西广宁一带又次之而河东开原一带循序渐进错综而施其户部钱粮亦逐年解发则朝廷措处岁止数万金而不病于转输之难百姓工作岁止数百里而不伤于力役之急至如就防工之兵以供版筑而增其盐米则不病于无夫积营田之谷以资供亿而省其市籴则不病于无食此又变通不穷之利也苟责之任事之臣竭力经画足又可总省数万金矣夫费不太赊而后患可免释此不为而曰边防臣未之闻也再照今之设险守国不过边墙与沟而已然每大虏入犯墙犹可穴而进沟犹可堙而平也故不终日而已驰数百里矣惟赚坑之制穴地数尺中置铁刃签椿复以土芥而隐其形迹每大虏入犯拥众齐驱错杂纵横势不暇择地而蹈也一遇陷没则人马俱毙而一骑困扼百骑惩戒苟率以十步之内间置一坑依附墙沟沿边皆设则彼陷没之余自相蹂践将救死扶伤之不暇而敢与我安佚之兵角低昂哉臣查得参将赵伯勋之守耀州堡游击杨维藩之备御长营堡皆用此计以收保全之功盖用方甚简而取效甚大较之有形之城池则又加数倍之利矣若与筑墙取土之际兼行此法虏又焉能长驰直入如畴昔者哉臣愿敕下该部看详臣议断行勿疑则东方疆埸之事永保无虞矣 
　　一并游兵切照辽东旧额止有广宁游兵一枝近因地方多事前后添设数处将虽增员兵不加众选调支给上下疲劳殚力耗财枚举不尽若不择其可并者而并之诚恐将来难继事体不便除镇武沈阳二处必不可省者无容再议外查得先年兵部题奉钦依入卫游击兵马一枝平时将官住札辽阳一临调入之期则征召旁午近者三四百里远者一千四五百里里粮负甲远道兼程每年春以正月半行而以四月中抵家秋以六月初行而以十二月中抵家总计在班者七月在家者两月而在道路奔驰者恒余三月中间水土不服疾疠频兴奔走烦劳形神俱敝每一班回士马物故与夫扶伤负病者以数百计其它如鬻卖器械典当衣甲者又在所不论也及至上班复当挑选精健补凑前数逮其业役而还则此精健者又成衰弱不堪矣年复一年辽东兵马岁折数百而各堡存留惟遗老弱是以此一枝之故而阴耗全镇无算之兵蚁穴不塞将成江河不可以虑 【 虑：无】 无 【 无：虑】 也查得宁前新设游击一员原以防道途抄掠之寇近来零寇稍稀似可别用而前项兵马又半系河西军士其住札之所去关仅百余里合无将此入卫游击兵马选其精勇原籍河西与南四卫者并入此枝或换出各卫之兵或顶补空缺之伍务足三千以抵入卫之数而旧设入卫游兵将归别任兵散各城臣窃计之此举有四利焉盖下班则散归宁前既有星棊布置之势上班而终日可至又无往返奔涉之劳且道路既近家人妇子音问相通饮食起居风土无间虽有入戍之名实无远役之累前项物故伤病之患可计必免矣此一利也入卫兵马往返皆支辽东客兵粮料五百一年往返四次通计该银二千余两其兵马上班不论事势缓急刻期即到每年七个月蓟镇所费除犒赏外计银二万六千余两即虽不发一矢不见一虏而前项粮料毫不可减矣若并入宁前游兵则每次往还之间朝发夕至中间道途所需可免给散而又得因声息之缓急以为调度之迟速不必先期久驻老师匮财迟调一日则省一日之费迟调一月则省一月之费日计不足月计有余月计不足岁计有余盖节两镇之钱粮岁万余金矣此二利也前项入卫兵马即令归并而以其本枝遗下及换出者散还于各城堡操备则三千之众布散沿边单弱者可充空缺者可足譬之血气得周流于四肢而不致有偏枯之患矣此三利也臣查得宁前游兵原议止给行粮三年今将及期矣访得此皆乌合之众必难久聚所以恋恋者岁粮料之存耳若一旦不与则彼必各思故土岂得人人而羁维旦旦而拘勾之哉今既从便归并而苟复尽查中后所空闲荒僻之地人给之数亩焉则无事下班月粮虽少而有服田之利有事上班既得月粮而又获行粮之领兵有恒资乐于行伍是不惟得调停入卫游兵之计而又得以抚安宁前之游兵矣此四利也议者曰虏或抄掠道途不可无卫臣查得即令零寇比前稍息中左所前屯卫俱设有备御官员责令督兵防护可保无事况游兵下班之时在家防御者将仅半岁又依臣言首修宁前边墙则数百里之保障固矣是何足过虑哉议者又曰卒有大寇乘虚入犯中后所则无可恃赖此又不然臣访之总副将领及查阅地图大抵虏寇山海关必由三山营等处而入寇中后所必由三道沟等处而入两路隔远限以数河寇山海关者不能复寇中后所寇中后所者不能复寇三海关如中后所有警飞报入卫游击则一面申报总督一面提兵出剿不终朝夕而已还故处矣且一方有急旧例镇守参游之兵在数百里之外者尚皆刻期策应而况止一关之隔一百里之远又何虑其顾此失彼哉是虽有并兵之利而实无偏废之害也臣以此访之众庶商之耆旧无不称便臣愿敕下该部越拘□之见穷利弊之思行之不疑则公私俱便蓟辽胥有赖矣 
　　一实要地昔人曰辽东省 【 省：者】 畿辅之右臂宁前者辽东之咽喉弃辽东则畿辅孤扼宁前则辽东绝故宁前一线之地最为要害其财赋甲兵所当倍于他处者也故其地东临大海西逼强胡居民治生劳多利少土著者易于逃亡迁徙者难于久住往当盛时识者犹以为虑况近者连被灾荒数罹虏患民贫军弱比之金辽尤为殊甚臣尝按历其地见其家无空丁老弱息皆差占室无完瓦村落尽成丘墟真可谓之痛哭流涕者也窃常怀杞人之忧万一虏拥数万之众屯驻其间分其精锐东掠广宁西攻山海则蓟镇无东辽东无西矣可不曰危乎若不及今多方图之臣恐虽更百十年终无富强之日也查得各省新发辽东充军人犯每一解至不过持数金以贽贿卫所之官即可以任其意向之所便名虽在籍身不在官而此辈又皆豪滑奸宄计诈百端富者挟重资以结交势要而吓诈挟骗扰害乡屯贫者逞刁猾以投入官司而打点教唆鼓惑上下甚至结而为犷徒潜而为盗贼地方食害甚于蛇蝎虽臣尝按治数十辈而散布乡市势有不能一一而芟夷蕴崇之者也夫原籍间发本驱之效力边方以赎其罪过而今反为彼稔恶之途殊非律法遣戍之意矣臣愚以为当行巡抚及臣衙门备加查勘除永远军照旧外其历年解来新军与以后解至者不拘原定卫所尽数转发宁前填实仍验其精力第为三等分别着役其精力强壮者为一等即令顶补逃故操军照例给以粮赏而录其功能精力稍次者为二等即令顶补绝故屯军照依拨以屯田而收其子粒其精力不堪者为三等或令之充作帮丁或令之贴台轮哨而听其随便耕作佣力贩卖则彼无籍者固得以自食其力而官司亦得收窜逐之丁以为不足之助矣仍乞敕下该部行顺天河南陕西山东山西凡附近辽东等处抚按衙门见今问发边军多半定拨宁前二卫照前处置其在本镇充发者查照一体施行则不出一二年间人丁繁盛户口增加城堡无兵而有兵卫所无粮而有粮十年之后生息必多随吾所使皆足应用财赋必可充足甲兵必可强盛矣 
　　一饬器具鼌错有曰器械不利以其卒予敌也卒不可用以其将予敌也今夫猛兽之在山所以能搏击吞噬人莫之敢撄者亦有爪牙之利不可近耳不然虞人猎子且将折棰持梃挞而系其颈矣何者威力固必有所凭借而后张也夫三军者聚剽悍之徒习之以攻战之技而教之以杀人之事者也苟不授之器具而责以战鬬是犹猛兽之蔑爪牙其岂足以制敌人之死命哉今辽东军士身甲冑而手弓矛将领部下犹或有十分之六七他如守备以下之兵则皆徒手袒裼具数行伍而已即间有一二亦尽朽顿不堪者也往者甘心退缩故上莫之省而下亦不之索也近者督责顿严士卒畧有鬬志于是始知以此为急而各处之呈讨告给者纷至沓来矣查得本镇额设局造之官每岁工匠料价皆有定规置造俵散皆有定数量入为出本为至裕节因荒歉停征而库藏之所积者曾无片甲束矢之备矣即令尽行追并则民力不堪苟宽其已往而止责其后数则又必待五七年间而后给散始足也边堡之军日与敌耦盖决存亡胜负于朝夕之间者也而岂能待于数年之后哉臣伏闻工部历年所造军器以待不时之需者陈陈相因狼籍于库藏而不可胜计夫在辇谷之地既积之为朽蠹之具而在边境之人又盼盼焉求藉以防朝夕之虞而不可得是不可以变通而处之哉合无敕下该部将见贮军器量发数千解至本镇以济目前急用而责令抚臣严督额造军器以为久远之图斯亦裒多益寡有备无患之道也又据各将领称说本镇不知先年奉何名例禁民毋得私贩弓面或者过虑辽地近夷恐为犬羊所资耳故民间鬻弓者甚少而各堡守城民壮止以瓦砾梃杖为兵虏苟彀弦而发偶中一人则皆奔北恐后自相蹂踏丧师陷城如往日熊岳驿之克是已此所谓空拳搏虎者也讵能有济者哉臣愚以谓宜少宽前禁令富商得告给官文岁贩弓面数万转鬻民间则匈奴之长技吾与之共而屯民农隙讲武之时亦得缘此习肄以助官兵之不及且闻各边朝贡夷人自京回还者弓面响器满载而还矣不禁之于外夷之民是藉敌兵而夺民救也其可乎哉至如火器尤为切要臣闻之亲历战阵者曰虏闻炮响尽皆抱头鼠窜盖惧吾不恻之威以中伤之也是中国震慑夷狄之技莫长于此然而其制不一有佛郎机有神鎗有乌嘴铳等数名佛郎机体质重大边方不能多设乌嘴铳机括邃奥边民不能尽知其神鎗又必专委一军难兼众技其它如将军连珠等类制非不善然皆利于防守而不利于战阵者也臣往家居时会流寇猖獗颇闻防御之计有所谓千里铳者往往获胜其制大段若枪之状实药其中系于带下卒然遇贼举手可放盖既迅速远到而又简易顺便人人得而挟之不劳余力者也近臣于阅武之际曾数试之而宿将老兵无不称便若行各边如法置造给各军令遇敌对阵之时更迭而发则彼不惟短兵不能即我虽长弓大矢亦莫能施矣臣章句书生军旅之事原未之学缘有所见闻不敢不尽言陈布以听知兵者之采择耳 
　　一恤军士照得辽东军士每月食粮支本色则米一石支折色银二钱五分相兼关领其本色斛小价轻姑置弗论其折色视之各边不及少半甚为轻鲜然所赖以供赡不乏者以有余丁帮助多者三四丁少者一二丁所得于月粮者虽薄而所取余丁者则厚是以仰事俯育百无所虑衣甲器用皆有所资士饱马腾号称强盛自近年兵荒疫疠之后逃亡虏掠不胜其数昔时户口十去四五而军士帮丁无复昔日之人矣然在河东开原四卫僻在一隅金复四卫号为腹里辽阳六卫人丁原多尚足查处其在河西广宁一镇都会贸易可资锦义土脉膏腴谷饶足供姑可缓议惟宁远前屯一带地土促狭人物鲜少在昔无事之时帮丁数少军士已不堪矣近因军伍空虚每每尽捉余丁顶补故有一家而父子兄弟俱在行伍之中有一身而自少至老全无息肩之日形影之外靡有孑遗稽之古人独子遣归限年复役之义殊甚乖缪而计其所得月粮曾不足以赡其饔飱者奚暇恤其它哉况且地逼强胡而追袭应援朝夕不辍路当冲要而往来迎送人马俱疲盖较之诸卫劳苦最甚而月粮之外分毫无资下情不可谓不亟矣臣尝巡历至此投状控告扶携而来者肩摩踵接览其情状恻然涕泗随行设法查议盖惧各处人丁或隐占于豪官或羡编于差役令其尽数清查照军处补及据核报则通计二卫余丁尚不足以配二卫军士之数而中间以丁编摇如祭祀宴享等费则又必不可已者是卫所非不给以帮丁无丁之可给也夫既无帮丁之利而月粮若只照旧关领臣恐逃窜流离势必不免且即使尺籍充盈而皆枵腹荷戈捉襟露肘之夫竟何益于实用哉查得先该巡抚辽东都御史吉澄建言议加全镇军士月粮该部复议止添三万为一时权宜之计不为定例盖全镇军士数万一概添增或虑财力不敷今如止加宁前二卫则不过岁费数千金足矣合无敕下该部酌议增加方今内帑虚乏臣非不知然国安于外宁有 【 有：而】 兵强于足食以宁前咽喉之地而有燃眉之急固不得惜小费以遗莫大之害也以前议加之数太重则或每月止加银一钱令彀一丁帮贴之数依时给领则军士可无匮乏之虞而远近闻风逃脱者乐于还役顶补者安于着伍庶几军伍以兼充实矣 
　　一给粮饷臣闻之枵腹之卒不可以战脱巾之呼兵家所忌何者民之所资者食也上之所以能使百万之众随吾颐指气使而不敢先后者吾先食之而后令之耳今辽东边堡之兵终岁防御而计其月粮十缺四五甚至役数年而粮银尚在户部者其朝夕之计划皆出息借贷体无完衣家无宿食寒冬气肃士卒尫羸近据守堡官所呈则又不止于此者臣切忧之以如此之兵而责其战必胜守必固也必不可得矣推究其弊有三统领之官因循玩愒不急民命应得粮数延缓不关及至差人守领动经月余往返道途公私浮费亦已不少而奸猾军士以一报十分散之际又有监放委官需索常例未给之先俱预行加倍除扣日费若干常例若干其中又有短少折耗之数逐一摊派大率十分中去其三四矣夫军士每月折色银二钱五分已为轻矣而况十去三四焉又况借贷于人而出息以偿之焉所得能几何哉粮饷若此兵如之何其不弱也臣切思之司督纳之计使放不后期者管粮郎中也稽逃故之实使领不冐破者各守巡道也据实在之数按月呈报者将领以下官也合无今后每月十五以后各将领官取所属实在军数册报该道核实无弊即用印信手本连册发与将官差委的当官员将所属城堡军粮一并总领其管粮衙门查照册籍逐城逐堡另封印记总发委官取领备照其守备备御差人于将官处支领其守堡官又差人于守备备御处支领俱按月关放毋得迟误而旧例监放委官一切罢革则既得依时给领又无前项除扣沿边军士获沾实惠而管粮衙门亦无纷纷之扰矣中间若有逃故军士作为实在者查出连坐如守堡官有犯并及守备备御守备备御有犯并及将领将领有犯该道亦与有罪焉则侵冐之弊不清而自革矣至于役过未领月粮旧例相沿新任管粮郎中凡前官经手之事一切不发近郎中蔡可贤矜悯贫军顿革旧弊士卒已沾实惠矣然转输不继或虑匮竭则无暇计及已往者亦势之不得不然也臣愚以为此在司国计者稍宽解发耳伏乞敕下户部行管粮衙门将前项未给月粮按月以次搭放此实强兵之务也臣又卷查先巡按御史陈瓒以军士月粮不足题请制钱凑给彼时或虑钱法难行未蒙复允臣近闻邸报恭诵圣谕严行顺天等八府俱行制钱夫辽东止一关之隔耳岂可行于顺天八府而不行于辽东者乎如虑阻滞不通臣以为天下财用之权在于上而不在于下惟以此散于民而不可以此收于官则虽日挞之使行必不可得矣苟官之征于民者非吾之所欲行者不可则虽贝弊亦可通用而况于钱乎查得辽东每年辽阳广宁开原等处日收门进税课约该二三千余两抚按寺道等衙门抵赎进解外约该二千余两各卫均徭约该七八千余两此皆零收散用不必尽需之银两者也若悬令于门曰前项银两俱准制钱抵纳在二三月间虽穷乡下邑无不行矣合无敕下该部将屡年收积南京云南制钱查发数百万解至管粮衙门转给鬻卖而官收买钱之银以作军饷以补昔时未给之数则又不需内帑之金而粮饷无不足矣易曰穷则变变则通此之谓也 
　　一广储蓄臣闻之经曰国无九年之蓄曰不足无六年之蓄曰急无三年之蓄曰国非其国是积贮者固天下之大命自古论治道者未尝不以此为务而况辽东较之他省尤为最要盖本镇三面距夷一面阻海地形孤绝籴贩不通当其岁丰稔则粒米狼戾捐弃道途固不能转之他所以窥十一之利一遇旱涝相寻则辑屦蒙袂甘心沟壑【 壑：瘠】 亦不能乞籴邻境以延旦夕之命如嘉靖三十六七等年米至值白银一两然且待哺之家十而鬻卖之家一至于饥殍塞于通衢僵尸盈于四野辽人之死者不下六七万迄今户口消耗不能增复职此之故兴言及此可为寒心矣咨嗟往事当为后图及今年岁稍稔之时要不加意积蓄臣恐一遇旱涝其祸殆不止于前昔矣臣始至境即行查各卫预备仓廒蓄积数目则有仓鞠为茂草而瓦石已移之他用者有仓庾仅存数椽而堆积曾无数粒者间或儋石之储十百之积即为有预备可查者矣岂防患未然之道哉臣随即严督修葺加意蓄积业已有次第矣但查本镇地旷人疏词讼稀少常年赃罚不及各省十分之一二兼又疮痍方起赡养为先一切追征似当宽减故所积虽已半年而会其一镇总数不满六七千石而已查得臣衙门每年该进赃罚一千六百两户工二部收用以为此项银数目户工二部视之特九牛之一毛而已若以为蓄积之资则可得谷一万六千余石而又益以各衙门抵赎折谷通计一岁可得谷二万余石行之二三年则有终岁之计行之四五年则有二年之计虽有大荒如昔可免菜色而又于放赈之时以一半给散贫民复以一半召商籴买薄收其价以待丰年谷贱收籴则二年之计常在于官矣此保民之长道也伏乞敕下该部将臣衙门赃罚暂准五六年或三四年免进使留本镇积谷以后年分照前进解则在国家不过损毫厘之羡余而在生灵获受无穷之惠泽矣且曩年辽东大饥陛下恻然悯念既输运粟又发帑金遣官布散以赈济之矣然辽人活曾不数千而会朝廷所费已余二十万金凡以无先事之计耳譬之临渴凿泉能有所济耶夫以今日数十金不之与而至他日二十万则不能惜以费少效多者不之务而至于徒费无益者又不免焉计甚左矣陛下仁覆宇宙必不忍使辽东生灵复罹往日之患也伏乞敕下户工二部计数年之利害而不必较一时之盈缩复议施行则地方沾旷荡之恩永久无穷矣 
　　一明赏罚臣闻之司马法曰赏不踰时欲民速得为善之利也罚不迁刻欲民速覩为不善之害也此岂为一人计哉所谓赏一人而千万人劝罚一人而千万人惧先王励世磨钝之权莫要于此故我朝律例有军官科敛克减守备不设之诛有冐报功次之罪此纪纲之要也臣待罪风宪于凡边方功罪赏罚颇得与闻盖蔑法纵奸莫甚于今日矣夫将领守备等官贪滥失事即经参劾提问则罪状轻重进退去就皆当听旨发落者此臣子之义而奸伪之徒夤缘钻刺托故私还赂遗请托营入各处军门侥幸万一以拟升录盖有朝偾事于东陲未就勘问而暮投刺于西鄙已获登进矣及至行文提结废搁不报致使各处巡按御史原奉勘合积至数年不能完缴夫使功不如使过先贤格论前项被劾之官岂无或可责以后效者哉然必须勘问明白请旨定夺而后或责之以功赎罪斯庶几而得之也今既为有罪之人而复膺爵秩之授是所谓下议其罪上赏其奸彼将何所惩于前何所警于后哉至于论功行赏国之大事而积习之弊欺冐万端饶赀则买功获爵以觊冠带之荣豪强武弁则买功进秩以希推选之利或有卫所驿递等军买功升录而因之开伍以躲避差徭或有立功充军人犯买功赎罪而因之还职以漏脱法网其它官族子弟司卫吏承将士弟子职官奴仆夤缘冐报不可胜算甚至耳未闻金鼓之声目未见旌旗之色而上功幕府姓名盖已褒然首列者矣升赏者不必有功有功者不必升赏查勘虽严而法外遗奸势难尽革推求其故非下之人乐于为奸以上之论功行赏者踰时而不至耳何者每次边功例该抚臣题奏复行查勘往返文移已弥数月及巡按衙门查核的实题请复议往返文移又逾数月及至奉旨发落查给升赏又逾数月总计一事迟者动至数年速者亦在一二年之外夫皇皇求财利而恐不足者小人之心也吾所以能使之冐犯锋镝捐弃躯命而夺脔于虎口者以吾悬赏以待之彼能朝决胜于原野暮即囊金于私室故快其志意鼓其勇敢耳若或数年之后而始加赏赉彼固以为人命朝露谁能终日延伫以俟不可必得之获哉与其多得于数年之后不如少获于转瞬之间故首级一颗卖银二十金或十数金即慨然与之不顾惜焉何者快心于食报之速也买者利其功卖者利其货各适所欲相缘为奸积弊牢固而不可拔职此故耳夫有功不赏有罪不诛此大缪之道也以此驾驭边臣则庸夫攘臂壮士解体矣其谁肯效忠宣力哉臣请敕下兵部都察院移咨各边军门凡在任将领先任缘事未结俱即发回原问衙门听理中间或有建立功劳者咨行都察院札行巡按衙门一并叙入其功罪相当者容令准赎功少罪多者容令降调俱奏请施行如有不听提结及占恡不发者听巡按衙门一并查参其每年赏功银两该部量加裁酌预解巡抚衙门转散各道收贮竢报功之日除愿升者听该部议授外其愿赏者赴巡按衙门查验首级真正即行该道照例给领一并造册奏缴则军获实利而敢鬬之气自生功必以力而冐认之弊尽消矣此二者虽综核名实而非苛刻之私苟悉依此而行则畏威怀德人心自励兵岂有不强将岂有不勇者哉语曰赏罚若明其计乃成此之谓也臣闻之苏轼有言曰天下无事则公卿之言轻于鸿毛天下有事则匹夫之言重于泰山盖人情恒忽于未见而狃于苟安无故而陈利害虽公卿之言且以为可忽而况于郎署小臣乎及至事势穷蹙则又付之无可奈何即虽重言如丘山亦已晚矣此忠义士所以常怀隐忧也往己未之岁臣初入仕途闻之士大夫言者无不曰辽东必不可保此国家莫大之患迩者仰赖陛下恩威远播一二年来辽东甫脱岌岌之势此正孟轲所谓七年之病而求三年之艾及今宜畜之秋也奈何即以为无事而安攘之计久置之不问耶臣前所陈八事虽不过书生芜陋常谈然苟力行之则效必随手而获固非徒为浮泛之论而已伏乞陛下敕付所司思前日之辽东为可忧毋以今日之辽东为可缓勿轻鸿毛之言永思畜艾之策则于臣前所陈必以为当速赐施行者矣 

　　?补议经畧东方未尽事宜以安边境疏 

　　前人 
　　照得险山迄东一带离辽阳镇城仅二百余里逼近诸胡地方山涧错互贼易潜藏树木交加兵难哨望故往年大举入犯岁有数番窃寇之侵月无空日边民受祸之惨不可胜道自巡抚御史张铎东巡建添设五堡之议而边民之祸十去二三昨岁巡抚都御史王之诰东巡复建添设兵将之议而边民之害十去六七矣然一时草创之初法制容有一二未备者故烽警暂息而复传胡骑投间而突入如今岁春夏之间拥众深犯者两次彼皆得志我兵无功其窃寇窥伺则又前后继报矣该臣于今年八月间出巡彼地僻壤穷乡身自经历夷情土俗备加咨询外集众人之谋内竭一己之虑于前经畧所未尽者偶有一得之见窃以为创制者贵有万全之谋论事者不厌众思之集即今规模梗概虽已经前巡抚王之诰会臣备题而中间紧要节目一二未备者相应补处以成全策谨开列条欵上请一并兵力以扼要害查得节年东虏入犯道路止有二处一自十岔口踰山而入则犯新安凤凰西南等堡而险山其要也一自短错江沿流而入则犯九连城江沿台东南等堡而康家哨其要也今险山设立大兵西南等堡无复虑矣惟有康家哨一处乃在江沿台之左而为边陲之末今年两次进犯皆由此处出入江沿兵马单弱既不敢迎锋堵截反待险山参将统兵应至则彼已饱欲而去追之不及矣幸而一遇又被黠虏于榛莽稠密之中多方埋伏故我兵知之必不敢战不知必致取败此往事之较然昭著者也臣东巡时督同分守道参议张邦土参将李成梁踏得近康家哨见有旧江沿台地方土地肥美堪以建立城堡及查得汤站堡原因系在边堡分额设官军五百员名今既有险山兵将则汤站为腹里地方而兵马可以裁减矣合无将见今江沿台堡徙建于旧江沿台处所而以汤站一半官军并入江沿共七百余人添设备御或提调一员以统驭之单以防备康家哨贼来必由冲口则十岔口与短错江两边俱塞虏必不能梯山而来矣及照险山一带地方山路崎岖林木蒙密利于守而不利于战利于分布而不利于策应者也今险山参将之右既有叆阳守备而左臂则空虚无助今如臣议于江沿添设备御而以汤站凤凰镇东镇夷等堡属之管理则无事之时参将中制守备备御张两掖以听命焉隐然有虎豹在山之势一遇有事参将左援叆阳右援江沿万一险山有警而守备备御即翕然并至又宛然有首尾相应之形矣况又不必添设兵马惟多增一官而已委于事体甚为便益至如筑堡等事臣亦询问军民皆情愿效力木石砖瓦就便采造盖不劳民不伤财而东隅之保障从此永固矣 
　　一垦荒田以裕军食照得险山地方万山丛合其高阜之处冈岭相连卑下之区沙石相半求其可耕之土百无一二况本堡原设官军五百员名彼时山谷沟涧之中苟可树艺处所皆已开垦无旷土矣今卒然添兵二千有余各带帮丁人口约而计之不止一万余口地有限而人渐多生者寡而食者众故军士粮石皆于六七十里或百里之外如黄骨岛甜水站等地方肩驮背负扶携运送颇嗟艰苦难可久常该臣东巡至彼众军各将前情口告及称离堡东边三十里之外有一地方名为大佃子地形平坦土膏肥沃乞要分军于彼屯种该臣随委指挥柯万刘登王大政等公同军人前去踏勘回称此处原系前代旧有人烟处所尚存形踪见于本处寻获大瓦三窑地形委的平坦土膏委的肥沃堪以屯种及称此系十岔口以里之二关险山以东之外蔽若有兵马驻札此地可以堵塞各处冲口而新安险山宁东诸边俱永保无事矣又经批行该道会同参将再勘无异随行委官一面开垦田地一面编木为篱垒土为垣就将本处树木所伐并用前瓦起盖厅房各军争先效力见今城垣等项俱将告成矣合无将险山参将标下无马军士内查拨七百余名令一把总统领到彼屯种所垦田土永不起科征税则一人之耕可供八口之食通计七百人之耕可供五千余人之食矣仍令把总督率各军时常修塞冲口操演教习而参将逐月到彼查阅如遇追剿照常调遣则足食之中又寓强兵之计矣 
　　一改卫治以便统驭照得东南一带南至海北至叆阳东至边西至镇夷草河等堡周围约四五百里原虽分派东宁卫管辖但地方旷荡山谷绵连各卫避差人丁军徒重犯尽皆逃躲此处且地产银矿凶恶成羣民性强梁劫夺成习议者以为旷土遗民藏奸匿盗似为非制且近者添设险山军士多系无籍浮浪之民若不令其着定卫所将来逃移作何勾补况江沿汤站等处逼近朝鲜疆域又为入贡必由之路臣为踏勘江沿堡基同分守道参将等官登马耳等山望见朝鲜爱州城则人烟辏集城郭森严转顾内地殊觉城堡寂寥甚非所以大华夏之观而示外夷以威严也看得凤凰城堡山川环抱土脉融和人民繁庶物产殷厚合无将此改立卫治凡附近屯堡居民除盐铁驿递恩军外其余逃差等人见在此地耕种不论官舍军余及险山新募军士帮丁等人口尽行收入此卫及查得辽阳一城额设六卫似为过多而定辽左右二卫人丁稀少各称半卫似属虚名合无将右卫两所官员军马田粮等项并入左卫而以右卫改建于凤凰城堡添设左右中三所各该印信应仍者仍旧应改者改铸应添者添铸该卫官员就于左等六卫中查审愿去者分拨及见有功升指挥千百户等官在彼地居住者一并收入其城池见今已有不必改建官衙就近各山取木盖造颇易不烦费处原设凤凰仓改为定辽右仓多余本仓印信缴还该部所属儒库等官相应添设又查得黄骨岛虽旧属金州卫统管而去卫七百余里地方人民止知有一守堡官而已往往贪黩之夫生取民利剥害百端远方众庶求直于卫治之庭且不可得矣而况能诉于上司乎合无将此堡割属右卫并管庶为便益此外经度小事俱容抚按官从便计处如此则不过一转移之间而东方深僻之地将来木拔道通民安盗息地辟兵强永保无虞矣 

　　?议改副将职衔重事权以便战守疏 

　　前人 
　　照得辽东地形以三岔河一线之地分为东西统理之名虽云一镇而悬绝之势实为两隅东西道里相去三百余里仓卒呼吸不及应援况且三岔河墙外东西相望之间即达虏之巢穴每年冬末春初辽河冰合之际率领部落盘据其间将欲入犯踪迹诡秘俟我兵之误乘隙而图之彼直而速我曲而迟彼或声东击西有如飘风骤雨之至而我则顾此失彼辄为有损无益之行如前年冬示形于蒲渖以诱镇守之兵东援随而突犯广宁遂至回兵无及去年冬潜形暗伏以诱镇守之兵西还及归师未入广宁之门而虏骑已犯辽阳之境矣盖先期按兵设伏则坐费行粮既无追战之会临期调兵策应则事机已晚又蹈后至之愆殊非事体查得辽阳副总兵名虽副将其实事权甚轻近虽题奉钦依遇有警急准令调度河东兵马然事机尚遥制于镇巡之官而威令多见玩于参游之将如近者贼犯辽阳各路兵马宰 【 宰：幸】 而一时会集成功之机拟在瞬息间矣竟以督战欠严人心不协遂至偾事何者调度之名虽存而监督之权则轻故也合无将辽阳副总兵比照宣大事例改为协守职名令开原海州险山沈阳参游等官悉听节制与镇守总兵官分地画守居常修边设备则大事会议镇巡小事得以便宜施行有警调兵追剿则一面会行镇巡一面径自调遣如有将领玩视抗拒者许令会同镇守抚按官从实参究本官仍听镇守调度遇有功罪与镇守一例赏罚则协守既得以专制河东之事权而镇守又不得视河东为膜外矣又照副总兵既改为协守名色则责任颇重关系匪轻苟威重之体不立无以震慑胡虏之心军马之数不充无以振起积衰之势查得本营兵马原额五千五百有余今经荒疫之余仅存一半阘茸狼狈视各路之兵为最非逐一勾补则行伍空虚将权虽重而兵威则轻矣何以能弹压一隅哉但闾阎小民贫蹙已甚每到行伍即有置甲买马等费约用银不下十数余两虽罄一家之产不足以为一军之装而操官比责不恤下情棰楚不胜旋补旋去故虽日日勾补无益于行伍也合无比照险山清河募军事例请发兵部马价银一万两解送巡抚衙门转发该道出示晓谕凡该营勾补军至每名给银四两令其帮凑置甲买马仍容臣等查给帮丁一二名务要补足五千五百额数如是则辽广俱有六兵东西不至偏重平居无事声势相倚有隐然犄角之形仓卒有故独力足支不专籍应援之力回视向日一遇防冬之际翘首跂足专望镇守兵马之来且有老师匮财奔走无益之弊如前所云者其劳佚得失相去岂但倍蓰已耶臣等揣度事势将访舆论窃以为此于战守之图似为便益再照旧例副总兵每遇河西有事与海州沈阳参游一齐前去策应则辽渖一带数百里上下无一兵将万一猾虏窥伺乘虚而入则数百里生灵皆将束手以待毙矣此岂万全之策哉亦应从长议处合无今后若遇河西有警一面先遣沈阳游击会合诸营策应一面哨探虏果深入势不他犯然后副总兵提兵会剿务要瞻前顾后无致失误若河东有警镇守亦如此施行其海州参将高平游击乃在两河之间东西俱照旧策应若开原参将之援河西宁前参将之援河东道里隔远势必不及非有调度明文似应免其奔驰以养军力则虏不得施其声东击西之狡而我无顾彼失此之虞矣 

　　?海道奏 

　　【 苑马寺卿】 陈天资 
　　切惟辽东之于山东原为一省辽海自金州抵登州仅二宿程国初布花由海运抵旅顺粮米由海运经登州趋旅顺直抵开原开原城西有老米湾即其卸泊处也正德初登州守臣具奏布花暂解折色比本色仅可当半盖一时纾省民力之意年复一年至循为永古海防之禁不知何所见而云尔也方今天下一统虽异方异国犹得懋有无以阜财裒多寡以利用矧此同封共省之区岂宜狃一府之故遽分彼此而闭关绝谢也或有一患风波覆溺为说者然江浙闽广苏松之间海舟往来未始以风波故遽绝海估纵有之亦估客贪利舟载溢量兼之舟人驾驶不谨致然耳风波虽内河时亦不免岂特辽海之中能溺人哉或又有以虑倭患为说者然倭自刘江望海埚之捷至今怀畏未敢萌一念以窥辽右且其国距辽远甚而辽又居登莱海岛之内东南山一带险巇隔海千余里倭岂能飞度至辽也辽不自惧而登人反代辽忧果何为也或又有以虑逃军为说者然考海商之出自辽者引给于察院挂号于苑马寺验引有金州之守备验放有旅顺之委官抵登则又有该府通判之验有备倭都司之验法亦严密甚矣逃军岂能越度况辽余谷粟而乏丝枲一切抚夷赏军及民间日用之物皆惟内地之赖今宁前一线官道虏阻不通商货罕至时事可虞而金复海岛之民往往有盗驾输者奚若明开此禁使辽粟日输于南而南货亦日集于辽货集则税增税增则用裕足国安边莫大于此失今不为之所辽之忧未有纪极也故欲裕全辽之边储必先开登州之海禁而后已 

　　?条议 

　　【 分守道右参议】 张邦土 
　　一加粮银以免逃移照得辽东军人节年荒歉贫已到骨今虽稍苏如病初起厚加培养始克自立使其衣食不足谁肯??宁足以待毙耶今每军月支银二钱五分止籴米斗余仅足十日之用十日之外又将何资况数月不得支耶此既不足使随营以出得支行粮犹可以少济也而每军日支米一升五合簸出糠粃仅足一饭之用一饭之外又将何资况数日不得支耶军士逃避士马残缺营伍空虚率以此故合无特为题请将年例主客银两依时查发而二钱五分之外或再为增添庶衣食可充而逃移可止矣 
　　一厚哨望以便进止照得冒险深入侦探贼情者责在夜不收孤立登高瞭望风火者责在台军二项军人趋避不及则伤于达贼烽镝之下传报不的则毙于将领棰楚之余劳苦险危比之他军不同而粮赏须比诸军加厚乃可以责其出死力以济五 【 五：吾】 用也今日粮亦止二钱五分分毫无加饥饿切身安望其不避艰危尽心探险所以侦探多不实锋火多不明防御失策进止多舛地方失事多由此辈不尽心力之故合无特为题请将夜不收台军日粮加倍关支庶恩结于苦戍而哨探可得其力矣 
　　一严清勾以实行伍照得洪武年间因辽东二十五卫士军不敷故于天下十三省编发填实间有逃者各卫递年造册送部转行清勾但人畏远戍营求买免里老吏书因而隐匿更改其名该清军衙门又利害不切于身视为末务是以累经清勾未见解报夫本镇既已无人而各省又不解补此行伍日见其空也合无特为题行各省清军衙门严立法制定以限期将发去逃绝文册逐名清出抽选精壮拘连妻小处给盘费解卫补役各取收管缴照若有仍前怠忽以十分为率勾补不及八分者听该省及本镇抚按查参究治庶清勾不遗而充实可待矣 
　　一处马骡之价访得各驿军士贫者居多供应公差之费已为不赀而又责之买马何以堪命此所以日就逃避而不复返也查得开原抚顺二关每年贡马一千五百匹旧例给军骑操率皆瘦小不堪实用合无于内拨五百匹每匹沽银二两着落开原马市官及无顺备御官召人易买一年可得银一千两酌量驿站冲缓人力厚薄分发高平小凌河沙岭三驿各九十两连山盘山东关三驿各八十两高岭沙河曹庄十三山五驿各六十两杏山闾阳鞍山沙河抚顺四驿各三十五两虎皮营懿路二驿各二十五两每军领银五两收买镳壮骡一头各赴该道衙门验印走差则价出自官而贫军免买马之费矣 
　　一复协助之规查得高平沙岭盘山连山杏山一切冲要驿递先年因为人丁不敷差役大累该本院题准将金复盖偏僻驿递军役及海锦等富庶卫所军夫拨帮各有定数轮年分班协助复因各军狡猾不肯往役告帮每军出银五两解送该站以为袒雇之费今将前银拖欠不行追解者累年矣欲驿递不累何可得也合无递行各站将原题帮助驿军及卫所军夫数目查呈各该管寺道着落该卫掌印官连妻拘解照依旧规轮班应差仍取的当保领如遇逃走责令拏解如掌印官隐蔽从重罚治 
　　一酌量缓急以序编派各卫人丁消乏财力不敷连年清审均徭不问缓急依照旧规一概编派以致缓事空占人丁急务反无供纳用度不充多由此故如所谓□官粮者军人获功断伍责令所入代耕认纳如所谓样田粮者乃昔年屯田余剩分行官旗召佃纳粮又入原无田土包纳上仓以供军储有所谓巡抚米者原因免操令其包粮每年上纳有所谓变易粮者原系屯军以补马军所遗田粮分给所人代种替纳有所谓抵补粮者求其初制随事设法以充原额意非不善也但今人多逃故地皆抛荒本分正粮节年不完此等浪派在册止存虚数又如修边修仓岁派有人分毫不上一遇修葺起调概卫则此辈亦徒存虚名而未得实用者也昔年富庶有此无害于今凋瘵之后拘泥取盈所以反将急用者而缺派也合无今次审编尽清出人丁先派急务如局匠窑夫牢禁柴薪之类既已彀数然后以次编派修边修仓等项不能及数而止其前伍项田粮人丁尚存者照旧分派如果不敷暂行停止以候他年繁盛再议修复则缓急有序而事可渐举矣 
　　一专任所官以便催办查得两院并户部及各守道衙门答应官员或赍奏文册或差委公干皆所当用事不可已但旧以千百户官充之亦以其官卑事简可以借用殊不知卫中事务勾补追征全赖此辈盖彼稔知所管人户众寡贫富人不能欺如州县之里甲然自不可缺近年求充答应之官而以旗舍代之或委别所官旗兼代数印卫官以上司之故不敢再求各官倚上司之势不肯干济旗舍以卑冗之役人不畏服兼官以隔别之远事难就叙以故逃故之军多不补差粮之征多不完百事废弛职诸此也合无今后户部及各寺道答应官员每处不过八员俱在空闲指挥镇抚等官取用千百户尽发该卫供职审编之时俱令此辈任前举报如有狥私隐庇事发生赃参治 
　　一议处赏晏以苏困苦为照先年刊定徭册各卫有公宴贡夷酒席银两及副总兵烧荒抚夷盐米每年用费固虽不多当此凋残势不易办及抚顺关抚夷布锅等项原以盖州等卫苇炭银两解用比因彼处连遭抢虏追征不前往往呈讨以库贮别项挪借终属不便查得抚顺关夷人进贡马匹原议给发无马军士骑操今照各夷贡马皆老病不堪虚充数目中间虽有一二稍可者操军领去甫及旬月亦便倒死其不堪者无处发落只得责令堡军自出草料喂养及至倒死官追皮赃银六钱军既受累官无实用若使夷人都贡好马纔收又似与犬羊争较小利以阻向化之心合无本院特为题请将前贡马验收之后除果臕壮高大堪用者照旧呈发与军骑操其老瘦病损者解至辽阳赴太仆寺或分守道定估价值召人买用屯民贪其价廉买去用心喂养犹可骑坐以一年验马五百匹计之贵贱相兼可得银一千余两是昔者委之壑而今则贮之库也以供晏待以充抚赏则贫人可免追纳官库可免挪借为益亦不少也 

　　?设立备御以抚西夷议 

　　【 开原兵备佥事】 黄九成 
　　看得开原庆云堡离城四十里旧设守堡官一员官军二百九十员名每遇福余卫夷人入市参将同马市备御官带领人马前去抚赏然开原南市犹有海西交易今乃悉众专抚西市不免顾此失彼万一黠虏谲诈乘我不备或生意外之虞虽有智者亦不能为之谋矣且庆云堡兵马自灾荒之后逃亡过半而乃以一堡单弱之卒抗三卫鸱张之虏诚可寒心合无于庆云堡添设备御一员古城镇夷永宁俱属管理专一驻札庆云堡抚赏西夷招募精锐军士五百名易买臕壮马五百匹其军士当年给安家银五两次年二两三年一两照数题请给发盖立营房安插家小近堡闲田任其耕种五年之后量为起科其月粮马料赏赐就于近年清出逃故倒死军马银内支给其军士马匹就于进贡夷马内俵给知 【 知：如】 有不敷动支官银易买期以半年事当就绪然庆云一堡地方窄狭前项人马必须分驻各堡方为便益庆云堡驻札二百名匹古城永宁镇夷各一百名匹通旧四堡人马共有一千余名匹责令庆云备御时加抚恤训练平居则修理戎务遇警则往来截杀备御既设军马募完如夷人入市众多参将马市官前去庆云同本堡备御抚赏留开原备御领左哨人马存驻开原以防南市遥为声援如此不惟可以弹压西夷之心亦可以震警东胡之胆似亦保边御虏之一策也 

　　?添设兵马以防东夷议 

　　前人 
　　看得开原地方为辽之极北南至沈阳二百里去辽阳三百二十里去广宁六百八十里三岔浑河之泥泞不计焉道路既远缓急之际应援实难开原参将旧额人马五千员名近年迭遭兵荒马步止有三千余员名疲弱者亦居其半是地方之危险莫过于开原兵马之消耗亦莫甚于开原也如海西夷人节年进贡目前之计固若无虞然帝王之治安不忘危未然之防尤当深虑说者曰铁岭添设精兵二千备御改为守备仍听开原参将节制南可以接沈阳北可以应开原弹压外夷之心壮我华夏之威似亦有见而竟莫之行者岂非以事大难举时惮兴作乎职以为二千兵马一时难募且招募精锐军士一千名安家银两照例初年五两次年二两再次年一两照数题请给发应有粮赏该道会同管粮郎中议处就于各卫哨扣除还官银两支给马匹动支官银易买务要臕壮堪以征战料草行移营管粮衙门查给其备御名衔改为守备令其时加训练以为南北声援如是则兵势日强缓急有济东夷闻风畏服永坚效顺之心矣 

　　全辽志卷五 

　　●全辽志卷之六 

　　艺文下 
　　外志 

　　◆艺文下 

　　诗 
　　赋 
　　歌 
　　词 
　　行 
　　谣 
　　对 

　　○诗 

　　纪辽东 
　　辽城望月 
　　下香岩寺 
　　钓鱼台 
　　千山温泉 
　　千山温泉 
　　千山温泉（程启充） 
　　千山温泉（徐景嵩） 
　　游中会寺 
　　同兵宪黄雨田诸公游祖越寺留别 
　　罗汉洞 
　　秋夜宿千山祖越寺 
　　过白塔寺 
　　辽阳院中感雨 
　　夜坐 
　　夕笳 
　　秋清夜坐 
　　高岭 
　　阅边至辽阳 
　　辽衢行 
　　新正闲适 
　　上元前夜 
　　闻笛 
　　闻砧 
　　嘉靖甲子春河东三捷 
　　晾甲山 
　　阻河 
　　石面 
　　登辽阳镇远楼 
　　登望京楼有感 
　　和韵 
　　华表柱 
　　辽阳考试漫成 
　　平川乔道长邀登千山寓宿 
　　游千山祖越寺 
　　次东岩韵 
　　次北郭韵 
　　次初亭韵 
　　九日联句 
　　九日游千山 
　　宿大安寺有怀 
　　罗汉洞 
　　登千山寺 
　　秋夜宿千山祖越寺 
　　罗陀洞 
　　登罗陀洞 
　　望京杰构 
　　广佑雄图 
　　太水环带 
　　千山列屏 
　　香岩佛梦 
　　华表仙因 
　　首峯泉瀑 
　　陀洞悬珠 
　　送孙中丞还朝 
　　过褒功祠 
　　同荣黄二道东巡 
　　过代子河 
　　雾雨山行 
　　过凤凰城 
　　瞷鸭绿江 
　　凤凰城次西石公韵 
　　登马耳山望朝鲜 
　　嘉靖甲子天子从羣议命将拥兵险山以詟服东虏明年秋八月余按部至此以立威之始故三致意焉 
　　斋居漫咏 
　　至日 
　　即事 
　　园亭小坐有感 
　　急雨 
　　夜坐 
　　会饮中丞西石王公 
　　刘总戎园亭春日燕集 
　　宪署公余 
　　闻警 
　　千山纪兴 
　　渡辽河坐新舫中 
　　次西石韵 
　　次海州 
　　海州夜坐述感五十韵 
　　海州城东桃园燕集 
　　盖州道中 
　　过盖州吟 
　　盖州祈雨有感 
　　过盖州纪兴 
　　按盖州有感 
　　盖州次韵 
　　夏日同吴苑马荣少参登盖州东山观海 
　　过复州漫成 
　　五十寨早行至复州拟古 
　　金州山行 
　　春雨 
　　金州观海 
　　金州道中 
　　广宁怀古 
　　十三山 
　　试诸生有感 
　　登观音阁 
　　九日同计部赵汝泉登观音阁 
　　明年三月陪抚院吉公按院王公再登 
　　又明年三月侍抚院石首王公再登 
　　计部黄少南见邀 
　　过傅中丞旧宅有感 
　　登医巫闾山 
　　览秀亭 
　　广宁十秀 
　　广宁八景诗考 
　　登闾出 
　　见东作次韵 
　　广宁和胡永清先生韵 
　　霜夜闻雁用杜韵 
　　同总戎马恒斋诸君子登闾山 
　　咏庙下古松 
　　和韵 
　　登会仙亭 
　　谒北镇祠 
　　医闾春望 
　　广宁道中 
　　秋晚闾山登眺 
　　九日玉泉寺登高 
　　九日次广宁公署 
　　九月十五日对月 
　　秋征 
　　秋兴 
　　九日同计部赵汝泉登观音阁 
　　明年三月陪抚院吉公按院王公再登 
　　又明年三月侍抚院石首王公再登 
　　计部黄少南同登 
　　广宁志感 
　　登观风楼呈王中丞 
　　登玉泉寺 
　　观音阁 
　　春日偕计部王君良贵佥宪赵君介夫游医巫闾山观音阁 
　　玉泉寺亭子 
　　送李近台按边 
　　发广宁 
　　吊郑贞女 
　　医巫闾山 
　　览秀亭 
　　广宁马市观夷人交易 
　　赠广宁傅司谏希准入京 
　　义州和韵 
　　暮春有感和韵 
　　石堂松雪 
　　过牵马岭 
　　寄锦州黄斗南 
　　题乳峯滴翠 
　　题女儿河 
　　紫荆清晓 
　　虹螺晚照 
　　乳峯滴翠 
　　松山浅黛 
　　玉泉新霁 
　　石堂松雪 
　　凌河烟雨 
　　瀛波皓月 
　　题笔架山 
　　别斗南次职方张须野韵 
　　右屯即事 
　　挽辽东杨将军照 
　　前屯赠王东皐 
　　三山参耸 
　　六水合流 
　　南海大观 
　　西岑清气 
　　一峯天柱 
　　双树地龙 
　　姜石风高 
　　榆关日近 
　　过山海 
　　过宁远温泉 
　　题宁远温泉 
　　宁远温泉 
　　宁远道中 
　　宁远道中秋日志感 
　　东关用鲍明远参军出自蓟北门行韵 
　　沈阳道中 
　　开原郊外 
　　开原道中 
　　阅开原城 
　　开原道中 
　　登开原北城 
　　永宁监道中 
　　永宁监道中即事 
　　杪秋永宁监道中 

　　?纪辽东 

　　隋炀帝 
　　辽东海北剪长鲸风云万里清方当销锋散牛马旋师宴镐京前歌后舞振军威饮至解戎衣恨不徒行万里去空道五原归 

　　?辽城望月 

　　唐太宗 
　　玄菟月初明澄辉照辽碣映云光暂隐隔树花如缀魄满桂枝圆轮亏镜彩缺临城郄影散带晕重围结驻跸俯丸都伫观妖氛灭 

　　?下香岩寺 

　　【 前御史】 程启充 
　　危途畏侧足高处更回头行路难如此何时卧故丘 

　　?钓鱼台 

　　前人 
　　高台临大道清溪水盈盈长竿悬直针聊以纾我情水清无大鱼徒劳费香饵数罟日渐密哀哉鲂与鲤 

　　?千山温泉 

　　【 翰林学士】 唐皐 
　　本为观泉到非缘爱寺游祇看珠涌跃那有芥尘浮钟定香仍散僧依境更幽浴余能愈疾吾欲约吾俦 

　　?千山温泉 

　　【 原任少卿】 徐文华 
　　石罅源泉涌方池莹欲流不缘阴火烈那得沸汤浮造化元相煽熏蒸岂自由吾方厌尘垢洗濯故淹留 

　　?又 

　　程启充 
　　温泉虚石窦蒸沸欲飞汗世已讥同浴人今若索瘢热中吾岂敢洁己意何难既济时观物沧浪歌未阑 

　　?又 

　　【 副使】 徐景嵩 
　　万古温泉水百年几度游炎流从地发暖气蹴天浮风过亭台爽山环景致幽自怜多病客不是濯缨俦 

　　?游中会寺 

　　【 翰林修撰】 龚用卿 
　　远寺山僧少丛林草径深悬崖盘石磴古殿度云岑枝密回溪合岩幽向日阴欲将金印解潇洒定禅心 

　　又 

　　前人 
　　蛇山盘百折线路绕千寻万里风云壮诸天岁月深花香浮塔院霞影落丘岑杳杳钟声动遥峯动 【 动：度】 碧林 

　　?同兵宪黄雨田诸公游祖越寺留别 

　　【 苑马寺卿】 张鏊 
　　使节约山灵征镳暂尔停龙宫开翠巘鸟道上青冥夜宿莲花嶂朝看贝叶经酒醒啼鸟缓花雨满禅庭 

　　又 

　　前人 
　　孤亭不忍别更上翠微间南海八千路东辽第一山杯前云去处席下鸟飞还天远无劳问江鸿频度关 

　　?罗汉洞 

　　【 巡抚都御史】 王之诰 
　　拾级寻幽处苔沾履齿香露华侵径草朝旭上扶桑洞古苍虬合灯残贝叶荒焚香一冥坐身意总相忘 

　　?秋夜宿千山祖越寺 

　　【 分守参议】 张邦土 
　　寺景逢秋霁钟声静夕氛山青初断雨壑瞑半屯云松里千花塔碑间双树文悬泉尤可爱彻夜耳中闻 

　　又 

　　前人 
　　客兴探幽境山容蔼暮氛螺峯高并斗鹤树直侵云坐待松萝月闲听贝叶文乃知阿育教妙悟戒声闻 

　　?过白塔寺 

　　张鏊 
　　白塔雄西寺黄金铸佛身莲花光日月贝叶历周秦访友劳投辖为官媿积薪看君有高步早晚踏青云 

　　?辽阳院中感雨 

　　【 巡按御史】 黄襄 
　　云暗千山北雨连太水西江鸣增旧涨瀼滑拥新泥盘浴蛟龙喜高飞燕雀迷转添乡思乱别恨不堪题 

　　?夜坐 

　　【 巡按御史】 周斯盛 
　　寻幽知茂树欲隐借重柯覆卵忧时去为巢彻土多依人情不浅反哺意如何羽翮行看健飘飘日暮过 

　　?夕笳 

　　【 巡按御史】 黄襄 
　　塞北悲笳动边城日暮秋寒风疏病叶远树接荒洲戍虏横戈数征科彻骨求何能纾隐瘼堪慰九重忧 

　　?秋清夜坐 

　　前人 
　　树底风枝坠阶前露叶垂无云银汉迥不夜玉蟾窥只影惊时换丹心媿自知霜旌临塞北随处问疮痍 

　　又 

　　前人 
　　秋院黄昏际空庭独坐时疏星疑隐见丛菊渐披离隔幔寒蛩度归山去鸟迟静观幽兴满更使客情怡 

　　?高岭 

　　王之诰 
　　连山青嶂合车马亦能通陟巘疑登汉穿林乍蔽空鸟鸣幽树里花杂乱蓁中随处堪吟眺无劳徒转蓬 

　　?阅边至辽阳 

　　【 巡抚都御史】 苏志皐 
　　海国风掀冻雪残惊沙凌乱拂征鞍马毛如猬须如戟谁信边头猛士寒 

　　?辽衢行 

　　【 巡按御史】 温景葵 
　　日照千门物色新雪消山郭静风尘闾阎处处闻箫鼓辽海城头也有春 

　　?新正闲适 

　　前人 
　　连朝锁闼簿书闲缓步离亭一解颜岂是风裁因岁改欲留春色在民间 

　　?上元前夜 

　　前人 
　　日上庭槐鸟鹊归花灯初试意相违逃亡屋里无烟火莲炬辉煌照绣衣 

　　?闻笛 

　　前人 
　　冰玉堂前晚啜茶月华雪影竞纷奢已是令人清透骨谁家更调落梅花 

　　?闻砧 【 时有征夫戍蓟镇者】 

　　前人 
　　庭前落木风凄凄月下砧声转更凄征戍未还秋已暮寒衣何日到辽西 

　　?嘉靖甲子春河东三捷 

　　黄襄 
　　闻说嫖姚誊气麤手提玉剑志吞胡帷中妙算皆先着一月殿前三献俘 

　　又 

　　前人 
　　破虏将军夜渡辽鸣弓勒马箭横腰左贤问姓当先遁不向龙堆更射鵰 

　　?晾甲山 

　　王之诰 
　　英主当年定太平征辽曾此驻龙旌咸阳宫阙几朝代土俗犹存晾甲名 

　　?阻河 

　　前人 
　　山际云飞雨未收长河滚滚尚奔流何当挽取洗兵甲莫遣征人阻岸头 

　　?石面 

　　前人 
　　山中白壤雨成泥沾体犹嫌解污衣何事年荒民困苦也应和菜煮羹糜 

　　又 

　　前人 
　　石面闻之倍可伤嗷嗷赤子亦充肠如何骄贵朱门客一饭十千曾未尝 

　　又 

　　前人 
　　民饥何不啖肉糜生长深宫那得知若得也闻石面苦肯将膏血等沙泥 

　　?登辽阳镇远楼 

　　【 兵部郎中】 张弼 
　　步上高城更上楼凭栏一望思悠悠山如图画催吟兴海作桮桊荡醉眸箕子故封今异域管宁旧隐是何州遥闻胡马时南牧未请长缨愧白头 

　　?登望京楼有感 

　　【 巡按御史】 郭登庸 
　　雨洗沙场杀气收天涯秋暮独登楼一方烟井闻鸡犬百里晴郊散马牛断垄黄云依占戍孤城斜日射寒流沧冥寂寞鱼龙伏回首西南望帝州 

　　?和韵 

　　【 给事中】 薛廷宠 
　　辽阳亦是先王地落日孤城独倚楼南望青齐隔沧海北看豺兽遁沙丘珠帘绣柱秋堪眺宿雾残云晚未收回首蓬莱双阙迥使槎何事尚淹留 

　　又 

　　【 监察御史】 朱篪 
　　望穷京国二千里步上边城百尺楼叆叆苍烟横朔漠荒荒败叶下林丘金兰契谊应难并玉烛勋名早见收把酒凭栏思无限不缘歌管故淹留 

　　又 

　　【 巡按御史】 史褒善 
　　漫俯清郊物色幽风尘荏苒共登楼云开绣幙碧连海花映朱甍翠倚丘天畔客杯逸兴远沙头樵唱晚霞收凭危极目燕山里潦倒边城尚滞留 

　　?华表柱 

　　【 巡按御史】 杨行中 
　　千年华表名虚在终古神仙事杳茫独柱已非当日石断碑空乱后人肠远山弥望朝天碧蔓草先铺野日黄鹤去不来惟鸟语故乡城郭尚辽阳 

　　?辽阳考试漫成 

　　【 巡按御史】 刘讱 
　　辽海东风散晓寒杏花光艳满台端欣逢士集开方盛怕报春归落未残香入布袍偏缱绻影随松盖共团圞公余忽忆当年事十里红霞送目宽 

　　?平川乔道长邀登千山寓宿 

　　【 翰林侍读】 华察 
　　三月烟花雨后新韶光偏动宦游人青騩远踏千山雪绿柳先回万壑春东海无波初见月西台有主惯留宾夜深忽忆銮与远指点星河望北辰 

　　?游千山祖越寺 

　　东岩徐文华 
　　堂隍迥合水潺湲路转陂陀百折还上界钟声霄汉杳前山塔影夕阳间松涛涨壑千岩响花雨浮空满地斑坐久虚堂疑误入恍然身世出人寰 

　　又 

　　初亭程启充 
　　佛阁高楼缥缈中此身应已在虚空天花乱落轻云湿贝叶时翻细雨蒙万劫混茫真幻寂千峯回合失西东凭闲俯瞰尘区杳更借金鎞刮眼蒙 

　　又 

　　【 前给事中】 北郭刘琦 
　　路入千山小径斜林丘窈窕轻周遮岩松宿雾长浮翠石涧流泉漾落花远近峯峦飞崒嵂高低台殿隐谽谺共来不倦登临兴阗寂真堪谢世哗 

　　?次东岩韵 

　　薛廷宠 
　　万壑雷鸣水势湲千山落日鸟飞还胜游况值秋重九高枕应分云半间月色空蒙当户白雨痕剥落染碑斑中霄楼阁传钟鼓已觉尘踪远世寰 

　　?次北郭韵 

　　朱箎 
　　路转峯回石磴斜禅关长是白云遮月华只道霜天晓秋叶翻疑上苑花山引楼台连碧落风传钟罄 【 罄：磬】 出嵚谺野禽亦解听经咒羣集檐松静不哗 

　　?次初亭韵 

　　史褒善 
　　山川迤逦画图中翠洗尘埃浩劫空风弄秋声飞叶度雨收残照落雰蒙浮生自识难违性客路不妨转作东眼??氏物情随意足漫将旅泊厌纷蒙 

　　?九日联句 

　　徐东岩　程初亭　刘北郭 
　　边州秋净海天宽佳景重逢漫作观云日萧条飞北雁风尘流落系南冠八年九死霜前泪万里孤臣塞上寒少壮从军今白首茱萸愁向醉中看客里虚逢重九节奔波垂老海之滨世情稍稍秋云薄野色丛丛露菊新霜重尚余黄叶树樽空不见白衣人登高西望多乡思眼望襄平万国尘载酒登高西日落东牟遥阻望乡台故园菊对娥眉冷异域樽当蒲水开云里哀鸿高复下沙头落骛去还来淹留坐惜年光转客思萧萧物自摧 

　　?九日游千山 

　　朱箎 
　　冉冉旌麾郭外行万山秋色雨余清疏林落木年光晚绝塞新寒雁阵惊异域几人同胜览天风为我拂尘缨白云深处钟声动知是山僧道左迎 

　　?宿大安寺有怀 

　　【 给事中】 吴希孟 
　　奇石苍松世界分千山虎豹散狼羣洞前黑白万林雨坛上浮沉一篆芸钟尽漏随庄室蝶心依神会柏台云清樽旧约逾三月何日参军细论文 

　　?罗汉洞 【 在千山祖越寺上深四丈阔一丈内有石罗汉】 

　　薛廷宠 
　　罗汉洞天一径通烟丛林杪放行踪海螺捧出云千迭锡杖飞来阁几重石涧长鸣昙雨落香风不动法门空蓬莱未必能胜此缥缈笙歌绕梵宫 

　　?登千山寺 

　　【 巡按御史】 李辅 
　　曲磴夤缘转翠微扪萝攀树叩禅扉空岩雾积笼诸佛高阁云浮俯落晖石壁半余苍颉字山僧闲拥白云衣行人岁月风尘度来向丹丘问息机 

　　又 

　　前人 
　　远山红日蔼霏微钟鼓新晴启曙扉风袅篆烟清晚梦露凝瑶草待春晖羽旗卷雾催行色画戟飞霜照客衣高卧何如僧入定一帘松影了禅机 

　　?秋夜宿千山祖越寺 

　　张邦土 
　　万木苍苍一径秋行人迂驾独寻游峯峦佳处得禅境松桧丛中忽梵楼乱石雨余泉溜响空山日落磬音幽谁知岩穴平生癖今夕烟霞一暂留 

　　又 

　　前人 
　　千山宿雨霁新秋孤客积怀慰壮游篆壁烟销披古籀檐铃风细语危楼晴花照水春如在凉月浮空夜更幽为问万松苍翠里几人曾被白云留 

　　?罗陀洞 

　　吴希孟 
　　悬崖万仞通一路洞门深锁青云树石髓何年结水莲岩齿当空滴翠露野僧穿穴卧苍苔仙客攀林冲冷雾登眺恍然升半天乱散渔舟横古渡 

　　?登罗陀洞 

　　黄　襄 
　　石壑丹霞迥世纷山腰鹤迹出人羣晓来先得半竿日夜静偏眠一榻云满径苔痕沿磴滑数声僧语隔天闻何时解却黄金印独乘三车演法文 

　　又 

　　前人 
　　洞口薛 【 薛：薜】 萝覆径幽诸天隔世远悠悠半间佛室石中起数点天花云外收月静徧看尘界海风吹不断上方秋更怜双树无家客忘却形骸可自由 

　　?望京杰构 【 以下辽阳八景】 

　　【 监生郡人】 韩承训 
　　身在江湖心在朝登楼见日动长谣杖藜叹世意长苦授简题诗兴亦遥画栋珠帘江渚映城尖径仄旆旌摇凭高欲为呼闾阖辽水东西尽寂寥 

　　?广佑雄图 

　　前人 
　　西北禅林出郭偏当阶宝塔对金仙顶芦月在光同照层铎钟虚韵独传立地却愁鳌负重凌霄应畏鸟飞还转轮还是推来易谁与苍生结善缘 

　　?太水环带 

　　前人 
　　燕丹昔日避秦兵衍水今传太子名紧口远从千涧出边头近倚一川平斯干自入维熊颂如带应同白马盟向晚渡头争利涉隔林烟雨棹歌行 

　　?千山列屏 【 昔人见千山有五色气云出状元】 

　　前人 
　　层迭千山五寺藏石门南面俨成行银屏冬去雪山阔锦帐春回金谷长岚暗虎龙深隐伏气蒸云雨结微茫无人拈出生花笔辜负当年五色祥 

　　?香岩佛梦 

　　前人 
　　香岩高耸映中峯左右陂陀建塔重火宅无期僧自定灯朝有梦佛留踪笙簧松远飞巢鹤云雾潭深睡伏龙始悟无生原不染顿令心地欲相从 

　　?华表仙因 

　　前人 
　　丁令千年已化仙归来胜事古今传泠泠仙语人民后戞戛鹤鸣城郭先石柱长苔青入汉丹炉绝火紫消烟秦皇汉武俱成诳韶舞岐鸣凤可甄 

　　?首峯泉瀑 【 城古名襄平旧辽阳在边外】 

　　前人 
　　首山地抱自逶迤远 【 远：达】 望昂头似远旗台号青云来不定泉飞白水去如期因知魏将连营处并忆唐皇驻跸时惟有城名今异旧中原弃地使人疑 

　　?陀洞悬珠 

　　前人 
　　佛洞高深景物殊洞檐平涌石如珠只将金鎞开蒙眼更揭尼珠照昧途在石恐随雷雨动悬岩端与月星符登临身在浮云外为取瑶华咏步虚 

　　?送孙中丞还朝 

　　前人 
　　辽水曾瞻冠盖行燕台旧竚俊贤名来迎儿伴骑青竹归重朝廷掩白珩烟霭丹丘巢翡翠波腾瑶海动鲵鲸遥思西北风尘际好仗明公六月征 

　　又 

　　前人 
　　公去朝天二十年今来诸事己非前孔明政易原居蜀乐毅功成早去燕粉署郎官称应宿蔡州御史赐通天国家纲纪照星日济济师师贵尚贤 

　　?过褒功祠 【 祠祀总兵名宦韩斌】 

　　【 户税给事中】 周金 
　　宣室元勋旧列名功高河北受降城玉门不困将军垒金匕空闲契利盟天子拊髀廊庙计乡关血食子孙荣英风潇飒辽阳道陇树苍苍暮霭生 

　　?同荣黄二道东巡 

　　【 巡按御史】 张铎 
　　平沙猎猎晓风寒今古东夷界此山蔽壑松楸回曲磴倚天峯麓抱重关题书倍忆从军远仗剑犹嗟行路难寄语元戎增戍守祗缘西北近长安 

　　又 

　　前人 
　　千林残雨入高峯峭壁飞岩忽万重遥见下方孤鸟没不知何处世人逢公孙远筑开荒域唐帝名疆启旧封早岁弃繻应有意寂寥终日对边烽 

　　?过代子河 

　　王之诰 
　　代子津头泛野舫澄波滉瀁见晴光沙边浴鹭矜毛羽天外冥鸿厌稻粱斥堠远传清塞铎米?亮丁新架捕鱼梁相江两岸秋容胜争得逃名隐钓乡 

　　?雾雨山行 

　　前人 
　　蒙蒙烟雨黯山光草树云封路渺茫涧底乱流浸马腹山头曲径转羊肠凤凰名在犹存古鸿雁年来倍可伤自媿迂庸无称塞巡行端为济民康 

　　?过凤凰城 

　　前人 
　　山势巃嵸拂汉苍倚天孤剑荡晴光半空岩壑有云住万迭烟岚惟鸟翔北转龙沙控大漠东连鸭绿镇重江不须铁凤夸形胜圣代威灵并禹汤 

　　?瞷鸭绿江 

　　前人 
　　九连城畔草芊绵鸭绿津头生暮烟对岸鸟鸣分异域隔江人语戴同天皇仁本自无私覆海国从来奉朔虔分付边人慎封守莫教樵牧扰东田 

　　?凤凰城次西石公韵 

　　李辅 
　　白云黄叶半秋光东望长亭烟树茫俗陋筚门聊飞雨年饥藿食不充膓风尘榆塞追呼急鸡犬桃源生事伤劳问使星今入蜀谘诹无策致民康 

　　?登马耳山望朝鲜 

　　前人 
　　高头极目海云东指点扶桑可挂弓衰柳迷烟知驿古寒鸦带日觉天空江流不尽关山回帝德无私雨露同却笑楼船成底事水边枯骨战图功 

　　?嘉靖甲子天子从羣议命将拥兵险山以詟服东虏明年秋八月余按部至此以立威之始故三致意焉 【 时除捕诱之禁令得穷追故有扶桑诏许标铜柱句云】 

　　李辅 
　　帝顾东垂烽火频九重分阃下丝纶秦关夜勿留笳奏魏阙秋看属雁臣霜晓辕门吹画角天寒斗气动青鳞扶桑诏许标桐柱莫遣天骄返只轮 

　　?斋居漫咏 

　　【 苑马寺卿】 陈洙 
　　庸驽复入骥羣中鞭策时来铁凤东蕃息媿非张万岁塞渊窃效卫文公骄嘶千里闾山小剧饮一瓢沧海空虞坂若令逢伯乐盐车那竟绊鸣■〈目宗〉 

　　?至日 

　　温景葵 
　　去年鹄立金銮殿此日骢行铁凤城六管个中占淑气五云深处望神京少陵不识穷愁日老范偏多后乐情莫道阴消阳渐长而今羊犬尚纵横 

　　?即事 

　　【 巡按御史】 钱鲸 
　　佳节无心独举觥前亭伫立月三更雪联古树浑如玉光映虚堂剩有灯仰念边陲悬海角忽闻鸠鸟送春声民间箫鼓熙熙乐顿觉闲愁触景生 

　　?园亭小坐有感 

　　周斯盛 
　　春来日日羽书同千里舟车阻未通况是征求贫到骨更堪风雨远浮空风摇虚牖生微绿花扑疏帘缀小红忧国不须焚谏草九重清问及民穷 

　　?急雨 

　　前人 
　　长夏荒陂万顷同北来消息苦难通雷声忽讶翻溟海云势浑疑卷太空暑雨最怜茅屋白晴香宁傍药栏红移柯暮鸟归何晚戎马诛求恨未穷 

　　?夜坐 

　　前人 
　　月横双树影萧萧客馆疏灯倍寂寥时序每惊游子梦荒芜无补圣明朝烽来塞国愁还迥云隔秦山望欲遥清簟殊方凉独早更堪秋雁度重霄 

　　?会饮中丞西石王公 

　　李辅 
　　百尺危楼俯大荒征衣吹动朔风凉石虬骧首侵霄汉铁凤飞翚挂夕阳万迭远山宽眼界一川流水自文章剧谈况喜逢仙客银烛金尊夜未央 

　　又 

　　前人 
　　他年愿识荆州面今日相逢辽水东勋业济时千古事迂疏学道半生空山衔落照拖秋色楼倚高云递晚风更约凭虚凌宇宙壮怀不尽酒杯中 

　　?刘总戎园亭春日燕集 

　　张邦土 
　　元戎别业倚城隈乘兴寻春客易来锦瑟欲依松籁度绮席却借石床开深红乍润药栏雨嫩碧初浮草径埃向夕风光尤可恋花香月色徧亭台 

　　又 

　　前人 
　　刘琨坐啸掩茅衡细柳沉沉尚合营授法曾逢黄石老辞荣还比邵侯平园亭己自如仙境华表何须更鹤声春圃花红春酒绿羡君终日醉流莺 

　　?宪署公余 

　　周斯盛 
　　小苑松为阁高台柏绕堤海云蒸欲雨檐滴曲通池白鹤梳修羽青虫引钓丝清风偏洒竹赤日自倾葵掩帙供遐想前□识盛时帘窥余霁色簟卧有凉飔落落璞中玉萧萧海上芝敢云封草细惟觉羽书迟五色辉龙衮千年睹凤仪越裳来翡翠汉将拥熊罴戍罢胡笳奏农看趾耜随殊方歌帝力何以効涓涯 

　　?闻警 

　　晴沙落水痕胡马不没腹长驱窥塞垣呼鸡鸣箕菔边烽一缕传三军夜戎服上马拥雕戈直捣阴山谷一合势已披再战如流洑惊沙电羽旗西风雨寒镞牙鼓宁凯声但听秋原哭奥草宿郊垧频年空杼柚纠察诚殷勤益重逃亡屋嗟彼登坛人岂不念推□举足失深溪桑榆难再逐犬羊日已骄燎原须早扑愁云乱荻笳万里虚修筑云中上首功琐琐奉公牍雁门日椎牛千金奚频顣雄略睹犹在志机不盈掬拊髀当明时请缨非碌碌誓坚桐柱心飞食玉门肉幕南绝王庭麟阁千年肃 

　　?千山纪兴 

　　晨从招提游暮宿招提境涧气腾白虹岩花落清影谷山雨乍歇石洞泉声冷炉篆散余香幽人梦初醒 

　　又 

　　前人 
　　石磴悬崖峻夤缘叩佛关鹤盘青嶂晓僧与白雪闲小阁烟霞外荒村夕照间玄机今了悟杖锡欲归仙 

　　?渡辽河坐新舫中 

　　王之诰 
　　画舫乐新成牙樯引柔浪鼓楫泛中流搴篷凝远望宿雨润良畴晴岚起岩嶂惭予利涉心已在菰蒲上 

　　?次西石韵 

　　李辅 
　　系马拂轻尘移舟渡恬浪长途倦客怀开窗豁远望天空白鸟飞夕霁青峦嶂自笑张骞槎万里银河上 

　　?次海州 

　　周斯盛 
　　地阔苍溟接天高宿雨晴阴常侵夏晚寒故挟秋生倚槛残花发浮阶积潦平四围青嶂合数点白鸥轻潇洒惊飞叶迟回聚落萍蛩吟幽处急萤火暗中明独戍归胡马洪涛鬬海鲸南来通绝域西去拱神京刀尺衣堪授涂泥稼未成望穿关塞信愁入鼓鼙声落落登楼赋悠悠步月情依人怜野鸟问路向边城努力惭无补忧时敢爱名空庭对双柏更漏彻风清 

　　?海州夜坐述感五十韵 

　　张邦土 
　　五载竟何事双旌西复东尘埃消日月廪饩豢儿童听角愁偏起闻鸡志更雄畴曩叨计署淹滞白颛侗望谢洛阳贾才惭陇右冯循资擢画省含命辞丹枫袜线虽图展铅刀不可砻全辽方遘难蹇我忽遭逢兵燹年年剧疫荒处处同闾阎多转徙部伍半疲癃涸鲋亟求润勺泉讵易充尫羸真足悯酸楚允堪恫饥溺宁非咎安攘自切衷询谋画浅议戮力效微躬讼过纔禳旱蠲诚又祷虫逐营亲组练阅堡忖卑崇胸荩徒怀赤边烽未寝红津梁豺虎穴亭障犬羊宫虏势愈猖獗军机昧守攻将谁麾鲁曜人但失荆弓一败常涂地十骫无衬桐野殇宵幻火山鬼夜嚎风开济若为计斡旋敢觊通两河频告急三站索称穷壁垒夕阳外棘榛片雨中萧条百战后零落万家空朔雾低江树胡氛迷塞鸿伤心真历历触目益忡忡天运倐还泰厄期会有终坐筹资庙略屈策仰宸聪既筑边防固仍修沟险洪污莱成沃土戍卒且农工顿觉民生厚适当吾道隆禾麻得善岁俘馘奏奇功绎络输珠使途除伏莽戎气和喧鸟雀昼静卧罴熊鸣吠音相接杼柚业渐丰华门飐酒旆蔬圃发花丛雁碛春云袅龙沙晴霭融鼙声肃远队旗影曳长虹驱驾之平衍杨镳上峻峒匣钧莲错镂佩马玉玲珑光景殊前熊瞻瞩改故瞳随曛弭暮节启轸披朝曈羽檄稀飞报经纶伏巨公渺余乏寸绩惟有抱孤忠世路或青眼颠毛己皓翁清明出问俗澄海驻行骢独夜寒忘寐他乡思欲翀拥衾拈枯管信手记流蓬 

　　?海州城东桃园燕集 

　　【 大理寺评事】 经彦寀 
　　论心京国多朋旧聚首天涯几故人竹叶漫倾辽海兴桃花如对武陵春风清道路豺踪静节操氷霜豸服新愧我涓埃无以报独将衰鬂老风尘 

　　?盖州道中 

　　周斯盛 
　　长夏阴常合高秋雨更繁寒溪迷曲径丰草暗平原举趾年何有麾肱夕未蕃独怜鸣雁咏愁绝望公轩 

　　?过盖州吟 

　　【 巡按御史】 胡汝辅 
　　按临熊岳驿早发盖州城千顷麦禾秀万家鸡犬鸣皇华高使节沧海过行旌解愠南风动霜　夜气清 

　　又 

　　前人 
　　野馆留骢马山城照月明潜踪狐胆落匿影隼魂惊剑气浸怀壮精神得句清笙歌浑不寐揽辔又南征 

　　?盖州祈雨有感 

　　陈洙 
　　猗予本司牧承乏署分藩奉职多无状贻灾民用艰自春入夏来时雨零何悭五日并十日无禾将无餐驱车历南服蕴气满尘寰聚艾怀徒切焚柴欲自残征夫解余意敢告西海湾天母擅灵胜积诚谅可扳寸衷忽有感恍尔对云鬟虔谒展四拜悠扬出万山须臾膏泽下枯槁生意还优渥阴神助昭明灵贶颁畴知百姓舞赢得一身闲珠玉视瓦砾仓箱动输般公私省困累田里消宄奸辽海幸有此亟闻慰圣颜 

　　?过盖州纪兴 

　　【 巡抚都御史】 马文升 
　　烟雾初消海峤端荒波寒水与天连山光杳霭飞凫外秋色参差落雁前田野欢呼瞻使节讼庭空寂长苔钱从容事毕还朝日韶舞声中觐九天 

　　?按盖州有感 

　　刘讱 
　　海畔三年使节稀新骢今日此依依孤城月上狐应遁老树风高雀不栖国计未纾征税急君恩犹有向隅啼观风无补虚沾禄满道还多阅绣衣 

　　?盖州次韵 

　　东按沧溟自古分漫随骢马探幽深天空时动千山影人静方知万刼心海上风云浑变态浪中岛屿自浮沈百年尘世成虚幻极目烟霞思不禁 

　　?夏日同吴苑马荣少参登盖州东山观海 

　　张铎 
　　昔年驻节沧溟外此日驱车又海濆雪色半从鳌极转水声疑傍凤楼声 【 声：闻】 参差凫鹭惊还定缥缈平沙望不分临眺自伤离索久强凭箫鼓竞残曛 

　　?过复州漫成 

　　【 巡按御史】 王珩 
　　绝塞伤春暮长途眺远赊烟迷依树鸟风起盖天沙近海多难地逢村几爨家不堪情凄恻带雨听悲笳 

　　?五十寨早行至复州拟古 

　　李辅 
　　鼓角秋天曙旌旗海日斜岩虚留宿雾树霭散流霞望入沧溟迥行随道路赊马蹄翻露草人迹印龙沙问俗成荒径褰帷玩物华蓬蒿阡陌岁烟火两三家丧乱频惊寇流离失种麻甘棠谁有爱中谷汝堪嗟督府新传令将军高建牙楼兰何日斩辽水静胡笳 

　　?金州山行 

　　【 金州训导】 宋晨 
　　穷谷无人到潇然对夕晖怱怱南北鸟都向茂林飞 

　　?春雨 

　　前人 
　　春雨满蔬畦生意真可覩造化本无涯未许从头数 

　　?金州观海 

　　温景葵 
　　青山碧水傍城隈驿使登临望眼开柳拂鹅黄风习习江流鸭绿气皑皑浮槎彷佛随云去飞鹜分明自岛来极目南天纷瑞霭乡人指点是蓬莱 

　　?金州道中 

　　李辅 
　　万山罗列蔼熹微海水浮天白日飞满地黄花迷野径数行衰柳掩柴扉客中多病寒偏早马上看云意独违扰扰宦游南北路不堪风动别时衣 

　　?广宁怀古 

　　【 巡按御史】 刘成德 
　　衰草闲仙洞青云冷誓台舆图连朔漠烽火静尘埃水自胡沙出山从故国来戍楼钟罢晓笳鼓递悲哀 

　　?十三山 

　　黄褒 
　　怪石形如削崚嶒势转雄洞深常带雨岩曲远含风睥睨一相似嵯峨各不同自能宽眼界何用蹑崆峒 

　　?试诸生有感 

　　【 巡按御史】 段承恩 
　　去岁襄江雨今朝出塞云碧霄方霁色瑶海散清芬会合怜知己阴晴怅不羣晖光堪对饮藻鉴愧论文 

　　?登观音阁 

　　【 举人郡人】 冯惟健 
　　天削孤峯峻医闾最上头穷岩还曲径悬石更危楼雪瀑千林润松门六月秋夜来卧禅榻天汉掌中流 

　　?九日同计部赵汝泉登观音阁 

　　张邦土 
　　古寺寒烟集重峦晚照回月升沧海上雁断白云隈佳节聊携酒穷荒强上台旅怀秋更剧莫惜笑颜开 

　　?明年三月陪抚院吉公按院王公再登 

　　前人 
　　一登无上殿若与诸天齐慧日临窗近昙云度户低真空如未悟不一亦为迷妙契逢宗匠乘春复此跻 

　　?又明年三月侍抚院石首王公再登 

　　前人 
　　秉钺中台使行春绝塞天省耕移玉帐祈岁拜金仙寒谷邹生律熏风虞代纮 【 纮：弦】 疆场光景别骄虏不窥边 

　　?计部黄少南见邀 

　　前人 
　　司计当春日忧农驱晓车欲求民疾苦直上医巫闾戍垒开禾垄溪流引稻渠游观邀宪寀非为慕禅居 

　　?过傅中丞旧宅有感 【 以自箴且箴其嗣】 

　　【 户部郎中】 李临阳 
　　杨尘蔽海岛不秽珊瑚颜松柏自萧瑟芳花任满山鄙哉润屋子清风无人还独羡中丞翁心共浮云闲一室大如斗高名宇宙间吾亦洗心者泮息安可攀寄语箕裘客莫开驷马关 

　　?登医巫闾山 

　　【 金太常卿】 蔡珪 
　　西峯绝境抚孤松千里川原四望通但怪林梢观鸟背不知身到碧云中 

　　?览秀亭 

　　【 金人】 李遹 
　　檐前无数好峯峦醉眼诗肠氷雪寒不识闾山真面目请君来此凭栏干 

　　?广宁十秀 

　　元人 
　　望海擎天接碧霄清安瀑布泻琼瑶玉泉松柏凌霜雪豹虎龙潭浸斗杓牛角青岩堪入画崇泉晓雾最难描白云鸟峯埋锦地四水朝门吊　望海清安玉泉龙潭青岩崇泉均寺名豹虎牛角白云均山昼桥　名乌峰塔名 

　　?广宁八景诗考 

　　天顺间巡抚都御史新安程信于讲武之暇询考遗迹有关伦化者目为八景曰北镇锺灵西台驻节云屏石翠圣水盆清禅塔双标仙岩独秀通桥绕玉泮沚凝规俱有诗一时人物多属和之诗亡 

　　?登闾出 

　　【 给事中义州人】 贺钦 
　　胜日联镳出郭游喜同佳客入深幽云中千迭坐盘石风景一番催酒筹笑对林花如有约醉听岩鸟似相留由来福地烟霞里自是今人不解求 

　　?见东作次韵 

　　【 巡抚都御史】 李贡 
　　东土春深花亦然家家耒耜出城边麦禾浪逐春风起谷种根随时雨连尽说今农胜往社不将旧负典新田两年无限斯人念按辔兹晨一笑旋 

　　?广宁和胡永清先生韵 【 永清为奏宸濠戍辽时用荐起】 

　　蔡天佑 
　　痛哭书成动庙堂千年重见凤鸣阳忠臣过计防幽隐圣主恩深宥直狂独鹤悠悠辽海阔平沙渺渺塞云黄皇天宗社事无意又道中丞己抗章 

　　?霜夜闻雁用杜韵 

　　朱篪 
　　九月霜风入夜清天边哀雁客心惊东辽斥卤征求苦上国风烟刁斗鸣孤枕未成乡国梦长吁无奈杞人情披衣起向中庭立指点星河望帝京 

　　?同总戎马恒斋诸君子登闾山 

　　【 巡抚都御史】 任洛 
　　元戎小队骑相联相约同登巨镇巅处处不传塞上火家家喜种雨余田岩花掩映供奇兴禅窟巃嵸落半天渴饮悬泉甘且冽尘襟一洗却忘还 

　　又 

　　前人 
　　欲写寻幽句一联忽惊华发渐生颠微风绿动河边柳好雨青归陇上田栖息再移千里塞腐愚惭负九重天并游英俊堪持节独我重嗟未得还 

　　?咏庙下古松 

　　前人 
　　祠屋苍松午多阴相携阴下一闲吟干承雨露参天直根结茯苓入地深傍立断碑还草莽入磨荒藓认辽金殷懃爱护莫摧折恐负裁培造物心 

　　?和韵 

　　薛廷宠 
　　北镇庙前古柏阴虚空时作虬龙吟山川为尔一增胜岁月从前不计深尽日清风频引鹤高秋商气自嘘金锦继玉勒上林者那识深山岁晚心 

　　?登会仙亭 

　　前人 
　　紫箫檀板洽仙歌羽骑青橦照晚坡关海襟喉城市小江山文藻燕游多石门云气侵衣湿古树禽声应管和秋色医闾堪揽结幽情还欲访松萝 

　　?谒北镇祠 

　　【 巡按都御史】 许宗鲁 
　　名山秋望古三韩戒晓斋心展壁坛观阙海光摇远霁塞垣风力殿余寒功齐五岳威灵久品视三公礼数宽一统华夷归镇静明禋千载奉祠官 

　　?医闾春望 【 同李户部临阳诸子】 

　　前人 
　　医闾登眺倚胡天辽左封疆指顾全山势北来连靺鞨海东云尽辨朝鲜岩花竞暖霏香雪塞草留春蔼翠烟公暇暂同淹永日喜无烽火报甘泉 

　　?广宁道中 【 春雨初晴望医巫闾山发兴】 

　　温景葵 
　　望入闾阳霁景浓一犂膏雨动三农风飘花气香如许日射岚光翠且重雄镇本缘无虑建名山还自有虞封当今障塞非秦比只在忠良妙折冲 

　　?秋晚闾山登眺 

　　许宗鲁 
　　九月边城风未寒名山与客共盘桓经霜锦树真宜画对酒黄花尚可餐病体不胜浮大白壮怀犹自岸危冠晚来更上崔嵬石始信人间行路难 

　　?九日玉泉寺登高 

　　前人 
　　禅林高出翠微中九日来登四望空野径霜前惊落木海天秋杪送征鸿看山把菊还陶令结社谈玄自远公醉里独怜双须短强持乌帽向西风 

　　?九日次广宁公署 

　　周斯盛 
　　佳节轻浮九酝觞萍踪东辖出遐荒细看兰树还宜客欲插茱萸却忆乡宦邸岁时成独笑天涯风雨度重阳公余不废登临兴徒倚高楼数雁行 

　　?九月十五日对月 【 为虏退二日】 

　　前人 
　　归鸦啼彻暮林烟野哭千家痛可怜转饷即须防战后折冲谁复向樽前长风不散穷檐恨明月虚劳永夜圆绝域兵荒频倚伏欲销金甲是何年 

　　?秋征 

　　冯惟健 
　　乾坤东北控医巫塞上风烟近有无玉帐新开雁门守羽书遥静鸭江胡五营七校连乒气汤海金墉隔帝图终古祖龙遗恨在营州封域自唐虞 

　　?秋兴 

　　许宗鲁 
　　一夜西风爽气归客怀秋气两依依浮云踪迹羇辽海白首生涯负钓矶老去尚看龙剑在愁来还报羽书飞频年征伐 【 伐：戍】 何当已欲向明庭颂采薇 

　　?九日同计部赵汝泉登观音阁 

　　张邦土 
　　羇客深秋乐事稀医闾高处叩禅扉寺荒岁杪几僧往木落山椒一鸟飞欲觅黄花迷故径且从玄圃问真机西风忽覩南归雁回首关河旧路微 

　　又 

　　前人 
　　谁将巨石迭清虚朱槛高开大士居苔磴蹑云随鸟道香台拥雾暗龙旗塞鸿渡海寒仍阵边树逢秋叶尽除禅境偶来恣探历令人顿欲谢簪裙 【 裙：裾】 

　　?明年三月陪抚院吉公按院王公再登 

　　前人 
　　芳时昙阁景堪怜二使登临俨若仙几树红香一夜雨万条碧玉半溪烟中丞拥钺节旄迥柱史乘赐豸绣鲜观赏正当春日霁医闾山水倍增妍 

　　?又明年三月侍抚院石首王公再登 

　　前人 
　　绣斧雕戈杂画旌中丞问俗出郊行山禽对啭如欣告人柳酣眠亦起迎参佛乘闲登突兀晴天指日上峥嵘共言左辅得南仲穷微阳春百倍生 

　　?计部黄少南同登 

　　前人 
　　三年萍迹滞辽西佛寺随缘四度跻香雾不曾离贝阙琪花常自绕菩提白头豕在人何处华表鹤飞鸟自啼羁客登临多感慨那堪乡国望中迷 

　　?广宁志感 【 余奉命赈辽左时朝廷复有牛种之给】 

　　【 监察御史】 王本固 
　　西辽地近连三辅圣主东忧重两河草色逐人回枯槁皇仁应律布阳和垄云种和春耕湿沃野实应秋获多更问安边贤率守还须训养计如何 

　　?登观风楼呈王中丞 

　　李辅 
　　凭轩远眺塞云轻白日青天海岳明北极中天瞻御气东夷避地净胡腥空闻整旅秋先拥未见新畬雨后耕时事伤心惭揽辔中丞万里作长城 

　　?登玉泉寺 

　　前人 
　　镇日红尘老素颜偶因松叶叩禅关烟含翠壁泉声细僧卧白云潭影闲雨余寒玉飞残湿天落银河挂半山钟磬杳然仙子去夕阳峰外马蹄还 

　　?观音阁 

　　前人 
　　万里长空一柱擎名山帝遣镇玄冥晓开紫气来蓬海春泛烟光薄太清鸟外忽闻传梵语云中时听踏歌声振衣此日随高士坐对芳樽待月明 

　　?春日偕计部王君良贵佥宪赵君介夫游医巫闾山观音阁 

　　【 分守参议】 俞宪 
　　共借医闾春已暮相将枰榼踏平沙为寻灵帝新奇迹遍访闾王旧法华盘石舞衣桑落酒洞瀛歌扇小桃花更从绝顶闻樵唱海岳烟霞第一家 

　　?玉泉寺亭子 

　　【 户部郎中】 蔡可贤 
　　赤日黄云惨不开玉泉龙剎此徘徊亭边望海乡书断郭外看山秋色来天地苍茫何处尽古今征戍几人回祗怜石上菩提木风雨年年长绿苔 

　　?送李近台按边 

　　前人 
　　霜旌六月下辽东黄纸亲持出汉宫海甸花开明绣色边城草檄动秋风九重楼阁云霄外千里河山雨露中谁道胡儿骄悍久年来亦解避行聪 

　　?发广宁 【 东望周原无际似又别一区寓而畎亩垂实屯堡稍安为之快然赋此时嘉靖甲子七月十有三日也】 

　　李辅 
　　蓼花如锦簇行轩野树参差入望牵山转巫闾开宇宙地悬辽左护幽燕川原远近平秋色禾黍高低带暮烟绝塞穷檐皆赤子应知雨露共尧天 

　　?吊郑贞女 

　　【 知州郡人】 刘德芳 
　　笄字孙郎未及迎秋风吹断锦云程一生永绝同衾梦九死终谐共穴盟璞玉浑金方粹美严霜烈日拟精莹纲常世代资扶植郑女天壤间气凝 

　　又 

　　【 通判郡人】 马应龙 
　　淑人雅操凛氷霜八秩余龄梦帝乡丰碣永随天共老孤灯高与日争光三从本了平生事一节真成百炼钢太史若修贤女传好挥彤管译流芳 

　　又 

　　【 行人郡人】 张云霖 
　　独抱幽真八十年深闺不省立门前自闻马鬣封新土不用鸾胶续断弦并枕神游阡陇畔问安梦绕舅姑边一宵化作辽东鹤飞向孙郎冢上眼 【 眼：眠】 

　　?医巫闾山 

　　蔡珪 
　　幽州北镇高且雄倚天万仞蟠天东祖龙驱之不肯去至今鞭血余殷红崩崖暗谷森云树萧寺门横入山路谁道营丘笔有神只得峯峦两三处我方万里来天涯陂陀缭绕间风沙直教眼界增明秀好值岚光日夕佳封龙山边生处乐此山之间亦不恶他年卜地作生涯世间谁问扬州鹤 

　　?览秀亭 

　　【 都督】 毛论 
　　秋风几日摇霜樾北镇西山两奇绝启窗览秀小亭幽景物撩人自然别丹崖翠壑吐仍吞黄云白草入深垣短碑古塔幽兰馨野店孤舂何处村荒榛小径不盈尺谷口萦纡更深入萧萧木落岂胜秋溪欲断流堆乱石山形地脉势何崇上有千载之苍松孤高偃蹇傲氷雪秀拔天地干秦封红霞几缕吞朝旭突兀高楼断山曲南峯势压北峯雄剑戟森然对羣玉彩云缥缈栖蓬莱金阙森罗紫极开山空寂寂白昼永野旷落落清风来飞檐铃铎语朱阁石殿帘栊闲翠幕回峯转壑挹清溪迭嶂层峦连碧落山原迢递千里通万物苍茫一目中放怀聊取片时趣仙境未必人间同白云一片青山小野戍烟霞秋意老林梢几点认归鸦天外数行横绝岛晴时乘兴纵登临与客携壶乐赏心海阔天空云浩浩台高树合影沉沉九宵入幕飞琼露野鹤孤云恍然度长吟走笔思无穷尽览风光此亭赋 

　　?广宁马市观夷人交易 

　　李贡 
　　戍兵夜送夷人箭为说年来边守宴天朝岁稔百物丰乞与小夷相易变元戎下令开边关还令奇兵谨堤援累累椎髻捆载多拗辘车声急如传胡儿胡妇亦提携异装异服徒惊眴朝廷待夷旧有规近城廿里开官廛夷货既入华货随译使相通作行眩华得夷货更生殖夷得华货即欢忭内监中丞镇是邦连年烽火疲征战兹晨何幸不闻警往事嘻嘘今复见共夸夷驯斯人福载酒招呼骑相殿寒威凛凛北风号不顾惊沙扑人面中严互市勿作伪务使夷心有余羡羣酋罗列拜阶前仍出官钱供饮燕令其醉饱里馂余归示部落夸恩眷朝廷有道将领贤保尔疆土朝赤县肉食酪浆如不充常来市易吾不谴狗鼠偷窃亦何为徒速天威毙雷电羣酋歌呼复稽首长奉兹言作藩垫监司纪述一日观归觅楮生呵凛砚 

　　?赠广宁傅司谏希准入京 

　　蔡天佑 
　　旱余一雨成秋水浩浩洋洋几千里九月雷声吼不休辽阳数见烟尘起九重不免东顾忧敕书飞下宜防秋西征将士未返旆到处仓庾空唱筹此中事事皆眼见君行玉佩趋金殿塞外无烦内地兵军中自有天山箭第一朝廷赏罚明边储大发士马精将军一鼓气百倍窃 【 窃：穷】 荒万里可横行 

　　?义州和韵 

　　周斯盛 
　　未试重阳雨先期翰海云当杯星错落远槛菊芳芬留醉酬佳节行歌恋旧羣他乡兼寇盗不厌北山文 

　　?暮春有感和韵 

　　李辅 
　　多病江南客浮踪水上云人随春色老花自故园芬卧听鸟啼月行看雁逐羣寸心垂折尽三读北山文 

　　?石堂松雪 

　　前人 
　　雪压松巅冻莫禁石堂经日锁寒阴轻沾鹤背浑无迹密洒僧衣似有心吹入竹床期偶出扫充茶灶助清吟自怜雅趣清人骨呵笔题诗到夜深 

　　?过牵马岭 

　　前人 
　　策马驰驱历翠微绕身云雾逐征衣风生古峡双龙吼径入层霄独鸟飞万迭乱山危蜀道一天芳草对春晖空歌陟岵悲游子陌上花残人未归 

　　?寄锦州黄斗南 

　　张鏊 
　　自出乌桓塞三年此一逢与君今夜话宁愧古人风管子辽东帽桓公汉代骢圣朝多雨露慎勿叹途穷 

　　?题乳峯滴翠 

　　【 举人郡人】 贺士谘 
　　滴翠从来景色奇乳峯名目自何时啼饥赤子今多少借问山灵知不知 

　　?题女儿河 

　　前人 
　　一湾流水遶山阿更涉行人岁月多配偶未成天地老至今犹唤女儿河 

　　?紫荆清晓 【 以下锦州八景】 

　　【 生员郡人】 秦桐 
　　紫荆高耸古城东曙色平分瑞霭浓烟锁层峦迷翡翠岚腾绝顶隐芙蓉洞门初启仙人宅梵贝方扬古寺钟有意凭栏纵吟目不堪霜旭眩双瞳 

　　?虹螺晚照 

　　前人 
　　青山万迭拥虹螺落日悬崖爽气多挂笏静观成感叹倚阑遥望足吟哦余辉掩映收桑梓倒影参差入涧阿纵有长绳垂百尺欲留无计奈渠何 

　　?乳峯滴翠 

　　前人 
　　乳峯千尺锦城南长日迟迟锁翠岚松倚危岩濡健尾萝悬古壁湿胡髯凉生禅室僧衣润冷透危巢鹤背沾几度携琴过林樾不禁清气逼人严 

　　?松山浅黛 

　　前人 
　　好山还比黛眉浓逶迤南来接乳峯一抹寒青瞻望里半规轻绿有无中云边似被铅华妬雨后如加点化功静倚危阑时极目效颦西子颇堪同 

　　?玉泉新霁 

　　前人 
　　寒泉流出玉崆峒百尺深源一窍通光漾金盘涵瑞旭影摇文绂荡轻风碧天倒浸秋容淡晴嶂平流晓色浓最爱临流毛发爽陡然清思豁心胸 

　　?石堂松雪 

　　前人 
　　雪压松巅冻莫禁石堂经日锁寒阴轻沾鹤背浑无迹密洒僧衣似有心吹入竹床期偶出扫充茶灶助清吟自怜雅趣清人骨呵笔题诗到夜深 

　　?凌河烟雨 

　　前人 
　　锦域东畔古凌河烟雨微茫趣更多断雁落时迷旧浦钓船归去湿轻蓑沿堤细柳输青黛夹岸春山湿翠螺对景欲言犹未就无端诗句费吟哦 

　　?瀛波皓月 

　　【 闽人】 李博 
　　乳峯南畔小瀛洲新月临窗灏气浮丹桂一枝香送晚金波万顷影涵秋清吟拟泛袁宏渚逸兴宁殊庾亮楼别久遥瞻仙路远清光常伴倚门愁 

　　?题笔架山 

　　【 员外郎郡人】 文三畏 
　　滨海奇山四面峯宛如笔架蘸晴空彩华不假丹青手光丽还输造化工云岫有巢居野鹤碧涛无底隐蛟龙巨灵肯借吹嘘力移向文房伴颖公 

　　?别斗南次职方张须野韵 

　　张鏊 
　　汉代封书曾折槛豸衣端不愧贤豪万雷入地黄河转一鹗空 【 空：横】 横 【 横：空】 白日高世路风尘心并苦塞垣萍水晚相遭贾生下尽匡时泪杨子何心拔一毛 

　　?右屯即事 

　　周斯盛 
　　秋风淅淅野云闲海上寒生雁独还日暮停车正愁思不堪烽火下榆关 

　　?挽辽东杨将军照 

　　【 兵部尚书】 杨博 
　　夜半将军出阴风满路隅刺心期报国沥血果平胡辽海涛声惨闾山景色孤泉台何日起聊为致生刍 

　　又 

　　前人 
　　百战称雄略胡中早著名将星何事陨天意杳难明独抱三韩节谁当万里城枢垣东望处不觉泪沾缨 

　　?前屯赠王东皐 【 于杨游戎席上赋】 

　　张鏊 
　　辽海将军春宴开重逢迁客不胜杯关河紫气呈精彩应是衔书紫凤来 

　　?三山参耸 【 以下前屯八景】 

　　【 前郎中】 叶应骢 
　　嵂崒千峰亘地来三山拔起独雄哉奇形鼎足青霄立秀色莲花紫极开石洞云深龙稳睡松岑风迅鹤迟回春晴绝顶飞芒屩身翼浮空隘九垓 

　　?六水合流 

　　前人 
　　六水来从天尽头合同为一向南流华夷大分乾坤定宇宙奇观几席收云护可知神物在波清不许射工游滔滔日夜朝宗意江汉何方动客愁 

　　?南海大观 

　　前人 
　　南楼模糊碧连天不见人间有百川龙唾五云推日月鹤飞三岛会神仙包涵已配乾坤大渐被何嫌雨露偏十五年来风浪绝吾皇盛德古周前 

　　?西岑清气 

　　前人 
　　出郭西行二里余小山碧遶谪仙居洗心林外三溪水适意窗前万卷书有日果还苏武节无人更葺管宁庐高情惭愧张公子千载遗文想故墟 

　　?一峯天柱 

　　前人 
　　苍石孤高几万寻嶙峋直与碧霄临风回共见羣飞避磴绝谁能寸步侵在地肯虚师户望擎天常抱杞人心好奇酷似无为守再拜隆名起自今 

　　?双树地龙 

　　前人 
　　共道前屯美二松我来惟见卧双龙严霜烈日炼形古明月清风舞影重得雨定教人不识避尘祗恐俗难容绝奇止在低盘处高视应踰万丈峯 

　　?姜石风高 

　　前人 
　　巨石崚嶒矗海滨相传姜女望夫频贞心不为波涛转大节还同日月新欲拟形容须是玉定知魂魄化为神古今男子惟南八多少身名愧妇人 

　　?榆关日近 

　　前人 
　　前屯虽在榆关外却倚榆关作右门中土声名违咫尺上林消息到晨昏举头便见长安日回首难同北鄙坤惟有迁人悲阻隔白云天际几销魂 

　　?过山海 

　　蔡天佑 
　　人家处处祗空村落日荒凉早闭门沧海旧通吴贡远青山犹搤汉关存旬宣鳏寡劳中贵烽火频烦达至尊独倚危楼看北斗野云萧索正黄昏 

　　?过宁远温泉 

　　【 巡按御史】 刘成德 
　　温署停征盖轻阴发晓旌霜林下疏叶曲水浴深情野旷钟声远秋高碛色明平沙方度罢骢马又长鸣 

　　?题宁远温泉 

　　刘琦 
　　沸水腾波数尺深兰汤空笑贵黄金日新久负盘铭在今日临池得洗心 

　　?宁远温泉 

　　唐皐 
　　出郭东行三四里问村寻寺路登登泉如烂手羹初覆地不燃薪气自腾解社却嫌讥裸体佩兰深愧重修能也知别有洪炉妙莫谩归功卓锡僧 

　　?宁远道中 

　　李辅 
　　星轺晓发海云红欲吊穷檐思万重八口已无三口在十家今有九家空天边草树摇斜日屋上藤萝弄晚风惆怅不堪频驻问喜传甘语兆年丰 

　　?宁远道中秋日志感 

　　【 生员郡人】 张尧辅 
　　塞上残云送晓晴山中疏木动边声沙光浥露胡天静桂影飞霜汉月明独对双台淹戍客久荒三径动归情何人醉里吹羌笛落尽梅花怨未平 

　　?东关用鲍明远参军出自蓟北门行韵 

　　郭登庸 
　　烽传八百里鼓角出辽阳蛟龙跃沧海遐哉天一方守关铁甲士臂悬双弩强连城大汉旗云表遥相望劲风吹虎窟冻雪压鱼梁雁行惊戍啸马影灭尘扬苦征谈李卫远使数苏张中原厌豺虎绝塞思贞良嗟尔东鄙地去岁多民殇 

　　?沈阳道中 

　　冯惟健 
　　绝塞驰孤骑空怀壮士忧风生鸭绿险铃急虎营秋草色横沙碛云山渺戍楼近闻经国议开拓旧边州 

　　又 

　　前人 
　　带甲东关固飞书朔漠宽山河当百战霍卫控三韩公子犹传箭胡儿不解鞍清霜下野草毡毳夜生寒 

　　?开原郊外 

　　李承勋 
　　融融春色课锄犂绝塞孤危强自支独喜连城同复旦正逢明主中兴时泽消碛雪鸿初集帘动微风燕未知忽报呼韩来纳软人心原不隔华夷 

　　?开原道中 

　　温景葵 
　　暑雨炎蒸出帝京风霜摇落历幽营一天秋色疑戈戟万里虹光引旆旌咫尺山河分内外须臾云雾幻阴晴行瞻辽海寒鸦度忽见乌桓欵圣明 

　　?阅开原城 

　　周斯盛 
　　雉蝶连云峙北陲层山如戟界华夷万年控制梯航远千里孤悬虎豹随漠漠长风吹戍垒萧萧落日拥旌旗茅檐未息边头燧在顾时劳圣主垂 

　　?开原道中 【 时所历颇称饶沃第三面阻夷而塞垣倾圮非设险守国之义矣君子有杞人忧焉】 

　　李贡 
　　北望川原野色平长风竟日撼边声烟村雨足农相问江树云迷水自萦万里关山开禹甸九夷豺虎隔秦城莫言设险非长策缚虏何人解请缨 

　　?登开原北城 

　　李贡 
　　黑水城头二月初寒气栗烈犹侵肤百年踪迹难到此凭高极目聊斯须边垣相去四千里近垣无复耕与刍连年犬羊敢深入赤子半为其所俘堡城虽设常昼闭有出顾听如氷狐但见黄沙漠漠鸟飞落青山黯黯云模糊北关迢递几千里控引入贡诸东胡嗟哉此本肃慎地古今割据名称殊女真于此建大号遂入中原窥大都蹙辽驱宋势莫敌二帝北去遭囚拘南渡君臣竟无策五国城上游魂孤俯仰今古增感慨祖宗混一前所无当时神武如雷霆孰敢攘臂当天诛如何承平百年内虞廷惟有文德敷遂令见德不见威烽火时警烦庙谟他边受敌惟一面此独三面俱敌隅孤悬境外楼上肉谁能长磔鸢与乌寒风潇潇日欲暮战骨多少埋青芜游魂旅魄久渐尽戍更细问归来夫九重天子念疆土及时须为穷边图 

　　?永宁监道中 

　　周斯盛 
　　漠漠风烟浩阴阴禾黍齐雨余无故道来往逐山移 

　　?永宁监道中即事 

　　温景葵 
　　黄乌飞飞青犊眠循行骢马又南还夭桃欲笑含春露嫩柳低垂带晓烟海国山河联百二江村騋牝畜三千却思骠骑时方赖为赋毛诗驹駧篇 

　　?杪秋永宁监道中 【 时马政久弛而边卒半为徒步国制宜不如此为一慨云】 

　　李辅 
　　古堤衰草带寒流汧渭萧条落叶秋野日荒荒杨柳岸烟云漠漠蓼花谢黄金□买燕台骏赤汗空思荡水骝铁骑况逢征战尽年来戎马倍堪忧 

　　○赋 

　　平夷赋 
　　医闾山赋 
　　具瞻亭赋 

　　?平夷赋 【 并序】 

　　【 武靖侯】 赵辅 
　　建州一卫女直东方之黠虏也深处万山林木障天晴昼如晦恃险负固已有年矣永乐间开原降虏杨木答户者悖逆率数百骑往投之其党类遂滋日浸强悍我成祖文皇帝靖难之初悯生民之艰不即加兵姑抚绥之彼狼子野心终怀觊觎乃者守边将吏弗能制御以致猖狂莫遏一岁间寇边者九十七次杀掳人民十万余皇上震怒乃兴问皐之师以臣辅挂靖虏将军印授以成命总统戍师复以太监黄顺少监张璘监督军务左都御史李秉提督兵戎副参厥事则都督王英武忠总督粮储则佥都御史张岐督阵纪功则监察御史孙珂崔让吕雯边镛往来游击则都督王铨都指挥韩斌协同游击则都指挥黄钦分兵出止?幵则辽东副总兵都指挥裴显左右参将孙璟周俊摧锋破敌则都指挥杨屿柯忠曹广戴广杨广海萦杨玉孙能文宁崔胜焦贵白钦盛鉴指挥阎斌冀晖李让宋守忠等综理营阵则都指挥曹浩刘通傅海王锴护递馈饷则都指挥陈信郭瑄通得京营与辽东汉番官军五万余众各秉忠赤咸奋敌忾俱以成化丁亥秋九月二十有四日兵分五路深入虏地左掖左哨出浑河柴河越石门土木河至分水岭右掖右哨由鸦鹘关喜昌口过凤凰城黑松林摩天岭至泼猪江中军自抚顺经薄刀山粘鱼岭过五岭渡苏子河至古城期以是月二十有九日大兵齐举时则有若朝鲜国亦遣中枢府知事康纯鱼有沼南怡等率兵万众以助官军皆如约抵虏巢无一后期者势撼山岳声震天地虏寇望风披靡譬之破竹迎刃而解擒斩俘获虏酋指挥苦女等以千数贼属牛马无算巢穴着积荡然一空收其被虏者归厥家间有遗寇奔遁深山以保残喘一月之内虏境萧然时积雪盈尺寒风烈肤不可久居乃整兵凯还寻有遁寇指挥张额的里率其妻赴军门哀词乞降且曰吾所处之地自唐以来人迹罕到太宗东征至凤凰城而止亦未尝入吾境今上天兵卒然至此使我父母不相顾兄弟妻子尽被擒戮家产已尽死亡无日岂非天也耶遂具奏纳之予惟建州之地东南接鸭绿江朝鲜国正南则三江越虎城正东则毛邻卫七姓野人黑龙江奴儿干诸夷东北洎北率皆海西四百余卫野人女直西北又泰宁福余朵颜三卫之虏贼也而建州实处其中左右前后尽为夷狄相互联络掎角应援五营喜昌石门又咽喉之地人不得并行骑不能成列乃一夫当关万夫莫开之险今王师一举直捣其中长驱席卷所向无敌诚我皇上德动天地威播华夷神谟妙算之所致也其万万载太平无疆之休又肇于此矣予观成功不胜爵跃谨拜稽首而作赋曰 
　　上御奉天端拱南向金印白麻授钺命将帝曰建州之虏酋世受国恩之旷荡兹乃悖逆荼毒我边实辠大而恶极宜天诛而殄歼惟渠魁则罔赦在胁从而悉蠲臣拜稽首天子万年臣闻建州女真东夷猾虏食肉衣皮山居林处藉弓矢以凭陵恃山林之险阻其心黠狡其力强固蛇突豕奔倐来忽去曰汉曰隋且绥且抚伟矣唐之太宗乃奋东征之举仅勒马于凤凰之山敢肆志于豺狼之所兹行断出于宸衷庙算敢乞于当宁帝曰俞哉汝其但征阃外便宜付托在卿臣拜稽首载欢载兢爰整其旅于焉启行征车彭彭以载道旗族央央而严程发通津而出山海历义锦而抵广宁览沧海之浩瀚蹑闾山之晴□潦海一水而三汊襄城百里如砥平乃营细柳乃阅大兵带甲十万铁骑如云弓刀鳞次旌旗蔽空将士贾勇如虎如难精忠烱烱兮贯日胆气堂堂兮如虹挥金戈兮止白日击□鼓兮轰雷霆威信洽而心志一赏罚公而号令明列八阵布五军纷鸟蛇而变熊虎配天地而合风云左哨出柴河而掩乎东极右哨袭太行而捣乎老营左掖右掖前军后军中营握机总掌权衡发抚顺而长驱五岭由喜昌而席卷古城泼猪江之巨浪汹涌摩天岭之羣峰嶙峋鸦鹘关险踰于蜀道凤凰城高并于嵩衡黑松林之森森当白昼而如晦石门山之矗矗峙积雪而如银树木蒙密蠛蠓过而犹碍鸟道悬绝猿猱惧而愁扪蠢彼虏贼负固并吞刬绝壑为濠湟树巨木为城郭昼则拒止?幵夜则冲突羽镞猬飞兵刃相薄移日之间转战百合虽周之玁狁汉之匈奴未有能过之也于是我兵贾勇敌忾奋发怒发冲冠目眦尽裂乃阵三军乃召五丁伐邓林碎昆仑刷渤澥填东溟驰龙马?某以蹴踏驱虎贲而咆哮挥倚天之长剑弯满月之乌号神鎗发而火雷迅击信炮举而山岳震摇尽虏酋之所有罔一夷而见逃剖其心而碎其脑粉其骨而涂其膏强壮尽戮老穉尽俘若土崩而烬灭犹瓦解而冰消空其藏而潴其宅杜其穴而火其巢又有朝鲜之一国率兵万众以効劳搜天门垂地角刮海底而扬涛甫及旬日之内虏境以之萧条外有毛邻强虏七姓野人四百余众之海西三卫朵颜之天骄无不心惊而气丧胆落而魂销王师全胜以大捷征夫凯还而歌铙犹夏启之伐有扈如帝舜之征有苗也由是辽左之民迎拜道边箪食壶浆举手谢言昔遭虎狼荼毒万千今我安宁天子之赐我得饮食天子之与凡此更生不可枚举是乃天威远播庙算如神拓其疆而广其宇诛其辠而吊其民陋汉唐之黩武昭当代之施仁神武大振于穷荒圣德光被于四表车书由此而会同华夷以之而一统桓桓猛士纠纠虎臣振旅回朝陛谒紫宸天颜怡悦海宇咸春报功行赏兮世其禄分茅胙土兮崇其勋雨露均沾兮九天降风云庆际兮万方宁萧韶九成兮百兽舞干羽两阶兮四夷宾耕田凿井兮利其利出作入息兮尧舜民熙熙皡皡兮俗化美巍巍荡荡兮而天下蔑知所云也 

　　?医闾山赋 

　　【 训导郡人】 张升 
　　繄冯翼兮厥初维玄黄兮孰分混鸿蒙兮旷漭渺坱北兮无垠迨夫清浊既凝高下以位干总运化坤储流峙潴四海于四域奠九州岛于九地乃医巫闾之为山独岿然于沙竁左环巨浸右瞰长城北断辽海南抱神京三州之所交会九夷之所屏营或高而昂或缭而曲或翼以舒或戟以簇俨鱼贯而雁挨像指排而梳属连干磊砢雄跨朔方气压鹍溟势矫龙骧控并营之井络镇幽冀之金汤屹云阳之砥柱孕堪舆之奇祥根几百里兮蟠于后土壁数万仞兮倚于圆苍锐标荫碣石之颠倒景浸濡水之洋羌培塿之莫俦岂蛙步之可量慨重华之肇封亦千载之难忘尝飞鞚而遐征指鸟道而直进袭烟草之幽芳聆琴泉之雅韵雨花飘红玉之碎露叶点蓝膏之润谽谺峭壁森森开虎豹之关汨没遥峯矗矗纚龙蛇之陈望石梁兮矫首盼云梯兮转瞬尔乃攀古栈车?兑危阑青峯崒嵂翠掩巑屼属岩兀硉以下垂复岭岧嶤而上干牵萝动琪树之衣濯缨指银河之湍五丁睥睨以智穷六鳌屃赑而力殚扪星辰之芒晕挹灏气之高寒栖于神兮华表划长啸兮云端俯仰玄冥徘徊绝顶望金陵兮慷慨顾金台兮延颈万壑拥香雾之区四目尽招提之境耸缉宇于岚光隐白屋于林影山僧归兮霭云深仙客去兮草堂静松柏郁郁含晚岁之姿桃李芬芬媚芳春之景靡覆载之可容何英灵之遂逞盖将吞泰华蹑衡嵩鞭策会稽藜突崆峒彼王屋终南之秀天台五老之工胡以方其绮丽比其豪雄也哉爰考石室之经征汗竹之纪封山浚川上肇于虞书胙土分茅下接于元史功业图于丹青险德昭于遐迩典常之所具载王者之所礼祀是以穷山川之环富极人神之华羡矣已而斜阳兮澹明缓步兮从容转窈窕而踰险忽邂逅而奇逢缭戟林之攒碧环兴罳之围红荫参天之老柏偃蔽日之乔松界苍痕之古砌即玄迹之仙踪潄??倚澜之清浅涤烦惋之心胸周旋步武左右登陟双阙对瞰以承霄合殿中施而镇极复道■〈女便〉娟以韬光夹窗玲珑而眩色阶级妥堕栏槛曲直重廊广均列户齐一信灵祇之时异斯殊制之赫弈乃寻龟龙拨莓苔摩石刻究从来我皇明之验与□宇宙而辟翕东渐扶桑之津西被昆仑之域北暨黑龙之江南重白碓之译皆梯山而航海咸奉琛而执璧收舆地归版图肆疆理入尺籍匪兹山之高信无以表皇仁之盛匪皇仁之大又何以显兹山之德锡之以庙貌之隆厚之以圭衮之秪岂惟障幅员之巨屏亦所以张大君之休泽自今于万斯年等乾坤而并立乃为之歌曰瞻彼闾山维峻岩岩摩苍空兮肇封重华蟠于龙沙镇天东兮光岳储精维贤与能卫帝躬兮匪险伊德匪神伊人亮天工兮煌煌休微赫赫大明垂无穷兮 

　　?具瞻亭赋 

　　【 前给事中】 刘琦 
　　戊子之秋九月旁死魄莪峯公与客登医闾之山休于盘石之上俯瞰沧海仰止丹崖览东辽之形胜想重华之肇封升降峛崺四望垣埢顾谓客曰美哉山河即此可以对景矣又奚必陟绝然之■〈山截〉巅哉乃即其处作具瞻亭斥粉饰之施戒雕琢之工无积日之久土木之穷匪曰驰骋纵目实可省俗观风故赋其事爰以美之瞻斥西山之岩岩兮磨云汉之苍苍堆烟岚之迭翠兮溥盘错于淳庞列诸峯之罗立兮如剑戟之森铓崔嵬万仞环抱六重势同插架秀压居庸中孑然之突出兮作西土之焚宫卧霏霏之烟霄兮若鹤飞之崆峒聆哀壑之呼号兮响幽涧之石淙北瞻沙漠南望蓬瀛狐竹西联鸭绿东潆俯三韩兮跨长城控九夷兮拱神京带辽水兮激澄清至夫封垤白云桮桊虹螺并泰岳列■〈山差〉峩基托医闾兮伟地理星分箕尾兮焕天文邻仙人之洞兮践圹草之香熏通圣水之地兮盼绉波之绣纹俯吕公之嵓兮袭圹草之芳芬瞰东丹之台兮余万卷之典坟若其凫翳振鹭颉顽飞翀佳木异卉高低葱茏耸飞阁倒乔松悬瀑布面长空西风急而暮山紫北雁尽而霜叶红良辰不再胜概难逢攀巉岩之危石若骞空之飞鸿回川泽于睇盼觉宇宙之无穷尔乃访风于前川兮羡花柳之渺茫忆鲁南之沂水兮乘舞雩之风凉凤凰翱翔兮鸱鸮潜藏魑魅远遁兮野雀骈食虎豹敛迹詟服犬羊善韩范之宣抚审忧乐之后先威声宣于沙漠惠泽洽于穷边将表仪于廊庙岂曰兹山之具瞻 

　　○歌 

　　辽阳歌 
　　具瞻亭歌 
　　郑女歌 

　　?辽阳歌 【 十首】 

　　【 十首】 张鏊 
　　胡尘静扫古营州辽水讴歌亿万秋紫极西悬双日月凌云高处望京楼 
　　帝扫妖氛紫塞清龙江渤海洗天兵橐驼北走奇云散铁凤城春万柳生 
　　龙虎军中大将坛千峯如戟出云端春来帐外看山色万斛空青白日寒 
　　首山西望□崔嵬黄屋当年驻跸台为报昭陵云树道朝宗春水鸭江来 
　　万山猎火啸鸟桓白日呼盟血未干黄发小儿同涕泪何时飞将斩楼兰 
　　宝雾西浮王母池白云应有赤松师何人更跻金鳌背海鹤空题石上词 
　　辽阳春似洛阳春紫陌花飞不见尘莫惜万金拚一笑几回裘马换新人 
　　戟罢长休十万兵平原座客满朱缨恩深塞夜春如海明月歌钟到五更 
　　挟弹呼鹰并玉鞍芙蓉宝剑醉中看寸心白日论知己愁听高歌易水寒 
　　桃市春阴度玉墀深闺啼鸟梦惊时机中文字心中泪一日情天百尺丝 

　　?具瞻亭歌 

　　程启充 
　　高阁椅危巅上与飞云齐林岑迭□凿斜径吞吐日月分东西盘旋曲折下复上凌虚百丈悬丹梯耸兢数息不可到眼花神悸忽欲迷阳坡宽衍抱山腹羣峯辐辏飞寒瀑高人指点历画图结构孤亭纵心目杂芳绕径摇晴光石龛钟乳流琼浆开窗揽结生灵籁陶然身世浑相忘紫芝黄石争烂绚啼鸟落花还向面烟霞淡拖迟游人可惜风光自流转胡沙万里静边陲鼓吹铙歌冽虎貔军中韩范今谁是小心犹诵南山诗南山北斗屹相向维石岩岩天荡荡三朝出入推尽臣坐镇华夷归德望呜呼具瞻兮具瞻不在兹亭不在山中朝赫赫周师尹令人可望不可攀弥纶元化调玉烛尧封禹甸开愁颜 

　　?郑女歌 【 并序】 

　　前人 
　　嘉靖庚寅中丞成公保厘东土崇文阅武区吏宣化首陶节概以风四方乃广宁卫状上郑女行实公偕节镇王杨二公曰王风既熄道化凌夷斲廉殒耻且不免于士流矧夫女子云郑女未归而髽笃操节行继今垂自 【 自：白】 而不渝平生是岂易为者哉既闻于上表厥宅里复属余为辞以播诸金石义之所激固将与起顽懦仁人之心渊乎逖矣遂为郑女歌 
　　郁郁医巫山高高不可攀浩浩多正气盈盈天壤间球琳琅玕相荡射精华不独归金石百年锺秀有伊人使我闻之长太息郑氏之女年未笄名门许聘孙郎妻合欢未奠双飞雁悲风吹断青云梯地老天荒不相见寒尽春回共流转残生甘作未亡人洗却铅华谢钗钏斑斑血泪染衣裳可能化作紫鸳鸯凄凄切切抱长恨朝朝暮暮闾山阳闾山自今古女心良独苦谁将断根草栽作连理树郑氏之行真可哀秖今不见青陵□龙章凤诏天边来表扬宅里光昭回芳馨汗漫逼上台眼中脂韦俱尘埃须眉之客徒雄猜翻云覆雨何为哉 

　　○词 

　　＋ 兰英碑词 
　　＋ 黑副帅词 

　　?兰英碑词 

　　【 按察副使】 李贡 
　　兰英盖州军成化初调广宁操备厮役欧总兵信九年春胡虏掠小黑山报至英随欧追虏出境虏因风举火我军溃欧马中箭死追益急英曰主将三军司命即欧公死如大众何乃以所乘马拥欧驰归英遂遇害时英 【 英：欧】 以规罪故不敢为英表扬之今三十三年矣予行宪至盖州而哀之乃刻石于墓而系以词曰有明之盛兮边守为严犬羊窥伺兮匪月匪年乘间窃掠兮飞扬胡尘得报追逐兮将卒鼓行胡虏得利兮纵火用兵主将马踣兮贯矢于膺鸣乎危哉天地反复兮星辰易位山川崩沸兮雷霆为溃何此心之耿耿兮指本初而不背审此身之当死兮明章大义嗟主将之司命兮国体系夫重轻羌纤微之摧辱兮怛何用夫微生我骨可断兮沟壑是横我血可涂兮原野是腥独主将之不可死兮皇鉴予之哀情固铢称而寸度兮夫何暧昧而难明将卒之两全兮信仓皇之所难矧锋镝之在前兮固不可从容而盘桓委马以奉主兮冀纵辔而生还岂厮役之受恩兮欲图报而难殚慨羊斟之御主兮抽宿昔之恨端乃恋恋于杯羹兮竟致主于凋残顾仓卒之所处兮在恩义为兼尽人孰无死兮要能处死之为正重国体于丘山兮匪私情之是徇孰谓厮役之琐琐兮有此忠诚之至性何堂堂之搢绅兮反临危而徼幸自归骨于兹山兮已三纪其有余神飘飘而上征兮饮沆瀣而康娱朝揽辔于扶桑兮夕弭节于少皡之墟俯永世而一息兮侔贞烈以为徒嗟恩典之未及兮在世道为何如周崇死难兮有门关以及孤汉宠死事兮纷印绶之累累兹固观风者之责兮对荒坟而忸怩聊树碑以刻词兮慰忠魂于杳微 

　　?黑副帅词 【 副帅名春嘉靖辛酉战殁于险山】 

　　【 巡按御史】 王得春 
　　铁马嘶风白云垒长谷雷驼剑光起将军身是万里城胡儿望尘魄先褫野场血战摧千酋蠡王夜遁三韩底清河谈笑挥神兵擒馘女直如穴??畾子龙胆张巡齿怒发冲冠穹庐圮九边列校多插貂继伦忠勇独无比何以将军身先死单骑遇虏如山来鹰扬挺鬬藐虎兕蛇予龙战挥霍飞手格羣胡相披靡媳山围绕矢道穷臣力竭矣心已矣昔闻汉世飞将军数奇不偶封侯玺不见陈家谷口扬无敌至今英声同天只成败岂在死生前一点丹衷照青史扶桑日出海水红长风天末云霞绮总是将军濯濯灵长生今古何曾已堂堂祠宇凛衣冠伏腊村翁走岁祀丽牲碑下读遗文山崩石裂医巫里我来持节过辽阳腾章帝阍最知尔操词一吊哭数行用告并边诸将士 

　　○行 

　　墉鼠行 

　　?墉鼠行 

　　张升 
　　张网不畏狼冯妇不畏虎胡为举世人独畏穿墉鼠鼠爪岂如虎爪张鼠牙不似狼牙长虎在深山狼在野尔鼠何得居高堂太阳当空稍退避敛尔形身藏暗昧黄昏未及暮云横即肆奸回殊得志掉头瞋目步如飞呼曹引类趋庭闱厨下先餐供祭肉架间复啮及时衣翻盆覆钵贪饕甚东馆西轩游已尽粉墙画壁任穿窬蹑阁登台谁复禁有时忽到绣床边并头莲叶枝枝残金针彩线不知处双鸳拆作孤飞鸾有时潜入书房里万轴牙签尽销毁瑶琴锦瑟无寸弦图画珍藏半凌替有时侵入箧笥中吴绫蜀锦纷于蓬湘浦云笺皆失素粉囊脂盒余残红太仓岁积千锺粟留待荒时备饘粥尔心那解识天心晓夜侵渔未知足嗟尔鄙鼠欲何为虎狼犹有束缚时一朝王母生嗔怒大纵狸奴捕捉之健儿纷纷捣巢穴火焚水溺穷搜索丞相忧怀自此纾廷尉按问尤深责尔身己见喂饥猫尔子尔妇将焉游臧获怒尔常切齿磔尔皮骨燃膏脂人性何尝殄天物尔独于人大肆毒世间好恶本同情何处偷生改营窟 

　　○谣 

　　捕蝗谣 

　　?捕蝗谣 

　　韩承训 
　　辽无蝗嘉靖辛酉蝗始西来人惊见之恐遗种将不可禁往岁金复民流至此遂有海蜣螂到今为农害今蝗必有招致之者刘向占谓禾养民如贤蝗食禾为害贤之应然辽无贤将不在民乎作谣以志之 
　　朝捕蝗暮捕蝗去何处来何方辽地三月花不芳冬寒遗唾结冰霜迁氓流卒愁死亡当年闻蝗未见蝗翩翩衡雁近随阳北飞往往先春翔人言辽地似苏杭我愿塞上寒如旧蝗不来兮免饥瘦 

　　○对 

　　三蝗对 

　　?三蝗对 

　　前人 
　　嘉靖辛西五月蝗自广宁东至河自河北出塞越旬日从沈阳上榆林关入内地所至遗种又旬日子蜅出于是遍辽左辽地旧寒人初不识蝗客有见其复 【 复：腹】 文者余曰此天蝗也故其来也阵结云雾响动风雷下迅雨雹田且食且不食若有福祸焉其次有股无翅逐疆循亩绳如江河积如堆阜遍如粪壤投如沙石腹亦有文此地蝗也然又有高不飞天卑不落地在人之上小则食藿大则食肉饥则噬人饱则择良一噉而饮三十年余脔及于身后亦有文标其身此之谓人蝗客曰予何幸与夫子生于三皇之世 

　　◆外志 【 外夷国卫史考】 

　　辽之为言辽绝也以弹丸黑子之地控引诸胡非中华全盛之时力不能有况羁縻异类乎国初征讨不庭威行沙幕故荒服之外皆奉正朔称臣妾小者得列署而爵秩之大者得宣命而君长之盖亦开辟以来不两见者今虽不复尽然而其国号名爵犹班班可考余故志之以表国家一统之盛且令谈边者据图揣势毋缓辽焉 

　　朝鲜在辽东东南昔武王封殷太师箕子于其地箕子以商人五十从之教民以礼义田蚕又制八条之教其人不盗门户不闭妇人贞信饮食以笾豆其后三十六世朝鲜准亦僭称王燕稍畧得其地秦灭燕属辽东外徼汉兴为远难守复修辽东故塞至浿水为界燕王卢绾反入匈奴燕人卫满亡命东走渡浿水役属真蕃朝鲜蛮夷及燕齐亡者击走朝鲜王准王朝鲜都王险方数千里传子至孙右渠初辽东太守约满保塞外蛮夷勿使盗边蛮夷君长欲入见天子勿得禁止右渠所诱汉亡人滋多又未尝入见真蕃辰国欲上书见天子又壅阏不通武帝元封二年遣楼船将军杨仆从齐浮海左将军荀彘出辽东征之右渠城守数月不下天子使故济南太守公孙遂往征之彘与遂谋诱执杨仆并军急击朝鲜相韩陶路人将王唊先降次年相尼溪相参杀右渠降城未下右渠大臣成已又反左将军使右渠子及路人子告谕其民诛成已遂定为真蕃临屯乐浪玄菟四郡置太守以高句丽为县属之昭帝并为乐浪玄菟二郡汉末为公孙度所据传至孙渊魏灭之晋永嘉末陷入高丽高丽本扶余别种其王高连居平壤城即乐浪郡地唐征高丽拔平壤置安东都护府其国东徙在鸭绿水东南千余里五代唐时王建伐高丽辟地益广并古新罗百济而为一迁都松乐以平壤为西京其后子孙遣使朝贡于宋亦朝贡辽金历四百余年未始易姓元至元中西京内属置东宁路总管府画慈悲岭为界本朝洪武二年其主王颛奉表称贺诏封高丽王二十五年主瑶昏迷众推门下侍郎李成桂主国事诏从之成桂更名旦徙居汉城请改国号诏更号朝鲜四世弘暐幼弱其叔瑈以让位请景泰七年封瑈为王自是以来岁时贡献不绝最为礼义之邦其国置八道犹中国之有布政司也其国人喜学至穷里厮家亦相矜勉衢侧悉构岩屋号局堂子弟未婚者曹处诵经习射其取士之法亦以子午卯酉之年开科会试不连登者仍治生员举业其风俗每岁季秋王燕八十之老于殿妃燕八十之妇于宫使用禁金银贸易以粟布五金所产惟铜最多国尚红独王用之凡百家筑高墙以隔风火宣德间许以易买书籍药材天顺间许以绮罗彩段成化十二年挟助天兵征剿建州每岁终使臣回许买牛角弓面一百副遂为常十六年请改贡道朝议以为由辽阳经广宁过前屯而后入山海关迂回三四大镇自有微意自鸭绿江抵前屯山海路太径恐贻后日忧遂不从其请 

　　马韩韩种有三马韩最大在西有五十四国其北与乐浪南与倭接俗知田蚕作绵布出大栗如梨有鸡其尾长五尺邑落杂居无城郭作土室形如冢开户向上不知跪拜无长幼男女之别不知乘牛马不重金银锦罽而贵缨珠以缀衣或饰发垂耳科头露紒布袍草履性勇悍善用弓楯矛橹虽有鬬争攻战而贵相屈服俗信鬼神常以五月羣聚歌舞以祭神至十月农事毕亦如之诸国邑各立一人主祭天神号为天君又置别邑名曰苏涂其义似西域浮屠也晋太康中频遣使入贡方物太极元年请东夷校尉何龛上献咸宁三年复来明年入请内附 

　　辰韩见上耆老自言秦之亡人避苦役适韩国马韩割东界地与之其名国为邦弓为弧贼为寇行酒为行觞相呼为徒有似秦语故或名之为秦韩有城栅屋室诸小别邑各有渠帅其王常用马韩人作之世世相袭辰韩不得自立明其流寓之人故也地肥美宜五谷知蚕桑作缣布乘驾牛马嫁娶以礼行者让路国出铁濊倭马韩并从市之其风俗颇类马韩兵器亦与之同儿生欲令其头匾皆押之以石喜歌舞饮酒鼓瑟形似???武帝大康中三来朝贡 

　　弁韩与辰韩杂居城郭衣服皆同言语风俗有异其人形皆长大美发衣服洁清而刑法严峻其国近倭故颇有文身者初朝鲜王准为卫满所破乃将其余众数千人走入海攻马韩破之自立为韩王准后灭绝马韩人复自立为辰王建武二十年韩人廉斯人苏马諟等诣乐浪贡献光武封马諟为廉斯君使属乐浪郡 

　　定安本马韩种为契丹所破其帅纠余众保西鄙自称定安国宋太平兴国中会女直遣使朝贡路由本国乃托其使附表上云臣本高丽旧壤渤海遗黎保据方隅涉历星纪仰覆露鸿钧之德被渐渍无外之泽顷岁契丹强暴攻破城寨臣祖考守节不降与众避地以迄于今 

　　高句丽在辽东之东其先出夫余王得河伯女闭室内为日所照有孕生一卵其母以物里置暖处有一男破卵而出及长字之曰朱蒙善射夫余之臣谋杀之朱蒙东南走遇大水无渠鱼鳖为之成桥朱蒙度至纥升骨城居焉号曰高句丽因以高为氏汉武帝元封四年灭朝鲜置玄菟郡以高句丽为县属之东晋以后其王居平壤城历慕容宝盛熙三世遂据有辽东之地隋文帝初王汤遣使诣阙进贡授大将军改封高丽王朝贡不绝炀帝征王元不至伐之未服唐初封王建武为辽东王太宗时东部大人盖苏文弒建武立其弟子藏仍册为王新罗遣使言百济与高丽连兵谋绝新罗入贡之路以张亮李世绩等伐之克辽东城高宗永征六年高丽与百济靺鞨连兵侵新罗遣程名振苏定方伐之定方破高丽于浿水围平壤未下百济平后顾同善李世绩郝处俊薛仁贵等复伐高丽王藏泉男产降擒男建高丽悉平分为五部百七十六城九万余户为九都督府四十二州百县置安东都护府于平壤以统之擢其酋帅有功者为都督刺史县令与华人参理以薛仁贵检校安东都护总管兵二万人以镇抚之二年四月敕徙高丽三万八千三百户于江淮之间及山南京西诸州空旷之地留贫弱者守安东仪凤三年以高藏为朝鲜王安辑高丽藏至辽东谋畔召还徙卭州而死高氏遂亡旧城没于新罗余散入靺鞨其别种大祚荣徙居营州阻险自固武后使将军李楷固讨破之祚荣东据东牟山高丽靺鞨之人稍归之方二千里户十余万胜兵万数附于突厥是后上建为王又得朝鲜与为一 

　　乌桓本东胡也汉初匈奴冐顿灭其国余类保乌桓山因以为号焉俗善骑射随水草放牧以穹庐为舍东开向日食肉饮酪贵少而贱老其性悍塞怒则杀父兄而终不害其母以母有族类父兄无相仇报故也有勇健能理决鬬讼者推为大人大人有所呼召刻木为信部众不敢违犯姓氏无常以大人健者名字为之其嫁娶则先畧女通情或半岁百日然后送牛马羊畜以为聘币妇人能刺韦作文绣织氀毼男子能作弓矢鞍勒俗贵兵其约法违大人言者罪至死自杀其父兄则无罪自为冐顿所破众遂孤弱臣伏匈奴汉武帝遣骠骑将军霍去病击匈奴左地因徙乌桓于上谷渔阳右北平辽东五郡塞外为汉伺察匈奴动静大人岁一朝见宣帝时辽西之地寝为乌桓所据灵帝初乌桓大人上谷有难楼者九千余落辽西有丘力居者众五千余落皆自称王又辽东苏仆延众千余落自称峭王右北平乌延众八百余落自称汉鲁王并勇健而多计策献帝初平中丘力居死从子蹋顿有武略代之总摄三郡建安初冀州牧袁绍与前将军公孙瓒相持不决蹋顿遣使诣绍求和亲遂遣兵助绍击瓒破之绍矫制赐蹋顿单于印绶建安中曹操自征乌桓大破蹋顿于柳城其余众万余落悉徙居中国其遗种在故地者为鲜卑所并 

　　鲜卑本东胡之支也依鲜卑山因号焉其言语习俗与乌桓同唯婚姻先髠头以季春月大会饶乐水上然后配合禽兽异于中国者有野马原羊角端以牛角为弓俗谓之角端弓者又有貂豽娄?军子皮毛柔软天下以为名裘汉初为冐顿所破远窜辽东塞外未通中国建武中鲜卑与匈奴入辽东辽东太守祭彤击破之斩获殆尽由是震怖复请祭彤求自效功因令击北匈奴斩头二千余级连岁出兵击北虏还辄持首级诣辽东受赏赐于是鲜卑大人皆来归附永建中耿夔击破匈奴单于逃走鲜卑因此转徙据其地匈奴余种留者尚有十余万落皆自号鲜卑鲜卑由此渐盛邑落百二十部各遣入质永宁元年鲜卑大人其至鞬降封为率众侯至鞬复叛屡寇辽东乌桓校尉耿晔发缘边诸郡兵出塞击之斩首数百大获其生口牛马什物鲜卑乃率种众三万人诣辽东乞降其至鞬死鲜卑抄盗差稀复有檀石槐者部落畏服遂推大人乃立庭于弹汗山歠仇水去高柳三百余里兵马甚盛数为汉患石槐死后衰微为轲比能所灭比能本小种鲜卑以勇健不贪众推为大人部落近塞青龙二年魏卫州刺史王雄遣勇士刺杀比能立其弟其后诸子争立众散魏初诸部大人有莫护攻者始自塞外率其诸部入居辽西棘城之北号慕容部至孙涉归迁辽东之北附中国涉归之子廆先为寇后降以为鲜卑都督元康初东夷归廆者甚众廆卒皝嗣尽有辽东之地屡伐高丽大败其众又袭虏夫余王以归皝卒子隽嗣称帝使慕容垂为平州刺史镇辽东隽卒子暐立忌垂垂奔秦秦遣王猛伐燕遂入邺执暐辽东之地悉入于秦苻坚肥水之败垂乘衅背坚举兵兴复尽有故地其后将军徐岩叛据令支高丽因袭取辽东二郡垂卒历宝盛熙三世篡弒相仍国内纷乱高丽遂据有其地盛虽尝攻新城南苏拓境七百余里终熙之世辽东莫能克魏永和九年拓跋珪既破慕容弘徙辽东民于幽州慕容崇亦以辽西降魏自此辽东悉归于魏复攻白狼城弘奔高丽高丽王琏杀弘自是高丽始大 

　　兀良哈此东胡之种居辽西郡北境汉为奚酋所据东汉征败之走匿松漠间后魏之先复居故地为库莫奚契丹别部小者号曰蒙古又曰鞑靼有孛端察儿者为鞑靼部长子孙分部曰去押者居于乌桓之地与畏罗乃蛮九姓回鹘故城和林接壤奉贡于辽金而隶属于蒙古九世孙也速该攻塔塔部获其长铁木真次于盘陀山而生子因名曰铁木真取其志武功也至忽必烈灭金而有天下立官属府卫遂号蒙古为散卫鞑靼以其不同乎种也本朝洪武二十二年征败北胡来降者众诏以兀良哈之地自全宁抵喜峰近宣府置朵颜卫自锦义历广宁至辽河置泰宁卫自黄泥洼踰沈阳铁岭至开原置福余卫为东北外藩命其长为指挥使指挥同知各领其部然古有扶余国在玄菟北千里今以福余名者或是其遗种不可晓也永乐初弃大宁城与之今其地密迩京师朝贡不绝景泰初为虏所驱窜名虏中以之来贡我所以待之者比常例加优乃愤然谓我畏强而慢弱此亦狡矣其俗无常居制邀乐车趁水草而住牧男子悉髠头带皮壳帽女人打??建垂戴桦皮筒衣皮而不布帛茹肉而不菽粟无宫室之居无彝伦之理兄亡弟纳其嫂弟死兄赘其室喜战鬬好围猎不树五谷不种蔬菜渴则取马牛羊之乳而饮之常营辽河两岸窥我中原虚实乘间入寇其地不毛无所产也惟皮张鱼鲜而已福余泰宁二卫鞑靼在开原迤西古城堡境外住牧旧开原一带地方到古城八九十里至开原一百十余里若移营在辽阳迤西长勇长安二堡境外顺辽河林泊住牧辽阳该营迤西沿边墩堡无马市止许乞讨盐米各堡抚待其二卫鞑靼时或在开原迤西古城庆云定远铁岭地方曾迟泛河地方宋家泊懿路地方丁字泊鼠窃狗偷将家小生畜送在辽阳西北境外辽滨塔河泊住札离边墙九十里若在辽阳迤西边堡蒲河十方寺堡沈阳上榆林平虏靖远长营长勇长胜长安长宁长静海州东胜东昌西宁西平西兴时或为患将家小生畜送在开原迤西境外旧开原住牧此鞑靼原与朵颜卫鞑靼一种分别三部我成祖文皇帝定为朵颜等三卫俗号散卫在山海关迤西建昌地方喜峯口朝贡后因朵颜鞑靼强胜将福余泰宁二卫鞑靼以广宁为界不容往来住牧所以止在辽阳开原二处地方边堡为患朵颜鞑靼专在宁远迤西境外虹螺山旧大宁城一带住牧北至广宁迤西细河堡三百余里至广宁城三百四十余里东至锦州大兴堡三十余里至锦州城九十里南至宁远迤西仙灵寺等堡九十里至宁远城一百二十里西至前屯迤北瑞昌等堡二百余里至前屯城二百二十里此一种鞑靼富强者朝京不乞计部内贫穷者专结构鼠窃广宁地方镇宁镇远镇静镇夷镇边镇武镇安等七堡义州地方大清大宁大平大康大安大定等六堡锦州地方大茂大盛大镇大福大兴等五堡宁远地方椴木卫松山堡长岭山堡灰山堡寨儿山堡白塔山堡兴水县堡小团山堡仙灵寺堡前屯地方锦川营新兴堡高台堡瑞昌堡平川营三山营永安堡按山海关界迤西不属辽东地方其诸夷种类不详 

　　库莫奚鲜卑别种为慕容皝所破窜松漠间俗甚不洁善射猎好寇掠魏道武亲讨至弱水南大破之开辽海置戍和龙诸夷震惧后稍强分五部唐开元中奚首入朝封公主以妻之八年弟鲁苏立奚众附突厥鲁苏不能制奔榆关赵含章讨平之明年酋李诗帅部落来降以其地为归义州授其酋都督元和中入朝拜归诚郡王赐姓李氏阴结回鹘室韦犯西域振武太和中复寇边卢龙李戴义破之地多黑羊马善走登山逐兽下上如飞契丹阿保机强盛奚人苦其苛虐奚王以别部西徙妫州依北山射猎采麝香人参分为东西奚东奚在琵琶川辽太祖五年征西奚所向辄下分兵讨东部亦平之于是尽有奚霫之地 

　　驱度寐在室韦北隋时通焉其人甚长不束发皆里头居土窟中身轻一跳三丈走及奔马能立浮卧浮与陆走不异 

　　地豆于在室韦西千余里多牛羊出名马无五谷惟食肉酪魏延兴三年遣使朝贡至太和中贡使不绝 

　　乌洛候后魏通焉在地豆于北其土下湿多雾穿地为室多豕有谷麦无大君长俗绳发衣以珠为饰无寇盗好猎乐有胡空侯木橹革面九弦西北有貌水东流合于难水东入海西北二十日行于已尼夫水所谓北海也 

　　百济马韩五十四国百济其一也初以百家济因号焉其国东西四百里南北九百里南接新罗北距高丽西限大海海中有三岛出黄漆树似棕而大六月取汁漆器物若黄金自晋代受藩爵宋齐并遣使朝贡唐永徽六年高丽与百济靺鞨连兵侵新罗新罗王遣使求援上遣苏定方发兵十万伐之定方引兵自成山济海趋其都大破之百济王义慈降百济故有五部分统三十七郡二百城七十六万户显庆五年诏以其地置熊津等五都督府郎将刘仁愿镇百济府城熊津都督王文度卒百济故将福信据周留城迎故王子丰立之引兵围仁愿诏以仁轨为带方州刺史发新兵以救仁愿仁轨转鬬而前所向皆下新罗粮尽引还福信招集徒众其势益张仁轨与仁愿合兵休息士卒乘百济无备率众破之拔其数城福信专权百济王丰杀福信遣人至高丽倭国乞师拒唐兵三年熊津总管孙仁师攻百济拔之初刘仁愿仁轨既克贞岘域诏仁师将兵浮海助之军势大振诸将以加抹域水陆之冲于是水陆并进遇倭兵于九江口四战皆捷百济王丰奔高丽子忠等率众降百济尽平留仁轨瘗骸骨籍户口理财赋署官长通桥道补防塘课耕桑赈贫老立唐社稷颁正朔百济民大悦武后时为新罗渤海靺鞨所分百济遂绝 

　　新罗其先本辰韩种在百济东南五百余里东滨大海即汉乐浪地民无氏有名食用柳杯若铜瓦元日相庆拜日月男子褐袴妇长襦见人以手据地为恭不粉黛率美发以缭首以珠彩饰之男剪发戴黑巾布皆妇女货贩畜无羊少驴骡多马马不善行武德四年王真平遣使入朝封乐浪郡王贞观五年献女乐二太宗却之真平死女善德立为王死妹贞德袭永徽初攻百济破之遣子法敏入朝贞德织锦为颂以献曰大唐开洪业巍巍皇猷昌止戈戎衣定兴文继百王统天崇雨施治物体含章深仁谐日月抚运迈陶唐幡旗既赫赫钲鼓何锽锽外夷违命者剪覆被天殃淳风疑幽显遐迩竞呈祥四时和玉烛七耀巡万方维岳降宰辅维帝任忠良三五成一德昭我唐家光帝美其意擢法敏太府卿开耀中子政明遣使者丐唐礼及他文辞赐吉凶礼并文辞五十篇开元中遣子弟入太学学经术开成中籍质子及学生岁满一百五十人皆还之会昌后朝贡不复至 

　　倭在韩东南大海中依山岛为居凡百余国自武帝灭朝鲜使驿通于汉者三十许国历朝鲜乍南乍东度三海历七国然后至其国去乐浪带方郡并一万二千里在会稽东与儋耳相近去辽东甚远去闽浙甚迩初通中国实自辽东而来至六朝及宋则多从南浮海入贡土宜禾稻麻纻蚕桑知织绩为缣布出白珠青玉其山有丹土气温暖冬夏生菜茹无牛马虎豹羊鹊其兵有矛楯木弓竹矢或以骨为镞男子皆黥面文身以其文左右大小别尊卑之差男衣皆横服结束相连女人被发屈紒衣如单被贯头而着之并丹朱扮身如中国之用粉也有城栅屋室会同男女无别饮食以手而用笾豆俗皆徒跣以蹲踞为恭敬人性嗜酒多寿考至百余岁者甚众国多女子大人皆有四五妻其余或两或三女人不淫不妬少盗讼犯法者没妻子重者灭其族其王姓阿势氏汉建武中奉贡朝贺永初元年献生口宋元嘉中来贡加使持节都督倭新罗任那加罗秦韩慕韩六国诸军事隋开皇末又与中国通唐贞观初遣使入朝永徽初贡琥珀大如斗玛瑙若五升器咸亨元年遣使贺平高丽稍习夏音恶倭名更号日本使者自言国近日所出以为名或云日本乃小国为倭所并故昌其号又妄夸其国都方数千里南西近海东北限大山其外即毛人云开元初使者请从诸儒授经贸书以归贞元末学子橘免势浮屠云海□留肄业历二十余年乃归宋雍熙元年日本僧奝然与其徒五六人浮海而至奉职贡献铜器十余事奝然善隶书不通华言问其风土但书以对云其国中有五经书及佛经白居易集七十卷至熙宁以后连贡方物其来者皆僧也元世祖之至元一年以高丽人赵彝言日本可通三遣人往又使洪茶丘以千料舟轻疾舟汲水小舟共九百艘载士卒一万五千征日本而日本人竟不至我朝国初时尝欲征倭国彼遣使嗐哩嘛哈奉表乞降上问倭国风俗如何嗐哩嘛哈以诗答曰国比中原国人如上国人衣冠唐制度礼乐汉君臣银瓮篘新酒金刀脍锦鳞年年三二月桃李一般春上初欲罪其不恭徐乃贳之永乐中寇金州总兵刘江伏兵望海埚烧绝其众遂不为患此乃倭之裔孽也后其国王仍遣人从苏州入贡今浙江之作患者亦其裔孽云 

　　虾夷海岛中小国其人须长四尺尤善弓矢令人插箭于首发无不中唐显庆四年随倭国使入贡 

　　东沃沮在高句丽之东东滨海北与挹娄夫余南与濊貊接邑落各有长帅其地东西狭南北长方千里土肥美宜谷善田种言语饮食居处衣服有似句丽其葬作大木棹长十余丈开一头为户死者先假埋之令皮肉尽乃取骨置椁中家人皆共一椁刻本如主随死者为数焉武帝灭朝鲜以沃沮地为玄菟郡后为夷貊所侵徙郡于高句丽而北更以沃沮为县属乐浪东部都尉光武罢都尉官封其渠帅为沃沮侯其土迫小介于大国遂臣属句丽句丽置其中大人为使者以相监领责其租税貂布鱼盐海中食物发美女为婢妾云 

　　濊亦朝鲜之地南与辰韩北与高句丽沃沮接东穷大海西至乐浪汉元朔中叛朝鲜率众诣辽东内属帝以其地为苍海郡其人性谨愿少嗜欲衣皆着曲领男子系银花为饰俗重山川各有部分同姓不婚病死即弃旧宅更新居种麻养蚕晓星候先知岁丰约常十月祭天名曰舞天又祭虎以为神乐浪檀弓出其地魏正始中举邑降为乐浪带方二郡朝谒有军征赋调如中华焉 

　　女直其先出于勿吉世居混同江长白山鸭绿水源南邻高丽北接室韦西界渤海东北邻五国其族分六部有黑水部其水掬之色微黑目为混同江俗勇悍善射能为鹿鸣以呼诱羣鹿而杀之食生肉饮糜酒醉或杀人不能辨其父母以桦皮为屋地多良马常至中国贸易有海东青能擒天鹅阿保机虑为患迁女真豪右数千家于辽阳南谓之合苏馆由是黑水部民在南者系籍于辽号熟女真已而避兴宗讳改为女直后金主出自生女直部系五国种类元灭金置合兰府水达达等路军民万户府五分领混同江南北之民一曰桃温一曰胡里改一曰干朵怜一曰脱斡怜一曰孛苦江按地域此当为胡里改也永乐二年女直野人头目来分其地为建州左右三卫封其酋为都督都指挥指挥千百户镇抚等官赐印及诰俾仍旧俗各统其属以时朝贡自后每年十月内朝京由深山稠林到辽阳迤东关口抚顺城一百里至辽阳城三百八十里 

　　渤海本粟末靺鞨附高丽者姓大氏高丽灭率众保挹娄之东牟山地直营州东二千里南北皆新罗东穷海西契丹筑城郭以居高丽逋残稍归之武后时乞乞仲象东走度辽水保太白山之东北阻奥娄河树壁自固子祚荣强盛得辽东地西交突厥东得扶余沃沮弁韩朝鲜海北诸国中宗拜为渤海郡王后世渐盛有五京十六府六十二州五代时为契丹所并余种仍栖故地周显德中渤海乌思罗等归化宋太平兴国中其酋大鸾河率部族降以为渤河都指挥使赐身舍城浮渝府渤海琰府辽太祖建国攻渤海拔胡汉城俘其王以为东丹王国立太子突欲为人皇王以主之置州县金因之元亦属合兰府水达达等路我朝永乐十年因其归附分建为毛怜卫当是其朵怜斡怜之类也其建官分印与建州同 

　　黑水靺鞨居肃慎地亦曰挹娄元魏时曰勿吉东濒海西属突厥南高丽北室韦离为数十部各自治曰粟末部曰泊咄部曰安居骨部曰拂涅部曰黑水部曰白山部白山本臣高丽王师取平壤众多入唐泊咄安居骨等皆奔散无闻遗人并入渤海惟黑水完以南北称盖其居最北方者也人劲健善步战俗编发缀野豕牙插雉尾为冠性忍悍善射猎无忧戚贵壮贱老居无室庐负山水坎地梁木其上覆以土如丘冢然夏出随水草冬入处以溺盥面于夷狄最浊秽死者埋之无棺椁杀所乘马以祭无书契其矢石镞长二寸盖楛砮遗法畜多豕无牛羊田耦以耕车则步推有粟麦土多貂鼠白兔白鹰有盐水气蒸薄盐凝树颠唐初其长阿固郎始来朝以其地为燕州置黑水府以部长为都督赐姓名曰李献诚其后渤海盛靺鞨皆役属之渤海浸弱为契丹所攻黑水复擅其地西北与契丹接壤即金鼻祖之部落也阿骨打既灭辽迁都于燕改为会宁府金末其将蒲鲜万奴据辽东元初出师伐之生擒万奴师至开元恤品东土悉平开元之名始见于此我朝永乐二年头目来朝置海西卫云其设官给印与他卫同每年十月内朝京由山林到开原迤东关口靖安堡一百三十里至开原城一百八十里 

　　生女真黑水部民在南者系籍于辽号熟女真在北者不籍于辽号生女真即今之黑龙江夷人也其地有混同江长白山混同江在开原境外一千五百里源出长白山旧名粟末河粟末靺鞨居此俗呼宋瓦江北流经金故会宁府下达五国城东入于海长白山在故会宁府南六十里横亘千里高二百里其岭有潭周八十里南流为鸭绿江北流为混同江东流为野若河黑水者即黑龙江也在开原城北二千一百里流出北山南流入松花江自海西下至黑龙江谓之生女真受辖于野人事耕种言语居处与建州类每聚会持烧酒一鱼胞俗名阿剌吉席地而坐歌饮竟日少有忿戾则弯弓相射江口射石名木化石坚利可锉矢镞土人宝之金灭辽即上京设都海陵改为会宁府元乙未岁立开元南京三万户府治黄龙府今黑龙江诸夷亦由山林江河到开原迤北关口镇北堡二千八百里至开原城二千八百九十里 

　　肃慎氏东夷强国有熊罴豹狼不害人地卑湿筑土如堤凿空以居开口向上以梯出入其国无牛羊有马猪车则步推土多粟麦穄菜有葵盐生于木上嚼米为酒饮之亦醉婚嫁妇人服布裙男子衣猪皮裘头插虎豹尾俗以溺洗手面魏延兴中遣已力支朝献马五百匹后累代入贡 

　　乞列迷有四种姓奸贪居草舍捕鱼为食不栉沐着直筒衣暑用鱼皮寒用狗皮腥秽不可近以溺盥洗父子不亲夫妇无别父母疾远构草庵处之待其自死不识五谷六畜惟狗多牵拽扒犂男耳垂珠项铁圈以有无知贫富婚姻者娶其姊则姊以下皆随为妾男女老死刳其腹焚之以灰骨夹于木植之溺死者以鱼叉叉其尸里以海豹皮埋之曰变海豹矣熊虎伤死者裸蹲其尸作熊虎势令人射中带矢埋之曰变熊虎矣物产则有海青皂鵰白兔黑兔黑狐貂鼠今皆入贡 

　　北山野人乞列迷之别种养鹿乘以出入水产海驴海豹海猪海牛海狗皮殳角鲂须以为异物昔入贡今不通焉 

　　○外夷卫所 

　　福余卫 朵颜卫 泰宁卫 塔山卫 
　　建州卫 建州左卫 兀者卫 兀者左卫 
　　兀者右卫 兀者前卫 兀者后卫 兀也吾卫 
　　亦马河卫 亦马刺卫 失里绵卫 亦儿吉里卫 
　　虎儿文卫 撒刺儿卫 使方河卫 古贲河卫 
　　卜颜卫 卜鲁丹河卫 双城卫 古木山卫 
　　佛儿秃河卫 海河卫 温河卫 苏温河卫 
　　吉河卫 卜剌罕卫 毛怜卫 把河卫 
　　肥河卫 古城卫 脱水河卫 没脱伦卫 
　　塔鲁木卫 阿速江卫 赤不罕卫 屯河卫 
　　安河卫 野木河卫 哥吉河卫 钦真河卫 
　　速平江卫 木鲁罕山卫 嘉河卫 散力卫 
　　朵儿必河卫 甫门河卫 甫里河卫 朵儿玉河卫 
　　甫门卫 甫儿河卫 喜乐温河卫 哈兰城卫 
　　麦兰河卫 纳速吉河卫 纳怜河卫 木东河卫 
　　上鲁亭山卫 马英山卫 法因河卫 亦速里河卫 
　　考郎兀卫 阿剌山卫 古鲁浑山卫 撒秃河卫 
　　忽兰山卫 赤里察河卫 随满河卫 阿本河卫 
　　野儿定河卫 好屯河卫 木阳河卫 牙鲁卫 
　　可令河卫 兀列河卫 呕罕河卫 阿里河卫 
　　列门河卫 忽里吉山卫 秃都河卫 实山卫 
　　察剌秃山卫 兀应河卫 莫温河卫 喜剌乌卫 
　　密陈卫 脱伦卫 亦罕河卫 木兴河卫 
　　木兴卫 乞忽卫 友帖卫 剌鲁卫 
　　木忽剌河卫 亦实卫 童宽山卫 兀鲁罕河卫 
　　塔罕山卫 古里河卫 者帖列山卫 木兰河卫 
　　亦文山卫 兀里奚山卫 秃河卫 兰河卫 
　　希滩河卫 阿真河卫 乞塔河卫 阿者迷河卫 
　　克默河卫 撒叉河卫 阿真同真卫 葛林卫 
　　把城卫 札肥河卫 忽石门卫 札岭卫 
　　木里吉卫 木速河卫 忽儿海卫 伏里其卫 
　　乞勒尼卫 莫温可卫 朵林山卫 朵州山卫 
　　奴儿干卫 阿伦卫 塔麻速卫 失里木卫 
　　撒只剌河卫 失里兀卫 依木河卫 卜鲁兀卫 
　　爱河卫 阿答赤卫 禾屯吉卫 薛列河卫 
　　细木河卫 阿资河卫 葛称哥卫 佛朵秃河卫 
　　札童卫 阿吉河卫 剌儿卫 兀的河卫 
　　木答里山卫 喜辰卫 督罕河卫 阿鲁必河卫 
　　者林山卫 亦文卫 阿者卫 没伦河卫 
　　秃屯河卫 弗秃都河卫 者屯卫 阿真河卫 
　　把忽儿卫 写猪洛卫 答里山卫 答马速卫 
　　者剌秃卫 波罗河卫 者亦河卫 阿塔赤卫 
　　也远脱卫 察扎秃河卫 弗提卫 木忽剌卫 
　　可河卫 老合河卫 出万河卫 哈里山卫 
　　斡朵里卫 福山卫 失儿秃赤卫 哈儿分卫 
　　亦屯卫 卜忽秃河卫 忽鲁爱卫 斡朵伦卫 
　　亦马忽山卫 也鲁河卫 札真卫 吉滩卫 
　　只儿蛮卫 亦东河卫 速塔儿河卫 亦迷河卫 
　　者列帖卫 卜鲁秃河卫 兀剌忽卫 镇真河卫 
　　亦里河卫 忽脱河卫 建州右卫 寄住毛怜卫 
　　斡兰河卫 可木卫 忽失卫 诸冬河卫 
　　忽鲁山卫 撒剌卫 忽失木卫 古鲁河卫 
　　弗力秃河卫 木秃鲁河卫 乞列厄卫 朵儿玉卫 
　　谷鲁卫 兀剌卫 忽思木卫 也孙伦卫 
　　忽鲁木卫 者卜登卫 撒竹篮卫 老里卫 
　　弗山卫 蒲径卫 木里今卫 野刺脱卫 
　　竹里河卫 塔木卫 兀力门卫 右帖卫 
　　可木河卫 兀思哈里卫 古鲁山卫 哈儿蛮卫 
　　哈里分卫 阿里河卫 塔哈山卫 塔亭卫 
　　和卜罗卫 盖实左卫 塔山前卫 弗纳河卫 
　　双古卫 亦帖列山卫 亦实卫 弗思木卫 
　　阿的纳河卫 忽里奚山卫 兀牙山卫 撒儿忽卫 
　　木里吉河卫 以哈阿哈卫 失郎山卫 脱河卫 
　　纳木卫 弗力卫 塔山丹卫 兀里河卫 
　　撤里河卫 脱伦兀卫 只不得卫 顺民卫 
　　和屯河卫 脱里卫 塔儿河卫 也远伦卫 
　　忽剌罕山卫 兀也卫 木答里卫 木答山卫 
　　弗朵脱河卫 替里卫 忽里罕山卫 过河卫 
　　失列木卫 成讨温卫 木孙卫 秃纳河卫 
　　者河卫 木河卫 亦赤纳卫 兀者纳河卫 
　　撒儿河卫 刺里河卫 古鲁卫 兀鲁河卫 
　　也木河卫 兀里卫 失里卫 玄城卫 
　　兀实卫 亦里察卫 阿古卫 亦屯河卫 
　　和屯卫 出万山卫 失儿秃赤卫 刺儿河卫 
　　忽剌罕山卫 兀同河卫 斡兰河卫 巴忽鲁卫 
　　亦麻忽山卫 亦里克卫 弗朵秃鲁卫 亦里河卫 
　　兀者吾卫 黑里河卫 兀鲁爱卫 撒林卫 
　　弗郎罕山卫 克城家卫 纳剌吉卫 忽失河卫 
　　者剌秃卫 速温河卫 哈剌察卫 兀塔里山卫 
　　木兴河卫 河卜罗卫 岁班卫 竹墩卫 
　　竹屯卫 兀剌河卫 兀山卫 失山卫 
　　朵州山卫 阮里河卫 弗河卫 文东河卫 
　　者亦河卫 哈剌卫 失里山卫 阿儿温河卫 
　　兀的千户所 敷答河千户所 
　　兀者托温千户所 兀者揆野人千户所 
　　兀者已河千户所 兀者屯河千户所 
　　兀者稳勉赤千户所 兀秃河千户所 
　　兀的罕河千户所 可里踢千户所 
　　兀者撒野木千户所 五音千户所 
　　哈鲁千户所 五羊千户所 
　　古贲河千户所 真河锁郎哈千户所 
　　得的河千户所 奥江河千户所 
　　屯河千户所 哈鲁门河千户所 
　　古鲁河千户所 河鲁木千户所 

　　奴儿干都司先名远三万户府前代无考元为东征元帅府国初累加招谕永乐九年春复遣中使率官军驾巨船至其地爵赉其人之来附者设都司都指挥三员康旺佟答剌哈王肇州以镇抚之间岁相沿领军比朝贡往还护送率以为常 

　　开元 【 元：原】 东陆路至朝鲜后门 
　　坊州城　　　奚官　　纳丹府城　　　费儿忽 
　　弗出　　　　南京　　随州县　　　　海洋秃鲁 
　　散三通 【 朝鲜后门】 
　　纳丹府东北陆路 
　　那木剌站　　善出　　　阿速纳合　　　潭州 
　　古州 【 北接斡朵里】 　　旧开原　　　　毛怜 【 旧开原南】 
　　开原西陆路 
　　庆云站　　　熊山站　　洪州站　　　　懿州 
　　开原北陆路 
　　贾道站　　　汉州站　　归仁站　　　　韩州 
　　信州城　　　斡本城　　海西宾州站　　龙安站 
　　弗颜站 
　　海西西陆路 
　　肇州　　　　龙头山　　哈剌场　　　　洮儿河 
　　台州　　　　尚山　　　札里麻　　　　寒寒寨 
　　哈嗒山　　　兀良河 
　　海西东水陆城站 
　　底失卜站　　阿木河站　海胡站　　　　上京城 【 金人故居】 
　　札剌奴城　　鲁路吉站　伏答迷城站　　海留站 
　　札不刺站　　伯颜迷站　能站　　　　　哈三城哈思罕站 
　　兀剌忽站　　克脱亨站　斡朵里站　　　一半山站 
　　托温站　　　满赤奚站　阿凌站　　　　柱邦站 
　　弗思本城　　古弗陵站　奥里迷站　　　弗踢奚站 
　　考郎古城　　可木站　　弗能都鲁兀站　乞列迷站 
　　乞勒伊城　　莽吉塔城 
　　狗站 【 名木狗站夏月乘船不可乘载冬月乘扒犂乘二二 【 二：三】 人行冰上以狗驾拽疾如马】 
　　药乞站　　　奴会温站　　乞里吉站　　哈剌丁站 
　　伐兴站　　　古伐替站　　野马儿站　　哈儿分站 
　　莫鲁孙站　　马勒亨古站　撒鲁温站　　伏塔林站 
　　忽林站　　　虎把希站　　五速站　　　哈剌马古站 
　　卜勒克站　　播儿宾站　　沼阴站　　　弗朵河站 
　　别儿真站　　奴儿干 【 有都司】 　黑勒里站　　满泾站 

　　○史考 

　　自舜虞肇分青州置营州属辽东历燕秦汉晋隋唐五季辽宋金元逮我皇明其分裂统一之迹畧载沿革载考元季兵寇残破居民散亡辽阳州郡鞠为榛莽生灵之所存者如在焚溺至正十一年妖贼淮安陈佑自登州渡海陷金州枢密同佥老婼以兵击走之复渡海还山东十九年贼将关先生破头潘董太岁沙刘儿引兵自开平全宁陷大宁懿州路并海盖复金四州及辽阳路所过杀掠逃窜殆尽二十年陷上京会宁府二十三年高丽人谋杀关先生破头潘遁还浑滩镇先是高家奴团结乡民结寨于老鸦山至是以其众袭破头潘擒送京师以高家奴为辽阳行中书省平章事寻征入朝授翰林承旨以洪保保代之洪惟太祖高皇帝龙飞淮甸剪除羣雄扫清六合大兵方下幽冀元丞相也速以余兵遁栖大宁辽阳行省丞相也先不花驻兵开原洪保保据辽阳王哈剌不花团结民兵于复州刘益亦以兵屯得利嬴城高家奴聚平顶山各置部众多至万余人少不下数千互相雄长无所统属于是也先不花与高家奴纳哈出刘益等合兵趋辽阳洪保保拒而不纳诸军攻破之虏掠男女畜产城为一空也先不花等遂执洪保保以归既而释之洪武三年春高丽王颛由海道遣使称藩修贡秩朝廷命断事黄俦赍诏宣谕辽阳等处官民是年冬元平章刘益等奉表来归洪武辛亥大都督府断事吴立承诏赍币至辽东赏赉新附官民以刘益为辽东卫指挥同知初洪保保既得释复收所部兵驻得利嬴城至是以爵赏不逮怨益卖己遂谋杀益而莽开原益军惊乱其部下前元侍郎房暠右丞张良佐诛讨洪保保不获悉捕其党马彦辉等斩之众遂定时吴立在金州于是暠与良佐率众迎立总摄卫事事闻以吴立房暠张良佐为指挥既而命马云叶旺为龙虎将军定辽都卫指挥使领兵由登莱海道而进款附书者相继檄招高家奴不从进军平顶山攻破高家奴于老鸦山寨走之来 【 来：未】 几来降壬子复设辽阳府州县以千户徐便统署府事安集人民柔来绥附众咸得所已而罢州县籍所集民为兵也速也先不花众各溃散时纳哈出窜伏金山窥伺边衅尝寇盖州城都指挥叶旺设伏于青石山大败其众纳哈出夜遁仅以身免丁卯大军征之直抵金山破其巢窟纳哈出势殚力屈而降遂并其部落送京师边境悉宁先是设都司于辽东城历建诸衙门治所初官军俸粮之资仰给朝廷衣赏则令山东州县岁运布钞绵花量给由直隶太仓海运至牛家庄储支动计数千艘供费浩繁冐涉险阻始制屯田法率以十三分屯田七分戍回既而损戍逻益屯田至永乐间减戍卒而增屯夫数至十有其八力穑者众岁有羡余数千里内阡陌相连屯堡相望由是罢海粮运存船十七只专运布花设安乐自在二州以抚夷人设行太仆寺苑马寺监苑以理马政开马市以羁縻远人置奴儿干都司达达等夷卫所官旗酋长俾统其属与夫邮驿递运库务仓场烽堠坊井道路营舍之制无不详悉先命总兵官节制诸路兵马永乐间命都御史巡抚监军复设备御等官防守各城命监察御史巡历弹压之其先设诸司悉皆裁革 

　　全辽志卷六 

　　●全辽志后序 

　　余江介鄙士少时闻长老语辽东事居然天壤外嘉靖甲子官西台奉命巡察兹土客有问行者谓余曰丈夫志四方虽万里行无惮顾辽古先王荒服之地今为国家东鄙瓯脱并处矩度纷拏戈矛相寻吏治疏阔执中原之教以临之犹扬帆鼓柁者之不可以骖服也子将何如余既追忆旧闻而又重得斯语则有栗栗之怀焉然窃以为古之君子不易民而治苟因其政之得失俗之窳隆而损益张弛之固未有不可为之事与不可化之人者是故文翁之治蜀移僻陋而齐鲁龚遂之治渤海解刀剑而耒耜盖升降者世刚柔者气神而明之者人也矧今圣天子总一函夏朔雪炎风皆就纲纪而辽又为京师藩屏密迩圣化者耶既至辽乃索旧志观之将求所谓政与俗者以出治而舛讹脱落几不可读且去今鼎鼎近三十年事巨细因革遗逸不载者亡虑数十余深病焉亟谋修辑而文献不足无可是正明年夏四月省方讫事盖耳目之所覩记故老之所咨诹而凡志之所当书者已人搜而事猎之矣乃檄都司礼聘文学之士开馆编次而属宪副陈君绛太仆少卿刘君奈少参张君邦土佥宪黄君九成参互考校至于去取裁定窃敢泚颜効一得之愚焉越六月志成手而读之文虽陋而事则核矣夫志古史之流也史纪列国之理乱志述一方之美恶垂法戒而备观省其义则一是故即其言而上下古今之实综焉即其事而化裁变通之权寓焉此固自昔理人者之所必先然则是书虽不敢云成一家之言其于治辽之道或亦有小补云虽然规矩诚设菲 【 菲：非】 工倕不能成其巧律吕具在非师旷不能审其微余承乏浃期有半而追思所为靡效尺寸语曰言之匪艰行之惟艰能无惭于斯志哉能无惭于斯志哉若后之君子按是以求其政与俗而神而明之以运夫损益张弛之道焉则庶几不为空言之托也已 
　　嘉靖四十五年仲春吉旦赐进士出身巡按山东监察御史豫章李辅撰 
　　督修 
　　都司王朴　　张子鲸　　赵斌　　管儒 
　　纂修 
　　致仕通判马应龙　　　　孙荆玉 
　　致仕知县张彦良　　　　余尚贡 
　　致仕训导李如鲁　　　　监生张文羽 
　　都司儒学生员叶馨　　　徐文中　　　瓢继武　　　　　　　　汪观　　　何文绮　　　杨守中 
　　广宁儒学生员傅佶 
　　监刻 
　　镇抚何文绍 

　　●全辽志校勘记 

　　康平高凤楼 
　　辽阳许麟英同撰 
　　本书为辽东志重修本删冗补缺取材颇富视前志洵为完美惟原书明刊本行世甚尠殊为罕见兹据抄本覆刊仍取辽东志活字版本互勘并以他书参详于原抄夺误之处据以补改其两书互异不能决其是非者则并举两文对照不加删改以竢海内宏博锡以諟正焉 

　　卷一 

　　图考志 

　　全辽总图 【 原图分上下二页曰全辽总图上曰全辽总图下兹合而一之曰全辽总图】 
　　威宁营堡　原宁营误灵宫据辽东志及本志开原铁场注改其方位与辽东志总图所列互易未知孰是各仍其旧 
　　永宁堡　原列清阳镇北二堡之间辽东志无此堡名据本书边防志开原城堡墩台所列序次及障塞注改 
　　散羊峪堡　原羊作旱辽东志无此堡名据本书边防志改 
　　一堵墙堡　原堵墙堡夺一字辽东志无此堡名据本书边防志补 
　　丁字泊堡　原字误家据辽东志及本书边防志改 
　　旧辽阳城　原旧辽阳夺城字据辽东志及本书故迹志补 
　　耀州驿　原列盖州城东据辽东志总图及本志耀州驿注改 
　　懿路城泛河城蒲河城铁岭城　图内列各城方位均有错误据下文各卫境图及各城图考里至方位改 
　　大靖堡　原靖讹静据辽东志及本书边防志改 
　　大定堡　原列大康堡东据辽东志及本书边防志城堡序次改 
　　松山所　原列广宁之南按本志锦州城注及辽东志建置志松山所隶广宁中屯卫其方位应在锦州城东广宁城西南兹据改 
　　锦州城　原列位置偏于西北据本志各城注载方向里数更正 
　　中左所　原列杏山驿东南按辽东志图中左所在杏山驿西南本书宁远卫图同兹据改 
　　锦州地方各堡　据本书边防志城堡序次自西而东为大兴堡大福堡大镇堡大胜堡大茂堡 
　　宁远卫地方各堡　据本书边防志城堡序次自西南而东北为黑庄窠堡仙灵寺堡小团山堡兴水县堡白塔峪堡寨见山堡灰山堡松山寺堡沙河儿堡长岭山堡椴木冲堡 
　　东关驿　原关误馆据本书宁远卫境图及图考注改 
　　前屯城地方各堡　据本书边防志城堡序次自西南而东北为铁场堡永安堡背阴障堡三山营堡平川营堡瑞昌堡高台堡三道沟堡新兴营堡锦川营堡 
　　高岭驿　原岭误镇据辽东志及本志前屯卫图考改 
　　七家堡　辽东志七作戚 
　　辽阳镇境图 
　　月河　原注月河墩于月河图之下月河墩图下无注据辽东志本图改补 
　　北至开原三百三十里　原误作二百四十里据本书沿革志及辽东志开原注改 
　　辽阳镇城图 
　　北城　原图缺北门据辽东志建置志辽阳城注及本图考注补 
　　辽阳镇图考 
　　辽阳城注城周围一十六里二百九十五步　原步作丈按一百八十丈为里例以算法既计以里数则必举里之所不能尽者方为畸零之数二百九十五丈内仍含里数恐当时无此算法参看下文零数皆言步不言丈则丈字为步字之抄误也明矣兹据改 
　　北城注附筑土城　原土作大按下文始砌以砖云云则先筑者为土城非大城也兹据改 
　　合南城周围共二十四里二百八十五步　原二百作三百据辽东志辽阳城池注改 
　　西关注巡抚温景葵　原葵误蔡据本书职官志改 
　　都司治　原治字列入注文又注左右镇胡厅原镇胡二字互易 
　　中厅三间　原中字作半间二字按下文各官署注或言中厅或言中堂则此半字当为中字之误间字衍文也 
　　东掌印都司宅一西佥书都司宅一　原西误四按掌印佥书二都司宅彼居中厅之东此居相对他位当在中厅之西则四为西之误也明矣 
　　儒学注创建先师殿三间　原师误即 
　　戊寅建明伦堂五间　原戊误壬据本书艺文志都司庙学碑记改 
　　景泰癸酉御史谢燫建尊经阁四间　原四作三据都司庙学碑记改 
　　弘治壬子御史宋鉴　原宋误宗据本书职官志改 
　　垒土为山　辽东志土作石 
　　甲午御史常时平筑台　原午误子据辽东志本注及本书职官志常时平官辽年代改 
　　教授宅一训导宅二　原训误间按谓教授宅一间在事体不至苟简若是据本书职官志都司儒学教授一员训导二员则本文间字应是训字之抄误兹据改 
　　甲子仲春五月　按仲春应言二月五月应言仲夏春字五字疑有一误 
　　学田注以为周给寒儒之计　原之作永 
　　察院注坊二东曰激扬西曰贞肃　辽东志坊表门肃寮注察院门 
　　西贞度注察院门东与本注所载是一是二抑系李辅增修榜房时改额亦未可知 
　　布政边备分司注东西皂隶房各五间　原皂讹宅 
　　太仆寺注题准兼管西平等处兵备　原兼误廉 
　　总预备仓注三十七八等年散谷赈饥所活甚多　原三十七下无八字按着等字于年上是不止一年也本书祥异志嘉靖三十七年大饥人相食则三十七年本年及三十八年新谷未收之前均须赈济兹据补 
　　递运所注城西八里　辽东志里下有庄字 
　　鞍山驿注中卫带管　原中误守据辽东志本驿注改 
　　虎皮营城驿注城北六十里旧属沈阳卫　辽东志作城北五十五里洪武二十一年设旧属沈阳中卫 
　　本城铺舍注烂泥铺　原泥沟铺据本图列载方位序次改 
　　板桥铺六十五里　原作板桥铺北十里按板桥铺在虎皮营城驿北参前虎皮营城驿注则板桥铺应为六十五利兹据改按图考志原列官司学校场所仓库等次序先都司治次卫治又次为都察院等方面大吏公署以各卫所属场所仓库园院驿所殿后盖都司者辽东行政之主系也兹仍列之于首其直辖司属如断事经历都事司狱僧纲阴阳等司附带及之以组织之不可分也次及都司儒学书院敷教右文时所重也又次为都察院等方面官署关系朝廷使命重体统也各卫治及所属场所等连贯列后不惟阶级应尔而按图索骥统系亦较分明以下各城悉准此义虽视原本序次畧有更易而实本原书意旨以推及之也 
　　海州卫境图 
　　东北到甜水站三百四十里　辽东志三百作二百 
　　东南到临江三百八十里　辽东志三百作二百 
　　黑山墩大片岭墩　原二墩位置互易据辽东志图及本书山川志二山注载方位里数改 
　　麻岸墩　辽东志岸作崖又塔山铺辽东志铺在水西辽遂县辽东志在水曲之南北古城辽东志在水东北 
　　龙王庙　原在水南据辽东志改 
　　广信铺　辽东志信作积又孛兰铺辽东志在耀州驿南 
　　北古城西古城　辽东志北古城作南古城西古城作平阳寨古城 
　　西北到辽河一堵墙一百二十里　辽东志作六十里 
　　海州卫图考 
　　海州卫城注洪武九年　原九误元据辽东志本注及本书沿革志海州卫注改 
　　靖海侯督同本卫指挥　原夺同字据辽东志补 
　　周围六里五十三步有奇　辽东志有奇作三尺 
　　高三丈二尺池深一丈一尺　辽东志作高三丈四尺池深一丈二尺 
　　关厢注新募军士分任　原任误往 
　　备御公署注卫治东北隅　辽东志作海州卫西北隅按本注载嘉靖三十年都指挥闵国建则辽东志所载或其旧址也 
　　海州卫治注正德八年春　原八讹北据下文重修年对照改 
　　儒学注巡抚李纯迁城东南隅　原夺南字据辽东志补 
　　军器局注卫治东北　辽东志东北作东南 
　　铁场百户所注城东九十里　原俱城东九十里俱字衍兹删之 
　　牛庄驿注城西北四十里　辽东志作卫西四十五里 
　　沙岭驿注城西北九十里　辽东志作卫西八十九里 
　　耀州驿注城南六十里　辽东志耀州驿隶盖州卫注去城六十里 
　　盖州卫境图 
　　东至岫岩二百五十里　辽东志岫作秀五作三 
　　北到海州卫一百二十里　原二十误作一十据本书沿革志盖州卫注至辽阳里数及海州卫注至辽阳里数核改 
　　龙海寺　原龙误静据辽东志及本书故迹志改 
　　榆林铺　辽东志在河之南又归山墩辽东志作归州墩 
　　西至海十里　辽东志作一十五里 
　　兔儿岛墩　原缺此墩据辽东志补 
　　盖州卫图考 
　　盖州卫城注周围五里一百二十七步　原一百二十七步夺五里二字据辽东志补 
　　儒学注卫治西南隅　辽东志作东南隅 
　　熊岳驿递运所注在驿内　辽东志作驿西 
　　五十寨驿注城南一百一十里　辽东志作一百二十里 
　　递运所注本驿城内　辽东志作五十寨驿西南 
　　复州卫境图 
　　栾古山墩　辽东志栾古山墩在沙河山墩与石河驿之间栾古山在此图栾古山墩处石柱子山与万滩岛东西对峙其西为麻河沙河二铺 
　　富州堡　辽东志州作川 
　　城南堡　辽东志图方位自龙王庙起以次相并而西为递运所城南铺在城驿晏公庙 
　　秀山堡　原作秀山夺堡字据辽东志补 
　　骆驼山墩　原骆驼墩夺山字据辽东志补 
　　北坛　原夺北字据南坛西坛方位对照补 
　　复州卫图考 
　　复州卫城注高二丈五尺　辽东志二丈作三丈 
　　儒学　辽东志此条注云前代无考旧在城东南隅洪武二十八年开设正统元年迁于城西北隅备御都指挥李通建指挥靳通重修其记载与本注互异 
　　军器局注南门西　辽东志作西门北 
　　复州在城驿注本城西关内　辽东志作南关又递运所注本驿东辽东志作驿西 
　　栾古驿注城南六十里　辽东志作卫东六十里又递运所注本驿城内辽东志作驿西 
　　金州卫境图 
　　东北到萧家河岛　原萧讹肖据辽东志及本书山川志改又图内萧家岛之萧讹作肖一并改正 
　　花里岛　辽东志图别为一半岛在莲花岛南 
　　木场驿　辽东志木场驿在鞍山墩与旅顺北城之间木场驿之西为伯母山墩 
　　鹤儿岛墩　辽东志鹤作鹳其南为野鸡岛墩又南为铁山墩 
　　南渡海到登州府　原南到渤海登州府辽东志作南到渡海登州府二书文义均费解释兹校改 
　　金州卫图考 
　　金州卫城注高三丈三尺池深一丈二尺　辽东志作高三丈五尺池深一丈七尺 
　　北关　原缺北关据辽东志及本卫图补 
　　金州守备公署　辽东志作金复备御都司 
　　军器局注南门内东　辽东志作城东北隅 
　　铁场百户所注城东二百三十里　辽东志二百作一百 
　　金州在城驿注卫治南关内　辽东志作卫治东南 
　　木场驿注城西南六十里　辽东志作卫南六十里无西字又递运所注本驿城内辽东志作木场驿东 
　　石河驿　辽东志隶复州又递运所注本驿城内辽东志作驿西 
　　旅顺驿注城西南一百二十里　辽东志作卫南一百二十里无西字又递运所注本驿城内辽东志作在旅顺口北城 
　　旅顺城注北城周围一里一百八十步　辽东志一百作二百 
　　广宁镇境图 
　　正安堡　辽东志作镇安堡 
　　白土岭　原白土误作皇据辽东志及本书山川志改 
　　广宁镇城图 【 原广宁镇缺城图二字据辽阳镇城图例补】 
　　普慈寺　原慈误恶据本书故迹志改 
　　万岁山　原岁山夺万字据本书山川志补 
　　广宁镇图考 
　　广宁城注广宁府旧址　原址讹趾据辽东志改 
　　周围一十里九十五步　辽东志作一十二里四十五步 
　　刘真　原真讹贞据辽东志改 
　　增拓南关　辽东志作增展东南关 
　　钟鼓楼一建于通济桥北　辽东志钟楼大市东街鼓楼大市北街盖在嘉靖丙辰大水以前然也 
　　备御胡忠开广西隅　原备御胡忠人广南隅开误人西误南据辽东志改 
　　都察院注嘉靖乙酉巡抚潘珍改建于拱镇门北　辽东志作拱镇门东嘉靖己丑建 
　　坊二东抚绥西贞肃　辽东志建置志坊表门着坊曰肃僚注都察院东又坊曰贞度注都察院西按本书注载坊名为嘉靖乙卯巡抚苏志皐增修时在彼书重修之后彼注所云当系旧额 
　　总镇府注永安门内大街北　辽东志作永安门西 
　　坊二东三韩司命　辽东志命作令 
　　户部分司注泰安门北　辽东志作鼓楼东 
　　两厢房十间　原两误西按上文河西书院总镇府会府各注均着两厢兹据改 
　　广宁卫治注广宁路旧址　原址讹趾据辽东志改 
　　广宁左卫注中前后三所　辽东志作左右中前四所 
　　广宁中卫注左右前中四所　辽东志作左中前中左四所 
　　指挥闵质建　辽东志作闵质郭廉修葺 
　　儒学注分巡佥事张邦土　原土讹士据本书职官志改今闾山吕公岩下尚有摩崖大书款着蒲阪张邦土可证按辽东志广宁卫学注有成化间弘治间一段与本注繁简不同不具录 
　　神机库注户部分司前　辽东志作镇守府东南 
　　广宁在城驿注本城四牌楼南　辽东志作泰安门西北街又递运所注在本驿内辽东志作拱镇门东街北安插百户所注在本驿内辽东志作拱镇门东街北 
　　高平驿注在城东九十里　辽东志作九十五里又递运所注在本驿内辽东志作高平驿西安插百户所注在本驿内辽东志作高平驿西 
　　盘山驿递运所注在本驿内　辽东志作盘山驿东又安插百户所注在本驿内辽东志作盘山驿西北 
　　闾阳驿　原无此驿按辽东志有闾阳驿本镇境图亦着此名兹据补 
　　义州卫境图 
　　三家城铺　辽东志铺作堡 
　　嘉福山万佛堡　辽东志图方位与此小异彼嘉福山列在万佛堡正北 
　　泥河　原泥讹泛据辽东志及本书山川志改 【 按本书山川志义州泥河注城南二十里源出西山经杵头山入大凌河与本图泛河源流同】 
　　义州城图考 
　　义州城注阔一丈八尺　辽东志作宽三丈八尺 
　　儒学　辽东志义州儒学注与此详畧互异不具录 
　　军储仓二预备仓二注俱军储仓内　辽东志义州卫军储仓预备仓无注后屯卫军储仓预备仓俱卫治西北 
　　马场二注一在城东二十五里　辽东志东下有南字 
　　广宁左中屯卫境图 
　　辽府中舍　辽东志中作印 
　　北到义州卫丫角山界五十里　原丫角作解辽东志作羊角按本书及辽东志山川门均无此二山名惟有丫角山方向里至与此均合兹据改 
　　梯山墩　辽东志作梯子山墩 
　　广宁左中屯卫图考 
　　锦州城注周围五里一百二十步　辽东志一百作三百 
　　并城南关周围六里一十三步　辽东志一十作二十 
　　周围七里五百七十三步　原围字上脱周字据辽东志补按五百七十三步内含一里余二百一十三步辽东志同五字疑三字之讹 
　　辽右书院注弘治癸丑巡按御史樊祉建　原弘治误作洪武据辽东志及本书艺文志辽右书院记改 
　　广宁中屯卫治注旧设于宁远　辽东志作在宁远街 
　　军器局二注左屯在卫治东南　辽东志作西南 
　　小凌河驿递运所注在本驿内　辽东志作驿西 
　　杏山驿注城西南十里　辽东志驿传门有杏儿站无杏山驿锦州图有杏山驿杏儿山而无杏儿站彼书杏儿站注城西南六十里与本注里数悬殊是否同地异名或彼此互有脱漏无繇决定 【 本书宁远卫图里至注东北到锦州一百二十里东至广宁中屯卫杏山驿八十里则杏山驿距锦州最少有四十里上注十里亦误】 
　　盐场百户所注一城南六十里一城南八十里　辽东志中屯卫盐场在城南六十里天桥左屯卫盐场在城东八十里燕子湖 
　　铁场百户所注一城西六十里正德七年改白花寨一城南一百里成化十七年改盖州　辽东志中屯卫铁场城西六十里虹螺山正德七年复移于白花寨左屯卫铁场原在城南一百里刺黎山成化十七年移盖州 
　　广宁右屯卫图考 
　　广宁右屯卫城注周围四里三百六步　原作三百六十步衍十字据辽东志删又阔一丈辽东志一作二 
　　门三东镇海西迎恩南永安　原南误作北据辽东志及本图改 
　　右屯备御公署　原御字下衍官字按各卫备御公署皆不着官字兹删之 
　　左右前中四所　辽东志作左右中前后五所 
　　儒学注在卫治东　辽东志东下有南字 
　　预备仓注军储仓内　辽东志军储仓在卫治北预备仓在卫治东南 
　　十三山驿注右屯卫西北二十五里　辽东志二作三 
　　盐场百户所注城南二十一里　辽东志无一字 
　　广宁前屯卫境图 
　　按本图着四正里至数而四隅缺如辽东志此图四隅着东北到建州三百里北到大宁五百里东到宁远卫一百六十里东南到广宁右屯卫四百里西北到龙山一百里西到山海东关七十五里西南到山海卫南海口九十五里南到海岸二十里原图是否漏着抑或抄时脱漏缘本书各图所著四至里数多与辽东志异兹不具补 
　　东关驿　原图列在大沙河小沙河之间按本书山川志宁远卫所属河流有北沙河注城西二十里南沙河注城西四十里曲尺河注城西五十里东关河注城西六十里源出大宁上通六州河南流入海前屯卫所属河流在卫东者有六州河注自城东北七十里入境辽东志山川门所载与本书同是前屯宁远之间自西而东为六州河东关河曲尺河南沙河北沙河并无大小沙河之名又东关驿属宁远卫下文宁远卫东关驿注城西六十里则东关驿不在大沙河以东明矣兹据改大沙河曰南沙河改小沙河曰北沙河并据辽东志图补曲尺河位置在六州河南沙河之间曲尺河上游右支流方位距离与山川志东关河符爰以东关驿移此  
　　兴家堡　辽东志作兴安堡 
　　广宁前屯卫图考 
　　儒学注弘治癸亥巡按御史余濂　原亥误丑濂误廉据辽东志及本书职官志改 
　　盐场百户所注城东南塔山口七十里　原塔误峪据本图及辽东志改 
　　铁场百户所注城西摩子峪七十里　辽东志作糜子峪 
　　沙河驿注城东北四十里　辽东志作四十五里又递运所注在本驿内辽东志作驿西 
　　高岭驿递运所注在本驿内　辽东志作高岭驿北 
　　中前所城注周围四里二百步辽东志二百作三百 
　　南门一宣德三年指挥叶兴建　原南门一下衍城门二三字据辽东志删 
　　中后所城注宣德三年建　原建误造据中前所注改 
　　宁远卫境图 
　　东北到锦州一百二十里　辽东志一作二 
　　北沙河　原沙河夺北字据本书山川志补 
　　宁远卫图考 
　　宁远卫城注御史包怀德　原怀德作德怀据辽东志及本书职官志改 
　　合前屯锦州之地于曹庄汤池之北始建卫城　原曹讹漕据本图及下文曹庄驿改 
　　池深一丈　辽东志作一丈五尺 
　　北广威　原威误作城据辽东志改 
　　儒学注于卫治东　辽东志东下有南字 
　　军器局注城内南隅　辽东志内作西 
　　教场注都指挥刘斌建　原作指挥刘斌建夺都字据辽东志及本书宦业志补 
　　盐场百户所注城南二十五里　辽东志南上有西字 
　　铁场百户所注城西南麻子峪一十八里　辽东志作城西南一十八里地名糜子峪 
　　连山驿递运所注在本驿内　辽东志作连山驿东 
　　曹庄驿递运所注在本驿内　辽东志作曹庄驿南 
　　东关驿递运所注在本驿内　辽东志作驿南 
　　塔山中左所城注城门三楼三　原三误二据辽东志改 
　　沈阳卫境图 
　　南到辽阳一百二十里　原二十误一十据本书沿革志改 
　　嘉木堡　辽东志木作禾 
　　常丰堡沙岭墩　原城西列堡图墩图各一均未著名兹据辽东志补 
　　章义站　原站讹沾据辽东志改 
　　沈阳卫图考 
　　沈阳中卫城注九里一十余步　辽东志作九里三十步 
　　南关注俱游兵军住　按此句疑有误字或系俱游军任之误 
　　沈阳在城驿注南关正中　辽东志作卫治西南隅又递连所注城南四里辽东志南作西 
　　抚顺城注周围三里有奇　原周围二里三百七十六丈辽东志作二里七百三十六丈按七百三十六丈折合四里余一十六丈零数超过整数二倍三百七十六丈折合二里余一十六丈亦较整数为大于算法均属不合准各城周围零数皆以步计之例则三百七十六丈当为三百七十六步之误而七百三十六丈云者实三七二字之互易也据盛京通志载当时勘得明抚顺故城周围三里有奇与二里三百七十六步之数不甚相差兹改此数 
　　城门一　辽东志一作二 
　　铁岭卫境图 
　　泛河城　辽东志图泛河城列在泛河南岸按本书山川志泛河注城南三十里辽东志泛河中左千户所注城南三十五里则城似在河南然本书及辽东志关梁门泛河桥注在所南一里按所治当在城内则城似在河北未知孰是姑两存之 
　　大有堡松山　辽东志松山在大有堡西又永宁堡辽东志宁作登安富堡辽东志富作福蛤螺河辽东志河作湖 
　　铁岭卫图考 
　　铁岭卫城注辽金时嚚州　原嚚讹银据辽东志及本书沿革志改 
　　铁岭卫治注设辽东城北　辽东志作辽东北城 
　　懿路城注高一丈　辽东志作二丈又教场注城西北一里辽东志西作东 
　　懿路中左左二千户所　原误作左右中二千户所据本书职官志改 
　　泛河城注门二东安远西承恩　辽东志作东承恩南安远 
　　开原卫境图 
　　开原城　原图有南关厢辽东志图有西关厢按二书城池注均未载无由决定暂不绘入 
　　南到铁岭九十里　原九十误作一百二十据铁岭图注北到开原里数改 
　　西到懿州三百七十里　辽东志三作二 
　　开原城图考 
　　儒学注嘉靖壬戌兵备佥事王可立重修　辽东志有成化二十二年都指挥王远重修一节而本注所载在辽东志书重修后十余年也 
　　中固抚顺驿　辽东志本驿下有递运所注云中固城东又教场注城北一里辽东志作城东一里 
　　开原控带外夷图 
　　满泾站　原泾误作浑据本书及辽东志外志改 
　　沼阴站　原沼误召又播儿宾站原播误招宾误实哈剌丁站原哈误塔奴合温站原合误哈乞列迷站原列讹勒可木站原木误水均据本书外志改 
　　弗能都鲁兀站　原夺兀字据本书外志补 
　　奥里迷站　原奥误异又古弗陵站原弗讹伏满赤奚站原赤误而奚讹希托温站原托误柘兀刺忽站原忽误温能站原能误熊均据本书外志改 
　　哈三城哈思罕站　原哈三城即哈思罕衍即字夺站字据本书外志删补 
　　鲁路吉站　原路讹落据本书外志改 
　　弗朵河站　原弗朵站夺河字据本书外志改 
　　伏塔林站　原塔讹答又药乞站原乞误乜一半山站原一半误平伯颜迷站原颜作岭均据本书外志改 
　　海胡站　原胡误岛又那丹府原丹误舟据本书外志改 
　　东金山　原金山误窑据辽东志及本书山川志改 
　　土门河　原土误上据本书山川志改 
　　海洋秃鲁　辽东志海洋与秃鲁作二地名 
　　散三　本书外志作散三通下注朝鲜后门 
　　费儿忽　原费误弗忽误葱据本书外志改 
　　蜜河　原蜜讹密据本书山川志改 
　　斡莫河　原斡讹干据本书山川志改 
　　马鬃河　原鬃讹宗据本书山川志改 
　　莽哥河　原哥讹歌据本书山川志改 
　　永宁监图考 
　　永宁监城注高一丈七尺　辽东志七作五 
　　星野图考 
　　与辽东亦有占焉　原焉误为 

　　沿革志 

　　定辽后卫注八年改定辽后卫　原八年下衍辽字 
　　广宁注在辽阳城西三百三十里　辽东志作四百二十里 
　　洪武二十三年建广宁卫　原建广宁夺卫字据辽东志补 
　　义州卫注在辽阳城西四百二十里　辽东志作五百四十里 
　　共五千户所　原共五千所夺户字 
　　二十八年调中所于广宁右护卫　辽东志护作屯 
　　广宁左屯卫注永乐五年移锦州守御　辽东志五作元 
　　广宁右屯卫注在辽阳城西四百五十里　辽东志作五百四十里 
　　广宁前屯卫注舜分冀之东北为幽州　原北误地据辽东志改 
　　元隶大宁路　原大宁上衍辽阳二字据元史地理志删 
　　增置中后千户所属焉　原置中后千户所无属焉二字据辽东志及本志他条文例补 
　　铁岭卫注又设中左所于城南三十里曰泛河　原三下夺十字据辽东志及本书铁岭卫图考补 
　　开原注又改开元路　原元讹原据元史地理志改 

　　山川志 

　　辽阳老鸦山注城东二百里　辽东志二作三 
　　罕儿岭注城东北一百里　辽东志一作二 
　　太子河注源出斡罗山　原斡讹干据辽东志及上文山名改 
　　鸭绿江注与猪婆江同流入海　原猪作岛辽东志猪婆作婆猪按盛京通志及别书引全辽志文均作猪婆本书图同兹据改 
　　渤海注齐都赋谓海之傍出者为渤　原齐误济据本赋名改 
　　海州卫南通江北通江注其南曰南通江北曰北通江其间有阆洲方数十里皆田园宅地　原北通江下夺其间有阆洲方数十里九字据明一统志补 
　　盖州卫塔儿山注城南十五里　辽东志十五作五十 
　　孛罗铺山　辽东志罗作啰又叵罗山辽东志叵作巨 
　　大孤山注城东一百六十二里　辽东志一百作二百又小孤山注城东南一百九十里辽东志九作五七盘岭注城东一百一十里辽东志一十作二十得利山城注城东南一十里辽东志一作二 
　　鸭绿江注城东南五百里　原南上夺东字据本书盖州卫图及别书补 
　　浮渡河　原渡讹度据辽东志改 
　　复州卫平顶山注城东十里　原东误南据本书复州卫境图及辽东志平顶山注改 
　　馒头山注城西海中五十里　原西误南据辽东志及本书图改 
　　杓子河注城东北一百五十里　辽东志一百作二百 
　　金州卫兔儿岛注城西北七十里　辽东志七十作三十 
　　小松岛注城东一百三十里　原一百作六百据辽东志改 
　　小长山岛注去城七百六十里　辽东志七百作二百又八叉岛注去城二百二十里辽东志二百作三百大沙岛注城东北一百三十里辽东志作一百一十里团山岛注城东北十五里辽东志作城东七十五里豹子岛注城东二百里辽东志作三十里史岛注城东一十五里辽东志作二十五里杨家岛注城东南三十五里辽东志作一十五里沙嘴岛注城西南四十里辽东志作七十里七个山岛注城西北二十五里辽东志二十作三十 
　　广宁蛇山注城东二十里　辽东志二十作三十 
　　冠帽山注城北镇北山西　原镇北山误作镇北关据上文山名改豹虎山　辽东志豹作狼 
　　石门注两石屹立如门　原石误山据辽东志改 
　　珠子河羊肠河注俱出白云山　原夺白字据辽东志补 
　　细河注城西六十里源出响山通大凌河　原夺大字据辽东志补路河注城东四十里平洋桥　原洋讹羊据辽东志改 
　　青水湖注城东南一百二十里　辽东志南作北 
　　义州出山注城西一十五里　辽东志一作二又塔山注城东一十五里辽东志作二十五里 
　　小山泉注永乐间遣将征虏闻虏酋脱古思脱木儿　原征虏下夺闻虏二字据辽东志补 
　　上尝梦殿西北有小流泉　原尝讹常辽东志上字上有先是二字 
　　锦州木叶山注自马盂山浮土河而东　原盂讹于据辽东志及明一统志改 
　　自平地松林泛潢河而下　原潢讹黄据辽东志及明一统志改 
　　蛤蝲河　辽东志蝲作蜊 
　　广宁前屯卫小塞儿山注城东北二十五里　辽东志二十作三十 
　　蛇山注城北一十五里　辽东志作城东北四十里又关山辽东志作关弁山注城东北一十五里辽东志作二十五里 
　　连海山注延袤南接海故名　原南接下夺海故名三字据辽东志补 
　　欢喜岭注城西七十里　辽东志作七十五里 
　　麻子峪　辽东志作糜子峪 
　　红崖　原红作经据辽东志改 
　　黄官保嶂注城西北二十七里　辽东志二作三 
　　虎洞注大石方数丈斜拄石山之旁　原拄讹柱辽东志斜作欹 
　　宁远卫双山注城西北一十里　辽东志一作二又塞儿山注城东北三十里辽东志十下有五字 
　　女儿河注南流过城西　原过作通据辽东志改 
　　北沙河注城西二十里　辽东志作三十里 
　　宁远河注流至城西　辽东志流上有东字 
　　龙潭　原脱龙字据辽东志补 
　　瓦窑冲注城东北二十里　辽东志二作四 
　　沈阳中卫苏木岭注今在境外　辽东志作在今建州境外 
　　浑河注经抚顺城南　原夺顺字据辽东志补 
　　小渖水注东自浑河分流至城东折流而南　原自讹至而讹西据辽东志改 
　　铁岭卫下塔儿山注城西南九十里　原南上夺西字据辽东志及本书图列方位改 
　　柴河注由北城入辽海　原海作河据辽东志及下文各河注改 
　　泛河注北流入辽海又小清河注经懿路城南流入辽海泥沟河注由十方寺入辽海辽东志海均作河 
　　泥沟河注源出沈阳东山西北流　原西下夺北字据辽东志补 
　　蛤蝲河　辽东志蝲作蜊 
　　开原牛心山注城东三百五十里　辽东志三作二 
　　长白山注其巅有潭　原巅误岭又黑水发源于此原此误北均据辽东志改 
　　分水岭注在蜜河西岸　辽东志蜜作密下文蜜河同 
　　涂河注东北响山　原响下脱山字据辽东志补 
　　土河注流至黑嘴　辽东志流上有南字 
　　兀良河注城北　辽东志作城西北又理河注城东北一千一百里辽东志作一百作二百 
　　理河注斡朵里城南　原城上夺里字据下文忽尔海河注及辽东志理河注改 
　　大清河注西流一百八十九里　辽东志九作五 
　　金线河注出东北隅泉穴西流出水关而南入清河　原泉穴误泉向入上夺南字据据东志改补 
　　那木川注　原有以上俱在境内六字按辽东志那木川叙次在细河小创忽儿河之间注用此语尚合本书叙次与彼书不同那木川已列境外河流之后仍用前注误矣兹删之 
　　混同江注源出北山　原源作流辽东志同兹改之 
　　关梁 
　　山头关注开原城南六十里　辽东志作三万卫南六十里 
　　广顺关注开原城东六十里靖安堡　原靖误清据辽东志及本书边防志改 
　　抚顺关注抚顺城东二十里　辽东志作在抚顺所东三十里 
　　梁房口关注海州城西南七十里　辽东志作盖州卫西北九十里 
　　大片岭关注海州城东一百一十里　原一百作二百据辽东志及明一统志改 
　　连云岛关注盖州城西五十里　辽东志作一百五十里 
　　萧家岛关注金州城东北一十五里　辽东志作一百五十里 
　　女真马市注永乐初设开原城东屈换屯成化间改设城南门外原设下夺开原二字据下文一于开原城南改 
　　一于开原城东一于广宁　原无一于广宁四字据辽东志补 
　　但恐中间奸诈求贿之徒　原间作门又横启边衅原启作忌 
　　太平桥注辽阳城镇远门外　辽东志辽阳无太平桥有镇远桥注文与此注同 
　　升平桥注辽阳城西门外　辽东志门作关 
　　三汊河浮桥注冬季冰坚　原冰误水 
　　沙河桥注海州城西门外　辽东志作海州卫西南八里又横头桥辽东志作桥头桥 
　　重清桥注盖州城南门外　辽东志无重清桥有清河桥注盖州南关外 
　　仙人桥注盖州城南九十里　辽东志九作五 
　　北清渡桥注空洞天成　原成讹城 
　　新桥注广宁靖远门南　辽东志此下有正德年间鲁祥重修八宇 
　　经济桥注广宁城南　辽东志作广宁城内东 
　　大惠桥注广宁城永安门外　辽东志外作内又会流桥辽东志有注云正德间李溱重修 
　　凌河桥注锦州城东五十里　辽东志作十五里 
　　高桥注宁远东二十五里　辽东志作六十五里 
　　蒲河木桥　原列周胜桥下其注云城北三十五里盖指沈阳卫城而言据辽东志叙列沙河木桥下 
　　小桥注泛州所南一里　辽东志一作三 
　　庆云桥注开原城西门外　原注在开原城按开原县志载古庆云桥在开原城西门外今仅存数石本书开原城注西门曰庆云则庆云桥在西门外明矣兹据补 
　　安远桥注开原城北门外和阳桥注开原城东门外　此二桥原无注文辽东志同兹据别书补注 
　　海道 
　　永乐四年平江伯陈暄犹督运至辽　原夺运字 
　　弘治十八年船坛暂止　船坛字疑有误 
　　吾执左券　原券讹卷又龙江关承造原承作成 
　　薛子曰故虽号用武之邦　原号讹好据辽东志改 
　　未足以昭瓌奇之锺也　原锺讹钟 

　　卷二 

　　赋役志 

　　户口 
　　按此及以下各数目与辽东志不同自以今昔增减随时入录之故非关版本异同也 
　　田赋 
　　永宁监　原监误卫据本书图考志改 
　　木菇十五斤　原菇作枯 
　　薛子曰注逆瑾藉以上供索之　原藉作籍据辽东志改 

　　边防志 

　　按辽东志兵食志沿边城堡墩台分为东西南北中五路管辖本志则以参将游击守备分辖各地方彼此取名亦稍有异如彼书云城堡墩空操守此云城堡墩台障塞操守彼云边墩此云边台至各堡所属墩台空等名称数目损益因革自以今昔情势编制各有不同不能一例据校谨各举其互异者以资对照 
　　宁前参将地方 【 辽东志南路宁远等处】 
　　铁场堡石嘴空台　辽东志嘴作堆 
　　永安堡镇营河口台　辽东志无河口二字又乱石嘴台辽东志乱作凤 
　　背阴障堡梨树湾台　辽东志无背阴障堡此台属永安堡作黎树沟台又将军石台辽东志将上有小字楼自山台辽东志自作子 
　　三山营堡长岭台　辽东志岭下有儿字 
　　瑞昌堡大团山台　辽东志作团山儿台 
　　高台堡　辽东志台下有营字又甘泉台辽东志泉下有儿字关门台辽东志无此台另有土台墩小庄台辽东志小上有大家二字 
　　三道沟堡石山台　辽东志山下有儿字 
　　新兴营堡鹰窝山台　辽东志窝作窠 
　　锦川营堡平湖台　辽东志湖作胡又背阴庄台辽东志台作墩 
　　黑庄窠堡西古路口台　辽东志无口字又孤松墩辽东志作孤松山台镇宁台辽东志台作空中古路台辽东志台作空庙儿山台辽东志台作墩永清台辽东志台作空南柳河台辽东志台作空 
　　仙灵寺堡注堡东烟台可按伏　辽东志作堡东土烟台可按伏又柳河台镇北台通贼道路辽东志柳上有北字镇北河口台石嘴台安远台辽东志台均作空长岭台辽东志作长岭山空 
　　小团山堡双古路空　辽东志无古字又古路口台辽东志作古路空琉璃寺台辽东志台作空 
　　兴水县堡转头山台　辽东志无山字 
　　白塔峪堡双古路口台　辽东志无古字又镇北空辽东志空下有台字镇北墩辽东志无此墩有镇北山墩台牛心山墩辽东志墩下有台字 
　　寨儿山堡平山台　辽东志台作墩 
　　灰山堡注堡东长岭儿可按伏　辽东志作长岭山 
　　威宁台　辽东志宁作远又长岭墩辽东志墩作空 
　　松山寺堡注全家峪可按伏　辽东志全作同 
　　何胜台　辽东志作何晟空又新安墩辽东志作新架空 
　　按本堡各台辽东志均作空 
　　沙河儿堡河身台镇边台　辽东志台均作空 
　　长岭山堡镇远台安静台河口台　辽东志台均作空又丫角山台辽东志作丫角空无山字安德台辽东志德作得 
　　椴木冲堡　按本堡各台辽东志台均作空 
　　锦义参将地方 【 辽东志西路义州等处】 
　　大兴堡陡岭儿台　辽东志作陡沟儿又镇夷山墩辽东志无山字虹螺县台辽东志无县字姚家山空姚家山台辽东志有姚家山无空台二名半边山台半边山墩半边山新州辽东志有半边山空半边山墩无半边山台及半边山新台永安台辽东志有永平台无永安台小虹螺山台辽东志无台字本堡共墩台十九辽东志共二十以下各堡两书墩空名数不同多如此类不具录 
　　大胜堡长永台　辽东志永作勇 
　　大定堡便观台　辽东志观作视 
　　碌■〈石由〉山空　原■〈石由〉讹轴据本书山川志改以下碌■〈石由〉字同 
　　大安堡注平寇营通贼道路　原寇误空据辽东志及本堡下文改 
　　大康堡清阳台　辽东志清作青又凌河西岸台辽东志作凌河西崖无台字 
　　大平堡平靖台　辽东志靖作静又靖边台辽东志作静边台茶牙空及墩辽东志牙下均有山字并茶牙山新台辽东志茶均作搽 
　　大宁堡清水台及墩　辽东志清均作青 
　　大靖堡注官军五百二十二员名　原名误各据各堡注员名字改 
　　大清堡靖安墩及台　辽东志靖均作静 
　　蒲湾台　原蒲湾安台　安字衍文据辽东志删 
　　广宁地方 【 辽东志中路广宁地方】 
　　镇安堡岐山西新台　原新误空据本堡注改 
　　镇武堡游击地方 【 辽东志中路广宁地方】 
　　西兴堡西平堡西宁堡　辽东志均隶中路海州城堡墩空操守 
　　西平堡中湖台　辽东志湖作河台作空 
　　西宁堡珠子河台　辽东志作朱子河烟墩 
　　海州参将地方 【 辽东志东路辽阳等处】 
　　东昌堡古楼台　辽东志作古路台空 
　　东胜堡王其庄窝台　辽东志其作旗窝作科 
　　辽阳城副总兵地方 【 辽东志东路辽阳等处】 
　　长宁堡注平佃堡可按伏　辽东志堡下有屯字 
　　塔马寨大台　辽东志作搭麻大墩又新旧清泥小墩辽东志泥下有湖字 
　　长定堡大打鹰泊小墩新打鹰泊小墩　辽东志均无泊字又旧马泊新马泊辽东志马均作麻 
　　长安堡虎北大台虎北南空小墩　辽东志作龙台虎伯大墩虎伯南空墩 
　　长胜堡马家埚小墩　辽东志家作军 
　　长营堡注沙岭南空小墩通贼道路　原南误西据辽东志及本堡下文改 
　　会安堡注山势平漫临境　原势下夺平漫二字据辽东志补 
　　清河堡注堡南山势　辽东志南作土 
　　鹻场堡注堡上山势　辽东志上作土 
　　新旧尾子峪墩　辽东志尾均作瓦 
　　静远堡远得大台　原大作火据辽东志改 
　　平虏堡林外小台　辽东志外作近 
　　上榆林堡注上罗榆树台空通贼道路　辽东志罗作乐 
　　十方寺堡注新立马空堡可屯兵　辽东志马上有按字 
　　晾马山小台　辽东志晾作瞭 
　　开原参将地方 【 辽东志北路开原等处】 
　　丁字泊堡　原堡下无注按辽东志本堡注云堡南莲花湖可屯兵古城屯可按伏塔儿南空通贼道路懿路城兵马可为策应 
　　下塔儿墩下塔儿南空　辽东志下均作夏 
　　三岔儿堡朴七屯可屯兵　辽东志七作旗 
　　曾迟堡辽海南岸墩　辽东志海作河又无墩字 
　　抚安堡康安山墩　辽东志康作东 
　　障塞注迤东抚安堡　原安误按又柴河堡界起原夺起字兹改补 
　　定远堡注唐腰台通贼道路　辽东志腰作么 
　　柴河堡注司贵台　原司作师据辽东志及本堡注改 
　　庆云堡孙孝儿台　辽东志孝作老又谢海台辽东志隶定远堡下 
　　古城堡魏得名台　辽东志魏作位 
　　永宁堡　按辽东志无此堡名本堡各台均隶古城堡 
　　镇夷堡王化堡台　辽东志化作花 
　　镇北堡黑堀埚台　辽东志堀作窟又薛那孩台辽东志孩作海吴佑兴台辽东志佑作右 
　　威远堡注雷七屯可屯兵屈换屯可按伏　原屈换作曲唤据本书山川志开原马市条改雷七屯七字辽东志作旗 
　　北空心台　辽东志心作新又李力儿台辽东志力作立 
　　静安堡河北川台　辽东志北作伯又高兴检台辽东志兴作行老 
　　虎岩台辽东志岩作岸贾秀台辽东志秀下有三字 
　　障塞注自中固城定远堡　原堡上衍河字据上文本堡名删 
　　险山参将地方 【 辽东志东路辽阳等处】 
　　叆阳堡注湖口白山　辽东志口作河又新安险山二堡兵马可为策应辽东志作新安草河二堡盖彼时险山堡尚未成立也 
　　门八会墩　辽东志会作回 
　　新安堡注堡上山势　辽东志上作土 
　　障塞注虎牢柞四十一空共五千四百七十三丈　原共误兵丈误大 
　　羊官堡　辽东志作杨官寨堡 
　　朝鲜百济新罗　原新误暹据本书外志改 
　　察远近辨劳逸　原辨作便 
　　永利闸　以搤虏骑原搤讹榏 
　　自懿路三岔儿堡东经流蒲河城南　原堡误从据本志堡名改 

　　兵政志 

　　按广宁左屯卫至宁远卫并所属各军原误列辽海卫步军后辽海卫屯军至铁军误列沈阳中卫步军后沈阳中卫及马步军误与辽海卫屯军合列均据本书各卫序次及参照辽东志武备门各军额数分别移列 
　　军器 
　　顿项盔三千五百二十顶　原二十误作一十据下文各卫顿项盔总计数改 

　　卷三 

　　职官志 

　　巡抚 
　　潘珍注直隶婺源人　辽东志作徽州婺源人按婺源隶直隶徽州府盖彼以府言此以省言也 
　　任洛注佥都御史　辽东志佥上有左字 
　　按魏学曾方逢时以下至李炳十七人为原抄本所无据本书别本补录 
　　巡按 
　　张政注直隶广德人　辽东志德下有州字 
　　按蔡应扬以下至何尔健二十八人为原本所无据别本补录 
　　户部郎中 
　　徐琏注直隶武邑人　辽东志作真定武邑人盖彼以府言此以省言也 
　　李腾霄注山西盂县人　原盂误孟按孟县隶河南省非山西属县兹据改 
　　按郭石以下至王爱十六人为原抄本所无据别本补录 
　　镇守总兵 
　　郑宏注武安侯　辽东志作武安伯 
　　杨锐注都督同知　辽东志无同知二字 
　　按王治道以下至李成梁十一人为原抄本所无据别本补录 
　　分守道 
　　刘道注右参政　辽东志作山东参政 
　　林元辅　辽东志辅作甫又许淳注四川左护卫人辽东志作成都护卫人王炫注右参政辽东志右作左 
　　赵德佑注直隶卢龙人　原卢讹庐据明史地理志改 
　　按张宗功以下至张中鸿九名为原抄本所无据别本补录 
　　分巡过 
　　廖中注福建顺昌人　辽东志作福建建昌人按明史地理志顺昌县属福建延平府建昌非福建所属 
　　蔡芝注昆山县人　辽东志作京卫人 
　　赵得佑　辽东志得作德 
　　按贺溱以下至黄子美十二人为原抄本所无据别本补录 
　　宁前兵备 
　　按王一鹗以下至杨位十三人为原抄本所无据别本补录 
　　开原兵备 
　　按王之弼以下至刘卿十六人为原抄本所无据别本补录 
　　辽东行太仆寺少卿 
　　茆钦注直隶永年人　辽东志作永平人按明史地理志永年为直隶广平府附郭县永平则直隶府名 
　　金谷　辽东志谷作毂 
　　苑马寺卿 
　　李温注直隶漷县人　辽东志作顺天府通州人按漷县隶直隶顺 
　　天府通州彼以府州言此以省县言也 
　　黄会注进士卿　辽东志作进士少卿 
　　夏暹注直隶丹徒县人　辽东志作云南左卫人 
　　金冕注直隶昆山人　辽东志作南云中卫人 
　　驻札辽阳副总兵 
　　刘祥注东宁卫人　辽东志作锦衣卫人按本书选举志通事注辽东例有女直通事送四夷馆以次铨补鸿胪官止用东宁卫人盖取其族类同语言习也刘祥列通事门注云袭指挥使充辽阳副总兵则本注东宁卫人是也 
　　按傅廷勋以下至刘孔胤十二人原抄本所无据别本补录分守开原参将 
　　胡源　辽东志作辽阳人又孙璟辽东志作辽海卫人焦元辽东志作京卫人 
　　分守锦义参将 
　　林宏　辽东志作京卫人 
　　广宁游击 
　　马骠　辽东志骠作标 
　　掌印 
　　夏通注直隶桐城人　辽东志桐作同又夏霖辽东志作海州卫人按徐永昌冯文弼以下至宿应明十八 【 八：六】 人为原抄本所无据别本补录 
　　管屯 
　　按冯文弼以下至张民表十四人为原抄本所无据别本补录 
　　局捕 
　　按田永以下至张大缙十三人为原抄本所无据别本补录 
　　经历 
　　王纯注南直隶徐州人　辽东志纯作錞徐作宿又李闱辽东志作直隶青县人 
　　副断事 
　　王鹤注河南汝宁人　辽东志鹤作鹳汝宁作永宁 
　　广宁卫掌印指挥　按本条下原缺税课司大使一员据定辽左卫条应列序次补 

　　选举志 

　　进士 
　　【 己丑】 李恭　原己误乙按成化无乙丑年据辽东志改 
　　【 己丑】 雷升　辽东志升作升列戊戌科中 
　　【 乙未】 佟珍　原乙误己按成化无己未年据辽东志改 
　　【 壬戌】 王铉　原铉误鋐据辽东志及本书举人篇改 
　　【 辛巳】 佟应龙　此名下原补列贺锐一名注云山西临汾县人按本志专录辽人不应着山西人兹删之 
　　岁贡 
　　海州学朱镒注隆庆卫学教授　辽东志隆作龙 
　　盖州学东宝　辽东志东作束又辽东志束宝上有萧英一名注云石州学训导 
　　复州学王鳌注杞县主簿　原杞误祀据辽东志改 
　　贾润　辽东志作费润 
　　按辽东志篇末散列岁贡内张轸注复州人本书未列 
　　金州学邓充　原充误克据辽东志改 
　　按辽东志篇末散列岁贡内有谈儒注金州人本书未列 
　　广宁学　按辽东志嘉靖年岁贡内有徐和篇末散列岁贡内有陈清均注广宁人本书未列 
　　义州学何钦　辽东志何作向又张路辽东志作张镕 
　　锦州学郭纪　辽东志作郭玘又韩英辽东志英作瑛 
　　按辽东志篇末散列岁贡内有马骥注锦州人本书未列 
　　前屯学段文彤　辽东志彤作肜 
　　宁远学　按辽东志嘉靖年有沈英注任孟津县学训导又篇末散列岁贡有杨铭注宁远人本书未列 
　　沈阳学李然注壶关县县丞　原壶讹壸据辽东志改 
　　铁岭学　辽东志成化年有李忠董英二人 
　　樊世英　辽东志樊作楚又宋璘辽东志列开原学中注开原人 
　　开原学郭宏　辽东志宏作洪又成化年余浩徐永宁何棠林棠辽东志均未著录正德年袁丝纶孔文笪道李宪蔡希贤杨钰辽东志均未著录 

　　卷四 

　　宦业志 

　　祭彤注皆弃兵裸身　原兵作衣又边无寇警原寇作后据后汉书祭彤传改 
　　陈禅注惮其威强　原强讹疆据后汉书陈禅传改 
　　冯绲注巴郡宕渠人　原宕讹岩据后汉书冯绲传改 
　　庞参注拜左校令　原令作尉据后汉书庞参传改 
　　范明友注为度辽将军将二万骑　原二上夺将字据辽东志补又乌桓新败原桓讹??亘据辽东志改 
　　张邈注着自然好学论在嵇康集　原嵇讹稽据辽东志改 
　　薛仁贵注会郎将刘君昂　原昂作邛据旧唐书薛仁贵传改 
　　遇高丽大将战于横山　原夺于字又石城有善射者原夺石字破九姓突厥十余万原夺突厥二字均据旧唐书薛仁贵传补 
　　歌曰将军三箭定天山战士长歌入汉关　原夺战士长歌句据旧唐书薛仁贵传补 
　　窦参注参捕理当兄弟重辟　原夺捕理二字据旧唐书窦参传补按窦参唐德宗时人原列张俭前序次不合兹移列契苾何力后 
　　韩庆民　按韩庆民辽人原误列荅里麻后兹移此 
　　移剌福僧注福僧被牒如邻郡　原夺邻郡二字据金史移刺福僧传补 
　　完颜阿里不孙注宣抚使蒲察移刺都　原蒲上衍抚字据金史删 
　　刘敏中注济南章邱人　原邱作丘又有中庵集二十五卷原二十误一十卒封齐国公原齐误济均据元史刘敏中传改 
　　耶律留哥注仕金为北边千户　原夺金字又遁至隆安韩州原夺隆字均据元史耶律留哥传补 
　　会留哥与金兵对陈　原与讹于又削平疆宇原宇讹圉均据元史耶律留哥传改 
　　会帝征西域皇太弟承制　原夺皇太弟三字据元史耶律留哥传补 
　　朵尔直班注礼仪院　原仪误义据元史改 
　　庆童注字明德　原作德明据元史庆童传改 
　　唐仁祖注欲如户籍口数大小给之　原户下夺籍字口下夺数字据元史唐仁祖传补 
　　王结注泰定中　原泰误大又发粟数万石原夺数字据元史王结传改补 
　　董搏霄注从侍御史郭贞谳狱　原御下夺史字据元史补 
　　王翱注又移镇松潘　原潘作番据辽东志改又于是三军股栗原股栗讹服栗据辽东志改 
　　如施聚焦礼辈　原辈讹单又强而毅原强讹疆今祀广宁名宦祠原宦误官据辽东志及明史王翱传改 
　　罗绮注宣德庚戌进士　原夺庚戌二字据明史罗绮传补 
　　强珍注珍除籍戍铁岭　原籍误藉戍误戊 
　　李善注数百千万　原千作十据辽东志改 
　　刘大谟注不为钩距　原距讹巨据辽东志改 
　　曾铣注字子重　原作子声据明史曾铣传改 
　　嘉靖己丑进士　原己误乙据明史曾铣传改 
　　周斯盛注俾与平籴　原平误乎又预调金州岛船至关自芝麻湾运至三汊河原芝上夺自字兹改补 
　　王抚民注以故牒为华格　华格二字疑有误 
　　王懋中注迟回观望　原观误探据辽东志改 
　　许进注成化丙辰进士　原夺成化二字据明史许进传补 
　　太监钱能汪直申救　原汪误法据辽东志改 
　　侯纶注初任苑马寺卿　原马下夺寺字据本书职官志补 
　　冯时雍注充陕西苑马寺卿　原充误先马下夺寺字兹改补 
　　张鏊注充浙江提学副使　原充误先又诸生不知向进原向讹响 
　　吕能注今附祀广宁名宦祠　原附讹柎又尝条列六礼本文公说请于当道原文公误公文 
　　叶旺注庐州府六安州人　原淮安六安州人辽东志淮安作淮西明史叶旺传作六安人不着府名按明史地理志六安州隶庐州府兹据改 
　　遂至辽东完城郭　原完上衍城字据明史删 
　　积冰为垒　原冰讹兵又自海岸至盖牟城下密置钉板于沙中原自讹至密讹蜜据明史叶旺传改 
　　诸山响应　原响误向据辽东志改 
　　据桥力战虏不能过　原据桥下夺力战二字能字误作令据辽东志及明史叶旺传补改 
　　升后军府都督　辽东志无府字 
　　马云注元未为泰山义兵万户　原泰误大据辽东志改 
　　刘江注领兵赴堡外　原赴误是据辽东志改又给铁券原券讹卷并据改 
　　巫凯注七岁赋牡丹诗人咸异之　原牡误壮咸上夺人字 
　　王真注泗州盱贻人　原盱贻讹旴■〈日台〉下文邹溶注同据辽东志改 
　　周鹗注调定辽右卫既至　原既讹即据辽东志改 
　　戊辰领兵铁岭创立卫站自黄域招致江界万户　原领兵之领字误作岭招致误作招至据辽东改 
　　陈玉注获虏酋辎重　原酋误酉据辽东志改又还至王寨河原还误远据辽东志改 
　　徐玉注至一述河虏踵其后　辽东志述作迷 
　　吴立注能周知部伍疾苦　原苦误若 
　　韦富注湖广黄冈人　原湖误溯辽东志作番阳黄岗人 
　　房暠　辽东志作方嵩 
　　张良佐注随以故元敕印并逆党　原并误拜又械送京师原械送误椷逆据辽东志改 
　　鲁全注辄爇薪投之　原辄讹辙 
　　方盛注庭无争讼　原争误事据辽东志改 
　　胡珍注贼从鸦鹘关入　原鸦误鸭据本书山川志改 
　　李泾注义切同胞　原切误功 

　　人物志 

　　贤行 
　　李胤注参领北军事　辽东志领作镇 
　　晁清注例降为梁城戍将　辽东志例降下有为伯二字 
　　高谦之注为河阴令　原河阴为令据辽东志改又后奏复县令面陈得失疏原后奏复县令疏夺面陈得失四字据辽东志补 
　　高恭之注人生立心制行　原生误在据辽东志改 
　　中尉元匡引为御史　辽东志作正光中为御史 
　　李澄注又从永平节度李勉军　原从误平据旧唐书李澄传改 
　　马人望注性颖悟　原性讹姓又人不敢干以私原干误于 
　　大公鼎注咸雍二年登进士第　辽东志二作十此下并有调渖州观察判官七字又时盗杀留守萧保先辽东志此句上有天祚复扰以南京副留守十字 
　　斡勒忠注任大理执法　辽东志执作知又卒年七十辽东志十下有一字性敦悫　原悫误懿据辽东志改 
　　张九思注初补行台省　辽东志省下有女直译史四字又三迁亳州防御副使辽东志副使二字互易 
　　高衎注登进士第　原士误仕又托以检阅旧籍久滞辽东志滞下有留字 
　　梁肃注孰堪为详问使不辱君命者　原详误洋使字下夺不字据辽东志改补 
　　高竑注后为河西北路按察转运使　辽东志西北二字互易 
　　高桢　辽东志桢作祯从示旁又注判官广宁尹辽东志无官字 
　　李英注并州县以省民力　原并误侍据辽东志改 
　　孟奎注完颜守真　辽东志真作贞 
　　大怀真注皇统五年累官安武军节度使　辽东志五年下有除阁门祇候五字 
　　石抹元注杀吾典于座　原典误与据上文改 
　　鸟古伦仲温　辽东志仲温二字作小注不作大书 
　　应奉翰林文字　原字下衍吏字据辽东志删又辽东志字字下有累改滑州刺史河东南路按察副使寿州防御使十九字 
　　以乡兵救中都　辽东志此下有因驰驿入平阳将与益谦会于绛不能进抵平阳而还二十一字 
　　夹古守中注历官北京路按察副使　辽东志作历官嵩涿北京临洮路按察副使 
　　迁通远军节度使　原夺远字据辽东志补 
　　要以招降守中即大呼曰　辽东志降下有府人二字守中下有佯许至城下五字 
　　慎勿降　原夺降字据辽东志补又诏赠资善大夫原大误次据辽东志改 
　　石抹元毅注本名仲思　辽东志仲作神 
　　敌去而复合元毅鏖战久之　辽东志元毅下有气愈励三字 
　　遂遇害事上上惊悼　原遇害下夺事上二字据辽东志补 
　　李三锡注字怀印　辽东志印作邦 
　　卢克忠注高永昌据辽阳克忠走诣金源郡王斡鲁营降遂以撤屈出为乡导斡鲁克东京　原辽阳下夺克忠以下至乡导二十字据辽东志补 
　　裴满亨注擢进士第　原士误上又内侍梁道儿恃恩骄横原道下脱儿字恃讹作侍据辽东志补改 
　　巨猾纵横莫制　辽东志作先是豪猾纵横前政莫制 
　　阖境帖然　原阖误关 
　　蒙古纲注会桃林寨总领张林　原会误奏 
　　刘玮注器玮材干　辽东志此下有及卒上三字 
　　王政注寻改权侍卫亲军都指挥使　辽东志作寻除同知金胜军节度使 
　　温迪罕达注初举进士　原初上衍先字又搜阅官易达藐小原搜讹授藐讹貌汝欲求作官耶原汝误改取人以才学原取误驭均据辽东志改 
　　耶律楚材注俄顷帝少苏因入奏请肆赦　原因误固 
　　高塔失不花注迁荣禄大夫大司农　原夺夫字 
　　耶律铸注徙山后　原徙讹徒据辽东志改 
　　刘世英注异日我师复来　原日讹曰又此其时也原此误北 
　　攸哈剌拔都注云梯数十　原数诬教 
　　郭全注居庐三载　原三误二又悉自取朽敝者原敝讹弊据辽东志改 
　　张升注所著有柳庵稿行于世　辽东志柳庵作裔庵 
　　顾能注能居首　辽东志能居御史杨继宗之次 
　　徐景嵩注定辽中卫人　原作辽阳中卫人据辽东志改 
　　经术 
　　李经注字文英　辽东志文作天 
　　耶律希亮注所著诗文　原文误史据辽东志改 
　　郭宗注色甚鲜丽　原鲜误解 
　　将才 
　　李密注出其不意　原其讹奇 
　　女希烈资禄　原女误文据辽东志及金史改又资禄二字辽东志列注文中谓为字也累官西宁州刺史原州误川据金史改辽东志西宁下无州字 
　　郭振注召其酋诘之　原诘讹结又必举于幕府原幕讹慕 
　　萧滓注镇守山西　原守误中 
　　隐逸 
　　公孙永注俱被慕容暐征　原被讹披又苻坚修礼征之原苻讹符 
　　高仲振注辽阳人　辽东志作辽东人 
　　贺士谘注志帝王　原志误忠 
　　贞淑 
　　姚里氏注留哥不从　原哥误奇 
　　傅氏与娣妇王氏范氏同居守志　原娣妇讹弟夫 
　　张氏注柏舟高风　原舟误丹 
　　胡氏注今五十四岁节操如一　原五误立 
　　刘氏注氏守节终身　原氏讹事 
　　张氏注舍余邵伦妻　原邵讹召据辽东志改 
　　张氏注斌故子未岁　原斌误赵 
　　金氏注朝夕奉侍汤药莫辞劳苦　原劳误芳 
　　毕氏注不以无子改节贞心寒苦　原贞讹真 
　　华氏注纤毫无议　原纤误织 
　　丁氏注萧士清妻　辽东志妻作妾 
　　朱氏注姑何托焉　原焉误乌 
　　汪氏注翁姑相继卒氏复经营丧葬　原作氏终姑经营丧葬据辽东志改 
　　曹氏注清病卒　原病误痛 
　　石氏注年二十四岁夫故　原夫误大 
　　陈氏注孝养舅姑　原舅讹旧 
　　刘氏注父母令女师柏氏授孝经　原令误今又奈何以犬豕畜妾妾尝誓天效死原畜妾下夺妾字尝误作当天误作夫据辽东志补改 

　　典礼志 

　　杨都督祠注与虏战于莲子湖　原莲误运据本书山川志改 
　　乡饮注参议蔡天佑　原佑讹佑据本书职官志改 
　　朝鲜入贡注领正从书状　原状讹壮据辽东志改 
　　拜圣母东宫方物　辽东志拜作并又地方连山关辽东志方作名 
　　转报都司候陪臣至高丽市住歇　原候讹候据辽东志改住歇辽东志作往歇 
　　女直入贡注中等六卫　辽东志中作左按本书着定辽各卫序次以中卫为首辽东志以左卫为首盖亦今昔体制稍异也 

　　祥异志 

　　元封中星孛河戍注此城为胡门　辽东志此城作北成 
　　景初间注歘有小儿蒸死甑中　辽东志歘作炊 
　　唐贞观注为谋兵　辽东志作为兵谋 

　　故迹志 

　　钓鱼台注为渤海游观处今废　原夺今字据上下文各注文例补 
　　栖云寺注辽阳城东二十里　辽东志作三十里 
　　报恩寺注海州城东南十里　辽东志作二十里 
　　白塔寺注盖州城北六十里　辽东志作城东北六十里 
　　福田寺注广宁泰安门外　原泰安误作泰和据辽东志改 
　　船城注俗传前元养鹰所　原夺所字据辽东志补 
　　开州城注唐太宗驻跸于此　原跸讹驿据辽东志改 
　　大黑山城注获男妇人千口　别书作男妇八千口 
　　开元城　原元讹原按开元古城名辽东志作元是也兹据改 
　　京之南曰建州　原建误逮又金改为利涉军原金讹今据辽东志改 
　　唐垒注闾阳故乡　原闾误辽据辽东志改 
　　宜丰县　原夺宜字据辽东志补 
　　鹤野县注渤海为鸡山县　原鸡误鹤据辽东志及辽史地理志改 
　　熊岳县注本渤海杉卢郡　原卢讹庐据辽东志改 
　　南苏县　原夺苏字据辽东志补 
　　望平县注汉置又废　原又误久据辽东志改 
　　双城县注在境外　辽东志在上有今字 
　　大王墓注名世未详　原世讹氏又李王墓注名世未详原世讹氏均据辽东志改 
　　按辽东志宫室门有蝎台注云故东京城东北隅金大定中修城毁台取土得石函中有块石破之二大蝎尾梢相钩见风死又陵墓门有王珣墓注云义州城南四十里均为本书所无 
　　薛子曰虽醲化懿网　辽东志网作纲又辽未有知今日否也辽东志有知二字互易 

　　杂志 

　　方伎 
　　亦有至妙至妙者存乎　按至妙二字重言疑有一误 
　　白仲理注隐徐无终山　辽东志无终字 
　　殷馗注距前凡五十岁　原距讹据 
　　张三丰注一粒一衲　原衲讹纳又后往来于鹤鸟山辽东志鸟作鸣 
　　黄袍老人　辽东志袍作花 
　　流寓 
　　管宁注争井鬬阋　原阋误阅又吾尝一朝科头原科误秤 
　　太史慈注奏功曹　辽东志作奏曹史 
　　孙策东渡　原渡作度据辽东志改 
　　高瞻注渤海人　辽东志作渤海蓚人 
　　北依辽东崔毖与三国伐慕容廆　原与上夺毖字又且大禹出于西羗原且误旦据辽东志补改 
　　胡峤注石晋亡为辽萧翰掌书记　原石误右又周广顺中归辽东志无顺字 
　　耶律良注进秩游赋　辽东志秩作秋又封辽西郡王辽东志作卒追封辽西郡王 
　　刘观注洪武己丑进士　辽东志己作乙 
　　任良弼注升吏科给事中　原吏误史据辽东志改 
　　胡世宁注榜掠备至几瘐死　原瘐讹瘦 
　　刘济注侨居宁远　原侨讹矫 
　　黄正色注中贵来福等　原中误申来误麦 

　　卷五 

　　艺文志上 

　　敕户部管粮郎中不许只于附近有粮之处派拨　辽东志之作去 
　　敕分巡道东至广宁镇武堡　原夺堡字据本书边防志补 
　　御制敬一箴仁泽覃及于四海矣　原海作方据辽东志改 
　　斯可行纯王之道　原王作正据辽东志改 
　　北镇庙祝文 【 正统九年】 皇帝遣吏科给事中　辽东志遣上有谨字 
　　【 成化十三年】 地有不宁　辽东志作地道欠宁又默运玄机辽东志玄作化惟神奠镇北土辽东志北土作一方副朕忧元元之意辽东志副朕作鉴予 
　　痛何可言　原何作不据辽东志改 
　　能不疚心　原疚作疾辽东志作究均改正又特具香币原具作持据辽东志改 
　　【 弘治六年】 皇帝遣巡抚辽东地方　辽东志遣上有谨字又庶民有丰稔之利辽东志利作休 
　　【 正德六年】 皇帝遣山东等处承宣布政司　辽东志遣上有谨字 
　　匪承洪佑曷克臻此　原佑讹祜据辽东志改 
　　刘益投诚表势因穷蹙　原夺势字据辽东志补又航海朝天原朝讹潮卖剑买牛原剑讹敛据辽东志改 
　　都司庙学碑记两庑戟门　原戟误载据辽东志改又壬辰始绘圣贤像原绘误给据辽东志改御史桂君怡原怡误始据本书职官志改诗书礼乐三纲五常原乐误学据辽东志改天顺己卯六月原六误立据辽东志改 
　　重修辽阳文庙记而皆不废其所事　原事上衍有字 
　　其聪明强敏有材智者命之曰士　原士讹是又缟收端冔原冔讹口??旦昼向晦原向讹响 
　　都司文庙新置雅乐记　按本文较辽东志所载多有删节兹不具补 
　　两畿十三省　原三误二又钟则自为规制原钟讹锺文以琴瑟原文作交据辽东志改而侈靡不属焉辽东志属作屑 
　　重迁复州学记予惟鲁僖公修泮宫　原惟误性僖误倍又稽古右文右讹有盗跖其行原跖讹跖 
　　广宁建学记　按本文较辽东志所载有删节不具补 
　　饬励诸将校亟成之　原励作厉据辽东志改 
　　广宁重修文庙儒学记糇粮供之廒廥　原廒作敖又每畧于扰攘之际原夺于字为之五两卒旅师军原师误合为之家塾党庠州序国学原州误术 
　　宁远重修庙学记　按本文较辽东志所载有删节不具补 
　　始易材而增修之　原材误村又按治东辽原辽误边首谒吾夫子庙原谒误见各建坊扁原扁误庙意盖以此原盖误尽均据辽东志改 
　　宁远虽云边方　辽东志方作地 
　　开原重修儒学记礼义兴则远迩化　原夺义字 
　　新修正学书院记取诸公家之羡　原夺之字据上句有之字补 
　　重修书院记迄于今颂之不衰　原迄讹起又取诸赎刑钱谷原谷讹谷 
　　重修辽阳武书院记彼其涣然而处　原涣讹焕又而或如往者之废焉原如误无又何怪乎今人不如古人原如误知彰善瘅恶原瘅误痹 
　　辽右书院记期于僻壤之士　原壤误坏又此义利正邪之分原利讹历据辽东志改 
　　予窃惑焉　辽东志惑作感 
　　惓惓以为之托　原托误记据辽东志改 
　　敢以是为将来告　辽东志此下有樊公名祉字介福丁未名进士是役也提调者参戎王公铭督工则都阃鲁公勋云三十二字 
　　广宁都察院题名记军旅有强弱也　原有误者又我将抚以恩原恩误息忠与回原回作否可不惧哉原不误以均据辽东志改 
　　察院题名记　按本文较辽东志所载有删节不具补惟于车君按之明年也下删去君来未数月职务修举吏畏民怀人皆贤之尝以其所居察院二十四字而遽接自开设以来未有题名之碑以记载其先后之详词意觉失连贯爰据补之 
　　镇守辽东征虏前将军题名记亲以九鼎之重扼胡人之吭　原亲误视扼误抗据辽东志改 
　　中丞以董其劝惩　原丞误亟劝误观据辽东志改又伐石题名原题讹提春秋谷之后原谷讹谷并据改 
　　广宁新建镇东堂记欢然相得于一堂之上　原夺一字据辽东志补又三君子属予以记辽东志无以字 
　　重修会府记总督中丞任君洛　原洛误各又柔远能迩原柔误永任将而中制者败原任误仕均据辽东志改 
　　彼王宗景又非监耶　辽东志王宗景又四字作王景又三字未知孰是姑并存之耶字原讹作也据辽东志改 
　　不务于通人　原夺人字据辽东志补又潝泚之刺作原潝訿讹■〈言翕〉讹据辽东志改 
　　事君者比而不党　原君讹军又对扬我先皇帝原扬讹杨均据辽东志改 
　　总理题名记依时开淮浙等盐　原依误又 
　　术数者用谋机巧者用诈　原谋机二字互易又用艺者投物不足以诱之原投物二字误作外 
　　总理辽东粮储续题名记颛敕户部郎中一员　原敕误勒又是非鉴戒原戒误城镜往示来原往误在夫昔萧何输粟原夫误未比岁大浸原浸讹侵荒乱荐踵原荐误游耗损十之七八原夺之字 
　　分巡辽海东宁道题名记首白水侯公恂终卢龙赵公德佑　原侯讹候卢讹芦据本书职官志改 
　　辽东行太仆寺题名记扬历中外　原扬误■〈易攵〉又可以慎所务矣原夺所字修其官则要原修误备书其贯址科第原夺第字 
　　辽阳苑马寺题名记故传曰之难闻　按此句疑有误 
　　辽东苑马寺兴修记犹侯服也　原侯讹候又景泰后边陲弗耸原泰讹太利归伹侩原伹讹但奏兴举罢行原举误学爬疏抉剔原疏讹疏抉讹决 
　　辽阳副总兵题名记成祖建都于北京　原夺京字又今叆阳诸城原今讹令推毂授钺之权原毂讹谷而具虓虎之威原虓作哮鹤鸣于九皐原夺于字 
　　辽东都司题名记幅■〈巾员〉将千里　原里误甲又如文侯安如王侯真如毕侯恭原侯均讹候毕侯之毕讹军言行法楷原法误注有鉴戒之义焉原鉴作监 
　　重修辽阳内城记毋若过而防之过而防之无后灾　原在此二句间衍过而防之四字 
　　景范楼记申约束　原束误东 
　　重修望京楼记　按本文较辽东志所载有删节不具补 
　　非谪仙湎酒之楼也　原湎误洒据辽东志改又修武事者思饬干城原饬讹饰据辽东志改 
　　盖州重修城东西楼记辨方察治　原辨讹办据辽东志改 
　　备御徐镛　辽东志备御作御臣 
　　资之成画　原成误盛据辽东志改 
　　增建河东七堡记曷其立策应增堡障　原策误此又迄于九月秩然报成原迄讹起 
　　重修北镇庙记尊严高峻　辽东志高作雄又此实圣祖独见辽东志独上有之字我成祖文皇帝辽东志成祖作太宗 
　　去阻铲堮隳隆就夷　原铲讹彦??据辽东志改 
　　按本文较辽东志所载删减过多致文脉割断前后失其顾应 
　　广宁前屯城修建关王庙记惟知道者知所以真敬之　原惟讹为又谄之以徼福原谄误韬 
　　火神庙记按志永乐五年立　原志作治又唐韩愈氏原氏误民使祝史禳于玄冥原禳讹攘 
　　辽阳乡贤祠记　按本记原脱著者姓氏辽东志着徐景嵩兹据补 
　　万全儒学训导张氏升　辽东志升作升 
　　叹夫诸贤之不幸乃有大幸也　原大上衍不字据辽东志删 
　　以诸贤之功之德　辽东志以上有夫字 
　　今世之士大夫之宦游吾乡　原宦误宫据辽东志改 
　　钓台祠记　辽东志祠下有碑字 
　　教本躬行　辽东志作本教躬行 
　　举进士为给事　原作进士举为给事据辽东志改 
　　不报遂自劾　原夺遂字又非吊丧问疾不出也原夺也字则作诗好奇为诬原夺奇字均据辽东志补 
　　褒功祠记有祠曰褒功　原功讹公又今上皇帝嗣位原今讹令帝讹常劝功赏善原劝误观 
　　石塘曾公生祠碑　按本文较辽东志所载有删节不具补 
　　释壮頄受濡愠　原愠误恤又使背帖于席原背误皆横罹夷斮原斮误靳而文定自外入原定误安公讳铣原铣讹诜均据辽东志改 
　　游千山记时有佳气如海市然　原夺市字又戒期秣马原期误明命仆庀需原庀误宛均据辽东志改 
　　天风泠然　原风误气泠讹冷据辽东志改 
　　迤西而北　原作迤东而南辽东志同按千山各寺方位龙泉居祖越之西北辽阳州志载此文作迤西而北虽系后世之书而身居其地勘察较确兹据改 
　　分流下舍　辽东志下舍作庖舍 
　　晡时往中会　原往上衍在字据辽东志删又扫盘石灌木依焉原木作水西峯危险原西讹酉据辽东志改 
　　大安违龙泉西南可八九里　原大安违龙泉西可八九里与实在方向不合据本书故迹志大安寺注西字下补南字 
　　隍堂中开　开原作间据辽东志改又翌日庚寅原翌讹翼辽东志同兹并改 
　　徐子去予数武　辽东志武作步 
　　安都谏盘　原盘讹盘据辽东志改 
　　弗克摸拟　辽东志摸作模从木不从?又相视惨怛辽东志视作见 
　　医闾先生集叙共若干卷遗予　原予讹于 
　　东南疆埸 【 原文题目】 　原埸误场 
　　区处北虏疏动辄寡谋轻进　原辄讹辙又势难退避原退误步关安危大计而战者原关误闻 
　　条议 【 秦桐】 兹岂恩厚于辽东而薄于有司　原夺恩字 
　　谨华夷以弭边患疏且又专事邀赏　原邀误进 
　　会奏裁革内臣疏朝夕共处　原共误其 
　　使朝鲜回奏陈边务固边疆　原固误因又随河之湾曲原曲误西若亢阳作暵原暵讹叹据辽东志改 
　　使远近相接　原使误便又可达辽东原辽东作东辽止为风波损坏船只原止误生顺为贸易原贸误资贸易度活原贸误资解发还乡原解误鲜不知纳银之数有定限原知误如均据辽东志改 
　　马政奏每苑圉长各一　原圉误团又连年互相告争原年误日伐石立碣原伐讹代均据辽东志改 
　　合三千九百二十七匹头　原头误显又领养骒马四匹原驿误骡日夜不收原收误牧但使骒本常存原骒误骡二者乖违原违讹为均据辽东志改 
　　严边防以预消虏患疏奏请添兵　原请误讨又夷狄之性犹犬然原然误羊屡行辽东防备原防误堤勿徒虚费为无益原夺虚字 
　　填实辽东军伍奏遗孑残黎　原孑讹子又给与庐舍原庐讹卢 
　　条陈辽东八事疏 【 修边墙条】 臣愿敕下该部　原敕讹勒 
　　【 并游兵条】 近者三四百里　原近讹进不可以无虑也原无虑二字互易必难久聚原久聚误又众是何足过虑哉原虑误虏又何虑其顾此失彼原虑误虏 
　　【 实要地条】 辽东者畿辅之右臂　原者误省 
　　【 饬器具条】 曾无片甲束矢之备　原矢讹失又不知先年奉何名例原奉误春若枪之状原枪误概 
　　【 恤军士条】 所赖以供赡不乏者　原瞻讹瞻又都会贸易可资原贸误资谷饶足供原饶上衍石字曾不足以赡其饔飱原赡讹瞻二卫余丁尚不足以配二卫军士之数原丁误下 
　　【 给粮饷条】 大率十分中去其三四　原大误太 
　　【 广储蓄条】 捐弃道路　原捐误损 
　　补议经畧东方未尽事宜以安边境疏 【 并兵力条】 幸而一遇又被黠虏原遇误过被讹披又两边俱塞原边误辽而以汤站凤凰镇东镇夷等堡属之管理原以误无 
　　【 垦荒田条】 求其可耕之土 原耕误新 
　　条议 【 处马骡条】 高岭沙河曹庄十三山五驿　按文只四驿疑脱漏 
　　杏山闾阳鞍山沙河抚顺四驿　按文实五驿又沙河原作河沙按沙河一驿重见疑有误 
　　【 酌缓急条】 责令所入代耕认纳　按入疑人讹 

　　卷六 

　　艺文下 

　　下香岩寺危途畏侧足　辽东志畏作长 
　　千山温泉 【 程启充】 温泉虚石窦　原石作实据辽东志改又人今若索瘢辽东志若作苦 
　　宿大安寺有怀心依神会柏台云　原依误休据辽东志改 
　　罗陀洞 【 吴希孟】 乱散渔舟横古渡　原渔讹鱼据辽东志改 
　　首峯泉瀑注城古名襄平旧辽阳在边外　原外误作水 
　　瞷鸭绿江　原瞷作■〈日间〉 
　　即事 【 钱鲸】 民间箫鼓熙熙乐　原熙讹¤?心 
　　会饮中丞西石王公 【 李辅】 铁凤飞翚挂夕阳　原翚讹晕 
　　闻警 【 周斯盛】 频年空杼柚　原柚作轴 
　　千山纪兴 【 周斯盛】 涧气腾白虹　原虹作红又谷山雨乍歇原雨误两炉篆散余香原余讹余幽人梦初醒原幽误齿 
　　又 【 前人】 夤缘叩佛关　原夤作寅 
　　次海州 【 周斯盛】 努力惭无补　原惭误渐 
　　海州夜坐述感五十韵 【 张邦土】 尫羸真足悯　原羸讹嬴又野殇宵幻火原幻讹幼杼柚业渐丰　原柚作轴 
　　广宁怀古 【 刘成德】 舆图连朔漠原图误圆又笳鼓递悲哀原递作遥均据辽东志改 
　　同总戎马恒斋诸君子登闾山 【 任洛】 并游英俊堪持节　原持误时 
　　九日玉泉寺登高 【 许宗鲁】 原玉误工 
　　医巫闾山 【 蔡珪】 祖龙驱之不肯去　原之作龙辽东志同据别书改 
　　阅开原城 【 周斯盛】 漠漠长风吹戍垒　原垒误墅 
　　登开原北城 【 李贡】 寒气栗烈犹侵肤　原栗作栗 
　　杪秋永宁监道中 【 李辅】 注时马政久弛　原时误耐 
　　平夷赋成祖文皇帝　原祖讹主又兹行断出于宸衷原衷误里付托在卿原卿讹乡泼猪江之巨浪原泼作发杜其穴而火其巢原穴讹宄 
　　医闾山赋俨鱼贯而雁挨　原鱼误无又濯缨指银河之湍原濯误灌桃李芬芬媚芳春之景原夺春字胙土分茅元胙讹祚 
　　具瞻亭赋桮桊虹螺　原桮桊误林卷又颉颃飞翀原颉颃讹鴶■〈亢鸟〉均据辽东志改又北雁尽而山叶红辽东志山作霜并据改 
　　辽阳歌首山西望下空白处　原缺一字又驻跸原跸误驿 
　　具瞻亭歌高阁倚危巅　原巅作颠又紫芝黄石争烂绚原绚作■〈火旬〉均据辽东志改 
　　兰英碑词时欧以规罪故　原欧误英又贯矢于膺原矢讹失怛何用夫微生原怛误恒独主将之不可死兮原夺死字均据辽东志改补 
　　黑副帅词昔闻汉世飞将军　原将误时 
　　墉鼠行即肆奸回殊得志　原志误云?心又架间复啮及时衣原复作后双鸳拆作孤飞鸾原拆作析世间好恶本同情原情误清均据辽东志改 
　　捕蝗谣辽无蝗　原蝗讹煌又遗种将不可禁原禁作靳 

　　外志 

　　朝鲜注役属真蕃　原蕃作藩又其取士之法原其误兵 
　　马韩注其北与乐浪南与倭接　原作其地与乐浪南倭接据辽东志改又请东夷校尉何龛上献原请误诸并据改 
　　高句丽注定方破高丽于浿水　原夺水字 
　　乌桓注其性悍塞　原作其性悍夺塞字据后汉书补又其嫁娶则先畧女通情原畧作掠 【 后汉书注不以道取为畧】 据后汉书改 
　　俗贵兵　原夺俗字又辽东郡塞外原塞误在大人岁一朝见原夺朝字并勇健而多计策原夺勇字总摄三郡原郡作部据后汉书乌桓传补改 
　　鲜卑注大获其生口牛马什物　原获误复又历宝盛熙三世原熙误兴据晋书改 
　　兀良哈注福余泰宁二卫　原卫误街 
　　库莫奚注卢龙李戴义破之　辽东志戴作载 
　　奚人苦其苛虐　原虐误霫据辽东志改 
　　百济注郎将刘仁愿　原郎误即又王文度卒原度卒误庆率据旧唐书改 
　　新罗注以珠彩饰之　原饰讹饬又织锦为颂原锦讹绵大唐开洪业原大作巨止戈戎衣定原戎衣作成大抚运迈陶唐原陶唐作时康昭我唐家光原昭作照光作邦均据旧唐书改 
　　倭注俗皆徒跣以蹲踞为恭敬　原俗误浴 
　　濊注帝以其地为苍海郡　原帝讹地又举邑降为乐浪带方二郡原为讹谓 
　　女直注其族分六部　原六误大又系五国种类原夺五字 

　　外夷卫所 

　　上鲁亭山卫　辽东志上作土又忽兰山卫辽东志兰作阑 
　　阿吉河卫　辽东志此下有密刺秃山卫哈里山卫辽东志出万河卫下有屯河卫无哈里山卫 
　　福山卫　辽东志山作三诸冬河卫辽东志诸作渚蒲径卫辽东志蒲作满盖实左卫辽东志盖作益 
　　双古卫　辽东志无此卫而有木束河卫童山宽卫 
　　塔山丹卫　辽东志丹作舟又顺民卫下辽东志有哈里山卫出万山卫下辽东志有兀失卫斡兰河卫下辽东志有镇真河卫弗朵秃鲁卫下辽东志有忽鲁山卫岁班卫下辽东志有兀剌卫 
　　阮里河卫　辽东志河作可哈剌卫辽东志剌作里 
　　兀秃河千户所　辽东志无河字五羊千户所辽东志羊作年古贲河千户所辽东志无河字真河锁郎哈千户所辽东志有真河千户所及锁郎哈千户所 
　　海洋秃鲁　辽东志作二地名又散三通辽东志通字入小注 
　　上京城　辽东志上作尚又托温站辽东志站作城弗思本城辽东志本作木古弗陵站辽东志弗作佛阿陵站辽东志凌作陵乞列迷站辽东志站作城 
　　狗站注名木狗站　辽东志木作水 
　　附记 
　　本书用辽阳袁氏大连图书馆江宁吴氏三钞本互校其职官志列载诸氏大连本则增于袁氏本吴氏本又增于大连本兹分别条注于后 
　　巡抚　袁氏本止于张西铭其下魏学曾等十七人据吴氏本补 【 按本书魏学曾应在张西铭之下原误应正】 
　　巡按　袁氏本止于李辅其下李叔和一人据大连本补蔡应扬以下二十八人据吴氏本补 
　　户部郎中　袁氏本止于蔡可贤其下郭石一人据大连本补丁诚以下十五人据吴氏本补 
　　镇守总兵　袁氏本止于佟登其下王治道一人据大连本补李成梁以下十人据吴氏本补 
　　分守道　袁氏本止于张邦土其下刘时秋至翟绣裳三人据大连本补张宗功以下九人据吴氏本补 
　　分巡道　袁氏本止于何棨其下刘田一人据大连本补贺溱以下十二人据吴氏本补 
　　宁前兵备　袁氏本止陈绛一人其下张学颜一人据大连本补王一鹗以下十三人据吴氏本补 
　　开原兵备　袁氏本止于黄九成其下张光汉一人据大连本补王之弼以下十六人据吴氏本补 
　　驻札辽阳副总兵　袁氏本止于韩承庆其下王治道至曹簠六人据大连本补傅廷勋以下十二人据吴氏本补 
　　分守宁前参将　袁氏本止于李思忠其下裴永勋一人据大连本补 
　　分守海盖参将　袁氏本止于王朴其下赵斌一人据大连本补 
　　掌印　袁氏本止于张子鲸其下赵斌至苏承勋五人据大连本补冯文弼以下十六人据吴氏本补 
　　管屯　袁氏本止于赵斌其下史简至刘恩七人据大连本补冯文弼以下十四人据吴氏本补 
　　局捕　袁氏本止于管儒其下王元至口永昌四人据大连本补田永以下十三人据吴氏本补 
　　都司经历司至都司儒学　袁氏本全缺据大连本补 
　　广宁驻札　袁氏本止于张南其下周□□一人据大连本补 
　　岫岩抚民　袁氏本止郑孝一人其下鲍尚伊一人据大连本补 

　　全辽志校勘记 
