嘉泰吴兴志　(宋)谈钥纂修

目录 
　序 
　卷一
　　建置沿革
　　　湖州 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　分野 
　卷二
　　城池
　　　湖州 
　　　乌程县 
　　　长兴县 
　　　武康县 
　　　安吉县 
　　坊巷
　　　州治 
　　　长兴县 
　　　武康县 
　　　德清县 
　　　安吉县 
　卷三
　　乡里 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷四
　　山
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　　岭 
　　　冈 
　　　岘 
　　　峡 
　　　洞坞 
　卷五
　　河渎
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　湖
　　　乌程县 
　　　归安县 
　　　长兴县 
　　　武康县 
　　　安吉县 
　　潭
　　　州治 
　　　长兴县 
　　　武康县 
　　　德清县 
　　溪
　　　乌程县 
　　　归安县 
　　　长兴县 
　　　武康县 
　　　涧 
　　洲浦 
　　川 
　　水 
　　汇 
　　湾 
　　漾 
　　泾 
　　渚 
　卷六
　　宫观
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　坛壝
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷七
　　官制
　　　文官自知州事以下 
　　　武官 
　　　文武官通差 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷八
　　公廨
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷九
　　邮驿
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷十
　　管镇
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷十一
　　学校
　　　州治 
　　　乌程县 
　　　归安县 
　　　长兴县 
　　　德清县 
　　　安吉县 
　卷十二
　　军营
　　　州治 　 
　　古迹 
　　佚题
　　　归安县 
　　　长兴县 
　　　德清县 
　　　安吉县 
　卷十三
　　宫室 
　　苑囿 
　　亭 
　　祠庙
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　寺院
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷十四
　　郡守题名
　　　晋顾秘 
　　　周（王已） 
　　　王羲之 
　　　王献之 
　　　谢万 
　　　谢安 
　　　谢琰 
　　　虞潭 
　　　虞（马斐） 
　　　陆纳 
　　　周镇 
　　　胡严 
　　　王胡之 
　　　孔愉 
　　　孔坦 
　　　张玄之 
　　　孔廞 
　　　孔琳之 
　　　江灌 
　　　谢邈 
　　　孔严 
　　　袁琇 
　　　周札 
　　　周筵 
　　　王坦之 
　　　顾众 
　　　朱序 
　　　司马询之 
　　　王蕴 
　　　孔静 
　　　江蔚 
　　　陶回 
　　　车胤 
　　　殷康 
　　　沈嘉 
　　　何楷 
　　　宋褚彦回 
　　　谢庄 
　　　丘道护 
　　　谢澹 
　　　王韶之 
　　　谢述 
　　　王僧庆 
　　　沈文季 
　　　张崇之 
　　　刘延孙 
　　　王昙生 
　　　张永 
　　　萧慧明 
　　　顾琛 
　　　张岱 
　　　殷冲 
　　　袁思道 
　　　孔山士 
　　　沈道思 
　　　袁洵 
　　　谢朏 
　　　袁昂 
　　　萧惠休 
　　　何戢 
　　　张环 
　　　袁彖 
　　　李安人 
　　　徐孝嗣 
　　　王敬则 
　　　孔琇之 
　　　王莹 
　　　王秀之 
　　　杨文崇 
　　　谢瀹 
　　　谢览 
　　　柳恽 
　　　沈崇傃 
　　　元仲景 
　　　萧映 
　　　张僧繇 
　　　王骞 
　　　信都遵 
　　　张稷 
　　　蔡樽 
　　　萧献 
　　　裴之横 
　　　萧琛 
　　　文皇帝蒨 
　　　徐度
　　　张缵
　　　夏侯亶
　　　张嵊
　　　萧子显
　　　袁枢
　　　衡阳王昌
　　　孙廉
　　　杜龛
　　　周敏
　　　齐明帝萧鸾
　　　王彬
　　　陈钱道戢
　　　徐综
　　　沈君理
　　　周文育
　　　周诏
　　　周宝安
　　　任忠　
　　　陈伯礼
　　　吴明彻
　　　胡颖
　　　徐敬成
　　　杜棱
　　　沈恪
　　　王奂
　　　沈钦
　　　隋李德林
　　　沈法兴
　　　唐孟宣文
　　　云洪嗣
　　　韩世恭
　　　徐莹
　　　窦怀恪
　　　刘守敬
　　　陈蹇之
　　　于敏直
　　　贺兰爽
　　　卫弘敏
　　　韦璋
　　　武太中
　　　郑休还
　　　赵谨徽
　　　马建
　　　崔瑊
　　　张洽
　　　侯莫陈涉　
　　　朱（上宗下山）庆　
　　　蒋挺
　　　徐元之
　　　郑繇
　　　徐峤之
　　　皇再从兄祈
　　　韦明〔昜〕
　　　张景遵
　　　徐恽
　　　邓武迁
　　　吴从众　
　　　陈思应　
　　　阎知言
　　　周择从
　　　韦南金
　　　李峒
　　　韦景光
　　　豆卢陈麟
　　　崔巽
　　　杨慧　
　　　崔论
　　　独孤问俗
　　　卢幼年
　　　杜位
　　　萧定
　　　裴清
　　　颜真卿
　　　樊系
　　　第五琦
　　　王密
　　　王沔
　　　袁高
　　　杨顼
　　　庞（上下言）
　　　于（由页）
　　　刘全白
　　　王浦
　　　李锜
　　　李词　
　　　田敦　
　　　顾防
　　　姚骃　
　　　辛秘　
　　　范传正　
　　　裴汶
　　　薛戎
　　　李应
　　　窦楚
　　　钱徽
　　　张仕偕
　　　崔元亮　
　　　独孤迈
　　　韩泰
　　　李德修
　　　韦珩
　　　庾威
　　　敬昕　
　　　裴充
　　　杨汉公　
　　　张文规　
　　　李宗闵
　　　姚勖
　　　薛褒
　　　令狐绹　
　　　苏特
　　　杜牧
　　　郭勤
　　　郑颙　
　　　崔准
　　　萧岘
　　　郑彦弘
　　　崔刍官
　　　源重　
　　　高湜　
　　　赵蒙
　　　李超
　　　裴德符
　　　张抟
　　　刘植
　　　郑仁规　
　　　杜孺林
　　　王鸾
　　　孙储
　　　李师悦
　　　李彦徽
　　　高彦
　　　高澧
　　　吴越钱镖
　　　钱璟
　　　钱元球
　　　钱元瑾
　　　钱仁捷
　　　刘仁圯　
　　　鲍君福
　　　沈韬文
　　　许彦
　　　胡进思
　　　吴仁德
　　　钱偡
　　　钱昭晏　
　　　钱信
　　　宋王洞
　　　梁扆　
　　　潘慎修　
　　　郑建
　　　张隐
　　　卫渎
　　　乐和
　　　李韶　
　　　谢泌
　　　周师望
　　　李范
　　　杜惟一
　　　高贻庆
　　　苏为
　　　刁衎
　　　王膺
　　　李餗
　　　郑天益
　　　王文震
　　　高谨交
　　　丁度
　　　王冕
　　　王鬷
　　　王盘　
　　　柳宏
　　　慎镛
　　　叶参
　　　鲍当
　　　周允迪
　　　滕宗谅
　　　胡宿
　　　陈亚
　　　马寻
　　　唐询
　　　戚舜元
　　　张（上曰下皿）之
　　　章岷
　　　杨纮
　　　徐起
　　　盛申甫
　　　齐廓
　　　鲍轲　
　　　张田　
　　　徐仲谋
　　　王（上巳下廾）
　　　唐诏
　　　徐绶
　　　孙觉
　　　王介
　　　李常
　　　章惇
　　　鞠真卿
　　　王安礼
　　　苏轼
　　　陈侗
　　　唐俶问
　　　闾丘孝直　
　　　滕元发
　　　吕希道
　　　林希
　　　吕温卿
　　　张（言句）
　　　唐垧　
　　　锺浚
　　　王安上
　　　马城
　　　余中　
　　　蒋之干
　　　徐铎
　　　晁补之
　　　丰稷
　　　吕嘉问　
　　　林颜
　　　王瑛
　　　王泽
　　　吴絪
　　　鲍朝宾
　　　王仲薿
　　　叶棣
　　　章援
　　　叶唐稽
　　　盛瑜
　　　沈麟
　　　王倚　
　　　胡思诚
　　　葛胜仲
　　　强休甫
　　　卢襄
　　　郑滋
　　　赵子漪　
　　　梁端
　　　张虞卿
　　　赵子嶙
　　　汪藻
　　　陈与义　
　　　李光
　　　方孟卿
　　　汪思温
　　　宇文时中
　　　常同　
　　　朱胜非　
　　　萧振
　　　秦梓
　　　周葵
　　　秦治
　　　张宇
　　　王铁
　　　张官
　　　钱堪
　　　赵叔涔
　　　周奕　
　　　王会
　　　郭瑊
　　　汪勃
　　　李琳　
　　　杨揆
　　　董平
　　　陈之茂
　　　郑作肃
　　　王师
　　　王时升
　　　王十朋
　　　刘敏士
　　　唐瑑
　　　林栗
　　　向（汀去丁改匀）
　　　单夔
　　　薛季宣
　　　张宗元
　　　赵师夔　
　　　巩湘　
　　　曾逮
　　　赵粹中
　　　赵伯骕
　　　王正已
　　　赵彦逾
　　　胡南逢
　　　赵善杜
　　　颜度
　　　刘藻
　　　赵思
　　　张澈
　　　王信
　　　王回
　　　赵不迹
　　　赵元夫
　　　潘景珪
　　　虞俦
　　　孟浩　
　　　赵善宣
　　　张震
　　　李景和
　　　富管
　　　陈钧
　　　汪泳
　　　留佑贤　
　　　周梦祥　
　　　王炎　
　　　魏大中
　　　赵希蓁
　　　赵希苍
　　　谢伯
　　　宋济
　　　谢周卿
　　　王元春
　　　梁纮
　　　赵希观
　　　赵汝惮
　　　徐愿
　　　赵与欢
　　　万逮　
　　　林申
　　　杜幼节　
　　　刘震孙
　　　赵希圣
　　　俞垓
　　　谢奕修
　　　王侑
　　　黄辰显
　　　黄〔木〕
　　　杨瑾
　　　周坦
　　　赵时诂　
　　　蔡节
　　　徐梦衍
　　　庄同孙
　　　谢奕勋 
　卷十五
　　县令题名
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　卷十六
　　着姓
　　　姚姓 
　　　沈姓 
　　　丘姓 
　　　钮姓 
　　　钱姓 
　　贤贵事实上
　　　陈朝帝冑 
　　　历代后妃
　　　　后 
　　　　妃 
　　　　嫔 
　　　　夫人 
　　　　婕妤 
　　　　淑媛 
　　　　太妃 
　　　汉人 
　　　吴人 
　　　晋人 
　　　宋人 
　　　齐人 
　　　梁人 
　　　陈人 
　　　隋人 
　　　唐人 
　卷十七
　　贤贵事实下
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　进士题名 
　　列妇 
　　释道
　　　上人 
　　　住院僧 
　　　尼二人 
　　　神仙 
　卷十八
　　碑碣
　　　州治 
　　　乌程县 
　　　归安县 
　　　长兴县 
　　　武康县 
　　　德清县 
　　　安吉县 
　　食用故事
　　　酒 
　　　茶 
　　　盐 
　　　饭 
　　　乌饭 
　　　鲙 
　　　鱼羹 
　　　鲊 
　　　水菜 
　　　蒸尝菜 
　　　酥 
　　　漆器 
　　　陶器 
　　　铜镜 
　　　沙盆 
　　　鱼脯 
　　事物杂志
　　　州治
　　　　圣火 
　　　　潮 
　　　　香 
　　　　歌舞 
　　　　水嬉 
　　　　舟 
　　　　钟 
　　　　吴歌 
　　　　画 
　　　　玄真子 
　　　　桑苎翁 
　　　　陆鲁望 
　　　　裴子野 
　　　　张东迁 
　　　　吴兴八绝 
　　　　吴兴三绝 
　　　　吴音不变 
　　　　张缵一杯酒 
　　　　吴兴仆射 
　　　　吴兴郡公 
　　　　吴兴别驾 
　　　　吴兴祭酒 
　　　　湖州文学 
　　　　吴兴郡疏 
　　　　吴兴杂咏 
　　　　吴兴记 
　　　　吴兴录 
　　　　吴兴山墟名 
　　　　三吴土地记 
　　　　吴兴志 
　　　　吴兴统记 
　　　　吴兴诗集 
　　　　武康土地记 
　　　　余英志 
　　　　吴兴续图经 
　　　　吴兴志旧编 
　　　乌程县
　　　　下菰城
　　　　古卜城 
　　　　古户城 
　　　　邱城 
　　　　鸠兹城 
　　　　避宅城 
　　　　欧阳亭 
　　　　乌亭 
　　　　显亭五花亭 
　　　　毘山亭 
　　　　三癸亭 
　　　　伍子胥宅 
　　　　丘路 
　　　　项王走马埒 
　　　　仙人顶 
　　　　三碑 
　　　　石篑 
　　　　石（缶尊） 
　　　　金井玉涧乳窦石膏温泉 
　　　　蒲帆 
　　　　乌程侯 
　　　　乌程公 
　　　　石林 
　　　　隐安 
　　　　梦马堂 
　　　　松蒲落处即是穴 
　　　　朱长马作粥散贫民 
　　　归安县
　　　　千金墟 
　　　　泛金溪 
　　　　仙潭 
　　　　火炉顶 
　　　　锦墟 
　　　长兴县
　　　　晏子城 
　　　　吴夫概城 
　　　　上概村 
　　　　故长城县城 
　　　　故鄣城 
　　　　后府城 
　　　　九里城 
　　　　四安府 
　　　　东林城 
　　　　西林城 
　　　　城山城 
　　　　大骑城小骑城 
　　　　朱城 
　　　　长城宫 
　　　　庱亭 　
　　　　卧冰池 
　　　　陆汇 
　　　　玉窦泉 
　　　　三仙石壁 
　　　　白石洞天 
　　　　钓台 
　　　　石麒麟 
　　　　圣井 
　　　　陈文帝四鼎 
　　　　陈高祖竹床竹帐 
　　　　陈五主真容屏风 
　　　　陈朝桧 
　　　　下箬酒顾渚茶 
　　　　吴王送女潮 
　　　　梓材巾箱 
　　　　石鼓 
　　　　崔佑前铭 
　　　　崔赵村 
　　　武康县
　　　　赤眉城 
　　　　牙门城 
　　　　金井 
　　　　神钟 
　　　　美人石 
　　　　虎跑泉 
　　　　连理石榴 
　　　德清县
　　　　前溪 
　　　　将军城 
　　　　陆巿 
　　　　敢山溪钟 
　　　　孝鹅冢 
　　　　卢发源之父能吟咏 
　　　　他日当能振辩才家风 
　　　安吉县
　　　　孔子井 
　　　　邸阁山 
　　　　王祥宅 
　　　　隐坞 
　　　　陈高祖为舟木 
　　　　花渚 
　　　　银坊 
　　　　蛟龙池 
　　　　翔凤林 
　　　　裴子野故宅 
　　　　周弘让故宅 
　　　　姚苌尘尾扇铁楼书镇 
　　　　两生坟 
　　　　施世英金钟 
　　　　史家长吐气嘘花 
　卷十九
　　井 
　　桥梁
　　　乌程县 
　　　长兴县 
　　　武康县 
　　　德清县 
　　　安吉县 
　　渡堰
　　　安吉县 
　　陂
　　　长兴县 
　　塘 
　卷二十
　　风俗 
　　物产
　　　谷属 
　　　缣属 
　　　果属 
　　　蔬属 
　　　兽属 
　　　禽属 
　　　鱼属 
　　　虫属 
　　　木属 
　　　竹属 
　　　草属 
　　　金属 
　　　珠属 
　　土贡 
　跋 
嘉泰吴兴志　(宋)谈钥纂修　


吴兴志序
唐人权载之序正元十道录谓言地理者独魏公且因许其经济远大之业及观魏公所论六典地域之差次四方贡赋之名物与夫州郡废置山川险阻无一不备然后知载之不妄许可今州县之编虽与并载寰宇者不类条目纤悉亦岂易为苟非其人则详略勿当是非杂糅何以信后吴兴东南最盛处于今为股肱郡山水清远人物贤贵宜有大手笔以志其实左文质统记或谓失之猥并李宗谔所上图经□于此者又未免简脱之病顾方欲请于郡一日太守李公郎中偶自言及是且谓郡有博物君子谈君监簿慨然以此自任今书成以锓木之资属归安周令未几李公诏还富公寺正来继又捐金以竟之甚盛事也兆于谈君乃同年进士喜是编出其手因从周令假观始知郎中除日已属意乎此大概本旧志参正史补遗纠误无一不满人意列二十卷卷各有目数千百年闲事了然不疑三辅黄图殆不是过盖尝谓人之笔力根于天性充于学问犹运舟挽钧力有分量弗可勉强绍兴以来亦有好事者续图经续编志非不尽力如震州荻塘之辨卒亦听伪而止吁谈君诚良史才奚可多得曾将推平素学献华夷编经理中原如指诸掌兆浅学寡闻非敢自齿于权载之列谈君事业当超出乎唐魏公之上于以见是编更数君子而后定历二贤守而后传是岂无待而然哉嘉泰改元腊月郡丞广信傅兆敬序
吴兴志卷一
吴兴丛书
宋谈钥撰
　建置沿革
　　湖州
上湖州吴兴郡昭庆军节度治乌程归安二县 【见熙宁九域志】 实禹贡周职方扬州之域 【尚书禹贡震泽底定孔安国注曰震泽吴南太湖名周官职方氏扬州其薮泽具区其浸五湖郑氏注曰具区五湖在吴南】 防风氏国在焉 【国语汪芒氏之君守封隅之山注封隅山在吴郡永安县史记注汪罔氏即防封氏国今在武康兼见通典】 后属句吴 【史记吴世家太伯奔荆蛮自号句吴皇览曰太伯冢在梅里聚左传襄公三年楚子重伐吴至衡山杜预注曰衡山在吴兴乌程县南】 吴亡入越越灭入楚 【史记越世家楚威王杀越王无强尽取故吴口地至淛江徐广曰当周显王四十六年】 秦并诸国罢封建为郡县及定荆并越置会稽郡又以其地置县曰乌程隶会稽曰故鄣隶鄣郡 【史记秦始皇二十五年定荆江南降越君置会稽郡二十六年李斯议曰今海内一统皆为郡县置诸侯不便始皇是之遂分天下为三十六郡】 杜佑谓鄣吴兴郡之西境会稽吴兴郡之东境是也汉高祖平秦取楚六年统建荆国十二年更名吴 【汉书高祖六年正月以故东阳郡吴郡鄣郡立刘贾为荆王注吴郡本会稽也十一年贾为英布所杀十二年以三郡立濞为吴王景帝三年濞反诛国除】 
景帝四年以属江都国废隶郡仍秦 【汉书江都易王非景帝前一年立为汝南王击吴吴破徙王江都治故吴国元狩二年子建谋反自杀国除传云地入汉为广陵郡非也广陵止得江都等四县尔】 元封二年更鄣郡曰丹杨 【见汉志后汉作阳晋志作杨以山多赤柳也】 永建元年分会稽浙江以西为吴郡 【后汉志】 三国分汉孙氏霸有江南皓侯乌程入嗣吴统 【吴主皓以永兴元年十月封为乌程侯】 宝鼎元年适明陵有寇皓以吴郡之永安余杭临水阳羡丹阳之故鄣安吉原乡于潜 【汉书作（上兟下日）】 诸县之水悉注乌程乃合九县为郡而以乌程为治所名曰吴兴镇山越藩陵邑且志所自起也 【吴志皓即阼谥父和文皇帝改葬明陵吴兴统记云明陵在州西一里吴志宝鼎元年十月永安山贼施但等聚众数千人劫皓庶弟谦出乌程取孙和陵上鼓吹曲盖丁固等讨败之分吴丹杨为吴兴郡诏曰古者分土建国因事制宜今吴郡阳羡永安余杭临水及丹阳故鄣安吉原乡于潜诸县地势水流之便悉注乌程既宜立郡以镇山越且以藩卫明陵奉承大祭其亟分此九县为吴兴郡治乌程南史沈约传云宝鼎二年误也又按汉志及通典乌程阳羡故鄣于潜本秦旧县永安汉初平中分乌程置临水吴时分余杭置晋武帝更名临安安吉原乡汉中平年分故鄣置】 吴兴之郡昉于此矣晋太康元年平吴三年析乌程西乡为长城东乡为东迁 【见舆地志按晋志吴兴郡统县十有东迁长城无阳羡旧图经云晋平吴加领东迁长城二县】 又改永安为武康 【见旧唐志沈约传云太康三年】 
永兴元年割阳羡及长城之北乡为义兴郡 【晋志】 宋复分故鄣置绥安县 【旧唐志绥安唐改为广德】 齐因之梁置震州 【旧图经统记诸书据通典元和郡县志皆曰梁改为震州陈后为吴兴郡绍兴中续图经辨之曰自秦置郡至陈未尝改革隋氏一统始改郡为州太守为刺史按梁书杜龛传龛为震州刺史吴兴太守遂后以郡兵拒陈文帝军是梁分浙西数郡为震州始吴兴非改郡也其说亦未审自秦置郡汉元封中已分十三州置刺史至梁天监十年有州二十三郡三百五十县干二十二后又恢拓士宇以旧州遐阔多有析置大同中有州一百七郡县亦称此谓隋始改郡非也以隋志考之自梁以来往往以郡为州以县为郡又别置诸县纷纷不一如同安郡置豫州而属县宿松为商堪郡怀宁为晋熙郡望江后为大雷郡同安为枞夏侯诸州郡所置大率如此故自钦天监官多兼领如火领亶为司州刺史领安陆太守马道根为豫州刺史领汝阴太守据隋志安陆郡梁置南司州安陆县旧置安陆郡庐江郡梁置南豫州合肥梁置汝阴郡即此可见盖当时以吴兴郡为震洲而乌程为吴兴郡初未尝废郡名也旧唐志曰梁置震州取震泽为名是矣又统记云梁敬帝置震州陈高祖废按敬帝在位纔三年而陈高祖得之故震州自杜龛外不闻】 陈废州名
隋开皇三年罢天下诸郡九年平陈大加并省乃以余杭临安 【晋改临水曰临安】 于潜又并武康隶杭州并故鄣安吉原乡入绥安隶宣州以东迁长城复入乌程隶苏州而郡废 【隋志平陈后吴兴郡废并东迁入焉又废长城武康又并故鄣安吉原乡入绥安属宣州】 仁寿二年置武康割乌程又分长城为湖州 【隋志仁寿中置湖州又武康长城并仁寿二年后置】 取太湖为名也湖州之名昉乎此 【旧唐书郡国志五湖之表州以为名】 大业二年州复废三县仍属苏杭 【通典云炀帝初废湖州其地入余姚入吴郡】 唐高祖取隋武德四年复置湖州领乌程一县仅存州名而已又以豪杰来归权创州县就拜守宰以宠之而武康长城安吉皆自为州 【唐志湖州武德四年置又是年长城置雉州安吉置桃州武康仍为武州湖州领乌程一县六年复没于辅公祏七年平贼复置统记云大业末沈法兴值隋乱引兵守江上于旧州立吴兴郡唐武德三年为李子通所陷四年杜伏威平之复置湖州六年又为辅公祏所陷七年季孝恭为刺史复置州参考诸传沈法兴大业初为吴兴太守复为李子通所败自后别无更置又唐会要云湖州开元七年置及置乌程县误也】 
七年太宗即位州县权置者并省略尽始以武康长城来属又并安吉原乡入长城 【唐志武德七年废武州以武康来属又省雉州及原乡并人长城来属又废桃州以安吉入长城】 麟德元年复置安吉天授二年析武康东乡置武源定为五县天宝元年又改州为吴兴郡武源再改为德清 【唐志武源景云二年改临溪天宝元年又改为德清县】 干元元年复州名 【旧志】 
干宁二年以钱镠为镇海镇东军节度使兼领二浙三年赐军号忠国升节度镇使以授刺史李师悦【唐方镇表文德元年置忠国军节度使治湖州续图经云据师悦神道碑以为丙辰年当干宁三年按统记李师悦光启元年授大德元年加检校右仆射景福二年加防御使干宁三年加忠国军节度使表误】 州于是始为节镇梁开平元年封镠为吴越王四年镠始以钱镖为刺史 【五代史吴越世家干宁二年镠为镇海镇东军节度使兼有二浙光启三年取苏常唐刺史题名云干宁四年高彦授招讨使天佑四年卒官其子沣袭七年为众所逐镠至州安抚以钱镖为刺史是镠虽在干宁中领二浙其刺史尚是唐置至高沣见逐始以其亲为之据有其地按唐纪天佑四年逊于梁梁太祖改元开平是时后唐李克用存勖仍唐年号称天佑至十九年题名盖仍唐年号称天佑七年即梁开平四年也梁太祖即位封钱镠为吴越王镠受其封合用梁开平号】 后割武康隶杭州 【五代史职方考武康故属湖州梁割隶杭州】 改长城为长兴 【淳熙中郡庠志旧编云吴越避朱梁太祖父讳也按五代史梁太祖之父讳诚镠尝受梁吴越王封故避】 周显德四年改忠国军为宣德以钱偡为节度使 【偡唐韵音湛湛然齐整】 宋混一区宇僭伪毕臣太平兴国三年吴越王钱俶纳土四年复以武康来属七年析乌程置归安
景佑元年二月宣德军改为昭庆军 【旧编载景佑元年京城昭庆门灾上问天下郡国水多处近臣以本军对命易其名遂以宣德名门昭庆名军按续通鉴长编明道元年六月壬戌大内火延燔崇德长春等八殿癸亥移御延福宫十一月甲戌修内成大赦改元二年十一月甲寅改正阳门曰宣德明年为景佑元年二月改宣德军为昭庆军事不相属又按大内南三门中曰宣德东西门曰左右长庆宣德门本梁建国门兴国七年改丹凤门祥符八年改正阳门景佑初改宣德是正阳门改宣德谓两易其名非也但修内之后延燔八殿名悉更改次年又改端明殿曰延和改继昭堂曰继圣恐是火灾之后以湖郡多水用其军额为门名以厌火祥既为门名军额虑更改未可知也俟考】 军于是始名昭庆
自秦始皇二十五年 【岁在己卯】 初置郡县越四百八十八年为吴宝鼎元年 【岁在丙戌】 始为吴兴郡又三百二十六年为隋仁寿六年 【岁在壬戌】 始为湖州又二百四十九年为唐干宁三年 【岁在乙卯】 始为节镇繇宝鼎元年至庆元六年 【岁在庚申】 凡九百三十五年一为震州再为吴兴郡三为湖州节镇之名亦三易州郡所隶晋分天下为十九部隶扬州 【晋志】 隋初隶扬州行台大业末隶徐州总管 【见统记】 唐分道置使属江南东道 【唐志太宗元年分天下为十道八曰江南开元二十一年置十五道采访使江南分东西道】 今为县六属两浙西路云吴初置郡领县九乌程永安余杭临水阳羡故鄣安吉原乡于潜晋析乌程置长城东迁为县十一后以阳羡置义兴郡为县十宋以故鄣属丹阳历齐梁陈仍九县隋平陈郡废县或并省各他属 【详见刱置沿革下】 
仁寿二年以武康 【晋改永安】 乌程长城三县置湖州未几复废唐武德四年复置湖州止领乌程一县七年始以武康长城来属又并安吉原乡入长城麟德中复置安吉天授中析武康置武源 【天宝中更名德清】 终唐之世凡五县梁开平中割武康属杭州又损其一宋太平兴国四年复武康七年析乌程置归安今为县六　望乌程　望归安　望安吉　望长兴　上武康　紧德清　废县四菰城郡国志云春申君立菰城县在郡南二十五里秦改为乌程至今有城因山每岁为牧马所东迁在乌程县东四十里
舆地志云晋太康元年分乌程东乡置隋平陈并入乌程原乡汉中平年分故鄣置武德七年并入长城吴兴太平兴国七年转运使高冕奏云古吴兴郡倚郭管吴兴乌程两县今为归安 【旧图经统记并云高冕所奏未知何从得之据唐书沈伯宜传云湖州吴兴人伯仪仕武后朝则是时有吴兴县但史失书废置年月所由自耳】 县旧隶本州岛今隶别州者五　于潜　余姚　临水 【即临安】 右三县隋析置杭州属临安府阳羡晋置义兴郡今属常州故鄣晋以属丹阳今属广德军
　　乌程县
望乌程县 【见九域志唐县分七等赤畿望紧上中下乌程旧为紧大历十二年始升望见颜真卿石柱记据唐会要乌程大历十二年二月二十一日升望本县有升望记大历中尉陈苌撰又据武德令五千户以上为上县开元十八年增千户其畿赤望紧不限户数并为上县宋建隆九年十月诏应天下县除畿赤外四千户以上为望】 三代扬州之域战国属楚时已为县曰菰城即春申君黄歇封邑也 【郡国志云春申君立菰城县在郡南二十五里秦改为乌程】 
【左传宣公十一年楚子县陈注灭陈为楚县也楚已有县矣】 城面溪泽菰草弥望故名秦既并楚改曰乌程属会稽郡以乌巾程林二氏所居也古者因生赐姓后之郡县乃多因姓而命名二姓以善酿雄其乡音又相协秦尚富强一时更革至今仍其名也 【旧图经载越绝书外传云始皇至会稽徙大越之人于乌程郡国志云古乌氏程氏居此能酝酒因以为名统记载顾长生三吴土地记云县有乌林氏秦时程林乌巾二家能酿美酒始皇二十六年改菰城县为乌程县属会稽郡县有乌亭即古之乌禾乡乌氏所居乡也汉梁孝王兔园会招文士邹枚司马赋乌乡酒张景阳七命曰酒则荆南乌程是也又秦尚富强如乌氏嬴以牧畜致富始皇令比封君与朝请巴寡妇清家擅丹穴始皇客之为筑女怀清台则以二姓善酿名县亦此意也】 
汉兴参置侯国属荆属吴属江都江都国废复隶会稽永建中属吴郡三国属吴孙权分县之余不乡为永安后为侯国孙皓以侯居焉皓后即阼宝鼎元年以吴郡之永安余杭临水阳羡丹阳之故鄣安吉原乡于潜水悉注此乃合九县即其地置吴兴郡自是始为郡治所晋析其西乡为长城东乡为东迁梁以郡置震州乃以县为吴兴郡 【隋志乌程旧志吴兴郡】 隋平陈郡废并东迁长城复入而属苏州仁寿二年复分长城立湖州大业二年州又废唐武德四年复置湖州自梁以来州有废置更革县未尝变也宋太平兴国七年始析县之东南十五乡置归安分治郡城之东而县之治所在州治之西一里由今准古为县始于楚制名自于秦置郡由于吴治所创于晋具属湖州则肇于隋定于唐境界分划则自宋太平兴国以后云
　　归安县
望归安县宋太平兴国七年分乌程县置据旧图经载转运使高冕奏云古吴兴郡倚郭管乌程吴兴两县今乌程境太广请分置一县从之时吴越钱氏初归命故以归安为名 【见旧图经统记】 析乌程之东南十五乡隶焉置县治于州治之东一百二十步 【统记云西北至州一百二十步在于迎春桥之东】 与乌程对治为倚郭 【旧图经云高冕言吴兴县倚郭不知何从得之按唐书沈伯仪传云湖州吴兴人伯仪当武后时则武后时有吴兴县矣又统记载南封记一卷云齐吴兴县丘灵鞠撰考统记所载撰述类首载郡宦所著文集甚多恐是吴兴县令但本传止云乌程人统记之言必须有证则齐有吴兴县未可知也特齐梁郡县纷更至众史多略之无可稽考又续图经云晋太康中析乌程东乡为东迁县隋复并入今县东四十五里尚以东迁名其地盖县治也且晋初析乌程西乡为长城即今长兴县也东乡为东迁即今东迁也长兴地界在乌程之西乡数十里则东迁县亦当在东迁不远今归安县界乃自城中与乌城县分界对治北自后石桥南至小市巷过仪凤桥至甘棠桥以路及溪中分为界城门外以迎春门运河之南定安门余不溪之北为界非东迁旧界明矣】 
　　长兴县
望长兴县 【见唐地理志及元丰九域志详见乌程县下】 本乌程县之西乡晋太康三年始分其地以置属吴兴郡名曰长城 【见舆地志又旧图经云晋平吴加领长城县舆地志又云吴夫概于吴西筑城狭而长因有长城之号旧经云县因长城取名】 因其地有吴夫概城狭而长也永兴元年割其北乡为义兴郡 【见晋地志】 隋开皇九年平陈以其地并入乌程隶苏州 【隋志平陈复废吴兴郡又废长城入乌程隶苏州】 仁寿二年复分长城再置湖州 【见隋地志】 大业三年州复废县仍属苏 【见隋志及通典】 十四年沈法兴伪置长州唐武德四年更置绥州又更名雉州并置原乡县隶焉 【唐志长城大业末沈法兴置长州武德四年更置绥州因古绥安县之名又更名雉州并置原乡县统记云大业十四年吴兴太守沈法兴守江左于长城县置长州武德四年土人张硕于长州西严山上立岩州于长州置绥州以古绥安县为名寻又改为雉州旧经曰取县界雉山为名也】 
七年始省雉州及原乡复置长城县属湖州又废桃州以安吉入焉 【并见唐志统记云武德七年废宣州原乡绥安故鄣三县入长兴也按绥安宋分故鄣置旧唐志云绥安唐改为广德隋志宣州绥安县平陈省故鄣安吉原乡焉唐置宣州广德本绥州七年以县来属则绥安未尝并入长城也缘平陈后尝并故鄣安吉原乡入绥安隶宣州今则复析宣州绥安县之原乡安吉入长城故伪舛并言绥安耳故鄣绥安实未尝并入长城也】 麟德元年复析为安吉天宝元年州仍为郡干元元年郡复州名而县之所隶如故吴越当梁时避梁讳乃改今名 【按五代史吴越王钱镠受梁之王封梁太祖之父名诚故为之避】 自晋太康至今废者一 【隋开皇】 名易再为州者三一属震州 【梁时事见郡沿革下】 再属苏州属湖州吴兴郡者各三焉此县沿革废置之大略也
　　武康县
上武康县古防风氏国汪芒氏之守也 【国语汪芒氏之君守封隅之山注封隅山在吴郡永安县史记注汪芒氏即防风氏国今在武康又见通典】 汉为乌程余杭之境初平中始分二邑置县名曰永安属吴郡 【按后汉志及通典并云汉初平中置永安县南史沈约传云灵帝中平五年置祥符图经载汉末童谣云天下当兴东南三余之闲吴大帝黄武元年乃改会稽之余暨为永兴分乌程余不乡合余姚之境置永安县余英志以沈约博综群书世居武康自吴至梁历年未远以约之言为正旧编则援图经之言统记亦谓吴黄武元年置今以年代考之灵帝中平七年为献帝之初平元年当魏黄初二年沈约虽号博综而自叙乡里族系多与正史差龉又黄武为年号使其为黄武元年则汉史不当载今以汉志通典二书之言为定】 吴宝鼎元年始置吴兴郡以永安属焉 【见吴兴志而余英志以为宝鼎二年者亦据沈约之言也】 晋平吴改曰永康后又改曰武康 【余英志曰晋太康三年平吴以平阳郡有永安县改曰永康惠帝永元九年改元永康以年号同始改曰武康统记作太康三年改武康】 隋平陈废吴兴郡入并县境入余杭隶杭州仁寿二年复置武康县又割乌程分长城立湖州
大业二年废湖州县仍属杭唐武德初贼李子通攻陷郡县以武康为安州又改曰武州四年贼平复置湖州而武康仍为武州 【统记载大业十四年江南元帅沈法兴复于湖州置吴兴郡县又属焉唐武德三年李子通贼攻陷郡县以武康置安州取古永安为义也四年七月以安吉人施世英使持节安州诸军事安州刺史征子通未行其年八月吴王杜伏威遣其将王雄诞平子通施世英改杭州刺史改安州为武州以武康为义也六年冬郡县又为辅公祏所陷七年春赵郡王李孝恭废武州又于旧吴兴郡立湖州县仍属焉余英志曰大业十三年复置吴兴郡武康又属焉唐武德四年贼李子通攻陷郡县以武康置安州又改曰武州子通平唐因之七年州废县复隶湖州按唐志湖州武德四年置又是年武康仍为武州】 
七年州废复为县隶湖州天授三年析东十七乡置武源县 【统记天授二年七月百姓戴德永等上疏言武康东界一十七乡枕临溪泽有舟楫之利请析置武源县敕从之】 梁复割隶杭州宋太平兴国四年复隶湖州窃尝考之县始置于汉之初平而武康之名由于晋自吴至今更属于湖州杭州者凡七而定于太平兴国之四年今之邑境即天授之旧唐初扰攘虽再立为州不数年而复为县云
　　德清县
紧德清县 【见九域志县初曰上余见乌程县下】 本武康县之东境乌程县之余不乡也吴属永安县晋改永安为武康县唐天授二年县民戴德永奏武康东界十七乡枕溪泽有舟楫之利请析置一县以界内有武承塘遂置武源县 【县东十八里临大溪有武承塘东为石塘西境联接数里】 敕依所请景云元年敕天下州县自天授以来改为武字者并复旧文新置者议而改焉二年改武源为临溪县天宝元年改今名隶湖州 【天宝六年改乌山为德清山】 宋因之
　　安吉县
望安吉县 【见九域志县初曰上会昌四年十一月三日初改为紧望县详见乌程县上下】 本汉丹阳郡故鄣县之南境初平中张角作乱北乡守险助国朝廷嘉之分故鄣郡南乡别为一县因名之为安吉 【见吴兴记及统记吴宝鼎元年以丹阳郡之安吉等九县立吴兴郡】 隋开皇元年废入广德县隶杭州仁寿二年仍旧吴兴郡置湖州广德县隶焉大业二年广德隶宣州以安吉入武康复隶杭州义宁二年沈法兴据湖州复置县唐武德四年以广德县置桃州安吉仍隶杭州七年并省入长城麟德元年复置隶湖州 【以上参考吴兴图经并统记之书所载】 自汉中平至今废者三一属丹阳二属吴兴三属杭州两属湖州此县沿革废置之大略也
　分野
言分野者权舆于周官而纷纶于汉儒自汉以后说盖繁矣然周有九州岛春秋有十二诸侯汉有一百三郡国故论分野于震泽巨区之闲者于辰曰丑次曰星纪宿曰斗牛女州曰扬国曰吴越郡曰会稽丹阳而已故旧图经据禹贡扬州有震泽周官职方扬州有具区尔雅具区薮在吴越之闲且援汉志云斗牛野也续图经第曰次为星纪统记第曰星属斗牛至旧编乃悉载
历代地志及国史志谓二浙当南斗须女之分亦未尝辨诸说之不同也窃考保章氏有九州岛分星之说郑氏注援纬书云牵牛流为扬州分为越国汉志言斗江湖牵牛婺女又言斗为吴会稽也晋志载星统班固言自斗十二度至女七度费直周易说起斗十度蔡邕月令章句起斗六度陈卓谯周等郡国宿度丹阳入斗十六会稽入牛一 【又曰范蠡鬼谷子张良诸葛亮谯周京房张衡并云】 载大衍历起斗九度中斗二十四终女四得汉会稽丹阳等郡又曰斗在云汉闲当淮海下流为吴分牛去南度河浸远自豫章迄会稽南踰岭为徼越分窃谓吴兴在汉为乌程故鄣乌程属会稽故鄣属丹阳丹阳为吴会稽为越参吴越二境则分野在斗牛之闲而众说入宿不同者一行有言曰古今辰次与节次相系各据当时历数与岁差迁徙不同也 【汉太初历冬至在牵牛初星纪斗十度贾直据此四分历冬至在斗二十一度星纪起斗六度蔡邕据此班固起十二度用三统历数也唐一行历以虚九度为元枵中故星纪起十九度又古历系星度于节岁至虞喜乃立岁差法大衍历用之】 
今历星纪入斗四度 【史官见周统天历起虚七度比大衍历用本差二度而入斗宿差三度者一行星距南斗二十六度牵牛入度须女十二度本朝崇宁中历官姚舜辅星距度斗二十五牛七女十一少盖牵牛一行距上星舜辅距中星须女一行距第一星舜辅距第一星星距又有三度之差所以差五度也】 在五星为荧惑在北斗为衡而占以丁巳日云 【后汉志刘昭注引星经云荧惑主扬州又云斗主衡第五星属扬州属扬州当以丁巳日候之丁巳占吴郡会稽】 
吴兴志卷二
宋谈钥撰
　城池
　　湖州
罗城东西一十里南北一十四里统记云一十九里三十步折二十四里唐武德四年越郡王孝恭所筑景福二年刺史李师悦重加版干之功见旧图经统记云有记见存绍兴三十一年知州事陈之茂修有记在墨妙亭城上旧有白露舍太平兴国三年奉敕同子城皆拆毁
子城统记云旧当秦时为项王故城吴兴记云郡廨署旧有乌程县治旧编云旧传晋郭璞欲移郡于东迁每立标辄为飞鸟衔去其女亦善地里启璞无徙因旧址损益之可以永无残破之虞璞从之其女今号迁城小娘子从璞庙食续图经云郡置于吴而璞当晋惠怀之际避地东南事不相类乃于菰城云秦改县为乌程至晋始移治于苕霅之上乌程县治即古郡治又自相抵牾切详乌程治所当秦汉闲已徙于今之郡中故吴宝鼎置郡诏谓永安故鄣等水悉注于乌程若在菰城岂得云故知在吴以前已在今处既以县为郡则必即县治为郡治而县治多徙矣璞随元帝渡江仕为尚书郎损益古城之制相阴阳审向背庸有是理也况江南诸郡城多传郭璞所迁当亦有按图而定者矣今罗城之内苕水入西门余不水入南门至江渚汇合流为霅水以出北门趋太湖西南诸山回环拱揖屏列于前北有卞峰以踞于后子城居中面二水之冲挹众山之秀又四面多大溪广泽故立郡以来无兵革之患意非璞不能定不必引飞鸟以神其事也
城门立湖州牌绍兴十六年知州事王铁以郡密拱行都增崇基宇挟以朵观规模宏丽干道初火延燔靡遗知州事王时升重建颇不逮昔　东门俗称衙东门有楼曰东楼　西门俗称衙西门有楼曰西楼统记云子城上有石楼清风之类附见郡治下
子城濠分霅溪支流自两平桥入桥之西隅有柱石存旧可通舟楫市鱼虾菱藕者集焉谯门前覆以长石衙东门城隍庙亦有桥以便行者其它为民居浮檐所蔽郡岁时督厢吏浚治云
城门旧有九所放生池侧有阊门 【唐李词置阊门又有楼统记载东阊门楼云正元十五年李词造跨河楼三闲挟楼三闲下有颜真卿放生池碑会昌三年张文规开拓东向一百五十步仍建造今废颜公放生池东南城上有遗迹尚存】 定安门东西各有瓮门并废城面各有壅塞处今为门六内清源临湖止有水门余四门水陆各一　东曰迎春门 【有楼三闲淳熙二年知州事赵师夔修嘉泰元年知州事李景和重修】 　西曰清源门 【绍兴三十二年知州事陈之茂因修城创为屋】 　南曰定安门 【三十二年陈之茂修见修城记】 　北曰奉胜门 【门有项王庙俗呼霸王门旧有楼统记云宝应中刺史崔元亮改旧栅造门楼一闲两厦跨路门屋一闲旧编云正元十五年误矣楼今不存】 　东北曰临湖门 【绍兴三十二年陈之茂创建瓦屋】 　西北曰迎禧门 【俗呼清塘门以上六门嘉泰元年李景和并重修】 罗城壕周罗城外唐武德四年李孝恭筑城时所筑 【孟子曰凿斯池也筑斯城也盖筑城则必凿堑而以其土为之故有城则有壕既可为重险增守御之备且事之相因也】 广德四年刺史独孤问俗重开 【统记云问俗所开非也岂有筑城许时至是方开堑旧编云问俗重开是也】 北壕自清源门沿城至迎禧门又至奉胜门又至临湖门自古苕水入太湖之溪也 【城内仪凤桥下一带漕渎晋始开】 阔数十丈深不可测实为天险西壕自定安门至清源门南濠自迎春门至定安门北濠自临湖门至迎春门或假人力开凿然西壕受西南诸山之水南壕受余不众溪之水东濠兼受运河之水皆成溪泽而东壕又为二重曰外壕曰里壕大抵诸濠之水遇春夏水生浩漾汹涌湍激迅驶而西南二水互胜交流余不水盛则浸淫入于苕溪苕溪水涨亦弥漫混于余不而众壕交受以入于湖尤为深阔极乐城在六客堂前子城上旧名挽翠亭庆元六年知州事李景和改名极乐城殿院陈谠书额　放生池在湖州府能仁寺东周回数十亩东北距罗城有阊门遗迹唐干元二年诏洋州山南剑南黔中荆南岭南江西浙西诸道各置放生池凡八十一所明年春颜真卿撰记大历七年真卿来为刺史次年秋追建碑刻颜公祠今在池上池内皆红蕖遇祝圣寿放生释罩舍鳞彻笼纵羽并就此处芙蓉池在湖州府有干叶莲即杨汉公开浚苹洲二池之一也今废 【名见墨妙亭断碑旧经言白苹洲有池池有干叶莲】 
　　乌程县
县治即郡国志所谓春申君置菰城县也见旧图经城内又有子城见旧编重城屹然工役甚固又续图经云春申君始建城距今千余岁重城屹然略不隤毁则知当时工役之兴不苟矣后徙治于今州之子城吴宝鼎中置吴兴郡寓治焉晋义熙六年徙于今所在郡治西一里环以墙而已吴宝鼎中置郡今安吉永安等九邑水悉注于乌程则已是今处续图经云晋始移治苕霅之上非也盖移今治所耳
　　武康县
隋仁寿二年中使苏伦徙于汉南唐广德元年袁晁作乱浙右县人朱泚沈皓举亡命之徒以应之分守两洞攻陷城垒县郭室庐变为灰烬二年刺史独孤问俗使将军辛敬顺于金鹅山筑城守其寇路沈皓杀洞中贼党以降左卫兵曹参军庆澄兼武康德清二县令轝瓦砾伐榛莽复于溪北古城筑之铜岘之水三面环绕浚为壕堑今之县城是也 【见统记旧编】 在州西南一百七里有四门　东曰抚耘门　南曰朝恩门　西曰怀安门　北曰平远门　右四门并绍兴中尉赵公廪刱建为屋六楹挟以西厢　放生池在武康县水安潭证道寺之南
　　安吉县
古来梵路屋址犹存今县在故鄣城之南号鄣南面大溪望天目浮玉群峰直去五十余里左苕溪右玉磬岩县无城郭有六门惟西北二门有名余皆无名西曰齐云门北曰迎恩门　邸阁池在县北三十里周回二顷二十亩吴兴记云邸阁池水灌田五十余顷鳞羽涵泳芰荷交蔚唐圣历元年县令钳耳知命修邸阁路
　坊巷
　　州治
旧图经统记坊十有六多名存而无表识嘉定癸未太守宋济既新消暑葺清风 【二楼名】 于是邦人相帅各于其居请表坊名务称守意乡有名存而识不立者亦复置焉合为五十有一坊而首尾俱见者八道为六十四处非惟征人客子过是邦者得以知巷陌之名阛阓通衢新题华表璀璨相望亦足为吴兴壮观故复编次之
和乐坊　平康坊　仁政坊　乌氏坊　程氏坊 【以二姓善酿居此在乌程县南街】 苕阳坊 【水北曰阳在浮玉亭街西】 桃李坊 【在德政西以上四坊属乌程界】 车骑坊 【旧图经云城东北二里有晋车骑将军谢玄宅在衙东门投北大街】 章后坊 【旧经云天宁寺在章后坊天宁今曰光孝本章后宅舍为寺坊在寺之前面】 德本坊 【旧有德本寺在前后石桥之闲有牌坊近寺以上七坊属归安】 白华坊 【以潘综纯孝居此】 吴歈坊 【文选有吴歈越吟以上二坊未详所在】 右旧图经有其名而无其识　清通坊 【在子城南投北迁善坊相对无古名】 
德政坊 【在乌程县前街东古名】 苕阴坊 【在绍熙桥南投西】 中书坊 【在子城后投西直至猎场桥元古名】 前溪坊 【在城南大街投东入前溪汇元古名】 采苹坊 【在仓桥直至白苹亭街古名】 吴兴坊 【在归安县前古名】 仁依坊 【在城东仁依桥古名】 右苕阴以贾安宅更名状元有其识他比亡焉今复立　宣化坊 【在谯楼西宣诏亭侧至都醋库前街东今立二处】 保宁坊 【在都醋库侧入跨街楼】 永安坊 【在州治前大街永安楼北投东入鱼行至子城壕两平桥西堍照图经武康亦有是坊】 升平坊 【在骆驼桥西街投西至子城壕两平桥东堍】 熙春坊 【在州治大街投西入黄沙路】 通津坊 【在市街东会仙楼相对入杨溇航船步】 乐众坊 【在市街和丰楼西入瓦子巷】 近市坊 【在小市巷平康坊相对入跨街楼】 丰乐坊 【在市街太平楼入东堤下】 迎恩坊 【在市门街南绍熙桥直至定安门】 戒民坊 【在市门街绍熙桥相对直至黄沙路市曹在焉立二处】 里仁坊 【在州治西楼街投南至竹木巷黄沙路街立二处】 政平坊 【在州治西楼街投北直至言巷】 寿昌坊 【在令捷辔北投西直至鸿禧寺街】 仁域坊 【在子城后投东至太平桥投西至中书坊二处】 泰和坊 【在骆驼桥北太和楼前直街至奉胜门】 东溪坊 【在骆驼桥侧斜桥直至临湖门】 阜安坊 【在城隍桥直至柴巷口】 太平坊 【在太平桥巷】 集庆坊 【在报恩光孝寺相对】 
丛桂坊 【旧名仁政坊在隆兴桥直至郭尚书庙华表对峙太师忠惠观文赵公府第在焉忠惠积庆流芳锺于令子今江阴太守孟奎先诸兄擢丙辰第咸淳乙丑少监孟圻运干孟至机帅孟垕一榜同登先是太师国公希怿监簿公与悊都承公与勤忠惠公与（上笴下思）世科济美奕叶相传方来未艾礼宜柱表用改今名请于郡者摄归安令陈阜郡牒学改入图经】 天庆坊 【在隆兴桥相对入天庆观街直至吴家巷相对立二处】 清华坊 【在城北吴家巷直至教场桥】 兴贤坊 【在隆兴桥相对入天庆观街直至吴家巷相对立二处】 种德坊 【在城北雄节营巷直至亭子巷】 贤福坊 【在城北飞英寺前】 嘉庆坊 【在城北汤家桥】 和裕坊 【在城北徐家桥】 集贤坊 【在城北盛家巷】 天圣坊 【在城北天圣寺巷】 朝岳坊 【在广化寺桥堍投北直至迎禧门通岳观】 观文坊 【在城西州学乌程县侧】 拥旌坊 【在城西旧名曹家巷今秀邸环列于后】 登瀛坊 【在城西白塔巷口古有望仙桥】 浮玉坊 【在乌程县前浮玉亭街西】 元善坊 【在开元寺相对直至洗马步街北立二处】 余庆坊 【在洗马步巷】 富民坊 【在绍熙桥南东都税务街】 贵泾坊 【在城南大街投东入小景德寺贵泾桥】 听履坊 【在城南大街大宁寺相对沈尚书宅前】 熙和坊 【在城南大街投西入祝家巷】 
忠贤坊 【在城东颜鲁公堂巷】 闻礼坊 【在城东无星桥】 仁寿坊 【在城东望州桥】 月河 【在城东证通寺南】 右四十八所并前清通德政中书前溪采苹吴兴仁依皆今重立共五十有五焉坊名乡地久废官司乡贯止以界称今为界十七分属四厢南门界 【在州治前至两平桥接崇节界】 崇节界 【在隆兴桥北至霸王门接飞英界】 飞英界 【在飞英寺前至临湖门接报恩界】 报恩界 【在郭尚书庙前至陶家巷接崇新界以上四界左一厢管】 崇新界 【骆驼桥北至子城东口接崇节界】 归安界 【马军营至能仁寺接中界】 中界 【花楼桥至月河口接迎春界】 迎春界 【迎春门至八大巷接南市界以上四界左二厢管】 南市界 【横塘至西岸史家巷接鹅行界】 
鹅行界 【定安门至状元坊接石鼎界】 石鼎界 【旱渎桥至祥符寺】 鱼楼界 【甘棠桥至仪凤桥南东堍接西市界以上四界右一厢管】 西市街 【市门至眺谷桥县桥接乌程界】 乌程界 【本县前至浮玉亭接仓场界】 仓场界 【清源门至猎场桥接济川界】 济川界 【曹公庙至骆家巷接中书界】 中书界 【张王庙前至广化桥接仓场界以上五界右二厢管】 又有巷名出于俚俗或以寺观或以名物或以姓氏第为识刖多非驯雅循习岁久遂为通称如鲁有五父衢 【见左传又礼记】 汉有华阳街章台街槁街 【见刘屈牦张敞陈汤传】 之类载在史传故地理录亦宜存而不废今以旧编所录差次附于后
自定安门直北至仪凤桥街 【史家巷　天宁巷　曲尺巷　仁杏木巷　姚家巷　庙巷　坊巷】 自仪凤桥之南堍直西至祥符寺街 【油车巷　高巷】 自仪凤桥之北堍直西至清源门街 【西提子巷　宋家巷　竹木巷　社庙巷　曹狮子巷　养济院巷　西营巷　白塔巷　家巷】 自衙西门直西转北众路 【漆器巷　小宫巷　西泥巷　庙巷　红车栏巷　大营巷　吴草巷　营巷　骆家巷　石灰巷　亭子巷　盛家巷】 自乌程县桥直北至迎禧门路 【郏家巷　猎场巷　石皮巷　范家巷　曹家巷　以上属乌程】 自仪凤桥之南堍直东至甘棠桥及横塘路 【李家巷　庙巷　证通巷　八丈巷】 自仪凤桥之北堍直东转北至州治前街 【东提子巷　花巷　小市巷　打银巷　瓦子巷　堂子巷】 自衙东门转北又西众街 【沈家巷　姚家巷　陶家巷　承园巷　天圣巷】 自迎春门直西至骆驼桥街 【能仁里　县巷　马军营巷】 自骆驼桥之西堍转北过斜桥至临湖门 【打绳巷　李长马巷　太平巷　草场巷　飞英巷　报平巷　以上属归安】 
　　长兴县
旧编载坊九　吴概坊　程氏坊　箬溪坊　英才坊　昼溪坊　忻湖坊　报德坊　陵阳坊　回溪坊　本县图经所载十三坊　长乐　尊贤　赞善　习善　□□　宣风　劝善　归化　儒化　崇化　延风　仁知　德化　与此不同　旧编又载巷十二皆俚俗所称　袁巷　蒋巷　施巷　霍巷　盛渎巷　包巷　阙巷　韦巷　麒麟巷　陈巷　因巷　泥巷　不足录云
　　武康县
据旧编所载坊七　风溪坊　永安坊　千秋坊　前溪坊　余英坊　鸟回坊　砂井坊　余英志止载其二曰杏坛坊在懋德里桂子坊在文会里桂枝坊绍兴十三年知县范普初建其它又率因其里名或溪井之名也　旧编又载巷九　市东巷　市西巷　大慈巷前溪巷　后溪巷　唐家巷　船坊巷　墙后巷　宫前巷　俚俗所称本不足录
　　德清县
旧编载坊七　武源坊　新门坊　前溪坊　武善坊　通高坊　儒津坊　吴山坊　又有巷八 【市保巷　乡亭巷　赵家巷　丁家巷　坊门巷　梁家巷　盖家巷　戴家巷】 皆不足纪窃考余不乡有博陆里余乌村盖沈约自叙云尔其余乌村县有乌山即其地也所谓博陆里今不详何所云
　　安吉县
旧编载坊十二　临苕坊　施兴坊　明义坊　修业坊　通阅坊　凌云坊　临期坊　显亲坊　懋迁坊　货殖坊　修善坊　又有巷十三　圜庆巷　毛家巷　镇下巷　范家巷　后街巷　城南巷　水巷　方家巷　金家巷　照春巷　姚尚书巷　罗汉寺巷　朱家巷　皆俚俗所称不足录云
吴兴志卷三
宋谈钥撰
　乡里
　　乌程县
唐管乡四十里二百见颜真卿石柱记国初为乡三十一见旧图经并统记乡三十行山丰乐仁风白鹤霅水临苕崇礼孝行至孝广德永新德政龙亭澄静灵寿震泽太元福增万岁保安崇孝常乐琅琊欧亭九原三碑顺德移风稔泽乐俗太平兴国中割十有五乡置归安县为乡十六后又并其三景德中管十三乡见李宗谔图经今列于后比统记所载参归安见管乡无行山丰乐临苕孝行保安欧亭顺德稔泽凡八名
永新乡管里十四 【义安里　至建里　城山里　永定里　石头里　午山里　游仙里　永新里　上荣里　吉昌里　建安里　金山里　上千里　温泉里】 
三碑乡管里七 【太原里　车盖里　城山里　饮德里　富洋里　梅城里　崇仁里】 
澄静乡管里六 【光化里　傜林里　袭仁里　孝傜里　敏德里　元石里】 
九原乡管里七 【金斗里　长源里　太极里　石渚里　望溪里　官塘里　白鹤里】 
霅水乡管里三 【敦筤里　楚亭里　招宝里】 
灵寿乡管里三 【开化里　元泽里　洞庭里】 
德政乡管里三 【新兴里　仁义里　乌山里】 
常乐乡管里三 【孺山里　后林里　至德里】 
震泽乡管里四 【新城里　西余里　吴南里　孺山里】 移风乡管里六 【崇化里　旗亭里　崇仁里　北场里　新仁里　北仁里】 
崇孝乡管里四 【新兴里　南旗亭里　南仁里　崇仁里】 
白鹤乡管里一 【升山里】 
乐俗乡管里六 【醴泉里　山阳里　紫涧里　宣化里　黄兴里　黄城里】 
县之乡里见于史传者古有乌禾乡 【古乌氏所居乡也见县沿革注】 宋有纯孝乡 【宋潘综以死救父遂旌其里为纯孝见宋书】 唐有茂德乡 【唐沈聘累征不起县令韦承庆改其所居乡为茂德乡见先贤传】 今俱无之旧图经载乡距县里数如霅水乡在县西一十五里今县治即系霅水澄静乡在县西南五十里今西南至乡界不十里其乡分亦多有改易今不录熙宁中管乡十一 【见王存九域志乡比景德无白鹤乐俗】 今分震泽为上下扇为十二乡共五十六都
霅水乡 【三都副一都独】 九原乡 【三都副】 三碑乡 【三都副】 澄静乡 【三都副】 德政乡 【五都副】 永新乡 【五都副一都独】 灵寿乡 【四都副】 崇孝乡 【五都副】 震泽乡上扇 【五都副一都独】 震泽乡下扇 【五都副一都独】 移风乡 【四都副一都独】 常乐乡 【五都副一都独】 
　　归安县
县初置时祈乌程之十五乡大中祥符闲已省其四管十一乡四十八里后又并顺德一乡于松亭里仍旧也今管十乡
琅琊乡管里五 【清风里　开化里　含山里　风头里　古山里】 
太原乡管里五 【开元里　含阳里　吴兴里　迎信里　永明里】 
含山乡管里四 【千金里　清化里　吴泽里　平乐里】 松亭乡管里十 【旧经有龙亭无松亭盖改也元管长超以下五里而乌山以下五里为顺德乡】 
【今并为十　乌山里　安仁里　修政里　临苕里　松亭里　长超里　太平里　仁化里衡山里　逍遥里】 
福增乡管里五 【王安里　善政里　龙华里　太平里　广福里】 
崇礼乡管里五 【进贤里　千金里　崇礼里　建平里　信仪里　旧经千金作千秋建平作建龙】 
长寿乡管里二十 【旧经有万岁乡无长寿乡即后所改也　新兴里　东林里　长寿里　新城里　常平里　延年里　长平里　杨城里　马林里　驰塘里　千秋里　清化里　永乐里　丰乐里　龙相里　旗亭里　碧溪里　元先里　都亭里　长沙里】 
广德乡管里十五 【能仁里　上沃里　安仁里　施渚里　武安里　龙泉里　卜城里　积善里　孝廉里　孝德里　黄成里　兼义里　招德里　卜高里　清泉里】 
至孝乡管里五 【兼山里　卜强里　栖仙里　开德里　白石里】 
　　长兴县
按旧图经七十二乡统记所载管乡三十今所存者十有五苕阳四安凤亭长安灵芝临泽箬水和平青山西湖至德九龙卞山天授合溪凡十五乡不存若淳化后邑境无增损而乡损其半者□并合尔管里七十五按南史陈武帝下箬里人统记载汉钱林元始中隐于平望乡陂门里则乡与里名其来远矣
至德乡管里五 【旧名永昌乡周宏让裴子野旧宅亦名永昌乡以地里考之或恐未必然　上日里　金塘里　司宁里　卞阴里　至德里】 
惟新乡管里五 【顾亭里　龙松里　湖西里　太和里　塘东里】 
嘉会乡管里五 【吴城里　村亭里　长招里　高阳里　徐村里】 
荆溪乡管里五
晏子乡管里五
顺灵乡管里六 【上万里　太周里　湖塘里　新丰里　鱼陂里　故岑里】 
方山乡管里四 【长平里　白石里　四安里　石灵里】 
谢公乡管里四 【旧名万安乡　会光里　新安里　义良里　建安里】 
清泉乡管里五 【西安里　午山里　临城里　景灵里　清泉里】 
平辽乡管里六 【仙岩里　常乐里　神蔡里　常平里　常安里　光天里】 
尚吴乡管里四 【会昌里　太义里　上盛里　西明里】 
吉祥乡管里五 【旧名平望乡　陂门里汉钱林居　长安里　如源里　仙山里　金山里】 
白乌乡管里五 【上善里　重光里　下箬里陈武帝居　长安里　陆安里】 
嘉瑞乡管里五 【太平里　高明里　蠡塘里　苕源里　独山里】 
长兴乡管里五 【上箬里　成弯里　金轮里　时邑里　金渠里】 
　　武康县
自汉末以来境界阔远唐天授析置武源之后尚管二十乡开元图经载旧管二十乡敬让负郭安乐武都武义太原桃源永安信义旗亭至孝城山前溪风渚封禺风山永平武昌崇仁太平据余英志云天授二年邑人戴德永上疏言武康二十乡其十五乡枕临溪泽有舟楫之利请以其地置武源县天宝元年改为德清而武康之境止五乡窃考统记云天授二年百姓戴德永等上表称武康东界十七乡枕临溪泽有舟楫之利请析置武源县图经所载亦止曰百姓状称武康东界有舟楫之利请析置县初无二十乡十五乡之文也未知余英志何所考据使天授时于二十乡中已析去十五乡缘何开元图经尚载二十乡耶统记云十七乡恐二十乡之外别有诸乡未可知也今据统记德清县管乡十七武康县管乡二十则余英志之考证近乎符合而不详始末矣梁开平中钱氏据有并为十三统记云武康管乡二十梁开平四年钱氏并为十三武都武昌旗亭永安崇仁安政义宁封禺义安至孝风渚怀德太原宋朝以来又加并合大中祥符闲止管五乡曰永安曰至孝曰崇仁曰太原曰武都而里凡七十见大中祥符图经后又并至孝永安为一改曰庆安今为都乡四管里则如祥符之旧云
崇仁乡管里二十 【相溪里　嵩山里　青泉里　下温里　义安里　临溪里　兴教里　陆海里　开化里　至孝里　风山里　南亩里　柯田里　杜桥里　慈德里　龙山里　上渚里　下陌里　昭明里　上陌里】 
武都乡管里一十 【临湘里　主俗里　临津里　静林里　城山里　武成里　乌回里　兄友里　芝田里　邑内里】 
庆安乡管里二十 【正信里　永昌里　永安里　清穆里　永乐里　太仓里　前溪里　旗亭里　清化里　文会里　安乐里　崇福里　清风里　高梁里　怀仁里　温泉里　玦渠里　福田里　上温里　新兴里】 
太原乡管里二十 【永安里　弟恭里　芳泽里　东作里　赤岸里　沈璧里　文成里　永丰里　怀德里　永仁里　东海里　永定里　上施里　方山里　砂荷里　凤山里　乐成里　余福里　父义里　上费里】 
　　德清县
统记管乡十七今六乡为一十管旧有龙山乡太平乡今有永宁乡按余英志云武康县东界十五乡有舟楫之利请置一县非也统记云武康东界十七乡是矣
永和乡管里二十 【武源里永和管　雅词里　仁智里　周漳里　惠图里　金泉里　长乐里　漪澜里　长寿里　吴羌里龟回管　芗亭里　后溪里　孔印里　前溪里　武信里武源管　武德里　武功里　武溪里　武城里】 
千秋乡管里五 【千秋里　文林里　小山里　乐成里　授记里】 
荫宗乡管里十 【凤山里　永全里　积谷里　兴平里　乌山里　塘径里余不管　永忻里　□恩里　余富里　崇信里】 
金鹅乡管里二十 【清溪里　四会里　新丰里　玉城里　白玉里　嘉育里庆平管　永丰里　栎林里　体德里　常乐里　五裤里来苏管席羊里　遗犊里　安居里　两岐里　至德里孺山管　永昌里　高安里　新兴里　阳里里】 
遵教乡管里十五 【永安里　旗亭里　华溪里　清风里　德化里　旗林里凤山管　新亭里　龙亭里　张亭里　辅国里　仙石瑞安仁管　句城里　桂阳里　信义里　明德里】 
永宁乡管里五 【至孝里　进贤里　灵芝里　永和里　常乐里】 
　　安吉县
据统记管乡二十五有龙山乡怀德乡广邑乡孝子乡灵泉乡而旧图经云所管二十有永安乡龙池乡安乐乡苕溪乡安上乡尚礼乡管里一百今为乡十六管里八十今有顺安乡旧图经所无
顺安乡即永安乡是也管里五 【昆山里　引济里　定福里　马鞍里　尚义里】 
安福乡管里五 【洪桃里　帅阁里　太和里　安寿里　永太里】 
定福乡管里五 【招贤里　宝成里　安邑里　宋成里　永和里】 
鱼池乡管里五 【皎仁里　西茂里　龙化里　永昌里　孝和里】 
灵奕乡管里五 【仁化里　五白里　里荣里　景和里　回平里】 
铜山乡管里五 【桃源里　深谷里　临泉里　修竹里　铜山里】 
凤亭乡管里五 【沈珠里　陶源里　清宾里　慈政里　永宁里】 
太平乡管里五 【光顺里　幽西里　庆善里　上宝里　国昌里】 
金石乡管里五 【永安里　天目里　大顺里　潼想里】 
梅溪乡管里五 【瑞竹里　东午里　温泉里　泉永里　新丰里】 
昆山乡管里五 【仙涧里　苕水里　候溪里　三山里　合川里】 
移风乡管里五 【清泉里　武泰里　嘉祥里　白杨里　崇仁里】 
孝丰乡管里五 【芝草里　曲禄里　孝弟里　尚仁里　修仁里】 
天目乡管里五 【仙溪里　安吉里　苕水里　苕元里　公平里】 
广苕乡管里五 【苕上里　太平里　清泉里　吴山里　青山里】 
浮玉乡管里五 【碧岩里　广福里　灵岩里　仁丰里　静丰里】 
吴兴志卷四
宋谈钥撰
　山
　　乌程县
卞山张元之吴兴山墟名曰卞山峻极非清秋爽月不见其顶顾长生三吴地记按卞和于荆山采玉今山中有似玉之石土人谓之瑶琨故以卞名之耳吴都赋曰其琛赂则瑶琨之阜是也盖徐陵孝义寺碑云高卞苍苍遥闻天语颜真卿石柱记唐刺史韦明（昜□）有登卞山题法华寺诗皆作卞字续图经曰周处作弁虽似有理但古今诗书皆作卞不必穿凿取新意也
毘山山海经云浮玉之山北望具区东望诸毘郭璞注云诸毘水名也统记旧经云浮玉山在安吉县苕水发源也言东望浬浦槎牙相毘并注于太湖故云续图经云浮玉西北毘山在东北与山海经协璞殆不知此山耳山最近城或与城相毘而得名梁吴均有同柳吴兴毘山集诗曰平湖旷复远高木峻而危状其景也柳恽尝建亭其上
衡山左传襄公三年楚子重伐吴克鸠兹至于衡山杜预注衡山在吴兴乌程县南山谦之吴兴记曰衡山一名横山今俗亦呼横山颜真卿石柱记云上有颛顼冢春秋鸠兹城统记云吴兴记云晋初衡山崩见颛顼冢中有营丘图九首鸠兹杜注云吴邑在丹阳芜湖县东今皋夷也颜公所书或恐有据
道场山昔讷和尚辞师出巡礼师曰逢道即止讷经此山遂留后建寺山顶有塔下有笑月亭爱山亭
何山沈括地志云何山亦曰金盖山晋何楷居此习儒业楷后为吴兴太守改金盖山为何山山口有次山曰金口山今曰何口山梁吴均有同柳吴兴何山集送刘余杭诗颜真卿石柱记云金盖山有何氏书堂续图经曰推本而言旧编云山与道场山相接最为吴兴胜游然道场山胜在山顶何山之胜在山下苏东坡诗有道场山顶何山麓之句内翰汪藻云游道场者如入王侯之家过何山如造高人隐士之庐
西余山在县东十八里舆地志云汉文帝封东海王摇之子为顾余侯即山后坐酎金失国 【史记越王无疆灭七世至闽君摇位诸侯平秦汉高帝以摇为越王以奉越后世表及汉书诸侯不载顾余侯事高十二年诏曰南武侯织亦粤之世也立以为南海王】 山有弄云亭枢密胡宿有记
杼山在县西南三十里陆羽旧记云山高三百尺周回一千二百步昔夏后杼巡狩之所今山下有夏王村西北有夏驾山颜真卿杼山碑又载山墟名云旧名东张游者忘归号稽留山有黄櫱涧黄浦桥黄浦亭何楷钓台避宅城招隐院草堂温阁真卿又立三癸亭 【以癸丑岁癸卯朔癸亥日立也】 三桂棚 【产丹青紫三桂】 御史泾 【观察判官侍御史袁高尝至此也】 有谢临川写真堂梁周兴嗣登杼山览古诗齐沙门宝月途次杼山等诗
孺山在县东三十八里三吴土地记云后汉徐孺子哭友人冀州刺史姚元起于此时九江何子翼嘲之曰南州孺子吊生哭死前慰林宗后伤元起山有孺子祠绍兴中郡侯撤淫祠土人按图经为言祠得不废二十二年晋陵丞唐法为记近又得古刻于水滨
岘山在县南二里本名显山晋太守殷康筑亭其上名显亭唐以庙讳改也天宝刺史韦景先创五花亭又有李适之石樽山顶有塔
法华山在县西北十里有寺曰法华寺刺史崔元亮张文规卢幼平俱有诗东有石坞吴太史慈所葬太平寰宇记谓之石斗山晋王羲之尝来顾谓亲友曰百岁之后谁知我曾游此
仁王山在县西北九里旧名凤凰山以山形似凤也故老相传秦始皇以山有王气凿其颈今通舟为山河山之首在南号粝山
垄山在县东北五里山谦之吴兴记云垄山有紫石英其山东临大溪西带长渎山上有亭临望虚旷号垄山寺
车盖山在县南九里舆地志云形如车盖因名上有车盖亭晋太守殷康所造
白鹤山在县西北二十六里吴兴记云昔乌程西乡人姚紾化白鹤游此因名山石精好可为碑版江东记云员丘山石精好不谢吴兴即此也张王居白鹤山又曰二妃白鹤山人见灵济庙下
别鲜山在县东十三里别孤秀不相连属因名焉唐高士沈聘沈征君居之尔雅曰小山别大山为鲜郭璞注云不相连也 【续图经云此山名合古义非俚俗所能为也】 
西陵山在县北二十一里吴兴记云吴太子和葬乌程北山子皓即阼追尊文皇帝陵曰明陵陵在西山西故名
吴（田翏）山在县西南六十里吴兴记云（田翏）烧田也昔有吴氏烧山为田因名（田翏）玉篇力周切田不耕烧种也广韵同
石城山在县西南三十里山墟名云昔乌程人严白虎于此累石为城与吕蒙战至今山上有弩台烽楼走马埒基犹存
黄櫱山在县西南三十五里梁光禄卿江淹有诗有涧曰黄櫱涧
九乳山在县西南三十一里张元之山墟名云山有九峰状似乳形
泽山在县东七十五里吴兴记云因震泽为名
温山在县西北二十里吴兴记云温山出御芹
小雷山在县北周处风俗记云太湖中有大雷小雷二山相距六十里其中曰雷泽即舜所渔者也 【周处记又云浙东有余杭县上虞江是舜本土按韩诗外传舜东夷之人也统记云雷泽在兖州北周处误也盖以震泽中有小大二雷山故俗名之旧编又云小雷山所谓洞庭东山也属乌程大雷山所谓洞庭西山也属长兴】 两山多美石唐白居易作奇章公记以太湖石为第一
三山在县东北七十二里山墟名云三山在太湖中白波四合三点黛色陆士龙赠顾彦先诗曰我家五湖阴君住三山阳
包山在县北舆地志云即古夫椒山也史记越王句践栖吴王夫差于夫椒之上吴都赋云指包山而为期集洞庭而淹留自泽山以下诸山并在太湖中
白石山在县统记云多出白石
葛仙山在县南五十里晋葛洪尝隐居此山今有炼丹灶捣药臼存职方图志葛仙炼丹之处天下十有三乌程居其一绍兴中侍郎葛立方作祠为记
菁山在县与葛仙山相连旧传葛洪种黄菁于此至今山多黄菁秀安僖王墓园在焉
石西南葱翠森郁（帛系）延衍迤皆山也或高或下或巨或细问其名则更仆未易悉数东北近湖皆平畴土状闲有山率特出亦各有名而其着于古书者曰毘曰衡皆突兀于水滨之一陇耳岂挺特而生者锺秀为多耶或景必近人则美而易彰耶物必待人而后显则其名之垂泯固不容无幸不幸耶夫昔之山经或五百里或三百二百里始载一山乌程一邑而见于列记者巳如此未为不幸也故乌程诸山参诸地志略着见者悉不没其名虽未能尽胜践庶穿谢公之屐者可为问津之考
　　归安县
县境西南广德至孝两乡北接乌程南接安吉界并是冈岭延袤林木森蔚之处其余八乡如含山沈长山东林山之属皆特生于平原中今载如右旧志诸书所载亦有差误如厥山载在乌程三山却载在归安盖归安界不近太湖今是正之
含山在县东南一百八里张元之山墟名云震泽东望苍然茭苇烟蔚之中高丘卓绝因以名焉山有净慈院其巅有浮屠
厥山在县东南七十里吴均入东记云吴有陆厥尝家于此 【旧经统记属乌程旧编属归安】 
湖趺山在县东南二十五里统记云汉蓟于训隐于余不乡卒葬乌程县湖趺山今属归安 【新添】 
沈长山在县东南八里
施山在县东五里
潘山在县东六里
砺山在县西南六十三里宋鲍昭有自砺山东望震泽
诗五韵
方山在县西南一百一十五里统记云张元之山墟名云以其顶方故名梁典云绍泰元年十一月陈文帝为信武将军自长兴遣二千人投京夜下方山津即此处也山北属长兴统记载在长兴县四十里
莫千山在县西南一百五十里余英志云上有铸剑池水常清澈水旱祷焉则有应剑石世传吴王铸剑所也按吴越春秋干将吴人吴王阖闾使造二剑一曰干将一曰镆耶镆耶干将之妻也今铁工造刀剑磨以山之石淬以池之水则铦利倍常山北属武康去武康县治二十五里 【余英即武康也故载在余英志】 
铜山在县西南九十五里高三百尺括地志云吴采鄣山之铜即此山也山西属安吉去安吉县治三十里 【统记载在安吉旧编云山与武康安吉分野详见二县志】 
余安山在县东南一十五里
灵山在县东南八十五里
狮子山在县西南一百五里又属武康在武康东北七里余英志云首枕大溪冈陇盘局如狻猊形
廉山在县西南七十五里
顶山在县西南七十四里
马鞍山在县西南七十六里
母潭山在县西南七十七里
凤山在县南七十三里
候石山在县南六十里
东林山在县西南五十四里突兀于菰蒲溪泊之中峰峦蓊秀上有祇园寺顶有浮图 【见旧编】 
见山在县南七十四里
浮玉山在县岘山漾中俗传其水随山低昂旱潦如一上有丛萑旧有小亭今不存太平寰宇记防风山在归安县东一十八里先名封嵎山唐天宝六年敕改焉其一名风公山一名风渚山古防风氏之国风公者以其上有风公祠风渚者以其下有风渚水封山者以其禁采樵渔猎也上东南二里有嵎山禹十二代孙帝嵎所居也吴伐越堕会稽得骨节专车使问仲尼曰禹致群臣于会稽防风氏后至禹杀而戮之其骨专车此为大矣客曰防风氏何守仲尼曰汪芒氏之君守封嵎山言防风治此二山也
石城山在县西南三里汉末赤眉之乱邑人于山上累石为城因以为名宋书云沈道虔居县北石山下县令庾肃之迎出县南凤头里为立宅临溪征员外散骑侍郎不就山上有汉青州刺史姚恢墓
金鹅山在县东二十里山墟名云汉海昏侯沈戎葬于此上有池深五尺其水冬夏不竭时吴帝见山上金鹅翔集或风清雨霁樵夫耕父闻山上鹅鸣
武康山在县西十五里名铜官山唐天宝六年敕改焉舆地志云铜官山下有两坎深数丈方圆百丈古采铜所
响山在县西八里山下有水谓之响潭吴兴记云有人经响山语无多少响则随声曲折应之洪纤一无所失天泉山在县西北三十五里吴兴记云山上有长流泉谓之天泉傍多沃壤可耕殖今按有水田五亩一名唐锤山也
几山在县北一十五里山墟石云几山形如几因为名焉亦作巳山
计筹山在县东南三十五里吴兴统记云计筹山昔越大夫计然多才智筹算于此山按其地复与余杭县分界谓之界头山盖筹头声相应也
三山在县西八十三里山墟名云三山在太湖中白波四合三点黛色
　　长兴县
尧市山在县东北三十六里高五千四百尺山墟名云尧时洪水居民于此山作市今山上有池可广一亩 【统记】 唐僧皎然诗曰尧市人稀紫笋多皮日休诗云门寻尧市山即此
夏驾山在县东南三十六里高一千尺张元之山墟名云帝杼南巡至此因而名之 【舆地志夏少康封庶子杼于会稽兼得吴兴之乌程有杼山】 梁吴均有登夏驾山寻朱思之诗 【太平寰宇记山上有石鼓高一丈下有盘石为足谚云石鼓鸣则三吴有兵括地志云石鼓作金鼓鸣亦为零陵郡石鼓之类吴兴记云五行记并同此记】 
大雷山在县东北太湖中 【太平寰宇记东北七十里高一百二十丈周处风土记云太湖中有大雷小雷二山相距六十里其闲即雷泽舜所渔处也尚书释言云任震泽】 
飞云山在县西二十里高三百五十尺山墟名云山南有风穴故云雾不得霭郁于其闲宋元徽五年置飞云寺有石泉沙渚松门苦竹岩
乌瞻山在县北五十里高四百尺山墟名云昔有青乌子瞻望此山曰此山可以避难养道隐者所居故名
凤亭山在县西北五十里高一千丈山墟名云昔有凤栖山上多产栲栎
白石山在县东南三十八里山谦之吴兴记云出白矾
义乡山在县北六十里高千二百尺晋太守周（王已）举义兵平石冰陈敏等贼割长城西乡立义乡县于阳羡县置义兴郡
吕山在县东南二十里高五百尺旧名程山山墟名云吴将吕蒙筑营于此山因名
吴山在县南四十三里高六百尺山墟名云吴王送女至此梁吴均卜宅唐吴筠复居之 【荆溪至吴山有吴王送女潮】 
青山在县南六十里高二百尺山墟名云山有石窦通洞庭冬夏常暖山如黛色因名吴筠诗云家住青山下时向青山上
艺香山在县北十五里高四百五十尺一名湖陵山山墟名云西施种香之所
雉山在县北五里高五百尺山墟名云以山形类雉梁陈故事云梁武帝时有童谣曰鸟山出天子江表以鸟名山皆凿惟此山不凿陈高祖此山人也上有追赠山戍山在县西三里高四百五十尺一名夫概山山墟名云吴夫概于此筑戍城山多产青松白茅即梁太守张嵊与沈浚筑戍以捍侯景之地
岩山在县西五十里高二百五十尺山墟名云以岩阴为名吴王阖闾时有白鹿见一名鹿山
方山在县西南四十里高四千尺山墟名云以其顶方名之梁典云陈文帝为信武将军自长兴县遣二千人投京师夜下方山津即此地也
四安山在县西南八十三里高一千尺山墟名云以其山四面平广也
俎中山在县西北二十五里在忻湖西山墟名云菹淹藏菜也昔吴王于山中种蔬为军人冬食之备
赭石山在县西北六十一里多产刺榆贡茗
悬曰山在县西北六十里山墟名云山有悬石若臼形西噎山在县西北六十一里山墟名云涧泉北流而西向峻狭以其呜咽而名
五峰山在县西一里五十步括地志云仙人姚紾所居陈国子博士虞寄报德寺碑云四鹤齐飞五峰相映
南屿山在县西南一百二十里山墟名云西施种香之
所上有兰茞畹 【旧经云百六十里】 
银山在县南三十里出银
玉井山在县东南三十二里
天井山在县南三十里
石楼山在县东南二十七里
罗浮山在县东二十五里
穿石山在县东南三十里
金山在县西四十里 【见金泽下】 
顾渚山在县见顾渚下
官山在县顾渚之侧林木深秀未尝采伐故名有大官山小官山大官山顶有虎头岩状如呀啸下有石门可往来张文规诗曰谁信隼旟吏长对虎头岩
石城山在县南五十里与乌程接界 【见乌程志山下】 
梓山在县西与戍山相连汉钱林所居 【详见郡志贤贵事实下】 
灵山在县西七里故相章惇葬于此
八座山在县南四十五里唐吴珙吴顼吴崧皮光业林（上曰下拆）罗隐韩必何肃居此山号八友后人因名见太平寰宇记
（呆呆）溪山在县续图经云吴兴故鄣县东三十里有梅溪山山根直竖一石可高百丈至青而圆如两屋大四面陡绝仰之于云外无登陟之理其上复有盘石正圆如车盖常转如磨声若风雨土人号为石磨石磨转驶则年丰迟则岁俭候之无失
九龙山在县西一百二十里一名郭山一名章山张元之山墟名云九龙山其山有九陇悉作龙形山顶有古石城城西北角有石窦因名
石郭吴兴记云石郭山在故鄣南五里产杨梅贡御舆地志云石郭山昔吴采鄣山铜以铸钱即此山
西顾山一名吴望山在县北四十九里高一千尺张元之山墟名云西顾山昔吴王阖闾登姑苏望五湖望见此山因名山括地志所载西顾乃作牢固之固未详也
　　武康县
封山家语载防风氏之守曰守封禺之山余英志云汪芒氏守封嵎两山之闲
禺山余英志云按史记禹十二世帝廑立而旧图经云帝禺居此山当是帝廑之兄弟分封此邦统记防风山东南二里曰禺山及旧编云东南二十里统记禺山又云在县东南三十里余英志亦云三十里
石城山旧编云山四旁出面如一余英志云夜有神光其大如毂往来山腰倏隐倏见山巅平坦有洗马池统记云宋沈道虔隐居于此上有汉青州刺史姚恢墓凤凰山邑有三一在县北五里首枕郭林溪为凤咮一在县东北十八里怀德里为凤翅一在县东南十五里千佛寺侧为凤尾
天泉山在县西北三十五里吴兴记云山有长流水谓之天泉傍多沃壤可以耕植故名
武康山在县西十五里本名铜官山唐天宝六年敕改今名 【余英志云六年本名武康山天宝六年改名铜官山】 山下两坎深数丈方圆百丈古采铜之所 【见舆地志旧编云山下有铜官湖汉吴王濞铸钱处余英志云山下有两坎号铜井】 
金鹅山在县东二十里 【统记载山墟名云汉海昏侯沈戎葬此山山上有池深五尺其水冬夏不竭吴帝见山上有金鹅翔集或风清雨霁樵夫耕父闻山上有金鹅鸣故名余英志云山与德清交界山枕溪流时有金鹅出没事又见德清县金鹅山】 
金山在县旧图经旧编统记 【俱在武康县北十五里余英志云在县南三十里】 耆旧相传昔有人夜见山顶有光如镫凿之得金数百斤 【余英志云一名金车顶其土赤埴山岩有泉产鱼有金色】 
铜岘山在县西四十九里山墟名云铜岘前溪之发源吴王采铜之所俗号铜岭 【此即安吉界又与归安接界】 
响应山在县西八里吴兴记云经此山语响随声应洪纤一无所失今人称大响小响 【余英志云有龙湫在山下水色正碧名玉石响又名大响岩泉有小泓名小响正元中于（由页）改玉石响为碧玉潭定光僧院栖岩腹中有小池池上有濯缨亭又有一壑轩院后缘石磴抵谷中有断崖瀑泉二十余丈下有（汀去丁改敕）玉亭旧编云大响峭壁倚空有瀑布高三十余丈阔二十余丈飞注苍崖乳石闲虽亢旱不竭分流入碧玉潭潭水湛碧清冽莫穷其底有龙居其中旱潦祈祷辄应小响在大响东北百余步石壁森然旧涧峭拔下有湫方丈许名玉石响相传与碧玉潭通湫中水流入前溪石上有于（由页）题刻葛公胜仲尝游有长篇】 
崵山在县西二十七里山墟名云昔有崵氏居此山
几山在县北五里山墟名云山形如几
覆船山在县西南二十五里古老相传邑人数于山上穿土得大竹笮若今之船缆或掘得败木若船片故云山旧为海尝覆舟 【见统记又旧编】 或云山有巨石横亘状如覆船 【见余英志】 隋龙州刺史沈悫昔结庐读书其中有遗址一名马头坞晋咸和七年石勒将韩雍寇吴兴诏遣西中郎将赵引攻之于马头坞即此也
计岘山在县西北二十五里山墟名云范蠡之师计然居此因名又与乌程分界亦曰界岘
深岘山在县西三十里山墟名云山下有水深数十丈因名
箬岘山在县西南三十五里山墟名云山多产箭箬俗呼箬岭
黄陇山在县东北二十五里山墟名云昔黄初平得道之所 【统记作皇岭云岭下有紫华庙旧编云今俗呼皇母山山上有仙台】 
石峤山在县西南七里一名七里峤一名石头山山墟名云山顶有石峤长一丈六尺阔八尺甚峻滑山下有石峤村
马鞍山在县北十二里
狮山在县东北七里
乌回山在县北三里山在平田闲突起一峰旧名登高山古人登高处有遗址存 【余英志云或以群鸟翔集名山或以山势纡回故名】 
银山在县西五里亦曰永安山
石山在县西北二十里齐书云沈道虔隐居于县北石山精庐
沈璧山在县东北十五里山有九峰迤逦相接沈氏自东阳居此故名
郭林山在县北十五里晋郭文所隐也文居山时一日有虎至张口向文文视其咽中有横骨为探取之后于所居日获一死鹿盖虎之报见括地志
白鹄山在县西十里地名鹄村 【余英志云与青山见隋地理志为郡山之望】 青山在县北十五里地名青山坑
独苍山在县东北三十里沙村 【余英志云阴阳家有寻山拯龙歌言吴兴郡主山惟苍与卞苍即此地卞在郡城北此山冈来自鄣南天目山故老相传郡城造永宁仓岁有水患虽增筑不能御有异人告主者取武康苍山土筑之吉因凿山取土土流血而仓始基迄今无水患山色苍赤殷然如血】 仙台山在县东北十八里世传黄初平炼丹处山顶有台 【台北有逍遥堂旧址望湖杭境具在目前】 
羊没山在仙台山之北神仙传言黄初平尝牧羊于此伤山之草木叱羊化为石俗伪为杨梅山
招贤山在县西北七里郭文隐居之地
独孤山在县几山之东唐独孤及尝宰是邑作亭其上因名 【亭有故址】 
　　德清县
吴羌山在县东南一里吴均入东记云昔汉高士吴羌避王莽之乱隐居此山后人名焉又宋沈麟士居于此讲经教授从学者数千百人时为之语曰吴羌山中有贤士开门教授若城市
东主山在县东北三里陈书云侯景围台城右军将军沈恪为东主山主昼夜拒战以功封东兴侯而名之今呼为百寮山山之东有五子石故老相传有仙人尝弄石于此
吴憾山一名城山在德清县西南二百步吴均入东记云昔吴王夫差憾越王伤父之足进军征之于此筑垒又唐李光弼偏将军辛孜又筑城于此以平朱潭姚廷等贼号将军城吴越王又筑于此屯戍号奉国城故今隔溪号城南界首号奉国
洛山在县南二十九里入东记云昔□□永嘉中过江升此以望洛一名望洛山
下坦山在县北八里山墟名云以其山平坦也
德清山在县东四里一名乌山山墟名云昔有乌巾者其家善酿美酒居此山鲍昭有高乌山诗至唐天宝六年改为德清山
敢三山在县东北二十一里山墟名云敢三山者以其三峰在敢村南则吴丞相阚泽所居也
市亭山在县西南二百步吴兴记云市亭山王逸少为郡欲于此立宅以其面溪背山也山出铜器大者容三十石小者容二十石名之曰（石聂） 【续图经云古者十里一亭所以寓止宾旅后人因以名之】 
葛山在县东北一十八里入东记云葛仙翁得仙之所上有葛公坛
茅山在县东北一十五里入东记云昔三茅君隐于此 【见统记】 
囚女山在县东北三十五里高千丈周回十五里入东记云后汉青州刺史姚恢与海昏侯沈戎卜居柯田山恢女密报戎戎先居之姚氏囚女于此山三世不复养女后人名之
金鹅山在县西北五里后汉海昏侯沈戎葬其上尝有金鹅飞集此山三鸣而去其后沈氏通显故邑人云金鹅鸣沈氏兴今山南有三村号上初鸣中初鸣下初鸣有梁沈麟士述祖碑见碑碣
蠡山在县东北十五里旧传范蠡之旧居
方山在县西北十二里有石狮坞博士墓焉
紫金山在县北十八里山旧名金紫郡城丁氏葬于此山其后赠金紫光禄大夫
　　安吉县
天目山老子说云欲度难及避水灾天目海陵山最为第一萧翊天目山铭曰于维天目信其高矣列岳霞上标峰雾里复有虚一赋诗云昨日云生玉井东春来一雨几日风林花并逐溪流下欲上龙池涌不通山多灵舞藤亦可作杖节似笻竹弱而有力今山闲多道流庵宇稑种甚盛亦有田亩池塘山本产吴朮今亦种附子遯斋闲览云昔有人登天目山遇暑雨见云雾皆在山腰闻雷声但似婴儿声
浮玉山山海经云句余山东五百里至浮玉山即此山也山又出长彘状如猴四耳虎身牛尾音如犬吠
金石山在县西南七十里高一万八千尺吴兴记云金石山上石悉作金色其出蒲柳及苦竹
白杨山在县东南二十二里高一千一百二十尺括地志云白杨山峻极干霄上有两穴古采锡之所
五山在县西南四十六里高三千六百尺括地志云山有五峰昔乡民姚紾尝于此山采樵忽见二人奕棋紾坐斧柯观之不觉其久二人谓云汝可还去汝家今日为汝祥矣紾所坐之斧其柯已烂及还家因入瓮中隐身谓家人云可七日勿开限日未至家人开之紾化为白鹤飞向五山吴兴记云五山一名奕山
玉磬山在县西北三里高五百尺高僧传云释昙谛姓康氏吴兴人出家居吴虎丘山后入故鄣之昆山每夜闻有声寻其发声之所掘之得磬因以为名颜鲁公作石柱记时此磬犹存
东晋山在县东北二里高一百二十六尺入东记云东晋时欲于此山立城邑因以为名
廪山在县东二十五里高一千八十七尺江表传云吴长沙桓王攻刘繇之尽得邸阁粮谷贮于此山舆地志云吴大帝于此山起仓因以为名
邸阁山在县东北二十五里高一百七十六尺吴志云吴大帝遣从弟孙琼修故鄣邸阁 【盖吴王起邸阁于此】 
铜岘山在县东三十里高一千三百尺括地志云吴采鄣山之铜即此山也
苦岘山在县西六十五里高三千尺吴兴记云苦岘山峻极游者苦之亦见括地志
佛子山在县西一百二十里高六百尺吴兴记云山上有石室室中有小石俨然若佛
柴山在县西南一百二十里高七百二十尺见括地志南屿山在县南六十二里高三万六千尺括地志云南屿山一名白水山山上有湖其水色白太平寰宇记云昔西施种香之处上有兰畹
三山在县东南六十里
桃花山在县西南九十五里
郭公山在县西北一十里有郭先生祠按郭文居此山尝见一虎张口向文视其咽中有横骨文乃探去之后所居前日获一死鹿盖虎之报也
石椁山在县故鄣县北山上有石椁多生杨梅吴兴风俗记云张茂生所谓地名石椁故生杨梅也
梅溪山在县之梅溪镇山之秀石如门产石耳 【梅溪见颜鲁公石柱记】 
凤凰山在县东铜山乡横溪南上有吴越王吴妃许夫人坟山下有玉带水早晚两潮高尺许
　　岭
悬脚岭在长兴县西北七十里高三百一十尺山墟名云以岭脚下悬为名多产箭竹茶茗一名芳岩箬水出焉旧编云有涧萦回八十一盘山多漆木
啄木岭在县北五十里高二千四百尺山墟名云其山万木丛薄多鸟故名啄木
池子岭在县西北五十里高三百尺山墟名云岭上有小池虽焦草烁石之时水不耗竭
白岘岭在县西北八十里山墟名云多产槠茗箭箬（立宁）霜停雪蔼然不凋
臙脂岭在县上概村西唐天师吴筠炼丹之处至今土色如臙脂故名
苍云岭在县西北六十四里其山松木翳荫状如苍云故名合溪之源出于此山余英岭在武康县西十五里岑岭之西世传梁沈氏族居之地后有五峰耸峻如屏俗伪为夷羊岭
大壮岭在德清县西北九里 【以上见旧编】 
纯孝岭在安吉县梅溪唐末黄巢之乱邑人石昂藏母于此昂性纯孝因以得名
　　冈
牧马冈在长兴县西南四十里入东记云吴王牧马之所
三鹅冈在县西南六十五里有晋谢安墓冈中有断处梁朝有童谣鸟山出天子故凿焉
　　岘
箬岘在长兴县西北三十二里高二千九百尺山墟名云多产箭箬
佛子岘在县西六十五里高二千一百尺山墟名云昔传其上尝有白光人谓有金宝掘之得石佛子长数寸因以名焉
龙目岘在县西一百里高五尺山墟名云岘上石岩闲有二目光彩照人谓之龙目
　　峡
明月峡在长兴县顾渚侧二山相对壁立峻峭大涧中流巨石飞走断崖乱石之闲茶茗丛生最为绝品张文规诗曰明月峡中茶已生石上多唐人刻字颜真卿所书但存髣佛
　　洞坞
黄龙洞在乌程县卞山石壁峭立岩窦阴沈莫穷其厎旁有龙王祠祥应宫郡有水旱祷焉知州事苏轼有刻古浮石洞在安吉县西南五十里绍兴初有僧智光洗岩得龙牙龙骨结庵于此名曰不朽又名其洞曰龙牙烟霞坞在武康县东北地名石胁又谓之丁墓尰 【撞字去声】 山山下多梅（帛系）亘十余里故邑人有云碧玉潭中千尺水烟霞坞里万株梅 【见旧编又云坞有大石如龟号龟岩有瀑布余英志云刘颖士别墅岩上有亭曰藏春瀑布有桥亭名挂云淳熙中知县程九万屡游有留题】 
吴兴志卷五
宋谈钥撰
　河渎
　　州治
府以湖名近五湖也中有霅溪合四水也众水群凑而太湖虚受坎流而不盈习险而无泛滥此郡所以立也旧书悉以太湖与四水分隶诸邑殊失古者建都之意今首敷叙以运河漕渎给郡计而供公上次之其它潭汇洲浦池塘在城者鳞附焉支流旁渎止系逐邑者系之各邑下震泽者水常震动之象或曰震东方泽在东也具区者大为之防五湖者张勃吴录云太湖之别名以其舟行五百余里也吴郡图经有小五湖悉属太湖贡湖游湖胥湖梅湖梁湖金鼎湖也旧编谓固湖游湖胥湖菱湖太湖纵横数百里苕霅众水入焉越绝书云周三万三千顷其二万顷为乌程颜公石柱云四万八千顷统记云纵广二百八十三里兼接苏宣常州之界临安广德之水亦入焉 【吴兴郡图经云接苏常秀州之境按秀州之境不濒湖统记云连德清武康长城临平余姚义兴晋陵无锡江阴吴县常熟昆山华亭嘉兴海盐十五县水入焉旧编亦从此记非也江阴自陷五泻堰昆山常熟在吴江下流华亭海盐水竟自入海不入太湖也新唐志云古湖宣苏常四州境为是】 
东为松江又东流二百余里 【吴郡图经二百六十里】 以入于海旧沿湖之堤多为溇溇有斗门制以巨木甚固门各有（片臿）版遇旱则闭之以防溪水之走泻有东北风亦闭之以防湖水之暴涨舟行且有所舣泊官主其事为利浩博不详事始今旧（片臿）有刻元丰年号者则知其来远矣后渐湮废颇为郡害 【按旧编云今所有者止二十五今以乌程县图考之自外俎村至太湖村一带有二十六溇皆有名曰诸溇比溇上水溇罗溇张港溇新泾溇幻湖溇金溇赵溇潘溇许溇王溇谢溇义高溇陈溇薄溇五浦溇蒋溇钱溇新浦溇石桥溇汤溇成溇宋溇乔溇胡溇绍熙中修胡溇记云湖溇三十六其九属吴汪其二十七属乌程者兼纪家港而言也此溇沂溪而阔独不置（片臿）又二十六名有阳家溇无上水溇幻湖作宦湖】 绍熙二年知州事王回修之又改二十七溇名曰丰登稔熟康宁安乐瑞庆福禧和裕阜通惠泽吉利泰兴富足固益济皆冠以常字如常丰港即纪家港之类桥（片臿）覆柱皆易以石其（片臿）钥付近溇多田之家宝文阁直学士程大昌撰记敷文阁待制沈枢书敷文阁待制贾选题盖
霅溪起州治之南兴寺前 【今为景德寺】 江子汇以其合四水为一溪故曰霅四水者旧谓自安吉浮玉山曰苕溪一自武康铜岘山曰前溪一自临安府临安县天目山经德清之县曰余不溪一自德清县前曰北流水 【寰宇记旧图经统记所载并同】 至江子汇而合直北至会溪亭 【今归安主簿衙】 会运河水同过骆驼桥出临湖门北经毘山入于太湖 【按唐韵曰霅水众流之声霅霅然顾长生三吴土地记云乌程县东有霅溪水至深处徐陵孝义寺碑云清霅弥沵深穷地根又地书霅者四水击射之声故徐仲谋诗曰四水交流霅霅声续图经云尝考自清源门入曰苕溪其流浊自定安门入曰霅溪其□清不过二溪耳余不与苕溪皆出自天目山苕溪出其西余不出其东前溪虽出铜岘山然至德清县东已与余不溪合而北流至定安门外通谓之霅溪不待与余不溪合然后名之也霅者以众流合集为义而旧经按字书为四水激射之声以其源则前溪与余不溪合其水尚小以其流则未与霅溪合者已名为霅矣安得有四水激射声乎唐李直方白苹洲记曰五溪尽流而霅具气记者谓四水并霅水而五也郑戬浮玉亭记云曰霅水合四水则四水为霅有自来矣古今名称多有差互统记云兴国寺在霅溪馆西霅溪馆今双溪亭是也在乌程县南浮玉亭旧名霅水堂县西有霅水乡二处所临是苕水今余杭乃有苕溪馆定安门内有四水亭皆相承之误】 
郡县志运河湖州府入迎春门过望州至人依桥至骆驼桥南会霅水者也东接上塘官河其水自平望桥直西至震泽又西至浔溪又西至旧馆东迁升山以入迎春门 【旧本州岛界平望驿官塘此至吴江县界二里南至嘉兴县界二十六里元和五年刺史范传正奉敕重开见统记又唐地志乌程下亦载此塘及旧编诸书并载今以浔溪为界即不系本州岛界分】 
官河在乌程县东一百二十二里唐元和五年太守范传正重开
月河在湖州府贡院东前溪支流环绕形如初月
漕渎在府州治南 【寰宇记旧编云在乌程县南五十步即今仪凤桥下溪】 晋咸和中都督郄鉴开 【按晋书本传苏峻反及陶侃为盟主遣鉴都督扬州八郡军事】 
　　乌程县
官渎在乌程县西二十七里晋咸和中都督郄鉴开 【统记作五年旧经作元年按郄鉴以三年都督扬州八郡军事旧经误】 
　　归安县
旱渎在归安县西南一里三步亦在乌程界仪凤桥西及旧编载余不溪荻塘白苹洲各见郡志下
　　长兴县
杨渎在长兴县东五里分苕溪北流二十里合余渔浦防渎在县西北六十二里一名范渎
盛渎在县东五里
乔渎在县东四十里
　　武康县
五官渎在武康县北二十里吴五官郎中沈衍居之因名 【余英志云今廞淤】 
横渎在县东南十八里
　　德清县
内河在德清县南三里余不溪之支流也
马厄河在县西南一里亦余不溪之支流吴越王乘马过此而失因以为名
三文渎在德清县东二十里
大麻渎在县东六十七里
　　安吉县
浑水渎在安吉县安福乡去乡东北二十里余水皆清此水独浊故名
　湖
　　乌程县
凡常湖在县西二十七里
　　归安县
菱湖在归安县东南四十五里唐崔元亮开即凌波塘也其地产菱居人采而焙干之以备凶年号菱米 【见旧编】 
　　长兴县
包洋湖在长兴县北一十五里
忻湖在县东北一里 【图经云一十五里】 周回十二里山墟名云分溪带峰莲菱之下鸳鸿所集所以浮泳写人忧恨故名
西湖在县西南五里周回七十里山墟名云一名吴越湖傍溉三万顷有水门二十四所引方山源注焉 【湖见统记图经旧编】 山墟名云昔吴王阖闾筑吴城使百姓辇土于此浸而为湖阖闾弟夫概因而创之吴兴记云夫概所立吴志云孙皓封乌程侯就国有西湖人景养相皓当大贵此地人也湖中出佳莼尝贡塘高一丈五尺唐刺史于（由页）修亦呼于公塘后李词立于公塘县元和中范传正复令县令权逢吉去塘内田及决堰以复古迹咸通中刺史源重重建县令满虔重修 【见旧编又新唐志云西湖溉田三十顷其后堙废贞元十一年刺史于（由页）复之人赖其利】 
　　武康县
风渚湖在武康县东南一十七里一名巽渚一名封渚一名九里湖一名下渚湖 【余英志云以防风氏得名故名风渚在封禺之两闲故曰封渚在东南隅故曰巽渚其广九里故曰九里湖湖在□上渚故曰下渚统记云封渚者前代禁采捕也旧编载九里渚云亦号鄱阳汀按图经诸书别出鄱阳汀不当合为一县令毛滂游下渚湖诗有春渚达天阔春风夹岸香飞花渡水急垂柳向人长远岫分苍紫遥波寄渺茫之句】 渚旁土黏埴陶户皆居之浙右陶器多出于此
　　安吉县
杨子湖在安吉县北二十八里舟楫不通吴兴记云杨子湖出丹阳湖下共邸阁水分流合于苕水以其统杨子湖为名也
五湖在县东南七里曰五龙湖在西南三里曰姚湖在南九里曰获湖在北二里曰西亩湖在东二里曰四龙湖皆有灌溉之功四龙在龙清观后吴越武王以望气者言山有王气使人凿之忽有四鸽飞起烟云滃然化为四龙因以名湖
　潭
　　州治
苏公潭在湖州府自贵泾东流三百五十步 【见旧经又统记云在霅溪东二百五步至骆驼桥下】 开元初苏（坏去土改王）子苏颋为乌程尉坠此溪水闲直至潭底 【统记云因醉旧经云因督县事】 闻水中有人语云扶出苏公俄出水上有记述其事颋后袭封许国公开元初同紫微黄门平章事 【唐书颋初调乌程尉至骆驼桥下曰苏公潭此水深不可测中有蛟螭代为人患】 
　　长兴县
白马潭在长兴县西四十三里梁陈故事云有白马见于此潭故名
龙潭在县东南三十一里卞山碧潭在县和平镇东吴兴记云其水碧也伊洛相类今呼为天潭
金潭在县西一十里山墟名云金潭金山金塘金渠皆汉楼船将军曼倩之居故名
　　武康县
永安潭在武康县证道寺之南去县治三百步
碧玉潭在县西十里响应山之下本名响潭 【统记云响潭在县八里山墟名山清虚洞澈每有声响必随应故以为名清泉怪石茂林修竹为邑中佳景元和七年五月不雨至于七月时刺史裴君合祭名山溪洞县令利汭以此潭灵异遂率僚属祈祷应时甘雨雾雹稼穑皆稔耆老谒贺请附图籍八年符下从之】 又名玉石响 【余英志云响应山下有龙湫水色正碧旧传山有二玉应人如谷之答响名玉石响】 正元十六年刺史于（由页）以陂湖廞淤行县至是因改今名 【唐人有诗刻岩上云水面平铺映碧空夜深明月照龙宫猿啼未响潭先响一树花开两树红】 
石马潭在县西十八里中有石马一名湛潭
　　德清县
仙潭在德清县东南新市镇隋道士陆修静尝自此潭没数月乃出故以为名宋葛书思尝监镇有仙潭杂咏刻石在墨妙亭
　溪
　　乌程县
苕溪山海经南山次二经之首句余之山又东五百里曰浮玉之山苕水出于阴北流注于具区以今考之溪有二源西南一源发自天目山之阴金石乡灵夹乡东至安吉县治南之邵渡又自县东南至章渡又北至丘渡东南一源自独松岭西聚众山水并浮玉山水折旋亦至丘渡二源合而东至倪渡又折而西复折而东北至梅溪镇又至吴山北经彭汇入凡常湖又合长兴之南乌程之西众山之水至城下一自清源门入经漕渎至江子汇为霅水一自清源门外径趋钓鱼湾沿壕经迎禧门又经奉胜门合霅水以入太湖
余不溪在湖州府出天目山之阳 【旧图经云其水深澈余水则不故名不平声读】 经临安县又经余杭县又东至安溪又东至奉口经德清县折而东北至苎溪漾敢山牛坟戈亭又后林村又东北为菱湖又东北至湖趺漾经荻冈寺东直北折而西为大湾又西北会前溪水入岘山漾入定安门至江子汇为霅溪 【汉沈戎居余不乡晋孔愉封余不亭侯　寰宇记在归安县东二十四里晋中兴书孔愉字敬康少时曾买得一龟放余不溪中龟入流数反顾及愉封余不亭侯铸印而印纽龟首左顾更铸亦然印工以告愉愉悟昔放龟事乃取佩】 
前溪在湖州府出武康之铜岘山合东小流南注折而东至庆安乡宁境庙静林寺又折而东又东至武康县治前之千秋桥名前溪又东至县学前分为二派其一北流经太原乡黄垄山之东至沙村号沙溪与德清县前北流水合以入定安门经前溪汇至江子汇为霅溪其一东流经崇仁乡下渚湖之南以入余不溪 【统记云前溪者古永安县前之溪也晋车骑将军沈充家于此乐府有前溪曲充自制词云当曙与未曙乌啼匆匆后宋少帝续为七曲其一云忧思出门户逢郎前溪渡刘长卿诗云白云千里万里明月前溪后溪武康县有后溪今慈感寺西之溪湾曰前溪汇】 
车溪续图经诸书并载在乌程县东南一百一十九里 【吴兴记平望有车溪车溪谚云曲阿不食平望不羹谓之失味旧经云二百十九里误盖界至平望止一百三十二里耳今界　七十二里】 今为吴江县界吴兴诸塘及商浦当接归安县界仙潭 【旧经统记云在县东百里隋道士陆修静尝自此潭没数月始出俗因谓仙潭】 浔溪在乌程县东七十二里有水自德清嘉兴来与震泽（婴去女改鸟）脰湖接焉
霅溪在县东南一里自定安门入西合苕溪北入于太湖旧经云凡四水合为一溪自浮玉山曰苕溪自铜岘山曰前溪自天目山曰余不溪自德清县前至州曰霅溪误矣自清源门入曰苕溪其流浊自定安门入曰霅溪其流清不过二溪耳其余不溪与苕溪皆出天目山前溪虽出铜岘山然至德清县东已与余不溪合为北流至定安门外乃谓之霅溪不待与苕溪合然后名之也霅者以众流合集为义而旧经按字书为四水激射之声亦非也
　　归安县
东溪在归安县东南一百六十里 【又四至东至秀州嘉兴县一百六十三里以东溪水中分为界】 
小溪即施渚溪在县西北五十四里源出上强山东北会北流水
宝溪在县东南四十五里即射村也太守葛胜仲卜居以昔有渔者每见溪上有光伺之见大蚌乘风而光从中出逐之即沈因以为名
思溪在县东南三十五里 【见旧编】 
练溪在县东南七十五里即琏市也 【见旧编】 
　　长兴县
罨画溪在长兴县西八里广二十五弓古木夹岸丛筱翳其下朱藤施其上如是者十里花时游人竞集溪半有罨画亭唐郑谷诗云顾渚山边郡溪将罨画通 【崇观闲刘焘诗云欲识人闲罨画处朱藤倒影入清溪】 
合溪本名合涧 【统记图经皆作合涧】 在县西北六十里源出苍云岭至山半分为二道绕孺狮坞南合为一因名经尚吴乡至县西南门名箬溪
箬溪在县东五十步一名顾渚山口一名赵渎即合溪之下流也又一源出悬脚岭 【统记悬脚岭山墟名云箬水出焉】 至县东南门折而南分为二其正流名上箬又折而东循卞山至郡城西北角沿城外入太湖而远其分流名下箬东经至德 【一名赵渎】 入太湖而近顾野王舆地志云夹岸丛生箭箬南岸曰上箬北岸曰下箬二箬皆村名村人取下箬水酿酒醇美胜于云阳俗称下箬酒 【详见郡志酒下】 括地志云县前大溪亦名箬溪相同为名也 【统记云四时胜载二百石】 
荆溪在县西南六十一里源出荆出东流横入大溪自安吉梅溪至吴山北总名荆溪即苕溪之流也 【李宗谔续图经云荆溪至吴山下每日潮高三尺倒流十七里云是吴王送女潮今溪无是潮荆山者山墟名云汉荆王刘贾尝登此山张协七命曰酒则荆南乌程即是溪之南耳统记云乌程去荆州三千六百里非荆州之南明矣】 
四安山溪在县南四十三里一名周渎 【见旧编】 源出四安山过清泉乡又过维新乡经本山下会苕溪
余罂溪在县东南二十三里舆地志云长城南乡有余罂水以余罂封为名梁陈故事云梁武帝时童谣云太子之居在三余武帝于余干余姚余杭为厌胜之法其时吴兴有余千山余罂水余鱼浦主陈高祖当之
邸阁溪在县东南一百三里与安吉邸阁山分界 【详见安吉县邸阁山】 
　　武康县
邑境在群山之闲涧水交流聚而为溪环乡邑治载诸图志者六曰前溪曰余英溪曰后溪曰阮公溪曰封溪曰砂溪率皆清浅湍濑仅通小艇及东会余不溪北至砂村溪始通大舟故疏凿之利为邑要务余英志又载新溪长安溪大林皆脉络相贯因地及事两名尔至于港渎洲渚潭井塘堰或以泄水或以防水具附于下
前溪即武康县前之溪也
余英溪在县西十三里 【见统记旧编云十七里即前溪上流沈行宗族所居之旁也】 山墟名云每春夹岸花开落英满道通夏不歇因以为名 【余英志云余英溪在县治南源出铜岘山东四十九里至县古号前溪是合前溪与余英溪为□也窃详本邑之水皆相连贯而余英之水发源最长在县前者人谓之前溪在县后者人谓之后溪流为风渚封曰封溪地多砂石曰砂溪况图经统记皆别前溪余英溪为二耶】 
后溪在县东北一里即县后之溪也其源自乌回众山流出过龙尾桥又通丰桥东注于前溪之北流庆元六年知县丁大声以其廞淤不利舟楫募民浚治自龙尾桥至狮子山下长一千二百丈公私便之 【广五丈役工一万六千八百有奇五旬而毕邑人周佑为记】 
封溪在县东一百步源出于前溪潴为风渚湖古所谓风渚也 【统记及诸书云在县东一百步见封溪注封溪云在县东三百里误也】 
阮公溪在县四十七里接余英溪亦前溪上流也梁陈故事云石灵宝本会稽余姚人 【统记上虞人】 寓居武康生女有姿容天监元年选为辂乘采女生元帝为修容赐姓阮氏拜其父为朝请时人因名其所居之溪曰阮公溪溪中有大青石俗谓之美人石
砂溪在县东三里以沙羡为名也 【统记云合溪边有沙村】 旧为两溪之支流其水清浅多砂石今涨淤多为圭田
新溪在县东三里自后溪东注淳熙三年知县蔡霖以砂碛涨塞舟楫不通自汊溪口废旧港徙水道东北注五里合长安大溪邑人便之号蔡公溪
长安溪在县东北十二里合众流东注砂村溪东北汇余不溪北流水入于郡
　涧
伏翼涧在长兴县西三十九里山墟名云涧中多产伏翼有素翼赤腹千载倒挂者
紫花涧在县西北三十里山墟名云两岸荒芜之中出紫花长薄之下出朱藤至三月紫花满涧一名花濑涧唐陆龟蒙诗云花濑蒙蒙紫气昏即此也紫花赭石涧与合溪同涧而异名
赭石涧在县西北六十一里山墟名云崖岸砺砾望之赩然游者皆若升绛霄
　洲浦
白苹洲在湖州府霅溪东南梁太守柳恽江南曲汀洲采白苹日暮江南春后人因以名洲 【续图经云柳恽于此赋江南曲徐仲谋会景楼记曰洞庭萧湘三岁童子皆知其所是不为吴兴而作明矣】 唐大历十一年刺史颜真卿始翦榛导流作八角亭又为茅亭书恽诗于上正元十五年刺史李锜作大亭一小亭二名曰白苹开成三年刺史杨汉公复疏四渠浚二池立三园建五亭以还颜公之旧白居易为记 【续图经云白居易记云柳守滥觞之颜公雅输之杨公绘素之正元中李词作白萍亭而不及者居易据汉公书作也尝以李直方记考之曰邦伯李公曰己卯不书年及人名后又题元和元年王澹获观此作以历永泰元年以前年己卯岁正元十五年也唐刺史题名正元十二年至十五年为李锜后迁本道观察使于六年乃李言年记不应书曰后事锜巨节不终宜乐天辈删而不书记则微词而俟考也或曰统记载唐刺史正元十五年为李词续图经之言不为无据是不然唐刺史题名李词自续不应自刻其到罢月日若使是李词白公何为黜其名李直方辈何必隐其年又统记是国初人作载唐刺史岁月多与题名差误当以题名所书为正】 杜牧之有题白苹洲诗至中和五年五亭二沼不复存刺史孙储又因苹建亭鬋茅作室浚渠疏沼光启中刺史李师悦始即其地增土筑仓惟余白苹一亭余见白苹亭下
明月洲在武康县庠门外大溪之南
贵泾浦在霅溪西南岸旧图经云梁时乌程有苏氏女于此遇道士遗以五彩龟曰后汝女夫贵三年当有征后适章氏生陈武宣皇后因以名浦 【统记亦载按南史章氏母苏氏尝遇道士以小龟遗之光彩五色曰三年有征及期后生紫光满室因失龟所在永定元年立为皇后拜母苏氏安吉县君旧图经统记诸书云高祖即位追赠安吉夫人】 
章浦 【独统记载在乌程县东南一百二十五步其中多生重台荷花识者云主生美人后果生章皇后因得名】 
青塘在县北三里迎禧门外吴时开 【旧经等书并据吴梁记云吴景帝钮皇后父葬卞山令百姓兼丁三十人开之按吴志孙休薨谥景皇帝夫人朱据女休即阼立为皇后休卒尊为皇太后别无钮皇后但颜鲁公石柱记乌程县有吴景帝钮皇后陵而吴兴记陵墓亦无之止有吴中书令钮淑墓在县西十里御史中丞钮滔墓云在县东十里戚属亦不载故未知各何所据】 梁太守柳恽重浚亦名柳塘又名法华塘自城入法华山寺路也黄浦一名黄櫱涧在乌程县西南二十八里其源出黄櫱山吴兴记云春申君黄歇于吴墟西南立菰城县起青楼延十里后汉司隶校尉黄向于此筑陂溉田宋鲍昭有黄浦亭黄浦桥送别诗括地志云亦名庚浦即康浦也左右有上康下康村晋殷康为太守百姓避其名改康为庚 【又续图经谓以黄櫱涧名颜真卿妙喜寺碑文已详着不必取数义盖旧地记并载合存】 
掩浦在乌程县东北一十六里一名项浦顾长生三吴土地志云昔项羽观秦皇舆大言梁掩其口处因名 【按旧志子城为项羽故城卞山有项王洗马池项王庙吴兴志所载亦合存之】 
郜浦在长兴县东五里 【县图经载浦溇二十四余鱼浦柳浦前周浦前荻浦后荻浦鱼余浦鸡笼浦陈渎浦石祁前浦石祁后浦彭城前浦彭城后浦新墉浦阴寒浦金浦石渎浦道界浦台茆浦吴渎浦广浦张溇浦松公浦并沿太湖】 
掩浦在乌程县东北一十六里一名项浦顾长生三吴土地志云昔项羽观秦皇舆大言梁掩其口处因名 【按旧志子城为项羽故城卞山有项王洗马池项王庙吴兴志所载亦合存之】 
郜浦在长兴县东五里 【县图经载浦溇二十四余鱼浦柳浦前周浦前荻浦后荻浦鱼余浦鸡笼浦陈渎浦石祁前浦石祁后浦彭城前浦彭城后浦新墉浦阴寒浦金浦石渎浦道界浦台茆浦吴渎浦广浦张溇浦松公浦并沿太湖】 
郜浦在德清县东北四十七里 【右见统记】 
太平寰宇记余渔浦在长兴县东北四十二里周处风俗记云余渔浦一名余吾浦溪即阳羡之东乡也吴越之闲渔吾同音舜渔于大小雷此乡之人舜时化之昔捕鱼之人来居此浦名之
　川
佛川在长兴县南八十里吴均入东记云昔宋元嘉元年有石佛自川涌出因创精舍以佛川名之
涌川在安吉县广苕乡去县南九十里
　水
北流水在德清县前其水分派于余不溪自清和石桥下北流至沙村与武康前溪水合又北至岘山漾与余不溪水合共入定安门至江子汇为霅溪　右霅水及苕水以下四分为五溪 【见唐人白苹亭记旧编云天目山南来之水自临安余杭至郡南门二百六十余里又地多湫泊故其势缓而流清北来之水自安吉至郡西门百四十里又岸多山迫故其势急而流浊故司漏者权其重轻独取南来水但西溪有七十二湾水势微杀不为郡城害每遇久雨激湍尚可畏也】 又有韭溪旧图经统记诸书并载云在乌程县东南一百六十步以岸多野韭故名今不详所在 【经以在县东一百六十步言之当在城中统记又载韭溪桥言莳韭溪因今作名今仪凤甘棠之闲皆居宇矣】 
石圻水在长兴县北四十里山墟名云圻水岸以其多石故名又有卢圻其土黑
苕水在安吉县治西南七十五里至唐福堡九十五里峻浅不通船从唐福来四十五里山海经云句余山东五百里曰浮玉山苕水出其阴北流至于具区郡县志发源天目山经郡城入太湖山海经出浮玉山误也
南屿水一名白水在安吉县南二百八十里一十四步东北窟行七十里峻浅不通船至下升馆入于苕水
董岭水在安吉县西南六十里岭上有水源分东西流东流入江东宁国县西流者入本县唐周朴赋诗云湖州安吉县门与白云齐禹力不到处河声流向西
　汇
江子汇在湖州治南即四水会合处 【江统记作岗又云旧传夏夜蚊自道人马自然泊舟后至今无之钱信平望憎蚊诗云安得神仙术试为施康济使此平望村如吾江子汇】 
前溪汇在府慈感寺西之溪湾也 【详见前溪下】 
　湾
盛湾在长兴县东一里相传梁南台御史尚书令盛聪所居骆湾在县南六里相传梁安成王田曹参军骆秘道所居
钓鱼湾在乌程县十七都相传为张志和钓鱼处
蒋湾在德清县东南三里大溪之湾
戴湾在县东二里亦大溪之湾 【以上见旧编】 窃详余不之上流即余杭之水也由是而上至奉口其云都下不过九十里士大夫乐居之饮食之物养费而田土之处比他处亦高盖所不惮也
漕湾在安吉县顺安乡去县东南二里
　漾
苎溪漾在德清县东二十五里阔数百顷山墟名云以贡苎得名南岸有蔺相如庙北岸有青州刺史姚恢囚女城
湖趺漾在归安县西南二十五里统记云蓟子训卒葬湖趺山即其旁山也旧编云广二百顷
岘山漾在县南定安门一里德清余不溪北流溪武康前溪水所会处也 【俗呼（上敝下黾）卵湖以后见旧编】 
洛舍漾在县南八十里 【产金莲子】 
马林漾在县南四十五里 【多陶户为砖瓦见旧编】 
　泾
梅泾一名东梅堰在乌程县西南六十里以古（呆呆）亭为名
　渚
顾渚在长兴县西北三十里山墟名云昔吴夫概顾其渚次原隰平衍可为都邑之地今崖谷之中多生茶茗以充岁贡 【新唐志云顾渚有茶以供贡详见贡茶院下郡县志茶生石上谓之紫笋最为上品唐置贡茶院于中川配造赍进会昌中加至一万八千四百斤】 
仙人渚在武康县西四十里俗传沈义登仙之地上有石盘名曰石胡梯
钱渚在县西一百三十步 【余英志云今廞淤统记旧编云在县东非也】 以钱氏所居着
费渚在县西一百四十步 【余英志云今廞淤统记旧编云在县东非也】 以费氏所居为名
右溪渚川渎余英志云县四围皆山独东北隅小缺自绍兴以来民之匿户避役者多假道流之名家于山中垦开岩谷尽其地力每遇霖潦则洗涤沙石下注溪港以致旧图经所载渚渎廞淤者八九名存实亡
小白濑在长兴县东南三里一名白露湍 【以上并见续图经并统记】 无胥淹在长兴县嘉会乡无胥村东西阔四里南北五里淹内有堆曰郭转堆
湛星港在武康县东南十里与风渚湖通中有水一泓常涌泡沫一名李港
乌山港在德清县东南三里亦余不溪之支流往新市乌墩水路
孔愉泽在德清县西南二百步天宝桥西晋孔愉字敬康微时经余不溪上见渔者笼一白龟买而放之龟于水中左顾数四后以功封余不亭侯铸印纽龟左顾更铸亦然工以告愉愉乃悟遂取而佩之后人因以名焉鄱阳汀在武康县北十五里宋鄱阳太守沈雍之开 【余英志云今廞淤旧编即以为九里渚下渚湖非也】 
吴兴志卷六
宋谈钥撰
　宫观
　　州治
祥应宫在黄龙洞颜真卿石柱记所载金井洞是也吴越王时丙子岁 【续图经作梁祯明二年】 遣将军吴承裕与道士邹守冲赍龙简投于洞有龙见洞中因置宫于侧久废 【旧图经续图经皆作今废】 干道初重建
佑圣宫在城西弁山南已废今邑人即其址惟建玄武祠绍兴初道士沈无碍结庵此处恍惚见真武像命工图写刻石奉事既而庵前石洞有一龟一蛇相随而出自是昼出夜藏人加归向因建祠宇移德清元峰观废额揭之后请于朝赐今额
天申介福宫在归安县东林干道中神霄道士蔡大象建高宗皇帝御书额赐
道观在城二所皆因梁大同之旧梁武帝非惟好佛又崇老氏之教矣立国以名分为先而爵赏所以驾驭群臣也释老之教弃人伦绝势利一以清静寂灭为本盖山林遁世之士以独善其身耳彼固不蕲乎人主之好尚也人主尚之则自无以为国宋观宇第为崇奉香火之地无所增繁深得道家清静之本意
天庆观在子城一百五十步梁大同二年建旧名玄风观唐神龙二年改为龙兴天宝元年改开元国初改玄道大中祥符元年以天书降诏天下置天庆观郡以此观应改赐今额四年诏即观内建圣祖殿凡官吏到任及岁时长吏率官属朝谒着于令庆元六年知州事李景和修归雁亭苏东坡为道士宗说石在观内
报恩光孝观在子城西北一百二十步梁大同二年建本名习善唐开元二十六年改为龙清后以居女道士 【见旧图经统记】 熙宁中废元丰元年知州事鞠宜卿命居道士崇宁三年改崇宁万岁观仍赐御书天保之殿四字续改赐景命万年之殿六字政和二年改天宁万寿观绍兴七年改报恩广孝观十二年以广孝字同太祖徽号改今名
　　乌程县
普照观在乌程县南四十五里菁山齐永明一年潘刺史舍宅为观名灵寿宫本朝治平二年改今额　有葛仙翁祠 【见图经】 
　　归安县
常清观在施渚镇梁大同四年施肩吾舍宅建号清虚宫寻废晋天福四年施元德重建本朝治平二年改今额后又废绍兴中和义郡王杨存中请其额于坟庵干道初复还元通观在渔林庆元四年邑人卜元圭请移本州岛废额建
　　长兴县
冲真观在县东二里晋武帝咸康元年作唐高宗麟德三年正月一日泰山月有重轮敕天下郡各置观一所以重光为额遂立为重光宫治平二年改今名 【见统记旧编】 
　　武康县
延真观在县西北隅崇福里齐永明二年置号崇福本朝治平四年改赐今额神仙沈羲故居也观北极殿东有环翠堂西有翠屏轩东庑有灵庑真君道院 【事见郡志神仙下】 观西有东岳行宫大中祥符元年建
升元报德观在县东南禺山之麓绍兴二十六年和王杨存中建本移施渚玄真观废额后高宗御书赐今名绍熙初又建普照观于北
　　德清县
东岳行宫西南面大溪枕城山新市镇亦有之见旧编紫极观在县西十里文墅山梁大同七年建东宫直沈文仲表云曾祖吴兴太守道思少好玄默以祖父故宅舍为观请以太玄名之坛三级唐中岳道士沈法谦舍钱五亿造铜钟及醮坛绕坛有古柏十九株棕榈三株治平二年改今额
　　安吉县
东岳行宫在安吉县龙清观左 【经始于元符庚辰落成于政和壬辰初营殿基得圆石浑如天成上有七星列若斗柄其次二星如先后而拱于上其四星两两相比人皆异之】 记文宣德郎彭修撰
集仙宫在县西二十八里齐永明二年三月置梁大同三年十月废今不存
昭明宫在县南四十里梁天监十年置永宁元年九月废今不存
紫阳观在天目山梁武帝大同年闲置昭明太子勒碑记当时恩奖之盛旁有石室可容数百人 【葛将仲诗云萧公老寺主亦复知寻真大同筑精舍招贤羽衣宾又云伟哉古石室空洞容千人凡十一韵】 
严真观在安吉县西北世传古白鹤宫基崇宁中复建为真君观政和八年赐额内有圣祖殿又有横碧轩尽见四面安吉长兴诸山
龙清观在安吉县东过丘渡依四龙湖山政和中移本州岛天宁观旧额建
　坛壝
　　州治
社稷坛在清源门外祥符寺东
政和元年四月敕旨颁社稷坛壝式图知州事章援按图重建刻石立于斋厅淳熙三年知州事巩湘重修 【统记云社稷坛二所一在乌程县西一里一在太□坛在乌程县东北三十里今废每遇春秋二社祠于县西社坛即今处也又括地志云乌程县东一里孙皓宅前有大社树今（日兆）谷桥北有社庙巷】 
　　乌程县
社坛在县治南一里 【见续图经】 今在县西南二里高巷
　　归安县
社坛在县东一里望舟桥下
邑厉坛倚郭县不设附郡厉坛同祭
　　长兴县
社坛在县西二里南瞰箬溪上
　　武康县
社坛在县西一里余英溪上
　　德清县
社坛在县西南一百五十步市亭山之阳
　　安吉县
社坛在县西南一里石磬岩东
吴兴志卷七
宋谈钥撰
　官制
　　文官自知州事以下 
昭庆军有节度使又有承宣使观察使节度使始置于唐景云中唐制掌总军旅颛诛杀辞日赐双旌双节行则建于节立六纛入境州县筑节楼迎以鼓角视事之日判三案其后有持节为节度副大使知节度事者正节度也诸王拜节度大使者皆留京师本朝节度使政和闲始正名率领遥不预政今惟奏状及系朝省文字则列衔 【属官唐制有判官支使掌书记推官巡官衔等今惟置判官掌书记】 
承宣使本唐节度留后政和七年始改为节度使
观察使始置于唐至德中今监司之职其权甚重行部所过刺史始见皆戎服趋庭致礼本朝用为武臣遥带本州岛有观察使印郡文书壅并与州印并行用属官亦同节度使今惟置支使 【与书记不并置有出身带书记无出身带支使】 
吴兴郡有爵封宋食邑千户封郡侯二千户封郡公皇之近属尊行封郡王若王子出合亦封郡王
上湖州唐武德令三万户以上为上州永徽令损万户显庆仍前开元十八年增为四万雄望等同上州刺史一人从三品职同尹牧掌宣德化行县录囚恤鳏寡本朝艺祖开基革五代藩镇之患召诸镇率赐第留京师分遣朝臣出守列郡号知军州事兼兵民之政焉州自唐末为节镇遴选守臣高宗龙渡遂为辅郡非位通显才望相副者不授服色未赐紫者借紫服绿者隔借
通判军州事唐制上州有别驾一人为上佐本朝干德初始置州通判以二郡藩府或置二员小郡或不置本州岛今二员内一员添差
签书节度判官节度掌书记观察支使号两使职官书记以下皆选人授惟节度判官旧制以京官以上充故曰签书日入郡之签厅治事焉签判本一员今添差一员书记支使不并置
州学教授唐初郡置经学博士德宗时曰文学元和中废上州置助教一人本朝庆历中始诏诸郡立学委转运使及长吏于州县官内奏选为教授若少文学可差即令本处学举行义之人在学 【见实录】 至熙宁中始专窴教授官郡学初建以胡安定先生主之庆历四年以试大理评事授州学教授有诰在学秘书丞致仕朱临继之主学于后率用他官兼领崇宁初行舍法州置教授自王升始
录事参军掌正违失莅符印司理参军掌刑狱司户参军掌帐籍司法参军掌丽法总曰曹官宋循习唐制上州各置一员特改司士曰司理而司功司仓司田司兵不置也录事多兼右院开宝初诏诸州置司寇参军以新进士及选人资序相当者注授又诏诸州三万户以上置录事司户司法各一员一万户以上司户兼司法五千户以上司户兼知录事 【实录唐志所载州官别驾以下有长史司马司功司户司仓司田司兵司法司士市令各一人录事三人下参四人兵十七人开元大典制也大历八年颜真卿为刺史撰御书题天下放生池额恩赦批答碑阴载州官姓名别驾司户司法各四人长史司马录事司士各三人司田二人司功司兵司仓参军各一人共三十人邑官称是五邑令有一员者丞有四员者簿有二员者尉有六员者别驾长史司马司户司法之数若此之多盖自太宗定制之后已有员外置后又有特置同正员之类肃代之际兵兴多故铨法紊坏官员益滥若今添差及不厘务之类在唐时悉着阶伍所以若此】 
　　武官
两浙西路副总管钤辖本朝总管旧曰部署避英宗讳改其副总管以观察使钤辖亦本朝置诸路帅臣或带都钤辖或以都钤辖兼知州余官为副与副总管但以资历差本州岛非屯驻重兵之地其驻札官随时特差或不厘务皆不常置
监湖州驻札　分都监一员　州钤辖一员　兵马都监监押共三员大使臣以上为都小使臣为监押
　　文武官通差
监都酒务监户部赡军库文武各一员
监都税务文武官各一员本朝重监当率以京朝官为之盖当全盛时财赋易办且有优赏今遂为繁难猥冗之职惟铨法京官初任人必注授及到官后往往为缘故差出及经营摄易独武官或选人急禄与考第者始安于职任　排岸司官二员
　　乌程县
知县事汉曰令长本秦官掌治其县万户以上为令减万户为长自吴以来见于史传者皆曰乌程令则万户以上也汉令秩千石至六百石魏分九品唐六典诸州上县令从六品上国初因之建隆三年始以出朝官知县事近制从正郎以下为令从事郎以上为知县事乌程为壮县隆兴中在四十大县之数知县事皆堂除政绩显著者召赴都堂审察以阶云院六察云 【吏额曹司十六名四名有请贴司二十名卿司十二名厅司十四名六名有请手力五十名】 
丞汉有之百官表谓县皆有丞尉秩四百石主二百石 【前汉黄霸传有丞许如淳曰许县丞也后汉张玄定武中为陈仓县丞是也】 唐制上县丞一人从八品下大历八年颜鲁公放生池碑阴记内有乌程丞吉佶徐彦云李抱虚凡三人而淳化中无之 【旧图中止有县令主簿尉廨】 近制京官以上曰知县丞
主簿自汉置本朝因之后汉缪彤为任县主簿仇览为考城主簿是也唐上县主簿人正九品下唐大历中有李翼国初有陆东
尉自汉有之唐上县置二员从九品下开元中上县万户以下上增一人分主六曹事大历中颜鲁公放生池碑
有顾察薛希镐吕遥杨使四人升望碑载尉亦三人今置一员管弓手一百二十五人
监乌青墩镇税兼烟火公事一员多差文臣京官
大钱管界巡检一员多差武臣大使臣正副使
　　归安县
知县事一员吏部尚左注京官以上人 【吏额押书录事二名司曹十七名贴司十一名免役常平案二名手力节级厅子七名长行四十三名】 
丞一员京官曰知县丞
主簿一员
尉一员 【管弓手十将一百四十五名】 
施渚镇监官一员系文官 【管专栏三名】 
湖秀两界巡检一员系武官寨在射村 【管士军九十名】 
　　长兴县
知县事一员
丞一员
主簿一员
尉一员
监县郭酒税务一员
监四安镇一员 【左选】 
四安管界巡检一员
监合溪犒赏酒库一员
监和平犒赏酒库一员
本县史额管典押二名印典二名长行九名共十四名
乡书手十五名诸色役人管手力四十五名弓手九十名杂职六名县镇所由四名栏头四名保正一百五名承帖人一百五名
　　武康县
武康县邑官知县事一员自秦曰令唐上县令从六品上国初始命朝官知县事近制以京官以上注选人亦破格注授从政郎以下曰县令
丞一员唐上县丞一人从八品下大历中有时尚素郑若水汤延祚三员京官以上曰知县丞
主簿一员唐上县主簿一人正九品下大历中有孙泌叶迅二员 【余英志云县旧不置丞簿本朝崇宁二年始命邑无大小皆置丞以丞兼簿大观四年例省政和六年复置丞兼簿既而罢丞簿复归尉建炎初始命县满万户置丞余并罢绍兴五年始命置簿】 
尉一员唐上县置二员从九品下大历中有陈演长孙瑀杜重英吕液四员监规务一员监酒库一员
　　德清县
知县事一员
丞一员唐有丞陆造钱箕两员
主簿一员
尉一员唐有尉孙演李光之桂林三员
监税务一员
监新市镇一员
下塘巡检一员
　　安吉县
知县事一员以京官以上注选人亦破格受唐杨宥曹友谌二员并注
丞一员京官以上曰知县丞唐时有摄丞杨齐先康造主簿一员唐时有卢胜 【详见武康县下】 
尉一员唐时有杜轸程希俊马伯珍卢弼李湮包审
监税务一员
监梅溪酒税一员
幽岭巡检一员
吴兴志卷八
宋谈钥撰
　公廨
　　州治
州治在子城内正北唐武德七年李孝恭筑罗城时所迁也弘道中武太冲尝以厅前湫窄增其栋宇统记云孝恭以子城湫窄更筑罗城迁刺史宅于子城内其道西孔子庙迁溪南以其地起椽廨统记又云唐沛郡武太冲为吴兴太守以旧廨前湫窄乃增其栋宇既就有大白蛇长数丈横于厅前有筮者曰此项王神也不宜损宜奠祀之太冲以为正以胜邪吾以子养百姓蛇何能为有顷蛇遂死也按唐刺史题名武太冲以弘道二年授
厅事梁干化二年检校少保钱传璟建梁有题识左正佐国功臣制置都指挥使检校少保前平婺州刺史钱传璟奉吴越王命建见存旧传子城为项王故城晋宋齐梁闲皆云其神居郡厅事孔靖晋末为吴兴太守先是吴兴频丧太守皆言项羽神为卞山主居郡事二千石当避之靖居厅事终无害梁萧琛天监初为吴兴太守郡有项王庙土人名为愤王颇灵验遂于郡厅事安床置幕为神坐公私请祷前后二千石晨昏于厅拜祠以轭下牛充祭而避居他室琛至着履登厅事闻空中有叱声琛厉色曰生不能与汉高争天下死据此厅事何也因迁之于庙又禁杀牛解祀以脯代肉
仪门准制列戟十二旧编云旧尝揭湖州碑以下崇宁闲刘给事焘为吴倜作志曰谯门旧揭军额于上而以州名牓于下尝讶吾乡山水秀丽举子不为第一雅或缘是太守王曾以为然取州额牓仪门是岁倜魁南省次举贾安宅遂廷试魁天下后因重建仪门仍迁州名于额下
沙墀在厅事前方广约三丈周以栏楯中实沙土立戒石亭于上
架阁楼在谯门内仪门外之东西偏元佑七年知州事张询建凡三十闲上为八库下为八司局房签判朱振为记干道初火今不存西北为添差通判厅事据旧图云有敕书楼在州衙内西偏今亦不存
浙西道院在郡厅西即旧吏隐堂也知州事徐仲谋记曰词讼清简称吏隐堂之号宣和中知州事葛胜仲易今名
昼锦堂在郡宅东颜鲁公干禄字碑跋云大历九年正月七日于湖州刺史宅东厅书院即其所也后改为燕堂干道九年知州事赵师夔改今名
讼稀斋在西厅之西廊旧名静胜庆元六年知州事李景和易今名无倦斋在郡厅侧旧号山斋后易以秀知州事陈之茂易今名有记刻石
通判军州事厅在子城内州治西偏治平三年张太宁重建记载作新廨门联属回廊十有六闲又建丽泽爱山一亭清心三小轩淳熙二年万侯致中重修题名记嘉佑六年章衡作追书前政二十八人而参政王鬷枢密王尧臣内翰胥偃在焉太宁摹勒前刻龛于壁 【题名记曰通判置自国初至嘉佑三年章衡始立题名追录自咸平四年何敏中而下其后相续至政和三年尹材卿凡五十四人后缺而不录建炎二年张焘追书之纔得六人尚阙其到罢岁月至今又二十九人刻于左方　何敏中　张格　刘志宁　任巽　胥偃　欧阳彪　汪白　王鬷　章若讷　丁诵　丁文熙　崔育林　边调　王尧臣　梁吉甫　李荆　贾昌言　赵咸一　向绎　韦觉　刘涛　嶭长儒　郎洁　郑戡　程琰　吴伸　滕甫　周延隽　章衡　胥元衡　谢检　张太宁　麻公绰　褚理　杨崧　常千能　胡湘　彭敏行　酆佑甫　富威　张世英　王公约　曹永逸　余中　刘管　王璧　王益谦　郭茂伦　毛经　黄炎　林虚　何镇　赵演　尹卿材　熊（仃去丁改由）　求移治　陈能千　徐明达　张维　施迈　郑待问　冯熙绩　张焘　章元崇　李孝恭　陆时雍　杨可久　曾兴　吴德兴　仲并　李杼　胡浩　郑信臣　陈辉　张好问　俞毕　贾廷佐　尹躬　虞翔　安葵　张杼　米翔　徐植　贾安礼　袁祖忠　万俟数中　张端友　王济　周世修　常珠　梁李秘　李宗大　史溥　朱僎　李友直　翟畯　王公万　唐介寿　傅兆】 添差通判厅在谯门内西偏旧司法之廨也绍兴七年始为今厅题名有记 【添差通判始于绍兴初赵名彦秀安僖王继之至淳熙八年赵亮夫凡二十人有石刻今亦列于左方　赵名彦　秀安僖王继之　　董长年　向子昌　李杼　胡浩　赵善长　张瑜　白彦旸　张子华　王守道　韩髦　叶綝　赵不韦　赵师严　林仁　徐发冑　曾师回　张第　赵亮　赵充　曾盘　徐纲】 
佥判东厅载旧编云在州大厅前今在衙门内天圣中章侁作厅壁记治平中状元许将建亭城上知州事徐仲谋名之曰桂香
教授厅在州学之西东有澹轩政和七年冯晋立淳熙三年虞俦重建今厅壁有题名记 【题名记曰州学始建时安定先生主之其后常用他官兼领故题名不立崇宁初广舍法于天下州置教授自王升至淳熙壬寅凡三十人到罢岁月俱刻之石今录于后　王升　何璠然　顾文　林景渊　蒋用行　冯晋　程滂　强公谌　刘若虚　汪处厚　洪兴祖　元盥　吴元美　关注　姜绍　曹（上宗下山）　唐尧封　郑漻　越敦临　张洙　王盼　程叔达　张恪　惕起　沈揆　王明发　李知已　虞俦　何武仲　周世南　柴必胜　姚瀛　戴溪　刘宓子　唐尧卿　陈洪】 
添差佥判西厅建在子城外之西旧税官廨也淳熙中赵师皋始居之居赵善临创厅事郑镇葺弊添造许关仲启为之记
节度掌书记厅 【无出身曰观察支使】 在佥判厅西有集虚堂元丰三年陈师锡为之有记
录事参军厅旧经曰在州门内西偏今在子城外之西面南州院在焉
司理参军厅在子城外之西面东司理院在焉
司法参军厅宝元初李惟甫请于郡迁于子城西偏刘异为记今为添倅厅徙军资库北
司户参军厅在司理院南有二轩王三恕为记
兵马钤辖厅寓鸿禧寺
路分都监厅在添差佥判厅西旧兵马司也兵马司在路分厅南兵马都监寓焉 【小使臣为监押】 一小景德寺一南庙睦宗院在南景德寺西廊绍兴中立
永宁仓唐刺史李师悦增苹洲土建名曰永宁见师悦神道碑后更今名即省仓也嘉佑七年知州事鲍轲重修见旧图经淳熙八年知州事胡南逢重建参议萧德藻为记
军资库在昭庆门内旧架阁楼之东唐咸通十五年刺史张搏重建题梁见在中为受输厅厅北有泉宝楼上以受币帛下藏镪焉嘉佑中知州事张田重修徐仲谋为记遂刻石于库门
转取行都本局熟药货卖 【储米曰仓贮钱曰库茶盐曰场酒税曰务皆取诸民而资公家之用者也然取必有子古者有鳏寡孤独之养有穷困疾病之饩所以为惠也今郡之惠民者有四焉曰义仓以给贫寠乞丏之有籍者曰安济坊以养老疾病之无归者曰养遗弃小儿所以收婴孩妄弃之弗育者曰太平惠民局则转取行都本局之药以货焉虽以钱得之而药材分剂则可倚仗今故表而出之】 
户部赡军酒库在子城东南
常平库在子城内
甲仗库在仪门内之东北隅嘉佑中知州事张田建有唐纪功碑述元和中辛秘击李锜功二石在焉 【统记云有库楼】 公使库在甲仗库北
都税务在霅溪南淳化中潘金庭记云宋朝平一六合泉货委积思所以息末崇本始命州县城市悉置商税务以为定式盖欲随其俗以便民也吴兴初以市物之直一万则税五百盖二十而取一岁入以二十万实为钱二万贯今征商五十而取一岁入则十倍而赢岂民物之富商贾之伙非曩时比乎
都酒务在骆驼桥东庆元闲知州事李景和重建屋百十八闲及筑周围墙
回易库附税务
抽解库附都税务
西仓在清源门内北岸临溪 【旧图经载云贮义仓米】 合同茶场旧经云在州衙今在清源门南岸
醋库在子城西南隅有旧厅三闲即古烟雨亭也
造船场嘉佑七年知州事鲍轲新创排岸司于苹洲东岸今附铜官庙
铁作院今附铜官庙
义仓令人户纳苗带纳义仓米储在西仓以□乞丏人之有籍者 【以收受老癃或病患无家可归者其屋同门异户男居左女处右颇为宽洁后废其地佃为民居其巷尚名养济院按唐会要会昌五年十一月动悲田养病坊缘僧尼还俗无人主持恐残病无以取给两京量给寺田振济诸州府七项至于十项合于本贯选老寿一人管当以充粥科人开元十七年有养病坊碑邵闰之撰见金石录今乞丏人所居犹呼悲田坊未详其处】 绍兴三年知州事王回复置在奉胜门内霸王庙旁为屋二十七楹号利济院即慈感旧名也拨置田亩岁收租养赡差僧行各一名主管收支 【绍兴三年王检正任内牒委教授根括孤病贫乏老病之人于城北霸王庙侧建屋存养拨置田亩岁收租米二百九十石养赡差僧行各一名主掌收支簿书月给钱五百文米六斗见管老幼四十来名庆元中通判曾筑积三岁圭租置田六十四亩有奇岁收租米三十三石足付院添助养赡田之步亩契书刻之于石】 散收养遗弃小儿钱米所旧在州学齐馆厅西隆兴二年知州事郑作肃以遇岁歉贫民有生子不举弃之道路者募乳妪收养之月给米一石七岁而止续又命医二人治其疾病条事目立石于学教授董其事 【收养遗弃婴儿事自湖州知通判厅访闻本州岛贫民生男女或有不能养即于是夜人静之候遗弃在寺院观门廊及仪凤骆驼两桥内至晓冻饿死亡灾伤年分光甚郡中曾有长者遇夜策杖亲至诸处收养存活甚多近岁无人接之举行遂至枉坏性命深可怜愍今措置下项事目立石于学庶几永久可以施行一请州学教授专切提点应于事件一合于都副孔目官六名内指差两名营干及轮流躬亲寻访遇有上件遗弃婴儿实时依后项收养仍置籍拘上如所差人出职杂役即仰于六名内别申明接续管干一合于责厢巡知委常切常巡察知本地分内有遗弃婴儿即时报所委人吏收取其厢巡每报到有遗弃婴儿一名支给钱百文其钱亦仰所委人吏具状申州支给并出榜晓谕诸色人如遇有遗弃婴儿实时径于州学教授所取覆教授收取赴州亦支上件赏钱一合预行劝谕有乳之家十人每名先支与钱一贯文作给儿钱后有收到遗弃男女付之乳养每名别给钱一贯文米五斗候养给一月更支米一石置历请至七岁勿给仍令乳母每月抱所乳婴儿赴州呈验讫即行走请行米其乳母所养婴儿候年至七岁勿给月米若乳母愿收养为自己男女者听一候收养遗弃婴儿将及小人每添劝谕有乳母之家准备乳常令有乳母空闲等待乳养一所养遗弃婴儿如有民户愿取为义子孙收养者许其具状陈乞当议给付一合支钱于公使库支米于本州岛收籴单粮出剩米内支给数内依条支义仓米一百续又契勘所养遗弃小儿医药一节元失讲究自淳熙四年正月始中使府差委医官二员遇病治疗从公库依掌上等例月各给酒三（缶瓦）三大节各给碧酒五（缶瓦）以补药饵之费】 淳熙五年六月提举常平事张体仁行部捐米五百石付学添助收养又取在官闲田六百余亩使学岁收租以给焉 【见给事今郡学以钱收支涉嫌转属司法厅掌管颇失创置之本意】 
　　乌程县
知县事厅事唐时建干宁三年令李蟾修本朝大中祥符闲令薛耀卿重修皆有记敕书楼在县中闲亦唐时建生明轩制锦堂桃露亭松桂堂清阁亭相国池并在廨内 【大历中令李晤生相国绅于县廨学弄之岁坠此池逾数刻若有物扶持而出既显邑人因名曰相国池见李蟾修廨舍记】 
丞厅在县治东唐时本尉公仓厅 【至今厅有唐尉陆求修功仓厅碑】 咸通以来为主簿厅后置丞始为丞厅
主簿厅在县治南旧在丞厅后无定止绍兴中寓普宁院 【见续图经】 今在浮玉亭
尉厅唐尉功仓厅即今丞厅也 【按丞厅有唐文林郎尉陆求咸通中撰乌程县再修功仓厅壁记云县有三尉分辖六司是厅所在曰功曰仓唐主簿陆求书其后言功仓厅当时尉署之一也旧编云颜真卿放生池碑列诸县尉姓名或五六人而乌程县四人□升望记乌程县亦三人赵明诚言唐县尉不应如是之多盖不尝见唐志及此记也续图经云唐制上县尉二人户踰万者三人按颜公放生池碑阴列乌程县尉顾察薛希镐吕遥杨使唐升望碑大历中府陈褒撰尉亦三人唐新志上县尉二人又云武德元年改书佐曰县尉寻改曰正士县正四人七年正复曰尉开元上县万户以上增尉一人凡县有司功佐司食佐司户佐司兵佐司法佐司上佐灭祁县有司功上县有司户司法而已旧志正县尉二人司户司法佐各四人史各八人则所谓大曹者功仓之外有户兵法士也左史则尉分辖者也新旧志往往述开元任仕之制湖州为县五而开元管户七万余乌程县万户以上必矣宜其尉有三也大历中颜公所载之多者盖是时官制正冗滥有置同正员之类皆系阶云云按欧阳詹韩城县西尉厅壁记云县亦六曹尉二人一制有户土仓其署曰东厅一判兵法士其署曰西厅贞元十五年闲作也】 后徙在定安门外旧有水亭 【苏东坡有赋得长字韵诗】 靖康初尝徙入门内绍兴初复旧　乌墩镇税务在本镇每宇月合发一千七百七贯文经系本镇团纲起发赴州库 【旧图经云商税务一在县东南九十里】 上林坊　石渚坊　谢村坊　浔溪坊　旧馆坊　五浦坊　里山坊　丁遥坊　于塔坊　轧村坊　石桥坊　以上十一坊系民户买扑每月半纳坊名课钱　东迁坊系州郡自开卖　乌墩坊　妙嘉坊　前卢坊　虞涣坊　以上四坊系户部差官监造
　　归安县
知县厅事在子城东一里宣和四年县令钱耕重建　敕书楼在大门上　手诏亭在敕书楼前　溪光亭对敕书楼前临运河开禧二年邑宰郑昭先重修　县廨内有虚心堂今改曰敬临东轩今改曰弦歌岁寒堂今改曰拙斋拙斋之偏曰双桂堂 【邑宰王宁有秋夜赏桂诗曰秋风吹天香先着桂枝里更挹月露清芬馥唤睡起揽衣夜未央众喧不入耳有来蕊珠仙黄袂翠盖底岂无碧云腴为君一启齿醉卧金粟闲绝胜佩兰芷】 
丞厅在县治南采苹桥东 【见县图经】 坠钗桥在内旧有武绡堂不知何人所建干道中添倅齐庆冑作记嘉泰中颓（土已）濡须王（木永）以俸重建其广高倍于旧又于堂相对刱蟾桂亭绕于荷池修竹其西曰来清轩廨宇焕然一新 【旧图经有县令主簿廨无丞廨乌程亦然盖国初各县未置丞耳】 
主簿厅旧编云在子城东是置时自有廨舍与县相接县今在丞厅西白苹洲上淳熙乙未主簿喻（王□木）刱建
尉厅在迎春门外运河之南旧迎碧堂址也 【太守徐仲谋有诗】 
内有水积楼后人改曰水云乡向池池中有舞台殊为胜境靖康中以兵入迎春门内绍兴十七年始复旧处今楼不存有亭仍曰水云乡舞台惟故址在焉
图经载场务一商税卖茶盐场在施渚镇惟税场　渚税务 【旧编云额五千二百八十五贯】 省仓常平义仓附州仓　省库常平库在县治　酒房七处　琏市坊　西吴坊　思溪坊　施渚坊　史吴坊　东林坊　长寿坊 【据县图经皆系置扑坊本县管催课名钱旧琏市西吴施渚三处系买扑东林思溪千金东吴并系户部差官监造酒息钱径经本部】 
　　长兴县
邑治在县城内西北隅　敕书楼在子城上
知县厅事开宝六年建 【有天圣三年县令张合碑记在焉】 后经兵火绍兴五年令张琮重建　无讼堂在小厅　安安堂在宅堂后　吏隐堂在厅之西　含辉阁在厅后　共赋亭逍遥亭在后圃　玉方亭振彩亭在后圃池上　凉樾亭在子城北
丞厅在县城东南
主簿厅在丞厅东
尉厅在主簿厅东有顾曲堂积春亭直钓轩
监酒税厅在尉厅西南
　　武康县
知县厅在旧武康县余英溪北隋仁寿六年徙溪南唐广德元年袁晁作乱荡为丘墟二年复移治溪北建炎中更兵火又成煨烬绍兴二年县令锺燮始复营造　敕书楼在武康县中门锺燮建　手诏亭在武康县治前　衙门锺燮建淳熙二年知县蔡霖更造　东堂在武康县本尽心堂嘉佑三年县令王震建绍兴五年县令毛滂作新之 【毛东堂集所载诗词甚多】 绍兴初锺燮重建二十三年曾恺复加增葺　公生明轩在武康县厅事东锺燮建　岩桂堂在武康县东堂后　先春堂在武康县厅西淳熙三年知县丁大声于其北作双桂亭裛香阁下瞰花池　二柳亭在武康县圃　寒秀亭在武康县有古松毛滂有寒秀亭诗　钓鱼台在武康县圃东北池上毛滂叙云迭石为渔矶在北池上画舫斋在武康县圃西池中毛滂为斋名画舫庆元三年知县丁大声于此作亭名岁寒　清心堂在武康县西园池上锺燮定阳县春亭在武康县毛滂名有诗潜玉庵在武康县毛滂造有诗淳熙十二年知县程九万于庵叙石之上植松种竹作亭于其上名松桂林 【余英志云据毛泽民集县治有东园又有西园今堂宇所占地仅十分之三盖县旧无数教场绍兴初知县燮始析其东为阅武之所实毛滂今望远楼之旧址】 
丞厅在武康县治东淳熙二年丞赵彦缙重修主簿厅在武康县丞厅东旧寓萧寺淳熙十二年主簿赵师诂始买民地刱建
尉厅在武康县丞厅西干道三年尉周粹中毁淫祠以其材重建 【毛泽民有尉圃观梅词】 
监税廨在武康县簿厅之南淳熙十三年知县程九万筑僧外舍建
税务在武康县千秋桥西税亭庆元五年知县丁大声监税李留文重建　省仓常平仓在武康县治门外之西　省库常平库在武康县治门内东庑　赡军酒务在武康县千秋桥西南酒库旧系居民买扑干道七年始归之户部　下渚坊在武康县下渚名钱属本县拘催发纳　砂村在武康县砂村　上陌坊在武康县上陌系户部差官监造酒息钱径纳户部　教场在武康县治之东中有射亭　医院在武康县赡军酒库东知县丁大声奉漕檄置仿郡中居养院　漏泽园在武康县西乌回山密严寺之东
　　德清县
知县厅事宣和初县令赵嵎建郑知几为记　敕书楼在县门　手诏亭在县东前　松竹堂在大厅西旧名宜堂醉花堂芍药甚盛　浮疏堂梅花最多　纵云台在松竹堂后县令沈造同沈长卿陈祖安常觞咏于上取韩退之释峤孤云纵易今名刘一止为记刻石台上　山堂在纵云台西旧名秀远　四照亭尽见西面山　香风亭临荷花池　香雪亭酴（酉縻）甚盛
丞厅在县治东
主簿厅在丞厅西
尉厅在县厅东
监税厅在县西
下塘巡检在县南十八里在绍兴二十七年置管土军六十人隶临安府并本州岛
省仓在天宝桥南　省库常平库在县治内　酒库在县西南　教场在尉司前 【历阳张祁有记题其上云浩荡秋光里扁舟过德清楼台占山影鹅鸭乱滩声小饮经年别清歌一邑惊娟娟照人月还忆谢宣城】 
　　安吉县
知县厅事绍兴十六年吕靖重建　敕书楼在安吉县中门　手诏亭在安吉县前　燕堂在厅事后　觅云亭四畔种花　清淑亭前种海棠　静凉亭前瞰大池三角亭旧在县治邑人俞退翁有春无四面花夜欠一檐雨之句
丞厅在安吉县门南
主簿厅在安吉县门西旧经云在县门南
尉厅在簿厅西旧经云在县门外
税官厅在酒务西
省仓常平仓并在县治东　省库常平库在县治内　酒税务在城隍庙北　醋库在城隍庙南　教场在尉司后
吴兴志卷九
宋谈钥撰
　邮驿
　　州治
周有路室候馆汉有驿置国章通道皆有驿舍郡县主之凡使命往来及官吏以公事行者率给驿券又古者委积之意吴兴自昔号僻冷郡 【白乐天诗曰云溪殊冷僻】 宾客非特有事于其地者不至焉 【见东坡墨妙亭记名】 故旧图经统记诸书所载郡境馆驿已俱不存舣泊亭宇废改略尽每监司巡按或重客经从迎劳燕饯东于迎春亭南于濯缨亭西则寓于祥符寺至授馆惟白苹迭翠三汇双溪四亭废驿三　迎恩驿旧图经云在子城西南今废驿程给券尚以其名其地今为赡军酒库　西驿旧图经云在子城西北今废　集轩驿统记云在集芳亭亭在白苹洲为五亭之一今废统记又有平里驿今不在本州岛界
　　乌程县
旧图经载驿四所升山馆在县东二十四里东迁馆在县东四十里震泽馆在县东九十一里平望驿在县东一百三十里□云今废则其废久矣又平望今不在县界今管邮递如后　九里铺　横山铺　石头铺　里山铺　下黄铺 【南唐路也】 　升山铺　东迁铺　横馆铺　浔溪铺 【东门路也】 
　　归安县
　　长兴县
箬溪亭在尉南厅后改名按节　南浦亭在冲真观东 【以上在县治皆迎饯过客之所】 　画溪亭在罨画溪 【今废】 　五劝亭在回溪桥西南皇佑中县令许尊建 【今废】 　木瓜堂在金砂泉上　枕流亭　自躬亭　忘归亭　金砂亭 【以上见统记云亭堂并废】 　披云亭　仰高亭　镜会亭 【以上三亭见旧编云仰高亭在顾渚山顶披云亭在官山上镜会亭在啄木岭唐刺史于（由页）建取白居易寄贾常州崔湖州诗题其上】 　广德铺　周渎铺　白羊铺　钮店铺　四安铺
　　武康县
远光亭在县东北一里后溪之上宾至馆焉宣和三年知县朱容建邑人刘士英记有石刻庆元六年知县丁大声改筑前轩俯流后寝临郊颇为整洁 【旧编云亭名取诗言远而有光华之义】 　秀叙亭在县学之东旧名仁智毛滂改今名 【余英志载崇宁初陈公瓘来游留题及绍兴初张公祁留题绝句】 　余英馆在县西南余英溪上 【毛滂诗云故国园林改遗亭壁户新垂虹一桥月来绣两堤春】 即沈约宗族所居之地馆南有双鸳沼 【旧编云旧尼寺基地张子野乐府之双鸳沼池水溶溶南北小桡通即此处】 今废基尚存　和丰亭在旧教场门前今废 【余英志云地当阎闾跨街结栋□邑民交易之地】 右亭馆四而废者二余英志云县设远光亭以待西北之客西秀叙亭则以待东南来者南溪涨塞舟楫不利故亭亦随废云　铺二　县下铺　砂村铺
　　德清县
成顾亭在天宝桥南前对吴羌山即孔愉放之所也今余不溪亦号溪　西亭在德清县西前临通衢后枕北流唐有诗云送客莫辞秋晚溪好处西关　邮铺四　香亭铺　导望铺　杨湾铺　宫巷铺
　　安吉县
升慈馆在县南旧名下升馆　安吉马驿在南门外　独松马驿在独松岭下　迎恩门官亭在县北　蒙泉在西山其上有亭水味甘冷俞退翁有井贵德不改蒙以养为功之句　得助亭在丞厅之右詹事沈枢有沽酒频留客围棋不计功之句　邮铺五　尹家铺　郎家铺　钮家铺　独松铺　西门铺
吴兴志卷十
宋谈钥撰
　管镇
　　州治
统记云管镇二十四八所巳废名不复存见存而可纪者施渚大钱东林乌墩东迁巿山巡莫安吉长兴德清武康新巿四安梅溪水口合溪凡十有六统记作于景德初元年 【序云太岁甲辰当景德元年】 是当时所管之数巳损其三之一矣本朝熙丰闲王存修九域志所载止存其六乌程有乌墩归安有施渚安吉有梅溪长兴有四安水口德清有新巿余悉罢废后复废水口置和平今为镇六乌墩　施渚　梅溪　四安　新市　和平 【属长兴】 窃考镇戍置将起于后魏唐高祖常为金门镇将是也后齐以来列为四品制刺每五百人为上镇三百人为中不及三百人为下置将副掌捍御又置仓曹兵曹掌仓库戎器之类自藩镇势强镇参军将之权渐重宪宗时李锜反至令管下五郡镇将杀五郡太守辛秘等先能杀镇将然后能发兵而苏州刺史反为镇将所执即此可见自是之后以至五代为弊益甚兵权分裂聚敛无艺故兵主于镇将而财赋器甲则主于参军镇将又率用亲随烦苛刻剥无所不至民不聊生县官虽掌民事朿手委听而巳人至以长官为戏置镇繁多而每县又有镇者以此 【如安吉县有安吉镇德清县有德清镇他郡亦然如吴江县有吴江镇之类】 本朝平定诸国收藩镇权县之有兵者知县带都监或监押 【升朝官带都监今京以下带监押】 财赋则参丞贰诸镇省罢略尽所以存者特曰监镇主烟火兼征商至于离县稍远者则有巡检寨为万世良法
　　乌程县
唐至吴越县之镇戍多矣本朝景德中止管镇二曰乌墩曰大钱戍一曰平望 【见旧图经】 后平望拨入平江界熙宁中止存乌墩一镇 【见九域志】 今镇寨各一　乌墩镇在县东南九十里大钱巡检寨在县北十八里
　　归安县
　　长兴县
图经载镇四所四安在县西南九十里和平在县南五十四里水口在县北三十里合溪在县西北二十五里统记所载四安水口合溪之外又有长兴镇而九域志止有四安水口旧编止有四安和平各二镇而巳窃考长兴之废久矣图经又云合溪今废熙丰以后水口又废近者和平又废止存四安一镇今镇寨一四安镇在县西南九十里四安管界巡检寨在县南三十三里 【旧日吕山巡检寨在吕山】 
　　武康县
　　德清县
　　安吉县
据旧图经云有镇二安吉镇在县北梅溪镇在县东北续据九域志云有梅溪一镇则安吉镇之废久矣今有镇寨各一　梅溪在县东北三十里　幽岭巡检寨在县南六十里
吴兴志卷十一
宋谈钥撰
　学校
　　州治
府学在府治西一里唐初有孔子庙在霅溪南学附焉统记云郡初有孔子庙武德中李孝恭迁于霅溪南唐志高祖初制郡学县各置生员贞观四年诏州县学皆作孔子庙又旧图经孔子庙在子城南一百一十步州学亦曰在州城南一百一十步乃知祥符以前学附于庙
学置经学博士助教生员六十员 【唐志武德初郡置县学博士助教学生又日上郡学置生六十员湖为上郡】 天宝中州助教博士及学徒会食师资诏废惟留州补助教一人学生二人备春秋二社岁赋乡饮酒而已 【见旧图经】 大历五年刺史萧定加助教二人学生二十员后又废 【见旧图经】 本朝宝元二年知州事滕宗谅表请于朝建学今废处明年四月敕书至锡名州学仍锡田五夫六月学成重门广殿讲堂书阁斋舍庖湢皆具为屋百二十楹张方平为记蔡襄大书勒石石曼卿又书敕建州学额揭于仪门延安定胡瑗主学四方之士云集受业学初为十八环建有亭曰观德时朝旨令赐第进士习射上亲阅于殿廷赏赐有差故郡置圃取孔子矍相之义
祠堂始立曰三先生祠安定胡瑗太守滕宗谅秘丞朱临也后教授赵临以枢密胡宿墓志言治湖郡时立祠于学教授沈揆以知州事鲍轲增置学田图形附焉曰五先生祠后又以知州事颜真卿苏轼王十朋豫其闲凡八人绍熙元年始以安定自为祠塑像于伦堂左偏其右为七贤祠 【见纪事学中有官书淳化二年二月敕赐九经共六十一卷他书莫知淳化年月岁久散失不全知州事张澈置书四百二十四卷又补写不全书合新旧书凡二百六十五部一千四百四十八卷司书掌之有籍以严出纳】 
斋馆在学之左郡守释奠斋宿之所
赡学田记宝元闲建学朝旨赐田五百亩后以其田濒湖多潦岁入无几养士不给嘉佑七年知州事鲍轲闻秀州松杨泾有民讼田连年不决者官将两夺之乃贻书恳转运使贷钱六十万得之计七顷一十九亩有奇是岁秋成得租米三百二石田当沃壤无旱潦患其后又箱益僦屋缗钱岁入倍增岁久屋多摧毁田亦多湮没旧有经界宽剩田仅二顷隶岁崇德者绍兴中黠胥诡献为营田干道即庙旁用学廪售薛氏余氏地为之后七年罢舍法日就颓毁自是而后诏下兴贤莫有定所干道三年知州事王十朋率卿大夫出财重建为屋百十六楹状元张孝祥书额郡人大谏刘度为记司业芮烨书 【宣和五年后进士举与计偕者八百人时终场举人八百有三石刻在广化寺斋堂绍兴三十六年朝旨均诸郡皆额增二人后并流寓又增一人自是解发十一名而终场进士四五倍于宣和闲矣】 庆元六年知州事李景和又辟铜官庙后堂地添屋二十五闲别为一门以乡邦士子日盛旧屋窄狭每遇科举旋搭席屋且布有风雨沾湿之患又入院拥并有蹂践之虑故也
　　乌程县
唐初郡县皆有学本郡旧有孔子庙郡学在焉县学未闻也本朝崇宁中行三舍法县学在州学之东后附州学东偏池上又迁在斋馆东廊又迁在礼象阁东序□后复迁于池之东
　　归安县
崇宁中附学见续图经后附州学东偏池上后又移州学置斋馆西廊后在礼象阁下西序今复移池之东
　　长兴县
五年邑室闻人观国观时遵其父武经君颐遗命遣作大成殿先圣睟容及先师十哲像揭徽宗御书殿额郡之人萧德藻作记具载颠末命教堂在大成殿后博文约礼志道依仁四斋分列两庑书籍库在殿之东荣祭器库在殿之西荣斋馆在堂之东偏学长位在堂之西偏众职事位在门左右视郡庠具体而微视诸邑为胜有毛刘二先生祠堂在命教堂东偏毛即毛滂刘即邑人死节刘公士英也
　　德清县
旧学在德清县南一百二十步至圣文宣王殿在县学本朝旧有故相陈尧佐所撰碑康定元年命天下州学县建学遂因庙为之建炎中经兵火绍兴中县令杨锬重修有大成殿讲堂后有职事位两廊分四斋故参政沈与求撰记刻石淳熙中县令沈杞复加葺治额吴兴郡公李彦颖书
　　安吉县
故基不存绍兴初县令冯康始建今学后吕靖刱大成殿模刻徽宗皇帝御书榜在讲堂分四斋置赡学田二百亩学牌靖所书徐良能重修见续图经
吴兴志卷十二
宋谈钥撰
　军营
　　州治
郡有军额以防卫不然也唐自中叶尾大不掉权归藩镇支郡之守兵赋亦得而专之至于五代偏方割据民被其毒惨矣太祖皇帝悉收天下之兵权归于朝廷选天下骁锐萃于京师以弱州郡之势太宗皇帝混一寰海遵守宏谟州之军营见于李宗谔图经者三所而已所曰屯驻曰崇节曰水军其后渐加增置今为营八
威果营在子城西南 【第六十三指挥元额四百人今管数足】 雄节在子城西北 【第十一指挥元额四千八百四十人今管数足】 全捷营在子城西 【第十九指挥元额四百人今管三百六十四人】 龙骑在牢城营 【元无额以杂记加役人拣充见管九十二人】 右禁军四　崇节营在子城北 【第十七指挥元额二百人今管三百二十九人第十八指挥元额三百人今管二百三十九人】 壮城营在子城西南 【元额三百人今管三百三人】 水军营在子城北 【开江第四指挥元额二百人今管一百六人】 牢城营在子城北 【元无额系杂记加役人见管一百九十四　指挥元额二百人】 右厢军四废营三屯驻营 【按旧图经云在子城西庐州宁海指挥元有额今无管其地已改充全捷营】 开江营 【旧图经有之旧经云名水军营】 马军营 【旧编云在骆驼桥北今废地为民居其基尚存】 
教场在郡治西北厅宇熙八年知州事胡南逢重建榜曰正己亭
唐有射堂在白苹洲西贞元十六年刺史李词建堂五闲西北东西廊及厨亭共七十闲栋宇敞豁檐廊窈窕春秋二教及习射悉于此今废颜真卿有射堂记碑在墨妙亭
　　古迹
唐开元中李适之为湖州别驾南岘山有石觞可贮五斗酒适之每携其所亲友登山酣饮望帝乡时以一醉士民呼为李相石樽颜真卿及门生弟侄多携酒舣楫以游作李相石樽宴集联句叙云因积溜潀石嵌为樽形公注酒其中结宇环饮之处
吴孙皓父陵在乌程县之西陵山号为明陵相连卞山墨妙亭本朝熙宁闲孙觉曾建此亭东坡苏轼为记有云熙宁四年十一月高邮孙莘老自广德移吴兴其明年二月作墨妙亭于府第之北逍遥堂之东取凡境内自汉以来古文遗刻以实之吴兴自东晋以来为善地号为山水清远其民足于鱼稻蒲莲之利寡求而不争宾客非特有事于其地者不至焉故凡守郡者率以风流啸咏投壶饮酒为事自莘老之至而岁适大水上田皆不登湖人大饥将相率云去莘老大振廪劝分躬自拊循劳来出于至诚富有余者皆出谷以佐官所活至不可胜记当是时朝廷方更化立法使者旁午以为莘老当日夜治文书赴期会不能复从容自得如故事而莘老益喜宾客赋诗饮酒为乐又以其余暇网罗遗逸得前人赋咏数百篇为吴兴新集其刻画尚存而僵仆断缺于荒陂野草之闲者又皆集于此亭是岁十二月余以事至湖同览叹息而莘老求文为记
故安州在武康县唐志云李子通立安州后废
故东迁州在乌程县东四十一里舆地志云晋太康元年分乌程县东乡置隋平陈并入乌程
精舍禅院在归安县施渚清州刺史管叙舍宅为寺白乐天寄题诗云惯游山水住南州行尽天台及虎丘惟有上强精舍寺最堪游处未曾游夷坚志云壁闲有诗云昔作梁朝相今为普静神千年英魄在代代护僧人尧氏庙在尧巿皮日休茶□诗云今有尧氏庙
吴夫概王庙在吴兴
大帝庙在罗城内吴赤乌五年所建有碑
孟郊祠在武康县西一里即唐孟郊旧居
上下箬在州西溪上生箭箬南岸曰上箬北岸曰下箬二箬皆村名土人取下箬水酿酒醇美胜于云阳俗称下箬酒韦昭吴录云箬下酒有名又吴兴记云上箬下箬并出美酒白乐天诗云劳将下箬忘忧物寄与江城爱酒翁又刘梦得诗云鹦鹉杯中箬下春
陈高祖台在州西北三十里陈高祖微时垂钓之所其上有池名曰高祖磨剑池
陈高祖圣井在州东广惠院高祖初生井泉涌出家人汲以浴之后名圣井
晏子城在长兴西南一百二十里晏子乡吴地志云齐晏子娶吴王女筑此城
故长城县废城地理志云在长兴县东南之十八里晋太康中分乌程置长城县于富陂村
贡茶院在西四十五里唐贞元十七年刺史李词置以吉祥院东廊为院
吴夫概王城即长兴廊 【下缺】 
　　佚题
原缺
墓 【在乌程县西北一十三里】 都廷侯吴建墓 【在乌程县东北一十七里】 齐宣城太守丘灵鞠墓 【在乌程县见颜真卿石柱记】 吏部尚书殷融墓 【旧经云在乌程县西南六十九里】 梁黄门侍郎丘迟墓 【在乌程县南十六里石柱记云中书侍郎】 历阳太守吴铄墓 【在乌程县西北五十九里】 陈五兵尚书康宗墓 【在乌程县西北十四里】 黄门侍郎康旦墓 【在乌程县北十八里】 原乡侯章道勇墓 【在乌程县南一百里】 中书舍人管斌墓 【在乌程县西南五十九里】 隋吴兴太守沈法兴墓 【在乌程县东南八十六里】 陈郡太守王法表墓 【在乌程县西南二十七里】 唐丞相李绅墓 【在乌程县甫里山干宁三年立墓碑】 本朝吏部郎中张先墓 【在乌程县卞山多宝寺西】 宗正卿姚舜仁墓 【在乌程县澄静乡赵村】 给事刘一止墓 【在乌程县澄静乡】 秀安僖王墓 【在乌程县菁山】 嗣秀王墓 【在乌程县菁山】 邢越王墓 【在乌程县华严山】 尚书左仆射沈该墓 【在乌程县后董】 右丞相葛邲墓 【在乌程县栅岭】 尚书左丞相叶梦得墓 【在乌程县卞山】 尚书右仆射朱胜非墓 【在乌程县澄静乡王村】 
　　　归安县
旧图经所载坟墓十有五悉与乌程并载又吴文帝明陵在县西北十一里吴超吴奋墓在县北四里钮淑墓在县西十三里潘尼墓在县北十里县界西至乌程县止一里其北至亦不三里帝颛顼冢在乌程之横山以上六墓不在县界明矣旧编止载四所程普墓在县东南十九里姚志墓在县南十□里丘珍孙墓在县南十八里是矣乃又载县北十里之潘尼墓则又自失今姑以旧经所载在县之东南者凡九所列于后虽未审其确然以地势考之则近之矣　吴九江太守姚渠墓 【在归安县南六十里】 大将军朱治墓 【在归安县南十二里统记作县北又见石柱记】 左大司马当阳侯施绩墓 【在归安县南十六里统记云六十里】 荡寇将军程普墓 【在归安县东南一十九里】 宋南郡太守丘道护墓 【在归安县南十八里】 御史中丞钮滔墓 【在归安县东南一十九里】 梁青史董知达墓 【在归安县南六十里】 泰州刺史姚志墓 【在归安县南十四里旧编云吴无泰州统记云在州南郭外十四里】 宣城太守丘珍孙墓 【在归安县南十八里旧编云吴元宣城盖旧经所书年多舛错未必二人为吴人也】 
　　长兴县
陈瑞陵 【在长兴县治西北五里陈景帝陵高祖之父也按陈高祖记追尊皇考日景皇帝尊景帝陵曰瑞陵】 嘉陵 【在长兴县北五里陈高皇后钱氏陵高祖之前夫人也按陈高祖记尊前夫人钱氏为昭皇后陵日嘉陵统纪以为高祖追尊皇妣钱氏为昭皇后旧编承伪以为高祖母钱氏非也】 明陵 【在长兴县西北五里文帝父始兴昭烈王陵高祖兄也】 寿陵 【在长兴县下箬寺西齐太常卿陈道巨之墓高祖之祖也陵西南有小渍曰石人溇以石人仆其下也释皎然下箬寺诗曰碑残飞南岭井医渚龙宅坏寺邻寿陵古坛留砌石】 汉祠部郎钱敞墓 【在长兴县雉山西南彭祖四十五代孙墓柱题名汉祠部郎钱府君之神道】 旗门博士沈洙墓 【在武康县北二十五里】 司徒左长史沈子春墓 【在武康县北二十里西阳山】 陈尚书左丞沈不害墓 【在武康县北三十里】 庐陵王长史沈觌墓 【在武康县北十五里统记云在吴头山余英志旧编地阙】 吏部尚书姚察墓 【在武康县南三里】 积射将军沈绍墓 【在武康县凤凰山】 辅国大将军戴洫墓 【在武康县北六里】 蜀王司马姚最墓 【在武康县石城山】 后周开府仪同三司姚僧垣墓 【在武康县南三里】 唐秘书少监姚思聪墓 【在武康县南三里右坟墓自汉至唐凡三十所统记旧编余英志各载二十九所统记无沈不害旧编余英志不载沈景故耳统记姚恢皓信墓云碑碣见存而余英志云皆丘垄不存见统表识者统记作于景德历二百余年存者亦复湮没可胜叹哉】 本朝朝议大夫刘士英衣冠墓 【公死节在武康县北十五里马鞍山】 直秘阁鄂岳安抚使成无玷墓 【在武康县北十五里烟坞村】 和王杨存中墓 【在武康县东三十里禺山上】 参政知事文安郡侯施巨墓 【在武康县北二十五里荆子山石四所余英志所载】 
　　德清县
后汉述善侯沈戎墓 【在德清县东二十三里金鹅山戎初过江居吴兴乌程县余不乡永仁里则此地也】 尚书令沈礼墓 【在德清县】 荆州刺史沈彦墓 【在德清县】 河门相沈景墓 【以上并在德清县金鹅山后汉书各有列传】 梁吏部尚书特进沈约墓 【在德清县东五十八里】 陈侍中特进金紫光禄大夫沈恪墓 【在德清县北十五里】 齐征士沈麟士墓 【在德清县南吴羌山下】 大中大夫朱安期墓 【在德清县东南新巿镇】 晋镇国大将军朱泗墓 【在德清县东南新市镇】 骠骑将军余不亭侯孔愉墓 【在德清县西南城山下】 
　　安吉县
后汉骠骑将军万豪墓 【在安吉县南五十五里】 吴扬州别驾偏将军朱纪墓 【在安吉县西八里】 晋黄门侍郎万先墓 【在安吉县北十里】 晋高僧昙法师两生墓 【在安吉县东北二十里昙师姓康前弘觉法师与姚苌讲法华后生为昙谛居县昆山寺两生葬于此地】 
吴兴志卷十三
宋谈钥撰
　宫室
销暑楼在谯门东唐贞元十五年李词建有诗四韵给事中韦某等诗六首开成中刺史杨汉公重修毕工在中秋日有诗四首大中闲刺史苏时有销暑楼八韵杜牧顾况亦有诗
会景楼在清风之下销暑之上旧未有名治平中知州事徐仲谋以为高下得所景物群会取今名有记
清风楼在会景楼东贞元十三年刺史王浦重建宏壮于旧见统记上有张文规诗云清风楼下草初出明月峡中茶始生谓此也徐仲谋诗曰郡城重迭耸危楼最爱清风景物优说者谓此楼与销暑会景栋宇相接如修廊盛暑无畏日而清风常有因得名
卞苍楼在子城北本名天王楼有毘沙门天王在焉曰卞苍者取徐陵碑高卞苍苍为义
右四楼并建郡圃徐仲谋会景楼记曰吴兴郡环子城有十楼除消暑清风会景卞苍见存外余并不存清风销暑二楼溪山环列俯视万井为一郡登览胜地自唐杨汉公再葺至后元佑吕温卿复增辟今又百三十有余年岁月悠久清风虽敧侧尚可支惟销暑风雨摧剥榱栋已腐嘉定癸未郡守宋济即故址累土为台撤而新之规模宏敞与清风会景并加葺治稍复旧贯
明月楼在子城西南隅知州事徐仲谋会景楼记云由台门而西至明月楼建已久矣自谯门火止存旧址旧编载唐人范传正正月十五夜翫月诗有风凄城上楼月满庾公楼夕照下西楼之句指言此楼盖杨汉公八月十五日夜销暑楼翫月有人在虚空月在溪溪上玉楼楼上月沈城上十楼未有确据也又云旧传郡治大厅居中谯门翼其前卞苍拥其后清风会景销暑蜿蜒于左有青龙象明月一楼独峙西南隅为虎踞之形合阴阳家之说
赏春楼　望阙楼　翫景楼　映溪楼　照霞楼并开成中造在子城上及四隅今无可考或云今清风明月等楼或易旧名未可知也外又有三楼亦废
韵海楼唐大历七年刺史颜真卿建真卿在郡着韵海镜源三百六十卷因以为名今废 【见旧经编】 
镇湖楼徐仲谋诗云湖上风涛或泛浮城南因立镇湖楼今不存 【见旧编】 
鱼脯楼旧编云在仪凤桥南堍东首岁贡鱼脯就此楼修制楼屋至今雄壮析为民居今有鱼楼界尚存旧名镇云楼旧扁曰销暑销暑与清风会景为三楼鼎峙于子城之东南隅旧编郡治谯门翼前卞苍拥后而三楼蜿蜒于左有青龙象为郡伟观宝庆丁亥秋飓风楼俱壤淳佑壬子知州事高衡孙营旧址建二楼销暑改曰镇霅清风为复阁仍旧名而更为东西乡曩之会景楼则为修廊使相联属二楼虽因唐旧而规模宏丽则远过之镇霅取义关系于形势尤重而有体郡人陈振孙为之记
六客堂在湖州府郡圃中熙宁中知州事李常作六客词元佑中知州事张询复为六客之集作六客词序曰昔李公择为此郡张子野刘孝叔在焉而杨元素苏子瞻陈令举过之会于碧澜堂子野作六客词传于四方今仆守是郡子瞻与曹子方刘景文苏伯固张秉道来过与仆为六而向之六客独子瞻在复继前作子野为前六客词子瞻为后六客词与赓和篇并刻墨妙亭后人歆艳遂以名堂
逍遥堂在六客堂右知州事唐询重建徐仲谋诗曰安寝有时延皓月闭门无处不清风栋宇甲于郡圃
熙堂在逍遥堂北嘉定三年知州事魏大中修易名思政四年知州杨长孺改浙西道院
四贤堂在镇霅楼之下知州高衡孙因建楼即楼北虚地为小圃立四贤祠于堂所以景仰先哲垂训后来也四贤乃内史王公太傅谢公忠烈颜公文忠苏公皆郡之贤守云
碧澜堂在子城南一百步霅溪之西岸唐大中四年刺史杜牧建中和五年刺史孙储记云牧去后郡人望所建碧澜堂若视甘棠本朝漕使陈尧佐张逸俱有诗及他篇咏刻石墨妙亭庆历八年知州事唐询修绍兴十年知州事萧振重修干道初居民遗火延燎知州事王时升重建人谓不如旧制宏壮岁久复不葺嘉定三年知州事魏大中重修且即堂后增刱水阁榜为水晶胜境
水堂在汀风阁北旧编云旧名南堂 【梁太守柳恽与主簿吴均常赋诗故均有夜发南塘诗唐大历中刺史裴清重修改今名刺史颜真卿有水堂送文士诗刺史张文规有水堂晚眺诗堂北有迎恩驿建炎中郡增置此较务遂并汀风阁与驿为之也】 今亦为赡军等酒库苕溪馆旧图经曰嘉佑二年知州事杨纮建今为转运提刑司　按苕溪在仪凤桥故旧编云在湖州府子城西南亦不详所
霅溪馆统记云在府南二百步本名白苹馆旧编云在白苹洲西南梁太守萧琛置唐开元二十四年刺史韦明（昜□）改为开政馆大历元年刺史颜真卿改今名以其临霅溪也刺史杜牧之有得替后移居霅溪馆诗四韵自洲为仓县废其址即今双溪亭统记以为钱氏改为碧澜堂误也城外又有谢堂馆在谢塘见谢塘下
升仙馆在府城东一十八里正元十年刺史于（由页）置
东迁馆在府东四十里本名太湖馆开元二十九年刺史张景遵置大历九年刺史颜真卿易今名以其在晋东迁县故地也正元十年刺史于（由页）以其近升仙馆移向东二十里严村置之
震泽馆在德清县东九十里开元二十九年刺史张景遵置取震泽名
余不馆在德清县南二百步唐天授二年置以临余不溪也近市亭山并废
汀风阁在碧澜堂北统记云在府南一百步或使命至泊于此今为赡军酒库
　　苑囿
都有苑囿所以为郡侯燕衎邦人游息之地也士大夫从官自公鞅掌之余亦欲舒豫乃人之至情方春百卉敷腴居人士女竞出游赏亦四方风土所同也故郡必有苑囿与民同乐囿为亭观又欲使燕者（款去士改木）行者憩也故亭堂楼台之在园囿者宜附见焉吴兴山水清远城据其会骚人墨客状其景者曰水晶宫曰水云乡曰极乐城杨汉公诗曰溪上玉楼楼上月清光合作水晶宫景佑中王惟正送叶参知乡郡诗曰云溪水云乡元佑中知州事林希因上地图诗云绕郭芙蕖拍岸平花深荡桨不闻声万家笑语荷香里知是人闲极乐城一城之内触处见山 【洛阳民居见山出见山钱】 触处可以引溪流故凡为苑囿必景物幽雅虽近巿如在云岩江村所以为贵也唐开成中白苹洲有三园钱氏时清源门内有芳菲园宋宝元中定安门内有南园今者是园废为庾廪矣为居宅矣为招提矣园之亭馆自白苹外俱不可见乡老寓公多为芳圃亭宇相望沼沚旁联花木蓊茂游者争眩物故不能两盛也城北旧有俞安抚园向安抚园今有赵太师园叶左司园城南旧有沈尚书园今有万侍郎南园月河有莫郎中园其它未易悉数郡圃在郡治之后
　　亭
清樾亭在墨妙亭南今废
墨妙亭在清樾亭北熙宁中知州事孙觉建苏轼记云凡境内自汉以来古文遗刻取以实之又有诗一时名公相继有作旧刻不存蒋璨复书于石嘉定四年知州事魏大中重建
芳菲亭在墨妙亭之前
快哉亭在子城上东北隅
挽翠亭旧在子城东北角庆元六年知州事李景和重修于六客堂北
八角亭唐大历中刺史颜真卿始翦榛棘疏溪流以建茅亭亦颜公建书柳恽江南曲于上后杨汉公作五亭有记因列茅亭及旧址于碑
迎春亭在东门内唐刺史杜牧造孙储白苹亭记云杜公遗爱所建迎春亭郡人视之犹甘棠后尝改为驿今复亭名
濯缨亭在南门内绍兴初知州事朱胜非建瞰余不溪清水故以濯缨为名
白苹亭在白苹洲北唐正元中建后刺史杨汉公重葺白居易记曰以其架大汉跨长洲者谓之白苹亭苹洲诸亭自筑仓后惟此独存绍兴中郡以假寓公遂致废坏庆元六年知州事李景和重建殿中侍御史陈谠书额又修石桥及桥亭廊庑又于亭相对创后屋三闲丹（舟□）一新复还旧观
迭翠亭在白苹亭北小桥之外临水面南山一带故名迭翠庆元六年知州事李景和重修知州赵师夔书额双溪亭在洲西南即霅溪馆旧址以二水名淳熙二年知州事赵师夔修
三汇亭在迭翠亭北以众溪所会名亭以为公廨者二会溪亭在白苹亭北近运河水会霅溪处故名今为归安主簿廨舍干道中主簿沈与求请建
浮玉亭在乌程县南临苕溪旧扁按颜鲁公集有柳恽西亭记云湖州乌程县南水亭即柳恽西亭也又引吴均入东记云恽为郡起西亭毘山二亭悉有诗又引陆羽图记云西亭在城西南二里乌程县南六十步跨苕溪为之天监十六年所建以其在郡治西故名或曰即柳恽亭也恽初作亭尝与吴均赋诗后尝名霅水堂唐隋州刺史刘长卿有题乌程李明府霅水堂诗又名水楼监察御史皇甫曾有乌程水楼留别诗本朝天圣中县令方仲弓重修以亭临苕溪水来自浮玉山故易今名判官郑戬为记今为乌程主簿廨舍
东亭统记云在东门外三里临荻塘
西亭在西门外临溪恽有造西亭诗五韵旧为迎送客处今不存
舣舟亭在白苹馆北旧经云临霅溪
烟雨亭在府西南八十六步旧图经云唐乌程令李何建亭宇并敞棚六闲咸通五年刺史姜源重再修自为烟雨亭记今醋库即遗址
四水亭在安定门内马公桥南宣和中知州事葛胜仲建今废
六客亭在郡圃中元佑中张询复作后序曰昔李公择为此郡张子野刘孝叔在焉而杨元苏子瞻陈令举过之会于碧澜堂子野作六客词传于四方今仆守是邦子瞻与曹子方刘景文苏伯固张秉道来过与仆为六而向之六客独子瞻在复继前作子野为前六客词而子瞻为后六客词
岁寒台倚子城东壁旁有古松系郡圃经游之所
毘山亭在毘山梁吴兴太守柳恽所创恽与郡主簿吴均有毘山亭赠答诗今废
　祠庙
　　州治
古者法施于民以劳定国以死勤事御大菑捍大患者系祀典郡邑之闲亦有阴佑一方英灵赫着受封额于朝廷垂声华于竹帛者各庙食于其地尸而祝之孰曰非宜非此族也而舞巫觋列牲酒谓之淫祀吴兴风俗人每以尚淫祀言今考据图经统记旧编所载详核事始着之于后　子不语怪而统记载防风庙巨人垂足蒋帝庙飞蝗入耳铜官庙巫卧高柯梓庙华乌啄令目语尤怪诞盖郡邑有祠所以为民水旱疾疫之祷其系祀典载图志阴佑斯土庙食岁久者固不可废正不必援神怪以诗诬于无知之甿也今故存其事而刊其词城隍庙所在州县皆有之莫详事始唐杜牧为黄州刺史有祭城隍庙祈雨文二首则郡之有是祀其来久矣州旧有庙绍兴十八年知州事赵叔岑重建庙宇装饰殊严整
吴文皇帝庙在仪凤桥南本名吴太子和庙在州西陵旁皓嗣位后别刱于今处隋季庙毁唐初重立以和曾封南阳王曰孙王庙大历十年刺史颜真卿以尝追尊立庙改为吴文皇帝庙大和八年敬所重修有碑胡季良撰　旧图经云吴赤乌五年建续图经云皓嗣位始刱祠今处庙之建安得在孙权时赤乌年诬也　统记云在州南一里五十步括地志云乌程县南有吴太子和庙初在州西山陵侧庙高一丈二尺周回二百一十步耆老以其县有文皇帝陵又孙皓尝封乌程侯乃于今处别刱祠宇旧编云太子和以罪废居故鄣死永安元年皓封乌程县侯始创祠于骆驼桥东荻塘上及嗣位追尊帝号移置今处皓尝遣使至庙下迎其神主来建业仪物甚缛庙有碑按吴志孙和赤乌元年立为太子后以谗闲徙故鄣大元二年封南阳王遣之长沙权薨和徙新都赐死孙休立封子皓为乌程侯始自新都之本国皓即祚追谥文皇帝改葬明陵宝鼎二年遣孟仁等以灵舆法驾迎神于明陵旧编所载亦未详审　郭尚书庙神讳璞晋元帝时为尚书郎旧传城之初立璞相视阴阳俾无兵革患故得血食女预其议因以从祀旧祠在临湖门外至国朝端拱中知州事郑建始建置今处有记存续图经云以晋史考之郭于吴兴无功绩旧传迁城置郡在宝鼎元年璞当晋惠怀后避地东南事不相类故郑记但述其文学迁城事辨详见城池下
忠烈庙绍兴三年敕赐庙额神即唐颜鲁公真卿也公大历闲为刺史遗迹不一见郡守事迹下忠烈言行犹可想见嘉佑中郡人建神祠通判章衡遂塑鲁公像于中其后知州事张田增葺给事元绛宓学王琪俱有诗刻又移公所书千禄字碑放生池碑项王碑射堂碑列于两庑后又附以乞米等帖宣和中知州事葛胜仲临池建堂牓曰怀忠绍兴初知州事汪藻以事上于朝始赐今额仍新庙貌干道四年郡人以赵子璘祠附于右淳熙九年又以苏轼祠附焉二公皆旧为刺史苏公之忠国赵公之捍城亦邦人所仰云
灵佑庙在子城北宣和中敕赐庙额封神昭应侯神姓曹讳清乌程人父尝杀人系狱自诬手刃代受重辟既殁殊显灵异有祈辄应初寓祀于灵济祠宣和初盗起清溪犯歙及杭近郊复有陆盗千余人且及城下知州事王倚见神于梦已而守城者夜睹异人冠服华侈往来雉堞闲转相告语知神阴助贼平州主其事遂有封额之赐及度地建庙为屋七十楹郡人刘焘为记并书碑在庙庙有井遇岁大疫饮者辄渐愈
灵济庙在子城西北报恩观之右广德祠山张王也有敕赐庙额累封王爵王后汉人初居郡之白鹤山唐颜真卿碑载其事干宁中邑人避宣城乱寓居卞山立草堂祀神时李师悦为守梦神丏授馆乃建祠于卞山之隅　　显灵集云王讳潡姓张后汉时人初居苕溪之白鹤山注云其事见湖州碑大历九年刺史颜真卿书重立徐浩题额碑载新室之乱野火隳其祠本朝大观丁亥岁知广德军张竞辰得之摭其残缺之余刻石于庙今旧碑不复存又载湖州刺史李师悦记云授馆事又统记云旧传王之柳赵二姬实白鹤山之人建中靖国初知州事徐铎始创今庙为屋三十四楹曰行庙有碑□络撰　碑在庙额题为行庙以卞山下有庙也今下山庙废定安门外又创别祠
德贶庙在吴文皇帝庙之左崇宁初敕赐庙额神姓沈讳约宋时人沈为吴兴着姓约在宋以文名官至左仆射特进俗号吴兴地主不详创庙之始
西楚霸王庙在北二里旧项王庙在子城西北内隅以其地为项王故城也自后汉以来有之宋永初中废统记云子城内地为项籍故城有古项王庙以永初二年中废后又兴庙于楚帝寺又云当后汉吴晋时有二庙一在卞山一在子城内宋永初二年并废寻以其灵验置于州北二里今项王寺也旧图经云在乌程县东北四里南齐书曰李安人为吴兴太守旧方伯到郡者皆杀轭下牛祭项籍神然后方上安人不信牛无故自死埋于庙侧号李公牛冢梁典云萧琛为吴兴太守栘神归庙事见郡守事迹下　陈高祖永定二年于旧庙西北一里更立新庙遣中书舍人韦鼎册拜神为楚帝唐颜真卿于碑阴述王与叔父梁避仇吴中盖今湖州也灵应事迹颇多陆羽图经亦具载南史临汝侯萧猷为太守与楚王神交饮至一斛每酬祀尽欢猷醉神形亦有酒色祈祷必从后为益州刺史齐苟儿反众十万攻州城猷兵粮俱尽乃遥祷请救是日田父有逢二骑衣铁从东方来俄有数百骑如风一骑过请饮田父问为谁曰吴兴楚王来救临汝侯当此时庙中祈请无验十余日乃见侍卫土偶皆泥湿如汗者又统记载唐狄仁杰承制应天下神庙非典礼者悉除父老以项王庙为请仁杰试斋宿于庙中夜见伟人曰吾西楚霸王也自国家起义兵及征辽吾常以阴兵佐之今以功获焚柰何仁杰许其完葺至晓以牢酒祭奠其庙至今存
通灵王庙在甘棠桥与桥相直旧谓之铜官山赵监庙 【见旧图经统记今俗呼铜官庙】 汉吴王令监督胥靡凿山采铜不忍虐用其民山覆而死因以立庙 【吴兴录顾野王舆地志及寰宇记皆不载其名】 唐同光中敕封为通灵王清泰二年加封福善
保仁王庙本在武康县铜官山今庙国初第曰廨宇 【统记云武康铜官山有庙州东南亦有廨宇见存】 元符元年知州事丰稷重修郡人姚舜仁撰记题曰重修通灵王庙记云
苏将军庙在临湖门内郭尚书庙碑云移置苏骠骑堂之上庙之置久矣按南史宋封苏侯神为骠骑将军神即苏侯 【续图经云所载经及郡人曾于此庙独见于郑建所述郭尚书庙碑故老相传此郡人当是苏峻然峻本张掖人尝寇江南□□□建康自为骠骑领军将军而初不及此竟置神像亦有依凭者耶今按南史文帝诸子邵传劭排凤正辇迎蒋神侯像于宫内乞恩拜为大司焉封王苏侯为骠骑将军使南平王铄为祝文今庙在武康则苏侯有庙在城下事相类也特建之由续图经之言未尝考此又苏峻起兵蒋侯事见武康蒋侯庙下况峻自为骠骑神信为苏峻但事涉怪谬不足载】 
防风氏祠在郭尚书苏将军庙之闲庙在封禺山城下亦为小祠旧传宁化寺防置之宅也见统记
　　乌程县
项王庙在县东北四里唐天佑四年建即卞山下祠也今废见旧图经
灵佑庙在西阳即昭应侯所居也州城又有庙 【详见郡庙下】 徐孺子庙在孺山 【见孺山下】 
李靖庙在古山 【旧编云有唐吴道古碑在庙】 有赐额及碑志可考
沈将军庙在乌程县升山神讳清唐婺州剌史大历中李希烈陷汴州浙东西观察使韩滉使勒嘉兴子弟四百人翼于润州交点土众发自升山逐逆党至汴口力战而死诏赠卫尉少卿兼左金吾卫将军即发军之地置祠光启三年再新庙貌有记具载其事 【按唐史宪宗时李希烈反韩滉为浙江东西观察使希烈陷汴州滉遣裨将王栖耀李长荣柏良器以劲卒万人进讨次睢阳破之】 
显利侯庙在卞山山之巅有龙池麓有龙洞熙宁四年大水明年春复苦雨知州事孙觉祷焉应期雨止年遂有秋明年始建祠七年春不雨知州事常祷于祠下须臾即雨秘丞朱临记其事元丰三年敕封显利侯
乌将军庙在乌墩镇一名乌戍将军唐乌重胤之族子史失其名李锜反将军与之战死葬于镇之普静寺遂庙食于此前有大池方十余亩多鼋人不敢捕 【见旧编而续图经乃云乌氏自秦著名今以名镇则将军血食于此久矣第年代（帛系）远图志缺逸不可考按唐史乌重胤河东将军承玭于宪宗时擢河阳节度使又宪宗即位李锜反令管内镇将杀常苏湖等五州刺史辛秘杀镇将进讨辛秘立功事有石刻在军资库及将吏姓名当考】 
　　归安县
按本县图经城内外祠庙七所在城有苏将军西楚王郭尚书通灵王颜鲁公六所见郡志又有阜俗安誾王及城外有功善王不知创建之由
东岳行祠三一在射村一在东林一在琏市 【旧编有言城王庙在思溪俗传为言偃史记言偃吴人九域志平江有言偃宅但以偃为言城语殊鄙俚有东林土地庙记系是唐人所作及横洋土地庙文编修沈瀛所撰内云唐裴节使求立寨以屯师旅故谓之射村语不知其何所考稽】 一在长兴县西门外五峰山绍兴十年 【见旧编】 
吴文皇帝庙及东岳行祠三今惟射村琏市二岳祠在余三处皆废今复以旧志之不载者附录于编　东林土地庙在归安县旧志不载其详 【按庙碑神姓许陈辛三姓相为昆弟此庙之立已近千载则神之庙食远矣旧基在山北有灵乌衔鼓于山之南庙遂迁焉建炎四年金人渡江所至屠戮游骑距庙十八里居人震恐祈祷于神贼无故自遯会有传者云贼见旗帜亘数里谓有大军故去人以神威灵潜却之绍兴初侍郎李宜白于朝封灵应侯元仍其旧】 
石冢广陵侯庙旧志所无据庙中碑文载之 【按宋礼部尚书文及翁记神姓陆名圭世为昭庆都人生于宋熙宁闲幼时勇猛神异以祖泽补右爵两调为洄州真州兵马都监宣和中大歉发粟振饥存活百万计适方腊弄兵东南大震军帅调公驻浙江进严濑与贼战数合贼败绩而遁师还钱塘以卒遂为潮神绍兴闲海涛冲激江岸民不遑安神役阴兵治之潮势遂平嘉定闲夏飞蝗蔽天神见云端驱之蝗不为害淳佑闲钱塘江复大决有司随筑随（土已）神与三女扬旗空中浮石江面以显其天堤赖以成浙西帅臣徐（上□下木）实董斯役以其事闻于朝乃□额曰协顺封其爵曰广陵封三女为夫人立庙是邦地曰石冢生英灵殁昭不可掩环千里之地家视而乡祀奚啻子若孙之与祖祢所以盖覆斯民历千载弥一日炳乎不可诬也朝廷颁爵命案庙貌于礼实宜水旱疾疫有祷辄应】 
吴兴志吴文皇帝庙在中泾即太子和别庙也
　　长兴县
吴夫概王庙在东南一里 【吴兴记云吴王阖闾使其弟夫概筑城于此又一所在洛坞图经作吴王棠溪氏庙】 
汉钱卿庙在西北四里旧图经云彭祖四十六代孙钱卿名朔字幼子建武中为黄门侍郎代郡太守卒有灵永平七年立庙于柯里村置吏十人供其洒扫唐贞观元年重修
陈圣子庙在县东九里旧图经云陈武帝微时行息一枫木下忽见一人云子当富有天下及武帝即位不知其人所在乃于枫木边立庙享之名曰圣之子其庙唐末犹存
尧氏庙在尧氏山下皮日休茶诗注云有尧氏庙及羿后庙在顾渚山口
谢太傅庙在县南三鸦冈庙前即其墓有治平四年知县事吴涛修庙碑
斫射神庙在顾渚唐张文规庙记云斫射神图籍所不载会昌二年予入山修贡先遣押衙祭以酒脯及到山茶芽若抽泉水若倾因建祠宇系之祝祠贡茶院面虎头岩后曰顾渚右斫射左悬曰
渔陂王庙在县西南包山旧经云吴夫概养鱼于此故号渔陂王庙
五酉季王庙在合溪镇贤良祝鉴为记以为五酉有吴之伪季王季札也
　　武康县
防风氏庙在武康邑境有二其一在县东二里地名清穆一在封禺二山之闲风渚湖上 【统记云庙在封禺二山闲征异记云晋元康初中夜见有人坐武康县楼上身长数丈垂膝至地县令会稽贺循知之曰此地本防风氏之国其防风氏之神乎遂立庙于县之东□钱氏封为灵德王号灵德庙有石刻存】 
渊德庙在响应山下碧玉潭侧潭水奫澄神龙居之唐元和八年县令刘汭祷雨有验始载祀典本朝元符元年邑人大旱县令毛滂驰祷未出山而雨自是有请必应刺史蒋之干遣乌程簿祷雪即如所请以其事闻敕赐今额建中靖国元年邑人相与立祠宇毛滂有记刻石在庙干道三年知县张端友重建
蒋灵帝庙在县前溪南汉末蒋子文之神也吴立庙于钟山不详此邑创庙之自 【统记云蒋帝庙神姓蒋字子文广陵人汉末为秣陵尉孙权时有人昼行于钟山遇子文朱衣白马谓曰为我报吴王为我立庙于此吴王闻之为立庙于钟山南封为蒋侯因改钟山为蒋山晋苏峻之乱晋师祈之封为王齐东昏侯封为帝】 
铜官赵监庙在县西北十五里铜官山吴兴记云昔汉末吴王濞凿山采铜监姓赵遇山崩压死记以为神因为立庙水旱必祷公私皆有凭验后唐同光中敕封通灵王至清泰二年封福善保仁王 【州东南亦有廨宇】 
梓华庙在武康县黄陇山 【统记载宣验记云庙本在钱塘为钱塘令盛凝所焚遂移祠于此】 
沈尚书庙在县南一里尚书沈伯仪也 【统记云沈伯仪武康人有儒学解褐授太子文学国子祭酒】 
樊将军庙在县南上百步地号樊宅汉舞阳侯樊哙是也 【余英志云樊哙少失父从母嫁沛中遂为沛人今其地有古井见物怪人不敢汲】 
陈许二侯庙在县东北隅吴越钱氏时建祀典失其名 【旧编云二王庙故老相传为陈许二王庙云】 
岳帝庙在县西北隅崇福里元符三年建
灵济庙在县治东北清风里淳熙十二年建
九沈庙在沈壁山号九沈公 【旧编云沈氏初徙居山下兄弟九人山有峰顶各立一庙】 
旌忠庙在杨村干道初枢密杨倓为父请于朝赐今额郭先生祠堂在武康县北十五里郭林村即晋郭文也文河内轵人晋中原之乱避地江南步担入吴兴余杭 【余杭即武康旧境】 谢安闻其名迎置西园今祠堂南有郭林桥西有招贤山皆文游息之地
贞曜先生祠堂在县西怀安门外一里地名孟宅保即唐诗人孟郊也地盖其旧居 【郊卒门人张籍谥曰贞曜先生】 
　　德清县
孔侯庙在城山之阳旧图经以为孔愉从子严为吴兴太守立庙于此今者市保庙乃庙食之处孔侯庙乃墓前祠堂后因为庙庙后有大冢砖甓半露上有古木数株坚如铁石千岁之物故老相传愉葬后龟衔窠木种于此至今号龟衔树
沈麟士庙在吴羌山之阴而大溪墓在庙后
蔺相如庙在县东二十五里系金鹅乡界 【见旧编】 
孙王庙在县东南四十五里孙皓父孙和之祠也 【见旧编】 
　　安吉县
朱明府庙明府坟在其后因庙食焉神名纪吴扬州别驾偏将军
施明侯庙在梅溪镇神为晋尚书左丞相征西大将军施彬以征讨有功诏封中涓侯彬父先为青州牧封安吉侯至是彬上表请县之住宅南空地为食邑其后遂庙食唐大中三年重修七年二十四代孙公赞作记石刻见存
仁济庙在县西北三里俗呼为落石大王即唐李靖也靖（打去丁改金）辅公祏有功于此邑人祀之崇宁三年赐仁济庙额后封惠武侯进封忠惠景武公又进封辅世灵佑忠烈王供有诰词碑记在庙
灵济庙在县西北常乐寺东已废吴兴志绍兴五年建天目祠龙王庙在县西南金石乡庙有龙井遇旱祈祷甚灵响又有古杉侵云上已枯槁枝叶郁然父老相传仅百余年
白蝯神庙唐嵩岳天师吴均炼丹于吴山有白蝯窃而吞之丹发躁甚走至黄村自沈于水而死其后有灵颇狂怪故不录
　寺院
　　州治
鸿禧寺在子城西北统记云一百二十步梁大同二年侍中萧翼舍宅建旧名宝胜寺唐会昌中废咸通十二年僧法珍请为崇福寺龙纪元年改宝胜寺 【统记作宝圣】 晋天福二年钱氏改广慧崇益寺 【统记作建隆元年吴兴郡王钱偡奏乞改额为广慧崇益寺】 本朝大中祥符二年改今名 【统记云景德二年】 
飞英寺唐咸通五年忠顗禅师募众建刺史高湜表请为资圣寺中和五年改为上乘寺　旧图经云在白鹤乡咸通十三年建为资圣禅寺中和五年改上乘寺寺前有石甃洗马池寺内有舍利石塔白莲池二所唐刺史高湜刘植杜儒林有词吴兴郡王钱偡诗云两岸槿花红步障一行山色绿屏风景物可想本朝景德三年改今额续图经云改上乘寺当开宝五年改今名当祥符元年　舍利石塔院在寺西有上乘寺石塔舍利院本浮图碑云僧云皎咸通中飞锡长安僧伽授以舍利七粒及阿育王饲虎面像遂归建塔始中和四年成于干宁元年凡三十七层高六十五丈开宝中有神光见于绝顶遂复增建木塔于外绍兴庚午岁雷震成烬知州事常同因州人之请复立是塔舍利无恙今又建木塔云
广化寺在子城西统记云二百步即吴兴郡王钱偡第偡殁后舍为寺号正法明旧编云当开宝四年　本朝景德三年改今额西廊有子院号宝藏教院院之经轴皆题曰正法明寺　殿后有铁塔九层乃恭义王祠即偡也
大宁寺在仪凤桥南本福田院唐开元中建州旧有大宁寺在北丘尾今报恩光孝寺也崇宁二年诏诸州置崇宁万寿寺郡以大宁寺应诏遂移寺额与所居尼于福田院宁化寺在府东北二里旧传古防风氏宅会昌元年刺史张文规置今废 【统记云今人往往于寺夜见巨鬼坐股垂足于地寺有杉松院院中有古塔及铁文殊像】 
楚帝寺在东北一里古项王庙也梁太守元仲景梦伟人羽葆甚盛请居宅为寺遂舍宅建昭明太子撰碑以陈封项王为楚帝因呼楚帝寺今废 【见统记】 
德本寺在府北前石桥后石桥之闲今不存 【郡学文宣王庙碑阴载郡人徐导居德本寺之后石桥叙事颇详】 
报恩光孝禅寺在子城北陈永定三年章皇后舍宅建【见旧图经】 名龙兴寺神龙二年改孝义寺 【有徐陵撰碑十代孙峤之书】 中宗时复旧名会昌五年废次年再置长兴二年钱氏改为大宁寺 【据统记】 本尼居也其地曰章后坊 【有唐经幢十数皆刻尼名】 本朝崇宁二年改为崇宁万寿寺绍兴七年以崇奉徽宗香火赐报恩广孝十二年改今名 【统记云文殊堂额颜鲁公书之又有谢安石碑裴清撰今不存】 
开元寺在子城西 【统记云一百二十步】 天监中尚书右仆射徐勉以居宅有庆云之瑞舍为尼寺号八政武德元年改居僧开元二十六年改今名殿内有明皇真容武宗初例废会昌五年奉敕再置见统记薛逢有寄湖州开元寺座主诗曰傍城花柳覆精庐气象可见寺东廊有广福院奉观音像西廊有智者院居教徒奉普贤像寺屡经回禄之后今惟存廊庑观音广福院因别立门
兴国寺在府东南一里南齐给事中徐系祖舍宅为寺今废 【统记曰系祖初为青州刺史造石佛像二躯及还江东其像坚重不可载行及松江风雨夕晦石像伟然在侧旧编载旧图经云四水至州南吴国寺前合为霅溪至江子汇左右唐初寺废移额于千金今名无为寺】 
天圣禅院在子城北唐中和二年郡人吴言舍宅建刺史王鸾表请为景清禅院本朝天圣八年罢改今额宣和中改院为神霄玉清万寿宫建炎元年罢宫名复为寺殿有钟唐咸通中铸刻景清禅院经一藏唐天佑中写本皆题保圣寺
景德禅院俗称小景德院在子城南旧经云在归安县南苕溪坊钱氏时杨顺舍宅建得额为霅水传经院
续图经云建时当干化四年得额当贞明三年本朝大中祥符元年改今额　旧图经云干德四年后有弥勒教院
能仁院在骆驼桥东钱氏时刺史钱照晏建旧名法照本朝干道元年后大中祥符元年改承天院政和七年改今额
报本禅院在飞英寺西钱氏时州人蔡延礼建旧名净土吉祥院本朝开宝七年后大中祥符二年改今额
广福观音禅院在子城西干兴初有僧鉴真铸铁观音像置开元寺东南隅后经火灾就故址建殿宇廊庑等五十余闲号铁观音院熙宁元年赐寿圣观音禅院绍兴二十二年改今额
广福施水禅院在子城西本朝至和元年州人请于鸿禧寺前建屋施水后增至六十余闲熙宁元年改今额旧编作绍兴二十二年恐误有故相惇祠 【章惇祠】 
景德教院在定安门内统记云在县南三里梁贞明中吴越武肃王第三子湖州刺史钱传璟建名保安后又重修宣德军节度使钱信撰记当本朝开宝八年太平兴国三年敕立戒坛景德二年改今名赐金书额嘉佑中灾治平三年僧怀秀重建绍兴八年寺僧请为教寺今两廊为睦宗院　旧图经云在龙华里唐天佑十七年建天佑十九年给额为保安寺
空相教院在州城西北隅旧名弥陀忏院不详元置事因治平二年改今额大观二年有僧请为十方教院岁有期忏会
惠日教院在子城西北钱氏时杨 【续图经作汤】 庭礼舍宅建初号报国看经院后改今名
证通教院在子城东南花楼桥南钱氏时朱可宾舍宅建当石晋开运元年旧名保安院　旧图经云东保安院治平二年改今额绍兴四年为教院
告成教院在月河钱氏时银青光禄大夫钱德安建旧名正真院当周显德六年本朝大中祥符二年改今额绍兴十二年为教院
慈感教院在定安门内横塘嘉佑中知州事盛申甫始建于迎禧门外 【旧编作元年续图经作六年按太守题名盛申甫于二年到任五年罢皆非也】 俾僧行主楚露骴号利济院元丰初僧法源增广之待制章衡为记大观元年改今额建炎三年郡人虑院在城外或屯寇盗徙置今处 【寺有珠罗汉渔人得之蚌中偏袒右肩矫首左顾如行脚相衣纹毕具郡人刘焘作传石刻在寺】 
郡安院在子城东北唐光启中续图经作景福刺史李师悦因郡人舍地建干宁中赐额今居尼
普宁院在子城西唐光启元年刺史李师悦建号护国保安院钱氏改普提保安院后改今额居尼
　　乌程县
显化禅寺在县南二里岘山崇宁四年以澄悟禅师塔祈求有验始赐今额其塔号定应
圆证寺在县西北一十五里卞山唐大历中有僧惠政坐禅四十年元和五年故宰相于（由页）表上其事赐名圣寿寺会昌三年刺史张文规积石贮泉曰浮空潭又以水似伊洛改名思洛又作泣玉亭本朝治平二年改赐今额祥符图经已作圆证寺未详
惠觉寺在县西北一十五里法华山梁普通二年建号法华寺寺有偃松九曲池流杯亭望湖亭唐刺史常明（昜□）李峒卢幼平崔元亮张文规有诗本朝治平二年改赐今额 【旧图经作法华寺】 
普静寺在县东南九十里乌镇梁天监中司空沈约舍父墓地建光福寺约先葬父于此今寺殿基即其处约岁时来展墓武帝遣昭明太子迎之约不自安乃迁葬以地为寺本朝大中祥符闲改今额
密印寺在普静寺侧梁昭明太子之馆也沈约展墓昭明馆此约舍墓地为寺昭明因以此馆别为一寺今约与昭明为二寺伽蓝神旧有碑刻
大觉寺在县东十八里西余山旧名宁化本朝治平二年改今额妙果寺在乌镇元佑中建尼寺也
喜宥院在县东四十里旧馆唐光启中建见续图经旧编云萧梁时建号圣嘉院钱氏改今名
圆明院在县东北四十五里上林钱氏同光中建名看经院后改广济院
布金院在县东北七十里湖上乔溇广顺十年钱氏建名观音院
法忍院在县东北四十五里轧村钱氏建号善庆院
护圣万寿禅院在县南十二里道场山唐中和闲有如讷禅师出巡礼师曰好去逢道即止讷经此山问何名父老曰古传号道场因欲留止父老曰此山多虎讷策杖直上坐盘石虎伏其侧经三宿无所伤因结庵使居之今号其处曰伏虎岩后起廊庑佛殿塑千罗汉于中吴越王与额为吴兴正真禅院续改为寺郡守钱信王洞皆有游道场山诗 【文多不载】 本朝改妙觉寺 【祥符图经尚曰正真禅院】 元丰三年知州事陈侗奏改赐今额寺旁有笑月亭爱月亭
移惠崇报禅院在湖南十四里何山元嘉十四年张劭丘道祚共建号禅幽寺有二道人碑碣 【见统记旧图经作何山院会昌中废碑亦不存】 本朝天圣中改宣化禅院干道初开府赵伯圭请为秀安僖王功德院赐今额
观音禅院惠觉寺子院也萧梁时尼总持道场唐大历中法华寺僧大光和尚于其地建观音忏院 【见旧编续图经萧梁作朱梁大历中作开宝四年惠觉寺僧续图经误】 钱氏时改今额 【当太平兴国二年唐丞相李仲干宾中神异碑】 
宝积禅院在县西南二十七里杼山旧在金斗山梁大同七年初建号妙喜寺以东方有妙喜佛国故名唐贞观六年始移额于此寺多古迹颜真卿杼山妙喜寺碑载甚详颜公与李萼陆羽等于此撰韵海镜源剌史卢幼平及李萼张着陈古陆羽蒋至皆有诗 【文多不载】 有僧如昼祠 【详见杼山下】 后改今名 【旧图经统记并作妙喜寺】 本朝治平二年改今额
护国仁王院在仁王山唐咸通中赐今额
护国罗汉院在县东四十五里上陂唐光启中僧道聪建 【续图经云景德三年繁昌知县郏良撰修佛殿记云梁干符初建据萧梁朱梁并无此号唐僖宗尝改号干符去光启不远】 本朝景德三年赐今额
上明院在县西南五十四里官泽宋元嘉中青州刺史钱响冀州刺史钱产舍宅建寺钱氏号为上□院周显德中避讳改今额
寂照院在县东北四十五里号骥村唐光启中建号静居院自后院十六所并本朝治平二年改赐今额
本觉院在县东北三十里湖上五浦唐光化中建号兴福院
超果院在县西南三十六里麻谷村唐龙纪元年建号龙纪院
净众院在县南十八里下菰塘唐元和十四年建会昌中废天复三年有僧立庵以金盖道场名上金院
宝林院在县东六十八里湖上新浦广顺二年钱氏建号永宁院
金文院在县东北十三里外庄村干德五年钱氏建名看经院
慈云院在县西四十九里姜村钱氏建名龙安有龙湫法印院在县西南四十九里章宅干德五年建名崇德院
明心院在县东五十四里东迁初号宝光兴法院
兴善院在县东北二十七里湖上义高村钱氏建号善庆院
慈恩院在县东南六十里马要村钱氏时建号兴国院多宝院在县北二十里卞山元号西峰塔院干化二年钱氏建号西蛮院 【以上十六所并本朝治平二年改赐今额】 
广福禅院在县东南九十里乌镇本朝治平中建熙宁中元年名寿圣隆兴元年改赐今额 【以太上皇后称寿圣今故改】 
昭感院在县北十八里湖上吴越钱氏文穆王领兵拒南唐至此有异梦遂建院名瑞现 【旧编云梦泗州大圣言泛海而来翌日得之湖上遂建寺】 本朝端拱中郑建记有石刻大中祥符元年改今名 【见续图经旧编云治平中】 
福田院在县东十五里谢村基本谢灵运故宅唐大中年闲建 【续图经旧编皆作戊戌岁按大中元年岁次丁卯正十三年己卯有戊辰戊寅甲戌无戊戌年也当误】 大顺中改今额
嘉会院在乌镇本朝绍兴初建号寿圣下院后移本州岛废额于此
利济院在县西二十五里栖贤村仙人顶本朝绍兴初僧明辨建淳熙中移安吉县废额为名
常照院在菁山建炎中僧梵隆建因请废额为名
显亲隆报禅院在县西一十里卞山本朝政和二年中书侍郎林摅请置功德院赐额
承庆荐福禅院在县西北十二里本朝建炎三年前宰相徐处仁之子康于父坟请置功德院赐额
积善教忠禅院在县西北十二里本朝建炎三年资政殿学士叶梦得请置功德院赐额
崇因荐福禅院在县西三十五里华严山旧名嘉会院本朝绍兴十三年尚书右仆射朱胜非乞于母秦国夫人坟所置功德院赐今额
崇报胜因禅院在县西二十五里后董村本朝绍兴初丞相沈该请置功德院赐额
旌忠崇先禅院在县西南四十五里唐正观中觉闻禅师建号景山寺本朝隆兴元年检校少保张子益请置功德院赐今额报严彰孝禅院在县东夹山
　　归安县
旧图经载寺院三十四有法照院东保安院多庆院福田院霅水传经院景德寺本县图经载在城十一所光孝慈感天圣报本能仁告成证通飞英景德郡安大宁城外二十九所除在城内者附见郡志其在城外者如后
狮子吼寺在县南崇礼乡射村吴太元中有居人刘钺尝与费长房睹空中奇兽金毛五色哮吼之声三振遂奏舍宅为寺因以为名唐会昌中废中和二年重建本朝天圣壬申岁僧有感等起三门及轩庑景佑乙亥毕工有记在寺庆元二年重建编修沈瀛述记
祗园寺在县西南东林齐永明三年建号大乘寺本朝治平二年寺东廊有吕仙像在薜荔中有塔在山顶 【见图经旧编及沈东老事】 
鹿苑寺在射村梁大同元年处士夏份舍宅建寺后废唐大历三年沙门明哲募缘请重建诏赐名永兴寺元和五年乡贡进士吴行周撰记有鹿苑神辟龙宫化来之言其庄严可知又云郡守工部尚书颜公篆额即颜真卿也本朝治平二年改今额隆兴元年僧元偡募缘重修佛像侍郎葛立方宗丞沈询进士吴椿有诗并记刻石
精舍禅院在施渚陈永定中青州刺史管聚舍宅为院 【见旧经统记载管聚舍宅后再到游览题诗有昔舍家山为梵宇今来此寺览遗踪之句又白乐天诗寄题曰惯游山水住南州行尽天台及虎丘惟有上强精舍寺最堪游处未曾游又唐中书舍人李百药御史大夫高知周金部郎中钱起郢州刺史郎士元各有题诗在寺】 唐大中元年改为禅院院中有井广半亩水甚清泚中有灵鳗长数尺背有金线俗呼为鳗菩萨井殊灵异水旱如祷即见井面
无为寺在县东南福增乡千金里晋王衍舍宅建 【见旧图经及旧经云见兴国寺碑窃详王衍在东晋时已死于夷虏何从有宅在江南不知寺碑之言何所据】 唐时土人冯伦沈演复建移郡城兴国寺废额榜之会昌中废咸通三年又建乡贡进士张蟾撰记 【记略云华开宝殿文灿瑶阶百堵兴而门户开万楹迭而廊庑对寺有名僧五千人其雄伟亦可见也】 本朝治平二年改今额
黄岩禅寺在县西南至孝乡唐村唐中和三年建钱氏时号长庆院 【本朝治平二年改今额见旧编据旧图经有黄岩院并云在至孝乡长庆院云不详初置岁月后唐清泰元年重建黄岩云唐中和三年建是一院而重载也】 
开化院在县东南孝仁乡侯村晋永嘉元年孙德宗舍宅建唐会昌五年废钱氏重建号菩提寺当周广顺三年本朝治平二年改今额
凤山院在县西南广德乡宋元嘉四年遂昌县令潘琮舍宅建钱氏改今额当本朝建隆元年
栖真禅院在县西南延村唐咸通六年姚恩舍宅建号孝义院本朝治平二年改今额
觉悟教院在松亭乡思溪村唐咸通十四年金州刺史刘某舍宅建号觉观院会昌中废本朝咸平以来始建大殿法堂诸天阁改今额 【据旧编云会昌中废咸通中复兴又云治平二年改今额按旧经云唐咸通十四年刘使君舍宅建作图经时已号觉悟非治平二年改明矣】 
净慈院在太元乡含山唐干符三年沈从昭舍地建号含山院本朝治平二年改今额山顶有塔
瑶山院在琏巿唐初郡有通瑶寺废会昌三年请额建此咸通二年改今额
禅智院在县东南三十里竹墩唐咸通十五年沈思立建号大乘禅院钱氏时沈思蕴重修当后唐同光四年又改名广福罗汉院当周显德六年也本朝治平二年改今额
宣妙院在县东九十里琅琊乡古博村唐干符五年进士蒋子友舍宅建号兴福院本朝治平改今额 【据旧经有兴福院无宣妙院旧编有宣妙院无兴福院乡分年代俱同故知宣妙即旧名兴福也】 
尊胜院在县西南九十里至孝乡铜盘村不详初置岁月钱氏重建号宝善院当周显德五年本朝治平二年改今名
妙严院在县西南九十里至孝乡莫村钱氏建当晋天福八年
无相院在县西南一百里至孝乡莫干山钱氏时建号莫干院本朝治平二年改今额
演教院在县东南三十里荻冈钱氏建号兴福院先当周显德二年本朝建隆元年重建治平二年改今额
上乘院在县东四十里增乡灵山村未详初置年代钱氏重建号清灵院当晋天福七年治平二年改今额
悟空院在县东南二十里松亭乡湖趺村不详初置年代钱氏重建号正福院当唐干佑二年本朝治平二年改今额
净业院在县东南二十里松亭乡沈湾本名沈湾禅院不详初建年代钱氏时重建号普光院当周显德二年也本朝治平二年改今额
青莲院在县东南二十五里松亭乡石冢唐大顺三年建景福三年赐额名报恩 【见旧经据旧编云干宁元年赐名】 本朝治平二年改今额绍兴二十六年僧齐岳鼎新重建刘一止为记
兴庆院在县东南九十里屠村钱氏建 【旧编旧经俱不载年月】 
金地院在县东南九十里清风村初号清风院不详始置年代本朝治平二年改今额
广福禅院在县西南九十里中山顶上不详建置岁月 【按旧经有资福庵在县南至孝乡北齐干明二年重建而为此院旧编及本县图经却有此资福庵至孝乡在县西南九十里即此院也】 
显亲教院在县东南六十里熟梅村绍兴八年即唐废寺基建赐额
圆觉禅院在思溪宣和中土人密州观察使王永从与弟崇信军承宣使永锡创建赐额为慈爱和尚道场寺有塔十一层及有藏经五千四百八十卷印板作印经坊
妙因院在菁山嘉泰中武经郎张思恭移废额以待云游
崇胜院在归安县西南孝仁乡施渚镇晋永嘉元年孙德宗舍宅建会昌五年废钱氏重建号幽岩院当周广顺三年本朝治平二年改今额
　　长兴县
大雄寺在县西北一里陈文帝天嘉元年为皇考始兴昭烈王太妃所立也本号报德寺周弘制寺碑唐会昌二年县令俞凫奉敕重建治平二年改今额字石曼卿书寺西偏水陆寺院有疏瀹池仰止亭东有秋音亭寸碧轩岩壑斋 【慧隐道虬尝住持见郡志僧道下】 
空王寺在县西北天居村钱氏时建名天居寺本朝治平二年改今额
宝相寺在县西曲水村陈大建五年建名曲水寺本朝治平二年改今额慧豪慧畅住寺 【见郡志高僧下】 
大云寺在县西南四十里方山齐永明元年置号方山寺本朝熙宁中有僧析竹丝织为佛至今存号竹佛 【后改今名】 
习善寺在县西南百四十里齐永明元年置本朝祥符中增修有释灵采记治平二年改为证心院后复今名 【旧编以为治平后又改今名按统记作于淳化时已载集善寺】 
普安寺在县西十六里陈永定二年蔡州刺史柏显度所建名陈兴唐天宝四年改为唐兴钱氏又改名长兴本朝治平二年改今额
晓觉寺在县西南百十九里洞口齐永明元年建号齐明唐天宝四年改今额
离相院在长兴县西南六十里佛川宋元嘉元年建吴均入东记云是年有石佛自川中涌出因建寺以佛川名之唐天宝中重建本朝治平二年改今额
广福禅院在县西三十里合溪宋元徽五年建号飞云寺 【旧图经云寺侧有风穴故云雾不得霭郁于其闲故名】 本朝治平二年改今额崇观闲僧元礼作飞云堂刘焘有诗刻
上吉祥院在县西北三十五里水口额本陈大建五年置在武康唐贞元十七年刺史李词表移置贡茶院会昌中废大中八年刺史郑颙奉敕重建
广惠院在县东九里下箬陈高祖故宅也光大元年诏立为寺号为天居慧篆住持精于学业唐初经辅公祏焚毁珠宝悉散失惟余尚书左仆射王缮撰碑碣后复建至僖宗时名崇光院本朝治平二年改今额
制胜院在县西九里罨画溪旧号清异寺梁大同元年江州刺史钱道居舍宅为寺唐会昌中废钱氏重建天圣景佑闲增修院后有溪光亭 【以上寺院十所旧图经统记并载旧编云寺有画罗汉与慈氏院画皆管洞笔】 
广福院在大雄寺东本寺之子院也号报德常住院本朝熙宁初赐名寿圣院僧净瑞主之为禅席后改教院有塔有经藏隆兴初更今名
下吉祥院在县北上步村旧名崇兴院不知始建年月本朝治平二年改今额
慈光禅院在县西南果尚村唐景福二年建号果尚本朝治平二年改今额
清凉禅院在县东南和平镇钱氏建号化城庵本朝治平二年改今额
普济院在县南湖南山钱氏建号保寿寺本朝治平二年改今额
孝感禅院在县西灵山本朝元丰中丞相章惇为母请建功德院赐额
承庆报慈禅院在县西北赭　石山本朝建炎中枢密刘（王玉）请建功德院赐额
解空院在县南四十三里吴山钱氏建名保安本朝治平二年改今额
国清院在县西南洛坞唐天顺二年建本朝治平二年改今额
宝隐院在县西南鱼陂唐天宝中建 【事见僧如昼作明禅师塔铭】 所谓鱼陂道场也钱氏改名空隐本朝治平二年改今额及赐二铜钟院有明心亭
梵慧院在县西南四安镇唐咸通中建集云寺本朝治平二年改今额旧编云建炎中金虏游骑纵火至藏院经轮自转有声如雷火亦遂灭贼遂散去有江东汪用汝记
饶益院在县西北应山钱氏建名应山寺本朝治平二年改今额
定香院在县东北彭城沿湖旧号国安钱氏改名护国本朝治平二年改今额
梵业院在县东北高塘沿湖钱氏建号护明本朝治平二年改今额
定慧院在县北无胥村沿湖钱氏建号报国本朝治平二年改今额
慈氏院在县东南和平镇晋日南太守莫封宋元嘉元年舍宅为寺号新安 【唐僧如画有碑铭】 本朝治平二年改今额三学院在县西南午山钱氏建号看经院本朝治平二年改今额
正觉院在县西南九龙山钱氏建号九龙本朝治平二年改今额
化城院在县西南晓觉村齐永明元年建号齐明唐天宝中改为晓觉本朝治平二年改今额
龙华院在县西南吕山唐咸通十五年建号普广本朝治平二年改今额
辨利院在县东南卞山白鹤岭绍兴三十二年赐额
　　武康县
大慈寺在武康县东五十步 【统记云百步】 梁普通六年八月建名宝相 【统记作保相唐汉阳王张柬之为碑续编及余英志不载碑事】 后唐广顺元年邑人唐君师舍宅重建本朝干德五年僧道兴重修治平二年改今额寺有神钟记 【见事物杂志】 
证道寺在县西二百步南齐建元元年置 【余英志云以邑人秘书郎沈密旧居建】 名齐昌唐天宝四年改名永安建隆三年县令罗文圭重建治平二年改赐今额 【旧编云门对大溪南望群山最清胜余英志载毛泽民游证道寺诗有更看酴醾一夜春之句统记又云沈密为其寺碑】 
静林寺在县西三里孟宅保西梁大同四年十月置唐咸通六年齐（仃去丁改品）禅师更造 【旧编云九年改今额余英志云寺瞰溪流相为胜绝寺有妙峰亭妙行堂壶中轩载毛泽民及葛文康诗词葛公诗有云妙行堂前耸碧鲜壶中轩外迭礸（石穴）轩外迭石为山也又云吴兴记称寺有唐张柬之碑今碑仅存字不可辨】 
禅静寺在县西北七里招宝贤山唐显德中建名招贤本朝治平二年改今额 【寺有集翠堂留芳轩玉醴泉余英志载毛泽民集翠堂诗禅静庵诗葛文康留题】 
皇觉寺在县东北十五里凤凰山后汉述善侯沈戎故居地名沈碧沈氏世居之宋元嘉三年戎之八世孙司空庆之吏部尚书昙庆五兵尚书怀宁光禄大夫孟韪等请以始祖宅为寺文帝以述善俟有功于人人怀其德锡名怀德唐天复九年重建改名永德本朝治平二年改赐今额 【余英志云始开山时术者以此山有凤翅形凿之必异既而举锸若有凤凰飞去】 翠峰寺在县东北三十里小山之麓 【统记作小山寺】 宋元嘉元年建僧法瑶尝住持 【事见郡志高僧下】 齐永明三年改为尼寺本朝大中祥符元年改今额复为僧舍寺有塔七层 【余英志载毛泽民游翠峰寺诗及题塔院诗】 
广福尼寺在县东南大赛山庆元六年以废额建
建灵寺在县北一里 【统记云晋义熙二年八月晋车骑将军沈充舍宅为寺今废】 
龙光寺 【统记云县东北三十里宋元嘉三年九月置其中即车骑将军沈充别馆今不存花藏尼寺余英志云在县东二百步今废】 
等慈尼寺 【余英志云在千秋桥西南今废】 
千佛寺在县东南十五里凤凰山下梁大同二年建名报德本朝治平二年改今额 【琳师有千佛寺避暑诗】 
仁王院在县东二十五里秀峰山本朝建隆元年钱氏建名罗汉治平二年改今额
大安院在大赛山本朝开宝六年钱氏建
禅居院在县东南三十一里金井山本朝干德三年钱氏建治平二年改今额
圆觉院在县南十五里龙口山梁普通三年建名智业本朝大中祥符三年改今额 【旧编云唐大中二年改】 
报慈资福禅院在县东北三十五里三班村绍兴十三年参政范纯礼请为功德院 【见旧编余英志云在县西南十五里金华山】 
思严孝亲禅院在县南二十里大赛山干道九年节使王概建 【旧编云王晋锡请为功德院】 
净因院在县北百五十步唐开元中建名开元院 【旧编云大中三年建】 本朝治平二年改今额有藏经五千余卷嘉佑元年造
护国禅院在县西北二十五里石颐山唐咸通五年建景趣幽绝有（仃去丁改品）禅师坐禅石及虎跑泉清澈无底 【旧编云（仃去丁改品）师以结庵有一虎常随之师以乏水为忧虎跑地得泉因以为名余英志载毛泽民游虎跑泉石颐山诗葛文康留宿石颐诗云住山（仃去丁改品）老富心机云云何须兼住两招提盖（仃去丁改品）师建两伽蓝冬居石颐夏居静林】 
隆教院在县西北十八里铜山之麓石晋天福三年建周显德中名资福本朝治平二年改今额建中靖国初僧维琳居之 【余英志琳号无畏大士受知苏公轼与毛滂酬唱甚多】 院内有无畏庵内苑桥外有清奏亭古月泉擎天松后有牛头峰缓步堤毛公堂皆师所刱
定空院在县东北七里梁普通六年建名永昌治平二年改今额 【寺前后皆梅毛东堂有定空寺观梅乐府寺后有白云亭掌琳师有诗院在烟霞坞】 
福庆院在县南十八里上陌步本朝干德四年钱氏建名镇安大中祥符元年改今额 【院有翠屏轩秀巘亭毛东堂有诗刻石】 
体寂院在县西南二十里中山唐咸通三年建中和元年赐今额 【见旧编而余英志乃云失建置年月】 西南有虎鹿冢 【旧编载佛日禅师居此院道行高洁常有一虎一鹿随之一日虎独归而鹿不至师意虎害鹿薄责之虎屏气徐出须臾负一死鹿至前虎亦毙师并瘗之号虎鹿冢余英志同】 
定光院在县响应山下本朝建隆三年钱氏建名宝安治平二年改今额 【古迹并见响应山下】 
章法院在县西南二十六里前村山本朝治平元年建名延寿二年改今额
达观院在县东北三十六里独苍山梁大同中建号龙岩本朝治平二年改今额
永光院在县西北三十五里天泉山建隆二年钱氏建宝福院在县十五里上陌步干兴元年建
护戒禅院在县东二十五里龙山下本朝太平兴国中钱氏建号福庆治平二年改今额
崇福密岩禅院在县北二里乌回山绍兴七年赐额奉懿节皇后祠
资福妙静禅院在县南十八里鸡鸣峰绍兴二十四年卫茂实请为功德院
崇孝院在县东北三十里翠峰淳熙六年参政施巨建报恩资福禅院在县西南二十五里大安岭淳熙八年少保邓从义建
云岫禅院在县东七里石井山淳熙八年建
右寺院三十六而废者四据统记所载怀德永安宝相小山静林建灵龙光止七所而建灵龙光已废存者五而已其它皆未置虽置而名未显今据诸书所载存者三十有二而九所建于绍兴以来入为大官所请功德院岂非郡为行都辅郡而本邑山川特秀士大夫多择葬地于此而然耶　十佛院 【云云】
　　德清县
大中干元寺在县南十里天宝桥南吴羌山之阴梁大同二年戴可先舍宅为寺大殿栋宇巍然释迦宝殿四字梁武帝书大中干元之寺六字唐柳公权书寺旧有塔本朝干道中沈作式重建初成镫火阖邑人呼之为腰金塔 【不数岁郑闻沈复李彦颖韩元吉相继为执政侍从】 
寿圣寺在县东三十六里韶村寺记云基四百亩溪水环绕梁天监五年青州节度使沈子真居宅一夕钟磬自鸣堂前井中放出毫光俄有龙腾空而去子真遂舍为寺武帝赐今名 【统记云会昌六年置】 先建大殿宏壮高峻皆香栟木殿有三世佛佛碑石曼卿所书在弥勒像前吴越王病目闻此井神异取水洗之即愈因赐旃檀香作井栏唐太宗皇帝亦赐御书佛赋逍遥咏急就章四十余卷宝函镇寺唐咸通中刺史高湜重修大殿其后弼陵沈氏别立禅院于寺后号顺庆本朝皇佑闲重建三门两廊记阿育禅院怀琏作奉化知县沈时升立石绍兴十二年太上皇帝降御旨省札许比慈感寿圣两寺免诸色科
觉海寺在县东四十五里新市镇唐时武康县旧有兴福寺后废元和十年锺思染于镇中得汉中大夫朱安期墓地请于刺史薛戎移额建寺于此乌程令朱集舍田宅金钱贾彝昌相与力成之武宗时废毁宣宗时彝昌重建本朝治平二年改今名按三门佛殿唐时所立记文建中靖国初太史章撰大唐兴善之寺六字小碑今藏墨妙亭有法鉴讲师若愚塔铭殿柱有天书雷公大印
大善寺在县南二十七里唐栖村梁大同二年水部员外郎沉着舍宅为寺号永明唐贞观中改为大名寺本朝治平二年改赐今额
慧通教寺在县东四十五里新市镇熙宁元年建号法华院政和七年改今额
觉华寺在县东北二十七里新塘梁天监中郡人沈悦舍宅为寺号华林本朝大中祥符元年改今额有一石经幢唐会昌初僧清（恐去心改言）建处士胡季良赞
唐寿寺在县北二十七里戈亭吴越时建号孝德寺本朝治平二年改今额
安国寺在县北二十里下舍旧名安居禅院唐咸通中改延庆寺本朝治平二年改今额
慈相寺在县北三里唐元和中建号石壁院本朝治平二年改今额院有泉出石罅状如半月号灵泉
华藏寺 【在吴羌山前干道四年移武康废额来此武康华藏旧寺吴越王钱俶所建号兴慧治平二年改今额今寺中有钱王护戒牒尚存】 
海会禅院在学海寺西北隅国初邑人悔延昶建本兴善寺罗汉子院大中祥符五年改今名
保庆院在县西五里积谷山之阴唐朝干元中邑人余邦开山赐号积谷禅院吴越时改大宁保庆禅院今为民居东有望蠡亭正与蠡山相对
妙严院在县北十里大壮岭东唐干符二年号集云院后改今额本朝绍兴七年枢密沈与求乞为功德院有妙峰堂诗榜甚多
保宁院在县北十里大壮岭本朝绍兴五年初建朱皇后宅乞为功德院赐今额
道林庵在县东二十七里崇宁元年建常以本州岛天圣院名之后罢神霄宫复旧院额遂以今名榜为庵
三德院在县东四十里默林南齐建武中邑人太常少卿张迪舍宅为寺始号波罗蜜寺唐大中元年改波罗护国院本朝治平二年改赐今额 【有岑硕诗云齐朝立兰若曾废会昌初佛法灭不得僧徒还此居无碑传古昔有树老扶疏门外涤尘冰寒光浸太虚】 院有弥陀阁大悲阁甚雄壮
真教院在县北二十七里相村唐咸通六年建本朝建隆三年为集福院治平二年改今额
延寿院在县东北二十七里敢村梁天监四年邑人沈庆之舍宅为寺唐大中初赐今名 【统记云在县东十八里咸通十年置】 
明因院在县东四十五里新巿镇吴越时显德三年余杭令章靖舍宅创建号罗汉院记文龙街首座赞熙宁元年改今额
齐政院在县东北十五里忻村唐咸通十二年建本朝元符中灵芝元照撰记
永宁院在县东北三十六里白彪村齐永明二年丹阳太守沈豫舍宅建唐咸通中复赐今额
永寿院在县东四十五里后柳□□大中二年建咸通中赐额
梵行院在县东四十五里苦竹村唐咸通二年建号永恩院本朝治平二年改今额
瑞莲院在县东北四十五里栎林村周广顺二年邑人吴篆请于吴越国邓王就古院基建号护国瑞莲院
越山院在县东五里本朝开宝中建因旧寺基未赐额以今名
宣梵尼院在县东四十五里新巿镇唐咸通五年建号连云院本朝治平二年赐今额
宁国尼院在县西南赤土山本朝干道四年开府郑藻建请为功德院
宝觉慈光禅院在城山之阴本朝熙宁中天台僧了因结庐其上洛僧道容继之屋宇寖多遂请安吉妙香禅院废额名之绍兴三十二年内知省徐伸乞为功德院赐今名山顶有塔又有挂月环翠二亭
广法教院在县东南七十里海泻村干道元年移临安府废额建
宁国院在县东北五里兰山干道二年移临安府废额于此
广福院在县南十二里上初坞干道元年移钱塘县废额建
真寂院在县东南三十六里南林干道六年移钱塘县废额建今改为净化院
　　安吉县
报恩光孝教寺在县西北三里玉磬岩宋元嘉二十九年建号昆山寺本朝政和三年改为天宁万寿寺五年改为十方教寺绍兴中再改报恩光孝教院崇奉孝宗皇帝道场寺前旧有放生池县令胡浚明重浚并记乐平寺在县东北三十五里梅溪镇宋元嘉元年信义太守施彬舍宅建唐会昌中废后复旧
大明寺在县南十五里雾山钱氏即古寺基建名祇洹寺本朝治平二年改今额寺有钱氏元给奏凭称持降宣命甲子年十一月某状奏 【葛胜仲诗云空翠沾我襟溟蒙认堂奥兼乃张公超五里方术妙】 
化度寺在县西南二十五里上巿钱氏建号永乐寺本朝治平二年改今额
广福寺在县东南二十里钱氏建名修道寺 【旧有修道寺在县南四十三里梁大同四年三月置隋大德三年三月废】 本朝治平二年改寿圣寺绍兴三十二年改今额
上方法云禅院在玉磬岩唐干兴三年建本报恩寺子院本朝天禧五年始赐院额寺后旧有半山亭岁久隳坏干道六年县令安鼎梦游是亭寻访得旧址重建题曰真赏鼎自撰记
常乐禅院在县西北半里钱氏时将军吴顼舍宅为寺号罗汉院本朝治平二年改今额有庆历二年建康俞璋所撰罗汉院重修法堂记
百福院在县西南三十里灵峰山梁开平元年建号灵峰院本朝治平二年改今额有熙宁元年知怀州孔叔瞻撰重修大殿记
净行院在县西南六十五里董岭村晋开运元年钱氏建号宝德禅院本朝治平二年改今额
妙香院在县西南四十五里结竹村本朝干德六年钱氏建建炎初兵火德清城山请废额去凡三十年再得旧额今方葺治
泽心院在县西北二十五里磴头本朝建隆元年钱氏即古寺基建名龙安院治平二年改今额
等慈院在安吉县东三里四龙湖山吴越钱氏建号永安禅院 【旧有永安寺在县东南四十里梁天监三年六月置隋开皇八年十月废】 本朝治平二年改今额　大观中重修宗子博士鲁百能撰记
灵芝塔院在等慈院西钱氏建
戒香院在县西南六十里按坑本朝干德二年钱氏建号龙香禅院治平二年改今额
普满院在县北二十五里白茆晋开运二年钱氏建号宝积院 【旧有宝积寺在县南二十五里梁大同元年十月置天监五年九月废】 本朝治平二年改今额
普润院在县西南八十里荻浦晋天福六年钱氏建名长庆院本朝治平二年改今额
华严院在县东南二十里铜岘山周广顺三年钱氏建名宝相院本朝治平二年改今额
华严院在县东南四十五里塔坞干德三年钱氏建名资福院治平二年改今额
普慈院在县西南五十里古浮山晋天福四年钱氏建名安乐院本朝治平二年改今额葛胜仲诗云路出古浮山木杪飞华屋即此处也
德山禅院在县西南三十五里唐龙纪二年建天佑四年吴越王改为五峰兴国院本朝大中祥符元年又改今额
净慧院在县西南八十里杭千晋开运二年钱氏建名禅定院本朝治平二年改今额
广慈院在县东南三十五里本朝建隆元年钱氏建名永庆禅院治平二年改今额寺有天圣五年通判杭州陈诂所撰永庆院弥陀殿记
禅源院在县西九十里铜坑本朝干德二年钱氏建名龙居院治平二年改今额
宝梵院在县西半里晋天福五年钱氏建名保安院本朝治平二年改今额寺有山塔在溪外
北门接待院本朝绍兴元年准尚书省黄给度牒未曾赐额院有庐舍那佛阁万寿尼院崇宁元年建
本县有寺二十七其二十四系旧图经所载除乐平昆山前代所置外余二十二皆钱氏所为以安吉一方而所置寺繁盛如此民何以堪哉外有齐梁等六寺除永安保积修道为后人所取名外有齐弘寺 【安吉县南七里齐永明三年十月置隋开皇八年五月废】 
吴兴志卷十四
宋谈钥撰
　郡守题名
郡守题名郡侯自吴置郡历晋讫陈曰太守闲为王国则曰内史自隋至周历唐至吴越曰刺史宋曰知州事繇吴至隋未有题名唐大历中剌史裴清始撰历官记首于王羲之终于任忠四十四人勒于谢傅碑阴前吴后隋缺而靡闻也宋滕宗谅以所编未尽采摭史传增二十七人续图经又以所书历官与正史差误重加是正且搜罗遗失得二十四人共九十有五以今考之年代之弗详事迹之弗着登载尚有缺焉唐剌史题名广德中李纾始立自武德以来名氏官秩迁就岁时悉追书之正元中刺史李词及滕宗谅继此志刻讫于吴越纳土凡一百三十九人其闲亦有与统记史书所载不同者宗谅又为宋朝题名自太平兴国三年王洞而下其后联续书刻至刘敏士百二十八人而石穷知州事唐瑑续之至庆元六年又二十九政窃详古人创题名之意非惟欲着姓氏后先而巳有劝善惩恶之善焉必追录前政搜访遗阙者非惟欲涉猎务博而巳正惧其事迹之湮没也元结道州刺史厅壁记曰问之耆老前后剌史能恤养贫弱专守法令有徐公履道李公廙遍问诸公善或不及恶有不堪说者故为此记为剌史作戒使题名不作则前人之名皆不可见后人亦无由历指以问而善恶之迹俱泯矣此古人微意而元公剖判之者也石刻墨本必俟椎搨以张屋壁故并录以便观览自晋以来且以正史诸书参考年代订正讹舛备录事迹善恶毕见疑者阙之其有功德此民者别标载贤守类俾继是而书者愈加意
晋顾秘　记云骠骑将军荣之族父自交州刺史迁吴兴太守续图经云晋史顾众传父秘为交州刺史卒众往迎丧值杜弢之乱崎岖六年乃还秘曾莅吴兴过吴兴义故共遗众钱二百万一无所受则知秘非吴兴迁交州也周（王已）传石冰略有扬土（王已）率吴兴太守顾秘都督扬州九郡军事斩冰所置吴兴太守区山惠帝太安二年前吴兴内史顾秘起义兵以讨石冰
周（王已）　记云字宣佩征西将军处之子累迁吴兴太守晋史（王已）斩钱璯三定江南元帝嘉其勋以为建威将军吴兴太守封乌程县侯按怀帝光熙三年钱璯反周（王已）率郡人斩璯百姓敬爱事见贤守下
王羲之　字逸少司徒导之从子起家秘书郎征西将军累迁吴兴太守子献之续图经云晋史不载为守又传云起家秘书郎征西将军庾亮请为参军当是将军下脱参军二字梁吴均入东记羲之为守升乌山事
王献之　字子敬建威将军吴兴太守续图经云晋史不载为守事恐唐人必有据按晋史传献之为卫将军长史寻除建威将军吴兴太守征拜中书令南史羊欣传载献之为太守吴兴书裙数幅事王俭传宋苍梧王暴虐俭引新安主婿王献之任吴兴为列补义兴太守
谢万　字万之伯祖承撰后汉书历吏部郎为吴兴太守兄安侄瑗晋史纪穆帝升平二年八月以吴兴太守谢万为西中郎将豫州剌史
谢安　为吴兴太守晋史作征西将军军司马寻除吴兴太守又乌程县西四里有谢塘旧图经云晋太守谢安开世说王僧弥谢玄曰汝是吴兴溪中钓□耳注玄叔父安曾为吴兴玄少时从之游故云在官无当时誉去后为人所思开城西官塘人获其利号谢公塘顷之召拜侍中
谢琰　为吴兴太守续图经云晋史谢琰督吴兴义兴二郡军事讨孙恩非太守也恐别有据琰讨恩至义兴斩贼许允进吴兴讨丘王破之
虞潭　字思奥吴骑都尉翻之孙散骑常侍出为吴兴内史兄子（马斐）续图经云晋史潭为吴兴太守秩中二千石顾众张闿传并云吴兴内史职官志诸王国以内史掌太守之任则吴兴必尝封王太守为内史矣按成帝即位潭为太守苏峻反加督三吴等五都军事与闿等同讨峻帝纪咸宁三年五月苏峻逼迁太子吴兴太守虞潭等起义兵于三吴王舒传亦作太守
虞（马斐）　（马斐）亦至吴兴太守晋史传字思行历吴兴太守世说注历尚书郎吴兴守征为金紫光禄大夫卒
陆纳　字祖言自吴兴太守迁大中正晋史纳以尚书吏部郎出为吴兴太守先至姑孰辞桓温征拜左氏尚书领洲大中正装止幞被事见贤守下
周镇　字康特累迁吴兴太守
胡严　字起祖左迁吴兴太守
王胡之　字修灵廙之子自吴兴太守迁西中郎将司州剌史图经云晋史灵作龄不载为吴兴太守世说有王司州至吴兴印渚事注别传云历吴兴太守按世说云王司州至印渚看叹曰非惟使人情开涤亦觉日月清朗注云历吴兴太守吴兴记云于潜县东七十里有印渚旁有白石山峻壁四十余丈印渚盖众溪之下流也又按晋书沈劲传劲吴兴人少有节操郡将王胡之深异之乃迁平北将军司州刺史上书荐劲续图经弗深考耳
孔愉　字敬康司徒左长史出为吴兴太守封余不亭侯子坦续图经云晋史累迁吴兴太守非自长史出也封余不亭侯亦在为太守前坦从子也按晋史建兴初以讨华轶功封余不亭侯后出为司徒左长史累迁吴兴太守沈充反弃官还京师拜御史中丞
孔坦　字君平官至吴兴太守续图经云晋史坦尝为吴兴内史非太守也按传愉从兄侃侃即坦父也苏峻平迁吴兴内史封晋安男加建威将军运米振之事见贤守下
张玄之　登之子历吏部尚书冠军将军吴兴太守晋史谢玄传为会稽内史时吴兴太守宁晋侯张玄之亦以才学显自吏部尚书与玄同年之郡时人称南北二玄又颜真卿杼山寺碑云晋吴兴太守张玄之吴兴记曰 【云云】 统记又多载玄之山墟名
孔廞　御史中丞群之孙自吴兴太守迁廷尉卿子琳之晋史孔壁传云严叔父也孙廞位至吴兴太守廷尉
孔琳之　官至吴兴太守迁侍中晋史传廞子琳之以草书擅名又为吴兴太守侍中
江灌　虨从弟累迁吴兴太守续图经云晋史江逌从弟灌自御史中丞转吴兴太守虨统之子与逌皆曾祖蕤当为再从弟逌统有传不必言虨也按传灌转吴兴太守蔑视权贵桓温患之征拜侍中以在郡时公事有误追过之
谢邈　字茂□太傅安之犹子自侍中出为吴兴太守晋史传邈为吴兴太守孙恩之乱为贼所执逼令北面邈厉声曰我不得罪天子何北面之有遂害之纪安帝隆安三年谢方明随伯父吴兴太守邈在郡孙恩寇会稽东土响应吴兴人胡杰鹄骠破东迁县方明劝邈避之不从被害方明合门遇害数日葬送并毕
孔严　字彭祖愉从弟自尚书左丞出为吴兴太守晋史传自扬州别驾迁尚书左丞以侯领尚书太和中拜吴兴太守秩中二千石褎义妇事见贤守下
以上历官记元二十三人今退王韶之谢述入宋为二十一人
袁琇　晋史纪愍帝建兴三年吴兴人徐馥害太守袁琇
周札　晋史本传徐馥平元帝以札为奋武将军吴兴内史改封东迁县侯
周筵　晋史札传云札兄靖子筵征虏将军吴兴内史
王坦之　晋史本传不载为吴兴太守统记据搜神记言王坦之为吴兴郡守有竺师与之甚厚论及幽冥事曰先死者当以冥务见报岁余竺师（焱欠）至曰贫道巳死昔之所论一无差误勉崇利济言讫而去坦之亦寻卒本传亦载竺师事但言历徐兖三州刺史若据搜神记所言是坦之终于吴兴太守
顾众　晋史传王敦欲以顾众为吴兴内史众举桓彝亦逊众事并不行是未曾授巳未知滕公别有何据
朱序　晋史本传太和中迁兖州剌史时长城人钱洪聚党百余人藏匿原乡山以序为中军司马吴兴太守讨（打去丁改金）之事讫还兖州纪孝武宁康二年长城钱步射钱洪等作乱吴兴太守朱序讨平之
司马询之　晋史西阳王羕之子元孙询之历吴兴太守刘裕伐关中以为咨议参军
王蕴　晋史本传蕴起家佐著作郎累迁尚书吏部郎补吴兴太守有德政属郡荒人饥辄开仓振恤主簿执谏请蕴列表上待报蕴曰今百姓嗷然路有饥馑若表上须报何以救将死之命专辄之愆罪在太守于是大振贷之赖蕴全者十七八人焉朝廷以违科免蕴官士庶诣阙讼之诏特左降晋陵太守
孔静　南史传字季恭晋熙宁闲累迁吴兴太守加冠军先是吴兴频丧太守言项羽神为卞山王居郡听事二千石当避之静居听事无害也迁尚书左仆射
以上九人滕宗谅增今添孔静一人为十人
江蔚　晋史逌传子蔚吴兴太守
陶回　晋史家传苏峻平以功封康乐伯久之迁征虏将军吴兴太守在郡四年征拜领军将军加散骑常侍年饥辄开仓救民事见贤守下
车胤　晋史本传隆安初为吴兴太守秩中二千石辞疾不拜加护国将军丹阳尹
殷康　晋史殷觐传父康吴兴太守括地志曰黄浦亦名庚浦即康浦也左右有上康村晋殷康为太守百姓避其名改康为庚统记云开荻塘溉田十余顷岘山康筑亭其上名显亭
续图经元五人今退张崇之入宋为四人
沈嘉　统记云晋度支尚书吴兴太守又重开荻塘更名吴兴塘见荻塘下
何楷　括地志云金盖山何楷居此修儒业楷后为吴兴太守改金盖为何山又颜真卿杼山妙喜寺碑云从草堂径行百步至吴兴太守何楷钓台南史何子平传祖楷晋侍中唐姓纂云何叡渡江生楷
以上二人今添
右晋大官历官记及滕守续及续图经所载共三十七人王韶之谢述合系宋而孔静乃系之梁今皆是正又添沈嘉何楷二人为三十七人历官记始于王羲之今按晋史顾秘周（王已）袁琇周筵周札属西晋惠帝愍怀之际故以为首而羲之次之余姑循旧次
宋褚彦回　记云字彦回起家著作佐郎转太子舍人尚余姚公主拜驸马都尉出为吴兴太守累迁骠骑大将军侍中录尚书事谥文简续图经曰南史本传尚宋文帝女南郡献公主拜驸马都尉除著作佐郎历侍中领尚书右卫将军元徽二年出为吴兴前后宜以史为正沈宪为乌程令太守褚彦回叹美以为方员可施丘灵鞠传褚彦回为吴兴太守谓之曰此郡才士惟有丘灵鞠及沈勃耳乃启申之
谢庄　记云字希逸弘徽之孙自散骑常侍出为吴兴太守子朏续图经云南史谢密字弘徽子庄非孙也南史传大明中除吴兴太守废帝即位后为散骑常侍寻加光禄大夫卒
丘道护　记云即灵鞠之伯父迟之伯祖黄门侍郎出为吴兴太守统记有晋新安太守条阳侯道护旧图经云南郡太守道护未知官记何据
谢澹　记云字景恒父谈祖安累迁吴兴太守南史本传作父瑶晋历位尚书宋景平中累迁光禄大夫元嘉中位侍中特进卒不载为吴兴太守事
王韶之　记云字体泰羡之之孙历吴兴太守入宋至门下侍郎续图经云南史传晋恭帝时迁黄门侍郎宋文帝时免给事中后为吴兴太守卒是为黄门侍郎在晋末为吴兴太守在宋文帝时也孝义传吴逵潘综并吴兴人太守王韶之擢逵补功曹史不就又发教列上综行于州台又王道迄乌程人涉学善书形貌又美太守王韶之谓人曰有子弟如王道迄无所少
谢述　记云字景光宣城太守眺之祖累迁吴兴太守南史述宋元嘉二年拜中书侍郎历南郡太守司徒左长史左卫将军卒于吴兴太守不当列晋
王僧庆　记云太守尉俭季父自御史中丞三迁吴兴太守续图经云南史本传宋泰始中为吴兴太守列于齐误矣
沈文季　记云字仲远庆之之子司空吴兴太守续图经云南史本传元徽初自秘书监出为吴兴太守饮酒至五斗妻王氏饮亦至三斗常对饮竟日而视事不废升明元年沈攸之反齐高帝加文季冠军将军督吴兴钱塘军事
以上元记五人王韶之谢廷元在晋王僧庆沈文季元在齐今添入四人退谢朏一人入齐为八人
张崇之　续图经云无传载南史孝义传吴逵吴兴人太守张崇之三加礼命太守王韶之擢补功曹史固辞不就吴逵事出宋略
刘延孙　南史纪宋孝武帝孝建元年以吴兴太守刘延孙为尚书右仆射
王昙生　南史纪宋明帝泰始二年吴兴太守王昙生王弘之传子昙生孝武末为吴兴太守又孔觊传吴郡太守顾琛同吴兴太守王昙生起兵
张永　南史纪明帝泰始二年吴兴太守张永平晋陵邓琬传琬同吴兴太守王昙生等起兵明帝遣王玄谟领水军南讨吴兴太守张永为继隐逸传张永为吴兴请沈麟士入郡
萧慧明　南史传作惠明思话子也有时誉宋明帝泰始初为吴兴太守郡界有卞山山下有项羽庙相承项羽多居郡厅事前后太守不敢上慧明谓纲纪曰孔季恭尝设宴席未闻有灾遂设筵榻接宾数日后见有一人长丈余张弓挟矢向慧明既而不见旬日卒
以上三人失载并张崇之元在晋萧慧明元在齐今添入共五人
顾琛　南史传元凶劭弒立以琛为会稽太守隋王诞起义事平迁吴兴太守孝武时仍为吴兴太守坐郡人多翦钱及盗铸免官
张岱　南史传宋明帝泰始末为吴兴太守齐武帝即位复为太守岱晚节至吴兴更以宽恕着迁南兖州刺史卒
殷冲　南史张岱传岱为东迁令时殷冲为吴兴太守谓人曰张东迁亲贫须养所以栖迟下邑然名器方显终当大任
以上三人续图经
袁思道　统记云符瑞图宋元嘉十年乌程县有白龟见吴兴太守袁思道表进之
孔山士　南史隐逸传沈麟士吴兴人宋时太守孔山士辟不应
沈道思　德清紫极观梁大同七年东宫直沈文冲表祖宋吴兴太守道思少好玄默以故宅舍为观见统记及旧编
以上三人今添
右宋太守据三书所载元共十一人张崇之王韶之述载在晋王僧庆沈文季载在齐萧慧明载在梁并系宋时今并添入又增孔山士袁思道三人退谢朏一人入齐为十七人
齐袁洵　记云即粲伯父累迁吴兴太守南史洵为吴郡太守见袁湛传二者必有一误或别有证
谢朏　记云官至吴兴太守南史传永明中为吴兴太守明帝谋入嗣位朏避事居郡不理常务聚敛众颇诋之亦不屑也孝武仞朏为吴兴以鸡卵赋人收鸡数千及遯节不全为清谈所少周兴嗣传齐隆昌中侍中谢朏为吴兴太守唯与兴嗣谈文史而巳罢郡大相谈荐
袁昂　南史传齐永元末为吴兴太守梁武帝起兵州郡望风皆降昂独拒境见贤守下故临终尝曰往忝吴兴属在昏明之际不识天命甘贻戮辱帝手书谕之昂答曰偏隅一郡何能为役建康平昂举哀恸哭时帝使豫州刺史李元履巡抚东土敕曰袁昂道素之门世有忠节天下须共容之勿以兵威陵辱元履至宣旨昂不请降开门撤备而巳
以上历官记所载元五人王僧庆沈文季合在宋王骞合在梁却添谢朏今三人
萧惠休　南史传作慧休惠明弟也齐东昏侯永元元年徙吴兴太守征为尚书右仆射吴兴郡项羽神旧酷烈人云慧休事神谨故得东迁二年迁至平望帝命服药卒
何戢　南史传戢为吏部尚书加骁骑将军出为吴兴郡守统记云何戢吴兴太守好书画精巧列于伎艺本传云上颇好书画一日尝赐戢蝉雀扇顾景秀所画时陆探微顾彦先叹其巧绝献之非戢画也
以上二人滕续
张环　南史传齐高帝建元元年改封平都侯及为吴兴太守以既有国秩不取郡俸高帝敕上库别藏其俸以表其清
袁彖　南史传仕齐为冠军将军监吴兴郡事彖性刚固忤武帝到郡坐过用禄钱免官往东治后为侍中
李安人　南史传齐武帝时为尚书左仆射以老疾求退为吴兴太守于家载米往郡人服其清吴兴有项羽神护郡厅事必须祀以轭下牛安人奉佛法不与神牛着屐上厅事又于厅上入阁斋俄而牛死葬庙侧今呼为李公牛豖安人寻卒亦以神为祟
徐孝嗣　南史谢览传云东海徐孝嗣以御史中丞出为吴兴太守王俭赠诗曰方轨叔度追清彦辅柔亦不茹刚亦不吐时人以比蔡子尼在郡有能名
王敬则　南史传齐建元二年为吴兴太守郡多摽掠有十数小儿于路取遗物敬则杀之以徇人录得一偷召其亲属于前鞭之令偷身长埽街路久之乃命偷举旧偷自代诸偷恐为所识皆逃走境内以清其初入乌程从巿过见屠肉枅叹曰吴兴昔无此枅是我少时在此故也召故人饮酒说平生不以为屑也 【敬则少时屠狗商贩遍于三吴】 
孔琇之　南史传靖之孙灵运子齐武帝时为监郡寻拜太守政称清严孝义传王文殊吴兴人至孝太守孔琇之表其行郁林王诏改所居为孝行里
王莹　南史传历东阳太守以居郡有惠政迁吴兴太守齐明帝忧勤庶政莹频处二郡皆有能名迁中令领军尝曰我昔从东度为吴兴东有登岸
王秀之　南史传为辅国将军吴兴太守祖父敬弘性刚正致仕隐吴兴秀之先为诸王长史无复仕进意止营治舍亭山宅为终焉之计及除吴兴隐业所在心愿为之到郡守旧山移置辎重
以上九人又续退张嵊在梁今八人
杨文崇　统记祥应图云齐永明元年吴兴武康沈崇家有石榴连理太守杨文崇奏闻
右齐太守三书所载元十七人退王僧虔沈文季入宋王骞张嵊入梁却添入谢朏又今添杨文崇一人合为十五人
梁谢瀹　记云为吴兴太守子览传云初齐明帝及瀹东海徐孝嗣并为吴兴号为名守孝义传王文殊吴兴人有孝行太守谢瀹聘为功曹不就
谢览　记云为吴兴太守南史传天监中拜吏部尚书出为吴兴太守王峻传常与览约官至侍中不复谋进览自吏部尚书出为吴兴郡守心不畏强御亦由处俗情薄故也在梁为太守时中书舍人王睦之家居乌程子弟专横前太守皆折节事之览未到郡睦之弟迎览览逐去其船杖吏为通者自是睦之家杜门不出郡境多劫盗为东道患览下车肃然齐明帝及览父瀹徐孝嗣皆号吴兴名守感皆过之感昔在新安颇聚敛至是遂称廉洁时人方之王述
柳恽　记云字文畅司空忠武公彦绪之子为吴兴太守南史传天监中再为太守为政清静人吏怀之于郡感疾自陈解任父老千余人拜表陈情
沈崇傃　吴兴人至孝天监二年太守柳恽辟为主簿见孝传
元仲景　记云累迁吴兴太守诗眼云阮景仲为吴兴太守禁夜半钟姓名不同当考
萧映　记云临汝侯吴兴太守南史本传普通三年为吴兴太守郡累不稔太通三年野谷生武康凡二十二处自此丰穰映制嘉谷颂以闻中诏称美陈纪武帝为新喻侯萧映传教及映为吴兴太守甚重帝谓僚佐曰此人将来远大必胜于我统记云萧映为吴兴太守乌程县界有旅稻生映献嘉谷颂
张僧繇　记云右将军吴兴太守统记云吴兴太守画白塔寺弥勒佛菩萨像世称奇妙唐名画录梁张僧繇天监中历右军将军吴兴太守武帝崇饰佛寺多命画之
王骞　记云宋驸马都尉俭之子累迁吴兴太守续图经云南史齐永元末为侍中梁武帝受禅出为吴兴太守宜列于梁
历官记云元六人添入王骞共七人
信都遵　南史陈纪侯景之乱避地临安及武帝举兵累迁吴兴太守信都遵收文帝及衡山王
张稷　南史梁纪武帝天监三年以吴兴太守张稷为尚书左仆射传政称宽恕事见贤守下
蔡樽　梁时为太守在官惟饮郡井斋前自种紫茄白苋以为常饵诏褎其清加信武将军天监元年宣城郡吏吴承伯挟妖道聚众攻宣城杀太守转寇吴兴吏人并请避之樽坚守不动命众出战破斩承伯余党悉平累迁吏部尚书
萧献　南史传临汝侯猷梁长沙王懿子也为吴兴郡守性倜傥与楚王布交见项王庙下
裴之横　南史梁纪元年承圣二年齐军攻合肥征吴兴太守裴之横帅众继侯瑱据东关四年齐遣高涣送萧明来主梁嗣至东关遣吴兴太守裴之横拒之又见王僧辩传云破武陵王还除吴兴太守作百幅被初兄之高以其纵诞为狭被蔬食以厉之叹曰大丈夫富贵必作百幅被今成其志
萧琛　南史传琛惠明从子也天监中为吴兴太守郡有项王于厅事安神坐琛迁之庙见郡治厅事下
文皇帝蒨　南史章昭达传侯景平文帝为吴兴太守骆文牙传陈文帝为吴兴太守引文牙为将帅韩子高传陈文帝出守吴兴子高寄载华皎传文帝为吴兴太守以皎为都录事庾持传文帝为吴兴太守以为郡丞兼掌书翰
滕续元八人退孔晋入晋萧慧明入宋添陈文皇帝蒨共七人
徐度　南史传陈武帝时以功除郢州刺史兼领吴兴太守文帝即位累迁侍中
张缵　字伯绪南史陆云传为湘东王绎参军先制泰伯庙碑吴兴太守张缵罢郡经途读其文叹曰今之蔡伯喈也本传大通中为吴兴太守居郡省烦苛务清静人吏便之大同二年召为吏部尚书
夏侯亶　南史传字世龙天监中迁吴兴太守在郡有惠政吏人图其像立碑颂美
张嵊　梁时为太守侯景围建业遣弟伊率郡兵赴援城陷御史中丞沈浚违难东归嵊往见之谓曰贼臣凭陵人臣效命之日今欲收集兵刃保据贵乡虽复万死诚亦无恨浚固劝嵊举义时邵陵王纶东奔至钱塘闻之遣陆丘公版授嵊征东将军嵊曰天子蒙尘今日何情复受荣号留版而巳贼行台刘神茂攻破义兴遣使说嵊嵊斩其使仍遣军破神茂景复遣神茂击嵊嵊军败乃释戎服坐于厅事贼临以刃终不屈执以送景景将舍之嵊曰速死为幸遂与子孙同遇害者十人景欲存其一子嵊曰吾一门巳在鬼录不就尔处求恩于是皆死贼平元帝追赠侍中谥忠正
萧子显　南史传简文时为吴兴太守卒
袁枢　南史传昂之孙绍泰中历吏部尚书吴兴太守陈永定中征为侍中
衡阳王昌　南史本传陈武帝第六子梁太清末武帝南征李贲命昌与宣后随沈恪还吴兴后为侯景所困景平拜长城国世子吴兴太守年十六雅性聪辩明习政事武帝遣谢哲蔡景历辅之临郡蔡景历传衡阳王昌为吴兴太守武帝以乡里父老尊卑有数恐昌年少接待乖礼乃遣景历辅之
孙廉　循吏附传天监初事贵要得为列卿晋陵吴兴太守然处官平直武帝尝曰东莞二县孙谦廉而巳又见文学传孙抱东免人父康吴兴太守
杜龛　南史梁纪敬帝绍泰元年十月震州刺史杜龛举兵攻陈蒨于长城明年为太平元年正月震州刺史杜龛降诏赐死故吴兴郡本传魏平江陵后齐纳贞阳侯明以绍梁嗣以龛为震州刺史吴兴太守迁南豫州刺史加镇南大将军龛王僧辩婿也以陈武帝非素贵以法绳其宗门无所纵舍武帝衔之切齿及僧辩败龛乃据吴兴以拒之须败陈武帝军部将杜泰说之降其妻复募兵败文帝军后杜泰降文帝遣人负出项王寺前斩之
周敏　梁陈故事云吴兴记云太守周敏大开学校劝人种桑与麦百姓赖之除国子博士见统记
齐明帝萧鸾　南史谢览传初齐明帝为吴兴号名守江祏传齐明帝为吴兴以祏为郡丞
王彬　南史循吏何远传梁武帝命远为武康令太守王彬属县事见武康
右梁太守三书所载元共十九人退孔静入晋萧慧明入宋添王骞陈文帝蒨二人今又添衡阳王昌等六人为二十五人
陈钱道戢　记云散骑常侍右卫将军驸马都尉尚晋陵长公主永安侯出为吴兴太守下有十二字云唐高僧终南山沙门释通宣祖续图经云谢公碣元置孝义寺此十二字何须太守官阀必寺僧所增南史本传妻陈武帝从妹后拜东徐州刺史封永嘉县侯天嘉元年为临海太守后拜衡州刺史郢州刺史卒不载为吴兴太守
徐综　记云唐黄门侍郎坚之曾祖棱威将军驸马都尉尚永嘉公主出为吴兴太守
沈君理　南史传吴兴人陈武帝时为吴兴郡太守文帝嗣位累迁左户部尚书无为吴兴太守二处必有一误记云吴兴太守累迁吏部尚书
周文育　记云自吴兴太守累迁司空开府仪同三司子（上下石）孙宝安南史本传梁元帝授文育义州刺史累迁散骑常侍广州平授开府卒赠侍中司空与所记不同子宝安传云文育为王琳所絷及归复除吴兴太守
周诏　记云官至吴兴太守南史周文育传云子宝安与历官记所载大异
周宝安　记云官至吴兴太守南史本传宝安文育之子而记云子（上下石）孙宝安未知何据又云文育归复除吴兴太守文帝天嘉二年宝安重拜吴兴太守袭封寿昌县公后除给事黄门郎卫尉卿卒
任忠　记云累迁吴兴太守南史陈纪后主祯明二年使命军任忠出守吴兴郡以襟带东阳州吴州本传后主嗣位出为吴兴内史及隋兵济江自吴兴入赴屯军朱雀门
以上七人历官记
陈伯礼　记云武陵王世子之从子出为本州岛太守续图经云历官记序云自王逸少暨任忠今刻伯礼于左疑后人所增南史本传陈文帝第十子大建初为吴兴太守在郡恣行暴掠为有司所劾十一年被代征还
吴明彻　南史本传天嘉五年迁吴兴太守引辞之郡文帝谓曰吴兴虽郡帝乡之重故以相授废帝即位迁丹阳尹
滕续元二人退陈文皇帝蒨一人
胡颖　南史传随周文育于吴兴讨杜龛陈天嘉元年除散骑常侍吴兴太守卒官
徐敬成　南史传大建五年除吴兴太守随吴明彻北讨
杜棱　南史本传陈废帝时位特进侍中大建元年出为吴兴太守二年召为侍中
沈恪　南史本传杜龛平文帝袭张彪以恪监吴兴郡武帝受禅恪自吴兴入朝践阼除吴兴太守永定三年除散骑常侍
王奂　南史隐逸传沈麟士吴兴人升平末太守王奂表荐之召不就
沈钦　南史陈纪天康元年废帝即位以吴兴太守沈钦为尚书右仆射
右陈太守三书所载元十五人退陈文帝蒨添沈钦仍旧十五人
隋李德林　隋书本传隋初为内史令开皇十年出为湖州刺史按纪九年平陈
沈法兴　唐书本传隋大业末为吴兴郡守东阳贼楼世干略其郡炀帝诏法兴与元佑讨之颜真卿石柱题亦云隋吴兴太守沈法兴统记云大业十四年吴兴太守沈法兴讨东阳贼楼世干按隋纪大业十三年十一月改元义宁大业十四年即义宁二年也
右隋太守滕续一人今添一人共二人
唐孟宣文　武德二年自陈州刺史授后迁泾州刺史见唐刺史题名下同
云洪嗣　武德七年自右庶子授迁郑州刺史
韩世恭　正观五年自金吾将军授迁卫尉少卿
徐莹　正观十一年自括州刺史授统记云迁刑州刺史所载刺史自此始
窦怀恪　正观十七年自户部郎中授迁扬州刺史
刘守敬　正观二十一年自洛州刺史授迁太常少卿统记云圣历二年授
陈蹇之　永徽元年自陈州司马授免官统记云大足元年授
于敏直　永徽五年自宋州别驾授迁德州刺史
贺兰爽　永徽九年自右卫中郎授迁羽林将军统记云自徐莹后六政则天时
卫弘敏　显庆元年自豫州刺史授迁右清道府率统记云神龙二年汝州刺史授
韦璋　显庆五年自少府监授卒官统记云神龙三年自博州刺史授
武太中　弘道二年自海州刺史授卒官统记云以上三政中宗时
郑休还　垂拱元年自金州刺史授迁越州都督统记云景云元年太常少卿授迁滑州刺史
赵谨徽　长寿二年自洪州都督授统记云景云二年自泉州刺史授迁太子宾客到任
马建　证圣元年自袁州刺史授迁邛州刺史统记云太极元年以上三政睿宗时
崔瑊　万岁通天元年自登州刺史授迁□州刺史统记云开元元年
张洽　大足元年自濮州刺史授迁魏州刺史统记云开元三年
侯莫陈涉　神龙二年自睦州刺史授迁商州刺史统记云开元九年
朱（上宗下山）庆　太极元年自虔州刺史授迁洪州刺史江南道采访使统记云开元六年在侯莫前
蒋挺　开元五年自国子司业授选申王府长史统记云十二年
徐元之　开元七年自谏议大夫授改邠王府长史统记云十五年
郑繇　开元九年自陈州刺史授迁博州刺史统记云十七年
徐峤之　开元十三年自吉州刺史授迁洺州刺史统记阙唐史徐浩传父峤之不载为守事
皇再从兄祈　开元十六年自国子司业授迁金吾大将军统记云二十二年自谏议大夫授迁右领军卫将军
韦明（昜□）　开元十八年自右清道府率授迁赵州刺史统记云二十四年
张景遵　开元二十一年自夔州刺史授改清道府率统记云二十七年
徐恽　开元二十三年自登州刺史授不曾之任迁洪州刺史充江西采访使统记云二十九年
邓武迁　开元二十九年自蕲州刺史授卒官
吴从众　开元二十八年自蕲州刺史授迁密州刺史充党项使统记云天宝三年自郑州刺史授迁安化郡太守即密州刺史也
陈思应　天宝元年自柳州刺史授不之任统记云四年
阎知言　天宝二年自括州刺史授致仕统记云五年
周择从　天宝五年自饶州刺史授改洪州刺史统记云六年迁宣州
韦南金　天宝八年自睦州刺史授迁梁州刺史统记云七年
李峒　天宝十年自寿州刺史授改授陈王府长史统记云十三年以上十八政元宗时
韦景光　天宝十二年自卫将军授免官统记缺
豆卢陈麟　天宝十四年自华州刺史授迁虔州刺史统记云至德二年
崔巽　天宝十五年自苏州刺史授迁右卫将军统记云干元元年
杨慧　至德元年自奉元县令授免官统记云干元二年迁杭州刺史慧一作惠
崔论　上元元年自蜀州刺史授迁试大府卿兼御史大夫淮南节度行军司马统记云自饶州刺史授以上四政肃宗时
独孤问俗　上元三年自明州刺史授迁秘书监检校扬州大都督司马统记云宝应二年
卢幼年　宝应二年自杭州刺史授迁大理少卿统记云永泰元年
杜位　干元元年自江宁少尹拜卒官统记云大历四年
萧定　永泰二年自信州刺史授迁宋州刺史统记云萧定大历六年宋州刺史授迁苏州袁润等六州刺史大历中有司差天下刺史治最定与常州萧复濠州张镒为第一
裴清　大历二年自宿州刺史授除鄂州刺史统记云六年选兵部郎中
颜真卿　唐大历七年自抚州刺史授迁刑部尚书统记云八年唐史传云迁抚湖二州刺史元载诛杨管荐之擢吏部尚书大历中为刺史招致名儒高客七十余人相与考郡书成韵海镜源五百卷又书其伯祖元孙所著干禄字书撰于生池碑及其它石刻公即在郡累年德政洽于千里邦人仰其忠烈今奉祠焉
樊系　大历十二年自谏议大夫授迁濠州刺史统记云十年
第五琦　建中元年自饶州刺史授迁太子宾客史传云坐与朝恩善贬括州刺史徙饶湖二州复为太子宾客统记云大历十三年
王密　建中三年自明州刺史授迁越州都督充浙东西团练副使统记云大历十四年
王沔　建中五年自检校工部郎中兼侍御史授迁宣州观察使统记云大历十五年迁宣州刺史以上十政代宗时
袁高　正元二年自韶州长史员外置同正员授迁给事中统记云袁高建中二年
杨顼　正元四年自濮州刺史授迁国子祭酒统记云兴元元年二政德宗时
庞（上下言）　正元七年自仓部郎中授迁绛州刺史统记作三年
于（由页）　正元八年自驾部郎中授迁苏州刺史史传自驾部郎中出为湖州刺史郡有湖陂异时溉田三千顷以济人久淤废（由页）行县命修复堤阏岁获（禾亢）稻蒲鱼无虑万计州地庳薄葬者不掩柩（由页）为坎瘗枯骨千余人赖以安未几改苏州统记作五年
刘全白　正元十年自池州刺史授迁秘书监致仕统记作七年
王浦　正元十一年自建州刺史授卒官统记作十年
李锜　正元十三年四月自杭州刺史授迁本道观察使统记作十二年本传德宗时为杭湖二州剌史居三载迁润州刺史浙西观察使
李词　正元十六年自万年县令授迁光禄少卿统记作十四年
田敦　正元十八年五月自衢州刺史授迁常州刺史统记作十六年
顾防　永正元年四月自澧州刺史授除常州刺史统记作正元二十年以上八政顺宗时
姚骃　元和元年四月自处州刺史授卒官统记作姚骃
辛秘　元和二年正月自兵部员外郎授史传为兵部员外郎宪宗初拜湖州剌史讨李锜平赐金紫召为河东司马留主务李锜反遣将先取支郡苏常杭睦四刺史或战败或拘胁秘召将丘知二夜开城收壮士得数百逆贼大战斩其将进焚营堡锜平遣宣慰使赍诏至赐金紫刻诏于石又有时元佐纪铭其功
范传正　元和四年八月自歙州剌史拜六年二月十一日迁苏州刺史史传历歙湖苏三州刺史
裴汶　元和六年自澧州刺史授八年十一月除常州刺史
薛戎　元和八年十一月三十日自衢州刺史授迁常州刺史史传云河南令累迁浙东观察使而不载为守事
李应　元和十一年八月十五日自户部郎中授迁苏州剌史
窦楚　元和十五年三月二十二日自刑部郎中拜迁尚书右司郎中统记云以上七政宪宗时
钱徽　长庆元年十二月十五日自江州刺史拜迁尚书工部郎中史传宪宗时礼部侍郎贬江州刺史转湖州还迁工部侍郎
张仕偕　长庆三年三月六日自司封郎中拜卒官
崔元亮　长庆三年十一月二十二日自刑部郎中拜迁秘书少监分司东都唐书元和初迁密歙二州刺史历湖曹二州辞曹不拜统记云以上三政穆宗时
独孤迈　宝历二年九月十三日自歙州刺史拜后贬康州统记云一政敬宗时
韩泰　太和元年七月三日自睦州刺史拜迁常州刺史
李德修　太和四年五月十日自淮南节度行军司马授后迁楚州刺史
韦珩　太和五年四月自江州刺史拜未视事卒
庾威　太和五年四月自长安县令拜贬吉州刺史
敬昕　太和七年自婺州刺史拜除吏部郎中续加检校本官依前湖州刺史后除常州
裴充　太和元年八月自大理少卿拜卒官
杨汉公　开成三年三月二十自舒州刺史拜迁亳州刺史充本道团练镇遏使统记云以上七政文宗时
张文规　会昌元年七月十五日自安州刺史授迁国子司业
李宗闵　会昌三年五月十日自东都分司太子宾客授寻贬漳州刺史续贬漳州长史史传开成中为太子宾客分司东都会昌中拜湖州刺史寻贬漳州长史
姚勖　会昌三年六月二十九日自尚书左司郎中授后迁吏部郎中唐传姚崇曾孙勖累迁谏议大夫湖州刺史
薛褒　会昌六年八月十日自安州刺史拜卒官以上四政武宗时
令狐绹　大中元年三月二十一日自右司郎中授二年四月二日除翰林学士十日拜相史传以右司郎中出为湖州刺史宣宗问人令狐楚有子乎白敏中曰绹今守湖州其为人宰相器也召为考功郎中知制诰入翰林为学士
苏特　大中二年五月自陈州刺史拜除郑州刺史
杜牧　大中四年十一月自大理少卿授迁中书舍人史传自吏部员外郎乞为湖州刺史踰年以考功郎中知制诰迁中书舍人唐大中为刺史遗爱塞路公退之余登临赋咏碧澜销暑俱有留题
郭勤　大中五年九月自司勋郎中拜河南少尹
郑颙　大中七年九月自舒州刺史授除太仆少卿
崔准　大中十一年四月自刑部郎中拜除给事中
萧岘　大中十二年十一月自户部郎中授除东都留后卒官以上七政宣宗时
郑彦弘　咸通三年自司勋郎中授迁右司郎中
崔刍官　咸通三年二月自吏部郎中拜卒官统记云户部
源重　咸通三年九月自司勋员外郎授除绛州刺史
高湜　咸通五年十二月自司勋员外郎拜礼部郎中史馆修撰统记作迁刑部
赵蒙　咸通八年二月自司勋员外郎拜迁驾部员外郎统记云迁职方
李超　咸通十一年八月自楚州都团练使授除谏议大夫
裴德符　咸通十二年七月自绛州刺史授迁太常少卿
张抟　咸通十三年七月自中大夫拜除苏州刺史统记云比部郎中授迁庐州刺史
刘植　干符元年七月二十七日自左司郎中授除当道副使统记云咸通十五年自兵部员外郎授迁兵部郎中以上九政懿宗时
郑仁规　干符四年二月十三日自司封郎中授除襄州节度副使统记云三年自考功员外郎授选考功郎中
杜孺林　干符六年自户部郎中授选司勋郎中中和三年再授后迁给事中统记作五年工部授
王鸾　中和二年正月自刑部郎中授统记云司勋
孙储　中和五年正月一日自工部郎中授除左散骑常侍统记作中和四年权给事中授
李师悦　光启元年八月自工部尚书授累加检校太保忠国军节度使薨于郡治统记云光启元年八月工部尚书授文德元年加检校右仆射龙纪元年加检校司空大顺二年加特进三年加检校司徒赐德政碑景福二年加防御使干宁三年正月加太保五月加忠国将军节度使七月薨载刺史止此
李彦徽　前绵州刺史起复继父位权兵马留后因灾变为众所逐
高彦　干宁四年十月授招讨使明年授刺史卒官
高澧　天佑四年十二月起复袭父位权知军州事出城与淮南兵私会为裨将所逐
右唐刺史据厅壁题名一百十九人统记始于李莹终李师悦内又不载徐峤之韦景先计九十七人窃详题名本于唐广德中所载必不苟合并登载特以钱镖以后系吴越钱氏所授天佑四年唐巳禅于梁不当附唐后今合为一百五人
历代贤守旧图经诸书多载窃考六朝之闲事之可纪者史不辍书唐三百年人且踰百其贤乃寥寥罕闻盖六朝都建业吴兴为便郡其所授者非名贤即贵戚也有治迹者史笔必载唐都长安是郡特海隅一陋邦尔以题名参之唐史十无其一有名氏者亦略其所授载除授迁改者又略其岁月设有事迹史官往往不暇载也然郡侯有不鄙虐其民而为之兴利御灾者或别有他书亦不可掩也
吴越钱镖　天佑七年既逐高澧钱镖至州安抚以镖为刺史后叛入淮南五代史吴越世家干化元年镠弟镖居湖州擅杀将潘长惧罪奔于淮南又按唐天佑四年逊于梁梁太祖改元开平天佑七年当梁开平四年
钱璟　天佑八年自婺州刺史摄刺史九年正授十七年授宁国军节度使五代史天佑八年当梁干化元年
钱元球　天佑十九年四月自明州刺史授后归印绶于杭州五代史天佑十九年当梁龙德二年
钱元瑾　天成元年四月自指挥使检校司徒授卒官五代史后唐改天佑为同光元年当梁龙德三年梁亡同光四年改天成元年
钱仁捷　天成二年六月二十六日自检校授太保授后加防御使罢任
刘仁圯　长兴二年九月自内卫指挥使授五代史镠以长兴三年卒子元瓘立以上六人系镠时
鲍君福　清泰元年八月自镇海军节度使副授后迁右丞相兼侍中归杭州
沈韬文　晋天福五年十一月自检校太保授五代史唐潞王清泰三年灭晋高祖改元天福元瓘以天福六年卒子佐立以上二人系元瓘时
许彦　天福六年十一月自内卫指挥使授
胡进思　开运三年二月检校太尉授刺史以判官孙谔知州事进思本高澧裨将止居杭州
吴仁德　开运三年二月检校太尉授刺史以疾免
钱偡　开运三年十二月二十一日检校大尉授刺史后加宣德军节度使卒官五代史佐以开运四年卒弟俶立以上四人系佐时
钱昭晏　偡之子宋干德四年起复袭父位
钱信　偡之弟开宝三年自武胜军节度使授太平兴国三年纳土以上二人系俶时续图经云自钱镖以下十四人皆钱氏自除授而同姓八人亦足见当时之政也
右吴越时刺史十四人据唐纪哀帝改元天佑四年逊位于梁五代史梁太祖改元开平李克用及存勖皆仍唐年号至十九年次年方改元同光国号唐二年灭梁又二年改天成故题名并不书梁年号以天佑按天成所谓天佑七年梁开平四年也钱镠以干宁二年为镇海东军节度使以越州为东府还治钱塘始有二浙然刺史尚唐授也至天佑七年始以镖为刺史是时唐亡巳三年矣自后至归朝刺史皆钱氏自授今故自镖以下别之为吴越或曰唐虽亡而克用存勖仍唐年号至梁亡以接后唐之天成长兴清泰皆唐也刺史附之唐可也固也天福为晋开运为汉而干德为宋朝矣亦附之唐可乎况镠受梁封为吴越王后又自为吴越国刺史之书不讫于周而讫于钱氏之纳土则别之为吴越宜也
宋王洞　将作监丞太平兴国三年七月视事六年六月罢
梁扆　右补阙太平兴国三年三月视事次日抽赴阙
潘慎修　赞善大夫太平兴国六年六月视事九年十二月罢
郑建　祠部员外郎雍熙三年十月视事端拱九年九月罢
张隐　水部员外郎端拱九年九月视事淳化二年正月卒于部署
卫渎　祠部员外郎淳化二年四月视事是年九月罢
乐和　左正言淳化三年三月视事是年四月罢
李韶　殿中侍御史淳化三年六月视事五年七月罢
谢泌　金部员外郎淳化五年十月视事至道三年六月罢
周师望　屯田员外郎至道五年六月视事咸平二年六月罢
李范　都官郎中咸平二年七月视事五年六月罢
杜惟一　水部郎中咸平五年六月视事景德二年四月罢
高贻庆　侍御史景德二年四月视事四年十二月改荆湖转运使
苏为　都官员外郎大中祥符元年二月视事二年八月罢
刁衎　刑部郎中直秘阁大中祥符二年八月视事五年正月罢
王膺　水部员外郎大中祥符五年正月视事九年八月罢
李餗　殿中侍御史大中祥符九年十二月视事天禧二年九月罢
郑天益　都官员外郎天禧二年十一月视事五年正月就差广西转运使
王文震　考功员外郎天禧五年三月到天圣元年九月罢
高谨交　职方员外郎天圣元年九月视事三年五月罢
丁度　太常博士直集贤院天圣二年五月视事五年十月罢
王冕　都官员外郎天圣五年十月视事七年四月丁忧
王鬷　司封员外郎天圣七年四月视事八年四月移知苏州
王盘　度支郎中天圣八年四月视事明道元年十月罢
柳宏　都官郎中明道元年十月视事景佑元年六月就差广西转运使
慎镛　礼部郎中秘阁校理景佑元年六月视事三年六月罢
叶参　兵部郎中景佑三年六月视事四年十月分司南京
鲍当　职方郎中景佑四年八月视事五年二月卒于郡治
周允迪　仓部郎中宝元元年七月视事二年八月移知衡州
滕宗谅　祠部员外郎宝元二年六月视事康定元年十二月迁刑部员外郎直集贤院移知泾州宝元中守湖州始至问民疾苦考视风俗尤属意于兴学未阅月即营基鸠材表请于朝一新黉舍风教寖隆邦人德之置祠于学岁时奉祀
胡宿　太常博士集贤校理康定二年四月到庆历三年四月罢康定中守湖州政有惠爱筑石塘百里捍水患大兴州学儒士盛于东南自湖学始既去州人思之名其塘曰胡公塘学者立生祠于学 【见续图经】 
陈亚　金部郎中庆历三年四月到五年四月罢
马寻　金部郎中庆历五年四月到七年四月罢
唐询　工部员外郎直史馆庆历七年四月到皇佑元年四月罢
戚舜元　水部郎中皇佑元年四月到任转司封郎中三年二月罢
张（上曰下皿）之　刑部郎中天章阁待制皇佑三年二月到任四年九月移知扬州
章岷　度支员外郎充集贤校理皇佑四年十月到任转司封员外郎依前充职至和元年十一月罢任
杨纮　刑部郎中至和元年十一月到任二年二月转兵部郎中又嘉佑元年正月转太常少卿二年六月十二日罢
徐起　光禄卿嘉佑二年六月到九月转秘书监三年八月移知单州
盛申甫　司封员外郎集贤校理嘉佑三年十月到任转工部郎中依前充职五年十月罢
齐廓　光禄卿直秘阁嘉佑五年十月到任六年九月分司南京
鲍轲　度支郎中嘉佑六年十月到任七年六月移知吉州
张田　屯田员外郎嘉佑七年六月到八年五月改都官八月转职方嘉佑中以屯田员外郎守郡性刚直吏民畏服凡有兴作可以立成创军资甲仗库又重建都酒务永宁骆驼仪凤二桥开子城东西二衙门公私为便及立颜鲁公祠仍籍吴兴登第者题名于学在任二年移知庐州代者徐公仲谋作记云予观张君不在谢柳龚黄之下 【见旧编】 
徐仲谋　职方郎中治平元年五月到任三年五月罢
王（上巳下廾）　司封郎中充秘阁校理治平四年七月到任五年二月初赴阙
唐诏　司勋郎中熙宁元年四月到任二年九月移知太平州改知潭州
徐绶　熙宁二年十一月以尚书司封郎中充集贤校理知州事四年十一月罢
孙觉　右正言直集贤院熙宁四年十一月到任六年三月移知庐州熙宁中以右正言守郡始至岁适大水民人饥馑欲相率亡去公振仓廪躬自抚循富有皆争出谷以佐官所活不可胜计又以其余暇因网罗遗逸得前人赋咏数百篇为吴兴诗集其它刻尚存而偃仆断缺于荒陂草野之闲者皆集于墨妙亭 【见旧编】 
王介　职方员外郎充秘阁校理熙宁六年四月到转祠部郎中依前职至十二月抽赴阙
李常　太常博士充秘阁校理熙宁七年三月到任祠部员外郎前职九年三月移知齐州
章惇　右正言知制诰熙宁九年三月到任十一月移知荆南府十年四月再任五月丁母忧
鞠真卿　太常博士直秘阁熙宁十年八月到任元丰元年九月移知蔡州
王安礼　太常博士直集贤院元丰元年十月到任至十一月抽赴阙
苏轼　尚书员外郎直史馆元丰二年四月二十日到任七月十八日罢元丰中守湖州下车三月而罢以事系御史台狱郡人怀其德政作解厄道场者弥月故有授狱卒以遗子由诗云百岁神游定何处桐乡知葬浙江西集中有端午遍游诸寺以下三十余篇皆吴兴所作诗也
陈侗　太常博士充集贤校理元丰二年十一月到任三月八日移知宣州
唐俶问　工部员外郎元丰三年八月二十九日到任十一月换朝奉郎四年十月转朝散郎五年八月再任十月授尚书员外吏部员外郎赴阙
闾丘孝直　朝散大夫元丰六年三月到任至中二年移淮南东路提刑
滕元发　正议大夫元丰七年八月到任八年五月转光禄大夫九月移知苏州
吕希道　中散大夫元丰八年十二月初二日到任元佑二年八月二十八日罢
林希　朝请郎充集贤殿修撰元佑二年八月二十八日上至三年七月转朝奉大夫四年正月移知江宁军江南东路兵马钤辖
吕温卿　右丞议郎元佑四年二月初二日到任六年二月初六日移知明州
张（言句）　左朝请郎元佑六年二月七日到任八年二月二十日罢
唐垧　左朝散郎元佑八年三月初一日到任绍圣元年七月初五日罢
锺浚　左朝请郎绍圣元年七月初五日到任二十四日卒于郡
王安上　宣德郎绍圣元年九月三十日到任绍圣三年十一月十八日罢
马城　通直郎绍圣三年十一月十八日到任四年闰二月八日移知颍州
余中　朝奉郎充秘阁校理绍圣四年六月二十二日到任元符二年三月八日移知杭州
蒋之干　朝散大夫元符二年六月二十三日到任三年十二月二十六日罢赴阙
徐铎　朝奉大夫元符三年十二月二十六日到任崇宁元年二月十五日移知河中府
晁补之　朝散郎崇宁元年四月二十九日到任当年五月二十九日移知密州
丰稷　朝请郎充龙图阁待制元符元年六月二十二日到任二年三月八日移知杭州
吕嘉问　中大夫崇宁元年闰六月四日到任二十三日以宝文阁直学士知成都府
林颜　左朝议大夫崇宁元年八月初五日到任十二月十一日左转中散大夫二年正月初八日移知庐州充淮南西路兵马钤辖
王瑛　右朝议大夫崇宁三年四月二十二日到任
王泽　朝请郎崇宁四年闰三月初二日到任至五年二月二十四日赴阙
吴絪　朝请郎充显谟阁待制崇宁五年二月二十四日到任大观元年三月二十七日罢
鲍朝宾　朝奉郎大观元年到任
王仲薿　朝议大夫直秘阁大观三年四月二十九日到任
叶棣　朝请大夫大观四年三月二十六日到任政和元年正月初十日罢
章援　朝散郎政和元年正月二十四日到任转朝请郎四年三月初二日罢
叶唐稽　朝请大夫政和四年四月初三日到任十二月二十三日移京东路提点刑狱公事
盛瑜　朝请大夫政和五年二月十七日到任升直秘阁七年四月二十七日提点南京鸿庆宫
沈麟　朝请郎直秘阁政和七年六月初三日到任转朝奉大夫直天章阁宣和元年四月六日致仕
王倚　朝请郎直秘阁宣和元年六月二十五日到任三年二月二十九日转朝奉大夫直龙图阁四年五月十五日赴阙
胡思诚　朝请大夫直秘阁宣和四年六月初七日到任十七日罢
葛胜仲　大中大夫充显谟阁待制宣和四年十月初四日到任六年九月初六日移知邓州安抚使建炎中自大司成守郡时金人蹂江浙盗贼蜂起剧贼邵青欲过江入湖公大修城郭教阅士卒贼望风引去是岁大饥斗米千钱饿殍相枕藉公大发官廪又输以谷数百斛遣官吏振给之民赖全活 【见旧编】 
强休甫　奉直大夫宣和六年十月初九日到任七年四月二十八日转朝议大夫靖康元年三月初八日罢任
卢襄　靖康元年三月初九日以徽猷阁直学士中大夫到任四月初九日除兵部侍郎
郑滋　朝奉大夫充徽猷阁待制靖康元年六月十日到任是年九月二十五日移知平江府
赵子漪　中大夫靖康元年十一月二十日到任当年十二月初八日卒于郡守
梁端　以朝请大夫直秘阁建炎元年八月八日到任二年三月捕获叛兵转中奉大夫当年二月特恩转中大夫三年四月九日以协助勤王升直龙图阁当月十二日丁母忧罢任
张虞卿　朝散郎建炎三年八月二十九日到任当年十月初四日转朝请郎十一月九日奉旨依所乞主管南京鸿庆宫罢任
赵子嶙　建炎二年守郡时虏人南侵所过辄下或空城邑去之公乃躬率将士戮力乘城人皆感励愿以死守或谓贼且浮舟而来乃厚赏募人没水行以凿贼舰诛巨木沈废舟以绝闲道事甫定遽罢去居人攀恋涕泣御史以民言告于上诏还于郡干道五年立祠于颜鲁公堂东偏 【见旧编】 
汪藻　绍兴元年十一月初三日以龙图阁直学士朝散大夫到任二年十月迁左朝散大夫四年九月二十二日移知抚州
陈与义　绍兴四年九月二十一日以徽猷阁直学士左奉议郎到任五年二月二十五日召除给事中绍兴八年四月初二日以资政殿学士左大中大夫到任至七月十一日准敕依所乞提举临安府洞霄宫
李光　绍兴五年闰二月初三日以左朝奉郎充宝文阁待制到任当年七月初九日除显谟阁直学士移知平江府
方孟卿　绍兴五年九月初一日以左朝奉郎充集英殿修撰到任至六年三月二十三日除徽猷阁待制提举江州太平观
汪思温　绍兴六年三月二十六日以左朝散大夫直徽猷阁到任当年八月二十一日除太府少卿
宇文时中　绍兴六年十一月二十五日以左中奉大夫直宝文阁到任至绍兴八年四月初二日差知建宁府
常同　绍兴八年七月二十七日以显谟阁直学士左朝请郎到任九年三月四日召赴行在所
朱胜非　绍兴九年三月初四日以观文殿大学士左宣奉大夫当年十月二十六日提举临安府洞霄宫
萧振　绍兴九年十一月二十五日以右奉议郎充徽猷阁待制十一年三月二十三日提举临安府洞霄宫
秦梓　绍兴十一年六月初五日以左承议郎直秘阁当年十二月二日差知温州赴行在奏事改除秘书少监兼崇政殿说书
周葵　绍兴十二年三月初四日以左承议郎直秘阁当年十二月二十一日移知平江府
秦治　绍兴十三年二月初四日以右奉议郎充集贤殿修撰到任
张宇　绍兴十四年十二月以左朝奉大夫直秘阁到任十五年十二月十二日改差宫观
王铁　绍兴十六年三月十二日以敷文阁直学士右朝议大夫到任当年十一月二十日转右中奉大夫十七年正月二十日提举江州太平观
张官　绍兴十七年二月十八日以右朝议郎充敷文阁待制到任当年九月十八日提举江州太平兴国宫
钱堪　绍兴十七年十一月二十四日以左朝散郎到任十八年八月二十一日主管台州崇道观
赵叔涔　绍兴十八年九月十七日以左中奉大夫到任十九年七月三日罢
周奕　绍兴十九年七月二十八日以右朝奉郎到任二十一年四月二十七日移知温州
王会　绍兴二十一年五月十九日以敷文阁直学士右朝奉大夫到任二十四年四月十九日移知秀州
郭瑊　绍兴二十四年五月十三日以右朝奉郎直秘阁到任二十六年正月十一日除秘阁修撰主管台州崇道观
汪勃　绍兴二十六年七月十三日以端明殿学士左朝奉大夫到任二十八年四月十八日提举江州太平兴国宫
李琳　绍兴二十九年四月十四日以左朝议大夫充敷文阁待制到任二十九年五月九日提举江州太平兴国宫
杨揆　绍兴二十九年六月十三日以右朝议大夫充敷文阁待制到任当年十月十四日卒于郡
董平　绍兴三十年六月初一日以右中大夫集英殿修撰到任三十一年二月十六日移知潭州
陈之茂　绍兴三十一年四月十三日以左承议郎到任当年八月十六日转左朝奉郎三十二年十二月八日除直秘阁当月二十日移知平江府绍兴三十一年自吏部郎中守郡凡有追逮未尝遣吏揭片纸谯门之下虽外之县镇莫敢违其程限明年冬虏亮寇边修城郭治器械聚粮食东南士大夫挈家依之 【见旧编】 
郑作肃　绍兴三十二年十二月十六日以左朝议大夫直秘阁到任
王师　显谟阁学士左正议大夫干道元年九月到任二年八月提举江州太平兴国宫
王时升　左中奉大夫干道元年九月到任二年八月提举江州太平兴国宫
王十朋　左承议郎敷文阁待制干道三年九月到任四年四月提举江州太平兴国宫绍兴二十七年廷试擢第一干道中以敷文阁待制自夔州移知郡事崇儒重道以教化为先郡有贡院久废自出圭租以率州之士夫各助私钱重建不敛于民不费于官贡院郡学皆立生祠为政禁戢强横勤恤小民后丐祠得请百姓攀恋至有垂泣者 【见旧编】 
刘敏士　右朝散大夫两浙路转运判官干道四年四月被旨兼权
唐瑑　右朝请大夫直龙图阁干道四年五月到任六年正月除江东运使改知建康府
林栗　左朝请郎直宝文阁干道六年二月到任十一月罢
向（汀去丁改匀）　右朝请大夫直秘阁干道六年十一月到任七年十月进直宝文阁十二月移知平江府
单夔　右奉议郎干道八年正月到七月除户部员外郎淮西总领
薛季宣　右通直郎干道八年八月到转右奉议郎九年二月改知常州
张宗元　左中奉大夫秘阁修撰两浙转运副使干道九年三月被旨兼权
赵师夔　右宣教郎直徽猷阁干道九年五月到转承议郎直龙图阁再任淳熙三年三月除浙西提刑
巩湘　朝奉大夫淳熙三年四月到转朝散大夫四年十二月除明州长史
曾逮　朝请郎集英殿修撰淳熙五年五月到转朝奉大夫六年三月改除知镇江府
赵粹中　奉议郎龙图阁待制淳熙六年四月七日到九日罢
赵伯骕　武功大夫忠州团练使两浙西路提点刑狱公事淳熙六年四月被旨兼权
王正已　朝散郎淳熙六年七月到十一月罢
赵彦逾　朝奉郎淳熙六年十二月到七年十一月除淮西运判
胡南逢　朝奉郎淳熙七年十二月到任九年二月宫观
赵善杜　朝散郎淳熙九年二月到八月以忧去职
颜度　朝奉大夫直宝文阁淳熙九年
刘藻　承议郎淳熙十一年八月到任十二年十月罢
赵思　朝奉大夫淳熙十二年十一月到至十四年闰七月转朝散大夫除直龙图阁再任十五年九月被召除起居郎
张澈　朝奉大夫淳熙十五年到以磨勘及覃恩转两官以修军器率先诸郡特转一官绍熙元年四月除都大提点坑冶铸钱局
王信　中大夫绍熙元年五月到十二月移知绍兴府
王回　朝请大夫直徽猷阁绍熙二年二月到三年四月除江东提刑六月十四日受代
赵不迹　绍熙三年六月到次年正月准省札除都大提点坑冾铸钱局
赵元夫　朝请郎绍熙四年三月到当年九月罢
潘景珪　中散大夫充秘阁修撰绍熙四年十二月到五年十一月自陈宫观
虞俦　朝奉大夫直秘阁绍熙五年十二月到庆元二年二月改除知婺州
孟浩　朝奉大夫庆元二年四月到次年六月罢
赵善宣　庆元三年八月以朝奉大夫到当年十月罢
张震　朝奉大夫庆元三年十二月到五年六月除福建路提刑
李景和　庆元五年七月以朝奉大夫到嘉泰元年三月准省留召赴行在
富管　嘉泰元年四月到二年六月十七磨勘转朝奉大夫七月二十二日被旨召赴行在
陈钧　嘉泰二年九月初七日以朝奉郎到任当年十二月磨勘转朝散郎次年正月宫观
汪泳　嘉泰三年二月初十日朝奉大夫到次年三月十一日磨勘转朝散大夫当年五月十四日宫观
留佑贤　嘉泰四年六月二十六日以朝奉大夫到开禧二年二月二十一日准旨除湖南提举当年三月十五日授代
周梦祥　开禧二年三月十五日以朝奉郎到当年十二月磨勘转朝散郎
王炎　开禧三年十二月十三日朝议大夫到任嘉定二年正月二十六日罢任
魏大中　嘉定二年三月初五日以朝奉大夫到任当年十二月二十一日磨勘转朝散大夫次年闰二月初五日敕文
赵希蓁　嘉定十三年五月初三日以朝散郎到任十四年二月十三日准尚书省札子除大府丞
赵希苍　嘉定十四年三月二十三日以朝请郎到任四月内磨勘转朝奉大夫至十五年八月初六日宫观
谢伯　朝请大夫嘉定十五年八月八日到任九月三日准省札监尚书六部门
宋济　嘉定十五年十一月初六日以朝请大夫到任至嘉定十七年四月初五日除左曹郎中
谢周卿
王元春　宝庆元年正月十二日以中大夫除秘阁修撰到任至当年五月初三日除右文殿修撰知平江府
梁纮　宝庆元年六月初七日以朝请大夫到任至宝庆三年八月初四日除左曹郎官
赵希观　宝庆三年八月十三日以朝散郎到任于当年九月二十四日磨勘转朝请郎绍定二年十月得旨令赴行在奏事十二月初七日满替
赵汝惮　绍定二年十二月初七日以朝请郎到任磨勘转朝奉大夫至三年十一月二十六日准省札除将作监主簿
徐愿　绍定三年十二月十六日到任五年十二月十七日满任六月二十四日准尚书札子备奉圣旨令赴行在奏事当月二十八日受代
赵与欢　绍定六年二月二十八日以朝奉大夫直宝章阁到任当年十月初八日丁母忧
万逮　绍定六年十一月初七日以朝请郎到任至端平元年四月十三日罢任
林申　端平元年九月二十四日以朝奉大夫到任至三年三月二十一日准尚书札子除太府寺丞当年七月初一日磨勘转朝散大夫至九月二十九日交割赴行在供职事
杜幼节　端平三年九月二十九日以朝奉郎到任至嘉熙元年六月初五日准省札宫观
刘震孙　嘉熙元年八月初九日以承议郎到任至嘉熙二年三月初九日准旨转朝奉郎于当年三月二十四日准省札除兵部郎官兼京西湖南北江西路督视参议官四月二十六日被旨将职事交割以次官离任
赵希圣　朝奉郎嘉熙二年闰四月十四日到任当年九月七日引嫌丐辞奉御笔方有政声且合终任六月二十三日奉圣旨改差知嘉兴府
俞垓　嘉熙二年十一月十五日以朝奉大夫到任嘉熙三年七月初七日准省札备奉圣旨召赴行在奏事当月二十八日受代
谢奕修　嘉熙三年七月二十八日以朝奉大夫到任嘉熙四年正月六日奉圣旨与祠
王侑　嘉熙四年六月十二日到任佑元年六月十二日成一考为军粮事三疏自劾奉圣旨依所乞与宫观二月十二日离任
黄辰显
黄（上□下木）　淳佑元年十二月十日以朝奉大夫到任至淳佑二年冬两乞祠次年正月十二日奉圣旨主管建康府崇禧观
杨瑾
周坦　淳佑四年八月十二日以承议郎到任至五年五月初七日准省札秘书丞
赵时诂　淳佑五年六月六日以朝散郎到任淳佑六年二月二日丁父忧
蔡节　淳佑六年三月六日以朝散郎到任集英殿修撰至淳佑七年七月一日准省札仍旧职改知婺州已于七月初十日交割离任
徐梦衍　淳佑七年七月十二日以奉议郎到任至八年三月六日磨勘转承议郎当年十二月十五日准省札除司农寺丞当月十八日交割与次官离任
庄同孙　淳佑九年正月二十四日以朝请郎到任至当年四月准告转朝奉大夫至淳佑十年八月十一日准尚书省札子除都官郎于当月十日申省辞免得旨不允交割以次官于九月初六日交割离任
谢奕勋　淳佑十年十月二十日以通直郎到任


吴兴志卷十五
宋谈钥撰
　县令题名
　　乌程县
乌程之名在郡之前数百载昔之令即今之守也其人多其责重矣旧编载县事题名以为县自秦汉至吴宝鼎以前为令者不见于元记自晋及唐号贤令者刘秀之江秉之沈宪孔琇之韦承庆李清凡六人其外统记有计荆晋史有羊不疑梁柳恽吴兴集有鲍祀唐颜真卿放生池碑有李晤升望记有裴抗兴善寺碑有米集旧图经有李何十三人而巳本朝庆历四年李从始立石刻题名自咸平元年李团以下其前亦不可考其杂见他记者惟徐禹旻王怀穗端拱中瑞相院碑有周吴又何稀疏而罕闻也今历考史传诸书自吴至唐得二十二人视旧加增矣尚惧其有遗也姑编次以便观览
吴万彧　统记云以茂才历州从事乌程令见吴书
姚宪　统记云武康人为乌程令
计荆　统记云荆为乌程令
晋司马扬　晋司马扬河内人将为乌程令在建康遇戴洋后迁太山太守加振威将军
陶范　世说云王修龄尝在东山甚贫乏陶胡奴为乌程令送一船米遗之却不取范小字胡奴
羊不疑　南史羊欣父也王献之为守不疑为乌程令
宋盛昙泰　宋彭城王义康传乌程令盛昙泰
刘秀之　南史云字道宝东莞莒人又为县令着能名迁建康令
江秉之　南史云字玄叔济阳考城人为乌程令以善政著名东土征为建康令
齐孔琇之　南史云会稽山阴人为乌程令有吏能迁通直郎后为郡太守
沈宪　南史云字彦璋武康人为乌程令甚着政绩太守褚彦回叹美以为方圆可施
梁鲍祀　梁柳恽集有乌程令鲍祀统记柳恽为吴兴刺史上嘉禾表云乌程令鲍祀状解嘉禾一茎六穗
傅瑛　南史天监中傅瑛为乌程令卒于大中大夫
王伟之　南史王韶之传父伟之为乌程令韶之因居境好史籍博涉多闻
唐韦承庆　唐韦承庆子延休仪凤中由太子谕善出为县令政化流行民为刻石颂德立于县门西庑号韦公政碑
李清　唐李清大历中为县令忠肃明亮以将其身清简仁惠以成其政弦歌二岁而流佣复者六百余室废田垦者三百顷浮客辐凑迨乎二千种桑蓄养盈于数万官政有刻石之堠吏厨有餐钱之资崇本经用率皆如此见颜真卿西亭记
李晤　大历中颜真卿放生池碑乌程令李晤又李蟾修县廨记云晤生相国绅于廨舍
裴抗　会昌中（上巳下廾）望记乌程令裴抗
李蟾　干宁三年乌程令李蟾修廨舍有记
李集　见兴善寺碑
李何　见旧图经注
严谋道　见统记乌程荻塘开元中县令严谋道重开
宋周英　端拱中为乌程令见瑞相院碑
徐禹旻　名见续图经旧编
王怀德　名见续图经旧编
李团　旧编云本朝庆历四年县令李从始立题名记自咸平元年李团以前皆追书之继李从之后者相续而录以至于今
徐宗孟　滕从　张鉴　薛耀卿　尚森　苏耆　张化基　滕乔　杨文友　阎见贤　方仲弓　赵宗古　关鲁　王陆　陆广　王稷　李咸　詹庠　李从 【庆历四年立县令题名】 　朱思道　史言　石元之　闾丘立　吴咸　陈洙　梁端　李茂直　钱顗　周演　陈察　林愈　虞策　朱甽　孙云　施迈　胡彻　江翊　王玠　郭忠卿　俞伟　周定民　姚滂　林成　赵泽民　李仲愈　郭仪　姚沇　王居仁　钱令问　林玘　单莘　董时敏　王棠　向汲　霍文炳　邓植　赵善良　朱振　林思茂　陈深　李逴　陈宏　王兴慈　邵大宁　夏翇　王元圭　陶之真　潘渊明　詹仪之　范彬　俞友　俞端礼　萧德藻　王涓　庄璋　赵善兴　徐峻　陈序　张适　赵彦卫　叶薿　唐叔翰　鲁幵　金之坚　潘霆　魏震
　　归安县
县创于太平兴国七年时即有令至元丰丙寅岁县主簿吴同卿始搜故籍得淳化二年以来二十六人书于壁县令蔡瑗为之序后十年绍圣丙子岁令杨郊始刻之石自后相续书刻以至于今备列如后
刘骧　李朴　卢干　严儒　滕高　韩某　李余庆　李迪　刘拱　丁日新
戴颙　天圣四年七月以太常博士知县事临民未其月治具大举先是邑人以物产久虚而茶赋不除土敝无出齐民愈困公乃藉数之赢少第户之丰乏审地置而均其课由是乡亭绝追捕之苦县有崇礼万岁二乡人多泽居罕务力穑资橘山之盐以昌禁公喻以理法民遂革业务农私室渐实圜扉荐空戊辰岁召还而二乡之民立祠于射村永兴寺乡贡进士张先记石刻在寺
孙元　张唯　沈兼　杨仲元　刘仁化　唐讽　杨济　元居中　谢仲　林震　李杲　崔表臣　诸程　李钧　丁（里去里改堇）　虞肇　郑惇惠　杜庆长　柯述　刘偁　邢端　王华老　蔡（王咢）　毛直友　梁铎　杨郊　李元　刘藩　胡知柔　何谅直　齐定国　张兴中　李景亮　刘蒙　林岂　钱耕
俞俟　字居易郡之人也尚之孙宣和中浙右经方寇之扰州县多阙守令俟知真定获鹿县辟为归安县县在郡邦人多难之乃预定规模处之以公宋（面力）请括诸路隐匿田县独不与盐法屡变私贩者罪甚重县独宽之葛胜仲知州事待俟甚厚或至县治与之谈后仕至敷文阁学士所至有治声人称为吏师
潘骞　叶梦龄　窦深　蒋循祖　张柟　鲁譓　莫近　王法臣　俞垓　马迥 【重建宅堂并双桂堂】 　宋松年　朱搏　赵善□　郭遂良　霍文郁　侯克国　王综　蔡瑀　王駜　卢溶　俞希尹 【子应符】 　魏兴祖　王宁　施广国　林思聪　黄荦　林一鸣　周庭藻　冯必大　俞应符　郑昭先
　　长兴县
长兴县自晋初置令之后以名见于史传诸书者晋有陈达齐有何敬叔范岫庾沙弥陈有谢夷吾唐有钳耳知命朱自勉权逢吉潘虔绍兴八年县令张琮始裒聚宋朝太平兴国中钱氏纳土以后县令姓名刻石寘于厅事今并录之
晋陈达　南史陈纪晋太尉准之孙达为长城令悦其山水遂家焉尝谓所亲曰此地山水清丽当有王者兴二百年后我子孙必锺斯运
齐何敬叔　南史传何敬叔为长城令有能名在县清廉不受礼遗夏节至忽榜门受饷数日得米三千余斛他物称是悉以代贫民输租
范岫　南史传范岫仕梁官至祠郎尚书为齐长城令时有梓木小箱至数十年经贵遂不改易
庾沙弥　南史孝义传庾沙弥至孝卒于长城令
陈谢夷吾　旧编陈始兴王发谢安墓安裔孙长城令夷吾徙葬于三鸦山
唐钳耳知命　唐志
朱自勉　见颜真卿放生池碑
权逢吉　旧图经西湖久废元和中刺史范传正命县令权逢吉去塘中白及决堰以复古迹
潘虔　旧图经西湖咸道中县令潘虔重修
宋尹克勤　郭同节　王和白　李贽　魏拱　乔文郁　张谏　潘浚　欧阳徒　鞠仲义　王翌　马宜　王枢　袁旦　魏嗣宗　俞良儒　张合　朱扆　宋穆　唐嗣　刘举　冯彭　柳察
林概　旧编宝元中为令时邑人犹未知学概为辟庠序置生员身自诲饬讲论经籍日出视事日升诣学抵夜而归寒暑不倦由是邑之登科者接踵后其子希守吴兴邑之更隐堂序宾亭皆有长篇刻之石
裴大亮　阎革　任凯　赵元仪　许遵　郝承　方谨德　侯宾国　张朴　汪涛　萧汝器　叶棐恭　吴涛　刘仲章　刘（上赦去赤改矛下心）　陈知源　陈之才　郭刚　丘述　吴（桓去木）　董若　陈知恕　黄颉　顾长民　张彦辅　谢伯宜　林露　林髦　张瑱　许宸卿　黄素　宋昌　蔡圭　吴升
陈吉老　旧编宣和中为令方寇之变人情汹汹县东有窃发者千余人公以死誓吏民整卒伍攻之手诛锄千余人县获安堵
徐文虎　李正邦　毛钦悦　王勋　葛彦成　张琮　常因　黄伟　赵子卓　刘授之　蔡圻　陈（口十）　计顗　吕僧护　曾惔　方释之　刘邦光　张维　颜度　郑熊　林大中　赵彦光　赵师复　吴竞　钱师悦　陈扩　慕容綎　李枢　陈钧　向士斐　黄由已　董与几
　　武康县
武康县初名永安置自汉之初平令长之说旧矣自吴以至六朝旧编谓可书者五人晋贺循宋朱龄石齐傅琰梁何远陈殷不佞宋书又有庾肃之唐颜真卿放生池碑有李汉张士若吴兴统记有庆澄大慈寺钟铭有韩章又有宋朝张亶渊应庙碑有唐刘汭余英志又增陈沈峻一人今参考诸史记傅琰在宋殷不佞沈峻在梁庾肃之在晋又晋有袁猷孔欣之梁有伏挺乐藏唐有独孤及诸人皆有行事故并旧编所载及其事迹列之于后若夫题名始立于绍兴初之锺燮断自祥符六年王素以后至今联续以书其政绩有着见者并附之下云题名衢州判官陆彦昭为序
晋贺循　晋书贺循字彦先举茂才除武康令俗多厚葬及有拘忌停丧不葬者循皆禁之政教盛行邻城宗之久不进序顾荣陆机陆云表荐之曰武康令贺循德量邃茂才鉴清远服膺道素风操凝峻历试三城刑政肃穆才望资品可尚书久之召为太子舍人
袁猷　晋书袁环传弟猷字申甫少与环齐名俱渡江环为丹阳猷为武康兄弟列宰名邑论者美之
庾肃之　南史沈道虔武康人居县北石山下孙恩乱后饥荒县令庾肃之迎出县南废头里为立宅临溪山水之玩时还石山精庐
孔欣之　南史沈道虔居武康乡里少年相率受学道虔常无食立学武康令孔欣之厚相资给受学者咸得有成
宋朱龄石　南史朱龄石宋武帝克京城以为建武参军迁武康令县人姚系祖专为劫掠郡县不能讨龄石至县伪与之厚召为参军系祖出应召龄石斩之掩其家悉杀其兄弟由是一郡得清
傅琰　南史传傅琰字季圭仕宋为武康令县人称之傅圣赐爵新亭侯时称傅氏有治县谱子孙相传不以示人
梁何远　南史何远字义方为武康令厉廉节除淫祀正身率职人甚称之太守王彬行部诸县皆盛供帐以待至武康独设糗水而巳彬去远送至境进斗酒只鹅而别彬戏曰卿礼有过陆汭将不为古人所笑乎武帝闻其能擢为宣城太守自县为近畿大郡近代未有也
乐藏　南史沈显传梁天监四年北大举南侵乐藏为武康令以顗从役到建业扬州别驾陆任以书与吴兴太守柳恽责其不能甄善别贤恽惭即表停之顗有至行而藏俾从役藏之惭宜甚于恽姑志之以为为令者之戒
伏挺　南史伏挺天监中为武康令
沈峻　南史梁时为中书通事舍人出为武康令卒官
殷不佞　字季卿梁承圣初为武康令时兵荒饥馑百姓流移不佞循抚招集襁负者以千数
唐庆澄　统记广德元年袁晁贼倾陷浙右县人朱泚沈皓举亡命之徒以应之县郭民居悉为灰烬二年寇平左兵曹参军庆澄兼武康德清二县令于瓦砾荆棘之场创置室宇即前溪北古址筑城开堑伐本开径入虎豹之穴织蓬编箬为栋宇之覆仍散文牒召逋亡者还业未满岁色复其旧期年繁庶过半皆澄力也
李汉　见颜真卿放生池碑
张士若　同上
独孤及　余英志唐独孤及为武康宰尝作亭于山因名其山曰独孤有遗址存见独孤山下
刘汭　统记元和七年邑境旱县令刘汭以响潭灵异率僚属祈祷应时灵霈见响潭下
韩章　大慈寺神钟记县令韩章撰钟大历五年僧神晤铸详见神钟下
宋王素　孙允迪　陈高　王圭　何湜　王巩　王易简　张仲回　赵樵　陈杲　张熙　萧传　尹迪　畲孝恭　朱东之　罗本之　李恭敏　王震 【始见尽心堂】 　宋恭礼　刘杰　谢景山　吴子襄　骆复　冷源　　梅泽　陶兑　李景元　李（仃去丁改甫）　韩宗尧　卓厚　张祖良
毛滂　旧编云毛滂字泽民元符二年为武康令慈爱惠下政平讼简时旁邑多歉惟武康丰穰公余多暇寻访山水发诸文章苏公轼尝以文章典丽可备著述科荐之及见余英志邑之亭馆多所刱建游览篇咏并在东集堂
乐倚　马弼　李怌　陈惟仲　齐敦复　许观光　毕冲　朱容　范镕　赵子巽　庄必强　庄（王寿）
锺燮　余英志云建炎兵火县堂悉为煨烬绍兴二年锺燮为令始复营建重门之内有敕书楼厅事之东有室曰公主明于西园池上建清心堂即毛令渔矶鹤巢之地也
朱（艼去丁改巳）　陈泰初　汤穆　范晋　李衡　刘坦　曾悌　郭知微　薛居实　曹绛　汤骏　张端友　许畯　赵思旦　王纬　蔡霖　张棠　韩亚卿　何挺
程九万　余英志云下车未几首访儒士凡所施设动可观仰邑有顽民与奸胥为囊橐盗占县治地以罔巿利乃籍其奸赃绳之以法县以肃清秩满攀饯追送闾巷为空在邑所作诗章百余篇号松桂林集又和毛东塘题咏邑人编为毛程倡和录
辛世德　魏中复　丁大声　魏刚中　赵崇规　冯多祉　徐逢
　　德清县
德清县置自唐天宝以来题名不立见于柳文者柳察躬见于放生池碑者范铭见于诗咏者有喻凫而巳本朝庆历壬午岁县令刘景始刻石自太平兴国三年吴越纳土后至康定元年次具姓名龛诸壁校书郎浚为记后相续不绝今悉载于后
唐庆澄　吴兴志广德元年袁晁贼倾陷浙右本县人朱泚沈皓举亡命之众应之二年刺史独孤问俗使将军辛敬顺于金鹅山筑城守其寇路泚皓杀洞中贼党以降之七月左卫兵曹参军庆澄兼武康德清二县令安集之
范铦　乞御书放生池碑颜真卿撰德清令范铦
柳察躬　按柳宗元先侍御神道表父察躬湖州德清令世德孝廉又曰天宝遇乱奉德清君夫人隐王屋山察躬为令时当天宝年闲也
喻凫　建州刺史李频送喻凫赴德清令诗棹返霅溪去仍参旧史君州传多古迹县记有谁文水栅横船闭湖田立木分但如诗思苦为政即超群
宋刘楚金　刘廷敏　孙谅　王琰　刘世昌　张维　王衮　杜惟明　刘洞　马周　王符　苏昂　符居简　杨知保　王子昂　孙汝弼　陈范　虞初昌　窦允　潘约礼　刘景　江观　刘觐　苟师颜　蒋翔　黄长裕　郭真卿　韦肃　文劝　梁昉　陈之方　徐良佐　曹庠　孙载　陈羔　闻人完　杨规　李枢　魏兴宗　鲍朝懋　侯绶　方扬远　毛国宾　叶华　梁仲衍　楼居明
王彀　山东人政和二年为令是时括责茶租甚严德清山闲茶最盛使尽翦伐民初虽不信委曲劝谕以为茶可复种茶租一定则为子孙之害至今德清茶租最轻金鹅山下藕有旨责贡取以为献而不缄封至京色味俱变遂不复再取其爱民类如此
赵嵎　字景东清献公犹子宣和元年为令庚子冬清溪盗起破郡邑人骇散嵎独留县发仓廪招集贫民团聚保甲贼自嘉禾犯境嵎邀击之擒其将二人获凶徒二百余人器械千数级数百县赖以全邑人立生祠于干元寺
李登　俞佚　赵子缜　向子廉　赵子瑗　黎诏　杨锬　沈造　刘嘉成　沈彬　王铸　高公绪　陈桴　徐岘　赵以□　俞汝翼　范直大　叶荣　管锐　向子俨　赵不比　孙易简　叶沆　章耀　胡澄　赵希迪　沈　杨思济　李稠　王铣　朱钦则　舒烈　陈雱　陈庶　吕鐩　单端士　黄之仁
　　安吉县
安吉县自汉中平以来其令长见于史传者绝无而仅有考之统记有计豪姚翊宋书有萧鸾唐以来考之碑记大历中放生池石刻有杨宥曹友谌本朝碑刻天圣中有中大夫行国子博士上护军尹熙古又有狄遵礼胡穆刘望胡浚明当有可录者散落不得而书自唐迈以后至于今得二十人具列于后
吴姚翊　安吉令
晋计豪　安吉令
宋萧鸾　字景栖宋泰豫元年为安吉令有严能之名即齐明帝也
梁徐文整　故鄣令
周弘政　梁安吉令
施纮　梁故鄣令
唐杨宥　颜真卿放生池碑安吉令杨宥
曹友谌　曹友谌见上
宋尹熙吉　狄遵礼　胡穆　刘望　胡浚明　唐迈　强黻　王抑　吕靖　韩冑　赵伯耆　范晋　张庭筠　徐良能　吕正已　韩磊　李时泽　安鼎　曾崇　钱宥之　赵师行　赵楙　黄敷忠　褚意　韦翌　赵师恩　陈自修　吴益　莫若冲　张杰　赵彦沧　叶松　赵不污
吴兴志卷十六
宋谈钥撰
　着姓
姓之有望生于绪姓族之蕃而别其地也古者因生赐姓胙土命氏汉邓氏应氏有氏族篇纂叙世系至晋贾弼撰姓氏簿始附之州郡宋王俭广其书东南之族具焉吴兴郡着姓之说率根源于是历数百千年时有升降阀有盛衰若不可一概定然考之太平寰宇记李宗谔图经王曾图志及续图经等书述地理而参诸学者皆言姚沈丘钮长城曰钱胥今故叙四姓着于乡之繇而长城之钱附焉至他姓之有显赫者则有古今史编及姓氏诸书在
　　姚姓
出自虞帝生于姚墟因以为姓春秋时郑大夫姚句耳姚般其后也汉有青州刺史恢尚书左仆射皓吴有太常卿信晋有九江太守渠墓皆在郡境有碑碣存姚姓其来也远居吴兴亦久矣姓氏书谓王莽封田丰奉舜祀丰子避莽乱过江居吴郡改姓为妫五世孙敷复改其姓姚始居吴兴武康未必然也敷生信即吴太常卿着昕天论者信子宁浦太守陶陶子太傅奋奋六世孙僧坦隋开府仪同三司生二子察最察隋太子内史舍人生思廉最隋蜀王友生思聪自晋至梁尤多显人藏为散骑常侍宣业为吴兴郡公武韫璇寿钦定祥六人皆至给事中他可概见宣业之四世孙崇相明皇崇传云陕州人陕州之族出于武康思廉之孙（王寿）相武后思廉传云父察自吴兴迁京兆遂为万年人京兆之族亦出于武康独最与思聪墓在武康石城山今之居吴兴者皆秘书少监思聪后也 【旧图经载汉九江太守姚渠墓在乌桯县南六十里吴秦州刺史志墓在州南十四里统记载后汉青州刺史恢尚书左仆射皓吴太常卿信墓并在武康县西南三里石城山碑碣并存后周开府仪同三司僧坦陈吏部尚书察隋蜀王司马最唐秘书少监思聪墓亦在焉统记又载信子陶吴宁浦太守陶子奋太傅晋之藏至散骑常侍武韫与梁之璇寿文祥钦凡六人皆至给事中吴之参宪翊晋之向选梁之康遏通绪茂皆为县令并武康人按姓氏书姚出于虞帝生于姚墟因以为姓春秋时郑大夫姚句耳姚般其后也初陈公满封于陈裔孙共仲奔齐为陈氏又为田氏齐亡居鲁至王莽封田氏为代睦侯以奉舜祀丰子恢避莽乱过江居吴郡改姓为妫五世孙敷复改姓姚居吴兴武康敷生信吴选曹尚书八世孙僧坦隋开府仪同三司北隆公二子察最察隋太子内史舍人袭公最蜀王友察生思廉唐修文馆学士生（忪去公改登）生懤相武后最生思聪至八世孙衮太仆主簿陕郡姚氏亦出自武康梁征东将军吴兴郡公宣业生安仁安仁生祥祥生懿懿生元之元素元之名崇相明皇生彝忌弈元素生弇冯算孙九人曾孙二十人四世孙七人五世孙五人世所谓武功姚者南史姚察传吴兴武康人吴太常卿信九世孙父僧坦子思廉唐书姚思廉传察之子陈亡察自吴兴迁京兆遂为京兆万年人孙（王寿）姚崇传峡州峡石人子懿】 
　　沈姓
台骀之后或曰聃季食采于沈姬姓后也春秋有沈子国即汝南平舆沈亭是也沈灭其后子孙因国为氏秦末有沈逞召为丞相不就逞之曾孙保汉封为竹邑侯竹邑侯之十世孙戎后汉初说降剧贼尹良光武封为海昏侯不就避地徙会稽乌程之余不乡遂家焉死葬于金鹅山戎生尚书令酆酆生河闲相景仲高景生荆州刺史彦演之庆之昙庆怀文其后也仲高七世孙延晋颍川太守始居县之博陆里余乌村田子林子与约其后也统记又载沈氏先贤传诸书云沈戎子孙见史传者一百五十八人三十八人有正传一百二十人附传宋梁陈闲皇后三人尚主者五人唐有君亮相武后彦之裔孙曰传师而睿真太后亦曰吴兴人至今人物视三姓为盛云 【南史沈约字休文吴兴武康人自叙曰沈台骀之后沈子国汝南平舆沈亭是也春秋时列于盟会鲁昭公四年晋使蔡灭沈其后因国为氏秦末有沈逞征丞相不就汉初逞曾孙保封竹邑侯保子遵迁九江之寿春官至齐王太傅封敷德侯遵生骠骑将军达达生尚书令干干生南阳太守弘弘生河内太守勋勋生御史中丞奋奋生将作大匠恪恪生尚书关内侯谦谦生济阴太守靖靖生戎光武封为海昏侯不受徙居乌程之余不乡戎生三子酆零陵太守仲高安平相景河闲相演之庆之昙庆怀文其后也仲高子鸾鸾子直直子瑜仪仪子曼吴定阳侯曼子矫立武校尉晋长沙太守矫子陵晋元年命参军事陵子延颍川太守始居县之博陆里余乌村延子贺南中郎参军贺子警警子穆夫穆夫子田子龙骧将军林子建威将军宋封汉寿县伯子璞嗣淮南太守璞子约梁尚书令约子旋趋旋司徒右长史趋黄门旋子寔众陈民部尚书姓氏录沈出自姬姓周文王之第十子聃李食菜于沈汝南平舆沈亭是也春秋成八年为晋所灭沈子逞奔楚遂为沈氏曾孙诸梁号叶公曾孙郢召为丞相不就生平封竹邑侯平生遂遂生倧左庶长竹邑侯生遵徙寿春遵生干干生承承生助助生奋奋生恪恪生谦谦生静静生戎后汉光禄勋以九江从事说降剧贼尹良光武封为海昏侯辞不就因避地徙居会稽之乌程县余不乡遂家焉戎四子酆懿齐恭酆四子许仲高景景生彦彦裔孙君亮相武后统记载后汉述善侯戎墓在金鹅山尚书令酆荆州刺史彦河闲相景墓并在焉晋吏部尚书嘉太子詹事回墓在凤皇山宋齐梁陈诸友墓并在武康县又载沈氏先贤传后汉太山太守霸丹阳太守裕又云沈戎子孙见史传者一百五十人三十八人有正传一百二十人附传宋陈至唐四皇后宋朝宣太后陈文帝皇后后主皇后及唐睿真太后陈朝尚主者五人君理尚会稽长公主遵礼尚安康公主缮尚义兴公主修智尚湘安公主规尚智平公主按沈约自叙其家世与班固扬雄自叙之体同宜其视姓氏诸书泛述者必精确而谓楚使蔡灭沈在鲁昭公四年今左传载昭四年楚子沈子会于申又同伐吴明年又同伐吴则沈之灭安得在四年也以其显著者差龋如此则其它亦未必皆可信姓氏录谓沈之灭在成八年其失又远矣又世系载在诸书者多不同今悉存之】 
　　丘姓
系出齐太公封于营丘二十八代孙公子高遂氏其后弱为邾国大夫明为鲁国左史汉平帝时有名俊者持节安辑江淮属王莽篡位遂留江左居吴兴乌程后汉大司马腾交州太守聪阳羡令昭吴晋陵太守杰宋尚书右丞泉之新安太守道护建安太守道成梁黄门侍郎迟杂见于王俭姓系元和姓纂诸书者不一而腾杰迟泉之道护墓又俱在郡境信其为俊后也南史载冠先奉使不屈死于胡虏杰居丧尽孝感梦授药灵鞠以文章显仲孚以政事闻系绪虽不详可以为着姓矣唐元和中有葬麻谷者左散骑常侍为与撰墓碑碑今存焉 【乌程县麻谷有吴兴丘氏碑元和四年制左散骑常侍丘为撰云太公封营丘二十八代孙公子高遂氏其后弱为邾国大夫明为鲁国左史为之作必有所据则左丘明盖姓丘而官为左史也元和姓纂曰齐太公封于营丘子孙以地为姓世居扶风左氏传有邾大夫丘弱汉平帝时有丘俊持节安抚江淮属王莽篡位遂留江左居吴兴乌程唐贞观初有将军丘师利又丘为苏州嘉兴人事在艺文志旧图经乌程县有后汉大司马丘腾墓在县西十八里吴晋陵太守杰墓宋尚书右丞泉之墓在西北十里南郡太守道护墓在南十八里梁黄门侍郎迟墓在县南十六里统记载后汉交趾太守聪阳羡令昭晋新安太守条阳侯道护建安太守道成又载王俭姓系有汉丘腾晋散骑常侍询驸马都尉敬祠部郎中裕给事中夷宋书有吴郡太守泉之及齐季彬并乌程人南史冠先杰见孝义传灵鞠迟见文学传冠先有子曰惟灵鞠之父秘书监系父护军长史道真子迟从仲孚皆乌程人】 
　　钮姓
不详得姓之繇汉有关内侯馥而冲充皆以牧守袭爵其为姓旧矣又有名绰者东汉荆兖青三州刺史衡九真太守详富春侯淑吴尚书令临水侯玚晋察孝廉袭临水之封户允东迁侯淑及宋御史中丞滔墓皆在郡境淑侯封临水殁葬乌程信为吴兴人玚允嗣侯滔墓同境必其后也馥冲衡绰名见吴兴记王俭姓系录为淑之先亦无疑矣吴景帝有钮后陈武宣章后本亦钮姓父景明追封广德侯族兄治中散大夫以二后五侯之族其为着姓宜矣 【吴兴统记载王俭姓系云钮馥字符芳汉封关内侯冲字符度弘农太守关内侯食二千石兖后汉梁州牧袭关内侯绰字君宏荆兖青三州刺史衡字符平九真太守详字子明富春侯食千户淑字仕叔吴尚书令临水县侯食一千五百户场字彦真晋察孝廉后封临水侯又食一千五百户允字符嗣中散大夫新昌太守东迁侯食千户南史陈武宣章皇后本姓钮父景明为章氏所养景明梁散骑常侍后赠特进金紫光禄大夫追封庆德县侯后亲族无在朝者惟本族兄洽官至中散大夫姓氏书止载吴兴钮消云东晋人以及宋开封钮氏大理寺丞约旧图经曰吴中书令钮淑墓在乌程县西十里宋御史中丞滔墓在乌程县东十四里统记载吴兴吴景帝钮皇后父葬卞山因开青塘又颜真卿石柱记云吴景帝钮皇后葬卞山】 
　　钱姓
出于大彭彭祖其后也以钱为氏彭祖四十三代孙汉谏议大夫钱林始居县之梓山林孙敞敞孙咸咸曾孙让让七代孙弥弥十三代孙纂墓皆在县石柱题志存焉姓氏录云让避王莽乱徙居乌程者非也晋宋及陈世有王侯牧守甚众衣冠之盛如此而陈昭皇后亦为钱氏宜为长城着姓 【姓氏录钱出自颛帝曾孙陆终生彭祖彭祖之孙季为周钱府上士因官命氏焉战国有隐士丹秦御史产居下邳西京杂记有会稽人勃汉哀平闲有襄为广陵太守避王莽乱徙居乌程生晟又东晋青州刺史端历阳太守凤裔孙乐之宋太史令居长城故望出吴兴宋吴越钱氏本杭州临安人统记后汉富春公钱让墓在长兴县西五里字德高吴郡乌程人后为散骑常侍累迁徐兖二州刺史封富春侯食邑五千户赠富春公谥曰哀吴庐江太守盛墓在县北五里振盛将军晟墓在县西五里晋龙骧将军端墓在县西四里大将军广墓在县西二里又有太子太傅迪始兴王师穆东迁县侯宠冠军将军端步兵校尉岳伏波将军详陈定远将军开国侯肃衣阳侯玄智临海太守迁隋锺离守季卿开府仪同三司谨承安侯道职唐侍御史政旧编云钱氏系出大彭籛铿所封所谓彭祖也其后以彭为氏铿四十三代孙汉谏议大夫钱林始来长城之梓山子孙因居焉长城陵墓陈昭皇后钱氏陵曰嘉陵彭祖四十五代孙钱敞四十七代孙咸五十代孙让五十七代孙弥六十三代孙墓及昌端广墓皆在长城详见长城县陵墓下】 
右长兴着姓太平寰宇记李宗谔图经王曾九域图志皆曰长兴着姓二曰钱曰胥胥姓考之古今史传图志系谱在吴兴者无一人焉岂传写笔误乎
　贤贵事实上
　　陈朝帝冑 
陈高祖武皇帝讳霸先吴兴长城下箬里人姓陈氏汉太丘长实之后也六世孙达永嘉南迁为长城令悦其山水遂家焉尝谓所亲曰此地山川秀丽当有王者兴焉二百年后我子孙必锺斯运达生康为丞相掾咸和中土断故为长城人康生盱眙太守英英生尚书郎公弼公弼生步兵校尉鼎鼎生散骑常侍高高生怀安令咏咏生安成太守猛猛生太常卿道巨道巨生皇考文缵帝少俶傥有大志长于谋略意气雄杰不事生产及长涉猎史籍好读兵书明纬侯孤虚遯甲之术多武艺明达果断为当时推服身长七尺五寸日角龙颜垂手过膝尝游义兴馆于许氏梦天开数丈有四人朱衣捧日而至纳之帝口及觉腹内犹热帝心独喜帝尝独坐堂室有神光之异梁新喻侯萧映为广州刺史常以为中兵参军寻转为高安太守以交州李贲僭称天子映遣帝平之梁武嘉焉即除直阁将军太清二年侯景反乃率众赴援遂受梁禅即位后改梁太清二年为永定元年国号陈在位二年崩年五十七帝雄武多英略性甚仁爱及居阿衡性崇宽简雅尚俭素常膳不过数品私飨曲宴皆瓦器（虫奉）盘肴核庶羞裁令充足不为虚费初平侯景及立景帝子女玉帛皆班将士其充闱房者衣不重采饰无金翠声乐不列于前践祚之后弥厉恭俭故能隆功茂德光于江左
世祖文皇帝讳蒨始兴昭烈王之长子也少沈敏有识量美容仪留意经史武帝甚爱之常称吾家英秀梁太清初帝梦两日斗一大一小大者光灭坠地色正黄其大如斗帝三分取一怀之武帝崩即位改元天嘉在位七年崩帝起自布衣知百姓疾苦国家资用务从俭约妙识真伪下不容奸一夜内刺闺取外事分判者前后相续每鸡人伺漏传签于殿中者令投签于阶石上鎗然有声云吾虽得眠亦令惊觉其自强如此
废帝讳伯宗文帝嫡长子也文帝崩即位改元光文帝柔弱无人君之器在位三年废
高宗孝宣皇帝讳顼始兴昭烈皇第二子也生有赤色满室少宽容多智略及长美容仪身长八尺二寸垂手过膝有勇力善骑射废帝废即位改元太建在位十四年崩帝之在田本有恢弘之度及居尊位实允天人之应于时国步初弭疮痍未复淮南之地并入于齐帝志复旧境意反侵地强弱之形理则悬绝犯斯不韪适足为禽及周兵灭齐乘胜而举略地还至江际自此惧矣后主讳叔宝宣帝嫡长子也宣帝崩即位改元至德在位七年降隋 【以上陈朝五主共三十三年】 
衡阳献王昌字敬业武帝第六子也昌容貌伟丽神情秀朗雅性聪辨明习政事读书一览便诵明于义理剖析如流
南阳忠壮王休光武帝母弟也子昙朗孙方庆袭封
始兴昭烈王道谈武帝兄也仕梁为东宫直阁将军侯景之乱援台中流矢卒生文帝及宣帝
鄱阳王伯山字静之文帝第三子也伟容仪举止娴雅喜愠不形于色性宽厚又于诸王最长后主深敬重之每朝廷有冠婚飨宴恒为使主及遭所主忧居丧以孝闻后主谓群臣曰鄱阳王至性可嘉
始兴王伯茂　新安王伯固　晋安王伯恭　衡阳王伯信　庐陵王伯仁　江夏王伯义　武陵王伯礼　永阳王伯智　桂阳王伯谋 【以上文帝诸王文帝十三男一人为废帝二人早卒封王者十人】 
岳阳王叔谨字子敬宣帝第十六子也少聪敏十岁能属文出为湘州刺史加都督及隋师济江清和公杨素兵下荆州遣将庞晖略地至湘州叔慎遣人许奉降书于庞晖叔谨伏甲待之晖入伏兵发缚晖以徇皆斩之
始兴王叔陵　豫章王叔英　长沙王叔坚　建安王叔卿　宜都王叔明　河东王叔献　新蔡王叔齐　晋熙王叔文　淮南王叔彪　始兴王叔重　寻阳王叔俨　义阳王叔达　巴山王叔雄　武昌王叔虞　湘东王叔平　临贺王叔敖　阳山王叔宣　西阳王叔穆　南安王叔俭　南郡王叔澄　沅陵王叔兴　岳山王叔韶　新兴王叔纯　巴东王叔谟　临海王叔显　新会王叔坦　新宁王叔隆　新昌王叔荣　太原王叔匡 【以上宣帝诸王宣帝四十二男一人为后主八人未及封三子早卒无名封王者三十人】 
太子深　吴兴王允　南平王嶷　永嘉王彦　南海王虔　信义王祇　邵陵王兢　会稽王庄　东阳王恮　吴郡王藩　钱塘王恬 【以上后主诸王后主二十二男十一人未及封太子诸王十一人】 永修侯拟 【本传武帝疏属】 
右陈朝帝冑 【并见南史】 
　　历代后妃
　　　后 
宋明宣沈太后吴兴统记云武康人沈氏为文帝美人生明帝为婕妤明帝即位追尊皇大后按本传讳容姬不知何许人谥曰宣统记必有据
梁文宣阮太后吴兴统记云武康人阮氏梁典云后本姓石氏讳令嬴父灵宝寓居武康后有美色武帝拜修容赐姓阮氏元帝即位追崇文宣太后梁陈故事武康阮公溪石灵宝上虞人尝寓居其女有姝色天监元年送为露乘转女采及生元帝拜修容赐姓阮拜灵宝为朝请时人名其所居溪曰阮公溪灵宝以承圣二年封武康侯溪有大青石俗谓之美人石今存按南史本传云会稽余姚人在孕梦龙罩其床生元帝父灵宝武康县侯寓居武康信矣
陈武昭钱皇后长城人父曰仲方武帝先娶后早卒及武帝即位追尊曰昭皇后南史陈纪永定元年武帝即位追尊前夫人钱氏为昭皇后陵曰嘉陵章皇后传云武帝先娶同郡钱仲方女早卒后乃聘后旧图经云嘉陵在县北五里陈高祖钱皇后陵也而统记乃云陈高祖追尊皇妣钱氏为昭皇后旧编云其误又谓嘉陵为高祖母钱氏其失甚矣按陈纪辛巳追尊皇考曰景皇帝庙号太祖皇妣董氏太夫人曰安皇后前夫人钱氏为昭皇后癸未尊景帝陵曰瑞陵昭皇后陵曰嘉陵遂承上皇妣字以致此误殊不知既以母为太夫人妻为前夫人分陵为二辞意明甚又章后传述武帝先娶钱氏其不思亦甚矣
陈武宣章皇后南史本传讳要儿乌程人亦姓钮父景明幼为章氏所养因改焉后母苏氏尝遇一道人以龟与之光彩五色曰三年有征及期后生而紫光照室因失龟所在后少聪慧美容仪手爪长五寸并红白每有期功之服则一爪先折善书计能诵诗及楚词武帝聘后为夫人后永定元年即位立为皇后武帝崩定策立文帝及即位尊为皇太后宫曰慈训废帝即位为太皇太后光大二年下令黜废帝命宣帝嗣立太建二年崩谥曰宣
陈文帝沈皇后南史本传讳妙容武康人父法深梁大同中归文帝文帝为吴兴太守属侯景作乱帝与后悉为景所收及景平高祖践祚永定元年后为临川王妃文帝即位为皇后废帝即位尊为皇太后宫曰安德陈后主沈皇后南史本传讳婺华武康人父君理母即武帝女会稽穆公主早卒后尚幼而毁瘠过甚为皇太子妃后主即位为皇后后性端静有识量寡嗜欲聪明强记猎涉经史工书翰父君理卒居忧处别殿哀毁踰礼时张贵妃有宠后澹然未尝有所忌怨身居俭约衣服无锦绣之饰惟寻阅图史及释典为事遇岁旱自暴而诵经应时雨降数上书谏后主
唐代宗睿真沈皇后唐书本传吴兴人开元末以良家子入东宫太子以赐广平王实生德宗天宝乱失后所在代宗立以德宗为皇太子诏访后存亡不能得德宗即位乃先下诏赠后曾祖士衡太保祖介福太傅父易直太师弟易良司空易直子震太尉一日封拜百二十七人诏制皆锦翠池饰以厩马负载赐其家建中元年乃具册前上皇太后尊号分遣诸沈行州县物色咨访故中官高力士女颇能言禁中事年状差如后于是迎还上阳宫驰以闻帝喜群臣皆贺力士子知非是具言其情诏贷之帝谓左右吾宁受百罔冀得一真于是自谓太后者数矣及索验皆辞穷终帝世无闻焉
以上后七人
　　　妃
陈宣帝妃钱氏南史后妃传云吴兴人宣帝居乡里先娶钱氏及即位拜贵妃甚有宠
陈宣帝妃吴氏统记云吴兴人生武成公主后主即位尊为太妃
隋炀帝妃陈氏统记云陈后主第四女母高昭仪封广德公主
唐太宗贤妃徐氏唐书本传太宗贤妃徐惠湖州长城人生五月能言四岁通论语时八岁自晓属文父孝德尝试使拟离骚为小山篇曰仰幽岩而流盼拟桂枝以凝望将千龄兮此遇荃何为兮独往孝德大惊知不可掩于是所论遂盛传太宗闻之召为才人手未尝废卷而辞致瞻蔚文无淹思帝益礼顾擢孝德水部员外郎惠再迁充容贞观末数调兵讨定四夷稍稍治宫室百姓劳怨惠上疏极谏且言地广者非常安之术人劳者乃易乱之符又言有道之君以逸逸人无道之君以乐乐身技巧为丧国斤斧珠玉为荡心酖毒复为诗连珠以见意永徽元年卒年二十四赠贤妃陪葬昭陵石室惠之弟齐聃齐聃之子坚皆以学闻女弟为高宗婕妤亦有文藻世以拟汉班氏
以上妃四人
　　　嫔
隋秦王嫔陈氏统记云陈后主第五女长兴人谢昭仪生封临成公主 【原本统记云长兴人】 
嫔一人
　　　夫人 
隋文帝夫人陈氏统记云长城人宣帝第十四女母施氏太妃后主封宁远长公主
隋文帝弘政夫人陈氏统记云长城人宣帝第二十四女母曾美人即后主之妹封临川长公主按南史隋文帝宣华夫人陈氏陈宣帝女也性聪慧姿貌无双不言第几女未知孰是
以上夫人二人
　　　婕妤 
唐高宗婕妤徐氏唐太宗贤妃惠妹也贤妃传云弟齐（日冉）齐（日冉）子坚皆以学闻女弟为高宗婕妤亦有文藻世以拟汉班氏徐齐（日冉）传云长城人也子坚姊为太宗充容仲为高宗婕妤耻以恩进统记作太宗婕妤误矣
婕妤一人
　　　淑媛 
梁武帝淑媛吴氏统记云长城人东昏侯宫人入侍梁王生南昌王综南史豫章王综母吴淑媛在齐东昏侯宫人及得幸于武帝七月而生综
淑媛一人
　　　太妃 
晋宣帝太妃施氏统记云安吉人生宁远公主位太妃
太妃一人
右历代后妃妃嫔自唐徐氏有传外余虽有杂出诸传者始末不详统记之言当有证今并登载
　　汉人
钱林字符茂彭祖四十三代孙也汉建平中为谏议大夫元始中王莽专政来隐于平望乡陂门里梓山东造封村穿港开陌俾水陆交通层屋背山高门面水疏桐映井密竹临池松桂传芳芝兰送馥洲渚园林幽远蒙密林居其中名利不干子孙因家焉
沈戎南史云初为九江从事说降剧贼尹良光武封为海昏侯辞不就徙居会稽乌程县余不乡遂家焉戎后为述善侯葬金鹅山宋元嘉三年戎八代孙司空庆之吏部尚书昙庆五兵尚书怀明左光禄大夫孟俯等奏请过江舍祖宅为寺文帝以为述善侯有功于人同怀其德因以怀德名寺
丘腾元和姓纂云平帝时有丘俊持节安抚江淮属王莽篡位遂留江左吴兴乌程王俭姓系云丘腾光武初起义 【掌故集】 于南阳历公卿二千石退栖旧乡乃于先人即改茔与其弟子筑城而居吴兴统记云大司马丘腾墓在乌程县南六里又列于儒学类
钱让字德高彭祖五十代孙也吴郡乌程人时吴郡太守薛固为法吏所枉下狱付廷尉乃携同郡娄县卞崇诣阙称冤廷尉囚让等以兵人围守苦毒备至让恬然自若枉声弥厉天子闻而奇之赦固之罪累迁散骑常侍广陵太守镇东大将军都督九江诸军事迁徐兖二州刺史封富春侯食邑五千户卒年六十二赠富春公谥曰哀天子素车临吊哀恸给兵吏二十人加威仪还葬本乡赐钱十万黄金百镒锦被十张与让母赵氏统记云墓在长兴县西五里又云谢承后汉书云桓帝时也
费泛费府君碑云字仲虑此邦之人也其先季文为鲁大夫有功封费因氏为姓秦项兵起避地于此遂留家焉府君以孝友至行闻于乡邑仕更郡右謇谔质直在公履法察孝廉除郎中屯骑司马迁萧令视民如子先教后罚在仕九年百姓移风苛慝不作奸寇不发庆增怨销推让道生三年不断狱祯祥感应时沛有蝗独不入界由此显名国以上闻朝廷嘉诸拜梁相二子凤由宰府至堂邑令政九江太守
费凤字伯箫梁相之元子言不失典术行不越矩度践郡右职三贡献计辟州试部忠以卫上汉安二年吴郡太守东海君以君有委蛇之节自公之操年三十一举孝廉拜郎中除陈国新平长后宰堂邑熹平六年七月卒凤退巳进弟不营荣禄祖业良田亩直一金推与弟息行仪高郡
沈瑜沈仪统记云乌程人也俱少有至行瑜十岁仪九岁而父亡居丧毁瘠过于成人外祖会稽盛孝章名士也每抚慰之曰汝并黄中英爽终成奇器何遽逾制自取灭性耶瑜早卒仪笃学有雅才以儒素自业时海内大乱经术废弛士少全行而仪淳深隐默守道不移州府礼请二府交辟公交车并召不屈以寿终续图经曰当汉末未置郡乌程县提封稍广沈氏所居余不乡属今之德清今系乌程则失实附德清则难以预名故载之于郡
许颐统记云故鄣人也颐父患恶疾医曰啖人肉可差颐即割两股为羹以遗父月余果差刺史周泽奏旌表门闾
右汉人汉末置郡特有乌程故鄣县而已故名贤见于诸史者沈瑜沈仪曰乌程人许颐曰故鄣人沈戎曰会稽乌程人钱让曰吴郡乌程人者自秦以来乌程属会稽永建以后始析会稽为吴郡乌程属焉让永建以后人也钱林居梓山今梓山在长兴费泛曰此邦之人者泛凤父子共有三丰碑旧在乌程界村落欧阳公集古录等书俱录碑今在墨妙亭洪氏隶释云在吴兴校官厅壁误也碑在本郡汛凤为本郡之人信矣统记又载钮姓馥充冲皆为关内侯绰荆青三州刺史衡九真太守详富春侯出王俭姓系沈姓彦荆州刺史霸太山太守裕丹阳太守出沈氏先贤传立聪交趾太守昭阳羡令姚祗日南太守施咸魏郡太守俱汉时人今故附见又旧经诸书多以隶乌程抑不考汉之乌程尚兼长城武康界况德清归安又续分者乎今故以时代为别
　　吴人 
吾粲吴志云字孔休吴郡乌程人也孙河为县长粲为小吏河深奇之河后为将军得自选长史表粲为曲阿丞迁为长吏治有名迹虽起孤微与同郡陆逊卜静等比肩齐声矣孙权为车骑将军召为主簿出为山阴令还为参军校尉黄武元年与吕范贺齐等俱以舟师拒魏将曹休于河口值天大风诸船绠绁断绝漂没着岸为魏军所获或覆没沈溺其大船尚存者水中生人皆攀缘号呼他吏士恐船倾没以戈矛撞击不受粲与黄渊独全船人承取之左右以为船重必败粲曰船败当俱死耳人穷奈何弃之粲渊所活者百余人迁太子太傅遭二宫之变抗言执正明嫡庶之分欲使鲁王霸出驻夏口遣杨竺不得在都邑又数以消息语陆逊令时驻武昌连表谏诤由此为霸竺等所谮害续图经曰粲孙权时人未置郡故自宝鼎二年以前皆载于郡以后事并见吴志
徐详字子明乌程人孙权为车骑将军召与是仪胡综俱典军国密事魏拜权为吴王详为亭侯吴志评曰是仪徐详胡综皆孙权之时干兴事业者也仪清恪正素详数通使命综文采才用各见信任譬之广厦其榱椽之佐乎
朱治字君理丹阳故鄣人也劝策还平江东黄武元年封毘陵侯领郡如故二年拜安国将军金印紫绶徙封故鄣权历位上将及为吴王治每进见权常亲迎执版交拜飨宴赠赐恩敬特隆至从行吏皆得奉贽私觌其见异如此权常叹治忧勤王事性俭约虽在富贵车服惟供事权优异之自令督军御史典属城文书治领四县租税而已是时丹阳深地频有奸叛治亦以年向老思恋土风自表屯故鄣镇抚山越诸父老故人莫不诣门治皆引进与共饮宴乡党以为荣在故鄣岁余还吴黄武三年卒
朱才字君业治之子也为人精敏善骑射权爱异之常侍从游戏少以父任为武卫校尉领兵随从征伐屡有功捷本部议者以才少处荣贵未留意于乡党才乃数曰我初为将谓跨马陷敌当身履锋足以扬名不知乡党复追迹其举措乎于是更折节为恭留意宾客轻财尚义施不望报又学兵法名声始闻于远近
朱然字义封治姊之子本姓施氏年十九后为山阴令加折冲校尉督五县权奇其能分丹阳为临川郡然为太守授兵一千人会山贼起然平讨旬月而定吕蒙病笃权问曰卿如不起谁可代者蒙对曰朱然胆守有余愚以为可任蒙卒权假然节镇江陵黄武元年刘备举兵攻宜都然督五千人与陆逊并力拒备别攻破备然前锋断其后道备遂破走拜征北将军封永安侯然长不盈七尺气候分明内行修洁其所文采惟施军器余皆质素终日钦钦常在战场临急胆定尤过绝人虽世无事每朝夕严鼓兵在营者咸行装就队以此玩敌使不知所备故出辄有功诸葛瑾子融步骘子协虽各袭任权时复使然总为大督及陆逊亡功臣名将存者惟然莫与比隆寝疾二年后渐增笃权昼为减膳夜为不寐中使医药口食之赐相望于道然每遣使表疾病有息权辄召见口自问讯入赐酒食出送布帛自创业功臣疾病权意之所锺吕蒙凌统最重然其次矣
朱绩字公绪以父任为郎后拜建中都尉叔父才卒绩领其兵随太常潘浚讨五溪以胆力称迁偏将军营下督领盗贼事持法不倾鲁王霸注意交绩尝至其廨就之坐欲与结好绩下地住立辞而不当然卒绩袭业拜平魏将军乐乡督
姚信吴兴武康人也深于天文学仕至太常造昕天论计昭王俭姓系云昭字叔明吴黄武中为车骑将军至归命侯荒暴乃隐居禺山晋宣帝征召不起
姚翁仲武康人种瓜灌园以供衣食乡里崇之号曰长者或有馈遗一无所受不得已而受即转惠见吴书
右吴人吴宝鼎中始置郡宝鼎以前尚仍汉也故吾粲传曰吴郡乌程人朱治传曰丹阳故鄣人汉初平中始分乌程置永安晋太康中改曰武康吴有永安未有武康姚信曰武康人者盖信为陈姚察之祖察武康人故因仍而言之耳统记又载钮淑尚书令太史亨零陵太守太史淑中书侍郎丁固会稽郡公沈佃长秋卿姚旧宁浦太守俱吴时人今复附见
　　晋人
吴商吴兴故鄣人字彦声太康三年分故鄣立长城县因为长城人学通五经百氏征为东宫校书郎四方学者担簦负笈不可胜数时人服焉历官至侍中见统记王谈晋书云吴兴乌程人也年十岁父为邻人窦度所杀谈阴有复雠志而惧为度所疑寸刃不畜日夜伺度未得至年十八乃密巿利锸阳若耕锄者度常乘船出入经一桥下谈伺度行还伏草中度既过谈于桥上以锸斩之应手而死既而归罪有司太守孔岩义其孝勇列上宥之岩诸子为孙恩所杀无嗣谈乃移居会稽修理岩父子坟墓尽其心力后太守孔钦奇其义行元兴三年举谈为孝廉时人称其得人谈不应召终于家
潘综吴兴乌程人也孙恩之乱妖党攻破村邑综与父骠共走避贼骠年老行迟贼转逼骠骠语综我不能去汝走可脱幸勿俱死骠困乏坐地综迎贼叩头曰父年老乞赐生命贼至骠亦请贼曰儿年少自能走今为老子不去老子不惜死乞活此儿贼因斫骠综抱父于膝下贼斫综头面凡四创综当时闷绝有一贼从旁来相谓曰卿欲举大事此儿以死救父云何可杀杀孝子不祥贼乃止父子并得免乡人秘书监之系祖廷尉沈赤黔以综异行荐补左户令史除遂昌长岁满还家太守王韶之临郡发教列上州台陈其行迹及将行设祖道赠以四言诗元嘉四年有司奏改其里为纯孝里蠲收租布三世
沈劲字世坚吴兴武康人也父充为部曲将吴儒所杀劲当坐诛乡人钱举匿之得免其后竟杀雠人劲少有节操哀父死于非义志欲立勋以雪先耻年三十余以刑家不得仕进郡将王胡之深异之及迁北平将军司州刺史将镇洛阳上疏曰吴兴男子沈劲清操着于乡邦贞固足以干事且臣今求之武士故吴兴人最多若令劲参臣府事者郡人既悦义附亦众诏听之劲既应命胡之以疾病解职升平中慕容恪侵逼山陵时冠军将军陈佑守洛阳众过二千劲自表求助佑效力因以劲补冠军长史令自募壮士得千余人以助佑击贼频以寡制众而粮尽援绝佑惧不能保全会贼寇许昌佑因以救许昌为名兴宁二年留劲以五百人守城佑率众而东会许昌已没佑因奔崖坞劲志欲致命欣获死所寻为恪所攻城陷被执神气自若恪奇而将宥之其中军将军慕容虔曰劲虽奇士观其志度终不为人用今若赦之必为后患遂遇害恪还从容言于慕容晖曰前平广固不能济群黎今定洛阳而杀沈劲实有媿于四海朝廷闻而嘉之赠东阳太守子赤黔为大长秋赤黔子叔任义熙中为益州刺史
沈警字世明惇笃有行业后将军谢安命为参军甚相钦异警内足于财为东南豪士无进仕意谢病归安固留不止还家积载以素业白娱将军王恭镇京口后引为参军手书勤恳苦相招致不得已而应之寻复谢去沈田子吴兴武康人也字敬先后武帝克京口进平建业参镇军事封营道县五等侯义熙十二年武帝北伐田子与顺阳太守傅宏之各领别军从武阳入屯据青泥姚泓将自御大军虑田子袭其后欲先平田子然后倾国东出乃率步骑数万奄至青泥田子本为疑兵所领裁数百欲击之傅宏之曰彼众我寡难可与敌田子曰师贵用奇不必在众宏之犹固执田子曰众寡相倾势不两立若使贼围既固人情丧沮事便去矣及其未整薄之必克所谓先人有夺人之志也便独率所领鼓噪而进贼合围数重田子乃弃粮毁舍躬勒士卒前后奋击贼众一时溃散所杀万余人得泓伪乘舆服御武帝表言其状长安既平武帝燕于文昌殿举酒赐田子曰咸阳之平卿之功也即以咸阳相赏即授咸阳始平二郡太守
沈林子字敬士田子弟林子少有大度年数岁随王父在京口王恭见而奇之曰此儿王子师之流也尝与贵人共见遗宝咸争趋之林子直去不顾年廿三遇家祸既门陷妖党兄弟并应从诛而沈预家甚富强志相陷灭林子兄弟沈伏山泽无所投厝会孙恩屡出会稽武帝致讨林子乃自归陈情率老弱归罪请命乃流涕哽咽三军为之感动帝甚奇之乃载以别船遂尽室移京口帝分宅给焉林子博览众书留心文义从克京口进平东邑时年十八身长七尺五寸沈预虑林子为害常披甲持戈至是林子与兄田子还东报雠五月夏节日至预正大集会弟子盈堂林子兄弟挺身直入斩预首男女无论长幼悉屠之以预首祭父祖墓武帝伐姚泓参征西将军事林子御之连战皆捷帝至阌乡姚泓埽境内兵屯峣柳时田子自武关北入屯军蓝田泓自率大众攻之帝虑众寡不敌遣林子步自秦岭以相接援比至泓已破走田子欲穷追进取长安林子止之曰往取长安如指掌尔复克贼城便为独平一国不赏之功也田子乃止林子威震关中豪右望风请附帝以林子田子绥略有方频赐书（褎去禾改矛）美时武帝以方隅未靖复欲亲戎林子固谏帝答曰吾辙当不复自行帝践位以佐命功封汉寿县伯固让不许永初二年卒
丘昂晋书云昂字公表吴兴人家贫好学不暇就业乃织畚以自给将至饩舍值邻人盗刀潜步自匿专心儒行与其弟给事中夷太守矩并以孝行著名当时谓之三丘
吴庆之晋书云庆之字文悦吴兴乌程人也江夏王义恭召为西曹书佐不就义恭被诛庆之不肯仕终身蔬食后王蕴为吴兴太守召为功曹亦不就
右晋人晋太康中始改永安为武康故沈劲沈田子传曰武康人其它贤贵自姚沈丘钮钱之着姓者附见各姓之下外有殷姓太子太傅迪始兴王师上党都尉跻丹阳尹融吴兴太守康吴姓征虏将军综黄门侍郎楷多见统记诸书
　　宋人 
孙法宗南史云一名宗之吴兴人也父随孙恩入海澨被害尸骸不收母兄并饿死法宗年小流迸至十六方得还单身勤苦霜行草宿营办棺椁造立冢墓葬送母兄俭而中礼以父尸不测入海寻求闻世闲论是至亲以血沥骨当悉凝浸乃操刀沿海见枯体则割肉灌血如此十余年臂胫无完皮血肉枯竭终不能逢遂缞绖终身常居墓所山禽野兽皆悉驯附每（上鹿下囷）鹿触网必解放之偿以钱物后忽苦头创夜有女人至曰我是天使来相谢行创本不关善人使者远相及取牛鼻煮傅之即验一傅便差一境赖之终身不娶馈遗无所受以后事并见南史
丘杰字伟跱吴兴乌程人也十四遭丧以熟菜有味不尝于口岁余忽梦见母曰死止是分别耳何事乃尔荼苦汝噉生菜遇虾蟆毒灵床前有三丸药可取服之杰惊起果得瓯瓯中有药服之下蚪子数升丘氏世保此瓯大明七年灾火焚失之
张敷吴兴故鄣人也生而母殁年十许岁求母遗物而散施已尽惟一画肩乃缄录之每至感思辄开箧涕泗好读道书能属文高祖见而奇之以为世子中军参军数见引接
沈怀文字思明吴兴武康人也祖寂晋光禄勋父宣新安太守怀文少好玄理善为文章为楚昭王二妃记见称于世为江夏王义恭东阁祭酒丁父忧新安郡送故丰厚奉终礼毕余悉班之亲戚一无所留武帝闻而嘉之赐奴婢六人大明中人为侍中时游幸无度太后六宫常乘副车在后怀文与王景文每谏不宜亟出后因从坐松树下风雨甚骤景文曰卿可以言矣怀文曰独言无继宜相与陈之江智深卧草侧亦谓之善俄而被召俱入雉场怀文曰风雨如此非圣人所宜景文又曰怀文所启宜从智深未及有言上方注弩作色曰卿欲效颜竣耶又曰颜竣小子恨不得鞭其面上每宴集在坐者咸令沈醉怀文素不饮酒又不好戏上谓故欲异己谢庄尝戒怀文曰卿每与人异亦何可久怀文曰吾少来如此岂可一朝而变非欲异物性之所不能耳怀文三子淡深冲
沈冲字景绰涉猎文义仕宋历位抚军正佐兼记室及父怀文得罪被系冲兄弟行谢情哀貌苦见之者伤之冲与兄淡深名誉有优劣世号为腰鼓兄弟淡深并历御史中丞兄弟三人皆为司直晋宋所未有也中丞按裁之职被恶者多结怨永明中深弹吴兴太守袁彖建武中彖从弟昴为中丞到官数日奏弹深子续父在僦白幰车免官禁锢冲母孔氏在东邻家失火疑为人所焚热大呼曰我三儿皆作御史中丞与人岂有善者方恐肌分骨散何但焚如
沈昙庆怀文从父兄也父发员外散骑侍郎昙庆仕宋位尚书左丞时岁有水旱昙庆议立常平仓以救人急文帝纳其言而事不行昙庆谨实清正所莅有称绩常谓子弟曰吾处世无才能惟作大老子耳世以长者称之卒于祠部尚书
沈叔任吴兴武康人赤黔子也少有干质朱龄石伐蜀为龄石建威府司马平蜀之功亚于元帅以功封新宁县男后拜益州刺史卒子演之
沈演之年十一尚书仆射刘柳见而奇之曰此童终为令器沈氏家世为将而演之折节好学日读老子百遍以义理业尚知名袭父别爵吉阳县五等侯举秀才为嘉兴令有能名元嘉中加侍中上欲伐林邑朝臣多不同惟广州刺史陆微与演之赞成上意及林邑平赐群臣黄金生口铜器等物演之所得偏多上谓曰庙堂之谋卿参其力平此远夷未足多建第上清旧都鸣銮东岱不忧山河之不开也性好举才申济屈滞而谦约自持帝赐女伎不受暴卒文帝痛惜赠金紫大夫谥曰贞子睦位黄门侍郎演之兄子坦之仕齐为都官郎坦之子顗
沈顗字处黔幼清静有志行慕黄叔度徐孺子之为人读书不为章句著述不尚浮华常独处一室人罕见其面从叔勃贵显每还吴兴宾客填谒顗不至其门勃就之顗送迎不越阃勃叹曰吾乃今知贵不如贱也顗内行甚修事母兄孝友兄昂一名颙亦退素以家贫仕为始安令兄弟不能相离相随之任顗素不事家产及昂卒逢齐末兵荒与家人并日而食或有馈其粱肉者闭门不受唯采莼荇根供食以樵采自资怡然不改其乐沈宪演之从祖弟子也祖说道巴西梓潼二郡太守父璞之北中郎将参军宪少有干局为驾部郎宋明帝与宪恭谓曰卿广州剌史才也补乌程令甚着政绩太守褚彦回叹美以为方员可施少府管掌烦冗材干者并更其职宪以吏能累迁少府卿武陵王晔为会稽以宪为左军司马齐高帝以山阴户众欲分为两县武帝启曰县岂不可御但用不得人耳乃以宪带山阴令政声大着孔珪请假东归谓人曰沈令料事特有天才
沈麟士字彦顺吴兴武康人也祖膺期晋大中大夫父虔之宋乐安令麟士幼而俊敏年七岁听叔父岳言玄宾散言无所遗失岳抚其肩曰若斯文不绝其在尔乎及长博通经史存高尚之志亲亡居丧尽礼服阕忌日辄流涕弥旬居贫织帘诵书口手不绝乡里号为织帘先生尝为人作竹误伤手便流泪而还同作者谓曰此不足损何至涕零答曰此本不痛但遗体毁伤感而悲耳尝行路邻人认其所著屐麟士曰是卿屐耶即跣而反邻人得屐送前者还之麟士曰非卿屐耶笑而受之宋元嘉末文帝令仆射何尚之钞撰五经访举学士县以麟士应选不得已至都尚之深相接及至尚之谓子偃曰山薮故多奇士沈麟士黄叔度之流也岂可澄清淆浊邪汝师之隐居余不乡吴羌山讲经教授从学士数十百人各营屋宇依止其侧时人为之语曰吴羌山中有贤士开门教授居成巿麟士重陆机连珠每为诸生讲之征北张永为吴兴请麟士入郡麟士闻郡后堂有好山水即戴安道游吴兴因古墓为山池欲一观之乃往停数月永欲请为功曹麟士曰明府德履冲素留心山谷是以被褐负杖忘其疾病必欲饰浑沌以蛾眉冠越客以文冕走虽不敏请附高节有蹈东海死耳不忍受此黥劓永乃止麟士无所营求以笃学为务恒凭素几鼓素琴不为新声负薪汲水并日而食守操终老读书不倦遭火烧书数千卷年过八十耳目犹聪手钞写火下细字书复成二三千卷满数十箧时人以为养身静默所致制墨蝶赋以寄意着周易两系庄子内篇训注易经礼记春秋尚书论语孝经丧服老子要略数十卷梁天监中卒于家年八十五以杨王孙皇甫谧深达生死而终礼矫俗乃自为终制遗令气绝剔被取三幅布以覆尸及敛仍移布于尸下以为敛服反被左右两际以周上不覆制覆被不须沐浴含珠以本裙衫先着（纟夸）凡二服上加单衣幅巾屐枕棺中惟依此既殡不复立灵座四节及祥权铺地子地以设元酒之奠人家相承漆棺今不复尔亦不须旐成服后即葬作冢令小后祔更作小冢于殡合葬非古也葬不须聚士成坟使上与地平王祥终制亦尔葬不须（车需）车灵舫魌头也不得朝夕下食祭奠之法至于葬唯清水一杯子彝奉而行之州乡皆称叹焉
沈道虔吴兴武康人也少仁爱好老易居县北石山下孙恩乱后饥荒县令庾肃之迎出县南废头里为立宅临溪有山水可玩时复还石山精庐与孤兄子其釜庾之资困不改节受琴于戴达王敬弘深贵重之郡州府凡十二命皆不就有人窃其园菜外还见之仍自逃隐待窃者去后乃出人有拔屋后大笋令人止之曰惜此笋欲令成林更有佳者相与乃令人买大笋送与之盗者惭不取道虔使置其门内而还常以捃拾自资同捃者或争穟道虔谏之不止悉以其所得与之争者媿恧后每事辄云勿令居士知
沈庆之字弘光吴兴武康人少有志力晋末孙恩作乱使其众寇武康庆之未冠随乡族击之屡捷由是以勇闻元嘉十九年雍州刺史刘道产卒郡蛮大动征西司马朱修之讨蛮失利以庆之为建威将军率众助修之失律下狱庆之专将进讨大破缘沔诸蛮后为孝武抚军中兵参军孝武以本号为雍州随府西上征蛮寇屡有功还都复为广陵王诞北中郎中兵参军加建威将军南济阴太守雍州蛮又为寇庆之以将军太守复随王诞入沔伐沔北诸山蛮大破之威震诸山群蛮皆稽颡庆之患头风好着狐皮帽群蛮恶之号曰苍头公每见庆之军辄畏惧曰苍头公已复来矣庆之引军出前后破降甚众又讨犬羊诸山蛮缘险作重城施门橹甚峻庆之连营山下营中开门相通又令诸军各穿池于营内朝夕不外汲兼以备蛮之火顷之风甚蛮夜下山人提一炬烧营火至辄以池水灌灭之蛮被围守日久并饥乏自后稍出归庆之前后所获蛮并移都下以为营户二十七年迁太子步兵校尉其年文帝将北侵庆之谏曰道济再行无功彦之失利而反今料王玄谟等未踰两将恐重辱王师上曰王师再屈别有所由道济养寇自资彦之中途痰动虏所恃唯马夏水浩大泛舟济河碻磝必走滑台小戍易可覆拔克此二戍馆谷吊人武牢洛阳自然不固庆之固陈不可时丹阳尹徐湛之吏部尚书江湛并在座上使湛之等难庆之庆之曰为国譬如家耕当问奴织当问婢陛下今欲伐国而与白面书生辈谋之事何由济上大笑及军行庆之副玄谟进围滑台庆之与萧斌留守碻磝仍领斌辅国司马玄谟攻滑台积旬不拔魏太武大军南向斌遣庆之将五千人救玄谟庆之曰少军轻往必无益也会玄谟退还斌将斩之庆之谏乃止萧斌以前驱败绩欲绝死固碻磝庆之以为不可会制使至不许退诸将并谓宜留斌复问计于庆之庆之曰阃外之事将所得专制从远来事势已异节下有一范增而不能用空议何施斌及坐者皆笑曰沈公乃更学问庆之厉声曰众人虽见古今不如下官耳学也玄谟自以退败求戍碻磝斌乃还历城申坦垣护之共据清口庆之奔驿驰归二十九年师复行庆之固谏不从以立议不同不使北出庆之居清明门外有宅四所室宇甚丽又有园舍在娄湖庆之一夜携子孙徙居之以宅还官悉移亲戚中表于娄湖列门同闬焉广开田园之业每指地语人曰钱尽在此中兴身享大国家素富厚产业累万金奴僮千计再献钱千万谷万斛以始兴封优近求改封南海郡不许伎妾十数人并美容工艺庆之优游无事尽意欢愉自非朝贺不出门每从游幸及校猎据鞍陵厉不异少壮太子妃上孝武金镂七箸及盂杓上以赐庆之曰觞酌之赐宜以大夫为先也上尝欢饮普令群臣赋诗庆之麤有口辨手不知书每将署事辄恨眼不识字上逼令作诗庆之曰臣不知书请口受师伯上令颜师伯执笔庆之于口受之曰微生遇多幸得逢圣运昌朽老筋力尽徒步还南冈辞荣此圣世何媿张子房上甚悦众坐并称其辞意之美前废帝即位加庆之几杖给三望车一乘庆之每朝贺常乘猪鼻无幰车左右从者不过三五骑履行田园每农桑剧日无人从行遇之者不知三公也及加三望车谓人曰我每游履田园有人时与马成三无人则与马成二今乘此车安所之乎及赐几杖并固让柳元景颜师伯尝诣庆之会其游田元景等鸣笳列卒满道庆之独与左右一人在田见之悄然改容曰夫贫贱不可居富贵亦难守吾与诸公并出贫贱因时际会荣贵至此唯当共思损挹之事老子八十之年目见成败者已多诸君炫此车服欲何为乎于是插杖而芸不为之顾元景等彻侍褰裳从之庆之乃与相对为欢庆之既通贵乡里耆旧素轻庆之者后见皆膝行而前庆之曰是故昔时沈公废帝狂悖无道庆之犹尽言谏诤乃遣其从子攸之赍药赐死时年八十庆之群从姻戚由庆之在列位者数十人长子文叔位侍中庆之之死不肯饮药攸之以被掩杀之文叔密取其药藏录乃饮药自杀文叔子昭明位秘书郎闻父死曰何忍独生亦自缢死
沈昭略字茂隆昭明之弟也永元中与叔父文季俱被召入华林省茹法珍等进药酒昭略怒骂徐孝嗣曰废昏立明古今令典宰相无才致有今日以瓯投其面曰使为破面鬼死时言笑自若了无惧容徐孝嗣谓曰见卿使人想夏侯太初答曰明府犹忆夏侯便是方寸不能多豁下官见龙逢比干欣然相对霍光脱问明府今日之事何辞答之耶昭略弟昭光闻收兵至家人劝逃去昭光不忍舍母入执母手悲泣遂见杀昭明子昙亮已得逃去闻昭光死乃曰家门屠戮独用生何为又绝吭而死时人叹其累世孝义
沈文季字仲达文叔弟也以宽雅正直见知位中书郎父庆之遇害诸子见收文叔谓之曰我能死尔能报遂自杀文季挥刀驰马去收者不能追遂免升明元年沈攸之反齐高帝加文季冠军将军督吴兴钱塘军事初庆之之死也攸之求行至是文季收攸之弟新安太守登之诛其宗族以复旧怨亲党无炊火焉君子以文季能报先耻
丘泉之宋书云泉之吴兴乌程人博学有才识着文章一百卷行于代历龙乡县侯吴郡太守
吴逵吴兴人也经荒饥疾病阖门死者十有三人逵时亦病笃其丧皆乡里以苇席裹而埋之逵夫妻既存家极贫窘冬无衣被昼则佣债夜烧砖甓昼夜在山未尝休止遇毒虫猛兽辄下道避之期年成七墓十三棺时有赠赙一无所受太守张崇义以羔羊之礼礼焉卒于家南史作吴兴乌程人统记云又见宋略
右宋人
　　齐人 
沈升之南史吴兴人也为丹阳尹徐孝嗣故吏谓徐孝嗣曰升之与君俱有项领之功今一言而二功俱解岂愿闻之乎君受恩二祖而更参维新之政以君为反复人事成则无处逃咎矣升之草莱百姓言出祸已随之孰与超然谢病高枕家园则与松柏比操风霜等烈岂不美耶孝嗣改容谢之
丘仲起字子震吴兴人也为晋平太守清廉自立褚彦回叹曰目见可欲心不能乱此杨公所以遗子孙也仲起位至廷尉卒
丘冠先字道玄吴兴乌程人也少有节义齐永明中位给事中时求使蠕蠕国尚书令王俭言冠先虽名位未升而行义甚重若为行人则苏武郑众之流于是使蠕蠕蠕蠕逼令拜冠先执节不从以刃临之冠先曰能杀我者蠕蠕也不能以天子使拜戎狄者我也遂见杀武宗以冠先不辱命赐其子雄钱一万布三千匹
丘灵鞠吴兴乌程人也祖系秘书监父道真护军长史灵鞠少好学善属文宋孝武殷贵妃亡灵鞠献挽歌三首云横广阶闇霜深高殿寒帝摘句嗟赏褚彦回为吴兴太守谓人曰此郡才士唯有丘灵鞠及沈勃耳尝还东诣司徒褚彦回别彦回不起曰比脚疾更增不复能起灵鞠曰脚疾亦是大事公为一代鼎臣不可复为覆餗其强切如此武帝即位为通直常侍寻领东观祭酒灵鞠曰人居官愿数迁使我终身为祭酒不恨也着江左文章录序起太兴讫元熙文集行于时子迟
丘迟字希范八岁便属文灵鞠尝谓气骨似我为中书侍郎卒迟辞彩丽逸时有锺嵘着诗评云范云婉转清便如流风回雪迟点缀映媚似落花依草虽取贱文通而秀于敬子其见称如此
丘仲孚字公信灵鞠从孙也少好学读书常以中宵钟鸣为限灵鞠常称为千里驹也齐永明初为国子生王俭曰东南之美复见丘生为山阴令居职甚有声称百姓谣曰二傅沈刘不如一丘前世傅琰父子沈宪刘玄明相继宰山阴并有政绩言仲孚皆过之梁武帝践祚复为山阴令仲孚长于发摘善适权变吏人敬服号称神明治为天下第一累迁豫章内史在郡更厉清节顷之终诏赠给事中黄门侍郎丧将还豫章老幼号哭攀送车轮不得前仲孚为左丞撰皇典二十卷南宫故事百卷又撰尚书具事杂仪行于世
丘寂之字德元吴兴乌程人年十七为州西曹兼直主簿刺史王彧行夜还前驱巳至而寂之不肯开门曰不奉墨旨彧乃于车中为教然后开彧叹曰不意郅君章近在阁下即转为主簿专以廉洁御下于时丹阳县令沈巑之以清廉抵罪寂之闻之曰清吏真不可为也政当处季孟之闲乎
太史叔明吴兴乌程人太史慈后也少善庄老兼通孝经论语礼记尤精三玄每讲说听者常五百余人为国子助教邵陵王纶好其学及出为江州掾叔明之镇王迁郢州又随府所至辄讲授故江州人士皆传其学
沈巑之吴兴武康人也性疏直为丹徒县令自以清廉不事左右浸润日至遂锁系尚方叹曰一见天子足矣上召问曰复欲何陈答曰臣坐清所以获罪上曰清复何以获罪曰无奉承要人上曰要人为谁巑之以手板四面指曰此赤衣诸贤皆是若臣得更鸣必令清誉日至巑之虽危言上亦不责后知其无罪重除丹阳令入县界吏人候之谓曰我今重来当以人肝代米不然清名不立
沈瑀字伯瑜吴兴武康人也父昶事宋建平王景素景素谋反昶先去之及败坐系之狱瑀诣台陈请得免罪司徒竟陵王子良闻瑀名引为府行参军领扬州部传从事时建康令沈徽恃势豪瑀瑀以法绳之众惮其强子良甚相知赏虽家事皆以委瑀子良薨瑀复事刺史始安王遥光常使送人丁速而无怨遥光谓使吏曰尔何不学沈瑀所为乃令瑀专知州狱事湖熟县方山埭高峻冬月公私行旅以为艰明帝使瑀行修之瑀乃开四洪断行客就作三日便办扬州书佐私行诈称州使不肯就作瑀鞭之四十书佐归诉遥光遥光曰沈瑀必不枉鞭汝覆之果有诈明帝复使瑀筑赤山塘所费减材官所量数十万帝益善之为建德令教人一个种十五株桑四株柿及梨栗女子丁半之人咸欢悦顷之成林帝即位云深荐瑀自既阳令擢兼尚书右丞时天下初定陈伯之言瑀既督运输军国获济帝以为能迁尚书驾部郎兼右丞如故瑀荐族人沈僧隆僧照有吏干帝并纳之以母忧去职起为余姚令县大姓虞氏千余家请谒如巿前后令长莫能绝自瑀到非讼诉无所通以法绳之县南有豪族数百家子弟纵横递相庇荫厚自封植百姓甚患之瑀召其老者为石头仓监少者补县僮皆号泣道路自是权右屏迹瑀初至富吏皆鲜衣美服以自彰别瑀怒曰汝等下县吏何得自拟贵人悉使着芒履麤布侍立终日足有蹉跌辄加榜棰瑀微时尝至此鬻瓦器为富人所辱故因以报焉后为安南长史寻阳太守江州刺史曹景宗卒仍为信威萧颖达长史太守如故瑀性屈强每忤颖达颖达衔之天监八年因入谘事辞又激烈颖达作色曰朝廷用君作行事邪瑀出谓人曰我死而后巳终不能倾侧面从是日于路为人所杀多以颖达害焉子续累讼之遇颖达寻卒事不穷竟续乃布衣蔬食终其身
王文殊字令章吴兴故鄣人也父没魏文殊思慕泣血终身蔬食不衣帛服麻缊而已岁时伏腊月朝十五未尝不北望长悲如此三十余年太守孔琇之表其行改其居为孝行里
右齐人
　　梁人
丘师施南史云吴兴人以廉洁称罢临安县还唯有二十笼簿书并是食库券帖当时以北范述曾位至台郎吴筠字叔庠吴兴故鄣人好学有俊才文体清拔好事者或（赦去赤改学）之谓为吴筠体柳恽为吴兴召补主簿日引与赋诗
沈浚字叔源吴兴武康人也祖宪浚少涉学有材干仕梁历山阴吴建康三县并有能名太清二年累迁御史中丞时台城为侯景所围外援并至景表请和简文使浚往景所景曰即日向热非复行时政欲立效求停君可见为申闻浚曰大将军此意意在得城下风所闻久已乏食城内虽困尚有兵粮朝廷恐和好乖贰已密敕外军若台城倾覆勿以二宫为念当以死雪耻若不能决战当深壁自守大将军十万之众将欲何资景横刀于膝瞑目叱之浚乃正色责景曰河南王人臣而举兵向阙今朝廷已赦王罪结盟口舌未干而复翻背沈浚六十之年且天子使也奉命而行何用见胁径去不顾景叹曰真司直也
沈崇傃字思整吴兴武康人也父怀明宋兖州刺史崇傃六岁丁父忧哭踊过礼及长事生母至孝家贫常佣书以养天监二年太守柳恽辟为主簿崇傃从恽到郡还迎其母未至而母卒崇傃以不及侍疾将欲致死水浆不入口昼夜号哭旬月殆将气绝兄弟谓曰殡葬未申遽自毁灭非全孝道也崇傃心悟乃稍进食母权瘗去家数里哀至辄之瘗所不避雨雪每倚坟哀恸飞鸟翔集夜恒有猛兽来望之有声状如叹息者家贫无以迁厝乃行乞经年始获葬焉既而庐于墓侧自以初行丧礼不备复于葬后更行服三年久食麦屑不噉盐酢坐卧于单荐因虚肿不能起郡县举至孝梁武闻即遣中书舍人慰勉之乃诏令释服擢补太子洗马旌其门闾崇傃奉诏释服而涕泣如居丧固辞不受官乃除永宁令自以禄不及养哀思不自堪未至县卒
沈峻字士嵩吴兴武康人也家世农夫至峻好学与舅太史叔明师事宗人沈麟士门下积年昼夜自课睡则以杖自击其笃志如此遂博通五经尤长三礼为国子助教兼五经博士于馆讲授听者常数百人及中书舍人贺琛奉敕撰梁官乃启峻及孔子袪补西省学士助撰录书成入兼通中书通事舍人出为武康令卒官峻子文阿
沈文阿字国卫性刚强有膂力少习父业研精章句祖舅太史叔明舅王慧兴并通经术而文阿颇传之又传采先儒异同自为义疏通三礼三传位五经博士梁简文引为东宫学士及撰长春义记多使文阿撮异闻以广之绍泰元年入为国子博士寻领步兵校尉兼掌仪礼自太清之乱台阁故事无有存者文阿父峻梁武帝时常掌朝仪颇有遗橐于是斟酌裁撰礼度皆自出之及陈武帝受禅文阿辄弃官还武康帝大怒发使往诛之时文阿宗人沈恪为郡请使者宽其死即面缚锁颈致于上前上视面而笑之曰腐儒复何为者遂赦之所撰仪礼八十余条春秋论语礼记孝经义记七十余卷经典大义十八卷并行于时儒者多传其学
沈约字休文吴兴武康人也少笃志好学昼夜不释卷母恐其以劳生疾常遣减油灭火而昼所读夜辄诵之遂博通群籍善属文济阳蔡兴宗闻其才而善之及为郢州引为安西外兵参军兼记室兴宗尝谓诸子曰沈记室人伦师表宜善师之及为荆州又为征西记室带关西令齐初为征虏记室带襄阳令所奉主即齐文惠太子太子入居东宫为步兵校尉管书记直永寿省校四部图书时东宫多士约特被亲遇每旦入见景斜方出时王侯到宫或不得进约每以为言太子曰吾生平懒起是卿所悉得卿谈论然后忘寝卿欲我速兴可恒早入梁武帝在西邸与约游旧建康城平引为骠骑司马帝曰我起兵于今三年矣功臣诸将实有其劳然成帝业者乃卿与范云也梁台建为散骑常侍吏部尚书兼右仆射及受禅为尚书仆射封建昌县侯又拜约母谢氏为建昌国太夫人奉策之日吏部尚书范云等二十余人咸来致拜朝野以为荣约性不饮酒少嗜欲虽时遇隆重而居处俭素立宅东田瞩望郊阜尝为郊居赋以序其事寻加特进迁中军将军丹阳尹侍中特进如故十三年卒官年七十三谥曰隐约左目重瞳子腰有紫志聪明过人好坟籍聚书二万卷都下无比少时常以晋氏一代竟无全书年二十许便有撰述之意宋泰始初征西将军蔡兴宗为启明帝有敕许焉自此踰二十年所撰之书方就凡一百余卷条流虽举而采缀未周永明初遇盗失第五帙又齐建元四年被策撰国史永明二年又兼著作郎撰次起居注五年春又被敕撰宋书六年二月毕功表上之其所撰国史为齐记二十卷天监中又撰梁武记十四卷又撰迩言十卷谥例十卷文章志三十卷文集一百卷皆行于世又撰四声谱以为在昔词人累千载而不悟而独得胸襟穷其妙旨自谓人神之作武帝雅不好焉尝问周舍曰何谓四声舍曰天子圣哲是也然帝竟不甚遵用
沈旋字□□□□□也袭爵位司徒右长史太子仆射以母忧去□因蔬食辟谷服除犹绝（禾亢）粱终于南康内史
沈众字仲兴旋之弟也好学颇有文辞仕梁为太子舍人时梁武帝制千文诗众为之注解与陈郡谢景同时召见于文德殿帝令众为竹赋赋成奏之手敕答曰卿文体翩翩可谓无忝尔祖累迁太子中书舍人
沈恪字子恭吴兴武康人也深沈有干局文帝袭东阳州刺史张彪以恪监吴兴郡武帝受禅时恪自吴兴入朝武帝使中书舍人刘师知引恪令勒兵入因卫敬帝如别宫恪排闼入见武帝叩头谢曰恪身经事萧家来今日不忍见此事宁受死尔决不奉命武帝嘉其意不复逼宣帝即位除平越中郎将都督广州刺史恪未至岭前刺史欧阳纥举兵拒险不得退兵荒之后为特进金紫光禄大夫卒
沈炯字初明吴兴武康人也祖瑀梁寻阳太守父续王府记室参军炯少有俊才为当时所重仕梁为尚书左户侍郎魏克荆州被虏甚见礼遇授仪同三司以在东恒思归国恐以文才被留闭门却埽无所交接时有文章寻即弃毁不令流布尝独行至汉武通天台为表奏之陈己思乡之意其夜梦至宫禁之所兵卫甚严炯便以情事陈诉闻有人言甚不惜放卿还几时可至少日便与王克等并获东归历司农卿御史中丞陈武帝受禅加通直散骑常侍表求归养诏不许文帝嗣位又表求去诏答曰当敕所司相迎尊累使卿公私无废也初武帝尝称炯宜居王佐军国大政多预谋谟文帝又重其才欲宠贵之会王琳入寇东境帝欲使炯因是立功乃解中丞加明威将军遣还乡里收徒众以疾卒于吴中
沈洙字宏道吴兴武康人也祖休季梁余杭令父山卿梁国子博士中散大夫洙少方雅好学不妄交游通三礼春秋左氏传精识强记五经章句诸子史书问无不答仕梁为尚书祠部郎时年二十余大同中学者多涉猎文史不为章句而洙独积思经术吴郡朱升会稽贺琛甚嘉之及升琛于士林馆讲制旨义常使洙为都讲沉重字德厚吴兴武康人也性聪悟专心儒学博览群书尤明诗及左氏春秋梁元帝之在藩也甚钦异之及即位遣何武迎重西上魏平江陵重留事后梁萧言累迁都官尚书重学业该博为当世儒宗后周大象中来朝京师隋开皇二年卒赠开府仪同三司
姚察字伯审吴兴武康人也吴太常卿信之九世孙也父僧坦梁太医察幼有至性六岁诵书万余言不好戏弄励精学业十二能属文僧坦精医术知名梁代二宫所得供赐皆回给察兄弟为游学之资察并用聚蓄图书由是闻见日博年十三梁简文帝时在东宫盛修文义即引于宣猷堂听讲论难为儒者所称大建初补宣明殿学士寻为通直散骑常侍报称于周江左耆旧先在关内者咸相倾慕沛国刘臻窃于公馆访汉书疑似者事十余条并为剖析皆有经据臻谓所亲曰名下定无虚士着西聘道理记还补东宫学士迁尚书祠部侍郎旧魏王肃奏祀天地设宫悬之乐八州之舞尔后因循不革至梁武以为事人礼缛事神礼简古无宫悬之文陈初承用莫有损益宣帝欲设备乐付有司立仪以梁武为非时硕学名儒朝端在位咸希旨注同察乃博引经籍独违群议据梁武为是当时惊骇莫不惭服仆射徐陵因改同察议其不顺时随俗皆此类也后历仁威淮南王平南建安王二府咨议参军初梁室沦没察父僧坦入长安察蔬食布衣不听音乐至是凶问因聘使到江南时察母宫氏丧制适除后主以察羸瘠虑加毁颓乃密遣中书舍人司马申就宅发哀仍敕申专加譬抑察既累居忧职斋素日久因加气疾后主尝别召见为之动容命停长斋令从晚食察自居显要一不交通尝有私门生不敢厚饷送南布一端花练一匹察谓曰吾所衣着止是麻布蒲练此物于我无用既欲相款幸不烦尔此人逊请察厉色驱出自是莫敢馈遗陈亡入隋诏授秘书丞别整成梁陈二史又敕于朱华国阁长参文帝知察蔬菲别日独召入内殿赐果菜指谓朝臣曰闻姚察学行当今无比我孚陈惟得此一人后母杜氏丧解职在服制之中有白鸠巢于户上仁寿二年诏除员外散骑常侍晋王侍读炀帝即位授太子内舍人及改易衣冠删定朝式预参问对大业二年终于东都遗命薄葬以松板薄棺纔可容身土周于棺而已葬日止鹿车即送厝茔北不须立灵置一小床每日设清水一杯祭日设斋食菜果任家有无不须别经营也察至孝有人伦鉴识冲虚谦逊不以所长矜人专志著书白首不倦所著汉书训纂三十卷说林十卷建康二锺等记各一卷文集二十卷所撰梁陈史虽未毕功隋开皇中文帝遣中书舍人虞世基索本且进临亡戒子思廉撰续
沈颙梁典云武康人也隐居小山小山在武康之北征散骑常侍不就弟顗亦有兄之风累征不起时人嘉之
右梁人
　　陈人 
胡颖字方秀吴兴人也伟姿容性宽厚梁末除豫章内史陈武帝镇京口齐遣郭元建出东关武帝令颖率府内骁勇随侯瑱于东关大破之后从武帝袭王僧辩又随周文育于吴兴讨杜龛武帝受禅兼左卫将军天嘉元年除散骑常侍吴兴太守卒官谥曰壮后二年配享武帝庙廷
沈君理字仲伦吴兴人也美风仪博涉有识鉴陈武帝镇南徐州君理致谒深见器重后为吴郡太守以干理见称弟君高字季高少知名性刚直有吏能为广州刺史甚得人和弟叔迈亦方正有干局位通直散骑常侍
章华字仲宗吴兴人也好学善属文后主时除大巿令非其所好乃辞以疾后上书极谏书奏后主大怒斩之沈德威字怀远少有操行以礼学自名梁太清末遯于天目山筑室以居虽处乱离而笃学无倦天嘉元年召出都为国子助教每自学还私室讲授道俗受业数百人南史儒林传沈德威以礼学自命吴兴沈文阿王元规少从受业
钱道戢字子韬吴兴长城人也父景深梁汉寿令道戢少以孝行着闻及长颇有材干陈武帝微时以仲妹妻为武帝辅政道戢随文帝平张彪于会稽以功拜东徐州刺史永安县侯天嘉元年为临海太守侯安都之讨留异道戢帅军出松阳以断其后异平以功拜都督衡州刺史领始兴内史后与章昭达讨欧阳纥纥平除左卫将军大建二年又随昭达征江陵以功加散骑常侍后为都督郢州刺史与仪同黄法□攻下历阳因以道戢镇之卒官谥曰肃子逸嗣
章昭达字伯通吴兴武康人也性倜傥轻财尚气少时遇相者谓曰卿容貌甚善须小亏则当富贵梁大同中昭达为东宫直后因醉坠马鬓角小伤昭达喜之相者曰未也侯景之乱昭达率乡人援台城为流矢所中眇其一目相者见之曰卿相善矣不久当富贵台城陷昭达还乡里与陈文帝游因结君臣分侯景平文帝为吴兴太守昭达杖策来谒文帝见之大喜因委以持节恩宠超于侪等陈武帝谋讨王僧辩令文帝还长城招聚兵众以备杜龛频使昭达往京口禀承计划僧辩诛后杜龛遣其将杜泰来攻长城昭达因从文帝进军吴兴以讨龛龛平又从讨张彪于会稽克之累功除定州刺史时留异拥众据东阳武帝患之乃使昭达为长山令居其心腹天嘉元年追论长城功封新乐县侯寻随侯安都拒王琳昭达乘平虏大舰中流而进先锋发拍中贼舰王琳平昭达策勋第一二年除都督郢州刺史周迪据临川反诏昭达便道征之迪败走征为护军将军改封邵武县侯四年陈宝应纳周迪共寇临川又以昭达为都督讨迪迪走昭达乃踰岭讨陈宝应与战不利因据上流为筏施拍其上坏其水栅又出兵攻其步军方大合战会文帝遣余孝顷出自海道适至因并力攻之遂定闽中盖擒留异宝应以功授镇军将军开府仪同三司欧阳纥据岭南反诏昭达都督众军征之纥闻昭达奄至乃出顿沂口聚沙石盛以草笼置于水栅之外用遏舟鉴昭达居其上流装舰追迫以临贼栅又令人衔刀潜行水中以斫竹笼笼篾皆解因纵大舰突之大败纥擒之送都广州平进位司空大建二年征江陵时梁明帝与周军大蓄舟舰于青泥中昭达分遣偏将钱道戢程文季乘轻舟焚之周又于峡口南岸筑垒名安蜀城于江上横引大索编苇为桥以广军粮昭达乃命军士为长戟施接船上仰割其索索断粮绝因纵兵攻其城降之三年于军中病薨赠大将军昭达性严刻每奉命出征必昼夜倍道然其所克必推功将帅厨膳饮食并同群下将士亦以此附之每饮会必盛设女伎杂乐备羌胡之声音律姿容并一时之妙虽临敌勿之废也四年配享文帝庙廷
沈不害字孝和吴兴武康人也幼孤而修立好学陈天嘉初除衡阳王府中记室参军兼嘉德殿学士自梁季丧乱至是国学未立不害上书请崇建儒官帝优诏答之又表改定乐章诏使制三朝乐歌词八首命二十四行之乐府后为国子博士领羽林监敕修五礼掌策文谥议等事大建中位光禄卿通直散骑常侍东尚书左丞卒不害通经术善属文虽博综经典而家无卷轴每制文操笔立成曾无寻检汝南周弘正常称之曰沈生可谓意圣人乎着五仪礼一百卷文集十四卷子志道
右陈人自宋至陈四代之诸邑视晋无大更幸而人物视古为盛其事迹见于史传者亦繁既已登载其它亦不出于五姓之系又附见着姓下今不别录
　　隋人 
沈光大业中帝伐辽召诣行在所光誓曰若不能建功立名当死于高丽寻与贼力战拜朝请大夫后死于江都之难时年二十八见统记
右隋人郡至隋而再废诸县分属苏杭等州其名者特四年尔人物牢落如此无足怪也
　　唐人 
钱起唐史云吴兴人与河中卢纶鄱阳吉中孚南阳韩翃广平司空曙苖发崔峒耿纬夏侯审李端皆能诗齐名号大历才子天宝中举进士与郎士元俱有声时语曰前有沈宋后有钱郎终考功郎以后事并见唐史
沈伯仪湖州吴兴人武后时为太子右谕德议郊丘配祀礼请以高祖配圜丘方泽太宗配南北郊高宗配五天帝又元万顷等议诗昊天章二后受之易荐上帝祖考有兼祀义高祖太宗既光配五祀当如旧请奉高宗历配焉自是郊丘三帝并配焉云伯仪历修文馆学士续图经曰唐书云湖州吴兴人疑乌程为县史氏不书旧经载郡治乌程吴兴两县但不得废置之详耳
钱九陇宇冰业湖州长城人父文强为吴明彻裨将与明彻俱败彭城入隋以罪没为奴故九陇事唐公善骑射常备左右兵起以功授金紫光禄大夫从战薛仁杲刘武周累擢为右武威将军从平洛阳佐皇太子建成讨刘黑闼魏州力战破贼以功最封郇国公改巢国卒谥曰勇陪葬献陵
徐齐（日冉）字将道湖州长城人八岁能文太宗召试赐所佩金削刀举弘文生调曹王府参军累进西台舍人咸亨初诏突厥酋长子弟得待东宫齐（日冉）上书谏以为毡裘冒顿之裔解辫削衽使在左右非所谓恭慎威仪以近有德任官惟贤才左右惟其人之义又长孙无忌以纔死家庙毁弃齐（日冉）言于帝曰齐献公陛下外祖虽后嗣有罪不宜毁及先庙今周忠孝公庙反崇饰踰制恐非所以示海内帝寤有诏复献公官以无忌孙延主其祀齐（日冉）善文诰帝爱之令侍皇太子及诸王属文子坚徐坚字符固幼有敏性沛王闻其名召见授纸为赋异之十四而孤及壮宽厚长者举秀才及第为汾州三军事圣历东都留守杨再思王方庆共引为判官方庆善于礼乐尝就质疑晦坚为申释常得所未闻属文典厚再思每目为凤阁舍人样与徐彦泊刘知几张说修三教珠英时张昌宗李峤总领弥年不下笔坚与说专意综撰条汇初立诸儒因之乃成书累迁给事中封慈源县子□□中宗怒韦月将欲即斩之坚奏盛夏生长请须秋乃决时申叙者亦众得以榜死太平公主用事武攸暨屡邀请坚坚不许又以妻岑羲女弟固辞机密转太子詹事曰吾非求高逃祸耳羲败不染于恶元宗改丽正书院为集贤院以坚充学士副张说知院事帝大酺集贤幔舍在百司上说令揭大榜以侈其宠坚见遽命撤之曰君子乌取多尚人从上泰山以参定仪典加光禄大夫坚于典故多所谙识凡七当撰次高选卒年七十余帝悼惜遣使就吊赠太子少保谥曰文子峤徐峤字巨山开元中为驾部员外郎集贤院直学士进中书舍人内供奉河南尹封慈源县公父子相次为学士自祖及孙三世为中书舍人
孟郊字东野湖州武康人少隐嵩山性介少谐合韩愈一见为忘形交年五十得进士第调溧阳尉县有投金濑平陵城林薄蒙翳下有积水郊闲往坐水旁裴回赋诗郑余庆为东都留守署水陆运判官余庆镇兴元奏为参谋卒年六十四张籍谥曰贞曜先生郊为诗有理致最为愈所称然思苦奇涩李观亦论其诗曰高处在古无上平处下顾二谢云吴兴诗有湖州敢解述请一首
沈传师吴兴统记云德清县人贞元十九年进士及第二十年登制科儒学文艺为一时冠图经云吴兴统记所载如此必有所本而唐史以为苏州吴人岂后所徙耶宋王文公作沈主簿墓表云武康之族类久至唐有既济者为礼部员外郎生传师为尚书吏部侍郎当是时虽已割武康为德清文公盖推本言之证据必确史氏所传不无误也以后事并见统记
包融吴兴人制举擢第有才名官至集贤院学士融子何起居舍人佶刑部侍郎时有同郡万齐融与会稽贺朝河内荆臣悉富才学名冠当时时谓包万荆贺见统记又云融乌程人唐书艺文志包融注云润州延陵人亦如沈传师唐书云吴人恐后所徙也
沈怀文吴兴人举孝廉为休宁主簿丁母忧三年庐墓侧手植松柏二千株每一号恸众鸟为之哀鸣翔集墓木山中旧多虎自此乃绝统记云唐人时又有沈峤乌程人乡举秀才丁父忧六年庐墓不栉不沐咸酸不入口哭则欧血刺血书经年三十二岁有文集十卷又有沈景筠乌程人母惧雷及卒葬宅西每雷发则奔至墓所辄号哭云景筠在此贺知章为撰孝德传事见沈氏家谱又有于元损父母卒庐墓四十三年坟侧生芝草九茎武后诏表门闾又有施廷皎安吉福乡人自长寿二年三代共居大历六年敕旌表门闾阔七尺五寸高一丈二尺又有陈承坚年九岁大中三年母亡葬后庐墓所坟前生芝草三茎敕旌表门闾见统记
沈综吴兴武康人年十四察孝廉上吏部尚书严挺之主铨衡书于厅壁时又有沈志廉年八岁诵尚书毛诗通大义年四十察孝廉官至大中大夫并见统记
沈务本吴兴人务本官至给事中子利宾利宾子志志子达四世进士及第又有沈希义进士及第性刚直尝渡京口江船欲覆乃拔剑叱怒风为之息又沈颂亦进士第又有沈如筠有正声集诗三百首有曰阴阳燕旧都美人花不如吏部侍郎卢藏用常讽诵之
沈孝澄吴兴武康人学通九经官至国子博士子山之通礼传训诂官至校书郎山之子豪之通诗礼举孝廉皆以儒术著名又有沈存诚贞观中进士及第官至钱唐尉沈房大历中进士及第官至监察御史沈待聘官至弘文馆学士沈士弼东宫博士沈雅溧阳令沈大礼濮阳令沈庠监察御史沈徽偃师尉并以儒学著名
褚冲吴兴长城人学通礼易乡贡明经授奉化簿辞官归耕观察使李栖筠表授国子助教赐绯清河房惩天水阎伯筠并师之
沈征先贤传云沈法兴之孙太子文学承家之子博学知古隐江口山峰孝弟力田累征不起县令韦承庆改其所居为茂德乡
沈长封沈氏家传云长封吴兴武康人唐乡贡秀才历婺州金华尉金华有亭松子涧者昔黄初平葛法刘凌等悉居是涧长封结茅种朮携家隐居着道书数百卷卒
右唐人唐初为县四后又置德清三百年闲人物见于史册者反不逮昔盖唐都长安东南人物之仕显者率迁迩焉岁久而为土著如姚思廉元崇吴太常卿时之后也谱系甚明唐史传思廉云京兆万年人元崇云陕州人此类众矣宜其人物之寥落也仰惟我宋列圣相仍加意教育本郡人物视古为盛高宗龙渡驻跸临安实为凭辅寓公益多声华相望史不辍书而国史尊门疏远不得而见乡先生之行实愚陋未能尽知尚有俟于续编也
吴兴志卷十七
宋谈钥撰
　贤贵事实下
　　乌程县
据旧图经所载七人吴吾粲晋王谈潘综吴逵齐丘灵鞠丘迟丘仲孚以今所录加汉钱让沈喻沈仪吴徐详晋吴庆之宋丘泉之齐丘寂之太史叔明又陈武宣章后羊缉女佩任事见郡志贤贵事实下以本县之境自秦至吴合与长兴归安三邑自晋以来分合不常故并附之郡 【宋朝人物载附于后】 
叶参字次公国初州人业儒者寡参卓然自立咸平中登第为举子倡景佑中自兵部郎中出守乡郡金部尚书王雅正作诗送之三司度支韩琦太常丞吕公绰薛绅秘书丞余靖曾公亮皆有诗饯其行今刻石郡庠叶清臣字道卿参之子天圣三年擢进士第二人不踰数年践西掖北门之选训章炳蔚驰誉当世父参知本郡公志便省亲以太常丞集贤校理知宣州拜亲于郡治桑梓荣焉公自为诗在墨妙亭
叶梦得字少蕴参之族人年二十一中进士第初为议礼选编修官对便殿徽宗异之除祠部郎累迁至翰林学士诏令得体建炎中召为户部尚书上疏论金贼利害凡数万言除左丞再知建康移军屯要害立庐室民皆复业以崇庆军节度使致仕尝筑室卞山号石林遂归老焉有易传书传春秋传春秋谳论语释言孟子通议又有文集奏议自序燕语避暑录岩下放言家训金石类考老子解审是集行于世
张先字子野登进士第诗格清丽尤长于乐府有云破月来花弄影浮苹破处见山影无数杨花过无影之句时号为张三影李公择守吴兴招子野及杨元素陈令举苏子瞻刘孝叔集于郡圃号六客晚岁优游乡里常泛扁舟垂钓为乐至今号张公钓鱼湾公仕至都官郎卒年八十九葬卞山多宝寺之右有文集一百卷惟乐府传于世
贾收字耘老有诗名喜饮酒其居有水阁曰浮晖李公择苏子瞻为州与之游唱酬极多子瞻常游何山道场山回值风雨舣舟于浮晖命官奴秉烛埽风雨竹于壁闲或刻之石今在墨妙亭收素贫东坡每念之尝写古木怪石书其后以赠耘老云今日舟中霜寒十指如悬槌适有人致嘉酒遂独饮一杯醺然径醉念贾处士贫甚无以慰其意为作古木怪石一纸每遇饥时辄一开看饱人否莫若吴兴有好事者能为君月致米三石酒三斗终君之世者当便以赠之不尔可令双荷叶收掌 【双荷叶耘老侍姬】 须添丁长以付之也 【添丁耘老之子】 苏去公作亭以怀苏名之有诗一编号怀苏集
贾安宅字居仁收之从孙年十八入太学升上舍二十二廷试魁天下召对除校书郎累迁至户部侍郎兼太上皇帝潜邸赞读建炎中以旧学为给事中封驳无所回避历仕三朝累司文柄其所选抡皆得成材徽宗尝手诏奖谕之子选详明典故通达法理今为刑部侍郎吴倜字公度邃经术妙言语幼补太学为第一崇宁五年群试礼部又中第一吴兴素号多士自开宝迄是年未有魁礼部者至倜乡人荣之仕至删定官所在又莫不敬礼
芮晔字国器乌程人与弟晖力学起家号二芮同入太学占选舍上游同登绍兴戊辰第在馆学雍容儒雅人推重之后为司业四方学者为得所师晚岁诗益奇有文集藏于家晖今为兵部尚书
胡仔字符任父舜陟官至法从叔舜申舜举为郡守皆能知名仔少无宦情自号苕溪渔隐留心吟咏取自古诗人所作考之传记为丛话百卷行于世弟仰今为郎官见旧编
沈清臣字正卿登绍兴丁丑进士第上书论谏官不当用归正人语侵时宰贬封州放还隐居城南号晦岩刱书堂以来四方学者召入迁至皇子嘉王府翊善丐祠即所居沼圃筑亭揭阁目曰潜溪多所赋咏后以秘阁修撰终于家
　　归安县
□□□□□□沈伯仪其余并互见乌程宋朝人物附载于后
朱临登皇佑元年进士第尝从安定先生学及安定殁以其学为乡邦学者所崇儒风日盛仕至秘书丞有学田记宣化院记传于世
刘述字叔孝登景佑元年进士第为温州守民俗婚嫁以资币相高述为裁制之为三第阶等过时者有罚入为侍御史知杂事大臣新用事置条例司述与刘琦钱顗力诋之又新制谋杀人自首者减等坐述又奏长恶惠奸不可启乞重议被劾司马光上疏申救不报谪居江左曾孙岑亦中第绍兴中至户部侍郎倜傥高义人多称之
刘一止字行简述之族孙登宣和三年第为绍兴府教授太守翟汝文闲出所为文属之定槁绍兴初召试除校书郎为类试考官众启得文章典重者一止袖出一卷曰是宜第一及揭榜乃张九成众甚厌服后为给事中封驳不避权贵致仕归年八十三卒为制诰有体诗典丽乐府尤工有类槁五十卷苕溪集三十卷传于世从弟宁止亦中第至法从立朝鲠亮建炎中论疏多剀切
莫君陈字和中从安定先生学登嘉佑二年第熙宁中新置大法科首中其选甚为王安石器重御家严整如官府东坡有西湖跳珠轩诗赠莫同年即君陈也长子砥字彦平智识疏通尝知永嘉生徒颇众而养士额少公为增额士感之为立生祠子伯虚为郎继守温立思齐堂为文以记其事后知常州和气所召春有瑞梅甘露夏麦秀两歧秋禾合颖皆瑞应也后退居里社注意佛书撰修行净土书法门华严经意并刊行于世又释楞严圆觉经意藏于家诸孙蒙法科进至刑部侍郎漳登进士第今为郎漳子柯戊戌年登进士第
莫磻字彦辅君陈第二子有子曰伯镕字器之少有高世志年五十即归休以迎师教子为事子三人曰济曰汲曰冲皆有俊声擢进士第时号三莫后济冲又中博学宏词科济温粹和易而立朝鲠亮毅然不可移为给事中封驳有声尝知温州以儒雅饰吏事为明州长史辅以正道后知泉州所至皆称循良磻有孙曰澄庚辰登进士第亦知名于时
俞汝尚字退翁以字行登庆历二年第尝为益州新繁令御史员阙驿召至都下以疾力辞后为青州佥判致仕还乡滕甫有送行诗云清明冲节是身谋御史郎官不肯留回首轩裳双脱屣放怀天地一轻沤卞云苕月柴门静菱雨苹风野艇秋仰羡冥鸿空自媿区区图报未知休归逾年卧病夫人视之公曰人生七十者稀吾与夫人皆过之可往矣夫人曰我先去退翁曰善后三日夫人黄氏沐浴化去退翁自为文志墓明日召诸子曰我行矣俄而隐几而终高邮孙觉撰墓表秦观书
姚舜仁字令由元丰八年登第为太学正召对称旨除馆职迁库部员外郎进明堂定制图并叙上赐对褒奖降诏可其奏又撰明堂训解一卷拟复上之而疾弗果后兄舜哲表进以成其志
沈该字守约归安人 【王志】 父时升兄调皆中第该亦以上舍释褐处乡里以和易谦退称每出人喜见之日为三大夫绍兴八年金人在淮泗遣使请和上疏论之朝奏夕召后为礼部侍郎出知潼川夔府召还除参知政事旧吴兴丁身岁输三十有奇公奏减五分之四乡人德之公邃于易撰小传六卷其说以左氏变卦为文尝进之高宗降诏褒奖今刻石于其私第又有文集五十卷律诗三百五十篇杂着一百篇
周操字符持气岸磊落登绍兴乙卯第知徽州黟县以忤权要出职后除国子学录尝论对上意欲兴武学以问操操历以本朝建置之因对遂兼武学博士后历言路升入座及为詹事东宫加礼敬焉有奏议二百篇藏于家 【见旧编】 
葛邲字楚辅孝宗时同知枢密院事光宗时升右丞相配享光宗庙廷
　　长兴县
吴兴自钱林于汉元始中隐于平望乡陂门里梓山其名已显及晋陈达悦其山水乃遂家焉后达生陈高祖传世者五一时人物之盛表表可纪已载贤贵事实及唐钱九陇徐齐（日冉）徐坚及其诸女相继于后事亦书贤贵事实下宋朝人物附见于此
刘谊字宜翁许安世榜中丙科熙宁中持节南方请罢买沈香减盐价凡四十余事帝诏辅臣曰刘谊论事有陆贽之风王安石锐意新法谊上疏极谏其不便坐是废黜从异人授出世法遂隐三茅山十年不出有诗云曾跨江西使者鞍旧言谗上使休官三茅得梦全清瘦头发鬅鬙布袄宽东坡自峤南以书问道曰或有外丹已成可助成梨枣者望不惜分惠又曰先生笔端有口足以形容难言之妙轼亦眼中无翳必能洞晓不传之意有文集三十卷奏议四十卷今传于世
刘焘字无言宜翁次子未冠游太学与陈亨伯俱以八俊称会试史官策或戏之曰子平时好论将教授以破题乎焘即下笔曰秉史笔者权犹将也君命有所不受焉众叹服东坡知元佑三年举读其文曰必岩谷闲苦学者中第三人廷对又中甲科东坡荐焘文章典丽可备著述科帅中山时以蜜渍荔枝遗之诗末章云诗清真合与君尝归朝赵民彦尝云在虏中饱观君文尤善书笔势遒迈山谷谓江左复生羊欣薄绍之矣在馆中时被旨修阁帖十卷所谓续法帖者是也尝注圣济经编修道史有遗文五十卷号南山集
刘（王玉）字希范宜翁之侄幼入太学时道乡先生邹浩在谏垣以直言窜谪后召为旧职（王玉）以书规切之京师传诵比韩愈诤臣论登进士第累官至主客郎靖康初诣中书极论天下事除中书舍人建炎初以资政殿学士同知三省枢密院事累疏陈守御之策时党籍子孙尚未录用公悉奏任之有吴兴集二十卷奏议五卷藏于家
刘度字汝一博览强记内翰汪藻奉祠领日历寓居西寺一见异之以制科表荐登绍兴己丑第后历台谏辛巳岁虏人叛盟条陈三策大驾巡边留居谏省上即位抗疏陈春秋正始之道去国居里贫无戚戚之态有传言鉴古五十篇杂文三十卷藏于家见旧编
施元之字德初官至左司谏
刘三杰字汉臣累至台谏后为台端擢为吏部侍郎
　　武康县
武康人物旧图经所载沈劲以下二十七人余英志黜其二 【沈众姚绍】 而增十有五而八为近世之名卿士则自唐以前为三十有四而统记所载沈伯仪等九人则又不志去取犹有未尽今摭史传所载自吴以下总三十七而三十一为沈姓焉时尚未分德清也以故因史传所书曰武康人合于郡之贤贵事实下宋朝人物附载于后
成无玷字士（壳去几改王）登进士第建炎中自删定官除知鄂州守御遵古兵法都督张俊荐之朝太上皇帝累赐御札奖谕未几靺（革葛）孛堇围之甚急无玷坚守堇竟引去后因晨起巡城霜滑坠足而卒
刘上英字冲发以上舍擢第为温州教授方寇之扰士大夫皆遯去士英独留聚官兵保甲守御州赖以全后通判太原金人大入与将王禀坚守自乙巳冬至丙午秋城中食尽王禀赴火自尽士英战死见旧编
施巨字大任官至参知政事
　　德清县
德清县在武康未析之前人物并见武康志自唐天授已析之后如沈传师统记以为德清人唐史又以为不然及本朝王文正公作墓表其言自有证今附之德清人物
沈严字叔宽幼负器识善属文大中祥符八年中礼部第四人廷试甲科国家兴山泽之利主计荐公监洪州武宁茶场兼领本邑事吏畏其廉民爱其慈及卒贫不能葬太守滕元发葬于县之永和乡范文正公与之同年为铭其墓
沈管字次律严之族人父彦明叔彦声皆登第管少游学深于春秋为文章尚气节尤好吟咏后至燕云提举郭药师败粘没罕势甚炽士大夫皆束手管独毅然不屈虽临以刀刃终不变逃归诣阙献策不用着南归录以摅忠愤遂还里中自号柯田山人终老焉子正度今为郎
沈与求字必先管之从父中何木榜第为杭州仪曹胥吏畏其刚介召试授馆职后为侍御史迁中丞风采耸动一时中兴台纲之振始于此为吏部尚书铨选清明为翰林学士诏令有西汉风骨后除参知政事进知枢密院有龟溪集三十卷传于世
沈介字德和彦声之孙年十八登进士第又中博学宏词科除秘书省正字后为中书舍人以次对出知平江府召归上疏甚剀切备言虏人必为患明年虏犯两淮乃以兵部尚书为荆湖制置使风采震耸边郡再知平江一知成都皆繁剧郡为政绰有余暇豪猾敛避平生奏议及著述皆未编次见旧编
沈夏字得之尝为蜀帅孝宗时佥书枢密院事
李彦颖字秀叔孝宗朝两为参知政事独当国柄
　　安吉县
图经载施咸等八人许颐于数吴均共十一人统记载共三十一人施十五人　万十四人　吴二人据三国志朱治然绩各有功业已载郡图经宋朝人物附载于后
吴可几好古博雅与弟知几相继登进士第时号二吴可几仕至太常少卿着千姓编凡论姓氏所出□□□□□于世知几至郎官尝守其父屯田郎墓三年平地出泉人皆异之号孝子泉见旧编
沈枢字持孝官至太子詹事
　进士题名
郡之登进士科者唐至宋初无题名嘉佑八年知州事张田始刻石于郡学经史阁下之右序自庆历二年本州岛及游学之士咸追书之尔后相继不绝至崇宁二年后止书本州岛之士政和八年以来又阙不录绍兴三十年提点本路刑狱吕广问摄郡事乃属教授陈叔达并录刻焉淳熙二年教授虞俦又附载其在祖父昆弟之登科者名于下今录如右
庆历二年杨寘榜　俞可　俞尚　臧纬　刘达
庆历六年贾黯榜　陈舜俞　李轲
皇佑元年冯京榜　卢秉　刘握　丁伯初　朱临　沈伸　姚舜谐　丁錞　陈枢　徐绛　周之彦
皇佑五年郑獬榜　周景贤　李恂　沈振　周之道　莫士光
嘉佑二年章衡榜　张修　施硕　莫君陈
嘉佑四年刘辉榜　陈皓
嘉佑六年王俊民榜　陈几　姚安世
嘉佑八年许将榜　俞温父
治平二年彭汝砺榜　吴彖　范彖　刘坞
治平四年许世安榜　刘谊
熙宁三年叶祖洽榜　俞纯父　朱早　刘损　许彦　臧诜　戚山　方蓁　施耕　刘极　沈佑　管太初
熙宁六年余中榜　朱服　陶兑　沈彦明　丁注　蔡蹈　汪闻　张易直　张着　陆元光　徐唐臣　胡解　周之才　沈特　方景　沈寅　丁演
熙宁九年徐铎榜　霍同　沈倚　叶勤　丁维　徐允文　张茂直　叶劭　沈伦
元丰二年时彦榜　沈千　陆元宾　沈仍　陈　丁掌　黄居　朱率　臧询　沈偕　吴植　宋前　严应期
元丰五年黄裳榜　袁应中　杨询　莫倚　张湜　周需　陆元成　沈彦声　李谷　莫群　徐元　张稚通
元佑八年焦蹈榜　姚舜仁　鲁伯能　周天倪　沈纯诚　姚佑　王履　郑奕　太史章　刘定国　朱级　张谌
元佑三年李常宁榜　刘焘　李肱　丁沔　莫偕　李畸　陈敏功　史先能　俞隆道　戴怀　王颐　刘全
元佑六年冯涓榜　刘安止　朱任
绍圣元年毕渐榜　朱南强　宋彦弼　卜僵本　姚侯
绍圣四年何昌言榜　张大成　周敦　周知微　沈章　曾纶　卢蕡　何逵　顾天经　叶筠　周衮臣　王霖
元符三年李金榜　余拂　陶旐　吴彦　沈时升　费若　周天益　范蕡　吴天将　徐绎　吴埙　韩奕　王遵道
崇宁二年霍端友榜　沈纯道　杨天倪　莫汝明　张维　吴升　张汝舟　张湍　朱种　丁挈
崇宁五年蔡薿榜　刘（王玉） 【上舍】 　成无玷　张同　王翿 【上舍】 　金誉　吴倜 【省元】 　李预　郏袤　沈纯正　丁安常　刘拱　沈（黄□）　吕之望　练表
大观三年　贾安宅 【状元贡士】 　张大受　郏嘉谋　陈汤求 【上舍】 　张汝钦　夏千之　丁安止 【锁厅】 　钱杨 【上舍】 　曹宗臣　施敦仁　成能
政和二年莫俦榜　蔡调 【上舍】 　吴价 【上舍】 　沈调 【上舍】 　沈钦止 【上舍】 　刘士莫 【上舍】 　莫廷询 【上舍】 　陈大声 【进士】 　万冲　俞汝明　任居中　沈与
政和五年何（上□下木）榜　钱叶 【上舍臧俞榜第三名辉褐】 　沈与求 【上舍】 　吴（立立） 【上舍】 　沈友谊 【八行】 　姚壳 【进士】 　卢长卿 【进士】 　吴师直 【太医学上舍】 　刘峤 【八行】 　史祺孙 【上舍】 　朱跸 【上舍】 　周（昜□）【八行】 　郑绩 【太医学上舍】 　刘唐宾 【上舍】 姚处厚　毛选　沈（黄□）
政和八年嘉王榜　莫仲珪 【上舍】 　沈昭远 【上舍】 　沈该 【上舍】 　王翰 【将赴殿试】 　徐抑 【上舍】 　徐念道 【上舍】 　莫庭芬 【上舍】 　施锐 【上舍】 　蔡德升 【上舍】 　沈瓛 【锁厅】 　张择亨　施中行　吴景温　潘庆　李中
宣和三年何涣榜　刘宁止　潘蕡　王秉　方之平　刘一止　韦积　姚溪　锺燮
宣和六年沈晦榜　贾安常　朱克明　丁昌朝　莫若　师谌　杜大成　刘岑　莫芬份
建炎二年李易榜　严抑　沈震　盛光祖　沈长卿　陈澥　朱询武　潘莘　石茂良　沈浚
绍兴二年张九成榜　刘知昌　朱三思　施涣之　陈纲　徐杨　王古思　钱泃　范彦辉　陈琦 【附申】 
绍兴五年汪应辰榜　丁雄飞　沈作诘　周操　方梓
绍兴八年黄公度榜　林孔彰　谈谊　钱建　沈晞颜　刘嵘　倪偁　莫浚　沈介　吴允协　姚蹈　朱岳　葛立方
绍兴十二年陈诚之榜　杨郢弼　严康朝　范梓　沈敷　李彦卫　朱安时　鲁艺　沈汝一　方溥　施士衡　方楶　王存之　郏次云
绍兴十五年刘章榜　赵之辅　严祝　莫济　刘度　沈枢　陈则　李渥　袁综　庄衡　周（言页）　谈虙　潘良翰
绍兴十八年王佐榜　莫汲　芮辉　李彦颖　朱三省　万介　王康年　莫冲　施贯之　葛邲
绍兴二十一年赵逵榜　王献民　李木　张俊民　黄元逊　姚仲　钦楚　林次龄　卢屿　施知彰　周蒙　诸观　方将　沈复
绍兴二十四年张孝祥榜　周硕　莫源　李昱　朱鼎　郑南　张潜　施元之　李浚　袁损之　汪安行　葛郯
绍兴二十七年王十朋榜　郑承　吴允成　莫澄　太史邵
绍兴三十年梁克家榜　丁辀　吴芸　沈祖德　邓伦　周佑　芮嘉言　练梦鹏　沈瀛
隆兴元年木待问榜　林垧　顾待问　丁光逮　周华　俞瀹　顾强　刘国宾　李冰　吕旦　莫祥　卢岠　葛邲
干道二年萧国梁榜　朱绎之　丁敦夫　倪思　刘三杰　章深　莫槱　章潜　吴东　滕良知　刘庚
干道五年郑侨榜　莫漳　朱逮　施迈　沈鉴　王迈　孟必先
干道八年黄定榜　李沐　孙侨　陈南　王孝严　丁梦锡　卢宜之　沈作霖　濮坦　朱辟非
淳熙二年詹暌榜　倪恕 【父偁弟思】 　刘棠　周常　韦梓　孙晔　刘深之 【父庚叔】 
淳熙四年皇帝幸太学释褐　鲁东礼
淳熙五年姚隶榜　李尚 【兄冰】 　练文 【祖表】 　谈子英 【伯谊叔虙】 　上思齐 【上舍】 　章泳 【曾祖惇祖择父倧兄深】 　刘宗 【伯祖十英】 　倪愿 【父再兄恕弟思】 　莫柯 【祖仲珪父漳】 　吴□　章良能 【父驹】 　王中立
淳熙八年黄由榜　谈钥 【伯谊父虙兄子英】 　顾简 【上舍】 　章燮　吴华 【上舍祖倜兄芸】 　芮宦言 【伯烨叔辉兄嘉言】 　朱端常
淳熙十一年卫经榜　刘庶 【上舍叔知伯兄度庚侄深之】 　章良肱 【父驹弟良能】 　李日与　傅良　胡修　金堪 【曾叔祖誉】 　孟醇 【兄致诚侄孙必先】 　李翱　朱常　赵汝俨
淳熙十三年太上皇帝庆寿上舍释褐　钱重
淳熙十四年王容榜　刘开之　沈观　茅无竞　朱景献　林炜　吴劢　朱发　莫彬　沈有成　张嘉谋　朱侪　赵彦制
淳熙十六年二月皇帝登极上舍释褐　沈端叔　臧辛伯
绍熙元年余复榜　刘序 【子开之】 　沈葵 【曾伯祖锜】 　陈昂 【兄则】 　刘伯麟　朱偃 【弟济】 　王田 【兄中】 　朱应佯　赵善绩　赵汝（日为） 【兄汝（婴去女改火）】 　赵希实 【弟希容】 　赵汝（婴去女改火） 【弟汝（日为）】 
绍熙四年陈亮榜　俞灏 【兄希尹先凝平一侄远应符建】 　陈湘 【侄捕】 　刘依之 【父度叔庚兄深之】 　丁端祖 【曾叔维伯祖安常安止伯辅雄飞】 　赵师逌　宋申 【兄偃】 　俞侪沂　赵时逢　袁聘儒　李岑 【曾伯祖友谅曾祖交闻伯祖侁】 　陈至 【伯则叔昂】 　陈（目亥）　施一鸣 【曾叔祖巨伯迈】 　陈壁 【曾叔　潜父睍叔暟】 
绍熙五年覃恩释褐榜　万梦实 【祖介】 
庆元二年邹应龙榜　陆谈经　顾元龙　陈有成　林渍之 【弟】 　莫汶　李天益　石宗玉　张准　曹待聘　赵师鼎
庆元五年曾从龙榜　韦炎　周师威　何澐　赵汝榛
　列妇
孔氏妇吴三郡国志云妇有八子皆训以义方夜则读书昼则力田汉哀帝时俱为郡守后人因名其居曰八子墩在乌程西三十八里
乘公济妻姚氏南史云吴兴人生二男而公济及兄公顾干伯并卒各有一子姚养育之卖田宅为取妇自与二男寄止邻家事闻诏婚其二子仍旌表其里闾复徭役
羊缉女佩任南史云乌程人随母还舅氏母亡昼夜号哭不饮食三日而亡乡闲号曰女表齐春秋云丘缉女
　释道
　　上人
法愿统记云俗姓锺长城人宋孝武帝及高帝悉敬仰之愿遭兄丧乞还即至乡敕旨重迭驾亲自幸以伸省慰愿遣弟子拒云乡疾未涓不堪相见帝乃转跸文惠太子尝往寺问讯愿不命坐文惠作礼而立乃谓愿口藻吹清镜以为供养其福云何愿曰菩萨八万使乐尚不如志心今吹竹管子打死牛皮何足道哉其秉德迈时皆此之类后入定三月不食忽语弟子曰汝失饼箩矣寻卒
慧进高僧传云慧进俗姓姚吴兴武康人昔在凡之时性旷迈不拘名节中年意有所悟乃始出家常聚钱愿造法华经一百部经营未成聚得钱一贯六百文群盗闻慧进欲造百部法华经谓其房中厚蓄资财遂劫而问曰师有几钱慧进云贫道惟有造经钱一贯六百文在某处群盗腼然相顾而散及经成忽闻空中有人言曰汝愿足矣当生西方永明四年无病而卒时年八十有五矣
法朗俗姓吴氏吴兴人住武康县家世遭祸因往建业大明七年与兄法亮同出家为沙门初亮履行高洁经戒修整朗禀性疏率不事威仪注涅盘经勒成部帙而言谑调笑不择交游高人胜己者少见齿录卒于天监年中
慧巨字智洪俗姓钱长城人年十四出家梁武帝嘉之敕有司赐衣砵与陈文帝为出尘之友及帝践阼情好益深每乘四望车入宫内宣帝即位礼接弥厚敕请为吴兴大僧正住天居寺事见道宣下弟慧寿亦长城人事见隋官师传
法礼俗姓包少出家好救人疾病素不知医方药术以意疗之无不痊效又不曾习易占候之书验阴晴雨雪十不失一又同侣过扬子江至淮南遇风涛一舟人畏惧礼立于船前攘臂张眉曰江神汝何不收风止波使吾船人平俄而风波恬息安然济岸武后征为国师居龙兴寺又武后朝包氏子于上强山中逢一白鹿吐两珠于地光辉可爱乃以一珠吞之其一珠归以献母置于山中光照一室后乃以一珠舍入栖流寺殿檐额山包氏子出家为天台也
道宣俗姓钱长城下箬人也唐初母姚氏梦日入怀宣在孕十二月以四月八日生又尝梦一僧曰夫人怀之子乃梁朝佑律师舍出家年十三学综经史名通天下隶名山丰德寺尝有天师神采谓曰师当生弥勒宫中道一书曰此乃棘林天帝所烧者以其年冬卒着内典书数百卷行于世
慧寿俗姓谢长城人住西水寺持法华经天旱求雨时有一绿衣人云吾是此山张水曹神将请于大山师若要水一小吏与师行雨忽一夜大雨发洪水数家悉被漂溺旬日又见前使者所若绿衣人领一小吏屈膝脱背示鞭笞之痕谓慧寿曰小吏行雨颇不用心已科数下讫
法瑀俗姓沈八十五禅坐而终数年始葬建塔其颜貌如生须发长数丈高僧皎然为其立碑
　　住院僧 
道祥俗姓颜容貌奇伟作天竺婆罗门状幼通大小乘经与乌程习法师最相友善习尝梦道祥来谓贫道悉是维那佛也今因缘且尽故来相别耳习惊觉俄有长城信至云祥法师已卒
清昼字皎然谢灵运十世孙天资疏野多神思居郡中兴国寺西院尤工五言诗与刺史颜真卿诸名士酬倡及预撰韵海镜源着儒释交游传及经典类聚四十卷又有茶诀一篇后元和四年刺史范传正典会稽僧灵彻同过旧院题诗云道安已反无为乡悉远来过旧草堂余亦当时及门者其吟佳句一焚香宋蒿头院序之云唐僧皎然以道称于吴谚美之曰霅之昼能清秀又作诗云昼公文章清复秀天与其能不可牖僧攻文什自古有出拔须尊昼为首凡七绝韵
惠觉俗姓丁唐朝人禅坐一床致绝粮终年所居兴化寺降甘露之祥
慧隐俗姓陈住报德寺所居房中除三衣外不置一物足不履俗家常日夜诵法华经两遍澡瓶浴盆将尽辄满每拟诵经香无故自然芬馥
道虬俗姓张住长兴报德寺通内外典籍尤善谈论友人校书郎包融为之赞序云沙门道虬年三十三立才独行亦犹山有凤皇之雏林养狻猊之子凡百羽毛之族无不祗畏
慧畅俗姓徐不学于师至契心印尝织芒蹻蒲履之属于山中道上一日谓弟子曰吾闻天台山有凯公遗迹思暂往焉言讫便行跻山涉涧不由道路长城曲水寺去天台八百余里后有人从天台来计畅之程一日而至后忽令人洒埽曰今日将有客至齐讫趺坐奄然而逝
慧解俗姓陈有至行常多学徒于天目山坐夏属岁旱斋粮不足僧众将欲下山解乃卖身得钱谷绢帛以给之沙门杼山皎然万溪道祥虎丘法简时相友重请住苏州流水寺
法（王缶）高僧传云法（王缶）俗姓杨河东人元嘉中过江值沈台真请居武康小山寺讲大品维摩涅盘等经永明中敕吴兴礼致上京年九十七岁
法训居马劲山兰若山中旧多蛇虎法训至夜梦一千人云和尚在沈弟子当为和尚驱逐山中害蛇虎乃自此而绝
慧纂俗姓陈住吴兴长城人居寺精于学业年十三卒
　　尼二人
法照唐朝吴兴人也姓黄氏学道内外武后赐墨敕礼为门师居重光寺
慧泽俗姓□吴兴长城人涉猎诸史有文采出家通内外典四部之书住重明寺见梁书
　　神仙
孟翼齐春秋云乌程人造正一论言佛之与道一也
戴洋字国游吴兴长城人年十二病死经五日复苏乃自云入使为酒藏史授符箓麾节升蓬莱昆仑积石大室匡庐等山逢一老父谓曰汝当得道善风角占候凡所试验百不遗一
沈法护吴兴德清人幼聪智为叶天师弟子景云二年执墨敕使江南十二州采药
回道人回仙录云吴兴之东林沈东老能酿十八仙白酒一日有客自号回道人长揖于门曰知公白酒新熟远来相访愿求一醉实熙宁元年八月十□□□□见其风骨秀伟跫然起迎徐观其碧眼有光与之语其声清圆于古今治乱老庄浮图氏之理无所不通知其非尘埃中人也因出酒器十数事于席闲曰闻道人善饮欲以鼎先为寿如何道人曰酒器中惟锺鼎为大屈卮螺杯次之而梨花蕉叶最小请戒侍人次第连斟当为公自小至大以饮之笑曰有如顾恺之食蔗渐入佳境也又约周而复始常易器满斟于前笑曰所谓杯中酒不空也回公兴至即举杯而尽乃命东老鼓琴回乃浩歌以和之又尝围棋以相娱止弈数子辄拂去笑曰祇恐棋中烂斧柯回公自日终至暮巳饮数斗无酒色是夕月微明秋暑未退蚊蚋尚多侍人秉扇驱拂偶灭一烛回公乃命取竹枝以余酒噀之插于壁闲须臾蚊蚋尽栖于壁而所饮之地洒然东老欲有所叩先记以求驱蚊之法回公曰且饮小术何足道哉闻公自能黄白之术未尝妄用且笃于孝义又多阴功此予今日所以来寻访而将以发之也东老因叩长生轻举之术回公曰以四大假合之身未可离形而顿去惟死生去住为大事死知所往则神生于彼矣东老摄衣取谢有以喻之回公曰此古今人所谓第一最上极则处也此去五年复遇今日公当化去然公之所钟爱者子偕也治命时不得见之当此之际公亦先期而知谨勿动怀恐丧失公之真性束老领而悟之饮将达旦则瓮中所酿止留糟粕而无余沥矣回公曰久不游浙中今日为公而来当留诗以赠然吾不学世人用笔书乃就擘席上榴皮画字题于庵壁其色微黄而渐加黑其诗曰西邻巳富忧不足东老虽贫乐有余白酒酿来缘好客黄金散尽为收书已而告别东老启关送之天渐明矣握手并行矣约异时之集至舍西石桥回公先度乘风而去莫知所适
葛洪尝隐居于葛仙山今山有炼丹灶捣药臼存焉风雨之夕丹或显现职方图志葛仙炼丹处天下有十三乌程居其一又子城北天庆观西有炼丹井里俗传云葛仙翁尝于此井汲水炼丹焉
蓟子训风俗通云子训艺明方术解分身王俭姓系云子训汉时隐身于吴郡余不乡今在武康县界也寻卒葬于乌程县湖趺山
马自然有人于白塔巷酿酒出卖遇道人马自然常来赊酒而饮不醉无归如是日居月诸主人供侍无懈一日道人沈湎谓主人曰我今日巳得仙矣所哺酒价焉敢轻于酬遂出囊中药点化卖酒铁井并为紫金便即界下云生一升而去士庶登店前溪桥望观如堵咸见入云而去其桥遂得名望仙江子汇颇多蚊蚋自道人马自然泊舟之后至今其处不生暑月居人坦然无苦姚紾尝于白鹤山观棋烂柯于此山化为白鹤而去后人因以名焉括地志云安吉县有五山昔乡人姚紾者采樵于山遇仙及还自入瓮中隐其身谓家人曰可七日勿开期未至而家人开之紾变为白鹤飞去
陆修静隋时为道士没于乌程县东仙潭更数月乃出后人因以名焉
施绩女吴时骠骑将军西陵督故鄣施绩女得道内传云绩有女名淑昔有仁信今闻得道今在东洞天中屡迁官
张志和续仙传张志和号玄贞子尝为渔父词后于湖州刺史颜真卿坐上云鹤翔集飞升而去余见事物杂志玄真子下
沈羲吴兴人躬耕于野弃耕具而亡家人求之不得自是声迹窅绝子孙相传以为羽化邑人莫之信也齐永明二年乃归访旧庐谓其耳孙曰吾为汝家四世祖在西蜀之西以符药治病有活人功上帝授我白玉简为碧落侍郎今归以告汝倏忽不见邑人闻之骇异遂以其地建道观设祠塑像以奉之事见太平广记今观之东偏环翠堂有唐人诗云碧落新除沈侍郎便驱旌节治东方不知今夜游何处从者皆骑白凤皇宋崇宁大观闲有内庭女道官炼师孙千霞梦一道士披采霞衣来言曰吾武康人也在碧落中有仙职时薄游尘世与道观里域真官为邻与子有宿缘他日当相遇于彼千霞觉而茫然不知武康为何地及靖康之乱避难南方依直省官石防御者家于德清之苕村始知武康为吴兴属邑一日石氏设大醮羽衣毕集邑之主观道士姜景良与焉千霞具以梦告景良曰即吾邑沈羲也初堂在里域真官之左千霞感慨流泪亟造延真观焚香设礼瞻仰塑像拜而起曰真吾梦中所见也遂捐橐中金遍施黄冠而去千霞后于富阳泰元山建紫霄宫其徒数百人年八十有九忽颔髭蔚然丛生越三年羽化真异人也见余英志
吴兴志卷十八
宋谈钥撰
　碑碣
　　州治
唐太宗御制圣教序 【僧智永集王羲之书在墨妙亭】 
唐开元皇帝封文宣王诏 【在州学大历四年别驾孙沛立王右军十六代孙荣书】 
敕天下放生池碑 【在鲁公祠唐肃宗御书题额银青光禄大夫使持节升州诸州军事升州刺史充浙西节度使兼江宁军使柱国丹阳县开国侯臣颜真卿撰并书以大历八年于州骆驼桥北建】 
乞御书题额恩敕批答碑阴记 【唐金紫光禄大夫行湖州刺史上柱国鲁郡开国公颜真卿撰并书又载团练副使别驾卢晕元自觔徐自然刘抗长使郑滔王叔卿徐旻司马张彦弼黄持志姚执珪录事参军路惟衡曹友谌康造摄司功李瑗司兵刘中参军郑寘司仓杜无惑司法谈佚王湜姚观司户武叔韦准张庭琇王应司田元沛王铦司士郭晰李群刘德敏同团练副使前殿中侍御史李（上艼去丁中品下□）乌程令李晤丞李佶徐彦云李抱虚主簿李翼尉顾察薛希镐吕遥扬使长城令朱自勉丞徐明权施惠整颜慆主簿张遐尉杜勉陈巢之贾嵘杨溪赵琪安吉令杨宥曹友谌摄丞杨齐光康造主簿卢胜尉杜轸程希俊马伯珍卢弼李湮包审武康令李汗张士若丞时尚素郑若水主薄孙必叶迅尉陈演长孙瑀杜重英吕液德清令范铭丞陆造钱箕尉孙演李光之桂林续图经云当大历中湖州刺史别驾四员诸曹掾大率三员诸县令丞尉各四员比唐志所载吏员相去远甚故着此以俟博学之士稽考焉】 
敕书褒战功记 【在甲仗库前唐宪宗赐刺史辛泌及慰问将士诏书也以上唐之御制御书碑碣】 
宋皇帝御制戒石碑 【碑在知州大厅前元佑中臣黄庭坚书今上皇帝御书朝列于下绍兴二年十月癸酉端明殿学士左朝议大夫签书枢密院事权参知政事臣权邦彦左通议大夫参知政事福建江南西路荆湖南北路宣抚使臣孟庾左通奉大夫守尚书右仆射同中书门下平章事兼知枢密院事臣秦桧特进尚书左仆射同中书门下平章事兼知枢密院事都督江淮荆浙诸军事臣吕颐浩题跋】 
真宗皇帝御制文宣王赞 【碑在州学太宗祥符元年十月二十四日东封礼毕十一月十日车驾幸曲阜县谒奠先圣文宣王命刑部尚书温仲舒等分奠七十二弟子礼毕幸孔林是日诏先圣加号元圣文宣王御制赞又诏礼部尚书张齐贤等次日以太牢致祭诏衍公颜子进封兖国公十哲闵子以下进封公曾子以下进封侯先儒左邱明以下进封伯五年八月二十二日奉敕诸道州府军监各于元圣文宣王庙刻御制赞并诏十一月一日奉敕改谥曰至圣文宣王赞后所载者如此】 
御制文臣七条并诏 【在知州大厅真宗皇帝所御制也每诸道牧守及知州事军通判知监知县辞去之日普令拜赐迨仁宗皇帝庆历三年诏颁天下朝奉郎守尚书金部郎中知湖州军州兼管内劝农事上护军赐紫金鱼袋臣马寻建】 
御制武臣七条 【在知州大厅真宗皇帝御制也庆历五年建】 
仁宗皇帝奖谕守臣滕宗谅进柑子诗敕书 【在州学康定元年立】 
圣制御书手诏 【在知州厅上徽宗皇帝御制御书也崇宁四年九月二十日奉圣旨摩勒于长官厅】 
徽宗皇帝御笔御制辟雍手诏并大司成□昂奉旨所撰后序 【在州学崇宁四年通判权州事林虡立】 
御笔神霄玉清万寿宫手诏 【在天圣寺宣和元年八月十二日奉圣旨立石】 
高宗皇帝御笔御书孝经 【在州学绍兴十四年太守张守立】 
孝宗皇帝御笔奖谕守臣郑作肃手诏 【在郡厅以上宋朝御制御书碑碣】 
汉故梁相费府君碑 【在墨妙亭梁相讳汛字仲虑此邦之人也宝刻丛编隶书不著书撰人名氏君名汛字仲虑官至梁相碑不载其乡里及刻石年月集古录目其题额汉故梁相费君之碑碑云梁相讳汛字仲虑此邦之人也其先季文为鲁大犬有功封费因以为姓秦项兵起避地于此遂留家焉碑无建立年月金石录】 
汉故梁相费府君之碑篆额费君汛堂邑令凤九江大中政之父也 【凤以威宗熹平中卒碑载二子所终之官此盖其孙均所立也故其铭有穆穆显祖之句也隶释】 
费氏父子三碑 【今并立于吴兴校官之壁不知者指此为碑阴赵氏亦有斯误隶释】 
陈孝义寺碑 【在墨妙亭散骑常侍御史中丞领大著作徐陵撰唐银青光禄大夫使持节湖州诸军事湖州刺史上柱国常侍十代孙峤之书】 
唐封崇孔宣父故事碑 【在湖州府学元和四年刺史辛秘撰】 
文宣王新庙碑 【在州学唐太宗闲浙江西道观察支使试秘书省校书郎郑言撰并书盖记刺史令狐绹作庙本末记云西临霅溪前横荻塘梁堑为桥编木为栅今甘棠桥文宣王庙是也】 
德本寺碑 【在文宣王庙碑阴胡季良撰】 
射堂记 【在墨妙亭撰人姓名残缺世传颜鲁公正书大历十二年四月也　宝刻丛编云余家所藏颜书较之惟张敬因碑与斯记为尤精劲惜其皆残缺也集古录】 
项王庙碑阴述 【在墨妙亭颜鲁公书自湖州刺史字下六字刻缺】 
项王蔬食文 【在墨妙亭邱迟述】 
千禄字书碑二 【一在墨妙亭唐朝议大夫滁沂濠三州刺史上柱国赠秘书监颜元孙撰第十三侄男金紫光禄大夫行湖州刺史上柱国鲁郡开国公真卿书后跋云大历九年真卿于湖州刺史宅东厅院书之一碑在鲁公祠开成四年刺史杨汉公重摹舆地纪胜云颜鲁公石记唐人笔迹见于今者惟公最多其在湖州所书为世所传惟千禄字书放生池碑尚多见于人家而千禄字书乃杨汉公摹其真本以伪缺遂不复传独余集录有之惟好古之士能知前人用意之深则其湮沈磨灭之余尤为可惜也】 
石柱记碑 【在墨妙亭颜真卿书记郡境山川陵墓之类】 
断碑二 【在墨妙亭一咸通五年千僧翰书一干元元年邬彤书】 
晋吴兴太守谢公碑 【在墨妙亭唐刺史兼侍御史裴清撰僧道铣书大历七年岁在壬子建于龙兴寺即今之报恩光孝寺】 
太守历官记 【在墨妙亭晋太守谢公碣之阴唐人所勒也盖自晋王逸少洎陈任忠凡四十四人】 
湖州刺史题名记 【唐广德元年补阙内供奉李纾撰后记正元十六年华阳顾况撰又后题正元十七年刺史李词又后题宋康定元年知州滕宗谅】 
白苹洲五亭记 【在墨妙亭唐太子少傅分司东都冯翊县开国侯赐紫金鱼袋白居易撰知州事马缵书开成四年十月建又见金石录】 
白苹亭记 【在墨妙亭唐殿中侍御史内供奉李直方撰前太仆寺主簿史镐书并篆额后跋元和元年夏节度判官侍御史王澹获览此作】 
白苹洲记 【在州大厅壁中中和五年六月八日刺史孙储撰军事判官前乡贡进士王溥书】 
修河溇记 【在州治宝文阁直学士程大昌撰敷文阁待制沈枢书敷文阁待制贾选题盖绍熙三年三月建】 
湖州纪功碑 【在甲仗库唐元和中将仕郎前太常寺奉礼郎时元佐撰盖纪刺史辛秘平贼臣李锜之党也】 
大宁寺建功德碑 【在报恩光孝寺试大理评事兼武康县令韩章撰前衢州龙邱县尉徐浩书唐大历六年建】 
袁高茶山述 【在墨妙亭唐朝议大夫使持节湖州诸事事守湖州刺史护军赐紫金鱼袋千（由页）撰朝议郎前滁州长史上柱国徐（王寿）书盖述刺史袁高所作茶山诗也　宝刻丛编唐湖州刺史袁高撰前滁州长史徐（王寿）书湖州之顾渚山岁备茶贡高为刺史感其采制之勤而作是诗其后于（由页）为刺史得之于坏垣为之序而刻之真元七年五月】 
乌程令韦公德政碑 【在乌程县治唐至德二年沈务本撰沈仲昌书文多漫灭宋嘉佑中知州杨纮摹题额九字刻石今在墨妙亭】 
沈府君墓铭 【在墨妙亭讳缙字章甫干元元年京兆章卓撰并书】 
胡夫人墓铭 【在墨妙亭大中十二年乡贡进士李翊述并书】 
吴氏墓铭 【在墨妙亭太和九年吴季良书】 
金氏墓铭 【在墨妙亭大中十二年乡贡进士李翊述并书】 
湖州州学记 【碑在州学庆历中张方平撰蔡襄书】 
修架阁楼记 【碑在楼下元佑七年左承议郎签书节度判官厅公事朱振撰】 
宣德军节度判官厅壁记 【天圣八年朝奉郎大理司直监察御史节度判官张侁撰】 
吴兴倅厅题名记 【嘉佑六年秘书省秘书郎通判军州章衡撰】 
销暑楼记碑 【在楼南宋朝元佑五年吕升卿撰并书】 
浮玉亭记 【在亭中天圣四年承事郎太常寺奉礼郎签书宁国军节度判官厅公事郑戬撰中大夫行国子博士知安吉县事尹希古书】 
迎春桥记 【在今骆驼桥下大中祥符五年将仕郎守大理评事通判军州胥偃撰】 
仪凤桥记 【在桥上天圣三年承奉郎守太常寺奉礼郎签书宣德军节度判官厅公事郑戬撰】 
厅梁题字记 【元佑二年林希题在郡治】 
修造仓库桥梁记 【治平二年徐仲谋撰在郡治】 
会景楼记 【治平二年徐仲谋撰在郡治】 
秦篆峄山记 【在墨妙亭庆历戊子摹刻参知政事宋庠跋】 
宝章法帖一部 【在墨妙亭元佑中刘焘被旨摹刻】 
梁太守柳恽并寇准江南曲 【在墨妙亭至和二年刻】 
唐太守杨汉公杜牧诗 【在墨妙亭天圣四年王秩刻】 
张逸碧澜堂陈尧佐芳菲园诗 【在墨妙亭天圣九年凌景阳八分书】 
东坡六客词 【在墨妙亭元佑六年撰】 
东坡墨妙亭记 【绍兴丁卯蒋灿书重刻】 
陈吏部修城记 【在墨妙亭绍兴十年陕之茂撰】 
舞绡堂记 【在墨妙亭干道八年齐庆曾撰】 
书记厅集虚堂记 【元丰三年将仕郎试校书郎权掌书记陈师锡撰】 
重修开元观碑 【在今天庆观淳化四年登仕郎国子博士知婺州事刁衎撰】 
吴兴灵鹤赞 【在天庆观唐白居易之作也宋朝雍熙四年知州事郑建为之序始刻石焉】 
三住铭 【在天庆观唐施肩吾撰宋庆历四年左著作郎叶纲书】 
广化寺严华一分塔铭 【碑在寺庆历二年宣德郎守太常博士集贤校理知州军事胡宿撰】 
广化寺瑞阁记 【碑在寺政和五年缙云叶梦得撰并书信安程俱题额】 
颜鲁公祠堂记 【在庙中嘉佑七年尚书屯田员外郎知州事张田撰】 
郭尚书庙记 【在庙中端拱元年太常博士权知州事郑建撰】 
曹王庙记 【在庙中】 
灵济王庙记 【在庙中】 
通灵王庙记 【在庙中】 
项王庙记 【在庙中】 
贡院记 【在贡院中】 
商税务记 【在务内以上六记年月撰书人名氏各见逐处下】 
石曼卿经史阁三字 【在州学】 
石曼卿敕建州学四字 【在州学】 刘焘稽古阁三字 【在州学】 
重建学田记 【在州学顾临撰大观元年重刻】 
重绘三礼图记 【在州学绍兴中刘一止撰关注书】 
米元章鲁公仙传 【在鲁公堂元佑三年立】 
程舍人鲁公堂怀忠堂记 【在鲁公堂隆兴元年立】 
王状元鲁公堂三诗 【在鲁公堂干道四年立】 
赵直阁祠堂记 【在鲁公堂干道中江都仲并撰唐琢立】 
东坡先生祠堂记 【在鲁公堂淳熙八年萧德藻撰胡南逢立】 
　　乌程县
唐大光和尚神异碑 【在法华寺干宁中丞相李绅撰见旧经】 
唐大光和尚道迹碑 【在法华寺秘书郎陈文在撰见旧经】 
唐丞相李绅墓碑 【在里山干宁三年立见旧经】 
唐吴兴邱氏墓碑 【在县西霅水乡麻谷元和四年立见旧编】 
唐古山索靖庙碑 【在本庙以后并见旧经】 
吴越回文绶带连环诗碑 【在法华寺镇国军节度使钱惟治作九十首】 
宋道场山千圣殿碑 【在本寺太平兴国三年安德军安抚使知湖州钱信记】 
瑞现禅院大圣碑 【在喜宥院端拱二年祠部外郎郑偡记】 
西余山弄雪亭碑 【在大觉寺庆历中胡宿记】 
何山定化院碑 【在本院熙宁八年朱临记】 
卞山龙王庙碑 【在本庙熙宁六年朱临记】 
何氏读书堂碑 【在何山寺汪藻记】 
葛仙翁祠堂碑 【在普照院葛立方记】 
真武画像碑 【在佑圣宫丞相沈该赞】 
　　归安县
唐重置兴国寺碑 【在无为寺见旧编】 
唐永兴寺僧伽和尚碑 【在鹿苑寺元和九年十月二日立前左武卫兵曹参军裴述撰费涛书胡季良篆额和尚姓何】 
唐永兴寺冥道记 【在鹿苑寺咸通四年沙门简章述并书】 
县令戴公生祠记 【在鹿苑寺乡贡进士张先述】 唐东林土地庙记
南园记碑 【南园在郡定安门内横塘隶本县界向来沮洳敻隔仅有慈感寺吏部侍郎万锺家世钱塘有为司农卿时卜宅于其傍开拓浸广号曰南园台阁亭榭四时花卉俱富为诸园冠庆元二年焕章阁学士洪迈为之记】 
　　长兴县
陈周宏正报德寺碑 【在大雄寺内】 
陈徐陵撰报德寺塔铭 【在大雄寺子院】 
唐沙门灵皎城山寺碑 【在慈氏院元和中撰】 
唐沙门清昼鱼陂明禅师塔铭 【在空隐院】 
晋谢太傅塘碑 【旧在谢公乡至唐天宝盗起碑刻不存大历中刺史颜真卿取旧史遗文刊石而书其阴今碑尚在墨妙亭】 
宋朝县令新厅事碑 【在县治】 
县令许秘丞长兴利便事碑 【在县治】 
墓田碑 【大观三年立在谢太傅庙】 
杜概长兴杂咏 【子希为郡守刻字墨妙亭】 
修谢太傅庙碑 【治平四年知县吴涛作在本庙】 
　　武康县
唐大慈寺钟记 【在本寺唐县令韩章撰】 
吴越大安禅寺佛殿记 【在本寺】 
吴越风山灵德王庙记 【在本寺】 
宋重建县学记 【在县学淳熙十五年郡人萧德藻作】 
敕赐渊应庙碑 【在本庙建中靖国闲毛滂作】 
　　德清县
梁沈氏述祖德碑 【按颜鲁公集南齐征士沈麟士制立于金鹅山岁久残阙干元中为盗火所（上蓺下火）碑首毁裂嵚然将堕过江二十叶孙御史中丞震移牒郡国请葺属兵凶旷而莫修忽有仆树生于龟腹盘根抱趾耸干夹碑嶷如工造郁若神化欹者复正危者再坚号庆树碑其后碑为十六段在县狱中鲁公大书其阴元佑中太守林希刻石记其事云以颜集补其阙凡百有十四字不可补者十字旧碑今不知所在林公石刻在墨妙亭】 
大唐兴禅寺碑 【旧二板六字字皆径三尺体势壮逸相传燕公张说书寺在德清三巿镇今号觉海故令陈之方爱此字龛于干元寺壁闲元佑三年取置墨妙亭之东楹书板不存今止有临本小字石刻】 
唐李该灵泉记 【景佑四年县令窦充重刻】 
罗汉禅院记 【在明因院】 
八圣寺记 【在本寺】 
重修至圣文宣王庙碑 【在县学】 
重修孔子庙碑
法鉴讲师塔铭 【在觉海寺】 
葛清孝公仙潭杂咏碑 【在墨妙亭】 
重修县宇记 【在县小厅】 赵知县生祠记 【在干元寺】 
唐大慈寺钟记 【在本寺唐县令韩章撰】 
吴越大安禅寺佛殿记 【在本寺】 
　　安吉县
唐施明侯记 【在本庙】 
历年图碑昼锦堂碑 【并在县学韩磊刻】 
　食用故事
酒　顾长生三吴土地记云乌程县旧有程林氏乌巾氏秦时二家能酿美酒遂名县汉梁孝王兔园会招邹枚司马之徒赋乌乡酒故张景阳七命云酒则荆南乌程注荆溪之南非江陵之荆南也按吴兴有荆溪源出荆山旧编云即此溪也又白居易有钱湖州寄箬下酒诗云劳将箬下忘忧物寄与江城爱酒翁按长兴有上箬有下箬溪舆地志夹岸悉生箭箬南岸曰上箬北岸曰下箬酿酒醇美俗称下箬酒韦昭吴兴录云乌程箬下酒有名吴兴记云上箬下箬村并出美酒刘梦得诗云鹦鹉杯中箬下春艺苑雌黄云说者以荆南为荆州非也即乌程荆溪之南耳渔隐丛话曰艺苑雌黄以箬下酒为乌程酒误矣
茶　陆羽茶经曰浙西以湖州上常州次湖州生长兴县顾渚山中常州义兴县生君山悬脚岭北峰下唐义兴县重修茶舍记云义兴贡茶非旧也前此故御史大夫李栖筠典是邦僧有献佳茗者会客尝之野人陆羽以为芬香甘辣冠于他境可荐于上栖筠从之始进万两此其滥觞也厥后因之征献浸广遂为任土之贡故玉川子诗云天子顷尝阳羡茶百草不敢先开花旧编云顾渚与宜兴接唐代宗以其岁造数多遂命长兴均贡自大历五年始分山析造岁有客额鬻有禁令诸乡茶芽置焙于顾渚以刺史主之观察使总之裴文茶录云顾渚蕲阳蒙山最上其次寿州阳羡李肇国史补云蒙顶第一顾渚第二宜兴第三郡国志云顾渚中者与夹州同生桑獳狮二坞白苎山悬脚岭者与襄荆申三州同生凤亭山伏翼涧飞云曲水二寺青岘啄木二岭与寿州同贞元五年置合溪焙乔冲焙岁贡凡五等第一陆递限清明到京谓之急程茶张文规有诗云牡丹花笑金钿动传奏吴兴紫笋来李郢诗曰十日王程路四千到时须及清明宴其余并水路进限以四月到贞元初刺史袁高茶山诗曰黎甿轻耕农采掇实苦辛一夫且当役尽室皆同臻扪葛上欹壁蓬头入荒榛终朝不盈掬手足皆鳞皴悲嗟遍空山草木为不春阴岭芽未吐使曹牒已频可见当时之害民亦不少又与毘陵交界争耀先期或诡出柳车或宵驰传驿争先万里以要一时之泽贞元八年刺史于（由页）始贻书毘陵请各缓数日俾遂滋长开成三年刺史杨汉公表奏乞于旧限特展三五日敕从之先是两州析造时供进五百串稍加至二千串会昌中至一万八千四百斤每造茶时两州刺史亲至其处故白居易有诗曰盘上中分两州界灯前合作一家春青娥递舞应争妙紫笋齐尝各斗新统记云长兴有贡茶院在虎头岩后曰顾渚右所射而左悬臼或耕为园或伐为炭惟官山独深秀旧于顾渚源建草舍三十余闲自大历五年至正元十六年于此造茶急程递进取清明到京袁高于（由页）李吉甫各有述至正元十七年刺史李词以院宇隘陋造寺一所移武康吉祥额置焉以东廊三十闲为贡茶院两行置茶碓又焙百余所工匠千余人引顾渚泉亘其闲烹烝涤濯皆用之非此水不能制也刺史常以立春后四十五日入山暨谷雨还
盐　郡去海远土不产盐旧人户计口纳丁盐钱计四万三百三十贯有奇岁给盐一万四千五百余石续图经云今不给盐钱又捐折
饭　旧图经云稻米有名十里香师姑（禾亢）炊饭以师姑（禾亢）一斗杂以十里香一升自是芬香发越
乌饭　统记云夏至日以南烛草染糯作乌饭僧道尤高此食南烛草即今黑饭叶也今俗四月八日造以供佛因相馈送
鲙　吴兴记云唐昭德操刀运砧翼从风随红综素缕纷纷霏霏好事者嘲之曰鲙若值吴缕细花铺若非遇吴费醋及葫江东呼蒜曰葫苏东坡云吴兴庖人斫松江鲈鲙亦足以一笑乡土以鲙为盛馔每遇上客新姻庆贺燕集必设此盘饤罗列更无别味鲙匠十数为曹凌晨立鱼肆视所买多寡而往裁红缕白铺成花草鸾凤或诗句词章殊得其妙造齑亦甚得法所谓金齑玉鲙又有骨淡羹每斫鲙悉以骨熬羹味极淡薄自有真味食鲙已各一杯本草谓凡物脑能消肉正以食之必多用此羹也长兴所造尤薄仅如蝉翼他处所不及
鱼羹　吴兴记云平望车溪出美鱼谚云曲阿不食平望不羹为失味今乡闲鱼肥而鲜为羹甚美不特车溪也
鲊　唐张文规郡斋书情云食有吴兴鲊蔡宽夫诗话云吴中作鲊多就溪池中莲叶包为之后数日取食比瓶中者气味特妙白居易诗曰就荷叶上包鱼鲊当石渠中浸酒尊昔人已有此法乡闲取大鱼切作片用（鬲刍）米屑荷叶三数重包之谓之荷包可以致远非就荷上作也闲用精肉旋鲊就池荷包褁数刻可供盖荷叶性恶肥腻多作能害荷
水菜　旧编云合溪芦菔极脆美水亦甘洁土人就以水涤渍入盐为水菜甚有名（土昙）置以馈送
蒸尝菜　统记云土人以苹为蒸尝菜
酥　俗称乌戊乳酥最佳又为花果鱼鸟之属以为盘饤之华可用寄远大抵乡闲畜牛之家例能为酥及乳
漆器　安吉长兴武康山多漆巿行漆器旧颇有名元丰闲尝供三十事今器不迨昔不充贡
陶器　括地志云德清巿亭山陶器大瓮容三十石小者二十石名之曰（石聂）余处无此大器也
铜镜　大宁寺有章后镜一面郡旧有铜坑工人铸造得诀小大方员照鉴若一官禁铜镜渐难得工价廉器亦不迨昔
沙盆　山溪沙有细者贞元十五年进沙盆一百枚
鱼脯　旧编仪凤桥南有鱼脯楼吴越钱氏于此曝鱼脯修贡上国今乡土鱼脯甚美春月尤多作以供盘饤
　事物杂志
　　州治
圣火　南史纪齐永明十一年有沙门赍赤火以疗疾贵贱争取之多得其验都下咸曰圣火诏禁之不止火灸至七炷而疾愈吴兴丘国宾密以还乡邑人杨道庆虚疾二十年依法灸即瘥
潮　吴均吴兴假还山夜发南亭诗曰浮舟听潮上李宗谔图经云荆溪至吴山下每日潮高二尺倒流七十里云是吴王送女潮今考吴江太湖俱无潮不知荆溪之潮何道而至今无之
香　卞山在湖州山下有无价香有老母拾得一大石光彩可玩偶坠火中异香闻于远近收而宝之每投火中异香如初出洪（艼去丁改刍）香后谱
歌舞　于竞大唐传云德清县西前溪村则南朝集乐之处今尚有数百家习音乐江南声妓多自此出所谓舞出前溪也复斋漫录云陈刘删诗云山边歌落日池上舞前溪唐崔灏诗云舞爱前溪妙歌怜子夜长按古今乐录晋车骑将军沈作前溪歌而非舞也盖复斋不曾见于竞大唐舞出处耳
水嬉　统记清明日桡彩舟于溪上为竞渡之戏谓宜田蚕按艺苑雌黄云南方竞渡治其舟使轻利谓之飞凫又曰水车又曰水马相传以为始于越王句践盖断发文身之俗习水而好战古有其风而荆楚岁时记则曰五月五日为屈原投汩罗人伤其死并将舟楫拯之至今为俗乡土止是寒食日为之至清明日止又古集载太和末杜牧自御史出佐沈传师宣城幕闻湖州为淛西名郡风物妍好且多丽色往游之刺史崔君喻其意悉致籍妓牧殊不惬牧曰愿得张水嬉使州人毕观俟其云合冀忽有阅史君如其言至暮两岸观者如堵云云
舟　郡为泽国动须舟楫之利大者至数百千斛轻槛华丽率用撑驾小者仅进三五人人用一楫出没波涛最为轻快旧编云安吉水多湍濑舟皆刳木为之有太古制长兴之舟皆短后又有贩鲜鱼小舟不及百斛用四五橹者顷年过客及郡官和顾舟船率下两邑吏或拦捉民闲船只应副而航户计嘱牙侩避免庆元中知州事李景和括责在城应管航船载户将张二等共一百八十五只置籍在官遇有差顾照籍以次轮差行之年余尚未差遍既得均当且免逐时拦捉搔扰
钟　诗眼云南史载丘仲孚乌程人少好学读书常以中宵钟鸣为限又阮景仲为吴兴太守禁半夜钟唐诗有姑苏城外寒山寺夜半钟声到客船半夜钟吴中旧事也今乡中诸寺至四更五点皆鸣钟钟声绝则转五更未知此即中宵钟否也
吴歌　唐刘禹锡竹枝歌云杨柳青青江水平闻郎江上唱歌声东边日出西边雨道是无情也有情苕溪渔隐曰余尝舟行苕溪夜闻人唱吴歌歌中有此后两句余杂以俚语今之舟人樵子往往能歌俗谓之山歌即吴歌也
画　旧编云光孝寺山门后壁有唐人所画佛像有神人臂鹰者毛羽虽皴剥至今梁栋闲鸟雀不敢集又大中祥符寺佛殿后壁有画水一堵望之汹涌真名笔也又统记云张僧繇为吴兴太守画白塔寺弥勒佛菩萨像世称奇妙
玄真子　唐书张志和字子同金华人明经擢第不愿仕游江湖自称烟波钓徒又自号玄真子颜真卿为湖州刺史志和来谒真卿以舟敝请更之志和曰愿为浮家泛宅往来苕霅闲有渔父词五首其三曰霅溪湾里钓鱼翁舴艋为家西复东江上雪浦边风笑着荷衣不叹穷
桑苎翁　唐陆羽字鸿渐初隐居苎山自称桑苎翁撰茶经三卷常时闭户著书或独行野中诵诗击水徘徊不得意或恸哭而归时人谓今之接舆
陆鲁望　唐陆龟蒙字鲁望少高放通六经大义尤明春秋举进士一不中来湖州从刺史张搏游搏辟以自佐又嗜茶置园顾渚山下岁取茶租自判品第
裴子野　梁裴子野本河东人寓居湖州之故鄣着宋略在县治西南三十六里永昌乡
张东迁　宋张岱辟州从事累迁东迁令时殷仲为吴兴太守谓人曰张东迁亲贫须养所以栖迟下邑然名器方显终当大至后为司徒佐西曹掾母年八十注籍未满岱便去官从实还养
吴兴八绝　统记云吴范善历数知风气刘惇善星文赵达能算严武善围棋宋寿能占梦皇象能书曹不兴善画菰城夏妪善相谓之吴兴八绝徐陵乌程孝义寺碑曰八绝之技依然是也
吴兴三绝　刺史张文规诗曰苹洲顿觉池沼俗苎布直胜罗绮轻清风楼下草初出明月峡中茶始生吴兴三绝不可舍劝子强为吴会行
吴音不变　宋邱深之吴兴乌程人位侍中都官尚书宋世江东贵达者会稽孔季恭子灵符吴郡顾琛及深之吴音不变
张缵一杯酒　吴兴吴规张缵一杯酒杀吴氏三人出南史缵传
吴兴仆射　沈文季梁延兴中为尚书右仆射尚书令王晏尝戏为吴兴仆射
吴兴郡公　姓氏录梁姚宣业为吴兴郡公
吴兴别驾　统记云宋吴兴别驾沈怀文
吴兴祭酒　统记云宋齐祭酒孟景翼
湖州文学　杨国忠会诸亲时知吏部铨事欲大噱呼选人名引入中庭不问资序短小者补州参军胡者与湖州文学帘中大笑出韦绚述刘禹锡佳话
吴兴郡疏　宋吴兴太守王韶之撰一卷
吴兴杂咏　唐志张文规作七卷
吴兴记　山谦之作见酒下
吴兴录　韦昭作见酒类下
吴兴山墟名　张玄之作见统记援引不一又云晋吴兴太守王韶之撰吴兴山墟名二卷
三吴土地记　顾长生作
吴兴志　陆羽作见陆羽集
吴兴统记　景德中湖州摄长史左文质纂十卷
吴兴诗集　熙宁中知州事孙觉裒次为三卷自晋至唐凡二百首
武康土地记　唐福州侯官尉沈常撰一卷
余英志　庆元中乡贡进士刘瞳撰二卷
吴兴续图经　绍兴中教授同郡官编
吴兴志旧编　淳熙中教授周世南同学职分十二卷
　　乌程县
下菰城　在县南二十五里吴兴记云春申君黄歇于菰城县起楼连延十里西接黄浦吴录云吴时郑妪善相居此余见郡志菰城下
古卜城　统记云在县西南六十里宋略云龙骧将军益州刺史卜天兴所筑因以为名
古户城　统记云在县西十九里吴孙皓时置文皇帝陵户二百家城于此
邱城　旧编云在县北十八里近太湖汉邱氏所居也吴越钱氏尝筑城屯戍以拒南唐城今尚存绍兴闲亦尝牧马
鸠兹城　颜真卿石柱记有春秋鸠兹城
避宅城　在乌程县杼山见本寺碑
欧阳亭　旧编云在县东十六里地里志云乌程东有欧阳亭以其亭在欧山之阳也
乌亭　旧经云在升山羲之所造以乌巾氏所居今废
显亭五花亭　颜真卿石柱记云显岘山上有显亭五花亭显亭晋殷康造五花亭唐韦景先造见旧编
毘山亭　旧经云在毘山梁太守柳恽所创恽与郡主簿吴均有毘山诗赠答
三癸亭　在杼山碑云三癸亭颜真卿造处士陆羽以其建于癸年癸月癸日故名真卿与李（上艼去丁中品下□）陆羽僧皎然皆有赋杼山三癸亭诗
伍子胥宅　旧编云在县东南六十里伍林村昔子胥逃难筑室于此旧基尚存
丘路　旧经云在县南七里昔乡人丘杰年十三邻人胡氏筑墙侵界杰乃夜移篱退三尺胡氏惭复退二尺遂成大路至今为谓丘路
项王走马埒　山墟名云卞山有项王走马埒饮马池山上又有项王系马木石闲又有项王马迹也
仙人顶　旧编云在县西二十里栖贤村山上有石洞旧传有仙人居此故名仙人顶或传齐田常之乱管仲之后逃难入吴楚有居此者今山多管氏然不见书传也
三碑　旧编云昔有汉三费碑在其乡因以名其乡今移在乌程县墨妙亭按统记云顾秘虞潭谢安三碑在郡南道西徐陵孝义寺碑云三碑之风可仰盖顾秘虞潭谢安皆为郡守事必有证
石篑　舆地志在乌程县有卞山山之东足有一石篑高数丈殷康欲开风雨晦暝而止
石（缶尊）　在乌程县岘山唐开元中李适之为湖州别驾每视事之余携所亲登山恣饮望帝乡时有一醉后适之为相土人因呼为李相石（缶尊）大历中刺史颜真卿及门生弟侄多携壶檥楫以浮乃作故李相石（缶尊）晏集联句诗序云因积溜泉石嵌为（缶尊）形公注酒其中结宇环饮之首句云李公登饮处因石为洼（缶尊）见吴兴诗序
金井玉涧乳窦石膏温泉　颜真卿石柱记云卞山上有龟洞金井玉涧乳窦石膏温泉旧编今大玲珑山朱氏所居有水名玉涧
蒲帆　杨漠公开塘得蒲帆因名其塘
乌程侯　吴志孙皓封乌程侯晋史书周玘封乌程侯
乌程公　晋书周玘封乌程公
石林　在乌程县卞山大阳坞尚书左丞叶梦得所居也有居一区旁曰石林精舍其正堂曰兼山析庑各为轩曰负日曰跻云前有池以聚众流曰碧琳有东西两岩其东有二亭曰严居曰真意又东有堂曰承诏堂后有石环立最为殊胜上有亭据险以望太湖曰知止其西有庵曰净乐有堂在精舍之前曰求志有堂在西山之下曰从好
隐安　在乌程县菁山前太守葛胜仲之别业也外有溪涧澄澈清泚尝与释子赞能流觞其上以蜜浆代酒酥代肴赋诗为乐见丹阳集
梦马堂　朱胜非绍兴四年四月二日其母鲁国太夫人杨氏卒胜非扶护卜地于吴兴华严山嘉会寺前梦夜十骑入山衣服锦绣鞍勒鲜华回旋寺前以一马系于林中余复驰去次夕又梦有衣冠之上容状甚伟跣其二足入寺厉声言我来定地寺有寄居石大顺秀才亦梦之因请于朝以嘉会为坟寺改号崇因荐福依北万墓法作大冢冢前起献堂以梦马名之
松蒲落处即是穴　内翰叶清臣欲葬其母永安太君梦有谢秀才来谒云松蒲落处即是穴翌日至倪坞适有松蒲堕其前遂卜地于此还至王村见庙像恍如梦中
朱长马作粥散贫民　朱服之祖为湖州长马庆历庚寅会岁饥以米八百斛作粥散贫民是岁其子临生服后遂显贵详见主学王定国三槐录
　　归安县
千金墟　旧编载统记云汉吴王濞铸钱于铜岘山置府库于此故名千金墟兴国寺碑云晋王衍尝居之
泛金溪　狮子吼寺碑云本泛金而为号人驾鹤以曾游今其村水号泛金溪云
仙潭　见上葛清孝公有仙潭杂诗刻在墨妙亭
火炉顶　旧编云在东林山上回仙录云葛洪尝炼丹于此昔人曾开岩顶得莩炭数斛内有双陶合牢不可启击破视之无物山下有炼丹九井尚存山之东有溪曰仙溪溪口有龟泽凤泽
锦墟　旧编云在上绝山吴兴记云山有花卉村多海棠蔷薇红踯躅朱藤二三月花发名为锦墟旧编又载章浦在县东百二十五里今不在县界
　　长兴县
晏子城　在县西南百二十里晏子乡吴地志云齐晏子娶吴王女筑此城 【旧编云今耕者每得黄金状类四角菱花焰烁烁名晏子金有客题诗云豚肩不掩豆一裘三十年身后黄金出其然不其然】 
吴夫概城　即今县郭也跨箬水之深据戍山之险狭而且长故曰长城旧编云义集之士百十为群时号大义军故长城今名大义村
上概村　在吴山东南即夫概故名
故长城县城　地志云在县东南一十八里晋太康中分乌程置长城县于富陂村即其地也至成帝咸康中始徙箬溪北
故鄣城　在县西南一百二十里吴地志云秦灭楚置鄣郡于此旧编云今考自西汉初郡废立故鄣县置至唐省入长城太平寰宇记云俗号府头是也今与安吉溪镇北相接属长兴管下其地皆成良田尺砖寸瓦无孑遗图经云秦置鄣郡汉吴王濞反后郡废为故鄣县晋以后县亦废今名故鄣城
后府城　在县西南一百九十里吴地志云吴文帝所筑图经云太子和筑
九里城　在县西南九十里
四安府　在县西南六十九里隋大业九年置为鹰扬府续以四安山为名
东林城　在县西南四十八里
西林城　在县西南四十八里接东林二城悉吴时筑今废图经云皆在西南四十八里
城山城　在县南五十里吴地志云是时严白虎与吕蒙相拒于此
大骑城小骑城　皆在县西百二十里吴地志云吴王濞筑为马既
朱城　在县东南二十五里舆地志云昔乌程侯严白虎遣女婿朱叔廉来筑故名
长城宫　在县西二里陈文帝天嘉元年置今大宁寺后 【已上见统记诸书】 
庱亭　在县西北悬脚岭下吴孙权建安二十三年尝擒虎于此唐初沈法兴使其将蒋元超与李子通战于庱亭即此窦苹唐书音训云庱亭在吴兴
卧冰池　在县西南六十里方广十余丈旧编云故老相传以为王祥卧冰之所其石刻没于水旱岁或见
陆汇　在县东三里唐陆龟蒙别业在焉陆龟蒙居吴江在吴东别业在陆汇即湖西有震泽别业在诗三十首今旁近居民皆陆姓
玉窦泉　在落坞深广皆二尺色绀碧味甘唐处士郑遨与道士李道殷罗隐筑室于泉口号三隐绍兴中侍郎钱伯言有碑
三仙石壁　在落坞五代时高士韩必吴崧有道能炼金丹钱王遣罗隐招之二人隐入石壁中
白石洞天　在八座山侧唐仙韩湘隐于此山有二井深不可测阴则有云雾自中起旧编云旧传与张公洞相通
钓台　在县西北三十里石壁兀然如屏高五十余丈陈高祖微时垂钓之处其顶平夷有池号陈高祖磨剑池池下有惊湍前有弹子坞相传陈高祖垂钓时飞弹于此
石麒麟　在县治西二百步大雄寺南陈始兴昭烈王明陵前高九尺傍有号麒麟巷
圣井　在县东广惠院有五井其一晋永嘉中陈氏远祖所穿高祖初生井泉涌出家人汲以浴之今谓之圣井余四井亦陈时所凿
陈文帝四鼎　在大雄寺
陈高祖竹床竹帐　在大雄寺殿内
陈五主真容屏风　在大雄寺大著作徐陆所画旧编云四鼎竹床竹帐屏风会昌中寺废皆散失
陈朝桧　在大雄寺殿前桧中空裂为四枝荫半庭坚如金石相传陈高祖手植号陈朝桧内翰汪藻文康公葛胜仲皆有诗咏
下箬酒顾渚茶
吴王送女潮
梓材巾箱 【并见郡志】 
石鼓　夏驾山一名石鼓山有石鼓高一丈径三尺下有盘石为足谚云石鼓鸣则三吴有兵括地志云石鼓作金鼓鸣亦魏郡云阳石鼓之类吴兴志云五行志并说
崔佑前铭　崔植铭
崔赵村　在罨画溪之后右崔即唐相佑甫之后家藏韩愈所作佑甫墓铭虽蟫腐而翰墨精采如新又藏崔植崔逖等诰数轴吏部尚书颜真卿吏部侍郎说尚书上柱国邕知制诰李揆吏部尚书林甫平章事墀笔迹并存其家宝之官为蠲其丁钱
　　武康县
赤眉城　在县西南三里石城山山下汉赤眉入寇筑城此地邑人保山之上形势便利城保山脚失利之地大则败而走旧编云山顶有五马堂
牙门城　在县北五里凤凰山梁侯景寇建业邑人司徒长史牙门将军沈子春令宗族筑城于此因以为名余英志云二城今皆为桑柘地
金井　在县东北十五里梁沈传以孝行闻尝梦人遗金既觉因浚井得铜瓶中有金五十两即此井旧编
神钟　大慈寺有神钟记唐县令韩章撰云大历五年僧神晤欲为寺缘化铸钟忽闻空中钟声彻数十里远近惊闻及钟成声与向所闻无异后事达于朝命辇至关中至敢山溪舟没沈水取不复得
美人石　见阮公溪下
虎跑泉　见护国禅院下
连理石榴　统记载祥应图云齐永明元年吴兴武康沈荣家有石榴连理太守杨文崇闻奏
　　德清县
前溪　在县南有前溪坊后溪坊按于竞大唐传德清县前溪村则南朝集乐之处见郡志杂志上歌舞门
将军城　在县南二百里吴憾山上唐至德二年太尉李光弼偏将军辛牧所筑平朱覃姚廷等贼
陆巿　在县南十五里旧为巿一夕平沉居人遂徙而东去所谓新巿也陆巿今为溪港下有阶基础石甚多水浅天晴历历可见舟过竹篙目底砖石相击有声人或得钱铁陶瓦之器今有巡检厅
敢山溪钟　在县东唐天宝中有僧神晤在武康宝相寺铸钟即今大慈寺是夕有星临照钟声中律吕朝廷闻之遣人求取载至敢山溪钟沉水每遇大旱水涸或闻钟声武康大慈寺有唐碑载其事
孝鹅冢　在县东蒋湾唐天宝中邑人武义主簿沈朝家一母鹅将死其雏悲鸣不复饮食母鹅死雏衔败荐以覆之又衔刍草若祭之之状向天号（口斗）遂死其旁沈氏函二鹅葬于此后人呼为孝鹅冢
卢发源之父能吟咏　宋朝卢发源之父正议德清人有诗云青衫白发老参军旋粜黄梁买酒樽但得有钱留客醉全胜骑马傍人门又有一诗云十月都门风薄衣夜砧声里雁南飞野人不羡长安乐且趁鲈鱼一饱归见姚氏残语
他日当能振辩才家风　宋朝僧若愚字谷老姓马少于觉海寺出家后从参寥从龙□辩才传教俱有诗名东坡见师诗许之曰他日当能振辩才家风惟嫉恶尝与妖僧讼于朝妖僧竟抵罪有诗文一集号余尘编
　　安吉县
孔子井　在安吉县西南一百三十里俗传云孔子游此凿井而饮按史记世家孔子未尝游吴此井未详所自
邸阁山　三国时用兵聚粮皆至邸阁犹转般仓吴都金陵故为邸阁于此今俗书为邸角字随音转尔
王祥宅　在梅溪瑞竹里
隐坞　太平寰宇记梁陶贞白尝隐居于此
陈高祖为舟木　在安吉县梅溪之曲
花渚　梅溪镇西吴越征西将军吴环之所居其后裔可几知几作堂其中号二吴读书堂长兴令林概有诗刻其内
银坊　在移风乡古采银之处以上见旧编
蛟龙池　在安吉县
翔凤林　在安吉县
裴子野故宅　梁书裴子野本河东人寓居吴兴之故鄣着诸侯略其宅在故鄣县西南三十六里永昌乡长兴有至德乡旧名永昌乡或恐未必然
周弘让故宅　即弘政之弟也弘政为安吉县令乃居山结宇耽玩文史其宅在县西南三十六里永昌乡
姚苌尘尾扇铁楼书镇　昙谛法师石磬
两生坟　在县北三十里释昙谛姓康氏前生为崇觉法师与姚苌讲法华经后生为昙谛法师居昆山寺前后两生均葬于此高僧传云昙谛年十岁随父彤将之樊邓路逢僧（上下石）谛呼曰（上下石）（上下石）曰童子呼吾谛曰汝不以吾为弟子时采菜被猪伤手（上下石）惊问其父父曰其母初梦一僧寄尘尾扇铁楼书镇既觉二物俱在因出以示（上下石）（上下石）曰此乃崇觉法师之后身也（上下石）崇觉之弟子与姚苌讲法华经（上下石）为都讲论
施世英金钟　巳上见颜鲁公石柱记
史家长吐气嘘花　史家长少有道术日游廛巿落魄不（狗去句改｛革马｝）言人灾福往往多应穷冬折枝吐气吹之须臾生蓓蕾又嘘之则花开方腊之乱郡守使人问之以一书附回及开缄大书明年春三月者取去贼灭果方腊被擒

吴兴志卷十九
宋谈钥撰
　井
炼丹井在湖州府天庆观西 【旧编云世传葛洪于此炼丹】 
乌程侯井在乌程县东北口圆径一丈六尺即吴孙皓为乌程侯时井也 【见括地志】 
义井在湖州府四十四所 【旧编载处所谯门外东西各一　衙西门一　炼丹井签北判西厅北　清通坊南　司理院前　醋库南　瓦子巷西　铁观音院东　开元寺东西各一　乌程县前后并西各一　州学东西各一　猎场巷　威果营东　灵济庙东西各一　小宫前郏家巷　子城东西并后各一　堂子巷　前石桥北亭子巷　天庆观东西各一　天圣寺南人寺溪东　草场巷　报恩寺东　又寺东巷　又寺后　飞英寺南　龙旗营前　归安县西无星桥东　马军营下南庙前　西仓前　自龙旗营前以上三十九井在郡西北连卞山故泉清而甘归安县西以下五井在郡东南地多沮洳故泉或黄或白而味淡亦犹四水合流而浊西南清也并旧编大抵湖虽泽国郡人罕汲溪饮且以土薄易凿故井皆汲是以义井处处有之】 
钱氏饮马井在武康县北十五里名怀德耆旧相传吴越王钱镠微时过此饮马坎中水泉迸流里人因浚治之
石井在武康县东南石胁山之南岩天欲雨则出云气铜井在武康县西北十五里铜官山麓昔人引藤蔓为绠探之莫穷其底井傍有石燕洞 【余英志云燕之隐见以春秋分与巢燕同】 温井　在武康县西南十五里温村水旱无盈涸灌田顷亩甚多
金井在武康县北十五里里名永仁泉在山巅有古松荫之色正黄深不见底
庄井在武康县北五里几山之东旱不枯竭灌田百余顷
义井在武康县南十二里黄泉村旱亦不枯
毛公醴泉井在武康县西北七里招贤山县令毛滂始见泉出平原色如乳因疏为井
砂井在安吉县东南　湖州诸邑号山邑者安吉武康也而安吉为之最故其舟皆刳木为之以其水骤长而易退也且多置湖泊及沼沚陂堰之属以潴水故其民不一意于农至于育蚕则以多为贵有至数百箔者一在武康县西一里怀安门外俗呼为砂井头
　桥梁
湖为泽国苕霅众水会于城中浩漾湍急既不可厉揭而涉济以舟（木伐）遇风朝雨夕溪流瀑涨之际亦有覆溺之惧故成梁之政视他郡尤急郡旧称三巨桥而旧经统记共载七桥徐仲谋有溪上七桥诗曰罗列全如斗极星是也盖由余不前溪等水自定安门入苕水自清源门入二水至江子汇合为霅溪以出临湖门跨余不水有甘棠桥跨苕水有仪凤桥而骆驼则跨合流之霅水也是谓三巨桥东有运河自迎春门入至骆驼桥南与霅水会又苕水分一港自乌程县治东之北岸出迎禧门又霅水分一港自骆驼北之西岸出奉胜门跨运河有望州桥人依桥跨苕水支港有眺谷桥跨霅水支港有楚帝桥通前之三以为七其前他有前石桥后石桥见唐人碑记望仙桥见统记余多后人增创者也
骆驼桥在子城东唐初建 【统记云弘嗣造旧编因史云弘嗣垂拱元年刺史按唐刺史题名是年乃郑体远题名是李纾等作不应误若曰垂拱元年则刺史非云弘嗣若是云弘嗣则非垂拱年中未知统记何所依据】 以其形穹崇若骆驼背也刘禹锡诗云骆驼桥上苹风起颜真卿放生池碑云置骆驼桥东桥名旧矣后改名迎春桥以其直迎春门也宋朝祥符五年知州事刁衎重修后政王膺桐继营造通判胥偃为记曰横亘溪上三巨桥迎春其甲也惊湍箭驰列柱栉比覆以飞宇约以雕槛得其实矣牓颜真卿书今复旧名碑尚存 【见旧编又统记云今改名迎春桥则是兴国闲已名矣旧经云在南郭门内缘今甘棠桥旧名东骆驼桥致误】 庆元六年火燔知州事李景和重建
仪凤桥在湖州府治西南 【旧编云在州西南苕溪上跨晋（希□）鉴漕渎】 唐仪凤中置 【旧经云仪凤二年统记云元年刺史裴元绛造旧编云三年裴元绛造按唐纪仪凤止于三年而三书各据其一未知孰是唐刺史题名又无裴元绛但自显庆五年韦漳辛后经二十三年为弘道二年方书武大冲恐其闲有缺】 因年号为名也宋朝天圣三年知州事高慎交重建判官郑戬记云建自唐室因纪号而名平袤数十寻丛倚百余柱亘于两溪殊为胜概绍熙三年居民遗火延燎随即建造易名绍熙旧桥有画栋采栏与骆驼桥华焕相望今纯以石
甘棠桥在湖州府治南通灵王庙前自唐有之 【太中闲郑言作文宣王新庙碑曰西临霅溪南横荻塘梁堑为桥编木为栅右甘棠桥正与文宣王庙相对】 旧名伏龙桥亦名东长桥又曰东骆驼桥 【统记有伏龙桥在州南宝安寺侧以其势若伏龙宝安寺今为小景德寺此与桥相对三巨桥一曰骆驼一曰仪凤一曰伏龙名亦相类他桥不足称此也旧图经曰东长桥在子城东南霅溪上即旧东骆驼桥既与今骆驼桥地理差互又李宗谔图经是朝廷以郡国志类修本郡上图志时不敢以旧名上故曰东长桥也】 祥符中胥偃谓三巨桥此其一也后尝废坏往来者渡以舟政和中知州事章援建木桥以其父故相惇尝守此有遗爱名曰甘棠建炎末郡人相与率金钱易木以石且筑堵于中流析桥为二南桥高可通大舟北桥平衍以便行者庆元六年知州事李景和重修
人依桥在湖州府 【续记作仁依】 在归安县治东跨运河 【旧经云在东阊门外】 元和中刺史辛秘造因贞元中刺史李词开拓东郭门置阊门以门内空闲招辑浮客人多依之桥居其旁因以得名旧跨河起楼三闲至今呼为花楼桥
望州桥在湖州府迎春门内亦跨运河视众桥为高故名
楚帝桥在湖州府子城北近楚帝庙因以得名楚帝即项王也陈朝尝封楚帝桥跨出奉胜门霅溪支港
眺谷桥在湖州府子城西乌程县治之东向南山谷举踵可望桥跨出迎禧门苕溪支港 【旧经曰望谷避唐讳】 右四桥与三巨桥共为七桥
前石桥在湖州府天庆观后唐太和六年郡人徐氏以德本寺多垫溺遂自前石桥至后石桥以石为路 【碑刻州学文宣王庙碑阴】 
望仙桥在湖州府子城西三里 【统记云昔道人马自然上升居人拥桥观望今废旧云故老相传桥在白塔巷口有酒肆焉自然时至赊酒一日醉出囊中药点铁器为金以酬酒债已而升去人登此桥望之因以得名】 右三桥碑记中载
运河 【在湖州府自人依桥望仙桥外有采苹桥今名仓桥　无星桥】 
霅溪支港 【在湖州府自楚帝桥外有斜桥崔载华消暑楼诗云卷帘对斜桥　城隍庙桥　太平桥　龙兴桥　楚帝桥旧名奉胜桥旧编以庙前小桥为楚帝桥误矣】 
苕溪支港 【自眺谷桥外　有旧桥　红桥　县桥　广化桥　营桥　猎场桥　曹公庙桥　教场桥　范家桥】 
南有小支港 【马公桥　韦坛桥　旱渎桥旧经归安县界有旱渎在县西一里二十步】 
东有小支港 【苏家桥　明德桥　月河桥】 
北有横支港 【自前石桥后石桥外有八字桥　报本桥　飞英桥　临湖桥外有两手桥在骆驼桥西跨子城濠　坠钗桥在仓桥南　贵泾桥在甘棠桥之西】 
右诸桥多以居人蕃盛甍宇蝉联随时于支港创造以便行旅或里社募缘或巨室自建因处命名本不足记以旧编所载姑录之旧有韭溪桥跨韭桥 【见统记详在溪泽下】 皇佑桥在慈感寺渡口今废 【旧编皇佑中造元佑七年知州事张询辇共石为架阁楼址】 
　　乌程县
县境之桥附城者已载州治旧图经统记所载二桥曰韭溪亦当在城曰辛桥 【统记云刺史辛秘造旧经云唐元和三年刺史辛秘造百姓怀之因以姓为名第云在县内当时亦不详处所】 未详旧处今以古迹及地书巳志者与通泄溪流系郡利病者列焉
马赋桥在乌程县马赋村辛秘造
黄浦桥在乌程县宝积寺前宋以前有之鲍昭有黄浦桥与盛侍郎别诗即此地也 【诗云浦横绝序云凭迅濑右系古迹】 
定安桥在乌程县南门外绍兴十年重建淳熙八年甃以石
岘山桥在乌程县定安桥南初郡人甃南塘既毕工而西山水暴涨建是桥 【见旧编右二桥统系定安门接岘山一带南塘通泄西山溪流去处】 外濠桥　里濠桥　三里桥　九里桥　西余桥　钱村桥　升仙桥　遇仙桥　黄闵桥　旧馆桥　既村桥　范村桥　祜村桥　鲁墟桥　东迁桥　朱墟桥　栗墟桥　浔溪桥　右十八桥系自迎春门至浔溪一带官塘通泄溪流入太湖与近湖诸溇脉络贯通去处续图经载清风桥明月桥在浔溪并绍兴初建兴德桥济远桥通安桥美利桥安利桥在乌程绍圣以来建旧编增山源桥游仙桥在菁山亦无刱建月日县境多水凡村墅皆有桥出于近时刱建若此类者至众既无考证本不足书若悉数之不止踰百盖修书者一时耳目见闻谩加说录耳
　　长兴县
广利桥旧号程氏桥在县南三十步长城门内昔郡有乌程氏能酝乌氏分派居德清东山此则程林所居也陵阳桥在县西二百三十步以其居陈皇后嘉陵南也回溪桥在县东南半里以其水回曲故名
熙宁桥在县东南百八十步熙宁中建
凤凰桥在县东南箬溪东五步
许公桥在县去贡焙五里跨巨涧唐颜真卿修贡尝与客步月觞咏桥上宋朝县令许遵每领客过顾渚重建此桥因以许名
观卞桥在县东陆汇唐陆龟蒙别业也以其诗有最爱卞峰颜色好晚云纔散便当门故名采仙桥去茶山五花桥百步
招桥在下箬里天圣寺前僧皎然尝与崔子向泛舟其下统记所载有程氏陵阳回溪三桥续图经加熙宁凡四而旧编统记所载许公等桥九所今并录之
　　武康县
千秋桥跨前溪吴黄武元年创建炎初兵火焚毁知县曹纬募邑人重建覆之以屋
永安桥在县西南七里
天宝桥在县东清移村防风庙北唐天宝中建 【右三桥见统记旧编】 
丰桥在豫桥东治平二年建
龙尾桥在县治东北跨后溪因名龙尾 【毛滂有解印东归过龙尾诗在东堂集】 
较虎桥在桥西二百步前溪北 【余英志云世传邑人沈法兴勇力过人尝较虎于此旧编作搏虎桥载遯斋闲览云武康多荒有姓朱人能搏虎数为虎所伤号朱虎残旧传虎食一人则山神割其耳为一缺朱虎残一日得一虎之两耳如锯齿旧编所援为有证】 
蔡公桥在县东北二里新溪口淳熙三年知县蔡霖建旧编云庆安桥
豫桥在龙尾桥东治平二年建
高津桥在丰桥东庆元二年建
迎恩桥在县东一里吴黄武元年创旧名湖桥 【旧编云以其水西南通下渚湖也】 干道八年邑人重建改今名 【右四桥载旧编】 
中邻桥在县东二十里
风渚桥在县东十五里
新宁桥在县东南十八里
崇仁桥在县东南二十里
郭林桥在县北五里郭文往来之地
以上诸桥据余英志所载是时载在通津者统记止有永安千秋天宝并巿桥凡四而天宝巿桥不载于志天宝特见旧编又有清河桥 【志云在千秋桥之西余英馆之南吴黄武元年置南通慈尼寺元佑闲郡人张子野来游乐府有南北山桥通之句】 
　　德清县
通津桥在县西管一百七十步跨北流水与天宝桥相近古名代兴桥俗呼曰县桥宋朝淳熙七年邑人率钱重建屋宇栏槛雄丽
金堤桥在县一里后溪发源处
后溪桥在溪东一里后溪上□龟回桥在县南三里内河港口
金鹅桥在县西一里西亭之侧跨北流水今不存
　　安吉县
凤凰桥在安吉县前
无星桥在县东门跨大溪之北派□沙井门桥在县无星桥北
南门桥在县跨县南小河
北门桥在县北小河
齐云桥在县西门上有亭宇
秦公桥在县西三里上有方寺前故相秦桧之父敏学元丰七年为县主簿始创此桥
杜坊桥在县东北二十里
杨子桥在县北二十里
上昂桥在县今改名上升桥
　渡堰
　　安吉县
县境陂堰旧有七十二所盖其地势高仰近山之田号承天田亦号佛座田谓层层增高灌溉不及也每春夏霖潦溪涧暴涨随即湍泻数日不雨复干浅矣储蓄灌溉全藉陂堰今废者大半存者二十四所　白龙堰　永昌堰　乌溇堰　斗门堰　黑龙堰　马头堰　五漕堰　青林堰　湖潭堰　响潭堰　飞潭堰　郑汀堰　新溪堰　张栅堰　湖塘堰　龙巢堰　东坡堰　剑池堰　豸山堰　乌程堰　青龙堰　铜井堰　赵家堰　瓜枝桥堰
石鼓堰在安吉县长一十四里阔五十步在县北一十七里其水源出天目山可溉田百顷百姓受其利堰边有岩似鼓故因以名之唐圣历元年县令钳耳知命造
　陂
　　长兴县
富陂在长兴县东二十五里晋武帝太康三年分乌程西乡立长城县在富陂村即此
鱼陂在长兴县南七十五里吴夫概养鱼之所
　塘
荻塘在湖州府南一里余 【据旧图经载云在州南二里吴兴记云晋太守殷康所开旁溉田千余顷统记云古乌程县南一里一百二十步晋太守殷康开旁溉田一千顷后太守沈嘉重开之更名吴兴塘南塘李安人又开一泾泄于太湖开元中县令严谋道又开之广德中太守卢幼平又开续图经云以今地形考之荻塘在州城内东枕民居余三面溪环之傍无可溉之田况濒湖之地形势卑下若水不苦旱初无籍于灌溉意当时取土以捍民田耳非溉田也统记东亭下又云在东郡门外三里临荻塘又旧编云在归安县东三里殷康所开旁溉田千余顷唐元和五年刺史孙储开一百三十里俾民不乏水今东门外接待院正在荻塘上众说纷纷不同莫敢指言若以州治南有荻塘在城中则城中不应有田千余顷此续图经所以为疑而旧编指为在东门外抑不观吴文皇帝庙记云皓始创祠于骆驼东荻塘上又唐郑言作文宣王庙记云西临霅溪南横荻塘则是为在城信矣今呼横塘者即所谓荻塘但晋开荻塘时未有今罗城故自今横塘至迎春门外官塘皆曰荻塘故能溉田千顷连袤百余里唐武德时筑今罗城始有城内外之闲故众说皆妄指以为疑而旧编又附之归安界尤非盖乌程归安分界乃以官塘南北两岸塘以北在上隶乌程耳荻塘得名苕溪苹洲之类以其生荻之多也诸书引杨侣隋录云吴兴沈宏居荻塘家贫好学每夜然荻自照读书因以得名亦非也晋初开时巳名荻塘后更名吴兴塘则不俟隋沈宏得名信矣】 连袤东北出迎春门外百余里今在城者谓之横塘城外谓之官塘晋太守殷康所筑围田千余顷后太守沈嘉重修 【湖之城平凡为塘岸皆筑以捍水作史者以为开塘灌田盖以他处例观易开为筑易溉为围】 齐太守李安人又开一泾泄水入湖开元中乌程令严谋道广德中刺史卢幼平元和刺史孙储并加增修隋沈弘居此 【横塘面南山之胜对南溪之流自户口蕃盛士族渐多增上为园池贾牧诗曰洄洄流水抱横塘兰芷无风也自香及建炎中徙慈感教院于上春日多游人往来今大半为亭馆沼沚矣】 
谢塘在乌程县西十里晋太守谢安开唐大历中刺史裴清于其处起谢塘馆
蒲帆塘在乌程县北二里唐开平中刺史杨汉公于塘中得蒲帆因名 【统记云西接长兴县入大溪长八十里入茶山修贡行此又唐开成二年杨从重开尝于此获蒲帆】 
吴兴塘在归安县东南二十三里 【见统记】 
洪城塘在归安县次吴兴塘
保稼塘在归安县次吴兴塘
和塘唐宝历中刺史崔元亮开 【九名塘皆以水左右通陆路也】 
胥塘在长兴县南四十五里昔越相范蠡所筑
皋塘在长兴县西四十里山墟名云吴高士皋伯通所筑
荆塘在长兴县南九十里山墟名云汉荆王贾所筑
孙塘在长兴县南一里山墟名云孙皓封乌程侯时所筑
方塘在长兴县南三十五里
盘塘在长兴县南四十五里山墟名云方塘盘塘皆以形言
官塘在长兴县南七十里晋太守谢安所筑一名谢公塘事在颜真卿文 【详见碑碣】 
直塘在武康县东十九里路出德清
石塘在德清县东十八里临大溪即古武承塘也东为石塘西塘联接数里
魏塘在安吉县北五十里旁有浮玉山所谓白石玲珑清泉浸浸者也五代晋时吴琐将军隐于此 【产小绍东南有名】 
吴兴志卷二十
宋谈钥撰
　风俗
旧图经据汉志云吴越之君皆好勇故其民至今好剑轻死易发续图经又据晋志曰江南之气躁劲厥性轻扬厥今东南文物为盛湖乃甲于东南岂轻扬之性率以勇则好剑化以礼则尚文与以图史志总叙两浙路人性敏柔而慧尚浮屠之教厚于滋味急于进取善于图制为得其实旧编援隋志曰吴郡君子尚礼庸庶淳庞风俗澄清道化隆洽又以细民怙勇信巫为轻扬之旧统记曰俗好儒术罕尚武艺人习华侈居处整洁亦以重释多淫祀为言夫风声气习今古不同乡土各异古扬州之域自淮南以及岭表汉所谓吴越且兼百越之地宋朝二淛领郡十五隋志所述并及宣城毘陵诸郡非独吴兴也故引古而证则邻于汛繇意而述则几于诬言其微则彼或未信语其不善则此或有辞请摘古今之特言本郡者参之史志订之事实其庶几乎梁武帝评陶隐居书曰如吴兴小儿形状未成长而骨轻甚峭快则慧敏之性有自来矣唐李直方记白苹亭曰湖州土沃候清其人寿其风信实本朝张公方平曰吴兴南国之奥有佳山水发秀人自江左而清流美士余风遗韵相续也苏公轼曰吴兴自东晋为善地号山水清远其民足于鱼稻莲蒲之利寡求而不争则知好学淳庞俗澄化洽不为虚语矧自宝元以来滕宗谅为守首建学校安定胡掌教讲明经义时务文物视古愈昌高宗皇帝驻跸临安实为行都辅郡风化先被英杰辈出四方士大夫乐山水之胜者鼎来卜居衣冠雾合弦诵驰声上齐衡于邹鲁至如城邑墟巿精庐相望山椒水濒多置野祠狠斗讼系未免有司之戚上州重释信巫好勇细甿之余习犹有未除者矣
　物产
古书有九邱土地所生聚焉周职方志其遗也故后世书述地制者物产宜其载吴兴郡土产李宗谔图经言绫重面绢花绸白编布茶巿叶莲柑橘烟竹铜统记援旧经云其土卢其田沮洳原阜宜橘沟塍宜稻续图经云禹贡扬州筱荡既敷 【孔氏曰注筱竹箭荡大竹】 厥草惟天厥木惟乔厥贡惟金三品瑶琨筱荡齿革羽毛惟木鸟山夷卉服 【通典云絺葛之属】 厥篚织贝 【注云织细纻贝水物】 厥包橘柚锡贡周职方氏扬州其利金锡竹箭其畜宜鸟兽其谷宜稻统言扬州所产也吴兴记云卞山有石似玉谓之瑶琨又有石穴生锺乳垄山有紫石英封山有铜今四物皆无有又颇述谷帛动植视他书为详焉窃详本郡北距太湖众溪交流地势平下素号泽国西南则有冈岭蔓延林木荟蔚兴毘陵桐州临安诸山相接故水陆之品麤备比年又为行都辅郡五方杂处户口繁庶污田日治缙绅多居苑圃花果视昔稍盛而金石之华第有其名岂地气土力固亦有限则物产不能无消长耶今志如后
　　谷属 
（禾亢） 【唐本州岛供尚食厨黄糙米一百九十八石今发上供米仅三分存二按（禾亢）或作粳字书粳（禾亢）二字同音陶隐居云此即常所食米但有赤白大小异族四五种同一类也急就章注（禾亢）谓稻之不黏者旧经作（禾亢）稻本草米谷部有粳米又有稻米陶隐居云道家方药有俱有稻未粳米此则二种矣唐注云稻者穬谷通名齐民要术却有水稻注云尔雅曰稌稻也郭璞注曰沛国呼稻为稌广志曰有虎掌稻紫色稻又云粳有乌粳黑穬之类今并无之旧编云十里香师姑（禾亢）为上斋头曰八月白八月乌次之（禾罢）（禾亚）金成为下冷水红为曰稻询之农人（禾亢）名不止此数种往往其名鄙俚不足载大率多坝田所种山田易旱惟种金成俗呼为箭子以其米细而长且耐旱也】 
（禾耎）【唐本州岛供尚食厨糯米二千余石今岁纳糯米一万五千余石按本草有稻米禹锡等注云说文稻即糯也江东呼（禾耎）乃乱切齐民要术水稻篇有秫稻一名糯米糯音奴乱切有九格秫雉曰秫大黄秫之类十余名今无之（禾耎）名类亦不一惟金钗（禾耎）细而长尤宜酿酒】 
粟 【续图经载今山乡人种黄白二种又有一种曰（禾耎）粟本草有粟米陶隐居注今江东所种及西门皆是其粒细于粱米熟舂令白以当粱米俗呼为白粱粟又秫米唐本注曰今呼粟糯为秫稻糯为糯北土人多以粟秫酿酒又尔雅曰粟秫也孙炎曰秫黏粟也广志曰秫黏粟有赤有白者今世有黄粱谷秫桑根秫稳秫梧秫本土无之】 
麦 【梁吴兴太守周敏劝人种麦本草有大麦小麦穬麦三种陶隐居曰今（仃去丁改果）麦一名麰麦似穬麦惟皮厚耳穬麦是马所食者唐本注曰大麦出关中即（仃去丁改果）麦是形似小麦而大皮厚故谓之大麦殊不似穬麦也齐民要术大小麦篇注广雅曰大麦麰也小麦秫也世有半夏小麦秃芒大麦黑穬麦落麦者秃芒是也又别有青（仃去丁改果）麦今本土有大小麦有穬麦俗呼为大麦又有秃芒者即落麦也本草又有荞麦本土亦有】 
麻 【续图经载今乡人种先收牡麻取其皮以缉布充衣后收草麻取其子以供食本草有麻蕡麻子陶隐居云麻蕡即牡麻牡麻则无实今人作布及履用之又尔雅曰蕡枲实礼云苴麻之有蕡注有子之麻为苴齐民要术载崔实曰牡麻无实好肥苴麻之有蕴者苎麻是也又有胡麻一名巨胜宜为油白者油多土人谓之油麻陆田亦种之】 
豆 【续图经载豆种最多本草有大豆赤小豆白豆菉豆齐民要术有大豆小豆二篇曰今世大豆有黑白二种及长稍牛践之名小豆有菉赤白三种黄高丽豆黑高丽豆燕豆碑豆大豆类也豌豆江豆营豆小豆类也豍音方迭切今乡人种豆大豆有黑白小豆有菉赤白又有燕豆豌豆江豆小大豆可为酱豉山田尤多种】 
右谷属扬州土惟涂泥郡地最低性尤沮洳特宜水稻又田畴必筑塘防水乃有西成之望故统记援尔雅曰吴越之闲有具区区即防水之堤也筑围圆合具其中地势之高下列塍域以区别之涝则以车出水旱则别入水田有堤塘自古然矣今郡境东南乡分延袤百里田旧有围塍岸岁修崇固悉为上腴亩直十金西北诸乡接近山溪春夏水易暴长曩年悉为湖泊畎亩荒芜十岁九潦今渐复起塍围岁亦有收矣旧谚云诸郡旱我有岸诸郡熟我无谷今不然也然西北之田终以地势高下不齐水骤长而易退多病干隘非东南乡比也带山田地则陆种
　　缣属
绢 【旧图经重面绢今纳惟衣绢岁万疋急就章注绢生白缯似缣而疏者也旧编云武康安吉绢最佳】 
绫 【唐贡御服鸟眼绫旧志有土产绫今发上供绫五千余疋并安吉县折纳到旧编云亦出武康安吉急就章云绫今之杂小绫也】 
绸 【旧制志土产花绸唐贡紬今夏税纳产绸四千余疋急就章细注抽引粗玺绩纺而织之曰绸】 
纱 【续图经载今梅溪安吉纱有名】 
丝 【续图经载有旧编云安吉丝尤好今发上供丝五万两系安吉以税绢折急就章注抽引精出绪曰丝】 
（帛系） 【旧图经载又旧编云武康（帛系）号鹅脂上供经纳内藏库今发上供（帛系）岁五万余两安吉以产绢和买折纳急就章注茧擘之精者为（帛系）】 
布 【旧图经有白编布统记云唐充贡折造布其御服每疋直十五贯有为龙凤瑞草花纹今贡白编布二十疋乐府录东平曲曰吴兴布阔幅长度有一疋与诚作裤又鲍照白纻曲下注因湖州纻布作旧编云生纻出思溪编布出道场山今充贡张文规诗纻布直胜罗纨轻】 
黄草布 【出东乡有极轻细织成花纹者暑月可以为衣今添】 
右缣属本郡山乡以蚕桑为岁计富室育蚕有至数百箔兼工机织水乡并种苎及黄草纺绩为布有精致者亦足以见女工之不卤莽
　　果属
橘 【太湖洞庭山产绿橘号洞庭橘韦苏州送橘诗曰信后欲题三百颗洞庭须待满林霜橘种不一本草注有朱橘乳橘塌橘山橘入水村人家多种成林画沟塍常运水灌溉有至数百树者】 
柑 【唐贡乳柑本草乳柑沙柑青柑山柑注柑类有朱柑黄柑石柑而土人以乳柑为贵与橘同种而不蕃人共珍之】 
柚 【禹贡扬州包贡郭璞注尔雅云柚似橙而大于橘孔安国注尚书云小曰橘大曰柚今土人亦与橘同植】 
木瓜 【唐贡木瓜糁并煎顾渚泉上有木瓜堂列植木瓜梅溪者尤胜东坡谓红胜颊也】 
杨梅 【吴兴记云吴兴本无杨梅太史慈葬卞山三州来祭越有杨梅因种号卞山杨梅又生石椁山风俗记云张华博物志曰地名石椁故生杨梅】 
枣 【尔雅有壶枣酸枣羊枣等本草有大枣仲思枣齐民要术又有民枣木枣桂枣之类多北地所宜今土人亦种之徐陵孝义寺碑有弱枣今添】 
桃 【尔雅有旄桃山桃西京杂记又载樱桃缃桃桃霜桃绮蒂桃紫文桃此土植桃颇多种亦不一徐陵孝义寺碑碑有甘桃旧编载以早红桃为上杨叶桃次之御爱桃红白可玩昆仑桃表黑肉赤又有杨桃藤生山谷本草所谓狝猴桃也】 
（呆呆） 【梅生江南湖郡尤盛吴兴记云乌程有梅墟默林梅亭德清有梅埭旧编云今武康德清（帛系）亘山谷其种以堂头梅为上横枝梅清梅次之又有红梅重梅鸳鸯梅千叶缃梅蜡梅惟红梅鸳鸯梅有实菁山等处亦多】 
杏 【续图经载据广志有白杏赤杏黄杏柰杏土人所种惟红杏】 
栗 【续图经载据本草栗类有枝栗陆栗芳栗今山闲栗木甚多有大栗实大而少味即板栗也有小栗谓之茅栗又有细大之闲者谓之茶果栗】 
柿 【续图经载柿即红柿也又有椑柿色青黑齐民要术注又载（木耎）枣如柿又土人种柿种类颇多有红匾柿牛乳柿火珠柿水柿又乌椑柿俗呼为绿柿旧编云安吉多火珠柿】 
李 【续图经载尔雅再体李骏李西京杂记有朱李黄李紫李绿李青李绮李车下李今世有水李实大而美本草注陶隐居云麦李麦秀时熟本土有米李条李熟最早透明李其色明澈蜡李色深黄明州李色深赤茄李色深绿皆可口车下李细甚不堪食】 
梨 【本草云有消梨黄梨茅梨桑梨西京杂记有紫梨芳梨大谷梨之类今乡土梨类亦不一有黄梨青消梨麋梨品俱下独安吉陈公梨旧编云东南有名风味亚于鹅梨在雪梨之上甘美而香】 
安石榴 【续图经载按陆机曰张骞使外国得茎林涂林安石榴也广志曰有甜酸二种今乡土所种亦有甜者酸者其实红白光洁者醋榴也紫黯皴散者乃为甜榴多出安吉及诸山乡又有白花一种千叶红花一种近年园中所栽】 
枇杷 【续图经载本草有枇杷注云江南今处处有乡土多有之】 
林檎 【续图经载陈士良云有三种长者为柰圆者林檎小者为梣今乡土有之旧编云武康德清林檎绝佳又有金林檎实小而花极可观】 
樱桃 【今添礼谓之含桃本草有樱桃陶隐居注曰即今朱樱味甘可食今出乌程下徐村】 
蒲萄 【续图经载本草注云子有紫白二色又有似马乳者有圆者又蘡（上菌下女）名山蒲萄今乡土有紫白二种皆藉人力□□实率如马乳白者号浆水蒲萄尤佳亦有樱（上菌下女）是野生山谷闲者实正圆皮厚味酸涩不中食】 
甘蔗 【续图经载三都赋谓之诸蔗本草甘蔗注云有两种赤色名昆仑蔗白色名荻蔗今土人亦种两种】 
莲藕 【尔雅荷芙蕖其实莲其根藕今乡土多水泊遶郭三二十里多种之夏月弥望如锦绣芙蕖有红白二种红者莲腴而甜藕硬而淡白者莲嫩而淡藕莹而甜故乡人以红荷莲白荷藕为贵秋晚实黑取红谓之石莲子又嫩茎初出曰藕条为蔬甚美又有千叶莲花极可爱而无实梁陈故事云章氏宅边水中出重台千叶莲花苏夫人感而有孕生宣皇后又有章浦多生重台莲花识者云主生美人自后果生章后因名今有此种莲蓬内生实处皆出花瓣为重台又闲生双头莲旧编载郡学内斋馆后池有红蕖贾安宅预贡时池生双头莲明年廷试中第一其后莆阳黄公度来游学寓池上又生双莲次年公度亦为状元】 
菱 【本草谓之菱一名芰即屈到所嗜者陶隐居云庐江闲取火燔以为米充粮蜀本图经云实有二种一四角一两角今乡土种此成荡不止二种两角者有果菱差小有湖趺菱色红又有青菱色青角而曲利四角者有野菱最小角极铦有太州菱实丰而美土人所重近又有无角者谓之馄饨菱以其形似也秋晚采实竹箔曝干去壳为米亦为果有收至十数斛者地名有菱湖皎然诗曰路入菱湖深】 
芡 【本草谓之鸡头一名芡陶隐居曰以花似鸡冠故名鸡头陈士良云有软根名（艼去丁改役）菜可作蔬菜食之今土人多种叶如盘贴水多刺实大如鸡头破之得数十子颗颗匀圆用沙淅去滑腻内之黄者肉嫩青者肉硬惟半青黄者谓之合熟甘滑有佳味又言芡性暖谓之水硫黄以其花日中开也菱花夜开昼合故性寒（艼去丁改役）菜土人呼为鸡冠菜以充蔬亦可煮为羹】 
凫茨 【今添本草有乌芋注茨菰有乌者根相似细而美呼为凫茨恐此也后汉书云今下田种】 
茨菰 【今添本草有藉茹生水田中一名茨菰又谓之团慈茹根如蒜今下田亦种】 
右果属本郡山乡与平土宜木果水乡有水实鲜洁胜他郡故详载
　　蔬属 
姜 【旧编云近太湖地宜姜】 
葱 【旧编云近太湖地宜葱本草注葱有四种冬葱夏衰冬盛茎叶俱软美汉葱冬枯茎硬味薄胡葱叶粗短茖葱生山谷今乡土惟种冬葱特宜于污下之地】 
薤 【本草注有赤白二种今乡土宜白薤】 
韭 【旧编云韭薤土宜涂泥春初尤佳】 
蒜 【本草有大小二蒜今山乡皆有之】 
菘 【旧编云春宜菘本草云有一种牛胫菘紫菘白菘今乡土有青菘白菘蚵皮菘叶皴而丛大最晚菘也】 
芥 【唐本草注云有三种有叶粗大者有叶小子细者又有白芥又云白芥生太原今乡土有大叶者取其心充蔬甚辛美收子贮为薤又有赤芥色深赤】 
茄 【陈书蔡樽为太守于郡斋种紫茄供常厨本草云一名落苏乡土有三种有紫茄有白茄有水色茄色亦白而甜嫩可生食】 
苋 【蔡樽郡斋种白苋供厨本草注有赤苋白苋人苋马苋紫苋五色六种今乡土惟种赤白二苋】 
芹 【吴兴记云乌程温山出御芹本草注芹有三种荻芹根白色赤芹茎叶青紫堪作菹今乡土种惟白芹冬至后作俎甚甘美春后不食俗云入春生虫子】 
瓜 【旧编云乌程甜瓜有名本草瓜有数种有白东瓜胡瓜有胡瓜有越瓜甜瓜有青白二种胡瓜北人呼为黄瓜越瓜生白小者槽藏之今乡土皆有之越瓜郡俗呼生瓜谓可生食也】 
瓠 【本草瓠有甜苦二种又有瓠（夸襄）今乡土皆有之有一种俗呼匾葫者人尤喜食园圃多种之】 
芋 【本草注芋有六种有青芋紫芋真芋白芋连祥芋野芋又有姜芋味辛紫芋根大有重斤许者但种不多姜芋野芋不中食真芋青芋连祥芋未详今乡土多种白芋】 
莼 【今添统记云长兴县西湖出佳莼尝供德清沈顗兵荒采莼芹根供食今水乡亦种夏初来卖软滑宜羹夏中辄粗涩不可食不如吴中者至秋初亦软美此张翰所以思也】 
萝卜 【旧编云合溪者最佳岁常人贡苏东坡所谓消梨嫩者盐水渍之可以致远性便黄土故山乡尤宜种本草作莱菔尔雅曰葖芦萉皆音卜注云紫花菘又云湿菘】 
菰白 【今添本草菰根一名茭白菰三年以上心中生台如藕白软中有黑脉堪噉今水乡亦多种色白者美带黑点者不佳】 
蔓青 【旧编云虽非土产近亦有之】 
莴苣 【本草有莴苣又云有紫色者又有白苣又云吴人无白苣尝植野苣供厨馔今乡土无句苣】 
苦（草去早改买） 【本草有家苦（草去早改买）又有野者今乡土有之僧道庵寺尤多种可频采食耐久故谚云三月食苦又有生菜杜工部所谓春盘生菜细者是也】 
菠薐
薄荷
茵陈
胡荽
芸台 【以上九种今添】 
右蔬属芦菔之属宜山葱姜之属宜湿地莼芹之属宜水故本郡兼有又有笋类不一附竹下藕条（艼去丁改役）菜附藕芡下蒿荠之类多野采甜菜雍菜莙荙近来自他郡人亦稍有种者说并附见
　　兽属
牛 【旧编云农家畜水牛按本草有黄犍牛乌牯牛白牛水牛今乡土水牛有乌白二种止用耕稼（牛孛）者或取乳冬月取酥以乌戍者为胜黄牛角屈向前者呼沙牛少畜水乡不用负挽又不能取酥也】 
羊 【旧编云安吉长兴接近江东多畜白羊按本草以青色为胜次乌羊今乡土闲有无角斑黑而高大者曰胡羊】 
马 【山墟名云卞山有项王走马埒洗马池吴兴记云卞山有项王系马树石闲有项王马蹄舆地志长兴有白马潭人东记云吴兴牧马冈吴王牧马之处今菰城每岁殿司马军屯驻牧马数千匹乡土多水民闲惟事舟楫独土族山家闲养一二匹而已】 
犬 【统记云太常卿邱泉之乌程人童幼时握得犬子九头识者曰犬为人守此儿大当为九郡守后泉之果历九郡今乡人多畜以警盗又有田犬猎犬所养有直数千者近又有胡犬小而捷有北犬甚高大皆来自北地】 
猫 【又家畜以捕鼠近有黄斑者有毛长如獶者虽似可爱但不能捕鼠实无用也】 
豕 【旧编云旧家多豢豕皆置栏圈未尝牧放乐岁尤多捣米有杜糠以为食岁时烹用供祭祀宾客粪又宜桑】 
豪 【考山海经云浮玉之山有兽其状如虎而牛尾其音如豕吠犬其名曰彘是食人今未详续图经有豪猪俗呼野豕礼所谓田豕即山海经彘之类山闲往往有之如猪而大且有力口有二牙长肩有豪长三四寸坚利如锥五七为群在田食稻在山食芋蔬殊为人害捕之能触啮伤人故猎者以强弓毒矢而后可获有重百斤者】 
虎 【统记纳和尚至道场山人曰山多虎又郭文隐武康为虎探取口骨虎致一死鹿于屋前又石颐山有虎跑泉详见武康护国院又（月逐）斋闲览云武康多虎有姓朱人数搏之号朱虎残见搏虎桥下今深山丛荟闲有猎户亦能阱捕】 
猿 【江淹游黄櫱涧诗曰猿啸青崖闲颜鲁公杼山诗曰山僧狎猿狖又有猴性劣曩岁居民稀少故老言猿猴在山掇蔬果蹂稻粟多为人害后居人渐蕃设槛阱掩取今遂远徙矣】 
鹿 【见虎下】 
（上鹿下章） 【旧编云安吉长兴武康山多（上鹿下章）麂狸兔今近城西南山亦有麂本草作麂】 
狸兔獭 【今添水乡处处有之搜捕鱼食本草云是以鱼祭天者多出溪岸边其骨亦疗食鱼骨鲠】 
右兽属牛羊之类性獶为人所畜鹿章兔之类性野不受羁制以乡土多水视平陆州郡为不蕃山兽有獾豺等闲有一二今不载
　　禽属
鸡 【陆龟蒙霅上纪事记云鸡豚聊馈饷甫火谢朏为吴兴太守以鸡卵赋人收鸡数十只尔雅曰鸡大者蜀蜀子鸡本草有丹白乌黄四色齐民要术鸡种取桑落时生者形小浅毛脚细短守窠少声善育子今田家多畜秋冬月乐岁尤多盖有粞谷之类为食也】 
鹅 【统记德清沈朝家有孝鹅今水乡田家多畜】 
鸭 【旧编云田家畜家凫取子煎杬木汁藏之谓之杬子南史陈武帝与齐军相拒文帝送米二千石鸭千头即炊米煮鸭誓军攻之齐军大溃今水乡乐岁尤多畜家至数百只以竹为落暮驱入宿明旦驱出已收之田食遗粒取其子以卖齐民要术云尝令肥饱一鸭便生百卵视他禽尤有息】 
鹤 【今添吴兴记云姚紾化为白鹤又唐沈齐家有鹤降于庭庑鸣甚哀筮之得暌之离果二雏为渔人所获】 
溪鶒 【旧编云溪泊中多有】 
鸳鸯 【刘禹锡送韩中丞之吴兴口号曰溪上鸳鸯避画旗山墟名云长兴忻湖莲菱之下鹓鸤所集使人忻悦今添】 
啄木 【今添长兴有啄木岭山墟名云丛薄中多啄木鸟故名】 
杜鹃 【今添李益顾渚茶山诗子规一声山草绿一名子规今乡土山闲多有】 
伯劳 【今添皎然顾渚行曰伯劳飞日芳草滋本草云鵙伯劳也今山闲有之】 
伏翼 【今添山墟名云伏翼涧多产伏翼有素翼赤腹千载倒挂者】 
鹳 【以下十五物并续图经载】 
鸥
鹭
鸬鹚
凫 【即野凫也冬初出盛俗所贵尚以为馈送大者号对数】 
鸧 【尔雅鸧麋鸪注今呼鸧鸪】 
鹙鹈鸪 【尔雅鹈鴮鸅注今之鹈鸪也好群飞沈水食鱼故名洿泽俗呼为淘河故老相传郭璞迁城时有鸟辄衔标去伺之乃淘河也得而刎之至今卖此鸟必去头】 
乌鹊
莺
燕 【苕溪渔隐丛话云余曩岁冬闲于吴兴山中营先陇阙一山路傍有数巨石其穴颇深试令仆辈（划去戈改属）之见莺燕蛰于其闲甚众急掩之】 
鸠 【左传有五鸠尔雅鵊鸠布谷也本草斑鹪一名斑鸠又有青鹪今乡土皆有斑鸠价高于布谷青鸠又倍】 
雀 【冬初有一种黄雀在田闲甚肥美所谓披（帛系）者】 
雉 【左传有五雉今山闲有文备五采猎户能射之以货人亦多食】 
鸰 【以下三物旧编载云山林多鸠鸰亦有鹰雕】 
鹰
雕
右禽属本郡多水故家禽蕃鹅鸭野禽多鸥鹭而近山林则有雄雉之类续图经旧编所载及今添殊不能备也山墟名载长兴凤亭乡云昔有凤栖于此凤非常禽统记载慈禽不知其名亦略去
　　鱼属 
鲈 【本出松江太湖鱼性溯流遇水涨上入苕霅肉细美宜羹又可为脍张翰所思者】 
鮆 【山海经云苕水多鮆鱼注鮆鱼狭薄而长头大者尺余太湖中今饶之尔雅鮤鱴刀注今之鮆鱼也出太湖肥美鮆作启切一名刀鱼煎炙为馔肥美兼可为脍细者可谓鲜】 
白鱼 【旧编云湖白次鲈今乡土四五月水涨渔人竞于苕霅闲钓网得之有一二十斤者乡人以为珍味本草云大者六七尺色白者是】 
青鱼 【统记云风俗占云青鱼喷浪天必大风旧编云止可为鲊本草云作鲊与□石人相反】 
鳜 【旧编云鳜次白乡土颇贵此鱼张志和渔父词云桃花流水鳜鱼肥】 
鲫 【旧编云鲫次鳜本草可和莼作羹又可作鲙今乡土为鲙尤尚此鱼】 
鲤 【本草云形既可爱又能神变故琴高乘之可作鲊今乡人以为鲊极肥美为脍次之】 
（鱼占） 【本草作（鱼夷）可作臛食今亦饶有】 
鳢 【本草作蠡云可作鲙今乡人罕食或作熟鲙羹】 
鲿 【今添详鲦鳝今乡土谓之黄鲿鱼】 
银鱼 【旧编云银鱼虽细惟州富有亦出太湖一名鲙残色白如银骨细而嫩】 
鳗鲡鱼 【今添本草云形似（鱼单）能缘木】 
（鱼单）鱼 【本草云有青黄二色生水岸泥窟中今乡人取以为臛】 
（鱼酉）鱼 【本草云形似鳗而短】 
右鱼属郡有渔户专以取鱼为生风朝雨暮月夜雪天鼓枻鸣榔披蓑垂钓悠扬波上宛若图画又有据水畔设网编苇为断又独笼罩机械不一四时不停随得随货俗喜鲜食多寡皆尽至于桃花水生黄梅潦涨湖鱼泝急流而群上渔人至施长网截巨川而取之举网至数十尾巿价为俯家率饫且为鲊以寄远非时暑又为鲙
　　虫属
蜂 【蜂类不一维成蜜者名为蜜蜂山家率为筒涂蜜以致之蜂以类至采花酿蜜至冬取之必余其半以为蜂食不尔无（口焦）类矣有黄蜂尔雅云在树上作房江东亦呼为末（上逢下虫虫）有黑蜂甚大名土蜂尔雅注云江东呼大蜂在地作土房者为王（上逢下虫虫）二蜂皆毒皆螫人】 
（上圭下黾） 【（上圭下黾）类不一唯色带青而肱长者为人所食汉书东方朔传上林南山水多圭黾鱼贫者得以人给家足惟圭黾形似虾蟆而小长脚人亦取食之今乡土惟贫乞取以货名田鸡近有知梁繇杨迪云判跋云绍兴庚申岁故相朱公胜非为湖州守者首禁采捕甚严一日谓僚属曰某系面奉玉音云朕前夕梦数百白衣人逐朕乞命问之臣等乃虾蟆缘江渚人好食啖田鸡尝受刀砧之苦今又将备禁中品馔乞诏免采捕朕嗟异而许之此事甚异降旨禁戢卿为朕记之当更举察此文见印施本郡每岁夏初即举行揭榜禁捕】 
蛟 【吴兴记云天目山有蛟龙池耆老相传入山之人尝见山边有美人是蛟所化也】 
蛇 【杼山有避它城按说文它蛇也上古患蛇而相问曰得无它乎盖古人筑城以避它也陆洞杼山记所载如此本草有乌蛇白花蛇又有赤（虫连）蛇黄领蛇多在人家屋上食鼠子雀雏又有蝮蛇蝮色鼻反□长身短头尾相似大毒今乡土皆有之乌梢黄领不甚毒赤（虫连）亦能伤人惟蝮蛇大毒俗呼土灰蛇以其色似也夏夜多横卧当道人践之即被囓不急治有致死者山闲人自有草药能疗或多以水调白芷末饮亦能治本草又云蝮蛇七八月中毒盛时吐口中涎沫于草木上着人身即肿成疮卒难治疗名蛇漠疮又一种小蛇色极青能登木竹采樵人多为所伤又一种如蛙而长色如竹叶多在竹上土人云蝮蛇一产三物故其毒均】 
蜘蛛 【本草云蜘蛛数十种尔雅所载七八种耳有色黑而黄斑足长身大者为网□花木上能螫人又有缘壁而大者能啮人影成疮肿】 
蜈蚣 【本草云有吴川谷有赤头足者又有黄足者性能制蛇亦囓人以桑汁白盐涂之即愈今乡土有之】 
蝼蛄 【一名蟪蛄今乡土有之夜出扑灯亦能囓人本草云今人夜忽见出多打杀之云为鬼所使也】 
蚊 【苏东坡为湖守有诗云风定轩窗飞豹脚苕溪渔隐曰吴兴泽国春夏之交地尤卑湿乃多蚊蚋豹脚者黑花蚊也俗称草蚊日闲亦飞噆人肤能成疽其尤多者灰色蚊昏晓聚檐闲成声统记云江子汇自昔多蚊蚋马自然泊舟后至今无之蚋自一种极小而黑亦日闲飞出囓人惟山闲草多处有城巿罕见】 
龟 【长兴县有神蔡里昔人于其地获灵龟又南史陈章后母苏氏遇道士遗五彩龟事见贵泾下又吴兴见渔人笼得一白龟买而放于余不溪中其龟三顾而没后其人封侯铸印龟亦三铸三顾其人悟取而佩之又符瑞图宋明帝大始二年吴兴献六眼龟六年报八眼龟元嘉十年乌程县有白龟见太守袁思道进之又梁故鄣令夏侯珧上六眼龟表云据县民黄安世于所居渚次见神龟一头自水登岸流精出彩群龟数十同行齐整有如卫从唐则天朝德清县百姓沈命长家生五色龟云化中得龟长一尺二寸遂表献之敕改其年为长寿】 
（上敝下黾） 【今溪港有之取为臛诗言炮（上敝下黾）古为佳馔】 
鼋 【旧编云乡土有鼋人不以为珍左传宰夫解鼋食大夫本草云鼋鼍此等老者能变化为邪魅自非急弗食乌程乌将军庙前大池中有大鼋甚多人不敢捕】 
蟹 【杜牧之吴兴诗曰吴溪紫蟹肥旧编云八九月溪蟹大者如（木宛）极珍美本草云蟹八月腹内有稻芒向东输海神食之无毒俗语云十月雄斗大虫谓之螯大而有力亦称螃蟹】 
虾 【本草云小者生水田有小毒无须者白色者不可食及腹下通黑者亦不可食今有二种黑者出溪白者出湖皆为馔】 
螺 【今添本草有田螺生水面及湖滨大如桃李今有之又有细者曰螺蛳田时皆有之又有白而圆者名海螺黑而锐者名海蛳种于田泽春月取卖】 
蚌 【大观元年乌程渔山有渔者邵宗盖以取蠃蚌为业梦僧叩门粤四日剖蚌见珠得阿罗汉偏袒右肩矫首左顾现行脚相领封发誓不复食蚌本草蚌为大蛤又有蚬形如海蛤而（土冗）厚者有细长如（虫进）者俗呼软岸皆宴人所食珠罗汉今在慈感寺有郡人刘寿刻石记】 
右虫属凡居陆安水蠕动之类皆曰虫厥汇最伙今举其可纪者昔周官二训掌地道慝说者曰地慝地所生恶物害人者若虺蝮之属禹铸鼎象物百物为备使民知神奸乡土有数物能螫囓人或为异所谓地慝今复附见使人知所避也云 【卞山黄龙洞祯明中有黄龙现统记祯明中杭州差军将吴承裕与道正等赍龙简诣卞山金井洞设醮已毕有黄龙现于洞中可长二丈爪牙鳞鬣光照山川遂于洞侧置祥应宫灵物不常有故不载】 
　　木属
桑 【吴兴记乌程东南三十里有桑墟梁陈故事吴兴太守周敏劝人种桑颜真卿西亭记乌程令李清种桑盈数万本草有山桑有家桑叶桠者名鸡桑尔雅有女桑（上厌下木）桑齐民要术有荆桑蛇桑今乡土所种有青桑白桑黄藤桑鸡桑富家有种数十亩者（上厌下木）桑山桑也生于野】 
柘 【潘炜吴兴诗曰桑柘远连云】 
松 【舆地志戍山周回十五里悉产青松法华寺前有松径数里长兴有松村今处处山有】 
杉 【唐高智周精舍寺诗曰院古□□□】 
柏 【德清文墅山郭先生手种柏千株太玄观远坛有古柏十九】 
桧 【长兴大雄寺殿前古桧中空裂为四枝荫半庭坚如金石相传陈高祖手植号陈朝桧】 
枫 【陈武帝在田时有枫木下见一人谓曰子后当富有四海言讫不见出梁陈故事又本草云枫脂沦于地千年变为琥珀又云松脂千年为茯苓又千年为琥珀今人往往于松下得茯苓有重斤许者】 
桂 【杼山有青白紫桂号三桂棚出寺碑】 
榆 【山墟名云长兴有赭石山多产刺榆本草云江东无白榆又云榆皮可入药荚可为羹实可为酱材可为器用齐民要术有白榆刺榆梜榆今乡土有刺榆梜榆二种】 
桐 【吴兴记云乌程县南百里有胡墟钱林居梓山味桐映井本草注桐有四种青桐似梧桐无子白桐有花有子子可为油冈桐无子堪作琴瑟又有梧桐乡土俱有之】 
櫱 【乌程有黄櫱山黄櫱涧本草有櫱木注黄櫱也】 
槠 【山墟名云贵岘山多产槠玉篇槠木名冬不雕】 
栲 【山墟名云凤亭山多产栲栎】 
栎 【见上】 
杬 【唐贡杬子以杬木汁煎浸鸭子也】 
柳 【吴兴记云乌程县南百五十里有柳墟又有柳湖又金石山多蒲柳】 
梓 【德清黄山有梓华庙】 
漆 【旧编云县脚岭多漆林又贡上漆器三十事今废】 
槐
樟
栩 【本草云即橡斗也】 
柽 【尔雅柽河柳本草云今水边赤杨也】 
楮
杞
枳 【枳橘类本草注今江南俱有江北有枳无橘】 
吴茱萸 【本草云以其出吴中以别山茱萸也】 
（木宗）榈 【旧编德清太玄观遶坛有（木宗）榈三株】 
牡丹 【本草云吴牡丹】 
右木属续图经多载内桧櫱栲漆槐栩楮杞枳九种新添茱萸牡丹元系药属按本草云药之属木者附木今不别条
　　竹属
箊竹 【旧图经云左太冲吴都赋曰其竹则筜箊统记云今斑竹呼玳瑁竹】 
苦竹 【吴兴记今石山多苦竹武康有黄竹村】 
箬竹 【山墟名云箬岘山以产箬为名又长兴县有上箬下箬里】 
筀竹 【吴都赋作桂旧编云早筀食笋晚筀养竹】 
淡竹
觔竹
篌竹
水竹 【以上四种皆宜为器并续图经所载】 
燕竹 【笋最早燕至即生】 
篾竹 【宜为篾丝】 
紫竹 【色紫】 
慈竹 【四时皆出笋周生外故曰慈】 
闲竹 【有黄竹而闲青者本出会稽曰黄金闲碧玉又有青竹而黄闲者】 
猫竹 【笋出如猫头本出于江西今有之笋甚大】 
象牙竹 【笋白而大】 
哺鸡竹 【今添】 
右竹属古扬州有筱簜尔雅东南之美有会稽竹箭郡地旧属会稽郡郡之产竹自古然矣尝观齐民要术云北方之竹不过苦淡二种本草于苦淡外有（上竹下堇） 【音谨】 而已吴都赋有筜篻簩李善云皆出岭外本郡竹类亦可谓多也
　　草属
苕 【郡有苕溪统记曰苇花兰心曰苕溪以两岸生苕故为名也】 
苹 【郡有白苹洲柳恽江南曲曰汀洲采白苹统记曰苹似莼而不滑莼花黄苹花白故曰白苹吴兴风俗以为蒸尝菜诗注谓大萍误矣】 
菰 【郡有菰郡即茭也本草有菰白俗呼茭白又名蒋唐韵曰蒋菰也东迁僧乔半蒋席体】 
蒲 【古乐府云拔蒲五湖中】 
兰 【山墟名南屿山有兰芷畹西施种香之所本草兰草生大吴池泽又一种今诸山有松竹荫处皆野生钱林居梓山芝兰送馥】 
荻 【郡有荻塘隋录沈宏居荻塘夜烧荻自照读书】 
蕙 【德清有蕙圃里一名菖蒲别名】 
芷 【兰芷畹见上】 
茅 【梁陈故事白茅山生续茅今山中多有之】 
葛 【朱少帝前溪曲黄葛生烂漫袁高山诗扪葛上欹壁今山闲多有之】 
薇 【吴均何山杂诗云参差涧里薇】 
苔 【李驿法华寺诗云莓苔又绝壁薜荔依高林】 
荇 【德清沈顗兵荒采莼荇根供食】 
薀
藻
朱藤 【山墟名紫花涧之下生朱藤三月闲紫花满涧】 
红踯躅 【统记载云名山石榴】 
海红 【统记云生上强一名海蔷薇】 
朮 【旧编云天目山多种朮】 
艾 【旧编云兰蕙苕艾陆药芹菰蒲】 
右草属根荄之类草最多今特纪其著者又有半夏香附子何首乌等续图经元附药类又武康有芝田里长兴有灵芝乡芝为瑞物今俱不载
　　金属 
银 【吴兴记乌牛山有古银铅硎三所又安吉县移风乡乡银坊即古采银之所】 
铜 【舆地志长兴铜官山下有两坎深数丈方圆百丈云古采铜之所山墟名铜岘山即吴王采铜之所括地志云安吉铜山吴采鄣山之铜即此山也又封山有铜又赵监采铜而死庙在铜官山详见庙祠】 
锡铅 【括地志云白杨山上有两穴古采锡之所乌牛山有坑铅】 
瑶琨 【吴兴记云卞山洞中有石似玉时谓之瑶琨石】 
白矾山 【吴兴记长兴白石山出白矾故名】 
紫石英 【吴兴记垄山有紫石英】 
钟乳石床 【吴兴记云卞山下有石穴晋太守王思执炬入数步渐深涧见钟乳恐入采之犹有乳床井石兽存】 
太湖石 【唐白居易作奇章公石记以太湖石为第一旧编云洞庭大雷小雷二山多美石奇巧者以供玩好有声极清可为磬者大率近湖之山石多玲珑卞山有大小玲珑山石皆中空若雕镌而成者石林在焉白居易太湖石记古之达人皆有所嗜玄晏先生嗜书嵇中散嗜琴靖节先生嗜酒今丞相奇章公嗜石石无文无声无臭无味与三物不同而公嗜之何也众皆怪之走独知之昔故友季生名约有云苟适我意其用则多诚哉是言适意而已公之所嗜可知之矣公以司徒保厘河洛治家无珍产奉身无长物惟东城置一第南郭营一墅精葺宫宇慎择宾客性不苟合居常寡徒游息之时与石为伍石有族聚太湖为甲罗浮天竺之徒次焉今公之所嗜者甲也先是公之僚吏多镇守江湖知公之心惟石是好乃钩深致远献瓖纳奇四五年闲累累而至公于此物独不廉让东第南墅列而置之富哉石乎厥状非一有盘拗秀出如灵邱仙云者有端严挺立如真宫神人者有缜润削成如圭瓒者有廉棱锐刿如剑戟者又有如虬如凤若跧若动将翔将踊如鬼如兽若行若骤将竦将斗风烈雨晦之夕洞穴开垲若欱云歕雷嶷嶷然有可望而畏之者烟霁景丽之旦岩（山咢）霮（上雨下对）若梯岚扑黛霭霭然有可狎而玩之者昏晓之变名状不可撮要而言则三山五岳百洞千壑覶缕簇缩尽在其中百仞一拳千里一瞬坐而得之此所以为公适意之用也尝与公迫观熟察相顾而言岂造物者有意其闲乎将胚胎凝结偶然成功乎然而自一成不变以来不知几千万年或委海隅或沦湖底高者仅数仞重者殆千钧一旦不鞭而来无胫而至争奇骋怪为公眼中之物公又待之如宾客亲之如贤哲重之如宝玉爱之如儿孙知精意有所召耶将尤物有所归耶孰为而来必有以也石有大小其数四等以甲乙丙丁品之每品有上中下各刻于石阴曰牛氏石甲之上丙之中丁之下噫是石也百千载后散在天壤之内转徙隐见谁复知之欲使将来与我同好者睹斯石览斯文知公之嗜石之自会昌三年五月丁丑记】 
赤土 【长兴有赤土可以雘宫殿术注山墟名云金山土石悉作绛色又有赭石涧】 
金沙泉 【统记顾渚贡茶院侧有碧泉涌沙粲如金泉元和五年剌史范传正刱亭曰金沙旧编云泉在贡焙院西出黄沙中引入贡焙蒸捣皆用之杜牧之诗曰泉濑黄金涌注云山有黄沙泉修贡即出罢贡即绝唐地里志湖州金沙泉即此泉也剌史裴清有进表翰林学士毛文锡有记云将造茶太守具仪注拜敕祭泉顷之泉源发渚溢供进御者毕水即微减供堂者毕水即半之太守造半水即涸矣太守或还旆稽期则示风雷之变唐贡泉用二银瓶国初一银瓶今不贡茶泉亦不通】 
右金属今俱无有独有湖石赤土尔或云紫石英垄山闲掘地得少许尚未见也姑载以存古又有金吴兴记武康金山昔人见山夜中有镫掘之得金百斤又沈传以孝行闻开元十六年三吴大饥梦人遗金既觉淘井得铜瓶贮金五十两又乌程有千金墟金斗村
　　珠属
珠 【唐武后时包氏子于上强山一白鹿吐两珠乃以一珠吞之一珠归献母置于枕中光照一室后以珠舍入清流寺殿佛像额上包氏子即天台师也又慈感寺有珠罗汉旧记编以非土产今不载】 
　土贡
唐岁贡御服折造布二百一十端唐志作折皁旧图经云皁当作造统记云折者浣练精细如折米取其心尔或曰以多折少而造取其精致按唐贡顾渚茶亦曰折造恐无浣练之意也　紫笋茶一万串 【唐张文规诗曰牡丹花笑金钿动传奏吴兴紫笋来白居易茶山诗曰紫笋齐尝各斗新蔡宽夫诗话曰唐茶惟湖州紫笋人贡每贡以清明日贡到先荐宗庙然后分赐近臣紫笋生顾渚余事见茶下】 供尚食厨糙糯米一千三百八十三石三斗三升黄糙米一百九十八石木瓜糁四坩木瓜煎三坩单黄杬子一千三百五十颗 【尔雅释米杬鱼毒郭氏注杬大木子似栗生南方皮厚汁赤中藏卵果齐民要术作杬子法纯取雌鸭无令杂雄足其粟豆常令肥饱一鸭可生百子取杬木皮净洗茎剉煮取汁率二斗及熟下盐一升和之令极冷纳瓮中浸及一月任食吴中多作至数十斛久停弥善亦得经夏也】 重黄杬子一千五百五十颗白蜜三石砂盆一百枚金沙泉一银瓶 【旧编云唐贡泉时用二银瓶详见长兴县金沙泉下】 乳柑五百个 【见旧图经按新唐志湖州土贡御服鸟眼绫折造布（帛系）绸布纻糯米黄糙紫笋茶木瓜杬子乳柑蜜金沙泉统记云龙德三年贡布三十端供御服折造布二百九十疋紫笋茶一万串出长兴县大历六年始进木瓜糁大历元年木瓜煎单黄杬子二年白蜜三石重杬子五年始进州司并以两税钱和布充黄糙米贞元十三年糙糯米十四年砂盆十五年始进元年五年减米六十六石本郡未尝经兵火架阁典籍具在统记兴国中摄本州岛长史左文质赞有可考据故所载年代数目可以补史之遗缺】 宋朝太平兴国三年贡乳柑五百颗白编布二十疋紫笋茶一百觔金沙泉水一瓶 【其瓶浪银打成并锁钥重五十六两见统记】 大中祥符闲贡大编布二十疋乳柑五百个 【见李宗谔图经】 熙宁中贡白纻二十疋漆器三十事 【见王存九域志】 绍兴以来贡白纻编布二千疋 【见旧图经并编】 窃考唐之岁贡参订史志诸书如鸟眼绫（帛系）绸布纻唐初所贡数虽不详统记载武德三年布三十端可见其不多矣供御服折造布与木瓜杬子茶蜜代宗大历元年至六年始进惟是以两税钱和布供故不至甚病民糯米黄糙与砂盆德宗正元十三年至十五年始进至元和中米已三损其一乳柑不载所进之年紫笋茶大历五年始于顾渚置茶贡院侧有碧泉涌沙粲如金星则金沙泉亦大历后所进也唐自高祖太宗以慈俭保养天下物贡有常未尝妄取后嗣相承至于肃宗不闻更易大历正元闲荐经兵革贵官用事至于口腹之奉责贡于远 【唐都长安】 不惮烦费累增不已繇一郡而观其它可知亦足知唐室盛衰之故也宋太平兴国三年吴越归版图于职方郡始修贡自是每岁惟供乳柑编布茶角瓶泉如统记所载视唐数已太歉又减茶泉故旧图经惟载柑布二物后又免进柑 【据旧编云宝元中知州事滕宗谅因贡乳柑进诗御笔奖谕石刻在州学自是免柑贡】 故九域志惟载白纻漆器今又独贡白编布而已列圣相承以节约为家法先王所谓物土之宜而致其利者代以蠲损可为万世法
跋
嘉泰吴兴志二十卷宋谈钥元时撰元时归安人淳熙八年进士书录解题署衔枢密院编修前有嘉泰改元郡丞傅兆敬序明嘉靖时徐长谷撰吴兴掌故集犹及见之后不传开四库馆时馆臣从大典辑出未及编纂进呈外闲传钞有分二十卷者有分十五卷者亦有不分卷者今所存原目沿革一分野二城池三坊巷四乡里五山六河渎七宫观八坛壝九官制十公廨十一邮驿十二管镇十三学校十四军营十五古迹十六宫室十七苑囿十八亭十九祠庙二十寺院二十一守令题名二十二着姓二十三贤贵事实二十四进士题名二十五列媛二十六释道二十七碑碣二十八食用故事二十九井三十桥梁三十一堰渡三十二塘三十三风俗三十四物产三十五土贡三十六仍分为二十卷嘉定至顺两镇江志亦出自大典虽非完书犹胜遗佚而井至塘四卷应移于河渎之下风俗直接食用故事则尤善矣岁在甲寅正月吴兴刘承干跋

