云林县采访册 清 倪赞元 编纂


　　●斗六堡
　　斗六堡，附县；县城建于斗六街，周围一千一百六十丈，土墙高五尺，宽八尺，濠深七尺，广八尺，种竹为城，分东西南北四门。东以观音山与鲤鱼头堡分界，西以大北势庄与他里雾堡分界，南以庵古坑溪与他里雾堡分界，北以虎尾溪与溪洲堡分界。堡内东西相距十四里，南北相距十三里。
　　积方
　　全县田园等则、粮银数目：
　　上则田九甲八分五厘一毫八丝八忽四微；
　　中则田六百八十九甲一分八厘九毫四丝八忽；
　　下则田二千八百七十九甲九分七厘三毫零三忽四微；
　　下下则田六千二百七十五甲八分七厘一毫九丝二忽二微；
　　上则园一甲零四厘二毫四丝；
　　中则园一百八十九甲二分三厘一毫零二忽；
　　下则园一千零四十八甲四分三厘八毫四丝四忽二微；
　　下下则园五千三百三十甲零零五毫一丝二忽二微五纤；
　　平等沙田二千七百九十一甲零四厘二毫一丝五忽六微；
　　次等沙田一千一百九十一甲一分六厘八毫零一忽二微；
　　下等沙田二百五十七甲零六厘七毫二丝一忽；
　　平等沙园六千三百一十甲零一分零零零零七微；
　　次等沙园五千二百九十二甲七分五厘零三丝零一微；
　　下等沙园一万五千三百一十九甲一分零九毫九丝二忽。
　　统共田一万四千零九十四甲一分六厘三毫六丝九忽八微；统共园三万六千四百八十七甲八分二厘三毫五丝零五微；统共应征银三万三千九百二十四两二钱二分零二毫二丝二忽九微四纤。内除光绪十六年被水沙压、一时不能垦复民园四百五十一甲四分六厘三毫四丝四忽缓征额粮银一百四十八两零六分七厘八毫二丝九忽八微外，实应征粮银三万三千七百七十六两一钱五分二厘三毫九丝三忽一微四纤（以上各堡统算在内）。
　　堡内村社户口：
　　城内斗六街、西庄尾、番社、番仔井二千六百八十户、一万零五百丁口。
　　社口庄七十户、二百一十丁口。
　　后庄仔一百一十户、二百九十丁口。
　　大潭庄一百六十户、五百三十丁口。
　　深圳仑三十五户、八十二丁口。
　　大仑庄二百五十户、七百一十丁口。
　　沟仔背二百一十户、六百四十五丁口。
　　田心仔五十二户、二百九十丁口。
　　瓦厝仔四十五户、一百九十二丁口。
　　江厝仔四十九户、一百五十二丁口。
　　新厝仔二十五户、一百一十丁口。
　　顶廍仔、下廍仔二十九户、一百二十五丁口。
　　九老爷庄三百五十户、七百九十丁口。
　　瓦窑藔二十二户、六十九丁口。
　　大北势一百五十户、四百九十丁口。
　　甲六埤一十二户、六十丁口。
　　水礁庄一百五十三户、三百八十丁口。
　　圳头庄二十户、六十四丁口。
　　高林仔头二百三十户、七百二十三丁口。
　　旱井仔庄二十五户、六十八丁口。
　　鱼池仔庄一十户、七十二丁口。
　　竹■〈广〉空三十二户、九十四丁口。
　　荷苞厝七十八户、二百三十四丁口。
　　溪边厝二百三十户、六百九十二丁口。
　　刘厝庄三十五户、九十九丁口。
　　茄苳脚七十二户、二百五十丁口。
　　黄林仔头四十户、二百三十丁口。
　　顶新庄一十五户、四十九丁口。
　　下新庄一百六十户、三百五十丁口。
　　棋盘厝九十二户、二百九十丁口。
　　麻园仔九十户、二百八十丁口。
　　大竹围八户、三十二丁口。
　　溪洲仔十户、三十九丁口。
　　枋树湖五十户、一百九十丁口。
　　咬狗庄七十户、二百三十丁口。
　　湖山藔四十户、一百五十七丁口。
　　新厝仔五十一户、二百一十丁口。
　　内林庄一百五十二户、五百五十丁口。
　　竹头角二十户、六十二丁口。
　　埤仔头二十五户、八十四丁口。
　　牛埔仔二十一户、五十六丁口。
　　埤仔坑三十二户、一百零五丁口。
　　石榴班五百三十户、一千七百一十丁口。
　　海丰仑九十九户、四百五十丁口。
　　何林仔头二十户、五十丁口。
　　番仔郊三十户、一百二十丁口。
　　菜公庄二百二十户、五百九十丁口。
　　朱丹湾四十户、一百六十九丁口。
　　九芎林二百一十户、六百二十丁口。
　　旱溪仔二十户、九十九丁口。
　　林内庄一百四十二户、四百八十丁口。
　　崁顶庄六十八户、二百三十二丁口。
　　坪顶庄五十户、一百九十二丁口。
　　萧厝仔一十户、三十九丁口。
　　虎尾溪一百一十户、四百二十丁口。
　　顶保长廍、下保长廍八十三户、三百二十四丁口。
　　莲花埤一十五户、五十二丁口。
　　新廍仔二十户、六十三丁口。
　　顶柴里庄、下柴里庄八十四户、三百一十丁口。
　　枋桥庄一百六十户、五百二十丁口。
　　管事厝四十三户、一百五十丁口。
　　斗六东六十户、二百四十二丁口。
　　石林仔头五十二户、一百六十四丁口。
　　茄苳脚仔八十二户、二百八十四丁口。
　　以上全堡除城内，计六十三庄。合城内共八千六百五十六户、二万八千六百五十九丁口。
　　柴里社附城，共六十二户，屯外委一员、屯丁三十八名，余丁口五百零一。
　　沿革
　　云林旧无县治，设斗六县丞，分隶嘉、彰两县。光绪十三年，前爵抚部院刘奏请设县，隶台湾府，建署于沙连堡之林圯埔。十九年，抚部院邵题请移治斗六：是为云林建设移治之始。
　　山
　　大尖山在县治正南四十余里，上有居民十余户，所产麻竹、桂竹、茶欉等类。其山自嘉义县打猫东堡迤逦而东，由芋蓁笼岭头山过峡折入大匏靴岭，山势突起；复由太平山瓦厝山转东出观音亭山。草木苍翠如绿褥铺张，众山朝拱。此县治东方之主山也。
　　五虎山在县治东南八里，或谓火炎山、或谓五峰山。
　　枰仔山在县治东南九里，细草蒙茏，如玉几胪列，山上平坦。
　　土狮山在县治东南九里，山形似狮子，故名土狮山。
　　大坪顶山在县治南方十二里，山多麻、桂二竹，有民居十余户。
　　尖山坑山在县治东南十一里，山下有王爷庙，并归化熟番十余户，栽种地瓜为生。
　　崁顶山在县治东十里。
　　黄竹坑山在县治东十里。
　　檨仔坑山在县治东十二里。
　　湖山岩山在县治东北十二里，山下有观音庙，庙前有田，不待引水灌溉，而泉自出。其租以为庙内香油，每月四处到庙行香者纷如。
　　枋树湖山在县治东十里。
　　湖山藔山在县治东北十里。
　　杨仔逞山在县治东北十里。
　　触口坪顶山在县治东北十五里。
　　林内山在县治东十五里。
　　岭（堡内无）
　　屿（堡内无）
　　川
　　尖山坑溪源发于打猫东堡之大平山，由溪边厝南至斗六溪转西过北势田头庄与庵古坑溪汇合。
　　五虎山溪源发于打猫东之小坑山，由高林仔头、萧厝仔转西过沟仔背、三角埤后庄仔与斗六溪汇合。
　　金瓜坑溪由庵古坑溪直至他里雾与斗六溪汇合。
　　下新庄溪由竹头角海丰仑汇于虎尾溪。
　　檨仔坑溪由内林、埤仔头、石榴班、海丰仑与虎尾溪汇合。
　　枋树湖溪由茄苳脚、牛埔仔、石榴班南与虎尾溪汇合。
　　湖山藔溪由石榴班北转朱丹湾与虎尾溪汇合。
　　港（堡内无）
　　潭（堡内无）
　　廨署
　　县新署在城内西南方，自头门至后宅共五进。光绪二十年署知县程捐建，未完工。
　　县丞旧署在县城中，头门至后宅三进。前县丞孙澍捐赀重建。今暂为县署。
　　儒学署未建。
　　典史新署建在县署西侧。
　　斗六都司署在县城北门内，周围土墙，插竹开濠。堂屋大小现存二十六间。其随、协防汛署及左右兵房俱废坏。
　　随防汛署在县城中，原在都司土墙门。今或居庙宇、或租民房，无定所。
　　协防汛署在县城，亦无定所。
　　仓廒
　　堡内旧有仓屋九间、又社仓一所、柴里番社社仓一所，均乾隆年〔间〕建。叠遭兵燹，荡然无存。
　　街市
　　斗六街在县城中，为市甚久。
　　东和街在县城东门，俗名番社。
　　沟仔背街在县西南五里。
　　石榴班街在县东五里。
　　九芎林街在县东方十二里。
　　溪边厝街在县东南五里。
　　铺递（现为驿站）
　　斗六站在县城中随防汛署内，站司一、站兵二名。北距张熙厝站二十里，南距他里雾站一十里，东距林圯埔站二十五里。林圯埔站今废，站兵二名并归斗六。
　　营汛
　　斗六门营在县城北，都司一员。
　　随防汛在县城中，千总一员。
　　协防汛在县城中，额外一员。
　　桥梁
　　斗六门桥在县南门内，长四丈余，宽五尺余。
　　大潭桥在县西南三里大潭沟，为斗六适嘉义之所，长二丈余，宽四尺余。
　　大潭圳桥宽长约与大潭桥相埒。前黄秀琦修造。现已被水冲坏仅存故址。
　　沟仔背桥在县西南五里。
　　津渡（堡内无）
　　义塚
　　万人墩塚在县西南一里，置墓庵一座，合葬戴万生乱殉难兵民。有田业，备春秋祭祀。
　　营盘边塚在县城北门内，计二处。
　　西庄尾塚在县城北门外，二处。
　　海丰仑塚在县东北三里。
　　九老爷塚在县西南四里。
　　陂
　　水碓顶下陂一在水碓庄顶，源从金瓜坑来，溪自圳头庄顶分来，灌田十余甲，余灌水碓庄前后田八十多甲；一在水碓庄内，源由陂顶而来，分灌水碓庄下田七十多甲。二坡均为业户合筑。
　　六十甲陂在新廍仔庄前，源由庵古坑溪分来，灌田心仔庄前洋田六十甲。由业佃出贌修筑。
　　柴里庄陂在柴里庄外，源由庵古坑溪分来，灌田甚多。该处业佃合筑。
　　老江陂在深圳仑庄边，源由柴里庄陂分来。
　　观音陂在县南五里，源从小坑仔溪分来，灌田甚广。
　　后庄仔在县西三里，源从小坑仔溪分来，灌田五十甲。
　　高林仔陂在县东南，源从五虎山溪分来。
　　顶横港陂、下横港陂在县南，源从五虎山溪分来，溉田甚广。
　　竹仔脚陂在县东南，源由观音山溪而来。
　　海丰仑陂在县东，源从竹仔脚陂下分来。
　　老发陂在县东南，源从番仔郊庄田而来。
　　社口陂在县东南，源由溪边厝溪分来，溉田八十余甲。
　　保长廍陂在县西，源由斗六溪分来，上下二口。
　　黄林仔头陂在县东南，收菜公庄洋水。
　　圳
　　水碓前、中、后三圳在县南七里，分金瓜坑溪水，筑陂流灌水碓庄田及田心仔庄头一带，共灌田一百余甲。
　　林内清、浊二圳在县东北十五里，于触口溪引清、浊二水，南行分灌林内田七十余甲、九芎林田三十余甲、石榴班洋田一百十余甲。
　　社口陂圳在县东南四里，流灌大潭洋田八十余甲。
　　观音陂圳在县南五里，分南北二圳；一流灌田心仔洋田，一流灌大仑庄洋田。
　　六十甲陂圳在县南五里，流灌田心仔庄前并江厝仔庄头洋田六十甲。
　　柴里庄陂圳在县西南七里，流灌廍仔、江厝仔、九老爷庄一带洋田。
　　老江陂圳在县西南七里，流灌深圳仑洋田。
　　后庄仔陂圳在县西三里，分灌后庄仔、北势庄一带洋田。
　　顶横港陂圳在县南五里，流灌茄苳脚庄、大仑庄后洋一带。
　　下横港陂圳在县南五里，流灌大仑庄前洋田。
　　竹仔脚陂圳在县东南七里，灌菜公庄洋田。
　　海丰仑陂圳在县东三里，分灌海丰仑庄前洋田。
　　老发陂圳在县东南二里，灌莲花陂洋田。
　　保长廍陂圳上圳在县西一里，流灌保长廍上洋田；下圳在县西三里，流灌保长廍下洋田。
　　黄林仔头陂圳在县南三里，流灌番仔郊庄前洋田。
　　番仔埤圳在县东，分埤仔头溪水，灌番仔洋田。
　　虎尾溪圳在县东北三里，分埤仔头溪水，流灌虎尾溪洋田。
　　书院
　　龙门书院（附文昌宫内）。
　　义塾（现无）
　　社塾（现无）
　　祠庙寺观
　　文祠号龙门书院，在县城北，前后两进，南向。东与受天宫比附；西一护廊。前进祀朱子文公、梓潼帝君、关圣帝君；后进祀制字仓先圣人；西廊祀福德正神，附祀陈邑主文起，张邑绅凤祥禄位。祠中出息年收租谷二百余石，园税银一百余元，以为春秋每岁祭祀早晚香灯、并帮贴生童考费、秋冬会课等用。值首，逐年秋祭日于神前筶取承办。
　　天上圣母庙一号受天宫，在县城北，前后两楹。前祀圣母；后祀佛祖，附祀姚公鸿禄位。道光二十八年，沈长盛倡捐监修一号新兴宫在县城东门，咸丰年间士民捐资重修。
　　观音庙一号永福寺，在县城南。道光二十八年业户陈玉芝倡捐监修。一号湖山岩，在县治东十二里，香火甚盛。
　　池王爷庙号代天宫，在县城南，前后两楹。乾隆年间公建，咸丰十一年重修。
　　陈圣王庙号广福宫，在县城西南。前漳邑士民公建，同治年间戴逆倡乱折毁，至光绪十九年，绅士陈一昌等倡捐重建。
　　三山国王庙在县城南，前粤籍九庄公建；后屡重修，今损坏。
　　城隍庙在县城东。光绪十九年县治移驻斗六，暂盖竹屋供奉神像。
　　福德庙在县城中大街，两进，西向。合堡公建，光绪年间重修。
　　将军庙在都司署内，前后两楹。前祀二十四将军，后祀林总镇。光绪年间，都司凌定国修。
　　温王爷庙在南门外，一楹。士民公建。
　　大众庙即厉坛，在县城南门外。
　　昭忠祠在县城西南，前后两楹，南向。东西两廊奉旨特建，祀张丙案内殉难官员人等（事略附后）。光绪十四年，斗六盐馆委员冯大镛监修，充荖叶税春秋祭祀、供奉香灯及损坏修理之用；近年斗六盐馆兼办开费外，由委员解存道库。前楹祀赠知府衔方公振声、赠游击衔马公步衢、赠都司衔陈公玉威，配祀幕友六品职衔沈志勇、七品职衔沈联辉、员弁原任外委许国宝、林登超、蔡大贵、署外委额外朱万年、陈腾辉。后楹祀赠淑人方夫人张氏、赠恭人陈夫人唐氏，配祀方姑。东廊末座以家人赖寿、姜升、曾福、邱升从祀。西廊末座以殉难兵丁等从祀。
　　方、马、陈三公殉难事略
　　方公振声，浙江山阴九墩庄人也。先世由皖迁浙，公父嫁云公客京师，赘于范氏，遂寄籍顺天。公供事武选司，期满选福建闽安巡检，历署沿海要缺；陛补斗六门县丞甫一年，而张丙之难作。署守备马公步衢、署千总陈公玉威，皆台人；久经战阵，有名将风。方公闻贼警，即移眷属入营，与马、陈二公培垒浚沟，誓以死守。又虞兵力卑薄，檄请嘉义都司许荆山移军为外援。陈公复善施火器，每出不意，屡挫凶锋；相持弥月，声势颇振。俄许，荆山夜遁，股匪黄城侦知我军无援，夤夜纵火，攻益力。诸公冒火逆击，卒以众寡势殊，被贼拦入；犹持刀巷战，各毙数贼，力竭被执。与方夫人张氏、幼女方姑、陈夫人唐氏，均厉声骂贼不绝口，致剜割鼻舌，被害尤惨。幕友沈志勇、沈联辉、把总朱万年等五员，随从江承惠等五人，兵丁刘长泰等二百余人，皆奋不顾身，同殉于难：时道光十二年十一月初四日也。马、陈二公惜家世不可考，然与方公共守危疆，效死勿去，其忠肝义胆与张、许之守睢阳，固不少让。事闻，九重震悼，特沛恩施，奉旨赠方公知府衔，谥义烈，给骑都尉世职；赠马公游击衔，谥公烈，给骑都尉世职；赠陈公都司衔，谥勇烈，给云骑尉世职；均世袭罔替。方夫人张氏赠淑人、陈夫人唐氏赠恭人，均谥节烈。沈志勇给六品职衔、沈联辉给七品职衔，均照衔议恤。方、马、陈三公均入祀京师照忠祠，张氏、唐氏均建坊旌表。并准于斗六门建立专祠，祀方、马、陈三公于前楹，以从难员弁、幕友配祀，兵丁家人俱从祀两廊；祀张氏、唐氏于后楹，以方姑配祀。地方官春秋致祭，诚异数也。余后公四十余年来守斯土，瞻拜庙廷，采访烈蹟，鲜有知其详者。余惧久而益没也，乃搜访成案，得诸公死事大略如右。录而颜之，俾后之采风者，不致茫无所据云。
　　时光绪二年八月，调补嘉彰斗六门县丞孙澍谨书。
　　碑碣
　　斗六门桥碑在县南门池王爷庙边，高六尺四寸，宽二尺四寸；乾隆五十年斗六门分司胡立。碑上仅泐捐缘姓名，且字蹟漶灭，故文从阙。
　　清庄联会衔在城中福德庙口，高五尺八寸，宽二尺八寸。文录于左：
　　钦命镇守福建台澎水陆等处地方挂印总镇叶、按察司衔分巡台澎兵备道兼提督学政徐，为会同给示以垂久远事：据斗六县丞姚鸿禀称：窃照斗六界达嘉、彰，为南北咽喉；盗匪出没靡定，劫抢频闻。卑职两署斯缺，商会营员力行清庄联会，守望相助之，颇收实效。并伊虎尾溪、崁头厝、触口溪、松仔脚四处，每处派乡勇十二名，九月起四月止，昼夜常川巡守。其工食每名每月三元，头人倍之；斗六衙署则统年设壮勇三十名，工食稍增，悉皆卑职捐给。去年，复商于嘉义营参府吕，委外委官一员督带斗六本汛兵二十名，亦自九月起四月止驻于斗六南街外之大众庙，防守该处，可堵社口、圣王巷、过溪仔三处，并可接应本街官每月贴薪水钱六千文，兵每名每月贴点心钱一千文，亦由卑职捐给。卑职衙署在街之中武营，在街外之北。设遇有警，三路齐出，首尾得以相顾，可绝贼路。自设防至今，无闻劫抢，则是联壮巡防已有明验。但恐一官一性，事属劳力赔钱，日久懈生，难期远长，而仍无补于地方，不免有前功尽弃之叹。况又地当冲要聚匪之区，一无缉捕经费。卑职去年仿江苏省所办一文缘，于本街劝题每日收钱二千千零文，存殷实业户处，专备本街捕盗之需；自十月至今有收无用，存积已有百余千。此地民有漳、泉、粤三籍，心性本浮动不齐，此项题缘亦难期必久。昨与众绅董接谈，卑职瓜代伊迩，虑及所事有始无终。绅众佥称，此一举必须禀请宪台暨镇宪并台湾府立案，会衔出示勒石于公所；并请于春秋孟首，札饬司事文武查照，督率办理，禀复备查：俾不得废弃，庶便永远遵行等情。卑职复于众议五条开后，伏祈察核，俯准立案，会衔给示施行，以顺舆情，俾得勒石祗遵，永垂不朽，实为公便等由。计列呈议定章程五条。据此查该县丞仿照江省所办一文缘之法并所议各条，既无勒派之名，又收缉捕之效，办理甚善；除禀批示暨行府立案通饬外，合行出示为此示仰斗六官绅、总董、铺户、居民人等知悉：尔等务须遵照，后开酌核条议章程，日捐出制钱一文，以为缉捕经费。集腋成裘，力半功倍；可以日久而罔懈，勿以半途而辄废。将见众志成城、地方绥靖，本镇、本司道实有厚望焉！其各勉旃，毋违特示。
　　计开条议章程
　　一、一文缘之题捐，原为本街盗警之用。如当场擒获一盗，赏钱拾六千文；格毙一名，赏钱二十千文；被拒致毙者，给赏埋葬钱一百二十千文；受伤者随时酌给医资，由本街总董查实向经理一文缘之司事支取。如有冒滥，分文着赔。
　　一、每日仅捐制钱一文，力非难办；务宜永久奉行，以收成效。各捐户不得以无事开销，遽行停止；以致有事时，转形支绌力穷。
　　一、每年自九月起至次年四月止，斗六县丞先期请由嘉义营参府专派外委一员，带斗六本汛兵二十名驻于大众庙防守。每月应贴弁兵薪水钱二拾六千文，即于收存一文缘款支。
　　一、每年防守期内，该弁兵果能实力巡逻地方，不致多事，即由斗六县丞禀请分别奖赏。如查有怠惰偷安，亦即随时禀请差拘究办，以示惩儆。
　　一、每年春秋二仲月，本街总董联庄需费，每次在于一文缘内支用，但不得过四十千之限。如有滥给，经理之人按数赔还。
　　一、经理一文缘之董事，应令众绅耆选举公正、诚实者四人，造具名册禀请斗六县丞查照立案，递年交接轮值，免滋流弊。
　　一、此项题缘钱文，如每年开销外盈余若干，存放殷实铺户生息，以期扩充；利息不得过二分。仍由斗六县丞将收支盈绌数目开摺禀报，以备查考。
　　一、一文缘之设，除本街捕盗需用外，惟防守弁兵薪水并春秋联会经费以及本街、隘门、溪底、陂岸四项准予开销，其余概不得藉端支领，致干冒滥。
　　道光二十八年六月日立碑。姚公禄位碑在北门受天宫内，高二尺许，宽一尺余。文录于左：
　　姚公讳鸿，任斗六分县，有循声。士民爱之，建立长生禄位，供奉于受天宫后殿座侧，捐典香田一所。迨己卯岁，原典之人备价赎回。时署斗六分县姚公（印）棣，乃公堂侄也。因原赎田价不多，加增银十元，贡生陈清池亦捐银十元，凑买尽契陈龙记旱田一段，坐落斗六东门洋乌瓦窑，沟田贰埒，大小共十二坵；东西以沟为界，南以坔底田为界；北以圣母会田为界，价银一百二十元，递年实租榖一十八石，载纳番租榖六斗，佥议租榖交天后宫住持收管，为姚公朝夕香灯、年节牲醴之费。其卖断根尽契并上手印契难收藏，当众在神前焚化；将所卖田蹟，租额泐石记明，藏于庙内以垂永远云。
　　光绪六年经置斗六分县姚棣买中见曾福来经议总理庄省三董事林玉春同立
　　坊匾（坊现无）
　　「勤公懋着」匾在堡内林内庄。嘉庆二年六月，钦命福建台湾总镇府哈、台澎兵备道季、台湾府正堂过，为丁酉科拔贡军功五品顶戴州同郑天球立。
　　「家传尚义」匾在林内庄。督办云林城工总局陈、为光绪十三年二月初一日建竹城首先兴工林内庄总董郑绵昌立。
　　「尚义急公」匾在林内庄。光绪十四年署理云林县正堂陈，为林内庄总董郑必昌立。
　　风俗（内分为姻婚、丧祭、岁时、居处、衣服、饮食、士习、农事、商贾、女红，更加以杂俗而附以物产。至于土着、客庄、番社杂处既久，大概相同，则略陈其说于后，无须逐条别为分晰）
　　婚姻
　　问名：媒氏送女庚帖于男家，尊长即晚焚香告神，置清水一碗于神座侧，以无虫蛾飞投水中为吉；又须三日内家中无事，并无伤煞鸡犬、毁坏器物；或问神算命皆吉，然后议婚订盟。
　　订盟：用番银、红彩、大饼、槟榔；殷实家则加礼盘等件。女家随其轻重而报以紬缎、刺绣之物，随将大饼分送亲友。纳聘亦然，亲友至期为之灿粧。
　　完聘：合纳采纳币为一礼，用婚启拜帖往复。聘金银连订盟以四十元为率，仍备礼盘、大饼、槟榔，又豚肩、老酒、烛、炮之类，丰俭称家之有无。女家亦随其轻重报之。
　　请期：男家将日课送女家覆看，不别具仪，俗多于完聘时并送。
　　迎归：多在岁杪。少用花轿，因轿价甚贵，动辄数十金故。俗率用小轿。或借四轿，而工价仍须十金左右，经绅士禀官平定价钱。迎归日以二童子放炮前导，礼物在后。媒氏须多备小炮以分舅仔，曰舅仔炮。轿夫、脚夫约用十余人，富贵家则亲迎无定。又有完聘时而顺迎归者，则两家从俭也。
　　新妇将上轿时，登厅堂拜祖先父母毕，备席堂上，父母兄弟姊妹同席劝饮，谓之分姊妹饭。
　　妇至婿门，即备红米丸汤款内外诸人，取团圆之意。吉时，令一童子向轿前揖而请出，别择夫妇齐眉、儿孙遶膝之老妇人扶新妇出轿入房，然后行合卺之礼。
　　翌早，婿同妇拜神只、祖先、翁姑及诸尊长，各赐以银；妇献茶，亦各赐以银，多少贫富不等。
　　三日，请新妇出厅，备席堂上，择诸母姑妗及未嫁女陪坐。初，新妇居客位；三巡酒后，乃易主位酬宾。即于是日或次日入厨房理中馈之事。
　　三日，富贵家行亲迎之礼，小舅子即于是日往拜婿家，名曰探房，亦名换花。
　　四日或五、七日，婿同妇回门拜妇家，尊长各赐以银曰结衫带；备席宴后，婿、女乃辞归。
　　俗喜赘婿，只须订盟，不索聘礼，或议一外孙传嗣。赘入几年后，方喜别出居住。女家如此；男家稍贫无力者，亦往往从俗。然究鲜始终若一。
　　完婚：亲戚庆贺，不论轻重，各宜备酒酬谢；新婚亲到客家催请。为女家灿妆，则无酬客之礼。
　　丧祭
　　父母病危，移出堂上，取古易箦之义，曰搬铺。既绝，披发哭泣。即刻焚香烧纸银，烛火长明，寓可照冥路意。
　　尸忌猫，俗传猫跳过，尸即起行如生，逢人紧抱不脱，过门限或被物冲碍则倒。故子孙夜睡于尸侧，曰守铺；一以尽孝心、二以防不测。
　　将殓，先沐浴。水斯洁净，故子孙持新钵往溪边取水；投钱数文，曰买水。
　　浴罢更衣，含饭尸口，备物以祭；每品子孙箸箍少许，唱明「进奉」，曰辞生。
　　辞生毕，仍扶尸就床。以帛纵一条盖首至足，横或七条或五条周身包裹。将帛余长裂开，条条左右交互密结，不露尸迹；当胸处加以红缎莲花一朵，曰殓组。此礼视祖传或有或无，不为通例。
　　尸在铺，亲戚往吊，谓之探铺。出嫁女及其儿孙女归，至中途即泣，曰哭路头。
　　尸扶置棺内曰入木，即殡也。若母死外家相离不远，必待外家前来审视，方敢盖棺。外家至，儿媳卑幼必匍匐出门接，称家之有无礼仪。请外家亲封加钉。如此，则外家无异言。
　　俗少停棺；既殡即葬，曰出山。亲戚备牲醴祭奠，曰上路，谢以红白布或五色布及发粿、韭菜之类。虚糕俗名发粿，韭土话与久同音，取发达久长之意。备猪羊全付者，则谢以银至少六元、多十余元。出山时，富贵家则具礼仪，请官绅点主并题铭旌。亲朋戚友题赠联轴，白衣冠送其出山；行至半途，主人跪辞再三，客乃归。葬毕，举家再行巡视，曰巡灰。
　　临丧，不论贫富，俗好延僧道诵经礼忏，鼓乐弄铙；一人登坛者曰开冥路，三人登坛者曰大冥路，五人登坛者则曰午夜；盖自午至夜相继不绝也。又有做一朝者，俗名功德或名功果，则先一夜排场；次日经忏既毕，普渡孤魂，如七月盂兰会，须附近亲友备牲醴等物助之；祭毕，仍将原物送还亲友，丧家须费数百金。
　　置灵座，朝夕祭奠哭泣。七七之后，即做百日，卒哭；谢吊者以糕粿，谓之答纸。士家则须百日丰足。百日后朔望祭奠，曰做孝。期乃止哭，仍朔望祭奠而已。期而小祥，再期而大祥禫始除服。士家皆然；若民庶则视死者年纪老幼，自百日至除服，序次减少，各无满足。
　　俗少大宗，各祭于家，一年凡数次，自忌辰以外，元旦、清明三日节，端午、中元、重阳、冬至、除夕皆祭，或用三牲或用品馐，无定所。
　　岁时
　　正月元旦至初五，举家灯火长明，谓之擎灯。男女盛饰，各庙行香。亲友造门道喜，曰拜正。客来请以糖果，曰请干茶；彼此吉语赠答。备酒相款曰请春酒。有吹手沿门吹鼓曰吹春。初四日备牲醴、烧纸舆马，谓之接神。十五日作上元节，是夜为元宵。庙宇灯烛辉煌，往来焚香不绝，街衢放炮竞胜，多至数十金；童子举纸灯结伴游行，照耀如昼。妇人窃听人语，以占吉凶，名听暗卦；即镜听遗意。
　　二月二日，商贾各备牲醴祀福神，曰做牙；农家尤重，取古春祈之义。每岁于是月，斗六街众迎南北港天上圣母，供奉受天宫，焚香者不绝于道；十余日，乃迎神赴别堡。
　　三月三日及清明节，家食薄饼，备牲醴品馐祀先，并祭墓。祭时，附近有人，各以所祭糕粿赠之；或仅以纸钱挂墓，曰挂纸。
　　四月初八日，僧侣奉佛沿门作歌，曰洗沸。又于立夏日，家食匏子和大面作羹，俗以食之令人肥白。
　　五月初五日，俗名五日节。家以竹叶包糯米为粽，所谓角黍；用以投赠。制绣囊，实以香屑，曰香袋，令小儿佩之。门悬蒲艾、饮雄黄酒以祓不祥，并辟邪气。又斗六街外，尝以竹圈周围团结大炮，挂于竿之末，高四、五丈；众以炮引火击之，圈内炮向，则将所赏银物夺归；如夺得锦标之状曰打炮城。
　　六月初一日，以米粉为丸祀神，取团圆之意；曰半年丸。此俗今少。
　　七月初七日，士子为魁星诞。是日世传为牛女渡河，巫家以为七娘诞，登坛说法，鼓角諠譁；儿女多惑其术，冀为解厄消灾。临期赴会，曰过关限度。俗尤尚中元普度，即佛家所谓盂兰会也；村庄朔望晦皆祭。斗六街及各境，是月下浣共打醮六、七天。祭时灯火烂熳，陈设极丰；祭毕；将棚厂八柱米饭分发孤老。
　　八月中秋节，家以月饼祀福神；村庄演剧酬谢，仿古秋报也。斗六街于中秋节前后，夜间迎本土福神绕境，火把动至数千枝，往来绎络，颇为热闹。
　　九月九日重阳节，家祀祖先，俗少登高之会。童子于是节前后，制各样风筝送入云霄；夜系小灯笼于筝线，朗若巨星。
　　冬至节，家作米丸祀神与祖先，门窗各粘一丸，未详所解。冬至前后自十月至十一、二月，村庄皆演剧酬神曰谢平安。
　　十二月二十四日，家备牲醴祀神、烧纸舆马，谓之送神。数日前，各家净尘；谓岁将更新也。亲友以物相馈，曰送年。
　　除夕，家换新门联、放火炮，所谓爆竹一声除旧、桃符万户更新也。神案排红柑，两旁发粿一碗、米饭一碗，上插以红春花，饭曰过年饭；候干，合柑皮炒以代茶甚美。煮芥菜，待酸食之，曰长年菜。是夕祀神祭先，围炉饮酒，赐银钱于卑幼，曰压年。举家傅奕为戏，尊长不禁。
　　居处
　　地少杉木，房屋楹柱多以■〈艹〈束刂〉〉竹为之，上覆以瓦；村庄则茅舍为多。虽存古朴之风，然易于失火。近有以桂竹剖破盖屋者，耐久则不及瓦，而一易可七、八年。
　　衣服
　　冬夏着布与葛、少紬缎。士、农、工、贾等级分明，不敢混乱；古诗所谓「美服患人指」也。士家戴小帽；农、贾多以青布包头曰头布。呢羽等物皆购自内地，惟士织葛布则从附近彰属而来。俗以红线结发辫，无论老幼；曰红髻尾。今为童儿有之，壮者此风渐革。
　　饮食
　　鱼肉、蔬菜，视家有无。村庄饭粥多调合地瓜，且多食盐、酱、瓜、笋等物，最为俭约。若遇村中演剧酬神，则不论生熟宾客争留到家，备酒相敬，陈设丰隆，意极款洽。
　　士习
　　衣食朴素、举止驯良，尤尚气节；多以不学为耻，厌薄浮夸。士习颇端。
　　农事
　　田园并耕，一年两获。作苦余闲，或入山砍析柴薪出街贸易、或投糖廍佣工以资家费，颇耐勤劳。
　　商贾
　　挑货贩卖，多自鹿、笨二港来。斗六街货物甲于他堡者，前惟纸钱、纸银一项；现县城移驻是间，四处风从，万商云集，顿改旧观。
　　女红
　　妇女精勤针黹，不出户庭。惟蚕桑未兴，莫解纺织。斗六纸钱铺甚盛，贫家女刺绣之余，多以裱纸为业，一日可得数十文。
　　杂俗
　　俗尚迎神演戏，街衢庄社一年数次；余积赀财，多备此项开销。男女好嚼槟榔，多者日费百钱，俗云可解瘴气。款客以此为先；闾里雀角及相诟谇，大则置酒解之或罚羽彩示辱，小则只用槟榔数十钱之费，便息两家一朝之忿。
　　俗尚巫，凡疾病辄令僧道禳之。又有非僧非道以红布包头名红头司，乡人为所愚：倩其贴符作法、鼓角諠天、跳舞达旦，曰进钱补运；动费十余金。邪说惑人，妇女尤信。
　　土着
　　多漳籍，漳俗风气大约相似。不再胪列。
　　客庄
　　籍本粤东，俗尚互异；因与土着杂处既久，言语起居多效漳人。
　　番社
　　柴里社番潘姓，在县城东门内，风俗与土着、客庄大略相似。惟前番俗，临丧则将尸扶出中庭，郡番歌舞为戏，以赠死者；既毕，哭泣悲号。葬之日，视家贫富，分一股业以殉葬。婚姻，则将社中未嫁番女若干人同至坛所，择番男，如数起步齐奔周围一遍，约五、六里，先至坛所，则择番女之尤者以配，争便捷也；后至者论次择配。无订盟、纳聘之礼。现则杂处居民，旧俗革除殆尽。第女无裹足，以乌布蒙头为少异耳。至于分住城外及尖山坑内者，男女多贩柴为活。言语一如漳人，询其番语奚若，率无以应；即间有头目老番，亦仅知一二如下所采番话云。
　　番话（多有音无义。惟就字、音之近者纪之）
　　天地呼亦干尔吃饭呼满允银呼蓑米呼得力地瓜呼佛但猪呼肉毋牛呼干望羊呼失礼狗呼阿注鸡呼啄瓜鸭呼主鹿国鱼呼于时干下雨呼高难难煮饭呼必也酒呼荖吻盐呼加至力手呼阴马足呼迈达眼呼马答鼻呼五突日呼马丽月呼满星问答干有呼伊那无呼靡着
　　物产之盛者
　　榖之属：粳稻糯米（俗名术）菽（豆，总名蔬；而名豆者，种类更多）麻（有黑白两种，作油甚香烈）
　　蔬之属：芥荽隔蓝瓮菜茼蒿芹菜葱韭薤（俗名蓼荞）蒜姜萝卜（俗名菜头）茄（俗名荞）芋
　　蓏之属：地瓜（俗名番薯）涵瓜（盐酱甚美）冬瓜丝瓜（俗名菜瓜）匏
　　果之属：龙眼番檨桃李梅梨柿柚凤梨（一名黄梨）槟榔（和荖叶夹食之，可袪瘴）石榴甘蕉香椽甘蔗羊萄（有甜、酸二种，以糖煮之，可作茶品）橄榄（一名青果）
　　木之属：榕荆（俗名埔姜）楝（俗名苦苓）破故子（结子煮成，以盐酱浸之，甚甘美）林投（叶多■〈艹〈束刂〉〉，结实如黄梨；不可食）茄苳九荆（俗名九芎）
　　竹之属：■〈艹〈束刂〉〉竹（笋苦，酱则可食）麻竹（曝笋干者，即此竹）筀竹（俗名桂竹；生冬笋者，名猫儿竹）绿竹（笋甚美）
　　花之属：兰桂梅桃李山丹树兰石榴花鹰爪兰（俗名鹰爪桃）茉莉菊花蝴蝶花瑞香月下香鸡冠花翦绒含笑茶花（种类甚多）
　　草之属：仙草（绞汁去渣煮成冻，和糖水饮之，甚凉）茅草（用以盖屋）蒲草龙舌草（俗名芦荟，妇人采以膏发）
　　畜之属：马牛羊猪狗猫
　　毛之属：兔猴番鼠（尾短于兔，五色成文，大者斤余）山猪水獭
　　羽之属：鸢燕鸠（俗名斑鸽）鹭鹅番鸭雀乌鶖（身黑尾长，能搏鹰、鸢诸恶鸟）鸡鸭鸽伯劳鸜谷（俗名加令；剪去舌端，能效人语）
　　鳞之属：乌鱼鳗鱼鲫鱼鳝鱼鲡鱼鲢鱼■〈鱼逮〉鱼草鱼
　　介之属：龟鳖蟹（有数种；毛蟹为美）虾（大小不一）螺（有田螺、石螺之分）
　　虫之属：峰（有蜜蜂，能酿蜜；余种类甚多）蝉（大小不一）蜻蜓（俗名田蝧）蝴蝶蟋蟀（俗名乌龙）水鸡（一名田鸡；即蛙也）
　　货之属：糖（有黄、白二种；又有冰糖）苎（内地多购以织夏布，其用甚广）麻（资绳索等用）银纸笋干（即麻竹笋晒干）福员（即龙眼干）粗纸火炭
　　物产之奇者
　　竹之属：八卦竹（每节周围皆目）白竹（样如常竹，惟叶纯白）
　　毛之属：白猴（产于山内；不多见）
　　羽之属：白雀（产于城内受天宫梁脊上。前尝被获）
　　介之属：制风龟（产山谷中。出时，四小龟载其四足而行。遇大飓风，是龟出即止；故名制风龟。樵夫曾望见之，究神异不可得）
　　科贡（年湮代远，未能悉详）
　　文进士
　　张觐光：原籍广东大埔县人，光绪庚辰科中式。
　　文举人
　　许国材
　　武举
　　许国梁
　　黄国梁：原籍广东饶平县人，乾隆庚辰科中式。
　　黄清荣：国梁第三子，嘉庆戊辰科中式。
　　黄清雅：国梁第十子，嘉庆戊辰科中式。
　　张安邦：原籍漳州平和县人，嘉庆庚辰科中式。
　　拔贡
　　郑天球：乾隆丁酉科选贡。
　　副榜
　　曾秉元
　　岁贡
　　黄春华：原籍漳州龙溪县人，咸丰癸丑年选贡。
　　文学额：拨府二名、县学六名。
　　武学额：拨府一名、县学二名。
　　职官
　　文职（自设县起）
　　知县：
　　陈世烈：光绪十四年四月初十日抵署任，十五年十一月十二日卸事。
　　李联珪：光绪十五年十一月十二日抵代任，旋补实缺，十七年五月二十日卸事。
　　龚子廉：光绪十七年五月二十日代任，是年十月初十日在任病故。
　　谢寿昌：光绪十七年十月十八日抵署任，十九年二月二十五日卸事。
　　李烇：光绪十九年二月二十五日抵任，是年十月初一日卸事。
　　程森：光绪十九年十月初一日抵署任，现任今职。
　　训导：
　　陈日烇：光绪十六年十二月十八日抵任，十八年七月二十二日卸事。
　　卢宗煌：光绪十八年七月二十二日抵署任，十九年六月十七日在任病故。
　　李烇：光绪十九年八月初二日兼署，是年十月初一日卸事。
　　程森：光绪十九年十月初一日抵任兼署，二十年二月初一日卸事。
　　倪赞元：光绪二十年二月初一日抵署任，现任今职。
　　典史：
　　徐源：光绪十五年五月二十日抵署任，十七年六月初三日卸事。
　　黄杜：光绪十七年六月初三日抵署任，十八年正月十六日卸事。
　　王守诚：光绪十八年十六日抵任，十九年九月十三日因病出缺。
　　陈辅尧：光绪十九年九月二十四日抵代任，十月十九日卸事。
　　苏梦兰：光绪十九年十月十九日抵署任，现任今职。
　　县丞：旧设嘉、彰县丞于斗六，光绪十四年设云林县，裁。
　　宦绩（事经百年，不无遗珠之憾。惟从见闻所及，据实直书）
　　姚鸿任斗六门分县，居官廉明，安良除暴。尝虑差役过多，藉端勒索，为之裁派差名，轻减差费。凡有益于地方之事，莫不认真整顿，以期成效。若夫倡修庙宇、捐建桥梁诸善举，犹其余事。士民爱之，奉公禄位于受天宫内；更置田租十八石，递年演戏恭祝，俾垂不朽云。
　　流寓（无）
　　乡贤（无）
　　人瑞（无）
　　孝子（无）
　　列女（贞孝节烈，处有其人；第僻壤穷乡难于备悉。且事关风化，未敢率尔操觚。再有查详，自当续报。谨将所知。着录于册）
　　节孝妇陈韩氏，他里雾堡永定厝庄人；父逊让，氏生而贞静，尝从父授列女传，慕曹娥、夏侯令女之为人。年二十，适水碓庄文童陈学荣。于归后，劝荣专力举业，堂上甘旨悉以自任，戚族贤之。甫年余，荣病，氏侍汤药，衣不解带，数月如一日；复焚香祷天，愿以身代。荣卒，一恸几绝，欲以身殉。时方娠，翁姑泣谓：『汝为烈妇，光我门闾，岂不欣幸？然死者不可复生，当以嗣续为重。宽譬再三，氏始节哀成服，代子荣养，孝道曲尽，翁姑咸安。未几，子一昌生，氏纺绩之余，尝训以孝义；长使从师受业。翁卒，氏料量棺殓，丰俭得宜；事衰姑益谨，人谓过于孝子。及一昌入泮，贺者盈门，氏泣然谓一昌曰：『孺子幸附邑庠，当以孝义自勉，毋蹈流俗』。一昌文行为邑所称，盖母训也。光绪十七年，邑绅上其事于学抚部院，题奉旌表。
　　节孝妇陈黄氏，父阿建、母李氏。妇年十八岁，适水碓庄文童陈添为室；至二十九岁，夫卒，妇矢志坚贞，铅华尽绝，服事翁姑克尽其道；节气广誉于合堡，孝道无间于人言。今妇六十三岁，计守节三十四年。尚未旌表。
　　节孝妇陈高氏，漳州府龙溪县人；父廪生高爵、母陈氏。道光二十二年，妇十八岁，适沟仔背庄童生陈德周为正室。咸丰二年夫卒，妇二十八岁，遗下幼子三岁，苦志孀守，善事翁姑，丧终尽哀，内外皆称节孝。现年七十岁，计守节四十二年。尚未旌表。
　　节妇陈谢氏，父隆、母刘氏。妇年十七岁，适斗六街陈头为正室；二十七岁夫卒，妇柏舟矢志，绝尽铅华；治家谨慎，教子有方。至六十六岁而卒，计守节三十九年。尚未旌表。
　　节妇陈杨氏，大潭庄人。父杨天勳、母简氏。咸丰十年，妇十八岁，适沟仔背庄武生陈观光为正室。同治十年夫卒，妇二十九岁，遗下幼子两岁，苦志孀守；勤俭成家，养子成人，送姑终老；翁尚在堂。于光绪十四年，妇四十七岁而卒，计守节十八年。尚未旌表。
　　节孝妇吴林氏，内林庄人。年二十，适斗六吴国珍。八年夫卒，妇年二十八岁，矢志抚孤，事姑尽孝；贞洁之行，邻里咸称。卒年四十五岁。
　　兵事（阵亡官军及殉节赴义者，代远难稽，未能悉详）
　　土寇
　　乾隆五十一年十一月，彰化县民林爽文、庄大田煽结天地会聚众起事，戕官、劫县，全台震动。五十二年，将军福安康衔命东征，捦斩林爽文；大田回窜大里杙，官军败之，逃入番社。生番执献军门伏诛，余盗悉平。
　　道光十二年陈办之乱，彰化县人黄城焚■〈艹〈束刂〉〉冬脚、加犁庄以应后，与张丙攻嘉义，为官军捦获正法。
　　道光十二年，嘉义客民闽人陈办与粤民争牛起衅，纠众攻双溪口。知县事邵用之驰压，为贼所戕；台湾府吕志恒及北路协副将叶长春督兵往捕，众寡不敌，同遇害。贼聚愈众，窜扑嘉义，总兵刘廷斌督军民死守五十余日不下；会陆路提督马济胜自泉郡统师赴援，檄总兵窦振彪解嘉义围。贼退攻斗六，县丞方振声移眷入土城及千总马步衢、把总陈玉威悉力守御，屡挫贼锋。台镇檄都司许荆山赴缓，荆山畏贼宵遁。贼知我军无援，攻益力；然畏官军火器，未敢过偪，乃纠其党詹通、黄凤、张丙悉众来攻。马步衢忧贼众兵单，召监生张彩五（即张红头）使募乡勇协守，彩五不从，反与贼合。相持二十余日食尽，贼肉薄登城。方、马、陈三公短刀巷战，力尽被执，骂贼益厉，贼割其舌，含血以喷，与家属、幕友、长随兵丁同遇害。贼据斗六分三股；詹通等犯彰化，提督马济胜之；张丙为刘廷斌所获，解京正法。盗平，将军瑚松额自福州至。张彩五即张红头，嘉义监生，道光十二年陈办攻斗六，千总马步衢以军孤援绝，使募勇助守，彩五不从，反为贼应。斗六破，官眷幕从兵丁皆遇害，彩五从张丙攻嘉义。丙败，以正法，军民称快。
　　同治元年，戴万生乱，与林晟窜攻斗六，焚杀居民，火及昭忠祠；惟后进祀殉难节妇方、唐氏之一楹不毁，贼异而舍之。是时洪檨据北势■〈氵南〉、陈哑狗踞小埔心，皆与戴逆通，势张甚。三年，提督林文察克复斗六，晟回窜内山之四块厝，死力据守；文察会兵备道丁曰健督军追剿，克捦之，余匪尽平。
　　边防（扰及海口，腹地安堵如常）
　　凶番（堡内无）
　　灾祥（天灾流行，岁所时有。第代远难稽，惟就见闻之大者着录于册。）
　　旱涝
　　咸丰初年大旱，早稻失收。
　　咸丰三年大雨，触口溪水涨，沙压万元六田园，并冲坏水镜头庄。
　　光绪五年十二月十五日大雨雹。
　　光绪六年六月初三日大雨雪，十月初二日飞星入月。
　　光绪十四年大旱，五谷腾贵。
　　光绪十五年五月大雨连日，田园多浸。
　　光绪十六年七月大雨水。
　　光绪十七年大雨，冲坏村庄埤圳。
　　光绪十八、十九年，清、浊二溪皆涨，附近村屋内水深数尺。
　　暴风
　　咸丰三年六、七月间，暴风逾月。
　　同治四年九月二十八日暴风坏民房。
　　光绪六年八月二十二日台风大作，三日始止，坏民庐舍甚多。
　　光绪十八、十九年皆暴风。
　　山崩
　　道光二十年茅埔坪山崩。
　　咸丰十一年大尖山崩。后戴万生反。
　　光绪十四年大尖山崩。施九缎是年煽乱。
　　川竭（无）
　　地震
　　道光初年地大震。未几，张丙反。
　　道光二十年十月地震山崩，民屋倒坏。
　　道光二十八年地震；适重修受天宫，匠人多从屋上坠下。
　　同治元年地时震。是年戴万生反。
　　光绪七年地大震。后数年，法寇犯台，境内安堵无害。 
　　●大槺榔东堡
　　大槺榔东堡，在县西南四十五里；东以莿仔仑与白沙墩堡分界，西以万兴埔仑与尖山堡分界，南以笨港大溪与嘉义县打猫堡分界，北以虎尾溪与海丰堡分界。堡内东西相距二十二里，南北相距二十里。
　　积方
　　其中田园甲则，均附载斗六首堡册内。
　　堡内共三十三庄：
　　北港街七千一百五十户、四万零九百三十七丁口。
　　北港新街四十八户、一百九十九丁口。
　　后沟仔庄二十三户、九十八丁口。
　　顶廍庄一十六户、四十二丁口。
　　布袋嘴庄一十八户、八十四丁口。
　　抚番社三十三户、一百零三丁口。
　　兴化店庄二十五户、八十八丁口。
　　扶朝家庄一百四十五户、七百九十丁口。
　　竹围仔庄二户、十三丁口。
　　盐水埔庄七十六户、二百四十三丁口。
　　海埔藔庄一百十户、三百九十丁口。
　　涂间厝庄四百二十六户、三千二百七十七丁口。
　　树仔脚庄九十六户、三百三十一丁口。
　　水漆林庄一百五十六户、七百八十丁口。
　　船头埔庄二十三户、一百零七丁口。
　　过沟皂庄八十四户、四百零七丁口。
　　蒜头藔庄一十八户、五十二丁口。
　　考试潭庄居民另徙，现无户口。
　　车巷口庄五十八户、二百二十一丁口。
　　春牛埔庄九十六户、五百二十四丁口。
　　西升庄八十五户、四百四十一丁口。
　　海丰庄三十二户、一百十五丁口。
　　番仔厝庄一百四十六户、六百五十丁口。
　　红毛路庄五十八户、二百六十九丁口。
　　大北门庄五十四户、一百四十二丁口。
　　番仔沟庄一百四十三户、三百九十五丁口。
　　沟皂庄一百四十三户、二百零一丁口。
　　奄猪社庄一十三户、七十五丁口。
　　好收庄四十八户、四百七十五丁口。
　　口庄六十五户、三百二十六丁口。
　　刘厝庄一百十七户、五百六十丁口。
　　草湖十一庄一百二十一户、四百十八丁口。
　　山仔脚庄五十六户、二百八十二丁口。
　　以上共九千六百八十四户、五万二千九百三十五丁口。
　　沿革
　　大槺榔东堡，旧属嘉义县。光绪十四年，改隶云林县。
　　山（无）
　　岭（无）
　　屿（无）
　　溪
　　北港溪即笨溪，在县西南四十五里，南隶嘉义，北属云林，为二邑分界之所。源出沙连堡之清水溪，由大坵田通济圳，入白沙墩之鹿藔庄，纡回而至北港。从兴化店盐水埔西南出口，入尖山堡之无尾墩山仔汇而入下湖港出海。
　　港
　　北港即笨港，在县西南四十五里，源通洋海。金、厦、南澳、澎湖、安边等处商船常川来往，帆樯林立，商贾辐辏。因水浅沙凝，洋船不能进口，故每次海防均无夷患。
　　潭
　　番仔沟潭在本堡西南，为大槺榔、白沙墩泄水之所。春冬旱涸，多生水草，褰裳可涉；夏秋则浍两堡之水，潭水顿盈。产■〈鱼逮〉鱼、杂鱼、虾、蛤之属甚多，不须放种，而鱼自生，贫民资以为利。
　　廨署（无）
　　仓廒（无）
　　番社（无）
　　街市
　　北港街即笨港，因在港之北，故名北港。东、西、南、北共分八街，烟户七千余家。郊行林立，廛市毘连。金、厦、南澳、安边、澎湖商船常由内地载运布疋、洋油、杂货、花金等项来港销售，转贩米石、芝麻、青糖、白豆出口；又有竹筏为洋商儎运樟脑前赴安平转儎轮船运往香港等处。百物骈集，六时成市，贸易之盛，为云邑冠，俗人呼为小台湾焉。
　　铺递（无）
　　营汛
　　北港汛隶嘉义营属，千总一员。
　　桥
　　北港无桥，惟街西南番仔沟潭，地势卑下，春冬水涸，于潭上编竹为桥，以利行人。
　　渡
　　北港渡凡三，皆以竹筏为之，于街外东南、西南溪港中，以载行旅。
　　义塚
　　一在兴化店庄，新旧二所，系公置民园，方长一里；一在树仔脚庄，凡十一所，横直五里。
　　圳（北港地通洋海，潮汛可至，故无水圳）
　　坡（无）
　　书院（生童于社学会文，未建书院）
　　义塾
　　每年由绅民筹备膏火，延请塾师于联甲局内教授本街幼童。
　　社学
　　聚奎社在街西北文昌庙内，为同社诸生会文之所。艺成，则送品学兼优者第其第次，互相切磋。
　　祠宇
　　旌义亭在街中。乾隆五十二年林爽文围嘉义，扰及北港，绅民结垒自固，屡挫其锋。五月三十日，贼设伏陷垒，遇害者百有八人。事闻，纯庙御书「旌义」二字以赐，绅民敬谨钩摹，建亭志感；即其后为义民祠，祀死事诸人，后复以戴逆案内死难者从祀。光绪十七年，祠以岁久失修，为风雨所侵，倾坏将圯。绅民集捐，于二十年重修，增扩后堂一进。春秋祭祀，香火甚盛。
　　天后宫在街中。雍正庚戌年建。乾隆辛末年，笨港县丞薛肇广与贡生陈瑞玉等捐资重修，兼扩堂宇。咸丰十一年，训导蔡如璋倡捐再修，扩庙廷为四进：前为拜亭，兼建东西二室；二进祀天后；三进祀观音大士；后进祀圣母。庙貌香火之盛，冠于全台。神亦屡着灵异，前后蒙颁御书匾额二方，现今钩摹，敬谨悬挂。每岁春，南北居民赴庙进香，络绎不绝。他如扞灾、御患、水旱、疾疫，求祷立应。宦绅匾联，多不胜书。宫内住持僧人供奉香火，亦皆恪守清规。
　　文昌庙在街西北。堂宇二进，东西两廊。道光十九年，贡生蔡庆宗倡捐巨资兴建，奉祀文昌帝君，以为会文讲课之所。光绪元年，贡生陈缨宏等劝捐重修；十三年，里绅蔡庆元等集捐兴筑垣墙数十丈。
　　弥陀寺在街东，一拜亭、一堂，祀阿弥陀佛。相传前因溪有溺儿，每于白昼现形，曳人落水，街民恐惧，视为畏途。嘉庆三年，王福基由此经过，为鬼所困，几濒于危；朗诵阿弥陀佛数声，鬼遂隐；乃告街众立石焉。后五年，居民于黄昏时，每见石现火光，遂鸠资建寺。同治五年，增广生郑来臣等劝捐重修，颇着灵应。
　　碑
　　旌义碑在义民祠前进。长三尺七寸二分，阔一尺七寸三分。乾隆五十二年，御赐「旌义」二字，以奖义民。敬谨钩摹，砌石建亭志感。
　　坊（无）
　　匾
　　「神昭海表」匾在天后宫，嘉庆间御赐。
　　「慈云洒润」匾光绪十二年嘉邑大旱，知嘉义县事罗建祥屡祷不雨，适县民自北港迎天后入城，罗素知神异，迎祷之，翌日甘霖大沛，四境沾足，转歉为丰，详经抚部院刘公具题，蒙御书「慈云洒润」四字。今敬谨钩摹，与嘉庆年所赐共悬庙廷。
　　「海天灵贶」匾道光十七年，本任福建水师提督王得禄统兵渡台，舟次，外洋忽得台风，祷神立止，兼获顺风以济，遂平台乱；上匾志感。
　　风俗
　　与斗六首堡同。
　　科贡
　　黄登瀛：光绪丁丑科进士。
　　黄登瀛：同治甲子科举人。
　　蔡锡嘉：光绪乙亥科恩贡。
　　许鸿书：咸丰己酉科拔贡。
　　梁栋材：同治癸酉科拔贡。
　　洪时配：咸丰癸丑科岁贡。
　　职官
　　文职（无）
　　武职
　　千总一员。
　　宦续（无）
　　流寓（无）
　　乡贤（无）
　　孝子（无）
　　贞女（无）
　　贞孝女（无）
　　贞节妇（汇入节妇内）
　　贞烈妇（无）
　　贞烈女（无）
　　节妇
　　蔡吴氏，草湖庄人；父吴天来。年十七，适北港蔡天照；三年照没，氏年方二十岁，矢志守节，屏绝铅华，缟素终身。至年六十一殁，守节四十一年。光绪十三年，嘉义县罗建祥为之请旌，报「可」。
　　蔡王氏，字闲娘，北港王谦女也。幼性端谨，非礼勿言。年二十，适本街蔡钻，伉俪甚笃。逾年，育一子。家门雍睦，琴瑟静好，人尽羡之。钻病，氏调汤药必躬亲，昼夜未尝就枕；未几，钻殁，氏蓄志欲殉，恸哭呕血，晕绝。后醒，张目遍视，见幼子在侧，乃拊尸大哭曰：『儿幼，妾志不得遂矣！奈何』！悲极声嘶，邻人为之下泪。氏既葬夫，即杜门课绩，虽亲串庆吊皆不往，惟抚孤守节以存禋祀。今子已长成，且抱孙矣。氏志于此少慰。行年五十有四，犹不见外亲云。计守节二十五年，尚存而未旌表。
　　蔡杨氏，杨崖女也；世居北港。字蔡■〈木盛〉为室，年二十于归。■〈木盛〉家贫，氏能茹苦，有梁孟风。二十岁，■〈木盛〉卒，仅有七月遗孕，氏摒挡丧具，为夫殡敛；既葬，惟以女红自给。逾三月，产一子。氏既须乳子，又事针黹；家益贫，然矢志弥坚，虽炊烟屡断，处之晏如。今子已长成，能顺母志，家业稍裕，氏犹不改寒素。现年五十八岁。
　　蔡陈氏，名珠，扶朝家庄陈乌番女。年十五适北港蔡汝永，便能持家，操中馈事，井井有条。伉俪九年，汝永殁，氏年二十四，称未亡人，不通庆吊。卒年六十八岁，守节四十四年，人罕见其面。
　　节孝妇
　　蔡杨氏，字安娘；父杨天江。十八岁，嫁同里蔡汝铎。铎业儒而家小康；氏入门便操内政，宽严得体，尤善事姑，人咸颂之。结缡十一年，铎殁；无子，以亲侄二人继。母哭之恸，氏内痛夫亡，又伤〔姑〕老，乃勉制哀痛，强颜承懽，始得少减哀思焉。未几，姑疾，氏日侍汤药不少离，饮食非亲调不敢以进；年余如一日，并移榻姑室，虽终夜唤，勿倦。姑殁，氏料量丧葬，必洁必丰。既乃杜门课子，婢年方长，即遣嫁之，厚其资粧。抚继子如己出，及长，各为婚娶。同治十三年，蒙总督李公奏请旌表，人尽荣之。光绪十三年殁，儿孙十余人，多成立云。
　　许吴氏，草湖庄吴周先女。周先以其幼孝谨，故名之曰谨。十八岁，嫁北港街许开福。八年生一子，甫周岁，福殁，氏年二十六岁。家既贫，翁姑衰老，氏日操井臼、夜习女红；上事翁姑、下抚孤子，勤苦备至，人咸称之。翁姑既殁，丧葬尽礼，哀戚逾恒。子长成家，能顺母志。五十八岁病，自知不起，召子妇戒以勤俭为本，并曰：『今而后可见吾夫矣』！含笑而逝。
　　蔡刘氏，嘉义县打猫堡人。父刘忠；年十八，归北港街蔡然淮为妻；伉俪十年，连生数子。淮病，氏手调汤药、料量衣食，尽夜未尝安枕；未几，淮殁，氏年二十八岁，抚尸恸哭，痛不欲生，庶姑叶氏宽慰再三，力劝抚孤存祀，氏从其言。葬夫后，与庶姑朝夕相依，互相慰勉。延师课子，夜必考其功业，始令安寝；虽为慈母，有类严师。现其长子位中、次子位崧已相继入泮。氏侍庶姑加谨，御奴婢有恩，宽严得中，人皆称之。现年五十五岁。
　　李黄氏，牛头埔黄狃女也，名锦娘。幼有至性，端重寡言。年十八岁，嫁北港街李深，生一子。深殁，氏年二十九岁；家贫、子幼。堂上翁姑年已垂暮，以丧子故，日夕凄楚；氏强抑哀情，勉承懽意，柏舟矢节，子职兼营，翁姑顾之稍慰；久之，并忘无子，人咸美其节孝。子长，从商人，作小经纪，颇能养志；后家业渐裕，娶妻生子。翁姑相继殁，氏丧葬尽礼，事死如生。卒年六十九岁。
　　蔡杨氏，北港街人，名存娘，父杨永承。二十二岁，归蔡汝姐。姐卒，氏年二十六。无子，以侄为嗣，抚如己出；事翁姑能承懽志，存殁之礼无少违缺。嗣子有女幼，抱与吾姓为媳；及长，越礼，氏绝之，不使登门；『曰非吾族也』。其严谨若此，戚里敬之。卒年七十七。
　　蔡王氏，名笑娘，新街王宝林女。十五岁，嫁蔡第。第殁，氏年十九，矢志守节，翁姑怜之，为择侄继嗣，令氏抚养。氏善承翁姑意，爱若所生，每引以博堂上懽。及长，早为完婚；戚友问故，氏泣然曰：『翁姑已老，欲其得见孙耳』！子与妇亦能顺志，服劳无怠。及翁姑卒，子亦随逝，氏与媳焭独相对，晚节弥坚，人尽称之。现年六十八岁。
　　郑林氏，打猫街人，父林韭。少有至性，事父母孝。郑崑来丧偶，闻氏贤，聘为继室；年二十，归郑。郑居北港，业儒，父母俱存；娶氏后，相得甚懽。逾年，生子；翁姑益喜，以惟孝过前妇。未几，崑来卒，氏哭之哀，晕绝者再；姑勉以抚孤之义，氏收泪谢。既葬夫，遂代子职，朝夕侍膳，能承意志。未几，翁死、姑多病，氏患仆妇与婢女之偷安也，移床就姑，终日相对，侍奉益谨。后姑卒，子已长，取名步南，使读书，聪慧过人；二十四岁入泮，二十六岁食饩，娶妻生子，年四十七卒。氏遂与媳抚孙。未几，孙夭折，氏痛哭曰：吾自负夫与翁姑矣！地下何面相见？媳劝慰之，悲少减。现年八十一岁。
　　蔡张氏，南坛庄张秀润女。十七岁，嫁北港蔡株。四年株卒，氏二十一，有遗孕；跪灵前，设誓守节抚孤，辞甚悲惨，人咸哀之。未几，举一子。娩身后，即事女红；弥月出房。颇能将顺翁姑之意，若忘其丧子焉。遗腹子长，翁姑卒，氏经纪其丧多从丰厚，事亡如存，戚族羡之。现年七十，子亦能守其业。
　　节烈妇
　　马吴氏，安徽桐城县人，小字仁麟；前笨港县丞吴湛恩女。幼字同里马万全，翰林院庶吉士马伯乐次子也。湛恩宦于闽，氏从焉。岁辛酉，万全来闽就亲；适吴官笨港，赘于官署，相得甚懽。次年，吴解任，就北港小住，氏与夫从焉。会万全病，氏日侍汤药，饮食亲尝，扶持宽譬，衣不解带；未几，万全卒，氏悲痛欲绝，勉理殡葬。既终七，氏语婢曰：『吾事毕矣！既无子息，偷生何为』？遣使开，闭户自缢，年二十七。
　　王张氏，名好娘，布屿西堡人。二十三岁，王光攀买以为妾。甫三年，光攀病，遣使行，氏不应；再问之，惟俯首泣。及光攀殁，方殓，氏忽入内，呼之不出，家人疑其有故，听之。既卒事；女眷入房寻之，见其僵卧不起。迫视，气已绝；枕旁余洋烟少许，盖服以殉云。
　　杨张氏，名笑娘，幼鬻于杨天江家为婢；及长，姿色韶秀，天江纳以为妾。善事大妇，视嫡子如己出。咸丰十年天江殁，氏年二十八，无出；议遣别嫁，氏不肯。询之，惟云：『行当从主，母烦多语』。人以为戏言，不之理。殓葬既毕，入室僵卧，呼之不应；抚之，体已冰，不知何时饮酖，面上犹带笑色云。
　　兵事
　　土寇
　　乾隆五十二年，林爽文扑嘉义，另股窜北港，乡民结垒自固，屡次拒战，胜负互当。五月三十日，贼诱我出，使其党作难民入垒内应；伏发，民大乱，堡遂破，遇难者百有八人。盗平，地方官上其事，蒙御赐「旌义」二字，准建祠祀。绅民感恩，钩摹泐石建亭以志；并建义民祠，以祀死难诸人。
　　同治元年，戴万生陷彰化，遂围嘉义，遣股扑北港。港民议战议避，莫衷一是；相率祷于天后，卜战吉，议遂定。乃培士为垒，引溪为濠。事方集，贼大至，居民迎旗旗出御；贼不战，退。时四月也。自是屡来窥伺，既不得逞，遂破新街，焚掠居民；港人集义勇出救，拔出被难男妇甚多，兼捦贼二人。询以前此不战之故，贼称是日见黑旗下兵马云集，雄壮如神，故不敢战；民始悟天后显灵保护，共诣庙叩谢，守御益力。屡与贼战，均胜；前后斩获数百级，港民受伤阵亡者仅十余人。然贼势众，新街未能即复。七月，官军至，获贼间谍，与义勇分道出击，大败贼党，狂追十余里，遂复新街；并随官军解嘉义围，集捐米一千石、洋银二千五百元以济城众。大槺榔堡盗平。
　　附天后显灵事
　　昔先王之以神道设教也，盖以功德及民与夫扞灾御难者，尊崇而奉祀之，所以崇德报功，彰善瘅恶也。我朝历圣相承，攸崇祀典。神亦显灵效顺，辅翼皇图：每见奏报之中，笔难尽纪。然其威灵显着、功德昭然者，惟关帝、天后为最着。相传后司东南七省水旱，故舟车所至，莫不庙貌巍峨；而商舶之来往海中者，尤加崇奉。北港实为海汊，通金、厦、南澳、日本、吕宋等处，商船萃荟，庙貌尤宏。神之威灵卓着，凡水旱、疾疫，祷无不应。所尤显者，惟同治元年显圣退贼事。先是，正月十五日居民迎神舆至庙廷，簥担忽飞起，直立神桌上，大书『今夜子时速以黑布制旗二面，各长七尺二寸、阔三尺六寸，上书「金精、水精大将军」字样，立吾庙廷』。左右居民见神示异，敬谨制备，然莫知何用也。及戴万生反，围嘉义，居民惶惶，聚议不决，乃相率祷于神；卜避不吉，卜战吉。于是增垒浚濠，聚民习战事。方集，而贼至，无所得旗，遂迎神命所立旗为前队崇御；贼不战退，我民亦不敢偪，恐有诈也。后贼焚新街，民激于义，争相赴援，救出被难男妇并捦贼二人；询以当日不战故，贼云：『是日见黑旗下人马甚众，长大异常，疑是神兵，故不敢战』。居民知神佑，相率诣庙叩谢，勇气百倍。自是每战以黑旗先，屡败贼，擒斩数百人；相持二、三月，港民伤毙不及二十。七月，官军至，义民导之复新街，解嘉义围。黑旗所至，贼尽披靡，盖神佑也。余独异夫港民五方杂处，不习战，一旦临以巨寇，能不骇散奔溃，乃蒙神示先机，圣显当场，使软弱之民拒方锐之寇，已极难矣；况贼踞我新街，寇仇密迩，相持数月，屡挫凶锋，卒能助官军复土地、解严围，视险如夷、处变不乱，若非仰仗神威，数万生灵非有官司为之董率，三月相拒能不有意志所见不同，乃众志成城，万夫一心，摧强寇如拉朽，则神之功其庸可思议乎？所惜当时未有据以实告者，故神之绩弗彰。然至今港民感神灵，奉祭祀，粢牲告洁，酒醴申虔，则崇德报功，上合神道设教之旨；而扞灾御难，下拯斯民水火之中。神之所以护国佑民者，功岂浅哉！因为纪其本末如此。
　　边防
　　北港居临外洋，港道实为海■〈氵义〉，潮汛相通。商船由厦门起椗顺东南斜线行，风顺一日可达港内，北深南浅，深处水约丈余，可容千余石商船。南则沙线延袤，船不敢泊，惟吃水三、四尺者，可暂寄椗。或云沙线与安平县之海翁线接，未知确否？因水浅，故洋船不敢入港。历届海防均安堵如常，贸易不废。
　　凶番（无）
　　灾祥（同斗六堡）
　　艺文
　　重修天后宫碑记笨港县丞薜肇广
　　天后宫建自雍正庚戌岁，修于乾隆辛未年，迄今二十六载。故制捔朴卑窄，不足以昭虔妥灵；而又梁栋赤白，多剥不治。余莅港之明年，捐俸倡修；于是董事陈瑞玉等集众捐需，求材鸠工，修而葺之。不数月而蒇事，故者聿新、卑者益高、窄者开广，丹垣刻桷，焕然改观。而岁大有年，风灾息灭、海波不扬、民无覆溺，皆称神贶。余曰：神人也，若天后圣母。海内外舟车所至，凡有血气者，莫不尊亲。夫人穷返本，劳苦倦极而呼天，疾痛惨怛而呼父母。浸假而无恒于所应尊亲者，而反狎亵之；伦常乖舛，泊没天良。一旦履风涛、触蛟蜃、千里而遥、百里而溺，存亡呼吸之际，而始乞灵于神，而尊之亲之，呼天而呼母，神将瘅其恶而不为之呵护者矣。今圣天子以孝治天下，车书大同。台海之民百余年来，休养生息，咸能崇本抑末，各亲其亲、各长其长。有子曰：『其为人也孝弟，而好犯上者鲜矣；不好犯上而好作乱，未之有也』！。天道赏善而罚恶，神亦体天而行道，笨以事人者事神，而神不降之福乎？故余曰：神也亦人也。诸绅士民请书庙成而获神庥于石，为道其所以然之故，得观感而兴起焉！至于神之所从来与夫事蹟、灵应、祀典，记载所及已照然在人耳目间，故不必复赘。
　　题烈妇马吴氏殉夫事候选训导蔡如璋
　　万载流芳尺组间，毕生贞节重河山。风能挽俗非坚确，死自成名若等闲。八十老亲扶白骨，千秋大义属红颜。他年凤诰颁来早，卓卓清操若个扳？
　　前题拔贡许鸿书
　　烈是古今香，自来称不偶。贞哉马细君，流芳应不朽。夫死四旬余，茕茕何以守！寡节效共姜，儿曹一无有。闺阁事凄凉，问天徒搔首。黄鹄且孤飞，自知非长久。尺组归黄泉，寸心期无丑。名完节更全，贪生知宁否？心不负良人，行何惭父母。一死重泰山，高风崇星斗；日月可齐光，乾坤应比寿。生为连理枝，死宜琴瑟友。妇德美可风，啧啧在人口。里党被荣光，含哀同荐酒。
　　前题岁贡洪时配
　　含哀四十九日子，真心尽节报马氏；真成妇人从一矣，笨溪流芳名不死。
　　其二
　　死非激烈妇称烈，增光江南家阀阅；出嫁从夫斯局结，何必艾年请旌节！
　　●茑菘北堡
　　茑菘北堡，在县治西南；东以海埔藔庄与大槺榔堡交界，西以牛尿港与尖山堡交界，南以大溪与茑菘南堡交界，北以水升庄与尖山堡交界。堡内东西相距五里，南北相距三里。
　　积方
　　其中田园甲则，均载斗六首堡册内。
　　堡内十庄：
　　湖雅内庄五十六户、二百七十五丁口
　　溪墘厝庄七十五户、三百一十八丁口
　　后藔庄六十七户、三百零八丁口
　　后藔埔庄七十二户、三百三十八丁口
　　番薯厝庄八十七户、四百丁口
　　葫芦蒂庄一十一户、六十七丁口
　　尖山脚庄二十六户、六十三丁口
　　茑菘庄二百五十户、八百七十一丁口
　　湾雅庄二十二户、一百零七丁口
　　桕仔埔庄八十七户、四百零二丁口
　　以上共六百九十七户、三千一百四十九丁口。
　　沿革
　　茑菘堡，旧属嘉义县；光绪十四年，分笨溪北属云林县，曰北堡。
　　山（无）
　　岭（无）
　　屿（无）
　　溪（与北港溪同）
　　港（无）
　　潭（无）
　　署（无）
　　仓（无）
　　客庄（无）
　　番社（无）
　　市（无）
　　铺（无）
　　汛（无）
　　桥（无）
　　渡（无）
　　义塚
　　在湾仔庄东北塚山一所，计横直一里；距县西南六十里。
　　圳（无）
　　陂（无）
　　书院（无）
　　义塾（无）
　　社学（无）
　　祠（无）
　　宫（无）
　　庙（无）
　　寺（无）
　　观（无）
　　碑（无）
　　坊（无）
　　匾（无）
　　土着风俗
　　与斗六首堡同。
　　番话（无）
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　烈女（无）
　　贞女（无）
　　贞孝女（无）
　　贞烈女（无）
　　贞烈妇（无）
　　贞节妇（无）
　　节妇（无）
　　节孝妇（无）
　　节烈妇（无）
　　兵事
　　与大槺榔堡同。
　　灾祥
　　与大槺榔堡同。
　　●尖山堡
　　尖山堡，在县治西南；东以万兴埔与大槺榔堡为界，西以厦湖港与大海为界，南以水升庄与茑菘堡为界。堡内东西相距十八里，南北相距二十五里。
　　积方
　　其中田园甲则，附载斗六首堡册内。
　　堡内五十四庄：
　　万兴庄八十五户、二百十七丁口。
　　顶尖山庄四十户、一百零三丁口。
　　中尖山庄三十户、七十四丁口。
　　大尖山庄一百一十户、三百七十六丁口。
　　食水堀庄四十五户、一百十八丁口。
　　大沟庄七十户、一百九十二丁口。
　　过港庄三十五户、一百一十一丁口。
　　顶椬梧庄一百二十户、三百二十五丁口。
　　厦椬梧庄一百一十户、二百八十四丁口。
　　后厝庄八十五户、二百十一丁口。
　　水井庄二十五户、八十五丁口。
　　牛尿港庄八十五户、二百三十二丁口。
　　蚶雅藔庄二十户、七十三丁口。
　　厦湖庄二十五户、五十五丁口。
　　■〈鱼逮〉雅■〈土穵〉庄四十五户、一百二十二丁口。
　　新港庄二百二十户、五百七十丁口。
　　厦萡雅藔庄二十户、七十五丁口。
　　蚵藔庄八十六户、二百一十丁口。
　　拔雅脚庄二十一户、五十八丁口。
　　谢厝藔庄二十八户、八十二丁口。
　　水尾庄十九户、六十九丁口。
　　后湖庄三十二户、七十八丁口。
　　牛挑湾庄一百三十户、三百五十三丁口。
　　外埔庄五十二户、一百三十六丁口。
　　旧口湖庄四十户、一百六十二丁口。
　　青蚶庄三十二户、八十四丁口。
　　厦仑庄二百零三户、七百三十七丁口。
　　旧萡雅藔庄一百十六户、三百四十二丁口。
　　乌麻园庄一百五十一户、四百五十一丁口。
　　广沟厝庄二十户、五十六丁口。
　　盐水堀庄二十户、六十三丁口。
　　三条仑庄一百五十三户、五百五十一丁口。
　　林厝藔庄二百四十六户、六百四十丁口。
　　飞沙庄二百四十一户、八百五十七丁口。
　　鬼仔山庄五十四户、一百三十四丁口。
　　内湖庄五十户、一百三十九丁口。
　　篮投围庄二十四户、五十八丁口。
　　三块厝庄二十五户、六十三丁口。
　　溪尾顶厦庄一百五十一户、四百五十九丁口。
　　羊调厝庄二百零九户、八百五十七丁口。
　　埤尾庄十五户、五十一丁口。
　　蔡厝庄四十户、七十二丁口。
　　施厝湖庄三十五户、九十六丁口。
　　四湖庄一百四十户、五百六十四丁口。
　　保长湖庄四十户、一百三十五丁口。
　　东庄藔庄三十五户、一百零五丁口。
　　新庄二十户、六十二丁口。
　　后鹿场三十户、一百十一丁口。
　　中鹿场四十户、一百五十七丁口。
　　下鹿场三十二户、一百二十九丁口。
　　番仔厝庄四十五户、一百六十七丁口。
　　海丰庄五十六户、二百十三丁口。
　　鱼藔庄三十二户、一百三十六丁口。
　　五块藔庄三十六户、一百四十九丁口。
　　以上三千八百三十九户、一万二千零零九丁口。
　　沿革
　　尖山堡，旧属嘉义；光绪十四年，改属云林县。
　　山（无）
　　岭（无）
　　屿（无）
　　溪（与北港溪同）
　　港
　　下湖港在县西南四十里，为外海■〈氵义〉港。南北小商船由此出入，交易货物则归北港街行栈。
　　潭（无）
　　署（无）
　　仓（无）
　　番社（无）
　　市（无）
　　铺（无）
　　汛
　　蚶仔藔汛。
　　桥（无）
　　渡（无）
　　义塚
　　在万兴埔塚仑一所，计横直一里余；距县西南六十五里。
　　圳（无）
　　陂（无）
　　书院（无）
　　义塾（无）
　　社学（无）
　　祠（无）
　　宫（无）
　　庙（无）
　　寺（无）
　　观（无）
　　碑（无）
　　坊（无）
　　匾（无）
　　番话（无）
　　科贡（无）
　　职宦（无）
　　官绩（无）
　　流寓（无）
　　乡贤（无）
　　孝子（无）
　　烈女（无）
　　贞女（无）
　　贞孝女（无）
　　贞节妇（无）
　　贞烈妇（无）
　　贞烈女（无）
　　节妇（无）
　　节孝妇（无）
　　节烈妇（无）
　　兵事
　　与大槺榔堡同。
　　灾祥
　　与大槺榔堡同。
　　●海丰堡
　　海丰堡，在县西四十五里；东以车路与布屿西堡分界，西以大海为界，南以旧虎尾溪与尖山堡分界，北以中条、浊水、大溪与彰化县分界。堡内东西相距十五里，南北相距三十里。
　　积方
　　其中田园甲则，附载斗六首堡册内。
　　堡内六十八庄：
　　麦藔街四百九十户、三千五百三十丁口。
　　寒贞藔三十五户、一百九十丁口。
　　三姓藔八十户、四百五十七丁口。
　　草藔庄二十户、一百四十五丁口。
　　南公馆三十六户、一百四十六丁口。
　　番仔藔四十五户、二百五十二丁口。
　　火烧牛椆三十八户、一百七十四丁口。
　　阿芹厝四十户、二百三十六丁口。
　　湖仔内四十二户、二百二十六丁口。
　　新兴庄五十二户、三百二十七丁口。
　　马山厝二十九户、一百五十二丁口。
　　普宁厝三十一户、一百六十一丁口。
　　圳顶庄十一户、三十九丁口。
　　吕祖厝四十户、二百二十四丁口。
　　顶山藔二十八户、一百六十三丁口。
　　下山藔二十八户、一百五十二丁口。
　　什张犁五十五户、二百八十四丁口。
　　王爷捕庄三十二户、一百十二丁口。
　　仑仔顶庄二百七十五户、一千二百十六丁口。
　　五条港五十六户、三百七十二丁口。
　　海口厝三十九户、三百二十一丁口。
　　瓦厝庄八十八户、五百五十三丁口。
　　盐埔庄六十七户、四百六十五丁口。
　　顶客厝庄一百十三户、六百七十三丁口。
　　蚊港庄七十三户、三百九十七丁口。
　　新泉州厝三十二户、一百七十二丁口。
　　旧泉州厝三十五户、一百八十四丁口。
　　澄海厝八户、三十七丁口。
　　兴化藔二十五户、一百十二丁口。
　　单块厝二十六户、一百三十一丁口。
　　后厝庄三十二户、一百八十二丁口。
　　圳头厝三十八户、一百六十七丁口。
　　刘厝庄三十二户、一百五十六丁口。
　　鹭儿潭五十二户、二百八十九丁口。
　　新许厝藔二十五户、一百十二丁口。
　　旧许厝藔五十九户、二百八十四丁口。
　　康郎脚庄二十六户、一百四十三丁口。
　　五块厝庄四十八户、二百三十四丁口。
　　六块厝庄二十五户、一百二十七丁口。
　　埔尾庄五十二户、三百三十七丁口。
　　昌南庄六十四户、二百九十六丁口。
　　后安藔一百五十四户、九百三十四丁口。
　　巫厝庄五十户、二百二十八丁口。
　　盐田庄四十户、一百七十六丁口。
　　坵厝庄六十七户、二百三十七丁口。
　　三块厝三十七户、一百九十四丁口。
　　溪顶庄一百五十七户、七百九十六丁口。
　　牛埔庄七十六户、四百六十三丁口。
　　东势厝八十六户、四百九十七丁口。
　　光豸藔十四户、五十八丁口。
　　外湖庄三十六户、一百四十八丁口。
　　火烧藔六十一户、二百六十四丁口。
　　瓦磘庄二十六户、一百五十八丁口。
　　坑园藔三十五户、一百八十七丁口。
　　杨厝藔七十二户、三百三十三丁口。
　　沙仑后六十四户、二百七十一丁口。
　　雷厝庄七十六户、三百三十四丁口。
　　江厝庄十二户、四十五丁口。
　　顶许厝藔七十八户、三百六十九丁口。
　　三姓庄十二户、五十八丁口。
　　中山庄五十二户、二百四十二丁口。
　　新打埔十六户、九十四丁口。
　　桥头庄四十二户、二百二十一丁口。
　　施厝藔四十六户、一百九十二丁口。
　　大中椆六十四户、三百二十二丁口。
　　苏厝庄三十二户、一百九十二丁口。
　　南社十三户、屯丁十二名、余丁三十五丁口。
　　菁埔庄十一户、三十九丁口。
　　以上共三千八百四十五户、二万一千零二十九丁口。
　　沿革
　　海丰堡，旧属彰化；光绪十四年，改隶云林县。堡内旧有同安厝、马鸣山、新厝仔庄、芋头厝、月眉庄、马祖埔、吕厝庄、林朱藔、沙仔藔、六块藔十庄，于光绪十五年割隶布屿西堡。
　　山
　　观音屿在麦藔街北，高七丈余；蔚然苍翠，有如蝙蝠展翅。
　　溪
　　新虎尾溪在麦藔街南一里许，源由布屿西堡；东行至麦藔街西北方三里许之外湖庄南，八佾沟水自东北注之；复行至蚊港北入海，为海丰港之状元挖。
　　港
　　海丰港在麦藔街西北，由陆路至街十一里。港口水深丈余，商船每于〔此〕避风寄椗；然南北皆有沙线，不能容大船，为儎千余石者可入港。交易则赴北港，以麦藔无大郊行故也。
　　街市
　　麦藔街在（？）四十七里。乾隆中成市。
　　营汛
　　海丰汛在麦藔街。外委一员。
　　津渡
　　兴化藔渡在麦藔街东南二里许之新虎〔尾〕溪。竹筏一只，光绪十五年设以载行；渡钱每人八文。为麦、北港、涂库往来之所。
　　祠庙
　　彰德祠在麦藔街西北三百余步。堂宇三楹，前后两进，旁室五间。年收六成大租银二百八、九十员，以为奉祀文昌帝君香火。道光十四年十月，举人丁捷三、生员张嘉言重建。
　　拱范宫在麦藔街；三楹、三进，廊房九间。嘉庆庚申年公建。前殿祀天上圣母，后殿祀观音大士。道光壬辰年，举人林廷璋、林世贤重修。
　　坊（无）
　　匾
　　「义济民天」匾道光十四年，彰邑饥，里人林日茂、隆荣号、荣盛号、丰盛号、林文楼、蕴玉堂、裕源号、隆源号、丰泰号、曾捷元、洽荣号、万顺号、锦荣号、丰茂号、吴应中等出榖平粜；台湾道刘、北路总捕同知陈、彰化县李给匾以奖。今悬麦藔街拱范宫。
　　「集义可风」匾道光十二年，匪徒滋事，海丰、布屿两堡绅董联集丁壮，固守地方，着有劳绩；北路总捕同知王给奖。
　　风俗
　　与首堡同。
　　物产
　　雉：雄者五色斑烂，灿然可观。居民常张网捕获，上市售卖。
　　沙鱼：大者重七、八百斤。渔人捕获，截其腮尾晒干，即海菜中所称鱼翅。皮可作剑鞘、刀匣；肉亦可食。
　　乌鱼：雌者有子，晒干可食，炸以佐酒；肉亦可食。须冬至前后方有。相传来自澎湖云。
　　西施舌：形如蚌，略小。味极鲜美。
　　竹蛏：形如鸭舌，味美而鲜；亦可曝干。
　　红虾：大如指。
　　粉蛲各色鱼
　　芝麻：多黑色，可作油、酱。金、厦、南澳商船每来贩运。
　　花生：亦可炸油点灯，间有食者。
　　地瓜：亦名番薯。
　　膏粱黍鸭蹄黍狗尾粟大麦西瓜金瓜炎瓜各色荳菁子甘蔗（居民取汁熬糖，曰青糖）小麦红米
　　科贡
　　丁捷三：道光辛卯科举人。
　　郑凤日（科分遗忘，系据乡人传说）
　　节孝妇
　　林龚氏，父龚维铭、母郭氏，泉州府晋江县长市乡人；妇生于嘉庆戊午年。十八岁适同县桂林乡林光叶；叶殁，氏年三十，矢志守节。教诸子作小经纪，家业日兴，使诸孙业儒；曰：『曩以贫故，儿曹不得读书；然家风不可坠，必以读书为正务』。其孙国梁、国栋均入泮，妇亲睹其盛。光绪乙酉年卒，年八十八。
　　林杨氏，麦街人。父杨选、母蔡氏。年一十八，适同里林前第。道光十五年，夫卒，年二十七。家贫茹苦，金石其心。后其子启潜商致富，积累万金；孙曾满前，人皆以为节孝之报。卒年六十岁。
　　吴张氏，布屿堡龙岩屿人，父张文学、母谢氏。年十七，适吴铭通。咸丰二年，铭通殁，遗三子；氏食贫守节，孤赖以成。计自二十九岁丧夫至七十一岁卒，守节四十二年。
　　吴苏氏，布屿堡褒忠仑庄人。父苏金禄，母吴氏。年十六，适廪生吴道源。二十九岁夫卒。无子，继夫兄子为后，爱同所生，抚以成立。守节十五年，人罕识面。光绪十八年卒，年四十三岁。
　　林吴氏，詹山堡三条仑庄人；吴憨且女，母王氏。二十岁，嫁麦藔街林启昭。光绪八年，启昭殁，氏年二十九。无子，翁姑择族子继之，俾氏抚字。氏孀居课子，善事翁姑，颇能承颜养志。于光绪十七年卒，年三十八。
　　兵事
　　同治元年，戴万生陷斗六堡。人闻变，推附生林熲为义首，林紫孺、林前篮、林前跳、林前焕、林前炳、林启锡、林启潜、林启然、许廷选、杨德春等助捐资制械，据守要口。六月二十八日，股匪陈美率匪党五千余人来攻麦藔；林熲等率乡壮义勇出御，众见贼势盛，有惧色。盐埔庄人丁情、三姓藔许河奋前拒敌，杀贼数人，众乘之，大败贼众；追出界外，丁情、许河受伤甚重，当场毙命。同人收尸以葬，兼恤其家。贼知本堡乡勇齐心，不敢再犯；地方获安，丁、许二人之力居多。盗平，附生林熲获奖训导，各义首亦分别得赏。
　　海防形胜
　　县治西临大海，烟波浩瀚，一望无际。海■〈氵义〉凡四：曰北港、曰海丰港、曰蚊港、曰下湖港；而溪流之通海者，不在此四港内。惟北港、海丰港为大商船于此寄椗；然皆有沙线绵亘甚长，大船不能进口，惟载千余石之船得至焉。有文武口，专管验船之事。凡商船由金、厦、南澳、澎湖、按边等处来者，皆由本地官给发船照；进口日，即呈文武口照验挂号，然后得卸货交易。载货既毕，向文武口请领船单，按船之大小缴纳船钞，然后出口。船单由营、县发给；每月须将存根送署，以备查考。
　　北港，海道通吕宋、日本、金、厦、铜山、南澳等处。依西北线行，风顺一日达金、厦。潮汛以月之初三至初八、十八至二十三为大潮，商船每于此时出进；其小潮日，各行驳船之载三、五百石者及澎湖、按边船只，照常行驶。港道北，深水约丈余；南稍浅，兼有沙线。商船进口多聚北边，以便泊驶；南则为小船、驳船、竹筏等得至。商船运货均有脚船，间亦有用驳船、竹筏者。竹筏亦有大者；沿海居民取大竹编扎成筏，用以载货出口，可至安平、鹿港等处。又有作小竹筏者，用以出海取鱼。近日洋商多雇竹筏，因此儎脑赴安平，转载轮船运赴香港销售。
　　海丰港，在麦藔街西南十一里，为外洋海，南北皆有沙线。港■〈氵义〉口水深丈余，可容千余石之船。同治元年，林文察统兵援台，遣总带林国泰等乘船渡海，由此登岸。
　　县境北界彰化，有北斗溪之险；向有竹筏泊此，以渡行人。遇山水暴发，则溪流迅急，虽竹筏亦不敢发；盖溪本通海，流急冒险，多致覆溺焉。
　　县治居南北通衢，西南环海，一望无际；东则锁钥前山，有玉山、大平顶山、大人楝山、燕雾山诸峰罗列，苍翠异常。玉山亦名雪山，睛日望之，晶莹如玉；或云：多产宝玉。惟生番不之识，人亦不敢往，故未有开采者。
　　县有八景：为「玉嶂流霞」、「龙门涌月」、「象渚垂虹」、「鹿社秋光」、「虎溪跃渡」、「凤麓飞烟」、「狮岩春曙」、「珠潭映日」；而彰志所谓「海丰渔火」者，不与焉。
　　右访志大槺榔、茑菘、尖山、海丰四堡之事，备知堡界、庄数、户口及山川、景物、贤贵、祀典、贞孝、节烈、纪纲、风俗、教化，世务不无小补云。
　　●他里雾堡
　　他里雾堡，在县西；东以崁头厝山与打猫东堡分界，西以虎尾溪与大坵田堡分界，南以后圭溪与打猫北堡分界，北以旧虎尾溪与西螺堡分界。堡内东西相距二十二里，南北相距一十六里。
　　积方
　　其中田园甲则，并载斗六首堡册内。
　　堡内村五十八、社一：
　　庵古坑庄七百二十三户、三千一百十六丁口。
　　溪洲仔庄三十二户、一百二十六丁口。
　　湳仔庄八十二户、三百八十六丁口。
　　双廍仑庄三十六户、一百二十八丁口。
　　麻园庄二十五户、六十七丁口。
　　竹头角庄十五户、三十九丁口。
　　猴闷沟庄三十三户、八十八丁口。
　　黄厝角庄十一户、三十二丁口。
　　乌瓦磘庄七十二户、二百零五丁口。
　　将军仑庄三十九户、一百十六丁口。
　　新庄庄五十二户、一百六十三丁口。
　　新厝藔庄一百六十四户、六百十五丁口。
　　田头庄一百八十三户、六百五十一丁口。
　　后庄庄一十二户、四十三丁口。
　　北势仔庄五十户、一百八十三丁口。
　　菜瓜藔庄二十二户、六十二丁口。
　　小东庄六十八户、二百十一丁口。
　　惠来厝庄三十户、一百十七丁口。
　　大路墘庄二十五户、八十五丁口。
　　崁仔脚庄二十二户、七十八丁口。
　　过溪仔庄六十二户、二百五十七丁口。
　　线仔尾庄十二户、五十丁口。
　　溪仔廍庄二十五户、一百一十丁口。
　　大庄一百二十四户、五百十一丁口。
　　三块厝庄三十户、一百一十丁口。
　　下岸庄二十五户、八十九丁口。
　　平和厝庄五十户、二百十八丁口。
　　大东庄一百零五户、六百二十二丁口。
　　萆麻庄九十二户、七百八十六丁口。
　　新仑庄七十七户、四百二十一丁口。
　　港墘庄五十三户、二百八十五丁口。
　　红瓦磘庄一百零三户、四百六十九丁口。
　　五间厝庄一百十一户、五百五十九丁口。
　　旧社庄四十五户、二百五十六丁口。
　　仑仔庄七十户、三百五十七丁口。
　　阿丹庄七十三户、二百七十八丁口。
　　南势庄七十七户、三百五十五丁口。
　　中洲仔庄十二户、五百八丁口。
　　石圭溪庄二百五十户、一千二百十八丁口。
　　南清厝庄七十二户、三百五十六丁口。
　　连芳庄十二户、五十五丁口。
　　林仔庄八十八户、四百五十七丁口。
　　包厝庄三十二户、一百五十九丁口。
　　廍前藔庄七十五户、三百三十三丁口。
　　茄苳脚庄一百二十户、六百五十八丁口。
　　后沟仔庄六十一户、三百八十四丁口。
　　顶埤头庄三十四户、一百五十七丁口。
　　中埤仔庄八十户、四百零六丁口。
　　下埤头庄一百二十户、六百四十四丁口。
　　沟心庄十二户、六十七丁口。
　　莆姜仑庄七十三户、四百八十一丁口。
　　田心仔庄三十四户、一百四十六丁口。
　　顶田尾庄六十八户、三百十二丁口。
　　下田尾庄七十四户、三百五十一丁口。
　　廍仔庄二十五户、一百二十五丁口。
　　殿仔林庄七十七户、三百五十九丁口
　　柑宅庄十二户、三十五丁口
　　浮潭庄七十三户、三百六十二丁口
　　以上四千一百三十四户、一万九千三百四十七丁口。
　　番社
　　他里雾旧无番社；乾隆二十二年生番归诚，安插于此。今存三十户，内屯丁二十名；余丁三十名，与平民等。
　　沿革
　　他里雾堡，旧属嘉义县，光绪十三年，改隶云林。
　　山
　　庵古坑山在县南十里。由打猫东堡大尖山发脉，绵延十里至平顶山，峰峦突起，层岩百丈耳。再十里，山分为二：南即庵古坑山、西为界口山。自界口至大堀头山，山势平衍，山顶有池，周围数百丈，清彻监人，四时常满，居民资以灌溉。池西南为崁头厝山，皆与本堡相接。
　　川
　　虎尾溪在县西北十里余。源出斗六堡之平和厝庄。邑人凿圳引水，溉大坵田堡等处田园。
　　廨署（无）
　　仓廒（无）
　　港（无）
　　潭（无）
　　街市
　　他里雾街在县西十里。乾隆元年为市。
　　庵古坑街在县南十里。道光三十年，军功黄玉辉、刘陈球等设市。
　　营汛
　　他里雾汛在县西十里。外委一员、汛兵八名、跑兵六名。
　　桥梁
　　后沟仔庄石桥在县西十五里；为庄内适笨、南两港孔道。长二丈余，宽五尺许。同治年间，曾韫玉捐资创建。
　　津渡（无）
　　义塚
　　五间庄后义塚在县西十二里；四周二里余。乾隆元年置。
　　水利
　　茄苳脚埤在县西南十四里，源发梅坑溪。居民于包厝庄开渠引水，广五十余丈，溉田四百六十余甲。下通荷包连陂。昔年谢家开筑，陂匠五年一换
　　林仔陂源发蟾蜍岭，在县西二十里。居民于仑仔庄开渠引水，周广三十余丈，溉田一百五十余甲；下通沟心庄。
　　沟心陂源由林仔陂；居民开渠引水瀦；周广二十余丈，溉田八十余甲；流入虎尾溪。
　　石圭溪陂源由大湖口，在县西南十三里。居民浚渠引水，广周二十余丈，溉田一百余甲。
　　阿陈庄陂源发崁头厝溪。居民于阿陈庄开渠引水，周广二十余丈，溉田八十余甲。
　　竹头角陂源发阿陈庄。居民于竹头角庄开渠引水，周广二十余丈，溉田五十余甲；流通将军仑陂。
　　将军仑陂源发竹头角。居民开渠引水，广周三十余丈，溉田七十余甲；流通旧社陂。
　　旧社陂源发将军仑陂。居民于旧社开渠引水，周广二十余丈，溉田七十余甲；下通新庄陂。
　　新庄陂源发旧社。居民于他里雾东开渠引水，周广三十余丈，溉田七十余甲；下入他里雾溪。
　　南势陂源发东宫溪。居民开渠引水，周广三十余丈，溉田五十余甲。
　　书院
　　奎文书院在县西十里他里雾街南畔。堂宇十余间，祀田租五十五石。道光二十七年，职员黄一章捐建；同治六年，职员曾韫玉捐资重修。
　　祠庙
　　顺安宫在县西十里他里雾街。屋宇十余间，祀天上圣母。乾隆元年，街众公建；至咸丰十一年，职员曾韫玉重修。
　　小南天宫在县西十里他里雾街。屋宇三间，祀福德正神。道光元年，职员黄一章捐资创建。
　　贡科
　　徐德钦：他里雾堡人；嘉义县学生员。光绪乙酉，登贤书；岁丙戌，成进士。授职主事，签分工部屯田司，钦加五品衔，赏戴花翎。现移住嘉义县。
　　职官（无）
　　宦绩（无）
　　流寓（无）
　　乡贤（无）
　　孝子（无）
　　贞女（无）
　　贞孝（无）
　　节妇
　　陈张氏，他里雾堡人；父拔陶、母翁氏。年十九适武生陈荣辉，相敬如宾。十年，荣辉卒，氏年二十九，冰心自矢，纺绩以给。光绪十五〔年〕殁，年五十一。
　　陈刘氏，父字，母赖氏，世居将军仑庄。道光十五年适他里雾陈火连。二十四年，火连殁，氏抚孤女守志；及长，嫁同里吴俭。俭早卒，女绍母志，以善事翁姑闻。
　　陈黄氏，将军仑庄人，父清云、母林氏。年十七，适他里雾陈如琢。琢卒，氏年二十八，矢志守节。卒年六十一。
　　贞烈妇（无）
　　贞烈女（无）
　　节孝妇
　　黄方氏，他里雾人。父方汉，业儒，母林氏。幼以孝懽，得父母懽，针黹外，兼习书史，粗知大义。年十八，适黄玉辉。黄族繁，妇善事翁姑、和睦妯娌；遇戚属有急，典簪珥以应，乡里共称。翁姑病，氏调汤药，事如所生，持丧治具，丰俭中礼，人咸谓黄氏有贤妇。生子莹而玉辉卒，氏一恸几绝，欲以身殉；族党以抚孤之义交相劝勉，氏乃茹苦和丸，毁粧见志。抚莹长成，家门兴复。光绪十年，法夷构衅，扰及台疆，或虑土匪窃发；莹承母意，力劝绅董团练，以卫桑梓。平，得奖五品军功，皆母教也。现年六十四岁。
　　吴陈氏，他里雾人。父火连，早卒；依母刘氏以长。幼能顺志，以博母懽。年十七，适同里吴俭。俭早卒，时妇方孕，以翁姑存，己不可死，于是代子营养，守志抚孤；事事得翁姑心，以为胜有子，承懽外，惟事针黹、教子，人罕得觏。现年六十二岁。
　　兵事（无）
　　●西螺堡
　　西螺堡，在县之西北方；东以饶平厝、树仔脚与溪州堡分界，西以荷包屿、大北园与布东堡分界，南以吴厝庄、大埔尾与他里雾、斗六堡分界，北以水尾庄、菜公沟与彰属北斗堡分界。堡内东西相距十六里，南北相距十五里。
　　积方
　　其中田园，并载斗六首堡册内。
　　堡内村五十三：
　　西螺街一千三百十七户、五千七百二十三丁口。
　　■〈艹〈束刂〉〉 桐巷百六十三户、七百二十五丁口。
　　何厝庄五十六户、二百二十八丁口。
　　新宅仔三十一户、一百二十六丁口。
　　孩沙里百七十二户、四百九十七丁口。
　　饶平厝百五十三户、六百四十九丁口。
　　鹿场庄六十三户、二百五十七丁口。
　　公馆庄六十七户、二百十二丁口。
　　三块厝七十二户、三百零五丁口。
　　七座厝六十七户、二百六十五丁口。
　　顶埤头七十三户、三百十七丁口。
　　下埤头七十八户、三百十六丁口。
　　顶仑庄三十四户、一百十二丁口。
　　广兴庄七十二户、三百二十五丁口。
　　新庄仔九十三户、三百五十四丁口。
　　番仔庄六十一户、二百五十七丁口。
　　店鸟庄二十四户、八十七丁口。
　　新兴庄十五户、五十二丁口。
　　荷包屿六十户、二百三十丁口。
　　大北园七十五户、二百九十三丁口。
　　大埔尾七十户、二百二十六丁口。
　　番社庄五十六户、二百十九丁口。
　　火烧庄二十五户、一百一十丁口。
　　新庄仔百零三户、四百二十一丁口。
　　杨贤庄八十五户、二百七十丁口。
　　鱼藔庄十三户、五十五丁口。
　　四块厝二十二户、七十三丁口。
　　顶■〈氵南〉庄六十户、二百二十三丁口。
　　下■〈氵南〉庄九十二户、三百四十丁口。
　　大茄冬二十五户、九十一丁口。
　　小茄冬六十二户、二百三十一丁口。
　　顶茄塘九十户、三百五十七丁口。
　　下茄塘二十五户、一百零五丁口。
　　新厝仔二十三户、七十四丁口。
　　蓝厝庄三十一户、一百十五丁口。
　　茄冬庄七十五户、二百八十三丁口。
　　番社庄六十六户、三百四十五丁口。
　　新社庄六十三户、二百六十二丁口。
　　太和藔十七户、八十一丁口。
　　黄耕仑四十二户、一百十七丁口。
　　大茄冬七十五户、二百六十三丁口。
　　■〈氵南〉仔庄三十七户、一百四十五丁口。
　　九块厝三十五户、一百五十七丁口。
　　永定厝五十六户、二百十四丁口。
　　詹厝藔二十八户、一百二十七丁口。
　　新社庄七十户、三百二十三丁口。
　　社口庄一百十五户、四百四十七丁口。
　　埔心前庄、埔心后庄二百八十七户、一千一百二十八丁口。
　　沟仔墘三十五户、一百五十六丁口。
　　菜公沟七十一户、二百七十四丁口。
　　牛埔厝二十六户、八十五丁口。
　　水尾庄一百二十三户、四百三十七丁口。
　　甘厝庄二百二十三户、一千零三十四丁口。
　　以上各村庄，共四千九百七十二户、一千零三十四丁口。
　　沿革
　　西螺堡，原属彰化县辖；光绪十三年，改隶云林县。
　　山（堡内无）
　　川（无）
　　溪
　　浊水溪又名虎尾溪；在县西北十八里。源出县东方霜雪山番界，由沙连、溪洲等堡流至本堡，入海丰界。
　　树仔脚溪又名西螺溪；在县北二十二里。源出浊水溪，入彰属番挖界。
　　廨署（无）
　　仓廒（无）
　　街市
　　西螺街在县西北二十里。设市已久。
　　■〈艹〈束刂〉〉 桐巷街在县北十里。
　　铺递（无）
　　营汛
　　西螺汛在县西北二十里。外委一员。
　　桥梁
　　长寿桥一名大枋桥，一名太守桥。光绪五年，铺民郑日福倡捐重修。
　　津渡
　　虎尾溪渡在县北十五里。西岸俱属本堡。
　　西螺溪渡在县北二十里。南岸属本堡，北岸属彰化。设竹筏二只。
　　义塚
　　埤头贝塚在县北七里；周围二百余丈。
　　大茄冬脚塚在县西北二十二里；周围百余丈。
　　番社塚在县北二十里；周围百余丈。
　　埔心塚在县北二十一里；周围百余丈。
　　水利
　　鹿场圳源自触口，流至溪洲堡吴厝庄外入圳；至见贵庄分为顶、下两圳，共溉田四千余甲。
　　十三庄圳源自西螺街北方起，溉田一千余甲。
　　书院
　　振文书院在街外之南。堂一、宇一，左右廊六间。嘉庆十九年，董事生员廖澄河等捐建；至光绪十七年，生员叶有声等捐修。
　　修文社在福兴宫庙后。中进五间，左右廊六间。道光二十四年，贡生詹锡龄等捐建。
　　祠庙
　　福兴宫在街内。庙屋中座及左右廊共十六间。前座祀圣母，后座祀观音。嘉庆五年，铺民捐建；同治八年，职员廖煇煌捐修。
　　广福宫在街南。中座合左右廊共七间。前座祀圣母，后座祀观音。乾隆二十五年，本堡绅董捐建；同治十三年，职员廖振元等捐修。
　　碑碣（无）
　　坊匾
　　「好义急公」匾咸丰十年，彰化县何，为廖才禅立。
　　风俗
　　与斗六首堡同。
　　番话
　　米叫打思食叫打蛮地瓜叫打面面水叫打肭肭
　　科贡
　　武举钟士高：道光甲申科中式。原籍诏安县。
　　武举廖昌期：道光癸卯科中式。
　　职官
　　列斗六首堡册内。
　　宦绩（无）
　　流寓（无）
　　乡贤（无）
　　孝子（无）
　　列女
　　廖陈氏，西螺堡人；职员廖辉煌之母。性端重，幼以孝称。于归后善事翁姑，相夫训子，邻里姻族共称其贤。以子贵，受五品封。光绪六年，邑人以氏年登百岁、五代同堂，禀请旌表。
　　节烈妇
　　李王氏，西螺堡人；父番、母陈氏。适同里李超英之子石杭为室。年十九于归，事翁姑孝谨，执妇道甚恭；然性凝重，井臼外惟事针黹，戚属罕见其面。石杭病，氏料量汤药，衣带不解。夫卒，恸哭见血，哀动路人。治丧毕，闭门自缢，年仅二十有五。
　　节妇
　　詹廖氏，西螺堡人；父士成、母刘氏。年十七，适同里詹福。福故，氏年二十九，矢志守节，乡里称贤。八十二以寿终。
　　李邹氏，西螺堡人；适同里李廷璋为室。于归时，氏年二十五，伉俪甚笃。嫁五年，璋殁，氏「矢志靡他」，人罕觏其面。年六十四卒。
　　廖林氏，西螺林永贞女也；母游氏。生而贞静，廖时贤闻而聘之；年二十，归廖。九年而时贤卒，氏矢志欲殉，时方有孕，姻族勉以抚孤大义，氏乃止。葬夫后，杜门纺绩，虽亲串少见面，惟以针黹自给。守节十九年而卒，年四十六。
　　叶沈氏，西螺堡人；叶鹄妻也。父瑞珍，母林氏。十八岁归叶，鹄卒，年二十九，矢志守节抚孤成立。同治六年，年五十四卒。
　　叶沈氏，西螺堡人；父歪、母许氏。年二十，适同里叶吉蔼。三十而寡，守节不移。卒年七十六。
　　萧刘氏，西螺堡人；生于嘉庆八年。年十八，同里刘捷高聘为副室；能事大妇，闺门肃穆，人称其贤。道光六年，捷高殁，氏年方二十四；遂屏绝铅华，矢志守节，纺绩针黹以自给。同治六年卒，年六十四。
　　兵事
　　土寇
　　同治元年，戴万生乱，陷斗六。埔心庄人陈弄纠无赖数百人附之，攻布屿堡之褒忠庄，并焚溪墘厝、马岗厝等庄；继又攻麦藔，与义勇相持数日。会林文察所部守备林国泰等率师来麦，弃舟登岸，义勇得援，战益力。弄以官勇势大，退回斗六。适戴万生败，为官军所擒；弄逃归埔心。林国泰等攻之，不克；旋奉调去，弄始终漏网。
　　●白沙墩堡
　　白沙墩堡，在县西南；东以新虎尾溪与他里雾堡分界，西以旧虎尾溪与尖山堡分界，南以湖仔内庄与大槺榔堡分界，北以通济圳南圳与大坵田堡分界。堡内东西相距十三里，南北相距十三里。
　　积方
　　其中田园甲则，均载斗六首堡册内。
　　堡内村二十三庄（社无）。
　　鹿藔庄一百二十五户、六百三十四丁口。
　　卓运厝七十七户、四百四十七丁口。
　　新庄仔庄二十九户、一百三十七丁口。
　　潭墘庄十九户、五十丁口。
　　中坑庄十八户、四十七丁口。
　　客仔厝庄二十七户、二百五十九丁口。
　　龙林厝庄三十五户、二百九十二丁口。
　　顶藔庄二十八户、一百六十六丁口。
　　下藔庄二十五户、一百二十二丁口。
　　东庄二十六户、一百十八丁口。
　　内藔庄二十九户、一百五十一丁口。
　　■〈艹应〉 菜潭庄二十四户、一百零九丁口。
　　湖仔内庄三十七户、二百九十三丁口。
　　西庄三十八户、三百十二丁口。
　　瓦磘庄二十八户、一百六十六丁口。
　　潭内庄二十八户、一百七十七丁口。
　　五块藔庄二十九户、一百六十七丁口。
　　元长庄二百五十七户、一千五百五十六丁口。
　　角婆庄二十五户、一百二十九丁口。
　　山仔内庄二十六户、一百六十四丁口。
　　溪底庄三十六户、一百五十二丁口。
　　后湖庄一十九户、七十六丁口。
　　水磨庄一十七户、一百丁口。
　　以上共一千零零二户、五千七百二十九丁口。
　　沿革
　　旧属嘉义县；光绪十四年，新设台中府，改属云林县。
　　川
　　新虎尾溪在县之西南二十五里。源出大坵田堡，从西南行五里，至新庄仔下；有嘉义县打猫北堡三叠溪之水，自东方来注之。又西南行十五里，至笨北港，入大槺榔堡。
　　山（无）
　　岭（无）
　　屿（无）
　　潭（无）
　　港（无）
　　署（无）
　　仓廒（无）
　　街（无）
　　铺递（无）
　　营汛（无）
　　桥梁（无）
　　津渡（无）
　　义塚（无）
　　水利（无）
　　书院（无）
　　义塾（无）
　　祠庙（无）
　　寺观（无）
　　碑碣（无）
　　坊匾（无）
　　风俗
　　与斗六首堡同。
　　客庄（无）
　　番社（无）
　　番话（无）
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　列女（无）
　　节孝妇
　　李脍娘，元长庄人；父边、母陈氏。年十八，适陈清水为妻。生三子：长八岁、次五岁、幼甫襁褓而水卒。氏年二十八，矢志守节，持斋念佛；孝养二老；抚育三子，俾各成立。长子绍华游庠，而氏犹时时勉以砥行立名，不许妄干外事。至五十四岁，无病而终。凡孀居二十七载，闾里称其节孝（有传附后）。
　　节孝妇传林天枢
　　节妇李孺人者，故余姻翁陈清水公淑配、乡饮宾应六公次媳也；名脍娘。父李边，元长庄耆老。孺人自幼端庄，即厌华丽，有澹泊宁静之致。十八，归清水公；琴瑟静好，眉案相庄，事舅姑如父母。性和柔，妯娌五、六人同爨而食，咸得其欢；族党称妇顺焉。初，清水公病，孺人奉事汤药，皇皇废眠食；病革，吁天请代。既易篑，抚尸恸哭，泪继以血，气不绝如缕；晕仆良久，灌救始苏。厥后屡欲徇节，辄为幼子呼救；亲戚哀之，百方劝慰。惧其难也，姑舅乃泣而语之曰：『若立志守节是也。然吾夫妇老矣，儿死遗以三孤，若在，尚冀成立；若复死，谁当抚之』？儒人矍然垂泪曰：『儿今不死矣』。时二十有八也。于是柏舟自矢，茹素断荤，随姑持戒长斋。凡姑日用饮食，躬任其劳，未尝委诸娣姒。子虽爱，必教以义方。长者使就傅，夜间亲自课督，必成诵而后就睡。二十余年，孝养兼营，辛勤备至；金石傲其幽贞，风雨伤其憔悴，完节而终：可不谓难欤？余闻昔程婴谓公孙杵臼曰：『死易耳！立孤难』。夫以孺人青年丧偶，之死靡他，斯已难矣！而又孝养二老、抚育孤儿；是以修妇道者成子道，即以尽孝道者全妻道也。此岂不足以正人心、励风俗，而为天壤不可多得之人哉！岁辛卯，长嗣绍华游庠。正幸旌请合例，得慰苦节；惜乎！孺人仅享年五十有四，尚未身受其荣也。余忝在姻娅，知之最稔。曰：是天地间一完人也，不可以无闻于后。爰不揣固陋，即其事实，次其巅末而为之传。复以古之赞节妇者，移赠孺人曰：孺人之节，完而不缺；如冰之清，如玉之洁。里党宗亲，莫不心折。矢志靡他，柏舟争烈。
　　兵事（无）
　　灾祥（无）
　　●大坵田东堡
　　大坵田东堡，在县西离城二十二里；东以新虎尾溪与他里雾堡分界，西以旧虎尾溪连接池王沟与布屿堡分界，南以通济圳南圳与白沙墩堡分界，北以旧虎尾溪与西螺堡分界。堡内东西相距七里，南北相距十三里。
　　积方
　　其中田园甲则，详载斗六首堡册内。
　　堡内四十五庄：
　　平和厝庄四十四户、一百二十八丁口。
　　堀头庄二十九户、六十丁口。
　　埒内庄四十一户、一百十八丁口。
　　安溪藔庄二十三户、一百二十二丁口。
　　尾藔庄六十户、二百二十五丁口。
　　廉使庄八十一户、一百八十五丁口。
　　溪仔庄十八户、三十一丁口。
　　廉使庄竹围十五户、二十九丁口。
　　后壁藔庄（附麻园庄）四十三户、八十六丁口。
　　后庄七户、九丁口。
　　青埔仔庄二十户、三十五丁口。
　　五间厝庄四十三户、一百二十一丁口。
　　埤麻庄、竹围仔庄十七户、四十九丁口。
　　番薯庄二十九户、六十二丁口。
　　顶■〈氵南〉仔庄五十三户、一百三十一丁口。
　　中庄仔庄二十一户、四十一丁口。
　　下■〈氵南〉仔庄四十六户、一百零七丁口。
　　三合庄十三户、三十六丁口。
　　旧廍庄六十二户、一百九十二丁口。
　　许厝藔庄九户、二十一丁口。
　　北溪厝庄六十五户、一百二十八丁口。
　　大墩仔庄十二户、三十五丁口。
　　牛埔仔庄四十六户、九十八丁口。
　　后牛埔庄四十八户、一百十一丁口。
　　埔尾庄十一户、二十四丁口。
　　后庙仔庄二十八户、五十六丁口。
　　番仔堀庄二十四户、四十八丁口。
　　肖人厝庄二十一户、四十一丁口。
　　溪心庄五十户、九十五丁口。
　　好修庄三十八户、八十二丁口。
　　大老庄四十二户、八十二丁口。
　　芦竹塘庄二十四户、四十七丁口。
　　竹围仔庄四十八户、一百三十五丁口。
　　竹脚藔庄五十四户、一百十丁口。
　　溪埔藔庄十八户、四十一丁口。
　　埤藔（附竹围仔庄）十九户、四十四丁口。
　　涂库街四百零七户、一千一百五十四丁口。
　　顶朝阳庄十八户、三十八丁口。
　　下朝阳庄七十八户、二百十二丁口。
　　下店仔庄十四户、三十丁口
　　新兴庄三十一户、八十二丁口
　　牛椆仔庄二十七户、五十八丁口
　　粪箕湖庄五十户、一百零二丁口
　　陂脚庄三十五户、七十五丁口
　　无底潭庄四十八户、一百二十六丁口
　　以上共一千九百三十户、四千八百三十三丁口。
　　社（无）
　　沿革
　　大坵田东堡涂库街，旧属嘉义县；光绪十四年，改隶云林县。
　　山川
　　清水溪俗名虎尾溪。源出沙连堡触口山，东行至平和厝庄入本堡。从东南而下至顶湳庄五里，有小溪；源自他里雾堡东而来。至松仔脚坡藔庄八里，汇入白沙墩堡（通济圳由平和厝庄引清水溪从西南入圳，溉田八百余甲）。
　　山（无）
　　岭（无）
　　屿（无）
　　港（无）
　　潭（无）
　　廨署（无）
　　仓廒（无）
　　街市
　　涂库街在县西二十二里。道光辛卯年成市。
　　铺递（无）
　　营汛
　　涂库汛在县西二十二里。额外一员。
　　桥梁
　　中港桥在县里二十二西；长二丈、宽八尺。光绪元年，陈适均建。
　　安旅桥在县西二十二里涂库街后；跨通济圳，为行旅往来之所。长二丈，阔一丈二尺。光绪元年，陈适均建。
　　津渡（无）
　　义塚
　　在县西方二十二里，土名潮洋庄。地长一里、宽二百步。咸丰十年，陈必湖置。
　　水利
　　通济圳在县西十四里。由斗六堡平和厝庄引虎尾溪水入圳，从西南而下；又由柑宅行三里至赤坵仔，分为南、北、中三圳。北圳至竹仔庄止，中圳至潮洋庄东三里止，南圳至半天藔庄五里止，回环二十五里，围绕二十八庄，溉田八百余甲。同治十二年，大坵田合保公建；光绪十八年，陈济川重修。
　　义塾
　　义塾在涂库街顺天宫左廊。光绪二年，里人陈适均与合保议设。
　　书院（无）
　　祠
　　钟毓社祠在县西十七里大坵田东堡大仑脚庄；祀文昌帝君神像。庙宇两进，左右廊房十间。道光初，署彰化县杨桂森捐建；收涂库街荖叶粮税，以备春、秋两祭之费。
　　庙
　　顺天宫在县西二十二里涂库街。庙宇四进，前殿粧塑圣母神像，后殿祀观音菩萨神像。道光甲午年，里人吴克己、陈必湖捐建；置本街番薯粮税、米斗税两款，以供香火。咸丰二年，庙貌破损；职员陈澄清重修，增建廊十间。同治十二年，陈适均倡捐，添建右廊十间。
　　寺
　　凤山寺在涂库街（县西方二十二里）。庙宇两进，祀保安广泽尊王神像。建自道光年间；迨至光绪十七年，庙貌破坏，本街郭长发号出为捐题重修；尚未立石。
　　坊（无）
　　匾
　　「钦褒节孝」匾在县西二十五里下潮洋厝庄生员陈济川家。光绪十八年正月，应旌节孝妇陈必快之妻王氏立。
　　土着风俗
　　与斗六首堡同。
　　客社（无）
　　番社（无）
　　番话（无）
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　列女
　　贞女（无）
　　贞孝女（无）
　　贞节妇（无）
　　贞烈妇（无）
　　贞烈女（无）
　　节妇（汇入节孝妇后）
　　节烈妇（无）
　　节孝妇
　　陈王氏，大坵田下潮洋厝庄人；父道公。年十八，归陈必快为室，能尽妇职，得翁姑懽，生子适均。必快早殁，氏方二十五岁；设誓灵前，守节抚孤，代营子职。陈家业粗给，氏既寡，翁姑嘉其节，委以家政。氏垂帘课租，划荻教子，侍奉翁姑能先意承志。自以年少居孀，终鲜叔伯，遂少归甯；惟料量井臼，督婢纺绩，虽内戚罕见。咸丰三年，赖逆犯嘉义，里人曾鸡角应之。适均谋奉母避，氏不从，且勉以桑梓之乡，坟莹所在，既为男子，当集戚属乡里，联团保卫。适均奉母命，集绅耆、联丁壮扼隘口。赖逆数来犯，均却之，邻里称叹。同治元年，戴逆陷斗六，嘉人大恐；适均集乡团自固，贼不敢犯，乡境得安。会林文察统师援台，适均以乡勇从，屡立功，得奖都司衔，戴蓝翎。乡人以氏事禀于嘉义县潘文凤，请旌如例。卒年七十有五。次孙济川，今入泮。
　　陈黄氏，他里雾林仔庄人。父邦光，世守耕读；母林氏，亦大族女，教子女必以礼。道光七年，氏年二十三，适涂库街陈尚旺；夫妇相得，善事舅姑，和睦妯娌。三年，尚旺殁，氏以子幼，抚孤为重，矢志守节。定省外，不出中堂，闺门穆肃，邻里咸称。光绪元年，殁年七十。次孙荣松入邑庠。
　　陈黄氏，涂库街人；陈光桶之妻也。父世长，母郭氏。十八归陈；生一子，而光桶殁。氏年二十三岁，痛绝复苏，附尸大哭；以姑老、子幼，奉养无人，当代营职，不敢身殉。戚族见之，咸为下泪。既葬，氏闭门课绩，移榻旁姑，以便奉事。遇岁饥，已啜粥，而姑馐膳丰洁。子长，急为完婚，教新妇善事祖姑。病不服药；疾革姑临视，氏于榻上叩首泣告姑曰：『媳之所以苟延残喘者，以吾姑膝下无人可以付托奉事耳；今儿已成家，能承懽志，媳当从夫地下矣』！言毕气绝，时年三十八岁。
　　吴林氏，父祥、母刘氏；涂库人。年十八，嫁同里吴德谟；能伺姑颜色，先意承懽。逾年，生一子；又一年，德谟殁。氏既痛夫亡，又伤姑老，子须乳哺，不得身殉，哭益哀，邻人为之下涕。葬夫后，奉姑益谨；非唤，不出中堂，人咸服其贞洁。现年五十二岁。
　　兵事
　　土寇
　　咸丰三年，赖逆犯嘉义；五月初六日，大仑脚庄曾鸡角聚众应之，堡内大恐。里人陈适均集乡勇自固，境赖以安。
　　同治元年，戴万生陷斗六；溪洲仔庄林明、新兴庄陈远纠不逞之徒，于三月十九日劫掠各堡以应。里人陈澄清等号召乡勇紧扼隘口，使不得逞，屡挫贼锋。
　　土寇张添，潮洋厝庄人，素无赖。同治元年，戴万生陷彰化，图窜南路，添纠不逞之徒陈寨等应之。添称元帅，以寨为先锋，率其党从戴逆攻嘉义，不克；闻林文察援师至，遂逃归。旋诣军投诚，然实怀两端。未几，假归，盘踞劫掠如故，为义勇所获，正法。
　　陈丁顺，大坵田人。同治元年，戴万生陷斗六，顺起而应之。集党百余人，攻海丰堡职员张保于某家；会保外出，与乡人议结团，丁顺搜保不得，遂杀其子侄四人，饱掠而去。保闻乱，集丁壮围追，败之。时官军已克斗六，张添为义勇所获，陈寨投丁顺，顺纳之。张保因丁顺戕其子侄，誓欲报仇，约布屿义勇同围之；丁顺负固不下，保诱其党为内应，执以献官正法。大坵田盗平。
　　●溪洲堡
　　溪洲堡，在县之北方；东以触口与沙连堡分界，西以郡大路与西螺堡分界，南以朱丹湾溪与斗六堡分界，北以浊水溪与彰邑东螺堡分界。堡内东西相距二十里，南北相距十二里。
　　积方
　　其中田园甲则，并载斗六首堡册内。
　　堡内村三十九（社无）：
　　树仔脚庄七十七户、三百三十五丁口。
　　饶平庄一百十一户、五百七十五丁口。
　　后埔庄五十八户、三百十五丁口。
　　新厝庄七十九户、五百二十九丁口。
　　顶麻园一百十二户、四百九十丁口。
　　吴厝庄四十户、一百八十丁口。
　　前半治四十一户、一百八十九丁口。
　　后壁庄三十户、一百五十五丁口。
　　湖仔内二十六户、一百四十六丁口。
　　溪头庄四十二户、一百九十七丁口。
　　牛埔厝四十户、二百六十丁口。
　　中谷庄二十一户、一百零七丁口。
　　下厝庄四十户、一百九十八丁口。
　　顶厝庄四十八户、一百五十八丁口。
　　新兴庄十户、四十一丁口。
　　新庄仔五十八户、二百四十四丁口。
　　土地公濑十三户、五十九丁口。
　　芎蕉脚六十四户、二百六十三丁口。
　　乌涂仔六十户、三百丁口。
　　见贵庄二十五户、一百十一丁口。
　　下麻园三十四户、一百四十八丁口。
　　埔仔庄八十九户、三百四十二丁口。
　　溪底庄三十七户、一百零二丁口。
　　大埔尾四十九户、一百九十七丁口。
　　油车仔四十三户、一百七十七丁口。
　　施瓜藔二十户、八十二丁口。
　　顶大埔尾十户、四十一丁口。
　　石庙庄九户、二十八丁口。
　　十二抱竹四十户、二百五十丁口。
　　竹围仔四十一户、三百零九丁口。
　　万年庄八十一户、三百八十五丁口。
　　头前藔十户、三十三丁口。
　　低新厝二十二户、七十九丁口。
　　半路庄十八户、五十九丁口。
　　下十三份二十三户、一百丁口。
　　顶十三份二十七户、一百十五丁口。
　　乌麻园三十四户、一百六十四丁口。
　　五张犁六户、九十一丁口。
　　湾坵头十二户、六十九丁口。
　　以上共一千六百户、七千六百二十三丁口。
　　沿革
　　溪州堡，原属彰化县辖；至光绪十三年，分归云林县。
　　山川（堡内无）
　　新虎尾溪又名触口溪；在县北四里。源自县东南五十里■〈土〈台〉〉仔山番界中来；至沙连堡与浊水汇合入新虎尾溪，至他里雾堡。
　　旧虎尾溪又名触口溪，又名浊水溪；在县北八里。源自县（？）百余里霜雪山番界中来；至沙连堡与清水汇合，入西螺堡。
　　朱丹湾溪在县北二里。源出斗六，入他里雾堡。
　　廨署（无）
　　仓廒（无）
　　街市（无）
　　铺递（无）
　　营汛
　　虎尾溪汛额外一员；原住大埔尾，今移驻■〈艹〈束刂〉〉桐巷街。
　　桥梁（无）
　　津渡（无）
　　义塚（无）
　　水利
　　鹿场圳在县北九里。于本堡内引触口溪水，溉田八十余甲。乾隆年间，张盈裕馆开筑。
　　新修圳在县北六里。源出本堡古圳，引触口溪清水，溉田百余甲。光绪十七年间，同丰馆修筑。
　　书院（无）
　　义塾（无）
　　社学（无）
　　祠庙（无）
　　寺观（无）
　　碑碣（无）
　　坊匾（无）
　　风俗
　　与斗六首堡同。
　　番社（无）
　　番话（无）
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　烈女（无）
　　贞女（无）
　　贞孝女（无）
　　贞节妇（无）
　　贞烈妇（无）
　　贞烈女（无）
　　节妇（无）
　　节孝妇（无）
　　节烈妇（无）
　　●沙连堡
　　沙连堡，在县东二十五里；东以浊水溪、龟仔头山与埔里社厅集集分界，西以清溪、触口山与斗六堡分界，南以鲤鱼头堡分界，北以浊水溪、鼻仔头山与彰化县东螺分界。东西相距三十余里，南北相距三十余里。
　　积方
　　其中田园甲则，并载斗六首堡册内。
　　堡内村一百三十一、番社十一：
　　林屺埔街一千一百十二户、八千六百八十一丁口。
　　横街后街三百五十四户、三千六百三十五丁口。
　　竹围仔庄八十三户、六百二十三丁口。
　　内厝庄八十七户、五百八十八丁口。
　　菜园仔庄一百五十三户、六百七十七丁口。
　　廍地仔庄三十六户、二百五十八丁口。
　　■〈石回〉磘庄八十八户、五百二十三丁口。
　　车店仔庄七十九户、三百四十一丁口。
　　内田仔庄三十三户、二百三十三丁口。
　　柯仔坑庄七十四户、四百六十一丁口。
　　中崎庄八十八户、四百四十四丁口。
　　桃仔园庄三十一户、一百三十二丁口。
　　和溪厝庄七十六户、三百四十五丁口。
　　冷水坑庄二十七户、七十九丁口。
　　枋藔仔庄五十五户、二百五十四丁口。
　　下坪庄一百十二户、四百三十二丁口。
　　埔尾庄三十五户、一百四十四丁口。
　　坪仔角庄三十六户、八十五丁口。
　　埔坪仔顶、尾坪仔顶二十三户、九十九丁口。
　　坪顶埔庄二十八户、一百十一丁口。
　　五里林庄五十三户、二百五十丁口。
　　三角潭一百零三户、六百十八丁口。
　　埔心仔庄九十八户、四百二十二丁口。
　　江西林庄一百零九户、四百九十一丁口。
　　三块厝庄三十三户、二百五十八丁口。
　　学古藔庄三十一户、二百零八丁口。
　　湖仔厝庄三十户、一百零一丁口。
　　猪朥棕庄一百四十户、五百六十三丁口。
　　茄正坑庄二十八户、一百零九丁口。
　　王来宅庄二十五户、六十八丁口。
　　中心仑庄七十户、三百二十四丁口。
　　猐雅藔庄一百八十八户、四百七十六丁口。
　　柿仔林庄四十一户、二百六十一丁口。
　　顶林庄一百七十户、五百七十八丁口。
　　大安庄一百二十三户、五百八十二丁口。
　　大人岽庄四十七户、三百五十六丁口。
　　岽雅顶二十九户、一百十七丁口。
　　烧灰坑二十四户、一百三十二丁口。
　　杪风庄二十七户、一百十八丁口。
　　东埔蜡街四百五十九户、五千零零九丁口。
　　井仔头庄四十三户、三百二十一丁口。
　　圳头坑庄五十三户、四百六十二丁口。
　　笋仔林庄一百六十八户、一千五百零三丁口。
　　柴牛椆庄四十八户、四百六十丁口。
　　红花园庄三十八户、二百零二丁口。
　　半天藔庄四十七户、三百七十七丁口。
　　双溪底庄二十三户、一百二十丁口。
　　小半天庄六十六户、四百十二丁口。
　　内湖庄八十八户、六百零九丁口。
　　中湖庄一百九十八户、七百三十三丁口。
　　新藔街三百七十六户、一千五百十二丁口。
　　初卿庄一百十四户、五百三十一丁口。
　　板仔藔七十三户、四百二十五丁口。
　　崎头庄三十七户、二百三十四丁口。
　　浊水仔尾三十三户、二百五十二丁口。
　　外湖仔四十四户、三百八十五丁口。
　　坑内仔四十户、三百十八丁口。
　　漳雅庄五百八十七户、四千二百十四丁口。
　　鹿仔坑六十九户、二百五十丁口。
　　车光藔一百六十八户、一千二百零三丁口。
　　九藔坑七十四户、四百零八丁口。
　　石城庄四十三户、三百二十一丁口。
　　内湖口三十五户、二百七十丁口。
　　柯树坪七十四户、四百二十丁口。
　　火烧藔六十六户、四百零五丁口。
　　内树皮五十六户、四百三十丁口。
　　深坑庄一百二十八户、八百三十一丁口。
　　大水窟一百三十四户、八百二十八丁口。
　　岽顶庄五十九户、四百三十八丁口。
　　五仑尾三十二户、一百三十七丁口。
　　顶城庄六十八户、四百二十七丁口。
　　二城庄一百八十八户、七百三十四丁口。
　　茅埔头五十四户、三百八十一丁口。
　　平寨庄二百七十八户、一千八百零五丁口。
　　下坪仔六十五户、四百四十一丁口。
　　东埔蚋藔仔一百三十九户、七百三十八丁口。
　　草凹窟三十三户、二百七十七丁口。
　　丹凤坑四十四户、三百四十四丁口。
　　苦瓜一百三十一户、八百九十一丁口。
　　清水沟一百十八户、六百七十丁口。
　　内城庄八十四户、五百六十六丁口。
　　外城庄六十一户、四百二十丁口。
　　涂城庄五十六户、四百七十八丁口。
　　九龙山三十户、一百十二丁口。
　　大坵园五十三户、四百二十九丁口。
　　番仔藔六十六户、五百六十丁口。
　　廍宅顶七十七户、六百零一丁口。
　　龟仔头一百四十七户、七百九十三丁口。
　　七股林四十五户、三百五十三丁口。
　　柑仔林五十四户、四百三十七丁口。
　　牛轀辘二百八十一户、一千七百二十五丁口。
　　社藔街四百九十四户、四千一百零三丁口。
　　后埔仔二百三十三户、一千五百十八丁口。
　　溪洲仔二百七十户、一千八百零七丁口。
　　后沟坑一百二十三户、七百二十一丁口。
　　水车庄七十七户、四百八十二丁口。
　　狮尾窟六十二户、四百五十一丁口。
　　湾仔庄四十六户、三百四十五丁口。
　　田中央仔七十七户、四百三十六丁口。
　　过坑仔二百二十二户、一千零七十七丁口。
　　水底藔一百六十三户、一千二百十一丁口。
　　他里兴六十六户、四百九十三丁口。
　　山脚庄一百十二户、六百六十五丁口。
　　石牌仔三十八户、二百二十九丁口。
　　顶埔庄四十八户、三百五十一丁口。
　　枫仔林三十三户、二百三十丁口。
　　枋藔坑三十一户、二百五十一丁口。
　　北势仔四十二户、三百零八丁口。
　　竹仔坑三十七户、二百三十五丁口。
　　水尾庄六十户、五百三十四丁口。
　　藤湖庄一百四十三户、七百二十一丁口。
　　藤湖口四十六户、二百九十三丁口。
　　横山庄三十六户、二百四十七丁口。
　　檨仔脚尾四十八户、二百九十一丁口。
　　溪尾藔三十三户、二百三十五丁口。
　　香员脚七十八户、五百七十七丁口。
　　木屐藔五十八户、四百十三丁口。
　　牛埔头四十一户、二百零三丁口。
　　溪底城三十八户、一百四十一丁口。
　　白庙仔二十一户、一百零五丁口。
　　下林庄四十户、三百八十一丁口。
　　■〈石回〉磘崎头五十三户、四百二十二丁口。
　　大高坑二十一户、二百二十丁口。
　　十埒仔二十一户、二百二十五丁口。
　　内茅埔一百十八户、一千零十四丁口。
　　崁仔脚二十四户、二百一十丁口。
　　大坑庄四十八户、三百零九丁口。
　　干坑庄五十五户、五百十四丁口。
　　海风仔崎二十九户、一百二十一丁口。
　　竹仔脚三十五户、二百五十一丁口。
　　新城庄二十三户、一百十一丁口。
　　以上沙连堡，统计一百三十一庄，俱在县治东方；距治近者二、三十里，远者六、七十里。计堡内居民一万二千七百八十九户、八万三千八百二十九丁口。
　　番社
　　南仔脚万社、猪母朥社、鹿株社、蛮蛮社、猫丹社、东普社、屿武郡社、吻吻社、桌社、扣社、和社：以上番社，共十一社。
　　沿革
　　沙连堡，旧生番水沙连社。乾隆五十三年，生番献地归化，属彰化县。光绪十四年，设云林县，建署于堡内之林屺埔。十九年，移治斗六。今隶云林县。
　　街市
　　林屺埔街在县东二十五里；为沙连堡贸易总市。
　　社藔街在县东南三十五里；为社藔等处交易总市。又为往来南北暨埔里社孔道。
　　东埔蚋街在县东二十八里；为东埔蚋庄、笋仔林等处交易之区。
　　新藔街在县东三十七里；为大坪顶七处交易之区，入后山台东州总路。
　　山
　　江西林山在县东北二十八里。其山穿田突起，势如横屏。山顶坦平，广二、三里，四面玲珑秀丽。山背二峰形如狮、象，俯瞰清、浊两溪。山麓民居错处，厥土丹亦；所产地瓜大异寻常，味甘如饴，质若涂朱，时称佳品。其山西行为下坪山坪顶埔。闻乾隆中福中堂平林爽文之乱，曾驻大营于山上；故老犹能道其营址。
　　大人岽山在县东南四十余里。其山自油杉仑分龙而来，为林屺埔众山之领袖。顶峰秀丽，左右峰若垂肩状，苍然欲滴。俯视诸山，环列拱卫，高插云霄，丈尺不可数计。所产鹿、獐、熊、豹、猐、灰石；筀竹成林，樟树茂盛。沿山多置纸、脑灶，以为制纸藔、熬脑丁役住宿之所。又产山大人树，文彩斑烂，黑白相间，玲珑成纹，人多取作帽架；闻以木投水内，可以辟除瘟疫。因山有此树，故以为名。
　　凤凰山在县东五十余里；发脉于八通关，由鸡胸岭蜿蜒而来。山势巍峨插天，不知其几千丈尺，形如飞凤。层峦耸翠，奇峰林立；云树参差、幽篁净植。每值雨霁，山光晴烟腾树，黛色参天；好鸟争鸣，山花欲笑。前人「凤麓飞烟」，为八景之一。所产有拜岁兰、万年松、金木斛、樟树。山后时有生番出入，前台湾镇吴光亮由此开路，直通台东州后山；于山石上勒「万年亨衢」四字。闻此山第二峰腰有数武之地，时有细雨，不见干土；每晚群鸦归宿，俗称为乌鸦洞。山北与九头尖仔山、苞仔林山相连；二山亦多奇峰怪石，并产樟脑；今各山麓，均有熬脑藔灶。所产大竹，可以编筏、盖屋、制纸；笋则制以为脯，民赖其利。
　　岽顶山在县东三十八里。其山自凤凰山分龙，蜿蜒六、七里，路皆平坦；至大水窟头，束脉耸起。山二、三里，高低不一；森然屹峙，明媚幽雅；岩头时有白云封护。居民数十家，自成村落。岩隈曲径，多植茶树。昔蓝鹿洲游台，曾到沙连，称此茶为佳品；谓气味清奇，能解暑毒、消腹胀，邑人多购焉。
　　小半天山在县东南四十里，由内山生番界发脉，高插云霄。山径窄狭，屈曲幽深。山上民居不一，有村曰中湖、曰内湖，烟火将及百家。所产猫儿笋、麻竹笋，为居民之利。与大半天山相连；大半天山，俗名半天藔山。势耸突，峰蛮层叠，路径幽险。乾隆五十二年，林爽文败遁踞山，恃险负固，为我军奋勇攻克。
　　溪洲仔山在县东三十七里浊水溪东南，自蜈蚣仑王字峡而来。山势雄健，奇峰插天，尖峭非常，巉岩险绝。山顶别开洞天，宽可数百步；四顾苍翠，鹿友莺朋，颇饶幽胜。锋山上多猴，每结队游行；故俗名猴洞尾山。
　　象鼻仔山在县东三十八里浊水溪南。其山为溪洲仔山转龙，形如象鼻；危崖绝壁、怪石峋嶙，盘踞浊水溪中。乾隆年间，于山麓凿洞百余丈，导浊水通于社藔隆兴陂。山上皆羊肠鸟道，有小径仅可容足，居民于断壁处驾以竹排，名曰高桥；大水时多由此出入。
　　八通关山又名玉山；在县治东一百余里。三峰玉立，高插天外；峰顶隐约云端，奇幻莫侧。山无大树，草木出土辄为寒霜冻枯。四时积雪，六月不开；行终日，皆履雪地。即「彰志」所称雪山也。前台湾总镇吴光亮，由此修路通后山卑南、绣孤峦等处。山前有温池，俗名烧汤；闻有投以生卵，少顷即熟可食。是山四面皆雪，人迹罕到。山顶如白云封护；一遇晴霁，雪为日所激，光彩异常。前人以此为「玉嶂流霞」，列于八景。
　　大顺岭俗名大坪顶崎；在县东三十余里。自凤凰山迤逦而来，崎巘通幽，岭高二里许。前台湾总镇吴光亮，从此修筑为入后山八通关等处之路。山路平坦，行十余里，即大坪顶七处；民居稠密，烟火万家。七处山产，甲于全堡。岭上下竹林、树木，布满岩隈。崎脚溪水左旋而出岭。北行为蜈蚣仑，径通社藔等处；又北行为苦瓜藔山、藤湖山。相传乾隆中福中堂讨林爽文驻兵于此，攻克小半天，擒获匪首；故以「大顺」名山。
　　川
　　浊水溪在县东二十里。其源出自雪山；人迹罕到，莫可穷其究竟。水浑浊如黄河，恒少清日；或云来源甚清，因沿内山南行过刺嘴社挟泥以流，西入猫丹、蛮蛮等社为南港溪、丹溪、蛮溪、郡溪等溪沙泥搀入，始浊。溪流至牛轀辘，有石柱二，高三、四丈，围亦数丈，对峙溪中，相距丈余，俨若中流砥柱；居民以其形似插烛，谓为石烛。导石烛顺流而下，至集集街为埔里社厅，与云林分界之所。其北岸属之埔里社，溪南隶于云林。埔里社民于北岸引水入集集等圳，灌溉田园。由集集顺流至浊水庄象鼻山、香员脚、鼻仔头山等处。溪北为彰化县地、南则云林界也。彰人于北岸导水为浊水、湳仔、北投、猫罗三十五庄、八堡十五庄、鹿场波、东螺等处水圳，田园赖以灌溉焉。由浊水庄西行至象鼻山，穿山而行，回环转折，若黄河之曲流。前人目此地为「象渚垂虹」，列云邑八景之一焉。穿象鼻山至牛相触，西分一水以入虎尾溪；复行至触口，则与清水溪流汇合；是为清浊同流，如泾、渭焉。然泾、渭之清浊各不相蒙，而此溪则浊流过盛，清水不足以敌之，反与混而为一，则虽似而实异也。然二溪相激，浊浪排空，银涛怒喷，亦有胜概。昔人目为「龙门涌月」与「象渚垂虹」，并列八景中，则指此也。又闻黄河五百年一清，则必有圣人在位。而是溪之水浑浊挟泥，似有类于黄河；然溪水一清，则台地必生反侧。如同治元年水清三日，戴万生乱几及三年；光绪十三年水清半刻，则施九缎以丈田事激民为变，共攻彰化，旋经剿抚解散。故老谓溪清之时日多寡，实与寇盗起灭久速相应，屡试不爽云。惟黄河能兆端于圣人，而国家兴修之帑，岁数十万；是溪之水则一厅、二县均资以为利焉，是又迹同而实异，有不可解者耳。
　　清水溪在县东二十余里；发源内山。至鲤鱼头堡鲤鱼尾溪入沙连堡界，汇顶林溪、田仔溪、过溪仔溪三溪之水。由过溪仔口分支二：北入和溪厝圳，南入林内、九芎林、石榴班等陂。西行至牛相触，引一水入溪洲堡同丰馆圳；又一水入土库平和厝圳，至于触口与浊水溪汇为清浊同流，彰、云两邑数十堡陂圳皆赖焉。溪之左为狮子山，右为象鼻峰，论者以为狮、象守口云。
　　猐雅藔溪在县东南二十八里。源发于猐雅藔内坑，引中心仑溪、烧灰坑两溪之水注之。于猐雅藔口瀦陂筑圳，导水入白庙仔，溉旧城内、云林坪、埔尾等处田园。复从北流，转东入林屺埔为林屺埔溪；有三角潭仔溪自东来注之。三角潭又名三峡潭，以三水分派，中汇一潭，故名。于潭北引水入五里林、下坪等圳。西北行里余入五里林，为五里林溪；有南投溪水北来注之。又行里余，有石壁关，锁若门户。然溪径屈曲，凡有九折；于湾折处即汇为潭：如公馆仔潭以下，潭有九口。行二里，至下坪庄出口；又转而西流，始入于浊水溪。
　　崎脚溪在县东三十里大顺岭下。源出于内山溪头湖；至深坑、火烧藔、柯树坪等处，总汇各山泉水入小半天为北势溪，以达东光藔、漳雅庄等处，均有山水注之。至新藔街外，于溪中高浮一屿，周广里余，顶峰宽平，竹树参差，四时耸翠；高约二、三十丈，俗名为坪山；溪水环绕而过。溪流西导半里之地，汇一潭，名为半海仔潭；水深莫测，周广数十丈。西行为坑内庄，有山溪水南来注之，又汇一潭，名石井潭；深约一、二十丈，宽方数丈。又西行数里至大顺岭脚，为入后山要津；有粗坑底溪水东来注之。于南岸瀦一陂，引水入公田仔圳；转而北，于西岸又瀦一陂，引水入东埔蚋圳。至藤湖口，有藤湖山溪水注之；为林屺埔适社藔要津。又行，为木屐藔溪；即于溪口会入浊水溪。
　　井
　　甘泉井在县东四十余里社藔顶埔前福中堂驻兵大营边。泉清而甘，大旱不涸。前台湾总镇吴光亮阅兵过此，饮而甘之，遂为鸠工修筑，四面皆环以石。因水甘，遂以「甘泉」名井。
　　池
　　大水窟亦名莲花池；池中多产莲花。在岽顶山之麓、凤凰山之前，距县四十五里。池周广二、三里，四面屏鬟列翠，泉源甚盛；红白莲花浮擎水面，青筩绿盖，布满池中。传闻昔时曾开金墘白莲，鲜妍异常，香韵尤绝。池中鱼族甚繁。采莲取鱼，必驾竹筏。每当春、夏良辰，岽峰倒影，辄见鸳鸯浮游岩际。风过香闻数里，为县东名胜。
　　潭
　　沉潭在县东南二十四里。其在中崎上庄者为顶沉潭、下庄为下沉潭。故老传闻，谓前为民居，地忽中裂，涂泥上涌，乡民争奔，房屋沉至十余家，遂涌成潭。宽广百余丈，深莫穷底。今沿岸垦田，潭中泥深只过牛腹。
　　公馆仔潭在县东北二十五里，即林屺埔溪水口。溪流九折，于折处各汇一潭；凡有九口，深约数丈，转折相连。
　　兜斗潭在大坪顶苦瓜藔石门坑。有石壁高二、三丈，其下有潭，深五、六丈，宽丈余，泉水自壁上而下。潭满则溢，大旱不竭；形如兜斗。距城三十余里。
　　水哮仔潭在水哮山。深约五、六丈，宽方丈余。有泉自山壁出，注于潭中；音韵悠然，恍若鸣琴。潭水不满，亦不竭。潭边数丈之地，下临坑崁；于半壁中又闻泉声潺潺泻出，大约自潭中而来。或传林逆党匪蔡猫东穷遁至此，曾放军器于潭内。距城五十五里。
　　廨署
　　旧县署在九十九坎上云林坪。光绪十三年建置。今移建斗六。
　　仓廒
　　沙连仓在林屺埔街文祠前（县治东二十五里）。初建二十一间，今存一十间，余皆废坏。传闻乾隆十六年，里众佃民禀请有司，官准众民捐赀鸠工共建，为收贮课租处所；有案可考。今经清丈征收钱粮，仓已废置。仅有六间积贮抄封租粟；余四间亦大半就废。
　　形胜
　　云属八景：
　　「龙门涌月」在沙连堡外触口清、浊同流处。
　　「凤麓飞烟」在沙连堡大坪顶凤凰山。
　　「狮岩春曙」在鲤鱼头堡狮仔头山。
　　「鹿社秋光」在沙连堡鹿株大山。
　　「虎溪跃渡」在斗六堡虎尾溪。
　　「象渚垂虹」在沙连堡象鼻山下。
　　「珠潭映日」旧属沙连，今隶埔里社厅水社日月潭；即「彰志」所谓「珠潭浮屿」。
　　「玉嶂流霞」在沙连堡八通关。
　　铺递
　　旧设腰站于此，今裁。
　　营汛
　　林屺埔汛在县东十五里，属嘉义营。把总官一员。
　　沙连汛在县东南三十五里社藔街，亦属嘉义营。外委官一员。
　　触口汛在和溪厝；前属彰化。设额外一员、战守兵三十名；兵房十三间。今裁。
　　桥梁
　　德安桥在县东二十八里东埔蚋，为林屺埔入东埔等处要路。长四丈，宽五尺。光绪九年，铺户林如春捐建；十八年被水冲坏，里众重修。
　　通济桥在社藔圣王庙后，为林屺埔适社藔大路。长八丈余，宽五尺。陈玉峰捐建。屡有冲坏，概系里众捐修。
　　津渡
　　浊水溪渡在香员脚，为彰鹿适沙连要津。岸北属彰化东螺堡，岸南属沙连堡。设船一只。距邑二十五里。
　　溪洲仔渡在县治东四十里，为社藔、埔里社要津。岸东属埔社厅埔集堡，岸西属沙连堡。渡船一只。
　　永济义渡在县东南四十余里浊水庄，为沙连适台、彰二邑要津。岸东属彰化，岸西属沙连堡。光绪己卯年，童生董荣华倡建义渡，镇军吴光亮捐俸置义渡租粟。
　　清水溪筏在县治东二十里，为沙连适斗六门要津。
　　义塚
　　林屺埔义塚在县东南二十六里。塚地计有四处，俱数百余丈。里众公建。
　　东埔蚋义塚在县治东二十八里。塚地数百余丈。里人倡建。
　　社藔义塚在县东三十九里。塚地数百余丈。里人倡建。
　　水利圳坡
　　和溪厝圳在县东二十五里。引清水溪水入圳，灌溉冷水坑、和溪厝、枋藔仔等处田园；圳长六、七里，宽五尺，计灌田一百六十余甲。
　　东埔蚋圳在县东二十八里。截六顺岭下溪水入圳，灌东埔蚋、江西林等处之田；圳长约二百余丈，宽四、五尺，溉田二百余甲。乾隆二十一年，刘宰予开浚。逐年圳长匀收水粟，崩坏自行修筑。
　　坪仔顶圳在县东四十余里。引清水沟溪水入圳，灌象藔湾、坪仔顶等处山田；圳长约五里，宽四尺，溉山田二十余甲。道光元年，业户张天球开浚。
　　清水沟圳在县东四十余里。引清水沟溪水入圳，灌清水沟庄等处山田；圳长里余，宽三、四尺，溉山田二十余甲。嘉庆二十四年，农民廖阿礼开筑。
　　三角潭仔圳在县东二十五里。于三角潭仔溪北引水入圳，溉五里林、下坪等处田；圳长四里余，宽六、七尺，溉田三十余甲。道光二十四年，训导陈希亮开筑。
　　大水窟陂在大坪顶，距县四十五里岽顶山下。泉源上涌，汇一大窟，兼收山水瀦为陂；周广一、二里，泥深七、八尺，岸高数十丈。前于下游设堤蓄水，春耕时陂门始开，水颇饶足；今渐不继。陂下筑圳长有五、六里，宽方五尺；引水南出，西行二里余，至车光藔又瀦一陂；又西行三里为新藔，计溉田共七十余甲。又有半林仔庄、粗坑庄等处旱园，因陂源少，蓄水弗远到，多置荒芜。相传前系邱、黄两姓开筑，其年月久远难稽。后凡有修筑，佃民鸠工自行重修。
　　猐仔藔陂在县东南二十六里。引猐溪水瀦为陂；又筑圳导流南出，入白庙仔、埔头、旧竹城内北流至埔尾，约行二里许，计溉田八十余甲。陂周广五、六丈，堤高四尺，圳长二里，宽五尺。乾隆五年，业户叶初开浚。后多有修筑，皆系陂长重修。
　　车店仔陂在县东南三十里。于田仔溪引水入圳，灌头车店仔、柯仔坑大片田；北行四余里，宽方方四、五尺，计溉田七十余甲。嘉庆五年，陂长陈嬉等开筑。历年陂长自行重修。
　　隆兴陂在社藔溪洲仔，距县四十里。于浊水溪南岸凿象鼻仔山六百余丈，宽四尺、高七尺；又延溪边山麓各丈余凿一小洞，名曰水窓，计二十余处，皆与大圳旁通，可以因水势所趋，引流入大圳。其水穿山出溪洲仔，直至后埔仔、社藔一带，长约五里余，溉田四百四十余甲。乾隆年间，业户张天球、陈佛照、陈同升、曾石等鸠工开。
　　书院（无）
　　义塾（无）
　　社学
　　郁郁社在林屺埔街（县治东二十五里）。未有文祠之先，社长恩贡生张焕文、训导陈希亮、廪生刘玉章招诸士子讲学，会文结社，以为敬业乐群之所；今名莲峰斋。有社学租在文祠内，为香灯祭品之资。
　　谦谦社在林屺埔街文祠内；亦有社学租，配祭赀费。
　　梯瀛社在林屺埔街文祠内；亦有社学租，配春祭赀费。
　　三益社在林屺埔街文祠内。
　　以上四社，俱附在文祠内，以前后辈士子结社为序。
　　彬彬社在大坪顶新藔街（县治东三十八里）。学舍三间，祀大魁夫子；为大坪顶士子讲学之所。置有田租，供香灯祭品之费。
　　济济社在社藔街（县治东南三十七里）。
　　祠庙（圣蹟亭附）
　　文昌祠在林〔圯〕埔街，距县二十五里。崇祀文昌帝君、大魁夫子。学社一十余间，为沙连合属士子讲学课文之所。同治年间，绅士倡建；光绪十二年，郁郁社诸同人建置祠租一百余石，勒碑立石，为祠内春秋祭祀之费。二十年，兴建重修。
　　连兴宫在林屺埔街（县东二十五里）。宫殿三座，祀天上圣母。乾隆中，里人公建。前彰化县邑令公胡邦翰捐置山租若干，为寺僧香火之资。庙貌巍峨；岁时，村社迎迓、演剧酬神。咸丰丙辰年，孝廉林凤池等劝捐重修。附祀福建巡抚定公之长生禄位、彰化县令胡公邦翰禄位、李公振青禄位。
　　沙东宫在东埔蚋街（县东二十八里）。拜亭、正殿规模轩厂，旁置两伏廊一十间，权作乡塾。庙祀前明延平郡王郑成功。里众祈榖祷雨，甚有灵应；神驾所经，螟螣蟊贼不能为害。每收获冬成，乡村迎迓演剧习为常典。咸丰六年十一月，生员刘汉中倡建；光绪丁亥年，生员刘士芳、庄董刘清池倡捐重修。又一在林屺埔横街尾庙内，并祀开漳圣王。
　　城隍庙在林峬下菜园，坐北朝南；祀城隍尊神。岁时，士女焚香不绝。前为武生陈朝魁捐建；后里从互有重修。距治二十五里。又一在旧治南门内，前邑令陈世烈建；
　　今移斗六。
　　圣蹟亭
　　圣蹟亭在林屺埔福德庙前。高丈余，宽五尺，四围环立栏杆。咸丰辛酉年，郁郁社教职陈希亮、廪生陈贞元诸生等捐建。又一在天后宫庙壁。一在东埔蚋延平郡王庙右畔。咸丰八年三月，生员刘汉中倡建；光绪庚寅年正月，郁郁社诸生捐赀重修。一在大坪顶新藔街，规模一如林屺埔圣蹟亭式。同治十年，彬彬社诸生捐建，童生黄时中董其事。又一在社藔街前，为绅士倡建；光绪己卯年，童生陈大成捐赀重修。
　　寺观（岩附）
　　观音亭在县东二十五里林屺〔埔〕街。前为里众公建；光绪乙酉年，街民捐赀重修。
　　圣王庙在社藔街（距邑三十七里）。祀开漳圣王陈元光；有唐时人，开漳有功，敕封威惠圣王。乾隆年间，乡众公建；光绪三年，庄董庄钟英、陈玉峰劝捐重修。
　　福德庙在林屺埔顶福户。前为街众公建；光绪乙酉年，重修。庙前并祀右参军林屺公神位。又一在下福户。
　　祖师庙在林屺埔下福户。祀三坪祖师。街众于每年十一月初六日演剧祀寿。前为里人公建。一在大坪顶漳雅庄；祀阴林山祖师。七处居民入山工作，必带香火。凡有凶番「出草」杀人，神示先兆；或一、二日或三、四日，谓之禁山；即不敢出入。动作有违者，恒为凶番所杀。故居民崇重之，为建祀庙。光绪十九年，庄董黄谋倡捐修建。
　　岩
　　德山岩在县东南二十八里。依山环抱，绿树幽篁，映带左右，泉声鸟语，曲径花香，四顾苍茫，群峰耸翠，尤极眼界之奇观。前为里众捐建；光绪十九年，乡民劝捐重修。
　　碑碣
　　「万年亨衢」碑在大坪顶凤凰山石壁上。高约六、七尺，宽三尺；正书「万年亨衢」四字。光绪年间，镇军吴光亮勒石。
　　「山通大海」碑在十八重溪金银山前。高六、七尺，宽三尺；正书「山通大海」四字。光绪年间，镇军吴光亮勒石。
　　「过化存神」碑在八通关山顶俗水窟。碑高七尺，宽三尺余。前镇军吴光亮立。
　　「两甲作一」碑在社藔石碑仔庄。高五、六尺，宽三尺；其字迹已就漫没。乾隆二十九年，奉上宪奏题减则；彰化县令张谕立石碑。
　　「前山第一城」碑在九十九坎上旌义亭内。高六尺，宽三尺；正书「前山第一城」五字。光绪十三年，前邑令陈世烈勒石。
　　「德遍山陬」碑在大坪顶新藔街。高六尺，宽三尺。正书「德遍山陬」四字横列；于上、下〔题〕「前任台湾挂印总兵官记名提督吴光亮德政」「光绪二年绅士里众立」。
　　坊（无）
　　匾
　　「孝德维风」匾在藔（？）藔张家。道光十三年十二月，台湾府知府周，为恩贡生张焕文孝有实行，奖送「孝德维风」四字匾额。
　　贞节匾在林屺埔街吴家。为吴茂水未婚之妻石氏，十六岁夫卒守贞励节，于光绪十九年七十三岁；前任邑主谢寿昌采访贞节实行，亲送匾额；正书「矢志坚金」四字。光绪壬辰年正月立。
　　风俗
　　与斗六首堡同。
　　科贡
　　文举人
　　林凤池：彰化县学附生。咸丰乙卯科，联捷中式第九十名；戊午年，例授内阁中书，加侍读军功，即补广东分府，赏戴蓝翎。原籍龙溪。
　　武举人
　　陈安邦：彰化县学武生。丙寅科，补甲子科乡试中式第五十九名。原籍漳州龙溪县。
　　恩贡生
　　张焕文：彰学廪膳生。咸丰四年甲寅科，选恩贡生。祖籍漳州龙溪县。
　　岁贡生
　　陈宗器：彰学廪膳生。同治戊辰科，选岁贡生。祖籍漳浦。
　　陈次仁：彰学廪膳生。光绪六年庚辰科，选岁贡生，保举尽先训导。祖籍漳州南靖县。
　　职官（无）
　　宦绩（无）
　　流寓（无）
　　乡贤（无）
　　孝子
　　张焕文，字日华，号郁亭；社藔人，祖籍龙溪。自少明敏，善读书。父天球，不惜重赀延内地宿儒黄高辉主西席，敬礼殷勤。师以东君好贤，悉心传授；而焕文笃志力学，试竟以冠军游泮。尝寻师千里，游学于鳌峰书院。家居课授生徒，能以砥砺廉隅，兴起斯文为己任。后学多为其所成就，登乡书者二、列胶庠者六、七子，时人士咸矜式焉。先生天性孝友，每父怒，必跪谢罪；父喜，方敢起立。事继母，善承欢。道光十二年二月，台湾府知府周，奖送「孝德维风」匾额。丁父母忧，丧葬尽礼。生平无一字入公门，洵不愧品端学正之称。咸丰甲寅年，选恩贡生。丙辰年卒，年五十有余；衣冠安坐，集家人于堂上永诀而逝。
　　土寇
　　与斗六同。
　　兵事
　　林凤池，字文翰；沙连大坪顶人，祖籍龙溪。师事日华张先生，笃志嗜学。事父母，以孝闻；教人严整有威，尝以力学为训。登咸丰乙卯贤书；会试，授内阁中书。同治元年壬戌之变，戴逆猖獗，陷彰；以沙连扼嘉、彰陂圳之要，令股逆戴彩龙、伪都督刘守以贼兵据之。孝廉以会试归，率诸生立保全局；招集乡壮义民，约以联庄拒贼。沙连得不为贼所凌夷者，孝廉之力也。事闻，前臬道宪丁奏奖，以通判补用，赏戴蓝翎。后卒于天津会馆，年四十九岁。
　　廖秉钧，永春州庠生。游学来台，入沙连主于例贡生陈慕周家。为人倜傥不群，气概自高；尤工书法。壬戌戴逆煽乱，孝廉林凤池率诸生陈贞元、陈上治、林克安等倡举义旗，邀秉钧同事。癸亥四月二十八日，与贼战于林屺埔；不克，秉钧被执。戴逆呵令跪，秉钧挺立叱曰：『我乃天朝秀士，岂屈膝尔无赖贼哉』？指贼怒骂，声情激烈；贼令杀之，临刃面不改容。时五月初旬，贼杀秉钧于斗六门营。
　　义士
　　林西辉，沙连林屺埔人；教读营生。戴逆之乱，为林屺埔义首。同治乙丑年九月初九日，东势坑漏逆张阿乖、陈火生党匪焚毁埔街；西辉闻报，手执义旗，与弟提桑招乡勇御敌。身先率众勇往大呼；贼蜂拥而至，西辉至观音亭前隘门外被杀。弟提桑继至与敌，不克，又被杀。兄弟同时遇害。
　　刘建成，沙连大坪顶人；教读为业。戴逆之变，党匪刘守招集匪类肆扰良民，孝廉林凤池令建成以大义说之。贼怒拘而缚之，以绳穿其鼻，颔以铜铃作马而骑。建成被虐不堪，于甲子年五月初旬被害。
　　列女
　　贞孝女（无）
　　贞节妇
　　贞节妇吴石氏，字锦娘，集集庄人；石天云之女，母江氏。妇年四岁，字于林屺埔吴刘泰之子吴茂水；吴父母即迎而养焉。道光丙申年，茂水年十九，未婚而卒；妇年十六，悲恸毁饰断粒者数日。江氏怜女青年，劝女归甯将为改嫁计；妇觉，饮泣大恸归，泣告翁曰：『妇命合如此，虽有富贵不易妇志也』。舅姑窥其励志甚坚，愈爱怜之。妇善操井臼，质性贞静，翁姑称其孝，妯娌咸敬重之。年近古稀，足迹不出户庭。螟一子，名启贤，成立。光绪癸巳年二月，妇年七十三，知县事谢寿昌奖送「矢志坚金」匾额。现年七十四岁。
　　贞烈妇（无）  
　　贞烈女（无）
　　节孝妇
　　节孝妇萧氏，沙连廪生刘玉章妻，武东堡人；廪生萧大烈次女，母刘氏。妇年十二岁，归刘；长，婚玉章，能以孝顺尽妇道。己酉夏六月，夫卒，年二十九岁，遗二幼孤一女；夫临终嘱以事姑抚孩，宜忍激烈性子，毋伤姑心。妇哀毁大恸，哭奠终丧，朝夕惟只饮泣，矢柏舟志；课子士芳，令就傅。家居作苦，课女红、供甘旨，承姑欢颜，极其诚敬。淡薄自安，性尤喜寂，守节三十余年，只一省母家；门庭整肃，严绝女巫辈往来。终姑余年，丧葬如礼，悲哀尽志。子士芳，业游郡庠。丙戌冬十月妇故，年六十七岁；计守节三十七年。
　　节孝妇卢氏，沙连陈荣春之妻；父卢乌狮、母魏氏，林屺埔人。妇年十四，归夫家；十六岁成婚，为荣春正室，生一女。壬戌年，荣春病殇，妇年二十六岁；时侧室洪氏年二十四，抱遗孩方周月。妇号恸悲哀，朝夕哭奠，与妾氏矢志孀居，抚育遗孤，如同己出，零丁孤苦，凄惨备尝，人咸悲之。舅姑早故，事八旬祖姑以孝闻。居常自檩防闲，虽亲戚吉庆，未尝与焉。妾洪氏躬操井臼，代嫡奉劳，尤能与嫡氏砥砺苦节，共誓柏舟。子名兴松，课命从师，克有成立；邻里称一门双节云。戊子年五月妇卒，年五十二岁，计守节二十六年。辛卯年六月，洪氏继卒，年五十三岁；计守节二十九年。
　　边防（堡居腹地，未有边防）
　　凶番（堡内无）
　　灾祥
　　略同斗六首堡。
　　艺文
　　云属八景诗
　　龙门涌月岭南陈世烈
　　台洋南望百川通，西向溪流入海同。鳌顶山上皆起北，龙门一水独朝东。银河波漾银蟾窟，玉宇光腾玉兔宫。万里澄清开两闼，影摇金粟月明中。
　　凤麓飞烟
　　翱翔千仞集高冈，声应和鸣兆瑞祥。彩绚霞明沧海碧，光含雪霁暮山苍。云中日出烟腾树；雨后风清月照篁。缥缈晴岚生色相，东来紫气凤朝阳。
　　狮岩春曙
　　一望春光草色茸，岩前屐齿碧苔封。石鸣雨降晴飞电，狮吼凤驰爪跃龙。雪立吹毛摇细柳，露垂掉尾拂长松。五云乍现腾红日，搏兔抛球逐晓钟。
　　鹿社秋光
　　岭云出岫界鸿沟，万社碉成庆有秋。野老扶犁来北路，番黎负耒事西畴。稻花临水环茅屋；玉黍吹烟绕戍楼。耕凿饮和歌化日，游山罢猎鹿呦呦。
　　虎溪跃渡
　　溪名虎尾惕临深，履险争先有戒心。舟子知津肩荖叶，行人问渡指枫林。冬流水涸频鞭马，春草沙平偶集禽。一苇济川齐跃足，渔歌高唱答南音。
　　象渚垂虹
　　浊水溪边九折湾，葭灰流曲翠屏环。武陵洞隔猴声急，博望槎流象鼻弯。桥驾长天垂百尺，剑腾匝地划重关。桃花洞口烟霞色，海上人来错认山。
　　珠潭映日
　　海东水社大奇观，山绕清潭眼界宽。峰映月明珠照乘，石辉日暖玉光丹。荷花带露谁知暑，修竹藏云那觉寒。混沌初分成太极，咸池出浴镜中看。
　　玉嶂流霞
　　八通关上雪初晴，霞起层霄捧日明。玉立三峰光下界，花飞万壑汇长成。晶帘卷礕涵秋水，阳谷流红啭晓莺。图画天开千古秀，蓬莱山色映冰清。
　　凤凰山吴光亮幕友张鹭洲
　　凤凰突兀与天齐，纵目中原万象低。无数星辰归掌握，几多猿鹤隔烟啼。腰间涌出云千叠，枕上流来月一溪。天地有心留胜蹟，故教骚客作诗题。
　　沙连即景四首晋江蔡德辉
　　嘉彰形胜此中分，奇蹟搜寻广见闻。浊浪排空多滚木，危蛮绕社半笼云。天斜北斗光长映，地接东埔气不绝（？）。尘世依然仙境在，笑看泉石酒微醺。
　　其二
　　林君开垦姓名留，绿亩青畦入望幽。狮象分形蹲峡口，马牛相背乱风头。三春晓起人披絮；九夏霄深客拥裘。不遇张蓦浮棹去，茫茫何处觅源流。
　　其三
　　华夷隔界世纷争，杀戮相寻莫变更。事异中原偏逐鹿，景耽幽谷好闻莺。松亭掩映烟光敛，梓里低徊月旦评。二百年来恩泽遍，何时番俗洽民情。
　　其四
　　沙色分披水色连，水沙连处地名传。四围耕种无荒土，千仞登临有洞天。虯影削成樟作栋，龙孙养就竹如椽。遨游海外知多少，胜概应推此最先。
　　德山岩眺望（五言古）
　　仁者本乐山，此山亦称德。德盛山自尊，德明山不忒。微风散浮云，沿径寻三益。何以惬予怀，淡远非声色。
　　廖秉钧殉难举人陈肇兴
　　仓皇书记孰堪亲？草泽今来刘道民。白首参军刚草檄，青衿报国竟捐身。十年落拓无知己，一死从容绝可人。引颈衔须尤骂贼，胶庠正气未沉沦。
　　牛相触
　　篮舆过斗六，四面野风颾。山势如牛触，溪流亦虎号。岸花随路转，岭树拂云高。隐隐群峰外，蛟龙起怒涛。
　　浊水溪
　　滚滚沙兼石，奔流疾似梭。九州添黑水，一笑比黄河。雷雨驰声壮，沧桑阅世多。不堪频唤渡，平地有风波。
　　大坪顶
　　朝经水沙连，暮宿大坪顶。石级高百盘，槎枒争一挺；直上如云梯，连步防躐等。中绝忽旁通，俨若汲引绠。前登膝齐腰，后顾形随影。绝顶忽开张，桑麻近半顷。耕凿数百家，茅舍亦修整。有如桃花源，鸡犬得仙境；又若榴花洞，烟霞饶佳景。大石立其前，势如猛虎猛；修篁四森布，巨可任舴艋。峨峨高半天，岭上叠诸岭。居人扳木末，云际摘仙茗。复闻大顶峰，中有蛟龙井；其上多白云；其下产蓴莛。路绝不可攀，怅望徒引领。何当结茅屋，长此事幽屏；闭户有名山，愿言养心静。
　　岽顶山林大业
　　群山罗列独森然，高踞茅芦在涧巅。树色高低青覆水，岚光隐约碧连天。几些花果几多竹，半倚人家半着仙。酒力醒时茶气歇，清风明月共安眠。
　　大顺岭谢大瀛
　　平原突兀起高巅，石级层层屈曲连；踞虎攀龙穷绝顶，白云深处有人烟。
　　●打猫东堡
　　打猫东堡，在县南十五里；东以大尖山、番仔溪与鲤头堡分界，西以疗古坑、嵌头厝下庄与他里雾堡分界，南以卓孔山溪与嘉义县属分界，北以棋盘厝与斗六堡分界。堡内东西山径相距二十里，南北相距十五里。
　　积方
　　其中田园甲则，统载斗六首堡册内。
　　堡内村三十（社无）：
　　大湖头庄五户、二十三丁口。
　　大湖底庄三十二户、一百四十一丁口。
　　龟仔头庄十四户、五十二丁口。
　　科角庄十六户、六十二丁口。
　　半天藔庄四十户、一百四十三丁口。
　　麻园藔庄四十六户、一百五十四丁口。
　　松脚庄六户、二十二丁口。
　　番尾坑庄十六户、五十四丁口。
　　蟾蜍岭十八户、五十六丁口。
　　苦岭脚五十一户、一百九十三丁口。
　　石槌尾十户、二十八丁口。
　　卓孔山三十六户、一百四十六丁口。
　　山猪堀二十八户、一百二十八丁口。
　　嵌脚庄三十户、一百二十六丁口。
　　溪尾藔二十八户、一百二十四丁口。
　　芊蓁笼五十六户、一百七十三丁口。
　　樟湖庄四十一户、一百二十五丁口。
　　廍亭尾二十户、一百九十六丁口。
　　大坪顶十八户、六十四丁口。
　　松柏坑八户、二十八丁口。
　　二坪仔六户、二十八丁口。
　　吊景庄十四户、五十六丁口。
　　横路庄十六户、六十五丁口。
　　大湖口四户、十二丁口。
　　大埔庄十四户、五十三丁口。
　　尖山坑十户、二十八丁口。
　　嵌顶庄三十户、一百十丁口。
　　嵌头厝庄头四十户、一百七十丁口。
　　大堀藔十八户、七十六丁口。
　　过溪庄十户、三十四丁口。
　　以上共六百八十一户、二千六百七十丁口。
　　沿革
　　打猫东顶堡，原属嘉义县辖；至光绪十四年，割属云林县。
　　山
　　大尖山在县南三十里。北行至芊蓁笼岑起尖峰，复过峡至樟湖转东内藔，直至鲤鱼头山，入鲤鱼头堡。其西南系嘉义界。
　　溪
　　卓孔山溪在县南二十里。源出大尖山云、嘉交界之地，合各小山坑泉水同流成溪。其溪之南，属嘉义辖；其溪之北，原属嘉义，今改隶云林县辖。此溪直流入他里雾堡为茄苳脚溪。
　　大湖口溪又名旱溪；在县南十八里。源出大尖山；行至蟾蜍岭下，合各小山坑泉水同流六里入他里雾堡为二重沟溪。
　　松柏坑溪在县南十五里。源出大尖山；行十五里入他里雾堡为庵古坑溪。
　　廨署（无）
　　仓廒（无）
　　街市（无）
　　铺递（无）
　　营汛（无）
　　桥梁（无）
　　津渡（无）
　　义塚（无）
　　水利
　　嵌头厝圳在县南十五里。从大湖口引大湖口溪之水，流出嵌头厝洋，灌田八十余甲。
　　书院（无）
　　义塾（无）
　　社学（无）
　　祠庙
　　天上圣母庙在嵌顶庄，坐东朝西。庄民共建。
　　元天上帝庙在县南卓孔山庄，坐巽向干。同治四年，头人余永顺捐缘重修。
　　碑碣（无）
　　坊匾（无）
　　风俗
　　与斗六堡相同。
　　番话
　　斗六堡内有载。
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　烈女（无）
　　贞节妇（无）
　　节烈妇（无）
　　贞烈妇（无）
　　节妇（汇入节孝妇内）
　　节孝妇
　　张叶氏，小半天藔人；父叶明、母江氏。妇十四岁，适廍亭尾庄张妈效为正室。至二十八岁，夫卒，谨守孀居，柏舟矢志；服事翁姑，始终永顺。光绪二十年，妇年六十三岁卒；计守节三十六年。
　　范韩氏，永定厝庄人；父职员韩逊让、母叶氏。妇年二十岁，适嵌头厝庄文童范有用为正室。至二十七岁，夫卒，屏绝铅华，矢志堪比夫柏舟。善事翁姑，佳誉已遍于内外；而且治家有法，教子有方。不以贫窭而累其心者，并不以辛苦而屈其志；则为表其性，直可争光日月；则为原其品，实应比洁冰霜。现年五十六岁，计守节三十年。
　　邱谢氏，苦岭脚庄人；父谢阿三、母许氏。妇年十八，适同里邱来。二十三岁夫卒，抚孤守节，孝事翁姑，克尽妇道，五十六岁殁。
　　凶番
　　附通事吴凤事蹟
　　吴凤，打猫东堡番仔潭庄人。少读书，知大义，能通番语。康熙初，台湾内附，从靖海侯施琅议，设官置戍，招抚生番，募通番语者为通事，掌各社贸易事。然番性嗜杀，通事畏其凶，每买游民以应。及凤充通事，番众向之索人；凤思革敝无术，又不忍买命媚番，藉词缓之，屡爽其约。岁戊戌，番索人急，凤度事决裂，乃豫戒家人作纸人持刀跃马，手提番首如己状，定期与番议。先一日，谓其眷属曰：『凶番之性难驯久矣，我思制之无术，又不忍置人于死。今当责以大义，幸而听，番必我从；否则，必为所杀。我死勿哭，速焚所制纸人；更喝「吴凤入山」。我死有灵，当除此患』。家人泣谏，不听。次日番至，凤服朱衣红巾以出，谕番众『以杀人抵命，王法具在；尔等既受抚，当从约束，何得妄杀人』！番不听，杀凤以去；家属如其戒。社番每见凤乘马持刀入其山，见则病，多有死者；相与畏惧，无以为计。会社番有女嫁山下，居民能通汉语，习闻凤言归告。其党益惧，乃于石前立誓永不于嘉义界杀人；其厉乃止。居民感其惠，立祠祀之。至今上四社番犹守其誓，不敢杀扰打猫等堡。
　　灾祥
　　与斗六首堡同。
　　兵事（无） 
　　●打猫北堡
　　打猫北堡，在县西南；东以廍前藔圳与他里雾堡分界，西以仑仔藔庄西南与大槺榔西北与白沙墩两堡分界，南以早知溪与嘉义县分界，北以茄冬脚圳与他里雾堡分界。堡内东西相距十二里，南北相距三里。
　　积方
　　其中田园甲则，总载在斗六首堡册内。
　　堡内村十九（社无）：
　　柳树脚（又名中立庄）二十八户、九十二丁口。
　　新竹围（又名中立庄）二十五户、八十丁口。
　　芦竹冇五十五户、一百六十七丁口。
　　薄难岸庄五十七户、一百二十三丁口。
　　下仑仔庄三十八户、一百零三丁口。
　　大埤头一百八十二户、五百二十七丁口。
　　芦竹角六十八户、一百九十四丁口。
　　芦竹后一百七十户、四百五十六丁口。
　　新街（又名大和街）五十四户、一百七十八丁口。
　　尼姑庵庄四十四户、一百五十二丁口。
　　旧庄（后壁店附）七十户、二百零五丁口。
　　大竹围庄三十一户、九十六丁口。
　　镇平庄三十二户、九十六丁口。
　　后庄六十一户、一百七十五丁口。
　　三块厝庄七十一户、二百零三丁口。
　　西势潭庄六十六户、二百零六丁口。
　　潭斗藔庄（溪墘藔附）六十户、一百六十一丁口。
　　游厝庄七十户、二百零六丁口。
　　仑仔藔庄（打猫西堡只此一庄而已，姑附入北堡；理合登明）六十户、一百九十丁口。
　　以上共一千二百四十二户、三千六百一十丁口。
　　沿革
　　打猫北堡，旧属嘉义县；光绪十四年，改隶云林县。
　　山（无）
　　川
　　早知溪又名荷包连溪；在县西南二十五里。溪之南，属嘉义县界；溪之北，属云林县。源出打猫东堡之大尖山下，由南而西。在东堡为到孔山溪；行十里，至他里雾堡茄苳脚溪，为云、嘉交界之所；又西行八里，至打猫北堡为早知溪；又西行四里，与新虎尾溪汇合为双溪口；又西南十五里，至大槺榔堡为北港溪；又西南十里，至白沙墩堡；再行二十里，至东石入于海。
　　廨署（无）
　　仓廒（无）
　　街市（无）
　　铺递（无）
　　营汛（无）
　　桥梁
　　旧庄桥在县西南二十五里。长一丈六尺，宽六尺；土民公建。光绪十八年，李文
　　龙捐修。
　　津渡（无）
　　义塚（无）
　　水利
　　荷包连圳在县西南二十四里。于柳树脚西引荷包连陂水出大埤头洋入圳，溉田二百八十余甲。
　　书院（无）
　　义塾（无）
　　社学（无）
　　祠庙（无）
　　寺观（无）
　　碑碣（无）
　　坊匾（无）
　　风俗
　　与斗六首堡同。
　　番话
　　与斗六首堡同。
　　科贡（无）
　　职官（无）
　　宦绩（无）
　　流寓（无）
　　乡贤（无）
　　孝子（无）
　　烈女（无）
　　贞孝女（无）
　　贞烈女（无）
　　节妇（无）
　　节孝妇（无）
　　节烈妇（无）
　　兵事（载打猫东堡）
　　祥灾（载打描东堡）
　　●布屿东堡
　　布屿东堡，在县治西北方；东以义仑庄与西螺堡分界，西以新街庄与海丰堡、布西堡分界，南以■〈氵南〉仔庄与大坵田堡分界，北以山仔门与西螺堡分界。堡内东西相距二十二里，南北相距二十五里。
　　积方
　　其中田园甲则，并载斗六首堡册内。
　　堡内村四十六（社无）：
　　罗厝庄六十四户、三百十二丁口。
　　港尾庄七十二户、三百五十六丁口。
　　港后庄六十八户、三百二十六丁口。
　　三块厝六十二户、三百十四丁口。
　　打牛■〈氵南〉四十五户、二百三十六丁口。
　　飞来厝五十六户、二百五十八丁口。
　　义仑庄二百八十三户、一千五百七十五丁口。
　　潮阳庄十三户、五十四丁口。
　　仑前二百零八户、一千一百二十五丁口。
　　新街仔三十七户、一百五十三丁口。
　　洲仔庄二十五户、一百零二丁口。
　　埤脚三十二户、一百五十二丁口。
　　大庄四十户、二百二十丁口。
　　菜藔庄四十八户、二百五十四丁口。
　　山藔庄二十三户、一百零四丁口。
　　■〈氵南〉底藔二十户、九十八丁口。
　　番社头六十二户、三百一十丁口。
　　水尾庄二十五户、一百零八丁口。
　　新庄五十六户、二百六十丁口。
　　八角亭四十七户、二百十七丁口。
　　枋沟藔三十九户、一百五十八丁口。
　　廍仔庄十一户、五十二丁口。
　　糖仔面九户、四十六丁口。
　　后壁藔十一户、五十五丁口。
　　顶田藔十三户、六十一丁口。
　　七张犁十二户、六十三丁口。
　　三角仔八户、四十二丁口。
　　公仔坝十二户、五十三丁口。
　　溪仔庄十五户、八十一丁口。
　　■〈氵南〉仔庄九十户、四百六十二丁口。
　　田尾庄一百二十户、四百六十二丁口。
　　吴厝庄二十四户、一百一十二丁口。
　　新庄仔四十二户、二百一十六丁口。
　　下店仔五十三户、七十五丁口。
　　十八张犁三十一户、一百四十八丁口。
　　水卡头三十七户、一百六十三丁口。
　　新兴庄三十户、一百五十一丁口。
　　反盐园二十二户、九十四丁口。
　　深坑仔二十四户、一百零五丁口。
　　山仔门三十三户、一百六十二丁口。
　　油车仔七十九户、三百五十五丁口。
　　大义仑一百一十户、五百十二丁口。
　　■〈艹〈束刂〉〉 仔园二十五户、一百零二丁口。
　　下田藔三十四户、一百六十八丁口。
　　龙兴庄二十八户、一百零六丁口。
　　鼻仔头十六户、八十四丁口。
　　以上各村庄，共二千二百二十二户、一万零七百六十四丁口。
　　沿革
　　布屿东堡，原属彰化县辖；至光绪十三年，改归云林县。
　　山（堡内无）
　　川（无）
　　廨署（无）
　　仓廒（无）
　　街市（无）
　　铺递（无）
　　营汛（无）
　　桥梁（无）
　　津渡（无）
　　义塚
　　一在仑背庄外，在县之西北方四十五里；地八十余丈。年湮代远，建置之人难以稽查。
　　水利
　　大义仑埤源从西螺堡鹿场圳、十三庄圳而来，灌田一百余甲。流至布屿西堡鼻仔头，汇于虎尾溪。其埤是业、佃合筑。
　　书院（无）
　　义塾（无）
　　社学（无）
　　寺观（无）
　　祠庙
　　圣母庙在仑背庄（县西北方四十里）。邻近庄民捐缘公建。
　　碑碣（无）
　　坊匾（无）
　　风俗
　　与斗六首堡同。
　　番话（无）
　　科贡（无）
　　职官（列斗六首堡册内）
　　宦绩（无）
　　流寓（无）
　　乡贤（无）
　　孝子（无）
　　列女（无）
　　兵事（无）
　　●布屿西堡
　　布屿西堡，在县西三十里；东以车路与布屿东堡、大坵田堡分界，西以车路与海丰港分界，南以旧虎尾溪与白沙墩、大坵田分界，北以潭墘溪与彰化深耕堡分界。堡内东西相距十七里，南北相距二十五里。
　　积方
　　其中田园甲则，均载斗六首堡册内。
　　堡内共六十一庄；内八庄因溪水冲刷，居民迁徙，地成荒埔，实存五十三庄：
　　褒忠论庄二百五十户、一千一百零六丁口。
　　溪墘厝庄（今废，无人居）
　　马■〈山上刚下〉 厝庄二百二十户、五百十一丁口。
　　芋埔仑内庄四十四户、二百零八丁口。
　　芋埔下藔庄三百四十户、一百四十一丁口。
　　芋埔顶藔庄三十九户、一百四十丁口。
　　雅趣庄三十七户、一百四十八丁口。
　　大廍庄二十一户、一百十七丁口。
　　三块藔庄十八户、一百七十七丁口。
　　新湖庄二十九户、一百三十四丁口。
　　顶田洋庄十八户、七十七丁口。
　　下田洋庄二十一户、七十七丁口。
　　大枰庄（今废，无人居）
　　有才藔二十六户、一百五十一丁口。
　　妈祖埔庄二十九户、一百三十八丁口。
　　六块藔庄二十九户、一百二十二丁口。
　　沙仔藔庄八户、二十六丁口。
　　月眉庄八十二户、二百五十一丁口。
　　吕厝庄七十四户、三百三十九丁口。
　　马鸣山庄三十八户、一百八十七丁口。
　　新厝仔庄三十三户、一百八十七丁口。
　　芋头厝庄三十六户、一百三十五丁口。
　　林朱藔庄二十九户、一百十三丁口。
　　同安厝庄九十九户、五百丁口。
　　王藔厝庄（今废，无人居）
　　山仔脚庄四十六户、一百七十七丁口。
　　潮洋厝庄四十户、一百七十七丁口。
　　龙岩庄六十二户、三百零七丁口。
　　县厝藔庄（今废，无人居）
　　庄厝藔庄二十户、六十丁口。
　　吕厝藔庄十四户、三十五丁口。
　　洪厝藔庄十二户、三十丁口。
　　中厝庄四十九户、二百二十六丁口。
　　店仔庄二十七户、六十五丁口。
　　阿劝庄四十七户、二百二十丁口。
　　大有庄四十户、一百四十四丁口。
　　新厝仔庄十二户、三十五丁口。
　　百亩庄二十二户、七十七丁口。
　　格仔头庄八户、二十三丁口。
　　顶山藔庄二十五户、六十五丁口。
　　仑仔外庄八户、三十三丁口。
　　三块厝庄三户、二十二丁口。
　　长藔庄十五户、七十七丁口。
　　兴化藔庄二十九户、九十九丁口。
　　反盐园庄十七户、六十四丁口。
　　七张犁庄四户、十五丁口。
　　五块厝庄十三户、三十三丁口。
　　管事厝庄（今废，无人居）
　　名山庄（今废，无人居）
　　兴化厝庄四十二户、一百三十九丁口。
　　大湾庄二十一户、九十九丁口。
　　萧垄厝庄三十七户、一百一十四丁口。
　　下竹围庄六户、二十四丁口。
　　下新厝庄（今废，无人居）
　　顶新厝庄（今废，无人居）
　　东势藔庄三十八户、一百五十七丁口。
　　东势藔中庄三户、八丁口。
　　东势藔顶庄十三户、四十八丁口。
　　草湖庄三十四户、一百零四丁口。
　　猫儿干庄一百二十一户、六百零七丁口。
　　雷厝庄六十户、三百十五丁口。
　　以上共二千四百零八户、八千五百八十五丁口。
　　沿革
　　布屿西堡，旧属彰化县；光绪十四年，改隶云林县。
　　山（无）
　　川
　　虎尾溪一名清水溪，发源水沙连堡内山，南出刺嘴社，过水沙连社，合猫丹社、蛮蛮社三浊流支分而西，入牛相触二山以北，达于东螺；南则汇阿拔泉之流入西螺浇黄地仑庄，至布屿东堡之■〈氵南〉仔庄，居民凿道引流为大有圳，灌溉十八张犁、大有庄等处田园。乾隆中，溪水大涨，将王厝藔、山仔脚、潮洋厝、龙岩庄、孙厝藔、庄厝藔、吕厝藔、洪藔厝、有才藔及百亩庄、架仔头、三块厝、长藔庄、兴化藔、海丰保、韩增藔、北外湖庄、番婆庄等村北南两岸沙地冲刷成溪，是为新旧虎尾溪分道之始。然自改道后，旧溪每为沙土淤垫。光绪十五年，浊水溪涨，由西螺堡树仔脚庄灌入此溪；于是清浊合流，水势溜急，非渡难行。
　　潭
　　莲花潭俗名莲池；在县西二十七里布屿西堡溪墘庄之南新厝宅口。东西二百余丈，南北一百丈。泉甘土肥，莲不种自发，分红、白、浅红三色。花开之候，远近游观，为本色名胜。
　　街市
　　褒忠街在县西三十二里；旧隶彰化。乾隆五十一年林爽文乱，街人集以自固，屡与贼战，数月不懈；寇平，上旌以「褒忠」二字，故名。
　　义塚
　　一在褒忠庄南，邑庠生张植树置。方长二百十五丈。
　　一在褒忠庄西南，监生张铭玉置。横五十丈，直三十八丈。
　　一在褒忠庄，里人张查某置。
　　水利
　　大有圳在县西三十八里布屿西堡大有庄。雍正十三年，邑绅永福学、教谕张方高引布屿东堡湳仔庄虎尾溪分流之水，开凿圳道，灌溉大有庄等处田园。与西螺之鹿场、清浊二陂通。
　　把育沟俗名八佾沟；在县西四十二里。长三十五里，阔二丈，深一丈。邑绅张方高以大有圳常为浊水挟沙所淤，遂由崩沟藔庄另开沟道，引浊水之流入虎尾溪，以宣壅塞。
　　祠庙
　　萃英在县西三十二里布屿西堡褒忠庄。堂宇三间，正殿祀文昌帝君；后进三间，左右各二间。道光十五年，监生张克厚、举人丁捷三、增生张嘉言倡建。每年田租银二十五十元（？），以供香祀。光绪七年，监生张铭玉、附贡生张铭献捐修。
　　科举
　　张植发：乾隆乙酉科举人。
　　张植华：乾隆戊子科举人。
　　蔡廷懋：乾隆甲寅恩科举人。
　　蔡廷炯：乾隆乙卯恩科举人。
　　蔡廷槐：嘉庆戊子科举人。
　　张士箱：乾隆元年举孝廉方正。
　　张昭彩：光绪己卯科恩贡。
　　张植发：乾隆乙酉科拔贡。
　　张明义：乾隆丁酉科拔贡。
　　张元懃：彰邑庠生；乾隆五十四年，以随军功准贡。
　　张植梅：嘉庆乙酉年岁贡。
　　张方武：乾隆乙酉科武解元。
　　张廷枢：光绪乙酉科武举人。
　　坊（无）
　　匾
　　「善人致福」匾台澎道姚莹为里人留文生立。文生字大椿，月眉庄人；父曰晖、母蔡氏。生而孝谨；家小康，性好施与。遇地方水旱，莫不倡捐。殁年八十，四代同堂；母蔡氏。年九十四，亲见五代。
　　节烈妇
　　吴陈氏，已由广东请旌。
　　张黄氏，已由广东请旌。
　　兵事
　　乾隆五十一年林爽文乱，与其党庄大田等攻嘉义，肆扰各堡。泉州庄庠生张源懃与兄明义、族弟源怘、侄植槐集乡勇自固，相持数月，屡挫贼锋。五十二年，钦差大学士公福康安帅师渡台，解嘉义围；源懃等率众诣辕，愿杀贼自效。福公许之，命率乡勇为官军渡，败林爽文，追至大里杙，克之；林爽文逃入内山番社，福公移师沙连，传檄生番缚贼以献。寇平，第授源懃通判、五品顶戴蓝翎，明义州同，源怘、植槐均以从九候选；并赐庄名「褒忠」。
　　同治元年，戴万生陷斗六；股首潮洋厝庄人张添与严办、陈弄率党攻褒忠庄。里人张景星集乡中义勇扼要拒守，添不得逞，退攻马厝岗等处。会提督林文察率勇来援，前锋总带林国泰等自麦藔登岸，景星与各堡义首迎导官军，复斗六，捦张添于潮洋厝庄，布西寇平。
　　边防（无）
　　凶番（无）
　　灾祥
　　同治四年九月二十八日，大风；坏民庐舍。
　　光绪五年十二月十五日，大雨雹。
　　光绪六年六月初三日大雨雪。八月二十二日，大风；三日始止，民舍多损。十月初三日酉刻，星行入月后。
　　光绪七年三月初二日，天上出五彩圈十余个。五月二十一日，地震。是岁布屿饥。
　　光绪八年八月九日，彗星两见于东南。
　　光绪九年十二月，彗星见西方。是月地大震。
　　光绪十年五月，地震连日。是岁法夷犯台。
　　光绪十五年五月，大雨连日，浸害五谷。
　　光绪十八年八月十八日，大风三日；损坏民舍、大木斯拔、五谷损。十二月大雪，五谷、猪羊多冻死。
　　光绪十九年四月，大旱。六月初七日，大雨，三日始止；溪水暴涨，冲坏民房甚多，崩旱园百甲。是岁，布屿大饥。
　　艺文
　　为烈妇张沈氏征诗小引岁贡生张锡祺
　　烈妇沈氏，小字心娘；嘉义县他里雾堡新仑庄沈志刚女也。字彰邑布屿堡褒忠仑庄职员张景星长子廷焕为妻；十八岁，归于张家，连举两男。上而孝顺翁姑、中而辑睦妯娌、下而抚育子侄，井井有条；兼劝夫勤举业，以绳祖武。廷焕体素弱善病，复因攻苦，日益羸弱；氏劝其节劳，廷焕听之，少辍其业。同治五年九月，焕卧病在床，自知不起，对氏流涕，三复柏舟诗之「死矢靡他」句；氏窥焕意在讽己，遂长跪床前，垂涕誓曰：『君如不幸，当以身殉；有渝此言，明神其殛』。设誓后，事奉益谨，汤药必亲。十月初四日，廷焕殁；氏料量棺殓，必洁必丰。初六日，扶柩出门，氏即返室投环。安葬既毕，亲友咸归，姑呼氏不应，使婢往视，门紧闭，知有异，启之，已气绝体冰矣；然面色如生，隐含笑意。计年仅二十二，而能殉节；嗟夫！此诚乾坤正气之所钟，足以扶纲常而植名教，乌可令其湮没弗彰！祺忝属宗亲，备知颠末，因述梗概以告人人。尚冀或锡传文、或赐诗赋，俾烈妇之清风亮节，得以垂不朽而传后世，则于风化所关不无小补云尔。
　　烈妇传
　　妇沈氏，字心娘，嘉邑沈志刚女也。沈族繁衍，多业儒，游泮者甚众。妇生而婉娩聪慧，能得父母欢；稍长，从母授内则、毛诗，即能索解。不与兄弟同席，针黹精巧，戚属罕觏其面。张景星闻其贤，为长子廷焕聘之。张亦大族，妯娌颇多。妇年十八于归，能尽妇职；善事舅姑，甘旨之奉，先意承志，善处宛若。间五年，举二子。先是，廷焕业儒，自完婚后，妇即劝其勤习举业，以绳祖武；廷焕爱而敬之，伉俪甚笃。然焕体弱善病，同治五年九月焕病剧；氏手调汤药，衣不解带，然医药罔效，病日甚。廷焕自知不起，常对氏讽之「死矢靡他」句；妇闻之，泣告焕曰：『侍奉五年，妾心君未喻耶？妾幼从母训，得授内则，知妇人之义，从一而终。君如不幸，请以身殉，毋为此戚也』。廷焕颔之。妇自誓后，半步不离，祷于神祖，愿以身代，无少效。十月初四日，焕殁，乡例不停丧；焕又卒于亲前，翁姑虽重妇，然未敢违俗。三日即葬，氏送柩出门归，乳幼子曰：儿兄弟好事祖父母，娘从儿父去矣』！使婢抱之别室，闭户自缢；时年甫二十二。亲友送葬归，姑呼妇谢客，不应，使婢促之，见门闭，扣之不答，知有异，归报，急命人启扉，入睹妇投环状，大骇；解下视之，面色如生，然已气绝体冰矣。事闻，旌表如例。
　　题烈妇张沈氏殉节事（古体九解）举人陈肇兴
　　茑萝泛长风，根茎无断绝；由来连理枝，生死不相别。君不见张烈妇，慷慨殉夫勇且烈（一解）。妇姓沈氏名心娘，十八于归张家郎；举案齐眉慕孟光，如胶如漆乐且未央（二解）。忽忽五年，载弄之璋；二竖入室，夫病于床。求神问药，泪睫承眶；一朝怛化，五内崩裂如沃汤（三解）。大哭一声，气结无语；娣姒急申救，阿翁欲言不言泪如雨；曰：『汝有孤儿在，旦夕须哺乳』（四解）。长跪谢阿翁，妾心坚如铜。儿生有祖累姑嫜，妾身虽死儿可长；夫没无人侍巾帚，妾身不去谁为偶。黄泉会有相见时，升天入地妾从之（五解）。明珠为夫敛，绮罗为夫装。执绋扶柩上北邱，归来拜姑泣：『媳身未亡如已亡』（六解）。绾我同心缕，着我嫁时衣；孤灯耿耿酸风吹，尺组毕命人不知；人不知，举家奔救乌乌啼（七解）。生同衾、死同穴；青塚巢，鸳鸯飞鸣自成匹；谓予不信如曒日（八解）。人慕妇，烈且贞；我作歌，戒贪生。吁嗟乎！女子仗义能杀身，何乃国家多全躯保妻子之庸臣（九解）？
　　咏张烈妇沈氏诗癸卯举人即选教谕林奉璋
　　贞志凌冰霜，芳心熏兰芷；烈妇沈孺人，千秋能有几？忆昔年十八，适于张家是；德言兼容工，女宗实着美；最得舅姑欢，郝法亦钟礼。悠悠五年来，接踵生二子。聚顺合庭闱，静好联床第；同唱百年歌，所望偕老矣。夫也苦攻书，仲宣奈弱体；秋雨病又多，司马长卿似。病骨日支离，暗中空泪洒；世无扁鹊医，膏肓病难起。夫知病难起，曷胜长叹耳；沈吟柏舟诗，妇也会其旨。长跪向夫前，盟心天可指：倘夫不永年，妾身惟有死，九重黄泉路，依然共枕被；地久又天长，与君相终始。一朝夫溘逝，三呼痛不已。泣涕辞翁姑，不孝已若此；呜咽抚婴儿，不慈又如彼；俯仰抱憾间，全托诸娣姒。娣姒时茫然，否否又唯唯；环列劝伤心，愿妇安汝止。矧多未了缘，舍生何乃尔；为问闺阃中，慷慨伊谁氏？妇曰妾有心，金石坚莫比；夫亡与俱亡，万事付流水。含殓玉与珠，束装纨与绮；附棺与附身，诚慎为夫庀；招魂致诔词，哭奠陈酒醴；齐衰为服丧，不尽情妮妮。扶榇才出门，转身归房里；换却新衣裳，脱却旧簪珥；整顿如好花，将残再结蕊；须臾乃雉经，家人急奔视；命已绝，相对泪累累。闻者咸悲伤，赞叹挂诸齿。嗟乎！贪生本人情，妇志一何伟！万古此贞烈，海外青山峙。
　　咏张烈妇沈氏诗军功候选训导廪生陈新（传启）
　　节义独自伸，天下大完人。景彼名闺阁，毅然能杀身。张家之妇沈家女，十八于归咏鸠处。一索再索俱得男，百年长结鸯鸳侣。侍读西窗子夜时，鸡鸣昧旦恰相规。和平之福日消受，堂上翁姑堂下儿；此情此景何多得，无奈风波生不测。夫也重有采薪忧，秋容惨淡侵颜色；求医问卜日蹉跎，空对青天唤奈何！五载夫妻分别去，莫将修短问阎罗。顿觉哀号痛不生，杜鹃啼血听声声；伤心欲拍灵床告，弃予如遗太不情！人生谁无病，一病竟不起；奢望正无穷，而今长已矣！双亲犹在堂，二子呱呱哭；况有未亡人，应知难瞑目。虽则难瞑目，差可慰夫心；不能同生愿同死，九原再续合欢衾。苟延残喘且从容，为夫一一尽送终。视属纩、亲含玉、必诚必慎聊装束；三桃汤、五谷囊、至纤至微咸检录。从兹慷慨殉夫亡，任是百身都莫赎。须臾夫柩出庭闱，旋入房中静掩扉；八尺朱绳缳颈绝，天为悲愁雨雪霏；面容不改贞魂结，矢志如归坚似铁。编诗以待采风来，有此芳徽长不灭。吁嗟乎！女贞木，鸺鶹不敢栖；■〈〈牙攵〉上女下〉 女星，浮云不敢翳，行看绰楔请旌题：彰邑烈妇张廷焕之妻。
　　咏水仙花诗
　　凌波仙子认前身，七载惊闻两度春。物与情通原有感，花经岁久岂无神。芳心不异根株古，枯骨翻疑色相新。他日香魂如可再，叮咛勿负故园人！
　　其二
　　蕊珠宫里旧英姿，七载重华事更奇。道骨不随尘世改，芳心应惹俗情疑。水中仙子浑忘岁，波上灵妃定识时。寄语园丁珍护惜，此花速报主人知。
　　前题泉郡生员张世清
　　此君匪必叹凋零，七载荒抛落草庭。仙骨还随闲处立，冰心犹向醉中醒。分来银蒜从头白，动却瑶簪入眼青。拜岁迎春应独步，早教瑞气透幽亭。
　　前题彰邑生员周青莲
　　玉质黄冠斗丽华，风尘寄迹便成家。曾随俗女鸣晨佩，忽逐西施醉晚霞。君子有心仍乐水，仙人无事久怀沙。怜渠故作含羞态，七历星霜始放花。
　　其二
　　万劫修成洁净身，拚将枯槁委风尘。无生参透长生秘，得意分明失意人。玉佩耍余今日恨，霓裳舞罢旧时春。含情久不施脂粉，寄语杨妃莫效颦。
　　其三
　　芳名依旧水中仙，昨是今非剧可怜。不向清流藏色相，甘从浊世结尘缘。玉骨冰姿无限媚，班香谢雪有余妍。东邻娣妹多含妒，锁住春心过六年。
　　前题云邑生员陈廷芳
　　曾同众卉斗芳辰，水上轻盈独可人。为压繁华争俗相，还将幽朴返天真。吟坛久速生罗袜，乐府从听点绦唇。七载香魂何处梦？醒来犹忆故园春。  
