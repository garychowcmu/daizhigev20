晋江县志（道光版）　　〔清〕周学曾等 纂修


　　●名单

　　晋江县志修志名氏

　　主　修
　　晋江县知县胡之鋘云南太和县人，嘉庆戊辰进士。
　　采　辑
　　泉州府儒学教授吴兰荪福州府闽县人，嘉庆戊辰进士。
　　晋江县儒学教谕薛经澄福州府闽县人，嘉庆戊午举人。
　　晋江县儒学教谕林镳嘉庆戊辰举人。
　　泉州府儒学训导力梦霖福州府永福县人，嘉庆戊辰举人。
　　晋江县儒学训导施在田漳州府龙溪县人，廪贡。
　　晋江县鹧鸪巡检朱启元浙江山阴县人，吏员。
　　晋江县雒阳巡检戴学溎直隶大兴县人，议叙。
　　晋江县典史张槐安徽青阳县人，监生。
　　监　局
　　委员候补巡检杨淦浙江乌程县人。
　　司　局
　　山西襄陵县知县何奕簪戊辰进士。
　　署建宁县儒学训导薛庆镛廪贡。
　　纂　修
　　截选知县掌教梅石书院周学曾己卯举人。
　　晋江县学廪膳生员尤逊恭
　　候选复设教谕黄子固丙子副贡。
　　分　修
　　福宁府儒学教授黄人龙丁酉举人。
　　借补邵武县儒学训导林杏辛酉举人。
　　署邵武县儒学训导郑以炯丙子举人。
　　原选永福县儒学教谕杨庆修乙酉拔贡。
　　署建宁县儒学训导薛庆鳙廪贡。
　　晋江县学生员蔡琼芝
　　晋江县学廪膳生张培槚
　　采　访
　　借补台湾县儒学训导施继源戊辰举人。
　　拣选知县柯琮璜辛巳举人。
　　候选复设教谕黄子固丙子副贡。
　　晋江县学增广生吴廷拔
　　校　对
　　晋江县学廪膳生张培檟
　　晋江县学廪生林炜
　　泉州府学生员陈鼎铭
　　收　掌
　　监生薛嵩龄
　　绘　图
　　职员陈肇基


　　●凡例

　　凡　例

　　遵照省颁格式，惟于建置沿革志下附星野气候，古迹志下附坊宅，铺递志下附街巷市廛，封荫志下附封爵，人物志宦绩下附捍卫，义行下附笃行，列女志节孝节烈贞女烈女下附名媛，俱系旧志中所有名目，统俟省局鉴定。


　　●目录

　　卷首　序　言
　　卷之一　图考志
　　卷之二　建置沿革志【星野气候附】
　　卷之三　疆域志
　　卷之四　山川志
　　卷之五　海防志
　　卷之六　户口志
　　卷之七　田赋志
　　卷之八　水利志
　　卷之九　城池志
　　卷之十　关隘志
　　卷之十一　津梁志
　　卷之十二　古迹志【坊宅附】
　　卷之十三　公署志【仓厫附】
　　卷之十四　学校志
　　卷之十五　祀典志
　　卷之十六　祠庙志
　　卷之十七　兵制志
　　卷之十八　武功志
　　卷之十九　屯田志
　　卷之二十　驿传志
　　卷之二十一　铺递志
　　卷之二十二　盐法志
　　卷之二十三　钱法志
　　卷之二十四　权政志
　　卷之二十五　蠲政志
　　卷之二十六　土贡志
　　卷之二十七　蕃市志
　　卷之二十八　职官志【文秩】
　　卷之二十九　职官志【武秩】
　　卷之三十　选举志【荐辟　进士】
　　卷之三十一　选举志【举人　贡生　恩叙　武进士　武举人　武选】
　　卷之三十二　封荫志
　　卷之三十三　封爵【附封荫类】
　　卷之三十四　政绩志【文秩之一】
　　卷之三十五　政绩志【文秩之二】
　　卷之三十六　政绩志【武秩】
　　卷之三十七　人物志【名臣之一】
　　卷之三十八　人物志【名臣之二】
　　卷之三十九　人物志【名臣之三】
　　卷之四十　人物志【宦绩之一】
　　卷之四十一　人物志【宦绩之二】
　　卷之四十二　人物志【宦绩之三】
　　卷之四十三　人物志【宦绩之四】
　　卷之四十四　人物志【宦绩之五】
　　卷之四十五　人物志【宦绩之六】
　　卷之四十六　人物志【宦绩之七】
　　卷之四十七　人物志【捍卫】
　　卷之四十八　人物志【理学】
　　卷之四十九　人物志【忠节】
　　卷之五十　人物志【孝友】
　　卷之五十一　人物志【义行】
　　卷之五十二　人物志【笃行之一】
　　卷之五十三　人物志【笃行之二】
　　卷之五十四　人物志【儒林】
　　卷之五十五　人物志【文苑之一】
　　卷之五十六　人物志【文苑之二】
　　卷之五十七　人物志【隐逸】
　　卷之五十八　人物志【方伎】
　　卷之五十九　人物志【流寓】
　　卷之六十　人物志【仙释】
　　卷之六十一　列女志【节孝之一】
　　卷之六十二　列女志【节孝之二】
　　卷之六十三　列女志【节孝之三】
　　卷之六十四　列女志【节烈】
　　卷之六十五　列女志【贞女】
　　卷之六十六　列女志【烈女】
　　卷之六十七　列女志【名嫒附】
　　卷之六十八　冢墓志
　　卷之六十九　寺观志
　　卷之七十　典籍志
　　卷之七十一　金石志
　　卷之七十二　风俗志
　　卷之七十三　物产志
　　卷之七十四　祥异志
　　卷之七十五　杂志上
　　卷之七十六　杂志下
　　卷之七十七　补遗

　　●卷首　序　言

　　俟省局监定后刊。

　　●卷之一　图考志

　　志必有图，图以待考，然必图之详而后考者始快。是故尺幅之图难备，说以申之；数行之说难明，图以显之。古者天府所藏，右书左图，如依辅车，缺一不可。若图说各出，相背以驰，则图务观美，非以徵实，说反为图所乱，其为图也曷贵？图与说固宜合符节乎！志图考。格式首列府属地舆图，乾隆府志有之。其四至八到府图亦备。欲再得实，合新修五县界总核之，亦自可知。
　　晋江县疆域图
　　（图表略）
　　按万历府志山图固略，即乾隆府县志图亦疏。约举其概，以便核对。
　　一全邑之山，正干旁支，不联脉络则气不相属，大失蜿蜒形势。
　　一全邑山以白虹为发祖，香炉山图在白虹之上，反似有炉山而后有虹山者，误。
　　一丰山即双髻山，旧志分为二：以双髻当左肩，丰山当右肩。实右肩无丰山也，误。
　　一将军山在小阳山之东南，清源山之西北。府县志图在小阳山南之西，清源山西之南者，误。
　　一乾隆府志山之入图者三十有一，县志并雁塔山亦无之，数只三十，安能略知行脉梗概？今加增七十，合之共百有一。内白叶、钟石二山属仙游。左大帽反大小覆船三山属惠安。高衢及右大帽、葵山、吴明、翠屏、潘山、一片、大乌石八山属南安。其兼此者或为分界，或为护龙，或为发源，图之较为醒眼。然标明某县，非效愚公之移，实本邑山增五十七也。
　　一山之脉络不备，则水之随山左右，其源委岂能分明？晋邑以晋江名，筍江、浯江、溜江之均为晋江！岂可不标其处？
　　一凡江概隶海图不略。登数处，以致挂漏而病混杂。
　　右本县全舆一图。在城北者，先之以糜生刘兆鳞、增生叶垂青、附生赖清光之说，而增生吴廷拔参订焉。在城南者则皆吴说，廉生尤逊恭乃总绘全图而叙之。
　　本邑无河道源委，而旧志于城池未详，今加增订，故继以城池之图。
　　晋江县城池图
　　（图表略）
　　按城是一定，池则城中支沟，或已断而无迹，或被压而难见。然街巷之桥，明明具在；按桥寻脉，依然可考。则欲详城中支沟，必以桥为标的。旧志谓子城内支沟五，信矣。谓子城外支沟六，则未备。今增城中桥四十有八，无名者以街巷名标之。其当以祠庙宫观寺院及地号池窟为表识者，亦一一图明，庶几一目了然矣。
　　又崇阳门外，自放生桥至登瀛桥，用一黑线者，盖初筑子城时有之。及拓罗城至镇南桥，则此条水路可省，故无其迹。
　　又百源川池，古或通田中央桥；今至路下沟止，故与田中央桥不相连。
　　又后如有开城中沟者，只得循其故道，不可妄生枝节。即沟路已断，然细度地势水性，必由乎此。亦可如西北隅之花山涂窟，居人谓古自泉山桥至坂仓桥，水迳乎此，理势或然，故图而并注之。若任意穿凿，非行水之道矣。
　　又排〔一〕铺文相宫口一桥，图不载者，以今为陆路，非水路也。意地称溪亭，古或有溪水从此过，穿入宫后，故桥版横铺宫前。今宫之前后皆陆地，无桥，其非水路可知，门前，癸亥开沟此处，费用甚多，讫以无成。此又但执桥求沟，不统前观后以度势也。
　　学宫县暑邑乘宜备，六十年来虽不复更改，而登载必详。况学口四店，前志末及声明，故又以二图继之。
　　晋江县学宫图
　　（图表略）
　　晋江县衙署图　　　　　　　　　　　　　　　　　　　　　　　　
　　（图表略）
　　六里陂水利图
　　（图表略）
　　六里陂水利一图，只据□李陈苏五姓之人所绘如此。称此陂陡门沟分上下，前之名宦、乡贤于上下沟分界处定五日一放，一分与一，盖上沟田多，下沟田少，势当如此。查府县志及李协仁所刊水利功德录，此陂岸陡门创自五代乡人吴公(名阙)。自宋至国朝，邑令如危雍、黄愿、洪元英、韩岳，观察杨际会，郡守李大章，又令李元霖、黄锡策、叶祖烈，及宋之里人林知、李密、李国表，明之李英、李瓛、李琪、李旦、李勉、李端、李杲、李珏、李宗纶、陈琛、李源、李墀、陈让、苏浚、陈衢、庄际昌、李焻，国朝李廷硕、李为观、李保等，皆惓惓于是。碑记论说所称定规，确有可据，故为登之。其或有争，惟良有司为持其平，非修志者所敢与闻。
　　又其图以东西为经，南北为纬，据上下沟之水势论也。然以郡城南门之向准之，则东西乃其南北，南北乃其东西也。
　　又后水利部从乾隆府志以陂埭分类，故叙六里陂并及六陡门、三陡门，而湮浦埭别叙，实只是一带。称六里陂者，以互永靖、和风、永福、永乐、沙塘、聚仁六里也。其潴水处为湮浦埭，六陡门其放水出处。三陡门其翻水入处。当取而合观之，其说始备。
　　旧县志无海防关隘图，乾隆府志海图除安溪不近海，余合四县总绘。今□披本邑之界图之。
　　晋江县海防图
　　（图表略）
　　本邑名胜颇多。如白虹山之四十九湾，清源山之三十六洞，紫帽山之□十二峰，洛阳桥，笋江桥，浯渡桥，开元塔，凌霄塔，关锁塔，东湖，安海，皆称奇特。然无底本，一时未易猝辨。以上，廪生尤逊恭识。
　　基素好遨游，习描画，有所见辄图而藏之，然未遍也。幸逢大宪大人特修全闽通志，饬各属续辑邑乘，以便登录，甚为盛举。蒙尤君逊恭以画定手稿，命基润色，因得备悉吾邑疆域规制之曲折，始知大造钟毓，前哲创垂，其关命脉风气者匪浅。月余笔研，胜似十年登临。谨附数语，以表私心之欣幸云。职员陈肇基识。

　　〔校注〕
　　〔一〕“排”字原缺，据本书《津梁志》补。

　　●卷之二　建置沿革志【星野气候附】

　　粤自淮海书于内《禹贡》，闽蛮著于《职方》，福省处寰宇东南，温陵又处诸郡东南，伊古以来，建置非一。至唐开元六年通志、《闽书》作八年。析州置县，而晋江之名以立。宋太平兴国六年，祈东乡置惠安，而晋江之域以定。前冠七县，今首五邑，声华文物，争雄海内，于晋代为衣冠之避地，于历朝为衣冠之名区，肇锡嘉名，垂光乐土。其为沿革，乾隆间，□□析其详，县举其要，间增一二，已自了然。至于星野不专属乎弹丸，气候不偏囿于片壤，既无近今之异，可为旧贯之仍，或概依原文，或略订前说，所以抚五辰而凝庶绩，可考而知矣。志沿革，附星野气候。
　　晋江县隶福建泉州府首邑，为山海要地。
　　古《禹贡》扬州域。按夏时闽省虽未明列版图，而《禹贡》称淮海惟扬州，晋江滨海，为扬州域。
　　周初为七闽地。《周礼》：职方氏所掌，东南有七闽。
　　春秋战国为越地。句践王越，闽属焉。及楚灭越，越之子孙流播闽中，或为君长，谓之“百粤”。
　　秦为闽中郡地。始皇并天下，分三十六郡，后平“百粤”，复置四郡，以闽为闽中郡。
　　西汉为闽越王国地。句践之役，曰无诸者，从诸侯灭秦，又佐汉灭楚，高祖封为闽越王。其后子孙屡相攻杀。武帝以闽越地险阻，数反覆，徙其民于江淮间，虚其地为会稽郡地，其民逃亡不迁者聚为冶县。
　　东汉分属南部都尉地。建武间，光武分冶县为东南二部都尉，东部为临海，南部为建安。献帝建安初，以南部置建安、侯官、南平、汉兴等五县，其一未详。泉为侯官县地，属南部。按府志，侯官兼福、兴、泉、漳地。
　　后汉属吴建安郡地。汉后主景耀三年，吴析侯宫，置建安郡，领九县：增东安、昭武、将乐、东平、建平，改汉与为吴兴，并旧建安、侯官、南平为九。泉为东安县地，属建安。
　　晋分属晋安郡地。太康三年，析建安郡，置晋安郡。析县属建安者六：吴兴、东平、建阳、将乐、邵武、延平。属晋安者八：原丰、宛平、同安、侯官、罗江、晋安、温麻、新罗。晋安即今福州也，泉地属焉。
　　宋为晋平郡。泰始四年，改晋安为晋平。
　　齐仍为晋平郡。《齐书》：武帝封江陵公子懋为晋安王是也。今晋地之属晋安郡者仍然。
　　梁分属南安郡地。天监中，析晋安郡，置南安郡。地兼今兴、泉、漳，其治在今南安县。
　　陈升晋安为闽州，又改为丰州，辖南安郡。永定初，升晋安郡为闽州，领建安、南安二郡。光大元年，又改闽州为丰州。
　　隋开皇九年，改丰州为泉州，改南安郡为县。泉州之名本此。然仍是今之福州，以建安、南安二郡为县属焉。南安仍兼今兴、泉、漳地。后复改为闽州，又仍为建安郡，析置南安县。大业初，改泉州，复为闽州。三年，改闽州为建安郡，领闽县、建安、南安、龙溪四县。今晋江地又属昔建安之南安县中。
　　唐武德元年改建安郡为建州。今晋地又属昔建州之南安县中。后复为泉州，又分置武荣州，辖南安县，州治在县。五年，析南安县，置丰州，领南安、莆田二县。六年，改建州复为泉州。贞观九年，省丰州，以南安、莆田二县属泉州，即福州也。嗣圣间，析泉州之南安、莆田、龙溪，置武荣州。圣历二年省。久视元年复置。景云二年，改旧泉州(即福州也)为闽州，以武荣州为泉州，属闽州都督府。自此以后，始为今之泉州矣。而晋江地犹在南安县中。开元六年(通志、《闽书》作“八年”)，析南安东南地，置晋江县，泉州徙治焉，领五县。晋江县之建始此。隆庆府志云：刺史冯仁智以州治无县，故请置。以其地临晋江，故取为名。按州领晋江、南安、莆田、龙溪、清源五县，则兼有今兴化、漳州地，而晋江亦兼今惠安地。天宝元年，改泉州为清源郡。清源县改为仙游县。乾元元年，改清源郡复为泉州。由是析侯官、尤溪二县各一乡置永泰县。又析永泰之归义乡置归德场，为今德化地。既又析南安之西南四乡置大同场，为今同安地。析南安之西北二乡置桃林场，为今永春地，析南安之西二乡置小溪场，为今安溪地。乾宁四年，以泉州属威武军。先是，光启二年，光州人王潮略地至泉，克之，福建观察使陈岩表潮为泉州刺史。景福元年，潮克福州。潮卒，乾宁四年，唐以福州为威武军，授潮弟审知节度使，泉州属焉。
　　五代后晋开运四年〔一〕，南唐升泉州为清源军，领九县。先是梁开平三年，封审知为闽王。审知卒，次子延钧弑其兄延翰自立，因僭称帝国，号闽。后晋开运元年，闽将朱文进弑闽王延曦，据其位，署其党黄绍颇为泉州刺史。州将留从効讨黄绍颇，奉审知孙继勋为泉州刺史。四年〔二〕，南唐李璟乘乱灭闽，从效执继勋送金陵，自领泉漳留后。南唐升泉州为清源军，以从効为本军节度使。是时改德化隶焉。至周显德二年，以小溪场置清溪县，武安场置长泰县。合晋江、南安、莆田、仙游、同安、德化、永春为县九。
　　宋太祖建隆初，改清源军为平海军。是时从効以清源军称藩于宋。三年，从効卒，子绍鎡嗣，其将陈洪进执绍鎡归之于江宁，推副使张汉思为留后，寻幽而代之，奉表于太祖。太祖改清源军为平海军，授洪进为本军节度使。太平兴国二年，复为州，属威武军。是时洪进纳土，改武宁军节度使，留京师奉朝。请洪进之子文显以团练使知军州事，自是无敢有专制境内者。六年，析晋江东乡十六里置惠安，割所属莆田、仙游为兴化军，长泰归漳州。泉州始领七县。首晋江，次南安、同安、德化、永春、安溪、惠安，为县七也。景炎元年，蒲寿庚反，与知州田真子以城降元。
　　元至元〔三〕十五年，升泉州为泉州路总管府，领录事司一、县七。大德元年，立福建平海行中书省，以泉州为治所，辖诸州。二年，改泉州为泉宁府。三年，改行中书省为宣慰使元帅府，寻皆罢。
　　明洪武元年，始定为泉州府，罢录事司，属福建布政司，仍领七县。按至正十七年，元赛甫丁阿迷里可叛，据泉州，官军讨平之。二十一年，回寇那兀纳作乱，又据泉州。回寇平，陈友定寻攻泉州，陷之。明命汤和讨陈友定，平之，始定泉州府云。
　　国朝因之。晋江附郡城为七邑首县。至雍正十二年，永春别升为州，而割德化属焉，晋江犹弁冕四邑，地大物稠，盖东南泽国之保障也。

　　星野

　　星野之分，本于《周礼》，掌自保章，以星土星土云者，星所主之土也。辨九州之地，所封封域，谓所封中之封域也。皆有分星，以观妖祥，事至重也。闽为古越地，查郡志所引说分野者，或专言斗，或专言女，或兼言牛女，无容悉述。窃以为言必宗诸经，事必验其往。今按《尧典》历象日月星辰，以辨九州星土，自有分属不差者。盖以日月所会之辰，分周天之度为十二次，而二十八宿各有所附。星纪一辰，为丑宫之次，而斗牛二星附焉。斗牛之星丽于天，吴越之土奠于地，了如指掌，是其宗诸经者然也。又按《史记·天官书》载，越之亡，荧惑守斗，是岁闽越徒民江淮。《唐书·天文志》载，景福元年，有星孛于斗牛，占曰：“越有自立者”。是时，王潮起于泉中，观其妖祥，果有足凭，是其验于往者然也，而闽疆之星野定矣。至泉郡之隶于闽省，晋邑之隶于泉郡，所分何星？即《周礼》所谓所封封域，皆有分星者。然观郑注云：州中诸国中之封域，于星亦有分焉。其书亡矣。堪舆虽有郡国所入度，非古数也。今其存而可言者，十二次之分也。是郑康成因书亡无稽，亦第据星纪之次，辨吴越而分斗牛，余不能推也。则今晋邑之隶于泉，亦止得以闽省之主星纪分斗牛者概之，恶能辨其细分乎？天高星远，渺茫虽窥，姑存以俟知者。

　　气候

　　有星野必有占验。风雨寒暑之占，皆气候所在，而政事由此出焉。圣王在上，风雨节，寒暑时，《洪范》所载，休徵其最著者。日月循冬夏之行，箕毕协风雨之好。谁司民牧，可勿省诸？泉在省东南，气候与福、兴、漳略近，而比延、建、汀、邵寒减而暑多。晋又在郡东南，气候与南、惠、同相去不远，而比安溪较为和煦。即一邑之内，亦似西北寒而东南暖。第东南滨海，盛气吹扇，大风随时鼓荡。西北负山，湿云流沛，暴雨不时淋漓。而西北地窄，东南地宽，温燠多于寒冷，虽隆冬亦不甚栗烈；膏雨少于飓风，虽融春或苦于亢旱。有时风势挟雨而来，连绵不止，则暑可变寒；有时暑气侵寒而至，郁蒸必泄，则风可致雨。是皆地气之所为，而天时亦因之有变。地下多泉，故万户可井；地煖不冻，故三冬无冰。土田得泉而宜稻，利冠百苗；稻谷得暖而欣荣，岁收两季。木不松柏而鲜彫，村民何知寒岁？花如桃李渐舒萼，僻地早得阳春。非有深山穷谷，亦无瘴气烟岚。惟当春夏交际，梅雨连旬，墙壁流汗，几案生毛，蕴藏之物，内自变态，一失晒晾，则将朽腐而不可救。至若冬春之月，时作飓风，因风可以卜雨。冬月雨在飓风后，春月雨在飓风前，乡民占验，亦多不爽。要之节候宜气抚五辰，以康庶事司牧职也。堂上奏薰风之曲，郊外兴阴雨之歌，岂不休欤！
　　田家岁时占验并风雨杂占(附，从府志抄录)：
　　元日喜晴，天阴，东北风主大熟。立春日同。又俗自元日顺数至八日止：一鸡、二犬、三猪、四羊、五牛、六马、七人、八谷，若其日天色晴明，则所属之物蕃育，否则灾。立春后下霜，不出三日便雨。　天诞日有雨，凡遇神诞之日多有雨。　上元日，朝占百果，午占晚禾，晚占早禾，皆欲晴明。谚云：“雨打元宵灯，早禾一束稾。”惊蛰前雷发声，主多雨。谚云：“未惊蛰先发雷，四十九日云不开。”“三月三日听鼃声，午前鸣，高田熟，午后鸣，低田熟。”唐诗云：“田家无五行，水旱听鼃声。”春天气候其变最易，乍晴乍雨，顷刻不同。如晨起晴，食顷即雨，晨起雨，食顷即晴，往往皆然。春天播种之时，遇北风则禾烂根不生，多黄萎。　春月天气阴寒主雨，愈寒雨愈不住。冬月天气温暖主雨，愈暖雨愈不休。谚云：“春雨寒，冬雨暖。”春雨在飓前，冬雨在飓后。　春天欲雨则西北山头雾障，冬天欲雨则东南海口云密。谚云：“春看山头，冬看海口。”立夏及小满日俱宜雨，谚云：“立夏不下，高田莫粑。小满不满，芒种莫管。”凡四月初一至初四日俱喜晴，若雨则早稻歉收。初五有雨则主岁丰。谚云：“七日雨，果子荒。”言妨果也。“八日雨，破池塘。”言水涨也。“九日雨，再起仓。”言多谷也。　是月二十六日宜北风。谚云：“南风吹过北，有钱籴无谷。北风吹过南，无钱也去担。”芒种前遇壬，谓之入梅。此时气候融液薰蒸，砖地汗出，几案润生，无日不雨，衣服食品之物最易陈腐。至夏至后遇庚出梅方止。　夏至在五月中则谷贱。谚云：“夏至在月头，一喫一边愁。夏至在月中，愁杀粜谷翁。”是日又宜雨，为秋熟之兆。　五月十三日关帝诞，若雨，名关刀水，早稻多空粒不实。　六月初三日有雨则多雨。谚云：“六月初三雨，七十二云头。”小暑大暑皆不宜雨，谚云：“小暑雨，饿死鼠。大暑雨，饿死牛。”六月十二日常北风，农人最忌之。是日无风，则风不害稼，极准。　是月多暴风，谓之风痴。如得雷鸣，则不患。谚云：“一雷止三痴。”夏间久雨大水，须转两南风晴明。若转东南风晴明，不出数日依旧大水。　夏夜星密主热，夜晴而见闪电，谓之热闪。在南主久晴，在北主有雨。谚云：“南闪千年，北闪眼前。”夏秋间久雨，若变东南风即占大水。盖东南风则雨吹入诸县深山之中，无处渗泄，山水齐出，溪流暴涨，加以逆潮，则水淹入郡城。如遇潮退，溪涨归海，即不患。　夏秋间夜静不风，一天星斗闪烁摇动，明日必风。　立秋若在六月终，则早禾反迟。谚云：“六月立秋要到秋，七月立秋不到秋。”七夕多有微雨，俗谓之天孙泪。　中秋月亮，主冬稻丰收。　中秋阴云不见月，次年元宵必雨。谚云：“云蔽中秋月，雨打元宵灯。”　重阳日不宜雨。谚云：“重阳无雨一冬晴。”　霜降日下雨，冬稻白秕歉收，晴明则结实有收。　九月骤寒飞霜太早，谓之青霜，冬稻忌之。　立冬日及十月朔日不雨，主一冬和暖。谚云：“十月初一晴，柴炭土样平。”以后又宜雨。谚云：“十月雨连连，高山也是田。”是月二十六日若晴，则晴弥月，风亦然。　冬至雨，除夕晴。冬至晴，除夕雨。谚云：“干冬至，湿年兜。”冬至若在十一月上旬，岁暮寒；在中旬，冬及春皆和暖，在下旬，寒在春后。冬至前米价高，后必贱；低则反贵。谚云：“冬至前米价长，贫儿受长养；冬至前米价落，贫儿转萧索。”大寒小寒日雨雪，损牛羊。　腊月念四日多有风，正月初四日多有雨，俗名送神风，迎神雨。　冬月三日风，则三日下霜，又三日和暖，历验皆然。凡气候常寒之时或过于温暖，南风薰蒸，郁而不达，地下生湿，人服单衣，则天时必变，立转北风，大雨滂沱，顷刻化而为寒。暑月若炎热太甚，气带津汗，风寂不动，午后西北方云起，雷雨交作，势如倾盆。若久不雨，又无雷鸣，气带干燥，风来如火烧肌，黄云片片飞越，则必有暴风害稼、杀果、拔木、发屋，俗名风痴。物极则变，必然之理也。　日晕主雨，月晕主风。月晕看何方有缺，则此方风来；若圆而无缺，亦主多雨。占书云：“月晕若无门，半夜雨沉沉。”然惟秋冬月最多主风，春夏月晕则主雨。　日将入有赤霞薄绕之，已而散为日脚者，主风。云细细满天如鱼鳞状者，亦主风。　日入后起青白光数道，东西亘天，惟夏秋间有之，俗呼青白路，主来日酷热。　日出早主雨，晏主晴。此言久雨之时，正当天明，云忽一扫而卷，即日光出，所以言早，少刻必雨。言晏者，日出之后，云渐渐开也，必晴。皆验无差。　久雨未晴，忽于当午见日，少顷云即复布，其雨更甚。　凡久雨，晚后云开，西边返照爽朗，则来日必晴。　清晨下雨，雨必不多。黄昏下雨，则雨连夜不停。五更雷鸣，亦主大雨。　凡虹长半天，一头挂南入海，主大水。两头俱在东北挂山，主食禾稼。　中天有断虹，无首尾，长一丈或数尺者，主大风雨，俗名破帆风。　稻当开花时，有虹见，或午间遇西北风，夜间闪电，主谷不实。又似雨非雨，时下数点，皆主虫。　早稻将熟之时，宜烈日，不宜阴雨。或每日有西北雨，雨过日晒，禾亦易熟。冬稻将熟之时有雨，则其谷愈实。谚云：“春稻头戴火，稳稻水淋尾。”凡果实之类与五谷相消长，荔支、杨梅太多则是岁荒歉。谚云：“山顶红，地下空。”　凡晴天之时，日入后满天红霞如丝如缕，不作大片者，主明日阴雨；若成片，则晚霞主晴，朝霞主雨。　鸣鸠有还声者谓之呼妇，主晴；无还声者谓之逐妇，主雨。　家鸡宿迟，主阴雨。母鸡负雏，谓之鸡驮儿，主雨。　观鹊巢以占一岁风之大小，验獭窟以占水之高下。　虾蟆鸣，主雨。　天将雨则蚁出穴，负土成封。　海啸主风。础润主雨。

　　〔校注〕
　　〔一〕五代后晋出帝石重贵“开运”只有三年(公元九四四至九四六年)。此处有误。
　　〔二〕李璟灭闽，应是闽恭懿王(王廷政)天德三年乙巳(公元九四五年)。即后晋开运二年。
　　〔三〕“至正”疑为“至元”之误。

　　●卷之三　疆域志

　　建都立邑必有疆域，或以山，或以水，或以地。《禹贡》之纪州界，岱荆与华言山也，河济与淮言水也。衡华又皆言阳，则以地以山。与地为界，取乎水之分也。以水为界，取乎水之合也。晋邑东南以江与海为界，西北以地与山为界，而东西狭，南北长，执长较狭，数赢九倍，实则背后依山阻谷，重峦叠嶂，目及而足违，非真如长帛一幅也。然而声教呼吸可通，纡曲皆如砥矢，莅斯土者毋曰域民，惟以安民，则一邑如一家矣。志疆域。
　　县治附郭，东至惠安县洛阳桥北界二十里，西至南安县潘山市界八里，南至大海围头百三十里，北至左仙游右永春白虹山分界处，亦百三十里。旧志但作至仙游县白叶山，界未分明。按白叶山尚在白虹山左稍下，又三十里。乾隆府志图及志中皆作四十里，误。观下袤二百六十里句，可见。东南至大海八十三里，“八十”，乾隆府志图及志中皆作“二十”。又误。盖正南至大海已百三十里，安得东南至大海止二十二里乎？且观下铺递自见。西南至南安县赤湖村界三十里，东北至惠安县壩头界二十五里。此句从县志。乾隆府志图作东北至仙游县界慈孝里九十里。府志从其接仙游处言，县志从其接惠安处言。西北至南安县夹岭界一十里。东西广二十八里，南北袤二百六十里。若如府志，正北作百四十里，正南百三十里，则合计二百七十里矣，何以止二百六十里乎？故知南北句误也。当从万历志为是。到布政使司四百一十里，到京师顺天府七千二百五十里。

　　●卷之四　山川志

　　地灵者人杰。“维岳降神，生甫及申”，《诗》志之矣。天下大势，西北高而东南下。西北山所发祖，东南水所归墟。我晋一邑，势亦如之。西北重峦叠嶂，控全海而吐吞；东南洪涛巨浪，绕万山以潆汇，流峙之气，相为呼噏。是以贤哲挺生，或以名臣显，或以理学传，忠节孝义，高洁贞烈，笔不胜书。清淑之锺毓，良不诬也。士君子超凌绝顶，广涵重渊，卓然自命，不随流俗，兼珠玉之辉媚，山川愈增景色，所以供后人景仰流连而为邦家光者无穷矣。《诗》又有之：“维申及甫，为周之翰。”非谓是乎？志山川。

　　叙山上篇旧志不详，脉络亦多错漏，今改订之。此篇专叙其脉络也。

　　按郡城山脉起于白虹，晋邑得郡山之正干，自白虹而下为尖峯。即鹫峰也。尖峯而下，四十九鞍，五十仑。凹处曰鞍，凸处曰仑。而为隔岐、亭寨，迤而东为九投，为湾坵，迤而西为花山。即花溪山。又迤而东为玉叶。一名打石山。自玉叶而下，以次而西者，为笔架，为建兴，为玉锦。亦称玉枕，一名打石岭。为护庵，为大阳。自大阳而下，以次而东者为小阳，为朋山岭隔，为将军，乃特耸而为清源，此郡城之巨镇也。由是而更东者为旗山，为赐恩，乃由东北城濠盘石而入城隅之崇福寺。由是耸于城内之东北者为虎头，稍迤而南者为云山。即提署后。迤于城之正东者为鹦鹉。从云山以西过开元寺，迤而薄城之西南者为升文，即龙头山。为莪山。城中诸山为白虹以下所团结，以布绕于城中。凡此皆正干相承之脉络也。其自白虹西南为南安高衢岭，即姑舅岭。及大帽，此右肩外护也。由隔岐东转北为仙游白叶、钟石。又由小髻东转而北为惠安大帽及大小覆船，此左肩两重外护也。由花山而西为大坪，为进屏，为八尖。又由建兴北而西为龙兴，为香炉，为东庵，此右肩两重内护也。其自湾坵以次而东者为小鸠，为大鸠，为五羊，为小髻。迤下以次而西者为双髻，即丰山也。为新庵，为鸡笼，此左肩顺势之内护也。玉锦而下有大帽与鸡笼对峙，则濠溪水口山也。其自清源后而东者为笏石，转而北为南山，由南山而东为十八相。由南山转向北而东者为赤崎，为古坪，为万安，以抵于洛阳桥，此又近局左肩之外护也。自清源而东，一支为瞻迹岭，至五里亭。一支为三脚室，至田头亭，此又近局左肩之内护也。其自赐恩而凤山，为近城之左辅。自赐恩而马头而黄积，即七里庵岭头，亦即为梁相山。而瑞峯岭，由瑞峯而黎山，而灵山，为近城内局之左砂。自瑞峯转而东北为浔尾，迤而东南为云谷。自云谷而南为石头，为宝觉。自云谷而东为石鸡。由石鸡逆而北为赤城，为桃花。由石鸡转而南为万岁，为圣姑，挽而顾郡城者为回龙，此皆护城外局之左砂也。其自大阳西南为南安之吴亭，则近局右肩之内护也。自南安吴亭而为翠屏，为潘山，则为近城之右砂也。其为郡城之前堂，则皆发脉于南安，由西而东抵于海。城南之山紫帽、华表、罗裳为众山之枢纽，而皆起于南安之一片山。由一片而东为南安大乌石，而后至紫帽，其山数面。晋江得其三，南安得其一。先拱清源而后由南而东以绕郡城。自紫帽北东行者为鼓雷，为石龟，为石龟，此护至筍江者也。自紫帽南而东行者为小乌石山，为双凤，为洋屿，此护至浯江者也。自紫帽又南以东者为龙首，为白塔，为行辇，此护至溜江者也，而自白塔之南以东者为狮山，为雁塔，为高甲，即东山。以至于溜石，则与左砂灵山对峙，为江水所出入，此皆城南之内堂也。其自南安一片而南为福平，为大石，转而东为驷行，又东至于华表，分为三支：其东行者为高州，为罗裳。罗裳分二支，皆北向。其西行者为象陷，为石龟。其东行者为圭壁，为青阳。由华表而西南行者为灵源，为玉兰，为安海。由华表而东南行者为结草。由结草而东南者过虺湖、龙湖、井尾、福全而为深沪之石壁。由结草而东而后南者，过石狮市，而为关锁塔之宝盖。由宝盖以东为金鞍。由金鞍以东为灵秀，而抵于祥芝。由金鞍以北而耸为丰山，皆以转顾郡城。而由宝盖以西又为永凝之益辅，则与深沪之石壁对峙，如守海门者然。至由祥芝日湖等越海又有小队、大队、白屿、岱屿，无非郡城之外护。凡此者皆城市之外堂，而兼固水口者也。要之城北之屏皆白虹所盘旋，城南之堂皆一片所环绕，而南安一片亦自白虹以西纡回盘曲而来，起讫自相照应。此其大略也，而脉络已可考矣。

　　叙山下篇此篇叙山之故实及有关系，并前志之错漏，其非此者不复录。

　　白虹山　在郡北百余里，其脉从仙游、永春交界之鹁鸽岭发出。鹁鸽俗称白鸽，又讹为白隔。左右有日月峡，束细入脉，不过丈余，得子脉之正气。三十余年前，永春人以礐廁界碑压其处。经增生吴廷拔于嘉庆十九年甲戌请前守富信移文填徙，未及举行。继守徐汝澜入永理案，会同永春州填塞迁移，永远遵行。载赐恩山下后茂乡告示石碑。以其垂瀑如虹，故名。宋莆田陈宓隐居其下。《闽书》：山有白虹漈，有龙潭，岁旱祷之，云气升潭中，如虹，三日内必雨。〔明苏濬诗〕红日照天地，飞雪白纷纷。道者偶来此，雷霆殊可闻。〔何乔远诗〕岩石挂长虹，影入寒潭里。枕上听潺湲，卧龙呼不起。二诗皆避乱作，刻于石。〔国朝倪鸿范诗〕奔腾南下气如霓，众脉分支东复西。形势直随青汉迥，翠光还与白虹齐。岩崖错落云相映，林木参差鸟欲迷。几度攀跻登绝顶，等闲拾级是天梯。
　　八尖山　在四十七都，距郡城北八十里。《闽书》：“山前后相连，长十里许，大小累累，其尖有八。”
　　玉叶山　即打石山。在四十七都，上有纱帽石，下有圆觉漈，悬流瀑布，又有仙人掌迹、圆觉寺。明郡司马赖统隐此。其诗云：大石(指纱帽石)倚山巅，长虹挂目前。仙人留掌迹，万古景风烟。
　　香炉山　在四十七都，金溪之上。《闽书》：溪中沙淘之有金。按府县志图皆以香炉居白虹右肩后者，误。
　　五洋山　在四十五都，距郡城北六十里。《闽书》：山高，顶中有田千顷，宋时五姓居之，故名。今讹为吴山，其麓有清水岩。乾隆府志云：在大帽山西。所称大帽，当指惠安也。
　　双髻山　即丰山。在四十六都，距郡城北五十余里，水旱祈祷，岁则大丰，故名。山顶有双丫，亦名双髻峯。府县志图皆以双髻、丰山分作两山，且以丰山图于右肩，更谬。盖右肩无此山也。仙神极灵，祈梦者无不符验，亦多风趣解颐。《闽书》：上有白水岩，涓若滫浆，五代齐有人构此山，今石刻有无名氏诗。曰：齐朝谁住古岩阿，绝顶云霄手可摩。一掬白泉何处得？源来定自出天河。按此诗有云朱子所作。〔明张瑞图有记〕〔陈学潜诗〕峭壁悬空草径斜，高低古洞绕烟霞。双堆鸦发云中髻，两结芙蓉天外花。马甲一支天涧水，雉城片掌万人家。孤冈绝巘殊无障，目断沧溟那有涯？〔国朝万际昌诗〕纵游躭绝胜，高岫宛双鬟。苔滑全封径，云深好闭关。泉流窗外小，树影砌中间。极目江天豁，斜阳乱远山。〔又观日诗〕攀萝寻乌道，侵晓上峰巅。霞气涵沧海，波光接远天。山空孤月落，云净一星悬。会说羲和驭，相催日复年。陈大玠亦有诗。
　　大帽山　在四十四都大河内官坪乡后，以形如帽，故名。上有顾新山读书室。按大帽山，晋江、南安、惠安皆有。府志此条引《闽书》云：自白虹西下，至姑舅岭，即高衢岭。有鞍四十九，有仑五十，逶迤南安，从葵山而至双阳、清源焉，是牵于南安之大帽也。不知四十九鞍五十仑在尖峰山，至隔岐亭处，不在南安。而据《闽书》所言，亦不知大帽在高衢岭顶，抑在岭下。至葵山，从大阳生去，非从葵山而后至双阳也。府志于五洋山云：在大帽山西。而不明言惠安，亦混。盖若指此，则五洋山在此山之东，不在西矣。总之，皆不知此大河内之大帽山也。观图自明。
　　大阳山、小阳山　在四十都，距郡城北十余里。双峙若圭，二山合言曰“朋山”，亦曰双阳，俗又号双乳山。《闽书》：郡多兄弟登榜者，二山之祥也。〔宋曾会记略〕泉西北，冈阜连络；若虎而蹲，若龙而奔，黛滴蓝喷，藏烟泄云，自远而来，豁然屏开，双峰对峙，中坦数里。二山木星，有儒朋气象。宋绍兴丁丑，进士李起居屋对朋山，名并玉堂。郡守王十朋其同年也，赠诗云：“主宾对榻成三友，伯仲摩云拱九重。”可见二山胜概。〔明苏茂相诗〕横冈叠巘总萦蟠，忽有双尖削翠峦。并蒂秋开金菡萏，连枝露浣碧琅玕。宫眉远借云间色，仙掌平分曙后寒。莫怪朝来频柱笏，雌雄剑气倚天看。〔郑之铉诗〕郭北如弦路，嵚崎峻岭闻。群峰攒海出，绝顶对天分。大小摩双乳，高低隔万云。西成今沃土。鎌割正纷纭。又小阳山麓有青阳室，乾隆六十年都中乾社同人充银于寺僧构楼以祀奎星。施世瑚及本学教谕叶文辀皆为之序。
　　朋山岭　在三十九都，距郡城北十里。自双阳逶迤数里，叠上而高耸起此岭。其南尤陡绝，势如隔限前后，故曰朋山岭隔。古洛阳未桥时，避险者从此到白虹山，左入仙游以通省会，于此处立关，颜其门之前后曰：“天分南北，地储祯祥”。今关废，二石存焉。府县志以大小阳为朋山，而不别言此岭，似此岭即为双阳者。然非是。盖此岭去双阳尚远也。
　　将军山　满山皆石，耸起于清源右肩之后。俗传谶语云：“将军带甲坐，万年不遭兵。”府县志皆以此山图在清源右砂之前，误。又县志谓自双阳折东曰将军，而图却又折西，亦误。
　　将军山前为清源山。是山分三峰，共三十六洞，碑记诗词繁多，观者目眩。今先总叙其概，次叙中峯建筑修葺之记，而中峯又分上洞、下洞、紫泽宫为三。其但记游赋诗不关事实者附后。至诗记亦各以类从，乃分年代次序。左右峰各岩，叙法亦依此例。
　　清源山　郡城巨镇也。南唐及宋时州名清源军以此。周围四十里，横跨十余里，高数千仞，以巅常有云，曰齐云山，以在郡北，曰北山。以有孔泉，曰泉山。其泉上下皆石，上石如壳，下石如砥，中坼孔窍而泉出焉。故曰孔泉。旧志讹“孔”为“乳”。吕道人书“虎乳”二字，明林孕昌书“卷石勺水”，黄日昌书“源头活水”。国朝乾隆丙戌，僧圆讷建石亭于泉之西，颜曰“名州亭”，黄时拱记，此记可省。皆刻于石。《名胜志》：清源山有三十六岩洞，县志或引《朱买臣传》：东越王退保泉山。颜师古以为泉州之山，非也。买臣在汉武帝时，东越王所保之泉山，断以福州为是。至此处泉州泉山之名始于唐睿宗景云二年。旧志作中宗景云二年，误。景云非中宗也。考沿革谱自明。按旧志此言自妥，下凡碑记有言此者，当以是正之。或疑福州无泉山者，似拘。〔方翀辨云〕又尝考《水经注》，泃水，又东合泉州渠口故渎，上承宰池水，前泉州县，故以泉州为名。陈寿《魏志》曰：曹太祖以蹋顿扰边，公将征之，从泃口凿渠迳雍奴，泉州以通河海者也。是又一泉州矣。夫州复有泉，安知无复有泉山者？况师古但云泉州之山，何必举是山以实之？是又不必泥定福州、泉州矣。此等似当阙疑。上起三峯。形家谓之三台。按：三台兼左星台、右南台而言也。然自城中及北郭外仰观则然，若陟中峯之巅，俯视星台南台，如在麓矣。中峯上统称纯阳洞，亦名清源洞，是为上洞。陟其巅可尽览郡中诸胜。明李光缙读书于此，林孕昌再辟西洞天而讲学焉。据今所见，山门从西入，立二石为表识。内地平旷，前列三石塔。迤而东，上始筑石垣之山门。国朝粘本盛勒“第一洞天”四字于门上。入门上镌“蓬莱”二字，旁书元至治辛酉造。内左右皆有石塔，层级而上，又为盖屋之山门，匾曰“天工作筑吕仙”之语，螺阳陈文辉书。曲而西镌“清源洞”二字于石壁。累而上，东筑一楼以护诸洞。其余齐列，以西首殿祀佛祖。次为素庵林公檀越，三即裴仙蜕岩石室，四为韩忠献、蔡虚斋、顾新山三公柯。又西为偕乐石亭。旧志谓蜕岩在洞北者误。其初先有蜕岩而后有佛祖殿，观下释用平记自明。又其后乃有林公朋来轩偕乐亭，又其后乃有林公檀越祠。乾隆己亥，即朋来轩地建观空楼，而祀韩、蔡二公于楼上。观下张光宪记自明。其祀韩也，以为此山神降生也。其祀蔡也，以发解时此山三日作玉磬鸣也。至壬子重修，以高山不必建楼，仅作一层而改称观光阁，嘉庆间又以顾新山亦此山降生而并祀焉。前志称旧有亭曰千峯紫翠，有应真阁，皆元时建，下有亭曰望仙，曰闻钟，皆洪武间建。今无其迹，想亦东楼前护房等处兴复时改易旧名耳。佛祖殿前，明史继偕匾曰“灏窅天邻”，左右壁有数碑，内国朝太守王廷诤匾曰“海天一色”。林公檀越上进安石像，片上有黄景昉赞。涌海孤峯，撑天半壁。有伟先生，衣冠翼翼。容俨若思，义形于色。刀尺千家，鼓吹六籍。夜气垂旦，潮声屡汐。未发观心，无象研易。泗水真传，考亭旧迹。共企源山，永瞻盘石。旁有门人何承都赞。唯我夫子，道大莫名。妙契羲象，占史以成。衡量天下，朝野自贞。严色温气，爱畏俱平。翼翼穆穆，或曰先生。不夷不惠，圣和圣清。龙蛇之蛰，凤凰之鸣。讲坛演畅，智愚咸倾。如狮子法，如振潮声。松香花雨，霜钟玉京。拥书问道，甲胄冠缨。小子何知，顶礼泰衡。泉源有乳，石笋莹莹。夫子之德，维日月明。下进为讲堂，郡守高联兴额曰“正学山斗”。黄景昉刻石柱曰：“泉山道貌追邹峄，筍水经心绍考亭”。有林公西洞天福田记，周廷鑨檀越记，门人粘本盛开讲纪事，王命岳清源纪事。以上碑记俱见下。裴仙石室广约六尺，高邃寻余，上石危峻，所镌者曰“出世清真”、曰“栖碧”、曰“蜕岩”。明陈惠书曰“有仙则名”。门之对语曰：“道满好斟三盏酒，山灵长笑一枝花”。其建蜕岩，当始于宋绍兴间。后乃创佛祖殿，宋季岩废，元至元十八年辛巳僧法昙复之，大德五年辛丑僧一聪新之，元统二年甲戌僧契因又修之。〔元释用平记〕天下山川岩洞之幽胜必仙佛所庐。佛或因仙而居，仙或因佛而显，乃相与成物外之风致。泉之清源上洞，宋绍兴间有道人裴姓者来自江东，日戴通草花，行歌于市曰：好酒吃三盏，好花插一枝，思量今古事，安乐是便宜。或邀之饮，率三酌而止。俗异之。忽连月莫测攸往。既而樵者于洞石室中见锁骨拱手端坐，草花委其前，方知尸解于此。邦人即其骨肖像事之，并创屋以祀群仙，匾曰“纯阳”。始，游玩者弗知道人寄意花酒之外，以为实尝于尔也，岁时竞携酒肴以渎之，箫筑以譟之。识者咸谓山川时运未亨，俾灵□奥域，鞠为花馆酒台，岂称道人清净无为之旨哉？爰道室之左构殿以奉普陀大士，设蓍龟籤筊以为士庶之乞灵，荤酒之风遂弭。暨宋季，兹山悉毁。我朝至元十有八载(辛巳)。四松僧法昙谋兴复。适心泉城公同其弟海云平章捐财以资之，规制比于曩时无虑于百。后二十一年(辛丑)，岚木顿朽，昙高弟一聪继创，殿宇一新，应真阁、观空楼以次而成。(按此观空楼不必乾隆间所建之地。)考石记三十处。蒔杉松数万本，绕石墉二千余丈，以防野烧。开新田二十余段，以备香灯。复得信斋万户孙公心泉之孙一卿□公相与辑事，故能若是。越甲戌，聪徒契因复修佛仙二殿，以及门楼，意在归功于师，恐没其名，请予状其巅末。力请不已，乃为之记。时大元至元戊寅孟冬。按此至元戊寅乃后至元之第四年也。自元统二年至此共五年。明万历二十六年戊戌汪太守命詹仰宪重修之。〔郭惟贤记〕洞作既竣，詹君尔久以其图不余曰：此郡太守今观察汪公所属也。案图洞于泉山脊冈，而中窿若台宿士女解祠骛望，趾以相错。物力既绌，有司任其废兴，无为缮完。缮完之自观察，盖以其奉如干缗经始，它一以听助役。助役未可卒集，而护作者往或发取其中，观察曰：是必詹君乎？君既受命而校计缮修之费，则自以其力虑材鸠佣，乃徐按助役藉继焉。而洞为殿如干楹，云粢蝎蠹及是率易以文梁劲桷。后有明室，室有幽堂，即游人繦属讌寝，各即其次。旁有太清阁翼殿，若蜕岩之间，料戾而望，不及数楹，乃移之西偏，更为重乐浮柱，可数十武，窱以甬道，上属山顶，将为亭其上。循洞稍南，陉旁而密，营大士亭，连甍相辉，为观察禖祝之所，而像观察其中，系去思焉。君复念是洞绾一郡上游，主以一僧，僧所有田仅数十亩，山十余亩，为洒道费微矣。而田没租逋，委为空舍，便缶鬴灶，旋有旋敝。君曰：是不可以吾世而失。后图乃案志徵石，得其疆亩，复诸豪右并兼者十六，而以己赀偿诸缙绅而归者十四。又为上状中丞台，去其徵饷以固僧志，而后送迎扫除之役，僧得稍取给其中，斯亦勤矣。余比以楚事之竣，登顿洄沿，解带临风，嚣尘□隔。赏心兹会，盖徘徊于大士亭者，以甘棠观察而不□去。詹君又以书至，曰：是山川所由以兴废也，不可无纪。夫山川兴废，于政不足乎列；然以观察之不忘情清源，与清源之系思观察，则皆政也。而矧詹君为司寇公□弟敦礼有猷，冒费与怨，以成观察，皆可书乎！书之万历戊戌冬勒石。崇祯初，林孕昌辟西洞天，创护室四间，建偕乐亭。〔孕昌自为记〕西洞天者，清源裴岩之西而别一洞天也。清源为郡巨镇，峯列三台。南台为右，而百丈坪直至舟峯，层峦叠嶂，若万马从天而下，为清源左翼，盖海滨一奇观也。余辛未春筑舟峯二亭：一曰“纶恩”。一曰“雷荐”。纶恩在舟峯左，先曾大父州守公佳城在焉。雷荐亦在舟峯左旁，有林洞，为先大父朝列公永思处。亭成，有雷从柱起，而亭不损。余友蒋宫庶八公取易殷荐祖考之义，命名而记之。癸酉秋，复筑前台二亭：一曰“襭云”。一曰“访贤”。襭云为天然图画旧址，余兴黄宫谕东崖一日览胜至此，衣袖皆云，故名襭云。而访贤则在南台院内，为布衣黄季弢著书处。亭成，有当道携尊来访，布衣故自匿，余高其风，名之曰访贤亭云。余前诗有“自笑三年四筑亭，荐雷遥望襭云青”之句，时固未有西洞天也。岁在丁丑，正月二日午刻。清源山鸣如雷，僧告余曰：裴岩之西，荒草颓垣，无复盼者，山灵其有待乎？余披榛往视之，见南台俯拱，朋山来迎，千岩万壑，真别一洞天也。向来未经点缀，果为缺事。亟谋之蒋宫庶，复邀曾观察霖寰、蒋给谏锺湖，醵金庀材鸠工鼎建为堂一，为寝三，为护屋四，甫一月告成。众疑有神助。太守姑苏孙公偕司李区公、邑侯戈公来游，复捐俸，予为筑偕乐亭，以侈其事。前史师相所筑钟楼在裴严之东，日就倾圮，今改为魁星阁，余碌碌藉诸同志，获成厥事，以告山灵，因思山水之趣，仁者之观，同一无尽。向余之登舟峰也，左望大海，右挹全溪，穹窿一叶，高挂云端，紫霄峙其前，双塔拜其下，自以为观止矣。浸假而陟南台之巅，怪石插天，千山如画。三江争流，万井铺茵，而晋南两邑罗列足下，海外奇峰茫乎无际，又自以为观止矣。尝试步清源之绝顶，俯温陵之全胜，地愈峻而道愈坦，眼界愈宽，而脚根愈实，其视南台、舟峰如一臂一指之相为用，而回首朋山蜿蜒吞吐，若遡河者之探其源，而登枝者之见其本也。先辈蔡文庄有言：“一登第一山，自觉众山小。”然则孔子所谓小鲁小天下者，道不在是耶？于是同社诸友顾而乐之，曰：吾子于舟峯亭以雷名，于南台亭以云名，云兴雷皆从天变化。今兹西洞以天名，道若登天，得无不可几及耶？余笑曰：诸君独不见偕乐亭乎？独乐不若与人，与少不若与众，道不远人，但问之游人而足矣。遂援笔为之记。〔周廷鑨诗〕住山始觉与山深，一度登临一度心。自向孤云分半榻，兼邀层霭下遥岑。悬崖石势青犹湿，绕径松髯碧更森。西去洞天天不远，只凭空翠结睛阴。〔又偕乐亭诗〕飘摇风雨际，不易此孤亭。故国烽犹赤，王孙草复青。琼田从鸟耨，涧石藉云扃。往事难回首，空余两鬓星。二诗即事，宜即附此。后屋与亭废，十三年庚辰再建。改护屋为朋来轩，易偕乐亭以石，充田于寺僧。〔孕昌自记〕先是西洞天成，孕昌为记。偕乐亭成，则蒋八翁记，而匾书余名。戊寅，余与八翁先后出山。己卯八月，飓风起，偕乐亭瓦木俱飏去，独留一匾。西洞天则风雨飘摇，几就倾圮矣。庚辰春，余入里门，复选旧胜，忆飓风之起，余正在堂阜维音哓哓时也。燕闽万里，志气相动，理固不可晓。乃谋诸同志，重建偕乐亭。而旧守孙本芝公再涖泉州，命适下，因思山川之废与人事之聚散，若不神焉巧凑者。于是采石伐材，鸠工具举。西洞天护屋四间，今改为朋来轩，以朋山之来迎也。八仙宫旧作厨房，今改建，匾曰“三台八座”，以清源居中台而八仙同升座也。洞门旧湫隘，今廓为长廊，匾曰“齐云巨镇”，本芝孙公书之。以《清源志》名齐云，谓高与云齐也。偕乐亭旧用瓦木，今易以石。周围垣墙，用石厚砌，其地培高两尺，用灰春筑。亭中四望，则众山环翠，大海茫茫，匾曰“海邦所瞻”。而同志十先生勒名其上，盖取“泰山岩岩，鲁邦所瞻”之义也。其余若殿、若岩、若阎，皆以次修建，顿成美观。于是游人络绎，携觞载道，前歌后舞，冬夏靡辍。讲社诸友告余曰：兹来者真朋来，乐者真偕乐矣。如僧粮不给，看守无人，何如毁瓦画墁？狂客时至，何如烟岚飓飚？瓦木易坏，何适晋邑父母？梅□熊公宓堂之暇，登山揽胜，慨然为西洞天长久之计。〔覈〕廉开元寺租，被原佃隐匿者五十余亩，概充西洞天修葺诸费，每岁自纳饷外，如上元中元及圣寿仙诞香祝之需，咸取给焉。斋粮稍足，复增看守一人，时延高朋，不闻暴客，于是诸友复相与乐而歌之曰：有清源不可无西洞天，有西洞天不可无偕乐亭，有孙公之亭不可无熊公之田。诗人之颂鲁侯也曰：三寿作朋，如冈如陵。而推本于降之百福，俾民稼穑，熊公之田，福田也，德与泉山俱永矣。余曰：善！因历叙其事而记之。时崇祯癸未长至日。后山僧奉为檀越。〔周廷鑨记〕天地之名山大川，必资拂拭而后灵，亦犹古先圣贤必藉表章而后著也。清源，郡镇山也。能大布云雨焉，大产英贤焉。峰列三台，而中台顸顶独峻，裴老洞其上，俯视层城若绮。洞左两楹祀瞿昙列真之属，旧贯褊昃未开，选部林素庵先生沈湛智仁，元对山水，数游兹山，四顾兴感，乃于裴岩之西，再辟洞灭。堂吸清以资稠坐，轩朋来以畅尘谭，亭偕乐以舒远望，改建魁星阁以兴文运，重修齐云巨镇门径以壮观瞻。清源旧僧田不给于用，先生置福田，畀司香禅和为膏伙暨茨实，其纪纲创辟，载西洞天、福田二记可考也。于是洞僧道昭谋奉先生檀越而徵贞珉于不佞。余唯植越之称，义取诸行，施雄赀佞佛者之所为。先生富于道而醇乎儒，此何足辱先生。虽然，即以檀越言之，先生两司玉尺，替否进贤，以桢干王国，是檀越在朝廷矣。开在兹之堂，敞正学之席，嘉与滨海人士，镌磨礲切，是檀越之士類矣。葺廟貌，堂皇于茆宫，建会讲，臯皮于东序，是檀越在宫墙矣。汇经史之宗传，提旦气之先觉，易占远窥庖羲，耨义近接朱程，是檀越在天下后世矣。此其表章圣贤之力富于山川，仅区区一时拂拭，遂谓足答名山之孕毓，生胜地之光宠者乎？且夫山水之关于学问，自古已然。有真圣贤始有真山水，故观山水者察其性情，觊人之学山水者稽其行事。先生倡道筍江有年，戊巳再出典铨，蒔正人，抗权辅，为桂为姜，万折不挠。记先生玉门之夕，筍江三文棹楔自掷于地，清源狂飓猝起，拔偕乐亭椽瓦都尽，仅存其牓。先生之行事如此，而山川之性情应之。是先生之拂拭山灵，与山灵之拂拭先生，固若相为报也。先是，筍江群彦图先生像于裴洞之左，黄相国为之赞石龛道范，将如邹鲁之貌孟氏，考亭之貌紫阳矣。昔释氏以宣尼为儒童菩萨、颜氏为光净菩萨说诞妄不经，然孔、颜之为儒自若。先生既自足于儒，即使山僧而檀越，先生其又奚辞焉？余不佞与先生道义肺腑，癸末获从先生五游之后，记咏颇详，固知先生之志不在檀越，而在乎山水之间。时也顺治乙西春正月。林公于此讲学。门人粘本盛记：是岁正月念九日，诸学者以讲坛久辍，乃设幄置酒与先生共登清源石洞，而先生揽揆正届辰矣。子姓门弟屐履递从，屭屭攀陟，凭高望之，麾裾连衿，摇曳云光，近错林秀，不知共数。牧者樵人覩听相呼，谓应是何家集头陀礼偈岩中也，则环观匝于丛薄。会郡刺史恒山高徵老公祖亦赍匾、具彩帛，命使至山为先生寿，以先生檀越在焉。颜曰“正学山斗”。高公可谓当世能学道者矣。须臾将讲，诸门人进曰：昔紫阳守南康，与象山并造白鹿洞讲论，听者至有泣下。今日讲事伊始，而刺史之使聿至，虽未与此席，亦可当紫阳前日事，然不解象山所讲，何至使听者泣也？于是遂以“君子喻于义”章为讲，继以先生所撰《养志说》。讲毕，四座悚然，各相顾曰：紫阳所谓切中学者隐微深锢之病，其在斯乎！数日前风雨飘淋，晦暧不晴，是日天色独霁，林秀山晖，和蔼袭体。何子世程曰：阴清曦出，顿见其旦，团天与日升之期哉！王子命岳曰：先生并夙以旦气醒世，兹方开讲，天安得不为先生焕其旦也？合座皆笑。比夕，酒阑，粘子本盛谓诸子曰：今日之会，不可不志者三：愿我同人无忘夫聚少离多，古人所慨，况以数载中罢之业，忽续其盛，际时春明，山川在抱，恍所云吟风弄月，有吾与点也之趣，岂寻常如修禊为乐者？不可不志，一也。此洞宰先生重辟，渐次经营，殊增胜慨，虽先生沉湛知仁，元对时自有山水佳兴，然或为骚游搴芳，或为胆梵诵拜，往往见之，而讲席之聚未闻焉。自兹以后，有以今日事传者，当不减鹅湖矣，不可不志。二也。筍堤之间，时闻鸣铎，诸子沓步趋焉。若以先生悬弧之期，聚乐名胜，而加以理义之霏屑，亶为稀进雅之咏，寿考作人，在此日也，不可不志。三也。诸子曰：然。因共记之，时在辛卯元春也。〔又门人王命岳亦纪事〕二十年前环桥筍水与闻林素菴师旦气之学，一时从游至数百人，紫綍青衿交相错也。月每载举，岁以累计，通斯地者，望榕阴苍郁，江水汇流，悠然有杏坛泗上之思焉。岳窃语同侪：苟率是道而恒之，何必榕之不杏、筍之不泗哉！荏苒二十年来，日月升沉，陵谷易位，素师亦中更潜见惕厉，谱在百梦三鸣九忆七兴词中，而筍水虽流，椿阴改观，向正学任仁诸堂厅，鞠为茂草，不可复识矣。岳每复过此，未尝不留连低徊，感从中来，临风搔首也。岁辛卯正月二十九日，素师诞辰，陟源山绝巘，从游诸子趾焉。能至者可百人，再拜称寿毕，师日：筍社开坛，胜友云集，思惟往事，几同隔世。今日之会，良非偶尔，愿与诸公再理旧业。遂出所著《喻义》、《养志》二编，反复宣讲，究其指归，皆切旦气实义。诸子闻音，莫不崩悦。余因叹二十年间，天地、山川、树木、宫室，其为变也大矣。素师旦气之学，初终来改，所谓能率是道而恒之，是斧斤所不能斩刈，风雨所不能飘摇也。源山之中，蓊然翳者杏，何必榕？源山之侧，潒然溜者泗，何必筍哉？师徒具在，学业不辍。斯会也，南睇筍桥，雁齿如带。向者留连低徊，临风搔首之感，亦可以少谢矣。请叙之。师辞者三，为间，曰：清源、筍江二处，吾生平精神所系者，即为清源纪事，固所愿辟。盖清源累经素师开辟，载在碑碣，学者同摹勒石像于讲坛之上。筍江则师先世之墓存焉，因庐而讲习其中也。先贤曾二云公祖、黄季弢布衣相与论道歌雅之地也，故系之也。因援笔而序清源之游。虽然，素师与岳，其终能忘怀吾筍江哉？是岁端月，门人王命岳拜题。顺治十六年，同知彭清典又修之。〔清典自为记〕北出郭门十里许，而遥有山，曰“清源”。泉之有清源，犹瓯之有雁宕，处之有括苍，增城之有罗浮、石门也。山不甚高，而嵂崒郁苍，与南紫帽对峙，为泉井络之秀。绝顶有岩，岩下有泉自石窦出，乳甘而冽，特为胜妙。昔宋裴道人成真于此，就洞祠之。虽无璚花瑶草、毛女芝童，伏虎旧迹斑然可考。里人有祷辄应。四时登高，游屐弗绝。泉钜公辈出，科名甲海内，实此山钟秀。所谓有仙则灵，诅非明验欤！自丁戍后，盘据山妖，云隐雾栋，半染红尘，几使羽人长往，烟驾不回，岂山灵亦有劫数，裴老力可驯虎制蛇，不能守其一区之洞壑耶？余去岁曾与同寅郡伯司贞陈公、司理望如王公邀同眺览。探石室，观丹竈，顿令凡心欲脱。四顾倾圮，山僧请葺之。因公冗，鸠庀未遑。兹移守中州，思秋禊久订仙诺，乃疏倡缘修。僚友乡衮同心应者，各随愿力，而余捐俸卒业焉。工始中秋后二日，重阳前告成。又得相国张二水先生所勒石像，甃之廊壁，事殊奇凑。顾余私念，璚都命浅，金录道微，是役也，非敢效张融舍宅、陆襄置殿，奢祈福报，特以修举废坠，为此邦护惜山灵，职不容诿。且余待罪于泉七年，守官无状，但素心清影，常寄在碧水丹山间，将藉乎以告山灵，计清源君与裴老必有知而照余者。于是渚笔为记，仍别以诗。岁顺治己亥重九日。〔又别清源君诗〕占断北岩第一天，扃云巢薜几千年。寒芽露乳清泉滴，古洞苔封白鹤眠。曾托生韩光宋史，仍看伏虎了裴元。三湘吏喼车尘愧，辜负名山此日迁。〔别裴老诗〕苍峦紫阙羽衣家，漫拟裁云濯露华。三酌杯中芳草梦，一枝鬓负碧桃花。敢攀仙杖留清磬，深锁洞门护彩霞。别去嵩山回首远，余甘还忆涧边茶。康熙十八年，觉霍拓修裴仙像。〔雷拓自记〕岁己未，余驻节温陵，公务之暇，辄偕二骚人墨客，览山川，探名胜。出北郭十里许，有山曰清源，泉石幽异，烟霞澄鲜，隐见千形，晦明万状。余顾谓客曰：是诚名区胜境也，庶几其中有隐君子乎？迤而上，至于绝巅，有洞名“蜕岩”，蔚然深秀，石牀丹竃，历历烟崖中。客指谓余，有宋裴道人成真处，当年栖隐此间，遗迹难尽考，相传有驯虎制蛇诸事云。余喟然浩叹日：嗟夫！余所谓隐君子者，其在斯人欤！夫士君子之立身天地间也，出则当为国家建珠勋，标伟绩，坐于庙堂，张弛纪纲，务使利泽垂苍生，名声显当代，铭鼎彝而勒金石，俾千百世下歌功颂德不衰。即或洁身高蹈，飘然而隐也，亦且托迹岩阿，栖神烟水，葆性完真，超然尘？之表，务使流风余思，阅千百载而长存。熏蒿悽怆，若或见焉。余尝慨夫有山以来，登高赋诗，临风釃酒者，不知凡几。中间岂无权贵之公侯，赫奕之卿士，携仆妓，拥笙歌，志满气盛，穷耳目之娱以取快一旦，迄今皆泯灭消沉，化为荒草寒烟，与东流俱逝矣。欲考其当年姓字，而落莫皆无传者。今真人独留迹蜕形，云卧丹台之上，与山灵同不朽。岁时伏腊，都人士香火祠之。四方游客，登斯岩者瞻礼其像，皆叹息咨嗟不置，是独何修而能感人之深，入人之至，使千秋万岁后，留连眷恋，一至于斯？以视世之檄榷窃位，垣赫一时，不旋踵而湮没无闻者，其相去何如耶！是岁之秋，真人遗像忽然颓毁，余重慨夫比年兵火沧桑，仙灵亦遭劫数，今不葺而修之，使当年胜迹埋没于云崖烟莽中，致千载下仰高风者无从于名区胜境之间，挹其余光而弔其遗迹，是亦吾党十君子之耻也。于是捐俸属山僧葺新焉。涉旬而工成，貌像端庄，较曩日为倍。其云牕雾栋，零落倾毁者，募诸同心，次第踵理之。余少从事儒林，素不谈所谓神仙怪幻之术。是举也，非敢效张融舍宅，徼默报于渺茫不可知之中；特以先贤旧迹，不忍湮没于将来，以贻山灵之憾。且余弱龄委贽，数载从戎，亦甚不愿落落因人，使姓字无传于奕世。虽出处道固不同，然而流风余思，足以感人，盖于真人仰止焉。若夫山水之奇观，仙灵之显应，古今名贤有述而传之者，毋客余之喋喋也。遂书而勒之于石。乾隆十六年，守王廷诤重修。〔陈大阶记〕史记东越王退保泉山，颜师古以为泉州之山，曹能始《名胜志》谓师古当贞观时，未有泉州之名，应在福州。余考睿宗景云之先，闽下游统称晋安，而福州则无所谓泉山者。能始福入，私而欲争之耳。可见果属名胜，地非其有，犹将冒之，以夸天下来世，而况居桑梓听其颓坠不能武前人而增新之，此非生其乡者之愧哉！盖郡乘所载，泉山为岩三十有六，今之圮者八九，而清凉洞高踞绝顶。山者郡之镇，洞则又山之主，洞湮山寂，郡夫其瞻，岂复诸岩之比乎？昔洞初兴，由绍兴间，裴道人来自江东，尸解嵌石，众因歛其蜕骨而塑之像，神灵大著。迨元至元中，四松僧法昙劝募营建，时有蒲公者成其志。昙往而石门一牕同寓户孙公继之，更加恢拓为四大部，为应真阁，为观空楼。外则缭石墉二千余丈，以防野烧。开新畲三十余段，山在田上，田在山下，犬牙相错。镌石山上三十余处，用为标识，以充伊蒲，然后佛场胜而仙迹存，皆其师徒高行笃业，为郡增光，非偶然也。自兴以来至明中叶，住山者或不逮畴昔，洞渐衰环，而林郁树木多被芟夷。其田亩属于禅家者，贪狡豪强竞起攘夺。乃得詹咫亭先生介弟尔久，承观察汪公修复之任，亭屋之本有者完之，其待设者构之。按志徵石，得其疆亩，求还所并兼者十六，以己赀偿缙绅而归者十四，俾释子得以瓣香柑延，使名胜为不朽，其用心也如此。今岁久事迁，洞沦于衰坏者如前，而若詹君者不再作泌蒭氏，为山之界日蹙，为田之数日损，皆有力者饕口蠶食而遗僧以输租之累。不有泉守王公鼓舞，郡人多方葺洽，檄令长清其侵渔，则洞湮山寂，郡失其瞻，混沌鸿濛，其奚所底哉！夫名山者，宇宙辟之，鬼神护之，必无终敉理而废兴有数，则余所为深叹也。故洞僧正中来请，不敢以不记。王公讳廷诤，安徽全椒人。令长者，一李公，讳永书，直隶河间人；一胡公，讳格，湖北江夏人。郡人好义者为余弟庭若，讳文辉。凡费金若干两，倡其戚友粘君经伯讳嘉猷、周君仲来讳兆泰等各致乐助，共襄厥成。庭若及周君惠安人，粘君余里人也。其余诸君姓字，及兹役所縻，俱载左方。洞规制仍旧，惟西偏面南新筑小楼一楹，足供眺远，由乾隆庚午冬落成。僧正中方籲控案之未结者于官，于请记时若有不能言其意者，余曰：吾观洞中勒石，纪本朝观察张公、王公，郡侯蒋公、郝公，邑侯沈公、李公，先后为僧纯阳剖明旧产，永相传守，以山之灵，贤有司之明，其昭雪可俟，毋苦也。乃以记授之，命详所谓本末者，锓诸壁焉。时乾隆十有六年辛未。四十四年，令王隽严禁兴岩，绅士颂其德政。〔张光宪记〕清源为泉郡屏障，上起三峯，形家谓之三台。中峯为清源洞，前有孔泉，石罅出水，特著灵异。山名泉山，郡名泉郡，皆取于此。尤多瑞徵，昔宋郡守韩公园华笃生忠献于郡署，传为泉山降神。明文庄蔡先生发解，清源山鸣如玉磐者三日。余如俞虚江，顾新山诸前辈，皆山灵郁积，种为人豪。山入韵士，为光翰墨，寄迹蜚声者无论矣。是以自宋迄今，种松柏为山荫，举僧住持，务令香烟不替。而接引无资，或无以固僧志。前绅蒲心泉、孙信斋、詹尔久、林素庵诸公舍资置产，蠲饷给僧，载在碑记，祀以檀越，志不忘也。尔年来寺僧不守清规，卖地葬坟，斫树廓地，奸贪时闻，遂致近山十三乡棍恶率众攻山，群僧遁逃，而棍等始以除僧为名，继则串通约保书役，因而为利寺田，饱其仓庾。山树日寻斧斤，即数百年宋树已斨大半。恶徒盘踞，游人裹足，阳春芳景，化作栖苴寒烟，伤已！又赐思后茂，乃入城龙脉，该处变有柔土，形家以为灵气攸锺。附近棍徒开厕筑室，挖土烧炉，穷年惨掘，皆于形气有关，阖郡胥受其害。绅土等目击地脉之伤残，追寻兆釁之有自，列款呈宪，恳其申讨。大邑侯秋圃王公以菁莪造士之心，宏棫朴作人之化，思培植乎善类，宜攘锄乎奸凶，爱将党众盗砍之乡棍人等，按律严惩，押追树价，饬交绅士。乘时兴工，从山门外上至观音厅、裴仙洞、观空楼、偕乐亭止，逐层估计，废者重新，颓者修整。料取其材，工惟其坚，一还天外幽奇之胜。又为按记徵石，清其寺租，饬举戒僧住持管掌。再培楸松，申严挖土之禁，从此林木葱蒨，脉气郁蒸，岳降有基，崧高再咏，皆宪仁培植再造之恩也。绅士等以忠献、文庄二公皆源山降灵，功在当时，泽垂后世，为位于观空楼上，奉为本山司土明神。又以邑侯有造福山灵之功，于观音厅殿左奉安长生禄位，勒功贞珉，与源山并垂不朽。夫清源之为泉胜，久载方舆，仙家踞为灵境，学士倚为精舍，而当颓废荒落之余，人既灰心，神亦退气，虽有骚人墨客携侣登临，籍草班荆，惟见白云青霭，飘拂衣裾而已。既而暝色迫人，栖憩无所，且鬼蜮为祟，卧寝不宁，则相与掉臂去之，又何以锺瑞气而扬山灵也哉。今贤邑侯一为振兴，而天地秀杰雄奇之气仍还旧规。试为陟其巅崖，寓目登眺，岂惟叠巘峻峯，若置青云之上，乃至大海环绕，一望苍然，日本琉球若可指见。天下奇观不经点缀，谁有穷其幽而极其奥者？是邑侯之功也。侯讳隽，字用章，号秋圃，浙江仁和人，乾隆丙子举人。时乾隆己亥重阳日。五十九年，绅士陈联捷、林聪、柯者仁等公议修补赐恩后茂山龙。〔公立碑记〕泉有四大名山，清源首屈一指。盖扶舆清淑之气，其磅礴郁积为特厚。是以五郡之人文蔚起，盛行上国，昔王梅溪守是郡，尚题“八闽形胜无双地，四海人文第一邦”之句于府洽门首。可见人杰由于地灵、芳徽至今未泯也。源山为郡北巨镇，高峯矗起，岩岫回环，峯称三十有六，虽其旧址半属湮废，然稽之志乘，废迹犹历历可考。近因山木为地棍戕毁，以致寺渐倾圮。念此山系泉郡命脉，古木砍伐殆尽，而寺复倾坏，岂非缙绅先生之羞？于是方斋陈公、蔚圃林公同诸绅士公议兴修，而郡中诸好义者亦勉力捐输，共得千有余金，先将寺宇次第修葺。观空楼本系朋来轩旧址，公议以为高山不必建楼，改为观光阁，而蜕岩及观音厅与东楼僧房暨西边护房，亦一并修理而黝垩之。至山门，地已倾陷，橡桷朽败不堪，重新修整。林素庵公檀越亦重修新建。起于辛亥之十二月，于壬子十月竣事。始修董其事者，孝廉黄君人瑞也。计费将及四百余元，尚存银一千一百十四元。未交者以为赐恩后茂修补龙脉之用，谨将捐人姓名数目已交未交者开列于左，以见山灵之兴废有时，而吾泉好义之人为不少也。至后茂山之修补，则现在再行劝捐，以期集事，尤望乐善之有同心也夫。按补山脉，事未终局，故嘉庆十九年绅士又请前守富信补之，亦未果。嘉庆十年，公修蜕岩前亭。〔王恕思记〕清源为泉郡镇山古迹，有三十六洞，而蜕岩踞清源之巅，又为三十六洞之冠。蜕岩洞口，旧有古松数十株，宿云栖烟，翘青滴翠，相传为有宋时物。而今根株之尽，非独风雨之飘，此旧观之必不可复者也。蜕岩石龛之前建广亭数楹，所以奉裴仙香火，而增兹山胜概。前人之诗歌题识，隐见于藓痕石壁间者不可胜数。当年之游览，何其盛也。乃铃甑之委坠，榱栋之倾欹，与仙像之剥落，为日已久。窃念游览之兴，亦因时势为殊异。今之游弥陀岩、赐恩岩多而游蜕岩者少，盖喜弥陀、赐恩之易于登蹑，而惮蜕岩之难以攀跻也。夫非俯仰而有所兴怀，触目而行其善愿，名山其谁与作缘乎？林君文时、王君日耀、黄君清和、蔡君泽曜同游于此，见古迹之颓废，共谋修葺，以复旧观。嘉庆十年乙丑，四月兴工，八月告竣，而蜕岩胜概奂然一新。余既嘉诸君之志，而又以知裴仙之灵，其兴起人好善之心者，必有在也。诸君捐赀，不及旁人，而共力均财，亦无等差，故不序捐赀之额数，第记其岁月而存其姓氏，以俟后之君子。其缮完补葺，庶几相沿于勿替焉者耳。二十一年，又公修之而补祀顾新山与韩、蔡为三公祠。按此以上皆为上洞。出立石表识之山门以西，仰观蜕岩下大石前为下洞。大石之上，瀑布数十丈，镌“零源阁”三字。又提帅马负书镌“云腾”二字。下有龙井，井中一石，镌“白龙”二字。井畔有石亭，前有司祈雨于此。后井湮亭废，仅存石柱，有石碑覆地，不可见。稍右有仙人董伯华藏骸瓦棺，露存座上。僧称，旧有宫一座三间，即其瓦棺，塑仙人像。今宫坏基存，前有谋兴建者不果。按旧志所云下有亭曰卧云，曰观海，曰喜雨。宋乾道元年守韩仲通祷雨于清源洞，雨随至，遂因洞口小亭遗址重建，今废。有碑曰“海月潮光”。唐蔡如金、谭紫霄，明董伯华俱修炼于此者当在是。而与紫泽宫混为一处则非，盖紫泽宫又在前面山麓也。惟宋真德秀叙蔡真人诰碑，按此句府、县志皆混。府志无叙，字已不分明，县志改称“有宋蔡真人及真德秀诰碑”。更难解矣。观下紫泽宫碑文自明。则在紫泽宫耳。旧志又云，界上下洞间有泉二：中曰清源泉，亦名相泉，以留、梁二相得名。中有神物，鱼身牛耳，白色，头大如五斗栲栳，见则大水。宋乾道中屡见大水，撤州门匾额投洪波中乃已。左曰藜杖泉。世传蔡如金握藜杖戮之而泉出，故名。又有玉龙井。详见水利。近处洪承畯镌“仙灵山名”四字，俞大猷镌“君恩山重”四字。此以上皆为下洞。自是下至山麓为紫泽宫，有石刻“紫泽洞天”四字。宫已废，即大石平面镌蔡真人诰碑。〔宋守真德秀叙〕嘉定十一年十月三日，有诏泉山清源洞“冲应善利灵济”真人，加“昭博”之号，为“八字真人”。先是十年夏五月不雨。臣始至官，问仙祠灵宫之著騐章烛者，咸以真人对。臣亟祷焉，未几遂雨。是年冬旱，臣往祷焉，又雨。越明年，春洎秋膏泽至，田高下硗腴皆告稔，米斗百钱，黄馘槁项之叟讙曰：昔未曾有也，非真人之灵实大庇吾土，顾安获此哉？于是相师以其事白于州，州谂于部。吏者下其书旁郡，审覆之如本州言，乃以闻天下嘉焉。命有司抚其名之显且大者，以旌真人之功。呜呼美哉！谨按：真人蔡氏，世传其系出晋司徒文穆公谟。文穆八世孙夔，节度岭南，归至泉以殁，子孙因家焉。真人事唐为金部员外郎，太原守，晚弃簪绂，隐于州之北山，修辟谷炼气之术，以方技济人。既仙去，岁久而其灵愈章。皇朝崇宁中始封“虚应先生”。绍兴元年，封“冲应真人”，二十三年加封“善利”，乾道三年又加“灵济”，至是遂加“昭博”焉。臣窃观前世人主崇尚道家神仙之说者，大抵以希长年，祈福应，往往受媒方士，为百代嗤。惟我圣明，受天眷命，以作神主，凡老氏、浮屠氏与山川祠庙之灵，惟能时雨晹弭菑沴有功于人者，乃始锡号，名秩祀典，否则虽奇怪诡特，有不与焉。盖志在斯民而不自为，此其所以跨绝前代也。又惟真人之清虚澹泊，未尝震耀威福以警动世俗耳目，而民之归仰自不能忘，朝廷褒封之典，自不能已。亦犹有道君子为善于幽隐闻寂之地，不求人知，而卒不可掩，岂不尤可贵也哉？臣既以所下制书刻之梓，而又叙其本末，使后世圣朝所以宠命真人，而真人之所以膺宠命者，其大旨盖如此。以备清源故事云。十二年八月甲子朔，其位臣真某记。国朝雍正四年，郡守张无咎登山祷雨有应，郡人构“喜雨亭”于此，立碑颂之。〔陈万策撰〕惕庵张老公祖筮仕秋曹，以廉能受王知，特膺简命，来守吾泉。引见之日，倍加优异，锡以宸翰喜雨诗一首，以示敬天勤民之意，盖任之专且重也。下车以来，正己率属，冰檗自操，于政之大纲小纪，靡不矢公矢慎，亲自整齐，郡斯大治。乙巳春，农时苦旱，禾黍黄陨，米价沸腾，民乏且惶，公躬率僚属粮宪陈公、晋邑父母叶公、绅士黄纯臣、张遵渠、黄育茹，芒鞋缟衣，步祷于源山之原。未及山之半，墨云即蓬蓬起，状焚而雨降。未出山，甘澍滂沱，三日不止。公于山中留题见志，郡人感悦，争相传诵，属而和之者数百。惟时惠安旱尤甚，公诣惠安，雨亦随至。凡所经历，沛然立应，四境沾足，禾苗复苏，岁转大有。更于惠安设法赈恤，活民无数，惠民歌之不衰。郡人以公之忧民而格天也，思构亭以志之。公曰：是天子之神灵，其应远哉！何敢以为功？民曰：是我公之精诚，其泽溥哉！不可以无纪。夫上有敬天勤民之主，下有行庆施惠之臣，天人感召，捷于呼吸，理则然也。锡公以喜雨之诗，公奉报以甘霖之应，何其机之神而德之孚欤？则是役也，吾民喜之，公亦喜之，天子闻而更喜之，夫焉得而不志之？故亭成而因以为名，且志焉。公讳无咎，号惕庵，山东莱州府掖县人。今亭废碑偃，此在上下洞之麓，不舆下洞连也。中峯胜概如此，游人诗记叙于左：

　　游记三篇文人歌咏，代山灵以笑语，业经贤哲肺腑，勿俾苔藓漫灭，故录存之。

　　〔明王慎中游记〕登高望远，揽山水之奇变，娱耳目于清旷寥廓之表，而窅然失一世之混浊，天下之乐宜无逾此者。牛山之游美矣，而景公以之雪泣沾襟，不能自止；羊叔子登岘山以临汉水，至于参佐相语，悲咽怃然而罢，何情之反也？以景公之愚，睠然揽齐国之富，恐其一旦忽然去之而死，而不得免，其意之卑而晏子笑其不仁，宜矣。叔子慨然顾其一时之功，爱而难忘，虑他日之易泯，抚当身之权而不足以自慰，可谓贤者其当乐而哀，以身为累而不得尽悦生之性，亦何以异于不仁者之悲嗟乎？富贵之君侯，功名之卿士，穷天下之欲无所不足，志满气盛，其多取于物而备享之以为快，何所不得，宜其兼得于山水，而牛山、岘山之胜反以出涕而兴嗟，彼其念富贵之可怀，而伤其不得久，有喜功名之甚，冀于垂永而患其无闻，则虽左山右江，履嵂崒而俯涛澜而不能有其乐；宁独不乐而已，且为之感慨而哀。孰知夫苍崖翠壁，发舒气象而凌薄光景，亦导忧增戚之物也。当其戒具往游，固以酣乎奢佚之骄羡，倦乎勋伐之劳动，思取乐于山水之间，以适耳目之娱。卒之求须臾之乐而不可得，岂非以其所都者厚，与所挟之高，起于濡恋矜顾而然耶？富贵功名者之于山水，其果不得以兼取也。清源山者，泉州之名山也，余尝以暇日往游于其间。好事者往往撰酒肴跻山之巅，就予而饮食之。因辄相命为游，攀援险绝，探讨幽窈，极意所止，有从有否，不为恡也。顾视其踽踽寂寥，崎岖而盘桓，何足以望牛山之傧从，岘首之宾僚？然吾未尝不乐，而客之从者未尝不与吾同其乐也。以吾之早废于时，习于富贵之日浅，而顽拙不适用者，曾无秋毫之长，可以挟而待，后欲为濡恋而无所可怀，欲为矜顾而无所可喜，而山水之乐，卒为吾有。吾虽困于世，于物无所多取，而独得之于此。彼富贵功名者于天下之欲穷矣，而于天下之乐犹有所憾。然则吾之困非徒不以易千驷之君，而煊赫震耀，声烈被于江漠，魁乎为一代之元卿者，犹将藐乎其小，如卷石寸木之于兹山也。吾之所取，其亦不为少欤？既以语客，复记之如此。〔慎蒙记〕山在棠阴里，一名齐云山。裒广四十里，郡之镇山也。颜师古《汉书》注谓越王所保之泉山，即此山。此说非，已见上。有三十六洞。其龟岩在泉山之半，巨石如龟，中空且旷，可容百人，唐林藻、林蕴、欧阳詹尝读书于此。其所染翰，石砚尚存。而崇秀坞适当其隩，林木森然，奇石挺立，望之青翠满前，殊为刮目。有醉月石，则横亘于前，其平如砥。狮子岩者，在龟岩之畔，石骨耸立，状如狻猊。而清源洞尤其大而奇者。洞有二，上洞名纯阳，在山之巅，东瓯于此远避汉兵处也。后有石室，则宋道人仙蜕之所，故又号蜕骨岩。下洞一名紫泽，此句误，紫泽不是下洞。去上洞仅半里许，真入蔡如金祠及丹灶在焉。上有巨石，方广百余丈，有梵刹四区，适当其阴，而峻峯叠巘，寓目登眺，若置身青云之上。外则大海环绕，一望茫然。天气清明，则所谓日本、琉球，皆可指见。真天下奇观也。杖藜泉则在清源洞之侧，若坎井然。传谓蔡如金手握藜杖，拄地而泉出，故名。清源泉适当上、下二洞之间，深不过五六尺，味甘而洁，湛然澄清。山之以泉名者，此也。有老君洞，则老君像如塑，高可五十余丈，面目四肢皆为苔藓翳樾，而须眉皓然，其白如雪者，千古不磨，亦云怪哉。三瑞岩，则文殊、普贤、观世音三菩萨像也。像皆天成，不假斧凿，即其奇瑰诡璚，当与武夷争雄哉！〔许獬记〕余少而好游，其游吾泉之清源洞，访紫泽宫者不啻一再。至是，则与同年丈李君偕，重阳之又二日也。以避俗客，故独后出。北门至山麓可四里许，俞氏之先茔在焉。其上有兜鍪石，望之俨然甚肖。俞氏为东南大帅，有行伍功，说者为得地灵力不谬，而李君则津津谈堪舆矣。余素弗习堪舆家言，第漫应之曰：“是固当耳。”迤逦而上一里许，至山腰之小亭憩焉。亭故有泉，香而冽，俗传能巳病，呼为仙液。请而祠者尽吾闽之八郡或至广之东西父老童稚，连日夜往来汲取不绝。盖亦未久而遂涸，今徒其匾在耳。岂山灵厌其驿骚，当亦有以阴夺之与否耶？循是而上，为石关，关而上有巨石鹄立道傍，镌“君恩山重”四大字，即俞氏功成后所刻石也。又折而上，至山顶，为郡守汪公祠。祠当上、下二洞门，据清源之胜，颇宏爽，于游观憩息者不为无助。连武而登，至上洞。洞有大士，身右为裴道人蜕堂，俗传仙人尸解于此。余谓李君曰：世所称神仙黄白事，信有之乎？李君曰：然。吾尝游漳之天柱峯，有关而禅者，绝粒可二十余载矣。望之肤色若冰雪，强之以粒弗应。是岂其侣与？不然，何以至是？余曰：即令有之，非所愿也。李君曰：云何？余曰：首山之鼎，仙乎？尧舜则否矣，不谓不黄帝若也。骑青牛，浮紫气，仙乎？吾孔氏则否矣，不谓不老氏若也。说跨箕尾，烈不永于伊吕；良游赤松，名不高于南阳。凡世之行名，能极其所至者，皆仙也。其死而不朽者，皆仙也。骚之屈赋，若史之两司马，文之贾、韩、欧、苏，诗之李、杜亦然。假令是数者无一焉白日飞升，何益于我？李君无以难。已复由祠右至下洞，洞即紫泽君所居处也。又有董仙人之遗蜕在。横而南，为南台。台后石壁千尺嶙峋，观者目眩。李君则又津津谭牛首也。余北游时，未尝道金陵，不识牛首作何似，无以应。台宾紫帽，拱溪流若带，其东为大海，海浸扶桑，日月所出浴。俯临郡城，万雉错综在腋下。城中有二浮图最胜。李君则又谭金陵十二层浮图也。余亦无以应。李君好奇，其为文善抉微，则又操其胜于常闻习见之外，其持论亦若是云。余曰：是山之有名旧矣。唐、宋以前至以名吾郡。然山重郡乎？抑亦郡重山也。夫天下之为奇山若水者岂少哉？多还弃于荒僻寂寞之野，樵夫牧竖之所嬉，高士伟人过者未尝问，则非其胜弗若，所处地弗若也。由此观之，天下之为山灵者，亦有幸有不幸与？李君颔之。遂从台之东攀缘石隙而下，为詹亭、为弥陀寺二所，杂客旁午不可以入。山下有泉清美，甃石为井。李君再邀余酌石上酒数行，笑谓李君曰：泉不仙，胡久耶？李君亦大笑，而归由他道，薄暮抵我书斋中，李君遂别去。斋即唐国子博士欧阳行周读书处也。

　　游诗三十七首

　　〔宋钱熙诗〕巍峨堆压郡城阴，秀出天涯几万寻。翠影倒时吞半郭，岚光凝处滴疎林。〔王十朋诗〕州北有山幽更幽，皇天阁雨为公游。登高如入上下竺，宴坐疑临大小湫。埽地焚香烟缕嫋，煎泉瀹茗乳花浮。观诗起我家山兴，身在闽南梦在瓯。〔刘子翚诗〕飞梯百级转层峦，政喜登临着眼宽。海上波涛连阆苑，日边尘土暗长安。乱来世事终无定，春尽羁愁岂一端？赖有谪仙能喜客，时陪杖履得雄观。〔朱子诗〕联车陟修坂，览物穷山川。疎林汎朝景，翠岭含云烟。祠殿何沈邃，古木郁苍然。明灵自安宅，牲酒告恭虔。肸响理潜通，神蚪亦蜿蜒。既欢岁事举，重喜景物妍。解带憩精庐，尊酌且流连。纵谈遗名迹，烦虑绝拘牵。迅晷谅难留，归轸忽已骞。苍苍暮色起，反旆东城阡。〔元偰玉立诗〕洞府神仙去不还，清源紫帽耸高寒。泉南佛国几千界，闽海蓬莱第一山。夜月凤箫声隐隐，秋风鹤佩听珊珊。瑶池岂隔尘寰路，更叩危岑最上关。〔明李源诗〕绝有人间一洞天，瘦藤扶我翠微巅。空中台阁魁三象，海上风烟荡八埏。地接龙堆双鸟去，仙遗虎谷一书悬。几时坐得山钟静？白石青云自对眠。〔查约诗〕我爱清源洞，凌虚绝点埃。蜕岩留色相，石刻记蓬莱。远岫开图画，飞花落酒杯。悄然天景里，百岁几人来？〔朱鑑诗〕天下名山多，清源居第一。三十六岩环，中有读书室。冠盖相追随，优游仅半日。行云返岫迟，归鸟投林疾。回首各西东，何处寻行迹？〔蔡清诗〕一登第一山，自觉众山小。日起海门腾，云连边树杳。物情随运迁，元化无时了。一事类登山，怀哉愧不少！〔又〕行行行上北山巅，始信人间别有天。红日当头真可捧，白云着袖似相牵。细思田土千般物，何似清源一滴泉？我欲便为栖隐计，壮心未忍负青年。〔王慎中诗〕取路非高足，入山力复余。所长元有适，于计未为疏。高见群生扰，间看四体虚。堪嗟二亩半，促促邑中居。〔又〕城中长日望，翘首起游思。如何咫尺地，动以岁年期？忽睹草花喜，终遭猿鸟疑。明归应复望，惆怅使颜衰。〔又〕洞壑香氛氲，中间紫翠分。兴来只自得，独往有谁群？激射风前瀑，孤高天际云。心赏悠然会，何由与客论？〔又宴集诗〕千峯最高顶，上客敞芳筵。心豁云初散，形忘酒易传。沧溟侔洞达，城郭俯纷阗。一与贤豪饮，翛然病已捐。〔又〕凭高张讌好，岚翠满轩楹。杯泛流霞气，絃含激玉声。魂消游目远，日入发谈清。情深宁在酒？不醉自非情。〔朱梧诗〕春画阴晴花发时，闲情遥与偓佺期。谷窥碧海莺迁早，路遶红泉马去迟。僧灶茶乾山鹤识，客堂钟湿洞云知。先生公事登临了，忘索衣冠且赋诗。〔康朗诗〕岩壑遥传住锡年，曹溪弟子旧安禅。山桥客渡残村月，岭塔僧归半岫烟。白石涧边听夜濑，青松影里见流泉。坐来一对焚香侣，始悟云林是宿缘。〔庄国桢诗〕峯耸三台倚杖攀，此身恍已出入寰。烟浮下界阴睛半，潮送孤帆隐现间。飞斝狂呼明月饮，振衣喜共白云间。相传此地曾仙蜕，何日凌空跨鹤还？(林乔相诗〕古洞岚深画不睛，夕阳佳气晚来清。光浮紫汉云初敛，色映虚岩月始生。树影蒙茸频向席，泉声杏袅间吹笙。夜分酩酊望牛斗，世路悠悠非我情。〔苏浚诗〕故人樽酒忽相携，烟满秋山望欲迷。万壑寒生沧海外，千帆飞渡女墙西。风摇渔火僧初定，客掩萝门乌自啼。醉把朱弦弹夜月。三台遥处碧云低。〔何乔远诗〕岩岩崇邱，高贤戾止。冈磐纵步，石液厉齿。液芳比玉，磐遥如砥。畅此远心，豁然遐轨。〔又〕幽居强出村，杖策到山门。疎雨终多点，轻云亦有痕。近郊山自合，远海浪无喧。日夕登临尽，相将酒似源。〔黄克晦诗〕蹑屐名山顶，长风吹布袍。寥寥双眼阔，眇眇此身高。四幔青天影，一杯沧海涛。寻常只强健，倚醉首重搔。〔又〕飞萝影外敝僧堂，啼鸟声深客座凉。出树低云初渺渺，渡江片雨忽茫茫。千湾白处皆烟浦，万点青中各水乡。莫道闲岩惟暂宿，归期来日总相忘。〔又夜雨诗〕空堂云气夜蒙蒙，未觉张灯夜雨中。鸣砌暗生岩下瀑，入林偏飒叶间风。瓦穿僧护函经湿，座冷人欣盏酒红。山顶阴晴元不定，未须钟鼓试奚童。〔黄克缵诗〕六十年来汗漫游，登临重见旧沧洲。天风岭畔双吹鬓，湖水城边一系舟。满眼烟花云外赏，千秋形胜望中收。晚芳未发人垂老，怕上层峦最上头！〔苏茂相诗〕清源洞口白云封，叠巘连冈几万重。六六峯头春踏遍，诸天天外更闻钟。〔又〕出门面面是青山，百道飞泉泻石间。鸟语松阴人境绝，篮经轻度小云关。〔又〕仄磴迂回数十盘，危亭巳坐白云端。凭栏半试登临眼，万顷平畴错绣看。〔王际逵诗〕名山原旧约，皓首喜登临。踏雨乘春兴，街寒见客心。江浮新水白，洞隐古松阴。日暮未能去，幽期还再寻。〔国朝陈宝鑰诗〕绝顶高岩瞰碧田，遥来景色到阶前。海开曙气红生浪，山引晴光绿入天。洞暖暂能回鹤梦，林深常见下猿眠。岚烟变幻还朝暮，惟有流泉不记年。〔又〕斗馌双朋访北山，山容陡见老来斑。岩苔翠魄寒山骨，洞水清烟暖石颜。伏海潜龙贪梦懒，归巢倦鹤畏途艰。遥看畚锸催工急，孰噀枯鱼起活潺？〔又〕山蹊石滑游人迹，雾里村樵一线来。幽气不惊青草梦，静声自响落花苔。宁因日暮闻豺虎，谁向山深翦草莱？客去庭空随鸟语，洞门又被白云埋。〔阮旻锡诗〕晓上清凉山，崔巍俯天半。缓步憩飞亭，从容恣遐观。春潮带城郭，茫茫无涘岸。石面迸清泉，圆光细如弹。鸟雀不敢污，嘉名兹山冠。绝顶洞门开，仙人留蜕馆。遗容巾屦新，尘世沧桑换。至今蟒穴腥，阴风吹不散。日落群峯低，烟光相凌乱。下睇岭云深，来踪恐隔断。〔丁炜诗〕支轻策蹑层阿，绕磴松杉积翠多。岩顶香泉流石髓，洞中仙蜕隐烟萝。春深坐见桐花落，夜静时闻虎啸过。咫尺江城环碧槛，频从云里听笙歌。〔张云翼诗〕俯临城郭千家丽，极望瀛天万象空。潮汐自来群岭下，蓬莱犹忆五云东。扪萝翠级盘岩树，驾壁丹楼纳海风。此日磨崖应绝胜，还欣作赋有诸公。〔释道余诗〕已觉龙锺气力微，山行尚拂薜萝衣。岩花倚笑如旧识，谷鸟忘机总不飞。槛外人烟村巷静，窗中浦漵野帆归。山灵最是能留客，净扫浓云月满扉。

　　咏蜕岩者十三首

　　〔明李元阳诗〕卧云煮石有真机，蜕骨山人丁令威。日暮不留岩下宿，空教萝竹袭人衣。〔简霄诗〕岧峣缘石磴，窈窕访仙关。木叶封坛净，藤花绣石斑。壮怀空碧海，尘眼落青山。洞主留人醉，清风日暮还。〔黄河清诗〕绝崖高挂小岑楼，鸟自低飞云自留。曙发海天鸡独开，山分闽越景全收。江清树老今还古，石峭寒生暑亦秋。悟入寻真真已悟，移文休到此山头！〔陈琛诗〕松柏参差间石楠，藤萝藉手到仙庵。清来源水寒生北，紫染帽峯秀出南。净上抽茶堪慰渴，晴云欲雨不为岚。炉薰柏子留天使，诗酒从容半日谈。〔黄润诗〕绝顶灵岩隐翠微，游人遥礼五云飞。猿惊鹤怨无消息，应待千年一度归。〔苏濬诗〕叠嶂寒泉落彩霞，回看春色遍桑麻。沧溟暗度仙人窟，鸡犬全飞野老家。千古江山留幻骨，半空云雨湿残花。坐来不觉诸天静，隐隐钟声到客槎。〔黄克晦诗〕频年五岳遍寻师，蜕影虚岩坐自疑。台下云生知有梦，天边鹤过忆曾骑。夜坛箫籁含明月，阴壑松萝动暗飔。依旧千峯俱遶榻，四檐云气为伊谁？〔郑之铉诗〕鱼城烟火望来曾，百丈坪前一再登。海上红云携断雨，山中白日对孤僧。雾深半榻迷樵径，人到空花点佛灯。蜕骨千秋何所在？只应别殿锁崚嶒。〔黄景昉诗〕绝顶松阴夹道栽，天然华盖护中台。人烟绕郭鸡栖处，石乳澄潭虎啸来。海估风微飞豆过，山僧日晚采茶回。神仙脱骨终何许？浊世空消酒一杯。〔又〕隔宿重游未厌频，十年虚负北山神。空桐树老霜前色，通草花开梦后身。闲数溪桥鸦点点，笑看郡郭堞鳞鳞。何人杖屦还孤往？三变蓬莱海上尘。〔周廷鑨诗〕昔年高士径，今日望仙台。啸虎人安在？骑鱼客不来。天低云叶坠，山静雨花开。欲判三生事，临风酒一杯。〔国朝吴方皋诗〕古洞餐花处，萧然物外情。月流千树影，杯度两江声。迹与苍云远，身随紫鹤轻。浩歌绝顶上，一啸万峰青。〔释德萃诗〕乘兴来蜕岩，时属三春暮。残花落满阶，巧鸟啼盈树。信宿不言归，主宾欢道聚。南窗共翦灯，促膝倾情愫。睡去到三更，潇潇闻雨澍。中心一何忭，以兹及时故。晓起不见山，满天皆岚雾。画永何以消？闲搜长短句。当且待晴明，言旋理杖屦。

　　咏紫泽宫一首以在此宫作也

　　〔明王慎中诗〕畏景在城市，聊兹息茂阴。攀跻不觉远，依止自知深。石上消尘气，钟前起悟心。宿非如可谢，卜筑请从今。
　　纯阳洞，南左半里许为左峯，亦名东岩，上有海潮室，今废。《闽书》：奇石倚天，室居石址，或曰裴道人尝居此以吸日月精华。峡石刻字曰“清源福地”，其旁为遵岩，僧可遵居此，故名。其地周数百武，巨石偃亘平如砥。又名百丈坪。可遵建二台塔，今圮。中有巨人迹，明王慎中读书岩。中又南左半里许为泰嘉岩，地颇平旷，泰嘉寺在焉。详见《寺观》。明侍郎顾珀结庐读书于此。知府万庆为匾曰“新山书院”。〔珀自为记〕吾泉郡之镇曰北山，距城七八里许。盘礴横地巀嶪乐参天，沿山联结岩洞率多岔岬崴峨，独泰嘉岩四衍堂宇宏杰，轩窗玲珑，珠案拱其前，翠屏拥其后，旗鼓悬于左，狮象蹲于右，实兹山之伟观也。若夫云浮雁塔，月皎龙池，花覆香泉，藤缘宝树，莺簧奏曲，松絃鸣风，争奇献巧，盖有不能尽状者矣。外祖将仕郎魏公茔域接壤于斯，新山子早岁读书隐居焉。玩索之余，曾与山约曰：他日能有尺寸，当使斯岩其有兴乎？迨予登第入官，不暇登览，然心想神游，每形于梦寐矣。世逖栋挠，守者匪人，砍伐其薪木，觊觎其风水者蹑踵也。嘉靖壬午，予致仕归，寻幽怀昔，但见破宇颓垣，仅存一二，余皆莽为邱墟矣。为之恻然曰：夙昔之愿，讵忍忘耶？遂捐资鸠众，市材庀工，修饬殿宇五间，构廊八间，东西轩六间，内门一座，湢浴一所。适有四川副使之命，促迫就道，功未及究也。嘉靖甲午冬，又以户部侍郎得请归。越明年乙未，复建前堂五间，匾曰“新山旧隐”。外门一座，庖厨一所，缭以周垣，具乐讌饮而落之。当道缙绅偕乡士大夫毕集，酒半，合辞言曰：北上之胜，惟兹为最。非离群乐道者不足以居之。又曰：辞宠者避喧，逃虚者习静，予老矣，离群不敢也，乐道未能也，避喧习静，窃有志焉。且山川遇人，固自有数，而物之废兴成毁，常相寻于无穷。后之人有能嗣而葺之，则兹山之胜，不重有遭乎？下有灵源庵。《闽书》：灵源洼广数百步，水积其中。郡志谓中有鳌龙，宋时旱祷辄雨。〔明詹仰庇诗〕苍松一迳霭晴阴，乍引凉飚散暮林。香殿梵微天乐奏，毒潭秋冷水龙吟。空中清籁沈明月，醉里轻涛度碧岑。已觉会心不在远，凭栏坐久落花深。循西而北半里许，为半岭岩。岩前有石门，南左径畔有亭，匾曰“白云满地”，今废。〔宋郑道诗〕天风吹我上齐云，小涧清从石乳分。濯罢尘缨吾欲忘，白云满地未斜曛。《清源山志》：石广数十尺，苔藓浓封，遥望若缀锦。中有池田，又有石刻“泉南佛国”。〔明黄克晦诗〕石门苔径入残霞，薝蔔优罗间作花。纵有山田如色界，自应山水属僧家。松声落座兼啼鸟，海色窥帘带远槎。绝顶何须还别洞，萝衣此地伴袈裟。〔国朝释明光诗〕却爱中峯秀，入门曲径幽。鸟啼云外树，人上竹边楼。借榻吟新月，烹泉话蚤秋。留连宾主意，不负此同游。又路中有半岭宫，久废。国朝嘉庆丁丑，老叟谢求募建。岩北别有岩曰寒山，其院宇今亦废。寒山岩与瑞像相抵背，从瑞像岩左绕石径而上即得之。又南半里许，为栖霞岩。旁有香飘不动亭，今废。其左为大道岩，一名芭蕉古洞。大道，秦时人。详见方外。〔国朝蔡仕舢诗〕别下源山日欲曛，斋心入夜礼元君。中峯一线开青壁，半岭千松锁白云。春水自萦深草径，夏虫堪语旧冰纹。醉眠不辨仙凡隔，鸡犬声声到枕闻。又南左为瑞像岩。宋元祐二年林道者诛茅是山，梦人使镌像，且示镌者姓名曰魏周。周梦亦然。像成，端丽甲诸相，构堂以蔽风雨。明成化癸卯僧惠禧修之。〔明黄凤翔诗〕危磴垂藤古，层冈法殿开。扶筇还对酒，岸帻共登台。城郭凭栏近，川原入座来。祗愁残照逼，归袂拂风埃。〔何乔远诗〕白石穿平地，高巅乃雾封。不缘来谷口，几误失高舂。石佛多摹相，人天各自容。婆娑寻古迹，惆怅散余踪。《闽书》：岩石面平如砥，翠嵂■〈山截〉嵲，亦名天柱峯。国朝嘉庆甲子许宗鹤重建。前峯对峙，危石排列，如僧群立，名罗汉峯。峯后有灵潭，深数丈。又有圣泉、瑞香泉、狮子峯、回舶峯、莲花峯、云髻峯、石笋、石蟒、石龟、石城、石窗、石门诸胜。旧有望州亭，此句县志不载。视郡如掌握，今废。旁为日休岩。淳祐志：头陀岩也。天成石罅，谓之石门，深数十丈，上沿小径，通瑞像岩。石门下有霹雳石，宋陈谠题“北山胜概”四字。又峭壁攒峯忘归透碧岩等字，及唐、宋游人石刻。又有片瓦岩。淳祐志：片瓦虎岩，皆天然石室，可居止。《闽书》：虎岩在五台峯右，五代时僧守息能驯虎，故名。有石刻“大休歇场”四字，亦名大休岩。〔明何乔远诗〕大休岩下白云生，铁壁泉流细细清。古佛当龛犹有相，高僧持律久无情。乱围绿树余千尺，杂啭黄鹦不一声。咫尺茅斋难乘兴，今朝始得向空行。唐欧阳詹、林蕴、林藻读书于此。有石可濡墨，大书曰“石砚”。有室如瓦窑然。明成化间张庸即其旁建室祀詹。嘉靖万历间，詹裔孙深，深子模，先后重建，称欧阳书院。黄凤翔书对联，刻石嵌于壁，李开芳书“高山仰止”于岩前。国朝乾隆年间，詹裔孙芳馨鸠族加修葺。〔明陈让修欧阳书室记〕清源巍然，台座昂伏，而东历九侯山，将转为府治，石益壮，以奇巍者碁累，怒者虎斗，列者堵墙，覆者瓦屋，烟龛风宝，若门若屋。若探营窟，以访葛天氏之民；若闯陋巷，以寻颜子之居。俯而下，蹑而登，折而东，又折而南，反出于若门屋者之上，乃天空地迴，山岳开而溪海会，怪石环错，居然翠微，固欧阳先生读书处也。久且荒，其裔孙深大惧先迹弗治，捐己资，伐木陶土，拓旧址而新之，考极相方以完其美。中为欧阳子读书堂，西辟小轩，南北其户，任风月云烟以来往。东巨石，援山而横出者二，如承露仙掌，浮以飞亭，望沧溟而临千里。南俯泉城，如晬盘觞豆，罗列几下，午夜书声可以相闻。紫峯在座，浸以晋江，若可架长虹，研朱而濡墨焉。此则欧阳书室之大观也。轩之西，矮屋数间，辟东牖以迎朝曦。牖东，石如崖门。由以入北室，奥然小区，可以居休观妙。室右巨石如立蛙，前仰后俯，偻以入，可坐数十余人，固栖元之秘关也。是岁三月告成，属两山见吾子陈让作文以纪之。某惟吾闽风气在汉如长夜。在唐如昧爽，而欧阳行周奋兴于泉，乃能修词立诚，挟策上国，至动陆宣公，名实与昌黎诸贤相上下，是固未可止以首登进士破吾闽天荒论也。日出扶桑，风气新而人文著，安得不为杨龟山、朱晦翁之诸大贤倡？渐到天心文治宣朗，则吾闽泉所以自源而流者，又恶量哉！则斯室也，又不得仅以游观山水论矣。兹固某所愿有言者也。若公平生行业之美，《唐书》本传备矣。《礼》曰：“先祖无美而称之，是诬也；有善而不知，不明也；知而不传，不仁也。”则欧阳生修其祖遗迹以明著于后，礼也，宜籍也，乃镂之于堂西之石。〔元释大圭诗〕闲情素乖俗，乐彼中林居。林居未云果，幽赏意有余。出郭青山多，佳木亦扶疎。并游得良友，方驾从所如。翠微薄炎景，萝风汎凉裾。云径步窈窕，石门入清虚。少留席丰草，绿缛延以舒。藂祠翳鸣鸟，石涧清有鱼。形神一萧散，疲勚亦已祛。夤缘龟岩东，遂即欧阳庐。怀贤仰高躅，抚迹惊废墟。愿留石中室，毕诵人间书。兹焉恐迟暮，眷眷空踌躇。〔何乔远诗〕蟹螯醉梦从他熟，竹简欣摊未厌生。饮酒读书知孰是？岩花谷鸟总同情。山邻茅舍来还少，老谒祠堂媿不成。每忆遗文犹缩手，敢如好事乱题楹？〔黄凤翔诗〕怪石何巀嶪？一迳盘纡转。阴厓溅细流，层砌匝苍藓。行行穿洞入，倏然觐巍巘。上有读书台，昔贤迹已缅。老我懒废书，偶来旷游衍。扪萝穷其巅，登顿力忘倦。山鸟随往还，海云自舒卷。坐使蓬心豁，邈焉醉眸展。欲归仍夷犹，前林斜照晚。〔又〕秋风似送读书声，遗迹灵岩结构成。甲第当年龙虎榜，湖山千古薛萝情。朝看野色遵云起，夜落灯花带月明。为有孙支传世业，青苔那许锁柴荆！〔庄鳖献诗〕昔人读书处，春风满雒阳。不知千古恨，江上已秋霜。〔黄克晦为陈大参招游诗〕三年云卧与君同，欲别犹攀岩桂丛。人似浮屠窗下宿，山疑禹穴地中通。千寻石壁临虹渚，万里沧波见月宫。胜地名贤今古重，题诗一为表雄风。〔国朝丁炜诗〕仰止高贤在，荒祠百代余。松杉三径老，风雨一灯虚。韩、李齐名日，欧、闽得第初。夜深探石室，仿佛见遗书。〔林之浚诗〕籍甚贞元闭世材，刺桐城外读书台。天荒闽越凭先破，月旦江南早共推。剩有空山环秀色，从无断碣写余哀。一龛佛火黄昏候，尚想灯窗石室开。〔黄兴祚诗〕高台渺渺俯沧洲，此地贞元足胜游。七建谁开周草昧？一江漫说晋风流。云霞曙色孤城出，龙虎才名古洞幽。却望遵岩连石镜，大邦文献军今留。按隆庆、万历二志皆谓欧阳石室在龟岩，然观释大圭诗有“夤缘龟岩东，遂即欧阳庐”之句，则石室非即在龟岩明矣。《闽书》谓欧阳祠在虎岩是矣。而于狮岩复为欧阳读书处，有石室如瓦窑，是又二处也。今石室如窑，现在祠旁，则此处之为石室，不辨自明。又淳祐志稿载，僧守息在赐恩安禅，有驯虎之异，则此处之为虎岩，亦不辨自明矣。虎岩之左为不易岩。相传昔有女尼居此，有访之者曰：若来住山不易。尼曰：到山亦复不易。后百步有泉如线，名一脉泉。又南半里许为碧霄岩。《闽书》：岩怪石委萃，重复相依，中广不踰席，北来南去可百余武。仰视碧天如线，曰小有天，曰拍洪崖肩。当北入处为上碧霄，石罅刻字曰“透碧霄”。左有亭曰“寻真误入”，今废。南出左侧，宋三山林奭刻大“寿”字，高二丈，以祝亲。又有石刻曰“少留冷饮”。国朝道光癸未，黄清和即其地筑小憩亭，曰“小云关”。中琢佛像者三，为下碧霄，亦废。道光庚寅，康济时重建。又南为梅岩。《闽书》：古为招庆院，详见寺观。唐人陈嘏读书于此。谷口刻“梅关”二字，“梅岩山界”四字。五代时，留从効别墅在焉。宋留忠宣正作堂名曰梅岩，相传旧有古梅数百年在其处。〔明黄润诗〕天教冰玉作精魂，花萼先春羡此君。堪笑山翁幽兴极，冲寒月下吸清芬。〔黄凤翔诗〕秋空摇落众芳歇，黍谷冬寒更栗冽。岩畔梅花标早春，数枝斜映千山雪。萧疏冷蕊白于琼，卷曲孤根贞似铁。冰台瑶圃净纤尘，浮动暗香风味别。回首东园桃李花，倚云和露斗纷奢。昨日开颜今日改，岁寒晚节复谁在？惟应松竹订清盟，翠干霜稜屹相待。还看叠叠黄实时，凭尔和羹登鼎鼐。岩高数尺，可容人坐。有潭曰绿潭，石刻“绿潭瀑布”四字。波磔遒劲，殆唐人笔也。沿流上至高峭处，曰风雩，有石棋局、石砚、炼丹臼。北有双石对峙，泉绕之，宋寺丞黄维之题曰“云根潄玉泉”。又有光雪知心、清风万壑诸亭，皆废。又东为妙觉岩，在倒旗峯下，下有亭匾曰“第一山”，摹米元章书刻石亭，今废。有泉在石屏之底，曰瑞泉。〔淳祐志云〕瑞香泉在兴福院香积厨房，字妇无湩，投钱饮之，潼也。庆元间，刻石曰：“巨灵擘石，石乳涌出；监者神清，饮之无疾。”相传为陈公谠铭。明隆庆间，牧叟儿疡，洗之愈。远近趋赴，邻省税舶来汲者日敷十艘。郡人俞大猷时为总兵，堙之以杜不虞，后涌冽如故，而汲者遂少。又东为狮岩，有石如狮，泉石幽奇，景象清旷。〔明蔡清诗〕一上狮峯四望低，恍然身蹑九霄梯。风云何意俱来会，虫鸟无心自在啼。静对乾坤疑有话，追思先哲愧留题。携朋更向清源去，去路相将莫遣迷。又东为龟岩。〔明何乔远诗〕崒嵂高岩欲尽巅，明窗曲牖更回旋。幽禽啼树苍烟破，怪石当门翠霭悬。混迹醪尊忘雅俗，浮生蜜食悟中自边。残春半月方愁尽，晚景宵辉喜对圆。巨石屭屭，状如穹龟伏鳌，上有广利王庙。详见《坛庙》。又下为赐恩岩。“赐”，一作“四”。《闽书》：唐赐许刺史稷之山也。又传宋李文肃邴隐此，朝恩四及，故名。淳祐志：元祐间，民夜见光，相镌白衣观音像于岩端。国朝乾隆二十四年，提督马负书葺而新之，创亭轩八九处，书“鸢飞鱼跃”四大字刻于石。〔负书自为记〕清源东麓之赐恩岩，乃郡城来脉，唐欧阳子读书于此，首开闽中文献。余郊巡登眺，见峯峦叠翠，洵毓秀锺英之名胜，何可不为点缀以培地灵？爰同怀涵村太守，杜松风刺史、韦显祐、刘益轩二司马、干静专、王季功、伍蒙泉、黄映峯、庄约轩各大尹、章书亭副戎、李晓村、福永长、索厚斋、阿履安、宋澍苍诸参戎、希云亭、何宪韬、徐明清、翁显臣、刘缵徽诸游戎共捐廉俸，辟磴道，筑山门，砌围墙，一时所成者，有大观轩、流辉亭、宜斋、步云亭、挹爽亭、耸翠亭、高明亭、邀月台等处。仰观俯察，羡海阔天高，万物得所，因并书“鸢飞鱼跃”四字，镌之岩石，以志太和翔洽之盛　且以发秀灵活泼之机，谅同志者当必更有为山灵增色也。〔又诗〕名岩千尺倚天开，面而云峯拱翠来。气吸长江环百雉，灵锺叠嶂接三台。桑麻景色迎眸遍，亭榭规模相地培。盛世恩同山与海，化机何处不春台？〔督学庄培因诗〕琴樽春倚竺泉开，得共元戎选胜来。花外雕鞍明小队，岩头金薤接中台。唐贤风月人争说，谢傅林亭手自培。信宿良游成秉烛，海霞薄暮上平台。〔督学汪廷玙诗〕城东翠巘倚天开，嘉讌招邀蜡屐来。祠揖四门探后海，碑摩千仞接中台。鸣阶琴筑云间落，傍径松杉雨际培。极目化机真有会，振衣更上最高台。〔郡守怀阴布诗〕古刹疏林曲径通，行来襟袖满和风。天空舒卷睛云度，野旷高低佳气笼。极目峯峦千嶂里，迎眸烟火万家中。公余偶至登临处，喜见熙熙景物隆。〔署郡守杜昌丁诗〕弥陀生面别为开，胜概纷披触景来。俯察仰观都一览，左宜右有接三台。欲垂后处前应表，待补天时地早培。自是恩光沾被广，山灵亦与护亭台。〔又〕登临忘倦并忘归，幕府开筵坐翠微。麦陇尊前青是浪，筍江望里玉成围。亭虚云合岚呈彩，笔化鱼游影欲飞。岁首时和同乐处，赐恩岩畔浥流辉。数诗即事，宜即附此。乾隆三十八年重修此岩，并塑大观亭五文昌神像。〔黄世德记〕赐恩岩旧无大观亭，有之自乾隆辛未始。大观亭旧无五文昌神像，有之自乾隆癸巳始。赐恩岩者，清源三十六岩之一，南唐刺史许先生稷蒙恩赐地，故名。上有欧阳先生读书室。佛殿僧房，林壑幽邃，游屐接踵，然经数百年来，曾未知有幽峦奇阜可别开眼界，以增兹岩之胜者。岁辛未，提帅马公、郡伯怀公、邑侯黄公选胜于此。披榛穷壑，各以意为结构之势，亭曰流辉，曰步云，曰挹爽，曰耸翠，日高明台，曰琴台，曰邀月斋、曰宜斋，独大观亭冠绝诸胜之上。马公大书“魁”字于巅崖，旁刻“鸢飞鱼跃”及“风云壮丽”图于石，岂惟寻常山游品题故事哉。谓吾郡文明之徵，实由此也。癸巳春，诸同人乃议塑五文昌神像于上，副马公之志，而二十年来倾欹坠坏，剥落殆尽，岂所谓有其举之莫敢废者耶？爰倡议捐赀鸠工庀材，坏者修之，坠者举之，塌者完之，自山门以及绝顶，丹黝胶漆，诸胜豁然，而大观亭之坚完有加焉。凡费若干缗，阅三月告成。中奉文昌帝君及大魁神像，旁奉朱衣金甲及二仙童、帝君骑坐。置业收息，付主僧为香灯之费，而大观亭之事毕。夫山川胜地，何处不有？虽曰天成，亦有人巧。今观斯亭，崔巍爽垲，苕藐苕荛，大海环流，群山拱揖，摩挲星斗，吞吐烟云，烟火城中，历历如画。又城为鲤形，亭之高坐武步适抵其背，如巨灵辟易，跨金鳖，泛碧海，■〈髟上思下〉鬐鬣，跃跃欲动，真负郭一奇观也。而以五文昌扬灵表瑞，增成壮采，他日秋风荐鹗，春雨腾龙，玉堂沙堤之英，有不由此其选欤？或曰：斯亭山高地旷，烟雨薄蚀，难以久远。嗟乎，物有成毁，时有废兴，后之君子，将点缀名胜，为斯亭壮观，第补葺罅漏而已哉。是为序。又佛祖殿后有镌“高山仰止”四字。旁镌欧阳行周先生书。嘉庆九年，林文时、王文曜同修大雄殿山门，有记。清源三十六洞，赐恩实居其一。宋时文肃李公隐于此岩，朝恩屡赐，故以名岩。其地即泉刺史许公稷之山也。阅宋淳祐志：民见舍利夜光。无祐间，塑观音大士，都人士女焚香顶礼，日久益新。明卓吾李公题曰：不必文章称大士，虽无钟鼓亦观音。胜地之传由来旧矣。国朝乾隆已卯，提帅马公易斋与郡侯明府修举起坠，辟磴道，筑山门，创亭轩，书“鸢飞鱼跃”于石壁，盛矣！阅今四十余年，画栋雕甍，不无倾圮。甲子仲秋，余与王君来游此地，仰瞻殿宇，岌岌不可终日。念给孤长者曾布施金，以振花氏城。我两人应竭绵力，以襄斯役。倘俟山僧沿门托钵，恐缓不及事，因兴工于九月上浣之八日，葳事于十月之既望。山门曲径，焕然一新，将见古佛之灵因山而显，山脉之固因人而兴，斯亦清源一臂之壮观也。是为记。后中军府徐庆超镌一大“寿”字，又镌“云梯”二字。其下为中岩，又下为下岩，皆李邴所构。倚大石为室，有镜石。镜石即何乔远读书处，以石如镜，取以自号曰镜山。今尚有镜山书院石坊在焉。有醉月石、凌云室、弄泉观、恰云亭、崇彦坞，今皆废。凡此皆左峯联缀之胜也。
　　赐恩山下后茂乡乃山脉入城紧要处，前被挖掘窑土，开筑礐厕，经前守徐汝澜严禁，碑示。

　　附后茂乡告示

　　署泉州府徐汝澜为示禁事：照得泉郡东关外后茂乡，地近清源山，乃系发源入脉之所。前因屡被附近居民挖掘窑土，开筑礐厕，有伤源脉，当经前府示禁在案。乃愚民无知，仍复任意开掘射利，殊属玩违。查永春、仙游交界之白鸽岭(即鹑鸪岭)。亦系泉郡发源之处。先被官民树立路碑，开筑礐厕，业经本时因公驻州当经会同永春州捐资填塞迁移，百姓咸皆悦从。在隔属尚知凛畏，岂本辖转难遵奉耶？除现在捐与诸绅士给资填塞外，诚恐将来无知匪徒，再行开掘射利。合行勒石示禁。为此示仰附近居民知悉：自示之后，尔等毋许仍在该处挖掘窑上，开筑礐厕，致伤源脉。倘敢故违，许该地保及董事人等指名禀究。保约涉私容隐，并予责革，决不宽贷。各宜凛遵毋违！特示。嘉庆二十一年四月日给。此碑立在后茂乡祀公宫前，有摧倒作三段者，后乃接竖在宫内壁。又立小碑七石在各行脉处，文云：“署府正堂徐示：此处地接清源，全郡风水所关，毋许挖窑筑厕，如违断不轻恕。”
　　纯阳下洞，西南半里许为右峯。旧志作紫泽西南一里许，非。亦名西岩，与东岩对峙。元王翰镌“海天一色”四字于石。〔明蔡克廉诗〕二十年中念友生，重游此地不胜情。欲谈往事僧何在？犹听高山磬自鸣。晚径也应怜旧迹，春莺谁复听新声？纵然学道诸缘静，觉到西峯梦不成。迤逦南下，为南台。岩矗起三石，为三峯石。此是西向。高十余丈，嵌空壁立，以在上下洞之南，故曰南台，按此处府、县志云：三峯石稍上为西洞天，林孕昌构偕乐亭其下，乃为南台岩。而以孕昌自为《西洞天记》列此右峯，又误。盖偕乐亭，明在蜕岩之右不过数武，与南台相去甚远。惟初时孕昌于舟峯及南台有先筑四亭耳。详见中峯上洞，孕昌《西洞天记》，及此下所叙。唐蔡南玉祷雨之所。〔元〕天历间，僧白云居之。王子真为书“出岫无心，绝壁遏云”刻于石。明成化间，僧惠禧复凿山累石，建楼筑室。〔禅关开山记〕桐城北山南台，离城七里许，清源来脉，巨石高耸，溪光碧岫，绝顶幽清，四顾江山，一览昭然心目之间。元天历壬申。僧白云茅居修行。至明正统年间，僧明善、敏殷等继住，重盖隐室。久历风霜，屋宇朽坏。时有前任都纲迪庵禧徧历江湖，参方事毕，回此，见山窄狭难以安众，捐舍□钵，谨募缘众。成化十三年，岁丁酉，孟夏，于室顶西畔兴工，开基砌石，运工搬木，建禅关一座五间，小楼一所，以安僧众。期逾三载，无非收其放心，砍其自得一笑已矣。重修佛殿、僧堂，饭室、净所，奂然一新。仍造本行觉心塔一座，普同共仪。逮令工毕，福瑶请予记之。余愧才疏德薄，直述其言以为识。主缘僧行最，成化十五年勒石。其地倚石为墙，下临无地，俯望城郭，历历如画。嘉靖间，推官谭铠建凌虚亭、廓然楼、思乐亭。〔顾珀为记〕节推崇德谭侯莅郡三年，大率近民平易，刑清讼简，暇日寓乐于山水之间，往往著之声律、草书，以博其趣。泉之镇曰清源。清源之右曰南台，南台之南片石平砥，侯捐俸建亭于此，未题匾而去。比贰兴郡守，移书请予名而记之。新山子未知所以构亭之意，或曰，仕宦芳踪，或曰，宦隐也。吾意不然，侯非作无益者。或曰，翠微旷阙，病东南，侯堪舆，盖补之而时登之，似也。当时偕登不知几人，其登不知几至？方其登也，西望紫帽、青莲、罗裳，如拱如揖；东瞰大海，洲岛错落，如吞如吐，邦之形胜，诚可乐矣。不知有思，匹夫匹妇弗获自尽者乎？又如薰风南来，花鸟馨香，酣畅赋诗，投壶鼓琴，亭之会亦极乐矣。不知有思，陶唐蟋蟀之风，复有反而思其忧者乎？侯志亶若兹哉，则斯亭之作，庶几古人忧乐之遗，吾所谓先后之间者也。然则君之登斯亭也，谓之乐亦可，谓之忧亦可。奚所择乎？亦曰忧也者，所以为乐也。名之曰：思乐亭。隆庆元年，知府万庆于其最上处更镌“天子万年”“年”府县志作“寿”，未是。四大字。万历间，兵宪杨际会重建精庐。〔黄凤翔记〕郡城之北，清源雄峙焉。山有上、下二洞，稍折而西，循迳而南，有怪石峻嶒，下临无地者，为南台山。山故有精庐，沙门居之，岁久颓毁。骚人墨客携侣登临，则相与班荆藉草传觞。骋望白云青霭，飘拂衣裾，已而暝色逼人，栖憩无所，姑掉臂而去之。兵宪容县杨公观风政暇，尝一登眺徘徊，则慨然曰：兹胜境也，奈何委诸榛莽哉？遂创意重构之。赀皆己捐，不费公帑；役皆佣募，不烦民力。背石为屋，架层楼其上，左为梵宇，为亭。黄生闻兹台告成，扶杖陟翫，则辄有遐感焉。夫物有必至，事有固然，成之趋于毁也，兴之趋于废也，犹旦之有暮。彼金谷之园，没于豪贵，平泉之石，散于洛阳，其成毁兴废，关一家者，姑置勿论。即章华、柏梁诸钜丽，时更代易，倏已夷为邱墟，俾吊古踌躇者，欲寻其遗踪而不可睹。独岩泉天然之胜，托于亭台栋宇之观，虽不幸至陊颓，而一加修营，辄已依依如昨。故恬愉葆真之士，枕石潄流，终不肯以此易彼。今世仕者，匪牿于温饱私图，则缰于簿书鞅掌，尘怀俗虑，溢满眉睫，第令移杨公所捐之费，亦足供金谷平泉一木一石之需，乃所营者不在彼，而在此。兹其襟怀闳豁，岂俗吏所可几哉？余请告家居，坐卧一小轩，甚困。是日凭高遥瞩，岸帻引满，凉风被体，酷暑顿消。恨游兴未豪，不能偕友人作河朔饮。犹迟回弗忍去，顾薜扉之外，恐有却立旁睨，几其去而代之者。夫四时之序，岂直可以说应侯哉！即岩泉觞酌之乐亦尔。然使余获避喧逃虚，偷一日之适者，杨公德也。兴既阑，促蓝舆归，复坐小轩为之记。杨公名际会，万历丁丑进士。知府姜志礼又镌“水石名区”、“空中楼台”及“登春台”等字，又有镌“南山有台，如此江山”及“丸泉”二字者。又南台尽处，有舟峯。卧石去地千尺，悬崖若风帆，郡人呼曰舟峯。今称其近处为石船尾。上刻“清果分流之界”六字。下有报劬院、舟峯庵、无尘庵。详见《寺观》。〔宋刘子翚诗〕杖策到舟峯，开轩对缘丛。禅心清似水，客鬓乱如蓬。鼓角谯门日，莺花上已风。逢人相借问，何地隐庞翁？〔明周廷鑨诗〕胜览始兹峯，云山青万丛。金溪明翠浪，石径隐高蓬。櫂拨天河水，帆归岭树风。沧桑谁复问？江海一渔翁信。〔又〕自结旃林不闭关，轻将翠黛点烟鬟。云留封树便成麓，客到浮槎直上山。返景近催天镜出，落霞祗接海潮班。荔香一品新尝得，更采芳荪满袖还。崇祯四年，林孕昌筑二亭：曰纶恩，曰雷荐。六年，复筑二亭：曰襭云，曰访贤。即布衣黄季弢名文炤著书处。又有未亭、君子斋。今楼亭皆废。〔唐韩偓诗〕无奈离肠日九回，强摅怀抱立高台。中华地向城边尽，外国云从岛上来。四序有花长见雨，一冬无雪却闻雷。日宫紫气生冠冕，试望扶桑病眼开。〔朱衮诗〕栈云窈窕穿刚半，鸟羽离披奋已艰。气概不教容易领，穹台还费几回盘。剑雄石户遗金锁，鹤老禅关护日丹。力尽元虚身世小，无人肯着绿皮冠。〔程秀民诗〕方城绝壑时牵梦，百月相看始一登。古洞花明迷曲径，悬崖松老抱枯藤。鹤还丹谷空遗蜕，鸟宿尘龛独有僧。多少烟云添客思，几将感慨对高陵。〔又〕重上南台百尺楼，松花香细薜箩幽。钟鸣高塔僧初定，风落平林鸟未投。沧海遥看双树出，碧天斜倚片云浮。三山不是吴山迥，却为登临起暮愁。〔顾珀诗〕屹屹南台接碧天，禅关缥缈白云巅。峯连翠壁魁三象。日出红光散九埏。隔水苍松千树古，倚岩盘石万寻悬。闲来每发登临兴，曾借蒲团几醉眠。〔苏浚诗〕崇冈叠嶂倚崆峒，满径蓬蒿忆故宫。自是洞庭开宝籙，却看琼苑出遥空。三山影落壶天内，万井烟生夕照中。握手相看拚一醉，青山几得故人同！〔黄克晦诗〕苍崖千尺峭空虚，半挂璇天侧日车。看乌已知风在下，入岩初讶地无余。图中远岫含残雨，掌上平田绕绿渠。少小躭奇今白发，几回诗酒欲巢居。〔黄克缵诗〕嵯峨石壁倚晴空，楼阁新开面面风。东去江流长自绕，南来山势故争雄。林垂丹荔轻霞外，桥卧苍波落照中。拟向扶桑观日出，留连坐待海天红。〔又〕松径阴阴爽气新，仙家风景净无尘。洞中日月闲今古，座上峯峦共主宾。沧海潮来凉满袖，夕阳岚下湿沾巾。山公饶有高阳兴，相约重寻岘首春。〔黄景昉诗〕绝壁何缘玉一区，即教善画莫能图。为云合覆三千界，置邑将容十五都。日出金鸡啼破汉，风来黑鲤渴吞湖。诸公彩笔夸强健，最早诗成字字珠。〔林云程诗〕危楼高插碧霄端，凭槛凝眸境界宽。石窦虚涵云气湿，松涛响带瀑声寒。千峯崒嵂天边出，两塔微茫雾里看。四野晴开真旷绝，壶觞终日罄交欢。其东为巢云岩，岩石悬峭石罅中，常有云气往来。明詹仰庇谪归隐于此，郡守为建书室。邑令叶春及题其峯曰“高士峯”。黄光昇刻石曰“青天白日”。上有流觞、放鹤二亭，今皆废。〔明黄凤翔记〕出城北三里许，岩宇星列。而泉石称最胜者三：望之突然，梵宫阴蔚，外坦而中幽者，观音岩也；稍进而石门盘郁，佛龛邃靓，有古松蟠虬倒影者，弥陀岩也；又进而悬崖陡立，鸟道微茫，常有云气朝暮往返者，巢云岩也。二岩距巢云，若由踵至顶望之，不能寻丈。乃自嶔崟突兀，曲折迁旋，登者十休而上，五休而下，若蓬莱千仞之不可几。比一至其巅，则怪石崚嶒，擎空吐雾，流泉喷洒，瀑布飞珠，其奇胜甲于诸岩。而金溪之水朝于右，浯江之水汇于前，平畴绵亘，郡城在目。当其彤云四塞，烟雨沈冥，则岑寂孤高，恍在层霄之上。若夫霁旭初开，暮霞掩映，群山奔赴，环流浴日，又旷然备一郡之大观矣。先是，年远荒颓，鞠为茂草，虽故老莫知其处。隆庆乙巳，侍御詹君以言事忤上旨，谴归田里，常栖迟于弥陀、观音两岩之间。一日，偕朱徵君访寻故迹，援萝登憩，披榛而石出，卓杖而泉落，不觉相顾大喜，谓神人之挈而授之也。已乃庀材鸠工，即其旧址建之。中见书室，背北面南。左为流觞亭，傍注涧水，而蓄鱼其中。右为轩窗，俯瞰二岩胜概，其规画精雅，皆出君心构目营。而郡守朱侯、贰守丁侯、推官李侯，咸捐俸以翼厥费。兵宪乔公给岩僧若干亩。落成之日，余携尊酒诣之，相与扫石而坐，临流而饮，觉其幽奇万状，寥廓无涯，令入息心炫目而不能舍去。嗟乎！百余年榛莽之区，一为君所赏识，遂缘以改观增胜，即一草一木，殆若非人间所有。美哉，君之足以自娱，而兹岩之获自托于君也。然余观自古诤臣，以言获罪者，多称病谢客，塞户避谤，惴惴焉犹懼不测。君今枕石漱泉，陶然以琴书诗篇自适，既无怀沙赋鹏之怨，又无忧谗畏讥之虑，则其所遭之幸，盖什倍于古人，是皆一时胜事，不可以无纪者也。余于是乎援笔而为之记。君名仰庇，今为兹岩主人，乔公名懋敬，朱侯名炳如，丁侯名一中，李侯名焘，皆尚意气雅慕君者，而余为黄君凤翔也。〔何乔远碑〕居官任职之谓忠，委世韬身之谓光，显迹遂志之谓通，保终守固之谓贞。忠焉而不隐其愚，光焉而不任其晦，通焉而不变其塞，贞焉而不弛其毅，纯德君子也。维少司寇詹尔钦公，当嘉靖之季，宰邑南海，英概风举，殷守日晶。入为御史，不屑委顺朝旨，窥瞷时局，所昌言者宫闱琴瑟之和，所招尤者社城灌薰之衅。雷轰方掀，地狱可画；余生未残，主恩是恋。绝人同人，溷世出世，探怀乎诗书，寓情乎咏歌。公以居不深，迹不远，则行不遥。就北山之麓，结巢云书院而隐焉。身则辱于泥淤，气则畅夫轩渠，是公之光也。策足再起，掉头还归，■〈石甾〉磷不侵，声实并畅，天子不能舍公，召公再莅藩臬。九列迁于俄顷，八柱近在顾盼，而公必申其志，不枉所持。谁求台则甘从忤世，急遂初衣，问征前路，是公之通也。节守段干，义高颜阖，梦葵遗屦，饮水投钱，庇不止于葛藟，惠默沾乎蔀屋。汲行后进，如恐不及，归依帝释，不遗余功，是公之贞也。公用世先后积十余年，而隐于巢云书院者以三十余年，是岂特名德贞风与兹山俱崇，而精神之所萃聚，衣履之所振曳，其遗标余挥，未必不与诸山相栖迟也。槛外之云，是公心之变态也；门前之泉，是公心之浚发也。山中风雨，公之所以拘如晦也；山中竹树，公之所以展常春也。山中之土崇且削，公不以为无余地。山中之石磊且落，公不以为无余廉。公有兹山，兹山有公，交相重也。公殁有年，公子洪鼎奉公主其中，使千百世而后，颂公之有巢云也。东山之藉名谢客，香山之托灵白传也。某素辱公知，敬拜祠下，楷石为研，沃泉写记，深虑不足名公之秋毫而答洪鼎孝思之万一也。〔李光缙记〕巢云书院者，咫亭詹先生为侍御时退居所营也。先生当穆庙朝，以柱下惠文，抗疏论宫闱事，批鳞触忌，削籍放归，始构此山为终隐计。山故有巢云洞，久已荒芜，废为灌莽之区，无有存者。先生辟而治之，巢云之名始著，则山以先生重。先生直声震天下，既归隐此山，朝端之士，望先生如泰山乔岳，可仰而不可攀，惟恐其高卧而不复出，有以高士名峯者矣。则先生以山重己。今上起先生山中，将大用之。先生始出，不数月拜都御史大夫。二年晋司寇。于斯之时，先生身依日月，位望益尊，中外倚之，始不得栖烟霞而有此山，山亦不能为先生之有矣。及先生予告归休，再寻山盟，岩居川观，如是者二十余年。门雀张罗，有司莫见其面，羽仪荐绅，蓍蔡后学，道有于身，而行谊闻于乡人。高山仰止，景行行止，先生有焉。今先生殁矣，岁久寝坏，长公定卿乃葺而新之。扶其已颓，拓其未备，焕然一新，奉先生主祠于其中。嗟夫！先生盖至是有始得常有此山也。天地间谁为吾有？则非吾有者尚多；以为非吾有，则吾之所不有者乃真有也。自古贤人君子，皆以其蘧庐非有之地，常占为千古长享之物，韩退之有阳山，柳子厚有西山，欧阳永叔有滁山，苏子瞻有吴山、西湖、罗浮、赤壁。终数君子之身，何尝有之？百世而下，想其人而不得见，而本其山川以存之，则以为数君子之有之也。齐景有牛山而不能有，而徒托之一涕，惟其欲身享而自有之，是以终于不可有，晏子笑其不仁矣。先生在时，或出或处，时行时止，未尝匏系为凿垣逃穴之举，于此山何尝长据为有？但往来啸弄于其间耳。长公今始为先生有之，山固以先生重也。风朝月夕，先生或御云气而至未可知，乃先生神何往而不之也哉！〔仰庇自为诗〕荒岩栖息薜萝情，吾意云山足此生。曲涧泉添宵雨急，高峯石出晓天清。交加翠竹当窗发，自在黄鹂隔树鸣。会得群公多道气，故来空谷一班荆。〔黄克晦诗〕半岭嫌人迹，孤峯住水声。邻僧过寺别，长者出花迎。巢鹤非无托，归云似有情。自惭牵世务，强说得吾生。〔又〕飞泉悬磴接垂籐，猿挂猱缘共一登。落日荒堂空草莽，千年怪石尚崚嶒。为巢每近孤鸣鹤，结社应来不住僧。禁闼纵教容汲黯，可能忍别自云层？〔黄思近诗〕谁构禅居此一阿，逍遥从昔羡詹何？亭流曲水堪环座，石老盘松可倚歌。和郢客来芳草碧，闭关人定白云多。只于岩际寻真隐，何事沧洲制芰荷？〔何乔远诗〕入径人皆喜，坐空得水音。春泉应更大，夏树转多阴。云起浮生态，巢居哲士心。上头行欲去，日暮尚沉吟。〔于宗亮送派上人移栖巢云诗〕青嶂随栖息，白云时送迎。束经披石室，携钵入泉声。小径松筠长，新堂雪月明。禅心原不住，相对语无生。〔郑之铉诗〕砺齿分余石，披襟借远风。断碑磨雨碧，寒树带霜红。巢处云千笏，尊前玉几丛。招携还此夕，信宿仗天工。〔黄景昉诗〕能于青紫外，别作一枝栖。踏径输猿引，衔杯觉鸟啼。石痕甃绿玉，泉响骤青犀。慷慨风流事，前贤视屡齐。〔又〕落落嶔崎性，微云曷与居？磴拏春树细，溪咽暮钟虚。二史乘箕早，孤臣拜杖余。殷勤祝洞壑，长奉绿文书。〔周廷鑨诗〕行过三重水，还巢一片云。珠帘天外织，宝塔雾中分。凉月垂青幛，疎畦学绣文。夜深人未宿，熠耀自成群。〔国朝丁炜诗〕群峯相映抱，曲磴足遨游。芳藓沿崖碧，鸣禽隔树幽。云飞山欲动，花落水争流。何处追觞咏，苍烟起暮愁。又南为弥陀岩，左有飞瀑泉，大旱不竭。《闽书》：岩在擎珠峯之阳，悬泉从巢云下坠石壁间，冬夏琮琤，有竹箭之美。泉旁巨石刻“泉窟观瀑”等字。蹑磴而上，有石径，深邃可以饮。郡人庄一俊名其径曰“招饮”。折石径出，有平台，明詹仰庇刻“一啸台”。有石，元时琢弥陀佛，丈六金身，相特端妙。东有亭曰“对泉”，今废。国朝嘉庆八年，徐用逵再建。〔唐徐寅咏瀑布诗〕名齐火浣溢山椒，谁把惊虹挂一条？天外倚来秋水刃，海心飞上白龙绡。民田凿断云根引，僧圃穿通竹笕浇。喷石似烟轻漠漠，溅崖如雨冷潇潇。水中蚕绪缠苍壁，日里虹精挂绛霄。寒漱绿阴仙桂老，碎流红艳野桃夭。千寻练泻长年在，六出花开夏日消。急恐划分青嶂骨，久应绷裂翠微腰。濯缨便可讥渔父，洗耳还宜傲帝尧。林际猨猱偏得饮，岸边鸟鹊拟为桥。赤城来到诗先寄，庐阜曾游梦已遥。数夜积霖声更远，郡楼欹枕听良宵。〔宋邱葵诗〕弥陀岩下苍榕树，借我今年两度游。客思凄凉无奈老，水光潋滟最宜秋。便思乘兴归沧海，却恨知心远白鸥。日暮强随年少去，溪山好处尽成愁。〔元陈弦诗〕城南野寺远凄凄，老去登临兴不迷。黄菊有情留客醉，青猿何事向人啼？长江水落孤帆远，古道芜寒匹马嘶。愿得相从休物累，频来此地共幽栖。〔明朱梧诗〕石壁参差鸟道危，岫云点缀碧山亏。千里泉漱降龙窟，百尺松生放鹤枝。山客莫愁风景别，岩僧都忘岁时迟。台高径窄来人少，锦席添杯片月随。〔苏濬诗〕一径萧疎际，寻幽野兴偏。行看沧海近，坐对白云悬。雨急烟低树，风高鸟弄弦。芳兰堪共佩，到此总忘年。〔黄克晦诗〕十年何事别兹岩？一见飞泉祗自惭。声落苍崖多作雨，流穿急石不成潭。洒衣宁觉三铢湿，漱齿惟怜一掬甘。虹饮鲸吞应不惜，满前风雪破昏酣。〔黄凤翔诗〕梵殿清钟日暮时，寻幽一径转逶迤。屐随谷口泉声入，榻向岩头树影移。疎雨平原人去尽，高风绝顶鸟归迟。凭栏解得无生趣，莲社还应间远师。〔又〕杖凌危巘，双眸送落霞。天边分鸟道，树杪见人家。绝岛抱云起，出林带日斜。只令筋力健，短屐是生涯。〔蒋德璟瀑布诗〕原泉体本似天河，天半飞来透薛萝。虹雨千层吹不断，琉璃万斛涌还多。近朝沧海成高浪，分溉青郊饱远禾。五老九华飞练好，何如此处白龙梭！〔杨铉锡诗〕名蓝山北有弥陀，挈伴寻幽到薛萝。径里鸣泉听乍细，石间落子兴偏多。抱檐崖树堪知午，劝酒春禽自解歌。回首旧游今十载，劳生空悔逐流波。〔蒋熺诗〕莎庭藤嶂倚阑干，满意搜奇不说还。来往忙云闲处想，低昂怒瀑定中看。鸟因樵子重寻洞，泉为农人勇出山。薄暮与君谈胜事，意行又到太湖间。〔国朝丁炜诗〕齐云山半赏心多，曲径幽香雨曼陀。几杵疎钟僧自定，一湾流水鸟空歌。维摩法焰传灯火，谢傅清吟寄薛萝。倘得闲园分十笏，静看人世任风波。〔施世纶诗〕曾枕清泉漱石时，老僧还指壁间诗。江山无改旧游寺，十四年来鬓有丝。〔黄道泰诗〕十年不到此岩扉，寺废僧残事事非。碧瓦暗滋清草长，红泉时带白云飞。潮生海国鱼盐富，风过山楼橘柚稀。何日此身无星碍？醉吟佳句送斜晖。〔陈一策诗〕一啸高台上，岚光映翠微。石幽苍藓驳，树老绿萝衣。密竹多侵磴，残花乱扑扉。豪吟烟景暮，闲步夕阳归。国朝乾隆二十年，提督马负书建石亭山腰，复构亭于对泉旧处，书“清如许”、“天风海月”及大“佛”字，与知府怀荫布所书“寻佛径”等字，皆镌于石。〔负书自为记〕清源之弥陀岩高耸郡北。陟其巅，山海形势，雉堞田庐，毕罗眼底。余每按历憩此，惜名胜颓芜。乾隆乙亥九月，偕僚侪构椽泉畔，建山腰石亭，以宜远瞩停踪，且为同志者谒。〔又诗〕胜日登临玩物华，平畴万顷早禾嘉。山灵有意添春色，天半霏霏散雨花。〔又〕构得新亭山半腰，凭栏一望海天遥。游人到此须停憩，好振春衣步〔紫〕霄。〔又〕参差虬干势摩云，偃盖清森鹤作群。岁月承来多雨露，为梁为栋正需殷。〔又〕夹涧飞泉挂碧空，宛然云外落长虹。千支万派流膏远，会见天心溥化工。〔又〕山门巨石绕祥光，护法天生对峙昂。古佛由来无着相，何知不是两金刚？〔又〕巍峨古刹嵌山阿，石洞幽栖萃太和。分得西来莲一座，人人顶礼见弥陀。〔又〕抠衣盘步上山巅，石磴凌虚欲近天。俯视苍茫千嶂小，划然长啸斗牛边。〔又〕挥毫岩顶现全真，丈六凭空不坏身。却为巨灵开胜迹，昙光普照万家春。〔又〕衔杯相对语禅关，槛外游云自往还。得意当前皆胜概，何须蓬岛说三山。〔又〕一鞭斜照出山隈，不尽春光暮霭来。按辔回看登眺处，浮云送翠意悠哉。〔郡守怀荫布诗〕山自清源发，岩因古佛名。云栖谷室冷，雪点啸台清。霜叶流丹色，寒泉潄玉声。芬芳正应节，初建隼旟行。〔又〕风清铃阁静，政简簿书闲。喜见军民乐，好将岩壑攀。残苔斑石塔，竦木簇烟鬟。敢借游滁兴，登临共岘山。〔督学李友棠诗〕星轺往复偶停骖，闰节嘉招兴倍酣。安得参军仍落帽，将无弥勒是同龛。堦前众壑鸣秋叶，郭外千家映夕岚。行荚笑渠清似水，却逢名胜不妨贪。〔又〕石壁飞泉绕树隈，凭栏一望画图开。何人秉烛山间饮？有客浮槎海上回。太守摛毫继颜、谢，元戎缓带引邹、枚。异时按部还乘兴，重访题名拂翠苔。其下为木龙岩，相传有古木根蜿蜒如龙，唐欧阳秬得之，作赞。曰：三瀑亭下，乱薪堆中，顾是堮斵，分兹洼窿。质奇状古，腿蛇足虎。英士屡瞻，高人惊睹。光华密致，抚玩悦志。叶公画情，武侯卧意。天矫蜿蜒，势若胜天。疑将孕灵，神化倏然。欲脱尘俗，携之高骞。《八闽通志》：上有木龙室。明正统成化间两修之，今废。按《清源山志》谓：赞留名石壁，未刻。会昌四年四月，仁泽记。稍北另有同游题名刻石，其第一人曰球仁泽。〔淳祐志稿〕太守苏球作木龙赞。《刺史表》：苏球以会昌元年六月任，四年十月转温州。正与序中“木龙携归北，留赞于石上”二语符合。据此，则仁泽即球字。而作赞非秬明矣。又西为观音岩，亦名千手岩。〔明何乔远诗〕籐竹乱人行，徘徊得化城。地清真净土，相妙证无生。午日蒸花气，春风透鸟声。刺桐如斗干，几欲不知名。《闽书》：宋元祐间，民有夜见光相者，翼日相与琢像岩端。绍兴中复现梦于蔡氏，蔡氏新而金碧之。按赐恩岩亦有观音像，元祐间琢像，及蔡氏重新事，《清源山志》以为在赐恩，未知孰是。其下为羽仙岩，在罗、武二山之下，今名老君岩。石像天成，好事者为略施雕琢。〔明黄克晦诗〕壑舟无力谷神光，石像千年草树傍。匪虎不曾悲旷野，犹龙何事蜕高冈？雨深衣袂生秋藓，月晓须眉带石霜。谁谓西戎终不返，山中紫气夜何长！宋时罗山下有北斗殿，武山下有真君殿，朱子尝游于此。中有元元洞，明汪旦辟刻“元元洞天”四字。洞巅六石，季本名之曰“六老峯”，为诗刻石。〔季本诗〕六丁凿元窍，驱此行地龙。鳞角耸岩壑，外峭中以空。地灵尚爱宝，径荒云旦封。洞天三十六，日览能穷？搜奇造幽僻，偶与神室逢。旁有两孔穴，众妙由兹通。六子乾坤精，洞虚中可容。同游共宴坐，谈道各知雄。冥探谢侈哆，妙契以参同。出门未数武，翼然见新宫。内有老子像，炳焕生龙光。刻画渺难察，奇巧疑天工。吾闻太上教，当在关西东。如何闽海渺，亦留现世踪？武夷载秦祀，紫泽启汉疆。晋安尚清净，李唐美遡所宗。灵瑞磅以邈，兹山名益崇。悠悠千岁下，乃有频复翁。穴閟事幽栖，如室亦如墉。洞通何所极，峨眉与崆峒。游衍洞庭野，启闭自东方。左邻读书堂，高并隐君峯。洞门对金粟，紫气鸿蒙中。弱水向西注，蓬岛何渺茫。仙踪若可继，愿言永相从。〔詹仰庇诗〕元洞清虚物象新，瑶坛潇洒迥无尘。祗今万古三生石，谁是千年不老人？座外青山开玉障，松间紫气绕龙鳞。由来杯酒堪忘世，宠辱何须患有身。(郑之铉诗〕散吏莫相识，如今隐翠屏。老来传道德，坐去失丹青。风雨留余几，眉须度此亭。试看春色晚，紫气为谁停？又下为势至岩。《闽书》：岩有瀑布，一自泰嘉山来，一自紫泽山来。环岩左右，汇前为潭，名曰濯衣。今湮为田，惟石梁在焉。岩背有石可坐数人，下可以隐，刻曰“陶石”。石上留题皆阴刻，此独阳画，其旁为清泰岩。《闽书》：地与梅关绿潭诸胜相近，题刻为多。下有潭曰剑潭，相传有羽流铸剑于此，留型于石，长可十尺，深广三寸。岩为明丁衍夏隐处。旧有亭曰来鹤，曰云浮，曰瞻亭，皆废。有泉曰云英。有石刻曰“仙苑”，曰“饮水曲肱”。又有石曰金壁，曰化鹤邱，曰蟠桃坞，皆取其形似云。凡此皆右峯联缀之胜也。外有泰空室，讹为太空室，在中台峯左。《八闽通志》：清源东有太公室。宋季建，明成化修，改名元隐室。又有楞伽院，在翠屏峯东，皆废。《闽书》：宋时有楞伽、罗汉、悟空、弥陀四院，南大旗而北覆鼎，东皇绩而西翠屏。天成一窝，周数里许。双涧夹流，原田每每，缭曲盘旋，循山步冈，居民竹篱茅舍，瀹蔬种茶，有太上遗风。此又拱护清源之前后者也。
　　以下乃城中及左右砂前案水口之山。
　　虎头山　在城东北，一名松湾，旧有古松四株，东晋时物也。按“松湾”字镌石在崇福寺口，去此山尚远。虽此山亦有四古松，不必名松湾也。
　　云山　在郡治北，居虎头稍南。宋时州治在此，即韩魏公生时榕树开花处。《闽书》：开花如红木棉。明崇祯时榕树尚存。《泉南杂志》：“树在治西，干如间屋，高参天，荫二十余丈。魏公诞日，未吐烟霭。今为提督署。前有生韩古庙。”
　　鹦鹉山　在郡治东，俗名鹦哥山。宋大观时泉佛教盛行，是山之顶，日有云气覆之。《闽书》：山有巨石，卓立如鹦鹉，故名。〔宋王十朋诗〕泉南杰出一高峯，碣石浑如鹦鹉容。毛羽不生随地老，彩文难画等天终。承天寺在其下。详见寺观。
　　升文山　在郡治西南。《海录碎事》：汉末，王朗为会稽太守，破虏将军孙策逐之，浮海至东冶。策又追击之闽越，朗欲走交州，为兵所逼，诣军降，保于泉山。时登城南升山游览，后人名其山曰朗山。《闽书》：今郡志不收，为建宁志窃去。不知建宁在闽越上游，朗本会稽太守，为策所败，浮海入交、广，不应反走上游也。山多奇石，有类幞头者、砚台者，皆宋状元曾从龙家故物。明陈章应居之。章应，洪武初以科第特起泉中，裔孙按察瑛豎坊曰龙头里。今山亦名龙头山，上有铁炉庙龙山寺。详见寺观。
　　莪山　在升文山南。《闽书》：山有莪泉。今废为民居。以上城中之山。
　　凤山　北接大旗，由北山迤逦而来，势如飞凤，故名。旧志以为即黄积山，误。宋名飞落山，中有东岳行宫。详见《祠庙》。明洪武间，同知董仪葬于此。上有环翠亭，永乐间建，今废。下有皇绩七里亭，又下二百余步有龙窟泉。《闽书》：宋绍兴末，尚书张汝锡捐赀开山，几落成而殁。女嫁为颍川韩元吉妻，闻父殁，悲恸不禁。元吉乃持案金来讫功，而汝锡子渤仕银青光禄大夫，复买田为供灯费。〔宋朱子诗〕门前寒水青铜阙，林外晴峯紫帽孤。记得南垞通柳浪，依稀全是辋川图。
　　万安山　在三十八都洛阳江南岸，距郡城东北二十里。《闽书》：唐观察使柳冕置万安监，牧马于此，故名。万安桥在其下，桥未兴时，曰万安渡。又宋淳祐志云：万安渡因山得名。按此说自妥。旧志又云：考是江南北无万安山，柳冕置监乃在烈屿浯洲。《耆旧传》：是江险多覆舟，被以美名，盖取安济之义。二说不同，姑两存之，则非矣。盖是山阴在桥南，何得言无考者？未详也。
　　瞻迹岭　俗呼般若岭，又称袍卸岭。在清源山后三十八都，距郡城东北十五里。一名覆鼎峯。明《一统志》：“一名斟酌，五代留从効尝于此斟酌军事云。”
　　黄积山　以黄石堆积而名。一名皇绩山，以王审邽葬此而名。按徐寅作审邽墓碑，有“皇者天皇，续者勋绩”之语，因取以名山，似夸。其向东一面，即梁相山，宋梁克家墓在焉。按梁相山东南里余有覆船山。《闽书》于覆船山称在梁相山东南十里许，则“十”字误也。府、县志不知其错，遂牵于惠安之覆船山，则非矣。而所注亦欠分明。
　　瑞峯岭　不甚高，而为左砂诸山分支之处。
　　黎山　在三十七都距郡城东南十五里。《方舆胜览》：黎山为郡胜概。
　　灵山　乡名圣墓。在三十七都，下瞰东湖，明尤烈隐处。〔都御史汪道昆行部造谒赠诗〕尔从彭泽上书还，独向只园借榻安。留客聊供法喜食，逢人不著惠文冠。《名胜志》：山门之左，盘石可觞，坐百人，中一巨石兀然动摇，明知府周道光名曰“碧玉毬”，石刻三大字。〔周道光记〕泉州郡城之东为仁风门，门之外半里许，稍折而东南，遵湖冈行望之，垒状郁肰，祥光瑞霭，隐隐呈露其中，若有真藏焉者。问之土人，曰：此灵山圣墓也。考之郡乘不载，见于山叙者曰：北山，府城之主山也。其东支为石壁、石头圣姑、红虾诸山，疑圣姑之名即此。盖自异域之教流入中土，有回回教者，其始祖不知何代姓氏，乐此邱而藏焉。余心异之，别驾关朱明公先期集同志者五六人偕余往焉。入门，迳路甚湫隘；登其堂，境界觉别，陟其巅，中有鬣封者三，即圣墓也。墓之前右有小阁，为礼拜所。左有疎轩可憩，面西而南，户可以远眺，望霓源、宝盖，隐约横亘。蚶江、法石，周遭环抱，不暇悉数，而东南之胜概，一览在目。门之东有比邱尼庐，后为浮屠藏蜕之地。门之左有石一区，旷而夷，上可坐百人，中有卷石，其形似丸，而下不属，势重万钧。然以一夫撼之，则兀兀然动摇，亦奇观也。或曰此山之形类狮，而是石则类球。再考之郡志，府城之南十里有狮山，则此特以意象言之，而非其名之正也。余以此石类毬，而其色苍然，沈碧似玉，因名之为碧玉球。吾闻大道无名，元始无形，太极一丸也。两仪肇判，天地卵丸也。二曜成魄，日月跳丸也。须弥为芥子，泰华为稊米，动静互根，名实奚辨？矧山之名曰鼓、曰帆、曰旗、曰炉、曰笔、曰帽，似兹者不可殚述，皆得象斯得名者也，又何独于球焉疑之！佥曰：大哉言欤！名称之矣。〔朱梧诗〕湖边球石碧琅玕，太守题名拥紫坛。涌月寒开云母殿，流星秋泻赤瑛盘。动时锦水将轮学，圆处巴山作镜看。几度鹤笙天外过，仙姝闲驻弄珊珊。
　　云谷山　亦名太平山，在灵山左，有塔院，名云谷室。宋季建，明正统间重建。山上有“云谷”二字，僧应勒镌。景泰三年，知府胡志和祷雨于此。今废。《闽书》：明蔡文庄清尝读书其上，其作《独善山房记》中云：予尝一栖云谷，亡何而归，时时以望东山之隈。旧日竹松杳霭，犹依依有迎人意。〔蔡清诗〕山矗矗，水簇簇，白云一片卧空谷。卧空谷兮浑无声，乘风起兮应为霖。〔黄克晦诗〕寺外欲归日已醺，躭幽翻不惜离群。西风双树别孤月，中夜千山共一云。鹿女自行花下见，谷神相语定时闻。明朝总向人间住，寂寞空门暂解纷。
　　石头山　在万岁山之左前，与赤城山相连。今人误以此为法石山。《闽书》：山尽处有三山杰出。山阴叠石数笋，危如欲坠，目为天石。上有真武殿，宋时望祭海神之所。
　　宝觉山　在法石东，距郡城东南十里许。上有海印室。旧有“天风海涛楼”，为宋朱子书，今废。旁有朱子祠。通志载：楼为蒲寿庚建，以望海舶。非是。
　　石鸡山　其上最高处，一石如鸡。
　　赤城山　在三十六都，距郡城东南十里许，土色纯赤。《闽书》：相传晨昏间有赤马出食人禾，追之则入山中，故又名赤马山。
　　桃花山　在三十七都，距郡城东南二十里。山土色似桃花，故名。明蔡文庄公祖葬于此。文庄将卒，遗命附葬其下。
　　万岁山　“岁”，府志作“遂”，误。一名法石山。在三十六都，距郡城东南十里许。下有法石寺。五代陈洪进尝筑坛于此，以效嵩呼，后人因名其地为“万岁坡”，石碑尚存。详见《寺观》。后洪进妻及女葬焉。是山产荔极佳，宋蔡襄《荔枝谱》有“法石白”。上有石刻“极目”二大字，又有诗。曰：青霞道士老无齿。松下煎茶手自分。话到夜阑山月落，又归白鹿入深云。盖其处旧有白鹿洞云。又诗曰：源山多意气，松柏高姿凌。曳杖渺云涛，天风吹冷冷。二诗字迹遒古，皆失名氏。《闽书》：宋有碧桃道人隐此，既殁，南外宗正赵必晔作诗怀之。《见清源文献》。中有句曰，“精蓝有西意，遗构空山隅。层巅极目字，绪画清可模”。全诗见方外。
　　圣姑山　在三十六都。《闽书》：地产大菇，里人异之，即地建祠，讹为圣姑。〔周道光碧玉球记》：疑灵山为圣姑，非是。按产菇何以建祠？殊属无谓。今人称其地为鹧鸪也。
　　回龙山　去石头十里。山势自北山分支，尽于海，有回顾州治之状。
　　乌屿　在三十八都，距郡城东二十里许。四面皆水屿，上多居民，中有凤屿盘光桥。详见桥渡。以上左砂之山。
　　葵山、吴明山、潘山　三山皆南安山，为郡城之右腋。以上右砂之山。
　　一片山　即五峰山。大乌石山　二山亦南安山，为郡城前案之发源。
　　紫帽山　在三十三都，距郡城西南五里。常有紫云覆顶，故名。此山自南安一片山、大乌石而来。《海录碎事》：泉案山也，与清源南北相峙。俗呼对山。按此是斜对，不是正对。清源之奇以石，紫帽之秀以峯。万历府志：自南安大乌石山婉蜒而来，巃嵸雄耸为十二峯。〔国朝张云翼记〕紫帽与清源对峙，其秀以峯胜。巃嵸雄耸，尤可观海。庚午之秋，择晴日以往。昧爽，出刺桐城，星疎月澹，江村在烟水中。遥看十二峯，犹螺黛浅画如初妆。然前行者燃炬陂塘间，与晓霞之光上下相接，独以冈阜四合，不即见日，心知阳乌已为羲和鞭出矣。至麓，减从散马于平林丰草之旁，拥肩舆自岭背凌仄磴而上，殊峻险。忽转一径，则诸峯朗豁，暄景满空。小憩梵殿，谓即金粟洞，洞不可见。所传宋宁宗书，亦磨灭莫辨。咏白玉蟾诗，颇忆郑文叔仙术既灵，何不使此方之粟常化精金，乃止以犒寓书羽流耶？傍岩而左，峯且屹屼，舆不可肩，偕游之客，惟李子标赤同陟其巅。是名凌霄，竦然独尊。俯见留麓之从，马寸、人豆，纷纷如蚁，居然两界。仰看苍穹，浑不难捧日月而拂星斗，因谓标赤曰：天听匪远，帝座所在，无不可通，惜君家青莲独未至此一问耳。峯尖旧有塔，亦缘峯名。有龙起其中，塔遂秃。余又曰：神物为霖，长遍天下，宜不恋此岩穴也。降而右，即紫帽峯，峯殊平，因敞幔亭与诸客踞坐。此时云物俱空，惟是日紫峯亦脱帽露顶，若示人以坦易。西北则大乌等山，蜿蜒而来，趋走惟谨，至此皆拱伏东南，则鳀壑鰌穴，明灭于沄洋之间。乾坤一气，万象空濛，又恨不乘长风即破巨浪其中。然天下有道，久晏海波，余无事为宗元干而守土此邦，惟游咏太平山水文章，喜诸客皆如枚叔。客亦曰：观止矣！于是举觞属饮，各赋近体诗数章而去。〔明傅錀诗〕三春欲尽百花飞，郡郭溪桥度晓晖。地绝路难人迹少，山深坐久鸟声稀。〔李源诗〕秀林深处八仙者，闲散春游出郊野。一个山僧两小童，提壶挈榼负衣从。游游直到古元隈，道人熟菜劝山杯。借问金粟路何向？道人遥指山崔嵬。不管崔嵬也要登，杖藜踏上几千层。山头绝顶舒望眼，万壑千邱一块青。行行向去是金粟，关门重闭山寂寞。小童攀过古墙端，直入洞中开锁钥。开洞无人只七仙，诙谐酌酒仙炉前。酒余行出洞门外，海风骤至生云烟。顷刻云烟四山起，晖晖沦沦太虚氟。振衣飞羽上凌霄，头上无天足无地。步云蔼蔼下山来，日出云中山径开。停行转看出花笑，樵歌牧唱自徘徊。尘埃世虑都消逐，赢得当年曾点乐。悠然归去秀林中，鹧鸪已奏暮山曲。〔周廷鑨诗〕元气浩无垠，流峙盈其幅。不拓万古胸，曷畅千里目？兹峯冠层霄，群岑失所族。壁立俯四虚，高深贡遐瞩。天海若交生，苍波吹平陆。烈风摇白日，百灵互奔属。云物避高秋，石林如始沭。窅然万虑空，但觉心魂肃。疲策谢丹邱，息机媿樵牧。彳亍逢山精，洞口拾金粟。天地尚风尘，猿鸟逝安宿。江村动如烟，使我乱心曲。旁有灵应岩，下为普照寺。详见《寺观》。上分二峯，在峯之阴。金粟洞，唐元德真人郑文叔居此。相传客过洛阳，遇羽衣寄书文叔，既归，授书遗粟半升，还家视之，金粟也。有石刻，宋宁宗书“金粟之洞”四字。后有去华亦居此，明何观仕归隐焉。〔五代徐寅诗〕一溪拖碧遶崔嵬，瓶钵偏宜向此隈。农罢树阴黄犊卧，斋时山下白衣来。松多往日门人种，路是前朝释子开。三卷贝多金粟语，可能心炼得成灰。〔宋白玉蟾诗〕白云乱山深复深，洞口枯树鸣幽禽。玉雪影梅春寂寞，琅风韵竹夜萧森。海流城外青萝带，岩耸天边碧玉簪。忆着仙人郑文叔，泪随夕照落平林。〔元龚丙诗〕紫帽崚嶒天与齐，诸山似揖向人低。千年世界藏金粟，半夜星辰绕玉梯。石鼓声沉苍藓合，丹炉火冷自云栖。雒中羽士无消息，十二峯前日又西。〔明朱安期诗〕深锁洞门去不逢，长空何处驾茅龙。斋前曲径青莎合，亭外穹碑碧藓封。仙殿无灯萤火代，客堂将爨鹊巢供。莫言道侣终稀少，老鹤声中一线通。〔黄河清诗〕披云迢递觅仙宫，老鹤声中一线通。文叔何心开罔象，去华有意续天工。辉煌碑刻千年字，幻化金成一粒功。就里寻真真末得，海天云树雨蒙蒙。〔何乔远诗〕鸿蒙不遥，天路非赊，俯睇飞云，仰飧明霞。链颜方疎，采芝人遐，何由吐纳？餐日月华。〔张瑞图同曾二云游诗〕浓着春山澹着官，笋兜轻度最高峦。三农似唤随车雨，豫洗山光一道看。〔又〕绝顶笙歌蹋白云，洞中鸡犬几曾闻。道人骑得千年鹤，舞向儿童礼使君。〔又〕衣参云霭树悬星，火树遥连塔月明。莫是山民灯代笔？千秋写出宰官清。〔国朝诸葛璐诗〕紫峯虚洞云影昏，石塔凌霄更出云。御书金粟字仍存，千载仙踪不复闻。天高地迥云根老，花落洞前潭不扫。夜深天宇绝纤埃，清风皓月披襟好。一枕洞中仙梦赊，洞天清晓鸦声早。文叔住山几多时？户外无人余芳草。神仙亦自有良朋，传说书来洛阳道。〔黄元骥诗〕凌霄直上倚天梯，俯瞰尘寰万象低。峯顶云开松柏翠，林间日暖鹧鸪啼。千村烟火连城郭，两岛桑麻靖鼓鼙。金粟仙迹何处觅？空余古洞草萋萋。〔黄朝阳诗〕索异为名山，山深云阗寂。石径险难寻，往往扪绝壁。入洞窥道心，不觉中心惕。仙人不可见，犹有古诗迹。日晚归来时，还思再登历。右峯绝顶，有凌霄塔，明知县钱楩造。西有石鼓、丹炉、试剑、棋局、仙迹、仙掌诸峯。北有天湖岩，南有古元室。明正统九年道人吴云静建。〔明陈琛诗〕抱素真人曾此留，排云扫榻助岩幽。也知有雪偏能暖，尤讶无风亦作秋。石涧潺潺惊水逝，尘缨滚滚叹人游。半年待我西铭子，红绿抽春定满邱。〔黄河清诗〕乐山随处为山留，白鸟青篁个个幽。醉里菊花应笑我，病余诗鬓却逢秋。百年难了江山债，终夜多为梦寐游。暂服刀圭飞来得，浮云犹隔小蓬邱。〔苏濬诗〕山中闲日月，顿觉世情疎。苔径连云白，松风入夜虚。飘摇中散卧，寂寞子云居。一径通幽处，天花任卷舒。〔黄克晦诗〕同是梦中世，虚庭自觉幽。谁拚终日坐？每苦一身留。过午山移影，微凉树欲秋。何当还望气，长跪向青牛。〔何乔远诗〕共作山中人，相看物外身。萧森经暮色，寥廓仰秋旻。历历星河夜，苍苍柏树春。狂歌非自恣，醉里见天真。〔又〕野色乱轻晖，幽山满蕨薇。偶游须尽兴，累日未应归。迷路防苍耳，投岩指翠微。秋泉余伏热，步履尚沾衣。又有盘古洞诸胜。古元室、盘古洞，地皆属南安。又上有小丹邱，云静建为修炼处，后陈琛及弟让读书其中。《紫峯年谱》：小丹邱在金粟洞下，古元室顶，小屋三间，先生顾而乐焉，因与弟让借为读书之所。又半山有亭。〔明庄一俊诗〕半山亭上鸟未啼，半山亭下花满蹊。春风刘郎不相间，六月看花醉似泥。芳草举杯常近鹤，小桥过客已鸣鸡。逢人若说亭中事，依旧烂柯送日西。山中有泉，味极甘冽。《方舆胜览》：山椒泉眼，相传有龙蟠其中，名曰龙池。宋淳祐志：甘泉在紫帽山龙潭之侧。意即此泉也。又有潮汐井。详见水利。
　　鼓雷山　距石塔山西南一里许，上有石如鼓，叩之声如雷。或云：天将雨则鸣如雷。旧有雩坛，为郡守祈雨之所，今废。《闽书》：上有陈君岩，乡人陈珏尝庐墓于此，因名。其岩旁有叠石，危峻如累卵，下有龙井。互见水利。遵井而东，放于溪，大阜之椒有石，宋庆历间有龙蟠焉，因名龙绕石。按鼓雷山有四：一在三十二都石旗村，中途跨亭，名曰回通；一在二都石龟铺之西，相传天将雨有雷隐隐呜石下，有岩名曰灵应，一在三十四都鼓雷村；一即此也。
　　石塔山　距石龟山西一里，在石笋桥南。其山从腰至麓有一大盘石，与江相接，长二百余丈，穿伏于水。俗名石皮。《闽书》：邱文庄濬尝问蔡文庄清：君郡有万家石，存否？即此石也。上有石塔院，及刘忠顺亭。〔宋王十朋出郊迓客至石塔院憩刘公亭诗〕春日西郊外，江亭眼界嘉。青桐映楼阁，紫帽抹烟霞。雨过牛耕野，潮回鹭立沙。河梁阻携手，空起逝川嗟！又有曾从龙别墅，今皆废。
　　石龟山　出临漳门外一里许，三峯高耸，其形如龟，山川坛在焉。《闽书》：山有石，卓立二丈许，名石笋，笋江以此得名。隆庆府志：宋郡守高惠连以私憾击断石笋，明成化间郡守张嵓补而属之，今岁久苔生，渐不见旧断之迹。〔元释大圭诗〕危石青入云，上有千岁木。我来卧其间，天风响岩谷。以上三山在紫帽山北向东而行。
　　小乌石山　在三十三都，距郡城南十里。山顶有海岸庵，山半有玉泉庵、蔡公泉。〔宋曾公济蔡公泉记略〕密学蔡公昔自史馆来漕，按部之暇，独得斯泉。既去，以书来，言郡南峤之西山麓有泓泉，其味甘美。予与僧洞源寻访，久之始获。好事者闻之，因疏源迅流凿池潴之，架亭庇之，郡民朝夕提汲，酌饮不绝，因名曰蔡公泉。时至和二年也。治平间，令王克俊刻“蔡公泉”三字于石上。
　　双凤山　一名补陀岩。〔国朝林之濬诗〕郊游直过笋江西，缓辔春风信马蹄。麦陇花黄香绕路，烟村草碧色连堤。僧怜废寺迟徊去，鸟啄空亭自在啼。最是幽岩留胜迹，佛灯零落意凄迷。上有观音阁，国朝乾隆间，邑人黄言元修。
　　洋屿　在三十三都，距郡城南六七里。平畴突起山中，时有蛎壳，岂古海洋之屿欤？上有栖霞洞，唐无了禅师居之。宋道人苏随亦隐此。今圮，石刻犹存。〔明黄景昉诗〕平畴特起锐如圭，高接峦峯紫帽齐。千载旧传堆蛎壳，昨朝新诧过斑蹄。洞开就琢洼樽几，崖削全凭栈道梯。树腹年年雷动处，莫应龙去避幽栖？〔又〕猿引蛇蹲逐径斜，桑麻下界几人家。酒行簌簌飘黄叶，香过团团隐绛纱。归路断虹横隔水，暮池余霭烂蒸霞。遥知伐木开山手，无复风流胜永嘉。〔又〕痼入泉烟药一圭，谁知峯顶水痕齐。穿田得路凭牛矢，避世全生信马蹄。驱课凿山劳削屐，指麾书榜费悬梯。解忧总得杜康酒，乌鹊南飞且任栖。〔周廷鑨诗〕松门深镇竹烟斜，旧是城南杜曲家。巧结蜗房盘石磴，高扪牛斗落窗纱。泽连麦浪翻朝旭，天入枫林隐暮霞。莫道泉明惟纵酒，题诗无复纪元嘉。〔国朝释如幻诗〕亭池错落互高深，怪石崚嶒洞壑阴。翠筱苍松重匮匝，天风迸作海潮音。以上三山在紫帽山东，向东而行。
　　龙首山　在紫帽东南麓，山有龙翔之势，亦名龙头岭。〔宋钱熙诗〕残年仍置闰，五日恰逢春。携酒客独赏。敲门僧不嗔。双松如拱立，万井自横陈。精舍故盘礴，元规尘上人。下有安福、保福二寺。详见寺观。今废。其下有妙峯堂，唐欧阳詹别墅在焉。《闽大记》：詹与里人王式、吴播、薛寿、郑简、康暐、王云卿相善。诸公辄以进士目詹。詹父博罗丞令其赴举，特与诸公会此询谘可否，后人因其地建妙峯堂。今亦废。又东有欧岭，詹所居之后山也。
　　白塔山
　　行辇山　在狮山前下辇铺，俗名下辇。相传宋幼主遭蒲寿庚之叛，南行至此下辇，故名。《闽书》：按宋淳祐府志已载是山，其时未有幼主事，恐或传闻附会之误。〔明朱辂诗〕古庙荒村里，英灵向此依。昔经玉辇驻，今见夕阳微。尘迹千年在，香烟到处飞。几番追宋室，惆怅欲忘归。
　　狮山　在三十五都，距郡城南十里。城中望之连蜷如狮，故名。昔人置烽燧于此，亦名烽山。顶有巨人迹。
　　雁塔山　在二十九都新店，距城南十里。平地起高冈，秀耸而圆，其状如塔。上有圆石，约五丈许，叩之如鼓，号灵鼓石。元季李于磐避乱于此山之阳，至今为李氏世居。
　　高甲山　一名东山。溜石镇在其下，又名溜石山。在二十九都，距郡城南十里。《闽书》：山有水井方广丈余，海潮至，与泉不杂，色莹味甘。以上六山在紫帽山南，向东而行。自紫帽至此，皆郡城内局案山也。
　　福平山
　　大石山
　　驷行山
　　华表山　在五都，双峯角立如华表然。麓有草庵，元时建祀摩尼佛。〔明黄凤翔诗〕琳宫秋日共跻登，木落山空爽气澄。细草久湮仙峤路，斜晖暂作佛坛灯。竹边泉脉邻丹灶，洞里云根蔓绿藤。飘瓦颓垣君莫问，萧然一榻便崚嶒。庵后有万石峯，有玉泉，有“云梯百级”诸题刻。又有石形如虾蟆，春夏间常吐雾，漫山布满，与海雾参连。
　　灵源山　在五都，唐时道士蔡明濬居之。一名吴山，又名吴明山。宋时有吴氏昆季隐居于此，后乡人祠之及其二媪。详见坛庙。山雄跨四里许，高出东南诸山，外顶高大而平，亦名太平山。上有石曰望江石，南眺大海，可历数百余里。北顾郡治，山川城郭历历如绘。下有灵源庵，宋林知读书处，知卒即葬此山。详见《宅墓》。〔元王翰诗〕旭日照高岑，天风振远林。不因沧海色，那识白云心。瑶树空香满，珠林积翠深。坐来明月上，何处起潮音？〔明王慎中诗〕拘拘有妄身，一一不能舍。形骸自束缚，日使道心寡。偶同片云闲，得此憩兰若。奇峯千万叠，一派飞泉洒。飒飒天风来，松声如雨下。冥濛衾帱深，烟霭翠盈把。不灭慧灯悬，炤兹四体假。始知房闼卧，息偃类奔马。誓欲讬名山，于焉投静者。荒茅便可芟，无为俟聊且。〔苏浚诗〕丹崖元室倚云弧，一径纡回万壑殊。有客入门苔不扫，无僧说法鸟相呼。胸吞渤澥栖三岛，手拍浮邱倒百壶。夜静钟声醒客梦，天花渺渺出仙都。〔黄克晦诗〕风高绝顶失攀援，直欲凌空去不还。仙犬忽闻苍翠里，冥鸿半落有无间。三重城郭分青霭，百折江流入断山。胜赏知音倾不浅，何时长伴一僧闲？〔张瑞图诗〕仙掌花繁点客袍，禅关遥入紫云高。群峯东凑趋青霭，一室中虚现白毫。地主贤能新栋宇，山人老灭旧风骚。淹流三日缘无事，贪听松涛与海涛。灵泉井。详见水利。又有紫云峯、紫云室，其地四时花木阴映。《闽书》：山南一支为乞雨山，上有七星墩，乡人于此祷雨，掘得炭者即雨。嘉庆乙亥冬，镌“魁”字于山巅，建朱子祠，额曰“奎峯堂”。乡之绅士祀焉。
　　玉兰山　在灵源山下，出城南四十里，地名灵水。山多兰蕙，散布于巨石林木间，叶长而丽，有光，广较大于韮茎，皆五花，色白如玉，香闻里许，芬馥异常，云是仙种。故老云：宋时有人驾屋其上，隐其姓名曰“一笠山人”，其神情淡如也。尝有句云：“洞里烟霞无人共，时闻仙香特地来”。因榜其室曰“仙洞”。又于山前构一小亭，下有巨石，平如砥。石上一迹，名曰仙踵石。世传仙人欲驾云登天时，跨一足于其上，迹深寸许，遂颜其亭曰“仙踵亭”。旁植名菊异花嘉蔬绿蒟数径，外环杂卉为篱。〔有诗云〕闲依大古松，满眼烟云翠。种菊山前径，丛离仙犬吠。
　　高州山　在灵源、华表二山之间，与府治相对，故名。
　　罗裳山　在二十八都，距郡城南三十里。与清源、紫帽、朋山并为郡名山，泉中谓“清紫朋罗”是也。山东有玉髻峯，下有画马石。详见《古迹》。又有龙湫六井。详见《水利》。
　　象陷山　在华表山北数里。其势雄大，旧传有象害人。唐末南安陈姓者坎地陷之，故名。山有灵泉庵、石资岩。蔡如金尊师尝藏符印于山顶。
　　石龟山　此又一石龟。在象陷山东南十余里。峻壁二丈许，石形如龟。宋岳珂《桯史》云：余外家居泉之石龟是也。
　　圭壁山　在罗裳之东，其形如圭，故名。
　　青阳山　在二十七都。山有八石，名八仙石。旁为石鼓山，有庙，中祀顺正王。详见《坛庙》。宋郡守真德秀祷雨于此。又有法云寺。详见《寺观》。又有八贤祠。
　　石壁山　在深沪村，亦名狮山。《闽书》：石刻“深沪”二字，相传为罗隐书。山有崇真寺，旁有复井。详见《水利》。左为弥陀山，下有天竺井，水甘，旱不枯。右为青山，有市心保井，详见《水利》。亦名宝泉，遂以名庵。庵左无蚊，亦以为隐谶云。〔明詹仰庇诗〕层崖分五澳，叠屋耸孤冈。风土鱼虾薮，邱园粟麦乡。壁山乔木古，玉井细泉香。独浩乘槎兴，欲寻垂钓方。〔王之诏同李廷机游石壁山诗〕壁峯凝挠翠，高插紫云端。寺古经声韻，江空曙色寒。巉岩层献秀，潮汐叠洄澜。携手同游眺，洋洋壮大观。〔李和原韵〕同游从远眺，江寺插云端。地挺金狮秀，湘翻玉虺寒。岚光悬壁翠，霞影印沧澜。拜谒欣瞻仰，泱泱表海观。
　　益辅山　在郡东南永宁卫。以山受日光最早，名朝阳山。又以山上有石如珠，名骊龙山。又以山滨大海，名瑞海山。
　　宝盖山　在二十都，距郡城东南四十五里。俗名大孤山。明处士赵复隐处。〔明黄克晦诗〕乱嶂边江出，大孤山最孤。鲛宫依断石，僧路入平湖。急雪飘难聚，飞禽过自呼。青天憎独立，谁复插浮图。〔詹仰庇诗〕宝盖峯孤控海东，西来金马远争雄。手摩霄汉千山尽，眼入沧溟百岛通。虎豹风生幽涧底，鱼龙云起大波中。天涯恍有神仙气，一啸泠然若御空。绝顶有石塔，名关锁塔。关锁，水口镇塔也。高出云表，登之可望商舶来往。宋绍兴中，僧介殊建。又俗谓之姑嫂塔。《闽书》：昔有姑嫂嫁为商人妇。商贩海，久不至，姑嫂塔而望之，若望夫石然。塔中刻二女像，游人拾瓦掷之，中者生男，不中女也。〔明苏濬诗〕古刹倚嶒霄，乘风独听潮。千杯迎海市，万里借扶摇。琼树当空出，飞帆带月遥。二妃环佩冷，秋色正萧萧。〔黄克晦诗〕绝顶芙蓉塔，空怜结构劳。影孤悬碧汉，风落壮寒涛。元气苍苍润，冥心杳杳高。时闻环佩响，二女出游邀。〔朱梧诗〕千寻碧玉削芙蓉，碍日含风四五重。海入扶桑惊浪涌，山回葱岭翠微浓。擎天八柱空驱石，绝世三维见此峯。薄暮茫茫秋雨急，愁云何处隐飞龙？山下有圣泉井，山南五里许有虎岫岩，云石光润，林木青葱，濒海特胜。上有赵永嘉石刻诗。曰：青山吐出白龙开，我是地仙赵秀才。嘉善无鱼餐得去，永嘉有虎唤能来。《闽书》：每八九月，滨海男女携饼餈羊酒徜徉其上，曰游春。〔明庄一俊诗〕天风吹落海云关，岩穴虚明渐可攀。时见凌空诸鹤下，更闻说法一僧闲。鳌城吞吐中秋月，虎岫逍遥落日山。释子若逢相借问，近来俯仰在人间。〔又〕远近寒山暮不同，洞门时失海南峯。孤城岛外人烟断，数屋潮边野树重。遂有渔郎下击鼓，始参释子出鸣钟。十年蓟北关心地，此日登临理病惊。〔苏濬诗〕落日倚层岑，清樽度石阴。啸风岩谷应，驱石海云深。野旷迷芳径，帘疎出远林。问僧无一语，古木啸鸣禽。〔黄克晦诗〕暝色投孤寺，问人山路分。磴危霜草滑，村静桔槔闻。落雁盘秋塔，归龙戏海云。回看昏黑尽，空翠正氤氲。〔又〕力尽千峰外，心飞积水东。阴森通客路，窈窕入禅宫。石涌狮鸣坐，林翻虎啸风。相将凌绝顶，引手割鸿濛。〔朱梧诗〕幽径石阴清，含辉雨度迎。松关秋更寂，佛月夜增明。叶落迷僧迹，林深换鸟声。金仙六如偈，梵诵答高情。国朝乾隆二十四年，都人于山腰建文昌阁。
　　金鞍山　一名天马山，在二十都，距郡城东南五十里，俗呼小孤山。中有永嘉室，亦名月庵，宋道人赵永嘉居之。详见仙释。山旁一山，土石红赤，名火焰山。《闽书》：宝盖山，俗名大辜；金鞍山，俗名小辜。相传有辜氏女显迹神异。或云大姑小姑，犹江西二山出于江中，人立二姑庙也。
　　灵秀山　在二十一都，距郡城南五十余里。隆庆府志：上有小岩，昔人结庵其侧，海潮至则石润，退则石燥，因名海潮庵。宋石起宗读书其内。《闽书》：山旧有空相院。详见寺观。凌霄塔、七佛塔、方外亭、透龙泉、青莲池、濯足池、待月桥、君子石、盘陀石、灵蛇洞诸胜。
　　芝山　即祥芝。在二十一都，上有“小山丛竹”四大字石刻。又有宋邱葵石刻诗。曰：牀头枕是溪中石，井底泉通竹下池。宿客不怀过鸟语，独闻山雨对花时。详见《古迹》。
　　丰山　距石湖山里许，上有丰山寺，今废。〔明何乔远诗〕春风荡荡不知寒，双袂飘然对酒欢。碧海呼哅来几席，黄沙曲折到林峦。羊群石态尊前见，螺髻山形寺里看，自得君来成胜事，他年应作读书坛。寺前大小石附之，骤望如群羊然。以上十九山皆自西南驷行，山旋至东南，又郡城外局案山而兼环水口也。
　　岱屿　在海中，介石湖、北镇两山间，郡水口山也。海舟由此门出，行二日，至高华屿。又二日，至■〈勿上黽下〉鼊屿。又一日，可至琉球国。又有护田屿，地亦相近。
　　白舆　在石湖港西，耸出江中，洛阳、圣姑、北镇、石湖诸港分汇之处。左右多沈沙，迁徙不常，屡为商舶患。此二屿在海中亦以镇水口。
　　又府、县志尚有数山，不尽关龙脉大势，缘图已密，难行兼载，然有故实，宜并录之。
　　石壁山　按此近万岁山者，非深沪之石壁山。
　　赤虾山　与桃花山相连，下有埭。
　　锣钟山　《闽书》：其石考之声似锣钟。按此即桃花山上之石，非别有一山也。
　　岩山、翁山、古圳山、斗南山　俱在郡城西南十数里，与紫帽相接。按此是小山，相对之说未稳。
　　水亭山　去狮山三里，朝揖郡城。
　　碧峯山　府志无注。
　　崎山　在二十八都。府志只注此句。
　　双石山　《闽书》：家山下，子多双诞。
　　石城山　《闽书》：山势连缀如城，旁有四峯，顶有石洞。相传昔有僧居是洞，能伏虎。
　　岱峯山　在郡东南。《闽书》：中有石佛岩。相传未岩时，石露夜光三道。宋嘉定中，僧守净镌弥陀、观音、势至三尊，旁刻“泉南佛国”四大字，宋王十朋书，字高六尺许。〔明黄凤翔诗〕百年胜迹已蒿莱，此日莲宫法象开。宝佛遥从葱岭下，山僧夜梦宰官来。厨邻香积分斋供，步到丹梯俯化台。欲问禅房何处所？夕阳空促笋舆回。〔黄伯善诗〕步出津亭一水东，闲云断处见孤峯。白苹红蓼江天净，曲径丛林野寺通。海气侵阶晴亦雨，潮声著树晚多风。游人不是悲秋客，万里关河眺望中。〔又〕冷落龙山负胜游，酒狂诗圣两休休。浮生此会犹难偶，世事何人得自由？有恨黄花空对雨，无情白发易惊秋。我来独领西风坐，昨夜江灵为破愁。〔又〕一年佳节又重阳，深约黄花共举觞。只好登山寻野寺，不妨冒雨过江乡。禅心鸟性忘机久，茗椀蒲团引话长。载酒自来还自去，无端秋思太轻狂。〔又〕崚嶒梵刹自天来，六祖传灯旧法台。古石无光缠紫蔓，残碑半灭卧苍苔。僧归海月迟迟上，客坐山花故故开。篱外白衣还送酒，渊明、支遁两徘徊。国朝康熙间，邑人吴英建寺。近地为青石山，上有塔。淳祐府志：青石山，巨石峙平野，广袤数里，高十数丈。民遇亢旱，即其顶祷雨。
　　横山　在十四都，距郡城七十里。山长数里，横郡治。南下有许家巷、画船浦，萧妃村。俱详见《古迹》。
　　画角山　在郡城东南。独石耸立，其状如角，巅可望海。《闽书》：“南乡诸山，惟孤、吴、横、角四山知名。”孤为宝盖，吴谓灵源，横谓横山，角即画角也。
　　仙人山　在永宁卫。巨石盘绕，上有仙人迹。出卫城半里许，石临海侧，崎嵌堆崎，如篆如椔，木如假山，奇莫名状。
　　象山　在永宁卫。形如伏象，故名。
　　金钗山　在二十二都，距郡城东南三十里。以地名石湖，又名石湖山。旧志谓金钗山，下有石湖山，误。隆庆府志：两峯延袤数百丈，若钗股然，上有六胜塔。《泉南杂志》：宋政和初，僧祖慧、宗什等以其地类明州育王山，募缘为石塔，状丽几拟开元镇国、仁寿二塔。《闽书·元释大圭募修塔疏》有云：山势抱金钗，耸一柱擎天之雄观，地灵侔玉几，睹六龙回日之高标。旁有魁星堂，宋梁克家读书处。久废。明寨帅臧京构新之，复废。其左卓立一峯，曰石镜。西有小岩，曰石狮岩。《闽书》：岩前凿泗洲像，又名泗洲岩。东有沈公堤，明寨帅沈有容筑，以障沙护民田也。
　　杨原山　在郡东南，宋僧禹昌栖处。详见《仙释》。
　　又安海一地，自成结构。系安平绅士纂辑成篇，并言水道，即录于此，不用分叙。
　　安平镇山川在县治西南八都，上接温陵，下达漳、粤，西拒九溪、黄冈之险，南通金、厦、台、澎之舶。其地势则自三峯毫光转东十里许，为六都熊山。迤逦至七都桐林、钱埔、曹店直至龙山寺，分为三支：东则由坑岬而贯于东洋，西则由型厝而达于西畴，中乃龙山，为安平入脉之脑。由龙山南行，至北门埔，仍三分其派：东由后库而至海，以护于左；西由鳌头而之下坂坑，以护于右；中则自拱北亭突起永高山，转南而鳌美塔、世德里，以跨于海。此安平内局之形势也。以外局言之，自曹店而东曰坩坂庵，前接以浦边，障安平之左臂。而由浦边南行，则有庄头萧，下至东石，以距海门之东。自曹店而西，曰古田、后萧，接以曾埭，障安平之右臂。而由曾埭南行，则有朴兜、江崎至石井，以距海门之西。其水道东则自古陵趋东南隅，入于海。西则由南安九溪达大瀛，入曾埭，而注于海，与东之水汇于石井江。此安平外局之形势也。采柯希九《安平纪略》。

　　叙川上篇此篇总叙。

　　晋邑之山，以白虹为主；晋邑之水，以大海为归。而洛阳江绕其左，笋江、浯江、溜江均为晋江者环其前。二江皆趋于海。自城以北，惟白虹漈水近脑，后者经白叶、钟石二山之北，流入仙游，与晋邑无干。其余凡在白虹正脉之左者，皆注于洛阳之江以入海。在白虹正脉之右者，则由南安合永春、安溪之水，同注于城南之晋江以入海。其自城南晋江以前之水有注于晋江以入海者，有不注于晋江而自入海者。总之山无不宗白虹，水无不流大海，此全邑巨川之大势也。

　　叙川下篇此篇逐条分叙。

　　洛阳江　府志：在县东北，距城二十里。晋、惠二邑界江也。合晋江东北诸山康溪，长溪、留公陂陡门，东入于海。江上有桥，名万安桥。详见《桥渡》。《广兴记》：唐宣宗微行，览山川之胜，叹曰：大类吾洛阳。《闽书》宋淳祐志引沈存中《笔谈》云：水以漳、洛名，甚众。洛，落也。水落于下，谓之洛，旧号洛洋。《九域志》作“乐洋”。以落为乐，误矣。后又以洛阳名之。以好事者云唐宣宗出家时至此，谓风景类西洛，则不根为甚。按宣宗尝至同安夕阳寺，西洛之说似非无据。古谶“洛阳沙平，泉南公卿”。〔明郑之铉诗〕一望双桥出，洛江到眼明。蛎房潮始壮，鼠麯地深生。打网劳防水，呼鱼点作兵。海氛殊警急，并里不胜情。〔国朝陈万策诗〕潮信通泉涧，清澜到海流。衣冠来晋室，景物似中州。两岸村烟接，长虹架水浮。涛翻风入夜，浪静月当秋。车马尘踪满，壶尊雅客游。渔歌连日动，一叶櫂轻舟。
　　康溪　府志：在郡城东北，上自北髻山(即小髻、双髻)。与乾元、院山二水(不止二山之水)合流，至林田桥，过龙济、永安二桥，流为濠市溪。溪中巨石峻激。石狮山、白水岩、香岭山三水与施陂之水皆来会，至留公陡门，入于洛阳江。按此即小髻、双髻、新庵、鸡笼诸山之水，留公陂入洛江者。
　　长溪　府志：在郡北，溪受大帽(此晋江之大帽)诸山凡九水合流汇此，下达留公陂；又有白洋，白石埭诸水，至留公陂陡门，入于洛阳江。按此即正干之湾。坵花山、玉叶、笔架、建兴、玉锦、护庵及护脉之小鸠、大鸠五洋，以至水□之大帽山诸水，经留公陂入洛江者。府志有“及覆船等山八水来会”句，误。盖覆船是惠安山，其水自入洛江，不必来会。县志先言覆船等山八水，乃别言与惠安沙溪诸水云云，更误。〔宋王十朋诗〕老矣倦游宦，入闽知此川。三山疑隔海，九岭类攒天。插稻到山顶，栽松侵日边，长溪水无限，前更有清泉。按二溪之外，尚有大阳、小阳、朋山、岭后两条水同经留公陂以入洛江。以上二条所谓凡在白虹正脉之左，皆注洛江以入海也。
　　凌斜溪　府志：在郡西北。源发自休田山，西南流会花山饮坑之水。县志：西流五里，至南安涧埕渡，合永春之水出双溪口；又有石壁陂水白花溪林来，大房陂水自圆觉墌来，观音陂水自建兴山来(当在山后)，会为大埔陂，达于韩陂。至南安牛角潭，合永春、安溪之水出金鸡(“鸡”，原作“溪”，非。此盖去金溪远矣)。桥曰黄龙渡。东流至石塔山，入于笋江。江畔有石笋，江以此得名。按此即白虹正干，以西凡尖峯、隔支、九投及花山右之大坪、进屏、八尖、建兴，后之龙兴、香炉、东庵以及大阳、小阳、朋岭、将军诸山之水，皆注于笋江者。此条所谓在白虹正干之右，由南安合永春、安溪水同注城南之晋江以入海也。
　　晋江　在城南里许。盖笋江、浯江、溜江之总名也。以晋南渡时，衣冠避此者多沿江而居，故名，而县名因之。其西承永春、安溪、南安诸水，汇为黄龙溪，正临漳门外白塔山，名为笋江。〔明王慎中记〕郡侯程习斋公治泉之八月，政既通矣，天答之岁，而民悦其生。公乃得与客游于笋江之浒。夫其浩糕澄涵之水流日夜之不息，演洋洄洑，放乎四海。浮游曲折，迤逦之远，不知其几百里。而空旷寥廓，际乎目之所极，若在几席之外。膏原漫隰，弥望逶靡，画什伍而理纵横，峦骧峯踊，迅势骤形，凛乎其不可控。临两涯而四眺，则若逗若拱，回翔停峙，睠留而不去，各献妍态，映烛乎玲珑泓澈之间。而光晶新爽，飞散下上，媚云气而丽烟霏，盖亦奇矣。若夫高帆疾艣，出没于雾涛风浪，相衔首尾。而离离渔篷钓艇，讴嬉递发，前唱后和，击楫空明，鱼沉而鸟起，川虚山荡于微茫晻霭之中。灌木莞柳之骈罗；鹳鹄栖止，凫骛还集，轻檐细梠，随曲成构，延亘仄复，监晴波而漾倒景，斯则民事之动因乎山水，而公与客得以为环杰诙怪之观者也。至于靓妆袨服，会一州之士女，沿隰循涘而不可选，纷散互合，莫穷其来往之所从。文蓼芳荃之缤郁，遗履舄而罣袿裳；激豪吹之清越，哀繁丝之要眇。淋漓颠倒，徙倚杂遝，忘其歧道之所向，而忽乎日之将夕。斯则生人之娱感乎物节，而公与客又得以同其欢适嘉洽之意者也。公饮酒乐甚，顾谓客日：吾所得以为观者，彼方劳于有所营，役役而不得休，而岂知是之为美而吾独得之。以为游娱于物节者，知以为游矣。徒狥乎耳目之好而甘于浆炙之味，而鸟知吾之所乐，惟我能与之同其意，而彼岂诚能同于我哉？今日之游，盖亦云乐矣。然而此江常在，泛日月之无穷。前乎游此者，不知几何人，而声磨迹灭，与水俱逝，皆已化为浮枢游沫而不可寻矣。不有文字以托于不泯，则后之人孰知吾兴公等之乐于是也？乃举酒属予日：子宜图之。予复于公曰：昔叔子岘山，山公习池，与夫柳恽之具区，苏子瞻之西湖，其光景物象，备极一时之美。文雅照耀，意气雄俊，既擅绝于当日，而流风余韵，于今犹可称思，至其从吏邹湛侍兵葛疆以及方外惠勤、参寥之徒，皆因以不没于后世。然则客方有托于公，而此江虽常在，其名或当由是以显。公顾谬意鄙陋，无能之文，为足以图不泯之盛事，岂不过哉。言已，酒罢。公揖客别，而予退为之记。〔陈琛诗〕五月清溪已得秋，小舟荡漾在中流。庄生久解濠梁意，何处江山不自由！〔黄克缵诗〕城枕三峯百堞开，苍溪数曲遶楼台。江间箫鼓游人少，天外帆樯估客来。洲渚遥分平野绿，石桥横障晚潮回。舍舟扶杖登高处，万里薰风亦快哉！〔黄景昉诗〕横披万丈水晶屏，肯比寒光照浅汀。江气向人元自白，月魂连树不知青。锦袍擢舸闻供奉，罗袜凌波怨洞庭。谁谱浪沙东去曲，夜深歌与老龙听。〔郑之铉诗〕长江澹荡碧年年，万叠波飞带远天。凫雁一川寒晚照，孤蒲十里阁村烟。残流故合青山外，古木先秋白露前。共说三洲洲上月，不知光景定谁怜。〔又〕秋色冯陵气太骄，蒹葭一水冷潇潇。千年断笋犹依壁，百丈斜虹直过桥。天外帆樯遮旅雁，石间风雨下寒潮。解吟枫落吴江者，此地应知更寂寥。〔国朝黄裴诗〕行行川路尽平沙，夕照归帆浦外斜。附郭那堪闻戍角，临流空自想仙槎。野僧云里敲山磬，溪叟桥边泛浪花。薄暮长江凭纵望，荻芦深处有人家。又东流至德济门外，别名浯江。〔宋邱葵寓浯江识魏秀才诗〕衡茅萧索泣寒虫，独自吟诗句未工。败叶能令沟水黑，乱云不放夕阳红。半生辛苦空儒服，一岁蹉跎又朔风。不意穷乡有奇事，暮年得拜鹿门翁。〔明黄凤翔诗〕清溪共订暮云期，万里霜天映酒卮。贾客迎风催棹急，游人待月放舟迟。星星野火迷村树，隐隐寒潮漾钓丝。一曲高歌娱永夕，江头何事泣蛟螭。〔又〕棹歌泛泛向沧洲，夹岸松阴为少留。看竹芳园还问主，怀人雪夜独回舟。风摇细缆天新雨，潮涌空江月欲流。渔父矶头垂钓罢，可能从我五湖游？〔庄一俊诗〕桥门欲听新莺啼，正是潮来春水西。春水渺茫不可渡，新莺未啭使人迷。千峯雨过南山下，万壑云生北陇低。借闷星河何处是，高楼独坐订诗题。又东流逆北，环城东南，至溜石，别名溜石江。此处城东之水，负城南江外数重之水不得自入海者，皆归此以入。众水汇流，舟行颇险。明万历间郡守蔡善继建塔江上，以锁内堂水口。此塔当巽方，最为要紧。一以固水口，一以耸文明。故乙卯建塔，秋榜居半，越五年已未，庄公会状也。又东南行至法石、石头、圣姑、岱屿，别名蚶江，此又晋江入海之水门也。地饶鱼盐，而苦卑隰。宋元符间僧怀应甃石为路，自北暨南凡二十里。按江旧名晋江，后分西为笋江，东为浯江，浯江之东为溜石江，溜江东南为蚶江。四江虽有异，皆为晋江，别求所谓晋江不得。自《新唐书》谓县北一里有晋江。开元二十八年别驾趟颐正凿沟通舟楫城下，几疑别有一晋江。然县北无江，自古已然，唐书误甚。《闽书》谓晋江纳安溪、南安之水，东至岱屿，以入海。则笋江、浯江、溜江、蚶江皆在其中，而统谓之晋江，明矣。省志竟分晋江、笋江、浯江、溜江为四，虽本《闽书》，然削去细注，是晋江别为一江以入海，直与笋江、浯江、溜江名不相涉矣，故特正之。
　　城中诸水东南出通淮门，合永靖、乌洲之水，至上保桥与潮汐通。潮退则西流，至下保桥复合三峯坑水、南峯院水达东山，东山即高甲山。入于晋江。
　　东湖上下塘水，自清源山诸坑而下，由七里坑界凤山、黄积之间。入下塘，由尚书塘入上塘，俱从龙须郊水二涵达于晋江。以上皆系江北之水。
　　浯江之南，则收紫帽、鼓雷、石塔、石龟诸山之水。
　　溜江之南，则收龙首、小乌石、双凤、洋屿、行辇诸山之水。
　　东山渡　则收南安九十九溪两条。以及磁灶、葛洲二溪，经吟啸、结砖、陈翁、除翁桥下即湮浦埭。姑坑等桥，以抵溜石之水。而北之石塔、狮山，南之象陷、石龟、罗裳之水，皆同注焉。三条皆系江南之水。按晋江为众水所合之处，故县治由此立。又为各县诸水所合之处，故郡治亦由此立也。
　　其不由洛江、晋江而自入海者，有陈埭港、玉澜浦、植璧港、陈坑港、安海港等水。
　　陈埭港　在吟啸浦之东南。凡罗裳、圭壁诸涧，流为万石，汇为盈塘、许塘。及罗裳东南，诸涧东汇于沙塘，东南汇于涩缨塘者，俱来会，至于东西二陡门入于海。
　　玉澜浦　在陈埭之东。凡自罗裳东南、横山东北诸涧水，汇于洑口，流于浦滨。凡自宝盖西北诸涧水，流于前坑塘。凡曾坑汇于龟湖与象畔塘诸水，皆会于此以入海。
　　植壁港　植璧即石壁。在石狮市南。凡横山以南，龙湖、虺湖诸水，俱会此而入于海。
　　陈坑港　在石壁之南。有芦舍湾、埕边、潘迳诸港，各以大小远近纳流，而注，烽火埭、西湖诸水，俱经此而趋于海。
　　安海港　在郡西南。自南安柏峯山发源，流为九溪。历大盈、镇海二桥，与灵源山西南诸水流于李市庄头，汇于东埭，迳此入海。

　　●卷之五　海防志

　　天下东南之形势，在海不在陆，天下奸宄之萌生，由陆而之海。以山清致海晏，功在此而效适得于彼也。然穷壑绝岛之区，教化难及则氛祲易生。晋邑阻山襟海，米□□资台地，舟楫倚为生涯。风波万里，商贾鳞集。所以思患预防者，备哨船，严汛口，险隘之处，分兵戍守，联络侦巡，制甚善也。要之，稽查必明，良善乃不诬为奸民，防缉必力，枭寇庶不脱于漏网。是在振饬澄清，祛弊于法中，防微于意外，斯波涛无惊而海疆永靖矣。志海防。

　　宋

　　嘉祐三年，知福州守蔡襄，奏请沿海地方教习舟船以备海道。疏略：福、兴、泉、漳沿海四郡，其巡检下兵士多不习舟船，缓急不足使令。今除已行逐处修葺舠鱼船，各取现管数目编籍外，其兵级常切教习舟船，谙会水势，以备差使。
　　元丰一年，拨禁军一百人，增防小兜水寨，巡徼晋、南、惠、同四县沿海地。后撤回禁军，改招土军，增额十人。淳祐间增至三百一十人。府志：按寨建于熙宁间，时又有石湖井，皆防海水寨。
　　靖康三年，辅臣李纲奏立沿海水军战舰。疏略：臣契勘广南福建路，近年多有海寇，官司不能讨捕。帅司无战舰、水军，坐视猖撅，濒海之民罹其荼毒。船舶既多，愚民嗜利喜乱，从之者众，致成大患。伏望下逐船，帅司置战舰、集水军，常切教阅，习于风涛之险，以水夫驾舟，以官军施放弓弩、火药，虽贼櫂飘忽，可以追逐掩击。
　　绍兴六年，设水军一百五十人，隶泉漳都巡检使管辖。乾道间，增至三百九十人。
　　绍兴二十六年，福州将郑广将水军来属殿前右翼军。详见兵制。
　　绍兴三十年，令安抚司籍募土豪水手，漳、泉、福、兴积募到船三百六十只，水手万四千人。仍于滨海巡检下土兵内取七分识水势人，每月一次同土豪水手船出近海港口，教阅三五日，复回本处。
　　乾道二年，令括诸司船，分甲、乙、丙，更番品搭。本州晋江、南安、惠安、同安四县，计船二十一只。甲番十只，乙番九只，丙番二只。递年轮次，牒下属县拘集，以备安抚司起拨。
　　乾道八年，增设水军，置水澳寨，分兵守之。水澳寨，元改名永宁。详见兵制。
　　淳熙十三年，城南置宝林寨，城东置法石寨，各分兵守之。详见兵制。
　　嘉定十一年，增法石兵至二百人。围头立宝盖寨，移宝林兵百二十人戍之。见兵制。真德秀《申枢密院措置沿海事宜状》：泉之为州，控临大海，实闽陬要会之地。国家南渡之初，盗贼屡作，上勤忧顾，置兵立戍，所以为海道不虞之备者，至详且密。开禧军兴之后，卒戍生还者鲜，舟楫荡不复存。于是武备空虚，军政废坏，有识之士所共寒心。近者温明群盗，窥见单弱，辄萌侵轶之志，仰赖圣朝威德广被，亟遂肃清。尚幸目前之警粗平，因循苟简，不复少加经理，安知其无后日之患？某不揆迂愚，窃思所以为久安之计者。近选委本州观察推官李方子、知晋江县徐叔用，同左翼军副将邱童等，遍行海滨，密察情形。今据逐官申，窃见沿海列戍，要在控扼得所，布置得宜，士卒精练，器械齐整，舟楫便利而又习熟风涛，然后缓急可用。今来左翼水军三寨：曰宝林、曰法石、曰永宁。本州沿海四寨，其紧要者二：在晋江曰石湖，在惠安曰小兜。虽已得控扼之数，然宝林去城甚近，距海殊远，其势稍缓，而乃有新旧两寨。至围头去州一百二十余里，正阚大海，南北洋舟船往来必泊之地，旁有支港可以达石井，其势甚要，而前此未尝措置，此控扼之未尽得其所也。宝林所屯水军三百，其数为多，法石虽有一百二十余人，然正为防海冲要之地，其数尚少。永宁步军之数倍于水军，诚为倒置，此布置之未尽得其宜也。诸塞军兵，杂以老弱。法石军器，总于大军，遇事关请，未免稽迟。大军战舰，仅可足用，自余诸寨，船只俱无，徒有舟师之名，初无其实。至于营房倒塌，器械阙少，亡具尤甚，若不及今逐一整备，临时必至误事。今条具合行措置事件下项须至申闻者。又《请修治海军政状》：贼船南遁，未尽就擒；风涛瞬息，往来无时。某作〔一〕守本州，自捕贼首赵希却等之后，具申朝廷。蒙发下度牒一十五道，应副本州修整战船，创立围头宝盖及修葺法石、永宁二寨，添屯水军，增置石湖、小兜水军名额，以至储蓄军粮，葺理器甲，色色俱备。每岁举行水教及立诸寨巡海界分。今再至，见逐项事多废弛，军船坏烂而不修，军额死亡而不补，营房颓堕，器甲损失。自统制齐敏到官，方稍缮治，尚未能就绪。及至贼船侵轶郡境，仓猝私雇民船应副大军之用，故料罗之战，虽有勇将精卒，竟以船小不能成全功。及晋江、同安民船稍集，而贼徒亟遁，事已无及。今贼徒深入广南，正当泊〔二〕回之时，必有遭其剽劫者，岂不亏失国课？又福、兴、泉三郡，全仰广米以赡军民。贼船在海，米船不至，军民便已乏食，粜价翔贵，公私病之。其为利害，固已不细，况其在海。每劫客船，小则焚之，大即取而为已之船。其人或与斗，敌则杀之；懦弱不堪用，则纵放之，或沉之水中。而掳其强壮能使船者为已之用，稍忤其意，辄加杀害。故被掳之人，只得为出死力。其始出海不过三两船，俄即添作二三十只；始不过三五十人，俄即添为数百以至千人。今诸贼在海，人船巳多，若不及早殄除，则日增月益，其害未有穷已。某见与统制齐敏商议，整促水军及添创大船，葺理诸寨，务在先备，使贼不敢犯。
　　淳祐三年，安抚司措置沿海诸州民船，时本州括责晋江船五十七只，纠首船二十只，南安、惠安，同安三县，船额皆有定数。分为十番，自甲至癸，每岁更番调一十三只，四县品搭起拨。其修船、犒赏，随县措置。以州将一员押至福州，交安抚将官管辖，赴沿海屯戍，事已乃还。

　　明

　　洪武初，禁民不得私出海。
　　洪武五年，命造海舟防倭。
　　洪武二十年，命江夏侯周德兴入福建，抽三丁之一为沿海戍兵防倭，移置卫所当要害处。时泉设卫一：曰永宁。守御所五：曰福全、曰崇武、曰中左、曰金门、曰高浦。又设巡检司一十九，是年设浯屿水寨。详见兵制。
　　洪武二十一年，命汤和行视闽粤濒海地，筑城增兵，置永宁指挥使及祟武、福全、金门、高浦千户所。
　　洪武二十三年，令滨海卫所每百户及巡检司皆置船二，巡海上盗贼。
　　洪武二十五年，卫所军与诸郡互调。
　　永乐四年，命丰城侯李彬等沿海捕倭，招岛人、蜑户、贾竖、渔丁为兵。
　　嘉靖二十六年。都御史朱纨、副使柯乔以海澳耆民充捕盗。都指挥黎秀议：日本倭先年内犯，朝廷屡下备倭之诏，及委重臣以督海防，是以海防乂安。今承平日久，军民趋利忘害，而各处轻生之徒，攘臂向前，私通贸易。向尝缉绝，今复启衅。若不预行究治，恐祸患日深，卒难禁制也。既而复上议曰：近署安边馆事，谂知违禁通番大船之详。其船皆造于外岛而泊于内澳，或开驾以通番，或转售于贼党。而嵩屿、渐尾、长屿、海沧、石马、许林、白石等澳，乃海贼之渊薮也。近欲行禁治，恐澳甲势要，抗拒不服，反速其祸。乞行府县巡捕官，亲诣各澳，密行擒治。船只应烧毁者烧毁，应留用者留用，使顽民知警，而通番之风少息矣。议上，秀遂大为漳泉耆民捕盗怨谤，致劾免官。后十余年，倭患大炽，沿海数千里，生灵靡不荼毒。
　　嘉靖三十七年，都御史王询请分福建水军，福、兴为一路，泉、漳为一路，各领以参将。泉、漳参将驻诏安，自南日山至浯屿、铜山、元钟等处，皆听节制。
　　嘉靖三十九年，都御史唐顺之请严福建沿海通倭之禁。《筹海图编》倭寇拥众而来，动以千万计，非能自至也，由福建内地奸人接济之也。济以米水，然后敢久延；济以货物，然后敢贸易；济以向导，然后敢深入。所以稽察之者，其在沿海寨司之官乎？稽察之说有二：其一曰，稽其船式。盖国朝明禁寸板不得下海，法固严矣，然滨海之民以海为生，采捕鱼虾有不得禁者，则易以混焉。要之，双桅尖底，始可通番，各官司于采捕之船，定以平底单桅，别以记号。违者毁之，照例问拟，则船有定式，而接济无所施矣。其二曰，稽其装载。盖有船虽小，亦分载出海。合之以通番者。各官司严加盘诘，如果是采捕之船，则计其合带米水之外，有无违禁器物乎？其回也，鱼虾之外，有无贩载番货乎？有之即照例问拟，则载有定限，接济无所容矣。此须海道官严行，设如某寨责成某官，某地责成某哨，某处定以某号，某澳东以某甲，如此而谓通番之不可禁，吾未之信也。
　　嘉靖四十一年，总兵俞大猷请修沿海墩台以备了望。俞大猷《条议山海事宜揭》：一曰，修墩台以备了望。盖寇盗之来，先见则众心不骇，预待则谋画有定。国初倭奴为害，故于沿海去处，各置水寨守备，仍于沿海高阜，设立墩台以为了望之所，保民除害之规，一何详且尽哉！今者海寇之患不灭倭奴，沿海墩台堕废，了望无人，故寇得以乘间窃发，掩吾民之不备。宜访其旧而复之，则贼船未至之先，村民已知所儆戒：欲趋避则得其方，欲捍御则得从容合勇以乘势也。
　　嘉靖四十三年，巡抚谭纶请复五寨旧地，各以武职一人领之。疏略：五寨守扼外洋，法甚周密，宜复旧制：以烽火门、南日、浯屿三■〈舟宗〉为正兵；铜山，小埕二■〈舟宗〉为游兵。寨设把总，分汛地，明斥堠，严会哨。改三路参将为守备。分新募浙兵为二班，各九千人，春秋番上。各县民壮皆补用精悍，每府领以武职一人。兵备使者，以时阅视，皆从之。
　　隆庆四年，添设浯、铜游兵。详见兵制。
　　万历二十五年，添设浙营兵戍泉。详见兵制。
　　万历二十五年，添设澎湖游兵。嘉隆间，海寇曾一本、林凤巢穴于此。万历二十年，倭有侵鸡笼、淡水之耗，议者谓澎湖密迩，不宜坐失。乃设官兵，先据险戍之。其初设一游、四哨，后以孤岛寡援，增设一游总哨，旋裁去兵额、船额。见《兵制》。

　　国朝

　　顺治十八年，迁沿海居民，以垣为界，三十里以外悉墟其地。
　　康熙十八年，命沿海二三十里量地险要，各筑小寨防守，限以界墙。时耿逆之乱，迁民悉复故土。及康亲王平定闽疆，疏称迁界累民，听其自便。至是，督抚上请，遂再迁焉。
　　康熙四十二年，覆准沿海各营，洋面有岛有屿，宜另为派定船只，以将备带领，常川驻守。其余各汛，以千把游巡。又是年覆准各处商船，出东洋者，必由定海镇所辖要汛挂号。往噶喇吧、吕宋等处，船出洋必由澎湖、南澳所辖之要汛挂号。其或由浙入闽，由闽入浙者，则必经定海、黄岩、温州、闽安、海坛、厦门、澎湖、南澳各协镇所辖要汛挂号。
　　康熙四十六年，覆准闽省渔船，准与商船一体往来。欲出海洋者，将十船编为一甲，取具连环保结：一船有犯，余船尽坐。桅之双单，并从其便。嗣后造船，责成船主取澳甲户、族里长、邻右保绪：倘有作奸，事发，与船户同罪。
　　康熙四十八年，覆准闽、粤、江、浙四省，每年轮委总兵官，亲领官兵，自二月初一日出洋，在所属本汛洋面，周遍巡查，至九月底撤回。遇有失事、获贼，照例分别题参议叙。
　　康熙五十年，覆准浙、闽捕鱼船只，不许越省行走。令沿海一带水师营管辖，取州县官保结，送沿海一带提镇副将，令其约束。
　　康熙五十三年，覆准水师提标五营，每营额设战船一十四只。船傍添刻“海国万年清”五字，分五营，每营以一字为号，自一号依次编至十四号止。并各镇协营一例取字，依次编号，刊刻船傍。又是年覆准各省海洋商、渔船只，分别书写字样。其各标营船巡哨，刊刻某营第几号；哨船照舵工水手例，各给与腰牌，刊明姓名、年貌、籍贯。如船无字号，人有可疑，即行严孥究治。
　　康熙五十五年，覆准福建水师提标五营，澎湖水师二营，台湾水师三营。派拨兵船，各书本营旗帜。每月会哨一次，彼此交旗为验。
　　康熙五十六年，覆准海坛、金门二镇，各分疆界为南北总巡，每岁提标拨船十只，将六只归于巡哨南洋总兵官调度，四只归于巡哨北洋总兵官调度。其台、澎二协副将，金门、海坛总兵官，均于二月初一日起，至九月底止，期满撤回。又是年覆准台湾米粮应着落台湾镇道，将内地一体严加查禁，不许私运出洋偷卖。至漳、泉、厦门地方，米少价贵，该督抚即酌定应需米谷数目，行文台湾镇道量拨。米谷，验给照文，护送兵船逐汛严加押送，饬地方官亲看发卖，并将原照申送督抚销案。
　　康熙五十八年，覆准凡往台湾之船，必令到厦门，出入盘查，一体护送。由澎而台，从台而归者，亦令一体护送。由澎到厦，出入盘查，方许放行。又往台之人，必由地方官给照。单身游民无照偷渡者，严行禁止。如有违犯，分别兵民治罪。不许地方官滥给照票，如有哨船偷带者，将给管专辖各官，分别议处。
　　附载：明曹学佺《海防志》：闽有海防以御倭也。国初设卫、所，沿海地方自福宁至清漳南北浙粤之界，为卫凡五，为所凡十有四。仍于要害之处，立墩台、斥堠，守以军，余督以弁职，传报警息。凡以防倭于陆，又于外洋设立寨、游。寨之初设有三：烽火，南日、浯屿。续增小埕、铜山为五。寨领以把总，用武科会举及世勋高等题请升授。以都指挥体统行事，谓之“钦依”。游之初设亦有三：海坛、元钟、浯铜。续增湄洲、嵛山为五。领以把总，由抚院差委或指挥，及听用材官谓之名色。凡以防倭于海，时值春秋二汛，驾楼船备岛警，总镇大帅亦视师海上，按期驻节，经制周矣。南澳一游，间于闽粤，亦以钦依总之。顷题海坛、元钟改授钦总，以重事权，且移浯屿一寨专守石湖，固泉门户，寻以浯铜系漳要区，亦须体例题改。复设台山、礵山、湄洲、五虎、鸿江、澎湖等游，甚至料罗、东涌、大小甘山亦设远哨，实欲其缓急攸资，互为应援。瀚海无波则画方以守，弋船下漱则合力以攻，毋泥区区汛地间也。《闽书》：成弘以前，山寇多而海寇少；正嘉以来，山寇少而海寇多。国初州县仍宋、元旧，山林深阻，菁棘蒙密，奸宄时窃发，至乎蔓不可图。今其地芟夷之后，悉置县司，即欲啸聚，靡所藏寄，此山寇多少所由异也。国初太祖严通番禁，寸板不许下海。江夏侯经略海上，城寨方新，士伍骁健，又孰有寇？嘉靖之初，都御史朱纨以禁海仰药死，副使柯乔亦坐诛。海上市易，未易辄禁绝。至乎季年，倭从浙直入，犯闽中，大乱数岁。于今闽人生息益众，非仰通番，无所给衣食。又闽地陋山多，渠渎高陡，雨水不久蓄。岁开口而望吴越东广之粟船，海乌能禁哉？倭故蹂躏吾民乎，来亦有时。今其所行劫海上，率吾内地之民假其面目，借其名号，杀越于货，了无畏恐，此海贼多少所由异也。方此之时，山寇少矣，当事者脊脊忧海上倭，要以前所言海外之倭有时，内地之倭无日也。宁国沈有容，旧为浯屿把总，海滨之民皆知其生业出入，贸迁何业，所藏货物当往何番市。剧奸，捕治之；其次可用为耳目，力使者藉为兵。彼习知冲犂抵拒之法，见刀刃而不惧，望旗帜，听金鼓、铙炮，色不怖。而又为之利器械，坚船具。有容为把总数年，泉中绝海寇。嗟乎！事固在人哉！戴翀霄议闽中事体，与浙直不同，惟在抚之得宜而已。盖寸板不许下海之禁，若行浙直，则海滨之民有鱼盐之利可以聊生，而海洋即为之肃清。若福建漳泉等处，多山少田，平日仰给全赖广潮之米。海禁严急，惠潮商舶不通，米价即贵矣，民何以存活乎？愚闻漳泉人运货至省城，海行者每百斤脚价银不过三分，陆行者慎增二十倍，觅利甚难。其地所产鱼盐，比浙又贱，盖肩挑度岭，无从发卖故也。故漳泉贷赀通番，愈遏愈炽。为倭向导者，官府系其家属，不敢生还，岁岁入寇，是外寇之来，皆由内寇纠引之也。如愚见，莫若因其势而利导之。督抚海道衙门令漳泉有船只者，官为编号，富者与之保结，许其出洋装载货物，纳税自卖。其回也，南则许贩惠潮之米，北则许贩福宁温台之米，但不许至外国及载番货。今也海禁太严，见船在海，有兵器、火器者，不问是否番货，即捕治之。米谷鱼盐之类，一切厉禁，据其迹虽似犯法，论其情，海船往来，非带兵器、火器，无以防海寇之劫夺，不有可原者乎？明乎此，则民情得伸而乱源可塞矣。虽然，亦未也。将欲抚之，必先威之。练兵足食，使在我之威足以制贼，则民有所惮而听吾抚治。抚治而不从者，然后兵以剿之。是故能攻而后能抚，知抚而不知攻者，吾末见其能抚也。《筹海图编》：八闽多山少田，又无水港，民本艰食，自非肩挑步担越山度岭，则虽斗石之储亦不可得。福、兴、泉、漳四郡，皆滨于海、海船运米，可以仰给。在南则资于广，而惠潮之米为多；在北则资于浙，而温州之米为多。元钟所专造运船，贩米至福行粜，利常三倍。每至辄几十艘，或百艘，或二三百艘，福民便之，广浙之人亦大利焉。兵兴，山岭戒严，担负既难，而募调之费又众，大户所积莫肯轻粜，海运又厉禁焉，民食、兵饷，如之何而不匮也？故经略福建之策，莫先于处糗粮。糗粮若缺，则五澳之兵虽设，譬之衣冠之人，外貌可观而五内腐裂，四肢痿痺，未有不丧亡者，盖不待倭攻之而后地方为难保也。今日足食之计有二：其一，须申明祖宗之意，止禁双桅船只私通番货以启边衅。所谓寸板不许下海者，乃下大洋入倭境也，非绝民采捕于内海，贩粜于邻省也。严其保甲，令民沿海运粜，则广浙有无相通，而福民不患于无食矣。其二，官府提编银两输解督抚，春夏给为兵粮。时价方贵，有银无米，兵甚苦之。不如令有司以银秋籴贱米，则米数多；春而随兵所至，就以为饷。官与兵，不两利乎？兵饷既备，民食亦充，军门以别省善战之师三五千人调至于福，大振威克，岂惟倭寇不能为福建患，将使福民之勾引接济与倭为党者，永永其不敢矣。蒋德璟《策海》上：高皇帝既定天下，独以东南海警为忧，命汤信国公行登莱浙直，周江夏侯行闽，视要害地筑城，置卫所巡司，按籍抽丁，戍之陆。复置水寨，选军教习战船，防之水。水寨亦统以指挥，曰把总。无事往来会哨，有事则协力出剿，与卫所表里。自福宁沿海至泉漳可二千里，凡为卫所二十有五，巡司四十有五，而五水寨则福宁州烽火，福州小埕、兴化、南日、泉浯屿、漳铜山，北与浙之金盘，南与粤之拓林，声势联络。巳复于烽火则翼以礵山、台山二游，于小埕翼以海坛、五虎二游，于南日翼以湄州游，于浯屿、铜山翼以浯铜、澎湖、元钟三游，各设副总兵、参、游统之，而受成于督府。制既日增，防亦益密矣。何哉？滨海一二逋逃，聚党衡行，遂不可抗制乎？今郑芝龙抚矣，李魁奇诛矣，芝龙复招叶郁降矣，独钟斌乍抚乍飚矣，而皆在泉地，故泉尤为难。比且长驱三百艘，径薄省会，焚福宁、沙埕诸处，转掠松江、湄州，如入无人之境。彼寨游安在哉？说者谓烽火、南日徙入南澳，湄州撤入平海，浯屿移入厦门，复移石湖为非策。而诸将不惟不曾御，亦不能哨，无能侦贼艘所在者，按律重则失机，轻则守备不设，被贼入境虏掠，及邻近卫所不即发兵策应者皆戍。窃以为汛地诸将当问也。当事者动曰：无将、无兵、无饷、无舟。若失事不问而听其为河上之旋抽，虽千百将犹无将也。国初有卫所军无别兵，有指挥千、百户无别将，即寨游出汛亦军也。弘治中选民壮，隆庆中募客兵，万历中复添募兵，近又编乡兵，与军而四矣。古之为民者四，今之为兵者四，民愈穷，兵愈虚。若不就卫所之额军与现在之兵一番综汰、一番训练，而听其为纸上之雀鼠，虽百万兵犹无兵也。然则虽有饷实无饷，即造舟亦非舟也。何则？以无将故无兵，以无赏罚故无将，虽有舟其谁用之？适以斋贼而已。而况所遣造舟之人，又即以舟为奇货哉！故明于高祖皇帝设水陆官军之意与其法，而后海事可为也。《策海》下：夫责将是矣。而嘉靖末，以胡梅林、唐荆川之督抚，俞、戚、汤、卢、刘之将，加以川、湖狼土之雄，与王直、徐海辈角于海，犹胜负半也。至于用说客，用内间，而后可图，然已谲矣。令诸将益非曩对，且贼日益，奈何曰今贼亦非曩对也？曩挟倭，今皆潢池赤子耳。谁不有父母妻手坟庐，其驱而贼，非得已也。彼未尝不欲抚，而特不信我之抚；我未尝不可抚，而特无能以剿为抚，故抚亦不成。何也？彼之不信抚者惩魁奇也。使受抚皆如袁进，释甲久矣。而我犹必以剿为抚者，我既无以示之信，又不能以剿示之畏，则虽复再飞扬，再焚劫，千罪万罪归于博一官而止。诸人见为民之无以自庇也，而为贼之可以得官，则日趋而之贼。一贼就抚，一贼旋生。此刘诚意之所以策方谷珍，而海上事不可为矣。然则议剿乎？曰剿非三省会兵不可。然天下方以全力注辽，辽急而闽差缓。无已，则有五焉。愚以为宜先散其胁从。正统中，汀邓伯孙之变，尚书金濂揭榜立赏格，能相擒杀来降者，与斩敌同赏。悬金列级，信如四时。而许反正者，给牌听归勿问。于是降者相继，可法也。梅林许徐法居沈家庄也，既间其书记叶麻，复间其党陈东，俾相斗。其图王直也，与其亲信王滶，叶宗满辈连妆卧。盖贼之姬侍左右，无不在圈套中，百计而诱之来，来而健将勍兵周罗密匝，非空拳试也。可法也。戚将军《新书》于练兵法无不破的，而俞武襄《剑经》先教棍法，以用棍如习四书，刀斧枪钯狼铣诸艺，如各习一经。其言曰：练兵必先练胆，练胆必先教艺。艺精则胆雄，胆雄则兵强。且练兵必先练一人始，其一人已精，以教十无难也。可法也。闽兵、闽船昔称长技，故贼深忌之。沿海一带，如长乐之松下；福清之南盘、后营、沙场、澳口；莆田之崎头石壁、吉了、莆禧三港口；晋江之石湖、深沪、祥芝、福全、围头、东石、石碅；惠安之崇武，南安之石井、营前、莲河；同安之澳头、刘五店、官澳、神前、列屿、金门、水头；海澄之砧尾、赤石、林尾、双屿、长屿、海沧、月港、斗米；漳浦之镇海、赤湖、陆鳌、铜山、云霄；诏安之南诏、梅岭、元钟，各澳之人，皆多骁杰，胜浙兵远甚。嘉靖末，议令各县于每澳选五十人，其人须二十五以下，乖觉勇健，力挽三百觔，可管十人者。每名给银五钱，令自备籐牌、刀枪，日给工食四分。而选指挥千、百户，各须二三人，先发教师教以技艺，次教营阵，务令各知其中深意。卒然遇警，贼少则率此以应，贼多则令三百人，每人自募其亲邻十人，给安家银三钱，工食三分，听此一人为甲长，管束之，开示之，须臾之间，皆就纪律，无不一当十者随取随足，欲聚欲散，机权在我。在贫民，既藉以糊口，不复从贼，且自顾其身家。而指挥千、百户，皆本土与相习，又顾世职，与白丁名色不同。可法也。第其费安归乎？议者以为选之卫所额军及州县机快而足，不足方选各澳补之。彼既各有月粮工食，而汰其老羸各客兵之虚冒者，不忧乏饷也。且澳兵即近日之乡兵也。乡兵既壮，则客兵亦可渐汰矣。又各水寨额设福、哨、冬、鸟、快五号，计四十余舟，大者每只工造及槓梖器械之费须三百三十金。嘉靖末，武襄用之。贼多则五寨夹攻，少则各寨自为剿杀，海贼无敢正视。且曰海贼所以难与者，惧其一闻官兵出洋，逃遁也；若专泊澳分，脆兵所畏，正强兵之所喜耳。使水陆兵船，诚有虎豹在山之势，何忧于贼，何靠于以贼攻贼？又何必抚，亦何必不抚乎？五者皆海事已试之效也。乃其要又不在将而在吏。如伍文定守吉安，谭纶守台州，金燕令桐乡，张佳九令铜梁，任环以同知，陶鲁以县丞，皆能出奇制胜，贤于将帅，不可多得。而第团保甲，严接济，先抚字，使家潜户伏者不复起于高城深池之内，则固处处可行矣。而院道复励必为之志，行必伸之令，运必胜之略，以临之于上，庶有济乎！夫王文成，岂异人任哉？国朝王命岳《靖海疏略》：逆贼原无长略，不过纠合亡命，偷生海岛，众嚣而不整，兵虽多而不当用，且南方气力脆薄，交锋片刻，胆力不支，辄思反北，无持久力战之强。但贼习海既久，以舟楫为室家，视巨浪如安澜，海战实其所长。而我师皆北人，不惯水性；与贼翱翔于巨浸洪涛之中，似非万全之计。方今上策，惟有把截隘港，禁绝接济，信赏必罚，申严号令，轻徭薄赋，与民休息，使民不为贼，贼不得资，迟之又久，必有系丑而献阙下者。又疏：日者海寇倔强，岛上每潜结土贼以作外援，布置奸宄以图内应。故城外之贼，凡有二种：其一则姓名已著，窜伏山海之交以为三窟，号召党类，联络乡里。听联络者输饷谷，不听联络者遭劫掠。其一则父子兄弟，拨置一二人入海从逆，拨置一二人入衙作蠹，而本人乃在乡村，或借乡总名色，或借社首名色，驱遣里民，一呼百诺；日入城市而人不敢问，夜归乡闾则哨党聚掠。比者郡城而外，大乡劫中乡，中乡劫小乡，日日见告，此曹实为戎首。乡民被掠而讼之官，缓则衙蠹牵其线索，急则海上为其归巢。诸如此类，皆与海贼遥相响答，臂指相连。但零星草寇原易芟除，若苟安养癰，必致滋蔓。臣愚以为宜勅督抚提督，但有土贼处所，即宜探其巢穴，立刻扑灭。其阳为民而阴为贼者，即宜访确，立置重典。土寇既除，则海寇之党孤，城以外无肘腋之患矣。至于投诚之众，实繁有徒，皆量加职衔，授以室庐，置之郡邑，与民杂处。此曹既受朝廷厚恩，未必遽怀反侧。然而处置失宜，虽初无异志，得无有因利乘便而变其初心者乎？夫以本地投诚之人安顿本地，其平日党羽有限之投诚同在城中者，有不跟投诚依然哨聚城外者，虽行藏各别，而声息常通，彼此往来，莫能察识。又身在城郭，难于防备，种类众多，一呼而集。郡中虚实，平昔毕知，加以鹰存未化之根，虎耐久馁之肠，海寇多勾引之奸，磁铁有相通之气，一旦叵测，可为寒心。即以泉州而论，去岁八月间镇江失守，报至闽省，数日之内，投诚之众，语意眼色大异平日。臣时在城中，一夜常数惊。幸江南捷音至，人心乃定。倘捷音稍迟，臣恐泉州之祸，不在海上而在萧墙之内也。臣愚以为朝廷既开浩荡之恩，待以不死，加以职衔，亦宜商量处置之方，使变无由生，非徒以安戢地方，亦以全始终之恩于若曹也。施琅《海疆底定疏》：臣以为展禁开海，固以恤民裕课，尤须审弊立规，以垂永久。如今贩洋贸易船只，无分大小，络绎而发，只数繁多，资本有限，饷税无几，不惟取厌外域，轻慢我大国之风，且藉公行私多载，人民深有可虑。如近者臣在省会议，据中军参将张旺报称：船户刘仕明赶缯船一只，给关票出口往吕宋经纪，其船甚小，所载货无多，附搭人数共一百三十三名。臣据报时即行查，而该船已开去矣。一船如此，余概可知。时内地人民，奸徒贫乏不少，弗为设法立规，节次搭载而往，恐内地渐见日稀。夫以台湾难民，尚荷皇上德意，移入内地安插。今内地之人反听其相引而之外国乎？非善固邦本之法。窃观外国所来进贡之船，人数来往有限，岂肯遗留一人在我中土。更考历代以来，备防外国，甚为严密。今虽与其贸易，亦须有制，不可过纵。以臣愚见，此飘洋贸易一项，当行之督抚提。各将通省之内，凡可与贩外国各港门，每港门议定上大洋船只数，听官民之有根脚身家不至生奸者，或一人自造一船，数人合造一船，听四方客商货物附搭，庶人数少而赀本多，饷税有徵，稽查尤易。至于外国见我制度有方，行法缜密，自生畏服而遏机端。其欲赴南北各省贸易并采捕鱼船，亦行督抚提，作何设法，画定互察牵制良规，以杜泛逸海外滋奸，则民可以遂其生，国可以佐其用，祸患无自而萌，疆圉永以宁谧，诚为图治长久之至计。故安不忘危，利当思害，苟视为已安已治，无事防范，窃恐前此海疆之患，复见不远。矧兼水师船只，刻限三年小修，五年大修，自征剿及渡载投诚伪官兵眷口、难民之后，多属朽坏搁泊，少当于用。穷弁不能拮据整葺，请修犹迟时日。而沿海新造贸捕之船，皆轻快牢固，炮械全备，倍于水师战舰。倘或奸徒窃发，藉其舟楫，攘其赀本，恐至蔓延。盖天下东南之形势，在海而不在陆。陆地之为患也有形，易于消弭，海外之藏奸也莫测，当思杜渐。更以台湾澎湖新辟，远隔汪洋，设有藏机叵测，生心突犯，虽有镇营官兵汛守，间或阻截，往来声息难通，为患抑又不可言矣。

　　县界所属海口上至乌屿，与惠安县分界；下至鸡母屿，与同安县分界。

　　陆汛澳口

　　法石　内港小口，距县东南十五里。上至新车汛十里，下界鹧鸪寨三里。《方舆纪要》：宋置寨于此。真德秀状：防海要冲之地。
　　鹧鸪　内港小口，船只稀少。上至法石汛三里，下至浔美汛三里。
　　浔美　内港小口，船只稀少。上至鹧鸪寨三里，下至后渚塘五里。
　　后渚　内港小口，船只往来甚少。上至浔美汛，下至乌屿澳。
　　乌屿　内港小口。上与惠安臭涂分界，下至桥南。屿在海中。《方舆纪要》：四围潮水环绕，民居辐辏，有石桥以通往来。
　　陈埭　间有船只出入。合南浦诸水为斗门，通归于海。

　　水汛澳口

　　蚶江　在县东南，内海正口，船只出入之处。《方舆纪要》：“民居稠密。番舶所经边海之地，佛堂、蚶江，亦肘腋之虞也。”
　　日湖　内海小口。上与蚶江接连，在县南。通志：“浅水可泊舟”。明万历间，移浯屿水寨于此。
　　古浮　外港次要海口。上至日湖，下至祥芝。
　　祥芝　外港。在县东。《闽书》：东抵外洋大海，南至永宁卫，与崇武所相对。明初徙石湖巡司于此。《方舆纪要》：明参将王麟破贼严山老于此。
　　五堡　外港要口。上至祥芝，下至东埔。水程二里内系内洋，二里外系外洋。
　　东埔　外港要口。上至五堡，下至东店。水程二里内系内洋，二里外系外洋。
　　东店　外港要口。上至东埔，下至厝上。水程一里内系内洋，一里外系外洋。
　　厝上　外港要口。上至东店，下至沙堤塘。水程三里内系内洋。
　　沙堤　外港要口。上至厝上塘十里，下至寨下塘。水程三里内系内洋，三里外系外洋。
　　寨下　外港要口。上至沙堤，下至永宁。水程五里内系内洋，五里外系外洋。
　　永宁　外港要口。距县东南五十里。水程五里内系内洋，五里外系外洋。《闽书》：东滨大海，北界祥芝及浯屿寨，南连深沪、福全，为泉襟裾。
　　梅林　外港要口。上至永宁，下至鲁东澳六里。水程五里内系内洋，五里外系外洋。
　　鲁东　外港要口。上至梅林塘十里，下至深沪十里。水程六里内系内洋，六里外系外洋。
　　深沪　外港要口。在县东南七十五里。《闽书》：东滨大海，北永宁卫，南福全所，西邻浔美，通南日，接铜山。由深沪至永宁卫为佛堂澳，海寇出入必经之地，元置巡司于此。
　　乌浔　外港要口。在县东南九十里。水程五里内系内洋，五里外系外洋。《闽书》：南临大海，东接深沪，西连福全，有圳上澳，在深沪福全间。
　　大小溜　外港要口。上至乌浔塘八里，下至围头汛七里。
　　围头　外港要口。在县东南，距城一百三十里。与金门之料罗洋面对峙。真德秀状：正瞰大海，南北洋舟船往来必泊之地。《闽书》：东南瞰海，南连■〈氵丙〉洲。宋嘉定十一年，置宝盖寨，元，寨废。明洪武二十年，徙陈岩巡司于此，改今名。

　　内港次要澳口

　　石菌　内港偏僻海口。舟船时常往来。上至■〈氵丙〉洲塘三十里，下至东石汛四十三里。
　　东石　内港小口。上至石菌汛四十三里，下至鸿江澳，在白沙、安海之间。亦沿海要地。
　　鸿江　内港次要偏僻海口。上至东石十里，下至白沙。

　　附近寻常澳口

　　福全　在县东南。近时居民依山为业，并无舟船出入。又《海防考》：福全西南接深沪，与围头、峯上诸处并为番舶停泊避风之门户，哨守最要。《闽书》：福全汛有大留、圳上二澳，要冲也。明置守御千户所于此。
　　■〈氵丙〉洲　界海边。民以山场为业，无船只出入。
　　白沙　偏僻，沿海边。居民依山，不业海。上至■〈氵丙〉洲四十里，连晋、南三邑；于大百屿交界处，竖碑为记。

　　风信

　　海船利在风。风起灭顺逆，一军安危系焉。信期多在夏秋之间，西北风倏起。或日早白暮赤，天边有断虹，散霞如破帆、鲎尾。西北黑云骤生，昏夜星辰闪动，海水骤变，水面多秽及海蛇浮游于上，蝼蛄放洋，乌■〈魚脊〉波弄，必有飓风将至，须急收垵澳。兵船在海遇晚，须先酌量收泊之处，以防夜半风起。追贼亦然，审风信为进止，当局者不可不知也。明戚继光《风涛歌》：日晕则雨，月晕则风；何方有阙，何方有风。日没脂红，无雨风骤。返照没前，胭脂没后，星光闪烁，必定风作。海沙云起，谓之风潮。名曰飓风，大雨相交。单起单止，双起双消，早晚风和，明日更多。暴风日暮，夜起必毒。风急云起，愈急必雨。雨最难晴，仍防暴生。春易传报，早生晚耗。一日南风，一日北到。南风防尾，北风防头。南吹愈急，北即不专。云若车形，大主风声。云下四野，如雾如烟，名日风花，主有风天。云若鳞次，不雨风颠。雨阵西北，风如泼墨；起作眉梁，风雨先扬。雨急易霁，天晴无妨。水生靛青，主有风行。海燕成群，风雨便临；白肚风作，乌肚雨淋。海猪乱起，风不可已，逍遥夜叫，风雨即至：一声风，二声雨，三声、四声断风雨。虾笼得纬，必主风水。蛇蟠芦上，水高若干；头垂立至，头高稍延。月尽无雨，来朔风雨；廿五、六若无雨，初三、四莫行船。春有廿四番花信风，梅花风打头，楝花风打尾。正月忌七八，北风必定发。二月忌初二，三月忌清明，五月忌雪至。正月落雪起，箕至百廿日，期内必难已。欲知彭祖忌，六月十二日，前后三四宵，必不爽此朝。七八三日南，必有北风还。九九当前后，三四日内难。十月忌初五。三四之后前，冬至风不爽。腊月廿四间，月临箕毕翼轸四宿，风起最准。又海船出洋推算风信，名为飓期，按期多验，统载于后。
　　正月初九日，玉皇飓。此日有飓风，各飓皆验；若无，则各飓亦多有不验者。十三日，关帝飓。廿九日。乌狗飓。
　　二月初二日。白须飓。
　　三月初三日，上帝飓。十五日，真人飓。廿三日。妈祖飓。真人飓多风，妈祖飓多雨。
　　四月初八日。佛子飓。
　　五月初五日，屈原飓。十三日。关帝飓。
　　六月十二日，彭祖飓。十八日，彭祖婆飓。廿四日。洗蒸笼飓。以上三日，皆系大飓旬，虽内港，亦宜避。
　　七月十五日。鬼飓。
　　八月初一日，灶君飓。初三日，是日龙神大会，有飓。十五日。魁星飓。
　　九月十六日，张良飓。十九日。观音飓。
　　十月初十日，水仙王飓。廿六日。翁爹飓。
　　十一月廿七日。普庵飓。
　　十二月廿九日。火盆飓。自廿四日至年终，每遇大风，名送年风。

　　潮候

　　万历府志：晋江潮汐，出入经行之大者，曰洛阳江，自县东北乌屿而入，潮至坝头而止，即留公陂，俗呼陈三坝。曰安海港，自县东南东石而入。曰晋江，自县东石头而入，潮达黄龙溪而上。其余北自乌屿，南属之东石，中间若福全所、永宁卫、龟湖、浔美诸处，各有支海穿达，能荡涤氛瘴，通行舟楫，利运鱼盐。其沿晋江而旁入小港者，则有下辇港，自东山而入，以至青濛；有店头港，自石笋东下洲而入，以至浦头；曰新亭港，自石皮西石闸而入，以至广教坑鼓雷塘。又其余则细仄支流，有不可胜纪者矣。旧志载，晋江潮候：初一、十六辰戌中，初二、十七已亥初；初三、十八己亥中；初四、十九己亥末；初五、二十子午初；初六、二十一子午末；初七、二十二丑未初；初八、二十三丑未中；初九、二十四丑未末，初十、二十五寅申初；十一、二十六寅申中；十二、二十七卯酉初；十三、二十八卯酉中；十四、二十九卯酉末；十五、三十日辰戌初。盖以潮平时为候也。洛阳、安海诸港澳，缓海潮三刻，浯江、笋江又缓三刻，此诸潮先后大略也。居民以指掌布十二时，复以“长半满汐半竭”六字顺推亦准；但潮有小大，而候因之有迟速，尚当按刻为正云。

　　〔校注〕
　　〔一〕“作”，《真文忠公文集》作“昨”。是。
　　〔二〕“泊”。《真文忠公文集》作“舶”。是。

　　●卷之六　户口志

　　民数之登，天子拜受，车前载式，富教爰商。民惟邦本，生齿之不可不繁也。然桑麻鸡犬，乐利攸资，而休养生息，仰赖当宁。司空掌邦土，冢宰制国用。凡以容民畜众，使之蕃衍，以优游夫太平；版图式廓，井里滋丰而有道，长久之基，巩于不敝。国家民安物阜，超越古今。康熙年间以承平日久，户口日增，永不加赋。山陬海澨之间，莫不熙来攘往，毂击肩摩。生斯时者，含哺鼓腹，寝炽寝昌，抚摩噢咻；司此土者，其穆然有远图也欤！志户口。
　　汉法，民年十五，出赋钱八百二十，为一算。唐立租庸调之法，其赋扬州以钱，岭南以米，安南以丝，益州以罗绸绫绢。闽中亦口赋钱，如汉法也。五代中，伪闽为政，诸州各计口算钱，谓之身丁钱。后泉、漳等州，折变输米五斗。宋兴，版籍仍伪闽之旧，有司取官斗较量，闽时五斗得七斗三升，自是命民岁输身丁钱七斗五升，每年折价送纳。真宗之世，念南方地狭人贫，终身佣作，仅了身丁，其间不能输纳者，父子流窜，甚或生子不举。祥符中，下两浙、福建除身丁钱四十五万贯。其时兴化、泉、漳三州以丁钱折变输米，无为论奏者，除钱诏令，遂不行之三郡。景祐初，福建转运使庞籍请罢之，有司持不可。至和三年，知泉州蔡襄请减之如建州例，不报。嘉祐三年十一月，诏曰：漳、泉、兴化，自伪闽以来，计丁出米最重，或贫不能输，朕甚悯焉。自今泉州、兴化旧纳七斗五升者，主户与减二斗五升，客户减四斗五升，为定例。盖是时庞籍为相也。元丰八年，分主、客户，以丁力多寡科差，兼论资产。自衙前役重，供应者辄至破产。民有父子兄弟自分为户，或嫁遣孤孀，求单丁以避重差。户额虽多，丁口实无所益。南渡后，诏州县宫殿最以生齿多寡为差，而冒增之弊终宋之世矣。元定人户为十等，立科差法，有丝料、包银、夫役三项，皆祝丁力输办，其详不可考。然闻之故老，其治大抵卤莽阔疎，不复分析。明初定闽中，即令民以户口自实。至洪武十四年，始颁黄册，式于天下。户目凡七：曰民，曰军，曰盐，曰匠，曰弓兵，曰铺兵，曰医令。各以本等名色占籍，十年则覈其老幼生死而更造之。民父母存，若亡而兄弟出分，及赘壻、乞养子归宗另爨者，听异籍。惟军籍有清勾，虑其以异籍为规避，禁不听。凡科敷物料及差役，十年一事。男子年十六以上为成丁，丁当米一石事其身。贵者、老者、疲癃、残疾者，皆复之，不事。正德十四年，沈御史灼议酌民口赋，始行八分法。每一丁岁徵银八分，以充岁办等料。惟差役仍旧十年一事。嘉靖季年，倭夷入寇，兵火疠疫之余，户口十损六七，有例并户除丁，自是户丁虽稍得除减，而产以花分开折，反增于旧。隆、万而后，虽抱关无警，户口渐复，而明季兵燹流离，国初海氛播迁，亦大半减耗焉。康熙二十二年平台复界，迁民渐次归还，自是以后，升平休养，户口生息渐繁。五十二年癸巳钦奉恩诏，以五十年丁册定为常额，此后盛世滋生，永不加赋。雍正二年，复题准随田匀丁，民甚便之。今按：晋江县人户丁口，旧管四万三千七百二十七丁。内民户男子成丁一万四千二百四十九丁，共徵银四千八百七十五两七钱六分二厘六毫有奇。
　　盐户男子成丁一千四百五十九丁，共徵银二百二十七两九钱七分七厘七毫有奇。
　　食盐课并不成丁二万八千一十九丁口，每丁口徵银一分八厘七毫九丝八忽四微。共徵银五百二十六两七钱一分二厘三毫有奇。
　　以上人户丁口，通共徵银五千六百三十两四钱五分二厘七毫有奇。
　　内除乾隆二年缺额田粮徵输案内豁免匀徵丁口，无徵银二十两零六钱七分八厘二毫。
　　又除乾隆七年起盖西仓同知衙署，购买民田作地基，豁免匀徵丁口，无徵银一钱三分八厘二毫有奇。
　　又除乾隆九年缺额田粮案内，豁免匀徵丁口，无徵银五两七钱四分九厘三毫有奇。
　　又除乾隆十七年汇报晚禾被灾案内，豁免匀徵丁口，无徵银八钱八分三厘四毫有奇。
　　又乾隆三十年请申劝垦案内，豁免逃亡故绝、水冲坍陷匀徵户口，无徵粮银八十四两七钱六分三厘。
　　又嘉庆九年请申被水冲陷匀徵丁口，无徵粮银九钱零二厘。
　　实徵丁口银五千五百一十七两三钱四分有奇。
　　盛世滋生人户丁口共七千一百五十九丁口。
　　内民户男子成丁三千八百五十一丁，除补额二千八百七十三丁外，增益九百七十八丁。
　　盐户男子成丁六百四十九丁，除补额五百二十七丁外，增益一百二十二丁。
　　食盐课并不成丁二千六百五十九丁口，除补额七百七十一丁口外，增益一千八百八十一丁口。共补额四千一百七十一丁口，实增益二千九百八十一丁口，钦遵恩诏，永不加赋。
　　外，泉粮厅附徵泉州卫改归县徵，新增屯丁一百四十九丁，徵银五十二两四分一厘八毫有奇。
　　又永凝卫改归县徵，新增屯丁一百一十九丁，徵银四十一两五钱六分三厘六毫有奇。

　　●卷之七　田赋志

　　三代之时，选士于乡，寓兵于农。朝负耒，夕横经，士皆田中来也，出伍两，入比闾，农皆可为兵也。自秦开阡陌，民自报田，于是拨襫之夫独谓之农，而世家巨贾买田雇耕，当官输税。然而展转承接，或水漂沙压，田去产存，追呼莫措。故计口受田之制变，而因田出赋之实淆。虽然，地之有银，粟米之徵也；丁之有银，力役之徵也。康熙年间，滋生日久，永不加赋。雍正年间，地丁合一。圣恩浩荡，旷古希闻。故井田虽不可复，而赋敛悉从其轻。人于其间，丁粮有免则养士独优；秋粮有谷则养兵为重。盛平日久，教养日隆，洵熙皞之隆轨也。志田赋。

　　田

　　泉环山带海，海滨地瘠卤，所树艺，惟麰麦、黍稷、瓜蓏之属，绝少粳稻。山氓佃作，间有腴衍地，然多凌层阜，而理钱鏄耕获，所获大率以人力胜，其为上腴田土不多也。五代伪闽王延钧遣官弓量田土，定为三等。以膏腴者给僧道，中、下者给土著、流寓。由是膏腴田地尽入寺观，民间乃得其硗窄者。先后如王廷彬、陈洪进诸家，多舍田入寺，顾窃檀施之名，多推产米于寺而以轻产遗子孙，故寺田产米比民业独重焉。宋建隆初，命官分诣诸道均田，时陈洪进纳土，诏以田土高下第为五等。于山田又分三等。然承平既久，荒垦互易，而伪匿俵寄，蠹弊丛生。朱文公主簿同安，深知其弊；后守漳州，上言经界为民间莫大之利，绍兴中已推行各处，公私两便。独泉、漳、汀三州未行，宜择官吏委任，责成打量亩步，攒造图帐，费从官给，随产均税，庶宣上德而惠黔黎，请先行之漳州。明年春，诏漕臣协力共事，而贵家豪右侵渔贫弱者胥为异论挠之，前诏遂格。于是终宋之世，田土高下，变眩莫据。至元世益多欺隐。延祐中，用廷臣议，令民自实田，不实者罪之，没其田，亦不果行。明兴，诏天下田地、山林、池塘、海荡等，悉书其名数于籍。其田之等有二：曰官，曰民。若职田，若学田，若废寺，若没官，若官租，皆系之官。职田者，唐制职官所分之田也；学田者，府县以赡学校之田也；废寺田者，额废而入官者也；没官田者，籍没之家入官者也；又有原没、今没之别。官租田者，籍没之田而募人耕种者也。民田苦徭役重累，官田有折价而无徭役，故豪家操鬻田者之急，或强冒官产，或减亩合券，乃鬻田者亦久操之，悬产不推，迄于死徙，其子孙稚弱沦亡，竟无从究诘。间或有水漂沙压，田去产存，饔殓无资，而追呼日迫。凡此二者不得不号吁于官，官司怜之，浮粮之名，所由起矣。顾又有宿奸巨蠹、入钱里胥，飞诡旁射，以滨溪、滨海、崩陷为词，名曰“浮粮”，而皆实产也。其巧诈不可胜穷，讼端日繁。万历十年，下方田之令。晋江令彭国光，励精集事，履亩定则，分上中下派产，业户随坵段各授一纸，汇登簿籍。每亩派官米若干，民米若干，钞米若干。寺田之已经找买及现在寺者，一概丈量洒派。计溢额一千四百八十顷八十九亩有奇，而产米亦增五分之二。自是浮粮除免，疆理不淆，争讼为之稍息。而独寺僧之与民间相告讦也，则积岁不休云。先是，嘉靖中，有大工之役，费无所出，令民间找买寺田。迨季年闽中倭乱，兵饷匮乏，抚按复议寺在僧存者，内将四分给僧焚修，六分抽饷，行之已久。万历十九年，倭警复闻，先后巡抚复相继清查助饷，乃有司奉行太过，而奸僧寻端起衅，告讦不休。府详：请将库收官帖，尽行提查。捕系置对，蔓引株连，民甚病之。尚宝卿永春人李开藻贻书方伯范公涞。其书缕缕千余言，大略谓寺田奉旨变卖，业在嘉靖中年找买，后既经丈量，已摊入黄册，岁办粮差，与民业无异。七八十年间，时事迁移，其子孙不能守，鬻之他人，库收官帖历年既久，安得一一存留，而有司毛举数罟，展转追求，至比于民间贴契之说，猥鄙特甚。且令胥役居为奇货，黔黎日困陷阱，非仁人所忍闻也。范方伯以白抚院，其事乃寝，民得以少苏。顾寺田产米，比民田独重。其存在僧者，或寺废僧亡，寺饷无着而卸累售主。其卖在民者，或以寺作民，急卖辗转；而坐赔寺饷，百余年来告讦纷纷。雍正年间，晋江令、唐孝本悯念民艰，设局清查，以一田不堪两赋，详请题豁而部驳不行。

　　赋

　　唐杨炎作两税法，五代因之。伪闽之赋于民，大率仿两税而加重焉。宋太平兴国中，遣左补阙王永、大仆寺丞高象先均福建田税，蠲伪闽时宿逋，改罢其无名之征。度田土高下，定出产钱，分为五等，以人户贫富为差。有公田之赋，有民田之赋，有杂变之赋，而又有支移折变名色。本府七县产钱共三万三千五百九十八贯二百二十七文零。又有夏秋二税，夏税有折变布税、小麦、秆草三项。秋米有糙、白二米，有折变黑豆一项。夏税钱本州总计三万八千三十贯五百九十九文。糙米本州总计七万五千六百九十三石一斗二升四合四勺有奇。白米本州总计四万六千四百五十四石四斗五升有奇。黑豆钱本州总计三万六千二百七十八贯五百八十文。凡折变者并与除本税，然非产钱及三等以上者不科。其役法则以衙前主官物，以里正、户长、乡书手课督赋税，以耆长、弓手、壮丁逐捕盗贼，以承符人力、手力散从官给使令。皇祐、至和中，韩琦、韩绛、蔡襄等，极论江南福建衙前里正之弊，襄则请以产钱多少定役轻重。已乃更著淮南、江南、两浙、荆、湖、福建役法，下三司颁行，罢甲头保正。至于差役，雇役之议，纷纷更变，而识者终以雇役为长，宋制如此。元初赋法，只徵秋租，而折其三分之二为钞。元贞二年乃定夏税，诸路不同，无可考证。明代赋法，远监宋代。曰官米、民米，即公田、民田之赋也；曰秋粮米、夏税钞、秋租钞，即两税之赋也；曰鱼课、盐课、铁课、酒税、商税，即杂变之赋也。役法有力差、银差，如上下衙门库子主官物，似宋之衙前，而流弊亦似之；坊里长即宋之督赋税者也；机兵、弓兵、民壮，即宋之逐捕盗贼者也；书手、隶兵、祇候、门子、斗级、狱卒、铺司舆斋夫、膳夫、马夫之类，即宋之给使令者也。创造之初，法制未备，承平之后，蠹弊渐滋。洪武初年，官米轻重不同，重者至一石，轻者亦至一斗。宣德五年，乃下减分之令。凡官米徵一斗至四斗者，减十分之二；四斗一升至一石以上者，减十分之三，遂为定则。官米旧时本折中半折色米，徵银解京；本色米存留各仓。民米旧以十分为率，七分徵本色，派仓；三分徵折色，解京。正德十四年御史沈灼奏官米俱折色解京，民米俱存留各仓。官米分四等徵纳：三斗以下，每石折银三钱六分；三斗以上，每石折银三钱三分；五斗则米每石折银三钱；七斗则米每石折银三钱五分。如晋江及同安，米多于解京原额，则以解；剩，官折拨仓，与民米兼充军粮。其各县官米不足解京原额，则取民米之折价者以足解京之数。其民米并秋租钞米，半纳本色，半纳折价。每石折银五钱。新增起科米并浮粮米，俱全徵折价，每石二钱五分。相兼分拨各仓。凡官、民米，皆有加耗，准备仓廒亏损。已复稍增，纽入正额支销，民称便至今。独里甲之役，有甚为民苦者。始，坊里长在官专掌催钱粮，勾摄公事而已，其后乃以支应官府诸费，若祭祀、乡饮、迎春等事，皆责措办。浸淫至于杂供私馈，无名百出，一纸下徵，刻不容缓。加以吏皂抑索其间，里甲动至破产，此其弊舆宋等矣。正德十五年，御史沈灼议将通县费用分正、杂二纲，以丁四粮六法科派。正纲费用，可得稽按；杂则私而难核，其供馈繁靡如故也。嘉靖十六年，御史李元阳悯闾阎受弊，再议徵银储库，用度各有定则，但额外费繁，支应不给，仍令里长贴办，称为班次；又杂泛名色猥琐，甚或借办铺户，全不偿价，或半给者有之，较其一年供亿，倍于二纲之数，而里甲困惫不减前时。徭役最重者，莫如库子。夫廪保库子，主策应心红、纸扎、酒席、下程之费，而官司或媚奉过宾，泥沙钱谷，私衙传索，亦复不赀。嘉靖之季年，邮券滥冒，往来如织。至者多拥宾从，行李辎重过当，夫廪保之供给，殆不堪命。于是抚按两院，始令各县除正、杂之名，止称纲银，以丁四粮六审定规则。又谓十甲轮差，遇有本甲丁米少者则银少而轻差，或本甲丁米多者则银多而差重，未免有不均之叹。乃又令各县将实差丁米分为十段派编，其法颇称详明，然民困犹未甚苏息。既而都御史汪道昆以总兵戚继光荡灭倭寇，实藉金华兵之力，遂调金华兵戍守，议加派军饷丁四粮八，奉旨定赋，而民又增一役矣。至万历初年，都御史庞尚鹏始议“一条鞭”之法，通府州县，十岁中，夏税、秋粮存留起运额若干，纲徭兵站加银额若干，通为一条。其曰“纲银”，则院司、郡邑之供应，祭祀之费用，生员之试赏，举贡进士之盘缠，牌坊皆统焉。其曰“均徭银”，则诸司之祇候、隶兵、库子、门子、仓库夫、坛夫、斋夫、膳夫、陂夫、馆夫、狱卒、斗级、弓兵、铺司兵、巡栏之役皆统焉。即库子、驿站之徭差，旧时为民苦者，一概通融均派。民供其入，官司其出，而奸徒无所藉手，民甚便之。国朝因明旧制，取其便民，永远遵行。
　　今按：晋江县原额官民田地、山荡、池塘坂四千二百六十八顷一十四亩二分。内原报迁移、荒芜、逃亡产二百七十二顷三十七亩四分六厘四毫零九忽九微六纤九沙三尘四埃二漠。又乾隆二年，奉文豁免逃亡、故绝、水冲、坍陷民盐田地产一十二顷一十五亩九分三厘七丝七忽三纤。又乾隆七年，奉文建盖西仓衙署地基，豁产七亩七分三厘。又乾隆九年，奉文豁免万承仪，萧九娘水冲沙压产三顷二十一亩六分一厘三毫一丝八忽。又乾隆十七年，奉文豁免黄芳滔、陈德遵水冲沙压产四十九亩四分一厘三毫。
　　实额官民盐田地、池塘坂三千九百七十九顷八十二亩零四厘八毫九丝五忽零六尘五埃八漠。
　　一则徵粮料差，增官田五顷八十四亩七分七厘九毫九丝八忽八微一纤二沙八尘，共徵银五十五两一钱八分零四毫四丝一忽六微。
　　一则徵粮料差，增民田地二千七百三十九顷四十亩三分七厘，共徵银二万三千四百四十七两二钱五分四厘，共徵米一千六百五十一石一斗六升四合。每亩徵银八分五厘五毫，每亩徵米六合二抄七撮七圭四粒二黍。
　　一则徵粮料差，增盐田地六百九十三顷八十三亩一分五厘，共徵银三千九百四十八两八钱四分一厘六毫五丝七忽四微，共徵本色米四百一十八石八斗。
　　一则徵粮料，增民盐田地五百二十八顷八亩八分八厘，共徵银二千六百三十三两二钱九分二厘，共徵米三百一十八石三斗七升三合三勺九抄。
　　一则徵粮料，增盐田地九顷八十四亩九分二厘，共徵银四十九两一钱零六厘，共徵米五石九斗三升六合。
　　一则徵粮料六百文，则钞坂一顷八十五亩七分三厘，共徵银七十二两五钱一分四厘，共徵米五石六斗二升九合零。每亩科钞六百文，共计钞一十一万一千四百三十八文。每百文折税米四升，共税米四十四石五斗七升五合二勺。每石徵银一两六钱二分六厘，每亩徵米三升零三勺一抄九粟六粒七黍。
　　一则徵粮料五百文，则钞坂九十四亩二分二厘，共徵银三十两六钱五分五厘，共徵米二石三斗七升九合。每亩科钞五百文，共计钞四万七千一百一十文。每百文折税米四升，共税米一十八石八斗四升四合。每石徵银一两六钱二分六厘，每亩徵米二升五合二勺五抄八撮四圭一粟三粒八黍。
　　以上实额官民盐田地、池塘坂三千九百七十九顷八十二亩零四厘八毫九丝五忽零六尘五埃八漠，共徵银三万零二百三十六两八钱四分三厘一毫，共徵米二千四百零一石零二升零六勺一抄。
　　一雍正元年报垦，遵照新例应于雍正六年起科民田地二顷七十一亩七分五厘一毫二丝，共徵银二十三两二钱六分八毫零，共徵本色米一石六斗三升八合三勺。每亩徵银八分五厘五毫九丝六忽二纤一沙，每亩徵米六合二抄七撮七圭四粒二黍。
　　一雍正二年报垦，遵照定例于雍正七年起科民田地二十四亩四分二厘，共徵银二两九钱二分，共徵本色米一斗四升七合一勺七抄。科则如前。
　　一雍正六年里民首报开垦，遵照定例应于雍正七年起科民田地二顷七十三亩三分六厘三毫，共徵银二十三两三钱七分八厘，共徵本色米一石六斗四升五合七勺八抄。科则如前。
　　一雍正八年里民自首垦复奉檄归入雍正七年起科民田地一十九亩四分一厘一毫三丝，共徵银一两六钱六分一厘，共徵本色米一斗一升七合五勺七抄。科则如前。
　　一雍正三年报垦展界，遵照定例应于雍正八年起科民田地一十七亩八分正，共徵银一两五钱二分三厘，共徵本色米一斗零七合二勺九抄。科则如前。
　　一雍正四年报垦，遵照定例应于雍正九年起科民田地二十五亩二分八厘，共徵银二两一钱六分三厘，共徵本色米一斗五升二合三勺八抄。科则如前。
　　一雍正五年报垦，遵照定例应于雍正十年起科民田地一顷七十亩六分二厘四毫正，共徵银一十四两六钱四分，共徵本色米一石零二升八合四勺四抄。科则如前。
　　一雍正十年原报丈溢，复遵照里民自首例应于雍正十年起科民田地六十七亩零四厘七毫九丝，共徵银五两七钱三分九毫，共徵本色米四斗零四合一勺四抄。科则如前。
　　一雍正八年报垦，遵照定例应于雍正十三年起科民田地一亩二分一厘一毫，共徵银一钱三分六厘，共徵本色米七合。科则如前。
　　一雍正九年续报八年垦复展界，遵照定例应于雍正十三年起科民田地一十六亩三分一厘八毫，共徵银一两三钱九分五厘，共徵本色米九升八合二勺。科则如前。
　　一雍正十年垦复迁移，遵照定例应于乾隆二年起科民田地四十亩二分三厘三毫七丝，共徵银三两四钱四分三厘，共徵本色米二斗四升二合一勺一抄。科则如前。
　　一雍正十一年报垦，遵照定例应于乾隆三年起科民田地三十四亩五分八厘七毫，共徵银二两九钱六分，共徵本色米二斗零八合四勺一抄。科则如前。
　　一雍正十二年报垦，遵照定例应于乾隆四年起科民田地六十二亩五分九厘，共徵银五两三钱五分七厘，共徵本色米三斗七升七合。科则如前。
　　一雍正十三年报垦，遵照定例应于乾隆九年起科民田地五顷三十三亩五分五厘一毫，共徵银二十六两六钱四分，共徵本色米三石二斗一升六合九勺。科则如前。
　　一乾隆五年报垦，遵照定例应于乾隆十年起科民田地二顷七十二亩八分九厘三毫，共徵银一十三两六钱六分七厘，共徵本色米一石六斗四升四合九勺。科则如前。
　　一乾隆十八年里民首报开垦，遵照定例应于自首之年起科额外溢出徵粮料差，增民田地八亩五分五厘，共徵银七钱三分二厘，共徵本色米五斗一升五合七勺。科则如前。
　　一乾隆二十二年里民首报开垦，遵照定例应于自首之年起科额外溢出徵粮料差，增民田地一十亩零三毫九丝，共徵银八钱五分六厘二毫，共徵本色米六升零三勺。科则如前。
　　一乾隆二十三年里民首报开垦，遵照定例应于自首之年起科额外溢出徵粮料差，增民田地一十五亩四分八厘，共徵银一两三钱二分五厘，共徵本色米九升三合三勺。科则如前。
　　一乾隆二十七年里民首报开垦，遵照定例应于自首之年起科额外溢出徵粮料差，增民田地三十五亩七分一厘四毫，共徵银三两零五分六厘九毫，共徵本色米二斗一升五合三勺。科则如前。
　　一乾隆二十八年里民首报开垦，遵照定例应于自首之年起科额外溢出徵粮料差，增民田地八亩七分二厘，共徵银七钱四分六厘，共徵本色米五升二合六勺。科则如前。
　　一乾隆三十一年里民首报开垦，遵照定例应于乾隆三十六年起科额外溢出徵粮料差，增民田地一亩，共徵银八分六厘，共徵本色米六合。科则如前。
　　一乾隆三十年里民首垦，遵照定例应于乾隆三十九年起科额外溢出徵粮料差，增民田地三亩七分八厘九毫五忽，共徵银三钱二分四厘，共徵本色米二升二合八勺。科则如前。
　　又清丈清阳市里民占垦盈塘，遵照定例应于乾隆四十二年升科额外溢出徵粮料差，增民田地八十四亩四分三厘一毫，共徵银七两二钱七分二厘，共徵本色米五斗零八合九勺。科则如前。
　　一乾隆四十一年里民首垦，遵照定例应于乾隆四十六年起科额外溢出徵粮料差，增民田地二十六亩四分四厘二毫一丝七微六纤，共徵银二两二钱六分三厘，共徵本色米一斗五升九合四勺。科则如前。
　　一乾隆四十九年里民首垦，遵照定例应于乾隆五十四年起科额外溢出徵粮料差，增民田地六亩四分九厘九毫七微九纤三沙六尘五埃八漠，共徵银五钱五分六厘，共徵本色米三升九合二勺。科则如前。
　　一嘉庆十三年里民首垦，遵照定例应于嘉庆二十三年起科额外溢出徵粮料差，增民田地五十二亩四分一厘五毫三丝，共徵银四两四钱八分七厘，共徵本色米三斗一升五合九勺。科则如前。
　　以上新旧垦田共二十顷零八十四亩一分三厘五毫四丝六忽五微五纤三沙，共徵银一百五十两零五分七厘八毫八丝，共徵本色米一十三石零二升四合九勺九抄。
　　一乾隆三十年清丈查报，奉文豁免逃亡、故绝、水冲、坍陷无徵盐田地五十二顷三十二亩五分一厘七毫，共无徵银四百三十两零八钱六分七厘，共无徵本色米三十一石五斗四升一合。
　　一嘉庆九年清丈查报，奉文豁免被水冲陷粮料差增民田地五十亩零四分四厘九毫四丝二忽六微，共无徵银四两三钱一分八厘二毫，共无徵本色米三升四合一勺。
　　以上原额并节年清查，新旧报部垦复豁免，现在通共实额官民田地、山荡、地塘坂三千九百四十七顷八十三亩二分一厘七毫九丝八忽九微五纤三沙六尘五埃八漠，共徵银二万九千九百五十二两二钱三分六厘七毫，共徵本色米二千三百八十二石三斗七升零五勺。外附丁口粮实徵银五千五百一十七两三钱四分正。按晋邑惟水田独多，旱田次之，池塘山荡又次之。而池塘则仅三顷有奇。其隶于官者，向来徵银每亩九分四厘八毫零。隶于民者，有每亩八分五厘五毫零，科则不等。自雍正元年奉文匀徵，每亩俱定地丁银一钱零三厘一毫六丝。其隶于盐者，向来徵粮，有每亩五分六厘九毫零，有每亩四分九厘八毫零，科则亦异。自雍正元年奉文匀徵，每亩俱定地丁银六分三厘九毫。地丁之外，又分浔美、■〈氵丙〉洲二场，另欵派徵，名曰盐折。其隶于浔美场者，每亩加徵盐折银三分二厘二毫；隶于■〈氵丙〉洲场者，每亩加徵盐折银二分零二毫余。
　　附徵项下：
　　寺租充饷银五百四十一两九钱七分。
　　修仓银八两二钱八分七厘。
　　酒税银五十二两六钱。逢闰应加徵银四两三钱八分四厘。
　　起运价脚渔课银六十二两八钱一分五厘。
　　渔课银四百一十九两五钱七分二厘。
　　军办渔课银二十八两五钱五分五厘。
　　升科渔课银七钱正。
　　以上杂项租税，共银一千一百一十四两四钱九分九厘。
　　外，原泉粮厅附徵泉州卫改归县徵，实额本折色屯田地四十六顷五十二亩三分二厘。内折色米二百一十五石四斗一升，共徵屯折、屯丁、修仓等银六十两零二钱二分三厘，共徵本色上仓米七百零八石零一升八合。
　　附徵泉州卫，新增屯丁一百四十九丁，共徵丁银五十二两零四分二厘。
　　以上屯田，屯丁，共银一百一十二两二钱六分五厘。
　　外，附徵永凝卫，改归县，原额本折色屯田地三十四顷三十四亩五分九厘。内折色米九十一石四斗一升七合七勺，共徵屯折、屯丁、修仓等银四十二两六钱九分九厘，共徵本色上仓米五百四十九石零六升七合四勺。
　　附徵永凝卫，新增屯丁一百一十九丁，共徵丁银四十一两五钱六分四厘。
　　以上屯田、屯丁，共银八十四两二钱六分三厘。
　　外削免额银一千四百九十五两四钱五分八厘。
　　匠班奉文匀入田粮内，徵解银九十三两九钱九分八厘。
　　匀贴颜料不敷正价银二百五十五两六钱七分九厘。
　　以上丁口、田地、正附屯，总共徵银三万八千六百二十五两七钱三分八厘。
　　内又除扣办解本折色，香、颜各料并新增锡料，添解沉香，黄、红铜及解办黑铅水脚等项，除奉文乌梅、降香、桐油停解，扣除水脚外，共银四百六十两零九钱四分一厘。
　　现在实徵正、附徵地丁银三万八千一百六十四两七钱九分七厘。酒税逢闰加徵银四两三钱八分四厘在外。
　　存留额载：
　　支解项下，科举进士牌坊银二百两零二钱五分。
　　经费项下，银二千七百六十四两三钱四分六厘六毫。
　　分巡兴、泉、永道俸银一百零五两整。门子四名、皂隶一十二名、健步一十二名、听事二名、铺司二名、轿伞夫七名，共三十九名，工食银二百四十一两八钱整。
　　泉州府知府俸银一百零五两整。门子二名、皂隶一十六名、库子四名、斗级六名、禁卒十二名、轿伞夫七名，共七十三名，工食银四百五十二两六钱整。
　　泉州府厦防同知俸银八十两整。门子二名、皂隶一十二名、健步八名、斗级四名、轿伞夫七名，共三十三名，工食银二百零四两六钱整。
　　泉州府马巷通判俸银六十两整。门子二名、皂隶一十二名、健步八名、民壮二十名、轿伞夫七名，共四十九名，工食银三百零三两八钱整。
　　泉州府经历俸银四十两整。门子一名、皂隶四名、马夫一名，共六名，工食银三十七两二钱整。
　　泉州府司狱俸银三十一两五钱二分整。皂隶二名，工食银一十二两四钱整。
　　泉州府儒学教授、训导二员，俸银八十五两整。门斗三名、斋夫二名，共五名，工食银三十一两。又膳夫二名，工食银一十三两三钱三分三厘三毫。
　　晋江县知县俸银四十五两整。门子二名、皂隶一十六名、马快八名、轿伞肩夫七名、库子四名、斗级四名、禁卒八名、民壮三十名，共七十九名，工食银四百八十九两八钱整。
　　晋江县石狮县丞俸银四十两整。门子一名、皂隶四名、马夫一名、民壮一十名，共一十六名，工食银九十九两二钱整。
　　晋江县儒学教谕、训导二员，原俸并加增俸银八十两整。门斗三名、斋夫三名，共六名，工食银三十七两二钱。又膳夫二名，工食银一十三两三钱三分三厘三毫。
　　晋江县雒阳巡检俸银三十一两五钱二分整。皂隶二名，工食一十二两四钱整。
　　晋江县鹧鸪巡检俸银三十一两五钱二分整。皂隶二名，工食一十二两四钱整。
　　晋江县典史俸银三十一两五钱二分整。门子一名、皂隶四名、马夫一名，共六名，工食银三十七两二钱整。
　　驿站项下，晋安驿膳夫、马夫廪粮等银一千六百一十四两四钱四分，内应解驿站裁肆等欵，银九百三十九两九钱八分，实支销驿站膳夫廪粮等银六百七十四两五钱。
　　支发项下，银三千一百一十三两零七分九厘。
　　布政司宴赏贡使银二两四钱。
　　泉州府儒学廪生四十名，廪粮银一百一十五两七钱三分三厘三毫三丝二忽。无闰之年，年扣存银三两七钱三分三厘三毫三丝二忽，俟闰给发。
　　圣庙香灯银二两五钱二分。泉州府学。
　　泉州府学岁贡生员往京盘缠、旗匾银二两五钱。
　　晋江县儒学廪生二十名廪粮银五十七两八钱六分六厘六毫六丝六忽。无闰之年，年扣存银一两八钱六分六厘六毫六丝六忽，俟闰给发。
　　圣庙香灯银二两五钱二分。晋江县学。
　　晋江县学岁贡生员往京盘缠，旗匾银一两二钱五分。
　　文庙山川社稷等坛祠祭费银二百二十三两。
　　关帝庙祭费银二十四两。
　　文昌宫祭费银一十六两。
　　乡饮宾酒席银一十五两零三分。
　　习仪拜贺、救护廷燎银六钱。
　　祈晴、祷雨香烛银三两。
　　存恤孤贫口粮银七百一十两，又衣布银一百零九两一钱二分。
　　囚犯口粮银三十两。
　　修理两学、山川社稷、城隍等坛祠银四十两。
　　续编内阁李春秋祭祀银六两。
　　乡贤、名宦二祠门子一名，工食银二两。
　　看守山川社稷、郡厉等坛夫二名，工食银二两四钱。
　　道府同知、通判看馆门子共四名，工食银六两。
　　雒阳桥子一名，工食银九钱。
　　府前、鼓楼、雒阳等铺司兵四十一名，火把、工食银三百七十两零一钱四分。
　　安平、秀山、福全等铺司兵三十名，工食银一百一十一两六钱。
　　添设莲埭、新亭铺司兵二名，工食银五两四钱九分二厘。
　　雒阳、鹧鸪二巡检，弓兵每一十八名，共三十六名，工食银六十五两七钱二分。
　　大比进士花币、旗匾银三十六两。
　　新科举人花币、旗匾银八十八两二钱七分五厘。
　　旧科举人盘缠、酒席银九百七十七两。
　　武举盘缠银九十一两六钱一分二厘。
　　以上除节年续裁、新裁，复奉留给，共应留给银七千六百九十七两七钱五分五厘。内除扣解布政司银一千三百九十六两七钱八分，实在存留银六千三百两零九钱七分五厘，尚该额银三万零四百六十七两零四分二厘，归于起运项下。
　　解沉香正价银九两整。
　　解本色、办颜料银四百五十一两九钱四分一厘二毫。
　　解寺租、渔课、酒税、修仓等银共一千一百二十五两一钱六分三厘四毫。
　　解匠班银九十三两九钱九分七厘五毫。
　　解削免额银一千四百九十五两四钱五分八毫。
　　解匀贴颜料不敷正价银二百五十五两六钱七分八厘。
　　解屯田、屯丁银一百九十八两七钱八分九厘。
　　以上共银三千六百三十两零二分七厘一毫。内除外尚应解银二万六千八百三十七两零一分四厘九毫。
　　钱粮耗羡，每两加一，共该银三千八百六十二两五钱七分三厘八毫。
　　又封平银二分，共该银七百七十二两五钱一分五厘。共应随徵加一、二耗羡平余银四千六百三十五两零八分九厘。
　　内应解司库耗羡公费银八百七十五两四钱八分五厘。
　　分巡兴、泉、永道养廉银一千零九十两四钱八分六厘。
　　泉州府知府养廉银一千零九十九两九钱六分八厘。
　　厦防同知加增养廉银四百两整。
　　马巷通判养廉银二百两整。
　　晋江县知县，除米耗外，养廉一千零四十九两一钱五分。于钱粮耗羡内存支银一千零五十九两七钱一厘。尚不足银一百四十两二钱六分八厘，在于徵收屯米耗羡内存支。
　　泉州府经历一员、司狱一员，县丞一员，巡检二员、典史一员，共六员，每员养廉并加给银四十两，共银二百四十两。
　　额派解司公费银八百六十八两七钱一分二厘。
　　拨给老农花红酒醴银四两整。系历任知县捐俸给发，并无开销。
　　给额外孤贫详定报销二十名，应给口粮银七十一两。
　　额徵税契银八百二十六两七钱九分三厘。
　　额徵当税银一千四百两。每间徵银五两，豁除新续，随时增减，年无定额。随粮起解。
　　叛产税银六两四钱九分七厘。
　　学租银三十六两零九厘。发儒学，散给廪生贫士。
　　额徵秋屯米共三千六百八十八石零六升。
　　徵收叛产租谷，折米一十七石九斗零八合。

　　附详定粮价告示

　　钦命福建布政使司积为遵批声明恳恩察核出示便民事案，准前署司王移交嘉庆十七年九月初八日奉督部堂汪批，前署司呈详本年八月初八日奉督宪批，据晋江县绅士粘克昌等呈称：切地丁钱粮以正银一两并加耗平费，共应缴一两一钱二分，各属通行。册据嘉庆十五年南民陈尔孚呈请定价折钱徵收，蒙抚宪张、藩司景行示南安，委员监贴，声明得粮银一钱者，连耗折收钱一百二十三文二毫，已成档案，永为定例。本年三月二十七日宪驾按临泉郡，昌等粘示呈恳恩准循例。蒙批：各属银钱市价互有增减，殊难一律相比。且晋邑现在市行钱价若干，是否与南安相同，未据声明详细，无凭核示。着指实声明，另呈察核。粘抄附。宪批明慎，合邑讴歌。伏查晋、南市行钱价，每月按上、中、下旬开报。南安缴解钱粮、纹银，亦在泉城与银匠兑换。是换价缴解，南安以晋江为平准。晋江之市价，即南安之榜样，相比原自一律。间有增减，而增则均增，减则均减，邑虽两地，市无二价也。今晋江纳粮银一钱者，在城收一百七十三文，出乡收二百四十、五十不等。窃以民同、粮同、市价同而独徵收互异，虑未便民。况晋、南联属，相距不远十里，前年南安得援安溪、永春、海澄等例，蒙准出示遵行，则晋江首邑，亦可援南安粮例，籲请一体行司照价示遵。仰见宪恩覃敷于一笔，而穷黎感戴乎万家，合亟遵批声明。扳呼大人俯念晋、南均托帡幪怀保，总无荣枯，恩准察核饬行藩司，将昌等晋邑钱粮，按照南邑粮例出示遵行，泽遍民生等情。奉批仰福建布政使司查议通详察夺，等因奉此。本署司遵查，徵收钱粮，例应听民自封投柜，间有畸零小户，亦准折钱徵纳，以免倾销折耗。嘉庆四年钦奉上谕，以及十四年接准部咨掌京畿道御史常奏请重申禁令，钦奉谕旨访查参办案内，经前司议定章程，递年春秋两徵，责成经徵地方官，先期确按时价换银上库。钱数拟定每正银一钱，应折收制钱若干。每耗银一分二厘，应折收制钱若干。春徵，于开印前详到；秋徵，于七月初旬内具详，由司核议。详候核定，再行给示，发交实贴收粮各处所，一体遵照输将。仍由司不时遴委丞倅佐贰人员前赴访查，开具实贴处所、日期，通报察查。倘仍前匿混违延，直至开期以后尚不具详，或届停徵之际详报塞责，一面按照省会时价给示，委员賫贴，仍锁孥库柜丁胥解究，以重课饷而恤民隐等由，详奉批准通饬遵照。并于开徵之先，严行札催，各在案。各属如果实力奉行，并非难办之事，自应依期详报，以凭核详给示晓谕。将泉属各县，一任频催，从不详报钱价，司中无凭核定价值，详候核实给示。又于十五年南安县民陈参祐赴抚宪呈请给示遵完等由，奉批：该县小户钱粮，前据称核定时价，由司饬发等情在案。如果司县胥弊延匿，殊属藐玩，仰司立即严行查究。一面按照南邑现在价银颁示，委员监贴，毋许浮勒，致干究办等因。又经前司查明南安现在摺报，内开镜面库平银每两易换一千一百文。请将该县徵收小户钱粮，每正银一钱折收钱一百一十文，随徵耗羡银一分二厘，折收钱一十三文二毫，正耗共银一钱一分二厘，折收钱一百二十三文二毫，给示委员监贴。如有时价长落，仍准随时具详折纳，以昭平允。详奉两院宪批，如详给示，委员监贴。将委员衔名及实贴日期具报等因，业经遵批给示，发贴徵输，又在案。兹据该县绅士粘克昌等赴督宪呈请晋邑钱粮按照南邑粮例出示遵行等由，奉宪台批司查议通详。查钱粮丝毫均关国帑，难容胥役浮收勒折，亦不许刁民藉端抗欠。现在积欠钱粮，奉旨严催，紧急经徵。各员如再不遵禁令，一任胥吏等浮收加多，以闾里之输将，供丁胥之溪壑，何以恤民隐而裕国课？自应一例给示颁发，实贴通晓，俾小户得以遵示完纳，以杜浮勒，以免积欠。现据署晋江县赵令摺报，八月份镜面库平纹银每两易换一千一百二十文，请将该县徵收一钱以下零星小户钱粮，每徵银一钱折收钱一百十二文，随徵耗羡一分二厘，折收钱一十三文，正耗银一钱一分二厘，合共折收钱一百二十五文。其一钱以上各户钱粮，仍令自封投柜，毋许折收。由司给示，移道委员监贴。仍将委员衔名及实贴日期、处所，通报察查，如有时价长落不同，仍准随时具详，务期弊绝风清，课额不致拖欠，讼源亦可永杜。缘奉前因，理合查议通详，是否有当，伏候宪台察夺批示祗遵等由。奉批如详给示，移饬遵照办理。仍候抚部院批示缴。又于九月十三日奉巡抚部院张批，详仝前由，奉批如详给示，移道饬遵。仍候督部堂批示缴，各等因奉此。合就遵批给示，颁发通晓，为此示，仰晋江县辖各粮户及柜胥、粮差、银匠人等知悉。凡有各粮户应完粮银，数在一钱以上者，听民完银自封投柜，其畸零小户一钱以下者，遵照前署司核定价值，每正银一钱折纳制钱一百一十二文，随徵耗羡银一分二厘，折纳钱一十二文，正耗共银一钱一分二厘，共折纳钱一百二十五文。如有时价长落，仍听该县随时具详徵收。尔等各粮户务须踊跃输将，早清国课，倘有丁胥、银匠人等故意刁难，额外浮勒等情，许各该粮户指名呈究，以凭严办。尔等亦不得藉端抗欠，并干拏究不贷。各宜凛遵毋违，特示。嘉庆十七年十月初七日给。

　　附绅衿优免例案条款

　　乾隆元年奉上谕：任土作贡，国有常经，无论士民，均宜输纳。至于一切杂色差徭，则绅衿例应优免。乃各省奉行不善，竟有令生员充当总甲图差之类者，殊非国家优恤士子之意。嗣后举贡生员等，着概行免派杂差，俾得专心肄业。倘于本户之外，别将族人借名滥充，仍将本生按律治罪。载《学政全书》。按：优免丁徭一例，即《周官》国中贤能皆舍，《王制》“升于学者不徵于司徒”意也。国朝顺治初年，用前明万历一条鞭法，就田纳粮，计丁当差。凡绅衿、书吏、老疾并得优免，自三十丁至一丁为等差。至顺治十二年清查江南道逋赋，始通行各省绅衿止得优免本身丁徭。康熙五十二年奉恩诏，户口永不加赋。至雍正二年，将丁匀入田内，地丁银始合为一。泉属五邑户口，盐灶丁银一钱六分，民户丁银一钱九分二厘。晋邑以盐丁论，绅衿优免一钱六分。四邑从民丁论，优免一钱九分二厘。参考漳州属邑，优免二钱二分，均有定额。又嘉庆十六年新刊《律例全书辑注》户律中载，绅衿除优免本身丁徭外，不得将族人子孙搀入本户，是我朝圣圣相承德意。又查漳志，前此丁徭之害，每十甲设一里长，派拨民丁充当驿站夫役。里长皆凶悍无赖之徒，强勒殷户供给夫马，一费数百金，必破耗家产乃止。至贫户当差者，抛妻鬻子，流离转徙。康熙二十二年，漳士条列情弊，佥请督宪姚，择其谨愿者举为里长。嗣后奉文将丁折银纳官，听官自雇驿站夫马。而优免一条，当年有司官既归入削免银额，仍就田产加派以充其数，是士子空有优免之名，而民户反居重徵之累也。然优免之例尚存，故各州县奉行，无敢废者。
　　嘉庆二十三年，邑士佥请晋江县知县周照旧施行。呈云：切地银即粟米之徵，丁银即力役之徵。地银自是定额，丁银则有优免。盖自《周礼》国中贤能皆舍，《王制》“升于学者不徵于司徒”。国朝用前明万历一条鞭法，就田纳粮，计丁当差。凡绅衿、书吏、老疾，并得优免，自三十丁至一丁为等差。顺治十二年清查江南逋赋，始通行各省绅衿止得优免本身丁徭。康熙五十二年，奉恩诏，盛世滋生户口，永不加赋。雍正二年，将丁银匀入田内，地丁银始合为一。而绅衿丁银仍得优免。故《卧碑文》、《学政全书》律例，俱有优免条款。本色优免，刊载粮册，历年可验。至前县宪李始谕：二十二年起，新科各生不得扣免。以致差承希图溢收。合佥恳照旧施行，毋俾差承混徵。切呈。批：查明例案示遵。嗣，粮承张耀等查覆，再加批：仍照旧例，一体优免，以示体恤。存案。

　　●卷之八　水利志

　　水利之于人，重矣哉！大禹尽力沟洫，《周官·稻人》：因有蓄水、止水、荡水、均水诸法，诚以民命所关，国脉攸系，雨阳不定，灌溉宜修，陂称楚敖，渠推郑国，良有以也。我晋自唐、宋、元、明以逮于今，名宦乡贤之留心水务者，代不乏人。考其记述，稽其筹画，以一时而留功于奕世，以一人而为益于万家，德良厚矣。乃地道变迁，人心狡险，自私自利，相倾相轧，水利有不可问者。官听于民而不为之所，民听于天而无可如何，水旱不交困乎？悉心民瘼者，因前人之成规，而变而通之以尽利，则美利无穷矣。志水利。

　　湖凡十有五

　　东湖　在东关外三十七都鸾歌里及三十九都棠阴里。以万媪显灵于此，亦名万婆湖。又以后积七里墩，名七里湖。按：旧志作三十七至三十八都鸾歌里，误。盖湖在三十七、三十九两都，与三十八都无干。七与九连，非与八连也。而三十九都又为棠阴里，非鸾歌里。《闽书》：郡境诸湖，此为最大。唐贞元中，席相为守，置酒湖上宴游，举秀才欧阳詹为记。湖上复有二公亭，亦詹所记。此时湖面可四十顷云。按：府志载宴序及亭记，皆非言水利事。兹并王十朋、黄公度、黄凤翔、庄一俊四公诗移入古迹。〔隆庆府志〕宋庆元六年春，守刘颖以钱米畀十五禅寺，使募工开浚一万四千七百七十五丈，冬复开浚一万四千三百四十丈有奇。每丈各深四尺，积其土为四山。西南隅置陡门四。所以通潮，因以为放生池，作亭其上，曰恩波，为集拜之所。复徙宝胜废院额，创东湖放生祝圣宝胜禅院。合五院课入以益之，俾专主其事，且司湖之启闭。岁久浸废，豪民势家窥请为田。淳祐三年，守颜颐仲接故牍仍畀寺僧浚之，始于附郭，不足则均之旁近，以及□外。各视产高下，率以产几千，赋役七丈，使集佣夫，官售其直。凡浚五万五千余丈，又积其土为三山，中造二桥，复丰泽陡门，置水利局，僧司之。明初分为上下二塘，塘中有岸为界，在水漈、田庵之间。上塘属三十九(“九”，旧作“七”，非。)都，课米一十九石；下塘属三十七(“七”，旧作“八”，亦误。)都，课米一十四石。塘内仅出鱼荷，依界采捕输课，犹未免有赔貱之累。中有七里墩，即宋庆元所积四山、淳祐所积三山也。〔万历府志〕下(旧作“上”，非。)塘水由七里(“里”，乾隆府志作“星”，误。)坑来，俗呼“洗脚坑”是也。(“洗脚”，县志作“洗嘉”，误。)上(旧作“下”，非。)塘水由尚书塘来，二水俱从清源山诸坑而下。南有二陡门，左名龙须涵，右名郊水涵，俱通溪潮，遇旱则开陡门以放溪潮入塘。灌溉湖心，水漈(府县志皆作“钞溪”，误。)等洋田。此湖有灌田之利，有纳课之害，乃势家豪民忍于填垦，是诚何心！按：此条诸志之字多误。隆历府志“三十九”都作“三十七”，“三十七”都作“三十八”；万历府志“下塘”作“上塘”。“上塘”作“下塘”；乾隆府志“七里坑”作“七星坑”；县志“洗脚坑”作“洗嘉坑”又皆以“水漈”作“钞坑”。此等均涉影响，府志“七星坑”缘“七星墩”而误；实七里坑水下流，乃经七星墩也。县志“洗嘉”缘土音洗脚而误，俗腔脚近“嘉”，然实又是世家坑，所云洗脚已是世家之讹，更作洗嘉，直无谓矣。明天启五年，守沈翘楚重浚，何乔远为建“揽古亭”其上，并记云：泉之东湖在古最钜，其时人民错莫于武荣山之下，湖之延袤，北距北山，南距海，东距山，西距今郡城之行春门。《汉书》闽越王保泉山大泽中，是其处也。其后郡阁之、庐舍之、田畴之、坟墓之，历岁悬长。今之东湖，坳堂杯水而已，而庐舍之、坟墓之、田畴之，尚未有已也。北山之石■〈匚外垂內〉■〈匚外義內〉魏邕，湖水潢漾，以映以荡，则无有回禄祝融之虞；原田则水可车可戽，岁是以收。离坎之会，文明兴焉。设涵置闸，启闭通海，古之法也。猫人之眉目轩张，血脉流畅，则无札瘥疵疠，和阜嘉生，岂不美欤！宋四百年，泉州浚湖〔一〕，太守二人而已。其一曰，刘公颖；其一曰，颜公颐仲。二公浚湖，封泥〔二〕为山，凡七■〈山咅〉嵝。刘公四之，颜公三之，名七星矣。余未闻也。去今七百有余岁，乃有沈公。公始来泉，见湖之美，徙宾客庐宿候馆作新于湖上。自冬徂春，湖则大早，块不可破。公出私钱谓予曰：吾将遵海而南，放乎七星，用洒其厓，以滋灌溉。谁与我共此？予曰：古卿大夫与先生谋宾介〔三〕焉，至于息正息介，徵否惟所欲。夫子欲之，则远请从。于是为公大召役卒，一月而竣。举其阏土，联湖为堤，比于斗柄，毋置岸傍，生田畴心。堤下桥之，堤上亭之，亦拟溱洧，悦我士女。公不督鄙，谓可图事。余于是为公作亭记之。昔在唐贞元，邦牧席公、姜公来游斯湖，俯察遐观，欧阳四门名亭，载厥盛事。碑堙文存，为重刻之，以与记公之碑参伍并峙。予于是告于邦人曰：史白之渠，由来尚矣。召信臣汉家循吏，亦惟与水相出入。白井、苏堤，本以兴利，名胜随焉。白不云乎？如法蓄泄，濒湖千顷可无凶岁。苏不云乎？失今不治，葑无湖也。沈公浚湖，水气通矣，火患熄矣，原田每矣，文明兴矣，血脉畅矣，眉目轩矣。《书》载六府，水火居二。民于水火，恶其有余，又恶不足也。圣王治天下，能使菽粟如水火。公兹浚湖，水火菽粟哉！美哉禹功，江淮河汉而已乎？献浍沟洫，何巨何纤？然则有土地民社之君子，不在颛簿书徵发期会间明也。公为政大不胜书，在湖言湖。按：此条当与下尚书塘参看，然今日填垦更甚矣。
　　赤湖　在二十一都永宁里赤湖村。长三十八丈，阔三丈，深八尺。停蓄雨水，原无发源，其水流出古浮桥。
　　后湖　在后湖村。周围四十余丈，深如赤湖，亦无源，与赤湖俱流古浮桥。
　　乾湖　长阔同赤湖、后湖，俱在永宁里。旧志云：湖在二十二都。
　　虺湖　在十五都至十九都絃歌里。周围三十余里，积水三丈。《方舆纪要》：相接者曰龙湖，皆横山溪涧之水汇流。〔万历府志〕与十四都相连。
　　龙湖　周围二千余丈，积水三丈。〔隆庆府志〕周围二十余里，积水三丈。《八闽通志》：旁有龙湖亭。元至顺二年建。《闽书》：龙湖与虺湖相去仅咫。龙湖大而虺湖小；龙湖水绿，虺湖水赤；二湖若雌雄然。龙湖旧传与海通，涌沙界其中，或见龙出没焉；〔通志〕周十余里，旧系官湖。明初始徵鱼税，米四石二斗六升，折银一两五钱零，隶河泊所徵解，有渔户许、留、翁、林、吴五姓承纳。湖中产水藻，环湖田亩，资以灌溉。后为势宦占踞，凡乡民水面营生者，皆令受税。国初势家奄为已业，年收税银三十余两。雍正八年，总督刘世明檄巡道朱叔权勘定，湖归官。年额课米仍令许、留等输纳。署市政使潘体丰议，课米为数无多，留之仍启争端，请行一概捐免，量拨别项抵解，俾小民得以永远享利，勒石湖边，民咸称便。按：隆庆、万历二志载，二湖周围各二十里。《闽书》云：龙湖大而虺湖小。乃通志所载龙湖周只十余里，其说不同。岂非历年已久，渐次淤塞耶？〔明陈让导龙湖碑文〕华表山东行赴海，舍于十里之上为马坪山；二垅东下，盘舞如交龙。旁通而中深，洼然天陵。周四十里，水环洄渟滀，如金盘承露注膏，历千古不溷不涸。天将噫气沛泽，则湖光渰萋变动，彷佛神物飞腾，风雨奉之。居人以为候。中有汦，大可五六亩，藻离离，中方丈不交，探之无止。世传脉通东溟，名曰龙井。《山海经》言“应龙处南极”。湖临海而水深清，无轮蹄漉池波浪之扰，宜为神物主所居。上有龙宫，岁大旱，贤守令皆躬祷焉。焚牒水上，有鱼虾迎牒则雨立至，无则雨未可知也。环湖而居者三百余家。湖田可四百亩，高黍而下稻，衣食、丧祭、公输，皆仰于是。湖中鱼鼈，肉薄而味轻。惟冬至有鸟北来，避寒湖上，状如雌雉，黑羽、白冠、鸭掌，肉腻而味甘，登俎可当名品。南陇外捍以海上诸山，汇为虺湖。视龙湖差低，广袤田亩皆得龙湖三分之二，水常溷而亦鲜涸。昔人取清浊、高下之义以名二湖，因地设也。水东南合流，北放于海。海上风高，潮浪淘沙〔四〕。轻白如雪霰，随风力山势飞舞聚散，倏然成山，倏复移徙。湖口势略藏风，飞沙栖止如邱阜。丁未春，霖溢害稼，人力不能施，惟南陇之麓、赤墩之西，沙颇平下，有实土可施浚导，而虺湖豪姓不肯，两造久不断。邑侯宋公曰：吾当往视焉。侯览二湖形势，叹曰：我来其迟矣。漠漠平沙，非有冲齧田庐之患，二水合流顺下而东注，无有仇轧猛暴之声，何为有争？乃扇挥居民，于赤小墩之西，凿道以接古沟，顺导湖水。民荷锸成云，欢声动地，须臾水道通，田禾皆露青颖，民喜而侯亦喜。是岁禾熟，今岁二麦又大熟。惟侯明于地察，德达深渊，行禹稷之道，拯民溺而哺民饥。感侯之德，与湖并深，勒石龙王宫，以垂不朽，岁祀祝公，期于无歇。〔国朝施世騄龙湖祷雨颂德碑记〕桐城之南六十里有泽曰龙湖，古致雨处也。旁建庙祀神，遇旱潦，里中人祷此辄应。辛丑徙界，庙倾圮。甲子丑月过里门，谓是有裨民社者，爰涂塈而鼎建之。□戌春，连月不雨，观察佟公及提督梁公顾而悯之曰：噫！孰保障封疆，忍视吾苍生祸患，不亟为拯救？用祗慎斋祓，告诸神。三月朔已未，佟公则偕郡守时公、邑宰王公，露顶步烈日中，诣龙湖庙，拜取湖水数斗以归。遂与梁公设坛于社，文武宾僚俯首在位，相与沥诚祷告曰：惟天惟神，念兹亿万生民，粒食维艰，其亟降之雨，俾无失时耕播，用活尔黎元，以享乃升平。天若不我降鉴，罔曰厥灾我有位，其敢辞厥咎？是夕斋宿梵宫，越数夕祷益虔。吏以回署白，不听。用是精神上格，山川神祗响应效灵，丁卯雨，戊辰又雨，民以为未足，是夜复大雨连朝，遍四郊。由是高者其原，卑者其隰，罔不田亩浸淫，沟渠渟滀。农人皆沾体涂足，扶犁驱犊，乘时播百谷，举欣欣相告曰：时哉雨乎，向虑不耕收，今幸哉！庶几瓯篓满篝，汙邪满车，吾父兄子弟，得含哺鼓腹以乐康衢者，伊谁之赐？夫非我公之德洋恩深，直与郇黍、召棠并留惠爱于勿替哉！咸愿刻石庙左，以垂将来。余既为之纪，仍系以诗曰：御灾捍患，明神之职。布德施仁，有位之泽。尔耕尔忧，岂无田畴？时雨不降，嗷嗷其忧。我公莅止，神人胥喜。格彼丹诚，膏霖遍尔。蓄乃沟渠，爰菑爰畲。必有喜梦，占曰惟鱼。黄童白叟，欢呼叩缶；既歌且舞，相劳以酒。神明洋洋，湖水泱泱。我公之泽，万纪攸长。康熙四十五年五月立石。
　　沙湖　方五里，深一丈。
　　方湖　方二百八十丈，深四丈。
　　姚湖　方四十丈，深九尺。以上俱在弦歌里。
　　石乌湖　在四十都劝善里，长四十七丈，阔十六丈，深三丈。
　　水月庵前湖　在十二都仁和里。
　　锦安湖头湖　在一都前园。
　　潘湖　在三十五都，今浅淤。
　　段家湖　在义成门外二里许，今浅淤。
　　监湖　在二十七都湖中乡。

　　塘四十有七

　　尚书塘　在三十九都棠阴里。《图经》：塘周回二十八里。〔隆庆府志〕：与东湖仅隔仁风街一带。东湖在街南，尚书塘在街北。唐贞元五年，刺史赵昌始开此塘，名曰常稔。后召为尚书，民思之，因更名曰尚书塘。《方舆纪要》：水由清源山诸坑而下，灌田三百余顷。今多塞为田。
　　茭塘　宋嘉定七年，邑丞赵彦寓修。灌田七十顷。以上二塘俱在棠阴里，旧志作鸾歌里，误。
　　仆射塘　亦在三十九都棠阴里。《方舆纪要》：唐元和二年，刺史马总开浚，灌田数百顷。总赠仆射，后人因名仆射塘。俗号白土塘。〔隆庆府志〕：后湮塞，废为田。
　　林塘
　　香火塘
　　莲塘
　　翁圳塘　以上俱在四十七都常建里。
　　迳塘
　　苏塘　二塘在三十一二都沙塘里，俱清洋陂分流。
　　赤塘　在二十九、三十都和风里。长一百一十丈，阔一十丈。
　　盈塘　在二十七八都永福里。罗裳崎山诸溪涧水，俱潴此塘。与大沙塘相通，下流烟浦埭六陡门出海，长一千三百余丈，阔三百五十丈，深一丈。旁设四陂，通小渠灌田。康熙五十四年，里人张天福捐浚，陈世坰董之。又就塘筑田三十余石，为修陡门、涵岸之费。郡守刘侃勒碑纪其事。《八闽通志》：旁有十里湖光亭，明永乐间修，今废。
　　吴店小塘　旧志只称永福里有吴店小塘，并无注坐土石去处，亦无方圆、长阔丈尺及灌注某方田土若干。缘民心不古，开报难凭，姑据旧志，空名存之。
　　郭岩村塘　并无灌注。
　　洋塘　长八十三丈，阔二十丈，深一丈六尺。
　　清塘　方八十五丈，深一丈二尺。已上俱在永福里。
　　洑田塘　在二十五六都聚仁里塘市等乡。〔隆庆府志〕：周围四千九百八十丈，高州灵源，五都东洋诸山之流俱入此塘，会流最广。旧传九十九溪之水入六首塘，惟湫田塘居多。中有石牛，水涨不没。鸣则堤溃，盖因入流多也。乡人立祠祀之，名牛后宫，为十九都乡约所。又有洑田祠，为二十五都社会。塘有北斗门六间，小涵九所，下有谢埭新塘、蔡塘潴水，虑水涨堤坏也。塘建自宋，郡守王十朋、真德秀，里人柯栋设规建堂。后岸崩陂废，明天启五年，里人龚云致修筑。〔明庄际昌修塘碑记〕吾邑负山带海，田亩不能十之五。佃作而食者，半在邑之南。其为灌溉潴蓄之利，曰溪，曰沟，曰塘。溪通潮汐往来，岁不苦旱。迩溪道壅阏，稍雨辄苦潦。沟自青洋陂入，沿江经吟啸折为上下两沟，以各通于海。塘凡七，盈塘与沙塘合并为一，最大。其次则洑田塘，周围三十里，灌田环十九都，廿五、廿六都，亩八千有奇。其泄易涸，上吸九十九处之流，雨骤至，其潴易涨。岸一带当东南、西北之风，波浪冲激，易以圮坏，则罄潴倾流，水旱交告病矣。曩怡颜柯公设陂规，捐逸老堂以祀土神。都民岁请当道，择诸子醇谨者一人掌陂事，时其蓄泄，固其堤岸，率以为常。年久法弛，受事者勤惰不一，加以雨阳不时，塘日就浅，岸日就圮，都民苦之。润寰龚先生念切桑梓，深悯艰食，壬寅岁请于惺涵顾侯，履亩开浚，颇有成绩。未几而先生以滇命之任。更历一纪。天叠降灾，堤岸复隍，陂塘成野，岁不能一稔，民之艰食日甚。先生归，捐俸余，凿石列岸，自陡门之西新涵沿岸一带，尽以石砌筑之。费几三百金，不问都民斗粟铢钱。更虑暴雨涨流，一陡门难以骤泄，遂采众议，破沮格，就横涵直圳复设瀃二间。而后乃今蓄不虞圮，流不虞涨，洑田其永为乐土乎！又念祈祝土祠颓毁，鸠众修葺。神人欣协，春秋告稔。阖都士民，歌且舞之。伐石勒碑，以垂不朽。因僭为之记。国朝雍正八年，令王之琦命乡绅柯伟生、柯可栋董修。乾隆二年，令胡格清复埭尾占垦者。
　　新塘　接洑田塘小隙。
　　蔡塘　亦接洑田塘。
　　太沙塘　与永福里盈塘相通，周围一千八百余丈，深九尺。东至横头下山，西至翰林埔，南至应台桥，北至十里湖光，计长三百六十丈。水漈一所五间，大深涵一口，小涵一十一口，导源于波斯沟。旧有沙堤亭，详见古迹。已上俱在聚仁里。
　　小沙塘　在二十六都莲花桥。长二里，周围十里，其水独清，亦名濯缨塘。旁设水漈三间，陡门一间，小涵四口。《八闽通志》上有灌缨亭，元季建。明洪武间修。《闽书》：小沙塘一名濯缨，以其水清于大沙塘。今大小二沙塘，多填为田矣。
　　白骑塘　在二十三、四都，方二十八丈，阔三丈，深九尺。
　　周塘　长一十五丈，阔二丈，深五尺。
　　梅塘　长四十三丈，阔一丈五尺，深七尺。
　　龟湖塘　在二十四都，长一千八百余丈，阔八十二丈，深一丈。东至塘后村，西至石狮亭，南至塘岬村，北至大洋。灌田三千八百余亩。宋郡守蔡襄定塘规，明嘉靖间郡守童汉臣增立塘规，林、黄、苏、郑四姓，管修堤岸。万历壬子，林学梧修堤闸以捍怒潮，至国朝壬子，林孕隆重修之。晋令李元琳刻塘规，俾掌陂者世守。〔明王慎中龟湖颂德碑记〕：邑东南乡之田，皆仰水于湖。其浸钜而灌溥者，龟湖为最。环湖而庐且万家，支村析聚，栉比衽联，总其乡之名曰龟湖，盖以湖名其乡也。宝盖、金鞍、玉屏诸山之水，洒为四溪，流入于湖。濒湖仰水之田，度万余亩，民蒙其利而不能知其始所由作。惟蓄泄之节，淤决之禁，胪列科条，谓之塘规者，知其始于宋蔡忠惠公襄守泉时所留也。号湖以塘，盖笆俗方言云。湖水之利于田若是博，故有堤以捍海，堰以陉潦，坊以潴止，庸以宣流，而啮淫溃泆之害，必有资于人力，岁治月修，然后无水害。庸之启闭，有惰以妨时，有奸以病众，而豪右之侵争，狂狡之盗诡，皆所以为湖之患。其具不得不出于政刑，所谓规者，实于是取之。由宋至今，殆五百年，守陂之夫虽具，而官弗予直，故守者常怠而废事。属南衡童公来守郡，以事行治属，问民利病，而龟湖首及焉。民方欲言，公顾就而问之，即符下晋江无留牍。又尽民之所言繙牍，得所为增议塘规二十九条，行之其乡。公善以宽硕接其民，使乐于有为，不待挞罚而相诫以率禁。其勤也，无斗酒尺帛之劳而自劝，湖以无患。比岁洊登，田入羡倍，粟溢他乡。人皆以侯之福我也，相与伐石勒公之德，且期以申勅是规之详于不废也。观古治民之吏，以循良见称，其善非一，而水利之兴修为最。邺之白渠，蜀之离堆，楚之芍陂，越之鑑湖，尤其著者也。作者非不欲为无穷之利，而修复之功，每有待于后人。盖民庶乖分，世序迁易则弊萌，蠹穴伏于其间。如芍陂作于孙叔敖，至何武、邓艾、刘颂、魏欣、赵轨，历数世皆以有功于陂，为民所记。而马臻、孟凯尤有记于越，以鑑之功也。观其所为，如伐木通榛以纳众流，增辟水门益广灌溉，计功受分，使大小戮力，与夫禁民壅湖为田，立水约以裁贪争，皆于续规吻合。盖古今异便，而水利兴修之宜不越此也。斯规之有裨于湖，而不足恃以不废，法固有待乎人者。故予特为记之，非徒副民之请以述童侯之德，将以遗后之为政看于无穷云。国朝乾隆壬辰秋，霖雨岸崩百余丈，铺锦乡乡宾黄汝焘暨侄时芳修筑，费白银八百余两，乡人欲伐碑纪德，焘力辞之。
　　象畔塘　长九百七十八丈，阔七十丈，深一丈。东至龙窟村，西至大洋，南至后头村，北至石畔村。
　　后田塘　长九十八丈，阔二十丈，深一丈，原与象畔相连，后并为象畔塘。二塘无源，惟宜浚深，候雨蓄术。已上俱在江阴里。
　　拱塘　在十八都至十九都絃歌里。广五百四亩四十步，深七尺。东西各有泄涵，宋嘉定二年，邑丞赵彦寓修。
　　李安塘　在十四都劝善里烧灰坝。长四十五丈，阔一丈，深一丈五尺。水自十二都东畔流来，通于虺湖。
　　许塘　在十四都凤髻山下。长四十八丈，阔五丈，深一丈。
　　新塘
　　洪塘　俱在劝善里，今被沙压。
　　塘边小塘　在九都至十二都仁和里。周一百丈，深五尺，水流塘下坑，通龙湖。
　　吕塘　在七、八都修仁里，地名安海。周一十八丈，阔十五丈，深一丈。
　　寺前塘　周二十三丈，深三尺。
　　曾韦塘　明嘉靖四十四年，知府万庆重修，亦名埭。详见下西埭。
　　甘塘　周二十一丈，深七尺。以上俱在修仁里。
　　周穴塘　在五、六都仁孝里周岭坑，环六十丈，深五尺。水从山头坑流下，东西皆山，南北皆田。
　　新塘　在莲坑，周三十余丈，深五尺。水自东宅坑流下，东西俱至后山，南北俱田。
　　柳井塘　今名白浦塘，在林厝前。周六十丈，深五尺。水自新亭坑流下，东西俱山，南至大峰，北至田。
　　王塘　在王塘村。周三百五十丈，深一丈。水自灵源山懒儧而来，流四都莲湖溪，出东北为五都界，西南为四都涂安村界。
　　许塘　在登贤村。周五十丈，深四尺。山窝新筑，无源流。以上俱在仁孝里。
　　上五塘　长一十五丈，阔五尺，深一丈。
　　黄陂塘　今呼石头坝，周一十二丈，深一丈，水自六都下黄村而来，通八都安平内市桥。已上俱在三、四都务本里。
　　谢陂塘　东西六丈五尺，南北一丈八尺，深四尺。今无。
　　庄塘　长三十五丈六尺，阔二丈，深三丈。今无。
　　曾塘　长二十五丈，阔一丈五尺，深三丈。今无。
　　上塘、下塘　在碧湖，发源于水磨坑龙潭。已上俱在一、二都养能里。

　　陂八十有四。旧府志南塘陂重出，作八十五，误。除六陡门、三陡门不称陂，则止八十有二。

　　赤霞陂　在三十七、八都鸾歌里。长一百余丈，深五尺。
　　泉山陂　在三十九都棠阴里。水由清源诸坑而下。长一十余丈，阔三丈，深五尺。水流尚书塘，下东湖。
　　留公陂　在四十一都爱育里，旧名丰谷陂，在谷口，今俗呼陈三坝。宋右史留公元刚筑。深广丈尺。见下顾珀碑文。陡门有五，留氏庄在焉。堤埠台广，望之屹如长城。真文忠公记之。(此记失载。)明嘉靖十二年癸巳，土堤为溪涨射啮，守屠倬因陂左筑石堤三十六丈，深九丈五尺。〔邱养浩为记〕陂邻洛海，群溪合流，率汇为巨浸，奔放横决，湍悍啮堤，堤善崩。民荐堤之荐崩，田没为沮洳。屡易主，民如寄客，虽简其赋，缓其徵，而不可以必留。屠公治泉之明年，廉得其状，乃召诸长老，躬行相度，衡水势之高下，曰：是不可斗，宜分而杀之。乃捐羡缗，乃简徒庸，始事讫工，凡二十有六旬而石坝成。长三十有六丈，广半之。堤岸、陡门，以次修治。增圯补颓，咸有经绝节劳，人人欢悦。厥功既成。曩之毒田，化为甘壤。民庶相与谋：勒贞珉以永不忘。告邱子曰：愿有纪。邱子曰：循吏之不见于世也远矣。叔敖、召杜，史以循称，凡以芍陂、钳卢之役，至今光昭简册。公兹杰迹，利物厚生，永永不极，论古对能，讵有愧哉？纪其曷辞，系之诗曰：维泉有陂，在邑之东。海若构灾，逭诛蛟龙。灌莽百里，大浸崩潈。嘉谷罔殖，痌我三农。公曰予责，御灾键患，佚道使民。民曰不倦。乃令乃期，亲督以麾。庶民子来，孔力且时。公曰瘁止，手拊摩之。有堤如虹，有坝如坊，洪流溢川，是泄是当。贯畦浮塍，开宝洒涧，不我为壑，亦不以叹。维反乎覆，桑田以复。夏稻冬稌，随时代熟。民餱不愆，神糈亦续。民曰我公，说以先民。饱我惠我，维公之仁。维公不居，曰我何有？民之戴之，如纩挟肘。宪宪我公，文武吉甫。公乎陂哉，其与不朽！后民建祠祀倬，以筑时县丞林才杰董役有功，并祀之。汪旦为记。(此记失载。)越二年乙未，陂又坏，守王士俊重修。〔顾珀为记〕留公陂距郡城二十五里许，旧名丰谷，宋右史留元刚筑也。纵六十步，衡一百三十尺，深视衡十之二。外捍海潮之入，内防溪流之出，创五陡门以时蓄泄。晋江、惠安之田，利其灌溉者，可二千六百余亩。厥赋二百三十石有奇。其崇若垣，其跨若虹，其获倍他壤，水旱所不能灾也。实维留公之庸，故名留公陂。真文忠公记焉。余少时至其处，每叹其功之伟而虑其有后忧，盖水发源于白洋覆船山，会于诸溪，暴雨泛涨则射啮无余，陂能保其不坏乎？陂坏则溪水泊于海，稼其能奏功乎？时予偶然之见，犹来意其言之必符也。迨嘉靖癸巳，土陂果射啮于溪涨，郡守屠东厓公询众议，因陂左筑石陂二十二丈，(此句与邱记不符，盖邱记载三十六丈也。)以杀其汹涌之势。民方赖之，适更任南阳，去未几而陂坏。王方南公嗣来，珀以此告公，遂发公帑赎金为倡，经始于丙申仲冬，越丁酉孟夏落之。用是水顺故道，复潴于田。今春大旱，谷种多有不入土者，独此得以及时树艺而获丰年之登，方南公之惠溥哉！国朝乾隆二十四年，洪水冲决，郡守怀荫布、邑令王勋檄巡检林懋懿修筑。此条乾隆府志所叙微混，略订之。
　　深陂　长四十八丈，阔九丈，深二丈。
　　寺前犊陂　长一十三丈，阔三丈，深八尺。
　　淥水陂　长十丈，阔三丈，深七尺。
　　郭景陂　长三十余丈，阔二十丈，深一丈。已上俱在爱育里。
　　施陂　在四十二都至四十四都善政里。
　　王陂
　　王前上塘陂
　　王前陂　俱在善政里。
　　伏乌陂　在四十七都常建里。水由犬岭山下白虹墌，流通仙游县地方。
　　石壁陂　水由花溪林下。
　　洪岩陂　水由石壁陂下。
　　八丈陂　俗名大房陂，水由圆觉墌下。
　　都林陂　俗名观音陂，水由建兴山墌下。
　　仓陂　水由常建里观音陂下。
　　大陂　俗名大埔坡，水有二源，一源圆觉墌下，一源建兴山下。
　　韩陂　一名曾陂，深二丈。水由常建里大埔陂、石壁陂流下，出南安六、七郡牛角潭，至金鸡桥出海。“鸡”，县志作“溪”，非。
　　杨木陂　水由常建里杨木墌出，至巩桥通仙游县界。已上俱在常建里。
　　徐陂　在三十六都临江里。长一百二十三丈，阔二十二丈，深一丈。
　　鼓雷山陡门陂　在三十四都兴贤里。〔万历府志〕长一十里，阔四丈余，灌三十三、三十四两都之田。创自明初，后圮。正德庚辰，义民吴赐等砌筑，设陂夫四十名，专司启闭。〔知县沈崧记〕出府城西南三里有雷峯水利，上接山涧，下通海潮，特以无所蓄泄，岁常寡登。乡人因筑大闸，朝放汐闭，灌田万顷，有司为之免其夫役以偿其劳。据故老遗记，景泰六年也。是后水冲，颓圮益甚，久不克修，农者病焉。乡耆吴赐等请于台察，程公以水利重务实切民瘼，复设陂夫并力筑守。余兹承命，来兴是役。敛财鸠工，阅数月而成焉。诸里老幼，咸壮其功。余谓是闸也，使有景泰之筑而无今日之修，则前功巳废；使有今日之修，而非程公之德，且工繁费广，赐等其能奈之何哉！是又后人所当念者。
　　六里陂　此条须与下六陡门、三陡门、湮浦埭以及西坂湄、上福湄等参看。是陂在郡城南关外，自二十七都至三十五都永靖、和风、永福、永禄、沙塘、聚仁六里，内积山之源流，外隔海之潮汐，纳清泻卤，环数十里无田不资灌溉，设有陂夫、陂首。明陈衢、李俊育葺陂有功，至今陂首皆三李、陈、苏五姓为之。详见诸陡门。〔明陈琛寓金陵论六里陂水利与王石冈侍御书〕晋江县二十九都，有灌田沟水，名曰六里陂，其实不止六里，迂迥曲折有四十余里也。陂在本县，为水利之最大者。其余陂塘，不能当其百分之一。水旱荒歉，民之饥饱，官之徵科攸系。旧设陂首一名，择本都有恒产、恒心兼有才干，人所推服者为之。一任三年，不免差役。陂夫四十二名，多是下户寡丁，一役三年，甚为劳苦，例于该年均徭内编排。其他小陂塘，不得比例。缘此陂，闸有大小十余所，其闸之大者有三：曰六陡门，有闸六间，水涨则开，放流于海；曰上福湄，有闸一间；曰西坂湄，有闸二间，水涨则开，放流入于下沟。下沟属本县二十七都里班，会于西坂湄。闸之上约曰：上沟水深，直有一丈则放下一尺，水深五尺则放下五寸，大率十分与一，永为定规。盖下沟短浅，容受不多，而灌溉亦无几也。近年下沟有一二豪民，遇天旱则率众执凶，夜到闸上，用斧破开板钥，将闸板尽底取起，船载去家，上沟将涸犹不肯还。及下沟容受不得，则放下于海，甚可惜也。夫自为民父母者言之，则彼此皆赤子，安有上沟多水而不分以与下沟？但欲适均耳。天作旱，意不豫密关而混漏泄，惟恃上沟有水以为无恐。至上下俱竭，乃谋力争，此何理也？又濒海咸润埭田，其岸亦不预先修整，为海水击崩。及岸既补，则大开埭闸，多取沟水洗咸而放下于海。且埭田多是豪家之产，以故二家管水陂首，皆不敢禁止。又上沟六陡门闸于弘治年间曾被洪潦冲倒，府县委官起集丁夫千余人，费银千余两，修补五六年，不得完密，农夫困甚。今观西坂湄闸两边土石亦已倾坠，若不先加修补，一旦坏倒，其害可胜言哉！此皆为陂首者之责也。近年陂首以陂夫不齐，又被奸恶告诬，以故都民多不肯为，而愿为者又不可人意，将如之何？盖陂首三年一换，亦甚辛苦。不有所利，其谁肯为？倘为此者能而且勤，或旱或水，开闭不失其时，则其于农也，尚亦有利哉。既能利人，亦当使之自利。其于船只木头小税，及收成时丐取禾把，亦是土俗旧例。官府可定为之限，陂首不得多取，挟怨不得妄告。至于陡门崩坏，海埭漏泄，两沟争水，或至杀人，则责有攸归，而陂首亦不得辞其责矣。若陂夫人数亦当照旧编排，免其差役，始肯向前受劳。其保立陂首，须得通都里老当官保结，不得徇私。大凡有职事者，须得才干之人办之，若徒谨厚与富豪不可也。有才肯干事，不问贫富皆可。因执事者周询民瘼，下及刍荛，故敢据事直叙，不能以文。又使节催忙，不能尽所欲道，尚容告归面陈为惠。〔又与张尧轩大尹书〕仁，生理也，庭草交翠，阳之动也。此濂溪先生作图之本也。故万物得所，谓之春。一夫失所，谓不足以尽仁。伊尹、周公之相天下，龚、黄、卓、鲁之治郡县，贻芳传美于汗青而不使之朽者，非有他道也。完养其方寸间之生生者耳。执事治吾晋江三载，始则人畏，中则人敬，今其兼畏敬而且甚爱者，盖向也以义济仁，得子产水弱火烈之喻。今则阳春和煦，抽万木萌芽于严霜冻雪之余也。然堂府深严，云树掩映，外边之寒亦有不尽知者矣，敢恃爱一达：敝郡有六里陂，上承九十九溪之水，下涸数万余亩之田，耀金沉壁则万姓啸歌，赤地滔天则一方憔悴，其所系盖不小也。旧时官设陂夫计有四十余名，夜则行巡溪潦江潮，画则补砌长湄巨岸，冲冒风雪，出没波涛，其劳亦云甚矣。故小民中稍有智力能趋避者，多方逃走，不就此役；其受此役者，皆丁力贫寡昏懦无告之人也。盖其为役甚劳而又有三年之久。夫以至愚极困之民，当最劳甚久之役，巳为可哀；而该图里老之犴猾者，又欲要其酒食之盛，然后为之呈禀免役，不尔则虽有明文下帖，亦无由上达于父母之庭，尽弃前功，复编新役。欲告诉则口澁舌顽，见吏胥则魂惊胆落，徒尔呼号天地，默说艰难，无可奈何。典其风日不蔽之茅，甚不得已鬻其乳哺将成之子，此皆目见，实亦动情。匪有希图为之解释，伏维兴哀于无用之地，垂德于不报之所，不曰编排已定，务使枯槁复回，则岂惟召伯之棠，百年春茂，行将见燕山之桂，五折秋香。〔陈让等奏通水利呈〕福建等处承宣布政使司泉州府晋江县二十九都军民等籍陈让等谨奏，为恳乞天恩，俯从民便，疏通水利以备旱伤，拯救生灵事。臣等住居闽越，在京师万里之外。本府襟山带海，西南千山之水，东奔海而不及，逗而为沟，汇而为浦，袤延五十余里，灌田数万余顷。臣等环居水汇，计四十三乡，约丁口五十余万，皆以农为生，以水为命。近因地道变盈流谦，沟浦日渐平涨，附近势家惟图自利，因高为田，以致水积不深，灌注不广，雨集则倾卮之势莫遏，雨霁则焦釜之形遂成。重以旱叹为灾，农民重困饥馁，饿莩枕藉。沟壑利害迫切，控诉无门。告诸府县则为豪家所阻，不得疏浚。虽经上司屡行禁革，而天高地远，前弊益滋。臣等虽居海外，蚩蠢无知，皆知皇上是至神极圣天子，专以抚恤小民为心，不忍弃一赤子于非命。故敢匍匐万里，赴恕阙下。伏乞悯念元元，勅下都察院行该巡按衙门，着该府州县督令臣等附近得利小民自行设法。合力疏浚，潴水灌田，以供国税而养父母妻孥。其一二高涨不堪浚导去处，亦与臣等四十三乡小民分画耕种，以补前功。或以补纳本都无挨粮米，永为定规。其余侵占，尽数量出，一体施行。则臣等数万余命，世世全活，皆陛下之赐。臣等无任蝼蚁望生之愿。〔知高州府陈腆赠李素轩讳珏世掌水利有功序〕天下之大本系于农，农之大本系于水利。盖自稷之播种必资禹之治水，然后蒸民乃粒，万世永赖。水利所系之大，有自来矣。晋邑之南，旧设水利，陂曰六里，内积山之源流，外隔海之潮汐，大沟小浍，支分派别，环数十里之内，无田不资灌溉，晋人生养之源，盖半于斯焉。然自昔以来，其患有二：淹则洪水泛滥，而六里数千丈之地狭隘，泄或后时，遂崩溃无余；旱则源流有限，而上沟数千顷之田仰给，守或不谨，遂盗泄一空。于是乎沟浍皆涸而饥者弗食矣，于是乎工役岁兴而劳者弗息矣！于是乎不均不和而争夺者弗可得而御矣！惟我凤池素轩李公，悯民苦穷，世任其事，以除斯患，实天生德以祐一方者乎！盖是陂一崩于正统壬戌，乃祖渊泉公讳瓛为众推举，首董其事，起一邑之力，劳心焦思，经年始成其功。再崩于弘治辛酉，狼狈尤甚！公乃上接祖武，捐己赀为一邑之倡，相地宜为远久之图，历星霜，冒风雨，变旧基而改筑之。是陂视昔为益固，崩溃之患于是平息焉。继是之后，众又举公董之，乃命季子宗纶复任其责。时尚苦于盗泄也，公乃曲为区处，令当适南之桥，重筑一坝？七分堤壅以为六里之利，三分中流以为下沟之资，上下兼济，内外适均，且舟楫亦不至于阻隔，人皆便之，盗泄之患于是乎息焉。于戏！公之任责，以渊泉为之祖，以宗纶为之子，前作后述，一家之仁也。公之成功，于崩溃则既固，于盗泄则既防，安居粒食，万民之利也。积一家之仁，以为万民之利，尽万民之利而赖公之一人，所就岂其微哉？吾知德厚流光，功深报远，公之乃子乃孙，奎聚黌宫，振拔淬励，将必不日拔茅而进。推充发泄，举天下之生民而安养之，公之仁不止乎一家，公之利不止乎一邑，公之食报以福以寿，当悠远而无穷也。余少与公游，涵泳于公之仁也深矣。兹因士大夫大参李公讳汝嘉、乃弟汝升等，相与祝公之寿而嘉公水利之仁，故乐道而表章之，以俟他日观风之采，且以期待公之子孙者。
　　六陡门　此主出者，在湮浦。详见下湮浦埭。
　　三陡门　此主入者，在润石。古有渠，废自宋朝，塞二百余载。万历初，观察杨公际会，以六里陂所灌田居邑之半而源不远，始寻故渠疏之。〔苏濬为记〕周礼司徒氏建步立亩，通原陵薮泽之利，别封畛，疏畎浍，虽亢不菑，其备豫也。后世若史起之于邺，郑国之于秦，白公之于赵，类皆注填阏于高邱，化舄卤为沃壤。故民歌曰：“赵国在前，白渠起后。举臿为云，决渠为雨。且溉且粪，长我禾黍。”亦庶几乎古之遗烈哉！吾郡故有新桥溪。合南安、安溪、永春之水而东注之海，其流甚巨而所溉田无几。由新桥而东南为六里陂，所溉田居邑之半而水源不甚远。盖尝有欲决金鸡上流以分南乡余溉者，至堑山谷，坏庐墓，利未及兴，病者相踵，遂竟报罢。今年祝融为政，乡多涸泽，观察杨公日忧云汉，询民瘼，而浚适以计吏过家，谋之老，更求兴水利以効刍荛万一。有谓溜石故渠可通活水者，即往眡之。彼此相距仅数百武，无陵谷相限，无坏人庐，无移人冢。有陡门圮，弗治，可新之。故迹宛然，疏之易易耳。遂闻之观察公，公忻然纳焉。即日檄郡邑委官董役。而郡刺史汪公，佐守姚公、陆公、刘公，各乐成其事。都民闻之，权呼恐后，执畚持耰，不戒云集，甫十日而告竣功。公同黄懋新宪副及浚观焉，但见流水下注，清可鉴发，沮洳之泽，俱为巨浸矣。是日也，里正、农夫环而歌者亿计。公赐之酒食，赍以花币，人人争加额，谓公来何暮也。浚闻溜石之渠，废自前朝，郡乘不载，故老靡详，湮塞二百载，即锐意水利者，不求故道之易而为凿山堑谷之艰，岂天閟之耶？今不费一公帑，不烦一公旬，万年之利，一旦顿兴，无亦公之精神竅于山川，故数百年未闻之利，直俟公而成之乎？浚方与公婆娑树下，忽报新水方涨，又长四尺强。因取酌而歌曰：风习习兮水泱泱，水泱泱兮生稻粱。江流万里指扶桑，与公坐兮水中央。借江流兮泛霞觞，闲鸥洛鹭晚相将。遡余波兮流且长，何以赠之兰为裳。懋新君和曰：溜石之水清且旨，一泻汪洋几千里。百年湮没人不知，疏渠自我杨侯始。杨侯一语万民趋，神为役兮鬼为驱。变瘠土兮为膏腴，公来视兮乐于于！歌竟，因识之，以补郡乘之缺者。后陈衢筑陡门一坎，李焻、庄际昌增筑二坎。〔李叔元叙陈衢功德碑云〕晋江六里陂水利，紫峯先生论之详矣。大约谓此陂上承九十九溪水，下润数十万亩田，必择有恒产恒心才且勤者掌之。水旱蓄泄以时，既能利农亦当使之自利。如舟木小税及秋成取禾把之类，官为画一。掌陂者不得多取，两挟怨者不得妄讦。此先生留心民瘼忠恕之言也。今去先生未百载，人心不古，掌陂之役，自好者不为，而为之者往往先利而后义。惟孔伸陈君不可及，君讳衢，紫峯先生孙也。其掌六里陂，自万历已卯至壬午始，壬寅、癸卯又掌焉，戊申至今癸丑又掌焉，皆强而后出，固辞而不获。其掌陂也，豫水旱而为之备。雨则竟夕不寐，策杖观水势，督陂夫启放，瞬息不少缓。故久雨、骤雨而无浸涌之患。霁则急闭之。旱则昼夜巡行，无敢漏泄者。故汲灌足供三时，邻壤亦分余沥焉。若兹可谓才且勤矣。至于木石船货，有过闸之税。或亩取其禾，或家徵其谷，或设罟以收鱼虾，曩所视为固然者，一切禁革。或曰：为宰而辞粟，赎人不受金，得无过乎？君曰：吾以无愧于心耳。宪之粟其名曰与，赐之金其名曰受。今敛则非与也，税则非受也。曾见夫闭闸而税者，税入而后闸开，则邻于要也。遗秉滞穗，其与几何？强者争而弱者谇，则邻于攫也。吾不敢为要且攫，非以为廉也。若兹则利农而不自利矣。陂夫稍食，分给如期，值官未及颁，则取诸怀而与之。陂岸崩，自捐三十余金砌筑，不烦里旅。陡梁缺，亦如之，至鬻田以充焉。或曰：费哉惠也。君曰：吾以尽吾心焉耳。捐数亩之田而贻邻里乡党数十万里之秋，孰与夫胥而稿也？曾见夫醵金而龃龉难合者，曾见夫鸠工而嗷嗷莫应者，吾不能为其难，宁为其易耳。若兹则损己以利农，紫峯先生犹难之矣。蔷紫峯有万物一体之怀，未得大布于天下，而拳拳桑梓利病，凡三致意焉。今君克绍厥志，四子皆有声庠序，将大紫峯之泽未艾也。乡髦倪德君甚相与，伐石垂不朽而徵余言。余惟今之竖碑于途者相望也，亦有如此石之无愧辞者乎？遂忻忻载笔焉。〔丁之典序李、庄二公功德录云〕溜石庙前陡门，建自万历癸丑，涵江陈象西讳衢，督学紫峰公裔孙捐资新筑一坎，浚导溪流，少卿李公鹿巢讳叔元为之立石郡南道左。乡人念其德泽，建祠塑像祀之，而溪流犹未广也。逮天启二年，会状庄公羹若讳际昌捐田，兵科李公唐谷讳焻为春元时，构石伐木，鸠众经营，拓增陡门为三坎，数月告成，其利有倍于昔，其功堪垂不朽云。国朝康熙三年、八年，两遭洪水冲决，焻子廷硕捐工修筑。〔张潜夫记〕自创建三陡门以来，泽及百乡，凡享其利者，讴颂不衰。迩因甲辰洪水，陡门左右臂崩溃，己酉复大决，任陂者委卸其责，父老相顾，不知所出。幸谏议唐谷李先生长公讳廷硕者，念先绩倾颓，自取祖山栢木二百株，复捐工、捐银为倡，诸乡协力乐助。时六月兴役，霖雨洊至，众议讙成功之难，独李长公识坚志锐，谓天祐下民，必无雨患。履危历险，曝暑日中以董其役。果尔夏雨无波，海潮缩退，两月之间，竟成厥功。既成之日，断桥再完，水流复满，渡济之利，既已宏远，灌注之贻，殆将千里。昔人有云，农忭于野，商歌于市，况如斯役者又当如何耶？夫谏议公之拓造，在南宫未魁之日，厥后名位勋业烂然，天之报施善人不爽也如斯。兹者克绍前业，无愧群望，其受祐宁有涯哉？是岁秋冬大旱三月，四野俱无粒收，惟百乡受此灌注者全获西成之利，即下沟十三乡，钱屿三四乡，俱得分泽沾惠，欢颂遍野，其可恍惚吕公陂耶？苏公堤耶？后之视今，亦犹今之视昔焉。余忝在懿亲，稔知其略，欣从众情，为文以铭其事于石，将以存厥迹于不忘云尔。三十七年，郡守李大章、晋令李元霖、里人李为观，各捐金重修。其淮渠内有三山，涝至潆汇，提督蓝理设为湮浦埭田，以淹上乡。诸涵漏泄，网渔难于节制，始筑湮浦陡门。官定五日一放，辰开酉壅。溜石庙边有蓝提督生祠。六十年，令黄锡策捐买，通详为水利功德祠，以祀陈琛、苏濬、陈衢、李焻、庄际昌，以栖陂夫。复详定陂夫工食。雍正四年，陡门两岸崩坏，知县叶祖烈重加修筑。其后祠馆没为塘汛，焻之裔孙李保，复于乾隆二十五年就祠地新筑陂馆二间，以为陂夫栖宿之所。〔李协仁梓五姓公修陡门坝垾碑记录〕晋江六里陂水务，历代为本都三李、陈、苏五姓轮掌，其先世各有功德于民，或载郡乘，或勒碑石，或详之缙绅先生序文，班班可考也。后人继序，虽极艰难，不敢推卸。康熙三十七年间，三陡门倾圮，族绅李讳为观时掌其事，捐白镪五十两为士民倡，请之中丞宫公、郡守李公大章、邑令李公元霖，委员督造，计费百五十金，悉出大府李公所捐。抵今坚固，皆赖其力焉。其船只水头小税，原是旧例。船户朱姓，负嵎溜石，吝其小税，辄与陂首构衅；府主王公，以顽杖之。又有侵占陂地盖屋者，邑主黄公锡策达之制宪觉公，着令毁拆，时康熙六十年、六十一年事也。黄公留心水务，详定看陂工食数目。复将溜石庙侧蓝祠，捐俸官买，为建陂功德祠。黄公之厚泽，足为奕世顶戴而尸祝矣。六陡门西岸，雍正四年，洪水冲陷，深十余丈，阔八九丈，万民哀号，竭泽须臾难缓。五姓绅士，乃相与籲请县主叶公祖烈，公借帑金百两，协力修筑，后如数缴还，悉自五姓乐输。是岁民歌大有，咸颂叶公之义举不衰。凡此皆余亲与其事，故特表而彰之。其各姓碑记序文，年久遗落，十居七八，存者又字迹模糊。雁山兴运李君，文学士也，搜录存稿；余惧久复磨灭，取而梓之，以垂不朽，俾有心水利者，便于观览焉。国朝嘉庆二年，陡门及岸被水冲坏，功德祠及神像亦剥落。苏厝乡乡宾苏宗英倡修，亲督三年，始竣功焉。守徐汝澜褒之。二十九都五姓绅衿士庶陈利害，总序六里陂陡门，上接溪流，下通海潮，郡志载溉田千八百顷，计三分县田之一，前辈乡先生言之详矣。第此水所以利者，赖湮浦一埭，地面广阔，容纳得多。而下沟丁、林豪姓暨海尾涵埭，各听约束，启闭以时，故雄极亢旱而上下兼济，内外适均，犹支持十数月不匮。今本埭多被豪家占垦，蓝宦提闽，复割三分之一填砌成田，而地道流谦，沟浦日就高平，此间沟水易盈易涸，弊率由此。其最害者孤坑，桥上宫畔原有一涵在沟岸半间，向因海上煽起，都人星散，海尾庵上豪猾乘时藉势，将涵移置沟底。湮浦有水，涓滴难留。都人因其不道，目曰棺木涵，愤恨极矣！下流一带埭田，皆势豪砌管，涵甲借洗咸为名，日夜开闸，网取鱼虾，不可禁诘。间被捉获，势头极大，将奈之何？秋高风起，每遇中秋、重阳，届期必有翻流之水？从三陡门入，直达涵江洋，至池店洋、潘湖洋。缘宫畔此涵最迩，三陡门开放无禁，所入潮水已耗消三分之二矣，其溉上流有几？对涵有一陡门，乃蓝提新筑以捍湮浦田者，近亦为庵上乡黄姓所掌，寸板不设，与海尾涵甲通同作奸。必将此陡门付掌六里坡水务者看守，并此涵依旧在中间开浚，依时启闭，庶免漏泄之患也。夫畏难不任，怯也。前人有令德而不克继述，弗类也。但每逢瓜期，五姓率视为畏途，莫肯向前，何欤？旧制陂夫四十二名，皆官给稍食，昼夜更代，巡捉不休。其船只水头例有小税，及收成时丐取禾把，一以酬陂首之劳，一以备修葺陡门埭岸，买置闸板等费。紫峯先生所谓既能利人，亦当使之自利是也。今稍食之制既废，陂夫裁减，三陡门附在溜石乡，朱姓多丁强伙，出入船只，十居八九，遇开闸，辄拥众而造，或从夜间偷渡。虽经总督觉公按县详请酌定管陂工食数目，终视若弁髦，莫肯遵行。稍拂其意，则将闸板丢放溪流。横顽如此，又将奈之何哉？噫嘻，掌是陂者，责任极大，辛苦极重，非惟无利，抑且自损，宜乎自好者不为，而为之者祗迁延卒岁以塞责也。所望地方列宪、府公祖、县父母，轸念民瘼，檄召本都有恒产恒心，才且勤者，使董其事。凡系水利有事，有叩则应，共锄莠秕。或有采风之使，访悉此方要害，民间疾苦，绘入入陈，勅诸司兴利剔弊，庶几沿陂而居者亿万民命，其有瘳乎。
　　正陂　在三十四都兴贤里。长三丈，深五尺。
　　黄陂　在三十三都常泰里新亭尾林桥。水源西接广教坑，南接紫帽坑，上通至三十四都鼓雷山陡门陂，下通石皮石闸。长五十一丈，深六尺，灌田一十余亩。
　　陂洋陂　即清洋陂，宋熙宁间晋令危雍筑。在三十一、二都沙塘里。《方舆纪要》陂八十有二，清洋陂最大。邑南乡诸洋，俱受溉焉。自南安县，西有荣第、嶰坑诸山之水并流，历洋板远济，其旁复有三水来会，乃入于磁灶溪。又有洪岭、湖洋五峯诸山之涧并流而东，复有五水来会，入于葛洲溪，与磁灶溪俱达于清洋陂，分经大桥至潘湖，小桥至黄江，复会于吟啸浦。自东北历结砖桥，则汇湮浦埭，出溜石六陡门。自东南流，则至陈埭。所溉之田，曰潘湖洋，曰吟啸洋，曰池店洋，曰仙店洋，曰沟头洋，曰下埭洋，曰涵江洋，曰陈翁洋，曰孤坑洋。旧志云，溉田千八百顷。〔万历府志〕其先，每岁之春，运土筑作，一遇霖溢则坏。淳熙七年，邑人林邦闻、僧了性，始累石垾之，且为三垛，以泄时水，长一百八十丈，广二丈有咫。修小陂于支流者五，为陡门于下流者七，陂之南北，增筑石垾各三，倍其长之数。嘉靖十年，知县钱楩，督都民吴邦助等重修。今长三千六百八十丈，阔六百一十丈，深二丈，溉田如故。
　　苏陂
　　吴陂
　　桃陂
　　相家陂
　　官陂　以上五陂俱在沙塘里。自紫帽南坑流出金地院，左潴为仙塘，积为苏陂；自苏陂之东，曰吴陂；回而南，曰桃陂；直桃陂之南，又为相家陂；自相家陂南下，为官陂。官陂泄入于钱塘溪，合为陂头，自陂头合流，由吟啸桥至于湮浦埭。
　　蔡陂　在二十九都、三十都和风里。长六十八丈，阔五丈，深一丈。
　　西坂湄陂　陡门三间。
　　上福湄陂　陡门一间。
　　南陡门陂　陡门三间。
　　治平坝陂　陡门一间。〔万历府志〕湮浦埭陡门六间，与此五陂陡门八间，俱受九溪之水。五陂地势，又有高沟水少，则节量放于下沟。下沟水多，则放直达。旱则上沟专蓄，盖水源虽多而道路远，不得不视饶乏以为蓄泄也。议者欲从金鸡桥凿渠，以截大溪之水入南乡，误矣。惟当于盈塘、沙塘、濯缨塘、洑田塘、象畔塘，龟湖塘用力开浚，以时蓄泄，以复古人设立六塘本意，可也。已上俱在和风里。
　　蔡陂　在二十七都、二十八都永福里。长二十七丈，阔二丈，深七尺。
　　车椟陂　长五十三丈，阔一十七丈，深八尺。
　　龙井陂　长七十四丈，阔二十八丈，深一丈八尺。
　　香炉陂　长一十三丈，阔四丈，深一丈。俱在永福里。
　　孙云陂　在七都、八都修仁里。长二丈二尺，阔三丈，深二尺。
　　谢陂　长九丈。阔一丈，深三尺。
　　石埭陂　俱在修仁里。
　　庄陂　在五都、六都仁孝里。周围二十九丈，深一丈二尺。
　　吴陂　长二十八丈，阔三丈，深六尺。
　　吕陂　长一十丈，阔三丈，深六尺。
　　石围潭陂　长四十余丈，阔二丈，深五尺。
　　陈陂　长七十余丈，阔三丈，深三尺。
　　苏坑曾陂　长一十三丈，阔二丈，深三尺。县志云：自庄陂至此。今皆无迹。
　　南塘陂　今呼“洪塘”，坐五都林口村。长一十七丈，阔二丈，深三尺。水自石井岩坑而来，流出本都坑南峯尾村，十三都吴安村而出。以上俱在仁孝里。
　　柯宅谷陂　在三都、四都务本里。长二十丈，深一丈，阔三丈。
　　五德陂　长二百丈，阔二十丈，深六尺。
　　柳堰陂　长二十丈，阔三丈，深六尺。
　　陈塘陂　长四十丈，阔三丈，深六尺。
　　洪塘陂　长二十七丈，阔三丈，深一丈。
　　张乌陂　长三十丈，阔八尺，深七尺。
　　后尾坑陂　长二十丈，阔五丈，深六尺。
　　五陂　长二十丈，阔五丈，深一丈。
　　五斗陂　长二十丈，阔五丈，深六尺。
　　洪陂　长十二丈，阔五丈，深一丈。
　　粪斗洋陂　长十二丈，阔四尺，深三尺。
　　曾陂　长十五丈，阔五丈，深一丈二尺。
　　高泾陂　长九丈，阔五丈。
　　傥林陂　长一十五丈，阔五丈，深一丈。
　　曾陂　长二十一丈，阔七丈，深一丈。
　　黄塘陂　长三十一丈，阔五丈，深一丈。
　　后洋牛陂　长二十六丈，阔四丈，深一丈。
　　许陇陂　长三十二丈，阔二丈，深一丈。
　　都油潭陂　长二十丈，阔二丈，深一丈。
　　徐塘陂　长一十七丈，阔三丈，深五尺。
　　深堰陂　长二十三丈，阔六尺，深一丈。
　　杨塘陂　长二十七丈五尺，阔二丈，深一丈。
　　贵陂　长四十三丈，阔六丈，深二丈四尺。
　　牛粪陂吴陂　长二十丈，阔五丈，深三尺。自柯宅谷陂至此。俱务本里，今无迹。
　　李陂　长二十八丈，阔二丈八尺，深三丈。
　　许陂　长四丈八尺，阔二丈四尺，深二尺。
　　吴陂　长三丈，阔二尺，深三尺。
　　张陂　已上四陂俱在一都、二都养能里，今皆无迹。
　　北乾陂　建阴桥，水自白石九溪而来，长三十五丈，深三丈。
　　蚶洋陂　槐市地方，水自葛洲而来，东西长八十余丈，南北阔二丈三尺，深一丈五尺。
　　仙岭陂　在院前，发源于紫帽山坑。
　　前浦陂　溪东，与仙岭陂水相续。已上俱在一都。

　　埭一百二十有一

　　东禅埭　在三十七都浔渼，水从清源(县志作桃花)诸山而来，从海而出，灌溉一方之田。
　　浩浦埭　在三十七都、三十八都鸾歌里。宋嘉定七年，丞赵彦寓修，久而壅淤。淳祐三年废为田，隶于学。今为民田。
　　洋埭　水由四十一都陈三坝而来，下通洛阳江，方围二百二十七丈，深三丈。
　　庄埭　水由三十九都清源水磨山而来，方围三十丈，深三尺。
　　嵩浦埭　即黄北埭，水由四十一都陈三坝而来，下通洛阳江，方围三百六十丈，深二丈，灌田园千余顷，居其地者数百户。乾隆五十九年，雨水滂沱，埭岸尽崩，不耕者三年矣。嘉庆三年，郡城东隅生员蔡宝华、宝树，过而伤之，捐白镪五百余银修筑，非有庄田在内也。乡老许日全等，于四年五月立碑纪德。后宝华选训导，宝树岁贡。以上俱鸾歌里。
　　黄林埭　以下八埭县志无。
　　吴社埭
　　青果埭
　　加渌埭
　　霞井埭
　　后埭
　　康王埭
　　庄浔埭　俱在三十八都。
　　家埭　在四十一都爱育里。
　　王埭
　　陈里埭
　　陈外埭　已上四埭，后俱合为公陂。
　　洋埭　长七十丈，阔一十八丈，深二丈。
　　锺埭　长二十三丈，阔三丈余，深一丈。
　　白石埭　长六十一丈，阔一十四丈，深二丈，已上俱爱育里。
　　养鱼埭　在三十六都临江里，俗呼为牛角埭。长三十八丈，阔五丈，深五尺。
　　永福埭　亦名坎下埭，长三十八丈，阔四丈，深六尺。
　　南洋埭　俗呼为金崎埭，长一十三丈，阔二丈，深三尺。
　　石园埭　亦名赤石埭，长四十四丈，阔七丈，深九尺。
　　谢翁埭　亦名思浦埭，长三十七丈，阔八丈，深一丈。
　　张埭　亦名前浦埭，今废。
　　东洋埭　亦名东边埭，周围一十三丈四尺，深五尺。
　　赤霞埭　长二十九丈，阔三丈，深九尺。
　　连墩埭　俗呼为长埕埭，长二十一丈，阔三丈，深九尺。以上俱在临江里。
　　白衣埭　在三十五都登瀛里，长四十丈，阔二丈，深三丈。后被水冲崩。元有万户侯孙姓，其女七娘庄田在内。砌筑陡门三首，涵二首，上接清源山水，下通浯江溪潮，故乡人改名“七娘浦”。其陡门年久圮甚，永乐间都民孙贤观捐资募工修葺，由是陡门完固，旱潦无恙。今浦阔三丈，深二丈五尺，长八里余。
　　永丰埭　在府城南门外二里许，属三十四都。周围约十五里，岸长二千四百余丈，高一丈，阔二丈五尺。捍山水海潮，浚广沟渠以通灌注，筑东西洲尾陡门六首以备蓄泄，溉及外洲、下尾、御史桥、柴塔、大洲六乡等田。明永乐初，黄南亭捐金六千两，田四十余石，环堤创筑，其子孙世守，历代修坏。凡埭内田租，每石年出粟二升，为陂夫工食及闸板修费。有修筑埭碑，勒大路旁。此及下沈洲埭，县志无之。
　　沈洲埭　《八闽通志》旧名沈洲，海涨辄害稼。明宣德中，邑人李瓛捐资筑埭。
　　黄埭　二十九都、三十都和风里。长三十三丈，阔三丈，深九尺。
　　苏恺埭　长五十二丈，阔四丈，深一丈。
　　蔡县尉埭　周围四十三丈五尺，深一丈。
　　陈通判埭　长三十一丈八尺，阔八尺。
　　林都巡埭　长八十二丈，阔二十一丈，深七尺。
　　郑意等埭　长一百四十丈，阔三十一丈，深一丈二尺。
　　王推官埭　长五十五丈四尺，阔一十五丈，深一丈二尺。
　　涵口埭　长二十八丈四尺，阔一十三丈，深一丈二尺。
　　公廨埭　长三十八丈，深一丈二尺。
　　烽火埭　长六十八丈，阔四丈，深一丈五尺。
　　傅吏部埭　长七十二丈，阔一十二丈，深一丈五尺。
　　方神基埭　长六十三丈，阔六丈，深一丈。
　　横瓜埭　长四十五丈，阔三丈，深一丈三尺。
　　太平院埭　长三十九丈，阔七丈，深一丈二尺。
　　粥院埭　长四十八丈，阔四丈，深一丈六尺。
　　保丰埭
　　大洲埭　以下十二埭，县志无之。
　　永庆埭
　　新玉鸾埭
　　旧玉鸾埭
　　仙保埭
　　万石埭
　　万载埭
　　万禩埭
　　丁埭
　　庄厝埭
　　林分埭
　　路下埭
　　大温埭　长三十八丈九，阔四丈，深八尺。
　　蔡埭　长六十三丈四尺，阔一十五丈，深一丈。
　　苏埭　长二百二十九丈，阔三十八丈，深一丈六尺。万历二十五年，乡人就埭开浚，长三百一十余丈，阔二丈五尺，深一丈二尺。国朝雍正八年，里人张焕登鸠族捐资，凿堑引水于湖中乡，长二百二十五丈，阔一丈，深九尺。计田一十二亩。
　　封崇寺埭　长四十三丈，阔一丈，深二尺。
　　帝释埭　长三十有六丈，阔九丈，深一丈。
　　资寿寺埭　长三十九丈，阔四丈，深一丈。
　　柯金紫埭　长三十九丈，阔九丈，深一丈。
　　湮浦埭　(此条须与上六里陂、六陡门、三陡门等参看。)《方舆纪要》在府东南二十里，最大，上承九十九溪之水。《闽书》：广袤五六十里，襟带南乡三十六埭，绵亘永靖、和风、永福、永禄、沙塘、聚仁六里，水源凡九十九所，县田三分之一仰溉于兹。〔隆庆府志〕昔有吴公筑浦为埭，以捍海潮，罄其资而功不就，饮恨溺水，乡人为之立庙。后人因而成之。其垾三万丈，陡门四间，皆因天然全石，与陈埭、西坂湄、上福湄、南陡门等陂，共为尾闾泄水。宋治平三年，洪水埭坏。熙宁初，邑人林知请于今危雍，重加修治，开凿诸淮。至建中靖国元年复坏，尉黄愿补其残缺，仍增开诸淮以通水利。靖康元年，坏如前，冲决益广，十年不修。绍兴六年，邑人李密、李国表，复请筑于令洪元英，仍以僧祖派、体柔领其事，凡三年而成。时刘子羽闻于朝，锡洪元英章服，祖派赐号“慈惠大师”。民为洪立祠，以祖派、体柔从祀。州人王瑀为记。有塘司陂长官为之严禁，复增二陡门为六。明宣德间，水源壅塞，里人丁仲孚请于巡按陈祚，复之。修撰刘俨为记。弘治、正德间，陡门崩坏，李源、李墀捐金百余两修筑。嘉靖十三年，洪水复坏，知县韩岳、簿郑琳、尉林才杰重修。国朝雍正四年，陡门两岸遭水冲陷，知县叶祖烈修筑。
　　湮浦下王大埭　长七十五丈，阔二十八丈，深三尺。
　　陈侍郎宅埭　长五十三丈，阔二十二丈，深一丈。
　　广福埭　长四十八丈，阔一十八丈，深一丈。
　　崇福埭　土名孤坑，长三十三丈，阔五丈，深九尺。亦受九溪之水灌田。已上俱在和风里。
　　纸幡埭　在二十七都、二十八都永福里。长二十三丈，阔一丈二尺，深九尺。盈塘分流。
　　林埭　长一十八丈，阔一丈，深八尺。盈塘分流。
　　颜埭　长九十三丈阔，十一丈，深八尺。
　　临禽埭　长九十三丈，阔三十丈，深一丈。自大沙塘分流。
　　蔡青埭　长八十四丈，阔三丈，深一丈。自大沙塘分流。
　　陈埭　陈洪进所筑，其埭最大。合南浦诸水，为陡门，通归于大海。南洋田多仰焉。互见山川。
　　练埭　长二十八丈九尺，阔一丈五尺，深九尺。
　　朱埭　长四十一丈，深一丈。已上俱永福里。
　　谢埭　与洑田相接。
　　吴埭　接小沙塘。二塘俱在二十五、六都聚仁里。
　　东安埭　在二十三都、二十四都江阴里。长一百二十六丈，阔四丈，深七尺。海水冲淹，田土多荒。
　　港据埭　在二十都至二十二都永宁里，坐二十都，土名“港据”。长五十四丈，阔二十丈，深一丈。其水从西南孤山塔、虎岫寺等山流下，东有陡门一间，通海流出。
　　吴盈埭　在十五都至十九都弦歌里。本埭在十七都、十八都吴盈村。长三十丈，深八尺，上接十三都横山山南之水，下通浔渼场，大海而出。今溪沙积压，为平埔矣。
　　瑶林头新埭　长三十丈五尺，深一丈。在弦歌里。
　　莲埭　在十三都、十四都劝善里，坐十四都横山外，即今莲塘。长十九丈，阔三丈。
　　章埭　坐横山左畔，即今坝边湖。周围二十八丈，阔七丈，深二丈。
　　■〈氵丙〉洲埭　长三十五丈，阔三丈，深一丈。
　　烽火埭　今呼蔡埭，长七十丈，阔七丈，深一丈五尺。
　　井尾埭　长四十八丈，阔五丈，深一丈五尺。
　　石父埭　长六十丈，阔三十丈，深一丈。
　　吴填埭
　　新埭　二埭今俱压沙。
　　曾埭　长二十丈，阔三丈，深一丈。已上俱劝善里。
　　崇福寺埭　在九都至十二都仁和里，方围三里，阔一里，深九尺。水自石佛坑而来，东北为九都，西北为八都，南为十都。
　　潘迳埭　坐十都潘迳村，长八十余丈，阔一十余丈，深五尺。水自十一都洪塘村而来，流向海出。东至十一都张厝村，西至十一都下庄村，南至海，北至山。
　　前李埭　坐十都小龟湖村，长三百余丈，阔八十余丈，深二丈。水自十都东拨岩山而来，流向海出。东至石佛山，西至坪坑村，南至海，北至山。有后李埭，长、阔、深，如前李埭。
　　麦园埭　坐十都麦园村，长九十余丈，阔三丈，深一丈。水自东拨岩山而来，流向戴厝坑出。东至潘迳埭，西至岑兜村，南至海，北至埔头村。
　　小吴锺埭　坐十都东埕村，长八十余丈，阔二丈，深五尺。水自十都吴云山来，流向海出。东至东拨岩山，西至东埕村界，南北俱至石佛山。
　　后颜埭　坐十都后颜村，长三百八十余丈，阔一十丈，深三丈。水自海云庵山而来，流向海出。东至本都松树村，西南至海，北至后湖村。有前颜埭，长、阔、深，如后颜埭。
　　吴锺埭　长七十丈，阔五丈，深五丈。
　　大吴锺埭　长六百余丈，阔十丈，深三尺。
　　祥安埭　坐十都上安村，长二百余丈。
　　梅林旧埭　坐十一都埭头，长一百六十丈，阔三十丈，深二尺。水自应岩山流下。
　　梅林新埭　坐十一都李厝村，长一百一十丈，阔六丈，深六尺。水自应岩山流下。
　　陈坑埭　坐十一都谢厝，长三百八十丈，阔七丈，深七尺。水自十四都东湖西埔流下。
　　涵港埭　坐十一都尧明庵兜。长六十三丈，阔四丈，深二丈。水自十二都观头溪流下。
　　华庆埭　坐十一都埕边，周围六百余丈，深六尺。水自柯仓、洪塘等溪流下。今陡门崩坏，海水入淹。
　　塘边埭　坐十一都欧厝边，周围二百余丈，深五尺。水自十二都大角山流下，今海水入淹。
　　■〈氵丙〉洲埭　坐十一都东仓港，周围一百丈，深六尺。水自十四都英林山流下。按此■〈氵丙〉洲埭，与上“■〈氵丙〉洲埭”异地同名。
　　沙尾埭　长一十一丈八尺，阔二丈，深五尺。
　　蔡坑埭　长五十丈，阔五尺，深一丈。
　　林坑埭　长七十六丈，阔一十二丈，深二丈。
　　西外坑埭　长七丈，阔三丈，深五尺。已上俱在仁和里。
　　东石埭　在三十一、二都，此埭县志无之。
　　安平东埭　在八都安海东桥北。元至正间，麦使堰海为埭，筑长堤以贰咸淡。周围五里，长阔不等，抵九都宋埭、蔡内，以至内市、庵前。内分二埭：一高处为内埭，依山隔卤为上田；低处为外埭，近斥卤，海涛淹没，遂废不修，为下田。源自古陵而下，旁及山溪坑涧之流，交会于古陵溪，西流洪塘溪，出水浸桥，流坩塘桥之坩坂溪，而入于埭。又自洪塘分小支，由西门坑■〈土甲〉〔五〕坩坂后小圳入于埭。灌田四百石。陡门二：一在九都宋埭宫口，一在九都庄田宫前，以泄水势。
　　安平西埭　在八都安海西桥右。宋御史白承休筑，谓之“白使埭”，后废。有姓曾者修之，谓之“曾埭”。绍兴间，洪水流溃，知县王悦同乡人曾、韦二家修筑，又名“曾韦埭”。北有庙，祀王悦。嗣知府马咸赖堰埭而田于两岸，是谓“西埭”。与曾韦埭合而为一。水自柏峯山发源而来，分为九派，名曰九溪。自九溪分支出黄口店，聚龙潭，达南瀛桥，分一小支流韦舍后圳，出横辰桥，至曾埭而入于西埭。灌晋江田，得水七分；灌南安田，得水三分。周围一千余丈，广三丈，深二丈。灌田六百石。陡门一，在西桥以泄水势。〔明黄凤翔、颜石亭贰守见招，同詹司寇泛舟西埭诗〕别浦风光海色连，菰蒲荡漾小春天。凿坏颜阖徧留客，垂钓詹何共泊船。堤涨潮痕新雨后，桥横塔影夕阳前。行吟不是湘潭侣，闻听渔歌一叩舷。嘉靖八年，知县钱立诚筑堤。后知县谭敬所、县丞张泉斗重修。国朝康熙甲子复界，提督蓝理占筑。雍正八年，清丈蓝业溢产，内埭共产七百五十八亩余。乾隆五十九年，山海交涨，埭遂废。
　　外围永丰埭　坐在八都安海乡，与西埭隔岸。国朝雍正元年，黄永丰建筑，丈产四百八十余亩。乾隆五十一年，先西埭被水冲塌，埭亦废。按：此永丰埭，与上“永丰埭”，异地同名。
　　许埭
　　宋埭　俱在八都修仁里。县志云，与石埭陂三处，宋淳熙时已废。

　　坝凡十有三

　　陈三坝　即留公陂，详见上。
　　蔡坑坝　在四都葛洲村，周围一十丈，深五尺。水自南安九溪分来，通三十都吟啸桥而出。
　　逃猴坝　在三都蔡田、柯前等处。水自罗裳高州而下流，从倒桥东畔出古陵桥。
　　建宁坝　在二都，水自南安福行坝流下，通市上桥磁灶溪。
　　浦口坝　在南门外三十四都。水自新桥而来，横冲南岸，湮没数乡。深五丈，广六七丈。里人黄际芳，于嘉庆丙寅年倡筑，众旨输助。同事者黄元贵、元新、逊诲、伯道，而际芳始终之。费白镪千余。
　　东壁坝　亦在南门外三十四都。
　　桥尾坝　亦在南门外三十四都。二坝均受新桥之水。黄际芳于道光壬午年舍田筑基，身任其劳，命其弟际洁、文顺、邦辰、仲玉同里人吴明观、傅应龙、郭缕观经理之，计店停租，因田出卖，又縻白镪二千余钣焉。
　　河坝
　　钟洋坝
　　官洋坝
　　康南坝　以上四坝，皆在四十四都。深广、丈尺未详。
　　光坝
　　杜坝　以上二坝，皆在四十六都。深广、丈尺亦未详。

　　坑五

　　紫帽坑　在三十四都兴贤里。发源山涧，由常春、东宅、安福、保福等处，经鼓雷山陡门，人于笋江。
　　石佛坑　在九都至十二都仁和里。阔一丈，深七尺，流通十都井林坑。
　　横山坑　在仁和里。坑西南为十二都，东至十四都，北至十三都，水流二十三都浮田塘。
　　南山坑　在仁和里。西北为十二都，东至十四都，南至十一都，水流至十一都通大海。
　　徐李坑　在七都修仁里。长二丈，阔五尺，深二尺。

　　港二

　　植璧港　汇横山以南诸涧之〔六〕入于海者。
　　陈坑港　沿植璧港而南，汇井尾埭、烽火埭、西湖诸水之趋于海者。
　　淮一
　　天水淮　在三十五都。三十七都交界登瀛里。《方舆纪要》：其地曰“南洋”，田滨海苦咸卤。唐太和三年，刺史赵棨凿清渠，作三十六涵，纳笋浯二水以灌田，凡百八十顷，取赵姓望，名曰天水。《闽书》今下围是也。方言谓淮为围。后陈洪进重兴之，改曰节度淮。〔隆庆府志〕宋景祐四年，守曹修睦再浚治，又以三十六涵细碎隐伏，无法以制水之赢缩，于是尽撤诸涵，别营三涵，视潮来去以为启闭。为大渠一，长二千九百丈，广一丈五尺。为小渠八，积长二千五十八丈，广五尺。按：隆、万二志，俱载在二十九都、三十都和风里，误。

　　浦一

　　玉兰浦　《闽书》：汇灵源山东南诸涧之流，趋于海。互见三川。按：此条县志无。

　　圳一

　　沟边河圳　在一都，发源于前坑。

　　潭三

　　龙兴潭　〔万历府志〕在四十一、二、三都之界。相传祷雨多应。互见山。
　　凌云潭　在四十四都。前有凌云阁。
　　白虹漈龙潭　在四十七都。相传有龙自此飞起，岁旱祷之辄雨。祷雨者投简于潭，逆流不沉。详见山。

　　泉一十有六

　　夫子泉　在府学礼殿庭。宋龙兴教授黄启宗视役夫薙芜，得清泉于咸卤之地，味特甘香，环甃以石，揭名其旁，后筑塞为露台。今在棂星门东墙围外者，乃改凿为之也。
　　蔡公泉　在三十三都乌石。宋皇祐中，郡守蔡襄登北山，有泉自石罅出，其味美。好事者作亭其上，因名。治平中，县令王克俊刻“蔡公泉”三字于石。
　　清源泉　亦名“相泉”，在清源山上下洞之间，深不过四五尺，大旱不竭。详见山。
　　藜杖泉　在清源山下洞之前，其泉出之处，自平石之上，深不过一尺，大旱不竭。详见山。
　　乳泉　在藜杖泉之下，宋元祐中，潜江令张总谪居于此，尝取泉炼药，逾年不坏，以为惠山泉殊不及。
　　云根潄玉泉　在清源山之梅岩，详见山。
　　丸泉　在清源山南台岩，石上镌“丸泉”二字。
　　瑞泉　在清源山妙觉岩。详见山。
　　圣泉　在北山瑞像岩后。
　　甘泉　在紫帽山龙潭之侧。
　　灵源泉　在灵源山巅，其泉出于石罅，大旱不竭。
　　灵泉　在象陷山。
　　瑞香泉　在北山狮子峯下兴福院，味极甘美。
　　樟木泉　在二十七都。相传五代周显德中岁旱，祷于庙，一夕雷震古樟木，有泉自木中出，因而成井，故名。
　　石井泉　在溜石镇高甲山，井方广丈余，海潮至其旁，与泉不杂，色莹而味甘。
　　龙须泉　在十六都深沪。详见古迹。

　　池一十有四

　　百源川池　在郡城内东南，府学旁。
　　放生池　在百源川池边，旧皆属光孝寺。有一小涵，水满则二池合而为一，浅则分。
　　唐放生池　在肃清门外西南，水陆寺前。今犹存。
　　宋放生池　在崇阳门前，梦果巷中，即放生桥处。
　　镇西池　在义城门内，阔数亩，深七丈，俗呼“七丈潭”。岁旱不竭，中有小阜如星，与木塔对峙。城西居民以为镇星，富庶以此。
　　何厝池　在城西隅。
　　洗马池　在城西隅菜园下，五代留从効洗马处。宋留忠宣正筑亭其上，为城西众水归汇之处，今亭废池塞。
　　杜厝池　在城北隅。已填为田，今再开凿。
　　金池　在今县学东北。
　　蔡厝池　在城东南隅，明蔡尚书克廉祠门口。今祠废池存。
　　铳池　在南教场尾。
　　洗马池　在南门内天妃宫右畔城兜。
　　番佛寺池　在城南隅。
　　凤池　在郡南关外二十九都和风里。府志：长十余丈，阔三丈，深丈有奇。或云，两池相接，其形似凤。或云，昔有凤栖于池上。其地为池店乡。

　　并三十有八

　　玉泉井　在府学明伦堂露台之东。
　　泮南井　在府学泮池南育英门外。
　　三元井　在今县学内礼殿前露台下右畔西庑中门前。井盖穿三孔。明知县罗名士立石，镌“三元井”三字，其碑高大，又有石蛇。乾隆十四年己巳重新县学，其碑适在西庑门前，故偃置于后崇圣祠边地上。后修祠者不悟，移竖于礼殿后，佳冬梨树下独井北，则谬矣。
　　应魁井　在县学东畔门前之北石栏杆下，久湮。明嘉靖年间，教谕黄桂、卓光谟相继浚。
　　七星井　〔万历府志〕谯楼前各二井，皆两两相对，如斗形。又一在大司丞坊前之西，一在阛阓坊内，一在崇阳门内之西，如斗柄然。按谯楼前各二井，一在生韩古庙左畔，被围店内，不可见；一即在此庙对面街右，近处皆向此汲。时人以此二井为凤眼。一在东街头四科亭前，亭已废，其井甚大，用四栏焉，居人皆汲。一在西街头“多士坊”北人家门首内，时已湮。“多士坊”匾亦失。一在大司丞坊前之西者，查旧废坊无此名。一在阛阓坊内者，即今仕曹半巷中也。一在崇阳门内之西者，亦未见。
　　圣泉井　在崇阳门外西旁。相传旧泉脉屡竭，唐涌泉尊者以杖叩之，自是虽旱不竭，故名。
　　大井　在泉州卫内。相传留从効凿，又名“留公井”。
　　状元井　在晋安驿内，宋为贡院，故名。井盖上镌“状元”二字。
　　状元井　在曾井铺曾井巷奎星楼前。宋状元枢密使曾从龙未遇时，井在门口，凡出人经过，鳌头现井中，数步而止。后人以其止处筑楼，以祀大魁神像，故铺巷以此得名，而里亦称“鳌头”。乾隆丁酉，里人重新其楼，后移魁星于大寺后普安宫，而此楼上祀福德神。嘉庆己巳，裔孙进士中书宝光，会族重修此井，镌“状元井”三字于碑。
　　清玉泉井　在南俊巷旧染局内，其泉清冽。
　　会通井　在肃清门会通坊内，即仕曹巷头。石栏镌“宋元祐戊辰重修绍兴甲戌再修”。井之由来已久，以曾溺人，后拓宫地，掩之。
　　玉泉井　在观下巷公惠坊内，味甚清冽。又宝盖山石塔下有泉，亦名玉泉井，随海潮汐以为盈缩，虽大旱不竭。按：此名与在府学明伦堂者为三。
　　炼丹井　在元妙观内，仙人吴崇岳遗迹。传见方外。
　　溥泉井　在集贤坊内，味甘美。
　　义泉井　在义泉坊内，其泉清冽。
　　赵公井　在义成门奉圣坊内，宋郡守赵令衿凿。
　　真涌泉井　在仁风亭外护安院前，今院废。
　　龙眼泉井　一井双口，故名。
　　离井　二泉俱在三教铺。离井已被人家盖屋，不可见。
　　坎井　在盛贤铺，井盖□孔。
　　清白源井　在鹦鹉山窟顶。
　　旃檀林井　《一统志》：“在承天寺旃檀林之南，味甚甘冽，可炼糖霜。”
　　甘露井　在开元寺戒坛北。〔明黄凤翔集戒坛访甘露井诗〕宝刹旃檀白玉墀，前朝胜迹至今垂。细寻湛露流甘处，犹似禅堂说法〔七〕时。雨过空阶琼液满，风来净土暗香吹。投闲共结东林社，直拟斋心事远师。
　　涅槃井　在仁风门外。唐僧黄涅槃，以卯位忌风，凿此镇之。
　　玉龙井　在北山清源下洞之左。国朝知府怀荫布、知县王勋祷雨有验，勒“灵雨应时”于石。
　　龙湫六井　在罗裳山。有在高原者，有在平地者，泉脉相通，汲一井则诸井之水皆动，时有龙起其处。
　　灵泉井　在灵源山顶。大旱不竭，号师姑井。宋志云，名“吴六娘井”。宋有吴六娘者，居山背凿此，故名。
　　石眠井　在十六都石壁之麓，濒海石堆中。天然如甃，泉甚甘冽，潮长则没，退则味甘如故。
　　石湖三井　在石湖东湾。三井鼎分，其一井圆四丈余，深不可测。
　　鼓雷山龙井　宋庆历间，有龙蟠绕于井。互见山。
　　龙坡井　在永宁卫育英坊内，其泉甘冽。冬夏汲之不竭。
　　卫井　在永宁卫，其泉甘冽，酿酒煮茗皆佳。
　　潮汐井　在紫帽山麓。随潮盈缩，今湮。
　　复井　在狮山崇真寺旁。《闽书》：岁旱不竭，底有石眼。
　　市心保井　在青山下。《闽书》：深可丈余，足一保汲，亦名宝泉。
　　天竺井　在弥陀山下。水甘，旱不枯。
　　佳泉井　在石头街北石宫左。一条如线，味清甘，远近皆汲，大旱不竭。
　　棗园井　在城北，地名棗园。上有三眼。二小一大。汲东一小眼，水尤佳。其冽胜府治诸井水，盖近北山之脉故也。
　　〔万历府志〕东湖切近郡城，侵填且为平地。沙塘、湮浦埭，多为豪家垦田。至如大桥、小桥、吟啸、陈翁诸港，盈塘、洑田、象畔、龟湖等汇，率岁久淤浅，不可潴蓄。顷又有倡议以荧惑有司，欲从金鸡桥凿渠以导大溪之水。殊不知大溪之水，一泄二十里而不可挽，无论南安上游诸乡万姓，断山脉，毁坟墓，废庐里田土，为害之大，其如高冈亢原必不可深，繁费疲力必不能给何？纵万一成之，然自金鸡截流而南，则安溪、永春舟载不通，而二县之民坐困；南安、晋江溪流不至，而二县之源顿竭，泉州郡治亦不成其为郡治矣。其故，由嘉靖乙酉志误于治平坝陂下载此水利一通，则东南一带田亩数万顷皆为上腴之地，谭者遂以为据。王兵备误听之，幸赵抚台严止之，不者，其祸非浅鲜也。《闽书》：南安之水，流合晋江之笋江，以入于海。襟绕郡城，一郡风气也。而说者谓晋江南乡田常旱，七首塘不足赖，欲分一支以入南乡，不知溪小力微，分则两涩。万历间，有治兵使者排众议欲开之，舆情大骇，工竟不就，兵使者坐罢官。

　　附乾隆庚寅修南涂二关水利碑

　　南涂二关，即志所称德济、通淮也。关外有沟，蓄泄潮汐，以资灌溉。附郭田畴，悉赖于是。自陡门渗漏，早无以储，农田失利，有由来矣。邑人国学介宾陈君思聪倡议修筑，就田出资，用济工作，爰请县主。方公色喜曰：“农事关心，甚盛举也。”遂委任于陈君。凡诸工费，陈君皆先输之，以三十二年十一月二十二日兴工。二关外之陡门暨南郊濠沟，兵马司桥等处，宜筑者筑，宜疏者疏，宜治者治，悉心课督，务使旱涝有备。是役也，工甫作而陈君殁。尔时，不惟吾侪感吊，方公且怜惜之，輓君以诗，嘱其胞弟嘉谟君继焉。幸而嘉谟克继兄志，踵成其任，以三十四年二月讫工，共縻白金千有余两。衿耆按产鸠资，事竣时，方公为之立石纪盛事焉。昔郑渔仲父国器，尝鬻田筑洋陂以惠莆人，至今传为义举。若君之昆季，勤修筑，溉田至一万余顷，捐其财，利赖及三十三乡。以今方古，何多让焉？爰泐其事，以志不忘，且为后之乐善者劝。庚寅三十三乡耆老苏廷美等勒石。

　　〔校注〕
　　〔一〕“湖”，原误作“河”。据乾隆《晋江县志》改。
　　〔二〕“泥”，原误作“源”。据乾隆《晋江县志》改。
　　〔三〕原缺“宾介”二字，据乾隆《晋江县志》补。
　　〔四〕原缺“沙”字，据乾隆《晋江县志》补。
　　〔五〕“■〈土甲〉”疑是“岬”之误。
　　〔六〕“之”下疑脱一“水”字。
　　〔七〕“法”字原缺，据乾隆《晋江县志》补。

　　●卷之九　城池志

　　山川邱陵为国之险，而王公所设城池尤要。故《易》戒城隍，《诗》称墉壑，为民计画，至深且远。晋邑以郡城为城，基肇于唐。历代以来，屡广而大，屡增而高，屡培而厚，屡易而坚。沿至国初，尚为翼城之拓。其称闽南巨镇，与会城埒。昔之守国者，可谓未雨绸缪矣。其为池也，子城有内沟外濠，罗城又有内沟外濠，重重环绕。一以限戎马，一以利转运，一以通宣泄，深沟高垒，巩固吾圉。生此土者，恃为金汤；逖于远者，敢生窥伺？地利之雄，其关匪浅。良有司加意抚循，岁时修葺，有备可以无患。所以卫民兴役之道，考于古而得之。志城池。

　　叙城

　　晋江附郡，郡城即晋城。以内外之大小言，有衙城、子城、罗城、翼城之异；以树植及形似言，有刺桐城、葫芦城、鲤鱼城之殊。其称刺桐，当在子城之时；其称葫芦，当在拓西北、东北之时；其称鲤鱼，当在拓罗城、翼城之时。详见下。
　　衙城　即州治垣墙。今提督衙。相传南唐保大中节度使留从効筑。《闽书》即从効开府建牙之地。旧志：宋淳祐中旧址尚存，洪武元年始废为卫。按衙城与罗城皆留氏筑，是后于子城也。然既名城在最内，故先叙之。
　　子城　即今所云四古“古”作“鼓”，非。楼也。筑于唐乾元以前，年月莫考。按县志作贞元以前，非。查《宦绩传》唐赵颐正乾元元年为晋江令，凿沟通舟楫城下，是乾元前已有城矣。贞元尚在乾元二十八年之后。又府志与通志作唐天祐三年王审知筑，更非。观古迹欧阳詹贞元九年《北楼记》自明。盖天祐三年，又在贞元百二十年之后。又续通志本乾隆癸未府志以赵颐正为开元中别驾，恐误。盖与宦绩传不符也。周围三里百六十步。为门四：东曰行春，西曰肃清，南曰崇阳，后人祀王潮于此，〔明苏茂相登崇阳楼谈刺史王潮遗事诗〕鼙鼓中原沸似波，将军闽峤远横戈。匡扶无望唐襄武，保障差强汉尉陀。事定千年无战伐，时清万户有弦歌。英雄遗迹依稀记，暮倚高楼一啸过。北曰泉山。古迹中所云北楼，即泉山门楼。后子城废，泉山门亦废，止存行春、肃清、崇阳三门。元至正间，监郡偰玉立建谯楼于卫南，名曰威远。此本旧志所云，实始建者已莫考。偰公止是与总管府孙大来重修耳，观公署部元总管府条吴鉴记可知。别一楼，非泉山门楼也。子城环植刺桐，故曰桐城。下罗城至宣和二年始用砖石，则子城植桐可知。县志古迹：初筑城时，植桐衢巷夹道有之，言初筑指子城可知。其重修者，行春门于明正德五年灾，知府向一阳重建。〔林俊记〕泉负冈带海，城郭辅郡为固。其内子城。子城四门，其东曰行春。正德庚午，守者弗戒，门毁。夫门阙楼堞岂必专为敌设哉？所以谨表中之防，锢风气，杜奸萌，以与相安于无事。万一敌至，而外城弗守，子城亦足效隘险于一支，以俟夫援兵者之集，斯则权弛举之大都也。甲戌，郡守李侯锐力主废举，佐麦侯莹、熊侯一中承之，建白于大巡胡君士宁，合分宪唐君沛之、查君原博、分藩郑君立之，邻君割赎金始之。比就事，李忧去，向侯一阳代守，继之，佐又继之，僧大渊亦附义以佐凡费。楼观壮雄，扃鐍坚整，绝前之胜以益固。由今之防，骜桀帖驯，怵伏跳梁者之所觊伺，以知郡之为尊，无徒崇尚杰制文伟观而已也。春秋书新作南门，今举其废，而不用其力，殆可无讥也矣。万历丙辰守蔡善继、同知舒有翼重建，天启丙寅约正郭鼎金、男进士必昌、举人必春暨户部主事郭梦詹重修。国朝乾隆己巳，令黄昌遇重修。甲申，守王绶、令方鼎重建，丁酉，令王隽重修。〔自记〕泉州罗城拓于南唐保大，而子城四楼至今犹存其三。邦增式廓而险，不厌重存古迹，所以示后也。顾北楼泉山，久废矣。丽正、萧清再毁而兴，反因之以备极壮丽。惟东楼行春，朴素无改旧规者，郡邑治署在右，晋江邑庠在左，耳目至近，代有增修，故不待其废而更举也。夫东方于时为春，于人为仁，稽古建邦立宅，置官司以为之长，设学校而养其良。环集斯楼，左右映带，夫将使睪然高望，而时发其春生仁育之思，其意为尤厚矣。近年，楼上暂驻防火兵，郡绅士以为非宜，请之。臬宪奇公、郡宪双公，尤皆以为不宜，则相与商之提帅李公，而下其事于余，余乃捐俸购屋居兵，饬斯楼而还之。郡人扫除更张，其殆无异于昔欤！按郡乘载：唐郡守苏公妙莅泉，多惠政，有神鹊，出则集其车盖，归则止于斯楼。明儒陈先生琛又尝读书楼上，成《四书浅说》，事见《紫峰年谱》。是所以置之长，而养其良者，称为循良，拔其类萃，皆于斯楼有明徵也。交修而懋勉焉，今宁异于古所云乎？绅士请记善后，因书此以付诸石。崇阳楼，康熙二十年提督杨捷重建，改门曰丽正，楼曰禄蒸。〔黄志焕记略〕古者都邑之建，设险以守，尤必察形胜而奠丕基，非特擅壮丽之观而已也。温陵，古桐城地，唐谓之清源郡。子城即其四门之旧，东曰行春，西曰肃清，北之泉山于今已废，而是门号为崇阳，则直位于正南，俨设巍楼，翼以栏楯，视东西二楼，盖尤盛焉。历年既久，废置非一。其备载郡乘者，都人志悉之。迨甲寅之变，则遂荡为榛莽矣。夫事之变也，虽听乎天；而时之兴也，必藉乎人。我昭武将军少保杨公，于戊午秋，奉命提师解泉围，甫抵署，即会师漳南。至庚申春，海氛底定，振旅言旋。凡裨益地方事务，罔不次第修举。而于崇阳门楼尤为泉郡命脉所系，亟思鼎建。公之辑绥吾泉也，昔曾以元戎之命，爰驱伏莽而定岩疆，今则以简畀之隆，立出汤火而登衽席。则夫捐槖鸠工，饬材面势，皆公经纶底绩之外，出其绪余，以著安邦绥众之大略者也。今斯楼已告成矣。窗棂洞达，丹艧辉煌，飞檐迥起，黝垩相间。若乃雕甍画栋，坚致精严，石垣巨甓，层累轩豁。颜其北之上曰凝云；北之下曰来青，南之上曰禄蒸；而总之以门，曰丽正。登斯楼，真觉日月吐吞，江山环映，而市廛孔道，烟火万家，咸呈露于舃履之下。至于伐鼓撞钟以警晨昏，下漏数刻以节昼夜，郡之士女易其观听，莫不欢欣颂德。是役也，经始于庚申冬初，落成于是岁腊月。筑之削之，鼛鼓弗胜，公之大愿。终始之时，臬宪张公、刺史蒋公、郡司马苏公、别驾段公、邑侯沈公、提标副参戎诸公，亦咸同心协力，襄诸有成。公讳捷，号元凯。扬州宝应籍，辽东义州人。五十五年毁。十六年知府高霔、知县黄昌遇倡捐五邑重建，改楼曰喜雨。〔庄有恭记〕泉郡中有衙城，古为泉州卫城，今为提帅署，环以城曰子城。四正各有门，南曰崇阳门，旧有楼，康熙辛□，少保杨将军捷因其圮也而修之，改名门曰丽正，楼曰禄蒸。丙申岁，不戒于火，楼尽毁。颓垣废址，不足以壮城池之色。越乾隆庚午，郡绅奉常陈公大玠谋之邑侯，邑侯询之郡侯，又询之提帅，各毅然任兴建事，捐金庀材为郡人士倡。辛未四月，遂募工朴断，是岁雨泽愆期，民情皇皇。迺启土升梁之侯，时雨叠沛，然云霓之望，尚未治也。至于八月，大中丞潘公巡视登临，而雨复降，彻夜滂沱，田野胥沾足，二禾咸登大有，而斯楼适成。郡人悦是祥也，因名之曰喜雨楼。夫古者祈雨则雩以禳之，土木之工，将因之罢役。今乃版筑兴，而雨随降，不必祈于土龙而商霖，可以纪瑞也。昔苏公守扶风有喜雨亭，而郡守韩公亦曾以喜雨名亭。然彼皆游观之所，而斯楼则所以镇山海而耀威武者，获是祥徵以喜雨名之，夫谁曰不宜？且禄蒸之名，有如先谶，雨以润之。改其旧而新是图，以水沃火，其坚固不倾也，必矣。是役也，董工程材，不辞劳瘁者，别驾陈君文辉也。乐事劝公，奉常陈公大玠，及太史洪公科捷、河间大令黄君为汉也。而主其事者，郡侯朱公礼陶、高公霔、邑侯黄公昌遇也。视其成者，提帅吴公进义，今谭公行义也。凡五属贤有司都人咸有力焉。以温陵故恭桑梓地，邮嘱志其颠末，爰不敢辞，因质言如右。又于十七年并建肃清楼。〔高霔记略〕泉之郡治，相传未有罗城七门，先有子城四门。其踞于西者曰肃清，与行春居东，崇阳居南，泉山居北，分隅而列，环植刺桐，谓之桐城。迨后辟罗城，而四门遂为鼓(“鼓”当作“古”)楼。中有不台不榭，敞而临者，为天地春，说者谓土星也，其四门则金木水火也。天地春启双门，又太极两仪以生四象者也。时四门前者已立，而双门由两牌坊得名。坊建自明季，则岂有四象先两仪太极者乎？且亦无谓五德之相生也。故其说，庆历诸志勿详焉。然得此形势，而郡之气象益以光大，人文益以振兴，不綦重哉。辛未之夏，余始下车，见传为土星者，泯焉无存。即四门、鼓(“鼓”当作“古”)楼、泉山久废，行春甫经修毕。崇阳遭回禄，历三十余年，晋邑大尹黄君昌遇方倡捐重营之。而肃清犹仅存遗址。是岁秋中，南楼告竣。适遇抚军潘大中丞巡视闽南，登其上以观全城形胜，深喜重建有功。黄尹遂以肃清楼请，大中丞然其说，面勗余董率以成厥美。爰肩其任，谋之郡治诸绅太常少卿陈公大玠、天官大夫蔡公宾兴、河间大令黄君为汉，劝捐首邑，其外四邑各令，君谕邑之贤而好善者并以其力来助。更得惠绅通守陈君文辉经理之，不半载而工竣。都人士观而乐之，因请余为之记。时在乾隆十有七年秋月之吉。唯泉山及楼尚待兴复云。〔附〕威远楼，明天启丁卯，郡守沈翘楚修。国朝康熙丁未，提帅王追功修。雍正戊申提帅石云倬修。乾隆乙酉提帅马负书修。有三石碑在焉。
　　罗城　亦南唐保大中留从効所筑。周围二十里，高一丈八尺，门凡七。东曰仁风，俗呼东门。西曰义成，俗呼西门。南曰镇南，俗呼南门桥头，近今泮宫口处。北曰朝天，俗呼北门。东南曰通淮，俗呼涂门。西南曰临漳，俗呼新门。曰通津。在傅府前临漳门北。元时废，于临漳门南辟一门曰南薰。先是王延彬于唐天祐间权知军州事，其妹为西禅寺尼，拓城西地以包寺。及陈洪进于宋乾德初领清源节度使，以城东松湾地建崇福寺，复拓其地包之，北之东西隅稍宽，俗号葫芦城。两次拓地虽仍植桐，然已似葫芦矣。宋宣和二年，守陆藻增筑，外砖内石，基横二丈，高过之。绍兴二年，守连南夫重修。十八年，守叶廷珪复修之。淳熙、绍兴中，守邓祚、张坚、颜师鲁相继修。嘉定四年，守邹应龙以贾胡簿录之赀，请于朝而大修之，罗城始固。
　　翼城　则宋绍定三年县志作绍兴三年，误。此从通志。盖绍兴先绍定九十七年。而官职名宦传：游九功系宝庆元年任。自宝庆元年至绍定三年止六年，则情事适合也。守游九功于诸城口增筑甕城各一，东甕城二；复于南城外拓地增筑翼城。东起浯浦，西抵甘棠桥，即临漳门外第一桥。沿江为蔽，成石城四百三十八丈，高盈丈，基阔八尺。后真西山守泉时，刘叔智自建翼城，不知何处。元至正十二年，监郡偰玉立始废罗城之镇。南门径就翼城，周三十里，高二丈一尺。城东西北基各广二丈四尺，外甃以石。南基广二丈，内外皆石。为门七，东西北暨东南西南门，皆沿旧名。惟改南门曰德济。废通津门通志作废通淮门，误。而于临漳德济之间，通志作德济仁风之间，误。建门曰南薰，俗呼水门，无增甕城。而统为今之罗城。明洪武初，指挥李山复增高五尺，基广俱二丈四尺，凡内外皆甃以石。建月城六，惟南薰无月城。门各有楼。又东有楼曰望海，北有楼曰望山。窝铺凡百四十，合全城观之，状如鲤。又于仁风，通淮之间，辟小东门。《闽书》云：门直东湖之嘴，早日初升，湖光潋艳，如鱼饮湖水者然，因号为鲤鱼城。后门塞楼废。自天顺至成化间，都指挥武成、守张嵓、徐源、指挥王濬、王振、王炫、王琨、李珏等，相继修。弘治十三年，临漳门东半里许，水啮城下路数丈，将及城，知府张濂筑二坝障之。嘉靖三年，门楼窝铺多坏，知府高越、同知李缉大修之。三十七年倭寇煽乱，久益猖獗，拥众直抵城下，昼夜戒严，城闭数日。是年府志作三十八年。德济门灾，知府熊汝达重建之。改通淮门通志作南薰门，误。曰迎春，以岁迎春于此，故名。南薰门曰通津，后复名南薰，即水门。并修各月城。兵备万民英复以城北外壕磐石不能通水，乃建小城楼，临壕围以木栅，筑羊马墙以备倭。后倭平无事，嫌压断龙脉，撤去。万历三十二年十一月，地大震，楼铺雉堞倾圮殆尽。副使姚尚德、守姜志礼，请帑金修复。委生员詹仰宪、千户张振宗等董其役，旬月告成。城旧有用砖处，至此尽易以石。国朝顺治十五年，总督李率泰檄各府城，依关东式改造。时提督马得功、兴泉道叶灼棠、知府陈秉直改筑，再拓翼城堞二千三百一十五，月城堞二百有五。每堞长“长”当作“高”。七尺，厚三尺，宽一丈五尺，垛口宽一尺八寸。〔灼棠记〕泉郡罗城，广二万七千三百六尺，高三丈二尺，为门七，甕城六，共二千六百六十九尺。南唐留鄂公从効所筑。宋元以来，代有修缮，规制未备。今海氛不靖，寨游悉废，内港通潮，一苇可薄城下。总督李公疏请修葺，地方文武官绅衿商贾捐赀助工，得三千金，益以俸钱，赀苦不足，而意不敢苟。提背马公赞成之。于是条列五则，详请上台，壮垣墙，更垛式，定料价，均力役，分职掌。垣墙之庳者崇之，薄者裨之。计丈尺以定工程，使会计者知所循也。堞高八尺，广五尺，杪厚盈咫，不任炮攻。守者内累石基，峭而偪，措足其上，为敌所阚。改仿辽左规制，堞下层坐台三尺，厚倍之，登降坐立皆便焉。马道不碍驰驱。堞厚三尺，高倍差，阔丈有五尺。月城少狭，密守御也。界画八字形如便面，中留箭窦如其式。联隙以短垣尺有咫。一夫当之，可左右射，矢石之加，广纵数十武。较旧式口平而隘，阚探无所见。俟敌登陴而后奋挺刃于一击者，功相万已。垣外内皆石垛，砖足三之一。始试之于迎春门建二堞，权物力而综之，佣作十万计。始事逮落成，指屈六阅月，计拆补城垣三百八十九丈，周城筑石台，累垛墙二千三百八十六堵。盖空心炮楼六角，葺城楼六座，炮门炮台一百七十五。朝天门月城加六尺，因羊马墙故址，拓翼城四处，职其事，兴泉道兵备佥事叶灼棠、知府陈秉直，署城守事副将张应诏、城守参将刘应宝、署兴协回某、通判王泽洪、知晋江县丛荫坤，皆自朝暨夕，跋履城头，经营求至。当畚锸所及，外鼓而中虚，势如拉朽。榕根杂树，数百年拥沙崩壁，如虬龙蟠结，斧斤不能摧撼者，徐启石罅，命力士击以铁椎，缚巨缆群曳之，移日而动，不下数千株。蔓草丛茸皆剪伐。其旧堞，二夫绠挽，以次尽踣。自仁风门东北角迤逦而南，折西过北，隳之，旋补。虽一坏一块，不从绳直，必再易焉。求赤腻黄壤和纯灰实之。培土欲坚，购石不计远。甎发于型，润以水，叩之，铿有声。筛簸蜃灰，汰沙碟，舂研捆草，内塓外墁，就燥复垩之。如是者三，俾凝人衅郄，虽风雨鸟鼠，久而不能剥也。施炮之所度，火力所到，而高下损益之。临漳门潮河远上，绕城西北，旧有闸口，以时蓄泄便民载鱼米人城。湮塞圮坏，从士民请修复之。河水淡且不涸，溉锦墩、泉山、福安田千余顷。右半里许，诎一雉，有潮汐涨啮之患，令水师运滨海钜石，议筑翼城扞之。凿堑沟，圆折以杀其冲。规模详备，百堵俱兴。当夫役繁困，辄躬行慰劳，犒之牛酒。虽劝输不继，未敢轻议罢役。卖马毁器，助金钱，藉草千束，织寝荐为之御寒。渥以姜汤，施良药，救疾民。怡然如治家事。勘阅之始，覈直万金。劝省试，杜破冒，故费半而功倍之。乡先生雅意急公，众心有成，迄以竣，縻白金五千八百四十三两。观者讶其俭而疾，谓神物冯之。既而登清源绝顶，回视其下，纡曲如练丝在筐，殆俗传鲤城者是。因命工绘其图，形势广狭，堞楼度制皆肖。郡人以是役有三善焉：讲于农隙而民不劳，一；会海氛他适，闲暇修内事，二；中际伏腊还而罢之，冬燠如春，无烈风淫雨沾裳涂足为苦者，三。城既成，复属绅士耆老于南门之楼，巵酒为寿，讌而落之。爰追始事之艰难，勒石以志，此碑在东门第一重城外北畔第五间店后。康熙三年被水，四年重修。窝铺再增高，厂改为九十有四。敌楼六处，炮台十二位。十七年，海寇围城，德济门一带颇多坍塌。知府张仲举、知县沈朝聘重修。雍正九年奉旨修葺，后又多圮。乾隆五十八年，邑令张炳奉委重修。兹复圮坏，现署府宪袁□又请修，于客岁庚寅年。腊月二十五日才兴工，本年四月刘府回任，续修之。

　　叙池

　　叙城，先子城而后罗城、翼城，溯所始也。叙池，先罗城外濠，而后子城外濠，重所归也。而于城中支沟，先子城以内，而后罗城以内，则又自源而委顺水性也。详见下。
　　罗城外濠　环绕罗城，广六丈，深二丈余。三面通流，潆洄如带。独东北一隅，磐石十余丈。地势高仰，潮不能通。南罗城旧在镇南桥内。即今南门桥头近泮宫处。桥跨南濠，直东抵通淮门。直西抵临漳门。元大德间，宣慰司札刺立丁重浚。〔庄弥邵记〕泉本海隅偏藩，世祖皇帝混一区宇，梯航万国。此其都会，始为东南巨镇，或建省，或立宣慰司，所以重其镇也。一城要地，莫盛于南关。四海舶商，诸番琛贡，皆于是乎集。旧有镇南门，门之外有河，跨河为桥。流东西，贯直南，并受潮汐，岁久湮阏。有力者占为园池亭榭，以便娱乐。前太守真西山，虽尝开修利，未尽而中辍，今又八十年矣。皇帝飞龙之六载，省并江浙，立宣慰司，行省右丞札刺立丁公领使司帅府。视事以来，曾未逾时，政通人和，百废俱兴。既重修泮宫，因慨其地之卑湿，盖由城河之不通；且薪米之负运良艰，粪壤之邱积无所。每值淫潦，深厉浅揭，连以旬浃，非惟有妨生理，亦致湫底之疾，邦人患之。公乃忧民之忧，锐意疏浚，军民官董其工，始事于二月初八日，至于二十九迄成。材售直，工给资，农不夺时，民不知役，皆公之指授有方也。河面阔如旧，深视昔更三尺余。南门桥鼎建崇楼，仍匾“镇南”。潮流参错其冲要，渔歌响答于闤阓。吞吐溟渤，雄视东南。望之如垂虹，登之如骑鲸。云栋飞辇，星河影转。非公器宇襟度，畴克臻兹？邦人士大夫请记之。弥邵载惟典谟九叙，无先于平水，故曰：万世永赖，正恃乃功。然则公今日之伯禹也。我泉亦永有利赖，当与禹功相并不朽，勒之坚珉，宜矣。至正间监郡偰玉立南拓罗城，而镇南桥壕东西相抵者，悉砌以石，遂为城内壕矣。今惟漳门外，遶西而北，而东，而南，抵通淮门为旧外壕。其自通准门，南遶德济门，过南薰门之半，乃拓罗城而浚之濠也。又自南薰门之半，西距临漳门，则濒江无濠。嘉靖三十八年，守熊汝达重浚外濠。四十二年，兵备佥事万民英又浚之。深阔可通舟楫，潆洄汪洋，殊增形胜。惟仁风门抵朝天门桥下，当拓城时，首尾筑剑脊坝。以堤内水并无版闸启闭之设，濠水时溢，然蓄泄有节，可不为灾。万历二十四年，有请决剑脊坝引濠水以溉田者，壕始涸。此条只依旧志。以工三条改订。盖旧志叙子城外濠桥名不备，而语多错。叙子城内支沟五、外支沟六，亦有遗漏。其言坊者，犹今之言境。如通淮坊、师模坊、中和坊、聚奎坊、帅节坊、熙春坊、文光坊、执节坊、宣明坊、画锦坊、忠厚坊，多街里之名，非如今石坊也。至所云埔尾、坑头、五塔庵、新睦宗院、旧睦宗院、泗洲塔、素景门等，迹无可验，名亦失传。胪列纸上，直似画饼。今据现时桥宫街巷之名叙之，而以旧志古名附辨条下，较易寻省，并补其所未及。
　　子城外濠　改订。环遶子城，广深丈余，濠皆有桥。北曰泉山。据在泉山铺示现庵前，桥存濠塞。按过东水路从庵内后壁穿出，经白狗庙后出弥勒宫左，再伏其势，从府城隍照墙外接梅花桥，但水路已断矣。迤而东北，曰梅花。此桥旧志失载。在广平仓口，桥畔有小宫两：面向北，祀佛祖；向南，祀泗洲佛。向南数百步，从小涵透至霞田池下河乃接迎春桥。其正东，曰迎春。在行春门外，近里美巷口，桥濠俱不存。按此桥向北水关，现在相公巷中，营守备署门路内。向南水关，在鹦鹉山窟。嘉庆九年浚沟，向窟水关尚存。又迤而东南，曰登瀛。在桂檀巷尾，伯府庭头，佛祖宫前。宫直跨沟上，水从鹦鹉山窟穿承天菜园，乃至此桥。下用横版？上用小版直铺，行者不悟，然宫后沟甚显明。迤而西北，曰坂仓。“坂”俗作“板”。非。在裴巷东，新街西。(旧作驿巷西，非。)清军驿前，桥存，濠塞。按：自泉山桥至此，沟路已失，居人谓水势从花山涂窟而来也。其正西，曰肃清。在肃清门外，井亭巷口。桥、濠俱存，但为民居压塞。又迤而西南，曰放生。在梦果巷尾，真济宫前。宫直跨沟上。旧志谓自此遶东，过崇阳门外，人通淮坊，当是出梦果巷口，下入小泉涧巷，过登贤桥宫后，宫直跨沟上，宫口有双塔。由傅池亭出。今清源书院口下一桥，入书院，池透至登瀛桥，而后由登仙桥即离井桥。出通淮门也。但旧志注遶东之道己失。放生桥水，直趋罗城外濠，指镇南桥濠。则自西南放生桥至东南登瀛桥一带，遶东过崇阳门外之濠，已不可考矣。若自临漳门至通淮门一带，大沟则旧罗城外之濠，非子城外之濠也。想既有旧罗城之濠，则子城外之濠可省耳。万历志有东南曰通淮句，固误。乾隆府、县志已辨之。然尚云放生桥水遶东折南趋府学池，又东过光孝寺，亦错。盖崇阳门外去府学池尚远。既遶东不应折南，且光孝寺自明嘉靖间已移在承天寺内，西偏两进皆实地无濠也。
　　子城内支沟　改订。威远楼前，东西有两大井。一在生韩古庙边被围店内，一在对面。双门前外，东西又有两大井。一在四科亭前，一在多士坊北。外两大井之旁，两沟夹行而南。旧志有直趋崇阳门外句，误。东沟从东街头四科桥起，集南街左坊诸巷之水，如玉屏巷是。凡南街左右诸巷口内数步，皆有小桥。到镇抚巷，折东入洋下沟尾，今镇抚南及沟尾、下沟俱存。折南为登贤桥，在承天巷。又东经傅池亭，出书院口桥，注登瀛桥。西沟从西街头文锦桥起，桥在造士坊西，多士坊东。集南街右坊诸巷之水，如奎章巷、通政巷、圆石巷是。到奎霞巷口镇抚桥，桥跨崇阳门内大街之中。旧志小注云“在良二千石坊北”，是也。东折与沟尾下水会，同归登贤、书院，登瀛三桥。旧志于东沟云：折洋下沟尾，越承天菜园，则西沟既会于沟尾下，亦当越承天菜园矣。皆误。盖越承天菜园者，乃自鹦鹉山窟至登瀛桥直下之水。非自登贤、书院二桥至登瀛桥横过之水也。又北詹厝巷口、南邱厝巷口相对之西，有桥，南循元妙观之西，至观前外横巷，与县前东沟相会。此条即旧志所云，又中和坊东之车坊沟，循开元观旁(开元观即元妙观)，经豆腐巷，趋沟尾桥是也。今车坊已无迹。小注云“即今前田巷口”，亦误。盖前田巷无桥。桥在詹厝、邱厝两巷口相对之西。其云“经豆腐巷”，又误。盖经此巷者，乃县前东沟也。又县前东沟自观东巷、辑和、五邑坊内桥起，循巷左而南，折观口东偏，一桥经豆腐巷，此巷无路，今名无尾巷。至观前外横巷，与观西之水相会，乃同注于登贤桥。此条即旧志所云，县前东沟，自帅节坊南循元妙观而西折，南经登贤桥，与沟尾会，是也。然此条至观前外横巷，即与观西水相会，不待经登贤桥。以后且于观西水之趋沟尾桥；于观东水云经登贤桥，似有两桥矣。实沟尾桥即登贤桥也。又西街帽巷口有桥，在会魁坊内。南入帽巷，由奎章巷北会南街之右沟。此条即旧志所云，谯楼内沟折而西，入贡院，南经帽巷，转员石巷、熙春、坊尾，折而西南，经仕曹巷至放生桥，与子城西濠之水会，是也。然小注云贡院在晋安驿，驿内巷所谓水折辛兑者是。今直出双门前，不西折矣。是源已不从谯楼内来。居人谓水从新街出，半入帽巷，半入仕曹巷。入帽巷者，出奎章巷北；入仕曹巷者，乃直至放生桥也。但入仕曹巷者，肃清门内大街中无桥耳。又按子城内支沟，志云五条。据今皆注于桂檀巷尾登瀛桥。虽古帽巷一条注子城西南外濠之放生桥，亦终归此桥。而旧志皆云入府学池，及复云其道已塞，恐误。盖本无其道，非后始塞也。乾隆府志：子城内沟即八卦沟也。《闽书》：古时以八卦瓶埋置于先天方位，至明弘治十一年，御史张敏开城中沟，于西南隅掘得大磁瓶。上陶巽字，盖取其方位之相配，非凿沟如八卦形也。按万历府志及《闽书》，皆何镜山所纂。再查《闽书》，明言此瓶得于西南先天方位。惟万历志既言西南，又言后天，则后字错耳。县志古迹不知其误，因有后字竟改为东南，则与《闽书》及乾隆府志相反矣。然云在惠民局东邻之家。查公署部医学，旧在谯楼西偏，为惠民药局。洪武十八年改为学，寻移于崇阳门大街右。既云崇阳门大街之右，则在西南先天无疑。后万正色《浚沟记》亦作西南先天，与《闽书》符。第不知四子城门之中以何处定罗经耳。
　　罗城内支沟　旧作子城外支沟六。尚有遗漏，今改订。一东北隅本厅街，及湖坝顶等水，经一峯书院桥注杜厝池，出北门水关。此条新增。一前营庭广平仓水心亭内、中营街后，营前导水，或从大沟墘或从东门沟墘，同注于十一版、七版，六版三桥，出东门水关。一行春门前、县学前之水，直趋东门内桥在戊子元魁坊内。转北注十一版等桥，出东门水关。以上二条即旧志所云东北隅之水，经执节坊，会左右诸沟之水，出大街，与县学前之水，并趋埔尾、坑头，转五塔庵，南连通淮门是也。然左右诸沟，不知指何左右；而东北隅之水，亦无出大街至浦尾、坑头。五塔庵无有知其迹者，惟水至东门兜，向北出水关。其稍南者，则随地势散人通淮耳。一西北隅之水，随地势注何厝池，即巡按何承都之池，俗呼护厝池。出义成门北水关，或出西门内桥，南注于田。此条即旧志所云北部以西，新睦宗院诸水迤西南行，经泗洲塔入素景门，旧壕出城下水闸是也。然新睦宗院已无其迹。志中小注谓塔亦废。素景门疑即义成门。旧濠则西门内桥是。但西北水既入西门内桥，已是南行，何以又向北出水闸？盖此水闸，在义成门北，不在义成门南也。抑古之水关在南乎？一奉圣宫前大街，有桥从奉圣宫边南行注于田。此条新增。一旧志云奇士界，小注在开元寺西北。宋太宗称刘昌言曰“卿东南奇士”，因名。又分奇士东西界。东西二沟，连宣明坊诸水，小注坊在五塔巷。悉趋西池亭。小注在今西门菜园下。池旧为留从効洗马池。后留正筑亭池上，水之故道已塞。今诸水皆归西门桥沟，经五通庙，绕至临漳门，出水闸。按：今奇士宫在台魁巷，居开元寺之东，不在西北。开元正北大寺后称华仕铺，开元寺西北称曾井铺。出至大街为孝感坊，巷皆不称奇士界。所云东西二沟，亦无其迹。其去五塔巷、宣明坊尚远，至洗马池、西池亭、通庙，皆无知者。惟甘棠巷尾菜园内有丈余小池，俗呼师姑池，不称洗马池。甘棠、五塔两巷之尾，有应魁宫，无五通庙。且五塔巷之水，亦不悉趋此池。按旧志所言，不可考。今若以台魁巷、孝感坊巷为奇士之东西界，则大势台魁巷水归旧馆驿巷口。大街桥、孝感坊巷水，折西归奉圣宫边。大街桥其自孝感坊内起，至开元寺口。大街南北两沟，则东流至开元寺口井，南折入新巷。若甘棠、五塔两巷水或注菜园，或出水闸，随其地势，不可定矣。一甲第巷内宫前左畔小沟，折北出大街，会东流水，至开元寺口宫前右畔。以下经西牛、望月、赵厝、园前，即旧志所云旧睦宗院沟，在傅忠简居第之西者是。折塔仔下，经玉霄、绛宫，会龙头山、崎头庙等水，或出铺仔巷桥，或出留先生巷桥，皆注旧罗城外濠，出临漳门水关。此条即旧志所云旧睦宗院沟，分为二，一南流与积善院西诸水合；出城下者，是今积善院，已无迹。而万历志积善院作积善崎，或即今之崎头庙乎？一开元寺口大街井前有沟，从新巷右穿入居下，经古榕宫后，至桥仔头傅府。稍北之水，从新路庭来会，同趋古树下石狮王水来会，过金鱼巷尾，注旧罗城外濠。注濠处近叠芳桥。一旧舘驿巷口大街有桥，从驿巷右穿入居下，经古榕宫前，至许厝庭尾，与新巷水会古树下，同注旧罗城外濠。此二条即旧志所云旧睦宗院沟，一北流，会画锦坊东诸水，趋上防沟，与西郭开元寺前及忠厚坊沟，皆趋古树下，经城南菜园折东，入府学池。及小注谓画锦坊在三朝元老坊边，忠厚坊在水陆寺两旁。左旁即井亭巷及旧馆驿之水，至古榕宫前与右旁会是也。然画锦坊、忠厚坊，今亦无知者，而水陆寺已废。但有池在新港之左，旧馆驿巷之右，从驿巷小船亭内观之，可见与井亭巷无涉。井亭巷之水直趋放生桥。此二条皆于近叠芳桥处，注旧罗城外濠也。一崇阳门外东沟，又集南街左坊巷之水，如小泉涧、大泉涧各巷口内小桥者是。过泮宫门内，出镇南桥。一崇阳门内外西沟，又集南街右坊巷之水，如梦果巷、壮府巷、金鱼巷各巷口内小桥者是。直注于镇南桥。二条旧志不裁，新增。一府学泮池，通明伦堂池，从尊经阁前，过百源川，注璐霞沟而止。一田中央水，过田中央桥，注舍人宫桥，及兵马司桥。一南薰门水关，潮水从鹊鸟桥旧名通粜桥。入过马坂巷八兴桥，转亭前街花桥，真人宫直跨其上，保生大帝宫在其旁。折北过通淮桥，通淮桥即通远桥，在涂山街头。胭脂巷口。入府学前桥。此条旧志不载，新增。一义全宫前有沟；广三尺余，深丈余，向西出五堡城头，向东注南教场铳池，向北注花桥，但向东向北水路已塞。此条旧志不载，新增。义全宫内有《浚沟记》附载部末。又排铺街有文相桥。桥左有文相宫。即祀文天祥，桥以此得名。桥之东西，皆无水路。居人谓，两边皆筑石如城。其地称溪亭铺。想未拓罗城时，有溪水经其下，今则为陆地矣。此桥既无水路，城池图不载。旧志谓：子城内支沟五，是矣。谓子城外支沟六，则未备。且当云罗城内支沟，不可但云子城外支沟。故补订如右，凡十六条。至各街巷多有沟须，随其近处大沟归注，不可殚述也。
　　万历府志：罗城、子城内外濠沟，如人之一身，血脉流贯，通则俱通，滞则俱滞。唐太和中，刺史赵棨于郡城东南，开天水淮，以肥沃南洋之田，与郡城外濠相距。乃民家傍濠沟而居者多填委粪壤，以致湮阏，而跨沟为屋者尤甚。宋治平三年夏六月大雨时，通淮濠塞水无所泄，坏民屋数千百家。越二年，郡守丁竦穴城为门，以通天水淮，疏东南潢污，纳之外河，自河而注之江。郡城诸水，皆趋巽方，吸潮汐，环学宫而东之，与光孝塘塘即今田中央，其寺移在承天寺西偏。合注于通淮水门。未几，而填阏不可间。光孝塘半鞠为蔬场，与通淮隔，潮汐弗通。支沟滥溢，多趋承天菜园甕门。余或潜窦城下以出，不复循故道矣。绍兴十八年，守叶廷珪仍辟通淮门引巽水入。语人曰，今通此水，十年后当出大魁。至期，梁文靖公克家果魁天下。后复塞。淳熙间，守林枅尝浚之，又复塞。嘉定间，守真德秀命五厢居民开浚，打量官沟共五千二十有九丈，民沟三千丈。凡沟在官地者官任之；在民内屋者自浚。虽民居寝室庖溷搜剔不留，仍弛民房租而惩其不率者。郡人王君显为作《决渠颂》。越三祀，又湮塞如故。明弘治十一年，御史张敏重清沟之可见者，仅三千余丈。嘉靖四年，知府高越复大浚之，潮复入通淮门，而临漳之潮亦通。嘉靖三十二年，知府童汉臣浚内外沟河。〔蔡克廉记〕按志：郡河二支，一自临漳门循之通淮门，一自南薰门达于通籴、通远、镇南诸桥。故通淮河塞，宋守丁竦疏凿，以通江潮，便于舟楫。绍兴十六年，守叶廷珪再辟治之，通淮之舟可抵州学前。曰：此门之水，当后天巽方之位，十年后必有大魁。至期，梁文靖公克家果状元入相。其郡城四门桥六：曰迎春、肃清、泉山、通淮、坂仓、放生，(止叙六桥，尚未完备。通淮二字，亦误。当云：东迎春、西肃清、北泉山、东北梅花、西北坂仓、西南放生、东南登瀛，共七桥。其正南内河桥已无迹。至镇南桥，在内河之外；通淮桥，又在镇南桥之外矣。)皆为内河。而环子城者，子城内支沟五，相传为八卦沟。城之外支沟六，循趋于罗城外濠。而宋志谓诸沟率皆锺州学池。淳熙，守林枅尝浚之。嘉定守真文忠公又浚之。大抵沟河、池濠相为表里，而要于庠校人文有关。或谓郡清源山嵯峨，属火，在得诸水制之。夫凿诸水以制山，引巽水而入城，固皆堪舆家语。然水火五行之理，阴阳八卦之位，儒者之学，亦不若是。河沟于郡城，犹人身之血脉，文忠不云乎：宣畅则安，阻滞则疾。古之明王，务谨沟洫坊墉之制，非无以也。人文之先，以魁天下，其止于甲第簪缨而已哉。文者，经天纬地，必有孔孟之儒术，必有伊周之相功，然后谓之经纬文章。而设诸水道，经纬不明，脉络不通，何以成人之文乎？嘉靖乙酉，高守越尝复开浚，一时潮汐引吸。亡何，有戊子辛卯之盛，彬彬然至今荐以文魁，显非地利人文之徵欤？岁久，填阏如故。癸丑，童汉臣由南京刑部郎中来守兹郡，予适承乏南院，以是告侯。侯至，首以兴复为己任，诸贰属各分董责之劳，疏导搜剔。居民人人自力，豪强不敢不率令。于是通淮临漳之潮，支沟河内之水，津津然纳之学池。所谓文明之应，状元宰相知必有复出者，又安知无孔孟伊周之道德事业，与吾郡山川并辉千古。其于人文，不亦徵乎？往者故道陻噎，支渠滥溢淫潦，数为民患。自斯工成，而折转市巷，无顷刻停注之水，商买士女不病蹇裳，即是而思侯之利民岂浅浅欤！文忠公经画条具，犹尝慨曰，沟浚而河未治，以俟后之君子。历数百年，乃童侯一旦兼浚而并兴，非文忠之后君子耶！载考郡乘，外濠之水环罗城而会于江，潆洄如带。自昔陆徽学、曾元枢诸公，盖拳拳焉。承平二百有余年，晏然无警。迩来海氛不靖，声摇闽峤，设险之防，斯不容缓。然则金城汤池之固，其尚在郡侯哉！郡侯函请予记，诸校官又来请。予寡陋何以答诸君，而山川人文不得辞者，遂次其本末如左。后之君子兴起斯文，庶几有考于斯。隆庆二年，知府万庆又大浚之。创临漳、通津、迎春三水门，置板闸启闭，设夫看守，听小舟往来。〔黄养蒙记〕郡城之南为大江。上接属邑诸溪，下通巨海。城内澌凿长河，股引海潮。一自临漳门而入，一自南薰门而入，一自通淮门而入。潮水时至，皆逢于郡学之前，而通淮之潮，其入尤为最先。皆可以通舟楫，民称利焉。按郡志，河旧在郡城之外，为城外濠。元至正间，监郡偰玉立南拓罗城，今遂为内河。约沟砌石，东西相距数里许，夹河皆民居矣。城之内，又有八卦沟，以泄市巷泛溢之水。有放生、肃清、坂仓、泉山、行春诸桥，势相联络，疏沟水以入河。大率城郭诸水，与长河皆相为委注，而会归于通淮，以出于江。通淮之水，则自东南入，与临漳南薰水会。说者谓，当后天巽位，巽东南也，万物洁齐之方也。宋绍兴中，郡守刘子羽尝于学宫凿河浚池，以通巽流；叶廷珪仍辟通淮水门，引巽水入城。尝语人曰，今通此水，后必有大魁天下。已而梁文靖公克家果应其期，以状元拜相。则此河之浚，于科第人文尤有关，非徒为民利已也。嘉靖间，郡守高侯越、童侯汉臣，尝再浚之。然止疏内沟停蓄之水，而外潮竟淤不入。先是河于关外断以积石，盖昔人为防御之备，后遂无开之者。而居民日稠，汗淖日积，以故外水不入，内水不出，雨水时至，沟濠衍溢，民咸病之。隆庆戊辰，适灵湖万侯治郡之三年，民既大治，乃致郡坠典，锐意修复。而尤究心于是河，以白于兵宪心泉苏公。于是苏公方练兵抚民，留意封疆，深然其议。而郡丞丁侯一中、别驾潘侯璘、晋江令罗侯名士实相与赞助之。于是，撤积石以通江，决壅土以入潮，而各于门内设水关，置闸板，以便防守时蓄泄。于是临漳、南薰、通淮之水，复其故迹而潮之抵于郡学者如昔矣。侯乃定为启闭之期：自初三至初五，自十八至二十，皆海潮盛长之候。每是日，皆辰启未闭，以通舟楫。盖月开关者二，为日者六，余不得擅启。而扃钥守视，则以属于卫所之官。复于关内聚石级，置小舟，以便民间转运。或遇有警，则仍以所撤之石坚塞如故。其于兴利防虞之意，亦既周且悉矣。大工既就，侯以三月十八日，乘潮放舟。是岁适天子龙飞首科，是日又为传胪之旦，而黄君凤翔殿擢第二人。远近嗟叹，以为符于梁文靖公故事云。夫川泽之灌注，犹血脉之周流于一身，勿使有所壅闭湫底，其理一也。自三门之河既辟，而旧水可消，新水可入；以锺其美，以出其恶。清气磅礴，人文宣朗，理有固然，而事又有适然者，宜乎人之喜谈而嘉颂也。然余又谓，为政有本，兴事有机。自昔贤人君子，莫不以水事为重，而致谨于沟洫坊墉之制。然其忠厚之心，皆有所以本之者。侯自莅郡以来，直方廉毅，慈惠恻怛，凡可以安和乎人者，行之坚勇，不俟终日。则其于兴工济物，固宜若此其汲汲也。向当侯之未至也，上下五六年间，海氛不靖，震动闽峤，即侯欲从事于此，其可得耶？自侯之来，年岁丰登，海波不扬，谷米充羡，士民晏堵。此又天时地利人事之机，参合符会，而其微渺未易以究诘者。他日道德行谊之士，彬彬然以科第显出，而为山川人物之光者，余固知其自今日始矣。署晋江邑事德化令何君谦，偕邑学博余君采、董君秩辈。诣余徵文，以纪侯功，因为记之。俾勒诸石，永宪于后祀。侯名庆，字子余。和州人。己未进士，由刑部郎中出为今官。灵湖其别号也。后水关虽存，闭不复开，濠亦多淤者。按：子城内外支沟，宋明以来，屡浚屡堙。国朝康熙二十一年，提督万正色重浚之。〔正色自为记〕泉自王氏创筑子城，留鄂公踵恢其旧，制度斯立。辟迎春门，为通注渟潴之道。今郭东上下淮乃其汇也。逮元广罗城再拓，而南故隍遂在城中。因更开水门于德济、临漳之界，由是，城中所称八卦沟水，半归于是。当日打量官沟，凡五千余丈。时加疏泻，民不病潦。其后，人烟鳞错，架屋其上，历久而陻。至明弘治十一年，御史张公敏重浚淤塞，而沟之可见者仅三十丈。役将即功，于城西南隅惠民局东得大磁瓶，上陶巽宇，而后知古以八卦瓶置于先天方位，用此得名，非谓凿沟如八卦形而云尔也。弘治距今又经三百载，其间修治者屡，然旋修旋淤，不尽复故迹，岂举事者之未力哉？盖缘居室稠叠，时势使然。苟不悉扩填塞，不穷置楗，则数年之间，亦随之而闭。其于急病让夷之意，远矣。夫流泉阴阳，时观特相，诗人之所以咏奠层奠处也。兹者潢污久遏，盈溢街衢，窳下之区，几成巨浸。是汨陈之愆，向背之宜，两俱失之。顾官斯土者，讵能漠然际之乎！余以两岛既定，提师驻此，念乡邦之多艰，闵龟灶之无告，爰捐俸赀佣启工作。自夏徂冬，阅百若干日，縻金钱若干千，而渠洫通行，支流无滞。爰居爱处之乐，庶与桑梓共焉。报竣之顷，因书数语，授诸董役者，以告郡人。董役为提标中军朱佳麟。乃不逾纪，阏塞如故，视宋时不能十之一矣。乾隆年间，郡守许日炽、王廷诤相继倡浚，以用功过锐，事反中止。虽三年两开，勒为定例，然子城外沟，究为陻塞。夫物郁则思通，要必遭时而后济，剔蕴疏滞，洞为流波，而脉于大川，是在举废复古之君子耳。乾隆三十五年，溪亭铺、义全宫前浚沟。〔里人林元辅等记〕南门，古德济门。溪亭即南门孔道。粤自唐天祐，建子城支沟五，南唐保大中，建罗城支沟六。(此句尚沿旧志之误，实罗城支沟不止六也。)逮元至正，拓内河绕德济门。明嘉靖，浚内外河，此沟之所由防也。按溪亭地势最卑，屡遭水浸，居行俱艰。因览泉志稽河源。(三字亦混，所浚者不是河源也。)得沟址于义全宫前。广三尺余，深丈有奇。两旁叠砌，上盖石坂。遂鸠金疏浚，从西畔市廛下，逶迤而折。锄净泥粪，巩以板闸。仍由伍堡城头穴门流出，此则西畔沟道也。若夫此接泮宫，(泮宫二字当作花桥。)出通淮门，东接铳池，出德济门。年久堙阏，跨沟为屋，难于举行矣。倘后有起而董任其责者，按是略而究其详，尤所深望也。碑在义全宫内。乾隆四十七年，登贤铺浚沟。〔邑令王隽记〕地之有水也，犹人之血脉然。一方壅滞，必有受其病者，故尊之宜亟亟也。泉郡濠沟之设，唐宋迄明，修废不一。国朝太守粤潮许公、全椒王公，相继倡浚，积四十余年，日就湮塞，所在涉履多病。登贤铺纳东西北三面之水，尤其甚者。镇抚巷、承天巷、小泉涧巷、沟尾下、后巷等处，疑从鱼鳖游者。即崇朝之雨尚然，而噎阴淋漓之宛在水中者，无论也。余奉简命，调烦为泉之晋邑宰，过斯地而恻然焉，方期与里之绅士父老共谋疏瀹。岁庚子夏，适诸生郭汇文等商之里人，于饶益之家及稍稍有力者，各捐白镪为疏瀹资，先后陈请于余，并具起讫情形，不妨碍市廛民居图说。余谓是实获余心者，因允其请，给以示谕。冬十月，水涸时兴工。铺中约保练暨老成敏干者廿余人，帮仝督理。起于三教铺、水尾、田中央，俾得流注涂门水关。因蜿蜒上泝，从登仙桥、伯府庭前，过集贤铺、桂檀巷北面一带，然后入登贤铺、清源书院池、承天巷、小泉涧、沟尾下、镇抚巷、后巷各处。阅辛丑春三月告成。水无滞积，居行便利，共费白金若干两。是役也，里人之趋事恐后，谋者和衷，役者竭力，市廛无伤，民居不害，事莫善于此矣。夫有举无废，先王之政也；于物有济，君子之仁也。诸生处斯里，而能使四十年来之渐淤湮塞者，一旦而积水无忧，所谓急病拯溺一隅，为四方之推者，其在斯乎！余荷荐卓异，入觐，思授台郡，理番同知，道经旧治，顾而乐之。而生等复以落成之序，请爰记其略。俾勒诸贞珉，以为后之踵修者劝。碑在承天寺内，四天王壁堵。又嘉庆八年癸亥，守徐汝澜浚全城沟，分东西南北四局。然未成功，无碑记可录。
　　安海城　即石井镇。在八都，濒海，人烟辏集，古名“湾海”。唐安金藏之后连济居此，因易湾为安。宋为安海市。东曰旧市，西曰新市。客舟自海到者，州遣吏榷税于此，号石井津。建炎四年，创石井镇，以迪功郎任之。绍兴二十六年，海寇奄至，镇官方玺筑土城，垒石为五门备之。明为安平镇。嘉靖三十六年，“六”，府县志作“七”。倭入寇，知府熊汝达檄知县卢仲佃筑城。及半，贼猝至。邑绅柯实卿自造一百丈，又拆东洋桥石筑成之。周一千二十七丈，高一丈三尺。为门四，各有楼。窝舍二十八，水关八。岁遣千户或县佐防守，仍拨民兵二十名协守。〔林希元记〕泉南之安平镇，民居万户。其地滨海，山川风气之所锺，文物衣冠之所都，不特财宝金帛之所聚而已也。自倭奴入寇，识者有破斧之虑。戊午岁，士夫各捐赀。告于郡侯北潭熊公，以城请。公曰：是城不可缓也。乃自以为功，以晋江卢尹董其役。功未就而寇至。生民之糜烂，庐舍之灰烬者，不堪举目。寇退。公曰：信哉！城不可以已也。乃督成厥功。功成，又选武臣之能者戍之。已而，寇复至。吾人提兵凭城以守，遂尸贼于城下者凡数百。贼大创，由是来往泉地者无敢近城，民恃为金汤之固。己未岁，城复圮于雨。公又选幕吏董筑之，城复完。士民感公之功，以“海天保障”命题，各为文致赠。或诗、或歌、或颂、或词赋，体制不一，要皆以颂公之德于无穷云尔。隆庆元年，知府万庆增建东北二敌楼。〔吴德宪记〕安平去府治五十里，阻山襟海，屹为东南钜镇。闤比阓联，万有余家。然生齿既繁，而其民益逸欲柔靡，一闻有警，咸相率委离其乡。寇至，则恣其焚掠，满意而后去。卒莫能捍御格斗之者，以无垣墉画之足恃也。晋江令东阳卢公仲佃来莅兹邑，始为民度地，砌城垣周围若干丈。自是安平之民，始重还其土而安其居。但是岁鸠工始建起于兵役之后，一时苟就，甬道之广，仅得数尺，垣垛之高，不能二丈。嘉靖甲子春，寇贼大至，直抵城下，以木梯攀缘，窥瞰城堞，几危者数矣。城中居民与村聚逃负者不下数万。皆籲天祷神，涕泣相顾，无复人色。至期必死，罔敢与贼为抗，何者？以虽有城而处势卑隘，用兵拒敌，不得其便利故也。我郡侯万灵湖公，治郡三载，开诚布惠。凡可以兴利批患而有恩德于民者，莫不竭志为之。一日巡历安平，谘访耆旧，劳民疾苦，周视封疆，踌躇却顾。凡墉堞之颓圮，濠堑之湮壅，皆葺治而更新之。复谋于乡缙绅先生，及召父老而告之曰：安平之有城，实泉郡之保障也。顾城垣太卑，且东南一带外势高而内城下，最易受敌。归具以白于兵宪苏心泉公。公壮其议。侯即捐俸戒期为石台三座。高二丈四尺，左右阔二丈五尺，其前后之广则三丈也。台之上为楼屋，高丈有五尺，广阔之制，一如其台。檐角翼映，雉堞崇峙，雄丽壮峻，非特为东南之伟观也。由是，其高可以觇敌，其广足以容众。兵革器械之用，可以攻刺击夺，进退伸缩，而无不得其便。在我既据其形，而在敌有所不能窥，势胜万全，真无出于此。始建于丁卯十月，以戊辰三月告成。翊助厥功者，贰守丁公一中也。万历二十四年，以督粮厅通判驻镇三十五年，议割晋、南、同三邑地置安平县，不果。国朝顺治初年，郑芝龙乱。十二年，郑鸿逵拆安海城石，造东石寨，城遂废。计安海城筑于嘉靖三十六年丁巳十月十六日卯时，毁于顺治十二年乙未四月二十八日丑时。始终计九十九年。十三年丙申，贝子屯兵安平，战马被盗，欲奏剿之。知县王承祖力保良民，乃免。十八年辛丑，以民通海寇，迁都，沿海十里俱属界外。安海迁至六都内坑止，官廨民居一尽毁平。康熙十九年，海氛荡平。二十三年甲子复界。以龟湖浦边巡检司带管，又移古陵把总驻汛，雍正七年，仍以泉州粮捕通判驻镇总督高其倬，请添设守备一员，至十年始设都司协防。乾隆三十一年，移通判于马家巷。三十五年，以石狮县丞移驻安平，今仍其旧。兼采柯希九《安平纪略》。
　　永宁城　在三十都。宋为水寨。明洪武二十七年，江夏侯周德兴改为卫。遣指挥童鼎，筑城周八百七十五丈，基广一丈五尺，高二丈一尺，窝铺三十有二。为门五：南曰金鳌，北曰玉泉，东曰海宁、曰东瀛，西曰永清。各建楼其上。城外濠广一丈六尺，间碍大石，深浅不同。永乐十五年，都指挥谷祥增高城垣三尺，门各增筑月城。正统八年，都指挥刘亮、指挥同知钱辂，于各门增置敌台。成化六年，门楼圮，指挥使杨晟重建。国朝康熙间，总督觉罗满保、巡抚陈瑸修，令移驻提标右营游击于此。互见海防。
　　福全城　在十五都。明洪武二十年，江夏侯周德兴造为所城。周六百五十丈，基广一丈三尺，高二丈一尺，窝铺十有六，为门四，建楼其上。永乐十五年，都指挥谷祥增高城垣四尺，并筑东西北三月城。正统八年，都指挥刘亮、千户蒋勇，增筑四门敌楼。国朝康熙十六年，总督觉罗满保、巡抚陈瑸修。互见海防。
　　祥芝城　在二十一都。明江夏侯周德兴造为司城。周一百五十丈，高二丈，窝铺六，有南北二门。国朝康熙五十六年修。
　　乌浔城　在十六都。明江夏侯周德兴造为司城。周一百五十丈，高一丈八尺，窝铺四。有东西二门，各建楼。
　　深沪城　在十六都。明江夏侯周德兴建为司城。周一百五十丈，高二丈，窝铺七。有南北二门，各建楼。国朝康熙五十六年修。
　　围头城　在十四都。明江夏侯周德兴造为司城。周一百六十丈，高一丈八尺，窝铺四。有南北二门，各建楼。国朝康熙五十六年修。

　　●卷之十　关隘志

　　王公设险，大为城池，小为关隘。城池以固于内，关隘以备于外。得其道而守之，以保城池，而庇民人，安邦国，皆系乎此。晋邑陆地，关隘甚少，其宜防者多在水口。盖大路坦荡，无山岭之峻削。惟东南据海，澳港纡回，匪船可以停泊。共当未雨绸缪者不一，要之山川邱陵皆自有险，善为国者，相其宜，度其势，而扼其吭，以静制动，以逸待劳，以寡胜众。所谓一夫当关，万夫莫开者在乎此矣。志关隘。
　　石湖即日湖。砦　在二十二都。宋熙宁初建。明洪武初，置巡检司，后移于祥芝。万历间，徙浯屿水寨于此。把总沈有容重建。周五十二丈，基广一丈四寸，高一丈四尺，门一。〔黄凤翔记略〕泉故海国，吾邑石湖，则海滨要害处也。宋熙宁初，特建水寨与小兜、石井诸戍，声援相闻，控制联络。迄于乾道、嘉定，增戍卒，拓营垒，郡守真文忠公所区画，条议特详。国初，设巡司以备扞掫，寻徙置祥芝村。而兹地之寝备日久。其以浯屿水寨移建于兹也，则始自万历壬寅。而钦依把总宣城沈将军有容实董其事。将军经始虑终，殚心力营之。规构宏敞，屹然为郡城巨镇。〔叶向高记略〕浯屿，故在大担南大武山外。后徙于中左所之厦门所辖地。北至崇武，南至料罗。料罗稍近，其去崇武且四百里，缓急无以应。而厦门自有游兵，地亦割隶，不相摄也。太守清江程公，建议徙寨于石湖，曰：是在崇武、料罗之小，可左右援。又海舶之所经也，外可以扞掫非常，内可以扃钥全部，于计便。中丞滇南朱公下其议于巡海四明徐公如程，公议疏闻，报可。其事属把总，宛陵沈将军乃度地、宜料、徒役、庀材具，先为监司署，次防海署，次寨署，次徙建元武祠，次阅武场，咸宏壮嵦敞，屹然为海上巨镇。
　　万安砦　在三十八都洛阳桥南。周六十八丈八尺，基广一丈，高一丈六尺，门二，按桥渡部称。明嘉靖三十七年，倭入寇，桥亭改为砦隘。崇桢十一年，邑令汤有庆，署令李沾于砦中建镜虹阁。蒋德璟记略云：自嘉靖末，倭寇阑入，陷莆掠泉，连破永宁、崇武，故万佥宪就小屿筑城，即三十七事。为兵备行营。且门其北为万胜，南为万全，以为闽南第一关。计垛口仅四十有七，而巨石崇墉，稳若天堑。今以城扼桥，以门凭城，城取诸豫，阁取诸大，壮而合之。桥有习坎重险之象。是凡关隘，皆在山岭陆地，或在澳港水口，而此独在江中小屿。因屿而桥之，因桥而城之，而阁之，而即以为关隘，真奇观也，故称万关第一。又洛阳未桥时，避舟险者，出北门，经朋山岭隔，迤白虹山，左入仙游，而至省城。于朋山岭隔顶，亦立关。盖岭高而南陡绝，人马未易猝下，故颜其前后门石，一曰“天分南北”，一曰“地储祯祥”。今大路无从此者，故关废而二石尚在焉。
　　鹧鸪口铳台　在三十六都，临海。明天启七年，知府王猷建。周二十四丈，高一丈八尺。〔史继偕记〕王使君以丁卯莅泉，即泉属邑无弗治也。以间巡行四封，则亟议城鹧鸪口，曰：是郡东南一大要害哉。郡三面阻山，北枕清源，西连清溪、桃源诸邑，延袤数百里，叠嶂千里，若削壁然。独递东而南，一望茫茫，巨浸中无关门结草之限，又无旁邑辅车之势。海上之峨岢，恣所出入；天堑之险，寇与我共。先是虽曾设两游一寨，而势分力单，卒有警，不相为应，即犄角奚赖也？询之荐绅先生，若父老佥谓：车桥之下，浯屿之上，地名鹧鸪口，有海门焉。外从兹入，实阖郡东南门户。海洋多暗礁伏石，非潮涨，巨舟不得行。仅龟屿前一线，舴艋可通。宜宿一军为咽喉阨塞。而战守之具无逾火器，若创筑城台，备列铳炮，寇至港门，列炮齐发，一夫之守，雄于百人。使贼不得向迩，欲战不得。伺其困怠，出锐兵歼之，此百全之势也。无奈今徵发四应，缮械庀舟时诎，谓何耳？使君曰：是在不谷。乃上之备兵方伯吴兴蔡公。蔡公谓然，且臾之诹吉鸠工画址董作。港故有石，崒突起海中，而旁逼左岸，据势乘便，台定于此，功可迄立。资石于山，累之，崇丈有寻，纵广之为丈二十有四，中建房五，安大将军铳九，重各八千觔，人猝不能举移。旁为火房三，以列百子铳、神飞炮之属。凡用中金四百有奇，皆使君自捐俸赀为经费，司理宣城唐侯稍营佐之。嗣而直指山右张公协助三十镪，则以为今筑营房之用。是役也，靡借于公帑，亦弗渔闾右一钱。举大役而民不知，若自天成地出焉者。登台左右顾，岱坠如鼓，紫帽如旗，石湖、溜石二浮图如干天马奔踏而来，如金鞍宝盖。山川之气脉，关锁益增而固。合形家者言，无论要害，以报成，中丞公洎直指公崱叹使君备豫也。余庇君宇下，值海氛告警，不无戒心。若客岁冬，抚计未就，内外居民，日惴恐。礮声震于郊闉，讹言四起。驺人帕首、靺鞈将事，干掫达夜不得休。即向裨将云霄之战，捷声颇振，再合镇口，抵死拒敌，创重而却，资械随以散亡。此无他，角力波涛，呼吸转盼，难逆睹也。如城台据势乘便，立于不败，以制寇之入，可不谓远算长策乎哉！台募兵二百人，领兵哨官一员，监督把总官一员，月给之饩云。君名猷，字某，别号壮其，丙辰进士，粤之东莞人。
　　溜石铳台　在三十都。明崇祯二年，知府蔡善继建。周二十余丈，高一丈四尺。〔史继偕记〕海于天地间，为物最钜。滉洋灏渺之势，乘潮而至，不知经几万里。郡东南隅，适直其方。灵秀之所锺孕，郡实受之，以故清源文献名天下。然水口势亦似稍泄，人材时升而时骤诎。或者曰，是安得巨灵一丸墐之？今方伯吴兴蔡公，方守泉时，精究堪舆家言，始与兵使者韩公议，崇厥巽方于所谓溜石也者，创筑浮图，卓然成屹立之势，逝波若障而仍留。縻金钱九百有奇，蔡公实为之董成。韩仍议于塔畔设营房以宿守望之士，会迁秩不果，自是气脉之关锁乃固。鼎甲大元相踵辈出，而一时孤卿加玉者若干人。印予不敏，亦获滥竽。谁谓天工不可人力补也？夫文事武备，原相经纬。闽固娴于文学，而亦非不竞于武备。前是推毂得人，遇警辄扑。迩乃窳不然间者，畔寇鸱张，躏逼车桥，焚舟掠货，关门几无结草矣。维时郡守王侯，甫筑铳城鹧鸪口才就绪，而贼掩我未备，居民惴恐。蔡公乃申令募壮士分伏要害，以邀其归，贼骇遁去。公复躬诣溜石，指授文武吏，谓此地郡城出水第一关，较鹧鸪口防尤得力。捐赎锾三百银，畀弁周斌者，于溜石山下，重筑铳台，诸属吏输助有差。周遭二十余丈，崇之丈有四尺，下为铳眼十八，配以大发熕、大神飞炮十八门，上层设铳眼二十，配百子铳佛郎机四十门，据高而发，势无所不靡。塔畔列营房，宿军士三百员名。向之议而未果者，迨今始备。移无所缓急之兵，扼要守险，事半而功倍。则公文武之略，有以经之。每登台四望，三台、双阳、葵山诸峰屏其北；溟渤堑其南。塔影浮江，并紫阳、东西二塔，辏为六秀；而据势乘便，又与鹧鸪及草埕二屯，可互为犄角，胜算了然目中。昔宋蔡忠惠公构万安桥，为东南千百年利涉。公建塔筑台以资扞城并创所，未有说者，谓公为忠惠后身，不诬也。公名善继，字伯达，别号五岳，辛丑进士。由作县作府，以洊历今官，绩皆自闽起，若于闽有宿因焉者。台成，总戎张君以荐绅耆硕意，徵言垂后。余因次其事，并前建塔之始末纪之。崇祯己巳十月吉日。以上皆明旧设。
　　新桥砦　在南门外浯渡。周二十二丈，基广五尺，高一丈三尺，门二。
　　桥尾砦　在三十四都。周三十九丈五尺，基广一丈，高一丈五尺，门二。
　　溪边砦　在二十九都。周四十丈五尺，基广八尺四寸，高一丈三尺，门一。
　　浯埭砦　在二十都。崩塌多处。
　　安海西塔砦　在八都。周一十九丈，基广三尺四寸，高一丈一尺，门一。
　　东石鳖头砦　在十都。周一百二十一丈三尺，基广一丈，高一丈五尺，门二。
　　狮尾砦　在十都。周六十丈，基广一丈，高一丈五尺，门一。
　　上冲砦　在十四都。周八十九丈六尺，基广九尺，高一丈五尺，门二。
　　浔尾砦　在三十七都。周四十九丈七尺，基广一丈，高一丈八尺，门二。
　　永宁新城砦　在永宁城内。周五十九丈七尺，基广一丈三尺，高一丈六尺五寸，门一。
　　竿头砦　在十九都。周一百七十丈四尺，基广一丈一尺五寸，高一丈三尺，门三。
　　沿山砦　在九都。周九十丈四尺，基广九尺，高一丈五尺，门二。
　　青石营砦　在九都。周九十一丈，基广五尺五寸，高一丈五尺，门二。
　　前埔砦　在七都。周九十九丈，基广一丈一尺七寸，高一丈六尺五寸，门二。
　　灵水砦　在五都。周一百一十八丈八尺，门二。
　　水头砦　在二十三都。周八十五丈三尺，基广八尺五寸，高一丈二尺，门一。
　　后渚砦　在三十六都。周二十六丈，基广七尺，高一丈四尺七寸，门一。
　　后湖砦　在十都。周一百一十八丈，门二。以上皆国朝增造。
　　安平墩台、龙坡墩台、古云墩台　俱在二十都。
　　坑山墩台　在十六都。
　　东门外墩台、洋下墩台　俱在十五都。
　　陈坑墩台、石菌墩台、潘径墩台、隘埔墩台、石头墩台、萧下墩台　俱在十都。以上皆万历志所载，今莫详其处。
　　以上惟万安砦增十四行。其余皆本乾隆府志。又安平一条录于左：
　　安平鸿江澳　在县治西南八都安平市。濒海潮汐，南由东石、石井直通金厦大海。虾蟹蛎房湿生甚盛。宋时客舟南来，州榷税于此。历代皆然。国朝康熙年间，外洋大航时泊于此。靖海侯施琅克复金、厦、台、澎，奏设户部税馆，在安海关榷。

　　●卷之十一　津梁志

　　古不称桥，梁即桥也。文王造舟为梁，后世遂有比舟以渡之法。然近者以多舟联之，远者仍以孤舟泛之。以舟联者，不若徒杠舆梁之便而成；以岁戍亥月，又不若石桥之久而坚。我晋洛阳一桥为宇内推，而安平西桥虽居其亚，长且过之。他如笋江、顺济，皆能于洪波巨浪之中，截险阻而奠康庄。车马安驱，蛟龙退避，真雄观也。计全邑之桥，无但用木以致毁。昔人艰难成之，后人修举废坠，功勿让于古人，德且与石而并寿。至于远济之津，约举其处，不患欲问而迷矣。志津梁。
　　子城外濠桥当与城池部叙池参看。无名者以其地及宫巷之名标之。旧志失其次序，且或举古名，或举铺名，又不尽详其原委。更有遗漏，有差错，故改订之。
　　泉山桥　在北泉山门外，今北门街示现庵前。
　　梅花桥　在子城外东北，水心亭顶，广平仓口。桥畔有小宫，两面，分南北向。
　　迎春桥　在东行春门外。近里美巷口，桥已不存。水关尚在其下。
　　坂仓桥　“坂”作“板”。非。在于城外西北、新街顶西、清军驿东。
　　肃清桥　在西肃清门外，北裴巷口、南井亭巷口。
　　放生桥　在子城外西南，梦果巷尾，真济宫前。
　　登瀛桥　在子城外东南，桂檀巷尾，伯府庭头，佛祖宫前。因上横铺小版，行者不悟。然宫后沟自明。现子城中水，及以上六桥之水，皆归此桥。县志不载，大错。又崇阳门外西，梦果巷口东，小泉涧巷口大街中，当有一桥。盖收坂仓、肃清、放生三桥之水，以归登瀛者。时未拓罗城，至镇南桥当如此。后拓至镇南。(近泮宫处。)则坂仓、肃清、放生三桥水，可由西南直注镇南桥。而崇阳门前之桥，可省矣。故城池图于放生桥至登瀛桥用一黑线，以其迹已失也。后拓罗城至翼城，而为今之德济门并镇南门亦可省矣。故镇南门亦无其迹也。

　　子城中支沟桥

　　四科桥　在东街头四科亭前。今亭已废。从粜籴庙西数十跬步观之，可见领南街右坊巷口内之水以注沟尾下者。左坊巷口内就玉犀巷口内数步观之自悟。
　　文锦桥　在西街头造士、多士两坊中间，(多士坊，匾已失。)领南街右坊巷口之水，以注崇阳门内大街中镇抚桥而入沟尾下者。右坊巷口内就奎章巷、通政巷、员石巷、奎霞巷口内数步观之自悟。
　　镇抚桥　在崇阳门内，大街中西奎霞东，镇抚两巷相对处。盖收南街右巷坊之水入镇抚巷，与左坊巷之水相会，以归承天巷内之登贤矫。
　　观东巷口桥　在府署前大街辑和五邑坊内。即旧志城池部所云：县前东沟者是。循观巷东注观口桥。
　　观口桥　在元妙观前左畔。收观东巷口桥水入豆腐巷，由观前外横巷以注于登贤桥。
　　詹厝巷口桥　在詹厝、邱厝西巷相对之西数十跬步，即旧志城池部所云中和坊东之车坊沟并小注，即今前田巷口者是。然车坊已无迹，而去前田巷口更远矣。故曰詹厝巷口此桥水，经前田巷尾由观前外横巷以同注于登贤桥。
　　帽巷口桥　在肃清门内，黄养蒙会魁前水，今止由奎章巷北注南街右坊巷支沟。按以上四科、文锦、观东巷口、詹厝巷口、帽巷口五桥，即所云子城内支沟五是也。观口桥则县署东水所经镇抚桥，则凡西水皆会。
　　登贤桥　在承天巷内，登贤宫前。即旧士所云沟尾桥也。收五支沟水，由清源书院口桥，注子城外登瀛桥。
　　书院口桥　在今清源书院口下，入书院内，出子城外登瀛桥。

　　子城外支沟桥

　　一峯书桥　以近罗一峯梅石书院，故名。此只收湖坝顶等水，注杜厝池出北门水关。
　　十一版桥　在东门内沟墘古井处。收前营庭、广平仓、水心亭、中营街、后营前等水。
　　七版桥、六版桥　二桥相近，在城边收十一版桥水，出东门水关。
　　东城门兜桥　收行春楼、县学口东流之水，北向注沟墘十一版桥，以出东门水关，不南流矣。
　　西城门兜桥　收西城街水，南流注于城边田。
　　奉圣宫桥　在奉圣宫口，亦收西街水南流注田。
　　甲第巷口桥　在恩荣坊下。收半巷及大街水，东流注于开元寺口井前桥。
　　开元口桥　在寺口井前。收西塔前大街水，经新巷古榕宫后及古树下，注镇南门外大濠。注处近叠芳桥。
　　旧馆驿口桥　在巷口大街。收西街水，经古榕宫前，至古树下。与上条同流。
　　官园桥　在庄府巷内，凤春宫前。收放生桥水以南注。
　　又：官园桥　此在金鱼巷内。收放生桥及上官园桥水，南注镇南门外大濠。按：镇南门外大濠，从西而东，由临漳门(即新门。)水关至通淮门(即涂门。)水关，共十四桥间列于后。
　　临漳桥　在临漳门北水关处。
　　留先生巷桥　在留先生巷中。收龙头山以下之水。
　　铺仔巷桥　在铺仔巷内。收赵厝园、塔仔下、玉霄、绛宫、崎头庙等水。
　　通津桥　在傅府前之东，状元坊之西。折南，将出新门街处，与师公宫相对，收傅府前之水。府志谓，临漳门内四桥联络：一水关贴城，一留先生巷，一铺仔巷，一状元坊西。此桥正在状元坊西而居第四桥。桥碑明镌“通津”。县志补一句云：上四桥皆为临漳桥。而下条别载一通津桥，似误。
　　叠芳桥　在金鱼巷尾，折南，将出新门街处；尚在井巷之西。
　　井巷桥　在金鱼巷中，折南，将出新门街处，北在叠芳桥之东。巷口有井，故曰井巷。
　　镇南桥　在旧镇南门前。今府学之西，一名“南门桥”。又以蓝贞烈名“蓝桥”。详见烈女。崇阳门外。南街左右坊巷口内。东小泉涧、大泉涧，西梦果巷、庄府巷、金鱼巷又各有小沟之水，同注此桥。
　　府学内桥　在府学门内，棂星门外。
　　洙泗桥　在海滨邹鲁亭前。
　　祖师巷桥　在祖师巷内，将出涂门街处。
　　礼拜寺桥　一名清净寺桥，在寺内。
　　隐居桥　在后城街中。折南，将出涂门街处。城中桥版皆平，惟比穹窿而上，如瘻痀然。易以美名，故曰隐居。非因名人隐此也。
　　舍人宫桥　在舍人宫巷。将出涂门街处。
　　兵马司桥　在通淮门北水关处。自临漳桥至此凡十有四，皆镇南门外大濠也。依序自西而东焉。
　　登仙桥　一名离井桥，在登仙宫前西北。收登瀛桥水，东南注兵马司桥，以出涂门水关。
　　田中央桥　在田中央。水出舍人宫桥，注涂门水关。
　　鹊鸟桥　原名“通籴桥”。在南薰门(即水门)右水关处。
　　八兴桥　在马坂巷内。接鹊鸟桥，以注于花桥。
　　花桥　在保生大帝宫前大街。接八兴桥，注通淮桥。
　　通淮桥　在涂山街头、燕支巷口。收花桥水，北折入镇南门外大濠，注府学内桥。按：通淮桥即“通远桥”。府志分为二，于通淮条谓为子城外濠桥。府学前河乃罗城外濠，殊欠明白，不知子城正南外濠桥已无迹也。
　　文相桥　在溪亭铺大街，即排铺街文天祥庙前。以水路已失，不列图。
　　灵慈宫沟桥　在惠义铺灵慈宫前。以今水源短，不列图。
　　南门城中桥　在德济门下墙与关之中。收铳池天妃宫左畔之水，出第二城门外之右一桥，以注今罗城外濠。按：以上六城门皆有水关。北门、西门、新门、水门，其关皆在城门之右。东门、涂门，其关皆在城门之左。惟此不在左右，直从城门閾内横过，未有言其故者。

　　城外附近之桥

　　仁风桥　在仁风街尾。南唐保大间建。按：环城之水归于东南。此自北而南者，下则自西而东。
　　甘棠桥　出临漳门外，第一桥，明宣德间里人张实修。
　　棠阴桥　出临漳门外，第二桥。
　　龟山桥　出临漳门外，第三桥。〔宋淳祐志〕以上三桥庆元四年僧了性重修，嘉定己卯真文忠公立石。
　　石笋桥　在临漳门外笋江。宋皇祐初，郡守陆广造舟为梁，名日“履坦”。一名“浮桥”。元丰七年，转运判官谢仲规再修。断舟以绩梁道，改名“通济”。淳熙间，桥北有亭，以为放生处。绍兴三十年，提刑陈公与弟贺州同谋，枢密□公及僧文会助之，作石桥，长八十余丈，翼以扶栏。明景泰间，同知谢琛倡修。弘治间，南梁断，知府李哲修。正德间，北梁断，知府葛恒修。嘉靖三十八年，倭寇至，佥事万民英断桥梁以御寇。国朝康熙二十七年，邑人施琅修。雍正四年，桥崩，知县叶祖烈修。〔宋王十朋诗〕记清源郡城之西，有渡名笋溪，与江会，险而深，涉者病之。初，浮木为梁，屡修屡坏，议更以石，费重而役艰。时提刑陈君慨然为之倡，弟贺州叶其谋，今枢密□公力助之。经始于绍兴庚辰，讫工于乾道己丑。提刑屡约予观，夫果。明年春三月庚寅，(己丑之明年是庚寅，乾隆府志作卒酉，误。)迓客出郊，过而观之，因记以诗：刺桐为城石为笋，万壑西来流不尽。黄龙窟宅占江头，呼吸风涛势湍紧。怒潮拍岸鸣霹雳，淫潦滔天没畦畛。行人欲渡无翼飞，鱼腹蛟涎吁可悯！二三大士为时出，目睹狂澜心不忍。小试闲居济川手，远水孤舟寇忠愍。亦有山僧愿力深，解使邦人捐仓囷。五丁挽石投浩渺，万指硺山登峋嶙。辛勤填海效精卫，突兀横空飞海蜃。趾于千尺鲛人室，护以两旁狮子楯。南通百粤北三吴，担负舆肩走騋牝。论功不减商舟楫，遗利宜书汉平准。莫将风月比扬州，二十四桥真蠢蠢。我昨出郊春雨后，鹭点沙汀扬鹰隼。江亭矫首独遐观，有客南来杯共引。欲咏河梁拟苏李，颇类鑑湖逢元稹。江山不逢贤太守，袖手沈吟觉才窘。况无铁笔拟端明，徒使时人笑蚯蚓。绣衣屡约吾来游，未遂堪嗟德星陨。向来尝以记属我，固避牢辞惭不敏。传闻江欲飞栋初，异论纷纷互矛盾。世无刚者桥岂成？名与万安同不泯。〔明朱鑑记略〕通济桥者，泉郡晋江之名桥也。宋皇祐元年，太守陆广守是邦，始造舟为梁于石笋之江，民得履坦，因名浮桥。嘉祐间，守卢革及僧本观重修，又于两岸作亭以翼卫之，名曰“济民”。至元丰七年，转运判官谢仲规再修，断舟以续梁道，改名“通济”。绍兴三十年，陈提刑、□枢密、僧文会作石桥一十六间，长七十丈五尺，广一丈七尺，翼以扶栏，镇以浮屠，如桥之长，两夹之。越乾道五年，始克落成。后至庆元间，有僧了性者，复修三小石桥。于是桥之北相贯联络，以达于临漳之门。逮永乐十有一年，桥中石断一梁。洪熙间，复断一梁，往来险之。里人张实，以木梁暂葺，以通人行。惟皇上御极之四年，郡之别驾四明谢公琛。由进士来佐是邦。一日公余，经是桥而目击之，愁然谓曰：惠民莫先于为政，作善莫大于修桥。遂命张实之子钦领其事。复命禅师愍默董其工。虽不能如僧文会之取大石成功于前，亦能捐赀募匠，复取木石收功于后。至于三小石桥，亦皆修葺，焕然一新，俾往过来续之人无病涉之虞者，皆钦辈之力也。
　　巨济南桥　在石笋桥西。明景泰七年里人王叔济、林健建。长十八丈，阔八尺。
　　浯浦桥　在德济门外。
　　浯浦东桥　在德济门外左。
　　车桥　在车桥市东。〔隆庆府志〕海舶聚此。国朝乾隆十一年，令裘思通立石示禁，不许跨桥盖屋，以避水灾。
　　顺济桥　在德济门外，笋江下流。《闽书》：旧以舟渡。宋嘉定四年，郡守邹应龙造石桥，长一百五十丈余，翼以扶栏。以近顺济宫，因名顺济。以其造于石笋桥后，俗呼新桥。元至正间，于那烈那达修。明成化七年，知府徐源修。复疏桥东小浦，引潮入城濠，以通舟楫。嘉靖五年，同知李缉修；十四年，知府王士俊修。国朝康熙二十四年，邑人施琅修。雍正四年知县叶祖烈修。八年知县王之琦修。乾隆十六年，知府黄昌遇修。十八年圮，复修。二十二年复圮，知府怀荫布、知县干从濂，委贡监生李保、柯廷锡大修。〔明顾珀记〕镇南门外有浯江，江百溪汇也。江之横二里许，亘江之横虹跨于其上而石之，是为顺济桥。宋嘉定四年，实始之。泉之界可千里，络络于于，日不下蚁。舟楫木浮所辏，日夜撞击。重以阴风怒号，霖潦暴溢，巨涛翻天，惊雷撼地，汹涌激射之患，可畏也。元至正辛巳，桥梁圮；国朝成化庚寅则又圮；嘉靖丙戌则又圮。悉修之如式。嘉靖丁亥五月，桥之东一梁断，彻夜鸣声，令续之以木。今乙末三月，又一梁断。郡守安福王公士俊，召晋安驿丞陈士显，溪民陈润、潘政、林铨、陈华、林涣、徐概等董役，相时度工，计佣受直，伐松于山，驱石于海。楯之倾者、欹者，梁之；木之续者，新断者，扶栏之；颓者、圮者，俱松之、基之、石之、易之。悉经始于是岁春三月，至秋八月落之。縻金三百六十两有奇，皆取诸赎。夫举羸者伤财，怠事者病民。君子曰，是举也，有五美奠焉：早为之所，财不妄费也；易危以安，民不病涉也；工出于佣，民不苦劳也；金取诸赎，民不虐输也；修废坠，成伟观，以利于无穷，真得先王桥梁道路之遗休者。呜呼，是可以观政矣。予望后之人，有以永公之功，遂纪于石。〔何乔远记〕浯渡桥者，郡南门桥也。是所取漳潮道南乡海滨之民，悉兹来往。桥造于宋嘉定之季，所从来矣。维桥之前，累石为堡，以临重渊。维上有台，浮屠截然，石人有二介，而戟门诸门，岁月既久，灰缝离次，撑柱将颠。维桥之西，溪海之会，风潮之所撞射，或激而斗，或洪而怒。惟桥之东，海船所凑，无地系缆，椿于桥梁之下，风执船力，时与石斗，椿去而石砉然离。此皆桥害也。城门之轨，两马之力欤？一以历岁久，一以阅人多。晋江令江夏宜苏陈公目而形言：吾有俸金，五能捐之，少不足以给也。吾欲令募施如僧道者，非吾理人之体也。且夫谁可任者？安溪詹公仰宪，居则布德惠人，动则舍力为公。公乃往请：子有厚德，且有计心，为吾任之。詹君曰：小人亦有囊中之蓄，眎公俸锱铢耳，勿募以施从其人欲，顾亦不足以佐。抑有图焉：桥东西南，傍有官地可鬻也。鬻可得金若干。傍留其一屋以居桥卒，使之监桥。风潮之荡射，则系于天矣。海舶之缆，卒使禁之。桥庶几无虞十之一。公可之。壬子夏月而载工，癸丑春月而毕事。亦维鬻地与夫助工者之力，詹君之劳。然自非公形言捐俸，为之详计，亦无由固以捷若是也。于是詹君谓何生某记之。予惟天下之事，有成也，必有亏也。惟于其中有人治其潜蛊，遏其将衅，则绳绳永永，可以千万崴而无害，盖天下国家莫不皆然，而桥特其小耳。公之为吾晋邑也，所以治蛊遏衅不可胜言，而兹桥亦特其一事。然以一桥之小，而公系心如是，则其大者、远者，可以类而推也。自詹君之外，又有耆民邵某、林某皆有劳于桥，并附而书之。且以见公善任能之一端云。〔庄一俊诗〕江树离离若可齐，江门之水下浯溪。诸峯返照潮声远，万户沧洲烟火低。来听渔歌鸥泛泛，去随秋色草萋萋。道人那得伤心恨，一任西山送日西。〔国朝黄昌遇记略〕泉郡德济门外有顺济桥，建自宋郡守邹公，岁久渐堆。雍正四年，前任叶公修葺。岁庚午，水涨桥断两道。余偕绅士修筑，民免病涉。无何，客岁壬申，淫霖肆虐，溪流湍激，复圮。双孔通桥栅亭尽坍。余议重修，复延惠绅通守陈君文辉董理，培基架梁，翼栏立亭，仍其旧制而缮葺之，愈加巩固。经始于乾隆十八年七月十一日。告竣于十九年十二月二十六日。费朱提若干，爰操翰而为之记。〔怀荫布记〕周官司险知山泽之阻而达其道路，郑注谓，以桥通之。夏令曰，十月成梁。桥梁，诚王政哉。其时用民之力，伐木为之，费省而工不劳。岁岁举行，至便也。后世易以石，其制遂坚且久。若乃洪波激湍之中，甃石累基，长虹绵亘；前者创始，后者踵修，尤非旦暮事矣。泉州桥梁虽更仆数，其跨江而当孔道者，东有万安，南有顺济。万安桥，宋蔡忠惠守泉时所建。顺济桥，则嘉定四年，前太守邹景初建也。桥在德济门外，长百五十余丈，广丈四尺。为间三十有一，扶栏夹之。以其建在石筍桥之后，又名新桥。浯江横贯二里许，桃源、武荣诸山流由此入海。霖雨暴涨，巨浪拍天，其地下通两粤，上达江浙，实海国之冲衢，江城之险要也。自斯桥成，而肩摩踵接，直蹑风涛于足下，而恬然不知，厥功伟矣！历元明至今，圮而复修者非一，大抵因而补葺之，而费均不赀。乾隆二十一年秋，予来守是邦。越明年，桥之七、八、九三坎倾毁殆尽，民以舟渡，屡濒于危。予惕然曰：是不可缓须臾也。亟偕邑令干君从濂，亲诣相度，倡首捐资，仍劝谕绅士商民随力输助。先于断处续以木桥，俾便行旅。继乃集材鸠工，将已毁三坎增石筑之。及新令王君勋接任，又以一坎至六坎将近坍塌，十六、十七两坎欹侧可虑，爰复捐俸劝输，一并拆卸改筑，为一劳永逸之计。乾隆二十二年五月兴修，二十四年八月告竣。縻白金四千七十五两有奇。予乐郡人慕义者多，既经行县议，详转请奖励，并勒石书名以劝来者。而诸士民欣然于桥之成也，请予为文记之。夫出险履夷，爱民之心也；兴废举坠，长民之责也。当日邹公俶造即有望于后人之缮修。今也费以累千，迟以岁月，上下交励，绩用底成。继自今官斯土者先事图维，因时葺治。俾往来如织之赤子，永免病涉之虞焉，是尤予所望于后人者也。遂濡笔而为之记。嘉庆己卯重修。〔萧汉杰记〕顺济桥，自宋太守邹公创建后，历元明国初，旋坏旋修，载于旧碑者详矣。乾隆丁酉，吊桥朽敝，重造者林公振嵩。嘉庆癸亥，吊桥没于洪水，承造者林公文时。丁丑，石版折坠，暂架以木，即黄君清和。己卯狂飚折阑，伐石修整，即林君文献。乃工成，循桥检校，桥之第十坎十一坎驾桥石墩已欹侧裂痕，行将欹倒，呼工估价修葺，非数人所能共功。于是，王君日曜、黄君清和、林君文献、陈君鸿谟、石君焕章倡议捐修。幸乐善者多，各宏愿力。遂兴工于己卯年十月十一日，蒇事于庚辰年十一月十八日。从兹易危为安，履险如夷。诸君子利济之功，岂不伟哉！爰勒捐赀名姓，使费数日，以誌善心，以劝来者。按是役共费白金近二千二百元。南邑黄纶恩，自补造三石塔及吊桥。

　　城外各都之桥

　　建隆桥　在一二都，宋绍兴十六年建。
　　梅溪桥　在一二都。〔万历府志〕南北二溪流，自南安县弥陀、梅花二岭，合于此桥，抵清洋陂、出小桥。大桥长五十余丈。宋绍兴十六年，里人苏展建。
　　甆市桥　在二都。里人苏展建。
　　湖柄南桥、湖柄北桥　以上二桥俱在一二都。宋元符间建。南桥，构亭曰喜雨，北桥，构亭曰“攀龙”。
　　古陵桥　在三都。长一十七丈。宋绍兴三年建。〔府志〕桥下溪水发源罗裳山，其流逢烟浦埭。
　　马平桥　在四都后头坑乡。
　　安平西桥　在八都安海港晋江南安之界。旧以舟渡。宋绍兴八年，僧祖派始筑石桥，未就。二十一年，守赵令衿成之。酾水三百六十二道，长八百十有一丈，广一丈六尺。东西袤延四里余，故名曰“五里西桥”。〔令衿诗〕为问平安道，驱车夜已分。人家无犬吠，门巷有炉熏。月照新耕地，山收不断云。梅花迎我笑，为报小东君。明永乐甲申，里人黄韦修。天顺三年，耆民安固募修。成化乙酉，里人蔡守辉、刘耿修。国朝康熙二十二年，邑人施琅修。五十年，施韬倡修。雍正四年，知府张无咎修。乾隆五十八年，施开泰、黄世瑶等修。嘉庆十二年，黄元濬倡修。〔徐汝澜记〕泉之属，巨桥有二：一为万安，一为安平。万安之建，自蔡忠惠始，其桥为泉之通衢。圮而叠修者屡，至今完且固。而安平距郡城西南六十里，地与南接壤。由宋绍兴八年创起，历明及国朝，旋修旋废。迨雍正四年，太守张无咎再整之。越今数十载，日就倾颓，行旅往来，咸以为不便。今夫制度不能无兴废，而以时修举，俾无缺失。唯邑令实主其事，余甫莅事泉南，每思讲明而补救之者，不一而足。乃闽省下游，海氛未靖，萑苻以时窃发，有地方之责者，方苦攘除之未能；又俗尚强悍，有小愤辄群率相争，抚循劝谕之事，在上尤日不暇给。余于时虽欲修此桥，而愿曷由遂？丁卯维夏，计余从事兹土，凡七易寒暑。赖朝廷德化之宏，与上宪委任之专，遂使温陵前后道途之攘窃者日静，民间竞斗之风亦时戢。余适因公出，小驻于此，偶触于目，先捐俸议修。而邑之绅士、耆老无不踊跃鼓舞，以为修废举坠，正当其时。乃相与倾囊以资者若而人，遂从事以迄于成。计桥酾水三百六十二道，长八百有一丈六尺，从旧制也。栏楯之倾圮及桥石之中折者，乃更新之。是役也，兴工于丁卯六月，迄事于戊辰九月，计阅十七月而落成，糜金钱九千有奇。后之览桥者，知所由废，复知所由复。而又知官斯土者，非由政事之暇，虽蓄所愿，无能为民兴斯役，是则邑民之大幸，又不徒邑民之大幸也夫。〔黄仕癸记〕乾隆癸丑之岁，安平诸衿耆重修西桥。余时设帐外邑，弗及与也。溯桥之建，自宋绍兴八年，间历前明至国朝，有坏辄修。中亭碑记历历可考。至是岁而倾圮滋甚矣。盖自西埭崩颓，逆流汎滥，水势汹涌，日冲月激，遂至于斯。诸公悯往来之维艰，俾危险之无虑，修而筑之，甚盛事也。顾以陡绝之流，仍前决冲，故落成未几，不旋踵而仍坏，且有甚者。而勒碑记事，亦未及举行。兹嘉庆丁卯岁，邑侯徐公捐俸倡修。都人士踊跃奔赴，捐题者不惜厚赀，董事者不殚劳瘁，余亦从诸公襄事其间。凡阅十七月，而大告厥成。费用之繁，修筑之坚，比前十数倍，其巩固孔厚矣。顾欲纪今日之绩，不得忘昔日之劳，谨将当日董事诸公及捐题之人，开列于左，以为急公尚义者劝。二十一年，黄元礼、施继辉续修。〔徐汝澜记〕安平桥在晋江八都安海港，与南安接壤。曩余宰晋邑，尝鸠众兴修，并记其颠末于石，迄今又十稔矣。去年秋，予以知郡事再至泉州，父老复以桥圮告。盖阳侯为患，自昔已然。而以时修举，固守土者事。矧较前仅十之一，有基勿坏，不尤易为力耶？爰复捐俸倡议重修，俾附近绅耆董其事。即以是秋兴工，至次年夏仲告竣。计縻制钱百万有奇，而完固如旧，行旅便之。邦人因请记于予。夫舆梁之成，岁修有其政，当事者不足以为患，而又何赘焉。予惟是倡予和女，举重若轻，所以能继起有功，民无病涉者，则邦人之功足多焉。故为记从事诸姓氏以为后来者劝。按是桥中有水心亭，桥西有碑，镌安平桥三字。
　　安平东桥　一名曰“东洋桥”。在八都安海港。宋绍兴二十三年，守赵令衿偕进士史进建。长六百六十余丈，广一丈二尺余，酾水二百四十二道。明嘉靖三十六年，知县卢仲佃拆桥石造安平城，桥遂废。国朝康熙五十一年，施韬重建，又废。道光元年周仕鼎、蔡时绍、萧允迪等重建。
　　瑞狮桥　在九都。长六丈五尺，阔九尺。国朝康熙六十年里人许良俊等修。
　　陈坑桥　在十一都。《方舆纪要》：宋淳熙元年，里人陈公亮建。酾水百四十道。〔县志〕甃路八十余丈。今圮。
　　许家巷桥　在十二都。
　　岐山桥　在十二都，原系永宁陈佩兰建。道光丙戌年陈锡倡众重建。
　　义济桥　在十四都。此处溪水海水交流，行人悼叹。嘉庆十一年，坑口乡蔡宗阳独力创建。乡为立碑。
　　溜澳大桥　在十五都。乾隆三十一年，溜澳乡州同陈元灿重修。
　　虺湖桥　在十六都。国朝康熙四十三年，施韬建。
　　蒋桥　在十七八都。跨海。国朝康熙四十三年，施韬重建。
　　通济桥　在十九都石湖。宋元祐间侍禁傅琎建。
　　登瀛桥　在十九都。一名“回龙”。宋僧道询建。
　　厦渎桥　在十九都。
　　普利大通桥　在十九都。《方舆纪要》：宋绍兴十二年，给事中江常建。凡百十间，长二百丈。僧智资董其事。国朝康熙五十六年，邑人施韬接建锦塘桥。百五十余丈，今废。
　　悲济桥　在十九都。其地为海之支港。〔隆庆府志〕先是民筑堤以代涉。宋皇祐间，僧法超造桥一百三十间，长八十丈，元祐中，邑人许荣于桥南复为小桥。
　　菜妈桥　在十九都。
　　蚶江桥　在二十三都。宋元符间，僧怀应彻石为路，自北而南二十里，中为桥三：曰前埭，曰林湾，曰高港。桥上架石为亭。
　　玉澜桥　在二十三都。《方舆纪要》：跨海港，长千余丈。宋绍兴间，僧仁惠修。
　　龙尾桥　在二十三都。宋宝庆二年，僧圆光建。《县志》甃石五百余丈。
　　应龙桥　在二十五都。〔通志〕宋嘉定五年里人吴谦光建。县志云：万历志作“端拱间建”。
　　清风桥　在二十五都，宋僧道询建。
　　应台桥　在二十六都，宋淳祐二年建。
　　莲花桥、龙井桥　俱在二十六都。
　　海岸长桥　在二十六都。宋时建。明成化间圮。弘治正德间，里人林孔彰等，与僧智镜协修。〔明蔡清记〕出泉城南里许，折而东，行二十里，曰陈江；由陈江复东，历玉澜渡至于龟湖，盖又十五六里，此海滨地也。海滨之地，咸流浸润，不可田。昔人因筑大堤以止其流，而内蓄涧水以溉田，殆千余顷。傍堤之边，驾石以便行者，计七百七十余间，通名“海岸长桥”。中有亭，有庵，以为憩息祈赛之所。其工最钜，其利最溥矣。据故老遗文所传，桥成于宋乾道间。主其事者陈君亢，今亦未详何许人也。是后修治之功莫考。入本朝成化间，桥有圮者，弘治乙卯莲江林孔彰、仑后吴怀荆、桐城吴则敬、玉田詹勤立、承天寺僧智镜，各舍银两合而修之。督工者吴茂实、蔡成端也。于是圮者以完。至弘治乙丑，值洪水冲决之圮视前为甚，而前人之乐善事多已沦谢，久不克修，行者病焉。怀荆左顾无与共工者，而孔彰之子时学与怀荆复倡捐。于是则敬及余某、王某、吴某、张某、姚某、灵源室僧体然，或助以力，或督以工，而余某所助独厚。于是桥复完而功视昔为固矣。时正德丁卯也。诸里人无长少，咸壮其功。不可无纪载以示来者，遂相率诣予请记。惟古人有言：莫为之前，虽美弗彰；莫为之后，虽盛不传。此一事也，使有乾道之创，而无弘治之修，则先功将自成化而堕矣。有弘治之修，而无正德之续，则前功又将自今日而堕矣。今日之修者，岁久不能无圮，设当其时莫之修，则举今日之功并墮矣。且修之贵乎及时，或小圮不修，驯至于圮之甚，然后图之，则为害已多，而亦难乎其为功矣。此皆所谓莫为之后者也。此皆后人之所常念也。然则是记之作，岂但以既往。道光辛卯五月，蚶江通之续，亦将以为来者之规也。判华文瑛捐俸倡修。
　　吴店桥　在二十七都。宋淳祐八年筑。蔡常卿建，凡四十间。〔县志〕并甃石路一百七十丈。
　　官桥　在二十七都。明成化四年，里人庄士彻、林崇重建。
　　汾溪桥　在二十七都。
　　横沟桥　在二十七都蔡青埭。
　　乘驷桥　在二十七都浔尾渡。宋宝历间，里人高晔建。
　　结甎福利桥　在二十九都沟头里。吟啸桥之水经此入海。元大德五年，僧法助建。国朝康熙间，施韬修。
　　后尾桥　在二十九都。吟啸桥水东行一支，经结甎桥，一支经此桥。
　　适南桥　在二十九都。宋绍兴间，司石王元建。元大德六年修。僧法助重建。〔县志〕吟啸桥之水东分一支，至陈埭西陡门经此。
　　涵口桥　在二十九都。国朝康熙间施韬建。
　　陈翁桥　在二十九都茅坂里、前头里交界处。结甎桥之水经此入海。宋建隆间建。旧传陈洪进筑陈埭并造此桥，故名。明崇祯壬午重修。国朝康熙三十三年修。
　　苏埭桥　在二十九都苏埭里。九十九溪之水，分一支灌苏埭者，经流其下。桥凡四。《方舆纪要》：宋绍兴二十四年，僧守徽建，又造小石桥，百四十间，长二千四百余丈，以通泥淖难行处。
　　姑坑桥　在三十都。“姑”，一作“高”。
　　吟啸桥　在三十都白石。九十九溪之水，出清洋陂，历大桥及沿江陡门，经此通烟浦埭，抵溜石六里陂入海。唐日辉(万历府志作“日映”)禅师架木为梁，刺史王延彬、余廷相继修。宋咸平中，邑人王养及僧行珍始为石桥。长十五丈，广丈余。《图经》：唐欧阳詹尝吟啸于此，故名。〔明庄一俊诗〕欧子考盘处，潘湖是故村。偶寻山水迹，乘兴到桥门。逝者空怀古，鸥来欲断魂。平田野望阔，吾此驻黄昏。
　　小桥　在三十一都。〔县志〕白石九十九溪之水，顺流经此至沿江陡门，出与大桥之水会。
　　大桥　在三十二都。〔县志〕白石九十九溪之水，出清洋陂经此桥，兴沿江陡门会。以上二桥，俱宋太平兴国间建。
　　玉京桥　在三十三都。(县志〕在金粟洞前。宋嘉定四年，道士黄去华建。
　　青濛桥　在三十四都。(县志〕在紫帽山东、龙首山北。宋淳化中建。
　　御亭头桥　在三十五都。元至正二十三年，僧法助建。
　　下辇桥　在三十五都。〔隆庆府志〕宋幼主自万岁山南行，经此下辇，故名。元至正间，僧法助建。凡六百二十间。明洪武间，桥南沿江一带陷于江。二十九年，参议李庸、知府金孟浩，命道士林正宗、里人黄胜生，募赀徙入田中。
　　东山桥　在三十五都。旧以舟济，名“东山渡”。国朝康熙间施韬建。桥长五里余。
　　上保桥　在三十五都乌洲洋。
　　下保桥　在三十五都乌洲洋。已上二桥，俱宋淳熙间建。
　　停车桥、王桥　俱在三十七都。
　　万安桥　在三十八都，晋、惠交界，跨洛阳江，一名“洛阳桥”。桥中有台，又有济亨亭。宋宗室赵不骀书额有“泉南佛国”。亭元至正间建，四明张即之书匾。又有镜虹阁。《名胜志》：旧为万安波，宋庆历初，郡人李宠始甃石作浮桥。皇祐五年，郡守蔡襄建石桥，长三百六十余丈，广一丈五尺左右，翼以扶栏，为南、北、中三亭。桥下种蛎，固其基。绍兴八年飓风，桥坏，郡守赵思诚修复。以余金分诸刹权子母，为修桥费。淳熙间，郡守张坚、颜思鲁修。嘉熙初，郡守刘炜叔复修。淳祐十二年，郡守汪应元修。明永乐间，知府胡器修。旧址低下，潮至，桥梁俱没？宣德六年辛亥，池店乡李俊育讳英，奉知府冯祯命，捐己赀甚多，与僧正淳，增高三尺。《闽书》：宣德间，蔡锡以给事中知泉州。先是洛阳桥圮坏，故石有刻文云：石摧颓，蔡再来。至是，锡捐俸修之。海深不可址，锡檄文海神，遣卒投之。卒醉卧海上，寤，视檄面题一“醋”字。锡曰：“酉月廿一日”也。至期潮果不至。桥成，民祀于蔡忠惠祠畔。明列卿传亦以移檄海神为蔡锡事。按：宣德止十年，何以六年李俊育奉冯祯命，已费多金修之。三年始毕，而蔡锡又修乎？查官职部，蔡锡又即继冯祯后，皆宣德间任。此处《闽书》及志乘当有误。恐是宣德初，蔡锡重正其基，至六年，冯祯再命李俊育增高耳。蔡当在冯之先也。附此俟考。景泰四年，桥梁断三间，知府刘靖、同知谢琛修。嘉靖三十一年壬子(乾隆府县志皆作二十九年，误。)知府方克修。三十七年倭入寇，桥亭改为砦隘。〔万历府志〕隆庆元年，知府万庆重修，仍严取蛎之禁。万历三十五年，地大震，桥梁圮，复低陷，知府姜志礼修。桥南晋江詹仰宪董其役，桥北惠安李呈春等董其役。国朝康熙二十二年(府志作二十年，与下记不符。)总督姚启圣、提督万正色重修。雍正八年秋，桥崩，知县王之琦修。乾隆二十六年，知府怀荫布、署府嘉谟倡募重修。《泊宅篇》：泉州万安渡，水阔五里，上流接大溪，外即海也。每风潮交作，数日不可渡。刘鋠据岭表，留从効等据漳泉，恃此以负固。蔡襄守泉州，因故基修石桥。两岸依山，中托巨石，桥岸造屋数百楹为民居，以其僦直入公帑。三岁，度一僧掌桥事。春夏大潮，水及栏际，往来者不绝，如行水上。十八年桥乃成。(据下蔡公记止七年。)即多取蛎房散置石基，益胶固焉。元丰初，王祖道知州奏立法：辄取蛎房者，徒二年。《闽中疏》：闽中桥梁甲天下。盖闽水怒而善崩，故以数十重木压之。中多设神像，香火甚严，然无如泉州万安桥，蔡端明名与此桥不朽矣。〔宋蔡襄自为记〕泉州万安渡石桥，始造于皇祐五年四月庚寅，以嘉祐四年十二月辛未讫工。累址于渊，酾水为四十七道，梁空以行。其长三千六百尺，广丈有五尺。翼以扶栏，如其长之数而两之。縻金钱一千四百万。求诸施者，渡实支海，去舟而徒，易危而安，民莫不利。职其事者，卢锡王实、许忠浮图、义波宗善等十有五人。既成，太守莆阳蔡襄为之合乐讌饮而落之。明年秋，蒙召还京，道由是出，因记所作，勒于岸左。〔陈傅良诗〕跨海为桥布石牢，那知直下压霞鳌。基连岛屿规模壮，势截渊潭气象豪。铁马著行横绝漠，玉鲸张鬣露寒涛。缣图已幸天颜照，应得元丰史笔褒。〔刘子辇诗〕跨海飞梁叠石成，晓风十里渡瑶琼。雄如建业虎城峙，势若常山蛇陈横。脚底波涛时汹涌，望中烟景晚分明。往来利涉歌遗爱，谁复题桥继长卿？(王十朋诗〕北望中原万里遥，南来喜见洛阳桥。人行跨海金鳌背，亭压空江玉虹腰。功不自成因砥柱，患宜预备有风潮。蔡公力量真刚者，遗爱胜于郑国侨。〔萧元吉纪路〕陇西李公俊育讳英，世居凤池。性纯而姿丰，言温而气和。韬光不仕，好义乐施。衣食不给者周之，纷争不解者断之，人皆詟服，目为义长者。宣德六年辛亥，太守冯公、县尹刘公请公，谓曰：洛阳万安桥，南接漳广，北通江浙，往来者殷。曩以舟济，宋蔡忠惠公始造石桥。然遇秋潮涌起，桥落石没，渡者罔济，君知之矣。余欲增而高之，难得其人，君其殚心覆力以成厥事，何如？俊育曰：某固有志，今得其命，其又奚辞！遂捐己赀，邀僧正淳董之。起是年十月，越三载而毕。高增三尺，行人便之。夫获带还妇，身都将相，编竹渡蚁，名魁天下。以公方之，受福岂可量乎！行见身康强而后昌大，绵绵无极也。于是乎书是碑在蔡忠惠公祠内。〔明王慎中记〕出迎恩门(即仁风门)以东二十里，长江限之。有石跨江，蜿若卧波之虹，其修逾数千丈，名曰万安之桥。有宋蔡忠惠公守泉时所造。由皇祐以来，五百余年间，东西行者，履砥视矢，凌风波于趾踵之下，而若不知。苟有昔人临河以望，思禹而兴叹者之意，想夫营度架结之所由，岂不喟然有叹于斯人哉！桥之钜，与万安埒。与亚之者，在泉州所以三四数，民皆由焉而不言，而独好言万安。其言往往多异，以谓撰时揆日，画基所向，锲址所立，皆预檄江水之神，而得其吉告。至于凿石伐木，激浪以涨舟，悬机以弦繂，每有危险，神则来相。址石所垒，蛎辄封之。而公自为记，无是也。岂其驾长江之洪流，冯虚以构？实其役有足骇人者，昧者惊焉，而言之异。亦以贤者之所为，兴事起利，人乐其成，而赖其功，故托于神，以美之耶？今其言虽不为缙绅所道，然贤士大夫之至泉者，莫不临江顾望，慨然思当时之风烈而壮其所为，亦以其人之故也。嘉靖辛亥之秋，宪使济南王公以事过泉，盖临江而慨然者，既想其人，尤访其为桥之详，益知其成之不易。思所以久之，使勿少坏，而永为吾民之济。于是翼栏之欹缺者，累址之陁折者，途坂柱亭之罅析者。目揣心量，靡有漏失。授意于郡守方侯，会财计功，覈上其议。乃檄晋江主簿陈冕往讫修桥之役。议定檄下，是为壬子仲夏。役且及半，王公去为浙江右布政使，今四明范公来代。公风裁独持，神明傍周。不出堂序八郡之远，如是身到。斯役之有会于官，有赋于民，一一察知，而督之加严焉。于是，以秋讫役。公驰币郡中，属方侯来，请记。王公于斯役，其出费庀徒，已为尽心，而尤属意于取蛎之禁。盖蛎附址石，则涂泥聚而石得相胶蟠以固。故忠惠公于桥之南北，表石为台，以识其界。禁敢取蛎界内者。岁久禁弛则界有窃者，而附址之蛎，亦且为窃者所剥。人莫不虑此，而亦莫为告。王公一日而得其利病之大端，可谓难矣。观其檄下所司之文，亹亹可记也。范公名钦，字尧卿，靳县人。王公名昺，字承晦，章邱人。方侯名克，字惟力，桐城人。今为陕西苑马少卿。修桥之役，始壬子五月，毕于八月二十日，记之为癸丑夏六月既望。适钱塘童公汉臣来为郡公，由桥入境，未见吏民，已慕忠惠之风，慨然有踵盛绳美之想。故于斯石之役属意焉，亦可书也。按：桥中亭侧有西川甘雨碑，为方克立。相传嘉靖辛亥岁亢旱，祷雨未应，方公誓于府城隍之神曰：三日不雨，则系神之主，同投洛阳江以死耳！夜梦神谓曰：已借西川雨来矣。果如言，后人为之立碑。乾隆府志名宦传不及此事。县志并其传而没之，何欤？〔康朗记〕万安桥去郡郭东二十里，而当惠安属邑与莆阳三山、京国孔道。近郭而当孔道，故往来于其上者，肩毂相踵也。又其长三百六十丈有奇，跨江接海，若飞虹然，其势为至险。宋皇祐五年，郡守蔡忠惠公始克成之。是后屡有增修。前人之述备矣。历千百年而济是江者，去危履坦，谁之赐也？世传忠惠之始造桥也，借潮于海神。又《传谶记》有云：洛阳沙平，泉南公卿。其事不经，学者所不道。然以今观之，桥据江海之中，夹峯峦之秀，尝试登梁以望，波涛汹涌，云物满江，令人有逍遥傲世游仙之思，慷慨题柱击楫之气。嘉靖之末，倭寇煽患，设守者城其桥之中亭，寇由是不敢越桥而西以犯郡畿，环桥居民数百家，亦得依堡而脱于锋刃之惨。则桥之力，而忠惠之余泽也。泉古称多才，而自国初以来，未有登八座舆及第者。今桥下之沙且平矣，而泉之人士遂相继为尚书，岂桥之灵异使然如传闻所云耶？太守万公莅泉之三年，政洽民谧，百废俱举。凡郡城内外川渠桥梁，如八卦沟之类，靡不开治，以复其故。是年三月，万安桥之南偏，石梁一并栏楯，折坠江中，石柱、石基损坏数处。公惧其大坏也，亟鸠工修筑。功方就，而黄生及第之报适至。夫人才之兴，云蒸雾滃，各有所适，岂在于此？而机有相召，气有相应，则亦岂偶然哉！然则是桥之修否，岂惟系于济川之安危，其有关于吾泉之形胜气运，固不少欤？〔姜志礼记〕自蔡忠惠公建洛阳万安桥以来，凡几修至今上御极之三十五年，丁未，地大震，城垣坊刹胥就颓，桥圮尤甚。桥跨海，亘南北，中流大石雄屹，吞吐洪涛，称郡东北之胜。旧有中亭，有石门，有镇风塔，俨然巨观，一时悉坏。会余来守是邦，凡百拮据，乃首议修文庙城雉，渐及道路桥梁。方举事，忽桥子报，桥喊有声，大石梁折入于海。余色变，即书其报牍曰，端明有遗迹，桥断我当修。亟往眎，梁果沉海，折不可续。而桥北石址塌低于南四尺，奇潮至，辄没，人不能行。渊址剥落，十仅存三四耳。大抵岁久，水道更移，而由中桥深坎酾水，而后沙平水隘，穿溪荡浦而北，风涛复噬啮之，故今坏更甚也。余是以谋于观察姚公，采石修之，南北并举，于桥北尤所重云。时有进拆楯之说者，余谓楯拆则石梁无所寄。动移一损，费出不经。则议设弥天之架，横木悬梁上，可通人行，下不碍工作。其法用定嵌金□柱策。每伺潮退，辄从海底将新旧石互取结址垒垒，以连于顶，梁道载平。造墩二十二，修旧三十五，整补扶栏五百，增两翼镇风塔各一，折梁重易，关楼亭榭及忠惠公祠俱加庀，焕然一新。余因而追维其事，非但人力，盖亦有神助焉。当经始初，潮水浩弥，巨浸滔天，匠师患无所措其手足。余为祷之，潮不至者数日，一异也。大石梁折，戴石补之，舟至泊于桥，择四月之十八日，乘潮长而上。连三日潮俱小，舟不加浮。匠师告惫，余曰，昔忠惠公以二十一日安桥，岂须是耶？及是日，滔天之水，果自东来，石梁遂上，二异也。悬空挈石，一绳千钧，架高千仞，下临深渊，每值狂风巨浪，人尽危之。自经始迄告成，木不摧，绳不断，石不损，无几微虞，三异也。桥北之役，郡人李呈春董之，以僮李魁视督石事，坐卧舟上，忽入海不知所往。呈春奔涕，余亦泫然。令渔人捞获之，归槥行索断，不可去，瘗于桥左。世传忠惠公造桥，有夏得海之事。有无不足凭，乃今而有李魁赴渊，四异也。夫缔造难，修旧亦不易。而缮修于倾圮既极之后，尤不易。桥南之修，因仍居多。桥北之修，改作，半之功。非天不因，非人不成，事从时起，废乃以兴。此徼海若之灵，忠惠之佑，与诸大夫国人之伐也。工始于戊申春，终于己酉夏。事既竣，郡缙绅陈公名华、刘公宏宝、蔡公应麟、李公懋桧、庄公懋华、何公乔远、蔡公彭、苏公懋，相载酒邀余而乐之。余亦幸有藉乎以谢诸公，乃若申禁取蛎坏墩，以绵忠惠公之绪。则维今日，与继今者，先后同心图之耳。是役也，晋江李令待问、惠安甯令维新，与余协谋以底厥成。督工力，檄钱粮，则惠安李主簿嘉禾。董役则詹生员仰宪、李署丞呈春、张生员翰臣、魏阴阳官岳玉、省祭官宋振、吏李焕章、老人黄烈。石匠则曾赞、杨维远。奔走则保长黄祖禹。若詹仰宪之尚议捐赀，视为己事，不言劳，不言功，尤不可泯，并记于石。时万历三十七年己酉冬立。按：此碑字九百有奇。大只寸余，但作一片。又碑字百四十，大满四寸、却作两片，亦姜公自撰。盖恐细字易漫漶也。文云：洛阳桥造于蔡忠惠公，利赖至今。万历三十五年秋，地震桥圮，大石梁折人于海。桥北故址塌南四尺有奇。余乃采石从海底结址二十三，葺旧三十五，整捕扶栏五百，增两翼镇风塔各一。折梁重易，关楼亭榭一新。縻缘金千三百。桥载安董事詹仰宪、李呈春、张幹臣等七人。役始戊申春，终己酉夏。是冬入觐，道出斯桥，追感前人遗绪，不觉低徊。因纪年月于岸左。〔蒋德璟镜虹阁记〕崇祯戊寅春，万安桥新建，镜虹阁成。晋江汤侯、惠安李侯，以其事谂史璟曰，是宜指张公意也。公按泉从桥，谓架江海雄胜为九州冠。而腰有小屿，屿有城，尤奇。城内舍稍庳隘，宜有高阁以称之。时李侯方自惠署晋，公遂捐俸，俾扩新。未几，汤侯至，困合荚躬行营表，各佐俸百金。即旧址为厅事，上增三楹为合，高山睥睨。旁为耳房，供燕息。翼以回廊，向仆厨从，各有宁次。木巨而坚，垣甍言言。一切购募，皆眎民间平值。董以土著之好义者，不进胥，不持檄，费省工倍。阁竣而民不知，郡人美之，为之赋子来。君子曰，是举也，具三善焉：泉水国也，夹以两江。笋江绾西北水入海，有石笋顺济二桥。雒阳江，绾东北水入海，有万安、乌屿二桥。皆鞭石潜犀，力相伯仲，然而万安独显当时。至进图，为神宗嘉赏。而故老相传，谓忠惠揆日锲址，皆预檄江水之神。以至辇石悬木遇危险，辄得神相。址石所累，蛎辄封之。王公慎中谓，贤者之所为，人乐其成，而赖其功，或托于神以美之！似矣。然以三千六百尺之石，斗空而行，为千万年履海之康庄，不谓有神司如禹之灵威，玄夷不可而得。是阁以为之圭表，云楶兰拱，宛在波心，忠惠灵杰，斯为光大。其功在前贤。天官家：东井为黄道所经，天之亭堠，介两河天阙间为关梁。内有积水，主酒食，积薪，主庖厨；坐旗，主台榭望气。晋志曰：天驷旁为天桥，阁道南北有天厩，主驿传及宾客之馆。今桥北为惠，桥南为晋。车马剧骖而行，卢湫逼棨戟之重，间僦民居，是子产单襄公所讥也。以桥象井，以阁象营室，爽垲宏丽，便栖憩而明等威，其功在宾旅，虽然独其小也。易称天险，地险，王公设险，以守其国。墨子城三十步置坐楼，百步木楼，二百步立楼，皆为险设。自嘉靖末，倭寇阑入，陷莆掠泉，连破永宁、崇武，故万佥宪就小屿，筑城为兵备行营。且门其北为万胜，南为万全，以为关南第一关。计垛口仅四十七，而巨石崇墉稳若天堑。今以城扼桥，以阁凭城；城取诸豫，阁取诸大，壮而合之。桥有习坎重险之象，天地之险，尽为用矣。其功在封守，斯三者于法皆宜书。故曰：一举而三善备也。然而封守大矣。若夫枕双阳，面沧海，峯峦环匝，潮汐噏嘘，禽鱼卉木之观，烟蜃风虹之态，登眺之美，则不可胜书也。昔诸葛武侯所至，治官府、次舍、桥梁、道路、藩篱、障塞，皆应绳墨。一日之行，不改其初。公观风度桥上亦暂耳，而即图久远若此，计是阁与桥终始，则公亦当与忠惠并传。而两侯又能承公德意，于二邑界协恭共济，下不扰民，上不耗官，几于古所称不日成者，宜乎有子来之赋也。镜虹公所署名，盖取虹势亘天，水光如镜之义。而公之风采赫耀，澄清山海之槩，亦具露一班矣。阁坐乾向巽，建于春正月十八日，成于三月十五日。广三丈，高二丈六尺，深三丈八尺。张公讳肯堂，华亭人，天启乙丑进士。汤侯讳有庆，长洲人。崇祯丁丑进士。李侯讳沾，华亭人，戊辰进士。而当戊辰之岁，有雷电从阁址起，绕城三匝，裂雉堞者三，实为鼎新之兆云。董其事者贡生蔡嗣铨，尝以千金助边，诏旌其门曰忠义者也。诸生吴其泓、张廷荐，皆附桥，人亦有劳，得附书。〔徐■〈火勃〉诗〕路尽平畴水色空，飞梁遥跨海西东。潮来直涌千寻雪，日落斜横百丈虹。郊野尚留棠树绿，岁时犹荐荔支红。行人幸不为鱼鳖，细看丰碑利涉功。〔祖熙寅诗〕树底孤帆带夕晖，闲亭下马拂征衣。天回戌垒春流迥，风静官桥晚浪归。水国蒹葭长淅淅，沙汀凫雁远微微。昔贤已去荒祠在，淅沥桐花满钓矶。〔顾大典诗〕沧波欲尽海云垂，千尺晴虹挂水湄。寂寞寒潮自来去，行人惟说蔡公祠。〔又〕鱼子腥闻山市近，蛎房寒浸海潮生。日暮驱车桥上过，断肠秋色似江城。〔凌登名诗〕洛阳之桥天下奇，飞虹千丈横江垂。西有滚滚万壑流波之倾注，东有澒灏澎湃潮汐之奔驰。石梁亘其上，震啮永不移。千秋万岁功利溥，直与天壤无休期。巍然巨石中流峙，群神百灵共栖止。约东涛浪鞭蛟螭，雄镇东南数千里。遥望扶桑海日升，山头松柏常青青。揽衣登蹑还四顾，使我醉眼惺然醒。天空云滃沧海阔，东风吹云海水裂。宇宙神物能有几？如此大观亦称绝。蓬莱仙阙蛟人宫，夜半仙人骑玉龙。倘于石上求奇事，为言狂客留题处。〔黄克晦诗〕松花小径过柴车，乱石荒苔去去徐。数里一沾惊蛰雨，二旬三食洛阳鱼。春来为客多堪恨，乱后空村有废居。安得闾阎无警报，在家长读古人书。〔何乔远诗〕天上遥闻白玉庭，北风吹起戏龙醒。扶桑挂影初无障，海若司潮似有灵。楼外行人亭寂寂，尊前逋客鬓星星。昔贤修禊来题柱，篆笔摩挲眼尚青。〔又〕落日望长桥，虚亭正在腰。度关时小骑，阁汐有轻船。蛎趾初支壳，蛏田别种苗。摩挲看题柱，高兴感遥遥。〔黄凤翔诗〕龙峤三千仞，琼楼几万重。虹垂天际石，云抱水中峯。急雨潮声壮，微晖树色浓。任公闲把钓，独与野鸥逢。〔苏茂相诗〕群山匡卫此中亭，蹑屐登临酒易醒。秋至奔流朝海若，月明清韵听湘灵。只今虹影闻吞浪，何客槎头可犯星。堞外纵横千里目，遥天直北数峯青。〔国朝万正色记〕忠惠蔡公始造万安桥，历今七百有余载。履劫蛟宫，毁拆至再。扶栏基址？各有啮风涛而漫漶倾圮者，余虑不早葺，费且不赀。因縻金伐石八百六十，松杉半之，进原游击洪忠董厥工。悉数绸缪垒址重构者，梁二十有八。荷蒙神庥，潮涨者十，汐涸者三，程工五万，狻猊墩塔焕然一新。计资给白金二千三百有奇。始康熙二十二年癸亥三月甲子，迄十二月壬戌告成。庶巩往迹，且冀人怀利济，毋或胥戕云。康熙二十三年甲子二月立石。〔阮曼锡诗〕白虹饮大江，偃卧长不起。何用祖龙鞭，横跨东海水。巨石驾蛟宫，飞栏翼雁齿。巍然忠惠碑，详哉岁月纪。醋字或讹传，后人诧神鬼。壮观甲中州，亨途通万里。诗书邹鲁匹，江山洛阳似。倦客设留题，且食蛎房美。〔张云翼诗〕端明学士守泉时，万安渡头行人悲。天吴日驾踊灵壑，狂潮横海走蛟螭。累址于渊架石梁，长波凌跨玉虹垂。砻石作记清且遒，银钩铁画同纷披。何年烽火照桥畔，倾斜石垣如巾欹。一朝自立屹然正，如有神物相护持。闻公正色知谏院，直声早振四贤诗。经国文章饰吏治，朱轮皂盖青云移。循绩千秋受余荫，七百里长松风吹。我寻东堂听寒声，日丽潮平动远思。〔黄孙馨诗〕玉冻盘空明镜悬，题来人在碧云边。双阳势转依江尽，两岛波澄向水连。伐竹徒劳司马造，潜犀不藉祖龙鞭。至今士女村家度，结构犹追嘉祐年。
　　凤屿盘光桥　在三十八都，即乌屿桥。《方舆纪要》：旧有石路，潮至不可行。宋宝祐间，僧道询募建石桥。百六十间，长四百余丈，广一丈六尺。《闽书》：是桥与洛阳桥海中相望，如二虹然。
　　旧铺桥　在三十八都，近五里亭。嘉庆十一年，守徐汝澜重修。
　　惠济桥　在三十八都田头亭。嘉庆十一年，守徐汝澜重修。有碑在亭内。
　　偃月桥　在三十九都。五代、唐天成三年建。
　　龙津桥　在四十一都，旧名濠溪。长二十六丈，宋绍兴间建。嘉熙六年，尚书杨炳重建。改今名。
　　长溪桥　在四十一都，苦店乡。长二十六丈，宋绍兴间建。淳祐六年蒲开宗重修。国朝乾隆丙戌，知县王勋重建。
　　谷口桥　在四十一都。周显德三年建。府志“谷”作“穀”，非。
　　岭脚桥　在四十一都。国朝康熙五十六年施韬建。有碑。
　　仙溪桥　在四十二三都。元僧道嵩建。
　　濠市桥　在四十都。《闽书》：宋大观间，僧宗爽建。旧石址木梁，火毁。明邑人都督俞大猷重建。万历二十七年圮于水。知县顾士琦命里民童豪募造石梁。国朝康熙九年施韬重修。乾隆元年又圮于水。七年，知县江夏胡重修。乾隆府志云：按是桥隆庆志不载，下有濠溪桥，在四十五六都。隆庆志作宋大观间僧宗爽建。疑即此桥，姑两存之。今查濠溪桥即此桥，不必两存，故下删之。
　　马夹桥　即安济桥夹府县志作甲在四十四都。国朝康熙四十四年施韬建。碑文云：马夹桥，即郡志之安济桥也。乾隆府县志皆分马甲、安济为二桥。且以安济为四十五六都，误。
　　五版桥　在四十四都坑边乡。无碑。
　　济龙桥　在四十五六都。宋淳熙十四年建。
　　康溪桥　在四十五六都。〔隆庆府志〕、《闽书》俱云，溪中巨石峻激，不容舟揖。宋庆元二年，僧绍杰始建桥溪上，而〔万历志〕作大观间建，未知孰是。
　　金溪桥　在四十七都。宋乾道八年僧继辨建。
　　万金桥　在四十七都。宋淳熙四年建。淳祐四年里人洪政重建。
　　龙潭桥　在四十七都。碑文云：龙潭溪者，晋仙交界地也。其桥俗号广桥。宋淳熙间里人彭映、僧白昕始建。明嘉靖间赖沆重建。国朝康熙四十二年癸未，施韬倡建。又一碑云：乾隆五十七年，公捐再建。对面有白虹漈。
　　林田桥　在四十七都。宋端拱二年建。
　　永安桥　在四十七都。
　　玉虹桥　在四十七都玉虹村。《闽书》：里人彭映建。

　　渡

　　石井义渡　在府城西南。宋尚书杨柄造舟以济人。
　　东石渡　在十都。
　　祥芝渡　在二十一都。
　　蚶江渡　在二十三都。
　　溜石渡　在三十都。
　　东山渡　在三十五都。
　　浔尾渡　在三十七都。里人胡宁请渡朱建船造桥以济往来。

　　●卷之十二　古迹志【坊宅附】

　　阅世生人，阅人成世，古已往矣，迹犹存焉。古以迹而流传，迹以古而欣慕，是故式其居处之庐，钦其遨游之处，抚其培植之树，夸其诵读之堂，望其华表之石而侈之，瞻其品题之额而传之。凡所经画，与其祥瑞，皆欲表而著之。至于荒墟遗壤，已无所见，犹复凭弔徘徊，退而笔之于书，以寄其景仰。古之得此于人，与后之不能已于古者，曷故？若夫秽声彰著，迹不自掩，示后犹愧，齿人偷颜？读斯篇者，畴以自解。志古迹。附坊宅。

　　城中古迹

　　桐城　郡初筑城时，环城皆植刺桐，衢巷夹道有之，故号桐城。郡人以其花开，验年丰歉。若花生叶后，岁必丰；否则反是。故又称瑞桐。〔宋吕造诗云〕闽海云霞绕刺桐，往年城郭为谁封？鹧鸪啼困悲前事，荳蔻香消减旧容。〔又丁谓诗云〕闻得乡人说刺桐，叶先花发始年丰。我今到此忧民切，只爱青青不爱红。
　　二山亭　在朝天门上，即今北门也。宋守陈康民建。以对清源、双阳二山，故名。淳祐四年，守颜颐仲重建。后废。〔王十朋诗〕连年行役厌间关，踏遍千山见二山。欲识泉南山面目，群山总在一亭间。〔又谢履有句云〕凭高直接青云势，览胜双瞻碧玉颜。
　　云榭　宋节度使陈洪进筑。〔王十朋诗〕山生平地榭生□，土木多应役鬼神。好向危栏高着眼，闾阎无限困穷人。〔又五月晦日会知宗提舶通判纳凉云榭，提舶用仙字韻即席赋诗，中寓四字，次韻以酬诗〕云榭衔杯半八仙，却疑来自蜀山川。地如洙泗占高第，人似羲和分昊天。单骑双翩成驷马，杯羹淡薄从三鲜。国风雅颂寂寥久，太史采诗宜与编。〔又提舶携具过云榭知宗出示和章复用韻诗〕不须蜡屐上林端，高处登临眼自宽。■〈禾罷〉稏风翻梅里白，荔支日照鹤头丹。山川满目如京洛，台榭侵云类广寒。宾主往来俱不远，如棠不比鲁侯观。〔九日登云榭诗〕九日无悰懒出关，强登云榭望泉山。伤心不忍看茱菊，蓬鬓萧疎泪点斑。〔元释大圭诗〕老屋危台雨气昏，石苔不见旧镵痕。当年霸业旌麾尽，故国秋声树木存。度海雁行惊断角，近城萤火没荒垣。无人去买长瓶酒，一酹陈王千载魂。
　　北楼　在子城泉山门上。唐贞元九年，守席相重建。〔欧阳詹记〕《释名》曰：楼，瞜也。谓其高明觌远，瞜瞜然也。建于第宅，则以阅园林有媚，树于雉堞，则以警寇盗不虞。故墨子曰：城三十步一坐候楼，百步一立候楼。兹楼者，盖此郡北墉之立候楼也。卜筑之始，微而具之，袤不倍常，广惟再寻。制造日远，土木力殆，左骞右陊，上露下圮，有年数矣。邦牧安定席公，贞元七年下车，至九年，目之三祀，重民力而未形言。是年暮秋，岁丰，农隙，有司率常典告有事于土功。公曰：斯郡之南极也。元后帝乡，实在于北。诗不云乎“心乎爱矣，遐不谓矣？”欲因恋主，何方瞻瞩。惟北有楼，半倾半摧，日夜阙登陴击柝之所，风雨忧折榱复隍之患，政因时令，尔其营之，俾有布席跪立之地。闲更人防，卒之莅事，予将时跻展北向拱辰之心焉。受命者感公之意，如公之意；野人群庶感公之诚，如公之诚。川朝子来，坏崩易蠹。址有余而不划，基墌自延；材有长而不翦，栋宇自崇。既望庀徒，未晦成功。倚层霄于轩槛，纳千里乎窗牖。如鳞之廨署，若岸之军壁，得之之状，若连山之有重峦，长江之蹙洪涛，气势由是以雄焉。公每子牟情来，庄舃思生，俯仰于斯，徘徊于斯。夫完城壮邑，有邦之本也。恋阙爱君，为臣之节也。善矣乎！公广斯楼也。远得有邦之本，大有为臣之节，执邦之本，曰：公谨臣之节，曰：忠惟公与忠公，斯昭矣。小子家在委巷，多闻舆颂，艺忝儒术，每待公居，上志下衷，两获而达，敬书其事而为之记以献。至若眺四维之云物，临万井之烟景，遐象佳致，眸莫胜观。非公有楼之素，故不之载。贞元九年秋九月三十日记。〔王十朋重修自记〕温陵之有北楼，犹武昌之有南楼也。楼阁台榭之在天下，以南北名者多矣。而二楼之名独著，得非茵人而重耶！南楼以庚公重，北楼以欧阳四门重。然庾有污人之尘，君子耻道之，不若欧阳氏以一代文杰，联名韩李诸公，真足以重兹楼也。予乾道四年冬十月至郡，越数日，策杖州宅之北，有屋将压邪，众木以支之，询之乃北楼也。惕焉，不敢睨，矧敢登？有碑，尘如积，漫不可读，乃四门所作之记。叹息久之。郡舍老而敝宜修者非一椽，然莫急于兹楼也。第视事之始，方问民疾苦，土木之役非敢先。郡多飓风，日惺倾覆是惧。明年春二月，建贡院，秋八月落成。得余材，始命工葺之。冬十月丁卯，董役者以讫功告。与同僚二三辈，登而四顾，山川城郭之富，尽在目中，亦一州之壮观也。既相与赋诗，又为之词曰：闽南有州，北墉有楼，席侯肇谋。发挥以文，楼乃有闻，欧阳四门。载建载修，克绍远猷，郑吕二侯。岁月浸久，楹腐桷朽，伊余来守。偶岁之丰，时定之中，乃鸠尔工。材即其余，费节其虚，逾月如初。泉山之状，桐城之壮，可登以望。身焉南极，心焉拱北，守臣忧国。匪遨匪游，风观瘼求，守臣登楼。民淳俗朴，灾害不作，登焉斯乐。风俗惰媮，闾阎恨愁，登焉则忧。居而官理，登时民喜，登斯无愧。〔又十一月望日与郡僚同登诗〕我来未作南诸侯，雄文尝阅龙虎欧。泉山风物得大略，梦寐已先登兹楼。到官正要访遗迹，忽见破屋城墙陬。欲修不敢遽土木，经岁此志方能酬。贡闱之余材可办，农事之隙工乃鸠。月逢建子飞破镜，酒呼从事来青州。怱怱未暇众宾集，草草且与同僚游。山川城郭壮哉郡，清源紫帽明双眸。却惊云榭在地底，坐见日毂经檐头。西山端可拄頬视，南海未用乘桴浮。东瞻归路兴元亮，北望魏阙心子牟。挥毫欲续仲宣赋，假日聊以消吾忧。〔又诗〕欲眠听诗韩喜侯，锋难与争剑铸欧。钤斋浅陋无处著，挂在缥缈之飞楼。兹楼久欠诗酒味，天遣我辈来遐陬。尘埃聊用文字洗，瓦砾遂获琼瑶酬。宾朋未赏合开燕，老病欲登宜杖鸠。清风酌别记霅木，制胜领客思夔州。一江明月楚东醉，全家终日蓬莱游。南来不谓有此景，四顾亦足穷吾眸。朝看日出闽海峤，夜望斗插泉山头。端如虢郡风月送，不比巴岳乾坤浮。登临怀古甫白适，赋咏联珠□巩牟。私心窃慕范文正，后天下乐先其忧。〔又腊月二十八日与知宗提舶分岁郡中，啜茶于北楼，赏梅于忠献堂诗〕老病逾年卧晋江，躭诗性癖未能降。园林牢落梅经眼，岁月峥嵘酒满缸。堂上焚香敬勋德，楼头回首念家乡。黄柑未拜萧嵩赐，乡味分珍谩一双。县志云：隆庆府志谓北楼即罗城之朝天门，《闽书》谓在衙城之上。考罗城、衙城俱五代留从効所筑。唐无此城，欧阳詹何从为记。惟子城为门四：东行春，西肃清，南崇阳，北泉山。今子城废，泉山门亦废。止存三门，则北楼即泉山门楼无疑。有以威远楼为北楼者，更非。按欧阳公记有“此郡北墉之立候楼，及风雨忧折榱复隍之患”句，若是衙城，安有百步一立候楼，且有隍可复乎？《闽书》未审也。
　　忠献堂　在旧州治内，即今提署。《闽书》以韩魏公琦生此得名，后易以清署，守王十朋仍旧名。〔作诗云〕九夏炎方气郁蒸，沈沈广厦有凉生。仁风未慰黎民意，何忍堂中暑独清。〔又复旧额诗〕相出相州生此州，巍巍勋业出伊周；后人莫要轻更改，别有堂名胜此不？〔又用前一绝分韻得相字诗〕天作元圣配，公非浅夫相，乘风来帝旁，捧日到天上。兵戎在呼吸，端委见力量。三朝社稷臣，勋业谁辈行。堂堂国伊周，勃辈安敢望！清源始生地，风土至今旺。释氏从何得？抱送真不妄。好事榜其堂，嘉名无以尚。何人辄更改，有识为悽怆。端同圣削迹，又类元覆酱。思贤旧观复，闻风懦夫壮。堂上生辉光，如公名始唱。奸骨死犹寒，如公昔为将。画像出貂蝉，疑公尚亡恙。平心蓼莪心，眷此应不忘。嗟予生太晚，不识天人状。版图犹未复，昼锦无由访。维杨金系腰，叹息为谁放。一麾忽南来，遗迹增慕向。当于异梦处，祠堂为公创。〔国朝张云翼清暑堂怀王忠文公诗〕泉南熏熇岁不寒，郁蒸时候火云攒。昔年文忠来作牧，酷吏齐驱暑气残。捐利与民使自槩，水中不见催租瘢。仁风既慰黎民意，闲堦应种青琅玕。鼠不生牙雀不角，清凉之域乐且宽。俸钱复割贡闱立，簪裾群彦登其坛。中和堂中还赋诗，彤霞碧浪涌毫端。文采久知拟晁董，风猷自许为范韩。青天白日照千古，磊磊落落人所难；此心原自如冰澈，宁向炎州作热宫。
　　中和堂　亦在旧州治内。初名爱松，宋时建。〔郡守蔡襄诗〕偏爱东堂砌下松，三年潇洒伴衰翁。寒声澹荡潮初上，疎影孤圆月正中。清彻纱帷延昼梦，绿涵金盏带春风。自缘多病饶归思，便觉山林野意通。〔王十朋诗〕堂前老树几经春，阅遍泉南旧老臣。尽向中和堂上坐，中和为治几何人？〔又爱松堂诗〕炎炎畏日爱浓阴，穆穆清风爱好音。不独爱松兼爱竹，此君亦有岁寒心。〔又纳凉诗〕钤斋苦热炎，松竹生晚凉。飒然清我襟，兀坐兴味长。我无桑下恋，爱此独不忘。愿言勿剪我，清阴常满堂。〔又诗〕官舍苦炎热，贡闱快虚敞。急呼玉友生，闲共同僚赏。堂成桂植万，堤就池分两。莲开花并蒂，荔擘珠在掌。诗句听细论，尘襟发清爽。行矣北归翁，山林起遥赏。
　　安静堂　亦在旧州治内。宋守蔡襄所建。襄于此书荔支谱。孙橚继守，重书额。〔蔡襄诗〕庭松永群啭春禽，天气初晴又半阴。惆怅此生多病恼，正堪行乐独伤心。〔王十朋复安静堂旧额诗〕端明之孙字子强，银钩铁画传遗芳。昔年作郡古平海，大笔亲书安静堂。自从宣和至乾道，字与输奂争光芒。一朝忽遭俗眼白，毁灭名姓深埋藏。我来搜访久乃获，老兵据为寝处妆。涤除五载尘土面，字向堂上争激昂。祖为第一孙是似，书有家法称莆阳。体具万安颇雄壮，榜与忠献同翱翔。因知文字乃至宝，一时之卮庸何伤？石鼓文有鬼神护，淮西碑并日月光。岂容泯灭暴秦火，谁肯脍炙段文昌？书生作郡太迂阔，理财听讼俱非长。吾君若问何以治，堂复韩蔡祠秦姜。今才五日京兆尔，眷此陈迹犹未忘。但愿兹堂日安静，名与国寿俱无疆。〔又安静堂诗〕前贤治迹尚堪寻，留得堂名直至今。若欲斯民尽安静，要须安静自家心。
　　志善亭　亦在旧州治内。宋守倪思建。
　　宣化堂　在旧州治后。
　　戒石亭　在旧州治前。〔宋守王十朋修亭诗〕君以民脂膏，禄泉大夫士。脂膏饱其腹，曾不念赤子，贪暴出自谋，诛求不知耻。指呼有鹰犬，嗜欲肆蛇豕。但言民至愚，孰谓天在迩。昭然甚可畏，殃必反乎尔。圣训十有六，简严具天理。大字刻山骨，朝夕临坐起。一句苟或违，方寸宁不媿？清源庭中石，整顿自今始。何敢警同僚？兢兢惟勅己！
　　威远楼　在双门前北，即州治之谯楼也。始建莫考。旧志谓：元至正九年监郡偰玉立建，郡守孙文英重修。然止两月间，只是同修，非一建一修也。观公署部元文职，旧署吴鑑记可见。又〔乾隆府志〕公署部明泉州卫指挥使司条，史继偕记：谯楼相传为唐末王审知所建，前辟双阙，下累石如城。稍北九个步为应门。应门者，第二门也，宋元因之，以谯楼为测漏所。至正年间，重新，陶人欵识，有至正元年字，则再建于是年无疑。我朝改郡为卫，正统年毁撤而更之。而移其址于第二门，则实由正统间始。按此则移今所者，始于正统也。府志又云，以开府治为王审知事，与诸说不同。至所云至正元年新楼，又与元吴鑑谯楼记年份未合。但陶器年久，“元”字或“九”字之漫。观此则移今所者，正统大新之者。元至正九年，即偰玉立、孙文英同修者。至其始建，想开府即有之。谓起于审知，未必然也。特相传之语耳。
　　天地春　即上条所云“双阙”也。东西两门，中累石如城，盖楼其上颜曰“天地春”。靖海侯施烺，因奉勅书楼中。提帅某以到此宜下马，移于宛斋施家书屋，即今清源书院内，遂撤去墙楼，故至今犹称双门。前而两边尚有石阙，二楼相对云。
　　八卦沟　见城池部叙池。
　　松湾　在崇福寺口，石刻“松湾古地”四字。有古松四株，相传东晋时物。旧志谓，在虎头山者，误。虎头山亦有四株，大略相等。然松湾字则在崇福寺口。
　　崇福寺石塔　世传是塔关城废兴。历宋元明变迁之时，辄欹侧若堕，平治则正。国初戊子、己丑，闽海波倾，洞塔颇倾斜。有士人避地江南者，遇异僧因谈及居里所在。僧问崇福寺塔犹存否？士人以颇倾斜对。僧曰：寺塔未圮，泉不应兵燹也，当速返居之。甲寅后，塔乃周正，复生朴树于基座。今根柢盘绕，再无倾侧之患。
　　梅石亭　在一峯书院西偏。郡城北有石，形似梅花。古谶有云：“梅石开，状元来。”明罗一峯被谪居此，建草堂讲学。后人即其近地建书院。代远人湮，书院变为佛寺，梅石压于民居。乾隆辛未，知县李允性捐俸购居民小屋，毁之，议建亭设栏，以护其石。值升任去。山长柯伟生，捐金倡修，诸生徒江以宁等成之。伟生为记。今损坏。
　　鹦鹉石　在城东鹦鹉山。石形似之，故名。王忠文诗云：泉南杰出一高峯，碣石浑如鹦鹉容。毛羽不生随地老，彩文难画等天章。
　　承天寺七佛石塔　宋景德中，祖珍禅师建。塔间榕树，彻石阑之。至今苍蝇止塔者，首悉下向。榕树栖禽，绝无矢污。榕根盘郁，无出阑砌外，尤胜迹之奇也。
　　魁星石　在承天寺内。长约四尺，阔尺余。石中墨色，隐然有塑像焉。
　　梅花石　在承天寺四天王殿前。砛踏石也。有墨色梅花一枝，未满二尺。枝榦、花蕾皆具。
　　宋贡院　详学校部。
　　宋先贤祠　原在府治东。其祠初祀四公：唐相国常公衮、四门欧阳公詹、宋龙图柯公述、宝学刘公子羽。后益以西塘介夫郑侠而五之。嘉定己卯，守真德秀以蔡忠惠公襄、王文忠公十朋、尚书程公大昌、颜公思鲁、秘书林公枅，有教士爱民之德，修旧起废之功；又中令韩公国华、驾部孙公逢吉、陈公偁、忠简赵公鼎皆以精忠厚德，先后作牧；相国姜公公辅，坐直谏谪，别驾御史游公酢、抱邃学，诎元僚；魏国韩忠献琦，国之元勋，诞育于此；忠肃陈公瓘，古之遗直，侍亲于此；鲁国曾宣靖公公亮、魏国苏公颂，则乡之硕望。凡二十人，咸绘像焉。位置既定，而祠宇未称。绍定改元，郑教授璜更立新祠，益以倪文节公思、枢密程公卓、少卿宋公钧，为二十三人。守游郎中九功，与先贤之子孙官于此者，咸致助焉。里人苏教授思恭为之记。后真文忠公卒，邦人复绘像焉。明成化十一年，守徐源迁于府学礼殿东明伦堂西。后嘉靖三年，守高越迁于育英门西之六贤守祠，以六贤守并祀其中。隆庆间，改建于明伦堂东尊经阁西，分名宦、乡贤为二云。
　　瑞莲堂　在州学讲堂之右，为梁克家肄业所。绍兴二十九年秋，堂下池产双莲，守辛次膺以诗纪瑞。是年，公首选。明年，廷策第一。不十年，至宰相。乾道七年，林教授岊建斯堂，额曰“瑞莲”。嘉定十六年，立文靖公祠其中，教授张叔椿为记。淳祐九年，陈教授伯圭重饰。今废。
　　魁瑞亭　在州学校偏旧晋江县学前。旧名“槐亭”。庆元四年，双莲产于亭下之池，时曹从龙为县学教谕，明年擢进士第一解教授。邦俊易今名。淳祐二年，程教授晖拓而大之，立曾公祠于其北。今废。按《八闽通志》：乾道四年，瑞莲生于贡院，石起宗登第二人。诸志不载。
　　万卷楼　宋教授厅，东有温知室，西有儒隐堂，堂之前有万卷楼，下瞰泮池。淳熙中，萧鄂建。今废。
　　清芬亭　在宋市舶司。〔傅伯成诗云〕岁晚松篁期苦节，春光桃李任多情。
　　留从効郡圃　〔五代詹敦仁有迁泉山城留侯招游郡圃诗云〕当年巧匠制茅亭，台馆翚飞匝郡城。万灶貔貅戈甲散，千家罗绮管弦鸣。柳腰舞罢香风度，花脸妆匀酒晕生。试问庭前花与柳，几番衰谢几番荣？今未详其处。
　　拱辰堂　在府治西北启荣坊。旧名朝天堂。宋天圣间建。元至正间重修，改今名。明永乐间重建。今废。
　　南外宗正司　在府治西南忠厚坊。宋崇宁三年置于南京。靖康后徙京口，建炎中自越移泉州。始至时，宗属三百四十有九人。中有芙蓉堂、天宝池，后俱入于水陆寺。明正统三年，知府尹宏以故址之半为织染局。今俱废。
　　旧睦宗院　在府治西南袭魁坊。清果、菩提二寺故址也。宋建炎中，移南外宗正司于泉，因建睦宗院于此。有元祐堂。淳祐六牢，知宗希衮建。又有王祠在旧院内，祀二十三王，今俱废。
　　放生池　唐天宝六年置。周回四里，在肃清门外西南。欧阳詹有记。贞元中，作水陆堂于池上。乾符六年，守林鄠广而为院，后以其地为都监廨舍，未几复割还之。池久湮塞，大半为民居。旧宗正司芙蓉堂、池之仅存者也。乾道六年，守王十朋语僚属曰，圣节放生，州郡令典，泉独无之。贡院南有池，嘉莲再生，实和气致祥之地。乃辟而广之，立木大书“放生池”字，仍纪以诗。淳熙间，郡以地狭，徙石笋桥北亭之上，去城差远。庆元五年，守刘颖濬东湖，始以湖为之，构亭其上曰“恩波”。作东湖放生祝圣宝胜禅院。后年久，茭葑壅塞，水涸。淳祐癸卯，守颜颐仲浚之，今废。
　　洗马池　在城西。《闽书》：五代节度使留从効洗马处。宋留忠宣正筑亭其上。
　　五老亭　在府治南积善寺内。《福建通志》云：宋皇祐中建。郡守陆广舆，与郡人吕方子、李沂、李成、曾公济为五老，会于此。后郡守陆藻(府志、通志皆作潘珏。)与郡人王景纯、柯述、谢履、林植，复会于此，赋诗赠之曰：五老三百七十五，俱生仁祖承平时。名齐卢阜久传世，身异商山深采芝。
　　蒙引楼　在清平铺。蔡文庄著书处。
　　泗洲亭　在府治西南闤阓坊内。即今仕曹巷中。宋嘉定间，守真德秀建。
　　真济亭　在府治西南，守真德秀建，自书匾。〔国朝张云翼有真济亭怀真文忠公诗云〕西山之出正学明，立朝十年何铮铮。党锢既开鲠言进，一麾外守清源城。城外江潮通岛屿，前时海舶皆畏征。公来顿增三十六，梯航衔尾鲛人行。谁驾飓风歕蜃雾，洪波犹扬刁斗惊。立马酹浆祭死士，指挥一定斩长鲸。更为增屯置要害，齐云山下角不鸣。再来欢声彻幽僻，百岁之叟扶杖迎。二税复严预借禁，一时雕弊皆宁盈。真公自有真经济，遗构千秋符令名。
　　定心塔　在万厚铺，即城之中。万历间造。国朝乾隆十四年修，内有玉泉井。
　　桐月山房　在镇雅里。长史杨曜宗筑。明王褒记：泉之木以刺桐夥，而城以名；山以清源奇，而郡以名。清源，郡所望也，刺桐，城所产也，以名举其胜也。夫清源为山，岩峦磅礴，妍秀特异，蔚若屏障。而刺桐为木，榆叶畅达，季春始华，红绿相间，若锦绣。韩府长史杨世显氏，未显时，构书房山之麓，左右皆刺桐也。当月出于山，流辉在树，影落窗前，牙籤可数。或散步树下，仰观望舒之魄；或歌谢眺惊人之句，或鼓蔡邕焦尾之桐，清思满腔，殊若有所得。因想岩扃寥阒，树木掩映，俯仰景象，唯月最宜。遂匾以“桐月山房”。世显官京师，与予同朝，数徵予记之。将归，刻诸山房之石。予因诘之曰：长史官光显矣，犹初服恋恋，非若锺山草堂，惧贻林惭涧愧之讥；终南佳处，视为仕宦之捷径欤？长史曰：君子小人，见或不同，刺桐，乡之桑梓也，我则敬止。清源，乡之高山也，我则仰止。彼显忌隐，贵忌贱，得鱼兔而忘筌蹄者，非我俦也。予因知古人身庙堂而怀江湖之忧，迹市朝而心邱园之乐。其出处进退，虽忧乐埒，其道无不在也。长史，泉之名人也。而“桐月山房”以长史名。予将望长史以道而名于天下后世也。世显名曜宗，两为校官，一为翊善云。
　　希邺堂　知州丁自申藏书处。〔自记〕予少也弱而放，父师课以小学、孝经、四书，大义不甚解也。家兄故业《易》，则取《易》授一遍，茫然了不晓所谓然。好观杂书，无由得也。时于笥中窃赢钱，从宦家易乱书数种，其可以意义通者，夜篝灯密观。睡以东书代枕，人莫能窥之。一日，家大人搜笥，求钱不得，从床头得无名书，非日所授者，诘予状，跪而鞭。予以购书受鞭，冤不止。母安人恚而劝曰：是儿吾岂意其若斯哉？往吾之敂儿也，以膝下移置地中，呱呱然泣也。试取故纸败帙玩于前，若琅然能为诵声者，移时而忘其啼。吾以儿当若何竟为故纸败帙之癖也。家大人怒霁解，曰：吾始谓妨故业耳。虽然，儿所易者书也，即以钱费不愈于他费乎？盍故任之？是后予以就傅，辞出外。睢冗书堆案，家大人亦莫知谁之所授矣。既行年十七八，犹童心也。忽经书本旨，而耽玩好，盖《左传》、《国语》、史汉三书，若《战国策》、《韩非》六子与夫逊志、空同等集，皆手抄汇辑，以资诵识。坐此经义艰涩，屡困有司。稍返本黜华，三十而始窃一第。追忆少年驰骛之劳，深悔日力之虚掷矣。然自颇涉猎梗概，诚不自度，以为千金敝帚也。游宦金陵，无纷华冗沓之烦，得以尽发南靡书库，取纸轻价廉者，必具本焉。而吴中客以货书至，间投所好，俸寡不能售，然不忍拒也。捐绨缯以偿所直，客笑而受之。其同志有闻予好者，亦稍稍益予以所无焉。盖积数车而归，以重累一介之行李。会故园毁于寇，家大人他无所保也，驱数仆浮海负入城中。母佯为戏曰：儿何贫？儿有富书出半屋，特贫无栖书处耳。予乃籍箧数并筦钥以寄于姻有力者之家，既久，而颇为蠹所侵。薄游归暇，理箧整蠹，自悼其初之不审，且惧其终之就敝也。因思谢显道读史多识，程子尚有玩物丧志之讥，余徒取以充卷耳。自蚤岁涉猎之外，不能有加。玩物不已甚乎？然母安人从幼以此玩之，使余因以堕是癖。尝一受鞭，犹莫惩也。矧是家大人出诸卮中，固以护予之所用心者，予何敢忘焉！遂僦屋而选堂以藏，仍其初之题曰“希邺”。
　　申明亭、旌善亭　万历志云：仪门外，右申明亭，左旌善亭。今俱废。但此二亭，有关大典，似宜兴复，以昭化民成俗之治云。

　　城外古迹

　　二公亭　在东湖大阜中。郡人为唐刺史席相、别驾姜公辅构。〔欧阳詹记〕胜屋曰亭，优为之名也。古者，创栋宇才御风雨，从时适体，未尽其要。则夏寝冬室，春台秋户，寒暑酷受，不能自减。降及中古，乃有楼观台榭，异于平居。所以便春夏而陶堙郁也。楼则重构，功用倍也。观亦再成，勤劳厚也。台烦版筑，榭加栏槛。畅耳目，达神气，就则就矣。量其材力，实犹有蠹。近代袭古增妙者更作为亭。亭也者，藉之于人，则与楼观台榭同。制之于人，则与楼观台榭异。无重构再成之縻费，加版筑栏槛之可处，事约而用博，贤人君子多建之。其建之，皆选于胜境。今年暮春月，邦牧安定席公，别驾置同正，前相国天水姜公，念兹邦川逼溟渤，山连苍梧，炎氛时回，湿云多来，又日临胃次，斗建辰位，和气将徂，畏景方至。月令云：可以升山陵，可以处台榭，盖谓是月。况地理卑庳，而不择爽垲以荡夫污廅乎？因问风俗，相原隰郭东里，所共得奇阜，高不至崇，卑不至夷，形势广袤，四隅若一。含之以澄湖万顷，揖之以危峯千岭。点圆水之心，当奔崖之前，如镜之钮，状鳌之首。二公止旌舆以回睇，假渔舟而上陟。幕烟茵草，翫怿移日。心谋意筹，有建亭之算，而未之言也。二公既归，邑人踵公游于斯者如市，登中隆，观媚丽，前来后至。异口同辞曰：汉帝不曰，百姓安其田里而无愁怨之声者，其由良二千石乎？是谓政平教成，时和境清，使俗泰而民以宁者也。《虞书》不曰，股肱良哉，庶事康哉，是谓翼帝藩皇，调阴序阳，使物阜而民以昌者也。席公今日之化育，吾徒是以宁。姜公昔岁之弼谐，吾徒是以昌。且以之宁，又以之昌，岂弟君子也？《诗》云：“岂弟君子，民之父母。”二公真吾父母矣。兹阜二公攸选，尚而加爱，务休讼简，必复斯至，上露下芜，忍令父母憩之乎？遂偕发为公，就亭之如墙，而前陈诚于县尹。县尹允其请，而为之办。方经蹠等周，环当上顶，诫奢训简，以授子来。于是家有余粮，圃有余木，或掬一抔土焉，或翦一枝材焉。一心百身，蠭还蚁往。蓁莽可去以自薙，瓦甓无陉而奔萃。一之日斤斧之功毕，二之日圬塓之佣息。再晨而成，二公莫知。层梁亘以中豁，飞甍翼而四翥。东西南北，方不殊致。糊白坟以呈素，雘頳壤而垂绘。通以虹桥，缀以绮树，华而非侈，俭而不陋。烟水交浮，岩峦叠回。精舍奉其旁达，都城企其遐际。容影光彩，摇漪入澜，指朱轩于潭底，阅云岑乎波里。爌潢油演，如飞若动。又钓人飘摇于左右，游禽出没乎前后。一盼一睐，千趣万态。税息之者，若在蓬壶方丈之上。二公重清旷于旧赏，纳忠恳乎群庶。寻幽探异常于斯，劳宾祖客常于斯，加以平畴间辟，通途在下，可以亲耕耨，可以采讴谣。作一亭而众美具。噫！天造兹阜，其固与人为亭欤？不然何不远郛郭而博敞诡秀之。若此非常之地，意待非常之人。故越千万祀而至二公方觌也。邑人想之，复言曰，事无隐义，物有正名。地为二公而见，亭从二公而建。斯亭也，可署曰“二公亭”。虽蒭荛之云中，实有谓二公不忽，遂以为号。小子艺忝于文，曾观光上国。去之日，历越游吴；归之辰，逾荆泛汉。会稽之兰亭，姑苏之华亭，襄阳岘首，豫章湖中，皆古今称为佳境。或栋宇犹在，或基址未没，山川物象，遍得而览。方之于此，远有慙德。懿哉！二公智周德厚，卜地如此，感民若彼。詹非饰说，入吾邑者，升吾亭者知之。古之制器物，造宫室，咸有铭颂以昭其义，斯亭也，岂无效古而为之章句者。小子薄劣，不敢议其事，粗述其旨，姑为之记。兼借二公之名于记左，以为邦荣。在位元寮，亦以次序从公而列。贞元九年三月二十五日记。〔宋王十朋诗〕微凉散梅润，浓绿敷桐阴。送客出东郊，驾言事幽寻。湖光照我眼，荷香清我襟。平畴入远望，岁有其自今。牛眠种以毕，蛤吠苗初新。古亭怀二公，遥望罗千岑。邂逅得良友，欣然契子心。乔松喜客来，风枝出清音。手持荷叶杯，共对莲花斟。东湖异西湖，有诗不妨吟。〔又〕二公亭插芰荷间，绿盖红妆四面环。若把西湖比西子，东湖自合比东山。〔又次韻知宗游二公亭诗〕前日同登二公亭，清源入望清更清。宗英载酒挟两客，破暑共作城东行。东湖未到闻人说，香有荷花如郑隰。社中未为三笑游，亭上姑寻二公迹。衔杯适意论交情，江山照眼增双明。聊效韩公文字饮，奚用鼎沸笙篁声。〔黄公度宴二公亭诗〕百年遗址俯郊坰，十里苍波带古亭。隔岸楼台春去远，满湖烟雨酒微醒。苔碑缺落庭松老，野鹤去来汀草青。风物不殊天竺路，扁舟髣髴旧曾经。
　　东湖亭　唐刺史席相宴赴举秀才于比亭。〔欧阳詹序〕贡士有宴，我牧席公新礼也。贞元癸酉岁，邑有秀士八人，公将首荐于阙下。古者相觌、相祖，有享、有宴。享以昭恭俭，宴以示慈惠。二典为用，鲜或克兼。诸侯升俊，造于天子。遣之日，惟行乡饮酒之礼，则享礼也。胾肉元酒，莫饮莫食。公念肉不使食，则仁不下浃，酒不使饮，则欢不上交。方欲激邦俗于浇漓，致民人于德行，而贤者仁未伊浃，才者欢未我交，其若蚩蚩何？秋七月，与八人者，乡饮酒之礼既修，乃加之以宴。餚移已膳，醴出家酝，求丝桐匏竹以将之，选华轩胜景以光之。后一日，遂有东湖亭之会。公削桑梓之礼，执宾主之仪，揖让升堂，雍容就筵。乐遍作而性情不流，爵无算而仪型有肃，锵锵焉，济济焉。于是老幼来窥，尽室盈歧。非其亲懿，则其闾里，皆内讼而誓迁善焉。呜呼！行其教不必耳提而口授，移其风不必门扇而户吹。公斯宴，则风移教行其间矣。真尽心竭诚，奉主化民之宰也。烟景未暮，酒德俱饱，有逡巡避位而言曰：夫诗者，所以美盛德之形容；君侯因片善附小，能回一邑之心，成一邑之行，而昭吾人恭俭于嘉享，示吾人慈惠于清宴。回人心，成人行，周孔之才也。昭恭俭，示慈惠，管晏之贤也。不有歌咏，其如六义何？是日，人有甘棠頖宫之什，客有天水姜阅、河东裴参和穎川陈诩，邑人济阳蔡沼佐赞盛事，亦献雅章。小子公之甿，幸鼓微声先八人者鸣，俸豆伺彻，时在公之侧，睹众君子之作，遂从卜商之后，书其旨，为首序。〔黄凤翔东湖重泛诗〕重携杯酒泛晴湖，水送西风病欲苏。倚艇芳莲疑旧识，穿花野鸟狎相呼。数声短笛千山暮，一棹寒灯万壑孤。对月已成秋兴赋，何如张翰忆蓴鲈？〔庄一俊过东湖莲花犹开诗〕来往东湖半里程，田家几处不知名。客惊落叶城中下，人在荷花水上行。八月风光翻夏赏，一年景象报秋成。登临不觉停骖久，好听前村长笛声。按东湖亭即二公亭，非有二也。盖是亭成于贞元九年三月，席公即于是年秋七月宴。詹此亭序所云：癸酉岁即九年也。若先有东湖亭，何必别构二公亭乎？《闽书》及府县志皆作两亭者，误。
　　恩波亭　宋庆元六年，守刘颖浚东湖，置陡斗，因以为放生池，作亭其上。今废。
　　揽古亭　明何乔远为。天启五年守沈翘楚重浚东湖建。乔远为记。见水利东湖条。今废。
　　环翠亭　在东岳行宫之侧。永乐间建。
　　皇绩庵　在县东城外。宋嘉定十四年守宋钧创。今废。
　　七里亭　在郡城东七里许。《闽书》：宋嘉定十四年郡守宋钧建。与皇绩庵俱为士大夫东行饯送之所。屡修屡圮。
　　洛阳亭　在三十八都江浒，亦士大夫饯别处。亭柱有宋人修禊篆记。〔唐欧阳詹有亭中留别诗云〕天长地阔多歧路，身即飞蓬共水萍。匹马将驱岂容易，弟兄亲故满离亭。
　　洛阳桥碑记　在蔡忠惠公祠，出自公笔。大书刻石，至今搨之，流传海内。石二段，一粗一腻。好事者云，外国人摹仿蔡书，刻粗石二段，舣舟江岸，乘夜窃易，为人所觉，仅易其一。
　　泉南佛国石像及大字　在安海城外东十里许。石佛高五丈，旁有石，镌“泉南佛国”四字。高六尺，宋王梅溪公笔。详见《寺观》。
　　天风海涛楼　在三十六都石头山。通志作在府城东北，误。盖在东南也。宋末蒲寿庚建以望海舶，或云即海印室。“天风海涛”匾额本朱文公书福州鼓山者，今匾已遗失，里人新之，不复作楼。
　　欧阳室　在清源山。明统一志：唐欧阳詹、林蕴、林藻俱读书于此。有石可濡墨。大书曰“石砚”。又詹别墅在龙首山麓，后建妙峯堂。
　　杉植寺　岭后康济山下。明庄际昌檀越僧废业窃越主藏之，庄宇静追还，越主归寺。
　　望仙亭　在清源山上洞之前。
　　喜雨亭　在清源下洞前。宋乾道中，守韩仲通祷雨北山，有雨，因建此亭。
　　望州亭　在北山瑞像岩之绝顶。宋元祐中建。
　　千峯紫翠亭　在北山之麓。
　　碧霄岩有寿字　高二丈，刻石壁上。宋淳祐中。三山林奭为同安令，奉父登游，书以祝寿。有记。
　　桃林村　在县北。稽神录：唐王审知刺史泉州，一夕桃林村中地震，声如鼓，禾稼皆倒悬地中。其年，审知克晋安。及延曦立，村中复闻鼓声，时禾已割，余茎亦倒悬地中。是年延曦见杀。
　　笋江水榭　在笋江。詹仰庇所筑。〔自为诗云〕江亭行乐及春初，百卉芳菲宿雨余。石畔□攒青幹合，墙头粉缀绿苞舒。风来竹簟香偏好，日照芳池锦不如。结伴但来花下坐，闲情宜抱碧尊虚。〔黄凤翔诗〕蚤年卜筑水云乡，投绂归来鬓未苍。幽鸟名花文杏馆，碧渠芳径午桥庄。杯沉星漠双虹绕，袖把烟波六月凉。更喜羊求相过从，嗽流枕石日徜洋。〔又〕诹莽平畴一草亭，水云掩映酒杯青。濠梁惠子能相乐，楚泽累臣旧独醒。夜静不烦思鹤唳，秋高久已共鸿冥。烟霞回首江城近，漫向天边认客星。〔何乔远诗〕曲曲江头槛，依依雨后花。璚英团白雪，绛蕊簇丹砂。蹋踘新名绣，旗枪别样茶。东西随地胜，素艳各天葩。〔又〕投轨芳标远，开园列树嘉。青门垂款接，朱绂委高华。怀满花前倒，灯悬叶底斜。雨余江路滑，归夜不知赊。〔黄克晦过水榭怀詹汝钦山东观察诗〕玉人衔命赋西征，柳外虚亭久不行。溪草犹深歌处路，山禽已换别时声。书传白雁过彭蠡，冠戴神羊入鲁城。七十二君封禅地，悬知无限古今情。
　　石笋　在临漳门外，山川坛西。石卓立二丈许，江在其下，故名笋江。宋守高惠连以私憾击断为二。明成化中，守张嵓补而属之。
　　万家石　在石笋南。长二百余丈，自山麓下亘江水，居民室焉。俗名“石皮”。下有巨鱼，其大如舟，天将风则见。明邱文庄浚，尝问蔡清：君郡有万家石？蔡时为诸生，尚不解是此石也。
　　陈君岩　在万家石西，上有祈雨坛，旁有叠石，危峻若累卵。乡人陈珏庐墓于此，闾里孝之，以名岩。
　　画马石　在罗裳山玉髻峯下。《闽书》唐末罗隐乞食山下，山下人侮之，隐乃画马于石。每夜出食人禾，追之则马复入石山下。人乃改礼焉。隐为画桩系马，马不复出。今其迹了然云。好事者刀镌深刻，欲与匹辄不久漫昧也。俗传罗隐出语成谶，虽未必尽然，然黄滔赠隐诗有云：三徵不起时贤议，九转终成道者言。隐亦修真学道者流耶？
　　许婆庄　在十四都横山下。留从効微时负贩过此，时时午食于许媪家。及从効贵，赐媪第宅良田，故名其庄为许婆庄。俗讹为许墓庄。〔乾隆府志〕作许家巷。又云，俗讹为虎家弄，误。
　　画船浦　在许婆庄南浦。皆沙地，有痕如船，樯帆毕具，虽掘地扫除之，明日沙平，其迹复见。南风则帆樯向北，北风则帆樯向南。
　　萧妃村　在十四都画船浦南。乃唐文宗母贞献太后故里。太后因乱，去乡里时，父母已丧，有母弟一人。及入王邸，不通家问文宗以母族鲜，亲诏访于故里。太后有真母弟不能自达。时有萧洪、萧本、萧宏，皆乡里无赖，先后诈冒觊国恩，以伪妄流徙远死。终太后之世，不获亲弟也。郡人名其居曰“萧妃村”。俗讹为“烧灰村”。
　　沙堤亭　在郡城南聚仁里。〔隆庆府志〕云：宋梁克家书匾，即《水利部》大沙塘处也。今废。
　　云谷堂　在太平山塔院。府志：明儒蔡清读书处。
　　四卿堂　在府城外三十三都朱明院。《福建通志》云：宋天圣中蓝丞(“丞”，府志作“承”)、赵诚、宋宜、陈侁同读书于此。后皆登科为列卿。邦人荣之，建堂其上。
　　仙迹亭　在十七都。宋尚书颜棫建。
　　下辇铺　在县西南行辇山。《舆地纪胜》：宋幼主南行，至此下辇，故名。《闽书》：按宋淳祐《府志》已载是山，其时未有幼主事，恐传闻附会之误。
　　思母山　在四都后头坑、蔡坑二乡之间。相传宋幼主南渡至此思母，即山顶平坦处，除地祭献。至今无草，亦无碎石，以二班芝插瓶数日后尚开花，命植于地，果生。其一至乾隆间坏，其一尚存，围大一丈二尺有奇，高六丈余。居人称其地为“御里”，称此山亦曰“御临山”。后于其北建祠祀陆秀夫、杨继业，名曰“报恩寺”，亦曰“报恩院”。其岩曰瑞云岩。山南以葛仙故称葛州，与南安仙境接壤。近处有龟山、石鼓二峰。万历戊寅，庄用宾书重修报恩院，求助序，谓异人代先大夫所笔。其文云：晋南之交，有瑞云岩，葛仙翁寄迹之处也。故境名曰仙境。既而显道化杖为龙，地号葛州。南瞻石鼓，北枕龟山。诸山耸翠，宛然别一洞天也。李汉老、张清孝以为游地近民，俊秀日肄业于其间，登诸郡志，载周益公文集。迨宋德祐中，幼主播迁，驻辇是山，放改名曰御临。后为祝圣道场，曰报恩院。值兵火，乏檀越，几于倾圮。戊寅季冬之夕，余梦金甲神人揖余而言曰，我御临山神也，奉张丞相命，追缉旧游，以公正直，今当为主。且授以隐语云：赤兔东升，瑞云再兴。戊巳之交，奉命遂行。梦觉，吟终日，竟莫能解。遗候门穉子报曰，青龙岩僧公来也。余赐之坐，询以来意，状其所以森森然叶梦中语，余不觉声曰：诺。噫！此盛事也。报恩院，旧为葛仙显迹，今为祝圣道场。如之何其可废也？惟余老矣，惧无以襄厥事。虽然，天也，非人所能也。都仙龙沙之谶，将有八百地仙者出。通都大邑，岂无一二同志发菩提心，助毫毛力，俾神仙显化之灵，复盛于今日？盍自此始，同志勗诸？按此比下辇铺较实，而志乘未载。
　　慈济庙　在城南四十里上方乡。规模宏伟，仅存基址。相传为海寇所火。旁有书院，有亭，有池。永乐间乡人退密先生张庭方载家乘云：道院迎仙客，书堂阮相儒。庭栽栖凤竹，池养化龙鱼。又书碑记云：尚忆华表栖鹤，阴井腾龙。长松蛟起，古殿云生。虚堂灵籁，幽涧鸣泉。残篁晚节，桧柏森森。今虽废坠已久，砖石如旧，无敢取匿。最奇者，东畔门楼下石炉内，发樟树一株，今愈巨茂，无敢败折。道光丁亥张建功倡筑后殿，余待兴复云。
　　风乎亭　在新门外山川坛。林孕昌别墅也。〔自题诗云〕自爱高巢学小鸠，雩坛卜筑望霞洲。不须童冠偕寻处，尽日春风泛海楼。
　　在兹山房　在新门外笋江。亦林孕昌筑。〔自序云〕笋江在兹山房，余小子所草构，耕隐而鸠子弟读书其中者。每慨绝俗虚名，焦心正学不讲，有问及身心性命之故者，辄指之为迂，诋之为伪，而后生新进，粗知章句，便脍炙李秃翁之书，间以翻案为奇，行以■〈斤〉■〈施，代方〉为高，致酿成轻薄，渐为世道之忧。思一起而维之，顾余非其人也。因忆何镜山先生倡学耻躬社，一时文风稍振。而家大司徒省庵先生，于不二精舍，谆谆讲解，环桥屦满。所刻小学一篇，尤为训蒙要领。近日黄季弢布衣结社升文，里仁为美。童冠与偕，一歌一咏，犹有先民之典型焉。余不敏，谬师其意，而述其言，庶几夙夜自警，并以教吾子弟。若夫道南一脉，羽翼圣教，则惴惴未遑也。请以俟之君子。
　　登瀛亭　在十九都。宋季建。
　　海岸亭　在二十六都。匾曰“海会堂”。俗呼海岸亭。岸有长桥七百七十余间，建置修葺，已详在桥梁志中。蔡清有记，见桥渡。嘉靖初年，海岸又坏，郡侯李缉、张心再修。〔陈琛为记并诗云〕海岸起自八里亭，历土岸、东山、棘巷、新亭、洋坂、涵江、陈埭海岸、龟湖、塘头，曲折四十余里。僻在海涯，非官府往来之冲，以故蓁塞泥滑，岸倾石坠，大潦而舟无可渡，阴雨而马不敢行。人甚苦之，而难于修整，而海岸之整为尤难。乙酉秋，余以诗白于太守高侯越曰：武侯治西蜀，道路皆整新。为政务精密，千载仰斯人。江路怨泥滑，山路苦荆蓁。咨诹劳太守，欢喜动泉民。高侯答曰：吾将之朿矣，二守李侯摄政于兴化，而节推张侯掌府事，当代吾劳。张侯慨然以为己责，选召好义能事之民，喻之以善事好为，戒之以公事勿怠，趋事者必赏，梗事者有惩。随地起工，劝人助财。其费财少，而费工多，而海岸之费则甚多。阅八月余而事毕，行人欣便。李侯羡曰：役民而民忘其劳，且不自有其劳而归劳于我，盛德君子也，何可以无颂？余于是喜而为之歌曰：百里崎岖困马蹄，担夫未暮问鸡栖；春江一笑路如砥，多少鹧鸪不敢啼。又歌曰：石岸迢迢入海低，东山棘巷草萋迷；砂平石稳江如练，应有行人说凤溪。李侯名缉，晚号春江，江西余干人。张侯名心，号凤溪，浙江余姚人。
　　牧马场　唐柳冕以闽为六朝牧马之地。宋天圣中，向纯尝提点福泉兴化，养放海屿马匹。乾隆府志《拾遗》云：柳冕河东人，贞元十三年为福建观察使。冕生长河东，徒见其地多马，谓闽中羊马不息，奏置牧区于东越，名万安监。又置五区，泉州悉索部内马、驴、牛、羊之数，合万余，游畜之。不经时，死耗略尽。复调充之，民间怨苦，坐无状，代还。
　　陈山人鸥池馆　在石笋南。明朱梧有诗云；于陵避世弃缨簪，百尺高楼石笋南。鸥鹭同群长不厌，金银无气又焉贪。一竿丝竹投青镜，半榻衣荷惹翠岚。独有违风东海鸟，时论秋水宿江潭。
　　龙湖亭　在十四都龙湖之旁。元至顺二年建。
　　濯缨亭　在沙塘。元季建。明洪武间重修。
　　十里湖光亭　在二十七八都盈塘。永乐间重修。
　　德星亭　元至顺二年建。
　　远观亭　洪武间重建。上二亭在三十五都。
　　迎恩亭　在永宁卫城西。永乐间，指挥沈谨建。又福全千户所城西亦有迎恩亭，成化十年千户蒋辅建。亭西有庵，为憩息之所。
　　归云亭　在府城西南三十三都。今废。
　　永嘉室　在金鞍山。金鞍俗谓之小辜。相传辜氏女显迹神异，故名。室可二丈许，有赵永嘉者隐焉。常唤虎守室。一日山下人送饷，永嘉酧以草叶一榼。山下人怪之，弃以饲牛，牛食叶，酣睡连日。就问，复采草叶为解，牛乃醒。或云，与朱文公同时，尝行山下，遇同人问之，知曾为同安簿厅卒，曰：致意朱公，吾赵永嘉也。文公就访之，相与游览山川之胜，曰：此地二百年后，当为车马之区。后，洪武中，置永宁卫，筑卫城。即其处也。
　　齐天岩石室　在十五都福全。为蒋八公读书处。题句云：元武大冈，俊秀由兹发迹；齐天石室，豪雄到此低头。
　　深滬　狮山地名也。上有石刻“深沪”二字。字画明晰不昧，与罗裳山画马石刻相似。世亦传为罗隐所书。
　　宝泉井　在十六都深沪。其深四五尺，底为石，泉自旁出。视之不过一勺，而可供千家之饮，日夜汲者无数。虽大旱不竭。
　　龙须泉　亦在深沪。海潮至，则为沙水淹没，潮退仍开泉口。其水清甘，可给万人。
　　祥芝大堡　在二十一都。邱钓矶设教其地。一日朱子过访，忽生芝草，香闻数里，因名祥芝。地多竹，因大书“小山丛竹”四字。题一诗云：林头枕是溪中石，井底泉通竹下池。宿客不怀过鸟语，独闻山雨对花时。
　　安平西塔　在八都。宋绍兴二十二年，曾生、李廿五娘造砖塔于西桥头，名曰瑞光塔。五层六角，旁各有门。高八丈，周围四丈八尺，径阔三丈余。明万历三十四年，太傅黄汝良重修，易名为文明塔。国朝康熙五十八年己亥重修。嘉庆十二年丁卯黄元礼、施继辉等重修。按《安平纪略》载：明嘉靖九年，岁次庚寅，里人就塔上燃灯，辛卯黄国宠、柯实卿、林大任中。壬辰，实卿联捷进士。万历十八年庚寅燃灯，辛卯黄志清登解，陈廷一同榜。国朝康熙四十九年庚寅燃灯，卒卯柯国乔、蔡增勤中。道光十年庚寅黄元礼、柯琮璜复燃灯。又自明迄今，每次重修，是科皆有登榜者。万历三十四年重修，是年李拯中。国朝康熙己亥重修，庚子黄元锺登武解。嘉庆丁卯重修，戊辰施继源中。斯塔也，不诚瑞光文明也哉！
　　安平东塔　在八都。宋绍兴二十四年，转运使高连惠以高仕舍地七亩，造砖塔于东洋桥头，名曰龙兴塔。明万历三十四年，黄陈二氏重修。国朝康熙三十四年五月初六日辰时大雨，塔坏。
　　关锁塔　在宝盖山上。《闽书》：登之可望海舶。俗呼“姑嫂塔”。塔中镌二女像，游人拾瓦掷之，中者生男，不中者生女。
　　双明亭　在府治东南石井镇。亭巍然临流，群峯秀丽，环拱其上。
　　迎春亭　在迎春门外。国朝康熙五十六年圮于水。后屡议建，未果。按：礼，岁迎春于东郊。后因亭圮，职司者始成礼于城楼上。此一时之权宜，非制也。今亭址没为民居，撤而复之，礼钜而费微，亦在位者所亟宜留意也。
　　君子亭　在三十都。
　　得月、清风二亭　在三十九都。
　　又：
　　尚友斋　陈彦违所居。郑侠为之记。
　　茅亭　阵洪进宴游之地。今废。〔宋郡守韩元吉诗云〕陈氏当年为胜概，吾徒今日作良游。时迁代谢皆如此，细雨灯花莫浪愁。
　　闻钟亭　洪武中，百户吴成重建。
　　广济院　《闽书》：五代时，留从効与朱文进鏖战于此，杀伤过当，坎地瘗之，号“千人冢”。后因建庙，以荐冥魂。以上四条不知何处，又县志有锦溪草堂，处士张巽藏修处。查张巽是惠安人，草堂不言何处，不定是在晋江也。

　　城中坊

　　宋坊
　　镇雅坊　旧名承宣。宋守萧国梁易今名。
　　忠节坊　为石城。教谕崔惠死节立。
　　儒林坊、泮宫坊　上四坊在谯门，南抵德济门直街之中。
　　远华坊　宋湖(府志作河)南宪石赛故居。
　　通籍坊　旧名阜财。因别驾陈详易今名。
　　登贤坊　旧名“佚老”。郡守叶廷珪为刘釜立，改今名。
　　郡庠坊　在府学南。
　　通远坊　上五坊在谯门，南抵德济门直街之左。
　　闤阓坊　在仕曹巷。宋时贾肆皆聚于此。
　　好义坊、好德坊、熙春坊、师模坊　守吕用中辟。郡人张过典教，因名。
　　育材坊　在府学前。上六坊在谯门，南抵德济门直街之右。
　　中和坊、状元坊　绍兴三十年，为梁克家立。
　　衮绣坊　守姚宪为梁克家立。
　　桂香坊　为给事江常立。
　　相门神童坊　为留正孙元治立。
　　清节坊　“节”，府志作“政”。为陈从易知广州，不蓄南物，立。上七坊在谯门，东抵仁风门直街。
　　南俊坊　郡人崔珙三世五登进士，时人以为南方之俊，其居在焉，因名。
　　鼎甲坊　为林洽、林瀛、罗知古相继登甲科立。
　　卿月坊　为朝议大夫陈京立。
　　论秀坊　为秘书郎温华立。
　　定居坊　为通判王维则立。上五坊在谯门，东抵仁风门直街之右。
　　帅节坊　在观下巷。为柯龙图述帅师于闽及广立。其居在焉。后改为公惠坊。乾隆府志讹脱，县志依旧志改正。
　　绣衣坊　为广东提刑杨注立。
　　耆德坊　郡守程卓为尚书杨炳立。上二坊在南俊坊转元妙观前街。
　　兴德坊　为别驾徐瞻立。
　　麟应坊　为知宗赵不■〈庴，思代日〉立。
　　三秀坊　郡守颜思鲁为赵善新、汝仿、汝偰父子同第进士立。
　　文昌坊　宋颜棫徙居于此，郡守王会龙为立坊。上四坊在桂香坊，北至朝天门街。
　　仙桂坊　为梁熙志兄弟同登进士立。
　　忠义坊　为苏缄立。
　　良弼坊　李邴居宅在，故名。
　　献规坊　郡守程卓为傅伯成立。
　　挺烈坊　为李邴孙户部侍郎訦立。上五坊在鼎甲坊，南抵通淮门街。
　　平易坊、省魁坊　嘉定间为省元王胄立。
　　棣华坊　为宋程、宋穆兄弟相继登科立。
　　会通坊、魁甲坊　淳熙十四年为吕中立。
　　博学宏词坊　嘉泰四年为留正孙元刚立。
　　亚魁坊　绍定间为进士陈晋接立。上七坊在谯门，西抵义成门直街。
　　高桂坊　郡守王十朋立。〔十朋诗〕书生未折桂，短檠事然膏。一朝桂入手，不记灯窗劳。回视纸上语，弃置等弁髦。曲学如公孙，高第何足褒。温陵号多士，呦呦食苹蒿。胪唱十年间，魁亚出二豪。向来此坊中，一门五梦刀。月中仙子归，天香满蓝袍。大对压鼂董，同登尽刘曹。嘉名换扁榜，铁画新挥毫。我欲成其美，远大期伊皋。桂高固可喜，更看名节高。
　　万石坊　郡人石选与四子俱出仕，时人号万石君，因名。
　　义泉坊　内有义泉井。
　　忠厚坊　旧名萃贤。赵希襄易今名。《八闽通志》：希襄，考之郡志无此名。惟宋南外宗正司知宗有曰赵希衮者，疑襄字即衮字之误。
　　昼锦坊　为谢仲规立。
　　宣明坊　为光禄寺卿林杞立。
　　绿埜坊　宋留正归休之所，因以名坊。上七坊在谯门，西抵义成门直街之左。
　　光华坊　为郑良弼立。
　　忠孝坊　宋太宗尝称，枢密刘昌言忠孝，里人因以名坊。上二坊在谯门，西抵义成门直街之右。
　　永盛坊、魁武坊　郡守汪大猷为林宗臣立。
　　彩华坊　郡守陆藻为提举张祐二亲具庆立。
　　台望坊　给事江常所居，人以台辅望之，因名。上四坊在光华坊，北抵泉山门直街。
　　居贤坊　为少卿蓝圭立。
　　进贤坊　为刘涛立。
　　兴庆坊、庆远坊　为黄夔立。上四坊在彩华坊转而西街中。
　　奏赋坊　为陈用魁词赋立。
　　紫槖坊　郡守倪思为侍郎赵不流立。
　　义塾坊　王沂之设义学，郡守真德秀为立坊。
　　宏博坊　为傅伯寿立。
　　升俊坊　为黄澣首贡辟雍立。
　　袭魁坊　赵善谧兄弟中省魁，孙■〈王卸，去卩〉中解元，郡守为立坊。
　　登瀛坊　为吕言登科立。
　　黄陂坊　为工部黄宗旦立。
　　紫微坊　为知制诰吕夏卿立。
　　清华坊　郡守叶宰为秘书少监钱德谦立。上十坊在万石坊转而南街中。
　　望云坊、萼辉坊　为赵不■〈庴，思代日〉、不慢兄弟联居立。
　　孝悌坊　郡人陈继文累世同居，郡守苏寿为立坊。
　　拱辰坊、孝友坊　郡人林颐寿有孝行，守叶廷珪为立坊。
　　启荣坊　为蔡曾膺经明行修荐立。上六坊在谯门内折东而北，抵朝天门街中。
　　雨朝定策坊　为曾公亮立。在曾府东。
　　官园坊　在义塾坊前。旧志之即今船枋。
　　奇士坊　为刘昌言立。在奇士境。
　　清孝坊　为侍读张读立。在威远楼北。
　　荣寿坊　宋王传烈母汤氏，年九十四岁，其子綵侍，郡守李绍为立坊。在西街陈晋接亚魁坊之东。
　　懿孝坊　郡守真德秀为吴氏刲股疗亲立。在相公巷。旧志作吕氏，误。府志据《八闽通志》改正。
　　旌孝坊　在门元寺西。郡守真德秀为孝女吕良子立。以上八十五坊。
　　又：
　　忠节坊　为宋太师傅伯成、少师傅伯寿立。在新路埕尾。此系木坊，只存二柱。
　　怀忠坊　为邕州殉难苏缄立。缄，同安人，赐第郡城忠义境，祀晋江忠孝祠，坊当在忠义境。然既不见，想久废也。县志入补遗。与上抵通淮门之忠义坊俱。但曰为苏缄立，是此并不言所在矣。
　　合上共八十七坊，今废，只存其名。
　　朱文公讲院坊　此是木坊。在府城隍庙左，小山书院口。
　　小山丛竹坊　在小山书院内。
　　状元坊　为枢密使曾从龙立。在石狮王处，一在安海。
　　三朝元老木坊　为丞相留正立。在三朝铺。
　　忠敏流光文献济美坊　为宋少师庄夏等立。在崇名铺庄府巷内。
　　以上偏街巷五坊存。
　　明坊
　　肃政坊　在旧兴泉道左。
　　外台执法坊　在兴泉道前。
　　昭代名将坊　为都督俞大猷立。
　　兄弟进士坊　为隆庆辛未科张治具、万历庚辰科张治枢立。
　　三科俊士坊　为嘉靖辛酉举人李华春、甲子举人周良宾、隆庆丁卯举人潘维岳等立。
　　邦直坊　为给事中郭立彦立。以上在旧卫前。
　　齐上青霄坊　为弘治辛酉举人王忠等立。
　　乙卯同登坊　为举人郑一信等立。
　　彙登黄甲坊　为弘治癸丑进士李雍等立。
　　进士坊　为弘治乙丑进士李源等立。
　　进士坊　为嘉靖乙未进士康朗等立。
　　会元坊　为嘉靖庚戌进士傅夏器立。
　　庚戌进士坊　为嘉靖进士田杨等立。
　　壬辰进士坊　为嘉靖进士柯实卿等立。
　　善俗坊　为田嵓、顾珀、李源、黄伟立。
　　侍御坊　为隆庆辛未进士陈用宾立。
　　三省儒宗坊　为提学副使蔡克廉立。
　　三凤坊　为进士王慎中、梁怀仁、蔡克廉立。
　　天恩申锡坊　为吏部主事刘大遗父母立。
　　冠英坊　为成化癸卯举人林琚等立。
　　奎章坊　为成化戊子举人杨渤立。
　　藩伯坊　为布政使薛天华立。
　　忠节孝义坊　一面为石城教谕崔惠死节立；一面为孝子朱则文立。
　　清忠侍御坊　为御史杨智立。以上俱在崇阳门内。
　　尚书坊　为户部尚书蔡克廉立。
　　会魁传胪坊　为嘉靖庚戌进士李缵、尤烈、田杨立。
　　邦伯坊　为太平知府林钺立。
　　进士坊　为弘治庚戌进士赵瑺等立。
　　辛未进士坊　为隆庆进士陈诏等立。
　　世美坊　为天顺丙子举人黄恭、辛酉举人黄宽立。
　　彩凤联飞坊　为嘉靖癸卯举人曾承芳等立。
　　五经鸣盛坊　为嘉靖壬子举人王徽猷等立。
　　青云共武坊　为嘉靖庚子举人李慎等立。
　　解元坊　成化元年为赵■〈王卸，去卩〉立。
　　天官坊　旧为提学佥事赵■〈王卸，去卩〉进士坊。后毁。为吏部周良寏立。
　　进士坊　为弘治己未进士顾珀等立。
　　金殿传胪坊　为弘治己未进士郑良佐立。
　　戊子元魁坊　为万历举人潘洙等立。以上在崇阳门外德济门内。
　　内外台宪坊　为赠御史詹琎、副使詹源立。
　　文明庆会坊　为嘉靖丙午举人李缵等立。
　　彙征坊　为嘉靖己酉举人苏民等立。
　　戊辰进士坊　为正德进士李墀等立。
　　己丑进士坊　为嘉靖进士梁怀仁等立。
　　丙戌进士坊　为嘉靖进士何时晋等立。
　　四科亭　为庚午举人王羽等、癸酉举人张■〈卸，去卩〉等、丙子举人邱养浩等、己卯举人何时晋等立。此亭即坊，故附于此。在中和宫西。今废。
　　父子侍御坊　为御史詹源、詹仰庇立。
　　羽翼圣经启迪后学坊　为赠侍郎蔡清、佥事林希元立。
　　京闱擢秀坊　为弘治己酉举人张定立。以上俱在仁风门内。
　　飞黄坊　为成化丙午举人林启等立。
　　翀霄坊　为正统丁卯举人张宽立。
　　亚中大夫坊　为知府田嵓立。
　　世进士坊　为田嵓、田杨立。以上在肃清门内。
　　名贤里坊　为祭酒蔡清立。
　　纶恩奕世坊　为布政使史朝宜立。
　　进士坊　为主事蒋孔炀立。以上在义成门内。
　　旌孝坊　为千户秦升立。在三朝铺。
　　大方伯坊　为布政使留志淑立。在育才铺。
　　解元坊　为永乐乙酉举人杨端仪立。在水陆寺东。
　　冏卿坊　为太仆寺少卿王惟中立。在三教铺。
　　方伯坊　为参政叶宽立。在萼辉铺。
　　旌廉坊　为主事陈章立。在铁炉铺。
　　节孝坊　为授七品散郎世华妻童氏立。在德济门内。
　　节孝坊　为指挥佥事张盛妻朱氏立。在义成门内。以上七十二坊。
　　又：
　　辛丑进士坊　为嘉靖进士黄养蒙等立。在中华铺。
　　柱史坊　为御史郭楠立。在衮绣铺。
　　皇恩三锡坊　为副使庄恭立。
　　两朝师臣鼎甲学士坊　为万历丙戌榜眼杨道宾立。俱在清平铺。
　　都谏坊　为给事中周良寅立。
　　丁丑进士坊　为万历进士苏濬等立。俱在崇名铺。
　　祖孙兄弟进士祖孙兄弟清阶坊　为吏部庄一俊、编修庄履丰、主事庄履朋立。
　　一科两元五十八士坊　为隆庆庚午科举人李廷机、林奇石等立。
　　柱下史坊　为御史吴龙徵立。
　　元魁彙荐坊　为万历己卯科举人陈文选等立。
　　乙丑进士坊　为嘉靖进士黄才敏等立。以上俱在善济铺。
　　庚辰进士坊　为万历进士谢吉卿等立。
　　丙辰进士坊　为嘉靖进士史朝寀等立。俱在大门铺。
　　合上共七十六坊，今废，止存其名。
　　戊戌进士坊　为嘉靖进士王时俭等立。在中华铺。
　　丁未进士坊　为嘉靖进士史朝宾等立。在行春门内。
　　开府承恩内台总宪坊　为湖广巡抚都御史郭惟贤等立。
　　聚英坊　为嘉靖丁酉举人章日闇等立。坊存匾失。俱在行春门外行春铺。
　　天卿学士宗伯国师坊　为侍读学士黄汝良立。
　　中丞开府坊　为都御史庄国桢立。
　　人文济美坊　在晋江学内。前年改低。是年秋，榜脱科。后乃更建。
　　贞烈楼　为蔡任妻孙氏立。在蔡巷口下南畔。
　　盛世群英坊　为嘉靖戊午举人黄才敏等立。
　　褒忠鸣凤坊　为户部主事周天佐死谏立。
　　节烈楼　为增广生何九转妻王承静立。在内台执法坊北畔。
　　内台执法豸绣承恩坊　为御史苏士润立。
　　清时懋勋三世都宪坊　为都御史陈用宾等立。
　　戊子元魁坊　为嘉靖举人刘汝楠等立。
　　大中丞少司马坊　为赠都御史黄晟、黄绶父子立。以上俱在仁风门内衮绣铺。
　　自东街头至东门十五坊存。
　　造士坊　为嘉靖甲午举人赵恒等立。
　　多士坊　为成化辛卯举人王壎、正德丁卯举人张文应等、嘉靖乙酉举人庄一俊等立。本为亭，后毁，易为石坊。今坊存，匾失。
　　会魁坊　为户部侍郎黄养蒙立。俱在肃清门内清平铺。
　　父子承恩兄弟进士坊　为正德辛未进士王宗源、嘉靖丙戌进士王宗濬立。在肃清门外清平铺。
　　贞节楼　为庄允祥妻曾氏立。在西街北畔莪豸门前。
　　节孝坊　为庄允祥妻曾氏立。在台魁巷口左畔。
　　清时名贤解元进士坊　为提学佥事赵■〈王卸，去卩〉立。
　　都宪坊　为都御史朱鉴立。
　　恩荣坊　为赠御史朱德骥、朱则文等立。
　　孝感坊　为赠御史孝子朱则文立。以上俱在文锦铺。
　　世科坊　为成化丁酉举人陈暲等立。在曾井铺。
　　联魁里坊　为李开芳、李开藻立。在奉圣铺。
　　自西街头至西门十二坊存。
　　司徒坊　为明南京户部侍郎顾珀立。
　　都宪坊　为明都御史朱鉴立。俱在云山铺双门前天地春。此坊县志脱。
　　理学名臣坊　为赠礼部侍郎谥文庄蔡清立。已废。鉴湖张植发重建。
　　榜眼坊　为隆庆戊辰科黄凤翔立。
　　尚书坊　为刑部尚书黄光升立。
　　良二千石坊　为广东潮州知府谢光立。以上俱在丽正门内阳义铺。
　　大总制少司马坊　为两广总督张岳立。
　　会元状元坊　为万历已未科进士庄际昌立。
　　大中丞坊　为佥部御史邱养浩立。以上俱在崇名铺。
　　盛世名贤坊　为已未科进士林奇材等立。在善济铺。
　　都阃楼　为都指挥武成立。在排铺东畔。
　　甲戌进士坊　为万历进士苏希栻等立。
　　癸丑进士坊　为嘉靖进士庄士元等立。俱在大门铺。
　　盛世元魁两科俊彦坊　为万历癸酉科解元苏浚等、丙子经魁郑维岳等立。在南岳庙下。
　　戊辰进士坊　为隆庆进士黄凤翔等立。
　　壬戌进士坊　为嘉靖进士吴从宪等立。
　　一郡元魁五经首荐坊　为万历辛卯举人黄志清等立。以上俱在德济门内溪亭铺。
　　自双门前至南门十七坊存。
　　孝德流光纶恩奕世坊　为孝子史惠等立。在盛贤铺新街头。
　　进士楼　为成化二年丙戌进士包文立。在清军驿顶。
　　兄弟进士楼　为正德辛未王宗源、嘉靖丙戌王宗浚同登进士立。在上峰巷。
　　母节子孝楼　为韦母蔡氏暨孝子起宗立。在仕曹巷。
　　尚书坊　为刑部尚书陈道基立。在胜得铺新门内。
　　以上偏街巷五坊存。
　　国朝坊
　　荡平山海统制蜀闽坊　为水师提督威略将军吴英立。在阳义铺。
　　奠安山海节度东南坊　为陆路提督杨琳立。在阳义铺。
　　志坚金石操凛冰霜坊　为文林郎郭彦郁妻李氏立。在衮绣铺桂天馆。
　　母节子孝楼　为李母傅氏暨孝子贡生云永立。在三教铺徐厝庭。
　　节孝坊　为苏夔妻孙氏立。在三教铺。东门外亦有此坊，想是再建。
　　天旌节孝坊　为伍用舟妻吴氏立。在集贤铺。东门外亦有此坊，想是再建。
　　节孝坊　为杨兴业妻黄氏立。在崇名铺。
　　旌孝坊　为旌表孝子赠知府林鼎汉立。在胜得铺新门街。今废。遗址尚存。
　　沂水刘公讲堂坊　此是木坊，为太守刘侃立。在府城隍庙左，刘公祠前。
　　以上南街及偏巷九坊，今废，止存其名。
　　辑和五邑坊　在府署前东畔，原名承流。守王廷诤改今名。今在西畔观东巷口。
　　保障双江坊　在府署前西畔，原名宣化。守王廷诤改今名。今在东畔南俊巷口。按：此二坊数年前郡守某亦再易名，后仍此名，但改易其东西。今保障、双江又改作屏翰、双江云。
　　宫保提督坊　为陆路提督万正色立。在仁风门内衮绣铺盛世群英坊东。
　　上将能宣力南纪尽安流坊　为水师提督侯施琅立。在阳义铺榜眼坊南。
　　节烈坊　为征台故兵陈用妻杜氏立。在营房街。
　　节孝坊　为儒童张文秩妻吴氏立。在大寺后。
　　节孝坊　为李光鼎妻傅氏立。在徐厝庭头。
　　夭旌节孝门　为例赠林文郎国学生王濬故侧室薛氏立。在集贤铺詹衙庭。
　　节孝楼　为曾跻烈妻张氏立。在丁厝庭。
　　节义坊　为都宪蔡任舢侧室陶氏立。在仕曹巷。
　　节孝坊　为庠生池继泽妻王氏立。在新门街井巷口。
　　天旌节孝门　为中宪大夫曾毓均妻王太恭人立。在新门街。
　　节孝垂芳坊　为庠生庄颐妻萧氏立。在新门街文胜宫口。
　　以上东街、南街及偏街巷十三坊存。

　　城外坊

　　宋坊
　　状元坊　为枢密使曾从龙立。在安海西安。今一在城内石狮王。
　　宝津坊　县志作在府学街头，误。盖与下通远、善济二坊云皆在南德济门外矛盾也。
　　通远坊、善济坊　上三坊皆在南德济门外。
　　朝阳坊　在府城东南通淮门外。
　　亚魁坊　嘉定间为进士董洪立。在仁风门外。
　　凌云坊　在府城南吴店市。宋嘉定间为王节魁南宫立。
　　以上七坊今废，止存其名。　
　　明坊
　　壬辰进士坊　为嘉靖进士柯实卿立。在安海西安，仅存遗址。
　　九进士坊　为黄瑷、曾中魁、王慎中、柯实卿、张颙、伍鎧、王惟中、黄铸、王徽猷九进士立。在安海亭顶街。仅存遗址。
　　宗伯国师天卿学士坊　为侍读学士，后升尚书柱国太傅黄汝良立。在安海。
　　双凤坊　为举人黄宽、进士黄缓立。在安海世德里。
　　济美坊　为嘉靖癸未进士曾仲魁立。在安海西安。
　　青云接武坊　为举人陈彝、陈佐立。在安海文头。
　　九节坊　为柯瓒妻黄氏、林光妻蔡氏、黄椿妻陈氏、王爵妻陈氏、伍继妻陈氏、郑连桂妻汪氏、伍煓妻柯氏、蔡世望妻黄氏、黄缓妻吴氏九节妇立。在八都。安海旧街，仅存遗址。
　　贞节坊　为余汝砺未婚妻林氏立。在安海石埕街。以上俱在安海。
　　节寿坊　为庠生赠大学士蒋际春妻赠一品夫人吴氏立。在十五都福全所。
　　陪京开府坊　为都御史王用汲立。
　　天恩荐锡坊　为封大理寺寺丞邱瑷立。
　　天章褒宠坊　为赠主事许孟爵立。以上在德济门外。
　　天垣都谏坊　为吏科给事中杨廷相立。
　　春风桃李坊　为宣德乙卯举人黄宁立。
　　壬午科举人坊　为万历举人林寅宾等立。
　　御史中丞坊　为都御史詹仰庇立。
　　清朝侍御坊　为御史黄师颜立。
　　乙酉元魁坊　为万历举人李光缙等立。
　　四朝侍御坊　为御史张忠立。
　　忠勋懋著坊　为尚书黄克缵立。〔勋府志〕作猷。然已废，无可查。
　　旌义赐爵载德流芳坊　为安溪李森立。以上在仁风门外。
　　贞烈坊　为吴廷桂未婚妻孙氏立。其联云：身从一许不移心，城北三山石裂；人到九原方识面，天南四月霜飞。在三十九都东岳。
　　摘英坊　弘治辛亥知府刘传为临武教谕郭居贤、翰林院庶吉士郭寅立。在洛阳鸾歌里。
　　以上共二十三坊。今废。
　　癸丑进士坊　为万历进士庄奇显等立。
　　天恩存问坊　为尚书林学曾立。坊已废，匾石亦失。只存两柱。一竖立，一在地。其联文云：秉铨持衡，恩存两问徵纯直；羽经翼传，道著千秋树楷模。又云：正色立朝，四海铨衡期上宰；清风振俗，一时模楷属真儒。此坊近国学生苏腾宷妻黄氏节孝坊。
　　三世进士四朝名卿坊　为进士丁自申、子日近、孙启濬立。中央名石，亦已失。
　　忠猷懋著齿德并优坊　为万历庚辰进士光禄大夫工部尚书黄克缵立。
　　万山第一坊　在东岳山。
　　急公尚义坊　为安溪李森立。以上自东门外至岳口。
　　贞烈坊　为刑部员外郎何琚继妻吴氏名扶阳立。在三十七都新铺墓前。
　　名时科第坊　为进士黄汝良、黄志清、举人黄伯善、黄国宠、黄锡、黄宪清、黄居中祖孙父子伯侄兄弟立。在安海世德里。
　　黄门都谏坊　为礼科给事中颜容舒立。在安海西安。
　　文明气象坊　为朱夫子祠立。在安海石井书院。
　　天竺钟梵坊　为举人黄锡立。在安海龙山寺。
　　山海壮观坊　为举人黄伯善立。在安海天妃宫。以上五坊皆在八都。
　　进士坊　为嘉靖丁未进士黄勋立。在二十四都。
　　三世藩伯坊　为布政使王畿父守恪、祖希程立。在二十四都。
　　进士坊　为弘治丙辰进士林城立。在二十七都。
　　奕世科第坊　为正德丁丑进士陈琛等立。在二十九都。
　　解元进士坊　为嘉靖壬辰进士陈让立。在二十九都。
　　方伯坊　为四川参政洪富立。在十四都。
　　尚书黄文简茔域二坊、钦赐祭葬坊　为黄凤翔立。以上三坊皆在三十九都田头。
　　镜山书院坊　在三十九都后茂乡。
　　鳌山韫玉坊　为赠吏部主事刘坦斋暨旌表贞节安人童氏立。在三十九都后茂乡。
　　南塘真隐坊　为广东左布政前云南提督学政薛天华立。在四十一都崎头岭墓前。
　　以上共二十四坊存。
　　国朝坊
　　柏舟志永坊　为进士王商霖母郑氏立。在东门外街驿路铺。
　　节孝坊　为儒士陈维雅妻吴氏立。在二十四都亭下乡。
　　此二坊今废，只存其名。
　　劳绩懋著矢志忠贞坊　为江西袁赣总兵许盛立。坊下南北有两碑：一“章贡留思”，一“辑和永佩”。
　　三世清卿五经进士坊　为太常寺少卿陈大玠立。
　　节孝坊　为儒士陈斌联妻许氏立。
　　节烈坊　为千总王禄妻林氏立。
　　节孝坊　为儒士张应斗妻李氏立。
　　节坚金石操凛冰霜坊　为儒士徐光恩妻李氏立。
　　节孝坊　为惠安国学生郭士俊即禄官妻骆氏立。
　　松筠期瑞坊　为颜廷椿妻邱氏节孝百龄立。
　　节孝坊　为儒士苏夔妻孙氏立。
　　节孝坊　为儒士杨增泽妻蔡氏立。
　　天旌节孝坊　为儒士曾洵讳克忠妻节懿陈氏立。
　　节孝坊　为儒士唐士芳妻杜氏立。
　　奇男子贞孝流芳坊　为旌表徵仕郎施天德女腹娘立。
　　旌表坊　为烈女梁锡娘、瑞娘立匾。已失。
　　操凛冰霜坊　为儒士杨思光妻郑氏立。匾已失。
　　贞烈性成坊　为儒士黄成霖未婚妻徐氏立。
　　天旌节孝坊　为儒士邢正恩妻陈氏立。
　　节孝坊　为儒士吴士箴妻李氏暨妇蓝氏立。
　　节孝坊　为同安勅赠儒林郎李其文妻黄安人立。匾已失。
　　天旌节孝坊　为儒士周尚由妻唐氏立。
　　旌节坊　为南塘儒士吴启声妻李氏立。匾已失。
　　节比共曹坊　为岁贡生张嗣浪妻翁氏立。
　　天旌节孝坊　为儒士陈士求妻王氏立。
　　旌节坊　为儒士杨铭鼐妻王氏立。匾已失。
　　旌节坊　为杨潮勋妻姚氏立。
　　天旌节孝坊　为儒士粘瑞云妻赖氏立。
　　节孝坊　为国学生苏腾寀妻黄氏立。
　　天旌节孝坊　为儒士伍用舟妻吴氏立。
　　节孝坊　为郡庠生陈向荣妻黄氏立。
　　节孝坊　为晋江县参军李清妻林氏暨孙举人李云程妻郑氏立。
　　天旌节孝坊　为儒士蒋阶奋妻黄氏立。
　　天旌节孝坊　为儒士黄士琏妻林氏立。
　　烈节双贞坊　为儒士丁春元妻林氏贞烈暨子儒士丁经士妻林氏节孝立。
　　旌表坊　坊存，失匾失名。其联文云：操凛冰霜，前姑后妇，芳名垂乾坤不朽；志坚金石，训子报夫，苦节并日月长光。
　　节孝坊　为儒士黄世达妻欧阳氏立。
　　节孝坊　为儒士蔡思权妻傅氏立。
　　节孝坊　为儒士黄源洙妻朱氏暨曾孙儒士黄世辅妻李氏立。
　　旌表坊　为儒士蔡奕枢妻林氏立。匾已失。联云：减餐奉姑孝思笃，画荻教子苦节成。
　　节孝坊　为中宪大夫曾毓均妻王太恭人立。
　　节孝坊　为例赠修职郎诰授儒林郎邑庠生陈国器妻例赠太孺人诰授太恭人蔡氏立。
　　节孝坊　为儒士王奕运妻洪氏立。
　　孝子坊　为勅赠儒林郎例赠林文郎四川长寿县黄士珍立。
　　节孝坊　为儒士李廷悦妻蔡氏立。匾已失。
　　贞寿坊　为儒士王敦悠妻陈氏百岁立。
　　节烈坊　为儒士林凤妻田氏立。凤祖居安溪，田氏请旌，由安溪学。故〔列女志〕作安溪。
　　节烈坊　为职员蔡振文妻萧氏立。
　　旌表坊　坊存，匾失，名失。其联云：此间片石表完贞，尽堪不朽；当日寸心敦苦节，永矢靡他。遗孤敦卯之夫也，有妇节，母曾旌矣，媳其从姑。
　　贞烈坊　为儒士龚志诚未婚妻董妹娘立。
　　天旌节孝志凛冰霜坊　为儒士周家李妻董氏立。
　　节孝坊　为儒士纪略畿妻谢氏立。匾已失。
　　钦赐祭葬坊　为福建海坛总兵官恭贞蔡公暨夫人惠顺徐氏立。
　　清标彤管坊　为国学生陈楙桂妻李氏立。
　　不负所天坊　为儒士陈联元妻曹氏立。
　　节孝坊　为儒士黄奕禄妻赖氏立。
　　节孝坊　为儒士黄志夏妻李氏立。
　　霜筠晚翠坊　为儒士郑汝瑶妻许氏立。
　　节孝坊　为庠生陈梦魁妻施氏立。
　　节孝坊　为儒士陈士秀妻纪氏立。
　　节孝坊　为儒士尤元瑛妻陈氏立。
　　节孝坊　为儒士杨世腾妻陈氏立。
　　节孝坊　为儒士苏得鳞继妻张氏立。
　　孝子坊　为累赠太常寺卿陈曙立。
　　以上自劳绩懋著坊至此，共六十二坊存。皆在东门外至龟亭崎。
　　瑶池冰雪坊　为儒士薛文灿妻杜氏立。在七里庵岭脚。
　　天朝旌表坊　为儒士薛彝孝妻周氏立。七里庵岭脚。
　　节孝坊　为儒士庄泽涵妻陈氏立。在三十八都古楼大路前田亭口。
　　御史坊　为湖广道监察御史龚云致立。在官头街路。
　　节孝坊　为儒士刘重焕妻林氏立。在桥南桥头。
　　晋惠交界坊　在洛阳桥北。
　　以上八坊存。自七里庵至洛阳桥。
　　天朝褒锡恩褒节孝坊　为柯士鳌妻洪氏立。在五都华表山麓。
　　节孝坊　为吴瑞阶妻张氏立。在五都潮水埔。
　　节孝坊　为颜鼎儒妻萧氏立。在八都安海型历。
　　节孝坊　为杨士淑蔡氏立。在八都安海当兴境。
　　节孝坊　为儒士黄天与妻李氏立。在十一都石菌乡华庆埭中。
　　贞寿坊　为儒士吴志豪妻李氏百有二岁立。殁时百有十岁。在十四都西店乡。
　　节孝坊　为陈峣思妻吴氏立。在十五都溜澳乡。
　　节孝坊　为蔡立泉妻林氏立。在十六都深沪狮头。
　　靖海侯坊　为靖海将军靖海侯施琅立。在十九都。
　　忠勇性成坊　为靖海侯施琅立。在十九都石狮乡管头。
　　节孝坊　为王志赠妻佘氏立。在十九都下泽乡。
　　节孝坊　为许志璟妻杨氏立。在十九都竿头。
　　节孝坊　为儒士黄时敏妻郑氏立。在二十四都龟湖乡。
　　节孝坊　为儒士王士腾妻□氏立。在二十四都玉浦乡。
　　贞节坊　为郑可阶妻黄氏立。在二十四都。
　　宅上坊　为康熙癸巳科举人郑宗焞立。在二十四都。
　　节孝流芳坊　为庠生柯懿肯妻吴氏立。在二十五都南塘里门。
　　节孝坊　为庄延祝继妻张氏立。在二十七都青阳东岩口。
　　舍生取义坊　为庄入英未婚妻林氏立。在二十七都青阳。
　　节孝坊　为庄凤瑞妻梁氏立。在二十七都。
　　贞烈坊　为庠生林有栻妻许氏立。在二十七都西边乡。墓碑在东门外岳口之左。
　　节孝坊　为庠生林澄骊妻黄氏立。在三十三都临漳门外。
　　节孝坊　为庠生黄璇妻李氏立。在三十四都。
　　节孝坊　为儒士何文培妻胡氏立。在塗门外三十五都坂头尾处。
　　白发完贞坊　为儒士张廷忠妻苏氏立。在三十六都石头街。
　　节孝坊　为廪生黄琮妻陈氏立。在塗门外三十七都妙云亭边。
　　节孝坊　为监生蔡天佐妻曹氏立。在三十七都莱山乡。
　　节孝坊　为陈联元妻曹氏立。在北门外清源岭头。
　　节维两代坊　为杨志淑妻李氏立。在西门外三十九都段家湖。
　　节孝坊　为刘启祯妻王氏立。坊存，匾失，名失。在西门外三十九都段家湖。
　　旌节坊　为陈方嘉妻杨氏立。在四十一都朋山岭后花园乡大路。土名崎峰恋，是其葬处。
　　志节流芳孝德垂远坊　为庠生谢廷栻妻蒲氏立。朋山岭隔后麓。
　　节孝坊　为儒士赵兴理妻郑氏立。在四十四都隐居里大路。
　　又：
　　女中夷齐坊　为姚楷未婚妻陈氏立。县志入补遗，不言所在，亦不知何时人。其一怀忠坊，移宋废坊内。

　　城中宅

　　宋宅
　　龙图阁学士柯述宅　在元妙观边水沟巷。俗呼柯家巷。〔乾隆府志〕误为知州事，非。
　　太常寺卿崔珙宅　在南俊巷。详见坊志。
　　丞相梁克家宅　在旧县学东。按县学宋绍兴中在今府学东。《闽书》：绍兴二十九年秋讲堂下池产双莲，系梁克家肄业之所。是年，文清首选，明年廷试第一。是梁宅，是在旧县学之东。淳熙四年，县学移行春门内，即今府署。明洪武初，乃再移今所，则梁宅在府学东，不在今县学东也。乾隆府县志但曰：在县学东，欠明。故增一旧字。
　　侍郎诸葛廷瑞宅　南安人。在胜果铺执节坊；又有祠堂在万厚铺。
　　太师李邴宅　在县学前蔡宅。今祠在第三巷。
　　右司谏钱熙宅　在李邴故宅内。
　　员外郎石起宗宅　在万厚铺。
　　魏国公留正宅　在城西文锦铺。
　　徽猷待制傅察宅　在三朝铺。
　　鲁国公曾公亮宅　在三朝铺。有孙从龙状元坊。
　　紫薇舍人吕夏卿宅　在旧睦宗院西偏。
　　龙图阁学士陈从易宅　在吕宅西。
　　太师曾从龙宅　在曾井铺。状头里、铺里皆以从龙得名。
　　以上共十三宅。
　　明宅
　　都宪朱鉴宅　在西隅忠孝坊中有颐老堂。其旧宅在三十三都。见城外。
　　侍郎顾珀宅　在崇名铺。
　　尚宝少卿李源宅　在郡城西，王慎中《李公状略》云：始公宅毁于火，久不能兴，窜伏草莽瓦砾，而寓其孥于他郡。侯王公士俊蹙然叹曰：及吾为守而使贤者无以庇其身，吾之愧也。议捐赀助之，公皇恐不敢闻命。一日，以可否问某，应曰：此古道也。古者邦君诸侯，尊事国中之贤。衣敝为之改造，当食为之授餐，又为筑厦屋以居之，渠渠然大也。及其稍衰，犹有国中授室筑宫而师之之礼。侯之此举，合于古谊，公其勿辞。于是受助而筑室焉。
　　先儒蔡文庄清宅　在曾井铺，今为祠。又有蒙引楼。见古迹。
　　参政王慎中宅　在璐霞沟。
　　户部主事赠光禄卿周天佐宅　在胜果铺虎头山崇福寺街。〔乾隆府县志〕作萼辉铺，非。
　　都督俞大猷宅　在清源铺。
　　侍郎詹仰庇宅　在中和铺。即今所云詹厝山，又有筍江水榭。见古迹。
　　山人朱汶宅　在府治西隅。〔汶斋居诗〕瘦竹遥遥隔绛纱，薰风度燕小窗斜。科头去草勤培菊，择脈疏泉为瀹茶。揪局声闲敲落劫，药■〈門外出內〉烟细护新芽。幽居不解炎热苦，朝爽来飕暮月华。
　　知县朱梧宅　在府治西隅。
　　节妇韦元妻蔡氏、孝子韦起宗宅　在会通铺仕曹巷。有司旌其门曰：节孝之门。铺遂以节孝名。
　　尚书黄凤翔宅　在郡城南，中有藏书室。〔凤翔自为记〕凡藏书必有楼，为之洞牖疎棂，以便搜阅，辟蟫蠹，且令吟风弄月之趣，与讽咏俱适。此儒林所称为胜境乐事。余家无楼台，则构屋五楹，上栋下宇，庋群籍其中，汇收森列，俾不至散乱而已。顾逼隘特甚，弗能容一榻。每意至，则侧身信手携数册，就卧内阅观之。更番来往，意趣悠然，若坐群玉山房，而窥二酉之秘也。汉陆贾云：书为晓者传。夫晓者岂必在多哉？余自舞勺时，受胡氏春秋，兼习左氏传，已乃渐习他经，及纲鉴性理，真西山文章正宗，非有他，多识博闻，可铺张为炫燿。然出应主司试，亦如探囊取给，不至匮乏。比领乡荐，则岁二十三矣。自是猎涉诸子，读迁史两汉书，暨国朝典故。间有手自摘抄者，有依先辈题评，勒于篇端，累累作蝇头字者。今其书具在。盖下帷发愤，又七年，而始叨第，滥竽词苑，以书史为职业。捐俸旁购，逐岁递增，即不敢望四库之藏，而拟诸王修、丁顗二家，似不多让。岁在万历辛丑冬，洪流暴涨，阑入城市，仓卒不及为防，家之老幼臧获登榻而坐，没胫而爨，姑置群籍于意外。比水退，乃命奚童开扃钥就视，次第向皦日中晒晾之。诸腐坏不堪检存者，姑置若既焚之刍狗耳。晒晾毕，仍旧藏焉。而古今书目，竟不遑具。〔又家园即事诗〕蹙蹙三亩园，中有一斗室。行吟时骋目，尸居亦容膝。除曼插疏篱，分畦艺芋粟。宁躬抱瓮劳，不作桔槔逸。龟勉毕余生，非为食其实。其东郊山庐，见城外。
　　按察副使张会宗宅　在府学口宽仁里奏魁宫边。
　　少司空何乔远宅　在袞绣铺。
　　乡贤按察使金时舒宅　在城内华仕铺大寺后，一座五进，坐北向南。第三进堂上，有“衡宪师表”匾额。两边题衔称：巡按福建监察御史门，晚生郑宗周为凤翁金大尊师立。康熙十六年，前营守备朱溶，向伊孙金伯让借前三进为公馆，嗣后历任接住。屡欲将匾脱下，以灭其迹。数现灵异，故得留存。其第四进、第五进时舒嫡子孙现时居住。
　　大学士史继偕宅　在清平铺。
　　少保苏茂相宅　在盛贤铺。中有赐美堂，契据亦时舒子孙管掌。〔李叔元记〕人岁期颐于百岁，而礼经所载，自强仕以及致政，仅三之一。盖古者积厚而发徐，难进而易退若此。然余谓高尚其事，不贵于三五之朝。舜三十徵庸，而五臣同之。历唐及虞，齿皆耆耋以上矣。禹让宅，揆于稷、契、皋陶，其后独荐益于天。盖三臣已先崇伯子而终矣。纪不闻有引老乞休之事。其时天下一家，中国一人，如五曜随太阳，不舍昼夜；如视听持行，缺一不可。有喜起明良之可赓，而无宠利之足避。故洗耳挂瓢，专付于箕山、颍水，而臣哉邻哉，不以此为风尚也。伊戒居宠，周请明农，微有去志，然与太甲成王相终始。仅一召公告老，而周公挽留，则三五之景象可知。世衰膻蚁，乃有独清独醒以振之。汉二疏宋钱，若水最著。唐则刑部尚书白居易，倘所谓林下见一人者，金石清韵，岂不后先交映哉？吾友宏家苏大司寇，以崇祯改元，道泰时清，三削乞骸骨之牍，上美其恬退，而涣丝纶以赐之。于是宏家颜其所居之堂曰“赐美”，俨对扬也。宏家二十六登第，较古强仕早十五年。六十二致政，较古又早八年。夫有競而后有恬；知进而后知退，三五无恬退之目，汉唐宋有之，疏传尚矣。钱宣靖四十勇退，即公督学桑麻之年。而公又再起，八迁，出牙纛，入剑履，与白香山冋刑部尚书。乐天六十而分司，七十而后致仕，则宏家业先之矣。乐天三隐歌，大在朝市，中在留司，小在邱樊。又曰：挂冠胜分司。盖真恬退者，莫如小隐也。青嵩碧洛，白氏有履道新居水竹桥亭，历历可数，而不闻其堂为何名。同时有四朝将相堂绿野者，后来有刻池上诗歌堂醉白者。裴以留守，韩以出镇，皆中隐也。惟履道主人，先分司，而后致仕，则先中隐，而后邱樊隐矣。宏家辞蓬莱仙仗，返菊径梅庄，飘飘乎尘缨世网之外。朝市为大梦，邱樊为大觉，而半见半潜，又不足侔矣。清源日月之吐吞，闽海风云之舒卷，顶戴踵履，孰非君赐，而何论吹笙鼓瑟在一堂哉！自公之颜斯堂也，请记于太史，不果。公没，而诸子文昌等请余成之。夫记书锦者，在魏公生前。太史既谦让，庐陵记醉白者，在魏公身后。余不文，敢效颦眉山之万一乎！昔晏平仲卜宅湫隘，而仁及三族。宏家之堂，在居室东偏，突兀一楼，岩壑遐观，稍恢恢于平仲耳。非有金谷之豪奢，平原之嵺廓也。俸余均五弟，葛藟周亲多饱暖，穷交待解。推此所谓彰君赐者，即余登斯堂，亦三诵既醉之章。因记而及之，以见公之歌棠棣、歌伐木，莫非推广赐堂之美，而苏氏子孙当世世不忘君恩先德云。
　　大学士李廷机宅　旧在笋江石塔山侧，后徙郡城西五塔巷贤相里。里以廷机得名，宅今为祠堂。
　　解元李光缙宅　在府学前。
　　尚书林欲楫宅　三教铺宅顶。
　　尚书黄克缵宅　在排铺。
　　吏部郎中林孕昌宅　在城西北奉圣铺中，有楼绿园。〔蒋德璟记〕铨部林子为磐题其书院曰栖绿。或曰，是园也，旧名莎绿，存名厚也。或曰，倣裴晋公绿野，谦言楼也。友人蒋子德璟，咏诗而得之曰，是其在淇澳乎？淇澳詠绿者三。《尔雅》绿作菉，毛传曰：王刍也。笺曰：一名鹿蓐。陆机以为莖叶似竹，而正义非之曰：绿与竹盖二草云。言绿竹所以美盛，繇得洪水之润。卫武公所以德盛，繇得康叔之烈。其指甚远。今林大父潜江大夫，方以望百之年，谷子诒孙为海内师表，而铨部亲奉庭教，以与诸君子切磋琢磨，成其实器，眎卫武公隔代而述康叔，能若公祖孙同一堂乎？否也。虽然，其为绿竹之得润，则一也。门人李君登卿、郑君熙揆等，进而称曰：夫道犹水也，于家为星宿，于世为河海。有星宿必有河海，是固然矣。而为河海者，则每合千派万支之水，以成其大。今林夫子，世之河海也。其神渊，其德全，人貌而天，其俯而淑吾党，恕采而敬敷，举能而导愚，若千派万支之赴于滉瀁之波，而不知其际也。夫子尝以旦气之学觉世，盖有笋江书院之会，而兵使者峡江曾公题之曰：任仁。仁在造物，以雨露生物；仁在圣人，以平旦生人。人而无平旦，则是天地无雨露，而物汇不复有萌芽也，将举世而为牛羊之世乎哉？是故任仁之仁，万紫千红总一春也。栖绿之绿，水碧山清，无非教也。识其为无非教而后知圣门求仁之学，效天法地之学也。阳明之良知知此，虚斋之密箴密此，曾公之任仁亦任此而已矣。林子蹙然曰：仁则吾未能，任则何敢让焉，方与蒋子勉之。抑卫武公之诗曰：民之靡盈，谁夙知而莫成？武公之成，至于如金锡，如圭璧，而其学，得力于知。曰秩不知，邮不知，臧否不知。不知则谓之兴迷，知则谓之有觉。吾党一以有觉交相勉焉，可也。院在城西偏，居室之北，左挹金粟，右拥清源。园地清旷，老树嫩蔬，四时葱蒨，为城市中洞福。而林子复题其径曰：“菜根香”。盖取咬得菜根，百事可做之义。其风操如此。于是蒋子与林子约：子且出，其以旦气觉一世而归，归而如裴公逍遥于绿野之上，使蒋子得从而学圃，何如？林子曰：敬诺。又别墅风乎亭在兹山房，见古迹。檀越祠，见山川。
　　张维枢维机宅　在胜果铺内，有水心亭小筑。乾隆年间，中营参将李兆围入衙署内。
　　员外郎杨铉锡宅　在集贤铺中，有瀛洲池馆。〔周廷陇集碧湖池馆诗〕为惜春光好，群贤靡后期。垂杨穿曲径，宿雨涨平池。投辖留金凤，蹲盘诧石狮。客多频借榻，觞促罢拈棋。风月归新主，莺花失旧悲。虾鬚清露卷，蟾影绿波移。寺迥闻钟早，宵空秉烛迟。檀槽方调曲，铜鉢复敲诗。枕漱真成癖，膏盲不问医。胜游良可纪，讵数永和时。
　　威茂道蔡忠愍肱明宅　在城南奎霞巷。
　　大学士蒋德璟宅　在通政巷。其在福全所者，见城外。
　　大学士黄景昉宅　在宽仁铺。灵慈宫沟有欧安馆。〔景昉自为诗〕径铺石子平，白黑参差配。辟坎树怒生，微栏表其内。我自踯躅行，时与众香汇。落英鸟雀宅，垂果跻螬喙。稍翦蔓柯横，当轩别面背。端然见附枝，形解余蝉退。二仲那不来，迟久枝藜废。石凳长夷蹲，袖点胭脂碎。〔又〕董生三载勤，名著经学博。我敢希前儒，天放营邱壑。小园涉趣成，懒慢余生托。晨夕徙倚闻，知觉雄心阁。井溜遥洞穿，花梭细眼缚。递滋雨露鲜，代谢春秋萼。岁久物情通，金刀信手作。更愁系恋非，一啸寥天廓。〔又〕池始未安桥，东西两序比。及乎栏楯齐，甬道当中起。人在鉴光行，益增眺望美。周遭草树蕃，华意濯清泚。鱼戏圆纹开，蔡游穹背徙。逐獭罢纶竿，相喻杀心止。身世疲梁津，可有恬澜理。静闻拍槛声，知他愠和喜。〔又〕列屋城闉隘，何殊蹙网麕。登台凭指顾，家直小南门。海天饶异色，蛟蛤吐灵文。青黄相间出，楼阁郁重轮。昨者石头市，新覆水犀军。害气犹营结，坏山压乱云。矧乃西北望，戈影盛嚣氛。太息循阶下，吾其鹿豕群。〔又〕榭台恣游遨，要得栖身处。譬彼何曾筵，万钱寡下箸。我轩数尺强，舒卷理攸寓。凉旭辟扉迎，赫飚垂幕护。凭九旦夕经，四序阳秋贝。惟佛与同龛，为亲特供素。吟成适会心，鱼鸟亦欢趣。客侈邵尧窝，窝形如此作。
　　郎中周廷鑨宅　在胜得铺。有颐园、朴国小筑。
　　推官蔡道宪宅　在执节宫前。今废。其在塔江者，见城外。
　　尚书林学曾、副使林维造宅及祠堂　在北门郭大庭北山宫左畔。门上青石匾镌祠堂二字。今祠已废。
　　以上共三十宅。
　　国朝宅
　　靖海侯施琅宅　在妙华铺。
　　孝子林鼎汉宅　在胜得铺。今为祠。
　　大学士庄有恭故宅　在清源铺佐才里。旧志作萼辉铺。误。有恭父，原晋江人。
　　以上共三宅。

　　城外宅

　　唐宅
　　四门助教欧阳詹宅　在城南潘湖。《闽书》云：环湖四十余家，絃诵相闻，宾兴不乏，擢第几三十人。后废，为资福院。
　　宋宅
　　处士彭映宅　在玉虹村。《闽书》云：映与梁克家同舍。绍兴中，尝上万言书，不报。家有万桂楼。
　　王府教授黄冠宅　在龟峰下。
　　进士李起宅　在朋山南。中有并玉堂，以前对朋山，故名。〔郡守王十朋为赋诗十韻〕仙李门阑秀气钟，二山朋盍玉为容。晋人潇洒坐连璧，杜老风流吟两峰。昆府烟霞浮几席，蓝田邱壑蕴心胸。俯容列岫葭相倚，遥许他山石可攻。光彻郡城翔白鹭，影摇江水照黄龙。价高难把连城易，官冷聊将一瑴供。疑是玑衡临处落，端如日月合时逢。主宾对榻成三友，伯仲摩云拱九重。雁荡浪夸鸾有侣，廋楼徒诧剑相从。彩衣戏罢看山色，不是慈颜喜气浓。
　　处士林知宅　在马坪。
　　元宅
　　员外郎马速忽寓宅　在沙堤。
　　总管王翰寓宅　在沙堤。
　　总管柯栋宅　号逸老堂，在南塘。
　　以上合唐宋元共八宅。
　　明宅
　　进士夏秦寓宅　在青阳山下。详见流寓。
　　都宪朱鉴宅　在三十三都店头乡。中有荔园书室。简斋年谱，山环水绕，为子孙耕读之所。洵佳趣也。其一在城西隅忠孝坊，见城中。
　　佥事陈琛宅　在涵江。〔琛斋居遣兴诗〕平旦窗前一炷香，心闲无事自清凉。虎皮坐稳对周易，庭草青青引意长。〔又〕涵江一水绿于苔，紫帽峨峨映小斋。樵客也怜山水好，时时泛艇上高崖。
　　御史陈让宅　在涵江。
　　给事中史于光宅　在笋江。
　　佥事庄用宾偕弟用晦宅　在青阳。匾曰：一门忠孝。
　　同知蔡元伟宅　在三十三都樟崎蔡庄。
　　参政庄一俊宅　在青阳山下。中有明心草堂、过庭轩、开径轩、水亭。〔一俊自为诗〕雀饮砚池水，蝶翻菜圃花。虽非高士宅，终是野人家。
　　征广东殉难升袭指挥佥事赐祠王世实宅　在永宁北门内。名清风楼。
　　尚书王用汲宅　在龟山下。
　　尚书黄凤翔东郊山庐　在田头亭之南。〔凤翔自为记〕余以万历乙未，卜永宅于东郊。买山田亭，距郡城十里。时方有南秩之召，控辞未允，一意称病逃寂，往来邱陇间。营其兆域，植之桧柏，每传餐设榻，假农家为蘧庐，湫隘喧嚣，靡获宁宇，然且朝夕安焉。是冬，奉主恩予告，而畚锸亦适竣事。越两载，乃置园于山之南，纵广五亩，居然田舍翁宅眷也。即其中构为小斋，楹不逾九，榱桷堂阶，不汰不陋。杂蒔竹木花果，编篱落环之，而斥其余为坟。丁农桑，业兹地，高燥爽塏。前临逵道，然荆扉茅径，委■〈施，虫代方〉曲折而入。车声马迹，闃不相闻。且与农家鸡犬亦自复绝。余宴坐，帖帖心喜。又越两载，乃置池半亩、田二亩于小斋之下，鱼弗能盈尺，稼弗能充厢。窃自谓濠梁壮观、洛阳负郭不过是也。大都群生扰扰，有涯者数无涯者，欲时乎縻情声利，料量失得，则雍门之琴，反以生悲；牛山之觞，徒挥涕泪。时乎游心物外，齐一生死，则髑髅之乐，胜于南面，殇子之寿，修于彭祖。夫余所徘徊容与曳杖往还者，非他日埋骨地哉！乃行吟觞歌之兴，往往于兹发之。客至，亦能乐与余共也。庄生之言曰：有天适，有人适。三复斯语，聊用快心。因握管书之，贻达人一笑。〔又诗〕役役苦尘鞅，依山聊结庐。前临九逵道，衡荆中宴如。首邱日为邻，朋旧时觉疎。芳兰故当门，细草蔓盈除。出户喜观稼，隐几佣著书。卧听风叜飂，坐看云卷舒。谁共争蛮触，身今在华胥。彼美金谷园，转瞬成邱墟。〔又〕空山日色凉，薄暮自延竚。皎皎山头月，作我东道主。明河广且长，群峰历可数。欢伯邀醉眠，小斋寡俦侣。窅然百虑清，恍在青莲宇。闻蛩不感怆，闻鸡不起舞。栩栩梦蝴蝶，开窗日将午。〔又〕朝来理短发，振衣上邱垅。碧草露犹湿，青嶂雾方滃。四野无凄风，萧然息群动。佳城似滕公，生看宰木拱。倚石纵吟啸，登顿未臃肿。本无荷锸随，亦无临穴恐。二客揭壶从，笑欲贾余勇。一醉可千日，百年仅旋踵。子建营阿邱，何乃干荣宠。〔又〕习懒长谢客，衡门自旦暮。看竹莫问主，题凤亦吾素。有客突如来，排闥垂左顾。手携北海樽，口诵柴桑赋。自云非恶宾，侠交无新故。雄辩言如流，剧饮杯不住。似是方外侣，独得酒中趣。意气君最豪，倜傥余所慕。班荆仍枕石，长吟复散步。玉山醉欲颓，夕阳挂绿树。莫愁去时难，但寻来时路。〔又〕手植园中花，众芳日霭霭。巡簷时索笑，纫兰或掔臣。悠哉惬心赏，无奈时序改。对花休叹息，花落根自在。何妨浮游身，茫茫逐苦海。东西任漂泊，河清杳难待。所以古至人，逍遥听真宰。洗耳辞万乘，刺船歌欸乃。富贵非所羡，韩彭竟俎醢。其居宅，见城中。
　　郎中李叔元宅　在清阳。中有双桂堂。〔叔元双桂堂诗〕亭亭双桂好，地迥自闻香。旧叠石为沼，新栽竹倚墙。花风文水面，水日倒花粧。此有下帷客，园窥却未忙。
　　大学士李廷机宅　在笋江石塔山。系旧居也。徒迁城西五塔巷。见城中。
　　状元庄际昌宅　在青阳。
　　参政苏浚宅　在南门外沟。
　　参政王畿宅　在塘头乡。
　　大学士蒋德璟宅　在福全所。其一在通政巷。见城中。
　　推官蔡道宪宅　在塔江。其一在执节宫前。见城中。今废。
　　以上共十八宅。

　　●卷之十三　公署志【仓厫附】

　　官必有署，为民设也。布政于斯，树绩于斯。一堂之上，四境瞻之；数亩之宅，万姓倚之。燕处深宫，未知托宇下者飘摇牖户否也。故署称公，非退食者息偃之地，实望恩者帡幪之区。必也桑田税驾，栋宇鸣琴，不敢视为传舍；而职思其居，斯阶前无忧百里也。若夫戎帅设钤列战，播德宣猷，屹屹为干城之寄，则创建修葺，皆可大书特书矣。至于公所建立，以惠穷民者，亦缀于部末。志公署。

　　文职署

　　兴泉永道署　旧在府城集贤铺，即今考棚。国朝雍正二年改驻同安县厦门。
　　泉州府治　泉原辖七县，雍正十三年，永春升州，以德化、大田属之，始辖五县。府治自唐宋及元，在云山铺双门内正北。洪武元年，改为卫。即今提督军门。二年，守常性乃改建于行春门内。即今所也。其地原为晋江学地，及风云雷雨坛州东仓故址。其正堂及前后两旁之厅库、房舍，备极壮观。乾隆郡已详。
　　海防同知厅　旧在府署左，国朝康熙二十五年从府署左移驻厦门。
　　西仓同知厅　今移台湾鹿港。详下县丞条。
　　蚶江通判厅　从前未有。国朝乾隆四十八年，以渡台水道，惟由蚶江至彰化鹿港最为便捷，一日夜可到。设海防通判驻守蚶江，欲渡台者，由通判衙门给照，免致偷渡犯法。
　　督粮通判厅　今移同安。详下县丞条。
　　经历司　在府署仪门右。
　　教授署　在府治南。载学宫。
　　训导署　在府治南。载学宫。
　　司狱司　在府署仪门左。明成化十八年，知府陈勉移建。
　　僧纲司、道纪司　俱无定处。
　　督学试院　在府城集贤铺，即兴泉道旧署。国朝乾隆四年，知府王廷诤、知县李永书率绅士捐建。中为大堂，后为内署，前为甬道，左有东廊、东后廊，右有西廊，为试士号所。又前为仪门，仪门之外为大门，大门之外为辕门。东辕门之外为提调堂，西辕门之外为公署，为巡捕厅，为供给所。〔廷诤自为记〕泉郡人文甲于闽，独考棚借用府学明伦堂，亵圣滋弊，士甚苦之。考郡志，宋乾道四年，太守梅溪王公创贡闱，今竟不得其址。属邑绅士欲以分巡道旧署改建，因代请于院司，皆曰：可。于是，众竞输赀，官为任事，不日落成。遴才之地，顿觉改观。俊髦接踵而兴，必倍往昔，用以光我国朝作人之盛，讵不休欤！是役也，始于乾隆四年三月初二日，竣于是年七月二十九日。计费白镪三千四百余两。绅士及董士诸人，功不可没，而经营量度，倡率鼓舞，诸令尹尤弹厥心。后之君子，其将动念于斯，而时修葺之，使不致若梅溪之创而无继也。爰序其首末而为之记。〔布政朱叔权记〕闽南之有温陵，人文之薮也。历代名贤接踵，难以胜举。我国朝定鼎以来，贤才辈出，云蒸霞蔚。春秋两闱，闽中得隽者，泉居其半。即小试亦一二万人。人文之胜，甲于闽省。余自分防泉厦暨晋监司，十有余年。于兹知之稔矣。独是地虽望郡，才虽济济，而旧无试院，学使者至，辄假府学为衡文之所。草厂篾篷，不蔽风雨，非所以肃观瞻、重取士也。爰念道署向在泉郡，自移驻厦门，日渐倾圮，不可以居。余每巡行至是，则僦民居而止息焉，亦非所以示体统。若就旧署修葺，学使按临，固可为较士之所，而监司巡行所之，亦不必僦民舍以居也。癸丑之岁，曾与学使者杨公谋为改葺之计，有成议矣。会余以办铜赴苏，不果而止。岁戊午，余奉差江南，督运江楚谷石，郡守全椒王君、晋令袁君、南令曹君，请以道署改为考院，上其议于两台，报可，余亦得以乐观厥成焉。良二千石，督率有司，首先捐倡。泉之绅士遂鼓舞奋兴，急公恐后，聚金钱三百余万，竖之，筑之，丹之，雘之。已未夏仲，余督运事竣，遄归鹭江，道泉郡，见向时倾圮之道署，美轮奂焉。由是而簿书期会之区，转为菁莪棫朴之所；桁杨呼号之地，转为呻哦呫毕之场，不可谓善于改作者欤？行见学使者至，止多士庆汇征之路，即余巡视所历，亦得爰居爰处，而无旅馆湫隘之虞焉。是役也，始于岁之三月，落成于岁之七月。郡刺史请予记其事，顾余不文，何以记为？特以泉之望郡，才之济济，而向乃因陋就简，考院缺焉。余虽始议以道署建，顾以出差中止，今则局度宏敞，规画尽善，以视向之草厂篾篷，不蔽风雨者，为何如也。则良二千石与贤有司，暨各绅士之功，为不可泯矣。是不可以无记。爰略陈大概以应其请。〔八年鳌峰山长靖道谟记〕自乡举里选之法废，民之野处而不匿其秀者，试于邑，进于郡，升于提学。其入彀者，又有岁科试以示劝惩，皆集之风簷寸晷中，以仓卒之文字，决其终身。异时小而卓鲁，大而伊周，■〈繄，臣代医〉是焉出，关系綦重矣。乃聚集之地，多草率以应故事，器具朽恶，■〈兀危〉臲宷窣，士人什佰为曹，偪仄骈田，不可以舒肘。即夙有学识者，皆不得安坐精思，以展其底蕴，故幸而获者恒多。夫以期之如彼其重，而取之也乃如此其轻，不已本末衡决乎？非知道者，莫与祛其蔽也。宋乾道间，王忠文知泉州，捐俸创贡闱，朱子有疏畅洞达，磊落君子之目。贡闱即今之所谓考棚也。迄今几六百年，向时遗址泯没无考。每试皆假学宫之明伦堂，凟亵滋甚。今□太守訚斋王先生，始请于大府，以旧分巡道署改建之。其规制恢廓，经费宏钜，历月日以告成。先生之记甚详，余无容赘也。惟是考棚之建急，刀笔筐箧者每谓无足措意。遥遥数百年，独两君子毅然为之。则学道之不易言可知已。先生向问道于江阴杨文定公，文定之学传自安溪李文贞公。泉固文贞公之旧乡也。余昔修志滇南，获游文定之文。公尝谓余言文贞公之说经，诗之四始：《关雎》，后妃求贤于宫中也；《鹿鸣》，文王求贤于国中也；《文王》，周公述王业之成，由得贤之盛；《清庙》，见克享文王，惟此贤才也。《周易》中凡用贤之卦，皆系元亨之占，而无戒词。盖善人，国之纪，达贤者，有后天之道也。先生从文定游最久，所得最深。余之所闻，皆先生所习闻。其以求贤之地，为当务之急也，不亦宜乎！余谬蒙当事，委以鳌峰山长之役。中有泉郡士友数人，皆先生解冰奉助资斧俾来就学。文艺淹通，容止谨饬。问之，知先生每于朔望至学宫，进诸生，礼貌之，与之讲论六经、四子之旨。贯串演迤，终日不少倦。故多所感发成就。此又王忠文昔日所以治泉者，而先生适与之符契。于此知古今之无二道，而先生之本，学道以施于政教者，考棚特如文豹之一斑焉耳。惟人士之来试于兹者，体邦大夫殷殷期望之厚意，平日相砥砺，行谊湛深，经术务为有物之言，以为升进之先资，而无蹈于剽窃险骳之陋习。斯吾道之南，海邦文献之盛，庶几永永无替也哉。先生慕昔贤赠处之义，谓余宜有述，故不敢以不文辞云。〔督学吴华孙记〕泉州无试院，学使者按部至泉，例试士于郡学明伦堂。岁科奏报如法。攷郡志，宋王公十朋守泉创闱，后废不复理。更元及明入本朝，乘亡其旧址。乾隆四年，泉守今观察王君廷诤，始因分巡道故署改建试院，袭宋王公之迹。越三年，余督学闽中，岁按部至止，君属为记。余惟国家设学郡县，代命使者督其政，所以广德心，以一士习登民材，以峙朝用也。使者服王命，轺走舟洄，不避寒暑，未明去簟，视以终日，事至勤也。所至郡必有试院，所以习其勤，而安其虑，资于高明，亢爽以发，其志远乎！讲嚣密谧，以宁其德，使之气益清明，优夸鬯怿，于以得尽其心，以不遗一时之才。出幽扬伏，以称昌明之世。内焉周其鉴，以不悔于中外焉。成务得人，以无罪于职，克终其勤，以答王命，法至善也。泉人才于闽中称极盛，所试士文章，往往传天下。而试院不立，岂法之所不及为欤？抑继宋王公者不得其人，视为非政，惮志国家以便其私，遂因循至今欤？今观王君之为天下之令，而财竞输委之事，而属并奋请诸省而台交可，盖其理合乎人情，举中乎绳墨，宜其众之乐从也。余又以为王君能推国家宅才不及之意，见于其政，故能按宋以来幽远荒遐杳冥难稽之迹而诏之，使克复其所。徵诸一事，而其为治之不苟可知矣。此余之所以深为君许也。余以菲才谬膺宠命，得享兹役之成，以集其事。既嘉王君之能复古，克称明法，而又自念责任重钜，深惧不公不明，不能裨国事万一，以副圣天子属任之心。恧居此院以苟禄食，则未尝不执笔而心愧也！因思其语，使镵诸石。至其役费，与其卒功始末，君自有记。故不言。十九年，知县干从濂拓号所改建提调堂于西，移巡捕厅、供给所于照墙外。北向坐号，比前较多。嘉庆十年乙丑，各处坍塌朽蠹，绅士议修，以号棹搬移，易致损失，宜易石脚，棹枋宜厚乃不动摇。于是王敦仁为章会图，又曙为诗。国治、佐才、会典等兄弟，领修东廊，縻白镪二千七百余鈒。黄清和、林文时、王日曜等，领修西廊，縻白镪二千八百余鈒。皆立碑于廊首。其东后廊大堂内署，及外两门，系众绅士公捐重修。所费若干，缘无碑记，无可考。又乾隆三十六年，陈嘉谋铺考棚口辕门内外石庭，并筑一带水沟，由海宫亭注于百源川池。于三十七年，请邑令徐之宽示禁，着地保随时稽查，毋使附近居人店前屋内依旧积堆，池岸僧房，仍前壅塞。院试之时，各家毋设陡闸，以致水道不利。永远遵行。勒碑于东辕门之外，今在字纸亭边者是。
　　晋江县治　在府治西□。县置自唐开元间，署无可考。相传旧在州之子城东南。宋太平兴国七年，郡守钱熙始建今所。绍兴五年，令方丞增建。元延祐二年，主簿孟天祐修。明洪武初，改府治建卫。府官暂于县治视事。县门转西而出。知府常性易民居为县门，以临通衢。及府治成，知县韩居庸乃缮葺复故。成化六年，知县蒋浚重建。中为正堂。前为露台，为隶亭，为甬道，为戒石亭，为仪门。堂左为幕厅，右为土地祠。东西序为吏六房，后为穿堂，左右为架阁等库。仪门之西为县狱，外为旌善、申明二亭及延宾馆。成化十六年，知县吴云移二亭于仪门内。嘉靖间，知县汪宗之立题名碑于厅事。〔王慎中记〕晋江旧无题名。而有题名者，始于嘉靖二十一年，邑令贵溪汪侯宗之所为。始侯至县，属长吏久旷之余，岁又大饥，侯补助收救，抉剔湔涤，治功滋起，民用大和。乃命众吏，蒐猎前为令者二十九人，得其名氏，官里，伐石镵之，立诸治堂之左，以待来者，而以记属予。其言曰：自吾为此，常忧邑之繁钜而懼其不敏。问地于图，而田之以顷计者五千；问民于版，而男女之以万数者余三十；问士于学于塾，而弟子之以业名艺占者至于数千，可谓地大人众，而礼乐物秩，诛罚劝赏，禁戒教令，行于其间。则今之施为，非惟民之所由利害也，当世之治，亦将有攷焉。吾之为此，盖欲取其效见于事，爱在于民者以自勉，以与人同好而共其利也。故知其入，即欲求其事，以见其良法善政之所存。得其事，又欲识其人，以追其流风余思于不泯。故虽当官旷岁俭之际，勤于有事，而独不敢缓乎此。且使好古之士，为今之吏，用今之民，欲以得志于治，非变礼易乐，擅刑出赏，宜难以得志，又势之所不得行也。藉令处得行之势，而非渐之以驯久，延之以岁祀，犹不可冀于成。今制官以九载为任，而此二十九人者，在任之间，或陟或罢，辄以舍去，无有满制而任者。其变易之数如此，虽有聪明缰固之材，亦且因时便事，营民所急，以就当身之功，孰能操意悉力，措无穷之虑，以俟难必之时哉？有诚心如古之人，则遵法于今，而媲效于古，亦何所不可。龚黄朱召，汉所称循吏，其为政礼乐刑赏，岂必尽合乎古。正使古之为吏，亦何以加焉？在职之久近，非可以自断，要以尽吾诚心而止。苟其一日心在而不敢以不尽，此吾之志也。夫乐前人之善，而思与民同之；又不称其不善者，其意良善，所自为志。知用今以合古，尤非俗吏所及，是可书也。昔汉高、惠、文、景，继体遵业，循良之盛，始见于孝宣中兴之世。桐乡、零陵、成都、胶东，皆吴、蜀、莱、楚远绝之域，循吏乃在其境。今上加惠元元，申警吏治，方有意于励精之功，而晋江僻在粤徼，后之傅循吏者，宜有取于侯，于其时事甚相类。然传于文翁佚其字，王成佚其州邑，而此石之存，侯之传，其可以无佚矣。余既述侯之言，而复论之如此，使来者得考焉。国朝康熙五十四年知县王梦说修。〔林洪烈记〕邑宰为民父母，谊属一体。听政宣教，必有临涖之所。堂之宏伟壮丽，岂唯父母观瞻所系，盖通邑赤子精神命脉所倚赖也。吾邑县堂，明初时建。相沿已久，时葺时倾，迄于颓废几千年。来宰斯土者，理繁治剧无暇起而新之。康熙五十二年秋，山左王公以儒员卓异，躬膺命来抚晋邑，廉明勤慎。匝岁之间，政通人和。公余，遂慨然以重新堂宇为己任。罄捐俸钱，召工鸠材，无纤毫扰及闾阎。而吾邑之绅士好义者，出而相助。不及数月也，鸟革翚飞，黝垩丹漆，巍然焕然矣。复念衙署为退食之地，亦政事之所由出也。又解囊于宅之左治轩数椽，宅之后，葺楼数楹。昔柳子厚记零陵县云：君子必有高明之具，游息之物，使之清宁平彝，然后理达而事成。今者轩成楼起，优游涵泳，宜民之理，善俗之事，胥于此称“乐只君子，民之父母”，岂特夸壮丽之观，燕息之具哉？落成之日，士农工贾，咸相与额庆曰：而今而后，吾晋民得庇宇下也。而不知皆邑宰王公之力也。公字象岩，籍隶山东滕县。余不敏，特为勒之贞珉，以记其盛云。雍正间知县叶祖烈、王之琦复相继修葺。
　　县丞署　原在县治东。〔隆庆府志〕宋时有亭。绍兴五年，丞闾邱次将母在官，因旧亭新之，名燕寿。今移驻安海。明万历二十四年，建署于安平石井书院西，以督粮通判厅驻镇。〔黄汝良记〕安海距泉郡五十里而遥。其地北阻府会，南控漳潮，诸岛夷仅在襟带间。承平久而生聚繁，室家鳞次，阛阓栉比，昔村落而今奥区矣。嘉靖之季，倭讧突发，万室为墟。当事者料民醵赀筑为城堡，保聚捍御，民用稍宁。其后夷棼既熄，经久虑疎。城非公创，不领于职方；守无专官，罔虑于民社。于时堡之缙绅父老走控上官。台使者下其牍，或言置邑，或言设镇。邑侯顾公议曰：安海置邑，如海澄，诚便；然必割晋南同之界，纷更为难。又必设官，必建学，必多创公署，必措处舆台，一切廩禄经费，猝未易办。宜略倣云霄竹崎故事，建设分府。即以见在府倅一员筦之。无增官之扰，有保障之安。计无便此者。监司上其议，直指方公深韪之，为请于朝，给印章，文曰：驻镇安海，用示专守。保人闻命，驩欣鼓舞，输将恐后。乃始揆曰蠲吉，饬材庀工，即城之西北而建署焉。统以周垣，拱以重门，有堂有皇，有寝有房，宾馆廨舍，罔不毕备。盖不烦官帑一钱，而梁栋巍然矣。经始于别驾汪公、殷公，继之趋事益敏。起丙午某月，越戊申某月落成。殷公干旄，自郡来驻，乃属余记之。余因是有感于谋始之难也。自安海有城，何日不议守官？微方公坚决于上，顾公调停于下，百年之计，未有定也。前人议之数十载而不足，二公定之一旦而有余。夫岂不惟劳民伤财之为兢兢。要以利择其大，害权其细，目前之偷安，孰与百世之宁谧，斯不亦虑始之善物哉？方公名元彦，歙县人，丙戌进士。顾公名士琦，太仓人，戊戌进士，今为给事中。汪公名矩，富川人，由举人。殷公名光彦，歙县人，由官生。若效劳诸役，则碑阴具矣。按：此记系黄汝良撰。现碑犹存。旧志作苏琰，非。通判殷光彦立题名碑。〔黄凤翔记〕别驾之驻镇安平也，盖请自两台，仰奉俞旨，始于万历丙午云。安平滨海而城，屹然称吾郡巨镇。西有徽国朱文公祠，是先哲过化之地也。故其诗书絃诵，材贤文物，几与郡城埒。乃至帆海之艨艟，积著之阛阓，货贿丛集，生齿繁夥，他镇城莫敢跂而窥焉。曩嘉靖之季，岛夷内讧，躭躭梯棚者数矣。其士民率力捍御，霄烽昼柝，迄用无他虞。顷岁，更藩失守，海陬震动，当事者豫为衣侞戒，初宿以戎兵，已乃董以郡幕，皆于士民弗便。已又议建邑治，不果。乃请疏于朝，特葺公署。以郡别驾往临之时，郡方阙守。别驾汪公摄篆事，旋入觐阙下。当受事之日，遥为控制已耳。今别驾新安殷公故名卿胄，由比部郎来涖是郡。甫履任即驱车抵安平，周视其雉堞署宇，慨然兴怀曰：兹署之设奚为者？藉令高居郡邸，雍容讽议，举明旨而弁髦之，将为官守何？爰乃携图籍，挈案牍，即安平公署，昕夕与居。所为董民正俗，剖断争讼，钤束卒伍，皆如振裘揭领，游刃中綮，士民咸德而颂之。听政余暇，则捐俸召工砻石，勒题名牌于堂左，以待来者，而属记于不佞。盖唐元次山刺道州，作厅堂记。上下百余年间，所博询耆旧，追溯良牧，惟徐履道，于廙。诸以贪猥、惛弱、蒙讥贬者，不胜数也。而吕温谓其章善不党，指恶非诬，直举胸臆，足昭鉴戒。嗟乎！可畏哉！今夫闻誉则喜，闻毁则怒；见善若企，见不善若浼，非为名计也乎？古人有云，求士于三代之下，惟恐其不好名，顾有逃之而我随，有盖之而弥章，讵可以见见闻闻、巧匿剽取也？大都里语巷讥，犹之飘风过耳，传响须臾，即青史美刺，历世不泯。匪案籍繙阅，未易竟也。兹石也，勒在堂上，昭然众睹。吏曹走卒胥目击腹存之，相与指而评曰：某也良，某也不良。口耳邮传，月旦相续，它日有如元次山者，得熟数而称讥之。其可畏，乃甚于青史。志士不为悚然懼乎？是公所以勒记垂后之意也。国朝康熙甲子复界，以龟湖浦边巡检司带管。后移兴化同知为西仓同知，兼管石狮安海。于是仍旧地建署，为同知巡驻之所。雍正七年，乃以泉州通判驻镇安海，与西仓同知分管，相离三十里。乾隆四年，议设县治，不果。三十一年，移西仓同知于鹿港，又移安海通判于同安。始以晋江贴堂县丞，移驻石狮，带管安海。三十三年，议请复通判。三十五年，总督苏□□乃以石狮县丞移驻安海通判署。嘉庆二十四年县丞黄大杰重修。採柯希元《安平纪略》。
　　教谕署　在县治东。载学宫。
　　训导署　在县治东。载学宫。
　　典史署　在县治东。明洪武初，知县韩居庸创。隆庆府志旧有景福堂、冷然台、阅武亭、清风佐琴厅诸胜。
　　盐场大使厅　一在井尾，为■〈氵丙〉洲场；一在砛兜，为浔美场。
　　雒阳巡检司　旧为深沪司。在县东十六都深沪。　国朝康熙年间，改驻三十八都今所。赁住民房，未建衙署。
　　龟湖浦边巡检司　旧为乌浔司。在县东十六都乌浔。　国朝康熙年间，改驻八都今所。赁住民房，未建衙署。
　　鹧鸪巡检司　旧为祥芝司。在县东二十一都祥芝。国朝康熙年间，改驻三十六都今所。赁住民房，未建衙署。

　　武职署

　　陆路提督军门　本明泉州卫及察院诸行署地，在云山铺双门内正北。国朝顺治初，提督赵国祚，康熙间，提督杨捷、张翼云增建。其制作衙署诸胜，备极宏整。详郡志。郡志中以拱胜楼即北楼，误。详古迹。
　　中营参将署　在胜果铺大沟墘。守备署，在行春铺相公巷。旧分驻安溪徐州墟。雍正八年，改驻府城。
　　左营游击署　在胜果铺湖坝，今废。移在本厅街，与守备署相近。守备署，在胜果铺本厅街。即虎头山。
　　右营游击署　在清源铺上街陈衙口。又有驻署在永宁卫，乾隆七年建。守备署，在西北盛贤铺彩桥下。
　　前营游击署　在胜果铺广平仓左。守备署，在镇抚司街；有分驻署在惠安县。
　　后营游击署　在胜果铺东门沟墘。守备署，在胜果铺广平仓左。本标五营军器库，俱在各营守备署内。
　　提督军门及本标五营教场　一在府城东，一在府城南。即明泉州卫教场。又中营驻防安溪县，把总演武场在县治南。又右营驻扎晋江永宁卫，游击演武场在卫城西门外。又前营驻防惠安县，守备演武场在南门外。
　　城守营参将署　在曾井铺花棚下。都司署，在晋江县安海汛。国朝雍正七年总督高其倬以安海近海要区，奏请添设守备一员。十年，乃以城守营都司驻防安海汛。演武场在署前，辖安东围三汛。守备署，在奉圣铺西门城街。本营军器库，在守备署左。本营演武场，与提标同，又一在参将署后。又驻防晋江安海汛。都司演武场，在北门埔，驻防南安县。千总演武场，在南门外。

　　仓厫

　　泉州府仓四所。　一广平仓，七座二十一间，在府治东北胜果铺。　一广惠仓，五座二十六间，在府署东。　一广裕仓，四座二十四间，在府署西。　一承天仓，二座二间，在承天寺。其海防同知仓，在厦门港。安海通判常平仓，一座二间，在府治东北隅胜果铺广平仓内。已上俱详府志。今就晋江仓厫所贮谷石，备详于左。
　　晋江县常平仓　在县治东承天寺。计二十三座，二十九间。内贮官捐谷除发糶解价充饷外，存谷二百八十二石二斗五升。民捐谷二千二百一十四石九斗九升。旧捐监谷九千八百零一石四斗四升。新捐监谷除糶价充饷赈恤灾民拨补失水外，实存二万六千六百九十一石。台仓监谷三千六百石。江西谷除粜价充饷赈恤灾民外，实存三千石。粤省潮谷七千石。共额谷五万二千五百八十九石六斗八升。
　　社仓　貯官民所捐社谷共一万二千七百一十二石有奇，因未建仓厫，附于常平仓存贮。乾隆十八年，奉文分发各都，举报社长经司出借。本县四十七都及附城四隅，先后议建三十七社。原择于甆竈，古陵、赖坑、前埔、安海、山顶肖、下石箘、深沪、永宁、蚶江、龟湖、塘市、行墩、青阳、陈埭、涵口、溜石、下浯、都陂、潘湖、法石、竿头、东门、西门、南门、北门、乌州、琦树、笋江、岭前、吴宅、溪头、坝头、濠市、马甲、荫林等处，因未择地起盖，将谷暂贮社长家。每岁春借秋还，于民为便。

　　附旧署文职署

　　唐
　　六曹新都堂署　即司功、司户、司仓、司法、司兵、司田六参军厅也。在旧州治前左右。〔欧阳詹记〕贞元八年，刺史安定席公为邦之二祀，冬造六曹之都堂。公表微而虑远也。天子建六官纲纪，天下分刺史、六司，用经纬封中，犹天之有四时，而人之有四肢。一时不若，则岁罔成功；一肢不和，则体莫全用。公以六司之椽如股肱，思安之与身之安也。火流定中，将坏城郭，亲览廨宇，首视斯署。既隤而隘，非凝神揆务之所。日抚人民，不则有国。营立宫室，是亦为政。乃量羡府以度指斯宇而命。《易》又曰，处湫居卑，非智也；烦人蠹财，非仁也。吾欲全仁而就智，蒇事者志之有司。于是审基址，程广袤。山节藻棁僭也削而不取；土阶茅欄逼也，革而是捐。非约非丰，允执厥中。然后，计具材，量日力。山木则训之如市，人功则税之若时。物乐民愿，未旬而毕。飞梁三道而通负，连楣六接以都豁。阳轩遐引，阴室旁启。挹以重屏，翼以回廊。晻黔黔以秘邃，屹崇崇而宏敞。夏处其逵，则炎天以凉；冬居其隩，则凄风以温。足以宁肌静心，厘厥职者也。夫哲人有作，不惟利身，在利人；不惟利今，在利后。相斯堂者，公侯卿士，礼隔殊品，公不之降也。斯不亦利人，不惟利于身欤？坚壮固护，存延千祀，人不之逮也。斯不亦利后，不惟利于今欤？覩斯堂，见公之意。时某某为司功、司户、司仓、司法、司兵、司田，皆外庄内融，怀财抱忠，无回邪以涖下，有蹇谔以承上，当时之彦也。请列于记左，庶后之君子，观名访德，知夫是堂有人焉。建堂之明年记。
　　宋
　　贡院　在府治西，肃清门内。宋自乾道以前，皆试士于■〈半頁〉宫。五年，郡守王十朋始以部使者馆为贡院，命节度推官陈孔光成屋百二十六区。〔王十朋四月八日贡院上樑诗〕广厦初成万柱标，修樑巍跨玉虹腰。况逢此日生千佛，定引群仙上九霄。下笔蚕声纷战势，出林莺友竞迁乔。清源人物从今盛，孝子忠臣满圣朝。〔又诸公和诗复用前韻〕修樑欲举彩先标，声撼春雷鼓百腰。溪蛰蛟龙欣得雨，桐栖鸾凤合冲霄。清源水接南溟阔，紫帽山齐泰岳乔。学不负人宜自勉，前贤勋业著三朝。〔又〕梁脊连年姓误标，两州骚客瘦吟腰。月河月满燕贺厦，佛国佛生虹挂霄。多士颜欢歌杜老，一输香满赋张乔。此途不止为科第，名节崔巍看立朝。〔又贡院垂成，双莲呈瑞，因成鄙语勉士子诗〕大厦垂垂就，嘉莲得得开。双双载千佛，两两应三台。欢意重重合，香风比比来。人人宜自勉，举举有廷魁。〔又贡院图诗〕陈君少年登甲科，红莲首泛清源波。清源贡宇高嵯峨，同僚宣力陈君多。鞭扑不施成不日，首夏上樑秋半毕。一点灵台轮奂飞，十幅生绢画图出。苍苍嘉木森千株，新堤步步穿芙蕖。移下蟾宫古丹桂，飞来海上真蓬壶。他年君来作地主，记得亲曾视斤斧。雁过山中寄我书，要知多少新龙虎。〔又元宵贡院张灯会客知宗即席赋诗次韻〕欲送群英入帝乡，预烧灯烛趣仙装。银花初合万枝火，金榜已含千佛光。出海灵鳌驾蓬岛，逐人明月散天香。笙歌鼎沸吟篇出，元白于诗媿未昌。嘉泰间郡守倪思，嘉定间郡守真德秀、太常宋钧皆尝增建。〔真德秀贡院举梁诗〕万间贡宇旧巍巍，更辟新楹广旧规。岂为儒生决科计，要培宗社太平基。〔又〕云斤初运日逢甲，虹影乍横星值奎。天相斯文兆先见，不须佳谶指金鸡。〔又〕棘围曾辟大江东，唤起秦淮两蛰龙。况是此邦饶俊彦，何愁盛事不重重。〔又〕明年丹诏下枫宸，定有英材起海滨。勉取梁公旧衣鉢，从今人说两庚辰。〔又〕梁脊伊谁姓氏题，梅溪去后有苕溪。自惭拙守何为者，强策驽骀继駃騠。〔又〕忆昔文闱创造初，挥毫纪实有鸿枢。乃今盛观重辉赫，试问他邦有此无？〔又〕簪橐辉联三大老，节旄相映四贤侯。作成后进须先进，引领时流作胜流。〔又〕策足巍科亦漫然，当知致远识为先。丁宁莫负梅溪祝，名节岧峣共勉旃。〔又〕〔贡闱庆成诗〕维南有州古佛国，选佛场开自畴昔。谁欤经始梅溪翁，万桂森森皆手植。文风日盛贤材多，粉袍立鹄肩相摩。万间庇士岂不欲，环视奈无余地何。那知吉壤在咫尺，鬼神为呵天所惜。一朝幻出青瑶宫，山灵献卜龙避席。昔虞局促今恢舒，乘黄骋足腾康衢。闢新葺旧两辉映，美哉轮奂雄规抚。岁值金虬大魁出，賸喜庆成逢此日。来春甲子又一週，天相吾泉真可必。蝉联四坐皆豪英，一樽敬为诸君倾。浮云富贵靡定態，要看名节留芬馨。我今归作渔樵侣，清梦犹驰筍江浒。凤鸣侧耳听朝阳，把酒空山为起舞。中有从事堂、校文舍、万桂堂、〔王十朋诗〕佛国新开选佛场，蟾宫分桂十千章。邦人种德家家熟，仙籍题名叶叶香。地占清光一轮满，门传盛事五枝芳。东堂万万高攀手，莫负君恩有义方。〔又临行至贡院观桂诗〕窃禄清源媿不才，贡闱临去尚徘徊。青青万木移薪桂，尽是梅仙手为栽。光华坊、嘉宾亭、弥封誊录所、状元井，元至正十七年，改为清源站。明洪武九年，改为晋安驿。
　　州治　在双门前正北。明为泉州卫，今为提督署。宋时有忠献堂，以韩魏公琦生此得名。后易以清暑。守王十朋仍旧名。又有中和堂、安静堂、志善亭、宣化堂、戒石亭，及守蔡襄、王十朋、提督张云翼等诗。〔乾隆郡志〕已详。按〔乾隆郡志〕又云：复有北楼，即唐欧阳詹所记。又王十朋有修楼记及诗。又云北楼上有二山亭及云榭，皆误以今之拱胜楼为北楼也，非是。详见古迹。
　　通判厅　名督粮馆，在旧州治，西通判厅政所也。旧有清白堂：在厅事西。天圣初，向综为别驾，范文正公送以诗，综摘诗中二字名堂。又有康海堂，在厅事东，嘉定十一年，通判施诚一建。
　　添差通判厅　在谯楼门内东。以官不常置，废为隙地。宝庆初，李端明韶即肃清门外行衙为治事所。行衙乃旧兵马都监廨舍。
　　节度推官厅　在州治。西有纳凉轩，在厅事西，下瞰莲塘。〔王十朋诗〕有客游莲幕，开轩更傍莲。披襟风未赋，遞啸句先联。境净凉偏足，心清暑自蠲。快哉谁与共，广厦集群仙。淳祐中，林希逸重建，额曰“水木清华堂”，曰“桐城道院”，面刺桐一株，林希逸更名“敬义堂”。厅西书院三间，林希逸额曰“即心”。元推官徐居正重修。后改为总镇抚所。
　　观察推官厅　在州治仪门西。绍兴间陈俊卿重建，龚茂良修。嘉定十二年，李方子辟堂之东偏，额曰“好仁”。明为道署。
　　佥事判官厅　绍兴二十六年，因架阁库旧地改建。淳祐间，董元龙修。
　　录事参军厅　在州治西。嘉定十五年，郡守宋钧重建。厅之东偏有斋。
　　司理参军院　即清源驿。太平兴国中改为院。旧在子城内，后徙肃清门外。
　　司户参军厅　在州治侧。
　　司法参军厅　在州治仪门侧。
　　主簿廨　在县治西。隆庆府志：绍定间，赵时■〈礻因〉建。西厅额曰：“览辉”。今废。
　　尉厅　在仁风门外三里尉史居方建。规模闳伟，过于县廨。绍兴十一年，又废。旧址创景福堂，筑冷然台，中门及阅武亭对艺四松。冷然台及门之内外，皆插刺桐。复蒔五榕于廨后，以培山脉。淳祐间，王洧新创东厅，匾曰“清风佐琴”。
　　南外宗正司　在肃清门外，本都监廨舍地，改为行衙。建炎中，又改为司。内有惩劝所、自新斋、芙蓉堂及池，及天宝池、忠厚坊诸胜。景炎间，蒲寿庚畔，降元，尽杀宋宗室，司遂废。
　　睦宗院　旧在府西南袭魁坊。建炎中，南外宗正司徙泉，因建于此。中有元祐堂，淳祐六年，知宗希袞建。嘉泰三年，郡守倪思以其狭隘，别创于府治西北居贤坊，是谓新睦宗院。
　　宗学　在旧睦宗院东。绍兴初建。中有宣圣庙，置堂曰彰化。斋有三：曰宗强，曰信厚，曰立爱。嘉定十三年，更堂曰崇教；增斋一，曰怀德；更信厚曰升贤。斋有长谕，皆以宗姓。讲书教谕，则以庶姓。又有清源书院，在睦宗院内，知宗希袞所建。堂曰习说。斋四：曰浚明、严尊、忠恕、爱敬。明时，其地入清果、菩提二寺。
　　教授厅　东有■〈言昷〉知室，西有儒隐堂。堂之前有万卷楼，下瞰泮池。淳熙中，萧鹗建。今废。
　　都税务　在镇雅坊街东。熙宁八年建。税之目有七：曰门税、市税、舶货税、彩帛税、猪羊税、浮桥税、外务税。　一在石笋桥，一在南门外辛公亭，其后废为左翼军舡场。嘉定十年，守真德秀移建于浯浦天妃宫前。元移建他所，改名晋江务。今废。
　　市舶提举司　在府治南水仙门内，即旧市舶务址。有清芬亭，以傅伯成有“岁晚松篁期苦节，春风桃李自多情”之句，故名。元祐初置，后废。崇宁初复置。高宗时亦罢而复置。元季废置不一。明洪武间仍置，成化八年移福州。
　　元
　　总管府　即宋州治府。前有谯楼，知府偰玉立修。〔吴鉴记〕至八月，泉郡新修谯楼成，何以书大复古也？曷大尔而复诸古？弗改作也。先时省台言，守令多旷官，议选内外台宪历任廉能有声之臣涖其职。特命正议大夫高昌偰玉立、中顺大夫古襄孙大英来守泉州。夏五月，偰修侯至，举直黜回姦任革心，罢行适宜，风休雷奋，阖郡传猶神明。公退，顾谯楼瓦腐木朽，凛然其将压，喟然叹曰：是不可缓也。于是，郡人士好义者出己赀，佐公费，市财僦工，募以实直，农工不挠，而游伎食力之伦，利以仰给焉。六月，总管孙侯至，命属令晋江仙源纪庆翁，南安白榆等，分任厥事。用是栋楹樑栱之橐挠者，隆楣桷榱；题之摧毁者，功易甓。盖缮垣墉髹墁，雘绘华外而栗中，吏不典经画，工不待督。未及十旬，重簷周阿，岳立云飞，壮丽完好，悉复旧观。公合乐命酒，会僚属宾佐以落之。邦耆老士庶鼓舞嚣欢，谓公真仁人，出一言而兴百世利，乐其事之成，而已不与于其役也。请诗以歌之。
　　都转运盐分司　在肃清门外。即宋添差通判厅。延祐七年置。明因之。后废。
　　脱脱木孙衙　在府治西忠厚坊内。至元中建。以司议察非常。
　　石井镇巡检司　在府城南八都安海市。元时建。明洪武二十年，徙于同安之东坑。故址犹存。
　　港边巡检司　在府城二十都。元时建。明洪武二十年，徙于十六都之深沪。故址犹存。
　　晋江务　在二十五都塘市。明洪武初，知府张灏移建于都税务旧地，改名税课司。
　　杂造局　在府治东。元时建，即宋废提举司故址也。今废。
　　浔渼管勾司　在县东南十七八都。至正十六年置。至大二年为司令司。明洪武元年，改为场。二十五年，仍置盐课司。辖仓埕二十所　曰南崇，曰前索东仓，曰安下，曰前索西仓，曰埕前，曰清石，曰径山下浦，曰壁兜，曰溪浦，曰■〈山上金下〉头，曰大南，曰大北，在县十七八都；曰西釜，曰沙美，曰西銮沙美，曰阜通，曰阜通东仓，曰东埕，曰南埕，曰北埕，在县二十都。
　　明
　　察院行署　在泉州卫西，旧城隍庙之左。御史行部及都御史巡历督学考校，皆驻此。成化十二年，知府徐源创建。外门东西，各置公馆，为官属候谒之所。十八年，知府陈勉复割东公馆地，增建后堂。
　　布政分司行署　在泉州卫西，督粮、理刑二馆之间。旧为东仓库址。先时分司，在府治东南集贤坊内。成化间，知府徐源改建。后改为清军馆。
　　按察分司行署　在泉州卫东。旧为军器局地。嘉靖间，按察副使罗英，改为巡海道行署。后巡海徙镇漳州，署废。今地并入提督公署。
　　兴泉道　在泉州卫右察院之左，即宋观察推官厅。元初为提刑按察司。至元二十八年，改为肃政廉访司。至正十年，监郡偰玉立修。明洪武八年，改按察分司。二十四年，分司移卫东，改漳泉道行署。二十九年，漳泉道改为福宁道。嘉靖三年，以山寇窃发，特兼兵备镇泉守高越，即内堂西，置吏舍，增构后堂。三十八年，倭入寇，乃移福宁道，驻省城。另设兴泉道，佥事万民英于仪门内西建礼宾馆，南建拱极堂，其后增修益备。隆庆四年，副使乔懋敬改清军馆为兴泉道署，添堂宇，左右设书皂房，徙居之，虚旧署。万历十八年副使汪应蛟复移原所。后惟副使朱汝器仍之，余并驻新道署。
　　同知厅　先在清军厅，后移察院西，又移府署左。今驻厦门。
　　清军馆　在府治东南，儒学北，同知厅政所也。旧为布政分司。成化十二年改为公馆，旁有羡地，居民侵焉。嘉靖四十五年，知府万庆复之。后徙厅于察院西，移兴泉道署于此。国朝乾隆四年，改为督学试院。
　　通判厅　在府署右。内有一寄轩。〔陈琛记〕吾泉别驾姑苏郭裕庵先生■〈車堂〉于涖政之暇，就其公署东偏，构小轩数楹，为游息之所，而名之曰：寄。公余退坐，静而观之，大块并色，混辟无穷，有以见夫天地为万物攸寄之祖焉。婉娈突弁，百年一瞬，又有以见夫吾身之寄夫天地者焉。浮云簸风，倏来忽往，又有以见功名富贵之寄夫吾身者焉。潇洒淡泊，无慕无营，视世之人，多方务求，而必欲得之者，若不足以满其一唾，况肯褰裳濡足而与之争哉？然则寄之为言，亦有志于为君子者之所宜知。而先生之以寄名轩，其思致亦远矣。或曰晋祖佛老，动称逆旅过客，放旷风流，遗落世事，寄岂儒者务实之谈与？余应曰：庄周荒唐，固未得寄之深，彼营窟执筹之徒，口清心浊，亦恶知夫周之寄也？排难解纷而飘然不为商贾，如鲁仲连者，则深有得于其所谓寄矣。今观吾裕庵先生，寄一寄之轩，而不为一寄之政，利必要其所终，害必原其所始。革旧创新，忧深虑远，未尝有苟且欲速之意，而何寄之云！虽然，世味塞胸，而躯壳重焉，则安能忘己以及人哉？是先生之寄，乃其所以能为不寄者也。他日，寄声高举，攀辕莫留，则兹轩也，固为先生之暂寄；而甘棠在轩，不翦不伐，又将为先生之久寄。而后人之来寄于轩，又岂无感发兴起，而思所以续寄者乎？然则一寄之轩，实吾泉人寄托之大者也。余不佞，为作《一寄轩记》。　　国朝移驻安海。
　　推官厅　名理刑馆，在通判厅西。后裁。
　　检校厅　在府署东。后裁。
　　知事厅　在府署西。后裁。
　　照磨所　在府署西，即旧推官厅。后裁。
　　司狱司　在谯楼内东北，仍宋旧也。明移府治内。
　　河泊所　旧在县东南三十六都法石市。洪武十四年设。嘉靖间，移于城内萼辉铺。今废。
　　税课司　在府治西南，大司成坊左，即宋嘉定前，旧都税务地。洪武六年设。正统十三年，知府熊尚初重修。嘉靖十六年裁司，废。
　　■〈氵丙〉洲场盐课司　在县东南十一都。洪武二十五年置。辖仓埕一十四所：曰东埕二仓、曰西旧埕、曰西新上埕、曰西新下埕、曰西新埕二仓，在县十一都；曰新市上埕、曰新市下埕、曰蔡埭北、曰蔡埭南、曰围头北、曰围头后、曰围头后埭，在县十四都。
　　庵上巡检司　旧在县东十四五都围头。后改驻二十七都洋埭庵上。今裁。
　　围头巡检司　在县东十四五都。宋时为宝盖寨。　洪武二十年，以永春陈岩司移驻。　今废。
　　深沪巡检司　在县东十六都。洪武二十年，从二十七都徙建。国朝顺治十八年，衙署寇毁。康熙年间，改驻洛阳，为洛阳司。
　　乌浔巡检司　在县东十六都乌浔山。洪武二十年，以安溪大西坑司移驻。国朝顺治十八年寇毁。康熙年间，改驻浦边，为浦边司。
　　祥芝巡检司　在县东二十一都。洪武二十年，从二十二都石湖徙建。国朝顺治十八年衙署寇毁。康熙年间，改驻鹧鸪，为鹧鸪司。
　　织染局　在府治左，忠厚坊内，本清源驿地。正统三年，守尹宏建局。景泰五年，大使李敬增建。今废。
　　染局　先在南俊巷。宣德三年，因内使阮礼督造至郡建。嘉靖三十三年，守童汉臣移建府治后东畔。内有清玉泉井，染色为天下最。旧有二碑，记其事。后奉文裁革，染局卖为民居。
　　阴阳学　旧在府治东北，灵感坊内。成化二年，守李宗学移于崇阳门内左巷。嘉靖间，移桂坛巷。今废。
　　医学　旧在谯楼西偏，为惠民药局。洪武十八年，改为学，寻移于崇阳门大街右。正统三年，知府尹宏重建。嘉靖中改建谯楼左畔。后废。
　　僧纲司　在承天寺。
　　道纪司　在元妙观。

　　武职署

　　宋
　　福建兵马都监厅　旧在肃清门外。嘉定辛巳，守宋钧改为行衙，乃辟都教场于朝天门内，旧全捷营之侧，移营屋于旧教场，以余地作兵马都监厅。
　　殿前司左翼军统制厅　在府城东三十九都。以东禅、护安、太平、龙湖、报慈五院隙地合建营寨，设统制厅以领之。元至元中，以其军隶左副万户府，厅废。
　　元
　　左副新刷土军万户府　在府治北泉山门外。至元间，以殿前司左翼军隶于府，复刷土军以益之。乃立营建署于州之后门，万户赤干迁建今所。明洪武初归附，调其军隶山东宁海卫署，废。
　　明
　　泉州卫指挥使司　在府治西镇雅坊之北，即宋州治也。元改为泉州路总管府。洪武元年，改为卫署。三年，指挥同知李山重建，正堂之东为架阁库，谯楼之东为钟楼。宣德十年，指挥使王浚修。天顺三年，指挥使王振、指挥佥事赵立，复相继修建。天启六年，守沈翘楚修谯楼。〔史继偕记〕郡故有谯楼，相传唐末闽越王审知抚有七闽，始开府治。前辟双阙，下累石如城。稍北九十步为应门。应门者，第二门也。历宋、元，因其旧，改谯楼为测漏所。后屡圮屡葺。至正年间，乃大新之，而旧志莫考。按陶人欵识，有“至正元年”字，则建于是年无疑。我朝改郡为卫，正统年毁，撤而新之。而移其址于第二门，则实由正统间始。岁久漂摇，日就倾圮。于是，郡大夫汉阳沈公来守是邦，慨然引为已责。以其赢若干镪，为文武吏倡。余不佞，及诸荐绅各出橐中装助之。详具大夫所为记中。说者谓郡城中含七山，斯楼实踞其中，以故人文甲天下，由地脉所团聚处。今兹一饬，治间山川，愈以开明灵秀，倍为映发，此其劾〔岂〕独一测漏知时已哉？文武为宪大夫有之，是可书也。役始丙寅三月，竣于八月。大夫为酒招余，落之而系以诗：于赫泉山，牛女分躔。郡治踞之，灵异结蟠。爰有谯楼，翚飞云连。重阶疏寮，海邦所瞻。传且千祀，丰极而圮。间或增修，补苴焉已。浸寻弗支，畴度畴理。哲匠应期，沈侯则以。义问一宣，群公咸应。迨及簪绅，斥赀相竞。是筑是营，无烦后命。层构幻成，丽谯逊盛。乃命芳筵，把酒酹天。中和乐职，天子万年。文庙峙东，武卫后列。佳气葱茏，孕为材杰。仰赞皇猷，星晖月洁。太史陈风，天颜闓悦。按：记以开府治为王审知事，与诸说不同。至所云至正元年新楼，又与元吴鉴谯楼记年份未合。但陶器年久，“元”字或“九”字之漫欤？
　　经历司　在卫堂之东、架阁库之后。洪武三年，指挥同知李山建。成化十五年，指挥佥事丁远重建。十七年，指挥使王炫，复建经历廨舍，于卫仪门外之东。
　　镇抚厅　在卫仪门外西南，即宋通判厅也。洪武六年，改为镇抚厅。镇抚曹义重修。岁久而圮。成化十八年，指挥王炫督镇抚徐祝重建，未克就。
　　左千户所　在卫仪门外东南，宋佥书判官厅故址也。洪武九年，千户周勋创建。东西两廊，列十百户所。成化十八年，副千户何祯购工修葺。
　　右千户所　在左千户所之东，亦宋佥书判官厅故址也。景泰二年，千户方清重修。成化十二年，重建仪门。
　　中千户所　在镇抚厅之东。正统十二年，正千户武成重建正厅。成化十二年，副千户李景寿重建仪门。十八年，正千户宋安重修正厅及两廊。
　　前千户所　在右千户所之东，宋市舶司库故址也。景泰元年，正千户秦杰重建正厅及后堂。成化十二年，副千户章钦重修两廊。十八年，正千户秦升重建两翼及仪门。
　　后千户所　在前千户所之东，宋司法参军厅故址也。宣德十年副千户赵立，景泰五年正千户翟纪，相继修葺。成化十九年，千户江宏同百户汤泉，重建东廊，工未克就。
　　收料库　在卫西廊。成化十三年，巡按监察御史戴用令指挥童源创设，以贮出海休息并军器等料银。
　　军器局　在卫署之东，宋南天王堂故址也。元时为军器库，后废。洪武初，即其址建军器局。正统二年，指挥使王浚修建。
　　教场　在府城南门内天妃宫东北。中为演武亭。洪武三年，指挥同知李山创建。宣德十年，指挥王濬重修，并建五所官厅于亭之东西。成化十六年，指挥同知陶琨重修。十七年，指挥使王炫复增建后厅，并东西南北四隘门。
　　永宁卫指挥使司　在晋江县东南二十都。洪武二十年，江夏侯周德兴创建架阁库在仪门内之东，军器库在仪门内之西。鼓楼、钟楼俱在卫之左。
　　经历司　在卫堂之左。
　　镇抚厅　在卫北门内之右。
　　监房　在西廊之后。
　　左千户所　在卫西谯楼之左。东西两廊，列十百户所。宣德五年火。景泰四年，正千户张俊重建，工未克就。天顺八年，复坏于风雨。
　　右千户所　在卫西门内之右。景泰间圮，惟仪门仅存。
　　中千户所　在卫东南小东门内。
　　前千户所　在卫南门之右。上二千户所，皆圮。
　　后千户所　在卫西谯楼之右，亦景泰间圮，惟仪门仅存。
　　公馆　在卫城西门内。正统十二年，指挥同知钱辂创建，以为上司及使客馆寓之所。
　　收料库　在卫西廊。成化十三年，巡按监察御史戴用令指挥使杨晟创设。
　　军器局　在卫城中、城隍庙左。岁久圮坏。成化间，指挥使杨晟移于卫之西廊。
　　教场　在卫城西门外坡上。旧在大东门之东。永乐四年，指挥佥事沈瑾移置今所。　中为演武亭。成化十七年，指挥杨晟增建左右翼房，绕以周垣。
　　福全守御千户所　在晋江县东南十五都。洪武二十年，江夏侯周德兴创建，两廊列十百户所。成化五年，正千户蒋辅重建。
　　教场　在所城东门内北偏。

　　养济院育婴堂附

　　养济院　宋有居养院，在府城左北厢。嘉定十一年，守真德秀建。安济坊，在临漳门外，石笋桥南，庆元二年，守邓驿建。嘉定十一年，守真德秀修。安乐舍，在府城南左厢。绍定二年，守真德秀建。后圮，移右北厢西濠之旁。明洪武七年，知县张灏建养济院于郡治西北隅，后改为存恤院，以居癞疾者。而徙养济院于县后，后没官屋。今县后院废。国朝仍移建养济院于城北隅盛贤铺内，共房屋一百二十间，收养孤贫，岁给银布。乾隆三年，加增口粮。五年，收养额外孤贫。
　　育婴堂　在城内溪亭铺。房屋一座，周围八间。雍正二年，知县叶祖烈奉□□文建。

　　●卷之十四　学校志

　　学校为储才之地，萃其秀而升之，所以摩励而涵濡之者，必先有鼓舞之人，作兴之法。自唐常观察倡学吾泉，欧阳詹首应其选，迨宋而朱紫阳教化覃敷，迄明而蔡虚斋讲明理学，贤哲挺生，代不乏人，而晋特隆他邑。且先圣之泽，历久无穷，后之学者，睹车服、礼器、鼓箧肄业于其中，思皇朝所以尊师厚士之意，安得不勉励奋兴，冀衍道南一脉，以无负海滨邹鲁之望耶？志学校，附以学田、书院及名宦、乡贤、节孝诸祠。

　　府学

　　泉州府学唐时于衙城右立鲁司寇庙，张九龄书额，庙庭有皂荚，每应州人举进士之数。五季为宣圣庙，在崇阳门外。宋太平兴国初，守乔维岳始迁于东南三教铺，即今地。七年，守孙逢吉即庙建学。祥符二年，守高惠连迁于育材坊。坊在梦杲巷口，及复原所，以其地赐庄夏坊。废。大观三年，郡人龙图柯述白于郡，仍还旧址。绍兴七年，守刘子羽重建左学右庙，增旧基高一尺余。正中为大成殿，殿柱皆石，殿前露台，翼以扶栏。下为甬道、拜庭，庭外泮池，亘以石桥，周以石栏。东西为两庑，前为大成门，金声玉振门。门外为露庭，左右为二栅门、外书礼门义路、内书贤关、圣域。直前为棂星门，门外露庭，庭树木棉、榕树数株。外临濠沟，渡石桥而南为文庙，门三，临大街，蔽以栅栏。由大成殿东，为崇圣祠。即敬一亭故地，乾隆二十六年移建于此。又东为明伦堂，旧堂前有东西十二斋，初列正巳上达等十二，后改为志道、据德、依仁、游艺四斋，今皆无之。乾隆四十二年丁酉四月初十日午刻，忽阴云昼晦，烈风雷雨大作，屋盖尽倾，片瓦无存，绅士黄世德等于是年初冬捐修，已亥冬告成，栋梁尽用巨木，比前更坚固宏敞。〔董事碑记〕明伦堂兴工于丁酉初冬下旬，告成于已亥仲秋初吉，料实工坚，事成巍奂，共费花边银七千零七十五，大九中折纹银、库银五千零六十两余。明伦堂外，文庙尊经阁、夫子泉、石亭并别处各项工程，俱取资其中。缘明伦堂为讲学重地，先于丁酉初夏十日风雨大作，栋瓦尽倾，文庙窗棂廊壁、尊经阁墙瓦、石栏等处，俱被冲坏。天道示警，殊堪惕心。郡士佥议兴修，复凛遵郡侯长白双公、邑侯仁和秋圃王公倡建雅意，延请好义绅士倡首捐输，殚心督理，兹已告成，合将董事劝捐义倡诸绅士姓名暨捐银各实数，开列如左。嘉庆二十五年，就明伦堂两厢作室，逢丁前于此习乐，生员陈昌遇捐银修整乐器，州司马王国治捐银置租，充乐局费用。道光四年重修明伦堂桥，并左右各处葺理。道光六年，重修明伦堂西廊碑记。明伦堂两廊，为春秋丁习乐之地，上年西廊倾坏，三间习乐者有狭隘之患，兹春府学董事鸠金构造一间，以备习乐之用，尚留两间未构，林廷光同周仕鼎就其旧基重新起盖，即日落成。道光九年，重修明伦堂东廊两间，西廊一间，堂后为教授署，堂前两廊露庭，庭外方池，中为石桥，外为育英门。堂之东为名宦乡贤祠，又东为尊经阁。乾隆二十六年，重建在道南祠前石台三间，前后六室，周以短垣。石柱三十有二，中四木柱，直透三层，计高五丈有寻。嘉庆乙亥年重修，春仲兴工，重阳竣事，费白金一千七百二十七员零。又东为射圃观德堂，今坏，址存。又东为百源川放生池。阁之后为道南祠，祠之西为福德堂，其东为崇圣祠旧址，由育英门而左为詹咫亭、陈紫峰祠，又左为苏紫溪祠、蔡忠毅祠、周忠愍祠、忠毅祠。前西向为郭恭定祠，祠前有坊，扁曰义路。由育英门而右为顾新山祠、李文节祠，以达于圣域门。绕门而南为夫子泉。泉旧在礼殿边，隆兴初，清泉迸出，甘香特异，教授黄启宗视役夫薙芜得之，乃率诸生拜祝，环甃其旁，名夫子泉。傅秘阁自得为记，王十朋诗：“君不见水经品第天下水，康王谷中泉第一，但知取水不取人，品第未容无得失。又不见武昌山中清冷渊，名因人重逢苏仙，至今人呼作菩萨，沦入异教非吾泉。刺桐城中泮宫里，大成殿下新泉水，不须更以品第论，混混源流自夫子。诸生游泳芹藻间，日饮一瓢心慕颜，聪明不数远公社，清白大胜卧龙山。圣毓尼邱家阙里，泉脈胡为今在是？周流天下皆美泉，浚井得之泉更美。我来酌泉仍叩头，遐思洙泗三千游，世间何处有此水，此州无媿名泉州。”后湮。嘉靖二十二年教授唐尧宾重浚，于此立碑其上，表学前桥曰洙泗桥。又南为海滨邹鲁亭，亭之左为王慕蓼祠、为施襄壮祠，前达于河。洙泗桥之南左为黏郁庵祠，南临街衢，有木牌坊，为府学，门外有照墙，石刻“青云路”三字。由大成门而西，贤关外为西序，训导署在焉。自乾隆二十六年后，训导署移在旧崇圣祠，今居道南祠，此署已废。署之前为洪文襄祠、庄羹若祠，又南北向为何镜山祠、西向为蔡文庄祠，祠临濠跨石桥达于南街，为泮宫门，斯则记所称赎庚门旧地，以挹紫帽之峰者。门内凿河浚池，以通巽流，伐石为桥，以纳潮汐。《闽书》：摹湖学石曼卿书“勅建州学”四字揭之。〔张读记〕惟学宫之建，在州城南之东门，直于庚以阔通衢，擅山川之壮气，践槐袭衮，元勋伟节，世有名人。厥后太守高侯逞私憾，迁而西之，衣冠遂减畴昔，鼓箧来游者，每愤惋焉！舍法之初，升养士之额，厥地褊逼，不足以容冠履。大观三年，乡先生龙图柯公述解组还乡，徇粉榆之舆情，审芹茆之故址，乃叩州牧，自西而东，今学是也。然广轮虽延袤，而基址卑下，时浸淫坏屋壁者屡矣。加之行门隙地，以给编户，未仍旧贯，生徒汹汹，至兴狱讼，竟以居民高赀沮格不行，不获已经委巷而出，士气伊郁，积年于兹。绍兴丙辰冬，富沙刘公子羽来曳泉山之绂，坐席未温，已大播桃李袴襦之谣。铃斋余暇，解榻优贤。适以上丁从事于学，前期斋瀹，徘徊周览，悯馆舍之颓隘，进诸生而告之曰：学校不修，太守之责也。时虽间关，讵忘俎豆乎？遂鸠工市木，委教授戴伟驻泊张谨共董其事。增卑而高凡二尺余，殿俨其中，螭蟠翚展，从事修廊以翼左右。为堂二以集讲论，斋十有二，以分肄习职事，位亦如之。御书有阁，祭器有库，祠房燕亭，宾次庖廪之属，一新轮奂。又赎庚门旧地，以揖紫帽之峰。横跨石桥，因南溪支流入自巽方，遂凿长河浚青草池，纳潮汐于桥之下，则学宇告备矣。教官廨舍，在学之右，乃衿佩函丈之地，亦广而新之。阅十旬毕工，縻金钱五万余缗，公帑民力，无丝毫扰父老，士民乐输金以犒。役既成，公力丐宫祠，士子愿借留，不克从。欲无由报万一，营生祠于讲堂之左，岩岩清净，庶几朝夕景仰焉。读尝闻鲁侯修泮宫，当时有史克颂之；郑侨不毁乡校，后世有韩愈颂之，并能流芳古今，学者慕向。矧雄伟不常之功，超鲁跨郑，芜纍匪工，辄希二颂遗文以揄扬之，因托名不朽。颂曰：“赫赫清源，甲于闽山。有屹其巘，有澄其渊。地灵人杰，龙虎旧传。荖肩蕴藻，炜炜青编。我宋龙兴，化被幅员。兹惟望郡，首建学宫。卜云其吉，雉城东偏。公卿纷辽，誉蔼中原。高侯逞憾，乃西阻迁。中虽克复，未正门阑。士气不振，殆几百年。韪矣刘公，忠义蝉联。辍自紫槖，来拥朱轓。雍容下刃，视牛无全。钧礼韦布，载笑载言。时惟上丁，斋戒告蠲。爰盼庑廊，蠹楹圮甎。恻然动色，予职承宣。学校不修，又谁咎焉？屡入意匠，乃趣工班。材如云委，杞梓楠楩。百堵俱兴，如飞如翰。门直于西，前揖紫烟。石梁雄跨，虹卧清涟。江山增丽，亘古无前。青衿感慨，淬砺龙泉。鹏搏鲲岩，春榜挐先。导礼蹈周，密勿朝端。何以报之？绘像岩岩。我公之德业兮，拂日戾天。我公之福履兮，方至犹川。我公之眉寿兮，超百弥千。漫叟作颂兮，托青瑶镌。隆庆志云：门在今西号房石亭之右，河即学西河沟池，即今石亭下池。嘉靖初年，教授居焉。河纳南溪支流，潮汐入亭下池，左通庙学方池，与光孝塘池合。今溪池仍旧相通，惟塘沟湮塞。绍兴中，即学东偏，附以晋江县学。淳熙四年，别立县学，旧学废。守叶廷珪修。　乾道间，教授林岊立瑞莲堂于讲堂右。《闽书》：绍兴二十九年秋，讲堂下池产双头莲，系梁克家肄业之所，守辛次膺以诗纪瑞。是年，克家首选，明年，廷试第一。至是教授岊为立斯堂，教授张叔椿为记。互见古迹。淳熙中，姚宪易庙门修文昌阁及诸斋。九年，守司马伋饰礼殿，设殿簾两庑。十二年，守林枅修之。绍熙中，守颜思鲁、庆元中守朱佺相继修葺。嘉泰元年，守倪思作棂星门，辟武斋，增小学，葺斋廊庙门及从祀之屋。四年，守章良能甃十五斋地增置官书三千五百余本。嘉定四年，守邹应龙即明伦议道二堂间建六经阁，后废。十四年，守宋钧新十二斋。绍定改元，教授郑璜立先贤祠于庙东。淳祐间，守黄朴、刘炜叔、陈大猷、韩识相继修。咸淳元年，摄晋江令钟国秀重建庙殿，增旧基高二尺，拓广两庑。咸淳中，殿毁，守赵希■〈忄宅〉重建。〔洪天锡记〕天下万形，皆囿于数。惟形而上者，非数所能囿。故巨浸不能汨五行之伦。烈焰不能燔六经之理，此夫子之道所以超众有而独存，阅万变而亡弊也。旃蒙志奋若之岁冬十月辛巳，泉州大成殿火，宗正行守事赵侯希■〈忄宅〉以兵救正，故得不毁。申旦，率僚佐及有位于学者，临夫子之庭，提学使者移问火故，校官林起东、黄以谦震悸承命。郡帑素枵，侯悉少府用度，辍师生餐钱，命别驾虞会元幕史霆声莅其事，大漕寄公各致助，理之，喜于义者愿受役焉。明年六月甲子，礼殿告成，用舍萌礼衅重檐四阿，视旧加壮。塑绘就章，各按仪式；先儒从祀，一如穆陵诏事竣事，二校官以侯命来谒曰：典教亡状，贻祸圣师，无所逃戾，兹幸而济，未知能自赎不？记事之成，敢重奉以请。予谢曰：此童子时所咏归也，虽老且病，曷敢曰不可？《春秋》书新宫灾，而新宫成不书，今书《春秋》意与？二君固请曰：仅知辜已，顾征以复侯命。予不得谢，廼曰：侯命辱矣。紫阳夫子，侯之外王父也，文献在焉。朱子尝议白鹿礼殿欲按开元礼临祭设位，不果。欲改跪坐，又不果。岂像于古未有而礼以义起，亦莫之敢废与？我朝通祀之典所以度越前古，非但门二十四戟，冕十有二旒，锡之镇圭，扁以宸翰而已。列圣以儒立国，诸老以道觉民，纬义经仁，祖性宗命，亿万斯年，赖此一脈。学宫像设，特以收敛人心之敬，夫子之道，岂依形而立哉？尝闻至人入火不爇，是虽寓言，可以喻道。善学者能于温厉恭安而得夫子之气象；于踧躩襜翼而得夫子之步趋，于钻仰、瞻忽而得夫子之博文约礼；于及门、历阶、升堂、入室而得夫子之宗庙百官。道在人心，火固不能爇也。特患人心不火而爇，如宋子所忧尔。内愧束緼也，外诱抱薪也。吾为此惧！二君幸以复侯，倘以为然，愿与承学交相儆焉。侯方筑精舍祠紫阳，尊师重道，不以乏辞，盖政出于学，故知所先后云。元大德三年，福建都元帅札剌立丁重修明伦堂。十年，总管李贤翼及整治学校官林坤修大晟乐。〔杨应子记〕泉学士风最盛，国朝崇儒重道，教养并举，故于今尤济济然。大中大夫总管李侯贤翼，政本于教，士民爱之，亦既四载，其于学事靡不用情。先是，祭器之未备，侯倡致用院官同捐已财，易竹木而为铜者，二百六十六事，依合古式，以严祀奠，善类嘉尚，形于歌辞，此去年之冬也。今年春正月，江浙等处行中书省所委整治学校官林君坤之来泉，庙谒间，侯请之曰：每岁春秋二丁，礼虽举矣，而大晟之乐未之闻也。非阙典欤？按宋政和之所颁，侯按察之所定，与夫福学之所行，互有稽焉。泉之视福，其犹邹鲁也。知乐者莫子若，述而作之，是不可以谢不敏。林君慨然究心于是，钟、磬、琴、瑟、笙、箫、埙、篪、柷、敔，搏拊大小长短毕备而中度焉。选乐生及登歌者百十有余人，教以乐音，作、止、疾、徐，合奏而中节焉。其钟之夷则中声，黄钟清者得之，故相留公之家，似有所待，又增祭服若干件。其费则侯偕同知显武重福，治中昭信塔里牙赤、府判傅、奉训泽，推官成，承务汝揖、杨，承务彦祥、知事张元亨、提控案牍李晋、杨茂，凡府之在职，洎夫司县之官属，各助俸一月。万户显武孙侯天有乐于致助，然学之士亦皆捐俸辍月供之一，余皆尽出于侯。宣阖宪司闻而是之。任其劳者，正学权学事陈天赐；分其劳者，晋江教谕冯深道、经师王伯琦、司服季谦甫、司器陈承伯，逾月告成，而林君之能事毕矣。仲春，越七日丁未，有事于先圣先师，八音克谐，通乎神明，洋洋乎乐声，观者莫不笑容，欣欣然而相告曰：此则我侯之为，甚盛举也。见所未见，闻所未闻，自今以始，器文粲然，传正音于千载，赞圣宪于万世，示吾道于斯民，又岂但繋一州之观听而已。嗟夫！今之为政者，多缓其所当急，急其所当缓，兹侯之所为，知所当急矣。盖乐也者，情之不可变也者；礼也者，理之不可易也者。严与和交相显明，自古迨今，不可阙一，而况当此盛明之世，而用之于夫子之殿庭者乎！昔也废，而今也兴；昔也缺，而今也备。其事神也敬，其感人也深，其移风易俗也易，传有之曰：礼乐兼得，谓之有德，于是乎书。至治元年，总管廉忱始甃台塑两庑从祀像，筑杏坛于棂星门南。至顺间，总管怯来修殿庑堂斋、棂星门厅事祠宇，复饬圣贤从祀像。〔陈旅记〕温陵校官陈应麟驰书于旅曰：应麟，郡诸生也。猥承宠光，得归与邦人士学于泮水之上，惟德薄不足荷兹荣宠也，则蚤夜思所以尽吾心焉。乃展谒宣圣庙貌，屋室凋败，神物故闇，下视廊门暨师弟子舍，皆缺垩坠漏，弗妥弗严，盖因循不葺，二十年矣。谓吾郡诸生何又可玩愒岁月，视此为传舍，如向之为是官者乎？即以修兴事白郡侯怯来。郡侯瞿然曰：事孰有尚于此，当与子亟图之，毋使我有既去之悔。乃召木土石金设色之工，求众敝以筹费。既又曰：士廩薄不可以大给也，民力瘁不可以重劳也，则出私帑，倡在郡之笃于义者。于是某等咸欣助，官于学者，业于学者，亦舍钱以相役。元统三年五月庚寅肇功，自礼殿至殿门，悉易其坏而丹艧之，作棂星门，饰先圣先师从祀贤人像。明伦堂、学正录厅、左右斋四十间，悉改覆平。窳地为堂塗，辟斋所为广庑，凡从祀者之祠，又靡不举。其年七月告成，是何其既完具美之易也？盖侯能以是为己责，而助之者亦以为已所当为也，皆可书，敢用请于执事。旅闻之：学以治乎心也。心有不治，则其见于事者荒矣。心之为物，至征也，而周流于日用之间，至著也。失于耳目之所不及，君子犹得以议其心。学之未善，尝接于耳目，又其事之不可苟者。坐视而弗治，则其存于中者，陋亦甚矣，尚得谓之尝有学也乎哉？敬者，治心之道也，不能有为者，有苟焉之心也。心主敬，则体信，事由敬则达顺。方寸之矩，天下之物则尽寓是。役之成，吾知郡侯、校官皆非能以苟焉之心成之。以苟焉之心倡，则人亦将以是心应之矣，恶乎而能成？《鲁颂》曰：“济济多士，克广德心。”游于兹者，盍亦因修泮宫者之心而充之也。旅生是邦，得闻绪言于乡先生，自治弗勇，徒佩言以移日而去家，经故老之存者盖寡矣，将其言之不可以易闻也。因书以谂同志。按：旧志谓至顺间怯来修，而陈旅文集记作元统三年怯来修，查元统又无三年〔一〕姑存以俟考。至正间，教授陈天锡造大成乐，铸礼器。九年，郡判卢僧孺作石桥于方池。十年，达鲁花赤偰玉立重修明伦议道二堂，及两庑斋舍、先贤祠。明洪武八年，知府张灏偕郡人何大荣重修。二十三年，御史钟道元、训导陈诚等重建杏坛于庙南。〔御史陈仲述记〕泉为滨海大郡，郡学庙之南有杏坛焉，岁久颓圮，夷为隙地，草荒没垣端，封治之功莫继，迄今有年矣。洪武庚午春，御史缙云钟道元按事至泉，首谒学宫，士子指以相告。道元披草芜，经陟遗址，顾瞻左右、乃言曰：夫前有作者，后必继之，莫敢废也。莫为之前且将经营，况有而弗理，是废前人之盛美也。今夫浮屠老子之宫、栖神之宇、金碧辉映，游息之居，潭潭秩秩，岁益月增，修葺相继，日惧不足，矧肯废其旧贯乎？且郡学圣人清庙所在，士子来游来歌，谈道德礼乐于斯，以陶吾民，匪浮屠外说无益于天典民彝者可拟其万一，而弗遑修葺有若是者，何哉？今虽未遑改作，宜仍其旧而新之，然后为无废前功。于是训迪陈诚等相与谋曰：公言诚是。顾弗为，为之匪艰。因循不理，宁不为名教羞？乃抽私帑以资营度，陶大甓、伐大木，构亭以覆坛上，基之夷者崇之，圮者完之，倚以横槛，周以崇垣，树以名木，视前日为具美。讲学行礼之暇，率童冠者登斯坛，援琴一鼓，则天风萧萧，刁刁如升孔堂，如闻金石丝竹之音，如圣人复生于今日，洋洋乎在上，恍若至道之可求，其为益不既多乎！乃相率请予文以为记。余惟杏坛之说，虽不经见，蒙人庄周尝称夫子鼓琴于缁帷之林，杏坛之上。其言虽不可据，然予少时当游乡校，见石刻鲁国图，杏坛在夫子庙庭之后，其传固必有自，宜为后世高山景行之思而不可忘，又何待之鲁而后然哉。矧圣人之泽被及万世，如天罔极，则登斯坛者，宁不起无穷之思乎？昔召伯巡行南国，舍甘棠，其人犹思之，爱其树而不忍伤，况斯坛而无封治之者，理固有待于今日也。君子于是有取于钟君之言，诸君子兴举废坠之意，不书无告来者，于是乎书。三十一年，殿圮，知府胡器、教授欧阳初重修。永乐初，知府姚恕、教授彭九思、指挥王鉴葺两庑，重建棂星门。〔周太初记〕夫子生于周末，为鲁陪臣，当时其志虽不得大行，然其道实资于万世。汉高祖除暴秦，过鲁，祠以太牢，人始知所趣向，而圣道聿兴。明帝临辟雍，行释奠礼。魏晋以来，代不乏祀。唐太宗诏州县皆立庙，至玄宗封以王爵，曰文宣王。宋真宗褒封，曰至圣。元武宗加封大成。由是殿曰大成之殿。泉郡庙学，肇建于宋，增葺于元，有年矣。皇明启运，奄有万方，其于学校之政，率先崇重。洪武初，前守洛阳张公灏尝命郡人何大荣修之。岁己卯秋八月，飓风大作，发屋拔木，震惊百里，而大成殿泊尊经阁皆为所仆。时潮阳欧阳遂初董文教，偕司训清源傅鉴、三山陈安仲走告郡守清江胡公器，公遂率诸僚寀诣视而忧形于色。翌日，召工师计之曰：抡材庀工，动以千计。公曰：嘻，艰哉！是诚在我，曷逭其责。遂初曰：夫阐名教者，圣人也，凡人之所以知纲常伦理，可不思所自哉？惟公德望素隆，出膺师帅，治教并行，吏民安之，凡有设施，咸乐趋事。畴维斯举，若需乎官征乎民，则符牒旁午，而不胜其病，曷若倡诸慕道者以从事，则易治而民晏如矣。公曰：是吾志也，尚共勗之。遂咸抽俸币以资经始，悉召诸耆寿以告之。于是郡人黄胜生、王得渊首任伐材运甓之费，宋曾宣靖公亮之裔孙孟熙董其役，泉郡、永宁二帅府若明威童侯真、张侯勋、沈侯瑾、邱侯遇、洪侯远、幕宾张宏、抚军徐智、翟荣，与大郡之士庶知礼义者，咸输已资以佐，方外之士亦皆向化而乐助焉。是役也，胡公总其纲，遂初督其成，鉴与安仲相其事，贰守董侯仪、通守洪侯葆、经历罗冕，晋江令董淳实赞襄之。告成于永乐纪元癸未之春正月也。既而遂初洎鉴以秩满去，胡公偕安仲应诏校书东观，南昌彭九思代领佥事，维扬钱俊贰教席，益加完美。未几，昭勇王将军鉴移镇泉阃，庐陵姚公恕由冬官郎中擢绾郡章，复先事修举焉。九思间谓太初曰：盍记之，庶俾后之人知夫建置之颠末，贤守聿新之伟绩也。固辞弗获。窃维圣人之道，犹天地之大，未有不蒙其覆载；如日月之明，未有不被其照临。继往圣开来学之功，贤于尧舜，所谓自生民以来，未有盛于夫子者。遗崇之典，蔑以复加，庙祀之严，礼所宜称也。胡公之守是邦，动以礼法自绳，故能遵圣人之道，以渐摩其民，至于庠序，尤留意焉。诸生有学行者，躬与之揖让，与唐观察常公衮奚异哉！复得遂初之贤，以正师席，数载间贤才杰出，文风之盛，爰出前代。矧兹殿之建，重檐复屋，跂翼翚飞，黝垩丹雘，丰丽宏敞，庙貌巍巍，从祀济济。前则环以门庑，罗以棨戟。他若露台、若杏坛，皆以次就绪，而罔或亏焉。时之多士来游来歌，载瞻载仰者，宁不克广德心，景行行止，为异日邦家之基乎？是皆不可以不书也。永乐中，教授曾振、指挥王浚等重修明伦堂。宣德中，佥事鲁穆修方池两桥，护以石栏。正统十一年，佥事陈祚葺殿庑斋舍，增高明伦堂基三尺，改议道堂为至善堂，建会馔堂于明伦堂东，米廪于会馔堂北，设神厨宰牲所于戟门西南，闢射圃于学东，地滨百源川池，中有堂曰“观德”。翼以两廊，疏河道通潮汐于方池。〔何观记〕本学旧河，岁久湮塞，积雨恒恐水不泄。正统乙丑，佥宪姑苏陈公祚择人浚河道，开阴沟，以吞吐潮汐。而今而后永赖之。河后倘壅塞，必倣此浚之，患乃免。天顺间，知府张嵓以学门西向非宜，增建庙门南向，后提学佥事游明、同知孔惠复建学门于庙门左，并建号房三十间。成化十七年大水，东庑坏，知府陈勉修，通判萧贵路葺礼殿明伦堂，堂后建穿堂，又建护学祠、会讲堂、祭器库，增建号房二十间。〔蔡清记〕吾泉府学，在于崇阳门外之东南，旧志云：创自五代以前。今亦莫详其的为何时、为何人所创矣。历宋而元洎我朝，修建不一，各有纪载，惟正统间按察司佥事姑苏陈公祚，实拓其旧规而改建之，势始宏敞。历时既久，加以顷岁霖潦，土木间有坏者，而旧贯尚亦有在所恢拓者，有在所更张者。况文风日长，多士如林，而所以居之地，又有在所区处者。会佥事金陵任公彦常，奉命督八闽教事，至则率励郡邑，以兴隆斯文为己任。于时知府临川陈侯勉，克承公意，尽心力，聚工费，始修大成殿及东西庑若干间，并新贤像之剥落者若干位，遂修祭器库二所，复修明伦堂、射圃及观德亭，仍建会讲堂、明伦堂后之穿堂及护学神祠，而祠旁二室，为乐器库，又建号房三十间，以为诸生讲肄之所。功未及竟，而从忧制去。于是通判泰和萧侯贵路嗣起而任之。以旧棂星门之逼于战门也，推而出之十数步之外。以旧神库、神厨、宰牲门之敝且障于集英门也，举而新之。于戟门西南而旧址则衍而平之，以廓其南面之势，且以赀入民地，以足其东南隅，而护以长垣百余丈，砌石道四十余丈，仍建号房十二间，修其旧者十间，以究陈侯之志。前后工皆用检校陈华董之工，始于成化壬寅冬十月，至乙巳秋八月成焉。但见岩岩乎殿庑门堂之崇且邃也，翼翼乎斋居库厨之各正乎其位，而壮以丽也；秩秩乎阶圯垣墉之明净萧爽，而各有条理也。盖举八闽之学宫，未有若是之胜者矣。非惟吾道表则之地，藉是益煌煌乎其有辉，而衿佩之泮涣于此者，对境游神，盖亦有豁然领会于心目之表者。适任公按试，至谒庙之旦，躬环视之，深嘉二侯之能共其职而广其意也。遂命教授马文等，伐石谒文以记之。文等以属之清，清不敏，固谢弗获。嗟夫！吾圣人之道之大，至于发育万物，峻极于天，泽润乎万万世而不竭，凡士大夫稍得以光明于民庶之上者，自顶至踵，亦何者而非衣被吾圣人之赐。矧学校又为政者首务，盖国家所以扶植宇宙者，一皆取办于此，而或者乃视为度外焉，其所见一何其蔽于近也耶？二侯之绩，于是乎不可泯矣。然此盖二侯崇本自効之诚意，承流宣化之盛心，非必以是期不泯于后日也。而任公之命为此者，殆亦以为时之不能为二侯者设，且以风后人云耳。是为记。若夫发挥吾道渊源，而风励诸士，以正学用世之意，则前哲之遗于后学者，亦既详矣。此在吾学者，自正其意以求之，清小子无庸缕缕也。弘治六年，大风发屋，知府李哲修葺。〔蔡清记〕弘治癸丑岁七月三日，泉境内大风，拔木发屋，城垣仆者且七八，所在如败荷，或曰：飓也。府学旧贯号壮固，值是亦多所摧毁。翌日，太守李侯与贰守罗侯，首诣学环视之，曰：凡境内风所摧，皆吾责也。而此其在所先矣。即规画工赀所出，以命医学训科薛仁董其事。凡建大成殿下两庑十有五间，明伦堂下两序十有三间，戟门外傍门二座。两庑两序间数原不止此，此惟于其摧甚者更之。势使联合于其旧贯，可仍者仍之，其摧而未甚者，备之而巳。盖根本之地固无所靳于致隆，然重改作不轻用民力，亦尊先圣意也。若戟门、若棂星门、若四斋、若号房，概皆摧而未甚者，亦皆以次修之惟谨。若殿门之久而腐且折者，贤像之久而剥落污漫者，亦因而悉修之。射圃旧惟一亭，则增建两廊以翼之，凡十间。其门径隘则辟而广之，四周之墙悉治之。学门外旧有府学及儒林二碑楼，则并新之，儒林今改匾“兴贤”。肇工于其年之八月吉，至甲寅年十月而毕。而学之规模，又为之焕然新矣。教授林敞、训导何瑷等，谓不可无以告来者，属清记之。顾愚弗堪，辞弗获。惟昔鲁侯之作泮也，诗人颂之，而先贤存之于经以垂后世，固以风教所在也。是役虽若非始作者，伦然前无所仍而作之，以无事于作而修之、役之，为有力于风教者也。况其不缓于所先务，而亦不多事以为功，是其心术识虑，真于民之父母，师帅之职，有不负而足以发后之学者矣，又岂特其役事之可述也哉。役始后，皆李侯主之。间因考绩之京，罗侯有力焉。是役既成，乃次及其他祠坛及官署之类，又相时宜，蠲民力，使得各治其私，而民忘其灾矣。李侯宁波府人，罗侯名憓，严州府人。弘治十七年，同知于茂复即西庑后地建号房六座，又即庚门内池甃石为台，盖亭其上，名曰观澜。正德十五年，知府葛恒绘饰庙殿及圣贤从祀像，并新斋、庑、厨、库、学门、先贤祠，立题名碑于明伦堂。〔林俊记〕治之道，政舆化也。政自人始，化自士始。士学而人乎观并生而偕化。记曰：君子化民成俗，其必由学。学，化之地也。锡山葛侯恒尚书署有声，来守于泉，既有以宣诸政矣。病夫化之未遑，觐以期逼也。授意庙学之修于倅■〈車堂〉，于博士崇易，于文学篪绶，道以白于代巡，宣司、监司、提学，报曰：可。方事事，葛觐还，亟缉推麟继至，属尹松尹太古稽祀之，非典者斥，属之尚义输材，材举之费、直举之仍者、修者、阙以备者，取彼益此，以自树崇正之功。既时，叙来二生瑞芳昕请文，夫马图宣秘，鸟迹系神，三五开运，道德于是乎成风矣。德下衰，夫子以师道授子弟，以身任删修赞定之责。德又下衰，智力相雄长，沦而为焚坑之祸，化乎亡又恶乎政哉！语道德者略世用，语政理者非师古。遗儒诵说，转相授受，犹足以鼓翼人文，系名教，抗声大义，折乱贼以寒其胆，为吾流立帜。然而古先圣贤之学，概未有闻。至宋而正学始盛，国朝又盛，古之复几矣。夫士圜而学别，凡民也业居之，师式之，学古也，而师犹之今士。间有无是道而服是服，如庄生所云者。于是有庙焉，使拜瞻对越其下，巍然中居，师之至也。肃然在旁，弟子之至也。又肃然而在列，则及门指授与私淑，而夫子徒者引而庙，亦专且至矣。抑何修以为一席之地哉？养之正，修之纯，本之以天德，行之以王道，以斟酌四代礼乐，则师古学古，而治亦古。斯役兆之尔，抑犹之器也。修之我者道也，器新而我犹故，奚庙学为？乃引以今师病，亦过矣。铭曰：维士先志，有观若师。衡县矩设，乃习之移。海澨温陵，邹鲁自昔。城是南东，泮宫有翼。皇朝启运，作者百年。疾风迅雨，敝漏颓穿。维时葛侯，赢举于诎。役是非鬼，壮我名物。兰题桂栋，天开日舒。颜趋孔步，紧古之儒。正学一时，遐迩伊式。维师之庸，维守之绩。〔又黄河清记〕：泉郡学甲于天下，盖极其仪，尽其制，备天下之所未备，前人递修之，所以侈具瞻示景行而崇化本者至矣。因仍岁久，势且就圮。正德戊寅，锡山葛公志贞来守是邦，周遭学宫，叹曰：大哉宫乎！吾弗忍弗续前人之烈，以没泉郡之胜也。其将图之。越明年已卯，垫江胡君道明来教是邦，公觇其才，且曰：是可与共图者。乃合生儒白于台，察于藩臬，搜剔祀宇之弗应祀典者，悉毁之。抡材为材，直地为直，经度出纳，率委重于君。君日与生儒谈理道论政体，若弗专于事事者。阅数月，告大成殿新。又数月，告明伦堂、告戟门、臯门、告斋序号舍、告贤守名宦乡先生祠新。间凡前人之故时宜损益者，又递详而备。竹苞松茂，金辉玉映，所谓甲于天下者，至是益侈于齐、鲁、燕、秦、吴、楚之区矣。昔子产相郑伯，如晋欲崇大诸侯之馆，至数百言。君子谓子产有辞，诸侯赖之。夫诸侯之聘会弗时，又欲崇而安之，况贤圣安灵生儒藏修之地哉！使子产而当此会，其所以大公之功与君之盛美，不知又几数百言也。河清尝访君时轩，坐少间，君拉予遍观，目力所至，酬应不暇，耳吾伊声，若武城然。私喜曰：泉之人士所以甲于天下者，其亦肇兹乎？晋文能大诸侯之馆，犹足以霸其国，今日之所以昌人文而运化机，固王天下者之所宜先也。况圣明更化之初，泉士之鼓舞汇征，又适逢其会者乎？他日学以人胜，人以学胜，公与君之功，世载学宫可也。公之功中丞林公纪之，君之功泉之大夫士谓吾职太常氏，宜纪也。随纪之。嘉靖三年，知府高越改建至善堂为教授厅。即今明伦堂后，旧在仪门外，倾圮过半，教官多居号房，至是乃有定所。即西庑后号房建训导廨，购庙前地为总门。迳仍西折以入。南临于濠，即今通淮濠，为旧罗城外濠。广其半为泮池，浚湮塞以通潮汐，易濠南民居，辟路通淮大衢。〔史于光记〕昔朱文公按事安溪，爱其邑之凤山泉石奇峭，谓绝类建剑间山水佳处，然此其一尔。泉佳山水，自西北躍奇迥猗，盘旋三百余里，迤南而东，巨海经于东南界而聚焉。郡治峙于中，包山络川，不知几千百重。近而清源、紫帽、凤凰、灵秀诸山，四面辉映。金溪、筍江，横流迤出城下，波光旦夕，吞吐日月。故其秀气之发。始于唐欧阳詹，即为一代人物之冠。嗣是名贤继出，史册相望，不但为科第侈也。泉庙学据郡治之南，地颇夷旷，尤纳山水之奇，旧所繇道折西径入。嘉靖乙酉岁，郡守高公越谓孔子大圣也，孔庙王居也，学宫师生诵法孔子地也，圣王之道，从委径可乎？乃赎民居之官地辟之，以直通衢。滨卫值河，因其故迹浚之，以纳江潮，东西南北二千余丈。庙学之前跨石为桥，桥之南北为牌楼二，扁其北曰“泮宫”，南曰“青云”，路衢之左右为牌楼二，外各扁曰“儒林”，左内曰“兴贤”。右内曰“育材”。气象恢郭，端直严敞，视旧加伟多矣。既竣功，公涖视，见群峰峻拱，媚秀蓑青，而外江内河，环流如带，喜曰：人物不于是益钟乎！夫人物钟山川秀气，受盛者大，文王作丰，周公营洛，为受盛也。泉庙学受盛山川，而人事气数，又常若偶相值者。宋嘉定癸未，守宋钧一大修之。越年，王胄省元，又越年，登进士者二十二人。淳祐丁未，守陈大猷又大修之，其年吕中省魁，越年登进士者十九人。时若王胄、吕中、郑至果、吕大奎皆伟人物也。公之预卜非欤？泉诸士将不于是益勉，期无负公负山川欤？是役也？侍御简公霄，宪副督学邵公锐、巡海沈公霁、分守少参周公廷用、分巡佥宪聂公珙，皆崇志于学，以壮其成。而贰守李公缉、别驾胡公宁道、节推张公心，咸大公之举，胥力以相往来。事事晋江令张侯文宿，恒涖稽督则教授李君尚宾、训导郑君道、杜君瑁、郑君完；而杜稽督尤专也。公以监察御史出守，重名节，崇风教，凡所举废，敛不及民，若葺先贤祠及儒官廨舍，具于郡志，兹记其大者。六年，知府顾可久作二桥跨河，设庙门于河外，另辟学门于庙门左，新射圃观德堂及乐器。〔李源记〕泉之府学，襟三台而带河曲，昔之人不得其门，无以光昭神功。按志：旧学门西向，天顺二年新之，作南门，门径折而西。嘉靖三年，则又新之，直南作总门，带河而潮出焉。桥门中，庙又以尊崇未称。嘉靖六年，今郡守顾公可久，周思远画上下形势，而与之京。右跨河石之为王桥，左跨河松之为通桥，相望虹然。桥之南东偏西偏，民之居且障之。度旷便与民更之，复直之，入于民八家、于是乎作外庙门。石桥之南作外学门。庙门之左手书“文庙府学”大扁之，端直宏敞，金璧相辉。棂星门外界之墙五十五丈，东角西角亦周之，基之石盖用陶瓦。桥之北，东甃旧路不溷行人，西甃旧路入地于神厨，神厨渐圮则又新之。督学高一所先生之来，礼乐明备，观射于圃。旧观德亭圮之尽，则又新之。历岁久，乐器崩焉。修之、饰之、易之、悉之。舞生六十有四人，袍、冠、带制之完以整。乐成，率其僚李侯文、谭侯鎧往观之，曰：大哉！其始议也，上之藩臬以及台察，皆是之。于是募工酌费，民无需谋诸，属曰：工其若兹尔，钱尹楩商之尔。李丞节董之，勿亟勿怠。嘉靖七月五日庚申落之，其诸役皆成以日月。嗟乎！吾观圣人之道之大，仰高于山，望洋于海。昔之日不得其门，今也礼门端直，如砥如矢，直北而襟三台，青衿其有思乎？登太山而小天下，其地位可问也。直南而带沧潮，青衿其有思乎？观沧海而难百川，其识见可问也。思之，思之而又思之，则所谓得其门者，又岂在于形胜。若夫科第之盛，其征也。夫公介严而励，学博而精，大有功于吾道，而作人之盛，其格力又足以回天。如此可纪也。训导郑完、黄宗一数十辈颂公之功，请纪之，源始事及其议，遂石之文。嘉靖十七年，知府王士俊清复学西庚门河沟内地。〔黄光升记〕泉学宫之西，故有河，分晋江流且画民焉。岁久法玩，民渐踰河而业。弘治甲子，郡同知于公茂既考还之，未几复踰。于是积玩成习，自至善堂而北，亦且为民居矣。嘉靖戊戌，学教授黎君献廉知之，则惕然曰：是惟余咎。乃率其僚训导朱君邦弼、程君远、陈君一德、裴君本之具白于郡。郡诸侯王公士俊方究心庠序事，则惕然曰：是惟余咎。乃率其僚同知尹公嵩、通判唐公泽、推官张公元，属晋江尹鲍君龙躬按之，得其状，乃檄经历陈君克佐，召论如律，且反其界。于是学宫全地，始无失其故矣。黄光升曰：于懋哉！昭国制也，崇师道也。昔我先皇之有天下也，惟是教学为先。其二年，遂诏天下立府州县学。是故学校者，天子所命以教民之地也。以民干命，是谓之乱，不可长也。记有之；师严然后道尊，道尊然后民知敬。学夫子之道，自天子王侯，中国言六艺者，必折衷焉。故庙之于学，咸师事之。今以细人越志其侧，非严师意。呜呼！虑远谨微，诸公有焉。则所复岂止为尺土之地也哉？抑泉士国也，粤我侯来，敷扬圣谕，以约于我泉士，士习其约，咸喟然叹，兴于学，自此斌斌多文，视昔益盛。学校藏修游息之地，非广大其规模，不足以容。斯举也，泉士其永庇哉！诗《小雅》：“菁菁者莪。”乐育材也，若侯者可谓多士之所喜乐哉。故记。二十二年，知府俞咨伯重建明伦堂，推官叶遇春修泮池桥。〔王慎中记〕尧舜在上，设五品之教，振民于饱暖之余，而免其禽兽之患。三代循是以建学，为之立其官师，作其宫室，辨其时物，勅其条法，甚修而綦隆。而孟轲氏独知其指，曰：所以明人伦也。民之不可使知，虽尧舜犹病之，而其聪明彊敏有材智者，杰然特出于众人，其材之成足以践三才之道。其过也，至于殄行而惊世，智之至足以察万物之理。其蔽也，则必为邪说以诬民。先王取而命之曰：士而教之于学。其所为教，有可得言者矣。缟收端晘鞸绅綦偪之饰，而裼袭委垂之宜；琮璜琚瑀齐夏和鸾之节，而步趋周节之度。豆笾、篮簋、钟鼓、管弦为之器，而酬酢搏拊以为容；典、谟、雅、颂、射、御、书、数为之文，而咏歌讲诵以为业。耳目足以极视备听，口与手足足以放言恣动。然所以禁防而开发之者，其为事详而为物博如此。至其所以为是详且博者，其迹可守而其妙不可为；其形可名而其精不可言。其通于天谓之命，出乎命谓之性，凝神于不见不闻之表，默化于无声无臭之中。形器俱泯，而思为无所，日改月新，而不自知其所以然。其于所谓父子、君臣、长幼、夫妇、朋友者，顾若疎阔而不治，简略而无当。盖孔子教于洙泗之滨，述圣道以善其人，待来者。所可闻者文章，所雅言者诗书，执礼，所不可语人而以待中人以上者，彬彬见于鲁论所载。颜、曾、冉、闵之所答问，曾不少及乎君臣、父子、长幼、夫妇、朋友之间，而以孝为问者，游、夏二人而已。先王所以造士，孔子所以诲人，其可言者如此，乌在其为明伦耶？是不可以不知也。习其教而不知其所以教，由是会其高者，以为发挥于性命，而不悟其为人伦之本。先王之道使其高也，而出于人伦，是乃可以为异端而非所以为性命也。守其卑者，以为该贯乎事物，而不察其为人伦之用。先王之道使其卑也而外于人伦，是乃所以为曲艺，而非所以为事物也。德之不一，俗之不同，岂独学者失其体用哉？以子贡之贤，当其未悟，犹思托于事君、事亲以求息焉，而少休乎为道为学之倦，彼不知其所学者，所以学为君臣、父子、夫妇、长幼、朋友也。大学之道，极于齐家、治国、平天下。而家国天下，固非蛮貊之邦，鸟兽之群也，必有人焉居其间。非谓之君臣，则谓之父子，非谓之夫妇，则谓之长幼、朋友也。人有心知志意之精主乎内，有耳目手足之动行乎外。非之于君臣，则之于父子；非之于夫妇，则之于长幼、朋友者也。先王之教，使之凝神默化，致其心知志意，以善其内；又为之设其文采、备其容器、制其度数，使有以禁防开发，谨其耳目，手足以善其外。其通于性命者，行乎事物，其由于事物者合乎性命，其学于事物性命者，贯乎人伦。故其于家则父子亲，长幼序，夫妇别；其于国与天下则君臣义，朋友信。故无一命之爵，无尺土之阶，而人物之性以尽，齐家治国天下之事毕得，詖行邪说无由而作。民生其时，无复震惊诬惑之忧。其于君臣、父子、长幼、夫妇、朋友，虽有所不知，而坦然由之，是民之所以亲也。亲而不能明，民之所以为下也；明之而使民亲焉，士之所以为上也。泉之有学，国家所建，教学之法，则命于天子，其来非一日矣。士之聪明彊敏，能自致材智以见于世者，往往由之以出，而未有能得其所以教者。郡侯俞公为政，好以德教，抚循其民，养其长老，而训其子弟，惓惓于德之不一，俗之不同，以为是有责乎为士者。又不鄙之为不足与进，且知其民之已信而可用也。乃与僚属咨议，叶谋撤明伦堂之旧而新之，以与士者讲习于此堂，而委记于余。余谓古者立教，其贝诚设，然所使长治之者，皆贤卿大夫以其素讲之学，成德之行，倡导而鼓舞之，其于化民成材尤易。以侯之贤，专有长治之任，而斯堂之作及其政成，民信之日，士之兴起，发愤于斯时者，宜益众咸思，舍旧弃故，以听侯之所为。虽今之去古远矣，所以禁防开发之者，其贝难以一二追古，而心知志意之精，未有求于内而不得也。得于内，未有不得于外也。学之则为士，不学则为民，上下之分，可不勉与？兴造之岁月，则始于壬寅七月己巳，讫于十二月庚寅，金取于帑之羡者，则役钜体大，而费不及民，工不踰时，亦可书也。侯平湖人，由工部郎中出为今官云。三十一年，教授唐尧宾修庙学，增置器物。〔王慎中记〕孔子之道，其大莫能为之外，而为其内者之物，盖亦详矣。宫室服器所以为吉凶之用，等杀品节，不可僭踰，而菲窭废缺，又谓之不备。筵常伸缩章就多少，觚圜弇哆之薄厚浊清，犹必有法，而形象名貌于以体撰二仪，类倣百物，则显道章教，尤于是乎在。孔子殁，而斯人赖以长存。其义之难知，或明或否，而可陈之数如此。其详犹足以生养斯世之人于无穷，故后之报孔子者，亦以其所详之物，施于崇奉衍飨之间。极美綦多而不为踰，思以盈其报，而有所不足也。盖今之学宫，栋宇之制，拟帝王之居，而服器之有事于庙者，以天子之礼乐，无以复加其盛矣。然其事领在有司，岁月传承之久，而或由于菲篓以苟具，甚或缺而不完，废而不举，则一物之细，而亦谓之未备也。泉州儒学，其地据郡之兑方，最胜而广袤，先师之庙、明伦之堂，巍栋华宇，甲于闽中。途辟四轨，墙高数仞，则磩圮朽剥，往往有之。修廊穹门，或棂疏漶朽，鐍鑰蠹脱，而唐除澶衍，潦之所钟，暑雨盛集，頖水上滥，侵阶及序，则褰齐濡足以升堂，士者病之。罇罍、彝洗、篮簋、俎豆具善，而舟幕、棜禁、房跗有隳敝不全者。编悬之虞有枸刓牡甘，设而不固者，是皆出于菲与缺，而不得谓之备也。顾官于斯者曾莫以为意。华亭唐君尧宾来为教授，瞿然谋之士者，以告有司之难为患也。君独任以己，览观礼器，周视庙堂门途，得其漶脱圮剥，与夫隳刓不全不固者，以次治之。攻工考式，菲篓者丰，而废缺者具矣。高頖水之梁，以出痹洳，而拦其四旁，表门外之树，塞以起入，学者鼓箧之喜，心瑾宝窒，径无使得邪侧蹊学而行。堂上丹黝焕乎明新，尽改昔观。日课月试，旧尝待诸生集始索几于衢路，今惟携卷以入，则坐凭之具不移而具足，凡有事于学中之物，可谓详矣。因阅郡志，有宋名守梅溪王公《夫子泉咏诗》，访而得之，碣于泉隅，以存先烈之风迹而刻诗于其石。约其费为不少矣，而皆出于君之禄，可谓知急当务之所急，而为人之所不能为矣。君不自以为功，而诸生必欲记之。学官之职，知教人而已，此非职之所有事也，君其为踰职而过有所为乎？夫语其费之所出，君诚过其职矣。语其事则职之所宜，为而非过也。将以习士者于道德之实，则礼乐之用为先矣，而宫室服器，圣人所以详，为其物者道之物也。陟降出入，作其对越。游居聚处，敏于藏修。濯溉奉持，而肃敬萌生。考击蹈舞，而和乐交畅。则一形象，一名貌，莫非道德之实。苟小有不备，非独有事于庙中堂上之所急，而士者将缺其所以为学也。君不惮捐己而孳孳谋之，智固有以及此与？是可以记也。绩立科目题名碑于明伦堂。〔王慎中记〕乡试题名刻石学宫，自洪武至嘉靖癸卯，而石之下方尽矣。上海唐君尧宾，以经明行修，擢为教授于斯学，乃访坚珉，题丙午己酉与今壬子凡三科，虚其下以俟方来。是岁，所取士盛，有得人之誉。侍御临川曾公佩实监临之。公以公明涖选举，故取不失士。士所以成才之多，则督学宪使万安朱公衡所造也。唐君谒予乞记。予德业无所称，不足以光前者之石，而胡以副君之所托也。揆惟国家取士之典，损益前世，不独法意明备，疏数之期，多寡之数，亦折其中。闽以蕞然岭表之士，其盛甲于中州。泉在闽遂与晋安、莆阳鼎立为三，而亚其盛。盖列圣道化涵濡之深，而山川之光英醇秀所发育厚矣。自此法捐益既定以来，士无不由科目而得进用于世，而有司所收之士，亦无不出于学而得与于是科者。夫修其身以为天下国家者，士之事而学之所教出于此也。养之使可用而后用之，以其所素养，则士之出而任天下国家之事，宜无不能为者。此敛才选贤之方，而道德之一，治化之隆，其术亦由乎是。是其为法，亦何以异于成周宾兴之良，惟其所以教而取之，视夫司徒之所掌，闾胥族师之所书，大司马之所论，古今同不同可知也。故今之士，其得为天下国家而有述者，或行谊之笃，或才能之长，或气节之高，而粹然出于道德之用，未易见其人焉。亦其教之、取之之具，大能合乎古故也。然其教之、取之如此，而士之有行谊气节才能者，不绝于世，则建学设科，养用相待于无穷，其效岂少哉！道德之为天下国家，守之必本于行谊，行之必济于才能，立之必厉于气节，是三者，皆所以为道德之用。惟其纯乎性而明于心，斯不为专长而小成。果其纯乎性而明于心，则讲习读诵之用于诂训，而词章之拘于格法体制者，亦不病于陋且俗，而皆可以谓之道德之文学。以是教之，以是取之，自可以得为天下国家之成材，而古今之同不同，又未可知也。今日之制，宜不为有志者所病，而欲有为于天下国家者，宜其皆必由是科以进也。若其性之纯，心之明，固可以自力而必至，使行谊、才能、气节之伟然者，时出而兼济，不为专且小，此岂系乎时世而囿于法制者哉？夫不系于时者，有开阖造化之机，不囿于世者，有变通人物之权，此豪杰之士，而吾党之所能为也。某既弱不能自振，有负贤科，而乐为吾党诵之，以俟方来者勉焉。是为记。三十二年，守童汉臣重修。〔蔡克廉记〕泉州郡乐旧矣，嘉靖三十二年六月，南衡童侯来守是郡，因睹学之不修，愀然叹曰：学校废兴，长民者之责也。于是撤敝易新，而礼殿、伦堂、斋舍内外焕然。且重构东庑二十余间，高筑泮池，石栏石桥数尺许。至凡乐器、祭器，无不整然修具。又如开八卦沟、浚河，潮涌入泮池，盖数十年所未有也。始事于八月一日，讫工于十一月十五日。教授唐君尧宾，谓侯有功于斯学，请余记。未就，而适侯海上捕获巨寇百十人，于是月二十二日献馘，唐君则请并记之。窃谓古之建学，其义深广。不惟祭祀、乡射、养老、劳农、尊贤、使能、考艺、选言之事即是焉讲，而出兵受成、论狱讯囚之故，靡不繇之。盖无往不济者，道也；无事不统者，学也。道兼乎文武，而学尚乎本原。事不繇于学，则希世邀功之用；学不本于道，则小成近利之术。是故鲁修泮宫，诗人颂之，曰：“穆穆鲁侯，敬明其德。”曰：“济济多士，克广德心。”上下之间，相成以道，而弗协道者皆化，故又曰：“既作泮宫，淮夷攸服。”曰：“顺彼长道，屈此群丑。”凡所咏叹揄扬，其盛不外乎道德，而土木之功不与焉。后世不明建学之由，若为文事武备不相关涉。而海寓兵兴，俎豆礼乐之务，有司谦让未遑。今吾郡童侯文武交修，惟其泮宫既作，得为政之所先，是以在泮献功，其明效之速如此。观侯用兵，捐俸金以募敢士，不规规于簿牒铢两之文，为沈机妙用，鬼神不得窥，而将士鼓舞欲往。人皆谓侯之宏猷远识，而不知侯之学有本原也。予不文，非敢自拟于诗人之颂，然人喜侯之兴学复古之道，有德于道，斯有功于学也。有兴学之功，有靖海之绩，师帅之贤，不可尚欤！诗曰：“文武吉甫，万邦为宪。”唐君好古，与予同心，故叙次其岁月名氏，俾刻诸石，以广同好。侯字仲良，杭州钱塘人，乙未进士。其时协谋同功者郡丞艾侯儒、郡判孙侯继禄、郡推袁侯世荣、归侯大道；晋江尹钱君之撰，而学训陈希中、沈闻礼、章源、黄观光、梁界，皆同斯好者也。三十五年，知府熊汝达、尹卢仲佃建尊经阁于明伦堂东。〔蔡克廉记〕泉古名郡也。始曰温陵，曰清源，壤址三吴，延袤二广，为闽粤领袖。川迥山峙，启运发祥，而人文彪炳，宏敷善治，匡维正学，代有人矣。嘉靖三十五年，泉郡侯北潭熊公，以甲辰名进士来守兹郡，励贞节用，靖难格奸，务尽心以厚下，甫期而政成。暇日每涖黉宫，进诸生讲明经学，慨然有感于尊经之创缺如也。廼捐其俸余，不费官帑一金，聚财饰工，因隙地为阁于大成殿明伦堂之东偏，其制三间六楹，列二翼于前，而会之以门。越丁巳，讫戊午告厥成功。公登视之，见其水绕而左，阁俯而右，蜿蜒矫亢若龙虎然。公异而卜曰：猗哉象矣，瓯兆焉诬？是岁戊午，领乡荐者三十五人，魁五经者居其四。又明年，籥俊南宫者复几人。多士乐公之誉髦也，甫落成，燕公，遂酌而歌曰：基丕丕兮永弗圮，垣言言兮畴则窥。功巍巍兮屼且岐，文烂烂兮翚斯飞，维公之绩展也无期。公亦命多士复申而誓曰：嘻！岂为是哉？盖经常也，朱子所谓万世不易之常道是也。斯道也，察乎天地，传诸圣贤，布在方策，而实备于吾心。是故心之诗曰《易》，心之中曰《书》心之性情曰《诗》，心之是非曰《春秋》，心之和序曰《礼》、《乐》。夫我固有之也，顾彼基矣，将无勿忘勿助，凝固真纯，以厚尔基乎？顾彼垣矣，将无时省而克严厥捍御，以密尔垣乎？顾彼功矣，将无输盏代终，成能利用，以崇尔功乎？顾彼文矣，将无秉心宜猷，弥纶经纬，以焕尔文乎？基厚垣密，则常道明而真儒出；功崇文焕，则常道行而善治兴。俾后有作者，绍休前哲，与山川并丽，以增重于尔邦，是尊经之大义也。否则，心学荒而道丧，基坏垣倾而悖经以行，权假经以饰诈者，始纷纷矣，又何有于成功文章？多士诺诺，再拜谢曰：敢不服膺：乃属予志其事，以馋诸石。四十五年，知府万庆、知县谭启建育英门，修据德、游艺二斋。隆庆元年，知府万庆修射圃，扁坊曰“观德堂”、“揖逊高风”。知县罗名士修“志道”、“依仁”二斋。万历十年，改建“敬一”、“箴亭”为教授廨。即古六贤守祠，后改名宦祠，今为顾新山、李文节祠。移亭于明伦堂右。即旧名宦乡贤祠，今改建崇圣祠。二十二年，知府汪道亨修殿庑门垣。〔黄凤翔记〕盖昔先王建学之制，一何详且备也。萃乡子弟而训之塾，已乃拔其儁者，肄习于中，俾之敬业乐群，以不迁于异物。祭祀、乡射、养老、献馘之中，又日渐濡其听覩，耸动其精神，故道德一，风俗同，人才之兴于斯为盛。自近代人文日炽，方领矩步之彦，鳞次林立，藉令连楹比宇，势不足以栖。乃始群系籍于鲎宫，私肄业于舍馆，即鼓箧升堂，岁时读法，第托足寓目耳。顾其俨庙貌之穹崇，颂圣谟之霞灿，偕青衿之雁坠，挹绛帐之皋比，有弗愯然惕，矜然奋者乎！故自建学设科以来，其升诸司徒，登诸天府者，或克策勋展采，赞佑休明；即布衣藿食，讲业衡茅，亦足羽翼圣贤，而列宫墙之俎豆。盖学之所系，其重如此。泉郡学据城兑方，其规构钜丽宏敞，甲于他郡。顾阅岁滋久，而廊庑倾圮，棂疏漶蠹，石樑摧毁，墙圬剥颓，所由来旧矣。太守休宁汪公，尝因行学，睹而叹曰：翟辅之言，恶可不防其渐？是吾守土者责也。及今图之，庶事省而功倍乎？遂发赎锾俸金若干，檄经历汪本正、署晋江篆训导冯梦龙偕教授陈茂馨，后先董其事。首夏经始，秋杪讫工。殿之两庑门之东西，巍然焕然，诸凡改观于昔矣。郡博士率诸生谒黄生为记。夫僖公作泮宫，鲁人颂焉。漠威武任延、南阳鲍德胥以修举庠校，为史册所称。汪公兴学育材，诚宜勒贞珉以诏后禩。顾诸生知汪公作人意乎？愚请借修之义绎之为诸生告焉《易》乾之九三：乾乾夕惕。夫子释之曰：君子进德修业。皋陶陈谟于禹曰：慎厥身，修思永。夫子断断洙泗之滨，其自道诲人则曰：德之不修，是吾忧也。修之说备是矣。夫栋宇之营，先修其基；丹雘之华，先修其质。学亦有基与质焉，德是已。子臣弟友之道，是谓庸德，高明广大精微，中庸是谓至德。惕之于不睹不闻，敦之于庸言庸行，操履淳固，实意常流之谓修德。德修则身修，而修业之事备矣。用是出则匡时，居则善俗，犹培其基而栋隆，具其质而华贲也。今词章训诂之习，富贵利达之趋，锢于人心日久，诸士盍反而求之。夫修之未坏者易为功；修之既坏者难为力。公所云事省功倍，不味哉！其言之诸士，其亟修之，以无负作人至意哉。二十八年，知府宝子偁重修尊经阁及堂、庑、垣、亭、乐器、祭器。三十七年地震，殿堂两庑坏，知府姜志礼修。四十年改泮池为圜，如古頖宫之制。四十二年，大学士李廷机告于郡守蔡善继重修。国朝顺治十五年，知府陈秉直修。〔洪承畴记略〕予温陵，名邦也。理学文章，籍籍于世，而学宫实陶淑之地，人才藉兹以蔚集，人文藉兹以化成。迩者，戎马纠纷，棂宇荒弛，在昔当事，未有过而问焉。太守陈公瞻仰之余，肃然而思，以为庙学之不饬，紧有司之諐，遂倡厥僚属，体诸在位重学之盛心，葺而新之。不费官帑，不劳民力，约其所用金以二千计，甓甃泾蒰，浸还旧观。是役也，始于顺治十有五年端午之吉，而告成在是岁重阳九日。佥宪叶公灼棠、司马彭公清典、别驾王公泽洪、司理焦公贲亨、前司理王公仕云、晋令王公承祖、博士蓝公奋兴、司训林公志云、赖公昌明，时皆捐助以襄厥事。康熙七年，同知来承祉修。〔黄熙孕记〕温陵学宫，肇自宋太平兴国，重建于明洪武，厥后代有修举，郡乘昭然。康熙甲辰年，巨浸为灾，致圣庙倾圮，鼓钟俎豆之场变成砂砾，甚而号徙流户宴然寝处其中。郡司马来公承祉，愀然者久之，适自报政归，益厪再造之思，爰辑恳言俯询于余。余不禁喟然兴曰：此亦吾绅士责也，敢不图将伯之助？繇是各抒数言，告之当事，而提台王公进功、兵臬熊公可智，并捐廉俸百金，以示率先。于是郡邑诸公，逮我绅士皆闻声桴应。公又自括两岁全俸，不以为难，语余曰：是可与虑始矣。遂属予侄庠生臧嘉、许生金兰董其事，经始于康熙丁未三月朔，鼎建启圣祠，七月朔又建先师庙，栋棂柱础，丹墀桥门，靡不焕然改观。会公复有入觐之行，惟两庑功未竣，戊申夏还郡，殚力完缮，七月二十有七日告成。续建非常，而举郡晏然，不驰片纸，不累一民，董其事者亦加慎矣。是不可以不记。二十三年，知府蒋毓英重修。〔毓英自为记〕英自承乏来泉，历六年，所以师旅云屯，茭峙电发，瘁于白羽朱钺之中者，日昃靡暇膠序事，谦让未遑也。客冬来，海宇荡平，底今秋，重译毕主，东渐西被，大化覃敷，始谋心几筵，综葺镛敔。适我观察宪台丹公奉天子简命涖泉，下车慨然，以兴起学宫为己任，捐俸鸠材，授英董工，巍焕聿彰，用既厥事。夫维膠序人才攸关，成化之本，吏治之原也。昔真西山、王梅溪，皆有成绩，而泉巨辅如文靖、文节诸先正，文章道德，炳燿人寰，俊才辈出，又札不胜书也。今圣主右文，海隅日出之邦，罔不向化。诗歌云汉，为章于天，正其时矣。英既以为多士劝而志鼎新，月时以示不忘。夫宣上文德，广励教治，官师之事也。谨再拜顿首。勒之珉，以告来者，是为记。三十四年，郡人施琅重修。〔蒋垣记略〕钦惟皇上睿圣，重道尊师，鸾辂东幸，仞墙翔辉。泉固僻壤也，而理学硕儒，后先炳炳，称人文奥区焉。乃诗书之泽虽宏，而文庙之观未肃，殿堂门庑，迭修迭圮，而风雨漶漫，及今滋甚。当事者虑工费役繁，不能无待。靖海侯施公诚发于中，慨然独任。戒喾鼓毋节劳、毋苟就，自门徂堂，自殿及庑，槩垐丹雘，峨峨弈弈，焕焉更新。是役也，公捐俸镪，縻金钱百余万，以康熙三十有四年春二月鸠工，是年腊月竣工。落戊之日，无远无近，横经负耒，扶老携童，聚观赞叹，莫不欣欣然相告谓公之有功于先圣也。公既殁，绅士思公功德，请于当事，附宫墙而特祀焉。复谋予勒诸贞珉。予官守在庠，例得谨述盛举，以垂来兹。若夫公之震世勋伐，则钟鼎永铭，河山长映，史氏将大书特书，固无庸予赘为矣。五十年，知府刘侃重修。〔李光地记〕泉在前代，文章科名为天下蔚，学者谭说，至今艳之。然其世升降，俗淳浇士术人心之变，则有群然波逝其中，而莫之訾省者。盖自成、弘间，虚斋蔡先生醇品邃学，洛闽是承，亲炙之士，则有陈、林、张、史诸君子，皆所谓守章句、践规矩、不谬于古人。阴经、笃行之意，泉之最盛时也。其后傅、李、许相继魁天下，为时文师，科第遂压列郡。然而繁华实披，学又一变。及其季也，则有猖狂以坏士习，怪诡以轧文体者，余风荏苒，而吾郡亦寖衰矣。夫泉僻处海滨，为九州风气裔末。然虚斋以经解锦泉，晋江以制举业、李贽横议，天下皆靡然宗之，则岂非世道学术之高下，占诸吾泉而可知与？蔡、陈诸先生励行清修，有进退大节，其时风尚淳朴，闻之长者、士大夫，有休官而美田宅者，其衣冠不齿也。其后，则役于名利者多又敝，则破行检、作毒害，乡闾苦之，而至今为梗，此又乡俗人心淳浇之判。然其所以然者，亦源乎世道学术而已矣。呜呼！学校者，四术所从出，故曰学术也。其废其兴，昔人重之。诗曰：于论鼓钟，于乐辟雍。盖言学校之盛，待文王而后兴也。又曰：佻兮达兮，在城阙兮。盖言学校之废为贤人君子所忧悯也。今天子恭承道运，以六艺渐摩四海，必世而再矣。周王寿考，则应在作人，固宜其令行风流而蒸蒸者，众地之归也。两浙江右聚学之区，玉山、铅山先儒讲肄之所，贤守令类能修举，视听一新。吾郡刘侯侃来自齐鲁，有召南素丝之操，顾瞻郡学颓敝，怃然伤之，此亦风诗城阙之志，欲望学者以嗣音也。请诸佥事黄君朝凤，而委学职陈君任贤以敦其事，落成有期，吾友举人陈君万策，为之请记于余。夫学校之设远矣，古之知道能文者，学记备矣，重言累陈，无以为也。盖周礼在鲁，则问旧章，诸子赋诗，不踰郑志。泉故先儒旧游，理学名壤，虽晦明有时，然得贤牧守师儒作而兴之，廨宇既修，必将廷召名宿，招诱有志之士，课其道艺，成其德业，所以赞圣天子而育材广化者，非僻陋荒遐、素未耀乎人文者比也。故为道前代学术源流，所以关乡国汙隆者，使返其始，而维其初，庶几援古剀今，其则不远矣。雍正五年，知府张无咎、知县叶祖烈重修。〔蔡大受记〕泉郡府学大成殿，自宋迄明，代有兴修，规模厂焉，考旧志有甲天下之称。是以地灵人杰，名儒辈出，如蔡虚斋、李文节诸先生，文学品行，凡皆卓卓有声。我国朝康熙六年、二十三年、三十四年，屡经修葺，日久漂摇，遂致浸坏。郡侯张公、邑侯叶公，慨然有兴建之志，申文列宪，佥曰盛举。于是倡义捐俸。叶公复集晋之绅士，随力乐输，以成厥事。夫兴修学宫，崇先圣、敷文教，良有司之职也。而泉为剧冗之区，民庶而政繁，官斯境者，统有志而未逮。　一旦仰体圣天子尊师重道至意，重建而鼎新之，其有功于圣人甚大。是役也，雍正三年五月廿五日兴工，五年四月十二日告成，计费白金三千余两。厥材维美，厥功孔良。自是翚飞矢棘，殿宇一新，画桷丹楹，两庑亦整，其间神龛、祭器、靡不焕然而增光焉。以兴文治以隆风化，岂非今日盛事哉？维时董其工者，府学教授陈起蛟、举人黄育茹、副榜黄思轩、监生黄国栋，悉心协理，用度有制。庙成，郡绅士嘱受为文以记之。郡侯张公，山东掖县人。邑侯叶公，江南华亭人。乾隆六年，知府王廷诤葺训导廨。〔彭峨记〕粤稽温陵，旧志郡庠教官，原各有廨，岁远倾圮，多居号舍。嘉靖三年，郡守高公讳越者，乃以至善堂为教授厅，建训导廨。鬻庙前地南临城河，易河南民居，辟路以通大衢。然通路尚存，而廨址渺不可考。沧海桑田，可胜慨哉！今之所居，殆即弘治十七年，郡同知于讳茂公，就西庑建号房六间，前有池，甃石为台，盖亭于上，命曰“观澜”，乃其地欤？峨以莆阳老儒于乾隆四年夏承乏郡庠，入是廨，栋宇倾欹，门墙圮毁，窗棂瓦桷，损坏不堪言，风雨无以自蔽。幸逢郡守全椒王公，崇儒重道，修整学宫，建设考棚。他若朱文公、王梅溪、真西山诸先贤祠宇，无不次第重新。一时文风赖以丕振。适讲学之暇，见是廨飘摇吹落，鸠工庀材，限期修葺，因并易其门，而规模轩豁，焕然一新。噫！见公之举，亦可以知公之志矣。公之整肃乎鳣堂，岂不欲设教之有方？公之塈垐乎垣墉，岂不欲力学之孔固？公之宏敞乎轩槛，岂不欲多材之振兴？诸生以时讲习其际，固宜观感奋发，相与有成也。宁独峨之窃荷余荫，增光宠焉已哉！后之人居是廨者，亦将有念乎斯言。二十六年，知府怀荫布署知府嘉谟倡诸绅士大修文庙。旧地洼雨水涨，恒苦湿，培土使高，易楹柱，设机斡轴，使庙脊隆起二尺许，庙之堂庑崇卑悉称。〔王杰记〕乾隆三十有三年夏，泉郡兴修文庙之工既竣事，溯经始于乾隆二十有六年春，凡八阅寒暑，非有怠也，其用心固不同也。庙自宋绍兴间仍迁兹地，规模故丰丽博敞，自后补葺，鲜经久计，至是谋所以新之。绅士郭赓武等聚而言曰：庙之弗修，无以昭诚敬肃祀典也。又曰：凡兹之举，众所愿也，则毋利于速成，而率以从事也。乃诸于郡守，群率私钱而集工焉。推贤能者总其事。首完殿宇，次两庑、頖池，次大成、棂星诸门。椽乐栥棁、瓴甓阶础，或更旧以新，或易木而石，诸垩焜煌，觚棱翘翼，春秋上丁时祀，则豆笾干龠之属，靡弗致饰，遹观厥成，美矣奂矣。崇圣祠旧在明伦堂东，卑隘弗称也。兹移构于殿东敬一亭故址。其东为明伦堂，堂及前廊颓圮尤甚，咸重新之。又东为尊经阁，累以三层，高七丈有二，广袤七丈，棂槛相承。或谓昔年有阁于此，人文斯盛，儒者弗信其言，顾一旦巍然改观，不可谓非气象之崇新者矣。是役也，综费白金一万七千九百有奇，用核诸实，工致其坚。捐输外职监黏日辉，监生黏嘉乐，各捐补银五百六十两。庙外门垣既成，毁于风，嘉乐独力增缮，诸凡用度未敷，复填补之。邦人士之知所先务，而克殚其勤劳为何如耶！爰譍其请，而为之记。嘉庆十五年重修郡学碑记。泉郡学规模宏敞，甲于天下。创建难，修葺亦难。溯乾隆二十六年重修，迄今五十余载，其间飓风霪雨，以及河水涨溢被淹者数矣。客岁水后，益加就圮，学师陈公鸿猷集诸生，鸠工重葺，不费国帑，不扰民廛，就学中有力者，先劝义捐得四百余金，择十月中旬从崇圣祠兴工。榱桷栋宇，尽皆朽腐，费已不敷，因思大殿、两庑、戟门及明伦堂等处，工程奚啻倍蓰。嗣后好义之士，踊跃趋赴，或勉力捐资，或自行修葺，以相与有成。越今年四月，庙事告竣，爰撮其要以记之，并将董事义倡诸绅士，暨捐银用银各实数，开列于左。祭器、乐器，明嘉靖四十五年知府万庆修造如式。国朝乾隆间知府王廷诤修造如式。〔黄岳牧记〕学宫钟、鼓、笙、镛、尊、铏、爼、豆，载在祀典，至明且备，匪徒文物之聿昭，将以致诚恪，而冀陟降圣人之灵，于是乎可接。故太史公适鲁，观车服礼乐器，辄低徊不能去也。泉郡文庙礼乐务器及威仪制度，残缺不讲，已历年所。全椒訚斋王公讳廷诤，两涖是邦，以振兴文教为己任。重道尊师，型仁讲让，博稽典籍，参互考订，废者备之，缺者补之。仪度既备，春秋与诸生习礼其中，登降有序，揖让有节，高下疾徐，各得其宜。祭之日，恭敬诚谨，自灌献豆登搏拊、戛击、以至执龠秉翟，有司奔走之人，莫不恪共乃事，洋洋如在，不啻羹墙覩见矣。子云：安上全下，莫善于礼。移风易俗，莫善于乐。感通征应，捷甚桴鼓。当此礼明乐备，郡之人士沐浴至教，日跻雍熙，方诸梅溪、西山两贤守，询足鼎峙千秋云。夫治道寓于礼乐，而礼乐寓于器，不备不肃，则礼乐失其序，是以君子惜之。慎厥攸司，遹追休盛，端有望于后之君子。爰备纪其数，勒石列于左：
　　祭器
　　祝文版二架　　铜锡簠五十一个
　　帛篚十八架　　铜锡簋五十二个
　　铜云雷罇一个　　铜登一个
　　铜牺象山罇各一个　　铜锡铏二十三个
　　锡酒尊十个连勺　　竹笾一百五十七个
　　铜爵一百四十七个　　木豆二百一个
　　甆爵一百七十四个　　毛血碟四十一个
　　大牲俎一个　　小牲俎二十八个
　　牲盘十三个　　胙盘一个
　　黄龙酒罇盖十四张　　锡提炉一对
　　宫灯一对
　　乐器
　　琴六张　　铜钟十六个
　　瑟四张　　磬一架
　　石磬十六块　　■〈木冗〉敔各一口
　　大鼓一架　　应鼓一架
　　篪二枝　　搏拊一对
　　龙旛一对　　龙笛六枝
　　文旌一对　　凤箫二排
　　笛六枝　　笙六枝
　　龠三十六管　　洞箫六枝
　　翟三十六管　　埙二口
　　干戚各一对
　　生员额：廪膳生员四十名，增广生员四十名，附学生员不限额。岁科两试，各取进二十名。武生岁试取进二十名。〔国朝陈大玠泉州府学取进各属额数碑记〕泉郡素称海滨邹鲁，府学额数二十名，历任学使至葛公德润各拨晋江十二名，然皆学使酌拨，未有部定也。至冯公辟，以泉庠额数暨兴庠定额，具题部咨议覆由院司到府蒙本府高公详称、晋江应试人多，而文风尤盛，府学额进童生照旧，晋江十二名，南、惠、同、溪共八名，详司转院，蒙抚院陈公宏谋据详达部，礼部覆奏，乾隆十九年奉旨依议，永远遵行。今夏，学院汪公廷兴按泉，岁试照部文定额。取进在案。高公为人端谨公正，将入觐天颜，再涖吾闽，行且建牙开府，振兴文教，作养人材，与夫深仁厚泽，惠我嘉师者，又曷有穷期哉！因撮其源委，而勒石于学署之堂。公讳霔，别号公庵，河南汴梁人，由地官大夫擢守福建邵武府，以干练调泉州府。

　　学田

　　隆庆志：宋乾兴间有赡学田，后废。明正德丙子年，巡按御史胡文静、程昌、佥事潘鉴，始以布金废院田地充之。〔黄河清记〕士之学也，以其学养天下之才也。士之仕也，以其才易天下之养也。士能以其才易天下之养，亦能以其才还养乎天下也。士能还养乎天下，而不知所以预养之，以人事君者之责也。士无所于养而能力，惟颜子能之。端木、冉季之徒，亦或有借于养，以资其学者矣。第今养士之法，朝有定制，制外之需，民有定业，欲周其养以广其泽，固竭心思者之所难覆也。正德丙子，御史胡公按泉，时有以布金废院田地为请者，公遂责其租入以赡邦之增广生员。既而尼于缁流之讹言，佥宪潘公核其实，以上于御史程公，又阖郡士而均惠之。教授林君瓒喜士之养，溢于常供之外，而教泽之易溥也，命周生濂辈谒记于河清。河清曰：是举也，宜记也。不劳之功，不费之惠，君子之政也。君子之政，泉士蒙之，泉士之幸也。百千年反政之数也，泉之宅田半为缁流所据，群然坐食民力之入，以侈于乡邑，而朝絃暮诵，身狗君父者，水饮蔬食，日不暇给，岂人情哉！布金之赀，缁流所据，中千百之一耳。七邑之士，犹郡士也，嗣今得无归七邑之田者乎？诚有之，则数盈，而圣人之学兴，士将绳绳然以其才易天下之养，而还养乎天下，亦岂俯然受若养、事若事于一家一邦也哉？诸公之功，功于一时，而烜于万世，碑而功之，可后耶？郡守葛公碑于学宫，又命训导余淮来速记，遂燃灯记之。若公之所以为功者，人亦将碑而功矣。公名恒，锡山人。胡公山阴人，程公、潘公俱徽人。院之田地，凡二百亩有奇，税十二石有奇。时田租输学，而粮差坐负，乃收租于晋江县，拓租为粮。嘉靖二十年，有例变卖寺田因而槩卖。隆庆元年，知府万庆以教授殷伯固，教谕余采请清查之，遂偿其价，追田还官，两学诸生丧葬婚娶，贫无以为举者助之。〔黄光升记〕学校所以造士而曰养兴教，皆所以造士之道也。夏启殷周之时，士有世田而俯仰无累，故士得以其身卒业于学。而三代得贤，由斯最盛。自秦夺民生，绌学士，士乃失养，而不知有教化。及汉武帝、唐太宗，先后稍稍建饰学舍，虽号称右文之主，然于养士之道，犹未之备也。至宋乾兴间，兖州儒臣请建学田于是郡，各给田或五顷，或十余顷，而学田之制，乃自此始矣。圣朝以教化为治首，建天下府州县学，各选其方茂异，而使儒官教之，为之除其更繇，而优以廩餼，视汉唐养士之道，可谓备矣。顾廩有定额，而士日滋盛，方今学官弟子，所在辐辏鳞集，奚啻十倍初已。士既羁身庠序，不能视家人生产，往往贫篓困乏，至有父母死，而无以为丧葬，男女婚娶之礼，或既壮犹不能行者。夫学校之设，所以明人伦也。而丧葬婚娶，皆人伦之大也。乃士不免因贫而废礼，甚非设学明伦本意也。则夫观时达化，准酌剂量，稍仿宋人学田之制，以推广圣朝造士之道，不有待于贤有司哉！泉故有布金院，院有田地，除坍没无论，实一顷九十亩有奇，为租一百二十石，为税一十二石有奇。成化壬辰院废。正德丙子，御史胡公文静，议以其田为学田，而御史程公昌、臬宪潘公鉴，实核成之。嘉靖壬寅，有例变卖废寺，乃郑材立、洪洋清辈因得请买收籍，而学田寻废。乙丑，灵湖万公来提调教事，亟问士所疾苦，恻然思所以为养士计也。郡教授殷伯固等，乃廉诸掌故，而以布金院田改废之详，上之于公。公曰：院田业改学田，安得在变卖例？矧资教助礼，而忍废之？遂捐俸薪以偿买者，而尽复其田于官，因定官簿为掌收，议扣除为输税，约郡邑两学，凡学官有事遭其变，而义不容己，则诸生以白诸郡而助之。诸生有丧葬婚娶之大，而贫无以为举者，则郡邑学官以白诸郡而助之。议既定，遂以其事上之抚台涂公、巡台王公、参知藩事周公、杨公、提督学校蔡公、分巡兴泉苏公，佥曰：然。嘉盛举也。邑教谕余君采请伐石垂永，而谒记于余。余惟学田之有记也，匪以记田之废复尔也，将记复田者所以作人之心，与士之作起者所以报称之实也。宋建赡学之田，其养士也厚矣，而泉自乾兴以来，士之作起于学者，儒林则有杨子顺、蔡廷杰、苏钦甫辈，皆以义理精粹为紫阳高第；名臣则有陈简夫、曾明仲、苏子容、留仲志、梁叔子辈，咸彬彬然文章与气节相高，德量与才猷兼济，至今推有宋贤才之盛，而称清源人物不衰，是可谓克副所养矣。兹吾党之士尚亦仰止前修，凡内之所以养心，与外之所以养身克之，而极其所养以待用，一惟道义之正，而不雜以利欲之私，期异日者出为昭代名臣，居为名儒，夫然后灵湖公复田义举为不孤，而诸生所以报称养士之意，亦庶乎其有实也已。公，直隶和州人。公之守泉也，当兵戈残破之余，廉慈勤毅，播在口碑，他日尚有以记之者，兹不著。〔隆庆志〕云：官民田地原额共一顷九十亩九分一厘八毫。上则田共三十六亩五分五厘，每亩征租谷一石五斗，内荒一十二亩九分七厘，熟二十三亩五分八厘，共该租谷五十四石八斗二升五合。中则田共五十四亩七分三厘，每亩征租谷一石，内荒一十三亩九分四厘，熟四十亩七分九厘，共该租谷五十四石七斗三升。下则田共五十二亩七分，每亩征租谷六斗，内荒九亩三分三厘，熟四十三亩三分七厘，共该租谷三十一石六斗二升。每年共该租谷一百四十一石一斗七升五合。上则地共一十七亩八分，每亩征租银四钱，内荒二亩，熟十五亩八分，共该租银七两一钱二分。中则地共二十亩，每亩征银三钱，内荒三亩九厘，熟一十六亩九分一厘，共该租银六两。下则地共二十二亩二分二厘，每亩征租银一钱四分，内荒四亩三分一厘，熟一十七亩九分一厘，共该租银三两一钱一分八毫，每年共该租银一十六两二钱四分八毫。万历志：万历十九年，廪生吴希澄等公用银三十七两，买王东田坐学池边，共租五坵，轮管为会课费。后官发庄明找买官地银偿之，田归本学，召佃收租公用，计田五亩六分。又万历十九年，带管兴泉道参议朱熙洽，发没官王君成买王有怀等田地一十亩四分，载租一十九石七斗，充学公用。又万历二十八年，郡守窦子偁申议，以同安奇江庄应入官田五百二十五亩，每年拨二百六十二亩五分纳租府学，拨二百六十二亩五分纳租同安，该县征追银两，一半解府发学，为修理学宫赈助贫生费。〔何乔远记〕万历二十八年，淮南窦公来为泉州，首谒学宫，见其堂祀敝坏，礼乐颓阙，将用修治，察视公钱，莫可为处。既捐厥俸缗，稍征赎锾，仍而新之。又念后来修治，计靡所出，学诸生贫不能读书者，无由赈助，日在思维。居二年，而同安县废观有田五百二十五亩，久为豪民私占，小人熙熙，互相较夺。公命同安尹洪君世俊，清其漏赋，以闻于大方伯陈公，而归之官。割其二百六十二亩五分，岁征金一百九十六两八钱七分五厘，以贮诸学官，以备修治庙庭、斋舍、祭器及赈助贫生婚丧之用。学有支给，必请命于府而后行之。而以其半畀之同安之学，亦如泉州学。其年，公以觐行，告诸广文先生曰：不可无记，非我自彰，庶以贻闻于将来，俾不废所始，绝后觊者。于是广文袁公士楚、揭君乔嵩、王君玑、石君维磐共来命乔远记之。其词曰：泉之人文，郁为国华。绂冕蒸云，邹鲁海涯。士在学宫，如族聚家。历日县长，弛其絃歌。堂牖倾颓，堦戺枒杈。有侐庙庭，不肃崇峨。几百刓残，柷敌罇牺。官帑靡羡，民赋无科。窦公盼啼，若己弗荷。鸠厥赎锾，舍其俸鹾。丹垩维新，升序有盖。佾舞孔庶，礼秩无讹。尚日庶几，完美如何。后来崩斥，拮据则那。亦有子衿，触眼贫瘥。丧殡废诎，婚娶嗟■〈施，代方〉。我教兼牧，岂谓人遐。乃有腴田，广衍原陀。同人捐舍，以供大罗。黄冠亡散，分据如瓜。公剔公搜，划其顽豪。归于学宫，铚秸纷拏。修废是储，赈穷实多。士来于公，敬业肩摩。有养有逸，私靡叹嗟。人思用颂？公示匪夸。伐石刻藏，以纪不磨。又万历三十八年，推官伍维新奉提学佥事熊尚文，发杨世联等入官脏银一百四十四两，买南安报亲、延福二寺田地六十八亩一分，每年征租以六分入府学，四分入县学，给诸生会课，府学每年得租六分，该四十亩八分六厘。国朝康熙二十二年，总督姚启圣捐置民田二十二石六斗，年载租谷三千三百三十斤，田俱在晋江南关外霞浯乡，年载产米八斗七升七合五勺一抄三撮，折完乡银一两四钱六分九厘。又泉郡知府蒋毓英，捐置民田一十七石四斗零，年载租三千一百三十四觔。田在晋江大房乡及南安北坊霞洞等处，年载产米六斗七升五合六勺零七撮，折完乡银一两一钱三分一厘。
　　文庙香灯田亩记：隆师重道，庶是醇儒。体志奉親，无惭令子。兹有晋邑国学生萧世芃，遵母命，承父志，捐乃考本郡岁贡生萧呈凤遗下芸窓膏火、民田租十四石二斗六升半，共受产八亩一分四厘三毫，又民园种八升，年载贴纳产四分，坐贯晋江县等处地方，充为文庙香灯之用。先经讯勘明确，蒙晋邑宰徐公饬佃耕轮完案，通详列宪，锡额嘉奖。但萧生虽未尝有冀功邀赏之心，而母仪贻谷，画荻绍徽，俾其一念敬圣尊师，体親乐善，实为可嘉。余特撰记勒石，永垂千古。颁胙春秋，用沛圣泽。今将田园坵段、坐落乡村、租额觔声、佃户姓名开列于左：
　　一田坐落晋江县廿九都龙岱乡。二石八斗佃户李眼。二石二斗佃户李柳。一石一斗佃户陈旦。一石五斗佃户林戴。一石五斗佃户李稽。　一石五斗佃户李所。一石四斗六升佃户吴杰、吴赞、吴力。
　　一田坐落晋江县三十二都屿■〈山上空下〉乡。共租四石，佃户谢好。
　　一田坐落晋江县三十四都菜公洲。园一坵，佃户郑和栋。
　　乾隆三十七年，教授林宗懋、训导黎昂书。

　　县学

　　晋江县学在郡治东，行春门衮绣铺、旧泉山书院，宋绍兴间，守以附于郡学之东，有兴道、遵德二斋，前有槐亭。庆元四年，亭下池产双莲，教授解邦俊易名曰“魁瑞”。以时曾从龙为县学教谕，明年擢进士第一，故名，详见《古迹》。淳熙四年，《闽书》作淳祐四年。县令林奭得东仓隙地，请建大成殿于行春门内。绍定中，县令赵鼎修辟遵道堂。宝祐间县令邱元龙继建中门、外门，砌两庑，饰圣贤像。咸淳中，县令赵瑶建明伦堂。元元贞中，尹刘润建棂星门。大德六年，尹边邦息建时雨堂，翼以四斋。匾曰“仁存义立，礼和智乐”。〔熊禾记〕泉直海东南隅，实惟文明之地，且晦庵、西山二先生在仕国也。百余年间，文化断断，可以一变而道。晋江，泉负郭邑，旧有庙无学，淳祐甲辰，林令奭易创今庙。咸淳辛未赵令珤始创今学，端明蔡公记之悉矣。余辛丑冬南游抵泉，春祀祗拜庙下，惟见墙宇倾圮，东北壁坏，土壤山积，邑博士王君景耀愀然谓余曰：学之创三十有二年矣，比年仅一修复，而功弗克，诸生力不逮志，尝告之令尹边侯，侯曰：吾责也，行当图之。暨秋再至，则庙学一新。讲堂之后筑杏坛三级，坛之北为堂三间，东西序直舍二，翼以四斋，缭以宫墙，俨如也。先是春三月不雨，至夏五月，侯奔走召望，堂成而雨澍，以时雨名，亦不忘侯教也。斋左曰仁存，曰礼和；右曰义立，曰知乐，王君状其颠末，来谂且曰：侯之德我士甚厚，不可不记，辞不获，则绎其名之之义而言曰：天有四时，无非教也。古人立教，法天而已。天之道，元亨利贞。其体也，春夏秋冬；其用也，在人则仁义礼智。其体也而其所以为用者，岂独无所事哉！吾闻之师曰：农象春，礼象夏，刑象秋，兵象冬，此人事之四时，而教之所寓也。未仕而学校，则学此者也。已仕而官府，则行此者也。儒道吏治，其有二乎哉？昔安定胡公，以经术德行教人，至农田、礼乐、刑政、兵防之类，亦使之人治一事，世称为明体适用之学。况晦庵、西山二先生之教，其体全体，其用大用，又湖学所未尝有者乎。一邑天下之式，古之人，居必近学，学必親师，自国家侯预以至党庠闾塾，皆在其居之南。凡田赋、饮射、论囚、献馘，必于是者，便旦夕效也。学距治所不数十举武，侯朝视事于官，日昃不少倦。退即休坐于学，与诸生从容乎杏坛之侧，其知讲学论政之本者矣。侯廉勤明敏，始至之日，有事于社稷，崇治坛祀惟谨。邑有闲田增垦几二千亩，流民之来归者二百余家。未几政成而学兴，隶邑泉山、石井二书院，亦皆易而新之，庶乎知养教之序者。至于讼简盗息，百废俱兴，侯之余也，记为学作，故可略。是役也，侯首捐俸，为官吏倡，里之好义者驩趋之，材工率佣以直，一毫不以扰民用，斯道以往，又岂但一邑为然。明洪武初，改为郡治，学移今所。左庙右学，殿庑斋堂悉仍书院之旧。永乐中，训导詹景威等建礼殿戟门。正统五年，典史张嘉会购民地建棂星门。十年，佥事陈祚、知府曾宏修殿庑、堂斋、戟门、棂星门，即戟门西建米廪、明伦堂西建馔堂。〔陈中记〕皇上勅外台风宪重修郡县学宫，以崇圣道，为国家育才之本，甚盛典也。闽泉佥事陈侯分巡所至，惓惓以修学为先务，钦盛典也。晋江为泉郡之属邑，学几倾圮，郡守泰和曾公弘等奉侯命惟谨，心孚志协，乃择日鸠工，先致严礼殿两庑，加饰先圣群贤像，及礼器、樽罍、篮簋之属。其戟门、棂星门、文公祠、明伦堂、斋舍皆焕然一新。其馔堂、庖厨校官之署，皆度地而新建之。由是，出入景仰益虔，教学燕息益饬。经始于正统十年正月十五日，讫工于是年十一月二十四日。于是，邑之司训番禺葛纯，具修葺之始末，遣生徒常琳来莆征记，以示久远。中素拙于文，然于侯同出太邱之后，故不辞。惟泉之旧治，在子城中，县之旧学，在宋之东仓隙地。今学宫在今郡治之东行春门之外，状元坊之左，衮绣坊之右。旧址唐为紫极宫，五季迁宫于他所，则为天宁寺。至宋咸淳中，郡守赵宗正以朱文公先主簿同安，时过化于泉，遂改寺为泉山书院以祠之。则以奉佛老之所，而化为奉先贤之所。逮国朝洪武纪元，卫指挥改泉之旧治为卫郡守，改县之旧学为治，遂改书院为今学，则以奉先贤之所，而升为奉先圣之所。岁已巳，教谕樊襄王敬、司训郡人杨曜宗，则复购文公祠于礼殿后。永乐癸卯，司训括苍詹景威，则倡诸好义者，建大成殿、戟门。正统庚申，邑幕庐陵张嘉会，则购民地建棂星门。作之者非一人，然皆苟完苟美于礼，弗称一旦，咸增大规模于侯按临之日，果无所自哉！天顺二年，知府张嵓购明伦堂后地，建尊经阁。前为方庭，翼以两廊。成化二年，知府欧阳复建号房四间。十二年，推官柯汉建号房十八间。学门旧在棂星门左，后迁于右，知府徐源复于左。十八年，知府陈勉于学门左筑墙一十六丈，旁开一径，以隔民居。弘治间，蔡文庄清舍地入学。深十余丈，广八丈，余有荔树八株，即今明伦堂前地。十七年，同知于茂购文公祠东民地，文公祠在礼殿后，洪武间建，详见温陵书院。并旧号房基，建号房二座，共二十六间。正德十二年，教谕朱文简、训导霍球、知府葛恒广旧基重新。〔黄河清记〕正德已卯岁春正月，重修晋江县学成，以成来告，请书之，大复古也。复而大之，大其事也。先是学之徙置弗常，洪武改元，始定于今郡治之东，仅再修于正统之乙丑，嗣是浸以敝圮，中更守若令、若倅贰、丞尉、若师儒，率仍仍然，待代以去。岁辛未，教谕朱君文简来，蹙然曰：士有家弗可弗饬，矧庙宇弗治，尚忍言哉！乃与司训黄君袞、霍君球议借力焉。适郡守李侯锐、向侯一阳、节推熊侯一中相继役事，工就，修治者甫十之一尔。既而无锡葛侯来，核其事，慨然曰：终事吾责也。乃经费度力，以次修举，又拓所未备规制，貌像焕然改观，多师多士之气，皆鼓舞兴起。河清再拜飏言曰：士之为学，岂待于官之修学哉？今官必修学以居夫士，俾为士者必于是乎学焉，专之也。专之，责之也；责之，厚之也。上之、专之、责之、厚之者如是，士之所以自责、自厚者何如耶？故居学而不为学者，自荒也；为学而不知所以学，自薄也。所以学何学也？正学也，即所谓道也。道全、德备之圣，固未敢望人以遽至，七十之徒之学之得于师授者。汉人得之鸣于汉，唐人得之鸣于唐，至宋则阐其秘，广其义，完其正，而大鸣焉。其容有赫俨于庙庭，可稽也。稽其人，论其世，以淑诸身而见于用。则今日居学者学以天下，修学者功以天下，书而大之，非劝功也。功之兴众和会之功之成，吾侯葛专力焉成之。序堂先之，次两斋，次棂星、大成、集英三门，又次庙阶、两庑，又次晦翁祠、及仓庖、廨舍，成之。费出官之羡余与地税以没入于官者，相成之费，则沈令松、陈丞叙董成之，役则主簿者徐瓒，代襄事者。唐臣与生员留志及陈恒检、黄鳌，皆宜附书，故备书之。备书大书之后，又宜特书，则吾侯葛与吾友朱也。葛多善政，朱善教，盖得所学而鸣者。十四年，复新学门、棂星门，迁护学祠于戟门西偏。疑为土地祠。十五年，葺尊经阁前两庑为教谕厅。嘉靖三年，知县张文宿修号房、殿庑，饰先圣贤朱文公像及训导厅二所。　一在西斋后，一在米廩南，后废为省牲所，训导居于号房。建文明坊于仪门南，景贤坊于文明坊东，二坊今废。过戟门为学之二门，折而南为学之外门。嘉靖九年，建敬一亭于学门内之北。十四年，知县韩岳葺尊经阁。〔岳自为记〕圣人之道，得《易》而时，得《诗》而正，得《书》而中，得《礼》而敬，得《乐》而和，得《春秋》而严。故道无定而经有定，道为枢而经为钥，道见诸经而弗隐，经载乎道而弗离。自天地未生之前，而不见其始；天地既辟之后，而未知其终。夫何自汉以来，专训诂则以事著释为高，而征诸精义之实难；巧意见则以立门户为奥，而施诸实践之弗允。蔽焉者毁其则，而先天后天之礼微；溺志者妄其用，而汝濆江汉之化塞；趋事者浮其实，而都俞吁昲之风衰；亡体者过于烦，而三千三百之义阙；徇情者侈其大，而五音六律之文流；作法者犯其上，而书人书爵之旨纵。且也象数差讹，其竄者什之一；异同角立，其窜者什之九。圣人执无定以归于定，启其钥而运之枢，其功废而莫之振矣。功弗振，而经自若也。经在则道生不息，而圣人之心未尝泯于天地间。圣人之心不泯，后之学圣人者，不必求诸六经，而先诸心，息其气，平旦有觉，通其势，致用可神。精气利用，而吾心时焉，《易》无有乎弗尊矣。观化象风，而吾心正焉，《诗》无有乎弗尊矣。辨异强世，而吾心敬焉，《礼》无有乎弗尊矣。体元赞化，而吾心和焉，《乐》无有乎弗尊矣。合事象辞，而吾心严焉，《春秋》无有乎弗尊矣。古温陵以文献称，尊经阁虽旧有之，废也久矣。予举壬辰科，来尹是邦，有志于造其道而未能至也。予同寅贰尹林子才杰，董役葺是阁。越明年，阁成。　有志于记其事而未能文也。适庠师沈子源、黄子绅、刘子宗汉请书述是事，予曰：圣人之道在六经，荡荡乎无能名，予何言哉！姑与诸士子求之心焉耳矣。十五年，建启圣祠于礼殿后旧文公祠地。文公祠正德间移，详见温陵书院。二十二年，知府程秀民、知县宋大勺重修。〔秀民记〕嘉靖丙午春仲月，予奉命来涖泉，越四月矣，一日，晋江尹宋子大勺偕教谕黄子绍文、训导黄子衮，胡子汝凤合辞以告曰：惟晋江古名邑，文献甲于海内，其学宫在府治左百步。许缘建构，岁月历久，维先师庙暨堂庑门齐诸祀室，栋楹朽腐，榱桷摧落，至不蔽风雨。先是，吏兹土者，咸以财缩费钜力弹，视为迂缓事，二三子恥之。予曰：政惟其要，要孰大于学校者乎？其亟图之。宋子乃核费会程，罄思经度，取材以良，纠力以时，节赀以约力，三月而功讫，庙貌焕然，堂庑及齐舍翼然，森备一时。庠生张文宪辈，举欣欣然动色曰：文运其昌大矣乎！相率谓予以为记。予曰：诸生其知所以修学乎？夫不培其基，弗隆其栋，弗壮其柱石，而从事于丹雘文藻之饰，以求耀一时之观美，是故久而默焉。而朽腐摧落乘之，而风雨从而蠹之，则恶得而弗修也？修之所以易其旧也；易其旧而弗求其故焉，则亦惟丹雘文藻之是饰；则今日之修，又焉知非异日之朽腐摧落、而风雨之弗蔽也哉？知乎此，则知吾人之所以为学矣。吾人之心，其源本深厚，譬之基也；其纲常伦理，譬之栋柱石也。培养其心，而率是心于纲常伦理之大，孝于亲也，忠于君也，信于友也，序别于长幼、夫妇也。若是者，所以求修乎身，以立其大者，非为乎人也。是故动容之恭，言语之章，而经纬政治之文，自尔其斐然悠久而博厚高明，与天地无疆也。若舍是心，而求诸外焉，动容而侧媚惟恭，言语而巧好惟章，政治而矫拂惟文，而是心之基，纲常伦理之大，漫然弗敦其本焉，则作伪而劳，行矣弗远，其不为天下之笑而唾弃也哉。惟泉山海形胜，代生伟人，其士之以文章鸣于天下者，彬彬相望。然英华之趋，而其纯之漓，不能不为诸生虑也。是故即兹举而求诸身心焉，则知有司之所以修学以群多士者，非故为粉饰也，将以求真才也。士之所以积学，以待应聘者，非徒为夸侈也，所以求实用也。若是则兹举宁独谓修学也耶？不然，是亦丹雘文藻之饰焉耳，于诸生何有哉？予非知学者，顾于诸生有师正之义，因为之申重焉耳。四十年，知县卢仲佃建观德堂于射圃。《闽书》二学东北有射圃，宋梁文靖故宅地也。四十五年，教谕章堂置射礼器。万历十七年，知县沈天启修。〔杨道宾记〕吾闽之属八，而文献惟泉最著；泉之属七，而文献惟晋最著。盖晋庠自昔重矣。自国初用泉山书院改设，代有增饰，俱馋诸石。阅岁既久，庙貌廨宇，圮敝将半，博士至无竚足而寓诸生号舍。夫岂无哲令，或力诎袭简陋，或补苴为具文，固未有旷然一新者。娄东沈侯以名进士用奉新最，徙治吾邑，雅志作人。首下车临校，甄别士类，矜奋已择其优者为会，会有期，期有饷，人为评隙，望朔谒庙，以次示诸生，虽公事棼乣无后时也。顾瞻学宫，怃然太息曰：岂紧异任范襄邑，独为贤令何繇哉？乃亟议修葺，请于当道，报可，则与教谕陈君、司训邓君、杨君蠲吉始事。制仍诸旧，役征诸时，费取诸丈溢田价，凡糜百四十镪。官不损帑，民不病痛，而圮兴敝饬，窃然改观矣。侯治邑，去糜节浮，虽厨传不饰，而此独举赢者，诚重其所重也。功既成，诸博士谒宾问记。宾维国家需士，与士所效用，独斤斤一经已哉。史迁传儒林，先经术而略行谊。以万石醇谨，乃不得与曲学胥靡分席而胪简编，此汉儒效所由蹐也。圣祖开国建学，首立卧牌，训诫备至。要以坊士而令无踰于检轨，规模越汉远甚，而其取效亦宏。吾晋守闽故业得称邹鲁，无所虑于经术，第虑窥隙倚市，习赝忘鼎，木尽易向。夫圣人论致道无他端，惟曰：居肆成事。学固士之肆也，圣域贤关，跬步不爽。守若处女，不敢窥户外，严若抵关，俾敌国无由间投。斯无负设学之意，而士始重。古人未离黉宫，便任天下，维此耳。出此则市驵■〈馬會〉摄目而谭，过此则郡若邑胥隶攘臂而逐诸生。一窥左足，即夷于氓隶，安所称子矜为？亡论他日建竖，无是道而是服，先民恥之矣。可不戒欤？三十年，教谕娄拱北建人文济美坊于明伦堂仪门外。三十三年，训导蔡逢春修大成殿，重簷而高之。知县顾士琦、训导娄拱北修祭品。训导李道御葺敬一亭。〔顾士琦记〕盖吾夫子以万世为王，迄于今，宗庙百官赫然。动人心何假庙貌，而羹墙所见，尤不如庙貌之顾諟为亲切也。今天下同文同伦，虽边徼郡邑，谁不树黉宫而铸后学，而东南之称膠庠最著者，莫如吾晋。晋之人才甲寓内，无论元魁接迹，台鼎洊登，而理学名贤如文庄公辈，国朝来，不下数公，则晋学之盛，所从来矣。余承乏于兹，幸躬逢焉。亦何能拜晋贤才之下风。惟是朔望祗谒惟谨，以徼惠圣灵，陶冶群品。顷岁癸卯，见栋宇廊庑，渐有倾圮者，正与娄博士谋整而新之，旋以计行长途，时介胸臆，迨还受事，而知蔡司训署学篆时先得余意，而李司调更从臾甚力，一时荐绅人士，雀舞乐输，而先时卜郡尊檄县，动官银为学葺治资后，杨郡尊摄晋符，高安溪公各有助。蔡司训且不惮拮据，与李司训相与捐苜蓿，庀材鸠工。不数月，庙貌焕然。余且喜且愧，而祭器尤多缺也。亟捐薄俸，与娄博士计之，而娄博士亦自捐其资。凡炉瓶爵笾等项，靡不毕备，庙貌且增而俨焉。今年春，李司训复谋饬敬一亭，余亦再捐微俸佐成之。盖望紧首地，何嫌加整。而余更有祝者，则顾诸士时勤瞻对，凛步趋，不啻羹墙，用是养成大才，而绎绍理学，无令文庄公辈独擅美于前也。则吾晋学，岂直称盛于今，将追夏校、商序、周庠而并传矣。一时捐助葺学诸公，杨郡尊讳一桂、卜郡尊讳履吉、高安溪讳金体。三十六年，佥事陈治本、知县李待问修明伦堂、戟门、棂星门。四十六年，知府蔡善继重修。〔何乔远记〕孔子所以贤于尧舜者，何哉？精一执中之传，如葩如萼，如树始萌。至于夫子，而焕乎其英华，鬯然其条枝。其德与功，则贤于尧舜也。尧，大圣人也，未有天下祀尧也。舜，大圣人也，未有天下祀舜也。尧辟洪荒，开文明，无暇及学。舜始立学，而商周继之，而周大备矣。周虽大备，其时夫子未生，所祀者不过先师瞽宗之俦，士之通一经成一名者尔。汉唐以后，则或有夫子之庙，而无其学，或学焉而不隶于夫子之庙。至乎我朝，徧州下邑，莫不有学、有庙，而所以事夫子者，极其盛以尊矣。天下之事，忽然出于耳目之所骤见，则惊动而群趋之、归之也，至而奉之也切。今夫子之庙，无地不有，无日不见，而居习以为恒。居习以为恒，则狃于耳目之常，而身之所行，心之所注，益自远于圣人之道。古之士者之居于学也，如工之在肆，农之在亩疆也。上以学养之士，非学无以进。今者士不附其师，师徒赘于学，所名为学，不过藉为系籍之地，进身之阶而已。而我晋江之为学也，则又附郭之县，祭祀乡饮之礼，乡贤名宦之位，上官拜谒，讲习之仪，悉聚于府学。而堂宇崩颓，宫墙圮坏，则益无以启人敬忌之心，而修学之举所以不可无也。夫人之相聚也，什则思长之，佰则思君之。方今晋江之名甲于宇内，衣冠林立，何啻什佰之众，而上之师长，与夫乡之前辈，为诸士修举学宫，以启敬忌之心，而望以身心体践之实，而吾侪诸士，独不思所以为长而为君乎？孟子语人动曰：舜何人也，舜亦人也。至于自处，则愿学孔子。凡舜之所为，极难耳，举舜以告夫天下，而自愿学孔子，则求大成之归，而希至极之诣也。此予所为吾侪诸士望长望君之意也。太守吴兴蔡公善继，畅教从身，树声丕变，贰车邵阳舒有翼，通判德清胡公公胄、司李江浦丁公明登、协恭以卫，成俗于师，先后令君江都赵公时用、兴化吴公甡、云间张公履端，掌教镇海，朱公汝相司训莆田，黄公襄程、乡李公一楫、乡衮南兵部尚书黄公克缵、吏部侍郎史公继偕、礼部侍郎黄公汝良等，并捐俸鸠金演成经始。敬书以告后之人。国朝康熙七年，教谕林润芝倡修两庑、戟门、棂星门及启圣祠。〔润芝自为记〕乙巳秋，润芝来铎晋庠。涖任谒庙，四顾颓废，而殿庭已属往来帅营，东庑开为册局，西庑立为仓场，启圣数椽，惟榱栋半颓，钥以贮草。明伦堂则投诚聚而演武，呼卢酣歌，连霄达旦。斩垣辟径，四衢通达。即讲堂一所，亦据而收饷。触目伤心，询之胥役，因仍已久。非惟不能禁，且不敢问焉。至予所居仁斋，尤为湫陋。天雨至不能移步。坐卧思维，乃先塞垣为户，力请陆文宗详恳王提台，赐示厉禁。而收放米草，清算查册，势难骤止。予婉陈上令，觉稍稍辑。丙午冬，予以公车去，弛禁如故。未秋再至，督学陆公檄予署府庠。时郡司马来公重建郡庠，予得与微劳，雅称来公旨因。思予自有庠，奈何使之颓败如是，何以仰对先圣也。不已，大声疾呼，力请占基，尽驱诸辈，思期一应。乃得给谏黄儆庵先生偕侍御杨侣公先生，出而兴举，募诸乡绅，又得提台王公捐五十金协成大工。予不敢问其出入，惟朝夕督其勤怠焉。不数月，而文庙两庑庙门棂星与夫学门、仪门，俱焕然矣。惜儆翁以入朝行急，而启圣未终。予每与当事言，苦无以应。今春，郡司马金公忽捐十金到学，予躍然喜出望外，快洽意中，不计其足与否，即庀材鸠工，新其汙漫，易其摧朽，丹垩柱楹，筑结堂基，置龛立贤主，又尽立东西两庑先贤先儒九十七牌位，案座齐全，似乎启圣得安，而先圣乃妥，即诸贤诸儒，昭穆攸序矣。又与诸生洪金鼎等，议于先师案前置神炉五事，及桩塑文昌帝君诸神像，欣然捐资，襄兹盛举，几费朱提三十，庶鼎革以来三十年，颓废之余，至今而苟完。不敢谓芝与诸君之微力，寅欲后之君子时废时修，益增美焕，弗以一氈为寄迹，任其颓败，为厚望焉。五十二年，邑人施世騋倡捐重修。〔王梦说记略〕晋为郡首邑，自先代建学城东，庙貌庄严，诸生以时讲艺其间，人文蔚起之盛，海内咸啧啧焉。历年滋久，殿堂廊庑，渐次剥落，有司诣庙庭，释菜无以光俎豆、肃观瞻。乡荐绅平园施世騋，毅然以鼎新为己任，毫不为工力浩费。谋及绅士，用是按郡乘稽学旁旧址，混为民居者曰诸公，悉复其旧。量工度材，乃塗乃塈，治门墙，营殿宇，葺东西序，及启圣公祠，垣墉户牗，黝垩丹漆，举以法。故生师有舍斋，庖有房，百尔废坠，莫不具修。复从土中断得先代埋没祭器，增铸其缺失，以供崇祀。更置廛税，备历祀香火资。其有功于学校甚大。乾隆十四年，知府高霔、知县黄昌遇倡绅士陈高翔等大修殿庭、两庑及戟门、棂星门、义路、礼门，二门旁周石栏。修崇圣祠，建学门，作文昌阁其上，以收巽水。又建奎星楼于礼殿东，移土地祠于棂星门东。葺敬一亭，明伦堂、教谕宅，建训导宅于西庑后，新人文济美坊。〔巡抚潘思榘记〕晋江之学，旧在泉行春门内，以改作郡署，遂移于门外，就泉山书院而为之。志乘散失，可考者一修于万历己未，再修于本朝康熙辛巳。勿良勿坚，易就颓圮。郡侯高君、晋令黄君会议图新，以重规制，输者麇至。于是延郡中绅士董其役，经纬井井，庶事用集。乾隆己巳十月，召匠真垫，今年七月，衅而告成。糜白金六千有奇。殿庑垣闥之崇深，率嬴于旧，而庭墄则骈以白珉。又作奎璧楼东偏，文昌阁巽位，可谓丰丽博敞矣。宋庆历时，郡县皆立学，凡一学之营缮必有碑。余所见者，袁州、枝江二记，其文斐然，盖李泰伯独能明国家为教之意，而江陵项氏则深论其重大，后有作者，弗可及已。区区识岁月会工材，何取乎？余弇陋，莫踵前轨，而吏士之请甚勤，不可无以告之也。则惟审于名实之际，而示以当行之道而已矣。夫至而先谒，然后从政，月朔舍采，春秋释奠者，非令长乎临以皋比，收以夏楚，各以家法教授者，非师儒之官乎？春诵夏絃，待有司之举者，非学官子弟乎？此名也。因其名而责其实，则凡入是学者，必思无负圣人之徒。吏尽其职，于古单父、武城何若也？师善其教，于施孟十四博士何若也？弟子祗其文行，于汉唐以下诸贤何若也？今天子昭圣德、本人伦、尊经崇化，以淑万方，天下学士靡然向风矣。晋江，泉负郭，县有考亭、西山之泽，虚斋、遵岩之遗徽。晋虞博士曰：工染采，先修其质，后事其色。学亦有质，孝弟忠信是也。学者不患才不及，而患志不立。在诸君交勉其质以赴乎，所谓实者而已。《史记》广励学官，又曰：因旧观而兴。《汉书》文翁修起学官于成都。何武为郏史，行部必先即学官，见诸生。注皆以为学官，学之官舍。而今之郡县学，或群目为学宫。此名也，而不可不审者也。高君名霔，黄君名昌遇，同时在庙督工者，教谕陈诚、训导王建中，其本邑绅士之有劳于是役，并诸输助姓氏，别馋碑阴。〔陈高翔记〕学校为造士之区，秀才任天下之重，儒衣儒冠，咸知此意已。惟是入圣之方，不可不得其要。方今天子右文崇道，养贤及民，其所以劝惩臣工者，曰实心，曰沽名。实心者，内不欺己，外不欺人，上不欺君，下不欺民，苍生有赖焉。沽名者反是。违道之誉，声价几何？且两观闻人可为千古殷鉴。孔子告子路曰：勿欺也。为事君言之，而五常百行，胥準诸此。曰谁欺？欺天，而有无、是非、公私、利害之间，颠倒假借，何莫非欺？何莫非欺天？故欺者，世道人心之贼；不欺者，事物之根柢，推行之枢纽放之四海九州，经权常变，而皆准者。语人以神圣，曰不能；语人以不欺，岂亦曰不能耶？曾子作大学曰：毋自欺，故诚意谓之人鬼关，与孟子几希去存之义，互相发明。语人以慎独、知几、存养、省察，曰不能；语人以事根心，心根理，毋为啽著之小人，岂亦曰不能耶？士君子砥行砺节，圣贤为徒不与世俗浮沉，箪豆可操生死之柄，衾影自结羞恶之形。穷视其所不为，则达可观其大有为。国家始食养士之报，学校亦显三代之英，总在欺与不欺分途，学者正其趋而已。呜呼！民穷则放辟，习俗移人，贤士不免，其何如振兴而噢咻之，使之风移俗易，毋复以欺召欺，相率而伪，是必有任其责者。晋江学宫坍塌，郡侯高君霔、邑侯黄君昌遇集绅士捐建，余从诸同人后，纲纪其事，告之曰：樑栋如是朽蛀，前之兴修，丹漆饰观而已。诸君勉旃，毋蹈不慎之让，爰仍旧制而恢廓之。复修明伦堂，去东西房增二广文署，筑奎楼，塞东隅，缺巽位，建高阁，文明耸起。壬申春三月朔，棂星门云礶，夜呈毫光瑞气，透彻霄汉，经时乃散，毋亦王道本乎圣学，人文关乎世运，天衢亨象，闽学薪传，吾于梓邦人士有厚望焉。维时同事州同黏日辉、主簿黄育菶饬材鸠匠，会计经营。其较勤惰、除弊耗、均劳逸、奔走捐收、摩顶放踵，则孝廉尤垂青、苏俊，贡生陈云茂、施济世，生员何鼎鋐、蔡耀魁、张道南、苏宗进、黄紫山、黄天定、曾元文、张观声、郑西莲，监生郑霖、黏珪璋、刘溡、黏承绂、黄余庆、纪维柟、黄河清、张淑道，而予男怀德、予侄殿策与焉。乾隆十四年己巳秋九月兴工，迄辛未岁秋七月告竣，费白金八千五百一十一大员，皆归实用。自有大兴作，未有如斯之矢公矢慎、无罅隙可议者。在工言工，是亦不欺之一节也。嘉庆七年，重修晋江学明伦堂。〔林聪记〕天下事治诸既坠者难为功，葺诸将坏者易为力。合众人以兼营者，其协力难；谋数人而分任者，其成功易。先是，吾邑明伦堂日久崩颓，乾隆四十七年壬寅，予与黄君世德、张君桂芳、何君其章，倡始兴修，鸠众劝捐，工力浩繁，阅两载而未能观成，盖合众力以修于既坠者，功如此其难也。予筮仕秦中，己酉归里，明伦堂已还旧观。迨嘉庆六年辛酉初夏，堂之后楹不圮，窃虑不及今早图，势必日且益甚。爰与王君煇谋，各出已赀，分肩其任，嗣而曾君大源、王君鸣玉、王君菁莪、王君肇汾闻而赀助焉。费不及百金，功不过数月，后楹鼎新，前楹益以巩固，两学署亦藉为补苴，事轻而易办，志协而加勤，速于乐输，不至渐趋大坏有如此。既竣功，因书数语，详其颠末，以勒诸石，俾后之嗣而葺者，图于未然，则工简费省。择数好义者，勉力同为，可以易就，是则予之所厚望也夫。自嘉庆辛未年至道光九年，官绅士类节次兴修，或分所独肩，或协力襄事并施，平园祠亦重新整饬。崇圣祠黄梦麟领修。东庑曾世炽领修。西庑郑泰岩领修。大成殿、大成门、棂星门外阑、内庭，绅士敬捐公修。西斋二室一心斋领修。
　　位次陈设祀事仪节：
　　正殿至圣先师孔子神位，正中南向。四配十哲殿，两旁东西向。先贤先儒共一百二十位，列于东西两庑。按泉州府学圣贤旧皆塑像。至明嘉靖年间，乃撤像悉用神牌，惟县学尚存。
　　孔子称号始于汉平帝时，封为褒成宣尼公。唐高宗赠为太师。玄宗封为文宣王。宋太祖诏庙门立戟十六。真宗加为元圣文宣王。寻以犯太祖讳，改元圣为至圣。徽宗加冕十二旒、服九章，庙门用戟二十四。元成宗又加为大成至圣文宣。明洪武三年，诏孔子封爵如旧。嘉靖九年，易封号曰至圣先师孔子。改大成殿为先师庙，戟门曰庙门。国朝顺治二年，定文庙谥号称为大成至圣文宣先师孔子。十四年议改为至圣先师孔子，通行直省。康熙二十三年，御书“万世师表”匾额，恭悬大成殿。雍正五年，谕每岁恭值八月二十七日诞辰，致斋一日，不理刑名，禁止屠宰，永著为令。是年，御书“生民未有”匾额，恭悬正殿。乾隆三年，御书“舆天地参”匾额。嘉庆九年，御书“圣集大成”匾额。二十五年十二月，御书“圣协时中”匾额，俱恭悬正殿。
　　祭祀之礼，自汉高祖始，以太牢祀孔子于阙里。魏正始间，始祀孔子于辟雍。隋命州县学皆以春秋仲月释奠。至唐高祖，始诏立庙。唐太宗始命守令主祭，后遂因之。宋仁宗始诏天下，以春秋仲月上丁释奠，后因之。晋江县学先从祭府学，然后赴县学行礼。国朝顺治二年，定致祭分献仪礼，通行天下各儒学。
　　从祀之祭，自汉安帝时，始祀七十二弟子于阙里，犹未祀之于学。唐太宗时，始以孔子为先圣，颜子为先师配之。贞观二十一年，始以左丘明、卜子夏、公羊高、谷梁赤、伏胜、高堂生、戴圣、毛苌、孔安国，刘向、郑众、杜子春、马融、卢植、郑康成、服虔、何休、王肃、王弼、杜预、范宁、贾逵二十二人配享。高宗总章间，始赠颜子为太子少师，曾子为太子少保，并配享。至玄宗开元间，用李瓘言，始以颜渊、闵子骞、冉伯牛、仲弓、宰我、子贡、冉有、季路、子游、子夏为十哲，而以曾子居十哲之次，各为坐像，余弟子悉从祀于庑。开元二十七年，又赠颜子为袞国公，闵子骞等九人为侯，曾子等为伯。宋真宗又以闵子骞而下皆为公，曾子而下皆为侯，左丘明而下皆为伯。神宗元丰间，始以孟子同颜子配食，荀况、扬雄、韩愈并从祀。徽宗大观间，始以子思从祀。理宗淳祐间，加周惇颐、张载、程颢、程颐、朱熹公爵，并从祀。景定间，又加张栻、吕祖谦伯爵，从祀。度宗咸淳间，始以颜子、曾子、子思、孟子并配孔子，而升颛孙师于十哲，以邵雍、司马光从祀。元皇庆间，以许衡从祀。至顺间加封颜子为袞国复圣公，曾子为郕国宗圣公，子思为沂国述圣公，孟子为邹国亚圣公。明洪武初，诏孔子封爵仍旧。十五年诏天下儒学皆祀孔子。二十九年罢扬雄从祀，进董仲舒。永乐八年，正文庙圣贤绘塑衣冠，令合右制。正统间，以胡安国、蔡沈、真德秀、吴澄从祀。弘治九年，以杨时从祀。嘉靖九年，诏屏塑像，始为木主，题曰至圣先师孔子神位。改大成殿曰先师庙，殿门曰庙门，四配曰复圣颜子、宗圣曾子、述圣子思子、亚圣孟子。十哲以下，凡及门弟子，皆称先贤某子，左丘明以下皆称先儒某子，不复称公侯伯。十哲则闵子骞、冉子伯牛、冉子仲弓、宰子子我、端木子子贡、冉子子有，仲子子路、言子子游、卜子子夏、颛孙子子张。两庑列诸弟子位：东庑澹台减明、原宪、南宫适、商瞿、漆雕开、司马耕、有若、巫马施、颜辛、曹恤、公孙龙、秦商、颜高、壤驷赤、石作蜀、公夏首、后处、奚容蒧、颜祖、句井疆、秦祖、县威、公祖句兹、燕汲、乐欬、狄黑、孔弗、公西蒧、颜之仆、施之常、秦非、申枨、颜哙；西庑宓不齐、公冶长、公皙哀、高柴、樊须、公西赤、梁鳣、冉孺、伯虔、冉季、漆雕徒父、漆雕侈、商泽、任子齐、公良孺、公肩定、鄡单、牢父黑、荣旂、左人郢、郑国、原忼、廉洁、叔仲哙、公西舆如、邽巽、陈亢、琴张、步叔乘〔二〕及春秋以来诸儒凡二十九人：左丘明、公羊高、谷梁赤、高堂生、毛苌、伏胜、孔安国、董仲舒、后苍、王通、杜子春、韩愈、胡瑗、周惇颐、程颢、程颐、邵雍、张载、司马光、欧阳修、杨时、朱熹、吕祖谦、胡安国、张栻、蔡沈、真德秀、陆九渊、许衡。改祀于乡者七人：林放、以《家语》、《史记》俱不载弟子列故。蘧瑗、以夫子友不当在弟子列故。郑鋐、郑众、卢植、服虔、范宁。五人以造诣未纯故。罢祀者十三人：公伯寮、秦冉、颜何、荀况、戴胜、刘向、贾逵、马融、何休、王肃、王弼、杜预、吴澄，其后苍、王通，欧阳修、胡瑗、陆九渊，皆增入者也。隆庆间，以薛瑄从祀。万历中，以罗从彦、李侗从祀。十二年，以王守仁、陈献章、胡居仁从祀。国朝康熙五十一年，升朱子于大成殿十哲之次。五十四年，增祀范仲淹。雍正二年，议复祀林放、蘧瑗、秦冉、颜何、郑康成、范宁六人，增祀孔子弟子县亶牧皮、孟子弟子乐正子、公都子、万章、公孙丑、汉诸葛亮、宋尹焞、魏了翁、黄幹、陈淳、何基、王栢、赵复元、金履祥、许谦、陈澔明、罗钦顺、蔡清、国朝陆陇其二十人。乾隆三年，进有子于大成殿十哲之次，复祀吴澄于两庑，俱称先贤某子、先儒某子。道光二年，以刘宗周从祀。三年，以汤斌从祀。五年，以黄道周从祀。六年以吕坤从祀，又以陆贽从祀。八年，以孙奇逢从祀。
　　崇圣王祠其封号始于宋真宗，封圣父为齐国公，元加封为启圣王。嘉靖九年，改为启圣公，命各学校建启圣祠为祀。以颜子父路、曾子父哲、子思子父伯鱼、孟子父激公宜配从祀四人：周子父辅成、程子父珦、朱子父松、蔡子父元，定祀先师则先行事于此，祭品视十哲。雍正元年，易启圣祠为崇圣祠，五代俱追封王爵。木金父公为肇圣王，祈父公为裕圣王，防叔公为贻圣王，伯夏公为昌圣王，叔梁公为启圣王。二年，诏增张载父迪从祀。凡祭用帛二、豕二、羊二、各爵一、铏簠簋一、笾豆各四，略如祭先师仪。崇圣祠祭文曰：维王奕奕钟祥，光开圣绪，盛德之后，积久弥昌。凡声教所覃敷，率循源而溯本，宜肃明禋之典，用申守土之忱，兹届仲春、秋，聿修祀事，配以先贤，尚飨。
　　先师之祭，自洪武三年更定礼物，正位犊一、羊一、豕一、笾豆各十、登一、铏一、簠簋各二、酒尊三、爵三。嘉靖九年，定每祭用帛一、羊一、豕一、爵三、登一、铏二、簠二、簋二、笾八、豆八。四配共用羊一、豕一、各帛一、爵三、登一、铏二、簠一、簋一、笾豆各六。十哲共用帛二、豕二、各爵一、铏一、簠一、簋一、笾豆各四，每庑共用帛一、豕一，每四坛共用爵四、簠一、簋一、笾豆各四，外用勺以挹酒，云雷罇二以盛初献酒，象罇一以盛亚献酒，牺罇以盛终献酒。泉州府学祭器用甆，晋江县学皆以铜锡为之。
　　凡祭前三日，司乐者集明伦堂查点，乐舞生演乐三日。临祭时，乐舞生首领执麾幡列于两阶听唱，乐舞生就位，各依次立于殿庭奏乐之所。大合乐大鼓一、应鼓一、麾一、柷一、敔一、琴二、瑟二、编钟十六、编磬十二、埙二、篪二、箫六、凤箫二、笙八、笛六、搏拊鼓二、旌二、籥三十六，翟亦如之。乐生三十六人，歌六人，舞生三十六人。
　　迎神奏咸平之曲，词曰：大哉孔子，先觉先知，与天地参，万世之师。祥征麟绂，韵答金丝，日月既揭，乾坤清夷。有乐无舞。
　　初献奏宁平之曲，词曰：予怀明德，玉振金声。生民未有，展也大成。俎豆千古，春秋上丁。清酒既载，其香始升。有乐有舞。
　　亚献奏安平之曲，词曰：式礼莫愆，升堂再献，响协鼓镛，诚孚罍甗。肃肃雍雍，誉髦斯彦，礼陶乐淑，相观而善。有乐有舞。
　　终献奏景平之曲，词曰：自古在昔，先民有作，皮弁祭菜，于论思乐。惟天牖民，惟圣时若，彝伦攸叙，至今木铎。有乐有舞。
　　徹馔奏咸平之曲，词曰：先师有言，祭则受福。四海黉宫，畴敢不肃。礼成告彻，毋疏毋凟！乐所自生，中原有菽。乐作舞止。
　　送神奏咸平之曲，词曰：凫绎峨峨，洙泗洋洋，景行行止，流泽无疆。聿昭祀事，祀事孔明，化我蒸民，育我膠庠。乐作舞止。望瘗之曲与送神同。有乐无舞。嘉庆丁卯后，诸生许宗鹤制乐器，习音律，延黏德舆教乐舞。道元已丑，永宁陈拱辰捐银六百余新乐器及笾豆。
　　生员额：廪膳生员二十名，增广生员二十，附学生员不限额，岁科两试，各取进二十名。武生岁试取进十五名。〔国朝陈大玠泉州府学取进各属额数碑记〕泉郡素称海滨邹鲁，府学额数二十名，历任学使至葛公德润，各拨晋江十二名，然皆学使酌拨，未有部定也。至冯公钤以泉庠额数暨兴庠定额，具题部咨议，覆由院司到府，蒙本府高公详称晋江应试人多，而文风尤盛，府学额进童生照旧，晋江十二名，南、惠、同、溪共八名，详司转院，蒙抚院陈公宏谋据详达部，礼部覆奏，乾隆十九年，奉旨依议，永远遵行。今夏学院汪公廷玙按泉岁试，照部文定额取进在案。高公为人端谨、公正，将入觐天颜，再涖吾闽，行且建牙开府，振兴文教，作养人材，与夫深仁厚泽，惠我嘉师者，又曷有穷期哉。因撮其原委，而勒石于学署之堂。公讳霔，别号公庵，河南汴梁人，由地官大夫擢守福建邵武府，以干练调泉州府，署泉州府诚安示府学照依定例取进额数碑，署泉州府事，福宁府正堂加四级、纪录七次，随带军功加一级、纪录二次，诚为旧章久定，难以遽更，晓示遵示事案：据南安县秦令详称：南邑地处海滨，稽兹古昔，文风远不逮于晋江，所有泉州府学进额二十名，由晋江拨入十二名，而南安则仅拨二名。原以文风有盛衰，应试有多寡，故拨府学名数悬殊。近来南邑童试增倍，而拨入府学不及晋江十分之二，详请均匀酌拨，奏请更定等由。先经本府以拨府多寡名数，虽由县详，第事阙奏改章程，非一时即可办理，应侯学宪批示核办，于府试时剀切晓示在案。兹逢学宪按临岁试，经本府面禀定章，奉宪谕：以此事关久定之例，当永远遵行。再查学政全书，内开泉州府学额进二十名，晋江拨十二名，南安等四县拨八名。又乾隆十八年议准直省州县，文风此优彼绌，势有难齐，旧日额数，果其行之已久，原系因地取材，自不应有意更张，徒滋扰累。查兴化之莆田、仙游，向系三七分拨，泉州之晋江，应试童生比各邑尤多，文风比各邑最盛，向系四六分拨，均无偏枯，应仍照旧分拨。嗣后兴化府学额进童生，遵照旧例，莆田分拨十四名，仙游分拨六名。泉州府学额进童生亦照旧例，晋江分拨十二名，南、惠、同、溪四县共分拨八名，今该学政永远遵行等因，未便顿事更张，合行出示晓谕，为此示仰晋南二邑绅士童生知悉，尔等当知拨府额数，系久定章程，例应永远遵行，务宜静心肄业，以图进取，不得妄思更定旧章，徒滋事端，其各凛遵勿违，特示。
　　学田宋绍兴间，兖州儒臣请建学田，诏从之。凡天下郡邑学，各给田或五顷、或十余顷征租税，博士官掌之，为养士需。明洪武初，诏立学校教士，岁给常廩，为之会食，设膳夫以职薪水之事，凡前代学田皆废，后人文日盛，生徒渐多，始有不赡者，有司作兴为赈卹计，倣宋人置学田之议始此。
　　晋江县学学田：
　　一、万历二十年，巡按御史邓链批发僧广浩名下资福岩田地二十八亩二分、山地十亩，每年征租入官，充学公用。
　　一、万历三十八年，提学佥事熊尚友发入官银买田六十八亩一分，除六分入府学外，晋江学每年得租四分，该二十七亩二分四厘。以上二条，万历志载在晋江学，今查此租归在府学，年止收谷六十觔。
　　一、康熙二十二年，总督姚启圣捐置民田一十五石三斗五升，年载租额二千四百零六觔，春冬二冬收租。坐晋江南门外霞浯乡、北门外后茂乡、埔任乡，赐恩山下，南安下尾乡等处，年应纳晋江粮银五钱六分五厘，南安粮银二钱零二厘，除输正供外，余为诸生膏火资。
　　一、雍正十年，陈士鈵捐充屯田，年征租谷三百五十觔，民田年征谷三百五十觔，坐晋江北门外岭后、南门外小桥、东门外东禅、惠安县府堀乡等处，年载屯粮三斗六升，丁增七分五厘，民米一钱四分，除纳粮外，存留为修文庙费。
　　一、十三年，邑绅张文秸捐充民田租实额二百五十三石八斗三合八勺，每石每年春冬共载租额九十觔，田坐南安五都、十五都、十六都、十八都等处，除纳粮及杂费外，岁给八千觔为泉山、即温陵。小山二书院掌教膏火之资。〔许日炽记〕雍正乙卯岁又四月，张君义助垦费，置社斋等田，又充祖遗腴田二百五十余石，为晋江义学书院灯窗膏火之资。前既列其事由宪题旌，复委各所司管理学田一项，则归之晋江学官专掌，置仓明伦堂左，以为春、冬收成之藏。既设书院二所课督生徒，兼习官音，按年给二义学师租谷各四千觔。合计八千觔，详报存案。租额虽多，而脯修惟定此数者，收成丰歉不同，且有工食、水脚之费。煽晒耗蚀之糜，故酌其中而行之也。余喜自是之后，义学有资不废，其裨益于斯文者甚厚。因思张君所捐各项田皆膏腴地，既各勒之贞珉，登之档案，以垂永久。而此田所关尤钜，不将租额、住址、产米、声名载镌于石，年远之后，势必为顽佃之所侵匿，奸胥之所弊混，其有妨于张君义举之盛心者多矣？爰勒而志之如左。张君晋江人，字礼仲，号节崖，授陈州府别驾。一田坐南安五都等处，年载租粟五十八石五斗零。一田坐南安十五都、十六都等处，年载租粟一百一十六石四斗八升。一田坐南安十八都等处，年载租粟八十五石零。一年应纳产米五石四斗五升八合三勺，该官银九两九钱七分一厘，匀丁在内。一年应纳仓米二升一合五勺六抄六撮。一年贴纳林辛、林学录、吴行健等产米三斗五升八合二勺。
　　一、雍正十三年，庄廷簪捐充民田租谷除崩荒外，实存熟田租四百一十二觔，坐惠安县山仔边后坂乡等处，岁收租谷，除完民产一斗七升二合折乡银五钱一分六厘外，余存为修文庙费。
　　本学口砌顶坐北向南四店，皆前向学给地起盖者，应纳学中地基租，首乙间已公置充入文庙灯火之费，其第四间公置充入林、李二先生祠祭祀之费，每月租钱，学书办收一分，值祭者收二分。

　　书院

　　温陵书院　隆庆志：泉山书院为宋文公朱熹建，旧在行春门外。明初，以其地改建晋江县儒学，祀文公像于明伦堂。洪武二十二年，御史钟道元、田斌、陈仲述、教谕王敬移建祠于殿后。〔陈仲述记〕晋江为泉州附邑，邑学旧为泉山书院，朱先生祠在焉。今改为学，于是舁文公旧像置明伦堂上。师生讲肄杂处，无以示尊崇之意。洪武戊辰，缙云钟道元以御史按事至泉，谒学宫，跻讲堂，顾瞻有不豫色，谓文公先生天下万世所宗承，况斯邑为过化之地，祀于学，以风励后生，宜尊且严，祀无专所，其可乎哉？时襄城王敬适典文教，白于邑丞常守雍，卜礼殿后隙地别为祠以专祀。公议以克合，于是輂除粪壤，疏剔榛荒，辰日既良，以经其始，越明年告成，凡若干室。幽幽秩秩，有庑有堂，舁旧像置祠中，俨乎如生人正坐堂上，学士大夫来游、来歌于斯者，拜谒祠下，如亲严师，亦莫敢不敬焉。予时继道元亦来，王君白其事且属予记。予惟诸君知崇朱子之祠，斯知学朱子之学。士生斯世，不欲为圣贤则已，如欲为圣人、贤人，舍朱子无以迳。粤自人文肇开，五三六经载籍之传，不可尚已。乃笃生尼父，于周室东迁之际，以集其成，斯文之兴丧，天实为之，岂苟然哉？夫何秦人暴戾，难除篇籍，大道之绪日泯。两汉之士，喙喙争鸣，至周、程、张、邵诸儒出，得不传之学以相授受，天又笃生朱文公于有宋南渡之时，以折其衷。天之兴起斯文，谓无其意可乎？于东迁生孔子，于南渡生朱子；孔子不得其位，朱子亦不大显庸于时，盖俾之立言垂范，扶植人纲人纪于衰世，皆天也。今士大夫咸知孔子之道，不可一日无，一日无则生之理几熄。朱氏之学孔子之道之寓，求观孔子之道，必自朱子始。苟为不然，如适燕而南其斾，适越而北其辕，其可至哉？此朱子为有功于名教，在吾徒为千万世罔极之恩也。予也少，有志于朱学，而弗窥其堂，无以塞王君请。虽然，朱子之书，家传人诵，昭列粲然，若繁星之丽天，有志于学者，可求而得之，又奚庸赘，遂书以为记。正德十年，知府葛恒乃移建于县学前蔡巷内，塑朱文公像其中。仲述碑记移竖于此。嘉靖十六年，郡守王仕俊构祀田为祠孙朱鏸守顾之资。〔沈源记畧〕安城方南王公守泉之次年乙未春，祀文公朱先生之祠。见朱氏二嗣人焉，孱然弱也。公问为谁，源进曰：公嗣人，以檄来主斯祠者。曰：然则何以生？曰：园有荔，圃有蔬，岁得千缗，以食以衣。曰：十缗也，以衣食乎？予慨夫前之君子有以来之，而莫能生之也。遂出白金十两示源曰：是足以生公之嗣人矣，为我处田租焉。晋江尹鲍君龙助白金六两，源暨生员谢鉴、陈谅朋助白金四两，合二十两，乃付之开元寺主僧。僧曰：有去府城四十里而遥，土名流水庄，有田一坵，沃壤也。岁可获租三十石，以五石为修守费，二十五石者，实租也。以白于方南公，方南公喜曰：是足以生矣。乃申命源曰：征远者肇近者也，克终者慎始者也，详核以杜欺，定保以防夺，为我告后之君子，凡吾所以处此，为文公也。薄海内外凡诵法孔子者，皆知有文公，苟见其嗣人焉，莫不敬而恤之，将衣之、食之、教之、载之，惟恐其弗至也，矧兹田也，以衣食嗣人者，有欺焉忍弗杜之，有夺焉忍弗防之也哉。田属开元寺都其事，佃甲卢宜清，分治者佃户卢汝庆等四十五名，内载米二石，以隙地畀僧人，俾之自输其嗣人，实食租二十五石，盖义举也。国朝康熙十二年，知府王者都修。〔洪士铭记〕吾郡为朱文公过化之地，比屋絃诵，私淑其遗泽者，五百余载于兹矣。郡有先生祠，鼎革后，军旅频仍，庙貌倾圮，沛国王公来守是邦，乃允诸生请，捐俸余以倡修治，撤祠而重构之。又于祠北建十堂，置号房数十楹，以为诸生讲习之所。盖鸠工具材，不踰时而告成事，于是堂宇聿新，遗像俨赫，拜瞻考肄，罔不祗勤，诸士因属余为言记之。余惟我国家文教，覃敷道化，蒸蒸侔于云汉。独闽滨澨远嵎，二十年来，司是土者，率未遑礼乐事，今属当清晏之会，而公以彬雅儒宗，宏圣天子作人至意，以振兴斯文为己任。噫！何其盛也！夫温陵夙被文公之化，蔼然有邹鲁遗风。然前此固患奖进之无其人，即有其人矣，或阻于时会之未得为，而今乃幸观于斯，是知吾道之将兴，殆非偶然。异日必有真儒踵起，以绍紫阳氏之绝学者。紧惟公实启之，盖与宋梅溪西山仝有功于兹土者比烈矣。予惧久而湮其姓氏也，因为之记。乾隆七年，知府王廷诤捐俸重修，中祀朱子。别建启贤祠，祀韦斋先生。旁构敬业堂，并学舍十三间，集诸生讲业其中，置田租为膏火。〔靖道谟记畧〕泉州，古温陵郡，宋朱文公主同安簿时，讲学于兹。旧有泉山书院，在郡城东行春门外，塑公像而崇祀焉。后改为学宫，祀公于明伦堂。洪武戊辰，御史钟公道元改祀于礼殿东。正德乙亥，郡守葛公恒移建于蔡巷，易书院之名为文公祠，即今地也。旁置学舍为诸生肄业所。厥后兵燹频仍，渐就倾圮。本朝初太守沛国王公者都加修葺焉。然因仍旧制，卑陋湫隘，无以肃观瞻。今太守全椒王公，谓文公溯源洙泗，倡道东南，集诸儒之大成，崇祀之地不宜简陋，集绅士会议，首捐俸鸠工庀材，撤旧而更新之。别建祠祀韦斋先生。旁构敬业堂并学舍十三间，俾诸生讲业较艺其中。经始于辛酉春三月，讫工于冬十月，费白镪以千计。制度备，规模宏敞。复颜书院之名，而冠以温陵，盖郡之名所自始，不忘其初也。旧有田租碑记犹存，而年远湮没无可考。公复多方设法，为诸生谋膏火，详载祠产碑记。昔真西山先生守此邦，朝讲学而夕治事，公盖后先一辙云。郡绅士仝立记。闽自唐常观察晋兴文治，延欧阳行周先生设教，人始知学。至有宋治泉郡者，乾道间王梅溪先生，会诸生于学宫讲经。嘉定间，真西山先生听治之暇，即亲讲学。明嘉靖间，朱仲南先生先教化而后刑罚，择诸生才隽，谈道论文，庚午乡试，郡中式者五十八，士称极盛焉。国朝文治聿彰，设义学以兴教化，代不乏人；然书院之设，渺乎未闻。盖近圣贤居而馆地常隘，集文学士而膏火不充，所以难也。今郡侯全椒王公廷诤号訚斋抚治泉州，首先文教，文庙、贤祠捐俸修整。每诣学宫，集诸生而训诲之，人知自驯。郡东朱文公祠旁有温陵书院，年久倾废，捐俸建祠，旁及书院，圮者建之、漏者葺之，学舍焕燃以新。又虑诸生课业膏火无资，复捐清俸置租税，按月给费。邑侯江夏胡公格号寿平，协力捐俸。赞襄盛事。夫兴贤育才，贤大夫之事也；而亲承教化，争自奋励者，非学人之责欤？邦人士躬逢盛事，公勒石以志不朽，非徒以彰盛德，明设立规模，俾后人有所考据。犹望官斯土者，踵而继之。而人文蔚起，软化之盛与源山并峙，筍水俱流者，宁非有以倡之耶？一大祠后新修书院三间，另二直头一祠，西新建敬业堂，并下层三间，一讲院，前新修书院三间，并前层通连共三间。以上书院共十三间、二直头，作诸生会馆，不得混称义学，借作书室。一店屋一座，在东街行春门楼内辑和五邑坊外第六间巷仔边，坐北向南，阔一丈六寸半，深二丈一尺半，每年收税银十两五钱，现租黄九观。一店屋一座，在东街辑和五邑坊外，黄厝巷口第一间，坐北向南，每年收税银七两五钱，现租户叶二观。一店屋一座，在东街辑和五邑坊外，门楼巷口第二间，坐北向南，每年收税银七两五钱，现租户郭殊观。以上店屋三间，每年租银共二十五两五钱，系府学教授按月取税给诸生课费。一田一段三坵，坐北门外石塘前，土名石厝墘，载租一石二斗，大佃户田长耕。一田一段一坵，坐洋塘乡，土名石坚园潭，载租二石三斗，大佃户杨元、杨宁同耕。一田一段一坵，坐洋塘乡，土名官坝坑，载租二石，大佃户田送耕。一田一段二坵，坐洋塘乡，土名相向头及大坵身下，载租一石，大佃户杨兴耕。一田一段一坵，坐杨厝前崎坵，载租四斗，大佃户杨兴耕。一田一段一坵，山院乡后亭墘厝斗内大井后，载租一石，大佃户许谨耕。一田一段二坵，坐洋塘乡，土名院后墩兜，载租一石一斗，大佃户杨球耕。以上共七段十一坵，载租额九石，给祠丁收税资香灯洒埽。
　　山丛竹书院　在府城隍庙旁，其匾为朱子书，镌于石。〔明朱鉴诗〕岧嶤碧屿杳冥蒙，绿映苍苔匝地封。明月影中金琐碎，乱云堆襄玉玲珑。一峰小小芙蓉淡，万叶葱葱翡翠浓。自是一方仙景好，禅源不与世间通。国朝康熙四十年，通判徐之霖建。〔之霖自记略〕郡治东北有高阜，地气独温，温陵之名实肇诸此。宋徽国文公朱夫子种竹建亭，讲学其中，自题曰：小山丛竹，固胜迹也。历久倾圮，修复阙人。明嘉靖间，通判陈公尧典重构斯亭，更名过化，且镂夫子遗像，以崇祀之。后复为兵燹所毁，基址侵作民居，石额没于卒伍，像则碎而为三，委置五贤祠壁隙，亵渎先贤，不亦甚欤？岁甲戌，余判是郡，访求夫子遗迹，明经吴子方皋为予历历言之。偕往省视，茂草绵芉，几莫能辨，虽寸椽片砾亦荡然无存矣。窃不自揣，锐夫兴复，谨节一岁所支俸钱，于乙亥之秋，庀材而经始焉。寻复穷诘石额所往，藏者知不能隐，乃得还归故物。为循旧址而楹竖之，躬亲指画，虽寒暑弗避。亭既成，于五贤祠壁移夫子石刻像，召匠补辍，祀于亭中。已卯秋，泉士之登乡荐者数倍往昔。又一载，予思非另建讲堂，不足以广夫子启佑之遗爱，乃向提台王公于亭左乞閒旷地，开辟营造，阅岁而成，以诚正名堂者，盖扶夫子心学之渊源也。亭之后构书屋前后六间，为士子藏修息游之所，额曰瞻紫。右畔筑六角小亭，检化残简，额曰敬宇。前后围列森玉，滴翠盈阶。祠门之外，仍竖坊表于通衢，俾人知所瞻礼。工告竣，计其亭屋丈尺，一一登载于牒，召人守视，庶可垂之永久焉。时董其事者，贡生詹子允升、李子云永、庄子际培也。五十年，知府刘侃修，岁给廪俸为院长膏火。〔张云翼诗〕婺源道源源且长，南流过岭何汤汤。文澜初洒尤溪侧，学海实汇屏山旁。紫霞洲灌玉仙池，亦舆洙泗同汪洋。派分苎溪会众流，枳棘之中棲凤凰。晋水还沿置讲舍，鳖头石井相辉光。筍峰罗列碧碐磳，荡漾绿雪韵风篁。此时挥管看云布，遗亭千载有余芳。我来守土刺桐郡，喜闻絃诵声琅琅。高标仰止小山下，梦舆登岱俯八荒。海润还期滋道泽，龙吟时听吐苍莨。〔黄朝阳初夏小山丛竹望郡北诸山诗〕北城池渐高，兹邱俯郡邑。夙仰昔贤踪，摄衣此拜揖。丛竹有清阴，空庭飞鸟入。徘徊茅檐下，忽见群峰立。天晴岩谷分，岚气如带湿。远树推夕阳，苍茫映原隰。悠悠万古情，纷然此时集。日暮赋归来，清风犹可袭。乾隆五十三年重修。〔巡道朱元荟记〕惟圣法天，维贤宗圣，羽翼大教，昭垂至教，其功良不可少。我先代徽国文公集诸儒之大成，以承孔孟之正脉。盖自汉唐以来，诸儒所支分派别者，至此如百川之归于海也。是以倡道于宋，门人四百有奇。所至皆有过化存神之功。温陵夙有海滨邹鲁之称，其城北高阜之地为小山，当文公涖同安时，每至郡必登临其地，后以秩满，读书讲学其中，建亭植竹，自题曰“小山丛竹”。人思旧迹，共有高山景行之想焉。明通判陈公尧典重构斯亭，更名“过化”，镌文公遗像以崇祀之。越国朝，毁于兵燹，参军徐公之霖，从而修之。复立讲堂学舍，其培植斯文，为益匪浅。顾年久风雨侵蚀，不无圮废。余于乾隆四十年承天子命来守此土，与绅士修之。方经始，以外艰去。迨五十年，复膺简命为汀漳龙观察，因与署府郑暨绅士谋臧其事。倡捐者有若司马曾华文、孝廉徐用邃、劝捐者有若孝廉郭大椿、蔡云、举明经林玉麟、诸生何有文、汪志清。董事有若国学陈世芬、诸生徐用迪、陈守均、徐浩然、曾毓读。起乙巳夏，讫丙午冬。既成，众请序于余。余思文公以命世之才，任万古斯文之重，微词奥旨，注于六经四子之中。凡累圣道之榛芜者，靡弗爬梳厘剔，震耀而光昌。泉为邹鲁文物之邦，其被文公教泽尤深，都人士见义勇为，因旧迹而增新，俾堂皇气象，炳蔚文章，则斯地之重建，亦大道重兴之一机也。是为序。
　　石井书院　在府城西南安平镇，名鳌头精舍。宋绍兴初，吏部朱松尝为镇官，与士人讲学。后其子熹官同安，至镇访父，时与父客耆士论说经义，镇人益劝于学。嘉定四年，镇官游绛白郡守邹应龙，建书院于镇西，如州县学之制，命通判朱在，在，文公子。董其事。建大成殿、尊德堂。富文、敏行，移忠、立信四斋，绘二先生像于尊德堂，异室而祖焉。〔留元刚记〕古者家有塾，党有庠，术有序，国有学，若远而近，所寓皆教。故士君子行，人人有之，世世有之。世入春秋，鲁泮郑校，不绝如丝。一经秦暴，扫地亡几。汉室开学，迨今百世，然岂必曰京师郡邑而已哉？亦惟崇废起坠，犹幸不泯。嗟夫！吾先圣之道，与天地并立，处处赫赫巍巍。天下用之，天下之功；一国用之，一国之功；一家用之，一家之功，可祠而敬，于地何择？后之所以日不逮古者，教化之略，治效之亏也。昔龙江有书院，寖久弗葺，惟庙像仅存。开禧甲子，予始议复故，或者难之，余喟然曰：教化之地，不病其详，而病其略，今之所病乃略之。故聚庐万里，徼福缁黄，重堂突厦，经营后设，设一儒馆，遂骇观听，宁有是哉？缮修以来，于兹十年。建安游君绛贻书曰：石井居郡之南，亦号多士，距郡学二舍，负笈者告病曰：闻予渐仿为肄业之所。太守邵武邹公应龙然其请，捐公帑四十万以倡。漕舶二使者，郡之二车，乡之秀民，咸以资助。爰相兹土，面三峰，会众流，厥基崇敷，俶规制殿于中堂，于后为斋者四，杏坛筑于西序之前，祭器藏于东序之左，又即堂为别室，以祀二朱先生。三门列峙，缭垣环周，檐甍层复，凡三百楹，公私经费合四百万。赡养有田，讲肄有膳，舍采之仪，考士之式，大略可睹矣。经始庚午之冬，讫工壬申之秋。慨若时司存期会，如束湿鲰，方郡国不急是图，不惟不敢，亦且不暇，微贤太守孰主张是？淑人之功远矣，愿文以记。余思既事未免违俗，效之犹非，敢自是乎？虽然，是役也，请之者不惮，从之者不疑，卓然有见，实获我心。天下如石井者凡几，使请之若而人，则学校如林，庠序盈门，将使是民为三代之民矣。书之何辞？宝庆初，守游九功拨五废寺田以廪士，岁久倾圮。明成化十二年，知府徐源、推官柯汉重建，塑文公像祀之。堂之东北，为小山丛竹亭，西北为杏坛。弘治十年，同知罗憓重修。门外立石华表，匾曰石井书院。〔傅凯记〕鳌头石井学院，为宋韦斋朱先生与文公先生父子而建也。绍兴初，韦斋公尝为是镇官，吏事外，进民之秀者，教之义理之学，士向慕之。后文公来簿同安，屡过此，见其父老与其长上论说义理且详，士用益劝。至嘉定间，镇官游君绛因士民之请，白于郡守邹公应龙，相地于镇廨之西为书院，如州县学之制。建大成殿、尊德堂及富文、敏行、移忠、立信四斋，绘二先生之像而祠焉。仍给五废寺田，以廩士之肄业于斯者。当时家礼乐而人诗书。由宋至今，田既迷失莫究，书院为风雨所震坏，地基为豪黠所侵并，而夤缘盖屋、筑坟于基内。郡庠生庄概等白诸巡抚张公行核，未复而去。后国子生庄楷奏行郡邑核实，拆屋屏坟复建中殿及门楼，而四斋犹弗克举。弘治丁巳冬十月，贰守桐庐罗侯憓出按海滨，往拜焉。见斋地鞠为草莽，内仍被侵以盖屋，门楼倾塞而傍出入，中堂黝垩亦几毁漫漶，咨嗟良久，而遂有兴复之念。归谋诸同寅郡守四明牵公哲，咸壮之。因立拆其屋，捐俸金十两以倡。致仕江阴邑丞伍君环偕诸耆民黄隆海等，各劝捐资助有差。随委伍君而下九人董其役。重建四斋如旧制，改建门楼三门而高大之，修葺中殿而塑文公之像于中。东小山丛竹亭，西杏坛，外仍树以石华表，而匾之曰：石井书院。兴工于丁巳十一月十一日，毕工于正月二十六日。躬行释菜礼，而告成焉。仍欲建后堂而塑韦斋之像于中。伍君偕诸耆民以侯之功不可泯也，属郡庠生伍超、黄缓来请为记。呜呼！周室既衰，教化不行，尧、舜、禹、汤、文、武、周公之道几晦，孔子出而集群圣之大成，删述六经，垂宪万世，群圣之道于是乎大明。灰烬于赢秦，驳杂乎汉唐，孔子之道几晦。文公出而集诸儒之大成，研极精微，解释经传，孔子之道于是乎大明。然则孔子有功于群圣，文公又有功于孔子，而渊源所自，则出于韦斋与仲素讨论之日，不可掩也。故皆得从祀于孔子之庙，宜矣！而此石井乃先生父子过化之地，教泽之及人者深，至今如亲炙之，又安得不轩昂其栋宇，巍峨其貌像，而致崇于无穷哉！明季倾圮。国朝康熙三十九年，晋江知县陈炎就遗址而鼎新之，塑像行礼。乾隆七年，知府王廷诤复倡建韦斋祠。十四年，通判马鏴复鸠绅士创台门及两庑，聚生徒肄业其中。〔安平绅士公记〕石井镇尽山滨海，宋号石井津，海舶就榷焉。建炎间，创镇设官。其名书院者，宋吏部郎韦斋朱公官是镇，公余之暇，择民之秀者教之，人始知学。公子考亭公复为同安主簿，时来镇与其执友讲究经义而安之，文风丕振，追胜杏坛，肇芳丛竹云。嘉定四年，镇官游公绛，郡守邹公应龙因士民请，于署之东畔建大成殿，绘二先生像祀之。迨国朝鼎革，旧址仅存。康熙庚辰岁，邑侯陈君炎悯朱祠就湮，倡率鼎建，塑文公像以行释菜之礼，而韦斋公之祠，缺而未举。夫公不附和议，铭韦自警，用启理学之传，特配启圣祠中。则安为公过化之地，尸祝其容巳哉。乾隆壬戌夏，安绅士呈请府主王公廷诤，倡题重典。阙岁而草创成堂，设主致祭，以报功德。越戊辰秋，复捐赀修饰，甎埴圬墁，槛棂雕琢，而堂宇略备。近昌黎马公鏴来刺斯土，甫下车，慕朱先生之风，即有义塾之议。因海涨桥倾，捐俸劝修，分委督理。告成之日，进斯董事，谓桥梁利于济人，而学校为造士要津，既得绅士多助，其勿吝鸠庀完成，因祠为学，以擎盛事。于是申请列宪，垂为成典。于是创立台门以及两庑，延师就祠而设绛焉。今者两祠岿然，士之望门墙而兴起者，讵非我公之造就哉？夫不为之前，虽美弗彰，不为之后，虽善弗继，公以作人为己任，将化雨春风，育英才于鳌海，培多士于鸿山，是即继韦斋先生化民成俗之至意，而于考亭公之兴学倡教，并流传于不朽也。是为记。
　　欧阳书院　在府城东北虎岩。旧志为泉郡四书院之一，详见山川。
　　清源书院　在府治东南，集贤铺承天寺之左。原系靖海侯施家所建，名曰“澂圃”。其后人分割转售他姓，日就倾颓。乾隆三十二年，郡守陈公之铨以温陵书院房屋稀少，五邑士子来学者，多不敷居住，遂捐俸倡率绅士购建兴修，名曰“清源书院”。中为讲堂，前为石亭，方池环绕。对联云：琴书在御，任眼前鱼躍鸢飞，悟徹行文旨趣，函丈无尘，看槛外水流山峙，参来养性工夫。左有小山石桥，横亘其下。转而上则得月楼，岿然在望焉。讲堂之后，有内堂东西两房，窗棂明净，可为掌教行文之所。左旁有厅，迥向有廊，转过楼下，房屋较为轩爽。其东边厢房一连十余间，诸生可群萃肄业焉。乾隆癸巳，郡守杨公廷桦议欲扩充，院前有屋三进，共计十多间，通桂坛巷，原为施家旧业，再行购置，掌教陈绳臯恐日久视为传舍，亲书清源学舍匾额，悬在门首，不许外人借住，以昭画一。其山长修金薪水以及诸生膏火，历任郡守皆有捐置。将银项发各典铺生息，立有碑记，以杜侵渔，可按数稽查焉。嘉庆七年重修清源书院经费碑。〔署府冯国柄记〕泉郡为子朱子过化之地，而王梅溪、真西山两先生皆守兹土，所以启迪而薰陶之者，至深且久，故有海滨邹鲁之称，钜儒名臣后先辈出。士生其间，耳濡目染，必有以继迹前贤，而教育造就，非加意于书院不可。乾隆丁亥，前守陈公之铨别购新院，颜曰“清源”，醵经费千金。后杨公廷桦守是邦，复鸠金共成四千五百有余两，岁费有资，条教章程，灿然大备。嘉庆辛酉仲春，余奉檄行郡事，先诣书院而校士焉。核其经费，仅存四之一，盖为官侵吏蚀，不可复追矣。予惧其由此而废也，割俸料量终岁计费八百余缗，是曷可以继，乃亟先倡捐。复谋之僚友及绅士，鸠金各半，获符原额，付子钱家生息以供岁费。诸规条略有增改，要不离乎旧章者近是。抑余闻之，郡治旧有小山丛竹、温陵各书院处来学者众，陈公以其隘也而易之，此地有亭池竹木，学舍讲堂，藏修息游其间，既有其区，复有其藉，从此咸加刻励，砥行立名，为邦国之光。是则陈、杨二公之心，而亦即余之殷殷望于多士者也。多士勉乎哉！是为序。
　　梅石书院　在府治东北，明嘉靖八年，巡按御史聂豹、提学副使郭持平、知府顾可久、通判李文、推官徐炤改净真观地建一峰书院，祀市舶司提举罗文毅公伦。〔张岳记〕故翰林修撰一峰罗先生，初入仕，即上疏数千言。论大学士李公不当起复，落职提举泉南市舶司。未几，召回，守资南都，即浩然弃归。天下既闻其风而高之。比归，杜门讲学，不以世事屑意，而尤严其节于辞受取与之际，俊伟明白，必欲得其本心而后已。故久之而天下愈信服焉。嘉靖己丑春，按察副使万安郭公持平巡历至泉，以先生尝谪居于是地，而尸祝之典未举。维时郡守顾侯可久以入觐去，乃谋别驾李侯文、节推徐侯炤，得城北丛祠一区，请于巡按御史聂公豹，斥去昏淫之鬼，因旧材稍易蠹坏，悉以坚良，以三月朔日，率郡之人士奉先生神主而释奠焉。既又治其斋居讲堂，下及庖湢之属，凡为屋四十间有奇。择士之有志者居之，延乡进士王宣颛职其教。是夏，顾侯及晋江令钱君楩至自京师，则教士续食之法，讲求益备，而书院之传，可以久而不废矣。夫以先生风烈之盛，去之千百载，闻其风者，犹将低徊向慕不能自已，而况神灵精爽，睠临兹字，登降出入，如将见之，有不反身警协、求无愧于先生之心者乎？孟子曰：无为其所不为，无欲其所不欲，如此而已矣。而推其所为之类，至于穿窬同科，夫士者之不为穿窬必矣。孟子复云：尔者几微审察之间，一有未至，其陷溺必至是矣。是故人得其本心也，虽嘑尔蹴尔之不受。乞人行道之人之心，与不受千驷万钟者，无以异也。如其苟焉，以迁就于功利而已。则桓文之所以攘夷而伯，良平之所以挟术而谋，亦何异于穿窬者耶？此其得失，必有能辨之者。先生之所以宁约其身，困约而不肯少贬，以循流俗，其不以是欤？世或言起复之事，李公入疏辞者，十七八矣。最后乃属先生，先生辞不宛曲，若有负李公者，是不然。夫事之不得乎理而冒为之者，使出于庸人与小人，中材之下，皆得以指摘而议之。其不幸出于贤者，复有贤者为之讳其失而回护之，则是非反真，人心无所折衷，其流弊乌可言哉？呜呼！此先生之所深忧也，亦惟求得其本心而已矣。故详述之，以告吾后之学者。二十八年，同知胡文宗修。〔文宗自为记〕一峰罗公祠，统名书院，其本末石刻有考。计今才二十年耳，日倾月圮，余每讶之，弗有坏理若是者何哉？迺诹于众，具言所以。则闻有堪舆家指为吉壤，觊觎者众，倾圮因之，不忍具述。可叹也。用是□然者数日。已乃庀材计佣，捐俸而偿之直，一不以烦公帑劳民力，自堂序以达门墙治之则已。因念公于余为乡先达，祠若书院，始诸今。双江、浅斋二君子行部至郡，据礼协议，相与崇重，式成兹役，以风士类，实获我心。余忍坐视其然，亦司存之恥也。独惟公天人也，以直言落职是邦，其高风劲节，雄视一世，真与清源、紫帽诸山并峙，视天下事物无足以撄念虑者，又何事于斯？顾院额仍揭公号，庸人孺子饫闻而习知，则亦有谓欲使后人过者式焉，吊者兴焉，有司举故事加严焉。而今顾若此，非所知矣。余力不足而意有余，谓公真灵，终古长在。终时往来其间，宜与郡中西山、梅溪二祠，世世专祀，有永无斁，而未能逆睹，是可虑也。工既讫功，书此以告来者，嗣而葺之俾弗坏。〔陈琛谒祠诗〕牛山须禁放牛羊，藏久良弓要力张。远大也应甘澹泊，元微亦只在平常。悟来始信无名语，老去方知有故乡。敬起一峰吾敢问，定行白水答清浆。崇祯间，复以二云曾公樱配祀，名曰清源书院。〔蒋德璟记〕二云曾使君，镇泉之五年而移节，甫临发，与铨部林公为盘暨不佞璟，会士绅于一峰书院，证文成之学，而新使君陆公适至，又宫允黄公幼元亦自漳赴召过泉，因偕郡守孙侯、司理区侯、邑令戈侯再会，登歌《鹿鸣》、《南山》、《泮水》三章。宫允起拜曰：周行示我矣。铨部曰：基我邦家乐得贤，实繄今日。黄布衣曰：美哉，长道之顺也。小大从公匪怒伊教。于是璟飏言，以为雅言周行，鲁言长道，周礼尽在鲁矣。泉夙称海滨邹鲁，自紫阳倅同安，道始有闻，入明而吉水罗文毅，以抗疏左迁，复相与讲明正学。其后吾邑蔡文庄，陈紫峰诸乡衮，斌斌蔚起，而李文节、林司徒、何司空继之，泉学为盛。然文毅特市舶谪官耳，非有泮林鸾旗蹻马之华，足号召也。诸先辈虽为桑梓君宗，亦不闻有当道身为之倡，聚一堂而商，朱陆同异，为圣门究任仁指归者有之，自曾公始。公生文毅之乡，少游南皋邹公门，称入室。其学以良知为的，以宏毅任仁为家派。清真寡欲，万物不能移。出而为政，一意奉公，锄强植懦，心力同澈。属海寇刘香蔓毒三省，公独決荚遣将入粤，破歼之功第一。复密擒岭后山寇，弭患未然，为福于泉甚大。而公绝口不言也，曰：此小丑耳。王文成有言，除却良知，别无事功气节，矧区区哉。盖与余辈谈学而神王也。筍江、紫帽山水之外，独有性命相商，若不知酌水之为清，拔薤之为烈，荡山海氛祲之为奇者，即而眎之，一滩盐措大，绝无色味之醲，而其忧国相时，热肠激论，忠义之气，往往形于眉睫。嗟乎！此乃公所以为学也。今海内学人不少，然其行常不如其学，而不学者，其学又不足以为政，于是学与政分途，而三代上真儒之效，不复见于世，其流弊遂有不胜既者。圣主嘉意本教，近于小学社学，特谕申饬，而日御细旃与讲臣咨诹治理，德意甚盛。夫朝廷之有文华，即州闾之书院也。上日讲而下讳讲，何欤？独必如曾公，乃可讲耳。文毅在当时既不闻贤士夫与游者为谁，诸先辈贤矣，而又不遇知学之使君，则夫以余辈而遇两使君，与诸大夫扬扢于一堂之上，恐亦文成后所不能多观也。铨部雅言旦气，而宫允与予尝为榕坛问答，皆与公任仁旨互相发，乃余辈之所以重公者，又不独以其讲而已。《鹿鸣》、《南山》之诗，必遡德音，曰“孔昭”、曰“时茂”，而泮水直曰克广德心，至献馘献功，皆受成释奠于学，盖学之用大矣。公有德心广之，是在异日哉！书院在郡治北，以近清源，故名清源书院。旧祀一峰先生、即文毅公伦，成化二年进士第一人也。座为公讲学处，诸士民因筑堂奉公志不朽云。公讳缨，江西峡江人，万历丙辰进士。董其事者耆民吴养正，余梓等例得并书。国朝乾隆十五年，知县黄昌遇重建，改今名，延师集生徒肄业其中。〔巡抚潘思榘记〕余奉命抚闽，岁辛未，巡海至泉。泉旧有书院，一在城东，曰泉山，今改为邑黉。一在安平，曰石井，均紫阳朱氏夫子讲学处。而城北有一峰书院，为罗文毅公伦建也。公以翰林修撰，改泉市舶司提举，讲明正学以授生徒。未几，召还南京。嘉靖中，御史聂双江公建祠以祀先生，而待后学。督学朱镇山公复葺而新之，延华亭唐次梁公主教事。所著《浩然堂问答》，王遵岩先生为之序，于今又二百余载矣。晋令黄君以城北书院形势为郡城最，且阶前一石如梅花形，前代有“梅花开，状元来”之谶，开之者，罗公也，而应之者，羹若庄公也。今复开之，当必有接武而兴者。遂整其堂宇，修其廊庑，饰其庭院，峻其垣将，至于书舍斋厨，修脯膏火，罔不井井条理。聘名师以诲诸生，季有考、月有课，滨海远乡之士负笈来游者，难以屈指数。以故迩来泉之人士皆殚心力学，敦乎伦纪，励乎品谊，而经史性理诸子百家之书，皆研究而不遗余力。将来经明行修，必有仰承圣天子作人之雅化者，拔茅连茹以绍美庄公，如云之蒸，如霞之蔚也。欣然濡墨握管，以纪其事。〔黄昌遇记略〕泉之为州，其治晋江。旧有一峰书院，盖前明嘉靖年间翰撰一峰罗先生谪居之所。迨后巡按聂双江公豹、副宪郭茂斋公持平，高其风烈，即谪居之地，建祠以祀。复扩其前后地为书院四十间，延王一臞先生宣、张浮峰先生岳，先后掌教，泉之人文蔚起，争雄宇内。继则有学宪朱镇山先生，校士之暇，辄造书院，升堂讲学，以华亭唐次梁先生为之师。条教严密，著有《浩然堂问答》，王遵岩先生为之序，琅琅可诵也。余令晋邑，朔望瞻礼先贤，见一峰先生神祠仅存片屋，书院鞠为茂草，心焉伤之，亟图兴建。上报则格于成例，鸠众则迂缓难成。适本邑贡生庄嘉珍，因事乐输，出资修复。鸠工庀材，相度其地，东西得十一丈，南北得二十五丈，建筑三层，中为讲堂，后层以祀一峰先生，四旁每列斋庑以舍师生。庖湢库厩，无不备举，门庭邃密，涂迳平整，共得屋四十八间，黝垩丹漆俱善。以乾隆十五年三月初九日兴工，九月二十八日告竣，计费白镪六百五十余两，可以久矣。因纪所作，勒诸堂右。〔又昌遇建置书院膏火记〕郡北梅石书院，为先儒罗文毅公过化旧地，荒废已久。余履任后，设法捐建，延师讲学，悉遵鹅湖鹿洞遗规。经立石识其事，兹不复赘。但书院条规，当垂永久，年来会课师儒膏火费用银两，皆与学师莆阳陈君诚筹谋参酌。而事属创始，几费经营，尚未周备，恢宏式廓，端有望于后贤。所有现在事宜，开列于左：一设立书院，曾良相、曾华文两监生共捐银一千两，折番银一千二百大员，每百两每月行利一两五钱，每两钱价定制钱六百八十文，现交各当铺承领，行运生息，以充公用。一每年送掌教修金供膳共银一百两正，俟膏火扩充再议加增。一每月给在馆肄业各生童膏火银每名三钱，俟膏火扩充再酌增益。一开馆散馆，每次致送席仪二两。一端午、中秋、腊底三次节敬，随时酌送。一每月两课，每课诸生饭食银一两。一按月面课两次，请学师一位仝掌教，先生亲督，以拔真才。每次交看院人银三钱，备办蔬饭供给。一每课给赏优等生童花红纸笔，随时酌量多寡，每名一钱至三钱不等。一按月给看守书院工食钱四百文。一院内师生动用家伙杂物，一切齐备，另有印册流存交代。嘉庆十四年，邑令赵同岐复捐廉倡绅士鸠众重新修建。。〔周学曾记〕书院之设，所以懋人才，美风俗，与学校相表裹者也。我国家重熙累洽列圣相承，作人寿考，薄海内外，道一风同，薰蒸丕变，而直省各府、州、县、厅，莫不有书院之建。晋邑梅石书院，为明嘉靖八年巡按御史聂公豹，改城北净真观为一峰书院，祀罗一峰先生伦。先生江右名修撰，以言事谪泉州提举市舶司。过化名区，人思仰止。而院之东有石，隆然若梅者，旧有“梅石开，状元来”之谶。先生至，石適开，香闻数里，而本邑乡先正庄羹若际昌殿试第一应之。乾隆间，黄公昌遇重修，所为易今名也。历年寖久，不惟膏火经费，荡然无存，堂庑廊舍阶除，鞠为茂草，仅存一峰先生栗主于颓楹坏桷之中。官斯土者，时或考课，皆就别业，旧址几无复有过而问之者矣。嘉庆戊午，常熟赵公以明经出宰晋江，甫下车，思所以振兴文教者，则慨然曰：惟守令为亲民之官，惟师儒为植道之器，惟学校书院为裕桢干以致国家升平之基。芹藻鸾旂，斯乃鲁贤侯所以追踪丰镐也。经义治事，斯乃胡教授所以希轨洙泗也。乃首捐廉俸，延本地绅士举人罗源教谕粘克昌、举人工部郎中曾世炽、廩生夏忠、史嵩华、曾世谦、生员林锡珪、周大鹏与余共八人董其役。商诸邑中好义者，捐赀乐助。鸟革翚飞，焕然称盛。复迎魁星像祀于第四进，其外仍祀一峰先生，又外为讲堂，又外为大门，两旁学舍，共十有八间，主讲之堂宇，院丁之次舍，及堂除庖湢诸所，次第俱举。惟照墙及梅石亭未遑修葺，而公卒于官，所有捐助费用不及开列，诸同人先后凋散，惟余及周大鹏二人存。道光庚寅秋，当道者延余主讲，追念昔时随诸公后，共襄盛举，曾几何时，而阅二十四年矣。今与诸生聚首论文之区，固昔所朝出暮归殷勤督理者也。是役也，史君实总其成，乃向其世讲取当日登记之账，列其捐助费用勒诸石，亦谊不容诿者也。附载：嘉庆九年，邑令徐秉钤以梅石书院未经修理，鸠本邑绅士银一千六百员，买新梅书院于镇雅宫之旁，嗣梅石重修，新梅仅为官府往来传舍署。郡守徐汝澜出示招卖，以为膏火。二十四年，职员陈树滋用银八百员，在邑令魏学山任内买去，又经诸绅士题捐银一千一百员，共一千九百员，现在交县置业，未经取出。
　　南塘书院　在县南龟湖象畔，中崇正堂，祀晦翁朱子。西正俗堂，东兴教堂，两廊号舍各五间，庖湢之属皆备。前大门，楼东偏讲堂，楼外有庭，转东重门，又转东达通衢，周以缭垣，垣外余地可亩六分，明嘉靖己丑，邑令钱立斋废五通庙创建。

　　名宦祠

　　名宦祠旧名先贤祠，在礼殿东。嘉靖三年，守高越以名宦，乡贤合祀于育英门西之六贤守祠。六贤守谓：宋蔡襄、王十朋、真德秀，明胡器、尹宏、欧阳复。隆庆间，改建于明伦堂东尊经阁西，分名宦，乡贤为二。国朝乾隆年间，重修祠位，除外县各官不开列外，其本府本县名宦共八十五位，登载于后。
　　唐
　　常袞　都团练观察处置使。　　薛昱　清源郡刺史。
　　赵颐正　晋江县令。　　　　赵棨
　　赵昌　以上清源郡刺史。　　姜公辅　清源郡别驾。
　　宋
　　乔维岳　韩国华
　　陈靖　　方慎言
　　沈周　　蔡襄　以上知泉州知州事。
　　郑侠　泉州儒学教授。　　陈可大　泉州司户参军。
　　黄彦辉　知晋江县。　　游酢　泉州佥书判官。
　　朱松　石井镇监，婺源人。　　胡大正　泉州佥书判官。
　　孙梦观　知泉州府事。　　杜孝渊　泉州通判。
　　刘子羽　　陈康伯
　　赵令衿　　范如圭
　　陈俊卿　　赵子潇　旧志潇作渊。
　　赵必愿　　程大昌
　　林枅　　　颜师鲁
　　王十朋　　汪大猷　以上俱知泉州府事。
　　杜纯　　泉州司法参军。　　倪思　泉州知州事。
　　方阜鸣　泉州佥书判官。　　真德秀　知泉州府事。
　　李方子　泉州观察推官。　　宋钧　知泉州府事。
　　郑鼎新　知晋江县。　　李韶
　　赵汝腾　　赵鼎
　　游九功　　程卓
　　孙逢吉　以上知泉州府事。
　　元
　　乌古孙泽　行省都事。　　偰玉立　泉州路总管。
　　陈■〈馬玄〉　晋江县尹。　　龚名安　晋江县丞。
　　王翰　平章从事，潮州总管。
　　明
　　高绍孟　泉州儒学训导。　　林文玉　泉州训导。
　　李凤　　胡器
　　蔡锡　　尹宏
　　熊尚初　欧阳复
　　张津　以上泉州府知府。　　董仪　泉州同知。
　　洪葆　泉州通判。　　武成　泉州卫指挥。
　　徐英　　蒋濬　俱晋江知县。
　　欧阳初　黄结
　　潘援　俱泉州教授。　　朱文简　晋江教谕。
　　霍球　晋江训导。　　颜贤　泉州司狱。
　　俞咨伯　泉州府知府。　　曾振　泉州教授。
　　熊汝达　朱炳如　俱泉州知府。
　　陆一凤　泉州府同知。　　卢仲佃　晋江知县。
　　刘纯仁　泉州推官。　　林腾鹄　晋江教谕。
　　顾可久　泉州府知府。　　丁一中　泉州同知。
　　陈龙翔　泉州训导。　　李待问　晋江知县。
　　沈振龙　泉州推官。
　　国朝
　　丛阴坤　　沈朝聘　以上晋江县知县。

　　附名宦专祠之祭

　　王刺史祠　在府治崇阳门楼，宋绍兴间守刘子羽建，祀唐王潮。《闽书》：公始牧泉，当干戈荡析之际，独能兴义学、创子城、罢役蠲征，保境安民，以惠爱称，追封秦国公，泉人塑像以祀于楼，后毁于火。国朝乾隆十七年，知县黄昌遇重建门楼，仍移祀焉。
　　留鄂公庙　在府治东南留湾庙后浦，祀五代时鄂国公留从効，今废。
　　五贤祠　在府治北城隍庙左，祀宋郡守韩公国华子魏国公琦，赠仆射王公易子沂国公曾，朱文公熹。祠旁即小山丛竹。
　　道南祠　在府学宫左，祀宋先儒杨公时。国朝乾隆年间重修。
　　韩忠献父子祠　旧在州治后圃，其祠一堂两室。王十朋有诗，梁克家有记。明洪武初，改州治为卫署，祠废，今合祀于五贤祠，宋王十朋有诗。
　　蔡忠惠祠　在郡东洛阳桥南，宋庆历间建。祀郡守蔡襄，造桥二碑竖祠中，系公手笔。嘉熙二年，守刘炜叔重建。明永乐间，守胡器修。成化间，都御史滕昭重修。崇祯十三年，守孙朝让重建。〔王命岳记〕郡以东二十里，为宋太守忠惠蔡公所造万安桥，利赖最普，民免龙蛇之患，业疏其事于石。郡人思之，乃建祠于桥之西。岁时湮祀，不茀废。迨今明崇祯十有三年，郡守姑苏孙公景流风，瞻遗像，捐俸薪倡新忠惠公祠，荐绅先生舍金钱竣厥事。经始于庚辰某月某日，落成于辛巳某月某日，乃援笔而为之记曰：方蔡公为著作郎，发愤范文正诸君子之贬斥，高若纳之奸邪，作“四贤一不肖诗”志其事，名著中夏，生平大节，概可覩矣。知谏院起居注。明唐介之忠，卒为改英州知制诰以罢。吕景初，吴复中、马遵无罪，封还辞头，不草制。此皆凌节冰雪，抗志云霄，诚名行之乔岳，俗流之砥柱也。未几，以枢密直学士知福州，寻知泉州，仁声惠政，更仆未易数，乃今以万安桥特闻。向令蔡公当日淟涊龌龊，与民唯呵，在朝无真气节，在郡安有真事功？纵欲亘万尺之长虹，通千秋之利济，无论神■〈女丘〉其成，人亦罕助其顺，又宁能使后起者守是郡思慕其所以守是郡？闽士大夫思慕其为我闽士大夫，氓庶思慕其为于乡不衰；于焉寄渺思于清涟，遡琦品于珉碣乎哉？夫君子无往而不诚，然其为君子，功在著作。无谏职则以诗规，知谏院起居则争英州，知制诰则封辞头，守泉则兴修桥梁，植荫道。如旧志所载，邮波臣、收怪物，事奇异，理或宜有。迄今遵海而居，横江而渡者，悠然有小河洛之思焉。君子随分，职自表见，报天子耳。安在居朝右则表表，与富、欧并重于时，而在外郡，顾不有所实心建竖，以济我亿万生灵于生寿之津，而甘使真西山、王梅溪擅美于后也耶？余谓郡守最亲民，善能承宣天子德意。汉数召入为卿贰，或加爵至关内侯，以故二千石得人为盛。宋大臣往往以引身求补郡，其出也朝论惜之，入则复为卿相，以故名太守亦多，法稍近古。仁宗为宋令主，既以公嘉惠泉人，竟复召内入端明殿学士，君臣之间，可谓两全。然而公政不计及此，此公之真忠、真惠，所以历千载而尸祝如一日者也。公济人徽德，郡三尺儿童能举，似不多赘。撮其居朝大节，以见休行美业之有自。总之，不离忠惠者近是。孙公，明辛未进士，去公五百余年，任泉州府太守，有惠声，常熟人，例得并书。〔宋王十朋诗〕公昔自禁从，再来临此邦。河梁一何壮，笔力独能扛。政绩留南纪，祠堂枕大江。山川与人物，今古两无双。〔朱子谒祠文〕惟公忠言惠政，著自中朝。筮仕之初，尝屈兹郡。岁时虽久，称思未忘。厥有遗祠，英灵如在，某虽不敏，实仰高风。临事之初，敬修礼谒谨告。〔明何乔远诗〕美茶岂必嫌团饼，嘉树仍闻谱荔枝。好事已传埤雅注，行人还看洛阳碑。鱼龙潮汐遵灵涘，蘭芷春秋荐古祠。感慨名流千载意，不徒为政颂于兹。国朝康熙三十一年，提督张云翼重新，自为记。岁春秋二仲月致祭。又一祠在晋江二十都仙迹乡。国朝康熙六十一年重建。
　　张云翼祠　在万安桥南宋蔡忠惠公庙左，翰林陈迁鹤倡义仝邑人建。乾隆间，有裔守泉者再新焉，而置烝尝寄在学中，与蔡公同日祀。知县胡格为竖“忠孝惠爱”匾。岁久庙倾，有为新之，将门上张公祠大字匾毁去，以为官司往来迎送之所。每官至，驿吏将公像掩蔽，铺设以为行台，近年生员张鸣凤捐束金为新其像。
　　柯郑祠　在府学，祀宋教授柯述、郑侠，今废。
　　王文忠祠　在府治东袞绣铺，宋乾道间建，祀郡守王十朋。明隆庆五年，守朱炳如修。国朝康熙五十二年，守刘侃修。乾隆六年，守王廷诤重修。嘉庆十六年，守郭倡王家修。
　　朱文公祠　在府治东蔡巷，今为温陵书院。一在小山丛竹，一在宝觉山海印室之侧，一在八都安海城。国朝雍正八年重修。一在一都碧湖口，一在九都石佛寺，国朝乾隆二十一年重建。一在十五都福全城，乾隆十六年重建。
　　颜尚书祠　在镇雅坊，祀宋郡守颜师鲁，今废。
　　倪郡守祠　在行春门内，宋真德秀建，以祀郡守倪思，德秀为记，今废。
　　叶郎中祠　在清源下洞，祀宋郡守叶廷珪，今废。
　　宋少卿祠　在府治东，祀宋郡守宋钧，今废。
　　胡寺丞祠　在旧市舶亭侧，即水门巷，祀宋市舶提举胡长卿，今废。
　　真文忠祠　旧在府治东行春门内、与招捕使陈鞾合祀。明嘉靖三年，提学副使邵锐、守高越改建今袞绣铺，系广灵庙旧址，专祀文忠。隆庆五年圮，守朱炳如修。〔炳如自为记〕宋大儒文忠公真西山先生，两守泉州郡，其德业隆茂，冠绝今古，俱载仁政二经。炳如至泉，即檄两庠博士弟子，访先生美意良法，为治郡章程及获二经善本于司寇，同安洪公遂刻置郡之仰真堂，文献为足征已。先生泽在泉人，千载如一日，旧有专祠，每岁春秋，有司奉祀，为泉人报德报功于无穷云。顾正堂年久，倾圮几尽，惟存拜亭三楹，乃迁先生神位于亭中，以奉祀典。炳如数谒祠下，恻然靡宁，窃谓先生道德学术，直接伊洛正传，而与张朱二夫子互相发明理学，其嘉惠万世学者，功至大也。自惟早岁向学，窃尝诵法其言久矣，独无兴起图报之念乎？又况叨守是郡，实继先生于千载之后。泉为海内人文最盛之区，日接缙绅大夫学士，雅知炳如一念私淑真切，罔不各记忆先生往所施措，衣被泉中诸善政。或摘举一事，或槩论全美，谈者口津津有味，至今尚有遗思焉。则知泉人怙恩感德，沦浃心髓，而是祠废坠，祀典弗称，泉人固不能一日安也。兹叨治郡，每以泉人之心为心，则当体泉人之不能一日安者而亟图之。第郡中兵荒之后，疮痍未起，待罪三年，惟汰冗剔繁，与民节省，而郡堂诸公费，皆取给于牛凭余税。曾闻先生治泉，首禁私宰，初任遂申法禁，无毫发之假藉，民不敢犯，则向所藉以给公费者，无遗铢矣。官帑不敢以请，又安能为泉人一筹经费，以报先生耶？今年首夏，旱甚，斋沐虔祷，且闾阎艰食，嗷嗷待哺，富民闭糶，大为饥民仇诉。按之得其状，不绳以法，因劝之修理。时禁屠沽有敝，民犯私宰禁，既纠以常刑，因命少助成之，撤旧增修，阅两月而讫工，乃奉神位奠之中堂。神既安，而泉人之心亦安矣。向之恻然靡宁者，庶几其少释乎？初采乡大夫议，奉郡守王梅溪先生合祀，今秋奉主与先生东西列座，举行如礼。寻复思之，二先生各有专祠，则各全其尊，合之则不得正位，而况祝告之文，难于致词，意虽隆重，而礼实简亵。今王梅溪祠亦既重修，苟完矣，仍奉其主入原祠，以遵旧典，庶先生正位中堂，以永泉人之瞻依，而泉人之心与炳如之心，亦为允安矣。别驾陈君、节推李君，竭力赞襄，乡先生宪副何君，躬为规画。二守丁君，适以觐回，又素所协谋者。佥谓不可无纪，遂详颠末，以告后来，而不文非所论也。国朝康熙五十二年，守刘侃修。乾隆六年，守王廷诤重修。嘉庆十六年，董事鸠财重修。
　　廉侯祠　在儒学，祀元总管兼忱，今废。
　　偰监郡祠　在府治东，一在万安桥南，祀元监郡偰玉立，并废。
　　卫民祠　祀明死难太守熊尚初，配以晋江县主簿史孟常，阴阳学正术杨仕洪。正统间建于古陵桥西，寻复建于资寿寺南。正德十年，守葛恒移于城南之塗山街。〔葛恒自为记〕郡城之北有卫民祠，祀先知泉州府事丰城熊公尚初，配晋江主簿事史孟常、阴阳学正术杨仕洪也。熊公以正统戊辰，由人材举授都察院经历，出守泉州。越岁，汀剧寇窃发，侵掠泉界，势讻甚，飞报白未下，衞民弗敢专调，民趋叩为备御计。公曰：吾守吾土，义当捍民，益惶城之存亡且以刻。公又曰：吾当躬御，不可延寇歼吾城。乃提民兵属仕洪，而躬督以出，与贼战于城之南郊古陵坡。竟以兵力不继而败，遂被执。迫以屈膝，义不肯。嗣迫赎以赀，又义不肯。气愈厉，駡愈甚，遂与孟常、仕洪并遇害。已而调兵至，贼走，泉人痛之，功之，立嗣古陵桥西。景泰辛未，朝旨令有司搜剔被贼害者，而专祠之，泉郡遂以义举，因迁像今祠。嗣是岁享无旷，上吊一时之忠，下迪万世之典，亦可以见民彝物则好德之良心，虽无号令，犹翕然向风也。然历年既久，祠日倾圮，其地居荒僻，非所以为崇德报功之地。城南之西，有淫祠深广若千丈，直通衢，势轩敞可为移祀之地者，乃以别驾郭汝载所卖市民原赀赎焉。乃檄晋江知县沈松分委民史景章、郭宁董其役。故北移祠而南建之，式旧像而新塑之。轮奂翚飞，庙貌楚丽，拥以门戟，环以后寝，翼以序庑，所谓阙土燥刚，厥位面阳，厥材孔良，兼有之焉。戒事于庚辰冬十二月，落成于次年春三月。既成之日，奠安三像，士民群观，三忠俨如在焉。既又改于承天寺之南，复改今蔡巷内。嘉靖年间，又附祀百户张养正、义士陈言。陈言当嘉靖间，尝入垒说贼，贼平，乡郡以宁。守窦公赠以冠带，事闻御史台，下郡邑祀之，因配食熊公侧。后十余年，缙绅疑而摈之，陈言子豸臣请于守蔡公，许自为祠。〔何乔远为记〕陈义士祠私乎？公乎？曰：私也。私则曷为祠？曰：私也，而实公。曷为私也而实公？义士当嘉靖之季，盖尝入垒说贼云，贼以平，乡郡以宁，而义士老闾巷间久矣。义士既口不自言，而会有言于太守窦公者。窦公延之宾席，义士则不往，窦公高之，赠之以冠带，而义士之功始闻于人。义士没，里老长详言于郡邑，摄郡卜公以闻于御史台，御史刘公则下郡邑祀之。有司选地不相应，郡有衞民祠，以祀故郡太守熊公之死贼正统间者，则以义士配其侧。距之十余年，缙绅先生疑而摈之。义士子豸臣曰：国家褒旌之典，有以德论者，莫如忠臣、孝子、贞妇、善人。有以功论者，莫如斩将搴旗，边境捉生捕首虏，然要之，下人疏之，上人核之，再核再疏，再报再奏，而朝廷如拟施行矣。吾父虽以布衣得祀乎，然亦里老言之，郡县牍之，御史檄之，而犹不足信，则国家之论德论功者，不以郡县御史乎？何郡县御史之檄之牍能信之他，而独不信之吾父也？则以请于郡守蔡公，请得自为祠，敢以郡县御史台为征，庶几春秋之事，有司修虔式灵，若配食熊公侧如故。蔡公可之。何乔远曰：匹夫之行易修也，而为信难；士大夫之行难修也，而为信易。匹夫之行修之止其身，近而难以闻，往而易以息，诵而传之者寡矣。士大夫修之，身措之，天下人见之，人知之，相与传而诵之，第患其不修耳。陈君孝弟，笃之家，诚信孚于乡，此匹夫所宜有者也。事莫难于说贼而纾难，而不足以得信于人，然则节侠之夫，自古而止耶？柱厉不知而死难，狼瞫见黜而奔师，弦高犒牛，禺人从踦，非绝德也。闾巷之人，叔季之世，蒿目而忧，与人同患，盖有之矣。不则漆室且女也，恤纬且嫠也，故曰有其举之莫敢废也。谁任受信，谁任受疑？甚哉！义士之祠之不可已也。君子之好人善也，瘗也而揭之，铲也而抽之，况世如此其近，而犹在里长老之所覩记者乎？豸臣，一子衿也，授经不足以糊口，而独其为斯祠也，视力之所至，盖亦曰其先祖无美丽称之，是诬也，有善而不知，不明也；知而不传，不仁也。天子之礼乐，岂鲁周公所当得哉？然何成王当时不以予小子封唐叔虞也？故曰有其举之，莫敢废也。故谓是祠也私也，而实公也。予为其记，而系之诗曰：有蠢群丑，譬彼骄虫。势既披猖，祸实蕴隆。有撄负嵎，鲜不陷胸。陈君入穴，如闯室宫，揖让有序，谭笑肃雍。众始不信，拟刃擬弓。不阻不怯，弥见从容。厌乱悔祸，天意人从。师帅郡县，式武且公。武则克诘，公实大同。泥首面缚，庶免即戎。不如我言，干戈省躬。为尔开生，我心则冲。众悦从君，遂欵垣墉。果得不杀，散而归农。君口反舌，莫明君功。君功既伸，又复蔀蒙。九原易世，孰表劳庸。台史文书，久列报崇。有子构堂，复具始终。皎日不信，请质耆庞。不脱不拔，靡较靡躬。按记，陈言后亦别祀，但祠已不详，故记附于此。国朝乾隆年间，知县黄昌遇、于从濂继修古陵原祠。
　　罗文毅祠　在府治北，祀直谏谪市舶司罗伦，详见梅石书院。
　　姜凤阿祠　在开元寺东塔巷内北。明万历三十六年建，祀督学佥事姜宝。〔黄凤翔记〕郡郭之西，望招提而入，循廊而左，有崇构翼如，其堂扃靓邃，丹垩辉煌，令瞻盼趋跄者俨然祗肃，是为故督学宪使凤阿姜先生之祠。盖吾郡缙绅庶士慕先生遗教，相与鸠工藏事，隆俎豆以志永思者也。先生之督吾闽学也，谓标悬而众目集，矩画而群足趋，则尝揭科条示之的矣。已而曰：此旧章耳，听睹未新也。则尝抑奔竞，杜请寄，新厥听睹者矣。而曰：此捷韄耳，底裏未澂也。每诸士上谒，或退食赐坐，则亹亹谕之，曰：若侪生考亭之乡，今海内景仰考亭，宁直以著述注疏为六经羽翼已耳，其涵养本原，出处大节，固后学榘范也，若侪宜自得师焉。诸士闻之，靡弗涤心振奋者，乃至临校评隲，则觇本业于词华，判前塗于寸晷，九方皋神识不足谕矣。间拔其尤，俾肄业讲舍，诸经奖许，而卒用成名者，斌斌甚盛。迄于今，流风余韵，士犹津津颂说之。讵第扬子云之侯芭，文中子之董薛也哉？兹祠所为建也。先生起家中秘，官词垣，以沈毅梗直，雅为士论所归。分宜相弗善也，而挤之外。比分宜逐，苍素灼然，先生寖寖内召矣。新郑相又弗善也，而挤之里居，盖避喧抱寂者十五载矣。建葺宗祠，捐义田，设义塾，日覃精著述，如《周易传义》、《释疑》诸书，鉴然为考亭氏鼓吹。游泉石，视人间世澹如矣。用廷议推毂出载，典奉常以至佐铨部，为司寇宗伯，皆在留都。属满考，固已乞归休。上悯劳以事，优其宠数，特加太子少保致仕。夫以先生之清修正气，两扼于权相，甘自沉沦，卒由蹇而亨，克以令名终始。而吾闽士之颂说乡慕，阅四纪如一日，则信乎公评直道不泯于当世人心也。祠既成，而吾郡之缙绅庶士属记于不佞。翔窃谓兹举也，犹齐人之祠石相，潮人之祠韩昌黎乎！先生家行直与石相差肩，而节概文章，拟诸昌黎，当亦不让。皇皇祠庙，真足令人祗肃已。昔苏文忠纪韩昌黎庙碑，谓潮人饮食必祭，水旱疾疫有求必祷。藉令其祷而求者止是耶，则仅如柳子厚之在罗池，能惊动祸福之以食其土，亦浅之乎祀公矣。殆不其然。先生之休声不泯，教泽犹存，诸怀思景行者，方见诸羹墙，方依为模楷，唐人山斗之仰，意若斯乎？不佞于词垣为后进，又叨领南雍，时即先生过化地也，获私淑遗榘以玷皋比，其耿慕之私独至，因不揣论次，复于缙绅庶士。乃缙绅之长者复语不佞曰：昔考亭先生尝主同安簿，而吾郡祠焉。自宋已然，非始今日，矧姜先生风教，被于我全闽也，是吾侪所以祠姜先生之意也，子其记之。不佞曰：诺。遂并次其语勒于石，且为诗，俾郡人歌以祀公。词曰：北固之山控洪涛，天孕灵秀挺人豪。雄跱词林擅彩毫，谗夫仄目自孤高。一麾外服拥旌旄，蚕丛闽海师誉髦。赐环赐玦任所遭，薄视缨绂如羁牢。时至顺风鼓鸿毛，八座归休卧林皋。五湖烟水泛轻■〈舟刃〉，乘箕久矣解天弢。剩有声华满士曹，忆昔闽士荷甄陶。绛帐冥茫驾六鳌，顾怀含睇祗心劳。虔构庙貌迎焄蒿，爰洁椒糈荐清醪。云剡剡兮风颾颾，神来临兮骋游翺。先生讳宝，字惟善，镇江丹阳人，嘉靖癸丑进士。国朝康熙六年毁，二十二年重建。
　　姜同节祠在府治东洛阳桥中亭。明万历间建，祀郡守姜志礼。〔何乔远记〕三代之化，何其隆哉。以君子长者之道待天下，而天下以君子长者之道应之。天下之人，未必尽君子长者也，盖有以此待之，而未必以此应者矣。而吾不失其待天下之道，是以治古之隆，虽千百世之下，晓然如见其心。夫斯民也，三代所以直道而行也。人来离乎三代，而处之以叔季，是谓轻其民。轻其民，是谓轻其身。轻其民者，谓是何足与三代也；轻其身者，曰吾乌乎能三代哉？丹阳姜公同节来守吾泉，政成入觐，擢广东宪副以行。泉人思公不置，祠公洛水之上，群然问记于予。予与泉人赞公之美，不可殚书；而挈公之心，则惟以三代自待，而以三代之道待人而已矣。盖公治泉，大要在正人心，厚风俗，敦伦常，贵节谊，尊高年，尚有德，引多士，恤无告。民有不率之训，公然教之，而不徒取其平一时之咎忿。民有不题之谤，卒然销之，而不徒取其奋一时之严健。公非不能为精察，而但欲镇以安靖；公非不能为激励，而但欲驯以教化。至于不靖不驯，公恍乎威之，虽有有势如山不为回，民乃莫测公所以武，而莫由望公之更转而为祥。盖公之治泉，大都如此已。公诚心直道，独澄其原，而先立其大，所以厚望斯民不啻切至。民蒙公赏者，真可儗华袞玄纁之赐；得公一言之怒，而甚于立石之恥，罚觥之辱，可谓不轻其身与民者也。洛水之上，有宋蔡忠惠之祠在焉，公政之美既不可殚书，而洛水之桥，南北往来过焉。公尝修治以继忠惠之绩，于是泉人祠公其上，知公远可以不愧先贤，近可以示夫南北往来之人，而若耳目告之者。公万历已丑进士。〔李光缙祀田记〕姜公守吾郡三年，政成入觐，奏最，擢广东按察司副使以去。郡士民思其德不真，谋祠公于洛阳之江上。故事郡邑去，有功德于民者，设其祠祀之，祠必于附郭第一山之麓。洛阳有祠，宋蔡忠惠公之外，无闻焉。其以祠姜公何？丁未地震，桥大圮，公捐俸挈力修之，民谓公之功与忠惠埒。桥楼之右，大磐石亘江中，隆兴桥齐，广可数丈，其平如砥，公祠依焉。祠既成，惠邑民德公尤深，相与捐金五十两，置四十石，择道士一人守之。岁度田所入，半给道士食，半储为父老祝公诞之需，几岁岁祠而勿失。噫嘻！公今忠惠也。公之勋不必待祠而后存，祠亦不必待田而后守，若是者，皆郡人畏垒之意，而岂公南面不释然之本心哉。
　　万兵备祠　在府治东洛阳。国朝乾隆二十六年，署郡守嘉谟建，祀明兵备道万民英。
　　洪通判祠　在宣明坊铁炉庙左，祀明通判洪葆，今为淫祠，神牌久失。
　　遗爱祠　　在府治东北，祀明知府尹宏，正德间，守葛恒修，今废。
　　童指挥祠　在府治袞绣铺，明嘉靖间建，祀指挥童乾震。
　　杨、沈二公祠　在石湖，一名日湖，明万历三十四年以祀泉二守杨一桂、把总沈有容。〔何乔远记〕国家自郡守而外，若戎旅之事，则有同知理之。其在戎旅，都阃而外，陆而墩堡，水而汛瞭，则有寨游把总理之。夫是文武二吏相为用者也。武与节制，文与董视，二吏者而有私肥私赢之心，武吏则朘士以奉文吏，文吏得所以奉则恣而不敢问武吏。军卒觖望，器备若窳，警御懈隳。武不能振，文不敢问，则有怯于公战，勇于私斗。其寝处之所及，闾阎告病，不待寇至，常若苦寇。呜呼！是所从来远，若如之习，海内若一。清江杨公一桂来贰泉郡，宣城沈公有容来寨泉之浯屿把总，二公皆满九载乃迁。　二公清洁以持身，严正以涖下，矢心以为国，协体以安民。籍不列空伍，饟不出虚额。士见贼而懦，遇民而悍，责之无所不率。士以饱嬉，民用按堵。凡有一事之利以及百世之赖，沈公开之，杨公成之，杨公持之，沈公夹之。二公既迁，民士念恩，厥并生祠，属余为记。余记二公，敢云不媿。夫下之所以爱其上久不能忘者，岂不谓有之以为利哉。储蓄衣粮，士之所以为利也，国家有养士之实，十敛五削，而下徒被名，则士怨生。士饱且嬉，卒而遇贼，竭死前行，丧其身首，是则命也，平居馁求无怨，不可得也。田畴闾门，市廛鸡豚，民所以为利也。境内有不虞之寇，当事之人为我驱除剿杀，则当事之人责也。彼其有禄于诏，有任于专，且夫不虞之事有时有也，不能率士，无以御之。士之苦民，则无时无有也。无时无有而求民无怨，不可行也。清洁以持身，严正以涖下，矢心以为国，协体以安民，二公之谓行无事，之谓杜未萌。行无事而不见德，杜未萌而不见功；无功无德，而人知之，而人愿之，欲其无念，不可得也。夫往者来之鉴也，美者征之劝也，非以美往，而实鉴劝。二公之记，予何愧焉。杨公之迁也为广西浔州知府，沈公之迁也为浙江都司佥书，并在万历丙午之岁。是为记。今废。
　　邹郡守祠　明万历间建，以祀太守墀，未详所在。〔黄凤翔记〕万历庚辰，郡守邹公由刑曹大夫来典吾郡，居五载，迁副闽臬。已复参闽藩。越万历壬辰，擢为东粤廉访使，盖先后涖闽中余一纪矣。公将之官东粤，道温陵，郡士民先期走数十里迎之。已又追数十里送之。又相率诣黄生，请曰：太守邹公之有遗爱于兹土也，桑庚垒之祝久矣在念，顾輶车犹往来境上，时时获望见颜色，且格于例，弗敢举也。今望东粤往矣，召伯之甘棠，虽云勿剪，并州之竹马，无所复待矣。吾侪且卜地建祠，以识靡谖，而徼一言勒诸石。黄生乃进诸士民语之曰：夫涤州之颂韩，思复，韶州之生祠徐申，盖自古有之，匪今日始已。顾以卿荐绅称是邦大夫，不几于谀耶？诸君稔邹公美政，愿为我叙述之。乃诸文学耆老娴于词者，则进而言曰：夫古昔所称良守，班班史册，未暇枚举。以今观邹公，约饬砥砺，无论暮金不入，即束修之餽，一切谢却，此其清操雅节，似北海之朱仲卿。辰出坐堂，皇吏抱牒，次第受署，浣手奉法，而独煦濡苍赤，务在成就全安，此其明察仁恕，似颍川之黄次公。两造至前，片言立决，事毕即遣归农。仍简除烦苛，为诸属邑倡，此其安静不扰，似会稽之刘祖荣。郡故饶，宦宗巨室，公弗用觚棱，自引重，惟遇事直枉，毫无假贷，虽有势如山弗为夺，此其公正不私，似扶风之尹子。况涖政余闲，辄校阅诸生，差次其材品，且择厥茂异者，谆谆诲督之，士斌斌多所濯磨，此其兴贤育材，似成都之文翁。盖邹公之德政如此，公行矣，执事即累牍缕陈，奚谀之与有？黄生曰：唯唯，否否。君之言得未有既邪？先是监司涖郡者，过听悠谭，猛欲厮流凿渠，兴穷乡灌溉利。顾郡南濒海而城，河流随潮汐上下，岁稍苦旱，即浮卤乘之，下流既分，上源弗给，异时沃壤当遂沦为斥卤，区利未兴，而害巳立睹矣。时群情汹汹，以为弗便，乃肩其事者，方且惊击异议，蠭厉畚锸，谓郑国王景之绩可旦夕就。公博采舆论，驰白于抚院越公，檄下立止之，以故万姓懽呼，手额称庆。公沉毅善断，当机迎刃，不动声色，而利害灼然。兹举实永世德也，奈何置弗谭耶？诸文学耆老佥以黄生之言为然，遂次所问答，俾勒于石，为公生祠记？公名墀，浙江余姚人，隆庆戊辰进士。今废。
　　李侯祠　在府城东凤山之阳，明崇祯间建，祀晋令李待问。〔史继阶记〕李侯治晋江三岁，所属觐行，而其时资阅已深，政声流闻，天官卿首录侯姓名以应给事中御史之选。觐毕，奏留侯阙下。而先是侯行时，荐绅先生祖道张上东门外，旄倪依依，不忍释去。久之，思益甚，则相与鸠工庀材，构宫祠侯。而孝廉洪君元卿、廖君鹏举、陈君应运、顾君斌，诣余请记其事于石。余时不获谢，而逡巡者久之。无何，侯复以卓异转天官，属余，益思谢去不敢任。迩从南铨疏病归，入上东门，而香火之宫岿然道左者，成有日矣。于是孝廉申荐绅之指，请益亟，余不得避也。则叹曰：嗟夫！此直道之人心哉，《诗》云：“岂弟君子，民之父母。”而传推明其义，在民之所好好之，所恶恶之，非必有他张设谬巧也。夫令亲民者也，自令而上，稽鉤有李，振饬有司，督察有台，令一无所与，而日佐二千石以询民疾苦，而务噢咻之致其亲焉，足矣。而或亢焉，自上则不亲，或閟焉，自封则不亲；或荦焉，自凭其胸臆则不亲。夫是亢焉、閟焉、牵焉之行，皆反其亲之之道，而张设谬巧者也。侯则不然，侯明经起家，连掇科第，英年敏识，而衷之以情。凡人情之所安，必侯之所安也；人情之所不安，必侯之所不安也。侯去邑，今几年往矣，而民日娓娓谈述侯之政，若治赋，则鎔作毋得倚耗取赢。若治役，践更者以时，而无窟利。若治赈，恩沾筦内之惸独，不漏润奸人。赝金者罪无赦，剿亡赖者伏尔刑。党有约，父兄以迪于子弟，而善人众闾有伍，诸偷不得发。必得百雉之列，望若金汤，驾虹之梁蜿蜒于海上，而昔之颓隳者改观矣。劝民尽地力，沙砾无不食之毛，赋额日增，按之有成籍矣。诸生季有试，月有课，以餼以资加丰焉，而斌斌多文学之士雅饬之材矣。夫是数者，侯之迹也。然非有殊常踔绝可异之政，桑沧海黍，穷谷以砾恭躏茂也。而民怀思若彼，则吾乡所谓得致于民之情也。晋地阸，无五通四达之都流其泉府，亦不能为谈天炙輠之辩，扬诩声名。故其民啬而便，小人旦夕力作，营公家之事，君子勤礼以共其上，有肝胆必竭之，意乐于赴人之美，而惮于疵人之恶。风之易行，感之易浃，故情足致也。侯惟不自爱其情，而致亲于下民，亦不爱其亲之之情，而转致于上，不啻家人父子。然缁可改，为棠可勿伐，是之谓岂弟之政，而为民父母忱哉！其父母也，安在夫张设谬巧，以荧烩人之耳目哉？侯名待问，字葵儒。南海人，甲辰进士。初治连城，已改治沙，所至有迹。而在晋者独深且久。兹握人铨而理大轴，征好参恶，虽平天下犹可一邑云乎！余南国陈人，今老矣，黜陟当不闻，用邱里之言记侯，亦无庸以嫌避矣。后废。为弥勒亭。　国朝乾隆二十四年，晋江令于从濂迁复其旧。
　　林、李二先生祠　在县学内，忠孝祠左，崇祯甲申岁，二先生同缢于明伦堂，名字无考。国朝雍正九年，教谕林士秀倡绅士即学宫之旁祀焉。〔李光墺记〕林、李二先生者，失其名也。失其名，胡以称先生？重其所死之正也。人孰无死，先生生于明存之日，则先生自当死于明亡之时。先生之死而不自著其名，是先生之心安于死矣。传云：志士仁人，无求生以害仁，有杀身以成仁。苟其心安理得，则名者实之宾也。古今者，旦暮之景也。举不足恋，惟学宫一堂，实为三纲五常之地，讵不重哉！先生之意若曰岁惟甲申，国破家亡，吾死于此，若酣寝矣。按《横云山人集》：破扬州时，殉义者多有，高孝缵者入学宫自经于先圣座前，解其衣襟题曰：首阳志，睢阳气，不二其心，千古一致。吁！林、李二先生，何其与高申伯之事相符耶！岂其死志久定于生前，故其择地同归于名教，而彼传其名者，人知之，此缺其名者，人昧之欤？夫名之存缺，不关其入，而林、李、高之，节义并垂不朽者，人心之所以不死也。自林、李死节后，郡人买学宫之旁以奉之，今其地建为忠孝祠。仅余左侧一椽，卑陋不足以位先生，凭吊者徬皇焉。吾同年友林广文士秀司教吾晋邑，招邀绅士，买榱桷瓦甓。以拓二先生之居而俎豆之。吾闻《国觞》礼魂之骚曰：春兰兮秋菊，长无绝兮终古。想二先生之忠魂义魄，与日月而争光也。虽不知二先生为何人焉可。
　　赵部院祠　在城南溪亭铺郑厝巷。康熙七年建，祀总督赵匡臣。匾曰“崇德报功”。
　　梁总督祠　在东门外驿路铺，康熙间建，祀总督梁鼎。
　　王提督祠　在东门外驿路铺东岳庙口右畔，康熙年间建，以祀提督王万祥。
　　佟道祠　在东门外驿路铺，康熙间兴泉道佟沛年建为讲堂，今即为佟公祠。
　　刘公祠　在府城北小山书院东，原为太守刘侃讲堂，今即以祀刘公。

　　乡贤祠

　　乡贤祠，宋真德秀建忠孝祠于府学礼殿东，以祀唐义阙林公攒，宋司空苏公缄。〔德秀自为记〕忠孝祠者，祀唐义阙林公攒，国朝皇城使赠司空忠勇苏公缄也。二公何以祠？曰：林公以孝行称，苏公以忠节显，祠之所以劝臣子励风俗也。昔之君子以是名于世者众矣，奚独祠二公也？二公泉人，祠为泉人立也。然则泉人以忠孝著，独二公乎？曰：不然也。泉之士多工于文，而言能文者必曰欧阳生詹。取其尤著焉者也。二公以忠孝名，犹是也。二公之所以尤著焉者何？曰：孰不事亲？林公之于亲，孝之至者也。孰不事君？苏公之于君，忠之极者也。今夫冬温而夏清，昏定而晨省，子之职也，而未可以言孝也。愉色而婉容，承颜而顺志，可以言孝矣，而未可以言至也。斋戒以见君，奔走以承命，臣之礼也，而未可以言忠也。美焉而将顺之，阙焉而弥缝之，可以言忠矣，而未可以言极也。然则孰为至？曰：事死如事生，亡如存者，孝之至也。孰为极？曰：主尔忘身，国尔忘家者，忠之极也。吾观林公之丧亲也，水浆不入口五日，躬自陶甓而墳之，非苟以为难也。亲之存也竭吾力，既没而遂怠焉，是死吾亲也。苏公之守邕而扦寇也，其子曰：家可徒乎？公曰：不可。父老曰：城可弃乎？公又曰：不可。卒奋其力以战，力不继，死之，其家歼焉。非恶生而嗜死也。吾受君之禄，以荣其身，以及其家，临难而恤其私焉，是孤吾君也。夫为人子而死其亲，为人臣而孤其君，是犯天下之大戒也，二公之所不忍为也。故恩之当报，不以存亡二其心，义之当狥，不以死生易其节，所以尽臣子之分也。若乃祥应之假乎天，爵号之加于朝，褒表于一时，而焜燿于千载，则非二公之所计也。盖以孝而徼福，其为孝必不义；以忠而望报，其为忠必不笃。无所慕而为之，二公所以有功于名教也，兹余奉而祠之之意也。敢问学二公者将奚先？曰：事亲者人之所同，事君者人必得位而后可也。然岂有二教哉？故曰：事亲孝，忠可移于君，盖孝者忠之基也。平居能为林公，则进而委质于朝廷，尽节于官守，其不愧苏公也必矣，此泉之士尝朝夕勉焉者也。奉而祠之，且刻其事于壁者，太守真德秀也。与其议者，博士吴实卿，从事李方子也。奉其祠者，郡之士，曰黄龚也。嘉定十二年八月甲子朔记，明成化十年知府徐源重修。嘉靖三年，改乡贤祠，林攒系出莆田人，莆既入于兴化，攒也废而不祀。国朝乾隆二十年重修，除外县十人不开列外，本县乡贤共一百八十八人，登载于后。
　　唐
　　欧阳詹　开闽进士。
　　宋
　　韩琦　状元，封魏国公，诞生于泉。　　诸葛安节　以上三位见学册，而诸志不载。
　　苏缄　知邕州，赠奉国军节度使。　　陈从易　学士。
　　曾会　尚书。　　曾公亮　进士，少师。
　　邱烈　朝议大夫。　　曾孝宽　大学士。
　　苏颂　太子太保。　　吕夏卿　进士，江宁尉。
　　柯述　龙图阁学士。　　曾怀　大学士。
　　李邴　太师。　　留正　太师。
　　梁克家　状元，拜相。　　许升　处士。
　　王力行　理学。　　张读　知府参军。
　　陈知柔　诸葛廷瑞　太子太保，光禄大夫。
　　诸葛直　清开国男。　　傅察　进士，少卿。
　　傅伯成　进士，知县。　　庄夏　学士。
　　曾从龙　状元，大学士。　　洪天锡　进士，学士。
　　吕大奎　吏部侍郎。　　邱葵　理学。
　　庄弥坚　招讨司谏。　　庄弥邵　太府大监。
　　庄弥大　刑部郎中。　　徐明叔　侍郎。
　　陈瓘　　司谏，谧忠肃，侍父偁守泉。　　留恭　修撰。
　　留元刚　知州。
　　元
　　诸葛晋　进士，知县。　　庄元弼　泉州教授。
　　夏秦　寓贤，见学册，而诸志不载。
　　明
　　刘嵩　判官。　　陈章应　进士，主事。
　　朱鉴　都御史。　　崔惠　教谕。
　　黄宁　通州学正。　　杨智　进士，御史。
　　蔡清　祭酒，赠礼部侍郎。　　谢洞　教谕。
　　李聪　进士，检讨。　　顾珀　都御史。
　　田嵓　知府。　　林同　通判。
　　王宣　孝廉。　　蔡祐　教谕，赠侍郎。
　　李源　尚宝卿。　　陈琛　提学佥事。
　　张岳　御史待郎，总督军务。　　史于光　吏科给事中。
　　黄伟　刑部郎中。　　邱养浩　都御史。
　　张文应　亚魁，知县。　　黄克复　封户部主事，字希颜，隆万二志俱书字。
　　林尧　岁贡，封南京户部主事。　　周天佐　户部主事，赠光禄少卿。
　　张志远　知府。　　林性之　进士，郎中。
　　庄士元　进士。　　蔡元伟　同知。
　　薛天申　指挥佥事，以上俱据隆庆志。　　易时中　进士，知县。
　　蔡克廉　尚书。　　何元述　进士，按察。
　　黄光升　尚书。　　　陈道基　进士，尚书。
　　王用汲　尚书。　　张冕　广西布政。
　　庄用宾　太仆寺少卿。　　林一新　布政。
　　史朝宜　进士，赠大学士。　　赵珤　佥事。
　　林钺　进士，知府。　　蔡士润　御史。
　　林奇材　进士，知府。　　秦廷帷　诸生，孝友。
　　林敦忠　赠尚书。　　史朝宾　鸿胪寺卿。
　　苏浚　按察。　　　　赵恒　知府。
　　周标　布政司参政。　　何炯　教谕，赠礼部主事。
　　李缵　鸿胪少卿。　　吴从宪　布政司参政。
　　陈一道　县丞，忠义。　　翁尧英　员外郎。以上据万历志。
　　吴安生　进士。　　倪维哲　翰林。
　　陈道会　翰林。　　何观　知县。
　　庄敏　吏科给事中。　　李汝嘉　参政。
　　冯亮　进士，副使。　　詹源　进士，御史。
　　田崐　进士，知州。　　刘孔宗　翰林。
　　吴应宗　进士，主事。　　黄瑗　进士，知府。
　　诸葛骏　乡进士，教谕。　　谢光　知府。
　　陈惠　山西沁州知州。　　黄潛　同知。
　　詹皖　进士，知县。　　薛时通　诰赠通奉大夫，广东布政使。
　　李逢期　知府。　　黄润　进士，参政。
　　王慎中　提学参政。　　王春复　按察使。
　　陈让　进士，御史。　　黄乔栋　知府。
　　朱安期　进士，参议。　　许宗镒　参政。
　　黄德洋　进士，参议。　　郑一鸾　进士，员外郎。
　　黄养蒙　侍郎。　　史朝富　知府。
　　江万仞　进士，少卿。　　郑良璧　推官。
　　李澜　通判。　　丁自申　知府。
　　李应元　封中奉大夫太仆卿。　　王任重　太仆卿。
　　黄宪清　赠光禄大夫。　　张治具　进士，御史。
　　郭维贤　侍郎。　　蔡国炳　进士，广东布政司参政。
　　林云龙　同知。　　蔡一槐　参议。
　　李贽　进士，知府。　　李继芳　参议。
　　庄国桢　侍郎。　　林乔相　历仕五朝。
　　林燉　封京兆应天治中九十大宾。　　林武苴　赠光禄大夫。
　　苏士潜　封中宪大夫。　　陈邦颜　进士，给事中。
　　傅夏　器吏部郎中。　　张尧　封主事。
　　黄伯善　赠光禄大夫，大学士。　　欧阳模　副使。
　　吴龙征　御史。　　龚云致　副使。
　　林欲厦　进士，都御史。　　杨道　宾礼部侍郎。
　　何乔远　侍郎。　　诸葛应科　乡进士，长史。
　　刘宏宝　布政参政。　　陈瑛　进士，督学。
　　吴梦相　大理寺。　　王畿　布政。
　　蔡增誉　提学副使。　　李范廉　进士，员外。
　　郑沛　户部主事。　　潘洙　左布政。
　　苏茂相　尚书。　　苏茂杓　进士，太仆少卿。
　　陈亮采　进士，按察。　　邓镳　知府。
　　黄国鼎　侍读。　　谢望俨　乡进士，知州。
　　苏茂祉　进士，知县。　　王寅揆　知县。
　　张朝纲　布政使司参议。　　周思兼　进士，知府。
　　李仕　亨进士，知府。　　程光阳　知府，郎中。
　　洪猷　府学，司训。　　蔡炫征　诸生，赠御史。
　　郭龙　赠太仆寺卿。　　蒋光彦　廉使。
　　陈鸣华　进士，参政。　　许学宗　主事。
　　陈文方　指挥佥事。　　龚时应　乡进士，郎中。
　　金时舒　进士，广东按察副使。　　苏朝阳　进士，知府。
　　李瓒　布政。　　李廷森　刑部主事。
　　诸葛羲　进士，山东道。　　吴韩起　进士，礼部主事。
　　刘廷焜　户部主事。　　郑邦佳　封翰林。
　　张奇峰　总兵。　　傅畿
　　洪澄源　中奉大夫、云南左布政使。　　杨敬斋　进士，江南道监察御史。
　　林欲楫　大学士。
　　国朝
　　吴如纶　赠礼科。　　郭天锦　进士，知县。
　　施世纶　都御史，以上俱据学册。　　陈迁鹤　左春〔坊〕。
　　隆庆志云：诸先生列祀乡贤，固由学校有司之公，亦多出于孝子慈孙弟侄亲友之情。人心之明，舆论之公，自不容掩也。次厓林希元论曰：古者乡先生没则祭于社，今祀乡贤于学，即此意也。然祀之于学，则尤重矣。盖凡有功于圣门者，始得从祀。不从祀而祀之学，其次也。本朝薛文清公，议者不与从祀，止令祀之学。夫道若文清可以从祀矣，仅得祀于学，则凡下于文清者，可轻议哉？宋黄灏云：立祠于学者，不以功德名位，诸不在文艺之科者，不在列；不知君臣、父子、夫妇、朋友之义者，不在列；不知正心、诚意、修身、谨独之学者，不在列。噫！乡贤飨祀，必如黄灏所定，始可立脚圣门矣。世之人欲崇高其祖考，倚势夤缘，滥登俎豆，岂惟夫子门墙容身无所，其受人之谤议，抑岂少哉！是欲崇高其祖考，不知反累其祖考也。是故乡贤议祀，在有司固不可不慎，为人子孙，尤不可不自量云。谨按宋人以王安石配享，至坐对于颜子若，未几以革去。甚矣！祀事之严，而阿私僭淫无益也。记曰：先祖无美而称之，是诬也。君子之爱人以德，不以姑息，明有司秉礼度义，慎无轻议祀哉。名宦乡贤二祭，旧无帛，隆庆二年春，知县罗名士每祠增帛二端。

　　附乡贤专祠之祭

　　欧阳四门祠　在府治北萼辉铺中为不二堂，祀唐四门助教詹。明成化十八年重建，万历间，知府邱浙窦子偁、蔡善继相继修。〔李光缙募修疏略〕资寿寺有小山亭，祀朱文公先生画像，右有不二堂，祀欧阳行周先生塑像。按之郡志，不详其构于何年。据父老相传言，谓文公为同安主簿，每抵郡城，必登小山，称其山川之美，为郡治龙首之脉，徘徊数日而后去，自书曰：小山丛竹。而所谓不二堂者，文公曾修，今所悬对句曰：事业经邦，闽海贤才开气运；文章华国，温陵甲第破天荒。此文公华袞之言也。若然，则不二之堂更古于山亭矣。
　　石吏部祠　在万厚铺，祀宋员外郎起宗。国朝雍正八年，郡人蔡宾兴倡修。
　　朱都宪祠　在府治西文锦坊，明成化十八年建，祀明山西巡抚鉴。
　　青阳八贤祠　在晋江县二十八都即石鼓庙。明嘉靖二十一年，庄用宾建议祀元进士夏秦、明进士李聪、唐府教授蔡黄卷、吉府纪善李逢期，后复增祀太仆寺卿庄用宾、通判庄尚稷、户部侍郎庄国桢、景州知州李伯元、礼部主事吴韩起。
　　蔡文庄祠　在府治学宫西。明隆庆四年，知府朱炳如建，祀明先儒侍郎清，岁以春秋二仲月上丁致祭。〔附李熙请祀疏略〕臣谨按南京国子监祭酒蔡清，心术光明，操履端正。志存用世，匪汩溺于词章；学务成身，已会通夫性命。效元晦之穷理，必欲精察以力行；契子厚之疾书，岂徒苦心而力索。一洗俗学之蒙弊，复揭圣经于昭明。至于抗强藩而不屈，有逆折奸萌之风；罢学政以乞归，有明炳几先之哲。即其气节之俊伟，益见涵养之醇深，诚可谓昭代之名儒，来学之先觉矣。虽曩尝同祀于泉州乡贤祠，迩者守臣亦以春秋往奠于家庙，固足以见公论之不泯。然祠宇之锡，未蒙夫特恩，而俎豆之荣，祗混于常典，似于褒表往哲，风化将来，犹有未备者。伏望皇上勅下礼部查议，如果臣言不谬，将先臣庙额祭文颁祀，咸如故事，俾臣乡里后生，一旦覩天恩之宠被，莫不懽忻鼓舞，动色相庆，谓圣天子之注意理学，崇重儒臣，不以海滨遥僻而有遗，不以后世幽潜而或忽也。则所以濯磨砥淬，趾美前修，以蒙应我皇上日新不显之纯者，其机能自己。再照儒先之列于祀典有二，曰专祀，曰从祀。专祀者，谓表其一乡一国之善士云耳。至于从祀，则直以其为天下之善士，而又能进诸古人，故举而配食于孔庙，典诚隆矣。然而今之论者，则又拒从祀为太严，臣窃惑焉。夫所从祀者，非吾夫子乎？昔夫子教于洙泗之间，其道尊而进人则甚恕，其徒虽众而成材亦难以多得，今之所称十哲而祀于殿堂之上者，固昭然表著矣。而当时盖已分而为四科，四科之中，惟德行足称兼材，余皆仅得其一体者。以仅得一体之士，而即已列于十哲，成其为卓然表著之材，虽七十子不得与焉，岂非所甚难哉？惟其成之难，故夫子之进之也恶得而不恕？夫享祀之礼，没如生，亡如存者也。使夫子而在今日，其苦于成材之难，而恕以进之之心，犹夫昔也。祀夫子而不体其心，臣未见其善祀矣。故臣之心，窃以为如蔡清者，其于德行、言语、政事、文学，未敢必其能兼与否，然尝考于论世之余，盖亦有足称焉。而不止为一乡一国之善士者，虽以称从祀可也。且不特清也，如吴与弼、陈献章、胡居仁、陈真晟、章懋及今近日所举王守仁数子，虽未能粹然于德行之科，而详稽其所得，未必多让于游夏之徒，纵使仅成乎一科，犹当不失为十哲，而况其不止于是乎！假令数子生于春秋而躬进，吾夫子不惟不麾诸门墙之外，或者雨化冰释，尚有越游夏而称贤焉，未可知也。夫其贤可肩诸十哲，而一日之祀，乃不得侧乎七十子之末。是以夫子为将麾之乎？抑将进之乎？此臣之所以不能无疑也。或者谓彼亲受业，而彼则闻风兴起者也，故当有辨。果尔，则是以吾夫子视后世之儒，不如其及门之士，若隔藩墙而分尔我然者，岂圣人大公乐与人善之意也。由前而言，则非恕，由后而言，则非公，此臣之所以不能无疑也。然特臣之愚见如此耳。国家莫大典礼，岂一人所敢私者。尤望皇上勅下礼部，历查我朝理学诸儒，会集公议，择其最著而足为天下之善士者，通行从祀。惟其公不惟其私，惟其当不拘其数，以体夫子乐育英才之心，以彰国家理学大明之盛，以鼓来学景行私淑之机。一表扬而旷典具举，所补于风化者，岂其微哉！臣曷胜惓切祈恳之至。国朝康熙年间，李光地、庄延裕复募众修建。〔光地修建引〕昔明之中叶，士大夫讲学论道之盛，比于宋南渡时。维时北方之倡者，莫著于河津，而日川泾野之徒，前后相望焉。南徼学者，则康斋发其端，其徒余于白沙相与张而大之。然二子者，同游康斋之门，而所学迥然，绝无毫发肖似，其后遂有姚江王氏，标新立异，一时靡然宗之。其声华游从之盛，又非从前诸子之所及也。吾闽僻在天末，然自朱子以来，道学之正，为海内宗。至于明兴科名，兴吴越争雄焉。暨成、弘间，虚斋先生崛起，温陵首以穷经析理为事。非孔孟之书不读，非程朱之说不讲，其于传注也，句谈而字议，务得朱子当日所以发明之精意。盖有勉斋、北溪诸君子得之口授而讹误者，而先是评是订，故前辈遵岩王氏，谓自明兴以来，尽心于朱子之学者，虚斋先生一人而已。自时厥后，紫峰陈先生、次厓林先生，皆以里开后进，受业私淑，泉州经学，遂蔚然成一家言。时则姚江之学大行于东南，而闽士莫之遵，其挂阳明弟子之录者，闽无一焉。此以知吾闽学者守师说，践规矩，而非虚声浮焰之所能夺。然非虚斋先生其孰能开之哉？今经学久晦，士大夫好尚趋向，庞而不纯，浮华之徒，转相夸毗，独至蒙引存疑、浅说通典诸书，则行于海内，家习而人诵之，翕如也。故尝以为吾闽之学。独得汉儒遗意。明章句，谨训诂，专门受业，终身不背其师言者，汉儒之学也。师心任智、灭裂卤莽者，近代之学也。是二者，孰今孰古？孰淳孰薄？后之君子，必有辨之者。自鼎革至今，吾闽苦于兵乱，学士吚唔，仅以应举，先正渊源之学荒焉。地窃不自量，方将以山林余暇，与同志之士诵乡先生之遗书，蹈前修之典型，庶几那与卒章之志。同官庄子素思适以书来，厚相谆勗，嘿有感于予心，三复之余，忾然永叹。其后以蔡祠见毁告，且曰：愿与子倡而新之，子宜弁数言以质士友。余惟斯文之运，无往不复，吾乡积乱之后，必将复有嗣音者焉。绍续正学，如宋炎、兴，明成、弘时，然则表彰先烈，使来者有所观瞻其事，诚不可已。愿与诸友勉之。〔庄延裕募修引〕适泰华者必资于车，济沧海者必资于舟，微二者之为功，蔑克至矣。虽然，能为车而不能为辔，能为舟而不能为楫，犹无当也。圣人之道，譬泰华之与沧海，弥高弥广矣。千百年来闻人达士，莫能得其梯航，家自为说，人自为意。迨乎吾闽朱夫子出，因周程之微言，绎先圣之遗绪，折衷群说，究其指归，车而为之辔，舟而为之楫，后数百年，而文庄蔡先生复起于温陵，作为蒙引，以阐朱子之秘，是攒其辔而操其楫者也。垂之百百余年，而天下翕然从之，家诵户说，莫之能踰。岂非此心同、此理同，而东西南北之士，适得其所同，由之而不自知其然也乎？间窃怪夫世之学者，掇拾绪余，互相诋毁，铺扬糟粕，简弃精微，先生独嘿无所刺讥，湛思毕虑，鉤深索远，以成一书，使吾书行而异学自靖，则因先生以知朱子，因朱子以知圣道，若登泰华，涉沧海而无虑遗夫辔楫也。功顾不伟欤！先生文章气节迥绝，先正李文节、詹咫亭请谧赠之，疏言之详矣，愚独论其守先待后之功如此。泉郡学之西南陬，有先生祠，建于万历中，距今且百年矣。子孙贫困，庙貌颓废，祠之房屋称贷他氏，而不能有也。门以外悉瓦砾场，近者居人失火，延及堂东偏，距龛而止，几筵幸无恙。愚始闻其火而懼，往观之而又喜也。夫以先生之功如此其大，而灾延其室，卒能反风灭火，庇一席之安，则闽学之将兴，而斯文之未坠也。新其堂宇，赎房屋、蠲瓦砾而经理之，实赖贤大夫之仕于是邦者。偕邦之绅士，饬材庀事，庶几不日之成。若夫轮奂既饬，笾豆斯陈，群登先生之堂，而发其箧，考其钟鼓，则依然邹鲁之风也。是不能无望于同人云。国朝乾隆十八年，教授唐山倡修。〔山自为记〕明大儒蔡虚斋先生，諡文庄，理学集朱子之成，隆庆四年，勅建是祠，我世宗宪皇帝特旨从祀夫子庙庭，崇理学也。祠附学宫，岁久不修且圮，迴廊小屋，概为私据。山董温陵郡庠，请于郡侯，与同学纪君维柟、张君道南、吴君汝楫辈议重新之，苗裔之贤，后学之好义者，咸量力捐赀。爰赎侵屋，撤颓垣，鸠工庀材，经始于癸酉嘉平之四日，越明年阳月竣。因其地而高之，扩其址而大之。深之为寝室，广之为厢房。有觉其楹，斯翼如跂，黝垩丹漆，门墙阶除，焕然一新。山喜先儒有堂構，即理学有薪传，洵盛事也，是为记。一在曾井铺大寺后，本清家庙，明嘉靖己未，泉郡守熊汝达始因为祠。
　　陈紫峰祠　在府学东，育英门左。明万历五年，知府姚光泮、晋江知县曾士楚等建，祀明提学佥事陈琛。〔黄凤翔记〕国之大事在祀，盖自古记之。而黉宫之祀典，主于表章贤哲，以扬励世风，尤莫有严焉者矣。殷设学曰瞽宗，使有道德者师焉，没而祭之，以为乐祖。周设三老五更于太学，其礼教隆然粲矣。而又祀先贤于西祀之庠，盖孔氏所谓天下之大教也。夫春、夏、秋、冬，弦诵诗书之备法，笾豆、簠簋、钟鼓、管磬之备物，步趋周折，登降揖让之备文，其为教也，人人之所共知。乃独谓既没之祀，为足以教天下也。兹其故岂易言哉？人情激于有所触，而怠于无所劝。彼其旌别于宫墙俎豆之间，能使闻且见者艳羡而兴起焉，是激劝人心之大权，而殷周之典所以为备也。我国家稽古定制，庙学中设乡贤祠，将择其德业学问卓为仪表者而祀之，即古瞽宗西庠之遗规。顾甄檄甚严，法私相袭，既非所以明祀典之重，矧有旷世贤哲翘然挺生于兹世，上之有功于圣经，而下之有关于风教者，讵可概以常典施之哉？某自少时辄闻吾邑有陈紫峰先生者，今世名贤也。先生潜心理学，博综经传，而尤邃于《易》。尝从虚斋蔡先生问业，蔡先生特所奖许。每剖析疑义，冥探奥窃，必于先生焉证之，若程门之杨中立，朱门之蔡元定也。诸所著述，咸足羽翼传注，而发其所未发。至于弃官顾养，再征不出，飘然逍遥于物外，而不知有可慕之禄爵，尤为足以立懦而廉顽。知先生者谓其有避世之深心，而非玩世，无道学之门户而有实学，此百世定论也。先生之殁，有司既采舆议，列祀之黉宫矣，然景行私淑之士，犹谓不满崇尚之意，始议特祠如蔡虚斋先生例。而学有隙地一区，堪卜建如式，殆若天造地设，以遗之今日者。始议于郡守朱公炳如，邑令黄侯金色，成于按院刘公良弼、督学宋公豫卿、郡守姚公光泮，而邑令曾侯士楚实助锾金，以襄厥事。二百年来未有之旷典，于今始备，荧荧奕奕，即黉序亦为之生色矣。
　　苏紫溪祠　在府学东，尊经阁前。明万历二十八年，知府窦子偁建，祀明按察使苏浚。〔李廷机记〕盖道未有不从淡入者也。今夫水惟淡，故可甘可苦，可酸可咸，以无味而能为众味。夫道亦然。君子之道，始于淡而不厌，淡则寡欲，外不足而内有余，故尼父以屡空进回，而以货殖绌赐。夫赐之于回也，岂待知二知十而后别哉？一箪食，一瓢饮，一中绀而表素，而两人者之品，大迳庭矣。何者？味弥淡，道弥近，味弥浓，道弥远也。余尝持是以观世之士大夫贤者必淡，未有爽者，而于吾乡得紫溪先生。先生才高而学博，科巍而名章。环海之人读先生制举之文，与所谓儿说生生篇诸书，莫不有紫溪先生，而先生逌然介然，视世之腆腆芬华，一切不以入其灵府，故其视学两浙，惟知崇正学、树真才，尽谢诸干请，即有谣诼之者，不顾也。其副粤宪、参粤藩，盘桓乎苍梧，驰驱乎岑溪，六年之间，人曰滞矣，曰不滞也。瘴乎？曰不瘴也。昔有门下士为政，先生移书不佞寄语之，第曰：其贤未迁，某贤未起，语不及私也。其致政也，以入贺之，行贺毕而请，人无知者，及见其疏，病也，或谓先生似不病，曰似不病乃病也。铨部以先生不当予告，更推择为贵州按察使。先生卧不起，曰：病痼矣！不能行也。盖先是黄州耿先生，尝对不佞谈先生，不佞曰：先生忠信孝友，仕不择地，家不求田，不问舍，是其为人尔。已矣，先生归而绝迹公门，结庐先陇，盖未及二年而殁。当其病时，每对其友人言，吾生有涯，吾位、吾年、吾福泽祗是如此，足矣。徧召所亲与诀别，而属其子曰：衣有故衣，棺无过数金，吾亲殓，故薄也。嗟乎！先生于死生之际，其淡如此，而又何有于世之腆窃芬华在身之外者哉？故先生居仅蔽风雨，食仅具饘粥，无余财赢蓄以遗子孙。惟其教在两浙，泽在三秦百粤，而其讲说著作之在于世者，炳炳烺烺，则先生之所为不朽者耳。吾郡有虚斋、紫峰二先生祠，皆特祀，至先生而三。先生学宗虚斋，节侔紫峰，其进退相类，其讲解足相发明，而其文词风雅，抑或轶而上之，乃其味之淡一也。当斯世之颓靡，而祀先生以昆绍前修，激励后死，维持风教，砥柱波流，所关钜矣。
　　周忠愍祠　在府学东，祀明死谏户部主事周天佐，国朝乾隆年间建。嘉庆年间重修。
　　顾新山祠　在府学东，明天启六年建，祀侍郎顾珀。国朝乾隆年间修。
　　李文节祠　在府学左，明万历四十五年建，祀大学士李廷机。国朝乾隆年间修。
　　郭恭定祠　在府学东，明万历间建，祀户部侍郎郭维贤。
　　詹少司寇祠　在府学之右，崇祯九年建，祀刑部侍郎詹仰庇。国朝乾隆年间修。
　　何镜山祠　在府治学宫前，明崇祯五年建，祀明工部侍郎何乔远。〔樊维城记〕传称没而言立，谓之不朽，如以言而已矣。毋论往代，即国朝著作者不下百千家，俱可不朽乎？抑犹未也。屈指以理学昭者，姚江新会诸君子，以功业鸣者，青田、侯官诸君子；以史学显者，武原、京山诸君子；以艺文见者，兰溪、北地诸君子，犬都可尽以数十人。其余表章羽翼之士，固若夜郎之视汉。至于踵事增华，随机得悟者，方之蔑如也。然则立言亦不易矣，天未丧斯文，是以镜山何先生起而续之。先生登第于神庙初年，仕不择官，必尽其职；禄不营家，必敬其事；言不相时，必据其忠；志不希进，必投其合。故立朝五十年，声名满天下，而官止于少司空，宅仅能以蔽风雨，租不足以供饘粥，而萧然自得于性命之内，弹琴读书，咏先生之风。其出而当官，则与士大夫言政；其归而闭户，则与门弟子论学。用是其书富有，其德日新，世之慕镜山而思造其门者，踵相接也。虚而往，实而归，凡士之入温陵而不能得其一言一字者，以为辱。然先生亦不疲于屡照，虽昔年海寇未降者，不畏有司之法，而畏先生之片言，投戈恐后，盛哉德乎！虽古之陈太邱、王元方，何以加焉！既捐馆舍，长公又出其所私藏未焚之奏议，而居官之概，亦见于是。理学、功业、史学、艺文，昭昭于后来之耳目间。呜呼！亦足以不朽矣。然此皆先生之糟粕，而其不传者，已与先生俱往矣。先生之门人蒋太史八公、郑太史大白，为文以哭，比之于游夏，比之于永叔，而称为狂狷可续圣道之传，诚知言哉！维城初得郡，喜遂御李之愿，乃后属纊之百日而始任，既而中丞公疏请易名特祀，始求地立基于棂星门之右隅。次公以余慕之，属以为记，忝绾郡符，固宜赞述先德。但既非其人，而文又不足垂后。昔蔡中郎称为人作碑，惟郭有道不愧，中郎、有道，固足相当。先生之祠，宜得名贤手笔，乃以委之小子，愧矣！疏请于壬申之仲秋，建祠以其冬。既踰年而不获肯构，将俟赐金为先人光，否则，求仁者之粟以祀耳。余适有辑瑞之行，且未能承众为一■〈木彖〉助，因并记之，时崇祯癸酉阳月。
　　崇贤祠　在府治承天寺右，明万历二十三年建，祀太仆寺少卿庄用宾。
　　庄羹若祠　在府治学宫西，崇祯九年建，祀宫詹庄际昌。
　　王慕蓼祠　在府治学宫前西向，明崇祯十一年建，祀布政使王畿。
　　蔡忠毅祠　在府治学宫东，祀明长沙死难推官蔡道宪，旧择地郡东北一峰、二云书院之旁，近道宪旧居。国朝康熙四十九年始建今所。
　　何忠壮祠　在袞绣铺何衙埕，乾隆十五年建，祀明亳州知州死难何燮。
　　黏郁庵祠　在府学前，顺治十八年建，祀明江浦知县粘洪录。
　　劝忠祠　明时建，以祀御史粘灿。旧在浔尾场后，因迁界废，复建于府城曾井铺。〔顾珀记略〕闽中郎会滨海，以盐粮输于上国，制也。浔尾地浇，上输比他场独重。盐民遇征困甚，往往多逋役。涤楼悯其艰，特恳疏上请天子俞之，减输价，蠲杂役，盐民赖以全活者甚众。顾惠始一场，他场暨蒙福焉。昔齐人以盐富国，通轻重之权，宋人论盐之法，亦便输钱，涤楼兼有是哉。且中世士夫以官为家，曾遑人恤？富者不让禄，显者不让名，厚殖以自肥，■〈月巳〉汩没波塵者何限，有能上宣德意，下达幽隐，而清苦独躭如涤楼者乎？以一日而建数千百载之勋，一言而活亿千万人之命，使柄大用，则所以福泽于天下国家者，何可胜纪。盐属恳请当道，原立祠于蒋桥庵，以地荒致虞，众惧终废，相率恳请附场基之后，以地广民稠，可垂永久也。巡按高云川暨诸当道嘉其议，因相与协谋改建焉。予衰老，倦应酬，奈当道公索余言，始援笔以纪颠末云。〔庄一俊记略〕涤楼公中兴初上封事于朝，有功于盐民，为公立生祠塑像。始公上封事，亲戚有慰公者曰：南畿稍静。公曰：台谏臣有南北乎？益矫勉以盐疏请，盖蠲晋江浔美场也。疏辞恳切，悽惋明白。长者天子悲伤其意，下大司农与福建守臣议，悯念兹场困苦独倍■〈氵丙〉洲、浯洲，复处当上意。于是兹场什征输，诏旨悉停罢，父老子弟相与刻石亭中，名为劝忠。又以涤楼公家族居亭东，坟墓居亭西，父老兄弟相仁爱，春秋祭祀以时，至易蒋桥庵为生祠，因以俎豆。公盖子弟世世相仁爱，过之而欢呼鼓舞，思以奉朝献君，共宣德意，若不及也。郡守王方南公以菴淫祠不经，当革去，奉公像居中，是不伤财不害民，而又以报効公云。
　　报德祠　在东门外石井乡，明时建，祀侍郎杨兴。时石井盛疫，舆为辟瘟，乡人感德，建祠崇报。黄宁朱鉴为记。
　　王玉溪祠　在十三都福全，明万历间建，祀同乡王任重。〔何乔远记〕有二三父老踵门而告曰：予濒海之民也，居于邑之十三都。近予之都有仓曰福全，以储军环，福全之民委输焉。而吾都独远，仓又去邑远，上储之日，皆邑佐贰往眎之，不能多为期，剋日而受事。以吾都之远，更苦不立办，且有负任之劳，与货贿胥吏舆隶之费，所从来久矣。万历初年，浔阳彭公来为令，时方度田行眎海滨，知方之近远，请于当道，许吾都之民上直焉。行之有岁，胥不得岁费，则以浮言耸他令，令民上储如故，民告病莫得也。吾都缙绅有冏卿王公玉溪者，为令言，乃得复上直。是时为邑令者，则海陵顾公。余辈喜问卿公言行，醵金为寿，冏卿公麾而去之。冏卿公为德于吾子孙世世也，余辈无以报冏卿公，则群立公生祠于都，庶吾子孙知吾都所以得免于委输之劳者，藉冏卿公一言，则是吾子孙世世受冏卿德。又藉令有猾胥如往时，吾指冏卿公之祠为正，唯吾子文之。予惟冏卿公起家观察推官，易历西南陲，抚理牧人。眎漕江淮重地，迁四岳之长，致之而归。主上嘉公恬节，进秩是官。凡公所至，饬己爱民，一廉如水。其利泽则既普于中外矣，而居乡所为又复如此。公居常讲于圣贤之学，不徒以官履著声，则余敢以公所服行，为二三父老诵之。盖圣贤之学不过邦家必达，以至无怨。乃无怨之云，岂仅仅远咎而已。在彼无恶，在此无射，庶几夙夜以永终誉。怨之所以无，誉之所由终也。公诚心为质，闻有善言善行，踊跃欢喜，如其自身。今老矣，尚求忘食忘忧而进之，是公平生之大而为德诸父老，其一节也。父老而命予文，则请以斯言碑之生祠之下，以见公之全。公名任重，字某，玉溪其别号。隆庆戊辰进士。今废。
　　蒋君遗功祠　在十三都福全，明万历间建，祀邑庠生君用。嘉靖之季，倭贼屠毁海滨，君用纠众保守福全孤城，出奇攻贼栅，连蹂五营，贼遂宵遁，人思其功，建祠崇报。黄凤翔为记。君用子光源，登进士，祠今废。
　　欧阳指挥祠　原在泉州卫旁，祀明都督佥事欧阳深，今废。附祀于唐四门助教祠。
　　洪文襄祠　在府学西，国朝康熙六年建，祀大学士洪承畴。
　　施襄壮祠　在府学前，国朝康熙三十五年建祠，□□祀靖海侯施琅。又晋江学有祠，祀琅子世騋。
　　林素庵祠　在晋江学宫兴贤门右，祀明吏部郎中孕昌。

　　忠羲孝悌祠

　　忠义孝悌祠　在文庙西，雍正四年，知县叶祖烈奉文建，内应祀神主计一百二十八位，系雍正十三年教谕林士秀复增补，神位一体奉祀。
　　五代忠义
　　王忠顺死难义士，原祀。
　　宋忠义
　　苏缄　全家死难，邕州知州，赠节度使，原祀。　　苏子明　缄子，补祀。
　　苏子正　缄子，补祀。　　苏广　缄孙，补祀。
　　苏渊　缄孙，补祀。　　　　苏直　缄孙，补祀。
　　苏温　缄孙，补祀。　　杨世永　端溪县尉，原祀。
　　陈霖　瑞金县尉，原祀。　　萧统　义士，原祀。
　　王大寿　义士，原祀。　　王公济　死守城池，瑞安知县，原祀。
　　梁公范　从死守城池，瑞安县尉，补祀。　　曾注　德信州通判，补祀。
　　元忠义
　　郑寿　全家死难，宣武将军，原祀。　　杨郎　义士，原祀。
　　赵深道　年荒赈饥，义士，原祀。
　　明忠义
　　崔惠　石城教谕，原祀。　　顾黑子　死延主裔，原祀。
　　张养正　百户，原祀。　　张守庆　义士，补祀。
　　李思邹　义士，原祀。　　王世定　指挥，原祀。
　　童乾震　指挥，原祀。　　陈学书　义士，补祀。
　　欧阳深　指挥，原祀。　　周岳镇　义士，补祀。
　　薛天申　义士，补祀。　　王铨　指挥，补祀。
　　史朝宾　刑部主事，原祀。　　黄仰　诸生，补祀。
　　周天佐　户部主事，原祀。　　郭楠　御史，原祀。
　　王世实　卫镇抚，补祀。　　熊尚初　泉州知府，原祀。
　　史孟常　晋江县主簿，补祀。　　杨仕洪　阴阳训术，补祀。
　　陈一道　芜湖县县尉，原祀。　　陈子义　义士，补祀。
　　蔡道宪　长沙府推官，原祀。　　蔡肱明　威茂道，补祀。
　　苏茂杓　封邱县知县，原祀。　　蒋德璟　大学士，补祀。
　　林李二先生　明亡自缢明伦堂，失名，补祀。　　何燮　亳州知州，原祀。
　　郭符甲　进士，补祀。　　苏梦仪　都督同知，全家死难，补祀。
　　苏国伟　参将，梦仪子，补祀。　　苏应瑞　梦仪义子，补祀。
　　本朝忠义
　　段应举　福建提督，忠义。　　林维造　西宁道，补祀。
　　宋孝悌
　　江常　给事中，原祀。　　王凯　布衣，原祀。
　　林彬　乡荐，原祀。　　林颐寿　布衣，原祀。
　　杨寅翁　宜黄令，原祀。　　杨楙　永福县知县，原祀。
　　梁亿　福州府通判，原祀。　　徐浩　汀州府推官，原祀。
　　郑至果　梅州知州，原祀。　　刘志学　台州教授，原祀。
　　陈继文　布衣，补祀。　　曾孝纯　殿中丞，补祀。
　　赵甫■〈王雋〉　宁远县知县，原祀。　　傅定保　三山院长，原祀。
　　钱褒　布衣，原祀。
　　元孝悌
　　陈成　四世同居，原祀。　　陈與桂　乡荐，原祀。
　　吕祐　布衣，原祀。　　黄道贤　布衣，原祀。
　　明孝悌
　　赵仕亨　布衣，原祀。　　庄逢辰　布衣，原祀。
　　韦起宗　布衣，原祀。　　秦昇　千户，原祀。
　　王熺　泷水训导，原祀。　　朱则文　赠副都御史，原祀。
　　史惠　赠中书舍人，原祀。　　郭尚谦　布衣，原祀。
　　张志越　布衣，原祀。　　林肃　布衣，原祀。
　　潘宽　布衣，原祀。　　赵瑺　户部郎中，原祀。
　　田嵓　宝庆府知府，原祀。　　蒋孔炀　户部主事，原祀。
　　陈永　训导，原祀。　　史于光　吏科给事中，原祀。
　　王慎中　参议，原祀。　　庄用宾　赠太仆寺少卿，原祀。
　　徐孟　黄州教谕，原祀。　　江万仞　佥事道，原祀。
　　陈瓛　诸生，原祀。　　何元述　参议道，原祀。
　　沈亨　宜山教谕，原祀。　　林敦忠　兴化教授，原祀。
　　林甫任　诸生，原祀。　　赖廷桧　参政道，原祀。
　　陈安　国子监典籍，原祀。　　黄乔栋　临安太守，原祀。
　　韦孚献　举人，原祀。　　庄履丰　进士，原祀。
　　何炯　靖江教谕，原祀。　　张旺　举人，原祀。
　　王育贤　分守兴泉道，原祀。　　王文升　布衣，补祀。
　　朱鉴　副都御史，补祀。　　黄礼　赠资政大夫，补祀。
　　赵元有　黄陂县知县，补祀。　　庄用晦　布衣，补祀。
　　何乔遴　赠文林郎，补祀。　　富可济　赠通奉大夫，补祀。
　　李雍　进士，参政，补祀。　　林福　布衣，补祀。
　　伍民宪　布衣，补祀。　　曾魁　赠通政大夫，补祀。
　　陈康祐　布衣，补祀。　　陈让　监察御史，补祀。
　　薛天华　右布政使，补祀。　　林武苴　赠指挥，补祀。
　　陈显谟　诸生，补祀。　　　　陈舜道　布衣，补祀。
　　国朝孝悌
　　林鼎汉　封中宪大夫，补祀。　　林崧　布衣，补祀。
　　陈允锡　平湖县知县，补祀。　　郑魁万　布衣，补祀。
　　庄肇浤　术者，补祀。　　　陈曙　赠太常寺少卿，补祀。
　　黄士珍　赠儒林郎，乾隆四十九年旌表。
　　乾隆年间，晋江学教谕何奕奇详：林国俊、李师孔、陈贤系长沙衙卒，应列于本官蔡道宪之下。陈吉即元吉系惠安孝子，应饬知惠安县祠祀。尤新五、何廷■〈火叔〉、苏端举、刘富旺、郭显七、钟旺辉、张元宗、蔡王智、郭景二、陈显清、黄子明、张瑶章、吴璇义、庄廷实、李成张、周育、苏舜宁、王元珍、黄子孝、陈朝宗、陈德克、林启九、朱祥逸、苏甫进、苏宠二、陈良、陈乾瑞、范文华、沈朝美、杜荣茂、廖时通、郭惠四、郭惠九，据志载系柴镳所募义士，先后战死。查柴镳系永春知县，且御贼地方多系永春，其为永春人无疑，兼从前经祀永春义烈祠，应移知永春州祠祀，详准在案。又按祠内所祀，尚有宋陈士英、卓子信，系永春死难义士；林洽系德化孝行；黄甫、黄旦系南安弁韐，兄弟孝友；郑振系安溪死难义士。元雷灿系惠安塗岭死难巡检；颜应祐系同安人，孝友。明杨钦恩、陈通皆系永春死难义总；吴世可、沈佛居、刘必祉、黄元复、林德顺，则通之部下也。庄以信、朱仕登、李国宣、黄纯福、许养仔、张四仔、颜锦五、魏于守、林以成、黄元六、黄道即道谨、李学任等永春义士，黄光甫之部下也。张荣系惠安崇武死难百户，林咸系惠安县死难知县。本朝李云永系安溪孝子。分见《闽书》及各府州县志，皆应一体行知永春州及各县崇祀本处，以昭画一。
　　宗圣曾子祠　在三朝横巷。乾隆丙午年，监生□缵登举人，曾濠会族里建，置祀店，春秋二丁甲乙科轮当焉。
　　诸葛丞相祠　在万厚铺古榕宫边。
　　敬字亭　在坎井。〔黄世德碑记〕圣经贤传垂世□言，固宜珍藏爱惜，即片纸只字，亦关理义，且点画攸系，圣制所存，非可弁髦视也。阴隲报应之说，儒者不道，然宋王沂公之父有艰于嗣续，以敬惜字纸，蒙至圣默祐，晚得沂公，联捷三元；胜朝如维聪、维杰兄弟及第，皆以其父长吏和惜字之报。先是，和梦鼓乐前导，迎辛巳状元牌到家，旁注敬惜字纸四字。觉而甚喜，然终以辛巳非试期为疑。己卯维聪发解，庚辰联捷，时武宗南幸，至明年世宗登极，始行殿试，其神验如此。此虽非正史所载，然作善降祥，有感必通，自是正理。是敬惜字纸一节，有功于圣贤，种福于子孙者大也。吾泉旧未有敬字亭，好义者捐赀雇募，沿途收拾，而所募之人，或有未尽其心，则植功犹浅。近日郡中同志多留心此道，既佥呈示禁诸邑人不许污秽圣籍，绅士张讳源常、吴讳洛、张讳源信、陈讳金鹔、张讳植因、王讳锡金等，复仰体圣朝崇道右文雅意，相率捐赀，为诸好义者倡建。盖敬拾字纸亭于盛贤铺坎井地方，供奉名香，为收贮字纸之处。中间高筑火炉一座，使焚化之时，不流于亵。另穿一井，便于朝夕洗净。后盖厅房数间，月鸠膏火，公举余弟煌锐住处其中，掌司收拾焚化之事，随时敬将灰烬恭送清流，诚盛举也。煌锐承文简公数世书香之荫，家事淡泊，无力攻书。今得藉众人之庇，行此善事，亦与有厚幸也。好义诸公既捐重赀，复鸠膏火，乐善不倦，更足风励后人，合标其义如左。
　　敬文亭　在新门街。〔蔡云鹏记〕自天下王侯、卿相以暨重帅、健儿、商贾、农工之徒，无敢置书于不观，而自张其智，非特举秀才宜知书也。自天下钱谷、刑名以暨考度、协律、星命、医卜之事，无能置字于不用，而自角其才，非特为文辞宜惜字也。且夫既识而知之矣，然人心弥眩，风俗弥汩以媮，则谓之不鸿荒之结绳若？于戏，其盘乎其义欤？其书可废书契而绳是操欤？后世人与天远，而古者则事事冥会其天，奥若神灵。闻天明道，仰观奎星圜曲之势，俯察地文鸟迹之象，创而为字，聿有天雨粟、鬼夜哭、龙潜藏之异。群伦悚之，迷者导而开，梦者呼而醒。假令号其字曰忠，则识忠字而必求其所为忠也。号其字曰孝，则识孝字而必求其所为孝也。号其字曰廉曰耻，则识其字而必求所以为廉耻也。天牖人，人师天也。古之字从天，今之字从人。自八法变于秦，递趋便利而为楷体，其通神明参万汇之□泯然矣。虽其檮昧，欲求以识乎今之字，亦无难矣。触于目而心未之敬惮，于是乎行检不修，性术不毖，明明识有忠孝廉耻之字，而诋娸者曰：是不识某字，是不识某字，至厌俗学而异学是骛。阳儒阴释，曲解演出，与借书言以文其奸者同科。其弊盖中于人心风俗，而荡旡无所底，是亦不识字而已，不盲于目而盲于心，庸非轶志所流以及此患耶？然则何以救之？不以睢睢盱盱鸿荒无识知之道救之，以今之字而不丝乎古之所以字救之。吾乡之在函夏也，周秦为蒙，复于汉晋、于唐、离于宋而明，而我圣朝，则虎变之革，龙见之乾，然幸当璧合珠联，祥应宣臻之会，其崇饰乎浮屠老子之宫，往往金碧相绚，而因识字以绎思训字之祖，以戢轶以生敬心者，盖尠乎所闻，斯士者之责也。□斯龙山之麓，创立庙貌及敬文亭，为足祗迓天庥勿穷也。夫庙之中为堂，祀制字苍颉先师，而徽国文公并祀。经始道光纪元之岁，越四年落成。庭于前，旷如也；室于后，奥如也。其土凝而固之，其木与石砻而雕之。其规抚既坏，苍黄而黝垩之，观者肃矣。先是，黄君树德、郑君世安、林君圭世购充地基，嗣后林没，而黄、郑偕薛君中倡捐请于邦人士大夫之崇尚斯文者，得金六百余襄之，盛举克蒇。余曰：可无纪欤？因泚笔僣叙，并作迎神、送神二曲，其春秋俾以揭虔妥灵。诸君子谓字之弃者，于庙可著也；字之著者，于庙可饬也；字之饬者，于庙可化也。而余以谓诸君子之志，固将令邦人而推之天下之人，求识字以知书，经纬万端由之，褆躬砥节，匡人心而范风俗由之，其徒如韩子为文辞之云。而秀才自命乎哉？子朱子本古圣之字而扬其义，以声万世之聋瞆者也。其辞曰：“民初载兮胡矇未知，粤上圣舒夫四月兮，烛天阊而牖之。绍宣文明兮在武彝，圣与贤蔚相发兮天地重离。龙之山兮■〈匚外垂內〉义，百灵翼其来降兮，骖玉虬，还驾螭，天风飒飒兮飘桂旗。左十华兮右八会，受命天皇兮，扶灵书金券以相嬉。丐我慧业兮，我入肃祗。”右迎神之章。“礼章兮乐舞，莎豆敶兮烝翠釜，东泔澹之秬鬯兮神■〈口敕〉其棂。俾我撷嫏嬛兮，俾我抚岣嵝。临漳之衢清且长兮，辟崐仑为元圃。恐钧天之寂寥，神聿归兮与帝伍。云驭迥镳兮霓旌返树，招五纬使会紫垣兮，緜区快其先覩。大文铄其丕丕兮，迈熙运乎司凤纪。扈海滨兮邹鲁，蟠鸿律兮万万古。”右送神之章。
　　以上二祠二亭，虽不在秩祀之数，然皆于学校有关，故附列于此。
　　宝海庵义学　在南门外，雍正六年知县唐孝本建。
　　正音书院　一在城内百源庵，　一在城内铁炉铺，　一在城南承天寺，　一在城西奉圣铺。俱雍正七年建。
　　义学　在龙头山。
　　社学之名，即三代时小学遗意。明洪武初，令有司立社学。正统初，复申严其令，后日久遂废。国朝雍正二年，晋江县奉文新设六所：一曰青阳社学，一曰安平社学，一曰石狮社学，一曰雒阳社学，一曰河市社学。六处义学，只借近乡书馆行之，未有特设。然既有此名目，亦属朝廷美意，自不可没。

　　节孝贞烈祠

　　节孝贞烈祠在文山铺，明嘉靖十八年因社学地建二烈祠祀烈妇陈氏、李氏。〔张源清记〕二烈者，泉之烈妇人也。嘉靖丙申，有陈氏太□，王子覆按之信，议旌其详请于侍御中溪李公，公报曰：是观风之责也。议可。请于督学午坡江公，暨藩伯臬长守巡诸公，佥报日可。越二年戊戌，又有李氏，王子覆按如陈氏请于侍御互石李公。公推重风教，大异之。又请于侍御蒙泉包公，公加叹赏，以及督学章山沈公、藩臬长守巡诸公，昭然允协。呜呼！二妇人所遭际，可不谓奇哉！王子曰：古之君子喜善也长，余虽稍降，然郡人于烈妇啧啧不衰，以永之志矣。按陈氏晋江人，夫曰朱焯，病且死，遗腹之月，他日生男，朱族有识者怨其父曰：盍逆之抚育？陈氏执义不可，自余勉强来归，处一室，不盥不栉，虽诸姑姐妹罕得投餽，而子病告归，仍以子处生死决然焉。子殇则曰未亡人义当死，所隐忍谓此子也，实朱氏后，今天夺之，吾蔑所从矣。廼谋自尽以致死者再。会其夫宅兆成，绐婢子取茉莉花根，掇汁饮之死。死之日，为丙申闺十二月初二，时年二十有六也。李氏安溪人，少通《孝经》、《列女传》，稍稍了大义，年十九赘晋民。□□□五月，而林泗再徙父家，则以病报，李氏请于父视之，踰日死，待官至，则□哭踊入，伏棺哭尽哀，起拜舅姑及家人如礼。已覆入哀，为文以祭曰：妾有他志，身首异处。又曰：君之卒哭，魂来要我。始家人察其志意，殆不欲生，防之经月。女益烈欲死，以十月初二日缢夫柩前，乃父所谓也。里之人相传曰：李氏颜面如生，睛及掌中各有点如渥丹，要不可解。大抵正气所郁积未散者，与昔太史公见张子房，□□然貌若妇人，意若疑之。今兹二烈曰妇人者，固形容须眉间耳，夫倚于节理而□议死地，若偿责逃要，恐须后期以为戚，斯其操志执行，霜严日皎，金石为裂，不曰丈夫可哉？当斯时也，闻二烈之芳躅，想其高致，慈母愿得以为女，贞士愿得以为室，处子思齐，然而自祝寡妻嫠妇，循心顾影，或悼或伤，有不自知泣下者。由是观之，死生欲恶在此不在彼。或者贤者姑忍其死。又曰：□独愳无势耳，□□阨悯蒙□□恳□□□□词令龊龊，以苟旦夕，交游不随，宗党不收，而猥云我薄□谅弗为也。又有乘人危急，乃存市利者必期树美人间，有一死，大不然之，死烈□□□□□□□执□□之曰，然则必死□□□成，志遂节立声显哉，曰亦各其时也已。今夫贤人深谋于庙堂揖让而□理甚安适然，一旦设色袭貌不任，则以身之材，宏辨陵之□必利撼之□出力引是非□天下大体不为两可，设疑不为媕阿示媚，愳已志不白也。法吏奉宪致禁一切，持绳墨以议，其不得职也。夫刑则刑，夫死则死，殉分然也。廼有殁□□□□硁硁信果必践为期慕义□□无穷□也亦几矣。夫介客非其人不见，非其物不取，□情违世，矫拂情分，虽少偏矣，其辩足称也。是故践义者，人之所性生孰不学而扬徽，亦政教征发而起应者也。子死孝，臣死忠，所谓幸不幸也。非欤？王子曰：二烈妇者亦□□□，然松柏必岁寒乃见后凋，假令二妇者夫无恙，与夫□守，终尽百年，依然不死，即死有贤与否，未可知也。抑知二妇，而以寒贱□存不为人所知识，或虽知之，无以之于有位，或公论尚糅襍，无所别白统一以泯者，岂顾少哉？悲夫！会晋尹鲍汝化氏龙以父老志，教授黎殷教谕沈源以弟子员志，乃曰：盍祠之以风我人士乎？而王子乃谋于同官艮斋尹子，东湖唐子，相城西南隅□□□文山旧有社学，即而祠焉。李氏父李银曰：吾力能成之。阅月，而告竣事。嗣以二烈之先后。

　　节孝贞烈者附

　　国朝雍正元年，奉文建节孝祠，邑令叶祖烈，李元瑞即其地先后重修。乾隆三十一年，祠后裔陈大纪倡修，再加增扩，并置市廛供祀事。〔方鼎记〕国家励世磨钝之典，自忠臣义士以外，莫重于烈女节妇。古人云：死有重于泰山，死有轻于鸿毛。是说也，杨椒山赴义前夕，谕贤妻张勿以死从，且发明泰山鸿毛之故，只争在有儿子可守，与无儿子可守之分。是知专重殉夫死者，无以见抚孤保世之功；而专重守孀帏者，又无以昭杀身成仁之德。维我皇朝圣人相继驭宇，二者兼收靡遗焉。旌表之例，由司牧覈实详文，赐金建坊，以光其里门，合祠岁给祭费。及期，则有承发之官。钜典煌煌，德至渥焉。余自临涖晋江以来，徧阅群祀，而文山铺有贞烈节孝之祠。其初因旧社学地建为二烈女祠，起于明嘉靖间晋江陈氏，安溪李氏，当时白镪未敷，俱李氏之父足之，事见于泉州府推官余姚张源清之文。呜呼！古人无尔我，此风良足尚也。嗣是而渐以二烈之先后贞烈节孝者附，皆受旌乃得入其神主甚多。盖海滨邹鲁之风，其女子率能知大义也。福善者，天之道，好德者，民之彝，而况抚此邦者，有父母斯民之责，敢不敬乎？雍正四年，邑令叶公祖烈见此祠倾颓，修之。乾隆十三年，李公元瑞又修之。今祠中后人寖昌寖炽，甲科蝉联，芹香叠采，国学陈生大纪怅斯祠残缺，毅然与同志者交勉，举栋宇、垣墉、几筵、俎豆而一新之，买祠旁□□□祠后道士室，增设福德堂，而又大其寝室。复置祀业于崇名铺，以备洁粢丰盛。其经营宏远，其费用浩繁，各子孙鸠集者银若干，不敷者皆陈生足之。古风其犹存欤！举事之初，先阅前辈王素思先生，谓先生萱堂荻教有成，父子进士，是兹祠领袖也，不可无以为吾侪倡。先生欣然诺，将赴广文，即以此意为余详言，且嘱余记。余忝为斯邑一日之长，愧不能为叶、李二公，然喜贞烈节孝诸女士有贤子孙能耀圣朝励世磨钝之典，是天道民彝，浑合无间，风化之隆也。于是乎书之。俾勒之于贞珉。嘉庆十一年，再拓祠后一进，今为福德祠，嗣各后裔先后再充买市廛，现祀节孝贞烈共一百四十二人，每岁以春秋仲丁日由府遣官致祭，翌日各子孙致祭，嗣官及子孙俱于丁之明日致祭。
　　宋孝女吕娘子。
　　节妇蔡若讷妻杨氏。
　　烈女吕细娘。
　　节妇黄公宪妻杨氏。
　　节妇徐伯嵩妻傅氏。
　　节孝留洙妻黄氏。
　　节孝洪晚成妻留氏。
　　元节孝柯允中妻龚氏益。
　　节孝张仁妻龚氏源。
　　节孝刘允正妻龚氏婉。
　　节孝陈思名妻谢氏。
　　贞女王珠娘。
　　明旌表烈女陈氏。以下有牌位者共一百四十二人。
　　明旌表烈女李氏。
　　明旌表节孝庄允祥妻曾氏。
　　明旌表郡庠生杨希闵妻貌庄贞烈汪氏。
　　明旌表邓门三世四节。广东都司邓中傅妻淑人林氏，泉州卫百户邓炳妻宜人权氏，钦依铜山守备邓铨妻淑人俞氏，礼部儒士邓华清妻孝烈蔡氏。
　　明旌表烈女十八岁石坤仪。
　　明旌表赠承德郎兵部主事洪有临妻贞节，赠太安人贞孝史氏。
　　明旌表诰赠昭勇将军泉州卫应袭指挥舍人张淮妻贞节，封淑人王氏。
　　明赐进士出身刑部员外郎何琚妻贞节吴氏。
　　明旌表邑庠生林有栻妻贞烈许氏。
　　明邑增广生何九转妻承静王氏。
　　明旌表晋江儒士韦元妻贞节蔡氏。
　　明旌表晋江儒士蔡之升妻贞烈刘氏。
　　明旌表儒士徐詧妻贞烈黄氏。
　　王氏一门四节，应袭泉州卫指挥使郡庠生王讳桓公明旌表妻冰介李氏、媵女节介洪氏、功侄文学生王讳煇公妻贞纯陈氏、曾孙庠生王讳辅公妻节孝黄氏。
　　烈妇李氏。
　　明赠监察御史詹琎妻封孺人贞节林氏。
　　明赠吏部主事旌表贞节刘万妻童氏。
　　明嘉靖辛酉科乡进士苏讳忠妻贞烈萧孺人。
　　明旌表节孝邑庠生蔡云岳妻胡氏。
　　明旌表授七品散员世华妻贞节童氏。
　　明旌表泉州卫指挥张盛妻贞节恭人贞玉朱氏。
　　明安庆抚标参将赠龙虎将军苏国玮仝王父殉难，晋二品夫人叶氏。同殉难怀孕妾梅氏附祀。
　　明旌表泉州卫千户秦雄妻贞节宜人王氏。
　　明旌表李轲妻贞节苏氏。
　　明旌表泉州卫应袭指挥使舍人杨拱文妻节孝夫人郭氏。
　　旌表赠中顺大夫太仆寺少卿黄维璘妻，封太恭人孝节郭氏。
　　清旌表施天德女贞孝腹娘。
　　旌表节孝建坊儒士朱万庚妻陈孺人。
　　旌表节孝建坊儒士朱正艳妻赖孺人。
　　旌表儒士杨伯昌妻贞闵洪氏、男儒士庆美妇节孝陈氏。
　　清旌表崇祯庚午科举人，署福州罗源学教谕卓异陈燻继妻，待赠太安人，九十四龄谢氏。
　　清旌表儒士车乘凤妻孺人节孝刘氏。
　　清旌表故儒士欧阳复妻节烈黄氏。
　　清旌表儒士周泰可妻陶氏。
　　清旌表节孝郡庠生李璟廉妻黄孺人。
　　清旌表晋江儒士周家李节孝妻董氏。
　　清旌表烈女儒士黄成霖聘妻徐氏。
　　清旌表节孝杨铭鼐妻王氏。
　　清旌表节孝杨潮勋妻姚氏。
　　清旌表节孝儒士蒲肇基妻郭孺人。
　　清旌表节孝儒士苏得鳞继妻张氏。
　　清旌表节孝儒士郭彦郁妻孺人李氏。
　　清旌表节孝泉州儒学生员庄颐妻萧孺人。
　　清旌表节孝例诰赠文林郎、郡庠生王守揆妻郑太孺人。
　　清旌表节孝故儒士苏夔妻孺人孙氏。
　　清旌表节孝故儒士柯懿肯妻吴氏。
　　赠儒林郎国学生陈兆麟妻王氏孺人。
　　清旌表太学生郑承栋妻节孝陈孺人。
　　清旌表节孝待赠儒林郎国学生苏腾宷妻黄氏。
　　清旌表节孝儒士郑廷璧妻柯孺人。
　　清旌表晋江县儒士刘启硕妻王孺人。
　　清旌表节孝儒士王凤翼妻林氏孺人。
　　清旌表烈女儒士陈士蘅聘妻黄氏。
　　清旌表晋江儒士陈元超妻孝烈许氏。
　　清钦旌节孝儒士陈联元妻曹氏孺人。
　　清旌表节孝永春儒学庠生池继泽妻王孺人。
　　清旌表节孝晋江儒士李光鼎妻傅氏。
　　清旌表节孝儒士杨志瀚妻李孺人。
　　清钦旌节孝儒士蔡正春妻孺人林氏。
　　清钦旌节孝待赠武德将军黄时可妻傅氏宜人。
　　清旌表节孝百龄儒士颜庭椿妻邱氏。
　　清旌表节孝儒士纪洛畿妻谢孺人。
　　清加恩旌表诰授武信郎王禄妻节烈安人林氏。
　　清旌表节孝儒士杨兴业妻黄孺人。
　　清旌表晋江儒学庠生林澄骊妻节孝黄孺人。
　　清旌表节孝徐元恩妻慈顺李氏。
　　清旌表节孝邑庠生陈兆菁妻温孺人。
　　清旌表节孝郡庠生周元实妻吴氏。
　　旌表节孝儒士许志璟妻杨氏。
　　清旌表节孝儒士李廷悦妻蔡孺人。
　　清旌表诰赠中宪大夫郭岳妻王恭人。
　　清旌表节孝故儒士陈士秀妻纪孺人。
　　清旌表节孝故儒士纪大纯妻黄孺人。
　　清旌表节孝故儒士陈斌联妻许孺人。
　　旌表儒士高谋中妻陈孺人。
　　清天旌节孝例赠登仕郎太学生李肇骧妻林孺人。
　　旌表儒士唐士芳妻杜孺人。
　　清旌表节孝国学生陈楙桂妻李孺人。
　　清恩旌节孝国学生蔡天佐妻曹孺人。
　　旌表节孝陈方嘉妻杨孺人。
　　清旌表郡廪生黄球图妻节慈郑氏。
　　旌表节孝儒士郑涵妻苏孺人。
　　清旌表节孝故儒士王奕运妻洪孺人。
　　清旌表节孝儒士蔡士震妻赖孺人。
　　清特旌表节孝儒士林祥镇妻孺人钟氏。
　　旌表节孝儒士谢廷栻妻蒲氏。
　　清旌表节义赐金建坊，都察院佥都御史、浙江观风整俗使蔡士■〈丹山〉妾，以子常云贵，例封太孺人陶氏。
　　清旌表节孝郡庠生陈向荣妻黄孺人。
　　清旌表节孝儒士黄世达妻欧阳孺人。
　　清旌表节孝例赠修职郎王浚改■〈坐〉室薛孺人。
　　旌表节孝例貤赠文林郎张鸿谟妻貤赠孺人林氏。
　　清旌表节孝故儒士蒋阶奋妻黄孺人。
　　清旌表节孝故儒士黄清编妻商孺人。
　　清旌表节孝儒士王荣升妻陈孺人。
　　清旌表节孝儒士杨增泽妻蔡孺人。
　　清旌表节孝儒士杨思光妻郑孺人。
　　清旌表节烈左营征台故兵陈用妻杜氏孺人。
　　清旌表节孝故儒士林重龙妻何氏。
　　清旌表节烈故儒士陈天定妻吕氏。
　　旌表节烈赐金建坊例授征仕佐郎蔡文妻萧氏。
　　清旌表节孝邑庠生朱拱峰妻林孺人。
　　清旌表节孝例赠文林郎邑庠生陈国器妻赠太孺人蔡氏。
　　清旌表节孝例赠修职佐郎周尚由妻唐太孺人。
　　清旌表节孝例赠登仕郎颜谆诲之妻方孺人。
　　旌表全节养姑建坊崇祀节烈祠儒士薛维孝元配周孺人。
　　清旌表节孝赐金建坊儒士柯士鳌元配洪孺人。
　　清旌表节孝故儒士庄泽涵妻陈孺人。
　　旌表妯娌节孝故儒士谢思顺妻陈氏、思和妻凃氏。
　　清旌表节孝何材笃公妻勤节胡孺人。
　　清旌表节孝邑庠生陈梦魁妻施孺人。
　　清旌表节孝例赠修职郎蔡思权妻贞懿傅孺人。
　　清旌表节孝例赠登仕郎曾洵妻陈氏。
　　清旌表节孝赐金建坊儒士粘瑞云元配赖孺人。
　　清诰封太恭人例封太宜人，旌表节孝诰封中宪大夫曾毓均妻贞淑王太恭人。
　　清旌表待赠儒士邢正恩妻节孝陈孺人。
　　清旌表节孝晋江儒士黄志夏妻李氏。
　　清旌表节孝儒士黄元两妻柔顺王氏。
　　清旌表晋江故儒士龚志诚未婚妻贞烈董氏。
　　清旌表节孝例貤赠文林郎，锦江陈士求妻端淑王太孺人。
　　清旌表节孝晋江儒士蔡光伯妻杨氏。
　　清旌表节孝儒士李元扶妻宽慎陈氏。
　　清旌表节孝儒士苏湜妻李孺人。
　　清旌表贞烈赠金建坊故儒士丁春元妻林氏。
　　清旌表节孝儒士锦江陈天俊妻黄孺人。
　　清旌表节孝晋江故儒士丁经士妻林氏。
　　清旌表节孝獭江儒士曾承烈妻慈懿黄太孺人。
　　清旌表节孝儒士浔江何玉美妻林孺人。
　　清旌表节烈乡进士例授文林郎庄树远妻纯烈蒋孺人。
　　清旌表节孝例敕授修职郎府经历李清妻顺节林太孺人。
　　清旌表节孝例敕授文林郎举人李程云妻恬节郑太孺人。
　　清旌表节孝儒士黄源洙妻贞节朱氏。
　　清旌表节孝儒士黄世辅妻静节李氏。
　　清旌表节孝世科陈士藩妻温肃曾氏。
　　清旌表节孝儒士杨世腾妻陈太孺人。
　　另本县安海有九节祠，明通判钱楩建，内祀神主玖位。
　　节孝柯瓒妻黄氏荷玉。
　　节烈林光妻蔡氏瑞金。
　　节孝黄椿妻陈氏。
　　节烈王爵妻陈氏妙姬。
　　节烈伍继妻陈氏。
　　节烈郑联桂妻汪氏。
　　节烈伍煓妻柯氏。
　　节妇蔡世望妻黄氏。
　　节烈黄缓妻吴氏。

　　〔校注〕
　　〔一〕元统为元顺帝年号，元统三年为公元一三三五年，是年改元至元。
　　〔二〕孔子弟子姓名据《史记》及《孔子家语》改。

　　●卷之十五　祀典志

　　圣王之制，明有礼乐，幽则鬼神，祀典之仿古矣。国家怀柔百神，庥征洊至，秩宗所载，蔚然灿然。粤若绣壤□□□里花封亦莫不遵令□□□□灵，盖肸飨之存，斯征歆格。凡先圣先贤，忠□□□□□□孙贞女节妇之祭，既次学校之纪，后□□□□□□云雷雨、山川社稷暨诸祠庙所颁，咸□□□□□□汇而书之，一方之故，即一代之模也。
　　社稷坛之祭：每岁颁行祭费银十两正，于春秋二仲月上戊日致祭，帛一，用黑色，白磁爵三，铏一，簠二，簋二，笾四，□□□□□一，酒樽一。行三跪九叩礼。祝文：维神奠安九土，粒食万邦，分五色以表封圻，育三农而蕃稼穑。恭承守土，肃展明禋，时居仲春(秋)，敬修祀典，庶丸丸松柏，巩磐石于无疆；翼翼黍苗佐神仓于不匮。尚飨！
　　风云雷雨境内山川城隍神坛之祭：宋初奉行。每岁颁行祭费银十两正，于春秋二仲月上戊日致祭。帛一，白瓷爵二十，礼与社稷坛同。祝文：维神赞襄□□□□□苍黎，佐灵化以流形，生成永赖，乘气机而□□□□□磅礴高深，长保安贞之吉，凭依巩固□□□□□□□民俗之殷盈。仰神明之庇护，恭修岁祀，口口□□□□豆笾，祗陈牲币。尚飨！
　　先农坛之祭：每岁仲春辛日致祭。帛一，用青色，礼舆社稷坛同。祝文：维神肇兴稼穑，粒我蒸民，颂思文之德，克配彼天；念率育之功，常陈时夏。兹当东作，咸服先畴，洪惟九五之尊，岁举三推之典。恭膺守土，敢忘劳民？谨奉彝章，聿修祀事。惟愿五风下雨，嘉祥恒沐于神庥；庶几九穗双歧，上瑞频书于大有。尚飨！礼毕，耕籍田。知府秉耒，佐贰执青箱，晋江县知县播种，耆老一人牵牛，农夫二人执犁，九推九反，农夫终亩。耕毕，官率耆老、农夫望阙行礼。农具用□色牛，黑色箱，青色籽，种以土之所宜。
　　常雩坛之祭：每岁颁行祭费银六两，于四月择吉日致祭。□□□色三，□□白色二。白瓷爵十五，一铏、二簠、二簋、二笾、十豆、羊一、豕一、酒樽一。行三跪九叩礼。祝文：恭膺诏命，抚育群黎。仰体彤廷保赤之诚，勤农劝稼；俯惟蔀屋资生之本，力穑服田。令甲爰颁，肃举祈年之典；惟寅将事，用申守土之忱。黍稷惟馨，尚冀明昭之，受赐来牟，率育庶俾丰裕于盖藏。尚飨！
　　八蜡之祭：国朝雍正十一年，奉文令有司岁十二月上戊日致祭。先啬、司啬居中正位东上，余六神稍后一尺，分设左右，即先农坛祭之，不别为坛。晋江县附郭，统祭于此。
　　厉坛之祭：先期具牒告城隍，祭之日，迎城隍神位于坛上。无祀鬼神等，位于坛下之东西。岁以清明日、七月十五日、十月朔日致祭。祝文：普天之下，后土之上，无不有人，无不有鬼神。人鬼之道，幽明虽殊，其理则一。故制有治人之法，即制有事神之道。念厥冥冥之中无祝〔一〕鬼神，昔为生民，未知何故而殁。其间有遭兵□□损伤者，有死于水火盗贼者，有被人取财而逼死者，有被人强夺妻妾而死者，有遭刑祸而负屈死者，有天灾流行而疫死者，有为猛虎毒虫所害者，有为饥饿冻死者，有因战斗而殒身者，有因危急而自缢者，有因墙屋倾颓而压死者，有死后无子孙者，此等孤魂，死无所依，最堪怜悯。或依草附木，或作妖为怪，徘徊于星月之下，悲号于风雨之中。今迎尊神以主此祭，谨设坛于城西，兹当×月上(中、下)元佳节，谨备牲醴羹饭，专祭本郡(县)阖境无祀鬼神等众，灵其不昧，来享此祭。凡或一县人民，倘有不孝不睦、侮法欺善种种奸邪不良之徒，神必报于城隍，发露其事，使遭官府，轻则笞决杖断，重则徒流绞斩。若事未发露，必遭阴谴，使举家并遭灾害。如有克孝克睦、守法为善正直之人，神必达于城隍，阴加护佑，使其家道安和，农事顺遂，父母妻子□守乡里。我等官府，如有上欺朝廷，下枉良善，□□作弊、蠹政害民者，灵必无枉，一体昭报。如此，则鬼神有鉴察之明，官府非谄谀之祭。尚飨！
　　至圣先师孔子之祭、崇圣王祠之祭、名宦祠之祭、乡贤祠之祭、名宦乡贤诸专祠之祭、忠义孝悌祠之祭、节孝祠之祭。俱详见学校。
　　关圣之祭：每岁颁行祭费银二十四两正，于春秋二仲月吉日及五月十三日致祭。帛一，白色；白瓷爵三、登一、铏二、簠二、簋二、笾十、豆十、牛一、羊一、豕一、酒樽一，行三跪九叩礼。祝文：维帝浩气凌霄，丹心贯日。扶正统而彰信义，威震九州；完大节以笃忠贞，名高三国。神明如在，遍祠宇于寰区；灵应丕昭，荐馨香于历代。屡征异迹，显佑群生。恭值嘉辰，遵行祀典，筵陈笾豆，几奠牲醪。尚飨！
　　雍正五年，勅封神曾祖光昭公、祖裕昌公、父成忠公，增设神牌，奉行附祀于右殿之后，同日致祭。祝文：维公世泽贻庥，灵源积庆。德能昌后，笃生神武之英；善则归亲，宜享尊崇之报。列上公之封爵，锡命优隆；合三世以肇禋，典章明备。恭逢诹吉，祗事荐馨。尚飨！
　　文昌帝君之祭：国朝嘉庆六年五月二十日，知府冯国柄、晋江知县徐汝澜奉文恭设崇祀。每岁颁行祭费银十六两，于春秋二仲月吉日致祭。帛一，白色，白瓷爵三、登一、铏二、簠二、簋二、笾十、豆十，犊一、羊一、豕一、酒樽一，行三跪九叩礼。祝文：维神绩著西垣，枢环北极，六匡丽曜，协昌运之光华。累代垂灵，为人文之主宰，扶正久彰。夫感召荐馨，宜致其尊崇。兹届仲春(秋)，用昭时祀，尚其歆格，鉴此精虔。尚飨！同日致祭文昌帝君先代之文曰：祭引先河之义，礼崇反本之思。矧夫世德弥光，延赏斯及。祥钟累代，炯列宿之精灵，化被千秋，纬人文之主宰。是尊后殿，用答前庥。兹值仲春(秋)，肃将时事，用申告洁，神其格歆。尚飨！
　　天上圣母之祭：历代遣官斋香诣庙致祭。明永乐五年，以出使西洋太监郑和奏，令福建守镇官重新其庙。自是，节遣内官及给事中、行人等官，出使琉球、暹罗、爪哇、满剌加等国，率以祭告祈祷为常。康熙五十九年，奉行始入祀典。每岁颁行祭费银四两二钱，于春秋仲月吉日致祭。帛一，白色；白瓷爵三、铏一、簠二、簋二、笾四、豆四，羊一、豕一，行三跪九叩礼。祝文：维神菩萨化身，至圣至诚。主宰四渎，统御百灵。海不披波，浪静风平。舟航稳载，悉伏慈仁。奉旨崇祀，永享尝烝。兹届仲春(秋)，敬荐豆馨。希神庇佑，海晏河清。尚飨！同日致祭天后之父积庆公，母积庆公夫人。祝文：维公德能昌后，笃生神圣之英；泽足贻庥，宜享尊崇之报。诞祥钟乎宋代，孝行聿昭，灵迹著于海邦，安澜胥庆。是尊后殿，用答前庥。兹值仲春(秋)，敬荐豆馨，虔申告洁，神其格歆。尚飨！
　　府县城隍之祭：每岁各颁行祭费银三两，于春秋二仲月吉日致祭。礼与风云雷雨同。祝文：维神赫濯，炳古烁今。聪明正直，民社攸凭。理阴辅阳，福善祸淫。是是非非，炳若日星。兹届仲春(秋)，致荐豆馨。希神昭格，庇民蒸民。五谷丰登，家给人足，永享升平。尚飨！
　　东岳泰山之祭：每岁春秋致祭。曰：圣朝御宇，怀柔百神。维神灵应，锡福全闽。位居东岱，惟岳之尊。德隆下土，泽配上穹。出云降雨，物阜时丰。康慈兆姓，食报宜宗。春(秋)仲享祀，万福攸同。灵其陟降，格此菲葑。尚飨！
　　龙王神之祭：乾隆间奉文崇祀，历任晋江知县捐祭费银三两五钱正，每岁春秋二仲月吉日致祭。帛一，白色；白瓷爵三、铏一、簠二、簋二、笾四、豆四、羊一、豕一、酒樽一，行二跪六叩礼。祝文：维神德洋寰海，泽润苍生。允襄水土之平，经流顺轨；广济泉源之用，膏雨及时。绩奏安澜，占大川之利涉，功资育物，欣庶类之蕃昌。仰藉神庥，宜隆报享。谨遵祀典，式协良辰。敬布几筵，肃陈牲币。尚飨！
　　昭忠公之祭：嘉庆二十年，奉行秋祭为始，就于建旷项下开销。每岁颁行祭费银七两五钱，春秋二仲月吉日，委员致祭。祝文：维灵志坚探穴，念切请〔二〕英。勇以赴义，烈以成贞。或乘风而破浪，竟葬骨于沧瀛；或披坚而执锐，洒碧血于铙钲。缅雄姿之卓荦，虽既殁其如生。慰忠魂于故土，荷盛世之褒旌。荐馨香于令序，为桑梓之光荣。生为烈士，死作干城。式昭秩祀，永播芳声。尚飨！
　　旗纛之祭：每岁霜降日，用少牢礼，设军牙六纛神位致祭。

　　〔校注〕
　　〔一〕“祝”疑当作“祀”。
　　〔二〕“请”疑当作“精”。

　　●卷之十六　祠庙志

　　祠庙之设，所以崇德报功也；天神、地祇、人鬼，凡有功德于民者祠焉、庙焉。聚其精神而使之凭依，即以聚人之精神而使之敬畏。地位之弗宜，规模之弗备，栋宇之弗崇，修除之弗洁，不足奉神灵而肃观瞻，奚以明礼法而通冥漠？夫有其举之莫可废也，矧其为朝廷所尊，政教攸系，可听其址败垣颓，堂鼠雀而庭草莱哉！是故有司修举废坠，以是为先，士庶赞襄建筑，亦以此为急也。志祠庙。

　　祠庙

　　文庙、崇圣祠、名宦祠、乡贤祠、名宦乡贤专祠、忠义孝悌祠、节孝祠。以上俱载学校部。
　　关帝庙　在府惠义铺。即涂门街。〔明李光缙记〕今天下祠汉寿亭侯者，徧郡国而是。其在吾泉建宫，毋虑百数，独吾儒林里中庙貌为胜。询之故老，不知创所由始。相沿至今，上自监司守令居是邦者，迨郡荐绅学士，红女婴孺，亡不人人奔走，俦靡不应，应靡不神。先是某从父相国云泉公为记庑壁，光缙获弓■〈礻蜀〉之祷于侯，癸卯伐珉记之曰：今所为颂侯之烈，与侯所以系千百世之人心者，得非以一念殉汉之忠乎！窃以为未尽侯也。夫帝室之有隆替，国统之有存亡，自生民有主而来，谁代无之，何但汉？其历朝死事诸臣，当改姓易命之秋，杀身翼主而极忠无二虑，何但侯？然皆一时能使人叹息咨嗟，传之久而名存耳，未有若侯灵响，今凛然如生者。国于天地必有兴立，惟是生人五伦、两仪不得以坠，二曜不得以晦，人心不得以死。侯始遇玄德，朋友也；约盟而后，兄弟也；及推为中山靖王裔，以主事之，则君臣父子也。平居无里闬之驩，非胞乳之共，不有折圭担爵之素，匹夫相友，然信以死，先兄而后臣之，间关周旋，各尽其道，此侯之所以独高千古也。先主得孔明而鱼水之，侯不悦。侯岂为新间旧，少加长之私情乎？盖谓彼兄弟也而分三国，我兄弟也而盟一心。惟其有所不足于诸葛氏兄弟之间，所以不无致疑于三顾。君臣之际，侯之为人，弟道可见于此矣。孔明请先主于吴为援通婚姻之国，侯駡其婚，绝其使。侯不欲教子二也。权身为汉贼，侯忠汉，假令属其女于乱贼之子而有所私善于吴，不惟悖先主且悖汉。故以婚姻为完蜀计则可，侯为其子计则不可。下邳之役，操有心矣，侯不臣操，操亦终不加侯。侯为汉报操，操岂为汉故而全侯也？彼其贼汉天子、逐天子后，敢于手刃而无疑。一旦见侯凛凛军中，所称臣而母事者，乃其平昔嫂呼之人，无几微礼失，不惟明主臣之道，而且远叔嫂之嫌，遂不觉神悸而魄夺耳。夫良心之发，义理之窟。虽贼瞒亦有之，而况天下后世之人心乎？何国而无君臣，何家而无父子，何人而无兄弟、朋友、夫妇，且今之奔走而祷于侯者奚而人也？非其感于行役之义，则其动于瞻陟之情，原隰之可怀，嘤鸣之求声，九十之卜其仪，五六之期其詹，而皆以问于侯。侯俨然在上，若挈天纲地维以诏人，不言而人心自肃。天下之争祀侯以此，不但以其殉汉而死事也。　郡人庙侯于孔氏宫之左。孔门之教莫大人伦，《春秋》之诛乱贼，诛其悖乎伦者。若不尝药、不逾境、不讨贼之类，不必身亲弑而后斧钺之。诸弟子中，所推勇惟仲子路，迂正名死结缨，夫子皆过之，而计其弑君父而不从，则能明伦理之正，而不失食禄死难之义也。侯素好《春秋》，是以明正统，仇孙、曹。使其得吾夫子为依归，当其在仲由之右与？郡人祀侯甚恪，不尽所以祀，故以此语之。其或有不忠、不孝、不弟、不友、不信者，无得入此庙。纵祷于侯，侯亦必不应之。明嘉靖间，长史李一德重修。万历间，复于庙右塑帝及汉昭烈帝、张西乡侯、诸葛丞相像。〔李光缙记〕郡故有汉寿亭侯庙，灵响特异，士民奉之甚恪。庙左右堂，左祀寿亭侯，右祀平浪侯晏，不知所从始，久沿弗敢更。万历甲辰岁，奉佛者迁平浪侯于堂右偏，而中塑观音大士像为善信皈依之地，识者非之。壬子春，移大士像于月台之禅室。而里中孝廉张君汾、文学杨君某某、何君启升、张君某，相议塑刘先主、关寿亭侯、张西乡侯，附诸葛武侯，祀于其中堂，位南向；而奉平浪侯于前厅，位北向。塑既成，表汉时共事之雅，开泉人未有之祀，观者如堵。缙记之。夫古今言义者皆属之君臣，而于朋友则言信。然近于义而言始可复，则信亦义之符也。虽谓朋友为义交可矣，乃若兄弟未有言义者。其亲本乎父子夫妇之生，其伦秩乎胞乳先后之序，乃天之所洽，非人之所设，安得言义？兄弟而以义言，则自刘先主于关、张始也。先主起涿郡，寿亭侯起解州，西乡侯亦涿郡人。三人生不同地，居不同族。先主虽中山靖王之后，一贩履之夫耳！非有爵位名号，蚤有声于天下。而卒然相遇于崎岖草泽中，意气欢投，约为弟昆，此识见有大过人者。卒之间关险阻，死生不分，其信严乎天地，炳如日星，可谓知大义矣！然人知其义，而不知其所以义，知辅先主之为义，而不知其约谋兴汉之为真义。盖当是时，汉室虽不纲，献帝之共主犹存。以曹瞒之奸，犹知藉其名、挟其威以令诸侯，而九锡之加，必假汉天子诏而后受之。宁以先主为汉裔，寿亭侯、西乡侯为汉臣，而不知为帝望谋者？令其初相与盟，先主即有帝制自为之心，寿亭、西乡亦自有帝先主之意，挟力起兵，窥伺汉室，则先主亦孙、曹之等，而寿亭、西乡亦公瑾、司马仲达之流耳！安在为义哉？今按：先主之称汉中王，在建安二十四年，而其即帝位于武担之南，在魏黄初之二年，皆曹氏废帝自立，遇害发丧之后。而当其顾诸葛武侯于隆中，惓惓以伸大义、兴汉室为言，武帝〔一〕亦以其帝室之胄也，故宁与其兄分事而不肯一失身于孙、曹。则先主之心嘘炎汉，关、张信之，武侯亦知之，而当献帝之在时，其无称王自帝之心明矣。先主与孙、曹争雄长，其用心与孙、曹异。先主之心，抉汉者也；孙、曹之心，无汉者也。先主欲扶汉，则不得不仇孙、曹之贼汉者。寿亭、西乡欲为先主而扶汉，则不得不効死力于先主。先主仗大义之心，与寿亭合。寿亭为汉室仗大义之心，又与西乡合。此三人者，其状貌之恢奇，可一望而知；其议论之慷慨，可一闻而决。固宜其片言之约，遂定为终身之券，宁为汉死而不悔也。匹夫慕义，相然信以死，后往往相悖戾，岂必其终。而始渝盟，良由其剖心示信之初，已怀有苟富贵图私利之志，一旦形分势隔，猜嫌遂生而戈矛遽露矣。谭、尚之相攻，丕、植之相逼，岂非以利哉！司马懿于曹丕至善，而叡爱礼懿又至，乃至杀曹之子孙殆尽，正向之所引为股肱心膂之臣，然不于其诛爽弑髦之时，而在蒭牧临履之际矣。彼其所昕夕觊而垂涎者，有魏之鼎在耳。夫自古未有非轻大利之人而能与人成大利者，寿亭、西乡以君臣之义完手足之好，武侯释兄弟之好完君臣之义。或先弟而后臣，或先师而后臣，则先主以义始而三臣以义终。鱼水之欢，同休等戚之爱，非偶然也。史称先主于二人，寝则同床，恩若兄弟，而侍立周旋不避艰险。武侯亦自表于先主：臣死之日，不使内有余帛，外有余财，以负陛下。其见大义而忘利如此。嗟夫！使世人而皆能见义以忘利也，则恩义之情笃而身家之心轻矣。以处君臣、兄弟、朋友之伦，何所不可哉！余故特表而出之，以为世之臣、弟、友者劝焉。天启元年，于后殿塑帝袞冕像。郡绅杨维清、李光缙、徐某即下十洲，但失其讳。重修广僧道住持居室，复立碑记。其略云：关帝庙不知构于何代何年，旧左右两堂，左祀侯，右祀晏平浪侯。堂后为僧室、厨鼋。无异廊曲巷可便出入，溷杂甚矣。万历中，有塑大士像于右堂而徙平浪侯于堂之左偏。未三年，议徙去，塑三义像祀之。庙之有刘先主、张车骑、诸葛武侯像始此。今上尊侯，称以协天大帝，乃于左堂后厅改为正气堂，塑帝冕旒像祀其中，以晏平浪侯附焉。僧居益窄，堂亦弗尊。直指十洲徐公捐金，买庙右林屋增拓之，构堂于正气之西。新前廊两庑，盖僧室，移厨舍。镌契白于石，复言曰：数楹之宫，广不数武，而抟捖乾坤，闺闢阴阳、尽在于是。奚必待大？噫嘻！侯为国家衞社稷生灵之心，至今在目。其无藉于广宫崇宇也，犹其无待于尊称帝号也。而隆事侯者，不能不追崇之。拓地增修之意，固若斯焉已矣。国朝顺治九年，敕封忠义神武关圣大帝。雍正五年敕封神曾祖光昭公、祖裕昌公、父成忠公，设神牌增祀于右殿之后。九年辛亥，邑人捐修。〔张焕登记〕郡之祀汉前将军汉寿亭侯也，前此矣。前此者何？志有之：关王庙在通淮街北，郡人奉之极盛。按传，终汉之世，俱以侯称；曰王，自宋崇宁始；曰帝，自明万历始。而通淮者，南唐郡城之东南门也。然则郡之盛于祀侯也，自通淮始。而庙之创自何代也，为唐、为宋，则皆无可据者。故昔之记修庙者，于其创始阙如，或曰：“今天下之祀侯者，遍郡邑而是。而独正阳也，荆州也，通淮也，三者为旧。”是亦未可据者。《祭法》：法施民、劳定国、死勤事，皆祀之。侯之祀者何？曰兼之矣。令德前哲，与山川社稷之神并祀。侯之为德精微。《春秋》者圣人经世之书也，法无或苟。孟子曰：“圣人百世之师”，侯有焉，法施民矣。卯金鼎绝，侯以部曲徇徐、豫，转战千里，佐先主开基正位于蜀，立宗庙，恰祭高宗皇帝以下四十三载，劳定国矣。洛阳中兴之地，襄、洛不远，侯之自将攻樊，志京洛也，章乡之役，天也非所逆料，《诗》曰：“岂敢定居，一月三捷。”志也夫！死勤事矣。或谓撤兵赴樊，侯计为左。其不知讨贼之义也有是。侯恶操，恶其贼汉也。恶权，恶党逆也。恶有大小，讨有先后。操自西还，母后弑，皇子鸩，殊礼僭，篡夺偪矣，不急击之，郄公之兵不又勒入乎？其恶大。权虽降操，其恶小。先其大者，三代仁义之师也。且使舴舷之舟，淹风逗阻，糜傅之将，婴城固守，师老军悬，寇自溃矣，庸有訾乎？兼此三者，祀以此。今〔二〕位之四年，大厘百神祀典，又推侯以风厉天下臣民。诏封三世公爵，命天下府州邑，各以庙置主，春秋祭。郡之庙于通淮者何故事左右二堂，左奉侯，右为三义祠。左之厅事，今改像文昌帝君。配侯德也，右为冕旒像，则明万历之季也。今岁辛亥春既祭，郡人相与议曰：维兹侯庙，实妥厥灵，而左右厅事剥焉将圮，冕旒图像日就■〈黑乚〉昧，不亟新之，神弗宁宇。于是斩木伐石，一仍旧址，经始于夏四月二日，阅仲秋而告讫。功既而曰：愿有述侯之庙貌遍天下，威灵亘古今，褒崇之典，久而弥隆，固非浅陋者所能赞颂也。然既不知前此之所自，弗志，后此乌考？故述其祀之所以，且以解夫或人之惑。乾隆四十三年戊戌，郡绅士捐修。〔官献瑶记〕国家沿前典，建文庙，崇祀先师孔子，复肇建武庙，以崇祀关帝。庙用帝制，自京师暨各省、郡、州、县，岁三祭。其仪略降于先师，在社稷二神之上。唐昌黎韩子谓：祀社稷以功，祀先师以德，固自有次第。亦惟帝明德丕显，威灵赫濯，保任皇极，远而弥耀。非穷殊礼，隆美报，不足以惬乎千百世企慕无数之人心也。祀先师，著令外，凡书院义学释菜释奠弗禁焉。祀关帝，著令外，凡通郡巨镇以及遐壤荒区旧所立庙祈祷禬让亦弗禁焉。又所以广爱广敬而大畅乎薄海内外，士与女欢欣瞻仰之私愿也。于是吾泉郡城东南隅，有街曰通淮，庙祀关帝，由来已久。乾隆癸巳年，前殿正脊之栋将挠，后殿临八卦沟者亦倾欹弗整，一切瓴瓦榱桷俱汙漏尘朽不鲜。郡之绅士，同心劝谕，遵前规而辑之，材嫩工良，既固且新。庙前故有华表巍然，今圮矣；树而揭之，以肃观瞻。费洋金计千，经始于其年九月，迄丙申二月竣工。重其事以书来请记，并录旧碑文二首。按：庙之建，不知何防。所可考者，修于有明万历癸卯。为之记者，李君光缙。继修于国朝雍正辛亥；为之记者，张君焕登也。二君惕诩帝之扶树彝伦，更援引《祭法》，昭示来兹，其言美矣、备矣。顾余窃有感于韩子功德次第之云，而叹帝之超群绝类，所以接武乎先师者，洵可与天地比寿，与日月齐光也。《易·说卦》云：“立人之道，曰仁与义。”仁者，天德之元也；义者，天德之正也。仁之至者统乎义，而称先师必以仁该之，谓其如太和元气流行于四海也。义之至者成乎仁，而称帝必以义该之，谓其至大至刚，浩然正气塞乎两间也。天生先师以立仁之极，人道斯立焉；复生帝以立义之极，人道斯立焉。立仁之极，亲而尊；立义之极，尊而亲。记称凡有血气者，莫不尊亲，而溥而横之；覆载照临之域，无远弗届。故能比寿天地，齐光日月也。国家既立文庙以祀先师，必立武庙以祀帝。嘉兴敷天，合敬同爱，日优游乎安宅正路，而莫知为之者。余故阐而出之，以发前修未发之蕴，以表绅士洞洞属属难已之诚。凡在役者，其勤事能施，皆可书也。且俾数典者，有考于将来云。嘉庆十九年闰三月，奉旨加封忠义神、武灵佑仁勇。道光三年复劝捐修葺，八年正月奉旨加封忠义神武灵佑仁勇威显。嘉庆八年，提督颜鸣汉、城守英林，移祭于萼辉铺提署之左武庙，此庙祭缺。
　　武庙　在萼辉铺提署之左。前系提督东教场，康熙二十七年，提帅张云翼建，称武庙，朔望行香，春秋致祭，而秩祀之典，尚在涂门街庙。至嘉庆间提帅颜、城守英始移秩祀之祭于此庙。后中殿坏，嘉庆十八年，伯爵军门许文谟捐修，住持僧然中董其役。
　　社稷坛　在府治北朝天门外田庵乡《八闽通志》云：宋时社稷坛在府治西南净明坊内。元因之。明洪武二年，知府常性移建今所。晋江县宋、元时本有社稷坛在元妙观南。明时以县附郭，统祭于此，不别为坛。其制累石为坛，高三尺四寸，府志缺四寸二字，非。纵横各二丈五尺；以北为前，南为后，东、西、北出陛各三级。坛下前九丈，东、西、南各五丈，缭以垣。由北门入，立二石主于坛上，长二尺五寸，方一尺一寸，圆其顶，埋于坛土之正中近后，北向，上露圆尖，余瘗于下以依神。于平日别立二木主藏于城隍庙，祭日迎木主于坛。左稷右社，在二石主之前以依神。于祭时，坛旁设神库、神厨、宰牲所、洗牲池、斋房。国朝雍正九年，知县王之琦重修。乾隆二年，奉文再修。
　　风云雷雨境内山川城隍神坛　在府治西南临漳门外柳通铺。《八闽通志》云：宋初以风雨雷师附祭社稷坛，嘉定十四年，郡守宋均复别建于仁惠坊内东仓之隙地。元因之。明时故址并入府治，洪武二年，知府常性建今所。晋江县附郭，统祭于此，不别为坛。其制累石为之，南向，纵横各二丈五尺，高三尺四寸，缭以周垣。门、陛、厨、库等所，如社稷制。设神位三：中风云雷雨之神，左境内山川之神，右府县城隍之神。国朝雍正九年，知县王之琦重修。乾隆二年，奉文再修。
　　先农坛　在府治东仁风门外东禅乡耤田后。国朝雍正五年，奉文创建。其制累石为之，高二尺一寸，府志作二丈一尺，误。宽二丈五尺。坛之正北，中一室奉先农神牌，东房贮祭器、农具，西房收耤田米谷。东配房置祭器，西配房给看守农户居之。外缭以垣，门南向。耤田之制，四亩九分。
　　八蜡　附祭于先农，不别为坛。
　　常雩坛　亦在先农坛内。
　　文昌坛　在城内阳义铺玉犀巷内。原为镇雅宫，国朝嘉庆六年，守冯国柄、令徐汝澜奉文特设，以是宫近府县治，改立为坛。道光八年，令卢择元倡修。
　　天后庙　在府治南德济门内。宋庆元间建，明永乐十三年奉文修葺。嘉靖间郡人徐毓重修。〔顾珀记〕五泉有灵济天妃宫，创自宋庆元间。奠于郡城之南，浯江横其前，三台拥其后，左法石，右紫帽，亦郡中形胜地也。国朝永乐十三年，少监张谦使渤泥得番州，发自浯江，实仗神庥，归奏于朝，鼎新之。成化甲午，郡守徐侯源垦田地二十余亩，以供香火之费。历岁既久，寝以倾颓，有欲图形胜而庐其居者矣。进士徐君某、尊甫徐公毓，谓是宫实郡城诸水会归之处，盖堪舆家所谓水口，关系匪轻，遂捐己赀，协以众募，令子槩董其役。先修正殿五间，重建寝殿七间，凉亭四座，西廊三十间，东西轩及斋馆二十八楹，经始于嘉靖庚子夏四月，至甲辰季冬始落成焉。泉卫指挥使王君文璥，谓徐氏修废起坠之功不可无纪者也，征予文刻石，珀承之。太常时伏读成祖文皇帝御制碑文，若曰：仰惟皇考太祖高皇帝，肇域四海，际天所覆，极地所载，咸入版章。怀来神人，幽明循职，朕承鸿基，罔敢或怠。恒遣使敷宣教化于海外诸番国，尊以礼义，变其夷习。其初使者回奏，涉海浩渺，风雨晦明，洪涛巨波，惊心骇目，乃有神人飘飘云际，以妥以侑，旋有红光飞来舟中，巳而烟消霾霁，风恬浪息，张皇盪胪，倏忽千里，咸曰：此天妃之神也，显示灵应。朕嘉乃绩，特加封号，建庙龙江之上。《礼记》所谓有天下者，祭百神之意也。则今日神之祀不为谄，宫之修不为侈，文之刻不为诬。视彼欲图形胜而庐其居者，不亦惑乎！是为记。国朝乾隆元年，邑人捐修。神为莆田林氏女。宋宣和四年，赐额顺济。绍兴二十五年，封崇福夫人，二十六年封灵惠，二十七年封灵惠昭应。淳熙十年封灵惠昭应崇善福利夫人。绍熙元年封进爵灵惠妃。庆元四年封助顺，六年封护国庇民，追封一家。开熙元年封显卫。嘉定元年封助顺英烈妃。宝祐元年封嘉应英烈。协正三年封慈济，四年封善庆。开庆元年封显济妃。至元十八年封护国明著天妃，二十六年封显佑。大德三年封辅圣庇民。延祐元年封广济。天历二年以怒涛拯溺，加封灵感助顺福惠徽烈，赐额云慈，遣官致祭。明洪武五年封昭考纯正孚济感应圣妃，六年遣官致祭。文云：圣德秉坤极，闽南始发祥。飞升腾玉辇，变现蔼天香。海外风涛静，寰中麟凤翔。民生资保锡，帝室藉劻勷。万载歌清晏，昭格殊未央。永乐七年封护国庇民妙灵昭应宏仁普济天妃。隆庆府志：神居莆阳之湄洲屿，都巡检愿之季女也。生有祥光异香，资慧颖悟，能知休咎，长能乘席渡海，常乘云游于岛屿，人呼曰“神女”，又曰“龙女”，以其变化尤著于江海中也。宋太祖雍熙四年九月二十九日升化，是后常朱衣翩旋，飞行水上，累著灵验。宋庆元二年，泉州浯浦海潮庵僧觉全，梦神命作宫；乃推里人徐世昌倡建。实当笋江、巽水二流之汇，番舶客航聚集之地，时罗城尚在镇南桥内，而是宫适临浯浦之上。自是水旱盗贼，有祷辄应。历代遣官斋香诣庙致祭。明永乐五年，以出使西洋太监郑和奏令福建守镇官重新其庙。自是节遣内官及给事中行人等官，出使琉球、暹罗、爪哇、满剌加等国，率以祭告祈祷为常。国朝康熙十九年平定台湾，神涌潮济师，勅封护国庇民妙灵昭应宏仁普济天妃。二十三年封天后，五十九年始定春秋致祭。雍正元年，御书匾额曰“神昭海表”。乾隆间，御书匾额曰“恬澜昭贶”，于后殿祀后之父母。嘉庆二十一年，署郡守徐汝澜倡捐重修，撤庙口对面倚城小屋，即于其地立碑。〔汝澜自为记〕尝见通都大邑以至遐陬僻壤，莫不有英祠烈庙，赫声濯灵，表表在人公目间。然或保障一方，显应一时，世远年湮，同于陵谷沧桑者有之，同于郭公夏五者亦有之。求其効顺扬灵，泽被广远，怀桑昭报，久益钦崇，未有若天上圣母之神之最著也。神为莆田林氏女，生而神异，能知休咎，常以席渡海，或乘云游岛屿中。人咸以龙女目之。以宋雍熙四年三月重九日二十九岁升化，自是神光普照，灵迹昭垂，凡航海者但见彩霞飞至，无不化险为夷，历宋、元、明，载籍所记，笔不胜述。至国朝而灵响特著，帆樯所至，靡不家祀而尸祝焉。其尤为众人所传诵者，康熙年间平定台湾，神尝涌潮济师。乾隆中，荡平台匪，神又著助顺功，是以封号频加。特予春秋致祭。至于出使琉球等外国，夫士商之往来，其感应又不可指数。予前令晋江日，祇谒神宫，闻父老道其事甚悉。嗣予擢守台湾，海氛未靖，人皆以为忧，而予独荷神庥，克占利涉，至今钦感，不能去心。嘉庆乙亥秋日，予以代典郡事，再至泉州，祀事既修，敬伸瞻仰，而栋宇漶漫剥蚀，非复旧观，殊不足以妥神灵而彰祀典。于是乘岁功既成之后，亟谋所以新之。邦之人感念灵贶，喜予为之倡，亦竞于趋事赴功焉。乃相与鸠工庀材，朽者易之，缺者补之，自内至外，治以塈茨，饰以丹艧，而殿之大柱，并易以石，以期不朽，亦庶几轮焉奂焉，克符旧制矣。是役也，经始于乙亥杪冬，至丙子仲夏告竣，计糜制钱三百余万。落成之日，邦人相率请予文以纪之。予按郡志，泉郡神宫凡三处：一在南门外厂口；一在十五都围头。而在南门外，为嵗时致祭之地，尤为庶姓所瞻依者，即此是也。溯自宋庆元间，神示梦海潮庵僧，俾作宫于此，时罗城尚在镇南桥内，而是宫适临浯浦之上，海舶蚁聚，香花最盛。厥后代有修举，惟我朝嘉神之绩，典礼加隆焉。《祭法》所谓以劳定国则祀之，能御大灾，捍大患则祀之。则予之口口从事，其亦上遵国家报功之制，并以顺群黎敬事之诚欤？且知后之守斯土者，亦必同深感仰，以时修明之。从此庙貌常新，安澜永嘉，如江河之行地，经万古而不废，又岂保障一方，显应一时者所可同日语哉！故如所请，记其大略于石。又一在南门外厂口。乾隆九年，郡人施曜重修。一在十五都围头。将军施琅征海，师次于此，神有助顺功，康熙二十四年，遣礼部郎中雅虎致祭。〔文云〕国家茂膺景命，怀柔百神，祀典具陈，罔不祗肃。若乃天庥滋至，地纪为之効灵；国威用张，海若于焉助顺。属三军之奏凯，当重铎之安澜。神所凭依，礼宜昭报。惟神钟灵海表，绥奠闽疆，昔藉明威，克襄伟绩，业隆显号，禋享有加。比者虑穷岛之未平，命大师之致讨，时方忧旱，井泽为枯，神实降祥，泉源骤涌，因之军声雷动，直捣荒陬；舰阵风行，竟趋巨险。灵旗下飐，助成破竹之功；阴甲排空，遂壮横戈之势。至于中山殊域，册使遥临，伏波不兴，片帆飞渡，凡兹冥佑，岂曰人谋？是用遣官敬修祀事，溪毛可荐，黍稷惟馨。神其祐我家邦，永著朝宗之戴；眷兹亿兆，益宏利赖之功。惟神有灵，尚克鉴之。
　　府城隍庙　在府治北，即资寿寺故址。旧在治东萼辉铺，宋嘉祐二年，侍郎赵涯建，名明烈王庙。明洪武二年，封鉴察司民显佑伯，三年改称城隍之神，四年知府常性重建。永乐间晋江知县宋仲祥，正统间知府熊尚初，正德间知府葛恒相继修。嘉靖二县志减“二”字，误。十三年，庙改参将署；知府俞咨伯改建今所。〔陈让为记〕高皇帝平定埏区，正位建元二年己酉，诏封天下城隍神爵号，视地为差。三年诏定天下所祀岳渎，城隍皆依本称，无爵号。谓神通灵山川，调风致云，奋雷顺雨，春秋秩祀焉。四年勅郡邑里皆立厉坛，以神主其祭，监察官民善恶。官履位，必先假庙与神誓，期阴阳表裏协于正直，以顺承天庥，通乎昼夜之道，而知而理于义，以曲成民物。固聪明圣智达天德者能知之，未易与世论也。心粗者多眇慢，心惑者多谄渎，不讲于幽明之义矣。惟圣人观于天道，惟阴与阳，观理于阴阳，惟神与人；观天地神人之心，惟公与正；观天地神人之心之所甚爱者，惟君与民。制为礼乐，以理民义，祭祀神祇，以祈幽祉。事虽在礼乐，敬在鬼神，故明德馨香，上下昭假，百瑴殖好，民用又康。虞夏以来，未之有改也。神祀举亦为民义，民义举亦为神道。序秩其事，先后轻重，合体履之，乃知其物不二，直所从事之异路，有能与不能尔。人之所能，神所不能者，人其任之；人所不能而神能者，神其不任耶？爽德怠事，皆为获罪于天，无所祷也。泉郡城负清源而临晋水，崇雉周池，神与郡诸侯皆受命于天，以保民为职，位分相当，通气效能，表里共治，若昼夜、寒暑、晦明、舒肃成嵗，实有其理，非假借神道而为言也。庙旧在卫西，逼近台省诸署，湫隘喧嚣，圮剥殆尽。岁甲辰大祲，郡侯俞公蒲山、别驾陈公少华，思祈神贶，载辑民休，乃相谘议，谓神聪明正直，能调和风雨，福善祸淫，助我绥育黎庶。今庙若兹，甚非所以妥安神灵，昭致慈惠精意者。时诎不可用民，惟资寿寺废且尽，门堂寝室仅存，费一功百，积高居幽，实惟神明之隩，正直府治之阴，足称阴阳表裹之义，其惟迁哉。庙东北，旧有晦翁小山丛竹亭，不二亭旧为欧阳行周读书室。可庀崇福废寺余材，肆一修治，庶几不遗古义，时效吾侪景行之思者。至是厥功聿成，庙貌巍峨，联匾彪章，丹青焕耀，清斋有舍，缁流有次。远近来观，莫不欣喜。谓蒲山公高潜神参，制义达权；少华公协德明阴。少府双华胡公继至，罔不同心与德。谓幽明之路可通，果繁昌之福可坐而致；贤哲之迹可寻，果为善之类可乐而生也。词曰：嶒嶒榕城，其隍渊渊。溁穿潮汐，屏翰深坚。通节内外，保民御奸。英灵超蜷，配合山川。神司民物，与天同心。涝宜开荠，旱则为霖。繁殖百谷，康阜黎黔。萃亨元吉，辟除氛祲。神秉正气，出入乾坤。居高领会，镜观无伦。分别淑慝，不见不闻。恶除其本，善裕其昆。汉祀纪灌，宋重生辰。民义尚荒，安能事神？肆惟我侯，精意明禋。聿迁胥宇，凡以为民。神灵厥居，彷佛乐胥。岂曰彷佛，帝眷在兹。幽明共治，返于古初。之于天下，如视诸斯。国朝岁增春、秋二祭。乾隆间，修中前二殿、东西两庑及六贤祠。三十四年己丑，再修山门，移水沟。陈隆祺等有记。兹又朽蠹，道光十年，邑绅士劝捐重修，现在兴工未竣。
　　县城隍庙　在府治北云山铺。旧附祀于生韩古庙，国朝乾隆十七“七”，县志作“九”误。年，知县黄昌遇建今所。〔昌遇自记〕我晋之有城隍也，始于唐。历宋、元、明屡有迁移，规制殊不可考。万历间，建韩魏公祠于谯楼前，因其地为公诞降处而以邑城隍崇祀其中。颜之曰“生韩古庙”，相沿几二百年。然近市湫隘，庙貌未扬，无以壮观瞻，即无以妥神灵。己巳夏午，予甫莅任，心窃为之惶然，筹改建而未得善地。岁辛未，相度形势，得地于谯楼西北民居，委洛阳司林君懋懿履勘议值。邑绅陈君廷凤首先捐金购地，而邑人士复踊跃乐输，河间令黄君为汉鼓舞之力居多。惠绅陈君文煇董其事，伐木取材，鸠工集力，经始于冬月，阅今春而庙成。复扩庙后余地为后殿，左右翼以两廊，堂后盖亭，前殿崇神像，后殿安神棲，东西有庑，复塑善恶类应之像以彰惩劝。厥宇轩轩，厥墉言言，门屏宏敞，金碧辉然，庶足以壮观瞻而妥神灵，其将福我百姓于无穷矣。〔又陈大玠记〕泉郡城隍在府治西北，相传为韩公国华司其神。宋时公知泉州，惠政覃敷于民，民思其德，因奉其神以享祀勿替焉。志载，韩公之子琦生郡舍，后人建韩魏公祠于郡厅，即“生韩古庙”也。明万历中，魏公祠于府城隍庙旁，而以古庙专祀邑城隍；并传魏公乃泉山三台神诞降笃生，即今司邑城隍之神也。向尝疑之，然事虽无足征，而理实有可信。古来名臣，忠诚慈惠，载诸史册，炳若日星。沐膏泽者，相与凛为神明，荐以馨香，亦理所固然也。惟是庙处谯楼东偏，体制未隆，殊为阙典。己巳夏，邑侯黄公莅事初，即以鼎建■〈匚外堇內〉念。公固勤于庶务，且重民依，首新学宫以崇圣，继建书院以课士，而于桥梁、门楼、有关民俗与民风者，莫不次第兴修。辛未卜于提帅府西，直指公署旧基为郡宅中胜地，首倡廉金庀材，兴工始于孟冬，而民以今春庙貌崇隆，规模巍焕，允矣神灵所居歆也，奉邑城隍崇祀焉。黄公治晋三载以来，民之顽者醇，好者良，案牍虽繁，鸣琴可治。今岁恭逢圣母万寿恩科，一邑上士登鹗荐者十有六人，而一元三魁，人文之盛甲于闽中。且公入闱分校，所得皆知名士，诚足为荣榜光。是晋公致治之所感孚，教化之所渐摩，而实地灵神庥有默默相之者。公膺卓荐，行将入觐天颜，邀荣擢而登显仕，其政绩勋名当与韩公父子后先相绍美矣。他日士咏民讴，又曷有穷期欤？诸父老请予言勒于碑，因序其事而为之记。黄公讳昌遇，江南江宁人，癸巳恩科举人。首先捐银购地者，邑绅州牧陈君廷凤；勤劳董事者，惠绅别驾封中翰陈君文煇。例得并书，亦十七年立。嘉庆九年，邑人捐修并设立东西驷厩，二十二年复捐补葺。道光八年，邑人复捐修。〔萧汉杰记〕庙建于乾隆十七年，距今七十六载矣。虽屡修葺，难弥湿漏。今春久雨，堂上通梁朽折，右判渍摧，两庑倾坏。因与住持僧循扶请周君仕鼎综理其事，并仗林君廷光、陈君天椿同其劝捐，幸皆欣诺。即于二月半兴工，易樑柱、整石庭，自大堂至二门，丹漆一新。仍修饰庙主左右判官泊马君诸神像，从此神居永奠，其福我邑者更靡有涯矣。是役也，择材选工，出纳课督及土木工费，全赖周君合纪其略。列捐账目以志功德，以劝来兹。僧循扶复募建山门，改照墙及两边门为前进，而门居中，縻白镪七百余钣。
　　东岳行宫　在府治仁风门外凤山之阳。宋绍兴二十二年尚书张汝锡建。明万历三十五年，副使姚尚德、知府姜志礼重建。〔李光缙记〕天下五方之山，以泰岱为东岳。《虞书》云：“舜东巡狩，至于岱宗”是也。太史公云：作事者，始于东南；收功实者，常于西北。故古者天子法之。新春始事，必居青阳，左个车旂服玉，色尚青苍，以东方为万物发生之地也。后世东岳之建，始于唐高宗乾封元年，封泰山以其神，周流天下，无所不至。勅郡国所在东岳行宫，以祀青帝，而从泰岱之称，命曰东岳。吾郡行宫，在仁风门外第一山之阳。志不载其构于何代何年，但云建置修葺不一，至宋绍兴，规制益宏，则其由来久矣。今上即位久，道化成，天地太和，山川鬼神应之。三十五年秋，地大震，飓风淫雨交作，青帝宫尽圮，帝像坏。郡士民徬徨，兵备使者姚公、太守姜公、邑令李公谋兴复。礼请文学詹君仰宪董其事，詹君自捐金百余为经始费，收旧木贮之，诹吉鸠工，盘土辟基，按旧更新，于焉始事矣。已，姚公、姜公、李公先后捐金，外邑令亦有佐者。匠石杂作，土木并兴，向殿柱用木，今石之；向无层檐，今重之；向一殿，今列而三之。殿后开轩窓受明，左右直以两巷，垣屋翼其外。中为正殿，祀青帝像，傍塑女史、女侍御，六甲、八谷在帝左，尚书、大理在帝右。左右二执法在端门，东为宏文府，祀内阶帝君；西为阴隲司，祀阴德君。闢通天露台，著尊崇之象，以严祝厘之所，巍巍煌煌，视昔加廓矣。詹君属某记之。夫青帝者何神也？余考天官，紫薇、勾陈，大帝居焉。五帝座内辅太薇，外垣亦如之，有四方诸侯王之象。东方曰青帝，灵威仰之神；南方曰赤帝，赤熛怒之神；西方曰白帝，白招拒之神；北方曰黑帝，叶光纪之神；中央曰黄帝，含枢纽之神。位各有所居，职各有所掌，以顺大帝之序，而总其权于青帝。故六甲授时为木正，八谷司耕为火正，大理平刑为金正，尚书纳言为水正，并隶于东垣之属星。今夫天地间精华美丽之象，莫耀于文章，而其充积盈溢之盛，莫微于德行。一为亨府，内阶星主之；一为利府，阴德星主之。内阶〔三〕籍南垣而躔文昌星之东北，阴德星籍西垣而躔尚书星之右。东，木火相交，金木相裁，此乾始而亨，而美利，利天下之道也。大抵东方有帝，为乾之元，于四德为仁，于四时为春，于五行为木。仁无所不该，春无所不至，木无所不生，则元无所不统。文章者，木生之英也；阴德者，木性之仁也。谓帝居岱，可；谓东、西、南、北岳皆帝居，可。谓帝行春，可；谓春、夏、秋、冬令皆帝行，可。谓帝旺木，可；谓木、火、土、金、水皆帝旺，可。此之谓统天。孔子《说卦》，于后天之位曰“帝出乎震”。震，东方也。而齐之、见之，以至于战而劳，而归其成于东北之艮。震、艮终始不离一，东帝之道甚大而甚妙，万物者，亦甚神矣。然则行宫之成，上应天道，下通地理，中植人纪，一郡之精神命脉系焉，安可一日废乎？吾亦知帝尊居绀宇星宫，何必人世？然郡人所以致陟降临汝之意者，舍是其奚以图之？是役也，詹君劳肩于身，役持于久，卒底有成，神人赖之，厥功懋矣。国朝康熙三十年，提督张云翼祷雨于此。〔云翼自为记〕康熙三十年夏四月，泉州不雨，民肩水以溉。来年溪井皆涸，稻田既如石，且不可秧。泉之监司、守牧与令，皆忧之。各为祈湫，民亦鳜于群神。白衣巾，幼者跪行于前，十步一起止；壮者、老者爇香于后而舁神其中，鸣金鼓以导神，亦素冠缟衣，持柳枝如行雨状。号呼之声，自昼入夜。余闻而悲，谋所祷之。或曰，泉滨海，宜告龙之宫；或曰，泉有山，蔡忠惠祷于金鸡，真文忠祷于紫泽。余思上帝赐康，必专岳臣。维岳兴霖，先出云雨。岱峙于东，亲为天孙，所以始成万物，通元化气，主乎生而尤传肤寸之灵，独能不崇朝速遍天下？泉之东郊，既有岳祠，不独配位子鲁，而许分禋祀于极南。瀛濡之间，知以生生之气无远弗届，有其感之，当无不立应。乃建坛于祠，蔬食致斋，为文以告之。云殊有渰，雨犹细，未至优渥。余自署门复屏舆焉，徒步以致诚。是夕雷大作，云既同，祁祁如注，倏倒石吞江，不止若倾盆，继以霡霂者数日。平海一路，诸邑皆足。于是泉之民，争来颂予。夫雨阳时若，百室盈宁，守土者之所大庆也。圣天子化洽南服，神威所震，鲸鲵且久遁，区区旱魃，自不能肆乃虐，而含泽布气，如乔岳者，亦莫不乐效其灵。余何敢贪天功，忘帝德，不思所以答神贶哉！艺稻既毕，晴日丽郊，乃率众民报赛之，并题词额曰“霖沾肤寸”云。乾隆间，门内及两廊悉坏。　二十五年，雒阳司林懋懿捐银二百五十余两，请之府县，倡诸僚属、绅士捐助修建。嘉庆年间，守徐汝澜修青帝行宫前进。道光三年，邑人陈维逵、林振美、邱克捷修两廊及后殿，以北三宫妆饰八十六位诸神像。林嘉猷独修殿内女官像。萧汉杰记。其后殿及檀越，则近年安溪湖李自修。
　　风神庙　在府治东北虎头山。嘉庆二十四年，守徐汝澜建。
　　龙神庙　在府治东登贤铺承天寺内。乾隆间，奉文崇祀。
　　昭忠祠　附祀惠义铺涂门街三义庙。因乾隆间征台匪，文武官员、乡勇、兵丁死难，于嘉庆二十年奉文建祠，择地未定，暂附此庙。文武官员在庙后左右二龛，乡勇、兵丁在庙前东西二龛。嘉庆十三年，增设浙江提督李长庚牌位，计祀文武官员六位，乡勇二位，兵丁一百五十九位：
　　皇清赐侍卫出身，提督浙江全省水陆军务等处地方总兵官，兼署福建水师军务、统辖澎、台水师总兵官，在粤洋追逆，被破伤亡，追封三等壮烈伯，爵承袭十六次，候袭次完时，给予恩骑尉，世袭罔替，赐谧忠毅李讳长庚神牌。
　　福建闽安协溺故副将庄锡舍。
　　原任湖北来凤县阵亡知县庄仍兰。
　　台湾镇标右营被害守备林国升。
　　福建烽火门溺故把总张瑞章。
　　福建海坛镇标右营溺故外委林允得。
　　拏获洋盗张阿四等审拟治罪，烽火营伤故乡勇二名：庄唱、晋江人。庄卓。惠安獭窟乡御盗被害。义勇。
　　缉捕洋盗拒捕淹毙、海坛右营守兵一名：许世明。晋江人。
　　台湾镇标右营步战兵一人：钟正魁。晋江人。
　　攻捕艇匪溺毙官兵谢得明案内，烽火营步战兵一人：蔡入。晋江人。
　　出洋缉匪，船只失火落水淹毙，烽火营步战兵一人：陈荣华。晋江人。
　　浙江剿捕船匪，坏船淹毙，金门左营步战兵一人：吴汉。晋江人。
　　台匪陈锡宗案内，北路左营步战兵三人：丁得龙、黄士升、郑有高。俱晋江人。
　　守兵一人：蔡日升。晋江人。
　　出洋捕盗，中炮着火，船只沉溺，水师提标左营步战兵一人：陈瑞金。南安人。
　　出洋追捕艇匪，被盗冲破船只，台湾左营守兵一人：林廷贵。南安人。
　　台匪陈周全滋事案内，阵亡台湾水师协标左营守兵一人：蓝光建。同安人。
　　出洋捕盗，中炮着火，船只沉溺，水师提标左营额外外委一名：洪廷魁。同安人。
　　步战兵十八人：黄天佑、杨禄、谢国荣、郑顺光、蔡捷生、尤得春、陈再兴、柯贵凤、施朝生、蔡捷、程国彩、曾光辉、朱成、施日生、张钦逢、叶连生、洪水生、庄日生。俱同安人。
　　守兵九人：鲍春凤、孙宗贤、许得福、吴进成、任国安、王得荣、庄世生、邱一生、施振胜。俱同安人。
　　水师提标前营步战兵二人：陈九老、杨捷顺。俱同安人。
　　守兵三人：黄进生、曾得贵、张飞凤。俱同安人。
　　台湾班兵内渡在洋遇匪围却案内，水师提标右营被害步战兵二人：洪逸、林勇老。俱同安人。
　　守兵十二人：王国忠、王得春、李再福、吴捷成、钟元宝、林再兴、庄天凤、赵孟辉、黄水生、陈来成、陈得春、尤泗满。俱同安人。
　　追捕盗匪抵御不住跳海淹毙，台湾水师协标左营步战兵一人：吴福生。同安人。
　　缉捕洋盗吴兴信等被害案内，水师提标右营步战兵一人：许和光。同安人。
　　擒拿洋匪徐数等落海淹毙，水师提标中营步战兵一人：纪金凤。同安人。
　　缉捕台匪廖挂案内，台湾北路左营步战兵一人，孙元章。同安人。
　　缉捕洋盗林乌案内，金门左营守兵一人：许玉。同安人。
　　出洋缉匪遭风淹毙案内，海坛镇标右营步战兵一人：吴岱升。同安人。
　　拏获洋盗张阿四等审拟治罪案内，金门镇标右营步战兵三人：王升、陈元、方得。俱同安人。
　　守兵二人：蔡连桂、曾坚。俱同安人。
　　拏获盗匪被炮伤毙案内，金门左营步战兵一人：张河清。同安人。
　　水师提标右营步战兵二人：王捷生、孙海。俱同安人。
　　水师提标前营步战兵一人：许和成。同安人。
　　出洋缉匪，船只失火落水淹毙案内，闽县左营步战兵一人：李虎。同安人。
　　闽安右营步战兵一人：陈得成。同安人。
　　浙洋追捕艇匪，坏船淹毙案内，金门左营步战兵十四人：郑国祥、江注老、李中和、黄海生、吴永禄、王得胜、黄光生、杨国静、杨国、曾国兴、陈元、林清良、杨志良、许春光。俱同安人。
　　守兵二十八人：杨云静、欧荣、钱国宝、林长春、杨楚生、张元意、王志福、翁玉成、黄元成、洪得辉、郑得泰、许清辉、郭朝宗、林国和、董元荣、叶志德、吴得成、刘金春、金志威、张荣得、李日生、刘法生、林廷英、卢得生、卢登魁、翁江水、许得安、蔡保生。〔四〕同安人。
　　金门右营步战兵一人：黄镇生。同安人。
　　守兵五人：黄兴旺、纪鹏飞、庄成、黄禄、徐金春。俱同安人。
　　缉捕洋盗黄胜长案内，金门左营步战兵二人：许兴、林廷金。俱同安人。
　　出洋追捕船匪被盗冲破船只案内，台湾澎湖水师恊标右营步战兵十九人：陈有才、蔡攀、陈东来、林妈生、陈得良、董志诚、卓天赐、辜志得、林成章、郭大江、林吉、施启、林飞虎、王国彩、洪聪、林光彩、周全彬、张奇生、黄岩山。俱同安人。
　　擒捕盗匪陈标等案内，金门右营落水淹毙守兵一人：郑成宗。同安人。
　　台湾北路淡水营阵亡守兵一人：王恩。晋江人。
　　旗纛庙　旧在卫后，今废。移祭于南较场演武厅前。
　　厉坛　旧在城北七里许。明洪武二年，知府常性建。嘉靖间，徙建城北泉山铺赐恩山下。国朝因之。晋江县附郭统祭于此，不别为坛。今废，故址尚存。嘉庆间，徙在东门外驿路铺李公名宦祠外亭。

　　〔校注〕
　　〔一〕“帝”疑当作“侯”。
　　〔二〕“今”下疑脱“上即”二字。
　　〔三〕“阶”下疑脱一“星”字。
　　〔四〕“同安”上疑脱一“俱”字。

　　●卷之十七　兵制志

　　兵可百年不用，不可一日无备。国家平定以来，山清海晏，固已熙皡成风，烽烟永息矣，而制置防守，备极周详。晋邑负郭，郭内周数十里，帅府在焉。中、左、右、前、后并城守，六营属焉。标分部领，专阃之寄，遥制之权，于是乎出。夫兵必有制，用法不善而民苦于养兵，立法不严而兵易于扰民。讲武无定期而弛其团练，荫差存虚额而疎于御防。稽之历代，龟鉴照然。司阃外之任者，宜何如留心焉。志兵制。

　　唐

　　隆庆府志：唐本州兵制无考。《唐书》：总章二年，归德将军陈政出镇绥安，奏置行台于漳、泉郡之四境，命将分戍其地，四时躬自巡逻。是时莆田、仙游俱隶泉州。于泉之迁游乡松州保，上游至苦草镇置行台。

　　宋

　　宋兵屡更而指挥、都监、都押统于郡太守。京师兵曰禁兵，戍州城曰厢兵。泉州有澄海军、宣毅军，有威果、全捷、广节、不教阅保节、壮城、牢城、宁节、剩员等指挥，诸名号营地各有屯驻，大约额军三千二百有奇，而壮城、牢城所统不与焉。额军之外，有诸寨土兵。晋江石湖、惠安小兜、南安石井潘山、德化云峰里，计戍兵一千五百有奇。又有诸县弓手，随产户雇募。宋初，以中等产户随县，分大小等第楝差，专一警捕，不应他役。熙宁初，许税户各出雇钱，选人材少壮者充之，免本身丁役。元祐元年，复行差法。绍圣以后，复行雇法。定各县额，并置营于各县，春秋二阅。惟晋江、南安、惠安赴州，余县自阅。晋江县，额管八十五名。嗣后海寇告警，始置水澳、水澳，元改名永宁。宝林、法石三寨，各有屯戍，以殿前司左翼帅领之。嘉定间，海寇犯围头，郡守真德秀增法石〔一〕，移宝林兵戍围头，立宝盖寨，建平、法石诸屯皆听节制。参《福建通志》、《续志》、《泉州府志》。
　　诸指挥营军
　　威果第二十六指挥，禁军也。隶侍卫步军司，营在城东北隅和风坊。庆历二年，诏置澄海军五百人，四年，又置宣毅军；后废澄海，并归宣毅。嘉祐四年，又诏置就粮禁军，改名威果。熙宁四年，废宣毅，以其兵隶威果。元丰四年，增兵至五百一十人。
　　全捷第十指挥，亦禁军。隶殿前司，营旧在希夷坊之东。大观二年为三十三指挥，三年改第十，隶东南十将。嘉定十四年，郡守宋钧，即地为较场，移营于西仓之右。淳祐间，额管五百一十人。
　　广节指挥，厢军也。后升隶步军司。二指挥营，在州东惠政坊；三指挥营，在城东北隅较场之侧。熙宁二年，料揀厢军团练教阅，驻州城以备盗贼，名教阅保节指挥；五年增管至五百人，六年改名广节。元丰三年，升下禁军；淳祐间，额管二百五十七人。
　　不教阅保节指挥，《文献通考》：泉州不教阅指挥有五，皆厢军。熙宁四年，诏改崇节指挥为不教阅保节指挥。例每指挥不得过五百人，本州得四千人以上，以福州数少，遂就本州充补。元丰四年裁减厢军，移福州保节第五指挥于本州。淳祐间，管有：五指挥营，在青春坊，额管五百四十六人；六指挥营，在州西绿野坊，额管四百四十三人，八指挥营，在龙友坊，额管五百四十六人；九指挥营，在州东北宝刹坊，额管四百四十八人。
　　壮城指挥，亦厢军也。营在华彩坊北。元丰二年置，专充修城，后裁。政和初复置，额管二百三人。诸营抽差四十二人，借提刑司，从福州招刺，衣粮本州给之。
　　牢城指挥，配军也。营在旧较场。旧有额，以召募充。后以处有罪配隶之人。
　　宁节指挥营，与牢城相近，以待养老军员。绍兴十一年创，乾道九年名。
　　剩员指挥，庆历五年著令，凡军士粮，年六十减半充剩员，七十放，停其出戍。有补授资职者，六十五减半充不管事剩员，在营养老。
　　诸寨土军
　　宋初寨一，曰福泉同巡检，在福州甘蔗村。地远不相及，后增置五寨。
　　小兜巡检寨，在惠安县守节里大岞北，为自海入州界首，专管晋、南、惠、同沿海地。元丰二年，海寇猖獗，拨禁军一百人置寨弹压，后抽还禁军，改招土军，增十人。乾道七年，增二百人。嘉定十二年，郡守真德秀造营房六十有二，额管三百一十人。
　　四县同巡检寨，在晋江永宁里石湖村。熙宁初置，专管晋、南、惠、同陆路地方。由海道而陆者，先小兜，次石湖，额管一百二十五人。乾道七年，增二百人。嘉定间，守真德秀造军房五十所，额管三百二十五人。
　　漳泉都巡检寨，在南安县招贤里潘山市。初置寨时，拨禁军驻西山佛迹院。绍兴六年，别招水军三百人，分隶福兴、泉漳两都巡检使，抽还禁军。量留五十人，其后额缺不补。乾道七年，增二百四十人，额管二百九十人。
　　殿前左翼军
　　殿前司左翼军，禁军也。绍兴十五年，命统制刘宝讨汀虔潮惠山寇，往来诸州，泉士民乞留宝收剿余党，于是诏本路帅司统领陈敏及汀、漳二州兵，合二千七百七十五人，充殿前司左翼军，听宝节制。宝回，敏代统其军，复选诸州兵少壮千五百人益之。后定驻于泉州，建寨于东禅等院隙地，仍拨将三员，各带兵五百戍汀、漳、建三州。又分福州延祥寨水军一百九十三人，令郑广将之来属。乾道八年，岛夷以海舟入寇，复增善水者合前水军为五百五十人，分六十人屯水澳寨以控海道。淳熙十三年，统制官韩俊复分水军各一百五十人屯法石、宝林二寨，免其调遣。嘉定十一年，海寇冲突围头，守真德秀请增法石兵至二百人。又于围头主宝盖寨，移宝林兵百二十人戍之。其正将衙立于法石，诸屯并听命焉。于是分地巡徼，自岱屿以北，以小兜、石湖土兵主之，至击蓼而止。自水澳以南，永宁、宝盖主之，至中栅而止。其岱屿之内外，法石主之，至永宁而止。十二年，真德秀复以殿司远在行都，戍将骄蹇掊克，郡弗能禁，乞以军隶本州节制；诏从之。端平二年，统制司移置建宁。淳祐六年，复驻泉州，与诸州共听安抚司节制。兵额总五千人，在泉一千八百八十二人，内马步一军一千三百三十一人，分四将二十二队。每将以副将、准备将各一员，每队训练官一员。水军五百五十一人，分屯四寨，将官各一员。廪给衣粮，掌于通判厅。每月支，计钱九千三百九十八贯，米二千七十石。春冬衣钱，岁计四万三百四十贯。马二百七十匹，分隶诸戍。其水军各寨战船，旧管甲乙丙三只，三年小修，五年大修。嘉定十二年，真德秀更造三只，拨钱生息以补修费，亦委通判主之。

　　元

　　至元十九年，调扬州合必军三千人，镇泉州戍列城。后设上、中、下三万户府，以蒙古、汉人新附诸军相参。又以湖州翼万户府来戍泉州；又建泉州左副翼万户府，以宋殿前司左翼军隶焉。复刷土军以益之，立营建署于州之后，其后万户赤干迁于泉山门外。
　　扬州合必军，客兵也。旧额三千人，后与蒙古、汉人附军参作三十七翼。上万户府七翼，中万户府八翼，下万户府二十二翼。
　　湖州翼万户府，亦客兵也。有达鲁花赤万户一员，副万户一员，及经历司，镇抚司，镇遏司，上、中、下千户所，上、下百户所等员。
　　左副翼万户府职员，与湖州翼万户府同。明洪武初，调隶山东宁海卫。

　　明

　　洪武元年，泉州置卫指挥使司，领左、右、中、前、后五千户所，隶福建都指挥使司。二十年，城水澳为永宁卫，亦领左、右、中、前、后五千户所，隶福建都指挥使。又复城小兜为崇武所，城厦门为中左所，城福全为福全所，城金门为金门所，城高浦为高浦所，别为守御千户所，亦隶福建都指挥使。二十一年，遣江夏侯周德兴于沿海要害处置巡检司十八，复于大担、南太武山外建浯屿，置水寨一。景泰三年，移厦门中左所。嘉靖末，倭奴为寇，在籍之兵徒有虚名，乃复练乡勇为土兵，召外营为客兵。
　　卫所军兵
　　《闽书》：朝廷置卫所于天下，以开国靖难之人为之，或简户丁，或调他省，或配有罪，籍为军，曰卫兵，亦宋人禁兵之意也。卫兵有三：曰往操军、曰屯旗军、曰屯种军。往操军，入则守城，以时训练，谓之见操军；出则守寨，按季践更，谓之出海军。屯旗军者，奉红牌及样田事例之屯军也。屯粮军者，屯田军也。洪武二十一年，江夏侯周德兴刺福、兴、泉、漳四郡民为兵，于是有沿海军卫；卫所初定，民未习水土，率潜离城戍。二十五年，互调其军于诸卫。隆庆府志：卫所军士，俱有定数。大率以五千六百名为卫，千一百二十名为千户所，一百一十名为百户所。每一百户内设总旗二名，小旗十名，大小相维，编成队伍。泉州卫，都指挥使司一员，领左、右、中、前、后五千户所。洪武元年，总兵官汤和擒陈有定，泉州平，改元总管府为卫，即宋州治也。操海屯种旗军，旧额六千一百四十七名，后以逃亡事故渐次裁减。万历时，存操海旗军余丁千二百三十六名，屯种军三百四十四名。营房沿郡城内外，今废。左千户所，营房六百三十间，在旧通淮门内，左右沿城。右千户所，营房七百一十间，在东门内，左右沿城。中千户所，营房七百一十二间，在南门外及水仙门，左右沿城。前千户所，营房六百九十间，在西门外及临漳门，左右沿城。后千户所。营房七百七十间，在北门，左右沿城。永宁卫，指挥使司一员，领左、右、中、前、后五千户所。操海屯种旗军，旧额六千九百三十五名，后以逃亡事故渐次裁减。万历时，存操海军千三百九十四名，屯种军七百八十三名。左千户所，营房八百五十间，在海宁门东街。万历时只存一百二间。右千户所，营房八百四十间，在水陆门西直街。万历时只存一百一十二间。中千户所，营房八百四十九间，在东瀛门东南街。万历时只存一百八间。前千户所，营房八百四十间，在金鳌门南街。万历时只存一百一十间。后千户所。营房八百四十九间，在玉泉门北街。万历时只存一百二十九间。
　　福全守御千户所，差操屯种旗军，旧额五百七十五名，万历时存操海军一百一十六名，屯种军一百一十七名。营房八百五十三间，在所城中。
　　中左守御千户所，操海旗军旧额一千二百四名，万历时存六百八十四名。营房九百八十七间，在所城中。
　　隆庆府志：明初，泉永二卫尺籍，有归附军，有投充军，有犯该谪发军，有外卫改调军，共一万二千有奇。其训练之制，岁二月中旬至夏至止，七月中旬至冬至止。其出海备倭之制，以上、中、下班更迭之。月支粮于官，亦有定制，二斗为军总旗，八斗为差操正军，又加行粮四斗为出海备倭军，六斗为只身纪录军，二斗为老幼存恤军。其后，复分三分守城，七分屯种。粮出于所种田，而以余粮输官，为不支粮屯军。本府原派广平等七仓秋屯盐本折色九万四千有奇，亦定制也。是时，民出谷粟以养兵，兵荷干戈以卫民，兵食俱足，而民未尝重困也。太平日久，军政不修，逃坟日多，勾清无法，制额于是日减，所存仅五之一。屯已失额，操复缺伍，于是抽选于军户以备团练，谓之余丁军；招集于市井，谓之募兵，动调于各省，谓之客兵；调之于湖广等处者，谓之狼家兵。又增派兵户丁粮于旧制之外以为一乡防守，谓之民兵、乡兵。太平无事之时，兵额虽减而粮额犹有余；一旦有事，兵不足则增兵，兵久费多而食又不足则增饷，皆一时不得已之权，而非国家经常之规矣。
　　水寨军兵
　　明初旧制，水寨兵统以指挥一员，谓之把总，每五年考选推委。嘉靖四十二年，题请定例照都指挥体统行事，名为钦依把总，而各卫岁轮指挥一员，领卫所军往听节制，无额设。如南日寨控郡北境，则拨泉州卫兵三百三十五人，合兴化、平海二卫兵共一千五百人以戍之。浯屿寨控郡南境，则拨永宁卫并福全所兵二千二百四十二人，合漳州卫兵共二千八百九十八人以戍之。寨军分三班更迭，月粮之外加给行粮。上班今年二月上，明年二月下，下班替之。中班今年八月上，明年八月下，上班替之。下班明年二月上，后年二月下，中班替之。三番轮转，大约一年有半年休息。休息者，月办料银一钱以修战船。千户以下轮班如军士之法。卫总指挥各以八月更代，哨守皆卫所之军，有司无供亿之费。嘉靖间，五寨水军另募充数。隆庆四年，增设浯铜游兵，天启初又设一游击兼统之，于是卫与寨分，卫所军只拨贴水寨驾船耳。外此又有澎湖游兵，万历二十五年，因倭而设。此明水军之大概也。
　　浯屿寨钦依把总一员，旧额水军二千二百名，万历时存一千七百名。　粮每月九钱，布政司发给。又卫所贴驾军五百八十名。旧额兵船三十二只，后福、哨、冬、鸟等船，共增至四十八只。
　　浯铜游兵名色，把总一员，兵五百三十六名，粮亦布政司发给。驻中左所。又卫所贴驾军三百名，冬、鸟等船二十二只。泉南游击，统辖浯屿寨军、浯铜游兵。天启初设，以备红夷，兵三千人，寻裁。
　　澎湖游兵名色，把总一员，兵八百五十名，哨船二十只。春汛支粮于泉，冬汛支粮于漳。
　　水寨所辖汛地，隆庆府志载：旧岱屿以北接于兴化，南日水寨辖之，岱屿以南接于漳州，浯屿水寨辖之。嘉靖四十二年，军门议以本寨兵船一■〈舟宗〉，直至湄洲屯扎，一■〈舟宗〉直至料罗屯扎，而埈上一带量拨巡哨。寇至则以全力守湄洲，而于平海卫前与南日会哨。铜山又守旧浯屿，而于担屿与浯屿会哨。本寨汛地，北至南海，南至担屿。万历府志所载，浯屿寨兵，分四哨，出汛时，一屯料罗，一屯围头，　一屯崇武，一屯永宁。每汛舆铜山、南日两寨及浯铜游兵合哨，稽风传筹。浯铜游兵分二哨，出汛时一屯旧浯屿，　一屯担屿。每汛与浯屿寨兵合哨。惟澎湖游兵，专过澎湖防守。凡汛，春以清明前十日出，三个月收。冬以霜降前十日出，二个月收。收汛毕日，军士放班，其看船兵，拨汛地小防。
　　水寨战船，隆庆府志载：嘉靖以前，水寨战舰皆出之卫所，及后广募民舰，旋设舟师于五寨之外，分十有六澳，船不加多，力分势寡。嘉靖四十三年，复水寨之旧，每寨设兵船三十二只，用兵二千二百名；以把总领之，属总兵官统督，监军道监督。万历府志载，福船势力雄大，最便冲犁，所以扼贼船于外洋。次号哨船、冬船，以便窄港攻战。小号鸟船、快船，以便哨探或助力袭击。如福船出洋犁贼，贼船势将内逼，哨、冬船与鸟、快船急抢上风，又出贼船之内，向外逐打，务逼使出洋，内外夹击收功。
　　巡检弓兵
　　明初，沿海置巡检司兵，曰弓兵。隆庆府志：本府各县巡检司共一十九处，额编各司弓兵名数多寡不等，共一千六百五十名。每名工食银七两二钱。嘉靖三十九年，弓兵百名内裁减三十名，扣银解布政司充饷。四十二年，巡检司弓兵，只留一十二名以充哨探盘诘。后又有并司裁革者，其尚存巡司兵额稍有所增。万历时各司兵额多寡不同。
　　晋江县：围头巡检司、乌浔巡检司、祥芝巡检司、深沪巡检司。以上四司，旧设弓兵额各一百名，万历时各存一十八名。
　　隆庆府志载谭军门疏议云：洪武至正统年间，经略诸臣江夏侯、焦侍郎等官，自福宁州以达漳泉，置卫所共二十五，巡司四十有五，水寨五处。卫所、巡司以控贼于陆，水寨防之于海，则知巡司衙门虽小，而与水寨同时建设，所以联络声势，保障居民也。迩年兵饷缺乏，扣银解充，似亦一时不得已之权。今海防无儆，生齿日繁，彼处离城窎远，则流官弹压与弓兵防守，皆似难免者，况土民鱼盐为生，惯习风涛，尤堪水战，飞石放镖，乃其长技，近年屡与贼斗，贼亦畏之。若以弓兵工食，就彼招募土民，籍之于官，且耕且守，禁其尅削，作其锐气，即胜兵千余，不召而集，恐客兵不及也。
　　民兵有机兵、乡兵二种。
　　洪武初，立民兵万户府，简民间武勇，编成队伍，以时操练。有事用以征战，事平复还为民。有功者一体升赏。正统十四年，命本地官司率领操练。天顺元年，命鞍马器械悉从官给。弘治二年，选取民壮，州县七八百里者，里二名；五百里者，里三名；三百里者，里四名；一百里者，里五名。须年二十以上，五十以下精壮之人充数。每民工食银七两二钱。春夏秋月每二操，冬操三歇五，谓之机兵。明制，凡临敌失一军以上者，与失机同罪，故名。晋江县机兵，隆庆时额三百五十名，万历时存九十名。六年，严禁官司不得私役。嘉靖三十六年，都御史阮鹗抽拨与军余团练于府城大教场，唯安溪以防守县城不与，后以充饷递减，隆庆时存一千四百六十六名，万历时存七百三十名。又有乡兵者，嘉靖三十七年，都御史王询行令添设，专备城守。泉州共八百四十六名，亦除安溪防守县城，其余四县与机兵一体团练。四十五年，知府万庆以军余革归原卫，裁减乡兵额，后复奉文尽行裁革。晋江县乡兵，旧额二百名，隆庆时存一百五十名。万历志云：乡兵不支工食，养之无道，教之无素，易以滋扰。《闽书》云：嘉靖以倭故设土兵，招郡民，聚之教场，谓之土营。按：隆庆、万历二志皆不载土兵。《闽书》所谓土民〔二〕，即二志所谓乡兵也。
　　隆庆府志：正德间，名臣王琼题为计处民壮事，我朝旧制，自京师以及天下设置卫所，编充军伍几至百万。令州县百姓供给粮饷，计天下田租之入，大半供军。军以卫民，民以供军，未闻卫所之外复有兵民之设也。自正统十四年军伍消耗，边患警急，始议召集壮勇以自护卫。盖一时权宜之计，事宁之后即当罢革，以示休息，修明军政，以复旧规。合无本部通行各处抚按查勘，但系弘治七年给事中孙儒奏准，新设民壮通行革罢。其正统十四年以后，弘治七年以前，原设机兵民壮俱照旧存留，俱听本州县掌印官提督操演，缉捕盗贼。查正德末年，疏虽未行，嘉靖之初，竟蒙递减。本府见在机兵之数，或是弘治初额。今卫所军数既未卒复，机乡二兵难免添设。惟在严行挑选，禁革买闲，勤其操练，免其杂役，器械有给，教艺有师，犒赏以信，鼓舞有方，则土著莫非胜兵。先年知县柴镳钱之选，已行之而有成绩，如其不然，于事无益，于民有害，谋国之大臣，议论如出一口焉。
　　客兵
　　嘉靖间，都督戚继光以所练浙江义乌兵屡舆倭战有功，巡抚谭纶奏留其兵，设参将、游击等官带领，分戍八郡，来去不常。隆庆四年，院道议募浙兵一营，是为旧营。万历二十年，以海上有警，又议增募一营，是为新营。万历时，以饷绌裁减。
　　泉州旧营，浙兵也。名色：把总一员，哨官四员，初屯兵六百名。后兴新营，匀派实额五百七十五名，紥守府城，就东门外起营房百余间居之。万历三十三年，裁存四百五十名。春冬二汛，二哨守料罗，一哨守安海，一哨守围头兼顾福全，一哨守郡城。后议以安海为泉州门户，撤围头一哨，陆兵添守安海。
　　泉州新营亦浙兵也，把总一员，哨官四员，目兵五百七十五名。万历三十三年，裁存四百五十名。冬春二汛，二哨守崇武，一哨守永宁沙堤，一哨驻扎郡城。以上二营，裁后兵额皆并，官长等项，名员在内。把总日支银二钱。哨长日各支银七分。哨长高招一十七名，日各支银五分。队长、书记四十九名，日各支银四分。把总家丁二名，健步二名，四哨长家丁、健步各一名，兵夫杂流三百四十七名，日各支银三分三厘。每营每月约支粮银四百六十两有奇，俱派在本府属县征给。

　　国朝兵制

　　福建陆路提督军门驻郡城。《大清会典》：顺治三年，设提督军门，统辖全省水陆军务。康熙十七年，另设水师提督，本军门专管陆路标下中、左、右、前、后五营，统辖全省陆路镇营。兹录在郡境者，其余不载。每年俸银八十一两六钱九分四厘，养廉银二千两，薪银一百四十四两，蔬菜烛等银一百八十两，心红纸等银二百两，草干银二百四十两，赏号银五百两。系赏给阅操官兵。
　　中营中营防守府城并安溪县地方。东至罗渡，与城守营南安县汛分界；西至葫芦寨，与龙溪县漳州城守营华崶场前汛分界；
　　又西至石门隔，与漳平县漳州城守营牛港汛分界；南至东岭，与同安营大路尾汛分界；西南至董林隘，与长泰县漳州城守营严溪汛
　　分界；又西南至鹿跳石，与龙溪县华崶汛分界；北至牛尾岭，与永春州本标左营黄坂汛分界。
　　参将一员，驻防府城。每月俸薪银一十三两，养廉银四十一两六钱六分六厘六毫，心蔬等银七两。
　　守备一员，驻防府城。旧分防安溪县徐州汛，雍正八年改驻郡城。每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　千总二员，　一驻府城，　一驻安溪长坑汛。内一员雍正六年以前裁，至十一年复设，各营同。每员每月俸薪银四两，养廉银一十两。
　　把总四员，二驻府城，一分防安溪县汛，一分防安溪湄上汛。又雍正五年奉文设外委千、把总，即于马战兵额内一体支饷，各营皆同。每员每月俸薪银三两，养廉银七两五钱。
　　马战兵九十八名，外委、额外九员在内。每名每月给饷银二两，米三斗。步战兵二百五十六名。每名每月给饷银一两五钱，米三斗。守兵三百八十名。每名每月给饷银一两，米三斗。共额设马、步战，守兵七百三十四名。原额马、步战，守兵八百六十六名。雍正九年，调战守兵三名入安海汛，十一年调守兵二名入长福营。乾隆三年，调战守兵四名入屏南县汛，八年调战守兵三名入诏安红花岭汛，存马、步战，守兵共八百五十四名。十七年改马兵二名为步兵，移马饷于建宁镇。各员于马战兵内随粮二十四名，步战兵内随粮五十二名，守兵内随粮二十四名。乾隆四十七年，改随粮为养廉，裁改马、步战，守兵随粮虚额共一百名，补步战兵一百二十名，实额设马、步战，守兵八百七十四名。乾隆四十八年，抽调步战兵一十一名赴台湾淡水营，并北路中、左、右等营添防。乾隆五十四年，抽调外委一员、步战兵二十名、守兵三十名，赴台湾北路中营添防。嘉庆三年，抽调马战兵二名、步战兵一十五名、守兵三十三名，赴新设洪濑汛添防。嘉庆十三年，抽调步战兵五名、守兵八名，赴台湾新增艋舺营戍防。道光四年，因艋舺营改换水师，将原戍兵丁改配台湾城守右军戍防，共抽调马、步战，守兵一百二十五名。又嘉庆十九年，裁降马战三十名，改入步战兵九名，守兵二十一名。道光元年，裁减马战兵一十五名。现存今额。各员自备坐马四十四匹。每月每匹支草乾银一两。兵战马九十八匹。每月每匹支草乾银一两，外委额外马匹在内。原额一百七十匹，乾隆四十七年改随粮为养廉，扣除马战兵名下马二十四匹。乾隆五十四年，抽调外委往台添防名下马一匹。嘉庆三年，抽调马战兵往台添防名下马二匹。嘉庆十九年，裁降兵战马三十匹。道光元年裁减兵战马一十五匹。现存今额。
　　驻防泉州府城，兵共四百二十二名。内拨兵分守四处：东门城堆，兵六名。东鼓楼堆，兵五名。承天口堆，兵五名。米仓口堆，兵五名。余俱分防安溪县汛，不载。
　　左营左营防守府城并永春州地方。
　　游击一员，驻防府城。每月俸薪银一十两，养廉银三十三两三钱三分三厘三毫，心蔬等银六两。守备一员，驻防府城。每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　千总二员，一驻府城，一分防永春州汛。每员每月俸薪银四两，养廉银一十两。
　　把总四员，三驻府城，一分防永春州黄坂汛。每员每月俸薪银三两，养廉银七两五钱。
　　马战兵九十八名，外委、额外九员在内。每名每月给饷银二两，米三斗，草干银一两。步战兵二百三十五名。每名每月给饷银一两五钱，米三斗。守兵三百二十七名。每名每月给饷银一两，米三斗。共额设马、步战，守兵六百六十名。原额马战兵一百七十名，内各员随粮二十一名；步战兵二百三十名，内各员随粮五十名；守兵四百五十四名，内公粮二十四名。乾隆四十七年，改随粮为养廉，公粮为公费，裁改马、步战，守兵随粮、公粮虚额共九十五名，补步战兵一百二十名，实额设马、步战，守兵八百七十九名。乾隆四十八年，抽调步战兵一十一名赴台湾淡水营并北路中、左营添防；五十四年抽调外委一员、步战兵二十名、守兵三十名，赴台湾北路中营添防。嘉庆三年，抽调马战兵五名、步战兵三十八名、守兵八十七名，赴新设洪濑汛添防。嘉庆十三年，抽调步战兵五名、守兵七名，赴台湾新增艋舺营戍防。道光四年，因艋舺营改换水师，将原戍兵丁改配台湾北路左营戍防。共抽调马、步战，守兵二百四名。又嘉庆十九年裁降马战兵三十名，改入步战兵九名，守兵二十一名。道光元年，裁减马战兵一十五名。现存今额。各员自备坐马二十二匹。每月每匹支草乾银一两。兵战马九十八匹。每月每匹支草乾银一两，外委、额外马匹在内。原额一百七十匹，后裁，改存今额。
　　驻防泉州府城，兵共三百八十七名。内拨兵分守七处：双门前堆，兵六名。西鼓楼堆，兵六名。南鼓楼堆，兵十名，另防火兵十名。新门城堆，兵十名。执节宫堆，兵六名。火药局堆，兵六名。水门城堆，兵六名，与前、后二营轮换。余俱分防永春州汛，不载。
　　右营右营防守府城并本县地方。东至海，与金门镇左营水汛分界；西至前埔塘，与泉州府城守营大盈汛分界；又西至后湖汛，与城守营安海汛分界；南至福全塘，与城守营围头汛、南沙冈汛分界；北至径边塘，与城守营洛阳汛分界；又北至后渚塘，与城守营浔美汛分界。
　　游击一员，驻永宁卫。原驻府城，乾隆七年，移驻永宁卫。每月俸薪银一十两，养廉银三十三两三钱三分三厘三毫，心蔬等银六两。
　　守备一员，驻防府城。每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　千总二员，一驻府城，一分防蚶江汛。每员每月俸薪银四两，养廉银一十两。
　　把总四员，二驻府城，一随防永宁卫，一分防定公庵。每员每月俸薪银三两，养廉银七两五钱。
　　马战兵一百一名，外委、额外八员在内。每名每月给饷银二两，米三斗，草乾银一两。步战兵二百七十三名。每名每月给饷银一两五钱，米三斗。守兵四百一十三名。每名每月给饷银一两，米三斗。共额设马、步战，守兵七百八十七名。原额马战兵一百七十名，内各员随粮二十二名；步战兵二百三十名，内各员随粮四十九名；守兵四百五十四名，内各员随粮二十四名。乾隆四十七年，改随粮为养廉，裁改马、步战，守兵随粮虚额共九十五名，补步战兵二百二十名，实额设马、步战，守兵八百七十九名。乾隆四十八年，抽调步战兵一十一名，赴台湾淡水营并北路中、左营添防。乾隆五十四年，抽调外委一员、额外一员、步战兵二十名、守兵三十名，赴台湾北路中、左营添防。嘉庆十三年，抽调步战兵六名、守兵八名，赴台湾新增艋舺营戍防。道光四年，因艋舺营改换水师，将原戌兵丁，改配台湾北路左营戍防。共抽调马、步战，守兵七十七名。又嘉庆十九年，裁降马战兵三十名，改入步战兵九名，守兵二十一名。道光元年，裁减马战兵一十五名。现存今额。各员自备坐马二十二匹。每月每匹支草干银一两。兵战马一百一匹。每匹每月支草干银一两，外委、额外马匹在内。原额一百七十匹，后裁，改存今额。
　　驻防泉州府城，兵一百一十八名。内拨兵分守二处：开元口堆，兵十一名。清军驿堆。兵六名。
　　驻防永宁卫，辖汛十。兵共二百七十六名，在本汛兵一百八十二名。内拨驻梅林汛，兵十名。沙堤汛，兵十三名。厝上汛，兵十三名。东店汛，兵十名。竿头汛，兵二十名。邓厝汛，兵五名。崙后汛，兵六名。青石汛，兵六名。灵水汛，兵五名。前埔汛。兵六名。
　　分防定公庵汛，辖汛九。兵共一百四十一名，在本汛兵四十名。内拨驻石亭汛，兵十名。深沪汛，兵二十名。乌浔汛，兵十名。柳山汛，兵六名。沿山汛，兵五名。福全汛，外委一员，兵二十名。石圳汛，兵十名。西仓汛，兵十名。后湖汛。兵九名。
　　分防蚶江汛，辖汛十四。兵共二百四十八名，在本汛兵一百名。内拨驻日湖汛，兵二十名。祥芝汛，兵二十名。古浮汛，兵十名。五堡汛，外委一员，兵十名。石狮汛，外委一员，兵六名。水头汛，兵十名。浦边汛，兵五名。塘市汛，兵四名。青阳汛，兵五名。法石汛，外委一员，兵十名。鹧鸪汛，兵二十名。径边汛，兵十名。后渚汛，兵十名。上庵汛。兵五名。
　　前营前营防守府城并惠安县地方。东至崇武汛，与金门左营水汛分界；西至岭北汛，与仙游县地方分界；南至洛阳汛，与泉州府城守营桥南汛分界；北至交界塘，与仙游县兴化协枫亭汛分界。
　　游击一员，驻防府城。每月俸薪银一十两，养廉银三十三两三钱三分三厘三毫，心蔬等银六两。
　　守备一员，分驻惠安县汛。每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　千总二员，旧一员调台湾北路营，雍正十一年复设。一驻府城，一分防惠安崇武汛。每员每月俸薪银四两，养廉银一十两。
　　把总四员，二驻府城，一分防惠安县汛，一分防惠安县洛阳桥汛。每员每月俸薪银三两，养廉银七两五钱。
　　马战兵一百三名，外委、额外九员在内。每名每月给饷银二两，米三斗，草乾银一两。步战兵二百七十二名。每名每月给饷银一两五钱，米三斗。守兵四百一十三名。每名每月给饷银一两，米三斗。共额设马、步战，守兵七百八十八名。原额马战兵一百七十名，内各员随粮二十一名，步战兵二百三十名，内各员随粮五十名，守兵四百五十四名，内公粮二十四名。乾隆四十七年，改随粮为养廉，裁改马、步战，守兵随粮、公粮虚额共九十五名，补步战兵一百二十名，实额设马、步战，守兵八百七十九名。乾隆四十八年，抽调步战兵一十一名，赴台湾淡水营并北路中左营添防。乾隆五十四年，抽调外委一员、步战兵二十名、守兵三十名，赴台湾北路左营添防。嘉庆十三年，抽调步战兵六名、守兵八名，赴台湾新增艋舺营戍防。道光四年，因艋舺营改换水师，将原戍兵丁改配台湾北路左营戍防。共抽调马、步战，守兵七十六名。又嘉庆十九年，裁降马战兵三十名，改入步战兵九名，守兵二十一名。道光元年，裁减马战兵一十五名。现存今额。各员自备坐马二十二匹。每月每匹支草乾银一两。兵战马一百三匹。每月每匹支草乾银一两，外委、额外马匹在内。原额一百七十匹，后裁，改存今额。
　　驻防泉州府城，兵共三百五十七名。内拨兵分守六处：北门城堆，兵五名。北门街堆，兵五名。白狗庙堆，兵五名。南鼓楼堆，防火兵三名。武庙内堆，防火兵七名。水门城堆，兵六名，与左、后二营轮换。余俱分防惠安县汛，不载。
　　后营后营防守府城并德化地方。
　　游击一员，驻防府城。每月俸薪银一十两，养廉银三十三两三钱三分三厘三毫，心蔬等银六两。
　　守备一员，驻防府城。每月俸薪银八两二钱八分二厘八毫，养廉银二十一两六钱六分六厘六毫。
　　千总二员，一分防德化县汛，一调台湾北路左营添防。此一员原驻府城，乾隆五十四年，抽调赴台湾北路左营添防。每员每月俸薪银四两，养廉银一十两。
　　把总四员，三驻府城，一轮防德化内洋汛。每员每月俸薪银三两，养廉银七两五钱。
　　马战兵九十八名，外委、额外九员在内。每名每月给饷银二两，米三斗，草干银一两。步战兵二百三十八名。每名每月给饷银一两五钱，米三斗。守兵三百三十四名。每名每月给饷银一两，米三斗。共额设马、步战，守兵六百七十名。原额马战兵一百七十名，内各员随粮二十一名；步战兵二百三十名，内各员随粮五十名；守兵四百五十四名，内公粮二十四名。乾隆四十七年，改随粮为养廉，裁改马、步战，守兵随粮、公粮虚额共九十五名，补步战兵一百二十名，实额设马、步战，守兵八百七十九名。乾隆四十八年，抽调步战兵一十一名，赴台湾淡水营并北路中、左营添防。乾隆五十四年，抽调步战兵二十名、守兵三十名，赴台湾北路左营添防。嘉庆三年，抽调外委一员、马战兵五名、步战兵三十五名、守兵八十名，赴新设洪濑汛添防。嘉庆十三年，抽调步战兵五名、守兵七名，赴台湾新增艋舺营戌防。道光四年，因艋舺营改换水师，将原戍兵丁改配台湾北路左营戊防。共抽调马、步战，守兵一百九十四名。又嘉庆十九年，裁降马战兵三十名，改入步战兵九名，守兵二十一名。道光元年，裁减马战兵一十五名。现存今额。各员自备坐马二十二匹。每月每匹支草乾银一两。兵战马九十八匹。每月每匹支草乾银一两，外委、额外马匹在内。原额一百七十匹，后裁，改存今额。
　　驻防泉州府城，兵共四百七十九名。内拨兵分守七处：涂门城堆，兵十一名。开元口堆，兵六名。南鼓楼堆，兵五名。县学口堆，兵十一名。通天宫堆，兵六名。沟墘堆，兵十一名。水门城堆，兵六名，与左、前二营轮换。余俱分防德化县汛，不载。
　　泉州城守营城守营防守府城并晋江、南安二县地方。东至洛阳南岸，与提标前营惠安地方分界；西至罗渡，与提标中营安溪地方分界；南至沙溪，与同安营分界；东南滨海，与水师金门右营水汛分界；北至广桥，与兴化协右营仙游地方交界。
　　参将一员，驻防府城。原设参将，康熙二十三年裁。二十七年以长乐营游击改设。雍正八年，改游击为参将。　每月俸薪银一十三两二钱七分八厘三毫，养廉银四十一两六钱六分六厘六毫，心蔬等银七两。
　　都司二员，一分驻安海汛，一调驻洪濑汛。雍正八年增设守备，十年改守备为都司，原额一员。嘉庆三年，再抽调延平府右营都司一员驻防洪濑。每员每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　守备一员，驻防府城。原设守备，康熙二十三年裁。二十七年，以漳州城守营守备改设。每月俸薪银八两二钱八分二厘八毫，养廉银二十一两六钱六分六厘六毫，心蔬等银三两五钱。
　　千总三员，一驻防府城，一分防南安县汛，一随防洪濑汛。原额二员，嘉庆三年抽调邵武府左营千总一员随防洪漱。每员每月俸薪银四两，养廉银一十两。
　　把总四员，一驻防府城，一分防安海汛，一分防东石汛，一分防南安大盈汛。每员每月俸薪银三两，养廉银七两五钱。
　　外委八员，原额六员，嘉庆三年抽拨汀州右营一员、陆路提标后营一员添防洪濑。一驻防府城，余分防各汛。每员每月支养廉银一两五钱。
　　额外外委三员，驻防府城。
　　马战兵五十九名。外委八员、额外外委三员，系支食马战粮，归马战兵数内，共马战兵七十名。每名每月给饷银二两，米三斗。步战兵三百四十四名。每名每月给饷银一两五钱，米三斗。守兵六百九名。每名每月给饷银一两，米三斗。共额设外委、额外马战兵、步守兵一千二十三名。原额设马战兵七十七名，步战兵二百八十二名，守兵四百一十名。雍正九年，调拨陆路各营步战兵三十三名，守兵四十七名，增入本营安海汛。乾隆三年，调拨步战兵二名入屏南县汛。八年调拨步战兵一名、守兵二名入诏安营红花岭汛。其马战兵额内随粮二十七名、步战兵额内随粮四十九名、守兵额内公粮二十四名，乾隆四十七年，随粮改为养廉，公粮改为公费，裁额一百名。嘉庆三年，添设洪濑乡，抽拨各营外委马战兵十四名、步战兵八十八名、守兵二百名，共三百二名驻防洪濑。嘉庆十三年，抽添台湾北路艋舺营换班步战兵七名、守兵十一名戍防。道光五年，调拨改归台湾城守右军戍防。现存今额。各官自备坐马三十四匹。每月每匹支草乾银一两。兵战马七十匹。每月每匹支草乾银一两。
　　驻防泉州府城。马、步战，守兵三百二十二名，官例马一十四匹，兵战马五十一匹。
　　一分防洛阳桥南岸寨，辖汛三、塘三。兵共四十一名，马一匹。在寨外委一员，兵八名，马一匹。拨驻浔美汛，兵五名。新桥汛，兵五名。御殿汛，兵五名。洛阳塘，兵五名。新铺塘，兵五名。樵楼塘。兵五名。
　　一分防河市汛，辖汛二。兵共十六名，马一匹。在本汛外委一员，兵五名，马一匹。拨驻马甲汛，兵五名。东坂汛。兵二名。
　　一分防安海汛，辖汛四、塘六。兵共一百三十二名，马六匹。在本汛外委千、把总一员，兵八十名，马六匹。拨驻古陵汛，兵五名。浯埭汛，兵五名。溪边汛，兵五名。溜石汛，兵五名。桥尾塘，兵六名。下辇塘，兵五名。冷水井塘，兵五名。石龟塘，兵五名。驷行塘，兵五名。潘径塘。兵五名。
　　一分防东石汛，辖汛六。兵共九十四名，马三匹。在本汛外委千、把总一员，兵三十八名，马二匹。拨驻白沙汛，兵八名。石菌汛，兵十名。桑柄汛，兵五名。■〈氵丙〉洲汛，兵十名。上冲汛，兵五名。围头汛。外委一员，兵一十六名，马一匹。
　　一添防洪濑乡。外委二员，兵三百名，官例马六匹，兵战马一十四匹。
　　余分防南安县等汛，不载。
　　水师金门镇标左营录其防守本县者，余不载。
　　分防深沪水汛，兵三十五名，战船一只。所辖有乌浔、永宁、东店等小汛。
　　分防祥芝水汛，兵三十五名，战船一只。所辖有日湖、蚶江、后渚、径边等小汛。
　　水师金门镇标右营录其防守本县者，余不载。
　　分防围头水汛。兵三十五名，战船一只。
　　城门各汛炮位
　　安防七城门鉎铁大炮，共六十七座。原额八十八座，嘉庆十一年，移拨二十一座，差弁李得胜押运，运厦门兵船配用。东门城大炮一十七座。内废炮一座，炸碎炮一座。西门城大炮七座。内废炮一座。新门城大炮三座。水门城大炮一座。涂门城大炮一十八座。
　　安防各汛炮位，共三十七座：御殿汛，铁红衣炮四座。洛阳台寨，鉎铁炮四座。安海汛，铁红衣炮四座。溪边汛，鉎铁炮一座。东石汛，铁红衣炮一十二座。南安汛，鉎铁炮八座。围头汛，铁红衣炮四座。
　　附优卹
　　各营马、步战，守兵，每遇丁丧、支银四两。嫁娶，支银三两。其换班过台者，又另有优卹。
　　附旧设
　　泉州总兵官一员，标下设中、左、右三营。顺治十一年，改为随征中路总兵官，康熙六年裁。
　　陆路提标，旗鼓守备各一员。顺治十五年裁。
　　晋江营，游击、守备各一员。康熙十三年裁。
　　洛阳桥营，游击、守备各一员。康熙十三年裁。
　　围头营，游击、守备各一员。康熙十三年裁。
　　附民壮、弓兵
　　晋江县，民壮五十名。
　　雒阳、鹧鸪、浦边巡司，弓兵各一十八名。

　　〔校注〕
　　〔一〕乾隆《晋江县志》“法石”下有“兵”字。
　　〔二〕“民”疑当作“兵”。

　　●卷之十八　武功志

　　国家耀德不观兵，而盛世揆文亦奋武。王公设险捍卫，攸资猷略，所存武功爰纪。晋江罕遭兵燹，或海寇潜煽，小丑跳梁，兵行所经，劳绩懋著。于是山川之雄，封疆之固，与经画之辉映，并昭著于典策，而垂庥无穷。圣朝薄海义安，民忘兵革，间有将帅行兵，威武奋扬，师出以律，形势昭焉。志武功。
　　唐末盗起，寿州人王绪攻陷光州、固始，为蔡州秦宗权所攻，率南奔，自南康入临汀，陷漳浦，至南安，逼近郡城，所在剽掠，为其军校王潮所囚，自杀。
　　宋太平兴国初，仙游盗起，众十余万攻郡城，城中兵仅三千，势危急，通判乔维岳固守，转运张克让率兵破贼，围解。
　　绍兴十三年，郡盗四起，号曾少龙、周老虎、何白旗、陈大刀、詹铁义，拥众数万。帅司檄郑振击之，贼遁去。郑振，安溪还集里人，于建炎中率乡兵破杨勍寇。
　　十五年，山寇出没漳、泉，统制刘实将兵讨平之。
　　十六年，詹铁义复来寇，郑振率众与敌，手杀数千人，遂死之。
　　二十六年，海寇奄至安平镇。
　　乾道七年，岛寇昆舍邪掠海滨，八年复以海舟入寇。始置水澳寨，即今永凝，以控御之。
　　淳熙七年，海舟贼沈师作乱，泉郡大震，戍将萧某统领战死。知泉州程大昌趣统制裴师武讨之，贼遁之(去)。
　　开禧二年，有剧贼号过海龙、罗动天等攻掠临漳，逼泉郡，泉城昼闭。
　　嘉定十一年，海寇赵希卻等冲突围头，知州事真德秀请移宝林寨兵戍围头，立宝盖寨，分地巡徼，获赵希卻，诛之。
　　绍定五年，海寇王子清等泊舟围头澳，知州事真德秀遣队将王大寿防遏，猝与贼遇，大寿射杀贼十余人，贼为夺气，竟以独力难支死之，官军乘进，遂有沙陶之捷。真德秀乞恤王大寿状略：窃惟见危授命，士之所难，今有厕迹戎行，缀名小校，而能捐躯狥义，凛然有烈士之风，其在今日尤为难得。某既亲睹其事，岂容不以上闻？比者，海盗狓猖，侵轶郡境，某亟牒右翼军分兵防遏。是时，群贼泊舟围头澳，距州城百余里，官军星夜疾驰，至辰巳间，猝与贼遇。贼徒椎牛大嚼，而官军犹未朝食，众寡劳逸既皆不侔，故自将官邵俊以下，俱有观望蓄缩之意。独拨发官进勇副尉王大寿者，忠勇奋发，控弦直进，贼徒中箭而毙者，凡数十余人，群凶为之夺气。邵俊等既引军稍退，大寿犹挺立不移，大駡俊等曰：“赵官家平日养得好人，见贼便走。”其时惟队将秦淮、军兵朱仙、陈捷、吴庆、尹政、李从五人随大寿，及秦淮等死之，李从以两夺贼艄获免。濒海居民登高山望见者，莫不失声叹息，为之泣下。某既为文遣官以祭，且厚恤其家，及收刺其子弟，士卒闻者，于是竞劝，未几，遂有沙陶洋之捷。俘获贼首林添二等，皆适下手杀害官兵之人，行刑之际，设大寿位于旁，令其子剖心以祭，虽足以慰英魂，而据众愤然，惟清明之朝，方崇奖忠义，以励风俗。今大寿以军中一校之微，家有垂白之母，一旦遇贼，宁捐其身，而不忍负国，宁死于王事，而不暇顾其亲，其忠节卓荦如此，党以其人微之故，泯嘿不扬，殆非所以为忠义者之劝。
　　咸淳末，海贼寇郡境，时西域人蒲寿■〈山上成下〉、寿庚兄弟在泉，俱无赖，击贼退之，以功累官沿海都制置。
　　德祐二年，元伯颜遣不周青寇泉州。
　　景炎元年，宋端宗即位于福州，寻入海航于泉州港，命蒲寿庚将海舟以从，寿庚闭城拒命。时元伯颜遣唆都寇泉州，寿庚遂以蜡丸裹表，由水门潜出，与田子真叛降元。二年，张世杰自海上复回讨贼，寿庚遣其贼党孙胜夫诣杭求救于唆都，尽害宗室千余人及士大夫与淮兵之在泉者，备极惨毒。张世杰攻九十日不下，乃去之。
　　元至元二十五年，湖头贼张治囝掠泉州。是年甲寅，循州贼万余人寇泉州，讨平之。
　　至正三年正月，泉州民刘应总作乱，命江浙行省遣兵捕之。
　　十年，同安盗掠泉州海滨，监郡偰玉立俘其魁。
　　十二年夏，仙游流贼剽掠泉州，有司御之，遁去。
　　十四年夏，安溪盗李大、南安盗吕光甫，聚众为乱，七月，围泉州不克。
　　十七年，万户赛甫丁阿迷里可反，据泉州，民大被荼毒。
　　二十二年，回寇那兀纳叛，据泉州，官军至，千户金吉开门纳之，遂执兀纳。是年陈友定攻泉州，陷之。西域那兀纳者，以总诸番互市至泉。元末兵乱，遂攻泉州据之，福建行省平章燕只不花用陈驻计，执那兀纳槛送行省，时陈友定败泉参军胡深，元主即用为福建行省平章政事，遂发兵攻泉州、漳州，陷之。泉民先经回寇涂炭，继为友定茶毒，至洪武元年，大兵南下，始出盗贼渊薮云。
　　二十六年五月，泉州赛甫丁据福州路，福建行省平章政事燕只不花击败之，余众航海，还据泉州。
　　明洪武三年六月，倭寇泉州。
　　正统十三年，建昌人邓茂七聚众杀人，县官捕之，遂拒捕，率党劫掠上杭、汀州，据杉关，攻光泽、邵武、顺昌，劫掠库藏，与尤溪贼合攻延平，拒官军，杀都司，分遣贼将寇掠各县，为攻郡城。郡守熊尚初自提民兵，与晋江主簿史孟常、阴阳正术杨士洪拒于城南古陵坡，被执，皆死之。巡按御史张海上其事，乃遣都督刘得新、陈荣与都御史张楷等，分道入闽，平诸贼，函贼首赴京，八闽始定。
　　弘治四年，漳平盗温文进寇安溪，攻陷县治，郡城一时骚动，副使司马垔督官民兵讨平之。
　　弘治壬戌，倭陷永凝前叠，围不克。至是年，陷，大肆焚掠焉。
　　正德二年，广东盗寇安海，官军袭之，为所杀，遂肆掠而去。
　　五年，复寇永春、安溪、南安，至晋江安海，肆掠甚惨。
　　九年，汀、漳盗流入泉属，肆掠而去。
　　嘉靖元年二年癸未，广东、汀、漳盗寇泉，民兵义土战死者甚众。覆鼎兵设伏以待，贼知有备，奔安溪。辛亥，兵与贼战于高坪，败掳泉州卫经历葛彦。乙酉，漳、泉复合兵战于霞村，掳漳州府通判施福，俱赎回。贼仅九十三人，狡而狠。七月，入兴化，杀掠甚惨，兴、泉合共兵数千攻之，辄败，相持数日，不能获其一矢，饱欲始去。
　　十一年，海寇冲突围头。
　　二十七年戊申，海寇阮其宝、四师老、林翦毛等掠惠安、同安至晋江，知府程秀民遣南安丞马一洪、指挥孙廷槐讨平。是寇十八种为患闽浙交广间二十余年。嘉靖某年四月，掠同安小嶝，死与被执者二百余人，小嶝遂墟。掠东石、围头、深沪，而惠安属地则一岁三四至。是年五月，其宝寇围头，统二十余舟，知府程公命县丞马指挥孙发四澳兵船攻之。五月二十一日，与贼战小嶝南岸，自巳至申，破其三舟，获贼三千余人，贼退保草屿。是屿万石耸出，忽夜闻风浪有声，争解维避之，舟悉冲没，贼党奔遁。其宝独擕八十余人屯屿上觊援，然而烟火已绝，势将自毙，程公命马丞攻围之。六月朔日，舟四集，贼夜辑残板谋遁，合击之，杀其宝，获其妻妾并贼徒。番子浮尸蔽海，先后奔遁者，尽索得二百余人，歼灭之。未几，林翦毛复合党寇莲河，方扬舟登岸，贼樯忽坏，心恶之，乃自焚舟去。是月十八日，寇晋江石湖，又寇蚶江。程公复命马丞宵赴，集诸社有力者百余人，自随往，遂手杀贼获十四人，焚其二舸，贼乃远遁。先是嘉靖二十六年，厉禁不许通番贸易。寻复通倭，倭以巨航至者，漳、泉人往往诈负其直，遂生嫌隙，而倭患以萌。
　　三十四年十一月庚申，倭犯泉州。
　　三十五年，倭自福清海口入寇，泉州指挥童乾震引兵迎战，死之。
　　三十七年戊午四月，倭四百余人从郡境长坑头登岸，由龟湖突至安平市，杀掠数日乃去。是月，倭又四千余攻陷福清，遂至惠安，知县林咸率乡官李恺等拒守，城赖以全。倭分为二队，一由海道寇鸭山，咸率兵拒战死之。一由凤山、清源山寇南安，时南安无城，居民迁避，贼无所掠，乃遁。五月初三日，至郡城石笋桥，巡按樊献科率属固守二十余日。贼复攻永宁，不得入乃去。
　　三十八年己未春三月，倭复寇泉州，至石笋桥燔民居。城中固守，乃从乌石南去。初五日又至石笋桥，初七日焚营边屋。十一日南往安平，时安平城已完守，贼不得入，复至郡城南新桥。佥事万民英从桥置门御贼，一时乡兵被贼驱回，与乡民男女奔赴城者，坠死千有余人。贼竟排桥门至车桥，大焚民居，直至城下，官军以鸟铳拒退。复至安平城下，遂散劫海都。时郡城分垛而守，目不交睫者，凡四阅月乃息。
　　三十九年庚申正月，倭寇南安英山等处。三月，又一支在浔美登岸焚劫。四月，至车桥焚屋杀人，直至城下，官军以石拒退。又一支从法石登岸焚劫，亦至南门城下，焚屋而去。是年，郡荒，米一斗值一钱四分，知府熊汝达发散仓米，又出帑银广糴以济民，缉获奸民庄世磐、林崇美等将为贼内应者，除之，城得无事。
　　四十年辛酉，倭自漳州掠同安。正月，历刧晋江、屿头、沙塘、陈坑、石菌等处。分巡佥事万民英募永春蓬壶吕尚四等，兵至石菌与贼战，败死者五百余人。千户王道成委罪于吕尚四，吕尚四遂萌逆念而回。倭寻至吴店市新桥南头烧房杀人，又至临漳城外烧房掳人。四月，又来晋江岭后、南安卢内等处，遍焚民屋。杨参将领兵未战而退，仍至笋江桥，参将黎鹏举未战走还，分巡佥事万民英断桥梁一间拒守。七月，出仙游大路截掳应试诸生，给票勒赎，不计其数。万历府志载：是年十月，参将黎鹏举招抚兴化贼首潘若海，分巡佥事万民英优以冠带，安置城中，欲资杀贼。若海不悛，部党横行，不时掳掠，动伤市民。鹏举乃白万分巡，计擒斩首双门前，民始帖席。数年，田亩遍为草莽，斗米直钱百二十文，民逃生入城，无食待毙，瘟疫盛行，死者枕藉。知县邓洪震措置收埋，万分巡于开元寺设法施粥，民饿极，有食粥立毙者。是时，晋江人张佥宪冕分巡岭东，谕潮民及铉钟等处贾人，从海道运谷来泉，平糶以济，前后谷艘至者千余，七邑之人，多赖全活，立碑颂德。邑人林参议一新记略曰：泉介山海为郡，高确而下卤，所可耕牧壤土，十仅四三。往岁稔时，厚产家粗给足。其微薄无赀产者，犹仰于粤东粟米，而后赡粤东为泉之外府，自昔然也。嘉靖辛酉，倭贼交乱，向之耕牧壤土，变为荒翳。越岁壬戌，倭贼益横，粟米之由粤东至者益梗，斗米直百二十钱，饥饿民聚城闉，传染疾疫，死相枕藉。幸存者，息奄奄如线。监司郡县大夫先后赈贷，藏积皆尽。会侍御我渡陈君，将按粤郡，父老遮陈君，言乞通粤粟济时急，陈君诺之。忽粤艘连樯，运米钜百万至，以佥宪惺吾张君牒白郡中，且如张君令平粟直毋敢溢。众便贸易达七县，皆活之，所全活若干万人。父老杨仕澄等相与言，张君之心，先得陈君所同，不俟吾民遮告，辄与恤。且是时倭贼横甚，粤艘人摧其锋走之双溪，乱是用熄。张君实生吾民，实能赞吾监司郡县大夫之子惠。其相与状上监司郡县，明张君之德，曰：是宜碑于郡中。
　　四十一年壬戌二月，倭寇永宁卫城，指挥王国瑞失守，城陷，据城大掠数日而去。时卫中军民遁脱奔郡城者，分巡万民英悉遣还卫。三月，倭复来攻城，再陷，军民为其杀伤几尽，至今永宁卫城每逢四月廿四日，有陷城风暴焉。先是，倭寇入泉，皆漳人为向导，后悉本州人借倭名纠党肆掠。是时，晋江贼谢爱夫等哨永春，苏光祚等哨仙游，施思备等屯南安，高老等屯晋江，江一峰等屯双溪口，清江老等屯英林、潘迳，刧掠无宁日，掳人挟赎，既而民贫无赎，遍发大家坟墓，劫死勒赎，惨不可言。郡人致仕佥事庄用宾与弟生员用晦，痛父坟被劫，募死士百余人，直抵双溪口贼巢，与南安兵合，连破十余寨，负父骸以归，用晦殿后，与贼格斗死之。明苏浚《忠孝殊恩论》：吾乡之有倭患，三十余年所矣。当倭初发难，时值承平久，百余年不习兵，楼船校尉之族，揭竿持梃，如婴子搏沙然。大将军戏下，漫不甲乙，吏兹土者，闻钲鼓声，惴惴无人色。则为婴城自守计，至严镝鑰不纳一编户。时海滨诸妇女环城下，不亿哭声震原野，乡大夫用宾庄公闻之，嘅然曰：此曹独非土之毛哉？居食其力，急而弃之。鸟兽犹不忍，而况婴儿！则白之令君，令启筦鑰，吾为司户，有一不逞，吾以家殉矣。令君信之，所全活者数万人。公又谓：郡材官脆弱百不当一，则募乡人敢死士，真行间练以什伍，俟贼入犯，辄歼之。贼恚甚，遂发公先大夫塚而甘心焉。公益发愤，誓不与贼俱生，遂偕弟文学用晦公，帅敢死士直驰贼垒，斩级有差，夺父尸返。贼复尾其后，公负亲骸骨以归，而用晦公为殿，卒以身殉之。时中丞公昌言于朝，有“在国忠臣，在家孝子”之语。司马下台使者核其事，公独恚曰：亲骸之谓何又因以为功，其孰能说之。乃力辞于郡大夫。郡大夫重伤公志，事遂寝。又三十年，公之木拱矣。公之子太学生凤章君，谓先大人谊不求名，顾为人子，而令若亲忠孝大节湮没不彰，即百死其何赎，遂具疏以请。天子下其事宗伯令观风使者采实，以闻诸掌故及三老五更，成谓公受知晚也。比核实疏上，天子嘉之，赠公太仆寺少卿，用晦公世袭百户。时濬方修朝宗故事入都门，睹兹盛典，则叹圣天子厉世之意，何其殷哉！方公在先帝时，秩不过佥宪，宦不踰十载，乃其躬为人齮龁，龙渊未试，投杼旋疑，樵夫田叟，熟非帝恩者。顾其髒骯之气，郁而未宣，挥霍之才，沉而未奋，偶遭家难，谊不顾身，公不求名，而名已随之矣。李光缙《忠孝殊恩论》：世庙季，郡中倭寇攻城掠地，焚庐发塚，贼势猖獗甚，海滨诸妇女逃窜郡城，城闭不得入，贼猝至，直薄城下，老少哭声震野，时方塘庄先生亟白令启筦籥纳之，全活者数万家。公于是自募敢死士，寘行间杀贼。贼大怒，发公先大夫墓中藏以去。公偕弟用晦，帅麾下驰入贼垒夺父尸归，用晦死之，闽中丞公列其事于朝。又三十年，公之子凤章复具疏请，今上诏赠太仆少卿，用晦世袭卫百户。李光缙曰：公亢直不阿，枘凿于时，久已谢事家居矣，邑屋封疆，危急存亡，非其所帅寄也。假公当是时袖手于孤城之婴，观望于贼拥之临，或兵破士北，城池失守，生灵亡幸，夫谁得以纵寇敌罪公者？而公不难以其身尝贼，以亲尸殉之，其弟殿而死之，而又出父骸于万死一生之危，卒使贼酋授首，四郊安盂，可谓难矣。是年，分巡万民英檄指挥欧阳深，率兵攻东田贼施思备等，破走之。深又同参将黎鹏举、千户王道成，进攻青阳等处，高老遁。五月，参将黎鹏举、指挥桂某、千户王道成、百希周等，率兵由水进，欧阳深由陆进，至尾岭，连破七寨，擒杀韦老等二百余徒。又追剿水田、下浯等处，斩获百余级，遣人宣谕谢爱夫、黄元爵等，一时俱听顺，各散从贼四千余人。贼酋苏光祚、康大福等，拥众万余，同爱夫等听抚，亦来归顺。江一峰等遁，众尚万余。六月，深遣人抚谕其党，夜解散万余人，黎明进击，擒江一峰、李五官等一百一十八名，斩于教场。赵恒《平寇记略》：今以中国之大，困于不及一县之倭，何也？则有吾民乡道之者矣，则又有转货赀以通其有无者，戈兵之下，则有胁之而从者，加之饥疫相仍，而无以赈之，则皆乐从之矣。甚者，则为之侦吾虚而谋以应之，总而皆谓之倭，倭众至三十余万，横行四五年。困于倭者，十二三；困于从倭者，十六七。至壬戌春，永凝陷而郡城急矣，公时纳级家居，不忍桑梓之难，受数百之兵，持不数月之粮，以抗十余万方张之贼徒，以平日信义，为众所归，又从征漳南，新立奇功，先声所加，弃戈铤而来款者，日数万，公赈而遣之，皆为农民。择可为兵者，勉以大义，慰劳出于至诚，众咸踊跃，争欲杀贼自效，旬月之间，士气百倍，数战数胜，功出诸将之右。至湖尾、■〈氵丙〉洲二役，则公皆以盛夏独率偏师，夜衔枚檮巢，出贼意外，而元凶授首，贼众先后破灭，解散尽矣，诸众非所与也。凯旋之日，百万生灵，莫不惧呼相庆，且喜且悲。公雅性爱人，视财如弃，平居人以急投无不应者。及其为将，县官所给，丝毫不以入于家，不足则以家赀继之。号令严明，兵所次舍，与民杂居而不敢犯。临敌风生，突至阵前，奋勇大呼，部下乘之，贼皆披靡。尝以匹骑从数十士，深入贼垒，大呼其酋江一峰而切数之，曰：我欧阳将军也。贼错愕下拜，不敢加害，其为所畏如此。噫！虽古名将，何以加诸？功成之后，天子知其名，诏陛今官，公益感奋。莆城之陷，公扼其冲，力战而亡。一时部下争先赴敌，而天下之人服其烈。自是倭亦不敢复窥郡城矣。天子嘉公之烈，立祠推恩之典，一如旧章，惜公不可复作矣。百世之后，山川如故，将有陟清源之巅，望雉堞之雄壮，西指筍江，嵂■〈山上兀下〉先数峰，将坛在焉，公尝于此誓师而受降者也。凌沧海之怒涛，绝姑山之顶，则潘迳、英林、石菌、■〈氵丙〉洲诸渚皆在目中，公尝夏以偏师，用寡击众，而生擒江玺、李五官之处也。则相与慷慨，兴怀感极，悲歌公之忠魂，虽与山川相为久可也。乡耆老不忘公者，请记其碑，以永其思。是年秋，新倭自海口登岸，攻围兴化城数月。十一月二十八日，城陷。据城三月，官民被杀无数。至四十二年正月，始去。屯平海卫都督戚继光，与广东总兵俞大猷，把截海口，毋令船得脱去，指挥欧阳深奉遣应援，与倭贼战于平海之东萧，死之。戚总兵领兵直抵平海卫，破贼巢，歼灭无遗。
　　四十三年正月，倭贼入泉郡境涧埕、湖美等处，杀掠男女而去。又至安平攻城，三日弗克，戚总兵兵续至，贼闻引去。戚追剿直至漳州，贼复奔潮州，为广东总兵俞大猷截杀无余。
　　四十五年，有倭航百余徒，突至永凝，戚总兵截杀之。晋江下浯抚贼谢爱夫至家占地筑堡，奸谋叵测，知府万庆设策擒获，置诸狱杀之。自是以后，郡人稍安。
　　隆庆三年四月，倭二百余人入同安，为指挥张奇峰斩俘无遗，倭始绝迹。
　　崇祯五年，海寇刘香老泊舟石井，夜出肆掠，兵至遁海中，执男子以要赎，南、同二邑，俱被其害。
　　国朝顺治元年八月，郑鸿逵攻泉州，列营于桃花山。九月，漳州王进来援围解，溜石炮城被破，参将解应龙死之。
　　九年九月，固山金砺率兵万骑屯泉州。
　　十二年三月，官军自泉州出攻两岛，为暴风飘回。分兵攻白沙，弗克而还。
　　十三年，海贼陈霸等窃踞■〈氵丙〉洲，勒饷烧毁房屋，夜则入内地掳掠男女，至康熙二年，方讨平之。
　　康熙十三年三月，耿精忠反，伪檄至泉州，提督王进功纵诸将焚掠，诸县俱降。郑经遣刘国轩、何祐、冯鍚范入厦门。五月，郑经复据厦门。六月，经入泉州，遣刘国轩败精忠兵于涂岭。
　　十六年二月，大兵至泉郡，经走厦门，各县以次恢复。
　　十七年七月，刘国轩寇同安，都统雅大里遁归泉州，国轩遂围泉州。时国轩水陆并进，攻南安，杀守将，诸县守兵相继弃城遁，遂攻泉州南门。城堕四十余丈，我师筑短墙以守，会天大雨，城不克拔，相持两月，援兵四集，围乃解。
　　十八年己未，有红巾贼众以千计，由安溪来同安，沿乡焚劫，官兵击散之。
　　十九年二月，提督万正色兵至泉州，合巡抚吴兴祚军与战于围头。克厦门，进扼料罗，贼惧遁归澎湖。万正色疏：臣等于二月初六日攻复海坛，其全胜情形，业于二月初七日具疏题报外，随探逆贼朱天贵率■〈舟宗〉遁据南日、湄洲等澳，希图抗御。臣即咨会抚臣吴，统师由陆路声援。臣审候风利，亲率大■〈舟宗〉，于二月十四日白海壇进取，鼓励将士，乘锐攻击，逆贼望风披遁，我师奋勇尾追，直至平海与抚臣会师。而朱天贵又将败遁逆■〈舟宗〉，窜合伪右武卫将军林升、伪左武卫江钦、伪镇黄应、黄德等，会■〈舟宗〉三百余艘，并力坚踞崇武。经抚臣先以陆师于二月十七日抬运红衣炮火，直抵崇武缘岸，设伏炮击，贼取水路绝，惊惶游移，栖泊不安。臣随于二十日乘风顺自平海扬帆南下，贼径率逆■〈舟宗〉，分列大洋，数股迎战。臣指挥将士，分作六股攻击，自巳至酉，钩撘大战，犁沉贼舟大小一十二只，贼溃飘海面大洋外，遂克获崇武，安泊船只。贼复于二十一日午时，乘南风大发，径会各港逆■〈舟宗〉，前来拚命死战。抚臣仍于崇武缘岸炮击，臣指挥两股占据上风，以两股从下风诱战，以中两股冲■〈舟宗〉砲击，上下夹至，犁沉贼舟一十七只，烧毁六只，擒获三只。阵斩伪总兵吴丙、伪骁翼营副将林勋、伪副领薛春、伪翼将林熊、俞硕筹、方国发等。阵斩贼兵六百余人，活擒五十二名，击沉溺死贼兵二千五百余众。得获器械、伪印、剳、火药、旗帜等项。鏖战两日夜，贼势莫支，我师乘胜追至泉州港，又得臭涂地方，而贼■〈舟宗〉遂飘洋南遁，回顾巢穴。是役也，破海坛，取湄洲、南日、平海，攻复崇武、臭涂，皆贼所连年据扼边海要地以肆毒螫者，幸赖我上威灵，一旦肃静，而福、兴、泉沿边居民，获安袵席矣。
　　二十年正月，郑经死，子克塽袭。
　　二十二年六月，靖海将军施烺(琅)会各镇官兵破澎湖。七月，我师入台湾，郑克塽降，设一府二县。
　　康熙六十年，朱一贵据台湾作乱，泉郡骚动。总督觉罗满保、水师提督施世骠旋讨平之。
　　乾隆五十一年，台湾林爽文滋事，提督任承恩，率兵由蚶江渡入鹿港征战。五十二年六月，陕督福康安为将军，统兵由晋渡台平之。
　　五十七年七月十七日，同安匪徒苏叶寇安平，事觉，余党僧佛赐、罗赐等，肆掠兴、泉、永、德、泰，泉州府墙见羹率兵拏获问罪，安平乃免。

　　●卷之十九　屯田志

　　井田之制，寓兵于农，故入而耕者出而战。自阡陌既开，而在外有长戌之兵，在国增养兵之费，迨师久粮乏，于是即兵务农，而屯田之法行。汉之善屯者，莫如赵充国。自后历代，各有军屯。明制以兵各就卫所，间旷之土，分军立屯，使之且耕且守，故有卫则有屯。国朝各卫，奉裁其应输粮米，归并本县附征，户有的名，田有定处。盖盛平日久，养兵不用屯田，皆系民耕，而分隶各县，原委的然，历而稽之，额数存焉。志屯田。
　　宋端拱中设屯田使，初行之雄莫、顺安诸州军，大中祥符以后，则淮南、两浙、荆、湖皆行之。明代仿宋制，卫所军士以三分守城，七分屯种。又有二八、四六、一九、中半等例。泉郡屯种军士，大约以四六为率。洪武二十年，令屯军种田五百亩者，岁纳粮五十石。三十五年始定科则，每军田一分，正粮十二石收贮屯仓，听本军支用，余粮十二石，给本衙官军俸粮。永乐三年，令各屯置红牌一面，写刊于上，令千百户分管各屯，总以提调都指挥所收。子粒多寡不等，除下年种子外，俱照每军岁用十二石正粮为法比较，将剩余并不敷子粒数目，通行计算，定为赏罚，不许管屯官员人等巧立名色，因而分用。二十年，诏各都司卫所下屯军士，其间多有艰难办纳，子粒不敷，除自用十二石外，余粮免其一半，只纳六石。正统十年，奏准福州左、右、中卫并延平卫屯田，惟照民间秋粮事例，每石折银二钱五分，解京济边。福州左右卫屯，则在惠安、永春者也，第田多在丛山中，军士卒从他郡调至，水土不习，以渐逃亡。至末年，沙、尤寇发，暂调回屯军备寇。寇乱日炽，田亩日荒，于是始发余丁补种。故军土田顾名之曰余丁者，岂必故军之子孙房族，而冒顶之弊起矣。方拨田之初，报占不审，有田一顷重报两三军，两三军共争一田者；有牵纽肥硗苟求具数者；一户之田，分报军民，时移世变，民隐其田而争于军者。虽云每军各顶三名，仅足一名之数而已。成化初，遣官清理，始除其虚数，稽其实在，分配岥补，务足粮额，遂有正种、贴种、朋种、品搭种等名目。此时率三、四、五军而并一军，由是额减于旧，每屯之军，多不过四十名，少止二十名而已。弘治末年，屯军灾亡益众，倪给事中奉命清查，欲得原额，多侵民田，几至激变。虑妨复命，乃将成化中稽实配补之田，分抽一半，别作新增，两征其租，军士大困。至饶御史，始令停征，后屠御史奏请开豁。嘉靖中，管屯郑佥事将屯田听人请佃，论者非之。万历十年以后，复行清丈，遗失亩分，藉是得复，而豪民顽佃，转相承兑，移瘠换腴，终不可革。今依故籍，列其卫所，撮其总数，注其屯坐，备著于左。
　　泉州卫新旧屯田共四十二所。左所屯新旧九所，共田地二百一顷三十八亩六分，内晋江县三所，一在四十一都，一在四十二都官洋，一在四十五、六都微口，俱县北。余六所分在南安等县，不载。右所屯新旧七所，俱在德化县，不载。中所屯新旧九所，德化县七所，南靖县二所，俱不载。前所屯新旧八所，德化县五所。龙溪县三所，俱不载。后所屯新旧九所，德化县七所，长泰县二所，俱不载。
　　永凝屯田新旧共一十四所。左所屯二所在安溪县，不载。右所屯四所，共田地六十七顷二十亩，内晋江一所，在西南一、二都甆竈，余三所在安溪、南安，不载。中所屯二所在同安、安溪，不载。前所屯二所，共田地三十三顷六十亩，俱在安溪，不载。后所屯四所，俱在安溪，不载。福全千户所屯田新旧二所，在南安、惠安。金门千户所屯田一所，在龙溪县。高浦千户所屯田新旧二所，在南安县、同安县。中左千户所、崇武千户所屯田新旧二所，共田地七十二顷，内晋江一所，在县北四十一都下庄，余一所在惠安。其余福州各卫屯所不一，田地多在惠安、永春，皆不载。
　　按屯田之法，旧志详言之矣。迨入国朝，各卫奉裁其应输粮米，归并本县附征。今府志止存五县屯所旧名，通计田亩若干，而不载各屯种于项下，亦以折色银两，已归县征故欤？再考。雍正十三年，巡抚卢公焯以闽省屯田，皆系民耕，分隶各县，请将军屯粮归县征收，为官民两便。晋江所坐泉州、永凝等卫，各屯向系粮厅征收者，概归县征，户有的名，田有定处，按籍而稽，原委的然可见也。
　　计开屯田额数：
　　泉州卫改归县征，屯田原额田地四十七顷五十四亩三分六厘零七丝。
　　内本色屯田三十六顷五十三亩四分六厘四毫五丝七忽三微。每亩征米一斗九升八合六勺二抄一撮三粟一粒。
　　共征本色上仓米七百二十五石六斗五升四合九勺。每石米征修仓银五厘。
　　共征修仓银三两六钱二分八厘二毫七丝四忽五微。
　　又折色屯田一十顷七十六亩八分六厘六毫四丝二忽七微。每亩照本色例科米。
　　共科米二百一十三石八斗八升八合三勺二抄。每石米折征银二钱六分一厘九毫七丝六忽三微八纤七沙。共征折色银五十六两零三分三厘三毫八丝九忽二微八纤。
　　本色折价田二十四亩零二厘九毫七丝。每亩照本色例科米。
　　共科折价米四石七斗七升二合零四撮。每石征银五钱二分一厘七毫四丝三忽五微一纤。
　　共征本色折价银一两五钱零七毫六丝一忽零四纤四沙五尘。
　　康熙三年，清丈溢出田五亩八分二厘。每亩照本色例科米。
　　共科米一石一斗五升五合九勺七抄四撮四圭四粟。每石米征折价银二钱六分一厘九毫七丝六忽三微八纤。
　　共征清丈溢出折价银三钱零二厘八毫三丝七忽九微九纤六沙八尘八埃一渺二漠。
　　以上共本色折价丈溢共额征屯银六十二两四钱六分五厘五毫六丝四忽八微二纤一沙三尘八埃一渺二漠。
　　乾隆三十一年，分造报被水冲陷豁免本折屯田地一顷零七亩八分六厘二毫六丝九忽九微三纤五沙五尘三埃九渺三漠。
　　内本色屯田八十八亩七分七厘六毫七丝三忽九微七纤五沙七尘二埃二渺二漠。
　　共无征本色米一十七石六斗三升六合九勺。
　　折色屯田一十九亩零六厘五毫九丝五忽九微五纤九沙八尘一埃七渺一漠。
　　共无征折色米三石七斗八升六合九勺。
　　共无征折色银九钱九分一厘零七丝八忽三微七纤九沙九尘零三漠。
　　实在屯田地四十六顷五十二亩三分一厘八毫零六纤四沙四尘六埃零七漠。
　　内本色屯田地三十五顷六十四亩六分六厘七毫八丝三忽三微二纤四沙二尘七埃七渺八漠。
　　共征本色米七百零八石零一升八合。
　　共修仓银三两五钱四分零九丝。
　　又折色屯田一十顷五十七亩八分零四丝六忽七微四纤零一尘八埃二渺九漠。
　　共科米二百一十石一斗零一合四勺二抄。
　　共征折色银五十五两零四分一厘六毫一丝九微零六埃九渺七漠。
　　本色折价田一十四亩零二厘九毫七丝。
　　共征本色折价银二两五钱零七毫六丝二忽零四纤四沙五尘。
　　又康熙三年，清丈溢出田五亩八分二厘。
　　共征清丈科米一石一斗五升五合九勺七抄四撮四圭四粟。
　　共征清丈折价银三钱零二厘八毫三丝七忽九微九纤六沙八尘八埃一渺二漠。
　　以上折色清丈原额，实田地共四十七顷六十亩零一分八厘零七丝。
　　共征屯银六十两零二钱二分三厘三毫零一忽九微四纤一沙四尘五埃九漠，归入地丁征解。
　　共征本色上仓米七百零八石零一升八合。
　　永凝卫令改归县征，原额屯田地三十四顷三十六亩九分七厘一毫八丝八忽。
　　内本色屯田二十九顷四十六亩七分四厘六毫一丝五忽八微。每亩科米一斗八升六合四勺八抄零九圭二粟六粒九黍。
　　共征本色上仓米五百四十九石五斗一升一合九勺五抄四撮八圭。每石米征修仓银二分五厘。
　　共征修仓银二十三两七钱三分七厘七毫九丝八忽八微七纤。
　　又折色屯田四顷九十亩二分三厘五毫七丝二微。每亩科米一斗八升六合四勺八抄九圭二粟六粒九黍。
　　共科米九十一石四斗一升七合七勺四抄七撮。每石折征银三钱一分七厘一丝二忽二微七纤三沙。
　　共征折色银二十八两九钱八分零五毫五丝七忽八微九纤七沙三尘四埃一渺。
　　以上折色修仓，共额征屯银四十二两七钱一分八厘三毫五丝六忽七微六纤七沙三尘四埃一渺。
　　乾隆三十一年，造报被水冲陷豁免本色屯田地二亩三分八厘四毫一丝五忽八微。
　　共无征本色米四斗四升四合六勺。
　　实在屯田地三十四顷三十四亩五分六厘七毫七丝一忽六微七纤四沙七尘四埃三渺六漠。
　　内本色屯田地二十九顷四十四亩三分六厘二毫。
　　共征本色米五百四十九石零一升七合三勺五抄四撮八圭。
　　共征修仓银一十三两七钱二分六厘六毫八丝三忽八微一纤。
　　又折色屯田四顷九十亩二分二厘五毫七丝二忽二微。
　　共科米九十一石四斗一升七合七勺四抄七撮。
　　共征折色银二十八两九钱八分零五毫五丝七忽八微九纤七沙三尘四埃一渺。
　　以上折色本色实额，田地共三十四顷三十四亩五分六厘七毫七丝一忽六微七纤四沙七尘四埃三渺六漠。
　　共额征银四十二两六钱九分九厘一毫四丝一忽七微六纤七沙三尘四埃一渺，归入地丁征解。
　　共征本色上仓米五百四十九石零六升七合四勺。
　　泉永二卫共额征屯米一千二百五十七石零八升五合四勺。

　　●卷之二十　驿传志

　　山川之险，道路之遥，必有驿以传之。虽德之流行，速于置邮，而驿传自不可缺。有止宿之舍，有递接之人，则传者不困，而命易达。晋邑大路驿站，东联惠安止五十里，南联南安止六十里，但用步邮，不用马置，亦无远涉水驿。而夫役工费，垂为定规。所谓周官之制作，纤悉必详也。志驿传。
　　晋安驿在县治西驿内巷，本宋贡院地，元为清源站，明洪武间，知府张灏改建其东为递运所，驿兼领之。正统十一年，佥事陈祚重修，上至锦田驿即惠安县治。锦田府志作锦里，误。五十里，下至康店驿即南安大盈。六十里，额设赡夫六十名，走递公文等夫六名，兜夫十五名。天启间，知府沈翘楚更迁城外，今驿舍废，制如故。
　　五陵腰站今归晋安驿，留设兜夫十五名。
　　附：宋泉州旧驿在城西义成门。《名胜志》云：宋自西北取剑州，路出城西义成门，至南安汰口驿、永春桃源驿、德化龙浔驿、上壅驿，抵尤溪县，迤逦经西芹至延平，避福州大义江之险，后废。宋清源驿，洛阳未桥时，路出城北朝天门，由白虹山左至仙游以达福州，后亦废。〔宋王十朋寓清源驿诗〕两年谬作清源守，不到清源洞裹游。天恐孤予远来意，驿中聊许少迟留。元清源驿即宋南宗正司地，后废为织染局。另裴巷内有清军驿，西街有旧馆驿，不知设自何时，故志失传矣，亦废。明来远驿在府城南三十五都车桥村，永乐三年建以馆，海提举司移置福州，驿废。
　　以上皆本旧志。
　　以下并录新册。
　　晋安驿额设赡夫六十名，每名每日给工食银二分。
　　晋安驿额设兜夫三十名，每名每日给工食银二分。
　　晋安驿额设抄单夫二名，每名每日给工食银一分六厘六毫六丝六忽。
　　晋安驿额设走递夫二名，每名每日给工食银一分六厘六毫六丝六忽。
　　晋安驿额设解徒夫二名，每名每日给工食银一分六厘六毫六丝六忽。
　　共额设各夫九十名，如逢大建，共支给工食银五十七两正，小建共支给工食银五十五两一钱正，通共全年计给工食银七百三十一两五钱正。遵奉宪行，就于征收地丁内驿站项下支给，造册报销。

　　●卷之二十一　铺递志

　　颁式有铺递无都里，然二者相须，今总目为铺递，而以都里居前，街巷市廛附后。

　　《周官》体国经野，近设比闾、族党、州乡，达立隣里酂鄙，县遂举间阎、耕桑、畜牧、士女、工贾，休戚利病可考。而知今之坊隅都甲，亦犹是也。而官府经历，必立铺递，以计行程，而通声教。都里制宋、元各异，明如元，国朝闾有增改，铺递则无或殊。守土者由铺递以周知都里，稽其版籍，察其隆替，锄其莠而安其良，俾各得其隐愿，则治教、礼政、刑事之施可以烛照数计，而龟卜、心膂、臂指之效无难也。志铺递，附街巷市廛。
　　本县宋分五乡，统二十三里。元分在城为三隅，改乡及里为四十七都，“七”，乾隆府县志沿万历府志及《闽书》之误作“三”，非。共统一百三十五图，图各十甲。明因之。国朝增在城北隅为四隅，都如故。顺治年间，迁滨海居民入内地，图甲稍减原额。康熙十九年复旧，三十五年，令民归宗，遂有虚甲，其外籍未编入之户，更立官甲、附甲、军甲、寄甲诸名目。后增场一图，又立僧家分干一图，共一百三十七图。
　　城中及附城分四隅十六图，旧志载三十六铺，今增二铺，合为三十八铺。
　　东隅统图四　内中华、行春、袞绣、胜果、外驿路共五铺。
　　西隅统图四　明统图十。内清平、文锦、曾井、奉圣、铁炉、三朝、万厚、华仕、节孝、外锦墩共十铺。
　　南隅统图四　明统图三。内阳义、崇名、大门、溪亭、登贤、集贤、三教、宽仁、惠义、文山、胜得、善济、育才、外浯渡、聚津共十五铺。
　　北隅统图四　国朝增。内云山、萼辉、清源、盛贤、外泉山共五铺。
　　又新门外，柳通铺。水门外，慈济铺。涂门外。新溪铺。城内三十铺附城外八铺。
　　附
　　附城八铺所统乡街：
　　驿路铺　领东门外街仁风、水漈、湖心、草埔、甘舍头、岳口、东禅、茂内、湖岸，隶三十九都。
　　锦墩铺　领西门兜、窑内、塔仔尾、段家湖，隶三十九都。
　　浯渡铺　领南门兜至新桥、米埔、土地后，隶三十五都。
　　聚津铺　领浯普、聚宝、富美、后山，隶三十五都。
　　泉山铺　领北门兜、粟埔、后茂、山兜、花园头、覆鼎、深底、弥陀、洞岩、旧寮、柳洋、太峰、水流坑、埔任，隶三十九都。
　　柳通铺　领新门兜、石笋、黄甲街、后溪、菜公洲、菜妈洲、沙尾下、下厝、白水营、楼下，隶三十四都。此条旧志列在下各都内，然宜与附城各铺类叙，故移此。
　　慈济铺　领水门兜一堡、二堡、三堡、四堡、五堡，隶三十四都。
　　新溪铺　领涂门兜、御田头、乌洲社、新巷、后田、沟后、新庵，隶三十五都。
　　城外分四十七都一百一十九图，一千六百余乡，其中已废者仍之，冀其复也，新辟者详之，喜其增也。
　　一都统图一　在城西南三十里。内前埔、蔡宅、苏垵、槐市、院后、沟边、碧湖、庵兜、井边、仙岭、洋店、楼下、田墘、铁灶、沿坑、后陈等一十六乡。
　　二都统图二　在城西南三十里。内古陵、湖头、庄厝、杨厝、甆灶、杏林、大埔、妙山、坑内、洋尾、陈坑、克竈、流坑、下尾、坂尾、内塘、洋宅、浦边、下店等一十九乡。
　　以上二都宋为养能里。
　　三都统图一　在城西南三十里。内大宅、太昌、后坑、官甲、丁厝、钟茂、下尾、古塘头、树后、山后、窑顶、后门、张林、巴甲、锦田、官前、东山、宅内、横田、罗厝、倒桥、灶头、蔡田、西茂、东边、深沟、新簝等二十七乡。
　　四都统图二　在城西南五十里，明统图一。内柑市、驷行、葛洲、长埔、吕厝、楼下、前洪、墓庵、云头、内湖、九坑、寮内、前宅、洋林、涂垵、井上、灰厝、上峰、庄埕、前尾、高溪、大田边、小田边前、小田边后、湖内、白垵、欧厝、欧坑、岐山、深圳、蔡坑、后头坑、潘厝、社仔、内林、山后、九坑街、左市、林兜等三十九乡。
　　以上二都宋为务本里。
　　五都统图二　在城西南五十里。内宅内、龙园、下村、后洋、张上厝、后溪、宫前、王塘、内宅、苏内、东洋、田厝、灵水、曾林、加溜、内塘、张前、林口、林隔、浯崙、浯内、大浯塘、小浯塘、坑南、邦尾、福坂、前头、大傅林、小傅林、坑园、英井、潘厝、小田厝、溪东、南村等三十五乡。
　　六都统图一　在城西南六十里。内内坑、雷厝、东宅、后山、岑上、宅内、村边、东福、饼旦、下黄、下村、铁灶、竹兜、前山、柑塘、岭顶、坑尾、山头、宅尾、州岭、后桥、下寮、中寮、下洪、后溪、石湖潭、亭兜、后库、后村、林头、山后、潘镜等三十二乡。
　　以上二都宋为仁孝里。
　　七都统图一　在城西南五十里。内相林、西埕、邱厝、到厝、乌亭、曾埭、粬厝、西边、东井、水头、后埭头、前埔、曹店、陈垵坑、东村、马坑、张坑、上西溪、下西溪、后萧、内曾庄、外曾庄、侯厝、门内、古田等二十五乡。
　　八都统图四　在城南六十里。内安海东堡、粪庭、黄墩、后库、浦边、内市、安厝、桥头、头市、吴山、林尾、安海西堡、西垵、行厝、西门、湖池头、坑■〈土甲〉、柑坂、库前、庵前、连山尾、洋内、皇恩、塔兜、山兜、新涂楼等二十六乡。〔明何乔远秋日安平八咏诗〕灵岩山下万人家，古塔东西日影斜。巷女能成拧麻布，土商时贩木棉花。〔又〕山镇田稀多贾海，小村市闹亦成墟。只惊五斗咸仍浊，不怕三餐饭少鱼。〔又〕寥民为钱礼上苍，何如大宛面如王。南风一片孤帆入，泉布人夸欲斗量。〔又〕西桥五里海门遥，小阁观音压岸腰。陡见莲花清宿淤，拍天白雪是秋潮。〔又〕画栱雕窗俯海荒，朝朝庙下跪祈祥。层龛累椟元真閟，大似金身锁武当。〔又〕五尺清流一丈沟，秧田穗陇夹沟头。平畴中断孤州晚，千个鹭鸶点素秋。〔又〕不分东西有雨晴，少年罗绮曳秋轻。衡门别有幽人卧，终岁长饥汗漫生。〔又〕石井西头鳌水波，考亭别庙亦嵯峨。诸生鲁国弦歌在，白首高山竟若何。
　　以上二都宋为修仁里。通上八都，宋统于开建乡。
　　九都统图一　在城南六十里。内林前、前埔、前湖内头、前湖外头、窑前、窑后、坑边、前蔡、后蔡、中蔡、潮坑、山后、庄头、后垵、洋南、后林、小后林、新店、社坛、上东边、下东边(以上为上半都)、溪边、新厝、上垵、许西垵、郭厝、山头、大白山、西行、苏厝、小洪塘、许塘头、后店仔、菌柄、许墓、洋垵、西畲、丙厝、吴埭、乌石、内头(以上为下半都)等四十一乡。
　　十都统图五　在城南七十里。内前埔、前堡、井林、曾垵、萧下、龙下、宋埭、大坪坑、小坪坑、谢厝、山前、东埕、永坑、壁谷、云厝、钟厝、松树、石沙堀、石鳌头、湖头、龟湖、后湖、东石(即西尾)、白沙、玉国、郭岑、岑兜、埔头、大房、曾厝、石兜、潘径、唐边、麦园、松栢山、深按、下庄、吴埭、戴厝、小白山、大白山、坑边、吕厝、坑园、山头等四十五乡。
　　十一都统图四　在城南七十里。内张厝、陈厝、石菌、前埔、行厝、张塘、后坑、清兜、洪塘、内厝、埭头、路东、坑前、沈前、塔头、高后、埕边、山兜、柯村、周宅、西塘边、杨宅、钞厝、东埔、埭边、柯坑、户厝垵、湖尾、五堡、林厝、陈林、东垵、西垵、西湖、东后头、谢厝街、东内厝、东塘边、新厝、欧厝、中厝、岑张、东村、■〈氵丙〉洲、吴厝、下■〈氵丙〉、洋仔坑、港塔等四十八乡。
　　十二都统图三　在城南七十里，明统图四。内马坪、西坑、坝头、田坑、后洋、西店、井上、鲍厝、塘下、四石柱、土圩(即涂龟)、周坑、前坑、马垵山、菌边、钟坑、邵厝、许家巷、坑围、西边、崙后、下尾、山后、坑尾、塔埔、赤店、林柄、许店、下店、上宅、内厝、安内、关西、吴厝、上山、黄市山、■〈山巴〉崥、窑厝、观头、喜鹊林等四十乡。
　　以上四都宋为仁和里。
　　十三都统图二　在城南五十里。内社店、田内、后边、尾厝、苏墓、苏前、小沿塘、仙境、洋边、漳井西堡、漳井东堡、可塘、仑上、下洋、浯垵、石坑、英墩前堡、英墩后堡、山前(以上为上半都)、山兜、塘仔头、后埔、坑边、窑井、内厝、南坑垵、横山、庄宅、前村(以上为下半都)等二十九乡。
　　十四都统图五　在城南八十里。内湖内、坝边、东墓、旦厝、墓亭、烧灰、山后、吕厝、姚厝、莲埭、西宅、陈山、后坑、溪前、园边、东堡、中堡、溪西、曾厝、后山、仑山、蔡井、英林、西山、柯湖、洋仔坑、斗林、柯坑、西塔、西垵、桑柄、上垵、前垵西埔、围头街东、溪后(以上为上半都)、坑后、银厝、后市、井尾、蔡埭、埕边、南埕、东坑口、西坑口、山柄、后埭、东营、陈厝、西垵、塘东、西店、西头、赤埕、东园、胡厝、寮头、岑下、围头西街(以上为下半都)等五十八乡。
　　以上二都宋为劝善里。
　　十五都统图二　在城南八十里。内南沙冈、陈山东、洋下坑尾、石兜、上清、茂下、溜宅、溜湾、福全、后垵、石圳、进井、山尾、埔宅、莲厝、坑西峰山、古垵、畲下、乳山、吕宅、石井、西尾、坑前后等二十三乡。
　　十六都统图二　在城南八十里。内英厝、龙湖亭、五斗、后堀山头、西州、新市、曾坑、坑园、坑边、东山、埭头、下沙、深沪澳、狮头、港内、阜后、山头、西头、西按堡、南春、大垵堡、司城、后山、东垵、涂屿、乌浔澳、东州等二十七乡。
　　十七、八都统图三　在城南七十里，二都并一，明统图四。内衙口、沙冈、鲁东、埔头、竿柄、内坑、柯厝、林蒲内、蔡茂、秀茂、历山、东宫沟、蔡坑、埔仔、大仑上、大仑下、锡坑、古湖(即许湖)、西湖、下坑、东富后、龙园、陈店、许婆庄、刘厝、石厦、蔡厝、西溪、陈林、西吴、新埔、大仑埔、苏坑、炉灶、苏厝、洪溪、吴厝、山尾、洪坑、坪田、坑尾、火灰埔、祖秀茂、浯坑、东宫、瑶林、石龟、洋垵、山前、小埭、田头、桥头、古盈(即吴盈)、前港、埭头、后宅、枫林、西畲等五十八乡。
　　十九都统图五　在城南四十里，明统图四。内石狮亭、洋坑、长园、水坑、东宅、赤坑、后坑、许宅、西林、锦塘、内头、后垵、市尾、林头、茂厦、塔前、山兜、前廊、下渎、仕林、坑东、龙穴、竿头、许坑后、八斗坑、曾边、大埔(即埔头)、西埔、新埔(即张厝埔)、后溪、湖边、林边、长福、前坑、前园、洋下、楼下、磨内、后花、东村、内头、山下、东宫等四十三乡。
　　以上四都宋为弦歌里。
　　二十都统图四　在城南五十五里。内山根、竹高厝、西仑、塔石、西边、杨厝、前埔、西岑、浯州、岑兜、后店、桥头、沙美、西门外、永宁、港边、梅林、寨下、金埭、浯沙、城角、坑尾、路角、洋丹、小阳端、沙堤、郭坑、满山红、郭宅、霞泽、后竿柄、院东、山边、港东、深埕、谢厝、青石、卢厝、港前、西坑、新厝窟、上埭、西港、厝上、前尾、东埔等四十六乡。
　　二十一都统图三　在城南六十里，明统图二。内祥芝、前杏、溪墘、后头、大堡、前山、洪厝、五堡、东店、后山、旧草、胡厝、古浮、莲坑坂、湖西、邱下、郭厝、山前、大厦、山兜、奈厝、青莲、溪前、新草、莲塘、赤湖、后湖、前头、莲厝、西山、杨厝、东园等三十二乡。
　　二十二都统图一　在城南六十里。内日湖一乡。
　　以上三都宋为永宁里。
　　二十三都统图四　在城南四十里。内蚶江、前垵、后垵、西堡、山仔堡、里内、横顶、莲埭、洪尾、仓厝、洋井、坑口、水头、后厅、顶东垵、下东垵、田头、路前、陈厝、石壁、黄山前、许山、山头、坑垵等二十四乡。
　　二十四都统图七　在城南四十里。内苏厝、郑厝、后宅、埔仔、浯头、山仔、后头、后垵、崙后、吕下、蔡下、上墓、塘边、塘后、东墓、五园、厝仔、院后、坑园、洪淈、前埔、亭下、塘头、浦尾、下厅、仙境、路上、龟湖、锦铺、前洲、鳌头、新厅、龚厝等三十三乡。
　　以上二都宋为江阴里。
　　二十五都统图三　在城南三十里。内浦内、索上、塘边、坂头、梧林、湖隔、塘市、前曾、上垵、东坑、内厝、上郭、后曾、坑尾等十四乡。
　　二十六都统图三　在城南三十里。内沙塘、下庭、亭头、山头、肩边、塘边、后库、埔宅、古坑、蜈蚣节东、小沿塘、杨厝、碧头、杏墩、洒头、龙坑、后洋、过坑、上亭、浔头、荆山、打铁厝等二十二乡。
　　以上二都宋为聚仁里。通上十七都，宋统于安仁乡。
　　二十七都统图八　在城南三十里。内青阳下市、行厝、内头、大井口、孙厝头、霞行、曾井、陈村、沿塘、湖中、地顶、苏埭(以上为上半都)、陈埭岸兜、仓下、倪厝、西坂、庵后、后坂、江头、汾头、昌盈、上福、渡头、湖尾、沟尾、桂林、曾厝、倒坊、沟西、浯埭、后田前、南下尾，南店、西下尾、义尾、莘湖(以上为下半都)等三十六乡。
　　二十八都统图四　在城南三十里。内青阳市、古塘、顶岭、下岭、后圳坑、许厝、崎山、吴厝、象山、江宅、普照、洪宅垵、柯厝、罗裳、仓边、福埔后堡、前堡、缺塘、后亭、蜈蚣节西、后林、霞宅、下埔、■〈土血〉埔、梁头等二十五乡。
　　以上二都宋为永福里。
　　二十九都统图六　在城南二十里。内高厝、洋埭、庵上、海尾(即内埭)、仙石、溪边、涵口、茅坂、竹树下、前头、陈厝(即黄厝)、下仓、吕坑、曹坑、上宅、坑上、前沟、柯厝、坑西、澄塘、直沟、埕头、巷柄下梧、沟头、池店、仙店(即下街)、苦坑、池头、震西、下埭、苏厝、曾村、湖厝等三十三乡。
　　三十都统图四　在城南十里。内溜石、浯潭、下■〈土甲〉、乌门、坑边、高坑、岩下、下问、官岭、后山、仓头、山东天、洋茂、下塘、赤塘、桥头山、辜厝、吟啸、上庵、许■〈土甲〉、东山、西宅、南山等二十三乡。
　　以上二都宋为和风里。
　　三十一都统图四　在城南十五里。内山头、屿头、霞浯、赖厝、杨厝、苏厝、后间、塘西、仙景、大隐林、吴岭、黄厝、后市、车厝、下灶、铺前、乌坑、后■〈土甲〉、北山、溪头、扬坑、田墘、蔡塘、萧厝等二十四乡。
　　三十二都统图二　在城南二十里。内新铺、山尾、仕村、冷水井、营边、大桥、小桥、都碑、马坑、圳头、曾坑、坝头、后坑、双坑、后岭、前店、铁井、茂厝、湖盤、屿■〈山上空下〉、下落沙、园坂、塘头、浯垵、张园、园后、蔡茂、寮内、蔡田、井尾等三十乡。
　　以上二都宋为沙塘里。通上六都，宋统于永宁乡。
　　三十三都统图三　在城西南一十里。内雷山、店头、古圳、下宫、宫林、斗林、西坑、亭上、下店、柿树兜、苏甲、上塘、东林、东宅、石龟头(即新宅)、常春、岭口、古今、龙首岭、山后、乌弄、坑头、赤涂、新庵、蔡庄、洋屿、乌石、嶂崎、陈店、东湖、守安、沟漧等三十二乡。
　　此都宋为常泰里。
　　三十四都统图三　在城南五里。内西桥铺领桥南、良济、安济、笋江、官路尾、亭尾、姚厝尾、石崎前、石崎后、灰窑埔、雷山；顺洲铺领东湖、青芒、西垵、柴塔、大洲、洲仔、外洲、桥尾；福田铺领下尾(连下洲)、王宫、上■〈土甲〉、下埕、后头、井尾、顶埔、大房、右宅、塔前、上埕、前墩、许宅、小浦口；溪尾铺领下尾、御史桥、新仓、东壁、浦口、前埔、后埔、后溪、中洲等四十三乡。此条柳通铺所领八乡移上，附城八铺内。
　　此都宋为兴贤里。
　　三十五都统图三　在城东南十五里。内溪南社领潘湖、大淮、下房、前山、下尾、下辇、蔡坑、旧铺、垵边、渎头、唐厝、塔边；后下铺领春牛亭、前坂、霞淮、东尾；御殿社领新街、草埕、东村、湖内；乌洲社领后淮、浦西；法江铺领坂头、恬洲等二十四乡。
　　此都宋为登瀛里。
　　三十六都统图二　在城东南十里。内普月铺领井上、赤山、石头街；后渚铺领后渚、后亭、车垵、长垵、莲垵、石壁、梅柄、东边、柯厝、卓厝、坪上、苦塘、坑下、北山、大埔、赤岭、郭山、洋茂、山后、田园坑、崎岭、后园、赤石、洋店；临海铺领前埔、金崎、后埔、下路、住头、后坑、统志、欧厝、坎下、下堡、林边、下塘、下东边、邱田、洪园等四十二乡。
　　此都宋为临江里。
　　三十七都统图二　在城东十里。内东湖铺领象坑、鹿园、东塘头、圣墓、大山边、大坪、山兜、石埠、田庵、雾头淮、淮口、后坂、上亭、石井上、下曾口塘；院前铺领院前、院后、云麓、崎嵋、仓边、前茂、田源、山头、妙云亭、淮头；皇迹铺领七里庵、草峰、碗窑、田头、新铺、莱山、黄林、瑞峰岭、上曾口塘、石井下、霞尾、太公；渡头铺领洋坑、浔尾、新路、东头、前头、霞路、埭头、坑蓝、溜墩、玉兰埔等四十七乡。
　　三十八都统图一　在城东北十里。内福临铺领南埔、前林、城东、五里亭、古楼、西福、庄浔、乌屿、径前、径后、新村、旧厝、竿头、室仔前、汪沆、青林、社坑、垵口、上枋；万安铺领桥南、杏宅、下窓、东园、红山、过坑、田尾、院前、塘西、村院、后陇、后埭、杏内、王东宅、嵩美、洋埔、官园头、虎砂桥等三十七乡。
　　以上二都宋为鸾歌里。
　　三十九都统图一　在城东北五里。内棠阴铺领路柄、田边、洋塘、石塘、戴厝、石头后；福安铺领潭尾、马加埔、田庵、欧厝、坑尾、塔前、塔后、洪林、鼎底等十五乡。
　　此都宋为棠阴里。通上七都，宋统于晋江乡。
　　四十、四十一都统图一　在城北三十里，二都并一。内上村、石皮、石堆、蔡井、前山、黄坑林、官宅、竹脚、高厝、洋西桥、大桥、溪头、小沟边、山院(以上岭前)、吴宅、山垵、石厝、下堡、中堡、顶堡、大路墘、坑下、东垵、下庄、东清、西园边、新寮、溪头、坝头、鹅窧、小田、后洋、鸟关、埭北、田寮、大石后、水路、石仔路、赤崎、水漕、吴峰、过桥、上寮、下林桥、陈竹、墓庵边、亭内、南山、新田、龙降、白叶、小潘山、苦店、吕埔、后蔡、岭脚、花园、小岭、未厝、坛口、洪后、清内、深边、下寮、南垵、后坑尾、莲村、辜厝、花埭、詹厝、仕林坑、东坑内、下卢、小溪、河后、笏石、前山尾、福山腰、洋山兜、瓦后、陈三坝、五方埔、前洋、田中央、埔边、曾仔、了观、崎路、西埭、沙垵、后寮、尤山兜、山墓香、苦塘(以上岭后。自吴宅至洋山兜，据旧志；自瓦后至苦塘据新册。)等九十四乡。
　　此都宋为爱育里。
　　四十二、三、四都统图一　在城北八十里，三都并一。内墩坛社领坛顶、潘厝、曾坑、客相、杨厝、后井垅、宅上、深后、寨顶、摭头、大园、深底、水田、宅头、员内、后井、墩顶、蔡宅、塘边；丰溪社领丰坪、溪口、湖岭、溪内、井仔；曾堡社领曾林、五堡、郭坑、潭腰、大陇、暗桥、军元、尾井、曾后、沙母岭；新塘社领新庵、池头、岭头、南塘、樜顶；彭殊社领下井、眉田、垅头、外梗、内笕、顶筒、下筒、园内、内角、中土楼、坂尾、市头、塔后、卓厝、下段翁、大埔尾、外笕；高坂社领圳头、高台寨、洋坑、南康圳、康潭、南坝、河坝；马甲社领尾浦、尾楼、丰垅、北墘、陈塘、寨仔后、宅坂、曾垵、桥下、马甲桥、洋头、蔡坂、墩仔寨、杏林村、卓坝、虎榜、垵仔、霞沟、赤涂、霞旦(以上为上半都)；白洋社领顶卢田、社头、七邱、顺正、厝斗、石佛、北溪、缺坑、乌荻尾、后车、后园；河溪社领溪园、浮桥、田中央、埔边、下倪、中观、下河市、土桥下、街顶、坛头、岩口；白灶社领大路边、椒岭、官坑、垅坑仔、井头、深坑口、松脚；官洋社领下卢田、崎路、溪内、郭山、童厝、留厝、寨仔内；坂头社领市田、小溪、涂岭、连坂、草山、古院、岭田、泔坑；南塘社领樜头岭、顶涂楼、石桥；大河社领均内、河坝头、尾寨、山上畲、客寮、隔仔、竹脚，又新册有坑仔、菜塘、石弄、饮坑、内湖、埔园、崎巷、张田、内坑、潭墘、岭兜、西厝、岭顶、腰仔、过溪、内岩、白水、东深坑口(未知分属何社。以上为下半都。)等一百五十六乡。
　　此都宋为善政里。
　　四十五、六都统图一　在城北六十里，二都并一。内凤栖社领前垵、社头岭、井后、楼下、章尾、军村、垅坑边、南头、大埔、西垅、雷坑、床边、宫边、旧厝、前厝、墩上、岭后、桥尾、前山兜、崎头、塔埔、南塘、鸟珑、倒桥、西埕、蔡内、店仔、后寮、后湖、坑边、七林、社坝、后塘、中房、九垵、茅坂、下西山、尾寮、下新厝；南厅社领一甲莲田、樟芹、二甲垅头、正垵、南坂、洋官后、三甲坂边、宫迹、草寮、四甲花垅、妙岩院、五甲尾狎、山仔；前浯社领浯洋、塔边、路坑、井头、东墘、公庙、埔边、下坑、上坑、洋尾、暗林、坑头、下山、狮公埔、大墘、潘内、南埕、加坝(以上据旧志)、隔棋、山边、五斗、鲁寨、沟头、寮园、照垵、后厝、崎路、垅堵、影后、院林、摺库、宫前、桥仔、尾厝、后曾、苦癖、芹山、白菜、象连、杉畲、官田、北坝、水磨、鼎虚、李仔、田中、芦岭、厝仔、大岭、垅仔边(以上据新册)等一百零二乡。
　　此都宋为仙溪里。
　　四十七都统图二　在城北九十里，明统图一。内彭厝寨、杨厝、东坂、刻石桥，仕田、内塔、下坪岭、东崎、埔尾、山头、漈头、前坂、外塔、仓前洋、丁房、塘头、广桥、吴新厝(以上为上半都)、田中、高岩、白路兜、宫边、后坪、岭头、山仔坑、杜塘、大埔、夹石、觉兴、大垅、后坪头、西头、石狮、下田、岩隔、跳港、东庵、垵内、陈坂、尾村刘、忏堂、洋清、后坂、店后、吴崎垅、赖厝街、叶洪、溪内、尾埔、圆觉、翁后、厝斗、山边、隔溪园、张山、岭兜、连田、山兜、水月堂、梨树埔、龟峰岩、彭仓宫、官路、洪岩、前洋、白叶、西岭、隔岐、栢巷、小岭(以上为下半都)等七十乡。
　　此都宋为常建里。通上四都，宋统于玉泉乡。
　　以上先明都里。
　　以下正言铺递。
　　府前铺，晋江县附泉州府城，此为总铺。　古楼新铺，洛阳铺，以上由县东抵惠安界。下辇铺，冷水井铺，县册作双路铺。石龟铺，驷行铺，潘径铺，府志云：以上由郡南抵南安界。县志云：以上由县南抵同安界。盖由南安县而后至同安县也。以上皆属大路。铺各十里，铺司各一名。铺兵各四名，惟府前至下辇铺，兵加一名，共为五名。宝月铺，新亭铺，白塔铺，山前铺，苏村铺，福全铺，以上由县东南抵海。白沙铺，西湖铺，以上由福泉抵安平。安平铺，连接驷行、西湖二铺，下通金厦两岛。秀山铺，连接山前铺，下通永宁。莲埭铺，连接新亭铺，下通法石、日湖。以上皆属小路。铺各十里，惟莲埭通法石，日湖各十五里。铺司各一名，铺兵各二名，惟通法石、日湖者，铺兵止一名。
　　并将与某县交界若干里声明：
　　东至惠安县洛阳桥北，界二十里。西至南安县潘山市，界八里。南至大海围头，百三十里。北至白虹山，与仙游永春交界处，亦一百三十里。东南至大海，八十三里。西南至南安县赤湖村，界三十里。东北至惠安县坝头，界二十五里。西北至南安县夹岭，界一十里。
　　街巷市廛附：
　　城中双门前十字街，有市。东街，从双门前东抵仁风门。西街，从双门前西抵义成门。南街，从双门前南抵子城外镇南桥。北门街，从双门前北抵朝天门，宜先经县后街。以上街各有市。新街，西街北折通北门街。南桥十字街，南桥即镇南桥，有市。亭前街，在南桥南。排铺街，在亭前街，南直抵德济门。涂门街，从南桥东抵通淮门。后城街，在涂门街之北。涂山街，从南桥西抵叠芳桥巷口。新门街，在涂山街，西直抵临漳门。以上街皆有市。县后街，双门前东折北上。直抵一峰书院。城隍口街，县后街东折。本厅街，在城隍口街之北。后街，在本厅街之东。营房街。北门街东折。
　　邱厝巷，有两条相通，无尾。前田巷，观东巷，南后巷，门楼巷，蔡巷，第三巷，关帝宫巷，俱东街南折。詹厝巷，府公廨巷，相公巷，金池巷，沟墘巷，俱东街北折。磨巷，磨，县志作帽。仕曹巷，旧有会通市，名市曹巷，今市废，改为仕曹。井亭巷，金钗巷，旧馆驿巷，涂虱巷，上峰巷，甲第巷，五塔巷，甘棠巷，孟衙巷，俱西街南折。驿巷，俗呼狗屎巷，通双门前驿巷。裴巷，一名白塔巷。台魁巷，文魁巷，孝感坊巷，曾井巷，俗呼深井巷。谈乾巷，以蔡虚齐在此巷谈论乾卦之理，故名。俗讹为潭墘巷。俱西街北折。玉犀巷，俗呼牙梳巷。镇抚巷，一名沟尾下巷。承天巷，小泉涧巷，大泉涧巷，一名道口街，今名考棚街，有市。俱南街东折，在南桥北。奎章巷，俗呼金簪巷。通政巷，圆石巷，奎霞巷，俗呼街下巷。梦果巷，俗呼卖粿巷。庄府巷，金鱼巷，俗呼金银巷。俱南街西折，在南桥北。马坂巷，水门巷，有市。金刚巷，俱亭前街西折。双忠庙巷，亭前街东折。南岳庙边巷，邹家巷，乌暗巷，土地巷，大隘门巷，部院祠巷，井巷，俱排铺街东折。沟顶巷，城边巷，俱排铺街西折。以上俱在南桥南。连理巷，在生韩古庙边。威远楼脚巷，俱双门前东折。驿巷，通西街驿巷。镇抚司巷，俱双门前西折。佐材巷，俗呼破柴巷。都督第巷，阿弥陀佛巷，俱北门街东折。顶巷，石扁巷，后巷，俱北门街西折。胭脂巷，大郎巷，俗呼大人巷。奏魁巷，讲武坊巷，后壕巷，亦名观音巷。东鲁巷，俗呼中所巷。俱涂门街南折。祖师宫巷，隐居桥巷，舍人宫巷，兵马司桥巷，俱涂门街北折。井巷，涂山街北折。上帝宫巷，涂山街南拆。水沟巷，霞坞巷，水流巷，俱新门街南折。叠芳桥巷，上崎头巷，铺仔巷，留先生巷。俱新门街北折。以上俱在城中，其余小巷甚多，非交通衢者，不载。
　　城外厂口街，德济门外，有市。石头街，通淮门外，有市。黄甲街，在临漳门外。浮桥街，黄甲街西，有市。东门外市，在仁风门外。车桥市，新桥市，俱在德济门外。　水门外市，在南薰门外。濠市，濠，府志作何，误。亦在四十四都，非在四十都。安平市，在八都，即今安海。吴店市，在二十七都。南塘市，在二十五都。石狮市，在十九都。龟湖市。在二十四都。


　　●卷之二十二　盐法志

　　鱼盐蜃蛤，国之美利。滨海之地，产盐为饶。府海之制起，盐荚之利兴，秦汉以来二十倍于古，安边足用，桑弘羊所以为言也。晋江东南，盐政攸寓，而稽自王慎中之记，杨宏绪之详，蔡献臣之议，粘灿、粘本盛之疏，皆务有以裕国而惠民。至于胥役丛蠹，商贾滋奸，裕课者转以亏课，何以平市价甦穷黎乎？国家通商利民，盐折、盐课之行，饶国用，厚民生，自引不滞而课常赢矣。志盐法。
　　盐法盐有盐折、有盐课。盐折出自地丁，属正供。盐课出自盐灶，属杂课。
　　宋制随产钱高下，均敷盐钱，分夏、秋二科输纳，其濒海产盐之地，置场权卖。产钱高者，岁给无过五百觔，每觔约钱一十四文八分，谓之盐产钱。给未尽者，官自鬻之，而盐户以其私盐鬻之商贩，官亦徵其利，谓之浮盐钱。后以民不便官给，罢场榷而民输盐钱如故，其浮盐则科渔舟及僧童口食者以补之。绍兴二十一年，郡守徐嚞始以官钱下晋江、惠安两县署盐椿于临水仓，置场出卖，禁私贩，谓之息盐钱。乾道四年，守王十朋始节无名之费，计其数足以当盐息之入，乃罢场而弛其禁。后守周操奏乞重权，以助军衣，由是官鬻如故。绍兴五年，守朱佺复请于朝罢权，许从便煎烹买卖，一时赖之。
　　元递岁增引，随引增价，其详见于运使李鹏举所言。
　　明，晋江、同安、惠安各有盐场畦丁，盐课司掌之。晋江曰浔美场、■〈氵丙〉洲场，场分五团，团有总催、秤子各一人，团首四人。其畦丁之家每米一石，准夫一丁免杂泛差役，日令办盐一斤四两，积三百六十日为引之四百斤者，一引零五十斤以入于仓。严私贩之禁，计民成丁男女，岁与盐三斤，徵米八升，谓之盐粮。正统初，罢米折钞，以仓盐给口之余给商贩，久之，民口不复支盐，而纳钞如旧。亦因以私鬻时贩卖多白盐，而入仓之盐类夹杂低黑，鬻无所售，又贾人惮海道之险，往往就场置引捐盐而去，于是仓盐积久亏耗，丁夫困于赔累矣。弘治十三年，盐运使严贞奏将浔、■〈氵丙〉二场盐每引折米一斗，派纳泉州府附近永宁卫并福全、金门等所仓，给官军月粮。十四年，御史莫立之奏准，将盐每引徵银七分解部，遂罢办盐入仓之例。其后又奏准盐场每引米一石折徵银五钱三分，充永宁、福全、金门三仓军储。凡引米引银，于各场盐户照丁产科受办纳其户口盐钞。后定本色钞每钞一贯折徵银三厘，折色钱每钱七文折徵银一分，起解南京库，布政司库、府库，以备官员折俸。嘉靖七年，御史聂豹，议将户口钞价并入八分料银内徵纳。九年，南京监察御史邑人粘灿上言，乞减折米，免里甲杂办奉下。福建巡按御史施山，议上将浔美场盐课米每石折银五钱，加耗修仓银三分，追解泉州府贮库支放。十九年，令浯洲、■〈氵丙〉洲二场，俱折银五钱，加浔美之例，皆灿力也。嘉靖末年，当事者以御倭之后军饷不充，复有仍徵本色之议，或议设牙行抽分，或议加徵充饷，邑人御史吴从宪言诸当道，悉免不行。从宪复驳唐令爱所议册籍事，谓唐令当日清查盐户，凭弘治五年盐册实在为据，凡各户加收事产，皆指为诡寄，革出当民徭差，向后不许推收出入，而产米实数尚存。盐籍随遇造册之年，运司只将旧册抄誊，中间盐户有收入而幸免当盐课者，有惟入民户当民差而当盐课如旧者，讦告无已，于法难行。胡御史批运司查议盐户照旧免其抽编，差役重难，准其事产推收改造，如果丁产出额，革出入民，以绝诡寄之弊，一时盐户亦德从宪。而旧志载吴御史所驳唐令，诚确论矣。然唐令查盐户之诡寄，其说甚核，盐户之粮既增，民户之粮必减，一遇差役不支，乃至借编外县以千余金，唐令取弘治五年为则，申定其额，以祛积弊，其不许推收出入，诚为稍欠斟酌。顾微唐令之议，数十年来，三县之粮当复失额数千，则唐令不惟有功南安，而且有益于三县也者。万历二年，设运判一员，驻扎黄崎，分司运副移驻水口，运同移扎泉州，专管理泉、漳二府盐务给票抽税，顾泉州所产盐，由海入溪，溪船所通不远，贩徒资本有限，所载盐货仅可聊生而已，其利甚薄，而法终不可行。八年，裁革福建添设运判一员，运同仍驻水口，副使驻扎黄崎，各分司管理如旧。浔美场盐课银一千六百八十两五钱八分四厘，坵盘税银五十两三钱二分八厘，盐船税银一百六十两。■〈氵丙〉洲场盐课银四百六十四两七钱七分，坵盘税银三十五两七钱一分二厘，盐船税银七十两。天启间，泉州盐民赴京沥疏，以盐户既有粮差，又有盐折粮差徵诸县、盐折徵诸场，官转解防厅两衙门分徵，凡经承催差保歇之需索，重叠苦累，请裁去盐场官，将盐折归县并徵，得邀允准，百姓称便。粘灿乞减折免杂办奏议：祖宗旧制，在民户十年一次均徭，只办正科正役，其杂科杂役等项，一概蠲免。盐户十年一次总催秤子，而里甲之差亦同，民户又于民米一石拨五斗以纳盐课，民命已不堪矣。比者，有司不遵旧制，复于里甲之内，派办杂科杂役等项，盖非祖宗所以处盐户本意。况共是盐场，若浯洲场每丁只纳三斗六合六勺。■〈氵丙〉洲场每丁只纳四斗四升五合，又免里甲杂办。浔美场独每丁纳米七斗七升六合六勺，而里甲杂办仍复不免，是以土著之民，多不聊生，壮者流离转徙，老稚死亡相继。且海滨瘠卤，稻麦少收，当兑纳盐米之时，概于外郡粮米上仓，船经大海，一遇强寇、飓风，人船俱没，盐户之害，莫此为甚。愿陛下垂悯此一方，减其折米，免其里甲杂办，与浯洲同例，或于所折盐米，照泉州府河泊所鱼课则例，每米一石，折银三钱五分，则流移者可复故土，而老稚亦免死亡，天覆地载之恩，至无外也。〔唐爱上巡按扣定米数议〕民盐二役轻重较然，每盐丁一岁扣办盐米三斗六升，该银一钱八分，盐户买民米一石入户，岁加办盐二斗五升，该银一钱二分五厘。若民户则每丁料银六分，机兵工食银一钱五分，均徭银约该银一钱二分，比之盐丁，岁办已多银一钱五分。民户每粮一石，每岁纳料银六分，驿传银一钱七分，均徭银一钱二分，比之盐户，每石岁多银二钱二分五厘，民盐二役，其轻重不伦如此。夫盐户所以宽其徭役者，为其煎办盐课也。乃复隐寄民米，巧作奸弊，诚以盐户在籍之丁，例该俱办盐课，因思丁多差重，故利在抽减盐户在籍之米，虽办盐课比民差实轻，故利在诡寄人情牟利，诡弊日滋，盐户人丁日减于昔，田米日增于旧。近查同安盐黄二册田亩，有自弘治年间，原额不上百亩，到今逐年新收条，有增至三千亩者。又将发下本府黄册本司盐册逐一比对清查，则盐户之异籍分房花分多于祖户，而添揑躲闪情状昭然。今据弘治十五年比对嘉靖二十一年见管为准，总计晋江县浔美场、■〈氵丙〉洲场，同安县浯洲场，惠安县惠安场，共清出民米二千二百九十三石六斗二升零，应合革出当差，请自今扣算见在米数若干，著为定规，后次盐户田米虽有增减，止照原定米数，再不许抽丁入米，仰请察夺。〔王慎中盐政碑记〕权天下之盐以资财计，其法至本朝周尽简便矣。而闽中之法，尤为便。闽中有八郡耳，下四郡皆濒海，盐所从产，其得以法行盐于其地者，上四郡也。行法之地法不行，则盐不售。盐不售，则商不通。商不通，则课为之亏，而财计匮乏之病必及于国。故必有禁戒之令，侦捕之科，以绝民间之私行者，而以法行鬻之盐，始得不滞，而其所从产之方，非法之所行也。于令甲未尝设为禁戒，而侦捕吏兵自以徼候非常不为鹾政置也。今乃不用于徼候，而每以其侦捕之威施于鬻盐者。舟告之任载，匹夫匹妇之负担，往往皆已执拘，民愚不习于法，不知其所鬻之不当得执，而骇于吏兵，辄出财赂之，而后得免，其不能具赂，则弃其所任载负担以去，而以盐与吏兵耳。夫所谓缘法为虐者，犹有禁戒之令，直于轻重多寡之间，托倚以为低昂。如于法不得以舟载者，而讥及乎牛任，不得以牛任者，而讥及乎人荷。虽其作奸起暴，尚寄于可援之条是也。今盐之所转徙，水浮则用舟楫，陆行则引牛马，而匹夫匹妇之负担不能以几于此乎！产于此乎！鬻第转之于淖漉荒卤之滨，而致之市落山谷，亦何以异乎！蔬菜谷粟之行于民间，而鬻此者，空以鹾名横彼讥求，是下自为法也。民苦此久矣。比者，余柏坡公以按察佥事分巡是邦，戢横刷奸，聪明旁烛，而司徒新山顾公，以重德高年为一方蓍蔡，部使者至郡，必礼其庐，以咨政俗之得失。顾公乃以民之苦，为告余公，为慨然出禁，于是载任负贩之家，晓然知所鬻之物之不当得执，无畏于议求，侦捕吏兵亦洒然濯去，昔日为暴之心，而无所觊于此也。已而，方西川公来，为郡晋江邑侯，朱肃庵君亦继至，敬事爱民，推行尤慎，于是盐之鬻于民间，无异果蔬谷粟之通行流市，而无所害，此盐转徙必集于新桥、浯溪之渡，近渡居民常资以为生，其党王宪达、罗德静甚私司徒公之德，群来涕泣以请曰：顾公已矣，吾等不忍忘。相与尸祝之于家，而尤愿一言以记于石，政俗安玩之久，事之不出于法而为民病者，盖多矣。为使者，有如余公，为士夫者，有如顾公，告焉必以忠，听焉而决行，推此以及于他，民犹有病者，鲜矣！兹事之细不足记，而使者与士夫相与尽心于民有可书者，日改月新，兹禁将有不复知者，暴行又作，则此石之记，尚若司徒公之存，而谆谆乎其言之也。予鄙不敢任政俗得失之论，问而不对者有矣，则其以不问而告乎，其为此记，盖嫌于为不问之告，而乡人思司徒公之情，不可但已也。于是乎书。〔蔡献臣下四场增课议〕天下事利多而害少，则人情不令而自趋。利少而害多，则虽招之而不从。浔美、■〈氵丙〉洲、浯州、惠安四场之盐户，其以竈丁米石晒盐上仓而召商开中者，自洪武间始也。后因仓盐低黑，海道险远，商贾弃去，畦丁逃亡，其浔、浯、■〈氵丙〉三场，每一引折米一斗，而摊派丁米，科纳不等，月给卫所官军者，自正统八年始也。其惠安场比照浯场，改折每引徵银七分解部济边者，自弘治十六年始也。其浔美场，每米一斗，折银五分三厘，解府给军者，自嘉靖九年南道黏御史疏请始也。其浯、■〈氵丙〉二场折米亦如浔美，每斗折银五分三厘解府者，自嘉靖十九年始也。其浔、■〈氵丙〉、浯三场，每米一斗加银二分，如惠安场七分之例，名曰加复，共加银一千一百五十七两六钱七分零者，自万历二年始也。其议移运同分司于漳泉，召商开中给票纳税，计盐三千斤，税银一钱五分，两府岁派一千八百两者，亦自万历二年始也。然自晒自卖，相沿已久，骤见召商，民已心骇，况埠头盘掣之严，哨兵巡索之扰，益苦不堪，告诉纷纭，于是乎税盐坵四场坵盘丈分三则，上则方丈七厘，中则六厘，下则四厘，民犹苦诉不前，于是乎税盐船百石之船，税银一钱五分，递而加之，以足本府九百两之数，而分司官商议罢矣。逮万历十二年，吏科杨给事疏下抚按司道议，而免加复，又免坵船税三分之一，盖盐民始获稍甦。而部疏所谓反出依山折价之下者也，不知上里、牛田、海口三场，虽每引纳银二钱五分，然丁米之额甚轻，每丁尚不满一引之盐，每亩或止十斤、二十斤者，下四场引折虽仅七分或五分三厘，然浔美一丁受盐七引三百十九斤，民米一石，派盐五引二百斤，■〈氵丙〉洲一丁受盐四引二百五十斤，民米一石，派盐五引八十斤；浯洲一丁受盐三引二百三十八斤，民米一石，派盐二引二百斤；惠安一丁受盐二引二百八十五斤，民米一石，派盐一引一百二十斤。丁米之重，视上场不啻数倍，矧上三场通舟行盐之地广，下自福、兴，上至延、建、汀、邵，故商贾辐辏而盐利多。下四场通舟行盐之地狭，仅仅行于本府，而漳又自有南盐，故商贾不至而盐利薄，甚且积久而耗蚀矣。且彼盐民非竈丁也，乃民丁也，其真晒卖者不能十之二三也。所纳非第盐课也，乃民粮也，十七供差税，十二三供课也。产米一石，派粮科银若干与民同，今加辽饷与民同，旧例概免杂办，而今酌量派差与民同，十年里甲大造与民同，而十年总催秤子团首大造其费更倍，则民部所无，而盐户所独苦。浯洲弹丸，大海中飞沙走石，田屋坵盘半被沙压，尤为独苦，即四场所派引额，不过防馆谨藏之，若故纸然，第俟完课之日销缴而已。今辽饷紧急，倘获加课万余，岂不甚善。然国朝垂三百年，有减无增，非不析秋毫也。万历初年之设官招商税坵税船，心计非不工，法非不密也，且当闽省倭患军兴之后，江陵为政操切之时，不过加复之一千一百五十余两而已，不过税坵船之九百两而已，合四场尚不足二千之数，不彀设分司之用，故未几停罢，盖真有不便者，而今可易言哉即使尽复万历初年之旧，亦何能有裨辽饷之万一乎？若以盐折隶海防军饷属抚院，盐司不欲问，盐法道不敢问，按院不便问，则自盐折正额之外，不闻分毫有入于官，亦不闻分毫有入于豪富牙贩之家，此可见法穷于无可加矣。职考之前事，揆之人情，窃以为仍旧便。蔡献臣下四场裁盐场官议浔美、■〈氵丙〉洲、浯洲、惠安四场盐户，其丁米折课有定额，而与民异，其田产之差税无定额，而与民同，特差稍轻耳。乃里甲十年一编盐既与民同，而总催十年一编又民户之所无，是民籍役一，而盐籍役两也。即以浯洲一场而论，岁课不过七百四十八两耳。万历初复益以坵船税二百有奇，且而赘之，以场官重之以总催其为分例杂费已鞭系不可堪，后又督以海防，真不啻九羊而十牧之矣。使当年并归县官，第谨别其户籍，而时徵其课入，不尤径省乎哉，何必另编役为顷！该乡绅建议，盐民苦诉，已蒙院道允行，而郡太守复议四场各加课银若干两、纲银若干两，即浯洲一场，共加银二百四十六两四钱，已不啻四分之一，计三场亦犹此矣。至坵船二税，则责令邑幕追解，而要在裁场官省总催，以少舒盐民增编之苦，甚盛心也。今县已徵，而场官仍复下场以图朘削，法无画一，民谁适从？此辈钻营究不仍归盐司，不止则裁革，场官之疏，不可不蚤题，即捧檄至者，或留司别委，或送部改铨可也。
　　国初仍之，后屡更改，至雍正年间，始题定附入图甲。今将盐课盐折二款分晰列后。

　　盐折

　　国初盐折归县并徵，如天启间旧制。顺治六年，以卫军既革，将盐折清入解京责成防厅，于是仍归厅比。十五年，邑人吏科左给事中黏本盛奏请，仍归县徵。十八年，海氛迁弃，又复归厅。雍正年间，张防厅以钱粮就近易清等事通详，归县并徵，经督抚题准，惟地丁分都图甲户，易于输将。而浔、■〈氵丙〉盐折，笼统混淆，一户未清，遍累众户，丝毫未完，妄指混拘，蠹书从中舞弊，增减靡定，时盐户受累，终无已时。先是，盐折归县，未奉部覆，即有进士张焕登、举人蔡为东等，同盐民四十余户，呈请盐折归入版图。邑令以归县徵收，尚未奉准，姑俟部覆，到日酌夺。及奉部准，有举人吴九美、生监张登解等，呈请俯从民便，饬令户总书核实盐折，照地丁则例，同民里书造附图甲册后，如条鞭法。随经邑令王之琦，转详运司兼盐道杨公宏绪，通详督抚准行，自是，盐民始得便于输纳矣。〔黏本盛奏疏〕为盐弊多端，去弊即所以生利，画一即所以宁民，请睿鉴饬行以增国课，以便民生事。臣惟裕国之道莫过于盐，利甚薄也。然因其利薄，而官与商之积弊，上与下之交比，有不堪明言者矣。臣敢就所知最真者，竭诚披沥陈之。臣于初进垣时，有修明盐法之久湮，仰佐国计之一得，疏内称关桥割没宜同徵，岁获之盈余必倍，部覆请敕巡盐御史查明具奏。往返驳议，已及二年。昨于十月内接原盐臣周宸藻回疏，称商人携资千里，为国转输，自纳课领引支盐捆运出场以抵北桥，诚不知其费几百艰辛，北桥里至南关，而又令其阻滞多日，糜费淹消可虑，关桥并徵，诚为便商等因，部覆请勅新任巡盐御史酌议妥确具奏。臣谓盐臣身在地方，代籲必真，而并臣割没同徵之议，俱可勅新盐臣详察酌行者也。盖臣前疏，原为一事两截，徒饱吏胥，今宜并关桥为一处，部发印钤割没簿即在关桥登记，徵收公同，商纲人等照引称验，每日填注，万目共睹，不许捱日隐漏，则两淮岁共行盐一百六十七万余引，每引俱照例清出溢斤，所积之银，何可胜计？国计自可以日增矣。盖两地科算，反似无名之徵，何如一处核实，而商免守候之苦，回疏甚明，是在盐臣设诚力行耳。所谓去弊即所以生利者，此也。至于福建盐政，其弊尤甚，臣属本乡，知之更真。察各府皆徵盐引，惟泉州为濒海产盐之区，令民办盐入仓，岁照丁给盐徵粮，而输纳之法，只就民间丁米内摊派，设盐场官掌之，以充永宁卫州军粮，是一民也而有粮差、盐折二衙门之徵。粮差徵之于县，盐折徵于场官，而转解于防厅。县徵有当里长之役，凡经承催差保歇之需索，已为极苦；厅徵又有当总催之役，凡经承催差保歇之需索，更无所不至。于是天启年间，盐民来京沥疏，奏准裁去盐场官，归县并徵，百姓称便，垂三十余载。我朝鼎新之初，徵亦如旧。至顺治六年间酌定盐政，以卫军既革，将盐折清入解京，而责成于防厅。乃防厅以责成故，请吊厅比，而不知一民两徵，从前衙役需索诸苦，又复再见矣。县差、厅差接踵盈门，无名勒骗，典鬻难继，方今兵燹之余，濒海之百姓破家殒命者，已十去其五，又遭此重叠之追比，何以聊生？伏乞鉴怜。盐丁即县民丁，盐米即县民米，归县并徵，不过用一里长，与民间之丁米同输省一衙门，而所全于海边颠连之孑遗，有无外之恩波矣。所谓画一，即所以宁民者，此也。若夫追比之苦，尤当速除，害在旧里役等拖欠不纳，见役倾家代赔，惨系难堪，民户盐户均有此弊。伏乞勅下抚按从长酌议，凡徵粮之法，令历年旧里役赴比，各完正供，庶见役者无代赔之苦，而以后应役者，知其难以卸免，自早完本年之粮，国课可以恒足矣。〔杨宏绪盐折附地丁图甲册并徵详文〕查浔、■〈氵丙〉盐折银两，系出盐户田地丁口科派输将，盐户地丁于盐折之外，仍完地丁钱粮，原属一田两赋。今晋江县所属之浔、■〈氵丙〉盐折，先据该府厅详请归县经徵，题准部覆在案。但查未奉部文之先，即经升任泉防厅张，发县追徵，兹据该府县详盐折附于地丁图甲册后，并征分款批解，议以浔、■〈氵丙〉科则不同，各就该场额数匀配，亦属清课便民一法等由，前来伏查盐折银两于饬行查议事，本道议详各县盐折归场、归县徵追案内。奉前督宪批：盐折银两出于田亩，仰饬各县详晰查明，分限随同正粮交纳等因在案。今若归地丁钱粮并徵，官可免比追之烦，民免受重呼之扰，实属一举两得。且出于盐民佥恳，复与前督宪高前批吻合相应，如其所请，听从民便，将盐折银两附于地丁都图册后并徵，仍行分款批解。缘据该府县详请前来相应据由转请。

　　盐课

　　国朝盐政差御史分巡督课设运使、运司、提举、吏目、大使等官，按数徵课，分地拨销。顺治三年，题准福建正盐引目课额。十八年，撤巡按归巡抚衙门管理。康熙十六年，题准每正引加课五分。二十三年，奉文按丁派引。三十一年，覆准复设盐差运司，刊由单呈该御史报部。三十二年，先后题增补引添课，各县有商有引。雍正元年，覆准将盐院衙门各官及商人尽行裁革，应徵课饷照广东琼州府例均摊，各场交与各县照数收纳，兴泉道管辖解交司库，仍令每场选佐贰一员，监管盐务，所有公费，照数充饷，引停不行四年，始招水客定额试办，额外多销者为盈余。乾隆三年，总督郝玉麟檄令将盐归县，始于厂口、法石、深沪、陈埭、浮桥、雒阳、濠市等处，设立县馆，与同安、惠安照旧归官，仍配南安、安溪、永春、德化、大田各帮商行销。每引载盐一百斤，完课费银一钱五分。又按各县原徵额课，分为正额配销正引，盈余额配销余引，其晋江之浔美、■〈氵丙〉洲场各委总场一员管理，设立书役、哨丁督晒缉私。引目课额列后。
　　晋江县系官办，每年配销：
　　一正额盐一万九千六百零四担二觔。
　　一盈余盐五万八千三百九十五担九十八觔。
　　一额外盈余盐六千担。共应销正额盈余溢额等盐八万四千担，每盐一担配引一道，年额引八万四千道。每引一道完课钱一百五十文，折课银一钱五分，共该课银一万二千六百两，县境所辖浔美、■〈氵丙〉洲二场，其应销盐觔即赴二场配装运销。
　　浔美场总理场官一员，管南北二埕。
　　南埕辖衙口、埭头、前港、后宅、埔头、鲁东六团乡，总团一名，团长二十二名，晒丁五百二十五名。坵盘四千九百零六坎，■〈土屚〉井三百二十八口。
　　北埕辖岑兜、沙美、西岑、竿柄、林蒲、金埭、港边七团乡，总团一名，团长三十名，晒丁五百九十六名。坵盘六千七百九十二坎，■〈土屚〉井四百五十口。
　　南北二埕产盐，每年定额七万六千担，年额销盐六万八千担，内晋江官运并场馆、销商、渔船、大小贩共配销浔盐五万六百担，南安商运年额配销浔盐七千一百七十五担，安溪商运年额配销浔盐八千二百二十五担，海澄商运年额配销浔盐八百担，长泰商运年额配销浔盐一千二百担，共额销盐课官运、官解、商运、商解赴盐道衙门交纳。
　　■〈氵丙〉洲场总理场官一员，管东西二埕。
　　东埕新市、后市、井尾、蔡埭、埕边、南埕六团乡，团长十六名，晒丁三百二十八名。坵盘三千八百四十二坎，■〈土屚〉井七百零九口。
　　西埕柯坑、埭边、上■〈氵丙〉、下■〈氵丙〉、江北、谢厝、东仓七团乡，团长十四名，晒丁四百二十一名。坵盘四千九百三十一坎，■〈土屚〉井六百七十六口。
　　东西二埕产盐，每年定额九万六千担，年额销盐七万六千五百担，内晋江官运并场馆年额配销■〈氵丙〉盐三万三千四百担，同安官运年额配销■〈氵丙〉盐一万零七百担，南安商运年额配销■〈氵丙〉盐七千一百七十五担，安溪商运年额配销■〈氵丙〉盐八千二百二十五担，溪靖商运年额配销■〈氵丙〉盐一万担，岩平宁商运年额配销■〈氵丙〉盐七千担，共额销盐课、官运、官解、商运、商解赴盐道衙门交纳。
　　以上原额，每年应销县场盐八万四千担。嘉庆六年，奉旨酌减额盐五十担，又奉文减额盐一千八百担，实在额销止溢引盐七万七千二百担。又西商代销额盐一万担。现在每年实应销县场正溢额引盐六万七千二百担，每担配引一道，每年额引六万七千二百道，应徵课银一万零八十两。内坐配：
　　浔美场正额引盐一万九千六百零四担二斤，又溢额引盐一万八千三百九十五担九十八觔。
　　■〈氵丙〉洲场溢额引盐一万八千二百担。
　　惠安场溢额引盐五千担。
　　莲河场溢额引盐二千担。
　　祥丰场溢额引盐四千担。
　　每年应解正课银二千九百四十两六钱三分，溢课银七千一百三十九两三钱九分七厘。又每年应随解钱水银五百三十两五钱二分八厘。又长价银六百六十三两六钱七分七厘。又府税银六百八十五两七钱一分五厘。又预解引贾银六百九十六两四钱六分一厘。计共正溢课杂款等银一万二千六百五十六两三钱八分一厘，解赴盐道交纳。
　　现在以上盐觔，系配浔美、■〈氵丙〉洲、惠安、祥丰、莲河五场装运由南水关及本管典史查验截角，再行运赴各馆，配销民食，及渔船户赴浙省舟山采捕醃■〈唚，酉代口〉用，其埕坎晒户及羡余截角银两，俱无定额。
　　嘉庆二十三年八月初九日，奉督宪董教增奏裁，■〈氵丙〉洲场并归浔美为一场，兼管原设十五馆。
　　县九馆：
　　厂口馆
　　法石馆
　　浮桥馆
　　深沪馆
　　洛阳馆
　　陈埭馆
　　安海馆
　　河市馆
　　祥芝馆　此馆倒废多年，今无销盐。
　　场六馆：
　　岑兜馆
　　西仓馆　此馆倒废，现归岑兜馆兼管。
　　银厝馆
　　后仓馆　此馆倒废，现归岑兜馆兼管。
　　围头馆
　　埭边馆　此馆倒废，现归安溪馆兼管。

　　●卷之二十三　钱法志

　　周官外府掌邦布之入出布泉也，即今之钱谓之泉布者，取其宣布流行而无不遍也。按晋江旧志不详钱法，以铜铅非其土产，炉局设在会垣，所用之钱，皆自省来，兼资外运，并无私铸私贩，宏规画一，国宝所以流通，惟此焉耳。近有襍■〈鎞，扌代釒〉小钱，不知何处私制，屡经严禁，今城厢都里，悉遵法而不敢用其私矣。

　　●卷之二十四　权政志

　　文王之政，关市不徵，而《周礼》太宰所职，有关市之赋权，亦仁政所不废也。泉自台湾既入版图，海舶远通，而晋江南关外始设关税。盖国家柔远惠商，非若有明之时，中官四出，奸民夤缘，始以病民，继并病国也。夫货物之聚，经费爰资，而崇本抑末，谋猷亦寓。要在司其事者，无额外之科，无中饱之患，使惠泽得以旁流，而胥役亦无难于稽察也。志榷政。
　　国朝康熙二十二年，自台湾入版图后，靖海将军施琅请设海关。是年始设命户部司官一员，榷徵闽海关税，一年一更。至雍正七年，议归巡抚兼管泉州海关，越后巡抚转委道府权徵，今复归镇闽将军辖理。关设在南门外等处，凡商船越省贸易出入者，官司徵税。
　　南门外税口一所
　　法石税口一所
　　蚶江税口一所
　　马头山口一所
　　安海税口一所
　　臭泥哨一所
　　陈埭哨一所
　　通省税额徵银六万六千五百四十九两零，又铜觔水脚银七千两，共银七万三千五百四十九两零。现在此处各口徵税，只就船只出入多少徵收报解，原无定额。
　　又杂税各款
　　一车桥盐税一千五百九十两，原归场徵，就盐每担徵银一分，按月解府汇总，除正额外羡余银两按月造报解司。
　　一浔美场盐税一百六十两，附入车桥盐税并徵。
　　一浔、■〈氵丙〉二场坵船引税银三百四十七两零一分八厘四毫零。
　　一船网渔税银五百二十六两二钱八分四厘。
　　一府额县徵船引税银一百九十一两二钱一分六厘。
　　一牛税银三两。
　　各处货船到关，即令该商将货物舱口据实开单，投管关衙门过硃，立即查验，算明税课，令商亲填单簿，将红单给商，每日两次放关，随放随即验单截角，再于单尾用戳记将到关、放关日期填明，以便稽查。其有任胥吏勒索阻滞者，查出治罪。
　　厦门商运船只，不许越赴泉州府属之蚶江口渡儎。泉州府属之蚶江口商、鱼船只，往江、浙及福州省城、福宁、福安等处贸易，责令蚶江通判查察挂验放行，如有违例偷渡台湾、人照不符及夹带禁物等项，查拿究治。
　　福宁、兴化、泉州、漳州等府所属沿海小港，及台湾府属各处小港，均责成沿海各属及守口员弁实查禁。如有拿获无照船只私渡者，船户照越渡缘边关塞律治罪，船只入官。倘有夹带违禁货物出口者，各照本律分别治罪。有照商船因风漂泊收岸者，守口员弁验明牌照放行。
　　淡水内渡商民，免其给照，饬令取具行铺认保，开明姓名、年貌、籍贯，由船户持交管口员弁，验戳放行。
　　渡台商民不由行保人等查明出结，报明该管同知衙门给照挂验。私自偷渡者。照私渡关津律治罪。行保人等知情故纵者，一体坐罪。
　　闽广贩货进天津口，按原定章程减半纳税。如货物一百斤，只按五十斤收税。每银一百两，按七六折扣收银两，由本地赴奉天贩运米石进口之海船，每粮一百石。江、浙、乍浦、上海贩货进口之河船，每货物一百斤。均按七六折扣收税银。
　　客商漏税，照律治罪，货物一半入官。若所漏之税为数无多，分别议罚，免其究治。闽海关如所漏之税止数钱至一两者，倍罚其税。一两以上至三两者，三倍其税。三两至五两者，五倍其税。五两以上者，照律办理。
　　海船到岸，即将货物尽实报官抽分，若停歇不报，及虽报而不尽不实者，分别治罪，货物入官。
　　凡铁觔、铁货、废铁，令海关监督严禁出洋，其有变卖与商、渔船只潜出外洋者，照觔数多寡，分别治罪。
　　各处船只出口，准带煮食铁锅，其有额外多带铁锅出洋者，照废铁出洋例治罪。沿海樵采带船只，每船止准带铁锅一口，每人止准带斧斤一把，在船人数不得过十人，令地方官于照内注明，出入查验，若有夹带出口及进口缺少者，均严行究治。
　　直省徵收落地税银在府州县城内者，照例徵收，其在乡村者全行禁革。以上查则例载。)

　　●卷之二十五　蠲政志

　　民为邦本，食惟民天，易田畴，薄税敛，经邦之要。于是乎存复于其间，水旱凶荒，则有蠲政恤典，以庇穷黎。统观前古时沛恩施，而薄赋轻徭，本朝为最。又遇恩有赦，遇灾有恤，凡皆博施济众，使薄海之内，僻壤穷乡，无一夫之不被泽也。晋江弹丸之地，土瘠民贫，遇饥馑则不能自给，然天恩特下蠲赈，时闻浃髓沦肌，咏歌载道，斯海隅日出之乡所由共底于康阜也。志蠲政。

　　宋

　　太平兴国三年五月，赦免给复一年。《宋史》。
　　八年四月，帝览福建版籍，谓宰相曰：“陈洪进只以漳、泉二州赡数万众，无名科敛，民所不堪，比朝廷悉己蠲削，民皆感恩，朕亦不觉自喜。”续长编。
　　至道二年闰七月，诏福建民负人钱没入男女者，还其家，故匿者有罪。《八闽通志》。
　　四年，除民岁丁钱。《通志》。
　　大中祥符四年秋七月，除闽、浙、荆湖、广南输身丁钱四十五万四百贯。《宋史》。
　　皇祐三年十一月，减泉、漳、兴化军丁米。《八闽通志》。
　　建炎三年，诏减福建上供钱三之一。《八闽通志》。
　　绍兴二年四月，赐福建赏军钱十万缗。七月，悉蠲被兵之家田税，八月赈饥民。《八闽通志》。
　　五年，蠲福建诸州军借拨常平钱米。十二月，赈饥民，命监司帅臣分选僚属及提举常平官躬行检察。《八闽通志》。
　　十四年三月，蠲汀、漳、泉、建四州被贼残蹂民户赋役一年。《八闽通志》。
　　十六年，赈福建被水之民。《八闽通志》。
　　十九年，以汀、漳、泉三州民田被贼蹂践，蠲其二税。《八闽通志》。
　　淳熙十一年旱，赐福建米二十五万石，赈粜一万石，赈贫乏细民。《宋史》。
　　端平元年六月，诏蠲泉、漳、兴化三州丁米钱。《八闽通志》。
　　祥兴元年，诏两淮运粜五万石，赈泉州军民。《八闽通志》。

　　元

　　泰定元年十月大饥，赈济。《八闽通志》。
　　至元二十五年十二月，贼张治囝掠泉州，免泉州今岁田租。《八闽通志》。

　　明

　　洪武十三年，诏免田租。《八闽通志》。
　　二十六年，诏有司赈饥，毋俟报。《明鑑》。
　　三十一年惠帝立，赐明年田租之半。《明鑑》。
　　万历七年秋八月，减均徭加派。《明鑑》。

　　国朝

　　康熙十五年，康亲王疏免福建十六年分并以前钱粮。
　　二十五年九月，免福建本年未完钱粮并二十六年上半年、二十七年下半年钱粮。
　　四十九年十月，免福建四十八年以前积逋，仍免五十年全年钱粮。
　　雍正五年，郡城米价腾贵，有司发仓平粜。奉旨截漕赈济，民赖以苏。
　　雍正六年，晋江、南安、同安秋旱，十一月，钦奉恩诏闽省州县有数处微欠雨泽，将康熙五十五年起，至雍正四年止，带徵民欠地丁银三十三万八千三百余两，概予蠲免。
　　乾隆三年二月，奉部咨内阁抄出，奉上谕，闽省丁银匀入地亩已经多年，但剔出所匀丁银，未经裁免，仍属民累，著将应纳丁银悉行免徵，永著为例。八年，奉恩旨允闽浙督臣请将浙江尾帮漕米截留十万石，运赴闽省，以备缓急。
　　十一年，恩诏通免闽省钱粮。
　　十三年，晋江、南安、惠安、同安四县晚禾被旱被潮，奉上谕蠲免钱粮，并发项赈济。
　　十四年，恩旨轸念民艰，于蠲免之外，借给口粮。
　　十七年七月，泉属偶被风水大灾，奉上谕赈给口粮，并发库项散给修理房屋。十月，复奉恩旨加赈口粮一月。
　　十八年，因前风水偏灾，将蠲剩钱粮，奉上谕缓分三年带徵。
　　三十五年，奉恩旨蠲免额徵地丁钱粮。
　　四十二年，奉恩旨蠲免额徵地丁钱粮。
　　五十五年，奉恩旨蠲免额徵地丁钱粮。
　　六十年，大饥，至嘉庆元年止，时漳亦饥，米价每升百文，奉恩旨允闽浙督臣奏拨浙江、江西及本省运米二十万七千六百五十九石二斗零，平粜赈济。
　　嘉庆元年，奉恩旨轮免额徵地丁钱粮并缓徵带徵。
　　二十一年四月十八日平粜至六月十五日止，共平粜米六千六百石四斗八升。奉恩旨允督臣、抚臣奏拨延、建、邵三府米谷解运归补。
　　二十三年，奉恩旨赦免积年正耗钱粮及遇灾缓徵带徵银谷，自二年起至二十二年止，一十三万二千八百七十两零四分四厘。又豁免屯粮谷一万二千七百三十七石一斗三升九合四勺。

　　●卷之二十六　土贡志

　　《夏书》记九州之贡，《周礼》传九贡之名，土贡不自今防矣。惟辟玉食万方，故本朝节用薄敛，亦有输贡之条，但必视其地所产土物堪采作供者耳。晋江虽产荔支，未尝与南安同献，即清源产茶昔甚著名，今几无有。盖晋江物产只足给民间日用之需，非有珍奇之品宜于厥包，以进包匦加虔也。

　　●卷之二十七　蕃市志

　　晋江辖地虽滨海，不立蕃市，盖夷舶不到之区也。内惟蚶江、永宁、祥芝、深沪数处，或造小船，不过商渔贸易而已。其船上可通苏、浙，下可抵粤东。即台湾运载，亦用此船，未尝更造夷舶所售货物，台湾惟米、豆油、糖，运到蚶江，出入稽查系海防厅管理。苏、浙、粤东所载糖、物、棉花等货，往来皆由南门外海关查验，以防私贩私售，故未尝立蕃市之法云。

　　●卷之二十八　职官志【文秩】

　　封建废而郡县开，百里之寄，民人社稷，比诸三代侯伯之疆。自郡而上，至于督抚，皆受天子命，抚此土，治此民，故官无论崇卑，职无分文武，要以膺爵受禄，不负国而不负民，斯可以不负吾身也。闽自无诸建国，爰有长民之司，而设官分职，至唐略备，历代沿革不同。晋江一邑，以形胜人文争雄上国。生斯土者，叨朝廷之恩施，而良有司之鼓舞振兴，亦不可没也。若乃贻讥尸位，或并厉斯民，斯无足取。而我朝慎简官方，所由久安长治者也。志职官。

　　历代泉州府以下职官考

　　唐《文献通考》：武德元年改郡为州，改太守为刺史。天宝元年复改州为郡，改刺史为太守。
　　《唐书·地理志》：泉州上郡。《百官志》：上州刺史一人，掌宣德化，岁巡属县，观风俗，录囚，恤鳏寡。别驾武德元年改长史为别驾，主贰州事。长史司马各一人，录事参军事一人，录事二人，司功参军事一人，司仓参军事一人，司户参军事二人，司田参军事一人，司兵参军事一人，司法参军事二人，司士参军事一人，参军事四人，布令一人，市丞一人，文学一人，助教一人，医学博士一人，助教一人。
　　宋《闽书》：初设节度使。太平兴国以后，俱知州事。大观元年升为望郡。《宋史·百官志》：望州《八闽通志》云：本上郡，大观元年升为望郡。知州事一员，通判军州事一员，签书判官厅公事一员，节度掌书记一员，观察支使一员，节度推官一员，观察推官一员，诸曹录事参军一员，司户参军一员，司法参军一员，司理参军一员，州学教授一员，监在城税务文武各一员。
　　宋诸司附置泉州者
　　南外宗正司按《八闽通志》《宋史》：崇宁三年，置南外宗正司于南京，西外宗正司于西京。各置睦宗院，择宗室之贤者一人为知宗，掌外居宗室，而置教授以课其行艺。南渡后，移镇江。其后屡徙。绍兴三年，移置西外宗正司于福州，南外宗正司于泉州。盖随其所寓而分管辖也。知宗正司事一员，丞一员，以本州通判一人兼。簿一员，以本州佥判兼。睦宗院《八闽通志》作敦宗。主管一员，文武各一员，后省武臣一员。宗学教授一员，隆庆志：南外宗正司在水陆寺街，元以其地之后半置。清军驿俗呼旧馆驿。睦宗院在府城西南，以清果、菩提二寺为之。新睦宗院在府城西北。提举市舶司按《宋史》：掌番货、海舶、征榷、贸易之事，以来远人，通远物。元祐初，诏福建路于泉州置司，仍委逐处知州、通判、知县、监官同检视，而转运司总之。又按《中兴会要》：绍兴二十一年，李庄除福建提举。上曰：提举市舶司委寄非轻，若用非其人，则措置失当，海商不至矣。庄可发来禀议，然后任。见《八闽通志》。提举一员。
　　元《百官志》：泉州总管府为上路。元尝置平海行中书省于泉州，后迁行省于福州，遂自为泉州路总管府。达鲁花赤一员，以蒙古人任。总管一员，以汉人南人任。同知治中判官各一员，推官二员，经历知事照磨各一员，提控案牍一员，司狱一员，儒学教授、学正、学录各一员，训导六员，石井书院山长一员，蒙古学教授、学正各一员，阴阳学教授、学正各一员，元史无学正。广平仓监纳大使、副使各一员，平准行用库提领大使、副使各一员，丰衍库大使、副使各一员，杂造局大使、副使各一员，都税务提领大使、副使各一员，清源站正提领、副提领各一员，脱脱禾孙、副脱脱禾孙各一员，录事司达鲁花赤一员，录事一员，判官一员，典史一员。
　　分省附置泉州者
　　福建平海行中书省《八闽通志》云：《三山续志》大德元年立，徙治泉州。平章政事二员，右丞、左丞各一员，参知政事二员，佥省一员，郎中、员外郎各二员，都事、勾管、照磨各一员，随省官属检校所检校一员，理问所理问一员，都镇抚司都镇抚一员。按元设行中书省，凡钱粮、兵甲、屯种、漕运、军国重事，无不领之。或置于福州，则为福建行中书省；或置于泉州，则为福建平海行中书省。《元史》：至元十四年，立行宣慰司兼行征南元帅府事。十五年，改为行中书省，升泉州路总管府。十八年，迁行省于福州路。十九年，复迁泉州。二十年，仍迁福州。二十二年，并入杭州。

　　诸司附

　　儒学提举司提举、副提举各一员，吏目一员，医学提举司提举一员，人匠提举司提举一员。市舶提举司《八闽通志》云：《元史》延祐元年改立泉州。考之《泉州历官志》，大德间已有是官。提举二员，同提举二员，副提举二员，知事一员。
　　明洪武元年，改泉州路为泉州府，属福建布政使司。《明史·职官志》：洪武六年，分天下府三等：粮二十万石以上为上府知府，二十万石以下为中府知府，十万石以下为下府知府。泉州府知府一员，同知一员，通判一员，推官一员，经历司经历一员，知事一员，照磨所照磨一员，检校一员，司狱司司狱一员，税课司大使一员，织染局大使一员，副使一员，广平、永宁二仓各大使一员，副使一员，晋安马驿驿丞一员，阴阳学正术一员，医学正科一员，僧纲司都纲一员，副都纲一员，道纪司都纪一员，副都纪一员，儒学教授一员，训导四员。
　　附治市舶提举司初置司泉州，后徙福州。提举、副提举各一员，吏目一员。
　　《大清会典》：康熙间定各府知府为正四品，同知为正五品，通判为正六品，知县为正七品，府经历、县丞为正八品。其余各职员多省焉。
　　国朝泉州府知府一员，同知二员，原设一员，乾隆六年增西仓同知一员，今裁。蚶江分府一员，乾隆四十六年设。通判一员，推官一员，康熙六年裁。儒学教授一员，训导一员，国初二员，康熙四年裁。二十一年复设一员。经历司经历一员，照磨所照磨一员，雍正八年裁。司狱司司狱一员，税契大使一员，今裁。广平、永宁二仓大使各一员，今裁。晋安驿驿丞一员，今裁。僧纲司都纲一员，道纪司都纪一员，阴阳正术一员，医学正科一员。

　　古今泉州府姓名

　　唐
　　武荣州刺史
　　刘怀恩　武德间任。嘉靖志作大定间任。通志作嗣圣间任。
　　薛士通　武德间任。　　许辅乾　许州人，景龙二年任，五月而卒。贫不能归，即家于莆。
　　杨承袞　景龙二年任。　　冯仁智　年月无考。
　　泉州刺史
　　冯敬言　延和元年任。《闽书》作先天间任。　　张琮　开元七年任。
　　云盈　年月无考，　　朱钦道　十三年任。
　　尹顼　十五年任。　　阴俨　十七年任。
　　李元澄　二十二年任。　　云遂
　　贾长源　　尚献忠　以上《闽书》作开元间任。通志作天宝间任。
　　清源太守
　　昝慎交　《闽书》作开元间任。通志作天宝间任。　　姚思礼　天宝间任。
　　虞涣　天宝间任。　　李仙舟　天宝间任。
　　薛昱　天宝间任。祀名宦，有传。
　　泉州刺史
　　暨克华　乾元元年任。　　侯令仪　宝应元年任。
　　李阶　广德二年任。　　韦万信　永泰元年任。
　　陆偃　二年任。　　苏妙　南海人，大历四年任。有传。
　　王仲达　七年任。《闽书》达作孝。　　李构　九年任。
　　李行穆　十二年任。　　薛播　建中元年任。有传。
　　丁琼　三年任。　　贾系　贞元元年任。
　　赵昌　四年任。祀名宦，有传。　　李坚　五年任。
　　席相　七年任。有传。　　裴泾　十年任。
　　李震　十五年任。　　长孙湛　十九年任。
　　穆赞　从《闽书》增。　　薛戎　贞元间摄州事。有传。按万历府志作宝历间任，误。
　　王伦　元和元年任。改抚州刺史。　　马总　二年任。改虔州刺史。有传。
　　李谞　四年任。七年改明州刺史。　　韦执中　七年任。
　　张浮　十年任。　　李位　十一年任。改邕州刺史。
　　韩衢　十二年任。十四年改道州刺史。　　李桔　十四年任。长庆元年改太子中允。
　　李迥　长庆元年任。　　田谓　四年任。
　　乌重儒　宝历二年任。《明一统志》重作仲。　　赵棨　太和三年任。祀名宦，有传。
　　张偁　五年任。　　李震　七年任。
　　曾继宗　九年任。《闽通志志》及《闽书》曾俱作贾。《福省通志》作鲁。今依隆、万二志作曾。
　　崔恭伯　开成二年任。　　李元宗　三年任。
　　韦庸　五年任。《闽书》云：留心民瘼，改袁州刺史。　　苏球　会昌元年任。改温州刺史。
　　郑袞　四年任。　　王固　五年任。
　　蒋佋　大中元年任。　　郑沼　二年任。
　　裴炜　四年任。《八闽通志》作伟。　　薛凝　七年任。改信州刺史。
　　卢全白　九年任。改莱州刺史。　　郑孺复　十二年任。改陈州刺史。
　　窦师袞　十四年任。改朗州刺史。　　崔戵　咸通四年任。州人诣阙，特留一年。
　　邵雄　七年任。　　成丕　九年任。
　　韦翾　依《八闽通志》、《闽书》增，咸通年任。　　韦簿斗　四年任。
　　郑公绰　乾符元年任。　　裴宗夏　四年任。
　　林鄠　六年任。　　廖彦若　乾符间任。以暴被逐。《闽书》云：为政贪，郡人悉下海避之。
　　王潮　光启二年，观察使陈岩牒权军州事。文德元年任。景福二年除福州观察使。有传。　　王彦复　景福二年，权州事。乾宁元年任。
　　王审邽　乾宁元年，权州事。三年任。有传。　　王延彬　审邽长子，天祐元年权州事。二年任。有传。
　　五代
　　刺　史
　　王延钧　后唐天成元年，以节度行军司马检校太傅权刺史事。有传。
　　王延彬　元年十二月再任，前后共二十六年。　　王继崇　延彬子，长兴元年权州事。有传。
　　王延美　应顺间任。　　王延武　应顺间任。通文元年移建州。有传。
　　余廷英　清泰间任。掠良家子。　　李仁遇　天福间任。
　　王继严　天福间权州事。　　王继业　天福间任。寻移建州。
　　余廷英　天福间以太尉平章事行泉州刺史事，再任。　　王继勋　审邽孙。开运间任。以上皆闽王氏所授刺史。
　　黄绍颇　晋天福末朱文进所署，从留从効传录出。
　　宋
　　清源军节度使
　　留从効　后汉乾祐间自领刺史。南唐保大间，授为清源军节度使。宋太祖建隆初始称藩。有传。
　　平海军节度使《八闽通志》云：太平兴国间改。
　　陈洪进　宋建隆初自领清源军节度使。乾德二年，授平海军节度使。有传。
　　统军副使
　　张汉思　南唐保大间，留从効为节度使，陈洪进为统军使，汉思为副使。及洪进废，从効子绍鎡推汉思为留后，卒为洪进所废。
　　宋
　　知军州事
　　陈文显　洪进子。太平兴国间权知军州事。有传。　　乔维岳　太平兴国三年任。祀名宦，有传。
　　知州事
　　查元芳　六年任。　　林金吾　从《闽书》增。
　　曾瓌　六年任。七年移知杭州。　　孙逢吉　七年任。雍熙二年移知福州。祀名宦，有传。
　　商夷简　雍熙二年任。　　宋维幹　二年任。
　　李式　端拱元年任。　　韩崇训　淳化三年任。
　　董俨　四年四月任。五月赴阙。　　张从式　五年正月任。二月移知福州。
　　张昭允　五年任。至道元年赴阙。　　张从式　至道元年再任。
　　宿翰　三年任。咸平二年致仕。　　陈钦祚　咸平三年任。加食邑三百户。
　　楚明　六年任。景德二年赴阙。　　曾致尧　景德四年二月任。八月移知苏州。
　　韩国华　四年任。祀名宦，有传。　　高惠连　大中祥符四年任。以私憾迁府学于郡西，击断笋江石笋为二。
　　舒贲　六年任。
　　陈靖　七年任。九年改知越州。祀名宦，有传。　　秦羲　九年任，秩满去。
　　李允元　天禧四年任。　　陈靖　五年再任。乾兴元年改守秘书监致仕。
　　李遹　天圣元年任，秩满去。　　钱昆　二年任。
　　王奇　五年任。　　郎简　七年任。九年改广西转运使。
　　方慎言　九年任。祀名宦，有传。　　叶宾　从《闽书》增。祀名宦，有传。
　　邹覃　景祐二年二月任。四月改广东转运使。　　苏寿　二年任。
　　曹修睦　建安人。三年任。有传。　　吕士龙　五年任。宝元二年改荆湖北路提点刑狱。
　　沈周　康定元年任。祀名宦，有传。　　江钧　庆历三年任。四年移知洪州。
　　富严　四年任。　　毕长庆　六年任。《闽书》作庆长。
　　陆广　皇祐元年任。　　汤夏　三年任。
　　张肃　六年二月任。三月改本路提刑。　　蔡襄　至和三年二月任。闰三月移知福州。祀名宦，有传。
　　刘忠顺　嘉祐元年任。三年移知福州。　　蔡襄　三年再任。五年除翰林学士知制诰。
　　卢革　德清人，六年任。　　关咏　八年任。有传。
　　翟舜中　治平二年任。　　丁竦　四年任。
　　晁宗恪　熙宁二年任。有传。　　刘袭礼　三年任。始行乡饮酒礼。
　　李从周　五年任。　　陈偁　八年任。有传。
　　黄伸　熙宁间任。一作元丰中任。有传。　　陈枢　九年任。有传。
　　陈偁　元丰二年权知州事，五年再任。　　王祖道　七年任。通志作道祖。
　　翟思　元祐二年任，三年赴召。　　朱服　三年四月任。五月改知婺州。
　　胡宗师　三年任，四年除江东提刑。　　陈康民　四年任。
　　陈慎夫　六年任，七年兼提举市舶。　　泬迈　八年任。《八闽通志》作沈迈，《闽书》、《福省通志》俱作沈迈。
　　林颜　从《闽书》增。以取禄逾法罢。见苏辙告词。
　　唐垌　绍圣三年任。　　蒋长生　四年任，见郑侠传中。
　　方天若　年月无考。　　江公著　元符二年任。三年充提举本路常平茶事。
　　陆恺　侯官进士。三年由直秘阁任。《八闽通志》隆万志、《闽书》俱阙，从《福省通志》增。
　　潘珏　建中靖国元年任。　　江穀　崇宁三年任。一作汪谷。
　　郭时亮　四年任。　　陈觉民　五年任。大观二年正月兼本路兵马都监，六月除本路提刑。有传。　　林伯显　从《闽书》增。
　　黄辅国　大观二年任。兼福建路兵马都监。　　邵涛　三年任。兼福建路兵马都监。四年除本路提刑。《闽书》涛作畴。　　余清　罗源进士，四年任。政和二年除光禄少卿。
　　蔡橚　莆田人，襄孙，泉人称其有乃祖风。隆庆、万历志俱作大观间任。按《莆阳文献》，橚乃大观三年进士，无释褐后即授州守之理。今姑从旧志。　　陈建　政和四年八月任。十月除本路提刑。
　　郑南　五年任，八年除本路提刑。　　苏烨　莆田县人，六年任。政和七年移知建州。《通志》作苏华。
　　余清　七年再任。　　陆藻　侯官人，宣和二年任。四年除吏部侍郎。有传。
　　蔡亘　四年任。　　郑南　五年再任。
　　游酢　靖康初任。从《八闽通志》增。传见佥书判官。　　陈元老　闽清人，靖康元年任。
　　张阐　永嘉人，《闽书》作靖康中任。有传。　　梁岩老　永福人，建炎元年任。有传。
　　章思永　二年任。　　方廷宾　年月无考。
　　谢克家　三年任，兼管内安抚使。　　孙梦观　建炎间任。《闽书》作绍定间任。有传。下一名注慈溪人，即此人。　　叶份　建炎四年任，兼福建路兵马钤辖。
　　王辟章　从《闽书》增。　　谢克家　绍兴元年再任，兼福建路兵马钤辖。
　　林之平　二年四月任，兼福建路兵马钤辖。闰四月致仕。《闽书》作林平之。
　　林纯　从《八闽通志》增。年月无考。　　李芘　二年八月任，兼福建路兵马钤辖。十月罢。
　　陈戬　松溪人，二年由转运使任，兼福建路兵马钤辖。居官不避权势。有传。
　　谢克家　三年再任，五年移知平江府。　　连南夫　安州人。三年任，六年提举江州太平观。
　　陈桷　六年二月任。十二月除浙西提刑。　　刘子羽　六年任。祀名宦，有传。
　　赵思诚　八年任，九年提举江州太平观。有传。　　赵鼎　九年任。祀名宦，有传。
　　林季仲　永嘉进士，以忤秦桧出知。　　陈彦才　有传。以上二人俱从《闽书》增。
　　富宜柔　十年任，十一年提举临安府洞霄宫。　　汪藻　十一年任，十三年移知宣州。有传。
　　吕用中　十三年任。讲乡饮酒礼。　　吴序宾　十四年任。
　　陈康伯　十六年任。祀名宦，有传。　　叶廷珪　十八年任。有传。
　　赵令衿　二十一年任。祀名宦，有传。　　林大鼎　二十三年任。《八闽通志》《闽书》俱作大鼐。
　　李如冈　二十四年任，二十五年除本路安抚使，知福州。　　陈诚之　二十五年任，一月即赴召。
　　宋之才　二十六年任。　　辛次膺　二十八年任，二十九年除本路安抚知福州。有传。
　　范如圭　二十九年任。祀名宦，有传。　　范如璋　继兄如圭任。未几代去。
　　邓柞　沙县进士，三十年任。《八闽通志》《福省通志》柞俱作祚。
　　李涧　三十一年任，三十二年除敷文阁待制。　　徐嚞　三十二年任，以吏部尚书守泉，最闻，再任泉。生祠之。
　　刘珙　子羽子，从《闽书》增。有传。　　陈俊卿　隆兴二年任。祀名宦，有传。
　　韩仲通　乾道元年任。　　赵子潚　二年任。祀名宦，有传。
　　周葵　宜兴人。三年任。　　王十朋　四年任，五年除敷文阁直学士。祀名宦，有传。
　　洪迈　从《闽书》增。　　施师点　六年三月任。
　　薛良朋　六年六月任，八月罢。　　周操　六年任，七年除龙图阁直学士。《八闽通志》《福省通志》：操俱作藻。　　汪大猷　七年任，九年再任。祀名宦，有传。
　　萧国梁　淳熙元年任，二年除知建宁府。　　张坚　二年任。
　　姚宪　三年任，四年除端明殿学士，知江宁府。有传。　　莫济　五年三月任，七月赴召。
　　陈弥作　五年十月任。　　韩彦直　六年任。有传。
　　程大昌　七年任。祀名宦，有传。　　赵必愿　年月无考。祀名宦，有传。
　　司马伋　九年任，有传。　　林枅　十二年任。祀名宦，有传。
　　傅淇　仙游人，十四年任。有传。　　曾逮　十五年九月任，十月致仕。
　　郑丙　十五年任，十六年除端明殿学士。　　颜师鲁　十六年任。祀名宦，有传。
　　何澹　龙泉人，年月无考。　　林栗　福清人，年月无考。
　　刘褒　崇安进士。从《闽书》增。　　朱佺　绍熙五年任。有传。
　　谢谔　从《闽书》增。有传。　　邓驿　沙县人，庆元元年任。
　　林思齐　四年任。　　刘颖　五年任。有传。
　　倪思　嘉泰元年任。有传。　　叶适　永嘉人，三年四月任，九月赴召。有传。
　　章良能　四年任，开禧元年除江西运判。有传。　　陈武　瑞安人。年月无考。
　　陈子冲　开禧元年任。有传。　　方铨　三年十一月任，十二月罢。
　　梁丙　侯官进士，由朝奉郎任。年月无考。　　章颖　嘉定九年闰四月任，十月改知庆元府。
　　邹应龙　三年任，五年改知建宁府。有传。　　黄中　平阳人，六年任。
　　程卓　八年三月任，六月除本路提刑。祀名宦，有传。　　真德秀　十年任，十二年改知隆兴府。祀名宦，有传。
　　宋钧　莆田进士。十二年任。祀名宦，有传。　　章梾　十五年任，十七年除福建路提刑。
　　王栋　十七年任，宝庆元年致仕。有传。　　刘希仁　年月无考。
　　吕午　歙县人。从《闽书》增。　　游九功　宝庆元年任。祀名宦，有传。
　　王遂　年月无考。　　翁甫　崇安进士，年月无考。从通志增。
　　方淙　兴化县人，绍定三年任。　　真德秀　五年再任，六年除福建安抚使。
　　吴泳　漳州人，年月无考。　　孙梦观　慈溪人，从《闽书》增。祀名宦，有传。
　　李韶　连江进士，端平元年任。祀名宦，有传。　　叶宰　二年任，即赴召。
　　黄朴　二年任。　　刘伟叔　嘉熙元年任，二年除直秘阁。有传。
　　赵汝腾　嘉熙间任，年月无考。祀名宦，有传。　　赵涯　临川进士。三年任，兼福建路市舶。
　　王会龙　四年任，淳祐元年除大府少卿。有传。　　颜颐仲　师鲁孙，淳熙二年任。有传。
　　濮斗南　四年任。　　刘克逊　莆田人，五年任，六年改知袁州。
　　陈大猷　七年六月任，八月致仕。　　赵师耕　七年任。
　　韩识　九年任，治泉有声，转朝散郎。　　杨瑾　十二年任。
　　汪应元　十二年任。　　赵隆孙　宝祐二年任。
　　谢■〈直上土下〉　四年任。　　吴昺　六年任。
　　汤举　景定元年任。　　吴洁　二年三月任，八月致仕。
　　赵孟传　三年三月任，八月除福建运副。　　赵希楒　三年任。
　　李务观　　徐清叟　浦城人。
　　刘师仁　以上三人俱从《闽书》增。　　常梃　咸淳元年任。
　　林伯显　在任年代无考，从《莆田县志》增。
　　元
　　达鲁花赤
　　唆都　　乞陞
　　忽散木丁　《八闽通志》作忽撒木丁。　　阿沙
　　阿里荅　　失蛮　以上俱至元间任。
　　马速忽　元贞间任。　　苫思丁　大德间任。
　　刺锡　至大间任。　　阿来　皇庆间任。
　　沙不丁　　撒都丁
　　乌马儿　　达儿马失里　以上俱廷祐间任。
　　脱大赤　　节吉　以上俱泰定间任。
　　马速忽沙　至顺间任。　　也先不花　元统间任。
　　撒刺马丁　　哈喇章　俱后至元〔一〕间任。
　　帖木迭儿　　偰玉立　祀名宦，有传。俱至正间任。
　　总　管
　　马坦之　　王之问
　　脱和思　　贾庭直　以上俱至元间任。
　　沈严　元贞间任。　　李贤翼　大德间任。
　　高久住　通志阙。　　李倜　以上俱至大间任。
　　札刺儿台　皇庆间任。　　廉忱　延祐间任。
　　阿鲁威　　乌古孙良祯　至治间任。
　　怯烈　　沙的　泰定间任。
　　怯来　至顺间任。有传。　　张朵儿只班
　　孙文英　　朱文震　《闽书》震作霆，莆田人，有传。以上俱至正间任。
　　陈同
　　明
　　泉州府知府
　　常性　　张灏
　　李凤　大同人。祀名宦，有传。　　胡器　新喻人。祀名宦，有传。以上俱洪武间任。
　　陈立　　方圆
　　姚恕　新乡人。以上俱永乐间任。　　魏文昭
　　曾恪　　冯祯
　　蔡锡　鄞县人。祀名宦，有传。以上俱宣德间任。　　尹宏　历城人，祀名宦，有传。
　　杨文奎　　曾宏　泰和进士。
　　熊尚初　南昌人。祀名宦，有传。以上俱正统间任。　　胡志和
　　刘静　吉水进士。　　张岩　题名碑作嵓，有传。以上俱景泰间任。
　　舒瞳　余姚进士。　　欧阳复　桂阳进士。祀名宦，有传。俱天顺间任。
　　李宗学　　徐源　锦衣卫进士。有传。
　　沈海　常熟进士。有传。　　陈勉　临川进士。有传。
　　马岱　江都进士。有传。　　毛埕　吴县进士。以上俱成化间任。
　　刘傅　嘉定进士，弘治三年任。　　李哲　鄞县进士，五年任。有传。
　　张濂　越州卫进士，十一年任。有传。　　吴晟　弋阳进士，十六年以户部郎中任。有传。
　　包溥　鄞县进士，元年任。有传。　　张津　博罗进士。三年任。祀名宦，有传。
　　程琯　歙县进士，四年以工部郎中任。有传。　　叶信　上虞进士。有传。
　　李锐　安福进士，九年以刑部郎中任。　　向一阳　巴陵进士，十一年以郎中任。
　　葛恒　无锡进士，十二年以刑部郎中任。有传。　　高越　凤阳举人，嘉靖二年任。有传。
　　顾可久　无锡进士，五年任。祀名宦，有传。　　屠倬　鄞县进士，十一年任。有传。
　　王仕俊　安福进士，十三年以郎中任。有传。　　俞咨伯　平湖进士，十九年任。祀名宦，有传。
　　程秀民　西安进士，二十四年以郎中任。有传。　　方尧　桐城进士，二十七年以监察御史任。有传。
　　童汉臣　钱塘进士，三十二年以监察御史任。有传。　　熊汝达　进贤进士。三十五年任。祀名宦，有传。
　　孔惟德　汝阳进士，四十年以刑部郎中任。有传。　　周道光　太仓进士，四十一年以同知任。有传。
　　万庆　和州进士，四十五年任。有传。　　朱炳如　桂阳进士，隆庆三年以监察御史任。祀名宦，有传。
　　任汝亮　猗氏进士，六年任。有传。　　姚光泮　南海进士，万历元年以御史任。有传。
　　邱浙　南城进士，三年任。有传。　　邹墀　余姚进士，九年以刑部郎中任。有传。
　　贡靖国　宣城进士，十三年以刑部郎中任。有传。　　朱南英　山阴进士，十六年以刑部郎中任。
　　汪道亨　怀宁进士，二十年以户部郎中任。有传。　　程朝京　休宁进士，二十三年以礼部郎中任。有传。
　　窦子偁　合肥进士，三十六年任。有传。　　程达　清江进士，二十九年任。有传。
　　张应泰　泾县进士，三十二年任。有传。　　姜志礼　丹阳进士。三十四年任。有传。
　　阳思谦　新化进士，三十九年任。有传。　　蔡善继　乌程进士，四十三年任。有传。
　　赵士许　吴江进士，四十六年以工部郎中任。有传。　　谢琏　监利进士，天启元年以兵部郎中任。
　　陈敏吾　江南进士，天启间任。　　辂之铬　年代无考。
　　沈翘楚　浙江进士，天启间任。有传。　　王猷　广东进士。有传。
　　樊维城　湖广进士。有传。　　孙朝让　江南进士。有传。
　　刘彦　湖广进士。　　夏雨金　江南进士。
　　邹式金　江南进士。　　朱朝熙　举人。以上俱崇祯间任。
　　国朝
　　泉州府知府
　　辛自脩　辽东贡生，顺治三年任。　　景世英　辽东贡生，五年任。
　　高联兴　宁晋举人，七年任。　　　申伟抱　辽阳贡生，十年任。
　　陈秉直　辽东贡生，十四年任。　　叶树德　大兴进士，十六年任。
　　刘象震　霍邱贡生，康熙二年任。　　陈象乾　丽水拔贡，六年任。
　　王者都　沛郡监生，十年任。　　张仲举　海州官监生，十六年任。有传。
　　蒋毓英　锦州官监生，十八年任。　　孙朝让　江南进士，升兴泉道。
　　刘骏名　□□旗人，二十四年任。　　郝斌　□□旗人，十五年任。
　　高拱乾　陕西监生，二十九年任。有传。　　许延邵　□州进士，三十三年任。
　　常光裕　正黄旗监生。三十四年任。有传。　　李大章　丹徒廕生。三十五年任。有传。
　　梁允洁　真定监生，四十一年任。　　时腾蛟　宛平吏员，四十五年任。
　　刘侃　　沂水进士，四十九年任。有传。　　王道成　镶白旗监生，五十六年任。
　　张无咎　掖县贡生，雍正二年任。有传。　　刘而位　汾阳举人，六年任。
　　郭朝鼎　镶红旗贡生，七年任。　　孙鲁　阳武监生，九年任。有传。
　　叶祖烈　青浦监生，十年任。　　高元崐　江都进士，十年任。
　　吕大云　正红旗生员，十一年任。　　许日炽　海阳进士，十三年任。
　　钱洙　嘉善荫生，乾隆元年任。　　张镠　正白旗举人，二年任。
　　钱洙　三年再任。　　王廷诤　全椒举人。三年任。有传。
　　姜顺龙　大名举人，四年任。　　王廷诤　五年回任。
　　张宗纯　长安贡生，八年任。有传。　　书成　镶黄旗监生，十二年任。有传。
　　陈玉友　文安进士，十二年任。　　伊靖阿　正红旗监生，十二年任。有传。
　　李芬　正蓝旗举人，十四年署任。　　朱礼陶　高安监生，十四年任。
　　刘嗣孔　绥德举人，十五年署任。　　高霔　祥符监生，十六年任。
　　觉罗四明　正蓝旗繙绎举人，十九年署任。　　顾彝　钱塘监生，十九年任。
　　怀荫布　正黄旗进士，二十一年任。有传。　　嘉谟　镶蓝旗人，二十六年署任。
　　怀荫布　二十七年回任。　　李浚原　浙江山阴举人，二十九年四月署。
　　王绶　山东掖县举人，二十九年九月任。　　鲁楷　浙江会稽人。三十年十月署。
　　陈之铨　浙江嵊县廩生，三十一年正月任。有传。　　奇宠格　满洲镶白旗举人，三十三年十月署。
　　王绶　三十四年正月回任。　　吴镛　浙江钱塘举人。三十四年七月署。
　　李倓　山东聊城进士，三十五年八月署。　　杨廷华　直隶大兴进士，三十六年九月任。有传。
　　郭世汾　正红旗汉军繙绎生员，四十一年六月署。　　双鼎　满洲正白旗人，四十二年六月任。
　　张朝缙　江苏直隶如皋贡生，四十三年九月署。　　朱芫会　安徽歙县进士，四十三年十月任。
　　王右弼　山东济东贡生，四十四年九月署。　　述德　内务府正黄旗人。四十五年七月任。
　　邬维肃　直隶大兴贡生，四十七年六月署。　　安汛　湖北江夏监生，四十八年二月任。
　　张家琰　江南直隶泰兴监生，四十八年八月任。　　郑一桂　江苏元和监生，五十年二月署。
　　王右弼　五十年十二月再任。　　成宁　满洲镶黄旗人，五十三年五月署。
　　舒宁　满洲镶红旗人，五十三年六月署。　　德泰　满洲正白旗人，五十四年四月署。
　　徐梦麟　浙江桐乡监生，五十五年十二月任。　　全士潮　江苏震泽贡生，五十六年八月署。
　　徐梦麟　五十六年十二月回任。　　李炜　江西吉水人，五十八年四月署。
　　张采五　浙江萧山监生，五十八年六月任。　　元克中　直隶静海举人，五十九年二月署。
　　墙见羹　湖北江陵进士，五十九年五月摄理。　　张大本　山西介休监生，五十九年十二月任。
　　邱之棻　六十年六月摄理。　　景文　满洲正蓝旗人。六十年七月任。
　　张采五　嘉庆二年二月由捐复署。　　巴哈布　蒙古正白旗人，二年正月摄理。
　　钱学彬　云南昆明进士。三年五月任。　　彦布　满洲镶白旗人，五年四月署。
　　庆保　满洲镶黄旗人，五年八月任。　　冯国柄　浙江会稽监生，六年二月署。有传。
　　王绍兰　浙江萧山进士，七年十二月任。　　房永清　直隶乐城举人，十二年三月署。
　　王绍兰　十二年七月摄理。　　金城　满洲正白旗人，十二年十月任。
　　郭正谊　江西南昌进士，十五年八月署。　　盛安　内务府汉军正白旗人，十七年九月任。
　　富信　满洲正蓝旗监生，十九年闰二月任。　　徐汝澜　顺天宛平进士，二十年七月署。
　　岳山　满洲正蓝旗人。二十三年四月任。有传。　　诚安　蒙古正黄旗监生，二十五年二月署。
　　王楚堂　浙江仁和进士，道光元年二月任。　　周慎恭　江苏昭文举人，元年八月署。
　　刘炳　顺天大兴举人。三年三月任。　　姚观　江西南城进士，七年八月署。有传。
　　刘炳　七年十一月回任。　　袁鸿　江苏震泽监生，九年十二月署。
　　刘炳　十一年四月回任。

　　古今泉州府贰以下姓名

　　唐
　　别驾
　　姜公辅　祀名宦，有传。　　马总　贞元间以监军使贬，元和间任本州刺史。
　　团练副使先领泉潮事
　　许天正　传载武秩。
　　宋
　　通判军州事
　　黄彦臣　年代无考。有传。　　乔维岳　太平兴国间任。传见上知军州事。
　　向综　天圣间任，从公署志增入。　　许当　晋江人，从《闽书》增，见人物宦绩。
　　仲安常　建炎间任。　　林孝渊　建炎间任。祀名宦，有传。隆、万二志及《闽书》俱作杜。
　　吴序宾　　石令问
　　朱舜元　　陈炎
　　时升　　王易
　　向涓　《闽书》作向涢。　　林茂　闽县人，建炎二年进士。
　　韩习　以右丞议郎任。有传。　　黄匪躬
　　邓柞　沙县人。　　赵不紊
　　邹及　　吴大与　《闽书》作大舆。
　　徐僎　　田昕　以上俱绍兴间任。
　　陈大亨　仙游人，从《闽书》增。有传。　　王巩　隆兴间任。
　　李端彦　　陆濬
　　马耆年　　李■〈木咨〉
　　黄廷瑞　以上俱乾、道间任。《八闽通志》作庭瑞。　　王瑶　遂安人。
　　颜曹孙　　钱从之
　　林淳　　陆世良
　　江文叔　　陈实
　　折知刚　　黄瓒　以上俱淳熙间任。
　　江伯虎　　萧觊　以上俱绍熙间任。《八闽通志》作顗。
　　周擢　　陈子冲
　　朱曾　以上俱庆元间任。　　陈永叔
　　周廷藻　以上俱嘉泰间任。《八闽通志》作庭。　　李焕　开禧间任。
　　洪梠　　陈士表
　　李楠　　石范
　　康丕祖　　何松
　　施诚一　　潘颢伯
　　林力行　　黄孟永
　　陈实　莆田人。以上俱嘉定间任。　　孙叔谨　龙溪人，有传。
　　谢彙伯　　许经　俱宝庆间任。
　　徐起宗　莆田人。　　陈允协
　　林公志　《闽书》志作忠，福建人，绍定二年进士。以上俱绍定间任。
　　孙叔谐　　谢溥　以上俱端平间任。
　　李挺芳　　江师心　以上俱嘉禧间任。
　　张晋之　　叶槃
　　沈愿　　任■〈堂阝〉
　　刘垕　莆田人。　　方蒙仲　莆田人。有传。以上俱淳熙间任。
　　林公玥　莆田人，淳祐间任。从《闽书》增。　　方澄孙　莆田人，淳祐间任。摄守兼舶黥籍舞文，吏不得逞。从《板书》增。　　赵若■〈共上心下〉　咸淳间任。从《闽书》增。
　　顾天倪　莆田人，通志作佥判。　　郑珽　莆田人，嵩起子。从《莆田县志》增。
　　陈溥　宁德县人。从通志增。　　林兑　莆田人。从《莆田县志》增。
　　宋应先　莆田人，守钧子。从《闽书》莆田缙绅增。
　　添差通判军州事
　　吴棫　建安人，有传。　　傅自符
　　李友直　　张阐　后任知州。有传。以上俱太平兴国间任。《闽书》俱作绍兴，间任。传见上知州事。　　戴溪　永嘉人，庆元元年任。有传。
　　陈士廉　嘉泰元年任。　　赵不摭　开禧元年任。
　　朱在　文公子，以通直郎任。有传。　　李韶　连江人。以上俱嘉定间任。
　　林良显　宝庆元年任。　　陈梦庚　端平九年任。
　　蔡公申　　卢同父　以上俱嘉熙间任。
　　孔万春　　刘如渊
　　郑偘　　吴洁　以上俱淳祐间任。
　　林春一　闽县人，宝祐四年登文天祥榜进士，判泉州。
　　佥书判官
　　刘昂　　王化基　俱太平兴国间任。《闽书》作绍兴间任。
　　游酢　建阳人。祀名宦，有传。　　傅知柔　仙游人。有传。
　　黄公度　有传。以上俱庆元间任。　　董元龙
　　陈希黯　　敖陶孙　福清人，庆元进士。
　　方阜鸣　祀名宦，有传。以上俱嘉泰间任。《闽书》俱作嘉定间任。
　　高子昇　古田人，嘉定间任。见《闽书》兼南外宗正簿。　　胡大正　祀名宦，有传。以上俱嘉禧间任。《闽书》作开禧间任。
　　元
　　同知
　　王宏　　马速忽沙
　　苦思丁乌马儿　以上俱至元间任。　　重福　大德间任。
　　苦思丁木忽必　皇庆间任。　　押忽
　　张谦　俱延祐间任。　　李良杰　泰定间任。
　　燕琦　天历间任。　　九十不花　元统间任。
　　燕只吉歹　后至元间任。　　邹伯颜
　　倒刺沙　俱至正间任。
　　治中
　　赵敏　　李元佐
　　马合谋　以上俱至元间任。　　贺承务　元贞间任。
　　塔里牙　大德间任。　　毛荅佛礼　至大间任。
　　忽都鲁别　皇庆间任。　　傅泽
　　钱勉　　都兰沙　以上俱延祐间任。
　　抹赤　至治间任。　　乌马儿沙
　　廉恰里八哈　俱泰定间任。　　刘真　元统间任。
　　于继祖　　喜春
　　刘志仁　以上俱至正间任。
　　判官
　　南秉直　　李仁杰
　　丁昭信　以上俱至元间任。　　阿里　大德间任。
　　忻都　至大间任。　　沙的　皇庆间任。
　　忽辛　延祐间任。　　纳速刺沙
　　杨守信　俱至治间任。　　刘卜颜帖木儿　泰定间任。
　　马合马　天历间任。　　火你赤　至顺间任。
　　蒋世荣　　孛兰奚
　　孛罗　以上俱后至元间任。　　爱赤普华
　　卢僧儒　　忻都
　　魏秃普申　以上俱至正间任。　　徐晏　从《莆田县志》增。
　　明
　　同知
　　郭伯泰　　童得富　遂安人。俱洪武间任。
　　张文郁　　李益　新乡人。俱永乐间任。
　　董仪　祀名宦，有传。　　裘参　俱宣德间任。
　　吴祯　　王彧　俱正统间任。
　　谢琛　　陈禧　俱景泰间任。
　　李志洪　　孔惠　俱天顺间任。有传。
　　高祐　上海人。有传。　　胡琏
　　王恪　　郑亶
　　毕宗贤　武进县人。以上俱成化间任。　　罗憓　桐庐举人，弘治三年任。有传。
　　陈旦　举人，十一年任。　　梁纨　苏州举人，十五年任。
　　于茂　宁海进士，十六年以按察副使谪任。　　汪晓　举人，正德元年任。
　　陆坦　吴县进士，四年以郎中谪任。　　麦莹　顺德举人，九年任。有传。
　　李缉　余干进士，十二年任。题名碑作十五年任。有传。　　刘灌　弋阳举人，嘉靖七年任。
　　周在　太仓进士，八年以参政谪任。　　李东　番禺举人，十年任。
　　尹嵩　东莞举人，十四年任。有传。　　胡文宗　庐陵举人，二十四年任。有传。
　　艾儒　崇仁举人。三十二年任，以考察去。　　周道光　太仓进士。三十九年任本府知府。
　　谭维鼎　新会举人，四十三年以同安知县升任。　　丁一中　丹阳贡生，隆庆元年以户部主事任。祀名宦，有传。
　　陆一凤　常熟举人，万历二年任。祀名宦，有传。　　程有守　歙县进士，九年任。有传。
　　王一言　南城进士，十三年任。有传。　　陈端言　海阳举人，十五年任。
　　舒琛　进贤举人，十五年任。　　姚纯臣　长洲进士，二十二年以工部郎中谪任。
　　杨一桂　清江举人，二十五年任。有传。　　郭如苏　富顺举人。三十四年任。
　　张仲孝　常熟举人，三十六年任。　　陈大期　南海人，万历间任。题名碑阙。
　　万廷谦　江南举人，题名碑作南昌人，四十一年任。有传。
　　舒有翼　郃阳举人，四十四年任。　　何舜龄　浙江举人。有传。
　　吴道行　江西举人。　　何世延　贵州举人。
　　陈梦珠　湖广举人。　　陈颐达　浙江举人。
　　方铨　江西举人。　　　朱以仪　江西举人。
　　曾植　江西贡生。以上八人年代俱无考。
　　通判
　　郝中　　吴祖淳
　　胡羽　　胡钊　以上俱洪武间任。
　　洪葆　祀名宦，有传。洪武十三年任。　　朱旭　宣德间任。
　　朱芳　　张骏
　　王敔　以上俱正统间任。　　张轸　郁林人。
　　许纲　俱景泰间任。　　赵鼒　天顺间任。《八闽通志》题名碑俱作鼒，隆庆、万历二志俱作才鼎　　张瀞　永嘉人。
　　杨清　　萧贵路　以上俱成化间任。
　　张祐　弘治元年任。　　杨■〈王爽〉　五年由本府推官升任。
　　高洪　十五年任。　　廖佐　举人，十六年任。
　　谢庆　潮州举人，正德元年任。　　王稷　举人，八年任。
　　余英　曲江举人，十年任。　　郭■〈車堂〉　长洲举人，十二年任。有传。
　　李仁　歙县人，正德间任。从《闽书》增。有传。　　胡宁道　江阴举人，嘉靖二年以推官升任。
　　李文　番禺举人，七年任。　　柯迁　贵池贡生，十一年任。
　　张檝　举人，十四年任。　　唐泽　海阳举人，十六年任。
　　云霓　姚源监生，十九年任。　　陈尧典　增城举人，二十年任。有传。
　　吴岳　武进人，二十七年任。有传。　　孙继禄　上海举人，三十年任。
　　张于岸　南城举人。三十五年任。　　关于政　番禺举人。三十八年任，以考察去。
　　潘璘　海阳举人，四十四年任。　　陈嘉谟　湘乡举人，四十五年任。有传。《闽书》作隆庆间任。
　　曾球　潮阳举人，万历元年任。　　蔡悉　合肥进士。三年以吏部主事谪任。有传。
　　熊焕　建昌恩贡生，四年任。通志作熊炳。　　何克赞　龙游贡生，八年任。有传。
　　周溥　琼山举人，十二年任。　　归大宾　长洲贡生，十五年任。有传。
　　陆南至　仁和举人，二十二年任。有传。　　陆鳖来　海盐举人，二十六年任。
　　汪炬　富川举人。三十二年任。岠一作矩。　　殷光彦　歙县荫生。三十五年任。有传。
　　徐敏学　兰溪举人，三十八年任。　　陈宾　凤阳贡生。《闽书》作滇南人，四十一年任。有传。通志误作宾凤。　　胡公胄　德清进士，四十五年任。
　　闻人宗望　余姚举人，四十八年任。有传。　　王用霖　天启间任。
　　汪九雒　天启间任。　　叶正藩　浙江贡生。
　　虞国弦　浙江贡生，絃《通志》作铉。　　郭继台　四川贡生。
　　朱慈愈　江西贡生。以上四人年代无考。
　　国朝
　　同知
　　沈世炳　仁和生员，顺治三年任。　　魏观扬　太康拔贡，七年任。
　　彭清典　孝感恩贡，十年任。　　来承祉　高陵恩贡，十八年任。有传。
　　金先声　江陵恩贡，康熙七年任。　　王国泰　镶红旗贡生，十一年任。有传。
　　苏良嗣　辽阳恩监生，十六年任。　　周士贤　辽东荫生，十八年任。
　　甘国均　正白旗监生，二十三年任。　　钱裕　顺天举人，二十四年任。
　　范宏遇　镶黄旗监生，二十九年任。　　黄建中　正白旗监生。三十三年任。
　　张岐　镶红旗监生，三十五年任。　　姚应凤　镶红旗监生。三十七年任。
　　钱濬　山阴监生，四十三年任。　　黄湂　无锡拔贡，四十六年任。
　　赵国器　正蓝旗官生，四十九年任。　　黄焜　正白旗监生，五十一年任。有传。
　　时维豫　镶蓝旗贡生，五十六年任。　　耿国祚　大兴举人，雍正元年任。
　　冯■〈臨上玉下〉　振武卫监生，二年任。　　陆箕水　青浦生员，五年任。
　　张嗣昌　浮山贡生。六年任。　　朱叔权　山阴吏员，七年任。
　　胡宗文　金溪举人，九年任。　　杨翼成　淮安举人，十二年任。
　　梁须楩　正白旗监生，十三年署任。　　徐士俊　江夏进士，乾隆十一年任。
　　胡格　江夏举人，十一年任。　　许逢元　益都监生，十三年任。
　　觉罗四明　正蓝旗笔帖式，十七年任。　　杨愚　兴县进士，二十一年任。
　　刘增　镶红旗举人，二十三年任。　　程霖　永宁附贡，二十八年任。
　　西仓同知
　　周岱　镶红旗监生，乾隆六年任。　　周世纪　会稽进士，十二年任。
　　张芸　汉阳举人，十四年任。　　周缉敬　新会举人，十八年任。
　　郑国望　江山监生，二十年任。　　韦驮保　镶黄旗人，二十三年任。
　　黄宽　阳湖进士，二十六年任。
　　蚶江通判乾隆四十九年新设。四十九年以福宁通判印信办事，五十年奉颁蚶江通判关防。
　　郑一桂　江苏元和监生，乾隆四十九年七月署。　　陈惇　安徽广德举人，五十年四月任。
　　李大晋　浙江秀水监生，五十一年十二月署。　　陈惇　五十一年十二月回任。
　　苏登莱　江苏江阴监生，五十四年正月署。　　史必大　山西榆次举人，五十四年三月署。
　　杨桑阿　正黄旗满洲人笔帖式，五十四年三月署。　　延青云　山西阳城贡生，五十四年十二月任。
　　邹学曾　江苏无锡举人，五十六年七月署。　　九保　镶黄旗汉军举人，五十七年四月署。
　　延青云　五十七年七月回任。　　善宝　镶红旗满洲人笔帖式，五十九年四月署。
　　王应诏　四川阆中举人。六十年二月署。　　李肇源　山东诸城举人，六十年闰二月署。
　　武尔袞布　正红旗满洲繙绎举人。六十年四月署。　　张大本　山西介休监生。六十年四月兼署。
　　范煜　浙江仁和副榜，六十年五月署。　　延青云　六十年九月回任。
　　苏瀚　直隶大兴吏员，嘉庆元年正月署。　　嵩秀　镶红旗满洲监生，二年九月署。
　　苏瀚　三年三月回任。　　李承报　广西博罗进士。三年十一月署。
　　胡光鼐　湖北汉阳监生，五年七月署。　　王兆麟　正黄旗汉军张斯贤佐领下人，监生，五年十一月署。
　　萨恒安　正黄旗满洲德陵佐领下人，举人，六年三月署。
　　徐汝澜　直隶宛平进士。六年七月署。　　吴翀霄　浙江石门副榜，七年五月署。
　　徐汝澜　七年十一月兼署。　　吴尊盘　浙江山阴进士，七年十二月任。
　　那绂　正白旗满洲繙绎生员，八年七月署。　　郑鍷　直隶长垣人，八年十一月署。
　　洪倭诺　镶黄旗汉军监生，十二年三月任。　　彭谦　河南夏邑监生，十六年二月署。
　　洪倭诺　十七年正月回任。　　陈蒸　云南弥勒进士，十八年二月署。
　　俞益　江苏金匮监生，十八年七月代理。　　陈蒸　十八年九月回任。
　　张垿　江苏江都人，十九年六月署。　　周慎恭　江苏昭文举人，十八年十一月任。
　　徐汝澜　二十年十一月回任。　　傅锡璋　广东兴宁监生，二十一年二月署。
　　周慎恭　二十一年十二月回任。　　包干臣　安徽泾县举人，二十一年十二月署。
　　周慎恭　二十二年十一月回任。　　方玉壁　安徽定远监生，二十四年四月署。
　　朱堃　江苏金匮监生，二十五年六月署。　　黄懋修　山东潍县举人，道光元年四月任。
　　缪公伟　奉天正自旗汉军贡生，元年七月代理。　　李慎彝　四川威远进士，元年八月代理。
　　黄懋修　二年闰三月回任。　　范从理　浙江仁和监生，二年七月署。
　　黄懋修　三年六月回任。　　张家极　湖南湘潭廪贡，三年七月署。
　　庆善　镶白旗满洲监生。三年十一月任。　　许原清　江苏华亭监生，五年三月任。
　　祥禄　镶黄旗满洲景僖佐领下人。六年五月署。　　王益谦　陕西蒲城举人。六年十月署。
　　俞益　七年四月回任。　　吴秉纶　湖北东湖举人，九年正月任。
　　秦尔馨　江苏昭文监生，十年四月署。
　　通判
　　沈锺兆　归安贡生，顺治三年任。　　孙白孙　淇县贡生，六年任。
　　彭绳祖　黄安贡生，九年任。　　王泽洪　曲周贡生，十四年任。
　　杨国枢　嵩县贡生，十七年任。　　翁之泰　寿昌贡生，康熙二年任。
　　董宏　广宁笔帖式，四年任。　　殷本忠　曲平卫贡生，七年任。
　　段炳然　绛州贡生，十七年任。　　姜立广　大兴监生，二十一年任。
　　李天馟　江南合淝籍，河南永城人，监生。三十年任。　　徐之霖　镶蓝旗官学生。三十三年任。有传。
　　康兆元　镶蓝旗监生，四十三年任。有传。　　冀靖远　曲周进士，五十三年任。有传。
　　李从坦　汲县监生。六十年任。　　陈世增　钱塘监生，雍正元年任。
　　吴兆鲸　江宁贡生。六年任。　　吴兆鲸　八年回任。
　　曹显庚　石门监生，九年任。　　陈畴九　陆丰举人，乾隆元年署任。有传。
　　王鹗　崐山监生，二年任。　　高绳武　大同监生，五年任。
　　陆鹤　海盐举人，七年任。　　李锺柏　济宁监生，八年任。
　　杨魁　正黄旗监生，十二年任。　　石履谦　正白旗笔帖式，十七年任。
　　何恺　香山贡生，十九年任。　　靳起柏　舒战贡生，二十六年任。
　　梁运煌　会同贡生，二十八年任。

　　宋
　　节度推官
　　陈简能　闽县人，大中祥符进士。　　元规　建炎六年任。
　　郑丙　绍兴元年任。　　陈孔光　乾道四年任。
　　邓驿　沙县人，淳熙元年任。　　赵必莘　淳熙二年任。
　　林兴宗　莆田人，淳熙三年任。　　林希逸　福清人，淳熙五年任。有传。
　　观察推官
　　郑厚　莆田人。有传。　　黄学皋
　　陈俊卿　莆田人，后知泉州。　　龚茂良　莆田人，隆庆志作良茂。有传。以上俱绍兴间任。
　　李方子　邵武人，一作光泽人。有传。　　赵宗弇　以上俱嘉定间任。
　　元
　　推官
　　完颜从礼　　郝谦　俱至元间任。
　　宋淮　《八闽通志》、《福建通志》宋作朱。元贞间任。　　丁彦
　　张光祖　　潘元
　　成汝楫　　杨彦祥
　　卫德政　以上俱大德间任。　　王居政
　　潘闰　俱至大间任。　　马元裕　皇庆间任。
　　高适　　朱元英
　　田彦珪　以上俱延祐间任。　　张元亨
　　赵敏　俱至治间任。　　周天凤
　　侯惟清　俱泰定间任。　　范祐
　　郝光祖　俱天历间任。　　冯宗衍
　　高克柔　俱至顺间任。　　李士元
　　王良　俱元统间任。　　乌古孙良桢　至治间任，一作至正间任。祀名宦，有传。
　　陈洪　　袁永澄　以上俱后至元间任。
　　孟柽　　岑良卿
　　潘吉　　沈公谅
　　徐居正　以上俱至正间任。
　　明
　　推官
　　张时谅　洪武间任。　　刘任　永乐间任。
　　董敬　常州进士。有传。　　费谨
　　王溥　以上俱正统间任。　　朱贤　天顺间任。
　　胡杰　　吴镗　上高人，有传。
　　柯汉　潮阳进士。有传。　　杨■〈王爽〉　以上俱成化间任。
　　吴珂　举人，弘治五年任。　　沈鑑　举人，十一年任。
　　葛瓒　举人，十五年任。有传。　　沈河　举人，正德四年任。河《闽书》作珂。
　　熊一中　丰城举人，九年任。有传。　　夏麟　凤阳举人，十五年任。
　　俞璋　崐山进士，嘉靖元年任。　　张心　余姚进士，三年任，寻升御史。有传。
　　徐炤　贵溪举人，七年任。　　谭铠　桐乡举人，九年任。有传。
　　胡公廉　汤溪进士，十三年任，寻升主事。　　张源清　余姚进士，十六年任。旧志作张元，今依节孝祠碑文改。
　　叶遇春　太仓进士，十九年任。有传。　　顾镛　钱塘举人，二十三年任。
　　郭嘉贺　潮阳举人，二十四年任。万历旧志作嘉宾，今从隆庆志及题名碑。有传。
　　罗椿　山阴进士，二十七年任。　　袁世荣　华亭进士，二十年任，升给事中。
　　归大道　长洲进士，三十三年任，升给事中。　　孙濬　宣城进士，三十七年以给事中谪任。
　　余定　上海进士。三十九年任，升御史。　　锺崇文　嘉靖间任。
　　李焘　河源进士，隆庆三年任。有传。　　罗文靖　南昌举人，六年任。有传。
　　支大纶　嘉善进士，万历四年任。有传。　　习孔教　庐陵进士，六年以检讨谪任。有传。
　　陈继畴　上虞进士，十一年任。　　李恒春　荆门进士，十七年任。
　　刘纯仁　武进进士，二十一年任。祀名宦，有传。　　卜履吉　江宁进士，二十六年任。有传。
　　李良栋　长兴进士。三十二年任。　　顾大章　常熟进士，三十五年任。有传。
　　伍维新　安庄举人，三十七年任，题名碑作弋阳人。有传。
　　沈振龙　秀水进士，四十一年任。祀名宦。有传。　　丁明登　江浦进士，四十四年任。有传。
　　简钦文　江南进士。有传。　　唐一澄　江南进士。有传。
　　区联芳　广东进士。以上俱天启间任。有传。　　姜应龙　顺天进士。有传。
　　张若羲　江南进士。以上俱崇祯间任。
　　国朝
　　推官康熙六年员缺，奉裁。
　　张国宗　金溪举人，顺治三年任。　　龙起潜　棗强进士，七年任。
　　杨爱　益都举人，九年任。　　王仕云　歙县进士，十四年任。
　　章采岳　当涂进士，十六年任。　　瞿廷谐　武进进士，十八年任。
　　金怀玉　江都进士，康熙元年任。有传。

　　宋

　　都曹宫录事参军
　　刘克刚　莆田人，皇祐间任　　叶春　元祐间任。
　　郑侠　绍圣间任。祀名宦，有传。　　叶袞　绍兴间任。
　　傅臻　淳熙间任。　　张孝晚
　　林观　　刘知己　侯官人，宣和进士。
　　陈仁璧　有传。以上年代无考。《闽书》作建隆间任。　　翁处朴　莆田人。从《莆田县志》增。
　　陈简能　闽县人，大中祥符间任。从《闽书》增。有传。
　　司户参军
　　叶任　仙游人，天圣间任。有传。　　张植
　　李亢　南昌人，有传。以上俱皇祐间任。　　戴闓　元祐间任。
　　黄溥　闽县进士，绍兴间任。　　林舜咨　长溪人，年代无考。从通志增。
　　周滂　淳熙间任。　　吴评　莆田人，年代无考。
　　陈可大　仙游人。祀名宦，有传。
　　司法参军
　　徐师仁　字从圣，莆田进士，皇祐间任。《闽书》作大观中任。
　　杜纯　元祐间任。祀名宦，有传。　　翁处恭　莆田人，雍熙进士。
　　方咏　莆田人，隆兴进士。　　陈准　莆田人，嘉定进士。以上三人俱从《莆田县志》增。
　　司理参军
　　张从　皇祐间任。　　赵必临　元祐间任。
　　陈王度　永福人。从通志增。
　　长史
　　方正中　莆田人。从《莆田县志》增。
　　元
　　经历
　　邵德　　徐渊
　　穆鑑　以上俱至元间任。　　翟从仕
　　杜将仕　　孙英　以上俱大德间任。
　　苏谔　至大间任。　　吴浦　皇庆间任。
　　秦植　《八闽通志》作秦稙。　　孙思孝　俱皇祐间任。
　　钱宗显　至治间任。　　官伯英　泰定间任。《八闽通志》官作宫。
　　冯珪　天历间任。　　陈章　至顺间任。
　　林泉生　元统间任。有传。　　陈震
　　廉宝宝　俱至元间任。　　王英
　　熊谦　　宋琦
　　惠敏学　以上俱至正间任。
　　明
　　经历
　　罗冕　洪武间任。　　王友中
　　王溥　俱正统间任。　　孙祐　景泰间任。
　　徐钰　德化人，天顺间任。有传。　　赵荣　天顺间任。
　　徐敬　　胡琏
　　宗惠　以上俱成化间任。　　阮绍
　　陈忠　　罗黼　以上俱弘治间任。
　　熊贞　　项津
　　郭纲　　周浩常　以上俱正德间任。
　　周桧　倪用明
　　武铎　　陈克佐
　　周元　通志作铉。　　周璞
　　林澄　　陈恪
　　罗鏊　以上俱嘉靖间任。　　王廷用
　　应禄　俱隆庆间任。　　杨一奇
　　李继卿　　卢肇元
　　汪本正　　陈应期
　　汪尚和　　陈懋仁
　　徐一椿　　袁必登　以上俱万历间任。
　　陈产　　李與渟
　　李国桢　　孙应登
　　孙源平　　陈家修
　　施于政　　吴日华
　　侯嘉藩　　李腾英
　　王斗光　以上俱天启、崇祯间任。
　　国朝
　　经历
　　欧阳思　　方显名
　　杨瑚　　赵希仲
　　王捷　　俞恒　山阴吏员。
　　李宝秀　正红旗荫生。　　王道宏　上元监生。
　　张象玠　会稽吏贝。　　方文优　兰溪吏员。
　　黎民表　怀远贡生。　　邓楚裔　通州吏员。
　　左懋源　大兴吏员。　　金管　阳糓吏员。
　　王本杞　宛平吏员，雍正七年任。　　刘鸿烈　阳曲吏员，十一年任。
　　姚熠　夏县吏员，乾隆元年任。　　吕作宾　大兴吏员，二年任。
　　方科　赣县进士。三年任。　　章文基　大兴生员，八年任。
　　杨洁　新建吏员，二十二年任。　　陆继仲　灵璧吏员，二十八年任。
　　孙履雯　浙江会稽供事，二十九年十二月任。　　杨浩　云南昆明监生，三十六年十一月兼理。
　　陈许　直隶大兴人。三十六年十月兼署。　　严榕照　江南常熟监生。三十七年四月任。
　　孙象治　江南休宁监生。三十九年七月署。　　严榕照　三十九年十一月回任。
　　谢纲　江西信丰监生，四十三年七月署。　　陈宜炳　江西宁州贡生，四十三年七月署。
　　严榕照　四十四年五月回任。　　叶俊源　江苏宿迁监生，四十四年七月署。
　　赵贵　四川巴州监生，四十五年五月署。　　罗伦　四川安岳监生，四十七年三月任。
　　任元举　浙江萧山监生，五十年二月署。　　黄铨　江南上元供事，五十年四月任。
　　黄为莲　江苏江都监生，五十一年正月代理。　　黄铨　五十一年四月回任。
　　黄为莲　五十一年六月回任。　　王泽临　直隶乐城监生，五十一年七月署。
　　黄铨　五十一年十二月回任。　　席槐　直隶清苑人，五十二年三月署。
　　黄铨　五十三年正月回任。　　贾鸣銮　山西太平监生，五十三年九月代理。
　　王泽临　五十四年二月回任。　　程文忻　河南商城监生，五十五年三月署。
　　贾保　山西阳曲吏目，五十六年七月署。　　雷廷秀　浙江钱塘吏员，五十八年三月署。
　　杨士荣　陕西安康人，由兵书派吐鲁番印房办事，五十八年六月兼理。
　　王桂　镶自旗汉军祥宁佐领下人，五十八年十月署。　　赵曰佩　浙江钱塘吏员，五十八年十一月任。
　　王桂　五十八年十二月回任。　　卫斯烜　山西太平监生，五十九年三月署。
　　赵曰佩　五十九年三月回任。　　卫斯烜　五十九年四月回任。
　　熊寿佺　江西新昌监生，五十九年七月署。　　高元辅　安徽贵池监生，五十九年七月代理。
　　陈仪　江苏江宁监生，五十九年八月署。　　杨士荣　六十年五月回任。
　　张明远　山西平定州监生，嘉庆元年十一月任。　　杨士荣　二年四月回任。
　　张明远　三年二月回任。　　杨士荣　四年三月回任。
　　张明远　四年五月回任。　　杨士荣　四年七月回任。
　　周鸿安　江西慈溪〔二〕供事，四年八月兼理。　　庄铨　江苏武进监生，四年八月兼理。
　　张明远　四年十一月回任。　　宁昌容　湖南善化监生，六年六月署。
　　辛树纶　江西万载监生，六年十一月署。　　胡钦　直隶大兴吏员，七年四月代理。
　　徐大椿　江苏宜兴供事，七年十一月任。　　杨士荣　九年八月回任。
　　徐大椿　十八年九月回任。　　梁其成　广东嘉应州监生，十一年二月代理。
　　程安邦　安徽含山监生，十一年三月署。　　陆熙　宜隶大兴供事，十二年三月任。
　　何承懋　江苏长洲监生，十五年七月兼理。　　陆熙　十五年九月回任。
　　周易　直隶清苑吏员，十八年六月代理。　　陆熙　十八年七月回任。
　　侯■〈禾延〉　山西翼城人，十九年六八月署。　　陆熙　二十年二月回任。
　　史庆芬　江苏丹徒监生，二十年六月署。　　王银　直隶清苑吏员，二十一年闰六月署。
　　陆熙　二十二年八月回任。　　赵秉湘　直隶通州康生，二十三年四月署。
　　吴懋勋　直隶大兴监生，二十三年七月代理。　　赵秉湘　二十三年十一月回任。
　　张同咸　直隶大兴供事，二十四年十二月任。　　周载厚　河南商城监生，道光元年四月任。
　　邱纶锡　江苏吴县监生，元年十月兼署。　　任翘秀　直隶大兴人，二年十一月任。
　　蒋继炯　江苏常熟监生，四年十二月署。　　朱庆元　直隶大兴供事，六年四月任。
　　田长春　山西阳曲人，八年七月署。　　朱庆元　九年三月回任。
　　吴成栋　浙江归安附监生，九年十月署。　　宓惟慷　浙江海宁供事，十年十一月署。
　　朱庆元　十一年四月回任。

　　宋
　　南外宗正司知宗司事
　　赵士樽　建炎间任。　　赵士■〈亻褭〉　从《闽书》增。建炎中任。有传。
　　赵令懬　　赵仲■〈弓畨弓〉
　　赵士瞰　从《闽书》增。　　赵仲弼　再任。从《闽书》增。
　　赵士謜　　赵士珸　有传。
　　赵士■〈雪刂〉　　赵子游　令懬子。以上俱绍兴间任。廉正文臣。
　　赵不猷　隆兴间任。　　赵士豢　善诗，与守王十朋相好。
　　赵士穆　以上俱乾道间任。　　赵士歆
　　赵士石　　赵不敌
　　赵不流　　赵子涛
　　赵公迴　有传。以上俱淳熙间任。　　赵不逷
　　赵公迴　再任。俱绍熙间任。《八闽通志》惟有上一名，诸志俱有二名。
　　赵不艰　　赵不戒　俱庆元间任。
　　赵彦提　　赵不懬　有传。嘉泰间任。
　　赵伯橚　开禧间任。　　赵善践
　　赵不培　俱嘉定间任。　　赵善軿
　　赵■〈政〉夫　俱宝庆间任。　　赵汝固
　　赵彦侯　知安溪县。有传。以上俱绍定间任。　　赵师蹇
　　赵崇嵓　俱端平间任。　　赵汝■〈共上心下〉
　　赵师赈　　赵汝腾　知泉州。有传。以上俱嘉熙间任。
　　赵师恕　　赵师珂
　　赵希循　临江人。　　赵希袞　有传。
　　赵与份　　赵巩之　以上六人年代无考。《闽书》作淳祐间任。
　　赵吉甫　从《闽书》增。
　　主管南外睦宗院官初置院时宗子三百四十九人，嘉泰中至一千八百余人，郡守倪思请于朝，再置新睦宗院，各有主管官。
　　张洵　　黄祖舜　福清人。俱建炎间任。
　　李铣　《福建通志》、《闽书》铣作诜。有传。　　梁季珌　乾道淳熙间任。
　　林行知　嘉定间任。　　诸葛直清　有传。南安人。从《闽书》增。
　　彭爚　侯官进士，年代无考。　　留元圭　有传。从《八闽通志》增。
　　南外宗正簿
　　黄公度　有传。　　高子升　古田人，以佥判兼静退清修，典刑后辈。
　　元
　　知事
　　许祯　　王彬
　　董彧　　杨德询
　　周达　以上俱至元间任。　　张元贞　大德间任。
　　刘文彬　至大间任。　　沈仲祥　皇庆间任。
　　孔仁　　王克让　俱延祐间任。
　　冯廷诱　至治间任。　　陈天赐　泰定间任。
　　叶起　天历间任。　　梁国枢　至顺间任。
　　邵宪祖　　秦元亨
　　韦元辅　以上俱后至元间任。　　赵谦
　　郜洪　　郏士凯
　　马思忽　以上俱至正间任。
　　照磨
　　乞石烈　　马庭珪
　　王嗣昌　　攸天启
　　刘祯　　刘元亨
　　徐朵浑歹儿　　郇和平
　　高显忠　　冀易
　　吕伯达　以上俱至元间任。　　崔景枢
　　吴敏　俱元贞间任。　　王都
　　袁满　　徐仲谦
　　王埜　　李进
　　叶茂　以上俱大德间任。　　王圭
　　欧阳桂发　俱至大间任。　　王思孝
　　朱仲礼　俱延祐间任。　　王君弼　至治间任。
　　诸葛元中　泰定间任。　　林俊　天历间任。
　　张君祥　至顺间任。　　杨■〈礻弋〉　天统间任。
　　李希祖　　将士达　俱后至元间任。
　　王国器　　何璧
　　徐天麟　　汪顺
　　吴彦博
　　税课司副使
　　陈阳盈　福宁人，有传。
　　平海行中书省平章政事附
　　阙里吉思　　高兴　有传。
　　月的迷失　俱大德间任。
　　右丞
　　脱忽脱　大德初任。
　　左丞
　　乌马儿　大德初任。
　　参知政事
　　铁木不花　　李家奴　俱大德间任。
　　纳都赤　至正间任。按《元史》至正十八年福建行省参政讷都赤分省泉州，而此作纳，来知属一人否？
　　佥省
　　兵罗　大德初任。
　　检校
　　张陆　　豬狗　俱大德间任。
　　理问
　　秃满　　塔不歹　俱大德间任。
　　明
　　知事
　　曹试　　陈辉　俱洪武间任。
　　李让　　景祥
　　沈撝　　刘杰
　　狄锺　以上俱成化间任。　　李英
　　林裕　　王孟坚
　　陈琮　以上俱弘治间任。　　姚铿
　　麦荣　　陶宇
　　钱周　有传。　　汤杰
　　毕堂　　刘永
　　陈道　　李邦集
　　殷国珍　　郑桂
　　许邦　以上俱嘉靖间任。　　陆水
　　姚南金　以上俱隆庆间任。　　徐梦祥
　　鲍鑑　　张国华
　　张大同　　江启明
　　宋大礼　　阮时震
　　朱继文　　王信
　　周成佳　以上俱万历间任。
　　照磨
　　张志道　洪武间任。　　盛祥
　　韩同　俱正统间任。　　张本　天顺间任。
　　罗裕　　倪渊
　　景祥　以上俱成化间任。　　赵铧　正德间任。
　　谈宝之　　黄养心
　　陈宗器　　黄锦
　　王达　　李正华　以上俱嘉靖间任。
　　张汝裔　隆庆间任。　　樊一元
　　曾应璧　　陈贞
　　陈一奇　　王梦果
　　吴鳌　　刘恕
　　张褚　　赵尔庆
　　江守静　　张怀纯　以上俱万历间任。
　　沈应佐　　郑国旦
　　崔克谦　　石怀珩
　　崔养浩　　张文林
　　许文奎　以上俱天启、崇祯间任。
　　检校
　　林伯光　　杨文兴　以上俱正统间任。
　　石琰　景泰间任。　　陈纯　天顺间任。
　　赵儒　　张钦
　　陈华　俱成化间任。　　温璧　正德间任。
　　邹本惠　　王惟仪
　　陆弥佳　　张幹
　　赵鹤随　番禺人。　　锺智远　以上俱嘉靖间任。
　　梁翰　隆庆志作瀚。　　彭凤韶
　　谢启光　　邱如岱　以上俱隆庆间任。
　　文宗恪　　陈豳
　　辜赞贤　　雷显
　　周庠　　　沈愿良
　　叶应昌　　闻人盖
　　吴应爵　　高选
　　羊可久　　谈从行
　　俞咨龙　　刘九皋
　　黄国卿　　曹茂桂　以上俱万历间任。
　　国朝
　　照磨
　　胡珍　　何德惠
　　马世勋　仁和人。　　何天祐　大兴吏员。
　　杨家茂　大兴吏员。　　鲁之章　会稽吏员。
　　罗鑽　余姚监生。　　李应奎　定川吏员。
　　田芝秀　东安吏员。　　王世遴　鄞县吏员。

　　明
　　司狱
　　颜贤　洪武间任。祀名宦，有传。
　　国朝
　　司狱
　　洪谟　贵池吏员，康熙二十六年任。　　刘元芳　大兴吏员，四十五年任。
　　邓芝馨　西安吏员，四十八年任。　　熊有能　金溪吏员，五十四年任。有传。
　　谈廷秀　大兴人，雍正四年任。　　张尔信　石阡吏员，七年任。
　　徐垣　分水监生，乾隆三年任。　　姚宏钢　钱塘吏员，六年任。
　　杨浩　云南昆明监生，二十九年三月任。　　徐大坤　安徽婺源吏员，三十六年二月代理。
　　杨浩　三十七年四月回任。　　徐大坤　三十八年八月回任。
　　杨浩　四十年六月回任。　　邵宗尧　四川华阳监生，四十年八月署。
　　陈文烺　浙江嘉善监生，四十年十一月任。　　赵恒　山西长治监生，四十一年十一月署。
　　谢纲　江西信丰监生，四十二年四月任。　　罗伦　四川安岳监生，四十七年六月兼理。
　　沈九皋　浙江秀水监生，四十七年八月署。　　范宏灿　江苏吴县监生，四十八年二月任。
　　傅信　广东兴宁监生，四十九年十二月署。　　黄为莲　江苏江都监生，五十年七月任。
　　王泽临　宜隶乐城监生，五十二年正月兼理。　　何清　直隶宛平吏员，五十二年正月署。
　　贾鸾鸣　山西太平监生，五十二年十一月任。　　熊寿佺　江西新昌监生，五十七年八月代理。
　　孟铭　直隶怀柔吏员，五十七年十一月署。　　杨士荣　陕西安康人。由兵书吐鲁番印房办事议叙，五十八年六月任。
　　周鸿安　江西慈溪供事，嘉庆四年八月代理。
　　庄铨　江苏武进监生，四年八月署。　　张明远　山西平定州监生，五年二月代理。
　　宁昌容　湖南善化监生，五年二月署。　　杨士荣　五年七月回任。
　　弓清翰　山西介休监生，六年一月署。　　杨士荣　六年十月回任。
　　高卿　直隶东安监生，十年十月署。　　胡煊　广西宣化监生，十一年七月任。
　　程安邦　安徽含山监生，十一年九月代理。　　陆熙　直隶大兴供事；十二年三月代理。
　　丁锡宝　江苏铜山监生，十二年六月署。　　何承懋　江苏长洲监生，十二年十月任。
　　毛崶　浙江鄞县监生，十六年二月代理。　　龚启宇　江苏武进监生，十六年三月署。
　　闻步云　直隶大兴供事，十七年正月任。　　周易　直隶清苑吏员，十八年四月署。
　　闻步云　十九年三月回任。　　傅虹舟　浙江山阴人，十九年十一月代理。
　　程又鹏　直隶大兴监生，十九年十二月署。　　李鸣周　浙江山阴监生，二十年七月任。
　　刘瑞符　山西徐沟附贡生，二十年十一月署。　　邱纶锡　江南吴县监生，二十二年八月任。
　　任翘秀　直隶大兴供事，道光三年三月代理。　　张焕　直隶大兴供事。三年四月署。
　　邵应炎　改名邵应，安徽芜湖监生，四年六月任。　　宓惟慷　浙江海宁州供事，十一年正月代理。
　　邵应　十一年三月回任。

　　宋
　　提举市舶司
　　徐确　字居易，莆田人，元丰进士。　　陈汝锡　从《福建通志》、《闽书》增。以上俱崇宁间任。
　　上官厚　　钱景邈
　　章焕文　　乐昭衍
　　周需　以上五人年代无考。　　施逑　《福建通志》、《闽书》逑作述。
　　蔡橚　仙游人。俱政和间任。　　许大年
　　张祐　俱宣和间任。《八闽通志》作佑。　　姚世举　长溪人，元丰进士，年代无考。
　　鲁詹　靖康元年任。　　邵邦达　建炎二年任。
　　徐與可　　李承遇
　　王权　　林孝渊　建炎间以通判任。有传。
　　赵奇　　吕用中
　　鲍仔　　韦寿成
　　楼璹　　曹泳
　　赵士鸣　　李庄　绍兴二十一年任。
　　张子华　　郑寀
　　傅自修　有传。　　张汝楫
　　陈之渊　　黄绩
　　何俌　龙泉进士。约东奸吏甚严。　　林之奇　侯官人。以上俱绍兴间任。
　　郭知训　隆兴间任。　　何偁　隆兴间以上封事，朝议比朱云，任是官。
　　程佑之　　马希言
　　陆沅　　张坚　以上俱乾道间任。
　　虞似良　　苏岘
　　韩康卿　　彭椿年
　　严焕　《闽书》焕作涣。　　林邵　《闽书》邵作劭。
　　潘冠英　长乐人，绍兴进士。　　胡长卿
　　张逊　以上俱淳熙间任。　　王焕
　　赵汝彧　俱绍熙间任。　　许知新
　　詹徽之　　黄缵　以上俱庆元间任。
　　余茂实　　曹格
　　赵汝谠　从《闽书·宗室志》增。　　郭晞宗　以上俱嘉泰间任。《福建通志》郭作邹。
　　赵盛　　赵亮夫　俱开禧间任。
　　朱辅　　王枢
　　赵不熄　　傅庸
　　叶元澣　　赵崇度　有传。
　　施椷　《八闽通志》、《闽书》作施棫。　　魏岘
　　陈可大　仙游人，有传。　　赵汝适　以上俱嘉定间任。
　　谢采伯　绍定间任。　　林逵　莆田人，有传。
　　李韶　端平间任，知州兼权。　　叶宰　知州兼权。
　　黄朴　俱端平间任。　　刘炜叔
　　赵涯　　王会龙　嘉熙间任。俱知州兼权。
　　刘克逊　莆田人。　　赵希楙
　　陈大猷　知州兼权。　　赵师耕　知州兼权。
　　杨瑾　俱淳熙间任。《八闽通志》俱作淳祐间任，误。
　　张理　清江人，著有《易象图说》。依《闽书》增。以上俱淳祐中任。
　　元
　　市舶提举司提举
　　黑的　　宋熙
　　张铎　　陈珪　俱至元间任。
　　八哈迭儿　　马合谋
　　段庭珪　俱大德间任。　　沙的
　　石抹羗吉刺歹　　系国英
　　海寿　俱至大间任。　　瞻思丁
　　木八喇沙　　严文
　　哈散　　朱善辅
　　廉寿山海牙　上五人俱延祐间任。　　倒刺沙
　　裴坚　俱至治间任。　　昔宝赤
　　赵敏　　八都鲁丁
　　刘选　　亦思马因
　　暗都刺　　蛮子海牙
　　忽都鲁沙　　也先黏木儿
　　乌枢　　葛绍祖
　　驴儿　　合山
　　聂世英　　回回
　　项棣孙　丽水人。有传。上七人俱至正间任。　　马合马沙　依《闽书》增。
　　同提举
　　高闾　至元间任。　　乌马儿　大德间任。
　　刘侃　　王良弼　俱至大间任。
　　马合麻　　拜住　至治间任。
　　怯烈　　怯来
　　马合马沙　　袁成
　　忻都　　翟从德
　　谢不花　　李也先　上三人俱至正间任。
　　副提举
　　卫璧　至元间任。　　阿不撒
　　刘孚　俱大德间任。　　木八刺沙
　　别都鲁丁　　忽辛　俱至大间任。
　　杨思敬　　石廷玉
　　乐礼　延祐间任。　　刘文佐
　　赵敬　俱至治间任。　　施泽
　　答亦儿不花　　买驴
　　刁赤刺不花　　刘克礼
　　严亮　　买住　上二人俱至正间任。
　　知事
　　高升　至元间任。　　张复礼　至大初任。
　　提控
　　张僖　《福建通志》僖作禧。　　虞泽　俱至元间任。
　　康珪　大德间任。　　蔡时亨　至大间任。
　　照磨
　　张埜　　袁裔
　　明
　　提举市舶司
　　罗伦　成化二年，以翰林修撰谪任。有传。　　舒芬　正德间以翰林修撰谏谪任。有传。
　　阴阳正术
　　杨范　字士洪，正统中任。从郡守熊尚初死节。传见人物忠节。
　　国朝〔三〕

　　古今府学教职姓名

　　宋
　　州学教授考宋学校更有学正、学录、学直，经谕、书院山长等官。
　　柯述　南安人，嘉祐进士，皇祐间任。有传。　　钱襄　南安人，治平中任。从《闽书》增。
　　刘康夫　闽县人。从《闽书》增。有传。　　郑侠　福清人，治平进士，元祐间再任。祀名宦，有传。
　　谢祖仁　邵武人，特奏名，崇宁间任。　　方敦夫　莆田人，特奏名，大观间任。
　　南预　怀安人，进士，宣和间任。　　蒋雝　仙游人，绍兴进士，《闽书》作淳熙间任。有传。
　　陈余庆　怀安人，绍兴进士。　　吴英　邵武人，特奏名。
　　林孔彰　绍兴间任。　　曾绎　守吕用中命与乡士大夫讲肄乡饮酒礼。依《闽书》增。
　　陈谠　淳熙间任。一作党。有传。　　黄舆　永福人，嘉定间任。
　　郑璜　　陈伯奎　闽县人，进士，绍定间任。
　　李斌　古田人，宝祐间任。　　萧继发　莆田人，进士，咸淳间任。
　　赵与寰　　许搏　莆田人，《闽书》作建炎间任。
　　黄梓　仙游人。　　张彦清　浦城进士。
　　陈丰　仙游人，《闽书》作淳熙间任。　　陈宾　闽县人。
　　翁挺　　黄学行　自赵与寰至此，年代无考。
　　陈觉伯　长乐人，咸淳间任。有传。　　林德阳　字景熙，平阳人。有传。
　　宗学教授
　　郑汝谐　　李次辰　莆田进士，绍兴中任。
　　傅伯成　嘉定中任。有传。　　林淳厚　俱嘉定初任。
　　林信厚　　黄叔度
　　王迈　见名宦志。端平中任，有传。　　陈俊卿
　　黄自然　《福建通志》黄作王。
　　元教授　学正　学录　书院长　蒙古学教授
　　朱沂　教授。　　陈世英　学正。
　　黄君辅　晋江人，以荐升教授。　　郑琳　学录。俱至治间任。
　　陈应麟　教授。　　郭元发　学正。
　　郑惟宪　学录。俱皇统间任。　　闻人梦吉　金华人，教授，泰定间任。有传。
　　卢仲义　教授。　　黄元渊　学正。
　　王吉才　龙溪人，学正。　　陈天赐　福州人，有传。
　　陈南正　学录。俱至正间任。　　徐谦一　莆田进士，石井书院山长。
　　林善同　莆田人，为泉山书院长，工词赋。元亡不仕，明初屡召不就。作诗有“此身那肯负纲常”之句。
　　黄凤　蒙古学教授。
　　明
　　教授
　　曹一聪　晋江人。　　欧阳初　潮阳人，一作遂初。祀名宦，有传。
　　曾振　台州人。祀名宦祠。　　彭九思　台州人。
　　王廷玉　台州人。　　蒋忠谏　台州人。
　　曹升　台州人。　　姚禧　临海人。
　　邓韶　曲江人。以上俱洪武间任。　　黄结　东莞人，景泰间任。祀名宦，有传。
　　徐鼎　　梁相　泰和人。
　　杜华　丰城人。　　曾进　庐陵人。
　　马文　奉化人。以上俱成化间任。　　陈文　归善人。
　　林敞　海阳人。　　邱士奋　海阳人。以上俱弘治间任。
　　潘援　景宁人。祀名宦，有传。　　林瓒　新会人，为教多称。
　　胡崇易　垫江人，有传。以上俱正德间任。　　李尚宾　马平人。
　　黎献　顺德进士。有传。　　程敏庸　休宁人。
　　纪曰举　永丰人，有传。　　唐尧宾　华亭人，有传。
　　李翘　广东人。　　麦英　南海人。
　　舒贵　歙县人。　　殷伯固　博罗人。
　　吴以谦　惠来人，有传。　　樊溱　进贤人。以上俱隆庆间任。
　　方樾　慈溪人，万历二年任。　　廖希夫　程乡人，六年任。
　　甘继宾　巴县人，七年任。有传。　　区鹤鸣　南海人，十三年任。
　　王仕龙　东莞人，十七年任。有传。　　吴炳正　仙居人，十七年任。
　　陈茂馨　南靖人，三十年任。　　李一珂　长汀人，二十三年任。
　　袁士楚　南海人，二十六年任。　　侯廷命　邵武人，二十九年任。
　　陈国文　华容人，二十一年任。　　吴国光　新安人。三十三年任。
　　叶滋　兰溪人。三十五年任。有学行。　　罗经邦　太平人，三十六年任。
　　余应中　南靖人，三十八年任。　　谢荐　麻城人，三十九年任。《闽书》作应城人，古行古心。
　　林子勉　福清人，有传。　　刘承绪　上杭人。
　　廖凤周　龙门人。　　周维德　吉水人。
　　何芳辰　顺德人。　　朱应庚　南海人。
　　蓝圻　侯官人。　　陈心得　保昌人。
　　伍承载　安福人。　　李学夔　建阳人。
　　范文沛　建安人。　　曹仕鹤　歙县人。
　　林道充　大田人。　　揭宏济　归化人。
　　林际春　延平人。　　徐舜年　建阳人。
　　尹学敬　平和人。　　李日泰　建阳人。
　　郭从龙　延平人。以上俱天启、崇祯间任。
　　国朝
　　教授
　　杨乔迁　建阳人。　　萧渶　福州人。
　　王廷实　福州贡生。　　蓝奋兴　福州贡生。
　　陈尔嘉　长泰贡生。　　林鸿渐　福清贡生。
　　曹锺震　莆田贡生。俱顺治间任。　　陈伟望　福清举人。
　　蒋垣　侯官举人。有传。　　张鸿逵　顺昌举人。
　　蓝陈略　南靖举人。　　杜成锦　侯官举人。
　　张应聘　海澄举人。　　薛允浩　福清贡生。
　　陈起蛟　莆田举人。俱康熙间任。　　杨振纲　闽县举人。有传。
　　郑溥　海澄进士。俱雍正间任。　　邓梦庚　沙县举人，乾隆四年任。
　　陈汝霖　莆田进士，七年任。　　李镐　归化进士，十七年任。有传。
　　唐山　莆田进士，十八年任。有传。　　孙发曾　连江举人，二十年任。
　　林达　福清举人，二十三年任。　　林宗懋　福清举人，三十五年任。
　　庄文进　凤山籍开科进士，三十七年任，三十八年改归晋江原籍。
　　许遇琏　将乐举人，五十一年任。　　江廷基　闽县举人，五十七年任。
　　王阳开　永福举人，五十九年任。　　陈鸿猷　永安拔贡，嘉庆三年任。
　　郭绍一　龙岩举人，十六年罢任。　　巫绳武　永定进士，十七年任。
　　黄祥麟　龙溪廪捐，十八年兼署。　　黄克明　笼溪廪贡，十八年署任。
　　张梦龙　闽县举人，十九年任。　　吴南鹏　永安廪贡，道光元年署任。
　　叶向阳　建安拔贡，元年任。　　薛经澄　闽县举人，二年署任。
　　林树坚　侯官举人。三年署任。　　吴兰荪　闽县进士。三年任。

　　元
　　训导
　　傅柱臣　　胡洵
　　庄李孙　　吴源
　　蔡德涧　　庄震
　　明
　　训导
　　陈熙　　林秀
　　王道　　高善继　大梁人。
　　周大初　　林珩　晋江人。
　　卢苪　　高绍孟　从《闽书》增。有政声，祀名宦。
　　林文玉　《闽书》云：有政声，祀名宦。　　陈诚　从《杏坛记》增入。
　　黄铉　侯官人，《闽书》作将乐人，有政声。　　傅监　晋江人。
　　傅叔达　晋江人，以明经举，见隆庆志。　　陈安仲　以上俱洪武间任。一作仲安。
　　周伯玉　晋江人。　　皮岳　吉水人。俱永乐间任。
　　杨必大　鄞县人。　　张文　丹徒人。俱宣德间任。
　　杨贽贯　晋江人。　　叶琼　慈溪人。
　　叶祯　惠安人。俱正统间任。　《八闽通志》作叶蓁，有声称。
　　鲁确　乐平人。　　张通　依《八闽通志》增入。
　　钱俊　扬州人。　　徐木　绍兴人。俱景泰间任。
　　叶輗　宁波人。　　臧珉　鄞县人。
　　王孜　吉水人。　　谢杰
　　林珪　莆田人，成化四年任。有传。　　高景行　江西人。
　　毛济哲　江西人。　　王辅　崇德人。以上俱天顺间任。
　　叶圭　　张侗
　　张勤　　陈撤
　　陈谟　　林献中
　　张福　蕲州人。　　杨琦　南昌人。
　　郑腾　乐平人。　　林廷仪　海阳人。
　　解玑　吉水人。　　徐庸　凤阳人。
　　黄瓒　博罗人。以上七人俱成化间任。　　侯敬　弋阳人。
　　张泰夫　新昌人。　　汪顺　嘉兴人。以上俱成化间任。
　　何瑗　慈溪人。　　徐瑄　丰城人。
　　邓九思　奉新人。　　徐良玉　武义人，隆庆志徐作涂。
　　徐黼　钱塘人，从名宦志增入。有传。　　汪谧　乐平人。
　　邱庆　平阳人。　　吴钺　金华人。以上俱弘治间任。
　　陈嘉　曲江人。　　徐益　仁和人。
　　李埙　鄱阳人。　　余淮　崖州人。
　　阮浚　临川人。　　蔡光　新昌人。
　　王篪　嘉兴人。　　司徒绶　新会人。
　　郑道　常山人。　　陈节　东莞人。
　　章源　有传。　　杜瑁　平阳人。以上俱正德间任。
　　郑完　上饶人。　　刘翱　程乡人。
　　陈廷柱　德庆人。　　谢谏　高要人。
　　徐岩　常山人。　　朱邦弼　永康人。
　　程远　高安人。　　陈一德　贵溪人。
　　裴本之　贵溪人。　　林一星　海阳人。
　　裴应祥　保昌人，有传。　　胡兆　安福人，有传。
　　孙绪　儋州人。　　虞守蒙　义乌人。
　　陈希中　揭阳人，有传。　　沈闻礼　丹徒人。
　　黄观光　高要人。　　梁界　南阳人。
　　吕翎　永丰人。　　梁秦　高要人，有传。
　　谭世华　庆远卫人。　　蒋成　江夏人。
　　陈新　饶平人。　　沈华　海南衞人。
　　李址　曲江人。　　查宪元　宁州人。以上俱嘉靖间任。
　　章允和　会稽人。　　童格　永康人。
　　曹统　常熟人。　　孙善继　高安人。
　　庄普　定海人。以上俱隆庆间任。　　余■〈釒基〉　邵武人，万历三年任。
　　邢谦　海阳人，三年任。　　江汉朝　光泽人，四年任。
　　陈龙翔　漳平人，八年任。祀名宦，有传。　　盛祥　邵武人，八年任。
　　王良祐　福宁人，九年任。　　赖汝霖　宁洋人，九年任。
　　黄翊　龙溪人，十一年任。　　王少南　临海人，十三年任。
　　冯惠　博罗人，十四年任。　　李文达　宁洋人，十四年任。
　　刘绪　大埔人，十四年任。　　陈大烈　琼山人，十五年任。
　　郑策　仙游人，十六年任。　　李鸣春　侯官人，十六年任。
　　陈文光　连江人，十七年任。　　雷朝辅　上杭人，十七年任。
　　张潮　罗源人，十九年任。　　王俊民　龙溪人，二十年任。
　　冯梦龙　武进人，二十二年任。　　林万松　闽县人，二十三年任。
　　揭乔嵩　归化人，二十三年任。　　黄澹　松溪人，二十四年任。
　　王玑　龙溪人,三十六年任。有传。　　石维磐　贵州人，二十六年任。
　　张■〈門外皇內〉　顺昌人，二十七年任。　　郑世良　宁德人，二十六年任。
　　邱建业　乳原人，三十九年任。　　张一典　崇安人。三十一年任。
　　李凤　武平人，三十一年任。　　陈名仕　闽县人，三十二年任。
　　唐文思　河源人。三十四年任。　　刘祥鹍　漳浦人，三十五年任。
　　吴从周　茂名人，三十六年任。　　李青精　沔阳人，三十八年任。
　　范教　东莞人。　　朱珂　靖远人。
　　张启睿　闽县人。　　许汝谦　南靖人。
　　杨焞　连江人。　　范名世　大田人。
　　吴行可　龙溪人。　　魏国贤　福清人。
　　魏九经　龙岩人。　　张文斗　宣城人。
　　文应奎　连江人　　陈普潜　漳浦人。
　　程明扬　歙县人。　　罗钦谅　宁化人。
　　傅以兴　邵武人。　　谢启衷　江陵人。
　　叶仲芑　清流人。　　费元昌　江都人。
　　汪惕然　保昌人。　　吴自新　永定人。
　　伍勉学　清源人。　　黄继潘　漳州人。
　　詹应泰　闽县人。　　黄焕章　南平人。以上俱天启、崇祯间任。
　　国朝
　　训导
　　朱绍文　建宁人。　　林志云　福州人。
　　赖昌明　永定人。　　罗文煋　沙县人。俱顺治间任。
　　林一儶　福清人。　　王启乙　南靖贡生。
　　毛天麟　延平贡生。　　林会奇　长泰贡生。
　　邱鉁　龙岩贡生。　　蔡士熊　龙溪贡生。
　　陈任贤　福宁人，有传。以上俱康熙间任。　　虞履泰　建阳贡生，雍正三年任。
　　彭峨　莆田贡生，乾隆五年任。　　谢殿举　连江贡生，九年任。
　　锺济时　侯官贡生，十三年任。　　林樵　南平贡生，十四年任。
　　王际鑅　南平贡生，十四年任。　　林云志　崇安贡生，十五年任。
　　柳维瑄　大田贡生，二十年任。　　周天眷　武平贡生，三十六年任。
　　林开春　侯官贡生，十九年任。　　郑廷佐　侯官廪贡，嘉庆五年任。
　　郑之绍　罗源廪贡，六年任。　　杨怀渊　连城举人，十七年署。
　　黄祥麒　龙溪廪捐，十八年署。　　萧铨　建阳廪捐，十九年任。
　　谢凤诰　长乐廪捐，道光二年任。　　施在田　晋江训导，二年兼署。
　　薛经澄　本学教授，二年兼理。　　陈炳文　德化廪捐，三年署。
　　吴兰荪　本学教授，四年兼理。　　萧铨　建阳廪贡，四年任。
　　陈宗宝　闽县举人，六年署。　　力梦霖　永福举人，七年任。

　　历代晋江县以下职官考

　　唐设二县。晋江、南安。《百官志》：晋江为上县。县令一人，丞一人，主簿一人，尉二人。
　　五代四县晋江、南安、同安、安溪。
　　宋晋江为望县。知县事一员，丞一员，主簿一员，尉一员，石湖四县巡检一员，石井镇巡检一员，监石井镇一员。
　　元晋江为中县。达鲁花赤一员，县尹一员，达鲁花赤掌县印，以蒙古人为之。县尹署封其上，以汉人、南人为之。县丞一员，按《元史》中县不置丞，《泉州志》晋江、南安皆中县，而各有丞。主簿一员，县尉一员，典史一员，《八闽通志》云：诸县皆有典史，而泉州诸县皆无之，疑志误也。儒学教谕一员，巡检员数未详。盐场司：浔渼、■〈氵丙〉洲二场。通计凡七场，皆属运盐司，与明盐制同。详见明晋江县职官下。司令一员，司丞、管勾、典史各一员。
　　明晋江县知县一员，县丞一员，主簿一员，典史一员，儒学教谕一员，训导二员，生员廪膳二十人，增广二十人，附学不拘额数。祥芝、深沪、围头，乌浔四巡检司巡检各一员，税课局大使一员，后裁。福全仓副使一员，河泊所河泊官一员。
　　附治浔渼、■〈氵丙〉洲二场盐课司大使、副使各一员。按明盐课司凡七场，曰：海口场、牛田场、上里场、惠安场、浔渼场、■〈氵丙〉洲场、浯州场。福兴居其三，而泉州居其四，并批验盐引，所盐仓俱隶运盐使司令附于此。
　　国朝晋江县知县一员，县丞一员，典史一员，儒学教谕一员，训导一员，康熙四年裁，二十一复设。鹧鸪巡检司巡检一员，原在祥芝，康熙十九年改驻今地。雒阳巡检司巡检一员，原在深沪，康熙十九年改驻今地。浦边巡检司巡检一员，今裁。庵上巡检司巡检一员。今裁。福全仓副使一员，今裁。河泊所官一员，今裁。僧会司、道会司、阴阳学训术、医学训科。
　　古今晋江县令姓名唐称县令，宋称知县，元称达鲁花赤，又称县尹，明称知县，国朝因之。
　　唐
　　县令
　　赵颐正　乾元间任。祀名宦，有传。　　萧宏　开成间任。
　　宋骈　天祐间以观察判官任。
　　五代
　　县令
　　陈洪济　《闽书》云：初令同安，继令晋江，皆兴学以教士，年代无考。
　　宋
　　知县事
　　曾淳　太平兴国间任。　　史居方　雍熙间任。
　　韩洞　　常正辞　俱淳化间任。
　　杨士衡　至道间任。　　李旦
　　裴晓　俱咸平间任。　　郑夷简
　　成范　俱景德间任。　　史程
　　乐至　　张祐之
　　臧制　　俱大中祥符间任。　　丁文熙
　　吴世范　俱天禧间任。　　王植
　　郭周　　许因其
　　王宝臣　俱天圣间任。　　张从善
　　童颖　俱景祐间任。　　宫世隆　康定间任。
　　黄展　　周舜卿
　　邱颖　俱庆历间任。　　王宗士
　　章拱之　浦城人，在任不法，守蔡襄按以赃罪，坐废。见《闽书》。以上俱皇祐间任。
　　黄从政　　皇甫常
　　王克　　李恂　俱嘉祐间任。
　　张祥　《闽书》作详，治平间任。　　危雍　邵武人，皇祐进士。有传。
　　李川　　方晞道　莆田人。俱熙宁间任。
　　蔡谨　　方次彭　兴化故县人，有传。
　　何甫　　陈毅　俱元丰间任。
　　吴翃　　戴安仁
　　王昌彦　俱元祐间任。　　毛渌　绍圣间任。
　　魏敭　元符间任。　　黄洵美
　　蔡圭　俱崇宁间任。　　何廷坚
　　刘广　　陈戬　俱政和间任。
　　方弥道　　李科　俱宣和间任。
　　蔡梗　　陈惟刚　俱靖康间任。
　　孙点　建炎间任。　　阎益
　　张应辰　　洪元英　绍兴六年任。有传。
　　傅伫　由南安县丞升任。从《八闽通志》增入。有传。　　陈廷圭
　　詹好信　　张嘉宾
　　李纶　　叶棻
　　陈升卿　　廖过
　　方蒸　　葛元隲　闽清人，绍兴二十一年进士，由宣教郎任。
　　黄彦辉　莆田进士。从《闽书》增。祀名宦，有传。　　李恂　龙溪人，从《闽书》增入。以上俱绍兴间任。
　　傅伫　《闽书》云：再任。　　余善言　俱隆兴间任。
　　顾澣　　黄中立
　　侯彦准　俱乾道间任。　　林湜　平阳人，淳熙间任。有传。
　　李潮　　张耜
　　林埭　　苏邳
　　余唐叔　　赵师硕　以上七人，旧志云：淳祐间任。《闽书》云：淳熙间任。按通志载：林埭，乾道五年进士。自乾道至淳祐隔六十载，不应于淳祐始谒选，当从《闽书》。
　　方蒸　绍熙间再任。　　赵师诤
　　林偰　俱庆元间任。　　潘文焕
　　柯谦宗　　鲍华
　　陈岷　　赵公卤　《八闽通志》作■〈卤，夕代乂〉。
　　郑闿　　曾噩
　　陈琰　　徐叔川
　　江公宜　　姚自　以上俱嘉泰至嘉定间任。
　　林子升　　戴栋
　　黄榘　　郑鼎新　仙游进士。祀名宦，有传。以上俱绍定间任。
　　陈义和　端平间任。　　林躬行
　　朱景彝　俱嘉熙间任。　　林奭　福州人，一作淳熙间任。
　　陈士谨　　邱元龙　福清人，绍定进士。以上俱宝祐间任。
　　赵珤　从《八闽通志》增，年月无考。　　方深道
　　黄汝宜　二人从《莆田县志》增，年月无考。
　　元
　　达鲁花赤县尹
　　杜珍　　也速歹
　　塔海　　干落欢
　　夏家奴　　也里海牙
　　马合谋　以上俱至元间达鲁花赤。　　乐英
　　徐荣宗　　刘郁
　　窦均　　吴英
　　林大琮　　也里海牙
　　傅珪　　朵儿歹
　　刘润　以上俱至元间达鲁花赤。　　阿散　元贞间达鲁花赤。
　　沙的　　马合马
　　马合麻　以上俱大德间达鲁花赤。　　冀祥
　　边邦息　　罗偁　俱大德间县尹。
　　建忒该　　乌马儿　俱至大间达鲁花赤。
　　孙瑀　至大间县尹。　　暗都刺那思　通志作暗都一人，刺那思一人。
　　木薛飞　俱延祐间达鲁花赤。　　饶润
　　李居仁　俱延祐间县尹。　　木八刺　至治间达鲁花赤。
　　杨春　至治间县尹。　　怕达见　泰定间达鲁花赤。
　　乞荅歹　泰定间县尹。　　黑斯　天历间达鲁花赤，通志作怕达儿黑斯。
　　李让　天历间县尹。　　和尚　至顺间达鲁花赤。
　　侯克敬　至顺间县尹。　　亦速夫官保　元统间达鲁花赤。
　　石楚　元统间县尹。　　抄耳赤　后至元间达鲁花赤。
　　朱继鲁　　袁成　俱后至元县尹。
　　合住　　沙班
　　僊源　以上俱至正间达鲁花赤。　　邱公优
　　龙明德　通志作德明。　　纪庆翁
　　陈■〈馬玄〉　有传。俱至正间县尹。
　　明
　　知县
　　韩居庸　洪武间任。　　董淳
　　宋仲祥　　刘安　俱永乐间任。
　　刘珪　宣德间任。　　陈纲
　　徐瑛　杭州人。祀名宦，有传。俱正统间任。　　卜从吉
　　张通　　龙祥　俱景泰间任。
　　胡晏　　何以源　俱天顺间任。
　　蒋濬　新会人，成化六年任。祀名宦，有传。　　周英　《闽书》作瑛。
　　陶庆　俱成化间任。　　吴云　成化十五年任。有传。
　　郑瓘　番禺举人，隆庆志作南海人，成化十六年任。有传。
　　邓怡　清江举人，弘治三年任。有传。　　严谧　江西举人，八年任。
　　宋绰　海南举人，十三年任。　　刘清　清流举人，十八年任。
　　龙宣和　顺德举人，正德二年任。　　张麃　安福进士，五年任。
　　黄廷玉　湖广举人，八年任。　　沈松　德清进士，十三年任，升监察御史。
　　梁景行　从《闽书》增入，有传。　　张文宿　仁和举人，嘉靖二年任。尝以府学生员与妻母、妻妹贴手围拶，虽以贪闻，皆为守高越所得。罢归，甚贫。见隆庆志。　　钱楩　山阴进士，升刑部主事。有传。
　　刘三锡　嘉靖间以永春令署。为当道器重。《闽书》增入。
　　韩岳　余姚进士，十一年任，升监察御史。有传。　　鲍龙　临安进士，十五年任，升监察御史。
　　汪宗之　贵溪举人，二十年任，有传。　　宋大勺　余姚进士，二十四年任，升刑部主事。有传。
　　朱纲　曹县进士，二十七年任。有传。《闽书》作宋纲。
　　钱之选　常熟进士，三十一年任。有传。　　卢仲佃　金华进士，三十五年任。祀名宦，有传。
　　邓洪震　南宁进士，三十九年任，升兵部主事。　　谭启　大宁进士，四十二年任。有传。
　　罗名士　光州进士，隆庆元年任。有传。　　黄金色　休宁进士，二年任。
　　曾士楚　从化进士，五年任，升监察御史。有传。　　梁必强　琼山进士，万历三年任，考察降调。
　　彭国光　德化进士，八年任。有传。　　梁道凝　万历中以永春令署，多著异绩。从《闽书》增入。
　　锺允复　南昌进士，十四年任。有传。　　沈天启　崐山进士，十七年任。有传。
　　应朝卿　临海进士，十年任。有传。　　徐兆鼎　清远举人，二十二年任，升大理寺评事。有传。
　　顾士琦　太仓进士，二十九年任，升礼部主事。有传。　　王继贤　长兴进士，三十二年任。有传。
　　李待问　南海进士，三十五年任，升礼部主事。祀名宦，有传。
　　陈之淯　江夏进士，三十九年任。有传。　　吴甡　兴化进士，万历间任。
　　张履端　直隶进士，万历间任。有传。　　杜献璠　华亭人，有传。
　　严自完　浙江进士，天启间自惠安调任。有传。　　薛邦瑞　亳州进士，天启间任。有传。
　　张鲁得　直隶进士，天启间任。　　姚孙榘　桐城进士，天启间任。有传。
　　戈简　广德进士，天启间任。有传。　　汤有庆　长洲进士，天启间任。
　　熊国华　荆州进士，崇祯间任。　　金允治　长洲进士，崇祯间任。
　　国朝
　　知县
　　郭应泰　金州卫生员。　　黎民牧　郓城进士。
　　樊维国　辽东贡生。　　王承祖　渭南举人，有传。
　　丛荫坤　文登举人。祀名宦，有传。　　金天羽　吴县岁贡。
　　李培初　浙江进士，康熙六年任。　　高犹龙　凤城人，荫生，九年任。
　　李元任　渭南举人，十二年任。　　沈朝聘　辽东人，笔帖式，十六年任。祀名宦，有传。
　　张介眉　太仓岁贡，二十三年任。　　祝翼权　会稽进士，二十四年任。
　　李埴　西安监生，二十八年任。　　张召华　华阳进士，三十一年任。有传。
　　李范　利津监生，三十四年任。　　李元琳　山东监生，三十六年任。
　　陈炎　大兴贡生。三十九年任。　　王士　大兴监生，四十四年任。
　　刘宏基　永宁举人，四十七年任。有传。　　徐源　会稽贡生，四十九年任。
　　王梦说　滕县贡生，五十二年任，重建县堂。有传。　　修映辰　单县贡生，五十六年任。
　　黄锡策　射洪举人，六十年任。　　叶祖烈　青浦监生，雍正二年任。有传。
　　苏本洁　常熟举人，五年任。有传。　　唐孝本　武进举人，六年任。
　　王时翔　镇洋生员，七年任。有传。　　王之琦　山阴监生，八年以同知任。
　　杨翼成　山阴监生，十年任。　　曹銮　全州进士，十二年任。有传。
　　胡格　江夏举人，十三年任。有传。　　袁本濂　阜平附生，乾隆三年任。
　　李永书　河间拔贡，四年作。　　胡格　六年再任。
　　李永书　八年再任。　　黄昌遇　江宁举人，十年任。有传。
　　裘思通　新建岁贡，十一年任。　　李元瑞　洪洞监生，十二年任。
　　王裕瑸　山阴监生，十三年任。有传。　　程运青　华亭举人，十三年任。
　　黄昌遇　十四年再任。　　干从濂　星子进士，十八年任，升同知。
　　王勋　绛州人，供事，二十三年任，调邵武县。　　李允性　翼城进士，二十六年任，升莲花厅，未任去。
　　沈尔棠　绍兴进士，二十七年任。　　方鼎　海丰举人，二十八年任。
　　蒋元枢　常熟举人，三十四年正任。　　徐之宽　湘泸拔贡，三十六年署任。有传。
　　邬维肃　清镇优贡，三十七年署任。　　王执礼　仁和人，三十八年署任。
　　王隽　江西举人，四十一年署任。　　张贞生　华阴拔贡，四十六年署。
　　彭良稷　南昌监生，以父难荫，四十六年正任。　　齐永龄　宛平举人，四十八年署任。
　　刘诗　诸城进士，四十九年正任。　　方维宪　大兴贡生，四十九年署任。
　　徐梦麟　桐乡监生，五十年正任。　　苏登莱　江阴附监生，五十二年署任。
　　史必大　榆次举人，五十三年署任。有传。
　　长瞻　正白旗内务府汉军长庆佐领下人，由举人五十四年署任。五十六年复正任。　　詹斌　饶平进士，五十六年署任。
　　谢賫　武进进士，五十七年署任。　　张炳　钱塘进士，五十七年正任。
　　雷元运　泸州举人，五十八年署任。　　蒋齐耀　阳湖监生，五十九年署任。
　　吴大勋　毕节进士，五十九年正任。　　方应恒　巴陵监生，六十年摄理。
　　袁廷鳌　万载廪贡，嘉庆元年正任。　　萨恒安　正黄旗满洲德陵佐领下人，由举人四年正任，六年复正任。
　　范煜　仁和副榜，五年署任。　　孙树南　许州进士，六年署任。
　　徐汝澜　宛平进士，六年署任。是年卸事，复正任。十一年复正任。　　徐秉钤
　　张均　镶黄旗汉军卢德芳佐领下人，由监生九年署任。　　沈培元　钱塘举人，十年署任。
　　赵同岐　　龚启宇　武进监生，十五万代理。
　　何兰汀　　隆安　正黄旗蒙古丰绅布佐领下人，由翰林庶吉士十六年署任。
　　赵成　南丰人，十七年署任。
　　龚懋　宁州举人，十九年署任。　　魏学山　东阿拔贡，十九年署任，二十四年复正任。
　　史庆芬　丹徒监生，二十年代理。　　李慎彝　威远进士，二十年署任，道光元年复正任。
　　王银　清苑人，二十二年代理。　　周玺　临桂进士，二十二年署任。
　　沈士恒　承德监生，二十五年署任，道光二年复正任。　　王兰佩　天津县举人，道光三年署任，七年复正任。
　　胡效曾　合肥进士，四年署任。　　王履谦　天津县进士，七年署任。
　　卢择元　南康拔贡，八年署任。　　魏瀛　衡阳举人，九年署任。
　　胡之鋘　太和进士，十年正任。

　　古今晋江县贰以下姓名

　　宋
　　县丞
　　方德明　从通志增。　　顾介孙
　　汪穀　德兴人，从名宦志增。　　林安行
　　闾邱次　绍兴五年任，从隆庆志古迹增。　　詹体仁　崇安进士，乾道中任。有传。
　　元
　　县丞
　　王典　　赵良噩
　　王德　俱至元间任。
　　明
　　县丞
　　王盛　　徐子良
　　刘惟铭　俱正统间任。　　薛彦铭
　　陈忠　　方膺
　　徐敬　俱景泰间任。　　邢宥　天启间任，升巡抚。
　　曹存礼　　陈让
　　曾鑑　　郭霈
　　周冕　　倪侃　以上《八闽通志》俱作成化间任。
　　徐通　　文寿
　　方铨　　张森
　　周显　　程贵昌
　　朱孔辅　以上年代无考。　　陈叙　正德十一年任。有传。
　　汪洋　正德十三年任。　　吴深　嘉靖九年任。
　　李节　广东监生。　　林才杰　吴川监生，有传。
　　罗汝灿　归善人，有传。　　茆辅　宣城贡生。
　　袁承源　鄞县贡生。　　杨槃　番禺贡生。
　　徐珖　上饶贡生。　　张瓛　南城监生。以上俱嘉靖间任。
　　章烈　太湖监生，隆庆元年任。　　马有陇　五年任。
　　舒光远　万历二年任。　　程检　五年任。
　　李芃　八年任。　　马会　十一年任。
　　施廷伯　十四年任。　　程应秋　十九年任。
　　俞应策　二十三年任。　　王维翰　二十八年任。
　　徐思毅　三十三年任。　　左鏂　三十五年任。
　　邓继芳　三十八年任。有传。　　倪梁
　　王德明　蒙城人，万历末任。有传。　　唐宗瑜
　　汪思恭　　丁应试　俱天启间任。
　　洪日升　　吴登第
　　商尚志　　周明瑺
　　袁澈　俱崇祯间任。
　　国朝
　　县丞
　　程伟　奉化人。　　路毓相　同州人。
　　朱鼎振　平阴拔贡。　　葛炳　海宁人。
　　陈铣　大兴监生。　　刘永仓　大兴监生。
　　刘光祖　江都人。　　姚士升　顺天监生。
　　韦一彬　顺天生员。　　王照相　旗员。
　　王承孟　长洲生员。　　刘亮国　湖广吏员。
　　王傅　林县岁贡，雍正三年任。　　钱梦珠　常熟监生，九年任。
　　鲁光鼎　会稽监生，乾隆七年任。　　俞泰龙　正红旗人，十一年任。
　　卞伟　镶红旗监生，十一年任。　　梁孔昭　新会贡生，十四年任。
　　韩佐唐　湘潭监生，十七年任。　　刘格木　汶上吏员，二十年任。
　　方辅悟　桐城贡生，二十三年任。　　孙象治　休宁监生，二十七年任。在县贴堂，三十一年移驻石狮，三十五年移驻安海。
　　王桂　镶白旗军人。三十八年任。
　　郑师　河南举人，四十一年任。　　吕岳　拔贡，四十四年任。
　　曹祖循　四十七年任。　　彭邦经　五十年任。
　　贾敦诗　五十三年任。　　雷廷秀　五十七年任。
　　张鸿洲　南昌监生，五十八年任。有传。　　梁建昌　江西南昌监生，五十九年任。
　　张鸿洲　嘉庆元年再任。　　陈文翰　五年任。
　　张鸿洲　八年三任。　　韩政均　汾阳监生，十一年任。
　　顾晋　钱塘监生，十六年任。　　黄大杰　简州监生，二十三年任。
　　陈昌祺　兴宁监生，道光四年任。　　秦师韩　陕县监生，五年任。
　　缪浚　吴县附生，六年任。　　张略　湘潭监生，九年任。

　　宋
　　主簿
　　郑全　　叶文炳　建安人，淳熙十六年任。有传。
　　元
　　主簿
　　周信　　庄中正
　　阿里　　李琇
　　朵罗歹　　但济川
　　阿鑑　　李忠
　　程天英　　杨思诚
　　郜从乐　俱至元间任。　　阿里火者
　　元善　　暗都刺
　　谢元发　俱大德间任。　　李仲杰　至大间任。
　　孟天祐　延祐二年任，有修县署功。　　揑只不丁　通志丁作下。
　　王安世　俱延祐间任。　　史本一　在任年代无考。
　　贺乃麻歹　泰定间任。　　孙绪　至顺间任。
　　叶谨　金华人。《八闽通志》、隆庆志俱作叶谨翁。有传。　　马良佐
　　周伯颜不花　　万选
　　欧阳贤　俱至正间任。
　　明
　　主簿
　　詹仰　　史孟常　从熊太守死节，祀卫民祠，有传。以上俱正统间任。
　　钱琬　　张文用　俱景泰间任。
　　谢济　天顺间任。有传。　　王伦
　　王德　　倪琮
　　商永贵　俱成化间任。　　王鑑
　　胡远　　范成
　　何瀼　大肆虐民。以上俱年代无考。　　邓季绶　南昌人，正德间任。有传。
　　卢世英　正德十六年任。　　郑琳　嘉靖十一年任。
　　樊埙　常山监生，十五年任。　　余材　南昌人，二十年任。
　　陈冕　南昌例贡，二十五年任。　　黎滚　增城贡生。三十三年任。
　　沃天章　定海人。三十六年任。　　王论　霍山贡生。三十八年任。
　　李生芳　麻城人，四十一年任。　　张良玠　歙县监生，四十四年任。
　　李生芳　四十五年复任。　　张训　隆庆二年任。
　　江应宿　六年任。　　杨璧　万历三年任。
　　吴廷麟　六年任。　　刘汝衍　十一年任。
　　吴子直　十六年任。　　章延妥　十九年任。
　　俞日望　二十四年任。　　朱大桂　二十九年任。
　　黄惟俊　三十三年任。　　张以德　三十四年任。
　　窦来贡　三十九年任。　　苏希圣
　　黄时鼎　　陈士达　三人年代俱无考。

　　唐
　　县尉
　　赵骅　《闽书》以受安禄山伪署贬本县尉，后召拜补阙御史。
　　宋
　　县尉
　　史居方　雍熙中任。有传。　　叶传
　　宋钧　莆田进士，绍兴中任。捕盗有方，后知泉州府。　　黄愿　龙溪人，郡通判黄彦臣子。有传。
　　林天书　福宁人，咸淳四年任。有传。
　　元
　　县尉
　　赵忠　　卢廷信
　　胡瑞　　阿里火者
　　乐谦　俱圣元间任。　　兀都蛮　元贞间任。
　　马合马　　马让
　　阿里　　张祐
　　杜元贞　俱大德间任。　　苏鲁蛮
　　马天禄　　南天与　俱延祐间任。
　　教化的　至治间任。　　萧宗显　天历间任。
　　也先　至元间任。　　失里月失
　　王埜　　刘益　晋江人，有传。乐善。俱至正间任。
　　蔡嗣宗年代无考。从《闽书》增。

　　宋
　　监石井镇
　　朱松　文公父，绍兴初任。祀冬宦，有传。　　任良臣　在任年代无考。
　　游绛　嘉定间任。　　朱在　文公子，年月无考。
　　元
　　浔渼场司丞
　　顾长卿　莆田人。
　　■〈氵丙〉洲场司令
　　龚名安　传见人物志。
　　明
　　典史
　　许常　永乐间任。　　陶清
　　张嘉会　俱正统间任。　　洪汝衡　景泰闻任。
　　徐余　　常福
　　龚秉初　俱天顺间任。　　王铭
　　王文洪　　张自纲
　　魏瑄　俱成化间任。　　杨仙
　　夏钊　　陈铠
　　应濬　俱弘治间任。　　梁芳　正德间任。
　　岑时中　嘉靖二年任。　　黄世纪　四十一年任。
　　余儒　山阴人，四十五年任。　　锺俊
　　徐文炳　俱隆庆间任。　　吴廷麟　万历五年任。
　　李朴　九年任。　　胡大豫　十三年任。
　　陈九思　十五年任。　　李兴　十九年任。
　　阮晋英　二十二年任。　　周昌　三十二年任。
　　萧汝庠　三十五年任。　　葛春煃　三十八年任。
　　计治　通志作许治。　　刘士奇
　　汪元宰　年月无考。
　　国朝
　　典史
　　张譢　贵池人。　　赵善遂　南丰监生。
　　康三成　　朱良标　山阴人。
　　马应登　大兴人。　　胡利达　宛平人。
　　田诏尹　兴安人。　　曹启勋　榆林人。
　　高诚　贵池人。　　朱继良　会稽人。
　　邵良能　会稽人。　　范运泰　会稽人。
　　赵永正　大兴吏员，雍正七年任。　　熊兆鳌　大兴人，十年任。
　　陈秉铨　大兴人，十三年任。　　鲁九思　大兴人，乾隆元年任。
　　李恭　扶风人，吏员，五年任。　　刘镇远　华阳人，六年任。
　　胡述坤　上虞人，吏员，十一年任。　　苏文英　略阳人，十六年任。
　　陈许　大兴人，吏员，二十八年任。　　杨浩　昆明监生，三十四年正月兼署。
　　陈许　三十四年四月回任。　　王育芳　汾阳监生，三十九年四月任。
　　余立甲　安义监生，四十一年十月署。　　张应圯　元和监生，四十二年二月任。
　　杨如玉　吴县监生，四十五年七月代理。　　欧阳稝　安福监生，四十六年正月任。
　　陈奏功　山阴监生，四十七年八月署。　　张力恕　湘潭人，四十八年六月署。
　　张应圯　五十一年六月回任。　　单煟　山阴人，五十二年三月署。
　　黄启道　卢州附生，五十二年十二月任。　　赵曰佩　钱塘人，五十三年十月署。
　　恽大文　武进供事，五十四年闰五月任。　　孟铭　怀柔人，五十四年十二月任。
　　陈光宗　嘉应吏员，五十七年四月署。　　贾保　阳曲人，五十七年十二月任。
　　高元辅　贵池监生，五十九年三月署。　　宋如璋　镶红旗汉军黄文鑑佐领下，由监生考职吏目，六十年四月任。
　　史积章　大兴供事，嘉庆四年十月任。
　　陈铭　萧山监生，五年七月署。　　宋如璋　六年十月回任。
　　宁昌容　善化监生，七年二月署。　　林逢恩　象山监生，七年三月署。
　　陈三泰　萧山监生，八年十一月任。　　石声扬　泸州监生，十四年十月代理。
　　陈三泰　十四年十一月回任。　　黄永钓　长洲监生，十八年三月署。
　　陈三泰　十九年三月回任。　　张寿松　如皋州同，二十一年十一月代理。
　　陈三泰　二十一年十二月回任。　　张应虔　仁和监生，二十二年六月署。
　　蹇泰临　大兴供事，二十二年八月任。　　朱文澄　山阴监生，二十四年十一月署。
　　胡萃甲　宜城增生，二十五年十一月任。　　戴学溎　大兴供事，道光八年四月兼理。
　　胡萃甲　八年六月回任。　　钱树锦　大兴供事，十年正月署。
　　张槐　青阳监生，十年八月任。

　　明
　　深沪巡检
　　汪芳山　成都人，嘉靖间任。有传。
　　国朝
　　鹧鸪司巡检
　　李慧仁　顺天吏员，康熙二十五年任。　　李洪魁　顺天吏员，四十一年任。
　　陆鑑　顺天吏员，四十二年任。　　徐之虬　池州吏员，五十二年任。
　　赵宏道　陕西吏员，五十六年任。　　王家美　宛平吏员，六十年任。
　　王尚速　大兴吏员，雍正五年任。　　倪鋹　宜良吏员，乾隆五年任。
　　沈明禹　石埭吏员，十年任。　　谢文升　武清吏员，十九年任。
　　龙相清　湖北江夏监生，三十四年七月兼署。　　何乔　直隶宛平吏员,三十五年三月兼署。
　　徐大坤　安徽婺源吏员，三十五年十一月任。　　吴家骥　江西新城监生，四十一年十二月署。
　　徐大坤　四十二年二月回任。　　刘圭　直隶大兴供事，四十二年十二月任。
　　李俊儒　直隶大兴监生，四十六年九月任。　　卢光燮　浙江嵊县监生，四十七年七月署。
　　李俊儒　四十七年九月回任。　　顾南溥　江苏华亭县人，己卯顺天副榜，就职州判，递捐分发试用，五十五年九月任。
　　李飞鹏　河南新宁县，由附贡生考取供事，五十八年七月署。
　　李俊儒　嘉庆元年十一月回任。　　熊寿佺　江西新昌监生，二年十二月代理。
　　刘骏　直隶宛平供事。三年二月署。　　金瑞安　直隶宛平供事，四年六月署。
　　王保衡　河南祥符吏员，五年十月署。　　朱启元　浙江山阴吏员,六年六月任。
　　傅调元　直隶通州人，十三年二月署。　　黄登科　甘肃宁夏人，充食宁夏镇标前营名粮，在印房供差，十四年四月任。
　　傅调元　十九年八月回任。
　　汪揖　江苏武进监生，二十年二月署。　　黄登科　二十年六月回任。
　　谢得琛　广东平远监生，二十一年九月署。　　胡桂　山东胶州监生，二十二年正月任。
　　杨维城　江苏金匮监生，道光元年二月署。　　胡桂　二年二月回任。
　　汤松　江苏吴县供事，三年二月署。　　胡桂　四年三月回任。
　　潘振玉　直隶大兴监生，四年十二月署。　　黄镇华　直隶天津监生，五年六月任。
　　秦师韩　河南郊县监生，九年四月署。　　朱启元　九年十一月回任。
　　雒阳司巡检
　　梁杰　临潼吏员，康熙五十二年任。　　高翥　宁武监生，五十八年任。
　　朱永昌　钱塘吏员，雍正三年任。　　冯五美　山阴吏员，十二年任。
　　相时　仁和监生，乾隆六年任。　　林懋懿　寿阳人，内阁志书馆効力，十一年任。
　　林懋懿　二十六年十月回任。　　陈许　直隶大兴吏员，三十四年十月兼署。
　　程镗　直隶宛平吏员，三十五年四月任。　　李栋　直隶宛平监生，三十六年十二月署。
　　程镗　三十七年九月回任。　　葛鸿章　河南商邱监生，四十年六月署。
　　沈瑞霖　江苏元和监生，四十一年六月署。　　程镗　四十二年回任。
　　杨如玉　江南吴县监生，四十七年三月署。　　李俊儒　直隶大兴监生，四十八年五月任。
　　程镗　四十八年九月回任。　　萧楚庚　湖北汉阳监生，五十二年三月署。
　　程镗　五十二年八月回任。　　王泽临　直隶乐城监生，五十四年九月代理。
　　熊中简　江西高生监生，挑取四库馆誊录议叙一等，以县丞分发，五十五年正月署。
　　萧楚庚　五十五年三月回任。　　熊寿佺　江西新昌监生，五十五年五月任。
　　宋如璋　镶红旗汉军黄文鑑佐领下人监生，嘉庆四年三月兼署。
　　周鸿安　江西金溪书吏，四年四月署。　　王大运　直隶大兴供事，五年五月任。
　　陈锦　浙江山荫人，由户部繁缺役满加捐县丞，八年七月代理。
　　王大运　八年七月回任。　　朱藩　直隶宛平监生，八年八月署。
　　王大运　九年四月回任。　　傅调元　直隶通州人，十四年十月代理。
　　王大运　十四年十二月回任。　　刘瑞符　山西徐沟县附贡生，二十年二月署。
　　汪文烈　浙江仁和供事，二十年八月任。　　吴若霖　浙江萧山监生，二十一年二月署。
　　汪文烈　二十一年九月回任。　　邱纶锡　江南吴县监生，道光元年六月兼署，
　　张朝锡　江苏华亭监生，元年六月署。　　汪文烈　二年三月回任。
　　潘振玉　直隶大兴监生，五年六月代理。　　徐鑑　浙江会稽吏员，五年七月署。
　　戴学溎　直隶大兴供事，五年十二月任。
　　浦边司巡检
　　沈大成　莘县吏员，康熙五十六年任。　　孔名时　仁和吏员，雍正九年任。
　　吕文发　福山人，内阁供事，十三年任。　　俞居安　山阴书吏，乾隆三年任。
　　武烈　潞城吏员，十三年任。　　陈万裕　瑞金监生，十六年任。
　　徐琏　绍兴监生，二十九年任。

　　古今县学教职姓名

　　宋
　　教谕
　　曾从龙　庆元间任。从《闽书·儒学志》增入。传见人物志名臣。
　　元
　　教谕
　　冯深道
　　明
　　教谕
　　王敬　襄阳人，洪武初任。有传。　　刘子东
　　孙善同　俱洪武间任。　　刘守身　永乐间任。
　　王棨　　刘志德　俱正统间任。
　　林晹　　余恺　俱景泰间任。
　　梅友实　　王洪　俱天顺间任。
　　陈宏　通志作洪。　　徐振
　　陈文　　陈昌期　俱成化间任。
　　林济民　潮州人。　　李亨　通志亨作享。
　　周谨　　王坊　黄岩人。
　　朱文简　乐清人。祀名宦，有传。以上俱弘治间任。　　邓文宪　新会人，正德间任。
　　韩恂　　沈源　山阳人。
　　章锦　　黄绍文
　　黄桂　南海人。　　卓光谟　长乐人。
　　叶进珊　开化人。　　蓝珏　万载人。
　　章堂　永康人。以上俱嘉靖间任。　　余采　上海人。
　　庄敬　定海人。俱隆庆间任。　　洪■〈忄節〉　昌化人，万历元年任。
　　李衡　吉水举人，五年任。有传。　　沈一麟　永定人，九年任。
　　邓俞奇　祁阳举人，十二年任。　　陈其殷　福清举人，十四年任。
　　饶世通　进贤人，二十年任。　　林腾鹄　永安人，二十二年任。祀名宦，有传。
　　吴会寅　南海人，二十三年任。　　李允懋　莆田举人，二十七年任。
　　娄拱地　普定举人，三十年任。　　李奉先　鄞县人，三十五年任。
　　蒋名臣　溧阳人，三十八年任。　　尤荣贵　罗源人，三十九年任。
　　朱汝相　龙溪人。　　黄日炳　仙游人。
　　黎应时　建宁人。　　朱济之　浙江人。
　　林桧　漳浦人。　　邹德容　潮州人。
　　郑正学　仙游人。　　郑嗣学　仙游人。
　　赵从政　海澄人。　　董应誉　武进人。
　　蒋明凤　海澄人。以上天启、崇祯间任。
　　国朝
　　教谕
　　陈立言　福州举人。　　张楚　兴化举人。
　　刘应奎　漳州人，善训迪，淡于仕进。以忧归，不复出。
　　李际芳　建宁岁贡。　　詹士墀　漳州举人。俱顺治间任。
　　林润芝　延平举人，康熙七年任。兴化复县学。有传。
　　陈烠　漳浦举人。　　危世美　南平举人。
　　陈起嶙　侯官贡生。　　陈起蛟　莆田举人。俱康熙间任。
　　林士秀　福清举人，雍正四年任。　　何奕奇　福清举人，十年任。
　　黄琮　侯官举人，乾隆六年任。　　李腾瑞　永安贡生，九年任。
　　高嵩基　闽县举人，十二年任。　　陈诚　莆田举人，十三年任。
　　朱南金　莆田举人，二十年任。　　周拱宸　连江举人，十四年署。
　　孙让　连江举人。三十四年正任。　　孙芳时　永春举人。三十五年署。
　　叶铭　顺昌举人，三十五年正任。　　林桂　侯官举人，三十九年署。
　　王有源　永春举人，三十九年正任。　　蔡光邦　漳浦廪贡，四十九年署。
　　林金雷　侯官举人，五十五年任。　　李虬　本学训导，五十一年兼署。五十二年复兼任。
　　余春林　建宁举人，五十二年任。　　施笙　漳浦举人，五十三年署。
　　沈鸿儒　永定进士，五十三年署。　　叶芳淑　顺昌拔贡，五十四年任。
　　吴壎　崇安举人，五十四年任。　　林瑞凤　福清举人，五十六年署。
　　饶焞　光泽举人，五十六年任。　　元光国　光泽拔贡，六十年署任。
　　俞选　莆田举人，嘉庆元年任。　　李梦白　光泽举人，二年正任。
　　杨光谟　本学训导，二年兼署。　　郑兆文　南安学教谕。三年兼署。
　　徐元基　浦城廪贡。三年任。　　朱茔　南平举人，四年署。
　　谢春晖　长乐举人，五年任。　　薛元涛　侯官举人，八年署。
　　陈鲤青　连江举人，八年任。　　叶文舟　海澄举人，四年正任。
　　巫维咸　本学训导，十七年兼署。　　孟汝明　浦城廪贡，十七年正任。
　　蔡文捷　顺昌廪贡，十七年任。　　罗河岳　上杭拔贡，十九年正任。
　　曹世芳　海澄举人，二十年任。　　庄芳碧　本学训导，二十一年兼署，二十三年兼理，二十四年复兼理。
　　李学诗　闽县举人，二十三年署。
　　饶亨僎　光泽举人，二十三年任。　　萧铨　府学训导，二十四年兼理。是年卸事，复兼理。
　　汪承荫　南平举人，二十四年署。　　王起琇　长乐举人，二十四年任。
　　施在田　本学训导，二十五年兼理。　　许廷杰　彰化举人，二十五年署。
　　薛经澄　闽县举人，道光元年正任。三年复任。　　陈炳文　德化廪贡，二年署。
　　薛经澄　　林镳　福州举人，十一年任。

　　明
　　训导
　　王敬　　杨曜宗　本县人。传见文苑。
　　林孟生　本县人。俱洪武间任。　　马定
　　戴谦　　梁真
　　傅叔达　　林汝严
　　詹景威　俱永乐间任。　　葛阜
　　陈源清　俱宣德间任。　　叶著
　　葛纯　　刘溥　俱正统间任。
　　张瑄　　胡增　俱景泰间任。
　　饶旭　天顺间任。　　蒋仕杰
　　阮颐　　李经纶
　　洪富　俱成化间任。　　吴璋
　　张献　　徐黼　通志黼作辅。
　　夏雄　　刘训
　　韩恭问　　钱珩　俱弘治间任。
　　黄袞　番禺人，有传。　　霍球　南海人。祀名宦，有传。
　　唐臣　马平举人。　　张懋　琼山人。俱正德间任。
　　彭赞　分宜人。　　谢钦
　　关准　　黄绅
　　陈锭　　刘宗汉
　　方楩　　黄衮　通志衮作袞。
　　胡汝凤　　陶藩
　　张键　　聂闻政
　　章至道　琼山人。　　梁希曾　茂名人。
　　龙光　　董秩　泰顺人。俱嘉靖间任。
　　金湟　海州人。　　王濂　柳城人。俱隆庆间任。
　　吴恪　琼山人，万历元年任。　　阮维翰　南海人，四年任。
　　庞贤　台州人，五年任。　　陈德充　高要人，六年任。
　　邱存实　龙溪人，八年任。　　陈应锺　莆田人，十年任。
　　邓文才　永安人，十四年任。　　杨大武　将乐人，十五年任。
　　林模　长乐人，十九年任。　　萧学夔　潮阳人，二十年任。
　　谢迎　崇宁人，二十三年任。　　萧立忠　雩都人，二十五年任。
　　蔡逢春　邵武人，二十八年任。　　李道御　怀安人，二十九年任。
　　黄鹤松　镇海卫人，三十三年任。　　黄绍卿　建宁人，三十四年任。
　　叶文福　松溪人，三十八年任。　　林应望
　　陈宏谟　瓯宁人，四十年任。　　李一檝　程乡贡生，万历末任。有传。
　　黄襄　宁波人。　　黄台　东莞人。
　　柯日蓁　福清人。　　朱家栋　莆田人。
　　沈元栻　永安人。　　徐崇雅　金华人。
　　柳德彰　兰溪人。　　黄南杞　瓯宁人。
　　方承章　莆田人。　　杨懋行　永安人。
　　徐养志　浦城人。　　邓嵘　宜章人。
　　吴汝宽　宁洋人。　　姚熺　霍邱人。
　　郑尚质　　谢庆贻　平海卫人。以上俱天启、崇祯间任。
　　国朝
　　训导
　　杜衍旂　江西选贡。　　陈师孔　福州拔贡。
　　廖宾贤　建宁岁贡。　　徐中极　建宁岁贡。以上俱顺治间任。
　　纪伦叙　南靖贡生。　　罗忠徵　长汀贡生。
　　林云纪　南平贡生。　　莫祁鼎　上杭贡生。
　　许大彪　龙岩贡生。　　陈云行　永定贡生。
　　胡光玟　长汀贡生。　　胡大用　闽清岁贡，雍正五年任。
　　黄文璿　侯官岁贡，乾隆元年任。　　李希贤　上杭贡生，二年任。
　　卢拔　永定贡生。　　郑开　水定贡生，十年任。
　　曹蕃　宁洋贡生，十一年任。　　王建中　长泰贡生，十二年任。
　　伍光綋　宁化贡生，十七年任。　　阮朝蛟　诏安贡生，二十五年任。
　　温前裕　龙岩贡生，二十六年任。　　陈长枢　松溪岁贡，三十一年任。
　　尤昌炯　永春举人。三十七年署。　　王希彦　永定举人，三十八年任。
　　林金雷　本学教输，五十年兼署。　　李虬　海澄举人，五十一年任。
　　苏调羹　德化举人，五十三年任。　　谢云龙　顺昌优贡，五十五年任。
　　沈桂发　连城岁贡，五十五年署。　　蔡光邦　漳浦廪贡，五十六年任。
　　饶焞　本学教谕，五十七年兼署。　　谢琼宴　长乐举人，五十八年任。
　　赵鑑　闽县举人，嘉庆元年署，二年复代理。　　石阳　莆田举人，二年任。
　　俞选　本学教谕　二年兼理。　　杨光谟　嘉义岁贡，二年署。
　　连楚望　浦城举人，二年署。　　颜凌霄　永春拔贡，于本任中式举人，三年任。
　　王其馨　永春廪贡，五年署任。　　余大椿　瓯宁举人，六年任。
　　陈鲤青　本学教谕，十年兼理，十四年复兼理。　　江文振　邵武县廪贡，十年署。
　　许宗衡　南靖举人，十年任。　　刘长文　漳平廪贡，十二年署。
　　翁怀清　闽县举人，十三年任。　　巫维咸　永定举人，十四年任。
　　张凤翔　安溪训导，连江举人，十八年兼署。　　梁楫　建阳廪贡，十八年署。
　　庄芳碧　平和举人，十九年任。　　施在田　龙溪廪贡，二十五年任，七年复任。
　　陈炳文　署本学教谕，道光二年兼理。　　薛经澄　本学教谕。三年兼署，七年复兼理。
　　陈玉英　长乐举人，三年任。　　施在田

　　〔校注〕
　　〔一〕元代年号为至元者有二：一是元世祖至元，自公元一二六四年至一二九四年，凡三十一年；一是元顺帝至元自公元一三三五年至一三四○年，凡六年，“后至元”即指此。
　　〔二〕慈溪：一为县名，唐开元二十六年从鄮县析出，称慈溪县，属明州，明永乐间改溪为谿。一为水名，源出余姚县太平山上游称姚江，东流经慈谿县南，至鄞县合于甬江。两者均属浙江省。原文云江西慈谿可能有误。
　　〔三〕“国朝”下原稿空白。

　　●卷之二十九　职官志【武秩】

　　历代武职官考

　　唐设团练副使。
　　宋设殿前司左翼军统制，统领，左翼队将，泉州都指挥使，泉州右散兵马使，衙内都指挥使，衙内都指挥，衙内都监使，兵马都监，漳、泉二州都巡检。
　　元设潮州翼万户府达鲁花赤，万户，副万户，经历，知事，镇抚司，镇遏司，上、中、下所千户，副千户，上、下百户，左副翼万户，左副翼百户。
　　明设泉州卫指挥使司指挥使，指挥同知，佥事，镇抚，经历司经历，知事，左、右、中、后正千户，副千户，百户及永宁卫指挥使司指挥使，指挥同知，佥事，镇抚，经历司经历，知事，左、右、中、前、后正千户，副千户，百户；福全正千户，副千户，百户，镇抚。
　　国朝《大清会典》：顺治三年，设提督军门，统辖全省水陆军务。康熙十七年，另设水师提督本军门，专管陆路标下中、左、右、前、后五营，统辖全省陆路镇营。
　　中营
　　提督总兵官一员，驻扎泉州府城。
　　中军参将一员，驻防府城。
　　守备一员，旧分防安溪县徐州汛，雍正八年，改驻府城。
　　千总二员，一驻府城，一驻安溪长坑汛。内一员雍正六年以前裁。至十一年复设，各营同。
　　把总四员，二驻府城，一分防安溪县汛，一分防安溪湄上汛。又雍正五年，奉文设外委千、把总，即于马战兵额内一体支饷，各营皆同。
　　左营
　　游击一员，驻防府城。乾隆二年，移驻永春州城。
　　守备一员，驻防府城。
　　千总二员，一驻府城，一分防永春州汛。
　　把总四员，三驻府城，一分防永春州黄坂汛。
　　右营
　　游击一员，原驻府城，乾隆七年，移驻晋江永宁卫。
　　守备一员，驻防府城。
　　千总二员，一驻府城，一分防晋江定公庵汛。
　　把总四员，二驻府城，一随防永宁卫，一分防晋江法石汛。
　　前营
　　游击一员，驻防府城。
　　守备一员，分防惠安县汛。
　　千总二员，旧一员调台湾北路营，雍正十一年复设。一驻府城，一分防惠安崇武汛。
　　把总四员，二驻府城，一分防惠安洛阳桥汛，一分防惠安黄崎汛。
　　后营
　　游击一员，驻防府城。
　　守备一员，驻防府城。
　　千总一员，原系二员，一驻府城，一分防德化县城。乾隆五十四年，裁去一员，移台湾北路左营添防。
　　把总四员，三驻府城，一轮防德化内洋汛。
　　泉州城守营
　　参将一员，驻防府城。原设参将，康熙二十三年裁，二十七年以长乐营游击改设。雍正八年，改游击为参将。
　　都司二员。原系一员，系雍正八年增设守备一员，十年改守备为都司，分驻晋江安海汛。嘉庆三年，添设都司一员驻洪濑，共二员。
　　守备一员，驻防府城。原设守备，康熙二十三年裁，二十七年，以漳州城守营守备改设。
　　千总三员，原系二员，一驻府城，一分防南安县汛。嘉庆二年，添设一员驻洪濑。
　　把总四员，一驻府城，一分防晋江安海汛。一分防晋江东石汛，一分防南安大盈汛。

　　唐

　　团练副使
　　许天正　有传。　　刘日新　传见人物武宦绩。

　　宋

　　殿前司左翼军统制按宋以殿前左军驻扎泉州统制官一员统之，其分戍建宁、汀、漳诸将，皆隶焉。绍兴中，将校周喜平泉、漳、邵武、建宁寇，就留屯建宁，以喜为统制。泉州但置统领官屯驻，故凡统制职官，自绍兴以前者载焉。绍兴以后，则属之建宁矣，
　　刘宝　有传。　　韩俊　有传。
　　孟义　　胡斌　绍定中任。有传。
　　统领
　　陈敏　有传。　　卢真
　　周喜　　秦淮　绍定五年任。传见王大寿。
　　左翼队将
　　王大寿　绍定五年任，本邑人。传见忠节。
　　泉州都指挥使
　　陈铦　宋开宝初年任。洪进弟。
　　泉州右散兵马使衙内都指挥使
　　陈文颢　宋开宝年任。洪进子。后复署行军司马。
　　衙内都指挥
　　陈文觊
　　衙内都监使
　　陕文顼　宋开宝年任。文显子，而洪进以为己子。
　　兵马都监
　　王处道　　王仲坚
　　姜特立　有传。　　杨森　以上四人。从《闽书》增。
　　漳、泉二州都巡检
　　陈敏　有传。

　　元

　　潮州万户府达鲁花赤
　　孛都鲁　至元末任。　　赤于
　　万户
　　罗明　至元间任。　　　孙天有　大德间任。
　　钱泰义　泰定间任。　　方必达　至正间任。
　　副万户
　　郑寿　晋江人，至顺间任。传见忠节。
　　百户
　　张性祐　惠安人。
　　上千户所千户
　　郑乾　　郑福　乾之子。

　　明

　　泉州卫指挥使司指挥使
　　王鑑　六安人，洪武间袭。有传。　　王濬　鑑侄，永乐间袭。
　　杨铎　寿州人，宣德间建永宁卫调。有传。　　杨海　铎子，正统间袭。有传。
　　王棨　濬子，景泰间袭。　　王振　棨弟，天顺间袭。
　　王炫　振子，成化间袭。　　王文璥　炫次子。
　　杨灿　海子。俱弘治间袭。　　王铠　见同知。弘治间任。有传。
　　杨希琏　灿子。　　王麟　铠子。
　　杨志达　希琏子。　　王鏊　文璥子。
　　童养锐　乾震子，以父功升袭。　　王国柱　麟子。
　　王霖　鏊子。俱嘉靖间任。　　童与藩　养锐子，以父功加授都指挥同知。
　　杨洪震　志达子。　　王鼎辅　国柱子。
　　王■〈雨上溥下〉　霖弟。　　王大桢　■〈雨上溥下〉长子。
　　王仕炜　大桢长子。　　王玠　仕炜长子。
　　王鑛　玠长子。　　张能
　　指挥同知
　　李山　洪武初任。有增城功。　　贾清　洪熙间袭。
　　江高　　江富
　　贾斌　清子。　　马闰　临淮人，宣德间燕山卫调。有传。
　　马玉　闰子。　　贾铨　斌子。
　　江澄　俱正统间任。　　王亨　以同知升。
　　王琨　亨子。　　江景　俱天顺间任。《八闽通志》作江源。
　　钱堂　辂子。　　马凯　玉子。
　　陶琨　当涂人。　　贾海　铨子。
　　王铠　琨子，以功升。俱成化间袭。　　马玺　凯子。
　　陶以■〈釒夌〉　琨子。　　陶以居　以■〈釒夌〉弟。俱正德间任。
　　马思镇　玺子。　　黎鹏举　漳州卫降调。传见武宦绩。
　　马应龙　思镇子。　　陶俊　以居子。
　　白斯清　良玉子。俱嘉靖间袭。　　丁一铠
　　马维翰　应龙子。　　陶有经　俊子。
　　方玺　从《闽书》增。　　方日升　见左所千户。
　　指挥佥事
　　朱贞　　周渊　洪武初任。有传。
　　童鼎　含山人。　　朱安　贞子，洪武间袭。
　　童真　鼎弟，借袭。　　王政　沔阳人。俱洪武间袭。
　　唐海　六合人。有传。　　童拱　鼎子，袭叔真职。
　　朱清　　唐胜　海子。
　　童瑜　拱弟。俱永乐间袭。　　李清　泗水人。洪熙初任。有传。
　　李敬　清子，袭职。　　张鑑　兴州人。
　　王亨　政子。　　张广　鑑子。俱宣德间袭。
　　魏通　　唐凯　胜子。
　　李钰　敬子。俱正统间袭。　　张盛　广子，景泰间袭。
　　赵立　　童源　瑜子。
　　赵洪　袭父立职。　　唐睿　凯子。俱天顺间任。
　　武成　千户，历升福建都司。祀名宦，有传。　　郭显
　　王谦　　王雄
　　张昱　盛子　　魏瑾
　　朱源　　朱关
　　丁远　兴化卫选署。有传。　　孙宁　定远人。《闽书》作孙政。景泰三年任。
　　李瀚　钰子。有传。　　赵椿　洪子。俱成化间任。
　　魏荣　　张文辅　昱子。
　　秦贤　　童骥　源子。
　　唐钰　睿子。按万历志作童钰。　　孙文　宁子。
　　张振韬　文辅子。　　李朝宗　瀚子。
　　赵炫宗　椿子。俱正德间袭。　　唐济澄　钰子。
　　孙通　文子。　　童乾震　骥子。传见忠节。
　　魏宗瀚　荣孙。　　孙廷槐　通子。传见忠节。
　　赵熺宗　炫宗支房弟。　　张奇峯　振韬孙。传见武宦绩。
　　欧阳深　南安人，有传。　　丁一鑑
　　唐乔桢　济澄子。　　孙廷柱　廷槐弟。
　　欧阳枢　深次子。　　百希周
　　王正中　以监生纳授。　　黄纶　以阴阳纳授。
　　唐熙　乔桢子。　　唐垣京　熙子。
　　李効廉　朝宗子。　　李民宠　効廉子。
　　张黔产　奇峯子。　　孙应麟　廷柱子。
　　徐麒　灿子。有传。　　徐大芳　麒孙。
　　侯廷佐　依《闽书》增。　　侯国弼　以父廷佐袭。
　　俞咨荣　大猷长子。　　俞咨皋　大猷次子。
　　邓中溥　铨子。　　邓枢　中溥子。
　　郑璟　以监生纳授。　　唐锡夔　垣京子。
　　孙捧天　应麟子。
　　镇抚
　　曹义　　徐智　邳州人。
　　徐镛　俱洪武间任。　　白荣　山后利州人。洪熙间任。
　　史敬　宣德间任。　　徐浩　正统间任。
　　徐海　景泰初任。　　白贵　荣子，天顺间任。
　　史敏　　徐祝
　　白章　贵次子。俱成化间袭。　　白泉　章子。
　　徐灿　　白良玉　泉子，嘉靖间袭。
　　徐麒　灿子。　　白敦贲　斯清子。
　　林武苴　本邑人，万历中任。传见武宦绩。
　　经历司经历
　　刘镇　永乐间任。　　杨宗
　　张英　俱宣德间任。　　黎真　正统间任。
　　姜泉　　黄胜　俱景泰间任。
　　沈佐　天顺间任。　　李盛
　　锺璘　俱成化间任。　　葛彦　正德间任。
　　罗麟　　寓昂霄
　　徐钺　　李楫
　　邓宝　　徐文翕
　　李彦昭　　程宏叙
　　方祯　俱嘉靖间任。　　孙文质　万历四十年任。依《闽书》增入。有传。
　　知事
　　诸达　　张翼　俱正统间任。
　　袁弥嵩　天顺间任。　　顾琏
　　虞护　俱成化间任。　　徐玺　正德间任。
　　邓乔椿　　黄廷杰
　　王通　　潘翼
　　周扬　　钱杰
　　徐文誉　　聂豪　俱嘉靖间任。以上经历十九人、知事十四人，万历志俱阙。今从隆庆志增入。
　　左千户所正千户
　　方兴　滕县人，永乐间龙溪卫调。　　方琳　兴子，洪熙间袭。
　　赵受　宣德间袭。　　方成　琳侄。
　　平安　　秦圯　俱正统间袭。
　　平震　景泰间袭。　　赵瑾　受子。
　　方荣　成子。　　于旺
　　魏瑾　由本卫佥事降。　　秦钰　俱成化间袭。
　　方炯　荣子，正德间袭。　　方玺　炯子，以功升指挥同知。
　　赵谨　俱嘉靖间袭。　　方日升　玺子，以中式加授署指挥同知。
　　张大模　合肥人。　　张文煇　大模子。俱万历间袭。
　　副千户
　　张贵　庐州人。　　何谅　和州人。俱洪武间任。
　　魏泼儿　本卫军升。　　张兴　贵子。俱永乐间袭。
　　黄忠　洛阳人，《闽书》作宣德间任。　　张旺　兴子，宣德间袭。
　　何祯　谅子，正统间袭。　　何源　祯侄，弘治间袭。
　　张碧　旺子。　　孙洪
　　张复春　碧子。　　黄瀛洲　俱正德间任。
　　何光裕　源子。　　黄大金　瀛洲子。
　　张大模　复春子。俱嘉靖间任。　　何一桂　光裕侄。
　　黄继升　大金孙。俱万历间任。
　　百户
　　林保　合肥人，洪武二十四年授世袭。　　百坚　开城人。
　　郭实　崇明人，沿海卫调。　　阎贵
　　郭均友　实子。　　陈原真
　　盛兴　东梁人。　　王胜　当涂人。俱洪武间任。
　　百新　坚子。　　盛贵　兴子。
　　王隆　胜子。　　施任
　　陈雄　　百喜　坚弟。
　　盛旺　贵侄。　　百通　喜弟。俱永乐间袭。
　　王珤　隆子。　　阎瑄
　　郭斌　均友侄。俱正统间袭。　　张旺
　　王玉　珤子。　　陈志
　　郭荣　斌子。俱景泰间袭。　　百恭　通侄。
　　盛能　俱天顺间袭。　　王真
　　王宁　　王凯
　　王巘　俱成化间袭。　　百信　恭弟。
　　王瓒　俱弘治间袭。　　刘霆
　　盛隆　旺子。　　百环　信子。俱正德间袭。
　　崔浩　　郭公辅　荣侄。
　　百镒　环子。　　王璜　瓒子。
　　盛思谨　隆子。　　何光裕　见副千户。
　　百希周　镒子，纳授指挥佥事。　　王伯镇　璜子。
　　郭崇洲　公辅孙。俱嘉靖间袭。　　百世臣　希周子。
　　盛维统　思谨子。　　郭于藩　崇洲人。
　　王世仁　伯镇子。俱万历间袭。
　　镇抚
　　龚叙　长林人，成化间调。　　龚浩　叙子，弘治间袭。
　　龚椿　浩子。　　龚松　椿弟。
　　龚用焕　松子。俱嘉靖间袭。　　龚廷录　用焕子，万历间袭。
　　右千户所正千户
　　方安　广阳人，洪武间福州卫调。　　方琛　安子。《八闽通志》琛作深。
　　方珤　琛弟。俱永乐间袭。　　方鏻　珤子，宣德间袭。
　　阎海　渠山人，由本所副千户升，景泰初任。　　方清　俱正统间袭。
　　阎栾　海子，成化间袭。　　张铎
　　方棡　鏻子。　　方煜　棡子。
　　张克椿　铎子。　　阎灿　栾子。
　　方乔镇　维城子。　　阎益之　登庸子。
　　方乔钺　乔镇子。　　阎迈伦　益之子。
　　张文炳　克椿子。俱嘉请间袭。　　方乔铉　乔钺弟。
　　张于堂　文炳子。俱万历间袭。　　张金鼐　于堂子，天启间袭。
　　副千户
　　赵忠　商河人。　　陈璲　俱洪武间袭。
　　阎海　从《八闽通志》增。升本所正千户。　　赵郁　忠子，宣德间袭。由本所百户升。
　　赵谅　郁子，天顺间袭。　　赵清　谅子。
　　赵师槩　清子。　　赵一炀　师槩子。俱嘉靖间袭。
　　张振宗　前百户。　　邓铨　城子，以功升。
　　邓中溥　铨子，以中式升指挥佥事。　　赵大章　一炀子。俱万历间袭。
　　百户
　　王真　　王良
　　杨春　　陈保　高邮人，洪武间任。
　　陈信　　邓起　沙县人。
　　邓回　俱洪武间袭。　　陈晟
　　李忠　　张友道
　　张荣　宝坻人。俱永乐间袭。　　张敬　荣子，洪熙间袭。
　　任庆　和州人，宣德间袭。　　邓铜
　　陈果　　张安　敬侄。俱正统间袭。
　　赵郁　升本所副千户。依《八闽通志》增。　　任盛　庆子，景泰间任。
　　陈纲　天顺间袭。　　邓溢
　　张清　安子。　　邓瑛
　　卓友　兴化卫副千户降。　　孟春
　　孟得　　任旺　盛子。俱成化间袭。
　　邓城　瑛子，以功升狼山总兵。传见武宦绩。　　杨童
　　任荣　旺子。　　张爕　清子。俱正德间袭。
　　陈昂　　任广　荣堂弟。
　　徐安　　袁喜
　　盛能　　任贤　广弟。
　　李海　　任富　贤子。
　　张养正　燮子。有传。　　陈廷策　俱嘉靖间袭。
　　陈其储　廷策子，万历间袭。
　　中千户所正千户
　　聊遵　合肥人，洪武间除授。　　聊真　遵子。
　　聊福　真侄。　　聊瑄　福子。俱永乐间袭。
　　武成　依《八闽通志》增。　　武彦章　宣德间袭。
　　聊铭　瑄子，成化间袭。　　聊润　铭子。
　　聊权　润子。　　聊桓　权弟。
　　聊登高　桓子。俱嘉靖间袭。　　李乔■〈大上鼎下〉　懋卿子。
　　王维翰　道成子。　　吴道植　吴泉子，以中式加授。
　　吴炳仲　道植子，前百户，以中式加授。　　聊维藩　登高子。俱万历间袭。
　　副千户
　　王遵　望江人，洪武间福州卫百户升授。　　王英　依《八闽通志》增。
　　郑兴　归德人，永乐间西安卫调授。　　侯山　归德人，西安右卫后所调。
　　李旺　泗水人，陕西卫左所升。　　宋福　邳州人。俱宣德间调。
　　郑贵　兴子。　　侯珤　山子。
　　王雄　英子。俱正统间袭。　　李华寿　旺子。《八闽通志》作景寿。
　　王宽　雄子。　　郑钦　贵子。《八闽通志》作郑涂。
　　侯璋　珤子。　　宋安　福子。俱成化间袭。
　　李泓　华寿子。　　宋钦　安子。
　　宋斌　钦子。俱弘治间袭。　　郑承武　钦侄。
　　侯廷佐　璋子。后以功升指挥佥事。　　王广　宽子。
　　宋应宿　斌子。　　李廷椿　泓子。
　　王乐　广子。　　王道成　乐子。
　　李懋卿　廷椿子。俱嘉靖间袭。　　郑应鹏　承武子。
　　宋梦麒　应宿子。　　郑得乔　应鹏子。
　　宋文耿　梦麒子。俱万历间袭。
　　百户
　　李阿关　滁州人。　　金杰　龙游人，海门卫前所调。
　　高兴　　高安
　　王用　　高旺　俱洪武间袭。
　　李能　阿关子。　　王源
　　金和　杰子。　　李福　能子。
　　高荣　俱永乐间任。　　郭懋　蓟州人。
　　吴旺　本邑人。　　陈兴
　　郭瑄　懋弟，阵亡。有传。　　高华
　　桂斌　俱宣德间袭。　　桂林
　　王诚　　金铎　和子。
　　郭让　懋次子。　　陈清
　　高清　　李春　福侄。
　　桂源　　郭祯　懋孙。
　　金胜　铎堂弟。　　吴童　旺侄。
　　李清　春子。俱成化间袭。　　陈谅
　　金广　胜子。　　王诚
　　桂煌　　郭镇　祯子。
　　李昂　清子。俱正德间袭。　　高源
　　吴泉　童侄。　　载荣
　　金文爵　广子。　　郭澍　镇子。
　　金铉　文爵子。俱嘉靖间袭。　　郭洧　镇次子。
　　金殿　铉子。　　高通　源侄。
　　桂中隽　煌侄。　　李志高　昂侄。
　　郭应星　洧孙。　　高应毓　通子。
　　桂维毓　中隽子。　　李梦阳　志高子。俱万历间袭。
　　金丰国　殿子，万历间任。　　金开先　丰国子，崇祯间袭。国朝署罗源县事。
　　前千户所正千户
　　秦惟　定远人，洪武间任。　　秦雄　惟子。
　　屈真　惠安人，大宁卫调。　　秦杰　雄子。俱永乐间袭。
　　武旺　景泰间任。　　武能
　　秦升　杰子。有传。以上俱成化间袭。　　屈鑑　真子，成化间袭。
　　屈洪　鑑子。　　秦贤　升子，纳授指挥佥事。俱弘治间袭。
　　屈果　洪子。　　秦世禄　贤子。
　　屈复振　果子。　　秦舜岳　世禄子。俱靖嘉间袭。
　　秦金　舜岳子。　　章一鹏　应奎子，前副千户，以功升。
　　屈应鳖　复振子。　　孟学尹　学孔弟，前副千户。
　　秦士奎　岳孙。　　章遗光　一鹏子。
　　孟应聘　学尹子。俱万历间袭。
　　副千户
　　石玉　　章京　鄞县人，洪武间袭。《八闽通志》作章夔。
　　武胜　永乐间任。　　石万
　　章忠　京堂弟。　　孟升　宿迁人。
　　孟政　升孙。俱宣德间袭。　　章安　忠弟，正统间袭。
　　孟瑄　政子。　　孟铨　瑄子。俱成化间袭。
　　武旺　　孟澄　铨子。
　　章钦　安子。　　石懋　俱成化间任。
　　石珪　正德间袭。　　孟松　澄子。
　　章应奎　钦子。　　孟学孔　松子。俱嘉靖间任。
　　石国材　珪孙，万历间袭。
　　百户
　　俞敏　　李关　依《八闽通志》、《闽书》增。
　　王斌　六安人。　　秦荣　含山人，洪武二十九年任。世袭。
　　陈旺　当涂人。俱洪武间任。　　秦贵　荣子，永乐元年袭。
　　王海　斌子。　　李员保　江都人。
　　陈义　仪真(徵)人。俱永乐间调。　　陈谅　依《八闽通志》增。
　　俞永安　　陈文　义子。
　　秦广　贵子。　　李通　员保子。俱永乐间袭。
　　李福　依《八闽通志》增。　　陈胜　旺子。
　　傅珤　　郭斌
　　陈寿　依《八闽通志》增。　　陈福
　　陈贰　　俞逊
　　王瑄　海子。俱宣德间袭。　　陈宗　文子，正统间任。
　　俞政　　陈昱　胜子。
　　李春　通侄。俱景泰间袭。　　俞升
　　王瓒　瑄子。　　陈晏　昱堂弟。
　　李景　春子。　　陈懋　宗子。
　　汤铭　　陈惠　懋弟。
　　郭胜　　邱成
　　蔡广　　秦刚　广孙。俱成化间任。
　　王继宗　瓒子。　　陈升　惠子。
　　陈琛　晏子。　　俞原瓒　升支房，以子大猷赠都督佥事。
　　李陞　景子。　　秦铎　刚子，弘治十五年袭。
　　陈寿　琛子。　　秦澄　铎子。
　　陈鼎　俱正德间袭。　　王忠　继宗子。
　　秦椿　澄子，嘉靖四十年拒倭阵亡。传见忠节。　　陈晋侯　升孙。
　　王懋　忠子。　　李廷忠　陞子。俱嘉靖间袭。
　　俞大猷　原瓒子，有传。　　王懋臣　忠子。
　　陈国材　寿侄。　　李定中　陞侄。
　　王磐　忠孙。　　秦一麒　椿子，万历二年袭。
　　李岳旌　定中子，万历间袭。　　秦良牧　一麒子，崇祯三年，以邑庠生袭。见武宦绩传。
　　试百户
　　陈锡祚　晋侯弟。　　庄凤雏　以父用晦阵亡，恩授。
　　庄肇元　凤雏子。　　邱成
　　后千户所正千户
　　翟礼　仪真(徵)人，洪武间调。　　丁祥　汉阳人。
　　丁禧　　翟裕　礼子。俱洪武间袭。
　　丁贤　　翟纪　裕侄，宣德间袭。
　　丁斌　正统间袭。　　江清　从《八闽通志》增。
　　曹福　　曹雄
　　翟勇　纪孙。俱景泰间袭。　　江宽　以父清有功，成化间袭。
　　江宏　宽弟。　　丁盛　俱成化间任。
　　翟毅　勇子，正德间袭。　　丁瑀
　　江景寿　宏侄。　　丁一鑑　瑀子，以中式升指挥佥事。
　　翟铠　毅子。　　翟源　毅侄。俱嘉靖间袭。
　　陈鼎　　蔡广
　　丁一铠　一鑑弟，以中式授署指挥同知。　　丁时泽　一铠弟。
　　翟焕　源孙。俱万历间袭。
　　副千户
　　江义　蕲水人，洪武间授。　　江通　义子。
　　江清　通子。俱永乐间袭。　　赵立　全椒人，蓟州卫升本卫指挥佥事。
　　曹福　　宋福　俱宣德、正统间任。
　　杨庆　忠子，前百户，以功升，天顺间任。　　杨琏　庆侄。
　　宋安　俱成化间袭。　　杨逢春　琏子，正德间袭。
　　杨廷纯　逢春子。　　杨廷缵　廷纯弟。
　　杨绍勋　廷缵子。俱嘉靖间袭。　　江复宗　清曾孙。
　　江中柱　复宗子。　　杨万梯　绍勋子。
　　汤日新　懋昭子，前百户，以功升，俱万历间袭。
　　百户
　　李愿胜　　王贵
　　王斌　　许成　本邑人。
　　欧泉　　陈养仔　惠安人。
　　汤潮　江宁人。　　姚旺　泰州人。
　　管礼　武康人，升子，俱洪武间袭。　　周寿　鄞县人。
　　王震　　蔡广　五湖人。
　　杨茂　丹徒人。俱永乐间袭调。　　姚仲安　成弟。
　　周斌　　许贵
　　陈寿　养仔子。　　张逊
　　陈福　寿子。　　管永　礼子。
　　姚斌　仲安子。　　汤真　潮孙。
　　阎敬　依《八闽通志》增。　　杨暹　茂子。俱永乐间袭。
　　周诚　　蔡洪　广子。俱宣德间袭。
　　杨忠　暹子，正统间袭。　　陈海　福子。
　　汤泳　真子。俱景泰间袭　　管铨
　　周忠　俱天顺间袭。　　许兴
　　汤泉　泳弟。　　陈庚　海子。
　　姚冕　斌子。　　蔡钦　洪子。
　　周旋　《八闽通志》旋作璇。　　陈璘　广子。
　　张斌　俱成化间袭。　　王贵
　　蔡廷椿　钦子。　　陈铉　璘子。
　　许元隆　　王斌
　　许成　　管清　铨子。
　　周环　俱正德间袭。　　姚清　冕侄。
　　汤淮　泉子。　　姚淋　清弟。
　　陈经纶　铉子。　　管应麟　清子。
　　汤懋德　淮子。　　蔡存炜　廷椿子。
　　姚一麟　淋子。　　陈厥初　经纶子。
　　汤懋昭　懋德弟。俱嘉靖间袭。　　周岳镒　环孙。
　　蔡邦仰　存炜子。　　陈王政　厥初子。
　　管廷翰　应麟子。　　姚舜元　一麟子。
　　许在廷　元隆孙。　　周士泽　镒子。俱万历间袭。
　　永宁卫指挥使司指挥使
　　阚义　和州人。　　干八秃帖木儿　通州人。俱洪武间授。
　　阚俊　义子。　　干勇　八秃帖木儿子。俱永乐间袭。
　　阚玉　俊子。　　杨春
　　干殷　勇子。俱正统间袭。　　杨兴　春子。
　　阚瑄　玉子。　　杨晟　兴子。
　　阚珍　瑄子。　　干泰　殷子。俱成化间任。
　　干辅　泰子，弘治间袭。　　干伟　辅子，正统间袭。
　　阚钺　珍子。　　阚锺　钺弟。俱嘉靖间袭。
　　干以临　伟孙。　　阚怀韬　锺子。按城池志载，永乐十五年，都指挥谷祥。正统八年，都指挥刘亮。俱前后增修永宁城，必系永宁卫指挥。但籍无明文，未敢臆断，姑附记云。
　　指挥同知
　　张祥　宿州人。　　刘贵　乐亭人。
　　钟瑄　善化人。俱洪武间授。　　王斌　金门正千户升。
　　张翼　祥子。《八闽通志》作张昱。　　马英　商河人。
　　马忠　英子。俱永乐间袭。　　杜成　庐州人。洪熙间袭。
　　王瑄　凤阳人，宣德间授。　　锺瑢　瑄子，宣德间袭。
　　刘海　贵子。　　钱辂　全椒人。有传。
　　锺演　瑢子。　　锺濬　演弟。
　　杜刚　成子。　　王俊　俱正统间袭。
　　沈镛　从《八闽通志》增。　　余冕　见佥事下。景泰间袭。
　　马训　忠子。　　张■〈日上永下〉　昱(翼)子。俱天顺间袭。
　　张寿　■〈日上永下〉子。　　杜俊　刚子。
　　刘钦　海侄。　　余瑞　冕子。
　　刘鑑　钦子。　　沈继宗　佥事镛子。
　　锺森　濬子。　　余纲　瑞子。
　　杜鑅　俊子。俱成化间袭。　　刘关　鑑子。
　　马昂　驯(训)子。　　张昂　寿子。
　　沈绍宗　继宗弟。俱弘治间袭。　　马荣　昂子。
　　王铛　俊子。　　杜嶔锡
　　王铠　铛子。　　锺炳　森子。
　　刘炫　关子。　　张文昊　昂子。
　　沈士暄　绍宗子。俱正德间袭。　　余荣　纲子。
　　马镗　荣子。　　杜保嵚　嵚锡子。
　　锺埙　炳子。　　余纪　荣叔。
　　杜钺　保子。　　杜嶔爵　钺叔。
　　锺廷亮　埙侄。　　王淋　铠子。
　　张宏谟　文昊侄。　　刘维垣　炫子。
　　余昂　纪子。俱嘉靖间袭。　　马凤　钺子。
　　张四教　宏谟子。　　杜懋烈　贤子。
　　余邦侯　复兴子，昂孙。　　锺宏铸　宏震堂弟。
　　马纯乾　钺子。
　　指挥佥事
　　洪海　　吴忠
　　邱遇　虹县人。　　李实　凤阳人。
　　沈真　相州人。　　洪远
　　余贤　凤阳人。《闽书》作定远人。　　王刚　宜兴人。俱洪武间授。
　　沈瑾　真子。　　李普　实子。
　　李敞　金门副千户升。　　邱荣　遇子。
　　李贵　济宁人。　　高祥
　　余斌　贤子。俱永乐间任。　　李安　普子，洪熙间袭。
　　李祯　宣德间授。　　邱升　荣子，宣德间袭。
　　邱珙　遇庶子。　　王庆　刚子。
　　沈镛　瑾孙，升同知。　　余冕　斌子，升同知。
　　李政　安子。　　王纲　宜兴人。俱正统间袭。
　　邱■〈日上永下〉　珙子。　　李纲
　　王刚　贵子。　　王能　庆子。
　　刘海　由本卫右所正千户升。天顺初任。依《八闽通志》增。　　邱嵩　■〈日上永下〉子。
　　王斌　刚子。俱成化间袭。　　刘■〈厂外欽內〉　海子。
　　王佐　斌子。　　王达　能子。
　　李元　政子。　　李仁　元子。
　　王儁　佐弟。俱弘治间袭。　　邱贤　当子。
　　王植　儁子。俱正德间袭。　　王海　达子。
　　邵应魁　　王淋　瑄子。
　　李祚　仁子。　　王国瑞　植子。俱嘉靖间袭。
　　王韬　淋子。　　邱宗鲁
　　邱凌霄　宗鲁子。　　李芳茂　仁孙。
　　沈明　仕暄孙，文子。　　王尚儒　韬子。
　　刘士英　维垣子。
　　镇抚
　　翟荣　洪武末任。　　王荣　宜兴人。
　　翟和　荣堂侄。俱永乐间任。　　翟宁　和堂弟。
　　王刚　荣子。俱正统间任。　　翟贵　宁侄，景泰初任。
　　翟庆　贵子。　　王纪　刚子。俱成化间袭。
　　王世贵　纪孙，嘉靖间袭。《闽书》作世实。传见忠节。　　王廷槐　世贵子。
　　经历司经历
　　吴凤　　龚茂敬
　　黎麃　俱成化间任。　　王贡
　　知事
　　陈用之　有传。　　林子霖　《八闽通志》作子森。
　　王廉　　王衡
　　熊应祥　成化间任。
　　左千户所正千户
　　赵礼　寿州人。　　赵观　礼子，洪武间袭。
　　孟荣　金门百户升。　　李忠
　　赵祯　观子。俱永乐间袭。　　赵彬　祯子，宣德间袭。
　　赵瑄　彬子，天顺间袭。　　张晟
　　赵震　瑄子，弘治间袭。　　赵光弼　震子。
　　赵光震(寿)　光弼弟。　　赵宝春　光寿子。
　　赵均春　宝春弟。俱嘉靖间袭。　　赵宗鼎　均春子，万历间袭。
　　副千户
　　潘祐　东平人，洪武间袭。　　潘岩　永乐间任。从《八闽通志》增。
　　宋德　安肃人。　　潘贵　祐子。
　　宋智　德子，景德间袭。　　潘基　贵孙，天顺间袭。
　　宋斌　智子。　　潘镇　基子。俱弘治间袭。
　　潘■〈日上永下〉　镇子，正德间袭。　　宋廷用　斌子。
　　潘文德　■〈日上永下〉子。　　宋逢存　廷用子。俱嘉靖间袭。
　　潘宗周　文德子。　　宋良臣　逢春子。俱万历间袭。
　　百户
　　施忠　和州人。　　崔成　湘县人。
　　施斌　忠子，洪武间袭。　　周俊　衡阳人。
　　徐海　全椒人。　　李源　依《八闽通志》增。
　　崔信　成侄。俱永乐间袭。　　李忠　大兴人。
　　徐显　海子，宣德间袭。　　崔庸　信子。
　　施文　斌子。　　崔安　庸子。俱正统间袭。
　　贲胜　依《八闽通志》增。　　李晖　忠子。
　　周邕　俊子。俱景泰间袭。　　阮玉　景泰间任。依《八闽通志》增。
　　徐瓒　显侄。　　施镇　文子。
　　周通　邕侄。　　崔元　安子。
　　施福　镇子。俱成化间袭。　　李通　晖子。
　　李能　通子。俱弘治间袭。　　崔钰　元子。
　　徐橙　瓒子。俱正德间袭。　　周凤　通子。
　　李彬　能子。　　施昂　福子。
　　徐炜　橙子。　　施贤　昂子。
　　周思忠　凤子。　　崔清　钰子。
　　周全　思忠子。　　徐炯　炜子。
　　李明阳　彬子。　　施一龙　贤侄。
　　李时敷　朝阳子。　　崔洪　清弟。俱嘉靖间袭。
　　李资鑑　时敷子。　　徐升阶　炯子。
　　阮良栋　浩堂侄，合肥人。世袭。　　周于翰　全子。
　　崔廷桂　洪子。俱万历间袭。
　　右千户所正千户
　　马升　怀东人，洪武间授。　　郭斌
　　郭福兴　斌子，永乐间袭。　　刘贵
　　马旺　升子。俱宣德间袭。　　刘海　贵孙，正统初任。
　　马瑛　旺子，天顺间袭。　　郭鑑　福兴侄，成化间袭。
　　郭铉　鑑弟，成化间袭。　　马浩　瑛子。
　　马澄　浩堂弟。俱弘治间袭。　　郭玉　铉子。
　　马荣　澄子。俱正德间袭。　　马明　荣子。
　　郭怀仁　玉侄。　　马继勋　明子。俱嘉靖间袭。
　　马惟龙　继勋子，万历间袭。
　　副千户
　　袁敬　仪(宜)兴人。　　段贵　阳糓人。俱洪武间任。
　　段兴　永乐间任。依《八闽通志》增。　　袁真　敬子，永乐间袭。
　　袁观　真子，宣德间袭。　　段琼　贵子，景泰间袭。
　　袁得　观子，天顺间袭。　　杨缙
　　段瑢　琼子。　　袁珪　得子。俱弘治间袭。
　　段洪　瑢子。　　袁斌　珪子。俱正德间袭。
　　段世坚　瑢子。　　袁镇　斌子。俱嘉靖间袭。
　　汤复禹　全堂侄。　　袁宗甫　思忠子。
　　段文炯　世坚侄。俱万历间袭。
　　百户
　　傅旺　定远人。　　吴观　临淮人。
　　林和　罗源人。　　朱贵　江阴人。
　　徐成　来安人。　　吴伦　滁州人。
　　金安　本邑人。俱洪武间任。　　张观　定远人。
　　傅庸　旺子。　　徐铭　成子。
　　吴斌　　朱旺　贵子。
　　吴瑺　伦子。　　张觐　观子。俱永乐间任。
　　林广　和子，宣德间袭。　　金德　安子。
　　吴洪　斌子。　　朱琛　旺子。
　　吴铣　瑺子。俱正统间袭。　　徐海　铭子。
　　张琮　觐子。　　吴源　铣子。
　　朱涌　依《八闽通志》增。　　傅钦　庸子。俱景泰间袭。
　　金瑛　德子。　　傅清　钦子。
　　张勇　琮子。　　林清　广子。
　　吴清　洪子。　　林海　清子。俱成化间袭。
　　朱珙　琛子。　　徐清　海子。
　　吴樘　清子。　　吴彬　源子。
　　朱瑛　珙弟。　　傅瑛　清子，弘治间袭。
　　金洪　瑛弟。　　徐荣　清子。
　　张铭　勇子。　　傅龙　瑛侄。
　　吴祯　樘侄。　　林桂　海子。
　　吴灿　彬子。俱正德间袭。　　朱鸾　瑛子。
　　金守仁　洪子。　　吴爃　灿子。
　　傅朝　龙子。　　徐元焲　荣子。
　　金环　守仁子。　　朱宽　鸾子。
　　吴泮瑛　祯侄。　　吴■〈壆，玉代土〉　灿子。
　　张纲　铭弟。　　吴大经　壆子。
　　傅鸾　朝叔。　　张濬　纲子。
　　朱实　宽弟。　　张廷柯　濬子。
　　傅马嶔　鸾堂叔。俱嘉靖间袭。　　金璋　守仁侄。
　　朱鑑　实子。　　林日拱　桂曾孙。
　　徐大谟　三凤从侄。　　傅述忠　马嶔子。
　　吴载阳　泮瑛侄。俱万历间任。
　　中千户所正千户
　　王鑑　合肥人，洪武间任。　　陈继　泗洲人。
　　穆赟　合肥人。　　陈彬　继子。
　　穆贤　赟子。俱永乐间袭。　　王忠　鑑子，洪熙间袭。
　　陈宗　彬子。　　王刚　依《八闽通志》增。
　　穆留住　贤子。俱正统间袭。　　王荣　忠子。
　　王志　荣子。俱景泰间袭。　　陈冕　宗子。
　　王龙　志子。俱成化间袭。　　穆黼　留住子。
　　陈晟　冕侄。　　穆麟　黼子。
　　陈明　晟子。俱弘治间袭。　　王世弼　龙子。
　　陈昮　明叔。　　陈暎　昮子。
　　穆鸾　鳞弟。俱正德间袭。　　陈淋　暎子。
　　穆洪　鸾子。　　王琼　世弼子。俱嘉靖间袭。
　　陈茂节　淋子。　　穆止敬　洪孙。
　　王文会　琼子。俱万历间袭。
　　副千户
　　李和　庐州人，洪武间任。　　张贵
　　李芳　相子。俱永乐间袭。　　姚铭　瑞州人，宣德间袭。
　　李参　芳侄。　　李昂　参弟，正统间袭。
　　李璟　昂子，天顺间袭。《八闽通志》作李景，成化间任。　姚纲　铭孙。
　　姚晟　纲子。俱成化间袭。　　李荣　璟子，弘治间袭。
　　李升　荣子，正德间袭。　　姚钰　晟子。
　　姚清　钰子。　　李贤　升子。俱嘉靖间袭。
　　李廷实　贤子，万历间袭。
　　百户
　　臧福　长兴人。　　马胜　龙山人。
　　臧义　福子。洪武间袭。　　姚原　从《八闽通志》增。
　　薛进　荣河人。《八闽通志》作郝进。　　薛青　进子。
　　臧荣　义子。俱永乐间袭。　　郭义　任县人。
　　马全　胜侄。　　郭忠　义孙。
　　薛玉　青子。俱宣德间袭。　　马得　胜子。
　　丁广　宁都人。　　薛瑾　玉弟。俱正统间袭。
　　姚铫　从《八闽通志》增。　　丁志纲　广堂兄。
　　郭祯　忠子。俱景泰间袭。　　臧德　荣子。
　　马镛　得子。俱天顺间袭。　　陶璟
　　陈显　　张顺
　　臧胜　德子。俱成化间袭。　　马瑗　镛子。
　　郭琏　祯子。　　薛鑑　瑾子。俱弘治间袭。
　　臧成　胜子。　　丁洪　志纲子。
　　马铎　瑗子。俱正德间袭。　　郭文　琏侄。
　　丁浩　洪堂弟。　　薛洪　鑑子。
　　薛清　钰子。　　马玉成　铎子。
　　臧大宾　成子。　　臧大器　大宾弟。
　　郭平　文子。　　郭武　平子。
　　薛继荣　洪子，嘉靖阵亡。　　薛果　继宗子。俱嘉靖间袭。
　　薛炳　果子。　　马震　玉成子。
　　姚昂　清子。　　薛维城　炳子。
　　减光泮　大器子。　　丁振基
　　郭材　武孙。俱万历间袭。
　　前千户所正千户
　　张关住　　王真　成化间任。
　　范云　俱由金门所百户升，永乐初任。
　　副千户
　　李允　依《八闽通志》增。　　李忠　宝坻人，升授。
　　蔡慤　合肥人。　　李彦兴　忠侄。
　　李安　彦兴子。俱永乐间袭。　　蔡玉　慤侄，宣德间袭。
　　蔡璟　依《八闽通志》增。天顺间任。　　李玉　安子，成化间袭。
　　蔡俊　璟子，弘治间袭。　　蔡雄　俊子。
　　李鋐　玉子，正德间任。　　李凤　鋐子。
　　蔡朝阳　雄子。　　李珪　凤子。俱嘉靖间袭。
　　李舒懋　珪子，万历间袭。
　　百户
　　孙观　全椒人。　　朱荣　丹阳人。
　　宋真　滁州人。　　潘璘　凤阳人。
　　朱斌　荣弟，洪武间袭。　　岳全　汝州人。
　　朱清　斌子。　　潘旺　璘子。俱永乐间袭。
　　潘熊　旺子，宣德间袭。　　孙贵　观子。
　　孙斌　贵子。　　孙贤　斌子。
　　朱纲　清子。俱正统间袭。　　宋斌　真孙，天顺间袭。
　　孙权　贤子。　　潘瑛　熊子。
　　岳谕　全孙。　　岳宗　谕子。俱成化间袭。
　　沈亮　　孙瑢　权子。
　　朱晟　绸子。俱弘治间袭。　　岳兴　宗子。
　　朱昱　晟弟。俱正德间袭。　　潘桂芳　瑛子。
　　宋文　斌子。　　岳泰祥　兴子。
　　朱晃　昱弟。　　孙浩　瑢子。
　　岳正　泰祥子。　　孙茂桧
　　潘桂香　桂芳弟。俱嘉靖间袭。　　潘毓麒　桂香子。
　　宋世臣　文子。　　孙伟
　　岳乔登　正孙。　　孙宏谟　伟子。俱万历间袭。
　　后千户所正千户
　　高得　滕县人。　　沈清　蓟州人。
　　张斌　全山人。　　张能　斌子，永乐间袭。
　　高通　得子，宣德间袭。　　沈寿　清子。
　　张昇　能子。俱天顺间袭。　　高源　通子。
　　高陞　源子。俱成化间袭。　　张昂　昇子。
　　沈钰　寿子，俱弘治间袭。　　高明　陞子，正德间袭。
　　张瑢　昂子。　　高尚贤　明子。
　　沈英　钰子。　　张志学　路子。
　　黄淮　　高尚德　尚贤弟。俱嘉靖间袭。
　　沈行义　英堂弟。　　高翔　尚德子。
　　沈必昇　行义子。　　张振韬　志学子。俱万历间袭。
　　副千户
　　花成　余杭人，升授。　　周敬　吴县人。
　　周原　敬子，永乐间袭。　　花全　成子。
　　周诚　原叔。俱宣德间袭。　　姜青
　　周胜　诚子，俱正统间袭。　　花俊　全子，景泰间袭。
　　周中　胜子，天顺间袭。　　花钰　俊子，弘治间袭。
　　花清　钰子。　　周宣　中子。
　　花润　清弟。　　周凤鸣　宣子。俱正德间袭。
　　花伟　润弟。　　周礼　凤鸣子。
　　花仪　伟弟。　　花仁　仪兄。俱嘉靖间袭。
　　花正茂　仁孙。　　周德　礼弟。俱万历间袭。
　　百户
　　张关儿　全椒人。　　张胜　关儿子，洪武间袭。
　　黄政　杞县人。　　朱亮　合肥人，升授。
　　朱胜　亮子。　　黄忠　政子。
　　朱清　胜子。　　陈胜　依《八闽通志》增。
　　吕鈵　丰城人。俱永乐间袭。　　张海　胜弟，宣德间袭。
　　吕洪　鈵子，正统间袭。　　张文　海子，景泰间袭。
　　吴洤　　吕权　洪子，天顺间袭。
　　朱广　清子。　　朱昱　广侄。
　　张清　文子。俱成化间袭。　　黄瑄　忠子。
　　吕源　权子。俱弘治间袭。　　潘顺
　　梁寿　　朱旺　昱子。
　　黄珍　瑄子。　　张鑑　清子。俱正德间任。
　　吕嶔　源子。　　黄江　珍子。
　　朱良贵　旺子。　　张弥高　鑑子。
　　黄淮　江弟，以功升正千户。　　吕承宗　嶔子。俱嘉靖间任。
　　朱梦龙　良贵子。　　吕继爵　承宗子。
　　朱梦熊　梦龙弟。俱万历间袭。
　　福全千户所正千户
　　蒋元启　成化间袭。　　蒋继实
　　蒋鑑　俱嘉靖间袭。　　蒋学深　鑑子。
　　副千户
　　刘拱　成化间袭。
　　百户
　　余武　景泰间袭。　　王斌
　　柳铭　俱天顺间袭。　　李辉
　　翟旺　　阎斌
　　吕荣　　陈良
　　吉洋　　王铭
　　路忠　俱成化间袭。　　柳毓芳
　　余镇　　翁思道　俱嘉靖间袭。
　　陈一得　　阎国栋
　　王缵　　余贵
　　吉略　　路一程
　　张自新　　陈格言　一得子。
　　路一汉　一程弟。　　余振　贵子。
　　翁曾　思道子。　　柳宗裴　毓芳子。
　　张普　自新子。　　王启元　缵子。
　　阎凤扬　国栋子。俱万历间袭。
　　镇抚
　　伍钺　　伍祯国　钺子。俱万历间袭。

　　国朝

　　福建陆路提督军门
　　张应梦　顺治二年任。　　杨名高　辽东人，六年任。
　　马得功　十年任。有传。　　王进功　康熙三年任。
　　段应举　十五年任。祀名宦，有传。　　杨捷　十七年任。以上旧辖通省水陆、后另设水师，只辖陆路。
　　纳迈　辽东人，满洲籍，二十年任。　　万正色　晋江人，二十年任。传见勋绩，又见人物志。
　　张云翼　西安人，二十五年任。有传。　　吴英　晋江人，三十六年任。有传。
　　王万祥　会宁人，三十七年任。祀名宦，有传。　　梁鼐　长安人，四十一年任。
　　蓝理　漳浦人，四十四年任。　　杨琳　镶红旗人，五十年任。
　　穆廷栻　山海卫人，五十四年任。有传。　　吴陞　海澄人，六十年任。
　　丁士杰　大兴人，雍正四年任。　　石云倬　德州人，六年任。
　　张起云　九年任。有传。　　阿尔赛　正黄旗人，九年任。
　　王郡　乾州人，十一年任。　　苏明良　海澄人，十三年任。
　　武进陞　吉州人，乾隆八年任。　　李绳武　正黄旗人，十四年任。
　　吴进义　宁夏人，十四年任。　　潭行义　潼川人，十六年任。
　　马负书　汉军镶黄旗人，殿试第一人。十八年任，卒于官署。钦赐祭葬，谧昭毅。
　　黄仕简　平和人，一等海澄公，世袭罔替，三十二年任。　　甘国宝　古田会魁侍卫，三十五年任。
　　李国梁　丰润县会元、状元，四十二年任。　　俞金鳌　天津县武进士，四十三年任。
　　李奉尧　奉天镶黄旗人，由侍卫四十六年任。　　常青　满洲镶白旗人，由佐领四十七年任。
　　任承恩　大同县人，由难荫，四十九年任。　　梁朝桂　中卫县人，赐像紫光阁，五十三年任。
　　海禄　蒙古正蓝旗人，赐额紫光阁，五十四年任。卒于官。有传。
　　哈当阿　蒙古正黄旗人，五十六年任。　　珂尔洪阿　满洲正黄旗人，五十七年任。
　　王彙　汉军正红旗人，官学生，嘉庆元年任。　　颜鸣漠　嘉应州武进士，蓝翎侍卫；五年任。
　　王柄　汉军镶白旗人，十年任。　　许文谟　成都县人，世袭壮烈伯，奉旨给赏继勇巴图鲁名号，十四年任。
　　马济胜　荷泽县人，由行伍取进武生，奉旨给赏西哩德克巴图鲁名号，道光四年任。
　　中营
　　参将
　　马子云　陕西人。　　赵岳生　徽州人，康熙二十二年任。
　　钱嘉　苏州人，二十七年任。　　朱佳麟　二十八年任。
　　朱起龙　浙江人。有传。　　白道隆　山东人，三十六年任。
　　李涵　鄞县人，三十八年任。　　魏国珍　福建人，四十一年任。
　　杨铸　江南人，四十三年任。　　洪秉钧　惠安人，四十六年任。
　　尚之瑨　镶黄旗人，四十九年任。　　林政　泉州人，五十八年任。
　　倪兴　海澄人。　　郭琪　榆林人，六十一年任。
　　初有德　蓬莱人，雍正元年任。　　万维卿　湖广人，三年任。
　　李发祥　山东人，六年任。　　江化龙　番禺人，六年任。
　　潘跃龙　宣化人，十三年任。　　吕九如　兖州人，乾隆二年任。
　　李天培　大同人，八年任。　　马龙图　潮州人，九年任。
　　哈国龙　直隶人，十年任。　　刘汉杰　遵化人，十一年任。
　　李兆　广州人，十五年任。　　李如筠　西安人，十八年任。
　　顾鋐　江宁人，十九年任。　　福兴　正黄旗人，二十三年任。
　　卢日盛　广州人，二十四年任。　　周廷凤　广东潮阳人，二十四年任。
　　顾麟　宛平人，连中三元，二十九年任。　　延恂　正黄旗包衣，武进士蓝翎侍卫，三十六年任。
　　长明　正蓝旗满洲伶德佐领下人，四十年任。　　左瑛　清宛榜眼侍卫，四十四年任。
　　张潮　鄞县人，世袭一等轻车都督，四十七年任。　　富森布　正白旗满洲德福佐领下人，蓝旗侍卫，五十二年任。
　　杨正声　天门武进士，三等侍卫，六十年任。　　张瑞麟　镶红旗汉军天保佐领下人，嘉庆四年任。
　　苏勒芳阿　镶白旗蒙古英保佐领下人，世袭都骑尉，十二年任。
　　徐庆超　镇平进士，二十二年任。　　明海　镶白旗满洲伊里布佐领下人，道光五年任。
　　沈廷芳　武陵人，八年署，十年正任。
　　守备
　　丁世芳　福建人，康熙十五年任。　　顾涌　广东人，二十年任。
　　朱家柱　陕西人，二十二年任。　　赵登龙　常福人，二十七年任。
　　吴宏才　靖远人，三十二年任。　　马虎　浙江人，三十三年任。
　　康国柱　漳州人，三十四年任。　　阎三玉　宁夏人，三十九年任。
　　谢兴　泉州人，四十三年任。　　江虎　宣府人，四十九年任。
　　曾选　漳州人，五十四年任。　　郑台　连江人，雍正元年任。
　　马铭勋　巩昌人，六年任。　　李兆　广州人，七年任。
　　孙应龙　福州人，乾隆四年任。　　刘宗源　福州人，六年任。
　　鲍宗　杭州人，九年任。　　丁士武　福州人，十年任。
　　卢武略　武昌人，十四年任。　　江邦春　漳浦人，十九年任。
　　宋元　福州人，二十八年任。　　常福　正蓝旗汉军终椿龄佐领下人，世袭恩骑尉，三十一年任。
　　吴名显　龙溪人，三十五年任。　　罗邦彦　天镇人，四十六年任。
　　方昆　漳浦人，五十四年任。　　蒋芳　建阳人，六十年任。
　　陈忠宝　霞浦人，世袭云骑尉，嘉庆六年任。　　于瑞凤　镶蓝旗，汉军出旗，十四年任。
　　高恩显　龙溪人，世袭云骑尉，二十四年任。　　余朝品　古田武举，道光七年任。
　　左营
　　游击
　　沈三锡　浙江人，康熙二十年任。　　金殿龙　浙江人，河南籍，二十六年任。
　　王荣遴　直隶人，三十三年任。　　杨明锦　天津卫人，三十四年任。
　　马成龙　陕西人，三十六年任。　　杨遇春　浙江人，三十七年任。
　　阎三玉　陕西人〔一〕，四十三年任。　　杜长青　直隶人，四十九年任。
　　林政　泉州人，五十二年任。　　聂三才　顺天人。
　　李发祥　山东人，五十九年任。　　王英　浙江人，雍正六年任。
　　王清　潮州人，八年任。　　李科　湖广人，十年任。
　　吕九如　山东人，十一年任。　　刘源泗　镶红旗人，乾隆四年任。
　　高志唐　山东人，七年任。　　哈福　正白旗人，十六年任。
　　希长　正白旗人，二十三年任。　　福兴　正黄旗人，二十六年任。
　　任承恩　大同人，荫袭，二十九年任。　　张世和　汀州人，三十三年任。
　　何俊　钱塘进士，三十六年任。　　巴邦阿　蒙古正白旗人，三十九年任。
　　随光德　登州武举，四十三年任。　　岱明阿　满洲镶白旗人，四十七年任。
　　倪宾　通州人，五十二年任。　　李殿鳌　任邱进士，五十七年任。
　　二达色　正蓝旗蒙古乌枪护军参领，嘉庆四年任。　　杨逢凯　澧州进士，十二年任。
　　爱隆河　镶蓝旗满洲人，世袭云骑尉，十五年任。　　菩萨保　正黄旗蒙古乌枪护军参领，二十四年任。
　　刘炯　镶蓝旗汉军承袭骑都尉，道光二年任。　　武忠泰　闽县人，世袭云骑尉，九年任。
　　守备
　　詹志龙　泉州人，雍正六年任。　　王守乾　陕西人，十一年任。
　　张禄　直隶人，乾隆二年任。　　卢仁勇　广东人，四年任。
　　卢光裕　直隶人，七年任。　　张世和　汀州人，十年任。
　　刘全仁　辽东籍改闽县，二十八年任。　　张鳌　德清武举，二十八年任。
　　柴大纪　江山武生。三十三年任。　　王定国　漳州人，三十四年任。
　　郑国麟　福州人，三十九年任。　　许可兴　汀州人，四十一年任。
　　全绍文　汉军旗人，福州籍，武举，四十五年任。　　黄国栋　松溪人，四十七年任。
　　许律斌　诏安生，五十九年任。　　游国通　连江人，嘉庆八年任。
　　汪长辉　福清人，世袭云骑尉，十年任。　　马腾蛟　闽县武举，道光三年任。
　　饶泰华　闽县人，世袭云骑尉，六年任。　　曾宝光　浦城武举，十年任。
　　右营
　　游击
　　叶国鼎　闽县人，康熙二十二年任。　　萧进忠　江南人，三十四年任。
　　康国柱　陕西人，三十九年任。　　张文辉　山东人，四十七年任。
　　李芳　陕西人。　　魏云龙　陕西人，五十四年任。
　　孙濂　奉天人。　　张起云　大宁人，雍正六年任。
　　雷泽远　常德人，七年任。　　罗钰　山西人，九年任。
　　郝琮　山东人，乾隆五年任。　　朱光正　浙江人，七年任。
　　杨春华　湖南人，十一年任。　　徐世栋　镶黄旗人，十二年任。
　　富尔泰　正黄旗人，十五年任。　　福兴　正黄旗人，十九年任。
　　何琼诏　广东顺德侍卫，二十三年任。　　黄思显　浙江金华人，世袭骑都尉，二十六年署。
　　王治　原正白旗人，改侯官县籍，二十六年任。　　叶元聪　嘉应州人，二十七年任。
　　成器　满洲正黄旗乌尔清厄佐领下人，由监生，二十九年任。
　　富尔敦　满洲镶蓝旗伍德佐领下人，世职云骑尉，三十四年任。
　　常泰　满洲镶蓝旗人，三十九年任。　　那穆素哩　正白旗满洲固山富兴佐领下人，四十三年任。
　　张瑞麟　镶红旗汉军天保佐领下人，四十九年任。　　莫罗尔　镶黄旗蒙古穆成佐领下人，五十六年任。
　　纳莫素哩　正白旗满洲固山富兴佐领下人，嘉庆二年任。　　莫林　镶蓝旗满洲人，五年任。
　　康拔高　饶平进士，九年任。　　徐庆超　嘉应进士，二十年任。
　　张琴　平阳人，由义勇，二十四年任。　　博明　正白旗汉军夏永明佐领下人，道光二年任。
　　守备
　　王虎　山东人，康熙十五年任。　　张洪宗　陕西人，十七年任。
　　苏化龙　泉州人，二十三年任。　　陈远　浙江人。三十八年任。
　　李发祥　山东人，五十一年任。　　康陵　泉州人，五十九年任。
　　蔡良　泉州人，雍正元年任。　　雷泽远　湖广人，六年任。
　　李洪　陕西人，七年任。　　王瑛　江南人，十一年任。
　　张文恺　江南人，十三年任。　　郝琮　山东人，乾隆三年任。
　　吴俊　漳州人，五年任。　　张麒　福州人，十一年任。
　　黄振　漳州人，十二年任。　　方士昌　广东人，十九年任。
　　王盛　浙江人，二十年任。　　颜鸣皋　广东嘉应武进十，二十三年任。
　　游继盛　漳浦人，世职云骑尉，二十五年任。　　李纲　正蓝旗汉军人，二十八年任。
　　黄钟裕　山东籍，正黄旗李景高佐领下人，改入闽县，由镶黄旗防御，二十九年任。
　　王文正　闽县人，三十六年任。　　孙振元　闽县人，四十五年任。
　　郝辉龙　邵武人，四十九年任。　　潘国才　闽县人，五十一年任。
　　陈恭顺　龙溪人，五十六年任。　　富兴　满洲镶黄旗恭阿拉佐领下人，嘉庆二年任。
　　林长春　闽县人，十三年任。　　潘华　闽县人，二十二年任。
　　俞志燃　连江人，道光二年任。　　马起凤　闽县人，九年任。
　　前营
　　游击
　　焦国巡　山东人。　　武超　山西人，康熙二十年任。
　　张瑞　陕西人，三十七年任。　　王英　陕西人，四十六年任。
　　何百禄　陕西人，五十六年任。　　曹真　陕西人，六十年任。
　　陈美　山东人，雍正元年任。　　傅为宿　河南人，四年任。
　　潘跃龙　宣化人，六年任。　　徐大成　通州人，乾隆元年任。
　　蔡元　漳州人，五年任。　　窦宁　平定人，八年任。
　　王琯　成都人，十六年任。　　温有哲　太原人，十八年任。
　　徐进良　陕西固原人，二十一年任。　　王治原　正白旗汉军董继动佐领下人，改入宛平县籍，二十八年任。
　　实诚　正红旗满洲人，由佐领，三十四年任。
　　李应第　■〈氵丐〉(沔)阳武举，四十二年任。　　穆腾额　正红旗蒙古顺德佐领下，四十八年任。
　　杨世华　江夏武进士蓝翎侍卫，五十七年任。　　武自珍　黔西州人，嘉庆元年任。
　　乌郎阿　镶红旗蒙古瑞祥佐领下人，八年任。　　曾振　平和人，由难荫，十三年任。
　　明海　镶白旗满洲伊里布佐领下人，二十四年任。　　张广信　正黄旗汉军德陞佐领下人，道光五年任。
　　守备
　　陈应隆　陕西人，康熙十五年任。　　朱镕　浙江人，二十六年任。
　　徐进才　真定人，三十八年任。　　周岳　泉州人，四十年任。
　　林炳　泉州人，四十三年任。　　张虎　泉州人，四十八年任。
　　周应龙　河南人，五十二年任。　　朱永振　泉州人，五十六年任。
　　刘福　泉州人，雍正二年任。　　施国翰　泉州人，二年任。
　　赖廷瑞　广州人，六年任。　　欧阳敏　漳州人，七年任。
　　蔡明伦　武昌人，十三年任。　　许王榜　汀州人，乾隆三年任。
　　陈邦伟　漳州人，六年任。　　陈守清　凉州人，九年任。
　　宋承勋　金华人，十六年任。　　萧永吉　漳州人，十八年任。
　　徐天栋　镶红旗汉军曹文尉佐领下人，由正白旗，二十二年复任。
　　颜天良　闽县人，三十四年任。　　熊联标　宜黄武举，二十四年任。
　　柯朝龙　龙溪人，四十九年任。　　曾振　平和人，由难阴，五十六年任。
　　蓝玉芳　长汀人，嘉庆七年任。　　王辉龙　长汀人，十二年任。
　　林材　龙溪人，二十年任。　　宋世清　闽县人，道光元年任。
　　后营
　　游击
　　张成功　康熙十五年任。　　刘国兴　有传。
　　罗等　漳州人，二十二年任。　　狄世俊　宁夏人，三十五年任。
　　赵靖士　钱塘人，三十八年任。　　徐进才　正定人。
　　周岳　同安人，四十三年任。　　罗纶　宁夏人，五十一年任。
　　范国斗　陕西人，五十七年任。　　袁汉　徐州人，雍正元年任。
　　万维卿　湖广人，元年任。　　　苏福　晋江人，二年任。
　　王良骏　庐州人，六年任。　　孙濂　奉天人，十二年任。
　　李成邦　亳州人，乾隆二年任。　　茅魁　安庆人，五年任。
　　解逊　朔平人，十年任。　　陈瑢　金华人，十四年任。
　　窦瑸　平定人，十九年任。　　翁达　云南南宁人，二十一年任。
　　任承恩　山西大同人，由难荫，二十六年任。　　忠常　满洲正红旗人，二十七年任。
　　曾光亨　京山武进士侍卫。三十三年任。　　范建节　镶黄旗汉军人，四十一年任。
　　海亮　正黄旗满洲人，四十九年任。　　李殿鳌　任邱武进士侍卫，五十四年任。
　　什格　镶黄旗满洲人，五十八年任。　　黄大武　潮州武进士，嘉庆三年任。
　　如栢　籍贯莫查，亦无到营。　　爱隆阿　镶白旗满洲人，十四年任。
　　张心智　大同人，十六年任。　　哲应　镶黄旗满洲人，二十二年任。
　　石鼐应　昆明人，道光六年任。　　达明阿　正黄旗汉军人，七年任。
　　守备
　　董子英　辽阳人，康熙十五年任。　　刘国兴　宣化人，十六年任。
　　齐亮　兖州人，十八年任。　　周奇　铜仁人，三十年任。
　　张玉衡　绍兴人，三十七年任。　　冯士进　泉州人，三十九年任。
　　潘溶　杭州人，四十一年任。　　王凯　福宁人，四十三年任。
　　卢步云　陕西人，五十五年任。　　吴秀　绍兴人，雍正元年任。
　　林泗　泉州人，六年任。　　文际高　琼州人，七年任。
　　吕九如　兖州人，九年任。　　陈元美　福州人，十一年任。
　　吴成玉　宁夏人，十二年任。　　王陞　漳州人，乾隆二年任。
　　马成龙　泉州人，五年任。　　李德盛　登州人，九年任。
　　桂廷秀　池州人，十二年任。　　邓文鼎　郧阳人，十五年任。
　　孟明远　陕西沔县人，十二年任。　　阮有功　山东蓬莱人，二十五年任。
　　任珩　陕西武进士侍卫，二十八年任。　　郑世振　要州武举人，三十七年任。
　　王良佐　闽县人，四十六年任。　　沈勇云　诏安人，五十三年任。
　　高殿鳌　昌邑武进士侍卫，嘉庆六年任。　　袁恩　建安人，十六年任。
　　武攀凤　上元武进士侍卫，道光四年任。　　王承吉　昌州人，八年任。
　　何龙图　大同人，九年任。
　　泉州城守营
　　参将原系参将，后改游击，自雍正八年以后，复改参将。
　　杨懋绂　辽东人，康熙二十二年任参将。　　周凤翔　陕西人，二十二年任。以下改游击。
　　陈冲汉　江南人，三十七年任。　　贾厚宏　辽东人，四十三年任。
　　韩显宗　漳州人，四十四年任。　　方舆　衢州人，五十一年任。
　　黄廷献　东昌人，五十五年任。　　李郡　陕西人。
　　苏明良　漳州人，雍正元年任。　　章隆福　延平人，二年任。
　　汤忠　江南人，三年任。　　石思璠　云南人，三年任。
　　王清　广东人，七年任。　　王英　浙江人，八年任，以后改参将。
　　白世璘、阳曲人，十二年任。　　董文宗　临海人，乾隆三年任。
　　亢永端　镶黄旗人，五年任。　　陈廷桂　直隶人，六年任。
　　黄正纲　罗源人，十年任。　　　王继　石泉人，十二年任。
　　李文成　兰州人，十二年任。　　高志唐　昌邑人，十六年任。
　　巴哈那　正白旗人，十八年任。　　李云标　直隶人，二十年任。
　　索浑　镶白旗人，二十三年任。　　戴廷栋　威宁人，二十六年任。
　　潘御龙　宣化进士侍卫，二十九年任。　　讷尔吉　正红旗满洲人。三十一年任。
　　佛照　正白旗满洲锺福佐领下人，三十六年任。　　赫生额　镶白旗满洲人，袭轻车都尉，世管佐领下，四十五年任。
　　宗珠克　正蓝旗满洲人，由六品荫生袭三等男在旗行走，四十五年任。
　　胡圆里　镶黄旗满洲成辄佐领下人，由前锋世袭都尉，四十九年任。
　　张无咎　凤台人，世袭骑都尉，五十三年任。　　巴彦布　正白旗满洲毫文佐领下人，五十五年任。
　　杨世华　江夏武生，六十年任。　　穆克登额　正白旗满洲阿密尔达佐领下人，十岁承袭一等男，嘉庆五年任。
　　乌郎阿　镶红旗满洲蒙古祥瑞佐领下人，十三年任。
　　庆山　正蓝旗满洲双福佐领下人，十四年任。　　明柱　正红旗满洲乌尔卿额佐领下人，二十五年任。
　　汪道诚　乐平武状元侍卫，道光三年任。　　黄其汉　山阴武举，八年任。
　　马麟辉　镶白旗汉军步军，十年引见，未经到营。
　　安海汛都司先是本营，雍正八年添设守备一员，十年将守备改设都司。
　　徐大成　泰兴人，雍正八年任。　　陈贤生　象山人，乾隆元年任。
　　茅魁　桐城人，三年任。　　陈李得　仁和人，五年任。
　　马龙图　潮阳人，六年任。　　薛成文　平阳人，七年任。
　　冯启圣　宁朔人，十年任。　　聂成德　蓬莱人，十五年任。
　　杜鵾　直隶人，六年任。　　马鈵　通许人，十七年任。
　　那尔吉　正红旗人，二十年任。　　毕万选　陕西咸宁人，二十四年任。
　　林成信　江南人，二十八年任。　　马魁　清源县人，三十一年任。
　　常福　正蓝旗汉军佟椿龄佐领下人，三十五年任。　　方廷魁　建阳人，四十二年任。
　　佟镠　镶红旗汉军人，四十九年任。　　高守忠　阳曲人，五十五年任。有传。
　　郑廷标　掖县武举，嘉庆四年任。　　罗魁　建宁镇右营守备，未经到营，籍贯无考。
　　乌尔袞泰　正蓝旗满洲松贵佐领下人，八年任。　　珠尔松阿　正黄旗温春佐领下人，十四年任。
　　崇文　镶黄旗满洲三中喇松龄佐领下人，十九年在台署事，未经到营。
　　常履堦　崇宁进士，道光二年任。　　张克贤　清宛人，四年任。
　　涂继猷　诏安人，世袭都骑尉，七年任。
　　洪濑汛都司嘉庆二年新添。
　　吴景泰　汉军正红旗，出旗入南海县籍，嘉庆四年任。　　程褒　肥乡武进士，六年任。
　　于瑞凤　镶黄旗汉军，出旗改住闽县籍，二十四年任。　　沈廷芳　武陵人，道光二年任。
　　杨名扬　云南县武举，七年任。　　余跃龙　平武人，世袭云骑尉，九年任。
　　守备
　　李全信　徐州人，康熙十六年任。　　魏进陞　西安人，十八年任。
　　洪亮　漳州人，二十七年任。　　沈宁　顺天人，三十一年任。
　　钱国宝　通州人，四十年任。　　杨振声　宁夏人，五十五年任。
　　郑文祥　济南人，五十六年任。　　林霞　福州人，雍正二年任。
　　顾秉忠　钱塘人，四年任。　　王世禄　归州人，十年任。
　　胡楷　沙县人，十一年任。　　李登龙　罗源人，乾隆三年任。
　　游金辂　辰州人，九年任。　　张龙　汀州人，十五年任。
　　陈占元　兴宁人，十九年任。　　裘鳌　会稽人，二十一年任。
　　周治荣　镶黄旗人，乾隆二十三年任。　　邹维熊　浙江人，二十八年任。
　　方廷魁　建阳人，三十四年任。　　陈士朝　建阳人，四十三年任。
　　陈书俊　闽县人，四十九年任。　　曾文蕙　闽县人，十八年任。
　　顾敏心　闽县人，九年任。　　陈龙光　闽县人，十八年任。
　　李文豪　龙溪武举，二十年任。

　　〔校注〕
　　〔一〕　上页作宁夏人，疑有误。

　　●卷之三十　选举志【荐辟　进士】

　　乡举里选之法废而科目兴，士之负奇才怀伟器者，莫不俯首就绳尺。顾自汉以来二千余年间，道德功业，文章品行，俱于是出，则人才懋焉。闽自欧阳首擢晋江，才隽斐然奋兴，虽进身不一途，而科甲为盛。国家旁求俊乂，科目之外，兼行荐剡，凤翥鸾翔，美不胜书。顾前志所存，或徙自他邦，或名占异籍，一方荟萃，例得兼收。今兹所述，未敢擅改。然沂公随宦益都，魏国诞生桐郡，勋名炳耀，已不并登，况自功令森严，冒籍首禁，宜准原籍，志其出身不敢混。惟台湾新入版图，士得归籍，并书之，遵法纪也。志选举。

　　历代荐辟姓氏荐辟，即古乡举里选之遗也。唐宋以前，世远莫考。旧志晋江荐辟，仅存唐二人，五代三人，宋三人，元九人。明洪武初，人才多由荐辟，得贤之盛，轶于前代。其后专用科目，而荐辟之法乃废，即间有一二举行，要亦落落如晨星矣。

　　唐

　　杨廷式　以明经举，任录事参军。　　蔡沼　以明经举，传见文苑。

　　五代

　　康仁杰　　蔡俨　节俭好施，王审知辟为户部郎中。
　　曾敬宗　以经明行修举。

　　宋

　　蔡曾　奭弟，以经明行修举。　　杨偶　以文学举，任知县。
　　柯云从　原名汝龙，以荐释褐赐进士，任漳州司户参军。

　　元

　　黄君辅　以荐授龙淳务大使，升本路儒学教授。　　陈信惠　以才能应帅府辟为从事，官至顺昌县令。传见文苑。
　　诸葛晋　以明经荐授福建行中书省检校，传见宦绩。　　赵预　以功荐，官至同知。
　　郭明　以孝行荐，任提举。　　杨公　以孝行荐，任教谕。
　　杨应芊　以荐累官提举盐使司事，工诗文，俗好不入其心，传见文苑。
　　郭震祖　以文学举，任蒙古学学正。　　庄震　元末以文学荐，授本府学训导。
　　尤忠　　尤宏
　　尤无咎　　黄□□
　　柯君泽　按柯君泽旧府志不载，乾隆县志系载元贞二年进士，查元成宗元贞二年丙申并无科目。尤忠，据尤氏家谱称大德五年辛丑第十八名进士，然时亦未有开科。尤宏、尤无咎俱称进士，但无科分，想皆荐辟之称徵进士耳。黄□□则至正□□年荐辟也。类叙于此，以俟知者。

　　明

　　蔡元　以神童荐，授翰林院编修。　　曹聪　以明经举，授本府教授。
　　林廷珪　以明经举，授龙州同知。　　林余庆　以明经举，授惠安训导。
　　陈安仲　旧志误作仲安，以明经举，授本府训导。　　周伯奇　以明经举，授本府训导。
　　傅铉　以明经举，授教授，升卢江知县。　　郭德修　以明经举，授训导。
　　杨曜宗　以明经举，授训导。累官韩府长史。传见文苑。　　谢秉初　以明经举，授教谕。
　　高善继　旧志作继善，大梁人，寓居晋江，以明经举，授本府训导。
　　林孟生　以明经举，授晋江训导。　　黄普生　以明经举，授教谕。
　　张孟宗　以明经举，授教谕。　　陈赐　以明经举，授教授。
　　庄济翁　庄夏四世孙，以明经举，授知县，终员外郎。传见宦绩。
　　庄巽　庄夏八代孙，以明经举，授户科给事中。　　庄进叔　以明经举，授主事。
　　张邦怀　以明经举，授知县。　　麦茂德　以明经举，授宿政司都事。
　　留潜夫　以明经举，授知县。传见宦绩。　　柯世忠　云从五世孙，以明经举，投县丞。
　　郑谦道　以明经举，授惠安训导。　　潘敬宗　以明经举，授长沙训导。
　　杨舆　曜宗子，以明经举，累官户部侍郎，出为永州知府。传见儒林。
　　杨贽贯　以明经举，授教谕。　　傅鑑　以明经举，授本府训导。
　　傅叔达　以明经举，授本府训导。　　蔡贤　以明经举，授楚州教谕。
　　许选　以明经举。　　高宗显　以经明行修举，授教谕。
　　徐焕文　以经明行修举，授监察御史。　　林贤生
　　温恭　上二人旧志不载，新志增。传见文苑。　　刘嵩　以贤良方正举，授宾州判官。传见文苑。
　　黄德甫　以孝悌力田举，授咸阳县丞。　　诸葛文　由税户生员授监察御史，传见宦缜。
　　张度　由税户生员以人材举，授监察御史。传见宦绩。　　薛智　由税户生员以人材举，授县丞。
　　林懋　由税户生员以人材举，授知县。　　魏绍文　由税户生员以人材举，授文昌知县。
　　庄思古　由税户生员以人材举，授县丞。　　萧保　由税户生员以人材举，授兵科给事中。
　　傅育　由税户生员以人材举，授驿丞。　　赵仕亨　以人材举，授河泊官。
　　程羽肃　以人材举，授涿州知州。　　石义方　以人材举，授知县。
　　王咨禹　以人材举，授县丞。　　沙彦良　以人材举，授税课大使。
　　留廷贵　贵一作宾。以人材举，授仓大使。　　孙庆安　以人材举，授知县。
　　柯世隆　云从五世孙，以人材举，授句容知县。　　卫济民　以人材举，授知县。
　　陈善　由耆老以人材举，授监察御史。传见宦绩。　　黄永　以人材举，累官广信知府。传见宦绩。
　　张惟康　以荐为建宁教谕。以上二人，旧志不载，新志增入。传见宦绩。
　　林和生　以阴阳正术举，授知县。　　邹育　以楷书举，授知县。
　　薛克铭　以楷书举，授知县。　　麦茂实　以文词举，授知事。新府志误作知县。
　　徐福祖　以奇童举，授主簿。　　徐仲贤　以能文善书举，授泉篆。籍晋江安平。
　　邱重　以文学荐，历官南京刑部郎中。传见文苑。

　　国朝

　　洪承撰　启孕子。顺治三年，以荐授广东肇庆府通判。以平贼功升韶庆道，甫任而卒。
　　黄荐　式度父。顺治三年，以人材荐授广东乐昌教谕。传见文苑。
　　柯赓熙　赓昌弟，竺父。顺治三年，以人材荐授乐会教谕。
　　丁炜　以人材举，历官湖广按察使。传见文苑。　　陈允锡　以人材举。
　　尤惕若　以人材举，官吉安府经历。　　蔡琨孕　以人材举。
　　黄志亮　志弼弟，由考职监生以举所知吏部考功司学习，授泗水知县。
　　黄育茹　由举人以举所知礼部仪制司学习。　　黄岳宗　由举人以学所知授文县知县。
　　萧汉杰　嘉庆元年，诏举孝廉方正。丙子岁贡。
　　张襄惠公论曰：“今科目独重，而荐举之法几废，何故？盖科目以无心听之，纵不得人，有司得以自诿曰，吾观其文焉尔矣。若荐举，以名求之，以实应之，一不相副，不疑于私，则病于蔽。举人与举于人者，两受其责焉。其势不敢以轻，则必至于难而废矣。然亦岂无其道耶？要在先择举人之人。”按襄惠所论，深得要领。盖荐贤为国，贵乎克知灼见。而衡文取士，亦古敷奏以言之遗意，惟公乃明，岂独荐辟为然哉！

　　唐进士唐取士之科，其目有进士。凡进士试时务策五道，帖一大经。经策全通为甲第，策通四、帖通四以上为乙第。先是进士试诗赋及第，建中二年，中书舍人赵赞权知贡举，乃以箴、论、表、赞代诗赋，而试策三道。太和八年，礼部复罢进士、试论而试诗赋。文宗诏礼部岁取登第者三十人，苟无其人，不必充数。

　　《唐会要》开元十七年三月，诏限进士及第每年不过百人。
　　贞元八年壬申贾稜榜
　　欧阳詹　第二人。传见名臣。
　　贞元十八年壬午徐晦榜
　　许稷　传见文苑。
　　元和十三年戊戌独孤暲榜
　　潘存实　历南省为户部侍郎，《闽书》、通志作漳浦人。
　　开成三年戊午裴思谦榜
　　李稠　传见名臣。　　陈嘏　传见文苑。
　　欧阳秬　詹从子。传见儒林。
　　会昌六年丙寅李景谦榜
　　傅荀　第二人，《闽书》作南安人。
　　乾符五年戊戌□□□榜
　　王玟　明经及第，终温州平阳令。
　　光启三年丁未□□□榜
　　陈峤　终殿中侍御史。　　谢翛　府志云同安人，《八闽通志》作晋江人。
　　文德元年戊申薛贻矩榜〔一〕
　　大顺元年庚戌杨赞禹榜
　　王虬　《闽书》作南安人。传见□□。
　　五代进士
　　后梁太祖开平二年戊辰崔邈榜
　　谢谌
　　开平三年己巳□□□榜按隆庆、万历二旧志俱作天祐六年。
　　考《唐书》，天祐四年梁即改元，安得有六年唐仍取士之理？
　　杨在尧
　　乾化十年辛未□□□榜
　　李仁济
　　贞明年间□□□榜
　　陈逖
　　后唐庄宗同光中□□□榜
　　黄仁颖
　　宋进士宋取士非一科，然惟进士为盛。凡进士试诗、赋、论各一首，策五道，帖《论语》十帖，对《春秋》或《礼记》墨义十条。太平兴国八年，始分三甲。神宗笃意经学，改法罢诗赋，帖经墨义，各专治《易》、《诗》、《书》、《周礼》、《礼记》一经兼《论语》、《孟子》。每试四场：初大经，次兼经大义，凡十道，后改《论语》、《孟子》义各三道；次论一道；次策三道，礼部试增二道。元祐初，尚书省请复诗赋与经义兼行，四年立经义、诗赋两科，凡诗赋进士，于《易》。《诗》、《书》、《周礼》、《礼记》、《春秋》、《左传》内听习一经，初试本经义二道，《语》、《孟》义各一道，次试赋及律诗各一首，次论一道，末试子、史、时务策二道。凡专经进士，须习两经，以《诗》、《礼记》、《周礼》、《左氏春秋》为大经，《书》、《易》、《公羊》、《穀梁》、《仪礼》为中经。愿二大经者听，不得偏占两中经。初试本经义三道，《论语》义一道，次试本经义三道，孟《子》义一道，次论策如诗赋科，并以四场通定高下，而取解额中分之各占其半。绍圣初，诏进士罢诗赋，专习经义，廷对仍试策。徽宗崇宁三年，诏天下取士，悉由学校升贡，其州郡发解及试礼部法并罢。大观四年，诏更行科举一次。宣和三年，诏罢天下三舍法，并以科举取士。高宗绍兴二年，定诗赋经义取士，第一场诗赋各一首，习经义者，本经义三道，《语》、《孟》义各一道；第二场并论一道。第三场并策三道。殿试策如之。自绍圣后举人不习诗赋，至是始复。
　　开宝六年癸酉安守亮一作宋准榜
　　谢膳
　　太平兴国八年癸未王世则榜
　　刘昌言　旧志作南安人，通志作晋江人。传见□□。
　　端拱元年戊子叶齐一作程秀榜
　　梁希言
　　端拱二年己丑陈尧叟榜
　　曾会　公度父，第二人。传见名臣。　　刘易知
　　陈从易　传见名臣。　　苏国华
　　陈垂象　　刘昌龄　昌言弟，或作南安人。
　　王言彻　传见宦绩。
　　淳化三年壬辰孙何榜是榜糊名，考校分五等，上三等赐及第，余赐出身。
　　韩曜　　陈元稷　时中父。
　　杨令间　　蔡丕
　　吕言　为侍御史，终京东利州路转运使。
　　咸平二年己亥孙暨榜
　　王中孚　　林渭夫
　　李俊
　　咸平三年戊(庚)〔二〕子陈尧咨榜是年分六甲，第四甲同进士出身，第五甲同三传出身，第六甲同学究出身。
　　石昭　　　朱淑
　　蔡中正　　王宗闵
　　苏季成　国华弟。　　杨令绪
　　陈汝砺　　王元之
　　胡肃　　　李蔼　蔼一作葛。
　　咸平五年壬寅王曾榜
　　萧楚材
　　景德二年乙巳李迪榜
　　梁审言　希言弟。　　钱蒙吉　熙子，《闽书》作南安人，旧志作晋江人。
　　陈播　旧志作惠安人，《闽书》作晋江人。
　　大中祥符元年戊申姚晔榜赐袍笏自此科始。
　　陈诂　三司副使，通志作陈话。　　陈在中　元稷子，通志、《南书》作时中。传见文苑。
　　蔡黄裳　传见宦绩。　　刘设
　　胡靖　传见文苑。　　张裕
　　曾寿
　　大中祥符二年己酉梁固榜
　　宋程　第二人。传见儒林。　　郭咸　传见文苑。
　　大中祥符四年辛亥张师德榜
　　刘适
　　大中祥符五年壬子徐奭榜
　　曾愈　会弟。　　谢徽　新府志脱。传见□□。
　　大中祥符八年乙卯蔡齐榜
　　林贞幹　改名升，桢父。　　黄虚舟
　　吴均　　陈从直　从易从弟。
　　曾公度　会子。　　谢微　初名徵，金紫光禄大夫，新府志误作谢徽，而于前脱谢徽之名。传见宦绩。
　　钱贞吉　旧志作南安人，通志作晋江人。
　　天禧三年己未王整榜
　　陈木　　谢起
　　苏绅　传见宦绩。　　杨洧
　　萧沆
　　天圣二年甲子宋郊榜
　　曾公亮　公度弟。传见名臣。　　谢伯景　传见文苑。
　　苏璹　国华子。　　张沛　通志、《闽书》作升。
　　洪俨　　吕造　言子。
　　陈嘉谋　　柯庆文　旧志误作南安人，考庆文子述宅坊俱在观下巷，当为晋江人。
　　天圣五年丁卯王尧臣榜
　　张惟德　　杨克昌
　　陈顺孙　从易侄。　　蔡袞
　　赵诚　新志作諴。传见宦绩。　　柯湜
　　洪仪　俨兄。　　曾公奭　公亮弟。
　　林杞　知州，迁光禄寺卿。传见□□。
　　天圣八年庚午王拱辰榜
　　谢伯强　伯景弟。　　蓝圭　太常寺丞。
　　蓝丞　圭弟，官员外郎。
　　景祐元年甲戌张唐卿榜
　　陈侁　通志作光。　　黄炳
　　许当　传见宦绩。　　苏玠
　　林祯　贞幹子。　　　林植　《寰宇志》作晋江人。
　　王果　　宋穆　程弟。
　　蔡巽　　柯颖
　　陈成务　　吕璹　新志作南安人，旧志作晋江人。
　　储卿才　《八闽通志》名下注云：郡志无此名，而《寰宇志》有之，增入。
　　宝元元年戊寅吕溱榜是载改元，第一甲皆赐绯。
　　谢伯初　微侄，终郡守朝奉大夫。　　张翊　《寰宇志》、《闽书》俱作翃。
　　陈汝奭　诂侄。传见宦绩。　　陈宗元
　　杨洙　洧弟。　　李惟几
　　庆历二年壬午杨寘榜
　　曾公定　公奭弟。　　蔡若水　从通志增。
　　邱陞　造子。　　郑广
　　陈锐　从直侄。　　陈补
　　侯世仪　　许端
　　童孝扬　童，《八闽通志》作章。　　陈棫
　　周万　　石仲甫　选再从弟。
　　李颇　浚子。　　王友直　果弟。
　　蔡奕　　郑谔
　　杨拯　　吕乔卿　从通志增。
　　吕夏卿　乔卿弟。传见儒林。　　苏颂　传见名臣。
　　庆历六年丙戌贾黯榜
　　许齐　　苏勉
　　卢承　　王贽　宗闵从侄孙。
　　林季和　王仪　贽再从侄孙。
　　石绛　　吕元
　　曾轸　　陈谘
　　杨绶　通志作缓。　　蔡若拙　若水从弟。
　　杨注
　　皇祐元年己丑冯京榜
　　石仲攸　仲甫弟，《宋志》作■〈壮，攵代士〉。《闽书》误作同安人。　　林获
　　曾鲠　复姓林名须。　　陈昌侯　统子，《闽书》误作同安人。
　　谢仲规　微子，左朝散，历本路转运使。　　杨允中　《闽书》作久中。
　　杨琯　洙从弟，《通志》作绾。
　　皇祐五年癸巳郑獬榜是科始改四岁一举，为间岁。
　　陈汝曦　结子，一作汝羲。　　萧伯仪　一作义。
　　陈说　　李若讷
　　李泾　　郭纲　咸侄。
　　李湜　　钱效　旧志作南安人，通志作晋江人。
　　嘉祐二年丁酉章衡榜是年亲赐举人，凡进士与殿试者，皆免黜落。
　　苏随　璹子。　　蔡洵　袞子。
　　辜肃　　陈龙辅　汝奭子。传见笃行。
　　杨汲　尧昌子，《闽书》误作克昌。传见宦绩。　　张纪　汴子。
　　陈思　　陈辟
　　柯世程　改名逑，庆文子，旧志误作南安人。
　　嘉祐四年己亥刘煇榜
　　蔡确　黄裳子。　　柯述　庆文子。传见名臣。
　　柯迪　述弟，旧志作南安人，或以为永春人，皆误。　　林序
　　嘉祐六年辛丑王俊民榜
　　曾孝绎　轸从弟，改名绎，终南恩寺。　　蔡洙　洵弟。
　　嘉祐八年癸卯许将榜
　　吕陶　乔卿子。　　王斐　贽从弟，《闽书》作裴。
　　王钜　上三人通志俱作晋江人。
　　治平二年乙巳彭汝砺榜
　　蔡硕　确弟。　　苏咸　随弟。
　　周密　　李伯亨　通志作亨，伯湜从弟。
　　陈端
　　治平四年丁未许安世榜
　　林皋
　　熙宁三年庚戌叶祖洽榜是年御试策一道，至七年遂罢贤良科。
　　苏松　　王俗民
　　宋直方　传见宦绩。　　卓天宜　依《闽书》增。
　　谢荀　《闽书》作询。
　　熙宁六年癸丑余中榜是年第一甲、二甲赐及第，三甲出身，第四甲同出身，第五甲同学究出身。
　　吕阳　乔卿子。　黄发
　　吕厚　阳弟。　　曾谔
　　许公孙　当弟，《通志》作当孙，《闽书》作当侄。　　韩则　通志作韩作，建州司理。
　　熙宁九年丙辰徐铎榜是年自第一名以下，并试律义断案，废明经科。
　　杨勉　琯子。　陈京
　　卢广　　　　颜怿
　　蔡惟稽　　　许梁　齐子，一作果。
　　元丰二年己末时彦榜是年免试刑法，一甲、二甲赐及第，三甲、四甲赐出身，五甲赐同出身。
　　陈遇　景弼侄。　　蔡彦丕
　　李琦　《闽书》琦作球。　　王觉民
　　元丰五年壬戌黄裳榜
　　李彦升　　林师醇　祯孙。
　　陈琳　改名高。　　谢若
　　吕傣　一作素，言曾孙。　　张及　翊从侄。
　　元丰八年乙丑焦蹈榜一作韬。
　　杨希仲　《闽书》作冲洧侄，通志作洧孙。　　杨璞　汲侄。
　　曾说　公亮孙。　　许毂　梁弟。
　　林黄中　皋子。传见宦绩。
　　元祐三年戊辰李常宁榜
　　吕倣　吉曾孙，一作言。　　蔡彰　奕子。
　　元祐六年辛未马涓榜是年兼诗赋人第一场经义三道，专治经义人两场各五道，第四场各策二道。
　　戴临　彰从弟。　　丁澥
　　蔡彤　彰从弟。　　王公济　传见宦绩。
　　许谅　　陈扆
　　黄冠　允弟，国子监判。傅见文苑。
　　绍圣元年甲戌毕渐榜
　　刘镃　　陈圻
　　梁经　　何炤　宣符子。
　　杨明述　拯子。　　杨勣　琯子。
　　绍圣四年丁丑何昌言榜
　　陈询　侁孙。　　陈详　濠州通判，一作南剑州推官。传见笃行。
　　苏伯材　传见宦绩。　　曾诞　公奭孙。传见儒林。
　　张仲友　纪子。　　傅维肖　岳侄。
　　张读　传见儒林。
　　元符三年庚辰季釜榜
　　黄曬　一作曞，冠从弟，《通志》作从侄。　　高羲　一作义。
　　王延世　仪子。　　蔡翊
　　曾询　诞从弟。
　　崇宁二年癸未霍端友榜
　　吕修卿　升卿从弟。　　吴格
　　郑雄飞　广侄。　　王傅爕
　　韩谨　一名惇。传见名臣。　　王介寿　延世兄。
　　林廷彦　　陈宗哲　正卿子。
　　林景渊　杞子，知惠州。
　　崇宁五年丙戌蔡薿榜
　　郭畲　纲子。　　谢袞　若弟。
　　吕之才　倣从弟，通志作从侄。　　郑良弼
　　林著　　储敦叙　传见宦绩。
　　梁熙志　经载从弟。　　江常　传见宦绩。
　　大观三年己丑贾安宅傍
　　邱价　　陈骙
　　梁熙载　熙志兄。　　李深通
　　杨课　明述兄，通志作明述侄。　　曾固　愈孙。
　　政和二年壬辰莫俦榜
　　陈騑　补孙。　　李大老
　　洪壮　　陈康年　传见宦绩。
　　林芑　须侄孙。
　　政和五年乙未何■〈卤上木下，仌代乂〉榜
　　陈球　传见宦绩。　　徐瞻　传见宦绩。
　　黄秀实　　刘子翰　通志作之翰。
　　杨汝贤　　王仁寿　景纯孙，一作景孙。
　　石倪　锐子。　　黄若时　章从弟。
　　罗构
　　重和元年戊戌王昂榜是年嘉王楷考在第一，朝廷不欲令宗室魁多士，擢次名王昂为首。
　　李则　潜子。　　陈良才　楷从弟，《通志》作才良。
　　柯楫　　陈汝楫　旧志陈讹作东。
　　黄駜　乾隆府志载南安人。传见□□，而县志有名无传。疑误。　　林充　一作允。
　　宣和三年辛丑何涣榜
　　陈元有　淑子。　　杨椿年　勉子。
　　钱大荣　　陈孝则　况从弟。传见宦绩。
　　康宁
　　宣和六年甲辰沈晦榜是年以贡士人众，特添省额一百人，赐御制诗。
　　辛永世　　王幹
　　陈元巽　元有兄。　　刘振
　　建炎二年戊申李易榜是年诏分省额于诸路漕台类试。
　　林迈　　徐光实　瞻弟。传见宦绩。
　　陈辑　宗袤孙，一作宗袞。　　留俊
　　绍兴二年壬子张九成榜是年初复诗赋，仍额试。
　　李邦美　　刘康时
　　欧阳清卿　　吕靖　夏卿曾孙。
　　绍兴五年乙卯汪应辰榜
　　戴觉　天秩子。　　杨宏才　圻从侄。传见宦绩。
　　陈元师　元巽弟。　　杨时发
　　萧规　　林嘉猷
　　陈之纯　圻再从侄。　　王维则
　　杨董才
　　绍兴八年戊午黄公度榜
　　申屠亨　　陈斯立
　　高倬　知温州。　　张抟
　　绍兴十二年壬戌陈诚之榜
　　陈知柔　孝则弟，第四人，从《闽书》增。传见理学。　　公传
　　陈挺卿　　张邦闻
　　陈右　彦圣从弟，《通志》作从侄。　　郭能　传见□□。
　　纪可久
　　绍兴十五年乙丑刘章榜是年复经义，通诗赋、论策为三场。
　　谢安宅　　蔡绍
　　林陈义　　陈彦先
　　徐晋老　　谢邦基　徽曾孙。
　　蔡燠　　朱世臣
　　绍兴十八年戊辰王佐榜是年经义、诗赋复分两科。
　　陈丰　传见宦绩。　　王宗衡
　　谢芷　　梁南一　传见文苑。
　　林杆　传见宦绩。　　谢芘
　　赵伯成
　　绍兴二十一年辛未赵逵榜通志作骙。
　　李义　通志作毅。　　史清
　　蔡■〈旦上心下〉　莆田尉，升化州教授。传见宦绩。　　郑作求
　　徐定　榜姓吕。　　黄毅　依通志增。
　　杨齐雄　　赵公迥　传见宦绩。
　　绍兴二十四年甲戌张孝祥榜
　　柯宋英　传见宦绩。　　辜宗尧
　　绍兴二十七年丁丑王十朋榜
　　杨梦龄　世永子。传见宦绩。　　高似　倬从弟。
　　郭一飞　　孙冀
　　高伉　倬弟，通判漳州。　　蔡椿老　若水曾孙。
　　苏向　　陈登　附丰传，騑子。
　　黄万顷　传见□□。　　黄适　传见宦绩。
　　李起　传见孝友。　　赵汝譓
　　绍兴三十年庚辰梁克家榜是年经义、诗赋兼行。
　　梁克家　熙载从侄孙，第一人。传见名臣。　　张公显　抟从弟。
　　林外　枢孙。传见文苑。　　陈环　通志作瓌。
　　柯知彰　述曾孙，世居观下巷。旧志云：祖昉由南安徒居晋江，非也，今改正。传见宦绩。
　　留正　永春籍，居晋江。传见名臣。
　　隆兴元年癸未木待问榜是年诗赋、经义复分两科，仍免殿试。
　　谢时若　一作若时。　　赵公逮　公迵兄。
　　魏鼎臣　　傅伯成　《闽书》作彦成，伯寿弟，试中教官科。传见名臣。
　　傅伯寿　传见文苑。　　陈曼卿
　　庄方　传见宦绩。
　　乾道二年丙戌萧国梁榜
　　陈研　详从侄。传见宦绩。　　陈之筠
　　朱益　通志缺。　　杨楙　宏才子，旧志杨误作林。传见宦绩。
　　杨傥　椿年从弟。　　谢时举　时若从兄，《闽书》作从弟。
　　朱子愚　　王庚　昭从侄，《闽书》作惠安人。
　　徐实　　赵彦檃
　　蔡天若　萼孙，若一作君。　　高获　倬子，一作穫。
　　陈范　嘉谋曾孙。　　翁点　传见宦绩。
　　乾道五年己丑郑侨榜
　　石起宗　幰侄，第二人，《闽书》误作同安人。传见名臣。　　郑钧　第六人。
　　郑昭子　通判兴化，有惠政，《通志》作郭，误。　　锺元鼎　传见宦绩。
　　黄宙　传见儒林。　　杨楷之
　　赵彦括　原名彦为。　　赵伯逷　原名伯逊。传见宦绩。
　　徐容　实弟，榜姓吕，中教官科。　　蔡汉杰
　　蔡温舒　　林子辉
　　陈朴　知柔侄，依《闽书》增。传见宦绩。　　柯肱
　　乾道八年壬辰黄定榜
　　邵子厚　　留定　汝弼孙。
　　庄傅　　吕廷坚
　　淳熙二年乙未詹骙榜是科诏殿试候唱名后别择日御试，上二甲人射艺，其的中绝者，临时取旨。
　　杨炳　梦麟侄。传见儒林。　　赵师璱　传见宦绩。
　　曾恕　上舍。　　陈开　一作■〈王开〉，登侄。
　　梁文虎　　林昂　皋侄，一作皋孙。
　　尤鹏　　陈升
　　淳熙五年戊戌姚颖榜
　　吕炎　　董钧　权侄。
　　赵师逮　　苏养直
　　王世绩　言彻孙，通志绩作缵。　　陈召
　　林子蒙　中教官科。
　　淳熙八年辛丑黄由榜
　　锺元震　元鼎弟。　　王琳
　　陈谦　康年孙，莆田教官。　　赵善■〈广外〈彳多〉内〉
　　赵庚　　苏士凤
　　黄禹畴　　高禾　伉子。传见理学。
　　庄夏　永春籍，徙居晋江。传见名臣。
　　淳熙十一年甲辰卫泾榜
　　赵师■〈王吴〉　　郑革　中教官科，通判汀州。
　　陈克勤　上舍。　　石大昌　起宗侄，一作起宗弟。
　　蔡霆发　楫侄。传见笃行。　　陈孝谦
　　石应孙　大昌子。　　储用　闳孙。传见宦绩。
　　淳熙十四年丁未王容榜
　　柯应辰　知彰从侄。　　赵善谧　传见□□。
　　李天叙　则侄，一作秩。　　林克忠
　　赵希宰　通志赵作李。　　赵汝章
　　蔡元秀　　陈震　传见宦绩。
　　杨昭嗣　　林飞　果子。
　　吴逢原　　林谷　传见宦绩。
　　李輶
　　绍熙元年庚戌余复榜
　　赵汝偰　善新子。　　陈元翁　良才曾孙。
　　李宗达　　赵善新　汝偰父。
　　赵汝仿　汝偰兄。传见宦绩。　　陈煇　一作燀。
　　薛纯儒　以诗学游上庠，任南海尉，以赏改秩知归善，终广州通判。传见宦绩。
　　邓一鸣　通志鸣作名。　　吴丰　达老侄。
　　绍熙四年癸丑陈亮榜
　　谢赐　袞孙。　　赵善谥　善谧弟，以文称。知颍州。《闽书》谧作■〈言盍〉，附善谧。传见宦绩。
　　赵师■〈王曷〉　■〈王曷〉一作琩。　　陈晃　　方元震　硕孙。
　　杨士豁　勣三世孙。传见宦绩。　　王冲远　次皋弟。
　　庆元二年丙辰邹应龙榜
　　杨复礼　孔昭孙。　　赵善嵩
　　王克　有子。　　尤宜中
　　尤異　宜中兄。　　林梦亶
　　徐伯嵩　光实从孙。　　陈槱　良才孙。
　　赵汝倕　善新子。　　赵邹夫
　　赵汝侒　　陈抟
　　吴囦　达老孙。傅见宦绩。　　陈模　依《闽书》增，朴从弟。传见儒林。
　　林孟肃　　徐履正　伯嵩弟。
　　傅壅　伯成子。传见宦绩。
　　庆元五年己未曾从龙榜
　　曾从龙　应辰子，初名一龙，第一人，因赐今名，传见名臣。　　赵时和　省元，和一作豪。
　　赵公贶　　吕克导　庭坚子。
　　陈孝通　　程源
　　陈矶　研族弟。　　赵艺夫
　　杨士宏　士豁弟。　　吕克广　克导兄。
　　吴桧　　傅烈　传见宦绩。
　　嘉泰二年壬戍傅行简榜
　　陈用　赋魁。　　林儒藻　上舍。
　　赵汝梧　善谧子。　　赵希赞
　　谢居正　芷侄。　　陈邍
　　陈宗衢　《闽书》作宗衟。传见文苑。　　赵汝恕
　　吴朝章　　邱迪嘉　《八闽通志》作嚞。传见□□。
　　马遇　　杨仪庭
　　李兴诗　　庄士贵
　　开禧元年乙丑毛自知榜
　　罗知古　传见宦绩。　　陈翊　洽族兄，第一甲。
　　曾治凤　从龙弟。传见宦绩。　　王有声
　　陈德新　　徐挺　履正族兄。
　　赵犹夫　邹夫从弟，犹或作偤。　　陈亨辰
　　黄尹　　杨景隆　旧志隆误作陆。传见文苑。
　　陈亨衢　　吴彬　建宁司法。
　　赵彦佻　　黄应甲　甲一作申。
　　赵汝褒　字德华，少有隽声，游郡庠，较月书率占上，游仕以才称。知施州。
　　赵汝音　汝褒从弟，一作从兄，知郁林州。　　施梦说
　　苏凯之　　颜槦　永春籍，居晋江。传见宦绩。
　　嘉定元年戊辰郑自诚榜
　　杨保中　士豁子，第一甲。　　洪飞英
　　纪用　可久裔孙。　　留大用　正侄，一作侄孙。
　　谢南式　上舍。　　赵公■〈辶重〉
　　刘用行　昌言七世孙，传见□□。　　杨寅翁　炳子，传见□□。
　　林时中　昂侄。　　留良　正族侄。
　　王世英　积族弟。　　陈孝良　孝谦兄，通志、《闽书》并作孝仁。
　　林首善　杆侄孙，一作杆孙。　　陈屿　屿一作玙。
　　嘉定四年辛未赵建大榜
　　郑思忱　万历志作思成，传见□□。　　王伯震　授奉化尉，调三衢授。
　　苏思恭　传见理学，　　黄枢才
　　扬斗南　齐雄孙。　　王傅烈
　　赵汝啻　汝音弟。　　赵希瑵
　　赵汝■〈木彝〉　　赵与侀　希宰侄，与通志作兴。
　　赵汝佟　善新子。传见宦绩。　　赵善嵏　善嵩弟。
　　王度　　赵南　《闽书》作谢南。
　　曾子厚　恕从侄。　　刘广运
　　嘉定七年甲戌袁甫榜
　　柯汪　知彰子。　　张锐　上舍。
　　陈仁爵　　赵必魁
　　赵希洁　伯逷子，一作孙。　　刘崇卿
　　杨伯安　从通志增入。传见宦绩。　　高行义　倬孙。
　　陈子木　　赵希婴　希洁弟。
　　赵汝熊　　王节　伯震从弟，戊辰赋魁，复州教授。
　　赵希秬　师琩子。　　赵汝靉
　　郭宗履　　陈祐
　　苏伯承
　　嘉定十年丁丑吴潜榜
　　李熙绩　通志误作熙续。　　王仲高
　　吴迈　　赵汝琈
　　曾天麟　从龙弟。　　李舜举　熙绩兄。
　　黄必昌　传见理学。　　赵崇伯
　　赵善沧　　赵希璋
　　杨华　　留元英　■〈端〉子。传见宦绩。
　　嘉定十三年庚辰刘渭榜
　　董洪　第二人。传见宦绩。　　蔡次传　■〈旦上心下〉侄孙，监察御史直秘阁。传见□□。
　　林叔震　伯玉侄。　　王袭龙　节弟，龙溪尉，调福州录事。
　　萧迈之　　黄时中
　　杨骥　　陈霖　传见忠节。
　　唐僧介　　赵时焕　传见宦绩。
　　赵与才　　颜若愚
　　赵希晹
　　嘉定十六年癸未蒋重珍榜
　　王胄　省元，通志作普江人。　　钱宏
　　王炎震　仲高叔。　　郑至果　传见宦绩。
　　赵必彰　必魁兄，通志作必璋。　　傅齐　伯成兄。
　　陈伯彰　宗衢弟，一作璋。　　柯应明　通志作柯应。
　　曾纯　　林挺　宗臣从侄孙，《闽书》作嘉猷，从侄孙。
　　苏公永　　李丽　舜举子。
　　赵若僖　榜名若武，时豪子。　　赵师琇
　　赵希騵　　陈帝臣　屿弟。
　　邓圣祐　以童子科中。　　陈德复
　　周■〈弜攵〉夫　万四世孙。　　诸葛寅　传见忠节。
　　林魁辰　通志误作林魁。
　　宝庆二年丙戌王会龙榜
　　赵汝育　汝音弟，楫侄孙。　　赵与讄　与秩从弟。
　　蔡潜夫　霆发弟。　　赵善书　义沧从弟，一作善沧。
　　刘复　昌言五世孙。　　蔡端夫
　　洪佐　飞英孙，一作侄。　　翁日就
　　赵师銄　　赵善■〈王發〉　■〈王發〉一作墢。
　　赵必循　　赵汝卞　汝育兄。
　　赵公迄　　赵师霖　一作冧，师琇兄。
　　赵与秩　一作兴秩，师銄从侄，一作与，讄从兄。　　王烈　傅烈兄。
　　吴洋　　洪天锡　飞英子。傅见名臣。
　　胡淡　　吴宜济　洋弟。
　　绍定二年己丑黄朴榜
　　魏国梁　传见忠节。　　胡元袞　淡从弟。
　　赵崇■〈恡，鹿代忄〉　汝佟子，《通志》云：韻书无■〈恡，鹿代忄〉字，疑当作■〈鹿各〉。　　陈龙周　《闽书》作龙用，补孙，一作元〔三〕孙。
　　庄元成　　杨元龙　寅翁从弟，上舍赋魁。
　　赵崇鎌　汝琩子。　　赵希欱　希婴弟。
　　赵希橙　师琩子。　　赵时实
　　叶明　上舍，明《寰宇志》作朋。　　赵密夫
　　王元震
　　绍定五年壬辰徐元杰榜
　　陈晋接　模子，第二人，依《闽书》增。　　徐明叔　伯嵩子，第九人。传见儒林。
　　李桂高　宗达子。　　聂德进
　　赵与纲　师璱孙，知揭阳县。　　赵若凭
　　赵崇彪　汝佟子。　　　　赵崇譄　汝倣子。
　　林禧子　　赵时倕　艺夫子。
　　黄有孚　　赵崇靇　汝佟子。
　　赵必■〈彳咠〉　必循弟。　　蔡泽民　元秀子。
　　卓梦卿　内舍。　　黄明甫　有孚弟。
　　董振　　黄梦烈
　　端平二年乙未〔四〕吴叔告榜
　　赵希韬　内舍第一甲。　　王稼　炳孙。传见文苑。
　　赵若忠　若凭弟，原名若保。　　王登　冲远侄。
　　吴仲羽　　赵希穰　希橙从兄。
　　傅应子　■〈艹逮〉从叔。　　张振仲
　　黄瑞龙　　柯洪　汪弟。
　　赵希琏　　赵时忆　原名时习。
　　赵珑夫　从事郎。　　赵时劲
　　林仲贤　　史关
　　王履信　冲远子。
　　嘉熙二年戊戌周坦榜
　　林真子　　储应祥　省试十名前，儒林郎。
　　蔡璞　元秀子。　　黄春卿　若时侄孙。
　　赵时■〈火扈〉　一作沪。　　赵时湼　时劲从兄。
　　赵希府　　陈德壬　一作任。
　　吴克广　宜济兄。　　赵奎夫
　　淳祐元年辛丑徐俨夫榜
　　魏国佐　国梁弟。　　颜若春　若愚弟。
　　魏必大　国佐弟，一作从弟。　　梁椿选　省试经魁。传见宦绩。
　　吴惠濯　吴一作吕。　　赵孟遒　与侀弟。
　　赵崇玦　汝俘从弟，一作琈。　　赵孟泳
　　赵嗣嚞　省元，若愚从侄。　　赵孟模
　　赵时烯　时■〈火扈〉兄。　　赵时漌　时寅从弟。
　　王廷瑞　　王庚　履信从弟。
　　谢士凤　　庄与玠
　　淳祐四年甲辰留梦炎榜
　　赵洴夫　洴一作汧。　　赵澦夫　内舍，汧夫弟。
　　赵崇增　汝啻子，增一作璔。　　魏国龟　国佐兄，一作国梁从弟。
　　黄迈伦　师■〈艹逮〉孙。　　赵崇■〈王筆〉　汝卞子。
　　赵与洯　师■〈艹逮〉孙。　　赵时樉　一作■〈礻爽〉。
　　黄龟助　　王必先　廷瑞从兄。
　　王履
　　淳祐七年丁未张渊微榜
　　吕中　第六人，庭坚孙，克导子。传见名臣。　　赵若沪　上舍第一甲。
　　苏天民　　赵时煜　一作时煴，时焃弟。
　　赵与穑　与楔兄。　　赵时芹　芹一作勤，上舍，珑夫弟。
　　陈鉌　研侄孙。　　谢垚
　　洪天骥　天锡从弟。传见宦绩。　　王卿云
　　赵穮夫　　赵霁夫　一作济夫。
　　赵沾夫　　王序　庚弟。传见宦绩。
　　朱时中　上舍。
　　淳祐十年庚戌方逢辰榜
　　谢梦叶　　李应午　《寰宇志》一作逢干。
　　宝祐元年癸丑姚勉榜
　　杨必大　从《福建通志》增。
　　宝祐四年丙辰文天祥榜
　　田真子　州司马，后叛宋，与蒲寿庚降元。　　林应嘉
　　吴岳　佥判英德州。　　赵与遴
　　赵孟鐇　　蔡福嗣
　　郭龙发　　林耸
　　赵若晋　　陈龙复　从《人物志》增。傅见忠节。
　　景定三年壬戌方山京榜
　　赵时耆　一作蓍。　　谢梦符
　　黄克济　　赵必功
　　赵时瑸　　赵崇道
　　赵若林
　　咸淳四〔五〕年戊辰陈文龙榜
　　施沅　一作沆。　　林天泽
　　林沆
　　咸淳七年辛未张镇孙榜
　　周锺　传见宦绩。　　石大祥
　　赵孟璼　传见□□。　　傅定保　传见文苑。
　　咸淳十年甲戌王龙泽榜
　　林介卿　传见宦绩。　　赵孟■〈氵厽〉
　　刘叔智　传见宦绩。
　　宋特奏名开宝三年，诏礼部阁贡士曾经十五举终场者，得一百六人，试论一道，赐本科出身。特奏名恩例自此始。咸平三年，亲试陈尧咨等一百四十人，特奏名者九百余人，有石晋天福中尝预贡者，凡士贡于乡而屡绌于礼部，或廷试所不录者，积前后举数，参其年而差等之。遇亲策士则别籍其名以奏，经许附试，故曰特奏名。高宗建炎初，特奏名第一人附第二甲赐进士及第，第二人、第三人赐同进士出身，余赐同学究出身。淳熙六年，诏特奏名自今三名取一置第四等，余并人第五等，其末等纳勅者，止许一次，其后又许纳勅三次，为定制焉。
　　天禧三年泉州至此始有特奏名。
　　曾充　　许朝宗
　　陈渐
　　天圣二年
　　蔡昌宗
　　天圣五年
　　蔡黄中　　陈舜圃
　　陈积中　时中兄。　　许贽
　　陈日宣
　　景祐元年
　　王昊　　黄伟
　　王祐　　戴昌符
　　宝元元年
　　陈嘉猷　嘉谋弟，《闽书》作嘉谟弟。　　王公佐　言彻子。
　　石震　　陈德荀　垂象子，《闽书》作弟。
　　庆历二年
　　陈万　　郑兼济
　　李晟
　　庆历六年
　　谢子房
　　皇祐元年
　　陈德昭　德荀弟。
　　嘉祐二年
　　陈锡
　　嘉祐八年
　　陈颉　　萧稷　楚材子。
　　熙宁三年
　　蔡接　　杨璟
　　熙宁六年
　　蔡奭　　吕鑑　璹弟。
　　王景纯　公佐子。　　黄洞
　　王安雅　《闽书》作雅。　　陈濬　谘侄。
　　郑聿　　许淑
　　吕伯畋　　陈景弼
　　陈爽　　林巩
　　熙宁九年
　　江渊　　王访
　　许琦　　吴经
　　元丰二年
　　陈逢　　黄节
　　陈况　从易从侄。　　蔡亮　彦丕父。
　　王辟　　陈遵　逢弟。
　　陈昌伦　嘉谟子。　　陈楷　棫从弟。
　　陈宗袞　宗元从子。　　胡偃
　　杨拱
　　元丰五年
　　黄允　　杨简
　　柯庸　　许良肱　权从兄。
　　陈简中　　陈肱
　　陈准　况弟。　　郭寓
　　郑良　　柯宣符
　　黄琰
　　元丰八年
　　陈颂　第二人。　　王与　裕民兄。
　　陈必　　陈亘
　　苏复　随兄。　　陈存　顺侄孙。
　　元祐三年
　　陈正卿　　吴弼直
　　杨汶　　宋密　直从弟。
　　刘勃　吕言曾孙
　　元祐六年
　　辜彙　　方奇
　　陈觉　颂从弟。　　陈淑
　　陈复古
　　绍圣元年
　　林迪　　王缅　安雅子。
　　李潜　彦升兄。　　陈对
　　吴甄　　李肃
　　绍圣四年
　　陈范　　力齐
　　谢滂
　　元符三年
　　宋直躬　直方弟。　　卢机　机一作杞。
　　黄章　　江既济
　　吴稷　　陈钺　从直弟。
　　崇宁二年
　　王孳　景纯子。　　吴■〈馬禺〉
　　陈宜民
　　崇宁五年
　　辜庇
　　大观三年
　　许思诚　　陈旆
　　辜豫　肃子。
　　政和二年
　　林黄美　　徐徽
　　石锐之　仲甫再从侄。　　郑子元
　　戴天秩　　戴天常　天秩兄，通志常作祥。
　　蔡萼　　陈希楫
　　留汝弼　　蔡和中　奭子。
　　政和五年
　　林淇　　王资深　安雅侄孙。
　　王天任　改名待任。　　王彦中　子翰，《闽书》王作黄。
　　杨瓒　洧从侄。
　　重和元年
　　夏与靡　第三人，腾从兄，从《八闽通志》增。　　夏式
　　陈远　范侄。　　王宾　传见□□。
　　张珍
　　宣和三年
　　王寘　一作实。传见宦绩。　　蔡肱
　　杨蕃
　　宣和六年
　　宋诚彦　直躬子。　　张鸿飞
　　陈甲　复古子。　　王纬　缅弟。
　　朱文渊　　卢直友
　　颜具　怿侄。
　　建炎二年
　　柯偶　　熊袤
　　王大任　　黄蔼　允子。
　　陈芟　　储敦史
　　王符　　林文卿　序侄，历福建兵马副都监。
　　绍兴二年
　　许祥　　陈荀　范子。
　　叶升　　石邦镇
　　绍兴五年
　　吴中孚　一作仲孚。　　吴秉文　之才再从弟。
　　陈汝能　　杨世永　注孙。传见忠节。
　　黄荚　允子。　　吴希　《闽书》作吕希侁，通志作吴希侁。
　　郑溥
　　绍兴八年
　　林若谷　　郑国宾
　　曾世昌　　杨通　课子，《闽书》作弟。
　　李安行　则弟。　　陈埴
　　黄民先　　黄硕
　　郑光祖　　陈邦式
　　陈辅　　李若虚
　　陈得时　　黄民师
　　绍兴十二年
　　蔡大成　　赵天辅
　　黄秉德　　林格
　　郭体　　林同
　　曾琅　《闽书》作珢。　　胡觉
　　詹犹圣　　陈公佐
　　吕荣义　　陈宗禹
　　绍兴十五年
　　康献民　　杨孔昭
　　黄铎　　黄光实
　　黄秉哲　　陈国珍
　　陈议　详弟。
　　绍兴十八年
　　陈国老　　谢徽柔
　　许觉　　张登
　　林埙
　　绍兴二十一年
　　黄介　　林汝弼
　　黄濬　　陈谐　祥弟。
　　黄彤
　　绍兴二十四年
　　吕旃　　石侁　倪弟。
　　谢湜
　　绍兴二十七年
　　储阅　《闽书》作闳。　　杨頠
　　蔡楫　　陈镐　通志作镌。
　　宋训彦　　蔡颐　能兄。
　　绍兴三十年
　　林构　　陈宗伯
　　曾濬　　王登
　　李文纪　　方硕
　　陈耀卿　　王韦
　　陈兼善　　李纯臣
　　留正　由广东惠州归善籍，仕为三朝元老。傅见□□。
　　隆兴元年
　　许通　　张公涣　公显弟。
　　许骥　　李永
　　储国瑞　　张承祖　过侄。
　　刘天麟　　徐洵美　晋老从叔。
　　周南　密从侄孙。　　杨文卿
　　杨时登　时发弟。
　　乾道二年
　　陈煇　第六人，绍曾孙，《闽书》作谘曾孙。　　吕竑　靖弟。
　　林宗孟　　陈诜　《闽书》作侁。
　　陈彤　　林杲　一作果。
　　施实德　左佥判。传见文苑。
　　乾道五年
　　陈旃　　蔡天锡　天若兄。
　　陈义
　　乾道八年
　　王纯臣　韦侄。　　卢宜
　　黄炳　　王公举
　　淳熙二年
　　黄确　一作礶，铎子。　　蔡天均　天锡弟。
　　唐少恺　　柯夐　肱孙。
　　徐宗礼　瞻子。　　林猊　外从弟。
　　淳熙五年
　　陈穆　　林次山　若子。
　　陈硕　　高俦　获侄，通志作获孙。
　　郑希孟　　王有　裕民从侄。
　　储杓　国瑞侄。　　徐宗义　宗礼兄。
　　淳熙八年
　　谢齐石　第二人，汝为兄。　　陈绾
　　林庚　　张仲堪　抟侄。
　　廖德远　　陈雷
　　戴举　觉兄。
　　淳熙十一年
　　林奭　第二人。　　唐楙
　　黄忠　　詹利正
　　张才　　柯造
　　彭缜　　林左
　　李宗翰　　夏徐　通志徐作伦。
　　郭洙
　　淳熙十四年
　　王汝皋　冲远兄。　　林昭序　昂弟。
　　诈谓一　通志作调一。　　许駉
　　杨特　公允子。
　　绍熙元年
　　曾应辰　通志作应震，公亮四世侄孙。　　林伯山
　　林伯春　伯山弟。　　朱孔阳　文明侄。
　　夏子悱　　邱汝阜　一作如阜。
　　陈嘉言　　黄兴诗　秉德子。
　　洪庚　　许钧
　　洪茂　　陈敳　登弟，骙子。
　　吴梦得　　杨治凤
　　叶廷祐　升孙。　　杨泳之　楷之子。
　　王铎　韦子。　　苏振　士凤兄。
　　刘振宗　　陈朴
　　张梦弼
　　绍熙四年
　　郭起　　洪祚
　　赖锐　　柯藩
　　陈山甫　致柔侄孙。
　　庆元二年
　　张履　　吴文发　文益兄。
　　许寓　《闽书》作■〈宀禹〉。　　唐庚　楙弟。
　　郑众　　王伯修　克兄。
　　陈克昌　通志作昌克。　　施泽
　　陈力行　　陈怀忠
　　陈崧卿　　林藏机
　　林冠英　子蒙兄。
　　庆元五年
　　吴作霖　　吕袭　靖子。
　　杨丰　董才子。　　黄次曾　确子，一作碓子。
　　林鼎　植曾孙。　　吴与
　　唐范　庚兄。　　黄屿
　　石寅　　留文瑞　正族侄。
　　蔡嘉　绍子。　　陈叔董
　　吴士元　通志作士先。　　李三接　纯臣子。
　　董康民　　吴舆
　　辜大卿　　方焕　旧志、通志作涣，今从《闽书》作焕。
　　嘉泰二年
　　黄谦　　白承休
　　卢迪　　张宏休
　　戴梦中　《闽书》作申。　　林奕
　　陈炎
　　开禧元年
　　郑南一　　徐浩　传见孝友。
　　苏子衡　　留元刚　正孙，永春籍，居晋江。举博学宏词科，与真德秀并置异等。传见宦绩。
　　嘉定元年
　　梁俶　克家族侄。　　陈庆炎
　　董璩　　阮良
　　高洙
　　嘉定四年
　　陈汝坚　　陈可
　　陈■〈艹洍〉　　陈闻礼　一作问礼。
　　嘉定七年
　　周郁　　林德进
　　嘉定十年
　　陈立礼　第二人。　　　叶准
　　董祃　通判南剑州。　　张梦龙
　　嘉定十三年
　　王叔嘉　黄申孙
　　蔡朋　　林克定
　　嘉定十六年
　　刘锐　　黄作霖
　　许鉌　　杨泰之
　　何植　　陈起炎
　　陈伦
　　宝庆二年
　　陈震　　谢发
　　林及　　周元榘
　　绍定二年
　　王日新　谢骏
　　黄章　　陈时中　国珍从侄，一作从弟。
　　王朝瑞　王一作黄。　　陈用武　《闽书》作陈用。
　　赵石　　陈趾
　　吴梗　　范明
　　陈维新　蔡辉
　　林应甲　朱鸾
　　陈振
　　绍定五年
　　周源　■〈弜攵〉夫侄。　　卢德常
　　杨景侃　士豁子。　　彭卿月
　　陈孝一　享辰弟。
　　端平二年
　　曾公懋　　谢震声
　　陈岱　　　傅光　■〈辶蕭〉父。
　　曾邦哲　　潘宗甫
　　陈尤
　　嘉熙二年
　　洪濯　天鍚从兄。　　柯源　肱从侄。
　　方应辰　　陈仲丙
　　淳祐元年
　　江涛　　　陈伯良　谨孙，《闽书》作谦孙。
　　陈应恺　　王廉举
　　淳祐四年
　　王嗣翁　庚父。　　陈震龙
　　陈阳甫　　郑轸　轮弟，依通志增。
　　林应炎　　王克济
　　淳祐七年
　　李真英　　蔡士端
　　陈洪进
　　淳祐十年
　　郑桂发　正奏。
　　景定三年
　　洪刘发
　　咸淳三年
　　赵必■〈音夅〉　传见□□。
　　宋上舍释褐凡学皆隶国子监及三舍、法行、太学，始定置外舍生、内舍生、上舍生。神宗垂意儒学，自京师至郡县，既皆有学，月各有试，程其艺能，以差次升其最优者为上舍，免发解及礼部试，而特赐之第。熙宁四年，生员厘为三等：始入学为外舍，外舍升内舍，内舍升上舍。讲官月试其业，优等上之中书，其正录学谕，以上舍生为之。学行卓异者，复荐之中书奏除官。绍圣初，凡上等上舍生暨特举孝悌行能之士，不待廷试，许即引见释褐。元丰制内舍生校定分优平二等，优等再赴会试，又入优则谓之两优，释褐中选者，即命以京秩等除学官。
　　政和五年《八闽通志》作六年丙申。
　　许列
　　绍圣三十二年
　　曾植　琅子，《八闽通志》曾作曹，官司农寺丞，知潮州。传见宦绩。
　　嘉定十五年
　　陈椿寿　《八闽通志》作桧寿，《闽书》作椿嘉，安溪人，俱误。传见□□。
　　绍定五年
　　储申　再中武举科。
　　咸淳十年
　　黄思诚
　　元进士仁宗皇庆二年，诏以三年八月，天下郡县兴其贤能，克赋有司。次年二月会试京师，中选者，亲策焉。科场每三岁一次，开试举人，汉人、南人第一场明经、经疑二问，《大学》、《论语》、《孟子》、《中庸》内出题，并用朱子章句集注，限三百字以上。经义一道，各治一经，《诗》以朱氏为主，《尚书》以蔡氏为主，《周易》以程氏、朱氏为主，以上三经兼用古注疏，《春秋》许用三传及胡传，《礼记》用古注疏，限五百字以上。第二场古赋、诏、诰、章表内科一道。第三场策一道，限一千字以上。第一名赐进士及第，从六品。第二名以下及第二甲，皆正七品。第三甲以下皆正八品。〔六〕
　　明进士三年大比，直省曰乡试。次年以举人试于京师，曰会试。中式者，天子亲策于廷，曰廷试，亦曰殿试。分一、二、三甲以为名第之次，一甲止三人，曰状元、榜眼、探花，赐进士及第，二甲赐进士出身，三甲赐同进士出身。洪武十七年，始定成式，命礼部颁各省，后遂以为定制。
　　洪武四年辛亥吴伯宗榜《闽书》云：庚戌乡试、辛亥会试者，洪武即位之初，科试未定故也。十七年，始以子、午、卯、酉属举人，辰、戌、丑、未属进士。
　　陈章应　传见宦绩。　　何德举　授平阳平陆县丞，终知县。
　　洪武十八年乙丑丁显榜
　　黄维清　传见宦绩。　　周同生　授保昌县丞，转京衞知事。
　　杨本初　从《闽书》增入。传见文苑。
　　洪武二十一年戊辰任亨泰榜
　　吴安生　　冯亮
　　洪武二十四年辛未许观榜
　　林维和　隆、万二志皆缺，《八闽通志》于下科二十七年陈福山下注云：旧志是年有林维和，而登科录不载，志盖缺也。今从《闽书》增，以俟考。
　　洪武二十七年甲戌张信榜
　　郭文昌　知县
　　洪武三十年丁丑韩克忠榜是岁，闽县人陈■〈安阝〉举第一，北方下第举人言取士不公，诏考官刘三吾及■〈安阝〉等皆下狱，命翰林重阅落卷，得六十一人，皆北士，赐韩克忠等及第出身有差，世称南北榜进士。
　　庄谦才　传见宦绩。
　　永乐二年甲申曾棨榜元年癸未为会试期，因登极未暇，故改是年。而《闽书》云：旧志有洪武三十五年一榜，考是岁革除，故元年开科，二年甲申会试，存以备参。
　　黄应　　龙游知县。　　林凤　户部主事升知府。
　　谢敏　　遂溪知县。　　倪维哲　传见儒林。
　　蔡惟溥　传见宦绩。　　刘孔礼　后改孔宗。传见儒林。
　　林良　江浦知县。
　　永乐四年丙戌林环榜
　　杨端仪　解元。传见忠节。　　李斯义　知涞水县，迁武冈州判官。
　　朱铎　　传见文苑。
　　永乐九年辛卯萧时中榜先是七年当会试期，上巡狩北京，诏以中式八十四人守国子监，是年还京，乃举廷试。晋江阙。
　　永乐十年壬辰马铎榜
　　胡守宏　吏部员外郎。传见宦绩。
　　永乐十三年乙未陈循榜
　　陈安　榜姓林。传见宦绩。　　罗闰　传见宦绩。
　　傅沇　义乌知县。　　陈应良　良一作辰，监察御史。
　　永乐十六年戊戌李骐榜
　　曾济　茂名知县。　　陈道曾　传见宦绩。
　　王彦英　传见宦绩。
　　永乐十九年辛丑曾鹤龄榜
　　余升堂　　柯季　徐闻知县。
　　永乐二十二年甲辰邢宽榜晋江阙。
　　正统十年乙丑商辂榜
　　庄敏　传见宦绩。
　　正统十三年戊辰彭时榜
　　秦瑛　湖广布政使。
　　天顺元年丁丑黎淳榜晋江阙。
　　天顺八年甲申彭教榜先是七年癸未二月，会试场屋灾，诏移秋八月，至是春三月始廷对唱名。
　　杨智　传见忠节。　　李汝嘉　传见宦绩。
　　成化二年丙戌罗伦榜
　　包文　户部员外郎。　　赵■〈王卸，去卩〉　传见理学。
　　成化五年己丑张升榜
　　庄恭　传见名臣。
　　成化八年壬辰吴宽榜
　　黄宽　传见□□。　　吴文度　历官户部尚书，由江宁籍乡试，科分未详。传见名臣。
　　成化十一年乙未谢迁榜晋江阙。
　　成化十四年戊戌曾彦榜晋江阙。
　　成化二十年甲辰李旻榜
　　蔡清　传见理学。
　　弘治三年庚辰(戌)〔七〕钱福榜
　　赵瑺　传见儒林。　　李聪　恒祖。传见理学。
　　弘治六年癸丑毛澄榜
　　黄铭　户部主事。　　李雍　传见忠节。
　　黄■〈釒榮〉　铭弟。传见宦绩。　　黄信　留守中卫籍，依《闽书》增。
　　田嵓　传见理学。　　陈腆　高州知府。
　　弘治九年丙辰朱希周榜
　　王鍭　传见宦绩。　　林珹　传见名臣。
　　弘治十二年己未伦文叙榜
　　颅珀　传见名臣。　　郑良佐　潮州知府。
　　弘治十五年壬戌康海榜
　　董灌　户部员外郎，诗文清古，字逼晋唐。　　李贯　传见宦绩。
　　陈宁　传见宦绩。　　洪聪　传见宦绩。
　　张颙　给事中。
　　弘治十八年乙丑顾鼎臣榜
　　李源　传见名臣。　　黄瑗　山东长山知县，历官肇庆知府。传见宦绩。
　　詹源　传见名臣。　　林潮　传见宦绩。
　　留志淑　传见名臣。　　丁仪　传见文苑。
　　正德三年戊辰吕柟榜
　　李墀　源从弟。传见宦绩。　　赖凤　江西佥事，因宁庶人削籍。
　　林钺　传见宦绩。　　陈常道　南京大理寺评事。
　　陈尚文　榜姓武，归安知县。　　叶宽　泉州卫籍。传见忠节。
　　正德六年辛未杨慎榜
　　王宗源　广东佥事。
　　正德九年甲戌唐臯榜
　　郭楠　传见忠节。　　　苏辅　惠州知府。
　　蒋孔炀　传见宦绩。
　　正德十二年丁丑舒芬榜
　　陈琛　传见理学。　　史于光　传见名臣。
　　林春　监察御史。　　陈华　知县。
　　正德十六年辛巳杨维聪榜武庙南巡，改庚辰为辛巳。
　　邱养浩　传见名臣。　　黄润　传见名臣。
　　嘉靖二年癸未姚涞榜
　　陈仲　中书舍人。　　曾仲魁　传见□□。
　　嘉靖五年丙戌龚用卿榜
　　王慎中　传见儒林。　　王宗濬　传见名臣。
　　何时晋　南京大理寺评事。　　蔡存远　松江推官，太仆寺丞。
　　伍铠　传见宦绩。
　　嘉靖八年己丑罗洪先榜
　　梁怀仁　克家裔孙。传见文苑。　　洪富　传见名臣。
　　蔡克廉　传见宦绩。　　庄一俊　传见儒林。
　　庄用宾　传见名臣。　　林性之　传见名臣。
　　庄壬春　广州推官，历户部，终严州知府。　　黄光升　传见名臣。
　　陈蕙　肇庆推官，历升监察御史，湖广副使。　　张志选　传见宦绩。
　　嘉靖十一年壬辰林大钦榜
　　柯实卿　传见宦绩。　　徐荣　传见孝友。
　　陈储秀　传见宦绩。　　陈让　传见忠节。
　　何元述　传见名臣。
　　嘉靖十四年乙未韩应龙榜
　　周天佐　户部广东清吏司主事，赠奉议大夫光禄寺少卿。传见忠节。
　　温学舜　海宇知县，潮州通判。　　黄鳌　湖广参议。
　　汪旦　传见宦绩。
　　嘉靖十七年戊戌茅瓒榜
　　王时俭　传见名臣。　　王春复　传见儒林。
　　郑一鸾　太常博士，户部员外。　　赵恒　瑺孙。传见儒林。
　　庄思宽　传见宦绩。　　许瑄　中书舍人。
　　洪庭桂　传见宦绩。
　　嘉靖二十年辛丑沈坤榜
　　谢国宾　山东平山卫籍，依《闽书》增。　　王惟中　慎中弟，同休父，兵部主事，历员外郎中、尚宝太仆少卿。
　　嘉靖二十三年甲辰秦鸣雷榜是年泉州会试，八十余人皆下第。
　　嘉靖二十六年丁未李春芳榜
　　史朝宾　传见名臣。　　黄铸　抚州知府，历官江西副使。
　　林一新　性之子。传见名臣。　　张冕　传见名臣。
　　何琚　传见宦绩。
　　嘉靖二十九年庚戌唐汝楫榜
　　李缵　会魁。传见宦绩。　　尤烈　传见宦绩。
　　郭立彦　传见宦绩。　　薛天华　传见儒林。
　　郭良璞　如楚父。传见宦绩。　　田杨　昆孙。传见宦绩。
　　丁自申　传见宦绩。　　朱安期　传见宦绩。
　　周良寏　初授推官，历升吏部郎中。　　陈道基　同安籍，居晋江。传见名臣。
　　嘉靖三十二年癸丑陈谨榜
　　庄士元　会魁。传见宦绩。　　邱有嵓　传见宦绩。
　　史朝宜　传见名臣。　　江万仞　传见宦绩。
　　李伯遇　传见宦绩。　　王宗会　传见宦绩。
　　张乔桧　历户部主事、员外、郎中，宝庆知府。　　史朝富　传见宦绩。
　　许宗镒　传见名臣。
　　嘉靖三十五年丙辰诸大绶榜
　　许自新　广平推官，历户部郎中，长沙知府。　　陈选　刑部主事、员外、郎中，临江知府。
　　史朝寀　户部主事。
　　嘉靖三十八年已未丁士美榜
　　林奇材　会魁，户部主事，调礼部大平知府，一作平乐知府。
　　刘大遗　传见宦绩。　　王徽猷　丰州知县，岳州同知，户部员外郎，江西按察佥事。
　　蔡万　传见宦绩。　　蔡一槐　传见宦绩。
　　洪有第　传见宦绩。
　　嘉靖四十一年壬戌申时行榜
　　吴从宪　传见宦绩。　　张国谦　传见宦绩。
　　林乔相　传见宦绩。　　陈邦颜　传见名臣。
　　王同讚　户部主事、员外、郎中，升柳州知府。　　孙振宗　行人。传见文苑。
　　许天琦　传见名臣。　　周标　传见宦绩。
　　庄国桢　会魁。传见名臣。　　　　陈学伊　传见宦绩。
　　嘉靖四十四年乙丑范应期榜
　　黄才敏　传见宦绩。　　赖廷桧　传见宦绩。
　　杨珂　户部主事，浔州知府。　　林云程　传见文苑。
　　苏士润　传见宦绩。　　周良宾　雷州知府，历四川副使。
　　李大澜　任江浦县令，志称其雅志节俭，廉而有威，历升常州同知，太仓知州。
　　李泽　进贤知县，绍兴同知。　　詹仰庇　任南海令。传见名臣。
　　隆庆二年戊辰罗万化榜
　　黄凤翔　榜眼。传见□□。　　李熙　传见名臣。
　　王用汲　传见名臣。　　萧腾凤　传见宦绩。
　　李廷益　吉安推官。　　王任重　传见理学。
　　杨道会　传见名臣。　　颜容舒　礼科给事中。传见宦绩。
　　黄德洋　传见宦绩。　　史朝鋐　传见宦绩。
　　黄一龙　大理寺评事。　　秦舜翰　广西按察副使。
　　隆庆五年辛未张元忭榜
　　李际寅　云南副使。　　陈诏　传见名臣。
　　杨佩训　传见宦绩。　　周良寅　传见宦绩。
　　郭宗磐　传见儒林。　　李忱　安福知县。
　　赵鹭　　尔宪父，永新知县。　　李华春　南城知县。
　　赵日新　恒子。传见宦绩。　　陈用宾　传见名臣。
　　张治具　乾隆府志载同安人，而县志有名无传，疑误。传见名臣。
　　张会宗　传见宦绩。
　　万历二年甲戌孙继臯榜
　　林乔楠　传见宦绩。　　郭维贤　传见名臣。
　　陈嘉策　传见宦绩。　　留震臣　元复子。传见宦绩。
　　蔡国炳　传见名臣。　　黄道瞻　传见名臣。
　　杨廷相　传见宦绩。　　洪有声　传见宦绩。
　　翁仲益　官知州。
　　万历五年丁丑沈懋学榜
　　张问仁　传见宦绩。　　苏濬　会魁。传见理学。
　　许国瓒　传见宦绩。　　庄履丰　传见儒林。
　　史朝録　德清知县。
　　万历八年庚辰张懋脩榜
　　温显　　传见宦绩。　　黄克缵　传见名臣。
　　张治枢　传见宦绩。　　谢吉卿　会魁。传见宦绩。
　　陈绍功　浔州同知。　　王三阳　传见文苑。
　　陈仕行　传见宦绩。　　谢台卿　传见宦绩。
　　朱天应　传见宦绩。　　洪有复　传见名臣。
　　万历十一年癸未朱国祚榜
　　李廷机　第二人，乡会试俱第一名。传见名臣。　　蔡应麟　传见宦绩。
　　庄履朋　传见宦绩。　　龚云致　传见宦绩。
　　许国诚　传见宦绩。　　尤应鲁　传见宦绩。
　　吴龙征　传见宦绩。　　龚廷实　传见宦绩。
　　林寅宾　传见宦绩。　　蔡彭　工部主事。
　　万历十四年丙戌唐文献榜
　　杨道宾　第二人。传见名臣。　　王同休　吏部员外郎。
　　黄汝良　会魁。传见名臣。　　何乔远　传见理学。
　　陈鸣华　传见宦绩。　　洪澄源　传见名臣。
　　苏舜臣　传见宦绩。　　傅道统　传见宦绩。
　　林欲厦　传见名臣。　　蔡淮　东莞知县，县志称其平心莅政，民以不枉，升刑部主事。
　　赵世典　鲁府左长史。　　陈义　临桂知县。
　　郑得书　传见宦绩。　　朱士佳　武陵知县。
　　刘宏宝　传见名臣。　　留敬臣　贵州副使。
　　万历十七年已丑焦竑榜
　　庄懋华　国祯子。传见宦绩。　　诸葛表　传见宦绩。
　　丁日近　自申子。传见宦绩。　　金时舒　传见宦绩。
　　陈廷诗　传见宦绩。　　邓镳　传见宦绩。
　　傅宾凤　广东参政。　　潘洙　传见宦绩。
　　李欕　揭阳知县。
　　万历二十年壬辰翁正春榜
　　史继偕　第二人，朝宜子。传见名臣。　　苏茂相　传见名臣。
　　洪有助　传见宦绩。　　李叔元　传见名臣。
　　林学曾　传见理学。　　丁启濬　自申孙。传见名臣。
　　陈振扬　传见宦绩。　　蒋光彦　德璟父。传见宦绩。
　　江中楠　广东副使，河南参议。　　苏宇庶　传见宦绩。
　　苏守一　传见□□。　　洪启睿　传见名臣。
　　万历二十三年乙未朱之蕃榜
　　赖克俊　廷桧子，会试第二名，礼部主事。　　周维京　通政使。
　　陈瑛　　会试第四名。传见宦绩。　　林欲栋　武苴子。传见名臣。
　　赵世征　日新子。传见名臣。　　陈亮采　传见宦绩。
　　黄志清　学锡子。传见文苑。　　李范廉　传见宦绩。
　　凃乔芳　行人，户部郎中，临江知府。　　杜应楚　传见宦绩。
　　吴■〈寱，蘿代臬〉相　推官。
　　万历二十六年戊戌赵秉忠榜
　　黄国鼎　传见名臣。　　张维枢　会试第八名。传见名臣。
　　李韑　　湖广右参政。　　林廷云　传见宦绩。
　　蔡增誉　传见宦绩。　　王畿　传见理学。
　　邱应和　传见宦绩。　　吕图南　传见名臣。
　　黄琰　　光升孙。传见宦绩。　　林梦琦　传见宦绩。
　　万历二十九年辛丑张以诚榜
　　蔡立敬　传见宦绩。　　徐缙芳　会魁，工部主事，江西道御史。
　　陈经正　户部主事。　　李梦祥　户部郎中，九江知府。
　　蒋光源　国子监博士。　　庄钦邻　传见名臣。
　　万历三十二年甲辰杨守勤榜
　　潘澜　　会试第四名，户部主事，历官广东按察使。　　洪启聪　传见宦绩。
　　秦钟震　舜翰子。传见文苑。　　张维尧　传见宦绩。
　　万历三十五年丁未黄士俊榜是科知贡举，李廷机主考，杨道宾、黄汝良同考，黄国鼎俱晋江人。
　　张瑞图　潛夫父，会魁探花。传见文苑。　　杨瞿崃　启新子。传见名臣。
　　陈鸣烈　兵部主事，一作户部。　　蔡侃　传见名臣。
　　苏懋祉　传见宦绩　　唐天眷
　　杨道寅　会魁，太常寺少卿。　　郭如楚　良璞子。传见宦绩。
　　林欲楫　传见名臣。
　　万历三十八年庚戌韩敬榜
　　陈伯英　工部主事。　　黄卷　户部主事，严州知府。
　　陈应春　户部主事。　　吴淳夫
　　翁为枢　镇江知府。　　蔡邦藩　丽水知县。
　　吴奇逢　户部主事。　　李廷槟　传见宦绩。
　　万历四十一年癸丑周延儒榜
　　杨景辰　旬瑛父，会试第二名。传见文苑。　　苏琰　民子。传见宦绩。
　　王寅揆　三阳子。传见宦绩。　　庄奇显　第二人。传见儒林。
　　冯时来　吏部郎中，广东参政。　　陈保泰　传见宦绩。
　　洪启初　传见理学。
　　万历四十四年丙辰钱士升榜
　　程光阳　广州知府。　　郑毓麒　户部郎中。
　　林肇开　传见笃行。　　陈大对　浙江提学副使。
　　周思兼　兖州知府，《通志》误作南安人。传见宦绩。　　张翰冲　通志缺。传见宦绩。
　　王际逵　江西道御史，广东市政使。　　洪赞宇　溧水知县，一作南安人，误。
　　洪承畴　乾隆府志载南安人。传见勋绩。乾隆县志选举有之，未立其传，今仍焉。
　　万历四十七年己未庄际昌榜
　　庄际昌　永春学会试、廷试俱第一人。传见名臣。　　黄廷师　历官湖广佥事。
　　刘鳞长　传见名臣。国朝起光禄寺卿，任广西副使。　　曾化龙　传见名臣。
　　杨锡璜　传见宦绩。　　李廷森　传见宦绩。
　　吴天策　户部主事。
　　天启二年壬戌文震孟榜
　　陈龙可　传见宦绩。　　郑之铉　会试第七名。传见文苑。
　　林孕昌　传见理学。　　王万金　通志作南安人。传见宦绩。
　　戴相　传见宦绩。　　蒋德璟　传见名臣。
　　天启五年乙丑余煌榜
　　蒋德瑗　光彦子，兵科给事中。　　吴戴鳌　传见宦绩。
　　郭必昌　传见宦绩。　　黄日昌　传见宦绩。
　　王观光　传见名臣。　　黄景昉　传见宦绩。
　　周廷鑨　传见宦绩。　　　　庄尹辰　德化籍，知府，历官广东副使。
　　张维机　会试第八名。传见宦绩。
　　崇祯元年戊辰刘若宰榜
　　吴逢翔　传见宦绩。　　蔡鹏霄　传见宦绩。
　　洪启遵　传见宦绩。　　蔡邦俊　抚州知府。
　　李拯　　传见宦绩。　　王龙震　传见宦绩。
　　诸葛羲　传见宦绩。　　洪应运　永嘉知县。
　　林徽初　广东主考，浙江参议。　　傅元初　传见宦绩。
　　崇祯四年辛未陈于泰榜
　　史继任　朝宜子，兵部郎中。　　黄景孕　传见宦绩。
　　陈洪谧　传见名臣。　　黄熙孕　传见宦绩。
　　朱希莱　传见宦绩。　　庄鳌献　传见名臣。
　　蔡炳龙　大理寺评事。　　孙枝灼　潮州知府，历官副使。
　　李近古　传见宦绩。
　　崇祯七年甲戌刘理顺榜
　　李焻　　会魁。传见名臣。　　杨贤锡　传见文苑。
　　陈丰顼　丹徒知县。　　吴震交　传见□□。
　　黄景明　传见宦绩。
　　崇祯十年丁丑刘同升榜
　　黄徽孕　传见宦绩。　　李登云　传见宦绩。
　　董飏光　泰州知府佥事。　　黄润中　凤翔子。传见宦绩。
　　龚天池　鄞县知县。　　吴之琦　传见宦绩。
　　王垣京　传见□□。　　蔡道宪　会试第九名。传见忠节。
　　林期昌　欲栋子。传见□□。　　吴之奇　龙岩籍，江都知县。
　　崇祯十三年庚辰魏藻德榜
　　张潛夫　传见儒林。　　辜孕奇
　　吴韩起　传见文苑。　　杨杰　大足知县。
　　丁孕甲　中书舍人，寿八十。　　杨锡袞　国朝历官兵部左侍郎，兼东阁大学士。
　　吴第　　景陵知县。　　梁玉蕤　抚州推官。
　　蔡肱明　传见忠节。　　史延亮　钦赐进士，琼州知府，榜姓吴。
　　史赞圣　钦赐进士，户部主事。　　陈兆珂　钦赐进士，国朝河南副使。
　　杨垂云　钦赐进士。　　陈仕奎　钦赐进士，长清知县。
　　崇祯十六年癸未杨廷鉴榜
　　张元琳　翰林，分守岭西道加太仆寺。　　杨明琅　庶吉士。
　　何九云　会试第九名。传见儒林。　　何运亮　传见宦绩。
　　许吉璟　榜姓翁，知县，刑部主事。　　黄道
　　传见忠节。
　　苏国瓓　贵州籍。传见宦绩。　　郭符甲　传见忠节。
　　陈履贞　传见儒林。　　黄士■〈羽戈〉　礼部主事，广东学政。
　　郭承汾　传见忠节。　　杨于先　顺治壬辰殿试。
　　沈佺期　传见□□。
　　国朝进士顺治初年，定乡会试期仍明代旧制。雍正丁未科以岁闰春寒，嗣后会试，年遇闰改于三月。乾隆十年，改三月永为定制。间奉特旨开科，则随时定期。
　　顺治三年丙戌傅以渐榜
　　黄志遴　传见宦绩。
　　顺治六年已丑刘子壮榜
　　黄灏中　传见宦绩。　　黄中通　传见宦绩。
　　何承都　传见宦绩。　　林忠顺　传见宦绩。
　　杨旬瑛　传见名臣。　　黄日祚　传见文苑。
　　林嗣环　传见儒林。　　柯赓昌　传见宦绩。
　　李世耀　佥事。
　　顺治九年壬辰邹忠倚榜
　　龚必第　传见宦绩。　　吴愈圣　传见宦绩。
　　王承裘　知县。　　黄云蒸　传见□□。
　　杨于先　传见宦绩。
　　顺治十二年乙未史大成榜
　　龚九震　顺德推官。　　陈韩遴　吏部主事，金衢道参议。
　　郭世纯　传见宦绩。　　陈立礼　新城知县。
　　翁仕伟　知县。　　王命岳　传见名臣。
　　洪士铭　传见□□。
　　顺治十五年戊戌孙承恩榜
　　富鸿业　改名鸿基。传见名臣。　　何芳腾　广东雷州推官。传见宦绩。
　　许岩光　江南太平府推官。　　史孕庚　绍兴马湖推官。
　　龚龙见　衡州推官。　　郑长青　传见宦绩。
　　魏士兰　潍阳知县。
　　顺治十六年己亥徐元文榜
　　伍升　　榜姓卢。
　　顺治十八年辛丑马世俊榜
　　陈常夏　会元，南靖学，居晋江。传见文苑。　　郭梦骥　改姓名王庭龙，黄梅知县。
　　龚锡瑗　传见宦绩。　　蔡时光　传见宦绩。
　　詹允捷
　　康熙三年甲辰岩我斯榜是科以策论二场取士。
　　林象祖　传见宦绩。　　洪承龙　传见宦绩。
　　康熙六年丁未缪彤榜是科以策论二场取士。
　　唐文黼　或作安溪人。　　苏尧松　南安籍，歙县知县。
　　康熙九年庚戌蔡启僔榜是科复以八股取士。
　　郭天锦　传见宦绩。　　李为观　传见宦绩。
　　康熙十二年癸丑韩菼榜
　　黄志■〈王奐〉　内阁中书。传见文苑。　　倪丁松　榜姓名丁松。
　　康熙十八年已未归允肃榜
　　庄延裕　传见宦绩。
　　康熙二十一年壬戌蔡升元榜
　　曾炳　漳州籍。传见宦绩。　　蔡致远　镇海卫籍。传见宦绩。
　　林可梁　传见孝友。
　　康熙二十四年乙丑陆肯堂榜
　　陈迁鹤　传见理学。
　　康熙二十七年戊辰沈廷文榜
　　何龙文　解元，翰林。传见儒林。
　　康熙三十年辛未戴有祺榜
　　林洪烈　传见宦绩。　　黄觐光　传见宦绩。
　　康熙三十三年甲戌胡任舆榜
　　林可煋　一作安溪人。
　　康熙三十六年丁丑李蟠榜
　　柯思睿　榜姓林，南安学，庚辰殿试考授内阁中书。
　　康熙三十九年庚辰汪绎榜
　　蔡任鹄　同安籍。传见宦绩。　　苏埙　南安籍。传见宦绩。
　　康熙四十五年丙戌施云锦榜
　　何秉忠　榜姓陈，同安籍。传见宦绩。　　张云路　传见宦绩。
　　林之浚　传见文苑。
　　康熙四十八年己丑赵熊诏榜
　　陈镇峰　榜姓高，南安籍。
　　康熙五十一年壬辰王世琛榜
　　林有怀　晋江籍，徙安溪。
　　康熙五十二年癸巳恩科王敬铭榜
　　蔡大受　榜姓徐，内阁中书。　　颜仪凤　榜姓林，永春籍。传见宦绩。
　　丁莲　传见宦绩。
　　康熙五十四年乙未徐陶璋榜
　　洪世本　　徐霞彩　榜姓洪。惠安籍，内阁中书。
　　蔡宾兴　同安籍。传见宦绩。
　　康熙五十七年戊戌汪应铨榜
　　陈万策　传见儒林。　　杨询朋　临桂知县。
　　陈之缇　榜姓侯。传见宦绩。　　张廷煌　传见宦绩。
　　苏圻　同安籍。
　　康熙六十年辛丑邓钟岳榜
　　黄焕彰　传见宦绩。　　张对墀　传见文苑。
　　杨廷选　榜姓林，更名廷勷。传见文苑。　　郭应元　永春籍。传见宦绩。
　　雍正元年癸卯恩科于振榜
　　黄岳牧　翰林院检讨，擢监察御史，历江西按察司。传见宦绩。
　　王霖奏　榜姓蔡。　　黄良庆　榜姓蔡，会试第五名，永春籍，贵池知县。
　　许履坦　密县知县，革火耗羡余，民咸德之，后改汀州教授，著有《丛青诗籍》四卷。传见宦绩。
　　雍正二年甲辰陈德华榜
　　郑拔进　南安籍，台湾教授，升仁化县知县。　　谢重灿　惠安籍，灵璧知县。传见宦绩。
　　陈大玠　惠安籍。传见名臣。　　陈绍芳　安溪籍。传见文苑。
　　吕日登　漳浦籍。传见宦绩。
　　雍正五年丁未彭启丰榜
　　张名时　余庆知县。　　张焕登　汀州教授，未任卒。
　　陈高翔　榜姓杨，惠安籍。传见名臣。　　邓启元　殿试第二人，德化籍。传见文苑。
　　雍正八年庚戌周树榜
　　董行　改名衡，建德、定陶知县。　　许殿辅　汀州教授。
　　陈亮世　南安籍。传见宦绩。　　黄文修　惠安籍，松阳丽水知县。
　　雍正十一年癸丑陈倓榜
　　蔡焕章　榜姓魏。传见宦绩。　　柯可栋　传见宦绩。
　　李孕昌　榜姓黄，永春籍，日照知县。
　　乾隆元年丙辰金德瑛榜
　　罗岳珪　榜姓吴，天柱、庆元知县。传见宦绩。　　林简士　传见宦绩。
　　乾隆二年丁巳恩科于敏中榜
　　王商霖　建宁教授。传见孝友。　　郭赓武　安顺知府。传见宦绩。
　　曾式冕　六合知县。传见宦绩。
　　乾隆四年已未庄有恭榜
　　庄有恭　殿试第一人，番禺籍。　　富介龄
　　乾隆七年壬戌金甡榜是科阙。
　　乾隆十年乙丑钱维城榜
　　池光远　传见文苑。　　柯伟生　光山知县。传见笃行。
　　佘汉章　榆社知县。传见宦绩。
　　乾隆十三年戊辰梁国治榜
　　陈科捷　安溪籍，翰林院编修，吏科掌印给事中。传见文苑。
　　乾隆十六年辛未吴鸿榜晋江阙。
　　乾隆十七年壬申恩科秦大士榜
　　曾元景　兴化教授。
　　乾隆十九年甲戌庄培因榜
　　王世浚　安阳知县。传见宦绩。
　　乾隆二十二年丁丑蔡以台榜
　　尤垂青　福州兴化教授。传见宦绩。　　庄拔萃　传见宦绩。
　　王克捷　诸罗籍。传见宦绩。
　　乾隆二十五年庚辰毕沅榜
　　张光宪　翰林院编修。传见宦绩。
　　乾隆二十六年辛巳恩科王杰榜晋江阙。
　　乾隆二十八年癸未秦大成榜晋江阙。
　　乾隆三十一年丙戌张书勋榜晋江阙。
　　乾隆三十四年已丑陈初哲榜
　　庄寅清　工部主事。传见文苑，附庄名夏传内。　　黄世德　漳州府教授。传见儒林。
　　乾隆三十六年辛卯黄轩榜
　　陈振彩
　　乾隆三十七年壬辰金榜榜
　　林聪　陕西山阳县知县。　　黄启骏　广西恭城县知县。
　　乾隆四十年乙未吴锡龄榜
　　张慎和　传见宦绩。　　黄燮
　　乾隆四十三年戊戌戴衢亨榜
　　粘克升
　　乾隆四十五年庚子恩科汪如洋榜晋江阙。
　　乾隆四十六年辛丑钱棨榜
　　张慎德　刑部主事。传见宦绩，附张慎和传内。
　　乾隆四十九年甲辰茹棻榜晋江阙。
　　乾隆五十二年丁未史致光榜
　　张祥云　刑部主事，授安徽庐州府知府，□□□道。
　　乾隆五十四年己酉恩科胡长龄榜晋江阙。
　　乾隆五十五年庚戌石韫玉榜晋江阙。
　　乾隆五十八年癸丑潘世恩榜
　　谢淑元　会魁，翰林院检讨。传见文苑。
　　乾隆六十年乙卯恩科王以衔榜晋江阙。
　　嘉庆元年丙辰赵文楷榜
　　曾宝光内阁中书。传见笃行。
　　嘉庆四年己未姚文田榜
　　蔡鸿捷　传见儒林。
　　嘉庆六年辛酉恩科顾臯榜
　　黄大龄　汀州府教授。
　　嘉庆七年壬戌吴廷琛榜晋江阙。
　　嘉庆十年乙丑彭浚榜
　　陈宗畴　庶吉士，改授知县，授例兵部主事。
　　嘉庆十三年戊辰吴信中榜
　　杨滨海　即用县请改教，历漳州、台湾教授。传见孝友。
　　何奕簪　山西襄陵县。传见宦绩。
　　嘉庆十四年己巳恩科洪莹榜晋江阙。
　　嘉庆十六年辛未蒋立镛榜
　　吴廷辉　　许邦光　现翰林院侍读学士，湖南学政。
　　嘉庆十九年甲戌龙汝言榜晋江阙。
　　嘉庆二十二年丁丑吴其浚榜
　　王克敬　浙江奉化县，改授漳州府教授。
　　嘉庆二十四年已卯恩科陈沆榜
　　蔡鹏南　即用县。
　　嘉庆二十五年庚辰陈继昌榜
　　许有韬　庶吉士，改授江西龙南县。
　　龚作楫
　　道光二年壬午戴兰芬榜晋江阙。
　　道光三年癸未林绍棠榜
　　杜中士　庶吉士，改授礼部主事。
　　道光六年丙戌朱昌颐榜
　　龚维琳　清书翰林院编修。　　曾维祯　庶吉士，改授湖南石门县。
　　道光九年己丑李振钧榜晋江阙。

　　〔校注〕
　　〔一〕该榜原稿名阙。
　　〔二〕咸平三年为庚子，原文作戊子，误。
　　〔三〕“元”应为“玄”，避康熙帝讳改。
　　〔四〕瑞平二年为乙未年，原文作已未，误。
　　〔五〕宋度宗赵禥年号为咸淳。戊辰年系咸淳四年，即公元一二六八年。原文作咸祐，误。
　　〔六〕元进士原稿阙名。
　　〔七〕弘治三年为庚戌年，原文作庚辰，误。

　　●卷之三十一　选举志【举人　贡生　恩叙　武进士　武举人　武选】

　　元乡举壬寅
　　周太初　同安教谕。依《八闽通志》增。
　　许汝翊　大德十一年乡举。传见文苑。
　　明乡举洪武三年诏开科举，以今年八月为始，使内外文臣皆由科举而选。四年诏各行省，连试三年。六年谕中书省科举暂停。别令有司察举贤才。十七年颁行科举成式，凡三年大比。第一场试四书义三道，经义四道。第二场试论一道，判语五条，诏、诰、表、内科一道。第三场试时务策五道。福建乡试中额：洪武三年定为四十人，洪熙元年增为四十五人，正统六年增为六十人，景泰四年增三十人为九十人。
　　洪武三年庚戌科解元李升榜《闽书》云：庚戌乡试，辛亥会试者，洪武即位之初，科试未定故也。十七年始，以子午卯酉为乡试，辰戌丑未为会试。
　　陈章应　府学。辛未进士。　　庄济翁　新府志作洪武五年壬午科。官户部员外郎。传见文苑。
　　洪武十七年甲子科解元黄维清榜
　　黄维清　第一名府学。乙丑进士。　　杨本初　一作体初，误。府学。
　　周同生　乙丑进士。　　周同安　依《闽省贤书》补。
　　洪武二十年丁卯科解元冯伏榜
　　吴安生　府学。戊辰进士。　　冯亮　戊辰进士。
　　颜润生　严州训导。　　魏慈生　处州教授。
　　郭居贤　临武教谕。传见文苑。　　杨琇　湖阳知县。
　　洪武二十三年庚午科解元张伯福榜
　　林维和　府学。丁丑进士。大理寺副。　　许同生　府学。鲁府典宝。
　　林弼　　李仪凤
　　洪武二十六年癸酉科解元林赐榜
　　柯正中　云从六世孙。府学。宁乡教谕。　　郭文昌　府学。甲戌进士。旧志郭误作郑。
　　洪武二十九年丙子科解元李骐榜
　　李敏学　府学。一作学敏。　　吴逊　府学。
　　高显宗　一作宗显，误。　　马保　周府教授。
　　陈赐　教授。　　　　何安　江山训导。传见宦绩。
　　诸葛珙　旧志缺，据《闽书》补。　　庄谦才　府学。应天中式丁丑进士。
　　郑懋中　府学。应天中式。传见宦绩。
　　建文元年已卯科先改洪武三十二年，后诏复年号，仍称建文元年。解元杨子荣榜
　　薛用昭　府学。慈溪教谕。
　　永乐元年癸未科解元陈用榜
　　倪维哲　　府学。甲申进士。　　谢敏　　府学。甲申进士。
　　刘孔宗　榜名孔礼，甲申进士。　　蔡惟溥　甲申进士。香山知县，历知州。
　　林良　　甲申进士。　　赵仝　府学。弋阳教谕。
　　陈真　　府学。河南教谕。　　邱全　府学。绍兴训导。
　　林凤　　甲申进士。　　梁嗣隆　奉化琼山教谕。
　　黄应　　甲申进士。
　　永乐三年乙酉科解元杨端仪榜
　　杨端仪　第一名府学。丙戌进士。　　朱铎　府学。丙戌进士。
　　李斯义　府学。丙戌进士。　　柯应隆　府学。句容知县。
　　黄敏　　府学　　留震　新昌知县。
　　薛克铭　府学。顺天中式，历崇德、海盐、永福知县，升杭州府通判。
　　永乐六年戊子科解元杨慈榜
　　邱重　　府学。官南京刑部郎中。传见文苑。　　刘宣　昌言裔孙。府学。永春训导。
　　李祐　　府学。泰州训导。　　王纯礼　府学。
　　胡守宗　壬辰进士。　　陈公爵　乌程知县。
　　永乐九年辛卯科解元林志榜
　　陈安　　榜姓林。府学。乙未进士。　　曾济　府学。戊戌进士。
　　卓真　　府学。官教谕。　　傅沇　自得裔孙。府学。乙未进士。
　　林广　　山阳教谕。
　　永乐十二年甲午科解元何琼榜
　　余升堂　榜姓徐。府学。辛丑进士。　　陈有曾　府学。潮阳训导。
　　杨和　　府学。按察佥事。　　林礼　府学。
　　吴应宗　府学。乙未进士。一作南安人。　　林仪凤　一作凤仪。官监察御史。
　　吴凯　　官卫经历。　　陈应良　乙未进士。
　　罗润　　乙未进士。　　吴靖　靖，一作清。文度父。黄梅教谕。
　　蔡辉　　王瓒　南安学。石城教谕。
　　永乐十五年丁酉科解元李骐榜
　　王彦英　府学。戊戌进士。　　柯季　云从六世孙。府学。辛丑进士。
　　曾孟初　府学。光禄署丞。　　许一塘　府学。官训导。
　　张节　　府学。官教谕。　　李英　府学。官训导。传见□□。
　　郑文钦　府学。　　杨参　府学。
　　陈道会　戊戌进士。　　朱鉴　传见名臣。
　　王立　　经魁。知县。　　王耀　武宁知县。
　　陈满　　戊戌进士。海州知州。祀名宦。府志不载戊戌进士。县志戊戌进士俱无此名，乾隆十一年钱维棫等所刊进士题名录亦无。
　　永乐十八年庚子科解元吴观榜
　　徐陟　府学。传见宦绩。　　郭全　府学。宁都教谕。
　　陈璲
　　永乐二十一年癸卯科解元汪凯榜
　　何观　府学。传见忠节。　　黄贵　府学。国子助教。
　　杨盛基　曜宗侄。传见□□。
　　宣德元年丙午科解元林时望榜晋江阙。
　　宣德四年己酉科解元李蒲榜
　　陈智　府学。万全卫经历。　　陈永　府学。王府教授。传见□□。
　　王文　　博罗训导。
　　宣德七年壬子科解元林同榜
　　冯观　冯，一作马。府学。经魁。揭阳训导、教谕。
　　宣德十年乙卯科解元高冈榜
　　黄凯　府学。官训导。传见□□。　　崔惠　石城教谕。死难。传见忠节。
　　黄宁　官州学正。传见宦绩。
　　正统三年戊午科解元林侨榜晋江阙。
　　正统六年辛酉科解元方玭榜
　　庄敏　府学。乙丑进士。
　　正统九年甲子科解元黄誉榜是年，在京各衙门典吏承差人等礼部严考，通经无犯者准乡试。
　　林瑺
　　正统十二年丁卯科解元陈俊榜
　　张宽　府学。传见宦绩。　　温良　经魁。官中书舍人。传见儒林。
　　秦瑛　直隶中式。戊辰进士。贵州州参政，升布政。有惠政。
　　景泰元年庚午科解元翁宾榜是年两京天文生、阴阳及官生子弟许就在京乡试。
　　林同　府学。　　陈亮　府学。传见宦绩。
　　邱璧　重子。府学。　　　　庄谏
　　陈彝　瑞州通判。
　　景泰四年癸酉科解元许评榜
　　杨智　府学。甲申进士。　　黄宽　府学。壬辰进士。
　　林聪　　张复
　　景泰七年丙子科解元杨瑛榜
　　黄恭　贵子。府学。传见笃行。　　林秀　徐州教谕。
　　天顺三年己卯科解元杨琅榜是年两京天文生、阴阳及官生子弟许就在京乡试。
　　李汝嘉　府学。甲申进士。　　陈璿　府学。
　　崔瑺　高州训导。
　　天顺六年壬午科解元黄初榜
　　包文　府学。经魁。丙戌进士。　　张贤　青州教授。
　　成化元年乙酉科解元赵珤榜
　　赵珤　府学第一名。丙戌进士。　　黄渊　府学。
　　庄璿　经魁。　　吴文度　靖子。由江宁籍壬辰进士，官至户部尚书。
　　成化四年戊子科解元黄文琳榜
　　赵钦　府学。青平教谕，升教授。　　庄恭　府学。己丑进士。
　　成化七年辛卯科解元余廉榜
　　王埙　知县。
　　成化十年甲午科解元黄乾亨榜
　　李信　府学。茂名知县。　　李聪　府学。庚戌进士。
　　林迪　　吴礼　永春学。
　　成化十三年丁酉科解元蔡清榜
　　蔡清　第一人甲辰进士。　　杨渤　舆子。传见宦绩。
　　陈瞕　一作璋。安溪学。传见宦绩。　　杨澄　德化学。官通判。传见宦绩。
　　成化十六年庚子科解元吴稜榜
　　李雍　汝嘉从叔。府学。癸丑进士。　　杨振　府学。
　　黄正　南雄府推官。
　　成化十九年癸卯科解元陈仁榜
　　徐珙　府学。　　张旺　府学。孝友真醇，行谊敦笃。传见儒林。
　　留芳　通判。传见宦绩。　　林琚　益府纪善。传见宦绩。
　　谢洞　官教谕。传见笃行。　　庄熙　永春学。官知县。
　　成化二十二年丙午科解元林■〈啓，山代口〉榜二十三年准举人授教官，六年有功绩者许会试。
　　林颇　府学。经魁。官教授。传见儒林。　　石宗　府学。官教谕。
　　郑贤　府学。传见儒林。　　黄铭　府学。癸丑进士。
　　赵瑺　府学。庚戌进士。郑奎　府学。官教谕。
　　王鍭　府学。丙辰进士。　　萧存　应天教授。
　　庄荣　教谕。传见□□。　　田嵓　癸丑进士。
　　弘治二年已酉科解元傅鼎榜
　　黄应复　兵部郎中。　　蔡仲角　府学。官教谕。
　　朱濙　理问。
　　弘治五年壬子科解元林文迪榜
　　诸葛骏　隆子。府学。官教谕。传见儒林。　　陈珪　府学。官教谕。
　　陈腆　府学。癸丑进士。　　林仕俊　府学。官教谕。
　　李源　府学。乙丑进士。　　黄■〈釒榮〉　铭弟。府学。癸丑进士。
　　武宁　南安学。钱塘教谕。
　　弘治八年乙卯科解元宋元翰榜
　　吴玺　府学。官知县。传见宦绩。　　顾珀　府学。己未进士。
　　洪聪　经魁。壬戌进士。　　庄科　高州知府。传见宦绩。
　　李贯　壬戌进士。　　田昆　传见宦绩。
　　林珹　儒士。丙辰进士。
　　弘治十一年戊午科解元林士元榜
　　赖凤　府学。戊辰进士。　　张云龙　府学。潮州通判。
　　陈宁　壬戌进士。　　郑良佐　泉州卫儒士。已未进士。
　　陈尚文　宁子榜。姓武，泉州卫儒士。戊辰进士。　　留志淑　芳子。儒士。乙丑进士。
　　蔡存畏　清子。儒士。传见文苑。　　陈硕　儒士。
　　弘治十四年辛酉科解元张爕榜
　　王忠　　府学。　　林潮　府学。乙丑进士。
　　董灌　　府学。壬戌进士。　　林同　府学。金华教授。传见儒林。
　　张元玺　旺子。府学。建昌同知。传见理学。　　黏灿　府学。南京监察御史。传见名臣。
　　蔡祐　　府学。湖州教授。传见理学。　　王柏　府学。金山卫教授。
　　丁仪　　乙丑进士。　　黄瑗　乙丑进士。
　　蔡庆璜　传见文苑。　　黄泰　官知县。
　　张颙　　儒士。壬戌进士。　　林辂　儒士。官知县。
　　吴聪　　儒士。
　　弘治十七年甲子科解元黄如金榜
　　王宣　　府学。以养亲不仕。传见理学。　　汪瀚　府学。官教谕，升知县。
　　庄晋阳　府学。历清远、通道知县。　　林钺　戊辰进士。增城知县。
　　李墀　　祐曾孙。戊辰进士。　　庄琦　官通判。传见宦绩。
　　余义　　官教谕。　　陈常道　儒士。戊辰进士。
　　李深　儒士。滕县教谕，升南京国子监博士，终文昌县知县。
　　黄宽　　瑗兄。儒士。阳春知县。传见宦绩。　　叶宽　泉州卫儒士。戊辰进士。
　　正德二年丁卯科解元林文俊榜
　　张文应　府学第二人。官乐平知县。号南溪子，天衢以学行见重于时。督学为立南溪书院于车桥。传见宦绩。
　　杨孟洪　府学。官德化府左长史。传见宦绩。　　林廷春　府学。衡州通判。
　　赵文嘉　府学。　　蔡奇　官教谕。
　　庄希缵　府学。官知县，丁忧以刚方弗乐趋时不出。传见宦绩。
　　蔡敔　　府学。官教谕。　　曾仲魁　府学。癸未进士。
　　伍隆　　广州教授。　　王宗源　辛未进士。
　　林祐　　蒋孔炀　甲戌进士。
　　正德五年庚午科解元黄廷宣榜
　　苏辅　府学。甲戌进士。　　李敀　府学。
　　庄哲　府学。溧阳知县。　　尤复　聪孙。府学。官知县。传见□□。
　　郭楠　府学。甲戌进士。　　王翊
　　陈良猷　官教谕，升知县。　　王敦　榜姓郭。官同知、知府。
　　陈矩　矩一作炬。传见□□。　　陈琛　儒士。丁丑进士。
　　项忠　教谕。传见宦绩。
　　正德八年癸酉科解元张岳榜
　　曾祯　府学。　　陈宾　传见儒林。
　　陈奇　府学。官通判。冲澹孝友。传见宦绩。　　史于光　府学。丁丑进士。
　　林春　府学。丁丑进士。　　徐荣　府学。壬辰进士。
　　何纲　官学正。　　黄润　辛巳进士。
　　陈佐　官教谕。新志作知县。
　　正德十一年丙子科解元朱淛榜
　　邱养浩　府学。辛巳进士。　　　　杨萼　府学。
　　王宗濬　宗源弟。府学。丙戌进士。　　陈华　府学。丁丑进士。
　　陈宏毅　府学。　　洪开　府学。
　　吴希澄　传见宦绩。
　　正德十四年已卯科解元陈公升榜
　　何时晋　府学。丙戌进士。　　伍鎧　丙戌进士。
　　尤和　复弟。无锡教谕。兰溪知县。为严鲠清介。　　翁祯　官教谕。升知县。
　　嘉靖元年壬午科解元邱愈榜
　　洪富　府学。乙丑进士。四川参政。　　易时中　府学。顺天推官。为人修癯，执守澹泊、慈祥。传见理学。　　林性之　府学。乙丑进士。
　　蔡存远　清子。府学。丙戌进士。　　陈仲　癸未进士。
　　陈廷谟　　汪旦　万里父。乙未进士。旧志作府学。惠安人，今改正。
　　嘉靖四年乙酉科解元林东海榜
　　蔡润宗　府学。官通判。传见理学。　　王慎中　府学。丙戌进士。
　　黄文汉　■〈釒榮〉侄。府学。　　蔡存微　清子。府学。东莞知县。
　　梁怀仁　府学。己丑进士。　　柯乾敷　云从九世孙。毓奇父。赣州府同知。
　　庄一俊　已丑进士。　　洪庭实　南安学。居晋江。惠州府同知。
　　嘉靖七年戊子科解元刘汝楠榜
　　尤麒　府学。南京户部主事。传见宦绩。　　温学舜　良孙。府学。乙未进士。
　　陈蕙　府学。己丑进士。　　庄壬春　府学。乙丑进士。
　　王时俭　府学。戊戌进士。　　张志选　府学。已丑进士。
　　黄才硕　■〈釒榮〉侄。府学。　　留子陈　志淑从侄。府学。
　　庄用宾　已丑进士。　　黄光升　已丑进士。
　　谢棠　　官府同知。　　蔡克廉　祐子。己丑进士。
　　何元述　壬辰进士。　　李仁　官户部主事。传见循绩。
　　王春复　儒士。戊戌进士。
　　嘉靖十年辛卯科解元陈让榜
　　陈让　　府学第一人。琛族侄。壬辰进士。　　史朝宾　府学第二名。丁未进士。
　　杨宗秩　府学。宝应知县。　　张天叙　府学。文应子。遂溪知县。传见宦绩。
　　曾一诚　府学。　　蔡瓒　官同知。府学。
　　庄深　　府学。官知县。传见宦绩。　　林大任　府学。
　　郑一鸾　府学。戊戌进士。　　郑承家　良佐子。府学。
　　柯实卿　壬辰进士。　　蔡元伟　官同知。传见理学。
　　黄国宠　官通判。　　郭立介
　　黄鳌　　乙未进士。湖广山东布政参议。　　陈储秀　壬辰进士。
　　嘉靖十三年甲午科解元杨子充榜
　　赵恒　　瑺孙。府学。经魁。戊戌进士。　　李奇俊　府学。官知县。
　　周天佐　府学。乙未进士。　　郭立彦　府学。庚戌进士。
　　王佩　　府学。官知县。　　史宏询　寿州知州。
　　郭良璞　庚戌进士。　　陈露　官同知。传见宦绩。
　　庄思宽　戊戌进士。　　姚居易　官知县。
　　张乔相　云汉子。官知州。　　洪庭桂　庭实胞弟。南安学。居晋江。戊戌进士。
　　嘉靖十六年丁酉科解元章日闇榜
　　章日闇　第一名。传见□□。　　林一新　性之子。府学。丁未进士。
　　薛天华　府学。庚戌进士。　　黄宗庆　府学。官知县。雷州通判。旧志作崇庆。
　　李一德　府学。官知州，襄阳长史。传见宦绩。　　史朝宜　宏询侄。癸丑进士。
　　石华岳　　史朝富　朝宜弟，与朝宜同榜进士。
　　朱梧　　鉴孙。官知县。传见文苑。　　杨鸾　庐州教授。辉县知县。
　　许瑄　　戊戌进士。　　黄铸　丁未进士。
　　洪英明　官知县。
　　嘉靖十九年庚子科解元郑启谟榜
　　张冕　　旺孙。府学。丁未进士。　　朱安期　鉴孙。府学。庚戌进士。
　　田杨　　昆孙。府学。庚戌进士。　　王惟中　慎中弟。府学。辛丑进士。
　　黄伯善　府学。官府同知。传见□□。　　翁尧英　府学。南京户部员外。传见宦绩。
　　陈章　　府学。官知州。　　杨士中　府学。历官湖州府同知。
　　李士绚　府学。官知县。传见宦绩。　　何琚　丁未进士。
　　项宗礼　　戴鲤化　官推官。
　　林桂　　官知县。传见宦绩。
　　嘉靖二十二年癸卯科解元黄继周榜
　　周良寏　府学。庚戌进士。　　张乔桧　府学。癸丑进士。
　　郑一凤　一鸾弟。崇阳知县。　　庄士元　府学。癸丑进士。
　　林宗和　府学。官同知。　　蔡一槐　府学。已未进士。
　　尤烈　　府学。庚戌进士。　　苏宗玺　官通判。传见宦绩。
　　周茂中　儒士。官知县。传见宦绩。　　谢文南　四会知县。
　　嘉靖二十五年丙午科解元洪世迁榜
　　黄廷楫　文汉子。府学。官知州。传见宦绩。　　留元复　志淑子。府学。
　　王宗会　府学。癸丑进士。　　蔡阳立　府学。
　　李缵　庚戌进士。　　林奇材　已未进士。
　　王国相　官知县。传见宦绩。　　邱有嵓　癸丑进士。
　　许宗承　阳春知县。　　郑良璧　官推官。传见宦绩。
　　黄襄　已未进士。　　江万仞　儒士。癸丑进士。
　　嘉靖二十八年己酉〔一〕科解元黄士观榜
　　苏民　府学。经魁。官知县。传见宦绩。　　杨珂　府学。乙丑进士。
　　许宗镒　府学。癸丑进士。　　黏钟岳　灿孙。府学。
　　丁自申　府学。庚戌进士。　　黄尚宾　府学。
　　庄国祯　府学。壬戌进士。　　黄一栋　苍梧知县，有政声。
　　洪英佐　知县。　　陈道基　庚戌进士。同安籍，居晋江。
　　嘉靖三十一年壬子科解元黄星耀榜
　　王徽猷　府学。已未进士。　　郭培之　府学。
　　史朝寀　朝宜弟。府学。丙辰进士。　　张敷潜　府学。潮州知府。
　　李载贽　后改名李执。府学。官知府。传见文苑。　　李继芳　汝嘉孙。府学。历官布政司参议。传见宦绩。
　　丁云会　　许天琦　府学。壬戌进士。
　　陈敦质　府学。官知县。传见孝友。　　李伯遇　癸丑进士。
　　蔡民望　历官知府。传见宦绩。　　孙振宗　壬戌进士。
　　龚时应
　　嘉靖三十四年乙卯科解元黄懋冲榜
　　吴从宪　府学。壬戌进士。　　陈邦颜　府学。壬戌进士。
　　赖统　府学。官同知。庭无冤狱，修废赈饥，多惠政。　　许自新　府学。丙辰进士。
　　蔡万　府学。己未进士。　　郭斯德　府学。
　　陈选　经魁。丙辰进士。　　陈载熙　官知县。传见宦绩。
　　刘文岳　临高知县。　　汪万里　旦子。惠安学。顺天中式。赣州通判。
　　嘉靖三十七年戊午科解元黄才敏榜
　　黄才敏　府学第一人。乙丑进士。　　薛应钟　天华子。府学第二人。官知县，历吏部稽勋司主事，工部营缮司员外、礼部仪制司郎中、云南道监察御史。　　李仁　传见宦绩。
　　苏士润　府学第三名。乙丑进士。　　张养直　府学。
　　周标　府学。壬戌进士。　　赵鹭　府学。辛未进士。
　　郑大纪　府学。汝州学正。　　王应宾　府学。香山知县。
　　王用汲　府学。戊辰进士。　　王师性　府学。增城知县。
　　杜业　府学。历官按察副使。传见宦绩。　　李泽　府学。乙丑进士。
　　蔡存省　府学。官知县。传见宦绩。　　颜容舒　府学。戊辰进士。
　　陈诗　奇弟。府学。惠州通判。　　王同讚　慎中从侄。府学。壬戌进士。
　　萧春芳　府学。霍邱知县。　　赵日新　恒子。第五名。辛未进士。
　　田梃　全椒知县。　　庄望栋　一俊子。官荆门知州、淮府长史。传见宦绩。
　　柯毓奇　干敷子。　　徐廷佐　宁都知县。
　　王任重　榜名云卿。戊辰进士。　　刘大遗　儒士。己未进士。
　　刘尧臣　昌言裔孙。儒士。官教谕。　　许一夔　府学。顺天中式。
　　曾宗可　广东中式。　　洪有第　庭实子。南安学。居晋江。己未进士。
　　嘉靖四十年辛酉科解元赵秉忠榜
　　李华春　儒士第二名。辛未进士。　　李维铉　府学。钱塘教授，升芜湖知县，改安仁知县。
　　林宅远　改名大祯。府学。官知县长史。传见宦绩。　　梁尚明　榜名并明。府学。官知县。
　　张守为　志选侄。府学。官知县。传见宦绩。　　林乔相　府学。壬戌进士。
　　洪可弼　府学。定南知县。　　庄颜见
　　王廷稷　宗源侄。府学。官南御史、布政司参议。传见宦绩。
　　蔡日宣　府学。官知县。传见宦绩。　　张宏纲　府学。辛未进士。
　　黄凤翔　应曾孙。第四名。戊辰殿试第二人。　　谢廷试　新昌知县。
　　洪有复　庭实胞侄。庚辰进士。　　李熙　戊辰进士。
　　秦舜翰　戊辰进士。　　赖廷桧　乙丑进士。
　　陈惟立　　张国谦　壬戌进士。
　　李际寅　辛未进士。　　林云程　乙丑进士。
　　苏忠　　李大澜　乙丑进士。
　　张儒则　　萧云鹄　儒士。官知县。
　　林大祯　传见宦绩。
　　嘉靖四十三年甲子科解元王大道榜
　　周良宾　良寏从弟。府学。经魁。乙丑进士。　　李廷仪　奇俊子。府学。
　　顾应龙　府学。祁州知州。　　陈超　安曾孙。府学。
　　萧腾凤　存曾孙。府学。戊辰进士。　　黄一龙　府学。戊辰进士。
　　黄宪清　伯善子。府学。官同知。传见宦绩。　　余栋　府学。邯郸知县。
　　詹仰庇　乙丑进士。　　杨道会　府学。戊辰进士。
　　杨廷相　府学。甲戌进士。　　张治具　府学。辛未进士。
　　庄应裴　夏裔孙。府学。　　张思可　乔相子。府学。
　　史朝录　宏询子。丁丑进士。　　李廷益　奇俊子。戊辰进士。
　　李志宠　高州推官。　　凃万程
　　黄锡　官知州。　　田升　邓州知州。
　　朱国有　鉴裔孙。官知县。　　郭立之　官知府，以终养归。传见宦绩。
　　王同任　永春学。官推官。　　何元选　顺天中式。传见乐善。
　　黄乔植　光升子。顺天中式。
　　隆庆元年丁卯科解元张履祥榜
　　潘维岳　府学第二名。官御史、知府。传见宦绩。　　李继华　继芳弟。府学。传见宦绩。
　　黄国彦　润孙。府学。官知州。传见宦绩。　　庄敦义　府学。徽州同知。
　　史朝铉　宏询子。府学。戊辰进士。　　朱昌竹　梧子。府学。官知县。传见宦绩。
　　周日甲　府学。官知县。传见宦绩。　　蔡思雍　府学。官知县。传见宦绩。
　　许知新　自新从弟。府学。官知州。传见宦绩。　　林云龙　府学。官同知。传见宦绩。
　　黄士敏　才敏从兄。府学。龙门知县。　　郑望岳
　　王维翰　翊孙。　　黄德洋　戊辰进士。
　　陈道淳　榜名道济。广州同知。　　陈用宾　辛未进士。
　　黄履初　官知州。　　杨君聘
　　张会宗　广东中式。辛未进士。　　孙有敷　惠安学。官按察副使。传见循绩。
　　隆庆四年庚午科解元林奇石系同安人榜是年，顺天解元系李廷机，泉郡一科两元五十八士，晋江计三十九人。
　　陈振扬　奇孙。府学。壬辰进士。　　庄履丰　一俊孙。府学。丁丑进士。
　　汪绍英　旦孙，万里子。府学。马凉州知州，南宁同知。
　　杨维清　府学。庆远同知。　　梁怀材　怀仁弟。府学。邓州学正。
　　留震臣　志淑孙，元复子。府学。甲戌进士。　　黄德渊　德洋弟。府学。官教授。
　　陈节　府学。官同知。传见宦绩。　　赵尔宪　鹭子。府学。海丰知县。
　　郭惟贤　府学。甲戌进士。　　谢吉卿　府学。庚辰进士。
　　朱孔昭　府学。永安知县。　　李皓　府学。武安教谕。
　　林云霄　府学。潮州、永州同知。　　郭继曾　楠孙。府学。沅州知州。
　　杨佩训　鸾子。第二名。辛未进士。　　周良寅　茂中子。第四名。辛未进士。
　　许国诚　癸未进士。　　王三阳　庚辰进士。
　　李忱　辛未进士。　　杨日采　士中侄。南刑部主事。传见宦绩。
　　张云冲　官知州。传见宦绩。　　黄金　应裔孙。南康知府。
　　陈仕行　庚辰进士。　　黄钟会　宁波同知。新志作宁汝。
　　留敬臣　志淑孙。丙戌进士。　　蔡文相　新兴知县。
　　陈诏　安曾孙。辛未进士。　　　　林继乔　官知府。传见宦绩。
　　郭宗磐　辛未进士。　　林乔楠　甲戌进士。
　　张治枢　治具弟。庚辰进士。　　林欲厦　云程从侄。丙戌进士。
　　洪有声　庭实胞侄。南安学，居晋江。甲戌进士。　　李廷机　顺天乡试，癸未会试俱第一人，殿试第二人。
　　苏舜臣　宗玺子。监生。顺天中式。丙戌进士。　　何居鲁　元述子。监生。顺天中式。庆远知府。
　　李任春　　庄宇毅　以容县训导中式。官北流知县。
　　王应汤　临桂教谕。以上三人皆晋江人。广西中式。
　　万历元年癸酉科解元苏濬榜
　　苏濬　第一名。丁丑会魁。　　周梦斗　第二名。官通判。
　　王居瓒　廷稷侄。府学。官知县。传见宦绩。　　邢屏　府学。官教谕。
　　谢有大　府学。官知县。传见宦绩。　　魏而焕　府学。云和教谕，升国子助教。
　　傅道唯　沈裔孙。府学。云南副使。　　蔡国炳　一槐侄。府学。甲戌进士。
　　张而絅　府学。官知县长史。传见宦绩。　　留湛然　志淑侄。府学。传见文苑。
　　黄道瞻　克缵侄。府学。甲戌进士。　　萧九章　府学。高要知县。
　　朱天应　安期侄。府学。庚辰进士。　　洪澄源　富侄。府学。丙戌进士。云南布政。
　　吴应征　癸未进士。　　王万　传见隐逸。
　　薛乔登　天华侄。官知县浙江桐乡县。　　赵存仁　桃源知县。
　　苏存轼　　许宗纶　宗承弟。长乐训导。
　　陈嘉策　甲戌进士。　　蔡应麟　克廉子。癸未进士。
　　辜志会　官知州。传见宦绩。　　谢廷训　廷策弟。官长史。传见宦绩。
　　史书言　朝录子。南安学。湘乡知县。　　周日暹　天佐嗣子。恩生。顺天中式。封川知县。
　　俞咨禹　都督大猷侄。应天中式。　　蔡如川　清曾孙。永春学。官知府，以矿税抗内监逮诏狱革职。传见宦绩。　　翁仲益　第五名。闽县学。甲戌进士。
　　万历四年丙子科解元刘廷兰榜
　　何乔迁　第四名。安元孙，炯子。府学。官大理寺评事。传见儒林。
　　许国瓒　国诚弟。府学。丁丑进士。　　邱应宾　有嵓子。府学。
　　陈绍功　露子。府学。庚辰进士。　　庄履朋　履丰弟。府学。癸未进士。
　　庄尚稷　国祯从侄。府学。官通判。传见宦绩。　　尤拔　麟孙。府学。廉州知府。
　　黄克缵　道瞻叔。府学。庚辰进士。　　李毓秀　府学。官同知。
　　李梦麟　缵子。府学。官同知。　　陈鸣华　安子。第五名。丙戌进士。
　　温显　良曾孙。庚辰进士。　　朱梦贤　儒士。连城教谕，升益阳知县。
　　杨道宾　儒士。丙戌殿试第二人。　　郑得书　良佐孙。儒士。丙戌进士。
　　诸葛表　儒士。己丑进士。　　朱于训　安期从侄。儒士。官同知。传见宦绩。
　　诸葛应科　儒士。官长史。传见宦绩。　　谢台卿　吉卿弟。儒士。庚辰进士。
　　林岳伟　儒士。徽州同知。　　颜魁槐　楚雄府同知。传见宦绩。
　　何乔远　乔迁弟。儒士。丙戌进士。　　赵日崇　恒子。旧志：晋江学。新志：南安学。江夏新城知县，历升刑部郎中。传见宦绩。　　洪啓采　庭芳孙。南安学。传见宦绩。
　　张问仁　贡生。顺天中式。丁丑进士。　　傅秀岐　贡生。顺天中式。
　　万历七年己卯科解元陈文选榜
　　龚廷宾　第二名。府学。癸未进士。　　王明嶅　府学。官通判。传见宦绩。
　　刘良春　府学。毫州知州。　　韦国贤　传见宦绩。
　　王同休　惟中子。府学。丙戌进士。　　任才钦　府学。富阳知县。
　　傅道统　府学。丙戌进士。　　李英材　府学。杭州通判。
　　朱士佳　孔昭子。府学。丙戌进士。　　王之诏　府学。镇海卫教授。
　　杨启新　府学。官知州。传见宦绩。　　邓镳　总兵城子。府学。已丑进士。
　　傅宾凤　道统侄。府学。己丑进士。　　许应铉　自新孙。府学。安庆府同知。
　　蔡彭　府学。癸未进士。　　王命袞　第四名。
　　黄国鼎　潛孙。戊戌进士。　　陈鸣熙　鸣华从弟。官知州。传见宦绩。
　　张国祥　治具子。榜名允棻。石西知州。　　金时舒　已丑进士。
　　陈钟瑁　传见宦绩。　　谢望俨　吉卿从叔。官知州。传见宦绩。
　　杨伟　官知县。传见宦绩。　　许应观　杭州教授。
　　黄国贤　润孙。官员外郎。传见宦绩。　　黄大宾　铸子。翁源知县。
　　蔡淮　丙戌进士。　　伍凤章　大埔知县。
　　陈升　盱眙教谕。　　丁日近　自申子。监生。顺天中式。己丑进士。
　　张志任　乔桧子。监生。顺天中式。遂溪知县。
　　万历十年壬午科解元谢絅榜
　　韦孚献　孝子，起宗孙。府学。宁波同知。传见宦绩。
　　龚云致　时应子。府学。癸未进士。　　　　许廷嵩　府学。英德知县。
　　郭震之　府学。　　赖克俊　廷桧子。府学。乙未进士。
　　赵世典　日新子。府学。丙戌进士。　　王纯臣　府学。汝宁通判。
　　林寅宾　第三名。癸未进士。　　陈义　丙戌进士。
　　苏守一　壬辰进士。　　杨岐凤　官知县。
　　尤应鲁　骐子。癸未进士。　　　　张宪可　宪，一作献。乔相子。永春学。官同知。传见宦绩。
　　苏朝阳　顺天中式。官知府。传见宦绩。
　　万历十三年乙酉科解元李光缙榜
　　李光缙　仁子。第一名。传见理学。　　李光绶　光缙从弟。府学。官礼部司务。传见宦绩。
　　庄懋华　国祯子。府学。已丑进士。　　潘澜　维岳侄。府学。甲辰进士。
　　苏廷橚　濬子。府学。　　庄懋声　懋华弟。府学。
　　黏钟嵓　灿侄。府学。传见宦绩。　　王孟遴　以节子。晋江学。南安住。官同知。
　　黄居中　官国子监监丞。传见文苑。　　杨瞿崃　榜名载萼。启新子。丁未进士。
　　刘宏宝　丙戌进士。　　黄朝鼎　国鼎弟。松江同知。
　　杜应楚　乙未进士。　　陈谏
　　洪启睿　壬辰进士。　　戴廷韶　晋江学。南安住。乙未进士。
　　黄汝良　宪清子。丙戌进士。　　陈鸣勋　鸣熙弟。
　　史继偕　朝宜子。壬辰殿试第二人。　　许凤宾　贡生。顺天中式。传见宦绩。
　　蒋光彦　监生。顺天中式。壬辰进士。
　　万历十六年戊子科解元潘洙榜
　　潘洙　第一名。维岳侄。已丑进士。　　林学曾　第三名。敦忠子。府学。壬辰进士。
　　林乔木　府学。官知县。传见宦绩。　　李伯元　聪曾孙。府学。官知州。传见宦绩。
　　李宗熹　源孙。府学。传见□□。　　郭应龚　府学。阳江知县。
　　陈亮采　府学。乙未进士。　　余炜　栋侄。府学。武缘知县。
　　曾华国　府学。　　王镛　熺孙。府学。传见理学。
　　张正纪　府学。　　李文渊　府学。龙南教谕，吴川知县。
　　张维枢　志选族侄。府学。戊戌进士。　　蔡立敬　府学。辛丑进士。
　　丁衍仁　府学。增城知县、和州知州。　　陈绩　亚魁。
　　陈廷诗　已丑进士。　　林乔烜
　　朱于赞　于训弟。官同知。　　李炜　奇俊孙，廷仪子。永春学。戊戌进士。
　　丁启濬　自申孙。德化学。壬辰进士。　　邱应和　有嵓子。顺天中式。戊戌进士。
　　万历十九年辛卯科解元黄志清榜是科五魁俱泉州人。
　　黄志清　第一名。锡子。府学。乙未进士。　　李仲元　第三名。伯元弟。府学。宁津知县。
　　蒋光源　光彦从弟。府学。亚魁。辛丑进士。　　陈瑛　选侄。府学。乙未进士。
　　洪鹤冲　府学。　　江中楠　万仞侄。府学。壬辰进士。
　　陈经正　义侄。府学。辛丑进士。　　李廷槟　府学。庚戌进士。
　　赵世征　日新子。府学。乙未进士。　　苏宇庶　第四名。壬辰进士。
　　林有标　第五名。官推官。传见□□。　　张正纲　正纪弟。饶州府同知，升庆府左长史。
　　张翼新　思可子。官知州。传见□□。　　黄铎　凤翔侄。获嘉知县。
　　李叔元　仲元弟。壬辰进士。　　林乔松　教谕。太平知县。
　　苏茂相　士润侄。壬辰进士。　　林学闵　学曾弟。官知州。
　　陈翀奎　鸣华侄。传见宦绩。　　江中梃　万仞子。福宁州学正。
　　林维暹　学曾侄。传见宦绩。　　史书官　朝铉子。
　　吴应泰　侯官学。
　　万历二十二年甲午科解元王畿榜
　　王畿　第一名。府学。戊戌进士。　　周维京　第五名。梦斗侄。府学。乙未进士。
　　林欲栋　总兵武苴子。府学。乙未进士。　　林梦琦　府学。戊戌进士。
　　吴■〈寱，蘿代臬〉相　府学。乙未进士。　　凃乔芳　府学。乙未进士。
　　李储精　榜名精粹。府学。官知县、韶州通判。　　李范廉　府学。乙未进士。
　　林国俊　寅宾侄。府学。　　郑当道　府学。
　　蔡增誉　府学。戊戌进士。　　陈鸣烈　鸣熙弟。丁未进士。
　　蔡立爱　立敬兄。官知州。传见宦绩。　　何梦骏　乔远从侄。官知县。传见宦绩。
　　苏懋祺　懋祉兄。传见宦绩。　　吴道熙　官教谕。
　　赵世攽　恒孙。　　李肇开　传见宦绩。
　　万历二十五年丁酉科解元洪承选榜
　　洪承选　有第孙。第一名。南安学。居晋江。癸丑会试中式，未殿试卒。
　　陈用举　府学。天长知县。　　黄琰　光升孙，乔植子。府学。戊戌进士。
　　杨万廉　盛基孙。府学。官通判。传见宦绩。　　徐缙芳　荣孙。府学。辛丑进士。
　　宋国守　府学。南城兵马司，一作知县。　　杨道寅　府学。丁未进士。
　　张赓　府学。传见宦绩。　　　　李之佳　墀曾孙。府学。南漳知县，历官同知，浙江运同。
　　林同懋　欲栋弟。府学。官泌阳教谕，后被革，改名岩入武学。中顺天乙卯乡魁，丙辰联捷。
　　林廷云　府学。戊戌进士。　　蒋尚濬　第五名。
　　李廷森　范廉侄。已未进士。　　翁华祝
　　张维尧　维枢从弟。甲辰进士。　　陈秉正　官知县。传见□□。
　　张巽进　榜名翼进。吴江教谕、九江推官、潮州府同知。传见宦绩。
　　林欲■〈木昂〉　榜名乔■〈木昂〉。云霄子。传见宦绩。　　萧继美　高州府同知。
　　杨道臣　榜名道冏。宾弟。建昌同知。　　林而廷　刑部郎中。
　　刘廷科　弘宝从侄。惠安学。新淦知县。　　洪启哲　德化学。传见宦绩。
　　邱梦固　有嵓孙。顺天中式。完县知县。
　　万历二十八年庚子科解元周起元榜
　　唐天眷　府学。丁未进士。　　庄履万　一俊孙。府学。
　　林士琦　府学。官教谕。　　苏懋祉　懋祺弟。府学。丁未进士。
　　庄钦邻　府学。辛丑进士。　　李梦祥　熙侄。府学。辛丑进士。
　　陈文晖　府学。传见宦绩。　　许学宗　府学。传见宦绩。
　　周维章　梦斗侄。府学。　　邱希用　有嵓孙。晋江学。
　　林奇■〈木棻〉　钺孙。曲靖知县。　　林有科　潮曾孙。左州知州。
　　陈景奎　鸣熙侄。毫州知州。　　洪启进　有声胞侄。晋江学。广州同知。
　　洪启初　有声子。顺天中式。癸丑进士。
　　万历三十一年癸卯科解元林欲楫榜
　　林欲楫　欲栋弟。第一名。府学。丁未进士。　　陈鸣瑜　鸣熙从弟。第四名。府学。丰县知县。
　　庄重岳　用宾孙。府学。　　秦钟震　舜翰子。府学。甲辰进士。
　　史延升　府学。官袁州府同知。　　李寏　墀孙，之佳兄。府学。传见宦绩。
　　蔡邦藩　第五名。庚戌进士。　　陈应春　庚戌进士。
　　冯时来　癸丑进士。　　韦际黼　孚敬子，一作侄。
　　陈伯英　琛族孙。庚戌进士。　　王元衡　慎中族孙。榜名士晋。开封同知。
　　张汾　会宗子。　　张瑞图　丁未探花。
　　吴奇逢　闽县籍。庚戌进士。　　张士旂　元璐父。南安籍。西昌知县，升王府审理。
　　万历三十四年丙午科解元郭应响榜
　　庄奇显　敏元孙。府学。癸丑榜眼。　　蔡侃　榜姓庄。府学。丁未进士。
　　林辉宸　府学。　　吴淳夫　从宪族孙。府学。庚戌进士。
　　李拯　府学。戊辰进士。　　黄道开　润曾侄孙。府学。安仁知县。
　　田居莘　府学。　　黄宠诏　维清元孙。府学。桂林通判。
　　韦孚弼　国贤侄。府学。高州府推官。　　张鹏翘　府学。
　　杜魁先　应楚侄孙。府学。　　王际逵　府学。丙辰进士。
　　李廷榆　府学。旧志缺，从《闽书》增入。　　陈昆奎　鸣熙子。第五名。
　　郭如楚　良璞子。丁未进士。　　杨溥　廷相族孙。唐县知县。
　　张翰冲　丙辰进士。　　李茂清　《闽书》作晋江人，一作同安人。
　　孙若汤　晋江学。汉中府推官。　　侯世延　晋江学。榜名绍华。袁州府知府。
　　王耀文　晋江学。荆府审理。
　　万历三十七年己酉科解元周迪榜
　　苏琰　民子。府学。癸丑进士。　　蒋德璟　光彦子。府学。壬戌进士。
　　王寅揆　三阳子。府学。癸丑进士。　　林云辉　府学。官教谕。
　　吴祐　府学。苏州府同知。　　洪从龙　府学。官知县。
　　秦子炳　舜翰族侄。府学。　　洪赞宇　第二名。溧水知县。
　　陈应运　榜姓洪。戊辰进士。　　林钟　传见宦绩。
　　蔡易葵　儒士。海澄教谕，历官同知。　　陈启祚　榜名纯。安顺知府。
　　廖鹏举　传见宦绩。　　顾斌　传见宦绩。
　　洪元卿　传见宦绩。　　杨师说　佩训侄。儒士。
　　孙钟元　汤弟。《闽书》作孙元若。鄱阳知县。　　留觐光　志淑族孙。
　　黄卷　庚戌进士。　　洪启孕　传见宦绩。
　　周思兼　南安学。丙戌进士。　　翁为枢　尧英孙。永春学。庚戌进士。镇江知府。
　　史继英　朝宾子。顺天中式。后改名继赓。定州知州。
　　万历四十年壬子科解元高崇谷榜
　　程光阳　府学。丙辰进士。　　陈位奎　仕奎弟。府学。传见宦绩。
　　陈聚奎　　李正培　叔元子。府学。传见□□。
　　何应明　府学。传见□□。　　黄日昌　乙丑进士。
　　何九云　乔远子。癸未进士。　　郑毓麒　丙辰进士。
　　杨景辰　儒士。癸丑进士。　　郑之铉　壬戌进士。
　　郭廷礼　楠侄孙。传见宦绩。　　吴天策　晋江学。南安人。己未进士。
　　王观光　乙丑进士。　　陈保泰　第四名。惠安学。癸丑进士。
　　戴相　长泰学。天启壬戌进士。　　留维相　应天中式。
　　侯世臣　世延弟。顺天中式。贵阳知县。
　　万历四十三年乙卯科解元甘汝挺榜
　　何燮　元述侄。第五名。府学。知亳州，死难。传见忠节。
　　王英夫　府学。《贤书》作尧夫，《闽书》作尧天。国子监学录。
　　傅元初　道唯孙。府学。戊辰进士。　　刘汉溶　府学。
　　周廷鍈　良寅侄。府学。　　陈国清　府学。
　　马用锡　府学。清河知县。　　倪光远　府学。程乡知县。
　　蔡殿云　府学。　　黄廷师　府学。已未进士。
　　李用俊　府学。　　蔡于声　府学。
　　迭子奇　府学。琼县知县，升同知。　　王应聘　同任孙。府学。
　　陈士会　府学。　　陈龙可　伯英族弟。府学。壬戌进士。
　　苏元起　琰从侄。博罗知县。　　黄景昉　国彦孙。乙丑进士。
　　林孕昌　云龙孙。壬戌进士。　　黄絙仲　峡江知县。
　　蔡日扬　清族侄。　　留景星　传见孝友。
　　林肇开　云程从孙。丙辰进士。查万历甲午乡榜，李肇开原姓林。传见宦绩。亦黄州守，载云程从侄，此名乃乙卯丙辰联捷进士，想系二人。云程从孙四字，疑误。　　黄日升　国鼎侄。番禺、漳浦教谕。
　　陈大对　丙辰进士。　　林华实
　　王之骥　晋江学。南安住。　　王士彦　宗会侄孙。平凉教谕，历官西凉通判。
　　王万金　南安学。壬戌进士。　　孙幼孜　惠安学。安吉知州。
　　庄际昌　用宾曾孙。永春学。己未会元、状元。　　薛乔相　天华族孙。福州学。由侯官学授大理寺事务、户部广西清吏司主事。
　　万历四十六年戊午科解元戴国章榜
　　苏茂杓　茂相弟。第五名。府学。传见忠节。　　曾化龙　府学。已未进士。
　　黏洪录　灿族孙。府学。传见宦绩。　　许兆馨　应铉孙。府学。
　　杨锡璜　道宾从侄。府学。已未进士。　　朱绂来　梦贤族侄。府学。
　　潘汶　洙弟。府学。　　刘鳞长　宏宝孙。已未进士。
　　李孔传　梦祥族侄。　　王宗震　纯臣子。传见宦绩。
　　世寰望　　史延晔　山东佥事。
　　洪承畴　有秩孙。丙辰进士。　　庄允辰　德化学。乙丑进士。
　　邱思周　应和子。顺天中式。　　张维机　维枢弟。顺天中式。乙丑进士。
　　黄汝为　汝良弟。顺天中式。　　龚耀　应天中式。官知县。
　　林垣斗　应天中式。　　颜魁登　容舒族口，榜姓许。闽县学。崇明知县。
　　洪启垣　有助子。顺天中式。博罗知县。
　　天启元年辛酉科解元范方榜
　　洪承楷　启初子。府学。经魁。　　纪昭鼎　府学。
　　袁日升　府学。　　王龙震　府学。戊辰进士。
　　李焻　府学。甲戌进士。　　张珌　府学。建安知县。
　　吴逢翔　府学。戊辰进士。　　郭琦第　府学。传见□□。
　　黄伯羽　府学。泰顺教谕。　　李其龙　府学。
　　韦龙光　府学。　　林其昌　榜名长昌。府学。丁丑进士。
　　黄一骝　府学。　　郭骏声　府学。
　　李国祥　拯子。府学。　　丁之典　第五名。
　　蔡邦俊　戊辰进士。　　陈鸣嵓
　　苏庚新　传见宦绩。　　郑东璧　英德知县。
　　史继任　朝宜子。辛未进士。　　张灏夫　将乐教谕，升知县。
　　林寅泰　　杨杰　福州学。庚辰进士。
　　丁震武　顺天中式。金华府同知。　　林楠　顺天中式，榜名树馨。登封知县。
　　吴良谟　顺天中式。户部主事。
　　天启四年甲子科解元程祥会榜
　　陈晶奎　第五名。府学。平阳知县。　　刘最　府学。最，一作勗。
　　蒋德瑗　光彦子。府学。乙丑进士。　　林泰阙　府学。阙，一作开。
　　林肇鼎　府学。　　郭必昌　府学。乙丑进士。
　　蔡炳龙　府学。辛未进士。　　张龙翼　府学。平乐推官。
　　邱金声　府学。户部主事。　　魏元翼　府学。石埭知县，升工部主事。
　　蔡鹏霄　府学。戊辰进士。　　黄浤曾　府学。广济知县。
　　吴载鳌　府学。乙丑进士。　　谢廷燻　府学。
　　吴震交　甲戌进士。　　周廷鑨　维京子。乙丑进士。
　　黄润中　凤翔子。丁丑进士。　　郭必春　必昌弟。礼部主事。
　　诸葛羲　戊辰进士。　　王溶
　　郑字钦　　陈秉赤　萍乡知县。
　　郭符甲　惟贤侄孙。南安学。癸未进士。　　黄庆增　汝良子。顺天中式。
　　许绍勋　广东中式。
　　天启七年丁卯科解元戴震雷榜
　　吴澧　第二名。府学。戊辰进士。　　蔡肱明　府学。庚辰进士。
　　王垣京　榜名莫与京。府学。丁丑进士。　　陈丰顼　景奎子。府学。甲戌进士。
　　吴第　府学。庚辰进士。　　史延亮　朝铉孙。府学。庚辰钦赐进士。官知府。
　　孙枝灼　府学。辛未进士。　　林徽初　戊辰进士。
　　辛一鹭　海澄教谕，宝庆推官。　　黄景孕　凤翔孙。辛未进士。
　　杨旬瑛　景辰子。已丑进士。　　辜孕期　庚辰进士。
　　黄元亨　　陈洪谧　辛未进士。
　　张朝荃　上高知县。　　朱鼎昌　传见宦绩。
　　赵元有　日崇孙。传见忠节。　　张翊明
　　朱希莱　辛未进士。　　卢洪声　孝友，力学，著作甚富。诏安教谕，升浮梁知县。
　　刘辰楫　南靖教谕，历官宁海知县。　　陈洪图　迁鹤父。安溪学。移居晋江。传见宦绩。
　　王大振　广西中式。茶陵知县。　　张康乐　会宗孙。
　　林尚春　永安教谕。
　　崇祯三年庚午科解元张能恭榜
　　欧阳承当　第四名。府学。　　史知达　府学。武平教谕。
　　庄鼎台　府学。台，一作昌。　　杨期演　府学。
　　郭炜　如楚子。府学。传见宦绩。　　田景和　府学。
　　李近古　府学。辛未进士。　　王士骐　府学。
　　陈丰陛　鸣华孙。府学。传见宦绩。　　史赞圣　府学。庚辰钦赐进士，授主事。
　　李世耀　府学。己丑进士。　　蒋鸣雷　府学。光彦孙。
　　黄士藻　府学。甲戌进士。　　梁玉蕤　府学。榜名李蕤。庚辰进士。
　　张鼎淐　府学。庚辰进士。　　蔡经铨　府学。
　　林维迁　　洪承绂　启睿子。孝义知县。
　　周鼎祚　　周天达
　　赵世文　日新子。　　王臯　刑部郎中。
　　萧凤朝　　黄熙孕　凤翔孙。辛未进士。
　　张翘楚　南安学。　　林星辉　南安学。
　　曾璟　惠安学。　　庄鳌献　惠安学。辛未进士。
　　郑耀星　惠安学。　　陈燻　保泰子。惠安学。
　　邓孕槐　德化学。传见宦绩。　　戴时举　顺天中式。
　　龚天池　应天中式。丁丑进士。
　　崇祯六年癸酉科解元陆希韶榜
　　洪士宏　启濬孙。府学。廉州推官。　　黄志辅　府学。
　　温明登　显子。府学。传见宦绩。　　陈猷奋　府学。
　　林德宪　府学。榜名总师。传见□□。　　杨铉锡　府学。甲戌进士。
　　董飏先　府学。丁丑进士。　　王承裘　府学。壬辰进士。
　　蔡道宪　府学。榜姓江。丁丑进士。　　苏更生　府学。
　　张鼎相　府学。平和教谕，福州教授。　　林常春　府学。
　　杨于先　府学。癸未中式。顺治壬辰科殿试。　　傅才元　府学。云南知府。
　　张潜夫　瑞图子。第二名。庚辰进士。　　陈兆珂　副使。
　　黄景明　景昉兄。甲戌进士。　　　　吴之琦　丁丑进士。
　　林捷春　　李穠然
　　林应星　漳平教谕。　　李种佳　上杭教谕，历官江西布政司参政。
　　蔡柟　侯官教谕。　　张必夫　榜名菏夫。
　　富明新　鸿基父。传见孝友。　　杨垂云　庚辰钦赐进士。
　　黄庆华　汝良子。顺天中式。山东道监察御史。　　吴之奇　龙岩学。顺天中式。
　　崇祯九年丙子科解元蔡高标榜
　　蔡高标　存省曾孙。第一名。晋江学。　　黄徽孕　凤翔孙。府学。丁丑进士。
　　郭璘琮　府学。传见文苑。　　李登云　府学。丁丑进士。
　　陈尧言　府学。　　林乔升　府学。
　　陈正中　府学。官教谕。传见忠节。　　张丹诏　府学。浦城教谕。
　　张元琳　府学。癸未进士。　　李振缨　府学。龙溪教谕。
　　黄颢中　凤翔子。府学。己丑进士。　　许金砺　府学。
　　林逢泰　孕昌子。府学。传见宦绩。　　吴韩起　庚辰进士。
　　陈挺　一作珽。官知县。　　吴愈圣　壬辰进士。
　　曾昌明　　丁孕甲　庚辰进士。海澄教谕。
　　庄际耀　传见□□。　　王震茂　石城知县。
　　李光垣　榜名继祚。广东副使。　　李重灿　儋州知州。
　　郭瑄第　国朝壬辰进士。　　赵甲谟　揭阳知县，升潮州推官。
　　黄廷旦　龙岩教谕，良乡知县，升礼部主事。　　黄朱勗　传见宦绩。
　　陈升闻　兵部主事。　　黄其达
　　王龙贲　顺天中式。癸未进士。上七人俱南安学。　　张圣听　丁丑进士。
　　詹光翰　　王士轼　知县。俱惠安学。
　　郑千秋　　卢若腾　庚辰进士。俱同安学。
　　崇祯十二年已卯科解元钟垣榜
　　张朝綖　府学。庚辰会魁。　　王大种　府学。
　　陈明登　府学。癸未进士。　　林高骏　继乔孙。府学。传见□□。
　　王命岳　府学。顺治乙未进士。　　黄中通　国鼎孙。府学。顺治已丑进士。
　　蔡嗣襄　府学。传见文苑。　　洪亨衢　榜姓陈，庭桂曾孙。府学。邵武教谕，升东莞知县。
　　黄志美　熙孕子。府学。传见宦绩。　　黄中交　日升子。府学。官教谕。
　　张世蕖　　王经邦　知县。
　　郭卫磐　　何兆恺
　　郭世纯　炜子。乙未进士。　　黄锡袞　庚辰进士。
　　王会图　户部主事。　　陈鸣岐
　　史延彰　　陈斌俨　榜姓林。推官。
　　黄日祚　顺治己丑进士。　　洪承儒　启聪子。经魁。南安学。永福教谕。
　　黏本盛　洪录子。安溪学。传见宦绩。　　曾异撰　侯官学。传见文苑。
　　张魁鼎　榜姓杨。广东中式。
　　崇祯十五年壬午科解元何承都榜
　　何承都　第一名。顺治己丑进士。　　苏尧松　榜名橒。府学。康熙丁未进士。安县知县。
　　张汝瑚　府学。传见宦绩。　　郭承汾　府学。癸未进士。
　　杨明琅　府学。癸未进士。　　许吉燝　榜姓翁。府学。癸未进士。
　　何运亮　乔迁孙。府学。癸未进士。　　潘庚钟　府学。
　　蔡图绘　府学。　　黄光奎　榜姓陈。府学。龙岩教谕，升凤翔知县。
　　黄贤京　府学。传见□□。　　谢常春　府学。闽清教谕。
　　沈佺期　癸未进士。　　黄道昶　癸末进士。
　　林嗣环　顺治己丑进士。　　苏文昌　茂相子。顺天中式。官教谕。
　　福州学。榜姓陈。顺治已丑进士。　　吴珩昌　顺天中式。
　　贵州中式。癸未进士。
　　国朝举人
　　顺治二年乙酉科解元郜鼎元榜
　　黄志遴　熙孕子。顺天中式。丙戌进士。
　　顺治五年戊子科解元李惟华榜
　　黄隆　府学。传见宦绩。　　林忠顺　府学。已丑进士。
　　尤穉章　传见宦绩。　　何芳腾　府学。戊戌进士。
　　薛坤　官历灌阳、玉田等县，升户部广西清吏司主事，督理淮安钞关务，转工部营缮司员外郎，升户部江西司郎中。传见宦绩。
　　谢万上　　邓鼎　府学。
　　龚必第　府学。壬辰进士。　　王升
　　杨孟瓛　传见宦绩。　　王命赓　南靖教谕。
　　陈宪孟　　曾继先　知县。
　　龚昌祖　　苏爕国
　　张肇开　　陈嘉仪　南安学。官教谕。
　　邱锡　　　林长浚
　　顺治八年辛卯科解元陈圣泰榜
　　史孕庚　朝铉曾孙。府学。戊戌进士。　　吴鼎震　府学。邵武教谕，升知县。
　　龚九震　府学。己未进士。　　黄袠孕　润中子。府学。传见宦绩。
　　黄骧有　府学。顺德推官，改沈邱知县。　　张希栻　府学。
　　赖绵祚　府学。　　张逢震　府学。
　　郑长青　榜姓李。戊戌进士。　　王孕符
　　郑僖昌　　蔡增荣　宁化教谕。
　　苏文濬　光泽教谕。　　史愿素　榜姓杨。德安推官。
　　吴佺鼎　教谕。　　李如沆　沆，一作杭。
　　陈立礼　乙未进士。　　黄中祉　传见□□。
　　蒋堂衡　　陈嘉猷
　　赵之勣　　曾聪　异撰从侄。福州学。井陉知县。
　　陈常夏　漳州籍。辛丑会元。
　　顺治十一年甲午科解元熊臣忠榜
　　富鸿业　明新子，后改名鸿基。府学。戊戌进士。　　潘鸿来　府学。
　　陈遴　榜姓韩。府学。乙未进士。　　郭梦骥　后改姓名王庭龙。府学。辛丑进士。
　　颜凤姿　府学。临洮、广宁知县。　　庄用锦　榜姓朱。府学。华阴知县。
　　李日焜　府学。宁远知县。　　伍岳杓　府学。德洋知县。
　　曾梦斗　府学。　　谢玮　府学。
　　苏润　亚魁。文远知县。　　龚龙见　戊戌进士。
　　李盛美　　龚锡瑗　辛丑进士。
　　施为栋　　郑朝清　传见宦绩。
　　史孕俊　　唐文黼
　　陈殿栊　榜姓张。传见宦绩。　　翁仕伟　乙未进士。
　　洪承龙　榜名士龙。庭芳曾孙。甲辰进士。　　黄熙缵　传见名臣。
　　洪士铭　承畴子。顺天中式。乙未进士。
　　顺治十四年丁酉科解元吴孟榜
　　蔡光祖　府学。　　黄祐镇　潛孙。府学。
　　王金鼎　　庄延祐　际昌孙。闽县教谕。己未会魁翰林。
　　蔡时光　辛丑进士。　　蔡灼　诸暨知县。
　　黄呈贵　　张方圣　揭阳知县。
　　杨鼎节　　魏士兰　戊戌进士。
　　李如华　连江知县。　　詹允捷　辛丑进士。
　　张思美　　蒋燫
　　陈振羽　鸣瑜孙。惠安学。宝县知县，一作费县。　　陈雨玉　同安学。谷城知县。
　　谢逢春　顺天中式。　　黄之騄　志遴子。顺天中式。大理府知府。传见宦绩。
　　洪楚产　有秩孙。顺天中式。漳平教谕。
　　顺治十七年庚子科解元吴道来榜
　　刘佺龄　霖任子。府学。经魁。传见□□。　　许再瑛　榜姓杜。瑛，一作英。府学。
　　林象祖　洪烈父。府学。甲辰进士。　　童子炜　知县。
　　蔡子谊　　张勰美　海澄学。灵璧知县。
　　康熙二年癸卯科解元李达可榜
　　郭天锦　府学。庚戌进士。　　史大受　朝铉曾孙。府学。武义知县。
　　史逢圣　榜姓谢。朝铉曾孙。府学。　　吴名世　府学。漳平教谕。
　　黄知经　景昉侄。府学。仙游教谕。　　洪宸钦　仲基孙。府学。
　　赵净新　府学。龙溪教谕。　　林希濂　府学。
　　刘士铎　鳞长子。龙溪教谕、兴宁知县。　　黄赐英　福清凤山教谕、乐亭知县。
　　顾纶赞　斌子。闽县教谕、天柱知县。　　朱希圣　南安学。传见文苑。
　　吴皖　南安学。连城教谕。　　朱昙嘉　榜姓胡。惠安学。上杭教谕、兴化教授。传见宦绩。
　　康熙五年丙午科解元蔡奎榜是科以策论二场取士。
　　李为观　府学。庚戌进士。　　蔡瑞孕　鹏霄子。府学。
　　陈亨彝　府学。　　黄图巩　闰中子。经魁。诏安教谕、靳县知县。
　　张日升　惠安学。　　吴曾芳　皖子。同安学。庚戌进士。
　　王复吉　榜姓卢。侯官学。传见□□。　　蔡奎　邵武学。
　　康熙八年已酉科解元何龙文榜是科复以八股取士。
　　何龙文　运亮子。第一名。府学。戊辰会魁，辛未翰林。
　　杨一鹤　府学。经魁。邵武教谕。　　倪丁松　榜名丁。松府学。癸丑进士。
　　许谦吉　将乐教谕，江华知县。传见宦绩。　　陈有福　榜姓庄。海澄教谕、福州教授。传见宦绩。
　　吕元寿　图南子。南安学。
　　康熙十一年壬子科解元林甡榜
　　黄志焕　褒孕子。府学。经魁。癸丑进士。　　林华昌　欲楫子。府学。台湾教授、常熟知县。
　　陈正朔　传见□□。　　陈宾醴　南靖教谕、江西新城知县。传见宦绩。
　　陈鸣球　洪图子。归化、浦城教谕。　　蔡致远　镇海卫学。壬戌进士。
　　洪奕懿　承畿孙。漳平学。传见宦绩。　　李邦臣　榜姓刘。惠安学。侯官教谕。
　　康熙十九年庚申补科解元曾炳榜甲寅闽变，乙卯、戊午俱无乡试，至是补行加额十名，共六十三。
　　曾炳　化龙孙。第一名。漳平学。壬戌进士。　　洪寀基　本姓李。闽县教谕。
　　蔡时升　鹏霄孙。传见宦绩。　　黄式度　汾州、临县知县。传见宦绩。
　　蔡仕岳　榜姓董。鹏霄孙。惠安学。　　何方升　榜姓陈。惠安学。宁德、光泽教谕，兴化教授。
　　张纯仁　元琳子。安溪学。侯官教谕。　　蔡任鹄　鹏霄孙。同安学。庚辰进士。
　　刘运升　霖任孙。同安学。平和教谕。　　施德馨　南靖学。传见宦绩。
　　陈迁鹤　洪图子。漳州籍。乙丑进士。　　林可樑　徙居惠安。壬戌进士。
　　康熙二十年辛酉科解元郑元超榜
　　何世烈　府学。　　苏肇彩　守一孙。府学。平和教谕。
　　郑仲谋　长青子。传见宦绩。　　黄觐光　克缵曾孙。亚魁。辛未进士。
　　黄士茂　思新曾孙。　　陈彬　临晋知县。
　　王平成　　张文鹿　榜姓余，元琳子。惠安学。闽县、长泰教谕，汀州教授。
　　林菁　榜姓柯。惠安学。唐县知县。　　林逢有　同安学。
　　吴金俊　顺天中式。清流教谕。　　林其璘　榜姓徐。德化学。石埭知县。
　　颜建勋　榜姓许。广东学。宁远知县。
　　康熙二十三年甲子科解元邱坦榜
　　蔡方升　鹏霄孙。府学。传见宦绩。　　倪奭棠　府学。卢龙知县。
　　欧阳巽　榜姓苏。府学。沙县教谕。　　林可煋　府学。甲戌进士。
　　黄裴　徽孕孙。长汀教谕。传见宦绩。　　纪宗瀚　传见宦绩。
　　张永滋　同安学。怀远知县。　　林逢济　孕昌子。同安学。传见宦绩。
　　庄大年　榜姓祝。永春学。闽县教谕。
　　康熙二十六年丁卯科解元萧宏梁榜
　　林洪烈　象祖子。府学。辛未进士。　　黄金榜　朱勗子。惠安学。诏安教谕。
　　黏拱恩　本盛孙。安溪学。　　吴一豪　榜姓郭。永春学。瑞金知县。传见宦绩。
　　张志学　德化学。丹阳知县。　　黄洽选　广东中式。嘉定知县。
　　康熙二十九年庚午科解元潘金卣榜
　　蔡震升　鹏霄孙。府学。传见文苑。　　池继溥　晋江学。同安人。曲周知县。
　　苏振芳　安溪学。建平知县。　　何秉忠　榜姓陈。同安学。丙戌进士。
　　康熙三十二年癸酉科解元郑基生榜
　　郑定谋　仲谋弟。府学。闽县教谕。　　林升烈　洪烈从弟。经魁。峡江知县。
　　潘自岩　榜姓李。　　柯维登　榜姓许。乾敷五世孙，思睿父。
　　陈世芳　上杭教谕。　　苏埙　尧松孙。南安学。经魁。戊戌进士。
　　蔡仕■〈丹山〉　鹏霄孙，仕岳弟。南安学。传见名臣。　　柯思睿　榜姓林。维登子。南安学。丁丑进士。
　　蔡钟昙　南安学。　　林世骥　同安学。亚魁。
　　蔡杓光　安溪学。漳浦教谕。　　陈万策　迁鹤子。顺天中式。戊戌进士。
　　康熙三十五年丙子科解元余正健榜
　　郑廷瑾　府学。传见□□。　　张云路　纯仁子。府学。丙戌进士。
　　王得捷　榜姓孙。府学。　　江之炜　榜姓黄。传见宦绩。
　　刘琦龄　传见宦绩。　　陈元焻　洪谧孙。
　　刘海岳　榜姓林。高陵知县。　　陈元焱　洪谧孙。广宗知县。内升主政。
　　张启进　榜姓吴。南安学。侯官教谕，台湾教授，光化知县。
　　周德远　南安住。　　黄天简　榜姓何。同安学。传见宦绩。
　　林彦先　孕昌孙。安溪学。南郑知县。　　黄翰国　安溪学。
　　康熙三十八年已卯科解元张远榜
　　李世茂　榜姓黄。府学。经魁。武平教谕。　　黄腾冠　府学。传见宦绩。
　　李璜　叔元孙，一鸣父。府学。　　蔡芳　府学。长汀、诸罗教谕，清涧知县。
　　赵翘曾　晋江学。经魁。　　黄寅亮　晏孙。长乐、南靖教谕，福州、漳州教授。
　　郭其寿　　陈宗楷　完县知县。
　　黏拱斗　本盛孙。新昌、奉节知县。　　黄志弼　永春学。传见宦绩。
　　柯继甫　赓昌子。晋江人。南安学。长泰、宁化教谕。　　魏履成　元翼孙。惠安学。永兴知县。
　　郭必绪　榜姓李。惠安学。传见宦绩。　　郭国懿　惠安学。
　　施奕簪　安溪学。传见宦绩。　　李一鸣　榜姓连。璜子。同安学。传见宦绩。
　　郑天华　榜姓萧。同安学。真宁知县，大理寺评事。　　王光瑞　清流教谕。
　　康熙四十一年壬午科解元史大范榜
　　史大范　本姓陈。第一名。传见文苑。　　林为垣　洪烈子。府学。
　　施拱秀　总兵世騄子。平番知县。　　陈修　第二名。传见儒林。
　　林元隆　　　　王景震　观光孙。
　　施士沧　总兵世騄侄。上元、扶风、龙里知县，刑部主事。
　　陈正朔　传见宦绩。　　丁文麟　南安学。传见宦绩。
　　蔡宸升　鹏霄孙。南安学。传见宦绩。　　黄廷贤　隆孙。亚魁。惠安学。
　　倪卢炎　榜姓吴。惠安学。传见文苑。　　蔡继祖　鹏霄孙，方升弟。同安学。传见宦绩。
　　苏圻　同安学。戊戌进士。　　黄名家　一作知家。同安学。建宁教谕。
　　薛宏良　安溪学。桃源知县。传见宦绩。　　江士奇　安溪学。
　　陈万宝　迁鹤子。浦城学。传见□□。　　吴应凤　提督英子。莆田籍。官贡生，九江、江宁知县，卢凤道副使。
　　康熙四十四年乙酉科解元施鸿纶榜
　　黄志长　熙孕子。府学。亚魁。传见□□。　　谢允登　府学。永春教谕。
　　林日辉　欲厦孙。府学。连城、浦城教谕。　　富鹏业　府学。连城、凤山教谕，岑县知县。
　　黄为汉　传见宦绩。　　王孔彰　传见宦绩。
　　纪宗汪　宗汉弟。国子典籍。传见宦绩。　　徐霞彩　榜姓洪。惠安学。乙未进士。
　　陈兆泰　洪图孙。惠安学。　　谢重灿　元珧孙。惠安学。甲辰进士。
　　蔡宾兴　方升子。同安学。乙未进士。　　刘鼎玉　榜姓谢。同安学。阳信知县。
　　庄际培　经魁。永春学。　　李升元　基丰子。永春学。安南知县。
　　颜仪凤　榜姓林。永春学。癸巳进士。官知州。　　林之浚　榜姓王。可梁子。顺天中式。丙戌进士。
　　康熙四十七年戊子科解元林昂榜
　　王殿扬　府学。亚魁。新城知县，改仙游教谕。　　杨询朋　府学。戊戌进士。
　　林廷翀　府学。官知县。　　蔡学乾　府学。齐县知县，改顺昌教谕。
　　陈庚元　振羽子。府学。清流教谕。　　何维岳　龙文子。传见□□。
　　王锡玉　榜姓蔡。武平教谕。　　黏鼎玉　怀远知县。
　　魏徽猷　沙县、瓯宁教谕。　　陈兆熊　鸣球子。
　　黄世茂　　　　陈镇峰　榜姓高。南安学。己丑进士。
　　洪达遵　榜姓叶。惠安学。传见宦绩。　　郭赐英　炜曾孙。同安学。传见宦绩。
　　李丹桂　永春学。传见文苑。
　　康熙五十年辛卯科解元许斗榜
　　李友白　府学。　　王学懋　府学。怀仁、大同知县，巴州知州。传见宦绩。
　　傅俊　府学。　　　　朱九拔　榜姓林。昙嘉孙。亚魁。传见宦绩。
　　洪世本　乙未进士。　　蔡大受　榜姓徐。癸巳进士。中书舍人。
　　陈际谋　榜姓郭。顺昌、凤山教谕，天镇、长宁知县。　　富介祺　鸿基曾孙。
　　陈勋爵　榜姓邓。惠安学。龙岩教谕。　　蔡敬竹　同安学。龙溪教谕。
　　黄德嵩　景孕孙。同安学。传见文苑。　　吴梦赐　榜姓廖。安溪学。
　　黄良庆　隆孙。榜姓蔡。永春学。癸卯会魁。　　吴应鹏　提督英子。莆田籍。府志作应鲲。灌阳知县。
　　王锡祺　诸罗学。　　杨阿捷　台湾学。惠安教谕。
　　柯国乔　广东中式。
　　康熙五十二年癸巳〔二〕恩科解元江日升榜
　　程元　复姓黄，改名呈元。府学。亚魁。闽县教谕。　　王南星　府学。将乐教谕。
　　郭应元　府学。辛丑进士。　　郑宗焞　府学。
　　黄之纲　志美子。经魁。　　陈锡炎　亚魁。永定教谕。
　　张廷煌　戊戌进士。　　丁莲　癸巳进士。
　　王锡衔　　蔡为东　榜姓周。和平知县。
　　陈士芝　传见宦绩。　　林钦烈　洪烈从弟。
　　洪士誉　承駉子。　　黄为祉　南安学。亚魁。
　　庄世泽　南安学。　　苏有沛　榜姓林。南安学。将乐教谕。
　　王臣靖　棠荫孙，时轟子。南安学。　　蔡元成　方升子，宾兴弟。南安学。传见宦绩。
　　世拱显　榜姓庄。惠安学。传见文苑。
　　康熙五十三年甲午科解元林廷选榜
　　林廷选　第一名。复姓杨，改名廷勷。府学。辛丑进士。
　　陈之缇　榜姓侯。府学。戊戌进士。　　周槐　府学。
　　张对墀　亚魁。辛丑进士。　　陈奏球　传见儒林。
　　王霖奏　榜姓蔡。癸卯进士。　　张焕登　总兵天福孙。丁未进士。
　　范辨凯　榜姓尤。　　　　郭仲怡
　　陈松茂　　许履坦　癸卯进士。
　　黄祐生　隆孙，良庆兄。　　林廷讲　榜姓王。高骏孙。
　　张觐光　总兵天福侄。　　黄岳牧　癸卯进士。
　　许元烜　榜姓林。传见宦绩。　　郭士章　南安学。
　　陈高翔　榜姓杨。惠安学。丁未进士。　　王上朔　惠安学。
　　史有庆　亚魁。同安学。　　吴以明　同安学。
　　张飞　榜姓陈。台湾、仙游教谕。
　　康熙五十六年丁酉科解元黄焕彰榜
　　黄焕彰　第一名。辛丑进士。　　洪润　府学。诏安教谕。
　　林绳祯　改名绳柱。府学。　　杨许进　府学。镇平知县。
　　陈奏时　府学。　　许汝砺　经魁。建阳教谕。
　　万师珙　博野知县，改诏安教谕。　　许鼎■〈王奎〉　■〈王奎〉府志作珪。
　　苏光濂　　李鼎元　南昌学。顺昌教谕。
　　史如璋　南安学。　　林为墉　洪烈子。南安学。
　　萧云鹏　榜姓蔡。南安学。阳山知县。　　蔡钟琏　璿孕孙。惠安学。
　　林彦凯　榜姓黄。惠安学。府志作彦恺。　　高来章　榜姓陈。同安学。
　　吕日登　漳浦学。甲辰进士。　　郭桂馨　海澄学。
　　康熙五十九年庚子科解元谢道承榜
　　黄緜年　府学。　　陈冕世　万策子。府学。选郫县改抚州府经历。
　　许殿辅　府学。庚戌进士。　　陈亮世　迁鹤孙。府学。庚戌进士。
　　黄天机　府学。　　董行　改名衡。庚戌进士。
　　潘悌昆　　丁扬　传见□□。
　　李倪昱　传见宦绩。　　柯竺　赓昌侄，赓熙子。
　　郭德光　榜姓蔡。赐英弟。南安学。庄浪知县。　　黄育茹　南安学。传见□□。
　　陈知浚　石钟子。南安学。　　黄士鋐　经魁。安溪学。稷山知县。
　　黏承钰　敦轸子。安溪学。　　陈日升　榜姓洪。永春学。瓯宁教谕。
　　林大登　广东南海学中式。
　　雍正元年癸卯恩科解元廖学圣榜
　　蒋质生　府学。　　江树第　之炜子。府学。
　　黄朝阳　榜姓郑。府学。传见文苑。　　曾符升　府学。庐州知州。
　　苏柯庭　本姓柯。府学。　　陈熙塙　府学。西和知县。传见宦绩。
　　苏辉岳　府学。　　苏勋　零陵知县。
　　张象光　　李向高
　　万绍熙　提督正色孙。东流知县。　　陈占鳌　榜姓吴。
　　陈腾蛟　　　　朱宸
　　陈联登　南安学。　　郑拔进　南安学。甲辰进士。
　　陈厦樑　南安学。荣河知县。　　施世骏　南安学。
　　陈正义　惠安学。　　郭凤翥　惠安学。
　　林简士　惠安学。丙辰进士。　　陈绍芳　安溪学。甲辰进士。
　　雍正二年甲辰科解元俞荔榜
　　李承祐　府学。经魁。　　黄士绍　府学。
　　杨廷显　府学。　　黄钺　道昶子。府学。传见文苑。
　　罗岳珪　榜姓吴。府学。丙辰进士。　　陈觉世　万宝子。府学。传见□□。
　　柯锡元　　柯伟生　赓昌从侄孙，可栋兄。乙丑进士。
　　留燧　高陵知县。　　黄世美　榜姓李。
　　万朝选　提督正色曾孙。吕泗盐大使。　　万绍焕　提督正色孙。伏羌知县，改邵武教谕。
　　万承箕　提督正色孙，际璜子。传见宦绩。　　苏紫丰　南安学。
　　陈大玠　惠安学。甲辰进士。　　伍遵　榜姓张。惠安学。
　　王为臣　安溪学。　　蔡帝简　永春学。
　　张尊爵　永春学。　　邓启元　顺天中式。丁未榜眼。
　　雍正四年丙午科解元吴士拔榜
　　郑辉星　府学。　　赵一高　榜姓李。府学。
　　吴九美　府学。南平教谕。传见宦绩。　　张其言　榜姓苏。府学。永安教谕。
　　陈梦兰　府学。莆田教谕。　　王大更
　　万际璜　提督正色子。　　黄岳宗　岳牧弟。文县知县。
　　万希韩　提督正色孙。淳化知县，改侯官教谕。　　史道登
　　张名时　启晋子。丁未进士。　　朱泗宗　升元父。经魁。丁巳明通。沙县、顺昌教谕。传见宦绩。
　　万高爵　榜姓陈。惠安学。　　张宪三　安溪学。南平教谕。
　　陈兴国　觉世子。任东安县升都事。传见宦绩。　　李孕昌　榜姓黄。永春学。癸丑进士。
　　李协仁　永春学。平和教谕。
　　雍正七年己酉科解元陆祖新榜
　　何振曾　秉忠子。府学。　　吴名带　载鳌裔孙。府学。福清、南平教谕，福州教授。
　　洪素进　庭芳裔孙。府学。　　黄高腾　府学。
　　张朝鉴　云路子。如臯知县。　　王光簪
　　黄思轩　　陈旭世　榜名常极。万策子。元谋、宝宁、新平知县。传见宦绩。
　　杨应葵　廷勷子。长兴知县。传见宦绩。　　曾浴洙　平谷知县。传见笃行。
　　陈冠世　榜名峰。万策子。传见宦绩。　　蔡焕章　榜姓魏。继祖子。癸丑进士。
　　黄文修　安溪学。庚戌进士。
　　雍正十年壬子科解元叶有词榜
　　陈垣　府学。　　陈钟　府学。
　　黄月丹　　赵梦昆
　　蔡澄　泗水知县。传见文苑。　　朱升元　泗宗子。丁巳明通。福清、台湾教谕，万县、沈邱知县。传见宦绩。　　郭赓武　丁巳进士。
　　柯可栋　伟生弟。癸丑进士。　　林传芳　其璘子。
　　万绍祖　提督正色孙。寿宁教谕，南海知县。　　谢重爌　重灿兄。
　　池光远　乙丑进士。　　张有泌　传见宦绩。
　　王大夏　　邓其鸥　启元兄。
　　雍正十三年乙卯科解元黄元宽榜
　　王世浚　府学。甲戌进士。　　曾式冕　经魁。丁巳进士。
　　颜光锡　莆田教谕，顺义知县，改龙岩学正。传见宦绩。　富介龄　己未进士。
　　杨子举　武平教谕。　　佘汉章　乙丑进士。传见宦绩。
　　万师敬　提督正色孙。陵水知县。
　　乾隆元年丙辰恩科解元蔡云从榜
　　王商霖　府学。丁巳进士。　　王元栻　宗岱弟。
　　万承仪　正色孙。　　陈时举　永安教谕。
　　乾隆三年戊午科解元出科联榜
　　黄士锦　府学。传见孝友。　　伍大壮
　　林廷章　　杨攀桂
　　万志成　正色孙。　　杨卓园
　　林其俊　　庄有恭　番禺籍。顺天中式。
　　柯光第　广东中式。
　　乾隆六年辛酉科解元邱鹏飞榜
　　李经　协仁子。永福教谕，崇义知县。　　高岸登
　　陈科捷　冕世子。经魁。安溪学。戊辰进士。
　　乾隆九年甲子科解元朱仕琇榜
　　洪士辅　府学。诏安教谕，延平教授。传见笃行。　　王商琏　府学。
　　龚必扬　府学。　　张苞　名时子。府学。
　　方翀　传见文苑。　　郑拭　即丙午科郑辉星事，改名应试再中。
　　苏俊　传见文苑。　　施廷灿　由旗籍，顺天中式。永嘉知县。
　　乾隆十二年丁卯科解元黄元吉榜
　　王蔚　府学。　　林国兰　亚魁。
　　施者仁　荫生。光禄寺署正。　　尤垂青　丁丑进士。
　　黄瑞江　赐英子。　　陈金鸾　大玠侄。清流教谕，升广宗知县，未任卒。
　　王鸣凤　　陈有捷
　　陈昂　　张锡卣
　　施宁世　总兵必功子。　　　　陈名标　台湾学。
　　林垂芳　台湾学。
　　乾隆十五年庚午科解元蓝彩琳榜
　　何增元　府学。经魁。传见文苑。　　蔡式金　府学。
　　佘克家　汉章子。传见宦绩。　　倪邦翰
　　王青鹏　　陈金宣　大玠子。
　　秦允升　　曾朝阳
　　施奕学　由旗籍。顺天中式。余姚知县。
　　乾隆十七年壬申科解元蔡庭芳榜
　　蔡庭芳　第一名。松溪教谕。　　张锦　可立子。府学。传见儒林。
　　杨潮海　府学。　　吴如珪　府学。
　　吴雅观　府学。　　何鼎鋐　秉忠子，振曾弟。传见儒林。
　　洪琨　启唯元孙。经魁。　　王珏　观光五世孙。
　　曾元文　天鉴子。福安教谕。　　倪邦良　知县。
　　王朝魁　朝选弟。福清教谕。　　颜炳济
　　柯者仁　闽清教谕。传见宦绩。　　朱莲　宸侄。传见宦绩。
　　曾元景　联捷进士。兴化教授。　　陈绳武
　　唐谦　台湾学。
　　乾隆十八年癸酉科解元骆天衢榜
　　陈国琛　府学。　　庄名夏　榜姓王。府学。传见文苑。
　　郑焕　经魁。　　陈瑞超
　　黄世德　己丑进士。　　苏廷相
　　李长庚　　黄中　改名燮。乙未进士。
　　江文习　之炜子。　　庄拔萃　际昌五世孙。丁丑进士。
　　王克捷　商霖子。诸罗学。丁丑进士。
　　乾隆二十一年丙子科解元杨凤腾榜
　　池凤毛　光远孙。府学。　　陈施　绍芳侄。府学。
　　陈泽山　　张光宪　廷煌孙。庚辰进士。翰林。
　　陈治资　　杨经
　　陈联捷　科捷弟。任东湖县。　　黄世簪　瑞江侄孙。
　　陈相宜　改名殿策。高翔侄。　　　　郭文进　凤山学。
　　黄帝賫　榜姓穆。台湾学。传见宦绩。
　　乾隆二十四年己卯科解元孟超然榜
　　张道南　传见宦绩。　　王尔位　宗岱子。
　　许崇楷　总兵盛曾孙。侯官学。　　杨对时　台湾学。
　　乾隆二十五年庚辰恩科解元张克绥榜
　　张克绥　第一名。传见笃行。　　施世瑚　传见儒林。
　　吴朝昶　经魁。　　庄撝
　　倪廷琬　　吴道南
　　黄开泰　　张源仁　方高子。台湾学。
　　尤廷对　榜姓施。台湾学。
　　乾隆二十七年壬午科解元赖涛榜
　　王邃　畿裔孙。府学。改名恕思。传见笃行。　　施标芳　府学。
　　纪芾　府学。传见宦绩。　　刘锡魁
　　张元晟　　蔡镇世　传见文苑。
　　蔡霞举　台湾学。宾兴孙。　　张源德　方高子，源仁兄。台湾学。传见义行。
　　万首元　瓯宁学。　　施奕典　顺天中式。
　　乾隆三十年乙酉科解元王国鉴榜
　　蔡常云　士■〈丹山〉子。亚魁。传见文苑。　　蒋天培　传见宦绩。
　　张殿鼎　　黄谦万　传见文苑。
　　张植发　方高孙，源德子。　　陈良猷
　　林帝简　　黄耀彰　念祖胞伯。
　　李景云　府学。　　　　施奕坚　由旗籍。顺天中式。
　　乾隆三十三年戊子科解元汪霔霖榜
　　庄寅清　已丑进士。　　张元俊　府学。源德功弟。松溪教谕。
　　周璜　　林聪　壬辰进士。
　　苏毓圻　府学。　　张植华　府学。大挑知县，改教谕。
　　陈为舟　府学。　　万应时
　　王丹遴　府学。廷俞侄。海澄教谕。　　吴兰
　　乾隆三十五年庚寅恩科解元钟大受榜
　　粘宪黎　大挑知县，改闽清学。　　朱声闻
　　张见　　陈振彩　绍芳侄孙。辛卯进士。
　　李苞　永春教谕。　　郭仲山
　　黄启骏　府学。壬辰进士。　　陈康
　　张源义　源德弟。府学。传见义行。　　潘思雯　府学。
　　郭石麟　德光子。传见笃行。　　丁湘江　大挑知县。
　　乾隆三十六年辛卯科解元倪元宽榜
　　陈金驭　大玠子。　　张慎和　乙未进士。传见宦绩。
　　蔡学鲲　镇世子，传附镇世内，见文苑。　　萧嘉会　府学。
　　李楷　府学。焻裔孙。崇安教谕。　　陈峩　府学。
　　丁毓瑛　　　张志逊　府学。建宁训导。传见笃行。
　　许翰高　传见孝友。　　许懿善　崇楷子。由福州府学大挑知县。
　　乾隆三十九年甲午科解元张舫榜
　　张君宾　亚元。府学。　　龚纯祺　上杭教谕。
　　王廷瑜　府学。　　粘克升　府学。戊戌进士。
　　黄人瑞　府学。　　王世卿　宁化教谕。
　　李日煜　　陈作霖　台湾学。大挑知县，改宁化教谕。
　　李宝剑　亚魁。如华曾孙。
　　乾隆四十二年丁酉科解元赵有成榜
　　黄人龙　历武平、漳浦、凤山教谕，擢升福宁府教谕。　　苏崧　府学。
　　柯辂　江西安仁县知县、教授，永安教谕。传见文苑。　　陈橓　台湾学。
　　黄禧　　陈文度　府学。
　　乾隆四十四年已亥恩科解元张经邦榜
　　张道良　道南功弟。　　朱超　广东连山县知县。
　　柯鸿逵　　陈源遥　府学。科捷子。
　　赖天定　府学。　　郭廷璜
　　施光朝　府学。　　粘克恭
　　粘克昌　罗源教谕。　　尤式钰　台湾学。
　　王泰　台湾学。　　庄拔英　府学。
　　林绍甫　聪子。　　吴以明　府学。
　　乾隆四十五年庚子科解元陈从潮榜
　　周一夔　传见笃行。　　曾大源　台湾学。
　　杨日宾　　黄奠邦　传见笃行。
　　曾濠　传见方技。　　施奕深　顺天中式。
　　黄朝辅　台湾学。　　蔡元声　府学。
　　柯廷璟　府学。传见文苑。　　张慎德　光宪子。府学。辛丑进士。
　　许继元　传见孝友。　　施铭
　　何奕簪　戊辰进士。
　　乾隆四十八年癸卯科解元张腾蛟榜
　　柯应举　传见文苑。　　吕廷琦
　　张青云　府学。　　陈清捷　长泰教谕。传见宦绩。
　　高云搏　府学。　　陈骧　长泰教谕。
　　史锦华　台湾学。　　郭大遇　府学。赓武子。传见宦绩。
　　张祥云　府学。丁未进士。　　柯应健　传见文苑。
　　陈瑶　府学。传见文苑。　　黄克恭　由闽县学。
　　乾隆五十一年丙午科解元谢淑元榜
　　谢淑元　府学。癸丑进士。　　王克峻　府学。传见笃行。
　　陈钟纯　　林复发　钦赐举人，恩赐检讨。
　　陈金鹔　大玠子。顺昌教谕。　　王搢圭　台湾学。
　　陈桃源　府学。
　　乾隆五十三年戊申科解元韩学泰榜
　　黏继仕　　施大炎　府学。
　　刘士昭　大挑分发直隶知县。　　王鸣科
　　林盖世　府学。
　　乾隆五十四年己酉恩科解元郑炯榜
　　粘继任　府学。龙岩州学正。传见宦绩。　　吴光辉　府学。
　　粘心存　　陈云程　府学。传见文苑。
　　王孙登　　李志正
　　柯梅溪　台湾学。河南密县者仁子。　　郭亨学
　　柯廷瓒　德化教谕。传见宦绩。
　　乾隆五十七年壬子科解元吴宏谟榜
　　黄仕葵　府学。　　林玉麟　传见文苑。
　　王文周　府学。　　吴条光
　　柯大猷　　邓大本　府学。
　　乾隆五十九年甲寅恩科解元杨惠元是科覆试。
　　李维棠　府学。大挑一等。　　曾宝光　丙辰进士。
　　曾昌言　永福教谕。　　吴起元
　　蔡觐光　澄侄。大挑二等。传见笃行。　　黄大龄　辛酉进士。
　　曾日升　大挑二等。　　王钟岳
　　张莲芳　大挑二等。
　　乾隆六十年乙卯恩科解元龚正调榜
　　蔡鸿捷　府学。已未进士。　　陈宗畴　乙丑进士。
　　黄景溪　　龚元　传见笃行。
　　黄登　府学。永安教谕。　　柯应秀
　　嘉庆三年戊午科解元郑兼才榜
　　吴若升　　柯漱芳　府学。署闽县学。传见宦绩。
　　曾世炽　授例工部郎中。传见义行。　　潘苇　府学。顺昌训导。
　　黏宗璞　大挑二等。选闽县学。
　　嘉庆五年庚申恩科解元张光浩榜
　　王克敬　府学。丁丑进士。　　王克岏
　　周琼浆　台湾学。　　吴廷辉　辛未进士。
　　蔡其英　台湾学。　　陈宗器　府学。
　　施光廷　大挑知县。
　　嘉庆六年辛酉科解元张翘榜
　　林杏　府学。邵武县训导。　　柯春英　府学。
　　黄念祖　府学。　　刘大业　台湾学。连江教谕。
　　粘宗琬
　　嘉庆九年甲子科解元林凤翘榜
　　薛龙光　府学。　　　　吴以仁　府学。
　　杨滨海　戊辰进士。传见孝友。　　吴逢春　台湾学。
　　嘉庆十二年丁卯科解元郭尚先榜
　　陈超英　　汤光灏
　　丁嗣会　府学。永春学。　　许有韬　庚辰进士。
　　蔡允升　　纪嘉瑞　连城训导。
　　嘉庆十三年戊辰恩科解元姚大椿榜
　　蔡云鹏　传见文苑。　　柯琼林　永福训导。
　　王会图　府学。改名沛瑛。　　曾承基
　　施继源　台湾县训导。　　许邦光　府学。继元子。辛未进士。
　　李景韩　安溪学。改籍晋江大挑知县。
　　嘉庆十五年庚午科解元罗叶孙榜
　　陈梦芝　屏南训导。　　陈国栋　府学。闽清训导。
　　吴河光　府学。　　丁汉章
　　嘉庆十八年癸酉科解元周滨海榜
　　纪舜俞　　龚作楫　府学。纯祺子。庚辰进士。
　　钦赐举人陈端　　钦赐举人张锡朋　任古田学。
　　嘉庆二十一年丙子科解元沈捷锋榜
　　陈淑均　府学。　　王文宁　改名庚元。
　　庄树远　　林芳贤　彰化学。改名世贤。
　　郑以炯　府学。署邵武训导。　　林廷璋　彰化学。
　　嘉庆二十三年戊寅恩科解元叶大章榜
　　蔡鹏南　己卯进士。　　曾维桢　台湾学。丙戌进士。
　　何翀　　丁曜图
　　叶向荣　台湾学。　　朱克敏　大挑教职。
　　苏炯熀　府学。
　　嘉庆二十四年己卯科解元魏本唐榜
　　黄宗澄　大挑教职。念祖子。　　周学曾　一夔孙。
　　甘志翀　府学。署闽清训导。　　陈巍梁　钟纯子。署尤溪训导。
　　杜中士　改名彦士。癸未进士。　　粘逢源　府学。维仕子。大挑教职。
　　陈时昌
　　道光元年辛巳恩科解元林文斗榜是科加额三十名。
　　陈鸿炳　　谢长龄
　　柯琮璜　彰化学。　　吴瑞莲
　　黄清华　　王文猷
　　黄良昌　　王炳纲
　　道光二年壬午科解元李家煇榜
　　龚维琳　府学。元侄。丙戌进士。　　陈庆镛
　　陈鸿翥　府学。　　蔡学鹏
　　林光宇　　洪天衢　彰化学。
　　黄锦章
　　道光五年乙酉科解元林扬祖榜
　　林梦麟　府学。　　　　黄步瀛
　　柯亭　梅溪子。　　秦蔚文
　　庄可敬
　　道光八年戊子科解元郭礼图榜
　　朱河　府学。　　苏时英
　　粘金榜　继任子。　　倪锦华
　　何绳武　海澄训导。　　钦赐举人叶日春

　　贡生按岁贡之法，起于洪武十六年。府州县学自明年为始，岁贡生员每一人。二十一年，令府学一年，县学三年，各贡一人。二十五年，定府学岁二人，州学二岁三人，县学岁一人。永乐八年，定州县户不及五里者，州岁一人，县间岁一人。十九年，令岁贡照洪武二十一年例。宣德七年，复照洪武二十五年例。正统六年，更正府学岁一人，州学三岁二人，县学间岁一人。弘治嘉靖间，仍定府学岁二人，州学二岁三人，县学岁一人，遂为永制。恩贡者，国家有庆典特恩，则以正贡充之；而其次即为岁贡选拔之法。旧例十二年一次，定于卯年举行。至国朝雍正间，定为六年一次，逢卯酉年举行。乾隆癸酉年，令嗣后仍照旧例十二年一次，逢酉年举行。副榜贡者，每遇乡试正榜之外有副榜，准作贡生。优贡始于雍正二年，监贡、功贡、准贡及禀贡曾经任署教职者，依旧志附载。
　　元
　　陈信　仁宗朝余姚训导，升溧水教谕。
　　明
　　朱则明　通判。传见□□。　　庄亶　给事中。
　　张昭　传见宦绩。　　　　史福　给事中，四川按察使，谪知县。传见宦绩。
　　陈明骥　　王溥
　　梁真　御史。　　傅宗古　知县。
　　丁允吉　　常永诚　吴县主簿。
　　陈养　新会知县。　　陈泰生
　　林佛生　同知。　　贺添顺　按察使佥事。
　　杨廷锡　　陈逊　布政使经历。
　　詹应保　卫经历。　　王应原
　　林质　知县。　　林真　平乐主簿。
　　蔡宝　　廖南生　知县。以上俱府学。
　　王必沂　监察御史。　　陈惠奴　通志作陈惠。训导。
　　范惠保　训导。　　杨子升
　　魏勖　威县知县。　　黄永宗　教谕。
　　陈真　　林观　归州判官。
　　郑泰与　　黄孟观　吴江典史。
　　王必龄　知县。　　陈隽　龙南知县。以上俱县学。以上俱洪武年间。
　　李和　检校。　　杨诱
　　庄铭　旧志无。　　朱赓　赓，一作庚。官户部员外郎。传见宦绩。
　　陈颕　检校。传见□□。　　陈添
　　林铭　鄱阳主簿。　　陈却　推官。
　　王宁　府照磨。　　陈春
　　翁贤　　陈纲　盐课司提举。
　　王凤　　陈铭
　　蔡靖　同知。　　余与道　布政司检校。
　　柯益　云从六世孙。雷州府学教授。　　孙隆　按察使经历。
　　任思诚　所吏目。　　魏荣
　　王英　司务。　　王嗣宗　知县。
　　陈良　判官。　　罗寿　同知。
　　江福　钦州学正。　　王珤
　　翁庆　御史。　　傅淮　典史。
　　张应　　谢德孚　判官。
　　陈孙　布政司经历。　　林黻　知县。
　　陈恩　推官。　　田庆　通判，隆庆志作为照磨。
　　陈义　　蔡宗同
　　谢显　知县。　　黄亨　知县。
　　林应原　主簿。　　王直
　　李康　通判。　　黄宪　府照磨。
　　陈雅　县丞。传见宦绩。　　陈隽　卫经历。
　　张宽　典史。传见宦绩。　　徐寿　教谕。
　　郭骥　　庄敬　知县。
　　庄琛　　吕棨
　　吴复　训导。　　蔡翼　太仆寺丞。
　　陈玙　　林贤　教谕。
　　刘纶　　蔡祐　知县。以上俱府学。
　　柯宗贤　　曹守政　知县。
　　张震　知县。　　郑良
　　王铭　主簿。　　许敏　监察御史。
　　郭宙　庶吉士。传见□□。　　张忠　按察佥事。传见宦绩。
　　蔡佑　南宁知县。　　尤复　传见宦绩。
　　蒋铭　教谕。　　章寅
　　庄宗璲　裕州吏目。　　王溥
　　常永城　吴县知县。　　李和　绍兴检校。
　　陈颕　广州检校。　　林铭　鄱阳主簿。查府学，亦有林铭，官同，时同，恐糸重见。
　　黄亨　州同知。　　范畴　知县。
　　陈恩　检校。　　邵钦
　　蔡钦　　庄铭珤
　　李奇　　彭睿
　　王弼　　胡璋　琼州会同知县。以上俱本学。以上俱永乐年间。
　　史键　雷州府同知。　　林赐
　　董瑢　教谕。　　蔡琳　训导。
　　何祐　儋州同知。传见□□。　　何崇　知县。
　　黄胜　教谕。　　黄敏　州判官。
　　鲍轸　卫经历。　　张惠　知县。以上俱府学。传见宦绩。
　　萧璧　岁贡。广西永宁州知州。　　何侃　何，府志作沙。
　　林盛　山阳训导。　　张玙　四会训导。
　　林瞳　桐乡知县。　　郭斌　澄迈府河泊官。
　　胡观　江西南安府学。教授。以上俱本学。以上俱宣德年间。
　　魏钊　知县。　　　　　　贺文　提举。
　　李茂　训导。　　陈睿　通判。
　　蔡绅　府照磨。　　谢祥　知县。
　　包钰　县丞。　　曹奎　一作唐奎。副理问。
　　戴璿　州判。　　蔡璟
　　张庸　盐运司判官。　　陈惠　知县。
　　蔡琛　　诸葛隆　知县。传见宦绩。
　　李琏　知县。　　林胜　州判官。
　　姚迪　　张文辉
　　郭孜　河泊。　　任祯
　　王宗绪　县丞。　　陈乾　知县。
　　赵恩　　陈章　冠带以府学。
　　林隆　寿州判官。　　李贤　毫县训导。
　　陈恭　召州通判。　　周道　永清卫经历。
　　梁鼎　　黄庸　凤阳府知事。
　　王昱　高邮州同知。　　曹润　宁波府经历。
　　谢光　潮州知府。传见宦绩。　　常琳　袁州推官。
　　林信　　谢秉初
　　胡琏　广东海康学。教谕。　　何祐　儋州知州。传见宦绩。
　　陈添润　国子监博士。以上俱本学。以上俱正统年间。　庄宗璲　州目。
　　薛恭　南京国子监典籍，升学正。　　林隆　州判。
　　林茂章　县丞。　　吴遂
　　刘勤　副典宝。　　陈魁　县丞。
　　陈彦勤　州判。　　谢靖　冠带。
　　李勤　以上俱府学。　　邱进　邹县县丞。
　　李惠　石城知县。　　刘铨　丹徒县丞。
　　梁珙　高要训导。　　董信　龙泉主簿。以上俱本学。以上俱景泰年间。
　　顾端　县丞。　　江复　县丞。
　　王资　训导。　　王鸿　遂溪训导。
　　王源　府经历。　　庄楷　德庆州判官。传见宦绩。
　　林魁　县丞。　　刘瑛　建昌县丞。
　　刘信　知县。　　黄晟　知府。黄永孙。运司经历。以孙光升官赠刑部尚书。
　　陈光　训导。　　庄鉴
　　陈复　主簿。　　何真
　　翁宽　翁尧英祖。　　翁同　知县。
　　蔡英　府经历。　　周复　知县。
　　杨真　府经历。　　杨絅
　　张俨　　柯秉　永乐辛丑进士。抄季子。
　　陈泾　程乡训导。　　徐罍。
　　杨莹　教谕。　　陈庠宗　乌程县丞。
　　李英　南雄府经历。以上俱府学。　　黄章　万载县丞。
　　凃瓒　进贤训导。　　傅毓
　　陈篪　南海河泊官。　　洪春　冠带。
　　史盛　户部员外。　　鲍肃　盐运司经历。
　　吴勤　新昌典史。　　陶普　南海典史。
　　伍亮　安庆府经历。　　林崇　吏目。
　　林端　盐运批验大使。　　郑福　广州府经历。
　　伍环　江阴县丞。以上俱本学。以上俱天顺年间。　　朱洪　武义训导。
　　黄性　进士。应侄。　　谢敬　杞梁县丞。
　　杨讷　霑化知县。　　蒲雄　教谕。
　　陈禄　程乡训导。　　李玘。
　　蒋原道　通志作道原。推官。　　朱辅　朱鉴孙。贡元。
　　李仁　光缙父。婺源训导。传见□□。　　饶恕　桐乡训导。
　　郭浚　遂安训导。传见宦绩。　　庄槩　侯丰知县。传见宦绩。
　　诸葛凤　温州训导。　　黄晏　新兴州吏目。
　　张桐　张惠子。于潛训导。　　吴智　杭州训导。
　　颜煌　和阳训导。以上府学。　　吴宣　新城教谕。
　　张道　廉州训导。　　萧韶　博罗训导。
　　黄珪　博野训导。旧志作圭。　　林章　长兴训导。
　　林杰　江山训导。　　尤聪　沛县教谕。
　　张瑞　昌梁训导。　　蔡琏　吏目。
　　蔡睿　以上俱本学。以上俱成化年间。　　郭缙
　　刘燉　南安府训导。　　黄文宗
　　郭洪　潮州训导。　　凃经　阳溪训导。
　　伍文　金坛训导。　　李鉴
　　柳琰　庐州训导。　　温玉　惠州训导。
　　杨魁　宜黄训导。　　庄昌期　全州判官。传见宦绩。
　　邵宽　　张瑾　雷州府经历。
　　余宗　婺源训导。　　凃良　梧州训导。
　　张轸　杭州训导。　　陈初　靖江训导。传见宦绩。
　　陈英　曲江训导。　　林嵤　望江教谕。
　　林岫　伴读。　　郭恭　河源教谕。
　　廖瑄　程乡训导。以上俱府学。　　何宾　顺德训导。
　　邱荣　府学。正德内有此名，未知即此人否。　　史泾　湖州训导。
　　黄绶　黄晟子。由永春学。传见宦绩。　　蔡珤　南安府训导。
　　王凯　丙辰岁贡。庐州训导。传见□□。　　孙逊　龙门训导。
　　曾明　长乐训导。　　蔡珙　宜黄训导。
　　丁治　金华训导。　　陈永　训导。终养孝亲。传见孝友。
　　谢奕　泾县训导。以上俱本学。以上俱弘治年间。　　黎泰　从化训导。
　　吴瓘　　薛耽　两次副榜。
　　李喦　　何瑞　阳春训导。
　　庄安期　新会训导。传见宦绩。　　潘乾　无为州训导。
　　黄逵　新兴训导。传见文苑。　　蒋元吉　鲁府教授。
　　秦子芳　由永春任桃源训导，升教授。　　庄得温　永嘉训导。
　　邱荣　武清训导。　　周聪　湖州训导。
　　王绍　平阳训导。　　杨信
　　张云汉　张瑞子。常宁训导。　　沈鉴　瑞安训导。
　　杨朝锡　内黄训导。　　阮良玺　兴化训导。以上俱府学。
　　陈雄　龙游训导。　　蔡聪　宁乡训导。
　　许爵　乐昌训导。　　朱仰　徽州训导。
　　王熺　陇水训导。旌表孝子。传见孝友。　　林秀　桐乡训导。
　　杨誉　训导。　　林玺　阳春训导。
　　吴权　副使。　　林准　临春训导。
　　庄荣　以上俱本学。以上俱正德年间。传见宦绩。　　魏琅　灵璧训导，靖安教谕。
　　石恭　吴江县丞。　　李宗鲁　训导。
　　庄邦仁　　薛天琏　官州判。
　　吴铨　教谕。传见宦绩。　　朱廷贵　教谕。
　　王道　　王翔　教谕。
　　徐孟　教授。传见宦绩。　　薛天璲
　　张文昭　教授。传见宦绩。　　伍超　上海训导。
　　陈克让　教谕。　　郭智　记善。传见宦绩。
　　倪居　　黄物备　教谕。传见宦绩。
　　张钦之　教谕。　　赖存业　教授。
　　蔡鸾　教谕。　　郭惟新　金华教授。
　　留伦　教谕。　　张荣　教谕。
　　蔡廉　句容训导，升教授。　　黄杰
　　李塙　训导。　　　　江用舶　训导。
　　蔡黄卷　旧志教谕，通志作唐藩教授祀乡贤。传见宦绩。
　　洪有观　恩贡。传见宦绩。　　王福　教谕。
　　吴魁宏　　王茂　训导。
　　赖存谨　　徐以严　传见□□。
　　庄苗　安义学训导。　　张鋐　德庆州学正，王府教授。
　　陈嘉言　教谕。　　黄日煦　教授。
　　杨廷秀　知县。　　陈尧仁　教谕。
　　庄钦止　教谕。传见宦绩。　　沈亨　教谕。传见理学。
　　陈子贯　开建教谕。　　陈会　万安训导。学邃行端。传见笃行。
　　郑中行　　李仕章　训导。
　　叶廷麟　叶宽子。府通判。　　纪维新　训导。
　　王源　训导。　　林宗允　训导。
　　纪京文　教谕。　　庄宇毅　训导。广西中式。北流知县。
　　黄应复　训导。　　杨缵芳　寿昌教谕。通志云行端学博。
　　唐尧衷　时兴父。教谕。通志载祀乡贤名宦。以上俱府学。传见□□。
　　苏世颙　公安训导，新志误作江南教谕。　　杨棨　舆孙，渤子。
　　孙宽　训导。　　邱瑷　养浩父。传见儒林。
　　林嶤　性之父。传见文苑。　　史宏琏　朝宾父。训导。传见□□。
　　许和　训导。　　李文濩　熙父。教谕，赠给事中，知府。
　　王璧　训导。　　林汉　训导。
　　黄潛　秦子。官州同知，祀名宦。隆庆志误。传见宦绩。
　　黄绳卿　传见宦绩。　　陈廷表　建沆子。由德化学贡。安庆训导。
　　张志发　训导。　　许君锡　训导。
　　王景升　　李长荣
　　邱养潜　瑷子。苏州训导。　　郭文焕　高安训导。传见理学。
　　郭文烺　旧志缺。　　张文宪　训导。
　　何炯　乔远父。靖江教谕。赠主事，祀名宦。传见理学。　　王锡　教谕。
　　林崇　龙溪训导。　　张天衢　文应子。洛容训导。
　　李表　平和训导。新志作安信知县，府志作李素。　　郭允中　旧志缺。传见□□。
　　柯凤翔　甲午至戊午科举九次，甲午、丁酉、庚子、丙午、已酉、壬子、乙卯七科副榜。新府志误为万历已丑进士，今改正。
　　李逢期　训导。传见理学。　　陈尧道
　　黄光庆　绶子。由永春学。旧志缺。　　庄如愚　由德化学。官知县。旧志缺。
　　庄守愚　由德化学。旧志缺。　　蔡克熙　祐子，克廉弟。由德化学岁贡。任饶州训导、升博罗教谕，高州教授。旧志缺。　　纪京华　京文弟。由德化学。旧志缺。以上俱本学。以上俱嘉靖年间。　　李仕振　知县。
　　李廷机　乡会第一，廷试第二。　　张志举　县丞。
　　王朝僯　知州。　　龚一濂　时应弟。官教授，祀将乐名宦。以上俱府学。
　　林福　传见文苑。　　　　李道南　教授。传见宦绩。
　　张问仁　顺天中式。　　杨麟　隆庆丁卯副榜，旧志误作万历。
　　王廷伦　宗源侄。诏安训导，漳州教谕。传见宦绩。　　庄应桢　旧志缺。传见宦绩。
　　蔡一新　由永春学。旧志缺。以上俱本学。以上俱隆庆年间。
　　李士弼　冠带、训导。传见文苑。　　庄佺　万历志作庄洤。知县。
　　林敦忠　海澄教谕，升兴化教授。祀名宦乡贤。以子学曾贵，赠吏部郎中。传见宦绩。
　　傅秀岐　顺天中式。　　梁自耕
　　金垣　南靖学教谕。　　陈安　国子监典籍。以子鸣华贵赠副使。传见□□。
　　陈贞辅　龙岩训导。　　史宏建　漳平训导，升教谕。
　　连一源　龙岩训导。　　龚道馨　王府教授。
　　许凤宾　顺天中式。　　赖克绍
　　谢千禄　　吴斯麟　训导。
　　王政　　赵日荣　赵恒子。县丞。
　　石邦柱　训导。　　林清流　训导，升淮府教授。
　　洪猷　洪启哲父。训导。传见儒林。　　黄一会
　　秦一骏　壬子副榜。四川遵义州判官。　　余天洪　县丞。
　　谢宠　训导。　　林炯
　　留元器　训导。　　黄楷　训导。
　　蔡仲焻　从学册增。　　陈炳奎　鸣华子。
　　吴熙程　　张师孔　训导。
　　张宝承　训导。　　黄廷元　平和教谕。
　　陈以冲　龙岩训导。　　黄大雅　训导。
　　蔡日望　日宣弟。　　林鹏举
　　林应颀　应楚弟。香山簿。　　韦孚敬　孝子，韦起宗孙。
　　凃毓秀　　史志御
　　庄应奎　　蒋廷龙　冠带、讯导。
　　陈凤举　　黄淳中　凤翔子。以上俱府学。万历志载至此止。传见宦绩。
　　庄廷准　训导。　　张辅鼎　兴安教谕。
　　徐德会　训导。　　谢会春　教谕。
　　郭应龚　德庆州学。正署州事。　　王大祯　祯，府志作桢。
　　曾子省　　黄道焕　传见文苑。
　　纪有条　训导。　　张而约
　　张志杰　已卯副元。合州同知。　　蔡国基
　　李时光　选拔长乐训导，升龙溪教谕。　　王尚诹　旧志缺。传见笃行。
　　林桂　　张书绅
　　杜蕤霄　丁卯副贡。　　洪观光　丁卯副榜。
　　李勋　文濩子。海澄教谕。　　曾兆昌　恩贡。
　　黄联春　宁化训导。　　何其昭　教谕。
　　叶若琬　教谕，升知县。　　徐廷祐　南靖训导。
　　王居恺　廷稷侄。　　邢翰
　　郑际可　传见宦绩。　　史书元　传见宦绩。
　　王尚宾　　潘藻　洙弟。传见宦绩。
　　蔡国宾　旧志载至此止。　　李向荣
　　蒋廷坚　传见□□。　　苏民孚　教授。
　　庄日望　　何居谷　传见□□。
　　张九韶　廷试贡元。茂明知县。　　叶光中　由德化学。官知州。
　　董子芳　由德化学。官训导。　　易象炳　由德化学。
　　翁日跻　尧英子。传见宦绩。　　王同廉
　　李廷柱　廷机弟。由永春学。传见笃行。　　洪钟英　万历癸巳选贡。由南安学。
　　黄应复　　林肇开　万历壬子副榜。
　　蔡声伯　　蔡伸
　　伍璠　　林彦佳　传见义行。
　　黄廷华　　董仕卿
　　伍世魁　　蔡家骏
　　叶光甲　　蔡仲■〈木昂〉
　　蔡秉枢　　黄浤中
　　陈龙可　壬子副元，乙卯举人，崇祯壬戌进士。　　陈宏一　肇庆府知府。
　　陈子贯　潮州府通判。　　吴用纪　壬午副榜。
　　吴调梅　癸巳、己酉两科副榜。　　陈叔揆　乙未贡元。传见宦绩。
　　黄燫元　丁酉副榜。学行并优。　　林廷翰　训导。
　　李学曾　　田居中　选贡。知县。以上三人俱安溪学，从安溪志增入。
　　黄瑞台　万历间副榜。黄景昉业师，及卒，黄景昉有輓诗，见《瓯安馆集》。俱本学。以上俱万历年间。
　　洪丽英　天启乙丑选贡。　　苏文燿　茂相子，文昌弟。
　　苏望霖　教授。　　龚天池　进士。
　　史一中　训导。　　　许宣谟
　　杨士瑶　　许惟新
　　孙光甲　枝灼父。崇祯癸酉副榜，廷试第一。建昌府教授。
　　郭光詹　传见宦绩。　　庄彦陟
　　蔡甲登　　陈明殿
　　廖孕洙　从学册增。　　黄命袞　锡袞兄。
　　王君栻　　黄维晃
　　蔡宗骏　　蔡星伯
　　张国元　　戴朱教
　　许兆高　南靖训导，升教谕。　　吴约
　　李曾霖　　许光国　知县。
　　周必霖　　纪国祚　崇祯壬午副榜。
　　吴锡孕　知县。　　卢升　己未进士。
　　林日俭　以上新府志据通志增入续增。　　邓濂
　　李大秀　万历间任漳浦教谕。　　王梦周　万历间任宁洋教谕。
　　戈应麟　崇祯间任南靖训导。以上三人新府志据《漳州府志》入。
　　陈钟琠　以上俱府学。传见文苑。　　秦良喜　一麒子，良牧弟。天启辛酉由德化学贡。官浦城训导，升瑞金教谕，平阳知县。　　黄兆镶　克缵孙。天启辛酉恩贡。历官广岭西道布政参议。
　　郭金泰　天启辛酉副榜。　　徐茂　传见宦绩。
　　徐以任　乙卯副贡。传见宦绩。　　徐登　两科副榜。
　　黄兆秉　克缵孙。天启丁卯副榜。河源知县。　　林■〈火鼎〉　长洲训导，升东安知县。见《苏州府志》。
　　翁有恒　长泰训导。　　黄甲春　南靖训导。
　　陈洪谟　漳平教谕。　　黄维珤　有文学，善书。龙岩训导。以上四人见漳州府志。
　　黄庆星　副贡。传见宦绩。　　吴良谟
　　杨道相　　黄扆箴
　　黄邦鼎　国鼎弟。知县。　　王世卿
　　王膺录　漳州训导。　　苏望紫
　　田翼明　　黄镐鼎
　　黄揆臣　　吴珩昌　举人。
　　史文燮　　蔡时可
　　陈仕奎　　李启隆　廷柱子。漳平训导，漳州教谕。
　　黄景
　　郭仪
　　黄国荐　　张拱宸　自吴良谟至此，系采通志。
　　张穰　天启丁卯河南中式。官助教。　　张正舒
　　黄拱奎　益藩长史。　　李日曜
　　邓濂　镳从侄。　　张捷登　问仁子。
　　蔡昌孕　　张天瀚　三人俱丙子副榜。
　　尤超然　崇祯丙子副榜。　　陈孕泰
　　柯开规　二人俱壬午副榜。传见文苑。　　庄希范　际昌子。传见孝友。
　　洪清鳌　己卯选拔，清一作滴。传见忠节。　　黄瑞奎　已卯副榜。象山、东流二县知县。
　　颜增辉　壬午拔贡。　　伍子章　崇祯壬午由广州府学副贡。历归兴、英德、保昌三县教谕。　　薛圻
　　蔡琨孕　肇庆推官。　　蔡廷隆
　　林长选　崇祯已卯副榜。　　韦际明　副贡。传见宦绩。
　　颜孚中　　　　黄庆贞　选拔。传见宦绩。
　　袁汾　安溪学。从安溪县志增。　　何履祥　由海澄学。建宁训导。
　　秦鸿瑆　良牧子。崇祯己卯京闱副榜。太仆寺主簿。以上俱天启崇祯年间。
　　薛人龙　传见文苑。
　　国朝
　　吴祐鼎　　李鼎璜　训导。
　　张孚鸣　　张涵夫　狄道知县。
　　谢兆元　　魏文熹　拔贡。庐州府通判。
　　吴鹏　恩贡。　　李廷灏
　　杨必祯　戊子副榜。华亭知县。传见宦绩。　　郑孟涵　福州训导。
　　施乾亨　　　　吴圣辅
　　林菁藢　拔贡。平和训导。　　　　何世程　辛卯贡元。宁远知县。
　　许神驹　教谕。　　王为龙
　　黄裘孕　灏中子。工部司务。　　林丰美
　　林于显　副榜。知县。　　陈如焴
　　庄启丰　　许学衡　庚子副榜。邵武、泰宁教谕。传见孝友。
　　蒋耀　　　　林祚昌
　　沈麟元　县丞。以上俱府学。　　林逢震　孕昌子。戊子拔贡。传见文苑。
　　黄知章　知县。　　苏际盛　榜姓唐。淇县知县。
　　林环昌　孕昌弟。亳州知州。　　蔡璇孕　鹏霄子。传见孝友。
　　李云景　由南安学。戊子副榜。历官按察司佥事。　　洪应龙　壬辰岁贡。
　　何承铭　选拔。龙溪教谕。　　林乔琅
　　蔡向阳　仙游教谕。　　张汝进　选拔。
　　周珂　天达子。副榜。新会知县。　　张仕楚　辛卯副元。
　　吴锡孕　鄂县知县。传见宦绩。　　尤俊　泰宁教谕。
　　张仕珽　廪生。顺治十二年选贡。　　陈爽
　　黄知白　景昉子。教谕。传见文苑。　　尤鸣乔
　　朱鼎臣　宁洋教谕。　　林瑞鹏
　　朱翼忠　副榜。　　林宏昌　欲楫子。
　　蔡际达　　林庆旺　副榜。兴化府学。训导。
　　蔡承锡　漳平教谕，除正定县丞，署饶阳宁晋二邑篆。奉公爱民，卒于官。传见宦绩。
　　柯赓熙　　苏凤简　文昌子。副榜。
　　蔡琨孕　　蔡璠孕
　　林国伟　　詹时煌　拔贡。
　　高日耀　南靖训导。　　陈庙谟　闽清训导。以上四人俱由安溪学。以上俱顺治间。
　　孟岩英　训导。　　林桂芳
　　赵士魁　吉安通判。　　侯于齐　世延孙。
　　范奇超　办凯父。寿宁训导。　　陈补袞　允锡子。选拔。
　　蔡嗣美　大受父。　　刘麟滉　训导。
　　吴士颖　选拔。　　伍培元　选拔。
　　林瑞云　　许志逵
　　颜克瑄　永春州训导。　　欧阳巽　榜姓苏。
　　吴应运　　曾元璐　副榜。尤溪训导。
　　林华捷　　张泰期　南平训导。
　　陈耀藜　景奎孙。连江训导。　　王锡度　命岳子。训导。
　　陈万策　选拔。癸酉顺天中式。戊戌进士，宫詹学士。　　郑于高　仲谋子。副榜。
　　郑辅清　　黄汝谷
　　杨绍芳　　黄之驹
　　李枝芳　　王克缵　观光子。
　　郑鸣玉　癸酉副榜。少称神童，善于诗文。　　陈士鎌
　　李基丰　升元父。传见□□。　　杨六卢　传见文苑。
　　黄道顷　副榜。教谕。　　林延翀　副榜。戊子中式。
　　郑希文　选拔。　　黄德祐　徽孕孙。选拔。
　　宋廷琦　　　　夏锡珪
　　施士燝　莆田训导。　　陈之缇　榜姓侯。甲午中式。戊戌进士。
　　李云文　副榜。任归化教谕。　　田宗澎　榜姓翁。副榜。
　　王锡瑜　　蒋敏生　传见文苑。
　　黄志猷　　郑兆鑛　恩贡。古田教谕。
　　曾奇生　戊午副榜。　　王应清　孔彰弟。
　　颜洪书　仪凤兄。辛卯副榜。　　王赓良　子韶子。恩贡。
　　林文焕　副榜。丁酉中式。　　傅廷录　副榜。
　　史天植　印俊子。　　林瑶　为垣子。副榜。
　　杨锡命　　黄天机　副榜。
　　林宗绅　副榜。　　施灿　邵武府学。训导。
　　林炳衡　　张增至
　　王麟勋　　江日升　汀州府学。训导。
　　万遵垣　以上俱府学。　　黄志奭　景孕子。辛丑恩贡。授州同。
　　杨邦球　训导。　　黄中球　传见文苑。
　　洪士恩　承畯子。选拔。南安人。　　林缵昌　教谕。
　　郭焻　茂名知县。传见宦绩。　　郭世绳　石门知县。传见宦绩。
　　黄熙暹　　王奋鹏
　　洪逵　建宁训导。武平教谕。整修文庙，士风丕振。　　施世榜　凤山学。拔贡。传见义行。
　　林逢元　孕昌子。由南安学。泰宁训导。　　王锡卣　命岳子。由南安学选拔，建宁教授。
　　陈士吉　　蔡廷隆　鹏霄孙。
　　黏士岳　本盛子。训导。　　蔡开升　鹏霄孙。庚申副榜。考职州同。
　　吴金俊　恩贡。顺天中式。　　丁举　德化学。龙溪训导。
　　谢仕伟　　许瑞昆　副榜。
　　丁■〈火阜〉　启濬孙。副榜。传见文苑。　　蔡仕薇　鹏霄孙。
　　何维岳　选拔。丙子副榜，戊子中式。　　吴方阜　戴鳌子。传见文苑。
　　程士俊　　黄中衡　日祚子。
　　黄捧乾　丁丑岁贡。南安学。　　陈德滋　副榜。
　　陈石钟　知濬父。癸酉副榜。闽清教谕。传见宦绩。　　柯煌生　赓昌孙，继甫侄。
　　陈修　选拔。壬午中式。漳平教谕。　　洪士誉　承駉孙。岁贡。癸巳中式。
　　许廷楫　副榜。　　傅宏文　榜姓郑。副榜。
　　黄士嘏　恩例授中书。　　杨于骐
　　洪鼎新　副榜。　　张芳浦　南靖训导。
　　陈之修　兴化府训导。　　黄兴年　由南安学。副榜。
　　苏天鉴　由南安学。　　龚万福　由南安学。
　　何大成　由南安学。　　沈应蛟　由南安学。
　　谢二金　恩贡。由南安学。榜姓王。　　林逢捷　福州训导。
　　何洛　家驹孙。庚申副元。永福教谕。　　郑兆纲　古田教谕。传见宦绩。
　　曾学裘　聪子，异撰侄孙。　　何冀裘　榜姓曾。副榜。
　　洪圭洁　乙酉副榜。　　蔡必僔　副榜。
　　陈雕　副榜。　　杨子举　必桢孙。庚子副榜，乙卯中式。以上八人俱由惠安学。
　　黄廷昌　传见宦绩。　　张纯仁　十一年拔贡，庚申中式。
　　詹允升　训导。　　郭敬业　榜姓曾。副榜。传见文苑。
　　苏钟鼎　副榜。　　　黄之骥　副榜。
　　黄懋建　　张文朝　副榜。
　　龚录名　副榜。　　陈名世　副榜。以上俱由安溪学。
　　唐齐飞　拔贡。　　王棠荫　时轰父。
　　陈凤储　正朔弟。　　陈士煇　大玠父。
　　王士麒　　曾超宗　燿子。
　　黄士煇　世茂兄。　　郑秉谦
　　魏重蒲　俱同安学。　　王时轰　棠荫子，臣靖父。
　　丁元翼　仙游训导。　　陈国英　副榜。
　　陈嘉谟　副榜。　　陈朝崇　副榜。
　　何兴业　恩贡。古田教谕。　　万际嵩　建宁训导。
　　李履泰　榜姓吴。光龙曾孙。副元。　　李长祥　副榜。
　　林应兆　　黄思轩　副榜。己酉中式。
　　潘日宣　榜姓林。副榜。　　朱绍英
　　张昌国　泰期子。　　许献昌　传见□□。
　　林为城　洪烈子。丁酉副榜。易州州同。　　张丹成
　　林关　武平训导。　　蔡槐　副榜。
　　林志遴　副榜。　　蔡希芝　副榜。
　　吴而升　海澄训导。　　李斌
　　黄琮　选拔。工部主事。　　黄之华　闽清教谕。
　　黄之驷　仙游教谕。　　黄士辉　侯官训导。
　　黄道泰　传见宦绩。　　黄志遵
　　张元璐　　黄志昊
　　黄志敏　　富中璜　尤溪教谕，擢国子助教。
　　黄天植　　黄家眉
　　桂兆言　　庄世茂　诏安训导。
　　林逢元　瓯宁训导。　　杨昌鼎　古田训导。
　　杨标芳　　杨骏范
　　李丹桂　甲子、丙子副榜。戊子中式。浦城教谕。　　黄良庆　榜姓蔡。选拔。癸卯会魁。
　　何凤文　运亮子。　　刘焻藜　漳浦训导。
　　粘敦轸　本盛孙，承珏父。恩贡。传见儒林。　　蔡嗣光　榜姓陈。大受弟。恩贡。
　　王世茂　用汲孙。凤山训导。传见宦绩。　　蔡际培　已酉中式。闽县教谕。
　　曾天鉴　元文父。龙岩训导。传见宦绩。以上俱由永春学。　黄中燮　南靖训导。
　　林次瑛　孕昌子。选拔。　　尤生洲　榜姓郑。
　　曾燿　炳弟。　　邓国对　濂孙。
　　郭宏猷　拔贡。传见文苑。　　黄翼峦　以上七人俱由德化学。
　　曾廷标　传见□□。　　陈兆蕃　著有及齐诗文行世。以上三人俱由漳州学。拔贡。传见文苑。　　郭彪　榜姓潘。由海澄学。
　　蔡积玉　仙游学。传见□□。　　蔡光座　长汀训导。
　　林萃冈　清流训导。　　　　许冈
　　蔡振声　　蔡应新
　　黄必第　以上俱由台湾府学。　　吴弼　榜姓王。松溪训导。
　　郭允豪　恩贡。　　王联魁　选拔。
　　王宗岱　榜姓许。元栻兄。辛卯副榜。代州州判，有惠政。　王梦麟　传见文苑。
　　蔡梦弼　　陈鹏南　以上三人俱由台湾学。
　　曾联标　　何则鸣
　　施世榜　选拔。传见义行。　　吕世昂
　　吴台城　　苏骏声　以上俱由凤山学。
　　薛云奇　授淮安、山阳知县，升云南景东分府。　　薛宏嘉　由凤山学。
　　杨以仁　　林中騋
　　郑隆彬　以上三人俱由诸罗学。　　庄式孝　由龙岩学。辛酉廷试，选训导。
　　曾道昕　异撰子。由福州学。仙游教谕。　　林大登　由广东南海学。癸酉副榜。庚子中式。以上康熙年间。
　　蔡魁丙　致远子。恩贡。传见文苑。　　施卓元　榜姓陈。选拔。
　　林良弼　　谢瑞锦　允登子。副榜。
　　黄士沄　高腾弟。光泽训导。　　苏有文　选拔。
　　陈瑞松　选拔。　　吴怀阳
　　富世标　鸿基曾孙。副榜。福安教谕。　　庄名夏　榜姓王。副榜。癸酉中式。
　　王中珉　　许鸿宾
　　王亨佳　副榜。　　陈吉之
　　曾致远　副榜。　　黄良侯
　　施廷茂　选拔。　　洪士辅　选拔。甲子中式。
　　洪巩雪　　蔡梦兰
　　傅岩　恩贡。以上俱府学。　　黄德济　癸卯恩贡。
　　丁奇昆　传见文苑。　　李启成
　　王缵绪　癸卯选拔。　　谢巩　榜姓吴。选拔。由惠安学。传见文苑。
　　翁必旭　选拔。由安溪学。　　陈杏元
　　张士箱　漳州训导。　　石云路　选拔。以上俱台湾学。
　　曾鸿图　榜姓尤。由永春学。副榜。　　万绍祖　副榜。寿宁教谕。壬子中式。
　　钟成龙　榜姓林。　　林振龄　副榜。
　　陈正黼　副榜。　　赖志忠
　　谢重爌　壬子中式。　　邓启元　炽子。拔贡，丁未榜眼。
　　邓际美　以上二人俱由德化学。　　张方升　拔贡。由台湾学。
　　吴湘兰　愈圣侄孙。己酉副榜。由安溪学。　　洪济卿　榜姓苏。己酉副榜。
　　杨元馨　己酉副榜。　　林中梅　由诸罗学。德化教谕。传见宦绩。
　　张际盛　壬子副榜。传见文苑。　　王守让
　　陈文与　　王朝宗　选拔。
　　林正芳　选拔。由台湾学。　　庄梦麟　乙卯副榜。
　　万绍烈　乙卯副榜。　　陈昂　乙卯副榜。
　　王元栻　由台湾学。乙卯副榜。　　杨锡珪
　　黄丛生　隆孙。由南安学。　　陈时举　由南安学。戊申拔贡，丙辰中式。
　　庄骝珠　由南安学。长汀训导。　　陈大士　癸卯恩贡。
　　阮如金　本姓郑。　　吴谅朋　癸卯副元。
　　庄茂松　榜姓林。　　陈钟峦　修子。副榜。以上五人由惠安学。
　　黄潆澜　恩贡。以上俱雍正年间。　　王者仁　恩贡。
　　陈士俊　莆田训导。　　吴龙顾
　　李以玖　　黄汝达　戊午副榜。
　　郑焕文　戊午副榜。　　蔡蹈云　戊午副榜。
　　陈应元　　王猷
　　陈益元　　陈洪书　辛酉拔贡。传见文苑。
　　何增元　辛酉拔贡，庚午中式。　　王简拔
　　陈士应　　林标芳　延平训导。
　　杨名魁　　施国宝　漳州教授。
　　施世瑚　丁卯副榜。庚辰中式。　　　陈有光　丁卯副榜。
　　许发祖　丁卯副榜。　　许振声　丁卯副榜。
　　曾际遇　　施万玉　优贡。龚山教习。传见文苑。
　　王进升　训导。　　张可立　长汀训导。传见笃行。
　　蔡澜　庚午恩贡。　　盛玉章
　　苏瑛　辛未恩贡。　　黄孺
　　郑逢年　壬申选拔。　　苏瞻云
　　王纶礼　　黄际甲
　　郭章云　由台湾学。□贡。传见义行。　　董廷铭　岁贡。优行。
　　陈廷弼　丙子副榜。　　陈良猷　丙子、己卯两登副榜。乙酉中式。
　　郭彬雅　丙子副榜。　　吴世杰
　　陈雁塔　　潘世持
　　黄人瑞　己卯副榜。甲午中式。　　黄岩
　　陈幼圭　　林云从　恩贡。
　　黄谦万　乙酉中式。　　蔡世魁　壬午副榜。
　　谢际恩　　李魁光
　　何一桂　拔贡。　　张植发　拔贡。乙酉中式。以上俱府学。
　　黄志远　丙辰恩贡。　　黄必捷
　　王文元　有传。　　尤垂青　辛酉选拔。丁卯举人，丁丑进士。
　　张麟　辛酉副榜。　　林以珪
　　何奎　由惠安学。　　王朝选　甲子副榜。
　　万师吉　　洪琨　丁卯副榜。壬申恩科中式。
　　刘锡魁　丁卯副榜。壬午中式。　　王大猷　丁卯副榜。
　　黄方环　　陈治资　戊辰恩贡，丙子中式。
　　吴锋　　薛明珠　庚午副榜。
　　陈联捷　庚午副榜。　　张光宪　庚午副榜。丙子中式，庚辰进士翰林。
　　李名英　庚午副榜。　　曾三士　辛未恩贡。
　　林文炳　　徐焕星　壬申选拔。
　　黄天定　壬申恩科副榜。　　蔡思衍　彰化学。癸酉恩贡。
　　吴南辉　彰化学。癸酉拔贡。　　王绥祖　由山东济宁籍。癸酉拔贡。
　　薛国环　　薛人骐　福清学。□□己酉拔贡。广西郁林州州判。
　　薛云霄　传见文苑。　　黄伯起
　　王绳祖　由天津商籍，顺天副榜。又改济宁州籍，己卯山东副榜。
　　黄岳俊　　魏图南
　　林周臣　　李秉清
　　洪升元　　钱元起　由台湾学选拔。
　　张方高　由台湾学。任永福学教谕。捐俸置租四十石以助诸生乡试资斧。
　　张源仁　方高子。由台湾学。庚辰中式。　　张源德　方高子。由台湾学。壬午中式。
　　伍帝则　恩贡。　　苏尚紫
　　郭元善　由诸罗学。　　张君宾　壬午副榜。甲午中式。
　　何拔尤　任陕西宁羗州分州。　　李楷　拔贡。辛卯中式。
　　陈峩　辛卯中式。　　吴汝楫
　　苏崧　乙酉副榜。丁酉中式。　　陈扬世　乙酉副榜。
　　王培寅　府学。丁酉拔贡。　　钦赐举人张锡朋　恩贡。福州、古田教谕。
　　粘继任　丁酉拔贡，已酉中式。　　何其章
　　朱旭　乾隆六十年，以岁贡、恩贡。泰宁学教谕。　　王锦士
　　王昆山　　朱声标
　　黄宗楷　　黄鸿
　　黄伯龙　　吴江　壬子副榜。
　　吴山　　黄登　己酉拔贡，乙卯中式。以上俱府学。
　　林聪　己酉拔贡，戊子中式。　　张寅宾　拔贡。台湾学。
　　吴琨　　张志逊　辛卯中式。
　　蔡学鲲　庚寅副贡，辛卯中式。　　洪珖　恩贡。
　　庄拔英　庚寅副贡，己亥中式。　　庄化玉　庚寅副贡。
　　粘克昌　辛卯副贡，已亥中式。　　柯廷璟　辛卯副贡，庚子中式。传见文苑。
　　王光有　己亥副贡。永安学训导。　　吴家璧　辛卯副〔贡〕。
　　田绍荆　　蔡志仁
　　王大鲲　优贡。　　陈元璐
　　陈正宗　　周一夔　丁酉拔贡，庚子中式。传见笃行。
　　黄元音　　林玉麟　恩贡，壬子中式。传见文苑。
　　张先声　　魏世宁
　　黄邦墉　　黄榜　　恩贡。
　　陈梦骍　由闽县学。庚子科副榜。　　杨奕陵　丙午副榜。
　　陈■〈王彖〉　　陈玺
　　杨德潮　已酉副贡。　　吴洛　彰化学。传见义行。
　　王钟岳　已酉拔贡，甲寅中式。　　唐虞世　恩贡。
　　黄逊灵　　李倬云　壬子副贡。
　　洪景徽　　吴道东　彰化学。瓯宁县学训导。
　　粘宗琬　甲寅副贡，辛酉中式。　　　施慎脩　乙卯副〔贡〕。
　　朱捷昆　以上俱乾隆年间。　　郑元章　府学。
　　吴心正　　陈昆琼　庚申副贡。传见笃行。
　　蔡鸿儒　辛酉拔贡。传见文苑。　　纪潢　辛酉拔贡。
　　王会图　辛酉优贡，戊辰中式。　　萧汉杰　丙子岁贡。
　　黄汝济　拔贡。台湾〔三〕。　　王炘　辛酉拔贡。任户部主事。传见宦绩。
　　高凤翔　　江蓉
　　曾兆升　戊辰副贡。　　颜惇礼
　　柯维岳　　曾世祥　癸酉拔贡。
　　吴哲脩　癸酉拔贡。　　黄念祖　恩贡。辛酉中式。
　　何其晖　　叶重光
　　吴近光　　龚维琳　丙子副榜。壬午中式。
　　许廷珪
　　钦赐副榜：八人。
　　陈世哲　辛酉科。　　黄壮　甲子科。
　　林大器　己卯科。以上俱府学。　　周芝和　辛酉科。传见笃行。
　　吕钟南　甲子科。　　林宗贵　庚午科。
　　陶士兴　庚午科。　　陈端　庚午科。
　　王蓝田　署福清县学教谕。廪捐。　　王为诗　教谕。署邵武学训导。廪捐。
　　曹殿翼　台湾学训导。廪捐。　　王占梅　漳州府学训导。廪捐。
　　王菁莪　署建阳县学训导。廪捐。　　粘克宽　署漳浦县学训导。廪捐。
　　陈昌国　署教谕。廪捐。　　王又曙　署诏安学教谕。廪捐。
　　王佐才　署建阳学训导。廪捐。　　王承纬　淡水厅学训导。廪捐。
　　丁曜国　授汀州府学训导。戊寅中式。　　王承禧　署漳浦县学训导。廩捐。
　　安邦　岁贡。　　黄志翀　岁贡。
　　蔡维斗　戊午副贡。　　张继声　恩贡。
　　林高出　岁贡。　　陈洪畴　庚申副贡。
　　王文耀　　何翀　戊寅中式。
　　林芳远　台湾府学。辛酉拔贡。　　苏大业
　　丁文玺　　何琪
　　陈光玙　恩贡。传见笃行。　　林时清
　　薛钟英　庚午副贡。　　周学曾　庚午副榜。己卯中式。
　　黄清英　　黄子固　癸酉副榜。
　　王文宁　癸酉副贡。丙子中式。　　蒋彩华
　　朱制锦　　杜天培
　　张瑞麟　丙子副贡。　　金光辉　恩贡。
　　蔡廷瑞　　曾拔萃　台湾恩贡。
　　柯步瀛　己卯副贡。　　黄大任　已卯副贡。
　　黄人彦　恩贡。以上俱嘉庆年间。　　李志江
　　陈鸿章　辛已副贡。　　张源翰　台湾府学。
　　吴道行　彰化学。　　陈书
　　蔡景南　乙酉拔贡。　　杨庆修　乙酉拔贡。滨海子。永福教谕。
　　王文澍　　蔡丰理
　　赖大器　　王琼玖　光有子。
　　何绳武　海澄学训导。戊子中式。　　黄清和　署延平府学训导。
　　李棻　署学训导。　　李一轮　以上俱府学。
　　郑山　署闽清学训导。　　谢维翰　淑元子。邵武学训导。
　　黄际盛　上杭学训导。　　林淳熙　辛巳副贡。
　　吴陔笙　辛巳副贡。　　何奕经　恩贡。
　　庄梦遂　　何际盛
　　阮应侯　乙酉拔贡。传见方技。　　杨鸣凤
　　林文衡　戊子副榜。　　黄宗汉　念祖子。乙酉副贡。
　　薛庆镛　署建宁县学训导。　　林志纯　吉子。
　　郑以宽　　黄玉山　台湾学。署建阳县学训导。
　　黄峻　台湾学。任延平府学训导。　　郭邦献　台湾学。清流县学教谕。
　　郭青云　凤山学。兴化府学训导。　　郭拔英
　　郭书绅　嘉义学。
　　钦赐副榜：
　　叶日春　壬午科。　　杨琨　戊子科。以上俱道光年间。

　　恩叙国家立贤无方，荐辟、科目、贡生之外，或由掾吏起家，或由遵例急公，其人皆曾效劳王事者。今凭见闻所及，列为恩叙一类。其遗漏者，俟后来查补。若止有职衔，未经出仕，概不登载。
　　明
　　陈绎　成化间，由郡从事任徐闻县尉。　　陈珤　弘治间，任杭州递运使。
　　柯宗信　宁远县县丞。　　黄大勋　嘉靖间，由吏员任直隶忠义卫经历。
　　颜温　由吏员任龙安府经历。　　颜道资　由礼部儒士历官儋州知州。
　　郭环枢　天启间，由吏员任湖广景陵主簿。　　颜日超　由吏员任海州吏目。
　　张昭　由监生知遂溪县。　　颜容华　由吏员任萧州卫经历。
　　张良宝　由吏员任吴江典史。　　颜回春　由监生任河南裕州递运所大使。
　　黄椿　由吏员授阳春县乐安县丞。　　颜绍卿　由监生任宁波仓大使。
　　邱桢　由吏员历官信阳州判。　　颜廷柏　由监生任湖广武昌卫经历。
　　杨裕　由吏贝任台州宁海丞。　　颜天锡　由庠生授内阁中书舍人。
　　孙扬宗　由吏员任望高巡检。　　邱启雍　由吏员历官增城、乌石巡检。
　　蔡瀚　由吏员任景州州判。　　陈恒逊　由吏员历官山东朝城丞。
　　颜向升　由监生任南京国子监学録。　　柯璋　由吏员除儋州宜伦镇南卫巡检。
　　张瑞冉　天启丁卯，中书科中书舍人。　　张瑞围　由监生任饶平县丞。
　　张叙畴　宁波府经历。　　张治夫　中书科中书舍人。以上俱明朝年间。
　　张汴　由庠生入国学，历官通山知县。　　黄裕　由吏员任直隶州三沟驿驿丞。
　　黄中晓　由吏员任广西梧州府仓大使。
　　国朝
　　周韶曾　由监生授和州州同。　　陈善　由明经授上海知县。
　　林逢春　吉安知府。　　林逢都　凤阳知府。
　　陈元焕　由部郎历官威宁府知府。　　陈元燠　由监生历官保宁同知。
　　黄锡慈　由监生任阿城闸官。　　许廷瑶　由监生历官常德知府。
　　林文炜　由军功任岳州通判。　　万绍炳　由监生任荆溪知县。
　　施廷瑞　由监生历官淮安、理河同知。　　王天庆　由贡生任束鹿〔四〕知县。
　　吴节民　松江知府。　　吴琳芳　历官榆林道。
　　吴简民　湖州知府。　　黄允璧　以军功授广东长乐教谕。
　　颜克璟　严州府知府。　　颜文瓒　襄阳府通判。
　　富中琰　由廪生入监，官辽阳州牧。　　张文秸　由监生任陈州凤翔通判。
　　施士龄　由监生任宁海州同。　　蔡奕淳　由生员任浙江县丞。
　　郑钟峰　信阳州判。　　陈世琦　由监生任岷州知州。
　　陈有怀　由生员任徽州通判。　　苏祉　由贡生历官广信知府。
　　方国相　县丞。　　陈金涵　由监生任重庆通判。
　　陈金骏　由监生任乐亭知县。　　陈金凤　由监生任国子监典簿。
　　叶馨　由吏员历官直隶州知州。　　何应龙　由贡生授无为州泥沙河分司。
　　蔡士良　由吏员任柳州府马平典史。　　黄赓元　由监生现任济宁州仲家浅河厅。
　　黄文镗　由监生现任连平知州。　　林锡魁　由监生任永嘉县丞，署瑞安知县。丁艰服阕，补广东阳江县丞，署惠州永安知县。　　黄应麟　国仪侄。任解州盐池巡检司，升□□县丞。
　　张英伟　由监生任工部主事。　　王为章　由贡生分发云南补用盐课司提举。
　　明武进士成化十四年设武科会试，悉视文科例。万历三十八年定会试额。崇祯四年，中允倪元璐始奏请殿试，传胪悉如文例，赐及第出身有差，高第者即授都司守备、把总，余皆授所镇抚，以次遇缺推用。
　　俞大猷　传见名臣。嘉靖乙未科。　　翁思诚　卫军余授百户。嘉靖戊戌科。
　　林凤至　民生，授百户。嘉靖癸丑科。　　丁一鉴　卫千户，升本卫指挥佥事。嘉靖丙辰科。
　　王有麟　传见□□。万历甲戌科。　　丁一铠　卫千户。
　　邓钟　俱万历丁丑科。传见宦绩。　　欧阳彬　民生，万历庚辰科。
　　王鼎辅　指挥，任都司。　　方日升　卫千户，任把总。
　　邓中溥　卫千户，任都司。　　黎国燡　卫舍人，任留守。
　　童龙　民生，任都司。　　丁衍忠
　　许国威　民生，任都司。　　陈有光　民生，任都司。俱万历癸未科。
　　陈文芳　民生，任南日把总。　　欧阳寨　俱万历丙戌科。
　　蔡仕雅　民生，官镇抚，署千户。　　陈著　民生。
　　黄守魁　民生，俱万历己丑科。传见忠节。　　林武苴　民生。传见宦绩。
　　张嘉策　民生。　　　　庄志传　民生。传见宦绩。俱万历壬辰科。
　　杨洪震　卫指挥。　　李梦帅　民生。
　　林慎　民生。俱万历乙未科。　　罗奇会　民生。
　　尤应宪　民生。俱万历戊戌科。　　黎国炳　卫舍人，历官两广都督，杀寇平倭，屡有奇功。
　　施显槃　民生，■〈火夅〉火把总。俱万历辛丑科。　　吴炳冲　卫千户。
　　林璧　卫舍人，万安守备。　　陈有纲　卫舍人，广东都司。俱万历甲辰科。
　　庄安世　第一名，民生。　　刘廷藩　民生。
　　黄龙　民生。　　蔡光宗　卫军生。俱万历丁未科。
　　林岩　南京新江守备。岩初名同懋，万历丁酉举人，被革改名入武。乙卯、丙辰联捷，详见前乡试万历丙辰科。
　　秦良弼　府志秦作蔡。山东、南京都督使。万历已未科。　苏梦仪　传见忠节。
　　邓光汴　钟子。虎门副将。俱天启壬戌科。　　刘光鼎　传见忠节。天启乙丑科。
　　蔡全斌　崇祯辛未科。　　丁天禧　莲父。崇祯庚辰科。

　　国朝武进士
　　许世忠　　章茂隆　俱康熙乙丑科。
　　张天隆　　王廷锡　同安籍。俱康熙戊辰科。
　　魏学澎　康熙辛未科。　　董晋轰　侍御。
　　林奏功　同安籍。黔彭营守备。俱康熙庚辰科。　　施尚瑗　康熙癸未科。
　　郑秉谠　　郑斯保　斯，一作时。
　　方玉玑　南安籍。黄州卫掌印守备。俱康熙丙戌科。　　曾应联　康熙己丑科。
　　李庚籍　康熙癸巳恩科，系乙未科。　　王中璜　广东守备。
　　洪继龙　侍卫闽安烽火参将。惧康熙乙未科。　　王观涛　康熙辛丑科。
　　林时龙　南安籍。雍正癸卯科。　　黄国英　南安籍。黄岩游击。雍正甲辰科。
　　黄廷玉　　黄世熺　侍卫，陕甘总督中军副将。俱雍正庚戌科。
　　柯国栋　广东潮州籍。济南府守备。雍正癸丑科。　　艾晋　会试中式，未殿试卒。乾隆丁巳科。
　　刘五福　榜姓施。自石口都司。乾隆己未科。　　黄世煌　侍卫，广西游击。乾隆壬戌科。
　　黄世瑛　安南营守备。乾隆乙丑科。　　施联登　任四川忠洲营都司。乾隆已丑科。
　　林大茂　乾隆辛卯科进士。御前侍卫，任湖广都司，江南镇江参将，浙江岩州副将，福建建宁镇，浙江衢州、处州镇。
　　黄浩然　直隶古北口前营游击。乾隆甲辰科。
　　宋武举人天圣八年试武举，先阅其骑射而试之，以策为去留，弓马为高下。乾道五年始依文科给黄牒榜首赐武举及第，余并赐武举出身。右：宋年代既远，武举姓名多不可考，其见于志书可考者，自元祐至嘉定得四十七人。语在人物志者七人。今录之。
　　陈师颜　京侄。　　杨友　传见□□。俱政和二年。
　　陈师良　师颜弟。政和五年。　　杨澄　传见□□。宣和三年。
　　杨允济　　陈诏
　　陈致柔　俱宣和六年。　　　朱文明　传见宦绩。建炎二年。
　　黄权　《八闽通志》作绍兴二十四年。甲戌科绍兴二年。　　胡希广
　　杨惟康　　蔡能　俱绍兴五年。
　　黄申　　萧振　《八闽通志》作绍兴三十年。庚戌科绍兴二十年。
　　郭山　绍兴二十七年。　　谢仁杰　隆兴元年。
　　陈仪　师颜侄。　　庄汉辅　《八闽通志》缺。俱乾道二年。
　　孔异　　黄营
　　邱知刚　玠侄。俱乾道五年。　　林宗臣　第一名。传见宦绩。乾道八年。
　　黄甫　中兄。传见孝友。　　陈彦直　研从弟。
　　张次邦　俱淳熙二年。　　黄旦　甫弟。知钦州。附甫传。淳熙五年。
　　谢谠　伯初元孙。任省仓。　　王造
　　林岳　俱淳熙八年。　　谢必万
　　张次仲　次郭弟。　　张大用　次用弟。俱淳熙十一年。
　　萧天与　振子。　　郑良叔　一作叔良。
　　林伯玉　伯春弟。俱绍熙元年。　　林一飞
　　庄舒　特奏。俱绍熙四年。　　廖叔政　传见□□。
　　陈汝刚　　谢学礼
　　吴文益　文发弟。俱庆元二年。　　张虎臣　《八闽通志》缺。开禧元年。
　　谢学诗　学礼兄。嘉定元年。　　杨熊　嘉定十三年。
　　石城　嘉定十六年。　　黄朝举　绍定二年。
　　储申　上舍释褐。绍定五年。
　　明武举洪武二十年俞礼部请立武学用武举，其初惟取武弁一途。正德初，刘大夏始疏广其选，乡、会武场俱准。文场之年，以十月行之。乡举必历中三科，方得听用。
　　邓城　第一名。己酉再中。泉州卫右所百户。传见宦绩。　俞大猷　泉州卫前所百户。乙未进士。
　　王麟　泉州卫指挥使。传见宦绩。　　赵师槩　泉州卫右所副千户。俱嘉靖甲午科。
　　翁思诚　泉州卫军余。嘉靖丁酉科。余阙，庚子癸卯亦阙，盖由武举中辍。嘉靖中再议举行，尚未有小录，其名籍不可考云。　　田斌　泉州卫军余。
　　汪万钟　泉州卫军余。己酉再中，乙卯三中。　　百镒　泉州卫左所百户。镒，府志作鉴。
　　张瑞琅　俱嘉靖丙午科。　　陈学礼　泉州卫军余。
　　童养锐　泉州卫应袭。　　陈朝　泉州卫军余。
　　曾椿龄　泉州卫军余。壬子再中。　　王鏊　泉州卫指挥使。壬子再中。俱嘉靖己酉科。
　　白良玉　泉州卫镇抚。　　陈贵　泉州卫舍余。
　　李华贞　泉州卫应袭。戊午再中，甲子三中。　　孙廷槐　泉州卫指挥佥事。
　　蔡存炜　泉州卫后所百户。　　薛廷用　永宁卫军余。
　　林凤至　民生。　　阮文澄　中左所百户。
　　翁思诲　福全所军余。俱嘉靖壬子科。　　陈奇谋　泉州卫军余。庚午再中。
　　杨廷缵　泉州卫应袭。　　阎益之　泉州卫右所千户。
　　孟松　泉州卫前所千户。　　丁一鉴　泉州卫舍人。
　　赵一炀　泉州卫舍人。　　朱宽　永宁卫右所百户。
　　洪太　永宁卫余丁。俱嘉靖乙卯科。　　秦舜牧　第一名。泉州卫舍人。
　　梁国柱　泉州卫余丁。　　王道成　泉州卫中左所千户。
　　邓铨　泉州卫右所百户。　　郑应鹏　泉州卫舍人。
　　柯宗华　泉州卫余丁。　　李时魁　中左所余丁。
　　张楠　民生。隆庆丁卯再中。　　黄从登　民生。俱嘉靖戊午科。
　　王云龙　泉州卫舍人。　　唐协龙　泉州卫军余。
　　饶禹　泉州卫军余。隆庆庚午再中。　　郭良瑾　泉州卫军余。
　　陈正谟　民生。　　程十邑　中左所舍人。俱嘉靖辛酉科。
　　翟源　泉州卫后所千户。　　翁思绩　泉州卫军余。
　　陈继鹏　泉州卫军余。隆庆丁卯再中。　　唐乔祯　泉州卫指挥佥事。隆庆丁卯再中。
　　张奇峰　泉州卫指挥佥事。传见□□。　　杨拱文　泉州卫舍人。
　　曾卿　民生。　　庄联春　民生。俱嘉靖甲子科。
　　王有麟　泉州卫左所舍人。癸酉再中。传见宦绩。　　童养锐　泉州卫指挥使。
　　林见明　泉州卫军余。己卯再中。　　陈继鹏　泉州卫前所军生。
　　张逢辰　金门所武生。　　颜启光　广西中式，第一名。俱隆庆丁卯科。
　　李定中　卫前所武生。壬午再中。　　黎国耀　泉州卫应袭。
　　王懋臣　泉州卫前所百户。　　屈应鼇　卫前所武生。壬午再中。
　　李懋卿　卫中所千户。　　周文郁　金门所百户。
　　饶禹　泉州卫前所武生。　　穆廷仪　永宁中左所千户。
　　林慎　民生。　　陈奇谋　泉州卫前所武生。俱隆庆庚午科。
　　陈镆　金门所百户。　　薛应梅　俱万历癸酉科。
　　丁一铠　卫后所千户。　　邓钟　卫舍人。
　　王鼎辅　卫指挥。壬午再中。　　童龙　乙卯再中，壬午三中。
　　林振英　　郑一俊
　　王自强　广东解元。俱万历丙子科。　　郭民范　所舍人。戊子再中。
　　白锭　卫舍人。　　许尔琼　民生。
　　杨德亨　民生。　　欧建彬　民生。
　　庄仕俊　广西中式。俱万历己卯科。　　王■〈雨上溥下〉　卫指挥。
　　张文煇　卫千户。戊子再中。　　方日升　卫左所千产。
　　邓中溥　卫右所百户。俱万历壬午科。　　李志高　卫中所百户。戊子再中，辛卯三中。
　　颜道斐　应天中式。　　陈文芳　民生。
　　陈王笥　民生。　　张嘉谟　民生。
　　吴载钺　民生。辛卯再中。　　倪荆抚　民生。
　　陈国辅　民生。辛卯再中，丁酉三中。　　陈王龙　俱万历乙酉科。
　　杨洪震　一作逢。卫指挥。甲午再中。　　陈著　民生。
　　蔡仕雅　民生。　　罗奇会　民生。辛卯再中，丁酉三中。
　　杨道赞　民生。辛卯再中。　　庄乔遇　民生。
　　张一超　民生。丁酉再中，庚子三中。　　林武苴　民生。辛卯再中。
　　黄銮　中左所百户。丁酉再中，庚子三中。俱万历戊子科。
　　尤应宪　卫左所军生。丁酉再中。　　周焕　永宁卫前所军生。
　　姚文鹏　卫中所军生。　　陈国辅　武丁。丁酉再中。
　　黎国炳　卫舍人。丁酉再中。　　郭安磐　所舍人。甲午再中。
　　苏守藩　左所军生。　　张廷藩　武生。甲午再中。
　　黄龙　甲午再中，丁酉三中。　　蔡日升　所舍人。丁酉再中，庚子三中。
　　吴炳冲　卫中所舍人。丁酉再中，庚子三中。　　唐之际　卫左所军生。
　　张科第　右所舍人。甲午再中，丁酉三中。　　张嘉策
　　庄志传　　黄思益　永宁后所舍人。庚子再中。
　　高翔　永宁后所千户。俱万历辛卯科。　　黄德新　左所舍人。
　　李梦帅　民生。　　洪际元　民生。丁酉再中，癸卯三中。癸丑进士，南京游击。
　　施宏　民生。　　郭应熊　民生。
　　施士英　民生。　　丁保省　民生。
　　徐献可　民生。　　庄可斐　民生。
　　傅彩凤　俱万历甲午科。　　孙应麟　卫指挥。庚子再中，癸卯三中。
　　林赞皇　卫中所军生。　　蔡应奎　卫中所舍人。
　　陈起凤　卫中所军生。　　庄毓鹏　卫右所军生。
　　郭应星　卫中所百户。庚子再中。　　宋文耿　卫中所千户。
　　童与藩　卫指挥。癸卯再中，己酉三中。　　丁澄　卫中所千户。
　　林茂桂　永宁右所舍人。　　陈茂节　永宁中所千户。
　　张振韬　卫千户。庚子再中。　　王尚忠　永宁卫舍人。
　　卢钟璧　卫中所军生。　　黄中英　卫后所军生。
　　崔廷桂　卫左所舍人。庚子再中。俱万历丁酉科。　　林欲藩　左所舍人。
　　杜应关　卫右所军生。　　陈学贤　卫中所军生。
　　陈继光　卫中所军生。　　吴庆云　卫中所军生。
　　杨道赞　武生。　　张名时　卫右所舍人。丙午再中。
　　汤日新　卫后所副千户。　　翁献忠　武生。癸卯再中，己酉三中。
　　郑元岳　　庄应韬　武生。
　　张凤起　永宁后所舍人。　　王尚琦
　　潘会瀛　永宁后所军生。　　施题槃　民生。
　　郑鸾　永宁卫左所军生。俱万历庚子科。　　唐恒京　卫指挥。己酉再中。
　　王铨　卫中所舍人。　　邱太岳　卫中所军生。
　　蔡光宗　卫左所军生。　　陈星　中左所军生。
　　陈开晋　卫右所舍人。　　谢锡侯　卫军生。
　　陈叔端　所舍人。　　杨应魁　所舍人。
　　林璧　后所舍人。　　邓枢　卫指挥。
　　范忠智　右所军生。　　陈育正　右所舍人。
　　洪定远　前所军生。　　施显标　右所舍人。
　　陈拔　左所军生。　　杨时伟
　　王尚儒　永宁指挥。己酉再中。　　林冲翰　民生。
　　刘森　　永宁左所军生。　　陈有纲　永宁左所舍人。
　　王严之　永宁卫舍人。丙午再中。俱万历癸卯科。　　陈邦材　军生。
　　庄安世　前所舍人。　　陈图　己酉再中。
　　萧梦阳　中所军生。　　徐缙甲　卫舍人。
　　陈向震　前所舍人。　　张瑞烺
　　张瑞炳　武生。　　黄奕熙　后所军生。
　　吴经国　右所军生。　　黄肇郁　左所军生。
　　孙胤武　卫舍人。已酉再中。　　王维城　左所舍人。
　　张元龙　右所舍人。　　陈蛟　中所军生。己酉再中。
　　洪日近　左所军生。　　潘瀚　前所军生。
　　陈良谟　中所军生。　　孙灏　卫舍人。
　　陈一道　右所军生。　　林进武　右所军生。
　　徐诞勇　永宁武生。　　王任选　永宁前所副卫千。
　　黄舒翼　己酉再中。　　蔡思翰
　　张逢世　　刘廷藩
　　张升　己未、壬子连中。四川任钦依把总。俱万历丙午科。
　　黄继升　所千户。　　李梦阳　所舍人。
　　蔡国华　中所军生。　　王侯　所舍人。
　　许起龙　前所军生。　　俞咨臯　卫指挥。
　　高应毓　所百户。　　杨应魁
　　李应祥　一作翔。所舍人。　　陈应举　永宁武生。
　　杨宪禄　永宁右所军生。　　王以中　永宁卫舍人。
　　李廷柱　所舍人。　　陈有謌　永宁中所军生。
　　颜道清　广西中式。授广西永宁卫指挥使。仍世袭。　　孙允武　泉州武生。
　　曾振缨　泉州中所军生。　　陈蛟　泉州武生。俱万历己酉科。
　　万国光　　秦良牧　一麒子，良弼兄。泉州卫指挥佥事。传见宦绩。
　　黄天锦　　王来泰　俱万历壬子科。
　　林岩　顺天中式。　　洪先春　丙辰进士。云南参将。
　　刘光鼎　天启乙丑进士。　　秦一鸣　一麒从弟。由民生。广西中式，戊午再中，丙子三中。俱万历乙卯科。　　张名时
　　秦良弼　一麒子，良牧弟。俱万历戊午科。　　李孕佳　天启辛酉科。
　　朱肇武　　苏文进
　　庄谦因　　孙光国
　　颜为邦　俱天启甲子科。　　秦鸿瑺　一鸣孙。临安都司。
　　杨日琼　广东三江营守备。　　黄钺　广东广海寨中军、守备。俱天启丁卯科。
　　顾廷柱　第一名。广东游击。　　颜鸿奋　京营守备。
　　秦鸿璨　良牧子。武生。中广西解元。俱崇祯庚午科。　庄际元
　　洪仲升　守备。俱崇祯丙子科。　　张河图
　　邓光漕　广东中式。俱崇祯己卯科。　　邓林芝　科分未详。

　　国朝武举
　　伍岳驺　　王廷彪　科分未详。传见□□。俱顺治庚子科。
　　朱虎　康熙丙午科。　　施承勋　府学。
　　王铎　　黄基扬
　　张殿政　俱康熙壬子科。　　董轰　榜姓赵，府学。康熙庚申补科。
　　温名麟　　黄基骏
　　伍靖邦　榜姓王，同安籍。俱康熙庚申科。　　曾宗斌
　　黄进升　　侯之纶　同安籍。
　　李三英　同安籍。俱康熙辛酉科。　　许世忠　乙丑进士。
　　陈昌祚　时举父。卫千总。　　吴■〈雨上龍下〉
　　伍增美　榜姓郑。　　吴雄略　江淮卫千。
　　施肇昆　　车梦虬　榜姓陈，南安籍。
　　黄荐　榜姓李，同安籍。　　陈大材　榜姓叶，同安籍。长淮守备。
　　许子壮　榜姓李，同安籍。　　颜廷锡　榜姓王，同安籍。丁丑进士。俱康熙甲子科。
　　林奏功　府学。庚辰进士。　　张天隆　戊辰进士。
　　陈奏凯　　李基远
　　邓士坡　濂孙。　　邓士垓　士坡弟，二人俱德化籍。俱康熙丁卯科。
　　曾宏业　　林继杨
　　江德奎　　董晋轰　庚辰进士。
　　方玉玑　南安籍。丙戌进士。　　周德奎　同安籍。俱康熙庚午科。
　　薛陈朝　官至浙江定海参将。中式第二。　　薛腾高
　　郑秉谠　府学。丙戌进士。　　施德新
　　林相如　俱康熙癸酉科。　　蔡邱钟　康熙丙子科。
　　郑时保　丙戌进士。　　李钟岐
　　林相勉　俱康熙壬午科。　　陈万言　第一名。永春籍。
　　李庚籍　府学。癸巳进士。　　谢梦斗
　　施世黻　由台湾学。传见宦绩。　　施士常　俱康熙乙酉科。
　　陈光试　　吴腾蛟　俱康熙戊子科。
　　何天衢　　倪鸿范　传见宦绩。
　　阮宏俊　　许楮
　　黄继登　　王斌　惠安籍。海坛守备。俱康熙辛卯科。
　　陈名臣　第一名。府学。　　洪继龙　府学。乙未进士。参将。
　　洪燻　府学。　　丁其显
　　洪辉　　施政鹤
　　龚叔永　　林时龙　南安籍。雍正癸卯进士。俱康熙癸巳科。
　　王中璜　第一名。南安籍。乙未进士。　　王观涛　府学。文奉。辛丑进士。
　　陈学模　　　　柯名凤　俱康熙甲午科。
　　王国重　府学。　　郭贺元
　　陈英烈　　朱皇华
　　黄良俫　　李时华　俱康熙丁酉科。
　　黄庄严　康熙庚子科。　　黄国英　府学。甲辰进士。
　　万希祖　　洪秉彝　继龙子。龙门副将。
　　陈斗楠　　叶景福　榜姓庄。兵生。中任琼州府都司。
　　黄钧姜　　王万年
　　陈飞腾　榜姓林。南安籍。俱雍正癸卯科。　　庄世杰　府学。
　　黄廷玉　庚戌进士。　　郑家侃
　　施世爵　　董韬
　　卢其章　　薛振猷
　　黄耀奇　泉城守千总。　　谢天龙　俱雍正甲辰科。
　　黄世熺　府学。庚戌进士。　　陈天簪
　　陈长寿　榜姓王。兵生。罗定协守备。　　蔡上飞　南安籍。俱雍正丙午科。
　　杨廷槐　府学。　　黄世耀
　　刘五福　榜姓施。琦龄子。由文庠，己未进士。　　曾经邦　榜姓游。
　　林俊　兵生。　　林有怀
　　柯国栋　广东潮州籍。癸丑进士。俱雍正已酉科。　　林国栋　府学。
　　林威武　府学。　　王人定　府学。
　　庄世耀　　艾晋　丁巳会试中式，未殿试卒。
　　王大成　俱雍正壬子科。　　张希云　第一名。
　　李楚玉　浙江都司。　　许世谟
　　黄世煌　壬戌进士。　　林长春　台湾学。俱雍正乙卯科。
　　汪联　　王大弢　俱乾隆丙辰科。
　　王大恺　　方矩
　　黄世瑛　乙丑进士。俱乾隆戊午科。　　陈瑞玉
　　冯翼如　　黄世炜
　　郑捷第　　吴景福　台湾学。俱乾隆辛酉科。
　　方凤春　　陈大材
　　黄耀彬　耀章胞弟。　　林永清　榜姓何。
　　艾玑　晋从弟。俱乾隆甲子科。　　刘腾云
　　陈大扬　　丁克猷　俱乾隆丁卯科。
　　林克捷　　颜大茂
　　苏沛光　　陈万里　俱乾隆庚午科。
　　朱士宪　府学。　　陈大猷
　　蔡辉　俱乾隆壬申科。　　留宪仪
　　蔡英俊　　王绵年　俱乾隆癸酉科。
　　许燕　　陈沛　俱乾隆丙子科。
　　施联登　己丑进士。　　郑嵩　俱乾隆已卯科。
　　杨科捷　　许陈彪　俱乾隆庚辰科。
　　黄景新　　施国桢　诸罗籍。
　　纪全才　府学。俱乾隆壬午科。　　张方武　彰化学。第一名。
　　施捷升　　贺廷彪
　　颜时皆　　黄万邦　任淮安卫督运、副总府。俱乾隆乙酉科。
　　林大茂　辛卯进士。　　富天安　俱乾隆庚寅年恩科。
　　傅为龙　乾隆辛卯科。　　朱显　乾隆甲午科。
　　蒋天然　　杜拔元　俱乾隆丁酉科。
　　郭拔萃　乾隆已亥年恩科。　　纪庚辉
　　纪祖绍　俱乾隆庚子科。　　陈士铨
　　黄浩然　甲辰进士。俱乾隆癸卯科。　　黄青龙　乾隆戊申科。
　　吴必捷　乾隆已酉年恩科。　　李邦俊　乾隆壬子科。
　　卜其华　　陈简书　俱乾隆甲寅年恩科。
　　林振谋　　林垂青　俱乾隆乙卯年恩科。
　　蒋天立　府学。　　杨志清　俱嘉庆戊午科。
　　何日升　　黄志青
　　陈廷荣　俱嘉庆庚申年恩科。　　黄振岩　府学。
　　许青枝　　陈经纶
　　林振忠　俱嘉庆辛酉科。　　郑一梅　府学。嘉庆甲子科。
　　苏振元　　陈士彦
　　朱瑚　俱嘉庆丁卯科。　　林抡元
　　林振英　　郭廷辉
　　许志宝　俱嘉庆戊辰年恩科。　　李朝选　嘉庆庚午科。
　　卜其茗　府学。　　陈经宣　俱嘉庆癸酉科。
　　黄世瑚　府学。　　蔡钟　俱嘉庆戊寅年恩科。
　　林廷凤　台府学。　　许志登　俱道光辛巳年恩科。
　　林树勋　道光壬午科。　　王捷升　府学。
　　黄廷芝　府学。　　张廷凤　府学。俱道光戊子科。

　　武选附　武勋将略烜赫著闻者，武卫志中已立传矣。外此，或由行伍拔取，或由军功擢升，皆曾効力于国者。今自经制千把以上，凭见闻所及，汇为武选一类，附选举后。其遗漏者，俟后来查补。若止系外委，概不登载。
　　宋
　　许燮　字永仲，从韩世忠攻范汝为，拔建州大仪、淮阳战皆捷，累升神卫都校。后阻于秦桧，郁不得志，因致病卒，年四十七。
　　许辉　字仕魁。统领民兵，剿乱寇，以功封总兵。与宋室赵知丞为道义交。筑海埭为田，即今许埭也。又舍侍御宅建溥济庵。后人建明德武功祠，于十都蓬山祀之。
　　明
　　秦铎　弘治间，由世袭历官四川总官。　　秦一麟　万历间，由武生，捐纳卫镇抚，历升广东参将。
　　张濂夫　万历间任厦门左营守备。　　颜升　字君华。由军功任福州锦衣卫游击。寿八十五。
　　黄寓轼　崇祯间献策投戎，官同安都司。　　颜克英　号雄立。崇祯间以擒红夷功，授福州都司。已卯擒海寇刘香，升游击，超迁广东总兵，官移镇广西，转江左加征蛮都督府。善文章，工书法，如泉州府匾额，古山寺、龙山寺坊匾，皆其手书也。
　　赖此举　崇祯间，由行伍任京前营总镇府。
　　国朝
　　施为艮　以征台攻取澎湖功，授直隶大姑营参将。　　秦允恭　康熙六十年，以平台功，历官浙江提标、左营守备。
　　王豸　康熙间，以平台功，加都司，补广东千总。雍正间，会剿黔苗，血战阵亡。事闻，荫子入监。
　　庄平　康熙间，以军功授琼州海口右营，功加游击，管守备事。
　　郑谢天　康熙间，由船水手征朱一贵军功，制台觉罗满保赏千总出身，升广东琼州协副将。
　　薛陈朝　由武举，康熙间任浙江定海参将。　　林正　康熙间，以平台功升中营参将。
　　苏福　康熙六十年，以征台功授浙江温州总兵，历广东潮州、琼州。
　　施世泽　由行伍，累升至温州总兵。善飞白，刚直廉静。温人为建卻金楼。以功加左都督，荫一子。子者仁，举人，补光禄寺署正。　　郑英　康熙间，以军功历升陕西西凤副将。
　　张朝　天福子。任泉州提标左部二司。　　张标　天福子。厦门守备，升澎湖都司。
　　张渊　袭父荫，从戎。以把总擒台匪吴福生，又以先锋靖北路凶番，补千总，功加守备职，升潮州游击。
　　张得胜　功加授广东提标中营把总。　　林秀　由漳浦，籍晋江。以将材随林兴珠剿塞北罗刹，征厄鲁特噶尔旦，历升水师前营游击。康熙间，台匪窃发，领先锋攻夺鹿耳门，手擒贼首朱一贵，授琼州副将，旋升金门总兵。
　　林中岳　秀子。随父征台湾，手擒贼首，功加授广东平海参将，升浙江象山副将。
　　万成功　由行伍随征台湾，历守备都司，升洞庭副将。子青，选守备。
　　谢王福　由行伍出仕，随征台湾南路奸匪，叙功晋升参将。年老告休。
　　庄安邦　以军功授广东万州营千总。　　施必功　由行伍历官狼山总兵。
　　陈乔明　雍正六年授福宁镇右营守备。　　欧世亮　雍正十年征台有功，引见赐缎疋，升贵州黄平营都司。　　林士太　征台有功，授台湾千总。
　　蔡授　雍正间，由行伍官南澳左营把总。　　张贵　雍正间，任台湾左营千总，升署守备。
　　郭世兴　赓武叔。由行伍任金门镇标右营守备。　　郭元勋　由行伍任陆路提标前营把总。
　　陈士恩　由行伍任陆路提标中营把总、辕门传宣。　　王荣贵　乾隆间，任安海把总。
　　江宝　乾隆九年，由行伍历官台湾北路淡水营把总。　　陈士祝　乔明子。乾隆十二年由行伍官陆路提标左营把总。
　　林继元　乾隆间，授陆路提标右营把总。　　汪富　任直隶三屯营都司。
　　欧阳瑞　任台湾北路淡水营把总。　　颜缵庚　魁槐孙，鸿奋子。以诸生代父宣力总兵。障南邑，历有战功。　　黄必成　任直隶怀柔都司。
　　施彩　由行伍挑选侍卫，任江西鄱湖营都司。　　陈嘉猷　以功加授浙江大荆营游击。
　　黄元骅　字藏臣。由行伍授提标左营千总。征剿叙功，补广东兴宁守备。训练有方，以父老归养，人皆称其孝友。
　　陈万邦　由行伍任陆路提标左营千总。　　万一巩　由行伍任陆路提标城守营把总。
　　陈锡禄　由行伍任广东达豪营守备，升碣石镇中营游击。
　　苏天禄　由行伍任罗源营守备，署都司。　　陈世英　由行伍任陆路提标城守营千总，署都司。
　　陈世萃　由行伍任前营千总，署后营守备。　　陈世茂　由行伍任陆路提标前营把总。
　　郑行春　由行伍任前营把总。　　吴圣　由行伍任左营把总。
　　柯地祐　由行伍任定海参将，瓜州、京口副将。　　唐德进　由行伍任台湾北路左营守备。
　　苏璧　由行伍任中营把总。　　杨志才　由行伍任城守营把总。
　　胡元海　由行伍任台湾千总。　　苏得　由行伍任中营千总。
　　苏忠　由行伍任右营把总。　　苏弼　由行伍任后营把总。
　　林巧　由行伍任中营把总。　　李荣　由行伍赴京教习藤牌，升中营千总。
　　陈士恩　由行伍任右营千总。乾隆三十六年，署泉州城守营守备。
　　苏明耀　由行伍任台湾中营千总。乾隆五十一年，征林爽文阵亡，恩赏云骑尉，世袭罔替。子孙恩承袭云骑尉，现候补守备。
　　苏金枝　由行伍任台湾千总。　　陈和　由行伍任台湾北路把总，征张烈阵亡。乾隆五十一年，子仕询承袭把总，现升漳州城守守备。　　柯连升　由行伍任本标左营千总。乾隆五十二年，征林爽文阵亡，钦赐祭葬，赏给银两，世袭罔替。子三光，世职云骑尉守备。　　陈名声　由武生，积功任直隶采育营都司。
　　郭德胜　由行伍任台湾镇标右营把总。乾隆五十二年，征逆匪林爽文阵亡，奉旨赏给云骑尉，世袭罔替。子复膺，嘉庆间袭荫守备。　　黄拱辰　　由行伍任前营把总。乾隆五十二年征逆匪林爽文阵亡，奉旨给云骑尉，世职世袭罔替。现嫡长孙源来承袭。　　柯廷恩　由行伍任汀镇中营千总。征林爽文，擒林佳齐解京，赏守备。子邦荣，现任中营千总。　　陈大扬　由武举任广东龙门镇副将。
　　董得兴　由行伍乾隆五十四年任右营千总。　　吴泗　乾隆五十九年征海寇有功，授南澳总兵。
　　林国升　由行伍任台湾镇标右营守备。嘉庆元年奉差遇海贼围劫殉难。钦赐祭葬，赏给银两，祀昭忠庙。子士聪，袭荫千总。三子士泰，由行伍升守备。　　粘志宝　由行伍嘉庆十年任罗源营守备。
　　苏明荣　由行伍任兴化千总。嘉庆年间征蔡牵阵亡，恩赏世袭云骑尉。
　　陈文瑞　由行伍嘉庆间任浙江杭州协总兵。　　苏明登　由行伍嘉庆十六年任南澳左营游击。
　　陈国栋　由行伍嘉庆二十年任廷平城守都司，署建宁右营游击。在任殁，兵民感其缉盗，建祠奉祀。
　　陈玉宝　由行伍嘉庆二十四年任陆路提标中营千总。　　李清　由行伍嘉庆年间任右营千总。
　　苏登魁　由行伍任台湾千总。　　苏福　由行伍任广东琼州总镇府。
　　陈世茂　由行伍任江西宁都营守备。　　秦泮　由行伍历任漳州城守营都司。
　　苏天禄　由行伍任南雄都司。　　苏日华　由行伍任湖南游击。
　　李为霖　由行伍任右营千总。　　张必荣　由行伍任浙江杭州副将。
　　苏承勋　由袭荫任漳化守备。　　富天德　由行伍任台湾北路左营千总。
　　陈国辉　文瑞子。由行伍现任陕西陕安镇标守备。　　苏名连　由行伍任台湾镇标右营守备。
　　苏名釆　由行伍任龙岩千总。　　林维新　由行伍任中营千总。
　　苏明德　由行伍任右营千总。　　苏海　由行伍任福宁千总。
　　张朝升　由行伍任台湾北路千总。　　苏登高　由行伍任兴化千总。
　　苏经邦　由行伍任本标千总。　　张连辉　由行伍任前营千总。
　　陈成功　由行伍任中营千总。　　苏日荣　由行伍任漳州千总。
　　苏忠　由行伍任本标千总。　　陈高拔　由行伍任罗源游击。
　　张明高　由行伍任中营千总。　　苏鹏捷　由行伍任兴化千总。
　　苏金标　由行伍任台湾淡水千总。　　陈炳光　以父嘉捷任督标左营外委，嘉庆十七年，由台湾管带班满兵丁在洋遭风淹毙，蒙恩照阵亡例，赏给云骑尉，世袭罔替。现袭守备，署泉州城守营洪濑、安海都司。
　　柯连枝　由行伍任左营千总。　　陈有桂　由行伍任福宁桐山营千总。

　　〔校注〕
　　〔一〕嘉靖二十八年系己酉年，原文作已未，误。
　　〔二〕康熙五十二年系癸巳年，原文作癸未，误。
　　〔三〕“台湾”下疑有脱字。
　　〔四〕东鹿系束鹿之误。束鹿，在河北省，清属直隶保定府。

　　●卷之三十二　封荫志

　　粤自周公制礼，有追王上祀之文，而斯礼下达，官师以上，皆得立亲庙而祭以其爵，则褒封所由防也。至赏延于世仕者，世禄又得以余荫及其子孙。然而唐宋而后，有荫无封。有明以来，封荫并举。法积久而日隆，宠光之锡，焜耀后先。若夫殊勋异绩，锡之爵而隆其号，亦往往以名号遥领，比于三代之建国食邑，尤足征勋伐之隆重焉。有官尹子荷圣恩而思报，称匪惟树一己之烈，亦所以光前裕后，垂徽美于无穷也。志封荫，附封爵。
　　封赠生存曰封，没后曰赠。五品以上为大夫，曰诰封、诰赠。六品以下为郎，曰勅封、勅赠。一品官，得封赠曾祖父母、祖父母、父母并本身妻室，诰命四轴。二、三品官，得封赠祖父母、父母并本身妻室。诰命三轴。四品官至七品，得封父母及本身妻室，诰勅二轴。八品以下，止封本身，勅命一轴。其愿以本身应得封典貤封、貤赠者，俱准其貤封、貤赠。

　　文秩

　　唐、宋、元，封赠无考。
　　明内有名缺，俟别查补。
　　刘信夫　以子孔宗贵，赠刑部郎中。
　　胡宁　　以子守宗贵，封吏部员外。
　　朱德骥　以孙鉴贵，赠都察院右副都御史。
　　朱则文　有传。以子鉴贵，累赠都察院右副都御史。
　　赵溥铭　以子珤贵，赠刑部主事。
　　蔡观慧　有传。以子清贵，封吏部稽勋司主事。
　　赵森　　以子瑺贵，赠户部员外郎。
　　何仕文　以子观贵，赠征仕郎、中书舍人。
　　柯应寿　有传。以子季贵，赠文林郎。
　　包邦绍　以子文贵，封户部员外郎。
　　李钦肃　以子汝嘉贵，赠承德郎、户部主事。
　　李训　　以子聪贵，封户部员外郎。
　　李忠贞　以子雍贵，赠承德郎、吏部主事。
　　黄齐　　以子铭贵，封户部主事。
　　田隆　　以子嵓贵，赠南京吏部主事。
　　尤朴斋　以子聪贵，封征仕郎。
　　林显　　以子珹贵，赠户部主事。
　　顾鸾　　以孙珀贵，赠南京户部右侍郎。
　　顾美　　有传。以子珀贵，赠南京户部右侍郎。
　　顾原淑　有传。以子应祯贵，封詹事府主簿。
　　粘细　　有传。以子灿贵，赠监察御史。
　　郑琦　　以子良佐贵，赠工部主事。琦隆庆志作錡。
　　黄府志作董。凤仪　以子灌贵，封南京户部主事。
　　李杲　　有传。以子贯贵，封礼部给事中。
　　黄畴　　以子宽贵，赠文林郎、阳春县知县。
　　黄大光　以孙瑗贵，赠中宪大夫、肇庆府知府。
　　黄胜　　以子瑗贵，赠中宪大夫、肇庆府知府。
　　李璿　　万历志作濬。　以子继芳贵，赠承德郎、刑部主事，复赠奉政大夫、贵州按察佥事。
　　洪孔续　以子聪贵，赠大理寺左评事。
　　李明　　有传。以子源贵，封户部主事。
　　留芳　　举人、通判，以子志淑贵，封刑部郎中。
　　李凤　　以子墀贵，封南京大理寺评事。
　　林琠　　以子钺贵，赠太平府知府。
　　叶宗　　以子宽贵，封工部郎中。
　　王纲　　以子宗源贵，赠评事；宗濬贵，加郎中。
　　郭滨　　有传。以子楠贵，赠监察御史。
　　蒋文权　以子孔炀贵，赠南京户部员外郎。
　　陈体成　以子琛贵，赠南京吏部主事。
　　郭益　　以子敦贵，封工部郎中。
　　邱瑷　　有传。以子养浩贵，封监察御史，加赠大理寺丞。
　　黄容　　以孙润贵，赠大中大夫、山西布政使。
　　黄克复　以子润贵，封中宪大夫、松江府知府。
　　黄勋　　以子鳌贵，赠承德郎、刑部主事。
　　王纪　　以子慎中贵，封吏部郎中。
　　易钦　　有传。以子时中贵，赠夏津知县。
　　伍元旭　有传。以子铠贵，封工部主事。
　　洪谦德　以孙富贵，赠两浙运使。
　　洪贺　　有传。以子富贵，赠两浙运使。
　　蔡宽　　以孙克廉贵，赠户部侍郎。
　　蔡祐　　举人、教授，以子克廉贵，累赠户部侍郎。
　　林嶤　　贡士，有传。以子性之贵，封南京户部主事。
　　黄晟　　岁贡、经历，以孙光升贵，累赠刑部尚书。
　　黄绶　　岁贡、教谕，以子光升贵，累赠刑部尚书。
　　陈朗　　以子蕙贵，赠监察御史。
　　张良保　有传。以子志选贵，封户部主事。
　　陈普赐　有传。以子让贵，赠监察御史。
　　何雄　　以子元述贵，封户部主事。
　　王琥　　以子春复贵，封泰和知县。
　　李弼　　有传。以子仁贵，赠惠州府推官。
　　尤琮　　以子麒贵，封武城知县。
　　邱元杰　以子桢贵，封泰陵卫经历。
　　周琅　　以子天佐贵，封户部主事。
　　郑祐　　以子一鸾贵，赠太常博士。
　　王缙　　以子时俭贵，封刑部主事。缙隆庆志作绅，万历志亦作缙。
　　尤俊　　以子和贵，赠文林郎、兰溪知县。
　　赵信　　以子恒贵，赠户部主事。
　　史惠　　有传。以子盛贵，封中书舍人。
　　史宏琏　以子朝宾贵，累赠大理寺丞。
　　张元莹　以子冕贵，赠桂林府同知。
　　田濂　　以子杨贵，封礼部主事。
　　李兴仁　有传。以子缵贵，赠礼部主事。
　　郭恭　　有传。以子良璞贵，封刑部主事。
　　尤明　　以子烈贵，赠礼部主事。
　　薛正泰　以孙克铭贵，貤赠承德郎、杭州府通判。
　　薛元美　以子克铭贵，赠承德郎、杭州府通判。
　　薛英　　以子恭贵，貤赠征仕郎、国子监学正。
　　薛崇　　以曾孙天华贵，貤赠通奉大夫、广东布政使司左布政使。
　　薛尚琛　以孙天华贵，赠通奉大夫、布政使司左布政使。
　　薛时通　以子天华贵，赠刑部主事，晋赠布政使。
　　薛天华　通奉大夫左布政使，以子应钟贵，赠中宪大夫、云南道监察御史。
　　薛躭　　副贡生，以孙乔登贵，貤赠文林郎、桐乡县知县。
　　薛应诏　以子乔登贵，赠文林郎、桐乡县知县。
　　薛天昺　以孙乔相贵，貤赠承德郎、户部广西司主事。
　　薛应津　以子乔相贵，赠承德郎、广西司主事。
　　朱潜　　以子安期贵，赠工部员外郎。
　　郭桐　　以子立彦贵，赠中书舍人。
　　丁怿　　有传。以子自申贵，封南京工部主事。
　　翁环　　以子尧英贵，赠怀集知县，累赠太仆丞。
　　庄敬　　以子士元贵，封刑部员外郎。
　　邱寿民　有传。以子有嵓贵，赠光禄寺少卿。
　　江潮　　以子万仞贵，封户部主事。
　　王文举　以子宗会贵，赠大理寺评事。
　　史宏珂　以子朝宜贵，赠户部主事。
　　许孟爵　以子宗镒贵，赠户部主事。
　　李雒　　以子伯遇贵，封大理寺评事。雒隆庆志作雄，万历志亦作雒。
　　张文玺　以子乔桧贵，封文林郎，赠户部郎中，复以曾孙瑞图贵，赠大学士。
　　许孟春　以子自新贵，封户部主事。
　　陈宽　　有传。以子选贵，赠刑部主事。
　　林瀚　　以子奇材贵，赠户部主事。
　　刘万　　以子大遗贵，赠吏部主事。
　　王宦　　以子徽猷贵，赠兵部员外郎。
　　蔡天礼　以子万贵，赠南京工部郎中。
　　蔡珪　　以子一槐贵，赠户部主事。
　　张仲贤　以子国谦贵，封户部主事。
　　林普勤　以孙乔相贵，赠云南左布政使。
　　林澄　　以子乔相贵，累赠云南左布政使。
　　庄安期　训导，以孙国桢贵，赠河南左布政使。
　　庄偁　　有传。以子国桢贵，封给事中，累赠河南左布政使。
　　孙荣　　以子振宗贵，封行人司行人。
　　许元皋　以子天琦贵，赠行人司行人。
　　周润　　以子标贵，封户部主事。
　　吴全　　以孙文度贵，赠通议大夫、都察院右副都御史。
　　吴靖　　举人，教谕，以子文度贵，赠中宪大夫，晋赠通议大夫、都察院右副都御史。
　　陈和　　以子邦颜贵，赠魏县知县。
　　王叔中　有传。以子同赞贵，封户部主事。
　　吴希渊　以子从宪贵，赠监察御史。
　　黄瑄　　以子才敏贵，赠户部主事。
　　赖济美　以子廷桧贵，封户部主事。
　　杨忠　　以子珂贵，封户部主事。
　　林磋　　以子云程贵，封南京户部郎中。
　　黄礼　　有传。以孙凤翔贵，赠资政大夫、南京礼部尚书。
　　黄继宗　有传。以子凤翔贵，封翰林院编修，赠资政大夫、南京礼部尚书。
　　王端容　以孙用汲贵，赠南京都察院右副都御史。
　　王孙　　以子用汲贵，赠南京都察院右副都御史。
　　萧文缵　以子腾凤贵，封苏州府同知。
　　王琏　　以孙任重贵，赠云南参政。
　　王寅　　以子任重贵，赠云南参政。
　　李文濩　教谕，以子熙贵，赠给事中。
　　杨仲夏　以孙道会贵，累赠湖广右布政使。
　　杨敦默　有传。以子道会贵，累封赠湖广右布政使。
　　潘宽　　以子维岳贵，赠揭阳知县。
　　王景升　以子师性贵，赠涿〔一〕州知州。
　　陈逊　　以孙用宾贵，赠都察院右佥都御史。
　　陈春　　以子用宾贵，累赠都察院右佥都御史。
　　张嶤　有传。以子治具贵，赠监察御史。
　　张文　　有传。以子会宗贵，赠台州知府。
　　张志立　有传。以孙维枢贵，累赠工部左侍郎。
　　杨鸾　　辉县知县，以子佩训贵，赠四川副使。
　　陈文江　以子诏贵，赠工部主事。
　　郭宣　　以孙惟贤贵，赠都察院左副都御史。
　　郭常春　以子惟贤贵，赠都察院左副都御史。
　　蔡一桂　以子国炳贵，封工部主事。
　　林伯成　以子乔楠贵，累赠户部郎中。
　　庄积坪　有传。以子科贵，赠刑部主事。
　　张希玉　以孙敷潛贵，赠潮州知府。
　　张岳阳　以子敷潛贵，赠潮州知府。
　　黄克震　以子道瞻贵，封宜兴知县。
　　陈元　　以子嘉策贵，赠知县。
　　苏显　　以孙濬贵，赠广西左参政。
　　苏玉　　有传。以子濬贵，赠广西左参政。
　　庄望槐　以子履丰贵，封翰林院编修。
　　许执中　有传。以子国瓒贵，封南京礼部主事。
　　黄传　　以孙克缵贵，赠右副都御史。
　　黄澄　　有传。以子克缵贵，赠右副都御史。
　　谢九思　以子台卿贵，赠大理寺评事。
　　朱楷　　以子天应贵，赠刑部主事。
　　李仲　　以曾孙廷机贵，赠光禄大夫、太子太保、礼部尚书、文渊阁大学士。
　　李璞　　以孙廷机贵，赠光禄大夫、太子太保、礼部尚书、文渊阁大学士。
　　李宗禹　有传。以子廷机贵，赠光禄大夫、太子太保、礼部尚书、文渊阁大学士。
　　龚宗业　以子廷宾贵，赠缙云知县。
　　李廷柱　教谕，以本生子启熊贵，貤赠儒林郎、光禄寺署正。
　　龚时应　举人，以子云致贵，赠监察御史。
　　吴乔柏　有传。以子龙征贵，赠监察御史。
　　林养材　有传。以子寅宾贵，赠监察御史。
　　黄尧佐　以子一龙贵，累封文林郎、大理寺评事。
　　黄魁南　以孙明袞、锡袞贵，赠监察御史，晋阶通奉大夫，兵部左侍郎。
　　黄振宇　以子明袞、锡袞贵，封监察御史，晋阶通奉大夫、兵部左侍郎。
　　蔡以德　以子彭贵，累赠工部主事。
　　杨逢春　以孙道宾贵，赠礼部侍郎。
　　杨敦厚　典史，以子道宾〔贵〕，累赠礼部侍郎。
　　黄懋　　以子伯善贵，赠奉政大夫，复以曾孙汝良贵，累赠礼部尚书兼翰林院学士。
　　黄伯善　同知，以孙汝良贵，赠礼部尚书兼翰林院学士。
　　黄宪清　同知，以子汝良贵，赠礼部尚书兼翰林院学士。
　　何炯　　教谕，以子乔远贵，赠礼部主事。
　　陈安　　助教，以子鸣华贵，封广东副使。
　　洪饶　　以孙澄源贵，赠贵州参政。
　　洪儒　　以子澄源贵，赠贵州参政。
　　傅宗叔　以子道统贵，封户部主事。
　　林山　　以孙欲厦贵，赠江西右参政。
　　林益萌　有传。以子欲厦贵，赠江西右参政。
　　蔡鉴　　以子淮贵，赠南乐知县。
　　林福　　有传。以子云龙贵，赠新兴知府。
　　金重宝　以子时舒贵，赠户部主事。
　　傅天球　以子宾凤贵，赠中书舍人。
　　尤应复　以子拔贵，封户部员外〔郎〕。
　　潘维城　有传。以子洙贵，赠吏部郎中。
　　黄伯宪　以子国贤贵，赠南京户部郎中。
　　黄乔松　以子烺贵，赠国子监学录。
　　李俊　　以子英材贵，封江华知县。
　　苏春　　以曾孙茂相贵，赠光禄大夫、柱国、太子太傅、户部尚书。
　　苏璟　　有传。以子士润贵，封江西道监察御史，以孙茂相贵，赠光禄大夫、柱国、太子太傅、户部尚书。
　　苏士潛　有传。庠生，以子茂相贵，封都察院右佥都御史，赠光禄大夫、柱国、太子太傅、户部尚书。
　　李逢阳　庠生，以孙叔元贵，赠大中大夫。
　　李芳　　有传。庠生。以子叔元贵，封刑部主事，累赠按察使右参政、光禄寺卿、大中大夫。
　　林敦忠　有传。教授，以子学曾贵，赠吏部郎中。
　　丁日造　有传。以子启濬贵，赠长沙府推官。
　　蒋际春　有传。以子光彦贵，赠温州府知府。
　　江万顷　以子中楠贵，封户部主事。
　　杨以义　以子惟清贵，赠长宁知县。
　　苏守愚　以子宇庶贵，封南京户部主事。
　　周一敬　以子惟京贵，封户部郎中。
　　秦贵　　泉州卫指挥佥事，以孙瑛贵，赠大中大夫、贵州参政。
　　秦广　　世袭百户加昭信侯，以子瑛贵，封大中大夫、贵州参政。
　　陈会　　有传。以子瑛贵，封大名府〔二〕。
　　陈宾　　有传。以子亮采贵，封户部主事。
　　涂俊　　有传。以子乔芳贵，封行人司行人。
　　杜立言　以嗣子应楚贵，赠户部主事。
　　陈铉　　以子道淳贵，封嵩明州知州。
　　辜雷耿　以子志会贵，赠遂昌知县。
　　韦鹓　　以子孚献贵，赠高邮州知州。
　　黄廷甫　以长子国鼎、四子邦鼎贵，赠翰林院编修、文林郎，以次子朝鼎贵，加赠奉政大夫。
　　李廷仪　举人，以子■〈光韋〉贵，赠户部郎中。
　　王述斋　以孙畿贵，赠浙江左布政使。
　　王守恪　以子畿贵，赠户部主事，累赠浙江左布政使。
　　黄钺　　有传。以子德洋贵，封修职郎、行人司行人，赠承德郎、刑部主事。
　　吕宗荣　以子图南贵，封礼部主事。
　　黄乔植　以子琰贵，封余姚知县。
　　陈性宗　以子庭诗贵，封文林郎。
　　许攀龙　以子凤宾贵，赠隆安知县。
　　李贞　　有传。以子光绶贵，封礼部司务，赠奉直大夫、户部员外郎。
　　庄琡　　以孙钦邻贵，赠通议大夫、户部左侍郎。
　　庄天夔　有传。以子钦邻贵，赠通议大夫、户部左侍郎。
　　粘钟俊　以子洪录贵，赠文林郎。
　　郭士豪　有传。附生，以子继曾贵，赠文林郎、黎平府推官。
　　徐鸿仪　有传。以子缙芳贵，封溧阳知县，赠侍御。
　　陈万　　以子经正贵，封乌程知县。
　　林燉　　以子而廷贵，封饶州府推官。
　　李點　　以子梦祥贵，赠南丰知县。
　　潘维垣　以子澜贵，封户部主事，赠湖广右参政。
　　张乔梓　以孙瑞图贵，赠大学士。
　　张志侹　以子瑞图贵，封翰林院编修，赠大学士。
　　张乔相　知州，以子宪可贵，封奉直大夫。
　　张思可　举人，以子翼新贵，赠处州府同知。
　　尤烈　　朝列大夫，以孙应宪贵，晋阶中议大夫资治尹。
　　尤大立　郡廪生，以子应宪贵，赠昭勇将军。
　　陈福　　以子仲贵，封征仕郎、中书科舍人。
　　蔡传　　以孙侃贵，封户部主事，赠云南布政使。
　　蔡日勗　以子侃贵，封户部主事，赠云南左布政使。
　　张錞　　以子士旂贵，封文林郎。
　　林生　　以子保贵，赠昭信校尉、管军百户。
　　林勤　　以曾孙欲楫贵，赠柱国大学士。
　　林健　　有传。以子武苴贵，赠行都司佥事，复以孙欲楫、欲栋贵，晋赠光禄大夫、柱国大学士。
　　林武苴　有传。官行都司佥事，以子欲栋贵，赠都指挥使、骠骑将军。
　　林欲藩　武举、守备，以子长选贵，赠征仕郎、诰勅撰文中书舍人。
　　邓城　　有传。官总兵，以子镳贵，晋阶昭毅将军。
　　杨兴　　以子曜宗贵，赠奉政大夫、修政庶尹、韩府左长史。
　　杨庸　　以子孟洪贵，赠奉政大夫、德州左长史。
　　杨孟深　以孙廷相贵，赠通议大夫、吏科通政使。
　　杨希程　以子廷相贵，赠吏科给事中。
　　庄逢辰　以子思宽贵，封户部郎中。
　　田沧　　以子梃贵，封文林郎。
　　徐以严　岁贡，以子廷佐贵，封文林郎。
　　林挺秀　郡庠生，以子继乔贵，封奉直大夫、湖广襄阳府均州知州。　一作廷秀。
　　郭祥　　以子宗磐贵，赠中宪大夫、浙江处州府知府。
　　林太毓　有传。以子奇■〈木棻〉贵，赠奉直大夫、澧州知州。
　　林文升　以子金贵，赠文林郎。
　　王用汲　有传。刑部尚书，谧恭质，以子肇绪贵，晋阶资政大夫。
　　郭惟贤　有传。户部侍郎，赠右副都御史，以子梦詹贵，晋阶资政大夫。
　　杨名阙　以子道寅贵，封吏科。
　　温学周　以子显贵，封户部主事。
　　杨启新　左州知州，以子瞿崃贵，赠朝议大夫、江西布政使司右参议。
　　蔡应胄　有传。以子立敬贵，封户部主事，赠浙江参政。
　　黄文晏　以子铎贵，赠文林郎。
　　李名阙　以子廷槟贵，赠保定府知府。
　　郭良璞　知府，以子如楚贵，赠中议大夫。
　　黄天麟　以子凤贵，赠征仕郎。
　　李一清　以子登云贵，赠文林郎、金坛知县。
　　李日新　有传。庠生，以子之佳贵，赠湖广南漳知县、松江府同知。
　　黄贤　　有传。以子应贵，赠文林郎。
　　李澜　　以子栻贵，赠扬州府知府。
　　翁日跻　吉安通判，以子为枢贵，赠户部主事。
　　黄廷征　以孙日昌贵，累赠通议大夫、户部右侍郎。
　　王教民　以子观光贵，赠文林郎、舒城县知县。
　　陈文润　以子保泰贵，封文林郎、监察御史。
　　杨敷　　有传。以曾孙景辰贵，封翰林院编修，累赠光禄大夫、柱国少保兼太子太保、礼部尚书、文渊阁大学士。
　　杨南宗　有传。以子景辰贵，封翰林院编修，累赠光禄大夫、柱国少保兼太子太保、礼部尚书、文渊阁大学士。
　　刘廷焜　有传。以子麟长贵，赠太常寺卿。
　　张守则　有传。以嗣子维枢贵，赠翰林院检讨。
　　张守简　有传。以子维嶤贵，封长沙县推官。
　　程名阙　以子光阳贵，赠户部主事。
　　张志伊　以子之奂贵，赠中书舍人。
　　蔡大壮　以子珤贵，赠修职郎、南安府司训。
　　蔡珤　　岁贡、南安府司训，以子聪贵，赠征仕郎、湖广宁乡县教谕。
　　郑士新　有传。以子得书贵，赠大名知县。
　　林云和　以子肇开贵，赠户部主事。
　　张赐　　有传。以子问仁贵，赠户部主事。
　　黄伯敬　以曾孙景昉贵，赠文渊阁大学士。
　　黄国彦　官荣府长史，以孙景昉贵，赠大学士。
　　黄彝　　以子景昉贵，赠大学士。
　　林光肇　有传。以子孕昌贵，赠奉政大夫、吏部验封司郎中。
　　陈有斐　有传。以子龙可贵，赠中宪大夫、琼州府知府。
　　徐回逊　有传。以子陟贵，封文林郎。
　　曾仕际　以子化龙贵，累封奉政大夫，兵部武库司郎中。
　　庄龙光　有传。庠生，以子际昌贵，赠左春坊左庶子兼翰林侍讲。
　　郭士腾　改名龙，庠生，以孙必昌贵，赠广西道监察御史，祀乡贤。
　　郭鼎金　以子必昌贵，累封文林郎、广西道监察御史。
　　黄凤翔　有传。礼部尚书赠太子太保，以子润中贵，晋阶资德大夫，复以孙昱贵，赠荣禄大夫。
　　郭荣詹　郡庠生，以子符甲贵，赠奉直大夫。
　　傅宏钜　以子道唯贵，赠庆远府同知。
　　傅尔鳌　庠生，以子元初贵，封文林郎。
　　诸葛昺　有传。以子义贵，封户部主事。
　　蔡懋宗　以孙邦俊贵，貤赠承德郎、南京户部主事。增补前志添入。
　　蔡芳琚　庠生，以子邦俊贵，封南京户部主事。
　　蔡炫征　有传。庠生，以子鹏霄贵，赠文林郎、四川道监察御史。
　　蔡国烒　以子肱明贵，封中宪大夫、按察司佥事、四川威茂兵备道。
　　李宗正　以孙逢春贵，赠迪功郎。
　　李存仁　以子逢春贵，赠迪功郎。
　　李存信　以嗣子逢春贵，赠迪功郎。
　　黄质中　庠生，以子熙孕贵，封承德郎、礼部主事，复以孙志遴贵，赠通奉大夫、湖广左布政使。
　　杨梦垣　庠生，以子元锡贵，赠奉直大夫、吏部郎中。
　　李正芳　庠生，以子种佳贵，累赠南京户部员外郎、江西赣州府知府。
　　冯有翼　有传。以子时来贵，赠参政。
　　黄翰中　以子徽孕贵，赠中大夫、太仆寺卿。
　　郑邦佳　有传。以子之铉贵，封征仕郎、翰林院检讨，赠儒林郎、右春坊右赞善。
　　吴对紫　以子韩起贵，赠文林郎、当涂县知县。
　　黄浤中　副贡生，以子景孕贵，赠奉政大夫。
　　苏万祝　以子梦仪殉难，赠光禄大夫、太子太保、后军大都督。
　　苏梦仪　有传。谧武愍，原赠光禄大夫、太子太保，以子国瓓贵，加赠特进光禄大夫、山东道监察御史。
　　黄正中　庠生，以子桢允贵，赠奉直大夫。
　　李日缵　以子近古贵，赠大理寺评事。
　　颜湍　以子容舒贵，累封礼科都给事中。
　　秦澄　　世袭千户，以曾孙良弼贵，累赠南京前军都督使。
　　秦椿　　泉州卫指挥使、昭勇侯，以孙良弼贵，累赠南京前军都督使。
　　秦一麒　荫授指挥使、昭勇侯，以子良弼贵，累赠南京前军都督使。
　　张一道　以子九韶贵，赠文林郎、茂名县知县。
　　郑邦俊　以子际可贵，赠登仕郎。
　　柯元雍　以子乾敷贵，封奉政大夫。
　　张家相　以子正纲贵，赠奉直大夫。
　　张鑛　　以孙元琳贵，赠亚中大夫。
　　张文起　郡增生，以子元琳贵，累赠亚中大夫。
　　周尚武　以子思兼贵，赠承德郎、户部主事。
　　李仕林　以子焻贵，赠征仕郎、兵科给事中。
　　杨敦素　以孙锡璜贵，赠嘉议大夫、太常寺卿。
　　杨道宽　有传。以子锡璜贵，赠嘉议大夫、太常寺卿。
　　洪庭秀　以子有声贵，赠扬州同知。
　　洪宙　　以孙有复贵，赠广东参政。
　　洪庭兰　以子有复贵，封武陵知县，累封广东参政。
　　洪庭实　举人、同知，以孙启睿贵，赠浙江按察使。
　　洪有第　有传。进士、知县，以子启睿贵，累赠浙江按察使。
　　洪有恒　以子启采贵，赠许州知州。
　　洪有声　进士、郎中，以子启初贵，晋赠奉政大夫。
　　洪有临　有传。以子启聪贵，赠兵部主事。
　　洪有兴　以子启孕贵，累赠云南副使。
　　洪有严　以子启进贵，赠阳春知县，复以次子启遵贵，赠吉安推官。
　　洪承议　以子化龙贵，赠潮州府推官。
　　洪十一人，据乾隆府志载入南安，今从县志收入。
　　国朝
　　黄金鼎　乡饮大宾，先以次子日昌贵，明封承德郎，继赠通议大夫、户部右侍郎，复以长子日祚贵，国朝赠奉政大夫、兵部员外郎、督部巡理九门、提衡河南通省学政。
　　黄日燫　邑庠生、以子中通贵，赠通议大夫。
　　黄袠孕　有传。以子志瑍贵，赠文林郎、内阁中书舍人。
　　黄熙孕　有传。原封中大夫、太仆寺卿，以子志遴贵，封通奉大夫、湖广左布政使。
　　邓濂　　岁贡生，以子孕槐贵，赠文林郎、广东道监察御史。
　　黄煜　　以子元骥贵，封通奉大夫、山东布政使司布政使。
　　粘洪录　有传。以子本盛贵，赠儒林郎、礼科都给事中。
　　蔡璿孕　有传。恩贡，以子升贵，封文林郎、福州教授。
　　蔡璠孕　副贡生，以子任鹄贵，封文林郎、湖广景陵县知县。
　　蔡琦　　郡廪生、袭荫国学，以子方升贵，封文林郎，复以孙宾兴贵，貤赠中宪大夫、吏部验封司郎中。
　　蔡琮　　邑庠生，以子宸升贵，封文林郎、海澄学教谕。
　　庄希范　以子延祐贵，赠检讨。
　　陈允锡　平湖知县，以子善贵，赠文林郎、上海县知县。
　　柯日蕃　以子赓昌贵，赠承德郎、礼部主事。
　　薛乔槐　以子坤贵，赠文林郎、玉山县〔三〕。
　　薛瑄生　以子燻贵，赠文林郎、江宁县知县。
　　丁启汴　有传。庠生，以子栋贵，赠文林郎。
　　黄日靖　府庠、补国学生，以次子中球贵，赠儒林郎、上杭县学教谕。
　　杨梦集　以子必正贵，赠文林郎。
　　蔡邦彰　以孙郁贵，赠昭勇将军，以子鸣雷贵，晋阶朝议大夫。
　　蔡良栋　有传。以长子萃吉贵，赠承德郎，复以次子郁贵，赠昭勇将军。
　　黄灏中　浦江知县，以第五子杰贵，赠奉政大夫，复以第六子昱贵，累赠荣禄大夫。
　　蔡鹤凡　以上承锡贵，赠文林郎。
　　蔡韫辉　有传。增生，以子仕■〈丹山〉贵，赠文林郎、巡视南城江西道监察御史。
　　曾为升　国学生，以子炳贵，封翰林院庶吉士。
　　陈俞侯　有传。副使，以子元焕贵，晋封中宪大夫。
　　江天麟　以子之炜贵，赠奉直大夫、太仓州知州。
　　施志尚　有传。以子奕簪贵，封文林郎、内黄县知县。
　　张廷选　以孙启进贵，貤赠文林郎。
　　张孔传　以子启进贵，赠文林郎。
　　谢叔重　以子允登贵，貤赠修职郎，永定学教谕。
　　郑宗炜　以子兆纲贵，貤赠修职郎。
　　纪士纲　庠生，以子宗汪贵，貤赠修职郎、归化学教谕。
　　刘土锋　以子琦龄贵，赠文林郎。
　　蔡方升　兴业知县，封文林郎，以子宾兴贵，赠承德郎、刑部主事。
　　林为则　以子菁贵，赠文林郎、唐县知县。增补前志添入。
　　林为桓　以孙延翀贵，貤赠文林郎。
　　林崧　　以子延翀贵，赠文林郎。
　　王清良　以子殿飏贵，貤赠修职郎。
　　许镳　　以孙履坦贵，貤赠文林郎。
　　许元享府志作亨。　以子履坦贵，赠文林郎。
　　曾日新　以孙继先贵，貤赠文林郎、东光县知县。
　　曾如璋　以子继先贵，赠文林郎、东光县知县。
　　王汝达　庠生，以孙学懋贵，貤赠文林郎、怀仁县知县。
　　王朝楫　监生，以子学懋贵，赠文林郎、怀仁县知县。
　　蔡毅斋　以子学乾贵，赠修职郎。
　　张若昂　以子士箱贵，赠修职郎、漳州府学训导。
　　张士箱　以子方高贵，赠修职郎、永福学教谕。
　　郭兴宗　以子应元贵，赠登仕佐郎、邵武府学教授。
　　陈庙谟　贡生、闽清训导，以孙高翔贵，貤赠朝议大夫、山东道监察御史。
　　陈大田　有传。以子高翔贵，赠朝议大夫、山东道监察御史。
　　黄翼搏　晋江人，德化增生，以孙焕彰贵，貤赠朝议大夫、刑部郎中。
　　黄纯臣　以子焕彰贵，貤赠朝议大夫、刑部郎中。
　　陈常宪　以子洪图贵，赠儒林郎、国子监助教。
　　陈洪图　有传。教谕，以子迁鹤贵，赠文林郎、翰林院侍讲。
　　陈迁鹤　有传。翰林院侍讲，以子万策贵，累赠奉政大夫、翰林院侍讲。
　　陈万策　有传。掌詹学士，以孙科捷贵，晋阶儒林郎、奉政大夫。
　　陈兆先　廪生，以子亮世贵，赠承德郎、工部都水司主事。
　　陈万宝　举人，以孙兴国贵，貤赠文林郎。
　　陈觉世　举人，以子兴国贵，赠文林郎。
　　陈冕世　举人，以子科捷贵，封儒林郎，晋封奉政大夫。
　　陈元焱　知县、内升主事，以子熙塙贵，晋阶承德郎。
　　李协仁　举人、教谕，以子经贵，赠修职郎。
　　蔡日煌　以孙廷魁贵，赠奉直大夫。
　　蔡鍚蕃　以子廷魁贵，赠奉直大夫。
　　吴锡琏　以子泽民贵，赠承德郎。
　　张恂斋　庠生，以子其言贵，貤赠永安县教谕。
　　林鼎汉　有传。以子逢春、逢都贵，两赠中宪大夫。
　　陈士价　以子彬贵，赠文林郎。
　　邓炽　庠生，以子启元贵，封翰林院编修。
　　许修三　以孙殿辅贵，貤赠文林郎、汀州府教授。
　　许垂绪　以子殿辅贵，赠文林郎、汀州府教授。
　　洪以■〈言尤〉　以曾孙承畴贵，赠大学士。
　　洪有秩　以孙承畴贵，赠大学士。
　　洪启熙　以子承畴贵，赠大学士。
　　洪启汴　有传。以子承畿贵，赠户部主事。
　　洪有笃　以孙承绂贵，貤赠孝义知县。
　　洪承袞　以子士宏贵，赠廉州府推官。
　　洪启孕　有传。举人、副使，以子承撰贵，晋赠中宪大夫。
　　洪启泽　以子承龙贵，赠桂阳知州。
　　洪九钟　以子奕懿贵，赠会同知县。
　　洪空群　以子达遵贵，赠罗源教谕。
　　李锡凤　以孙孕昌贵，貤赠文林郎。
　　李璟龙　以子孕昌贵，赠文林郎。
　　李鸿遴　以孙倪昱贵，貤赠文林郎、青浦知县。
　　李肇灿　以子倪昱贵，赠文林郎、青浦知县。
　　黏一俊　以子鼎玉贵，赠文林郎。
　　董志愈　以孙衡贵，貤赠文林郎、建德县知县。
　　董明保　以子衡贵，赠文林郎、建德县知县。
　　张国良　以子宪三贵，赠修职郎、南平教谕。
　　万际璜　以子承箕贵，赠文林郎。
　　柯得昌　有传。庠生，以孙伟生贵，例貤赠奉直大夫、光山县知县。
　　柯继美　乡饮大宾，以子伟生贵，恩例诰赠奉直大夫、光山县知县。
　　施届璜　明潮州府镇平县巡检，以孙国宝贵，貤赠文林郎、漳州府教授。
　　施光扬　以子国宝贵，赠文林郎、漳州府教授。
　　陈有年　以子方升贵，赠登仕佐郎、兴化府教授。
　　陈方登　以子宗楷贵，赠文林郎、完县知县。
　　曾志玉　以孙式冕贵，貤赠文林郎、六合知县。
　　曾赞科　以子式冕贵，赠文林郎、六合知县。
　　池仲晔　以子光远贵，赠文林郎。
　　留伟　　以孙燧贵，貤赠文林郎、高陵县知县。
　　留文奇　以子燧贵，赠文林郎、高陵县知县。
　　陈曙　　有传。以孙大玠贵，貤赠中宪大夫、太常寺少卿。
　　陈士煇　以子大玠贵，赠中宪大夫、太常寺少卿。
　　罗景显　以孙岳珪贵，貤赠文林郎、天柱县知县。
　　罗天祐　以子岳珪贵，赠文林郎、天柱县知县。
　　张云路　进士、知县，以子朝鉴贵，赠文林郎。
　　朱兆纶　乡饮大宾，以孙升元贵，貤赠文林郎、沈邱知县。
　　朱泗宗　有传。举人、教谕，以子升元贵，貤赠修职郎、台湾县学教谕，晋赠文林郎、沈邱知县。
　　洪廷钟　以子润贵，赠修职郎、诏安学教谕。
　　洪盛阶　以子士辅贵，赠修职郎、诏安学教谕。
　　吴仕逈　以子九美贵，赠修职郎、南平学教谕。
　　张廷信　以子有泌贵，赠修职郎、晋赠文林郎。
　　郭璘圭　有传。以子世兴贵，赠忠显校尉，复以孙赓武贵，赠中宪大夫。
　　郭岳　　有传。以子赓武贵，赠承德郎，晋赠中宪大夫。
　　柯□□　以孙者仁贵，貤赠文林郎。
　　柯□□　以子者仁贵，赠文林郎。
　　王应聪　以孙宗岱贵，貤赠征仕郎、代州州判。
　　王汝楠　以子宗岱贵，赠征仕郎、代州州判。
　　吴梦鲤　以子而升贵，貤赠修职郎。
　　林孕隆　以子关贵，貤赠修职郎。
　　张天锡　以孙文秸贵，貤赠承德郎、河南陈州府通判。
　　张廷煌　有传。进士、江南丹徒县知县，以子文秸贵，赠承德郎、河南陈州府通判。
　　张文秸　有传。河南陈州、陕西凤翔府通判，以子光宪贵，赠承德郎、翰林院编修，累赠中宪大夫、刑科掌印给事中。
　　张淑道　以从子慎德贵，貤赠奉直大夫、刑部广东司主事。
　　张绍祖　以子慎和贵，赠奉直大夫，吏部考功司主事，晋赠中宪大夫、浙江温州府知府。
　　张英传　附贡生，以胞弟英伟贵，貤封奉直大夫、工部屯田司主事。
　　苏尔琛　以孙祉贵，貤赠中宪大夫。
　　苏文首　以子祉贵，赠中宪大夫。
　　杨华琯　以子子举贵，貤赠修职郎。
　　庄斌　　以子琛贵，貤赠修职佐郎、永春州儒学训导。
　　吴嘉煜　以子之琦贵，封文林郎、青浦知县。
　　黄开夏　郡庠生，以孙志亮贵，貤赠文林郎。
　　陈大玠　有传。太常寺少卿，以子金骏贵，晋赠中宪大夫、太常寺少卿。
　　蔡奕华　以孙澄贵，貤赠文林郎、泗水知县。
　　蔡志重府志误作世重。　以子澄贵，赠文林郎、泗水知县。
　　万际昌　例贡，以子希韩贵，貤赠修职郎。
　　黄际忠　以长子志弼、四子志亮贵，累赠文林郎。
　　陈大珶　以子金鸾贵，赠修职郎、清流县教谕。
　　施世榜　有传。教谕、兵马司副指挥，以子士龄贵，赠儒林郎。
　　施世骓　以嗣子士箴贵，赠修职郎、南汇县知县。
　　柯桐甫　以子国乔贵，赠修职郎、化州学正。
　　尤世俊　以孙垂青贵，貤赠文林郎。
　　尤廷琮　以子垂青贵，赠文林郎。
　　吴枢元　增生，以孙名带贵，貤赠文林郎。
　　吴致中　国学生，以子名带贵，貤赠修职郎，晋赠文林郎。
　　朱伯　　诸生，以子莲贵，貤赠修职郎，以教谕衔任漳州府学训导。
　　黄扬腾　岁贡生，以孙世德贵，貤赠文林郎、漳州府学教授。
　　黄锡爵　诸生，以子世德贵，赠文林郎、漳州府学教授。
　　张则兴　以孙锡酉贵，貤赠文林郎、容县知县。
　　张显球　以子锡酉贵，赠文林郎、容县知县。
　　黄云韶　以孙人龙贵，貤赠文林郎、福宁府学教授。
　　黄升国　以子人龙贵，貤赠修职郎，晋赠文林郎、福宁府学教授。
　　庄茂杞　邑庠生，以孙寅清贵，貤赠奉直大夫、工部虞衡司主事。
　　庄名夏　有传。举人，以子寅清贵，封奉直大夫、工部虞衡司主事。
　　蔡耀魁　庠生，以子霞举贵，貤赠修职郎、侯官县学教谕。
　　王□□　以子商霖贵，赠文林郎、建宁府学教授，复以孙克捷贵，貤赠文林郎、行唐县知县。
　　王商霖　有传。以子克捷贵，赠文林郎、行唐县知县。
　　王世熊　以孙耀彰贵，貤赠文林郎、邵武府学教授。
　　黄宏龙　以子耀彰贵，貤赠修职郎、连江县学教谕，晋赠文林郎、邵武府学教授。
　　庄颖　　附生，以孙文进贵，貤赠文林郎、福宁府教授。
　　庄清江　廪生，以子文进贵，赠文林郎、福宁府教授。
　　苏德智　以外孙庄文进贵，貤赠文林郎、浙江严州府建德县〔四〕。
　　粘景峰　崇安县司训，以子克昌贵，貤封修职郎、罗源县学教谕。
　　粘梦祥　监生，以子继任贵，貤赠修职郎、龙溪县学教谕。
　　曾成勋　功加左都督、拜拖沙喇哈番，以孙元景贵，貤赠文林郎、兴化府学教授。
　　曾正春　廪生，以子元景贵，赠文林郎、兴化府学教授。
　　吴朝宣　以子道南贵，貤赠修职郎、永定教谕。
　　张赞圣　以孙道南贵，貤赠文林郎、郧西县知县。
　　张雕　　以子道南贵，赠文林郎、郧西县知县。
　　蒋阶俊　有传。以子天培贵，貤赠修职郎、莆田县学教谕。
　　林仕龙　以孙聪贵，貤赠文林郎、麟游县知县。
　　林赐魁　有传。以子聪贵，赠文林郎、麟游县知县。
　　柯烜生　监生，以孙廷璟贵，捐貤赠文林郎。
　　柯必征　有传。监生，以子廷璟贵，捐赠文林郎。
　　柯正明　以子漱芳贵，赠修职郎、永春直隶州学正。
　　陈立甫　以子国琛贵，貤赠修职郎、永定县以教谕衔管训导事。
　　柯思宽　以孙辂贵，貤赠修职郎，晋赠文林郎、安仁县知县。
　　柯爕　　以子辂贵，赠修职郎，晋赠文林郎、安仁县知县。
　　张世恩　诸生，以子克绥贵，貤赠修职郎、建宁府学训导。
　　张可立　岁贡、长汀学司训，以子锦贵，貤赠修职佐郎、大田县学训导，复以孙祥云贵，貤赠奉直大夫、刑部奉天司主事，累赠奉政大夫、刑部江苏司员外郎、朝议大夫安徽庐州府知府，晋赠通奉大夫。
　　张锦　　举人、阳朔县知县，以子祥云贵，封奉直大夫、刑部奉天司主事，累封奉政大夫、刑部江苏司员外郎、朝议大夫、安徽庐州府知府，晋封通奉大夫。
　　秦鸿瑆　以孙允升贵，貤赠文林郎、建宁府学教授。
　　秦师彭　以子允升贵，貤赠修职郎，晋赠文林郎、建宁府学教授。
　　谢国玑　以孙淑元贵，貤赠文林郎、翰林院检讨。
　　谢国璇　以出继孙淑元贵，貤赠文林郎、翰林院检讨。
　　谢仕伟　以子淑元贵，赠文林郎、翰林院检讨。
　　陈士龙　监生，以孙举人名标贵，捐貤赠文林郎。
　　陈元会　乡饮宾，以于举人名标贵，捐赠文林郎。
　　陈名标　举人、国子监典簿，以出继子举人、宁化县学教谕作霖贵，加捐赠中宪大夫。
　　陈名章　以子举人、宁化县儒学教谕作霖贵，加捐赠奉政大夫。
　　黄培捷　以子登贵，貤赠修职郎、邵武县学训导。
　　黄国栋　以子呈元贵，貤赠修职郎、闽县教谕。
　　王宗敏　以子光有贵，貤赠修职佐郎、永安县学训导，以孙敦仁遵例急公，貤赠中宪大夫。
　　薛应豸　以孙坤贵，貤赠中宪大夫、户部江西司郎中。
　　薛乔槐　以子坤贵，赠文林郎，晋赠中宪大夫、户部江西司郎中，复以孙云奇贵，貤赠朝议大夫。
　　薛云翔　庠生，以子宏良贵，赠文林郎、桃源县知县。
　　许才高　有传。生员，以孙邦光贵，貤赠奉直大夫，晋赠奉政大夫，累赠朝议大夫、日讲起居注官、詹事府左春坊左中允、提督湖南学政、翰林院侍读。
　　许继元　有传。举人，以子邦光贵，赠朝议大夫、日讲起居注官、翰林院侍读学士，晋赠中宪大夫、翰林院侍读学士加一级。
　　许翰高　有传。举人，以胞侄孙邦光贵，貤赠奉直大夫、翰林院侍讲。
　　林文捷　乡饮宾，以外孙许邦光贵，貤赠中宪大夫、翰林院侍读学士加一级。
　　陈士扬　以孙宗畴贵，貤赠文林郎、翰林院庶吉士，晋赠承德郎、兵部主事，累赠奉直大夫。
　　陈卿云　庠生，以子宗畴贵，封文林郎、翰林院庶吉士，赠承德郎、兵部主事，晋赠奉直大夫。
　　黄文健　以孙大龄贵，貤赠文林郎、汀州府学教授。
　　黄吉士　有传。廪生，以子大龄贵，赠文林郎、汀州府学教授。
　　王授时　以孙炘贵，貤赠朝议大夫，晋赠中宪大夫、户部山西司主事。
　　王世选　有传。以子炘贵，赠奉直大夫，晋赠朝议大夫，累赠中宪大夫、户部山西司主事。
　　王世迪　有传。以出继子炘贵，貤封奉直大夫，晋赠中宪大夫、户部山西司主事。
　　潘思彬　以出继子苇贵，貤赠修职郎、顺昌县学训导。
　　何辉　　庠生，以孙奕簪贵，貤赠文林郎、襄陵县知县。
　　何见龙　庠生，以子奕簪贵，赠文林郎、襄陵县知县。
　　杨日新　有传。以孙滨海贵，貤赠文林郎、漳州府学教授。
　　杨云汉　有传。以子滨海贵，赠文林郎、漳州府学教授。
　　曾大受　以孙维桢贵，赠儒林郎、翰林院庶吉士加一级。
　　曾日襄　邑庠生，以子维桢贵，封儒林郎、翰林院庶吉士加一级。
　　曾华文　有传。诰授奉直大夫，以孙世炽贵，貤封中宪大夫、工部屯田司郎中加二级。
　　曾毓均　以子世炽贵，赠中宪大夫、工部屯田司郎中加二级。
　　李清枢　有传。庠生，以孙景韩贵，貤赠文林郎、丽水县知县。
　　李宗度　有传。优贡生，以子景韩贵，赠文林郎、丽水县知县。
　　林登　　儒士，以子杏贵，貤赠修职郎、以教谕衔任邵武县学训导。
　　纪仁宝　以子嘉瑞贵，貤赠修职郎、以教谕衔任连城训导。
　　林万程　以子世则贵，貤赠修职佐郎、福州府学训导。
　　柯仪科　以子琼林贵，貤赠修职郎、永福县学〔五〕。
　　黄学钦　以子际盛贵，貤赠修职佐郎、上杭县学训导，复以子际清遵例急公，赠儒林郎。
　　黄安国　庠生，以孙清和延平府学训导加三级，貤赠文林郎。
　　黄定国　以嗣孙清和延平府学训导加三级，貤赠文林郎。
　　黄良骥　有传。以子清和延平府学训导加三级，赠文林郎。
　　黄献声　例贡生，以子峻延平府学训导，貤封修职佐郎。
　　何之翰　候选刑部司狱，以子绳武贵，貤封修职佐郎、海澄县学训导。

　　武秩

　　国朝
　　黄中德　庠生，以孙胜贵，貤赠明威将军。
　　黄廷英　太学生，以子胜贵，赠明威将军。
　　陈士璋　以子大材贵，赠明威将军、江南守备。
　　庄平　　琼州右营游击，以子安邦贵，赠昭信校尉。
　　尤贵　　以曾孙鹏贵，赠荣禄大夫。
　　尤仰所　以孙鹏贵，赠荣禄大夫。
　　尤国尊　以子鹏贵，赠荣禄大夫。
　　刘振吾　以曾孙琯贵，赠荣禄大夫。
　　刘仰泉　以孙琯贵，赠荣禄大夫。
　　刘崇山　以子琯贵，赠荣禄大夫。
　　陈达微　以子有纲贵，封都使司。
　　柯昆泉　以孙地贵，赠昭勇将军。
　　柯西来　以子地贵，赠昭勇将军。
　　许隆义　以曾孙盛贵，赠荣禄大夫。
　　许亮　　以孙盛贵，赠荣禄大夫。
　　许魁春　以子盛贵，赠荣禄大夫。
　　王良　　有传。功加左都督，以子天庆贵，赠荣禄大夫。
　　王敏　　以曾孙荣壮贵，赠荣禄大夫、江南游兵营管游击事。
　　王兴桢　以孙荣壮贵，赠荣禄大夫、江南游兵营管游击事。
　　王元珍　以子荣壮贵，赠荣禄大夫、江南游兵营管游击事。
　　陈志贤　以孙进昴贵，累赠骠骑将军、江西总兵官、湖广总兵官。
　　陈□□　以子进昴贵，累赠骠骑将军、江西总兵官、湖广总兵官。
　　倪应新　以孙兴贵，赠骠骑将军，复以曾孙鸿范贵，貤赠骠骑将军。
　　倪希圣　以子兴贵，赠骠骑将军，复以孙鸿范贵，赠怀远将军。
　　倪兴　　历官安平副将，初授怀远将军，再诰授骠骑将军，复以子鸿范贵，晋阶骠骑将军。
　　黄元美　以孙世熺贵，貤赠明威将军，复赠怀远将军，晋赠武功大夫。
　　黄彰　　以子世熺贵，封明威将军，赠怀远将军，晋赠武功大夫。
　　黄彩　　太学生，以子世瑛贵，赠武德郎。
　　黄彭　　岁贡生，以子世煌贵，赠昭武大夫。
　　林缘楫　以孙泗贵，赠怀远将军。
　　林和瑛　以子泗贵，赠怀远将军。
　　张守铭　以孙世捷贵，赠怀远将军。
　　张维权　以子世捷贵，赠怀远将军。
　　万会嘉　以曾孙正色贵，累赠光禄大夫、提督福建总兵官、太子少保、左都督，世袭骑都尉。
　　万国孚　以孙正色贵，累赠光禄大夫、提督福建总兵官、太子少保、左都督，世袭骑都尉。
　　万垂琬　以子正色贵，累赠光禄大夫、提督福建总兵官、太子少保、左都督，世袭骑都尉。
　　吴宾吾　以曾孙英贵，赠荣禄大夫。
　　吴振泉　以孙英贵，赠荣禄大夫。
　　吴佩辉　以子英贵，赠荣禄大夫。
　　施肇科　以嗣孙致云贵，赠怀远将军。
　　施世泽　以子致云贵，赠怀远将军。
　　吴琰　　有传。以子雄略贵，赠武德将军。
　　林真斋　以曾孙贤贵，赠荣禄大夫。
　　林德所　以孙贤贵，赠荣禄大夫，复以曾孙达贵，累赠荣禄大夫。
　　林茂田　以子贤贵，赠荣禄大夫，复以孙达贵，累赠荣禄大夫。
　　林质　　以嗣子达贵，累赠荣禄大夫。
　　张志廉　以曾孙天福贵，赠荣禄大夫。
　　张翼翔　以孙天福贵，赠荣禄大夫。
　　张钟瑚　以子天福贵，赠荣禄大夫。
　　方思袞　以曾孙冰贵，赠荣禄大夫。
　　方朝最　以孙冰贵，赠荣禄大夫。
　　方日新　以子冰贵，赠荣禄大夫。
　　洪直轩　以曾孙范贵，赠荣禄大夫。
　　洪以德　以孙范贵，赠荣禄大夫。
　　洪应第　以子范贵，赠荣禄大夫。
　　洪范　　海坛总兵官，以子继龙贵，晋赠荣禄大夫。
　　庄可位　以孙世耀贵，貤赠武德将军。
　　庄骏　　以子世耀贵，赠武德将军。
　　薛乔衡　以孙陈朝贵，赠昭勇将军，晋赠骠骑将军、浙江定海镇标左营游击、升参将护理总镇府。
　　薛元良　以子陈朝贵，赠昭勇将军，晋赠骠骑将军、浙江定海镇标左营游击、升参将护理总镇府。
　　欧维玉　以孙世亮贵，貤赠武德郎。
　　欧文侯　以子世亮贵，赠武德郎。
　　汪见龙　以孙富贵，貤赠武德郎，晋赠昭武大夫。
　　汪德俊　以子富贵，赠武德郎，晋赠昭武大夫。
　　王中珉　以子大■〈山上〈弓攵〉下〉贵，赠奋力校尉。
　　冯昌运　以孙锡范贵，赠光禄大夫。
　　冯澄世　以子锡范贵，赠光禄大夫。
　　曾耀　　以曾孙成贵，赠荣禄大夫。
　　曾进魁　以孙成贵，赠荣禄大夫。
　　曾坤厚　以子成贵，赠荣禄大夫。府志作厚坤。
　　何汝霖　以子应龙贵，赠登仕佐郎。
　　庄曰祥　以子成名贵，封明威将军。
　　黄知稼　以孙必成贵，貤赠昭武大夫。
　　黄克鳌　以子必成贵，封武德郎，赠昭武大夫。
　　林士骥　以孙大茂贵，赠武功将军、浙江严州副将。
　　林奇豪　以子大茂贵，赠武功将军、浙江严州副将。
　　林彪　　以弟大茂贵，貤赠武义都尉、镇江城守营参将。
　　洪继龙　参将，以子秉彝贵，赠武功大夫、龙门副将。
　　林文炳　以孙国宝贵，勅封奋武郎、提标中营把总。
　　林必联　以子国宝贵，勅封奋武郎、提标中营把总。
　　林必魁　以子国升贵，勅封武信郎、台湾右营千总。
　　陈士志　以子文瑞贵，封奋武将军、浙江杭州协镇。
　　秦文起　以子泮贵，赠武德郎。
　　林胜　　以胞侄升福宁镇标千总，貤封武略骑尉。
　　林才　　以子升福宁镇标千总，赠武略骑尉。
　　黄易周　庠生，以孙拱辰提标前营把总，貤赠奋武郎。
　　黄家俊　以子拱辰提标前营把总，封奋武郎。
　　陈露堦　以子有桂贵，赠武德云骑尉。
　　赖其升　以孙此举贵，封怀远将军。
　　赖腾征　以子此举贵，封怀远将军。
　　陈廷瑞　以孙名声贵，貤赠武德骑尉，晋阶昭武大夫。
　　陈士联　以子名声贵，貤赠武德骑尉，晋阶昭武大夫。
　　陈宽奏　以孙仕询贵，貤赠武德骑尉、漳州城守营守备。
　　陈和　　台湾北路把总，以子仕询贵，赠武德骑尉、漳州城守营守备。
　　林世茂　以孙国宝贵，貤赠奋武郎，例赠武信骑尉。
　　林得新　以子国宝贵，赠奋武郎，例赠武信骑尉。
　　董荣祖　以孙得兴千总，貤赠奋武郎。
　　董明顾　以子得兴千总，封武略骑尉。
　　庄寅宾　国学生，以子国忠贵，赠武信骑尉。
　　柯朴园　以孙廷恩汀州镇中营千总，貤赠武略骑尉。
　　柯国培　以子廷恩汀州镇中营千总，封武略骑尉。
　　柯国贞　以孙连捷提标左营千总，貤赠武信骑尉。
　　柯廷对　以子连捷提标左营千总，封武信骑尉。
　　柯世德　以孙三光世职云骑尉，貤赠武德骑尉。
　　柯连升　以子三光世职云骑尉，赠武德骑尉。
　　富尚惠　以子天德贵，赠武信佐郎。
　　富尚恪　以子天安贵，赠武信佐郎。
　　林大芳　以子文涌贵，赠武德骑尉。
　　张志道　以子必荣贵，封昭勇将军，复以孙德辉贵，貤赠武信骑尉。
　　张士纯　以子德辉贵，赠武信骑尉。
　　郑孟溥　以孙谢天贵，貤赠明威将军。
　　张保　　以孙明高贵，貤赠武略骑尉。
　　张忍　　以子明高贵，赠武略骑尉。
　　陈德亨　邑诸生，以子简书贵，封武信骑尉。
　　捐封子孙捐职，例得加捐，封赠其祖、父。
　　国朝
　　林敬熙　以子鼎汉遵例急公，赠儒林郎。
　　王鼎寰　以孙重绚遵例急公，貤赠儒林郎。
　　王国璋　以子重绚遵例急公，封儒林郎。
　　黏一骅　以子日辉遵例急公，赠儒林郎。
　　黏嘉猷　以子成墺遵例急公，封儒林郎。
　　郑锡贤　以孙日腾遵例急公，貤赠儒林郎。
　　郑廷华　以子日腾遵例急公，封儒林郎。
　　黏重辉　以子成章遵例急公，封儒林郎。
　　萧大乐　以子捷遵例急公，封儒林郎。
　　颜克瑄　永春训导，以孙能泰遵例急公，貤赠儒林郎。
　　颜思敬　国学生，以子能泰遵例急公，赠儒林郎。
　　施光扬　以子曜遵例急公，赠奉政大夫。
　　曾邦彦　以孙良相遵例急公，赠奉政大夫。
　　曾昞远　钦赐州判，以子良相遵例急公，赠奉政大夫。
　　施鸿范　以子肇钧遵例急公，赠儒林郎。
　　施鸿训　岁贡生，以子肇辅遵例急公，赠儒林郎。
　　黄志文　以子绍勋遵例急公，赠儒林郎。
　　黄士珍　以子朝章遵例急公，赠儒林郎。
　　曹子植　以子锡玉遵例急公，赠儒林郎。
　　王南亭　以子毓椿遵例急公，赠儒林郎。
　　曹锡华　以孙廷莲遵例急公，貤赠儒林郎。
　　曹钟让　以子廷莲遵例急公，赠儒林郎。
　　许彦标　以孙光登遵例急公，貤赠儒林郎。
　　许志琠　以子光登遵例急公，赠儒林郎。
　　黄全基　以子士嘏遵例急公，赠征仕郎。
　　许其昆　以子允隆遵例急公，赠儒林郎。
　　林相孚　以子上伟遵例急公，赠儒林郎。
　　施孟选　以孙应芳遵例急公，貤赠儒林郎。
　　施泽荣　以子应芳遵例急公，赠儒林郎。
　　曹锡袞　岁贡生，以孙廷标遵例急公，貤赠儒林郎。
　　曹士芳　刑部司，以子廷标遵例急公，封儒林郎。
　　陈廷凤　以子起彬遵例急公，赠中宪大夫。
　　洪荣茂　以孙振忠遵例急公，貤赠儒林郎。
　　洪怀宗　以子振忠遵例急公，赠儒林郎。
　　陈志复　以子士凤遵例急公，封儒林郎。
　　曾良弼　邑庠生，以子惟勤遵例急公，赠承德郎。
　　颜钦锡　以次子仪凤遵例急公，赠奉直大夫。
　　林崧　　以子延翀官行唐县，封文林郎，又以孙腾霞遵例急公，晋封儒林郎。
　　林士騧　国学生、乡饮宾，以子腾霞遵例急公，封儒林郎。
　　吴维蛟　以孙联标遵例急公，貤赠儒林郎。
　　吴世提　乡宾，以子联标遵例急公，封儒林郎。
　　吴家槐　镇标千总，以孙南金遵例急公，赠中宪大夫。
　　吴洛　　岁贡生，以子南金遵例急公，赠中宪大夫。
　　黄钟晃　以孙斯礼遵例急公，貤赠儒林郎。
　　黄清生　以子斯礼遵例急公，封儒林郎。
　　王诰仲　以孙功立遵例急公，貤赠儒林郎。
　　王宗俪　以子功立遵例急公，赠儒林郎。
　　王奇凤　以孙鸣玉遵例急公，貤赠奉直大夫。
　　王鸣玉　以子敦仁遵例急公，封中宪大夫。
　　蔡载尊　以孙朝戌遵例急公，貤赠儒林郎。
　　蔡坦直　以子朝戌遵例急公，赠儒林郎。
　　郑国柱　监生，以子商中遵例急公，赠儒林郎。
　　郑商中　捐职理问，以子启元遵例急公，赠昭武都尉。
　　陈珏　　以孙树滋遵例急公，貤赠奉直大夫。
　　陈开春　州同衔，以子树滋遵例急公，赠奉直大夫。
　　陈泉深　以孙世祐遵例急公，貤赠儒林郎。
　　陈廷耸　以子世祐遵例急公，赠儒林郎。
　　黄家荣　以孙际清遵例急公，貤赠儒林郎。
　　施士举　国学生，以子国佐遵例急公，赠儒林郎。
　　林荣机　乡饮宾，以孙玉坦遵例急公，貤赠儒林郎。
　　林乔青　国学生，以子玉坦遵例急公，赠儒林郎。
　　蔡应勇　以孙哲遵例急公，貤赠奉直大夫。
　　蔡心正　以子哲遵例急公，赠奉直大夫。
　　林攀芝　以孙文浚军功遵例，貤赠奉直大夫。
　　林振嵩　以子文浚军功遵例，赠奉直大夫。
　　郭负高　以孙邦杰国学生、军功赏给六品顶戴，加捐直隶州知州，貤封奉直大夫。
　　郭光能　乡饮宾，以子邦杰国学生、军功赏给六品顶戴、加捐直隶州知州，封奉直大夫。
　　陈嘉谋　以子种摇遵例急公，封儒林郎。
　　薛夔瀛　庠生，以孙龙圆遵例急公，貤赠儒林郎。
　　薛维枞　以长子龙图遵例急公，赠儒林郎。
　　薛龙图　捐职布政使司经历，以三子钟荿捐职从九品，貤赠登仕佐郎，以四子钟万捐职未入流，累赠登仕佐郎。
　　薛龙光　举人，以四子汶捐职未入流，貤赠登仕佐郎。
　　黄从起　以孙执玉遵例急公，貤封儒林郎。
　　黄植明　以子执玉遵例急公，赠儒林郎。
　　黄钟元　以孙植敬遵例急公，貤赠奉直大夫。
　　黄国香　以子植敬遵例急公，赠奉直大夫。
　　黄朝东　以子容光遵例急公，赠奉直大夫。
　　郭秉和　以孙友香遵例急公，貤封儒林郎。
　　郭文察　以子友香遵例急公，封儒林郎。
　　陈明玉　监生，以孙拱辰遵例急公，貤赠奉直大夫。
　　陈瑞瑛　监生，以子拱辰遵例急公，封奉直大夫。
　　陈国器　庠生，以孙拔俊遵例急功，貤赠儒林郎。
　　陈骧　　举人、教谕，以子拔俊遵例急公，赠儒林郎。
　　王鸣銮　例贡生，以子元红遵例急公，赠儒林郎。
　　王元红　监生，以子调梅遵例急公，赠儒林郎。
　　陈尔德　以孙元灿遵例急公，貤赠儒林郎。
　　陈晋骥　以子元灿遵例急公，赠儒林郎。
　　陈瑞龙　以孙文通遵例急公，貤赠儒林郎。
　　陈廷瑜　以子文通遵例急公，赠儒林郎。
　　吴万长　以孙弼遵例急公，貤赠儒林郎。
　　吴锡超　以子弼遵例急公，赠儒林郎。
　　陈国珍　以孙元泽遵例急公，貤赠儒林郎。
　　陈世锦　以子元泽遵例急公，赠儒林郎。
　　黄麟阁　以孙元礼遵例急公，貤赠奉直大夫。
　　黄世瑶　以子元礼遵例急公，赠奉直大夫。
　　陈廷鹤　以子声著遵例急公，赠儒林郎。

　　任子任者，荫也，又用也。汉萧育、冯野王，俱席父荫，光垂史册。唐李德裕，亦以任子起家。至宋，则任子之恩数，太滥矣。明，任子始有限制。国朝复斟酌尽善，非二品以上大员，不得滥邀。其或没于王事，推恩恤录者，曰难阴，则又不拘品格矣。荫例先长子，长子或仕或故，则以次及众子，或并及其孙。酬庸报功，诚法良而意美哉。

　　唐以前任子无考。
　　宋
　　谢季成　有传。以父徽职方郎中，任大理寺评事，累迁邕州知州。
　　黄夔　　有传。以父旦知钦州，所任历知七州。
　　陈颖　　有传。以父孝则清节著闻，荫知潮州海阳，改提举广市舶。
　　傅康　　有传。以父伯成荫，知古田县，累迁知袁州，直徽猷阁致仕。
　　留恭　　有传。以父正长子荫，通判广州，累迁以直徽猷阁祠，起知建宁府，卒赠秘阁修撰。
　　留■〈端〉　　有传。以父正荫，知韶州，累迁直龙图阁。
　　陈景魏　有传。知柔从孙，以郊恩补官，历赣州会昌县令，迁知英州卒。
　　许伯诩　有传。以父衍荫仙游县，终福州通判。
　　傅倘　　以父维肖荫肇州知府。
　　王显世　有传。以父侃遗泽入官，为兴化录参，改屯宁都县卒。
　　留元圭　有传。正之孙，以门功授承奉郎，主管南外睦宗院，知建安县。
　　曾用虎　有传。以兄从龙任，历官知兴化军，累官广东帅，直徽猷阁。
　　梁亿　　有传。以父克家补官，累迁主管西外睦宗院，通判福州，后因上《论语集解》，进官一秩。
　　曾孝序　有传。以公亮从子荫入官，历帅环庆，累迁延康殿学士，赠光禄大夫，谧威愍。
　　曾孝宽　有传。公亮子，以荫知咸平县，累官至吏部尚书。
　　王沂之　有传。以门荫知新州，四年有惠爱，将去民遮留累日。
　　诸葛直清　有传。兵部侍郎廷瑞长子，以父任，历任海口镇，主管南外睦宗院，知海阳县，通判广州，累官奉直大夫。
　　李纶　　有传。以父邴荫补，提举广东常平。
　　曾贺孙　有传。以荫补官，历知崇安县。
　　梁嗣昌　克家五世孙，以世泽授将仕郎，累官福州左司理。
　　刘骥　　有传。以父鎡为蜀漕荫补，仕至钦州守。
　　庄弥邵　夏孙，以荫补承务郎，监福州水口镇，以功权知安吉州，除军器监丞。
　　傅懿德　以父荫补迪功郎，监广东都盐仓，调新兴县令。
　　魏必昌　有传。以父元用没于王事，功授怀安尉。
　　明
　　朱轓　　天顺间，以祖鉴荫，官知县。
　　顾应祯　嘉靖间，以祖珀荫父原淑改荫，官临江府通判。
　　蔡应龙　以父克廉荫知府。
　　黄乔栋　有传。以父光升荫，官衡州府同知。
　　黄乔棠　嘉靖间，以父光升荫，次子乔植顺天中式，改荫，历官府同知。
　　陈宗尧　以父一道阵亡，入监。
　　周日暹　以父天佐忠言，推恩荫。
　　周一骐　有传。以嗣祖天佐忠言，推恩荫。
　　陈斗昭　以父用宾荫，任锦衣卫千户。
　　陈斗曜　以父用宾荫。
　　郭梦詹　有传。以父惟贤荫。
　　郭祚曍　庠生，以祖惟贤荫征仕郎、中书科舍人。
　　黄道守　以父克缵荫，入监。
　　黄道爵　以父克缵荫刑户二郎中，升楚雄府知府。
　　黄道敬　以父克缵荫。
　　黄兆穰　以祖克缵荫韶州府知府。
　　黄淳中　有传。岁贡，以父凤翔荫柳州府知府。
　　黄祯孕　以祖凤翔荫，官云南河曲州知州。
　　黄庆星　副贡，以父汝良荫，历升南京户部主事。
　　黄庆华　癸酉举人，以父汝良荫知县。
　　杨匋英　以父景辰荫内阁中书舍人。
　　杨尚瑛　以父景辰荫中书舍人。
　　张之奂　以伯瑞图荫中书舍人。
　　张治夫　以叔瑞图荫中书舍人。
　　林维造　以父学曾荫知府。
　　林维逡　以父学曾荫知府。
　　杨锡纶　以父道宾荫。
　　杨锡绾　以父道宾荫。
　　杨锡缑　以父道宾荫刑部郎中。
　　杨高迪　以祖道宾荫都察院照磨。
　　林欲楫　以兄欲栋推恩荫南京中府都事。
　　林熙昌　以父欲楫荫，不仕，改名祚昌，应戊戌选贡。
　　林文昌　以叔欲楫荫尚宝司。
　　林缵昌　以父欲楫荫，充晋江县学陪贡。
　　史遵灏　以父继偕荫户部主事。
　　史延暠　以父继偕荫南京都察院照磨。
　　史延旭　以父继偕荫南京工部员外、肇庆通判。
　　史延昙　以父继偕荫江西南安府知府。
　　李启熊　以嗣父廷机荫姚安府知府，历官贵州左布政使。子贡生士筠，中书舍人。
　　李启□　同易。以父廷机荫中书舍人。
　　李启颐　以父廷机荫，官南京户部湖广清吏司郎中、扬州钞关务。
　　庄懋仪　以父国桢荫光禄寺丞。
　　庄凤雏　以父用晦捣倭巢阵亡，荫泉州左所百户。
　　秦一麒　以父椿拒倭功荫，世袭泉州卫指挥使。
　　薛应铠　以父天申剿倭阵亡，世袭卫百户，授泉州卫中所百户。
　　蔡宾华　以父侃荫，授中书舍人。
　　李正高　以父叔元荫国子监典簿，升南后军都督府都事。
　　刘鳞应　以兄鳞长荫中书舍人，兵部员外郎。
　　王肇绩　以嗣父用汲荫，任寻甸府知府。
　　丁樾　　以父启濬荫都察院照磨。
　　丁榘　　以父启濬荫，入太学。并上，通志俱载入德化内。
　　庄若仑　以父钦邻荫，入监。
　　庄鲲　　以父钦邻荫，入监。府志作鲲化。
　　何知青　以父燮毫州殉难荫，入监。
　　国朝
　　黄志琬　以父徽孕荫，官光禄寺典簿。
　　黄志璋　有传。以父徽孕荫。
　　黄志延　以父熙孕荫，任通政使司经历。
　　黄志宣　以伯父徽孕荫。
　　黄志廉　以父熙孕荫。
　　黄之藻　以祖熙孕荫。
　　洪士铭　进士，以父承畴荫，授大理寺丞。
　　洪士锦　以伯父承畴荫，授剑州知州。
　　洪奕沔　以祖承畴荫，任额驸参领兼佐领事。
　　洪德枢　以曾祖承畴荫，任参领兼佐领事。
　　洪德标　以曾祖承畴荫，任河南道监察御史。
　　黄基岩　以父熙缵守安庆城，功袭三等呵达哈哈番。
　　施世纶　有传。以父琅荫，历官至漕运总督。
　　施廷龙　以荫历官至礼部员外郎。
　　施士冈　以父世骠荫，任赣州知府。
　　施廷专　以父世骠世袭骑都尉，历官苏松镇总兵。
　　施廷敬　以父世骠荫，任户部郎中。
　　施廷翰　以父世纶荫，任四川永宁道。
　　陈俞侯　以父洪谧荫，历官川东副使道。
　　万际祥　以父正色荫，世袭骑都尉。
　　万毓秀　以祖正色荫，世袭骑都尉。
　　黄文晖　以父龙荫，历官户部郎中。
　　林振龄　副贡，以父达荫，授奉天府治中。
　　林梦松　以父贤功，袭拜他喇布勒哈番，又一拖拖沙喇哈番。
　　施者仁　丁卯举人，以父世泽荫，授光禄寺署正。
　　刘廷选　以祖得功，袭荫浙江提标游击。
　　苏宗武　以祖耀剿罗乂阵亡，袭荫拖沙哈番。
　　蔡一龙　以父老先锋阵亡，世袭都督。
　　方国栋　以父冰功承袭，拜他喇布勒哈番。
　　方国柱　以父冰功承袭，拜他喇布勒哈番。
　　张模　　以父天福荫，授刑部郎中。
　　林文敬　以父大茂荫，现任浙江嘉兴府通判。
　　叶庆朝　以父荣征剿台匪林爽文阵亡，世袭云骑尉，授罗源中军守备。
　　叶安邦　承父庆朝袭荫，署汀州左营中军守备。
　　黄源来　以祖拱辰剿林爽文阵亡荫，世袭云骑尉。
　　林士聪　以父国升遇贼殉难，晋赠昭武都尉，祀昭忠庙，荫士聪千总。
　　陈仕询　以父和征会匪张烈阵亡，袭荫把总，升漳州城守营守备。
　　庄有愈　以父锡舍荫云骑尉，任厦门游击。
　　郭复膺　以父得胜征林爽文阵亡，承袭云骑尉，任守备。
　　陈炳光　以父嘉捷带兵淹毙，承袭云骑尉，任守备。
　　苏添恩　以父明耀征林爽文阵亡，承袭云骑尉。
　　柯三光　以父连升征林爽文阵亡，承袭云骑尉、守备。

　　〔校注〕
　　〔一〕原稿误为“■〈氵豕〉”。
　　〔二〕疑有脱漏。
　　〔三〕疑脱“知县”二字。
　　〔四〕疑有脱漏。
　　〔五〕疑脱“训导”二字。

　　●卷之三十三　封爵【附封荫类】

　　梁梁、陈时，地属南安郡。
　　萧骏　文帝曾孙，临汝侯猷子，封南安侯。《南史》。
　　萧恬　鄱阳王恢子，封南安侯。《南史纂》。
　　萧方矩　元帝第四子，封南安侯，后立为皇太子。《梁书》。
　　陈
　　陈叔俭　宣帝第二十四子，至德元年封南安王。《陈书》。
　　唐
　　王审邽　乾宁元年，权泉州刺史，三年实授。光化二年，加兵部尚书、瑯琊郡开国男，三年加左仆射，进封开国侯。天复二年，加司徒，进封开国伯。
　　五代
　　王延彬　唐天祐中，审知墨勅权知泉州军事，二年实授。梁开平三年，封琅琊郡开国男，乾化二年，进封开国伯，五年，加检校太傅、开国侯。
　　王延钧　延翰时为泉州刺史，后唐即拜节度使，累加简较太师、中书令，封闽王。
　　王延武　闽永和元年，刺史泉州，寻加太傅，进开国伯《闽书》。
　　王继崇　后唐长兴元年，闽王墨勅权判泉州事，闽改元龙启，加简较太保，封瑯琊开国男《闽书》。
　　留从効　晋天福末，南唐李景建泉州为清源军，授从効节度泉漳等州观察使，累迁同平章事兼侍中中书令，封鄂国公、晋江王。《宋史》。
　　李仲寓　南唐后主煜长子，宋乾道二年，封清源郡公。《南唐书》。
　　宋
　　陈洪进　太平兴国二年，从平太原，封杞国公。雍熙元年，进封岐国公。《宋史》。
　　曾公亮　熙宁二年，以昭文馆大学士封鲁国公。
　　曾怀　以右丞相封鲁国公。
　　梁克家　淳熙九年，以右丞相封仪国公；十三年，晋封郑国公。
　　庄夏　嘉定十二年，以焕章阁待制封开国男。
　　诸葛直清　以临安知府封开国男，食南安三百户
　　留正　初封申国公，晋封卫国公、鲁国公、魏国公
　　苏颂　徽宗时，以太子太保封赵郡公。以上传俱详见人物志。
　　帝昺　度宗三子，初为广王判泉州，进封卫王。
　　明〔一〕
　　国朝
　　施琅　以平海功，封靖海侯。卒，子世范袭，世范卒，子廷臯袭；廷臯卒，子纯恺袭。详见人物志。

　　〔校注〕
　　〔一〕　“明”下原稿空白。

　　●卷之三十四　政绩志【文秩之一】

　　周人之诵召公也，爱其甘棠。四国之思郇伯也，咏以黍。一方之寄，百里之司，藉令急催科而缓抚字，且弃保障而谋茧丝，何以上不负吾君，下不负吾学，彼儿童竹马之迎，父老百□之送，何人哉！晋江僻处一隅，际国家盛平之休，列圣相承，德泽沦浃之久。隶□者食德饮和，共乐熙皞，而分符之治，司铎之官，□□之职，上而刺史、别驾，提帅六营，抚莅斯土，共相赞成。唐以来有全德堪颂、一节可师者，莫不汇而纪之，此于钟鼎之铭，斯圣教所由日彰，官方所由日肃也。志政绩。

　　唐
　　太守
　　薛昱
　　刺史
　　苏妙　　薛播
　　赵昌　　席相
　　赵棨　　薛戎
　　马总　　王潮审知附
　　王审邽
　　别驾
　　姜公辅
　　五代
　　刺史
　　王延彬　　王延钧
　　王延武　　王继崇
　　高■〈號上土下〉
　　宋
　　节度使
　　留从効　　陈洪进
　　知军州事
　　陈文显　　乔维岳
　　知州事
　　孙逢吉　　韩国华
　　陈靖　　　方慎言
　　叶宾　　　曹修睦
　　沈周　　　蔡襄
　　关咏　　　晁宗恪
　　陈偁　　　陈枢
　　黄伸　　　陈觉民
　　陆藻　　　张阐
　　梁岩老　　刘子羽
　　赵鼎　　　陈彦才
　　汪藻　　　陈康伯
　　叶廷珪　　赵令衿
　　辛次膺　　范如圭
　　刘珙　　　陈俊卿
　　赵子潚　　王十朋
　　汪大猷　　姚宪
　　韩彦直　　程大昌
　　赵必愿　　司马伋
　　林枅　　　傅淇
　　颜师鲁　　朱佺
　　谢谔　　　刘颖
　　倪思　　　叶适
　　章良能　　陈子冲
　　邹应龙　　程卓
　　真德秀　　宋钧
　　王栋　　　游九功
　　孙梦观　　李韶
　　刘伟叔　　赵汝腾
　　王会龙　　颜颐仲
　　元
　　总管
　　怯来　　朱文霆
　　明
　　知府
　　李凤　　　胡器
　　蔡锡　　　尹宏
　　熊尚初　　张岩
　　欧阳复　　徐源
　　沈海　　　陈勉
　　马岱　　　李哲
　　张濂　　　吴晟
　　包溥　　　张津
　　程琯　　　叶信
　　葛恒　　　高越
　　顾可久　　屠倬
　　王仕俊　　俞咨伯
　　程秀民　　方克
　　童汉臣　　熊汝达
　　孔惟德　　周道光
　　万庆　　　朱炳如
　　任汝亮　　姚光泮
　　丘浙　　　邹墀
　　贡靖国　　汪道亨
　　程朝京　　窦子偁
　　程达　　　张应泰
　　姜志礼　　阳思谦
　　蔡善继　　赵士许
　　沈翘楚　　王猷
　　樊维城　　孙朝让
　　国朝
　　知府
　　张仲举　　高拱乾
　　常光裕　　李大章
　　刘侃　　　张无咎
　　孙鲁　　　王廷诤
　　张宗纯　　书成
　　伊靖阿　　怀荫布
　　陈之铨　　杨廷桦
　　冯国柄　　岳山
　　姚观
　　蚶江通判附附
　　吴尊盘

　　唐
　　太守
　　薛昱　天宝中为清源太守，以清德著。郡人歌云：“郡号清源，官有清德。”旧志。
　　刺史
　　苏妙　字观妙，南海人。大历中刺泉，有惠政。有白鹊巢于门楼，妙出，鹊每随集车盖，民颂歌之。旧志。
　　薛播　河中宝鼎人。开元、天宝间，兄弟七人并擢进士，累授殿中侍御史，迁武功万年令。温敏而裕，与人交有常，李栖筠、常衮、崔祐甫并器之。祐甫辅政，拜中书舍人，出为汝州刺史。建中间，坐小累贬泉州刺史。秦系客泉，播频往候问，岁时致羊酒。得欧阳詹优礼之，詹由是知名。再迁河南尹，礼部侍郎，卒赠尚书。旧志，参《闽书》。
　　赵昌　字洪祚，天水人。贞元间泉州刺史，凿泉筑塘灌田三百余顷。后为尚书。民追思其德，名其塘曰“尚书塘”，在城东北隅，与东湖隔街。旧志。
　　席相　安定人。贞元中以河东令刺泉州。敷教兴文，建六曹都堂，造北楼，请欧阳詹为记。癸酉岁，詹与邑贡生八人将西上，相以乡饮礼饯送之。更设宴东湖亭，修宾主礼，款洽备至。一时老幼来窥，尽室盈岐，闾里之士，皆以为荣，竞劝于学。旧志，参《闽书》。
　　赵棨　泰和中泉州刺史。郡有通淮桥，其东南曰通淮门。棨于郡郭之东南隅，潴泄江水以肥沃南洋之田，民便之。因其氏，称曰“天水淮”。旧志。
　　薛戎　字元夫，宝鼎人。少有学术，不求闻达，居阳羡山。江西观察使李衡辟为从事。故相齐映代衡，又留署府职。罢归，福建观察使柳冕表为从事，转殿中侍御史。会泉州缺刺史，冕署戎权领州事，是时姚南仲节制郑、滑，从事马总以直道为监军使，薛盈珍诬奏，贬泉州别驾。冕附会权势，欲构成总罪，使戎按问曲成之，戎不从，别白其状。戎还自泉州，冕盛气据衙而见宾客。戎历东厢从容而入，冕度势未可屈，徐起一揖而退。又构其罪以状闻，置戎于佛寺，环以武夫，恣其侵辱，如是累月，诱令成总之罪，竟不动摇。杜佑镇淮南，表戎寃，乃发书谕冕，戎难方解，遂辞职归。后召拜侍御史，历浙江观察使。旧志，参《闽书》。
　　马总　字元会，扶风人。贞元中谪泉州别驾。元和初，权知泉州刺史。凿北山下塘以灌民田。笃学不妄交游，虽吏事倥偬，书册在前，用儒饰吏，廉清不挠。韩退之为总作《郓州溪堂诗序》，极称其政。历官安南都护、户部尚书。卒赠右仆射，谥曰懿。旧志，参《闽书》。
　　王潮　字信臣，光州固始人。五代祖哗为固始令，民爱其仁，留之，因家焉。世以资显。潮兄弟三人，长即潮，次审知、审邽。僖宗入蜀，盗兴江淮。寿春人王绪、刘行全，合群盗据寿州，未几众万余，自称将军。复取光州，陷固始，劫豪杰置军中。潮自县吏署军正，主廪庾，士推其信。绪提二州籍附秦宗权，他日赋不如期，宗权切责。绪惧，与行全拔众南奔，略浔阳、赣水，取汀州，自称刺史，入漳州，皆不能有也。初以粮少故，兼道驰约军中曰：“以老孺从者斩。”潮与二弟奉母行，绪切责潮曰：“吾闻军行有法，无不法之军。”对曰：“人皆有母，不闻有无母之人。”绪怒欲斩其母，三子同辞曰：“事母犹事将军，杀其母焉用其子。”绪舍之。会母死，不敢哭，夜殡道左。时望气者言军中有王气，绪素猜忌，潜视魁梧雄才者，皆以事诛之，众惧。次南安，潮语行全曰：“子美须眉，才绝众，吾不知子死所。”而行全亦不自安，与左右数十人伏丛翳，徂缚绪以狥。众呼万岁，推行全为将军，辞曰：“生我者潮也，请以为主。”潮苦让不克，乃除地剚剑祝曰：“拜而剑三动者，我以为主。”至审知，剑跃于地，众以为神，皆拜之。审知让潮，自为副。绪叹曰：“我不能杀是子，非天乎？”遂自杀。潮令于军曰：“天子蒙难，今当出交广，入巴蜀，以奖王室。”于是悉师将行，会泉州刺史廖彦若贪暴，州人张延鲁闻潮治军有法，率耆老奉牛酒迎潮。潮围城岁余，克之；杀彦若，有其地。请降于观察使陈岩，岩表潮为泉州刺史。潮居泉，招怀离散，均赋缮兵，泉人称便。及陈岩卒，其婿范晖拥兵自称留后，潮遣从弟彦复将兵攻晖，审知监之。晖守弥年不下，遣人白潮，请罢兵。潮报曰：“兵尽益兵，将尽益将，兵将尽，吾至矣。”于是彦复急攻，晖亡入海，追斩之。建、汀二州，皆举听命，潮尽有五州地，入福州自称留后，为陈岩卜葬，素服哭之，以女妻其子。昭宗假潮福建等州团练使，俄迁观察使，乃作四门义学，还流亡，定赋敛，遣吏劝农，人皆安之。乾宁中，罢福州为威武军，即拜潮节度使检校尚书左仆射，卒赠司空。审知代立。审知字信通，为人状貌雄伟，隆准方口，常乘白马，军中号“白马三郎”。唐以福州为威武军，拜审知节度使，累迁同中书门下平章事，封琅琊王。唐亡，梁拜审知中书令，封闽王，升为福州大都督府。岁遣使泛海，自登莱朝贡于梁，使者入海覆溺，常十三四。审知俭约，好礼下士。王淡，唐相溥之子，杨沂，唐相涉从弟；徐寅，唐时知名进士，皆依审知仕官。又建四门学以教闽士之秀者，招来海中蛮夷商贾。同光三年卒，年六十四，谥忠懿。子延翰、延钧、延羲、延政。《闽书》，参《五代史》。
　　王审邽　字次都，潮弟。唐乾宁元年权泉州刺史，三年实授，四年加工部尚书，五年加金紫光禄大夫检校户部尚书。光化二年加兵部尚书琅琊郡开国男，三年加左仆射，进封开国侯，寻授威武军节度副使。天复二年，加司空，三年加司徒，进封开国伯，食邑七百户。在政十二年，喜儒术，通《春秋》，善吏治，流民还者假以牛犂，完其庐舍。时中原多故，学士故老多避乱来依，审邽遣子延彬作招贤院礼之。如李洵、韩偓，王涤、崔道融、王标、夏侯淑、王拯，杨承休、杨赞图、王倜归、傅懿、郑璘、郑戬等，皆赖以全。卒谥武肃王。子延彬、延美、延武。
　　别驾
　　姜公辅　日南人。建中间为唐相，因论唐安公主造塔忤德宗，谓其卖直售名，左迁左庶子。未几贬泉州别驾，筑室于南安九日山，与秦系相近。顺宗立，拜吉州刺史；未之官，卒。宪宗时赠礼部尚书。宋苏绅大书“姜相峰”三字刻于九日山之石磴。旧志。

　　五代
　　刺史
　　王延彬　审邽子。唐天祐中，审知墨敕权知泉州军州事，二年实授。梁开平三年加金紫光禄大夫，转右仆射，封琅琊郡开国男，寻转司空，加云麾将军。梁乾化二年，授特进□阶加检校太保，进封开国伯，五年诏加检校太傅开国侯。贞明四年，闽王简授管内三司发运副使。天成元年，以弟延钧节度行军司马检校太傅权泉州刺史。其冬延彬再任，四年延彬加检校太尉。息民下士，能继父志，前后在任二十六年。岁屡丰登，复多发蛮舶以资公用，惊涛狂飚无有失坏，郡人藉之为利，号“招宝侍郎”。
　　王延钧　审邽〔一〕次子也。延翰时为泉州刺史，后与延禀执杀延翰自立，更名鏻，后唐即拜节度使，累加简较〔二〕太师中书令，封闽王。长兴三年，上书后唐请得为尚书令，不报，遂绝朝贡。未几窃号，改元龙启，国号闽，追谧审知为太祖。永和元年，为子继鹏所弑，谥惠，庙号太宗。
　　王延武　审邽第四〔三〕子。闽永和元年刺史泉州，寻加太傅，进开国伯。闽王昶通文元年，移刺建州。《闽书》。
　　王继崇　延彬子。后唐长兴元年，闽王墨敕权判泉州事，三年加简较司空。闽改元龙启，加简较太保，封琅琊开国男。《闽书》。
　　高■〈號上土下〉　字德调，中州人。后周显德四年，奉檄守泉州，着有政声。十一月二十日，海氛煽起，攻泉城，挺兵击之，不屈死节。事闻于朝，赐谥文忠，立祠于八都安海，仍予祭葬于晋江二都陶冶山之原，其子孙因世居安海焉。

　　宋
　　节度使
　　留从効　永春人，居晋江。幼孤，事母、兄以孝悌闻。颇知书，好兵法。晋天福末，朱文进杀闽王曦据位，署其党黄绍颇为泉州刺史。从効时为泉州散指挥使，与王忠顺、董思安等议曰：“吾属世臣王氏，今王氏子孙未复位而不思报，可谓忠义乎？”于是忠顺、思安置酒从効家，募死士陈洪进等五十二人，夜持白梃入城劫库兵，擒绍颇斩之，立延政从子继勋为刺史。从効等三人自署为统帅，洪进等皆为指挥使。继勋令送绍颇首于建州，奉延政为主。文进来攻，为从効所败。会南唐李璟兵至，延政降。从効亦以兵劫继勋送江南，自领泉漳二州留后。璟即建泉州为清源军，授从効节度泉漳等州观察使，累迁同平章事兼侍中中书令，封鄂国公。晋江王从効出自寒微，知人疾苦，在郡专以勤俭养民为务，恒衣布素，置公服中门侧，出乃服之。尝言：“我世贫贱，不可忘本。”民爱之，郡内安治。王氏有二女，为郡人妻。从効奉之甚谨，资给丰饶。每岁取进士明经，谓之秋堂。周世宗征淮南，李璟以兵十万保紫金山。从効累表言：“顿兵老师，形势非便。”既而果败，江北之地，尽为周有。从効遣牙将蔡仲赟为商人，以帛书表置革带中，自鄂路送款于周，又遣别驾黄禹锡间道表贡，世宗嘉纳。从効又乞置邸京师，世宗以其素附江南，虑非便，且是时与李璟画江为界，遂不纳。从効臣璟如故。会璟迁洪州，从効疑其徙地近闽，且图己，颇惧，遣从子绍錤赍厚币献璟。宋初上表称藩，遣使假道吴越入贡，太祖特命使者入闽赐抚之。使未至，从効疽发背卒。璟赠太尉，灵州大都督。从效无子，以兄子绍镃为后。衙校张汉思、陈洪进等，诬绍镃将叛，执送江南。宋大中祥符间，从効孙丕式诣阙，上从効所受太祖朝制书，授三班借职。《宋史》。
　　陈洪进　仙游人，居晋江。幼有壮节，颇读书习兵法。及长，以材勇闻。隶兵籍，从攻汀州先登，补副兵马使。促留从効杀黄绍颇，王继勋使麾下送绍颇首于建州，众以道阻贼盛，惮不敢行。洪进独请往，至尤溪，贼众数千遮道，洪进绐贼曰：“福泉二州，已为义师所袭，尔辈复为何人戍守？”即持绍颇首示之曰：“我送此建州，迎嗣君归国，尔辈将安归乎？”贼遂溃，渠帅数人，皆听命洪进。至建州，延政以为本州马步行军都校，既而遣归泉州。及延政入江南，璟以从効为清源军节度使，洪进为统军使，与副使张汉思同领兵柄，累立战功。从効卒，少子绍镃典留务月余，洪进诬绍鎡将召越人以叛，执送江南，推汉思为留俊，自为副使。汉思年老醇谨，不能治军，事事皆决于洪进。汉思病其专，因大飨将吏，伏甲谋杀之。酒数行，地震，栋宇垂倾，坐立皆不自持。同谋者以告洪进，洪进急起，众惊悸散。汉思见事不成，虑洪进先发，常严兵为备。洪进子文显、文颢，皆为指挥使，勒所部欲击汉思，洪进不许。一日，从二子常服安步入府中，叱散直府兵。时汉思方处内斋，洪进即出袖中巨钥反闭之，使呼于邸门曰：“郡中军吏，皆欲陈君知留务，众情不可违，当以印见授。”汉思猝不知所为，出印门隙与之。洪进即召将校吏士，告之曰：“张公老矣，授我以印，使我领郡事。”众皆贺。洪进迁汉思别墅，以兵守之。请命于江南李煜，煜以洪进为清源军节度，泉南等州观察使。时宋太祖平泽潞，下扬州，取荆湖，威震四海。洪进心惧，遣牙将魏仁济间道奉表，自称清源节度副使，权知泉南等州军府事，且言张汉思老不能御众，请臣领州事，恭听朝旨。太祖遣通事舍人王班赍诏抚谕。建隆四年，遣使两入朝贡。乾德二年，制改清源军为平海军，授洪进节度泉漳等州观察使、检校太傅，赐号“推诚顺化功臣”，铸印赐之。以文显为节度副使，文颢为漳州刺史。洪进以修贡朝廷，多厚敛于民。第民资百万以上者，令差入钱，以为试协律奉礼郎，蠲其丁役。及江南平，吴越王入朝，洪进不自安，遣文颢入贡。太祖因诏召之，遂入觐，至南剑州闻太祖崩，归镇发哀。太宗即位，加检校太师，入朝。朝廷遣翰林使程德元至宿州迎劳，既至，赐钱千万，白金万两，绢万匹，增其食邑，以子文颢为团练使，文顗、文顼并为刺史。洪进遂上言，愿以所管泉、漳两郡献于有司。太宗优诏嘉纳，以洪进为武宁军节度同平章事，留京师奉朝请。诸子皆授近郡，赐白金万两，各令市宅。明年，从平太原，六年，封杞国公。雍熙元年，进封岐国公。洪进年老，富贵且极，上言求致仕。优诏免其朝请。二年以疾卒，年七十二。赠中书令，谥曰“忠顺”。《宋史》。
　　知军州事
　　陈文显　字仲达，洪进子。洪进领漳泉节制，署左神机指挥使，迁泉州马步军都军使，右军押衙。乾德初，朝命平海军节度副使，累加检校太保。洪进归朝，授文显通州团练使，知泉州，未几代还。时太宗征太原，朝行在久之，出为青、齐、庐、寿、西京、川南北、陕州、四州郡巡检使。文显与诸弟不睦，私藏列讼。真宗咸平初，为御史中丞李惟清所论劾，诏念洪进忠勋，令御史台诫谕之。寻以疾改通许镇都监。六年卒。子宗宪历户部员外郎，为西京作坊使，宗元殿中丞。《闽书》。
　　乔维岳　字伯周。太平兴国三年，以通判知军州事。时盗起仙游，众十余万攻郡城。郡中兵仅三千，势甚危急。监军何承矩欲尽屠其民，焚府库以遁。维岳抗议坚守。既而转运使杨克让率兵破贼，围始解。事闻，下诏褒之。旧志。
　　知州事
　　孙逢吉　太平兴国七年知泉州，以精忠厚德见称。真德秀守泉时，举与程大昌、颜师鲁、林枅、韩国华、陈偁、赵鼎并祀《闽书》。
　　韩国华　字光弼，安阳人。太平兴国二年进士。景德中，以太常少卿出知泉州。质性纯直，治有时誉。子琦，郡舍所生也。后人溯所自出，石刻国华及琦像祀府中，而名府治之堂曰“忠献”。旧志，参《闽书》。
　　陈靖　莆田人。太宗、真宗朝屡议均田，三司使阻之，不果行。大中祥符、天禧间累官知泉州，重农爱民，郡人德之。旧志。
　　方慎言　字应之，莆田人。天圣元年知泉州。会岁饥，大发官廪赈贷，尤恤鳏寡孤独。生子有以“方”为名者。旧志。
　　叶宾　仙游人，景德二年进士。天圣六年知泉州，治理甚明。尝临印南安县，有盗截牛舌者，其主以闻，阳为叱去，阴令屠之，即有告屠牛者，宾谓曰：“截牛舌者汝也。”讯之，果服。旧志。
　　曹修睦　字公臣，建安人。景祐间知泉州。滨海有天水淮，迎潮水溉浸旁田数十里。自渠水湮塞，田芜租逋，修睦为疏凿之，渠通而田复，流民还业，赋额复旧，利及百世。长于文学，范仲淹尝赠以诗曰：“泉南曹使君，诗源万里长。复我百余言，疑登孔子堂。闻之金石音，纯纯自宫商。”节《闽书》，参《蔡忠惠集》。
　　沈周　字望之，钱塘人。康定元年守泉州。为治简易，讼有可已者，辄使归思之，狱以故少。泉旧多盗，日暮市门辄闭，禁民勿往来。及周至，除其禁而盗亦止。旧志。
　　蔡襄　字君谟，仙游人。至和、嘉祐间两知泉州，威惠兼行，民畏而爱之。州之东有万安渡，涉海而济，往来畏其险。襄立石为梁，长三百六十丈，种蛎于础为固，又植松七百里以庇道路。泉人刻碑记德，立祠祀焉。祠在桥南，今犹存。旧志。
　　关詠　籍贯阙。嘉佑八年自太常少卿知泉州，改光禄卿秘书监。泉有番舶之饶，官州者多市取其货，十不偿一。惟詠与参军杜纯无私买，竟以不察举他官坐免。《闽书》。
　　晁宗恪　字世恭，祥符人。熙宁间，自朝散大夫守光禄卿知泉州。修废弛，督奸强，威信盛行，盗不敢发。狱无系囚，人安其政，去而思之。《闽书》。
　　陈偁　字君举，沙县人。通判蔡州，尝以疾，在告力争枉狱，免死者五人。熙宁八年，召知开封府，属新法行，请外知泉州，以治行闻。召见，改惠州。元丰五年，复知泉州。旧法番商至，必使诣广东；否则，没其货。偁请立市舶司于泉，诏从其议。以朝议大夫致仕，赠特进。旧志。
　　陈枢　字慎之，湖州长兴人。熙宁间自宣德郎守尚书屯田员外郎知泉州。去觚角，绌雕琢，敦朴平易，刑宁失罪，惟恐伤人。赋役度所不可蠲除者，然后调发。与民为期会，未尝取疾争先。泉岁凶，枢筑室止穷民，饥者给食，病者给医。使者搜兵于闽，益广西戍。枢言：“兵当搜者，父母老或疾，至无他子，皆可听免。”诏为令。元丰元年，曾巩为福州充福建路兵马钤辖，奏疏曰：“臣所领内，知泉州事尚书屯田员外郎陈枢，质性纯笃，治民为循吏，积十有五年不上课，故为郎久不迁。方朝廷抑浮竞、尚廉素之时，宜蒙特诏有司，奏枢课优，进其官以奖恬退。”于是特迁枢尚书都官员外郎，诰曰：“吾笼枢也，以戒奔竞。”《闽书》。
　　黄伸　邵武人。嘉祐六年进士，元丰中知泉州，建学校，芝生于梁。改建州，历官司农卿。旧志。
　　陈觉民　仙游人。熙宁初登第，元祐中知漳州、建州、福州，所至有治行。崇宁五年，改知泉州。时有司建言，欲榷六郡酤。觉民陈五不可，且移书约他郡同请，其事遂寝。迁本路提刑。风采严峻，未尝与僚属妄交一谈，人甚惮之。旧志。
　　陆藻　侯官人。宣和中为泉州郡守，招致郡中谢事五老，赋诗赠之曰：“五老三百五十七，俱生仁祖承平时。名齐庐阜久传世，身异商山深采芝。”兄蕴，同时为建宁守，俱有名。旧志。
　　张阐　字大猷，永嘉人。绍兴中通判泉州军州事，靖康中知泉州，有治声。累官工部尚书，赠端明殿学士，谥忠简。《闽书》。
　　梁岩老　永福人。政和中，金再犯阙，奉使敌军中，被幽荒寺。日给以饮食，食余辄私晒之。复阴渍其壁，既而壁坏。挟余粮夜遁昼伏，竟全节归。高宗嘉叹。建炎元年，除直秘阁，知泉州，方欲大用之，未几卒。士大夫惜焉。旧志。
　　刘子羽　字彦修，崇安人。宣和间与父韐守真定，金不能拔而去，由是显名。绍兴六年知泉州，在郡二年，政多泽民，民爱之如父母。旧志。
　　赵鼎　字元镇，闻喜人。崇宁五年进士，历迁司勋郎官。尝上言罢王安石配飨。后以忤旨出奉祠，历知洪州，召拜参知政事，为给事中勾涛所诋，出知绍兴。秦桧往饯，鼎不为礼，桧憾之。有旨召鼎，鼎至越匄祠，桧恶其逼己。绍兴九年，徙知泉州年余，安抚泉民。桧又讽御史中丞王次翁论鼎治郡废弛，命提举洞霄宫。鼎自泉归，复上书言时政，桧忌其复用，讽次翁又论其乾没府钱十七万缗，安置潮州。孝宗即位，谥忠简，赠太傅，追封丰国公。旧志，参《闽书》。
　　陈彦才　字用中，平阳人。宣和进士。秦桧寓永嘉，彦才居与邻，未尝谒之。彦才与桧生辰偶同，戏作诗曰：“命贱安能比巨公，偶然生月与相同。只为日上差些子，甘向连江作钓翁。”后历徙知泉州。朱文公跋其述怀诗，称其廉静自守，不肯屈意权门，有省身知足之叹。雍正志稿。
　　汪藻　字彦章，德兴人。父谷，丞晋江，生藻丞舍。绍兴间，藻来守郡，年六十余矣。其谢表云：“访六十年之父老，恍若前生；佩二千石之印符，敢期今日。”陈俊卿为观察推官，与藻同时。郡中失火，藻急往视，诸椽属方出饮，俊卿虽不同饮，顾其与卒，实假之行。既与诸僚属皆以后至被诘，俊卿同诸椽属唯谢而已。后藻知俊卿服勤职事，居恒不赴宴会，怪而问故。俊卿曰：“某不能止僚友之行，忍自解以重其罪乎？”藻深叹服，谓不可及。藻博闻强识，寤寐千载，心摹手追，穿贯罗网，推原天人道德之旨，古今兴坏之迹。金华劝讲，石室紬书。典册施之朝廷，乐歌荐之祀庙。硕学鸿文，暴曜一世。《闽书》。
　　陈康伯　字长卿，弋阳人。绍兴十六年知泉州。时海寇间作，朝廷遣刘宝、成闵逐捕。康伯以上意招怀之，盗多出降，籍为兵。久之，不逞者阴倡乱，康伯讯得实，论杀之，州以无事。历官尚书右仆射，同中书门下平章事，高宗谓其“静重明敏真宰相”，孝宗称其“器量从容，可比谢安”。旧志。
　　叶廷珪　字嗣忠，瓯宁人。绍兴十八年以兵部郎中出知泉州，为政清静简易。时通淮河塞，廷珪疏引入城，语州之士曰：“通此巽水，十年当出大魁。”至期梁克家应之。尤工诗，与傅自得一见如平生，会即谈诗。一日出所作《郡斋罗汉室》示自得，末云：“几多雁骛行间吏，衙退频来礼释迦。”自得曰：“泉故剧，郡公使吏辈优游如此，可以观政。”廷珪以为会心之友。喜编纂，有《海録杂事、碎事》传于世。去后，郡人祠于清源下洞。旧志，参《闽书》。
　　赵令衿　宋宗室也。绍兴二十一年知泉州。博学能文，在郡留意教养。建堂祀姜公辅、秦系于九日山下，民感其化。官至明州观察使。旧志。
　　辛次膺　莱州人。第进士，为吏部郎时，以劾秦桧妻兄王仲嶷等不法，求去，除直秘阁湖南提刑。未几罢，奉祠阅十六年，甘贫无求。桧死，起知泉州，为政清静，务先德化，人安其不烦。移福建帅，丁母忧，乞纳禄。为人孝友清介，立朝謇夸谔，仕宦五十年，无丝毫挂吏议云。旧志。
　　范如圭　字伯逵，建阳人。登进士第，历校书郎兼史馆校勘。尝以书责秦桧曲学背师、忘仇辱国之罪。谒告去，杜门十余年。绍兴二十九年，起知泉州。时南外宗正官寄治郡中，挟势为暴，占役禁兵以百数。如圭裁之以法，宗室大沮恨，密谮之，遂以中旨罢领祠。旧志。
　　刘珙　字共父，崇安人。绍兴十二年举进士，隆兴间知泉州，委事僚属，一无所问。人意其不谙或不屑为，既乃取而自为之，辨察精明，区处的当，士民悦服。历观文殿学士，卒赠光禄大夫，谥恭肃。《闽书》。
　　陈俊卿　字应求，兴化人。隆兴二年以宝文阁待制知泉州。初俊卿为州观察推官，服勤职业，同僚宴集，恒谢不往，民受实惠。秦桧恶其不附己，改南外睦宗院教授。后累迁参知政事。平生孝友忠敬，清严好礼。在朝正色危论，侃侃无所避焉。旧志。
　　赵子潚　宋宗室。乾道二年知泉州。吏有掠民女为妾者，其妻妬悍，磔之贮以缶，抵其兄兴化椽廨中。妾父诣郡诉吏，不能决。子潚廉知，密令人往兴化掩取之。果得缶，遂成狱，其精明多类此。旧志。
　　王十朋　字龟龄，乐清人。由太学试策，高宗廷擢第一，历官吏部侍郎，力辞出知饶州，移夔州，继知湖州。户部责虚逋三十四万，命吏持券往取，不听，即请祠去。乾道四年，起知泉州，下车会七邑令饮，作一绝云：“九重天子爱民深，令尹宜怀侧隐心。今日黄堂一杯酒，使君端为庶民斟。”于是割俸钱，创贡闱，布上恩，恤民隐，士之贤者，诣门以礼致之。朔望会诸生学宫讲经。修姜公辅之墓，立秦系之祠，复韩琦“忠献”、蔡襄“安静”二堂。僚属间有不善，反复告戒，使之自新。民输租，俾自概量。谕至，温词晓以理义，多退听者。去之日，老稚攀留，越境以送，思之如父母焉。后以龙图阁直学士致仕，州人建梅溪祠祀之。朱熹称十朋“疎畅洞达，如青天白日，磊落君子也”。旧志，参《闽书》。
　　汪大猷　字仲嘉，鄞县人。干道七年以敷文阁待制知泉州。时昆舍邪尝掠海滨。岁遣戍防之，劳费不资。大猷作屋二百区，遣将留屯，寇不复犯。久之，戍兵以真腊大贾为昆舍邪执之，大猷曰：“昆舍邪面黑如漆，语言不通，此非也。”遂遣之。故事番商与人争斗，非折伤罪，皆以牛赎。大猷曰：“安有中国用外岛夷俗者？既在吾境，当用吾法。”三佛齐请铸铜瓦三万，诏泉、广二州督造。大猷奏：“法，铜不下海。中国方禁销铜，奈何为其所役？”卒不与。进敷文阁直学土，留知泉州。旧志。
　　姚宪　淳熙中知泉州。易学宫庙门，修文昌阁及诸斋。《闽书》。
　　韩彦直　淳熙六年知泉州。始置小学以教民，择有学行之士二员，职训导讲说。《闽书》。
　　程大昌　字泰之，休宁人。绍兴中试馆职为秘书省正字，历官权吏部尚书。淳熙七年，方行中外迭更之制，力请出外，遂知泉州，有惠政。江州贼沈师作乱，戍将萧统领战死，闽部大震。大昌趣统制裴师武讨之，贼遂遁去。迁知建宁府，徙知明州，致仕卒。大昌博学善考究，著述传于当时。旧志。
　　赵必愿　字立夫，宋宗室汝愚孙也。淳熙中以华文阁直学士知泉州。罢白土课及免差吏榷铁，讽诸邑行义役。秋旱，力讲荒政，乞发仓赈救，多所全活。必愿为政，平易以近民，忠信以厚俗，尤留意武事，申明左翼军节制事宜。卒赠光禄大夫。旧志。
　　司马伋　淳熙九年以宝文阁待制知泉州。居二年，除龙图阁待制，再任。增饰礼殿，设殿帘，两庑揭御赞，锓诸板。修城中坊表百余，命郡文学陈谠书扁，法曹祝绘为图记。《闽书》。
　　林枅　莆田人。淳熙十二年知泉州。以清德律贪，除诸邑无名科敛，讼牒盈庭，剖决不滞，一时豪强敛迹。莆泉密迩，亲故不敢干以私。后帅闽。卒，民立祠以祀。旧志。
　　傅淇　字元瞻，仙游人，晋江令佇子。由进士淳熙中知泉州。迎九十老母就养，洁己爱民，惟恐有愧于父。郡人即县厅西为堂，绘佇像祀之。后知温州，卒赠中奉大夫，直龙图阁，莆田开国县男。《闽书》。
　　颜师鲁　字几圣，龙溪人。第进士，历官监察御史。尝论除职师藩者，平时交结权幸，一纡郡绂，辄掊克以厚苞苴。故昔以才称，今以贪败。高宗纳其疏袖中，行之。后迁吏部尚书，抗章请老。淳熙十六年，以龙图阁直学士知泉州。始至即蠲海舶诸税，诸商贾胡尤服其清。为政专以恤民为心，郡人塑像祀之。旧志。
　　朱佺　绍熙五年知泉州。奏罢榷盐，以舒民困。《闽书》。
　　谢谔　字昌国，新喻人。绍兴间举进士，自分宜县擢监察御史。光宗登极，献十箴，累迁御史中丞。庆元间，以焕章阁学士知泉州。所着《圣学渊源》五本，孝宗每对廷臣诵之。又尝进《孝史》五十卷，诏付秘书省。《闽书》。
　　刘颖　庆元五年以中奉大夫集英殿修撰知泉州。以钱米畀十五禅寺，使募工开浚东湖，助以壮城之卒，因以为放生池，凡二万九千余丈。求石于延平，访太湖石于故家，取唐以来刺史题名，加删润，去繁芜，属善士书刻之。《闽书》。
　　倪思　字正甫，归安人。嘉泰元年知泉州，新学校，修城郭，缮器械，训士卒，浚河渠，造桥梁，葺候馆，立养济院，百废俱兴，民不告扰。真德秀将守泉，贻书问政，思告以毋崇宴觞，毋艳賨贷，静以安民，俭以化俗。思殁有年，德秀为祠而记之曰：“泉守多矣，不求祠而民祠之有三人焉：蔡襄、王十朋，其一思也。”史称其屡触权臣。三黜不变。旧志，参《真西山记》。
　　叶适　字正则，永嘉人。淳熙五年进士，初为太学博士，除太常博士。朱熹为林栗所劾，适疏争，不报。历国子司业，力求补外，除太府卿兼总理江淮军马钱粮。罢主管冲祐观，差知衢州，辞，起为湖南转运判官。庆元三年，迁知泉州。宁宗朝，召入对，进宝文阁待制兼江淮制置使，累宝文阁学士、通议大夫。卒谥文定。适生平喜读书，考论古今，品藻人物，不以世务萦怀，名重当世。学者称为水心先生。《闽书》。
　　章良能　嘉泰四年以朝散郎知泉州。甃学宫十五斋地，增置官书三千五百余卷。《闽书》。
　　陈子冲　开禧中以中奉大夫右文殿修撰知泉州。奏除秋粮重税，民感之。《闽书》。
　　邹应龙　字景初，泰宁人。庆元二年进士，嘉定三年守泉州。修举废坠，兴学古文。郡城故卑薄，应龙以贾胡簿録之资，请于朝而大修之，城始固。又即明伦、议道堂间，建六经阁。德济门外，笋江下流，旧以舟渡，始造石桥，长一百五十余丈，翼以扶栏。居民行旅便之，以拟万安桥焉。历官佥书枢密院事。旧志。
　　程卓　字从元，休宁人。淳熙中廷对首乙科，嘉定元年知泉州。修辑郡志，请推官李方子纂《清源文集》，凡国史家集与碑碣楹壁，遍加搜采，勒为成书。为政简静不扰，士民安之。节《闽书》。
　　真德秀　字景元，号西山，浦城人。庆元五年进士。嘉定十年知泉州。时番舶惧苛征，至者岁无三四。德秀至郡，首宽之，遂岁增三十六艘。输租令民自概，听讼惟揭示姓名，人自诣听。治势豪梗法，务在痛绳。海寇作乱，官军败衄，乃祭兵死者；亲授士卒方略，擒之。巡历海滨，增屯要害，以备不虞。绍定中，再知州事；迎者塞路，深村百岁老人亦扶杖以出，欢声雷动。诸邑二税，尝预借至六、七年，德秀入境，首禁之。有累月不解一钱者，郡计稍逼，或咎其宽恤太骤。德秀谓：“民困如此，宁身代其苦。”决讼自卯至申未已，或劝啬养精神，德秀谓：“无以惠民，仅有政平讼理，事当勉耳。”时南外宗官在泉者三千三百余人，以上、中、下、末四等给应，德秀多方区处而敛不伤民。其他善政尤多。所著《心政经》、《劝谕文》，人皆传诵，祀名宦。明嘉靖间，郡人复立祠郡治之东，专祀之。旧志，参《道南源委》。
　　宋钧　莆田人。绍兴间进士，先为晋江尉，捕盗有方，擢知南海县，廉能著声，广民爱戴。嘉定十二年知泉州。旧有银矿，令以其银代台、信、邵武、建昌四州上供，而以四州所产绸棉绢帛折还，支散官兵。后银矿闭废，四州折还绸绢皆纰恶，又积欠，大为民病。钧恳奏，乞各从初赋，从之。除海苔、砺房、葵叶、盐鲑等税，捐俸代输畸零下户，创局讲荒政，所活万计。代真德秀，善继其政，民戴而祠之。旧志，参《广东通志》、《闽书》。
　　王栋　字子东，文正公淮之子。由司农少卿出守袁州，改知泉州。政尚简静，驭吏以严。《闽书》。
　　游九功　建阳人。宝庆元年守泉，在郡以清严称。留心教化，拨五废寺田于石井书院，以廪学徒。南安令毛淮、簿谢观作新学舍，考成之日，九功率僚属诸生周旋庙廷，以庆其能。旧志。
　　孙梦观　字守叔，慈溪人。宝庆二年进士，历官大宗正丞兼屯田郎中、将作少监。以言事忤当路者，绍定中出知泉州，兼提举市舶。重名节，蠲租省罚，有循良之誉。丞相董槐召迁，帝问廉吏，首以梦观对。迁司农少卿兼资善堂赞读，后知建宁府。卒，其家仅败屋数间而已。旧志，参《闽书》。
　　李韶　字元善，连江人。嘉定四年进士，绍定四年通判泉州。忠厚纯实，郡守游九功素清严，独异顾韶。端平初，迁右正言，上封事数千言。理宗嘉其真有爱君忧国之心，以宝章阁直学士知泉州。忠厚慈爱，简淡冲粹，纯实便民，州人戴之。旧志。
　　刘伟叔　嘉熙间以奉直大夫知泉州兼权福建路市舶。尝捐公帑钱二百一十万，治庙门、殿庑、讲堂。《闽书》。
　　赵汝腾　字茂实，号庸斋，宋宗室。宝庆间进士，累官端明殿学士，知泉州及南外宗正司事，皆有善政。朝廷赐田宅以旌其廉。卒谥忠靖。旧志。
　　王会龙　嘉熙四年以朝奉郎知泉州。与典宗赵师恕，率僚属偕寓公、郡士诣学，行乡饮酒。擢太府少卿。《闽书》。
　　颜颐仲　龙溪人，师鲁之孙。淳熙二年以侍郎出知泉州。罢溪籴，减商税，除监贼，教宗室，开东湖，民甚德之。历官吏部尚书。旧志。

　　元
　　总管
　　怯来　至顺间为泉州路总管。时文庙凋敝，廊门及师生舍皆坠漏，教授陈应麟请修之。怯来曰：“事孰有尚于此者，当与子亟图之，毋使我有既去之悔。”乃召诸工度费，费且不赀，则曰：“士廪薄，不可以支给也；民力瘁，不可以重劳也。”则出私币倡，在郡之笃义者，人争乐输，而师生亦各随力佽助。庚寅五月肇功，自礼殿至礼门，悉易其坏而丹雘之。作棂星门，饰先圣先贤，从祀贤人像。明伦堂、学正录厅、左右斋四十间悉改。覆平窊地为堂准，辟斋戺为广庑，从祀之祠以次兴修，历三年而告成。应麟驰书于陈众仲旅为文记之。节《陈众仲文集》。
　　朱文霆　字元道，莆田人。泰定元年进士，知泉州路总管府事。左经右律，吏骇且侦；剔蠹平徭，如衡称物。有挠之者，正色不屈。尤博学善文，著有《葵山集》。致仕归。子潚，洪武中进士。《闽书》。

　　明
　　知府
　　李凤　大同人。洪武中知泉州。居官公清，百凡兴革，民所信服。征输期会，不事督责而办。疏通河渠以便民，尤重祀典。循良之声，为明代贤守冠。祀名宦。旧志。
　　胡器　字仕琏，新喻人。以贡授普安军民府通判。洪武三十一年，练子宁荐其贤，擢知泉州。始至，革蠹弊、课农桑、修桥渡、兴学校、奖励学者，岁时召父老，令各诲其子孙。每判死刑及徒配，恒郁郁不乐。或问其故，曰：“吾不能化民，故致此。”仓库火，风猛莫遏。器向火稽首，火遂灭。贡士刘孔宗当补伍，试其文奇之，送补郡庠，遂登永乐甲申进士。泉科第盛，自器作养始。召修《永乐大典》。父老号泣送之。升贵州按察使，历官国子祭酒。旧志，参《闽书》。
　　蔡锡　字廷予，鄞县人。永乐癸酉举人，洪熙初授给事中，宣德间升知泉州。廉慎勤敏，孜孜为民。均徭役，兴学校，奏除洛阳、东山、大桥三镇戍兵，公私便之。尤善摘伏，时泉卫卒悍，城中居民放鹅东郊。卒驱入其群。竞诉至庭，锡问曰：“汝辈鹅以何时放？”卒曰：“早食间。”民曰：“某适放尔。”锡令民认鹅，笼而置之。日暮，卒鹅矢草，民鹅矢谷。杖卒遣之，人服其明断。自是，卒不敢为暴。洛阳桥圮废，故石有刻文云：“石摧颓，蔡再来。”至是，锡捐俸修之。海深不可址，钖檄文海神，遣卒投之。卒醉卧海上，寤视檄面题一“醋”字。锡曰：“酉月廿一日，是其期也。”至期潮果不至。桥成，民祠于蔡忠惠祠畔。历官至大理卿，出抚湖广。旧志，参《闽书》。
　　尹宏　字克宽，历城人。正统间知泉州。廉正公勤，留心抚字，旱祷辄雨，岁以屡丰。卒于官，民为肖像立祠祀之。仍葬其衣冠于城东，勒碑纪德，岁时致祭冢下。旧志，参《闽书》。
　　熊尚初　南昌人。由吏员举授都察院都事。正统末以荐知泉州，刚梗廉勤。时汀寇邓茂七分党侵掠泉界，镇巡檄尚初监军，不旬日降贼数百。明年贼逼境，请调卫兵未至，尚初曰：“不可延寇歼吾民。”乃自提民兵，与晋江簿史孟常、阴阳训术正杨仕洪拒战于古陵坡，兵力不继被执。贼欲屈之，不可，迫以资赎，又不可。踞坐大骂，遂与孟常、仕洪皆遇害。已而调兵至，贼走去。郡人立祠古陵桥西祀之。正德中，知府葛恒移祀城中，名其祠曰“卫民”，以史、杨配焉。旧志。
　　张岩　上虞人。景泰间知泉州府。浚市河，通舟楫，毁僧尼庐舍为社学。郡豪王大观不法，岩谕使自新，悉听命。会石左伯行部至，再以属岩，大观出不逊言，岩杖杀之。其子谐阙讼岩，朝廷命按之，人人言太守冤，得释。移守荆州。《闽书》。
　　欧阳复　桂阳人。景泰辛未进士，天顺末以兵部郎知泉州。廉明公恕，事集而民不扰。有媪讼妇不孝，复问曰：“妇不供馈乎？”媪曰：“无食者四餐。”复责妇曰：“汝何饿姑？”妇曰：“饿姑不孝，虽贫何敢！”阳复怒叱曰：“尚敢言？”密令左右取桐油煎面饼食媪。媪食而吐，皆白粲。遂以大言责，媪感泣悔悟。慰其妇而遣之。祷雨未应，审狱囚，释疑似，遂大雨。在郡遘疾，郡人竞为祷神。比卒，哭声遍闾巷。为立祠，与蔡锡、尹宏并祀，曰“三太守祠”。旧志，参《闽书》。
　　徐源　巢县人。天顺元年进士，成化间以户部郎出知泉州府。创新闸于桥南，修金鸡桥于南安，人名其闸与桥曰“徐公”。《闽书》。
　　沈海　常熟人。成化中进士，知泉州府。敦厚周慎，富于经术。始至，摘发伪造仓印二十余，人皆股栗。岁旱祷天，有“愿捐十年寿，化为三日霖”之语，雨遂澍应。以艰归。《闽书》。
　　陈勉　临川人。成化中进士，以刑部郎出知泉郡。捕海寇，禁以水火葬者，剔爬奸蠹，庶民大悦。丁艰去《闽书》。
　　马岱　字伯瞻，江都人。成化二年进士，初任户曹，识监精明。及知泉州，民有数世不葬者，岱谕以礼，旬月葬者千计。僧以尼为下院，岱罪其尤者，余以配平民。内艰解任，行李萧然。岱刚峭，好面折人过，不避权贵，多招怨惮，守正嫉邪，世人比于古矜。《闽书》。
　　李哲　字克明，鄞人。成化十一年进士，弘治间以刑部郎知泉州府。好士爱民出于诚心，而材足充之。修郡县学以作诸生，葺端明祠以表先贤。他诸桥梁、陂塘之政，次第修举。《闽书》。
　　张濂　越州卫人。成化进士，弘治间以郎中来守泉州。廉洁雅正，兴利除害，果于有为，士民服而感之。旧志。
　　吴晟　字克明，弋阳人。由进士历户部郎中，弘治十六年任泉州府知府。不为矫饰之政，居之以宽，行之以平易，惟务安利其民。偶有梗化者，未尝不厉威痛惩之，而仁心为质，盎然春和。邑人信丰令庄概刻唐欧阳詹文集，力未能成。晟闻之，曰：“是郡中文献也，吾当表章之。”捐俸以卒其工。操守洁清，临事勤慎。戴德者，万口一词，报最入京。士民请蔡清为序，以赠其行。节《蔡文庄文集》。
　　包溥　字民敬，鄞人。弘治三年进士，正德间知泉州。丰采峻劲，公门如水，弛张以法，吏胥不敢渔民。讼牍盈箱，酌宽猛，应之晏如，庭无滞讼，严稽奸宄，萑苻屏迹。时和年丰，民胥乐业。入觐道卒，所遗图书、敝衣，人称包廉。《闽书》，参《再征堂集》。
　　张津　字广汉，博罗人。成化丁未进士，初令建阳，筑城赈饥，有异政。正德四年，以监察御史出知泉州。时逆瑾扇焰，镇舶私人，络绎郡邑，津以严重镇之，辄屏息以去。政平而信，吏不敢欺，民讼无作诞者。在郡三月，瑾逐不附己者，津与许进、马文升、刘大夏皆矫旨为民，百姓攀送塞道。后瑾败召用，累官户部侍郎兼都御史。祀名宦。旧志。
　　程琯　字德和，歙县人。弘治丙辰进士，初除南户部郎，以廉称。正德间出知泉州府，长于抚民，不事鹰击。擢两浙盐运使，卒。《闽书》。
　　叶信　字中孚，上虞人。弘治中进士，任大理寺副，为逆瑾所诬陷，矫诏杖阙下，谪判济州。正德间，再三起为泉守。时镇阉每行，府守以下并易章服，解组绶，郊迎，阉入据馆，守率佐以下入班庭溜，再屈膝拜俯伏。阉从几旁徐起答之，以次毕，守又与佐属左右，待得命乃退。小不谨，或拒所括，辄得祸，间至被逮阙廷杖毙。至信为泉守而某阉至，信四卒肩舆，驰甬不下，导呵以入驿。丞用故事，唱门下曰：“泉州知府进。”信大怒，迥舆南停，榜丞以十数。丞不胜痛，号呼祈免，一馆中无不洒然改色者。阉下阶迎信，谢无状。明日遂去，然犹索例输千金于府佐。佐白信，取库金满千，遣吏斋记与之。阉又大恐，悉谢不受。于是诸旁府闻之，稍稍梗阉，阉势大衰息。始信为工部时，同舍郎某以墨闻，信从之饮，醉。沃手先同舍郎，次信。信诧奉盆者易之，曰：“是污吾手。”同舍郎故善诸闱，至是乃竟构信，自泉徙蛮徼，竟败信于思南。《闽书》。
　　葛恒　无锡人。由进士历刑部郎中，正德十二年任泉州知府。听讼明允，民无称冤，事无丛积。催科有法，敲扑不施，累年积逋，数月输完。是时惠安麦一茎两穗，同安粟一茎五穗，郡人欢呼，以为贤太守征应云。节《筍江集》。
　　高越　号抑斋，凤阳人。嘉靖二年以御史来守郡。静默恺悌，有味乎柳子厚《蠹驼传》语。居郡斋日垂帘焚香，咬菜根而已。浚泮池，通郡城河沟。修饰蔡忠惠、真文忠太守祠。延给谏史于光、行人张岳修郡志。笃澧提学陈琛，琛赠诗三十章以美之。《闽书》。
　　顾可久　号洞阳，无锡人。正德进士，好学工诗文。初授行人，疏诤南巡，与张岳同时逮系。岳见其狱中时，慷慨浏湸，无凄恻声，心服之，遂与定交。嘉靖初，起谪籍，以户部郎中出守泉州。问岳何以治泉？岳曰：“民心无常，惟上所感。”可久喜曰：“譬之作诗，诗因感而成声，政因俗而成理。”其为治，崇廉耻，敦风俗，简而有体，明而不苛。省属邑不益之费，斥去浮惰之穴于官病民者。定赋期，令民各以期输，而总其赢乏之数为稽察。讼者至庭，悉两造之词而参伍之，至词穷情见，然后罪其尤无良者。闲雅镇定，吏卒敛畏。训小民如教子弟，所措置皆中窾会。课士务先实行，所取文必根于理。岳称其笃于自信，有汉循吏风。陈琛称其善政善教，本仁而兴理。旧志，参《闽书》、《紫峰文集》、《小山类稿》。
　　屠倬　号东厓，鄞县人。嘉靖癸未进士，以郎中出知泉州。为人修饬方正，吏胥惮之，无敢窥乘。值大旱，益修其政，平讼理冤，绝罚寡费，振贫困，薄罪戾，诘奸慝，举淹滞。设坛祈祷，素衣角巾，冒暑俯伏。三日郊宿，不回公署，万仞龙湫，不辞匍匐，于是澍雨大沛，岁获丰收。时各寺田为豪家所有，而赋役专累寺僧，倬悉取田券，计亩派税，开给帖文，逋者追田入官，自此僧无负累。其政宽厚公平，以兄侨任福建布政使，回避去，民甚惜之。旧志，参李竹坡《闵雨诗序》。
　　王仕俊　号方南，安福人。嘉靖丙戍进士，由刑部郎中知泉州府。初下车时，诣学讲书，时何炯为诸生讲，末勉以王梅溪、真西山之治。仕俊首许焉，谓立政不可无本也。先以清修自矢，既以四事谕俗，为诗悬之四达之衢，有“亲民奚事修边幅，待士何曾负热凉？清素每安供具薄，辛勤思累簿书忙”之语，且曰：“而邦事，即吾家事也。”开诚立约，务期挽气运而回人心。明听断而顽嚚攸伏，募义勇而寇盗授首，锄强暴而豪右敛迹。省驿传、节库役而雕瘵获苏；招商舶、发仓谷而荒年有备。修浯溪、洛江之桥，以济行旅；筑留公永利之陂，以资灌溉。其政皆欲力追王、真二公之旧。士民感之，上官屡加旌奖。及家居，屏迹公庭，城市莫窥，乡人重焉。《闽书》，参《顾新山文集》。
　　俞咨伯　字礼卿，号蒲山，平湖人。嘉靖壬辰进士，初为工部郎中，以忤勋戚逮狱，事白复官。嘉靖十九年，来守泉。性慈恳，善拊循，下车介洁自持，秋毫无染。旧政不便民者，悉刬除之。薄赋省费，怜困恤穷，旌淑别慝，剔蠹除奸。折狱一秉虚公，申冤雪滞，胥吏屏息，不敢出一语，人亦无敢以私干者。尤加意兴学考德，表扬风节，士争濯磨，相劝于道。报政为天下第一。入觐，钖玺书、筵宴，褒封父母。复归泉，士民权欣鼓舞，咨伯益励精抚字。二十三年，春冬亢旱，二十四年，麦渐向熟，复为雨烂。时值海寇警报，船粟不通，郡中饥乏。咨伯躬诣郡里，审第贫户差等，发粟赈给，又煮粥以济尤急者。招诱粟船，每一商到，即以花红酒品，就而劳之。革揽籴，禁侵克，贾人闻风相率继至。半月间，米价归平，民赖全活者可数万。贼见贾船人众，渐避散。人谓一举两利，至今诵之。在任五载，擢河南副使以行。士民勒碑志思，祀名宦。旧志，参《顾新山文集》。
　　程秀民　字天毓，号习斋。衙州〔四〕。西安进士，嘉靖二十四年由工部郎中任泉州知府。魁伟英挺，皎然介洁之操，凛于秋霜。绝离尘垢，莫之婴染。凡拔援投抵之私，先自沮退。其见之施为，则纯体宏阔而条理详密，精采震耀而德意温恻。同溪埠头之税，大为民害，一举而革之。奸民以盗诬民，株连数人，毙于狱，又有谋同旅而夺其货于途者，经数官莫能决，秀民俱一讯即得，人称神明。郡猾书为奸利，岁盗官帑千计，结势宦自固，立发其奸，置之法。赋役输官，秤量公平，吏胥无从掊克。于是巨奸雄猾，披剥摧缩，积蠹宿赃，抉剔解散。乃与民休息，询其劳苦，悉其疾痛而宣节抚柔之。木索虽设而常栖，隶圉柴立而不用。政通人和，复集士讲道论文，所指示，皆发人所未及闻。新学宫，表贞烈祠，期年毕举。海寇陆梁，爰赫斯怒，发纵授画，鼓励将卒，迄奏肤功，歼其魁而执其丑，鲸波以靖。上官奖荐稠叠，以母丧明，投牒终养，士民遮留者亿万计。后起知建宁，值倭乱，有捍城功。终云南参政。《闽书》，参顾新山，林次崖文集。
　　方克　字惟力，号西川，桐城人。嘉靖丙戌进士，二十七年知泉州府。廉以持身，仁以爱民，公以存心，勤以集事。兴学校，辟田畴，清户口，理赋役，除盗贼，平狱讼。不拘文法，不立威名，不投时好。拳拳以德教导民、待僚属。劝善让美，卑己尊人。虚明光大，常集众人之长。政成誉起，升苑马寺少卿，致仕。节《闽书》，参《林次崖文集》。
　　童汉臣　字南衡，钱塘人。由进士嘉靖三十二年以御史为泉州府知府。求八卦河之湮塞而疏导之，访民俗之淫恶而痛治之，凡应兴革者，皆奋然勇为。海寇窟穴澎湖，时出剽掠，大为民害。汉臣访官吏士民有智勇者，授以方略，令率义兵，伺其出没攻之，前后擒贼若干人。又大征兵将，挟澎湖，贼闻风气夺，稍解去。抚按嘉其功，移檄交奖。郡南龟湖，收宝盖、金鞍、玉屏之水，灌田万余亩。宋蔡襄定有塘规，历久渐弛，守陂之夫虽具而官弗予直，常怠而废事。民请于前守方克，奏记部使者既许而克去未行。汉臣下车，问民利病，众以为言。即符下晋邑，令无留牍，翻牍得所谓“增议塘规二十九条”，堤堰坊墉，岁治月修，启闸以时。禁豪右之侵，严狂狡之诡，灿如列眉。以宽硕接其民，不赏而劝，不怒而威。岁以荐登，粟入倍于他乡。民伐石勒碑纪之。节王遵岩、林次崖各文集。
　　熊汝达　号北潭，进贤人。嘉靖甲辰进士，三十五年以刑部郎中守泉。英敏明达，果敢担负。下车以“十四不要”颁行七邑，所禁皆害身家，累政治之事。仰西山懿范，扁其堂曰“仰真”。谈利者建盐坵抽分之议，汝达谓宜藏富于民。亡赖托铺甲名色，承符七属，凌铄官吏，需索里甲，立革除之。上官百需骛至，以时艰民贫为请，语寓箴规。台察至，属官被诬者，力为解救；以飞语被污者，白之。郡饥，亡赖民鼓众强籴，即下令大发仓廪以平米价。倭夷由海岸突犯安平，延惠、南二县，侵逼郡城，降服登陴，多方御却。城中有奸徒，谋为贼内应者，以计擒除之。仍出公帑，赈民贫乏，奸徒帖息。督抚提客兵万余戍郡，粮饷、犒给、器械，百凡峻促，从容支应，多从节省。有所不便，辄持檄入白，必得请乃已。鞫狱得情，多从轻典。摧抑势豪，无所假借，郡人欣服。丁巳端午，民廛被火，向火叩首，即反风灭火。冬，马骝祟作，牒城隍驱之，旋即廓清。粮料听民自输，赎金丝毫不染。政暇与诸生讲论经理，亹亹忘倦，多所发明。秋闱校文，得人尤盛。奏最，迁擢去。民祠祀之。祠在郡东门外，碑记谓其“政尚精严，功多御捍”。历官南京右都御史。旧志，参《林次崖文集》。
　　孔惟德　汝阳人。嘉靖癸丑进士，四十年由刑部郎中知泉州府。每见宾客，立吏两旁，辄呼曰：“邑子母请太守毋徇也。”邑人蔡居阳，旧为汝阳学官，惟德朔望偕府佐往谒，执弟子礼如初，会不久不去。《闽书》。
　　周道光　号云川，太仓州人。嘉靖癸丑进士，四十一年知泉州府。先于三十九年任本府同知，亲临泉州、永宁二卫，稽点军余，革勾连之弊；躬临一寨四澳，督理战舰，振边镇之威。适军乏食，将为变，亲诣抚谕，皆解甲散去。贼谋攻城，应兵内伏，道光侦知，歼其渠魁，释其胁从，地方以宁。既得太守之命，至省谒司道，值安平羁旅数十人，久阻会城，挟之归。谒巡抚于福清，见被掳妇女三十余，羁于官，泣言于军门释之，且给食携归，未任而泽已先及民。莅政慎施舍，重进止，革宿弊，除蠹政；振淹滞，举废坠，轻刑罚，薄税敛；省财节用，逐久恋隶卒十余辈，衙署以清。察游辞诬善者，而斥治之，奸雄缩首。加意学校，捐俸金百余，以赈诸生之不能自存者。凡兴利革弊，靡不勇往为之。道光初知开州，亦有善政。民为镌“去思”之碑。节《林次崖文集》。
　　万庆　和州人。由刑部郎嘉靖四十五年知泉州。廉勤为本，慈毅为施。剔吏蠹，锄豪奸，节省民用，调停民赋，疴瘵悉拯。尤留心庠序，复学田，葺学斋，通学泮潮汐，用作士类。严邑考以惩贪最，歼逆酋以遏乱端，善政不可枚举。念郡志自嘉靖乙酉纂修后，已历四十余年。搜罗掌放，广采旧闻。聘傅夏器、尤烈、朱安期、赵恒纂辑，而以尚书黄光升、侍郎黄养蒙总其成。于隆庆二年告成，是为隆庆戊辰志。节隆庆志序，参《闽书》。
　　朱炳如　字仲南，号白野，衡阳人。嘉靖已未进士，隆庆三年以御史出守泉州。至则慨慕王梅溪，真西山芳躅，葺其祠，为文记之。为政先教化而后刑罚，凡缙绅及僚属皆推诚相待。集父老讲明乡约，虽风雨不辍。择诸生才俊者，谈道论文，士皆勃然自奋。庚午乡试，一郡中式五十八人，首解额者二人。泉中人文，一时独盛。讼至庭，反复开譬，使输于平，一朴不滥；一金不赎。居郡三载，不以家累自随，惟两仆供爨，如在旅舍。常挂一橐，门以内，薪水米蔬，无长物。誓不入泉民一钱以归。擢两浙鹾使，濒行，囊橐萧条。阖郡攀辕号送，竟一昼夜不得行里许。在浙中，清约亦如在泉时。累官陕西左布政使。祀名宦。旧志，参《三陵稿》。
　　任汝亮　猗氏人。嘉靖间进士，授户部主事，却羡不受。隆庆初，管太仓，查盘数折，逮系狱。抗疏廷辩，中官索贿，奋言曰：“天朝法纪，可贿免耶？”既释，改兵部。万历六年，出知泉州府。大署郡门曰；“太守要钱听嘱者，不生还乡。”里人方仰其风裁，会去。初亮未至郡时，郡苦旱，祈梦九鲤湖，曰：“太守雨，何不悟？”亮至，乃雨。卒后，人有遇亮于武当山者。《闽书》。
　　姚光泮　号同庵，南海人。由进士万历元年以御史任泉州知府。温恭恺悌，曰据案坐堂，胥吏持牍纷错，沉几徐应，绝无猝言怒色，而伺者无所投闲。民以事至庭，得匐伏案侧吐词陈枉。一出片言，输服其心。敲扑不震，而讼清狱简。每行部搴帷，郊原安堵，有狎无惊。问民疾苦至切，痌瘝如其家与身，莅郡未期，民悦而爱之。已乃进俊秀子弟，时与课业，讲论士必崇正学，文必端雅裁。偲偲劝勉，匪怒伊教，不异父师提命，多士奋兴。以前御史被中改调去。郡人思之，比之韩忠献。节《三陵稿》。
　　邱浙　号厚山，南城人。嘉靖乙丑进士，万历三年以刑部郎中守泉州。天性朴茂，布衣蔬食，待士绅有礼，咨政务兴革，亹亹正论，不可干以私。崇正学，端士习，振作不倦。见小民呕呕然惟恐伤之。听讼，慰遣使平，判决者，呼两造使输罪，即白上官，不事株连，民服讼解，敲扑全弛。下所司平赋缓征，省刑薄赎，锄奸惠良，遇事执持，确不可夺。永春令某恣而墨，先令解绶，乃以闻于上官。郡中有妖魅凭子姓煽惑愚氓，立命移其邱墓。禁樗蒲，逐俳优，曰：“是椎埋之梯，游惰之媒也。”遇旱祷雨立应。满考，狱囚乘守者稍懈逸脱，氓隶相语曰：“吾侪万死奚恤，奈累公报最何？”四出追捕，获逸囚以报。终任不持郡中一钱，擢山东副使，历官广西总宪。卒之日，薄田数亩，敝庐不蔽风雨。郡人思之，与前守熊汝达合祀，曰“二贤太守祠”。旧志，参《三陵稿》、《田亭草》。
　　邹墀　余姚人。隆庆戊辰进士，万历九年由刑部郎出知泉州府。约饬廉隅，暮金不入。旦坐堂皇，吏抱牍次第受署。浣手奉法，独煦濡苍赤，务期成就安全。两造至前，片言立决，事毕即遣归农。涤除烦苛，为诸邑令倡。宦宗巨室，接之以礼，至遇事直枉，则毫无假贷。虽有势如山，弗能夺。暇时校阅诸生差次才品，择茂异者加意诲督之。士斌斌争自濯磨。监司欲澌流凿渠，兴穷乡水利。民咸谓河流随潮上下，稍旱即海咸乘之。下流既分，上源弗给，沃壤且变为斥卤。而主者力排异议，蠭厉畚锸。墀博采舆论，驰白巡抚赵公，檄下立止之，万户称庆。五载迁本省巡海副使，复升参藩，擢广东廉访使。泉民建生祠祀之，勒石纪焉。节《田亭草》，参《梅谷集》。
　　贡靖国　号洪山。丰城进士，由刑部郎万历十三年任泉州府知府。清洁自矢，宽厚治民，举孝察廉，兴学造士。驭下甚严，门以内，无锱铢扰民，谒其庭如入广莫之野。祷雨立应。浚治沟渠，水不为灾。其时年谷丰登，枹鼓不鸣，民不诉而各得其欲。士争濯磨，秋闱隽者几四十人，元魁鳞比，五经得四。接缙绅以礼，间杯酒相酬酢，无敢以私干者。有海滨民锄墙根得白金数锭，同官知而捶楚之，钳灼之，欲得其金，坚不承，靖国语同官曰：“天赐饥民，公何必问？”以此被挤，及上计几不免，赖有周旋得无害。迁转运同知，泉民为勒石于四达之衢，已复建祠祀之。卒，祀名宦。节《何镜山集》、参《梅谷集》。
　　汪道亨　号云阳，怀宁人。万历癸未进士，二十年由户部郎中出知泉州府。廉明恺悌，政举讼清。睹郡学倾圮，叹曰：“是吾守土责也。及今圆之，庶事省而功倍。”遂发赎锾俸金若干，檄经历汪本正及府县学博重修之。不半载，竣功已。迁本省副使。轺车往来迎送者，趾相错焉。节《田亭草》。
　　程朝京　字元直，号萝阳，休宁人。随父游衢州，为西安诸生，已入成均。万历癸酉顺天乡荐，癸未成进士。万历二十三年由礼部仪制司郎中任泉州府知府。疏敏磊落，耽综诗书，翰墨吏牍，应手立就。为政果断豁达，洞悉民情。民讼词多牵连，两造至前，诘其要领，余皆不问，枉情得直，钜罪归纤。闵游民闲荡，晓以积聚，告之治生，如亲子弟。与缙绅登高览胜，形骸相忘，若方外友，亦无敢以私干者。宋韩忠献琦，生于州治，旧附祀学宫，岁久坍落。朝京建祠府廨，春秋祭享，复额府治之堂曰“忠献”，以寄景慕之怀。邑人何炯搜括清源文献千有余篇，朝京捐俸为锲木成书，留示后人，用垂永久。有大府下府索海物，如命应之，吏白曰：“恐意不在海物也。”叱之曰：“奈何以不肖测上官？”以母老告养归。郡士民牵衣拥辕不能挽。既去之明年，伐石兴碑，纪德志思焉。节《何镜山集》。
　　窦子偁　字燕云，合肥人。万历壬辰进士，由户部郎出知泉州。才具敏毅，而持以凝重。至则咨询利害，悉意罢行之。约饬胥椽，舆台成相诫，不敢犯。有宿蠹，立按其罪。事关豪家，据法持衡，虽居间百方，弗为动。听讼期于得情，有遮呼自诉者，令毋壅遏。或剖断立遣，或应诘欵服，庭无留讼。岁旱，斋心虔祷，不踰晨夕辄应。修学宫，清射圃，拆节衿髦，时程艺而甲乙之，多士奋兴。又念后来修治计靡所出，诸生贫不能读书者由赈助。适同安废观有田五百二十五亩为豪民私占，命同安令洪世俊清其漏赋，闻藩伯，归之官。割其半，岁征银一百九十六两八钱七分五厘，贮府学以备修治庙廷、斋舍、祭器及赈助贫生婚丧之用。学官支给，必请于府而后行之。以其半，畀同安学，亦如泉。广文、袁士，楚揭、乔嵩、王玑、石维盘共请何乔远为文记之。卫卒粮饷，取给于郡。异时胥吏窟穴为奸，故缓其期，加以侵牟。子偁勅主吏按月呈牍，如期给之，寸镪粒米无扣减。卫卒感其德，请尚书黄凤翔为作泉州卫散饷记。安平有石井书院，祀朱韦斋及晦翁。诸生以时弦诵其中，岁久垣圮，为豪右牟敚。某子甲庀居室，削祠前地若干尺，又屋角冲射，为形家所忌。诸生与较，则被其黠奴凌侮莫堪。以闻于郡，会子偁行部，即单车谒二朱先生祠，勒反所侵地，而置奴于法。仍谕某子甲，嘉与更始，亟葺祠以赎愆。子偁复捐俸以佐工乏。士民勒碑纪其事。性高洁，竿牍苞苴不至其门。初至时，从二三庐儿，取足给烹爨而已。蔬粲常供，每浮直于市肆，郡斋扃鐍，阒如也。俸钱外，矢不入官。入觐戒发，行李萧然。擢副使，督学湖广。郡士民相率建祠生祀之，勒碑纪焉。通志，参《何镜山文集》、《田亭草》、《千顷斋文集》。
　　程达　号信吾，清江人。万历丁丑进士，二十九年任泉州知府。下车询民疾苦，时俗悍士骄，贵家侠侈，则下令曰：“稂莠不去，嘉禾不生。无轻犯三尺也。”闻者竦然顾化。间一弗率，必致刑。于是虎攫狼贪、狐媚兔狡之徒胥敛迹。谂石湖当海舶要冲，地旷不为堡，亟移屯兵戍之。又虞戍卒枵腹，核诸屯不使豪占亩，窾诸储不使黠匿赋。当受糈，辄躬为给，给必以时。于是饬学宫，新黉舍，正佾舞，崇梅溪之祀，表文庄之庐。士听既一，乃聚八序之俊，别而试之。已群而肄之，岁致饩，日受餐，不以暱〔五〕故弛督，其扞于纲，则夏楚不废也。秩满以最，升本省按察司副使，备兵上杭兼制粤中。泉人追思，构祠祀之。节《云台藏稿》，参《田亭草》。
　　张应泰　字大来，泾县人。万历壬辰进士，三十六年以南驾部升知泉州府。下车之初，惩民无良，严芟治之，邪蠹不能为害而善良恃以无恐。清洁自守，勅励功曹，莅任数月，士民畏而怀之。会以驾部任内罣议被谪，泉人持长旛书太守功状，阖郡所以当勉留意。垒石城门，城外之梁，尽断绝之。乃乘辎軿从间道微出，市童褰帷见之，大呼曰：“此吾张公也。”复群来拥，不得行者三日。两台使者因为请铨曹，得降秩治泉如故。铨曹竟以考功法持之，调大名通判。去，郡人为南国攀辕图，系以诗，史继偕序之。应泰政事之外，兼有文章。古文词赋，脍炙时流。禔身洁修，经德不回。既去之五年，泉人勒石纪之。节《何镜山集》，参《闽书》。
　　姜志礼　字立之，号同节，丹阳人。万历己丑进士，知泉州府，以正人心，厚风俗为务。重伦常，崇节义，尊高年，尚有德，引多士，恤无告，严包籴，禁投献，剔衙蠹，惩总牙，给隶糈，时兵饷。民有不率者，从容教之，教之不驯，乃绳以法。万历三十五年秋地震，洛阳桥倾圮，大梁折入于海，故址渐湮。志礼采石，从海底结址二十三，葺旧址三十五，整补扶栏五百，增两翼镇风塔各一，折架重易，关楼亭榭一新。其他城堞坛壝，以次缮治。郡绅士颂述其政，曰《实政录》，黄汝良为序。入觐，擢广东宪副。去，民思其德，为建生祠于洛江之上。邑人何乔远为文记之。节《何镜山集》。参《河干集》。
　　阳思谦　字生白，新化人。由进士万历三十九年自铜梁令擢知泉州府。躬操廉洁，为群吏先。规恢措注，硕画井然。郡猾胥窟穴，伊久灼其弊窦，从几席上迅扫之，莫敢有心招瞬语，旁寄耳目者。境多窃盗，甚且行劫，严行保甲，俾比闾相警察，虽豪家亦愿备干掫，自是胠箧发扃之徒，无复有鼠伏鹰攫者。俗多讦讼，片纸株连，构为陷阱，为理谕法剖，一分其直枉，辄遣去，政平讼理。尤注心风教，朔望集诸生，语以慎自爱重，毋负造士令典。杜媚奉之径，塞干谒之门，咸兢惕颅化。郡乘自隆庆二年修辑，已历四十五年，聘尚书黄凤翔等重修之，以备文献，是为万历壬子志。秩满入觐，迁擢去，士民德之。节《田亭草》。
　　蔡善继　字五岳，乌程人。万历四十三年，由进士知泉州府。悉心民瘼，布政清和，剔蠹节浮，缓刑去杀。属岁浸，疫疠大作，善继曰：“守为民司命，岁何能灾？”于是多方劝赈，施药施钱，全活甚众。复借帑金，差官远籴接济，米价以平。进诸生课试，第其甲乙，首拔前列尽知名。以其间饬黉宫，修废坠，郡中濠堑沟渠皆疏通。又以溜石居下流，建塔其地，与凌霄、宝盖鼎峙为三。是秋乙卯，泉士隽者半闽榜。越己未，庄际昌巍然会状。升本省副使。郡人思其功，建祠于蔡忠惠祠之后，曰“前蔡后蔡”，岁时祀焉。庄际昌为之记。通志，参《霞栖藏稿》、《河干集》。
　　赵士许　号靖庵，吴江进士。万历四十六年由延平守调泉州知府。政尚简静，辅法行宽。所条教，一以惠元元，兴教化为首务。廉弗伤矫，明不过察，不僭为威于法外，不昵为惠于法中。猾奸望而畏之，善良煦而就之。暇进诸生会课，雌黄甲乙，闲以纪律，镕以银致，文质彬彬。寇袁八阑入崇武，闻风远避。林君泽啸哄赤水，旋就扑灭。自是农勤于野，商贾安于市，士广厉于黉宫，民和年丰，物无疵疠。秩满入觐，庄际昌为序贺之。节《霞栖藏稿》，参《云台藏稿》。
　　沈翘楚　浙江人。由进士天启间任泉州知府。见东湖湮塞，出私钱，大召役夫浚之。举其阏土，联湖为堤，比于斗柄。堤下桥之，堤上亭之，一月而竣功。于是灌溉有资，流脉通贯。自宋太守刘公颖，颜公颐仲浚湖以后，历七百年始一见之。何乔远为作浚湖记。节《何镜山文集》。
　　王猷　字壮其，东莞人。万历丙辰进士，天启七年任泉州知府。时海上陆梁，议抚不决，猷乃画抚之利，担抚之局，散党措饷，上之台使，事始定。而锺斌、李魁奇等旋抚旋叛，崇祯己巳，郊外尽甲，中丞熊公移泉，乘城守。猷简械缮糈，循行四封。见鹧鸪口为郡东南门户，乃筑城台，高百尺，纵横二十四丈，中建房五，安九大炮，各重八千钧。旁为火房三，列百子，神飞各炮。凡縻白金四百有奇，皆出俸资，不征民间一钱。台募兵二百人，领兵哨官一员，监督把总官一员，月给之饩，自是阨塞要害。寇至港门，众炮齐发，一夫之守，雄于百人，贼不敢向迩焉。复分士绅守郡城，人数雉。侦得内应奸囮，悉磔诸市，城得无虞。其冬，以计授郑芝龙，使锺缚李；明年复使郑图锺，而柑橘洋之役，歼锺遂尽。擢兴泉道副使，文武通材，忠勤矢志，整顿风俗，丰稜益凛。劳卒于官，祀名宦。雍正志，参《云台藏稿》、《敬日草》。
　　樊维城　号紫盖，湖广人。崇祯间任泉州知府。廉明勤敏，下车询民疾苦，在于词讼多门，即奏记上官，立清夙弊。旬日间，衙斋幕悴，肃然袖手。军士苦给饷抽扣，躬诣卫所，手自给散。按月查册积，猾吏胥不得稽冒。兵有余粮，士呼宿饱。俗竞讼，延岁月不能决，维城手不停挥，案无留牍。遇山海之争，星言夙驾，近者数里，远者数十里，不惮跋涉，亲临躧勘，曲直立分。海寇窃发，叛服靡常，遇警报即驰至军前，冒矢石为将士先。贼相戒勿犯，环海安堵。他若勤考较，精赏拔，多士奋勉。拊穷民，祛役蠹，里巷讴歌。筑石湖之堡，建具瞻之堂，诸废俱兴。秩满迁擢去，士民思之。节《笋堤集》。
　　孙朝让　号九芝，苏州人。由进士崇祯间知泉州府，告养归。康熙间，再任泉州府，升兴泉道。市米买薪而外，惟啜清源一斛水。日与诸生谈经课艺，讲明程朱之学。公私无扰，镇静自持，与民休养，其为政不在多言，而郡人思其德。祀名宦。《葵山文集》，参雍正志稿。

　　国朝
　　知府
　　张仲举　海州人。由官监生康熙十六年守泉州。时海氛未除，军兴旁午，民赖以全。忽有白头贼，夜踰城西北以进，达旦而遁。越日，主兵者议剿，西北半城坐以通贼。仲举坚持不可。后又获贼部萧姓者，扳扯多人，悉置不论，止枭首恶。民得安堵。后升兴泉道。
　　高拱乾　号九临，陕西榆林卫人。由监生康熙二十九年知泉州府。郡南安平一带，自辛丑播迁后，田地多荒芜，按旧册征输，民苦粮累。拱干躬历田亩，逐一勘丈清查。其无着者，申请具题豁免，民累以苏。安平士民，建祠龙山寺前，与前邑令王承祖并祀焉。后升台湾道，历官布政。
　　常光裕　正黄旗监生。康熙三十四年知泉州府。为政安静，听断详明。晋江四十七都黄姓，系宦后故家，其同乡谢姓，世为婢仆。有谢拔因弟谢世为海上伪目，迫胁黄愿将六岁幼女爱娘许配其子谢储，欲藉以洗主仆之羞，黄愿畏祸忍从；继乃强命刘福为媒，亦无寸丝为定。及爱娘稍长，决意不嫁仆属辱身。谢拔即以悔婚叠控，邑令不顾名分，反代送币聘。爱娘当堂剪发，以死自誓。而问官复将爱娘之叔黄赓喜收禁，差白役施钦立押爱娘赴县成婚。爱娘情急，路经谢拔之门，遂登梯跳入，服毒而死。邑令验报，审详复以尸兄黄捷抄抢赖命拟流审解到府。时光裕新任，吊案亲讯，备悉谢家世为黄仆，黄爱娘原供有平时呼奴呼婢，一旦呼为翁夫妯娌，实属乱伦，不可玷辱之语。及谢拔胁婚，始无媒，继无聘，前后捏词混控各情节。将谢拔拟杖满百，枷号爱娘坟前。仍追给埋葬银两。谢储身充县役，立提责革。黄赓喜无辜开释。爱娘仍请旌奖。详蒙臬司抚院照详发落，阖郡称快，目为常青天。其他摘奸发伏，伸冤理枉，多类此。
　　李大章　丹徒人。由荫生康熙三十五年知泉州府。捐俸百五十金，重造郡南三陡门。委晋邑令李元霖督之，坚完异常。《水利功德录》。
　　刘侃　字晋陶，号存庵，山东沂水人。康熙庚辰进士，四十九年知泉州府。实心勤政，不避权势。重修文庙及诸先贤神宇。又补蔡虚斋坊表，故地树立之；置祀业，遗其后裔。刊《小学实义》。颁之书院以教士，朔望躬诣训诲焉。哀矜民命，录宋儒谨刑语，勒石府堂侧，垂示将来。以卓异升闽转运使。士民怀之，立祠小山丛竹之东祀焉。数年后，奉公过泉，阖郡列户，设香案欢迎，争睹其面，咸称有召南素丝之操云。
　　张无咎　字惕斋，山东莱州人。雍正三年由部郎知泉州府。洁清镇静，每月会诸生课文，手为评隲。值岁饥，开仓赈救。越年又饥，惠邑更甚，捐俸赈济，分别有法，全活甚众。后以盘仓失额解任，百姓乐输代补，负担相续，填满厅堂，得不坠职。调任云南。去之日，绅士相率燕饯于明伦堂，送者盈郊。后历山西按察使。
　　孙鲁　号岱东，河南阳武人。由监生雍正九年知泉州府。初下车，值科考。闵泉士贫寒，下令童子就试者，自备试卷填名缴府盖印，一切卷票钱悉免之。泉人为勒碑于府照墙之东，曰“士沐新膏”。
　　王廷诤　号訚斋，全椒人。由举人乾隆三年知泉州府。下车刊《和字图说》以教民，按户分给。捐俸劝输，倡改兴泉道旧署为考棚。仍修温陵朱子祠、小山丛竹亭、欧阳行周、真西山、王梅溪各祠，浚八卦沟，葺东岳庙，捐置文庙祭器乐器。偕晋邑令胡格捐买店屋，以为诸生文会饭食之需。置买田租，为朱子祠祠丁、祭扫、香灯之费。众废俱兴，敬贤礼士。每会集诸生讲学，谆谆不倦，岁科两试，殚心搜索各书院月课，亲定甲乙，分别奖赏。经识拔前列者，不数年多登甲科。升汀漳道，历闽省按察使。
　　张宗纯　陕西长安人，提督元侯云翼之裔。由贡生乾隆八年知泉州府。志洁行芳，饮冰茹蘖。振兴文教，抚绥穷民。一切寃狱，多所昭雪。在任三载，不为赫赫之名，而民乐其生，从其化，士类尤深感激。调任部郎，仓储有蚀耗缺额者，争为捐输补足。绅士赋诗纪德，曰“温陵舆诵”。
　　书成　镶黄旗人。由监生乾隆十二年知泉州府。安静宜民，未几升台湾道。值泉州岁歉，米价腾贵。台湾民相约禁港，谷船不通。成曰：“何忍任泉民独饥？”亟下令，凡载米谷至泉州，各船悉放行无阻。于是粮艘络绎，市价以平。及丁父艰，由泉回籍，奠送者数千人。
　　伊靖阿　正红旗人。由监生乾隆十二年知泉州府。慈爱煦濡，视民如伤。缙绅贤士，以至山人墨客，皆加礼焉。考试力拔孤寒，凡贵胄富家，概绝弊窦，士论归之。
　　怀荫布　号涵邨。满洲正黄旗进士，干隆二十一年丙子授泉州府知府。爱民礼士，修举废坠。倡修郡学文庙，建尊经阁，葺万安、顺济二桥。重修《泉州府志》。志自明万历间修后，历百五十余年，重以兵燹，简略残脱。国朝康熙、雍正年间，两经修辑，未成。荫布大张文告，广征群言，移牒分采，汇报开局。延三山黄莘田、任本邑前贵州安顺守郭虞阶赓武暨各绅士，竭力纂修。起自己卯之秋，俱经裁定。书未成，壬午荫布入都引见，署郡守嘉谟申之，癸未回任，告竣，顿改旧观。二十九年四月卸事。采郭虞阶旧志序。
　　陈之铨　浙江绍兴府嵊县廪生，乾隆三十一年正月由建宁府同知升授泉州府知府。优礼士子，多方奖劝。泉州旧有四书院，其二距郡城远，在城中者小山丛竹、温陵俱逼狭，不足聚学者。之铨构堂于承天寺东，原靖海侯施襄壮别业为书院；取郡主山，名颜曰“清源”。中为讲堂，拆而东，为楼三间，祀朱子其上。左右环为学舍者，五十余区。水木亭台，藏修游息，旷如奥如。又鸠经费白镪千两。以三十三年十月卸事，郡人士为位于书院中，尸祝焉。采叶毅庵撰序。
　　杨廷桦　号蘅圃，直隶顺天府大兴县人。乾隆丁丑进士，三十六年九月由浙江金华府调补泉州府知府。宏奖风流，礼贤下士，兴利除害，雅号循良。郡清源书院为前郡守陈之铨建，而山长修金，生徒膏火，俱无所出。廷桦下车，以劝学育才为己任。进郡人谋之，鸠白镪三千五百两有奇，合旧存共四千五百两，区筹生息，权其岁入，详列宪以为经费，修脯有资，既廪有额。又以其羡余为奖赏，选刻清源课艺以为标式。十一年六月卸事，升任台湾，尤加意泉郡人。绅士奉禄位清源书院中。采叶毅庵序文。
　　冯国柄　浙江绍兴府会稽县监生，嘉庆六年二月由永春直隶州调署泉州府知府。下车勤考课，查清源书院旧时经费仅存四之一。先割俸，终岁计费八百余缗。恐无以继，乃先倡捐，复谋之僚友及绅士，鸠金备半，获符原额。申详列宪，增订旧规，以其子钱供岁费。值童子试，延名辈悉心披阅，反复周详，务绝弊窦，士类称之。七年十二月卸事，绅士为奉位于清源书院中。采碑记，参舆论。
　　岳山　满洲正蓝旗监生。由遗缺知府奏补，嘉庆二十三年四月任泉州府知府。清正爱民，不受私请。值童子试，延名流苦心搜阅，取士多得人。其首名杜彦士，少年捷进士，选庶常。二十五年二月卸事，阖郡士民拥挤饯送。既出境，犹盛称泉俗醇厚，焰然不敢当云。
　　姚观　号盥斋，江西建昌府南城县人。嘉庆辛酉进士，分发湖北知县。丁内艰，服阕引见，改福建宁德县知县。署惠安，复回宁德，卓异候升。授永春直隶州知州，署兴化府知府。道光七年八月，由永春委署泉州府知府，十一月卸事。自奉俭约，清廉爱民。官亲仆从，朴素无华。衙蠹不得挺其欲，民间狱讼，多劝使平息，丝毫不染。在县时劝谕催科，亲□省从，民争输纳。一调乡闱，取士多得。由泉州□任永春，绅士相率饯送，络绎于途。
　　蚶江通判附
　　吴尊盘　字□□，号□□，浙江山阴县人。乾隆戊戌进士，选建宁县知县。孥获逆匪，引见以通判用。嘉庆六年，补邵武府同知。七年十二月，任蚶江通判。礼贤下士。甫下车，集士观风，亲加披阅，选择制义，为士林宗。居官儒雅，醇谨不事奔竞，斗巧者，因利乘之。八年七月，出铅差卸事，既回，调别任卒。眷属羁晋江，久乃还。

　　〔校注〕
　　〔一〕“邽”当作“知”。
　　〔二〕疑为“检校”之误，下同。
　　〔三〕“四”疑当作“三”。
　　〔四〕“衢州”下，疑有脱误。
　　〔五〕“■〈目匿〉”，疑当作“暱”，“昵”的异体字。


　　●卷之三十五　政绩志【文秩之二】

　　宋
　　通判
　　林孝渊　　韩习
　　陈大亨　　孙叔谨
　　方蒙仲　　吴棫
　　戴溪　　　朱在
　　游酢　　　傅知柔
　　黄公度　　方阜鸣
　　胡大正　　张阐
　　黄彦臣

　　元
　　监军
　　偰玉立

　　明
　　同知
　　董仪　　　孔惠
　　高祐　　　罗忆
　　麦莹　　　李缉
　　尹嵩　　　胡文宗
　　丁一中　　陆一凤
　　程有守　　王一言
　　杨一桂　　万廷谦
　　何舜龄
　　通判
　　洪葆　　　郭■〈車堂〉
　　李仁　　　陈尧典
　　吴岳　　　陈嘉谟
　　蔡悉　　　何克讚
　　归大宾　　陆南至
　　殷光彦　　陈宾
　　闻人宗望

　　国朝
　　同知
　　来承祉　　王国泰
　　黄焜
　　通判
　　徐之霖　　康兆元
　　冀靖远　　陈畴九

　　宋
　　推官
　　林希逸　　郑厚
　　李方子　　龚茂良

　　元
　　推官
　　鸟古孙良桢

　　明
　　推官
　　董敬　　　吴镗
　　柯汉　　　葛瓒
　　熊一中　　张心
　　谭铠　　　叶遇春
　　郭嘉贺　　李焘
　　罗文靖　　支大纶
　　习孔教　　刘纯仁
　　卜履吉　　顾大章
　　伍维新　　丁明登
　　区联芳　　姜应龙
　　简钦文　　唐一澄

　　国朝
　　推官
　　金怀玉

　　宋
　　参军
　　陈仁璧　　陈简能
　　叶任　　　李亢
　　陈可大　　杜纯

　　元
　　经历
　　林泉生

　　明
　　经历
　　徐钰

　　宋
　　提举市舶司
　　赵崇度　　林逵

　　元
　　税课司副使
　　陈阳盈
　　提举市舶司
　　项棣孙

　　明
　　知事
　　钱周
　　司狱
　　颜贤
　　提举市舶司
　　罗伦　　舒芬

　　国朝
　　司狱司
　　熊有能

　　宋
　　泉州教授
　　刘康夫　　郑侠
　　蒋雝　　　陈谠
　　陈觉伯　　林德阳

　　元
　　泉州教授
　　闻人梦吉　　陈天锡

　　明
　　泉州教授
　　欧阳初　　黄结
　　林珪　　　潘援
　　胡崇易　　黎献
　　纪曰举　　唐尧宾
　　吴以谦　　甘继宾
　　王仕龙　　林子勉

　　国朝
　　泉州府教授
　　蒋垣　　　杨振纲
　　李镐　　　唐山

　　明
　　泉州府训导
　　徐黼　　　章源
　　裴应祥　　胡兆
　　陈希中　　梁秦
　　陈龙翔　　王玑

　　国朝
　　泉州府训导
　　陈任贤

　　元
　　学正
　　王吉才

　　唐
　　知县
　　赵颐正

　　宋
　　知县
　　危雍　　　方次彭
　　黄彦辉　　洪元英
　　傅佇　　　林湜
　　郑鼎新

　　元
　　知县
　　陈■〈馬玄〉

　　明
　　知县
　　徐瑛　　　蒋濬
　　吴云　　　郑瓘
　　邓怡　　　梁景行
　　钱楩　　　韩岳
　　汪宗之　　宋太勺
　　朱纲　　　钱之选
　　卢仲佃　　谭启
　　罗名士　　曾士楚
　　彭国光　　锺允复
　　沈天启　　应朝卿
　　徐兆鼎　　颜士琦
　　王继贤　　李待问
　　陈之淯　　张履端
　　杜献墦　　严自完
　　薛邦瑞　　姚孙榘
　　戈简

　　国朝
　　知县
　　王承祖　　丛荫坤
　　沈朝聘　　张召华
　　刘宏基　　王梦说
　　叶祖烈　　苏本洁
　　王时翔　　曹銮
　　胡格　　　王裕璸
　　黄昌遇　　徐之宽
　　史必大　　赵同岐

　　宋
　　县丞
　　詹体仁

　　明
　　县丞
　　陈叙　　　林才杰
　　罗汝灿　　邓继芳
　　王德明

　　国朝
　　县丞
　　张鸿洲

　　宋
　　主簿
　　叶文炳

　　元
　　主簿
　　叶谨

　　明
　　主簿
　　史孟常　　谢济
　　邓季绶

　　宋
　　县尉
　　史居方　　黄愿
　　林天书
　　石井镇监
　　朱松

　　元
　　县尉
　　刘益

　　明
　　巡检
　　汪芳山

　　明
　　教谕
　　王敬　　　朱文简
　　李衡　　　林腾鹄

　　国朝
　　教谕
　　林润芝

　　明
　　训导
　　黄衮　　　霍球
　　李一檝

　　宋
　　通判
　　林孝渊　字全一，莆田人。崇宁五年进士，历建州通判，改泉州。时乱卒肆横，孝渊至，遂为帖息。提举市舶按收舶货，吏循例取脑一匣以纳。孝渊厉声曰：“公则官物，私则商货，何例之有？”斥反。舶□邵邦建荐于朝曰：“材术疏通，吏事详练，恊赞郡治，绥靖兵民，千里帖然，内外安堵。”人以为实录。旧志，参《闽书》。
　　韩习　字胜非，颍昌人，亿之玄孙也。绍兴间，通判泉州，摄郡事。会密院调禁卒他戍，卒惮远涉，既出城，欲倒戈为乱。时刘宝提偏师赴临漳捕荼寇，习知其谋，密以告宝。假刘兵百余，设伏以俟其变。乱卒甫入谯门，伏兵四起，卒就擒，戮其渠魁，复遣往戍，一郡以宁。秩满，寓居于泉。旧志。
　　陈大亨　字文通，仙游人。绍兴三十年进士，隆兴中通判泉州。居家清劲，历五任，贫无居屋，寄寓僧舍。《闽书》。
　　孙叔谨　字信之，龙溪人。嘉定十一年进士，为泉州通判。讼牍剖决如流，去重征，恤民困。丁艰归。《闽书》。
　　方蒙仲　字澄孙，莆田人。淳祐七年进士，由国子监出为泉州通判，摄郡守篆，兼司舶。剔除蠹弊，黥籍舞文之吏不得逞。终秘书丞。所著有《通监表微》、《洞斋集》。《闽书》。
　　吴棫　字才老，建安人。举进士，绍兴间任泉州通判。刚直有谋，明恕能断。悍卒谋乱，一郡洶洶，棫命戮数人，谈笑定之。所着有《书裨传》、《诗补音》、《论语指掌考异续解》、《楚辞释音》、《韵补》。又作《字学补韵》。朱文公据以叶三百篇。节《闽书》。
　　戴溪　字肖望，永嘉人。庆元中判泉州，有能声。与太守信安刘颖撰《清源志》七卷。历官太子詹事。立朝虽乏骨鲠，而为人纯明平易。《闽书》。
　　朱在　字叔敬，建阳人，文公第三子。以荫补官。嘉定间，通判泉州。为政一以父为法。历南康军奉祠，起知信州。入对，以进学问、振纪纲、求放心为言。累迁工部侍郎。奏请曾子参并封公爵，扬雄、王雩应去其像，程颢、程颐、张载从祀庙廷。历焕章阁待制。《闽书》。
　　游酢　字定夫，建阳人。元丰进士，庆元中由博士佥书泉州判官。以道学淑士心，以公勤治吏事。时方修祠馆，编民困于征调，所至骚然。酢处之裕如，民不劳而事集。擢监察御史。旧志。
　　傅知柔　仙游人。宣和进士，知龙岩县。素有威名，调泉州佥判。帅臣檄捕海寇，知柔出帜以示，寇即降。终朝请郎。旧志。
　　黄公度　字师宪，莆田人。绍兴八年进士第一，任平海军节度判官，兼南外宗正簿。有流民数百辈，自汀虔下，至泉，守将疑而系之。公度力为辨解，得纵去。代还，除秘书省正字。《闽书》。
　　方阜鸣　字子默，莆田人。嘉定初任泉州佥判。时真德秀为守，阜鸣尝谓：“灭门刺史，破家县令，此衰世事，古人惟曰，岂弟君子，民之父母而已。”德秀击节叹赏。在官清俭，秋毫不苟取。每以其任晚用小为恨。旧志。
　　胡大正　字伯诚，崇安人。以季父寅补官，开禧中佥判泉州。会剧贼号过海龙罗动天者逼清漳，势甚急。泉与为邻，城门昼闭。忽近郊有荷斧者数十人，兵捕以闻。同幕请肆诸城下，大正不肯。书牍讯之，果采樵者，皆释之。郡为番商之会，每舶至，检视者得利不赀，大正秋毫无所取。旧志。
　　张阐　字大猷，永嘉人。绍兴中通判泉州军州事，靖康中知泉州，有治声。累官工部尚书，赠端明殿学士，谥忠简。《闽书》。
　　黄彦臣　字叔灿，龙溪人。治平中进士。元丰间知南安县，以清惠闻。后卒泉州，历官朝散大夫。子愿尉晋江，造轿以遗，彦臣恶其侈，焚之，仍移书切责。旧志，参南安志。

　　元
　　监军
　　偰玉立　字世玉，畏吾人。至正中监泉州。时诸路兵乱，玉立筑城浚河，为捍御计。兴学校，修桥梁，赈贫乏，举废坠，考求图志，搜访旧闻，聘三山吴鉴成《清源续志》二十卷。郡人蔡元年十四，有神童称，玉立优礼之，驿置京师，朝授编修。郡人皆劝于文学，士民立祠祀之。旧志，参《闽书》。

　　明
　　同知
　　董仪　字尚质，滁州人。洪武中任泉州同知。莅官爱民，礼贤下士，郡称贤佐。卒于官，贫不能归榇。士民共葬于岳祠之东。旧志。
　　孔惠　字廷顺，奉新人。天顺间任泉州府同知。律己以廉，存心以公，莅政以勤，抚民以恕，莫敢以私干者。尤具肆应之才，使节络绎，庶务丛集，区画整然，有条不紊。成化丙戌，循例入觐，舟车道里之费，毫不取民。临行，送者千数百人。节《愿学稿》。
　　高祐　字天锡，上海人。成化间以乡贡士授泉州同知。用德义训诲梗化之民，凶岁贷民粟，山乡远者，召良善人总授而分给之。尝道漳州，宿山间，有负豪家债而愤其逼者，聚千人，期旦日杀豪，豪亦号召为敌。祐知之，俾馆人往谕，片言而散。一日，令所部市茶，其人密置银二锭以进，祐笑却之。丁艰归，部民争携金钱餽赆，皆不受。历广平、东昌二府。上海人论其乡士大夫有三妇之喻，独目祐为节妇云。《闽书》。
　　罗憓　桐庐人。弘治三年以举人任泉州同知，与守李哲同时。事无巨细，协谋可否，惟恐公家之需或缺，闾阎之情有所不堪。张襄惠论泉贰守称：“五六十年间，耳目所闻见，仅得两人，憾与李缉也。”《闽书》。
　　麦莹　顺德人。由举人正德九年任泉州府同知，兼署府事。中正公明，宽严互济。初莅政，若素习，棼者就理，弛者悉张，政声大著。当事常檄以摄邻郡，俱有惠政。素工诗，为岭南之冠云。节《筍江集》。
　　李缉　字继明，号春江，余干人。弘治辛酉举人。正德十二年自濮州知州任泉州同知。仁恕果决，以伸释枉滞与民省事为先。详练世故，人不能欺。民抱牍赴大司，辄号云：必下吾李二府，非李二府不如还民牍也。属邑同安多豪猾，健斗喜讼，前后令莫制。会令缺，檄缉往署。豪动色相戒，竟任无犯。兴化守贰皆缺，檄视篆，三阅月，士民交颂。尚书林见素为《不素食诗》以美之。尝叹戎伍勾补之弊，曰：“古者罪人不孥，今法非古也。独子畸户，至令数千里远征，有司苟逭罪责耳矣，如吾民何？况今天下兵弛民困，养兵之费，既竭民膏血赡之，复驱雕瘁之民，充无益之数。吾势与位不能及远，泉吾赤子也，敢慢视哉？”佐郡及一年，四方戎卫之符至。辨真伪，量远近，审夫家众寡苏瘁之数，以权其当行与否。苟可不行，悉留不遣。民赖以全室家者甚众。升鲁府长史。泉人请张岳为四言诗一章纪其政绩，盘石立万安桥侧。《闽书》，参《小山类稿》。
　　尹嵩　号艮斋，东莞举人。嘉靖十四年由余杭令升泉州府同知。貌古而苍，礼恭而悫，言约而訒，士民鲜见其疾言遽色。其为政直而不阿，清而不激，勤而不怨。冰蘖自持，三载如一。委署漳州郡守，数月政成，民用安乐，上官特疏荐之。节《顾新山文集》。
　　胡文宗　字在鲁，庐陵人。嘉靖二十四年以乡荐同知泉州。博学工文，为政明敏，逈越时流。凡郡务艰遽与疑狱不决者，属之立剖。性恬淡，不竞势利，操履古朴。摄同安县事，人有甘棠之思。先判庐州，丧偶，不置媵。侍止一仆，与俱奉身之物，虽寒士不能堪，而处之裕如。尝玛诗曰：“一力自随官舍足，独衾无愧梦魂清。”泉人士有“三不要”之谣，谓财、色、官也。秩满归里，不复出。项乔称其宠辱不惊，笃学自信，非俗吏所能伍。旧志，参《闽书》、同安志。
　　丁一中　丹阳人。以户部郎谪延平卒。隆庆元年，升泉州府同知。一中少受学于唐顺之，有文名，来郡以文学饰治，时引诸生讲业。性耿直，不阿上官。时朱炳如为守，一中佐之，政简年丰。公暇，相与登眺吟咏。境内名山，一中题镌几遍焉。字画遒朴有法，人多藏之。旧志。
　　陆一凤　字子韶，常熟人。由进士万历二年任泉州府同知。有文学，无俗吏气。尝奉檄偕诸将讨海酋林凤于惠潮，大破之，覆其巢。诸将椎羊酒相贺。一凤曰：“祸本犹在，是且走定海南诸国而伺我解。”谍之，果走吕宋国。于是以重兵蹙之。吕宋迫逐林凤，有所俘获，上献，因请得入贡，比于暹腊诸国。台下议，一凤曰：“不闻职方氏有吕宋也，奈何以小夷効小顺，秽我大鸿胪？”典台曰：“当如何？”曰：“疆埸之利，专之可也。以台劳取羁縻而已。”诸与议者咸服。而一凤以功薄当上格，诏赐白金一镒。孙崇礼进士，为令龙溪。《闽书》。
　　程有守　歙县人。由进士万历九年任泉州府同知。莅官著绩，甚得民心，祀名宦。雍正志。
　　王一言　南城进士。先为吴江令，以悯灾民，缓催科被谪。起补怀宁令。万历十三年升泉州府同知。士民交庆曰：是尝捐一官为黔黎请命者。既至，则沉毅敏达，临事善断，而主之以慈祥恻怛。视惸独疲癃，煦煦惟恐伤之。独不为贵势骩法。常奉檄，屡出行县，又再摄邑篆。其要束严饬，科指不繁，吏畏而民安之。莅郡甫及期，贤声冠八闽，擢南京郎中。去，士大夫各赋诗歌赠行。黄凤翔为之序。节《田亭草》。
　　杨一桂　号丹崖，清江人。由举人万历二十五年任泉州府同知。澡躬励职，佐郡长而时调剂之。以法喻其胥吏，圉卒莫不洗手奉公。延接缙绅，折节共谨，平亭礼度。春秋躬按行海上，拊循戈船，下濑诸军，辄与其帅钧礼优假之。将士馈送，一无所受。人咸吐气，争为捐力。一摄令，三摄守，益矢清慎，肺石之锾，时宽诸下，供输之羡，辄归诸下。禔躬甚严，而治务仁恕，职当诘盗，而不为钩距之行，多所宽减。或以为言，则曰：“苟子之不欲，虽赏之不窃。二三子患欲不祛，无患窃矣。”在任九载，未尝枉罪一人。擢浔州知府。去，郡人伐石于东门，纪其政焉。旧志，参《云台藏稿》、《田亭草》。
　　万廷谦　字以牧，号百谷，南昌人。由举人万历四十一年任泉州府同知。至则为要束，严干掫，盗不得发，户皆安堵。躬历海上，诘戎兵，庀艅艎，饬器械，谨烽堠，方略甚备。兵粮先期给发，或储胥不时，必曲贷转赈，不致于乏。乙卯春，米贵如珠，清官帑，遣材官，泛舟市粤米济之。香山番舶飘入内地，加意安抚，上状两台，津遣护归，夷人诵义无穷。议留澎湖戍兵，量减其额。议省浙营募兵，练其见额，皆郡百世利。署郡事，德惠旋流，治教霶润，兵民交戴。以前令龙邱事左迁，泉民构祠尸祝之，勒石纪焉。《何镜山文集》。参《云台藏稿》。
　　何舜龄　号兰池。浙江举人。天启间任泉州府同知。职司海防，筹兵足饷，修器械，造楼船，庶务毕举。红夷构难，焚舟堕城，卒还我内地，舜龄之功为多。渡彭之役，凌风涛，往来若履平地。凡置将设防，扼险措饷，诸善后筹画，皆所部署。上功为诸防海冠。署同安县篆，却苞苴，除陋例，不施鞭扑，课额自最。虚心听断，讼牒自清。民或悔祸，解纷者听。一质公庭，则情形如覩，曲直立分。意所不可，虽情干势格不能夺。尤加意兴学作人，士类感之。节《清白堂稿》。
　　通判
　　洪葆　字子厚，杭州人。洪武三十年通判泉州。居官廉勤，性尤谦退。善归长官，过则自引其咎。遇名儒贤士，必折节请益，讲论修己治人之道，终日忘倦。扶弱恤下，如恐不及。疾卒于官，父老为祠祀之。旧志。
　　郭■〈車堂〉　号裕庵，长洲人。由举人正德十二年任泉州府通判。利必要其所终，害必原其所始。革旧创新，忧深虑远，而未尝有苟且欲速之意。于署东构小轩数楹，为公退游息之所，名曰“一寄”。陈琛为文记之，李源为作《寄轩行》。节《陈紫峰文集》，参李竹坡《再征堂集》。
　　李仁　字一元，歙县人。领乡荐，除道州同知，正德间迁泉州府通判。阉瑾用事，赋役繁兴。仁曰：“残民奉上，不忍为也。”坐逋贷罚，泉民闻，争辇输焉。迁知州。《闽书》。
　　陈尧典　号少华，番禺人。由举人嘉靖二十年任泉州通判。用一缓二，征输敛散无后期。议祛赋弊，处分盐课，除盗息灾，平徭兴学。所至观风问俗，山海野泽间，与士民亲若子姓。贤声丕著，直指徐南湖公移檄旌奖之。时与太守俞咨伯改建资寿寺为城隍庙。相度经理，访知寺左旧有亭额曰“小山丛竹”，为朱夫子亲笔。历久亭废，字亡，杳不可追，亟谋兴复之。集材鸠工，重建斯亭，更名“过化”。又购朱子遗像镂于亭祀焉。广求朱子墨迹，年余集得“小山丛竹”四字，镌石揭诸亭前，以志不朽，自为文记之。嘉靖二十二年夏五月，盗犯深沪，其乡民相率纠义以御寇。尧典督捕至海上，檄而许之。民得命，益坚且奋，获其魁，歼其党，夺其舟，皆岛外诸蛮也。我民斗死者二人，伤者若干人。尧典亲为抚循劳定，振护赒给，民皆洗瘢刮瘃，迅踊而起，忘其创也。又哀死者之不幸，为赋“招魂”二章祭之，莫不感诵嗟叹。诸生陈邦奇摹赋刻石，请王慎中记其事。采《小山丛竹亭碑记》，参顾新山、王遵岩文集。
　　吴岳　号岱麓，武进人。嘉靖甲辰进士，由南京国子监丞，二十七年任泉州通判，越年署同安篆。诣学宫，引诸生考问得失，流观堂宇，展省器备，亟思振兴。值丁祭将届，乃命工造祭器，铸熏炉，易堂序之甓瓴，新塞门之棂槛。几席鲜明，櫩庑〔一〕斧藻。外而城垣侧陷，溪水纡流，亦皆缮治改正，顿改旧观。署任甫六月，而善政宜民不可枚举。邑人刘汝楠为作《修学记》。节《同安艺文志》。
　　陈嘉谟　号赤沙，湘乡人。嘉靖四十五年由举人任泉州府通判。职司粮税，明勾稽，慎出纳，克举其职。雅尚儒术，崇奖后进有加。尝一署郡事。三摄邑篆，校士者再，多所奖掖开发，人比之文翁。又以陈紫峰琛得虚斋嫡传，宜一体并祀，特创祠宇以洽仰止之。公奏记督学，部使者如其议。擢河东运副，丁自申为文送之。节《三陵稿》。
　　蔡悉　合肥人。由进士万历三年任泉州府通判。皦然清节，历官少卿，屡荐不起。《闽书》。
　　何克讚　龙游人。万历八年以恩贡卒泉州。历官四年，谦恭勤慎，不欲以功名才谞显。尝出行，遇中膳不备，忍饥而过。断狱多主平恕，不求深文。摄诸邑篆，皆以廉平称。政成事理，迁益藩审理以去，郡人惜之。旧志，参《梅谷集》。
　　归大宾　号台麓，长洲人。万历十五年以贡士通判泉州。严于御下，精于集事。居官秋毫无染。公羡赎锾，分给贫生。尤善进士子，谈文无俗吏态。读万善同归集，遂刻于郡邸，人谓其恬寂似之。历署晋江、南安、同安三剧县，均以廉慎著声。巡抚周公察举郡邑所属卒，独大宾一人署。考曰：“督赋纤尘不染，署篆一文无私。冰蘖绝伦，才器出众。”盖实录云。秩满擢济宁知州。旧志，参《梅谷集》。
　　陆南至　字阳复，仁和人。由举人万历二十二年任泉州府通判。沿洁革秽，右公左私。其驭胥吏，听两造，不事渊察，而炯若烛照。所司廪廥，慎出纳、稽乾没，仓储充裕。值岁浸，给赈鳏寡，民得不凋。太守程朝京每事必咨焉。上官交器重之。历署本郡，守僚县令皆准绳自律，丝毫不侵。所至临民如见肺肠，民仰之如承冰蘖。以摄太守上计京师，更奏累考，宦声大震。回郡未几，擢正定同知。去，民勒石纪之。节《何镜山文集》，参《田亭草》。
　　殷光彦　号元楷，歙县人。由荫生官南京刑部郎中，万历三十五年左迁为泉州府通判。值安平新设镇，移驻于斯。是时疆理方殷，庶务草创，光彦至，未数月，顾盼咄嗟，百务具举。镇去郡稍远，邪侠恶少博塞呼卢，探丸击剑，恣睢莫何。光彦摘其尤桀黠者重惩之，诸风渐息。镇素负殷富名，奸人虎视。始而鸡狗窃关，继且萑苻思逞。为慎管钥，严街鼓，明保伍，饬游徼。于是夜尨不吠，闾阎安堵。镇城数圮，外隍曾无衣带之限。创谋缮陴，塞港以壮金汤，我阿我池，言言仡仡。俗嚣讼难诘，光彦干局精敏，才谞练明，片言立折，两造输诚。钩金既省，桁杨罕用，惠同之民咸来质成。其他善政，难以枚举。郡人歌颂，万口一词云。节《河干集》。
　　陈宾　云南人。万历四十一年通判泉州。居官清慎，卒于任，囊橐萧然。《闽书》。
　　闻人宗望　字贰宗，余姚人。由举人万历四十八年任泉州府通判。有剸繁定倾之才。郡僚多阙，兼摄数篆。值直指督学輶车相踵，百凡蝟毛，周麾环应，若无事然。奸民狂谋相煽，几弄潢池。而红夷巨艘，跨据澎湖，郡邑戒严。时太守新任，宗望为决策曰：“夷患在外，民忧在内，外患缓而内忧急，急者解，则缓者自消。”于是饬保甲，谨城守，缮器械，缉奸宄，严海禁，丰积贮，皆不辞劳瘁，身任之。卒之狂谋解散，红夷扬帆而去，地方以宁。节《樗全集》。

　　国朝
　　同知
　　来承祉　号骈茀，高陵人。顺治辛卯恩拔贡生，十八年任泉州府同知。值海疆多故，飞鸿遍野。承祉沿海奔驰，极意轸恤，出橐金，给民牛种，垦荒田六千余顷。又输重资为筑堡盖屋，捐米施粥，全活万计。素丝自俭，一蔬一薪，毫不累民。课士听狱，刑清政简。除里弊，减夫役，善政种种。康熙元年，摄理安溪县篆。学宫当兵燹后，棂宇倾圮，捐俸率诸学长鸠工庀材，凡殿堂门庑甍垣次第缮葺，不动公帑，不伤民力。踰年，新令关宏异复理其未竟之绪，力赞厥成。邑人士请给谏粘本盛为文记之。节《安溪艺文志》。
　　王国泰　奉天盖平人。初为福州同知。逆藩蓄异谋，国泰每侦之以告总督范承谟。后佐郡泉州，康熙十六年迁福建盐驿道。会耿逆初平，海氛尚炽，国泰办应夫船，予直不以扰民。泉州告警，请破贼，募壮勇数千人，授衣粮甲仗，率先士卒，奋呼击贼。泉人素啣其恩，效命恐后。贼大溃，围解。叙功增秩。擢安徽按察使。《福建通志》。
　　黄焜　号旭庵，奉天人。镶黄旗贡生，康熙五十一年知泉州府海防同知，善政宜民，鹭岛颂之。鹭民妇刘黄氏偕孀女林刘氏养其夫侄林万之妹爱娘于家，既而刘黄氏立族人之子刘全为孙，议以此女为全妇。后以母女有闲言，林刘氏遽送爱娘还其兄林万，使别配。刘黄氏及全讼于官，焜讯明，庭断归刘。爱娘以六礼未备，执不从。焜亲谕以孝慈，节义至性，即捐俸为备礼、择吉，爱娘感动心服，当堂成礼，拜谢导迎以出。观者啧啧感叹，绅庶好义者亦间敛财帛赠焉。论者谓此举全黄氏母子之恩，成刘全夫妇之好，维婚姻之礼，起好义之思，大有裨于风化，争刊其谳牍以传。邑人林鹏扬为之序。节《同安艺文志》。
　　通判
　　徐之霖　镶蓝旗官学生，康熙三十三年任泉州府通判。郡北旧有“小山丛竹丛亭，明通判陈尧典重建，镂朱子像于亭祀之。兵燹之后，寸椽片砾，荡然无存。其地侵作民居，石额为营兵转售诸清溪湖中，像亦碎而为三，委置五贤祠壁隙。之霖锐志兴复，清其旧址，捐俸重建。亭既成，则移刻像，命匠补缀，仍祀于亭中。复辗转穷诘石额所■〈辶生〉，藏者知不能匿，乃归还故物，为循旧址而楹竖之。是秋己卯，泉士隽于乡者数倍往昔，咸谓其振兴文教之功。踰年，复于亭左营造讲堂，标曰“诚正堂”。亭之后构书舍，前后六间，为士子肄业之所，额曰“瞻紫堂”。右筑六角小亭，检焚残简，额曰“敬字亭”。前后植竹，滴翠盈阶。祠门之外，仍建坊表于通衢，标曰“朱子讲院”，俾人知所瞻仰。康熙四十一年告竣，自为文记之。晋邑令陈炎有跋，都人士复请侍讲陈迁鹤为文勒石纪功，今祀于瞻紫堂。
　　康兆元　奉天人。康熙四十三年任泉州督粮通判。自奉俭约。尝自言佐贰末职，无能展报国恩，惟随分自尽，以求无愧而已。征收仓粮，赢余不入，买米而炊。署邑事，革除耗羡，纤毫无染。谳鞫命盗大案，平情推讯，咸得真情。遇士不得已或至公庭者，不令屈膝，曰：“吾重士，士宁不自重耶？”属邑缺员，上官稔其廉能，往往借才署篆。卒以运解本色赔累，不能称偿，郁抑无聊，卒于邸舍。人咸惜之。
　　冀靖远　曲周进士，康熙五十三年由朔州牧降调泉州府通判。洁修操行，有古廉吏风。临事当机不炫，而挥霍绰有余刃。驭胥吏，听两造，不事钩索，洞若灼照。上官稔其贤，每僚令缺，多委署焉。所至治办有声。其摄海防同知厦门，兵民尤尸祝之。节《不自弃亭集》。
　　陈畴九　字汝雍，号禹图，陆丰人。康熙庚子举人，乾隆元年署安海通判。除奸暴，惠孤孱，剖决如流，案无留牍。斥赎锾以避嫌疑，表贞女以维风化。自正赋养廉外，一丝一粒，未尝有所取于民。稽海舶，安静无扰，征粮米，鸡犬不惊。季试生童，远近云集，评隲鼓励，士心竞奋。临发奏乐焚香，送者拥挤。至都城，绅士云集，争欲睹其一面为快。各赠以诗，曰“鳌海讴思”。

　　宋
　　推官
　　林希逸　字肃翁，号霱斋，福清人。淳熙五年为泉州推官，以清白称。著有《三子口义》。历司农少卿，终中书舍人。《闽书》。
　　郑厚　字景韦，兴化故县人。举礼部奏赋第一，绍兴中任泉州观察推官。先以赵鼎荐，召对陈御将、固本揽权之方，高宗嘉纳。及至泉，适鼎为太守，大小政务尽委决焉。寻以郡吏决死狱，误以甲为乙，与守佐皆连坐，解去。历知湘乡县，卒于官。《闽书》。
　　李方子　字公晦，光泽人，朱文公高弟。嘉定七年廷对擢第三，调泉州观察推官，适真德秀守泉，以师友礼之。郡政大小，每以咨决，暇则与辨论经训，至夜分不倦。秩满迁园子录，祀名宦。旧志。
　　龚茂良　字实之，莆田人。绍兴八年进士，为南安簿，有政声，迁邵武司法，调泉州察推。以廉勤著，擢右正言，论列侃侃。历官礼部侍郎参知政事。高宗欲召用史浩，茂良疏诤，称疾求去。陈恢复六事，被劾落职，安置英州。卒谥庄敏。旧志，参南安志。

　　元
　　推官
　　乌古孙良桢　字干卿。至治中任泉州推官，多所平反。前为漳州推官时，尝上言律徒者不杖，今杖而又徒，非恤刑意，宜加徒减杖，遂著为令。及移泉州，益以能称。历福建廉访，终中书右丞。其自左曹登政府，多建白。罢福建、山东食盐，濒海被灾园田税，民皆德之。《闽书》。

　　明
　　推官
　　董敬　字主一，常州人。由进士正统间任泉州府推官。锄暴抑强，革弊剔蠹。凡军国庶政之杂，沓呻钱谷狱讼之繁冗，民情之愉悴，郎佐之淑慝，靡不雍容坐理，窾却无遗。吏畏其威，民怀其惠，豪猾敛迹，良善获安。秩满入京，都宪朱监两为序送之。节《愿学稿》。
　　吴镗　上高贡生，由法司历事成化间任泉州府推官。虚心听断，上无废事，下无寃民。郡守徐源稔其精审，凡有疑狱，必牒之。镗益必钦必慎，靡怠靡荒，所平反皆准情度理，人比之苏子容云。值瑞州饥馑、疾疫，妻卒于家，遂辞归。都宪朱监为文送之。节《愿学稿》。
　　柯汉　潮阳人。由进士成化间任泉州府推官。不为智取力制，惟务以德感人。秩满，将士民虑不得久沾其惠，相率诣当事者乞留。既格于例，则请诸缙绅为诗歌颂言以美之。蔡文庄清为之序。节《蔡文庄文集》。
　　万瓒　字廷锡，籍贯未详。由举人弘治十五年任泉州府推官。宅心仁慈，持躬廉洁，熟悉世故，精彻物理。明足以察，威足以断，虽穷乡妇人孺子皆得以达其情。旦坐堂皇，听理者雾滃云集，越数刻消释过半，且无后言。或骨肉相讼，故缓其考讯，曰：“尔曹曲直悉在我心，亦悉在尔心，其亟自省改，使好于而家也。”他讼牍务释其怨，未尝以刑罚佐私怒，未尝听谀词为私喜。屡摄守丞，及委办他郡事，政声益著。直指旌为异等，满考，迁擢去。节《蔡文庄文集》。
　　熊一中　丰城人。由举人正德九年任泉州府推官。谳狱精明，克殚其职。值山海交警，同安缺令，一中借视县篆，力图扫清，带卒穷征，一月三捷，上官奖劝稠叠，绘彩交映。晋江李源为作奖劝序。节《再征堂集》。
　　张心　号凤溪，余姚人。嘉靖三年任泉州府推官。公明勤慎，讼牍尽清。郡南自八里亭历土岸东山、棘巷、新亭、洋坂、涵江、陈埭，海岸龟湖、塘头，曲折四十里，非官府往来之冲，蓁塞泥滑，岸倾石坠，遇潦而舟无可渡，阴雨则马不敢行，人甚苦之，而难于修整，而海岸之整为尤难。郡人陈琛以诗白太守高越，适越将之京，而贰守李缉摄政兴化，心时掌府事，慨然以为已责。爰选召好义能事之民，喻之以善事好为，戒之以公事勿怠，趋事者必赏，梗事者有惩。随地起工，劝人助材，费材少而费工多，而海岸之费独繁。阅八月余竣功。崎岖泥泞之地，顿成康庄，行人欣便。贰守李公羡曰：“役民而民忘劳，且不自有其劳，而归劳于我，盛德君子也，不可无颂。”于是陈琛作歌曰：“百里崎岖困马蹄，担夫未暮问鸡栖。春江一笑路如砥，多少鹧鸪不敢啼。”又歌曰：“石岸迢迢入海低，东山棘巷草萋迷。砂平石稳江如练，应有行人说凤溪。”嗜古好学，手校《周礼》全书，刊以行世。后擢御史去。民勒碑纪之。节《陈紫峰文集》。参《再征堂集》。
　　谭铠　字崇德，号石川，桐乡人。嘉靖九年任泉州府推官。屏绝嗜欲，平易近民。坐讼堂，崖岸不峻，请谒不私，大研疑狱，若出神授。视晋江篆，简文寡费，浚须不益。公暇则理焦桐，汉史唐诗，落笔烟云，有名士风流之致。尝构亭于南台之南，未题匾而去。及为兴化同知，移书于顾珀，额曰“思乐”，为文记之。节《再征堂集》，参《顾新山文集》。
　　叶遇春　太仓州人。嘉靖九年以进士司理泉州。性介持，尚意气。所延接惟孝廉诸生，每持艺文质正者，至则欵洽。屏势家干谒，即上官授之意，无阿狥也。阅三载，升知州去。旧志。
　　郭嘉贺　号耻斋。潮阳举人。先授漳州推官，律己爱民，刑清讼理，以忧去。嘉靖二十四年，起补泉州府推官。谓主刑者民之司命，一成而不可变。当夫两造具备，操之以敬慎，察之以差辞，孚之以有众，加之以审克，爱憎不行，威富必讫，职业日修，自是声望焯起。凡他郡难决之狱，悉以委之，无不信服者。擢黄州通判去。节《顾新山文集》。
　　李焘　号斗野，河源人。由进士隆庆三年任泉州府推官。方严持重，临事善断，而操之以廉平。两造至前，片言剖之。吏胥抱牒受成，不敢摄一眦，掉一吻，为舞文计。即单辞摭说，为得情者，咸自谓不枉。而哀矜勿喜，仍恐于民有伤，义闻仁声溢于七邑。屡摄邑篆，凡闽中有大谳议，必檄焘主之。所至有于公张尉之颂。秩满，报最，入觐。郡人黄凤翔序以送之。节《三陵稿》，参《田亭草》。
　　罗文靖　南昌人。隆庆六年为泉州司理。廉谨平恕，恂恂儒者矩度。郡有大姓为不逞者以人命诬讼，文靖廉其枉，立剖白之。及迁秩行，大姓感其德，怀金馈赆，文靖峻却之。复随至境外，文靖曰：“理枉，吾职也，本不任受德，矧受馈耶？尔爱我厚，何待我薄也？”闻者叹服。旧志。
　　支大纶　嘉善人。万历甲戌进士，任泉州推官。同安人刑部侍郎洪朝选者，平生铮铮为气节，当张居正诬辽王反时，朝选被命往勘，稍保全之。朝选已家居久矣，居正衔未已，坐朝选淫色盗赇，嘱闽抚使饮章诬抵之。时来抚闽者为庞尚鹏，即以属大纶。大纶上尚鹏书曰：“蒙发洪某不道欵目，命职廉之。当职诹故老，质闬闾，无影响，而怨家姓氏，皆乌有子虚。过承重委，展转思维，弥日亘夜，请借箸前筹。彼献计者类云：分宜之贵也，竟以反坐，迄无后词，奚有于贰卿。夫分宜柄国乱政，中外侧目，仆御充多，资产狼籍，故喑死无词。今洪家不过中人，门可罗雀，性不近声色，左右图史，口谈性命，固世之矫矫著声者也。比淫于色，附盗以赇，爰书则然。乃倚政府，结台司，诪张变幻，炉锤所炼，摧方为窳，抵金为砾，坐反脣以大逆，目筦笑为谤讪，人命至重，鬼神难欺。昔武安侯以酒过杀灌夫，词连魏其，俄而武安病，呼服谢罪以死。车吕希时宰旨，诬其帅胡舜陟，死不数日，胡白昼报吕，杀之。罗汝楫附秦桧，诬武穆，未几楫遄死，其子愿亦击死于岳祠。王士骊希蔡京旨，杀一无辜妇，士骊陡死，而京及攸、修皆伏诛。载在汗竹，读之凛凛矣。即迩来路楷、赵文华阿党分宜，以白莲教杀沉链，以失律杀张经，以谤讪杀李默，时迁事改，身伏杀人之法，而分宜亦以叛诛，此耳目睹记，安可诬也？彼蚩蚩者又妄谓分宜事败乃尔，今兹且有无涯之望，不次之荣，奚呫呫于陈迹为？夫王如之隙于王敦也，敦欲杀之无名，以意阴授王稜；即稜酒中舞剑击如反命。其希荣匄遇，谓交手可得。敦乃阳惊曰：“如，吾懿戚也，而稜杀之。”因杀稜以谢。奸雄欺人，背面矛盾，彼二心者出死力为奸雄资，徒召祸败名耳。故守贞蹈义，志遂命立，即有不偶，天日可明。若前数子者，当其得志，含秽资噱，奄奄苟全，论定祸丛，百丑群凑，唁妻孥而拙词，对僮役而赧汗矣。彼其之子，面承风旨，力为从臾，盖其心不附仁义，目不知古今，逐金帛而魂迷，竞朱紫而神炫，且不识祸福，又安问名义？此宣尼所为叹鄙夫也。浮云易散，驹隙易驰。膏粱文绣，终餍蝼蚁，肌骨毛爪，卒归粪壤。独三寸简册，皎皎耳目，千古不磨，奈何污之？又闻诸司忿职倔强，议且移牒外郡，以竟斯狱，则又舛矣。祖宗设推官非若近日之巡承委黹也。念黎庶非法用文，故设法司以平刑天下，设臬司以平刑一省，设推官以平刑一郡。今之推官，溺其职矣。台司既视推官为私役而奔走之，推官亦以身为台司私人快其喜怒，罔敢牴牾，然非设官意也。身对大廷，啣皇命，持平一郡，辟之宥之，三尺是绳，即主上有令，义且以死争之，岂台司所能他委，外郡所敢擅行哉。天下方广，万世方远，天命民彝，终当显露。事系纪纲，不敢依违附和，以伤雅化。唯卒全之，勿致纷纷。”初大纶为郡，肮脏倔强，若远于人情然。大纶死，人得大纶书，乃知方正君子也。其时继尚鹏抚闽者为劳堪，不用察访，直上疏论朝选，逮系按察司狱。朝选不胜辱，自缢死二三日矣，尚不出其尸，曰：“洪尝宦蜀中，有回生药。”尸出，腐不可敛。于是闽人人恶堪，益思尚鹏，不知大纶实持之也。然大纶以不能俯仰，竟亦浮沉于下位。《闽书》。
　　习孔教　庐陵人。隆庆戊辰进士，官翰林院检讨。沉毅方正，为时相所挤。万历六年，谪泉州推官。孳孳民事不懈。岁饥有赈，蠲分有请。加意作人，兴贤劝孝旌烈，用表宅里，广厉世风。暇则考古问俗，搜迹征文，具摭闽乘。时郡中王恭质用汲以建言忤时相，削籍家居，相与往返，讲道论学，尤精藻鉴。所赏拔诸生史继偕，刘宏宝、潘洙、李开藻，常督课业，皆为名人。后时相败，召还，历官南京礼部侍郎。旧志，参《三陵稿》。
　　刘纯仁　字元之，武进人。万历壬辰进士，二十一年授泉州推官。纯仁于吴士中夙有文名，及莅郡，诸生多从问业，纯仁虚襟诲引不倦。其治狱小大以情，耻为深刻。当道甚器重焉。以疾卒于官。疾剧时，属邑致馈问，犹手答峻却，其励操如此。祀名宦祠。旧志。
　　卜履吉　江宁人。由进士万历二十六年任泉州府推官。天性廉约，粝饭藜羹以为常。每奉檄之旁郡，减驺从，裁廪食，兢兢惟恐扰民。治狱不以钩距为明，不以棰扑为威，霁颜悦色导之使言，而倾耳受之。人感其矜恻，靡弗输情吐窾。奏牍上官，悉出手裁，舞文者摆指，干谒者屏迹。一署郡，一摄邑，俱以廉平仁恕称。建州狱起，当事者坐以大逆，所株连重辟甚多。履吉阴亹亹为之申雪，主者心动，卒差次轻比，多所全活。秩满，署上考，七邑口碑载道。节《田亭草》。
　　顾大章　常熟人。万历丁未进士，三十五年任泉州府推官。温厚明恕，好善如不及。居官直道为怀，刚方不挠，有异绩。擢台省去。天启中，为魏珰所坑，下狱死。人皆寃之。竟得赠祀，泉人祀之名宦。《闽书》，参雍正志稿。
　　伍维新　字自新，安庄人。万历甲午举人，三十七年任泉州府推官。至则署晋南二邑。簿领杂沓，条而精出之，二邑咸治。已复署南篆，最后署郡，士民戴之。居恒约己，劳民御物温而介。猝投之不动，能以闲析其窍系，卒底于衷。尝议一寃狱，已得情，臬司驳之。吏徬徨请更，维新曰：“吾惧之生而致死，岂其之死而不求生。”抱牍白寃状，卒如所谳。郡故有客兵，一日以饷噪郡庭。维新谕之曰：“府君素抚若有恩，饷给有期矣。蚁聚不散，按法诛毋赦。”众缩颈散。而郡守愤士卒骄横，投檄欲去，维新追传符藏之。更二日，语曰：“守郡，君命也。以卒行，毋乃不可乎？”徐出传符上之。守感悟曰，“微君几为■〈垂夬〉■〈垂夬〉小丈夫。”遂为莫逆交。为政务实，而行之以恕。杖笞之罪，决罚不过十五。擢西安府同知，郡民勒碑东门纪焉。节《云台藏稿》。
　　丁明登　字剑虹，号莲侣，江浦人。万历丙辰进士，任泉州府推官。仁心义质，听决惟允，未尝稍枉一法，轻狥一人。巨猾大奸，立核摧之，不少贷。吏惴惴奉法，豪右亦各敛迹。接缙绅温和可掬，而望之俨然不可于以私。忍嗜好生，怜惜物命。两署县篆，训诚殷勤，穷谷服化。暇课诸生，赈其贫乏，嘉与作兴。戊午分校棘闱，得士皆英俊。初下车时，刻其祖医方集，宜以广传士民，用以愈病者极多。泉俗久停丧，乃谕以至情，计葬三万一千一百八十三柩。升户部主事，出为衢州守。入觐，耻为珰屈，作珰焰歌致仕，著述颇多。《江浦县志》，参《霞栖藏稿》。
　　区联芳　号长泽，广东新会人。隆庆辛未进士，万历间任泉州府推官。持重寡言，嚬笑不假。治狱准情度理，多所平反，政简刑清。林孕昌谓其不轻入一钱，不轻做一事，不轻发一言，不轻拟一罪。分校闽闱，豫章得士多知名。倡募郡工，修葺紫云寺。去后，士民为建祠塑像于寺西生祀焉。《笋堤集》。
　　姜应龙　号青门，浙江余姚籍，直隶盐山人。万历丁丑进士，任泉州府推官。风规屹立，器体渊洪。治狱不厌详鞫，不务钩距。奉檄按旁郡稽比，皆平允。殚心四事，历署郡篆，摄邑事，励素丝之节，悬鱼在梁，馈谢影绝。遇童子试，则镜别胪分，单寒尽拔。己卯校闽闱，壬午应楚聘，精心简阅，入彀皆英俊。去之后，士民立祠塑像于紫云寺西生祀焉，与区联芳祠同时创建，穹然并列。
　　简钦文　号劬思。江西进士，天启间任泉州府推官。平反轻重，惟适所称。仁风远扇，惠露普沾。两署郡邑篆，冰蘖自持。拊泽雁，弭乱民，民阴受福。为台使耳目，不以钩距驽击博名，而豺狼虺蛇惴惴惕息。暇则训迪多士而品隲之，培植者众。甲子分校，冰镜朗彻，名贤入彀。三载，擢礼部主事，去薪槱之化，祝网之仁，久而口碑不衰云。节《霞栖藏稿》。
　　唐一澄　宁国人。由进士天启间任泉州府推官。平明廉恕。时民生日瘠，士习渐嚣，豪强吞并，奸猾掊克，亡赖少年，且相聚为盗。一澄嚼然冰凝，屹然山立。谳决精敏，剖析详慎，燃犀照胆，不爽秋毫。以刑期无刑之心，为辟以止辟之法，民风肃然丕变。刻有谳牍四部，林孕昌为序其端。尤以振起斯文为己任，申明礼教，造就殷勤。摄南安篆，见宫墙颓坏，圣像未易，亟捐俸命训导张仕达于衣冠之座前施坐幛，示不敢毁易主祀之。仍庀腐饬窳，缀以丹朱。自阙门以至斋厨，簠簋无不犁然更新。复即书籍库旧地为文昌祠祀焉。士子鼓舞奋兴，勒石以纪其事。节《克薪堂文集》，参《笋堤集》。

　　国朝
　　推官
　　金怀玉　江都人。由进士康熙元年任泉州府推官。时海氛未靖，方事招徕，归附者接踵，借民屋以处之。所部卒多狠戾未化，怀玉躬自巡行，遇生事扰民者惩治不稍贷。后卒有修旧怨者，怀玉语之曰：“尔辈荷洪恩，不追既往幸矣，尚不忘旧事乎？”皆愧谢。民乃获安。为政不事苛刻，以正风俗为先。公余与诸生讲课文章而品第之，士论咸归。寻以裁缺调补江右。

　　宋
　　参军
　　陈仁璧　莆田人。仕陈洪进为泉州通判，劝洪进纳土。太祖嘉之，授检校膳部员外郎，泉州录事参军。子靖，知泉州。《闽书》。
　　陈简能　字知柔，闽县人。大中祥符五年进士及第，为泉州录事参军。渊懿有士操，深古文辞，改建州参军。《闽书》。
　　叶任　字仲堪，仙游人。由父荫，天圣间任泉州司户参军。性介直孤行，莅众必先绳其尤强猾者，治民必先怜其尤贫弱者。上官以势夺弗为动，卒以见忤投牒归去，而民思之。节《蔡忠惠文集》。
　　李亢　字君超，南昌人。皇祐中为泉州司户参军。郡将贪墨，僚属皆曲媚厚献，亢与州帅曹某独无所私奉。将怒且憾。宪使罗承按部至郡，曰：“椽不从众，为人可知。”即拜荐之。《闽书》。
　　陈可大　字齐贤，仙游人。政和二年进士，调泉州工曹兼右推。时龙岩解死罪盗七人，可大明其无辜，得不死。时称神明。旧志。
　　杜纯　字孝锡，甄城人。元祐中任泉州司法参军。泉有番舶之饶，杂货山积。时官于州者私与为市，价十不偿一。惟知州关咏与纯无私买。后事败，狱治多牵系，惟关、杜无与。关犹以不察免，且檄参对。杜愤懑，陈书部使者为讼寃，关得不坐。旧志。

　　元
　　经历
　　林泉生　永福人。天历中进士，任泉州经历。民逋酒税，械系累年，至有死者。泉生以法谕舶商，使代偿之。历官翰林直学士，卒谥文敏。旧志。

　　明
　　经历
　　徐钰　字仲器，九江德化人。天顺间任泉州府经历。刚直廉恕，勤于其职。七邑士民喜其平易不苛，凡有休戚利病，必走告焉。节《愿学稿》。

　　宋
　　提举市舶司
　　赵崇度　嘉定间提举市舶。先是，海商货至，官竞刮取，命曰和买，实不给一钱。于是商舶滋少，供贡缺绝。崇度与郡守真德秀同心刬洗前弊，罢和买，禁重征。逾年，舶至三倍。故事，岁以土物送诸贵人不洎，曹吏皆餍满。崇度曰：“吾不能睃脂膏以市宠荣。”悉罢之。旧志。
　　林逵　莆田人。居官清白，司泉州市舶。尝受鲊十瓮，他日发之，金也。遽还之，叹曰：“昔畏四知，予畏一心。”《闽书》。

　　元
　　税课司副使
　　陈阳盈　字子谦，福宁人。至正间为泉州税课副使。十二年，寇攻州城，知州王伯颜檄阳盈率民兵拒敌。奋身陷阵，贼胁之降，阳盈执大义骂贼，遂与义士汤成顺同遇害。事闻，赠敦武校尉。《闽书》。
　　提举市舶司
　　项棣孙　字子华，丽水人。天历中进士，提举泉州市舶司。值岁荒，道殣相望，防御卒出掠乡落，或至杀人。棣孙亟白郡守偰玉立，捐俸倡大商入金易粟赈之，民以安堵。癸巳，上游福安、罗源、古田诸县奸民林君祥等啸众为变，招江西妖人数万，围福州。廉访使郭兴祖檄棣孙集泉州、兴化二郡义兵为援。棣孙部署有法，盗皆遁去。为政简易，一以爱民为本。至忠义大节，持之益力。节《闽书》。

　　明
　　知事
　　钱周　字济世，籍贯未详。由监生嘉靖间任泉州府知事。丰仪精爽，好接贤士大夫。凡上官所委任诸事无不治。台察令榷盐，奉法周旋贵家不屈，赂声不入于耳，人服其廉。三载考绩称最，李竹坡源序以送之。节《再征堂文集》。
　　司狱
　　颜贤　高安人。洪武初以秀才举授泉州府司狱。性温良果毅，郡人翁彦立系狱，通判胡钊以私憾授意囊沙压之。贤正色曰：“彼罪不至死，不敢闻命。”彦立获免。有兴化卓六秀者，与其党八人皆有罪，而狱未成。一夕狱舍邻火，郡守欲坐以因火反狱而尽杀之。贤力拒，曰：“囚非反狱，岂可厚诬？况狱犹未戍，奈何杀之？”守惭而止。囚狱贫饿者辄给以食，每重囚引决，必诣贤谢而后去。祀名宦。旧志。
　　提举市舶司
　　罗伦　字彝正，永丰人。成化丙戌进士第一人。授翰林院修撰。以疏阻大学士李贤夺情忤旨，谪提举泉州市舶司。与张净峰岳友善。伦自幼励志圣贤之学，及抗疏落职，直声震天下。至泉，有司率诸生从之。讲明正学。时时逃寂岩壑间，于南安片瓦岩特所心赏，徘徊赋咏，有“仙家白昼应无夜，玉树长春未觉秋”之句，人传诵焉。未几召还南京。寻乞归里，居数年卒。嘉靖中御史聂豹于城北建一峰先生书院以祀之。旧志。
　　舒芬　字国裳，进贤人。正德丁丑进士第一人。以翰撰直谏，谪福建市舶副提举，闽士一时向风。未几召还，复抗疏忤旨，廷杖放归，寻卒。芬有盛名，以直节自树，与罗伦等埒。隆庆间赠谕德，谥文节。闽人于一峰祠并祀，称两贤云。《闽大纪》

　　国朝
　　司狱司
　　熊有能　江西金溪人。康熙五十三年任泉州府司狱数年，秉心慈祥，捐汤水草荐以恤囚。囚有病死及贫民不能殓者，辄施给棺木，并为埋瘗。尤怜恤惸独，尝空囊赈之。二鬴不继，敝衣徒步，晏如也。以老病辞归，郡人至今追思之。

　　宋
　　泉州教授
　　刘康夫　字公南，闽县人。熙宁中尝举孝廉，坐后时罢。元丰间主泉州教授。规矩端恪，其训养豪隽，成就才哲，发于诚心，施于政事。为文下笔千百言，若不由思虑，而羽翼诗书，根柢仁义，虽夙构无以过之。泉人蔡彰尝录其温陵教授之功以传诸人。元祐间，以特奏名举，未唱名前二日卒。郑侠表其墓，谓其事亲、事长，恤穷、抚稚，教育人才，无一不可以勒金石，感鬼神云。《闽书》。
　　郑侠　字介夫，福清人。治平中选士。元丰间监安上门，以发递上流民图忤王安石、吕惠卿，编管英州。元祐初，苏轼、孙觉荐之，起为泉州教授。泉士为所造就，多以节义相尚。丁艰，起补泉州录事参军。元符间再送英州编管。徽宗即位，广州守朱师表荐，复起泉州教授。士沐旧雨，益切奋励。后罢归，箧惟一拂，世称为一拂先生。祀名宦。旧志，参《闽书》。
　　蒋雝　字元肃，仙游人。绍兴二十一年进士，乾道间教授泉州。守王十朋见其文，大加赏识。雝因作《梦仙赋》以献十朋，曰：“长卿大人，太白大鹏之比也。”又撰《时政十议》。十朋叹曰：“此经世之文矣。”后知江阴军，再知通州。节《闽书》。
　　陈谠　字正仲，仙游人。隆兴元年进士，淳熙中任泉州教授。该贯群集，赋诗属文，雅有典则。尤工书法，逎劲不减蔡襄。自少至老，士林推重。历殿中侍御史，兵部侍郎，知宁国府，封清源郡侯。年八十二卒。《闽书》。
　　陈觉伯　字宗尹，长乐人。咸淳七年进士，教授泉州，以古道迪士。幼主航海次泉州港，觉伯率同列表起居。寻命摄州倅，扈从入广。拜福建提刑，数日罢归。闻厓山师溃，愤惋不食，且卒，命其子曰：“吾宋臣也，题吾墓则系于宋。《闽书》。
　　林德阳　字景熙，平阳人。以上舍释褐，历泉州教授，礼部架阁。宋亡，诸陵被发，德阳痛愤不已，与同舍生郑朴翁等行拾而收之。又闻理宗颅骨被投湖水，出钱购渔人求之，一网遂得，盛以二函，葬于越山，植冬青树识之。为诗凄怆，闻者悲焉。《闽书》。

　　元
　　泉州教授
　　闻人梦吉　金华人。泰定中乡贡，任泉州教授。究心经传，悉通奥旨，学者争趋之。《闽书》。
　　陈天锡　字载之，福宁人，至正间任泉州教授。造大成乐，铸礼器，率以法度。迁知建阳，历福清。所着有《鸣琴集》。《闽书》。

　　明
　　泉州教授
　　欧阳初　字遂初，潮阳人。洪武中泉州教授。其教先德行而后文艺，大振颓风，一时仕而出其门者多矜名节。尝葺礼殿朱文公祠。学之废坠，次第修举。满考，改柳州。卒，祀名宦。旧志。
　　黄结　字资友，东莞人。由举人景泰间教授泉州。雅意作人，科条整肃。泉士旧不习《春秋》，结至，始以是经授徒，多得隽。两预考官，权贵以厚资为子弟关节，且许荐为御史，结斥绝之。九载赴铨曹考，天下教授学行第一，擢辽府右长史，丁内艰，复除岷府。卒，祀名宦。旧志。
　　林珪　字耀昆，莆田人。正统甲子举人，天顺四年任泉州训导，旋升教授。淹贯经史，规行步矩，有古君子风。教士重廉让，而黜浮华。政事惟勤，讲学不倦，八庠均沐化雨。家本素封，捐资二百金修葺文庙及两庑。凡在学肄业，贫乏者助其膏火。诸生有艰于乡试者，出俸赠之。尝作对联悬于庠云：“道统历千年，一脉传心，尧舜禹汤文孔孟；英才来七邑，四门升俊，晋南惠溪德同春。”成化元年卒于学署。绅士呈请祀入名宦。所著有《圣学指归》、《五经要典》二集行世。子子全入泉庠，遂家于泉。
　　潘援　字匡善，号东厓，景宁人。由举人正德五年教授泉州。性洁而介，有文誉，教诸生随材成就，濯新振发，直欲趋乎道而后巳。历升国子监丞，为祭酒所重。升中书舍人，以老致仕。祀名宦。旧志，参《王一臞文集》。
　　胡崇易　字道明，号时轩，垫江人，以易学有名蜀中。由举人正德间任泉州府学教授。学政修明峻整，为多士敷讲易义，与虚斋互相发明，听者充然有得。文庙圮毁，奉檄葺治。崇易精心研核，集材鸠工，不数月，庙貌倚空，金辉耀日，上官交奖其能。陈琛称其“有政事之才，用之以司风宪，或钱谷甲兵，必更有作为可观”。所著有《时轩文集》。节《陈紫峰文集》，参《再征堂集》。
　　黎献　号心泉，顺德人。由进士嘉靖间任泉州府教授。布袍嬴然，辞贽甘贫，若将终身。待士文而有礼，宽而能肃。教行道尊，蔚然师表。沐甄陶者，迭解联魁，蛟腾凤起，为天下先。复捐俸廪以抚弃孩，公赈济以活沟瘠，不特士荷造就，民亦赖其帡幪。上官屡檄旌奖，交章荐之。节《顾新山文集》。
　　纪曰举　号瑶山，永丰人。由选贡升太学。嘉靖间选授满城令，辞焉，改授泉州府教授。日与诸生讲论经典，剖析义利。以躬行心得之懿，开导亹亹，士沐其化者自以为得师。太守俞咨伯、程秀民咸器异之，巡按何古林、赵和庵俱称为学职第一人。会安溪缺令，委曰举署篆。辞曰：“学，吾官也，教，吾事也，他非所知。”诸生亦不忍暂违讲席，相率陈请于程太守。太守曰：“以子之才，安溪可卧治也。且理民行政，庸非儒者事乎？”乃不得已而行。莅县五阅月，推其善教，施于有政，待物以诚，制事以简，节用爱人，士民交庆。先时有杀越人于悬崖间而掠其财者，久莫能辨，曰举一讯即得真情。又有夺遗孤之产于数年前者，立折其奸，而归之田。豪家巨族，摇手相戒无犯。而曰举志在泉士，辞益力，上官谅之，获还命。安溪士民，去后益思之不置。上官荐剡无虚岁，迁靖江王府教授，告休归。曰举工诗，所著有《观光初稿》、《温陵义聚篇》、《愧静轩集》、《三逸会集》，泉人丁自申为之序。节《顾新山文集》，参《三陵稿》。
　　唐尧宾　华亭人。嘉靖间教授泉州。博学好礼，善与诸生讲论。周视礼器及庙堂门途以次修治。高泮水之梁，表门外之屏，设几案以资课试，碣王文忠夫子泉诗以存先迹，诸费不资，皆出已俸。督学朱衡命主一峰书院教事。所著有《浩然堂问答》，郡人王参政慎中为序而行之。秩满，擢上犹知县。旧志，参《闽书》。
　　吴以谦　号泗桥，惠来人。隆庆间由郁林学正迁泉州府教授。郡守朱炳如前为御史时尝按粤，稔其学行，偕以一意风厉人材，以谦亦殚懋职业，以报知己。其精神鼓舞乎多士，而意气轶追于前哲。一时政教，焯乎改观，士心喁喁。未几，以前职注老谢归。上官及绅士咸骇异，谓气方壮于今，而年遽老于昔，何先后舛谬也。丁自申作序以别之。节《三陵稿》。
　　甘继宾　巴县人。万历七年任泉州教授。重其道不辱其身，共其职不卑其位。课诸生，进其良，纠共弗良者。简其修，率其不修者。于贽馈无所问，而时出俸钱以劝肄业。教成行尊，群然顾化，上官异之。檄署安溪、永春令，约束胥吏，拊摩黎民，邑以大治。上官益心异之，以最荐，擢陕西成邑令。士喜而思之。节《梅谷集》。
　　王仕龙　字友夔，东莞人。由电白训导万历十七年擢泉州府教授。隽爽介特，学无不窥，文词精赡，政术旁通。训诲多士，翕然顾化。历署安溪、同安邑篆，所至治办，士民宜之。迁松潘卫教授，去。节《梅谷集》。
　　林子勉　字行甫，号石溪，福清人。由恩贡授长泰训导，万历间升泉州府教授。却贽茹淡，教士以实行为先。更端，请益者无虚日。廉其贫者，随力周之。相国李廷机常称之曰：“金玉君子也。”以年老乞休，主者屡慰留。会迁益王府纪善，归至家，遂杜门不出。年七十八卒。子应典，亦以贡授云和训导。

　　国朝
　　泉州府教授
　　蒋垣　字用崇，侯官人。由举人康熙二十五年任泉州府教授。训士以躬行实践为先，垣尝刺血为母写像，庐墓三年，群鸟飞集。当甲寅之变，耿逆迫以伪职，不受，逃至江西橘园洲，舌耕糊口。督课之暇，搜讨宋、元以来理学诸儒，纂辑成篇，名曰《八闽理学源流》。及教授于泉，抄呈督学。赵公暨泉诸缙绅咸相奖许，梓而行之。迁盐亭知县，乞休，卒雍正二年，祀福州忠孝祠。
　　杨振纲　字明宪，闽县人。康熙壬午举人，雍正间任泉州府教授。以敦品修行励诸生。先为诏安教谕，时曾葺文庙崇圣祠明伦堂。邑庠有兄弟争产者呼噪于县庭，令延振纲至欲责之。为从容晓譬，各感泣让产。诏人为竖德教碑。著有《半圃诗文集》、《芥庵笔记》、《读史管窥》。
　　李镐　字卜京，号坦斋，汀州归化人。雍正癸卯举人，干隆丁巳进士，十六年任泉州府教授。革除陋例，淡泊自甘。按月备盘飱，集士会课，当堂甲乙，仍谆谆勉以践履笃实工夫。悬挂学舍诸对联，言言箴砭。凡上宪颁行学政，遵奉维谨。簿书手自经理，不假胥吏。二丁届期，堂庑器物逐加点检，以示恪恭。越二年，卒于官。萧然敝箧，绅士争赙焉。镐博学多识，廉隅自砥。宁化雷鋐屡保送国子监学录、学正，未用归，邑令延为峨嵋书院山长。论文外日录格言一条以教士，名《日勗记》冢宰孙嘉淦序之，称其有关世道人心。秉铎于泉，士心归附。卒后，沐化雨者久弥思之。所着有《四书订补》，《五经易解》、《史韵便读》、《古文存腋》、《诗柄汇记》、《药性歌》、《心会录》、《庄子解蒙》、《分类增广贤文》，及自作《四书文稿》、《南归里言》。
　　唐山　号乐壶，莆田人。乾隆壬戌进士，十八年任泉州府教授。慨然有振学兴文之志，刻蔡虚斋密箴以示学者。虚斋特祠在黉宫，颓圮数十年，闾里屠贩，多杂据其中。山请于府，一为廓清，仍率蔡族及诸绅士重兴。凡木石工役，皆手自经理，庙貌焕然。常与诸生论文，多所往复，不执己见。至于忠孝节义之事，尤乐为奖劝。事上官亦能持大体，不肯过屈。调台湾教授，出郭送者数百人。

　　明
　　泉州府训导
　　徐黼　号恕轩，钱塘人。弘治间任泉州府训导。能诗而不专工，能文而不刻琢。淳谨和易，渊静简默。怯于近利而廉于取名。器宇威仪，俨然近古君子。诸生倚为仪式，多有化者。擢从化教谕，陈琛序以赠之。节《紫峰文集》。
　　章源　籍贯无考。正德间任泉州府训导。性敦孝友，博学洽闻，为多士模楷。祀名宦。《闽书》。
　　裴应祥　号质斋，保昌人。嘉靖间任泉州府训导。天性孝友，问学渊源，已足为士表率，复申以叙伦崇质之训。日与同僚诸公雍容议论，志追古人。及门多彬彬雅饬之士。在任几六载，擢平和教谕去。节《顾新山文集》。
　　胡兆　号北邱，安福人。嘉靖二十二年任泉州训导。得其先世诸父之传，以《易》学名家。至官，与诸生讲论，粹然与蔡清之《易》相表里。诸生获闻其说，退然知不足。得其一义一训，怀以相宝。盖合并通彻，不徒深领旧传，而特有以发其新知，一时翕然宗之。升德化教谕，王慎中为文送其行。节《王遵岩文集》。
　　陈希中　号员溪，揭阳人。嘉靖二十六年任泉州府训导。向意阳明之学，精神存注，未尝舍斯须。至官，与诸生言，其信者则与之谆谆讲切，其不信者亦不强聒也。诸生慕其行谊笃而恩礼洽，即不信其言者，退而无敢有间也。升永定学教谕，王慎中为文送之。节《王遵岩文集》。
　　梁秦　字据中，高要人。嘉靖间以岁贡任泉州府训导。士之贫者周之。教谕永春，辞常例米，置乐器，建棂星门。迁郴州学正，道卒。《闽书》。
　　陈龙翔　漳平人。万历八年任泉州府训导。言坊行表，渊博老成，士子奉为准绳。祀名宦。雍正志稿。
　　王玑　字钦在，龙溪人。由岁贡万历二十六年任泉州府训导。诱掖生徒，循循靡倦。束修贽馈，不问有无。常曰：“行百里者半九十，吾自任衣冠，便知刻厉，晚遂簿宦，岂可毁改平生，致入回邪？”凡遇忠臣、孝子、义士、贞女，昌言上官，竭力表扬，不稍闳晦。门墙被教，缙绅蒙诚，六年如一日。秩满，迁泰兴教谕。诸生为文勒石名宦祠壁中，志久远焉。节《何镜山集》。

　　国朝
　　泉州府训导
　　陈任贤　福宁人。由岁贡康熙间任泉州府训导。释锻修之陋，解文字之饮。数年间，春秋两闱，登荐者接踵。岁辛卯，郡邑饥，奏请截漕赈济。时同安缺令，郡守刘公檄任贤往赈。至则饬诸郡役察民真贫，无则补之，不以数计，不以籍限，扃僻穷户，得沾实惠。凡胥吏虚诡之弊，一概削除。明伦堂自门至寝，陊剥将尽，召工计材。以公至省揭，买大木浮海而至。或修其故，或易其新，以千金不啻之费啬而敷百，称完构焉。戊戌大水，文庙被淹，壝墙皆圮，郡守倡捐，檄任贤谋于绅士，聚财约版，百堵坚筑，阅六月而竣工。上官胥器重焉。节《皋轩文集》。

　　元
　　学正
　　王吉才　字伯谦，号益斋，龙溪人。至正间任安溪教谕。醇谨方质，笃志古道，尤明典礼。邑陋学废，至则广宫宇，严奠祀，揖让跪起，士悦民向。升庐峰山长。丁内艰，服除，以父老注邻郡。再任泉州学正。未几复丁外艰归。节《林登州集》。

　　唐
　　知县
　　赵颐正　乾元元年为晋江县令。开晋江，凿沟引水，通舟楫至城下，民德之。旧志，参《闽书》。

　　宋
　　知县
　　危雍　邵武人。皇祐中进士，熙宁间为晋江令。尝筑湮浦埭以捍海潮，蓄灌溉。又筑清洋陂，自南安九溪至于高溪，凡三十六水，合流而下，所灌田四千八百顷。民德之，为立祠。旧志。
　　方次彭　字公述，兴化故县人。皇佑元年进士，元丰中知晋江县。时邑有为盗所杀者，尉竟坐罪其邻人。次彭疑而释之，果获真盗。后历知海宁、梅州二县事，均有惠政及人。《闽书》。
　　黄彦辉　字如晦，莆田人。宣和三年进士，以奉议郎为永春丞。知县洪旦德胜于才，泉守赵鼎以旦与彦辉易任。旦喜彦辉能代其烦，彦辉待旦益恭。绍兴间，权知晋江县。会朝命滨海诸县造船，彦辉令主吏曰：“民赋有定，不可加敛。”县帑有所谓本钱者，尽刷出以充其用。县例造九船，其成独先。差知同安县，里山表海，寇盗陆梁，申安抚司创筑城壁，周环六里。安抚司奏保与减磨勘，寻以使牒监纳军仓苗米，铲除诸弊，奸人不得逞。乃摭拾专斗诖误，欲以污彦辉，监司按核无毫发瑕疵可指，迁潮州通判。卒，累赠大中大夫。旧志，参莆田志。
　　洪元英　绍兴六年知晋江县。与邑人李密、李国表修郡南六里陂水利，三年竣功。事闻，锡章服，邑民焉立祠。《水利功德录》。
　　傅佇　字凝远，仙游人。重和元年进士，授无埭主簿，调南安县丞。岁大饥，民弃妻子者相属，佇请出常平钱米，设安养院食之，民不失所。明年岁丰，悉访所亲归之。绍兴中，迁知晋江县。会治战船，佇躬督其役，劳费半他邑，而事独先办。张浚闻于朝，时减磨勘三年。除茶司干办公事，转南剑州通判。旧志，参南安志。
　　林湜　字正甫，其先长溪人，徙平阳。绍兴中登第，为富阳尉，淳熙中以功治晋江县。时大造战舰，当科民，湜不忍，欲投檄去，诸番寓居者义之，咸助其役。舰就，而民不知。秩满，民空城留之。《闽书》。
　　郑鼎新　字中实，仙游人。嘉定十六年进士，绍定中知晋江县。建问政堂，辑《论语》“系于政者”二十四章书于壁，以便省览。又建县学、文宣王庙，辟尊道堂。邑民立生祠于紫泽官。旧志。

　　元
　　知县
　　陈■〈馬玄〉　字玄甫。至正中以学行荐补书院山长，改浔渼场司丞。时盐法废坏，私贩盛行，顽民相挺，易于为乱。骇招捕有方，海濒安堵，辟行中书省职官椽。西域那兀纳等据泉州行省，奉辞讨之。以■〈馬玄〉尝为盐官，素得吏民心，辟护军参谋军事。■〈馬玄〉请曰：“泉郡民皆良善，特为贼所胁耳，请以檄招抚，必获其助。”时那兀纳已肆掠兴化，道路梗塞，骇以檄付从者，间道以授县尉龚名安等。那兀纳征兵，名安等佯许之，帅舟师次东山渡以俟。翼日，■〈馬玄〉等官军至，遂竖行省旗帜，入城秋毫无犯。那兀纳就缚，槛送行省。因调■〈馬玄〉为晋江县尹，兼分督盐课，戢兵息民，境内宁谧。升广东盐课提举，兼参潮、惠、循、梅诸州军事。既而参政陈复代领课州事，遂翩然归田。道由泉州，父老怀其旧德，固挽留之，因家焉。晚筑南湖墅，杜门谢事，黄冠野服，种莳自给，妻妾如其心。年七十卒。郡民为祠祀之。所著有《方山堂集集》。旧志，参《闽书》。

　　明
　　知县
　　徐瑛　杭州人。正统末知晋江县。廉慎宽平。汀寇作乱，宁阳侯统军驻延平，檄调晋江民兵。瑛恐民心骚动，躬诣军门陈其利害，得免。及保定伯统军至泉，瑛从容酬应，民无所扰，邑人赖之。旧志。
　　蒋濬　字希舜，新会人。成化初知晋江县。莅官勤慎，兴贤礼士，重农劝耕，听讼公明。狱非重犯，悉遣之，囹圄一清。常禄外毫无所取。均徭役、平赋税、修堤防、蓄水利、积仓廪、备器械，凡舆梁废坠，莫不修治。县堂公馆贤祠，焕然更新。秩满，升漳州府同知。民怀其惠，为立去思碑，祀名宦。旧志，参《愿学稿》。
　　吴云　字民望，华亭人。成化十五年以监生知晋江县。居心宽厚，行政平易，有实惠及民，不为督责之治以邀名希世，邑人戴德。在任三年，卒于官。无远近老少，咸咨嗟痛悼，谓天不相吾民也。其子缙扶榇归，预请蔡清为之志。节《蔡文庄旧集》。
　　郑瓘　番禺人。景泰丙子举人，先授丰城县，成化弘治间知晋江县。邑多健讼，前令罕满秩者。瓘平易廉恕，推诚待物，民风丕变。贼温文进来寇，府寮闭门震恐，瓘帅师讨平之。邑有六陡门，障捍大江，旋兴旋毁，瓘缮治有方，民蒙其利，勒石纪功。九载秩满，民诣阙再留三年。升杭州府通判。《闽书》，参《广东通志》。
　　邓怡　字光德，清江人。由举人弘治三年任晋江知县。才识并优，冰蘖自守。其莅政规模先定，节目详明，而信以一之。有善必嘉，有不善必惩。令出而民趋之，刑举而民畏之。郡城岁前值灾，倾圮者十八九，上官谋修之，委怡督理其事。境内有永丰庄，立陡门蓄水，所灌溉六里之田数千顷，颓坏，岁久莫能修复。怡毅然兴举，不数月竣功。二载，以觐行，蔡清为文赠之。节《蔡文庄文集》。
　　梁景行　嘉靖间知晋江县。大著循声，以艰去。服除，应天巡抚吴廷举荐其究心理学，笃行古道，居官驰良吏之誉，处乡有儒者之风，乞不次显擢，以劝贤者。朝旨命吏部召用之。《闽书》。
　　钱楩　字世材，号立斋，山阴人。嘉靖中以解元进士知晋江县。精练敏决。用恩而不为姑息，用法而不为刻深。抑豪强而人无侵夺，惩盗贼而人得安眠。明而不以聪察为讦，洁而不以矫激拒人。大造黄册，善搜积弊，造谒贤士，谈经论文。秋闱集士廨舍具餐。三试作兴之。复延名师，分诗、书、礼、春秋四馆以教士，咸充然有得。尝因公至安平，孝子黄裳偕诸生举其母陈氏节孝，梗曰：“励风俗，令职也。”即出公帑建祠，命里老督治。既成，迎陈氏主及安平之节烈显著者祀焉，名曰“九节祠”。后升刑部主事。《闽书》，参《紫峰文集》、《再征堂集》、《安平志》。
　　韩岳　字鲁淙，余姚人。由进士嘉靖十一年知晋江县。进退有章，容止可法。为政揭纲剔要，穷册弊均，里输皆可按而行之。郡南六陡门被水冲坏，亲往课督重修，民蒙其利。时汀广寇发，岳条机宜数十策上之，当路多见采行。未期年，上官迭加旌奖。秩满，擢御史去。士民思之。节《再征堂集》。
　　汪宗之　号双竹，贵溪人。由举人嘉靖二十年知晋江县。明敏慎勤，公平仁恕。轻徭而省费，讼简而刑清。弦歌之声作于学校，冰雪之操咏于闾阎。直指南湖徐公旌奖之，顾新山珀为之序。节《顾新山文集》。
　　宋太勺　号仲石，余姚人。由进士嘉靖二十四年知晋江县。下车，祈雨雨应，祈榖榖熟。爱身洁己，不以非礼自污。与民接，沥腹披肾，语尽而情忠。不饰边幅，不狥文具。无勾稽之扰而狱咸理，严奢华之禁而用以舒。悬蒲而民不忍欺，圄空而民不敢犯。殊乡异域，至越所部而求质成。其为政栗而温，宽厚而果确。揽持风裁，虽要津不避，开导听纳，则穷崖获伸。剸治盘错，斯迎刃立解。至于轻徭薄赋，剔蠹穷源，黠猾无不敛迹。若其戴星出入，退食夜分，虽甚勤劳而不倦。是以情伪毕照，事体洞达，司徒顾珀为序其德政。《闽书》，参《顾新山文集》。
　　朱纲　字振甫，曹县人。由进士嘉靖二十七年知晋江县。正身洁己，推诚尽下，小民疾苦皆得单词详达。日与诸生讲道论文，士知其正直，莫敢以私干者。入觐，不持一物。秩满，擢监察御史，累迁本省布政使。旧志。
　　钱之选　字舜臣，常熟人。嘉靖庚戌进士，知晋江县。性聪敏，善摘伏，两造片言而决。尤强毅有执，不为权势所挠。监司驻郡公费，旧倚办晋邑，里甲称累，为请七邑均之。海寇有警，捐俸募死士，躬自操练，寇闻遁去。自奉修约。尝公出两月余，计日蓄薪米，衙户封闭。时进蔬肉，则户罅间一僮子尸之。竟为怨家所中，调去。士民留其衣冠，祠之城东门外。旧志。
　　卢仲佃　字汝田，东阳人。嘉靖丙辰进士，授晋江知县。为政务恤民隐，建白兴除，可垂永久。安平旧无城，与乡绅柯实卿经营。新筑深沪、乌浔二巡司，城垣剥坏，悉为缮完。时倭寇猖獗，军兴乏饷，上司议弓兵加征，洛桥置官榷税，再三申豁，民甚德之。以拾遗调福安令去，陈牒挽留者数千人。立祠二：一在郡东郭，一在安平城。又祀名宦。旧志。
　　谭启　字继之，号敬所，大宁人。嘉靖壬戌进士，四十二年知晋江县。节用爱民，听断公平。定催征为十限，使民得宽其力。郡人洪司寇朝选曾督四川学，启试平等，及至，修弟子礼甚恭。后朝选为巡抚，劳堪诬害，执送按察司狱。启为副使，诣狱中谒之，叹曰：“吾师被构，吾不能救，而尚仕哉？”遂解绶归，士论益重之。旧志，参《闽书》。
　　罗名士　号春谷，光州人。嘉靖乙丑进士，隆庆中任晋江知县。恺悌廉明，锐意拊循小民。议革夫保之编，征银给驿官。雇其各铺各村之夫，悉编籍簿。除县印票外，凡佐贰首领府县房科不得擅役一人。其省事便民，类皆如此。任九月，以忧去。民伐石刊颂记之。旧志。
　　曾士楚　号觉堂，从化人。由进士隆庆五年任晋江知县。洁己守官，爱养黎民，尤加意造士。凡待奋黉宫与拔自乡校者，多为所赏识，彬彬然盛于往时。擢监察御史去，邑人追思之。节《三陵稿》。
　　彭国光　江西九江府德化人。由万历庚辰进士知晋江县。清修敏练，事无巨细，剖决如流。舞文之吏，怙资之豪，咸缩步捧心。征赋，为吉法钧校之，革除余羡，民以乐输。听讼片言立折，两造咸服。行学宫，修古文，拔士之秀者，广厉督教，文学彬彬。时有分巡佥事恣睢酷虐，国光舆郡守邹墀以凝静持之，士民赖以帖席。奉檄丈田，止舍郊垌，徒步阡陌，稚叟咸得陈牒吐词。腴桷低昂，犁然各当。丈毕，计溢额一千四百八十顷，人或以为苛。瑕不掩瑜，盖廉能吏也。擢户科给事中，历官巡抚宣府佥都御史。旧志，参《田亭草》、《梅谷集》。
　　锺允复　字大亨，南宫人。万历十四年知晋江县。古心古行，无赫赫称而洁守淳政，不以岁月程功。暇进诸生，论文课艺，偲偲训诲。掩恶扬善，惟恐或伤。士竞自奋，杰隽彬彬。丁艰归，历南京礼部郎。《闽书》。
　　沉天启　昆山进士。万历十七年由奉新令调知晋江县。瑰伟精敏，削牍若驰，灼幽隐若照。解棼应变，不啻刃游而矢决之。春夏之交，岁札谷没，民皇皇靡所乞籴，亟上请当事发庾储贷济之。时雨再沛，岁以丰稔。政务宽惠，引大体，被劾降调，士民惜之。节《梅谷集》。
　　应朝卿　字行叔，号兰皋，临海人。万历己丑进士，初授建安县，十八年以贤能调知晋江。恺悌明敏，小民得尽其情。清节自励，不矜词色。征赋宁任拙不取赢。治盗诛其魁，悉屏迹。岁饥，发廪捐锾，多方赈恤，灾而不害。积牍盈案，剖决无滞，猾胥不得夤缘。暇则引诸生诵说经学时务，士烝烝然奋。未浃朞，舆人歌曰：“我有蟊贼，侯则息之，我有井邱，侯则殖之。”又歌曰：“乌将雏，吏毕逋。悬冰壶，乐华胥。”擢御史，苏濬为文送之。历官按察使。旧志，参《三馀集》、《田亭草》。
　　徐兆鼎　号羽苍，清远人。由举人万历二十二年任晋江知县。下车，首延荐绅文学及党正游宗相与申命读法，衡其轻重。值岁祲，示民以相赒相恤之义。有粟者争出其余以佐赈，挽输相属。执经之士倒屣迎之。民输牒者，丙夜削牍，务求其当。丽于法者，反复推讯，不惮再三，至求其生而不得，犹愁然不怿。以最荐，升大理寺评事。节《三馀稿》。顾士琦　字二韩，太仓人。万历戊戌进士，二十九年由崇安令调知晋江县。不为伉强开敏喜事好功，一以恺悌为政。值旱蝗相继，极意拊循。催科不事鞭扑，与为期会，民无逋者。两造之讼，徐出片言，轻者立遣，重者量惩，无株连，亦无久系。校士严加防范，邑无留良，即在彀外者亦帖息无哗。兴一事必惟其终，革一事必思其后。居已于瘠而予民以肥，居己于拙而予民以静。门无暮金，吏皆奉法。造请贤士大夫咨询利弊，不厌谆复。秩满，念岁祲，民艰于食，报绩独迟。升礼部主事。去，士民建祠祀之。节《云台藏稿》，参《田亭草》。
　　王继贤　长兴进士。万历三十三年知晋江县。延见绅士三老，询闾阎利病，色温气和。两造至庭，稽貌听词，务得其情。曲者据法惩之，无剧笞盛怒，人称平恕。夏旱，徒步行烈日中，往还郊外，靡神弗举，辍催科，停狱讼，迄澍雨应祷，始洗沐而休。其剖析重案，摘发巨奸，务期详慎，不以挥霍炫长。甫及朞，颂声载道。三载，以觐行。尚书凤翔序以送之。节《田亭草》。
　　李待问　字葵儒，南海人。万历甲辰进士。时年甫二十，历知连城、沙县，著能声。三十五年调知晋江县。初至，延访缙绅，请益诹询。诸狱讼催科，一切停寝，阅月而后即事。及披案牍，临两造，数行俱下，剖决如流。村无吠犬，圈无宿系。吏曹作奸猎贿，里正负固逋输者按法治之。请免杂饷一千五百余两。议以先儒罗从彦、李侗二贤崇祀，从之。除火耗，均里役，给赈惸独遍沾。禁假银，惩亡赖，申约束以训愚民，立保甲以稽鼠窃。修葺城垣，缮造桥梁。劝垦而地日辟，课士则饩必丰。惠政种种。复捐俸买甘舍头、后龟亭崎二处山场以为义冢，邑人数百年无髑髅之欺，实受其德。升礼部主事，历吏部郎中、应天巡抚、户部侍郎、尚书。卒赠宫保，谥忠定，赐祭葬。当去邑时，人琢石塑像于弥勒亭旁，邑人史继偕为文以记。乾隆十二年邑令李元瑞新之。乾隆二十年间，邑令于从濂推毁弥勒佛像，移祀待问于亭正中。所著有史涉及诗文集、典铨、总漕诸疏草。子象蒙，国子监博士；象家，内阁中书；象颐，荫生，兵部司务。孙锡瓒，康熙甲子举人。曾孙绍祖，康熙丙子经魁，任永新令。节《广东通志》。参《云台藏稿》。
　　陈之清　字澹夫，号宜苏，江夏人。由进士万历三十九年知晋江县。明察本于忠信，廉洁加以精勤。邑赋多逋，为易知单以便民，里胥蠹绝，民皆乐输。讼者授符令自勾摄，严其期会，省其株连。理枉伸寃，扶弱苏困。久淹繁难之案，判决无遗。市魁恶少藉援贵介，捍网罗，雄行为，引绳批根，三窟必穷，一嚬不假，善类全，探丸伏莽者屏迹。尤爱贤礼士，孚迪卵翼备至，阳■〈魚喬〉不得列于席。邑故有榷税，自税珰出而税始重，为请蠲，得减十之八。佐修文庙，陂川泽，缮津梁，百废犂举。旱涝为灾，轸恤无遗力。单户蒙惠，而影冒者莫售其奸。兼摄南安，治一如晋，剨然以解。性恬淡，无媒亵之御，声色之娱。日坐堂皇，陬澨村鄙，咸得输其情。民服其才，感其德，勒碑纪之。节《何镜山文集》，参《河干集》，《云台藏稿》。
　　张履端　号元思，直隶进士。万历间任晋江知县。综核严明，吏事精悉。时海氛不靖，讹言烦兴。躬历海澳，严保甲之约，厉接济之禁。勾引诸奸，立逮而置之法。豪干者绳以威，虽通显不避。寓抚字于催科，总岁额而均通之。权缓急先后，吉为令。旧逋则量其户赋而轻重征焉。城乡称便，鸡犬不惊。尝言：“若骩法以狥人，如小民何？”人以为仁人之言。节《霞栖藏稿》。
　　杜献墦　号云楼，华亭人。万历乙酉顺天举人，以漳郡同知署晋江令。视事仅六月，遇邑有水旱之灾，释讼宽征，恤民疾苦。试士数千，甲乙其文，士论翕然。廉平精明，剖判如流。爰书立奏手中，两情输服。愿质成者听之，赎金不问。去之日，吏白有赢钱，挥不顾，贮库中为修治洛阳桥之费。众绅士为诗送之，何乔远、李光缙各有碑序焉。《镜山集》，参《景璧集》。
　　严自完　号心篷，浙江进士。万历间任惠安知县，以才能调晋江。宽厚慈仁，清净不扰。值边事孔亟，加派之令兴，自完立限，征赋毋厌烦，致期毋取办，视盈先后多寡任其输。追呼不闻，敲扑全弛，而赋亦集。听讼两造详讯，决法平亭，未尝快行一意。束湿吹毛，良善得白，奸宄意消。辛酉分校棘闱，所取士尽知名。秩满，迁擢，两邑士民思之不置。节《霞栖藏稿》。
　　薛邦瑞　亳州人。由进士天启初任晋江知县。洁志锐治，剔弊除奸。复虚心俯从民便，曰：“吾求无负于朝廷，无愧于闾阎而已。”尤注意兴教化，厉文学。六谕之颁，申以约讲，勖诸生，而分期课之。精心殿最，不失姘媸。士民翕然化之。节《霞栖藏稿》。
　　姚孙榘　号石岭，桐城进士。天启间由龙游县令调知晋江。下车即有校文之役，藜照一燃，沧珠无遗。所首拔，旋获隽。邑当荒旱频仍之后，民困催科。孙矩征追不迫，为惠法中，赋集而民不扰。沿海迫饥寒者，啸聚剽掠，乡间不遑宁居，夙夜鞅掌，为固圉计，编设保甲，以防内间，环卫雉堞，以壮外捍，闾阎恃以无恐。农安耕，商安肆，士民颂之。节《霞栖藏稿》。
　　戈简　广德人。由进士天启间任晋江知县。饮冰茹蘖，两袖清风。谓有用之学在于足民、练兵、得人、造士。缚岭寇，歼海鲸，奸宄屏迹。日与诸生谈经论文，多士感奋，桃李成行，循良之声播于四境。节《笋堤集》。

　　国朝
　　知县
　　王承祖　陕西人。顺治间由进士知晋江县。廉能方正，耿耿自立。安平海滨埭田崩坏，民苦肆累，承祖宽典清丈，俾得修筑有资。时寇方炽，贝子率大师征剿。牧马民间，龟湖二十四乡人有夜盗战马者，贝子怒，令道府以下各签花押，以乱民奏剿之。承祖独毅然曰：“顽抗征输，是谓乱民。此地征输不失，岂可妄剿？且战马被盗，谁司牧圉？而欲杀此无罪之民。职虽死，不忍签号也。”因涕泣固请，得免。又海寇窃踞安平，及贼遁，议者欲追民间通贼之罪屠杀之，承祖亦力争不可。二事全活无数。后升兵部职方司主事，历都御史，工部侍郎。
　　丛荫坤　号邃衷，山东人。顺治十五年由举人知晋江县。旧时军旅频仍，赋重民贫，征赋者日进粮长而抶之。粮长弗能堪，则佣贫民代佚。持佚与受佚者皆计数取偿。费益多而粮益逋。又故事，止征比粮长，不问花户，黠者既贻累粮长，而愚者不知应输之数，任粮长飞移作弊，莫从稽查。签拘押追，胥役渔利，闾井骚然。荫坤下车甫浃旬，问民疾苦，鉴前失而反之。进粮长于庭，悉心开谕，令胪列花户姓名及应纳粮额，造具细册，榜而示之。令各照数赴柜投纳。其完不及数者，复令自为限期。于是输将恐后，里无追呼，庭绝敲扑，岁省佚省费以万计。值大师征剿，军需孔亟，庚癸不呼而民无烦扰。以劳瘁卒于官，贫不能归榇，士民捐赙之，并为勒碑画像，祀名宦祠。雍正旧稿，参《耻躬堂文集》。
　　沉朝聘　奉天人。镶蓝旗笔帖式，康熙十六年知晋江县。性淡泊，署内粗粝自甘。时海氛窃发，朝聘筑灵水、前埔、曰湖、东石、围头五寨，日练乡兵以为犄角。戊午贼至，围城，发大炮射入城，雉堞几为之坏。朝聘以篷筱络土石堵之，炮不得入。贼又为地道穿入城，朝聘以火药从石隙烧之。如是累日，援师至，贼乃遁。围解，贼断新桥、浮桥以去，朝聘克日修就。勤劳赴事，军需无误。又大师至，供亿浩繁，民不堪命。朝聘从容调理，事得就而民亦安。后以才能改调台湾，旋升霸州知州，累官巡抚，祀名宦。
　　张召华　字实君，号复斋。湖南华容人，康熙甲子乙丑联捷进士。三十一年知晋江县。实心爱民，而听断明敏。民有鬻子输逋者，捐俸赎还之。有嫌婿贫而悔婚者，代出聘币，且资其生计。有父诉子不养者，其子行贿求解，庭鞫时出资畀其父，曰：“可以养尔余年矣。”扑其子，邑人称快。有桀黠贾人，其父以不孝讼。鞫时天方寒，其父袭新衣入，而贾人故敝衣露肘，陈寒苦状。佯呼其父詈之，曰：“吾不忍睹而子之寒，乃以不孝妄揑，不重扑何以教慈乎？”胥持大杖，观者方骇愕，召华微睨贾人颜色扬扬，忽叱之曰：“而见父将受大杖而犹可忍耶？不孝奚辞！”以大杖重惩之。观者欢跃称神。有守瓜圃而毙者，昏夜莫知谁为。集乡民于社庙，袒裼验之，一人肤体伤败，诘之立屈服。他谳事多类此。晋人文素盛，宾礼其俊秀，加以训诲，自此童子试盈万人。癸酉分校，得人为盛，如苏埙、戴铼皆知名士。革除重耗，祷雨捕蝗，无不立应。以母老请终养。士民攀留不获，则为供其食用，伐石纪德。去之日，送至洛阳桥者数万人。
　　刘宏基　字恒斋，广西临桂人。由举人康熙四十六年知晋江县。宽厚居心，慈祥字人。悯晋邑贫穷，催征常宽限期，不事敲扑。听讼得情，应杖者量减其数，恻然哀矜。以计典不及，解任。百姓迎于通衢，争舁之。旅不行，贾不市，呼声动地，拥集万余人。舁至道府各衙门叩首乞留，如是三日。既不得请，则有百余人跋涉赴省，至督抚各衙门恳留如前，俱慰之而归。老幼男妇络绎至公馆输给薪米，五匝月不替。绅士刊刻德政诗纪焉。起程回籍，争送出郭数十里，涕泗而别。
　　王梦说　山东滕县人。康熙五十二年由贡生知晋江县。爱民造士，一以至诚。每见士子，必教以衣冠礼让，先器识而后文艺。县大堂倾圮年久，梦说倡议鼎新。士民感其德化，乐助成功。后以病卒于署。民哀慕之不衰。
　　叶祖烈　江南华亭县人。雍正二年由监生知晋江县。留心民瘼，凡有害于民者，执法诛锄，奸宄敛迹。听断明敏，庭无冤民。其父觉庵来署就养。殁，士民建祠祀之赐恩岩左，陈万策为记。
　　苏本洁　常熟举人。雍正五年知晋江县。哀矜民命，谳狱反复详尽，惟恐稍有失入。悯贫民乏地营葬，捐俸于东岳山买地一区以为义茔，计产七亩，立石为界。又为勒诫语于石，以杜争端，民至今赖之。
　　王时翔　镇洋人。由生员保举，雍正七年知晋江县。下车，集士于明伦堂，谆谆戒谕，勉以砥躬砺行。听讼准情度理，凡稍可原者，训诲之使之自新，不轻施敲扑。邑人德之。
　　曹銮　全州人。雍正丁未进士，十二年知晋江县。明达果决，听断不待烦言，两造输服。邑有先贤裔孙女贫苦不能自存，典与富家为婢。及长佃赎，勒背不与。讼到官，銮讯实，欲治富家以压良为婢之条。抢地求宽，请免其典价以赎罪，乃为出妆资择士人配之，人诵其德。十三年署惠安县，继知南安县，均有惠政。丁父艰，去，民讴思之。
　　胡格　江夏人。由举人雍正十一年知同安县。有能声，十三年调知晋江县。催科不扰，治事维勤。每听讼，稔知桀黠者多强词夺理，而谨愿者肃于威，呐呐不能出诸口，独唤至案前，霁颜温词以叩之，俾得从容达情，然后徐理其曲直，片言而决，民称不寃。有巨恶柯畴，膂力绝人，淫掠乡村，告案累累，兵役往捕，屡被兔脱，莫可如何。格侦知其藏处，密约营员兵役屯于十里外，而自同守备郝琮并亲丁二人，直入虎穴擒之。兵役继至，环绕捆缚，赴县监毙。数十年大憝获除，民颂其功。乾隆六年再任，贤声益著。十一年升本府海防同知，锄强扶弱，决狱明允，治一如晋。历延平颖州知府。
　　王裕瑸　大同籍山阴人。由监生先知惠安、南安县，有惠政，乾隆十三年知晋江县。刚正精明，人莫敢干以私。严禁吏役藉端需索，皆戢戢奉法。遇事卓然有主，不为浮议所移。案牍皆出手裁，无所假手。每谳狱，曲直立分，一切虚诳之词不敢妄渎，讼牒以减。调知闽县。乾隆十八年保举知府，未入觐，卒于官。晋邑民追思之。
　　黄昌遇　江南江宁县举人，乾隆十四年由古田再任晋江。振兴学校，郡北一峰书院废坠百余年，没为淫祀，毅然廓清而兴举之，改名梅石。复倡新晋邑学宫，重建县城隍庙及崇阳、肃清二门楼。方议并建泉山门楼，以成全功，值疾作告休而去。士民惜之。
　　徐之宽　浙江湘泸县拔贡生，乾隆三十六年署晋江县知县。邑先贤蔡文庄公祖山名大桃花山，与田姓赤石山毗连，中隔古坑为界。田越坑混占，并冒文庄公祖一朴公坟为其族无嗣叔母坟。蔡裔孙累控十三官不能决。之宽访知其实，授意贡生林玉麟欲为清理，而本邑孝廉张源德合绅士百四十余人具呈。之宽先自勘验。躬履山壤，披荆棘，审形势，细按闽书甚悉，后集绅士共勘，分别二山水沟古坑，尽迁混占坟山及园归蔡，为细书勘语七八百言，付蔡姓收掌。会一朴公坟塌，绅士议重修。之宽复委晋江县教谕，当众启窆，得瓦棺二，盖上朱书迁葬年月，真文庄公祖父母骸也。人心益快。蔡裔奉位于文庄公庙左尸祝焉。其他修举废坠，俱不惮勤劳云。
　　史必大　山西太原府榆次县人。乾隆庚辰举人，大挑一等分发安徽，试用知县，补授灵壁县知县。因事降调，引见，仍发安徽补授巢县知县。卓异候升，丁外艰，服阕，拣发福建署政和县，委署泉州府马家巷通判。五十三年十二月，委署晋江县知县。廉仁勤敏，治盗爱民，务绝苛政。居恒惟一布袍，不御华饰。粝饭蔬菜，署中仆从无过数人。每市物于民，恐衙中人倚势扣克，必亲检点。民曾姓富甲一邑，婢投井死，其亲诬讼，立雪其寃。典商粘姓有以死尸诬之者，亦为昭雪。时民偶染疫气，或卒于途，地保请验，必大立验无损。杖之，后地保无敢扰者。命盗牵累，随时开释。两造备，即开诚听审。禁衙蠹设差馆班房。役之出于乡者，每里批给路费七十文。出门惟喝手二人，簥一把。遇争竞数语判之，状中虚词，无敢出口者。　一时夜门不闭，路罕拾遗。制军李侍尧至境，衙门索扰，必大曰：“吾视民如子，多费于上司，必侵渔于百姓，吾免官去耳。且制军表率一方，岂以口腹累民？绸缎哖哔供铺垫，若等又安所得丰衣美食哉！”侍尧饬其属毋苛求，民赖以安。五十四年三月兼署蚶江通判，十二月卸晋江县事，调台湾凤山县。内升，路过晋江，寓郡中清源书院，远近绅士赋诗志遗爱者，争粘于院壁，壁为之满。民争献柴米酒脯，鸠金为赆，固却之。启行之日，香花酒果迎于各铺。百姓扶老携幼，攀辕痛哭，拥挤以数万计。自城中至洛阳汛，必大下车步行，挥涕谕父老毋过苦。遇筵，满引一杯。过晋邑，始得升舆去。迄今四十余年，兴思勿替。现绅士耆民呈请崇祀名宦祠，以志遗爱。
　　赵同岐　号幽亭。江苏常熟副榜，嘉庆十三年由安溪县调补晋江县知县。下车首勤考课。邑梅石书院自乾隆间前邑令黄昌遇修后，年久废坠，堂庑廊舍，鞠为茂草，仅存罗一峰先生栗主于颓楹坏桷之中，捐俸倡绅士鸠众重新修建。复迎□魁像祀于第四进，其外仍祀一峰先生。又外为讲堂，又外为大门，两旁学舍堂宇，焕然更新。出资充山长修金，生徒膏火。宁化伊秉绶为书“讲堂”二字。将竣事，卒于官。绅士为位于书院中，额曰“德化留思”。

　　宋
　　县丞
　　詹体仁　字元善，崇安人。始冠，登隆兴元年进士，乾道间为晋江县丞。居官以利民为心，梁克家荐之朝，入为太学录，历龙图阁，知静江府，移鄂州卒。郡人真德秀蚤从之游，问以居官莅民之法，曰：“尽心平心而已，尽则无愧，平则不偏。”《闽书》。

　　明
　　县丞
　　陈叙　字伯敦，籍贯未详。正德间任晋江县丞。十一年丙子，寇发，延及广浙二边，檄文武守臣御之。叙首先率士卒击楫任戈，贼平，叙功独伟。学博王篪等暨绅士各赠以诗，李源为之序。节《再征堂集》。
　　林才杰　字士英，吴川人。由监生嘉靖间任晋江县丞。郡东北留公陂岁久倾圮，太守屠倬相地度功于陂东，复建一陂，与旧陂准，命才杰董其役。至则循行阡陌，询民疾苦，奖劝警惰，匪缓匪亟，不十月而告成功。民立石建祠以祀太守，并祀才杰。采汪频复碑记。
　　罗汝灿　号讷斋，归善人。嘉靖间任晋江县丞。严以律己，敬以奉上。劳心抚字，恪守宪典，士民怀之。节《顾新山文集》。
　　邓继芳　字思诚，南丰人。万历三十八年以恩贡生授晋江县丞。值海寇冲突，训练征输，楼橹器械，皆取办于芳。事辑而人弗扰。卒于官。晋人哀之，为立甘棠碑，邑绅何燮为之传。摘录《建昌府志》。
　　王德明　蒙城人，万历末任晋江县丞。礼贤下士，终日无倦厌。去，官民闭城门攀留之。《闽书》。

　　国朝
　　县丞
　　张鸿洲　江西南昌府人。乾隆五十八年由监生任晋江县丞。勤于政治。安海地接南、同，窃劫频闻，设立栅栏，防御夜巡，击柝达旦，与百姓相亲共守。大更三任，始终无异。安海之有木栅门自鸿洲创始也，至今赖之。采柯希九《安平纪略》。

　　宋
　　主簿
　　叶文炳　字晦叔，建安人。淳熙十一年进士，任晋江主簿。致书请益于朱文公。及至官，文公告以居官临民之法。时颜师鲁为守，事多咨之决。汀州豪民相雠敌，帅张忠定选官抚谕，皆惮行，文炳独请往。既至，折之以理，诸豪皆伏。摄狱摄舶，拒绝苞苴，不狥贵人请。师鲁荐之于朝，秩满，迁剑浦令。节《闽书》。

　　元
　　主簿
　　叶谨　金华人。元贞间任晋江主簿。明达，恬进取，卓然有立，知交皆四方名士，所至以教养为务。《闽书》。

　　明
　　主簿
　　史孟常　正统中任晋江县主簿。从知府熊尚初御贼，死难。今从祀熊尚初于卫民祠，及五陵熊太守庙。《闽书》。
　　谢济　字惟霖，高安人。天顺间任晋江县主簿。仁以存心，公以莅事。经管税粮，禁胥役刁蹬留难，税足粮供。赞襄邑令，政兴务举，民心悦服，上官亦器重之。节《愿学稿》。
　　邓季绶　南昌人。正德中任晋江主簿。前簿何瀼大肆虐民，季绶至，一以慈易为治。岁饥，承檄阅视。季绶报云：“当免全征。”寻以失实坐罪。退，悒悒不乐，语其子曰：“二月卖丝，自忍心头之痛；宫中飞雪，谁知外边之寒。吾为民役受其直，而不得事其事，事之不如人意如此，始信高士不肯为是官也。姑黽勉数月，俟来岁秩满，决去就。”陈琛为文赠之。《闽书》，参《陈紫峯文集》。

　　宋
　　县尉
　　史居方　雍熙中为晋江尉。朞月，政成。转运使以闻，朝命即知县事。《闽书》。
　　黄愿　龙溪人，南安令彦臣子，靖国间任晋江县尉。补葺六里陂各处残缺，仍增开诸淮以通水利。民祠祀之。《水利功德录》。
　　林天书　名诏，以字行，福宁州人。咸淳四年进士，授晋江尉。励行安贫，克勤其职。思孔圣危邦不入之训，以疾乞归。后八年宋亡，元初屡荐不起。《闽书》。
　　石井镇监
　　朱松　字乔年，婺源人。监石井镇。抱负经济，耻于自售。后胡世将抚谕东南，见松奇之，荐于朝，调试馆职。旧志。

　　元
　　县尉
　　刘益　字有谅，晋江人。由良家子弟率义兵从帅府讨山寇，以军功补官。至正二十一年，授晋江尉会。大饥，幽蓟尤甚。益首率仗义馈饷，至于大都。时西域那兀纳等据泉州，炮烙邦民，以取货财。益设法赎之，所活甚众。后所活者相率于西峰院为益祝寿，年八十四无病而逝。旧志。

　　明
　　巡检
　　汪芳山　成都人。嘉靖间任深沪巡检。戊午年，倭贼由海登岸，度势难敌，密令民从小路逸走，以身由大路逆之，故为迟缓，使民得以尽脱。遂死之。所全活万余命。时五月二十六日也。民为葬于本都，勒石纪事，即上帝殿旁为位，以其死难之日祀之，至今不衰。采本乡碑记。

　　明
　　教谕
　　王敬　襄阳人。洪武初为晋江教谕。有学行，厘正学宫，作新士习。《闽书》。
　　朱文简　字元可，号墨溪，乐清人。为诸生时，郡太守称为当世人物。正德六年，由举人授晋江教谕。学行醇美，克称师道。待士子有恩，当道及泉大夫无不爱且敬者。紫峰陈琛赠之序曰：“廉洁可以激贪，仁厚可以敦薄，真素可以入诚，恬退可以止竞。而又躭书若炙，好贤若渴。达有深识，洒无俗韵。”未满秩升增城知县。名廉吏，以不能狥时好，致仕去。旧志，参《闽书》。
　　李衡　吉水人。万历中以举人任晋江教谕。温雅有文，式诲多士，士翕然从之。终大理寺评事。《闽书》。
　　林腾鹄　永安人。万历二十二年任晋江教谕。诸生贽馈，一概峻却，曰：“官以教为名，岂以货取？”集俊秀讲业，循循不倦，言动具有矩矱。升王官去，诸生思之，立碑学宫，祀名宦。旧志。

　　国朝
　　教谕
　　林润芝　延平人。由举人初授德化教谕，有善教声。丁艰，服阕，补晋江教谕。时当兵火，文庙明伦堂悉为堆草收粮之处。润芝至，即通详各宪，力请移于别地，庙学乃得肃清。又捐俸于堂后起盖衙署及捐置棹灯家私，留交来者。镌石记于庙侧，秉铎体统，规画有绪。秩满升河津知县。

　　明
　　训导
　　黄衮　字德章，番禺人。正德四年任晋江训导。与教谕朱文简寅恭共济，接诸生以礼，课文甲乙之，靡不帖服。补廪推贡，按次报上，靡所沾染。李竹坡源称其刮垢人才，不落俗格。节《再征堂集》。
　　霍球　字廷献，号觉山，南海人。正德六年由举人署晋江训导。性度夷坦，行如其学。每月按期课诸生，以身率之，经年不倦。学美而文充，道修而教成，与士大夫相过从，讲学之外无他及。尝谓天下之士学博者不欠也，识精者不欠也，才敏者不欠也，惟夫器量宏远，千百中不一二焉。人以为自道其实云。代巡督学，屡核旌之。未满秩，升湖广武陵知县。旧志，参《筍江集》。
　　李一檝　程乡人。万历末以贡士任晋江训导。慷慨高明，学问淹贯，卓然有志于圣贤之道。《闽书》。

　　〔校注〕
　　〔一〕原文作“櫩廓”

　　●卷之三十六　政绩志【武秩】

　　唐
　　团练副使
　　许天正
　　宋
　　统制
　　刘宝　　　韩俊
　　胡斌　　　传阙
　　统领
　　陈敏
　　兵马都监
　　朱文明　传见人物志武宦绩。　　姜特立
　　左翼上千户
　　金吉
　　明
　　参将
　　王麟　传见人物志武宦绩。
　　泉州卫指挥使司指挥使
　　王监　传阙　　杨铎　传阙。
　　杨海　　王恺
　　张奇峯　传见人物志武宦绩。
　　指挥同知
　　马闰　传阙。
　　指挥佥事
　　周渊　　唐海　传阙
　　李清　传阙。　　武成
　　唐济澄　传见人物志武宦绩。　　　　丁远
　　李瀚　　唐钰　传见人物志武宦绩。
　　童乾震　传见人物志忠节。　　孙廷槐　传见人物志忠节。
　　欧阳深　传见人物志忠节。　　欧阳枢　传见人物志武宦绩。
　　徐麒
　　经历司经历
　　孙文质
　　泉州卫百户
　　郭瑄
　　右百户
　　张养正
　　前千户所正千户
　　秦升　　秦良牧　传见人物志武宦绩。
　　永宁卫指挥同知
　　钱辂
　　知事
　　陈用之
　　国朝
　　福建陆路提督军门
　　马得功　　段应举
　　张云翼　　王万祥
　　穆廷栻　　张起云
　　海禄
　　中军参将
　　朱起龙
　　后营游击
　　刘国兴
　　水师将调防泉州
　　李尚文
　　安海都司
　　高守忠

　　唐
　　团练副使
　　许天正　固始人，陈元光前锋将。元光父政，高宗时敕统领南行军总管事，自固始入闽，从之者有卢如金等三十人，独天正博学能文，以儒饰吏，以勇练士。及元光代领父众，遂用天正领泉、潮事。有所申请，待讨论乃行。天正平惠、潮、虔、抚，置保三十六所，三年之内岭海辑晏。升中奉大夫，兼岭南团练副使。裴采访与张燕公荐于朝，欲抡掌史馆，天正力辞。历泉、潮团练副使。宋时追封顺应侯。通志，参《闽书》。

　　宋
　　统制
　　刘宝　不知何许人。绍兴十五年，山寇出没汀、虔，浸及惠、潮，漳、泉。命统制刘宝将兵讨之，宝往来诸州。绍兴十八年，泉士民乞留宝收讨余党。于是诏本路帅司统领陈敏及汀州翟皋、温立，漳州周浩、卢真所将兵二千七百十五人，马一百三十八匹，改充殿前司左翼军，以陈敏为统制兼统之，皆听宝节制。宝分栅要害，迁教场于州北，合诸军教阅焉。贼平，宝回，留敏弹压。先是，宝提师欲往漳州捕茶寇，会禁旅惮远戍，谋出城为乱，州通判韩习值得之以告。宝与习设伏擒获其魁，仍遣其当戍者。郡赖以宁。旧志，参《闽书》。
　　韩俊　开封人，沉鸷有谋。淳熙中，闽部土盗窃发，孝宗亲擢为统制。临遣，谕以久任。在军二十四年，拊御训齐，有古良将风。旧志，参《闽书》。
　　统领
　　陈敏　字元功，石城人。精骑射，有韬略，御士得欢心。初率家丁入闽讨贼，兵帅薛弼擢为漳泉巡检。时草寇跳踉山谷，敏往来龙岩、漳浦、永春、德化间，剿荡悉平。民德之，所至皆为立祠。以功迁本路统领统制，历江淮都统制，卒赠少师。旧志，参《闽书》。
　　兵马都监
　　姜特立　字邦杰，丽水人。累迁兵马都监。海贼姜大獠寇泉南，特立以一舟先进，擒之。帅臣赵汝愚荐于朝，除阁门舍人。《闽书》。
　　左翼上千户
　　金吉　号一庵，先为上都人。至顺间以捕盗功授武略将军左副翼万户府上千产，镇守泉州路。值蒲寿庚专权杀戮，吉待时而动，不与为忤。会西域那兀纳窃据泉州，遣骑袭劫。莆阳行省上其事，檄福州军校及泉之浔美场司丞陈■〈馬玄〉、■〈氵丙〉洲场司丞龚名安合兵讨之。时吉守西门，兵利卒锐，■〈馬玄〉密往见吉曰：“官军大至，玉石俱焚，公宜早计，转祸为功。”吉喜曰：“吾夙心也。”夜潜开门，纳官兵，擒那兀纳，槛送行省。兵不血刃，市不易肆。殁后，州人牢醴祀之。长子呵哩先以陈柳之乱，倡义徂征，死节于莆。次嘛唅吻遵父遗命，葬吉于东郊荔林之原，遂世为泉人。采李筠溪撰传，参隆庆志、《清源丽史》。

　　明
　　泉州卫指挥使司指挥使
　　杨海　寿州人。袭泉州卫指挥使。正统间随保定伯梁瑶征大盈、小盈、周岭、洋尾各寇，擒斩伪都指挥何引生、贼首汪生奴等。升本省都指挥佥事。《闽书》。
　　王恺　沔阳人。泉州卫指挥同知。征剿汀州叛贼詹思富等，有功，升本卫世袭指挥使，遂家晋江。子鳞袭职，嘉靖甲午、丁酉两举武科，有擒贼功，别有传。《闽书》。
　　指挥佥事
　　周渊　洪武初为泉州卫指挥佥事。元亡，陈友定故将泉州总管陈同收余众攻陷同安县。渊率兵击之，驰马入阵，斩同，复同安。《闽书》。
　　武成　顺天通州人，先世授袭泉州卫千户。成有勇略，善骑射。正统末，沙尤寇起，成累立战功，擢本卫指挥佥事。天顺间，龙岩、上杭寇窃发，成复著战功。成化初，召至京，以母老乞归养。寻擢福建都指挥佥事，提督海道。性孝友，礼贤敬士，有儒将风。旧志，参通志。
　　丁远　全椒人。先为兴化卫指挥余事。成化间，部使廉知其能，调视泉州卫篆。清白勤慎，抚恤军士，号令赏罚明信，骄卒悍兵一时屏息。甫三年，归兴化，寻卒。泉人思之。旧志。
　　李瀚　字元直，号毅庵，泗水人。洪熙间，其始祖清以战功调泉州卫指挥俞事，三传至瀚，皆袭前职。瀚少失怙，事母得其欢。性质聪明，躯干修伟，亲近儒者，讲论书、史、《武经》百将传，士大夫多与交游。考选军政，奉成法，革宿弊，抚恤士卒，咸乐为用。弘治辛亥，漳州剧盗温文进等啸聚山谷，攻劫县治，檄瀚前往征捕，克奏肤功。事闻，赐白金。正德丁卯，南靖草寇生发，复召瀚征之。擒获贼首李靖，尽绝其余党，赐币及宝钞六百贯。年五十一卒。侍郎颅珀为铭其墓。节《顾新山文集》。
　　徐麒　邳州人。泉州卫镇抚。嘉靖季，斩倭首七颗于同安地方，升中所正千户。复进征兴化渚林，斩获有功，升本卫指挥佥事，子袭。《闽书》。
　　经历司经历
　　孙文质　苏州人。万历末任泉州卫经历。有才有守，摄安溪令，士民宜之。及再缺令，群请再摄。既去，碑颂焉。《闽书》。
　　泉州卫百户
　　郭瑄　蓟州人。泉州卫百户。懋弟，晓兵法，善骑射。正统中德化寇发，御史陈永、兵宪陈祚委瑄讨之。将所部百二十人，遇贼新化里等处，生擒贼首林真保等三十一人，斩戮倍之。继而余党犯永春，士民乞再用瑄。贼闻大怖，引去。瑄袭击于苦竹村，日数战，皆破之。复追杀至吴田镇，死伤遍野，贼窘甚。胥指是髯将军者郭耶，铳弩齐发，瑄伤股。贼传闻瑄死，引还，剽掠十九都诸乡。瑄裹疮督战甚锐，贼见瑄骇逐，永、德以宁。是月疮溃，卒。事闻子袭。《闽书》。
　　右百户
　　张养正　本宝坻人。泉州卫右所百户。嘉靖三十二年奉檄守兴化青山备倭。夷舟傍岸，养正发矢中其三。明日夷悉众登岸，养正御之，后军奔逃无援，遂被害。时年甫十九。其仆守庆以护主先被贼斫死。事闻，升袭二级，令附祀卫民祠。《闽书》。
　　前千户所正千户
　　秦升　本定远人。高祖安，洪武中从开国功曾祖惟调任泉州千户所正千户。祖雄督运道亡，俱没王事，而皆葬外地。升性至孝，年十六袭职。北至潼关，祭奠高祖，修其坟茔。南浮江淮，徧求其祖雄故阡不得，虔诚祷天，修斋减膳，寻至环琼堡得之。涕泣大恸，庐冢匝月，乃卜日迁柩运回，由江直下抵福之北岭。祭扫曾祖惟坟，修葺之。未至家，闻父讣，哀号顿绝。既归，执礼维谨、卒哭。先葬祖父母，次乃购地葬父，庐墓三年。成化十四年，寇萧丙三等作乱，升时已年老，率官军追至永春、长泰二县，捕获贼党王清仔等，杀贼苏尾仔首级，仍生擒丙三以归。母洪氏，年八十余，事之孺慕，终身侍疾，衣不解带者数月。巡按御史先后疏奏，正德三年旌表。旧志，参《闽书》。
　　永宁卫指挥同知
　　钱辂　字廷用，全椒人。有才略。景泰中，海寇严启盛恃险为乱，辂率舟师追七日夜，至黑水洋，大小十一战，贼败遁。复征沙尤寇，斩酋萧政通，以功升泉州永宁卫指挥同知。辂知书，事母孝，教子严，治家有法，闺门肃然。通志。
　　知事
　　陈用之　成化中永宁卫知事。永宁海上地，弦诵声稀，用之访诸贵胄及戎籍子弟之秀者，劝使就学。时诣门谕之，曰：“古人虽在军旅，不废诗书道艺，人间惟此一种味最不可少。”且为敦请兴化耆宿陈愈为诸生师。既三年，得可造者三十人，白当道乞如民间俊秀例，充附泉州府学，以均教育，以劝来者。自是永宁文风日进，学者德之，立祠祀焉。《通志》。

　　国朝
　　福建陆路提督军门
　　马得功　辽东人。顺治十年以提督三等任福建水陆提督军务。丙申，海寇围会城，得功督师应援。会省围既解，遂倍道追击。陆攻则从石鼓以扼其锋，水战则遮峡江以夺其险，克复闽安重镇。乘胜逐北，复连、罗、福宁官塘，威振海外。移驻泉州，结营鹭岛。造巨舟百余艘，复沿海十六城。擒白沙、南、惠、德化、安溪等处老穴渠魁，以次俘建、邵、汀、漳、溪滨、濑窟诸寇，翦除殆尽。以积劳卒于官。
　　段应举　辽东镶蓝旗人。康熙十五年以都督同知提督福建军务。当克复泉郡之日，誓师戒杀，秋毫无扰。寇围海澄，应举矢志坚守。食尽援绝，至蒸靴底皮、煮糊窗纸以为食，兵民无一叛者。不数日城陷，遂自杀。
　　张云翼　字又南，关中人。初为大理寺卿，以父扦西扞功，袭封侯爵。康熙二十五年授福建陆路提督。至则戢部伍，恤闾阎，谨斥堠，诘奸宄，萑苻屏息，兵民晏如。暇则与士大夫樽酒论文，敲棋赋诗。辛未夏旱，祈祷莫应，云翼乃命建坛于东岳祠，蔬食致斋，为文告之，复步祷于烈日中。于是雷作雷同〔一〕，倾盆如注，益以霢霂数日，高下均沾，岁以丰稔。泉民争颂其功。又念岳山冢累累，贫民无埋葬之区，捐资购地以为义冢，民咸德之。所着有《式古堂诗文集》。
　　王万祥　字瑞宇，号铁山，巩昌府会宁县人。随征关西，俘获甚众，叙功擢总兵官。康熙三十七年，历福建陆路提督。时闽疆宁谧，烽火无惊，以戢兵爱民为先务。朔望集兵民讲解圣谕，躬行为倡。晋邑学宫久不治，且就倾圮，捐俸鼎新之。御将弁士卒廉而有恩，散饷清查按给，毫无缺漏。拔补弁目，择贫而材有功而远者。其有以资进者，严斥之，后皆屏息。署中需用诸物，照市价平买，无敢藉名派勒者。遇旱馑水火，必躬驰斋祷，尤乐与民同之。值圣祖南巡，恭迎陛见，天颜喜溢，顾谓扈跸诸臣曰：“是其居官最优，声名最著者。”注问良久，锡赍甚渥，赐“智义合宜”匾额。回任，益普惠泽，凡绅士将领兵民成感颂之。康熙四十年，以疾卒于官。通郡呼号悲涕，呈请入祀名宦。又于凤山之阳建祠塑像祀之，勒石纪焉。祠付道士林斗赐住持看守。其子王德敬懋钦等将扶榇北归，复买田十二亩零六毫给斗赐为岁时祭祀修葺之费。其丘段住址田租产米佃户另勒石于祠中。
　　穆廷栻　号符公，永平府山海卫人。康熙丁未二甲武进士。五十四年，任福建陆路提督。悬匾于署曰“天理、国法、人情”。严纪纲，饬部伍，程功能，勤训练。仁慈恻怛发乎己而孚乎人。拊循备至，兵戢民安。六十年，台湾朱一贵倡乱，大师进讨，内地戒严。廷栻从容坐镇，约束营伍，稽查匪类，民不知兵，弦歌之声溢于街衢。暇则遍读群书，手不释卷，恂恂儒者气象。自奉俭约，爨无精粮，食无重肉，囊无余财，家无余蓄。一切甘苦与军士共之，故人戴其德最深。卒于官舍，兵民感泣悲思，勒石东关外纪德，建祠萼辉铺府后山祀之。节杨仙洲碑记。
　　张起云　字紫绶，大宁人。雍正六年由提标右营游击署烽火门参将。信赏必罚，训练有方，累迁南澳镇总兵官。镇为南澳要冲，商艘络绎，稽查为难。起云亲历巡察，安塘设哨，规画周详，沿海萑苻潜消远迹。凡营卒年老无依者，悉捐俸米以资其生。又捐施医药以愈兵民瘴疟。芟除毒草，以免愚氓轻生。治军余暇，手不释卷，游览所至，形为文章。九年，署陆路提督。端己率属，恤兵爱民，以劳卒于官。兵民思之。十年，特旨祀贤良祠。
　　海禄　京城正蓝旗蒙古阿米尔图佐领下人。由前锋积战功，奉旨赏给噶布什海巴图鲁名号，戴花翎，加三等侍卫，晋二等，补放镶黄旗前锋参领，署理甘肃固原镇总兵，旋补实调直隶天津总兵。蒙恩随入紫光阁筵宴，列入功臣画像，给世职骑都尉，补授云南提督乌噜木齐都统，署理伊犁将军事务。旋补乌什参赞大臣，办理回疆各城事务，补授镶蓝旗蒙古都统降副都统衔，伊犁领队大臣，补授伊犂参赞大臣，降拜唐阿放蓝翎侍卫，补授山海关副都统。乾隆五十四年六月，由广西提督补授福建陆路提督。八月抵任。裁荫粮，核军实，五日一操，每操必于五更，平明已毕。历年藩司所发兵饷，间为胥吏扣克，咨文督抚使饬司务以实，按名分给，丝毫不少。治盗严，军民犯者重刑。将兵为累于民者，严裁之，置诸法。每夜亲率参、游等官，严加巡阅，五更乃止。城外偶有盗警，立督府县官往捕，务绝根株。滨海一带，严饬汛兵，随时巡缉。兵之逃于汛以虚名应者，按律惩革。由是山海乡村翕然镇静，城中夜户不闭，四境奠安，驯致富饶。向例提帅巡阅全省营伍，南北二路分为两年。禄恐以烦数苦供亿，定于一年巡徧，自后间以为法。严绝苞苴，有把总馈书办银三百两，并置法，后莫敢犯。自奉俭约，至爨火无资。府县官于年节送礼者必绝之，曰：“有司枉法于民，辄以抗官借兵肆其欲，吾受其馈，不得不依其请，是殃民也。”晋邑令史必大，官清无所馈，深悦之。宣讲圣谕广训，时有营兵恃顽戏语，必大立杖之以见禄。禄大奖之，厚加结纳。以积劳致病，于五十六年二月卒于官。军民哀痛，如失所亲。灵柩之行，焚香致奠。四十余年兴思勿替，现绅士呈请崇祀名宦祠，以昭遗德。
　　中军参将
　　朱起龙　浙江人，起家戎行。康熙甲寅之变，全家被难，起笼走脱。丁巳二月，随提督段应举克复泉州。将军藩镇议剿，起龙劝提督极力阻止，民赖以全。三月，白头贼匿城中，夜半窃发，兵民失措，起龙率众先驱，从北门歼逐始遁，授中军参将。历建奇功，秋毫无犯。泉民黄郁家贫，有女年十五，卖与福州杨把总为妾。临行哀哭，不忍去。起龙捐俸二十两代赎，俾就近择配。郁亲族鸠金缴还，坚不受。又张天锡拆屋有伤邻家，致竞，问价十金，如数捐给，免拆。后升海坛镇总兵，军民遮道泣留。《近时新案》。
　　后营游击
　　刘国兴　字振宇，直隶宣化人。入伍随征，讨平逆乱，恢复迁界，多立战功，由古田把总累迁提标后营游击。康熙十七年，海寇围泉，势危累卵。国兴身先士卒，竭力捍御，城赖以全。每行军，所至纪律严明，保全妇女名节不可胜纪。福泉二郡士民至今颂德。历任河北、碣石、韶州三镇总兵官。卒，恩赐祭葬。子世明任福建巡抚升本省总督，闽人咸庆国兴能以阴隲作贻谋者。
　　水师将调防泉州
　　李尚文　籍贯未详。康熙初任水师将调防泉州城。十三年，耿逆变，欵使至泉。提督王进功翦辫纳印，纵兵焚劫坊市。于是提标兵劫缙绅，诸防兵劫编氓，士女朴被号窜，独尚文约饬所部兵，秋毫无犯。未几，提标诱杀城守赖玉、守备戴国用。泉民德尚文最深，为涕泣请命，得不死。陈宏夫《三秋纪事》。
　　安海都司
　　高守忠　号荩臣。干隆□十年间任安海都司。勤力捕盗，宦况清淡。自尝地□□粥给兵丁夜食。不分风雨，彻夜巡查，虽严寒亦守西塔砦防盗。时典衣以继夜粥，国学黄世瑶捐薪米助其不足。殁于官。绅士施开泰、柯大玠请其主附祀于安平熊太守祠。采柯希九《安平纪略》。

　　〔校注〕
　　〔一〕疑为“雷作电闪”

　　●卷之三十七　人物志【名臣之一】

　　士之足重当时而传后世者，处则圣道干城，出则苍生霖雨，实有不朽于天地之间，一方秀杰，皆间气所锺焉。以故忠孝林立，文武兼资，政绩媲美乎循良，文章力追夫正始，岂不盛欤！而洁清笃厚之化，率多积行爱名，享遐龄而膺荣宠。即至山林隐逐，抱璞自芳，君子至斯，亦从而物色之。若乃闰中女士，义无攸遂，而遭变守贞，若出于烈丈夫所为者，是皆教化渐摩之端，而此都典型之所暨及也。山川灵秀，今古如一，人材蔚生，为我国家桢干，知必有在矣。

　　唐
　　欧阳詹　　李稠
　　宋
　　曾会　　　陈从易
　　曾公亮　　苏颂
　　曾孝宽　　柯述
　　曾孝蕴　　韩谨
　　曾怀　　　傅自得
　　张读　　　陈知柔
　　曾恬　　　梁克家
　　留正　　　傅伯成
　　黄宙　　　石起宗
　　庄夏　　　高禾
　　李訦　　　蔡和
　　杨履正杨至　　杨炳
　　陈模　　　曾从龙
　　苏思恭　　黄必昌
　　洪天锡　　徐明叔
　　吕中

　　唐
　　欧阳詹　字行周，潘湖人。父温州长史。兄謩，安固丞；巩，潮州司库。詹幼即颖悟，喜吟啸，操笔属文，率人所未到。常衮观察闽中，奇之，特加推拔。贞元八年，陆贽知贡举，詹登第二，与韩愈、李观、李绛、崔群、王涯、冯宿、庾承宣，皆入选，人号龙虎榜。詹授四门助教，时韩愈为徐州从事，詹将伏阙，举愈为博士，又昌言何蕃为仁勇。论者谓唐助教善举其职者无逾于詹。未几卒，年四十余。詹平生孝行信义。其卒也，崔群哭之甚哀，韩愈为哀词，李翱为传。有文集十卷，刻在郡斋，李贻孙序之。初，徐晦举进士，不中，詹数称之；明年高第，仕为福建观察使。语及詹，必流涕。子价，居南安。从子秬，有文名，开成三年进士。
　　李稠　开成三年进士，为御史，以直忤时相李德裕，贬汀州司户。后历官工部尚书，鄜坊、灵武、易定兰镇节度使。

　　宋
　　曾会　字宗元。端拱二年进士第二人。廷试，日未昃卷上奏御。时蜀人陈尧叟亦有俊誉，上览二人文藻敏给相侔，释褐并授光禄寺丞，直史馆。以亲老愿补郡，迁殿中丞，知宣州。祥符末，由三司判官出为两浙转运使。丁谓建钱塘捍江之役，以发运使领其事。要珰莅之，发卒万余，斩木伐石，倾荡山谷，中外无敢言，会已解漕职，奏罢其事。历真宗、仁宗世，凡四十五年。典七郡，迁刑部郎中，集贤殿修撰，知明州。卒赠楚国公。子公度、公亮。
　　陈从易　字简夫。端拱二年进士，为岚州团练推官，调彭州。王均盗据成都，连陷绵、汉诸郡，彭人谋应之。从易擒斩首谋，饬严守城，贼闻有备，去。召为著作郎，迁太常博士，出知邵武军，改监察御史。召对便殿，命赋瑞雪，援笔立就。真宗嘉奖，改直史馆，知虔州。历湖南转运使，徙知荆南，擢太常少卿，直昭文馆，知广州。远俗安靖，玺书褒美，加三品服。自广州北还，不蓄南物。仁宗闻，飞白“清”字赐之。擢左司郎中兼史馆，迁左谏议大夫，进龙图阁学士，知杭州，卒。从易为人，激直少容，初以忤宰相寇准，除吉州。及寇准贬道州，丁谓曰：“庐陵之事可释憾矣。”对曰：“当以故相礼待之。”谓有愧色。其志行多类此。元丰中，帝问苏颂：“卿母谁氏？”颂以从易女对。帝曰：“天圣间学士耶？清节过马援矣。”著有《泉山集》、《中书制稿》、《西清奏议》。
　　曾公亮　字明仲。天圣二年进士，知会稽县，民田每患湖溢，立堤泄水入曹娥江，田以获利。入知制诰，兼史馆修撰，为翰林学士，判三班院，掇前后章程，视以从事，吏无所容奸。以端明殿学士，知郑州，境内无盗。复入为翰林学士，擢给事中、参知政事，除枢密使。嘉祐六年，拜吏部侍郎同中书门下平章事、集贤殿大学士。首相韩琦每咨访焉，仁宗末年与琦共定建储之议。英宗即位，加中书侍郎兼礼部尚书，寻知户部尚书。神宗即位，加门下侍郎兼吏部尚书。熙宁二年，进昭文馆大学士，累封鲁国公，以老避位。三年九月，拜司空兼侍中，河阳节度使，集禧观使。明年，起判永兴军。时陕西警备，举措张皇，公亮以静镇之。虽闻飞语，从容自在，卒无他变。居一岁，旋京，以太保致仕。元丰元年卒，年八十。上临哭，辍朝三日。赠太师中书令，溢宣靖，配享英宗庙。及葬，御篆碑首曰“两朝顾命，定策亚勋”。子孝宽、孝纯，玄孙恬、慥、怀。从子孝广、孝蕴、孝序。从孙诞注。四世孙从龙、用虎、治凤。
　　苏颂　字子容，绅子，缄侄。自同安徙居县治。庆历二年，第进士，知江宁建业。定户籍丁产，民皆悦服，诸令视以为法。调南京留守。欧阳修委以政，曰：“子容处事精审，一经阅览，吾可无省矣。”皇祐五年，召试馆阁校勘，同知太常礼院。议郭皇后宜拊于后庙，曾公亮深叹服之。迁集贤校理。富弼与韩琦为相，同表其廉退，历擢知制诰，判审刑院，进银台司，知审刑院。以不阿王安石意，出知婺州。泝桐庐江水暴迅，母在舟中，几溺。颂哀吁天，舟忽自正。母甫及岸，舟覆矣。人谓纯孝所感。徙亳州，加集贤学士，知应天府。吕惠卿尝语人曰：“子容吾乡先进，苟一诣我，执政可得也。”颂闻，微哂而已。修仁宗、英宗两朝正史，转右谏议大夫。元丰初，权知开封府。未几，知河阳，改知沧州，召判尚书吏部兼详定官制。元祐初，迁至吏部尚书兼侍读，又迁翰林学士承旨。五年，擢尚书左丞。七年，拜右仆射兼中书门下侍郎。绍圣四年，拜太子少师致仕。徽宗立，进太子太保，累爵赵郡公。卒年八十二。诏辍朝二日，赠司空。理宗朝，赐谥正简。颂贯穿经史，诸子百家，律吕星算，无所不通。又工笔札，朝廷制作，必取正焉，苏辙尝谓曰：“子容博学强识，其讲说放失旧闻，多得详实。”尝议学校及贡举，皆先行实后文艺，论者韪之。
　　曾孝宽　字孟绰，公亮子。以荫知桐城县，迁咸平县，除秘阁修撰、提点开封府。界镇保甲法行，民相惊，言且籍为兵。知府韩维上言，乞候农隙行之。孝宽揭赏捕煽惑者，民兵不敢诉，维言不行，入判刑部。熙宁五年，擢拜枢密院。其后，以端明殿学士知河阳，徙郓。郓有孟子庙，孝宽请于朝，封邹国公，配享孔子。连徙镇，以吏部尚书召。道卒，赠光禄大夫。宽执政时，公亮尚无恙。西府迎养，时人荣之。
　　柯述　字仲常。父庆文，第进士。述与弟逑、迪尝袖文见蔡襄，襄异之。未几，相继登第。述皇祐中尝为泉州教授。嘉祐四年，成进士。初尉赣县，升知归安县，修水田蓄泄之利。移知襄邑，盗悉奔他境。神宗闻之，召对便殿，书其姓字于屏，擢知怀州。元祐、元符两知福州。州学久为试院，释奠亦需他移。述择地为院，构室百二十区，士人便之。历福建提刑、湖南转运使，奉祠，终朝议大夫、直龙图阁学士。述贯通百家，诗史尤精。于《易》著否泰十八卦，以明进退君子小人之义。初倅漳日、赈饥，有惠政，感瑞鹊巢于厅事，苏东坡为诗以纪。晚狥邦人之志，还州庠于旧址，士类德之，祠于学宫。子阳，福建漕使。
　　曾孝蕴　字处善，公亮从子。绍圣中，管干发运司籴粜事，建言扬之瓜州、润之京口、常之犇牛易堰为闸。既成，公私便之。历迁起居舍人。京邑有盗，奏言缉盗之法，急则远遁，少缓自出。从之，果得盗。崇宁中，以集贤殿修撰出知襄州，徙江浙、荆淮发运汝州，议开直河。孝蕴曰：“淮汴相接，徒费力耳。”既而工役集成，叙功第赏，辞不受。未几，河果复塞。召为户部员外郎，徙工部。以显谟阁待制知杭州。宣和二年，以天章阁待制知歙州，进显谟阁直学士加龙图阁学士。卒赠通议大夫。
　　韩谨　字去华，《通志》作韩惇。崇宁二年进士，调南海尉。以捕盗功，改宣议，除处州教授。著《诗书礼义解》。上之辟雍，召为国子博士，改除广南东路提学事。自巡尉未再期拥使节一方，前未有也。罢归。以所著《仪礼》数篇见当路，时朝廷大开礼制，即日除编类御笔所编类官，兼礼制检讨官。一日抗章谢事，同僚奏留，诏还旧职。未就，卒。
　　曾怀　字钦道，孝宽曾孙。宣和初，以父任为金坛簿。南渡后，知江州，改知真州。训习民兵，有纪律，张魏公浚督师，大奇之。除度支员外郎，以丰裕闻。乾道初，擢户部侍郎。奏言以天下财足天下用。孝宗悦，晋权尚书除龙图阁。未几，赐同进士出身，参知政事，代梁克家为相，封鲁国公。淳熙元年，除观文殿大学士，复拜右丞相兼枢密使。台官詹元宗、季裳因言事中怀，怀遂求退，以观文殿大学士奉祠。未几，复相，以疾罢。卒年六十九。赠少保。著有文集三卷。
　　傅自得　字安道。其先济源人。父察，第进士，官吏部员外。宣和七年，金将入寇，不屈死。自得随母赵氏避地居晋江。以父死国，得补承务郎、福建路提点刑狱司、通判泉州，知兴化军。时秦桧鹰犬肆残，韩仲通嗾汪召锡告前知泉州赵令衿诽谤，语及丞相事下廷尉。桧因以上旨命自得体究，自得力图宽解。及桧死，仲通恐祸及己，反以体究事，劾自得以盖其辜，遂罢自得郡事。孝宗登极，开复故官，除知漳州，再除兴化军。丁母忧服阕，再除知漳州。奏事称旨，留为吏部郎中。力乞外除福建路转运副使，改授两浙西路提点刑狱公事。寻罢归。自得性至孝，以奉母故仕宦未出闽中。性高简，不妄交人。居泉五十年，读书奉亲外，杜门而已。所著有《至乐斋文集》三十二卷。弟自修。子伯寿、伯成。
　　张读　字圣行，安溪人，徙居晋江。绍圣四年，以上舍生擢第，调颍州府法曹参军，除编修《国朝会要》。以父年九十，求便省亲，通判本州，后除诸王府直讲。未几，请郡自效，知兴化军。靖康初年，士卒骄恣，一日讙趋庭下，乞额外给赐。读正色比之，谕以祸福，诸卒感服，反输其渠魁，枭首于市，一郡肃然。建炎初，被召，以疾辞，奉祠家居，杜门却扫，里人矜式焉。性至孝，庐墓蔬食终制。所交皆天下士，与李邴过从尤厚。善属文，闽中碑碣，多出其手。赀入即分亲故之贫者，家无赢余。年八十，卒。
　　陈知柔　字体仁，孝则弟，晋江人，移居永春，后徙建阳。登绍兴十二年进士，授台州判官、教授建州、漳州。两奉祠。起知循州，徙贺州。知柔与秦桧子熺同榜，正直不阿附，以故龃龉。盛年从仕，即动归兴。自号休斋居士。前后因奉祠，从学者众，四壁萧然。王十朋赠诗有曰：“胸中包古今，笔下真有神。”其卒也，朱文公为文祭之。所著有《易本旨》、《易大传》、《易图》、《春秋义例》、《古学并图》、《诗声谱》诸书。
　　曾恬　字天隐，公亮玄孙。少从杨龟山、谢上蔡、陈了翁、刘元城诸贤游，为存心养性之学。绍兴中，仕至大宗正丞。秦桧当国，恬自守不为诎，求外祠，得主管台州崇道观，寓常熟僧刹。有《上蔡语录》二卷。
　　梁克家　字叔子。绍兴三十年进士第一，授平江佥判。金主亮死，众皆言乘机进取。克家移书陈俊卿，谓敌虽遁，吾兵力未振，恐有后悔。俊归白相。陈康伯叹其远虑。孝宗即位，召为秘书省正字，迁著作佐郎。乾道三年，迁给事中，多执奏无隐。五年，拜端明殿学士，佥书枢密院事，遂参知政事，又兼知院事。在政府与虞允文可否相济，不为苟同。八年，拜右丞相兼枢密使。允文罢相，克家独秉政。张说入枢府，谋中伤士大夫不附己者，克家悉力调护。疏奏前除枢密院编修朱熹，屡召不起，宜加褒录，从之。俄议金使朝见授书仪，与张说议不合，遂求去，以观文殿大学士，知建宁府。丁内艰，归。有言其当轴除吏之戾者，落观文殿大学士，提举临安府洞霄宫。淳熙六年，起知福州。旧志：八年尝修《三山志》四十卷。九年，拜右丞相，封仪国公。十三年，晋封郑国公，命以内祠兼侍读，赐第存问。明年入谢，御制诗赐之，有真儒良臣之褒。寻卒，年六十一，赠少师，谥文靖。克家风度峻整，为文浑厚明白，自成一家。辞令尤温雅，多行于世。弟克明，子亿。
　　留正　字仲至，从効六世孙。少游惠州，徐敦实妻以女，因应惠州举。绍兴三十年第进士，授南恩州阳江尉。以清海军节度判官龚茂良荐赴都堂审察。宰相虞允文奇之，荐于上。正奏言承平日久，边不为备，今当改辙，使文武并用。又奏言靖康之乱，死难者少，今欲恢复。当崇尚名节。孝宗嘉叹。除军器监簿，历官考功郎，擢起居舍人，寻权中书舍人。光宗自东宫朝顾见正，谓左右曰：“修整如此，其人可知。”乃请于上，兼太子左谕德，权兵部侍郎、吏部尚书，进龙图阁大学士、四川制置使。平羌酋之乱。除端明殿学士，参知政事，同知枢密院事，寻拜右丞相。光宗受禅，主管左右春坊。姜特立以随龙恩擢知阖门，事势浸张。正列其招权预政状，乞斥逐。上意未决。会副参阙，特立谒正曰：“上以丞相在位久，欲迁左相。叶翥、张豹，当择一人执政，未知孰先？”正奏之，上大怒，诏特立提举兴国宫。孝宗闻之曰：“真宰相也。”绍熙元年，进左丞相。时嘉王感疾，正言：“陛下惟一子，隔宫墙外不便，宣蚤正元良之位，入居东宫。”疏甚恳，再月不报。上不豫，外议汹汹。正与同列间至福宁殿奏事，处分得宜，人情以安，晋封申国公。上疾浸平，正乞归政，不许。寿皇圣政成，进少保，封卫国公。李端友以椒房亲，手诏除郎，正缴还，上不纳。正乞归田里，不许。寿皇太后以冬至上尊号，册宝礼成，拜少傅，封鲁国公。正力辞。五年正月，孝宗疾革，正数请车驾过官。一日，上拂衣起，正引裾泣谏，随至福宁殿门，退上疏，言极激切。孝宗崩，光宗以疾未能执丧。正率同列屡奏，乞早正嘉王储位。忽手诏：“朕历事岁久，念欲退闲。”正得之骇恐，因朝，佯仆于庭，即出国门，上表请老。及嘉王即位，进少保，加少傅，屡辞不拜。韩侂胄浸谋预政，数诣都堂。正使省吏谕之曰：“此非知合日往来之地。”侂胄怒而退。会正以事失上意，诏正以少师观文殿大学士，判建康府。寻韩侂胄、张叔椿、刘德秀等论劾褫职，责授中大夫光禄卿，分司西京。嘉泰元年，进魏国公，复少师，观文殿大学士。开禧二年卒，年七十八。赠太师。宝庆三年，谥忠宣。所著有诗文、奏议、外制二十卷。子恭丙、■〈端〉硕。
　　傅伯成　字景初，自得子。少从朱熹学。隆兴元年，与兄伯寿同登第。历官连江尉、四明教授，改闽清县，丁外艰，起知连江县。东湖溉田二千顷，岁久堤坏，伯成即下流南港筑堤三百尺，民蒙其惠。庆元初，为大府寺丞，进言吕祖俭不当以上书贬朱熹，不当目以伪学。又言朋党之弊，起于人主好恶之偏。坐是不合，出知漳州。洁己爱民，推熹意而遵行之，累迁工部侍郎。时韩侂胄方议开边，语尚秘，伯成上言，毋欲侥幸开边衅，出为湖广总领。朝议欲纳金人之叛降者，伯成言不宜轻弃信誓，乞戒将帅，毋使生事。御史中丞邓友龙劾罢之。嘉定更化，召对面论，除户部侍郎左谏议大夫。在职五十余日，而抗疏十三，皆军国大议。迁权吏部侍郎，以集英殿修撰，知建昌府。诉蔡元定寃，俾得归葬。进宝谟阁待制，知镇江府。嘉定八年，召赴阙，以病乞休，除宝谟阁直学士，通奉大夫致仕。理宗即位，加宝文阁学士。虽引疾告老，而犹以国事为念。明年，加龙图阁学士，提举鸿庆宫，复辞。伯成性资纯实，表里洞达。每称人善，不啻己出，语及奸邪，则词色俱厉。卒年八十四。赠开封〔一〕府仪同三司，谥忠简。所著有《竹隐居士集》三十卷、《奏议》十卷、《耄志》六卷。子壅康。
　　黄宙　字由仲。乾道五年进士。居乡讲授，从游者多名士，石起宗其一也。著有《论孟解义》、《诗文杂著》，藏在家。
　　石起宗　字似之。乾道五年进士第二人。由敕局删定官召试馆职，除秘书省正字，再迁权仓部郎官，通判漳州。州人画像祀焉。知徽州，除提举浙西常平，入为尚书吏部员外郎。引对奏言：“德虽圣人所能躬修，治非圣人所能独致，愿诏人臣尽公任责，以破群臣狥私偷惰之习。”又奏，乞取仁宗《洪范政鑑》与《敬天图》列置座右。帝嘉叹久之，命秘书省缮录以进，后以考校类试。卒于院。起宗善字画，尤工诗赋。好学不倦，俸余悉市书。常言藏书数千卷，胜良田万顷云。所著《经史管窥》。
　　庄夏　字子礼，永春人，徙居晋江。淳熙八年进士，授兴国县。务本敦化，留心庠序。清赋税，剔蠹弊，善政不可枚举。庆元六年，大旱，诏求言。夏上封事，召为太常博士。开禧二年，迁国子博士。首陈边衅不可妄开。嘉定更化，岁洊饥，以著作佐郎提举，擢江东常平仓。发廪赈流民，多所全活。除转运判官，益讲荒政。逾年，入为尚书郎，出知漳州。请屯兵大池故寨，增小溪、南岭二寨，控抑汀、潮。造桥柳洋江，以救覆舟之险。除兵部侍郎，时宰相讳言边事，夏奏言忤柄国者意，累疏乞闲。以宝谟阁待制奉祠，进焕章阁待制。嘉定十二年，封永春县开国男。食邑三百户，所居在蓬莱山，宁宗赐第府城。卒赠太师。宁宗为之赞其像。所著有《礼记解》及《典故》诸书。葬鬼岫山，光为之改曰锦绣山。子梦阁，新城宰；梦序，进士，历太常簿朝议大夫。孙七人：弥邵车器监；弥坚登进士，为编修官；弥大刑部郎中；弥明，进士。
　　高禾　字永叔。伯父倬先第，父伉与叔似复联第。禾淳熙八年进士，历福清、仙游县。筑下顿桥，免病涉波。继知惠州，创杨梅、大奚二寨，命乡总联比保伍，以御盐客之暴。升提舶，改提举常平。召除将作监丞、大理寺正、兵部郎中，奉祠，卒。禾父倅临漳，朱文公时绾府符，禾执子侄门弟子礼，卑以恭，文公深器之。子溉，通判汀府。
　　李訦　字诚之，号曜庵，邴之孙。以荫补承务郎，监潭州南岳庙，调仙游丞，通判漳州。有治绩，擢知黄州。岁饥，以缗钱佣饥民，开河澳六百丈，贾行赖之。改知袁州，迁夔州路提点刑狱。未几，除转运判官，累迁大理卿，擢兵部侍郎。乞正邓友龙、苏师旦罪，以示天下，除集英殿修撰，知靖江府，除集英殿修撰，升宝谟阁待制。力求外出，改知建宁。旋奉祠归。卒年七十七。郡守真德秀为铭其墓。所著有《文稿》、《续通鑑长编分类》诸书。
　　蔡和　字廷杰，号白石。其学以朱考亭、陈北溪为宗。先是郡士专经，老泥章句，业文者竞浮华，析理者驾元虚。自文公导其源，白石、北溪浚其流，条理明备，讲论平实。自是闽、洛、考亭之书，家诵人习，理义之盛，号为紫阳别宗，师友渊源，盖有自也。所著有《易说》。
　　杨履正　字子顺。杨至，字至之。以文学名于世，均游朱子之门。朱子称其学问精细。杨至作《天道至德》、《圣人至教》二图，蔡元定奇之，以女妻焉。所记有《文公语录》二卷。
　　杨炳　字若晦，世永孙。淳熙二年进士，当道荐为国子监录，迁左司谏。尝曰：大臣不为私，则小臣不敢干以私；台谏不为私，而后可责人以私。权吏部尚书。时边衅复启，与邓友龙异议，遂乞外。开禧三年，除宝谟阁直学士，奉祠。卒年八十一。炳与傅伯成、李訦，号温陵三大老。为文浑厚简古，著有《易说》、《礼记解》诸书。自号鯈溪居士。子寅翁。
　　陈模　字中行。庆元二年进士，中教官科。宰执以学行，荐除国子正。开禧初，召试馆职。时方议开边，模对策，谓王恢首谋之戮，不足赎僵尸百万之寃。参政李壁读之叹曰：“真馆职也。”除秘书省正字校书郎，通判镇江府。平盐钞法，公私俱便。改知梅州，多惠政，民为立祠。改汀州，卒。著有《经史管窥》行于世。子晋接，绍定壬辰进士。
　　曾从龙　字君锡，公亮四世从孙。庆元五年进士第一，授佥书奉国军节度判官，累官起居舍人。开禧间，乞外，知信州。戍卒行掠境上，捕索得妇人衣，立命枭于市，闻者肃然。嘉定初，迁礼部侍郎。充金生辰使，执礼不挠，还为刑部尚书。七年，拜礼部尚书、知贡举。八年，除佥书枢密院事。十二年，参知政事。奏陈胡榘排阻正论之罪，榘嗾言者劾罢。既而，知建宁府。丁内艰，起除湖南安抚使，抚安峒獠，威恩并著，湘人勒石纪德。端平初，授资政殿大学士，进知枢密院兼知政事。明年冬，北兵窥襄淮，警报沓至，以枢密使督视江淮襄荆军马。疏请并建二闸，诏许专督江淮，以荆襄属魏了翁。疾卒。赠少师。从龙忠实有特操，当史弥远用事时，绝不附之，士论归焉。
　　苏思恭　字钦甫。嘉定戊辰礼部题名候廷对有期，丧亟归。辛未始赐第。尝从陈北溪、蔡廷杰游。笃志朱学，践履坚确。除兴化军教授，以理义之实，革词藻之华，士翕然丕变。调韶州教授，卒。所著有《省斋集》。
　　黄必昌　字景甫。从北溪陈惇学，又切磋于陈宓、潘邴二贤。所著有《大学中庸讲稿》登嘉定十年进士，通判循州。
　　洪天锡　字君畴。宝庆二年进士，历官广州、潮州司理，擢诸司粮科院，拜监察御史兼崇政殿说书。宝祐间，宦寺肆横，乃上正心格君疏。理宗回护，天锡力争，章五上，出关待罪。除太常少卿，不拜。景定辛酉，起广东提点刑狱，直宝谟阁，迁广东转运判官，兼湖南安抚使。决疑狱，劾贪吏，治财赋，皆有法。召为秘书监，迁秘阁修撰，福建转运副使，皆辞。度宗立，召为侍御史兼侍读，累辞不许。疏言病民五事：曰公田、曰关子、曰银纲、曰盐钞、曰赋役。进工部侍郎兼直学士院，加显文阁待制、湖南安抚使。改福建安抚使，召为刑部尚书，进显文阁直学士、提举太平兴国宫。三降御札趣之，又力辞。最后进文华阁直学士。致仕，加端明殿学士。疾革，犹手草遗书，以规君相。帝震悼，赠正议大夫，谥文毅。天锡言动有准绳，居官耿介，临事是非，侃侃不可回折。所著有《奏议》、《经筵讲义》、《通礼辑略》诸书。弟天骥。
　　徐明叔　字仲晦。绍定五年第进士，辟江淮制幕，秩满，除太学录，通判漳州。以廉闻，召为国子监丞。潮寇起，命知潮州。设购渠魁，戮之。除直秘阁，迁户部侍郎。会元兵南下，忧愤卒。明叔学有源委，受知于真德秀，与洪天锡齐名。所著有《择斋文集》。余谦一序之，称为文章宗匠。
　　吕中　字时可。淳祐七年进士，教授肇庆府，除国史宝录院检阅，迁国子监丞，兼崇政殿说书。奏乞晚轮二员说书，夜输讲书直宿，以备顾问。又言进讲经史，乞依正文进读，不宜饰贴避忌，不惟可察古今治乱，亦以革臣下谄谀之习。又言，人能正心，则事不足为；君能正心，则天下不足治。理宗嘉纳之。以兄卒，假归葬。召为秘书郎，丁大全忌之，出知汀州。寻复旧官，主管成都玉局观，卒。所著有《演易十图》、《皇朝大事纪》诸书。

　　〔校注〕
　　〔一〕“封”疑衍文，当为“开府仪同三司”。

　　●卷之三十八　人物志【名臣之二】

　　论曰：立德、立功、立言，古人所重，修此三者，皆堪为当代伟人，而非独此邦之光也。晋邑自欧阳四门倡始，历宋、元、明至清朝，贤才辈出。千余年间，学问事功，文章气节，卓卓轩天地而耀简册者，兹传详载之矣。综而考之，曩哲流风彪炳于昔，近今贤豪踵起于后。虽遭遇不同，其所表见亦异，要其可传均也。豪杰之士，贵自奋耳，岂曰今人不及古人哉？读斯传者，尚其流连而兴起欤！

　　明
　　刘孔宗　　朱鑑
　　杨舆　　　赵珤
　　庄恭　　　蔡清
　　吴文度　　李聪
　　田嵓　　　李雍
　　林城　　　顾珀
　　留志淑　　黏灿
　　林同　　　蔡祐
　　詹源　　　王宣
　　李源　　　叶宽
　　郭楠　　　陈琛
　　史于光　　黄润
　　邱养浩　　易时中
　　王慎中　　王濬浚
　　林性之　　洪富
　　黄光升　　庄用宾
　　何元述　　蔡元伟
　　陈让　　　赵恒
　　王时俭　　王春复
　　史朝宾　　林一新
　　张冕　　　郭文焕
　　陈道基　　薛天华
　　史朝宜　　许宗镒
　　许天琦　　沈亨
　　庄国桢　　林乔相
　　陈邦颜　　詹仰庇
　　李逢期　　何炯
　　黄凤翔　　杨道会
　　王用汲　　王任重
　　李熙　　　郭宗盘
　　张治具　　陈用宾
　　陈诏　　　蔡国炳
　　郭惟贤　　黄道瞻
　　苏濬　　　黄克缵
　　洪有复　　李廷机
　　李光缙　　洪澄源
　　黄汝良　　杨道宾
　　何乔远　　刘宏宝
　　林欲厦　　史继偕
　　林学曾　　丁启濬
　　李叔元　　洪启睿
　　苏茂相　　林欲栋
　　黄国鼎　　王畿
　　张维枢　　吕图南
　　庄钦邻　　蔡侃
　　杨瞿崃　　林欲楫
　　洪启初　　庄奇显
　　庄际昌　　刘鳞长
　　曾化龙　　蒋德璟
　　李焻　　　林孕昌
　　王观光　　陈洪谧
　　庄鳌献　　张潜夫

　　明
　　刘孔宗　字千海。永乐二年进士。成祖命学士解缙选二十八人，读书文渊阁，以应列宿。孔宗与选，官户部主事，奉职廉勤，多所干济。升刑部郎中，声绩懋著。宣德初，迁湖广参议。会山西有警，尚书蹇义奏改山西转运，调制得宜，军输饶裕。群小惮其威明，构以赃。巡抚于谦疏其诬，事得释。正统五年，力乞致仕，居乡二十余年，以寿终。
　　朱鑑　字用明。永乐十五年乡荐，授蒲圻教谕，擢监察御史。按湖广，平梅花峒贼，再按广东，禁奸戢暴，所至肃然。正统初，兴武学，以文武全才应诏，董其事权。珰王振拥大驾北征，鑑时升山西左参政，上疏极言虏势猖獗，夷情叵测，太后读其疏，泣下。而大驾已出。土木之变，勒兵勤王，以遏南侵。令谕升右都御史，巡抚山西，保障雁门。鑑涕泣愤恨，以君父之雠不共戴天，上疏言：“天位不可无主，神器不可久虚，宜急立储君。选智勇之将，托忠义之臣，开直谏之路，杜权幸之门，早革内侍之政，再造中兴之业，雪前耻，以图后功。”在山西四十余年，前后疏十余上，皆边防大计。所赐玺书五十余道，疏乞致仕。家居二十余年，卒。有司以讣闻，谕令祭葬。孙轓，见任子。
　　杨舆　字士载，或作时载，长史曜宗子。正统初，以明经荐授惠安训导，入伴读郕王府。王入继大统，舆出为处州知事。值山寇起，委捕治。简精锐，严赏罚，佐诸将破平之。巡抚上其功，召见文华殿，升户部郎中。秩满，升南京右侍郎。天顺改元，调永州知府。时总兵李震统兵十万剿广西叛苗，驻永州。舆调护多方，兵民倚赖。城中疫病，给医药；殁，予殡殓。已乃饬周元公祠，择裔孙二人为邑庠，改淫祠为社学，政教一新。会入觐，引老乞归。家居十四年，卒年七十七。著有《松轩集》。子，渤。
　　赵珤　字德用，号古愚，宋庄懿王德昭之后也。成化乙酉解元，丙戌进士。授官刑曹，同考会试，擢广东提学佥事。卒于官。珤造诣渊邃，尤尚气节。当擢广时，便道过家，罗文毅造家谈学，终日乃去。至广，访陈白沙，质以学问，往来诘难，不为苟同。精于鉴文，会试分校，得余姚谢文正迁卷，荐置选首，以郎署为翰林诸公所压。而珤批谢卷曰：“状元拜相必此人也。”后果如所鉴。尝校文琼州，占其文气有眚，不利远涉，不与省试。众哗然不信，固请与之，果覆舟溺海，人惊其神。所著有《四书管见》、《礼经解疑》、《纲目便览》、《宋史集要》诸编。后毁，人咸惜之。
　　庄恭　字仪甫，号拙斋。成化己丑，联捷进士，授刑部主事给事中。韩文等以论两宫事，被拷讯，恭首疏力救之。升员外郎，出为江西按察佥事。入与试士，得丰城杨廉，于落卷拔之。丁未，赣寇大哄，祸延闽、楚、粤三省。朝议知恭文武全才，升本司兵备副使。踰月，巨魁授首。建昌、瑞州寇作，有妖术，能腾空陷阵。恭因厌禳法出奇歼之，前后俘馘无算。捷闻，玺书嘉劳，赐金帛宝钞。丁祖母忧，归，卒。恭孝友无间，待人情礼备至。当宪庙时，王直、李孜省最用事。孜省，屡欲得恭为重，恭摈不与通。年位不满，世人惜之。孙如愚，新宁令；启愚，肇庆教授，并有声。
　　蔡清　字介夫，号虚斋。成化丁丑解元，甲辰进士。请告家居，讲学水陆寺，士多从之游。弘治元年赴选，得礼部主事。吏部尚书王恕稔知其学行，奏改吏部稽勋司主事，时与谈论谘访。清因上“管见”二剳，言今日纪纲废弛，士风日敝，民力日诎，当大有以振作之，乃可销境内之忧，静疆场之警。又疏海内名流刘大夏等三十余人，恕皆纳用。庶吉士邹智论事下狱，罪且不测。时刑部尚书何乔新尚在告，清诣乔新，强之出。乔新即疏梂，智得谪官岭南。丁内艰，服除，补礼部祠祭司员外郎，升南京吏部文选郎中。一日心动，乞终养。至家两月而父殁。每遇忌辰，痛哭流涕，终日不御酒肉。恤宗族，抚孤贫，虽屡空而不暇自计。正德初，即家起江西提学副使。时宸濠以饰诈冒贤孝名，清预知其有逆节矣。濠生辰，藩臬官具朝服贺，清独去蔽膝而入，曰：“以别于至尊也。”朔望，诸司皆朝王，后阅文庙，清力请其僚同日行礼，先谒庙，后乃朝王。濠积怒，因待宴嘲清不能诗文，清谓朝廷方面，岂容藩王挫折，据理以对，濠益衔之。罢宴出，引疾致仕，归。逆瑾当权，方拔时贤，不数月起清为国子监祭酒。命方下而清已卒，知者谓若存必不出也。年五十六，葬于钟卢山。清色清气和，外闲内辨。其学初主于静，后主于虚。谓天下之理，以虚而入，亦以虚而应，因以虚名斋。为“密箴”五十条，皆自箴自砭之语。所着《四书易经蒙引》。又有《河洛私见》、《太极图说》、《纲目随笔》、《虚斋文集》。皆是以发挥经言，所师事者何乔新，其易学则师三山林玭，而得其传者陈琛也。成弘间，谈理学者，惟清为精诣云。嘉靖八年，清子推官存远表进《易经四书蒙引》，诏发刊行。隆庆三年，议从祀孔子庙庭。万历中，佥都御史詹仰庇，请易名于朝，赐谥文庄大学士。李廷机复为请赠礼部侍郎。清雍正二年，从祀文庙。子存畏、存远，曾孙如川，俱见选举志。
　　吴文度　字宪之。成化壬辰进士，授龙泉令，擢南御史。论妖僧继晓，被杖，出守汀州。值猺弗靖，设方略抚绥，猺承赋如齐民。弘治中，历江西左参政，迁山西、河南左右布政。正德改元，升右副都御史，巡抚云南，师宗州。贼阿本等作乱，遣参议陈一经督军攻之，俘斩千余人。贼平，入为户部侍郎，晋南京右都御史。方文度召自云南，刘瑾索滇中金宝，无以应，深衔之。会廷推工部尚书，遂改南户部。致仕归居，屋仅数椽。瑾诛，未及用而卒。
　　李聪　字敏德，号木斋，与蔡清友善。弘治庚戌进士，授翰林检讨，雍府长史。聪为举子时，经术行义，已为同时所推，陈琛尝禀学焉。及辅藩王，以刚正举其职。每启王以讲学法祖，进贤远奸，不纳，遂乞归养。正德元年；以违限落职，寻起用，竟不赴。家居杜门，动遵矩度，乡人重之，称曰李古先生。著有《易经外义发凡剔要》，《鑑断》若干卷。
　　田嵓　字景瞻，号南山，受易于蔡虚斋。成化丙午举人。肄业成均，司业刘震试其文，惊曰：“学有渊源，文以理胜，其深于易乎？”命诸子弟师事之。弘治癸丑登进士。假归省亲，与弟昆讲学资寿寺。泉士师之，多所造就，掇科第者十八人。授南京户部主事，榷杭州北关，以廉谨着。擢南京吏部验封司郎中，升湖广宝庆知府。兴学恤刑，留心抚字。岁饥发廪施粥。楚地闲旷，发金买麦种，教民树种麦。秋至，民相语曰：“生我者田父也。”以亲老，乞归养。事亲愉婉笃至。既执丧，服哄，筑室城北，与欧阳室相望。凿池植柳，静坐终日，息机颐气，外事屏不闻也。有司重其行义，为善俗坊表之。嘉靖中，奉诏进阶中大夫。年七十八，卒。郡人请祀乡贤。
　　李雍　字钦让。弘治癸丑进士，荐授吏部验封主事，转文选郎，门无私谒。正德初，逆瑾煽祸，树置私人。雍介然抑之，为附瑾者所忌，出为南宁太守。时在吏部已九年，临行蹇驴敝笥而已。瑾诛，擢广东参政。会袍鼓起，巡按都御史林延选手书致之。雍躬履戎行，不遑启居适。疾卒电白官舍。从侄汝嘉。
　　林珹　字时献，号罗峰，从虚斋高弟田嵓受易学。虚斋器之曰：“吾泉后进其在斯乎？”弘治乙卯丙辰联第，授宁国推官。丁内外艰，服除，复补宁国。政成，入为户部江西司主事，监河西税务，称廉能，转山西员外。有宗戚夺民田，构讼二十年莫决，珹奉命即讯归民，还奏称旨。晋陕西郎中督视京储，出知饶州。适姚源戈兵后，尚德缓刑，民困以苏。尤振兴学校，科目日盛。正德乙卯，宸濠举兵叛，宣言过饶，士兵汹汹欲遁。珹曰：“彼以虚声喝我，无恐。”饬所部严戒备，贼竟向九江，不犯饶阳。会都御史王守仁邀珹至郡，提兵赴难，克复藩城，擒逆濠。继督舟师之南康、九江，扫余孽，凯旋奏捷，受绮赏。武庙南巡，将幸江右，命总理舟饷，刻期而至。武庙卒不至。有达官干以私，弗听，遂为中伤，报罢。抵家，杜门不入城市。晚移居郡城东南，作罗峰书舍，图书杖履，逍遥自适。珹深沉有度，喜怒不形，宴居必冠端坐，竟日无惰容。事亲尽孝，抚诸侄如已出。历官二十年，上交不谄，下交不渎，任真自率，其忠厚正直，可方古君子云。
　　顾珀　字戴祥，号新山。弘治已未进士，知虹县，丁外艰，服除，知旌德。公平明断，勤积贮，宁国一郡饥，独旌不害。擢守和州，复罹大饥。不俟申详，发仓库赈恤。坐忤刘瑾，被逮廷杖。瑾败，擢南吏部考功司郎中。丁内艰，复除兵部武库司，升湖广布政参议。行部至蕲，有妖僧诈称奉勅往名山挂旖，所在恣横。密发其奸，置之法。宁庶人反南昌，珀扼险黄梅，为池皖援。会武庙亲征，民争逃窜，榜谕安辑。事平，乞休五上，乃升湖广按察副使予致仕。嘉靖五年，起四川按察副使，修城堡，募武勇，弹压羌夷。历年赏番多虚糜，核实余银几万两，创会馆郊外，令贡夷至者释刀易马乃入。守为定规，民无恇扰。踰年，升河南右参政，以屡荐升至江西左布政使，寻擢南太仆寺卿，署南户部右侍郎。篆疏上便宜十二事，留心度支，京廪充溢。摄宪部，摄都台兼督江防。屡疏乞休，乃许致仕。年八十六卒。赐祭葬，赠都察院右副都御史。珀清夷简谅，恬澹寡欲，室中绝媵侍之奉，声乐之娱。僮仆皆短衣芒鞵。居常绝意干谒。若一方利病，则不惮盹切陈之有司。教子侄以守礼循义。至今里中传达之。
　　留志淑　字克全，号明山，宋忠宣正裔孙。年十六受业蔡虚斋之门，一见称其远器。弘治乙丑登第，授温州推官。乐清有诸生赵宁为徐姓所杀，宁子诬讼其父友张某，狱成十余年。志淑廉得情，出张坐徐。擢刑部主事，迁员外郎。录大辟囚，多平反。以才望推守杭州。镇守太监毕真，逆濠羽翼也，拥牙士数百，肆行残贼。志淑白台察监司阴制之。真欲起变，一夕，火其居，延烧千余家。志淑令地方熄火，传各衙门坚闭无动，真不得逞。数日，濠反报至，真将发益急。志淑提民兵伏门外。真不得已，呼其众出。民兵尽捕获送狱，奏闻，逮系伏诛。武庙统六师征濠，宪臣以徽为噤喉地，疏志淑知徽州。杭人请于朝，乞还其守。奏可，复治杭徽，民立祠祀之。迁湖广按察副使，转布政司参政。适铜盘贼起，志淑察奸民为贼耳目者擒治之，贼援绝穷困，遣人喻而降之。属邑有腴田数百顷，为水所决，设法导水，仍筑堤植柳以固之。田成有秋，民呼曰“留公堤”。迁江西按察使，转浙江左布政使。未任，卒。子元复，举人。孙震臣、敬臣，并进士。
　　黏灿　字懋昭，号涤楼。弘治辛酉举人，授崇仁教谕。丁继母艰，起补仁和。严条约，与诸生讲明经史。上官交章论荐，擢南京监察御史。屡上章疏，弗避权势。督税两关，力除积弊，巡视江南北有十九年。罪囚诉寃，廉得真情，破械出之。盖因强盗杀人掠财，捕者获盗，搜其家财自利，斯人偶觇捕者，恐彼泄其事，因诬同盗。狱成，及是得脱。人称黏青天焉。旧泉州盐户，纳民米，当民差，重纳盐课，又办杂科、杂徭，民命难堪。灿特疏请减其折米，免其里甲杂办。浔浯■〈氵丙〉诸父老，立祠生祀之。太守王仕俊申请题匾曰“劝忠”。历官二十载，以疾告归。起山东督学，屡辞不赴。年七十四卒。
　　林同　字宜正，号龙峰，从蔡虚斋游，以《易》名家。弘治辛酉举人，历乐陵、丹徒、万载教谕，擢金华府教授。所至以夙学课士，巡抚学使皆相器重。升两浙转运判官，分司永嘉。永嘉宦豪，兼并射利。同疏言盐场疆界不均，灶丁不实，大为穷户病，宜亟审核。四上得允，下为令。永嘉人惧海寇，言于执政张璁，议即滨海一带，环筑二十里为沙城。李御史希张相意，下同议。同度土工所费不赀；又沙城善啮难就，因持议，忤御史意。御史使温，台二郡吏杂议以摇同，同持益坚。遂疏乞致仕归里。薄田数亩，课儿孙读书。所著有《龙峰遗集》。
　　蔡祐　字体顺，号勉庵。三岁而孤。其母梁氏，艰贞守之。祐数岁，哀不见父，掩泣发愤，读书敏记。从田南山受蔡虚斋易学，复以新得疑义，往质虚斋。虚斋曰：“我学盖如是。”遂传虚斋之《易》。最好朱文公《家礼》，讲肄行之，造次必于礼。弘治辛酉举乡荐，壬戌会试，登乙榜，即就铨养母，得新宁教谕。丁母艰，服除，改海宁。迁湖州府教授致仕，祐所至教士皆悦附。其谕新宁时，上官檄视邑篆，省文书，所宜施行，上闻下施，不取邑中一物。会其母病思笋，有持馈者，遂受之。邑人以为特事。其自海宁徙湖州，士争画像，乞留衣带。去湖亦如之。泉中祀乡贤。子克廉。
　　詹源　字士洁，先安溪人，靖之孙。母氏娠九月而父殁。母矢志育孤，徙居郡城，以就外傅。源聪颖力学，弘治乙丑进士，授户部主事，榷税河西务，廉正独持，朝议以其有风宪体，改监察御史。逆瑾用事，凡拜官者必私谒谢，源坚不往，乃乞恩奉母还。已而就家，转贵州按察佥事。香炉山苗叛，源督将卒剿平之。事闻论功，擢云南按察副使，备兵临安。复与御史争事。御史欲庇墨吏，源执不可，竟闻于朝，去其官；源亦坐免归。源历官内外，皆奉母以从，供滫随外，不私一钱。捐金于安溪依仁里，上疏积水三十里溉田，至今为乡民利。年七十一卒。子，仰庇。
　　王宣　字子钟，号一臞，受业于蔡虚斋之门，与陈琛、李墀、张元玺称四杰。持论正大，确守师说，而间有发明，学者翕然信之。弘治甲子举人试南宫，不第，遂一意养亲，终其身不复应举。郡守顾可久建一峰书院，治斋居，构堂为屋数十间，择士有志者肄业，延宣典教事。盖重文毅公而因以重宣者如此。著有文集，希元序之。又有《东坡文集选粹》。
　　李源　字士达，号竹坡。弘治乙丑进士，奉使督发广东稽留诸赋。故事，藩司有赠金百余，前使者不却，源独辞焉。藩司重其守，购陈白沙字四幅为赆，拜而受之。使还，除户部主事，差监临清仓。仓故置，中贵人董视之，中贵人治酒为好会，源应会，不尽欢。中贵人不得恚恣所欲，则构兵备赵副使侵挠仓事，扰吏徒。源疏以闻，并劾中贵人罪状，朝论壮之。逆瑾用事，遣源转镶辽左，故缩其期，阴欲中以失期。源昼夜行二百里，竣事以报，瑾不能中。是时，相杨文襄一清将用源，为逆瑾憾沮，而源亦乞归。抵家，事父母十五年左右无方。其后就家起南京文选司郎中，迁尚宝司少卿，竟辞不赴。郡守王仕俊为立善俗坊表于四达之衢。
　　叶宽　字栗夫。正德戊辰进士，初授蒙城令，县故无城，宽往凤阳谒知府。流贼刘六、刘七突入县。其妻陈衣丈夫衣，系印肘后，驰马入凤阳，解印与宽。既回县，乃为筑砖城，浚深池，以资捍蔽，屹然金汤。自是民得安堵，户尸祝焉。迁工部主事，监通州砖厂。中贵人犄角为奸利，惮宽严正，赂以宝玩，宽峻拒之，中贵人不敢纵。积资升营缮司郎中。嘉靖初，为外戚陈万言所陷，系诏狱，出为浙江参政。寻卒。
　　郭楠　字世重。正德甲戌进士，授浦江令，以最擢贵州监察御史。嘉靖元年，巡按云南，以议礼劾张璁被逮，廷杖四十，削籍为民。寻即吉水教谕，升昆山知县，擢广信府同知。丁母忧，起除南户部山西司员外，升兵部职方司郎中，迁南宁府。引疾乞休，家居十余年，以寿终。
　　陈琛　字思献，号紫峰，蔡虚斋高弟也。初学于李聪，聪引琛学于虚斋。虚斋异之，尝语琛曰：“吾所发愤涵泳而仅得者，不意子皆已得之。”屈引辈与为礼，琛固辞，乃师事焉。及督学江右，请琛偕行，教其二子。归而设科学宫之旁，与郡城月台寺，四方从学甚众。所著有《四书浅说》、《易经通典》一书。正德庚午，领乡荐。丁丑成进士。考官编修尹褒持琛卷，荐主考靳大学士贵，靳反复数遍曰：“必出陈白沙门下，或师虚斋，他人不能为此。”释褐，授刑部山西司主事。以母老，乞改南，得户部差监淮安舟税。寻转吏部考功郎，得封赠。琛曰：“持此足以慰母矣。”遂乞归养。嘉靖七年，以大臣荐，诏征用，辞。八年，即家拜贵州按察提学佥事，复改江西，皆辞不赴。乡有利病当兴革者，如六里陂水利，八里亭迤南至龟湖道路，言于有司，浚筑缮治，乡人德之。归养十二年，母终。琛年几六十，后十一年卒。有司特祠之学宫。
　　史于光　字中裕，号笋江。正德丁丑进士，选庶吉士，疏疾归，闭户读书，有终焉之志。亲知劝之，乃出，授吏科给事中。凡五上疏，论事剀切动京师，人争传之。世宗以藩邸入承大统，意欲攷献皇，未决。进士张璁进说，帝心向焉。是时礼官议上献皇称号之礼，帝久持未下。于光乃上疏极诋张璁之说，不报，以疾乞归。越四载，复起官，寻卒邸中，年四十七。囊罄无以为敛，张襄惠岳为经纪归榇。所著有《易解》、《四书解》，《正蒙》、《笋江集》行世。
　　黄润　字以诚，居东石。正德辛巳进士，授武进令。清介绝俗，听讼平允，驭吏尤严。巨珰涉境，称疾弗出。迁南京刑部主事，改兵部武选。奏立选簿，仿世家各立编年选法。升车驾郎中。适李真人奉遣齐云山，多索符传，如制给与，不扰驿递。出守松江府，修葺庙学，给学田二百余亩。岁饥乎粜，定赋役册，剂量均停。丁父忧，服阕，改东昌守，迁河南宪副，备兵信阳，讨平章华台青衣岭三点山诸劫贼。迁山西左参政，以母老，乞终养。所著《经济备攷》外，有《东石漫稿》十余卷。
　　邱养浩　字以义，号集斋。正德辛巳进士，授余姚令。劝学兴士，省赋役，惩猾蠹，民甚宜之。擢监察御史，条陈防边十余事，朝论韪然。提督南畿学校，制归。服阙，董九庙大工之役，升南京大理寺少卿，擢右佥都御史，巡抚四川。檄谕杂谷白草，番夷先后纳款。乌蒙罗魁构播肆虐，责成上舍禄堂诛之。劾边将李爵险谲善附，举废将何卿起代。未几，改巡抚江西。有论其私何卿者，遂引避还，部覆得白。卒于家。养浩才气迅发，其入蜀也，力持风裁，以振废堕，痛惩墨吏不少贷。诸不悦者竞造蜚语以太猛中之。独内江赵文肃称其澄清之气，摇动岷蔡，再借三年，蜀其有瘳，遂为定论云。
　　易时中　字嘉会，号愧虚，从蔡虚斋学。虚斋喜曰：“晚年得此士，吾《易》不孤矣。”年四十，举嘉靖壬午乡试，已蔚然为硕儒。授东流教谕，随材导接，为诸生开说谆悉。甲午分校浙江，所得皆名流。升夏津知县，岁旱蝗起，白衣菅履，徒步祈祷，雨降蝗去，而岁以登。时武城大水，檄视之，以实上。监司惮以灾闻，驳其议。踰境谒见陈情形，率为感动，奏蠲赈。除顺天府推官，执法平允。都御史胡守不法下狱，有旨推勘，时中穷其奸状。有为胡释憾者，谋中以他事，时中遂乞终养。至家，筑室奉母。母年九十二而终，时中七十矣，毁不胜衣。年七十六卒。夏津祠名宦，武城奉主配故郡守陈儒之祠，世侑享焉。时中温恭庄和，望而知为有道君子。其徒王慎中为之传。
　　王慎中　字道思，号遵岩。幼禀异质，日诵数千言，了悟不由师解。受学于易时中，一见避席曰：“不当在弟子之列也。”嘉靖丙戌第进士，年甫十八。假归冠婚，旋授户部主事，监兑通州。悯运卒转输之疲，视粮有浥烂者，不以罪运卒，即散给军士，人服其练达。寻改礼部祠祭司。辛卯主粤东试，取解首林大钦，明年魁天下。会简曹郎充馆职，时相属意且寄声，慎中不往谒也，遂不得与。寻改吏部验封司。中间为当棅所挤，谪常州判，旋擢南京户部主事、礼部员外郎，督学山东。殷相国士儋、李副使攀龙皆出其门。转江西参议。江西，故王文成讲学地，至则与士大夫倡明其道，擢河南参政。时岁饥，户部侍郎王杲奉旨出赈，与慎中开仓发粟，施给有方。杲疏其可大用，相夏言怪其不能曲意奉承，因大计嘱吏部拟不及，忽内批报罢。士论骇之，慎中毫不介意，飘然至淇上，访学士崔后渠，谈数日而去。慎中学博材优，早第旋废，肆力文章，追轨作者，最喜欧曾集，极力步趋，赡而有则，深而不凿，居家孝友，诱进士类。卒年五十一。所著有《遵岩集》行于世。
　　王宗濬　字志达，号少山。嘉靖丙戌进士，授户部湖广司主事。奉命督理淮安常盈等仓，会画精详，厘诸宿弊。丁外艰，服除，补户部四川司主事，掌太仓银库。廉介自持，出纳严明，升员外。丁内艰，复升户部河南司郎中。时宗室徽藩奏乞自征地赋，宗濬以擅征困民，非祖宗旧制，疏争之，事得寝。徽藩复奏部司抗违成命，逮宗濬诏狱，谪广东提举。历署大埔县、廉州府，有惠政，迁太平同知。郡有大狱百余人，数年不能决，以属宗濬。悉辩析，顷刻而定。晋湖广江防佥事，饬武备，新黉序，岁饥请赈，全活数万。未几，以疾卒于官。王参政慎中哭以诗云：“世情多忌直，天道无妨才。”又云：“处室无长物，附身惟故衣。”其生平可概见云。
　　林性之　字师吾，号六川。嘉靖己丑进士，授丽水令。以哀矜听狱讼，寓抚字于催科，迁南户部主事。去后，民勒石县门左志思焉。制归，除北，尚书梁公材器之，命分司密云输边金者例加一，酌其中额法不便商者申白之。事竣，委督十一草场，欢输恐后。会边警，诸道调发茭藁已盈数万。迁员外，出治天津仓，值寒冻道阻，军食不继，请借德州仓以给三月食。从其议。以病乞改南，迁户部郎中，过家卒。性之精思笃学，谦让平恕。仕宦年久，家无多赀。有《易经浅说》若干卷。祀乡贤。子一新。
　　洪富　字国昌，受学于蔡虚斋门人吴铨、林同，究心《易》学。嘉靖己丑进士。富未第时，严嵩为祭酒，延为子师。后登政府，富无私谒，人以此重之。授刑部主事，历郎中，出守雷州。宪副吴玭牙卒以赌杀人，富按罪当死。吴自护体统，为卒求免，富不从。吴大怒，易以他官治之，富执益坚，竟服辟。张岳守廉州，以两府命至雷，大加叹异。为两浙转运使。有巡盐御史唐臣微以私意示，或劝从，富曰：“污其身以媚人，吾不能也。”御史怒。适有商人子诉其父饷边，未给盐而死事，几二十年，富核给之。御史喜得问，鞫商人子无完肤。商人子曰：“死则死耳，敢污清吏？”竟不能加。以内艰归，除补两淮。半载，擢四川参政，宽恕廉静。张岳总督四省，征饷征兵于蜀，巡抚李香欲不应，富力争之。其他遇事执法抗议，多致枘凿，遂决志归。乡居简出，独坐一室，诗书自娱，化诲乡人诚心笃行，人称长者。
　　黄光升　字明举，号癸峰。嘉靖己丑联捷进士，授长兴令，入为刑科给事中。丁内艰，服除，补兵科，出为浙江佥事。三年，进佥议，历迁广东副使、四川参政、广东按察使、四川右布政，寻转左。其在浙时，筑海塘，浚诸暨、泌湖，蓄泄山阴、会稽、萧山、诸暨四邑水。在粤时，民挟舸入海籍与夷市，或为掠，光升令捕寇者予所获，遂不为患。夷市向故有缙算主进，吏侵猎，光升更征令秋毫不染。夷税减而课加倍，军兴以饶。安南夷莫正中与莫浤翼争立，败，来归。光升授帅俞大猷方略，伏兵海岛，战挫之。浤翼纳款，定其承袭，交南以安。复讨连崖猺黎，歼其巨魁，总粤宪。复讨新会贼，平之。辖蜀藩，编定全省猺籍，务为经久计。进副都御史，仍抚四川。疏止采办，匀停垂费，岁省民财数十万。拜兵部侍郎，总制楚、蜀、黔三省，讨叛苗，抚降二十八寨。事闻，诏赐镪币。召入工部，寻进南京户部尚书，复自南京召入为刑部尚书。与相国高拱不相能，谢职归。阖门养重，著书矻矻，年八十一卒。赠太子少保，谥恭肃。著有《四书纪闻》、《读易私记》等书数百卷，藏于家。子乔栋，临安知府。
　　庄用宾　字君采，号方塘。性戆直忤俗。嘉靖已丑联捷进士，授行人，使蜀藩，尽却诸馈，迁刑部员外郎。时汪太宰鋐凌折郎署，用宾诣相张文忠言其过。汪忌之，出浙江按察佥事。遇直指，事不合，必与抗论。擢给事中，以谏显署督学事，试士首拔袁文炜，后炜魁春闱，直指报命，以轻浮论劾。而太宰汪鋐，遂从中覆罢，时年三十一耳。用宾早废家居，纂谱牒，浚水利。闾阎疾苦，见郡邑大夫，即娓娓言之，倭寇逼郡城，缙绅分门部守，城门昼闭。用宾部南门，独据床坐门外，以次入避寇者，计全活亿万人。而与弟用晦，募乡兵三百，后先杀贼。贼大恨，发其父冢，取尸去。复偕弟用晦，率乡兵直捣寇巢，负父骸以归。用晦殁于贼。巡抚游震得上其事，不报，而用宾亦卒。万历三十二年，子凤章诣阙疏理，赠用宾太仆寺少卿，予用晦一子世袭百户。乡人思用宾德，请于学使特祠祀之。曾孙际昌。
　　何元述　字元礼，号小洛。嘉靖壬辰进士。教授惠州，甲午，分校浙江，得陈善、潘季驯、茅坤，皆知名士。擢国子博士，历监丞六馆，士翕然胥化。迁南京户部主事，视太仓储羡余千金，麾去之。出为广东佥事。治持大体，先后直指，皆谓元述长者，严重之。进湖广参议，以修显陵贤劳受金币赏。时镇守中贵势张，部卒横恣于市，元述捕治之如法。升广东副使，清尘案，塞吏窦，通商舶。复代御史往琼，事事详严，还报。会大计，为势家所挤，罢归。元述为人宽洪坦直，林居四十余年，寿跻九十，卒。子居鲁，承天知府。
　　蔡元伟　字伯瞻，号松庄。嘉靖辛卯乡荐，授罗田学教谕。所以教士，即举业中默诱圣贤之域。擢德安令。退食，取《小学近思录》、《伊洛渊源录》，揭观成诵。莅政一以学道爱人为主。迁杭州府通判，委守银山城门〔一〕。值贼烧北关，诸门牢闭，独艮山门开放，男妇数千以入，得全活。总督赵文华至嘉兴，委督军饷，不以货，免，卒亦无害。擢抚州同知，委督乐安逋粮，皆相继输纳。委署崇仁，不数日，贼突至，元伟率兵督战，杀贼数十，余皆遁散。丁外艰，归，卜宅建宁，移居焉。元伟学尚程、朱而重躬行。著有《四书折衷》、《四书论蓍》、《易经聚正气》、《读书日程》各若干卷。
　　陈让　字以礼，号见吾，琛族弟。少孤贫，年十八，始就外傅，读书过目成诵。嘉靖辛卯解元，壬辰进士，授绍兴府推官。凡郡中大利病，赞太守罢行，惋惓以明教化、正风俗为己任。人为监察御史，以刻建昌侯门客刘东山，下狱讯鞫，肤体为裂。让从狱中上疏，力言东山之奸，上悟，赦复原职，械死东山，让名震京师。又以论章圣皇后合葬同陵事，削职为民。隆庆改元，赠光禄少卿。著《见吾选稿》。
　　赵恒　字志贞，瑺孙。嘉靖戊戌进士，教授袁州，迁国子监丞，擢南户部主事，进郎中。疏定漕饷部运之规，积逋悉清。迁浙江盐运使同知，擢守姚安。定婚娶礼仪，禁官署铸铜，惠政及民，乞养归。所治攀辕，祠之名宦。里居■〈度阝〉门，覃思著述。年九十四卒。所著《庄子涉笔》及文稿诸书。子日新、日荣、日崇。孙世典、世征。
　　王时俭　字本节。嘉靖戊戌进士，授刑部主事，历员外郎中。恤刑江北，执法无私。出为云南参议，筑堤灌田，亲董其役。堤成，世为滇利。在滇十年，两奏最绩。解组归，单车南行，百姓遮道。抵家，囊槖萧然。性孝友，恬淡简易，世多称重。
　　王春复　字与乐。嘉靖戊戌进士，初令泰和，历南京工部郎中，出守赣州，擢云南副使，备兵金腾，驻永昌。慈恕廉介，民夷相安。参知广右，年余病卒，而贵州总宪之命下。春复持重老成，然诺不苟。历官所至，皆有惠政。著有《四书、周易疑略》，自为序。
　　史朝宾　字应之。嘉靖丁丑进士，授刑部主事，擢员外郎。适兵部郎杨继盛论严嵩纳贿蠹国十大罪五奸，下司寇狱。嵩子世蕃，令其党李世荣、何鳌、王学益等，密语朝宾，必杀杨。朝宾正色曰：“有律在，何可枉也？”王学益瞠目曰：“司官狗名，予老矣，惟知主上意耳。”于是，以诈传亲王令旨拟绞。自为稿，强令署名。朝宾署奏末云：“杨继盛语虽诖误，心实无他。惟复悯其狂愚，谪发远戍，以全好生之德。”奏入，嵩怒甚。杨竟坐大辟。朝宾降三级，外调判泰州，量移扬州，迁南户部。丁艰，服阕，补工部郎，分署张秋镇。嵩败，徐阶为相，擢尚宝〔二〕少卿、南京大理丞，复署应天府丞，晋鸿胪寺卿，卒。穆宗朝，诏赐谕祭。朝宾中外所至，廉能著声。西曹谳狱时，委曲匡救。既殁，囊橐萧然。所著有《观吾集》、《史氏内范》。
　　林一新　字震起，性之子。嘉靖丁未进士，授户部主事，转员外郎，升江西佥事。丰城堤决，设法修筑，民称林公堤。严嵩家僮有犯，杖系之。晋云南佥议，以忤权贵降调。已乃晋参政，擢右布政。后复以不附同年张居正故，给事中论一新年老，致仕归。家数椽，人谓林氏以清白世其家云。
　　张冕　字庄甫，旺孙。嘉靖丁未进士，授乌程令。倭寇旁郡，筑城集兵，败贼于桑阿林莺脰湖。复扼贼乌镇，贼不敢犯。迁桂林同知。剧贼张琏劫岭东，擢为兵备佥事，连缚潮阳、惠来二酋，平其巢。癸亥，倭围潮阳，冕引兵入城，贼百方攻城，随机应之。阅三日，贼遁去。迁广西参议，分巡右江，弭盗安民。嗣罢职。冕筮仕二十余年，所至茂著劳能，司空刘麟至目为铁汉。徐相语人曰：“张冕执法稜稜，士民畏爱，盗贼畏避。”先时泉叠遭倭患，米价踊甚。冕在岭东，谕商民航谷抵泉，里人赖以济，竖碑通衢。城有清濛乡，冕尝讲约其地，乡人塑像祀之。
　　郭文焕　字仲实，从学蔡清。嘉靖已酉岁贡，授高安训导。卒于官，究心理学，注释《四书》、《易经》，《太极图》、《通书正蒙》，间发虚斋所未发。王遵岩读其文而深喜之。
　　陈道基　字以中，自同安徙晋江。嘉靖庚戌联捷进士，授嘉善县，以卓异征，除云南道御史，巡按广西。擢太仆少卿，移南鸿胪卿。为谗所中，出为四川副使，迁广西参政、浙江按察使。起拜南京右佥都御史，提督操江，改处天巡抚〔三〕。言官希柄臣指诬其短，即日解组归。廷议用宿望，起巡抚顺天，迁南大理寺卿。进南户部右侍郎，总督粮储，迁南刑部尚书。疏乞归。生平不受私托，而独笃于故旧。见乡先达逡巡隅坐，接后进必与均礼。年七十五，卒。赐祭葬。
　　薛天华　字君恪。嘉靖庚戌进士，授南刑部主事。满考，诣京师。适杨忠愍以论严嵩死。天华与杨豫孙、董传策、朱天球哭之死所，捐金为其殡殓。以此取慰严嵩，七年，乃得出守重庆，升云南提学副使，迁浙江参议，擢广东按察使、晋本省右布政使。历官所至，皆有能声。以疾卒。所著《明善斋经疑》、《居官疏义》、《诚意解》诸书。子应锺，令桂平。
　　史朝宜　字直之，朝宾从弟。嘉靖癸丑进士，出宰山阳，升南户部主事，转员外郎，守琼州。严绝珍奇，夷人信服。擢按察副使。流倭入琼，人情恇怯，朝宜督师击之，倭遁去。擢浙江参政，厘飞洒，革横征，升广东按察使，晋湖广右布政。入觐，铨部列之卓异，锡镪予宴。至楚不数月，引疾。朝宜孝友，持守深坚，状貌不逾中人，清劲之气，著于眉睫。历仕二十四年，骯髒直道。所著《易说》及诗文，子继偕裒辑传之。而弟朝富，亦自永州疾归。乡人以比汉二疏云。
　　许宗镒　字应衡。嘉靖癸丑进士，授浦江令，调仁和，迁南工部郎，转户部。寻迁夔州守。浚武功、留润二井，浚旧池七处以便民。擢广东按察副使，备兵南韶，抚服大小罗山峒寇。会征大庙山寇黄显祖，功将成，而巡抚檄移其兵他征，宗镒不从，为所衔。已迁太仆卿，坐论，谪贵州参议，寻迁云南副使，备兵临安。清复戍兵土田，防御獛贼剽掠。辨寃狱，禁刁讼，置学田，凿湖泄水患，蓄灌溉，士民镌石纪绩。迁浙江参政，未几罢归，里居数年卒。祀四川名宦。
　　许天琦。字大正。嘉靖壬戌进士，授行人，擢工科给事中，转刑科，出为广东参议，备兵惠州。拊循士民，约己省费，严饬将吏，毋许贪功妄杀，民以安堵。招降贼帅朱良宝，调贵阳。年余，擢云南副使，备兵金腾。招徕三宣六慰二土司诸夷，宣谕德威，诸夷帖服。至滇四阅月，以疾卒。两省立祠祀之。所著《四书、周易管见》、《续宋史断》行于世。
　　沈亨　字体敬。嘉靖乙卯，以贡授新会训导，升宜山教谕。致仕归家，数年，卒。亨自为诸生，以古有道自待，教人以孝弟忠信为先，嗜学安贫，有儒宗之风焉。祀新会名宦。
　　庄国桢　字君祉。嘉靖壬戌进士，授会稽令，署山阴。以卓异，征拜户科给事中，转工科。先后疏谏游宴，抨大臣夤缘奥援，出为浙江按察佥事。时倭警初平，持以镇静，与民休息。迁江西参议、广西副使，绥靖永宁叛猺。改视江西学政，迁广西参政，广东按察使，云南右布政，转江西左布政。丁外艰，服除，补河南。值大祲，请改折漕三岁。讲求荒政，裁经费，汰浮冗。擢副都御史，巡抚江西，捕除安庆、赣州乱寇。晋南京刑部左侍郎，改北户部。以内艰归。国桢器度端凝，宽和严整，乐道人善。卒年七十。子懋华、懋声。
　　林乔相　字廷翰。嘉靖壬戌联捷进士，授户部广东司主事，晋浙江司郎中，授南宁府。南宁古邑州，地杂夷而居。乔相洁己御下，请建新宁州治，为邕保障。升山东按察副使。遭母丧，服阕，除江西副使，晋浙江参政，擢广东按察使。入觐，升河南右布政使，转云南左布政使，戢抑滇镇骄恣，暴其罪状，晋右副都御史，巡抚贵州，兼督湖北川东军务。有宣慰土司安疆臣应承袭，其叔国亨谋夺之，乔相疏授疆臣，疆臣致数千金以谢，乔相正色叱出。会杨应龙煽乱，乔相疏诛应龙，檄疆臣出死力共讨叛贼，而薛直指受应龙重贿，与乔相互讦，遂罢归，林居二十八年。著《日省录》。卒年八十有二。
　　陈邦颜　字献祉。嘉靖壬戌进士，授华亭知县。赋繁多逋，设法催科，尽心抚字。隆庆初，入为兵科给事中。二年，诏遣太监赵玢于南京供应机房织造，邦颜上疏切谏，忤旨，夺俸二月。以疾乞归，道卒。
　　詹仰庇　字汝钦，号咫亭，源子，安溪人，徙居郡城。嘉靖乙丑联捷进士，授南海令。才赡守廉，除盗雪枉。创条鞭法，后浙抚庞公以其法奏请通行。举卓异，为御史。穆宗命购宝石珍玩，廷臣疏谏不听。仰庇上言，引仲虺戒不殖不迩，召公戒丧德丧志，乞停罢之。又疏陈内监制办烟火，元夕张设灯市，俱不报。复上言陈皇后不宜出居别宫，致忧郁成疾。上手批：“妄言，姑不究。”仰庇益感奋。会奉命巡视监局库藏，疏言：“内臣假上供名，恣意渔猎，乞命户工二部及科道核查，勿作无益以害有益。”疏上，廷杖削籍。神宗初，起广东参议，抵任两月，乞疾归。复起江西参议，转山东按察副使、南京太仆少卿，入为左佥都御史，晋左副都御史，迁刑部右侍郎。诸所振刷论建，皆惬时论。引疾归，二十余年卒。年七十一。赐祭葬，赠刑部尚书，特祀学宫。
　　李逢期　字维征。嘉靖甲子岁贡。学以不欺为标领，以孝弟为粟帛，以整齐严肃为步趋。尝曰：“乾之学，约之一诚；坤之学，约之一敬。诚，无不敬；敬，则思诚。乾道坤道，一而已。”授泷水司训，升宁波教授。士有与民构者，阴谕之曰：“奈何以小诟蒙大耻，令刀笔吏持短长？”士皆化焉。迁吉藩纪善。致政归，年七十三卒。所著有《四书易经随笔》。祀宁波名宦。
　　何炯　字思默。嘉靖中应贡，试内廷，世宗阅其文，亲擢第一，授安福训导。首以忠孝训士，迁靖江谕，教如安福。士仰其方严朴直，以古君子尊之。辑王梅溪、真西山二贤守政教，及唐、宋以来乡先哲著作，为《清源文献》。祀安福名宦。子乔迁、乔远。
　　黄凤翔　字鸣周。隆庆戊辰及第第二，授编修。万历初，与修《世宗宝录》进修撰。同考会试，严却权贵私请。累升中允谕德，南国子监祭酒。念母归养。起北祭酒，升礼部右侍郎，兼翰林侍读学士，充经筵讲官。抗疏言：“今多事之秋，宜屏游宴，亲政事，以实图安攘。起建言被斥之臣，蓄敌忾敢死之士，出内帑滥用之蓄，为用兵赡给之资，则养士募兵，充然有余。”疏入，不报。时皇子未立，中外瞩望。凤翔上册立议。上怒，夺俸，遂乞休。壬辰，起礼部左侍郎，升南礼部尚书。疏辞，许之。甲午，起尚书，复疏乞养，归。凤翔至孝，以养母故，膺命屡辞。母寿终，而凤翔年且六十矣，执丧哀毁。甲寅，凤翔卒，年七十六。讣闻，赐祭二坛，加一坛。凤翔举进士四十余年，在官十三年，忠厚狷介，诗书子史，靡不贯彻，居家俭约。著《田亭草》、《嘉靖大政记》、《编年录》、《泉州志府》。天启初，赐谥文简。子淳中、润中、灏中。
　　杨道会　字惟宗。隆庆戊辰进士，铨黄岩令，擢南户部主事，改工部都水司。寻榷木南关。张居正密令伺南方人情向背以告，不从，迁虞衡员外，擢屯田郎中，出守安庆。丁艰，服阕，起补台州，迁广西按察副使。与粤抚不合，投檄归。居二年，起为其省提学使，迁湖广参政，提举太和山及分守荆南道。治郧襄政，务大体，不事小利，岩郡宁谧。升按察使，分守武昌，寻摄其使篆，转布政右使。而楚宗狱起，诸司穷治不休，道会语左使，列为数等，奏上，报可。庚戌入觐，上疏乞归，许之。道会贞而不谅，和而不流。取性理精言，采入《程朱全书》、《近思录》、为《性理抄》；依春秋纲目例纂成历代史，自作论赞，发前人所未发。卒年八十。所着《诗礼二抄》、《周礼详节》、《四书商求》诸书行世。从弟道宾，弟道恒。
　　王用汲　字明受。隆庆戊辰进士，授淮安推官，升常德同知。万历丁丑，入为户部员外郎。时都御史陈玠，希张居正意，劾巡按赵应元。用汲发愤，疏抨其凭社炀灶之奸，削籍为民，直声震天下。癸未，居正没，专恣状露，起用汲刑部员外郎，迁广东按察佥事，迁尚宝卿大理少卿。不二岁至九卿。丙戌，晋顺天府尹；丁亥，晋南京副都御史，总督操江，中贵惮之。会剿太湖剧贼，歼其魁。捷闻，赐金币。己丑，进南京兵部侍郎，改吏部。辛卯进尚书。以脾疾乞归，卒年六十六。赠太子少保，谥恭质。
　　王任重　字尹卿。隆庆戊辰进士，为廉州推官，迁柳州同知，擢守其府。持法严，豪家忌之。调贵阳，左迁维杨同知，年余，迁云南曲靖守，擢云南按察副使。移陕西，升太仆寺卿，复迁云南参政。滇中逆酋先后削平，任重匡勷之力为多。擢山东按察使，专董漕储，稽督多方。事竣，擢云南右布政使。声猷益著。以疾乞归，予太仆寺卿致仕。任重自幼悫淳，事关民瘼，力为拯援，里输粲福全仓，苦跋涉，为请改折，里闾欢呼，建祠祀之。所著《边防要略》、《王太守讲章》诸书。寿七十有八。
　　李熙　字穆之。隆庆戊辰进士，迁翰林庶吉士，授兵科给事中。疏乞录用言事得罪诸臣，请以蔡清从祀事文庙，劾中贵冯保巨奸，当斥逐，动中机宜。高拱、张居正相继柄政，嘱排不附己者，熙皆不应。会疏论权相私人谭司马及沐黔国、刘都护不法事，被挤，谪南丰丞，量移宁国令。雪白疑狱十余人。迁南刑部主事，老幼攀辕，立祠尸祝之。出守高凉，辑服猺獞寇贼，四境肃然，晋广西副使。会三镇酋长携贰，熙殚精竭虑，至废寝食。三镇底定，遂引病致仕。时已擢云南参政，舟次惠州，卒。年五十三。所着《私警录》及诗文藏于家。
　　郭宗盘　字渐甫，石湖人。隆庆辛未联捷进士，授新安推官，仲理寃狱，发奸如神。丁内艰，起补韶州。值罗阳寇破，备兵使者欲株连多人，宗盘力止之，仅歼巨魁，全活无辜以万计。擢南京刑部广东司主事，升处州知府。精明严肃，禁民间弃女，革坊里供应，民乐其便，勒石铭德。迁广西副使，杂夷而治，土酋三镇归命安堵。以性介为僚曹所中，归。所著有《易学说海》、《道德经》、《南华经注释》诸书。
　　张治具　字明遇。隆庆辛未进士。令广西永淳，豁浮赋，罢凿矿。阅岁，移临海，去之日，老幼遮道，立祠祀之。征贵州道御史，补湖广道，奉命按南畿。旌廉汰贪，如别黑白。日复出按湖广，风厉倍前，有望风解组去者。迁江西副使，治赣州，除奸民养砂之术。复晋其省参政，治饶州。节裁磁器制办，终任无一役一票到磁所。擢四川按察使，致政归。著《尚书会解》、《四书初说》、《诸儒辨旨》诸书。子国裳。
　　陈用宾　字道亨。隆庆辛未进士，授长州令，催科有方，召入为御史，巡盐河东。改按淮汤，兼督学政，考校荐劾，一出至公。以忤张居正，出为四川参议，浙江副使，转参政，升按察使，湖广布政使。以都御史巡抚云南。甫下车，察滇形势，题设蛮哈守备。未几，缅贼入寇，檄暹罗袭其后。猛卯蛮勾缅构乱，檄木邦以夷攻夷，杀多俺及其子，减之。事闻，敕赐赍金。又于铜壁诸处，设八关二堡，屯田养兵。缅贼欲吞蛮莫，窥思化，发兵追败之，斩俘甚多，获战象、战马。捷闻，晋秩右副都御史，赏银币。顺宁府土舍猛廷瑞与土官奉教之族奉学谋夺大侯州印，攻奉教，焚州治，用宾以计挫之。廷瑞计穷，斩奉学以献。既而廷瑞复叛，分兵攻获之，顺宁以平，晋右都御史兼兵部右侍郎，荫子世袭。会武定府贼阿克作乱，知府携印避入省城。克长驱至省，焚掠民舍，索武定印。用宾征召未至，权宜出印与之。寻征兵分道进攻，生执阿克，印仍反复，而柄政者挟私憾，以弃印论，劾逮系，在狱九年卒，追谥襄毅。所著《悟真注疏》等书，藏于家。
　　陈诏　字子宣，安曾孙。隆庆辛未联捷进士，授工部主事、屯田员外郎。万历丙子，领都水郎中，修高邮堤，放仪真、通州等闸，泄湖水注之海，浚草湾等口，以消黄涨。水落见基，堤工兴焉，五月而成。佥事浙江，治嘉兴海宁诸海塘，有大功，迁云南按察副使。一年病归。卒年仅四十八。浙人特为祠祀焉。诏博涉群书，警敏明习，累兴大役，劳瘁不辞，擘画从心。万姓之利，百世之功，犂然具举。未及大用，赍志以殁，士庶咸叹惜之。
　　蔡国柄　字诚中，一槐胞侄，沙塘人。万历甲戌联捷进士，授永丰令，陈《救荒七议》，招复流亡。教民通渠，引溉注田。以最，擢工部主事，会通行清丈田亩，亲诣履勘，通融均亩无失旧额而止。出督清江漕艘，酌为修船定式，三年省费千余万，后遂遵以为法。历吏部稽勋考功郎中，竭力澄汰铨法，为同事所忌。出为广东参政，调四川按察副使，防潴江水患，奏免建昌运木议。念母年届九旬，决意不复出。永丰人祀之名宦。
　　郭惟贤　字哲卿。万历甲戌进士，授清江县。砥节爱民，以治行擢河南道御史。乞赦宥张居正柄国时建言得罪诸臣，为大珰冯保所忌。疏入，谪江山丞。逾月，保败，召复旧官。行经三吴，见水患，上疏请蠲其赋。劾左都御史陈炌逢迎张居正、妄论御史赵应元。复荐海内耆硕王锡爵、詹仰庇等，皆先后起用，舆论复快。以疏救刑部主事董基，调大理评事，旋迁南户部主事，晋吏部稽勋郎中，改考功。旋晋南通政司，参议应天府丞，改顺天，视府尹篆。拒中贵干请，廷推右佥都御史，巡抚湖广。除加派，省远戍，蠲减潞府赋额。又请祀周元公父于启圣祠，刻元公、二程文为《三儒集》，屈大夫、诸葛武侯、岳武穆文为《三中集》。入为左佥都御史，晋左副都御史。丁艰，服阕，起为户部左侍郎，卒年六十。赐祭葬，荫子。所著《三台谏草》诸书。天启初，谥恭定。清江人祀之名宦。次子光詹。
　　黄道瞻　字汝临。万历甲戌联捷进士，授遂昌令，廉贞英毅，时行阡陌，问民疾苦。丁继母忧，服除，补宜兴令，并有廉能誉，入为兵科给事。疏荐旧臣孙丕扬、詹仰庇等可大用，劾南北两大司马及大帅不法，忤旨，谪永丰丞。岁余，除刑部主事。疏言临江民李臣，为故守钱某讼寃，宜从蠲宥，谪淮安通判。视篆数月，尽革例金，以父病辞归。道瞻不家于官，家居贫甚。起兵部主事，进吏部。至官两月余卒。遂昌人建祠河东祀之。
　　苏濬　字君禹，号紫溪。万历癸酉解元，丁丑会魁，授南刑部主事。忧归，起补工部。癸未分校礼闱，得士多名人，李廷机其最著者。寻改礼部，擢浙江督学，佥事、评品精详，众服公明。迁陕西分守参议，捐俸葺庠，与士谈经讲艺。尝单骑行村落，问民疾苦。父老有进斗酒园蔬，酹而嚼之，若亲父兄。移广西备兵副使，寻移其省参政。政尚简易，兴文化俗。岑溪峒猺反，躬督将士讨平之。未几，以疾休。移贵州按察使，不赴。当道强之，对曰：“用世如虚舟，存而不系，过而不留，不以天下为已有；出世如游鱼，游乎江湖，忘乎江湖，不以己为天下有。”竟不出。生平超旷洞达，如置身霄汉上。君官无所取受，居家环堵萧然，未尝葺治。疾革，但命以故衣敛。著有《易经儿说》、《四书儿说》、《韦编微言》诸书。卒，郡人士请特祠，与蔡文庄、陈紫峰二先生祠并。
　　黄克缵　字绍夫。万历庚辰进士，除寿州知府。爱民澧士，不避权要。尝曰：“受职自有定分，名节千古不磨。”累官山东左布政使，移右副都御史。巡抚其地，奏罢磺税增饷，与民休息，惠政甚著。以平盗功，加兵部尚书，参赞南畿几务。四十四年冬，隆德殿灾，上疏极言时政之失，不报。四十七年，召理经营戎政，改刑部尚书，受神宗顾命，有安邦固本大臣之褒。复受光宗顾命。李选侍移宫一案，克缵疏言，当为先帝优容，与诸台谏抵牾。屡乞休，不许。天启元年冬，加太子太保。明年，复以兵部尚书协理戎政。廷臣追议李可灼进红丸事，斥方从哲弑逆。克缵力为奏辩。给事中薛文周、沉维炳交章攻击。因屡疏辞疾，诏加太子太傅，乘传归，四年十二月，起工部尚书。视事数月，因兴工建殿与魏珰不合，遂引疾归。三殿成，加太子太师，不受。崇祯元年，起南京吏部尚书，不就。复遣官存问。卒于家，年八十六，谥襄惠。克缵十余岁时，遇倭寇，慷慨对贼，请代兄死，贼奇而释之。所著《杞忧疏稿》、《百代绳愆》、《性理集解》诸书行于世。子道敬、道爵。
　　洪有复　字懋纯，自南安徙居晋江。万历庚辰进士。初选武陵县，时方清丈，悉心勾稽，保障拊循，擢工科给事中。戊子典试贵州，取士得人。历礼科左给事中，补广东按察副使，擢罗定参政。岑溪猺叛，有复进剿，大破之。上功，迁浙江按察使，擢湖广右布政使，寻转左。是时矿税吸骨镂脂，力请税归有司，竟得请。自是天下各直省俱晏然受赐，国用充而民生裕。卒于官。肇庆、罗定俱祀名宦。
　　李廷机　字尔张，号九我。隆庆庚午顺天解元，再上公车。张居正延教子不赴。万历癸未会试第一，以及第第二授编修，升侍读中允，累迁洗马兼修撰。侍光宗东宫讲学，每四鼓，呼长安门入，风雨寒暑不辍。己丑分校礼闱，陶望龄出其门。甲午典试应天，迁左庶子直讲经筵，寻为祭酒。以整齐严肃约士，改南吏部右侍郎。典京察，杜绝偏私。兼摄户工二部，综理精密，事事修治。或讽之曰：“公翰林官，顾肯亲俗事？”廷机曰：“有俗人无俗事，人不可俗，天下国家事何言言〔四〕俗也。”因雷震郊坛，率同僚条上修省事宜。复言：“今日阙失，莫如矿税，宜罢撤。”不报。三十五年廷推阁臣，特命为礼部尚书兼东阁大学士参机务。三辞而后拜命。甫视事，群小攻之。累疏乞休，待命逾年，然后得命加太子太保。廷机沈静廉洁，强立有守，当官勤事，无一日不朝参。在礼部时，拒秦府益府之夤缘请封。妖书狱起，沈一贯欲藉以陷郭正域、沉鲤，廷机力保全之。生平雅慕清净画一，欲朝列遵令甲省，论议以奉法循理为先。而此时士大夫尚建白，重气谊，时时越轶所守，为廷机所不喜。以此攻之者众，卒之清节皎然不可得而诬也。当辅政时，川抚乔壁星欲讨镇雄安尧臣，廷机力主不可，全活黔蜀生灵，俾安氏兄弟不至为播州之续。卒年七十五，赠少保，谥文节，特祠祀学宫。所著《四书臆说》、《春秋讲章》、《性理》诸书。
　　李光缙　字宗谦，户部主事仁之子。师事苏濬，濬深器之，谓：异日必成大儒。万历乙酉乡荐第一。日研经史，潜心大业，取四书易传玩索讨论而手笔之。座师黄懋忠之子开府闽中，足未尝至其门。征修郡志，同事欲立其父传，固辞曰：“班、马著书，谈、彪止附自序；淳父载笔，景仁留待后时。先人诚令德，无以小子故，使人猜有阿私。”众服其卓识。著作甚多，尤喜序述忠义节烈事。其文悉呕心而出，不轻下一语。卒年七十有五。学者称为衷一先生，郡人请祀于学宫。所著《景壁集》、《四书要旨》诸书数十卷。
　　洪澄源　字子定，参政富孙。万历丙戌进士，授户部主事，历郎中，榷崇文门税，督通州仓，监江西漕，皆冰蘖自持。出为桂林府，擢贵州按察副使，备兵毕节。杨应龙为变，朝命委澄源监宣慰土司安彊臣军讨之。应龙授首，赐金帛。擢贵州按察使，转云南右布政，寻转左，而澄源已卒。兵部叙川贵功，晋秩京卿。
　　黄汝良　字名起，廉州司马宪清子。万历丙戌会试第二人，授翰林编修。壬辰分校，取士得人。甲午典试江右，转南司业，升谕德。典试应天，擢东官讲官，升北祭酒。甲辰，以少詹事知贡举，充读卷官。乙巳，升礼部右侍郎教习庶吉士。丁未，会试总裁，乞归养，丁艰归，杜门十七年。大臣交荐，起吏部侍郎，纂修实录。出南礼部尚书，掌詹事府。三案之狱，力保善类，为魏珰所衔。乞骸归。珰败，加太子太保，起用陛见。即陈时务八要，归重于恤民惩墨，节财练兵。召对文华殿，又言加派叠征，民命不堪等事，上皆领纳。崇祯八年，疏乞休命，驰驿归。十五年，特敕遣官赍彩币羊酒至家存间。汝良历仕几五十年，职列清班。凡关宗社大计，知无不言，忠君爱国之诚，始终不替。年九十三卒。所著《河干文集》诸书。
　　杨道宾　字惟彦，道会从弟。万历丙戌进士及第第二人，授翰林院编修，累官礼部左侍郎。充经筵日讲《起居注》。累疏乞归，不许。奉命有事斋宫，礼未成，以疾掖还，卒。道宾自为祭酒，历礼部尚书。所陈时事，疏皆剀切。壬辰分校春闱，丁酉、庚子两主浙江顺天乡试，丁未主会试，所得皆名士。居家孝友尽诚，与人煦温，引已反躬，靡有系吝。殁卒五十八，朝士大夫多惜之。赠礼部尚书，谥文恪。遣使营丧护葬。叶向高铭其墓。著有《文恪集》。
　　何乔远　字樨孝，炯仲子，自少奇伟不凡。万历丙戌进士，选授刑部云南司主事，擢礼部精膳司员外、仪制司郎中。倭攻朝鲜，上言兵部失策。再上王锡爵书，谓不当狥私人，请封贡。其后东事数年始解，人愈服其胆识。以宗室册封本尾误遗衔名事，谪广西布政司经历。假归几三十年。日与缙绅游士倡酬论学，讲德考业，求书问字，益屦满。魏珰煽焰，屡欲起之以收人心，不赴。名德硕望，与邹南皐、冯仲好、赵侪鹤，海内并称为四君子。光宗登极，起光禄少卿，晋光禄卿。以疾归。怀宗即位。以南户部右侍郎召，忌者侧目，即沥辞。未踰年卒，年七十四。赠工部尚书，予祭葬。巡抚请特祠于学宫。生平著述不可殚举，其最著者《名山藏》、《闽书》二集，足资后来修史考订，学者称为镜山先生。子九云。
　　刘宏宝　字公可。万历丙戌联捷进士，选翰林院庶吉士，授户科给事中。疏言中贵某恣横状，不宜置左右；抗章忤旨得罪诸臣，宜亟收录，以振士大夫敢言之气。进工科给事中，出为浙江参政。会河水被淮泗祖陵，上切责治河大臣。部覆波及议河者，坐谪潮阳典史。未几卒。赠太常少卿。宏宝性清介仁厚，矩范端严。所著有《尚书说》、《谏垣遗稿》诸书。孙鳞长。
　　林欲厦　字从奂，云程从侄。万历丙戌进士，由户部郎出知饶州，擢江西兵备副使，迁参政。调河南，晋按察使。擢广西左布政使。以太宰郑继之荐举，升巡抚广西副都御史。疏减殿工木价，请蠲全省矿税，复议防交夷黎、莫二酋善后之策，多得施行。抚粤三年，遴才振懦，察吏安民，不遗余力。以协剿黔苗，有银币之赐。秩满，疏乞老，加工部侍郎予归。欲厦善文章，尤精书法。少矜名行，刻苦励官，其和平诚恳，边徼夷酋，咸信奉焉。卒年七十九。
　　史继偕　字世程，朝宜子。万历壬辰进士殿试第二人，授编修。戊戌会试同考官，升侍读，转中允。丁内艰，服阕，升谕德兼侍读，擢南祭酒。旋推南吏部侍郎，摄尚书事，署户、礼、工三部。以户部主事贺世寿风闻指摘，乞致仕。有旨称其学行，慰留之。会廷推阁员，忌者恐资次及继偕，故先发阻之。虽奉旨慰留，不获安其位，再疏乞归。抵家，再乞辞，并请罢斥。时廷推继偕吏部右侍郎兼翰林院侍读学士，三辞，不允，始至京视事。命主会试，取庄际昌等三百人。七月，辽阳告急。神宗方深居禁中，一切命将请兵，疏皆不报。继偕累次连月会九卿科道跪请御殿，召廷臣图方略，均不得旨。再疏乞休，移近郊寺，拜疏辞朝，即日南发至浙。邸报升东阁大学士，时神宗已升遐矣。至家疏辞。天启元年六月，差官促就道至京，加太子太保兼文渊阁大学士。而阮大铖、侯震赐等攻击愈力。乞归，至第十八疏乃允其请。加少保，荫子中书舍人。差行人护送驰驿。崇祯二年，年七十五卒。谥文简，赐祭葬，又追赠左柱国太师兼太子太师，特晋光禄大夫、礼部尚书文渊阁大学士。
　　林学曾　字志唯。万历壬辰进士，授南康府推官，擢吏部考功司郎中。周历四司，疏陈东南水患，乞遇灾思儆，简贤才，济时艰。寻引疾归。郡守延与黄凤翔等纂修府志。甲寅，起太常少卿。天启中，累官户部尚书，致仕归，问业屡满。学曾孝友天植，髫龄时，已具有道气象。历官所任，皆以赵清献像自随。年踰八十，犹讲论不辍，学者宗之。所著有《史评警语》诸书。卒年八十有八。
　　丁启濬　字亨文。万历壬辰进士，历宝庆、杭州二府推官，莅事精详。入为户部主事，转吏部文选，迁考功员外。门绝苞苴，澄叙无爽。假归省母。起文选司郎中，未行。丁内艰，服除，补原官，擢翰林院，提督四译馆太常少卿，调南太仆少卿。未几，告归。崇祯初，为太仆正卿，晋刑部右侍郎，转左。时刑部、都察院二正卿俱缺，兼理二篆。有礼部尚书温体仁，挟私憾讦奏浙闱事。朝命鞫治，御史郎署无敢作爰书者，启濬抉摘其原，凛如秋霜，体仁无以难也。时方治魏、崔党，启濬劾织造太监李实，以一疏杀周起元、周顺昌等十三人，宜拟大辟。适温体仁入相，遂谢病归。年六十八卒。赠刑部尚书，赐祭葬荫子，所著有《平圃文集、诗集》行于世。
　　李叔元　字端和，聪玄孙。万历壬辰进士，授刑部主事，雪崇信伯寃狱，平反独多。转礼部郎中，疏陈建储国本，校正潢牒婚丧典礼，出督山东学政，迁浙江温处道粮漕参政，擢江西按察司。所至政绩丕著，人称神明。升湖广左布政。值滇、蜀、黔三饷转运络绎，人心骚动，亟商抚院疏豁之。时邓推阿直指，罗织无辜三十人，叔元毅然力争，挂冠归。崇祯初，起光禄寺卿兼太仆衔旋归。卒年七十四，赠刑部侍郎。所著《四书说》、《春秋传稿》诸书。子正培、正高。
　　洪启睿　字尔介，有第子，祖南安，徙居晋江。万历壬辰进士，授礼部主事。首发沉惟敬之奸，疏大司马石星误国，经略宋应昌等扶同欺蔽。复上册立东宫，救于孔谦、陈泰来、顾允成。擢仪制司郎中，督学两浙，转金、衢守道。升按察使，治兵海上，功绩懋著。四明人建生祠尸祝之。转右布政，寻转左。属浙东饥，浙西涝，殚力周恤，请蠲请折请赈，疏皆报可。乞休归。作还山十誓，戒子弟，禁仆隶，约里戚。奉法惟谨，孝友性直，老而弥笃。寿六十一终。子承绂。
　　苏茂相　字宏家。万历壬辰联捷进士，授户部主事，首上疏请朝讲。出为彰德守。举卓异，迁河南副使，寻督学江西。不狥权相关节，遂挂冠归。郡守请与黄凤翔等同修府志，居家十载。晋南尚宝少卿，升太仆寺卿，擢佥都御史，巡抚浙江。疏请停差织监，减免织造，及加派灾籍税。时边事孔急，调发浙兵，悍弁惊卒，鼓噪倡乱，茂相斩枭首犯，人心以定。海寇啸聚剽掠，茂相督剿，招降贼首王锺等，海氛以靖。擢两淮漕抚，晋总督仓场户部尚书，改刑部尚书。以老病乞归，帝颜其堂曰“赐美”。崇祯三年春卒赐葬，祀乡贤。茂相恬雅谨凛，其抚浙时，阴全数百万躯命。又诸褒赠方孝孺，录其子孙。请恤知府吴宝秀并妻陈氏，皆足维持名教。所著有《皇明宝善类编》等书藏于家。
　　林欲栋　字世隆，武苴子。万历乙未联捷进士，授南户部主事。丁内外艰，服除，补户部河南司主事，司榷吴会，罢额外递加，通便民之桥，商民颂德。转广东司员外，湖广司郎中。属当公主婚期，大内索珠宝甚急。大司农希上意，欲以珠宝价进，欲栋执不可，拂其意，遂假归。越二年，补浙江司郎中，擢四川参政。以卓异，荐迁湖广按察使，擢江西右布政，转左。定宗室限禄之制，准差绢差苦乐相兼之法，转南京光禄正卿，晋工部尚书。以疾乞休。至家，周族戚，抚幼孤，买田浚渠，引潮水入新淮，以通灌溉。年九十卒。子期昌，崇祯丁丑进士。
　　黄国鼎　字敦柱。万历戊戌进士，选庶常，授编修，同修国史。丁未，分校礼闱。己酉典试浙闱。庚戌，殿试，充受卷官，管诰勅。告归，授左春坊左中允，擢左谕德，兼翰林院侍读，辞不赴。国鼎孝友恭让，廉洁慈祥，而峻特凛冽之操，屹然山立。在京蒿目忧时，有关政要，皆拟疏议布诸公，间以备言官采择。生平毫无忮求。至大义所系，则殚力为之。如大司马张经、都督俞大猷、福山令韦公、寻旬守蔡公、直指张公之寃抑，皆周旋救免，无所畏避。居家潜心克己。著有《四书质问》诸书。
　　王畿　字翼邑，号慕蓼。万历甲午乡荐第一，戊戌进士，授余干令，改绍兴教授。与诸生讲易，屡恒满。云南聘充同考官，迁国子监博士，讲德问业者益众，转户部主事。丙午典乡试四川，授杭州知府，浚南湖湮塞数十处以资灌溉。计吏者以天下治行第一，用异等，锡光禄宴。命督学浙江，首拔施邦曜，后登第殉节，世益服其知人。擢江西参政，晋观察，升山西右布政，转浙江左布政。廉饬自持，不能结长安贵人欢，引疾乞归，给覃恩三世。抵家益肆志易学。卒年八十有二。特祠祀于学宫，江浙亦举名宦。所著《四书易经解樗全集》。门人施邦曜、孙宗敏梓行世。
　　张维枢　字子环。万历戊戌进士，授孝乌令。涤荡烦苛，留心抚字。癸卯分校乡闱，升刑部郎中。丙午典试粤东，出知湖州府，谘访利病，昭雪寃狱，不避权势，升湖广佥事。宗室张甚，维枢申抚院，题请绳以法。三楚帖席。嗣为山西兵备道，简练兵马，缮葺边墙，营田积谷，筑桥设堡，答酋不敢犯边。以病告归。天启五年起陕西陇右参政。转河东，擢陕西巡抚。时媚阉者，饬所属多建祠，维枢正色麾之，秦中竟无祠阉者。晋南工部侍郎，转北。崇祯元年，校试礼闱。疏乞归。与诸同志质疑问难，以戒慎恐惧，为提醒心法。年六十七卒。所着有《淡然斋》诸集。弟维机。
　　吕图南　字尔搏，自南安徙晋江。万历戊戌进士，授中书，升吏部主事。癸卯典粤试，迁浙江道御史，巡按广西。再按浙江，以僚属构党，告病归。泰昌初，起南京通政司右参议，复以艰归。天启丙寅，升北京左通政，寻转正。时阉焰方张，有监生陆万龄等请祀阉文庙。李映日等请加九锡封王。俱严驳不上。庄烈帝赐勅褒之，加左都御史，旋改南京户部侍郎，总督粮储。上疏乞留漕粮关税，便宜给发。忤旨，归。筑白衣洋、清洋陂二水利，乡人赖之。图南善书法，与张瑞图伯仲，珰皆悦之，然图南独以自重完璞。卒年七十二。所著《周易四书辑说》诸书行于世。
　　庄钦邻　字寅卿。万历辛丑联捷进士，授饶州推官。丁外艰，起补衢州，按狱公平，饶衢建祠祀之。分校浙闱，升兵部主事、吏部郎中，侃侃不避权贵，被挤归。天启五年，起吏部郎中，以不狥魏党，弹劾削籍归。崇祯初，引用直臣，起南京府丞通政使司，迁顺天府尹，晋户部右侍郎，旋转左。兵部尚书杨嗣昌夺情守制，少詹事黄道周参纠之，忤旨下狱。钦邻与范景文合疏论救，坐罚俸。升南京右都御史，掌院事。会廷推吏部尚书，列名上，上曰：冢宰非庄某不可。宽直廉明，必能董率百官，无负委任。三辞不允，乃趋朝受职。未几，以母老乞归。丁内艰，终制不出。年八十八卒。
　　蔡侃　字明标。万历丁未联捷进士，授户部主事，历员外郎，迁抚州守。丁外艰，起补淮安郡，以卓异晋督学粤东，转赣州粮道，擢江西按察，升云南右布政。值重庆土酋安邦彦据石碃，出没滇黔东川间，侃设奇剿捕，擒安酋及逆党数十人。上功晋左布政，赐金币。崇祯四年，滇土酋据弥勒州三乡堡反，抚按交荐，拜侃开府，仍命节制建昌、东川、毕节等处地方，兼督贵州兵饷。临安围急，贼以柳公车炮击城，侃密授守将方略，城中架木台以火攻堵御，贼稍退。夜以哨兵假乞丐入贼营，烧毁柳公车，乘火纵击，贼退。乘胜直捣贼穴，擒枭长，斩首数千，滇始安堵。事闻，赐金币，荫子。侃复于嶍峨、弥勒之间，择高埠筑城三所，设员置兵，昆洱一带，永为磐石。以母老乞终养。归。两袖清风，琴书自娱。未几，卒于家，年六十八。赠工部侍郎，赐祭葬。所著有《滇舆诗草》诸集。
　　杨矍崃　字稚实。万历丁未进士，授户部主事，榷税临清。疏请蠲广安新增之税，以复正额。不报。乙卯典试云南，升郎中。以按察司佥事督学粤东，弊绝风清，尤力伸士气，曲全善类。有含寃负抑者，立湔雪之。转江西参议，擢按察司副使，提督江西学政。未几，告归，杜门著述。所著有《疑蒙易说》、《四书疑说》等书。
　　林欲楫　字仕济，欲栋弟。万历癸卯解元，丁未进士，选庶吉士，授编修。假归，起充廷试掌卷官，升起居注。戊午典浙江试，假归。泰昌初，起左中允。天启元年，转右谕德，升右庶子，管理诰勅。擢少詹事，晋礼部右侍郎。时魏阉煽祸，会水灾，欲楫陈修省数事，触阉忌，选南吏部。阉党为阉建祠，求撰文，峻拒之。司官魏某为阉义孙，把持部务，欲楫发其奸，屏去之。阉败，庄烈帝擢礼部尚书掌詹事府事。朝议诛毛文龙，力言不可，与阁臣忤，假归。三载，召修实录。甲戌，充殿试读卷官，引疾去。戊寅，起掌部职，适杨嗣昌议增兵饷，欲楫抗疏言三空四尽之秋，不宜以穷民养骄兵。又疏救左都刘宗周。诸所披陈，言无不尽。以疾乞休。唐王入闽，召入阁。寻归，卒。著有《易勺解》、《学庸注补》诸书。子华昌。
　　洪启初　字尔还，有声子，自南安徙晋江。万历癸丑进士，授户部主事，出榷浒墅。墅故有北关，商困莫支。启初甫视事，以一地两关，疏请罢之。戊午，典试云南，迁兵部郎。丁内艰，绝意仕进，剖析先儒语录诸书，著有《四书翼笺》、《易经管见》行于世。
　　庄奇显　字允元。万历癸丑进士。年二十六，殿试第二人，授编修。郡中鼎甲至奇显而六，而年少为最。庚申，补南园子监司业。年三十五卒。临殁，作绝命词谓：“非求生，求见老母一日；非憾死，憾虚父母此生。求者空求，憾者永憾，不忠不孝，谁结吾局？”读之人人呜咽。闻辽东事败，抚床扼腕。奇显孝友天植，与人交，开胸见胆，心贯金石，不永其年，时哀惜之。所著有《通鑑册》、《性理册》、《尚书指南》行世。其《指南》书，门人黄矩孕衍之为便览。
　　庄际昌　字景说，号羹若，用宾曾孙。万历己未进士，会试殿试皆第一。天启元年，补授翰林院修撰，召修国史。癸亥，命经筵展书，直起居注。乙丑分校礼闱，时魏阉大炽，当事多其所私，侃侃力争，同试目摄之，不顾也。编修陈子壮忤阉削籍，命下，际昌独驰慰劳。或言且不测，曰：“苟得借此以去，吾愿也。”魏阉两为所私请文，悉拒不应。珰衔之，遂假中旨罢斥。怡然为终老计，思兴利除弊，为政于乡。溜石陡门，内蓄溪流，外捍潮嚙，四十二都田里所赖，际昌为诸生，曾与乡先达合力筑之。至是湮塞，则曰：“吾责也。”遂大捐赀，增旧规三之一，里人永享其利。庄烈帝即位，魏阉伏诛，即家起右谕德，晋左春坊、左庶子兼翰林侍读，授记注。数召对，声望日隆。病卒邸中，年五十有二。赠詹事府詹事。著有《羹若文集》、《霞栖藏稿》等集。孙延裕。
　　刘鳞长　字孟龙。万历己未联捷进士，授工部都水司主事，接管皇极门等工差务，以节省浮费二十余万金，触总理工程，内监马诚怒与魏珰倚毗为奸陷之，命修芦沟桥，矫旨降三级，调外；嗣复矫旨削职为民。崇祯初，起复原官，升员外郎。为张凤翔累，同逮诏狱，谪堂州府通判，署昆山令。四阅月，多惠政，父老塑像于候潮旧祉祀之。转南户部主事，擢郎中，旋视两浙学政，迁四川建昌参议，川东参政。张献忠荼毒西蜀，首议冒险恢复重夔等州县。唐王入闽，推太仆寺少卿，兵部右侍郎，加太子太保，兵部尚书兼东阁大学士，卒。
　　曾化龙　字大云。万历已丑联捷进土，授临川县，以治行第一荐。时权阉用事，密嘱化龙往谒，即授铨谏，笑置之。外补宁国府同知，迁兵部车驾司郎中，督学粤东。摄海道，平刘香之乱，上功第一，移广西参议，士民勒石纪功。擢江南副使，寻升其省按察使，有曾铁面之称，出大辟二十余人。丁外艰归。起佥都御史，巡抚登莱。时地方残破，会闯贼变作，胶、密土寇蠭起，遂破高密。化龙亟移镇胶州登陴，阅月夜督战，擒伪官三十六员。时兵不满百，寇围数重，从龙单骑出闉传呼曰：“都御史来。”即前执贼帅李好贤，手谕以忠义，令杀贼自効。好贤感泣，还抵贼营，擒渠魁张大雅等十数人，斩首千余级，胶围解，活民命甚多。以疾归，卒年六十三。所著有《作求堂集》。
　　蒋德璟　字中葆，号八公，光彦子。天启壬戌进士，选庶吉士，除编修。以不入魏阉樊，与文震孟俱罢。崇祯十一年，起原官，历少詹事。痛朝政日非，实心匡救，所奏撤内操核要典诸大政，皆侃侃名言。擢礼部右侍郎。时杨嗣昌卒于军，德璟议曰：“嗣昌倡议加剿饷练饷，致天下民穷为盗，又匿失事，饰首功，官按仇鸾故事，追正其罪。”不从。复疏荐陈子壮、倪元璐、顾锡畴、文安之、黄道周，旋皆录用。十五年，廷推阁臣，首德璟。召对，陈边臣宜久任，拯百姓即可弭天变，遂擢为礼部尚书，并东阁大学士。时诸边皆虚兵冒饷，德璟力陈其弊。明年，进备边抚，赏御览简明册。复因召对，言练兵加饷之失，上深嘉之而不能行。十七年二月，上以贼势渐逼，令群臣会议，德璟复力言练饷殃民之咎。因自言愚戆，罪当万死，引罪出。直以三月二日去位南归。都城陷，福王立于南京，召入阁，固辞。明年六月，唐王立于福州，与何吾驺、黄景昉并召。又明年，以足疾辞归。唐王败，涕泣不食，卒于家。德璟博学强识，熟历代典章、九边阻塞、河漕屯盐水利、历律刑法，莫不深究，文章敏捷。所著有《敬日草诗文集》。
　　李焻　字洪著。未第时，尝鸠众增筑石陡门为三坎，桑梓赖之。崇祯甲戌，登第二甲一名，授礼部祠祭司主事。丙子，典试粤东，擢兵科给事中。戊寅，流寇方炽，召对，陈新来之寇宜坚堵，南下之寇宜急剿。庄烈帝首肯之。督饷江西，再往粤东，至武陵病卒。焻仕当明季，时事多艰，陈边防，别邪正，疏多可采云。
　　林孕昌　字为磐，号素庵。万历壬戌进士，授南京户部、广东司主事，调南兵部职方司，给假归省，思为终养计。丁父艰，服阕，崇祯元年，入补北吏部稽勋司主事，调验封司掌印。时崔、魏败后，各言事惨死者子孙陈乞凡应予赠荫，及理学节义之臣，无不立为题覆题请。旋调考功文选，升文选司员外郎。酌定规条，关防严密，自此大选急选皆协群望。擢稽勋司郎中，旋乞归。开讲坛于笋江在兹堂，与布衣黄文炤倡明旦气之学，从游日众，郡缙绅与兵备使太守邑令俱集听讲。丁丑，又与蒋德璟重建西洞天偕乐亭于清源，为文以记。是年，起补吏部验封司郎中。己卯，擢文选郎中。铨地情弊丛集，极力振剔，以此忤杨嗣昌，削籍为民。抵家，复与黄文炤申明旦气，重修清源西洞天。甲申，京师陷，福王监国南京，擢通政使司，辞焉。唐王入闽，推兵部右侍郎，已复推太常寺正卿，坚辞不出。卒年六十三，绅士公举特祠于晋江学所。著有《茧草经史耨义》等书。子逢泰、逢济。
　　王观光　字子开。天启乙丑进士，授舒城令，迁刑部主事，升常州知府。革去织造岁例八千金。又内官多驳缎绢，勒机户造换，破费不赀。通详奏准贴价，得免再造，四府机户皆援为例。郡有权相，观光不肯依附，引疾归。起补荆州知府，惠藩桐封在焉。藩府有紫金山，承奉怙势，拘士民数千人幽其中，下车愬者盈数箧。观光密缄送，承奉大惊愧，夜出数千人，府前后欢声如沸。沙市在城外十里许，冲要繁华，流寇垂涎，残破者屡。郡有商税，例归太守。以所得税银，建筑关城三十里，沙、草二市赖为屏藩。以疾乞休。荆人建祠塑像祀之。唐王时，起户部右侍郎兼吏、礼、兵部事。未几，归，年七十五卒。著有《紫云制义》。
　　陈洪谧　字龙甫。崇祯辛未进士，授南户部主事，迁员外郎，擢守苏州。尝阅旧牍，见倡毁九学书院为阉祠者拟戍，曰：“罪有大于此乎？”趣具狱论死。恒言天下乱，皆吏不恤民所致。故守苏九载，一以恕为政。扞灾患，勤抚绥，民称陈母，所在肖像祀之。迁登莱副使，晋太仆寺少卿，转升兵部右侍郎。唐王时，授兵部左侍郎，改礼部。与蒋德璟、黄景昉、黄道周，同召拜文渊阁大学士。以母老乞归。年六十九卒。子俞侯。孙元焻、元焱。
　　庄鳌献　字叔瞻。崇祯辛未联捷，授庶吉士，改兵部给事中，极论东厂之害，疏入，谪浙江布政司照磨，遂乞归。福王时，起故宫，未几卒。所著有《癸山文集》。
　　张潜夫　字为龙，瑞图子，崇祯庚辰进士。选庶常，授检讨，以父疾假归。丁二艰，服除，遂不仕。家居，以经史自娱。年七十五卒。所著有《尚书提旨》、《十七史撮要》诸书。

　　〔校注〕
　　〔一〕杭郡无“银山城门”，疑为“艮山城门”。
　　〔二〕应是“朝宾”。
　　〔三〕疑为“应天巡抚”。
　　〔四〕前一“言”字疑为“可”字。

　　●卷之三十九　人物志【名臣之三】

　　国朝
　　杨旬瑛　　林嗣环
　　黄熙缵　　王命岳
　　陈宝钥　　陈允锡
　　富鸿基　　陈迁鹤
　　施世纶　　黄志璋
　　陈万策　　蔡仕■〈丹山〉
　　陈大玠　　陈高翔

　　国朝

　　杨旬瑛　字维六。顺治己丑进士，选庶常。擢为御史，巡按广东，抑尚、耿二藩。再按两浙，风裁益峻厉。以终养乞归，卒。
　　林嗣环　字起八，由安溪徙晋江。顺治己丑进士，累官广东海南副使，驻琼州，有风裁。在任多惠政。以拒琼帅府执戮番舶之议，尚、耿二藩共嗾帅劾之。被逮问，慷慨力陈藩兵不法事，由是调耿藩于闽。嗣环落职，寓西湖，日徜徉湖山诗酒间。卒，琼人设主祀于包拯祠中。著有《铁崖文集》，《海渔篇》、《南纪略》等书。
　　黄熙缵　字俞惟。顺治甲午举人，授安庆推官署府篆，以剿海寇功，授三等阿达哈哈番，世袭。四次召为刑科给事中，转礼科。告养归。服除晋京，卒于邸，年四十三，得赐祭。熙缵博学工诗所著有《谏垣奏议》、《栖霞仙记》。
　　王命岳　字伯咨，号耻古。顺治乙未进士，选庶吉士，擢工科给事中。历户、兵二科，所条奏甚多，皆精详剀切，关军国大计。奉使粤东，却尚藩赠金，与之抗礼，还迁刑科给事中。生平负气节，师事黄道周，覃思易学，多所发明。卒于京，年五十九。著有《耻躬堂文集》。子锡卤。
　　陈宝钥　字大莱。以督师李公荐授佥事，备兵青齐，辑兵安民。除向民剧贼刘单刀、刘双刀，地方以靖。丁内艰，服阕，补扬州分守道兼榷钞关。嗣复主通省驿盐，兼榷龙江关税。抑豪横，雪冤狱，清强占，禁假银，诸弊杜绝，欢声雷动。秩满，擢贵州参议，督理粮储。苗夷散处岩谷，屡肆侵掠。宝钥单车入寨，谕以恩信，皆投戈弃弩，愿为良民。已乃退居家食，备列群书于草堂，口不绝吟，年七十四卒。著有《春秋导惧编》、《绿野堂论史》、《诗文集》。
　　陈允锡　字子师，父鸣銮。顺治间任海阳令，弱冠食饩。顺治乙未，定远大将军帅师入闽，荐举人才，允锡试一等。授德化教谕，改扶风县丞。丁内艰，起补掖县丞，摄胶州事，移进侯县丞，摄安仁万年县事。未几，擢布政都事，摄吉、赣、临、建同知通判事。久任闲曹，肆力经史诗文，以著述为己任。《史纬》一书为卷三百三十。康熙辛丑，大司寇励公廷仪上之，收藏秘府。书益盛行海内。迁平湖令。期年乞休归，杜门不出。子善，为上海令。年八十四卒。
　　富鸿基　字磐伯。顺治戊戌进士，选庶常，授编修，分校礼闱，升侍讲。丁外艰，服阕，升侍读学士、迁内阁学士兼礼部侍郎。甲寅，耿、郑之乱，窃踞闽中，相国李光地时为编修，家居，密疏置蜡丸中，陈贼可取状，遣家人间道微行，经年乃达京师。阁中以人自远来，虚实未知，虑有变，拒不纳。鸿基以全家百口保之，即日代奏，得施行。了巳，王师入闽地，将帅即先遣令旗护鸿基眷属，阖门安堵。是秋，进礼部右侍郎。己未壬戌，两知贡举。以病假归，家居十年，卒，年七十二。赐葬谕祭。所著有日讲四书十六卷。子中琰。
　　陈迁鹤　字声士，号介石，祖安溪籍，徙居晋江，洪图子。康熙庚申，由漳州学登贤书。乙丑会试第三，选庶吉士，历中允侍讲、侍读，至左庶子掌坊事。年七十归里，家居数载，惟取京邸所著改订，矻矻不休。卒年七十六。著有《论易》十五卷、《尚书私记》一卷、《毛诗国风绎》一卷、《春秋纪疑》一卷。迁鹤行谊敦厚，家庭无间言，尤有德于乡闾。子万策，孙亮世，曾孙科捷，并官翰林，历显仕。
　　施世纶　字文贤，琅仲子。以荫知泰州，擢扬州知府。值泰州饥，被檄往赈，力请兴役修范公堤，民藉力作以糊口，全活者众。调知江宁府。丁外艰归，土民吁留不得，人投一钱以赆，却之。乃建亭于署左，名曰：“一文亭”。服阕，授淮徐道，擢湖南布政使，升太仆寺卿，以诖误去。未两月，起顺天府尹，兼副都御史，升左副都御史，仍管府尹。进户部侍郎，督理钱法仓场。所至明察详慎，积弊一清。改兵部侍郎兼右都御史，巡抚云南。未行，擢漕运总督，漕政肃然，次第备举。视赈陕西，穷檐僻壤，泽无不遍。归日，西人攀送，道为之轵。至淮，值河决，朝夕相度，以劳瘁卒于官。年六十四，赐金葬祭。世纶性警敏，勤于莅事。自州牧荐，历大吏，清白自持，终始一节。江、泰、淮、扬并祀焉。著有《南堂集》八卷，奏疏、词赋、诗钞若干卷。
　　黄志璋　字眉仲，徽孕子。以荫授麻阳令。值残蹂后，徭役不均，设法调剂。招集抚摩，疮痍顿起。迁广西全州知州，改河池州。因劾营弁冒饷，词连督提，挂冠以去。越明年，巡抚彭鹏特疏荐，授正定知府，革陋规，年五万余金。调巩昌知府，升洮岷陇右道，治边陲，监市茶马，勒禁簿易，番人感德。年六十余，致政归。置义田，修宗谱，寿八十五卒。著有《璞园集》、《遁斋录》等书行世。
　　陈万策　字时对，号谦季，迁鹤三子。康熙戊戌进士，授编修，历中允，升詹事府詹事。甲辰典试湖南，丙午典试浙江，假归。越年，除司业，升侍讲学士，教习癸丑科庶吉士。年六十八，卒于官。万策天姿聪颖，家学渊源。凡五经子史，律历书算，靡不淹贯。分修《周易》，折中子，画启蒙诸图，又分修《性理精义》、《诗经汇纂》，后为国子师，教习庶常、体裁指要，具有成法。所著有《四书注义》二卷、《馆阁丝纶》二卷、《近道斋》诗文八卷。子冕世、冠世、旭世、名世。孙科捷、联捷。俱见选举志。
　　蔡仕■〈丹山〉　字诒霞，号藐邨，鹏霄孙，仕岳胞弟。登康熙癸酉贤书，授鱼台知县。邑故洿下，多潦患，力为疏浚，野无漫流。岁赋二万余，向多逋欠，为每两裁减火耗五分，民便之。治县八年，巨盗就法，逸囚自至。行取试刑部广西司主事，补户部河南司主事，兼理四川司。升监察御史，历巡三城，一切米厂食仪，番役门礼概革除。擢工部掌印给事中。甲辰，典湖北乡试，佳士林立，舆论翕然。出督浙江粮储道，奏减漕规旧例年二千九百余两。署按察司，奏免监候死囚，逐年解审。随以都察院佥都御史任浙江观风整俗使，署浙江巡抚，增筑海塘，通省利赖。以察书吏解组归。仕■〈丹山〉天性孝友，俸余分惠族戚。有姊为未亡人，终身事之如母。又好挈借单寒，接引后进，乡评重之。归时年六十一。藏书万卷，时手一编。越六年卒。著有《奏疏》及《藐村诗集》。
　　陈大玠　字元臣，号笋湄。雍正甲辰五经进士，授临漳知县，邑苦河患，浚百阳、万公、普济、福惠四渠，积水入河。修坛庙、桥梁、堤岸、道路，劝课农桑，振兴学校，加意恤民，造士惠政甚多。秩满，升内府中书科舍人，擢礼部仪制司主事。辛酉典试粤东。未出京，擢浙江道监察御史，升吏科给事中。在台垣前后二年余，所进《经史解》九篇，皆洞彻古今，发南书房选刻。其奏疏剀切详明，悉中髓要。泉州故无会馆，倡首捐资，并致书乡之外宦者，醵千余金，购孙公园屋为公车税驾地。又于晋江旧馆，买旷地一片，以佣添盖，乡人赖之。升太常寺少卿。丁内艰。行至东昌、临漳，里老越四百里拜送焉。年七十六卒。所著有《笋湄内篇》、《四书文初稿》、《文集》、《诗集》。子金涵、金骏、金凤、金宣。
　　陈高翔　字子搏，号巽园。雍正丁未进士，授工部营缮司主事，管制造库，督理五城街道，精勤敏练。历署上考，转兵部职方司主事兼管车驾司。书吏有舞弊者，向多因循，独执法杖之，一时肃然。大司马廉其才，京察列第一。旋保举，升授山东道御史。疏陈一切更革事宜，如请增丁忧起复月选之补班，条陈广督发帑，交商营运之弊害，皆有关政治，大著直声。外转江西驿盐道。却例金，平盐价，商民均便。晋山西按察使，调江苏按察。吴地繁剧甲直省，清理庶狱，不辞劳瘁。未几，调广东。海疆多重案，益矢精勤。有奸匪自首，议者欲概置重辟；高翔请诛其魁，而胁从者量与末减，言之至于涕泣。署抚军策，公叹为仁人君子云。以病归。建宗祠，置祀田，重修晋邑文庙。年七十五卒。

　　●卷之四十　人物志【宦绩之一】

　　论曰：多家修，则多廷献。晋邑弦诵遍闻，簪绂相望，其居官任职者既盛，则气节经济亦自不少。循绩仕迹之多，有由来矣。夫策名受糈，将为国家宣猷布化，岂徒以纡青拖紫为荣哉？必靖其尔位而后无玷官方，故所居民乐，所去民思，公道在人，不可诬也。后之君子览兹志乘，其亦知所效法，而思以自树也夫。

　　宋
　　段全　　蔡黄裳
　　谢徽　　陈汝奭
　　杨汲　　宋直方
　　黄发　　林黄中
　　曾孝广　苏伯材
　　江常　　陈康年
　　杨友　　徐瞻
　　陈球　　陈孝则
　　陈颖　　王寘
　　徐光实　苏洸
　　陈丰　　林杆
　　赵公迵　蔡怛
　　黄逸　　柯宋英
　　黄适　　王租
　　刘敏求　傅自修
　　柯知彰　曾觉
　　赵不懬　庄方
　　曾植　　杨楙
　　翁点　　陈研
　　陈朴　　锺元鼎
　　赵伯逷　林宗臣
　　赵悰　　王保隆
　　李纶　　庄柟
　　储用　　陈震
　　林谷　　储擢
　　曾贺孙　黄夔
　　赵汝倣　杨士豁
　　吴囦　　廖叔政
　　傅烈　　留硕
　　赵不慢　曾治凤
　　颜槦　　留元长
　　赵汝佟　庄梦说
　　董洪　　赵时焕
　　留元英　蔡次傅
　　李茂先　留丙
　　留■〈端〉　　曾用虎
　　傅康　　王沂之
　　魏必昌　魏国梁
　　王序　　留元亮
　　留元圭　丘双荐
　　陈景魏　牟濚
　　周锺　　林介卿
　　刘叔智

　　宋

　　段全　咸平五年以将仕郎任仙游尉，下车首务兴学，迁学邑南，扶植风教，作兴士类。载仙邑志。
　　蔡黄裳　字叔文。祥符元年进士，知虢县。凤翔守有亲校，虢人也，招权受贿。黄裳至县，先执校缚传舍中，乃谒守，条其状，置于法。改知建阳。秩满解去，邑人遮使者，乞再任。在建八年，后为陈州从事。致仕及卒。赵抃为铭其墓。
　　谢徽　一作微。祥符八年进士，为临川令，历漳州推官，改大理丞，知龙溪县，徙北流，擢知雷州。州临海，不知学，为葺文庙，教以儒术。通判福州，画购巨盗，诛其党。知建州，寻知开封之祥符，治愈有声，因求便藩，得海州。卒于官。
　　陈汝奭　字公武，宝元元年进士。授遂安令，后知海州。赈饥发粟，不俟报。及母没，叹曰：“不及养矣。”遂隐居不复出。
　　杨汲　字潜古。嘉祐二年进士，调赵州司法参事，主管开封界常平，权都水丞。行汴水淤，田法遂酾汴流，以溉西部瘠土。神宗嘉之，迁淮西，修古芍陂，引汉泉灌田万顷。召判都水监，为大理卿，历官至户部侍郎。卒。
　　宋直方　字顺中。熙宁三年进士。知巩县。巩有桥屡圮，直方疏桥柱以杀水怒，伐石为堤，一邑称利。移知王屋。卒。
　　黄发　元丰初，知龙泉县。修崇学校，与诸生讲论经学，自是邑多闻人。
　　林黄中　字伯玉。元丰八年进士，任永丰尉，迁归善令，转知彭城。彭号盗区讼薮，黄中治甫半年，狱为之空。
　　曾孝广　字仲锡。元丰末为北外都水丞，历水部员外郎，迁都水使者。洛水频岁湓涌，孝广浚河堤，累石为防，自是患息。出提点永兴路狱，累迁户部侍郎，进尚书，罢为天章阁待制，知杭州，寻知潭州。胡安国为蔡京所陷，孝广独往唁之。迁显谟阁直学士，知郓州。以疾卒。
　　苏伯材　字廷构。绍圣四年进士，知潮州、转知韶州。宪司吏诬执翁源民为盗，以幸赏赂县官，使就狱杀之，伯材廉其事，疏论正其罪。其廉正类如此。
　　江常　字少明。崇宁五年进士，靖康初知福州，建州贼乘流逼州城，常登陴呼其酋，谕以祸福，贼罗拜城下去。州卒骄横，欢趋牙门，常访得其黠者付保伍，因事去之，士始识纪律。寻奉祠归。岁饥，倒廪赈济。父丧庐墓，以寿终。
　　陈康年　字季昌。政和二年，以上舍历官通判潮州，摄州事。黎寇犯境，严备却之。历官二纪，公廉如一日。潮人与陈尧佐并称二陈。
　　杨友　字叔端。政和二年武举及第第一，知钦州，交趾谋举兵，越界与通好，宴交使天涯亭。语及地界，友植铁枪于亭，曰：“能鏖战耶？”悚息而退。郡人呼杨铁枪。终知廉州。
　　徐瞻　字德望。政和五年进士，历官广州通判。秦桧恚其不附己，不与升调，告归。守周葵表其里曰“兴德”。取治狱多阴德，子孙必兴之义。
　　陈球　政和五年进士，授罗源知县。建炎戊申，公宇遭兵火，球于煨烬之余，竭力鼎新，后人赖焉。
　　陈孝则　字永仲，从易孙。宣和三年进士，调东莞尉，判潮州、英州，提点广南东路刑狱。辟居室名曰“清”，取仁宗飞白赐其先人之义。没，守王十朋哭以诗。年八十三。
　　陈颖　字奇之。以父孝则荫，知海阳县，尽蠲无名之赋。通判兴化军，知邕州，徙惠州，改提举广东市舶，卒。孝则以清著，颖亦廉谨，世其家。
　　王寘　字季达，游太学。大观初，蔡京当国，寘与同舍生陈朝老等上书言之。宣和三年，以特奏名补官，寻辞归。有诗云：“耕田博饭未为辱，为米折腰真可怜！高卧北窗风飒至，更于何处觅神仙？”
　　徐光实　字德充。建炎三年进士，令海盐，擢英州，徙连州。州少廉吏，实一介不取，曰：“吾以娱亲也。”卒年六十一。
　　苏洸　字澄老。历官宾州通判。时张南轩为帅，以廉吏荐，除知雷州。
　　陈丰　字元龄。绍兴十八年进士。少有文名，提辖文思院。会言者计费，辍造勅绫，伪告日滋。丰白起部谓：“所较者小，所害者大。”因请复旧。
　　林杆　字廷植。绍兴十八年进士，除归善尉，转肇庆教除，清介自守。始杆居里，故人为舶属来访，见杆一室萧然，欲为之计，杆遂不复谒谢。迁南恩州佥判，卒于官。
　　赵公迵　字仲和。绍兴二十一年进士，除汀州户曹，知邵武军。以留正荐，召对，知西外宗正事，改南外摄州事。莅政简洁严峻。移西外，升直秘阁，复转外。卒年八十三。
　　蔡怛　字诚叟。绍兴二十一年进士。尉莆田，职事外笃于文学，再调化州教授。隆兴初，名闻中朝，陈正献、黄端明，王尚书竞为荐剡。甫改秩而终。
　　黄逸　字德后。绍兴二十三年，知兴化县。政本至诚，尤崇学校，建议道堂，日集诸生讲论刮劘，士论归之。
　　柯宋英　字子飞。绍兴二十四年进士。教授四明，除国子正，迁本监簿，知梅州。任满，狱无死囚，人以德化。代还，三奉祠馆，挂冠纳禄。卒年八十六。
　　黄适　字德夫。绍兴二十七年进士。治广州东莞县，不苛而办，府帅荐适治状，秩满，擢守新州。
　　王秬　字嘉叟。以荫补官，由勅局删定官登对，改枢密院编修，历刑部侍郎。每抗疏，言论切直。后丐祠归，作诗有“投老归来乏一钱”之句。
　　刘敏求　字好古。绍兴中为大理寺评事，累迁刑部侍郎，皆平反。以秘阁修撰知南剑。治行尤异，改临漳。卒于官。
　　傅自修　字勤道。绍兴中，监泉市舶务，宿弊十去八九。后番商为贪吏所困，号泣思之。闻于朝，仍命就原职。番商相贺。知潮州，招降海寇。累官直宝文阁。将漕江西，卒。
　　柯知彰　字仲晦。绍兴三十年进士。为海丰令，浚灵溪陂，溉田三千余顷，民怀之。终通判福州。
　　曾觉　绍兴末，令繁昌。岁饥发廪赈给，又捐资修葺学宫，士民德之。
　　赵不懬　字子容，太宗六世孙。绍兴移跸，属籍南外宗正寺，遂居晋江，补帅府帅。积阶刺史，知南外宗正事，训淑宗党，宽严得宜。复知西外，奉祠终。
　　庄方　字邦直。隆兴元年进士，历富沙镇，官为福建机幕。或请更盐钞事，下帅司，方历陈不可，遂寝。知韶州，改琼莞。政尚廉静。罢归，后起京西参议。卒。
　　曾植　字子直。太学上舍生，以孝宗登极恩释褐，累迁司农寺丞。轮对，言用人之道不当以南北，文武二其心，又不当以腐儒故弃真儒。知南剑州，陛辞，奏乞谋国勿用小人，以汉恭显唐训注为戒。上大悦，改知湖州，未赴，卒。
　　杨楙　字楙之，宏才子。乾道二年进士。知永福县，休汗辄行阡陌，访民疾苦。迁提辖，榷货务以卒。
　　翁点　字沂伯。乾道二年进士，历官湖南运判，奏除本路酒榷，提刑江东。开禧初，调赴行在。御史徐柟希韩侂胄意，劾点。点上章自辩，侂胄怒，安置新州，卒于贬所。
　　陈研　字叔几。乾道二年进士。官临汀，疏乞弛盐禁，提点湖南刑狱，徙计度转运使。州故有矿缆钱为民病，研悉去之。迁起居郎。卒。
　　陈朴　字端行。乾道五年进士，为江西运司，升大理寺正，知漳州，提举湖北常平，召除仓部，以左司郎官，接伴金使。舟行大江中流，风暴作，金使骇汗。朴笑傲自若曰：“此天所以限南北者。守疆息民顺天，则天福之。”使悚然。擢太常卿，除知广州兼广东安抚。
　　锺元鼎　字和卿。乾道五年进士。知鄞县，政尚恺悌，耻以操切为能。终通判福州。
　　赵伯逷　字致远，太祖七世孙。乾道五年进士，知瑞金县。以大臣荐知南恩州。蠲积逋，乞减额丁米，宽民力。改德庆府提点广西刑狱，移广东转运，知漳州，蠲鬻盐宿负，以羡钱造浮梁，便行者。知西外宗正寺。卒。
　　林宗臣　字景何。乾道八年武举，历襄阳机宜，擢阖门舍人。轮对言泉、漳、汀经界不行之弊。出知钦州。卒于官。
　　赵悰　字彦忠。为福建运管。以盐法病民，请恤灶户，均敷额。知惠州，核积年吏弊，得米七千斛，镘五万缗，入于公，斥其余以惠民。历提举常平。卒于官。
　　王保隆　以大理评事，知莆田县。于凤凰山下，开永丰塘，民获其利。
　　李纶　字世美。以父丙荫任官。所至有清操。淳熙初，提举广东常平。适其兄经出守恩平，酌于江滨，相励以清白传家之语。纶曰：“倘负吾民，有如此水。”投杯于江，杯停不没者久之，观者无不惊叹。
　　庄柟　字子修。以父方荫补官荆湖，制帅赵方器之，辟信阳判官，摄守事。北兵围城，与战，破之。改罗山令，通判江陵。海柜久废，率令修复之。知峡州，终江东参议。
　　储用　字行之。淳熙十一年进士。令建阳，有惠政，擢守光化，移襄阳。以忤制臣，罢归。时海寇犯泉境，与真德秀协谋捕其首赵郎，余党遁去。后直文华阁，知广州。未任，卒。
　　陈震　字省仲。淳熙十四年进士，令瓯宁，再令新建，通判饶州，知韶州，摄宪节。却台府例券数千缗，除军器监丞、迁大府丞，奏乞减二广丁钱，缮边郡城堡。奉祠归，卒。
　　林谷　字声之。淳熙十四年进士，令上虞，判严州。以荐召审察，忤权臣，调潮州通判。归。居官善审谳，或疑其以术钩致，谷笑曰：“吾何术？临事心无私系而已。”人以为名言。
　　储擢　广州守用子。淳熙间，守雷州。筑城垣，修志乘，兴社学，遴民俊而教谕之，郡治焕然改观。
　　曾贺孙　字景卿。淳熙中，为怀安簿。方弱冠，荐知崇安县。邑罹水灾，募舟济溺，煮粥哺饥，竟以勤民得疾，卒。
　　黄夔　字一之。以荫补官，历知贵、郁、林、宜等七州。所至以廉惠称。宜溪蛮偕卒为暴，部刺史辟为守，至郡，歼其酋，诸峒争纳欵。事闻，迁三秩。
　　赵汝倣　字唐卿，太宗八世孙。绍熙初进士。判德庆府，筑堤以障晋康江，亘三十里。知宾州，凿七井，城中以免江汲，民便之。提举广东市舶常平茶盐。归，卒。
　　杨士豁　字伯达。绍熙四年进士。为宁德丞，廉勤有为，民怀其惠。迁知长溪县，以廉简称。晚知连州。未赴，卒。
　　吴囦　字子默。登庆元丙辰第。宰邑以最闻，主管临安府北厢。擢将作监丞，知泰州，提举淮东盐事，钩稽精密，岁课增羡。召还，以言者罢。寓居衢州，卒。
　　廖叔政　庆元二年武举。历上林兴宁令，剿琼管古县猺寇，上功，辟守吉阳，改高州，除邕管。逾岁，以祠归里。海寇告警，募民船掩获其酋。守真德秀荐守金州，命未下，卒。
　　傅烈　字承仲，以《易》学名家。庆元五年进士试中教官科，历南剑惠州教授，知保昌县，通判循州。悯盐钞抑配属邑之扰，招诱商筏平直售之，民怀其惠。知梅州，未下，卒。
　　留硕　字季膺。历全、广南、剑州通判，知南恩州。疏言广南州郡兵弱，乞刺填军额以备不虞。转知岳州，讲荒政，蠲租税，民便之。为大理寺丞，知会昌军。卒。
　　赵不慢　字子厪。授帅府帅。尝副诸葛廷瑞使金，争礼服不屈，还迁荣州刺史。嘉泰辛酉，京师火，灾逼其居不顾，亟与兄弟奔卫太庙。进眉州防御使。奉祠，卒。
　　曾治凤　字君仪。开禧元年进士，历官广东提刑，以将作监知袁州，复直焕章阁，帅广东。寇发，循、惠间谕降之。端平二年，进直徽猷阁，改知建宁。乞罢，奉祠数年，卒。
　　颜槦　字子养。开禧元年进士，教授藤州，擢会昌令，调南康，继调南海，擢循州通判，历知梅州。赣寇陈三枪万众逼城，槦激励将士，分隅拒守，布水阵，攒矢射之，贼遁去。
　　留元长　硕子。为人谨重，历会新、建、全三州。在全请于督府，免征费旁郡，民诵其德。擢大府丞，知抚州，改汀州。卒。
　　赵汝佟　字台卿。嘉定四年进士，知郁林州。陛对，乞谨德修政以弭灾。召和，改韶州，以平易为治。卒于官。
　　庄梦说　嘉定七年以迪功郎任仙游尉。下车究心职业，吏民畏服，田里帖然。历官大理寺。
　　董洪　字颖实。嘉定十三年进士。为太学博士，出判南剑，就知郡事，勤抚凋弊，更筑延平书院于邃坞，士民德之。
　　赵时焕　字元晦。嘉定十三年进士，授侯官尉，有能声。再调长溪，奸恶悉奔他境。辟湖湘帅幕官，累迁太常寺簿。轮对，首崇公道，次极君子小人之状。改澧部郎，疏攻史嵩之。淳祐八年，出知抚州。宝祐三年，提举江西常平茶盐司，奏减临川新增山税。除广东运判，革潮州重税。卒于官。
　　留元英　嘉定中进士。理宗朝，为监察御史。疏乞禁诸州僚属额外敷盐扰民，从之。迁工部侍郎，终宝章阁待制。
　　蔡次傅　字岩肖。宝庆中，任漳州司户参事。淳祐元年，以宣教郎知仙游县。兴学校，劝农桑，民深怀之。秩满，除登闻鼓院兼王宫教谕，寻除监察御史、太常少卿。
　　李茂先　绍定六年教授南恩州，真文忠为文送之，称其为人金玉，又言其父昉先亦教授南恩，皆为荒服所宗。
　　留丙　字南仲。历知宜、梅、潮三州。乞禁海买，勿通阇婆，以防泄镪。入为司农寺丞、仓部郎中，知常德府抚州。卒。
　　留■〈端〉　字端父，端厚有度。历知邵州。奏蠲和粜，入为司农寺丞。使金，察其势必亡。归陈备边五策，除度文郎，提点湖南、江西刑狱，移知广州。端平中，除直龙图阁。奉祠，卒。
　　曾用虎　字君遇。以兄荫知宁海县，改尤溪，判福州，历知兴化军。修太平废陂，民蒙其利，号曾公陂。升江西提刑，时叛兵甫平，支党反侧，悉力拊摩，江右遂安。累升吏部郎中，改工部华文阁，帅广西。至镇数月罢归，未几卒。
　　傅康　字仲孚，以父荫知古田县。吏事明敏，擢司农丞，知汀州，徙南剑。创祠祀周、程诸贤，籍废寺田入书院赡生徒，累迁司农少卿兼右司谏。晚知袁州，直徽猷阁，致仕。
　　王沂之　字春伯。以阁荫。历知新州，有惠政。帅琼、莞，却例钱，贷民租。卒于官。遗命子起震立义塾。捐田三百亩，为师束修，且馈其贫者。守真德秀表其闾曰“王氏义塾”云。
　　魏必昌　字世复。初尉怀安，移兴化录事。廉直自守，有新贵人挟中官势，罗织仇吏，嘱必昌狱毙之，竟不为动，吏得免。刘克庄赠以诗曰：“守法仁人勇，防身处女严。”
　　魏国梁　字君用，绍定二年进士。为广州推官，巨盗陈三枪寇河源，国梁奉帅檄挺身谕降之，还道毙。事闻，加赠，官其后一人。
　　王序　字伯礼。淳祐七年进士，授尤溪尉，历知长泰县。清修自励，方正不阿。后守惠州，濒江无城，海寇骚绎，序浚壕堑，团保伍，郡赖以宁。
　　留元亮　淳祐间以宣教郎知古田县。有仁政，尝祠先贤，创义冢，置贡士庄，士民德之。
　　留元圭　字粹中。以荫授承奉郎，知建安县。狱有重辟，久不决，一阅即得其情。均徭省讼，治绩为诸县最。卒于官。
　　邱双荐　景定中为古田令。公谨廉已，严于御吏。古田自留元亮置贡士庄，双荐复捐俸以益之。
　　陈景魏　知柔从孙。以郊恩补铅山簿，历监赣州、会昌令。石城寇窃发，景魏乘机掩捕，擒其酋，余党悉平。辟广州新会丞，改知潮阳，历知惠州。惠经兵毁，痛自撙节，起学宫官廨。岁饥，乞减惠民籴米三之一。改知韶州，卒于英德。
　　牟溁　字叔清。咸淳二年知潮州。除盗去奸，加意修学，士民交口诵德。
　　周锺　字君与。咸淳七年进士，授南剑州判官。安静为政，志存爱民，百姓赖之。卒于官。行道之人，皆为流涕。
　　林介卿　咸淳十年进士，尉漳浦，迁罗源令，有惠政，再调龙岩。时巨寇出没，介卿修西寨，募民储谷，时加训练，寇不敢犯。镂朱文公谕俗榜以教民，有古循吏风。卒于官。
　　刘叔智　咸淳十年进士，授金华尉，改广州录参。真德秀守泉，叔智白建翼城。后知闽县，判吉州。请祠，江万里力荐之，以主管官告院。轮对，言天下大势，与当时急务，词意鲠切。以不附权相郑清之，罢职，遂杜门不出。

　　●卷之四十一　人物志【宦绩之二】

　　元
　　赵甫■〈王雋〉　　王应祚
　　杨相孙　　陈希良

　　元

　　赵甫■〈王雋〉　字莹卿。领乡荐，除知宁远。爱民礼士，人称父母。改新城，以母老，改福州、闽清。后母丧，服阕，称疾不仕。
　　王应祚　字舜卿。泰定间知邵武县，继知旌德县。县岁输米万四千二百石有奇于郡，陟危降深，负携数百里，民有因是死亡者。应祚为请抚按，具题改折，民困以苏。
　　杨相孙　字敬在。任仙游教谕，复学田之侵牟者若干亩。转长泰教谕，谆谆讲明身心之学，迁莆田学正。以参政陈文龙死事，请旌于朝。教授漳州，当兵荒残破，力请大将移兵他所。补弊苴缺，礼乐祭器，得复旧规。卒于官。
　　陈希良　世袭泉州卫长，升漳州万户行省，以其明于政理，荐改漳守。邻境寇横，承命讨之，请曰：“横者一二耳，愿无多杀以祸非辜。”再临漳郡，恩信愈笃。科征调发，急应非常，赖维持得免病苦。及去，百姓遮道涕洟，若慕父母。

　　●卷之四十二　人物志【宦绩之三】

　　明
　　张昭　　留潜夫
　　张度　　黄维清
　　史福　　诸葛珤文附
　　黄永　　庄谦才
　　蔡惟溥　朱庚
　　杨端仪　胡守宗
　　陈安　　罗宽闰
　　王彦英　张宽
　　徐陟　　张忠
　　张惠　　赵应
　　陈初　　张宽
　　诸葛隆　陈雅
　　刘仲修　何祐
　　陈亮　　王昶
　　庄楷　　杨渤
　　陈暲　　郭濬
　　留芳　　林琚
　　朱轓　　庄概
　　黄鑅　　庄科
　　吴玺　　王鍭
　　洪聪　　陈宁
　　李贯　　庄琦
　　林潮　　黄绶
　　庄昌期　庄安期
　　张良宝　蔡瀚
　　庄希缵　杨孟洪
　　李墀　　项忠
　　陈奇　　蒋孔炀
　　吴希澄　庄荣
　　郭聪　　陈恒逊
　　张惟康　黄椿
　　邱祯　　曾仲魁
　　吴铨　　李仁
　　张文昭　陈储秀
　　柯实卿　郭立彦
　　郭智　　汪旦
　　庄思宽　洪庭桂
　　李士绚　林桂
　　周茂中　苏宗玺
　　王国相　黄廷楫
　　何琚　　苏民
　　田杨　　郭良璞
　　蔡民望　庄钦止
　　王宗会

　　明

　　张昭　洪武初，以监生知遂溪县。庶务修举，民物阜安。修学校，筑陂塘，教养兼举。既去，而民思之。
　　留潜夫　字文明。洪武庚戌举明经科。令揭阳，刬弊苏瘵，兴学课士，余俸以佐公费，不入私槖。丁艰归。士民思之。
　　张度　字孟钦。洪武中，以秀才荐读书国学，授锦衣卫都事。永乐初，升御史正色台端，巡历江左交南，肃寮贞度，人称其得宪体。再升江南按察使。未任，卒。
　　黄维清　字源洁。洪武甲子解元，乙丑进士，历职郎署。以才谞闻。升九江府，廉勤平恕，渐著治绩。卒于官，遂家焉。
　　史福　字德有。由乡贡历事刑部。有能名。授兵科给事中，擢四川按察使。以入觐迟延，降松阳令。召见父老，问政所急，有所罢行，民咸安之。政满，恳归养，起补河池县。前令催科急，民窜山谷间，以叛闻于藩阃，发兵捕之。福至，民来诉，驰告藩帅，遂命返兵。丁艰，服除赴补。卒于京。
　　诸葛珤　字楚贤，洪武十年宪檄，辟为从事，愤然曰：“安能居刀笔下？”托疾不就。杜门娱心经史。子文，字孟文，以税户人材，补太学生。历汾西、泗水、靖安、安福四县典史。勤恤民，隐安福。秩满，民遮留数千。事闻，擢御史，辞归不出。
　　黄永　由永春徙居晋江，为诸生。洪武中，以事被逮至京，发户部充吏，尚书试而奇之，荐授部主事，升员外，出守宁波。节冗清狱，锄盗安民。调湖州，复调广信。清操不渝。致仕归，仅营一宅。曾孙绶元。孙光升，裔孙乔栋琰。
　　庄谦才　字宗美。洪武了丑联捷进士，授行人，升刑部主事。历官山西参议，赈劳匮，理寃狱，黜冗秩，锄豪梗，作兴士类，晋人称为庄夫子。改湖广参议。洪熙初，以老告归。
　　蔡惟溥　永乐甲申联捷进士，授香山令，抚集流民，百废俱兴。邑有豪恶，号三虎，悉捕诛之。擢知钦州，兴教锄恶，勤于抚字，一州称治。
　　朱庚　永乐初贡生，历官户部员外郎。居官以清谨闻。
　　杨端仪　永乐乙酉解元，丙戌联捷进士。性聪慧，喜读书，精治《易经》，兼通六籍。砥躬砺行，克自振刷。既登第，授吏部考功司主事，以明敏称。会肇建宫阙，征郡邑材士梓人之属，工部恐后期，奏请于百司中择其可称者往督之，端仪与焉。既拜命，曰：“是不可缓也。”即戒行，舟次大胜，适飓风大作，舵师弗支，遂覆溺焉。闻者伤之。子瑨扶榇归葬，杨曜宗为之志。泉郡学《科目题名记》云：“朱鑑、杨智、蔡清、赵珤、杨端仪，皆由省元登仕版，学识渊源，行检醇正，有功来学。”其为当时推重如此。
　　胡守宗　字穆中。永乐壬辰进士，授中书舍人，预纂修大典，历吏部验封考功文选司员外郎。居官廉能知止，年六十五岁致仕。尝题联明志云：“有官居五品，无钞买三梭。”人服其清廉焉。
　　陈安　字克成。永乐乙未进士，授工部营缮司主事，升衡州知府。赈饥，除虎患，有治声。丁艰，服阕，改重庆。患足疾，民苦遮留，扶曳而治者几二载。以老疾辞归。卒年八十。孙初，玄孙诏。
　　罗宽闰　永乐乙未联第进士，擢监察御史。持公守法。荐升广东副使。卒于官。
　　王彦英　永乐戊戌联第进士，授行人，升吏部员外郎。持己端慎，能声著闻。迁山西布政参议。卒于官。
　　张宽　永乐中以贡士授上高典史。爱民切至，廉洁自誓，日惟蔬食布衣。尝董营造之役，虽百千夫无一敢后，邑人怀之。
　　徐陟　字升高。永乐庚子举人，授兴宁令。山邑剧陋，节省区画，洁己爱人。莅任四年，一钱不入官署。民有乐只之歌。以疾卒于官。
　　张忠　永乐二十年由太学生擢监察御史。有能声，升广东按察司佥事。累平贼寇，以靖地方。致仕。卒。
　　张惠　字克仁，度从子。宣德中岁贡生。正统间，授龙游令，为政平易，以兴学育材为首务。景泰初，处州寇逼境甚急，一时镇守者度力不能支，争去以避之，独惠有死守之志，曰：“寇至而去，寇退何面目还乎？”既而寇竟往他境，去而还者皆惭。子桐，岁贡。
　　赵应　字孟敭。宣德间授南昌典史，擢浮梁知县。拊教善良，痛惩狡猾。秩满解去，民列状乞留，从之。升秩六品，仍知县事。丁内艰，去，服除，致仕。
　　陈初　安孙，有学行，任清江、海丰教谕，学者称古直先生。
　　张宽　字洪肃。正统丁卯举人，授富阳训导，迁茌平教谕，应天教授。丁内艰，起补台州教授。四拥皋比，以醇诚为名。博士台使者署上考。而宦情甚淡，自陈乞休。有司表其坊曰“翀霄”。
　　诸葛隆　字思懋。正统十三年宾兴太学。天顺间，授宁海令。宽和简重，劳心抚字，民称慈父。以母老乞休。
　　陈雅　永乐间贡。正统中，任宣城丞，洁己爱民。摄县事，值大旱，引罪责躬，灵澍寻应，县界蒙泽，岁赖以稔。
　　刘冲修　正统间任崇明主簿。赋役高下，各得其平，民悦怀之，秩满去。仕至工部主事。
　　何祐　字天锡。正统间应贡入太学，授建阳卫经历，升儋州同知。廉谨夷旷，兴教事，除苛政。初儋人通猺蛮，数反复为盗，祐出榜文诱劝之，民皆化为善。久之，告休归。
　　陈亮　字孔明。景泰庚午举人，授罗源训导，升内黄教谕。秩满，乞终养不出。文学行谊，一时推重。太守高越，延修郡志。年八十三卒。
　　王昶　天顺四年任程乡知县时，贼魁罗宁等相继作乱，昶密计领兵剿杀之，民赖以安。
　　庄楷　字世范。天顺壬午岁贡试第一，卒业南雍。授德庆州判，加意学校，捐资鼎新大成殿云章阁。建先正祠，祀名宦人物。于小民尤加意抚字，刊冠昏丧祭图以范俗。重建孝通桥以免病涉。告归，杜门谢客二十年。
　　杨渤　字德濬。成化戊子举人，授宁波训导，迁南京国子监学录。拟除佥事，未下，卒。朝命以渤祖孙父子，皆文章显著，赐“奎章”二字，建坊于南街祠右。即今奎章里也。
　　陈暲　字景实。成化丁酉，与蔡清同举于乡。学行为清所重，授武康教谕，再补阳山。所至兴学课士，多士宗之。
　　郭濬　字本深，为罗一峰高弟。成化辛丑岁贡，任遂安训导，士多化之。秩满，归与蔡清、李聪相友善，二人皆兄事焉。亲赞其像，拟以古人，持身严峻，不轻取予。
　　留芳　字汝砺。成化癸卯举人，授南雄府通判。地当五岭咽喉，百货会通，暴客为患。芳振肃纲纪，侦捕靡遗，狐鼠寝伏，声誉焯起。丁内艰归。以父老，不复出。
　　林琚　字朝玉。成化癸卯举人，授建昌训导，迁宁海教谕。丁艰，起补嘉鱼，寻升建昌教授，益王府纪善。王雅重之，讲听多所师资。告归不出。
　　朱轓　字朝用。袭祖荫，入监读书。成化间，历任阳溪、昌化、铅山、从化各县令，皆有惠政。人称克绍其祖都宪家风。
　　庄概　号逊庵。成化间岁贡，知陆川。考绩，改信丰，有风概。蔡清尝受业焉。其令信丰，清为序送之，曰：“业师逐轩，家素贫，用素约。尹陆川六年，贫约如故。其所施为，不以官之崇卑，地之广狭限者。可知其人矣。”
　　黄鑅　字于宣。弘治癸丑进士，授南京户部主事，转礼部郎中。擢守思恩军民府。思恩故土官岑氏世袭，岑氏败，余孽犹时跳梁，鑅至，悉擒捕之。仍团保伍，均徭役，建学校，置驿道，由是夷氓帖服。移守桂林，丁艰归，卒。
　　庄科　字由炬。弘治乙卯举人，教谕长沙、平湖二学。正德间，擢知开建县。峒猺啸聚攻城，科整众登陴拒之。贼退，科曰：“御寇之道，安民为本。”乃询民利害，为之因革，民告便，而猺亦伏。改任顺德，历南京刑部郎中，终高州知府。
　　吴玺　字秉信。弘治乙卯举人，授余杭教谕，迁绍兴教授。所至条约严整，以正作人。擢贵县知县，教化大行，民夷戴德。有上官责望过峻，遂弃官归。
　　王鍭　字子锋，深沪人。弘治丙辰进士，授宜兴县。太湖盗发，剽劫焚惨，鍭聚众备御，立堡建楼，募丁壮守之，民以安堵。升南大理评事，转寺正，擢知惠州。未几，归。先是，深沪常患海寇，鍭倡议阅乡丁之壮者，编为队伍，授以战法，贼复来寇，众奋力擒之，自是贼不敢窥。卒年六十九。
　　洪聪　字谋甫。弘治壬戌进士。正德末，知南安府。值大驾南巡，藩司谕处上供费。聪以地僻民寡，力请减损，郡得无扰。邑佐有怙当道势虐民者，执之，民称快。
　　陈宁　字士泰。弘治壬戌进士。知东莞县，束书数箧赴治，未旬月，百务俱举。政暇，左经右史，尤邃于《易》。每召诸生课试，而因以授之乡社。穷乡遐里，皆知向学。
　　李贯　字志道。弘治壬戌进士，选翰林院庶常，授礼科给事中。奏勅清理两广边饷，事竣，归省，补兵科给事中。两在谏垣，所条陈皆明白慷慨。武宗登极，奉节册立占城，报命。未几，丁艰，服阕赴京，未补，卒。
　　庄琦　字元美。弘治甲子乡荐，授广州通判。语张岳曰：“吾书生初试吏部郎，以一州十二县财赋倚办于我，将何如使上不我疑，下不我欺，民于我无怨言，而事卒办？”岳应之曰：“公有此心，可无虑矣。”后竟以失直指，罢归。
　　林潮　字君信。弘治乙丑进士。乞归养。触权阉刘瑾怒，坐废。瑾败，起台州推官，擢御史。正德中，内侍骄佚，喜结言官，潮闭关扫轨，门外悄然。出按江西，宸濠数侵之不能夺，御史范辂为濠挤被逮，疏救之。后罢归。年八十有一卒。
　　黄绶　字元玺。弘治乙丑，以岁贡授肇庆训导，擢阳朔教谕。地僻俗陋，士风不振，户而约之，渐知自励。丁艰归，服除，补万载教谕。卒于京。子光升；孙乔栋。
　　庄昌期　号清慎。弘治间岁贡，授全州州判。救荒缓赋，宽逋息刑。时猺贼猖獗，州治戒严。昌期率众捍御，贼党尽平。竟卒于官，全州之民，罔不悲涕。
　　庄安期　字际休。以贡士授新会训导。整齐科条，敷扬经旨，善识士于未闻而时恤其私，邓公文宪尤其注意者。九年秩满，思归，投牒请老。孙，国祯。
　　张良宝　字廷际。以吏员授吴江县典史。敏慎仁恕，屡受台奖，满考。值次子志选，嘉靖已丑联捷进士。弃官归。志选内迁户部郎，出知常州府，政业卓异。皆宝之教。
　　蔡瀚　以吏员为景州州判。清苦爱民，上官刮目敬重，民称青天。
　　庄希缵　字邦孝。正德丁卯举人，授阳山令。平易近民，不务敲扑，尝修韩公台。既去，而民思之，勒石台畔，颂德焉。
　　杨孟洪　字裕卿。正德丁卯乡荐，授宁州学正。推虚斋师传以教，人无不信服。擢国子监助教，乞归。起补原官，升德府右长史。王听用之，转左长史。固辞归家。
　　李墀　字献忠。正德戊辰进士，官终佥事。王慎中为文祭之，极称其学而善其政。
　　项忠　字原孝。正德庚午举人，授武城县教谕。阐扬易学，为时彦所宗。穆元庵、孔晖深敬重之。
　　陈奇　字士特。正德癸酉举人，铨新泰教谕。两校乡闱，迁南国子助教，转河间府印马通判。印马御史欲抵人罪，奇以直上驳却者数，竞不改，被劾归。民曰：“菩萨去我。”
　　蒋孔炀　字君和。正德甲戌进士。初知通州，捐垦宣冢港废地，得良田二千亩，通人赖之。历南户部员外郎中，督赋浙江江西，蒐牍得干没巨赃及溢额积逋，反命，世宗褒美之，改刑部郎中，以才取忌，投檄归。卒年六十七。
　　吴希澄　字克静。正德丙子举人。知广东长乐县，劝农桑，广积储，虽旱不害。民以情诉者进见无时，虚心晓譬，曲直咸平。以忤监司意，归隐灵源山下。
　　庄荣　字本深。正德中任吉水训导，与诸生讲经，多从之者。升赣县教谕。
　　郭聪　字世达。授德庆州仓官。岁饥，请州牧发粟赈济，民德之。转龙州镇巡检。巡缉有方，盗贼屏息。以疾告归。
　　陈恒逊　号歉吾。以吏员授工部营缮司所副，却年规数百金，调山东朝城丞，旋致仕。脱家人簪珥，为仆舆资。及子敦质，嘉靖壬子举乡荐，人曰：“此清白吏之遗也。”
　　张惟康　以荐举，授建宁县教谕。训士有方。建宁志称其得师儒之体。
　　黄椿　字仁卿。由椽吏授阳春县乐安驿丞。以什伍之法结其民，使相亲睦。宿偷旧宄，皆改图从善。满三考，未尝蒙谴。所治事务，宽猛相济，期于平允。辞归，卒于家。
　　邱祯　字德亨。由椽吏满三考，授泰宁卫经历。迁信阳州判，以敏给佐长吏，政赖以济者什九。尤退自损抑，不居功。值岁荒，殍者相藉，分地赈给，人沾实惠，上官交重之。致仕归，卒。王慎中为铭其墓。
　　曾仲魁　字思达。嘉靖癸未进士，授顺德令。邑负山阻海，宿偷蟠结。仲魁荡窟覆巢，民赖以安。擢礼科给事中，监京库局，剔刷蠹本，省贿万计。转刑科右给事，册封靖江。出知嘉兴府，复补池州，节啬厨传筐箧诸交际。以拒巡按索贿，被劾，报罢。年六十八卒。
　　吴铨　字秉衡，受学于蔡清。嘉靖初，以岁贡授博罗训导。擢阳春教谕。集士有美质者，使肄业学舍，授之《易》，亲为讲解。御史周煦廉其贤，特疏荐举。以疾归。士咸思慕之。
　　李仁　字静甫。嘉靖戊子举人，授惠州推官。锄暴剔奸，绳之以法，期于平允。博罗有良民数十，豪家诬为剽掠，坐大辟。仁白当道尽脱之。擢户部主事。值边警索刍粟转饷如流，委视京仓，廉慎强毅，力除侵牟。以疾卒。年五十。囊中仅书数十卷，衣数袭，授妻江氏曰：“以遗吾子，令读吾书时，设吾衣足矣。”其清白如此。子光缙。
　　张文昭　号西亭。嘉靖庚寅岁贡，授衢州训导。监司重其文行，亟嘉奖焉。迁宾州学正。秩满，擢高州教授，教如宾衢。郡守欧阳公称其古貌、古心、古学、古行。卒于官。
　　陈储秀　字舜弼。嘉靖壬辰联捷进士，授行人，擢云南道御史，清戎两粤，核实无滥，逮粤中交口颂之。署河南道御史，出为东粤巡按。会安南阻兵，宣示威德，夷酋欵关输贡。为严嵩所挤，迁河南副使。董河道，以忤直指，去官归。值兵燹告警，与庄用宾募乡兵御寇，乡人赖之。
　　柯实卿　字公仲。嘉靖壬辰进士，历官池州知府。执法不阿，以除豪恶徐政本太急，忤上官，调郧阳。有中官过郡，欲索千金，托言郧产铜，需用锣一千面。实卿上其事于朝，中官惧，自缢死。实卿因告归。安平屡遭寇，邑令卢中佃欲筑城，格于群议，实卿极力赞成，其功不可没云。
　　郭立彦　字如选。嘉靖甲午举人，授中书，擢工科给事中，转刑科左给事。坐累，降浙江按察知事，量移南昌府推官，累迁南尚宝卿。嘉靖之季，倭陷兴化城，莆御史林润上疏乞免兴化田租三年。立彦闻之，过润所，请为并蠲泉赋。于是润并为泉请，得免三年之半。里居凡乡民疾苦，皆为邑令力言之焉。
　　郭智　器度深沉，文学优赡。嘉靖甲午以贡士教渝余干，及门诸生多所造就。升徽州府教授、王府纪善。
　　汪旦　字仲昭。嘉靖乙未进士，任江西金溪令。县天竺寺有子孙堂，奸僧藉以欺淫求嗣妇女。旦廉其实，捕治具狱，废其寺，尽得子孙堂地道复壁及诸幽秘为奸状，窖金数万两，皆行剽鄱阳中，解京库帑也。事闻，调繁吴江，寻擢贵州道御史。后以言事忤权贵，归卒于家。
　　庄思宽　字君栗。嘉靖戊戌进士，授鄱阳令。重风化，勤训饬，时时以安分知几教其民。每出，民绕车前后，若依慈父母。迁南户部，擢刑部郎，出守建昌。书柳子《槖驼传》于壁，以示僚属，僚属相率为清静。卒于官，百姓痛惜之。
　　洪庭桂　字德馨，南安人，徙居晋江。嘉靖戊戌进士，授行人，以清介不锱著。擢御史，权贵勋戚为之避路。会当事者衔台臣抗疏激切，以事俱降出之。庭桂得江西按察司知事，擢德兴令。寻罢归，杜门不出。
　　李士绚　号后斋。嘉靖庚子举人，授博白令。修学宫，筑学舍于县治之东扁，曰“养正书院”。集邑士讲课，授以《易》学，抚按屡旌奖。卒于官，年甫六十。
　　林桂　字以奇。嘉靖庚子举人，授遂昌教谕，擢惠来令。巨谋纤计，必求以便民者而后著之令。改宁陵，戒徒舍郊，亲度顷亩清厘民屯二田，徭赋以均。丁艰归，遂不复出。
　　周茂中　字伯冕。嘉靖癸卯举人，授四会知县。定要束，先德化；计岁赋，省火耗。访豪恶害民者，捕置之法。以不能媚上官，罢归。
　　苏宗玺　字敦信。嘉靖癸卯举人，授保昌令。下车询疾苦，省繁费，均徭役。奉檄按肇庆帑储，有大吏子侵帑，彰其状，按之法。迁襄城令，擢瑞州通判。申明约束，境无萑苻。
　　王国相　嘉靖丙午举人，任庆元教谕。作易经讲意，以训诸生。考课严勤，士气振作。擢琼山知县。
　　黄廷楫　字才远。嘉靖丙午举人，授处州推官。值倭警，悉力保障，青田、遂昌间赖以无虞。丁艰起除建昌推官，署南城令。声迹蔚起。晋均州守，左迁贵州通判，擢云南提举。处脂不腻，甫及期，即挂冠归。年六十二卒。
　　何琚　字佩甫。嘉靖丁未进士，授刑部主事。职司提牢，哀矜切至。杨继盛以谏系狱，周旋慰藉，不顾祸福。迁员外郎，卒于京。
　　苏民　字利见。嘉靖已酉举人，授顺德教谕。丁艰，服除，补高明，迁长乐令。时剧贼据惠潮山谷间，数岁掠平民二千余人置贼垒。民至，先教化而后用法、讲武，百姓帖服。奉檄讨贼，单骑巡访，籍记其陷贼垒者姓名久近。及贼平，帅府与监司报俘获二千余。民力辩，尽赦之，止以所得贼魁上。监司不悦，民遂引去。
　　田杨　字廷叡。嘉靖庚戌进士，殿试进御已拟一甲，世宗阅其名，曰：“田中不得有木。”移置二甲第一。授礼部郎，终广东参议。奉命探珠，同事者分贡，上余珠可十六斛，杨取而投之井。
　　郭良璞　字卞玉。嘉靖庚戌进士，历官琼州知府。有惠政，部民有富寡遗腹一子，族人谋夺其嗣，赂金数千，峻却之，判令寡妇存抚其孤。谢事归，生子如楚。年八十有九卒。
　　蔡民望　嘉靖壬子举人，任赣州府推官。听断公平，庭中清肃，署篆各邑，榷税两关，俱一尘不染。终寻州、甸州太守。
　　庄钦止　字日知。嘉靖壬子岁贡，授江州训导，调德化，升湖口教谕，廉州教授。所至讲明经学，称庄夫子。又调南京武学教授。未之任，旋升虹县知县。冰蘖自持，不取民间一钱。以不能逢迎上官，拂衣告归。卒年九十七。
　　王宗会　字宾之。嘉靖癸丑进士，起家大理评事，转寺副、寺正。明恕详谳，每多平反。有权相欲罗致门下，宗会不就，邅迍冷署十余载，始转广东佥事。寻卒于官。

　　●卷之四十三　人物志【宦绩之四】

　　明
　　邱有嵓　　陈载熙
　　蔡存省　　杜业
　　庄望栋　　黄才敏
　　刘大遗　　洪有笫
　　林大祯　　王廷稷
　　张守为　　黄天申
　　张国谦　　郭立之
　　赖廷桧　　金志行
　　史宏琏　　黄物备
　　史继伦　　潘维岳
　　许知新　　朱昌竹
　　蔡思雍　　黄国彦
　　周日甲　　李道南
　　萧腾凤　　颜容舒
　　杨日采　　张云冲
　　庄应桢　　陈节
　　周良寅　　杨佩训
　　赵日新　　张会宗
　　谢有大　　王居瓒
　　谢廷训　　蒋廷坚
　　蔡如川　　辜志会
　　张而诇　　徐茂
　　杨廷相　　留震臣
　　林乔楠　　洪有声
　　陈宗尧　　朱于训
　　颜魁槐　　洪启采
　　赵日崇　　庄尚稷
　　张问仁　　陈鸣熙
　　王明嶅　　黄国贤
　　杨伟　　　陈锺瑁
　　张治枢　　谢吉卿
　　谢台卿　　朱天应
　　陈仕行　　张宪可
　　许国诚　　蔡应麟
　　庄履朋　　龚廷宾
　　林寅宾　　李光绶
　　黏锺嵓　　许凤宾
　　傅道统　　苏舜臣
　　郑得书　　林万祝
　　潘藻　　　林乔木

　　明

　　邱有嵓　字孔观。嘉靖癸丑进士，授南吏部主事，迁郎中。拟参浙藩，相国徐文贞阶雅重其贤，乃调考功郎，尝询南中人才，有嵓举姜凤阿等二十人以应，时并在下僚，后多为名臣。擢南光禄少卿，丁艰，起补北迁应天府丞，摄府事，以不媚高拱罢归。年五十八卒。
　　陈载熙　嘉靖乙卯举人，授潮阳知县。居官以清谨闻。
　　蔡存省　字宣懋。嘉靖戊午举人，授安乡教谕分校江西，迁永明知县。公暇郊行劝课，猺酋皆罗拜曰：“吾父母也。”调杭州府教授，教如安乡。督学为通行其教规于两浙，视海宁篆。及去，海宁人尸祝之。迁国子助教，出为临江通判。地多劫盗，为编保甲，严巡缉，禁窝藏，盗徙他界。
　　杜业　字道修。嘉靖戊午举人，授梧州推官，迁顺天司理，持三尺一如梧州。擢户部主事，出督淮庾，兼董榷舟，弊根刷除。竣事，迁郎中，旋擢广东副使，备兵琼州，兼督学政。时进诸生，课以《大学衍义补》，曰：“此而乡所标为先进者也。”远近响应景附。甫半载，坐前事报罢归。逾年而卒。
　　庄望栋　嘉靖戊午举人，授荆门知州。地当孔道，供亿络绎。值丈亩，民苦流困，厘剔冗费，与民更新。豪诡藉州印欲夺民田，廉其实，勒追还民，舆论称快，竟以是中蜚语，左迁淮府左史。假归，襄父葬事。改楚府长史，中途卒。
　　黄才敏　字尔懋。嘉靖戊午解元，乙丑会魁，授户部主事监德州仓。入为礼科给事中，论列数上；侍经筵勤慎，有衣馔之赐。居尝束修自将，不轻谒相臣门。坐左迁邑丞，量移县令，寻卒。
　　刘大遗　嘉靖己未联第进士，仕户部郎，改吏部，出为浙江按察副使。以清谨闻。
　　洪有第　字懋学，南安人，徙居晋江。嘉靖己未联捷进士，授祈城令。邑多贵人，持令长短，见有第莅事精详，皆敛辑不敢肆。岁饥，发庾给赈，全活甚众。调新会，父老攀辕泣别，竟以劳痒卒于官。
　　林大祯　字及甫。嘉靖辛酉举人，授平阳教谕。丁艰，起补乌程，擢宣化令，尽斥例金，正俸外一无所入。迁襄王府审理，数诵王半山咏贾长沙“古人处一职，岂敢苟然为”之语。凡十八年始晋秩左史，得正四品，萧然以归。
　　王廷稷　字民育。嘉靖辛酉举人，授万载教谕，擢四川营山令。东西林关外梵寺丛杂，僧藏匿妇女，廉其状，置之法。搜僧舍，得凶器，废寺为书院。召为南京御史，上大本大务凡六疏，俱报可。出为湖广佥事，镇蕲州，除巨姓窝盗者，一州称快。擢云南右参议，转四川左参议，致仕归。
　　张守为　号松陵。嘉靖辛酉举人，授博罗知县。民俗溷夷，首揭文公《家礼》绳之，弊俗一扫。兴文崇教，建文昌阁。筑随龙堤，民便之。未报政，卒于官。
　　黄天申　嘉靖中为辽东卫经历。尝救一万户侯死命，侯夜率妻孥携千金为寿，峻却之。迁宁州判，临行，辽人遮道留之。至官未久，归。
　　张国谦　字尔光。嘉靖壬戌联第进士，由户部郎擢守温州。加意民瘼，盗窃屏息，境内肃如。卒于官，民哀慕之。
　　郭立之　号卓然。嘉靖甲子举人，授象山教谕，擢国子监博士，升户部主事，迁员外郎中监兑湖广，出知柳州。披阅爰书，有二十七人者集众垦山，执兵防虎，县官勾摄不至，坐以谋逆，狱已具。立之鞫其寃，力为请命，于是转谳三台覆审报允，并获解网。贼酋覃公礼聚众焚劫村落，立之设计剿灭，民以安堵。以养母乞归。年七十六。
　　赖廷桧　字而舟。嘉靖乙丑进士，授户部主事监兑江西，历郎中。秩满，迁建昌知府。闻讣归，服除，补归德。按河首壅塞，疏就故道，五岁之内，河不为灾。时询诸令民情土俗，除其所不便者，政平讼理。迁副使，备兵天津，训练有方。是秋北兵犯雁门，征诸道兵，惟天津最练。幕府上功第一，擢四川参政，升按察使。卒年四十八。
　　金志行　字达卿。嘉靖间授海南卫经历，以儒雅超同辈。惠安张岳抚两粤，喜曰：“是宜试之于民。”三州十县，檄志行简稽，爬刷无隐。两署万州，一摄昌化，累著循声。黄光升参广藩，见之海上，迎谓曰；“琼民于子，绝无后言，署以上考。未几致政归。
　　史宏琏　号商厓。嘉靖间以岁贡授金坛讯导，课士有方。其为诸生时，子朝宾、侄朝宜、朝富，皆禀受其家学。
　　黄物备　字伯周。以选贡授兴国训导，迁章邱教谕，澧州学正。在章邱，吏部李开先爱之如亲兄弟，在澧州，大学士赵贞吉时为荔波尉，喜其学识精深，称为天下士，留连不忍别焉。
　　史继伦　字世叙。为诸生，以例授湖广按察司照磨。意气高远，上官优礼有加。擢广东碣石经历，声望逾起，而气益发舒。卒以获戾郡守，罢归。
　　潘维岳　隆庆丁卯乡魁，铨揭阳知县，刻意治官，擢为御史，终黄州太守。
　　许知新　隆庆丁卯举人，知徐州。无以为家，清节自守。
　　朱昌竹　字国苞。隆庆丁卯举人，授安化令。方正自持，门绝苞苴。有富家杀人，夜持千金求脱罪，怒叱之，坐如法。莅任甫三月，告归抵家，后游于粤，卒。
　　蔡思雍　字主恒。隆庆丁卯举人，为古蓟学正，迁龙泉知县。邑有势豪，恃姻娅当路，谋夺民山利，凂上官为言。思雍检牍视之，曰：“此民利也。夺民利以博官，我则不能。”竟断归民。云和矿盗起，调乡兵，备粮饷，擒数巨魁，上之军门，余党解散。以忤上官意，劾改教职，士民共惜。年八十三卒。
　　黄国彦　字士美。隆庆丁卯举人，授新宁令，历官绍兴通判，终崇府长史。尝书骈语曰：“于崇吾得见王，深惭左史倚相，入门室交谪我，有似北门大夫。”其风采可概见也。
　　周日甲　隆庆丁卯举人，授玉山令。明敏练达，奸盗屏息。筑万柳洲，改南城门，修武安塔，建儒学坊、石龙桥，惠爱及民。奉文丈田，其功尤大。政绩载《广信府志》。升颍州牧。
　　李道南　字君载。隆庆初贡生，训导台州，摄台令。出寃狱、除丞簿尉之设阱阱民者，迁于潜学谕。天台人立去思碑。当道悉其廉，又委署昌化，如署天台时。终汀州教授。
　　萧腾凤　景腆孙。隆庆戊辰进士，授南海令。当巨盗曾一本煽乱之后，邑里萧条，添设抚臣，增兵置饷，督镇参驻处省城，客兵数千，恣睢为梗。腾凤调剂有方，上下称便，人心悦服。以事絓累，左迁县丞，后历官两淮运使。
　　颜容舒　隆庆戊辰进士，授博罗令。时倭寇告警，设民兵三百，训练精严，大破群凶，寇旋解散。擢礼科给事中，巡城厂库，拒内官，忤柄相，纠骫法，题奸商渎奏，抑珍珠幸利暨军器解料交库成规诸疏，皆便民。钦差册封崇府加一品。
　　杨日采　字原日。隆庆庚午举人，授罗源教谕，迁安东令。邑苦河溢，修堤障之。招流亡，垦荒山，改折漕粮，劳来商旅，疲邑改观。擢南刑部主事，以积劳致病，岁余卒。
　　张云冲　字举之。隆庆庚午举人，授崇明教谕。诸生有逸轨者，辄严裁之，学政一新，擢宁州牧。诸生感念，请王凤洲为文志之，立石明伦堂。
　　庄应桢　字西洛。隆庆中贡士，为博罗教谕，谆谆善诱，罢官赤贫，仍开馆教授如诸生时。素寡交游，惟与何炯过从不休。后以寿终。
　　陈节　隆庆庚午举人，授临高知县。政务宽简，奉檄丈田，廉谨不苟。琼俗华费，节独清俭异常。有时趋府归，老穉迎谒如家人父子。入觐，泣留不获，勒碑纪德。
　　周良寅　字以衷。隆庆辛未联捷进士，历官户科给事。奏请疏通钱法，兼管光禄寺。值慈圣太后千秋，内票取数万金颁赏内戚近侍，良寅上惜费疏，得停罢，转刑科都给事。张居正丁艰。六科会议疏留，寅独不署名，出为浙江参政。逮计典，向所不合者居要，遂谪判靖州，迁宁国令，解组归。
　　杨佩训　字维式。隆庆辛未联捷进士，授户部主事。榷浒墅关，酌岁课若干，盈额即弛不征，刻为游墅事宜。转监徐洪，兼董水部分司，迁四川参议。以触直指怒，调广西参议。讨平猺乱，擢桂林副使。复调四川，备兵、叙马庐、厘军实，慎封守。播酋杨应龙习乱，有议抚者，争之曰：“虺不摧，而蛇若何？”亟请征。于是言剿者尽如佩训议。累登荐剡，转参政。未几，御史弹巡抚，波及左迁。归，抵家数月卒。
　　赵日新　字用甫。隆庆辛未进士，知分宜县。下车问民疾苦，兴除皆中窾。四境肃然。郡司理某奉檄督变严氏，没产酷急，株连严氏耕夫，日新破械出之。司理积憾螫之，左移旌德谕。擢国子监博士，转监丞，晋户部主事，告归。
　　张会宗　字于震。隆庆辛未进士，授太常博士。以不附柄臣，移兵部主事督武学，出守台州。六年，调岳州。廉平简易，好与民兴利。荆藩构狱，累岁不决，反复停谳，备得其情，谕以东平、河间之谊，诸王感悟。移云南副使，解组归。
　　谢有大　字同卿。万历癸酉举人，教谕新安，以道德为训。行移偃师令，除害安民，听讼持平。以忤上官，左迁大埔教谕。擢靖江王府教授，告归，年九十二卒。何乔远为铭。
　　王居瓒　字圭甫。万历癸酉举人，授滁州学正，署州篆，出寃狱死罪者一人。擢余干令，催科有法。以忤御史，被劾，调金坛丞。上官知其才，诸事悉以便宜相委，居瓒靡不尽心为之。能声大著，移弋阳令，卒。
　　谢廷训　万历癸酉举人，授江西德化令。戊子己丑洊饥，躬诣浔关待吴商米舫下水者，予价平籴，接济邑民，以此得罪长洲相国，移王府长史。临去父老遮道泣送之。
　　蒋廷坚　字国绅。万历初恩贡，授寿昌司训，转谕山阴，复转漳州教授。训士先行谊而后文艺，却贽赡贫，割俸赒急，以年老归。
　　蔡如川　字继之，清曾孙。万历癸酉举人，历官寻甸太守。以矿税忤权珰下狱，廷杖卒，赠光禄寺少卿。
　　辜志会　万历癸酉举人，知遂昌县。醇雅有介操，刑清政举。因城垣损坏，多劫贼，倡始修固，邑赖保障。
　　张而诇　万历癸酉举人，授浦江令。一心抚字，居官恂恂若儒生。作兴士类，悉以赎锾改葺学宫，焕然鼎新。戊子，邑士双隽，前此未有也。
　　徐茂　字德会。万历癸酉岁贡，授贵池训导。设立科条，务与多士课文励行。未几卒于官，士类伤之。
　　杨廷相　字君瓒。万历甲戌进士，授丹徒令，擢兵科给事中，升吏科，寻转左户科。尝偕刑部锦衣籍故相张居正家，见寻常刺牍悉火之，所保全者其众。晋长吏垣，前后九年，迁太仆寺少卿，历升南太仆寺少卿、应天府尹，南京通政使。践阅九列，清勤得誉，不以初终易操，乞骸归卒。
　　留震臣　万历甲戌进士，授常熟令。疏浚白茆，踵《周礼》荒政役饥民而厚给其直，畚锸云集。吴中大水，赖是塘以渐泄之，田庐得免漂泊。升刑部主事，以病卒于苏州。
　　林乔楠　万历甲戌进士，以户部郎出守梧州。豁重税，赈穷黎，通粜，民蒙其惠，升本省按察副使。
　　洪有声　字懋文，南安人，居晋江。万历甲戌进士，授信阳州牧。地处硗确，又当楚孔道，锐意抚绥，不避权豪，为仇家所中，谪大同典史，州民数百伏阙讼寃，转怀仁令。经理互市有方，边人怀之。迁蔚州守，再转豫章维扬郡丞，分镇瓜州，留心保障，晋南工部郎，以母老乞归。子启初。
　　陈宗尧　字国仁，一道子。父官芜湖，御贼殉节，赠应天通判，荫宗尧入监，授寿昌丞，擢罗城令。严什伍，兴教化，修治学宫，请增泮额，升平乐府通判。力请终养。有司祀父乡贤，仍构祠居室之右，祀宗尧焉。
　　朱于训　字国彝。万历丙子举人，署教许昌。大兴文社，多所造就。擢浦江令，旋擢守崖州。为崖人修学宫，辑志书。迁柳州同知，摄府事。满考，荐授知府。丁艰，起补广州同知，复兼府事。所至事集民安，皆有贤声。去而思之者众。
　　颜魁槐　字奇黄。万历丙子举人，教谕东安。训士有方，升广昌令。催科有法，听讼得平。姜志礼时为建昌推官，雅重其贤。及来守泉，式闾焉。迁楚雄同知，历襄府长史归。
　　洪启采　字尔载，南安人，居晋江。万历丙子举人，初授泰宁教谕，后成进士，擢国子监学录，出守许州。岁饥，发谷赈贫，全活万数。浚陂池溉田百余顷，建义仓二十余所，自出锾金买粟积贮。擢永州府同知，以病乞归。寻卒。
　　赵日崇　字因甫。万历丙子举人，任南康令。廉明惠爱，有才略。裁盐饷以恤民艰，创学田以兴士类，士民爱如父母。升应天推官，擢南刑部郎，复谪新城令，以亲老告归。
　　庄尚稷　万历丙子举人，授崇明令。小心清慎、遇事加谨，不为一切矫饰。左迁去，邑人思之。
　　张问仁　字孟春。万历丁丑联捷进士，授户部主事。以故相张居正曾延为西席教子，坐累，谪兴国州同知，转凤阳通判。复调顺天，所至皆称职。奉差粤东，升户部郎中，出榷临清。加意恤商，而税额无缺。未几，疾作，告归，卒于家。问仁正直不阿，当居正烜赫时，常以微言箴规之。所任皆闲曹，故事迹鲜表著，然已可见其概云。子捷登。
　　陈鸣熙　字缉甫。万历己卯举人，授江州州同。江与湖湘接壤，猾民潜掠人口，过江贩卖，设法侦捕，全活无数。荐擢钦州。丁外艰，起补无为州。涝浸为灾，圩岸尽圮，大发金钱筑坝完固，民赖以安。擢雷州府同知，卒于官。
　　王明嶅　字懋艮。万历己卯举人，授当涂教谕。御史委选观风试文，独赏朱兰嵎，公谓当魁天下，后果验。新守送新生入学，令学博受拜堂下。抗言曰：“堂下岂师席乎？”引席堂上。守衔之，擢仙居令，饮冰茹蘖。会太平守挟前憾欲劾，以计典观察使蔡公扬言曰：“此廉能吏也，安有人砥操于县官，而失脚于学博乎？”移宁波通判，寻告归。
　　黄国贤　字士尊。万历已卯举人，司训漳平，擢工部司务，复擢户部员外郎转郎中，管太仓库。节啬独至，冰蘖自持，大司农重褒异之。
　　杨伟　万历己卯举人，授余杭令。政综简要，请广入泮试额。岁饥发粟赈民，士民德焉。
　　陈锺瑁　字峙卿。万历已卯举人，授思恩同知。仁心为质，惠义播闻，归而萧然，无以为家。
　　张治枢　字明励。万历庚辰进士，授户部四川司主事。会边饷告匮，治枢言漕运本色，支给有余，陈陈相因，其郡邑不便水运者，宜暂改折以济时急。大司农然其议，请而行之。推监越兑，正量斛，验燥湿，搜剔蠡蠹，运官豪右，无从侵没。其本色改折之议，度地而行，悉合舆情。以疾上疏乞归，弗获请，卒于官。过越吏民，道祭哭之。
　　谢吉卿　字修之。万历庚辰进士，授清江令，慈惠抚民。先是，令清江者，为郭恭定惟贤，邑有郭父谢母之称。坐场屋事，谪粤西臬幕，掌教宣成书院，粤士服膺其教。委署兴安县，励精为治。调浙江泰顺令，复调繁海盐令，捐俸赈饿殍，筑海塘。未几，被劾归，年八十有一卒。
　　谢台卿　字登之，吉卿弟。万历庚辰进士，授教宛陵，分闱京畿。历大理寺评事、寺副、寺正，出守韶州。裁冗费，省刑罚，抑豪右，汰髡缁，历有善政。三年四登荐剡，升至宛马寺卿。丁父忧归，年八十余卒。
　　朱天应　字国聘。万历庚辰进士，授刑部主事。奉命恤谳粤东案件，多所矜减。出知肇庆府，持大体，不苛细。审听虚怀霁色，人得尽言。擢广西兵备副使，以奉母告归，卒。
　　陈仕行　字道亨。万历庚辰进士，授太平令，摈为幕僚，移雷州司理，未任卒。仕行古貌古心，以不媚张居正坐谪。王用汲谓仕行之品，当于古人求之。
　　张宪可　万历壬午举人，授青田令。慈惠恤民，公编审、裁科扰，兴利除害，善政种种，为当道所推，擢处州同知。商人蒙惠者，虑宪可迁去，前害复生，相率呈于鹾司，行文立当关以示遵守，其利赖垂之无穷云。
　　许国诚　字鼎臣。万历癸未进士，授西安令。西安地剧，且轮蹄辐辏，国诚莅以宽和，事存大体。累迁户部郎，出守镇江。郡故工机杼，国诚未尝以寸丝入槖。满考，挂冠归。
　　蔡应麟　字子瑞。万历癸未进士，自兵部改吏部，方正确核，虽亲故不私。被诬，逮系诏狱，年余乃出。天启初，起田间，敭历太常少卿卒。应麟虽以谪起用，莅官，方正确窍一如其平时。
　　庄履朋　字中益。万历癸未进士，授户部四川司主事，推管本科。每奏事，未尝不称善。经理部务，精勤敏练，为大司徒赏识。履朋益竭精力，务答知已，竟以劳瘁病剧卒。
　　龚廷宾　字可贤。万历癸未进士，授缙云令。心切抚摩，才优振刷，经画荒政。疏通水利，尤为民赖。擢户部主事，历员外郎中。出守肇庆，有惠泽。丁艰归，送者塞途。起补庐州，时方议开矿，上记太府，陈其利害，事遂寝。后家居卒。
　　林寅宾　字尔亮。万历癸未联第进士，授行人，擢御史巡按宣大兼督学政。阅视边防，陈边陲诸要务。又奏垦荒田千八百亩，免额外新粮。赈灾伤，宥疑狱，并皆嘉纳。却例金三千，又劝帝勤视朝、亲宰辅、召还斥逐诸臣，时论韪之。出为广西参议，分藩右江。会有岑溪之役，筹画安抚，中外帖定。卒于官，年五十三。寅宾少孤，事母孝，和平俭约，李廷机、叶向高皆推重，以为出处咸宜云。
　　李光绶　字宗英。万历乙酉举人，授长垣教谕，擢国子监学正，历升户部员外。边士索月饷，急且脱巾，司徒仰屋莫应。光绶指画缓急，给仓庾与之，得不哗。年六十五卒。
　　黏锺嵓　字子瞻。万历乙酉举人，为眉州学正，擢知安定。邑值灾荒，民逃亡过半，锺嵓极意招徕。每书勅兄曰：“善自治生，我不敢以百姓脂膏，为若等资斧也。”卒于官。
　　许凤宾　字瑞夫。万历乙酉举人，授香河教谕。旋委署香河县，利弊罢悉中机宜。擢隆安令，地邻土州交趾。凤宾因俗利民，有发奸摘伏之明。中贵榷税粤西，责县令参谒如司道礼，凤宾率诸僚长揖。中贵怒，欲以税事难之，终不为屈。因劳成疾，卒于官，民哀思之。
　　傅道统　号承宇。万历丙戌进士，授户部主事，历员外郎中。职事之外，闭户自守。监兑江西，严束部纲，军民无嚣。出为袁州知府，饮冰茹蘖、以失上官意，改知汉阳。会有税阉横甚，道统屡与为难，所辖监司遂排挤之，卒罹诏狱之祸。事白归家。何乔远称其直道事人，缘督为经云。
　　苏舜臣　字哲甫。万历丙戌进士，授刑部主事。剖析疑狱，得从末减者三人。补太常典簿，迁六安州，清慎治民，疑岁可得例金千余，悉免之。罢归，贫甚。六安人称其廉直云。
　　郑得书　字子读。万历丙戌进士，授大名令。当官任职，有神君之誉。上官屡欲以繁调之，谢曰：“三辅无弱邑，武城虽小，弦歌地耳。”郡守以为长者，擢户部主事。卒于官。
　　林万祝　字应期。以贤良授浙江丽水主簿。蠲敛理寃，民甚戴之。由于潜令擢柳州卫参军，举卓异，当量迁郡倅。以子梦仪、孙国斓第进士，遂乞归。年八十四卒于家。
　　潘藻　字士雅，洙弟。以明经授宁德训导，抚诸生如朋友。迁广东长乐知县，视民如其身，不取民一钱，以兄澜仕广宪，回避改官，归卒。藻铮铮志古，尝谓曾氏之学，请与必有，正是托孤寄命之根，其卓见如此。
　　林乔木　字泉臣。万历戊子举人，授莆田教谕，擢长宁令。丁艰，起补新城。恤穷黎，奖士类，不异于长而剔蠡蠹树，冰蘖有加焉。以蜚语解组归，士民思之，年六十六卒。

　　●卷之四十四　人物志【宦绩之五】

　　明
　　丁日近　　诸葛表
　　庄懋华　　林有标
　　林维暹　　张翼新
　　陈振扬　　洪有助
　　郭梦詹　　苏守一
　　苏懋祺　　何梦骏
　　蔡立爱　　林肇开
　　杜应楚　　赵世征
　　杨万廉　　洪启哲
　　陈秉正　　林欲■〈木昂〉
　　张赓　　　张巽进
　　邱应和　　黄琰
　　林廷云　　郑际可
　　蔡立敬　　黄淳中
　　翁日脐　　李寏
　　洪启聪　　王廷抡
　　郭如楚　　林锺
　　顾斌　　　洪启孕
　　洪元卿　　李廷槟
　　郭廷礼　　何应明
　　陈位奎　　苏琰
　　陈保泰　　杨景辰
　　徐以任　　张翰冲
　　王宗震　　陈叔揆
　　史书元　　颜益润
　　杨裕　　　颜容彬
　　杨锡璜　　孙扬宗
　　戴相　　　王万金
　　陈龙可　　黄庆星
　　吴载鳌　　张维机
　　郭必昌　　何九说
　　黄庆贞　　李拯
　　吴逢翔　　洪启遵
　　黄桢孕　　黄景孕
　　朱希莱　　邱启雍
　　温明登　　黄景明
　　吴震交　　黄润中
　　吴之琦　　李登云
　　苏国瓓　　何运亮

　　明

　　丁日近　字光元。万历己丑进士，授郾城令，调高淳。民有腴田八千余亩沦于湖，岁苦赔输，为详豁之。诸生贷官廪四百余户，贫不能偿，尽请蠲除。胭脂河承宛、歙上游诸水，而天生桥绾其潴泄，岁久石圮，汇为巨浸，亲率筑之，河水以平。迁南户部江西司主事。卒年五十二。
　　诸葛表　字公仪。万历己丑进士，授行人。尝谓行人数持节奉使，仅牛马走耳，何以报君？一日为勤政讲学疏上之，不报。转行人司副，又转司正，卒于京。
　　庄懋华　字仲玮，国祯子。万历己丑进士。儒雅厚重，不动声色。居官敏练，历仕至湖广布政使，所至皆有能声。
　　林有标　字尔立。万历辛卯举人，授南安府推官，奏绩，署上考。为同官排挤，左迁汝州判，复除瑞金令。多惠政，两载挂冠归。
　　林维暹　万历辛卯举人，教谕平湖。勤训课，赏拔诸生十人，先后登第六人，人服其鑑。邑令王羲民为建凤翥轩。
　　张翼新　万历辛卯举人，历处州府同知。遇事精明，骯髒不阿，御下严肃。遇旱，步祷得雨，岁赖有秋。尤虚怀礼士，始终无间。与叔宪可先后贰郡，《处州志》称媲美焉。
　　陈振扬　字时通。万历壬辰进士，未第，授归化教谕，及登第授分宜令，调高明，迁南户部主事。谪江西布政司经历，迁杭州织造通判。擢宁国府同知，升南户部郎中，旋擢瑞州知府。郡运本色米多逋负，民赔累倾家，为申详奏准改折，出久系狱数十人。请老归，百姓攀辕不能留。
　　洪有助　字懋逊，南安人，徙晋江。万历壬辰进士，授南安府推官，入为工部郎，守广州。改补徽州。访大猾周道明募无名内阉沉继光假勅煽威，置之法。迁广东副使。
　　郭梦詹　字廷璋，惟贤长子。以父荫太常典簿。时值秋祭，孝靖太后为光宗所自出，尚仍妃号，言于太常卿熊公曰：“妃礼可以屈尊乎？速疏追崇而后奉奠。”晋太仆寺丞，擢户部主事，督庾临清，出纳必平，民咸德之。
　　苏守一　字际受。万历壬辰进士，初令滋阳，后补仪真。故事两淮盐贾由税宦给单发捆载，甚为贾病。守一请于当事，罢盐宦而属柄于邑令，著为例。升户部刑部主事。
　　苏懋祺　字子迪。万历甲午举人，授长汀教谕。丁艰，起补乐亭，迁新河令。值辽阳新破，征兵征饷之使，络绎四出，捐俸助费以苏民困。未逾年，七登荐剡，以疾卒于官。
　　何梦骏　字履悌。万历甲午举人，授三水令。始至，视库空虚，梦骏察椽柱蚁蛀，土异色而松，收土令锻之，获白金如故额，人服其识。升常州通判，为三水任内罣议，降调武进等四县。士民保留，改补太仓州判，以病告归。
　　蔡立爱　字忠甫。万历甲午举人，授蕲州知州。藩府麾下有城社噬民者，置之法，州民颂德。丁艰，起补连州。严什伍，宣六谕，所辖邑卫肃然。去之日，老幼攀辕，勒石纪焉。
　　林肇开　云程从侄。万历甲午举人。恬雅端介，为户部榷税，清白不锱。历仕至黄州守，卒于官。
　　杜应楚　字翘甫。万历乙未进士。初授孟令，清民匿军屯二百顷归正赋，开支河以灌民田，筑小金堤以御水患，造郭■〈氵臬〉梁以济往来。调丹阳，核胥吏冒金三千余归公。升户部主事，迁员外郎中，出守南昌。告归，年六十卒。
　　赵世征　恒孙，日新子。万历乙未进士，官袁州安庆知府，转广东按察副使，擢云南布政参政，历广西巡抚。所至加意拊循，率吏绥民。及归，槖无百金，人比之赵清献。
　　杨万廉　字有孚。万历丁酉举人，授溧阳教谕，升国子监学正，擢霸州牧，清白自矢。州多宦官，不与■〈目匿〉，亦不苟取。有以百金乞匾，却弗许。后中谗，左迁韶州通判。告归卒。
　　洪启哲　字子愚。万历丁酉举人，授福安教谕。以其父猷所著《周易翼义》、《四书约说》二书梓行学舍，训课多士。迁饶平令，赋伙民顽，饮蘖茹冰，殚力调剂。为忌者所中，谪浙江按察司经历，旋擢平阳令。简征缓赋，民赖以苏。后以谪归，年七十二卒。
　　陈秉正　字子诚。万历丁酉举人，授龙川令。龙俗常诬，命狱未成而产先析，特严反坐之条，风自此息。擢温州同知，署郡篆，上官方荐实授，竟告归。太史韩若海称其披襟坦腹，饮人以醇，治邑如治家，为政数年如一日云。
　　林欲■〈木昂〉　万历丁酉举人，授程乡令。会岁饥，亟行赈济，躬诣各乡散给，程民戴德，升户部员外郎。
　　张赓　万历丁酉举人，授平湖教谕。勤于训课，所奖拔士，多登高第。丁艰归，囊橐萧然。
　　张巽进　万历丁酉举人，授宁洋教谕。丁艰，补吴江教谕。所至殚心课士，升九江府推官、潮州府同知。
　　邱应和　字中甫。万历戊戌进士，除全椒令，调繁宁国。户口赋役视椒数倍，增社仓，修黉序，搜蠹翦莠，不遗余力。历户部管粮督储，诸务划然。出备兵东瓯，不数载告归。
　　黄琰　字莹甫。万历戊戌联捷进士，授南海令。丁内艰，起补余姚。牟山湖为通邑水利，豪家傍侵为田，申请刬平之，万民利赖。擢南京户部主事，甫数月告归。年七十卒。
　　林廷云　字子腾。万历戊戌联捷进士，历官刑部郎、两淮运判，为南户部管仓政。严收慎放，军民便之。
　　郑际可　字道行。万历己亥岁贡，授清流训导，转三水教谕署邑篆。以诱掖后进为务，督学王公表之曰：“正以立身，勤以课士，学则淹博，才则练达。”升益府教授，致仕归。
　　蔡立敬　字惺甫。万历辛丑进士，授户部主事，监兑两浙，题筦通庾。精心剔蠹，冰蘖嚼然。授兵部武选郎中，出为浙江处道。所治在万山中，最称陋薄。值岁歉民饥，辄便宜倾廪赈之，全活无数。以劳成疾，卒于官。年五十五。
　　黄淳中　字嗣真，凤翔子。以父荫授南京前府都事，迁中府经历，南户部员外。栉垢抓蠹，不避繁琐。擢南刑部郎中，据律推情，多所平反。出守柳州，为政廉乎。因土俗设教禁，范以礼法。去之日，民攀辕遮道。卒年六十九。
　　翁日跻　字舆新。以序贡入太学，铨授吉安府通判。矢心廉慎。历摄永新、永宁诸邑。胥役稔其严明，盥手奉法，循声焯起。卒于官，士民皆陨涕焉。
　　李寏　字宏中。万历癸卯举人，授惠来令。滨海民多不法，横行剽掠，分别罪遣之。仍用为兵捕，计擒海寇三姐老等三十余徒，歼其魁，境内肃然。兼署澄海令，救民疾苦，加意拊循，民感其德，伐石纪庸。竟以劳成疾，卒于官。
　　洪启聪　字尔达，有复侄，南安人，居晋江。万历甲辰进士，授顺天府教授，升户部主事，主北新大军二仓，一切厘剔。典试粤东，以罣误补两浙运判，去蠹裕课，转南兵部武库司郎中。一切器械，简阅精好。中谗，左迁池州推官，寻移都察院经历。以劳卒。子承儒。
　　王廷抡　万历中贡生，任连城教谕。《连城志》称其造士以礼，绰有古风。
　　郭如楚　字樾甫。万历丁未联捷进士，授金坛令，入为御史。疏陈时事数百言，台议伟之。天启间，升太仆寺少卿，以蜚语假归，卒于家。
　　林锺　字廷奏。万历己酉举人，由长乐教谕升南国子博士，改大理评事，移寺副。历户部主事员外郎中，出为云南参议，解云龙州之争，遏永平尉之乱。转广东参议，出诸生龙阶稷于寃狱。方正自持，先在部曹，不为魏阉所致，及摄广臬，不受靖藩之掣。人服其节概焉。
　　顾斌　字质夫。万历己酉举人，授长泰教谕，升广东信宜令，民有“十异政”之歌。海贼李魁奇寇吴川，斌躬属橐鞬督战，贼遁去。省兵诬舟商为盗邀功，斌泣请当道，释活数百人。摄宁白、化州二篆事，皆有惠政。移万州牧，戢峒山黎寇，升蜀府左长史，以母老乞归。
　　洪启孕　字尔哲，南安人，居晋江。万历己酉举人，任枣阳教谕，入为国子监学正。历户部，转大理府知府，累任沧澜、洱海二道按察司副使。时边地多故，启孕荐历剧任，修濠堞，汰冗卒；料寇辑乱，屡著干略；遂以副使摄布政使。未几婴疾归，杜门不出。
　　洪元卿　万历己酉举人，授罗源教谕。偕邑令倪千骥锐意修学，嘉惠作人，学宫赖以大振。
　　李廷槟　字晋澄。万历庚戌进士，授大理寺评事。公正执法，恤刑江北，多所平反。转保定知府，百废俱举。迁贵州副使，为忌者所中。归里，造利涉桥。年七十七卒。
　　郭廷礼　万历壬子举人，授山东阳谷教谕。倡修学宫，集士按期月课，躬为程式，士咸钦之
　　何应明　字曙初。万历壬子举人，授建德令。精于厘剔，稍有余羡，即充各里逋欠。
　　陈位奎　万历壬子举人，授宜黄令。清介自守，有椽以羡余进，辄面赤挥之。卒于官，至无以为敛资。
　　苏琰　万历癸丑进士，授行人，擢御史，罢归。复起巡按贵州。会安酋逆命，特勅为监军。累败贼阵，擒斩巨魁，黔中以宁。未几，谢病归，卒。
　　陈保泰　字子儆。万历癸丑联捷进士，授安福令，擢浙江道御史，巡按粤东。时闽中大浸，截粟数万接济，桑梓利赖。督学南畿，以亲老乞归养，卒。
　　杨景辰、字载甫。万历癸丑进士，授编修，晋少詹事，擢礼部侍郎掌院事，教习庶吉士，升礼部尚书。崇祯元年，与来宗道同入阁，所敷陈皆正直忠厚。如叙川功而汰冒滥，录忠党而起废锢，惠全闽而停加派，皆默维养天下以和平之福。又尝奏营伍虚冒之弊，谓领饷有兵，操练防守无兵，京营宜责成提督及巡视衙门，九边宜责成督抚清查振刷。上嘉叹之。后以事罢归。
　　徐以任　字维尹。万历乙卯副榜，授台州训导。与诸生讲明正学，皆经济实用。升秀水教谕，教士如台。以老疾归。
　　张翰冲　号凌九，万历丙辰进士，授金坛令。讼狱无滞，催科有序，救蝗蝗绝，祷雨雨应。入觐，卒于京，年五十三。
　　王宗震　万历戊午举人，授崇仁令。流寇七千余犯乐安，距崇百余里。宗震修葺城垣，增高雉堞，为守御计。比五月，贼侵崇界，乘雨直薄城外。宗震登城固守，火炮矢石齐下，贼多伤毙，围始解。嗣援兵至，四面击杀、贼乃遁。巡按倪元珙叙功未上，而宗震以不避鼠器，计典、罢职。具揭陈奏，晋阶奉直大夫。
　　陈叔揆　字执卿。万历己未贡元，选高州训导。诲诸生以先大伦而后文艺。摄令英川，清白自矢。迁长乐谕，郡人追思，立碑纪之。再迁兴化教授，告老归。
　　史书元　岁贡生，授大埔令。折狱明决，尤恤民艰。洪水冲突，为请蠲赈，所活无算。后以中蜚语去，民感德之。
　　颜益润　字道文。四列副榜，授溧阳主簿，赈饥活民。嘉靖间，倭劫祖父母柩，入寨赎回。署益阳令，俗轻生图赖，特严反坐。升光禄寺丞。归家，还兄债，人服其孝友。
　　杨裕　以掾吏任台州宁海丞。清军伍，督粮饷，剔胥吏之奸，均陂塘之役，雪寃枉之狱，宁民悦之。
　　颜容彬　字士华。就成均，援全州州同。廉洁自持，理寃出滞，多平反。年饥，捐俸赈活，民歌其政。大计入觐，迁吉府审理，既署长史司事。乞归侍母，年八十一卒。
　　杨锡璜。字婴孺。万历己未联捷进士，授金坛令。再任即墨，皆冰兢自守。政崇宽大。置孳生馆，令无子狱囚得纳室生子，不至灭祀，囹圄生春。以不能取容，为监司所忌，左迁徐州判，调深州。终以不合于时。告归。
　　孙扬宗　字德和。为掾吏。考选，授望高巡检。地介肇广，萑苻时闻。严斥堠，勤训练，盗发辄捕，自是无伏莽，上官交称其贤。满秩，当赴京，以橐装不备，归卒。杨道宾铭其墓。
　　戴相　天启壬戌进士，授永嘉知县。悃愊无华，安静不扰，有古循吏风。后历官御史。
　　王万金　字世发。天启壬戌进士，授湖州推官。丁艰，起补黄州推官。更约法，示明恕，按律乎反，民称不寃。分校棘闱，虚衷检阅，士望归焉。午八十六卒。
　　陈龙可　字蛩潜。天启壬戌进士，选南京户部主事，榷淮安钞关。冗役浮例，革汰靡遗。转员外郎中，迁琼州知府。追产立周节妇之嗣，刺血辨范指挥之男，惠声懋著。后二年告归。
　　黄庆星　字俞平。天启辛酉甲子副榜，就铨授国子监典簿，转顺天府通判。大都督傅国柱恃戚畹夺地虐民，持以法，三疏纠之。巡视南城，擒莽戎李海钿等论罪，畿甸肃清。以父老乞改南，迁南户部主事。抗疏言兵，洋洒数千言，皆切时务。假归省视，卒于家，年四十九。其弟庆华，为御史，疏请恩恤，赠庆星大理寺右丞，赐谥忠安。
　　吴载鳌　字大车。天启乙丑会试中式，崇祯戊辰殿试，授澄海令。恺悌宣民，左迁浙江按察司经历。越年，擢金华府推官，雪马文绍等十余人寃狱。历署杭、湖、严三府推官，尤多平反。迁工部主事，督明智草场。转运橐秸，复命，榷淮安关。以劳绩擢广东佥事，备兵罗定，条教大行。旋里。唐王入闽，起侍读学士，仍辞归。卒于家，年五十九。
　　张维机　字子发，维枢弟。天启乙丑进士，选庶常，授检讨。癸酉，典浙江试，升左春坊左赞善，晋右春坊右谕德，兼翰林院侍读。疏请止番役以杜告讦之渐，停内操以固寰极之防，不报。己卯，典试南畿，道经燕、齐、淮、泗，见蝗蝻蔽天，洪水漂没，上恤灾、固本二疏，升庶子兼侍读。壬午升少詹兼侍读学士，寻补正詹掌院篆。陈《选将》、《练兵》、《屯田》诸疏，下部覆行。癸未，廷推礼部侍郎，兼翰林院侍读学士，教习庶吉士，仍掌院事。甲申三月京，师陷，被执幽禁四十余日。后引年归。
　　郭必昌　号太薇。天启乙丑联捷进士，授杭州推官。剖决如流，宿案风扫。擢御史，陈利弊，凿凿中窾，多报可。巡视芦沟桥印马屯田，既而巡按浙江，凡所属吏黜陟不爽。复以平寇功推京堂，为忌者所挤，出参政江西，分守湖西。至临江，视事数日。值楚寇窃发，亟命修雉堞，核军实。已而寇果围城，奋力堵御，贼技穷引去。丁内艰，归。
　　何九说　字兄悌，乔远季子。以荫授太常典簿，晋太仆寺丞，署京营库藏之务。稽阅营马，革毙马之军，不惮大僚私人，皆以法绳。寺库所贮皆边储，每差运，依原解交发，一无所染。改南户部主事，晋本司员外郎，分司水西门。往关门诸无赖率借访状为阱，九说惟取足常额，商人德之。擢云南永昌郡守，赴滇，行至袁州，病卒。
　　黄庆贞　字俞正，汝良三子。以荫入成均，待诏金马门。抗疏陈言，屡见嘉纳。嗣授兵部职方司主事。复屡上奏章，忧时激切，反复动至数千言，时不能用。归侍养，卒子家。
　　李拯　崇祯戊辰进士，授上虞令。所案讼牒，明是非而止，罕及刑楚，民服其明恕。出五年清俸以治学校，不借民工，不资赎锾，而经营可垂永久，升户部主事。
　　吴逢翔　字穉震。崇祯戊辰进士，授归善令，改调长沙，历刑部员外，擢金华知府。时蓝客为乱，当事欲剿之。逢翔躬驰至垒，谕以祸福，即解散。力请当事诛其魁，余悉贷之，计全活四千余人。迁广东岭右参议，告归，年八十卒。
　　洪启遵　有声侄，南安人，徙居晋江。崇祯戊辰进士，授吉安府推官。性刚直，不畏强御，民有寃抑，辄求启遵理之。贵势以为不便，而启遵持益力，无敢干请者。事必屡讯，故平反独多，民咸德焉。后擢台谏，有直声。
　　黄桢孕　字维宁，凤翔长孙。以荫授正定府通判，摄南宫、获鹿二邑篆。切抚循，明听断。秩满，擢和曲州牧，恩威一禀乎法。抚军蔡侗凡器之。丁艰归，服除赴补，卒于京。
　　黄景孕　字景止。崇祯辛未进士，授户部主事，出榷九江关。是时湖北蠢动，佐抚军画机务、调兵食，咸中窾。复亲提兵往援黄梅，抚按交章论荐。转本部员外，升云南司郎中。会言官弹劾丁巳年散粮侵欺事，波及罢职。
　　朱希莱　字伯宰。崇祯辛未进士。授公安令，改襄阳，治行称最。擢兵部职方司员外，历郎中，升大理寺卿。奉命稽核户兵二饷带，册库悉心稽核，略不狥情。
　　邱启雍　字然卿。就郡掾。满役，试吏部，授瑞金尉。先后四载，与邑令林公堵公共心治政。迁增城乌石巡检。萑苻如林，督逻者，搜其党，群盗惊为神明。丁艰归，敝笈萧然。
　　温明登　字宜侯。崇祯癸酉举人，授河源令。甫至，流寇充斥。修城垣，备战具，擒为暴者七人戮之。督兵破贼于茅田蓝口，捣平其巢。积劳成疾，乞归，数年卒。
　　黄景明　字可文。祟祯甲戌联第进士，授长乐令，平反被诬窝盗数十家。擢礼部仪制司郎，督学粤西。迁浙江三衢副使，雪巨寃，阻开采之役，民赖以安。归，卒年八十二。
　　吴震交　字黄初。崇祯甲戌进士，授南兵部主事，督理船务。旧艘半朽败，篙师多虚籍糜费，力绝其弊。升武选郎中，出守维扬。妖僧簧众，至即捕治，政声大著。假归不出。
　　黄润中　字嗣雨。崇祯丁丑进士，授刑部主事，多平反。转礼部祠祭员外郎，简撰修《实录》，教习驸马，督学河南。擢惠潮兵备道。时有大帅吴某日事诛求。润中以礼恳其剿贼，勿扰我民。大帅感动，出师剿寇，潮民以宁，以病归。
　　吴之琦　号雪因。崇祯丁丑进士，授青浦令。五载多惠政，户皆颂德。时旱，日暮步行梼雨，酷暑不少休。升礼部仪制司主事，临行攀辕者塞道。
　　李登云　字锺表。崇祯丁丑进士，授金坛令。时值用兵，财饷倚办，登云加意抚字。县寇窃发，擒斩巨魁，余党悉平。又白寃狱，不受富家之贿。升刑部主事，历员外，致仕归。
　　苏国瓓　字瑜公，梦仪第三子。崇祯癸未进士。为山东道监察御史，上封事，有视朝宜早，阁票宜复，丝纶宜重，召对宜节四款，并嘉纳。丁父艰归，寿七十三卒。
　　何运亮　字中寅。崇祯癸未联捷进士，授海康令。赈饥馑，涤烦苛，有何佛之称。调南海令，首邑繁剧，加意抚绥。擢工科给事中，升观察督盐政，晋太仆寺少卿，仍理盐政如故。锄弊恤商，粤人德之。是时军兴旁午，预贮榖数万石，以资飞輓，事闻，晋阶一级。丁内艰归。

　　●卷之四十五　人物志【宦绩之六】

　　国朝
　　邓孕槐　　郭炜
　　黄熙孕　　庄际耀
　　黄徽孕　　黏本盛
　　黄志美　　张汝瑚
　　蔡承锡　　蔡庆旺
　　黄志遴　　黄骊信
　　陈呜銮　　邱锡
　　黄隆　　　尤穉章
　　杨孟瓛　　丁■〈禾秉〉
　　何承都　　柯赓昌
　　黄颢中　　黄袠孕
　　吴愈圣　　杨于先
　　龚必第　　吴锡孕
　　颜凤姿　　陈殿栊
　　郑朝清　　郭世纯
　　黄之騄　　何芳腾
　　郑长青　　蔡时光
　　黄朱勖　　郭焻
　　郭世绳　　朱昙嘉
　　黄士垐　　洪承龙
　　林逢泰　　许谦吉
　　李为观　　洪奕懿
　　黄嘉爵　　黄明
　　陈俞侯　　庄延裕
　　黄式度　　郑仲谋
　　周文骥　　蔡协吉
　　周韶曾　　蔡致远
　　林逢济　　陈善
　　纪宗瀚　　黄裴
　　吴一豪　　万际璋

　　国朝

　　邓孕槐　号台生。崇祯庚午举人，顺治元年授顺天府推官。尽心恤民，谳狱公慎。擢广东道御史，巡按江南上江，兼理漕储庐政，冰蘖自持，宿蠹一清。复按真、顺、广、大，兼管紫荆、密云等关，兴除举核，矢慎矢公。四郡当彫残后，地荒民散，陈疏请豁粮，累三人而后报可。丁外艰，归，卒于家。子■〈火鼎〉。
　　郭炜　字闇生，如楚子。崇祯庚午举人，顺治初官广东高雷廉道副使。遇贼不屈，贼亦以好官敬之，寻病卒。
　　黄熙孕　字维敬，凤翔孙。崇祯辛未联捷进士，顺治初授南海令。竖椿门以防海患，饬战具以剿海寇。擢户部主事，转礼部员外，迁郎中，奉使江西。丁祖忧，起补原官。仗中枢节，建牙吴越，推诚怀来。事竣，纳印节，由尚玺历银台冏卿，晋刑部侍郎。以年老乞归，年七十八卒。
　　庄际耀　字澹若。崇祯丙子举人，顺治初授政和教谕。以砥砺名节、涵养德性为多士倡。擢山西乡宁令。土产煤炭，旧时官每行查私窑，多所需索，价由是贵。际耀令自报，不差一役骚扰，煤价以平，远近戴德。以老告归。
　　黄徽孕　字吉臣，凤翔孙。崇祯丁丑联捷进士，授绩溪令，调桐乡。冰蘖自守，厘剔蠹弊，迁刑部主事。顺治初，擢御史，出按山西顺天，综理烦剧，苏息凋敝。升兵部左侍郎，居中调度，稽核兵饷。以疾乞休，卒于家。
　　黏本盛　字道恒。崇祯己卯举人，顺治初授河南推官，务平反，出寃狱。入为给事中，历吏、户、礼、兵、刑五垣，前后疏五十余上，皆关国计民生。又疏请盐折归县，严禁私派，泉郡受其惠焉。由礼科都给事升京堂。卒年六十七。
　　黄志美　字令士，熙孕子。崇祯己卯举人，顺治初授广东高州知府。宽和无忤，民有兄弟争产及后母讼前妻子不孝，感以天良，各自悔悟。后解组归，寿九十卒。
　　张汝瑚　字夏锺。崇祯壬午举人，顺治初授清源令。邑赋役为累已久，清查厘革，民蒙其德。永济渠逶迤三十里，岁久淤塞，被豪右占耕百余年。汝瑚稽邑乘，不避劳怨，请于上官，浚复之。在任七载，因盗案诖误，报罢。嗣起补安陆府通判，却例金以千计。后告老归。
　　蔡承锡　字畴夫。岁贡生，顺治三年丙戌考授漳平教谕，迁真定县丞，升饶阳、宁晋二县令。勤慎爱民，卒于官。榇归，两邑百姓泣送，相望于道。臬司王原膴赠额曰“两邑甘棠”。
　　蔡庆旺　字于曾，承锡子。顺治三年丙戌考授福州教授，调台湾。秩满，迁屯留令。三载致仕。庆旺秉铎四十余年，修宫墙，饬礼器，整肃学规，教人以端士行为先。及宰屯留，勤慎爱人。告归，百姓遮道以送，勒碑曰“上党著声”，年八十五。
　　黄志遴　字铨士，熙孕子。顺治丙戌联第进士，选庶常，授国史院编修，与纂六曹章奏。累升至少詹事，出为湖广左布政。劝民农桑，为守令倡。值军事旁午，转输粮饷，绥辑百姓，赈恤流寓，督抚交荐卓异。丁内艰，除补云南，改贵州，未行而卒。年五十，门人熊伯龙为铭其墓。
　　黄骊信　顺治三年丙戌考授番禺教谕。洁己礼贤，士类咸钦。倡建学宫，重修名宦乡贤各祠。丁父艰，除服，不复出。课授后进，户屦满焉。
　　陈呜銮　字殿甫。顺治三年丙戌以人才举授大埔令。调海阳，军兴旁午，加以岁旱，经理兵食，周恤民隐。时提督李成栋倡叛会城，两粤皆陷。呜銮不污伪职，间道归，抵家而卒。
　　邱锡　字尔衮。顺治戊子举人，授瓯宁教谕，内升国学典簿，迁行人司副，旋转正。又升刑部员外，鞫狱维允。晋兵部郎中，出守广平。谳决以三日为度，案无留牍。饬伦纪，正风俗，教化修明。后解组归，卒于家。
　　黄隆　字增芬。顺治戊子举人，授教职，擢国学博士，升兵部主事，迁户部郎。历官十五载，清操甚著。以事罣误，寻复原职。备兵甘肃，转荆南副使，分守郧襄。崇儒重士，人为奋励。逾年告归，死于家，郧阳士民思之不置。
　　尤穉章　号雯庵。顺洽戊子举人，授宜黄令。邑接壤虔化，山寇鸱张，穉章相度阨塞，设弁兵防其要害，民得安枕。宜困征徭，额外数倍于公，刬除积弊，编民嘉赖。县治火毁，赁屋而居，捐俸倡建，焕然一新，绅士为文勒碑纪之。
　　杨孟瓛　字巨山。顺治戊子举人，授上杭教谕。专意训迪，苜蓿自甘。有诸生为乡民所讦，邑令牒致之。孟瓛谓两造中有里民，非学官所应理，力辞焉。卒于官，榇不能举。令蒋廷铨倡捐，诸生各致赙，始得归。
　　丁■〈禾秉〉　字幼平。顺洽戊子拔贡，授推官，改永清令。升绥德知州。丁内艰，起补陕西宁州。宁赋视他州县独倍，■〈禾秉〉力恳制军，连疏入告，得照邻邑。题授知府，谢病归，卒于家。
　　何承都　字玉水。顺治己丑进士，授刑部主事。越年，巡按陕西，疏陈巩昌营兵侵夺民居，请归原营兴建营房安插。又疏请即营兵定为戍卫以荒屯，令守兵耕种。凡所奏皆有裨于国计民生。得报，可。以疾卒。
　　柯赓昌　字贻赳。顺治己丑进士，授潜江令。时湖南未靖，大兵过潜，调度有方，毫不扰民。汉水为患，躬率修堤，民赖以安。擢礼部主事，告归。癸酉典试河南，所取解元冉觐祖为理学名儒，人服其识。卒于官。
　　黄颢中　字嗣昭，凤翔第七子。顺治己丑进士，授浦江令。兵燹之余，民窜地荒，颢中发仓廪、集流亡，冰蘖自甘，殚心抚字。复兴学校，育英才。上官方拟推荐，竟积劳成疾，卒于官。
　　黄袠孕　字维湘，润中次子。顺治丁卯举人，授崇仁令。政务宽大，与民休息。兑收漕南二粮，力除积弊。起补肃宁，治一如崇，甫四十日，卒于官，肃民哀哭送之。
　　吴愈圣　字用退。顺治壬辰进士，授户部主事，历员外郎中，擢户科给事中。疏言：“礼臣清察举人等欠粮，南省议黜，东省独免，轻重不均，乞一体免议，所全实多。”补礼垣，复奏恤盐丁、靖海疆、弭逃兵、豁荒丁四事，尤大有裨桑梓。出典浙江乡试，以病致仕。年六十五卒于官。
　　杨于先　字野若。顺治壬辰进士，授衡州推官，以诖误改补常德。有巨盗夤缘当道，狱久不决，于先据法力争，竟如所请，治之，群盗敛迹。后卒于官。
　　龚必第　字体升。顺治壬辰进士，选庶吉士，改授南昌府推官。谳狱平允，直道自守，不肯阿顺迎合，竟以此忤上官。归居家二十余年卒。
　　吴锡孕　字孕何。顺治壬辰岁贡，授鄠县令。听断明决，催科仁恕，革里胥摊派之累，除丈量伪增之害，民感其德。以不能取容被劾归，饯送遮道。年八十三卒。
　　颜凤姿　字启彰。顺治甲午举人，临洮府推官，改广宁县令。地僻民朴，率以镇静。邑少读书，加意振兴。构清风亭，邀士子讲学其中。月定两课，启迪详明，远近向风。
　　陈殿栊　字宅人。顺治甲午举人，授建阳教谕，升博野令。按额稽核，岁赋正供外，毫无所征。复勤听，断事无大小，尽一日判决，不令守候。拖累以疾，卒于官。年七十一。
　　郑朝清　顺治甲午举人，知万县，《四川通志》称其为政清严，士民怀畏。
　　郭世纯　号昆治。顺治乙未进士，由部郎出为池州知府。为政严明，奸吏惮之。
　　黄之騄　字御远。顺治丁酉举人，由内阁中书升刑部广西司主事。历员外郎中、三任刑曹，一以仁恕为本，多所矜全。出为大理知府，边地人不知学，之騄加意劝勉，文风渐起。居家孝友端方，有姊适柯，孀居抚孤，甥煌生，分租给宅，如同已子，教育周至。其他行事，皆可为人羽仪。卒年七十有七。
　　何芳腾　字德迈。顺治戊戌进士，授雷州府推官。广属死囚扳诬诈索无辜，累累入狱。芳腾翻阅旧牍，彻底清刷，严行饬禁，自是扳诬风息。罣误，降补宁波府经历。莅任数月，丁艰归。
　　郑长青　字震生。顺治戊戌进士，授保宁波府推官，多平反。秩满，升兖州府河防同知。履任未几，牛市屯河决，徒步堤上，相地宜，因水利，动帑修筑坚好。擢平乐知府，改授思恩。洁清自矢，以持大体，不更张，为安边善策。竟以勤劳王事卒于官。年六十八。
　　蔡时光　字君龙。顺治辛丑进士，授推官，奉裁改授长洲令。芟锄豪暴，狐鼠屏迹。以母老告归，养志承欢，不干外事，高风至今乡里传诵。
　　黄朱勖　字勉之。崇祯丙子举人，授桃源令，调西充。康熙二年，任永福令。地方初定，劳来安集，民渐复业。时剧贼莫扶豹等恃险劫掠，朱勖单骑至贼巢，开诚慰谕，贼党皆感泣解散，地方悉平。后告归，士民立石纪其德。
　　郭焻　字元生，如楚子。康熙初由明经授茂名知县。为政以廉平著闻，卒于官。
　　郭世绳　号木斋，如楚孙，炜子。康熙初由明经授湖广石门令。居官有廉能声，以疾告归。
　　朱昙嘉　字云若。康熙癸卯举人，授上杭教谕，升汀州府教授。课诸生敦名节，上官器之。昙嘉朴诚，自矢以忠厚积德训子孙。寿八十八。
　　黄士垐　字尔滋。康熙初，粤西军前効力。事平论功，授义宁令。莅任四载，百废俱兴。以才调灵川令。倾囊筑巨堰以资灌溉，民名之曰“黄公堰”。清白归里，年七十四卒。
　　洪承龙　字彦飞。康熙甲辰进士，授浦江令。访革龙江关落地税陋规之病商者，及里役杂徭之病民者。遭凶岁，煮粥赈救，多所全活。迁桂阳州牧，擢户部员外，迁工部郎中。洁己奉职。寻出为肃州参议。年七十请疾归，数年复以河工召，卒于乐城。
　　林逢泰　号汇庵。崇祯丙子举人，授陇西令。康熙间补陕西三水令。建公堂县署，筑城垣戍楼，浚文庙泮池，甃西溪便桥，修邑志，豁荒粮，改征折色，请免车辆夫驴，善政种种，小民怀之。
　　许谦吉　字二言。康熙己酉举人，将乐教谕，有贤声。迁江华令，将人士遮道拜泣。其治江华，教孝教忠，日以整饬风俗为务。性戆直，绝去逢迎。尝曰：“我为民牧，知有民耳。脂韦弥缝不为，亦不能也。”在位八月，以病告归，囊如洗。
　　李为观　字孺宾。康熙甲戌进士，授武陵令，爱民如子。供亿大兵，指画多中其要。上官推事卒以军需支吾不济，降调，士民争馈薪米至家。倡筑六里陂，利益桑梓。为观长于诗文，尤工书法，得其片纸，珍如拱壁云。
　　洪奕懿　字求仲。康熙壬子举人，福清教谕，迁汀州教授。丁艰，起补福州教授。升粤东会同令。恺悌和易，先教化而后刑狱，不以苛细为能。辛丑春，以最行取，病卒于官。
　　黄嘉爵　字勗斯。康熙癸丑以例贡与修《一统志》。繙绎议叙，授歙县丞。历署贵池、祁门两县篆。有群盗行劫，污辱妇人，事觉，百计夤缘，希冀免死，延数任不决。嘉爵严鞫得实，即按律立拟大辟，江北士民，无不称快。
　　黄明　字龙光。康熙十三年由海上归命，以武职改文职，授临安知府。禁派革耗，捐修文庙，设立义学。捐常平仓谷，劝垦荒田。时杨宗周窃据，明亲赴招抚。宗周投诚，升川东道，历平庆西安道。旋擢江西按察使，复升浙江布政使，卒。
　　陈俞侯　字扬卿。为诸生，康熙间以父洪谧荫授济东道。作贤孝之歌以化俗，察强梗之恶以安民。督赈高唐等处，分给有法。十五年间再摄藩篆，一摄臬篆，三摄道篆，咸称贤能。丁内艰，起补永昌道参议。附荐卓异，升四川副使，治如山左。以年老告休归，年七十六卒。
　　庄延裕　字素思。康熙己未进士，选翰林院庶吉士，纂修《十六国史》。壬戌以病假归，浚其祖所筑盈塘，恢扩水利，乡人德之。又倡修蔡文庄祠。假满赴京，道卒，年五十四。
　　黄式度　字奕坦。康熙庚申举人，授沙县教谕，调凤山学。与修《台湾志》。升临县令，尽革催科耗例，每受讼牒，多令里老和解之。以办理军饷劳瘁，卒于官，赐驿驰葬。
　　郑仲谋　字公翼。康熙辛酉举人，授长兴令。勤政恤民，革除漕耗。丁内艰，民号送数十里，勒石纪绩。起补湄潭，振兴学校，休养穷黎，苗酋土司亦歌颂不置。秩满，擢銮仪卫经历。踰年卒于官，年七十五，邀恤典驰驿归葬。
　　周文骥　字龙友。康熙时以员外随平广西，招服郭义等十万余众归诚，题授参议，道又招服黄明等大小眷口三万余归诚，粤西遂平。归里后，见围头沿海等澳网税杂派等项，民生日瘁，身赴部院金，请豁，民赖以安。
　　蔡协吉　字舜孺。康熙间与父呜雷、弟源由海上归命，呜雷授参议，源授西安府同知，协吉授按察司佥事。外巡九江，管理关务，遍询榷政利弊，力行兴革，政简刑清，税额亦足。为政崇大体，不尚苛细。民以事至庭，虽髦稚皆得达情。视事终日，不闻敲扑声。
　　周韶曾　字闻仲。康熙间由监生捐州同，授和州同知。清慎自矢，革陋弊、严稽察，奸宄潜踪。凡有裨士民者，力请州牧行之。升本州知州，和人爱戴。以勤卒于官。
　　蔡致远　字君博。康熙壬戌进士。未第时，受福宁学正，端士习，勤课艺。既登第，授井陉令。捐俸备贮，请帑赈饥；为文以除蝗虎，祷神以却疫疠，民称父母神君。擢吏部文选司主事，冰蘖自持。历员外郎中，以疾归，卒年七十一。
　　林逢济　字存定。康熙甲子举人，授怀远令。邑被水灾，发仓宽赋，鞫疑狱，励文风，多有善政。后归，未抵家卒。
　　陈善　字孙敬。康熙间以明经効力长沙军前，叙功授上海县。决疑雪寃，几数十案，有神君之号。邑赋重民困，寓抚字于催科，民赖以苏。以亲老终养，服阕补兴宁令。威惠兼施，民猺感服。告老归，年八十四卒。
　　纪宗瀚　字亨汝。康熙甲子举人。任闽县教谕，勉士以植品敦伦。连丁内外艰，起补崇安教谕，教如闽。乙酉偕弟宗汪上公车，道中得病归，至崇安卒。
　　黄裴　字岩伯。康熙甲子举人，侯官教谕。教士具有条理。丁艰，补长汀教谕。汀故朴地，士习颇浮。裴饮射读法外，未尝数谒令长。接生徒讲论，务尽其诚，有古师长风。
　　吴一豪　字贞甫。康熙丁卯举人，授瑞金令。革除火耗，民乐输将。勤理词讼。清盐政之包私，以便商民。开盘山之孔道，以利来往。署石城，政简刑清，治一如瑞。嗣因罣误罢归，年七十卒。
　　万际璋　字以昭。康熙间随父正色平两岛，论功授左部督，改除南汝佥事。有才名，旋署开归道，理河北漕，定斗式，平量法。建信阳奎星楼，以兴文运。四署臬篆，迁河东参议。着劳绩，升右江副使。有平獞功，迁荆南参政。未行，调两广盐道。复署东粤臬，定大狱四十案。以疾卒于官。

　　●卷之四十六　人物志【宦绩之七】

　　国朝

　　林洪烈　　陈元焱
　　江之炜　　黄天简
　　刘琦龄　　黄志弼
　　施奕簪　　陈元焕
　　陈元燠　　郭必绪
　　苏壎　　　蔡任鹄
　　陈正朔　　蔡继祖
　　蔡宸升　　丁文麟
　　纪宗汪　　黄为汉
　　王孔彰　　何秉忠
　　张云路　　林逢春
　　林逢都　　洪达遵
　　郭赐英　　朱九拔
　　王学懋　　陈士芝
　　丁莲　　　蔡元成
　　颜仪凤　　林中梅
　　黄廷昌　　施士岳
　　许元烜　　蔡宾兴
　　黄焕彰　　陈之缇
　　施廷瑞　　张廷煌
　　李倪昱　　陈熙塙
　　王世茂　　吕日登
　　谢重灿　　万承箕
　　王天庆　　朱泗宗
　　陈兴国　　吴九美
　　苏祉　　　陈冠世
　　杨应葵　　陈亮世
　　张有泌　　柯可栋
　　张文秸　　蔡焕章
　　曾天鑑　　林简士
　　罗岳珪　　蔡廷魁
　　郭赓武　　张方高

　　国朝

　　林洪烈　字孙肯，象祖子。康熙辛未进士，除沔阳令。值岁祲，开仓赈济，流亡悉复。文庙倾圮，重新修建。擢吏部文选司主事。首议铨法，举人单月兼选，奏行，仕路疏通。升稽动司员外，左迁大理评事，历寺副、寺正。执法如山，决狱平允，声称大著。迁鸿胪少卿，授太常寺少卿。丁酉，典湖广乡试。使还，卒于官。子为墉、为垣、为城。
　　陈元焱　字淡士。康熙丙子举人，授广宗令。识精才敏，济以仁慈，锄巨棍姜姓之害民，释无辜被诬之良善。修文庙、振学校，种种善政，邑以大治。后官部曹。告归终养，年六十四卒。
　　江之炜　字原闇。康熙丙子举人，授南海令。案无留牍，狱多平允。报最，需次部曹。复补元和令。二年，调嘉定。两县积欠粮银七十余万，设法催科，不事扑责，逋赋立清。擢太仓直隶州，政平人和。州俗停柩郭外，朽骨堆积，买地以瘗埋之。年老致仕归，年八十有九。
　　黄天简　字惟叔。康熙丙子举人，授蒙城令。蒙为山陕孔道，百货络绎，每漕运起，悉召商船分载，埠役藉是以困行人，天简知其弊，捐俸买数舟分载，商民交戴。其他善政类此。以病乞休，未及发，卒于官。
　　刘琦龄　字稚玉。康熙丙子举人，授澄海令。革免渔课，羡余详宽，盐堀崩垫。修葺学宫，请增科岁弟子员额。完堤防，赈饥民，归难船，历有善政。后忤上官，归，邑人遮道跪送，行三宿而后出境。
　　黄志弼　字彦伯。康熙已卯举人，授东明令。兴利除害，招抚流亡。遇灾亲自散赈，民沾实惠。振兴学校，设立讲院。旧有积案，悉皆判决，远近称神。以年老乞休归里。
　　施奕簪　字佩其。康熙己卯举人，授内黄令。邑有黄沙滩，为黄河故道，两岸崩坏，捐俸疏河筑岸，闾里安居。挽运陕西刍粮，叙功。丁艰，起补，历永济、登封，皆有善政。以年老告休归。年八十三卒。
　　陈元焕　字章士。康熙间以明经授行人司正，迁刑部员外，升兵部郎中，守威宁。当黔极边，苗性顽悍，讼诉繁积。元焕平恕剖决，苗民帖然。卒于官，民哭奠数十里不绝。
　　陈元燠　字哲士。康熙间由监生捐州同，授贵县令。讯前官成案，得讳命诡盗实情，翻案申详，民称神明。迁宁州牧，开仓赈济，全活甚多。调泾州牧，勤劳称最，升保宁府同知。分驻南部，稽查盐茶，井井有条，上官器之。乞休归，年七十四卒。
　　郭必绪　字思武。康熙己卯举人，授仪封令。兴学敬士，宽政阜财，缉奸治盗。悯穷民无力营葬，捐俸买地七十亩为义冢。以母老告归。
　　苏壎　字宫声。康熙庚辰进士，授江宁令。平恕为政，尤推礼士类，桐城方苞居江宁，以波累被逮，极力周旋存恤。后苞起官，历显仕，感深骨髓焉。以捕盗被劾，民拥留不得，日到寓进薪米蔬菜，至今人犹思之。
　　蔡任鹄　字诒翀。康熙庚辰进士。夙负经济大志，弱冠时，海氛未靖，条陈救时方略上之，当事多有采择。登贤书，司铎诏安。有诸生锺姓者，以小故为驿丞某所害。丞故贵显旧交，为请于鹄。鹄申督学，言士不可辱。或劝其稍为委蛇，卒不少挫。既登第，选湖广景陵令，以病免归。
　　陈正朔　字寅长。康熙壬午举人，授龙岩教谕。课督诸生，精勤靡懈，岩人雕像祀焉。升漳州教授，奉檄分修《福建通志》。擢国子监助教，以父老假归。年八十有三卒。
　　蔡继祖　字贻皇。康熙壬午举人，授山东郓城令。筑渠利民，谳狱多平反。在任三年，清慎仁恕，民咸怀之。以老告休，送者遮道。年八十卒。
　　蔡宸升　字诒迎。康熙壬午举人，授海澄教谕。廉洁自持，一介不取廪银廪米，贫生租谷尽数给发，不染丝毫。捐俸昉修文庙，葺名宦祠，堂宇焕然。己酉赴省送考，卒于三山旅舍。
　　丁文麟　字天瑞。康熙壬午举人。少与从弟屺同学，屺以诗名，文麟以文名。授柳城令，其邑民三獞七，颇难驯服，文麟以简易为治，民猺相安。未三年卒于官，民哀思之。
　　纪宗汪　字仲顷。康熙乙酉举人，授归化教谕。教士以饬纪励节为先，阐扬幽闺节烈。升国子典籍，校刻经书六种，殚力稽劾。丙辰恩科，在京游宦贡监，无本籍文结，不许进闱。力陈祭酒扬名时宽禁，奏准取同乡官结。多士感戴。迁礼部司务。假归，卒于家。年七十九。
　　黄为汉　字于章。康熙乙酉举人，授贺县令。以事罣误，起补河间令。清积逋，厘宿弊，修堤栽柳以御河决，营房、烟墩、炮台次第缮葺。旋署静海令。运河冲决，督工修筑，堤坚如故。复署衡水及本府河捕同知，以前任事罢归，年七十一卒。
　　王孔彰　字曾言。康熙乙酉举人，授迁安令。邑治辽阔，稽保甲，严缉捕，闾阎安枕。听断明决，以刚直忤归，家徒四壁。朱文公泉山讲院久废，陈于太守王廷诤，廓清重修，集士肄业其中。时论伟之。年九十余卒。
　　何秉忠　字礼尚。康熙丙戌进士，授昭化令。行阡陌，劝民垦辟。择子弟开敏者，往学官肄业。讼牒随时决断，两造悦服。会松潘、打箭炉两处调兵拨饷，羽檄交驰，民帮役者先近次远，役前息后。秩满，行取入都，士民祖道。以部主事补用，未得缺，卒于京，年六十六。
　　张云路　字尔羽。康熙丙戌进士，以挑选能员効力粤西，署左州牧。时州县藉河工助饷加耗云路，悉罢之。毁违禁狱床，民并勒碑纪德。改授阳朔令，未几病卒于官。
　　林逢春　由例贡生捐部主事，授户部主事，升员外，擢刑部郎中。秩满，升宁波守，改授吉安。屏苞苴，除陋例，赈灾浸，鞫狱平允。有千总杨应龙积逋粮，株累民数十家，查验仓收，尽为摘释，民困获苏。后调赴军前，解运骆驼，军功议叙，升副使。旋升永彬道，未赴，改工部都水司郎中。
　　林逢都　康熙间以明经捐主事，授刑部主事。情罪微暧，必反复推勘，轮值提牢，捐给衣粥，必周必匀。改授工部主事，监督太平仓。谨出纳，严扃钥，胥吏无所容奸。秩满，升贵州安顺府知府。丁艰，服除补凤阳知府。屏苞苴，剔积弊，百废俱兴。以足疾告归，卒于家。
　　洪达遵　字君恪。康熙戊子举人，授罗源教谕。召诸生讲明实学，以身先之。敝衣敝冠，藜藿不给，恬如也。达遵为诸生时，负夙望，既司铎，以寒氈支持家中弟侄，无倦色。故贫日益甚，士类重之。
　　郭赐英　字其卿。康熙戊子举人，授连城教谕，选安陆知县。以父老改授漳平、长泰教谕。所至率谙生讲学论文，深得士望。
　　朱九拔　字泰侯。康熙辛卯亚魁，授邵武教谕，迁福州教授。所至训课诸生，敦诚恳挚。性朴直，不诸趋媚，而上官皆器重焉。秩满，升国子监助教，以老告归。
　　王学懋　字德士。康熙辛卯举人。居家以孝友闻，授山西怀仁令。禳除狼患，兴建奎楼。值西陲用兵，供亿转运，调度有方，毫不扰民。署浑源州，值大旱，步祷恒山巅，甘霖立沛。调繁大同，修文庙，葺兴云桥。有黠男人者假为女巫，出入人家，访拿立毙之，不使有言。居官十六载，洁己爱民。秩满，升巴州知州。以足疾归，卒于家。年七十九。
　　陈士芝　字灵根，康熙癸巳举人，授长乐教谕。俗慕节烈美名，有夫死逼以登台殉夫者。士芝亲至其地，劝以殉烈易，立孤难，当为其难。他如修名宦乡贤祠，表寒门节烈，皆有可纪者。
　　丁莲　字青若。康熙癸巳进士，任兴化教授。学行淳谨，巡抚陈瑸延主鳌峰书院。教士一循白鹿洞规。调台湾府学，倡明经术，海外化之。秩满，擢仪征令，未抵任，卒。
　　蔡元成　字尚乾。康熙癸巳举人，授颖上知县。剔除奸弊，民无遁情。在任九载，邑被水三次，乘槎给钱煎粥，按户赈恤。两次旱蝗，冒暑忍饥，躬亲督捕。后因公罣误，改补教职，授政和教谕。越年调侯官，以老告归。
　　颜仪凤　字亦允。康熙癸巳进士，授安平令。遇荒便宜赈饥，代输逋赋，恤孤寡，慎刑狱，大著贤声。擢正安州牧，兴利除弊，一如安平。奉委绘图丹江，值征剿乌蒙，檄督理五省兵饷，兼筑威宁城，军功议叙。以劳勚遘疾，告归。
　　林中梅　康熙癸巳恩贡，授德化教谕，永春学正。课迪有方，为士子所宗仰。
　　黄廷昌　字维文。康熙间由岁贡任尤溪教谕二十一年，复任大田教谕。所至课士有方，纂修《大田县志》。
　　施士岳　字伯干。康熙间以明经授福清教谕，调诸罗凤山。秩满，升遂宁令。值用兵征西，上官稔其才，委理军需，著有劳绩。迁嵩明州牧，丁外艰归。值贼朱一贵陷台湾，施世骠提督水师，知士岳晓畅军机，命为前军，督阵屡著奇绩。及平，论功部议，以按察副使用，行至福州，病卒。
　　许元烜　字彦陟。康熙甲午举人，授宜良令。发社谷，建茶庵，购地为义冢。移龙庙以资灌注，设石凳以憩行人。修路修桥，施药施棺。扩清监狱，别盖女监，百废俱举。后以计典归，年六十卒。
　　蔡宾兴　号邃园。康熙乙未进士，授长宁令。除陋规，擒渠贼，锄恶雪寃，地方以宁。兼署龙南、走南两县，治一如宁。擢升工部主事，送者塞途。丁艰，起补礼部主事，旋改刑部四川司主事，迁广东司员外郎。复核直省，奏谳应准、应驳俱中窾。升吏部验封司郎中。乞休归，年七十四卒。
　　黄焕彰　字愧渊。康熙丁酉解元，戊戌进士，选庶吉士散馆，授检讨，充玉牒馆纂修，迁礼部祠祭郎中。管理营田水利。出知征江府。以官庄完官粮，民免赔累之苦。又复除盗魁，安编户。越二年，内补刑部山东司员外，迁湖广司郎中。议刑决狱，轻重得宜。大司寇廉其仁明。丁艰，起补刑部贵州司郎中，以疾卒于京邸，年五十八。
　　陈之缇　字采人。康熙戊戌进士，授归州牧。剔奸除蠹，礼贤下士，抚恤流民。请发帑金给食给医，民戴之如父母。以年老改兴化教授。年八十卒于官，兴人士悲焉。
　　施廷瑞　字辑五。康熙间由监生考职州同，授泰州州判，调海州。擢镇江粮补水利通判。稽察漕艘，防御堤工，升淮安理河同知。职司淮、黄，兼管军民。宽猛相济，理枉伸寃，以卓异荐，回任候升。署淮扬道，复署河库道，擢升平越知府。正己率属，除蠹剔奸。卒于官，年五十五。
　　张廷煌　字坚卿。康熙戊戌进士，授丹徒令。邑为冲繁疲难要地，粮银漕米十有六万，剔抉弊蠹，漕运抵通独早。折狱平情察理，数十年积案一清。雍正四年，滨江水灾，捐柴薪煮粥亲给，民沾实惠。以承追积年亏案，镌秩离任，抵家数月卒。
　　李倪昱　字尔昭。康熙庚子举人，授永福教谕。调诸罗，值北路诸番梗化，奉檄招安，单骑深入虎穴，八社番酋倾心归顺。擢青浦令，疏浚天宁庄河渠七处。调上海，邑故劫掠时闻，设法捕置，贼党解散。遇异地民人飘流，给资斧护照还乡。嗣解组归，年七十九卒。
　　陈熙塙　字尔缉。雍正癸卯举人，授西和令。邑治在万山中，民贫，多逃亡。熙塙劝耕凿，流移渐复。除里长弊实，催科有法。治狱明恕，不肯轻用夹刑。值军需，供应立办。又加意人才，文风丕变。引疾解任，卒于官舍，年六十九。
　　王世茂　字松汝。雍正癸卯恩贡，授长汀训导。兴学教士，有贤声。调凤山，爱士如子，诱掖殷勤。在任两年卒。
　　吕日登　字岸于。雍正甲辰进士，授荥阳令。颁列教条，汰除重耗。甫八月，丁外艰，服阕赴补。以任内失察盗案，降级。嗣拣发江苏陈采办铜筋事宜，清丈南淮地亩，委署无锡、金匮二县，制军那苏图大加赏识。复以卓异，荐回任候升。未几乞休归，年七十三卒。
　　谢重灿　字星伯。雍正甲辰进士，授灵壁令，分校江南乡闱，得会状彭启丰。任期年，有请丁归地亩诸善政。巡抚魏廷珍具疏特荐，未及报，卒于官。
　　万承箕　字良侯。雍正甲辰举人，授翁源令，清慎自持。邑素刁健，初至，讼牒千计，日坐堂次第听断，案无留牍，而讼以息。署乐昌、曲江，俱有声。以才能调陵水烟瘴边缺，严查盗贼，重惩闯棍，海外之民，咸安乐业。卒于官。
　　王天庆　字宪卿。康熙间由廪贡捐通判发山东试用，委修济南城。事竣，管临清关，革钞户之包揽，戒启关之迟延。迁沂州牧，调嶧县，再调长清。力除积弊，捕窝匪及老瓜贼。复调商河，因公罣误罢职。仍起直隶束鹿，转容城，改庆云。振废恤灾，治一如前。以劳成疾，乞休。年七十七卒。
　　朱泗宗　字正甫。雍正丙午举人。居家孝友，行端学博，就正者户外屦满。试文选家刊刻，远近传诵。乾隆丁巳会试，登明通榜，授沙县教谕。捐修崇圣祠，并置祭器、乐器。殚心课士，阐发经史，品隲艺文，多所造就。选南漳县令，仍改授顺昌教谕。兴学课士，不异于沙。先是，己酉分校江西，所取解元解韬等七人皆知名者，多成进士。后年七十五卒于官，子升元。
　　陈兴国　字昌可。雍正丙午举人，授东安令。巨盗窃发，亲诣查孥，地方以靖。修葺城垣，重新文庙，建陇东义学，捐膏火以培多士，荐举卓异。离任时，将民间积欠屯米二百余石，正耗百余金，捐俸代垫，出示免征，民欢呼尸祝。擢都察院都事，保举直隶州牧。卒于京，年五十六。
　　吴九美　字尚仁。康熙丙午举人，任南平教谕。集士讲学，训迪不倦。泉旧制隶盐籍者，田赋归县，而盐折输厅，恒苦悍吏。九美偕邑诸生张雕等呈请编入图甲，就产匀丁，乡民便之，勒石纪德焉。
　　苏祉　字君受。雍正间由捐例授建平令。运漕散赈，禁加派，除陋规。升和州牧，复署全椒县。详缓屯田加征，代垫贫户积欠。擢广信知府，察吏安民，剔弊除奸，俱有成効。以罣误归，卒于家。
　　陈冠世　字让志，万乘次子。雍正己酉举人，拣发广东署开平令。清滞狱，扩旧地，创乡贤名宦祠。蠲荒土之累。丁忧，服除，署连山、归善。蠲洞湖之民利，修惠阳之书院。题授陆丰，调海阳，以失察家人降级。寻开复，授博白令。清查税厂，委审邻邑大案。未几，以海阳任罣误，卒。
　　杨应葵　字升山，廷勷子。雍正己酉举人，授长兴令。邑多命案，细鞫得情，矜全甚多。遇灾请赈上宪，令未下，先自捐俸煮粥济饥，民甚德之。修文庙，兴义学，清查公田百余亩，详归于学，办给膏火，文风丕变。又尝却富宦千金之馈。有猾吏挟炎绅欺幼争田，应葵守正不阿，断田归幼而重责吏。因疾假归，年五十五卒。
　　陈亮世　字南志。康熙庚子举人，授闽县教谕。庚戌进士，选庶常，改工部都水司主事。夙娴算学，凡钜程大役料估销算不差铢黍。辛酉京察一等，历升本部虞衡司员外、吏部稽勳司郎中。天曹为清要地，而司勳实与文选相表里，察校精详，弊绝风清。年六十一卒于官。
　　张有泌　字邺卿。雍正壬子举人，授政和教谕，调凤山，兼管台湾府教授。秩满，升宜黄知县。首兴书院，捐置膏火，劝捐社谷，力行保甲，收养煢独，实惠均沾，百废俱兴。上官廉其才，调繁浮梁。以病卒于官，年五十九。
　　柯可栋　字平若。雍正癸丑联捷进士，授繁昌令。勤心抚字，息争平讼，捐俸开聚奎门以兴文运。先是，邑连苦旱，甫下车，瑞雪大降，秋禾将登，飞蝗入境，正在捕扑，倏忽雷雨大作，蝗尽坠水死。任事四载，卒于官。民思其德，建坊志之，题曰“甘棠遗爱”。
　　张文秸　字礼仲。雍正间以国学生遵例急公议叙，授陈州通判。严保甲，饬干捕，宵小潜踪。缉获邻封大盗，加秩纪录。丁艰，起补凤翔府通判。度地垦荒，广植桑种，得桑五十万株，分畀诸民，编蚕政，给丝车，教民浴茧丝。捐五百金新文庙，延师课士。恤商利民。署邠州篆，旋以卓异荐署西安篆。未两旬，卒于官，凤人伐石勒碑纪之。
　　蔡焕章　字尚闇。雍正癸丑进士，授白水令。地瘠民贫，焕章推诚布公，抚字休养，无不备至，履任七月，丁外艰归，送者遮道，挥涕而别。服阕，入都谒补，卒于京，年四十六。
　　曾天鑑　字子藻。雍正间岁贡，授龙岩训导。讲学课士，文风丕振。州牧有传学堂惩士者，辞曰：学正戒饬，有发学，无传学也。州牧以此重之，谓其善养士人廉耻云。
　　林简士　字敬所。乾隆丙辰进士，授国子典籍。茹苦食淡，陶然自得。故事生徒入监，各堂出结，有例金年可百余。简士申于祭酒，革除之，诸生感戴。后告归，卒于家。
　　罗岳珪　字元锡。乾隆丙辰进士，授贵州天柱令。值苗变甫平，履勘田亩定赋，革除里下供给。调繁镇远，释白莲邪教案内株连之寃九名，民颂青天。丁艰，起补浙江庆元转任龙泉。劳心抚字，咸有政声。卒于官，年五十八。
　　蔡廷魁　字经五，居南安鹤山，因号鹤邨。后寓居晋江。孝友善诗文。家贫治生于粤，忠信所孚，缙绅当道咸折节乐与交。雍正间以助边授员外郎，旋晋刑部湖广司郎中。以慎刑驳重案、辟案，得纪录加级。病假归，建祠修谱，葺蔡西山庙宇精舍，镌蔡忠惠、文庄二公集。复创义学，课族戚。置蔡氏五世祀田六首余石，捐助晋、南二县诸兴建，族众亲友赖赡给无虞。与族兄漳浦蔡文勤讲学，相得甚欢。尝述李又贞论西铭云：“人能以父母之心为心，则无不友之兄弟；以祖宗之心为心，则无不和之族人，以天地之心为心，则无不爱之民物。豁然有得而勿忘者”。以故起白布衣，人咸称重。积经、史、子、集数万卷，综要语手录口诵，著有《鹤邨诗文集》若干卷。自奉极啬，待文人故旧极丰。卒年六十一。《二希堂文集》纪其行，都宪雷鋐走千余里临其丧，为之传，盖诚有慕乎其人而乐道之也。子南雄。
　　郭赓武　字伯扬，号虞阶。少孤家贫，孝事寡母，力学不倦。乾隆丁巳进士，授柳城令。值义宁苗变，官兵绎骚，从容调度，境内帖然。除柳庆盐艘派役协运之患，民困以苏。上官廉其贤能，叠次保举，历官至安顺守。申论大案，多所矜全。同官有以赃累被劾者，为据实开抵得复职。生平居官，刚果不阿，而准情酌理，无执拗自是之见。故与大吏相可否，而悉鉴其真诚。屡膺荐擢。迎母就署，乞归终养。抵家，董修郡学。郡守怀公以府志自万历壬子后经一百五十余年未修，延请总葺。苦心殚精，搜罗遗书数千卷，目阅手钞，期于详尽，郡志告竣。以积劳得疾，终母丧三月而卒，年六十有二。
　　张方高　字齐伯。台湾岁贡，历建宁、浦城训导，升永福教谕。所至振兴学校，在建宁创司训署，在浦城修忠孝祠，在永福捐俸置租四十石，以充贫士乡试资斧。上官廉其才，荐举卓异，委监鳌峰嵩山书院，兼署福州教授。督率奖励，复割俸给膏火，佐诸生不足，补文庙乐器，以疾乞休。生平笃孝思，鼎建大宗，鼎新小宗。年六十七卒。临终嘱其子纂修族谱，族人德之。子源仁、源德，孙植发。

　　●卷之四十七　人物志【捍卫】


　　明
　　郭源　　蒋君用
　　陈言　　郑镰
　　徐行恺

　　国朝
　　黄明台　辛辉英
　　庄烈　　蔡嗣铨

　　明

　　郭源　字本潮。慷慨倜傥，会海寇绎骚，知县令集义兵以卫乡闾，源选武勇三十六人置左右，皆感奋用命，寇闻不敢犯。年三十七卒。
　　蒋君用　福全所人。为诸生。值倭寇发，孤城孑立，众谋窜郡城以免，君用为开陈利害，协志固守，官民咸委重焉。属霪雨疾疫，拊循之如同室。乘间出奇攻盗栅，连蹂五营，盗宵遁。尽瘁四阅月，捐赀至三千金，家以落。佥事万民将为上功于督抚，君用逊谢。没，后人建祠祀之，黄凤翔为文记焉。子光源，进士。
　　陈言　孝弟诚信。嘉靖季，寇披猖，言入盗垒说之。盗将加刃，谈笑从容，谕以祸福，群丑悔悟，相率纳款，郡邑以宁。既没，里老上其事，郡守申闻抚按，附祀于卫民祠。后其子诸生豸臣请自为祠，有司春秋俎豆焉。
　　郑镰　字绳可，安平人。嘉靖辛酉，倭攻安平乡，有陈大经、郑舜爵谋为内应。镰与舜爵邻居，夜同守城侦知之，以告方千户，遣兵围捉，获大经等杀之。是夜盗果攻城，乃以大经、舜爵首投之城外。盗知事发，遂引去，阖镇得全。
　　徐行恺　习医。嘉靖季倭乱，贼吕尚四等结盟倡乱，行恺入盗垒为盗看病，因密召诸里正，激以大义。又察其党中有悔者，约为内应，杀盗尚四等三十余辈。观察陈学伊为作传，称曰义士。

　　国朝

　　黄明台　字晋国。族人黄斗世有叛奴吴觐、吴二、吴尾，集党数千，歃血为盟，先加刃于斗世妾，毁其家，大出劫掳。明台立木栅集乡兵御之，盗猖獗力不能支。值大将军马得功自省抵泉。明台伏万安桥，覆以草，俟至，起抱马头，曰：“郡北有难，宜急救。”得功疑有诈，叱斩之。明台具结，以一家坐，乃缚与俱西。师行四十里，抵颓寺，见釜灶数百，乃解缚，命为先导。是时吴觐党数万，分为三寨：吴尾据香炉，吴二据玉叶，觐自据半岭庵。得功卒仅三百，不敢前。明台曰：“香炉窄而乏水，宜先攻。”从之，捉吴尾。乘胜攻觐，杀之。玉叶解散。明台就金溪隐焉。
　　辛辉英　字巨晦。康熙壬寅，两岛不靖，藩司稔其才，命赍书招抚。宣布德威，于是遵义侯、慕恩伯归命，两岛以平。卒年八十二。
　　庄烈　字藻山，际昌子。为邑诸生。顺治壬辰癸巳，海寇焚劫，烈捐赀募乡义勇斩盗将南关外，七十余乡赖以宁。其殁也，绅士邑令立碑于二十七都路左。
　　蔡嗣铨　字祖生，国炳孙，增有子。岁贡生。崇祯庚午，京师流寇猖獗，呈请散赀募士勤王。有司以助兵之难，不如输饷。嗣铨遂鬻产得千金缴库，事闻，奉旨旌叙。壬申，海寇充斥，兵备道曾樱以器械钝朽，开局制造。邑令荐嗣铨督造，昼夜稽工。额派之外，复捐金增置多械以备捍御。海寇既歼，抚按疏其功，予职通判。嗣铨请以己官貤赠父母，部议不行。后以通判职改令海澄，越年投檄归。子时光。

　　●卷之四十八　人物志【理学】

　　宋
　　郭缜　　王稼
　　明
　　陈宏　　黄明
　　张廷芳　林峣
　　邱暧　　林文明
　　陈珙　　王宗澄
　　孙振宗　丁启汴
　　丁仪　　张汪
　　陈敦豫　许执中
　　苏鼎实　蔡鼎

　　国朝
　　陈修

　　宋

　　郭缜　将生之夕，母梦天上金书缜字，因以名之。绍兴间，调上杭丞。留心象数之学，按图布卦，计二十万言，总之以图，名《易春秋》。
　　王稼　端平二年进士，从游陈北溪之门。北溪著有《字义》。叶博士锓梓行世。稼为之序曰：“先生讲道于稼家，诲人以辨析名义为急。候其体认精实，然后随扣大小，从容尽其义，此书盖心法也。学者即是以求道之指要，使吾胸中衡尺不乱，然后夬一以会万。”详说而反约，其学问之深造如此。

　　明

　　陈宏　字道远。与张廷芳友善，讲道明学，闭户自修，不求仕进，著作甚富。
　　黄明　字允静。潜心《易》学，弱冠游蔡文庄之门。聂贞襄豹，倡学闽中，明从游，为高弟。
　　张廷芳　父谦斋，以文学名，为石井书院司纠。芳修父业，冠婚丧祭，一遵朱子《家礼》。著《易经十翼章图蕴义》十卷。
　　林峣　与李聪论《易》有得，从邓掖讲礼，尽得蕴奥，以授泉士。操履肫诚，布衣襜整，同堂子姓，爱德不惰。所与游尽正直可欲之士。子性之，孙一新，曾孙可宗。
　　邱暧　号省庵。岁贡生。切己学问，笃志励行，受《易》于蔡清，得其宗旨。潜心性命之奥，精思默会，有所得辄疾书之。所著有《易说》、《四书正义》等书。子养浩。
　　林文明　号坦斋，习《易》得蔡文庄宗旨。为诸生，雍容讲说，陈琛与之相重。统会圣真，探讨理窟，及诗赋古文，靡不研究。教人反复敦切，规矩严密，无所假借。事父母孝敬不违。邑中饥疫，量称推赈。子敦忠，孙学曾。
　　陈珙　字洪璧。居涵江，刻苦学《易》，于《太极图》、《参同契》诸书，钻研入奥。为文若诗，皆以理胜。陈琛称其心地灵明，有得于涵江山水之秀。著《涵江集》。
　　王宗澄　字志濂，宗源、宗濬弟。为诸生。研精《易》学，师承虚斋《蒙引》。能融贯其奥义。所著《易经儿说》，学者宗焉。苏浚、黄一龙、张冕俱出其门。天性孝友，操履醇固，与伯仲兄俱以学业著闻，而宗澄独困场屋，嘉靖已亥将贡而卒。
　　孙振宗　字德声。嘉靖壬子举人，壬戌进士，仕行人。卒。深于《易》，有《易学说约》行世。
　　丁启汴　字亨中，自申孙。郡诸生。有志圣贤，精研经史，《性理》一书疏解尤详。著有《雨堂诗文集》。
　　丁仪　号汾溪。弘治丁丑进士，官知县，迁四川按察佥事，卒于官。仪为诗本性情而谐音律，卓然名家。
　　张汪　究极天文地理，博而弥精。援古证今，随叩辄应。尤精堪舆家言。著有《易注》、《易释》诸书。子梧。
　　陈敦豫　琛子。姿禀沉静，少即知学。步履进退，雅有常度。充养完粹，春温袭人。时谓虚斋著《易蒙引》。有茧丝牛毛之精，而人病烦；紫峰所著《易通典》。有浑含未破之天，而人病略。乃以《通典》为笺训，采《蒙引》切要为主意，合名《典引》，以藏于家。
　　许执中　性至孝，每苦耕以供甘旨。笃爱其弟用中，凡授徒讲肄必携与俱，抚恤必周。课子谆谆训勅，务在崇礼让，服仁义为本。子国诚、国瓒。
　　苏鼎实　字道宏。警悟嗜古，绝意进取。究心伊洛之学，著有《四书注补》、《尚书明说》、《古今鑑略》、《性理约言》诸书。
　　蔡鼎　字可挹。研精《易学》、《星纬》诸书。独探其秘，言屡奇验。以经世自任。客游燕都，高阳孙承宗督师苏辽，征为参谋，赞襄区画。丁卯，上疏陈魏忠贤之奸，触怒潜避。庄烈帝即位，命绘像访求，复原职。辞不拜命，帝称为蔡布衣，赐茶。丁丑归。戊寅，见国难日深，仗策叩阍。与时枘凿，退隐卓岩。乙未仲秋晦日，凭几谓门弟子曰：“《易》言动静有常，原始反终，生来便为劳人佳士，今后归去称逸民矣。”卒年六十八。著有《易蔡集》五十万言。曹学佺、曹荃、陈子龙同校订刻之。子龙序称其学在天人性命之际，淡泊宁静，若终身云。

　　国朝

　　陈修　文声大噪。性敦笃，兄没，抚其二侄奏时、奏球，俱登贤书。修以拔贡登康熙壬午举人，授漳平教谕。礼以训俗，惠以周贫。课士论文，规条一如在家。

　　●卷之四十九　人物志【忠节】

　　致身事君，何往非忠？要惟致命遂志者千秋为烈也。兹传所载，皆取其死谏死难者，以见其为人所难云。其余概见别传。

　　唐
　　周弁
　　五代
　　王忠顺
　　宋
　　曾孝序　　陈霖
　　诸葛寅　　王大寿
　　陈龙复　　曾註
　　元
　　柯公焕　　郑寿
　　明
　　崔惠　　　杨范
　　周天佐　　孙廷槐
　　黄守魁　　刘光鼎
　　何燮　　　苏茂杓
　　庄用晦　　苏梦仪
　　苏国玮　　郭符甲
　　蔡肱明　　赵元有
　　周斌　　　王道成
　　蔡道宪　　郭承汾
　　黏席珍　　秦良弼

　　唐

　　周弁　泉州人。寓天台时，论唐诗有清奇雅正入室之语，人皆以为当。后黄巢乱，不屈死。

　　五代

　　王忠顺　初闽王延曦为朱文进所杀，忠顺与留从効、董思安诛朱文进，所署刺史黄绍颇奉建州王延政为主。后南唐攻建州，忠顺复与思安率兵赴难。城陷，忠顺死之。留从効、董思安始终不忘故主云。

　　宋

　　曾孝序　字逢原，公亮从子。以荫补官，监泰州，海安盐仓，因家泰州。尝与蔡京忤，出为环庆路经略、安抚使。京复嗾御史宋圣宠劾之，削籍，窜岭表。遇赦，量移永州。京罢相，知潭州、道州，进显谟阁直学士，迁龙图阁直学士，知青州。高宗即位，迁延康殿学士，召赴行在。青州民诣南都借留，许之。会临朐土兵赵晟聚众为乱，遣副将王定捕之，失利而归。孝序责以力战自赎，定知不免，乃以言撼败卒斩关而入。孝序出坐厅事，瞋目骂之，遂与其子宣教郎讦皆遇害。年七十有九。事闻，赠光禄大夫，谧威愍，讦赠承务郎。
　　陈霖　字传叟。嘉定十三年进士，为瑞金尉。绍兴中，盗发江闽，延及东广，至县境，霖出敌力战，被执不屈遇害。
　　诸葛寅　直清孙，璋子。嘉定十六年进士。景炎丁丑，蒲寿庚拒命闭城，寅首倡义，开北门以应张世杰之师。不济，为寿庚所杀，年六十有九。子三人及弟侄曰坤、曰应老、曰震、曰甲孙、葵孙、仲孙，俱被害。
　　王大寿　为左翼队将。绍定五年，海寇王子清犯围头，郡守真德秀遣大寿领卒百人防遏。猝与贼遇，奋前控弦，毙贼十余人，后无援遂殁。从死者五人。然贼亦夺气，官兵乘进，遂有沙陶之捷，俘获贼首林添二等，剖心以祭。事闻，赠官恤其家。
　　陈龙复，字本叔。宝祐四年与文天祥同登进士，历仕州县，以清俭闻。德祐初家居。天祥开督南剑，辟为督府参议，并行大府少卿，福建提刑。以持重老成见推，寻分司潮阳。号召豪杰积谷治兵，天祥赖得入潮，为讨贼计及移屯海丰，从至五坡，为元兵所袭，死焉。
　　曾註　孝序从孙。以通直郎通判信德府。元兵陷城，死之。后赠三秩，官荫其子迪功郎。

　　元

　　柯公焕　字德章，云从曾孙。元贞间为古田尉。时邻寇侵境，或曰：“可以去乎？”焕曰：“寇至则去，国谁与守？”遂率其民敌之，力不继而死，其家歼焉。帅府嘉其忠勇，立祠祀之。
　　郑寿　字龟龄。由千户升宣威将军。至正间万户赛甫丁阿迷里可叛。窃据泉州，寿谋讨之，机泄遭害，一门死者数人。

　　明

　　崔惠　字迪吉，宋珙之后。宣德乙卯乡荐任江西石城教谕。正统戊辰，叛寇陈椿陷石城，执惠，逼令从己。惠骂不绝口。驱行里许，会贼毁草营，遂投火自焚死。
　　杨范　字士洪。曜宗子，任本府阴阳训术正。正统十四年，汀寇窃发，侵掠泉界，郡守熊尚初提民兵，与范及晋江簿史孟常躬战于南关外古陵坡，竟以兵力不继被杀。事闻，赐谥忠勇，郡民配祀于熊太守。今移在城东蔡巷，名卫民祠。
　　周天佐　字宇弼，号迹山，少读书贫苦，以当世志士贤人为期。嘉靖乙未成进士，授户部主事。辛丑，九庙灾，诏诸臣条时政阙失。时杨爵以建言得罪系狱，数月无敢言者。天佐谓此乃时政阙失之大，因上疏乞宥谏臣，以光圣德，以回天意。情词慷直激切，诏廷杖下狱。越三日，毙狱中，时年三十有一。妻遗腹举女，以兄子日暹为后。隆庆改元，赠光禄寺少卿，荫一子入监，天启初赐谥忠愍。
　　孙廷槐　本定远人，袭泉州卫指挥佥事，遂籍晋江。嘉靖间奉檄征剿海寇，生擒山寇周洗、杨孔受等有功。复征广东地方，乘胜追至秋溪桥，马蹶坠水死。进指挥同知，仍世袭。
　　黄守魁　字君贤。万历己丑武进士。初授南京浦子口守备，以功累升大同参将、松潘副将。复擢四川正总兵官。天启元年，升宣大总督。适土酋奢崇明作乱，刺杀巡抚徐可求，文武官死者四十余员。仓卒闻变，众寡不敌，为酋所迫，至阅江楼，守魁高坐舰头。寇酋罗列。守魁叱之曰：“我督尔等五年于兹矣，朝廷何负于尔，何故反耶？”夺酋刀自刎，年七十。妾万氏亦投水死。时天启元年九月也。事闻，赠都督同知，谧武烈，赐祭葬。子兆昌，千户世袭。
　　刘光鼎　字尔鋐。天启乙丑武进士，授青州守备。值寇匪孔文德倡乱，血战被围，执节不屈死之。事闻，奉命驰驿归葬，赐匾“忠孝两全”，青州人立祠祀之。
　　何燮　字中理，号浔江。万历乙卯举人。初任灵州令，调桂东。崇祯十五年，升亳州。亳为凤阳属州，屡经残破，百姓死徙，十仅一存。燮赈恤训练，营战守具备。甫三月而齐寇、豫寇、土寇迭至。燮统兵力战，擒杀寇首李忠、常显吾等，寇溃散。随招抚李龙、房廷魁等万余众。是时李自成攻陷河南州县十余处。四月十五早，寇逼城下，燮率众登城奋勇决战，兵不满五百，民不及千数，相持至午，矢尽力穷，城陷被执。寇甘言饵降，燮强立不屈，大骂曰：“头可断，身不可辱。”寇断其足，骂益疾。割去耳鼻，刺其胸，骂如故。旋割旋骂，遂乱磔死。目眶犹闪闪动，寇相顾惊愕。十余日始得负尸于暴杀之处。肢体零落，颜色如生。义男何春、吏目王隆斗殓埋于东关。崇祯十七年三月，奉旨赐太仆寺少卿，谥忠壮，荫一子入监读书。
　　苏茂杓　字宏斋，号霞水，茂相弟。万历戊午举人，授封邱令。甫下车，值邻治滑县盗起，进迫封城，炮毙其巨魁数人。三犯三却之。兰阳剧寇艾喜集党肆掠，茂杓乘雪夜直捣其巢，擒之，盗稍靖。委署杞县，闯贼攻汴，瞬息压杞，吏民惊惶欲溃，惮杓以请。杓厉声曰：“乃公闽中义气男子，岂避寇者？要与城共碎耳！”汴围解，擢开封府同知兼署府篆。崇祯十五年，寇复大举围汴。会汴河决，涨高溃城，寇乘筏蚁进。大吏暨诸守臣多逃遁，独茂杓与通判彭士奇抗，义不出，跃入水死。事闻，赠太仆寺少卿，建祠崇祀，予一子入监读书。茂杓有志节，淹贯经史，著有《遽庵问答》诸篇。又工诗赋及篆、隶、草书，人得其片纸，咸珍贵焉。
　　庄用晦　字君显，用宾弟。弱冠为诸生，好施济急。值倭乱焚掠南乡，用晦督练乡兵，屡击寇于万石岭、振南桥等处。寇乃劫其父尸要赎，用晦偕兄弟率家僮暨乡兵，往双溪口捣寇巢，部分三路奋击。倭溃，连破十三寨。用宾夺父骸先归。寇见前兵稍远，下山掩鬬。用晦奋身斩寇首三颗，力不支而毙，仆二人殉焉。郡旌之曰“孝比黄香，忠继许远”。万历间，予世袭一子百户。
　　苏梦仪　号羽若。天启壬戌武进士。初授浙江嘉兴守备，迁浙江温台游击。以诛乱首杨凤、金龙，擢湖广黎靖参将。又以平宣慰司彭象乾等功，擢湖广总兵官，晋后军都督同知，提督安庆。张献忠出没劫掠，梦仪子参将国玮备兵江口，大破之，人赖以安。癸未，闯寇东下，郡县望风披靡，梦仪曰：“吾世受国恩，敢不尽力？脱力不支，吾抱忠入地耳。”无何，寇帜四布。废将杜宏域、马进宝、杨振宗、谢宽开城应寇，梦仪巷战被执。百计陷诱，终不屈，遂遇害。事闻，帝辍朝谕祭，晋阶光禄大夫太子少保加后军府大都督。赐祭葬，谥武愍，荫一子绵衣卫将军正千户，世袭崇祀忠义祠。
　　苏国玮　字灿卿，梦仪长子。善弓马，能于马上手持双枪，刺人辄中。以军功授安庆抚标戎旗营参将。尝备兵江口，张献忠兵猝至，国玮率五百人抵御，自辰至酉，手提双枪，杀寇将三十三人，俘获无数，寇溃走，号为双枪将军。与父梦仪分守皖城，值闯逆东下，城陷。闻父被执，率余兵血战突围救父，部下皆创，国玮犹单骑死战。抵暮，力竭亦被执，不屈，与父梦仪同日殉节。赠副总兵，给祭葬，荫子外卫正百户，世袭。崇祀忠义祠，义仆应瑞附焉。
　　郭符甲　字辅伯。崇祯癸未进士，以户部四川司主事兼兵部职方司，督理江南。清饷核兵，擢礼户右给事中。以疾乞归。时闽地沧桑，符甲鸠义旅分守永春等县。见势不支，因冠带望南再拜，从容自缢。七日，颜色如生，蝇蚁不敢犯。特祀学宫，春秋配祭，永人亦列户祀之。著有《墨诀》、《易诀大小题笔要》行世。
　　蔡肱明　字子起。崇祯庚辰进士，擢兵部职方主事，历员外郎中，出为四川威茂道。甲申变作，众迫肱明解印纳款。肱明以头触柱，瞋目骂曰：“吾死则死耳，岂不义屈？”众惊愕解散。嗣张献忠据有全蜀，川陕总督樊一蘅击破之。献忠死，寇党复率残卒陷川南诸州，州将齿剑胁肱明从，肱明厉声曰：“汝亦反寇矣，我岂从汝！”遂与胞兄启明俱遇害。父国烒、妻庄氏并一家三十二人同日俱死。事闻，谧忠愍。
　　赵元有　天启丁卯举人，崇祯壬午令黄陂。癸未春，张献忠遣哨至城下索印，元有死守，援绝城陷，被执，羁之岐亭，欲授以伪职。元有曰：“吾世受国恩，肯作寇官耶？”拾土题诗壁上，已复骂贼，贼怒，支解以死。陂人拾残骸埋之。
　　周斌　字平寰。崇祯初以廪生累建奇功，官至光禄大夫上柱国前军都督府左都督，挂干城将军印，御赐“忠孝双成”匾，荣赠三世，荫其子文骥入监读书。闯贼陷京师，庄烈帝崩，斌奋力讨贼，移书所部。闻闯贼身死，遂慨然曰：“我之后死者以贼未讨，今贼已死，吾可下见先帝矣。”从容自刎，子文骥，官参议道。
　　王道成　白鸽寨把总。勇而能谋，沙头一战，所向披靡，合郡叹服。及倭抵雷城下，躬擐甲胄，昼夜防守，寇不敢犯。后奉调追寇于电白，阵亡，当路惜之，祀忠义祠。
　　蔡道宪　字元白，号江门。崇祯丁丑进士，授大理推官。丁父艰，服除补长沙推官。崇祯十六年五月，张献忠陷武昌，长沙大震，北巡抚王扬基率所部夜遁，南巡抚王聚奎徙长沙。八月，寇陷岳州，道宪帅所募壮丁五千，与广镇尹先民扼罗塘河，倡议文武出城，分扼要地拒寇。众然其议，聚奎不从。尹先民曰：“推官所言皆硕画也，先民愿决一死战。若同困孤城，悔之何及？”聚奎作色曰：“总兵欲反耶？”先民泣对曰：“先民不反，误家国事者真反耳。”及寇近城，聚奎诡出迎战，遽率所部遁，各镇兵亦散去，独先民所部五千兵不动。道宪乃尽以其众分置城上，躬亲调粥啜之，众皆泣下。八月二十二日贼薄城下，遶城呼曰：“军中久知蔡推官名，速降无自苦。”道宪顾先民射之，贼夜退营十里。道宪度贼远来未有备，趣先民选精兵二千人从间道出，砍杀千余级。献忠怒，日夜攻击二十四日。战士死伤过半，余亦力竭不支。乃与先民背城借一，以千人出北门擣贼垒，杀贼数千人。贼稍却，还至门，能从者四百骑耳。贼更合围四攻，明日穴道穿城入，城中乱。先民尚图巷战，道宪曰：“毋庸矣。”释戎服，整衣冠，北向再拜曰：“愿速见高皇。”遂被执。献忠下堂亲解其缚。道宪怒骂曰：“吾恨不磔汝万段也。”献忠曰：“蔡推官勿使气，富贵可共，何自苦？”道宪奋起捽寇，献忠令且引去，监之五道门，使其众百计说降，为其食及供帐皆不顾。明日，众拥先民来见道宪。先民曰：“吾岂负蔡公者，吾终必死，死当诉上帝，断误国者之头。”众复以道宪见献忠，道宪目眦俱裂，骂益甚。寇知终不可夺，令剐之。扬眉顾盼，笑语如常。贼环视万余人，泪淋淋下。献忠复下堂与语，谓公尚可活。道宪噗血叱之曰：“吾为厉鬼杀尔。”献忠怒，披所佩刀掷道宪，中其胸，血逆溅献忠之面，献忠昏仆。有顷苏，遂磔道宪。卒年二十九，时二十六日午刻也。健卒林国俊、李师孔、陈贤等九人随道宪不去。贼初令说道宪降，国俊曰：“如吾主可降，早去矣。”贼云：“不降，尔辈亦不得生。”国俊曰：“若吾辈愿生，亦去矣。”遂并杀之，自一至五，延颈受刃。尚四卒忽奋呼曰：“愿埋主尸而死。”寇许之。乃解衣裹道宪骸，点血在地皆拭之，瘗于南郊醴陵坡，遂自刎。寇并埋九人于坟侧。尹先民不食数日，与其三仆亦就戮死。越年，其从兄道宜往挈骸归，百姓犹依依不能舍。郡守堵邱锡、通判周二南重违其意，具衣冠葬于坟处。改醴陵为理陵，为铭志之。建祠立坊，置祀田以慰忠魂。请于朝，赠太仆寺少卿，荫一子。后又加赠太仆寺卿，谥忠毅，仍祀本里学宫。所著有《悔后诗集》。
　　郭承汾　字懋衮。崇祯癸未进士，授淮安府推官，入为浙江道御史。其后以御史巡按贵州，未几，晋太仆兼佥都巡抚黔南。逆寇孙可望乘隙入黔，劫承汾于酉阳界。执见时，众官皆跪，承汾独挺然不屈。乃令引出，羁民房中，饿九日不死。复饿五日死。移尸东郊，无敢收者。月余，颜色如旧。有总戎许尽忠阴令家僮识其处，黑夜瘗之。康熙九年，陈宝钥分藩贵州，征其遗迹，挈其骸以归。嗣子绍徽择地殡焉。
　　黏席珍　字子待，侍御灿次子。值倭乱，从征阵亡。事闻，追赠骠骑将军，以旌忠勇。
　　秦良弼　字景明。万历已未武进士。天启间选举忠义，膂力第一，授广西都司。崇祯四年，从总兵王承恩率兵破贼不沾泥。又与陕西都司曹变蛟追贼于毛山。四战俱捷，进参将。十年，从左良玉破贼于舒城、六安等处，连战三捷。十二年，大破西河贼飞虎刘国能于许州。十五年与刘良佐破张献忠于安庆，升直隶副总兵，转南京左都督。后殉国难，赐谥祭葬。

　　●卷之五十　人物志【孝友】

　　论曰：考古史策，至《晋书》始标《孝友传》。其序云：“孝之为德，道贯三灵，功苞万象。用之于国，动天地而降休祥；行之于家，感鬼神而昭景福。”又云：“因彼孝慈而生友悌，心暌则叶类荆枝，性合则华承棣蕚。”可见二者之无所不通也。晋邑士民，多敦孝弟，比户可封，兹所录者，仅百之一耳。草野好修，安能尽察？且彼亦无望于人知也。今惟以见诸府志者，重为扬徽，而真知确实者，略增一二，以昭人理，以兴世教而已。

　　唐
　　黄嘉猷
　　宋
　　曾孝纯　石晋老
　　李起　　徐浩
　　钱褒　　黄甫旦
　　周宗强　黄章刘祥　赵希琳　许康世　董之邵
　　林颐寿　陈继文
　　林彬　　王凯
　　元
　　黄道贤　陈成
　　吕祐　　柯公全
　　明
　　何安　　陈永
　　庄琛　　王熺
　　徐荣　　陈敦质
　　李伯遇　庄希范
　　富可济明新　郭尚谦
　　张守化　蔡一桂
　　陈会　　庄凤章
　　曾魁　　黄松青
　　郑承　　郭士豪
　　林特　　吴可久
　　王文升　何乔遴
　　秦廷帷　朱一泮
　　林一奇　朱则文
　　史惠　　黄廷榜
　　陈建沆　伍民宪
　　杨甫丽　吴乔柏
　　黄钺　　林太毓
　　林福　　黄礼
　　施长昆　潘宽
　　徐鸿仪　温成翁
　　张志越　诸葛麟
　　诸葛选　陈学源
　　黄深　　林肃
　　史朝定　周公锡公钺合传
　　钱应增　陈台
　　吴从宗　黄衷
　　韦起宗　朱鼎昌
　　丁光琛　柯日藻
　　国朝
　　蔡璿孕　王锡卣
　　翁华锺　郑朝遴
　　陈兆先　黄士珍
　　陈曙　　林鼎汉
　　蒋崇徽　郭岳
　　洪孔煃　林珣
　　朱兆纶　谢廷禄
　　郑魁万　林崧
　　秦师彭　杨应球
　　李云永　蔡文仁
　　陈元凤　李锺声
　　张登解雕　　孙景熙郭岱谢文锳

　　唐

　　黄嘉猷　事亲居丧，动著至行，乡里宗之。

　　宋

　　曾孝纯　字君施。父公亮卒，诏遗荫外推恩，纯为殿中丞，赐同进士出身。辞以所得官予族人未仕者，家无私蓄。
　　石晋老　字子明，政和进士倪之孙。晋老以先人赀产尽逊其兄傅康，称为笃行君子。
　　李起　字伯时。绍兴二十七年进士。家居奉亲至谨，郡守王十朋与同年，为赋诗曰：“主宾对面成三友，伯仲摩云共九重。”末云：“彩衣戏罢看山色，不似慈颜喜气浓。”
　　徐浩　字东之。开禧元年特奏名为汀州推官。善事继母，母寝疾累年，扶掖浣涤，皆出自己身。母子俱以高寿终。
　　钱褒　性孝。母丧，负土成墓，结庐居山，荤腥不入口，形容毁瘠，终制方还。为州学正，士类推重。治平熙宁中，郡守两荐于朝，乞擢用以励风俗。尝著有《志孝》六篇，并进之。
　　黄甫　与弟旦俱右庠。敦友爱，终身弗渝，兄弟并登武举。
　　周宗强　承信郎。其母陈氏得疾危殆，宗强告于天，割股疗母瘳，郡守真德秀延至府堂，至礼焉。
　　黄章、刘祥、赵希琳、许康世、董之邵　俱割股养亲。
　　林颐寿　字表世。祖母杨尝苦背疡，溃烂数寸。颐寿俟其熟寝，潜舐去，敷药而愈。庐父墓，有芝产之瑞。事继母弥谨。郡守蔡廷珪请为乡老，月致牢醴，名其坊曰“孝友里”。
　　陈继文　累世同居。子嘉谟、嘉猷相继登第。守苏寿名其坊曰“孝弟”。
　　林彬　家世孝义。彬有文名，预荐当上春官，以母老不忍行。时杨寅翁累请祠侍父，守真德秀以“温陵二孝”目之。
　　王凯　字和中，有诗集。事父母笃孝，居丧庐于墓者三年，犹不忍去。与其弟友未尝一日离。

　　元

　　黄道贤　嫡母唐无子，生母苏以疾去。道贤既长，力请于父，复之。孝养二母，多得其欢。父疾笃，道贤祝天，愿减已寿以益父。父寻愈，比卒，庐墓终制。至元初旌其门。
　　陈成　字公美，敦行孝义，不慕利禄，家居课子孙读书。至正间，年九十余，监郡偰玉立重其四世同居，六叶相见，因表其门曰“高年耆德”。匾其居曰“衍庆”。
　　吕祐　至正末，郡城陷，有卒拔刃胁其母索财。祐奋前夺其刃，十指尽落，因眩仆地，良久而苏。开目视母，曰：“母无恙，儿不憾矣。”遂瞑目死。
　　柯公全　字德仁，父椿老，年七十未有嗣息。娶妾陈氏，始生公全。嫡母不慈，尝欲害之。比稍长，绝无介意。事之惟谨，始终如一，人称纯孝。念父春秋已高，家务竭力仔肩，历诸坎坷，奉养承志无不周悉。十六而孤，卜地葬父，谨奉嫡母合厝焉。而别营生母域兆以待。及生母殁，哀毁过恸而卒，年四十七。孙季。

　　明

　　何安　字叔恭。洪武丙子乡荐教谕开建。明初，邑学无士中选，被谪，改江山训导。奔母丧归，既除服，涕出若初丧。
　　陈永　字思远。弘治间以明经授应天府训导。乞终养，赐冠带归。居数年，父寝疾，母复盲，永服养惟勤。以外祖绝嗣，为建祠购田，命子孙世主其事，著为家令。父闻喜曰：“是能毕吾志者。”后人目为鲁旗陈氏。孙敦质。
　　庄琛　字廷玺。永乐间贯成均，擢广西按察佥事。矜恕廉谨，上下咸宜。乞归，卒。生平笃孝，遇二亲讳，洎己生辰，悲泣终日。或有珍味，潸然不御，曰：昔者吾亲未尝享此。”
　　王熺　字士显。幼孤，母李氏誓死育之。媵洪氏从李氏守节以老。熺事母至孝。父墓患水，熺哀哭几绝，改葬焉。追服斩衰，蔬粥庐墓。母好施，熺虽贫，每新谷升，必购致遗四邻。毁瘠治丧葬，复庐墓三年，终身不受生辰之祝。亲讳日，伏哭尽哀。正德十三年，以贡授陇水训导。教士以明伦经义。以病乞休。子文升亦有孝行，人称王氏二孝。子传别见后。
　　徐荣　字仁卿，幼笃孝，父先娶于吴，梗不宜家，又生子荡甚，父去吴返舍，别娶生荣。稍长，告以吴母状，荣即泣诉，请迎吴与其于归。后吴母殁，号哭服丧三年如制。嘉靖壬辰进士，由嘉善令累迁至赵府长史，卒。荣以《春秋》起家，三山王应锺、郡中王慎中皆事焉。子用宾，曾孙缙芳。
　　陈敦质　永孙。嘉靖壬子举人，任惠来、安东二令，调泰州判。凡三剖其俸资公诸兄弟，泉人称孝友先生。及卒，何乔远铭其墓。
　　李伯遇　嘉靖癸丑联捷进士，历官惠州知府。不营私蓄，俸余悉与其兄。
　　庄希范　字藻先，际昌子。崇祯丁卯恩贡。际昌忤阉，久废，后召还京，卒。希范伏阙请恤，扶榇南归。至黄河遭飓风，焚香拜祷，风息抵里。母王氏目翳，以舌舐之，数月而愈。母病，吁天祈益母寿，病瘳。值寇扰，周济族戚，乡里称之。
　　富可济　字尔心。性至孝，舌耕以资菽水。书馆暮归，风雨不离。父病累月，侍汤药，衣不解带。父殁，哀毁异常，贫不能葬。积馆金纳衣领中，岁荒，妻孥告饥，请暂以金易米。可济伏地大哭，里老闻之，率子弟助以襄事。年七十四卒。子明新，崇祯癸酉举人，授南靖教谕。奉父之官。诸生慕其父孝行而来求见者，为设席待之，侍坐终日无怠容。计偕归，途闻父讣。两昼夜徒跣三百余里奔丧，水浆不入口者累日。后历官吏部归，鼎革后隐居梅柄乡，足迹不入城市。康熙癸卯卒于家。子鸿基。
　　郭尚谦　字呜吾。为诸生。嘉靖季倭乱，贼艘数十至里，谦以麻绖自系柩侧。贼至，骇问，曰：“有父榇在。如有虞，愿以身代。”贼加刃，抚棺悲恸，贼感伤舍去。贼退，乃葬父而舁母于郡城。教授生徒供养，见甘膬辄不食。主人察其意，怜之，为母更置饩，乃举箸。后母没，哀毁逾礼。年二十九卒。以兄子望奎为后，人称为郭孝子。
　　张守化　字时化。少孤家贫，授书供母。嘉靖中倭乱，兄陷寇，化倾家赎回。又见邻家被寇焚杀之惨，以其束修贩米哺其饥者。子维枢，任工部侍郎，赠如其官。次子维机。
　　蔡一桂　字景培。兄弟二人，弟一槐蚤隽，累上春官。一桂身任家督，力穑奉亲。父母殁，挈家聚庐兆左，课儿讲业，率仆耕获。晚岁子贵，构宗祠、置祀田。年七十卒。子国炳。
　　陈会　字民聚。七岁父母相继殁。与兄选二人，兄读书，会务农。及兄进士为刑部，会犹然力作不改。值倭乱，贼发会亲之冢，要赎，会泣血誓天，倾囊募士，竟得负骸而归。贼平，乃杖策谒兄京邸。兄抱泣曰：“乱离隔绝，亲骸罹难，若非吾弟冒死以完遗魄，吾何面目立天地间乎！”已而，兄殁于京，会辅丧归。诸侄僝愗，抚养成人。晚益身力善行，睦族敦宗。尝言生平无过人者，但无一事欺人耳。子璜。
　　庄凤章　字诚夫，用宾子。明中叶倭乱，发其先冢，凤章叔用晦抵贼营夺骸斗死，凤章突阵负骸并叔尸归。后入国子监，伏阙上父叔功，得赠荫。晚有志斯道，游李见罗之门。客死武清，曾日唯为之殡殓，今配祀用宾崇贤祠。
　　曾魁　字道贯，举人，一诚子。二龄父殁。祖母李及母吴励节守之。长，冠童子试。家贫，奉二母，色养备致。祖母殁，哀恸异常。入舍问安见母不怿，辄长跪，俟意解乃起。母病剧，侍汤药不解衣者三月。每晨焚香百拜，吁天愿减龄以益母寿。母寻愈，以八十五终。魁先母卒，临殁惟从枕上数强起，宽母无恸。生平睦宗恤族，友于诸昆。孙化龙。
　　黄松青　字国石，为诸生，居安平。嘉靖戊午倭乱，松青偕弟柏青扶父逃难。适遇贼，相议走脱一人。兄弟互推者再。既而相持泣曰：“父苟不免，何忍独生；于是父子兄弟俱被害，相抱而死。
　　郑承　字宣载，五族同居向食无异财。岁饥倡赈，茕独受惠。抚族中孤幼，长为之婚，人称孝友。有家戒数十条，训迪子孙男女。登堂，谒寝、序立，及每食即席，必歌之。
　　郭士豪　字志迈，楠孙。为诸生。事亲孝。亲殁，哀毁如礼。祖母年高，痛父养弗终，晨昏滫瀡，益加爱谨。母丧未葬，遭火警，躬趋火中，翼棺上，痛哭欲与俱毁。众为感动，竞出棺于焰。念母殁莫遂孝养，岁输粟饩舅氏终其身。诸弟皆异母，无歧视。父分产时，议长子倍之，士豪力辞，与诸弟均。待人仁而信，宗党有争，力为和解。倭乱兵剧而馑困者周之，死者葬之，宗党颂义无穷。子继曾。
　　林特　字士奇。五岁丧父，而哀母病，吁北斗求代。兄聪被枉下狱，婉转周旋，得白其事。岁饥，煮粥活饿，乡人德之。
　　吴可久　字尔亲。为诸生。性孝友，殁时尽焚贷券。母殁，掇菽持素，骨为之立。与兄弟聚食，晚方分异，田宅让其美者。著《笋江录》。《思亲杂文遗稿》，皆有益于人伦日用云。
　　王文升　字子腾，熺季子，有至性。十三岁随父司铎于广。父患疾，祈以身代，躬汤药。归途疾转剧，值寇警，旅寓潮州郭外，又有水患，文升竭力护持。执亲丧毁瘠致哀如礼。嫡母陶、继母李，事之尽欢。生母郑疾思荔，非其时，取陈者渍而进。迨荔熟而母逝，自后每荐荔，对之流涕，终身弗食。中年纳一妾，既至，询已许人，盖儒生也，归之，不责原金。其重义如此。后以曾孙贵，赠安东伯。
　　何乔遴　字隆孝。八岁丧母，哀慕不忘。事继母至孝。母病，祷神愿以身代。隆庆壬申兵燹，有寄厚赀者，其人死于贼，遴查其妻子悉还。邻人盗己赀，获赃证甚真，隐而不言，使之自愧。崇祯问旌表，子梦骏。
　　秦廷帷　字玉吾。入郡庠。家贫，藉廪束以具滫瀡，曲当亲心。侍父疾，晨昏不懈。比殁，恸哭深墨，丧葬尽礼。奉母寡处，尤曲意承欢。有娣老而窦，推母之爱，时迎于家与母同养。从子舜德孤且幼，抚之如己子。疾革，以不获终养为憾，强起慰母，语终而瞑。子舜翰，孙锺震。
　　朱一泮　字达宗。少孤，事母尽孝。晚节母氏病疯，朝夕起居扶掖，志养无方。母殁，哀毁逾常，葬祭如礼，子弟遵化。　一泮少受经书，邃于《春秋》，旁通经史，设帐授徒，惟以穷经为程，学者称曰“敬所先生”云。
　　林一奇　兄弟三人，长为诸生，游学于外，次出贾四方。父殁，独一奇奉母致养，病请身代。母殁，竭力营葬。处族属亲朋，礼义谦爱，赈急周乏，盖闾巷中之笃于至性者。
　　朱则文　幼失怙恃，鞠于伯氏德春。元末，遇贼欲杀德春，则文抱持，号泣求以身代，贼感其义两释之。洪武间，梦神告曰：“赐汝金，助汝不给。”已而果获金数十锭。则文不营资产，悉易粟以济贫乏。子鑑。
　　史惠　字仕传，有至性。其父元吉久羸疾，惠侍汤药不解带，躬亲涤澣，居丧庐墓孺号，终三年衰麻疏食。时有白鸦巢楸，人以为异。上其事，成化七年诏旌表。
　　黄廷榜　机织为业，所嗣所生并隆。孝养一门三十口，合居共爨无间言，郡守令并致礼之。
　　陈建沆　字时沛，幼年丧父，迎归出母，孝养备至。时家犬乳猫、鸡雏互翼，人称为孝顺之感。卒后，太守王士俊铭其墓，缙绅名士为立传记，并赠以诗。子廷表。
　　伍民宪　安平镇人。嘉靖戊午倭至，扶父际会逃。反遇贼，民宪长跪曰：“勿惊吾父，余任君欲。”贼不听，刃其父，民宪挺身杀二贼，又伤数贼。后队至，落其右手。卧草中，犹一手荷戈，口喃呓呼父，三日乃绝。至今烟雨中见道有男子荷戈立者，人辄合掌呼伍孝子而过。
　　杨甫丽　襁褓丧母，事二继母无违。继母急之，甫丽愈以顺。折券绝甘，乡族诵义。
　　吴乔柏　字子秀，家贫纯孝。父母相继殁，毁瘠骨立。葬城东门外，庐墓十年乃归。兄殁，哭之哀，襄事如礼。尝过南安锦亭，获遗镪二百，坐俟失金者，至还之，不受其谢。中丞孙直指表其行于旌善亭，李廷机为作传。子龙征。
　　黄钺　字钦让。少孤，孝友仁让。及壮，好观史书，寓目辄晓，每按事躬践之。奉寡母孝敬备至。母疾，日夜拥侍，衣带不解。母卒，擗踊哀号，几于无生。兄家病疫，逐日省视床榻，疫卒不侵。豪邻盖屋夺其基，让不与竞。辑洽闾里，善处人父母兄弟间。子德洋。
　　林太毓　字希甫。太平守钺遗腹庶出子也。性至孝，嫡母徐垂挞，以笑受，急则匿户后，未尝有怨声。嘉靖季，里中倭发人冢求赎，有奸人鬻其父冢于寇。太毓募壮士舁父柩出。母徐殁，启父窆合葬。年四十四卒。一子奇棻。
　　林福　号坦吾，六岁而孤，旋遭倭难。及长，不知父墓所在，但记在笋江祖庐之后。移居城西，朝暮至笋江号哭而还。一夕，梦老人告之曰：“汝欲寻父墓耶？吾结草为记在此。”旦走视之，宛然梦中草记也。遂发视，得圹志，因仍葬焉。人谓孝感所致，为立孝感碑。子云龙，曾孙孕昌。
　　黄礼　字廷文。少孤，随母携弟依外氏，未几，母殁。父权厝于东郊，礼年幼弗知，遍处访求弗获。吁天祈神，忽有庞眉老叟指示其处，遂奉与母会窆。性友爱，经营所得，悉与弟均。尝训子曰：“饱食须念枵腹，暖衣须念悬鹑，惟谨厚可远怨，惟质实可动人。”人以为名言。孙凤翔。
　　施长昆　字元成。嘉靖间倭乱，扶母蔡氏避难永宁，与母相失，长昆旋被倭掳至日本，日夜思亲哭泣，欲归无计。至五十二岁，始匿渡而归，乡人莫识。其胞姊适许氏，谓弟胁下有疤痣，验实，相持泣。告以父葬处，谓母当时已死于兵。长昆哀号悲怆，每晨必登东山拜哭。临终，嘱其子葬东山，以望永宁，毋忘母子相离处。孙尚瑗。
　　潘宽　父泗，尝赴徽贾金。宽世其业，以孝友闻。兄实为诸生，宽入学舍省之，见与友弈，佛然推枰曰：“父母望兄何事，乃作此戏？”人有诬讼其兄者，奋身代白，得免。后实病笃，宽调汤药，不効，卒。又以其子岳为兄嗣。兄妾有子，鞠之如己子。既长，婚娶多分赀与之。李廷机为之立传。
　　徐鸿仪　字采伯，用宾子。有姊适姚，贫病几殆，迎归，亲视药汤。殁，自经纪其丧。随父为无锡县丞，父因赈饥致劳卒。鸿仪昼夜号哭，扶榇归家。先是，季弟以姻累，为学使所捕，鸿仪挺身受罪，系累匝月，创甚无悔。及子侍御缙芳贵，俸入买田，悉均昆季。谓诸子曰：“而有兄在，当不贻尔贫，吾兄弟未有与也，故先之耳。”
　　温成翁　少孤，事母孝。十一岁，焚香吁天割股疗母疾。善为诗，号梅窗，有《梅窗隽永集》。孙良。
　　张志越　事父母曲为承欢。父丧明，手足痿痹，志越坐卧不离侧，奉侍床蓐，十年无倦。母病瘤五载，旦夕吁天，祈以身代。居丧毁瘠。既卒服，每值陈乐讌会，怆然避席，盖有终身之慕者。郡守屡表其门，两台列名通衢，匾之“孝义坊”，巡按孙公仍刻名实于旌善亭。
　　诸葛麟　持身孝义。父隆为宁海令，将之官，以大母为嘱。麟左右无方，一日病笃，每夜拜祷北辰。时隆亦即致政归养，人称父子双孝。麟终祖母之世未尝外出，及父殁，哀毁如礼。郡县为立旌善亭，与朱则文并列。弟骏。
　　诸葛选　叔纳夫，司训永嘉，无子，立选为后。叔殁，选以其遗产与兄弟共，曰：“吾嗣叔氏，岂利叔业哉！”岁时祭祀极丰腆，处乡族谦和恳恻。孙昺行亦笃。父应科拓落嗜酒，昺极尽孝养，何乔远谓父有点之狂，而子有参之养云。
　　陈学源　字尔澜。兄弟五人，学源庶出，居季。家资掌于嫡母，兄弟无间。安溪有田值千金，资兄鬻以游成均。三祖坟被贼发取骸去，自度不能夺，时欧阳深方拥兵杀贼，请从焉。锐身与麾下入贼垒，舁骸归。临殁，戒勿厚殓。
　　黄深　事父母孝敬。兄润，参政也。父母岁生日，深与润吏迭寿。母曰：“兄贵也，可独当。汝宁须此？”深曰：“此各尽子职也。”父殁，既葬，值嘉靖季，贼发人坟，深直往欲启父坟出榇。人曰：“毋虑寇获耶？”深曰：“获请为质，寇不过欲人金耳。”竟往，正值寇饥顿采食，未遑发坟。深伏身灌莽中，夜取榇出。忽天骤雷雨，寇解散，得榇归。
　　林肃　年十六，时有铺里之役，顶兄名代任苦。善居积致羡，建宗祠，恤穷族。嘉靖季，年大饥，顾司徒珀鸠大家施粥，肃率先为倡，乡人德之，称为长者。剧寇起，发坟质骸，肃母及兄骸在质中，莫知其处。忽有樵夫引告，得骸归。年八十余卒。子孙皆以文武科第显。
　　史朝定　有孝敬之行，载入《闽书》。
　　周公锡、公钺　同怀兄弟。母早卒，继母生季弟公钊。父殁时，锡、钺俱幼，家政秉于继母。锡与钺朝夕问膳，孝养无失，继母亦厚视之。会锡当里正，戴星出入，钺朝夕迎送郊外，率以为常。钺患病，锡不解衣不即箪者数月。后继母及季弟相继殁，殡葬如礼。未几，锡殁，钺哀毁几不欲生。抚三侄如已出，子侄遵遗命与锡合窆于保福山焉。
　　钱应增　号思桥。十一岁丧父，姊未笄，三妹俱少。伯兄继殁，嫂徐氏守遗孤在襁。母程氏哺一男四女，时时泣下。应增见母泣，苦心焦劳，克至成立，竭力奉母。母病笃，问医视药，祈神祷天，而母得愈。越四年，母殁，悲号擗踊，处柩侧三年不入内。葬母于父墓之右。时称为钱孝子。
　　陈台　字舒华。兄弟五人亲甘旨，有不逮者皆身任之。母李氏殁，哀慕独深。父为李择地得吉，独于台不利，嗟呀良久。台闻白于父曰：“得安吾母，而利兄弟，儿利多矣。”遂出赀以资售地及葬费。未几台逝，父哀之，令附葬山右。以少子壁之长子廉继焉。曾侄大玠奉其主，祔祀祖祠。
　　吴从宗　字我宗，居灵源。值倭乱，扶掖父母避郡城，拮据供亲。倭平，复故里，甘旨之奉未尝缺。亲殁，殡殓必慊于心，躬负畚锸襄葬事。祭祀思其所嗜，竭力致之。祖妣、父母二坟俱在灵源山上，巉岩难登，日持壶酒抵坟，瞻拜若依膝下。垂殁之岁，七十有七，除夕犹扶筇从圹归焉。
　　黄衷　少孤，母邱氏苦节抚之。垂髫为诸生，既而慨然曰：“使吾劳于王事，安得常奉母也？”遂弃去，竭力养母。母稍不恰，即长跪，不命起，不敢起。母生酉岁，属鸡，衷与妻庄氏终不食鸡。母病，夫妻减餐，祈益母寿。及母殁，泣血三年，结庐坟侧，人称其孝。
　　韦起宗　字宏继。三岁丧父，见母蔡氏怀毒欲殉，跬步不离。稍长，哀毁思父，竭力事母。母病，吁天祈代。母年六十，遇缙绅先生辄长跪求文旌母节，为忌者所阻，不果，悲悒丧明。郡有司为闻于朝，乃获旌。母殁，恸几绝。及葬，庐坟六年，晨昏哭奠。岁旱，松虫大生，坟旁楸槚被食殆尽，起宗抱树而泣，虫悉去。　一日暴雨，有白衣呼之出。起宗出，庐遂坏，六载始易麻旋居。即庐掘己坟，嘱子孙曰：“死葬此，勿易他处。”卒年七十六。临终无他语，但呼曰：“天旌至矣！”其终身慕如此，人称之曰“韦孝子”。其里为节孝铺。
　　朱鼎昌　字元调。天启丁卯举人，教谕黔阳。学行兼优，多士化之。尤注意水源木本，建祖祠，充祀业，刻祖则文《孝感传》以垂训，乡评重焉。
　　丁光琛　字腾岸。事父母服劳奉养，先意承志。母郭氏患虚症，光琛朝夕侍汤药，逾月罔懈，母病愈。寿至八十。
　　柯日藻　字懋文。祖毓仁以孝友传家，尝倾赀建祖祠，让产孤侄，父宗仑，文学宿望，吴载鳌其门士也。日藻兄弟三人，长日蕃，有声文坛而蚤世。仲日芬，当兄病时，祝天愿代。及仲殁，日蕃继殁，父祖皆已年高，日藻以一身竭力养志，送终营葬，拮据劳瘁。抚侄赓昌、赓熙以至成立贵显。崇祯庚辰，吴载鳌榷淮关，延赓昌署中教子。日藻偕客造视，未至淮，客毙舟中，日藻恐舟人弃其尸，秘之寝处，与偕至淮，出己财以殡。时天暑舟小，客非亲故，死丧之威，人情所同，日藻独不以生死易心。吴载鳌为之叹服立传，而日藻亦以是染病殁淮署。赓昌扶榇旋归，其子得昌，年才十一，赓昌极力教育之。后赓昌子继甫、赓熙子竺亦为得昌教育，名登贤书，人推世代孝友焉。

　　国朝

　　蔡璿孕　字彦政。顺治戊子贡授中行司理职。以亲老，屡征不起，家居养志承欢。庶弟未得遗业，以父赡田给二弟，自割己田百石充父祀。尽葬族中百余年停棺。年八十，犹闭户攻苦，著《五经摘要》诸书。子时升，孙锺琏。
　　王锡卣　字文人。性孝友，母病，尝粪而甘，恨不得身代。母殁，尽哀尽礼，事继母尤谨。父殁，尽以产业让二弟。康熙间拔贡，历建宁府教授。
　　翁华锺　字世岳。父病蛊，吁天请祷益父寿。娶妻林氏，生二子，因失母欢，令出之，华锺不敢违。妻归母家，日久，始意不回，贫难自给，改适莆阳，华锺历三十年不再娶。子道光，母出时甫三岁，稍长，历兵燹水旱，跋涉觅母三十年，得之莆阳，相持大恸，迎归终养。人谓父子世孝。
　　郑朝遴　缵绪子。兄修典袭爵在京。母留泉州数十年，朝遴修甘脆际寝膳，不问户外事。逮亲殁，孺慕终身。先是，弟妇陈孀居无子，欲取遴子为继。遴曰：“伯氏有侄，吾岂利资越次哉。”为综理财产，召兄子于京而授之。复推财伯氏，自取埆瘠田亩，曰：“是足吾衣食矣。”年五十八卒。
　　陈兆先　字涵初，迁鹤仲子。幼聪慧。甲寅海氛，迁鹤避地诗山，兆先从钓弋、樵苏以供炊馔。闻兄病，一夕走百里，亲视汤药，衣不解带。年三十余，以诸生终。子亮世。
　　黄士珍　字邦祉，自惠安徙居晋江。父怀佳，值寇乱，以资赎掠民。士珍少孤露，父母葬海滨。先是海氛，令下弃边地。士珍值父病不能去，求存片瓦，数日哭泣以告，逻卒怜而待之。父子相依，旬余，父卒，只身无资，就房中以扉翼而盖之，手掬土而埋焉。痛哭不忍离，逻卒促之行，曰：“迟者无赦。”于是逃入界，饥苦无以为生。越十年，潜以瓦棺拾亲骸归。遇逻卒执之，泣告得免。贫乏无力购地，惟将二甓藏石罅中，时哭泣于其旁，有好义者感而舍地焉。生平好学，著《读史一得录》藏于家。安溪李锺侨、永定廖鸿章皆为立传。次子朝阳举人，长寿知县。长子志文，三子朝章，皆急公封儒林郎。
　　陈曙　字树初，事亲至孝。十三岁，父母患疫，祷天愿以身代。比长，值母病痢，奉汤药涤厕牏必躬亲。母眼久昏，以舌舐得明。友爱于弟，分田资其生，置妾广其嗣。岁饥，倾积赈济郡邑，桥梁捐金修之。顺治丁亥戊子，充向导官引大兵抚泉有功，旋卒。乾隆六年，旌表建坊。孙大玠。
　　林鼎汉　字禹成，居安平。寇掠其乡，母龚氏投井死，鼎汉哀慕终身。后随父贾外洋，父病死，海艘忌停尸，遇死者辄投之海。秘不发丧，朝夕进粥入舱中，皆密藏之。夜与尸卧，经十余日，尸乱秽而舟人不闻也。既抵岸，始放声哭，觅棺殡殓。后请旌表，建坊立祠。子逢春、逢都。
　　蒋崇徽　字慎卿，邑诸生。有学行，孝事双亲，推产让弟，族党称之。著有《庖萍稿诗文集》。
　　郭岳　字彦甫。少能文，父贫弟穉，乃习会计。商人聘司出纳，以其获供菽水养弟昆。中遭父丧，尽哀尽礼，襄父及祖父母葬事。又为诸弟毕婚。性嗜书，工笔札，文词清丽。事母郑氏，先意承志。母舅贫老无子，祖母舅遭水漂屋，皆周恤终身。尝夜深课子，检文券十数纸焚之，曰：“此贫不能偿者，留之，恐汝生希冀也。”寻卒，亲疎悲悼。子赓武。
　　洪孔煃　字景宿，钱屿人。髫年孝友，婉曲承欢。父殁，哀毁骨立。卜葬父及祖母，昼夜瞻拜。会王师征泉，大将军未至，人民散乱。伯兄被拘勒赎。孔煃度兄不免，竟代其死。死后，家人驰哭之，两袖稜然有物，按视之，则考妣二木主也，闻者陨涕。是岁冬至，族高其谊，迎入祖庙血祀焉。
　　林珣　九岁丧母，居丧尽哀，感动路人。事继母杨氏如母。十三岁，值大疫，父及伯叔兄弟相继殁。珣拮据经理，日负贩以供继母，菽水尽欢。既娶妻生子，孝养益挚。继母多病，侍膝下，汤药必尝，夜睫不交。及继母殁，哀戚逾常，水浆不入口者数日。顺治间督学旌奖，荣以冠服。
　　朱兆纶　字亮卿。事父母色养备至。时倭寇劫掠锦田里，父病笃，兆纶侍父，不忍遽别，被倭掳去。迹经莲叶池，跳入水中，倭以刃砍之，因伏水底得免。倭去，仍归奉汤药，父病以瘳。伯仲二兄早逝，敬寡嫂如母，抚孤侄如子，有门户事一身独肩。迨父母殁，丧葬尽哀尽礼，教子义方，卜居郡城，为燕翼计。生平然诺不苟，外事不干，邑侯佟公飨以宾筵，为乡间钦式。年六十四卒。子泗宗、孙升元，俱登贤书，貤赠文林郎，洵孝友之报也。
　　谢廷禄　字亶文。十岁而孤，事母尽孝。与弟鞠于伯父元瑺，稍长，从伯父贾于苏。甲寅之变，吴闽隔绝，奸人以元瑺闽人，诬与贼通，祸且不测。廷禄慷慨赴狱，乞代其死。会耿精忠降，制军武定李公白其无辜，赦还，寿终。
　　郑魁万　字廷材，天性孝友。康熙戊午间，泉郡兵火，阻隔江外。比平定归乡，即买地奉其祖母及父兄，合葬于赐恩岩之下。讫工后，借寓僧舍，昼夜赴墓所焚香礼拜，风雨无间，凡三年不忍归家。当道闻其事，题匾旌之。
　　林崧　字肇笏。父为桓，被仇家害。崧年十七，露宿风餐，间道侦之，阅八十余日，悬主恶之首，剖胸出肺肝献父灵前。复求手刃父者，卒遇诸山间，撞其胸仆之，不数日死，遂陷囹圄。久之，海氛炽，得脱归，率众捍卫乡里，夺还男女被掠者，护以归故乡。绅李梦祥子孙衰替，榇暴道旁，急访其族人资之营葬。卒年七十五。子延翀。
　　秦师彭　字周叟，良牧孙。父鸿理早逝，母郑氏守节，师彭事之至孝。遭兵失父坟，日夜号哭。有牧夫指示穴所，得骸归。友于诸弟，家事悉肩其任。岁荒，仲弟负屯米被系，师彭走请身代，兄弟争就法。当道嘉其孝友，两释而代完之。子允升，举人。
　　杨应球　父必正，任贵县令，再补华亭，挂冠归，两袖清风，但憾先人未厝。有贵县门生邮请必正至其地，欲助葬费，必正得书即行，未至浔，应球忽夜梦白舆抵里，度是父凶兆，即挈族侄炎往，寻觅无迹。返至老龙，为舟楫通津，日至江边探望，夜归旅寓，啼泪出血，两目俱矇，旋殒命。临终嘱侄曰：“殡我蓬头跣足，手持纸笔砚，吾将诉之天，寻父同归。”从之，藁葬于老龙里。人哀之，为镌晋江杨孝子墓碑。后应球兄访知必正殁于桂林，寄厝楞严寺，往寻无踪。夜梦应球告曰：“七星岩下荆棘中可得也。”如言斩荆棘，果得一碑，镌晋江杨大尹墓，拾藏之。复至老龙拾应球骸，果应所嘱。时大夫啧啧称赞，为作传记。
　　李云永　字世瞻，安溪人，居晋江，傅节妇之子。六岁失怙，其母病数月，昼夜不离。母殁后，结庐墓侧，夙夜哀号。惠邑令题其庐曰“慕楼”。雍正四年旌表。
　　蔡文仁　字则元。居父丧，哀毁骨立。事母林氏尽孝。弟文信，患虚症，卧病连年，谨视医药不稍离。及殁，抚侄如己子，乡族称之。
　　陈元凤　字呜长，侍奉二亲，先意承志，竭力供甘旨得其欢心。迨父母俱逾八十，问寝视膳，扶持抑搔，犹依依作孺子慕。事兄爱敬备至。兄尝以非辜被逮，元凤挺身代兄系于官。时有郭恺者，亦代兄受系，太守刘公侃为凄然下泪，立破械释之，后享寿八十有八卒。
　　李锺声　字彦伯。郡诸生，学问淹博，多著书。父寅德早殁，母吴氏育之。先是，父未举锺声时，以族人子为子，庸弱。锺声成人，体父志分产与均。事母孝，出入必告。母病侍汤药不去侧者弥年，废食寝几骨立。晚奉母入城，与妻陈氏朝夕致膳。其送终也哀戚备至。兄产荡耗，割己业济之。祖祠回禄，输金重建，广置祀田，为永久计。修族中无嗣坟数十。旧里有事，不以徙居惜财力。郡兴作如先贤祠及文庙、暨河渠、桥梁，俱捐修董成。壬子省试，以葬期迫促，归遇大水，桥梁倾圮，濒死者屡，若有神扶者，人谓孝思所感。其子壁，有孝行，以事实陈于潘中丞，锡“惟善降祥”匾额表其闾，里人陈高翔、尤垂青各为立传。
　　张登解　字尔元。张雕，字尔远，同胞兄弟。性友爱，幼值海氛，治田经商，或早出晚归，或过都越省，兄弟相依十余年。及寇平，登解谋续书香，乃独肩家计治生，命雕奋志下帷，习举业。诲子侄读书，谓雕曰：“吾任养，弟任教，各努力，毋贻父母忧。”其后雕以府试冠军入庠，子侄多以文见称。一门食指数百，五世同居，不忍离异。登解举僎宾，雕举优行，督学周学健赠匾曰“彩映花萼”。雕子道南。
　　孙景熙、郭岱　事亲以持血盆斋闻。谢文锳，以割股闻。

　　●卷之五十一　人物志【义行】

　　论曰：君臣分谊，无所逃于天地之间。食人之禄者，忠人之事。疾风知劲草，能是者，十或仅一二耳。其在读书缙绅，往往自谓顺时明哲，视死如归，固已难矣，下及朴鲁壮夫，克将真挚也。欧阳公叙五代王彦章，述其言曰：“人死留名，豹死留皮。”其于忠义，盖天性也。怀报国而捐躯命，岂少其人？俯仰凭吊死事之士，盖未尝不流连而感慨焉。

　　五代
　　董思安
　　宋
　　苏缄　　杨世永
　　明
　　王铨　　李思邹
　　詹寅　　陈一道
　　童乾震　黄仰以时附
　　薛天申周岳镇合传　秦椿
　　王世实　陈正中
　　洪淯鳌
　　国朝
　　林维造　施世泽明良附

　　五代

　　董思安　其先固始人，从王氏入闽，遂籍晋江。天福七年，朱文进弑王延曦自立，思安与留从効、王忠顺复王氏。及南唐围建州久，或谓思安盍蚤择去就，思安曰：“吾世事王氏，危而叛之，天下其谁容我？”众感其言，遂无叛者。

　　宋

　　苏缄　字宜甫。宝元元年进士，初授南海簿，累迁秘书丞，知英州。侬智高围广州，缄募士数千赴难。广人有黄师宓者，为贼谋主，缄擒斩其父，复捕杀不逞者六十余人，招胁从六千余人，贼势沮，将解去，缄分兵破之。奏至，仁宗大悦，授广南西路兵马都监。熙宁初，刺史邕州，交寇陷钦廉，乘势逼邕。阅郡得羸卒二千余，分城拒守。而治兵使者拥锐卒不救，被围四旬，城陷。缄犹领伤卒厉战而力不敌，乃曰：“吾义不死敌手。”亟还州治，遣长子元归家守先祧，自杀诸子子明、子正及其家三十六人，纵火自焚。邕人感公义，无一从贼者。神宗闻之，嗟悼至晡方进膳。赠奉国军节度使，谥忠勇，赐第郡城东忠义境上腴田十顷，授子元为殿中丞，通判邕州。子孙与缄同死者，皆褒赠。后交人寇桂州，忽见大兵从北来，呼曰：“苏城隍领兵报怨！”惧而引归。邕人祐之，元祐中赐额“怀忠”。
　　杨世永　绍兴五年，以特奏名为端溪尉。寇骆科犯郡境，世永贯楮铠、佩两刃，跨羸马独出。伍长抶其徒曰：“汝辈不可负官人。”相率以从，行二舍许，遇贼战死。兵皆号哭，战死无生还者。诏褒其义勇，加承务郎，官其一子。真德秀书“义烈”二字表其墓。

　　明

　　王铨　字考衡，原庐州六安人。洪武间随父玺征讨，多立战功，除建宁左卫指挥佥事，寻擢参将，升金吾卫指挥。建文初，调福州左卫，靖难兵起，铨议率卫军勤王，为都指挥所阻，惟督饷北供至沧州。李景隆败遁，成祖遣使谕降不从，仰药卒。年五十。事闻，惠宗设坛遥祭，赠昭勇将军，赐祭葬，子孙世袭泉州卫指挥。
　　李思邹　有勇力，少读书，知大义。正统十四年，沙尤贼邓茂七作乱，以义倡乡里人立栅御贼。贼袭栅，众仓卒奔溃，思邹独率六七人当栅门，力战死。及殓，颜色如生。
　　詹寅　字敬之。由进士授行人。武宗巡幸无度，权宦江彬、钱宁等所过荼毒。时将南巡，戒行有日，诸部司及翰林具疏列名诣阙下，伏留甚恳。武宗怒，罚跪门三日。已而大理寺行人司继疏入谏，诏尽褫其衣冠，梏械手足，杖之狱中。越五日，又杖之阙下，死者七人，寅与焉。同志助赙归葬。嘉靖改元，录赠言事诸臣，赠寅光禄寺卿，荫一子入监。
　　陈一道　字邦绪。嘉靖三十一年为芜湖丞。三十四年，江南倭自浙流流劫至南陵，一道率芜湖骁健麾众独进，歼贼无数。以势孤为贼所杀，其仆子义亦死之。事闻，赠一道应天府通判，子义府经历，荫其子宗尧入太学。芜湖人立祠县治东祀之。
　　童乾震　含山人，先世以军功历升泉州卫指挥佥事，遂籍晋江。嘉靖中，任铜山寨把总。乙卯，倭入寇，由海口登岸，犯福清，势且南下。当道檄乾震与兵三百进剿，而令指挥刘玠帅兵援之。震率其子童养锐、千户白仁、义士陈学书等与贼战于东岳，自辰至申，擒斩十一人，杀伤三十余人。援兵不至，乾震身被二创，遂与陈学书、白仁死之。事闻，刘玠抵罪，乾震褒赠立祠，子孙升袭。
　　黄仰　字伯推。邑增广生，慷慨尚义。嘉靖戊午倭乱，仰奉太守熊汝达败贼于洛阳，还驻师安平镇。倭猝至，仰率亲党数十人据西桥头力拒，众寡不敌，遂与从弟廷英战死。胞侄以时入寇营负尸出。事闻，旌表赠州同，荫子。
　　薛天申　泉州卫把总。周岳镇，泉州卫百户。嘉靖四十一年，寇犯兴、泉，天申与岳镇随指挥欧阳深御之。陷伏中，俱死。事闻，赠天申、岳镇为指挥佥事，附祀乡贤。荫其子冠带总旗。天申、岳镇配享于熊太守卫民祠。
　　秦椿　字国植。世袭泉州卫指挥使、昭武将军、昭勇侯。嘉靖四十五年领兵守新桥。六月十三日，倭寇突至，势甚猖獗，奋然曰：“此地万一失守，城中亿万生灵皆为涂炭矣。”督兵长驱，躬与寇格鬬。寇用炮折其右手，身被重伤，血战益厉。寇退，城赖以完。至晚气绝。兴泉道万民英亲为主殓，颜色如生。事闻，授子一麒本卫所承袭，孙良弼。
　　王世实　宜兴人，其先世永乐中任永宁卫镇抚，遂籍晋江。隆庆元年，闽广会剿曾一本，世实以骁勇为前锋，屡战皆捷，得寇首百余级，中鸟铳阵亡。事闻，赐祠升袭指挥佥事。
　　陈正中　字田卿。淹博群书，通大义。崇祯丙子举人，授古田教谕兼摄罗源。值鼎革，自缢于罗源学署。漳浦蔡祚周继为学博，瞻其遗像，拜而赞之。
　　洪淯鳌　字六生，赞宇子。崇祯已卯拔贯生，授衡州迩判，改道州刺史，擢都宪诸镇兵。督师何腾蛟败于武冈山，被执不食死，其后淯鳌亦被执，不屈而死。

　　国朝

　　林维造　字用章，学曾子。顺治初以荫补陕西巩昌知府，寻擢西宁副使。五年，叛镇为乱，逼降，不从被杀。西宁人士立祠祀之，赠光禄寺卿，荫一子知州。
　　施世泽、施明良　授随征副将出师海澄。城陷，二人阴图据厦门擒郑锦，机事不密，为吕运所泄。郑锦将世泽、明良磔杀，并明良子施馨、施伟等七十三口沉于海，无脱者。督抚具题请恤，赠怀远将军。世泽子致远，海安营游击。

　　●卷之五十二　人物志【笃行之一】

　　论曰：三物六行，《周礼》用以宾兴，厚故笃亲，圣门用以风世。生三代下，而古处是敦，岂不诚足尚哉！晋僻处海滨，而礼义相先，比于邹鲁。士君子修德于家，和平恺悌，睦婣任恤，而恩意流溢者，踵相接也。即闾巷匹夫，素未读书，而慕义敦厚，代不乏人。当其初，积德行善，未尝有所为而为之。而其后子孙发达显荣，蕃衍炽昌，天道报应若有操券而获者。披读之下，可不勉追古人，而革薄从忠也欤？

　　唐
　　郑晚
　　五代
　　蔡俨
　　宋
　　陈龙辅　　陈详
　　蔡霆发
　　明
　　曾训　　吴龙
　　郭同　　黄贤
　　郭滨　　何大荣
　　柯应寿　温天德
　　蔡润　　黄恭
　　林荣　　张天眷
　　丁德　　蔡观慧
　　林昱　　黏细
　　顾美　　留昆
　　唐童　　张旺
　　谢洞　　张宗应
　　伍元旭　庄积坪
　　郭濙　　林茂森
　　杨兴　　林凯
　　朱璿　　吴怀荆
　　张良保　李弼
　　洪贺　　蒋文枢
　　顾原淑　许统懋
　　谢瓒　　邱绍宗
　　张基　　杨敷
　　何聪　　陈乐
　　郭枢　　郭恭
　　张宪　　张志腾
　　张志立　庄偁
　　陈普赐　黄继宗
　　李旦　　张峣
　　丁怿　　王瑞
　　李兴仁　王升
　　陈宽　　陈尚谦
　　邱维材　苏璟
　　黄颖　　张赐
　　陈宾　　陈谋
　　李日新　杨希宪
　　蔡应胄　张守则
　　陈启文　蒋继勳
　　张守简　李贞
　　庄一道一俊合傅　庄望槐
　　王赐良　庄廷琏
　　徐以严　邱维栻
　　李宗禹　张守质
　　杨敦默　洪庭芳
　　郑东阳　丁炳
　　苏士潜　洪有临
　　庄龙光　林尚新
　　林益萌　洪庭秀
　　杨宗叙　杨乔
　　柯奇卿　黄回青
　　杜思夔　丁建全
　　易钦　　黄堪
　　何浚　　丁日造
　　张文　　黄时清
　　傅宏钜　陈舜道
　　邱尧熙　黄澄
　　何居宪　庄淦
　　刘篪　　黄潮
　　陈洁　　陈彻
　　许于国　郑士新
　　郑邦佳　潘维城
　　史继倬　杨阳春
　　涂俊　　李廷柱
　　柯毓高　黄凤翊
　　杨道宽　邱良箴
　　诸葛希孟　陈足
　　颜猷　　李暹祥
　　柯香　　黄维琼
　　陈士钦　傅尔鳌
　　李仲春　留汝亮
　　王墀京　黄怀
　　林宗濂　林豫宗
　　王居毅　王承标
　　黄逢春　陈正铉
　　庄天夔　洪守愚
　　杜应硕　史继蕃
　　林光肇　陈有斐
　　曾守吾　杨士仁
　　李正倍　曾可传
　　丁炜　　苏世谐
　　李正森　蔡仲实
　　余楠　　庄懋仪
　　杨南宗　庄原亭
　　黄尚纲　黄维珪
　　黄镬　　颜理学
　　黄宗任　陈呜周
　　冯有翼　张贲恒
　　蔡贤征　刘廷焜
　　何乔选　刘天植
　　何著先　刘世旒
　　王元卿　李宗熹
　　林宗彦　丁怀可
　　谢聘　　史延晑
　　林期昌　郑邦偕
　　陈履贞　丁梡

　　唐

　　郑晚　幼明敏贞亮。既冠，孝弟惠和，人望无间，时誉皆归。欧阳詹之妹嫁焉。及卒，詹为铭其墓，称曰君子。

　　五代

　　蔡俨　为人节俭好施，王审知辟为户部郎中。

　　宋

　　陈龙辅　嘉祐二年进士，知建昌军，秩满弃去。集古今忠孝德义为子孙法，子孝友、孝恭、孝威，俱第进士。
　　陈详　绍圣四年进士，为南剑州推官。尚书黄裳妻以女，未几，女亡。裳故挈其装归，以观其趣。详不为意。乃反之，仍归以娣。终通判濠州。
　　蔡霆发　学行纯笃，躬负薪以养母。淳熙十一年进士，以邑最召入朝，主管官告院。卒于官所。著有《家训集鉴》。

　　明

　　曾训　赋性质直，言必由衷，持身谨饬，课子义方。又捐赀修葺祠宇，以奉先祀。年五十六卒。子济。
　　吴龙　生元季，事亲孝，丧葬尽礼。待族戚有恩。乡邻有争者，听其直，不愿赴有司。课子力学，不稍姑息。子应宗。
　　郭同　精通壁经，兼涉诸子。性情敦厚，言温气和，不为矫饰之行。居乡乐善息争，不以功名系其心。是为郡东郭氏一世祖。年七十二卒。子居贤。
　　黄贤　生五龄母殁，鞠于继母孙氏。天资纯夷，孝养逾于所生。乐施予周急，里闲人多德之。长子应，次惠。
　　郭滨　字本渊。兄弟七人，滨最少。父殁，哀毁异常。家徒四壁，素精岐黄之术，救人而不邀其利。乡人有构难者，开诚恳解，必求其释而后已。晚筑舍东郊，莳花种木以自娱。年六十一卒，人称长者，闻之莫不坠泪。子楠。
　　何大荣　以孝义称。明初，郡学其所修建。
　　柯应寿　少失怙恃，事兄如父，凡百劳勚以身肩之。洪武间，初设粮长，兄应祖在籍中。应寿以道里修阻，兄年高弗任驰驱，请代兄北上领部符归，至闽清，以疾卒。子季。
　　温天德　字伯乾。生而敏慧，长而诚笃，养亲愉婉，克尽孝敬。律身谦约节俭，酷爱《周子通书》“道充为贵，身安为富”之语。颜读书之室曰“充安精舍”。子良恭。
　　蔡润　幼丧父，事母尽孝，抚诸弟妹为婚娶。长厚质直，恬于荣利。杜门家居三十年，教子孙读书。郡守沈海列其名于旌善亭。年七十七卒。孙清。
　　黄恭　景泰丙子举人，授韶州通判。恭少侍父贵在饶阳学署，励志攻书。及父殁母老，家故贫乏，以次婚嫁弟妹。信、敏二弟早卒，抚诸侄成立，无歧视。次弟宽以成化壬辰进士任浙江佥事，皆受其教。既告归，优游田里二十余载。卒年七十六。蔡清为铭其墓。
　　林荣　孝友淳朴，体父志，建居室，葺家塾，同祖皆得安居，子弟莫不隶业。待族戚里党一以信义刚正处之。晚以齿德俱尊，得受章服。子同。
　　张天眷　孝友笃挚，分产推赢取瘠，丧葬必致哀恪。捐建肃清楼，督造临漳门、马头坛。守令题赞称曰“太古之民”。
　　丁德　旷达冲夷，安详有度，焚香披卷，陶然自得，祀事惟谨，治器皿、澣衣服、斋沐三日乃与神交。郡邑廉其行谊，荣以冠带。年八十七卒。孙自申。
　　蔡观慧　字允元，清之父。既受封，与乡里耆旧为逸乐会，词曰：“朋友五伦之一，百行道义之根，凡我在会之人，善相劝，过相规，有疑相质，有忧患相与为力。”时传诵之。
　　林昱　孝友仁厚而果于义，二姊一亡一寡，维持其家，抚诸甥长之、立之。与人交淡而信，临事矩度整如，郡守礼请乡宾。年六十四卒。子珹。
　　黏细　豪爽好施，亲旧贫困者抚之，虽多费，无吝色。子灿。
　　顾美　明白坦夷，才具优赡，亲故匮乏者，周之。贷而不能偿者，毁其券。癸丑山东饥，奉诏入粟赈饥，得赐冠带，称义民。晚与蔡观慧等十四人为逸乐会。卒年六十五。子珀，孙原淑。
　　留昆　少通经史，善《戴礼》。痛父不逮养丰馔之味，力自裁省。道路见昆虫蠕动，引足避之，不忍践也。嘉靖初以高年行谊予冠服。年九十一卒。子芳，孙志淑。
　　唐童　事亲孝，与人交始终无二。好施与，周急若弗及。成化丙申岁荒，人多莩死，童出粟二百石济之。又尝输粟实边，得受冠带。
　　张旺　成化癸卯举人。少有才学，食贫，授徒养母，事寡嫂如母，抚孤侄如子，居丧毁瘠异常。文行著声黉序，蔡文庄清为志其墓。子先玺，孙冕。
　　谢洞　成化癸卯举人。少游乡校，聘定其室，既而女氏目疾丧明，岳父母不敢遣归，曰：“毋溷少年生也。”洞咨于母，竟成伉俪。学行介特，世有六美之称。升府同知。
　　张宗应　质性澹雅，孝父母，建具庆堂娱亲，周泰初为之记。内行醇整，然诺不苟。临终戒勿用浮屠，勿请铭。子宽。
　　伍元旭　字伯阳。父客死于淮，扶榇归。抚幼弟，友爱终身。雅好士类，每叹读书为第一等。凡名公札奏，缮录成箧，闲居展玩不置。子铠。
　　庄积坪　九岁丧父，事母尽孝，兄尝病疫，躬自扶持，朝夕祈祷。待族党故旧，未尝以乾餱获愆。见诸子读书，喜而励之曰：“读好书，为好人，勿汲汲焉专慕为好官也。”子科。
　　郭濙　毅然特立，方员时出，人莫能欺。施贫如饥寒切身，下士如好爵自縻。其卒也，秋江林峣挽以联，谓其才能济世，智足卫身云。
　　林茂森　年二十八丧妻，母氏抚孙哭曰：“哀哉！幼丧母，异时继母苦汝矣。”茂森感言，终身不再娶。生平庄严和易，里有是非，悉往质平。葬之日，环其居数百家皆悲哀出涕。子元，孙甫任。
　　杨兴　字升中。少习儒业，娴习礼节，读书教子而外，不干余事。尝谓其子曰：“吾不宜于时，若能力学振吾宗，是在吾子。”后子曜宗韩府左长史，孙舆。
　　林凯　坦夷庄恪，勇于为义。从兄迪为诸生领乡荐，费皆凯出。迪殁，又恤其孤孀。子潮，为御史，按江西，屡抗宁庶人，几为所厄。闻之喜曰：“吾儿能是，是其识也。”年八十卒。
　　朱璿　端恪诚实，事继母孝，闻父提督雁门关领兵拒敌，时璿披坚执锐，翼父于矢石之下。事定，以功赏，不受归家。丁丑岁凶，入粟赈饥，受正七品官承事郎。建祖祠、置祀田、构书院，延师教子孙。年七十九卒，蔡文庄铭其墓。
　　吴怀荆　性敦实孝友，母谢氏病盲，服事维谨。母没，丧葬如礼，割田充祀。弘治乙卯，海岸长桥崩，捐赀堤之，乙丑崩，复堤之，蔡清为之记。癸亥岁疫，施药施棺。以诗书督其子。卒年七十四。长子聪，次敏。
　　张良保　内行醇备，俭而有度，祖屋悉畀弟侄，季弟无嗣附蒸尝以祭。晚构萃乐亭，群子侄燕集其中。每见豪华辈，引戒儿孙曰：“是其涸也不朝夕，汝曹念之。”以子志选贵，封主事。卒年八十五。
　　李弼　重义轻财，悯人之急，济人之穷。室面学宫，每戒诸子曰：“宫墙在目，当知起敬也。”以子仁贵，赠惠州府推官。
　　洪贺　性质实，崇信义，重然诺。事亲甘毳毕致，丧葬凡百独肩。及子贵受封，淡约不改，郡太守屠东崖谓其含贞履素，任真不饰云。年八十四卒。子富。
　　蒋文枢　以入粟补散官，事继母尽孝。父逵罹重典，文枢求以身代，弗获，同知于公茂为白其寃，遂得释。教诸子有绳墨，友诸弟最笃。族中公事，竭力应之。临殁，犹以家庙墓祭二事，嘱其子偕侄成之。
　　顾原淑　司徒珀长子，生平孝友笃挚，恂恂若寒士，郡太守为延乡饮大宾。年九十三卒。
　　许统懋　兄弟四人合爨二十余年，毫无闲言。家法俭朴，其训子孙，多以古今为鑑，各务其业，无坠所事。处乡党未尝以失口取咎。年七十二卒，史于光为铭其墓。
　　谢瓒　明敏豁达，不拘小节，喜饮酒吟诗，酒酣歌吟皆醒世名言，触口而出，识趣高远。年三十二卒，陈琛为之铭。
　　邱绍宗　端直峭重有识度。事亲孝养备至，友爱其弟，同居共爨三十年如一日。恤二女弟及弱甥，皆极恩抚。子侄有堕业戾教者，谆谆戒训，俾革悟乃已。年七十二卒。
　　张基　幼孤，事母孝，与兄友爱特至，自少至老，肩衽相随。性坦夷，好施与，岁计所余延塾师、礼乡彦，所交多名公贵客，陈紫峰赠以诗，有“花发草生皆可乐，焚香扫地与谁同”之句。孙会宗。
　　杨敷　含淳树朴，以孝友睦婣为务。性好施，凡族党贫弗能自振者，有求辄予，予不责偿。课子孙惟以忠厚勤俭为谆谆焉。年七十余卒。曾孙景辰。
　　何聪　父病，朝夕扶持，问医求饵，尽耗其财。与人交尤敦谊。好清淡自居，乡子弟遨侈者，观之辄自饬焉。子琚。
　　陈乐　事亲尽孝，居丧号恸摧绝，吊客不忍闻其声。有姐妹二人丧其夫，代为殡葬如礼，并筑室居其孤甥。岁凶弛租，未殁前数月，尽焚箧中贷券，不复记姓名。子储秀。
　　郭枢　生而孝友，稍长，竭力经营，以养父母，资弟妹。弟楠为御史，建言被廷杖，下诏狱。枢万里奔驰赴之，既而得生，复慰勉之。及楠起昆山令、广信丞、南宁府，所在著贤声，皆枢勉助之力为多。别驾唐公延为乡饮正宾。年九十六。
　　郭恭　性至孝。六岁丧母，稍长，事父及继母，先意承志，竭力供养。后改葬母于四十一都南山镇，穴号螺蛳吐肉，是为北郭发祥祖地。子良璞。
　　张宪　少闻父与陈琛、王宣等讲《易》。即能辩难，琛等惊异之。父卒哀毁，孺慕事母，曲中欢心，拊爱弟侄、季弟。尝拾三十金于道，守而还焉，其人割数金谢，笑曰：“人遗之，人得之，何谢为？”却不受。家益贫，恬然自适。三致乡宾不就。年九十余卒。
　　张志腾　倜傥好施，三党有难，无不急赴。觅三世之荒丘，藏族属之遗骸。及长子为令，请御板舆，志腾曰：“善养在志，非徒口体，若为廉吏，吾为廉吏，父足矣。”慰谕有加。子守为，次燧。
　　张志立　父文郁，生五子，志立居长，弟四人俱殀。家徒四壁，乃舍儒就贾，拮据奉父。诸孱孤呱呱在疚，卵翼抚育，一如已子。所在解纷济急，勇往直前。后以孙维枢贵，赠工部左侍郎。
　　庄偁　幼丧父母，念逮养日浅，祭祀必丰，葬以礼。仲兄殁，伯兄继殁，力为安葬，抚侄如子。率族人鼎建宗祠。胸无城府，而矜重意气，言色不少假借，郡邑皆为推重。以子国祯贵，封按察司佥事。
　　陈普赐　性敏达，跌宕不羁，赴亲友急难，恤乡里饥寒，而先业日以坠落。通方脉，能取奇效，活人甚多。老益贫困，惟课子孙读书。子让，嘉靖壬辰进士，为御史。赠如其官。
　　黄继宗　幼习举业，父殁家贫，治生奉母有余，则以助族戚之贫困者。及子贵，就养京邸。归里衣布衣，一僮自随，与诸老为逸乐会。郡邑三延乡宾，仅一就。年六十七卒。子凤翔。
　　李旦　以才望被府檄掌六里陂，廉不谋利，恪不废事，疏沦惟时，启闭必慎，高下均沾，农民交颂。太守包公屡旌奖之。子士绚。
　　张峣　少聪敏，笃于伦纪，周恤同气，义方教子，用克有成。岁甲寅，邀游外省，一日心动，促装归里，适父病浃旬而殁，得以送终，人称孝感。子治具、治枢，孙国祥。
　　丁怿　敬事父母，先意承志，田屋听兄自择，鼎力建祖祠，复捐田数亩充祭业。外父患瘫，迎致于家，事之如父。乡族咸被其惠。年九十卒。子自申。
　　王瑞　父客死吴中，依嫡母生母为命，备尝艰厄。丧母尽哀，养嫡母不殊所生。事兄顺，奉寡姊有恩。贸易于外，倦游思还，抵家三月而卒。
　　李兴仁　任质好义，能推匮乏赴人缓急。乡闾有斗攘，谈笑解之，衅隙立消。出游京师、江淮、吴越间，卒于旅舍，年五十八。子缵，孙梦麟。
　　王升　少敏悟，泛览多识，讲礼修仪，矜庄整饬。太守屠倬褒奖之，以为质而近厚。
　　陈宽　少丧母，力贫奉父，抚爱幼弟，备尝艰辛。为里正赋集事办，嘉靖丙申、丁酉，连岁大饥，请县发赈，全活无数。卒年四十，乡人哀之。子选。
　　陈尚谦　事母孝，少从兄学，以父师事之，视侄如己子，爱姐妹如兄弟，家居无疾声，虽臧获不加呵谴。施惠不望其报，与人交久敬不衰。年六十一卒，王慎中铭其墓。
　　邱维材　三岁丧母，十五岁父殁姑苏训导官署。维材茕茕从两仆以丧归。孝慈恭让，恩礼周浃，宗族婀戚随分推情。好宾客，工诗赋，日与颜延矩、黄克晦、詹仰庇诸公结社酬唱。喜义乐施，有以急赴者，赒恤无吝。年四十一卒，临哭者数百人。
　　苏璟　恭谨质直。父病，不远数百里迎医购药，数载不懈。延师课子，子成进士，令吉水，勉以忠孝大事。为封翁，十八年俭素如昔。里中蔡虚斋地一区，有欲为规得者，作色曰：“名贤旧迹也，吾敢厕足乎？”力槟浮屠，曰：“作善降祥，作不善降殃，浮屠将以何为？”年七十九卒。子士润、士潜，孙茂相、茂杓。
　　黄颖　二岁而孤，母与兄翼之成立。事二母三兄孝友笃挚，执丧哀慕摧毁，先后如一。子锡。
　　张赐　家贫躬耕，继游城中，依中表肄业。中表爱其诚信，为娶妇，留家郡城。其后中表门祚衰，为持其家，不遗余力。善养二亲，友爱仲弟。好施与，欢结客，课子惟勤，克底成立。子问仁。
　　陈宾　性至孝，有文才。居父丧，哀毁骨立，三年不入内室。母殁，躬负坟土，攀树悲号。时倭寇，亲友负槖担箱寄其家，后被兵殁者，妻子兄弟不知，皆呼而还之。流离失所者，复赈其饥饿。及子为湖州守，以均田坐贬，贻书曰：“均田，惠政也，苟利小民，得罪何伤？”著有《纲目醉评》。子亮采。
　　陈谋　承父教，治葩经，得其旨。温柔敦厚，寡言慎动，旅党称其孝弟，弟让铭其墓。
　　李日新　嘉靖间诸生。倭乱被掳，日新倾家赎回，其余同被掳者数十人，皆自分待死，日新为具陈诸人穷苦状，至于涕泣，贼帅见其诚，悉放归。子寏、之佳。
　　杨希宪　孝事继母，笃爱异母弟。自奉甚约，资诸子游学交聘之费及宾客祭享之仪，未尝不丰。好义周急，绝无吝惜。年六十四卒，王慎中为之铭。
　　蔡应胄　幼失母，父继殁，与继母相依，曲当其欢。视异母弟妹如同胞。岁时享奠，爱悫交致。外祖父母、外父母俱乏嗣，设主祀之。与人交，坦直和易，奖善掩过，物论归焉。年八十八卒。子立爱、立敬。
　　张守则　少孤，与弟守化事母尽孝。为郡功曹，多为人排解忿争。事叔母若己母，抚堂弟若胞弟。辛酉倭寇，守则被掳索赎，守化赍金向赎得还。无何，复得羸疾，汤药皆守化亲调。易箦时握弟手，泣曰：“生不能报仲，誓报于九原。”次年，守化举次子维机，过继为后。
　　陈启文　知大义，自置祀田及塾田各若干亩，上以报祖宗功德之隆，下以开子孙诗书之泽。友二弟，始终无闲言。事二姊，老而弥笃。见乡人，恂恂惟谨，盖乡里之朴实善人云。
　　蒋继勳　十岁丧父，习计然，竭力以养祖父及母，笃爱其弟，抚诸从子若已子，推赈乡人待以举火者五百余家。接人无少长贵贱，必肃衣冠。遇构争，力为排解。王慎中击节称之。孙光彦、光源。
　　张守简　醇古朴直，不为机心，有犯弗较，惟以课子为兢兢。及子成进士，节啬如平时。往长沙署，戒子无滥鞭杖、谳狱须平反。子维峣晓。
　　李贞　主事仁弟，方学不售，随兄之官，兄卒于京，间关扶榇归里，抚其孤百十指同居共爨。接人质直慈祥。工尺牍，晚犹作蝇头小楷，笔力遒然。年八十九卒。子光绶。
　　庄一道　一俊兄。家贫，一俊出就学，家务一切倚办。性刚直，不能容人过，然卒无他肠，人咸谅之。里社有公举，辄推一道首事，曰：“君今之陈孺子也。”及弟为藩参。归辟馆延师督诸子力学。与弟相得甚欢，晚友爱益笃，及殁，一俊敛之如礼，为文痛哭，哀动路人焉。
　　庄望槐　一俊长子。为诸生。天性笃挚，居父母丧哀毁，与诸弟分箸，有推让之风。塾师赵光彦贫殁，为营窀穸，并葬其七丧。子履丰。
　　王赐良　在孕而父殁、母出，旋殁，依于三叔。既冠受室，克自奋励，改建祖居，代叔父肩任劳役。族党有忿争者，理解辄释。有乞贷者，量力与之。家益落。课诸子耕读不稍懈。葬父号痛哀毁。及子为令，迎养不就，仍勖以洁己爱民。子三赐，孙寅揆。
　　庄廷琏　为诸生。值兵火，赋役繁重，百凡诛求，悉身肩之，不累兄弟。课子读书，务期有成。小宗祠焚于寇，倡首鸠工重新焉。族有不平事，每公正发愤，抑强扶弱，其遇事不阿类如此。
　　徐以严　少有才名，弱冠为诸生，与史观吾、傅锦泉等时称十隽。性笃挚孝谨，敬诸父不少懈。从叔某病疫，躬治汤粥，昼夜服事，叔赖以安。年三十七应贡入京，廷试第四人，未授官卒。京兆尹王用汲为之传。
　　邱维栻　养浩子，出继叔养澄。六岁居丧，哀毁如成人。事母尽孝，卓行好修，以先民自期许。课子侄读书，时引先德以提诲之。襄嗣父母，丧葬尽礼，推嗣母爱，割田四十亩供外祖蒸尝。伯兄为寇掠要赎，与从兄维材倾赀赎归。年五十卒。
　　李宗禹　事父母至孝，居丧尽哀。为人庄肃，训子必严。居尝撮《小学》中格言揭诸壁以训，曰：“为人当如是。”子廷机，季子廷柱。
　　张守质　邑诸生。事父母敬爱交致，疾病则以身祷祝，既卒，呼号擗踊。与乡人处，无贵贱贤愚，皆加恩礼。非义相干，勃然面赤。赈人急。屡困棘闱，遂弃去。筑别室于郊外，暇集老友命觞赋诗，以终其身。
　　杨敦默　治戴记，声籍籍郡中。郡司理叶公、郡守蒲公、俞公皆器重之。迨子贵得封，犹茹素，曰：“受享有分，暴殄非所宜也。”端严方正，郡邑大夫自公礼外，无刺谒。子道会。
　　洪庭芳　丧母哀毁，事继母以孝闻。以岁贡授苏州训导，约束士子，禀承矩蠖。丁父艰，哀痛骨立。以根本行谊训子孙。郡邑屡延乡宾，辞不应。年八十三卒。孙启采。
　　郑东阳　九岁而孤，事母尽孝，为叔父镗所抚养。镗被难当戍，东阳诣官乞代戍，不得，相持泣。叔殁，持服三年。拊堂弟良壁，食共釜，寝同床，有司表之曰“义门”。二寡姊贫苦，子幼，迎养之家，事之如母。抚孤甥陈选，课读毕婚，及成进士，始分宅去。良壁未成名时，东阳以布衣六荐宾席，推为一郡之望。及没，里巷哭吊，良壁为持三年服。
　　丁炳　善楷书。天性孝友，处心光明，视族人如身，乡人如家，周困恤匮，扶弱抑强，尽力不倦。代兄以白戍籍，家中锁钥，悉授兄子。其重义轻财，人咸多之。
　　苏士潜　为诸生。幼有至性，四岁丧母，哀毁如成人。其事父及继母，俱尽孝。族戚不能婚嫁者，分赀助之。岁祲，倡缙绅出谷千余石以赈贫乏，自奉布衣脱粟而已。专务植德教子孙。子茂相服官，迎养不就，惟以忠君爱民为劝勉。年八十一卒。次子茂杓。
　　洪有临　性孝友，事父先意和色，能当父心。九岁丧母，哀毁如成人。奉伯兄，爱敬备至。嘉靖辛壬间，兵役相继，捐壶飡药饵，全活无数。知交困阨，倾囊济之，不足继以称贷。子启聪。
　　庄龙光　内行修饬，母病不喜服药，吁天颂祷，宛转进之，如是者五年，母赖以痊。事二叔父甚恭，所有遗田，悉推与之。遇友人困厄，锐身救之，乏者不待告，赈之，其行谊敦笃如此。年三十四卒。子际昌、重岳。
　　林尚新　笃志学问，常推父兄睦族之爱，拊畜族人，修葺祠庙，身当其劳。嘉靖之季，倡其乡人筑堡御寇。后复为乡里修堤浚淤，俾无失业，殁而乡人诔之，叙其孝友恭让之行，谓之曰君子。
　　林益萌　为诸生。鞠躬淳行，处乡闾，恂恂诲诱，乡人爱之。子欲厦。
　　洪庭秀　父殁，哀毁如孺子。课子读书，脯币必腆，闻人困阨，徬徨嗟叹，随分拯给。卒年七十三。子有声。
　　杨宗叙　家贫，竭力供二人甘旨，营祖父母葬事。弟宝应数上公车，资斧皆取给，赀为稍损；既迁县令，未上，卒粤邸，宗叙跋涉间关，扶榇归。买田屋安其孤，析已田与季弟宗尹均分之。晚习岐黄术，急病乐施。子启新，孙瞿崃。
　　杨乔　事母甘毳必备。治先祠，割囊中装，抚弟侄及外氏有恩。辛壬兵疫交作，施恤全活甚众。邑令卢仲佃建安平城，遣乔董其事，相地度功，未浃期而城成。岛夷突薄城下，乔登陴冒矢石，为丁壮先，雉堞无害。年四十八卒，里中奔号涕泣，咸谓百身莫赎云。
　　柯奇卿　为郡诸生。兄实卿为池州守。实卿议城安平，奇卿佐其画。倭至，登陴固守，城卒以完。醇朴公平，以年德为乡祭酒，族人咸遵约束。年六十九卒。
　　黄回青　为诸生。值倭乱，父讨贼死难。贼势方张，凭陵安平城，众议欲弃去。回青经营守御，部勒义勇子弟，昼夜登陴，身亲矢石，城赖以完，抚按嘉其能，辟之行间，备折冲。回青痛父捐躯殉难，辞不赴。孝友慈祥，事继母色养无间，抚异母弟友爱笃挚。年八十一卒。子中通。
　　杜思夔　少有至性，事父以孝，抚弟友，视孤侄如己子。生平未尝与人争讼，有犯不校。好览《通鑑》。历代贤奸理乱了如指掌，修然自适，郡邑礼请乡宾不就。年七十六卒。
　　丁建全　周岁而孤，年十八为郡诸生。操行端方，笃于孝友，以不及养父为憾，值生辰倍增涕泗。事二母情礼俱至，事无专制，必察命二兄而受成焉。襄父葬，躬亲畚锸。年四十四卒，从弟自申铭其墓。
　　易钦　天性孝友，弱冠经营养亲，亲殁，倾赀营葬。祖父遗产悉予渚弟。乡有义举，毅然倡始，桥梁道路之修，虽邻邑亦有助焉。年七十卒。子时中。
　　黄堪　性孝友，父有痼疾，昼夜不离侧，汤药必亲尝，饮食必手进，历寒暑未尝出门。兄蚤逝，寡嫂孤侄，厚抚无间，人称孝友。
　　何浚　兄蚤殁，有子女各二，零丁孤苦，而姐妹所出甥亦彫瘁不堪，浚鬻纑收养之，皆至成立。及浚卒，兄二子为服三年丧。
　　丁日造　自申子。奉侍母病，汤液口尝手进不敢怠。闻鼾息有声，始敛足退寝。厚遣从伯父之孤女，赎宗侄之孥于巨家。父故有藏书，日造包罗指归，发为文章，著有《朝野萃言》诸书。子启濬。
　　张文　兄弟四人，文居长，能友爱，得父欢心。父端居严整，常扫迳待客，文先意为治酒殽。里中有无赖者挤族之孤于水，文奔驰往救得免。生子甫离襁褓，辄徙居郡学宫之旁，俾习见衣冠俎豆礼节，人谓之义方之教。子会宗。
　　黄时清　伯善长子。为诸生，肄业成均。授湖广布政司，副理，闲善于其职，有绿水芙蓉之誉。以父老力求归养，至家父已病亟，得视殓送终，人谓孝感。叔仰尼于仇，府倅将毙之，时清率昆弟叩府阍欲与俱死，倅于是不敢加害。仰既脱囚，上书击倭，死于贼。时贼势弥漫，时清伏近郊，夜乘间入贼营负其尸归，人服其义胆。年七十七卒。
　　傅宏钜　朴诚孝友，视兄子病，迎医问药，夜睫不交者浃旬。从弟病，旁皇请治，旦夕不离。延师课于，修脯必丰。治祖父母坟，时已病，犹力疾与伯仲操畚蘽。子道唯。
　　陈舜道　以孝闻，家贫不能养，出赘城外，日负米入城供亲，偶行僻野，忽有飞钱数千，取为甘旨之奉，人谓孝感。
　　邱尧熙　字士函。弱冠为安溪诸生，改郡庠。笃志下帷，受学于李廷机、史朝宜。提躬处世，谨言惇行。友爱诸弟，始终无间。晚赴省辟，归至洛阳卒。
　　黄澄　字敦廉，孝友乐施。居父母丧，焦毁踰礼；事兄如父。叔母孀居六十年，生事葬祭一如所生。会倭乱，发冢索赎，父柩在发中，澄因家破莫赎父，仰屋而呼天者三，大哭仆地，未几而殁。后贼为官军所困，兄得父尸归，澄已不及见矣。子克缵。
　　何居宪　字师尹。郡诸生，有才名。事父母孝，甘毳定省之礼，必躬必问。父有爱妾王氏，事之如母。父殁居丧如礼。与人交坦衷无城府。服食起居，概从节啬。其生平行谊有足多者。
　　庄淦　字伯载。少孤，孝养其母，为父择兆筑坟，倭至发冢索赎，乘夜扶枢归，几罹虎口。性真率，无缘饰，以急告者，周而不吝。督学廉其行谊，予青衿，俾奉先世贞节曾氏祀。年六十二卒。
　　刘篪　字时达。守礼乐善，事亲养生送终，极其孝敬，待族人尤厚。督里赋，岁祲，鬻田代输。邑令嘉其行谊，乡先生何、赵二公纪其事而荣之。
　　黄潮　字梅川。敦笃孝义，叔母殁，抚孤子渊，丧葬如礼。倭乱，侄克缵等为贼所掠，并劫去父棺索赎，倾家备赎得归。贼平，讼于官，获贼正法。年九十二卒。孙道瞻。
　　陈洁　字是嗃。家贫，事继母李氏，委婉承顺。父喜山居，甘旨时供。戚属被贼所掠，索赎，捐金营脱。尝因市丝絮得遗金珥，追其主还焉。年三十九卒。
　　陈彻　字孔熙。邑诸生。接人不能为异同言，正人君子则倾意下之。色无忿厉，容无疾遽，事亲依依左右。在庠七岁，赫赫有声。病卒，丁自申为铭其墓。
　　许于国　字世臣。为诸生，试辄异等。父殁于滇，间关扶榇归里，丧葬如礼。事母孝谨。丰祭祀，笃宗党，缓急告者，恤之不吝。晚构小轩名曰“独照”，因自呼独照子。
　　郑士新　字熙卿。为诸生补饩，孝弟醇雅，祖母舅殁，厚殓葬之。值泉警，季父登陴御寇，失火于堞，有司法治之，士新匍伏请代，竟免。子得书。
　　郑邦佳　字士芬。甫五岁，父殁，哀痛如成人，年十九为诸生。母病，医药惟谨，问别母至庄舍，忽心动，夜冒雨归，得执诀，哀葬踰礼，观者感泣。卒年五十九，与父良壁并祀乡贤。子之鋐。
　　潘维城　字光宗。幼从兄侍御学，长而与李廷机结社里中。癸巳贡入太学，三应畿试。性慈好施，每割廪槖赈贫穷、恤死丧及幼孤，久而不倦。以明经终。子洙。
　　史继倬　朝宜子。家无赀积，耐贫苦，持躬严正，特立孤行。母卒治坟，身负畚锸为佣先。
　　杨阳春　字和卿。精脉理，投剂辄应，不受谢。余资即备晨昏甘毳，父不命坐不敢坐，父偶不悦，跪请杖，必得其欢乃起。延师课子，倾赀无吝。父殁，哀毁骨立。值倭乱，遣家避入郡城，只身守榇村中，被贼扶去，贼命为书檄，诱胁百端，阳春抗违，骂不绝口，遂遇害。年五十有二。孙景辰。
　　涂俊　字君贤。孝于亲，友于兄弟，课子崇师隆友，礼意有加，及子服官，戒之以一意清白。受封后，仍然韦素。卒，杨景辰志其墓。子乔芳。
　　李廷柱　字尔立。以选贡授邵阳训导，升翁源教谕。方为诸生时，屡以行举。兄仕于京，廷柱家居，无半刺入公门，人不知为相君弟也。性情温和，廷机自谓不及云。
　　柯毓高　字仁宏。郡诸生。三岁丧父，长次兄继殁，母茹荼育之。九岁能文，即能孝养。有季兄及诸寡嫂亦敬事惟谨，年甫十三，而季兄又殁，毓高力为维持，为诸兄立嗣。所有遗业，俱分嗣侄。而户役劳瘁，独身肩之，丧父及兄葬事、修葺祖祠。临殁，尚以季兄未葬为憾焉。
　　黄凤翊　字于冈，性和易。继母病笃，念其羸弱，奉侍汤药不少懈。及殁，竟以哀劳致卒。年六十二。
　　杨道宽　字惟制。少孤，事母至孝，老而弥笃。事兄如父，抚兄遗孤如子。凡贫不能存、寃不能白者，救之若身受。族子弟有过失面析之。既贵盛，绝不恃势陵人。布衣自奉，敬惜字纸，其行谊自足为人去后思者。子锡璜。
　　邱良箴　字孔训。父喜交游，洁治盘餐不少懈。事继母如母。为人慷慨质直，树德倡义，里党有不平，得其一言而解之。年六十七卒。子然卿、应祷。
　　诸葛希孟　字毅之。少食贫，入府为掾。后弃掾治生，家计渐饶。奉母菽水尽欢，处从兄弟诸侄甘苦与共，有无相通。子应科。
　　陈足　字世裕。天性孝友，襄父母大事，独任劳勚。与四昆二弟处，推肥择瘠无间言。岁大祲，有槖金来籴者遗金，足俯视舍中有金，亟追还之。年四十九卒。曾孙应春。
　　颜猷　字道谋，幼丧父，哀毁如成人。既长，供母及诸昆。母兄继殁，皆身自支撑。课子儒业。里中缓急待济者，皆惬意而去。族人谋拓祠，碍其居而难于言，猷慨捐居室以成之。年七十六卒。
　　李暹祥　字崇卿。父熙卒于河源官署，擗踊赴之，舆榇归，三年哭泣如礼。检箧中遗金，悉与二弟，事母益谨。亲友告急，未尝以无为解。屡试不利，及入成均，父遗书及生平撰著藏之以遗子孙。诗酒自娱，年未及寿，而卒。
　　柯香　字孚兰，孝亲爱弟。闻人困乏，随力施与。抱璞守真，老而弥邵。年七十一卒。
　　黄维琼　字俞琼。祖及父客死于粤，间关扶柩归葬。养母抚弟，拮据辛励，割己田充曾祖祀事。与继曾母饔飱，又推以赡伯父及孤侄。素负干济才，修建城垣、镇馆、寺塔等，悉为经理。有缓急告者，未尝以事诿焉。
　　陈士钦　字敬甫。少习举业，及冠父殁，毁瘠几不自存。事母益谨，及殁，居丧如丧父。时当兵火，祠宇毁坏，鸠族拮据成之。生平处约守雌，应事无机心。卒年八十有一。
　　傅尔鳌　字孟骖。为诸生，课子维勤。及子成进士，乃谢青衿。受封时，父尚无恙，三世袍笏，焜耀一堂。勗子居官洁已爱民。卒年六十。子元初。
　　李仲春　字顺纪。事计筴以供双亲，父殁事母益谨。行朴而愿，口韧而钝，教子惟本祖训，接人常存坦白。槖无余金，时赴人急。后子孝妇节，皆仲春之遗教也。
　　留汝亮　字以均。少丧父母，岁序屡忆其音容。为诸生，俭约自持，下帷力学，课子尤勤。及子景星登贤书，卒于京，汝亮因痛成疾，遂以不起。太史郑之宏为铭其墓。
　　王墀京　字学陶。良柱孙，熊子。十岁能文，十二岁童子试时，丈量议起，吏胥上下其手，以所匿米归焉。墀京谒主者，因奇其文，为豁浮粮七十余亩。十七为诸生，旋饩于庠，诸督学试皆列高等，而棘闱不利。年三十六卒。子之骥。
　　黄怀　号东源。为诸生，下笔千言。性豁达，笃于义，孝养母氏，历世祖先各置祀田。少时同学而相好者，通有无，同欣感，白首如初。子文炳、文炤。
　　林宗濂　字静夫。身肩家政，饔飨丧葬不以问二昆。抚侄如子。遇人穷困，倾囊弗惜，人有不平，锐然赴之。卒年七十八。子庭云。
　　林豫宗　字和仲。父尝过督其长兄，豫宗善为劝解，俾息父怒。仲兄蚤逝，爱孤侄若已子。有妹适邓将军，殁于宦邸，恐母过恸，预迎诸姑归，使设说宽譬，以纡其痛。见先世祖墓废坠迷没者，必修治之。
　　王居毅　字近甫。少孤，受母荻教，以孝谨闻。居丧毁瘠深墨，感动路人。有负债不还者，取券焚之。遇父母忌日，唏嘘泣下如孺子。居家虽盛暑不脱冠帻。课子孙读书，手录口授不倦。孙命岳。
　　王承标　字世表。少孤，事继母尽孝。弱冠发愤力学，精治《易》经，旁及诸经、子、史，所著有《四书易经得》一集。子命岳。
　　黄逢春　字以仁。为诸生，有声黉序，事父母孝谨。手一编课孙子。衣食惟俭。郡邑延乡宾，辞不就。年九十有六卒。
　　陈正铉　字敦鼎，舌耕佐家。孝事父母，随力供养，迨执亲丧，随分尽礼。善事伯叔父，佐诸姑以妆具。与人交，肝胆尽披。卒，庄际昌为铭其墓。
　　庄天夔　字慄夫。孝养其父及继母卢氏，甘旨无缺。有女弟适林，蚤寡而贫，殁，为归其骨而嫁其孤女。先是倭乱，伯兄为流寇所掳，天夔直抵贼垒寻之，得归。子钦邻。
　　洪守愚　字尔睿。少孤，兄弟三人，守愚其仲也。习母训，每戴星归，以询慰慈颜。出则随兄课征输，入则篝灯问弟经史课程。庭除中，浑是一团和气。周流待人，绝去机心，人咸称为长者。
　　杜应硕　字宽甫。幼有至性，父陷贼垒，泣血数绝，吁天请代，因罄家资而出之。事母孝谨。岁时祀先，必致丰腆。以读书责二弟，皆克有成。年二十八卒，妻戴氏节守，抚子终身。弟应楚。
　　史继蕃　字世植。幼失双亲，依兄继茂为命，为诸生，数百十指不分爨，事继母恳挚。兄为上林丞，殁于官，数千里往迎丧归，抚其侄，殷勤顾复。田庐货贿，听侄自择。侄夭，为立后。丁巳岁大祲，发藏榖为糜，以食饿者。年六十八卒。
　　林光肇　字子开，父云龙，宦于外。光肇在家，代父供子职，侍奉祖父母尽孝，事母承颜色奉甘旨。亲殁，哀毁骨立，几以身殉。课子维严。及子通籍受封，益务俭约。郡邑未尝投一刺，见贤豪倒屣不遑。亲旧待举火者，昏暮叩门必应。先世遗产尽推以与弟。每戒僮仆勿生事。所汇有《四书人物考》等书。卒年五十六。子孕昌。
　　陈有斐　字尔仰。少失双亲，依兄佐读。仲兄卒，抚字遗孤，不翅毛里。见人急难，捐橐助之。教子义方，殷勤恳挚。年五十二卒。子龙可。
　　曾守吾　字以慎。轻财好义，急人困而不为德。敦尚孝友，兄殁子少，抚之若己子。延师课子，身虽服贾，而恒以诗书为惓惓焉。
　　杨士仁　字心夫。父母俱殒，事兄克尽弟道，值祖先讳日，择鲜毳馔。师修脯必极丰腆。闲家有矩，课子义方，处乡闾朴直笃信，慷慨昌言。殁，从侄景辰为铭其墓。
　　李正倍　字光孝。万历壬子举人，笃学不倦，介洁自守，八上公车，不利，卒于家。年五十。
　　曾可传　字仕倩。友爱二弟，老而不衰。抚育女弟，推及其甥，资之读书，克有成立。自待泊如。年七十六卒。
　　丁炜　字思晦。为诸生。性悫愿，事亲孝，待兄弟恭让。兄嫂继殒，遗孤患痘恶毒中髓，炜遂亲吮，盛脓满碗，卒以成立。复嫁其姑女三人，妆金数百不吝。为父卜兆域，并旁穿二圹，为兄嫂之藏。凡田产、垣舍、金帛、丝粟，皆分赢以授兄遗孤，而己取瘠焉。重义好施，专赴人急。寻炜卒，遗腹生男，其孤侄竭力抚之成立。
　　苏世谐　字孔赓。为邑诸生，苦学为文。事父母竭力承志，爱二弟怡怡无间。师事林心竹，奉之如父，负笈执爨，躬亲其役。与人交，披肝胆，重然诺；族戚乡闾，重其一言，比之季布。庄际昌其受业高弟也。
　　李正森　字光朱。为诸生。幼有至性，屡随父任，承欢无忤，友于兄弟，事师推解周至，且为图一枚之安。生平无疾言遽色。周急赈乏随意与之，无不感叹。年二十有九卒。
　　蔡仲实　字志郁。父为乡约长，倭寇攻安平城，推父守西门，仲实代之，当事者称为城西锁钥。为人倜傥有大略，擘画机宜，事后多验。急人之厄，无故不御酒肉，独延师课子无所吝。父殁，槨椁如礼。邑均田，请为正，所丈咸称平。邑令给冠带以旌之。郡守举乡饮大宾，辞不就，临殁，呼父母数声而逝焉。
　　余楠　字仕茂。事父母孝，处兄弟友。弟二人仕宦于外，教诸侄如己子，坦夷待人，不言人过。遇公正则发愤，邑绅土皆许为有古风云。
　　庄懋仪　字伯羽。性资醇朴，挹损自将，未尝以意气加人。往来父任，餽问悉谢绝。居家不问田产，日取经史翻阅，遇当意手自抄录。严课子孙，晚奉恩例，授光禄监事。
　　杨南宗　字师程。十三岁学作史论，师甚惊服。值倭乱，父母继殁，田庐尽芜，益下帷攻苦，能文章，尤长于经制。子景辰登第，馆选俭朴如故。笃爱幼弟，分产荡尽，复捐橐金予之，待人尤多古风。
　　庄原亭　纯白惇切，不欺不二。周舍赈济，竭尽心力而后止。乡人群颂于郡，太守特旌之，以风励焉。
　　黄尚絅　字廷美。幼丧父，哭踊如成人。事母色养，凡可娱亲者必曲致。弟为诸生卒，抚侄与子均视，幼课读，长授室。母八十余殁，哀泣如孺子，葬必亲筑其茔。祖先坟墓，皆身力殡。有族子欲渡海南，尚絅损赀赈之，令勿转徙，其仁心为质类如此。
　　黄维珪　字俞特。事父母及诸父俱得欢心。好义乐施，尤精于琴。因食指渐繁，代父贾吴越粤峤间，遍交名士。尝训诸子曰：“贾非吾志也。吾嗤世之贾竖，往往援攫溪藏，丧心昏智，故托于琴而涤荡之。”其志趣之超然绝俗，有如此者。
　　黄镬　字伯享。生有至性，少丧父，哀毁骨立。事母温清，备礼婚嫁弟妹以次，均橐装授之。遍求吉壤，以父母附葬于祖先之侧。年三十有四卒。
　　颜理学　字道儒。幼丧母，哀毁如礼。事继母尤谨。因贸易而得丰葬殡，婚嫁之礼已周，饮食服御必啬。待士即多与而不吝，恩被戚属。族有颜魁槐，孤而贫，自白衣为诸生以及计偕南官，一切经费胥为取办。卒后与魁槐并葬于洪岭山，左右分列焉。
　　黄宗任　字伯尹。治家严而有法，教子爱而能劳。与人交无城府。丐贷懿亲，不见德色，殆好义人也。
　　陈鸣周　字振甫，为邑诸生。事父母及祖父母维谨，笃爱二弟，终身无间。课诸侄无异己子，分产取其瘠者。有门户事独肩之，丁艰丧葬一秉于礼。建祠墓侧，命子侄肄业其中。年六十一卒。子景奎。
　　冯有翼　字仕材。博涉六籍，尤研治《毛诗》。贫而好义，亲友不能举婚丧，割脯金资之，遇祭祀必丰腆，惜未几而卒。
　　张贲恒　字警座。为诸生。事母尽孝。母病，废寝食，躬汤药；殁，尽哀尽礼。父赴广西副使任，殁于官，扶榇归里，哭泣仆地。为人诚朴，绝去机械。读书教子，郡有名士必折节致之。子汝湖。
　　蔡贤征　字哲卿。少孤，母胡氏苦节荻教，既壮，有声黉序。四十丧偶，不再娶。事母尽孝，事嫂如母，抚二侄如子，居乡恂讷若不胜衣。子为嘉善令，就养官署，日以忠勤为提命。年七十二卒，于署祀乡贤。子鹏霄。
　　刘廷焜　字子曦。酷嗜书史及圣贤学问经济、可以裨身心救世务者，组纂无虚日，以之训子。著有《闽浙宗传》行于世。子鳞长。
　　何乔选　字华先。三岁丧母，兄乔遴事继母林氏。林善恚，兄跪与跪，兄泣与泣。乔遴多病，每鸡鸣辄试汤药。卒，从侄九云为之志。
　　刘天植　字可立。有至性，持父母丧，哀毁中礼。内外宗戚丧不能葬者，多为经纪。尝贷金六百于安溪铚蔗者，岁祲，贷者不偿，天植即对众燔所贷券，时称长者。
　　何著先　后更名逑，字诚孝。县附学生。天性至孝。壬戌，海寇作乱，道无行人。逑航海，从无诸徒步省亲靖江。太夫人癣笃，逑治汤药，达旦不寐，如是疾瘳。年三十有九卒。
　　刘世旒　字瓒卿。父宪浙，卒于官，扶榇归。为诸生，事母至孝。兄弟四人，翕合无间。戚属称贷，不以无为解。待人驭仆，动遵先训，不以夏楚取威。卒年四十有六。
　　王元卿　字应元。为郡诸生，有文名，尤长于诗。事父承志。丙午夏，有给事行人册封琉球，聘元卿偕行。舟旋，海风大作，二使震惧，元卿谈笑自如，出诏书向船头宣读，风遂息，其镇定如此。子士彦。
　　李宗熹　万历戊子举人。事父母孝，处兄弟友，与朋友交，忍忍可托。高谊笃行，啧啧乡闾。七上公车，殁于京。
　　林宗彦　字尔藩。为诸生。孝事父母，奉伯叔父克尽其道。从兄为新城令，艰于嗣，以己次子甲春继之。家故饶，俭朴不异寒素。至赈人缓急，则倾赀赴之，人高其行谊。
　　丁怀可　字与德。家贫，业贾以养父，父爱少子，先意曲庇之。有伯父老而贫，仅一孙，复少失怙恃，怀可体父意抚育如子。貌悦色恭，和煦袭人。课子读书，为亢宗计。未几卒。方伯林象川为词以輓之。
　　谢聘　字尔尹。父置侧室，与母不相得。聘常几谏，父怒逐之出，从其母居。后里中有梃伤其母者，聘弟与之閧，其人中途服药死，以命控，聘以身承之，絷圜土者三十余年，卒得释。其两遭厄穷，孝弟蔼如。何乔远为之传。
　　史延晑　字夫东，继偕第六子。幼聪颖，为诸生，有文声，兼工诗，草书遒劲，倾绝一时。性疎于财，被服儒素，澧贤士，敦戚族，岁给粟有常数。天启丁酉，以父恩入监读书，甲子将试秋闱，道病归。越四年卒于家，年三十五。有遗诗百十余首。
　　林期昌　字泰曾。崇祯丁丑进士，授南京户部虞衡司主事，勤于其职。性至孝，念母蚤逝，事父倍谨。待诸弟笃爱，尤恤穷交。友人季子贤殁，为抚其孤。捍外侮。年四十卒。
　　郑邦偕　字士缵，二岁而孤。奉母至谨，母疾笃，旦夕医视，密祷身代。及殁，哀痛殡殓如礼。生平言无溢口，行无轶履。终岁杜门，守先业不失尺寸以卒。侄之鋐。
　　陈履贞　字乔岳。崇祯癸未进士，授行人，迁户部主事，擢吏科右给事中。立朝侃侃有古直臣风。壮年尝游武夷山，修朱子祠宇，在安平复修朱子书院。生平孝友，贫不自赡者咸衣食之。诸同谱有称贷者无少吝。晚年食贫自怡，著书课子而外，无他涉焉。
　　丁梡　字幼荐，为诸生，补饩奋励，恬淡无纨袴习。孝事父母，友于兄弟，无分嫡庶。父殁，擗踊尽哀，丧葬尽礼。父遗书不下万卷，与二三兄共相抽探，学益宏邃。年二十三卒。子炜。

　　●卷之五十三　人物志【笃行之二】

　　国朝
　　陈有年　　吴鹏锡
　　潘见龙　　施志尚
　　许联光　　蔡韫辉
　　谢元瑺　　苏国珍
　　黄中祉　　柯得昌
　　陈颙奎　　黄端赓黄庄赓
　　杨维　　　蔡良栋
　　黄其仪　　郭璘圭
　　陈明升　　黄志长
　　何维岳　　李基丰
　　曾廷标　　余应光
　　蔡志重　　黄育茹
　　陈觉世　　龚时璜
　　陈茂焕王宏基　陈大田
　　陈世垌　　庄咸泽
　　薛石山　　苏必昌
　　蔡必菼　　施楠
　　周铨升枢合传　何鼎鋐
　　杜士显　　李象云
　　黄文标　　黄士锦
　　洪士辅　　曾良弼

　　国朝

　　陈有年　明季举人，海澄公延为上宾，在幕多年。刘豹等多谋不靖，有年部兵杀豹。又竭力匡佐海澄公子，人服其义。子方升。
　　吴鹏锡　七岁丧父，育于兵部郎中噶尼布。比长，噶及夫人卒，丧葬尽礼，抚噶三子，忠勤终身，三子赖其力俱为名臣。子世久、常德。临川李绂为之立传。
　　潘见龙　诸生，幼孤，事母有至性。海寇逼城，从间道负母先出，趋阆湖，寄食戚家，次及寡嫂诸孤，后始挈其妻。崎岖兵火间，凡十余往返，卒全骨肉。又常入贼垒，恸哭旬日，脱其从兄以归。既平定，葺祖茔，修宗谱。年八十有三卒。
　　施志尚　孝友尚义。丁巳之变，父兄避难南安山中，志尚自郡负米以供，往返艰险无间。与友联财，甲寅兵寇大掠，谨匿其藏，事平尽出与友分之，友感泣。戊午，寇围城，志尚积谷数十斛，不吝分给，全活甚众。子奕簪，为内黄令。偶过其境，大水淹没民舍，志尚倾囊金五百两分赈，人讴思之。卒年八十七。
　　许联光　惠安人，徙居晋江。郡诸生。有文名，高明之家争延西席。经指授者，学行交修。事父母孝养备至，修脯所入供甘旨。父染目疾，延医调治不稍懈。抚弟遗孤，恩踰所生。与人交，温柔和易，久而益挚。年五十六卒。子学衡。
　　蔡韫辉　幼有至性，居丧哀毁，营葬地时，术者欲私利之，峻拒不纳。贫交有急，典鬻以济寅卯。山海交讧，有席氛肆虐者，乱平后不自安，介所亲以重赀请却之，而终无报意。年七十一卒。子仕岳，仕■〈丹山〉。
　　谢元瑺　幼孤，赖母吴氏鞠育。稍长，为郡诸生。抚其二侄，养育冠婚，悉罄家财，通族推其孝友。修先代良二千石坊，葺蔡虚斋祠。还金于方伯黄志遴，不以生死背负。收族恤故，乐善急难。相国李光地为之志。
　　苏国珍　天性孝友。初为贵州敷勇卫诸生，以父功授锦衣卫将军正千户。癸未，父兄殉安庆之难。时中原汹汹，音问隔绝，蓬跣千里，舁榇归。念兄国阑清宦，割腴遗之。痛父兄惨节，退隐霞庄不仕。乡人屡遭寇毒扰，国珍出己资捍御之，远近五百余口受其庇。又浚大陂渠溉洋田千余顷，乡人德之。著有《樵寄垂后录》。年八十一卒。
　　黄中祉　安溪人。入晋庠，年十三失怙辍业，至二十七奋志下帷。顺治辛卯举人。为人寡言笑，无亵容。置祀田，好施与。未官而卒。著有《四书集信诸艺》。
　　柯得昌　为诸生。少孤，依从兄赓昌教育，孝友纯笃，追随赓昌，脊令急难。国初，滨海苦烽火，得吕请邑令沉朝聘，督筑沿海七寨以防海寇，民以安堵。辛丑，播迁侨寓南塘者，仳■〈亻离〉万状，得昌留意安插，资其饥寒，恤其征役，全活千余人。生平救灾恤患，为德于乡甚多。晚岁生季子继美，孝友积德，能世其家。继美长子伟生，三子可栋皆成进士，人以为世德之报云。
　　陈颙奎　事父母孝，处兄弟雍睦，抚侄如子。母殁，襄丧事尽哀尽礼。后因赴长沙，病卒，年三十九。弟硕奎质直耿介，父宦粤东，适遭郑鸿逵之变，间道航海，拮据图赎。及父抵家卒，哀毁成疾，逾岁亦卒，年方二十有四。
　　黄端赓、黄庄赓　奉母往粤，治生孝养，母殁，还榇营葬。祖先诸坟，俱营葬焉。修历世祠宇，置祀田。族中丧葬婚嫁，竭力应之；贫而能学者，延师课督；农贾者，资其财；外戚故旧，多所周恤。兄弟同心，绝无闲言云。
　　杨维　性孝友，恤族好义，婚娶弟侄之无力者。子延勷。
　　蔡良栋　母遘奇疾，侍奉汤药，衣带不解者阅月，殁，尽哀尽礼。女弟贫，恤之甚至。内外亲族以贫苦告者，虽囊空必鬻借应之。与人交，不渝然诺，遇不平事，侃词峻色。年四十八卒。子萃吉、次郁。
　　黄其仪　性好施与，数赈恤流亡，瘗埋胔骼。两弟早丧，抚慰遗孤寡妇，未尝异视。时年七十一卒。子寅亮。
　　郭璘圭　伯父先未子，以璘圭为继。后生子，仍命归宗。事继父母及父母俱得欢心。族戚有急难，锐身赴之。有友高姓应聘邻省，托其母以代养，璘迎至家，饮食起居，莫不周至，友为感泣。抚弟璘壁甚厚。年五十四卒。子世兴、孙赓武。
　　陈明升　父早逝，母翁氏遗腹生。明升稍长事母，母疾，号天请代，殁，痛哭涙尽成血。建祖庙，置祀田。辛丑迁移海疆，居民入郡，明升竭力维持，费至万金。族中贫者，为之婚娶，秀者教而育之。有鬻于营伍，备价赎之。待师母如其母。举火待食者千百家。死则为治丧，贾洪尾埔、后林埔旷地为义冢，以听贫者之葬。殁后，郡太守叶树德、里人苏勳俱为之传。
　　黄志长　康熙乙酉举人。生平明大义，不苟言笑，友于兄弟。生母沈系浙人，每以不得音信为恨。志长间关跋涉至浙，其生母之母犹在，乃携其表弟至家，越数载复整行装送回，亲颜大喜。改铨教职，未就而卒。
　　何维岳　康熙戊子举人，上春官，逾年卒。维岳事父母至孝，父殁官舍，匍匐扶榇而归。母病，请祷愿减己算以益母。中年丧偶不再娶。贫难自存，而见义必为。校辑《鳌峰书院记》。出其手所著有《任斋诗文集》。卒，子应旗襄葬三世之棺，人谓承父志。孙增元。
　　李基丰　少孤，母林氏鞠之。十五为诸生，事母至孝。问视维勤，殡殓尽礼。曾祖观察公坟被林德恃势横葬，控诸当事，卒以盗葬律起迁。本户米累据情泣诉，推收殆尽。性豪爽轻财重义，以明经终，年六十八。子升元。
　　曾廷标　岁贡，色养二人，父患血疾，衣不解带数月，复祷天求以身代。友爱二弟，即从兄弟亦为均食授室。祖伯叔悬榇，悉为营葬。处里党雍睦，常解纷济急，捐西坤产地数顷以为义冢，乡人赖之。
　　余应光　为诸生补饩，勤于诲人。事父母孝，友爱其弟。亲病，侍奉汤药，夜睫不交；亲殁，哀毁逾常。生平言端行方。编辑家乘，改营祖坟。年七十一卒。子汉章、孙克家。
　　蔡志重　字山若，幼聪敏，攻《易》学，十岁能文。十一岁遭海氛，被寇掳去，流落六年还。幼学遂荒，犹发愤励志，自匾“一经堂”于厅上。与儿辈读《易》曰：“不朽事业在此而已。”后值家落，业尽产存，赔累二百余亩。吏役追呼，族众苦之，志重慨然曰：“祖宗坟庐在此，义无所逃。”设法赔补不足，以舌耕助之。自是族人安堵。诵读无扰，顾儿曰：“微一经之业不救此。”及儿澄登贤书，曰：“祖业不负矣。”生平守拙而见义勇为。不媚富，却怜贫，不祷鬼，但尽人。家中绝僧尼女媪来往。夫妇相庄，享年九十余卒，赠文林郎。
　　黄育茹　康熙庚子举人，精书画篆刻。笃于至性，尝遇举家病疫，手治汤药，日夜目不交睫。季弟出为人后，不忍分析，肱被无间。郡中董修文庙，公而能察。方膺荐拔，忽赍志以殁，士论惜之。
　　陈觉世　雍正甲辰举人。天性孝友敦厚。父自京病归，踰年祖亦旋里，觉世侍父汤药，兼修祖父甘旨，历岁月匪懈。母晚病疯，觉世朝夕不离，调护累岁。居丧哭泣，每至呕血。敬事季父，厚待诸堂弟，休戚与共。素寡言笑，然诺不爽。庚寅岁歉，悯济佃人，发谷平粜，郡人称德。年五十二卒。子兴国。
　　龚时璜　通经史，游粤东，为人治笔札藉以养亲，甘旨常继。在吴门，一日心动，亟驰归，值父病亟，得亲含殓。嗣母及伯兄遭兵散失，间关粤中，各求得之。襄葬祖坟墓。极力周全异母弟。族叔某以尚藩事谪塞外，时璜携资走万里，卒翼以归。族戚咸赖其恩，孝友之称，郡邑无间言。
　　陈茂焕　王宏基　二人联为兄弟，谊同骨肉，死则联坟。累传至曾孙陈允明、王时楷等，确守先规不替。囊财无分彼此，吉凶同患，两姓维均，一堂和气，于今六世矣。宏基孙王鸣凤领乾隆丁卯乡荐，邑令胡格赠额曰“德迈江州”。又曰“异姓天显”。世有同室操戈，可以愧矣。
　　陈大田　未弱冠失恃，事继母以孝闻。为诸生，家无余赀，积学授徒以赡兄弟无异言。卒年八十二。子高翔。
　　陈世坰　生九月而孤，事母尽孝，长庐父墓三年。郡南沿塘岸低，张天福令世坰董其事。南晋二学官府学栅栏各有捐造，邑令胡格详请奖励。
　　庄咸泽　为诸生。少丧母，事继母林氏至孝。外祖无出，置业奉祀。父乞假回籍，卒于途，奔赴扶榇归，哭泣尽哀。、兄弟七人，友爱无闲言。长兄及嫂殁，抚侄恩至。族中有失所者，推解不吝。乾隆元年，年逾八十顶带，制军郝公赠以“一乡矜式”匾额。
　　薛石山　幼有至性，父疾，侍奉经年，祷天请代。及葬，庐墓悲哀。建祖祠，崇祀典，时尝以尊祖睦族宣讲祠中。太史李光墺为之序。
　　苏必昌　生弥月，父客游吕宋，母茹贫育之。稍长，力作养母。弱冠寻父外洋。值父病，躬汤药，涤溺器，累月不懈。三年营积千金，还父债，掖父归。庭闱聚首，家仍屡乏，甘旨毋缺。父母殁，竭力营丧葬，人称孝行焉。年五十七卒。子俊，孙机。
　　蔡必菼　随祖赴台湾教授，秩满送考归，遭风破船，祖孙俱溺水中。菼缘椗索得起，见祖挟板漂泊，哀号舟人救之。性纯孝。丧偶不再娶。二兄殁，以遗产给孤侄寡嫂，自携幼子舌耕。晚益闭户攻苦，著《四书直解》等书。子式金。
　　施楠　为郡诸生，笃学敦行，事父母得其欢。父殁，丧殡尽哀。母病，偕诸兄弟奉侍汤药，衣带不解，癸酉大疫，期功亲多染病，楠周历省视，阅五月无间昼夜。晚年遍走山麓，为父母求窀穸。年几七旬，徒步往返七八十里。迨襄事竣，疾不起，年六十有九。兄庆，亦郡诸生，著《为山诗集》。
　　周铨　字君选，孝友敦厚。国初兵燹，父母避难于惠之崇武，独守祖榇不忍离。乱稍定，省亲，道遇贼，不为害。海潮暴至，几淹没，赖救得免。与伯兄同爨，无私财。建祀田，给蒸尝，族戚故旧有穷乏者周之。子升枢，字恒若，永春岁贡，聪敏力学，己卯乡试，闻父疾，弃名急归，侍养送终。服满赴京教习，例膺教职，弃归将母，丁母艰，丧葬尽礼。处宗族闾里间，和气蔼如，其义举捐输，克承父志焉。
　　何鼎鋐　字义声。乾隆壬申举人。性孝友侃直。父卒于京，间关扶榇归。抚诸妹、庶弟成立，婚嫁以时。三弟卧病经年，典鬻衣服，购买参苓。择葬祖先父母之墓，觅回远代祖叔母吴氏阳葬之地。为诸生时，每试皆冠军，历任太守延掌书院教席，从学者履满户外。家无儋石，樽常不空。卒年六十五，著有诗古文诸书。
　　杜士显　幼孤，力农供母，抚养幼弟，同居合爨无间言。所置产与弟均分。择葬父墓，营购祠宇，贫困者周之无吝色。与人交无城府，争讼者以理化之自解。年六十二卒。
　　李象云　事父母孝谨，父年跻九十，巳见元孙。象云以七十孺慕，晨昏定省，扇枕温衾，犹时修子职不废。终鲜兄弟，待诸侄如同胞，合居共爨，婚娶备至，乡族称之。年七十六卒。子秉清。
　　黄文标　出继长伯父道升。赋性淳朴，生父道泰令阳山，趋庭相对，张弛维宜。父殁，扶榇南归。至家，父所遗赀，尽归于弟，一无所问。谨厚不雕，能守其家训者。
　　黄士锦　字尚卿。乾隆戊午举人。孝事亲。笃爱怀弟，视侄犹子。设教螺阳花城，生徒云集，以文贽者户外屦满。所著《学庸讲义》，《葩经讲义》、《四书题解集古》、《愚见》、《间吟集》、《近园真稿》。又分修《乐陵县志》。卒年五十八。
　　洪士辅　字台卿，孝友敦行。经史诸子淹贯，尤工诗。甲寅年拔贡，抵京，念养承志，欢归授徒，户外屦满。甲子乡荐，壬申，以挑选授诏安，谕饬条如，苏湖督学庄阳湖称其古貌古心。生平朴诚和易，喜宾客，剧饮无算爵，温克不乱。升延平教授，未赴任卒，年六十九。所著有《四书约说》，《南溪袖草》、《亦苴集》、《鸣秋集》、《北行集》、《鑑荆堂》诸稿。
　　曾良弼　字廷辅。邑诸生。潜心儒业，通经史，精古学。家本素封，意泊如也。日侍亲为娱，一门化其雍睦。生平好义，如修文庙及先贤各祠宇，暨书院谯楼、桥渡河渠，动捐千百金以赞其成。学使者屡以文行兼优奖之。岁壬午，疾卒于家。年四十有八。

　　●卷之五十四　人物志【儒林】

　　论曰：力学潜修，士人本务，使必以拖朝绅与拥儒褐者分观，非谶之陋哉；况多藏万卷，贮仕宦之先资，授徒传经，衍参稽以垂后，而行谊复见称于闾里，尤可以无憾矣。

　　清修
　　宋
　　宋程　　　梁南一
　　王文献　　李中正
　　王宾　　　林峦
　　诸葛廷材　王次传
　　王隽　　　吕椒
　　梁亿　　　郭能
　　杨景隆　　陈伯春
　　吕肖翁　　杨伯安
　　梁椿选
　　元
　　杨应芊　　诸葛泰
　　许汝翊
　　明
　　杨颐翁　　杨盛基
　　温恭　　　陈真晟
　　郭贤　　　黄逵
　　蔡存畏　　蔡庆璜
　　张元玺　　赵瑺
　　林鸿儒　　陈良节
　　蔡润宗　　陈敦履
　　沈大易　　林养材
　　林甫任　　何耀
　　蒋际春　　黄矩孕
　　朱轸　　　张文郁
　　陈矩　　　邱寿民
　　黄贞　　　黄凯
　　尤默　　　童含山
　　黄伯瑞　　林可宗
　　林福　　　李仕弼
　　郭元恺　　郭允中
　　陈完　　　陈会
　　王时宾　　李璧
　　王国辅　　苏存淑
　　陈欲润　　李逢祥
　　洪有秩　　黄汝封
　　林忠　　　李芳
　　黄道焕　　苏存沛
　　留湛然　　王镛
　　陈继虞　　周良宰
　　王业　　　许东程
　　黄汝惠　　留景星
　　王尚诹　　苏庚新
　　温硕　　　郑邦俶
　　杨道恒　　黄虞龙
　　郭璘琮
　　国朝
　　陈大范　　曾炳
　　郑定谋升谋　王棠荫
　　王高贤　　王梦麟
　　吴映　　　朱希圣
　　郭敬业　　倪卢炎
　　王之珂　　蒋敏生
　　许麟勳　　许廷楫
　　薛人龙　　杨六庐
　　郭宏猷　　黄钺
　　黄德嵩　　黏敦轸
　　陈奏球　　蔡积玉
　　丁扬　　　丁奇昆
　　蔡魁丙　　张际盛
　　王文元　　陈洪书
　　池光远　　施万玉
　　颜超　　　黄国仪

　　宋
　　宋程　字公范，有文行。大中祥符进士。宰相爱重其才，以为国器。后以刚直忤权贵，终著作郎，台州通判。
　　梁南一　字力行，绍兴十八年进士。居乡讲授，从游者众。有《六经辨疑》行于世。
　　王文献　尝撰《孝经详解》。绍兴间，诣阙进之，诏藏于秘府。
　　李中正　字少谦，博涉狷介，与傅忠简诸公友善。
　　王宾　朱子簿同安，请充学宾以教士，士民向风，多兴劝。
　　林峦　朱文公门人，能推所闻以讲学闾里。
　　诸葛廷材　字诚之，延瑞弟。授徒里中，究心学问。与朱子论陆子静，朱子答书勉其虚心熟讲，勿以粗心害道。
　　王次传　字嵓父，善讲析，指授生徒多贵显，再预荐不第。
　　王隽　字迪甫，精敏绝人。馆陈北溪于家，笔授字义行世。
　　吕椒　通史学。
　　梁亿　字伯安，克家子，襟度夷粹。母秦国夫人刚严，奉事无违。博亲师友，讲学不倦。以父任补官，累迁主管西外睦宗院，通判福州。卒。尝著《论语集解》，上之秘府，进宫一秩。孙均，通判信州。
　　郭能　乾道三年为古田丞，迁承议郎，赐绯鱼袋。阐明论《中庸》奥旨，启迪后学，户外屦常满。
　　杨景隆　字伯淳。开禧元年进士。博学强识，讲授经史，钩元提要，生徒常数百人。所著有《春秋汉唐通鑑》、《史志解》。学者传之。官终建宁司法参军。
　　陈伯春　字耀卿，邃“三礼”，有《戴记解》。又阮艮以《易》、黄清老以《春秋》，陈玠以《书》。皆驰声于场屋。
　　吕肖翁　字希圣，有俊才。方弱冠，人争售金币购其文。家居授徒，虽贫病羁穷不介意，人莫能窥其际云。
　　杨伯安　字仁叟。嘉定七年进士，主簿同安。朴素敦厚，动遵法度。退居，杜门不出，杯酒自娱。李竹湖嘉其才学足为后人矜式。
　　梁椿选　淳祐元年进士，有文学之誉。历官通守正言，寓居安溪，作湖山书院，学者多从之游。

　　元

　　杨应芊　工诗文，俗好不入其心。以荐辟，累官至提举盐使司事。
　　诸葛泰　字亨甫，少聪敏有学行。以父元中荫授汀州路明溪巡检，未几告归。居家力学，经传奥义，多所发明。永乐中，刊《四书大全》。诸儒姓氏首列泰名。弟晋。
　　许汝翊　号豹山。大德十一年乡举，经术湛深，文学该贯，授本州学正。年八十一致仕。著有《孝经析义》、《训词全书》。

　　明

　　杨颐翁　字正甫，性磊落，耻与俗人偶。辟小馆于古榕树之阴，蓄名书画器物，手不释卷。子本初。
　　杨盛基　字善继，为诸生，从周太初授《尚书》。为文博辨通畅，尤重躬行，敦孝友。永乐癸卯赴省乡试，场事毕，遘疾卒，年三十一。及揭榜，中式第十九名，时咸伤之。
　　温恭　字允恭，笃志经史，善楷法，鼓琴能知其音律。郡守胡志和荐征贤良方正之士，忽遘疾卒。
　　陈真晟　字剩夫，有志圣贤之学。天顺三年，用程颐故事，诣阙上《程朱正学纂要》，书上之吏部，为当事者所寝。归家，提学宪臣颁分勅谕教条，因采勅谕中要语，参以程氏、吕氏、朱氏议，作正教、正考，会通为条例，纂长书告当路，不省。郡守彭恒立石官道傍表其墓曰：“大明阙下两上书，请补正学泉布衣陈先生之墓。”
　　郭贤　成化丙午举人，以《易》经授徒。其年登乡榜者五十二人，皆其弟子。
　　黄逵　为粤东司训，与弟正皆受《易》于蔡文庄之门,三世皆以孝弟称。
　　蔡存畏　字思危，文庄长子。生而聪颖，稍长能文，瓴弘治戊子乡荐，上官至福州，道卒。年甫十九。
　　蔡庆璜　字朝佩。十六岁为诸生，七试督学皆首冠。与蔡清齐名，有大蔡小蔡之称。弘治辛酉举人，以疾不赴春官，卒年三十二。
　　张元玺　字国信，父旺。成化癸卯举人。居蔡文庄门下，以妙悟称。弘治辛酉，领乡荐，除沧州学正，迁国子监学正，擢建昌府同知，未抵任卒。
　　赵瑺　字惟德。弘治庚戌进士，授户部四川司主事，改贵州司，升员外郎中，著有《春秋管见》若干卷。
　　林鸿儒　字隐德，安溪人，徙居晋江。博学能文，六经子史无不涉历，尤精治《尚书》。郡士业是经者皆师焉。所著有《尚书目录》。王慎中大奇之。以通于毗陵唐顺之，唐亦惊异。久困场屋，绝意进取，与弟子讲学以终。子应从。
　　陈良节　字子操，为诸生，少颖敏强记，为文操笔立就。时从兄琛聚徒讲学于紫云寺，良节师焉。所口授《浅说通典》等书，点记疾抄，传诵于人。琛既辞官就养，好从杯酒，独爱良节，雅操与合。卒年四十七，门人丁自申为之传。
　　蔡润宗　字克恭，受蔡文庄《易》教。嘉靖乙酉举人，授余杭令。节约里甲，劝民务孝悌力田。刻《四书讲章》、《易学正言》以教诸生。左迁宁国教授。擢南京国子博学。丁忧，服除，补建昌府通判。寻称老乞归，杜门养恬。家无儋石，充然自得。足迹来尝及郡邑庭，监司守令往往造门礼焉。
　　陈敦履　字德基，琛子。嗜学好修，尝书先儒主敬穷理反躬之言贴座隅自省。从史于光学《易》。年二十为诸生。屡试不利，以父家居，绝念进取。父殁，以读书课子为务。己未，泉中兵寇，迁徙靡定。因修谱为合族计，寻觅祖坟追祀之。年八十余，丰神俊爽，虽子弟必正衣冠见之，寒暑无惰容。庄履丰志其墓。子复又以孝闻，盖能世其家云。
　　沈大易　字希周，童徲时即厌薄制举，锐志圣贤之学。稍长，洞识心体大原，造王龙溪公畿，受余姚师说。己游吉安城，尽游诸名公，诸名公无不倒屣倾心也。年逾八十，孜孜不倦，歌声琅琅，若出金石。著有《劝学质疑》、《正学传》诸书，方伯惕通会称其藩篱余姚，会合考亭。
　　林养材　孝义肃子。为诸生。沉酣经史，旁及百家。事亲克孝，与人交洞见肺腑。著有《语孟管窥》、《学庸臆说》。子寅宾。
　　林甫任　字光宏。为诸生。有志于圣贤之学，日取六经宋儒诸书读之，终日危坐，寒暑不辍。事父母至孝，侍疾，衣不解带者数月。亲殁，居丧悉如古礼，诚意动人。从游最盛，言谈举止，一循于理，遇之者不问皆知为甫任弟子也。著有《诗经翼》等书十余部，子辉宸。
　　何耀　工诗文，不求仕进。敦行孝弟，老而弥笃。著有《四书存采》等书，子乔遴，孙梦骏。
　　蒋际春　邑诸生。质甚鲁，然一笥腹中，竟年不忘。为文恪守传注，下笔纚纚藻缋纷披，王慎中奇之。著有《四书日抄》、《易经记注》。子光彦，孙德璟。
　　黄矩孕　治壁经，从学于庄奇显，得其条贯，编辑《尚书便览》，心血交瘁。年二十九卒。
　　朱轸　字朝矩。为诸生，居家孝友，言笑不苟，燕居必以礼，虽对妻子僮仆无惰容。专门《诗经》。学者宗之。
　　张文郁　号朋庄，以孝友称。言动合礼，接物避影，矜螯让以下人，暱学而疏于利，受《易》于蔡文庄。曾孙维枢、维机。
　　陈矩　字朝宪，受业于虚斋。用功纯笃，作字不苟。事继母孝，为宗族所称。正德庚午举于乡，未几卒。
　　邱寿民　号潜轩，深于经术，李光缙父仁师事之。子有嵓。
　　黄贞　字士守，游于蔡文庄之门，《蒙引》一书，与参末议。
　　黄凯　字文选，好学能文，为人仁恕廉洁。尝被投窜而不愠。捐遗金与老妪，乡闾称之。
　　尤默　字惟正，为文脱去恒蹊。诗歌序记丰约俭易，惟意所命，归于辞达而止。所著有《墨庄集》。
　　童含山　名未详，含山其号。卒时何炯祭之云：“恭惟夫子：学问渊深〔一〕。授之紫峰，以遡伊洛。短檠对静，圆木示觉。践履精纯，孝弟有绰。病叟载歌，吁嗟名薄。敬此诔章，以怀械朴。”可以知其为人。
　　黄伯瑞　习举业，为文一根于理。生平无势利态。不识不知，直道无隐无怀，葛天之民也。
　　林可宗　一新子，为诸生，淹洽经史，事父最孝。
　　林福　为诸生，以学行鸣于时。蔡克廉、王慎中、惟中、俞大猷皆受学焉。郡守延为乡宾。子宗濂，孙庭黄。
　　李仕弼　善治经，为诸生，祭酒。远从伊洛，近守文庄。体裁自家，渊源往哲，学者师之。
　　郭元恺　弱冠读书于郡城东之灵丘山舍，明灯达曙。乡先辈参议尤烈赏识其文，请与其季子相切摩。又与何乔迁交友，治诗，日益有声，竟不得举。
　　郭允中　为诸生，试皆首冠，饩于庠。遭倭乱，以子侄兄弟被难，拮据劳瘁而卒。子廷藩，为诸生，安贫守约，尝曰：“吾以书为家，以文为货，宁褐之不完于肤，精之不果于腹，不能俯首求人也。”
　　陈完　字叔初，为诸生，治《春秋》独探奥旨。事父母至孝，母病疮，百剂莫效，乃徧阗丹溪诸方，一药立愈。从此遂精岐黄，求辄应，全活甚众。
　　陈会　嘉靖间贡任万安训导，有学行。
　　王时宾　为诸生，与温显等为文会，诸皆师事之。家无儋石，未尝强颜贵人。
　　李璧　家徒四壁、力学不倦，工词对偶，尤善草行，笔画遒劲，若老干枯藤，深得宋翼家法。
　　王国辅　字忠甫。《易》于蔡元伟及何炯，研究精深。为词章刻苦沉涵，元伟器之，妻以女，无子。元伟临殁作《诀书》，割田遗国辅，而国辅义不受。
　　苏存沛　日诵数千言，落笔洒洒。为郡诸生，名益盛。王慎中读其文，大奇之。著有《史评》一编。
　　陈欲润　字尔身，让子。刻志圣贤之学，正立危坐，矩言法论，不辍于口。
　　李逢祥　字任熙，聪季子。终身力学，不得青衿。教授里中，户外履满。光缙兄弟其高弟也。栖止一室，安贫乐道，不磷不淄，等世态于浮云，优游以老。及门尊曰集山先生。
　　洪有秩　南安人，居晋江，以文行著。隆庆戊辰恩选。恂恂弢光，敦纯朴厚。为诸生时，屡赏识于姜凤阿、蔡见麓，自视欿然。孙承畴。
　　黄汝封　字明祚，伯善孙，宪清子。质弱善病，父课督维严，且病且读，晦明风雨无间。下笔敏捷，洒洒千言。为诸生，试弗利，归益力学，为文沉蔚有致，以病不能终业，乃谢青衿，终日趺坐一室。年四十卒。弟汝良。
　　林忠　字从政，弟太，字从礼。苏濬撰本传曰：“二公俱被服四子，沉浸六籍。不能俯仰世资，逐射策之技，则推其余训，里中以为名师，余兄弟卒业焉。二公规规摹古，第长公以训诂胜，次公以音律胜，家君子尤严重之。”
　　李芳　字孟收，聪曾孙。少从世父逢期为潜心躬行之学。其治经史，俱摘要手抄，旁及《诗》、《骚》。补弟子员。为人笃于根本大节，而周旋造次必以度，老而弥笃。郭惟贤未遇时，窭特甚。芳器赏其文，命伯子与友整糜共之。卒为世名卿。子伯元、仲元、叔元。所著有《蛩音二集》。
　　黄道焕　幼颖悟，淹贯经史，英年选贡，教子严肃。所著有《尚书遗赢集解》学者宗之。子廷师。
　　苏存淑　弱冠为诸生，读书沉默，为文镂心刻骨，为人惇切彝伦，论学重躬行，治心尚节爱。移风俗，尚俭朴。病革，犹手校《薛河东遗稿》，盖有养君子云。子懋祺、懋祉。
　　留湛然　万历癸酉举人，资不敏而善强记。至构思属笔，则藻丽旁溢。与人交，久益恭。念父母春秋高，不就铨。有劝驾者，曰：“吾以不忍以身外浮荣，易庭闱菽水欢。”终身一青布袍不改。子维相，孙景星。
　　王镛　文升子。万历戊子举人。天性至孝，沉静坚忍，浑厚渊深。得失不分，喜怒不形。其言讷讷，其貌迂迂，而大义所在，必为必正，贲育不能夺。后以孙某贵，赠安乐伯。弟锷，天性孝友，竭力养志。亲没，尽哀，丧如礼。操持严介，以居敬穷理为务。虽终老明经，而实以斯文正脉为己任。著《四书五焚存稿》及《时习诸说》等书，学者称朴野先生。
　　陈继虞　字伯韶。为诸生。古心质行，冥昭如一。穿布衣，手鞠躬行道旁，语不出口。取四书诸书，逊志校譬，疏纂微奥，可为紫阳注脚。与何乔远同时入泮，相友善。
　　周良宰　邑诸生，以戴经名家所从，授经者莫不博科第，何乔迁其一也。安贫恬约终其身。年八十四卒。
　　王业　深沪人，积学不遇，独以善诱著闻。教人先令安详恭敬，然后授书。李文节辈皆出其门，学者称倍轩先生。
　　许东程　少称奇童，读书寓目成诵，十八岁为诸生，以善文著，与郡中李光缙齐名。事亲孝，与士信，卒年仅四十。
　　黄汝惠　字明学，伯善孙，宪清子。少从父及兄宦游，因入太学遍交海内英隽，学益进。天性快爽，心地慈祥，薄贡而厚施。卑躬面恕物，绝无纤毫介气。
　　留景星　万历乙卯举人，幼习壁经，能传家学。平居逡巡无哗，遇事挺特露侠骨，所交皆贤士。
　　王尚诹　号瓶城，畿长子。万历乙卯副榜。为人淳朴，不苟言笑。取古人“守口如瓶，防意如城”之义以自号，未仕卒。
　　苏庚新　字子白。天启辛酉举人。经学淹贯，授易州学正，负笈从学者众。迁连山令，卒。著有《四书翼笺》、《易经管见》。
　　温硕　字公辅，十三岁为诸生。父殁，殡葬尽礼。年六十三卒。何乔远为铭其墓。
　　郑邦俶　为诸生。文思深沉，试辄冠军。盛年丧偶，不再续。善画工诗，多吟咏，好鼓琴，中夜废寝。弟邦偕亦有学行。
　　杨道恒　字惟衷，少有志用世，不遂。晚沉酣道味，作《谭真子》。自谓虽未窥圣学之奥，或可比于诸子百家焉。
　　黄虞龙　少负逸才，为诸生，经传子史靡不窥探。所著有《黄祠兔脱》、《文论》及《制义》、《两生草》。
　　郭璘琮　崇祯丙子举人。有友公车，偕行，殁于道，为治葬，遣家人护丧归。既筑室，铭曰“半亩乐天”，觞吟自适。年四十三卒。孙必绪。

　　国朝

　　陈大范　康熙壬子解元。会试京师，率举子陈奏，自是分省派中额，至今著为令。学问雅赡，选淳安县，未任卒。
　　曾炳　字韬人，学问淹贯，为郡名宿。康熙庚申补科解元，壬戌进士，选庶吉士，改授部主事。念亲老，假归不出，杜门潜修。父严促赴铨，行至江右，病卒，年仅四十。
　　郑定谋　字公麟，仲谋弟。康熙辛酉举人，授闽县教谕。仪封张中丞抚闽，稔其学问，委鳌峰书院，纂辑诸书，延为共学书院山长。弟升谋幼有异姿，内院觉霍拓设席试其文奇之，有“南州冠冕见神童”之句。十四为诸生，督学高公两试冠军。届贡期卒，年三十八。
　　王棠荫　岁贡，文学著名，选刻小题文胜行世。尝谕学须认一诚字。识有明昧，诚无不明，质有强弱，诚无不穷。以明经终。子时轰，岁贡，孙臣靖、者仁。
　　王高贤　少孤，祖母及母抚之。为诸生，以能文著。生平孝弟诚悫。严取与，慎然诺。贫士来从学，至有辞脯脡反资哺之者，远近咸为称颂。
　　王梦麟　字尔昭，父师臣，积学数奇，仅终廪贡。梦麟为诸生，试屡冠军，及门多显达，亦仅以岁贡终，著有《学庸纂解》，学者多传之。
　　吴映　为诸生补饩，淹贯六籍，郡士多从焉。尤精研于《易》。手著《周易会辑》一书行世。
　　朱希圣　避寇山中，力学。教授馆金所入，悉奉其父，均诸异母弟，不有私财。登康熙癸卯贤书。
　　郭敬业　康熙丙子副榜。攻苦力学，刚直疾恶，族党敬畏。
　　倪卢炎　壬午举人。授徒之余，经年无外事。为文精湛皎洁，幅无剩字，希古者慕之。与郭宏猷、李丹桂最相善。
　　王之珂　康熙乙酉举人，授长汀教谕，升天长令。平日留心韵学，考校群书，辨其毫芒，正其讹舛。尤工诗，著有《咕哔音学》等书。
　　蒋敏生　字梅士，康熙乙酉岁贡。嗜学，笃志力行。纂辑《小学正蒙》等书，及手著《敬日堂四书》，文俱梓行，其《乡墨诗选》尤为远播。敏生没后，温陵选手遂无嗣音者。
　　许麟勳　善为文，工楷书，郡士从游者以百计。以明经授教职，未赴卒。
　　许廷楫　字济臣。严绳尺，不苟言笑。有见，必正衣冠，步趋不失矩矱。文声道范，一时籍籍，为郡大师。
　　薛人龙　学《易》有得，著《周易说约》。尝操选政，刻有唐、宋大文集，一时宗之。
　　杨六庐　字雉友。康熙间岁贡。长于制艺，兼工诗古文辞。
　　郭宏猷　提学汪薇，拔贡京师。大司成重其文，复登副车。病甚，及门李太史光墺视疾，谓先生七十余，适逢厄运，幸自保重。遂口占曰：“一病行年逢运厄，平生道古养天和，启予手足吾知免，憔悴呻吟不复歌。”声断而气绝。
　　黄钺　字扆文，道昶子。游庠食饩，博学，善诱人。行端貌古，为诗幽深湛洁。年六十二，登雍正甲辰贤书。
　　黄德嵩　康熙辛卯举人。幼颖慧，十三而孤，随诸伯仲，尽哀尽礼。十八为诸生，名噪文坛，推为才子。著有《诗文并历试草》。
　　粘敦轸　康熙癸巳岁贡，中允林之濬督学江南，延以校文。性醇厚，敦笃伦常。博极群书，为文渊涵朴茂。观风整俗使赠以“乡垣垂范”之额。弟拱恩、拱斗，子承钰。
　　陈奏球　康熙甲午举人，授仁和知县，未赴任，卒于京。奏球十岁而孤，母吕抚之成立。笃志好学，淳朴端方，不干外事。观风整俗使给以“绍文依德”之匾，兄奏时。
　　蔡积玉　邑诸生。治经讲学，不问余事，工诗赋，人争传诵。年八十二，以贡授福清训导，踰年卒于官。
　　丁扬　孕甲子。自幼绝贵介气，笃志力学，攻苦逾寒士。为人方严持重，士皆惮之。康熙庚子举于乡。
　　丁奇昆　雍正癸卯岁贡，授闽清训导。与诸生说经，发挥先儒注疏，义理洞达，闻者豁然，学者称为易园先生。
　　蔡魁丙　雍正癸卯恩贡，饩于庠，七冠军，督学车公鼎晋延入幕，阅试卷，同事江左陆麟度、倪稼成诸公均服其诚。观风整俗使赠额曰“书田贻燕”。
　　张际盛　雍正壬子副榜。家贫不能购书，凡经史子集，俱向知友求借，手抄成帙。为文苍老洁净、挥毫辄就。诗歌古文辞亦能力追古人，著有《春秋传注》、《礼记约解》。
　　王文元　字磐伯，乾隆四年岁贡，任福州训导。教士以敦伦立品，勤学息讼，为谆谆淳厚质朴。卒于官。三山多士为立神位，朔望荐馨焉。
　　陈洪书　乾隆辛酉拔贡。少孤，事母至孝。为人慷慨，有志节，不随流俗。读书经史百家，手自抄录。所著有《今文仪礼解要》诸集。
　　池光远　家贫苦学，舌耕自给。乾隆乙丑进士，任福宁府教授，年老告休，没年八十。光远性严重耿介，恬退自安。先后授徒，负笈者多自远来。因材善诱，竭诚开导，多所成就。著有《诗文杂作》。孙凤毛。
　　施万玉　字温卿。年十四，列胶庠，以优行贡京师。未五十，卒于旅次。文章雅洁遒秀，一尘不染，尤工楷书。
　　颜超　字常升，克璟子，为诸生。动合古谊，虽盛暑必衣冠而出。玩经籍，暇则焚香弹琴。精六书之学，工篆隶石刻。
　　黄国仪　恬于进取，闭户著书。推济朋侪，挥金如土。年六十六卒。所纂辑于易最多。

　　〔校注〕
　　〔一〕“深”字不叶韵，疑为“博”之误。

　　●卷之五十五　人物志【文苑之一】

　　论曰：文行兼优，玉粹无瑕，珠圆无缺，岂不可尚？顾文章云委波属，寿世名世，殊彬彬焉。则据其专长，皆山川美秀所锺，兼固可重，专亦匪轻也。汉之贾、马、王、扬，唐之沈、宋、李、杜，至今艳之。兹表文苑，皆真学问。高著述，出乎习科举之业者，亦以见多积厚发，非一隅之可囿，如此夫。

　　唐
　　蔡沼　　许稷
　　陈嘏
　　五代
　　康仁杰　　王肱
　　宋
　　陈在中　胡靖
　　郭咸　　谢伯景
　　许当　　吕夏卿科
　　黄冠　　邱崇
　　刘骥　　曾诞
　　薛纯儒　杨宏才
　　林外　　黄址
　　曾慥　　施实德
　　黄子中　陈景温
　　李缜　　陈机
　　杨少阳　陈权
　　陈宗衢　罗知古
　　杨寅翁　吕椿
　　七才子合传　赵巩之
　　杨中立
　　元
　　傅定保　　陈信惠
　　孙彦方　　赵希直
　　蒲仲昭

　　唐

　　蔡沼　字虚中。贞元中明经及第。《欧阳詹文集》有《送蔡沼及第后归闽觐省序》，其略曰：“虚中以学，予谬以文，共受遣乎长吏，皆求试于宗伯。虚中登太常第，归宁故园，予有曝腮之困，犹留京师。才欤？命欤？虚中其行乎。勿谓业就不增修，勿谓名成有所忽。”
　　许稷　字君苗，由莆田徙晋江。少与陈舍人诩等会饮，诩语轻之，稷投杯入终南山，隐学三年，出就府荐，举贞元十八年造士，历官比部尚书郎，终衡州刺史。稷工诗歌，与欧阳詹、林藻友善，尝为《江南春》三首，词甚绮丽，人传诵之。
　　陈嘏　字锡之。开成三年进士，官刑部郎中。以词赋擅时名，尤工篆隶。宣宗尝善其所作《霓裳羽衣曲》，曰：“琬琰器也！”将大用之，以疾卒。时同邑人王谷亦工诗。

　　五代

　　康仁杰　喜儒学，工诗。因游江淮，南唐陈德诚荐至金陵。唐主召问土俗，对答无滞，桴鄂州文学补溧阳簿。素性清俭，门无私谒。终汾阳令。
　　王肱　字用辅。为文好讥刺当世，以是累举不第。尝著《济状》篇，又有无题古诗一百三十首，辞多凄惋。

　　宋

　　陈在中　字繇文，博学洽闻，尤深于《易》。景德中，进所著《六十四卦赋》。赐释褐，不仕。子■〈言右〉，亦工诗。
　　胡靖　字立之。祥符元年进士。事继母孝。尤善属词。李庆孙、黄宗旦见其《弩牙》等十赋，相谓曰：“吾与汝弗如也。”
　　郭咸　字建泉，甫成童，通经义。属文一洒而就，尤精法律书隶。年十九，登祥符二年进士。所著有《拙庵杂咏》等书。
　　谢伯景　字景山。天圣二年进士，为许州法曹。诗文雄健高逸，欧阳修尝称之。女弟希孟亦工诗，皆其母所教也。
　　许当　字当时。景祐元年进士，知古田，入为职方员外，乞通判本州，以便养亲。后守兴化，漳、建二州，并有惠政。当能诗，与欧阳永叔、梅圣俞相倡和，在古田有《桃溪五咏》。陶写风物之美。
　　吕夏卿　字缙叔。庆历二年进士，调江宁尉，荐为编修《唐书》。官书成，迁直秘阁同知礼院。仁宗选任大臣，求治道，夏卿陈时务五事。且言天下之势不能常安，当于未然之前救其弊。仁宗颇用其策。英宗时，历史馆，同修起居注，知制诰。又言西北二边事宜，辞极切。熙宁初，迁兵部员外郎知制诰，同修实录。初，欧阳修、宋祁等典领《唐史》，十七年书始成。凡预载笔者，皆一时高选，前后十余人，迁徒不常。惟夏卿与范镇自发凡讫于竣事。夏卿又纂《新书纪志传义例》，摘其中繁文阙误，目为《唐书直笔新例》一卷、《唐兵志》三卷，又集天下碑刻为《唐文献信考》，《历代氏谱志》为《古今系表》。乞闲职，出知颍州。卒年五十三。子科，尝撰《唐史音义》六十本以进，诏付秘阁看详，仕终建雄军佥判。子靖，见《选举志》。
　　黄冠　字元功，与兄允兑俱有才名。乡里为之语曰：“清源熿熿，邑有三黄。”元祐六年进士，仕充棣华宅诸王府教授判监。归贫甚，苇帘布幕图史，左右无长物，以诗酒自娱。与李邴往来酬唱。卒，邴铭其墓。著有《龟峰集》。
　　邱崇　工诗文，尤精天文象数之学。尝侍父官惠之河源，时苏轼谪居于惠，崇因得闻其余论，而李邴亦尝与之唱和。有遗稿六帙。
　　刘骥　字德称，父镃。绍圣元年进士。骥学能文，尝著《老子通论》。以父荫补官，仕至钦州守。子敏求。
　　曾诞　字孚文。绍圣四年进士。有文名。元符初，孟后废，诞三与邹浩书，劝力请复后。浩皆不报。及浩以谏立刘后被黜南迁，诞作《玉山主人对客问》。讥其不早谏焉。
　　薛纯儒　字季舒。绍兴元年进士。以诗学游上庠，任南海尉，以赏改秩知归善，历官廉州通判。
　　杨宏才　字穉迁，长于文学。绍兴五年进士。调龙溪尉，获盗，法应改秩不就，以荐者升改，累阶朝奉大夫。晚奉祠居里，号嬾真居士。著有《覆瓿集》一十卷。卒年七十五。
　　林外　字岂尘，知孙。工诗词，游太学，尝题吴江垂虹亭，人以为不食烟火语。他日，衣鹤氅衣，往西湖，题诗雪中既去，人皆惊叹以为仙笔。绍兴三十年第进士，仕止兴化令。所著有《孏窠类稿》。
　　黄址　长于诗，有集。又有《南华真经解》、《琴书人觉》一十卷。
　　曾慥　字端伯。初为尚书郎，直宝文阁，奉祠。博学能诗，间居银峰，集百家之说，类纂成书，可以资治体，助名教，供笑谈、广见闻者，凡六百二十余种。自号至游居士。
　　施实德　官佥判，有《瑶林闲居集》。
　　黄子中　少游场屋，不遂，归休林泉，自号南陂处士。工诗，有《南陂集》。乡先生刘天麟题其诗曰：“自叹苦吟诗不老，羡君词气凛横秋。争如兀坐茅檐下，得见淡云五凤楼。”
　　陈景温　字子实。淳熙问上庠。词赋擅名，弱冠入京，补试，以“大衍天地之枢”为题，多士愕眙。景温讲析四象要义甚详，应试者皆来授指，以内舍生卒。
　　李缜　字伯玉。少时赋《盆池诗》。有〔疑与月相吞”之句，故相何■〈卤上木下，仌代乂〉一见嗟赏。缜不忍离父母，求便养亲，丐宗院及奉祠馆，不复有仕进意，自号万如居士。常曰：“与其有求于世，曷若无欲于己；与其为人所贱，不若以贱自安。”通判福州，请奉祠归，三年卒。著有文集十卷，《梅花百咏》一篇。
　　陈机　字介行，学问该贯，尤工诗，写情咏物，往往出人意表，尝有读《易》诗云：“从此不除窗外草，要观天地发生心。”又曰：“须信生生是真《易》，疏篱依旧竹生孙。”其深到如此。
　　杨少阳　字七公。有诗文数百篇，为时名公称赏。如《崇福寺碑铭》、《二公亭记》，皆号奇绝。
　　陈权　字巽行，号朝阳居士。注老子《道德经》，编类《汉唐君臣图》，著有《朝阳诗集》。
　　陈宗衢　字伯可。嘉泰二年进士，历潮州教候官令、通判肇庆府、知新州。博学能诗，而疏吏道。闽帅胡榘尝以职事督过，因览和诗击节叹赏，遂加敬焉。
　　罗知古　字子隆，诗文有名乡校，开禧元年进士，知建安县通判兴化军。居官以廉平称。
　　杨寅翁　字仁叟，炳子。少颖慧，博闻强记，尤邃于《春秋》。为文慕曾南丰，诗慕黄山谷、陈后山，骈语则慕汪浮溪，未尝规规摹仿，而雄浑精拔，成一家言。登嘉定元年进士，尝举博学宏诃，授宜黄令。宝庆初，以大臣荐召，未行，卒于官。年四十八。赠加一秩。著有《书解春秋讲义》等书。
　　吕椿　字之寿。幼从邱葵学，过目成诵，词赋立就。著《春秋精义》、《诗书直解》、《礼记解》。所为诗，自成一家。
　　七才子　吴翊、黄为贵、黄蒨、陈水弼、柯昭梦、王文篆，石自勗，俱宋时晋江人，工诗，号七才子。惜其诗文不传，隆、万二志附于人物之后，今仍焉。
　　赵巩之　字子固。知闽清县，有善政，民德之。召为军器监丞，佥大理寺丞，知南外宗正事。所著有《寄庵集》。
　　杨中立　字南强。学问淹博，知龙岩县，有惠政。

　　元

　　傅定保　字季谟。宋咸淳中礼部奏赋第四，知贡举。方逢辰见之，惊喜曰：“佥阅试文意老于文场者，乃英妙若是。”时相贾似道沮抑新进，以乡试字迹微异难之，俾后六年始得廷对。定保归，益力学。大德初，提学吴涛荐授漳州路学正。首以《太极图》、《西铭》合讲之，听者悦服。改三山书院山长。阅三月，辞移授徒养母。至治中，以平江路儒学教授致仕。其讲解能守先儒成说，为文温润典裁。著有《四书讲稾》及诗文若干卷。
　　陈信惠　字孚中。以才应任师府，辟从平漳寇有功，授山魁、彭湖、卢溪三寨巡检，历官惠安令，多惠政。调顺昌，寻以老疾致仕。号退翁，有《中斋》等集。
　　孙彦方　生长贵胄，妙年恬养，川游岩观，风哦月谣，清新而壮亮，雅丽而韵度。古田张以宁游温陵，叹服其诗，刻之《桐华新稿》。
　　赵希直　宋宗室，里第藏书赢于巷市，悉丹铅点定遍读之。尤以善诗闻。张以宁称其短章清妍妥适，长篇滔滔汩汩，简断而思溢，人不足，己独多也。
　　蒲仲昭　祖心泉，故梅川太守，知宋祚将危，隐身读书，遗诗若干卷，刘克庄序之。仲昭世其业，而游居于泉。同时以诗鸣者陈衷仲、阮信道、王元翰。仲昭或师或友，皆熏所长。

　　●卷之五十六　人物志【文苑之二】

　　明
　　陈亦言　　杨曜宗
　　蔡元　　　龚炯
　　刘嵩　　　郭居贤宙
　　倪维哲　　朱铎
　　邱重　　　温良
　　林颇　　　蔡存远
　　梁怀仁　　庄一俊
　　陈良楚　　朱梧
　　陈鸥　　　江一鲤
　　于宗亮　　朱汶
　　赵建郁　　李杜
　　林云程　　史继佃
　　王三阳　　郭隆詹秉詹、宪詹、登詹
　　郭伟　　　何乔迁
　　庄履丰　　温显
　　郑元麟　　何九转
　　秦锺震　　黄居中
　　黄志清　　谢励鄘
　　韦际明　　郑之铉
　　黄景昉　　周廷鑨
　　蒋熺　　　郑字明
　　曾异撰　　杨元锡
　　吴韩起　　何九云
　　陈锺琠　　林如源
　　何开规
　　国朝
　　何琪枝　　诸葛倬
　　蔡嗣襄　　黄蔫
　　黄日祚　　陈常夏
　　许学衡　　何龙文
　　黄中球　　赵岱刘玺
　　黄志瑍　　黄虞稷
　　丁屺　　　蔡仕岳
　　周澎　　　吴方皋
　　蔡震升　　丁炜
　　郭之樭七人合传　　黄觐光
　　富中琰　　何琦
　　世拱显　　六才子合传
　　李丹桂　　万际昌
　　谢巩　　　杨廷勷
　　苏缵颋　　郭应元
　　富允谐　　陈石锺
　　潘鼎珪　　施世騋
　　陈绍芳　　黄朝阳
　　邓启元　　黄梦琳
　　陈一策　　王元芳
　　庄麟　　　方翀

　　明

　　陈亦言　字汝纳。刻苦力学，诗赋尤工。与萧子玉、赵应嘉、赵仕宽、邵石田辈相往还，讲论吟咏为乐。
　　杨曜宗　字世显，工书法，善诗歌古文。洪武丁卯以明经荐授晋江训导，升嘉鱼教谕。陈情养母，母没，服阕，擢韩府纪善，迁左右长史。辅献、恭二王，翼导匡沃逾三十年。以礼见重。年七十余致仕。曜宗文温润典则，诗清畅丽密，学者称复斋先生。著有《桐月山房稿》。子舆范。
　　蔡元　四岁称神童，通诵五经。元监郡偰玉立驿致京师，顺帝奇之，命侍皇太子读书，名动馆阁。时年方十三、四，授翰林院编修。明初给驿谐京对策称旨，仍旧官。居数岁，归省，寓居安溪。洪武十三年，安邑修建学宫，元为记。
　　龚炯　字延璋，刻志为学，诗文当时称尚。书翰遒劲端严，得欧阳率更笔意。洪武中。应荐，以亲老乞终养。
　　刘嵩　字子中，诗文清新奇古，不俟思索，人谓其有谪仙才。值元季不仕，以诗酒自娱，家无宿储，处之泰然。洪武初，以贤良方正荐授宾州判，卒于官。著有《中斋集》。
　　郭居贤　洪武丁卯乡荐，授淦川临武教谕。其诗平淡古雅，慷慨雄浑，南昌胡俨题其图，称为“胜国逸才，明朝奇士”。年三十二卒。有《淦川遗稿》。弟宙亦有文名，精楷书，贡春官，兴修《永乐大典》，钦赐翰杯庶吉士。元孙楠。
　　倪维哲　永乐癸未甲申联第进士，成祖命解缙选英敏者二十八人，为翰林院庶吉士，读书文渊阁，以应列宿，维哲与焉。维哲工书法，有文学，才猷敏练，散馆授刑部主事，寻升郎中，卒。
　　朱铎　字允学，十岁能诗，语皆超绝。永乐丙戌联第进士，授户部主事。简亢寡合，退而家居，以经史自娱。请文者户踵常接，郡中名迹石刻，多出其手。卒年九十。
　　邱重　字德厚。以文学被推，授礼部主事。从杨文敏荣纂修《永乐大典》。时称良史才，仕终南刑部郎中。
　　温良　字元善。学问该洽，书法尤精。正统丁卯经魁，读书国子监。土木之变，朝议南迁，良疏言直守北京，并陈攒运通州粮草入实京师等五事，不报。阁臣选文学士，累蔫为中书舍人，直文渊阁，典制诰、充经筵讲官，预修《宋元纲鑑》、《大明一统志》、《英宗实录》。奔父丧，归，卒。著有《敬斋集玉署稿》、《易经讲义》。弟恭，元孙显。
　　林颇　字思正。成化丙午举人，以母老授泷水教谕。九载，赴部试第一，推升岳州教授，纂修《湖广通志》、《武庙实录》。人谓有班、马遗音。莅任九载，四疏乞休，抵家年已古稀，犹集英俊子弟讲解经史，行谊皆为乡间所重。卒年八十七。著有《春秋节要》十二卷，《发蒙破意》二十卷。
　　蔡存远　字思毅，文庄第四子。嘉靖丙戌进士，历任吉安、松江二府推官，擢太仆寺丞。生平笔录有《宋鑑摘要》、《胡传摘文批》、《续程文批点论则》及《进呈易经蒙引表》。自著有《周易正说》
　　梁怀仁　字宅之，宋文靖克家裔孙。生抱异质，人称神童。周岁识字，三岁诵书，四岁善草书吟诗，经传子史无不能读。嘉靖乙酉，年十六，与乡试，己丑进士，奉命归娶。其文章翰墨，人视如玙璠结彩，片言只字，争取珍藏之。授南京验封主事。卒年二十三。著有《国朝功臣年表》等书。
　　庄一俊　字君斐。嘉靖已丑进士，授户部主事，调吏部，擢验封司员外。与唐荆川、任忠斋、王酉室诸君颉颃，文辞称同调，历官浙江参议，尝陟清源绝顶，酒剧兴发，睨青衣行酒者发鬒长可笔也，令背立，而捉发濡墨汁，大书“清源洞”三字。旁署曰“天台学道山人”，作龙攫螭走状，至今悬洞门。一俊文慕韩愈，诗好李、杜，其不挠不羁，斗酒百篇类李白，故人咸呼为谪仙，自号亦曰初仙。尝有诗曰：“一春中酒非关病，半日无诗便觉哀。”寄兴远矣。著有文集、诗集若干卷。子望槐、望栋，孙履丰、履朋。
　　陈良楚　工诗善画，尝游吴越，米万锺、锺惺皆招致入社，有诗集行世。
　　朱梧　字子琴。嘉靖丁酉乡荐。娴于文学，尤长于诗。就职博士，迁孝感令，罢归，寄居于祖都宪祠堂，结为诗社，啸咏往来，绝无穷愁抑塞之态。其诗舆山人陈鸥、江一鲤、于宗亮、朱汶诗汇刻，王参政慎中序之曰“五子诗集”。而黄尚书凤翔、詹侍郎仰庇与梧同社，尤推许焉。
　　陈鸥　号忘机，王慎中序其诗谓五子诗社者，鸥其一也。既无所用于时，而一力于此，叫呼唱和，以为极欢，旁观者皆笑为狂谬，甚或加指斥，五子独喜自得，不顾也。
　　江一鲤　号草塘，家本武胄，倜傥跌宕，豪气逼人，尽倾一座。既与朱汶、于宗亮等为诗社，格调清越，音节锵然，面无矫举匡拂之意。
　　于宗亮　跌宕自豪，嗜酒不羁，与江一鲤友善，工为诗，名与之埒。
　　朱汶　号碧潭。从父薄游，历览名胜，退学诗躭酒自放，屋壁户牖，题墨皆满，贫不自谋。一日，郡守出，教求所谓朱诗人碧潭者，以礼致之，造庐访之，泉人乃知有朱诗人。
　　赵建郁　字本学，宋宗室裔，为蔡文庄高弟。所著有《周易学庸说》、《杜诗注》、《参同契释》，且谓升平日久，世罕知兵，因即《易》演为《阵法》，汇集《韬钤内外篇》凡七册，《解引孙子书》凡三册。稿就封识，以俟其人。俞大猷从受学焉。
　　李杜　字思质。从王慎中游，为文一禀矩矱。性复跌宕，喜谈兵，俞大猷器之。扬誉于司马谭纶礼为记室。尝为大猷作集序，称其“言学莫非兵，言兵莫非《易》”，人谓知言。
　　林云程　字登卿。嘉靖乙丑进士，自少留意词赋，既纡组绶，交游诸名公间，率以风雅让之，好蓄法书名画，俱能穷其源委，而笔翰大有名于人间。知通州，调宿州，雨迁南北曹郎，出为九州知府，转汝宁，以继母艰归，遂不复仕。家居厚德古意，为乡邦模楷者五十余年，寿九十六。著有《业兰馆史编抄》、《兰窗杂记》等书。
　　史继佃　字世稷。长于诗，沈英咀华，众体毕具。年五十四卒。著有绝句一卷、古风二卷、律诗三卷，并杂文。
　　王三阳　字著开。万历庚辰进士，授颍上令，擢工部都水司主事，以诖误谪灵川，后归里。为诗茹古醖今，著有《拟古闽声乐府》，《都水吟》等集。
　　郭隆詹　字廷任。十五岁为诸生，淹贯经史，才学颖赡，所著有《扪虱斋稿》。弟秉詹，字廷执，为郡诸生，以诗文名，尤工书法，真草篆隶皆精诣。登山泛水，较金石，刻古书，缮写注疏，临摹钩填，若将终身。著有《霞屿渔唱》、《郭氏说诗》等集。宪詹，字廷思，研穷书史，留意声律。蝇头小楷以及署书，俱臻其妙。著有《颠草诗集》。登詹，字廷先，性潇散，工诗善酒。好居茂林修竹间，为方外游。所至行歌独酌，洒如也。尝自赞其画像曰：“干名何懒耶？趣时何疏耶？茂林修竹何处非吾耶？吾何人也？”盖将以竹为君而臣之者。一门昆弟，文坛擅美，皆本隆詹之教云。
　　郭伟　字洙源，石湖人。髫岁以文学名，与李廷机诸人为紫宫会。年二十四，受聘于三山余泗泉。始纂《鳌头龙翔集注》等书共八种。继而流寓金陵，撰著《崇正录》诸集，凡三十七部，梓而行之，一时纸贵。其《四书金丹》，陈仁锡序之，最后成集注全书，太史项煜为之序。晚归家卒。年七十余，四方学徒会葬者数百人。
　　何乔迁　字齐孝，号屏台。工古文辞，矩矱欧、曾，万历丙子经魁，授建阳教谕。倡明理学，扁其堂曰“宗朱却贽赈贫”。著《潭阳文献》，梓于学斋，擢国子学正，司成委校二十一史，进大理寺评事，谳疑释寃，卒于京。甲寅祀乡贤。潭阳以公与邓以诰同祀，称二贤祠。康熙庚戌祀建阳名宦。
　　庄履丰　字中熙。万历丁丑进士，选庶常，授翰林编修。朱相国尚为诸生，邸舍相邻，见其文奇之，曰：“莹如秋月，清如寒潭，馆阁中人也。”遂与定交。越年癸未，朱殿试第一人，服其鑑。丙戌，分校礼闱，所取皆名士，同郡何乔远、黄汝良与焉。重修《会典》成，韩修撰，寻题注起居，充经筵官。丁外艰，卒。履丰天性至孝，才具敏赡，每有撰述，不劳草创，而隽气扬举，巧思勃发。既能敛才就格，又未尝以格掩才。著有《梅谷集》，黄汝良为之序。弟履朋亦有隽声。
　　温显　字公宣，号纯庵。万历庚辰进士，授户部主事。时肥乡张公霸州二公相继为大司农，以显才学，推为部本科，具国计疏，洒洒数千言，陈可否利害甚悉。迁员外署郎中，掌太仓库，出监江西漕兑。丁外艰，奔归，踰年卒，年四十八。显端严，寡言笑。读书过目成诵，每有撰著，穷极高渺，气格在秦汉间。著有文集，何乔远序之。
　　郑元麟　字翀极。少好学书，尤工诗。契先天太极宗旨，自择穴葬父，庐墓三年。尝游旰江，陟麻姑揽胜，益藩三世皆延为上客，强之仕，力辞旋里。晚年改卜父坟，仍庐其侧。闭户穷经，著有近体诗若干首。
　　何九转　字翁悌，乔远长子。十岁随父京师，父命七题，日未西已就。命之诗，应口而就。有“马蹴芦沟月，颿飞彭蠡云”之句。十九入邑庠。家藏书数千轴，尽读之。手撮其要，为《砭慵录》。气岸落落，不可一世。与人交，倾肺腑。至滑稽亦曲尽韵致。小楷精遒，学晋人草体，闲放淋漓，兼肖苏、米。三十而卒。其弟九云，搜其著作，刻之曰《绳庵遗稿》。
　　秦锺震　字伯起。万历甲辰联第进士。博极群书，工古文谪，清逸流丽，有才子之目。历官知府，以目疾归，歌咏自娱。性狷介，少而喜排谐讥讽，才藻横溢，闻者绝倒。卒年八十余。著有《樗吟》。亦多成于游戏。
　　黄居中　字明立，十岁能文。万历乙酉乡荐，授上海教谕，迁南京国子监丞，遂家金陵，后迁黄平知州。博通经籍，工书法，为诗秀骨玲珑，老气无敌。藏书至六万余卷“性耿介不苟。著有《千顷斋集》、《文庙礼乐》等志，积数十卷，学者称海鹤先生。子虞龙、虞稷。
　　黄志清　字以度。万历辛卯解元，乙未进士，选翰林庶吉士，授编修。沈酣经史，殚精《易》义，通天文、地舆、日历、术数等书，年三十六卒于京，遗书数箧而已。
　　谢励鄘　字念之，治《春秋》有声，以余力为诗文，放旷于诗酒间。其诗味腴穿芳，仰追古人。著有《霞语集诗草》。
　　韦际明　字圣俞。天启辛酉副榜，授钦州判，以失御史意挂冠。事白，升粤省布政司理问，竟弃归。唐王时，起中书科舍人，转户部主事，以病告归。著有《骈语燕游诗集》、《粤吟洞游记》等书。
　　郑之铉　字道圭。少奇颖，游何乔远门，见而器之曰：“一代美才也。”博学工文，与吴韩起齐名。天启壬戌进士，选庶常第一，检讨纂修《神宗实录》。时魏阉窃柄，之铉浩然而归。崇祯初起原官，擢右春坊右赞善，册封岷藩。事竣，尝以主试，出“女为君子儒”题，试士惎之者谓阴刺宜兴相周延儒，几罹大祸，中间多方以解，念母驰归，卒年六十八。著有《五云居四书翼解》、《易经翼解》等书。
　　黄景昉　字大穉。好古能文，七岁作顾鸿雁麋鹿，时艺即“博赡陆离”。天启乙丑进士，选庶常。时闹焰方炽，乃假归。戊辰授编修，纂《熹宗实录》，历官庶子，直日讲。崇祯十一年上御经筵，问用人之道，景昉言近日考选不公等事，寻进少詹事。十五年六月，由詹事舆蒋德璟、吴甡并相，明年并加太子少保、户部尚书、文渊阁大学士，未几引归。计在阁十阅月，以癸未九月出都，甲申都城陷。唐王时召入直，未几，复告归，家居十余年，以著述为事。有《馆阁旧事》、《读史唯疑》、《明史唯疑》、《宦梦录》、《经史要论》、《经史汇对》、《古今明堂记》等书。
　　周廷鑨　字元立。天启乙丑联第进士。年甫二十，初授镇江府推官，两校棘闱，署丹阳县事，以卓异擢吏部验封司主事，转考功稽勋二司员外，晋文选郎中。鑑空衡平，清慎如一。有陈启新者，以武举妄陈政务，骤膺帝眷，添注吏垣，议废科目，廷鑨疏驳其谬，事得寝，引疾乞归。唐王入闽起用，知时事不可为，仍告归。廷鑨工诗文，儒雅风流，菁华霞举。为诗殚美极妍，年六十六卒于家，著有《两都三余篇》诸书。
　　蒋熺　字晦之，相国德璟次子。生而颖异。三岁诵唐诗数十首，四岁遍读四书，以次读诗三百篇，六岁善属对，七岁仿《毛诗》作四言古，八岁能文，九岁作武王，周公诛纣诸论，多翻古案，欲自定一史。十岁从父北征，过景辄咏。至都，而神童之名满长安。十四岁入泮，益发愤搜研，手无停挥，殁年方十九。有遗集五卷，名《童真子集》。
　　郑字明　字寅台。立身为学，不乐仕进。著有《羲易说》等十余种行世。前辈叶文忠及林素庵皆重之。殁年八十四。
　　曾异撰　字弗人。母张氏，以遗腹生异撰，日夜纺绩，口授诗书大义。异撰家贫而性介甚，长吏知其贤，有欲为地者，不屑也。为诗有奇气，不步常迹，古文辞亦跌宕，制义不遵绳尺。浮沉诸生二十年。崇祯己卯，领乡蔫，出福州司理方士亮之门。癸未，再赴会试，还遂卒。著有《纺授室诗》,诗文集脍炙海内。李世熊序之。
　　杨元锡　字康侯。崇祯甲戌联第进士。年甫十六，授中书舍人。素工书法，凡制勅经其手，珍若拱璧。历官至文选郎中，五载铨衡，一尘不染，品望推重朝端。甲申之变，归，闭户养疴，足不踰户。年五十三卒。
　　吴韩起　字宣伯。为文古雅深隽，海内传诵，称青岳先生。崇祯庚辰进士，授当涂令，有惠政。擢礼部主事，卒于官。著有《四书易经说》。
　　何九云　字舅悌，乔远子。崇祯癸未进士，选庶常，授编修。未浃旬而甲申变作，以死自誓。侍者曰：“司空未葬，子道犹亏。”乃勉强南归，葬父毕，杜门不出，匾其轩曰“东湖闲史”，自附于龚生、范子之后。未几卒。著有《荷□存稿》。
　　陈锺琠　字石丈。善诗歌古文辞，工琴射画事。博览群书，凡律历、河漕、盐箧、兵屯靡不洞悉。尤潜心经学，好称说宋陈同甫及邓潜谷，郝仲舆二公。崇祯间拔贡，为学使者葛寅亮所知。琠游浙中，卒于其家。寅亮为经纪其丧，遣人护归。著有《密庵初集》、《定山集》、《霍圃集》、《紫墖诗》。
　　林如源　少孤力学。即所居马鞍山旁构别业，名曰“五因”，谓因山、因水、因树、因石、因先人游盘之地也。读书其中，自十三经、二十一史以迨诸子百家，博闻强记，老至不知。著有《五因闲钞纲目集》诸书，人称五因先生。何开规　字懋辙。工诗词古文，著有《东皋子诗文集》，门人庄延裕为之序。崇祯壬午副榜，艰于嗣息，以胞侄维登为子。尝云：“能读吾书者，是吾子也。”后维登与子思睿同领康熙癸酉乡荐，思睿成进士，皆其家学也。

　　国朝

　　何琪枝　字士豸，幼随父客三山，入福州府庠。值播迁，试不及除名。督学孔公临泉，琪枝以名附福泮籍，居晋江，投牒，许补试，爱其古藻缤纷，曰：“不如是，几失佳士。”琪枝为文镕经铸籍，尤长于诗。所著有《玉子集》。
　　诸葛倬　字士年。为诸生，笃学。取《左氏春秋》及汉、晋诸史，蝇头小楷，手自抄录，缀以论断，援据辨博。工行楷，八分，只字片纸，人争宝之。为诗成一家言。有集二十卷藏于家。子璐，著有《淮上诗集》；晃，亦能诗。
　　蔡嗣襄　字君亮。崇祯已卯举人。入清朝，授香山教谕，调澄迈，历罗田知县。工诗文，鄙六朝之缛丽，境以幽而愈曲，词以折而愈新。所著有《读易堂集》、《秋思集》、《南征草》、《汗漫篇》。
　　黄荐　字愈适。工诗文，为曾异撰所推许，尝游京师吴越，诸名公缙绅俱相推重。顺治三年，以人材荐辟，授广东乐昌教谕。著有《南皋文集》、诗集《越吟》、《吴游纪行草诗可》诸书。子锡度。
　　黄日祚　字世隆。顺治己丑进士，授兵部主事，转督补员外郎，督学河南，挂议归。年八十五卒。日祚博学警敏，时文之外，尤长于诗古文辞。书法宗文征明、赵孟頫。所著诗有《北游吟》，《豫游吟》，备载其《迩园集》中。
　　陈常夏　号江园，本姓郜，福全人。家贫笃学。顺治辛丑会元，出为米脂令。辞归，侨居漳之龙溪。萧然一室，左经右史，怡然自得，负笈从游者如云。卒，学者称为“铁山先生”。著有《课儿家乘》、《江园诗文集》。
　　许学衡　字征若。十岁能文。顺治间副榜。少力学制义。宗震川、荆川诗歌、古文，矫然在三唐以前。赴京就试，挟所著《朽者集》呈相国李光地，叹曰：“是非时贤所及。”总宪魏环溪序之云：“忠孝之性，形于笔墨，一唱三叹，真文也。”尝仿庾信《哀江南赋》作《哀闽赋》，悲歌沉痛，曲尽形容之笔。
　　何龙文　字信周。康熙己酉解元，戊辰会魁，选庶吉士。未第时，耿逆倡乱，罗致数次，不少屈。逐迹荒山，贫苦自励。事平，乞就教职，授长泰教谕，升汀州教授。修《汀郡志》，详析条贯。既馆选，拟假归营葬，旋膺剧疾，伏枕作诗二绝，以君恩未报，双亲未葬为恨。卒年五十。龙文为文雄浑博大，悉归于经史大家，即论诗余一道，亦谓苏子瞻胜柳乔柳卿也。工颜柳书，点画不苟。著有《春星草堂集》。
　　黄中球　字子宝。康熙辛亥岁贡，授延平训导，与修闽省《通志》。督学赵雷文索其近所著述，以诗说进，击节曰：“风雅之道，不在兹乎？”序而传之。丁内艰，起补上杭教谕，致仕归，囊无余赀，年八十五卒于家。著有《藏山待》诸书。
　　赵岱、刘玺　工诗能文，与陈允锡相友善。
　　黄志瑍　字曾祖，凤翔曾孙，袠孕子。康熙癸丑进土。综览群经，尤工书法，补内阁选文中书舍人。推升典籍，以疾假归，不复出。著有《留耕堂文集》、《得闲堂诗草》。子道泰。
　　黄虞稷　字俞邰。七岁能诗，有神童之称。稍长，工帖括，才思飚发，原本经术。十六，入江宁庠，父居中购书八万余卷，虞稷与同志校刻诸书，汲汲表章父兄之遗文，广搜博览，探精抉要。康熙十七年，举博学鸿词，罗继峯荐至京。丁内艰，未及与试。嗣充《一统志》纂修官。告竣。辛未七月买舟归江宁，四日卒，于家。虞稷天性孝友，持已矜廉而勇于义。著有《我贵轩朝爽阁蝉窠集》、《楷园杂志》诸集。
　　丁屺　字季常，家贫好学，惰性傲兀。为诗节促音悲，经营数日乃就，要以不类时手为期。生平服膺《陈白云集》，故其所作亦多相近。
　　蔡仕岳　字论畴。康熙庚申举人，任龙溪、清流教谕，以卓异荐升赣榆知县，寻罢官。仕岳少负奇姿，书过目成诵，以故沉酣群籍，淹贯百家。著《古文直道编》、《灰余稿》，辨论经史，上及天文、历象，皆得共精奥，孙子未勷为之序。
　　周澎　字文涛。博学工古文诗赋。靖海将军施琅延之幕中，刻不能离，翰墨尽出其手。著有《移亭集》。
　　吴方皋　字鱼男。幼有殊慧，博学论文，交游皆知名士。以贡游京师，过吴门，遍览名胜而返。好著述，文辞甚富，画笔洒落，时爱重之。授松溪教谕。孙名带。
　　蔡震升　字诒青。康熙庚午举人。少负奇姿，为诗文有六朝及中晚唐致。尝学诗于新城王阮亭，王亟称之，曰：“此君具有天才。”关中张云翼为泉帅，及同里施侯琅，皆延之为上客。震升脱略自喜，人比之杜少陵。著有《梦白斋草》、《杯余集》。
　　丁炜　字澹汝，号雁水。以人才举授淳平教谕，改鲁山丞，迁献令。献地僻事简，得肆力于诗歌古文词。擢户部主事，历员外郎中，出为赣南道，升湖广按察使，因得目疾归，越七年卒。炜诗力追唐宋诸家，济南王阮亭亟称之，与同时海内十子齐名。著有《紫云词》、《涉江间山诗文集》。
　　郭之樭　为诸生。工诗，寓潮州。著《旅吟》，谢宸思为之序。当时诸生黄开泰、贡生林逢震、诸生黄知白，陈晖、蔡远、丁■〈火阜〉，皆以能诗著，田运遇、董俞等甚称异之。
　　黄觐光　字涵伯，克缵曾孙。康熙辛未进士，授中部令□县，有惠政。觐光才学淹博，著有《桥山诗文集》。
　　富中琰　字韬上，鸿基长子。自幼力学，凡山川舆图诸书，靡不淹贯。年二十为诸生，旋食饩。奉母抵京，入成均教习，三年期满，以亲老不就职。居京六载，名籍一时。如黄栎园、翁铁庵、韩慕庐、陈说岩、吴铜川诸公，皆以古人相推许。丁艰，服除，谒铨得大姚令。报最，擢辽阳州牧。以病告归。著有《枭羹集》、《燕游草》等编。晚年又著韵书，析四声于毫杪，辨五音之精微，识者赏之。子允让，著有《理气漫言》、《事行卑论》二书。孙介祺、世标、介龄。
　　何琦　字礼康。少读书，搜奇探奥，有不可一世之概。既长，随族兄秉忠仕四川昭化令，纵观三峡，胸臆开拓。为诗力追靖节，文词光怪陆离。每游名山大川，辄有题咏。足迹所经，公卿大夫争器重之。
　　世拱显　康熙癸巳科举人。安溪李公坡纂辑《十三经注疏》，多与拱显互相参订。自诸生及举于乡，文名日噪。生平言方行矩，足未尝履公庭。观风整俗使刘公师恕赠以“积学砥行”之额，授永定教谕，以老辞归，寿八十三。著有《四书管窥》、《诗经辑要》及诗文集。
　　六才子　郑希文，字子俊，拔贡生；黄俊，字子千，惠安诸生；李某，字子寿，林某，字子政，宋泽溥，字子泉，俱邑诸生；黄道泰，字子寅，阳山令。六子俱以才学名。
　　李丹桂　字月阶。康熙戊子举人，授建阳教谕，继补浦城，以老告归，年七十九卒。丹桂学问宏博，文词警拔，巡抚张伯行延主鳌峰书院教席，参校二程理学诸书，赠以“琢月仙才”之额。
　　万际昌　字尔登。例贡生，提督正色次子。夙慧过人，七岁时，父偶试之对，曰：“塞外无雁影”，即应声答曰：“关中有凤鸣”。父奇之，延名贵宿学咸聚于水菉。遍读群书，尤长于诗歌。著有《澜亭集》、《紫映楼诗草》。子希韩。
　　谢巩　字尔固。康熙庚子拔贡。俶傥自喜，博极群书。诗赋古文皆工妙，尤精于临池书法，秀逸遒劲。画事纵横变化，苍峭之中众山欲响，诸水可波。著有诗文集若干卷。
　　杨廷勷　原名廷选，字青仲。康熙甲午解元，辛丑进士，选庶常，授编修，充四朝国史馆纂修官。监督直隶赈济，分修八旗志书。廷勷雅好经籍，披吟不辍。既假归，未几卒。所作诗赋遗稿，超然挺拔。子应葵。
　　苏缵颋　字元容。居贫著书，尤留心郡中典故。有《晚香堂诗稿》、《尺牍合璧》、《历史世系编年》诸书。
　　郭应元　字景仁。康熙辛丑进士，授邵武教授。以先坟未葬，乞归，未几卒，年六十六。应元自为诸生，腹中积书能举其词者，尚数千卷。以时文教人，必原本先辈，故游其门皆有轨范。尝选评黄景昉、吴青岳，郑太白三先生制义，指点亲切，如开生面。与江左储六雅、江右冯夔扬交尤笃。张同江尝云：“郭君古文超迈李习之，诗则大历以上。”所著有《四书解》、《诗文集》及《杜律解》。
　　富允谐　字信和。贡生。少好学，遐搜博览，靡不综贯。专肆力于古文饲出入韩、柳诸大家。尤工于诗，早岁学西昆体，思致精丽，上掩温、李。三十以后，则气格高古，一空作者。书法祖述二王，规抚锺、卫，结构精绝，彷佛陈奕禧手笔。年七十一卒。所著有《投知草》诸集。
　　陈石锺　字非蕴。康熙癸酉副榜，铨闽清教谕。石锺操行狷介，学师古人，矫矫然厌薄俗士。年七十八告归，卒，所著诗文集十余本。子知濬。
　　潘鼎珪　字子登。天才明敏，下笔千言。尝游交趾，著《安南纪游》，石门吴青坛见而重之，为梓入《说铃》前集。岭南三大家，其中陈元孝尤号知交，托鼎珪为序其文集。所著诗文二十余卷，卒年八十。
　　施世騋　字文迦，琅第五子。少有才思，能为诗歌。尝捐千金修晋江文庙，士林称之，立祠学旁。著有《东园诗集》。
　　陈绍芳　字德侯。雍正甲辰进士，授肥乡令。勤慎奉职，以不能脂韦罢官。其帖括试草，自成名家，不落窠臼。尤工诗、词、古文、颜柳书法。旁及岐黄青囊之学，靡不该贯。
　　黄朝阳　字景梧，雍正癸卯举人、授长寿令，旋假归，不复出。朝阳于经籍史传，靡不洞穿奥蕴。精古文辞，其所作古诗置之陶集。若出一手。丁圯孤介鲜合，独朝阳与善，颇有王、裴联吟气味。
　　邓启元　字幼季，御史孕槐侄，以父炽赘居安溪，遂家焉。幼聪颖，博通经学，人称神童。十三岁以背诵十三经入德化庠。壬寅拔贡赴京，京师缙绅咸知其名。雍正甲辰顺天举人，丁未会魁殿试，榜眼及第。授编修，尝与阁部方苞纂修三礼。壬子典试湖北，回京卒，年三十四。
　　黄梦琳　字球卿，徽孕孙，裴子。与人交至诚。少得吴乔诗法，著有《雪舟诗集》及《诗学正宗》二本。
　　陈一策　字尔忱，少聪敏。为诸生，寻入成均，种学绩文吴士玉，制艺透辟精纯。诗歌、古文词博赡渊雅，根柢宏深，具有法度。后荐举博学鸿词，年七十六卒。著有《翠屏山人诗文全集》。
　　王元芳　字鼎汝，兵科命岳曾孙。为诸生，肆力经史子集，古文诗赋卓然名家。乾隆丙辰，督学周学健荐举博学鸿词，惜不遇而归。竟卒。
　　庄麟　善草书，工诗，尤讲究等韵之学。析六书之毫芒，正闽音之讹舛，学者宗焉。著有《非园诗集》。
　　方翀　字羽公。以优贡荐举博学鸿词，乾隆甲子举人。家酷贫，清介自守。屡膺肺病，病中手不停披，口不绝吟。经史诸子，靡所不窥。长于诗歌古文词，书法尤苍古秀逸。教授生徒多知名士。与修县志，未竣事而殁。临殁，犹题句于几曰：“无聊药帐曾评字，省事余钞且闭缄。”计作诗万余首，所著《四书考》、《谈经拾瀋》、《说梦行秘集》、《不已言集》百余本藏于家，卒年六十九。

　　●卷之五十七　人物志【隐逸】

　　论曰：终南捷径，古人所讥。彼盖以隐为市，非真隐也。晋邑枕山襟海，怀奇不仕之英，往往而有。或时事所激，有托而逃，或遭逢不偶，甘心自晦。夫岂尽泉石膏肓，烟霞痼疾而逃之深山穷谷哉？即结庐人境而萧然自得者，亦无非隐逸也。清风峻节，千载而下，犹令人慨想之，安得以仕隐分途而忽诸？

　　宋
　　崔唐臣　　黄登
　　苏随　　　林知
　　陈好　　　赵庚
　　刘志学　　赵必晔
　　赵文孙　　郑曾子
　　陈与桂　　庄弥邵
　　庄思齐
　　元
　　庄圭复　　庄逢辰
　　赵士亨
　　明
　　蔡惠　　　郭彦贵
　　陈瓛　　　赵复
　　郭环进　　吴权
　　欧阳秋　　陈洪璧
　　丁衍夏　　王万
　　高宁　　　洪天馨
　　苏文昌　　诸葛昺
　　王恒京　　林高骏
　　黄贤京　　黄道昶
　　杨必祐　　陈显谟
　　国朝
　　洪承畯　　许鹤振
　　王传　　　黄增伟

　　宋

　　崔唐臣　与苏颂、吕濬同家交好，苏、吕登第，崔怃然罢举。其后，苏、吕入三馆，乘马偕出，循汴岸见一士舣舟坐蓬窗下，盖崔也。亟就谒之，问其别后况味。苏、吕邀其归，不可。明日再访舟次，则莫可踪迹矣。归家视崔所，置留刺，末有细字绝句云：“集仙仙客问生涯，买得渔舟度岁华。案有黄庭樽有酒，少风波处便为家。”
　　黄登　由南安徙晋江。少游上庠，与陈觉民有研席之好且三十年。及陈守泉，涉两岁，登未尝干以私。既卒。陈以文诔之，谓：“其穷经耻受命，学道深造大方。蔬茹如享太牢，燕处若奉五戒。”张读不苟许可，亦以隐君子目之。
　　苏随　嘉佑二年进士，任博罗令，弃官归。号紫云先生，隐洋屿栖霞洞，葆神炼气，不与俗接。一夕梦游异境，觉而赋诗曰：“梦乘鸾凤到仙家，侍女风流魏月华。琥珀盏斟千岁酒，琉璃瓶种四时花。金函藏录文刊玉，石壁题名篆点砂。一枕北窗初睡觉，日移门外柳阴斜。”后数年，端坐而逝。
　　林知　隐居笃学，有志尚。筑室灵源山之巅，人鲜见之。熙宁间，尝谐阙上书论时政，久不报。惠安簿林迥访其书室，题壁间曰：“先生平昔命何非，黄卷诗书一布衣，回首长安成底事，吴山苍翠几时归？”知遂归隐不出。县南有烟浦埭，冲决久废，知修以利民。里人德之，为立祠。孙外。
　　陈好　本名豪，曾受学于杨时。后在太学，与陈东上书留李纲。及东被诛，遂变名游琼州，因家于苍原，子孙繁衍。
　　赵庚　淳熙八年进士，历广西常平干官，久不调。相臣将荐之，韩侂胄用事，庚引疾力辞，亲旧交劝不答。帅蔡戡除次对，庚以诗贺之，曰：“腰金不足为公事，怀宝无瑕乃席珍。”戡感其言，乞祠归。后客五羊，廖槎溪为帅，尤加敬焉。及卒，贫甚，门人黄以宁裒金葬之。
　　刘志学。字师孔。咸淳七年进士，教授台州，以亲老归省。元兵灭宋，杜门不仕。蒲寿庚欲罗致门下，固避之。设帷讲诵，从学如云，或纵饮剧谈，以泄幽愤。种菊数十本，号秋圃，以陶潜、韩偓自方。
　　赵必晔　字伯暐，太宗十世孙。补承务郎，从益王至永嘉，转承议郎，贰赵吉甫南外宗正。益王即位福州，泉蒲寿庚叛，与州司马田真子谋降元。必晔逃磁灶村，真子遣兵勒还草降表。必哗持匕首自刺，吉甫抱哭曰：“我愧死，万万不能复见子矣。”张世杰回兵围城，寿庚尽杀宗室，将斩必晔，参军吴伯厚计出之。后隐居泉之东陵，日与渔樵方外士班荆燕坐，不复问人间事。诸生请讲解经传，亹亹不倦，尤长于典礼，以寿卒。有《茹芝东陵集》传世。
　　赵文孙　初名必■〈音夅〉。宗室商王九世孙。自绍兴移跸，属籍南外宗正寺，遂为晋江人。咸淳三年丁卯，以登极恩赐出身，除福州长乐主簿。宋亡，遂不出仕，专以训诲讲解为事。同县有赵伯暐，亦宗室，与傅定保为友，其文章议论，渊懿浩博，为闽南硕儒。
　　郑曾子　咸淳十年游太学。景炎丙子，以迪功郎为潮州司法。未行，蒲寿庚以泉州降元，荐授梅州路治中不受，闲居终身。平生倜傥急义，是非曲直、正言无讳。郡县大夫有疑难事，必造庐咨焉。
　　陈与桂　年少博学，咸淳中领乡荐第一，入元不仕，隐于安溪水竹村，足迹不复及城府。文行高古，后学矜式，号水竹先生。
　　庄弥邵　夏孙。以荫补承务郎，监福州水口镇，擢临安通判。讨平天目寇，以功权知安吉州。除军器监丞。立朝多所论谏，与弟刑部郎中弥大咸有声。宋亡，弃官归里。时蒲寿庚附元为中书左丞，辟宋故臣之在泉者，复其官，弥邵改肇庆路治中，弥大改广州路治中，并不赴。
　　庄思齐　与弟公茂，俱祐孙之子。祐孙家青阳。有子五人，宋幼主南奔，五人者与潮州司户参军蔡若济倡义迎幼主驾。语张世杰，欲効铅刀一割之用。张壮之。会蒲寿庚闭城拒驾，遂不果。后三人惧寿庚之杀，散处四方，独思齐、公茂归隐青阳故山以奉父老，终身不出。子圭复。

　　元

　　庄圭复　青阳人。笃志励行，以文学名，少从游于丘葵。值宋季流乱，手未尝释卷，诚信孝友，建祠宇，立祭田。入元，隐于青阳，吟咏自如。至顺间，闽海道知事清江范椁以圭复学行闻于朝，诏书累下，终不起。年九十一卒于家。
　　庄逢辰　元季躬勤种艺养母，手不释卷。母卒，丧葬一据朱子《家礼》。洪武初，或劝其仕，笑不答。日惟教子读书，后进多师事之，号静斋先生。子琛。
　　赵士亨　元季杜门读书，隐于九峯山。父丧明，母患瘫，奉养周至，汤药必亲，累岁不少懈。父母相继殁，居丧尽礼，庐于墓，终丧乃归，教授于乡。时山寇吕光甫剽掠焚毁，独戒勿犯赵先生阁舍。洪武初，由人材荐授繁昌县仲窪河泊官，强赴焉，寻引疾告归。

　　明

　　蔡惠　虚斋先生祖父。性沉静，好读书，有高行。尤精地理之学，自择地于桃花山。晚岁委家于子，游神物外，穷年山居，不问世事。没后，进士周太初輓以诗曰：“处士素乐善，晚年长蔬食，大儿能克家，小儿乡进士。”次子辉，举人。元孙清，理学名臣，从祀文庙。
　　郭彦贵　潜心为学，手不释卷。郡守欲授以冠带，谢以诗曰：“纵然轩冕终身乐，怎似琴书一日闲？”构圃筑小屋其中，置琴书，集徒谈史。题其门曰：“门无车马迹，座有琴书声。”生平孝亲敬兄，笃有至性。年六十一卒。门人哭之曰：“不贪轩冕卧烟霞，争奈西风促岁华。半世琴书空伫恨，一生孝友竟成嗟。月明满院无过客，雨暗空庭有落花。最是脊令心独悴，几回涕泣洒天涯。”
　　陈瓛　字微仲，性孝友，不求闻达，工诗词。宣德间，累召不起，号为征君。
　　赵复　隐于邑之孤山。博通经史，不求仕进。冠婚丧葬以古礼为泉俗倡，人多化之。卒年九十五。门人私谥曰“庄节先生”。
　　郭环进　彦贵次子，少聪敏，经书一览，终身不忘。性躭林泉，不乐仕进。正统间，郡守欲授以冠带，上书辞免，其略云：“山野之性，布衣之行，守拙自晦，与物无竞。有时笋江之滨，有时紫帽之径。我樵我渔，我觞我咏。天岂绝人？我遗我性。”隐于泉山之云台室，沐其教者多从之。
　　吴权　正德癸酉副榜。隐居不求仕进，筑室行春门外丸石之右，读书讲学以终身。太守周道光题其石曰“碧玉毯”，为文记之。
　　欧阳秋　隐居南安天丰山独善山房，读书以终身。蔡文庄清为记，称其孝友善教，推余赈乏，大为士论所归。
　　陈洪璧　隐居涵江之滨。刻苦学《易》，而于《太极图》、《参同契》钻研入奥。所为诗文多以理胜。族中游庠者于茧丝牛毛未易解悟之处，必进质诸洪璧，为之条分缕析，退各充然有得，学者称曰“微庵先生”。
　　丁衍夏　万历间人，始居城西隅，已迁于北，名其所居曰“泰清隐君云庐”。晚益落寞，纵心浩然。预为诔，若铭，时歌以自适。其言横放超轶，盖达人之观，方外之士也。
　　王万　为学先务志行。万历癸酉举人。居龙塘之岸，有石如镜，天然钩矶，时游息其间，遂取以自号，终身不仕。
　　高宁　博稽典籍，潜心精研，足迹不下楼者三年。俯诵仰思有所得，即志于壁。著有《止定录》若干卷，多发前人所未发。尝诣阙陈时事，时珰炎方炽，泉绅惧其以言贾祸，乃群恳夺而焚，劝其归。自是杜门不出，老于牖下。
　　洪天馨　稍长受《易》，攻举业，旁及群书，靡不洞彻。为诗出以夷易，尘视缘垢。每春旭秋月，行阡陌，自吟自和。灵源草庵、金粟、清源、天心、梅山诸景，踏咏殆尽。入钱塘、登吴山，访紫阳洞、上下天竺、六桥，历金陵报恩寺，灰心世路，游情方外。年六十二卒。
　　苏文昌　茂相长子。崇祯壬午举人。甲申后无意当世，徜徉江淮间十余年。归家，息机空门，飘然世外。时有著作，儒生家不能道一字。笃友于，好施济。配潘氏，方伯潘洙女，号冰壶，著有《玉兰馆诗草》行世。
　　诸葛昺　长史应科子。应科磊落嗜酒，喜与客吟咏，赋罢必尽醉。昺竭力顺适其意。人谓父有点之狂，而子有参之养，父病膈噎，八阅月乃殆。昺侍疾床头，诸事必躬必亲，蓬垢累月，居丧毁瘠。崇祯戊辰，以子义封户部主事。甲申之变，入海居岛上。年八十四卒。著有《后雕赋》、《大武山赋》，诗文累篇。
　　王恒京　崇祯丁丑进士，由南城令迁至广西按察使。归家，题斋壁，有“诗书债重售仍负，藜藿情多去复来”之句。三子俱诸生，偕隐躬耕，人莫知其为总宪之子也。
　　林高骏　崇祯乙卯举人。学以沈潜为宗，人莫测其涯际。胸中岸异，不可一世，峭性孤衷。萧然四壁，图书之外无长物，卒守穷巷以死。
　　黄贤京　崇祯壬午举人，与同年沉佺期相契好，结为婚姻，隐处海滨，终身不仕。
　　黄道昶　崇祯壬午癸未联捷进士。甲申闯贼陷京师，归隐南城不仕。慕田子真之为人，尝引锥自刺。又尝自投于百源川池，行道人救之，得不死。年七十九卒。
　　杨必祐　为诸生，有声，立品端庄。绝意进取，以诗文自娱，时或愤郁不平。偶为友人招游伊洛，因得遍观古迹名胜，题咏写怀。
　　陈显谟　字龙见。为诸生，慷慨负气节。甲申，闻李自成陷京师，思以身殉，具衣冠谒文庙，解所系绦自缢于府学明伦堂钟架，郡学博急解其绦，移时息始续。裂眦言曰：“吾之为此者以大义，莫可逃于天地间耳。今救某，是不欲成某之志也。”遂杜门不出，终其身。

　　国朝

　　洪承畯　字彦灏，南安人，移居晋江，大学士承畴之弟。为诸生，工诗文，尤善行草书，婉蜒遒纵如龙蛇。康熙初年，屡征固辞，承畴方贵盛，畯独偃蹇岩壑，夷然物外，自号业农山人，以书翰篇什为娱，其兄不能强焉。
　　许鹤振　先世宋侍御璋由莆来晋，居蓬山溥济庵，其舍宅地也。家藏有豹山《孝经析义、训词》诸书。振幼孤，行佣养母身无完衣，而母极滋味。有兄仲友为诸生，早殁，嫂李氏自经以殉。振岁遇斯，日流涕呜咽。当海氛播迁，族居奔窜，独奉侍御及累世神主豹主遗书以遁。祀不斩而书存，此其以孝逸者也。太史龚必第为之传。
　　王传　不知何许人，康熙间僦居晋江黄氏宅。年老无妻子，卖草为食。人呼卖草翁。日从市归，便闭门焚香吟哦。时阮旻锡结泉山诗社，传窃其社题之作，锡见大惊，询其履历，终不肯言。后题诗南安不老亭和丁一中韵，邑令某继游诵诗，急使人物色之，传遂避去，不知所终。
　　黄增伟　以随征台湾授左都督。屏去不仕，遨游吴、越、豫、楚间。所至触景陶咏。中年归家，诗酒自娱，力行孝友。敦睦诸善事，著有《傲湖诗集》。

　　●卷之五十八　人物志【方伎】

　　明
　　余廷瑞　　张寿
　　郭锺　　　李锺衡
　　陈璜　　　陈于王
　　庄心贤　　郭汉
　　蒋际酉　　李阳
　　连希谷　　苏朝传
　　伍金祚　　李元达
　　陈从尧　　黄学洙
　　王弼　　　林锺
　　郑毓季　　王朝佐
　　国朝
　　陶碧　　　周之翰
　　谢珪　　　路鼎璋
　　黄良仪　　诸葛晃
　　万绍炳　　周晋玉
　　施光发　　庄克征
　　倪梅英　　郑纯一
　　林泉　　　陈岳
　　何天伯　　东皋屠者
　　蔡泗德　　颜僎
　　郭徽　　　潘灵芝
　　王蓼　　　朱天贤
　　丁燧　　　庄肇浤
　　颜世业　　黄大临
　　郭士昙　　黄秉衡
　　颜志高

　　明

　　余廷瑞　世业医，得张长沙五运六气之妙。洪武中，以荐授医学正科。闽郡郑定、庐陵胡广为赋《橘井秋香诗》。
　　张寿　字乐静，永宁卫人。工书法，善文词，今承天寺月台其手书也。孙宏纲，进士，五世孙勰美，举人。
　　郭锺　字允懋，究心岐黄，博览医学诸书，精其艺。子彬，世其业；孙楠。
　　李锺衡　工诗文。有画谱。作翎毛花石，生趣非一状，吕健称其神腕。同时有何龙，王建章、蔡应绵，皆以善写生称绝艺。
　　陈璜　为人磊落负奇气。画笔潇疎闲放，有米颠、倪迂遗法。
　　陈于王　工篆隶，善诗画，镌刻图章尤精雅绝伦。今开元寺粉树八分书紫云屏是其遗迹也。
　　庄心贤　写生活现，名著闽中，称为虎头后身。又有王兴，能画浮屠佛像及大士。
　　郭汉　善绘山水翎毛，点缀成象。喜草书，摹仿诸家，随时变易，人莫验其笔迹。尝题其壁曰：“安分身无辱，知机心自闲。”年五十一卒。
　　蒋际酉　精于医术。途遇舁新丧往葬者，木内滴出鲜血，惊问之，曰：“胎产不下，绝已终日。”际酉曰：“形僵气绝则血淤，血鲜来败则神存，速救无害。”主者启视之，果面颜不变。际酉曰：“心系甚微，此胎婴被触惊持母心，系急则气绝，系舒则复苏。”遂砭一针，婴痛释手，呱然下地，母子俱全。道路传为异闻。其他奇验，率多类此。卒后传有枳术丸等方行世。
　　李阳　初为儒，得异授岐黄术，活人无数。年八十四卒。
　　连希谷　得海上丹方，医有奇效。子孙皆以善医名。
　　苏朝传　善范铜器，凡彝鼎博山之属，一经铸作，无不精美，尤善为仙人海鹤之像，至有高丈余者。
　　伍金祚　素好临池，楷法能臻其妙。又精于行草，凡晋唐拓本，以及名公真迹，一临摹，辄得其神。游于粤而卒。
　　李元达　善写竹。
　　陈从尧　精于弈。同时有蔡学海者，亦以弈名。
　　黄学洙　善楷书。初学晋帖，从复益以欧、虞、颜、柳书法，著名当世。学使者爱之，拔置诸生。
　　王弼　小名盛世，工诗文，书画尤善。塑土、写真及诸仙佛像，独造其微。同时又有何朝宗者，寓郡城，善陶磁像，为僧伽大士，天下传宝之。
　　林锺　习岐伯术，解阴阳，第用以怡神自调摄，性不豪饮而喜佐饮酒中耳。语多针砭之谈，与之促膝半宵，胜服还元丹数倍云。
　　郑毓季　托于禄命之业，工于诗，盖贤而隐者也。著有郑毓季诗，何乔远为之传。
　　王朝佐　字邦翰，以诗鸣。善书画，工山水，学董北苑、米南宫，自成一家。画鸡尤工妙，每题咏挥洒，辄出人意表，得者咸藏珍以为荣。吴郡文征明尤推重之。

　　国朝

　　陶碧　字石公，顺治年间人。能诗，尤精篆印。时莆人吴晋技噪都下，周亮工著《闽小纪》，甲陶而乙吴，世以为允。且工小楷，人咸称其刀笔入妙，毛颖入能。著有《印镜》，邑绅丁■〈火阜〉、詹允捷为之序。
　　周之翰　字维侯。为诸生。草法自然，莫可名状。
　　谢珪　为诸生。清介绝俗，楷书师王宠，自矜贵，不肯寻常予人。
　　路鼎璋　太学生。小楷学郭鼎京。京，福清人，其字浑身筋骨，相传福州大路中有“绵亭”二字，即其书也。路力追之，亦不肯滥作，故留者甚少。
　　黄良仪　精星命，多善行。游粤，回经香山，有穷途投水者，救起，分金济之。
　　诸葛晃　善唐隶，未有嗣音。
　　万绍炳　号窳谷。遵例急公，授荆溪县。善摹名迹，尤醉心国朝王翚山水用大青绿。凡大青绿最难用，明惟征仲擅此技，而绍炳秀贴光彩，迥异时人。非大得意，亦不肯为也。
　　周晋玉　字连章。书法道劲，气骨仿古名家。尤工诗及古文词。性孝友，慎取与。康熙间以国学生与修明史。靖海侯施世范、参政郑缵祖极器重之。
　　施光发　善画小幅山水。片楮间具万里势，明媚秀劲，不施浅绛，步步生活。子元德，亦善翎毛，颇足掩近画家。
　　庄克征　儒童。善楷书，学王右军，极为邑侯胡格器重。妻吴氏，亦能文善书。子天泽，孝行，精医，书法亦工。
　　倪梅英　善花乌草虫，尺幅皆足宝贵。
　　郑纯一　字小霞。精易卜，善画，写猫儿及蟹尤工，诗文亦脱俗。
　　林泉　能诗，书、画、篆文无不考究。乡士大夫及四方游客多与往来酬赠。著有《墨林》、《印林》、《倦游草》、《霜鬓吟》。
　　陈岳　字降生。以画名，尤工毛羽，图形设色，一时莫及。性颇矜惜，虽权贵家，稍拂其意，即饵以重赀，不为下笔。
　　何天伯　以医名世。凡素、难、脉、诀、经、方、本草十三科之旨，皆洞极精微。晚更详究太素脉理。言人休咎，丝毫不爽。今城隍庙种德堂徐镜心万应神曲，名驰天下，其所授也。卒，葬于花园后城边之麓。
　　东阜屠者　不肯自言姓名，以屠为业，暇则闭户著书。土墙、茅屋、花竹幽清，入其中，不知其为屠者室也。善写芦雁，无款识，惟用一图章“东皋屠者”四字而已。著书甚多，曲江廖燕为之传。
　　蔡泗德　字邻卿，康熙年间人。幼慧，善弈。会国手吴瑞征来泉，尽得其传，一时无与敌。后游京师，有娄子恩者，绝艺无对，泗德与较，再弈再胜。
　　颜僎　仪凤子。精诗画，山水、菊花，芭蕉皆肖父入妙。尤笃伦纪，为时推重。
　　郭徽　书法摹仿右军。画则人物，山水、花鸟、禽鱼，曲尽妙境。尤工指头画及水墨牡丹。当道暨缙绅延致之者无虚日。当事礼请乡宾，辞不赴。郡守尹靖阿赠匾曰“名崇月旦”。年八十一卒。
　　潘灵芝　邑诸生。能诗，所画山水，卓然名家。
　　王蓼　字飞卿。善书画，其大字尤横绝一时。
　　朱天贤　少孤，事母孝。精医学。游外国，王病，亟投以良剂立愈，酬金币不受，请释内地死罪刑，全活二百余人。
　　丁燧　郡诸生。性直行方，精草书，彷佛怀素。文士造门求字者常数十人。后隐于笼头山，一室萧条，名花异草，法书古画，怡然自得。卒年七十五。
　　庄肇浤　家贫，事父母孝。以卜筮为业，占验辄奇中。与名流交游谈论，陶然自得，而世味澹如。著有《谦斋集》。
　　颜世业　工诗，精于琴理。为诸生，有名，著《屺园集》、《次瞻堂稿》。处伦纪，敦笃可风，而兼擅材艺云。
　　黄大临　乾隆甲子岁贡。为文深厚有力，琴棋诗词，皆造其妙。尤长于声歌，以词曲名家。
　　郭士昙　精画事，山水人物俱能传神。凡布景设色，舟车亭榭，川原树木，皆追忆其生平所经历之处而酷摹之。尤工毛羽，细腻分明，与陈岳手笔相彷佛。
　　黄秉衡　世传医业，复得异人指授。济世为怀，以疾相延者，每辍餐应赴，弗计申酬。所试辄效，人称名医。
　　颜志高　孝友，精医学，每岁施灵丹数百。有子孙延医祖父，概不受酬。郡守张延乡宾赠匾曰“至仁不伐”。

　　●卷之五十九　人物志【流寓】

　　论曰：贤哲之士，到处流芳。然足迹偶经，而百世犹低徊而凭吊之，非以人为足贵哉。晋邑滨海，而自典午南渡以来，避地来归者代不乏人。志乘所载，班班可考。或有迹非飘泊而寄托之，间有所表著以自显者，均足尚也？后之览者，能勿慕古而兴歌欤！

　　唐
　　李宽　　　罗隐
　　徐寅　　　杜袭礼
　　宋
　　李邴　　　赵思诚
　　王秬
　　元
　　陈旅　　　马速忽
　　王彙　　　王翰
　　方应元　　杨郎铁
　　明
　　顾黑子　　夏秦
　　陈文七　　路振飞
　　韩登相

　　唐

　　李宽　初名珏。尝随父贩粜，航海抵泉，平粜赈饥，泉人德之。后闻宽仙去，立庙于东街头祀焉。
　　罗隐　字昭谏，余杭人。工诗，长于咏物。自号江东生。尝游晋江罗裳山五髻石壁及惠安螺山，所至多灵异。光启中，归钱缪为从事，后表授给事中。年八十余卒。
　　徐寅　莆田人。乾宁中进士。王延彬刺泉州，寅每同游赏。及陈倓，倪曙等，赋诗酣酒为乐，凡十余年。
　　杜袭礼　昭宗时为水部员外郎。朱全忠篡唐，避乱来泉，依刺史王审邽。与常侍李洵、承旨韩偓诸公同宾礼于招贤院。

　　宋

　　李邴　钜野人。崇宁五年进士，累官参知政事，后除资政殿学士。寓泉州几二十年，遂家焉。与黄冠、张读等友善。好游山水，以诗自娱，著有《草堂前后集》一百卷。号云龛先生。累赠太师，谥文敏，改谥文肃。子缜维、纪纶，孙訦。
　　赵思诚　高密进士，崇宁中宰相挺之之子。建炎南渡，兄存诚帅广东，与思诚移家泉州。后思诚以宝文阁待制守泉，从弟濬、涣皆登进士。涣任御史，以亲党皆在泉，亦徙居焉。
　　王秬　父辟章，为泉太守。母丞相赵挺之孙女也。建炎南渡，秬从诸赵卜居晋江。少负才，以荫补官。稍迁枢密院编修，历刑部侍郎。在官抗疏，言论切直。后乞祠归泉南，寓僧寺，其诗有“投老归来乏一钱”之句。

　　元

　　陈旅　莆田人，尝至泉州从傅古直游，声名日著。以荐为儒学教官。游京师，翰林侍讲学士虞集见其所为文，慨叹曰：“吾老将休，付子斯文矣。”中书平章政事赵世延荐之，除国子助教，终监丞，有《安雅堂集》。
　　马速忽　色目人。登进士第，历官福建行中书省员外郎，奉使广东。其妻留福州，为悍卒所逼，尽节以死。速忽感其义，不再娶。寓居晋江沙堤，惟一子从。志操高洁，崇尚名节，元季士风委靡，鲜有其伦。
　　王彙　邵阳人。至正庚辰进士，历贵州行省参政。顺帝时天下群盗蠭起，直谏内廷之非，谴谪入泉，遂家焉。与学者讲解经义。明初朝野交荐，固辞不赴。
　　王翰　庐州人。袭祖千户爵，有能声，以省宪荐除庐州路治中，政誉日隆。迁潮州路总管，兼督循、梅、惠诸县。参政陈复代领州事，翰还道经晋江，寓居沙堤。其地有西山岩，石刻“海天一色”，翰书也。元亡，移居永福山中十年，号友石山人。著有《友石山人稿》。洪武中，有荐之者。命下，翰叹曰：“婺可更适人哉？”乃为诗以别其友，遂自引决。
　　方应元　莆田人，隋泉州长史叔达后。家贫，为吏郡推官。乌古孙良桢器之，使典刑曹。凡有乖法典，辄白改之。寻为南安芦溪司椽，弃归。
　　杨郎铁　右丞舍人儿也。右丞分治泉州，明汤和取福州，郎奔告右丞，曰：“官人累世蒙国恩，郎亦累世蒙官人恩，今国运已去，愿从官人赴新桥死耳。”右丞曰：“汝言诚是。”遂俱至新桥，凭栏良久，曰：“且归，我有家事，尚欠处治。”翌日，郎又促之，右丞复同往，如前言。郎叹曰：“吾不忍复见官人矣。”投桥而死。

　　明

　　顾黑子　扬州人，顾圭养子也。圭以戎籍隶泉州，居晋江。洪武初，以事系狱，累岁，黑子采薪鬻直，给其衣食。后圭释归，死。子闰童当补役，黑子请偕。闰童不事生产，窘窭日甚。黑子乃为酒家佣给之，积其余为闰童娶妻。士类咸叹服之。旧志以杨郎黑子另载附传，新志径入寓贤，今从之。
　　夏秦　元季进士，不知何许人。避乱来晋江，初居涵江，后居青阳山下，以列经教授乡里。郡守胡器与部使者每造庐咨访。洪武中，召至京，力陈年老，乞归。箪瓢屡空，处之晏如。有《送胡郡守诗》云：“离筵对芳草，去路遶青山。日暮双旌远，邦人拭泪看。”时称为二十四颗明珠。
　　陈文七　福清人，梓匠于泉，无父母，祖父病，割肝以疗，胸迹成疤。人称为疤孝孙。及祖终，为泉人携贩吕宋。吕宋闻其孝，厚赍之，数年间大获计然之富。
　　路振飞　曲周人。天启五年进士，历官佥都御史，巡抚淮阳。唐王聿键待罪凤阳，振飞周恤甚厚，又疏请加恩罪宗，王甚德之。及聿键立于福州，起振飞吏部尚书文渊阁大学士。顺治三年，大兵进仙霞关，聿键走汀州，追赴不及。寓居泉州海岛，后归，卒于途。
　　韩登相　四川资阳人。在提标中营效力。有周姓遗银五十两，登相拾藏之。周去三十里，奔觅，登相诘问符合，遂还之，不受其谢。

　　●卷之六十　人物志【仙释】

　　仙释，儒者弗道。但其来已久，今仍存之。其一切幻妄不经之语，概行删汰。

　　仙
　　秦
　　大道
　　汉
　　陈寨
　　唐
　　蔡尊师　　郑文叔
　　蔡明濬　　吴崇岳
　　五代
　　谭峭
　　宋
　　林道者　　裴道人
　　王志　　　洪某
　　苏绍成　　赵永嘉
　　陈以文　　碧桃道人
　　元
　　有杰道者
　　明
　　董伯华　　林广齐
　　李鼎　　　孔希岛

　　秦

　　大道　不知何许人。修真清源左峰，后人供奉之，名大道岩。

　　汉

　　陈寨　善禁咒术，为人治病多愈。

　　唐

　　蔡尊师　名如金。以荫入仕。守太原，有惠政。晚弃簪绂，归隐紫极宫精思院。辟谷御炁，以方技济人。后炼丹北山清源紫泽洞，卒葬宁寿寺。留从効筑罗城，徙之松湾。启棺，惟剑鑑在焉。后陈洪进以其地建崇福寺，迁葬于北山下。宋崇宁中封虚应先生。其后累加善利、灵济。嘉定十三年，守真德秀祷雨叠应，闻于朝，诏加号昭博真人。
　　郑文叔　有道术，号元德真人。修炼于晋江紫帽山。有羽士寄以书，文叔握粟犒使。归视，精金也。洞因以名。
　　蔡明濬　居灵源山，与虹岩逸人罗山甫往来潘湖间，有合炼之雅。欧阳行周与王公范书：自诧宿志勤恳，获与灵源虹岩同居者三年。
　　吴崇岳　入元妙观为道士。收精炼气，休粮轻身。转运使周谓行部，闻其名，谒而叩之。后召赴阙，赐号通元先生。年七十余卒。

　　五代

　　谭峭　向嗜黄老，游终南、华、岱谙名山，师嵩山道士，得辟谷御炁之术。尝醉游，夏着乌裘，冬衣葛衫，或卧霜雪中。南唐主召至建康，赐号紫霄真人。归，修炼于清源紫泽洞。

　　宋

　　林道者　元祐中居清源天柱峰。夜梦神人使镌释迦像于石，且示工名魏周。周梦如焉。镌成，端丽甲于诸峰，名瑞像岩道人，终隐于此。
　　裴道人　不知何许人，语音似江东人。绍兴中来泉。头戴通草花，行歌于市曰：“好酒吃三杯，好花插一枝。思量今古事，安乐是便宜。”后数载，坐化于清源洞石嵌中，而通草花在前。郡人泥躯以祀，号蜕岩。
　　王志　潮阳人，嘉定庚辰正月显化于青阳山石鼓庙，里人塑像祀之。辛巳，勅封殿前太尉。德祐时，封护国上将军。永乐中，勅封顺正王。其座右太尉吴姓，座前红舍人康姓，白舍人阮姓，咸著灵异。
　　洪某　青阳人，修真得道。当里人塑王太尉像时，洪往观之，遂植杖立化。众异之，亦泥其真躯，祀于石鼓庙西偏，号洪总管。
　　苏绍成　德化人，委业于泉郡天庆观，即今元妙观也。后隐泉山。朱文公尝造其庐，书“廉静”二字与之，且铭其琴曰：“养君中和之正性，禁尔忿欲之邪心。乾坤无言物有则，我独与子钩其深。”
　　赵永嘉　隐晋江金鞍山。有道术，尝唤虎守室。土人饷之，酬草一植。怪弃之，饲牛羊，酣睡连日。复遗草解之始醒。再求不得，乃祥芝也。今有祥芝澳以此。永嘉少为同安簿，从事朱文公，后行山下，遇同人致意文公，文公就访之，与游览胜，曰：“此地二百年后，当为车马之区。”今永宁卫是也。
　　陈以文　清修道学，居天庆观三十余年。守倪文节公雅敬之。庆元间赐号守素冲虚大师。
　　碧桃道人　隐于法石院。既没，南外宗正赵必晔作诗怀之，有“气概吞宇宙，忘形混樵苏”之句。词极悲壮。

　　元

　　有杰道者　性颇清狂，出言无度，后皆有验。一日澣所垢衣，曰：“明日行矣。”至期，危坐而化。

　　明

　　董伯华　性至孝，母嗜膏豚，因习屠。后得道术于吴云靖，遂弃去。谈征应辄验。儿童与一钱，为画雷掌中，拳而伸之，其声霹雳。日得钱自给，以其余施贫人。后尸解北山紫极宫，人即其真身塑像祀焉。祈雨辄应。伯华尝书“勤俭”二字匾其宅。赠所善郭姓风雷云雨诸画像，及雷石一块，磨水可以愈疾，今皆存。
　　林广齐　复姓李，晋江人，迁南安。性刚直不挠，为执权所齮龁，从容毕命于福州。人觇其魁梧丰下，而罹奇祸，怜而葬之。居亡何，五显庙塑舍人神见梦于其人曰：“帝悯无辜，录予刚正，命为五王，辅庙之左，红袍金甲狼裘而胄者，我也。”像既成，其人具牲醴往酬，遂著灵响，祈祷辄应。
　　李鼎　江右人，客于泉城，能导引辟谷。每晨东向吸一杯水，端坐凝神，有延与语者，作行草书于几上答之。旋即拭去，不令存也。一日忽辞所知，登龟山坐化。众因遗骨塑像祀之。
　　孔希岛　不知何许人。善鼓琴，遨游海上，问其家不答，问其年不知也。夏裘冬葛，与之钱不受，受则以与人。时辄慷慨，取琴鼓数行，遇富贵客即避去，强之终不肯鼓。正嘉间往来泉中四十余年，身不加老，有知者曰，与颜头陀各百三十岁也。后卒安溪，詹仰庇为葬于南安九日山下。

　　女仙
　　唐
　　万氏
　　明
　　苏六娘

　　唐

　　万氏　居东湖之浒，生能疗病，殁能为国捍患。乾符六年，黄巢作乱，寇闽，至惠安，郡城戒严。神往御之，曰：“未说泉州境，且说东湖一万家。”巢众骇遁，民得免肝脑涂地。守臣王潮请封护国英烈万氏仙妃，建庙东湖畔祀之。庙额曰“广灵”。后复祀于邑学官之东。明嘉靖间移蔡巷。俗呼为万氏妈。至今祷者辄应，崇奉不衰。

　　明

　　苏六娘　苏启能女，以洪熙乙巳腊朔诞生而神异，稍长端淑孝敬。料祸福多奇中。年十六不字。或劝之，曰：“对山可移，我志不移。”一日，拜别父母兄弟，曰：“夜神人见召，明晨寅刻将辞世矣。”及期，祥云缭绕，天乐遥闻。六娘素不知书，时辄索笔留吟曰：“溶溶月色浸清秋，鹤御翩翩此日游。一点灵光何处寄？万年烟火紫山邱。”因护柩至紫帽山麓，忽索绝坠地，雷电风雨骤至，众散归。诘朝往视，则蚁泥已封矣。自后累显神光。里老建庙于墓前，塑像祀焉。正统十四年，邓茂七作乱，侵泉州。太守熊尚初战死古陵坡。贼乘势长驱，军民鸟散。俄东南风急，白昼晦冥，有神兵从空而下，素旗飘扬，书“对山苏六娘”五字。贼气大沮，走去。已而延平告警，授军有与前役者，乘风沙树六娘旗帜，遽蹂之，贼望旗溃，茂七歼焉。事闻于朝，成化六年，勅封护国卫生夫人，谥贞烈。万历中，太守邱浙大修坟庙，建亭竖碑，复奏请加封“衍圣崇福”四字，勒石祀之。国初遭兵燹，里民鸠工重建。

　　释
　　唐
　　匡护　　怀晖
　　令言　　文偁
　　无了　　常笈
　　五代
　　文矩　　文超
　　叔端　　义英
　　行修　　神僧
　　知琀　　文展
　　宏则　　省权
　　道昭　　从允
　　省僜　　挺赞
　　栖霞禅师　　朝悟大师
　　守息　　知亮
　　宋
　　行通　　道岑
　　清豁　　元应
　　谷泉　　至聪
　　戒环禅师　　禹昌
　　道养　　定诸
　　法周　　惟慎
　　法超禅师　　宗巳
　　寿长　　法辉
　　本观禅归　　招庆禅师
　　可遵　　庆老禅师
　　子琦　　守卓禅师
　　有朋禅师　　继松
　　祖珍　　了性禅师
　　道潜　　宗达禅师
　　太初　　守净
　　招庆　　雪径
　　史公祖师
　　元
　　如照　　广漩
　　伯福　　用平
　　大圭
　　明
　　清源上人　　正映
　　本源　　本然
　　法果　　真空禅师
　　正森　　正派
　　广轮
　　国朝
　　德林　　机锐
　　太积　　德萃
　　圆实　　宗标
　　明光　　元飞
　　海印

　　唐

　　匡护　开元寺世祖，律行良谨。
　　怀晖　元和三年至京师，启章敬寺，示寂谥大觉禅师。
　　令言　居开元寺，苦行，习内典，俗呼化身和尚。
　　文偁　募化造塔于开元寺东，凡工值使匠自取之，多取则迷方不知所如。六年塔成，赐名镇国。乾符三年化，年七十九。
　　无了　泉州沈氏子，龟洋峰旧翳。无了一日策杖披榛，遇六眸巨龟，斯须而失，因结庵龟洋。有虎逐鹿入庵，无了以杖格虎存鹿。其示化偈云：“八十年来辨西东，如今不要白头翁。非长非短非大小，还与诸人性相同。”告寂，谥真寂大师。
　　常笈　南安延福寺无等弟子。吴栻赠诗云：“炎蒸庭柏外，杖履雨花间；林鄂迎入郡城，以开元旧法华延笈主之。

　　五代

　　文矩　字湼槃。出言成谶，历历如券。尝诣西院法堂，轮竹杖而入。会有五百许僧染时疫，文矩以杖次第点之，各随点而起。王审知甚加礼重，创崇福寺于泉州以居之。号慧日禅师。
　　文超　策经为僧，博洽内外，学号宏教大师，擢僧正。唐天祐中，刺史王延彬以超能诗，构清吟院于开元殿东居之。寿七十九。
　　叔端　蚤颕敏，尝游钱塘苏台，参叩四方。乾符中以黄巢乱，归隐十年。州牧王延彬虔礼之，因置深凉精舍处端。号明教大师。
　　义英　出家开元浴宝院。闽王审知造金银二藏经，闻英善笔札，征之缮写，厚施以奖劳。英买田三十亩，归粥院。
　　行修　祝发瓦棺寺。同光二年，移锡湖西法相寺，依石为室，禅定其中，跏趺而化。寺僧为泥塑封之。宋咸宁三年，赐号慧大师。
　　神僧　不知其名氏。梁贞明元年，王审知梦坐厅事，有泉人告之曰，“闻王于大都督府造塔，乞移之镇泉。”怒斩之，首坠而身涌高数尺。及觉，骇之。使求之泉，云：“果有狂僧者，不见已久。”审知悟其为神僧也。遂以其材木浮江转海至泉，为无量寿塔。
　　知琀　梁贞明中为开元寺泗州院开山。预言休咎屡征，王延彬命署左街大德。年八十一卒。
　　文展　居开元寺法兴院。秉戒高洁，闭门而坐。日常枵腹，不就王延彬之招。
　　宏则　文偁弟子。简素不求赢余，稍食亡有，虽王公予膏腴却不纳。王延彬赠句有“莫怪我来偏礼足，萧宫无个似吾师”之语。
　　省权　年二十二，能讲律，延彬为创院开元寺，优礼之。
　　道昭　号惟识大师，居开元寺罗汉阁。南唐保大八年，诏征不赴。
　　从允　居开元寺，伪闽通文一年，取笔书伽陀，遂告寂。
　　省僜　仙游人，王延彬创千佛院于开元寺居之。十年足不逾闑后，留从効复延主承天寺，宋初赐号真觉禅师。
　　挺赞　居开元寺，王延彬为金身院奉之。陈洪进治州，益严其道，而赞高年矣。宋开宝五年寂。
　　栖霞禅师　同安人，居开元寺，以道自高。州牧王继勋将为广居植粮，辞不受。尝有客来止庵中，顾其寒色满屋，解囊金以施，霞置诸床下。七年，客复至，将更施，霞笑曰：“前惠尚存。”出视，尘封厚矣。客乃叹曰：“如此道人，谁能垢之？”俛取旧金而去。
　　朝悟大师　西域人，来居开元寺，数有异征。既去，寺僧刻木为像奉之，号木头陀，亦号挑灯道者。
　　守息　安禅晋江五台峰右。有驯虎之异，后因名虎岩。宋僧法超亦尝居于此。
　　知亮　南唐时居开元东律巷。恒袒一膊，行乞于市，祁寒雪霜中亦然。后移居德化戴云山，不火累一月。堆豗独坐，虎驯其侧。有诗曰：“戴云山顶白云齐，登顶方知世界低。异草奇花人不识，一池分作九条溪。“宋大中十二年逝。

　　宋

　　行通　博洽经论。州剠史陈洪进以旱请雨，通期三日，果如所言。洪进奏赐命服，名法慧大师。
　　道岑　齓年为开元药师僧，蕴藉能下人。宋建隆三年，归从效，以威明王庙改上生院居岑，为第一世。陈洪进继治，予岑僧统印，赐号法济大师。
　　清豁　居开元上方院，后居贵湖。刺史陈洪选奏赐紫方袍，号性空禅师。
　　元应　依兄从允为僧，后卜庵贵湖，与清豁邻居。开宝三年，漳刺史陈文灏创寺泉南曰■〈旬攵〉报，致应主之，奏赐紫衣，定号惠禅师。
　　谷泉　号大道禅师，为僧南岳芭焦庵。尝至湖湘，参慈明禅师，还而作偈曰：“相别而今又半年，不知谁共对谈禅。一般秀色湘山里，汝自匡扶我自眠。”
　　至聪　居开元寺，说经妙乎空有。
　　戒环禅师　居开元寺，空寂自怡，深造道妙。
　　禹昌　博闻强识，苦节自励，孑立寡与，后隐阳原山，赋山居十章，有“饥食无名草，寒烧落叶薪”之句。门人迎归，卒。
　　道善　祥符中居伏虎岩，与虎同寝，时抱虎子示人。元景泰〔一〕间，邑人连应元刻其事于岩石。
　　定诸　精心内典，兼通儒书，栖身岑寂。有客则啜茶清坐，去则面壁。尝造塔笋江石盘之上，因置院以石塔名。
　　法周　住开元寺，号慧大师。咸平中，郡守宿翰至寺访之，行殿墀，见其下数茎草，指问曰：“旧谓紫云盖地，凡草不生，因甚今却有此？”周应声曰：“地因培客土，凡草有时生。”翰深叹服。天圣元年，趺坐而化。
　　惟慎　戒行洁清。天圣中，游京师，归。会鲁公问曰：“阙下无禅侣，如何住得君？”惟慎应声曰：“敢言知己少，性本类孤云。”太守简以主西山广福辞归，居罗山禅院。
　　法超禅师　俗姓施，以亲老归养，建塔其乡，名镇海塔，且庵居之二十余年，朝夕亲侧，乡人化之，皆致孝其亲。乡有水为海支港，寒月潮汐，行人出没泥涂间。超悯之，募造石桥，长八百尺，凡一百三十间，中为亭，以休来往，名曰悲济桥，行人德之。
　　宗巳　智能过人，初主资圣。太守汤夏贻诗有“净瓶常带水，破衲任生尘”之句。及移主承天寺何退庵，资圣中，刘忠顺名其居曰“嘉遁”。
　　寿长　风度凝远，尝游京师，及还，郡守蔡襄选居僧正。熙宁中，少卿丁竦延之尊胜，未几去。年七十七终。
　　法辉　居广福院。禅余以诗自娱，尝寄吴山人诗曰：“夜召山翁酌，花间聊抚琴。酒香来竹外，古意入云深。月色临诸水，溪光射远岑。拟教尘土客，对此涤烦襟。”又题宪师壁：“远浸溪光碧，寒生松桧阴。渔舟惊暮雨，高唱入秋林。”
　　本观禅师　熙宁间，太守陈枢延主粥院，参政吕吉父复延主法华院。连奏赐锦衣及圆觉师号。后复连主大中、崇福水陆诸寺。他如尊胜阁像、石笋桥亭，皆观所造云。年六十二卒。
　　招庆禅师　少所弛任气，皇佑中入漳州开元寺祝发，舆孙觉、秦观、僧道潜相善。及殁，观为作塔铭。
　　可遵　胡髭碧眼，状如胡僧。居清源遵岩，得施利则镂金缮桥，构筑殿藏，建三石塔于岩之百丈坪。元丰间，太守王祖道延主开元尊胜。
　　庆老禅师　能文而禅，与李文肃邴结庵于舟峰之麓，匾曰“无尘”。文肃叩之，曰：“尘尘刹刹，皆是道场，何用讳却？若易为石航，与舟峰相应矣。”因赠之诗，落句云：“峰头大舸谁能楫，我欲看君使石航。”
　　子琦　讲贯群经，历居名山，皆成藂席。后居庐山，泉守陈偁延归，使主罗山。后主承天。崇宁中，以太守潘珏奏赐紫衣，号昭觉大师。
　　守卓禅师　开堂东京，宣和五年腊七示寂。
　　有朋禅师　元丰二年，泉守陈枢致朋主教开元寺。宣和六年甲辰九月，忽笔偈云：“张公喫酒李公醉，归去来兮何所泥。打破虚空笑一场，金刚脚拄帝释鼻。”跏趺坐化。
　　继松　出家开元寺天佑院，清修自厉，未尝惰容。夏则取水以饮行道，如是有年，时人名之曰“施水道者”。
　　祖珍　兴化林氏子，生有异相，后主承天寺。一日，谓漕使傅自得云：“近造七佛石塔于三门之外，今已竣工，法缘尽矣。”遂升堂别众去，居夹岭之白水岩。未几，索笔大书云：“生本无生，死本无死，生死二途，了无彼此。”趺坐而逝。
　　了性禅师　弟子守净。绍兴中，开元东西两塔灾，至淳熙而性两建之。绍熙间，净建资圣僧寺塔、嘉泰塔、继新塔、庙、岩、堂、庵、桥凡十有七；其与性之建弥陀殿，创安溪龙津桥、晋江安济桥，盖功力相等云。
　　道潜　南安黄氏子。参诸名山，适其兄教授饶州，奉母之官。潜至饶省侍，遇巨盗破城，潜负母逃归。游五峰龟岩，翦棘屏翳，十七年不出。老而退居承天，作放生池，大旱不涸。卒年八十。
　　宗达禅师　字无外，有诗名。居开元之普贤院。真德秀延以主崇福寺。
　　太初　严律行，兼能诗、古文。住开元尊胜。南剑守陈宓招主报恩寺。后真德秀延之大沩温寺。尝出《孟子夜气章》以授学者，名《牛山经》。作文简严有体，而雌黄蔡端明《洛阳桥记》多三字者，至今传言云。
　　守净　有道术，安平朝天门楼、兴化军安利桥，延平可渡桥、武荣金鸡桥，皆其所建。嘉定中又尝镌石佛于安平岱峰山，刻“泉南佛国”四大字于旁。
　　招庆　开元寺僧。僧众问：“如何是法意？”答曰：“扰扰匆匆，晨鸡暮钟。”又问：“如何是和尚家风？”答曰：“一瓶兼一钵，到处是生涯。”
　　雪径　居晋江承天寺，奉诏至京说法，称旨，有金襕袈裟御扇之赐。
　　史公祖师　经领荐，弃之，隐于德化九仙山，示寂。数日，其体如生，异香不散。里人塑像建岩祀之。凡逐疫驱蝗，受命如响。

　　元

　　如照　从开元袒膊院道符出家，尝典客雪峰，后出主泰山岩。大德八年，还领开元后堂，十年移前堂。朝命赐号“佛果宏觉大师”。
　　广漩　礼开元寺如照为师。尝咏鼠有“寻光来佛后，窃食犯僧残”之句。知寺藏钥，寻迁首众。一日，纵笔大书曰：“百年大醉，今日方醒。”遂隐几而化。
　　伯福　为僧于积善院，后居开元寺为知事。尝甃殿前大庭石井，泉之东西南北市凿井若干口，众人甘之。承天寺作龙藏及屋，皆求福为之，其后承天以堤董水田，福复助之金百。南安之蒙溪，其下可田，福垦筑之，田成，归之常住。
　　用平　有诗名，与陈旅、阮恂、王潜游，号行明道禅师。
　　大圭　廖姓，资性敏慧，博究群书，兼精青乌学，入开元寺为僧。尝赋诗曰：“不读东鲁书，不知西来意。”自号梦观。为文章简严高古，无山林枯槁气。所着有《梦观集》、《紫云开士传》。

　　明

　　清源上人　洪武间自南京天界寺归泉州省亲。学士宋濂送之文，称其历抵大方，期于深谐，虽尝绝学，不废明伦契经最神之训，如来孝亲之戒，服行不悖。
　　正映　幼入三峰寺为僧。洪武中，选泉州开元寺住持。到寺，监法堂，建甘露戒坛，不二年，百废俱修。
　　本源　幼不茹腥荤。尝游漳浦，坐道旁大石上，后石辄放光。漳人异之，为立灵岭岩以居。还主开元。永乐间，敕征入京，奏对称旨，屡受奖赍。
　　本然　居金粟洞。夜梦一羽衣訴厄，晨经妙峰，乃弥陀像几废，隐隐如梦中所见。随白卫帅王某，令吴渊复兴之。
　　法果　居东禅寺，遇清明，率其徒沿途拾露骸葬漏泽园。年九十后坐化。郡守熊尚初匾曰“义僧”。
　　真空禅师　六岁出家，后入罗浮永福寺寄食。或趺坐弥日，人莫知也。时归善叶尚书梦熊读书寺中，大加敬礼。真空知梦熊非常人，令自识念显晦休咎，且曰：“数十年后当验。”其后果如所言。
　　正森　苦行勤修，颇通诗书。住法石、泰嘉、狮岩、乐山、清源、南台、承天诸寺，所至躬治场圃，不畜徒属。一钵一衲，久辄徙去。曰：“身非吾有，又何为之罣碍？”年八十余，一日遽然坐化。詹仰庇为作“一如和尚传”。
　　正派　住东塔院，有诗名。司寇詹仰庇以言事谪归，绪屋北山巢云岩，延派居之。每有题咏，脍炙人口。尝题东塔殿柱云：“最上一层，也要诸人共造；现前五级，还从平地增修。”临终示偈曰：“勿毁勿赞，本无涯畔。云渡长空，月浮碧汉。”寿七十九。
　　广轮　为僧开元寺羼提庵，尝董建开元大殿廊无露台。三至江南，拜请藏经数万本贮之。戒坛寺有藏经由此始也。闭关三年。寿五十九卒。

　　国朝

　　德林　剃发于德化戴云山寺。又入黄檗为记室，历居安溪太山吾岩。风度端凝，言笑终日，而体貌不失。有雄略，知兵法。顺治间，大寇林某动劫李文贞光地家，林画策，使其徒晦潭为响导，出之。耿、郑之乱，料成败多奇中。生平茶弈燕谈，微文隐要，语有前知。年八十五，端坐而化。
　　机锐　开元寺出家。鼓山道霈和尚登戒坛，出拂子付嘱。旋开山崇福。既而琼人延主圆通院。越岁归崇福，建万佛道场。满期，沐浴结伽，登座留偈，掷笔而逝。
　　太积　落发紫云寺。会鼓山道霈和尚来寺说法，即从禀戒。霈归，随往参叩。数载归，建一叶庵以居，二十余年逝。
　　德萃　为僧开元寺。康熙壬申，鼓山道霈和尚来寺开堂结制，众推德萃入堂。逾年，从霈登鼓山，住八载。庚戌，至赣州崆峒山。癸丑春，至云间青龙寺。丁巳，游浙江诸丛林。戊午回闽，后仍归开元寺，主戒坛。
　　圆实　幼不茹荤，年十五投毫光岩为僧，石山和尚以岩事委之，云游江湘。属香灯不继，实躬自负薪，鬻于大盈，市油供佛。有黄氏在广得，观音像高尺余，其妻梦大士说偈曰：“问我是谁？妙名无迹，久厌尘中，愿归圆实。”遍访得之，遂送其像。年五十五坐化。
　　宗标　年十七入开元寺为僧。往福清黄檗寺，受戒于广超禅师，归隐本寺之清居寮。康熙戊子，再往福清继檗山。祖席期满。吿归，年八十三入寂。
　　明光　为僧开元寺涌幢庵，勤于参究，为诗清灵幽静，迷离俗尘。尤工草书，求者无虚日。时有同寺僧如寿，精于楷书，舆光齐名，时人称曰：“明光草，如寿真。”
　　元飞　字石龙，十四入资福寺为僧，师事哲老和尚。一日闻霹雳声，信口诵云：“个事不从字与文，归何处说纷纷？而今劈破虚空后，卸却肩挑二百斤。”哲老奇之，授拂焉。辛巳，威略将军吴英迎住同安虎溪岩。时岩中仅敝屋三间，元飞竭力募建，不三十年次第成巨观。山下暴榇累累，元飞劝葬于其子孙，而代葬其无主者。后建报恩堂于南偏，迎母就养，奉父主祀焉。母殁，与父合葬寺侧。干隆壬戌圆寂，年七十一，是为虎溪寺开山祖云。
　　海印　开元寺为僧，受戒于鼓山道霈和尚。雪峰照拙和尚病笃，趣到山，俾主法席。改六和楼为库堡，募修大楼，下层筑堂基，改山楼，易门径，盖方丈，塑佛像，百凡更新。修葺性天寺，改造虎头岩。年八十一坐化。

　　尼僧
　　宋
　　洪氏女　　无着

　　宋
　　洪氏女　名圣保，居将军岩岩。年五十，于惠安龙泉出家，布衣，一食或绝粒。逾年，皇佑间，乡人夜闻音乐声，次早结发更衣而卒。
　　无着　丞相苏颂女，居平江府资寿寺，即今苏州。苏颂寓居平江，其女乃闽产也。年三十许，厌世浮嚣，脱去缘饰，号妙聪禅师。

　　〔校注〕
　　〔一〕景泰为明代宗年号。

　　●卷之六十一　列女志【节孝之一】

　　论曰：妇人从一而终，柏舟靡慝，富贵之家固难，贫贱之家正复不易。乍丧所天，杀身以殉，伟乎烈妇人哉！间有矢志存孤，子孙贵显，论者谓天鑑昭彰。抑有困苦终身，向后绝望，旁观者方为叹息悲伤，而贞妇之心常安然而不悔焉。求仁得仁，又何怨？若夫安常处顺，卓然女宗，因才考德，有关名教，亦足见闺门贤淑，无非邹鲁遗风云。

　　杨氏　蔡若讷妻，廉州守友女，通《诗》、《书》、《语》、《孟》。年二十二守节。书“乞为寒水玉，愿作冷秋菰”二句于壁以自励。
　　杨氏　黄公宪妻，尚书炳女弟。夫殁，姑者病，侍奉不离侧。更持二丧，尽心合礼。口授二子《孝经》、《论语》，后皆知名。安溪令陈宓尝其基碑“节妇杨氏之墓”。
　　黄氏　留洙妻，忠宣正公孙妇。归时，忠宣公无恙。黄侍重闱恭谨。年二十三寡。抚育子女，禁其骄惰浮靡。子继殀，子妇娇梁氏亦卒。独守一孙，形影相吊，教之成立，及见其贵显。寿八十四。
　　留氏　永春洪晚成妻，丞相正六世孙女。年十六适洪君，数岁，洪当远戌，瞩留曰：“我归期未可必，汝肯事吾母乎？”应曰：“诺。”逾年，夫死，留年二十四，勤俭育子，极甘旨养。姑寝疾，累岁奉汤药，无少懈。及卒，鬻室庐以供丧事。年四十六卒。乡以节孝称之。
　　吕娘子　仲沫女。父疾笃，娘子祝天，求以身代。刃股为粥以进。翌日，父瘳。郡守真德秀记其事，表所居曰“懿孝”。
　　龚氏　又一名益，柯允中妻。一名嫄，行中书省理问张仁妻。一名婉，刘允正妻，俱上犹尉龚名安女也。寡时，益年二十五，嫄年二十二，婉年十九。舅姑皆先卒，无依。及终夫丧，咸寡，依父守节。陈方山称其姐妹三人同心、同气、同德贞节，古今未有也。
　　谢氏　陈思名妻。谢氏字妙静，安溪典史均安女。夫早丧，矢志不渝，勤女工养姑。姑殁，葬祭以礼。男女俱幼，二男早夭，一幼女茕茕相依，备尝辛苦，始终如一，不变其志。卒年七十六。
　　林氏　黄妈助妻。夫殁，矢志抚遗孤，为诸生，至今蕃衍。乡里人人谓贞节所贻。
　　王氏女　名珠娘，省元胄孙女。及笄，值寇至，执之。珠娘恐被辱，行至大溪投水死。处士周员吊以诗。
　　曾氏　庄允祥妻，名选玉。允祥早卒，家贫，曾罄奁资营葬。勤劳养舅姑，诲诸子成立。卒年八十三。旌表。
　　朱氏　卫指挥佥事张盛美妻。氏字贞玉，归一年，盛卒。朱年十七，遣腹六月，生子昱。时盛母与祖母无恙，又有祖姑贫老依盛家。朱勤俭以养，洽三丧，抚夫三弟。家益落，抱子昱依外祖母，矢志不改。后昱长，袭祖官。旌表。
　　李氏　尤惠妻，字妙严。其姑虐甚，李孝顺，竟为所爱。惠早殁，男女均幼，李经营家计，矢心不二。诸孤成立，有司奏旌表其居曰“李节孝”。卒年九十八。
　　李氏　训导萧山徐黼继室。黼卒于官，父母诱妇欲嫁之，遂图自尽，于是听其还。萧葬毕，毁容自守，抚前妻子若己出。前妻死，抚其孙。孙死，抚其曾。勤劳白首，不怠惰，嘉靖间旌门。
　　陈氏　谢文瓒妻。年十六归谢，二十四而夫卒。抚遗孤，复殀。居宅兵焚，哀苦万状。竟矢志立嗣，嘉靖元年旌表。
　　林氏　洪庭振妻。夫亡，氏年十九，抚孤守志五十六年。嘉靖间旌表。
　　童氏　世华妻。年二十五，夫殁，无子。妾周氏遗腹生男，五月而妾亡。童氏抚育成立。寿七十六卒。嘉靖间旌表。
　　庄氏　诸生梁黼妻。年二十五寡，抚遗孤怀仁，少科第，为名士。庄寿八十余。嘉靖中旌表。
　　唐氏　江中标妻，蜀相时兴妹也。标卒,儿殇，矢必死。姑勉以立孤长熺；艰难拮据四十余年。嘉靖间旌表。
　　蔡氏　韦元妻。夫亡时年二十六。事舅姑孝谨，病侍汤药，易燥湿。舅姑继殁，殡葬如礼。抚遗孤起宗长成，事母以孝闻。有司名里曰“节孝”。嘉靖间旌表。
　　王氏　泉州卫千户舍人张淮妻。夫亡时二十岁，寡守四十七年。抚遗腹孤克椿，袭祖官。嘉靖间旌表。
　　童氏　赠吏部主事刘万妻。二十九寡。家贫，遗腹子名大遗。忍饥寒奉姑，抚大遗成进士，以学行称。嘉靖间旌表。
　　李氏　诸生王恒妻，名玉真，安溪巡检森女。恒卒，二子燫、熺尚幼。未几燫殇，母家讽之改志，玉真以刀自刎，其媵女洪氏趋前救免，遂从玉真守节抚孤。又恒曾孙辅妇黄氏，南安人，年二十岁，辅卒，事姑孝，教子一，守李氏遗法。寿八十有四。一门三节，俱于万历间旌表。
　　权氏　泉州卫百户邓炳妻。炳故，遗孤城，甫三岁。家徒壁立，氏茹荼抚教，城奋迹武科，历官副总兵。氏年七十余岁。又炳孙铨妇俞氏，守节不二。同时旌表。
　　蔡氏　诸生谢暲继妻。归未几，暲故，氏无出，抚前子继宗入泮。未几，继宗亦故，遗孤九思五岁，氏复抚养成人。九思后以子贵封。蔡氏年六十七卒。万历间旌。
　　李氏　举人邱应宾妻，安溪人，守节旌表。应宾事父母孝，亦得旌。子梦周，万历丁酉举人。
　　黄氏　徐詧妻。归六月，詧病故，氏哀毁自誓，匝月自缢以殉。万历间旌表。
　　蔡氏　邓华清妻。林、蔡氏均百户炳曾孙妇也。皆于夫亡匝月内绝粒死。一门四节，同时旌表。
　　吕氏　诸生蔡国襄妻。年一十七岁，夫殁，矢志身殉。敛其簪扇笔砚，纳夫怀袖，于三十七期悬吊自缢。万历旌表。
　　陈氏　姚楷未婚妻。夫故，氏甫十六岁，奔讣自缢。万历旌表。
　　陈氏　黄宗肃妻。肃病故，氏躄踊奔丧，朝夕抚柩恸哭，坚饿而死。何乔远为作哀辞。万历间旌表。
　　郭氏　袭指挥杨拱文妻。少寡，抚幼子洪震袭祖父职。旌表。
　　梁氏　郡诸生庄凤瑞妻，铨部怀仁女。夫卒，屡欲死，以舅姑命，抚四岁孤成立。后病却药饵谷食，卒。孙际昌状元。天启间旌表。
　　陈氏　史继佑妻，进士选文。守寡，事舅姑孝，抚遗腹男为诸生，复卒。乃取夫侄为嗣。天启间旌表。
　　张氏　诸生曾唯妻。宾槐女，曾异撰之母也。十七归唯，姑吴氏性严急，嫁五年，希得见唯面。及唯将卒，试以言，张引刀自刭，不死。更九月，生遗腹男，即异撰。氏时年二十一，披发寝苫，左牵男，右抚柩，足不踰阈。曾邻火延烧，以男授姑，促之逃，自抱柩哭。邻人马姓义之，为出柩，得免。素不得姑心，而事之极孝。姑之将殁，泣不能与张诀。诲异撰，手纺口授，无间晨昏。异撰之堂命名“纺授”以此。家极贫，常采薯叶为食。系麦秸代薪，而所以诏异撰者，持身以介，济世以仁，未尝稍有苟且。以故子为名流，身膺旌表，名誉之美，匹于孟、欧云。旌表在崇祯辛未年。
　　李氏　诸生曾泽妻，一作世惠。夫卒，年二十六，子一诚甫六岁。李欲以身殉，念遗孤在，矢志鞠之。一诚举嘉靖辛卯乡荐，越二年卒。子魁，甫二岁。一诚妻吴氏，年二十七，与李共抚而教之。姑妇相依以终。崇祯中皆旌表。魁孙化龙官至巡抚。
　　吴氏　诸生蒋际春妻。际春殁，氏年二十一，子甫三岁，事舅姑及祖姑皆尽孝。抚子成立。寿九十八。崇祯中以百岁纯节旌表。后以子光彦官副使，赠恭人。孙德璟，官大学士，赠太夫人。卒，漳浦黄道周为之志墓并书。
　　胡氏　诸生蔡云岳妻。年二十六，夫亡，敬事舅姑，抚幼孤成立。寿八十五。崇祯中旌表。子炫，征诸生，祀乡贤。孙鹏霄，进士，太仆卿。
　　郭氏　黄维■〈王莽〉璇妻。旌表年份无考。
　　□□　□□□□□尚书林欲楫侄女，年二十六，夫殁，诸□□□□□□□□之诗文，手自缮。辅夫兄太史潜□□□□□□□□□泌夫集卷未有咏竹诗曰，“四时□□□，□□□□□。”又咏梅诗曰：“银花舒积雪，铁骨门□□，□□□□□□夫”句，必其归也。使子延楷询之，果□□□□□□□□子殿传成学。寿六十三。国朝道(下缺)
　　□□　□□□□□□□化龙女，简讨张潜夫冢妇也。年□□□□□□□决意殉节，水浆不入□者旬有余，□□□□□□□□□之再三，始不得已强留残喘，孝□□□□□□□□□家训，抚嗣子克继书香。卒年六(下缺)
　　(上缺)皆已经旌表。
　　庄氏　陈思恭妻。生子宝。四月，思恭去入海，五年不还。人曰思恭死矣，诱庄嫁，不许。亡何，思恭归，悲喜交集。久之竟入海死。诱者曰：“夫君真死矣，可奈何？”庄曰：“宝在此。”宝长，作春草堂养母。宋濂、高启皆为之记。思恭尝娶妻于浙中，生子，贫寓外氏，庄遗钱使营生，且偿思恭之夙逋。
　　李氏　诸生庄能智妻，名妙音，治女。能智洪武年间以材力从戎，卒杭州。氏年二十三，孝养老姑，抚二子成立。或劝以他适，厉声曰：“节既亏，万事瓦裂，狗彘之行，吾岂为乎？”卒年四十七，计守节二十五年。进士柯季为之表墓。又能智弟能诚，永乐间亦以王事卒。江宁妻黄氏名端汝，德昭女，年二十四，与李氏守节。事姑，抚遗腹子成立。卒年七十九。莆田柯潜诗赞之。
　　邱氏　林惠生妻，均爵女，少知书。永乐间，夫以匠役死福州。氏青年守节，家贫，抚二孤，艰苦成立。后以寿终。孙曾多登第者。同邑少卿李源传纪其实。
　　谢氏　庄信妻，名端姿。年十九，生子甫三月，信卒。伯氏赂媪用针刺其孤，幸救活。嗟泣曰：“伯氏刺孤，利弟产耳。”出舍于外，尽以让之。抚孤成立。
　　赵氏　庄日三妻，名琬娘。年二十九，夫殁，无子，守志立嗣。卒年七十四。陈永为之志墓。
　　萧氏　何原清妻，名仙奴。幼通《孝经》。年二十六而寡，抚二子，曰通、曰安。安举于乡。氏叹曰：“天其毋俾吾儿为州县，恐其不通政事以病民，若学官可耳。”后安为教谕，迎养，不许，曰：“有汝家苹藻之礼在。”
　　何氏　林琇妻，琇年十七。夫殁，何年十六，孤隆遗腹方四月。何孝舅姑，百凡艰苦，抚孤成立。嘉靖间，琇死。孙士奇妻何氏，亦贞节。
　　陈氏　李邦幹妻，年少孀居。子松嵓，方二岁，百苦不移。罗文毅来泉，赋诗美之。邦幹能诗，孙汝嘉贵显。
　　李氏　林梅妻，名琬娘。二十寡，一子在抱。每祝天曰：“愿得孤儿成立，使妾得终为林氏母。”或强其再适，辄持刃欲自刎。后无敢言者。年五十八卒。
　　黄氏　潘逊妻，莆田人。从逊戍镇海，逾年，逊殁，氏年二十二，与姑吴氏携骸骨归葬，誓不再适，啮断右拇指以为信。年八十五卒。
　　翁氏　郭允朝妻，名顺正。归六载，夫殁。宗戚谕使再适，叹曰：“夫垂绝，嘱我老母，言在耳也。”遂断发为信。姑死，葬祭以礼。年七十五卒。
　　吴氏　蔡茂思妻，名洁姿。适六月而茂思卒，吴哀痛几绝。时乡人争求纳币，舅姑悯其年少无子，欲嫁之。吴泣告曰：“舅与吾父宦家也，某为宦家妇，夫死而背之他，可乎？”孀居二十六年，始终一节。年五十五卒。
　　王氏　州卫千户秦雄妻，字静能。夫卒，氏年二十一，子杰未晬，独与母何氏居。或劝其改志，辄号泣，累日不食，自是无敢言者。终始一节。年几八十卒。
　　周氏　永宁卫百户李蕃妻，名妙胜，襄阳人，年十四适蕃。蕃从征苗蛮阵亡，周号泣购尸以葬，矢志弗渝。训戒子敞，每以忠孝不堕门功为言。孀居时年二十四，茹素至老。卒年六十。后其子以功累升永宁卫指挥佥事。
　　施氏　州卫中所百户郭懋妻。懋早逝，氏奉姑立孤。懋弟瑄借职翼而抚之。正统乙丑，瑄捕贼德化，战殁，四子复幼。施同瑄妻张妇陈相与守志，儿无常母，产不自私，时称郭门三节。
　　洪氏　诸生郭椿妻。椿早卒，洪闭一室，非忌辰不登堂。孙子长成，恒揭《孝经》三言示之，曰：“天之经也，地之义也，民之行也，吾所闻于为女者也。”寿九十余卒。
　　赵氏　邱琳妻，名妙缘，年二十嫁。二年，琳卒。一子荣尚在襁褓，矢志不二。荣长，袭祖父官永事卫指挥佥事，娶王氏，生子升。亦早夭，王氏少孀居，贞洁自守，以奉其姑。人称为邱氏双节。后以寿终。
　　陈氏　永宁衙前所百户朱冕妻，名三娘。嘉靖间，值倭乱，冕血战阵亡。三娘年二十七，欲殉之，念姑在。四十年倭陷永宁城，扶姑逃难，被贼面砍一刀。姑病，孝养汤药。姑殁，称贷资葬。
　　王氏　张泽用(碑文阙)，氏年二十余，夫殁，事姑孝，抚子阳春成立。乡里奉为女师。嘉靖三十九年，氏年七十八，都人立碑青阳堡，氏从侄王春复撰文，至今远近称为碑妈，祈祷多验。
　　林氏　黄云瑞妻。年二十七，夫殁，孝事舅姑，抚二子成立。卒年四十五。
　　柯氏　万祁妻，祁一作保。年二十八，夫殁，抚孤成立。卒年八十一。曾孙会建，永新尉；国祚、孕昌，诸生，氏皆及见之。
　　黄氏　郡诸生陈历妻。年二十八，夫殁守志，抚子淑枢为诸生。卒，八十六岁。
　　洪氏　黄履祥妻。年二十六守节。值倭寇，负姑避难。并负两世木主，转徒七八年，颠沛中不失祭祀。姑与木主得全归，人称奇节。卒年八十。按氏姑卢氏，天授妻，当避难时，□□□□日，路旁蔬菜祭祀，后履祥卒，氏守节。
　　陈氏　黄椿妻，名环桂，南安宏器女。年二十四，夫客死，育孤平九与夫弟告成立。裳邑诸生鸣于邑，令钱楩祀安平九节嗣。
　　黄氏　吴聪妻，名玉真。适未三岁，夫殁，无子，断发示不二。父母欲夺其志，黄泣曰：“既适夫而怀二心，狗彘也，我宁死不从。”卒年七十二。
　　林氏　阮天从妻，名亥娘。生男智宗，三岁而夫殁。家贫，养姑处辛苦，人不能堪。姑卒，以礼终葬。教育智宗成立。年八十八卒。守节六十五年，知府包溥匾于旌善亭。
　　粱氏　蔡宽妻，名淑端。夫亡，子佑三岁，氏躃踊几绝。姑以年少子幼，将嫁之，欲自缢，乃止。自是备尝辛苦，孝养舅姑，抚孤慈而且严，后子佑发科，乡人羡之。
　　黄氏　柯瓒妻，名荷玉。嫁未几，舅姑相继殁，殡于浅土。既而夫亡，黄年二十二，家萧索，三丧未举，尽弃簪珥为葬具。其父怜其贫且无子，累欲夺其志，黄恚曰：“儿虽饿死，决不至以衣食累吾父。”自是弃梳栉，勤纺绩，三十年足迹不及父家。宗族兄弟绝无相接。卒年五十三，祀九节嗣。
　　刘氏　庄举妻，名淑真。生子麟方二岁，举卒。刘年二十，遗腹子凤未服阕。姑悯其少寡，谕使再适。刘曰：“吾庄家妇，将适何之？”自是操节愈励，以寿终。
　　徐氏　永宁卫百户梁福妻，名妙善。嫁未几，福以袭官卒于途。氏年二十一，家贫，断发誓不再醮。勤针纫以养祖姑王氏。王殁。殡葬如礼。守节五十年。
　　庄氏　蔡文馨妻，名四娘，早寡，孤长者四岁，幼才踰月，舅姑俱老，庄服勤为养抚二孤成立，年九十终。
　　蔡氏　王徽谟妻。王娶七日，出行贾，岁余卒。蔡守节，奉舅姑。贼入里门，家将避贼，蔡扃门号恸，曰：“幽婺不踰阈，宁死。”姑杨曰：“奈何以梁抱之行，累吾一门？”强舁行。贼退，室火，蔡还凭故寝不去。舅姑怜之，为再构。孀居五十余年。
　　吴氏　陈逊妻。逊卒，氏年十八，遗孤春五月，抚教成人。春娶妇许氏，事吴尽孝。后春子用宾贵显。吴卒，年八十三。许卒，九十二岁。并赠夫人，节孝姑妇，得大报云。
　　陈氏　林知言妻。夫殁，子乔木二岁，立志不二。孝事翁姑，独治饔飨，十余年不以委诸夫弟。课乔木登乡荐，官知县。氏年八十二卒。同邑侍郎王用汲、吴郡尚书王世贞皆为立传，省元李光缙书其传后。
　　杨氏　盖昊妻。早寡，抚二孤世英、世雄，备极贫苦。忽患足疮，出野拾薪，偶有蛇走是过，疮处凉气达心，脓血迸流，移时足愈，人谓节感。世英兄弟事氏甚孝，而世雄事世英亦悌。
　　陈氏　梁怀仁妻，惠安人，上石州守炜女。怀仁进士，选吏部郎、赐归娶，乃之官。阅八月卒。氏舆榇归，事王姑及姑孝，丧葬无缺礼。抚夫弟二人，为娶妇，皆无子，早殁，零丁孤苦，守节以终。先是，姑梁猷妻庄氏，又后氏女适庄凤瑞者皆寡，见旌表传。
　　李氏　王颙妻。颙殁，李矢节，置织具于寝室，足不逾户四十余年。
　　留氏　黄乔植妻。乔植以父肃恭光升荫入太学，举嘉靖甲子顺天乡试。留氏归乔植，未有子。置媵庄氏，生子琰，甫四岁，乔植卒，留、庄氏年各二十余，并守四十余年。琰成进士，以余姚令满，赠留氏、封庄氏，并为孺人。
　　秦氏　黄乔焜妻，一作蔡氏，焜殁，无子，妾柯氏生子爟，四岁。秦与柯守节，课子读书。其别妾施氏亦不嫁。三节相睦，白首无间。爟领万历戊子乡荐。
　　李氏　苏豪斋妻。年二十六寡，抚孤不育，苦节终身。
　　吴氏　蒋氏子妻。年二十寡。倭乱，城将陷，督家丁拒之，躬为炊爨。倭引去，曰：(吴贞妇，勿犯也。)寿九十八。
　　杨氏　施梅斋妻。归数月而寡，有遗孕。族人欲席卷其业，逼其改志，杨自誓以殉。族人挥神主掷地，主起立，复掷香炉覆地，而灰不漏。杨以怀娠告，后果产子。有婢黄氏，年十四，亦不嫁。俱年八十余终。
　　洪氏　杨伯昌妻。嫁时伯昌有癫疾，生男元恺，五岁，伯昌殁。洪忍死存孤。及元恺娶妇陈氏，三载复以瘵殁，遗腹产双男。洪与妇陈保养图存，未几，两孙并殇。陈亦守志养姑，人称双节。
　　沉氏　陈登选未婚妻，名孙娘，幼许登选。沉佩聘，选殁，居处不离，年四十卒。
　　吕氏　陈卿廉妻。年二十二，夫殁，抚一手娶妇。子殁，伤痛踰月而卒。
　　陈氏　高元近妻。夫未娶久出，父图悔婚，氏誓死不从。待九年，夫归。嫁未几，夫卒，矢节以终。
　　蔡氏　高国隆妻。夫殁守节，抚一子成立。
　　高氏、陈氏　安平黄门妻。夫远出遭难同殁。高年未三十，有一子。陈年十八，遗腹三月。妯娌共守节，孝事姑。后陈子长复殁。高子生孙，继陈祀。
　　易氏　范君锡妻，时中女弟。年少夫殁，无子，舅姑欲夺其志，誓死守节，以寿终。王慎中为作《贞节孝序》。
　　何氏　举人王忠妻。年二十三，夫殁，孝舅姑，抚遗腹子成立。王慎中为作《敦奖序》。
　　王氏　庄英锐妻。年三十，夫殁，父劝再适，恸哭不从。起居依姑，终身弗归宁，守节三十六载，以礼自闲，族人庄用宾为之传。
　　潘氏　郡诸生杜楷妻。年二十四，夫殁，抚子思恭，娶妇谢氏，生一孙，子孙相继夭，谢年二十，依姑不二。后十年亦亡。潘乃择所亲子继思恭。合葬三代之丧于凤栖塔山之原，邑人王慎中为志铭。
　　吴氏　洪慥履妻。年二十六，夫殁，事老姑孝，抚三孤成立，卒年五十六。
　　蔡氏　苏徽躬妻。年十八，夫殁。孝舅姑，抚遗腹子成立。卒年八十二。其祖姑洪氏，亦年少守义，郡守旌为双节。
　　郑氏　李某妻。夫为粤贾，携家死粤，氏遂居粤，守志抚孤。
　　邱氏　黄訚妻。年十七未子，即纳妾于夫，遂与妾各生一子。夫客死，氏年十九，孝舅姑，与妾抚二子直、衷皆为诸生。何乔远为立传。
　　林氏　魏大复妻。年二十八，舅姑及夫相继殁。子幼，家贫，遭寇乱，父为官，氏依之。继母虐迫改嫁，氏自经两次，救苏。勤组纴，葬夫家诸柩。继母殁，抚其所生女弟如同乳。氏年七十，病死复生，见神人，悯其节，为延寿。
　　李氏　史朝訇妻。年二十一，夫殁，立嗣复夭，励节以终，年六十九。何乔远为之志墓。
　　戴氏　杜应硕妻，南安人。年少夫殁，守节三十五年，抚三子成立。次联霄三甲，先俱为郡邑诸生。何乔远为志墓。
　　蔡氏　张志廉妻。年二十六寡，守幼子。子夭，抚孙成立。
　　王氏　诸生何逑继妻。年二十七寡，无子，孝舅姑，慈兄弟之子，年八十余岁。有司频旌焉。
　　柯氏　蔡得源妻。年二十七寡守，姑病笃，吁天刲股，调羹以进，姑寻愈。侍郎何乔远达于提学郭之奇，给匾旌之。
　　涂氏　诸生陈兆琳妻，进士乔芳女。年二十九夫殁，遗三孤。次早夭。长尚震，年十八为诸生，娶妇黄氏。未逾年，尚震亦夭，无子。季孕文，甫成童，妇姑矢志共守，冀延一线。及孕文毕婚，连举两男，即以长者为黄嗣。次方周岁，孕文夫妇又继殁。时涂既耄，黄事之谨，苦守又十年。涂殁，嗣子亦殒，黄抚孤侄述曾如已子，幸底成立。缟素终身，与涂并称云。
　　吴氏　杨希程妻。府志作希程，安仁女。年二十九，夫殁。家贫孝孀姑黄氏，抚子。卒年五十一。子廷相，官太仆卿。
　　李氏　杨迟松妻。年十七，夫殁，孝舅姑，抚遗腹子成立。年六十余卒。
　　吴氏　南安籍诸生谢励墉妻，学博某女。年二十九，夫殁，守志抚双孤成立。长子瑺为诸生。氏年六十卒。
　　陈氏　监生陈庄大辂妻。年十九而寡，守节数十年，终始不渝。后孙奇显贵，赠安人。国朝督学沉涵给匾旌之。
　　陈氏　王辉妻，乡贤一道姊。年二十，夫殁，事舅姑孝，抚孤文琠为诸生。氏年七十九卒，知县汪给匾旌之。户部史朝宾为之传。
　　邱氏　潮州推官郑良璧继妻。早寡，有豪猾将不利其孤，氏百计翼之得脱。孤年十六，病将死；氏号于夭，夜梦夫告以神佑，遂愈。氏卒年七十一。孤邦佳，诸生；孙之钦，翰林。
　　丁氏　诸生张应机妻。年二十二，夫殁，守志抚孤明卿。氏叔司晨下晋阳，悯其节，将以百金为饔飧计，辞不受。后孤长，娶妇，旋殁，氏复与妇抚孙。万历间邑令王继贤旌其门，相国李廷机为之立传。
　　林氏　王元官妻，庚言女。夫客死，讣至，将殉。遗腹生子，舅妾亦生一子，舅卒，氏力葬，三世停柩。抚夫弟及子成立。以寿终。
　　李氏　诸生龚邦庆妻，廷机女。未婚，邦庆病笃，入门侍疾。及卒，立嗣守贞。寿八十三。官绅题匾赋诗旌之。
　　陈氏　袭永宁卫百户朱万庚妻。庚梦熊子。倭陷卫城，万庚死之。氏年二十三岁，誓死抚子。播迁后，无以为家。氏三以贯介妇女，磨腐为生。季子正艳，娶妇赖氏，未久卒。赖氏年二十，苦节啜茗佐粥，事姑尽孝，抚二子成立。卒年八十二。督学庄以“松德兰馨”匾之。正艳长孙伯，邑庠生；次孙宸，雍正癸卯恩科举人；曾孙莲士宪，干隆壬申恩科举人；廷遴、廷辉、士章，俱诸生。国朝干隆五十一年旌表。
　　某氏　傅让妻。夫殁，以夫讳日自经，忽见夫为解扼回生，且遗百诗句。守节以终焉。
　　黄氏　诸生史应魁妻，旌表。赠州司马仰女，年二十八，夫殁，无子，孝老姑。其姒许氏亦寡，有二子，以一嗣应魁，氏抚以成立。后以寿终。黄居中为立贞节传。
　　江氏　诸生黄冈孕妻，事舅姑孝。夫殁，无子，守志。常绝粒，数载而殁。临殁谓其姊曰：(我以苦节为神所钦。)言讫，端坐而逝。夫兄徽孕为之立嗣。
　　傅氏　诸生赠奉直大夫洪承议妻，名妙祥，南安举人乐女。年二十有三岁，夫殁。孝舅姑，抚子化龙，以明经任潮州府推官，赠氏孺人。卒年五十有三。
　　陈氏　吴立椿妻。年二十八，夫殁，抚二孤成立，卒年八十。
　　施氏　椿从弟立会妻。年二十六，夫殁，抚一孤成立，年七十五，见曾孙。
　　张氏　黄坦基妻，守贞节。年二十二寡，抚子演夫殁。演夫妻，张侄女也，二十五守节。以姑侄为姑妇，一门双节。
　　王氏　杜华妻。华殁，与华姐一心守节，抚孤，□□□□□□□事见杜贞《义姑传》。
　　倪氏　柯朝宾妻。年二十六守节。值乱，负谱走，谱得保全。
　　黏氏　吴东生妻。年十八守西。抚遗腹子隆德，明经教谕，升教授，复升平凉府隆德县。封孺人。年八十五。
　　张氏　吴怀汲妻。年二十五守节。孝舅姑，以子萝鳌副榜，吴川知县，赠孺人。年八十有二。
　　陈氏　卢启心妻。年二十守节，抚周岁儿成立，年八十二。
　　柯氏　颜尔经妻。年二十六寡，忍饥葬舅姑，抚孤子。
　　李氏　谢元珌妻。年二十七守节，孝事姑，抚二子成立，年八十岁。
　　柯氏　蔡善始妻。年二十岁守节，抚孤成立。
　　杨氏　儒士许之夔妻。年二十八，夫殁守节。孝舅姑，姑病笃，刲股疗姑，姑疾以愈。年七十九。
　　柯氏　蔡得源妻。青年守节，抚嗣子，割股疗姑，列宪皆表其闾。
　　柯氏　从仕郎曾璟瑞妻。二十二岁守节。孝舅姑，抚二子。长元魁，次仲魁，官刑部给事中。封太孺人。以上府县旧志。
　　(上缺)经旌表。
　　□□　□□□□□□年二十三守节，孝事老姑，抚三子聪□□□□□□郡庠生，卒年四十四，贡生薛申报。
　　□□　□□□□□□年二十四守节，□□□□□□举人黏金榜报。
　　(上缺)事实。
　　梁氏　锡娘，瑞娘，干隆间旌表建坊。
　　蒲氏　谢廷栻妻。年二十五，夫殁，抚遗腹子重见，见夭，氏复与妇陈氏抚孙。康熙六十年旌表。卒年七十七。
　　傅氏　李光鼎妻，诸生尧吉女。年二十四，夫殁，事舅姑孝，抚孤成立。卒年八十七。雍正二年旌表。建坊祀节孝祠。子郡诸生云永，以孝称。
　　李氏　郭彦郁妻。夫殁，家贫，家居母家。勤女红，课子必绪举人，令仪封。尝值河决，氏亲祷河神，水退堤完，得无累。嗣必绪以母老告归，公累羁留，抚军母得异梦，知令母乃节妇，遂遣还乡终养。氏年九十一卒。
　　陈氏　郑承栋妻，前太仆卿洪谧孙女。年十七归郑，逾年而夫殁，无子，忍死为夫立后。历三十八年，白首完节。
　　王氏　监生陈兆麟妻。年二十八寡，奉舅姑孝，抚二孤成立，年五十一卒。
　　黄氏　诸生林登骊要，一作澄。适数载，无子，促夫纳妾，抚庶予如已子，年二十八夫亡，女工积累，营葬舅姑及夫。寿八十有四。
　　孙氏　苏夔妻。年二十八守节，抚孤，历五十三载。自李氏郭妻至此皆雍正三年旌表。
　　傅氏　黄时可妻。年二十三，夫殁，抚子成立。守寡三十余载，雍正四年旌表。
　　王氏　杨铭鼐妻。年二十五寡，誓死抚孤，卒年八十一。雍正五年旌表。嫡长孙鹏翔，邑诸生，孙经，干隆丙子举人，曾孙德辉，郡诸生。
　　陈氏　监生黄颐騧骗妻。年二十七寡，与妾田氏共抚四孤成立，卒年五十八，雍正五年旌表。
　　姚氏　杨朝动妻，铭鼎子妇。年二十八，夫殁，事姑育子，历六十余载，雍正八年旌表。
　　刘氏　车乘凤妻。年二十七寡，家贫，抚二子，事老姑，茹荼矢志三十五载。雍正九年旌表。
　　陶氏　周泰可妻。年二十八寡，卒年八十四，雍正十一年旌表。
　　谢氏　罗源县学教谕陈熏继妻。年二十五，夫殁。事老姑孝养备至，抚孤子成立，卒年九十四岁。干隆元年旌表，建坊入祠。
　　黄氏　郑可阶妻，士弼女。年二十四，夫殁，孝舅姑，抚孤成立，干隆元年旌表。
　　黄氏　施世骝妻。年二十二，夫殁，孝舅姑，抚孤成立，干隆元年旌表。卒年一百岁。
　　张氏　庄祝延继妻。年三十，夫殁，孝舅姑，抚前妻幼子六人成立。干隆元年旌表。
　　郑氏　郡诸生王守揆妻。年二十六，夫殁，事祖姑及姑孝，抚二子成立。长子商霖，孙克捷，皆进士。干隆二年旌表建坊。卒年九十有三岁。
　　陈氏　诸生苏褒绍妻。十八夫殁，事舅姑孝，抚遗腹二子成立。干隆二年旌表，建坊入祠。
　　李氏　吴启声妻。年二十四，夫殁，事舅姑，抚孤成立。干隆三年旌表，建坊入祠。后邻火弗戒，至其门首旌节碑而止，见者异之。
　　杨氏　陈方嘉妻。年二十六，夫殁，孝舅姑，抚双孤成立。干隆二年旌表，建坊入祠。
　　萧氏　诸生庄颐妻。年二十二，夫殁，子始生，守节鞠育，孝事舅姑，寿九十。提学司百职题匾旌之。干隆三年旌表建坊。
　　施氏　林伟烈妻。年二十，夫殁，抚遗腹子成立。
　　黄氏　王元侯妻。年二十三，夫殁，事舅姑孝，抚孤成立。
　　郑氏　诸生黄球图妻。年二十三，夫殁，事老姑孝。抚嗣子为诸生。
　　吴氏　伍用舟妻。年二十四，夫殁，事舅姑孝，抚孤成立。
　　王氏　诸生池继泽妻。年二十三寡，事姑孝。抚嗣子良楫为诸生。
　　温氏　陈兆菁妻。年二十七寡，事翁姑孝，抚三子成立。
　　张氏　苏得麟继妻。年二十三寡，事老姑孝，抚前妻三子皆成立。
　　黄氏　苏腾寀妻。年二十九寡，事翁姑孝，抚孤子成立。自施氏林妻至此，皆干隆三年旌表。
　　王氏　郭岳妻，查功加都世璋女。年二十九，夫殁，事姑孝，奉先世祭祀尽礼。抚遗孤庚武，力贫课学，有古贤母风。干隆四年旌表。庚武干隆丁巳进士，历官安顺府。氏以国庆累封恭人。卒年八十一。
　　蔡氏　杨士淑妻。年二十六，夫殁，事老姑孝，抚孤成立。干隆四年旌表。
　　陈氏　尤元瑛妻，监生士璇女。年二十六，夫殁，事姑孝，抚孤成立。干隆五年旌表，建坊入祠。
　　苏氏　郑涵妻。年二十九，夫殁，事舅孝，抚孤成立。
　　万氏　何希哲妻。年二十二，夫殁，孝事舅姑，抚孤成立。
　　王氏　刘启硕妻。年二十七寡，孝舅姑，抚孤成立。
　　董氏　周家李妻。年二十七寡，孝翁姑，抚遗腹孤成立。
　　柯氏　郑廷璧妻。年二十一寡，孝舅姑，抚孤成立。
　　李氏　诸生黄璇妻。年二十三，夫殁。孝舅姑，抚幼子成立。子殁，抚孙。自苏氏郑妻至此皆干隆五年旌表。
　　黄氏　李景廉妻。年二十六寡，事老姑孝，抚孤成立。干隆六年旌表。
　　林氏　蔡冀升妻，德化进士模女。年二十归，夫病，不能成婚。越年，夫殁。事舅姑孝，抚嗣子成立。子殁，抚孙，孙殁，抚嗣孙。干隆六年旌表。
　　蔡氏　黄元恒妻。年二十八寡，抚二孤成立。干隆七年旌表。
　　萧氏　颜鼎儒妻。年二十四寡，事老姑孝，抚孤成立。干隆七年旌表。
　　蔡氏　李廷悦妻。年二十五寡，事舅姑孝，抚二孤成立。干隆八年旌表。
　　杨氏　许志璟妻。年二十六，夫殁，事舅姑孝，抚嗣子成立。干隆九年旌表建坊。
　　骆氏　曾元贡妻，惠安人。氏年二十四，夫殁，事舅姑孝，抚幼孤成立。干隆九年，年七十二，膺旌表。
　　吴氏　周元宝妻。年二十九，夫殁，事老姑孝，抚孤成立。干隆十年旌表。
　　翁氏　贡生张嗣浪妻。年二十二，夫殁，事舅姑孝，抚孤成立。干隆十一年旌表。
　　蔡氏　何宗文妻。年二十一，夫殁，事舅姑孝，抚遗腹子及嗣子成立。干隆十一年旌表。
　　林氏　王凤冀妻。年二十二寡，事孀姑孝，抚孤成立。干隆十一年旌表。
　　许氏　吴渊伯妻。年二十五，夫殁，事舅孝，抚双孤成立。干隆十一年旌表，建坊入祠。
　　谢氏　纪洛畿妻，维珠女。年二十八，夫殁，事姑孝，抚三男成立。长国学生大经，次贡生大绅，孙芾举人。干隆十一年旌表，建坊入词。
　　赖氏　蔡士震妻。年二十七，夫殁，事舅姑孝，抚孤成立。干隆十二年旌表。
　　苏氏　诸生伍维骐妻。年二十八，夫殁，事舅姑孝，抚两孤成立。干隆十二年旌表。
　　黄氏　杨兴业妻，南安人。年二十二，夫殁，事舅姑，抚幼姑成立。干隆十三年旌表，建坊入祠。
　　李氏　杨志瀚妻。年二十八寡，事姑孝，抚孤夭，继抚孙，卒年七十四。干隆十四年旌表。
　　林氏　监生李肇骧妻，廷茂女。年二十六，夫殁，事老姑孝，抚幼子成立。干隆十四年旌表。
　　林氏　黄士琏妻。年二十七，夫殁，事老姑孝，抚孤成立。干隆十五年旌表。
　　吴氏　陈峣思妻，华岱女。年二十四，夫殁，事老姑孝，抚遗腹子成立。干隆二十年旌表。
　　锺氏　林祥镇妻，启震文。年二十一，夫殁，事舅姑孝，抚遗腹子成立。干隆二十一年旌表。
　　吴氏　张文秩妻，南安人。年二十二，夫殁，事舅姑孝，抚孤成立。干隆二十一年旌表，建坊入祠。
　　李氏　监生陈懋桂继妻，监生肇骧女。年二十七，夫殁，事祖姑孝，抚双孤成立。干隆二十一年旌表。
　　李氏　徐元恩妻，雄飞女。年二十六，夫殁。事老姑孝，抚孤成立。郡守张宗纯给匾旌之。干隆二十三年旌表。
　　曹氏　监生蔡天佐妻，锡华女。年二十四，夫殁，事姑孝，抚双孤师远、师经，俱国学生成立。干隆二十三年旌表。
　　郑氏　许臣骥妻，闽县人，巡撤任钥女。年二十七，夫殁，孝舅姑及祖姑谢世，挈四子依母家抚养成立。长子崇楷，干隆己卯科举人；孙懿善，诸生。干隆二十四年旌表。
　　吴氏　诸生何懿背妻。年二十一，夫殁，事舅姑孝，抚孤成立。干隆二十五年旌表。
　　邱氏　颜廷椿妻，同安人。年二十五，夫殁，事舅姑孝，抚二孤成立。寿百岁卒。孙大奋天鹤皆诸生。干隆二十六年旌表，建坊入祠。
　　黏氏　黄绍策妻，鼎辅女。年二十六，夫殁，事舅姑孝，抚遗腹子泽、嗣子滋成立。巡道白瀛、江苏巡抚庄有恭皆给匾褒之。干隆二十六年旌表建坊。宁化雷宏、莆阳朱南金、晋安黄惠、同邑方翀皆为立传。
　　林氏　蔡正春妻。年二十四，夫殁，舅姑继卒，送终尽礼。遭兵乱，抚孤成立。卒年六十四。干隆二十八年旌表，建坊入祠。
　　曾氏　江子祉妻，玉麟女。年二十四，夫殁。事舅孝，抚孤成立。知县黄匾旌其门。
　　许氏　郑汝瑶妻，国贤女。年二十，夫殁，事舅姑孝，抚孤成立。
　　洪氏　柯士鳌妻。年二十三，夫殁，事舅姑孝，抚幼子成立。
　　郑氏　杨思光妻。年二十五，夫殁守节，抚双孤，减食葬舅姑。男廷谦监生。自曾氏江妻至此皆干隆二十六年旌表。
　　林氏　蔡奕枢妻，名肃娘。年二十三，夫殁，事舅姑孝，抚孤成立。干隆二十七年旌表。
　　陈氏　杨庆美妻，节孝旌表。
　　曹氏　陈联元妻。年二十七守节，事姑孝，抚双孤大伦、大纪，俱国学生。卒年七十二。干隆二十八年旌表建坊。
　　林氏　张鸿谟妻，诸生宗周女。年二十四守节，事祖姑及舅姑，抚孤逊志成立，与孙皆见为诸生。年七十六。干隆二十八年旌表。
　　黄氏　郡诸生陈向荣妻，南安贡生亮高女。年二十三守节。无子，祖旌孤及舅孝，抚嗣子成立。干隆二十八年旌表。
　　陈氏　诸生郡黄琮妻。年二十七守节。事姑孝，男太学生奕冠。干隆二十八年旌表。
　　黄氏　曾承烈妻，志文女。年二十，夫殁，事舅姑孝谨，抚二子毓青、毓萃为太学生。干隆二十九年旌表。
　　吴氏　陈维雅妻，宣文女。年二十四，夫殁，事舅姑孝，抚双孤成立。卒年七十七。干隆二十□年旌表。
　　李氏　苏琛妻。年二十二寡，孝翁姑，抚幼子成立。年六十六。干隆三十年间旌表。以上府县旧志。
　　□□　□麟妻。年二十二，夫殁守志，事姑至□□立嗣。干隆二十九年请旌。
　　□□　□□妻，璞完女。年二十四，夫殁守志，孝事节姑谢□□□□共尝，遗孤尚未周月，抚之成立，守节三十八□□□□十一。韩隆□□□□旌。
　　□□　□□□□洛畿女。年二十四，夫殁守志，上事老姑，下□□□□及遗腹□成立。干隆三十一年请旌。
　　□□　□□□□年二十三，夫殁守志，孝事老姑，□□□□成立。干隆三十二年请旌。
　　□□　□□□□嗣会女。年二十四，夫殁守志，事姑孝，抚三□□□□娶妇生孙，不幸溪殁，复与妇蓝氏抚孙成立，□□□□四载，卒年六十。□□□□□年请旌。
　　□□　□□□□□偿女。年二十四，夫殁守节，事寡姑杨氏□□□□□娶妇，不幸俱殁，择族人子为嗣，至于成(下缺)
　　□□　□□□□使蔡仕舢妾，振先室女。年二十五夫与嫡□□□□殁，所生遗孤常云五岁，苦节葬夫及嫡。让□□□□□□而居。嫡子家计中落，妻子并故，复迎归，□□□□□□殡葬，抚遗孙如已出。教子读书，登贤书(下缺)
　　□□　□□□□宗器女。年十九，夫殁，誓以死殉，绝粒七日，□□□□勉从舅姑劝，转烈为节。遗孤五月，抚孤翰□□□□□舅姑始终不怠，持二丧尽礼。孤生孙世廪□□□□□诰天，氏复偕妇刘氏抚孙成立，苦节可嘉。□□□□□干隆三□□□□旌。
　　□□　□□□□□二十，夫殁，遗孤周岁，励志苦守，恒采薯□□□孝事者翁，丧葬之礼克尽，抚孤成立。干隆四(下缺)
　　□□　□□□妻，士桂女。年二十四，夫殁，抚孤成立，事姑孝□□□卒年九十三。孙秉文，庠生。干隆四十年请旌。
　　□□　□□煌妻，应禄女。年二十二，夫殁，苦节四十三年，孝□□□抚孤振声。年十五入泮，二十四而殁。氏复与□□□□嗣孙成立，干□□□□年请旌。
　　□□　□□□妻，进士名时长女。夫殁，氏年十九，抚遗□□□□□□□成立。干隆四十二年请旌。
　　□□　□□□□年二十，夫殁，守节四十九年，抚遗腹□□□□抚孙成立。干隆四十三年请旌。
　　□□　□□□□端人女。年廿五，夫殁，抚遗腹男成立。苦节□□□□卒年六十七。干隆四十四年请旌。
　　□□　□□□□志厚女。夫殁，年二十五岁。□□□□干隆四十五年请旌。
　　□□　□□□□进士春复曾孙女，确亭女。年二十五，夫殁，□□□□姑抚孤成立。干隆四十五年请旌。
　　□□　□□□□俊女。年二十三，夫殁，一孤犹在襁褓，抚□□□□□五十五。目□瞑犹指画勤苦读书四字，□□□□□孙干隆□□□□旌。
　　□□　□□□达妻，赐观长女。年二十五，夫殁守志，事舅姑□□□成立。卒年七十三。干隆四十八年请旌。
　　□□　□□□□□妻。年二十□，夫殁，上事翁姑□□□□□立。干隆五十二年请旌。
　　□□　□□□□谷观室女。年二十六，夫殁守志，抚二□□□□年五十一岁。干隆五十三年请旌。
　　□□　□□□妻，年二十六，文观女。夫殁守志，事姑克□□□抚孤成立。干隆五十三年请旌。
　　□□　□□禄妻，岁贡生懋辅女。年二十一，夫殁，矢志守□□历艰辛，抚孤成立。干隆五十六年请旌。
　　□□　□□龙妻，名外娘。年十八，夫殁守节，孝养舅姑。□□成立。卒年八十五。干隆五十八年请旌。
　　□□　□□□□□喜娘。年二十，夫殁守节，孝养舅姑，抚□□□立。卒年八十二。干隆五十八年请旌。
　　□□　□□□妻，奕器女。年二十四，矢殁，抚嗣子成立。□□□十五孙舜俞举人。嘉庆元年请旌。
　　□□　□□焕妻，天保女。年二十三，夫殁，抚二孤成立。守□□十二年卒，年五十四。嘉庆元年请旌。
　　□□　□□海妻。年二十五，夫殁，上事翁姑。下□□□克有成立。嘉庆元年请旌。
　　□□　□□陈国器妻，华光女。年廿四，夫殁守志，事舅姑至□□□举人教谕瓖能继书香，嘉庆四年请旌。
　　□□　□□秀妻，让观女。年二十六，夫殁，孝事舅姑。□□及遗孤成立。嘉庆□年请旌。
　　□□　□□龙妻，治念女。年二十七，夫殁守志，上事□□□抚二孤成立。嘉庆五年请旌。
　　□□　□□□妻。年三十，夫殁守志，孝事舅□□□孤成立。嘉庆六年请旌。
　　□□　□□□梦龙妻。年二十三，夫殁守志，孝事舅姑，抚□□□成立。卒年五十六。嘉庆六年请旌。
　　□□　□□□□。年二十七，夫殁，上事翁姑，□□□□成立。嘉庆七年请旌。
　　□□　□□□□文隆女。年二十六，夫殁守志，抚双□□□□节。人共称之。嘉庆七年请旌。
　　□□　□□□□嗣观女。年二十九，夫殁，事老□□□□孤成立。嘉庆八年请旌。
　　□□　□□□□□大妾。年二十五，夫殁守□，□□□孤。嘉庆九年请旌。
　　□□　□□□□容妻。年二十六，夫殁，上事翁□□□双孤成立。嘉庆十年请旌。
　　□□　□□□妻。年二十一，夫殁守志，事祖姑及舅姑孝，□□□成立，卒年四十五。嘉庆十□年请旌。
　　□□　□□□妻。年二十七，夫殁，上事翁姑，下□□孤成立。嘉庆十二年请旌。
　　□□　□□祖妻，劝观女。年二十九，夫殁守志，上事□□下抚三孤成立。嘉庆十二年请旌。
　　□□　□□言妻，元宝女，举人一夔妹。年二十七，夫殁守□，□姑孝，抚双孤成立。嘉庆十三年旌表。
　　□□　□□求妻，□俊女。年二十□，夫殁，抚孤及□□继孤成立。嘉庆十四年请旌。
　　□□　□□□妻，源芬女。年二十八，夫殁，夫弟谢思和同日□□□事老姑，抚二孤及夫侄成立。与妯娌涂氏共□□□□年七十八。嘉□□□□请旌。
　　□□　□□□妻，应选女。年二十八，夫殁，与嫂陈氏共志守□□孤成立，卒年八十一。嘉庆十五年请旌。
　　□□　□□亭妻。年二十一，夫殁，上事老姑，□□幼子，卒年八十。嘉庆十七年请旌。
　　□□　□□泽未婚妻，祖坤女，举人亨学之未婚冢妇也。氏□□干隆癸未年二十，未嫁而夫世泽殇。氏闻讣，矢□□□□节，父母图止，誓以死殉。父母哀其志，乃谈图止，誓以死殉。父母哀其志，乃堂，始终不怠。邑绅士共□□□□□事孝义，人钦仰焉。卒□□□□□十七年请旌。
　　□□　□□□□銮妾，国观女。年二十五，夫殁守志，□□□□双孤成立。嘉庆十八年请旌。
　　□□　□□□□善双女。年二十九，夫殁，事者姑□□□□有成立。嘉庆十九年请旌。
　　□□　□□□□奏功女。年二十五，夫殁苦节，抚孤成立，事□□□孝闻，卒年八十九。嘉庆二十年请旌。
　　□□　□□□士学女。年二十四，夫殁，事舅姑孝，抚双孤□□□□七十一。嘉庆二十年请旌。
　　□□　□□□□□世女。年二十二，夫殁，上事舅姑，下□□□□□□□子俱□成立。嘉庆二十年请旌。
　　□□　□□□□□女。年二十八，夫殁守志，孝事舅姑，抚二□□□□年五十二。嘉庆二十二年请旌。
　　□□　□□□□锡世女。年二十生子继仕，才三□而夫殁，□□□□未聘□□氏誓志苦节，孝事舅姑，抚孤继□□□□□逢源亦登贤书，人以为节孝□□□□□□嘉庆二十二年请旌。
　　□□　□□□□年二十三，夫殁，矢志守节，孝事老□□□□成立。嘉庆二十二年请旌。□□　□□□□士珪女。年二十六，夫殁守志，备历艰辛，抚□□□立。氏寿享百龄，一堂五代，督学恩普给匾奖□□□□□十三岁。嘉□□□□年请旌。
　　□□　□□□妻，永观女。年二十五，夫殁，家贫苦节，□□□成立。嘉庆二十四年请旌。
　　□□　□□□妻，奇凤女。年二十三，夫殁守志，事舅姑孝，抚□□□立，卒年八十八。嘉庆二十四年请旌。
　　□□　□妻，棋官女。年二十九，夫殁守志，抚孤及遗腹子成□，事孝姑也，族里称之。嘉庆二十四年请旌。
　　□□　□中宪大夫曾锍均妻，监生宗俪女。年二十六□志，孝事舅及庶姑，抚孤子及遗腹子成立。干□□□子世炽举于乡，卒年六十四。以子世□□□赠恭人。嘉庆二十四年请旌。
　　□□　□□□哲女。年二十二，夫殁守志，上孝事□□□孤成立。嘉庆二十五年请旌。
　　□□　□□□宗宝女。年二十四，夫殁，上事舅姑□□□成立。嘉庆二十五年请旌。
　　□□　□□□协观女。年二十三，夫殁，奉事舅□□□孤成立。道光元年诸旌。
　　□□　□□□太仆寺卿开芳孙女。年二十三，夫殁，事舅□□□成立，卒年六十三。道光二年请旌。
　　□□　□□□群观女。年二十九，夫殁守志，孝事舅姑，□□□□侄俱克成立。道光二年请旌。
　　□□　□□□□观女。年二十九，夫殁，矢志守节，抚孤成□□□□与妇何氏抚孙。道光二年请旌。
　　□□　□□□□观女。年二十七，夫殁守志，上事孀姑□□□□成立。卒年五十八。道光二年请旌。
　　□□　□□□妻，和观女。年二十八，夫殁守节，孝事舅姑，抚□□□□应举于干隆癸卯同领乡荐，督学朱公手□□□□□匾额奖其节□□□□□请旌。
　　黄氏、吕氏　□□□□学选女。年二十五，氏夫与夫弟陈天定同□□□□妇吕氏以殉烈其夫，氏念舅姑年老，忍死□□□□立，吕氏嘉庆四年旌，黄氏道□□□□旌。
　　□□　□□□□超女。年二十八，夫殁守志，事□□□幼子，道光三年请旌。
　　□□　□□□田学司训施士膺继室。年二十一，夫殁，抚幼□□□入泮，俾夫之书香有继。道光六年请旌。
　　□□　□□□菁兰妻，监生鹏程女。年二十四，夫殁守志，孝□□□持二丧尽礼，与庶姑伍氏同守清节，抚二孤□□□□三□□□□旌。
　　□□　□□□妻，名恬观，守功女。年二十三，夫殁，遗娠八月，□□教养遗孤成立，事舅姑以孝闻，卒年四十七。(下缺)
　　□□　□□□妻，凤观女。年二十二，夫殁，仅遗一女，苦节十□□□立。三子皆不育，氏□忧愁致疾，卒年四十，族□□□□□置一田以供□□□□□年请旌。
　　□□　□□□□年十八，夫殁，事舅姑孝，抚遗腹子成立。卒□□□□孙升辉，元孙凤腾，俱为诸生。道光五年请(下缺)
　　□□　□□□□锺潮女。年二十八，夫殁，抚孤成立，苦□□□□卒年七十七。道光五年请旌。
　　□□　□□□□□观女。年二十一，夫殁守志，□□□□孤成立。道光五年请旌。
　　□□　□□□□朝德女。年二十四，夫殁，上事舅姑□□□□□子成立。道光五年请旌。
　　□□　□□陈□□妻，时□女。年二十七，夫殁守志，□□舅姑，抚孤成立。道光六年请旌。
　　□□　□□腾妻，国范女。年二十九，夫殁守志，抚□□及继子成立。道光六年请旌。
　　□□　□□张植楠妾。夫殁守志，佐嫡抚嗣子众□及本生子俱成立。道光六年请旌。
　　□□　□选参军李清妻，游击捷女。年二十四，夫殁守志，孝□老姑，抚二子成立，长孙景云举人，次孙程云庠生。□□年七十七。道□□年请旌。
　　□□　□生李清枢继室，千总钰女。年二十三，夫殁，守志抚孤。卒年七十四。道光六年请旌。
　　□□　林万宝妻，监生天华女。年二十八，夫殁，事□姑，抚三子成立。道光七年请旌。
　　□□　李士元妻，士才女。年二十七，夫殁守节，孝事继姑，抚五子成立，卒年四十九。道光七年请旌。
　　黄氏　儒士杜孙典妻，监生望洋女。年二十七，夫殁守志，事姑尽孝。抚孤逢春，为郡诸生。孙彦士，青年登第。道光七年请旌。
　　□氏　陈士藩妻，敦本女。年二十九，夫殁守节，孝事老姑，抚孤成立。卒年四十五，苦节十七年。道光七年请旌。
　　□□　庠生许才高妻，监生高妙女。年三十，夫殁守节，奉事舅姑，持二丧尽礼。抚孤继□登贤书，孙邦光进士，翰□□□读学士，卒年六十，计苦节□□一年，道光九年请旌。
　　□□　□士许赐元妻，鉴世女。年二十八，夫殁守节，上事舅□丧葬尽礼，下抚幼孤克几成立。卒年六十七。道光□□请旌。
　　□□　□人李□云妻，学正女。年二十九，夫殁。氏孝养翁姑□□□□江为名诸生，贡成均，孙□仪登贤书，皆由□□□□□年五十八。□□□□□旌。
　　□□　□□□□□妻。年十九，夫殁，遗腹方三月，立志守节，□□□□□期嗣续，不幸遗孤早殇，复请舅姑命择□□□□□十年。卒年四十□□□□道光八年请旌。
　　□□　□□□□凤妻，名闾娘，勉斋女。年二十七，夫殁，有女□□□□殉，夫姑与其母慰之，谓尔死谁为尔夫立□□□□□事姑尽孝，择族为嗣，教□□□□□十三。道光八年请旌。
　　□□　□□□□名固娘。年十五，夫殁，无子而贫，矢志洁贞，□□□□老姑痿而瞎，氏晨则吮目，夜则捶腰，十余□无□□□子续宗早殁，氏复与妇李氏抚孙成立，乡□疫疠，有病者闻鬼呼曰：“固娘粥可愈。”如盲求之，果验。□疫者□争丐其粥，无不生。识者以为正气所感云。享年七十六，守节六十二年，苦之最早，节之最长，阖郡之人无不敬慕焉。道光□年请旌。
　　□□　训□张士箱妾。年二十一，夫殁，仅一女甫周岁，守节辅嫡抚嫡子，卒年八十三。道光八年请旌。
　　□氏　贡生、即用县尹张方远妾。年二十七，夫殁，奉事庶姑洪氏，姑媳双节相依，抚孤源忠为诸生。卒年四十五岁。道光八年□旌。
　　□□　张祖妻。年二十八，夫殁守节，孝事老姑。家贫，奉姑馔必精洁，而自食糠粝。姑以其有异啖也，发而餔之，竟□得咽，叹曰：“吾妇吃此，吾何忍乎？”氏尝于隙地种菜，掘□得白金十余绽，疑之，覆以告姑。姑曰：“此殆神怜尔孝，□拜而受之。”是年姑殁，丧葬藉以尽礼。氏抚□成立，年六十五卒。道光十年请旌。
　　□□　□□把总张锺蓁妻。年二十七，夫殁守志，抚子成立，□□四十九年，寿七十五。道光八年请旌。
　　□□　□□寅妻。年二十五，夫殁。时姑已垂老，夫庶弟又不□□生姑病跛不能操作，以一孀妇孝养二姑，抚育□□□□之他适。氏截耳之半以誓曰：“此耳复完才出。”□□□□丧葬，哭泣尽哀。乡人皆为□泪。盖节之苦者。□□□□□道光(下缺)
　　□□　□□□□□□十□夫殁，匝月舅殁，夫未大祥生姑□□□□□□家贫，令幼孤采薪资爨，氏自勤纺绩，□□□□□无异抚弧成立，卒□□□□道光八年请旌。
　　□□　□□□□年二十□守西，孝事老姑，姑殁，丧葬尽礼。□□□□急□营葬先世四柩，后其居果为贼焚，族□□□□机，氏止一女无子。卒□□□□。道光十年请旌。
　　□□　□□柯起南妻。年二十四，夫殁守志，孝事老姑，抚□□长子肄三为郡庠生。道光八年请旌。
　　□□　□□山妻。年二十四，夫殁守节，孝舅姑□□子，卒年七十。道光八年请旌。
　　□□　□□庆妻。年二十四，夫殁，孝事舅姑□□成立。道光八年请旌。
　　□□　□□玉山县知县李鸿翔妻。年二十八，夫殁守节，本□遗孤方在乳抱，抚之成立。道光九年请旌。
　　□□　□懋树妻。年二十八，夫殁守志，老姑在堂，幼子在抱，家徒四壁，体无完衣，日夜操作女红，忍饥寒以养姑□子，非正人之惠弗肯受也。饿病出汲，颠扑数次，宗人□之，而卒能送姑以终，抚子成立。卒年九十八。道光十一□□旌。
　　□□　张懋枬妻。夫经商，卒于东洋，氏时年二十九，闻讣哀毁骨立。子大璋甫三岁，抚育教诲，艰苦备尝。大璋幼□□夜深读书偶疲，氏辄泣勉之曰：“尔父以我母子衣□□，殁身异地，我不励节，汝不力学，何以报尔父？”子□□□是大璋益劝勉，遂为邑诸生。氏更勖之，不以□□□姑息也。年五十一卒。道光九年请旌。
　　□□　□士张延棐妻。年二十三，夫殁，七日，氏更衣沐浴，嫂□氏知其将殉也，急白姑止之。氏泣曰：“吾无子，□死□□以见吾夫于地下。”侄拱徽方成童，跪曰：“吾兄弟仕□□□，不奉母如生母者，天地神明是纠、是殛。”乃择拱□□□□瑛抚之成立。卒年□□□□光九年请旌。
　　□□　□□□年二十二，夫殁。姑绐曰：“我家贫，恐累尔，尔年□□□□”氏曰：“背姑不孝，弃子不慈，孝慈两失，不如自□”□□□□刭。姑夺之曰：“诚如尔言，尔今日死，何以见□□□□？”相持而哭。氏乃转烈为节，事姑抚子，薪□□□□□指所出，遇荒年曾五日不举火，而氏□□□□也。卒年四十五。道光九年请旌。
　　□□　□□福妻。年二十三，夫殁，无子，誓死以殉，舅姑怜之□□□之次子嗣焉，复以族子嗣焉。氏孝事舅姑，抚□□□□，卒年五十九。□□□年请旌。
　　□□　□□琏妻。年三十，夫殁，未有子，抚养一子，以为夫嗣。□姑尽孝。勤于女红，更阑机声不辍。守节端严。□外□□。氏夫在日好吹箫，迨孀后闻箫辄泣，自是无□吹□者，盖乡人之敬思也如此。卒年四十五，道光九年请旌。
　　□氏　庠生张纯佑妻。年二十二，□以勤劳王事，卒于粤。氏守节，孝事舅姑，子瑕甫三岁，抚之成立，为诸生。氏卒年五十二。道光九年请旌。
　　□氏　监生张纯武妻。氏翁元琳任广东高雷廉道，与夫兄纯佑俱殁于粤。氏促夫两次赴粤扶榇归闽，积忧成疾，卒于途。氏闻讣哀绝，嫂洪氏慰之以同心事上、抚孤，苦志守节，教其子进昌，为诸生。氏卒年六十六。道光九年请旌。
　　吕氏　张奇■〈火巽〉妻。年十六于归，明年，山寇作乱，夫兄弟三人皆被掳。氏操刀哭泣，追七里许，寇义而释之其夫。氏乃揖簪服畀夫赎二兄，至则被害无及矣。又六年，夫殁，氏□□□□值山海交乱，氏扶襁褓子，艰辛窜伏。尝夜寒遇雨，解衣暖姑，自冻几毙。乱平，归奉姑抚子，苦节五十□年，卒年七十三。道光十一年请旌。
　　□□　□潮夫妻。潮夫有文名，工小楷。氏于归后即学潮夫□法书札，出，兄弟莫能辨也。潮夫卒，无子，氏年□十□□以身殉，家人惧，环而伺之，投缳数四，皆以救苏。嫂□□□之曰：“我今有娠，男也，尔抚之以存叔祀；女则任□□□”明年蔡生男，氏鞠育无异己出，教以诗书，□□□□氏卒，年七十六。道光十一年请旌。
　　□□　□浡夫妻。归未二年而淳夫卒，时氏年二十，未有子，□□□患之，日辄自语曰：“难、难，有志当为其难者。”氏□□□□也。对曰：“寡□也守职也，知命下废职。”太史张□□□□□之曰：“此妇天性异人，□当以成之。”诚其□□□□□之。守节五十八年，卒□□□□。道光九年请旌。
　　□□　□□□妻。年二十三，夫殁，哭泣声喑，至亲哀之。而力□□□之立嗣，归依母家，以纺织余赀养子存祀。凡□□□□忌辰，必躬爨以祭，祭必丰，□哭尽哀，宗人皆□□□□。将卒之年，谓其母家曰：“吾夜梦吾夫即吾，吾□□□□归死夫门，义也。”遂诀别而归，越数月卒。得□□□□守一十八年。道光九年请旌。
　　□□　□□□妻。年二十六，夫殁守志，孝事老□□□子成立。道光九年请旌。
　　□□　□□黄清峰妻。年二十六，夫殁守志。氏姑老于病，不□□□，氏长侍姑侧，凡饮食汤药起居抑搔，靡不躬□□奉。□是者二十余载，未尝稍怠。姑殁，哀恸尽礼，抚□世璐为郡庠生，庶子世瑚中式武举，人以为节孝之报云。道光九年请旌。
　　卓氏　监生黄清峰妾。年十九，夫殁，与嫡林氏同心守节，孝老姑，抚嫡子及本生子世瑚，出嗣夫兄，抚之中式，嘉庆戊寅恩科武举。道光九年请旌。
　　庄氏　郭德郊妻，国学生国栋女。年二十三。夫殁，舅姑亦相继卒。氏守节，抚孤成立。娶妇，生孙，而子与妇俱卒。氏□□允恭娶孙妇黄氏，生曾孙，而允恭卒。氏复与黄抚□孙成立。寿八十一。学院恩给匾□焉。道光十年请旌。
　　□□郭允恭妻，玉宝女。年二十八，夫殁，遗孤孙仅四月耳。孝事祖姑庄氏，抚孤及嗣子成立。道光十年请旌。
　　□□　赠儒林郎陈廷鹤妻，镇叔女。氏夫经商殁于台，□氏时年二十七，无子守节，以夫兄子为嗣，抚□成□□光十年□旌。
　　□□　□□淑妻，海邦女。年二十一，夫经商殁于台。氏□□孝事舅姑，抚孤成立。道光十年请旌。
　　□□　□□□云举妻。年二十一夫疾革时，知其有娠，恐其□□□殉已也，曰：“存孤难，殉夫易，汝为其易者。”氏曰：“□□□□耳。”又曰：“天怜妾必生男。”及诞，果然。家极贫，□□□□□于成立。卒年七十八。道光十年请旌。
　　□□　□□□妻。年二十八，夫殁守节，抚二孤成立，长子□□□生。氏卒年七十六。道光十年请旌。
　　□□　□□□妻。年二十九，夫殁，家极贫，姑老子幼，其苦□□□者。氏勤苦纺绩，卒能养姑以终，抚子成立。卒□□□□。道光□□□旌。
　　□□　□□张陶业妻。年二十，夫殁，舅姑在堂，子甫周月，氏□□纺织以赡甘旨。课子甚严，子诒燕弱冠能文，其□□□□进士张焕登居，凡诒燕所作，必使就正之，数□圈点多则喜，少则悲，每以女工喻学业。张焕登称其□孟母之风。卒年七十□。道光十年请旌。
　　□氏　张廷赐妻。年二十七，夫殁守节，抚周岁孤，家极贫，茹苦忍饥，勤女红，佣操作，以活其子。氏卒年五十。道光十年呈请旌。
　　王氏　张若岳妻。年二十七，夫殁守节。家极贫，矢志抚二孤。日服二餐，以余米备供祭祀。尝归省，姐妹讽之，遂与之绝。及老，兄弟敦请，姐妹倚门而迎，氏望见，亟命旋舆。子叩其故，氏曰，“我名节几被此妇劝坏也。”其苦节详见郡志。卒年七十五。道光□年请旌。
　　□氏　监生张朝鍪妻，进士阳朔令张云路之冢妇也。夫卒，□孤俱幼，励志矢贞。事舅姑备极孝谨。次子大捷为□□。卒年七十六。道□□年请旌。
　　□□　□锺邀妻。年二十二，夫殁守节，家贫子幼，母家欲夺□□，遂自缢，得救而苏，后无敢言者。常以女红操作□□□人，年荒则采荼蕨充饥，卒能葬其夫及先世六□□成立。详载郡志。卒年六十五。道光十年请旌。
　　□□　□□吴子彩妻，安世女。二十三，夫殁守节，□□老姑，抚孤成立。道光十年请旌。
　　夏□　□□蔡鸿捷妻，郡庠生志文女。年三十，夫殁，孝事舅□□，妾王氏同心守节，抚孤及庶子成立。道光十□□旌。
　　□□　□□蔡鸿捷妾。年二十，夫殁，孝事舅姑，辅嫡夏氏同□□佐嫡抚嫡子及本生子成立。卒年四十八。道(下缺)
　　□□　□□李光珽继妻，安溪吴阳愈女。年二十三，夫殁守□□舅姑抚二孤成立，卒年七十七。道光十年请旌。
　　□□　□士林日灿妻，麟观女，年二十九，夫□守节，道光十年请旌。
　　□□　□士李朝晓妻，监生有辉女。年二十七，夫殁，无子，择□侄为嗣，孝事舅姑，抚嗣子成立。道光十年请旌。
　　洪氏　职员曾有用侧室。氏年十九，有用纳之，十日而有用殁。守志孝事舅姑，前嫡遗子在抱，氏抚之，备极苦衷，与嗣子俱克成立。道光十一年请旌。
　　许氏　邑庠生曾毓读妻，举人高翰长女。年二十四，夫殁守节，孝事舅姑，抚二子成立。卒年五十三。道光十一年请旌。
　　□□　郭纯良妻。年二十一岁，夫殁守志，善事舅姑，抚三岁及遗腹孤子成立。卒年五十三。道光十一年请旌。
　　□□　□盆晋妻。年二十四，夫殁守志，善事继姑，丧葬尽礼，□孤成立。卒年六十九。详见郡志。道光十一年请旌。张盆晋府(中缺)张盆观(下缺)
　　□□　□□张舒盛妻。年二十四，夫殁，子维翰甫三岁，抚之□□。许氏生孙而维翰殁，氏与妇□孙，年五十八卒。□□□一年(下缺)
　　□□　□□张维翰妻。年二十七，夫殁守节，姑以尤子老病□□□备至，丧葬尽礼，抚子成立，卒年五十六。道光(下缺)
　　□□　□□□接御妻，监生式南女。年三十，夫殁，苦□□姑，抚子成立，道光十一年请旌。
　　□□　□□谢曰釜妻。年二十一，夫殁守志，孝事老姑，抚遗□孤成立。氏五十七岁卒。道光十一年请旌。
　　□□　□元魁妻。年二十八，夫殁，抚孤成立。苦节三□六年，五十三岁卒。道光十一年请旌。
　　□□　□光随妻。年二十四，夫殁，子甫七月，氏守志，孝舅姑，□孤成立而夭，氏复抚二孙。卒年五十七。道光十一□□旌。
　　□□　□端妻，氏事姑至孝。年二十，夫殁，时犹未知有娠也，誓死以殉，悬梁数四，姑苦劝立嗣以慰之，已而渐觉为娠，遂矢志守节，遗腹子抚之成立。卒年八十二。道光十一年请旌。
　　丁氏　张委伯妻。氏于归仅三月，夫为商舟山，客死，无子。氏年二十四守节。孝舅姑，抚嗣子成立。卒年八十二。道光十一年请旌。
　　□氏　训导林捷元妻，廪生经邦女。年二十六，夫殁守志，孝事祖姑，抚子世贤中式嘉庆丙子科举人。氏卒年三□□。道光十一年请旌。
　　□□　□生张焕炎妻。年二十五，夫殁守节，孝事舅姑，抚□□成立而夭，氏复与妇同抚二孙。卒年八十四。道□□一年□旌。
　　□□　□士张为总妻。年二十七，夫殁，无子，氏养一子以为□嗣，克有成立。年七十卒。道光十一年请旌。
　　□□　□麟妻。年三十，夫殁守节，家极贫，氏艰苦以抚其孤□□成立。卒年七十。道光十一年请旌。以上(下缺)
　　(上缺)孝皆已经旌表。
　　□□　□□妻。年十九，夫殁守节，抚嗣子成立，事□以孝闻。干隆四十六年请旌。
　　□□　□□妻。年二十五，夫殁，事老姑尽孝，□□成立。干隆五十六年请旌。
　　二氏节孝查已建坊，县案学册未载，存以备考。
　　□□　□时敏妻。年二十五，夫殁守节，孝事舅姑，抚二孤成□。干隆五十五年，氏年七十，族人为之请旌。
　　右系生员黄世璐举报，查县案学册未载，存以备考。采访事实。
　　史氏　陈鸣鳌系继妻。年十九守节，事舅姑孝，抚嗣子成立。卒年八十一。
　　叶氏　王世程妻，名正娘，诸生出震女。年二十四守节，事舅姑孝，抚幼子天熊成立。卒年六十六。
　　陈氏　王天熊妻，名任娘，庭经女。年二十九守节。敬奉孀姑，抚二子成立。卒年八十一。
　　傅氏　诸生朱有麟妻，名惠娘，南安人，会元夏器孙女，诸生德应女。年二十二守节。无子，事舅姑孝，抚夫侄为子成立。卒年七十四。
　　洪氏　陈应锺妻，兴龙女。年二十一守节，事老姑孝，抚子成立。卒年七十一。
　　苏氏　世益昌妻，南安人。年二十七守节，舅老子幼，矢志孀守，训孤成立。寿六十四。
　　蔡氏　陈宇晖妻，吏部国柄孙女。年二十而寡，贫甚，兄怜之，讽以他适，蔡怒不归宁者二十载。卒年六十八。
　　洪氏　秦士楚妻，启标女。士楚殁，养姑抚子，危苦不移。先是，启标家为仇所诬，老幼俱戮。标长孙甫七岁，奔秦家匿之。兵大索，家人俱避。洪曰：“我固不惜一死，孤死是无洪氏也。”独不去。捕者诘之，曰：“无之。”胁以刃，答如初。捕者怒，刃下被数创，终不言匿处。君子以洪能报死父，岂背亡夫哉？年五十六卒。
　　韦氏　诸生黄升孕继妻，事姑最孝。兵乱时，护持尤谨。夫殁守志。后子葬升孕，欲营三穴，韦曰：“你前母张无出，当与父同室，晋死别兆可也。”
　　郭氏　蒲肇肇基妻。年三十，夫殁，事姑抚嗣，慈孝兼至，守节三十余年。
　　苏氏　林良夔妻。年二十五，守节。事舅姑孝，卒时年七十九。子忠顺，顺治已丑进士，官知县。
　　张氏　蔡恒衷妻。恒衷死粤中，氏抚六岁幼子，女红养舅姑，寿六十八。曾孙帝简举人。
　　练氏、郭氏　颜翼龙妾。嫡艰于嗣。练生三子，俱殇。郭生一子。寡时练年二十九，郭年二十三，矢志抚孤，事姑及嫡。嫡殁，事练维谨。家贫兵乱，扶姑挈子，艰辛走匿。后子娶妇，生孙而妇殁。二氏复翼孙以长。孙名世业，邑诸生。练年八十五，郭卒年八十四。巡道王丕烈、郡守许日炽皆给匾旌之。
　　柯氏　世哲侯妻。哲侯贸易至漳，中途被害。讣闻，呼号誓死。苦守一孤，父母欲夺其志，坚辞不往。年六十而卒。
　　李氏　邱尧觐继妻。年二十而寡，无子，仅有前妻一女。氏守节自誓，以夫侄为嗣，抚教成立。后子锡举人，官知府。氏封恭人。寿一百有二岁。
　　蔡氏　诸生陈梦阳妻。梦阳以非祸死同安，氏年二十八，鸣冤有司，负骸归葬。孤子方五岁，抚之成立。卒年八十有七。
　　唐氏　苏若采妻。年二十三而寡，抚孤毓侃成立。娶妇王氏，生三子。毓侃早卒，姑媳相依，守节十年。寿七十九。惠安知县田广给匾旌之。
　　王氏　苏毓侃妻。毓侃早卒，氏奉孀姑守节，抚三孤成立。寿八十三。及见仲子甫沛，康熙癸巳举于乡。后沛官将教。
　　张氏　状元庄际昌孙庄某妻。夫殁守节，知县苏本洁题匾旌之。
　　吴氏　庄仪瑛未婚妻，名贵舍，南安诸生佳会女。瑛死，闻讣毁容自守。夫伯翰林延裕迎归庙见。立嗣抚之，嗣子复夭。氏卒年六十余，卒之日里禾垂熟忽枯。
　　郑氏　诸生庄鼎临妻。夫殁守节以终。
　　郑氏　临弟诸生庄鼎观妻。苦节抚四岁孤子琨登成立。
　　张氏　庄琨登妻。琨登殁，氏与孀姑相依，抚孤五十余年。兴泉道王敏政、督学沉涵先后给匾旌之。
　　许氏　吴梵初妻，名三娘，凤冈女。年二十七守节，抚三孤成立。卒年九十三。
　　蔡氏　万国安妻。少寡，励志抚子成立。卒年八十有五。
　　张氏　万乘琰妻。年二十六守节。家极贫，拮据抚子。子殁，抚孙。夫侄提督正色将为请旌，辞曰：(分内事，且何表异？)卒八十五。
　　林氏　王明峰妻。年二十五守节，矢志抚孤成立。卒年八十三。孙赓勲武举。
　　赵氏　贾坚孕继妻。年二十八守节，抚子志潜成立。潜殁，与妇庄氏抚孙扬腾，为诸生。卒年七十有七岁。
　　庄氏　黄志潜妻。夫殁与孀姑守节，抚子扬腾为诸生。
　　黄氏　诸生陈捷登妻，贡生暄午女。年二十六守节，事继姑孝，抚子成立。卒年七十六。
　　郭氏　贡生邓林鸾妻，名宜淑，字解卿，炜妹。知书能诗，与潘洙女燕齐名。年二十四寡，孝事老舅，课子焕为为诸生。卒年七十六。着《禅影草诗集》，相国黄景昉为序，侯官曹能始选入十二代诗。
　　洪氏　邓焕妻，守节，以夫侄士珩为嗣，享年无考。
　　庄氏　邓士珩妻，郡诸生曰琏女。士珩生，父爚命继兄焕。氏事嗣姑及本生舅姑俱尽诚敬，族人称之。年二十八，夫殁，嗣姑继殁，丧葬无废礼。仍与本生舅姑同居。及卒，丧葬如之。抚二孤成立。人谓其与邓之先三世四节烈媲美。寿八十而终。
　　曾氏　黄邦诰妻。年二十八守节，矢志抚孤成立。卒年七十一。孙世璋，郡诸生。
　　蒋氏　谢培英妻。年二十四守节，事舅姑孝，抚子成立。卒年六十有六。
　　纪氏　许光辰妻，国瑞女。年二十二守节，事舅姑孝，抚子成立。卒年五十七。
　　张氏　王理山妻，次泉女。年二十六守节。事舅姑孝，抚子成立。卒年九十二。
　　林氏　陈有谟妻。年二十三守节，遭兵乱，艰辛全节。子大纶，岁贡生，孙曾多入泮。氏卒年九十。
　　吴氏　黄开甲妻，冬娘一淑女。年二十六守节。无子，抚夫侄为子成立。父母家嗣绝，置业宗祠附祀。待夫族尤有恩礼。卒年七十九。
　　黄氏　张腾贤妻，德昌女。年十九守节，无子，躬绩养舅姑。后得夫侄为嗣，至十岁，溺于水，见神人掖起之，邻里称异。氏卒年七十七。
　　陈氏　洪寅源继妻，名静娘。年二十五守节，抚孤成立。卒年七十七。
　　李氏　黄志夏妻，太仆卿开芳孙女。年二十三，夫殁，事舅姑孝，抚子成立。卒年六十三。
　　蒋氏　封应祥妻，丽宇女。年二十七守节，遭兵乱，艰辛全节。抚子成立。卒年五十九。
　　卢氏　诸生陈嘉章妻，举人知县洪声女。年二十三守节，抚孤成立。卒年五十八。
　　王氏　蔡向着妻。年二十守节，事姑孝，抚孤为东，康熙癸巳举人、知县。康熙四十八年，绅士闻于督学范给匾旌之。
　　伍氏　诸生黄履谦妻。年十六归黄，未几夫殁。仅遗幼女，又殇。乃立夫侄为嗣，誓志守节四十余年。
　　郭氏　周宗滉妻，进士知府世纯女，名雪佳，娴吟咏，守节，孝事舅姑，抚孤成立。寿七十五。巡抚张伯行给匾旌之。
　　李氏　诸生陈墀元妻。嫁两月，夫殁，与姑同寝处三十余年。以夫侄为嗣，抚养成立，里人称之。
　　李氏　黄凤生未婚妻。凤生殁，讣闻，女年十六，泣告父母往奠。舅姑老且贫，又无次男，女留黄家侍养，为夫立后。白首完节。
　　杨氏　龚淑妻。归逾年，夫殁，家贫，事姑惟谨。姑殁，氏继殒，亲邻伤之。
　　李氏　陈禹平妻。年二十五而寡，孝事舅姑，抚二子成立。观风整俗使刘师恕题匾旌之。
　　黄氏　王希曾妻。归六年，夫殁守节，抚孤成立，孀居五十余载。
　　蔡氏　诸生苏凤垓妻，前太仆卿鹏霄女。归八年而寡。三子皆幼。奉舅姑，鞠三子俱成立。寿七十九而终。长次皆贡生，季振芳举人、知县。
　　王氏　陈元泗妻，惠安人，乡贤忠孝公孙女。年二十四而寡，一子复殇，守节自誓。纺绩养姑，姑病，刲股和药以进。及殁，卖产殡葬，归依父母。又封股疗父病，乡族交称之。
　　蔡氏　李锡缵妻，名二娘，元信女。年二十七守节，抚二子成立。卒年九十有一。
　　黄氏　林为■〈木昂〉妻。年二十一守节。抚子，子殁。抚孙，孙丑发为诸生。氏卒年八十九。
　　杨氏　诸生张璇煌妻，布政道会孙女。年二十五守节，孝事舅姑，抚嗣子成立。卒年八十六。
　　李氏　恩贡王时濠妻，一作时湸。氏名净娘，安溪造士凤鸣女。年二十九守节，抚子景震，康熙壬午举人。氏卒时年八十二。
　　王氏　李开庆妻，名尾娘，美祖女。年二十五守节，抚二子。夫仲兄乏嗣，即以长者为继。氏卒年八十。孙瑚琏诸生。
　　黄氏　吴仲轩妻。年二十四守节，事舅姑孝，抚二子成立。卒年八十一。曾孙朝昶，干隆庚辰举人。
　　黄氏　陈孙■〈雲犮〉默妻。年二十守节，抚子宝鹏。鹏殁，妇黄氏抚孙源韩。韩殁，孙妇张氏抚曾孙成立。氏卒年七十九。
　　黄氏　陈宝鹏妻。年二十四守节，抚孤源韩成立。氏卒年五十一。
　　张氏　陈源韩妻。年二十一守节，抚孤成立。
　　林氏　诸生陈晸奎继妻。年二十四守节。与妾姚氏共抚庶子丰蓼成立，为诸生。氏卒年七十七。
　　黄氏　王安良妻。年二十七守节。事舅姑孝，抚孤成立。卒年七十六。
　　林氏　李云品妻，惠安人，举人知州徽龙女。年二十守节，抚子成立。子殁，抚孙。卒年七十三。
　　王氏　诸生洪宸基妻，郡诸生昌赞女，年二十五守节，事舅姑孝，抚幼子成立。卒年五十五。
　　张氏　洪华基妻。年十八守节，抚夫侄为嗣。既娶而夭。妇继殁，氏复抚成嗣孙。卒年七十岁。曾孙文迎，郡诸生。
　　吴氏　雷伯谦妻，名倍娘，观光女。年二十六守节，抚三子。值海氛乡寇劫掠，子皆被掳。氏哀求，仅与以少者。后贼破，二子亦归，人以为苦节之报云。氏卒年七十二。曾孙黄丑，郡诸生。
　　吕氏　曾乘斋妻，廷呈女。年二十八，寇乱迁界。夫殁，子二，失其一，事舅姑孝，抚子成立。家贫，女红以香线代油，辛苦万状。卒年七十。
　　蔡氏　王郁瑞妻，二淑女。年二十二守节。值海氛，事舅姑孝，抚孤成立。卒年七十。孙进升贡生。
　　王氏　何芳胜妻，南安人。年二十七守节，事舅姑孝，抚孤章文成立。寄籍台湾，为诸生。氏素知大义，尝以女红积十余金，夫兄公车，尽以为赆。卒年六十九。
　　洪氏　庄家驹妻，德叟女。年二十七守节，事舅姑孝，抚孤成立。卒年六十一。
　　吴氏　陈启达妻，名推娘，招淑女。年二十七守节，事姑孝，抚二子成立。卒年六十八。
　　李氏　蔡宣荩妻。年二十九守节，事舅姑孝，抚二子成立。卒年六十一。
　　郭氏　诸生王扬妻，名坤娘，南安进士瑄第女。年二十守节，事姑孝，抚幼子成立。卒年七十二。子一石，郡诸生。孙珏，干隆壬申举人。
　　黄氏　□弟王继燕妻，名益娘，孕龙女。年三十守节。抚嗣子，殁。抚孙。卒年六十七岁。
　　林氏　陈毓鹤妻，惠安人，举人知县克虞女。年二十夫客死。氏事姑孝，抚子成立。卒年六十三。
　　张氏　施宣悌妻。年二十六守节，事姑孝，抚子成立。子殁，抚孙。卒年五十八。兴化同知成泰升给匾旌之。
　　李氏　诸生赵应登妻。年二十四守节，无子，事舅姑孝，抚夫侄为子成立。卒年七十二。
　　苏氏　黄伯断妻。夫殁，子幼，抚养成立。
　　王氏　黄科哲妻。早寡无子，抱节甚峻。承继二子，感其慈爱，无闲言。
　　王氏　黄伯高妻，同安人。年少守寡，抚三女有成，抱一节以终。
　　王氏　黄以行继妻。少寡无子，哀伤之过，至于病狂，而不废礼。守节以终。
　　蔡氏　龚宏举妻。早寡，抚子成立。卒年八十二。乡人为之立主九节祠。
　　蔡氏　黄明思妻。年二十五，夫殁。无子，以死自誓，守节终身。
　　蔡氏　黄希仁妻。年二十守节，抚遗腹子成立，为诸生。
　　龚氏　黄伯深妻。年二十三而寡，事舅姑孝，抚二子成立。节以寿终。
　　龚氏　黄伯斐妻。善事舅姑，教子有法。自三十岁守节以终身。
　　许氏　沈某妻。沈文任母，少丧夫，事亲抚子。以寿终。
　　伍氏　黄升妻。年二十二守节。抚子，子殁。抚孙，孙不材，愤恨死。
　　柯氏　伍金祚妻，翔台女。年少，夫客死，矢志抚子。子贵，受荣封。
　　吴氏　黄世望妻，少寡。伯姒利其嫁，多方窘迫之，竟以忧愤死。后姒为鬼所摄，见吴氏兄讼妹冤，吴氏极力解劝得免。以有舅姑及夫之停柩在也。
　　郑氏　万际皜妻。年二十五守节，孝事舅姑，抚子成立。子殁，抚孙。卒年八十。
　　蔡氏　世宗煊妻，教谕杓光女。年二十三而寡，一子一女俱幼。氏孝事翁姑，年四十四而卒。计守节二十二年。
　　许氏　吴彰朝妻。年二十而寡，舅姑皆殁，氏依母家，苦守二十四年，抚孤成立。
　　李无　武举朱虎妻，安溪曰熺女。年二十七，虎赴试，卒子道。一子尚幼，氏依母以居，事姑鞠子，拮据百端。寿八十四。
　　陈氏　施德亮妻。年十七，生子五月而德亮殁。守节，抚孤。迨子娶妇生三孙，子及妇复继殁，氏又抚遗孙成立。孀居五十载，虽同舍子侄稀见颜色。
　　王氏　吴廷羹妻。年二十二，夫贸易，殁于宁波。氏矢志事舅姑，勤女红，抚遗孙成立。广文陈起蛟牒申守令给匾旌之。
　　黄氏　诸生柯见英妻，布政之遴女。年二十三守寡，事舅姑孝，识大义，好施与。抚子煌生，为贡生。氏卒年五十六。
　　陈氏　黄必冲妻。年二十一而寡，遗孤周岁，食贫，抚养至于成立。卒年八十。
　　许氏　副贡林彭年妻，贡生光岳女，少知书。夫卒，事继姑孝。抚男世骥，康熙癸酉举人。氏年八十一卒。将卒时，悉取生平著作焚之，曰：“女子不可以贤智先人也。”
　　李氏　吴士岳妻，名益娘。夫殁子幼，家贫，事姑至孝。姑年八十余，步履如常，每语人曰：“非得孝妇奉侍，不及此也。”
　　郑氏　贡生秦鸿瑆妻，质斋女。年二十六，夫殁，事舅孝，抚双孤成立。卒年八十一。
　　龚氏　贡生谢仕伟妻，进士九震女。年二十守节，事舅姑孝。及殁，减餐以祈葬地。抚孤成立。卒年八十一。子如璋贡生。
　　吴氏　施万世妻。年三十守节，抚子尚玕。尚玕卒，与孀媳周氏抚孙。卒年八十四。
　　杨氏　施万美妻。年二十三守节，无子，抚嗣子成立。卒年六十二。
　　周氏　施尚玕妻。年二十九，夫殁，事孀姑吴氏，守节，抚一子成立。卒年七十七。
　　施氏　李盛祖妻，名担观。年二十守节，事舅姑孝，抚幼孤成立。卒年七十九。
　　蔡氏　曾藻治妻，名惜观，淑老女。年二十二守节，奉姑孝，抚二子成立。卒年九十一。黄氏　郡诸生蔡崇瑛继妻，南安人，名专娘。崇瑛赘其父母家三月卒，时专娘年十七，扶榇归蔡门。家贫，事本生姑孝，抚前妻子成立，后子卒，复抚孙。享年六十有四。
　　宋氏　桂培芳妻。年二十七守节，事舅孝，抚子隆任。隆任殁，与孀媳龚氏共抚三孙成立。卒年八十一。
　　龚氏　桂隆任妻。年二十八守节，奉孀姑，抚三子成立。卒年六十七。
　　李氏　官布政黄志遴继室。嫁五月夫殁，抚前妻及妾子，无异己出。后以前妻子之騄驶官大理知府，封恭人。卒年七十七。
　　洪氏　黄之骐妻。骐早卒，惟一女，氏以夫侄为嗣，奉姑守节以终。
　　周氏　王国珍妻，仕政女。年二十七守节，事姑孝，抚子重经，国学生。氏卒年五十一。
　　苏氏　王重经妻，国玺女。年二十八守节。抚二子。长安桂复殁，与桂妇郑氏抚二孙成立。卒年七十四。
　　郑氏　王安佳妻，怀祺女。年二十四守节，孝事孀姑，抚二子成立。卒年五十三。
　　王氏　董志捷妻。年二十二守节，事姑孝，抚幼子时成立，为诸生。氏卒，年六十五。学院范光宗给匾旌之。
　　张氏　吴洽中妻。年二十六守节，事舅孝，抚孤振仪成立，为诸生。氏卒，年六十三。
　　蔡氏　陈士珣妻。年二十七守节，继姑老病，子幼家贫，期功丧尽，氏依母家纺绩，奉姑抚子成立。家多藏书，保守不坏。孙幼圭，郡贡生。氏卒年六十五。
　　郑氏　杨应球妻，宫詹之铉孙女。应球往浔州求父骸，卒于道。氏年二十九，孝养老姑，抚子思来成立。卒年六十四。
　　丁氏　杨思来妻。年二十五守节，抚遗腹子时矗为广东商籍诸生。氏卒年五十六。
　　张氏　朱顺妻，名静娘，字恬恪，贡生瑞志女。年十九守节，事奉姑孝，抚幼子成立。卒年五十四。孙元辅诸生。
　　曾氏　许骥侯妻。年二十守节，事舅姑孝，抚双孤成立。卒年五十七。
　　黄氏　蔡可表妻。年十七，归一月夫殁，事老姑孝，抚夫侄为子成立。卒年五十二。
　　黄氏　颜锺□墩妻。年二十六守节，事舅姑孝，抚子成立。卒年四十七，计守节二十二年。
　　江氏　诸生杨凝鼎妻。年二十八守节，事祖姑孝，抚二子成立。卒年八十一。次子元曾。
　　黄氏　杨元曾妻。年二十守节，奉孀姑，抚嗣子，内外称之。卒年七十一。
　　张氏　庄延祉妻，名戍舍。年二十三守节，抚子凑泽。凑泽卒，复与妇何氏抚孙成立。卒年六十九。
　　何氏　庄凑泽妻。年二十七守节，事老姑孝，抚孤成立。卒年八十一。
　　丁氏　郡诸生庄而弃妻，名赧娘，玉侃女。年二十三守节，事舅姑孝，抚二子成立。卒年七十八。
　　黄氏　授通判职衔林中桂妻。年二十六，夫殁，矢志抚孤，殀而复立。卒年七十。
　　杨氏　诸生庄茂杞妻，南安人，赠同知令晖女。年二十九守节，事奉生姑及嗣妨孝。抚孤名夏，干隆癸酉科举人。孙寅清，己丑进士，官工部主事。氏赠宜人。卒年七十四。
　　许氏　杨嗣敏妻。年二十三守节，事舅姑孝，抚子长，娶妇。子妇相继卒，氏复抚孙成立。卒年七十九。
　　黄氏　蔡志升妻，名绣娘，诸生捷世女。年二十守节，事老舅孝，抚幼孤际会成立，为郡诸生。氏卒年七十。
　　王氏　李观赐妻，名爱娘，南安人。年二十八守节，事舅姑孝，抚子为鼎安溪恩贡生。氏卒，年七十六。
　　黄氏　诸生林金妻，克和女。年二十九守节，无子，事舅姑孝，抚夫侄为子成立。卒年七十八。
　　林氏　蔡肇龙妻，名玺娘。年二十九守节。事姑孝，抚子成立。卒年七十六。
　　王氏　郡诸生李继谧妻。年二十八守节，事舅姑孝，抚子监生崧高。氏卒年六十八。
　　杨氏　监生李崧高妻。年二十一守节，奉孀姑，抚幼孤成立。年八十二。
　　黄氏　杜文辉妻。年二十三守节，事舅姑孝，抚子成立。卒年六十九。邑令鄢湜给匾旌之。
　　郑氏　颜铨岳妾。年十九守节，无子，事舅姑孝，抚嗣于成立。卒年六十五。
　　沉氏　颜锺珍妻，副将公普女。年二十二守节，事舅姑孝，抚子成立。卒年六十四。
　　蔡氏　李延钦妻。年十七守节，孝事祖姑，抚遗腹子成立。子殁，抚孙。卒年九十二。邑令裘思通给匾旌之。
　　陈氏　苏士简妻，名盖娘，永春诸生其显女。年二十八守节，事舅姑孝，抚子成立。卒年九十一。邑令胡格给匾旌之。
　　李氏　王叶璋妻，名燕娘，心华女。年二十六守节，无子，以夫弟立衍之子为嗣。卒年八十六。
　　陈氏　王立衍妻，名赛娘，诸生允佐女。年二十八守节，与□姒李氏同事舅姑，抚孤成立。卒年五十三。
　　卢氏　陈文定妻。六淑女。年二十三守节。事舅姑孝，姑病，割股和药。氏卒年九十一。抚二子成立。
　　洪氏　李如荃妻，名正娘。年二十三守节，事舅姑孝，抚子仁成立，寄籍台湾，为诸生。晋江教谕李希贤给匾旌之。氏卒年八十四。
　　洪氏　诸生黄象瑛妻，南安人，肃州道承龙女。年二十九，夫殁，矢志抚二子成立。卒年八十一。
　　黄氏　颜克玑妻。年二十一守节，无子，事舅姑孝，抚夫侄为子成立。卒年八十四。
　　林氏　杜尚本妻。年二十四，夫病危，顾谓林曰：“何恃以守？”曰“恃吾志耳。”夫殁，后六月生遗腹男有鸮。媒谋之父母家，百计夺其志。不遂，将继以劫。林氏知之，得脱。事舅姑孝，抚所生男及嗣子皆成立。卒年七十七。
　　许氏　柯汉广妻。年十九，夫殁，守志抚幼子。子殁，抚孙成立。卒年七十八。
　　林氏　黄之衍妻，诸生电駥女。年十八，夫殁。哭丧明，抚遗腹子成立。卒年五十三。
　　林氏　黄之干妻，安溪进士可煋女。之干抱病，赘林家不能成婚，同归六月，卒。氏年二十，夫兄举人之绸以次子必达承继，抚之成立，为诸生。氏年五十二卒。
　　丁氏　苏为昌未婚妻。昌殁，氏年十六，闻讣奔丧。孝事舅姑，鞠育嗣子。县令黄锡策给匾旌之。
　　万氏　郡诸生黄昙佑妻，宫保提督正色女。年十八守节，事舅姑孝，抚幼孤献寿成立。卒年五十四。
　　苏氏　黄献寿妻，进士沂女。年二十七守节，事孀姑，抚二子成立。氏卒，年五十三。长子昌言。
　　李氏　黄昌言妻，知县元善女。年二十九守节，抚孤及侄嗣徽，双节，以孝称。
　　蔡氏　洪兴梅妻。年二十守节，抚幼子及嗣子成立。卒年五十五岁。
　　王氏　欧文侯妻。年二十九守节，抚男世亮，由行伍官黄平州都。氏卒年六十六。
　　吴氏　何维元妻。年二十四守节，事舅姑孝，抚遗腹双男成立。卒年六十一。
　　吴氏　魏秉衡妻，志成女。年十九守节，事舅姑孝，抚遗腹子成立。卒年六十三。
　　陈氏　黄廷甫妻，闽县陈好修女。年十九，廷甫赘其家，半月遂客死延平。氏往扶榇归泉，孝事舅姑，送终尽礼。更二十三年，始得夫侄孙立为嗣孙，抚以成立。卒年六十三。
　　苏氏　陈奕濂妻。年二十三，夫殁守志，抚子懋蔚。蔚殁，与妇王氏抚双孙成立。卒年五十二。
　　王氏　陈懋蔚妻。年二十四守节，孝事孀姑苏氏，鞠双幼孤成立。卒年六十六。
　　李氏　王锡骊妻。年二十四守节。家贫，事舅姑孝，抚二子成立。卒年五十四。
　　郭氏　纪世祖妻，淑道女。年二十五守节，事舅姑孝，抚子成立。卒年五十二。
　　傅氏　诸生赵经国妻，南安举人珪璋女。年二十一，夫殁，抚一子绍彭。彭殁，氏复与妇陈氏抚孙。卒年五十八。
　　柯氏　郑臣周妻。年二十五守节，事舅姑孝，抚子成立。卒年五十七。
　　庄氏　何弼仲妻，翰林延裕女。年二十五守节。抚子，子殁。抚嗣子成立。卒年五十七。
　　丁氏　杨士增妻，载玑女。年二十守节，事舅姑孝，抚其幼子成立。卒年五十二。邑令叶祖烈匾以旌之。
　　郑氏　诸生卜思鑨妻，士麟女。年二十八守节，事舅姑孝，抚二子成立。卒年五十三。
　　陈氏　纪班妻。年二十，夫殁。遗一女及一嗣子，皆夭。家极贫，日率不再食。孝养庶姑，至翦发易鱼。姑殁后，夫族有贵者迎养不就。里党赠遗，多却之。卒年七十一。族侄孙忠斗为之殡葬，且祀焉。
　　黄氏　蔡澄生妻。年二十守节。家贫，抚幼子。子长娶妇，生孙。子妇相继殁，氏复抚幼孙成立。卒年八十。
　　黄氏　李元喜妻，名恬观。年二十五守节，事姑孝，抚两孤成立。卒年七十八。
　　王氏　黄仰高妻，克野女。年二十六守节，事姑孝，抚遗腹二子成立。次子光国，官廷平千总。
　　陈氏　王锡晋妻，名捷娘。年二十三守节，事舅姑孝，抚孤成立。
　　陈氏　郡诸生杨祚昌妻，监生瑞熊女。年二十四而寡，事舅姑孝，抚子丹凤成立，为诸生。氏卒年五十八。
　　杨氏　龚情观妻，名从娘，南安诸生芳女。年十九守节。家极贫，事舅姑孝，守志不移。
　　黄氏　林华冈妻。年二十一守节，养夫侄为子，殇而复继者三年。八十七卒。
　　吕氏　曾敦实妻，善友女。年二十五守节，事祖舅姑及舅孝，抚孤成立。卒年六十二。知县胡格匾旌之。孙诸生圭璋。
　　黄氏　赖志奏妻。未嫁而夫病跛，既嫁，夫家人皆以轻其夫者并轻之。居一年夫卒，家穷，有子，病几死。夫家人料其必去，且加讪辱。氏终死守抚子成立。寿七十七卒。
　　纪氏　林腾春妻。年二十九守节，事老姑孝，抚孤成立。郡守张宗纯给匾旌之。卒年七十。
　　王氏　聊舒泰妻。年二十四守节，事舅姑孝，抚孤成立。卒年六十三。
　　陈氏　柯式迈妻。年二十五守节。家贫，抚孤成立。卒年六十四。
　　黄氏　王希会妻。年二十五，夫殁，守志抚孤成立。卒年七十。
　　蔡氏　柯石生妻。年二十四守节，事舅姑孝，抚孤成立。卒年六十一。
　　曾氏　何奎章妻。年二十七守节，事舅姑孝，抚四子成立。卒年五十三。
　　陈氏　监生黏敦行妻，丰礽女。年二十九守节，事姑孝，抚双孤成立。卒年六十七。
　　陈氏　黏敦礼妻，诸生有芾女。年二十四守节，抚二子成立。长子标春为诸生，复卒。氏抚其孙。卒年七十九。
　　许氏　李由密妻。年二十三，夫殁守志，抚三孤成立。卒年五十八。
　　施氏　诸生吴启铸妻。年二十六守节。无子，夫弟监生启睿方生一子，遂以继之。氏卒年七十八。同知陆箕永给匾旌之。
　　蔡氏　监生吴启睿妻。年二十二，与孀妇施氏誓志共抚幼子成立。同知陆箕永给匾旌之。氏卒年五十四。
　　庄氏　武弁曾奇妻。年二十二守节，事舅姑孝，抚二子成立。长子克中为诸生。氏卒年五十二。
　　郭氏　林掌世妻，名良舍，莆田凤诰女。掌世赘其家。三日病归，越年卒。氏年二十二，持白绢奔丧，将自缢，舅姑止之。无子。守志终身不移。年六十八。
　　王氏　黏鼎冕妻，监生廷宠女。年二十四守节，抚孤及长卒，复抚嗣子成立。卒年八十。
　　林氏　徐英士妻，忠侯女。年二十七守节，事姑孝，抚幼孤奕华成立，为邑诸生。氏卒年七十七。
　　张氏　秦隆龄妻，桃世女。年二十守节，事舅姑孝，抚幼成立。卒年六十。署郡守杜昌丁给匾旌之。
　　林氏　郭云联妻，廷瑗女。年二十四守节，事姑孝，抚二子成立。长子杨诸生。氏卒年五十。
　　林氏　尤世诹妻，镇观女。年二十七守节，事舅姑孝，抚双孤成立。卒年六十九。
　　林氏　诸生张振声妻。事节姑庄氏尽孝，抚嗣子。
　　林氏　许元璟妻。年二十三守节。家贫，事舅姑孝，抚幼孤成立。卒年五十四。
　　施氏　举人黏拱恩妻，靖海侯琅女。年二十七守节，事舅姑孝，抚孤成立。卒年六十六。
　　陈氏　黄蕴生妻，名婉娘。年二十二守节，无子，抚夫侄思缉为子。氏胞兄绍芳进士，肥乡知县，怜其贫，常资之。氏悉以奉舅姑，甘旨无缺。氏卒年五十七。
　　王氏　黄思绵妻，名诰娘，安溪王叙梧女。年二十，夫殁，无子，守节事舅。氏即以思缉次男泰继之，泰后寄籍彰化，为邑诸生。
　　王氏　施玉榜妻。年二十一守节。经播迁，艰辛全节。抚幼子甫曾，既长复夭。与姑王氏同抚孙。夫叔教谕德馨为之传。
　　蔡氏　施甫曾妻。年二十四奉姑抚孤，底于成立。夫叔教谕德馨为之传。
　　蔡氏　王骥成妻。年二十二，夫殁守志，抚一子乃达。乃达殁，与妇龚氏抚孙。氏卒年五十五。
　　龚氏　王乃达妻。年二十一守节，奉孀姑蔡氏，抚子成立。
　　陈氏　薛士纶妻，德盛女，年二十七守节，事姑孝，抚子成立。卒年九十。
　　杨氏　黄孙玉妻，名盼娘，凑观女。年二十三守节，事舅姑孝，抚子成立。卒年八十。教谕郑给匾旌之。
　　陈氏　何培龄妻。年二十八守节，事舅及继姑孝，抚三子成立。待夫弟有恩。卒年八十三。知县胡格匾旌之。
　　尤氏　黄邦鼎妻，鼎亨女。年二十三守节，事舅姑孝，抚二子成立。长为光，诸生，次曰枢，早夭。氏卒年八十五。
　　赖氏　黄曰枢妻，文观女。年二十一，夫殁，无子，立宗属为嗣。奉孀姑以孝闻。氏卒年五十。
　　王氏　李元哲妻，年二十八守节，事姑孝，抚二子成立。卒年八十六。
　　徐氏　林缵柞妻，名柔懿。年二十四守节，矢志抚双孤成立。卒年八十四。孙瑞芝诸生。
　　蔡氏　洪天义妻，维芳女。年十九守节。家贫，誓志，日耕夜织，抚子成立。卒年八十有七。
　　许氏　萧天缉妻，名约娘，法肃女。年二十四守，无子，抚宗属为子成立。卒年八十二。
　　颜氏　尤应铉妻，名益娘。年二十四，守志抚三孤成立。卒年八十六。布政司秦给匾旌之。
　　吴氏　龚亨遇妻，进士知县黄龙女。年二十三守节，事舅姑孝，抚遗腹子成立。卒年八十三。
　　柯氏　举人王得捷妻，世能女。年二十七守节，事姑孝，抚子景星成立。氏卒年八十一。
　　吴氏　王景星妻，上植女。年二十六守志，奉孀姑以孝闻。氏卒年五十七。
　　李氏　林青峨妻，名玉娘，希昌女。年二十三守节，事舅姑孝。姑殁，待夫弟有恩。抚二子，次夭，长成立，复卒。氏抚二孙，至年八十三卒。已见元孙。巡抚周给匾旌之。
　　林氏　陈济惠妻，诸生振麟女。年二十七守节，事孀姑孝，抚孤清佐。佐殁，与媳妇杨氏抚孙成立。氏卒年六十五。
　　杨氏　陈清佐妻，玉麟女。年十九守志如其姑，抚子成立，氏卒年六十三。
　　杨氏　许秩侯妻。年二十三，夫殁。家贫，无子，守志抚嗣子。卒年八十四。
　　冯氏　杨宏业妻。年十九守节，事姑孝，抚子旺世。旺世殁，与妇柯氏抚孙天爵。氏卒年八十三。
　　柯氏　杨旺世妻。年二十一，奉孀姑抚遗腹子天爵成立。复殁，与媳郑氏苦守。氏卒年五十。
　　郑氏　杨天爵妻。青年守节，与冯氏柯氏三世守节。
　　刘氏　诸生吴升妻。年二十四守节，事舅姑孝，抚子士宇复殁，与妇杜氏抚二孙。氏卒年八十二。
　　杜氏　吴士宇妻。年二十六守节，孝孀姑，抚二孤成立。氏卒年八十二。
　　张氏　庄延枢妻，光弼女。年二十守节，事舅姑孝，抚幼子成立。卒年八十。知县胡格给匾旌之。
　　颜氏　吴廷侃妻，名招娘，惠安诸生洪诗女。年二十六守节，事老舅孝，抚幼子成立。卒年八十。
　　吴氏　陈瑞听妻。年二十二守节，事舅姑孝，抚子成立。卒年八十五。
　　庄氏　苏象贤妻，惠安人。年二十四守节，事姑孝，抚子成立。子殁，抚孙。知府王给匾旌之。卒年八十一。
　　黄氏　余朝勋妻，名■〈尾力〉融娘，冬观女。年二十七守节，抚孤成立。卒年七十一。
　　柯氏　曾扶淑妻，名二娘，胜良女。年二十二守节，事舅姑孝，抚子成立。卒年七十。
　　柯氏　曾斗淑妻，名好娘，未淑女。年十七，夫殁，无子，守志，抚宗属为子成立。卒年七十一。
　　林氏　黄大廷妻，名好娘，隆功女。年二十四守节，事舅孝，抚幼子成立。卒年七十。
　　吴氏　林俊烈妻，名二娘，德观女，归时夫已病。更七年，夫殁，氏年二十九。无子，孝事舅姑，抚夫侄为立为子。为立卒，复与妇蔡氏抚孙成立。卒年七十四。
　　蔡氏　林为立妻。青年守节，孝孀姑，抚子成立。
　　曾氏　吴绳朴妻，名团娘。年二十八守节，事姑孝，抚子肇元，娶妇生孙。元殁，氏与妇抚孙成立。卒年七十二。
　　李氏　诸生郑于容妾，名安。年二十一而寡。家贫，守志抚幼子成立。卒年七十一。
　　黄氏　赵隆曾妻，尚书凤翔孙女。年二十五守节，抚幼子成立。卒年七十八。
　　王氏　赵补曾继妻，兵科命岳孙女，寄籍连江诸生守谦女。年二十三守节，抚幼子成立。
　　刘氏　赵宽曾妻，监生思观女。年二十二守节，抚嗣子成立。氏卒年五十九。人称为赵门三节。为明巡抚世征孙妇。
　　杜氏　薛文灿妻。年十九守节，事舅姑孝，抚子成立。卒年七十七。署分府李延基给匾旌之。
　　黄氏　何培赓妻。年二十四守节，无子，奉姑抚夫幼弟培泮。及泮殁，复与泮妻蔡氏抚夫侄。氏年七十九卒。
　　蔡氏　何培泮妻。早寡，抚夫侄，与孀嫂黄氏守节。
　　许氏　林延瑜妻，名金娘。宗达女。年二十四守节，事舅姑孝，抚孤成立。卒年七十五。
　　郑氏　赖芳祖妻，士敬女。年二十七守节，抚子成立。卒年七十一。
　　欧氏　许志仰妻。年二十五，夫殁，家贫，守志抚子。有为议改适者，断发破面以自誓。卒年七十一。
　　杨氏　黄元辅妻，诸生可赞女。辅偕父营生没海死。氏年二十六，守志，以夫弟光辉次子为子。卒年七十。
　　沉氏　诸生黄光辉妻，朝梅女。氏年二十六守节，与杨同事老姑，抚二子成立。卒年七十九。
　　李氏　黄汝桓未婚妻，为杰女。年十八，桓卒。闻讣奔丧，孝事舅姑，抚夫侄为子以底成立。卒年七十三。知县李元琳给匾奖之。
　　黄氏　陈其宏妻，荫监生志宜女。年二十七守节，事祖姑及翁姑孝，抚子成立。卒年七十六。
　　蔡氏　诸生吴辅妻。年二十六守节，抚孤宗源成立，与孙大彬皆为诸生。氏卒年七十六。
　　萧氏　黄朝祥妻，名爵娘，兴观女。年二十六守节，事舅姑孝，抚二子成立。卒年七十一。
　　林氏　李麟世妻，功世女。年二十一守节，事舅姑孝，抚一子，早殀。复抚孙成立。卒年七十三。
　　蔡氏　黄彭年妻。年二十九守节，事姑孝，抚二子相继夭，复茹贫抚嗣孙成立。卒年七十三。
　　蔡氏　诸生王时喆妻。年二十八守节，抚幼子超长为诸生。知县唐孝本给匾旌之。氏卒年七十二。
　　陈氏　监生王守衡妻。年二十五，夫殁，无子，守志。抚夫侄为子成立。卒年七十三。
　　洪氏　陈光世妻。年二十五守节，抚遗腹子成立。卒年七十八。通判高给匾旌之。
　　吴氏　陈元岱妻。年二十六，夫殁，事老姑孝，抚孤成立。卒年七十六。
　　阮氏　王廷栋妻，公胜女。年二十七守节，事姑孝，抚双孤成立。卒年七十七。
　　周氏　陈维正妻，名定娘，鸿初女。年二十八守节，抚三子成立。次男国总夭。氏卒年七十八。
　　吴氏　陈国总妻，名越娘，永艮女。年二十六守志，鞠子如其姑。氏卒年五十二。
　　萧氏　薛云礽妻，藻翀女。年二十七守节，事舅姑孝，抚四孤成立。卒年七十七。孙灵芝、国环，曾孙飘香俱为诸生。
　　柯氏　王伯奋妻，名祝娘，周淑女。年二十四守节，事舅姑孝，抚孤兰长为诸生。氏卒年七十一。
　　黄氏　林连治妻。年二十二守节，事舅姑孝，抚孤成立。卒年七十二。
　　许氏　曾得元妻，名善娘，法肃女。年二十三守节，事舅姑孝，抚幼子成立。夫兄弟皆早殀，氏抚夫侄无异己出。卒年七十三。
　　杨氏　王实衍妻。年二十九守节，孝事舅姑，抚子奕运。运殁，与妇洪氏抚孙娶妇，孙、妇相继殁，复抚嗣孙成立。氏卒年七十。
　　陈氏　谢重炳妻。年二十八守节，事姑孝，抚子成立。卒年七十九。
　　龚氏　张锺能妻，名丽娘。年二十六守节，事姑孝，抚幼子至六岁被掠卖豪家。氏梦神告以处，求之果获。纺绩赎归。姑殁，鬻住屋以殓。却赙者曰：“为人妇者，岂宜以姑累人？”年七十八无疾而卒。
　　李氏　张绩宗妻。青年守节，与孀姑抚孙。
　　曾氏　施昕妻。年二十九守节，事舅姑孝，抚三子成立。次万玉优贡生。氏卒年六十九。
　　李氏　柯发祥妻。年二十四守节，事舅姑孝，抚子占魁成立，为诸生。氏卒年六十四。
　　张氏　颜芳魁妻，思宽女。年二十五守节，事姑孝，抚子成立。卒年六十九。
　　林氏　蔡龙周妻，名濯娘。年二十七守节，抚子成立。卒年六十二。
　　林氏　陈为侯娄，名素娘。年二十二守节，事舅姑孝，抚子成立。卒年六十。
　　林氏　吴锡球妻，元全女。年二十五守节，事舅姑孝，抚子成立。卒年六十八。
　　施氏　颜锺昆妻。年十八守节，事舅姑孝，抚遗腹子成立。卒年六十三。
　　吴氏　张荆玉妻，从龙女。年二十七守节，事舅姑孝，抚子成立。卒年六十二。
　　赖氏　黄邦韵妻，七观女。年二十八守节，抚子成立。卒年六十三。
　　史氏　薛宏国妻。年三十守节，抚孤成立。卒年六十。
　　张氏　杨侣凤妻。年十九守节，事庶姑孝，抚遗腹子成立。卒年六十二。
　　何氏　职监陈镇妻，知县锺女，未嫁时，刲股疗母，及归镇，年二十九而寡。事祖姑及翁姑孝，抚二子成立。卒年六十二。祖姑即教谕陈熏继妻谢氏。见旌表传。
　　郭氏　魏善若妻，季观女。年二十二守节，事姑孝，抚幼子成立。夫侄孙失怙恃，爱之无异所生。氏卒年六十六。
　　黄氏　陈仰荷妻，大士女。年二十四守节，事姑孝，抚子成立。卒年六十有八岁。
　　郑氏　杨纵世妻。年二十五守节，无子，事姑孝，抚夫侄为子。子殁，抚夫侄孙为孙。卒年六十一。
　　黏氏　林大健妻，名遗娘。年二十六守节，抚孤成立。卒年六十六。
　　陈氏　林绿嵓妻，赠文林郎元琦女。年二十四守节，事姑孝，抚子成立。子殁，抚孙。卒年六十五。
　　杨氏　史志国妻，名探娘，省淑女。年二十七守节，事舅姑孝，抚三子成立。长抡魁诸生。卒年六十六。
　　郑氏　许廷睿妻，名衍娘，三淑女。年二十五守节，抚双孤成立。卒年六十五。
　　吴氏　黄鸿绅妻，建章女。年二十八守节，事舅姑孝，抚子成立。卒年六十。
　　曾氏　蔡鼎科妻，名辰娘，进淑女。年二十四守节，事舅姑孝，抚幼子首名。首名殁，与妇洪氏抚嗣孙成立。卒年六十四。
　　洪氏　蔡首名妻，名送娘，启发女。年二十，无子。敬事孀姑曾氏，抚宗属子成立。卒年七十。
　　黄氏　郭井养妻，诸生士宪女。年二十二守节，无子，事姑孝，抚夫侄为子成立。卒年六十九。
　　吴氏　薛士凤妻。年二十五守节，抚孤成立。卒年六十二。
　　卢氏　沈俊荞妻。年二十七守节，事舅姑孝，抚子廷谦。谦殁，复与妇林氏抚孙。卒年六十一。
　　林氏　沈廷谦妻。青年守节，奉孀姑卢氏，抚幼子。
　　刘氏　万际枢妻。少寡，孝事舅姑，抚一子。舅殁，子殇，姑怜之遣嫁，誓以自明，事姑愈谨，悉力送终。年六十犹独身操作，供本支祭祀。后以寿终。
　　宋氏　艾克韬妻，魁登女。年二十五守节，事舅姑孝，抚孤成立。卒年六十一。
　　吴氏　黄文煃妻，延邹女。年二十八守节，事舅姑孝，抚三子成立。卒年六十九。
　　许氏　杨元全妻。年二十守节，事老姑孝，抚幼子成立。卒年六十一。
　　李氏　洪笃友妻，名丑娘。年二十一守节，刎颈不死。事舅姑孝，抚幼子成立。卒年六十四。子某，孙家修，皆诸生。
　　万氏　蔡元肯妻，提督正色女。年二十四守节。家贫，事老姑孝。兄际瑞浙江提督，命氏就食，不从。尝一至父母家，夜极寒，设被以待，却去之，曰：“数十年无此物矣，胡使今夜独暖？”矢志抚孤。卒年六十四。
　　林氏　王蓁士妻，名令娘，诸生春芳女。年二十五守节，事姑孝，抚嗣子成立。卒年六十二。
　　翁氏　诸生林采苹妻。年二十三守节，事舅姑孝，抚四子成立。卒年六十二。知府王给匾旌之。
　　吴氏　蔡懋从娄，名京娘，锦观女。年二十二守节，无子，事舅姑孝，抚宗属为子成立。卒年六十五。
　　陈氏　吴嘉燎妻，名快娘，元焞女。年二十三守节，事舅姑孝，抚嗣子成立。卒年八十六。
　　苏氏　陈淑贯妻，净观女。年二十三守节，事舅姑孝，抚遗腹子成立。卒年六十四。
　　吴氏　蔡思士妻。年二十七守节，事舅姑孝，抚二子成立。卒年八十七。
　　谢氏　黄鸿标妻，举人知县允登女。年二十一守节，事舅姑孝，抚幼子成立。卒年六十二。
　　庄氏　陈世保妻，奕增女。年二十一守节，无子，事舅姑孝，抚夫侄为子成立。卒年六十一。
　　林氏　张时发妻。年二十八守节，事舅姑孝，抚幼子成立，卒年六十。
　　黄氏　陈宪昌妻，思省女。年二十六守节，抚二子，长世明亦殀卒，复与妇黄氏抚孙。卒年六十岁。
　　黄氏　陈世明妻。青年守寡，奉孀姑，无子。
　　王氏　诸生陈绳武妻，祯衍女。年二十八守节，男女继殀，守志不移。卒年七十。
　　吴氏　万际象妻。年十八守节。家极贫，抚遗腹子，艰苦万状。子殁，抚孙长。孙殁，抚曾孙及众孙。卒年六十。
　　王氏　陈世怀妻，名准娘，监生张声女。年二十四守节，无子，事舅姑孝，抚嗣子成立。卒年五十四。
　　林氏　陈大中妻，名锦娘，维兴女。年二十二守节，孝舅姑，抚子成立。卒年五十六。
　　姜氏　陈大葆妻，名腰娘，监生元凤女。年二十九守节，孝事舅姑，抚子成立。
　　许氏　陈大芳妻，名珠娘，捷三女。年二十二守节，孝舅姑，抚子成立。氏盖三月遗腹云。上三氏为胞妯娌，称三节。
　　蔡氏　蒋奕裕妻，报德女。年二十九守节，事舅姑孝，抚二子成立。卒年五十九。
　　傅氏　陈奇彪妻，名玉娘，南安傅明赐女。年十九，生子九日，夫殁。守志抚养成立。卒年五十六。
　　王氏　陈德辉妻。年二十三守节，事舅姑孝，抚幼子成立。卒年五十九。
　　陈氏　蔡文信妻，惠安陈美淑女。年二十六，夫殁，无子，守志抚夫侄为子成立。卒年五十二。
　　陈氏　林锺起妻，南安诸生洪飞女。年二十六，夫殁，无子，守志抚嗣子维嵩成立，为诸生。氏卒年五十一。
　　林氏　蔡世达妻，监生允捷女。年二十六守节，抚幼子成立。卒年七十八。
　　陈氏　世恭观妻，名婷娘，克义女。年二十六守节，事舅姑孝，抚二子成立。卒年五十二。
　　黄氏　何宗研妻，国宝女。年二十九，夫客死。家贫，氏孝舅姑，抚三子成立。卒年五十七。
　　黄氏　颜洪谟妻。年二十三守节，事舅姑孝，抚子成立。卒年五十六。
　　吴氏　雷懋高妻，名开娘，有上女。年一十九守节，抚孤成立。卒年五十三。
　　陈氏　雷名汉妻，名兜娘，儒淑女。年二十三，夫殁，无子，守志抚嗣子成立。卒年五十三。
　　王氏　何培寻妻。年二十八守节，抚二子。夫兄应元卒，无嗣，氏即以次子为继。后二子皆成立。氏卒年五十三。
　　辛氏　副贡谢瑞锦妻，郡诸生修女。年二十五守节，事舅姑孝，抚孤成立。卒年五十六。
　　曾氏　许鼎玕妻，名招娘，懋阳女。年二十六守节，抚孤成立。卒年五十六。
　　陈氏　李文苓妻，名纯娘。年二十八，夫殁，无子，事姑孝，抚夫侄为子成立。卒年五十六。
　　黄氏　颜时胡妻。年二十一守节，事姑孝，抚遗腹子成立。卒年五十六。
　　吴氏　许源惠妻，名玉娘，廷侃女。年二十八守节，事舅姑孝，抚孤成立。卒年五十四。
　　王氏　蔡必珅妻，名淑，熊女。年二十二守节，无子，家极贫，孝事祖姑及舅姑。抚夫弟有恩，阖家相继殁，殡葬如礼。氏卒年五十七。
　　纪氏　张名世妻，秋淑女。年二十五守节，事舅姑孝，抚子监生国瑸。瑸殁，复与妇赖氏抚孙。氏卒年五十三。
　　赖氏　张国瑸妻，监生文监女。年二十守节，奉孀姑，抚遗腹子成立。
　　许氏　陈景铭继妻，廷新女。年二十五守节，事姑孝，抚子成立。卒年五十三。
　　王氏　施芳誉妻，教谕守谦女。年二十一守节，事祖姑孝，抚遗腹子成立。卒年五十三。
　　魏氏　庄克捷妻。年二十归，夫得恶疾，不能成婚。更六年，夫殁守志，孝事舅姑，抚嗣子成立。卒年五十六。
　　陈氏　林讲烈妻。年十九于归，九月夫殁。孝养老姑，抚夫侄为子成立。卒年五十。
　　连氏　施士凤妻，南安诸生瑚女。年二十二，夫殁，矢志抚孤成立。卒年五十一。
　　董氏　洪光檀继妻，重华女。年二十二守节，事舅姑孝，抚孤成立。卒年五十五。
　　林氏　王国助妻，问智女。年二十七守节，事舅孝，抚二子成立。卒年五十八。
　　黄氏　林闰曾妻，名越娟，宴淑女。年二十八守节，抚子成立。子殁，抚孙。卒年五十四。
　　施氏　诸生黄元规妻，贡生学赤女，少知书，年二十七守节，事姑至孝，抚遗孤，句读多自口授。卒年五十一。
　　蔡氏　诸生林百吉妻，诸生霖升女。年二十八守节，事舅姑孝，抚子成立。卒年五十七。
　　王氏　许朝杰妻，名和娘，世琏女。年十九守节，事舅姑孝，抚遗腹子成立。卒年五十八。
　　邱氏　林登龙妻，名招娘，志诹女。年二十五守节，事舅姑孝，抚子成立。卒年七十五。
　　李氏　林登泰妻，名器娘，廷诹女。年二十四守节，与夫嫂邱氏同事舅姑，抚嗣子成立。卒年五十四。
　　蔡氏　李日三妻，雅淑女。年二十守节，抚幼子成立。卒年五十五。
　　翁氏　叶志礼妻，名恬娘，珍国女。年二十九守节，事姑孝，抚二子成立。长登榜，寄籍凤山县诸生。氏卒年五十二。
　　王氏　蔡品观妻，名居娘，尊淑女。年二十守节，事姑孝，抚幼子成立。卒年五十五。
　　张氏　苏岩世妻，名琴娘，士箱女。年二十三守节，事翁姑孝，抚幼子成立。卒年五十九。
　　翁氏　李飞龙妻。名转娘。年二十二守节，事舅姑孝，抚子成立。年四十五，得疾，却药食卒。计守节二十三年。
　　张氏　周敦智妻，名进娘，科观女。年二十二守节，抚子成立。卒年四十六。计守节二十五年。
　　林氏　苏服观妻，忠观女。年二十六守节，事舅姑孝，抚子成立。卒年四十六。计守节二十四年。
　　詹氏　黄朝诵妻，名珠娘。年二十六守节，事姑孝，抚子成立。卒年四十九。计守节二十四年。
　　陈氏　李缵声妻。年十八守节，事舅姑孝，抚遗腹子成立。卒年四十八。计守节三十一年。
　　王氏　施宗泮妻。年二十七守节，事舅姑孝，抚子成立。卒年四十二。计守节一十六年。
　　郭氏　陈思宝妻。年二十五守节，事舅姑孝，抚孤成立。卒年四十八。计守节二十四年。
　　颜氏　林珊妻，思敬女。年二十三守节，事姑孝，抚二子成立。卒年四十五。计守节二十三年。
　　卢氏　移居永春蔡澜妻，名姐世，惠安监生圻女。年二十生子，九日夫殁。家贫，事姑孝，抚子克谐，永春诸生。又氏夫兄嫂继殁，夫侄仅周岁，氏并乳哺之成立。卒年四十三。计守节二十四年。
　　刘氏　贡生吴尚文妻，惠安诸生璜女。年二十三守节，事舅姑孝，抚幼子成立。卒年四十七。计守节二十五年。
　　陈氏　刘启扬妻。硕德女。年二十四守节，抚孤成立。
　　李氏　杨孙捷妻。年二十七守节，抚子成立。
　　洪氏　张登及妻。年二十七守节，事舅姑孝，抚三子成立。见曾孙。
　　何氏　陈德铨妻。年二十七守节，事舅姑孝，抚二子成立。署知府杜昌丁给匾旌之。
　　吕氏　监生黄元嵩妻，承譁女。年二十六夫殁，守节，事老姑孝，抚一子继殁，复抚嗣孙成立。
　　何氏　惠安学诸生曾正春妻，国球女。年二十七守节，事孀姑孝，抚二子成立。长腾蛟诸生，次元景干隆壬申科进士，兴化府学教授。氏覃恩封孺人。
　　林氏　赵英侯妻，豸世女。年二十九守节，抚三子成立。
　　许氏　朱志潘妻。年二十五，夫殁，家贫，守志，抚二子成立。
　　陈氏　李道春妻，名谨娘。年二十八守节，事舅姑孝，抚二子成立。
　　柯氏　黄孕悌妻。归一月，夫往粤，五年殁。年二十五岁。孝事老姑，以夫侄为子，夭殁。乃复以夫侄孙为孙，抚养成立。
　　林氏　王荣彩妻。年二十七守节，事舅姑孝，抚子成立。
　　潘氏　郭升五妻，开先女。年二十四，夫殁守志，抚双孤成立。
　　魏氏　蒋其庵妻。年十九守节，事舅姑孝，抚幼子成立。
　　吕氏　姚跃南妻，名香娘。年二十六守节，事舅姑孝，抚三子成立。
　　李氏　姚腾星妻，名巧娘。年二十一守节，奉孀姑，抚遗腹子成立。
　　连氏　黄守远妻，安溪应岳女。年二十八守节，抚孤成立。
　　郑氏　郡诸生陈兆文妻，荫员外缵绩女。年二十三守节，无子，事舅姑孝，抚嗣子成立。娶妇，子妇相继卒。宗族议立嗣孙。
　　蔡氏　贺国文妻。年二十七守节，事姑孝，抚子成立。
　　苏氏　张廷忠妻。年二十二守节，事舅姑孝，抚二子成立。知县李给匾旌之。
　　蔡氏　陈日煌妻，盛珪女。年二十六守节，事老姑孝，抚二子成立。同知程给匾旌之。
　　吴氏　许元窦妻，建淑女。年二十六守节，事舅姑孝，抚子成立。
　　刘氏　周锺历妻，名慈舍，监生汧女。年二十五守节，事老姑孝，抚幼孤成立。
　　黄氏　何叶生妻。年二十四守节，事姑孝，抚子成立。
　　陈氏　谢重见妻。年二十四守节，事孀姑蒲氏孝，抚子成立。通判高旌以匾。
　　薛氏　郑光捷妻。年二十一守节，事舅姑孝，抚遗腹子成立。
　　刘氏　陈兆宝妻。年二十八守节，事舅姑孝，抚双孤成立。
　　彭氏　武生赖元妻，孙通女。年二十九守节，事舅姑孝，抚子成立。
　　周氏　郑兆超妻，监生师曾女。年二十八守节，事舅姑孝，抚幼孤成立。
　　董氏　张朝岳妻，三观女。年二十三守节，无子，事舅姑孝，抚夫侄为子成立。
　　万氏　监生施士嵘妻，世袭骑都尉际祥女。年二十九守节，事舅姑孝，抚子国权。国权殁，氏与孀妇抚孙成立。
　　蔡氏　施国权妻。青年守节，奉孀姑万氏，抚子成立。
　　林氏　王绳武妻。年二十七守节，抚幼子成立。
　　林氏　杨略侯妻。年二十五守节，事舅姑孝，抚双孤成立。
　　王氏　柯国栋妻，士郡女。年二十八守节，事舅姑孝，抚孤成立。
　　庄氏　南安诸生杨占魁妻。年二十七夫与夫兄弟相继殁，氏孝事老姑，鞠子及侄成立。
　　杜氏　唐士芳妻。年二十八守节，抚孤成立。
　　傅氏　张允恭妻，南安人训导珍女。年二十七守节，事舅姑孝，抚二子成立。
　　陈氏　黄敦园妻，名顺娘，千观女。年二十六守节，抚子明煌。明煌殁，与孀妇薛氏抚孤成立。
　　薛氏　黄明煌妻，名娘，文蔚女。年二十五寡，孝孀姑，抚子成立。
　　黄氏　王瑞成妻。年二十四守节，孝事舅姑，抚二子成立。
　　张氏　马得捷妻，飞锡女。年二十一守节，事舅姑孝，抚子士聪。士聪殁，复与孀媳蔡氏抚孙成立。
　　蔡氏　马士聪妻，荣光女。年二十二守节，奉孀姑，抚子成立。
　　王氏　林士联妻。年二十二守节。家贫，事舅姑孝，抚子成立。
　　杨氏　朱联汉妻，名报娘，高观女。年二十一守节，孝事舅姑，抚遗腹子步阳。步阳殁，复与妇李氏抚三孙成立。
　　李氏　朱步阳妻，名招娘，看观女。年二十七守节，奉孀姑，抚三子成立。
　　王氏　洪世玮妻，曾拱女。年二十一守节，事舅姑孝，抚孤成立。
　　佘氏　王文赠妻，名好娘，士桂女。年二十六，夫死粤，氏矢志抚孤克有成立。
　　吴氏　王鸣冈妻，宽世女。年二十五守节，孝老姑，抚子成立。
　　吴氏　王鸣护妻，国越女。年十九寡，子在娠，妯娌同奉姑，抚子成立。
　　黄氏　贡生施学赤妻，布政元骥女。少寡，事孀姑黄至孝。抚一子，授室而卒。氏年七十余，姑年九十九。氏祝天愿延残喘，为姑送终。姑即施世骝妻，见《旌表传》。
　　高氏　吴元美妻。年二十五守节，事舅姑孝，抚遗腹子成立。
　　陈氏　赖芳联妻。年二十二守节，事舅姑孝，抚子成立。
　　周氏　诸生李载咏妻。年二十八，夫殁，遗二子，妯娌媲节，共事舅姑，抚子成立。
　　郑氏　李载来妻。年二十六，夫殁，遗一子，妯娌媲节共事舅姑，抚子成立。
　　王氏　陈维魁妻，名宜娘，宾淑女。年二十二守节抚子。子殁，抚孙。
　　陈氏　蔡天佑妻。年三十，夫殁守志，抚孤成立。
　　蔡氏　庄俊泽妻，名愿娘。年二十四守节，抚二子，长贻璟。贻璟卒，复与孀妇吴氏抚孙成立。
　　吴氏　庄贻璟妻，名益娘。年十七守节，孝孀姑蔡氏，抚遗腹子成立。
　　黄氏　蒋阶奋妻，鸿胪寺丞克昌女。年二十二守节，事舅孝，抚嗣子成立。
　　赵氏　林士高妻，必赐女。年二十六守节，孝舅姑，抚子成立。
　　秦氏　林士偶妻，世熊女。年二十五守节，妯娌同志孝舅姑，抚子成立。
　　黄氏　郭元腊妻，诸生元峦女。年十九守节，事舅姑孝，抚嗣子成立。
　　王氏　陈思耸妻。年二十八守节，事姑孝，抚幼子成立。
　　苏氏　吴国炷妻，名吉娘，诸生舜女。年二十八守节，事舅姑孝，抚二子成立。
　　黄氏　林天简妻。年十九守节，抚子成立娶妇。子妇相继殁，立宗支为嗣孙。
　　陈氏　吴元珪妻。年二十七守节，事舅姑孝，抚双孤成立。督学周给匾旌之。
　　杨氏　吴伯敏妻。年二十九守节，事舅姑孝，抚二子成立。
　　刘氏　贡生杜振凤妻，知县鼎玉女。年二十四守节，事老姑孝，抚子成立。
　　林氏　李清妻。年二十四守节，事老姑孝，抚二子成立。
　　留氏　郡诸生林绳洛妻，惠英女。年二十八守节。事老姑孝，抚二子玉铉、国栋，皆为诸生。
　　施氏　林茂纳妻，肇境女。年二十七守节，事舅姑孝，抚子成立。
　　陈氏　诸生张元翼妻。年二十五守节，矢志抚二孤成立。
　　施氏　黄中怀妻，瑞龙女。年二十六守节，事姑孝，抚子成立。子殁抚孙。
　　宋氏　监生陈济美妻，诸生梦解女。年二十七守节，事孀姑孝，抚二子成立。
　　林氏　陈世琰妻，诸生电駥女。年二十五夫殁。事舅姑孝，抚一子。子殁，抚嗣子。嗣子克同亦殁，氏复与同妻留氏抚孙。
　　留氏　陈克同妻。青年守节，奉孀姑林氏抚孙。
　　纪氏　蔡期观妻。年十九守节，事老姑孝，抚遗腹子成立。
　　柯氏　蔡日光妻。年二十六守节，抚三孤成立。
　　庄氏　周茂慈妻。年二十三守节，事祖姑孝，抚子成立。
　　郑氏　诸生王大年妻。年二十七守节，事孀姑孝，抚孤成立。复卒，乃抚夫侄为嗣。其姑郑氏，见《旌表传》。
　　秦氏　张仰高妻，师彭女。年二十七守节，事姑孝，抚子成立。
　　陈氏　曾望远妻。年二十四守节，抚子成立。子殁，复与妇王氏抚二孙。
　　王氏　陈氏媳，曾某妻。青年守节，奉孀姑，抚二幼子。
　　林氏　陈奏敬妻。年二十四守节，孝舅姑，抚遗腹子成立。
　　吴氏　绍廷机妻，起嘉女。年二十七守节，事舅姑孝，抚二子成立。
　　何氏　林元宪妻，秉钧女。年二十四守节，事舅姑孝，抚二子成立。知县黄给匾旌之。
　　施氏　杨素礼妻。年二十六守节，事舅姑孝，抚幼子成立。巡道刘给匾旌之。
　　蔡氏　庄永科妻。年二十七守节，事舅姑孝，抚子成立。
　　畲氏　董日增妻，诸生应光女。年二十七守节，事姑孝，抚嗣子成立。
　　吴氏　蔡承联妻。年二十六守节，事舅姑孝，抚幼子成立。
　　洪氏　陈蓼世妻。年二十四守节，抚双孤成立。尝病疫死，人闻空中有声曰：(此节妇也。)遂苏。
　　萧氏　颜洪管妻。年二十八守节，事老姑孝，抚一子成立。
　　留氏　诸葛光俊妻。年二十八守节，事姑孝，抚子成立。
　　蔡氏　曾朝基妻，监生士赓女。年二十六守节，事舅姑孝，抚二子成立。
　　庄氏　郭敬修妻。年二十九守节，抚遗腹子成立。娶妇，子妇相继殁。复抚孙。
　　陈氏　李文唐妻。年二十六守节，事舅姑孝，抚幼子成立。子殁，抚孙。
　　林氏　黄奕升妻，名怨娘，光彩女。年二十七守节，事舅姑孝，抚子成立。
　　许氏　留起凤妻。年二十八守节，事姑孝，抚幼子成立。
　　蔡氏　施圣时妻。年二十四守节，事姑孝，抚子成立。
　　吴氏　万惠世妻，知县周随女。年十九守节。无子，事姑孝。更十年，得夫侄为子，抚以成立。
　　蔡氏　陈楷天妻。年二十六守节，事舅姑孝，抚幼子成立。
　　陈氏　许士文妻，名满娘，朝观女。年二十二守节，抚幼孤成立。
　　陈氏　李宝妻，褚生辰枢女。年二十三守节，事舅姑孝，抚幼孙成立。又氏外家兄弟皆殁，遗一侄，召而抚之如己子，以存父母，禋祀。
　　黄氏　林际和妻，文瑞女。年十五，夫殁，矢志抚孤。
　　李氏　陈鸣凤妻，名珠娘。年二十二守节。事舅姑孝，抚夫侄为子成立。
　　施氏　苏庆世妻，名兑娘，谦观女。年二十六守节，抚孤成立。
　　黏氏　黄世玑妻。年二十三守节，事舅姑孝，抚遗腹子成立。
　　黄氏　陈光辅妻，惠安监生吴禧女。年二十三守节，事舅姑孝，抚子成立。
　　黄氏　洪耀添妻。年二十二守节，抚幼孤成立。
　　赵氏　吴润泽妻。年二十二守节，抚孤成立。
　　陈氏　黄基嵚妻。年二十七守节，无子，立宗属为嗣，抚以成立。
　　郭氏　颜志谦妻，州同景征女。年二十守节，事舅姑孝，抚子成立。子殁，抚孙。
　　王氏　庄君长妻，静修女。年二十九守节，事老姑孝，抚二子成立。
　　谢氏　林维生妻。年二十九守节，事继姑孝，抚二子成立。
　　施氏　许维诚妻，肇凤女。年二十九守节，事舅姑孝，抚子成立。
　　洪氏　王乃肯妻，百淑女。年二十六守节，事舅及继姑孝，抚嗣子成立。
　　蓝氏　吴溪生妻。少寡，奉孀姑抚子。
　　王氏　许朝发妻。年二十守节，事老姑孝，抚孤辉成立，为邑诸生。
　　陈氏　冯师宽妻，名罕娘，诸生锡衢女。年二十七守节，事舅姑孝，抚子成立，娶妇。子妇相继卒，氏复抚孙。
　　张氏　丁干生妻，登解女。年二十七，夫往台湾，卒。氏食贫，孝事三舅，抚一子成立。娶妇，子夭，复抚族人子为嗣。
　　董氏　庄生观妻。年二十四守节，事舅姑孝，抚遗腹子成立。
　　王氏　名秋波，赣榆令蔡仕岳家婢也。仕岳子禹门将纳为妾，未纳而禹门卒。氏年十六，他日遣之嫁。泣曰：“郎君在，许以终身，今郎君殁，不可以他适。有为郎君继嗣者，婢子奉命抚之。不然请死，殉郎君葬。”乃为之立宗支子曰六韬，曰智。六韬为诸生，与智皆卒。氏复与韬妇何氏抚孙。家极贫，艰苦万状。
　　杨氏　黄绳武妻。年二十八守节，事舅姑孝，抚孤成立。
　　苏氏　杜光海妻，名蜚娘。生一子，夫殁。舅及夫弟谋嫁之。氏知，逃之父母家，亦然，乃复逃之。舅凡百苦虐，安焉。更七年，舅以氏许黄姓。氏弗知，光海魂于梦中告之。至期，舅率子及侄以棉塞氏口，缚而掖之。中途解，纳诸舆。氏于舆中尽拔发破面。至黄家，髡而钳矣。厉声呼黄氏子曰：“无虐节妇！我为藐孤故至此，今其死尔家。”黄惧，使诸媪夜守之。明日，杜族人共迎归，怒其舅等，将痛惩，氏请宥。
　　黄氏　蔡廷珑妻，安溪天禄女。年二十二守节。家贫，事祖姑及姑孝，抚孤及锋成立，为邑诸生。
　　黄氏　杨元琳妻。年二十八守节，事舅姑孝，抚孤成立。
　　吴氏　顾志嘉妻，名辉娘，攀观女。年二十有一守节，事舅姑孝，抚幼子成立。
　　高氏　职监曾道济妻，廷简女。年二十六守节，事舅姑孝，抚子成立。
　　王氏　杨宅侯妻。年二十九守节，事舅姑孝，抚幼子成立。
　　蔡氏　监生何奎辰妻，名贞安，监生天锦女。年二十八守节，事老姑孝，抚三孤成立。
　　王氏　蔡希炎妻。年二十五守节，抚幼子成立。
　　郭氏　余庆章妻，诸生天球女。年二十九守节。事姑孝，抚嗣子及遗腹子成立。嗣子克杨，郡诸生。翰林金相、知县于从濂皆给匾旌之。有女适蔡姓，亦早寡，依郭守节，近二十年。
　　吴氏　黄干协妻，名谨娘，助劝女。年二十五守节，抚孤成立。
　　陈氏　赖士骥妻，名静娘，仙游陈凤腾女。年二十九守节，事舅姑孝，抚子成立。夫兄弟多夭殁，待夫侄尤有恩意。
　　许氏　张彩生妻。年二十五守节，事舅姑孝，抚子成立。
　　柯氏　贡生李哲妻。年二十九守节，抚二子成立。
　　苏氏　留仲华妻，名喜观。年二十七守节，事舅孝，抚子成立。
　　叶氏　黄锡祥妻，举人知县遇时女。年二十五守节，事舅姑孝，抚子成立。
　　姚氏　黄其滈■〈氵向〉妻，名省娘，继修女。年二十二，夫客死，无子，氏孝事舅姑，抚嗣子。嗣子殁，抚孙。
　　施氏　吴锡标妻，名巧娘。年二十七守节，事老姑孝，抚子成立。
　　柯氏　纪世颖妻，名怨娘。年二十六颖殁，截发自誓，抚孤成立。
　　刘氏　诸生杨龙妻。年二十七守节，事舅姑孝，抚二子成立。长子天迪，邑诸生。
　　郭氏　颜士藩妻。年二十三守节，抚幼孤成立。
　　杨氏　许朴行妻。年二十八守节，事舅姑孝，抚三子成立。
　　蔡氏　陈朝龙妻，徽懿女。年二十二守节，事舅姑孝，抚遗腹子成立。
　　吴氏　郑锺祯妻，士掌女。年二十五守节，事孀姑孝，抚子成立。姑即郑可阶妻黄氏。见《旌表传》。
　　苏氏　郡诸生何才曾继妻，仕兀女。年二十八守节，抚夫侄为子成立。
　　王氏　陈维万妻，名月娘，能淑女。年二十八守节，抚子成立。
　　王氏　蔡朝辉妻。年二十四守节。无子，事舅姑孝，抚宗属为子成立。
　　郭氏　杨有沛妻。年二十六守节。无子，事舅姑孝，以夫侄为子，抚养成立。
　　李氏　官教谕谢允登继妻。年二十五夫殁于官，持丧归，守节。抚二子，次子玬诸生。
　　蔡氏　王祥士妻，名闻娘，吉淑女。年二十八守节。家贫，事舅姑孝，抚孤成立。
　　林氏　王道藩妻，凤祥女。年二十六守节，抚遗腹子成立。
　　刘氏　蔡可达妻。年二十六守节，事姑孝，抚二子成立。
　　曾氏　杜中山妻，知县符升女。年二十七守节，事舅及继姑孝，抚子成立。
　　汪氏　黄明炳妻，名报娘，进升女。年二十六守节，事舅姑孝，抚二子成立。长伯起，诸生。
　　周氏　黄启藻妻，成欣女。年二十三守节，事舅姑孝，抚幼子成立。
　　苏氏　邓锺傅妻。年二十守节，事姑孝，抚夫侄为子成立。
　　潘氏　黄统妻，南安潘君观女。年二十二守节，事舅姑孝，抚子成立。
　　黄氏　翁正芳妻，士捷女。年二十二守节，抚妾所生子。子殁，抚夫侄为子成立。
　　黄氏　洪世泗妻，道奎女。年二十一守节，事舅姑孝，抚幼孤成立。
　　陈氏　锺志祖妻，涌女。年二十四守节，事舅姑孝，抚二子成立。
　　蔡氏　汤日新妻，士敬女。年二十四守节，事舅姑孝，抚子仁轩。轩殁，复与媳庄氏抚孤。
　　庄氏　汤仁轩妻。青年守节，奉孀姑，抚子。
　　杨氏　颜光国妻。年二十五守节，事舅姑孝，抚二子成立。
　　林氏　黄奕骥妻，郡贡生飞凤女。年二十九守节，无子，抚嗣子成立。
　　庄氏　王廷兰妻，名琳娘，一观女。年十九守节，事姑孝，抚遗腹子成立。
　　王氏　李宗福妻。年二十二守节，事舅姑孝，抚子成立娶妇，子妇相继卒，氏复抚孙。
　　郑氏　王浚桧妻，景文女。年二十八守节，事姑孝，抚子成立。
　　黄氏　陈逊哲妻，名佳娘，南安监生志圣女。年二十三守节，抚幼孤成立。
　　黄氏　林元堤妻，名延娘。年二十四守节，事舅姑孝。抚二子成立。长子中茂监生，甫娶卒。
　　苏氏　监生林中茂妻。青年守节，奉孀姑守节。
　　黄氏　监生陈庭松妻，乞观女。年二十七守寡，妾梁氏同志抚二庶子成立。
　　梁氏　监生陈庭松妾，南安梁临观女。年二十六守节，与嫡黄氏抚二孤子成立。
　　林氏　吴应龙妻，名谨娘，士智女。年二十三守节，事姑孝，抚一子继殇，复抚嗣子成立。
　　杨氏　陈子渊妻。年二十五守节，
 
　　●卷之六十二　列女志【节孝之二】

　　陈氏　林仕义妻。年二十八，夫殁，苦节自贞，抚二子成立。年七十五卒。生员叶垂青举报。
　　刘氏　王廷辉妻。年二十五，夫殁，矢志守节。卒年三十五。生员柯惠畴报。
　　陈氏　儒士柯连科妻。年二十八守节，矢志柏舟，抚子成立。卒年四十一。子惠畴，诸生。廪生庄树本举报。
　　卓氏　吴朝普妻。年二十七，夫殁，孝事舅姑，抚儿成立。卒年八十五。生员吴其昌报。
　　倪氏　颜大瑚妻。年二十八，夫殁，矢志守节，抚子成立。卒年八十六。生员颜高标报。
　　张氏　王端修妻。年二十而寡，励志孀居，矢盟金石。卒年七十一。生员王经纶举报。
　　林氏　张世荷妻。年二十六，夫殁，守节。卒年六十四。廪生张梯举报。
　　施氏　尤楚观妻。年二十五，夫殁，遗腹生男，抚养成立。卒年七十。廪生尤逊恭举报。
　　杨氏　儒士张国甫妻。年二十六，夫殁，矢志守节，始终不二。年六十卒。廪生张梯报。
　　王氏　庄为琏妻。年二十二而寡，孝事舅姑，抚孤成立。年八十卒。廪生庄朗然举报。
　　萧氏　兵丁戴待膀妻。年二十八而寡，孝养翁姑，抚嗣成立。年七十卒。生员蔡贻谋举报。
　　庄氏　蔡佐观妻。年三十，夫殁，孝事舅姑，抚养嗣儿。卒年七十二。生员蔡贻谋举报。张氏　蔡开观妻。年十六，夫殁，矢志守节。卒年五十七。生员黄朗高报。
　　李氏　名引娘，张启贶妻。年二十八，夫殁，矢志守节，抚孤成立。卒年六十六。廪生张梯报
　　陈氏　名金娘，张道团妻。年十九，夫殁，遗腹四月，矢志靡他，幸生男，抚育成立。卒年五十。廪生张梯举报。
　　王氏　儒士朱端居妻。年三十，夫殁，矢志守节。卒年五十。廪生尤逊恭报。
　　史氏　尚书初岳女，廪生陈毓骥妻。二十四而寡，孝翁姑抚嗣子。年八十一卒。子辰枢，诸生。举人陈时昌举驾
　　傅氏　儒士朱奕簪妻。年二十九岁，夫殁，孝事舅姑，抚子成立。年七十九岁而卒。孙超，举人，知县；曾孙翔凤、鸿志、行，元孙翘楚，并诸生。举人朱河举报。
　　曹氏　儒士曾道恩妻。年二十七岁而寡，孝事舅姑，抚子成名。卒年六十六。子昌言，举人、教谕。训导林杏举报。
　　叶氏　名乃娟，林华世妻。年二十四寡守，上事翁姑至孝，下抚孤儿，甫十四而夭，抱养一子，二十又殀。迨翁姑殁后，归养母家，艰难万状，矢志不渝，盖节之苦者。卒年八十一。举人叶日春举报。
　　黄氏　儒士苏授泗妻。年二十六而寡，孝事舅姑，抚养遗腹子成立。卒年七十六岁。子崧，举人。举人柯亭举报。
　　苏氏　儒士庄允甲妻。年二十七而寡，孝事翁姑，养子成立。年五十三而卒。举人陈庆镛举报。
　　郭氏　纪嘉言妻。二十四寡守，上事舅姑至孝，下抚嗣子成立。年四十六岁卒。举人纪舜俞举报。
　　杨氏　林元贺妻。年二十八，夫殁，矢志柏舟，抚孤成立。卒年八十九。举人林世贤举报。
　　吴氏　儒士郑嘉同妻。年二十七而寡，孝事舅姑，和九训子。卒年四十七。举人叶日春举报。
　　郑氏　儒士王佳肇妻。年二十四而寡，勤俭孝慈，抚育三子成立。卒年七十六。训导王其馨举报。
　　苏氏　儒士陈浚和妻。年二十二而寡，孝事嫡庶两姑，抚遗腹子遗哲婚娶成立，后子早殁，与寡媳同抚幼孙。卒年六十四。举人陈鸿翥举报。
　　苏氏　陈遗哲之妻。年三十而寡，上事孀姑至孝，下抚三子成立。卒年八十四。一门双节，姑媳相依，郡绅士多为诗嘉之。举人陈鸿翥举报。
　　吴氏　黏德榛妻。年二十二，夫殁，矢志守节，抚育儿孙。年六十七卒。子奕烺，诸生。教职薛庆镛举报。
　　柯氏　儒士张喜观妻。年二十四寡守，孝事翁姑，抚养儿女。年四十四卒。举人柯亭举报。
　　蔡氏　张耀楼妻。年二十而寡，仅遗一女。氏贞洁自守，勤织纴，孝舅姑，抚育嗣子成立。年五十九卒。举人陈鸿炳举报。
　　龚氏　林廷宇妻。年二十四而寡，遗孤在抱，抚养成人。后子早殀，其媳董氏亦矢志守节，与姑共抚孤孙。龚氏年六十四卒，董氏早殁。举人林世贤举报。
　　苏氏　赠儒林郎黄植明妻。年二十二寡守，上事舅姑，下抚儿子。卒年五十。以子执玉，封太安人。训导黄清和举报。
　　锺氏　陈于随妻。年十六归于随，十七而寡，家贫勤女红，抚遗腹子成立。卒年五十五。举人陈庆镛举报。
　　陈氏　胡鸿开妻。二十二岁而寡，矢志柏舟，教子成立。卒年六十五。生员叶垂青举报。
　　林氏　黄钟表妻。年二十三寡守，孝事舅姑，抚遗孤八岁而夭，复抚嗣子成立。卒年七十四。举人黄锦章举报。
　　蔡氏　黄清觉妻。年二十，夫殁，矢志苦节，孝事舅姑，抚嗣子成立。卒年六十二。训导黄清和举报。
　　丁氏　儒士王扬宾妻。扬宾少力学，以劳疾卒。氏年二十九，善事舅姑，教督儿子，终身不衰。乡士大夫皆为诗嘉之，卒年七十三，子科元，国学生。生员王翀举报。
　　郭氏　黄迁善妻。年二十九而寡，孝奉舅姑，勤女红，抚孤成立。卒年八十一。训导黄清和举报。
　　纪氏　名淑娘，林亨拔妻。十八于归，二十一岁寡守，事老姑至孝，抚孤子成立。卒年七十三。生员林近思举报。
　　陈氏　黄树千妻。年三十而寡，矢志苦节，抚孤成立。年六十五而卒。训导黄清和举报。
　　吴氏　庠生黄槐生娶。年三十而寡，孝事老姑，抚养幼儿。年六十六而卒。训导黄清和举报。
　　黄氏　洪文温妻。年十八嫁，十九而寡，遗孤甫四月，苦节自贞。抚之成立。卒年六十岁。生员洪元吉举报。
　　王氏　庠生陈鸿举妻。年二十五，夫殁。家贫，勤女红以抚幼子。卒年五十九。举人陈庆镛举报。
　　蔡氏　名柔娘，儒士王联赞妻。年二十四，夫殁，才育一男一女，不踰月老翁继殁，哀毁中悉能尽礼。姑老子幼，奉养教育，备极艰辛。年八十二卒。生员王式金举报。
　　郭氏　施华宇妻。二十六岁寡守，矢志柏舟，抚孤成立。卒年七十三岁。生员施应遇举报。
　　洪氏　名苎娘，林刚岳继妻。二十八，夫殁，事翁姑，鞠幼子，方受室而殀。家计萧条，冰霜益励，复抚幼孙成立。卒年九十。武举林廷凤举报。
　　何氏　名乖娘，儒士王科喜妻。年二十八，夫殁，事姑孝养尽礼，生一子抚养长成。卒年五十三。生员王式金报。
　　庄氏　尤鸣登妻。年二十七，夫殁，矢志守节，抚遗腹子成立。卒年八十三。廪生尤逊恭报。
　　邱氏　郭缵全妻。年十九寡守，上事舅姑，下抚儿子成立。卒年九十。生员郭逢恩举报。
　　颜氏　名艮世，叶魁龙妻。年二十五，夫殁，孝事翁姑，子甫周岁，抚养成立。年六十一卒。举人叶日春举报。
　　杨氏　陈忝志妻。年二十二寡守，孝事老姑，抚养嗣子。卒年八十二。嗣子经纶，武举人。举人黄步瀛举报。
　　黄氏　监生王世统妾。年二十四而寡，事姑以孝，事嫡以诚，鞠育遗孤，子殁复抚孙成立。年七十六卒。举人黏金榜举报。
　　唐氏　杨礼妻。年二十九寡守，上事老姑，下抚幼儿，零丁孤苦，矢志靡他。年七十九卒。廪生萧汉才举报。
　　史氏　庠生陈鼎琬妻。年二十二而寡，矢志守贞，抚子成立。卒年四十有八。举人陈时昌举报。何氏　名兑娘，儒士廖兆西妻。年二十一寡守，孝事舅姑，抚养嗣子。年三十有八卒。生员杨蔚然举报。
　　张氏　曾舒帷妻。年二十而寡，矢志柏舟，教养孤儿。年六十四卒。廪生徐扬言举报。
　　蔡氏　庠生曾鸣凤妻。年二十八而寡，孝事舅姑，抚育儿子。卒年五十三。子绳芳、绳芬，诸生。生员陈鼎铭举报。
　　林氏　贡生林时清女，儒士王元石妻。年二十二寡守，孝舅姑，抚孤子。卒年三十三岁。举人黏金榜举报。
　　庄氏　颜飘香妻。年二十一而寡，家贫，矢志柏舟，抚二子成立。年五十而卒。教职薛庆镛举报。
　　周氏　儒士萧汉贤妻。年二十三而寡，孝事舅姑，抚育幼儿。年三十二卒。廪生萧汉才报。
　　王氏　林文澜妻。年二十三而寡，孝事祖母、翁姑，抚育嗣子。年四十五卒。生员蔡琼芝举报。
　　陈氏　监生吴元琛妻。年二十九而寡，孝事舅姑，抚遗腹子成立。卒年七十。子世崇，职员。生员陈毓腾举报。
　　苏氏　伯英敏妻。年二十一，夫殁，誓不欲生，念老姑在堂，呱呱就乳，矢志孀守，备尝艰辛。年三十卒。生员黄士锦举报。
　　王氏　陈心奉妻。年三十而寡，孝事老翁，抚教孤子。卒年七十六。生员黄青藜举报。
　　张氏　儒士陈朝阳妻。二十六岁寡守，家贫，十指女红事老姑，抚子成立。卒年六十一。生员林逢元举报。
　　林氏　张登轩妻。年二十六而寡，时子甫周岁，氏矢志孀居，十指劳作，抚养备至。年三十八卒。增生林炯峯报。
　　陈氏　太常寺卿大玠胞侄女，施鸿福妻。十七而寡，遗腹四月，抚养成立。年八十卒。子廷珪，诸生。生员施济报。
　　林氏　洪世荣妻。年二十九寡守，矢志坚贞，家贫括绒为业，孝祀祖先，抚子长成婚娶。年八十四卒。廪生萧汉才举报。
　　黏氏　黄家璋妻。年二十三寡守，孝事舅姑，丧祭尽诚，夫嫡长兄进士世德以次男学益继之，氏抚育成立。卒年七十一。生员黄朗高举报。
　　饶氏　陈元悉妻。二十九岁，夫殁，家贫矢志守贞，孝事老翁，抚育儿子。年六十一卒。生员蔡楠举报。
　　李氏　陈元忠妻。二十七岁寡守，孝事老姑，抚育儿孙。卒年六十有九。举人陈时昌举报
　　孙氏　陈文贵妻。二十四岁寡守，孝奉舅姑，抚育幼儿成立。八十一岁而卒。生员顾鸿儒举报。
　　黄氏　名坤娘，郭绍偕妻。二十九岁寡守，孝养老舅，抚二子成立。卒年四十岁。廪生尤逊恭举报。
　　杨氏　王交观妾。年二十八寡守，鞠育幼子谦良，未娶而卒，妇苏氏望门守节，姑媳相依，历尝苦况，复抚继孙成立。年七十三卒。举人黏金榜举报。
　　施氏　教授施国宝孙女，颜建观妻。二十九岁寡守，矢志柏舟，抚育儿子。年五十七而卒。生员施清江举报。
　　陈氏　伍世恭妻。年三十岁寡守，孝事舅姑，抚子成立。卒年四十四。举人庄可敬报。
　　蔡氏　施大聘妻。年二十九而寡，矢志靡他，抚养七岁孤儿，惟藉女红度食。年六十七卒。廪生施际唐举报。
　　田氏　监生陈大成妻。年二十七而寡，孝事老姑，抚育幼儿。年八十一而卒。生员陈鼎铭举报。
　　邱氏　儒士赵彦真妻。年二十三而寡，矢志柏舟，女红度日，上奉翁姑，下抚儿女。卒年七十三。生员邱耀琛报。
　　施氏　王世及妻。年二十四而寡，仰事瞽姑，抚育幼儿。年四十一而卒。生员施清江举报。
　　江氏　名妆娘，王嘉璇妻。年二十而寡，欲绝粒自经者数次，翁劝谕之，因矢志苦节，无子以夫弟之子为嗣。年二十八卒。廪生尤逊恭举报。
　　王氏　儒士林文起妻。年二十六而寡，孝事老姑，鞠育幼儿。卒年八十有五。生员林鹏高举报。
　　伯氏　黄思立妻。年二十三而寡，家贫，十指艰辛，上事舅姑，下抚儿女。年五十一卒。生员蔡楠举报。
　　张氏　训导张锡朋女，汪元赞妻。年二十七而寡，矢志孀守，抚子成立。年三十八卒。生员蔡廷鄂举报。
　　郑氏　林旋登妻。年二十而寡，孝事舅姑，抚养幼儿。年八十三卒。廪生郭荣光举报。
　　陈氏　施鸿楷妻。年二十二寡守，孝事舅姑，慈抚幼儿。年八十三而卒。生员施清江举报。
　　李氏　苏嵋妻。年二十六寡守，孝事舅姑，抚育儿子成立。长斋终老。卒年六十有八。生员顾鸿儒举报。
　　唐氏　苏绩辅妻。二十九岁寡守，事姑以孝，遗腹生一子士俊，抚养成立。卒年六十九。进士唐桂生为之传。元孙振元，举人；琼林，诸生。生员顾鸿儒举报。
　　蓝氏　陈顺观妻。年二十四而寡，矢志苦节，孝事舅姑，丧葬尽诚。卒年六十三。后嗣无传。廪生徐扬言举报。
　　陈氏　儒士蔡秉惇妻。二十八岁寡守，孝事舅姑，丧葬尽礼，教子以义方闻。年八十七卒。举人黏金榜报。
　　蔡氏　曾毓坦妻。年二十三寡守，孝事老姑，抚养孤儿。年五十六而卒。廪生吴云从举报。
　　曾氏　名贤娟，王锡愈妻。年十六而寡。孝事老姑，尽诚送终；育遗腹子婚娶成立。年五十六卒。举人谢长龄报。
　　万氏　蒋应铸妻。年二十九寡守，家贫，勤习女红，上事舅姑，委曲尽诚，下抚幼孤，教育兼尽。卒年七十二。生员蒋彩湖举报
　　黄氏　蒋阶僖妻。年二十二而寡，励志守节，甘受贫苦，事翁孝谨。遗孤四岁，抚养成人，不幸早殀，复抚二孙成立。卒年五十七。生员蒋彩湖举报。
　　蔡氏　黄质斋妻。十九岁寡守，家贫，孝事老姑，送终尽礼，抚教儿子备至。卒年四十四。生员薛楙棻举报。
　　李氏　蒋彩能妻。年二十七夫殁，氏痛不欲生，因念上有老姑在堂，下有幼儿甫生四月，坚守苦节，恬淡自励。卒年四十。生员王翀举报。
　　李氏　富廷璧妻。年二十八而寡，孝事舅姑，抚育幼儿成立。年六十卒。副贡林淳熙举报。
　　朱氏　蔡宗器妻。二十九岁，夫殁，孝事翁姑，抚养儿子。年七十二卒。生员黄时显举报。
　　陈氏　名进娘，曾应元妻。二十九岁，夫殁，矢志孀守，备历艰辛，抚二子成立。卒年七十九。生员曾国治报。
　　吴氏　名和娘，曾七元妻。二十四岁寡守，矢志柏舟，抚二子成立，与寡嫂陈氏，妯娌间毫无闲言。卒年四十四。一门双节，里党怜之。生员曾国治举报。
　　黄氏　吴元恩妻。年二十五寡守，孝事舅姑，抚孤成立。年五十二卒。生员吴春晖举报。
　　黄氏　郑廷高妻。年二十八寡守，矢志孀居，抚二子成立，十指作劳，苦节自贞。卒年七十二。增生林炯峯报。
　　庄氏　李成章妻。年二十九寡守，茹苦食贫，事舅姑孝敬，养儿子成立。年五十五而卒。生员杨师程举报。
　　颜氏　名省娘，蔡翼云妻。年二十六而寡，矢志柏舟，抚二子成立。年六十一而卒。生员陈鑑开举报。
　　许氏　洪斯瑞妻。年二十五寡守，孝事翁姑，抚养儿子。年五十八卒。生员许廷煌举报。
　　周氏　徐永观妻。年二十五寡守，矢志柏舟，抚养儿子。卒年六十四。生员蔡贻谋举报。
　　庄氏　名做娘，进士庄拔萃胞侄女。年二十归进士黄启骏次男屋世，二十八岁而寡，矢志柏舟，抚育幼孤早夭，以功兄虞世之三男继嗣。卒年四十三。生员王翀举报。
　　李氏　唐义斋妻。年二十六而寡，孝事舅姑，生二子：长婆生，完婚后，子妇俱殁；次景生，幼殇。抱养一孙，至十五岁亦殁。念祖宗坟茔，无人奉祀，不得已，再抱一子，抚养成人。年七十五卒。生员苏云炳举报。
　　陈氏　曾耀泉妻。年二十一而寡，家徒壁立，矢志靡他，抚养嗣子成立。年四十卒。生员林嘉树举报。
　　张氏　名淑娘，儒士王臣京妻。年二十九而寡。生三子，长子早夭，抚次子及季子成立，茹苦食贫，艰难万状。卒年七十五。生员王式金举报。
　　王氏　名邀娘，庄为琏妻。年二十二寡守，上养舅姑，下抚嗣子。卒年八十。生员王翀举报。
　　陈氏　儒士何维璘妻。年二十六而寡，服事翁姑，抚育孤儿。年八十卒。廪生何奕元举报。
　　连氏　名研娘，杨拱君妻。年二十三而寡，坚心守节，孝事舅姑。卒年四十五。生员蔡光国举报。
　　郑氏　名美娘，叶孝权妻。二十七岁而寡，只生二女，柏舟自矢，事舅姑能得欢心，立夫弟之次男为嗣，抚教成人。年六十卒。生员叶垂青举报。
　　蔡氏　名管娘，董和良妻。年二十八而寡，矢志孀守，抚子成立。卒年六十三。生员叶垂青举报。
　　史氏　董隆彰妻。二十三岁寡守，遗腹一男，抚育成人。年六十卒。生员叶垂青举报。
　　蔡氏　王士干妻。年二十二而寡，事姑尽孝，无亏妇道；养儿至慈，克称母仪。卒年八十三。教职王蓝田举报。
　　许氏　名谨娘，林维国妻。年三十而寡，家贫，躬亲女红度口，事百岁老姑至孝，抚孤子成立。年五十七卒。子宠生，太学生；孙必扬，诸生。生员林惠泉举报。
　　刘氏　董日华妻。年二十一而寡，孝事舅姑，抚养一子成立。卒年五十八。生员叶垂青举报。
　　陈氏　名满娘，举人陈为舟女，纪方辅妻。年二十二而寡，事翁姑至孝，抚孤子成立。年六十二卒。举人纪腾龙举报。
　　许氏　儒士叶赖侯妻。年二十五而寡，孝事舅姑，抚育儿子。卒年五十七。生员叶垂青报。
　　陈氏　董日谟妻。年二十三寡守，矢志柏舟，抚养一子成立。卒年五十一。生员叶垂青报。
　　蔡氏　周家绮妻。十八岁，夫殁，无子，以夫兄家髡之子见嗣；茹荼吃苦，纺绩终身，而孝养老姑，丧葬尽诚。卒年三十一。生员陈鼎铭举报。
　　林氏　名引娘，儒生李家瑶妻。年二十五，夫殁，矢志靡他，家贫孝事老翁，抚育嗣子。卒年四十三。生员林绍华举报。
　　侯氏　名素娘，林士祭妻。年二十八寡守，事舅姑以孝，抚孤子成立。卒年五十八。生员林惠泉举报。
　　黄氏　名益娘，洪章坡妻。年二十七而寡，柏舟自誓，一生苦节。年六十一卒。生员洪恩举报。
　　高氏　洪文石妻。二十七岁寡守，苦节自贞，抚孤成立。卒年四十三。生员洪光宇报。
　　林氏　名赶娘，监生纪腾煌妻。年二十八寡守，事老姑以孝，抚二子成立。卒年五十二。举人纪腾龙举报。
　　蔡氏　名益娘，林宏显妻。年二十六而寡，孝事老姑，抚孤子成立。卒年六十三。生员林毓英报。
　　郭氏　名凤娘，洪文迩妻。年二十四而寡，苦节自贞。卒年八十二。生员洪光宇举报。
　　苏氏　陈世琼妻。二十一岁寡守，矢志孀居，鞠子成立。卒年八十一。举人陈庆镛报。
　　洪氏　名珠娘，儒士陈肃元妻。年二十四而寡，孝事舅姑，抚养遗腹子成立。年五十三卒。生员陈炳椿报。
　　郭氏　名晏娘，施士秀妻。年二十二寡守，事翁姑孝，处妯娌和，抚养嗣子成立。卒年七十四。生员施玉律举报。
　　杨氏　名恬娘，丁祯祥妻。年三十而寡，生子灿来方两月，矢志抚育，艰难万状，长为拮据。婚娶后，灿来早夭，仅遗一孙，尚未周岁，复与妇抚教成立。卒年八十二。生员陈廷扬举报。
　　陈氏　名罕娘，丁灿来妻。年二十三岁，夫殁，痛不欲生，念孀姑在堂，幼孤在抱，十指拮据，孝顺抚育。年五十四卒。生员陈廷扬举报。
　　倪氏　名衫娘，蔡荣貌妻。年二十一岁而寡，祀祖先尽诚，抚遗孤成立。卒年六十三。生员蔡光国举报。
　　苏氏　名茧娘，蔡会观妻。年二十四，夫殁，无子女可依，归母家，食贫茹苦，矢志完贞。卒年九十。生员苏炳奎报。
　　李氏　儒士王联愿妻。年二十四，夫殁，遗一男一女方在襁褓，立志守节。一生缟服茹素，未尝见齿，孝养翁姑，悉循礼法，抚教儿女，俱底成立。卒年五十。生员王翀举报。
　　邱氏　名瑾娘，庄纯矩妻。年二十二而寡，家贫，孝顺舅姑，抚养儿子。年五十二而卒。生员庄肃躬举报。
　　黄氏　儒士王毓骥妻。年二十四而寡，孝事舅姑，抚育遗腹儿成立。年四十四卒。生员王式金举报。
　　杨氏　名岁娘，丁锡陶妻。年二十一而寡。于归时，锡陶沉病在床，氏亲调汤药，阅八月，夫殁，氏誓不他适。独养老姑，抚成嗣子，虽养飱不给，而节操益坚。迨姑殁，丧葬祭祀，更无缺礼。年七十二卒。生员丁豪举报。
　　丁氏　名全娘，儒士王联迩妻。年十八，夫殁，孝顺翁姑，未有生育，立二嗣，慈爱抚养，勤习女红度日。年七十三，无病而逝。子锦滋，国学生。生员王式金举报。
　　曾氏　名妹娘，施国模妻。年二十七寡守，子甫三岁，勤苦抚养，俾得成立，尤孝祀祖先。卒年八十一。生员施应望举报。
　　王氏　名素娘，蔡荣美妻。年二十四寡守，生一男未及三岁，零丁孤苦，抚养成人，上承宗祀。年六十八卒。生员蔡光国举报。
　　蔡氏　名壬娘，林起爽妻。年二十二岁而寡，孝事舅姑，抚养儿子。卒年七十二。生员李丕显举报。
　　林氏　陈仰观妻。年二十五寡守，事翁姑，诲子女，艰苦备尝，不渝其志。年四十卒。生员陈景清举报。
　　翁氏　施士墙妻。年二十五而寡，抚嗣子早殁，与孀媳同抚幼孙。卒年七十二。生员施应望举报。
　　陈氏　名存娘，儒士蔡元榜妻。年二十四，夫殁，矢志孀守，抚养孤子，不辞艰辛。年四十八卒。生员蔡光国举报。
　　柯氏　进士柯可楝女，郑清阁妻。二十七岁寡守，孝事老姑，抚养孤子。年六十三卒。生员黄春榜报。
　　庄氏　郑清关妻。年二十而寡，矢志柏舟，抚育嗣子成立。卒年五十。生员黄国馨报。
　　陈氏　林善顺妻。年二十三，夫殁，痛哭欲殒命者数次，念舅姑在堂隐忍延生，朝夕奉事维谨，后抚养嗣子成立。卒年六十五。生员朱世芳举报。
　　苏氏　黄灿瑶妻。年二十六而寡，孝事老姑，抚孤成立。年四十五卒。训导黄清和举报。
　　包氏　黄树颖妻。二十六岁寡守，事老姑，抚儿子。卒年五十四。子重光、槐生，俱入泮。槐生早殁，妻吴氏亦矢志孀守，盖一门双节云。训导黄清和举报。
　　江氏　黄光仁妻。年二十五而寡，孝事舅姑，抚养孤子。年四十卒。训导黄清和举报。
　　李氏　儒士何清瑞妻。年十八而寡，嗣子早殁，矢志贞守，孝事舅姑，始终无间。年四十七卒。廪生何奕元报。
　　叶氏　李宝盖妻。年三十而寡，家贫，女红度日，上事老姑，下抚一子成立。卒年七十岁。生员林光佩举报。
　　陈氏　儒士方辉江妻。年二十九而寡，事舅姑至孝，抚儿子成立。卒年六十有四。生员王金书举报。
　　顾氏　苏宗宜妻。年二十七而寡，矢志柏舟，抚孤成立。年八十卒。生员顾鸿儒举报。
　　许氏　吴秉忠妻。年二十五寡守，抚子景文早殀，姑媳相依，复抚孙成立。年七十三卒。生员黄廷杰报。
　　颜氏　金鼎逊妻。年二十而寡，逮事舅姑，葬祭尽诚，抚子成立。卒年五十有八。廪生徐扬言报。
　　曾氏　庠生连登坛妻。年三十而寡。奉事舅姑，备获欢心；抚养幼儿，训诲有方。卒年四十九。廪生萧汉才举报。
　　陈氏　蔡光保妻。年二十七而寡，事舅姑至孝，抚子际兰早殁，姑媳同守。卒年七十有九。生员蔡序镛举报。
　　黄氏　蔡际兰妻。年二十八寡守，上事孀姑，下抚孤儿。卒年八十有六。生员蔡序镛举报。
　　许氏　吴梦兰妻。年二十九而寡，家贫矢志守节，训子有方，至于成立。年四十七卒。生员张培宗报。
　　徐氏　儒士张耀世妻。年十八而寡，立志守节。姑病在床，奉侍汤药，丧葬悉尽其诚，抚夫弟及嗣子俱成立。年五十六卒。举人庄可敬举极。
　　林氏　名正娘，陈世法妻。年二十八而寡，矢志苦节，事姑抚子。年六十卒。廪生蔡瑢举报。
　　林氏　监生陈种琼妻。年二十九而寡，孝事舅姑，丧葬尽礼。卒年七十有七。举人黏金榜举报。
　　郭氏　监生陈种琚妻。二十八岁寡守，孝事翁姑，抚子成立。卒年四十六。子振铎，太学生。举人黏金榜举报。
　　谢氏　儒士陈文瑞妻。年二十八而寡，事翁姑以孝闻，抚子朝选早殁，姑媳同守。卒年七十三。生员郭懋修报。
　　万氏　蔡廷喜妻。年三十而寡，孝事老姑，能得欢心，抚育幼儿成立。年六十三卒。廪生吴云从举报。
　　萧氏　儒士陈德木妻。年二十八寡守，矢志抚孤。卒年七十二。生员许经举报。
　　趟氏　蔡必高妻。年二十二而寡，上事老姑，下抚幼儿。卒年五十六。生员邱耀琛举报。
　　蔡氏　林廷智妻。年三十而寡，矢志柏舟，孝事翁姑，抚孤儿成立。年五十四卒。举人林世贤举报。
　　吴氏　儒士王重缙妾。年二十二寡守，誓死抚孤成立，守贫安命，困苦自甘。殁年八十一。训导王其馨举报。
　　黄氏　儒士王嘉义妻。年十七，夫殁，孝事舅姑，抚养嗣子成立。年二十七卒。举人陈鸿翥举报。
　　吴氏　廪生柯中阳妻。年二十七而寡，上事舅姑，下抚幼孤。长子婚娶成人，相继而殁，次子幼殇，仅遗一孙又殀。夫弟梅溪，悯其苦节，以嫡子兼嗣之。年五十四卒。嗣子亭，举人。廪生庄树木举报。
　　蔡氏　纪盛苏妻。年二十，夫殁，家贫纺织度日，事舅姑以孝，遗腹一子，抚育成人。卒年六十四。举人纪舜俞报。
　　王氏　郑九世妻。年二十二而寡，矢志柏舟，抚嗣子云章成立。卒年七十七。廪生蔡瑢举报。
　　李氏　庠生吴芳妻。年二十九而寡，孝事舅姑，抚儿孙成立。年六十而卒。廪生林炜举报。
　　杨氏　名莺姬，郭世修妻。二十一岁寡守，孝养老姑，丧葬尽礼，追腹生男，抚育成立。卒年五十七。生员郭玉英举报。
　　田氏　岁贡绍荆女，儒士黄致千妻。二十四岁寡守，孝事舅姑，抚教嗣子成立。年八十五卒。生员黄光昌举报。
　　徐氏　王果亭妻。年二十五而寡，矢志柏舟，抚养孤子。卒年六十有八。生员林士钊举报。
　　杨氏　张国甫妻。二十六岁寡守，孝事舅姑，抚育幼儿。卒年六十八。生员吴云从举报。
　　林氏　监生何永升妻。年三十而寡，上事舅姑，下抚孤子。卒年六十三。武生何鹏飞举报。
　　薛氏　邱理谅妻。年二十九，夫殁，柏舟自矢，孝翁姑，抚儿子成立。卒年四十三。贡生薛中举报。
　　蔡氏　叶志山妻。年二十三寡守，孝事舅姑，抚养幼子。年五十七卒。生员薛徽举报。
　　曾氏　叶时焕妻。年二十三而寡，孝事老姑，抚养二女。年四十一卒。训导林杏举报。
　　陈氏　儒士朱国梁妻。年二十二寡守，家贫纺织度生，上事舅姑，下抚遗腹子成人。年三十四卒。生员朱学溪举报。
　　吴氏　庠生何逊妻。年二十八，夫殁，孝事翁姑，抚育孤子。年七十五卒。武生何鹏飞举报。
　　薛氏　黄申观妻。年三十而寡，事舅姑至孝，抚育儿子成立。年六十九卒。教职薛庆镛报。
　　施氏　林廷寮妻。年二十一寡守。时舅姑在堂，氏纺织以供甘旨；儿子在抱，抚养成立。卒年七十五。举人林世贤举报。
　　郑氏　苏日贵妻。年二十八，夫殁，家贫寄食外家，抚孤子成立。卒年五十六。廪生郑世宽举报。
　　王氏　吴有偕妻。年二十九而寡，十指艰辛，抚孤子成立。卒年四十二。廪生郑世宽举报。
　　吴氏　儒士何耻胡妻。年十九夫殁，矢志柏舟，抚育孤儿。卒年二十八。廪生吴凤仪举报。
　　蔡氏　国学生薛彝珩妻。年二十三而寡，上事舅姑，下抚儿子。年四十一卒。贡生薛中举报。
　　杨氏　艾子贵妻。年二十九而寡，孝事翁姑，丧葬尽诚，抚幼孤长成，为之婚娶。后儿媳双亡，复抚幼孙成立。年六十八卒。生员杨云裳举报。
　　黄氏　林廷超妻。年二十八而寡，矢志坚贞，抚养遗孤成立。卒年六十二。举人林世贤报。
　　陈氏　薛彝吉妻。年三十而寡，上事舅姑，下抚儿子。年六十八卒。生员薛楙棻举报。
　　陈氏　监生徐超育妻。年十九寡守，上事舅姑，下抚幼子。年六十二卒。廪生徐扬言举报。
　　蔡氏　薛彝章妻。年二十九而寡，矢志柏舟，抚养儿子。卒年五十。生员薛徽举报。
　　吴氏　郑锺得妻。年二十四岁寡守，翁姑在堂，孝事维谨，孤儿在抱，抚育成立。年六十五卒。生员黄景彤举报。
　　林氏　施枢日妻。二十三而寡，顺事翁姑，勤织女红，抚育遗孤。卒年六十四。生员林绍英举报。
　　刘氏　儒士吴思日妻。年十九，夫殁，矢志坚贞，遗孤在腹，教养成立。年五十二卒。生员林嘉树举报。
　　郭氏　薛彝蝶妻。年二十九寡守，孝事舅姑，抚养儿子。卒年六十六。生员薛安澜报。
　　王氏　邱士义妻。年二十九而寡，孝顺翁姑，抚育二孤。次子幼殇，长子时祥娶媳林氏，越数年祥殁。媳以烈自经，遗幼孙在抱，氏抚育之，复早殀。氏年八十四卒。生员陈廷飏举报。
　　王氏　吴圭长妻。年十八，夫殁，矢志柏舟，抱一子抚养成人。年六十九卒。廪生吴德地报。
　　黄氏　李如贱妻。年二十九而寡，孝事老姑，抚养嗣子成立。卒年七十九。生员王翀举报。
　　李氏　儒士王联诰妻。年二十岁，夫殁，遗腹两月，生男维莪，更置一嗣名维蔚，慈爱抚养。后维蔚婚娶后而殁，氏与寡媳共抚嗣孙。年四十五卒。生员王式金举报。
　　丁氏　王维蔚妻。年二十三而寡，茹荼饮苦，立誓守节，上事孀姑至孝，下抚幼子成立。年六十卒，盖一门双节云。生员王式金举报。
　　林氏　名丑娘，吴挺怑妻。年二十五，夫殁，矢志孀守，抚养幼儿，孝事老姑，节操无亏。卒年六十七。廪生吴德地举报。
　　曾氏　庄大踏妻。年十九而寡。无子，仅遗一女。父母欲夺其志，氏啮指誓天，矢志孀守。家贫织纴度活，母女相依，零丁孤苦，终无怨言，抚嗣子成立。卒年五十有二。生员王翀举报。
　　赖氏　名荫娘，王季灶妻。年二十九而寡，孝事舅姑，抚养遗孤成立。卒年六十有五。生员王式金举报。
　　黄氏　余必恩妻。二十八岁而寡，矢志柏舟，坚守不怠，孝事舅姑，鞠育子女，恩义兼尽。卒年六十七。廪生尤逊恭举报。
　　吴氏　名燕娘，纪为吉妾。年二十五，夫殁。无子，其嫡迫令改适，氏不从。强嫁之，婚夕，氏着男衣逃出，迷途忽见前途火光，望火归家。入门泣谓其嫡曰：“妾愿死不愿嫁。”嫡亦悔悟，以次子嗣之。氏食贫茹苦，终身不渝。卒年八十七。举人纪舜俞举报。
　　徐氏　陈彩观妻。年二十五，夫殁，孝事翁姑，苦节自贞。年五十六卒。生员陈昌言举报。
　　薛氏　儒士黄祈岳妻。年二十七，夫殁，遗二幼孤，茹荼啖辛，孝事老姑，苦抚幼儿。年六十卒。生员黄朗高举报。
　　高氏　庠生李温高妾。二十三岁，夫殁，矢志孀居，与嫡陈氏抚继嗣成立。后子早夭，夫侄堂重其节义，养之终老。卒年七十三。生员李炳煌举报。
　　刘氏　薛彝韬妻。年二十七寡守，上事翁姑，下抚孤子。卒年四十有九。生员薛徽举报。
　　王氏　薛彝昆妻。年二十七而寡，矢志守节，上事翁姑，下抚孤子。卒年五十五。生员薛步青举报。
　　欧阳氏　杨宗枝妻。年二十三寡守，矢志柏舟，孝事老姑，抚孤儿成立。卒年四十七。举人纪舜俞举报。
　　黄氏　儒士林再世妻。年二十九，夫殁，欲以身殉，念孤儿无托，苦志孀守，孝祀祖先，抚子安国成人，为之婚娶。未几安国殁，勉妇共守冰玉，百倍艰辛，不渝其志。卒年六十五。生员林嘉淞报。
　　黄氏　儒士林安国妻。年二十三寡守，遗一男甫三岁，哭夫之恸，死而复苏，姑劝谕之，乃忍泪吞声，苦节自贞。上事孀姑，丧葬尽礼；下抚孤儿，鞠育成立。卒年七十九。生员林嘉淞举报。
　　林氏　武生周尚通妾。年三十而寡，勤俭守家，抚孤成立。卒年五十有六。生员倪逢春举报。
　　王氏　薛训算妻。年二十五而寡，孝事舅姑，抚养儿子。年五十有二卒。生员薛作舟举报。
　　陈氏　儒士黄德邦妻。二十七岁而寡，矢志柏舟，抚孤成立。年五十九卒。廪生吴梦登报。
　　穆氏　韦国宝妻。年二十九而寡，上事舅姑，下抚孤儿。卒年六十九。生旦薛徽举报。
　　陈氏　张维节妻。年三十而寡，孝事舅姑，抚育嗣子。家贫，矢志不渝。尝有邻媪讽之改适，氏正容斥之曰：“励我贞，完我节，求无忝亡人于地下耳。”年八十三卒。生员张绍澄报。
　　林氏　谢登世妻。年十九，夫殁，孝事舅姑，抚养孤儿复早殁。年四三八卒。监生薛嵩龄举报。
　　黄氏　张圣恩妻。年三十而寡，事翁姑、寡婶尽诫致敬，抚孤子长成。卒年七十五。生员张绍澄举报。
　　洪氏　儒士郭缵厚妻。年二十四，夫殁，生一子甫周岁，氏守节抚孤，长为婚娶，家计皆出自纺织。卒年八十七。生员郭朝贵举报。
　　李氏　郭缵外妻。年二十三而寡，守节抚孤，至于成立。细行克谨，恬静性成。卒年六十有八。廪生郭光华举报。
　　苏氏　朱诰良妻。年二十一寡守，孝事舅姑，抚养儿子。年四十九卒。举人黄良昌举报。
　　陈氏　郭仕测妻。年二十九而寡，敬事老姑，鞠子成立。卒年五十有一。廪生郭光华举报。
　　黄氏　薛训聘妻。年二十二而寡，上事舅姑，下抚儿子。卒年五十有四。生员薛步青举报。
　　李氏　名惜娘，王克崖妻。年十九，夫殁，痛哭欲以身殉，念舅姑在堂，勉强支持。无子，置嗣抚养，至于成立。家极贫困，自食糠粃，以稻粱奉舅姑，迨殁，丧葬尽礼，人称孝妇。卒年五十有七。生员李昌期报。
　　纪氏　朱宽良妻。年二十七寡守，家贫勤女红度活，事老姑，抚儿女成立。卒年八十有二。举人黄良昌举报。
　　林氏　王柄院妻。年二十二，夫殁。遗腹生女，痛不欲生，翁姑劝谕，为立嗣子，氏抚养成人。年七十五卒。生员王鸿谟举报。
　　陈氏　儒士柯密庭妻。年二十七岁寡守，事舅姑至孝，抚儿女成立。卒年六十三。生员柯淇芳举报。
　　王氏　林士占妻。年二十九而寡，孝事老姑，抚养二子，及长俱殁，复抚二孙成立。卒年六十四。生员黄青藜报。
　　蔡氏　薛志璐妻。年二十八而寡，上事老舅，下抚幼儿。卒年五十四。生员薛作舟举报。
　　蔡氏　儒士柯砥芳妻。年三十而寡，孝顺翁姑，训子成立。卒年四十六。生员柯淇芳举报。
　　胡氏　郭光旦妻。年二十八，夫殁，矢志孀居，抚孤成立。卒年五十五。生员郭书绅举报。
　　庄氏　儒士柯应抡妻。年二十六而寡，事姑至孝，抚子成立。卒年六十七。生员柯淇芳举报。
　　黄氏　诸生黄丹图女，林班仲妻。年二十九，夫殁，矢志守节，孝事舅姑，悯育孤子，舅家极穷苦，女红度活。卒年六十七。训导林杏举报。
　　洪氏　名劝娘，王君绍妻。年三十而寡，孝事舅姑，抚育三子。后长男子甘早殁，复与寡媳共抚嗣孙。年八十八而卒。生员李昌期举报。
　　洪氏　名店娘，王子甘妻。年十八，夫殁，无子，矢志靡他，上事孀姑，以夫弟子纯之子为嗣，抚育成人。年四十七而卒。盖一门双节云。生员李昌期举报。
　　黄氏　郭宗快妻。年三十而寡，孝事舅姑，抚子成立。年五十七卒。生员郭书绅举报。
　　王氏　朱边来妻。年二十二寡守，矢志柏舟，贫苦自甘。卒年五十。举人黄良昌举报。
　　陈氏　儒士黄伯夏妻。年二十一而寡，计于归至夫殁，仅七十余日。氏誓不他适，事舅姑以孝闻，抚子以夫弟次子为嗣，抚养成立。卒年六十八。举人黄良昌举报。
　　龚氏　郭宗栋妻。年二十五而寡，性和而静，节坚不易，家贫无助，子殀复养一孙成立。卒年六十五。廪生郭光华举报。
　　曾氏　张文恕妻。年二十九寡守，孝顺老姑，抚教儿子成立。卒年五十三。生员张贵遇举报。
　　林氏　名炁娘，谢重麟妻。年二十九而寡，孝事舅姑，抚成二子。卒年七十三，副贡黄子固举报。
　　施氏　郭光徙妻。年十九而寡，孝事舅姑，抚育孤儿。卒年六十七。生员郭书绅举报。
　　林氏　名荫娘，儒生黄文耻妻。年二十，夫殁，遗腹生男，矢志坚贞，孝事舅姑，抚孤成立。卒年八十。举人黄良昌举报。
　　倪氏　薛奎章妻。年二十七寡守，上事老姑，下抚幼儿。卒年七十五。生员薛安澜举报。
　　蔡氏　儒士薛大成妻。年二十五寡守，上事舅姑尽职，下养孤儿成立。卒年四十五。生员薛中举报。
　　王氏　纪隆纲妻。年二十九岁而寡，事老姑尽孝，抚二子成立。卒年六十。举人纪舜俞举报。
　　丁氏　名哖娘，儒士柯允进妻。二十六岁，夫殁，矢志柏舟，抚孤成立。年六十四卒。监生柯邦彝举报。
　　柯氏　儒士丁箓竹妻。二十二岁，夫殁。无子，矢志柏舟，事舅姑孝敬尽礼，养一子成立。卒年六十四。举人黄良昌举报。
　　李氏　郭缵鹏妻。年二十九岁而寡，鞠育幼孤，耄年见诸孙成立。卒年八十四。廪生郭光华报。
　　杨氏　名骞娘，柯允通妻。二十六岁寡守，矢志柏舟，抚儿成立。年四十五卒。监生柯邦彝举报。
　　黄氏　庠生张汀妻。年二十一，夫殁，事翁姑克尽妇道，抚育儿孙，俱底成立。卒年七十六。孙奎煌，庠生。生员张贯遇举报。
　　陈氏　郭纯良妻。二十一岁夫殁，生长子甫三岁，次子遗腹逾月，氏甘心守节，敬事舅姑，抚孤成立。家教严肃，子好不敢越尺寸。年五十三卒。后子孙俱贵显。廪生郭光华报。
　　苏氏　丁清时妻。年二十八寡守，孝事舅姑，抚育孤儿，后子孙林立。年六十二卒。举人黄良昌举报。
　　施氏　儒士王志端妻。年二十九而寡。家贫，矢志苦节，昼夜纺织，以供饘粥。侍姑病，衣不解带，抚六岁孤儿成立。卒年七十。孙麟祥、麟振，并诸生。生员王鸿谟举报。
　　吴氏　陈益世妻。二十二岁寡守，矢志柏舟，抚孤成立。年四十五卒。监生薛嵩龄举报。
　　吴氏　郭缤由妻。年二十八而寡。家极贫苦，鞠育幼孤至娶妇，于殀。与妇共守一孙成立。卒年七十一。廪生郭光华举报。
　　林氏　廪生张齿德妻。年三十，子殁。时夫弟世德复相继卒，弟妇陈氏遗腹生女，氏命次子为陈氏嗣，妯娌孀居，女红度日奉养翁姑，始终尽礼。年七十七卒。生员张绍澄报。陈氏　庠生张世德妻。年二十三，夫殁，与寡嫂奉翁姑，抚嗣子，教督成人。卒年六十有四。生员张绍澄举报。
　　吴氏　薛光海妻。年二十三而寡，孝事舅姑，抚养儿子。年五十六卒。生员薛徽举报。
　　江氏　薛璧会妻。年二十四，夫殁，孝奉翁姑，抚育孤儿。卒年五十有二。生员薛楙棻举报。
　　吴氏　儒士黄良和妻。年二十而寡，上事舅姑，下抚儿子。卒年八十二。举人黄良昌举报。
　　洪氏　郭瑞茂妻，年二十八，夫殁，甘心守节，养一子成立。年五十六卒。生员郭朝贵举报。
　　石氏　王廷枨妾。年二十三而寡，矢志柏舟，抚子成立。卒年七十二。子克中，庠生。生员王鸿谟举报。
　　吴氏　朱朝豹妻。于归数月，夫殁。氏年十六，矢志靡他，事舅姑以孝称。年五十六卒。举人黄良昌举报。
　　李氏　陈墀继之妻。年二十七，夫殁。家贫，女红度活，继嗣成立。卒年七十有三。生员李昌邦举报。
　　田氏　郭仕须妻。二十九岁而寡，上事翁姑，下抚儿子。卒年六十八。生员郭书绅报。
　　魏氏　朱趋白妻。年二十三，夫殁，矢志苦节，孝事翁姑。卒年七十。举人黄良昌举报。
　　杨氏　王孙裔妻。年二十八，夫殁。无子，夫弟孙袂以子继之。后夫弟相继卒，氏与弟妇苏氏苦志孀守，共奉老姑，昼夜纺织，共抚孤儿。年七十九卒。生员王鸿谟报。
　　林氏　郭宗讴妻。年二十九而寡，柏舟自誓，以夫胞侄为己子，抚养成立。卒年七十三。孙景澄，诸生。增生郭兆祥举报。
　　王氏　儒士吴敬修妻。年二十四，夫殁，矢志不渝，抚嗣成立。卒年六十。举人黏金榜举报。
　　庄氏　黄清鞭妻。年二十六而寡，矢志孀守，遗孤早殁，复以侄为嗣，抚之成立。卒年七十八。训导黄邦翰举报。
　　何氏　黄绳炽妻。年二十八，夫殁，矢志柏舟，遗下一孤早殀，穷嫠苦节。卒年八十七。生员何奕贤报。
　　李氏　张天孕继妻。年三十而寡，孝嫡、庶二姑，抚育儿子成立。卒年五十有五。生员张贵遇举报。
　　陈氏　儒士蔡宗■〈日上永下〉妻。年十八寡守，孝事老姑，抚嗣成立。年五十卒。举人黏金榜举报。
　　林氏　监生柯连芳妻。年二十八，夫殁，事姑至孝，训子严谨有方。卒年四十五。举人柯亭举报。
　　孙氏　名转娘，郭宗然妻。归宗然未踰月而寡，年二十二，氏矢志靡他，家贫勤纺织，抚继嗣成立。年八十卒。廪生郭光华举报。
　　曾氏　儒士贾伯赐妻。年二十一而寡，苦心守节，家贫，十指艰辛，抚养儿子成立。卒年八十二。举人黄良昌报。
　　纪氏　儒士黄青山妻。年二十三，夫殁，孝顺舅姑，抚子晃世娶媳李氏而夭，姑媳相依，同心苦节。年六十九卒。举人黄良昌举报。
　　吴氏　郭宗操妻。年二十九，夫殁，上事老姑，下抚幼子，艰苦万状。姑病，家贫无措，往外家借贷，欲供药饵之需。途遇大雨，漂死溪流。年四十六。闻者伤之。廪生郭光华报。
　　洪氏　郭缵燕妻。年二十四，夫殁，立志守节，孝养翁姑，鞠育儿子。年六十一卒。廪生郭光华举报。
　　林氏　儒士丁伯和妻。年二十一寡守，孝事舅姑，抚养孤儿，终身不怠，子孙皆成立。年八十二卒。举人黄良昌举报。
　　安氏　儒士张盘珠妻。年二十六而寡，孝事老姑，抚养孤子。卒年五十八。生员张绍澄举报。
　　张氏　郭宗山妻。年二十九，夫殁，生一子尚幼，守节抚孤，后子早夭，复养一子成立。卒年八十一。廪生郭光华举报。
　　庄氏　丁承骥妻。年二十二而寡，孝事舅姑，抚育孤儿成立。年五十卒。举人黄良昌举报。
　　陈氏　儒士丁天佑妻。年二十八而寡，孝事舅姑，抚育孤子成立。卒年五十。举人黄良昌举报。
　　施氏　名饬娘，黄渊印妻。年二十一，夫殁，闻讣痛哭守孤。年六十而卒。生员林绍华举报。
　　谢氏　名巧娘，黄朝鲍妻。年二十九，夫殁，矢志坚贞，抚孤成立。卒年七十四。生员林绍华举报。
　　陈氏　吴希瑙妻。年二十一而寡，事舅姑，抚嗣成立。年五十六而卒。举人黏金榜举报。
　　庄氏　儒士黄蒲良妻。年二十三，夫殁，矢志柏舟，抚儿成立。卒年七十一。举人黄良昌举报。
　　范氏　名炳娘，安溪教谕范学洙长女，吴志逵妻。二十九而寡。家贫，矢志不二，抚两孤，拮据鞠育，艰苦万状，幸底成立。年六十八卒。教授林宗懋赠匾曰“松筠拟操”。生员吴希达报。
　　王氏　儒士张祥麟妻。年二十九而寡，孝事老姑，抚儿成立。年七十卒。生员张贯遇举报。
　　范氏　教谕范学洙次女，吴学淑妻。年二十三，夫殁，未有子，氏闻讣衷痛，欲以身殉。时舅姑尚在，勉以事亲立孤，氏茹痛从命，昼夜纺织，以供甘旨。后舅姑殁，丧葬如礼，抚嗣孤，教诲成立。卒年六十有七。教授林宗懋赠匾曰“志凛冰霜”。生员吴希达举报。
　　杨氏　朱苏老妻。年二十一而寡，遗腹八月生男，抚育成人，孝事翁姑。卒年五十有三。举人黄良昌举报。
　　蔡氏　儒士丁麟檀妻。年二十而寡，无子，以伯兄之次子为嗣，抚育成立，孝事舅姑。卒年五十二。生员丁绍宗举报。
　　郭氏　朱帖观妻。年十六而寡，孝事舅姑，遗腹三月生男，抚育成人。卒年六十。举人黄良昌举报。
　　吴氏　黄芸亭妻。年二十三于归时，夫病在床，翁姑爱子心切，为之成礼，实未完聚，未一月，夫殁，氏矢志守节，孝事翁姑，抚嗣子成立。年五十四卒。举人黄良昌报。
　　蔡氏　儒士王炳榛妻。十九岁，夫殁，抚养遗腹子早夭，氏日夜哀痛，竟以疾卒，年仅三十。复〔二〕夫弟凤文复以长子为之嗣，今已成立。男孙二，皆业儒。生员王以仁报。
　　吴氏　儒士王炳銮妻。年二十四而寡，孝老姑，抚幼儿。卒年五十六。生员王毓英报。
　　蔡氏　儒士张可模妻。年三十而寡。事翁姑，能承意旨，抚孤儿，教诲有方。卒年七十八。生员张绍澄举报。
　　郑氏　生员吴学简妻。年二十七而寡，孝事老姑，抚养儿子。卒年六十。子春霆，孙桂芳，俱庠生。生员吴世楷报。
　　施氏　吴学凌妻。年二十而寡，孝事老姑，抚嗣成立。卒年五十九。进士吴廷辉为之传。生员吴世楷举报。
　　吴氏　洪志全妻。年十八而寡，事老姑以孝，抚幼儿成立。卒年四十三。孙菁莪，诸生。举人黏金榜举报。
　　蔡氏　吴宗潆妻。年二十四，夫殁，孝事老姑，抚养儿子。年五十卒。举人黏金榜举报。
　　吴氏　举人吴起元胞妹，儒士王荣檀妻。年二十二寡守，孝事舅姑，慈抚二嗣。年三十二卒。生员王鸿谟举报。
　　丁氏　张易然妻。年二十六，夫殁，孝翁姑，抚二子成人。次子光琏早殀，与寡媳共抚遗孙。年三十八卒。生员张贵遇举报。
　　庄氏　张光琏妻。年二十九而寡，孝事孀姑，抚孤成立。年七十九卒。教谕朱南金赠匾曰“操凛冰霜”。生员张贵遇举报。
　　张氏　名耑世，庠生张钰女，刘祖泽妻。年二十而寡，矢志苦节，女红辛勤，孝事舅姑，持二丧尽礼，抚养嗣子成立。年五十八卒。生员朱翔凤举报。
　　庄氏　儒士张源愤妻。年二十七，夫殀，无子，矢志柏舟，家极贫困，终身不悔。卒年六十有一。生员庄诒大举报。
　　施氏　蔡天孔妻。年二十二寡守，坚心苦节，鞠育幼孤。卒年七十三。廪生蔡梦元举报。
　　王氏　曾缵焻妻。年三十而寡，家贫，女红度日，养子成立。年八十二卒。生员曾宝元举报。
　　蔡氏　张文印妻。年十八而寡，孝事翁姑，克谐妯娌，勤苦女红，抚嗣成立。卒年八十七。生员洪大受举报。
　　沉氏　总兵沈卫学女，庠生陈盛奥继妻。年二十六而寡，抚养孤儿成立。卒年七十。廪生苏云从举报。
　　陈氏　监生张攀桂妻。年二十，夫殁，孝事舅姑。抚子世陵早殁，氏复与寡媳共抚幼孙。年五十九卒。举人柯亭举报。
　　吴氏　张世陵妻。年二十七寡守，一门双节，姑媳相依，孝事维谨，抚养幼儿成立。年五十六卒。举人柯亭举报。
　　林氏　张启瑞妻。年二十一而寡，孝事翁姑，抚遗腹子成立。卒年三十一。生员张绍澄报。
　　庄氏　王辉篷妻。年二十七，夫殁，矢志柏舟，抚养儿子成立。年六十一卒。生员王鸿谟报。
　　曾氏　儒士李瑞英妻。年二十二，夫殁。善事舅姑，得其欢心；遗腹生男，抚育成人。年六十二卒。生员曾宝元报。
　　施氏　儒士蔡天侃妻。年二十八而寡，孝事舅姑，抚儿成立，清贫苦节。卒年六十五。廪生蔡梦元举报。
　　黄氏　名让娘，蔡廷班妻。年二十三而寡，坚心孀守。孝事老翁，备敦妇道，抚养嗣子，克尽母仪。卒年四十一。廪生蔡梦元举报。
　　翁氏　监生张源和继妻。年二十而寡。家贫，备极艰辛，四子复早逝，穷嫠苦节，乡党称贤。年四十九卒。生员庄诒大报。
　　陈氏　举人陈觉世女，儒士万麟世妻。年二十八而寡，家贫勤女红，孝舅姑，抚幼子成立。子殁，复与妇张氏同抚幼孙。卒年六十八。子重光，诸生。生员黄朗高举报。
　　蔡氏　儒士王炳铃妻。年二十七，夫殁，孝事舅姑，抚养幼子。卒年五十有三。生员王捷升举报。
　　陈氏　王炳纴妻。年二十七而寡，矢志柏舟，抚养幼子。卒年六十四。生员王以仁举报。
　　林氏　张启华妻。年二十三，夫殁，事翁姑以孝，抚孤子成立。卒年七十七。生员张贵遇举报。
　　邱氏　儒士吴■〈瓜生〉生妻。年十九而寡，矢志柏舟，抚养嗣子。卒年五十三。廪生吴德煊举报。
　　林氏　李仕保妻。年二十二而寡，上事老姑，下抚幼儿，虽饔飱不给，而志操益坚。卒年六十八。廪生吴德煊报。
　　丁氏　庠生丁圣仁女，儒士张源亚妻。年二十一寡守，矢志坚贞，食贫茹苦，始终不渝，后嗣无传。卒年五十一。生员庄诒大举报。
　　蔡氏　儒士张源韬妻。年二十一，夫殁，无子，矢志柏舟，苦节自贞。卒年五十三。生员庄诒大举报。
　　张氏　儒士王辉涄妻。年二十二而寡，孝事翁姑，抚养嗣子。卒年五十有一。生员王麟祥举报。
　　吴氏　张卫英妻。年二十五，夫殁，孝事舅姑，岁时祭祀，尽诚致敬，抚育孤子，教督成立。卒年七十三。生员张绍澄举报。
　　庄氏　王辉濢妻。年二十二寡守，矢志柏舟，抚养嗣子。卒年五十三。生员王麟祥报。
　　王氏　庄添泽妻。年三十而寡，孝事舅姑，抚孤允秀早殀，妇丁氏亦励志守节。卒年六十一。生员庄耀奎举报。
　　丁氏　庄允秀妻。年二十八而寡，上事孀姑，下抚幼儿。年五十三卒。生员庄一枝报。
　　李氏　伍簪早妻。年二十九，夫殁，坚持苦节，家贫女红度活，孝事老姑，抚继嗣成立。年五十九卒。生员洪大受举报。
　　黄氏　监生林凤仪妾。年二十，夫殁，矢志柏舟，孝养老姑，抚孤成立。卒年三十六。生员王鸿谟举报。
　　何氏　李德君妻。年二十而寡，子方二岁，氏矢志靡他，孝事舅姑，抚育成立。年七十八卒。生员林超鹏举报。
　　何氏　庠生张新黻妻。年三十而寡，孝事舅姑，鞠养遗孤成立。夫弟楦早殁，弟妇庄氏节烈自经，遗下二孤俱幼，氏视侄犹子，抚之如已出。卒年六十有一。庄氏见节烈志。生员张贵遇报。
　　柯氏　举人柯者仁女，王炳缱妻。年二十九而寡，孝事舅姑，抚养孤子成立。卒年四十六。生员王鸿谟举报。
　　朱氏　张元志妻。年二十一而寡，事翁姑始终尽孝，抚孤儿教育兼尽。卒年七十二。生员张绍澄举报。
　　丁氏　儒士张文骐妻。年二十五而寡，孝事翁姑，抚养幼子。年七十三卒。生员张绍澄报。
　　叶氏　郑来■〈展阝〉妻。年二十四，夫殁，子才周岁，氏矢志孀守，上事舅姑，下抚遗孤成立。年五十一卒。生员万宜眺举报。
　　柯氏　名赶娘，儒士曾固瑛妻。年二十七而寡，孝事老姑，抚养儿女长成。卒年四十二。生员曾道修举报。
　　许氏　林居岳妻。年二十三，夫殁，矢志柏舟，抚孤成立。卒年四十有九。生员林廷凤报。
　　吕氏　林士俊妻。年十九而寡，孝事老姑，抚嗣成立。卒年五十五。廪生尤逊恭举报。
　　苏氏　张卜相妻。年二十八而寡，孝事翁姑，养儿子成立。年七十三卒。生员张贵遇报。
　　柯氏　儒士何魁柢妻。年二十二，夫殁，孝事老姑，抚子成立。卒年四十九。生员黄以成报。
　　郭氏　名催娘，朱步贴妻。年十六，夫殁，孝事舅姑，遗腹七月生一子，抚育成立。年六十一卒。举人朱□河举报。
　　庄氏　苏诒运妻。年二十四，夫殁，坚贞守节，抚嗣子以存祀。卒年六十三。举人苏炯熀举报。
　　黄氏　庠生周瑀妻。年三十，夫殁，孝事翁姑，抚儿成立。卒年五十七。子学曾，举人；学伊，国学生。廪生林炜举报。
　　黏氏　曹天仍妻。年二十九，夫殁，矢志柏舟，抚儿成立。年四十五卒。孝廉方正萧汉杰举报。
　　杨氏　蔡应元妻。年二十九，夫殁未有生育，立志守节，孝事老翁，抚嗣成立。卒年六十七。廪生尤逊恭举报。
　　黄氏　儒士蔡弼臣继妻。年二十八，夫殁，遗孤在抱，矢志抚育，勤苦女红，孝事老姑。年三十八卒。廪生尤逊恭举报。
　　李氏　陈云经妻。年二十九寡守，孝养老姑，抚子成立。卒年五十三。子鸿飞，诸生。生员陈毓腾举报。
　　丁氏　儒士林宗孟妻。年三十，夫殁，孝事老姑，抚二子成立。年八十卒。生员吴玉猷举报。
　　朱氏　陈素志妻。年二十八，夫殁。舅姑在堂，奉事维谨；幼儿在抱慈育有方。卒年六十。生员苏云炳举报。
　　林氏　儒士陈文冡妻。年二十七，夫殁，孝事舅姑，慈抚幼儿。卒年六十七。生员林宗瀚举报。
　　张氏　胡成派妻。年二十九，夫殁，恸哭几绝，水浆不入口数日，舅姑及祖姑劝谕之乃止。不旬日，又悬梁自经，气几绝，幸家人救苏，舅姑复劝以大义，于是转烈为节，艰辛井臼，抚两孤成立。卒年五十五。生员叶垂青报。
　　魏氏　高启迥妻。年二十三，夫殁，生一子甫三岁，家贫，孝事老姑，抚幼儿成立。卒年五十三。举人林世贤举报。
　　杨氏　朱步有妻。年二十六而寡，矢志孀守，抚孤成立。卒年三十九。贡生薛中举报。
　　黄氏　诸生黄介眉女，儒士张抡世妻。年二十五而寡，矢志柏舟，家贫，十指辛勤，上事老姑，下抚嗣子，终身凄苦，其志不渝。卒年六十九。生员黄人宪报。
　　黄氏　纪盛虞妻。年二十，夫殁，矢志靡他，抚孤成立。卒年三十三。廪生蔡瑢举报。
　　林氏　名溅娘，吴大昂妻。年二十六，夫殁，孝事老姑，抚嗣子成立。年六十三卒。生员林绍华举报。
　　施氏　奉政大夫施曜次女，国学生万世琨妻。年二十五，夫殁，矢志守节，事舅孝敬，教子成立。卒年六十。举人黄步瀛报。
　　郭氏　儒士洪德瑶妻。二十一岁，夫殁，事舅姑以孝闻，抚二子：长耸观，娶王氏；次接观，娶吴氏。二子俱早殀，氏偕寡媳，教诲幼孙成立，一门之中姑媳三节。年七十三卒。廪生吴翘楼报。
　　蔡氏　儒士吴平正妻。年二十三，夫殁，矢志孀守，抚孤成立。卒年五十三。举人吴若升举报。
　　李氏　儒士吴锡章妻。年二十四而寡，孝事翁姑，抚子璞玉成立，娶妇曾氏。后子早夭，仅遗一孙，与寡媳抚养成立。卒年八十八。举人吴若升举报。
　　鄞氏　柳惟诰妻。年二十七，夫殁，事舅姑，抚幼儿。卒年六十五。生员柳步云报。
　　邱氏　名脉娘，蔡奕义妻。年二十九，夫殁，孝事舅姑，抚三孤成立。子世宰娶妇郭氏早殀，氏偕寡媳同抚幼孙备极凄苦。年八十而卒。生员蔡中孚举报。
　　蔡氏　林护春妻。年二十三而寡，孝事翁姑，抚儿成立。年六十七卒。生员林作梁报。
　　王氏　名三娘，林士韬妻。年二十七，夫殁，抚子扶銮受室而殀，氏同寡媳郭氏，复抚幼孙成立。年六十六卒。生员林惠泉举报。
　　洪氏　名慎娘，林文旺妻。年二十九，夫殁，矢志柏舟，食贫茹苦，抚孤成立。卒年七十有二。生员林嘉树举报。
　　林氏　王宗观妻。年二十四，夫殁，子甫周岁，氏矢志冰霜，抚孤成立。卒年六十二。生员吴春晖举报。
　　蔡氏　王豹世妻。年二十九，夫殁，家贫，含辛茹苦，抚儿成立。卒年五十九。生员蔡植楠举报。
　　许氏　郑世瑶妻。年二十二而寡，孝事舅姑，抚养儿子成立。卒年四十九。生员田种玉举报。
　　李氏　庄于泽妻。年二十六，夫殁，上事翁姑，下抚儿女。年七十四卒。举人庄可敬报。
　　曹氏　州同曹廷瑞女，儒士黄国宝妻。年二十四，夫殁，矢志苦节，舅站在堂，孝顺无违，抚养儿子成立。年四十五卒。子士涛，诸生。生员施际唐举报。
　　郭氏　陈嘉谟妻。年二十九，夫殁，矢志孀守，抚嗣子成立。卒年五十三。孝廉方正萧汉杰举报。
　　柯氏　儒林郎陈捷标侧室。年二十，夫殁，矢志守节，同嫡孝事老姑，抚遗腹子成立。卒年七十九。子嘉祥，武生。生员陈大猷举报。
　　张氏　儒士赖世男妻。年二十六，夫殁，矢志守节，抚孤成立。年七十八卒。生员曾煐焯举报。
　　周氏　许高梁妻。年二十一，夫殁，矢志守节，孝事舅姑，抚养孤子。年五十一卒。举人苏时英举报。
　　蔡氏　名报娘，汪渊妻。年二十二而寡，矢志柏舟，事老翁，抚一子早殀。卒年五十三。生员蔡植楠举报。
　　李氏　林廷寅妻。年二十九，夫殁，孝事舅姑，鞠育幼儿。卒年六十五。生员林联元报。
　　杨氏　国学生杨文煊女，庠生何有仪继妻。年二十五，夫殁，矢志苦节，事舅姑克尽妇道，抚继嗣成立。年六十四卒。廪生江峯秀举报。
　　黄氏　国学生黄训世女，诸生杨捷第妻。年二十二，夫殁，孝事舅姑，教养嗣子成立。卒年六十三。副贡陈鸿章报。
　　吴氏　陈嘉观妻。年二十八，夫殁，家徒四壁，矢志守节，事翁姑以孝，抚二孤以慈。年七十五卒。生员陈廷扬报。
　　林氏　倪志登妻。年二十一，夫殁，矢志苦节，孝事老姑，抚养幼儿成立。卒年七十二。生员蔡光国举报。
　　陈氏　监生黄奕菶妻。年二十八，夫殁，矢志坚贞，孝事老姑，抚育幼儿成立。年七十八卒。生员黄士涛举报。
　　张氏　胡志受妻。年二十四，夫殁，孝顺翁姑，鞠养二子成立。卒年三十四。生员叶垂青举报。
　　陈氏　胡志总妻。年二十六而寡，家贫难度，生一子甫二月余，外家劝其改节，氏曰：“吾即饿死，终身不二。”母子相依，艰难万状。卒年七十四。生员叶垂青举报。
　　胡氏　陈世霞妻。年二十八，夫殁，翁姑早逝，氏矢志孀守，抚遗腹子成立，家贫节操益坚。卒年六十七。生员叶垂青举报。
　　李氏　庄汪八妻。年二十五，夫殁，矢志柏舟，抚孤成立。卒年五十七。生员庄大琛报。
　　高氏　董焕倡妻。年二十一而寡，孝事翁姑，慈抚幼儿。年四十五卒。生员董斐然报。
　　洪氏　蔡发琏妻。年二十八，夫殁，矢志柏舟，抚孤成立。年五十二卒。生员蔡克研报。
　　黏氏　举人黏克恭女，陈际唐妻。年二十三，夫殁，孝事老姑，慈养幼儿，朝夕勤女红以自给。年三十八卒。生员胡日登举报。
　　吴氏　儒士陈种璧妻。年二十二而寡，无子，矢志守节，孝事舅姑，抚育嗣子成立。年三十一卒。廪生尤逊恭报。
　　许氏　郭宗扬妻。年二十三，夫殁，坚贞守节，抚养孤儿。年七十卒。生员郭逢恩举报。
　　施氏　郭宗俊妻。年二十五，夫殁，孝顺翁姑，鞠育幼子。卒年七十九。生员郭逢恩报。
　　黄氏　林克甲妻。年二十八寡守，孝事舅姑，勤习女红，抚育孤儿成立。年六十卒。生员王鸿谟举报。
　　吴氏　郭仕禁妻。年二十四，夫殁，事舅姑孝，抚幼子成立。卒年六十。生员郭逢恩举报。
　　周氏　朱彬妻。年十九，夫殁，遗腹一女，养二子俱早卒。次子朝，娶妇高氏，亦早殀，遗下二子，氏与孀妇共抚之，又殀，乃嗣夫弟一孙奉两房祀。氏年七十二卒。举人周学曾举报。
　　洪氏　朱镇观妻。年二十二，夫殁，矢志不渝，孝事老姑，慈抚幼儿，和睦妯娌。年七十五卒。举人周学曾举报。
　　王氏　朱雄观妻。年二十一，夫殁，孝顺老姑，处妯娌无间，一门三寡，里族悯之。年四十六卒。举人周学曾举报。
　　邱氏　胡立敦妻。年二十四，夫殁，矢志守节，养子成立。卒年六十三。生员叶垂青报。
　　陈氏　胡鸿旦妻。年二十九，夫殁，矢志柏舟，抚养二子：长志抱，次子敦。敦娶妇张氏而殀，遗下一孙，氏与寡媳共抚成立。年七十卒。生员叶垂青举报。
　　张氏　胡志敦妻。年二十四，夫殁，孝事孀姑，抚儿成立，一门双节，姑媳相依。卒年六十四。生员叶垂青举报。
　　刘氏　胡志浔妻。年二十六，夫殁，孝事翁姑，抚二子成立。卒年五十有六。生员叶垂青举报。
　　林氏　庄瑞尚妻。归四月而夫殁，氏年方十六，矢志柏舟，孝事舅姑。卒年二十有七。生员吴嘉会举报。
　　何氏　儒士陈维新妻。年二十七，夫殁，孝事舅姑，抚孤成立。卒年五十一。廪生吴梦登举报。
　　林氏　儒士郭益斋妻。年二十二寡守，遗腹五月，苦节抚养，孝事翁姑，内外无间。卒年五十七。廪生苏云从报。
　　吴氏　庠士蔡得第妻。年二十五，夫殁，孝事舅姑，抚子英长成，娶妇李氏，入泮而殀。李氏殉烈，载在节烈志。氏年五十八卒。廪生苏云从举报。
　　黄氏　王瑱妻。年二十四，夫殁，家贫寄食外家，勤苦女红，抚养孤儿。卒年七十有二。生员王以抡举报。
　　田氏　黄颐楷妻。年三十而寡，矢志柏舟，日纺织女红，夜读督二子读书，俱克成立。素知大义，置租以立蒸尝，充田建宗祠，族人义之。年八十一卒。子应升，庠生。孙庄严、耀奇，并举人。生员叶文鉴报。
　　翁氏　名香娘，林起石妻。年二十八，夫殁，遗孤儿初生四十日，氏矢志孀守，抚养成立。卒年九十一。举人林梦麟举报。
　　陈氏　许元通妻。二十九岁寡守，孝事舅姑，鞠儿成立。年六十一卒。生员许廷煌报。
　　吴氏　柯添世妻。年二十五，夫殁，孝事老姑，抚育幼儿。年四十二卒。生员柯瑞璋报。
　　赖氏　李耸观妻。年二十四，夫殁，家贫纺织度生，苦志守节，抚儿成立。卒年七十二。生员李丕显举报。
　　许氏　叶高德妻。二十二岁，夫殁，矢志守节，家贫日采薪度食，抚养儿子早夭，复抚幼孙成立。卒年七十四。生员许廷煌举报。
　　曾氏　儒士王尔爱妻。年二十五，夫殁，孝事舅姑，抚孤成立。卒年八十一。子允升，增生。生员黄为珪举报。
　　吴氏　林秉来妻。年二十四，夫殁，矢志柏舟，慈抚幼儿。卒年四十一。生员林嘉树报。
　　林氏　董旭缕妻。年二十三，夫殁，孝事老姑，鞠育孤儿。年六十二卒。生员董邦事报。
　　陈氏　尤助良妻。年二十五而寡，矢志守节，抚子成立。年六十三卒。廪生尤逊恭报。
　　赵氏　施士午妻。年二十六，夫殁，孝事舅姑，抚孤成立。年六十九卒。生员施玉律报。
　　李氏　儒士丁响来妻。年二十四而寡，矢志孀守，抚子成立。卒年五十五。生员丁凤章报。
　　施氏　颜朝迎妻。年二十三，夫殁，孝事舅姑，殷勤育子。卒年七十三。生员施应遇报。
　　蔡氏　王元缘妻。年二十七，夫殁，遗腹七月生男，矢志苦节，抚孤成立。卒年八十。生员王应奎举报。
　　洪氏　吴廷取妻。年二十三，夫殁，孝事舅姑，抚一子殇，复立族侄为嗣，教养成立。年六十四卒。廪生吴翘楼报。
　　施氏　庄汪墨妻。十九岁，夫殁，励志守节，始终不渝。卒年五十。生员庄大琛报。
　　施氏　王元保妻。年二十二，夫殁，孝事舅姑，抚养儿孙成立。年九十卒。生员王应奎举报。
　　林氏　庠生鲍岳妻。年三十而寡，茹苦食贫，教子有方。卒年七十有四。举人周学曾举报。
　　柯氏　教谕柯辂女，儒士纪昌毓妻。年二十，夫殁，矢志孀守，孝顺舅姑，和睦妯娌。卒年四十七。举人纪舜俞报。
　　蔡氏　董日成妻。年二十四，夫殁，矢志靡他，抚子成立。卒年五十有五。生员董斐然举报。
　　谢氏　卢廷永妻。年三十而寡，家贫饔飧不给，十指艰辛，抚子成立。卒年六十四。生员卢必杨举报。
　　何氏　庠生庄仰高妻。年二十一，夫殁，孝事翁姑，抚养幼儿成立。年六十卒。生员庄梦遂举报。
　　蔡氏　林骈妻。年十九，夫殁，事舅姑，甘旨无缺，抚嗣子成立。卒年七十五。生员林廷龙报。
　　陈氏　丁帝弼要。年二十八寡守，孝事舅姑，抚孤成立。卒年六十有八。生员丁凤章报。
　　王氏　林世尚妻。年三十而寡，孝事翁姑，慈抚幼儿。卒年七十九。举人林世贤举报。
　　黄氏　举人吴起元妻。年二十，夫殁，矢志柏舟，抚孤成立。卒年六十四。生员吴世楷举报。
　　李氏　郑钦哲妻。年二十六寡守，家贫，十指以举翁姑，抚两儿成立。卒年七十有六。生员王应奎举报。
　　林氏　余经聚妻。年二十九，夫殁，谨孝老姑，抚养幼儿。卒年八十六。生员高腾翥报。
　　许氏　吴鸣忭妻。年二十七而寡，矢志靡他，抚子成立。卒年七十一。生员吴济川报。
　　卢氏　黄元齐妻。年十八，夫殁，遗腹生男，抚之成立。卒年六十。生员黄为珪举报。
　　洪氏　陈可侯妻。年二十六，夫殁，矢志孀守，始终不渝。年七十卒。廪生苏云从举报。
　　王氏　蔡元辉妻。年二十五而寡，矢志守节，家贫纺织度生。卒年四十七。生员刘培元举报。
　　黄氏　监生王士登妻。年十九，夫殁，孝事舅姑，和睦妯娌，抚儿子成立。年六十四卒。生员王苏举报。
　　刘氏　蔡元成妻。年二十二，夫殁，家贫矢志苦节，始终不移。卒年五十四。生员刘培元举报。
　　邱氏　吴国侯妻。年二十而寡，家贫饔飱不给，守志抚孤。年八十卒。生员吴其昌举报。
　　黄氏　儒士庄可寿妻。年二十五，夫殁，矢志孀守，孝事舅姑。卒年七十二。生员庄大璋举报。
　　蔡氏　王君规妻。年二十一，夫殁，守志不二。卒年七十。生员王雄图举报。
　　陈氏　守备陈世萃女，诸生郭大迥妻。年二十五，夫殁，矢志孀节，孝事老姑，抚儿成立。年七十卒。廪生尤逊恭举报。
　　陈氏　儒士施士胄妻。年二十一，夫殁，矢志靡他，抚子成立。年五十四卒。生员黄为珪举报。
　　杨氏　曾暖生妻。年三十而寡，矢志孀守，淡泊自安。卒年五十。生员曾道修举报。
　　蒋氏　名养娘，苏耀观妻。年二十二，夫殁，事舅姑至孝，抚孤儿成立。年七十六卒。廪生吴云从举报。
　　杨氏　柯权世妻。年十九而寡，矢志苦节。卒年六十六。生员柯国梁学报。
　　蔡氏　儒士王鸣缘妾。年二十八寡守，事嫡能敬，抚二子成立。卒年五十。举人黏金榜举报。
　　吴氏　杯秉采妻。年二十四，夫殁，茹苦食贫，守志不渝。卒年五十二。生员王日升报。
　　董氏　儒士黄渊佑妻。年二十六寡守，矢志抚孤。卒年六十九。生员王应奎报。
　　郭氏　名嫌娘，儒士洪纯士妻。于归八月而纯士殁，氏年二十，矢志守节，抱一子抚育成立。年五十五卒。生员洪菁莪举报。
　　高氏　李苏观妻。年二十六，夫殁，家贫勤习女红，守志不二。卒年六十四。生员李自超举报。
　　董氏　李鸿用妻。年二十八，夫殁，守志抚幼孤及遗腹子成立，勤纺织以奉舅姑。年六十八卒。举人林世贤报。
　　刘氏　儒士吴翼映妻。年二十而寡，孝事舅姑，抚孤成立。年七十三卒。生员吴世楷举报。
　　施氏　儒士郭倬云妻。年二十六，夭殁，守志孀居，事姑尽孝，抚子成立。卒年五十九。廪生尤逊恭举报。
　　蔡氏　陈楷圆妻。年三十而寡，矢志柏舟，抚孤成立。年五十二卒。生员陈凌霄报。
　　杨氏　蔡朝侯妻。年二十九，夫殁，矢志守节。卒年七十七。生员蔡克大报。
　　范氏　名邹娘，儒士蔡宜泉妻。年二十于归，未踰月而夫殁，抚夫兄之子为嗣，苦节自甘。卒年七十八。孙、曾绕膝，四代一堂。廪生苏云从举报。
　　陈氏　儒士黄祖达妻。年二十而寡，孝事舅姑，抚儿成立。卒年七十有二。廪生尤逊恭举报。
　　郭氏　王东山妻。年二十九而寡，苦志守节，抚孤成立。年八十二卒。举人陈鸿炳报。
　　张氏　儒士柯敦慧妻。年二十七，夫殁，矢志守节，抚养幼儿成立。卒年六十七。子学欧，诸生。生员柯寅清举报。
　　庄氏　柯敦慧妾。年十七，夫殁，事嫡能敬，抚幼儿成立。卒年五十六。生员柯寅清报。
　　颜氏　监生蒋彩搏妻。年二十九，夫殁，孝事翁姑，抚养幼兄。卒年六十五。生员蒋彩湖报。
　　杨氏　名笑娘，千总赵彬妾。年二十九而寡，立志苦节，事嫡如事姑，慈抚幼儿。年三十九卒。生员赵鲲南举报。
　　傅氏　周尚远妻。年二十三，夫殁，矢志靡他，抚孤成立。卒年七十六。举人周学曾报。
　　吴氏　儒士藓逢泰妻。年二十七，夫殁，孝事舅姑，抚两孤成立。卒年七十四。孙云炳，诸生。廪生尤逊恭举报。
　　龚氏　董德岳妻。年二十三，夫殁，勤苦女红，抚养幼儿成立。卒年八十。生员董斐然举报。
　　陈氏　监生黄锡禧妾。年二十一，夫殁，母家欲夺其志，誓死靡他，同簉怜之，以幼儿家禄继，时才周月，氏茹苦抚养成立。后早夭，复与寡媳郑氏共抚嗣孙。年七十三卒。生员黄朗高报。
　　郑氏　教谕郑兆矿孙女，儒士黄家禄妻。年二十四，夫殁，仅遗一女，痛不欲生，念孀姑在堂，愿代夫奉事，抚育嗣儿，教诲成立。年六十四卒。生员黄朗高举报。
　　刘氏　王元仰妻。年二十九，夫殁，守志事姑，抚幼子成立。卒年七十六。生员王应奎举报。
　　黄氏　儒士施国丕妻。年二十八而寡，家贫苦节，矢志靡他。卒年六十有三。生员黄为珪举报。
　　龚氏　董阴邦妻。年二十六，夫殁，孝事舅姑，抚孤成立。卒年八十三。生员董邦事举报。
　　黏氏　岁贡生黏嘉猷女，监生黄逊妻。年十九，夫客殁姑苏，遗孤周岁，鞠养成立。卒年四十三。生员吴云从报。
　　锺氏　王国酿妻。年三十而寡，矢志孀居，始终不渝。年四十九卒。举人陈鸿炳举报。
　　施氏　柯珍世妻。年二十八，夫殁，矢志柏舟，抚孤成立。卒年七十四。生员柯国樑报。
　　林氏　董旭绥妻。年二十七，夫殁，茹苦食贫，守志不二。年六十七卒。生员林廷扬报。
　　蔡氏　庄允丕妻。年二十五寡守，孝事老姑，抚儿成立。卒年五十八。生员庄淑和报。
　　施氏　柯仪爽妻。年三十，夫殁，守志不二。年四十有七卒。生员柯寅清报。
　　李氏　举人、知县李鸿翔孙女，儒士黄国炎妻。年二十一，夫殁，矢志孀守，孝事老姑，抚育遗孤成立。卒年八十五。举人黄步瀛举报。
　　王氏　卢时毅妻。年二十七而寡，坚心苦节，教育有方。卒年七十有二。子必扬，生员、军功。生员卢德源举报。
　　王氏　柯佐世妻。年二十八，夫殁，守节抚孤。卒年五十二。生员柯震采报。
　　侯氏　陈辉意妻。年二十六，夫殁，坚心守节，抚子成立。卒年八十五。生员陈友莲报。
　　余氏　董旭镐妻。年二十二，夫殁，守志。年八十二卒。生员董斐然报。
　　董氏　吴天衢妻。年二十九而寡，端谨恬默，抚子辛勤备至。卒年五十五。生员吴桂芳报。
　　蔡氏　儒士吴植信妻。年二十五，夫殁，勤苦女红，抚孤成立，艰难万状。卒年四十九。举人林世贤报。
　　王氏　庄允大妻。年二十八，夫殁，立志守节，抚育幼儿。卒年六十。举人庄可敬举报。
　　黄氏　陈垂裕妻。年二十五，夫殁，矢志寡守，恬淡自励。卒年六十四。廪生苏云从报。
　　王氏　吴绳汴妻。年二十九而寡，苦节孀居，始终不渝其志。卒年六十有五。生员吴桂芳举报。
　　苏氏　儒士庄学义妻。年二十五，夫殁，孝事老姑，抚儿成立。卒年七十四。举人庄可敬报。
　　邱氏　王廷簪妻。年十六于归，甫两月，夫殁，上事舅姑，下抚嗣子成立。年六十卒。生员王宗冕举报。
　　施氏　黄元誉妻。年二十五而寡，家贫守节，始终不渝。卒年八十二。生员王为珪报。
　　蔡氏　儒士吴绳恩妻。年二十四寡守，矢志柏舟。卒年七十八。生员吴起凤报。
　　庄氏　陈昭轸妻。年二十九，夫殁，家贫守志，抚子成立。卒年七十有六。生员庄大琛举报。
　　孙氏　曾胡淑妻。年二十九，夫殁，苦志守节，抚子成立。卒年七十五。生员曾道修报。
　　傅氏　李鸿睿妻。年二十七，夫殁，守志无出，立嗣存祀，抚养成人。年五十八卒。举人林世贤举报。
　　蔡氏　儒士吴东潘妻。年二十六，夫殁，矢志柏舟，抚儿成立。卒年六十四。生员吴世楷举报。施氏　监生林育凤继妻。年二十二，夫殁，矢志孀守，孝事老姑，抚养儿子。年三十一卒。生员黄士锦举报。
　　王氏　陈世妥娶。年二十五而寡，家贫艰难备尝，守志不渝。卒年六十八。举人陈庆镛举报。
　　吴氏　儒士柯夏英妻。年二十而寡，矢志孀守，终身不二。卒年五十二。生员柯亮采举报。
　　林氏　儒士吴奕球妻。年二十九，夫殁，孝事老姑，抚养幼儿成立。卒年四十七。生员王廷骏举报。
　　王氏　施国继妻。年二十一，夫殁，矢志抚孤。卒年七十七。生员施应望报。
　　李氏　儒士丁奕凤妻。年二十四，夫殁，守志不二。年六十九卒。生员丁凤章报。
　　黄氏　岁贡生黄鸿女，儒士王倍昌妻。年二十，夫殁，痛不欲生，念夫无嗣，矢志孀居，抱一子早殀，复以侄为嗣，抚育成立。卒年五十七。生员黄朗高举报。
　　林氏　儒生庄允积妻。年二十七，夫殁，矢志守节，抚孤成立。卒年六十四。生员庄中柱举报。
　　郑氏　武举郑一梅胞妹，生员林兆熊妻。年二十八，夫殁，矢志孀守，孝事舅姑，葬祭尽诚，抚育孤儿成立。卒年四十九。生员林树琪举报。
　　张氏　名丑娘，吴妈矜妻。年二十三，夫殁，孝事舅姑，抚遗腹子成立。年五十六卒。廪生苏云从举报。
　　陈氏　儒士庄允霁妻。年二十五，夫殁，苦节抚孤。卒年六十六岁。副贡生柯步瀛举报。
　　施氏　儒士丁君碧妻。年二十七寡守，抚孤成立。卒年六十八。生员丁绍宗报。
　　王氏　李文来妻。年二十三而寡，矢志孀守，殷勤鞠子。卒年七十七。廪生尤逊恭举报。
　　詹氏　陈元我妻。年二十七，夫殁，家贫淡泊自安，抚养幼儿成立。年七十三卒。举人陈鸿炳举报。
　　丁氏　庄纯敏妻。年十八，夫殁，孝事翁姑，抚育孤儿成立。卒年八十八。生员庄肃躬报。
　　余氏　陈国印妻。年二十四，夫殁。夫任台湾北路把总，征贼匪林爽文，血战阵亡。讣至，氏痛不欲生，念老姑在堂，孝事维谨。抚养二孤成立。年六十二卒。子升，袭云骑尉，世职罔替，罗源营守备。生员胡占梅举报。
　　王氏　儒士黄河沦侧室。年二十八，夫殁，端谨恬默，助嫡事姑，抚孤子成立。卒年五十有六。廪生尤逊恭举报。
　　张氏　庠生庄翀妻。年三十而寡，矢志靡他，抚孤成立。年四十九卒。生员庄梦遂报。
　　黄氏　施士殿妻。年二十六，夫殁，守志苦节自甘。卒年七十五。生员施颖修报。
　　陈氏　儒士洪谨严妻。年二十九而寡，坚心苦节，教子成立。卒年五十七。生员朱学溪报。
　　吴氏　张祖烈妻。年二十六，夫殁，矢志孀居，辛勤备至。卒年四十七。生员张心藏报。
　　丁氏　庄统泽妻。年二十四，夫殁，守志鞠孤子。年八十有五卒。生员庄淑和报。
　　江氏　陈世焜妻。年二十九，夫殁，事姑育子，慈孝兼至。卒年六十五。岁贡生陈梦灿举报。
　　辛氏　陈德斌妻。年二十一，夫殁，矢志柏舟，遗孤甫周岁，抚养成立，不幸早殀，氏悲忧过甚，竟抱病卒。年四十六。岁贡生陈梦灿报。
　　陈氏　儒士吴光喜妻。年二十九，夫殁。孝事翁姑，抚孤成立。年六十卒。举人陈鸿炳举报。
　　曾氏　林克甲妾。年二十三而寡，矢志不渝。艰难万分。卒年五十三。生员王鸿谟报。
　　丁氏　陈琦观继妻。年二十四，夫殁，无子，视前子如己子，抚育成人。娶妇王氏而殀，复与寡媳王氏抚孙成立。年六十三卒。监生陈宗敬举报。
　　李氏　儒士庄希鉁妻。年二十二，夫殁，矢志苦节，鞠子成立。卒年五十五。生员庄淑和举报。
　　郭氏　陈彩生妻。年二十八，夫殀，事舅姑孝，抚二子成立。卒年七十五。监生陈宗敬举报。
　　李氏　监生曾毓芳妻。年二十七，夫殁，苦节自守，舅姑既殁，蠲洁祭祀，抚孤弱至成立。卒年四十七。子丕绪，廪生。训导林杏举报。
　　曾氏　吴摄淑妻。年二十二，夫殁，守志。卒年五十四。生员吴翘楼报。
　　陈氏　李雍观妻。年二十三，夫殁，坚心苦节，不渝其志。年六十六卒。生员李自超报。
　　吴氏　林元仕妻。年二十五而寡，茹苦食贫，抚养孤儿成立。卒年八十二。生员林近思报。
　　黏氏　施士望妻。年二十一，夫殁，矢志苦节，备极凄楚。卒年六十。生员施应望举报。
　　林氏　王君讴妻。年二十五，夫殁，遗孤甫周岁，家贫，勤苦女红抚养成立。卒年六十有八。生员王雄图举报。
　　黄氏　陈秦妻。年二十六而寡，矢志柏舟，抚儿成立。卒年七十六。举人陈鸿炳举报。
　　蔡氏　林道权妻。年二十一，夫殁，坚心苦节，教子义方。卒年九十六。生员林近思报。
　　叶氏　施国赵妻。年二十四而寡，家贫，备极凄苦，守志弥坚。年七十卒。生员施应遇举报。
　　薛氏　布政使司经历王大受妻。年二十五，夫殁，孝事舅姑，抚儿子成立。卒年四十九。教职薛庆镛举报。
　　黄氏　儒士吴尚怡妻。年二十八，夫殁，矢志柏舟，抚幼儿成立。年七十七卒。生员吴世楷举报。
　　陈氏　庄献瑞妻。年二十七，夫殁，家贫立志守节，始终如一。卒年六十有二。生员庄淑和举报。
　　董氏　李昌蕚妻。年二十七而寡，孝事老姑，抚儿成立。卒年五十五。举人林世贤报。
　　詹氏　陈以建妻。年三十，夫殁，守志不移，苦节自甘。卒年六十七。举人陈鸿炳举报。
　　柯氏　曾升淑妻。年二十五寡守，矢志靡他。卒年八十一。生员曾道修报。
　　蔡氏　陈辉挺妻。年十九，夫殁，守志抚孤。卒年五十。生员陈友莲举报。
　　蔡氏　董德照妻。年二十五，夫殁，孝事舅姑，抚孤成立。年七十二卒。生员董斐然报。
　　郭氏　陈庆星妻。年二十八，夫殁，矢志守节，孝事舅姑，抚二子成立。卒年七十七。监生陈宗敬举报。
　　林氏　陈金猜妻。于归二月余而夫殁，氏年方十八，矢志孀守，孝事舅姑，抚继嗣成立。年四十九卒。监生陈宗敬举报。
　　何氏　庄允窦妻。年三十而寡，矢志守节，教子有方。年四十四卒。生员庄一枝举报。
　　吴氏　杨同观妻。年三十，夫殁，家贫，勤女红抚育一子成立。卒年四十四。监生陈宗敬报。
　　陈氏　王派角妻。年二十七，夫殁，家贫苦节，抚幼儿成立。卒年六十九。举人陈鸿炳举报。
　　柯氏　举人、知县柯辂女，武生王其贤妻。年二十二，夫殁，矢志柏舟，孝事舅姑，勤苦抚儿。年三十四卒。生员柯邦彝举报。
　　郭氏　儒士林继业妻。年二十五，夫殁，孝事翁姑，抚孤成立。卒年六十有九。举人林世贤举报。
　　方氏　兵丁陈廷奇妻。年二十六而寡，矢志苦节，孝事舅姑，抚育孤子。卒年三十二。廪生王金书报。
　　纪氏　蔡月明妻。年二十九，夫殁，矢志孀居。卒年四十九。生员刘培元报。
　　蔡氏　名祝娘，柯千善妻。年二十六，夫殁，孝事舅姑，抚孤成立。卒年四十八。生员柯肄三举报。
　　杨氏　名悦娘，柯世统妻。年二十九，夫殁，抚孤早夭，复抚胞侄为嗣，教诲成立。卒年七十。举人柯亭举报。
　　王氏　名琼娘，柯世昆妻。年二十五，夫殁，孝事老姑，抚孤成立。卒年四十有三。生员柯肄三举报。
　　王氏　黄叔密妻。年二十九而寡，矢志守节，辛勤备至。卒年六十四。生员黄为珪报。
　　陈氏　王国千妻。年二十八，夫殁，守志苦节终身。卒年五十。举人陈鸿炳举报。
　　蔡氏　周传昆妻。年十八，夫殁，守志不移。卒年五十八。生员刘培元举报。
　　周氏　吴祖世妻。年二十八，夫殁，坚心苦节，教子义方。卒年六十九。生员吴其昌报。柯氏　儒士王学佺妻。年二十九而寡，矢志靡他，抚孤成立。年五十五卒。生员柯余英报。
　　卢氏　陈叶绳妻。年二十八，夫殁，守志抚孤，辛勤备至。卒年四十一。生员陈拱璧报。
　　吴氏　施国腆妻。年二十二，夫殁，孝事舅姑，慈抚幼儿。卒年四十四。生员施应望报。
　　蔡氏　庄护泽妻。年二十四而寡，矢志苦节，抚孤成立。卒年七十七。生员庄邦材报。
　　高氏　林学菁妻。年二十九而寡，家徒四壁，勤习女红，孝事孀姑，遗一子，零丁孤苦，抚教成人，备尝苦况。卒年四十五。子逢元，诸生。副贡林淳熙报。
　　吴氏　陈辉岳妻。年二十六，夫殁，甘心守节，不渝其志。年三十九卒。生员陈梦龙报。
　　黄氏　贡生黄人彦胞妹，儒士柯桐溪继妻。年三十，夫殁，遗孤三人，氏守志抚养成立。年四十七卒。举人柯亭举报。
　　蔡氏　邱缘淑妻。年二十二，夫殁，苦节抚孤。卒年六十八。生员林惠泉报。
　　柯氏　施绰世妻。年二十五，夫殁，欲以身殉，哀恸几绝。自念恐更伤舅志，因转烈为节，奉事维谨，抚养二子成立。卒年五十一。生员施应遇举报。
　　林氏　监生赖青彦妻。年二十九，夫殁，矢志苦节，孝事舅姑，丧葬尽礼，抚幼儿成立。年六十五卒。廪生施际唐举报。
　　施氏　林廷褒妻。年十九而寡，矢志柏舟。卒年三十二，生员林芳远举报。
　　魏氏　庄允角妻。年二十六，夫殁，守志不渝。卒年四十三。生员庄梦遂报。
　　龚氏　陈辉鼎妻。年二十八而寡，舅姑在堂，勤女红以奉甘旨。年五十一卒。生员陈拱璧举报。
　　黄氏　儒士赖康昭妻。年二十一，夫殁，矢志苦节，孝事老姑，送终竭礼；抚教儿子，宽严备至。卒年三十五。子邦元，武生。生员赖清滨举报。
　　张氏　庄可断妻。年二十五，夫殁，守志抚孤。年六十五卒。生员庄大琛报。
　　施氏　蔡元秋妻。年二十四而寡，矢志靡他，抚儿成立。卒年七十二。生员黄为珪报。
　　欧阳氏　林博观妻。年二十七，夫殁。矢志苦节，孝事老姑，抚儿成立。卒年五十八。廪生徐扬言报。
　　李氏　林世弼妻。年二十九，夫殁，事舅姑孝，抚子成立。卒年七十三。生员林奉璋举报。
　　陈氏　名端娘，邱时泽妻。年三十，夫覆舟溺水死，氏携幼孤祷神求尸，摧肝泣血，果有神助，得尸殡葬，哀痛毁容，矢志抚孤成立。年五十九而卒。生员陈廷扬报。
　　吴氏　王缨妻。年二十四，夫殁，矢志寡守。年八十二卒。举人陈鸿炳举报。
　　庄氏　儒士吴锺雅妻。年二十三，夫殁，坚心守节，抚儿成立。卒年七十有六。举人黏金榜举报。
　　陈氏　胡道亨妻。年二十七而寡，矢志孀守，始终不渝。年四十五卒。生员叶垂青举报。
　　黄氏　儒士王兴锡妻。年二十二，夫外出殁，氏闻讣，痛不欲生，念舅姑在堂，遗孤在抱，未敢引决以负所矢，茹苦食贫，抚子成立。年五十三卒。训导王其馨举报。
　　萧氏　许仕煌妻。年十九，夫殁，誓志靡他。卒年四十七。生员薛徽报。
　　吴氏　国学生陈乔莺妻。年二十四，夫殁，誓志守节。卒年四十有九岁。廪生尤逊恭举报。
　　施氏　吴士彦妻。年二十六，夫殁守志，舅姑年老，孝事不衰，抚育孤儿，至于成人。卒年四十七。教职王蓝田报。
　　林氏　儒士陈廷琛妻。年十九，夫殁，事孀姑尽孝，抚幼孤成立。卒年五十三。生员陈开来举报。
　　王氏　举人王朝魁女，儒士蔡则世妻。年二十九，夫殁，矢志柏舟，抚孤成立。年四十卒。生员蔡琼芝举报。
　　李氏　周元俨妻。年二十五而寡，守志不二。卒年四十五。廪生徐扬言报。
　　张氏　儒士王兴波妻。年二十六，夫殁，遗二孤方在襁褓，矢志孀守。时夫曾祖柩在堂未葬，氏典鬻簪珥，拮据奉曾祖柩及夫柩安厝，族人义之。年四十六卒。训导王其馨报。
　　许氏　林德方妻。年二十三，夫殁，矢志孀守，教子义方。卒年八十二。廪生徐扬言举报。
　　李氏　儒士王兴锦妻。年二十三寡守，孝事舅姑，和睦妯娌，抚孤儿成立。卒年五十有一。训导王其馨举报。
　　颜氏　王荣遽妻。年二十三，夫殁，誓死靡他，苦节终身。年五十五卒。生员王日升报。
　　吴氏-　教谕吴道南女，儒士林丕仲妻。年三十，夫殁，家贫苦节，女红度日，饔飧不给，至采野菜充饥，抚二孤及长又殇，闻者伤之。卒年五十有五。训导林杏举报。
　　李氏　倪仕达妻。年三十而寡，守志抚孤。年五十九卒。举人倪锦华举报。
　　纪氏　庄有嘉妻。年三十，夫殁，孝舅姑，抚孤成立。卒年八十八。廪生徐扬言报。
　　王氏　名乖娘，邱时登妻。年二十五，夫覆舟溺水死，氏与妾洪氏共携幼孤祷神求尸，果得尸殡葬，誓志守节，抚孤成立。年四十有二卒。生员陈廷扬举报。
　　洪氏　邱时登妾。年二十七而寡，与嫡王氏共抚幼孤成立。卒年五十四。生员陈廷扬报。
　　林氏　吴鹤使妻。年二十七，夫殁，矢志守节。卒年七十五。举人柯亭举报。
　　万氏　何廷弼妻。年二十八，夫殁，矢志柏舟，孝事老姑，抚二孤成立。卒年六十六。子大宣，武生。生员何云镛报。
　　庄氏　名阖娘，吴廷录妻。年二十三，夫殁，矢志守节，抚嗣成立，倾奁奉廷录主进祀宗祠。年七十二卒。廪生吴翘楼举报。
　　丁氏　名锦娘，赖光济妻。年二十于归，方七日，夫以病暴卒。氏痛不欲生，誓以死殉，诸伯叔劝谕之，转烈为节，立志孀守，抱一子抚养成人。卒年四十有九。生员曾煐焯举报。
　　吴氏　儒士庄尧泽妻。年二十五，夫殁，事姑孝，抚儿子成立。卒年七十五。举人庄可敬报。
　　陈氏　翁耀观妻。年二十六而寡，矢志柏舟，抚孤成立。卒年五十九。生员陈大猷举报。
　　曾氏　施修爱妻。年二十一，夫殁，苦节自甘，抚孤成立。卒年五十三。举人叶日春报。
　　蔡氏　洪章创妻。年二十八，夫殁，誓死靡他，寡守终身。卒年六十三。生员洪恩举报。
　　许氏　岁贡生庄诒声妻。年二十三，夫殁，矢志柏舟,抚儿成立。卒年五十五。廪生庄朗然举报。
　　吴氏　林升云妻。年十九而寡，誓志守节，终身不二。卒年六十三。廪生徐飏言举报。
　　蔡氏　萧维经妻。年二十七，夫殁，孝事舅姑，抚幼儿成立。卒年七十一。孝廉方正萧汉杰举报。
　　王氏　儒士吴笑生妻。年二十一，夫殁，守志抚孤。卒年七十一。廪生吴德地报。
　　颜氏　周允栋妻。年二十一，夫殁寡守，苦节自励。年七十二卒。举人周学曾报。
　　丁氏　张志探妻。年二十六，夫殁寡守，抚孤成立。卒年六十五。廪生张梯举报。
　　施氏　许高忽妻。年二十八，夫殁，守节抚子。年六十三卒。贡生许廷珪报。
　　黄氏　粘祖仙妻。年二十六而寡，矢志靡他，抚孤成立。卒年八十四。举人粘继仕报。
　　黄氏　陈尧臧妻。年二十八，夫殁，孝事舅姑，抚养儿子。年八十六卒。廪生苏云从举报。
　　何氏　林文润妻。年二十五寡守，矢志不渝，抚孤成立。卒年七十一。生员林嘉树报。
　　蔡氏　许高习妻。年十九，夫殁寡守，始终不渝。年五十三卒。货生许廷珪举报。
　　黄氏　萧志捷妻。年二十二，夫殁，矢志守节，抚子成立，卒年二十七。孝廉萧汉杰报。
　　蔡氏　陈德宣妻。年二十五而寡，守节终身，备尝辛苦。年八十八卒。生员王焕庚报。
　　施氏　许大杰妻。年二十六，夫殁守志，抚子成立。卒年七十一。生员许琼英报。
　　林氏　蔡世贺妻。年二十八，夫殁。孝事舅姑，抚子早殀复抚孙成立。卒年七十七。生员蔡中孚举报。
　　吴氏　郭天莲妻。年二十六，夫殁，孝事翁姑，抚孤成立。年五十九卒。子君祥，国学生。生员郭光华举报。
　　张氏　纪仲瑱妻。年二十一而寡，矢志苦节。卒年四十七。举人纪舜俞报。
　　林氏　儒士张康世妻。年十九，夫殁，孝事翁姑，抚嗣成立。卒年七十一。生员林廷龙举报。
　　黄氏　吴志化妻。年二十四寡守，孝事翁姑，抚儿成立。卒年七十六。武生吴奋鹰报。
　　杨氏　儒士张逞世妻。年二十三，夫殁，矢志孀守，苦节自励。年七十五卒。生员林廷龙报。
　　陈氏　张开良妻。年二十四，夫殁，矢志守节，贫固自安。年四十二卒。生员曾煐焯报。
　　白氏　蔡名邦妻。年二十五而寡，孝事舅姑，抚儿成立。卒年六十九。孙巨川，生员。孝廉方正萧汉杰举报。
　　蔡氏　张源信妻。年二十六，夫殁，守志孀居。卒年五十有三。举人苏炯滉举报。
　　李氏　黄晃世妻。年二十七，夫殁，矢志孀守，节操不渝。年五十卒。举人黄良昌举报。
　　王氏　庄汪荫妻。年二十四寡守，矢志柏舟，抚孤成立。年四十卒。生员庄大琛举报。
　　许氏　黄奕素妻。年十八，夫殁，誓死靡他。卒年三十六。举人黄良昌举报。
　　李氏　儒士王孔增妻。年二十九而寡，守志不渝。卒年七十二。贡生黄人彦报。
　　叶氏　儒士陈元骥妻。年二十九，夫殁，孝事舅姑，抚孤成立。卒年八十二。孙庆镛，举人。举人庄可敬举报。
　　阮氏　蔡名国妻。年二十六，夫殁，遗孤在腹生男，抚养成人。卒年三十六。孝廉方正萧汉杰报。
　　陈氏　林仕义妻。年二十八，夫殁，孝事舅姑，抚幼儿成立。卒年七十五。生员叶垂青举报。
　　蔡氏　儒士吴安章妻。年十九，夫殁守志，孝事翁姑，抚遗孤四岁而夭，氏哀痛过甚，越三日竟卒，闻者伤之，时年二十三。生员吴其昌举报。
　　颜氏　名执娘，进士颜仪凤孙女，柯启锦妻。年十九，夫殁，遗腹八月生男，家贫守节，矢志不渝，敬持长斋。年六十四无病端坐而逝。生员柯琮琪举报。
　　张氏　名柔娘，史榜世妻。年十九，夫殁于台，氏只只身莫恃，寄食母家，螟子抚养复殁。年七十卒。外家悯其诚，绘图祀之。教谕施继源举报。
　　陈氏　名敬娘，柯文观妻。年二十三，夫殁苦守，上事老姑，下抚孤儿，纺织度活。卒年六十三。生员柯琮琪举报。
　　杨氏　名和娘，颜鹊观妻。年二十八，夫殁守志，孝事舅姑，抚养儿女。年八十一卒。生员倪肇元举报。
　　吴氏　名銮娘，倪响观妻。年二十二，夫殁守节。卒年八十。生员倪肇元报。
　　黄氏　名祖娘，曾揖世妻。年二十八，夫殁守节，孝事舅姑，抚子成立。卒年五十五。职员黄元礼举报。
　　黄氏　名瑞娘，洪维睿妻。年二十九寡守，事翁姑孝，抚孤成立。卒五十五岁。职员黄元礼举报。
　　洪氏　蔡权良妻。年二十，夫殁，遗腹生女，氏矢志守节，抱养一子，抚育成立。卒年七十五。生员杨维德举报。
　　黄氏　名香娘，叶敦厚妻。年二十六，夫殁守志，孝事老姑，教育孤子。年五十八卒。职员黄元礼举报。
　　张氏　名艮娘，林尚贤妻。年二十四，夫殁，矢志孀守，抚孤成立。卒年五十有四。举人柯琮璜举报。
　　蔡氏　名熟娘，陈树观妻。年二十九，夫殁守节，抚养幼儿成立。卒年八十七。教谕施继源举报。
　　黄氏　名清娘，曾沃世妻。年二十六，夫殁守志，事姑孝，抚三孤成立。卒年五十三。职员黄元礼举报。
　　陈氏　名令娘，黄静亭妻。年二十七，夫殁守志，孝事老姑，抚孤成立。卒年七十七。生员黄元腾举报。
　　施氏　名卫娘，曾士茂妻。年三十，夫殁守志，孝事舅姑，抚孤子成立。卒年八十五。廪生曾勋举报。
　　杨氏　名晏娘，儒士张质豪妻。姑病，氏与夫祝天愿以身代。姑病果愈，质豪遂殁，氏年二十八，矢志守节，事舅姑益谨，抚遗腹子成立。年六十卒。举人柯琮璜举报。
　　洪氏　名益娘，柯丝观妻。年二十四，夫殁，守志抚孤。年七十二卒。举人柯琮璜举报。
　　洪氏　名属娘，王君思妻。年二十，夫殁守志，事姑孝，抚幼儿成立。卒年四十九。举人柯琮璜举报。
　　龚氏　名月娘，高官良妻。年二十三寡守，家贫含辛茹苦，孝事舅姑，抚孤成立。卒年八十一。教谕施继源举报。
　　尤氏　名贞顺，曾直轩妻。年二十七，夫殁守节。年五十四卒。教谕施继源举报。
　　黄氏　名勤娘，王经淑妻。年十八于归，甫一月，夫外出殁，夫弟利其财，迫令改适，氏誓死靡他，抱一子抚之成立。卒年八十。职员黄元礼举报。
　　陈氏　名箕娘，王伯良妻。年十九，夫殁守志，抚侄为嗣。卒年七十二。职员黄元礼举报。
　　张氏　监生张光美妻。年三十，夫殁，矢志孀守，事姑孝，抚孤成立。卒年六十九。举人柯琮璜举报。
　　王氏　名却娘，吴思高妻。年三十而寡，孝事舅姑，抚儿成立。年六十四卒。教谕施继源举报。
　　张氏　名斌娘，吴魁辉妻。年十九，夫殁，矢志柏舟，事舅姑孝，养子成立。卒年七十九。教谕施继源举报。
　　赵氏　名雪娘，施士伍妻。年十九而寡，矢志抚孤。卒年六十四。教谕施继源举报。
　　蔡氏　名雪娘，许喜良妻。年二十七，夫殁，矢志守节，孝事舅姑，抚孤成立。卒年六十六。举人柯琮璜举报。
　　许氏　名香娘，蔡森良妻。年二十五而寡，矢志守节，抚孤成立。年五十四卒。举人柯琮璜举报。
　　许氏　名坤娘，蔡仰良妻。年二十而寡，矢志抚孤。卒年四十九。职员黄元礼报。
　　罗氏、叶氏　曾应亮侧室。应亮殁，罗氏年二十五，叶氏年二十六，坚贞同守，抚三子成立。罗年六十八卒，叶年七十六卒。曾孙朝阳，举任教谕。廪生曾勋举报。
　　李氏　儒士庄延洲妻。年三十，夫殁守志，事孀姑以孝闻。子贺泽娶媳陈氏早殁，遗下幼孙，氏艰难万状，与寡媳抚养成立，虽饔飧不给，矢志益坚。卒年八十四。生员庄中柱报。
　　陈氏　儒士庄贺泽妻。年三十而寡，孝事孀姑，抚孤成立。三世孀节，里族怜之。卒年六十四。生员庄中柱举报。
　　龚氏　名庆娘，黄质朴妻。年二十一，夫殁守节，孝事舅姑，抚孤成立。年五十卒。生员黄澄辉举报。
　　王氏　名仪娘，曾程观妻。年三十而寡，矢志孀守，抚孤成立。年八十二卒。职员黄元礼举报。
　　蔡氏　名玉娘，儒士黄高美妻。年二十六，夫殁守志，孝事老姑，慈抚孤儿。年六十九卒。职员黄元礼举报。
　　陈氏　黄志煜妻。年二十六而寡，矢志孀守，上事孀姑，下养幼儿。年六十九卒。生员黄元腾举报。
　　蔡氏　名默娘，黄文英妻。年二十四，夫殁，矢志孀守，女红度日，抚嗣成立。卒年六十三。监生黄文藻举报。
　　曾氏　名椒娘，陈妙观妻。年二十三，夫殁，矢志抚孤。卒年五十三。举人柯琮璜举报。
　　颜氏　名乖娘，陈勇观妻。年十九而寡，矢志抚孤成立。卒年三十八。举人柯琮璜报。
　　叶氏　名东娘，黄宰世妻。年三十，夫殁守节，事老姑孝，抚养幼孤成立。年七十一卒。举人柯琮璜举报。
　　洪氏　名女娘，陈贺观妻。年二十六寡守，矢志孀居，孝事老姑，教督幼儿。卒年四十九。教谕施继源举报。
　　蔡氏　名忍娘，黄暖观妻。年三十而寡，矢志孀守，抚孤成立。卒年六十八。职员黄元礼报。
　　王氏　名耀娘，施光辉妻。年二十八，夫殁守志，孝事老姑，抚儿成立。卒年六十四。子修仁，监生。生员施启华报。
　　陈氏　名受娘，施维珪妻。年三十，夫殁守节，孝舅姑，抚孤儿。卒年七十五。教谕施继源举报。
　　吴氏　庠生黄干数妻。年二十六，夫殁，矢志柏舟，孝事老姑，抚孤子成立。卒年六十五。监生黄文华举报。
　　陈氏　名来娘，曾锺取妻。年二十，夫殁寡守，矢志抚孤。年五十一卒。举人柯琮璜报。
　　丁氏　名晟娘，陈世琮妻。年二十而寡，孝事舅姑。卒年四十八。职员黄元礼报。
　　蔡氏　名■〈毛上灬下〉娘，刘庄福妻。年二十四，夫殁守节，抚孤成立。卒年八十五。教谕施继源举报。
　　黄氏　名节慈，王毓骥妻。年二十四，夫殁守节，孝事老姑，抚遗腹子成立。年六十卒。教谕施继源举报。
　　李氏　名恬娘，王联愿妻。年二十四，夫殁守节，事姑孝，抚孤儿成立。卒年五十。举人柯琮磺举报。
　　吴氏　名腰娘，洪志全妻。年十八，夫殁守志，上事老姑，下抚幼儿。卒年四十三。孙菁莪，诸生。教谕施继源举报。
　　陈氏　名时娘，吴希珯妻。年二十，夫殁守志，孝事舅姑，抚养孤儿。年五十六卒。举人柯琮璜举报。
　　洪氏　名器娘，吴心真妻。年二十一，夫殁，矢志柏舟，孝事翁姑，抚遗腹子成立。卒年五十五。职员黄元礼举报。
　　蔡氏　名谦娘，黄世玉妻。年三十，夫殁，事姑尽孝，抚孤成立。卒年七十五。子元海，监生；拱照，武生。职员黄元礼报。
　　吴氏　许振龙妻。振龙早孤，母徐氏抚之。氏年二十九，振龙又故，子甫襁褓，姑媳双节。卒年五十三。生员陈开来报。
　　黄氏　名欣娘，赠奉直大夫黄世瑶女，施计世妻。年二十六，夫殁，矢志孀守，事舅姑孝，抚孤成立。卒年五十三。生员施联球举报。
　　柯氏　名引娘，进士柯伟生女，黄润观妻。年二十二寡守，事翁姑孝，抚儿子成立。年六十四卒。生员黄鹏翀报。
　　陈氏　名灿娘，吴侃观妻。年二十九，夫殁，孝事舅姑，抚孤成立。卒年六十四。监生吴其冲举报。
　　许氏　名莺娘，蔡凝备妻。夫殁，遗孤三岁，家贫如洗，氏十指拮据，艰辛万状，自啖糠秕，力鞠孤子成立。卒年八十五。拔贡蔡景南举报。
　　陈氏　胡道亨妻。年二十七而寡，氏甘心苦节，生一子甫五月，鞠养成立。卒年四十有五。生员叶垂青举报。
　　以上采访节孝事实未经请旌。
　　李氏　进士李为观胞侄女，儒士黄白轩未婚妻。年十七，夫殁，闻讣哀毁惨怛，慨然拜其父母兄弟，往黄门奔夫丧。迨丧葬事毕，矢志孀守，誓不改适，以兄之次子为嗣。上事翁姑孝谨，下抚孤儿成立，卒无异志。年七十卒。计守节五十四年。邑令李赠匾曰“贞德凝庥”。生员王冲报。
　　吴氏　名宣娘，陈长观未婚妻。夫外出经商，久不归娶，其父欲改适他姓，氏誓死不从，坚守以待。既而夫终不归，氏父又欲嫁之，氏日：“儿俟陈家有年，今而别嫁，是弃前贞也。且寸丝为定，终身不移，焉有别嫁之理？遂自誓以明志。陈家闻之，敬其节，备轿迎归，以待长观旋家。无何长观竟客死于外，在外别娶所生二子为舁丧归葬，氏抚养二子如自己出，甘心淡泊，矢志不移。卒年七十二。廪生苏云从举报。
　　纪氏　林士註妻。年十六归士註，未成礼而夫殁，氏矢志孀守，誓不他适，事舅姑以孝谨闻。卒年五十有三，计守节三十八年。生员林近思举报。
　　蔡氏　儒士高启近未婚妻。年十四，因父母继丧，迎归高门，未成礼而夫殀殁，氏甘心守节，终无异志。或讽之改适，辄正色拒之日：“我行吾志耳。”日事女红，足不踰阈，淡泊终身，安之若素。承继男二俱早殀，复抚两孙成立。卒年六十九。恩学使给“潜德幽光”匾额。举人林世贤举报。
　　黄氏　名志娘，龚宝观未婚妻。氏自幼为龚家抚育作媳，年十四未成礼，夫往台殁，氏以姑老不忍异志，终身事姑贞守，虔持长斋。卒年五十有三。廪生倪逢辰举报。
　　蔡氏　名妹娘，许字在白山乡许姓。夫外出，待至四十岁，或劝其改适，女终不可，孤身归许家守志，女红度日，不与闲人接，抱一子为嗣。年七十余而卒。职员黄元礼举报。
　　王氏　儒士庄应元未婚妻。应元殁，氏年十九，闻讣哀号，誓不再适，即归庄家守志，抚一子成立。年三十八卒。生员黄光昌举报。
　　以上采访未婚节孝事实未经请旌。
　　李氏　陈传观妻。住居肃清门之东，苦节饿死。初李氏夫殁，子继殀，无所依泊，赁史家屋以后。氏死后，里党怜其穷嫠苦况，欲为之表扬而忘其姓，后托梦于邻，乃知氏李。邻为代请“潜德幽光”匾额，焚于赁屋旷地。今氏子孙俱灭，生卒已无稽。里人诸生蔡琼芝为之纪其略云。生员蔡琼芝举报。
　　陈氏　何国庆妻。年二十九，夫殁，遗两男二女俱幼，氏誓志守节，含辛鞠子，逮事舅姑，以女红佐甘旨。年八十九卒。恩学使给“潜德幽光”匾额。生员何奕贤举报。
　　李氏　杨联招妻。年二十六，夫殁,矢志孀守。年四十五卒。恩学使给“潜德幽光”匾额。举人叶日春举报。
　　林氏、洪氏　林，蔡宾卿妻；洪，蔡宾窦妻。娣姒共守节。林氏生一女，以夫兄子为继，卒抱一孙。洪氏遗腹一子，殇，继复殀，乃为继者立嗣，孙皆殀。林氏年五十二卒，洪氏年八十三卒。恩学使并给“潜德幽光”匾额。廪生蔡瑢举报。
　　苏氏　廪生苏连峯女，庠生黄朝宗妻。年二十七而寡，矢志守节，女红为业，孝事舅姑，抚继嗣成立。卒年四十七。恩学使给“潜德幽光”匾额。孝廉方正萧汉杰举报。
　　林氏　颜希璜妻。年二十七，夫殁，遗孤尚幼，矢志孀守。家贫，女红拮据，鞠育三子成立，孝事舅姑，克全妇道。卒年七十四。恩学使给“潜德幽光”匾额。生员蔡植楠举报。
　　顾氏　黄锺妻。年十六归锺朝，逾岁而寡,矢志孀守，孝事翁姑，抚继嗣成立。卒年二十九。恩学使给“潜德幽光”匾额。子英俊，武生。廪生吴梦登报。
　　许氏、纪氏　俱何士麟妾。仕麟殁，许年二十二，纪年二十。许无出，纪生一子，俱矢志孀守，抚孤成立。许年八十四卒，纪年六十四卒。兴泉道李赠匾曰“幽贞鼎峙”，恩学使复给“潜德幽光”匾额。生员何云镛举报。
　　许氏　薛维群妻。年二十八，夫殁，矢志苦节，孝事舅姑，抚育儿子。卒年七十八。恩学使给“潜德幽光”匾额。举人陈超英举报。
　　王氏　庄明养妻。年二十九，夫殁，矢志孀守，孝事翁姑，丧葬尽礼，抚遗孤成立娶妇。卒年七十五。恩学使给“潜德幽光”匾额。生员苏云炳举报。
　　李氏　黄家秀妻。年二十五，夫殁，遗孤三岁，氏誓志守节，上事庶姑，丧葬尽礼，下抚幼儿，训诲成立。卒年六十。恩学使给“潜德幽光”匾额。生员黄朗高报。
　　黄氏　儒士黏志煌妻。年二十七，夫殁，矢志柏舟，敬事舅姑，克尽妇道，抚育遗孤，能肃母仪。年五十六卒。恩学使给“潜德幽光”匾额。举人黏金榜报。
　　杨氏　甘克缨妻。年二十一，夫殁，氏号泣几绝，痛不欲生，第念上有翁姑，下有儿女，含哀忍泪，矢志孀居，抚遗孤长成婚娶。现年八十一。恩学使给(潜德幽光)匾额。生员曾廷言举报。
　　朱氏　庠生洪万选妻。年二十八，夫殁，遗孤二、女一，矢志孀守。与弟妇陈氏敬事舅姑，妯娌间雍睦无间，十指辛勤，慈抚幼儿成立婚娶。卒年五十七。恩学使给“潜德幽光”匾额。生员朱翔凤举报。
　　陈氏　儒士洪万遴妻。年二十四，夫殁守志，一子三岁，一子遗腹，抚养成立。与寡嫂朱氏，妯娌双节，同事舅姑以孝谨称。卒年五十八。恩学使并给“潜德幽光”匾额。生员陈锡圭举报。
　　蔡氏　拔贡吴南辉妻。年二十九，夫殁，矢志苦节，始终不渝。卒年八十一。恩学使给“潜德幽光”匾额。廪生顺梦登举报。
　　张氏　儒士李宏鲲妻。年二十五，夫殁，子道济甫六岁，氏矢志孀节，抚养成人。娶妇吴氏，子旋殀亡，姑妇共励冰霜，其妇又先氏殁。氏年七十八卒。恩学使给“潜德幽光”匾额。廪生吴梦登举报。
　　吴氏　儒士李道济妻。年十九，夫殁，矢志守节，事孀姑张氏，以孝谨称。年四十九卒。恩学使给“潜德幽光”匾额。廪生吴梦登举报。
　　吴氏　李志高妻。年十九，夫殁，矢志守节。卒年七十一。恩学使给“潜德幽光”匾额。生员吴春晖举报。
　　林氏　生员庄安邦妻。年二十六，夫殁。无出，孑然一身，氏誓死靡他，求延夫嗣，养一子长成，早殀，复养孙成立。家贫女红度活，含荼茹苦，节操弥坚。年七十四卒。恩学使给“潜德幽光”匾额。生员黄光昌举报。
　　林氏　李志达妻。年二十四，夫殁守志，抚孤成立。卒年八十三。恩学使给“潜德幽光”匾额。生员吴春晖报。
　　施氏　李攀梅妻。年十九，夫殁守志，抚孤成立。年六十九卒。恩学使给“潜德幽光”匾额。生员吴春晖举报。
　　骆氏　乔光迪妻。年二十八，夫殁守志，抚孤成立。年七十七卒。恩学使给“潜德幽光”匾额。生员吴春晖报。
　　吴氏　儒士万士确妻。年二十三，夫殁守志，抚孤成立。卒年七十七。恩学使给“潜德幽光”匾额。孝廉方正萧汉杰举报。
　　吴氏　儒士庄天锡妻。年二十七，夫殁守志，孝事舅姑，抚育儿孙成立，辛勤万状。卒年九十。恩学给使“潜德幽光”匾额。廪生陈晖举报。
　　邱氏　名恬娘，庠生邱英文女，陈纯禧妻。年二十七，夫殁。时老姑在堂，藐孤在抱，加以夫伯兄相继夭，寡嫂并称未亡，乃忍泪吞声，勤织纴以供孝养，茹荼食苦而抚遗孤，辛勤备至。年八十二卒。恩学使给“潜德幽光”匾额。孙廷扬，曾孙辉斗，俱庠生。生员林绍华举报。
　　邱氏　尹元彭妻。年二十八，夫殁，矢志守节，抚儿成立。卒年七十五。恩学使给“潜德幽光”匾额。廪生郭荣光报。
　　林氏　杨良珍妻。年二十二，夫殁守志，孝顺舅姑，妇职无亏，教养幼儿，母仪克尽。卒年三十九。恩学使给“潜德幽光”匾额。廪生郭荣光报。
　　黄氏　庠生林桂烈妻。年二十七，夫殁，遗一男一女，氏矢志守节，孝事舅姑，抚孤成立，食贫茹苦，备尝辛勤。恩学使给“潜德幽光”匾额。现年七十五。生员蔡序镛报。
　　叶氏　张联招妻。年二十九，夫殁守志，孝顺舅姑，抚养幼孤成立。卒年六十七。恩学使给“潜德幽光”匾额。廪生施际唐举报。
　　翁氏　蔡廷荣妻。二十八岁，夫殁，矢志柏舟。家贫如洗，十指辛勤，抚二子成立。卒年五十二。恩学使给“潜德幽光”匾额。廪生吴凤仪举报。
　　蔡氏　儒士周尚赤妻。二十八岁，夫殁，矢志孀守，孝事继姑，抚养三子成立。卒年八十五。恩学使给“潜德幽光”匾额。生员周大鹏报。
　　吴氏　儒士李学洙继妻。三十岁，夫殁，矢志守节，抚孤子及前子成立。卒年七十二。恩学使给“潜德幽光”匾额。廪生尤逊恭举报。
　　王氏、陈氏　王氏，苏文敬妻；陈氏，苏忠斋妻。姑媳双节，王年二十七而寡，陈年二十九而寡，同抚儿孙成立。王卒年八十一，陈卒年五十五。恩学使给“潜德幽光”匾额。生员曾国治举报。
　　尤氏　薛志遗妻。年二十八，夫殁，矢志守节，孝事舅姑，抚养儿孙成立。卒年六十四。恩学使给“潜德幽光”匾额。举人庄可敬举报。
　　李氏　举人、知县李鸿翔女，举人江树第妻。年十八归江树第。三十岁夫殁，氏痛不欲生，水浆不入口累日，念老舅在上，幼孤在下，乃代夫服事，得舅欢心。抚遗孤三，教督成立，性严毅，不少宽贷。后孙曾林立，俱先后入黉，序贡成功。卒年八十五，恩学使给“潜德幽光”匾额。子源发、腾奎，并诸生；孙渠蓉，岁贡生；曾孙尔森、峯秀，廪生；尔品，庠生。人以为贞寿之报云。廪生吴云从举报。
　　蔡氏　尤逊夏妻。年十九，夫殁，矢志柏舟，孝事舅姑，抚孤成立。年四十七卒。恩学使给“潜德幽光”匾额。廪生尤逊恭举报。
　　李氏　监生黄联芳继妻。二十七岁，夫殁，矢志守节。勤女红以奉舅甘旨，能得欢心。舅病，吁天请代；卒，丧葬尽礼。遗孤长五岁，次未周岁旋殇，复抚夫侄为嗣，鞠育成立。后长子娶妇生孙，早夭，复偕寡媳同抚幼孙。卒年七十九。恩学使给“潜德幽光”匾额。举人陈超英举报。
　　蒋氏　儒士林启绳妻。年二十三，夫殁，痛哭欲绝，回念林家三子仅留一脉，忍痛抚孤，女红度活。孤又早殀，复以夫侄为嗣，辛勤鞠育。卒年五十二。恩学使给“潜德幽光”匾额。廪生蒋寿宗举报。
　　张氏　薛志德妻。年二十七，夫殁守志，抚孤成立。卒年五十七。恩学使给“潜德幽光”匾额。贡生薛中举报。
　　姚氏　儒士黄辉祖妻。二十六岁，夫殁，遗孤四岁，痛欲身殉，念舅姑莫养，孤儿莫恃，矢志抚孤，代夫完修子职。姑染疯疾，动作维艰，氏扶持服侍，阅十数年不怠。干隆甲寅，洪水为灾，舅省试未回，姑时病危，水淹临床，氏抱姑在怀，足渍于水，经一昼夜；隔房霖雨倾怀，碍及姑卧室，氏哀泣吁天。奉姑避居高处，床箦甫定，姑室竟颓，得无恙，人称孝感。年五十六卒。恩学使给“潜德幽光”匾额。生员黄朗高举报。
　　陈氏　萧志广妻。年二十一，夫殁，矢志孀守，孝事翁姑，抚孤成立。现年七十七。恩学使给“潜德幽光”匾额。孝廉方正萧汉杰举报。
　　林氏　监生陈殿鲤妻。年二十五，夫殁，守志抚孤。现年七十八。恩学使给“潜德幽光”匾额。贡生黄人彦举报。
　　陈氏　儒士顔叶吉妻。年二十九，夫殁于台，氏闻讣痛不欲生，因念翁年耄及三孤幼弱，忍泪吞声，强留余生。家贫，女红十指，上养老翁，下抚诸子，艰难备尝。年八十一卒。恩学使给“潜德幽光”匾额。孙大茂，举人。教职薛庆镛举报。
　　许氏　卢职令妻。年十八，夫殁，遗孤一月，氏矢志孀守，家贫，女工度活，孝事老姑，抚孤成立。年六十一卒。恩学使给“潜德幽光”匾额。生员陈邦隆报。
　　刘氏　儒士黄方暹妻。年二十二，夫殁，遣孕在腹，誓死靡他，孝事老姑，和睦妯娌，抚养遗腹男成立。年五十一卒。恩学使给“潜德幽光”匾额。生员黄岐举报。
　　纪氏　名好娘，蔡双观妻。年二十九，夫殁，家贫，挈幼子寄食外家，日夜纺织令子就傅。有讽以改适者，氏正色拒之，誓死不移。年七十六卒。思学使给“潜德幽光”匾额。举人纪舜俞举报。
　　谢氏　卓汝器妻。年三十，夫殁，矢志守节，遗二孤，长抚三岁，次才数月，俱抚养成立。逮事舅姑，亲操井臼，家贫赖女红度日，不辞劳瘁。年八十四卒。恩学使给“潜德幽光”匾额。子立，职员；孙应昌，职员，孙升，武庠。教职黄清和举报。
　　施氏　儒士黄报玖妻，名枣娘。年二十六，夫殁守志，孝事舅姑，抚幼孤成立。卒年四十五。恩学使给“潜德幽光”匾额。训导黄清和报。
　　施氏　名银娘，儒士王敦质妻。十九岁而寡，矢志孀守，抚孤成立。卒年六十八。恩学使给“潜德幽光”匾额。生员王鸿谟举报。
　　詹氏　陈子美妻。年二十七，夫殁守志，孝事老姑，家贫勤纺绩，抚遗孤成立。卒年八十有五。恩学使给“潜德幽光”匾额。生员陈景清报。
　　吴氏　名晟娘，许文生妻。年二十六，夫殁寡守，孝事翁姑及祖姑，甘旨无缺，丧葬尽礼；抚三岁孤儿，六月遗腹，俱各成立。卒年六十八。恩学使给“潜德幽光”匾额。生员许廷珪举报。
　　吴氏　陈元贞妻。年二十，夫殁，守志抚孤。卒年四十五。恩学使给“潜德幽光”匾额。举人陈鸿炳举报。
　　柯氏　周焕彩娶。十九岁于归，未半载而寡，氏矢志孀守。家贫，女红度活，孝事老舅，抚嗣子成立。卒年七十四。恩学使给“潜德幽光”匾额。孙国兴，曾孙超然，俱武庠。廪生陈晖举报。
　　蔡氏　赠文林郎黄定国妻。年二十九，夫殁，矢志孀守，事舅姑尽孝，处妯娌以和，抚遗孤早殀，复以夫弟之子良骥为嗣，鞠育成立。年七十卒。恩学使给“潜德幽光”匾额。后孙曾林立，以孙清和，贴赠孺人。举人黄锦章举报。
　　许氏　名悦娘，洪锺侍妻。年二十一，夫殁，矢志柏舟，遗幼孤二，次子继殇，氏孝事舅姑，抚长子成立。现年七十四。孙曾林立。恩学使给“潜德幽光”匾额。生员黄以成报。
　　洪氏　名卯娘，林宏梅妻。年二十四，夫殁，矢志孀守，事姑孝，抚孤子际报成立。后娶妇洪氏而夭，氏偕寡媳同抚幼孙。年八十九卒。恩学使给“潜德幽光”匾额。生员林惠泉举报。
　　洪氏　名■〈毛上灬下〉燕娘，林际报妻。年二十三，夫殁守志，孝事孀姑，节俭勤劳，抚遗孤成立。现年八十三。恩学使给“潜德幽光”匾额。生员林惠泉报。
　　苏氏　吴朝誉妻。年二十四，夫殁，遗孤三岁，矢志靡他，上奉舅姑，下训孤儿，昼操作，夜纺织，妯娌间毫无间言。年七十五卒。恩学使给“潜德幽光”匾额。生员吴其英举报。
　　王氏　名簇娘，儒士柯应勷妻。年二十七，夫殁，矢志孀守，孝事老姑，抚孤成立。卒年五十六。恩学使给“潜德幽光”匾额。举人柯亭报。
　　吴氏　儒士陈大鼎妻。年二十九，夫殁，生一子甫三月，家徒壁立，氏矢志孀守，上事老姑，下抚幼子成立。现年九十八。四代一堂，孙曾绕膝，人谓贞寿之报云。恩学使给“潜德幽光”匾额。里入诸生蔡琼芝为之传。孙祥斌，提辕额外効用。生员陈霆泽举报。
　　陈氏　儒士吴栋观妻。年二十四，夫殁，遗孤幼稚。时夫兄举人雅观夫妇相继殁，夫侄允升兄弟皆未及十龄，氏鞠育诸孤，无分彼此，课督允升读书尤切。后允升入泮补廪，皆氏之力。卒年五十三。恩学使给“潜德幽光”匾额。举人吴若升举报。
　　蔡氏　名女娘，苏乘趁妻。年二十七，夫殁，矢志柏舟，孝事舅姑，抚三子成立。现年七十七。恩学使给“潜德幽光”匾额。生员黄以成报。
　　黄氏　名秀娘，儒士王国亨妻。年二十四，夫殁，矢志柏舟，孝事舅姑，抚遗孤成立。卒年七十。恩学使给“潜德幽光”匾额。生员庄诒大举报。
　　施氏、吴氏　施氏名益娘，林士清妻；吴氏名贺娘，林元瑶妻，姑媳双节。施年二十五而寡，柏舟白誓，矢志靡他，夫弟以次子元瑶为嗣，抚养成人。后元瑶受室六年而夭，与寡媳同抚幼孙四十余年。卒年六十九。吴年二十六而寡，遗幼孤早殀，再为之嗣又殀，氏不改前志，与姑女红自供，食贫茹苦而冰霜益励。卒年四十八。恩学使并给“潜德幽光”匾额。生员林伟人报。
　　黄氏　名宝娘，儒士林邦义妻。年二十七，夫殁，矢志守节，孝事老姑，抚孤成立。卒年四十七。恩学使给“潜德幽光”匾额。子超然，庠生。生员黄以成报。
　　王氏　名厚娘，苏世外妻。年二十九，夫殁，苦节自励，抚二孤成立。卒年五十二。恩学使给“潜德幽光”匾额。生员黄以成举报。
　　李氏　杨联招妻。年二十五，夫殁守志，孝事舅姑，抚嗣子成立。卒年五十八。恩学使给“潜德幽光”匾额。举人柯亭举报。
　　吴氏　苏志诚妻。年二十九，夫殁，痛哭欲绝，念老姑在堂，二孤幼弱，隐痛孀守。家计艰辛，纺织经营，承欢弥笃。姑殁，丧葬尽哀尽礼，抚二子长成，教督诗书，不为姑息。年八十卒。恩学使给“潜德幽光”匾额。生员苏云炳举报。
　　吴氏　陈勋桂妻。夫殁，矢志孀守，抚孤成立。恩学使给“潜德幽光”匾额。廪生尤逊恭举报。
　　陈氏　王迪盈妻。夫殁，守志抚孤，恩学使给“潜德幽光”匾额。廪生尤逊恭举报。
　　施氏　儒士吴朝吉妻。年二十九，夫殁，矢志孀守，辛勤十指以孝事老姑，慈抚嗣子成立。卒年四十四。恩学使给“潜德幽光”匾额。子廷拔，增生。廪生尤逊恭报。
　　颜氏　名金娘，安元聪妻。年二十一，夫殁，绝粒七日，痛不欲生。夫弟庠生如山劝以大义，乃强就食，事舅姑孝，抚孤成立。现年六十。恩学使给“潜德幽光”匾额。职员黄元礼举报。
　　黄氏　名谨娘，顔时昱妻。年二十七，夫殁守节。卒年八十八。恩学使给“潜德幽光”匾额。生员颜文烈举报。
　　吴氏　名荫娘，陈腾观妻。年二十四，夫殁，家贫苦节，日勤女红以事舅姑，抚育幼子成立。年七十六卒。恩学使给“潜德幽光”匾额。生员陈鹏霄举报。
　　吴氏　名锦娘，周有庆继妻。年二十七，夫殁守节，视前子如己出，事舅姑以孝。年七十九卒。恩学使给“潜德幽光”匾额。生员周鹏程举报。
　　王氏　名永娘，蔡允遴妻。年二十一，夫殁，无子，矢志柏舟，抚夫侄为子。卒年七十三。恩学使给“潜德幽光”匾额。举人蔡锺举报。
　　伍氏　名变娘，詹秉元妻。年二十六，夫殁，守志抚孤。恩学使给“潜德幽光”匾额。职员黄元礼举报。
　　颜氏　名静娘，曾定国妻。年二十八，夫殁，矢志孀守，孝事老姑，抚幼孤成立。卒年六十九。恩学使给“潜德幽光”匾额。教谕施继源报。
　　尤氏　名劝娘，曾元明妻。年二十七，夫殁守节，事姑孝，抚孤成立。卒年五十四。子绍登，庠生。恩学使给“潜德幽光”匾额。举人柯琮璜举报。
　　周氏　名椒娘，儒士纪苞妻。年二十八，夫覆舟殁于水。氏携幼孤，招魂哭奠。矢志守节，勤俭治生，抚子成立。年六十二卒。思学使给“潜德幽光”匾额。生员曾国治报。
　　蒋氏　蔡谦观妻。年二十八，夫殁，矢志柏舟，抚孤成立。卒年五十四。恩学使给“潜德幽光”匾额。生员颜高标报。
　　颜氏　刘克谕妻。从幼归刘。未笄，夫往暹罗生理，经十余年不回，不幸克谕染病殁于暹罗。氏年二十七，讣至痛哭欲绝，因姑老无所恃，忍死守贞，抱养为嗣。进士林聪念其孝行贞节，修载真经宝训。年七十二，无病而终。恩学使给“潜德幽光”匾额。生员刘时行报。
　　李氏　儒士郑家任妻。年二十一，夫殁，矢志守节。年六十五而卒。恩学使给“潜德幽光”匾额。知县李景韩举报。
　　□氏　吕成麟妻。年二十五，夫殁，孝事舅姑，抚儿成立。卒年□十二。恩学使给“潜德幽光”匾额。生员吕鹏翔报。
　　庄氏　吕佐献妻。年二十三而寡，孝事舅姑，抚幼儿成立。年七十八卒。恩学使给“”潜德幽光”匾额。生员吕鹏翔举报。
　　陈氏　进士、任三省臬宪陈高翔孙女，儒士曾玉洲妻。年二十六，夫殁。姑得眼疾，氏衣不解带，每夜静俟鸡鸣，盥漱时，先为之舐目眵。三年不倦，抚孤成立。卒年六十八，四代同堂。恩学使给“潜德幽光”匾额。生员陈绍曾报。
　　庄氏　林玉骏妻。年十九，夫殁，孝事老姑，抚嗣成立。卒年八十八。恩学使给“潜德幽光”匾额。廪生林巨川举报。
　　陈氏　刘重珊妻。年二十四，夫殁，孝事舅姑，抚养孤子。夫弟妇张氏亦青年守节，妯娌相依，张氏殁，氏抚侄如己子。现年八十九。恩学使给“潜德幽光”匾额。生员刘际升举报。
　　张氏　刘重纯妻。年二十三，夫殁，与寡嫂共事舅姑，抚养孤儿。年四十八卒。恩学使给“潜德幽光”匾额。生员刘际升举报。
　　王氏　李锺鋐妻。年二十一，夫殁，孝顺翁姑，抚儿成立。卒年七十七。恩学使给“潜德幽光”匾额。生员吴灿云报。
　　涂氏　苏羽中妻。年二十八，夫殁，矢志守节。卒年五十五。恩学使给“潜德幽光”匾额。举人王炳纲报。
　　陈氏　林华斌妻。年十九，夫殁，事舅姑，抚养儿子。年四十二卒。恩学使给“潜德幽光”匾额。廪生林巨川举报。
　　谢氏　名金娘，林光煊妻。年二十八，夫殁，孝事舅姑，抚儿成立。现年八十八岁，五世同堂。孙蒲海，诸生。恩学使给“潜德幽光”匾额。生员林蒲海举报。
　　廖氏　吴继阶妻。年二十三，夫殁，矢志柏舟，抚孤成立。年八十五卒。恩学使给“潜德幽光”匾额。生员周遇江举报。
　　钱氏　儒士陈恒泰妻。年二十一，夫殁，孝事舅姑，抚孤成立。卒年五十一。恩学使给“潜德幽光”匾额。增生吴廷拔举报。
　　以上采访节孝事实，经恩学使给“潜德幽光”匾额。
　　苏氏　御史苏国澜女，诸生黄士宪妻。年二十九，夫殁，守节自誓，谨事翁，教五子，皆以儒业成名：曰伟生，游郡庠；曰祐生，康熙甲午举人；曰丛生，岁贡；曰胜，国子肄业；曰长庆，以进士为贵池令。苏氏年七十一而卒。
　　谢氏　□念贤妻。年二十八而寡，抚幼孤曰神保，家贫，乃为孤蓄养童妇黄氏。及神保殇，黄氏甫十二岁，谢氏夫丧子亡而志愈励，日与童妇共机杼。黄氏长貌美，亲戚多诱以嫁者，乃毁容髡其发。谢氏年八十卒。黄氏赖女红自食，殓常不继，无与为嗣者。
　　张氏　萧元釭妻。年二十八而寡，鞠子事姑孝慈备，孀三十四载而卒。有子二：长廷焜，妻庄氏，年二十五而寡；次廷辉,妻辛氏,年二十六而寡。姑媳妯娌，为一门三节焉。
　　吴氏　林仕国妻。年二十五，夫殁，一子八龄，一子尚在孕。时继姑蔡氏犹在堂，氏事之弥谨，力勤女红，教育二子，俱克成立。
　　吕氏　杨介眉妻，弟尔时妻傅氏，介眉子文枢妻曾氏，邻里称为一门三节。
　　鲍氏　王建业妻　　　林氏　王有华妻。
　　陈氏　张奇寅妻。　　刘氏　黄方灿妻。
　　柯氏　曾斗淑妻。于归三月而夫殁，抚族子为嗣。　　吴氏　林士焻妻。
　　林氏　杨从观妻。　　王氏　林宝祖妻。
　　柯氏　曾扶淑妻。　　黄氏　郭彦固妻。
　　吴氏　纪廷机妻。　　蔡氏　黄方固妻。
　　林氏　蔡嘉璋妻。　　柯氏　林为恒娶。
　　陶氏　刘标观妻。　　李氏　史贻第妻。
　　庄氏　周拔霄妻。　　郭氏　王立德妻。
　　庄氏　吕缵祖妻。　　郑氏　吕敦善妻。
　　陈氏　林际辅妻。　　蔡氏　王金卫妻。
　　洪氏　林为拔妻。　　颜氏　龚敦世妻。
　　黄氏　龚更人妻。　　蔡氏　林卞烈妻。
　　高氏　吴惟玉妻。　　王氏　郭世双妻。
　　林氏　张隆志妻。　　吴氏　林接祖妻。
　　洪氏　训导张士箱妾。　吕氏　陈元梁妻。
　　徐氏　游击张渊继妻。　林氏　陈国扬妻。
　　万氏　郑凤翔妻。　　蔡氏　胡振纷妻。
　　李氏　张方永娶。　　陈氏　冯步观妻。
　　王氏　林重颖妻。　　张氏　吴厚泽妻。
　　陈氏　谢为观妻。　　庄氏　郭德郊妻。
　　郑氏　倪惟沛妻。　　陈氏　郭延埈妻。
　　吴氏　黄士俊妻。　　颜氏　王廷士妻。
　　赖氏　陈巽受妻。　　杨氏　田廷根妻。
　　吕氏　许光浩妻。　　翁氏　廪生萧江春妻。
　　苏氏　李升新妻。　　王氏　林从烈妻。
　　陈氏　柯克祚妻。　　林氏　魏允辂妻。
　　翁氏　陈斯瑾妻。　　丁氏　李朝复妻。
　　陈氏　施鸿福妻。　　林氏　蔡武辅妻。
　　吴氏　陈国升妻。　　杨氏　卢性瑞妻。
　　杨氏　苏名龙妻。　　吴氏　陈廷蛟妻。
　　李氏　何国汉妻。　　封氏　龚世坊妻。
　　陈氏　柯秀妻。　　　吴氏　王命世妻。
　　饶氏　刘重熙妻。　　何氏　万高畅妻。
　　蔡氏　范辨绵妻。　　詹氏　王迪敬妻。
　　陈氏　萧志麟妻。　　苏氏　张卜生妻。
　　李氏　王广仁娶。　　张氏　黄萱妻。
　　刘氏　王士怡妻。　　蔡氏　曹士捷妻。
　　陈氏　许尚遐妻。　　颜氏　刘裕观妻。
　　黄氏　陈聪敏妻。　　王氏　柯国及妻。
　　苏氏　李惟勤妻。　　张氏　陈源逢妻。
　　王氏　赖贵园妻。　　黄氏　许世绵妻。
　　苏氏　林茂龄妻。　　李氏　苏名登妻。
　　叶氏　张达尊妻。　　林氏　王禄观妻。
　　王氏　郭士昂妻。　　黄氏　陈克鸣妻。
　　黄氏　张源常妻。　　陈氏　王孙明妻。
　　黄氏　王敦笃妻。　　黄氏　吴必标娶。
　　潘氏　黄纯保妻。　　吴氏　林辅接妻。
　　安氏　尤光兴妻。　　林氏　蔡必布妻。
　　田氏　蔡得赐妻。　　吴氏　史元禧妻。
　　陈氏　吴元善妻。　　黄氏　陈应旺妻。
　　黄氏　李宗根妻。　　吴氏　陈勋贵妻。
　　林氏　陈勋开妻。　　卢氏　谢子诵妻。
　　纪氏　黄世芬妻。　　高氏　洪有容妻。
　　杨氏　林朝固妻。　　胡氏　何文培妻。
　　黏氏　黄堪世妻。　　蔡氏　翁让国妻。
　　曾氏　蔡朝玉妻。　　王氏　曹廷庄妻。
　　徐氏　吴文继妻。　　颜氏　陈世昌妻。
　　林氏　江日新妻。　　林氏　魏秉烈妻。
　　李氏　蔡起元妻。　　陈氏　何考观妻。子探观妻陈氏。
　　王氏　林禧光妻。孙为性妻王氏。　　廖氏　吴继阶妻。
　　庄氏　萧廷焜之妻。　王氏　陈錝凯妻。
　　黄氏　庠生洪安国妾。　黄氏　庠生苏岩妻。
　　王氏　黄元两妻。　　薛氏　林朝玉妻。
　　林氏　丘清巩妻。　　伍氏　许五淑妻。
　　陈氏　林质侯妻。　　柯氏　张世凤妻。
　　黄氏　武举陈万里妻。　陈氏　柯必显妻。
　　黄氏　王应魁妻。　　王氏　蔡继善妻。
　　邱氏　谢维照妻。　　陈氏　庄泽涵妻。
　　翁氏　蔡廷荣妻。　　林氏　杨良珍妻。
　　蒋氏　蔡谦观妻。　　曾氏　王杏飞妻。
　　陈氏　欧阳华观妻。　张氏　纪仲瑱妻。
　　何氏　王锡琬妻。　　徐氏　庠生许清如妻。
　　柯氏　王克铭妻。　　陈氏　史良谋妻。
　　庄氏　王大登妻。　　蔡氏　林国祥妻。
　　王氏　陈锺泰妻。　　郭氏　李清紫妻。
　　蔡氏　苏世美妻。　　吴氏　苏达泰妻。
　　黏氏　曹廷讲妻。　　吴氏　林秉安妻。
　　孙氏　吴世元妻。　　欧阳氏　杨锺玉妻。
　　高氏　陈继扶妻。子世栋妻蔡氏。　　吴氏　翁应龙妻。龙弟应魁妻蔡氏。
　　阮氏　陈腾波妻。波弟腾章妻王氏。
　　以上节孝采恩学使《潜德幽光录》。
　　蒋氏　名催娘，苏兼观妻。年二十六，夫殁，长子志蕴方四岁，次子遗腹未生，氏食贫茹苦，抚孤成立。后氏久病，志蕴割臂和药以进，病遂愈。人称母节子孝。
　　吴氏　名诚娘，苏宝妻。年十八于归，越七载夫殁。遗孤三岁而殇，继侄为嗣，亦未娶夭，复取异姓子二人以承祀，皆相继夭折，竟无子。卒年六十有七。
　　李氏　名随娘，儒士万世甫妻。年三十，夫殁，子幼，事舅姑能得其欢心。后舅姑继逝，以其孤托诸夫弟。氏就食外家，女红度活，虽饔飧常不继而淡泊自安，不以闻于其子。
　　吴氏　黄伯瑞娶。黄读书过劳遇疾卒，氏年二十八，矢志孀居，事舅姑维谨。遗孤四人，次三俱以力学继陨，氏悲痛不胜，而训饬孙曹未尝倦怠。
　　柯氏　张世凤妻。夫卒，抚侄孙为嗣。
　　黄氏　郭固观妻。年二十四，夫殁，矢志抚遗孤不嫁。家酷贫，仅存山园一所，氏日荷儿蒉中，躬亲力作以糊口，辛苦万状。后孙曾林立，家渐丰铙。年九十余卒。
　　颜氏　三十八都人，幼为刘门童媳。年十八未笄，夫经商暹罗不返，家计萧然，事姑克尽孝道。后夫在暹罗病殁，氏为夫立嗣，抚养成立生孙。
　　吴氏　名惜娘，林成妻。年二十七，夫殁，矢志孀守。生二子，次早夭，长光辉娶媳陈氏而卒，陈氏时年三十，距于归十三载。吴氏年七十五卒。吴氏有女名机娘，嫁姚某为妻，二十一寡守，只养一子。兄光辉怜其孤寡无依，留养母子在家，未几所养子亦殁，无后。机娘年五十八岁而卒。
　　以上采节烈纪述编未经请旌。
　　谢氏　监生王振锐妾。年十九而寡，助嫡柯氏孝事翁姑，抚养儿子。卒年七十一。
　　黄氏　岁贡赖志奏妻。年十九而寡，孝事老舅，养子成立。年七十八卒。
　　陈氏　赖士构妻。年二十八，夫殁，矢志守节，孝事老舅，教儿子成立。卒年九十三。
　　王氏　儒士黄梅芳妻。年二十八，夫殁，矢志孀守。卒年七十有三。
　　林氏　赖承志妻。年二十六，夫殁，孝事舅姑，抚二孤成立。卒年八十一。
　　林氏　儒士刘邦光妻。年二十六，夫殁，孝事舅姑，抚教二孤成立。年六十一卒。曾孙宝书，庠生。
　　吴氏　许新傲妻。年二十五，夫殁，家贫茹苦含辛，矢志靡他。卒年六十有七。
　　洪氏　林镇德妻。年二十而寡，矢志冰霜，抚孤成立。年四十一卒。
　　张氏　庄金泽妻。年二十九，夫殁，矢志守节。卒年六十有二。
　　王氏　黄鼎晃妻。年二十三，夫殁，孝事舅姑，抚嗣成立。卒年五十有九。
　　曾氏　黏传世妻。年二十四而寡，食贫茹苦，矢志守贞，孝事翁姑，抚育子女成立。卒年七十有五。
　　黄氏　许朝聘娶。年二十四，夫殁，孝事舅姑，抚孤成立。卒年六十八。
　　尤氏　名锭娘，赖旧邦妻。年二十五，夫殁，矢志守节，孝事老姑，抚养幼儿。卒年四十。
　　陈氏　谢仕鸾妻。年二十三而寡，矢志守节，奉祀祖先，备极诚敬，抚养幼子成立。卒年七十五。
　　李氏　谢世美妻。年二十七，夫殁，柏舟自矢，孝养老姑。卒年六十九。
　　洪氏　名春娘，儒士陈爽世妻。年二十而寡，遗孤甫四月，氏以女红度日，事姑尽孝，抚孤早殀，复抚幼孙。年六十五卒。
　　林氏　儒士魏殿光妻。年二十四，夫殁，甘心守节，孝事舅姑，抚嗣成立。年四十二卒。
　　李氏　洪天桂妻。年三十而寡，孝事翁姑，抚养三子相继殀亡。氏含辛茹苦，守节终身。年七十卒。
　　蔡氏　监生谢希传妻。年二十，夫殁，孝事舅姑，抚孤必达成立。娶妇吴氏，不幸早殀，复抚幼孙。年八十五卒。
　　吴氏　谢必达妻。年二十六，夫殁，孝事孀姑，抚孤成立。卒年六十八。
　　王氏　吴希圣妻。年二十三寡守，矢志柏舟，抚子成立。卒年七十七。职员黄继祖补出结。
　　郭氏　名宝娘，诸生孙达先妻。年二十四，夫殁，氏痛不欲生，因遗腹生男，矢志抚育成立。年七十有二卒。
　　林氏　蔡大清妻。年十七于归，阅五月夫殁，矢志孀守，孝事嫡庶两姑，抚养嗣子。年三十一卒。
　　颜氏　王思刃妻。年二十二，夫殁，遗孤才周月，家徒四壁，氏矢志孀守，勤苦女红，孝事老舅，抚孤成立。卒年五十一。
　　曾氏　林惟敬妻。
　　杨氏　曾毓灿妻。年十八，夫殁，遗孤甫四月，氏矢志守节，日勤女红，抚幼孤成立。卒年三十有一。
　　许氏　名蕴娘，郭绍雅妻。年二十九，夫殁，孝养舅姑，抚儿成立。年五十四卒。
　　吴氏　武生刘应元妻。年二十六而寡，孝事老姑，抚三子成立。卒年五十四。子继善，廪生。
　　林氏　刘尧纯妻。年二十三，夫殁，矢志守节，事姑以孝闻。卒年五十四。
　　黄氏　刘尧邦妻。年二十六，夫殁守志，事继姑尽孝。卒年四十七。
　　陈氏　外委刘必辉妻。年二十七，夫殁，坚心守节，抚孤成立。卒年六十。
　　邱氏　苏必达妻。年二十七，夫殁，孝事继姑，抚孤清澜。娶媳洪氏，不幸清澜早殀，遗下幼孙，氏复偕寡媳抚养成立。卒年六十七。
　　汪氏　儒士施青荔妻。年二十九，夫殁，家贫，孝事舅姑，病侍汤药不离侧，抚两儿。长娶妇而殀，次幼殇，复抚孙成立。卒年六十五。
　　颜氏　廪生王敏妻。年二十一，夫殁，孝事翁姑，抚孤成立。年三十六卒。
　　黄氏　武生黄骥女，史捷观妻。年二十九，夫殁，遗孤甫六岁，家徒四壁，拮据女红，抚养成立。年六十卒。
　　蔡氏　儒士陈试捷妻。舅旭世官云南知县，夫省父殁于途。氏年二十九，守志抚孤源坦，娶媳黄氏，不幸早殀，姑媳相依，冰霜励操，阅八年黄氏继殁。氏年六十有一岁卒。
　　李氏　诸生李璧女，监生曾惟恬妻。年二十七，夫殁，抚孤世锦、世恩早殀，妇曹氏亦青年寡守，姑媳相依，共抚幼孙。氏年六十六卒。孙云涛，增生。
　　施氏　儒士陈源埙妻。年二十九，夫殁，守志抚孤。后以哀痛成疾，越七年而卒。
　　苏氏　施祥观妻。年二十二，夫殀，矢志柏舟，抚继嗣成立。卒年四十一。
　　李氏　儒士王愧怀妻。年二十而寡，矢志守节。卒年七十有一。
　　黏氏　诸生施锦妻。年二十五，夫殁守志，孝事舅姑，抚孤子早殀，复以夫弟之子为嗣。年五十三而卒。
　　余氏　名悦娘，徐枢观妻。年二十四，夫殁，家贫如洗，以女红度日。孝事翁姑，抚嗣子成立。卒年七十五。
　　陈氏　诸生吴服膺妻。年二十七，夫殁，矢志守节。卒年五十五。增生吴廷拔补出结。
　　李氏　陈大狮妻。年二十七，夫殁，孝事翁姑，抚养儿子。年四十卒。
　　陈氏　王孙欣妻。年二十四而寡，事姑孝，抚育孤儿成立。卒年五十五。
　　谢氏　吴元义妻。年二十八，夫殁，矢志靡他，抚儿子成立。卒年六十八。
　　黄氏　名尽娘，吴荣部妻。年二十五，夫殁，矢志抚孤。卒年七十三。
　　蔡氏　陈朝进妻。年二十九，夫殁，坚心守节，抚二孤成立。卒年六十。
　　魏氏　刘敦朴妻。年二十八，夫殁，寡守孝事舅姑，养儿子成立。卒年七十有六。
　　周氏　儒士施永怀妻。年三十而寡，事翁姑，鞠育儿女成立。年六十五而卒。
　　王氏　陈礼潦妻。年十九，夫殁，遗腹生一女，矢志苦守，孝养翁姑，抱一子抚育长成。娶妇生孙后，子妇相继亡，二孙复幼殇。氏年七十七卒。
　　李氏　儒士黄国炎妻。年二十八，夫殁，家贫守节，抚遗孤成立。卒年八十四。
　　张氏　刘士愕妻。年二十八而寡，孝事舅姑，抚儿成立。年九十卒。
　　李氏　儒士曾观淮妻。年二十三，夫殁，事翁姑孝，抚嗣子成立。卒年八十六。
　　黄氏　王英异妻。年二十四，夫殁，抚子世涵长成婚娶，不幸早殁。氏复抚遗孙，食贫茹苦，以终其身。年八十四卒。
　　柯氏　监生王振锐妻。二十六岁，夫殁，孝事翁姑，抚儿成立。尤明大义，里中象畔塘岸倾圮，独力修，远近赖之。年六十卒。
　　以上自行投报节孝未经出结，并载备考。

　　〔校注〕
　　〔一〕“九”字疑有误。
　　〔二〕“复”疑当作“后”。

　　●卷之六十三　列女志【节孝之三】

　　孙氏　儒士王维查妻。年二十一，夫殁，仅遣一女，氏矢志孀守，孝事翁姑，抚夫兄之子为嗣，训诲成立。现年七十七。贡生王道举报。
　　黄氏　儒士曾膑芳妻。年二十五，夫殁，矢志守节。现年六十六。职员黄元礼报。
　　傅氏　潘三友妻。年二十四守节，孝事舅姑，抚孤成立。现年七十二岁。生员薛徽举报。
　　林氏　张再兴妻。年二十于归，甫三月夫殁，矢志守节，孝事舅姑,抚嗣成立。现年四十五。生员张爵举报。
　　王氏　外委柯连升妻。干隆五十二年,连升奉派赴台剿匪林爽文阵亡。时王氏年二十八，矢志柏舟,奉事舅姑，抚幼孤成立。现年七十三。子三光，现世袭云骑尉。生员柯惠畴举报。
　　杨氏　张大权妻。年二十八，夫殁，孝事舅姑，抚儿成立。现年□□□。贡生曾兆升举报。
　　郑氏　郭培观继妻。年二十八，夫殁，矢志守节。现年五十三。廪生尤逊恭报。
　　杨氏　吴明直妻。年二十四，夫殁，矢志守节。现年五十九。增生吴超举报。
　　王氏　郑兴观妻。年二十六，夫殁，孝事舅姑，抚孤镇娶媳凌氏。不幸镇早殀，姑媳相依，共抚幼孙。氏现年七十有一。生员郑永霈报。
　　万氏　职员林育麟妾。年二十九，夫殁，矢志柏舟，抚孤成立。现年五十九。生员黄士锦报。
　　廖氏　林恢斗妻。年二十,夫殁，孝事孀姑，抚养儿女。现年四十一。生员黄士锦举报。
　　董氏　施普世妻。年二十九，夫殁，孝事老姑，抚孤成立。现年八十二。监生薛嵩龄报。
　　蒋氏　蔡宗同妻。年十九，夫殁，事舅姑尽孝，抚育两嗣成立。现年七十九。举人黏金榜报。
　　陈氏　举人陈骧女，儒士叶廷联妻。年二十八，夫殁，孝事舅姑，抚六岁孤儿启华长成入泮。不幸启华早殀，遗下幼孙四岁。氏苦节终身，始而鞠子，继复抚孙，艰难万状，终无二心。现年五十八。举人叶日春举报。
　　林氏　名妹娘，纪方堆妻。年二十四，夫殁，家贫坚心苦节，事老姑孝，抚幼孤成立。现年六十六。举人纪舜俞报。
　　丁氏　儒士苏厚进妻。二十六岁寡守，孝事翁姑，抚遗孤成立。现年七十五。举人苏炯熀举报。
　　苏氏　庄旺榜妻。年十九孀守，事舅姑以孝，抚儿子以慈。现年七十有二。举人庄可敬举报。
　　林氏　儒士丁耸溪妻。年二十五寡守，孝事舅姑，抚养儿子。现年七十七。举人黄清华报。
　　黄氏　朱朝谨妻。二十九岁，夫殁，矢志孀守，家贫勤习女红，孝事舅姑，抚孤成立。现年七十六。举人朱河举报。
　　苏氏　举人苏烱熀胞妹，庄汪塔妻。年二十六而寡，孝事翁姑，抚养幼儿。现年五十。举人黄良昌举报。
　　陈氏　蓝日赍妻。年二十八，夫殁，遗孤在抱，矢志孀守，抚育成立。现年七十三。举人林世贤报。
　　蔡氏　举人王孙登继妻。年二十六而寡，氏端谨恬默，事继姑有礼。夫殁后，翁继殁，一子又夭，贫无以度，将就饿死；邑中好义者鸠金为置薄产，以夫功弟次子继嗣。郡守郭嘉其节，给百金。凡岁时祭祀及翁姑之葬，皆氏肩之，不辞辛苦。嗣子抚至二十岁又卒，同人复鸠金以夫功弟三子继嗣，氏辛勤字之。现年六十六。举人周学曾举报。
　　林氏　许朝栋妾。年二十八，夫殁，遗腹五月，矢志坚贞，孝事翁姑，抚二孤成立。现年六十一。举人谢长龄举报。
　　陈氏　洪汝炳妻。年二十五，夫殁，老姑在堂，遗孤在抱，氏矢志柏舟，勤苦女红，孝事鞠育，辛勤备至。现年七十六。举人黏金榜举报。
　　李氏　丁武益妻。二十八岁而寡，孝事舅姑，抚孤成立。现年七十三。举人黄良昌报。
　　黄氏　陈克载妻。年二十七寡守，家贫如洗，勤作女红，抚儿女及孤侄成立。现年四十九。举人陈时昌报。
　　吴氏　名术娘，太学生纪腾辉妻。二十二岁寡守，孝事舅姑，抚二子成立。现年六十七。子锡祺、锡福，俱太学生。举人纪腾龙举报。
　　柯氏　名溅娘，王克铅妻。二十一岁，夫殁，家极贫苦，矢志孀守，孝祀祖先，遗孤十月，抚养成立。现年七十八。子雄图，孙以治，俱庠生。举人王文猷报。
　　吴氏　举人吴条光女，儒士粘虎榜妻。年二十八寡守，孝事舅姑，始终尽礼，鞠育二子，慈爱兼周。长子传簪，英年入泮，次子传缨，俱早逝。氏复同二妇矢志抚育幼孙，不辞劳苦。现年五十六。举人林梦麟报。
　　陈氏　黄仲拱妻。年二十五，夫殁，孝事舅姑，抚子成立。现年五十八。举人黄良昌报。
　　许氏　林逊赛妻。年二十二，夫殁，矢志守贞，抚遗孤成立。现年六十一。举人林世贤举报。
　　富氏　黏绵世妻。年三十而寡，孝事老舅，始终不倦，抚养幼子，慈爱兼周，茹蘖饮冰，辛勤万状。现年七十二。举人黏金榜举报。
　　纪氏　庠生富寅妻。年二十九，夫殁，孝事翁姑，抚养幼儿。现年四十八。举人朱河报。
　　欧阳氏　名绸娘，纪维专妻。年二十四而寡，孝事舅姑，抚子成立。现年六十二。举人纪舜俞报。
　　周氏　名金娘，黄元鸾妻。年十九，夫殁，痛不欲生，舅姑劝谕乃止。遗腹生男，矢志抚育，事舅姑以孝闻。现年五十。举人黄良。
　　凌氏　郑镇妻。年二十九，夫殁，孝事孀姑，抚孤成立。邻右共称为一门双节。现年四十六。生员郑承霈举报。
　　庄氏　赵云从妻。年二十一而寡，逮事舅姑，丧葬尽礼，抚养儿孙成立。现年七十五。举人黏金榜报。
　　施氏　监生林清元妻。年二十六而寡，孝翁姑，抚儿子。现年五十七。子安固，庠生。举人林世贤报。
　　蔡氏　朱攀良妻。年二十一，夫殁，遗腹生男，苦志抚育，奉事舅姑维谨。现年六十四。举人黄良昌举报。
　　黄氏　儒士许士鼎妻。年三十而寡，事舅姑以孝，抚孤子成立。现年六十二。举人叶日春举报。
　　徐氏　李玉鹏妻。年二十四，夫殁，矢志柏舟，孝养老姑。现年五十一。举人黄良昌报。
　　谢氏　吴捷德妻。年二十九而寡，家贫辛苦备尝，抚三子成立。现年五十一。举人黏金榜举报。
　　张氏　儒士苏诒容妻。年二十六，夫殁，遗孤两月，坚心抚育，善事老姑，始终不懈。比部苏廷玉闻其苦节，为诗嘉之。现年六十岁。举人苏炯熀举报。
　　陈氏　李梅观妻。年二十八，夫殁，矢志柏舟，食贫茹苦，抚一子成立。现年五十。举人周学曾举报。
　　黄氏　朱义来妻。年二十九而寡，孝事舅姑，抚育孤子。现年五十七。举人黄良昌报。
　　林氏　柯朝升妻。年二十九寡守，孝事舅姑，丧葬尽礼。抚育四子，辛勤劳瘁。现年五十五。举人黏金榜举报。
　　柯氏　李道汾妻。二十八岁，夫殁，家贫矢志孀守，勤苦纺织，孝事舅姑，慈抚三子长成。现年五十九。举人叶日春举报。
　　李氏　黄廷碧妻。二十三岁，夫殁，遗二孤：长奕素，次奕鼎。奕素成人，娶妻许氏而殀，氏与寡媳许氏，同心苦节，始终不渝。现年七十三。举人黄良昌举报。
　　洪氏　许器瑜妻。年二十三而寡，矢志柏舟，抚孤成立。现年六十有八。训导林杏举报。
　　黄氏　颜光泽妻。年二十八，夫殁，孝事翁姑，抚育儿子。子殀，复抚幼孙成立。现年六十四。副贡黄子固举报。
　　林氏　儒士蔡凤联妻。年二十二，夫殁，矢志孀居，孝事老姑，抚子成立。现年七十三。训导王其馨报。
　　吴氏　黄金元妻。年二十七而寡，事翁姑尽孝，抚二孤成立。现年六十九。训导黄清和报。
　　王氏　陈泰观妻。年二十三而寡，孝事舅姑，抚子成立。现年八十。教职薛庆镛举报。
　　陈氏　伍泽观妻。年二十九而寡，翁姑俱殁，归母家，矢志抚孤，不幸早殀，氏勤苦女红，粒积微资，置族侄继嗣抚育之。现年六十一。副贡黄子固报。
　　张氏　王元渠妻。年二十三，夫殁，氏绝粒自经，因救得苏。孝事老姑，丧葬尽礼，抚养幼孤成立。现年七十一。教职王蓝田举报。
　　戴氏　赠奉直大夫黄朝东妾。年二十七而寡，事舅姑尽孝，奉嫡氏维谨。现年六十五。嗣子世琅，诸生。训导黄清和举报。
　　黄氏　儒士王兴鏻妻。年二十一而寡，家贫矢志孀守，事舅姑以孝，抚成二子。现年六十八。训导王其馨举报。
　　张氏　黄志诚妻。年二十八，夫殁，家贫难度，苦节自贞，孝事舅姑，抚子成立。现年七十二。举人黄良昌举报。
　　谢氏　名科娘，蔡世万妻。年二十一而寡，孝事舅姑，抚孤成立。现年五十一。副贡黄子固举报。
　　庄氏　举人黄景溪妻。年二十九，夫殁，矢志柏舟，食贫茹苦，女红度活，抚孤婚娶成立。现年五十九。举人林杏举报。
　　黄氏　儒士黏威凤妻。二十七岁，夫殁，生子建华甫三月，零丁孤苦，抚育成立。现年五十四。举人黏金榜举报。
　　苏氏　黏奕爣妻。年二十三而寡，矢志柏舟，抚养儿子。现年五十八。教职薛庆镛报。
　　吴氏　儒士黄世璇妻。年十八于归，甫六月夫殁，矢志冰霜，孝事舅姑，抚养嗣子成立。现年四十七。孙四人。训导黄清和举报。
　　王氏　黄植翁妻。年二十九而寡，矢志苦节，抚养孤儿，艰难万状。现年五十一。训导黄清和报。
　　郑氏　武生箫维高妻。年三十而寡，孝事舅姑，抚养幼儿成立。现年六十四。廪生萧汉才举报。
　　王氏　儒士郑名昆妻。二十九而寡，矢志孀守，孝事老姑，鞠育幼子，不幸早殀，复抚幼孙成立。现年六十有二。廪生尤逊恭举报。
　　陈氏　鸿胪寺卿陈科捷孙女，儒士林澍芬妻。年二十二而寡，孝事舅姑，抚继嗣巨澜长成，娶媳张氏，生孙丕谟，自贞终身不渝。现年六十六。廪生萧汉才举报。
　　陈氏　曾捷元妻。年二十八，夫殁，矢志守节，孝事老姑，抚养孤子，岁时祭祀，尽诚致敬。现年六十六。廪生徐扬言举报。
　　蔡氏　詹兴观妻。年二十三而寡，遗孤六岁，贫无立锥，寄食母家，勤劳十指，抚孤成立。现年五十三。廪生吴云从举报。
　　蔡氏　儒士黄世永妻。年二十一，夫殁，事姑尽孝，抚嗣成立。现年四十三。子廷彪，诸生。训导黄清和举报。
　　林氏　蔡猫世妻。年二十，夫从军殁于台，氏誓志守节，抚遗孤成立。现年六十五。廪生蔡瑢举报。
　　傅氏　蔡学龄妻。年二十一寡守，顺事翁姑，抚育幼儿。现年四十九。廪生蔡瑢举报。
　　施氏　吴云标妻。年二十九，夫殁，家贫矢志孀守，孝事舅姑，抚孤成立。现年七十四。廪生吴梦登报。
　　曹氏　监生徐超群妻。年二十八而寡，孝事舅姑，丧葬尽诚，遗腹四月，抚育成立。现年七十八。子文衡，诸生。廪生徐扬言举报。
　　徐氏　黄朝泗妻。年二十一，夫殁，抚养儿女成立，舅姑殁，后先丧礼，哀毁备至。不幸次子培材同妇郑氏，相继而殁。现年六十二。廪生萧汉才举报。
　　潘氏　李协恭妻。年二十九，夫殁，孝顺舅姑，抚子成立。现年六十四。廪生尤逊恭报。
　　洪氏　陈意观妻。年二十四而寡，矢志柏舟，抚养儿子。现年六十五。廪生吴云从报。
　　陈氏　州同薛龙标妾。年三十而寡，矢志柏舟，抚子成立。现年五十一。廪生林炜报。
　　蔡氏　名法娘，黄植扬妻。年二十八，夫殁，孝养老姑，抚孤早殀。现年五十。训导黄清和举报。
　　苏氏　名亘娘，黄培功妻。年二十一而寡，孝事老姑，抚养嗣子。现年四十。训导黄清和举报。
　　郝氏　拔贡曾世谦妾。年二十五而寡，孝事舅姑，抚养孤子。现年四十三。廪生徐扬言举报。
　　许氏　林步扬妻。年二十八，夫殁，矢志孀居，孝事翁姑，抚养孤子成立。不幸壮年早殁，遗下一孙。氏始则抚子，继复养孙。现年七十五。孙逢元，诸生。廪生林炜举报。
　　蔡氏　名凤娘，黄灿极妻。年二十六，夫殁，孝事老姑，抚育二子成立。现年四十六。生员黄得时报。
　　陈氏　儒士吕文彬妻。年二十七而寡，上事舅姑，下抚孤子至于成立。孙曾绕膝，四代一堂。现年八十三。子捷高，外委。生员谢嘉猷举报。
　　洪氏　王君坪妻。年二十七，夫殁，家贫，勤习女红，矢志孀守，孝老姑，抚幼子成立。现年五十六。生员王鸿谟报。
　　王氏　名凉娘，黄灿庚妻。年二十七寡守，事翁姑孝谨，抚孤受室而殀，氏偕妇共抚幼孙。现年五十八。生员黄以成举报。
　　洪氏　名贰娘，黄培楮妻。年二十九而寡，事舅姑，抚孤儿，备极辛苦。现年七十二。生员黄琼林举报。
　　吴氏　洪章克妻。年二十八，夫殁，孝事舅姑，抚儿成立。现年七十一。生员洪恩举报。
　　许氏　苏刺良继妻。年二十四，夫殁，孝事舅姑，抚孤成立。现年五十四。子南英，诸生，先氏殁。生员陈舜廷举报。
　　翁氏　名仰娘，苏青钱妻。年十九于归，不踰月而夫殁，氏矢志柏舟，上事舅姑，下抚嗣子。现年四十九。生员王冲举报。
　　林氏　名桃娘，王光明妻。年二十八而寡，家贫如洗，甘心守节，孝事舅姑，抚孤成立。现年五十八。生员刘培元举报。
　　蔡氏　名月娘，黄玛答妻。年二十四，夫殁，孝事翁姑，抚夫兄子为嗣早殀，复抚夫兄之孙为嗣孙。现年五十六。生员黄以成举报。
　　陈氏　蔡恩播妻。年二十六，夫殁，女幼男孤，矢志守节，凑风苦雨，艰难备尝。现年五十。生员陈景清举报。
　　吴氏　名居娘，何菁华妻。年二十八，夫殁，十指拮据，孝事舅姑，抚子成立。现年八十八，四代同堂。生员张贵遇举报。
　　郭氏　吴秉勇妻。年二十五而寡，孝事舅姑，抚儿成立。现年八十二。生员黄廷杰报。
　　蔡氏　名定娘，儒士李廷厚妻。年二十九，夫殁，矢志柏舟，孝顺舅姑，抚孤子邦诰成立。不幸早殀，遗下幼孙，孤苦无告，赖氏教养成人。现年七十六。生员杨景程报。
　　吴氏　监生赖士凯妾。年二十四，夫殁，矢志柏舟，佐嫡事姑，同抚幼子成立。现年七十九。武生赖邦光报。
　　丁氏　苏甲妻。年三十而寡，矢志守贞，家贫，藉女红度生。老姑在堂，奉事维谨，迨姑殁，附身附□，各尽其礼。子物格早殀，复抚幼孙成立。现年六十五。生员张贵遇举报。
　　涂氏　儒士林世添妻。年二十七而寡，事舅姑以孝，抚儿成立。现年五十九。监生薛嵩龄举报。
　　□氏　名申娘，陈均良妻。年二十四，夫殁，矢志孀居，孝事翁姑，勤苦女红，以所余积抱养一子，鞠育成立。现年七十一。生员陈开来举报。
　　陈氏　林廷藏妻。年二十八，夫殁，矢志孀守，孝事舅姑，遗孤五岁，抚之成立。现年五十二。增生林炯峯举报。
　　林氏　职员王景沂妻。年二十三，夫殁，孝事舅姑，抚子成立。现年五十岁。生员庄朗然报。
　　陈氏　何祖德妻。年二十五，夫殁，孝事舅姑，抚养儿子。现年五十一。生员薛徽举报。
　　林氏　名默娘，蔡朴素妻。年二十二寡守，孝事老姑。姑病氏乳，抚其病数年。夫殁后，翁姑相继殁，氏丧葬尽礼，甘心贫苦，终身不渝。现年六十九。生员蔡光国报。
　　杨氏　黄朝宪妾。年十七，夫殁，贞苦自持，抚育儿子成立。现年四十六。生员郑腾波举报。
　　黄氏　邓子圃妻。年二十四，夫殁，舅姑在堂，甘旨无缺；遗孤在腹，鞠育成立。现年六十四。生员黄士锦报。
　　陈氏　吴世能妻。年二十八而寡，孝事舅姑，抚育儿子，教督成立。现年六十二。生员吴春晖举报。
　　黄氏　邱克昌妻。二十七岁而寡，事舅姑，丧葬皆氏肩之，抚二孤成立。现年六十二。生员黄朗高报。
　　黄氏　杨振观妻。年二十九，夫殁，孝事舅姑，抚儿成立。现年五十二。生员蔡光国报。
　　柯氏　黄朝麟妻。二十三岁寡守，上事舅姑，下抚儿子。现年五十三。生员颜商标报。
　　□氏　蔡逢招妻。年二十二，夫殁，孝事老姑，抚孤成立。现年六十九。廪生蔡绍学报。
　　陈氏　武生黄李英妻。年三十而寡，孝事舅姑，抚二孤早夭，复以夫兄之四子鲁玉为嗣，入泮又卒，姑媳相依，备尝辛苦。现年八十三。生员蔡琼芝举报。
　　蔡氏　举人蔡觐光女，庠生黄鲁玉妻。年二十九，夫殁，矢志守节，家贫力作女工，孝事孀姑，抚幼孤成立。现年五十一。生员蔡琼芝举报。
　　□氏　沈克添妻。年二十五，夫殁，子复早殀，氏茹苦含辛，孝事舅姑，以夫弟之子为嗣，抚养成立。现年五十九。生员王冲举报。
　　李氏　林景山妻。年二十四寡守，矢志柏舟，抚继嗣成立。现年八十一。生员黄士锦举报。
　　洪氏　吴邦栋妻。年二十九而寡，家贫矢志坚守，上事舅姑，下抚儿子。现年六十一。生员杨师程举报。
　　沉氏　何铭耻妻。年二十寡守，家徒四壁，十指艰辛，孝事舅姑，抚养嗣子。现年五十。武生何鹏飞举报。
　　张氏　儒士黄景学妻。年二十六寡守，上事翁姑，下抚儿子。现年六十二。监生薛嵩龄举报。
　　朱氏　儒士林育能妻。年二十二，夫殁，矢志柏舟，抚养儿子。现年六十。生员朱学溪举报。
　　卓氏　郭镇世继妻。年二十三，夫殁，矢志柏舟，事姑尽孝，以夫兄之子继嗣，抚育成立。现年五十。生员王翀报。
　　吴氏　高光典妻。年二十九，夫殁，甘心守节，贫穷孤苦，事舅姑以礼，处妯娌以和，抚四子成立。现年五十六。生员吴玉猷举报。
　　江氏　张咸采妻。年二十五而寡，孝事舅姑，勤苦女红，抚养幼儿成立。现年五十七。廪生箫汉才举报。
　　吴氏　陈朝选妻。年二十四，夫殁，上事孀姑，下抚幼儿。现年六十一。生员郭懋修报。
　　王氏　李善斋妻。年二十七，夫殁，痛不欲生，上思祖先坟墓莫顾，下念儿子呱呱无依，勉强支持，抚孤成立。现年五十七。生员苏云炳举报。
　　陈氏　王池观妻。年二十八，夫殁，矢志抚孤，苦守三十二载。现年五十九。生员许经举报。
　　陈氏　名慰娘，杨心存妻。年三十而寡，矢志柏舟，勤苦女红，上养老姑，下抚孤儿婚娶长成。现年六十五。生员陈廷扬举报。
　　尤氏　柳步沃妻。年二十四，夫殁，事舅姑尽孝，抚儿子长成。现年六十。生员柳步云举报。
　　曾氏　万所助妻。年二十五，夫殁，仅遗一子，甫生四日，氏立志守节，孝事舅姑，抚育穉子。现年六十九。子复一，诸生。生员林逢元举报。
　　林氏　吴景文妻。年二十九，夫殁，苦志守节，上孝事孀姑，下抚儿成立，阨穷可悯，处之恬如。现年六十。生员陈廷扬举报。
　　李氏　苏乔阳妻。年二十八，夫殁，矢志守节，孝事舅姑，和睦妯娌。遗下二子，长早殀，次方在襁褓，氏十指艰辛，抚育成立。现年六十七。生员林逢元举报。
　　陈氏　黄树阳妾。年二十九，夫殁，矢志守节，抚孤成立。现年七十九。生员黄璟章报。
　　蔡氏　黄锺珪妻。年二十四，夫殁，孝事老姑，抚孤长成而殀，抚孙又殀。氏苦节自贞，始终不渝。现年六十六。生员黄用章举报。
　　郭氏　黄清依妻。年二十五而寡，孝事老姑，抚孤成立。现年七十五。生员黄以成报。
　　吴氏　柳光省妻。年二十八寡守，孝顺舅姑，抚养儿子，延师教督。现年四十八。生员柳步云举报。
　　张氏　名丑娘，陈光平妻。年二十五，夫殁，孝事舅姑，遗孤周岁，抚育成立。现年四十六岁。生员王冲举报。
　　蔡氏　名救娘，洪章阖妻。年二十九而寡，矢志柏舟，奉事老姑，抚子成立。现年六十一。生员洪恩举报。
　　张氏　名纯娘，柯峭芳妻。年三十，夫殁，与寡嫂林氏同事老姑，抚子成立，和睦妯娌，终无间言。现年五十一。生员柯淇芳举报。
　　王氏　林光领妻。年二十一寡守，事舅姑以孝，抚儿女以慈。现年五十有四岁。生员林光□举报。
　　郑氏　吴世远妻。年二十九，夫殁，矢志柏舟，孝事舅姑，抚育儿子，教督成人。现年六十二。生员吴春晖举报。
　　吴氏　林朝钦妻。年二十一而寡，矢志孀守，上养老姑，下抚孤子，中年又殀，复抚孙成立。现年六十五。生员王冲举报。
　　林氏　何道坛妻。年三十，夫殁，孝事老姑，抚儿女成立。现年六十五。生员张贵遇报。
　　许氏　林前恰妻。二十二淑寡守，氏端谨静好，事舅尽孝，抚男女以慈。现年五十一。生员林作樑举报。
　　陈氏　颜克明妻。年三十而寡，家贫如洗，纺织度日，孝事翁姑，抚养孤子成立。现年五十六。生员黄青藜举报。
　　王氏　田协通妻。年二十三而寡，遗孤甫周岁，氏矢志守节，奉养老姑，抚育幼子，虽家贫如洗而志节益坚。现年六十二。生员王冲举报。
　　杨氏　名敏娘，庠生李春英妻。年三十而寡，氏矢志柏舟，孝事老姑，抚二儿成立。现年五十六。生员杨景程报。
　　陈氏　名来娘，儒士赵次协妻。年二十八，夫殁，家贫矢志苦节，奉老姑尽孝，抚幼儿成立。现年七十六。生员赵鲲南举报。
　　黄氏　武举黄駉女，儒士陈源穉妻。年二十二，夫殁，矢志孀居，孝事翁姑，抚养儿子早殇，再抚族侄为嗣，婚娶成立。现年六十八。廪生吴云从举报。
　　丁氏　儒士林介明妻。年二十四而寡，终身持斋，孝事老姑，抚孤成立。现年六十七。生员丁绍宗报。
　　张氏　儒士丁致翰妻。年二十五，夫殁，孝事舅姑，抚孤成立。现年七十五。生员丁绍宗报。
　　蔡氏　名乖娘，庄汪添妻。年二十一而寡，矢志孀守，事舅姑尽孝，抚孤子成立。现年七十六。贡生庄梦遂举报。
　　林氏　吴素观妻。年二十四而寡，家贫十指艰辛，矢志守贞。事舅姑孝敬，抚孤子长成，婚娶早殀，与寡熄许氏共守幼孙。现年六十八。增生林炯峯举报。
　　林氏　金有光妻。年廿九而寡，逮孝事老姑，尽诚致敬，抚三子成立，家贫纺织度生，坚苦守节。现年五十岁。廪生徐扬言举报。
　　蔡氏　陈顺良妻。年十九而寡，孝事舅姑，抚养儿子成立。现年七十五。武生杨日高报。
　　姚氏　儒士丁府榜妻。年二十一，夫殁，矢志柏舟，孝事舅姑，抚孤成立。现年六十五。生员丁绍宗举报。
　　陈氏　郭日照妻。年二十四，夫殁，痛不欲生，惟念上有白发老姑，下有五岁呱儿，含哀忍涕，矢志冰霜，抚养成立。不幸早殀，复抚幼孙以承嗣续，家贫如洗。现年七十三。生员吴春晖报。
　　陈氏　监生王克高妻。年二十九，夫殁，矢志孀守，孝事舅姑，教育儿子，家贫，勤女红为孝养之需。现年七十三。生员陈守铭报。
　　丁氏　儒士张永鷟妻。年二十八，夫殁，励志守节，勤苦纺织，孝事舅姑，慈抚孤儿。现年七十二。生员张贵遇报。
　　蔡氏　曾与才妻。年二十八，夫殁，矢志柏舟，孝事老翁，抚孤及孙长成，心力俱瘁。现年七十一。增生蔡序镛报。
　　陈氏　儒士林日贤妻。年二十三。夫殁，矢志守节，上事舅姑，下抚婴儿。现年八十六。生员苏云炳举报。
　　许氏　陈维琏妾。年二十四，夫殁，矢志柏舟，抚养儿子。现年五十。生员郑腾波举报。
　　曾氏　蔡逢进妻。年十九，夫殁，孝事舅姑，抚养儿子。现年六十四。廪生蔡绍学举报。
　　吴氏　蔡天题妻。年二十八，夫殁，家贫勤纺绩度生，孝事老姑，抚育孤子。现年五十二。生员陈景清举报。
　　徐氏　训导蔡宝华继妻。年二十六而寡，孝事老姑，抚嗣子成立。现年五十三。子腾辉，诸生。生员蔡琼芝举报。
　　吴氏　名赞娘，何朝沸妻。年十八，夫殁，苦节自贞，艰辛纺织，奉事老姑，鞠育幼子。现年五十三。生员黄世璐报。
　　施氏　名衍娘，许大杰妻。年二十六，夫殁，矢志冰霜，服事双亲，抚育孤儿成立。现年七十一。生员施清江举报。
　　林氏　尤士骙妻。年二十七，夫殁，矢志靡他，孝顺翁姑，鞠养孤子。现年七十三。廪生尤逊恭举报。
　　张氏　名银娘，纪盛鑑妻。二十八岁，夫殁，甘心守节，抚子成立。现年六十。举人纪舜俞举报。
　　吴氏　名留娘，纪盛维妻。年二十三寡守，孝事舅姑，抚子成立。现年五十。举人纪舜俞举报。
　　王氏　诸生王凤文女，谢马冀妻。年三十，夫殁，家贫勤女红以奉老姑，抚三幼儿成立。现年五十六。生员王鸿谟举报。
　　蔡氏　王辉迳妻。年二十二，夫殁，矢志守节，鞠育嗣子成立。现年六十六。生员王以仁报。
　　郭氏　儒士吴廷湿妻。年二十三，夫殁于台，氏闻讣哀痛，坚心守节，上孝老亲，下抚孤儿。现年四十六。生员吴凤起举报。
　　林氏　名怨娘，陈庭灶妻。年二十二，夫殁，坚持节操，孝事老姑，勤苦女红，鞠育儿女。现年五十一。生员林绍华举报。
　　王氏　名采娘，李廷兰妻。年二十九，夫殁，遗二孤一女，家贫十指艰辛，抚之成立。后两孤相继卒，穷嫠苦节，茕茕无依，闻者伤之。现年七十五。生员李炳煌举报。
　　王氏　名对娘，施光沃妻。年二十九，夫殁，遗一孤复早殀，氏勤习女红，粒积微赀，置嗣孙抚之以承宗祀。现年六十二。生员施应望举报。
　　陈氏　儒士蔡贞约妻。年二十三，夫殁，孝事舅姑，抚儿女成立。现年五十一。生员卓立报。
　　林氏　名真娘，王世经妻。年十九，夫殁。无子，立嗣抚之，长婚娶生一孙而卒。氏含辛茹苦，鞠养幼孙，未几孙复殀。夫弟悯其笃志，以长子继之，抚教逾于所生，粒积微赀为之婚娶。当夫殁后，氏执妇道甚恭，事舅姑得其欢心，及舅姑殁，祭葬无不如仪，远近称其孝。现年七十五。生员李昌期举报。
　　□氏　洪华观妻。年十九，夫殁，苦节自贞，孝事舅姑，抚孤成立。现年五十四。生员洪蒸熏举报。
　　□氏　郭光瓶妻。年二十七，夫殁，孝事翁姑，慈抚幼儿。现年六十四。岁贡郭书绅报。
　　王氏　薛志□妻。年二十三，夫殁，孝事老翁，抚养孤子。不幸子妇俱殁，独遗一孙，相依为命，课督成立。现年六十九。廪生蔡瑢举报。
　　陈氏　名赛时，儒士李廷廉妾。年二十四，夫殁，与其嫡孝奉老姑，共抚幼儿成立。现年四十五。举人黏金榜报。
　　蔡氏　吴孙炼妻。夫客死外洋，氏年十九，闻讣哀恸，誓志靡他。老姑在堂，幼子在抱，艰难万状，女红度活，积其赢余，为姑先治丧具，为子娶妇成立。今姑享耄耋，氏晨昏孝养无间。现年四十八。生员吴桂芳报。
　　王氏　蔡祥懒妻。年二十七，夫殁，坚守苦节，无子以侄为嗣，抚之成立。现年六十六。生员蔡克研举报。
　　王氏　名银娘，柯光湖妻。年二十三，夫殁，孝事舅姑，训儿子以义方，家虽贫窘，恬淡自安。现年五十九。生员柯淇芳举报。
　　蔡氏　儒士陈勋月妻。年二十八，夫殁，柏舟矢志，勤苦女红，善事舅姑，抚儿成立。现年六十三。举人陈鸿炳报。
　　卢氏　郭光契妻。年二十三，夫殁，奉事舅姑，能得欢心，鞠育孤子，俾克成立。现年六十八。岁贡郭书绅举报。
　　许氏　名凤娘，施国解妻。年二十四，夫殁，孝事孀姑，遗孤五岁，抚养成立。现年六十八。生员施应望举报。
　　林氏　李敦伯妻。年十七而寡，矢志柏舟，勤十指以奉老姑，抚养嗣儿成立。现年五十二。生员萧湘兰报。
　　李氏　儒士郭光漂妻。年二十一，夫殁，柏舟自誓，以夫弟之子为嗣，氏抚之如己出。现年五十四。生员郭逢恩举报。
　　苏氏　田维杰妻。年十六岁，夫殁，痛不欲生，族人劝谕之，因勉从命，顺孝老姑，抚子及继子成立。现年七十。廪生郑世□举报。
　　□氏　儒士武国机妻。年二十七，夫殁，矢志柏舟。孝事舅姑，氏无出，抚二侄为嗣，教养成立。现年五十一。生员张爵举报。
　　吴氏　□女，□□□妻。年□十，夫殁，欲以身殉。其□□□□进士焕彩劝之，乃转烈为贞，纺织度日，奉二姑以志〔一〕养，朂一子以书香，苦节自贞，终身不渝。现年七十一。副贡黄子固举报。
　　蔡氏　名救娘，侯缵云妻。年二十六，夫殁，孝事舅姑，抚幼孤成立。现年六十四。生员蔡中孚举报。
　　洪氏　名香娘，柯表俨妻。年十九，夫殁，事姑以孝，训子以严。现年五十一。生员柯淇芳报。
　　王氏　蔡祥道妻。年二十二，夫殁，家贫无子，姑老在堂，矢志柏舟，勤女红以度食。抱一子抚之，不幸殀亡，复抚小功侄为嗣。现年六十六。生员蔡克研报。
　　王氏　郭光烂妻。年二十二，夫殁，矢志柏舟，孝事舅姑。现年七十三。生员郭朝贵报。
　　黄氏　郭仕寸妻。年二十二，夫殁，孝事舅姑，抚孤成立。现年七十六。岁贡郭书绅报。
　　吴氏　施修长妻。年十九，夫殁，事舅姑尽孝，抚遗腹子成立。现年四十四。生员吴德地报。
　　阮氏　吴文斋妻。年三十，夫殁，遗孤二：长七岁，次二岁。氏苦节抚育，俾各长成。现年六十。生员吴炳麟举报。
　　姚氏　名香娘，纪维解妾。年二十三，夫殁，甘心守节，事嫡如姑，抚嫡子及庶子成立。现年六十三。举人纪舜俞举报。
　　黄氏　名松娘，李儒永妻。于归三月夫殁，氏年方十九，遗腹生男，外家迫令改适，氏誓志靡他，抚孤成立，虽贫苦备至，处之恬如。现年六十六。生员李丕显报。
　　王氏　吴诒西妻。年二十二，夫殁，家贫矢志孀居，事姑至孝，抚嗣成立。现年七十二。生员吴桂芳报。
　　邓氏　吴学忱妻。年二十一，夫殁，事翁姑以孝，抚幼子成立。现年六十三。生员吴凤起报。
　　□氏　郭光培妻。年二十二，夫殁，矢志守节，遗一子甫周岁，抚养成人。现年五十一。生员郭逢恩举报。
　　□氏　吴狮观妻。年二十九，夫殁，其伯迫令改适，氏誓志不移，家徒四壁，日惟采薪糊口，抚二子成立。现年五十二。廪生尤逊恭报。
　　林氏　宋仰洲妻。年二十六寡守，上事老姑，下抚幼子，十指辛勤，淡泊自甘。现年五十七。生员萧廷熏报。
　　吴氏　名隔娘，施光宅妻。年二十五，夫殁，孝事舅姑，抚养嗣子成立。现年六十二。生员施应望举报。
　　王氏　郭桔来妻。年二十七，夫殁，孝顺翁姑，抚育儿女。现年五十四。岁贡郭书绅报。
　　艾氏　张文计妻。年十八，夫殁，矢志柏舟。孝顺舅姑，克修妇道，妯娌无间言，日惟勤习女红。无子，以夫侄为嗣，抚育成立。现年六十八。生员黄景绎举报。
　　吴氏　郑世甲妻。年二十二而寡，矢志守节，抚养孤子成立。现年六十八。生员田种玉报。
　　陈氏　名珠娘，畲而观妻。年二十五，夫殁，遗孤在抱，家极贫苦，氏坚贞守节，勤女红以奉舅姑，抚养幼儿成立。现年六十四。生员陈宗瑞举报。
　　郭氏　名浩娘，纪永椿妻。年二十二寡守，孝事舅姑，慈抚幼儿。现年五十二。举人纪舜俞举报。
　　蔡氏　名赖娘，纪盛注妻。二十二岁，夫殁，事祖姑尽孝，抚嗣男成立。现年五十岁。生员纪秉中举报。
　　施氏　名卯娘，吴绶浩妻。年二十九，夫殁，矢志孀守，抚养遗孤成人。事老姑，和妯娌。现年五十九。生员李丕显举报。
　　傅氏　郑世水妻。二十岁，夫殁，遗孤在抱，抚养成立。现年五十。生员田种玉报。
　　陈氏　名信娘，纪维舆妻。年二十一而寡，纺织度日，以事舅姑，抚幼子成立。现年六十七。举人纪舜俞报。
　　洪氏　郭光谮妻。年三十，夫殁，矢志孀守。抚养孤子成立。现年五十。生员郭逢恩报。
　　吴氏　郭光豁妻。年三十而寡，矢志靡他，抚养遗孤成立。现年六十七。生员郭逢恩举报。
　　苏氏　名妹娘，儒士柯表庆妻。年二十七，夫殁。事姑至孝，治家有法，视侄犹子，一体顾复。家虽贫，守志不易。现年六十九。生员柯淇芳举报。
　　郭氏　林清溪妻。年二十九，夫殁，矢志柏舟，抚子成立。现年六十八。子嘉种，台学生。生员林嘉树报。
　　薛氏　名雪娘，纪维节妻。年二十五，夫殁，坚心守节，抚孤成立。现年五十八。举人纪舜俞举报。
　　欧阳氏　林国祥妻。二十六岁寡守，事舅姑孝，抚二孤成立。现年五十一。生员黄青藜举报。
　　陈氏　郑世锐妻。年二十而寡，矢志柏舟，抚二孤成立。现年五十五。生员田种玉报。
　　黄氏　郑世江妻。年二十二，夫殁，遗下两孤，抚教成立。现年五十四。生员田种玉报。
　　陈氏　洪文池妻。年三十，夫殁，矢志靡他，冰霜自守。现年七十二。生员洪元吉举报。
　　杨氏　名欣娘，监生黄植安妻。年二十七，夫殁，遗一孤甫两月，坚心守节，抚养成立，事老姑以孝称。现年五十五。贡生黄邦彦举报。
　　杨氏　名率娘，纪维董妻。年二十九，夫殁，纺织度日，逮事舅姑，抚养幼子成立。现年七十二。举人纪舜俞举报。
　　蔡氏　名慰娘，纪维制妻。年二十八，夫殁，勤纺织以奉翁姑，抚育幼儿成立。现年六十九。举人纪舜俞举报。
　　陈氏　名肃娘，曾喜观妻。年二十五，夫殁，遗腹生男，孝事老姑，相依为命。有劝之改适，辄号泣不出户，自是无敢言者。日夜拮据女红，以给饔飧，自少至老无间。现年六十五。生员李炳煌举报。
　　黄氏　张志迩妻。年二十四而寡，矢志抚孤，教养成立。现年七十六。举人陈鸿翥举报。
　　商氏　监生黄锺华妻。年二十四，夫殁，苦节自贞，抚孤成立。现年四十八。生员黄春榜报。
　　林氏　名娇娘，纪隆宽妻。年二十九，夫殁，家贫矢志不移，事姑孝，抚儿子成立。现年六十四。举人纪舜俞举报。
　　王氏　名吉娘，陈辉琳妻。年二十八，夫殁，家贫矢志寡守，奉事舅姑，抚继嗣成立。现年八十二。生员陈友莲举报。
　　商氏　名却娘，陈墀鸟妻。年二十八，夫殁，遗孤甫周岁，日食难度，刻苦女红，以孝事老姑，慈抚幼儿。现年五十一。生员陈友莲举报。
　　施氏　名过娘，纪隆视妻。年二十一，夫殁。孝事庶姑，慈抚嗣子。现年五十一。举人纪舜俞举报。
　　杨氏　名益娘，儒士柯表鼎妻。年二十五，夫殁，事姑孝谨，训子有方，虽家贫，守志不改。现年八十二。生员柯淇芳举报。
　　黄氏　王孙葛妻。年二十六，夫殁，家贫矢志柏舟，抚养孤儿成立。现年七十七。生员王鸿谟举报。
　　施氏　名究娘，郭庆云妻。年二十五，夫殁，遗孤甫三月，矢志靡他，抚养成立。现年五十六。廪生郭光华举报。
　　吴氏　名劝娘，王文齐妻。年三十，夫殁，仅遗二子，家贫如洗，勤女红度生。现年六十九。生员王日升举报。
　　杨氏　王荣迓妻。年二十六，夫殁，矢志孀守，抚儿成立。现年七十二。生员王日升报。
　　郭氏　名报娘，蔡世宰妻。年十九，夫殁，遗腹生男，抚育长成而殀，复以夫兄之子为嗣，抚之如己出。家贫，孀姑久病，奉侍维谨。现年五十五。生员蔡中孚举报。
　　蔡氏　名救娘，王章肘妻。年二十八，夫殁，事舅孝，抚嗣子成立。家计贫窘，女红度活，备极艰辛。现年五十二。生员蔡中孚举报。
　　苏氏　王孙袂妻。年二十六而寡，家贫，纺织自给，孝事孀姑，抚孤子成立。与寡嫂杨氏，妯娌和睦，家无间言。一门双节，里族称之。现年七十。生员王鸿谟举报。
　　王氏　纪盛魏妻。年二十四，夫殁，勤女红以奉老姑，抚幼儿成人。现年五十四。廪生蔡瑢举报。
　　吴氏　儒士庄邦均妻。年二十八，夫殁，家贫女红度日，矢志孀守，抚二子成立。现年五十三。生员黄光昌举报。
　　洪氏　儒士郭嘉水妻。年二十二，夫殁，矢志守节，舅姑在堂，生事葬祭，尽孝尽诚，孤子时方周岁，抚养成人。不幸早殀，复抚幼孙。现年五十六。举人叶日春报。
　　纪氏　林士琊妻。年三十而寡，孝事老姑，鞠育嗣子。现年五十六。生员黄青藜报。
　　蔡氏　许妙良妻。年二十二。夫殁，家贫苦节，抚孤儿成立。现年六十五。廪生蔡梦元举报。
　　陈氏　万克毂妻。年二十九，夫殁，孝亭舅姑，抚孤成立。现年五十二。子宜眺，台学生。生员林超鹏举报。
　　萧氏　名吉娘，儒士郑嘉合妻。年二十五，夫殁，遗孤三岁，抚育成立。事舅姑孝谨。现年六十七。举人叶日春报。
　　陈氏　李士惠妻。年二十六而寡，矢志柏舟，抚孤成立。现年五十三。生员万宜眺报。
　　李氏　吴元珍妻。年二十九而寡，孝事翁姑，遗孤七月，抚育课督，勤女红以供修脯，俾就成立。现年五十一。子春晖，诸生。生员陈毓腾报。
　　吴氏　洪荣燧妻。年二十三，夫殁，矢志柏舟，孝翁姑，睦妯娌，鞠遗孤成立。现年六十八。举人洪天衢举报。
　　陈氏　吴廷俊妻。年二十三，夫殁，守志十指辛勤，抚子成立。现年五十二。廪生林炜举报。
　　王氏　蔡奕者妻。年二十四，夫殁，孝顺舅姑，抚孤成立。现年六十一。生员蔡中孚报。
　　陈氏　名营娘，儒士王荷开妻。年二十一，夫殁，哀毁惨怛，誓以死殉，舅姑责以大义，遂矢志守节。时幼子甫周岁，氏以养以教，俾至成人。其事舅姑以孝谨称。现年四十七。生员许廷煌举报。
　　曾氏　吴璞玉妻。年二十七而寡，孝事孀姑，慈抚幼儿。现年七十五。生员吴赓舜报。
　　李氏　名奥娘，林克枚妻。年二十六，夫殁，守志抚孤。现年五十四。增生郭贺龄举报。
　　吴氏　名贲娘，谢国观妻。年二十五，夫殁，守志抚二子成立。现年五十一。生员谢嘉猷报。
　　吴氏　名丑娘，谢国略妻。年二十三，夫殁，遗下一男，与寡嫂贯娘矢志孀守，贞正自持。妯娌间和睦无间。家无余资，藉纺织以供抚养，艰难万状。现年五十三。生员谢嘉猷报。
　　苏氏　洪文从妻。年二十九，夫殁，孝事翁姑，抚孤成立。现年六十三。生员许廷煌报。
　　陈氏　张总淑妻。年二十九，夫殁，茹苦食贫，抚养幼儿成人。现年七十二。生员倪逢春举报。
　　郭氏　林秩銮妻。年二十四，夫殁，孝事孀姑，抚孤成立。现年五十一。廪生蔡瑢举报。
　　张氏　名梅娘，施鹿宴妾。年二十二，夫殁，柏舟自矢，事姑克谨，教子以严。现年五十八。生员施世庚举报。
　　王氏　洪章昶妻。年十九，夫殁，矢志柏舟，抚幼孤成立。现年六十七。廪生吴翘楼报。
　　刘氏　名梅桂，甘肃甘州府人，岷州知州陈金宣侧室。金宣卒于官，时氏年二十七，无出，挈嫡嗣回籍，刻苦守节，十指流红，以粒积女红微赀，助族人修葺祖祠，晋金宜暨嫡配神主。又建买店屋二座，充作金宣暨嫡配祀业，族人义之。现年七十三。举人朱河举报。
　　王氏　名为娘，纪盛泰妻。年二十一，夫殁，甘心守节，孝事舅姑，抚子廷芳长成。不幸早殀，复与妇共抚幼孙。现年六十一。举人绝舜俞举报。
　　吴氏　名益娘，苏金阮妻。年二十五，夫殁，孝养舅姑。送终尽礼，抚育嗣子成立。现年五十六。廪生尤逊恭举报。
　　许氏　儒士王维兰妻。年二十九，夫殁，修遗一女，立侄为嗣，抚养成立。家贫，十指支持，艰难万状。现年六十一。生员王翀举报。
　　陈氏　王亨安妻。年二十五，夫殁，舅姑在堂，服事不倦，遗孤四岁，抚养成人。现年六十。生员陈景清举报。
　　庄氏　儒士吴麟趾妻。年二十一，夫殁，矢志抚孤，迨长成婚娶而殀，氏复偕其妇卓氏，苦守两孙。家贫，日或一餐，处之晏如。现年六十七。生员吴超南报。
　　林氏　孙士路妻。年三十而寡，孝事舅姑，抚二子成立。现年五十二。廪生尤逊恭报。
　　蔡氏　名粮娟，林文汀妻。年二十九，夫殁，上奉舅姑，下抚幼子，柏舟自守，十指辛勤。现年七十。生员林嘉树报。
　　张氏　吴绳掌妻。年二十一，夫殁，家贫事姑孝，抚孤子成立。现年七十一。生员吴凤起举报。
　　高氏　林逊极妻。年二十二。夫殁，孝事老姑，抚遗孤成立。现年五十二。举人林世贤举报。
　　留氏　儒士王日基妻。年十九，夫殁，矢志柏舟，苦节自贞。现年六十四。监生陈裕章举报。
　　黄氏　吴孙类妻。年十七，夫殁，氏闻讣哀痛，死而复苏，誓甘守节。家贫，事舅姑尽孝，抚嗣子成立。现年四十五。生员吴世楷举报。
　　施氏　李仕光妻。年二十八而寡，孝事舅姑，抚孤子成立。现年五十五。生员田种玉举报。
　　苏氏　生员柯大德妻。年三十，夫殁，坚贞自守，抚养遗孤。现年六十四。监员柯邦彝举报。
　　施氏　王光春妻。年二十七而寡，上事翁姑，下抚儿女。现年六十五。生员王允升举报。
　　蔡氏　郭光穋妻。年二十七，夫殁，矢志靡他，孝事老姑，鞠育孤儿。现年五十五。生员郭逢恩举报。
　　曾氏　陈添相妻。年二十七寡守，孝事舅姑，鞠遗孤早殀，复抚幼孙。现年六十四。廪生萧汉才举报。
　　周氏　名信娘，黄文岩妻。年二十二，夫殁，遗下一男，氏誓志靡他，女红度日，抚养幼儿至成立生孙。现年七十二。生员吴允中举报。
　　施氏　王策良妻。年二十三岁而寡，矢志守节，事翁姑以孝，养儿女成立。现年六十七。生员施锺英举报。
　　洪氏　陈勋协妻。年二十二，夫殁，老姑在堂，孤子在抱，仰事俯育。现年五十。举人陈鸿炳举报。
　　王氏　名诸娘，洪敦敏妻。年二十九，夫殁，矢志孀守，鞠养遗孤四人成立，日夜憔劳。现年六十四。生员洪恩报。
　　张氏　名玉娘，洪仲琼妻。年二十九，夫殁，与寡嫂王氏，矢志孀守，妯娌间和睦无间，鞠幼孤教养成立。现年五十九。生员洪恩举报。
　　蔡氏　王娄良妻。年二十六寡守，上事翁姑，下抚幼儿。现年六十。生员王应奎举报。
　　施氏　郭光眉妻。年二十三，夫殁，矢志柏舟，抚孤成立。现年六十七。岁贡郭书绅报。
　　黄氏　名端娘，吕同良妻。年二十四，夫殁，矢志苦节，抚孤成立。现年七十二。孝廉萧汉杰报。
　　陈氏　卢光延妻。年三十而寡，孝事舅姑，抚养儿女成立。现年五十一。生员卢必扬举报。
　　陈氏　名断娘，叶成鑑妻。年二十九，夫殁，家贫饔飧不给，纺织度生，上事翁姑，下抚幼儿。现年五十三。生员叶文鑑举报。
　　蒋氏　举人邓大本妻。年三十，夫殁，志舟柏舟，孝事老姑，抚养一子缵绪成立，娶妇史氏。不幸缵绪早殀，仅遗一孙。姑媳二人，凄风苦雨，十指辛勤，共抚幼孤，艰难万状。里党怜之。现年六十二。生员黄士锦举报。
　　施氏　郭仕久妻。年十八，夫殁，矢志孀居，抚嗣成立。现年五十。岁贡生郭书绅举报。
　　吴氏　儒士柯表亩妻。年二十八而寡，孝事老姑，慈抚幼儿。现年七十一。生员柯亮采报。
　　朱氏　林纯卿妻。年二十六，夫殁，矢志孀守，抚孤成立。现年五十二。生员蔡琼芝报。
　　黄氏　林纯卿妾。年二十六而寡，矢志坚贞，与嫡朱氏和睦无间。现年五十三。生员蔡琼芝举报。
　　许氏　陈通德妻。年二十八，夫殁，守志抚子成立。现年六十七。生员陈友莲报。
　　蔡氏　王开良妻。年二十四，夫殁，事翁姑孝，抚遗孤成立。现年六十九。生员王应奎举报。
　　吴氏　洪接观妻。年二十七，夫殁，孝事孀姑，抚孤成立。现年五十三。廪生吴翘楼报。
　　王氏　名喜娘，陈祖应妻。年二十八，夫殁，孝事老翁，抚儿成立。现年六十。生员庄大琛举报。
　　许氏　施光维妻。年二十八而寡，孝事翁姑，抚孤成立。现年五十三。生员施应遇报。
　　张氏　洪章恰妻。年二十二，夫殁，孝事老姑，抚儿成立。现年六十九。生员黄以成报。
　　郑氏　蔡周良妻。年二十四，夫殁，遗腹生一男。家贫，翁姑谕令改适，氏矢志不移，欲投井死，救乃免。因寄食外家，十指艰辛。抚孤成人。后翁姑相继殁，氏殡葬以礼，哭泣尽哀，闾里称之。现年六十有二。生员陈拱璧举报。
　　高氏　许世雪妻。年二十五，夫殁，茹苦食贫，教子有方。现年五十一。生员许廷煌报。
　　李氏　儒士吴辉煌妻。年二十八，夫殁，十指辛勤，鞠育三孤，不幸早夭，氏偕寡妇矢志苦守，始终不悔。现年五十四。生员林宗瀚报。
　　高氏　朱朝观妻。年二十九，夫殁，孝事老姑，抚子相继卒。现年七十八。举人周举曾报。
　　苏氏　陈瑞芹妻。年二十九，夫殁，端甘旨以奉翁姑，勤女红以养孤儿。现年五十四。廪生江峯秀举报。
　　陈氏　尤幸良妻。年二十五，夫殁，孝事老姑，抚养儿子。现年四十九。廪生尤逊恭报。
　　赖氏　苏诒奕妻。年二十三，夫殁，孝事老姑，抚孤受室而殁，复抚嗣孙。现年五十七。举人黄良昌举报。
　　王氏　苏元餪妻。年二十八而寡，矢志守贞，抚养孤子成立。现年五十九。生员刘培元报。
　　吴氏　儒士郑大有妻。年二十八，夫殁，矢志苦节，教子义方。现年四十三。教职郑山举报。
　　朱氏　张建七妻。年二十三，夫殁，孝事舅姑，抚养儿子。现年四十二。廪生尤逊恭报。
　　王氏　儒士杨成功妻。年十九于归，甫四月夫殁，矢志柏舟，冰清玉洁。现年六十九。生员王式金举报。
　　陈氏　董日叟娄。年二十五，夫殁，上事舅姑，下抚儿子。现年七十。生员董斐然举报。
　　陈氏　儒士薛勋妻。年二十六，夫殁，遗孤二岁，不幸早殀。家贫，女红度日。上无翁姑，下无儿女，孑然一身，盖节之最苦者。现年五十四。生员薛徽报。
　　高氏　黄妈定妻。年二十六，夫殁，矢志抚孤。现年八十一。生员曾廷言报。
　　纪氏　林秩栋妻。年二十八寡守，矢志抚孤，教养成立。现年五十二。举人纪舜俞报。
　　郑氏　吴绳彻妻。年二十七，夫殁，孝事舅姑，鞠育幼子。现年七十五。生员吴起凤报。
　　王氏　曾印生妻。年二十四，夫殁，孝事老姑，抚养幼子。现年五十四。生员曾道修报。
　　刘氏　董日挂妻。年二十五，夫殁，矢志柏舟，抚孤成立。现年五十六。生员董斐然报。
　　许氏　杨应彩妻。年二十九，夫殁，守志抚孤。现年六十三。监生吴奇遇举报。
　　施氏　李鸿及妻。年二十五而寡，勤女红以奉翁姑，抚养幼儿成立。现年六十八。举人林世贤举报。
　　李氏　高元辉妻。年二十一而寡，孝顺舅姑，克修妇道。现年七十。生员高腾翥举报。
　　王氏　名戌娘，纪隆集妻。年二十九，夫殁，事孀姑尽孝，抚嗣子成立。现年六十八。举人纪舜俞举报。
　　郑氏　监生曾道淳妻。年二十七，夫殁，遗孤四岁，氏孀居苦守，教养成立。现年六十九。举人曾梦麟举报。
　　田氏　董旭宝妻。年二十九，夫殁，事舅姑以孝闻，抚儿女成立。现年六十一。生员林廷扬举报。
　　许氏　生员柯种德妻。年二十四，夫殁，矢志坚贞，抚孤成立。现年六十。生员柯寅清举报。
　　吴氏　名衍娘，儒士丁惟翘妻。年二十二，夫殁，矢志孀守，孝舅姑，睦妯娌，抚幼儿成立。现年五十一。生员丁凤章举报。
　　吴氏　陈勋茂妻。年二十三，夫殁，孝事翁姑，抚养幼儿成立。现年五十七。举人陈鸿炳报。
　　高氏　郭仕姜妻。年二十四，夫殁，事姑孝谨，抚儿成立。现年六十七。生员郭兆祥报。
　　陈氏　施义方妾。年二十五寡守，事嫡有礼，抚子成立。现年七十一。举人叶日春报。
　　陈氏　柯籁观妻。年二十七，夫殁，事姑至孝，抚一子成立。现年六十二。监生陈宗敬举报。
　　蒋氏　教谕蒋天培孙女，黏沛然妻。年二十二，夫殁，甘心守节，事姑以孝，教子有方。现年五十二。孝廉方正萧汉杰举报。
　　李氏　名闰娘，庄汪勉妻。年二十九，夫殁，矢志孀守，孝事舅姑，抚三孤成立生孙。现年七十。举人庄可敬举报。
　　吴氏　李神期妻。年二十九，夫殁，孝事舅姑，抚孤成立。现年五十一。廪生尤逊恭报。
　　陈氏　李墙良妻。二十四岁，夫殁守志，上事翁姑，下抚幼儿。现年五十一。生员陈盈科报。
　　丁氏　陈光显妻。二十岁寡守，矢志坚贞，抚孤成立。现年五十有六。监生陈宗敬报。
　　洪氏　陈抱观妻。年二十九，夫殁，孝事舅姑，抚继嗣四子成立。现年五十九。监生陈宗敬举报。
　　林氏　吴鸿生妻。年二十二。夫殁，茹苦食贫，教子义方。现年五十三。生员吴世楷报。
　　黏氏　生员杨必捷妻。年二十八，夫殁，矢志孀守，克尽妇道，抚养两孤：长仕楷，次仕瑶，俱殀殁。仕楷娶媳王氏，姑媳双节，相依为命。现年六十六。生员吴嘉会举报。
　　王氏　杨仕楷妻。年二十一，夫殁，矢志苦节，孝养孀姑，抚孤儿成立。现年四十四。生员吴嘉会举报。
　　刘氏　吴绳引妻。年二十九，夫殁，孝事翁姑，抚幼儿成立。现年五十五。生员吴锺奇报。
　　黄氏　儒士陈奕省妻。年二十四，夫殁，苦志守节，抚孤成立。现年五十三。贡生黄人彦报。
　　柯氏　曾霁淑妻。年二十二，夫殁，孝事翁姑，抚儿成立。现年八十五。生员曾道修报。
　　吴氏　儒士纪察良妻。年二十八，夫殁，遗孤尚幼，抚育成立。后早夭，二孙呱呱在抱。氏前守子，后守孙，家无半粟，织纺度生，穷嫠苦节，艰辛万状。现年六十有三。生员纪天爵报。
　　庄氏　柯千干妻。年二十四，夫殁，孝事舅姑，殷勤鞠子。现年五十八。生员柯震采报。
　　李氏　监生颜光联侧室。年二十二，夫殁，遗孤四月，矢志守节，抚子武庠鸿鹏成立。娶妇苏氏，生一孙而鸿鹏又殁。先守子，后守孙，姑媳相依，女红度食。现年六十七。武生苏维扬举报。
　　吴氏　儒士柯拙世妻。年十九，夫殁，孝事舅姑，抚育嗣子。现年五十六。生员柯亮采举报。
　　林氏　吴学德妻。年二十三，夫殁，遗孤六月，矢志抚育，至长而夭。复取族亲子鸿殿为嗣，鞠养成立，娶妇陈氏，未几又殀。遗一孙甫三岁，姑妇形影相依，家贫，勤纺织以资朝夕，苦节抚孙。现年五十九。生员吴锺奇举报。
　　陈氏　吴鸿殿妻。年二十一而寡，孝事孀姑，抚养孤儿，一门双节。现年四十岁。生员吴锺奇举报。
　　施氏　董日澳妻。年二十五，夫殁，矢志孀居，抚养儿子。现年五十二。生员董斐然报。
　　郑氏　吴鸿露妻。年二十八，夫殁，守志不移，事姑孝，抚孤子成立。现年六十五。生员吴世楷报。
　　佘氏　吴尚狮妻。年二十八，夫殁，家贫孝养舅姑，抚孤成立。现年六十岁。生员吴朝仪举报。
　　王氏　名雪娘，苏盛位妻。年二十八，夫殁，苦节自励，抚孤成立。现年六十一。生员黄以成举报。
　　苏氏　尤降美妻。年二十八，夫殁，孝事舅姑，抚孤成立。现年五十五。廪生尤逊恭报。
　　吴氏　名位娘，郑永宽妻。年二十八，夫殁，事姑孝，抚孤儿成立。现年七十。生员黄以成报。
　　黄氏　郑永宽侧室。年二十二，夫殁，助嫡事姑，苦节共励。现年六十四。生员黄以成举报。
　　林氏　施国粉妻。年二十八，夫殁，十指辛勤，抚子成立。事舅姑以礼。现年七十二。生员施应遇举报。
　　王氏　林秩饱妻。年二十二，夫殁，上事翁姑，下抚幼儿。现年五十四岁。生员林近思举报。
　　谢氏　蔡亨安妻。年二十三，夫殁，坚贞守节，孝事老姑，抚育孤儿。现年四十八。生员刘培元报。
　　施氏　董德鼎妻。年二十六而寡，孝事舅姑，勤习女红，抚养儿子成立。现年八十三。生员董斐然举报。
　　庄氏　诸生庄琼辉女，举人施大炎妻。年三十，夫殁，抚三孤成立，后相继殁。长媳杨氏，十九岁，未婚，闻夫卒，自经殉烈。次媳李氏，年二十五寡，越年绝粒卒。氏抚孙辛勤，淡泊自甘。现年六十七。生员何奕贤举报。
　　曹氏　曾毓■〈王旁〉镑妻。年二十七寡，孝事老姑，抚嗣成立，受室后子妇双夭，仅遗一孙，氏先守子，后守孙。现年五十二。举人曾梦麟举报。
　　洪氏　名揣娘，纪君献妻。年二十八，夫殁，事嫡庶两姑至孝，抚三子成立。现年五十一岁。举人纪舜俞举报。
　　林氏　名坫娘，纪君褒妻。年二十一。夫殁，食贫守节，抚子成立。现年五十。举人纪舜俞举报。
　　李氏　陈允升妻。年十九而寡，矢志苦节，抚养嗣子。现年五十。举人陈鸿翥报。
　　施氏　柯绛世妻。年三十，夫殁，孝事老姑，抚儿子成立。现年八十。生员柯亮采举报。
　　洪氏　蔡祥迎妻。年二十四，夫殁，守志自贞，事姑孝，抚儿子成立。现年七十。生员蔡克研举报。
　　蔡氏　卢日样妻。年二十五，夫殁，勤女红，事舅姑，艰辛万状，矢志不渝。现年五十八。生员卢必扬举报。
　　郭氏　儒士吴朝华妻。年二十五，夫殁，上事翁姑，下抚孤子祖层早殀，与媳黄氏共守柏舟，复抚嗣子成立。现年六十一岁。生员吴世楷举报。
　　丁氏　儒士王辉汌妻。年二十八，夫殁，励志孀守，苦节自贞。现年五十四。生员王鸿谟报。
　　邱氏　董日旺妻。年二十八，夫殁，孝事舅姑，慈抚幼儿。现年五十四。生员董邦事举报。
　　卢氏　黄泉蕚妻。年二十一而寡，茹苦食贫，孝事翁姑。现年四十六。生员王应奎报。
　　倪氏　陈勋秋妻。年二十二，夫殁，上事舅姑，下抚孤子成立。现年五十八。举人陈鸿炳报。
　　欧氏　林秩聘妻。年二十五而寡，事姑能孝，抚子成立。现年六十二。生员林近思举报。
　　黄氏　儒士柯大涵妻。年二十七，夫殁，孝事翁姑，抚孤成立。现年五十二。生员柯寅清报。
　　苏氏　儒士吴鸿烈妻。年十九，夫殁，守志抚孤儿成立。现年四十七。生员吴世楷报。
　　庄氏　陈孙潜妻。年二十四寡守，事姑孝，抚儿子成立。现年四十六。生员陈炳椿报。
　　吴氏　王笨妻。年二十三，夫殁，矢志孀守，抚孤成立。现年五十一。生员王以治举报。
　　黄氏　萧玉徙妻。年二十九，夫殁，守志不二。现年六十三。孝廉方正萧汉杰报。
　　苏氏　庄可殿妻。年十六，夫殁，孝事翁姑，鞠养嗣子成立。现年六十一。生员庄声三举报。
　　黄氏　庄可畴妻。年二十七，夫殁，事姑孝，抚子成立。现年七十一。生员庄大琛举报。
　　王氏　蔡亨墺妻。年二十二而寡，矢志坚贞，抚嗣成立。现年六十一。生员刘培元报。
　　施氏　许团良妻。年二十五，夫殁，茹苦食贫，教子义方。现年六十二。生员许琼瑶报。
　　高氏　陈奕采妻。年三十，夫殁，孝事舅姑，抚子成立。现年七十一。生员陈友莲举报。
　　林氏　儒士董日纯妻。年十九，夫殁，孝事翁姑，克修妇道，处妯娌无间言。现年六十八。生员董斐然举报。
　　郭氏　张永西继妻。年二十六，夫殁，孝事翁姑，抚孤成立。现年七十岁。廪生尤逊恭举报。
　　佘氏　高启针妻。年二十七，夫殁，孝事舅姑，鞠育幼子。现年七十二岁。生员高腾翥报。
　　吴氏　张允标妻。年二十五寡守，矢志靡他，抚孤儿成立。现年六十六。举人陈鸿炳举报。
　　陈氏　黄渊希妻。二十岁，夫殁，事老姑至孝，抚嗣子成立。现年六十四。生员王应奎举报。
　　黄氏　庄允道妻。年二十九，夫殁，矢志柏舟，抚幼儿成立。现年五十六。生员庄中柱举报。
　　陈氏　张允昭妻。年二十九寡守，上事翁姑，下抚儿女。现年五十六。举人陈鸿炳报。
　　苏氏　陈世宾妻。年二十七，夫殁，守志。现年六十四。生员吴世淳举报。
　　施氏　赠奉政大夫曾华文妾。年十八，夫殁，矢志孀守。现年四十八。举人林杏举报。
　　李氏　林奕孝妻。二十三岁而寡，苦节自贞。现年五十九。举人林世贤报。
　　施氏　黄子观妻。二十五岁而寡，矢志苦节。现年四十七。生员施应遇报。
　　张氏　国学生黄锦妻。年二十五，夫殁，遗孤：长甫六岁，殇；次朗高，生才十月；三日楙，以遗腹举。氏日夜号哭，绝粒逾旬，勉从姑命，忍死抚孤。奉孀姑李氏，甘旨无缺。姑殁，葬祭尽诚。课督朗高、日楙，俱入泮。现年七十。人称一门双节云。举人陈超英报。
　　张氏　蔡乘江妻。年二十二，夫殁，矢志柏舟。现年六十七。副贡生黄子固举报。
　　施氏　吴士叟妻。二十四岁而寡，矢志孀守，誓死靡他。现年六十四。生员吴济川举报。
　　张氏　赵振扬妻。年二十一，夫殁，矢志孀居。无子，夫弟怜其单弱，以二子继之，夫兄复以二子出嗣。今四男皆抚养成立。现年四十六。生员赵鲲南举报。
　　吴氏　黄金鸾妻。二十五岁，夫殁，守志不移。现年六十九。生员黄琼枝举报。
　　庄氏　陈世南妻。二十八岁，夫殁守节。现年六十一。举人陈庆镛举报。
　　陈氏　儒士吴光宝妻。年二十九，夫殁守志，抚孤成立。现年八十八岁。举人陈鸿翥举报。
　　林氏　儒士叶宾王妻。二十七岁而寡，矢志抚孤。现年五十七。举人陈鸿翥举报。
　　王氏　名缎娘，儒士黄廷举妻。二十四岁，夫殁，守节自贞，遗孤甫周岁，复置一嗣，孝事舅姑，严督幼子成立。现年六十五。生员王式金报。
　　王氏　吴光通妻。年二十五，夫殁，守志抚孤。现年五十一。生员吴世楷报。
　　王氏　林为深妻。年二十四，夫殁。现年五十七。生员林廷龙报。
　　吴氏　儒士杨大齐妻。年二十七，夫殁，家贫力作女红，上养翁姑，下育儿女，俾婚配成人。现年五十一。生员杨景程举报。
　　杨氏　林咸烈妻。年二十八寡守。现年七十一。生员林廷龙报。
　　朱氏　庄材伍妻。二十一岁寡守。现年四十九。教职李棻举报。
　　李氏　庄允干妻。二十九岁孀守。现年七十四。生员庄一枝报。
　　柯氏　儒士林玉种妻。年十九，夫殁，矢志守节。现年四十八。生员林廷龙举报。
　　张氏　王丽华麦。年二十四寡守。现年六十七。生员吴玉猷报。
　　蔡氏　苏思暹妻。年二十八，夫殁，甘心守节，抚养遗孤，家贫纺绩度日。现年八十六。举人苏炯熀举报。
　　丁氏　高光逵妻。年二十四而寡，守志抚孤。现年五十九。生员吴玉猷举报。
　　董氏　李昌侯妻。年二十六，夫殁。遗孤长五岁，次甫九月。舅姑在堂，氏矢志守贞，孝事舅姑，葬祭尽礼，抚教幼儿成立。现年六十。举人林世贤举报。
　　李氏　王光店妻。年二十五，夫殁，遗孤周岁，家徒四壁。氏携幼孤寄食外家，抚育长成以延夫嗣，艰难万状。现年六十一。生员王应奎报。
　　刘氏　蔡贞花妻。年十九，夫殁，守志孀居，孝事舅姑。现年五十。生员蔡春晖举报。
　　詹氏　陈元博妻。年二十二而寡，矢志抚孤成立。现年七十七。举人陈鸿炳举报。
　　李氏　黄泉音妻。年十八，夫殁，矢志柏舟。现年四十一。生员王应奎举报。
　　骆氏　陈成静妻。年二十四，夫殁守节。现年七十八。生员叶垂青报。
　　叶氏　陈大南妻。年二十七，夫殁，矢志柏舟，抚孤成立，现年八十三。举人陈鸿炳报。
　　魏氏　黄元立妻。年二十六，夫殁，矢志孀守。现年六十三。生员吴允中报。
　　林氏　黄仲素妻。年二十一，夫殁，含辛茹苦，矢志守节。现年四十二。孝廉萧汉杰报。
　　陈氏　王学藻妻。年二十二，夫殁，孝事老姑，抚孤成立。现年六十六。教职王蓝田报。
　　赖氏　监生李良图妻。年二十五，夫殁，孝事翁姑，抚孤子成立。现年七十。子自超，生员举报。
　　王氏　儒士李致衡妻。年三十寡守。现年五十六。教职李棻举报。
　　张氏　庠生丁际时妻。年二十八，夫殁，孝事舅姑，抚养幼儿成立。现年九十一。生员丁绍宗举报。
　　杨氏　庄汪颜妻。年二十二，夫殁，孝事舅姑，抚二嗣早殀。现年五十五。举人苏炯熀举报。
　　吴氏　黄绍旺妻。年二十，夫殁，孝事老姑，抚遗腹子成立。现年五十三。增生陈纶举报。
　　蒋氏　儒士黄丰妻。年二十八，夫殁，矢志柏舟，女红度日，抚二孤，长国桢，次国英。国桢娶妇蔡氏而殀，遗幼孙在抱。国英娶媳王氏，才生孙，亦子妇相继卒。氏穷嫠苦节，偕寡媳共抚幼孙。现年六十四。廪生萧汉才举报。
　　林氏　陈廷的妻。年二十三，夫殁守节。现年六十九。生员周日宣报。
　　王氏　生员黄超宗妻。年三十，夫殁，守志抚孤。现年六十四。生员黄琼枝举报。
　　林氏　王经妻。年十九，夫殁，孝事老姑，抚养嗣子。现年七十五。生员李昌期报。
　　杨氏　王世怆妻。年二十二，夫殁，矢志孀守，始终不二。现年七十五。生员王雄图报。
　　吴氏　林秩察妻。年二十八，夫殁守节。现年五十一。生员林近思报。
　　陈氏　张岸淑妻。年二十五，夫殁，矢志柏舟，抚幼儿成立。现年六十七。生员张心藏报。
　　王氏　林叙缪妻。年十七，夫殁，矢志靡他。现年五十一。生员林奉璋举报。
　　卓氏　韦廷增妻。年二十二，夫殁，矢志苦节。现年四十三。生员薛中举报。
　　施氏　许大璞妻。年十九，夫殁，矢志孀守。现年四十三。生员许廷珪举报。
　　陈氏　李诸桐妻。年二十八，夫殁守节。现年五十四。举人陈鸿炳报。
　　龚氏　高启永妻。年二十八而寡，守志。现年五十四。生员高腾翥报。
　　蔡氏　董日好妻。年二十七，夫殁，矢志柏舟。现年五十九。生员董斐然报。
　　林氏　陈奕琨妻。年二十四而寡，孝事舅姑，抚孤成立。现年六十四。生员陈拱壁报。
　　龚氏　董旭把妻。年十九，夫殁，矢志孀守。现年五十一。生员董邦事举报。
　　洪氏　施光灶妻。年二十四守寡。现年五十五。生员施应遇报。
　　陈氏　庄希论妻。年二十八而寡，孝事舅姑，抚养幼子。现年七十六。举人庄可敬报。
　　王氏　蔡妈蒋妻。年二十七寡守。现年四十七。生员林廷龙报。
　　高氏　黄定良妻。年二十六，夫殁，矢志苦节，抚孤成立。现年八十一。举人黄良昌报。
　　杨氏　外委李鹏程妻。年二十六，夫殁于台，氏闻讣痛不欲生，念幼寡在抱，因矢志孀守，抚至十余岁而殀。氏一时伤恸，欲投水死，家人闻知，急救止之，得免。夫堂兄复以子继之。现年六十九。举人陈鸿翥报。
　　黄氏　名来娘，廖世康妻。年二十六，夫殁，矢志守节，孝事舅姑，抚遗孤早殀，复抚幼孙成立。现年七十。生员杨蔚然举报。
　　林氏　儒士曾琼华妻。年二十四而寡，矢志抚孤。现年五十三。举人曾梦麟报。
　　谢氏　监生蒋彩搏侧室。年二十二寡守，助嫡事姑，抚嗣成立。现年六十七。生员蒋彩湖举报。
　　洪氏　李的观妻。年二十三而寡，抚继嗣成立。现年五十六。生员李丕显举报。
　　丁氏　林八四妻。年二十二，夫殁，事姑孝，抚幼孤成立。现年六十五。生员林廷龙报。
　　林氏　蔡亨翁妻。年二十七，夫殁寡守。现年七十二。生员林惠泉报。
　　王氏　林克炼继妻。年二十四，夫殁，孝事舅姑，抚孤成立。现年六十九。子近思，诸生。生员林奉璋报。
　　李氏　陈锦愠妻。年三十而寡，矢志孀守。现年五十岁。生员陈友莲举报。
　　高氏　黄渊让妻。年二十四，夫殁，矢志抚孤。现年五十五。生员王应奎报。
　　许氏　林云世妻。年三十，夫殁，矢志守节。现年七十八。生员林廷龙举报。
　　陈氏　孙明观妻。年二十六而寡，孝事舅姑，抚幼儿成立。现年六十有七。生员陈开来举报。
　　蔡氏　箫永福妻。年十八，夫殁，事姑孝，抚嗣子成立。现年六十七。孝廉方正萧汉杰举报。
　　蔡氏　儒士吴廷球妻。年二十七，夫殁，孝事老姑，抚二孤成立。现年五十二。生员吴其英举报。
　　顾氏　吴朝道妻。年二十七而寡，矢志守节。现年七十三岁。生员吴世淳举报。
　　郭氏　黄泉悌妻。年十八，夫殁，矢志孀守。现年六十有一岁。生员王应奎举报。
　　张氏　庄文德妻。年二十八，夫殁苦节，抚孤成立。现年七十岁。生员庄邦材举报。
　　吴氏　林秉篆妻。年二十五，夫殁，孝事舅姑，抚孤邦为，娶媳而殀，氏与寡媳共抚幼孙。现年七十二。生员王日升举报。
　　吴氏　林邦为妻。年二十四，夫殁，孝事孀姑，抚孤儿成立。现年四十八。生员王日升举报。
　　林氏　蔡意使妻。年二十九而寡，矢志柏舟，抚孤成立。现年五十六。生员蔡贻谋举报。
　　黄氏　儒士许昂观妻。年三十八，夫殁守节，现年七十三。生员许琼英报。
　　吴氏　张耀高妻。年三十而寡，矢志孀守。现年六十四。举人陈鸿炳举报。
　　黄氏　名静素，海澄黄仕简孙女，儒士施光台妻。年二十七，夫殁，孝事孀姑，抚幼孤成立，持斋礼佛，青灯白发，淡如也。现年六十七。子钰，增贡生、盐课大使。盐大使施钰举报。
　　陈氏　名蟒娘，廪生施桂林妻。年二十九，夫殁，家贫勤苦，事姑孝，抚孤儿成立。现年五十二。举人柯琮璜举报。
　　王氏　名乖娘，庠生黄克恭妻。年二十九，夫殁守节，孝事舅姑，抚幼成立。现年五十二岁。生员黄腾辉举报。
　　高氏　名却娘，庠生黄向宸妻。年三十而寡，矢志守节，事姑至孝，抚孤成立。现年六十有三。生员黄腾辉报。
　　李氏　董旭绫妻。年二十六，夫殁，矢志守节。现年六十八。生员董邦事报。
　　颜氏　名■〈毛上灬下〉娘，进士颜仪凤曾孙女，黄职观妻。年二十九，夫殁守志，孝事舅姑，抚孤成立。现年七十一。生员黄元腾举报。
　　柯氏　名法娘，商朝銮妻。年二十二寡守，事舅姑孝，抚幼子成立。现年五十四。举人柯琮璜举报。
　　阮氏　名皆娘，王嘉恩妻。年二十五，夫殁，矢志柏舟，孝事老姑，抚孤成立。现年七十岁。职员黄元礼举报。
　　施氏　董旭养妻。年二十七，夫殁守节。现年五十七。生员董斐然报。
　　黄氏　名谦娘，庠生黄廷珪女，施志诚妻。年二十五，夫殁，矢志守节，孝事老姑，抚孤早殁，复养孙成立。现年六十二。廪生施光宝报。
　　高氏　李植外妻。年二十九，夫殁守节，家贫，女红度日，抚儿子成立。现年五十六。举人林世肾举报。
　　龚氏　儒士王元璜妻。年二十九，夫殁，矢志守节。现年六十。生员王应奎举报。
　　畲氏　诸生畲克扬女，陈鼎观妻。年二十二，夫殁，守志，孝事翁姑，抚孤成立。现年七十六。举人柯琮璜举报。
　　张氏　名娥娘，监生吴其琛妻。年二十三，夫殁守志，事舅姑孝，抚孤成立。现年五十。子承名，监生。举人柯琮璜举报。
　　王氏　尤树良妻。年二十九，夫殁，矢志柏舟，抚孤收良，娶妇张氏而殀，氏复与寡媳抚孙成立。现年七十八。廪生尤逊恭举报。
　　张氏　尤收良妻。年三十而寡，孝事孀姑，慈抚幼儿。现年四十六。生员尤鸿翘举报。
　　周氏　名敬娘，洪农观妻。年二十三，夫殁守志，孝事翁姑，抚子成立。现年六十。教谕施继源举报。
　　萧氏　名二娘，曾世良妻。年二十六，夫殁守志，孝事老姑，训子义方。现年七十一。生员曾勋举报。
　　阮氏　名友娘，陈腾汉妻。年二十五，夫殁守志，孝事老姑，抚子成立。现年八十。举人柯琮璜举报。
　　陈氏　黄渊注妻。年二十四，夫殁，矢志孀守。现年六十三。生员王应奎举报。
　　吴氏　儒士柯奕舟妻。年三十，夫殁，矢志冰霜。现年五十三。生员何云镛举报。
　　陈氏　名密娘，施士志妻。年二十四，夫殁守志，孝事舅姑，抚孤成立。现年八十三。生员施联球报。
　　史氏　名好娘，陈质敬妻。年二十三，夫殁守志，事舅姑孝，抚孤成立。现年六十九岁。生员陈鹏霄举报。
　　洪氏　儒士庄可踏妻。年二十，夫殁，矢志柏舟。现年五十三岁。生员庄中柱举报。
　　陈氏　名益娘，黄裕观妻。年二十八，夫殁，矢志靡他，事姑孝，抚孤成立。现年六十七。生员黄澄辉举报。
　　高氏　名善娘，李树庆妻。年二十八，夫殁守志，孝事舅姑，抚孤成立。现年五十八。举人柯琮璜举报。
　　施氏　名椒娘，郑绵观妻。年二十八，夫殁，守志靡他，抚孤成立。现年七十四岁。教谕施继源举报。
　　龚氏　董旭他妻。年二十九，夫殁，矢志守节。现年五十九。生员董斐然报。
　　张氏　名■〈毛上灬下〉娘，吴秋观妻。年二十五，夫殁守节，抚孤成立。现年七十。监生吴其冲举报。
　　施氏　王干良妻。年二十一，夫殁，家贫苦节，矢志靡他。现年五十六。生员王经国报。
　　赵氏　名敖娘，高爽老妻。年二十六，夫殁守节。现年六十六。举人柯琮璜举报。
　　蔡氏　刘尚辙妻。年二十五寡守。现年六十八。生员刘培元报。
　　张氏　陈尔海妻。年二十四，夫殁，守节抚孤。现年六十七。职员黄元礼报。
　　郑氏　名美娘，高同观妻。年二十七，夫殁守节，孝事舅姑，抚儿成立。现年六十六岁。贡生高凤翔举报。
　　周氏　名妹娘，张哲立妻。年二十三，夫殁守节，孝事舅姑，抚孤成立。现年七十。孙廷凤，武举。教谕施继源举报。
　　陈氏　林天博妻。年二十七，夫殁，守节。现年六十三。举人陈鸿炳报。
　　李氏　张礼楼妻。年二十八，夫殁守志，孝事翁姑，抚二孤成立。现年六十一。举人柯琮璜举报。
　　蔡氏　王廷斐妻。年二十二而寡，矢志柏舟。现年五十九。生员王道新举报。
　　庄氏　名品娘，曾撰芳妻。年二十四，夫殁守节，孝事舅姑，抚养幼孤成立。现年七十九。举人柯琮璜举报。
　　姚氏　名出娘，杨孙炽妻。年二十，夫殁，无子，矢志苦守，抚功侄为嗣。现年六十五。职员黄元礼举报。
　　纪氏　林秩雅妻。年二十九，夫殁守节。现年六十五。生员林近思报。
　　蔡氏　名愁娘，杨世彼妻。年二十九，夫殁，矢志守节，抚孤早殀，复养幼孙成立。现年五十二。举人柯琮璜举报。
　　李氏　名若娘，杨世培妻。年二十一，夫殁守志，事姑孝，抚孤子成立。现年五十一。教谕施继源举报。
　　杨氏　许世珏妻。年二十三，夫殁，矢志孀居。现年七十八。生员许锡汝报。
　　许氏　名益娘，施世统妻。年二十，夫殁，矢志守节，以功侄为嗣，抚养成人。现年八十三。教谕施继源举报。
　　李氏　薛光岱妻。年二十五，夫殁，孝事舅姑，抚孤成立。现年六十八。生员薛徽举报。
　　施氏　名却娘，诸生施搏南女，曾积观妻。年二十八，夫殁，矢志守节，孝事庶姑，抚孤成立。现年五十八。教谕施继源举报。
　　颜氏　名好娘，周道清妻。年二十七，夫殁守节，孝事老姑，抚儿成立。现年五十二。生员周鹏程举报。
　　张氏　孙元动妻。年十八，夫殁，矢志抚孤。现年七十八。生员庄廷瑞举报。
　　陈氏　监生曾佳庆侧室。年二十六，夫殁守节。现年五十八。举人柯琮璜举报。
　　杨氏　名好娘，王礼初妻。年二十五，夫殁守节，孝事老姑，抚孤成立。现年六十。教谕施继源举报。
　　李氏　施渠亩妻。年二十一而寡，矢志守节。现年七十四。生员刘兆凤报。
　　高氏　名畴娘，颜叙栋妻。年二十三，夫殁守志，抚孤成立。现年四十八。生员颜际昌举报。
　　黄氏　名千娘，赠奉直大夫黄世瑶孙女，颜叙愈妻。年二十四，夫殁，矢志柏舟，事舅孝，抚孤子成立，与嫂高氏妯娌双节。现年四十四。生员颜际昌举报。
　　庄氏　陈金兰妻。年二十四，夫殁守节。现年七十八。生员庄梦遂报。
　　高氏　名丑娘，柯尔鹤妻。年二十九而寡，事姑孝，抚孤子成立。现年四十八。举人柯琮璜举报。
　　张氏　卢光褒妻。年二十七寡守。现年六十二。生员卢必扬报。
　　杨氏　名俨娘，蔡承宗妻。年二十四，夫殁，矢志孀守，抚孤成立。现年六十一。职员黄元礼举报。
　　施氏　洪朔服妻。年二十四，夫殁守志。现年六十四。生员洪菁莪报。
　　萧氏　名寅娘，许慈观妻。二十一岁，夫殁，守节事姑，抚孤子成立。现年五十五。教谕施继源举报。
　　郑氏　名女娘，许光拟妻。年二十四，夫殁守节，养子成立。现年五十三。举人柯琮璜报。
　　郭氏　董日廷妻。年二十八，夫殁，家贫，勤纺织度生，抚遗孤成立，辛勤备至。现年七十二。生员董斐然举报。
　　施氏　洪汝田妻。年二十八而寡，躬勤纺织，孝事舅姑，抚二子成立。现年七十五。生员洪菁莪举报。
　　苏氏　曹登榜妻。年二十七，夫殁，遗孤周岁，勤十指抚育成立，顺事舅姑，艰苦备尝。现年五十二。生员蔡贻谋举报。
　　周氏　孙扬祖妻。年二十八，夫殁，孝事舅姑，抚养幼儿。现年六十三。生员蔡云中报。
　　陈氏　儒士曾笑淑妻。年二十四，夫殁，矢志守节，操凛冰霜。现年七十五。生员陈金运举报。
　　黄氏　名树娘，林振一妻。年二十，夫殁，孝事老翁，抚孤长成而殀，复抚幼孙又殇，再抱一孙为嗣。现年四十二。监生林振绵举报。
　　陈氏　儒士丁荔日妻。年二十五，夫殁，矢志守节。现年六十三。贡生丁捷三报。
　　蔡氏姊妹双节　邑诸生蔡琼女。芝一名宜萱，适儒士徐玉鹤。年二十三，玉鹤殁，子才五月，氏哀痛欲绝，以老姑在堂，忍而小心服事，姑起居常在氏房中。姑病，谨奉汤药；卒，手抱姑，哀哭不放。氏敬庶姑，和妯娌，阅数十载无间，训子必严。现年四十五。一名宜兑，适儒士黄国桢。年二十二，夫殁，生一子方九月，氏矢志孀守，上事姑，下育子，苦节自贞。现年四十二。盖姊妹双节云。教职杨庆修举报。
　　以上采访现存节孝事实未经请旌。现存年岁，俱按辛卯年算。
　　苏氏　王谦良未婚妻。谦良年十六卒，氏时年十四，不忍其姑只身无依，望门守节，矢志不渝，备极苦况。抚继男，教养辛勤，为之娶妇。不幸早殀，氏复偕媳妇抚幼孙成立。现年六十二。举人黏金榜举报。
　　苏氏　儒士李世经未婚妻。夫卒，氏年十九。闻讣哀毁，痛不欲生。即日邀老媪同行到夫家，哭拜翁姑，誓不他适。终身守志，足不踰阈。现年六十八，计守节五十年。生员黄光昌报。
　　诸氏　名甘娘，王金锤未婚妻。十四岁归王门为媳妇，金锤十三岁往台，至十六岁殁。甘娘未见夫面，矢志从一，养子成立。现年五十五。生员王为谟报。
　　魏氏　吴檀英未婚妻。年十一归吴门为媳，逾年夫客游台湾，后久不归，遂殁于台。氏时年二十五，其姑谕令改适，氏以姑孀居无子，愿养姑不嫁。拮据女红，供老姑衣食，不辞劳瘁。姑病痿，氏朝夕不离侧，负以上下床者累年。抚小功侄为子，教养成立。现年七十五。廪生吴士良举报。
　　丁氏　儒士谢廷实未婚妻。夫殁，氏年十六。闻讣几死者数，父母劝谕之，乃止。十八岁，请于谢氏，迎归时舅姑已殁。氏择亲属承继，取名寿昌，抚养成人，延师课督，勤织纴以供修脯，虽家无长物，氏辛勤晏如也。后寿昌早夭，遗孙六岁，氏复偕寡媳尤氏同守一孙。嘉庆年间，府学张赠匾曰“柏操流芳”。越二年，家中不戒于火，延烧殆尽，及匾而止。贞孝之门，天实相之如是。现年七十有二岁，计守节五十四年。生员谢超凤举报。
　　丁氏　名枣娘，姚天柱未婚妻。年二十一，夫殁。氏闻讣，自陈埭步行，哭至夫家时，尚未殡殓，即于尸前礼拜，丧葬后不归母家。事舅姑以孝闻，终身不施铅饰，抚继儿成立。现年六十有三岁。举人柯琮璜举报。
　　以上采访现存未婚节孝事实未经请旌。
　　洪氏　千总苏明耀妻。干隆五十一年，耀在台带兵征逆匪林爽文，打仗阵亡。氏时年二十五，矢志守节，抚孤成立。现年六十九。子添恩，现世袭守备。
　　庄氏　陈潜妻。年二十，夫殁，孝事舅姑，抚养嗣子。现年四十五岁。
　　吴氏　陈河妻。年十九，夫殁，矢志守节，与寡嫂庄氏，妯娌相依，共事舅姑，抚育孤儿。现年四十岁。
　　陈氏　王某妻。年二十，夫殁，矢志柏舟。现年五十七岁。
　　许氏　吴传锺妻。年二十五，夫殁，孝事孀姑，辛勤十指，抚幼孤成立。现年□□□。
　　洪氏　蔡果观妻。年二十六，夫殁，孝事翁姑，抚嗣子成立。现年八十三。
　　邱氏　陈天忍妻。年二十五而寡，誓志守节。现年□□□。
　　王氏　名柳娘，庄光颜妻。年十六于归，未两月而光颜殁。翁姑以年少，劝他改适，氏誓死不从。抱养二子，抚教成立。舅姑殁，丧葬尽诚。现年九十二岁。
　　颜氏　吴世村妻。年二十三，夫殁，矢志守节，抚养孤儿。现年六十八。
　　李氏　名坤娘，庄光联妻。年二十而寡，矢志不渝，抱养二嗣，教督成立。现年八十岁。
　　安氏　吴维和妻。年二十九，夫殁，守志抚嗣。现年五十三。
　　刘氏　魏醇朴妻。年二十二，夫殁，孝事老姑，抚夫兄之子为嗣。现年五十四。
　　黏氏　增生黏启元女，黄廷蔼妻。年二十一，夫殁，矢志柏舟，抚嗣成立。现年五十。
　　洪氏　陈然圃妻。年二十八，夫殁，孝事舅姑，抚养幼儿成立。
　　杜氏　儒士赖伯章妻。年二十八，夫殁，事老姑孝，抚养二子成立。现年八十有一。
　　黄氏　赖伯锐妻。年二十四，夫殁，孝事祖姑，守志不改。现年七十有二岁。
　　陈氏　名运娘，吴世管妻。年二十八，夫殁，矢志抚孤，不幸早殁。氏现年七十二。
　　吴氏　陈和衷妻。年二十九而寡，励志冰霜，抚孤成立。现年五十。
　　陈氏　刘其政妻。年二十二，夫殁，孝事老姑，抚夫侄为嗣，教诲成立。现年五十有三。
　　黄氏　祁国宝妻。年二十六，夫殁，孝事舅姑，抚育遗腹子成立。现年五十。
　　吴氏　林世浴妻。年二十七而寡，矢志孀守，抚养孤儿，不幸早亡，复抚幼孙。现年五十八。
　　金氏　名越娘，儒士陈国凑妻。年二十，夫殁，孝事舅姑，抚养嗣子。现年五十七。
　　王氏　郭素观妻。年二十一，夫殁，矢志守节，事舅姑以孝，抚养儿子成立。现年五十五。
　　陈氏　兵丁刘虎妻。年二十五，夫殁于台，仅遗一女。嗣一男宗德，长大充营伍，赴台换班，亦殁于台。现年六十八。
　　曾氏　陈日光妻。年二十三，夫殁，矢志守节，抚遗腹子成立。现年六十七。
　　陈氏　儒士林尚廉妾。年二十四，夫殁，孝事舅姑，抚孤成立。现年六十八。
　　林氏　陈仕纯妻。年二十八，夫殁，家徒四壁，勤苦纺织以供甘旨，舅姑殁，丧葬尽礼，抚孤儿成立。现年六十七。
　　林氏　谢文炳妻。年二十八而寡，孝事老翁，抚养幼儿。现年六十三。
　　蔡氏　黄大灿妻。年十九，夫殁，家贫勤女红，孝事舅姑，抚孤成立。现年五十。
　　李氏　洪寅湖妻。年二十八，夫殁，遗二孤，家贫誓不他适，持斋祷祝，抚育成立。现年五十八。
　　黄氏　儒士丁大榜妻。年二十二，夫殁，无出，氏矢志守节，奉祀祖先，抚继子成立。现年五十岁。
　　王氏　张士博妻。年二十四，夫殁，遗腹生男，拮据女红，抚养成立。夫兄及嫂早殀，抚孤侄如已子。现年六十岁。
　　朱氏　儒士万邦宪妻。年二十六，夫殁，矢志柏舟。现年七十一。
　　黄氏　蔡大浴妻。年二十五，夫殁，矢志柏舟，孝事舅姑，抚嗣成立。现年□十四岁。
　　杨氏　名宝娘，蔡帝简妻。年二十七，夫殁，事姑孝，抚嗣成立。现年五十四。
　　万氏　魏芙蓉妻。年二十六，夫殁，无出，甘心守节，抚继嗣成立。现年五十岁。
　　蔡氏　张继皈妻。年二十八，夫殁，事舅姑孝，抚遗腹子成立。现年七十一。
　　曾氏　把总苏科明妻。年二十五，夫殁，孝事老姑，抚孤成立。现年六十六。
　　张氏　儒士毛学世妻。年二十六，夫殁，事姑孝，抚二子成立。现年七十四，四代一堂。
　　黄氏　营书王联高继妻。年二十八，夫殁于台。讣至，痛不欲生，念遗孤在腹，勉强自持，后生男抚养成立。现年五十五。
　　张氏　刘克选妻。年二十四，夫殁，孝事舅姑，抚儿成立。现年六十九岁。
　　朱氏　名情娘，千总苏明德妻。年十六，夫殁于台。讣至，痛不欲生，家人劝慰再三，以族侄应魁继嗣，受室后而夭，遗二孙，氏复抚养成立。现年六十四。
　　陈氏　儒士张心颜妻。年二十三，夫殁，孝事舅姑，送终尽礼，抚孤成立。现年六十七。
　　陈氏　儒士王声华妻。年二十七，夫殁，孝事舅姑，抚三子成立。现年七十一。
　　王氏　吴乘卿妻。年三十，夫殁，矢志守节，抚孤成立。现年八十二。孙奋，武生。
　　吴氏　名德娘，岁贡生吴道行胞妹，林澄波妻。年二十二，夫殁，遗一男一女，相继殒灭，痛不欲生。家贫如洗，以老姑在堂，勤女红以供甘旨。及姑殁，哀恸尽诚，贫无以葬，停柩在堂，晨昏涕泣。氏母陈氏，怜其孝义，以氏姊之第六子名高义，出继林姓为嗣，德娘抚养成立。现年五十有一。
　　吴氏　余士琛妻。年二十六，夫殁，矢志守节，抚孤成立。现年五十七。
　　曹氏　曾世恩妻。年三十而寡，矢志靡他，节凛冰霜。现年五十。
　　黄氏　儒士黏恬笃妻。年二十三，夫殁，誓志守节，抚孤成立。现年五十三。
　　李氏　庠生沈芬妻。年二十六，夫殁，氏痛不欲生，欲投井以殉，家人速救乃免。氏三日不食，姑以藐孤方在襁褓，泣劝之，乃转烈为节，抚育成立。现年六十五。
　　方氏　徐迎观妻。年二十八而寡，矢志守节，始终不二。现年五十七。
　　黄氏　武生蒋时珍妻。年二十一，夫殁，孝事舅姑，抚儿成立。现年五十一。
　　王氏　儒士刘梦花妻。年十九，夫殁，孝养翁姑，抚孤成立。现年五十有二岁。
　　吴氏　柯平观妻。年二十四，夫殁，家贫守节，抚养二子成立。现年五十四。
　　李氏　黏甲世妻。年二十七而寡，孝事翁姑，抚幼孤成立。现年八十三。
　　陈氏　吴元宝妻。年二十三而寡，孝顺老姑，抚养孤儿成立。现年六十有八。
　　魏氏　曾某妻。年二十一，夫殁，孝事翁姑，抚嗣子成立。现年五十有二。
　　郑氏　刘纯修妻。年二十五，夫殁，孝事舅姑，抚养孤兄。现年五十六岁。
　　周氏　举人陈瑶妾。年二十二，夫殁，孝事翁姑，嫡氏施多病，氏侍汤药，衣不解带。抚嗣子，教督成立。玥年六十四。子绍曾，诸生。
　　蒋氏　举人邓大本妻。年三十而寡，矢志柏舟，抚养孤儿成立。现年六十有二岁。
　　以上自行投报现存节孝未经出结，并载备考。

　　〔校注〕
　　〔一〕“志”疑当作“孝”。

　　●卷之六十四　列女志【节烈】

　　宋
　　许氏　林真妻。元兵入泉，林与许为兵所获。有友赎林归，氏行至洛阳江，誓不辱，遂赴水死。
　　明
　　汪氏　诸生杨希闵妻，字貌庄。幼聪慧，读《论语》、《孝经》、《列女传》，晓大义。归二年，希闵卒，无子。汪年二十三，欲自缢，家人防之，嚼舌出血，益防之；密煮茉莉汤，贮卧内。自作哀辞祭曰：“吾不死不了吾事。”服毒而死。正德间旌表。
　　孙氏　蔡任妻，行人振宗女弟。夫亡，年二十二。抚孤事姑，至二十七岁，孤夭，姑继殁，氏无依，遂自缢。嘉靖间旌表。
　　李氏　林泗妻，名纯香，安溪人。年十九，泗赘其家，甫五旬归省，病剧。闻报驰至夫家，泗殁矣。伏尸而哭，水浆不入口七日。既治丧，为夫立后，卒哭之日，袖夫嘱，自缢以殉。子孙世祀。忌前一日，室有异香。嘉靖间旌表。
　　陈氏　朱焯妻，都御史鉴孙妇。夫亡，年二十六，忍死抚遗孤；未几，孤又死，遂服毒毙。嘉靖间旌表。
　　吴氏　刑部员外郎何琚继妻，名扶阳，御史从宪女弟。知书通大义，寡时年二十二，无子。卒哭之日，立嘱置嗣，因自缢。其绝命词曰：“呜呼！吾夫之亡，妾上无舅姑可守以孝，下无弱息可守以慈，安得顾恋残生，不自引决？”参知王慎中为易其名曰“纯节善道吴氏烈女”。
　　黄氏　徐詧妻。归六月，詧病故，氏哀毁自誓，匝月自缢以殉。万历间旌表。
　　许氏　诸生林有栻妻，诸生乔植女。有栻馆于陈家，陈兄弟不睦，弟将毒兄，有栻误食之，死。嗣子亦遄殇。氏痛夫仇未复，届卒哭日，由乡居奔赴郡馆柩前，焚香自缢，曰：“报夫之仇，在此命矣。”时万历九年九月也。十年仇竟抵罪。知县彭国光表其墓。
　　蔡氏　李乔新妻。夫卒，遗二子俱幼。氏矢志育孤，蓬头垢面，纺织自存。嘉靖季年，遇贼潘若海等剽掠，焚其夫柩，次孤为僇。氏痛愤大恸，引刃自刎于焚柩烈焰中。贼相顾失色，释其长孤而去。万历间旌表。
　　权氏　邓炳妻。
　　俞氏　邓铨妻。
　　林氏　都司邓中溥妻。
　　蔡氏　邓华清妻。林、蔡氏均百户炳曾孙妇也，皆于夫亡匝月内绝粒死。一门四节，同时旌表。
　　吕氏　诸生蔡国襄妻。年一十七岁，夫殁。矢志身殉。敛其簪扇笔研纳夫怀袖，于三七期悬帛自缢。万历间旌表。
　　史氏　陈宗球妻。宗球死、史必殉之有期矣，尚为姑酿酒。姑曰：“妇几何日在人世，尚为我酿耶？”曰："政篇日短，故酿而奉姑。”将死。告舅曰：“毋髹妇木。”事闻，旌表。
　　周氏　王命赓妻，忠愍天佐公孙二骢女。年二十，夫殁，无子，将以身殉，恐为舅氏慽。既除服，舅万金之官，遂自截发，后数日投缳。崇祯间旌表建坊，邑人何乔远为之作颂。
　　叶氏　安庆参将苏国玮妻。随夫宦皖，国玮为张献忠所执，家属尽被囚掳系小舟江浒。叶嗣闻夫死，惧贼污迫，率孕妾皖梅婢仆应瑞等一十六人赴水死。士人捞尸，襟前着一小囊血书白绫二绝云：“腥风阵阵起江隈，百匝孤城作烬灰。死孝死忠曾不悔，成他节义愧奸回。”“敲断玉钗不裹头，潜扶双桨赴冲流。男儿事了奴何待？拚与湘妃结伴游。”怀宁令曾士懋殓葬，颜色如生，致祭而去。事闻，赠正二品夫人，旌表。
　　郭氏　诸生吴佳鼎妻，名四娘。归数日，夫卒，誓以殉。时姑疾笃，勉侍汤药。姑愈，遂登堂自经。崇祯中旌表。
　　杨氏　吴斯称妻。年二十二，夫殁。姑哭子病，氏忍死侍姑。姑殁葬毕，从容尽节。崇祯时旌表。
　　石氏　名坤义。
　　李氏　旌表。年分无考。
　　自杨希闵妻至此皆已经有旌表。
　　庄氏　李氏子妻，名尽娘。洪武元年，夫以事诣京师，偕行至昆山，夫病死。具衣衾殓葬毕，寓书归遗其亲，自溺而死。会稽胡温为赋哀之，曰：“众同舟兮孰无良，妾身茕茕兮良独亡。良既葬兮海之旁，妾化精卫兮与良翱翔。”
　　蔡氏　郡诸生林光妻，名瑞金。性严洁，既归尽妇道。成化壬寅大疫，舅殁，俗皆畏避不敢丧。蔡相光治棺殓缞绖，哭踊尽礼，洎卒哭，光亦卒。无子，蔡竭力殡殓哭奠，数日自缢而死。年二十二，祀九节祠。蔡清作传。
　　陈氏　王国助妻，名媚姜。生男四月，夫病亟，叹曰：“孤将谁讬？”陈曰：“吾决不异志，君无累心。”夫死，抚幼孤，躬织纴，为衣食。一日从母郭氏吊外祖丧，舟回江中，贼舟逼及之，陈度不免，赴水死。贼骇且悔，随旋舟遁去。越四日，尸浮，面色如生。时年甫十七。
　　吴氏　黄绶妻，南安人。夫死自缢。
　　陈氏　王爵妻，名妙姬。年十七适爵。踰年夫殁。陈以死自誓，念姑无侍，未忍。居一载，姑营冢葬爵。陈请于姑，预己圹为同穴计。姑曰：“是何容易言。”陈为姑不以节许之，即服毒。姑觉，请医为解。陈泣而言曰：“妇本欲代爵养姑，第姑莫信，不得已为是以自白尔。”遂闭口不受药，翌日卒。祀九节祠。
　　汪氏　郑联桂妻，名新娘。嫁未久，联桂客维扬溺死。讣至，汪抚胸大痛，曰：“丧夫之人，岂宜独生？”即投东廊井死，年二十三。祀九节祠。
　　柯氏　伍煓妻，名梅。年十八适煓，育一子始晬，煓殁。柯抱子凭棺哭，止曰：“儿羁我尔。”意欲从煓，而难其子。舅姑不悟，疑之。再阅月，儿殁。柯宁父母家，与父母语尽平生。既归，从容起居舅姑，盖与永诀也。遂沐浴更衣缢死，年二十三。祀九节祠。
　　庄氏　吴炜妻，名显贞。归未几，炜卒。庄翦发去牙，与夫永诀，誓以身殉。其父母知而谨防之。庄白祖母曰：“吾夫无与为三年服者，吾何忍死？”至大祥，母讽以他适，庄愤甚，其夜就寝自缢。王春复为之立传。
　　萧氏　举人苏忠妻。忠游安溪，归至双溪口，卒舟中。报至，恸哭殒地，检衣殓殡于溪浒。誓以死殉，还家不食。九日又偕其姑出临漳门，向柩所哭尽哀。归，入门悬帛自缢，帛断，侍婢悸颤伏号。麾婢出，掩扉缢死。
　　吴氏　黄莪妻。早寡无子，夫兄利其财迫嫁，氏死之。
　　陈氏　黄某妻，诸生元璧妹。夫死无子，纺织葬夫，葬毕，沐浴更衣自缢。
　　柯氏　蔡遵儒妻。夫死以礼自卫，有侍婢为强暴侮，氏以为辱己，遂自缢。有司给匾命祠之。
　　彭氏　漆匠许诸妻。家至贫，夫死，朝夕哭奠，不废礼。闻吴廷桂妻孙氏之克期死也，同日自缢。
　　黄氏　江甲耀妻，名四娘。甲耀久病，四娘脱簪珥衣服供药饵，经年无惰容。及卒，哭泣哀毁。殓夫毕，即沐浴自缢。御史方元彦给匾旌之。
　　黄氏　陈章宪妻。章宪死于吕宋，越年讣至，氏号恸几绝。自矢必死，其姑劝之，强为收泪。三旬奠夫毕，阖户自缢。
　　柯氏　龚达爱妻。年二十三，夫殁，以节自守。有夫从弟兽行，潜入其房，匿床下，氏入房忽心骇，呼婢取灯索得，大号，遍告族众曰：“狗彘辱吾甚矣。”遂自缢死。兽行者远逃溺于江。
　　颜氏　龚鸣琬妻。嫁二年，夫远出，七载不归。氏事姑孝，及夫死，讣闻，姑悲恸卒，氏经以殉。
　　颜氏　柯日蕃妻。日蕃死吕宋，氏号哭为死计。其父遗婢媪谨护之。比卒哭，拥以归。氏阳为不死状，食语如常。值日蕃小祥前期，语父曰：“女虽不死，可无归奠。”许之。荐俎后乘间自缢。众蹋户入，绝矣。
　　杨氏　郭民守妻。民守以军舍人死倭，讣至，杨欲死矣，以有娠，强粥。既得女，所亲讽之更嫁，唾不顾也。姑陈氏或微赞之，杨闭目转面，谓姑曰：“媪亦出此言耶！”居三月竟死，年二十。
　　郑氏　南澳总兵欧阳寨妻，居永宁卫。嘉靖季，倭陷卫城，抄掠妇女，氏统婢出救，与其姑及夫弟俱陷贼。有诸生杨敬中者亦陷贼中，贼俱闭诸室中。寨妻欲死，恐无计出其姑与其夫弟。语敬中曰:“愿君以妇视我，告贼思质，求吾姑及吾夫之弟出。”曰:“以金为赎。”贼悦妇艳，信而许之。度行既远，持刀黥面，骂贼不已。贼怒，焚之于火中。
　　吴氏　张兴文妻。嘉靖间倭乱，与夫俱被掳，勒赎，氏谋之夫曰:“祖宗禋祀，父母供养，赖君一身。君生妾死，死亦生矣。”乃绐贼以取赂归兴文。氏度夫去既远，遂大骂，被杀。年二十余，邑人蔡中葵为之传。
　　李氏　郭主静妻，会卿女。年二十七，夫殁，将死，或止之，对曰：“亦知死易，立孤难，但舅姑年富，季叔与氏子同庚，叔能成立，独后此子耶？且夫临殁讬子于舅姑，而以无贻身后羞相勉，正为氏死地耳。”居五旬，从容自缢。夫叔尚宝卿立彦为之传。
　　陈氏　郭宗冕妻。年二十归。阅月。宗冕以宿疾病，未久卒。氏屡欲引决，舅姑严卫之。氏益痛，日常绝粒，继以大恸，呕血数升卒。邑人何元述为之传。
　　王氏　诸生何九转妻，名承静，弋阳令居瓒女，礼部郎中乔远长妇也。九转夙负才名，早殀。男幼，复殇。氏恸哭以死请于舅。越三旬，自缢。时夫弟未有男，氏将死，预嘱曰：“他日必为兄立后。”殁，逾时两手相拱不释。
　　谢氏　黄华南妻。南赘于谢。三月入楚，病卒。丧至，氏奔赴，哭临奠毕，自缢。
　　王氏　吴寿妻。《闽书》寿作焘，王氏作黄。归一年，夫卒。密取敛余布自制绞索，缢死。
　　许氏　诸生林应元妻，名端娘，必诚女。年二十二，夫殁。密藏敛余帛，小祥自缢。林一新为之传。
　　陈氏　方其娠妻，一作其振。年二十三，夫殁，哀恸不离柩侧。越数旬，拜辞翁姑，投缳死。是日，风雨昼晦，鸦声惨噪。
　　蔡氏　谢应祚妻。通志作陈氏，名赓娘，诸生考箴女。年十九，夫殁。自经帛断，卜茭于天，祝曰：“果有身以继夫后耶？”竟不得兆。遂辞舅姑，从容死。是日，阴霾不开。何乔远为志其墓。
　　刘氏　蔡之升妻，名吉舍，给谏宏宝孙女，父廷熠。氏年十八归，明年，之升以攻书积劳，病且死，执氏手曰：“我死尔将安归？”氏曰：“从耳。”曰：“何日？”曰：“哭内可。”之升遂卒。氏恸绝，家人苏之。乃挝金簪金珥吞之，皆不死。延至初旬，跪夫灵以茭卜期，出妆奁分给扃夫图籍曰：“以俟嗣我夫之子也。”自缝附身衣。至期投缳，拱手面南，颜色如生。林欲栋、李光缙为之传。
　　蔡氏　吴凤来妻，名贞娘。年二十归。甫二月，凤来旅殁，氏昼夜悲号。俟榇归，遂缢以殉。
　　沉氏　参政吴从宪妾，名槐英，淮安廷器女。从宪病，槐英预矢身殉。及卒，死焉。时年十七。
　　姚氏　永宁卫欧阳观妻。夫卒，姚以死殉，语夫兄鳌山哭奠七旬。鳌山知其志坚，许之。及期，告诸妯娌曰：“我今日得从夫九泉矣。”拜舅姑、族人、外戚，自经死，颜面如生。
　　张氏　陈殷庄妻。陈贾于漳，中途被害。氏年十八，闻变号恸曰：“吾死固甘，其如夫仇莫报何？”廉得其人，讼之官。竟不服。既卒，哭拜舅姑曰：“丧礼成矣，夫仇未复，今当报于地下。”遂缢死。
　　郭氏　陈殷庄兄殷道妻。年二十五，殷道病殁。氏嘱遗孤于舅姑，持夫弟妇，张夫所赠遗物焚于柩前，曰：“卒哭日，与汝相见。”至期，以殓夫余帛缢于中堂。陈氏一门双烈。
　　黄氏　诸生林翘妻。年十六归翘。翘殁，誓以身殉。卒哭易服，拜天地家庙及舅，从容投缳死。
　　陈氏　伍继妻，《通志》作伍计。陈名妙楠。继殁，从容自经死。祀九节祠。
　　许氏　杨再兴妻。年十七归，一年夫殀，无子服阕，自缢。
　　周氏　诸生王肇望妻，《闽书》作廷望。夫殀殁以死自誓，姑偕其妯娌环守之，周乃宽以小祥，不令知也。届期方治蔬为奠，自经死矣。
　　陈氏　黄万偕妻，名爱娘。万偕孤，育于叔父。叔父行贾长泰，万偕娶两日，往访之，归，渡海溺死，爱娘缢以殉之。
　　张氏　徐渡妻。嫁时渡已病不能成婚。渡卒，大祥，张不食，数日死。王畿、李光缙皆为立传。
　　陈氏　诸生李梦璧妻。夫殁，不食死。
　　李氏　吴天锦妻。天锦出行贾，家故海滨，寇作，家人要李偕姑出避。李以姑老，谢不从，独阖户相依。闻天锦死，绝粒将殉。其父母来防之，氏俟稍懈，入室雉经，颜色如生。
　　李氏　黄熙耀妻，名子娘。归熙耀，事舅姑，族称孝妇。熙耀客死，矢必殉，曰：“苟归夫骸，得同穴，大愿；否则祔先姑焉。”临尽，戚属哽咽，李独晏如，对天顶礼者四，投缳死。
　　李氏　户部主事庄履朋妻，诸生大进女。履朋卒京邸，邻火及柩，氏自投焰中。侍御蔡龙岩义之，为出柩。氏体焦烂，得不死。扶柩归，将葬，绝粒死柩侧，遂同窆焉。邑人陈绍功为立贞烈传。
　　庄氏　举人陈鸣勋妻。鸣勋卒，氏年二十五，哀恸绝粒死。
　　黄氏　郑泓妻，参政东石曾孙女。夫殁三载，四子相继殇。遂于夫忌日哭奠毕，结束取夫魂帛自缢。
　　张氏　副榜州判汪万仞妾，北直人。从万仞之官。万仞死，遂自缢，年二十六。郡守蔡善继、邑令吴甡诣门致祭。
　　李氏　郡诸生许仲友妻。夫殁百日，自缢以殉。
　　龚氏　林孕妻，居安平。夫外出，事舅姑维谨。值海寇掠其乡，惧遭辱，赴水死。
　　阮氏　尚书林学曾养女，名清霜。年二十嫁张开宗。甫一年，开宗死。越五日，阮服嫁时衣，键户自经。
　　洪氏　许序德妻。归二十余日，夫以墙仆死，哭不绝声，缢死柩侧。
　　许氏　王理润妻。润欲代兄受罪，司刑者不允，气愤而死。氏哭奠服酖以殉。督学潘璞溪表之。
　　许氏　杨某妻。夫死，就柩侧自缢。
　　萧氏　庠生许廷身妻。夫被寇掳。氏号哭。寇掠萧去。氏知不免，给以渴求水，投井死。
　　蔡氏　许师纯妻。嘉靖间寇陷永宁，氏志不辱，正衣冠自缢。
　　林氏　庠生许廷桂妻。桂死于倭，氏年二十余，被掠，义不入贼寨，触石碎首死。
　　以上皆未经请旌表。
　　黄氏　纪廷宪妻。陈氏　阮敦礼妻。某氏　杨某未婚妻。张氏　吴天士妻。唐氏　黄烶妻。洪氏　杨期凤妻。洪氏　张瞻云妻。林氏　李源妻。萧氏　郭必馨继妻。黄氏　王士林妻。黄氏　蔡世望妻，名四娘。陈氏　高嵩妻，名淑欵。见安平九节坊。以上府县旧志。
　　以上节烈未详事实者存以待考。
　　吕氏　儒士林宪章继妻。归六年，而宪章殁。氏时年二十六，痛夫无嗣，丧服成礼卒哭。后营一葬地，中厝翁姑，旁祔夫柩及前室王氏柩，遂自缢以殉。夫叔司空欲栋为赠联立石，私谧曰“节伟”。生员林廷龙举报。
　　颜氏　名清璧，蔡仲封妻。嘉靖年间人。年十九归仲封，未一载夫殁，朝夕哭奠，水浆不入口数日。百日内以裹帛缢于棺侧。郡守周赠匾曰“珠藏玉韫”；复为诗纪其事。教职王蓝田举报。
　　王氏　名四娘，黄宗炜妻，嘉靖间人。年十八归宗炜。甫五月，炜死于贼。氏闻讣号恸，冒锋镝，收骸骨殡之。出簪珥付其姑为夫营葬。遗腹三月，生男，七日殇。时流寇充斥，家贫，与母避居安平。求婚者日至，氏数以正言拒之，自矢必死。至大祥，归夫家，哭奠毕，从容自缢。训导黄清和举报。
　　以上采访事实未经请旌。
　　国朝
　　林氏　泉州城守千总王禄妻。禄原籍山西大同，林莆田人，父元，徙居泉。氏幼通《孝经》、《列女传》。父亡，事母孝；归，敬执妇道。禄调任台湾，卒于官。氏闻讣，忍死俟柩至，哭迎东郊，归奠。越日沐浴更衣自经，时年三十。遗三书，二与弟妹，谓：“夫柩至乃死，庶不负父母之教，无失夫妇之情，唯痛双亲既殁，手足永别，愿弟事舅如母，立志以报所生。”其一奉舅，则谓：“夫族远隔，归葬未能。”嘱以合厝亲坟之旁，代养嗣子，延王氏一脉也。提帅马赠联并给匾额，干隆二十七年旌表建坊。
　　梁氏　锡娘，瑞娘。干隆间旌表建坊。以上府县旧志。
　　杜氏　陈用妻。用系提标左营兵丁，奉拨往台剿贼，病故。氏闻讣，为位惨哭尽哀。嘱弟妇孝事舅姑，生男过继。遂于是日自缢殉夫，时年二十一。干隆五十四年请旌。
　　吕氏　陈天定妻。夫殁，年二十五，矢志殉夫，扃户自缢，从容就义。嘉庆二年请旌。
　　萧氏　蔡振文妻，名芸香。年二十七，夫以疾殁。临殡，氏剪发合绾，誓不独生。绝粒，于夫殁后五日，从容拜别老姑，泣嘱娣姒，沐浴更衣，哭奠灵前，一恸而绝。时嘉庆七年六月初六日也。是年请旌。
　　林氏　丁春元妻。年二十九，夫殁，托孤于功叔母，随扃户投缳自尽。嘉庆二十四年请旌。
　　蒋氏　举人庄树远妻，庠生天衢女。道光癸未年，树远会试回籍，于五月二十九日卒于浙江兰溪舟次。六月十九日，讣到，氏矢志殉夫。是月二十夜，投缳自尽。闻者莫不欷歔感叹。道光四年请旌。
　　卢氏　陈明星妻。年二十四，夫殁，矢志殉夫，投缳尽节。道光五年请旌。
　　陈氏　儒士林荣梅未婚妻，儒士捷观女。年十五，未婚，夫卒，闻讣即造夫家守贞。越六年，绝粒而死，时干隆四十一年。道光十年请旌。以上县案。
　　以上节烈皆已经旌表。
　　王氏　林彦中妻，给谏命岳孙女。年二十嫁，花烛之夕，彦中陡得危病。王氏哭曰：“死吾分也。”彦中曰：“能为立后乎？”诺之。彦中卒，氏自是卧柩侧，足不履阈。逮夫弟举男，立为嗣，绝粒，顾诸姒曰：“善抚此孤。”瞑目而逝。
　　洪氏　郭齐楷妻，南安声伟女。年二十四，夫殁，孝事舅姑，义方训子。及夫服阕有年，子稍长，母家将夺其志，拜哭夫灵。夜自缢死，时年三十。与齐楷祖母郭主静妻李氏殉烈同月日。夫祖叔举人知县应龚为之传。
　　张氏　李肇华妻。夫殁未殓，氏盛服拜哭，乘诸亲出，即闭户经于尸旁。年二十六。
　　朱氏　吕氏子妻。归，事翁姑孝。夫殁，既殓欲殉。其家防之密，至卒哭日，乘间键户经死。
　　苏氏　高士机妻，名法观。
　　黄氏　机胞弟士娶妻，名安观，郡诸生某女。顺治间遭兵乱，二氏闭门缢死。安海同日死节妇女十有余人。
　　陈氏　高维新妻。顺治间遭兵乱，赴三官庙边，投潭而死。
　　林氏　永宁卫欧阳八哥妻。八哥以医游四方，林纺纴自给。顺治丁亥，山贼至，恐为所污，偕女子二人，投于刘衙前之池，里人葬之。时林之母、家嫂、妹三人，一经于卧内，二赴水死。盖同日有六烈云。
　　林氏　永宁卫欧阳琰妻。顺治丁亥土贼入据卫城，林率二女赴水死。里中女从死者十数人。数日尸浮者相抱持，纠结不可解。
　　扈氏　邓某妾，北平人。年十七，嫡奇妒，闭之幽室数年。邓殁乃得出。哭奠柩前，遂自经。死衣带中有诗二绝云：“征尘万里伴夫君，冷落深闺哭不闻。薄命蛾眉终见妒，一缣断送到燕云。”“飞燕伯劳今日分，断肠无计暗消魂。愿从野蝶依青草，携手双双到鬼门。”
　　欧阳氏　林子聘妻，名肃娘。林病迎归，未婚林殁，女誓不更适，迁居母家。未几，二亲殒。弟幼，女勤苦抚教。林家欲议立嗣，请女归。女曰：“吾生死皆林，固当往。但幼弟未有托。迟之”。无何，寇警，欲掠其弟，女抱持哀号，楚挞不舍，贼帅义而释之。时已委顿，抵气绝。其姊端娘嫁庄某，数载庄殁，一恸而死。有欧阳姊妹贞烈之称。
　　曾氏　陈保素妻。夫殁，以夫弟幼，忍死抚之。至成立，乃告庙曰：“叔已受室，陈氏之鬼不馁矣。未亡人今得死所。”遂绝粒七日死。
　　黄氏　欧阳复妻，名月娘。夫疾，祷天愿以身代。及死，绝水浆六日。沐浴毕，拜辞舅姑就缳。死年二十五。
　　许氏　陈元超妻，名吉娘。元超商于粤，卒。氏闻讣哀恸欲殉，念舅老无依乃止。既而舅殁，鬻衣殓毕，遂白缢。
　　吴氏　翁嗣光妻。夫卒，越七日，拜辞舅姑从容就缳。
　　黄氏　欧阳却郎妻。年二十四，夫殁，绝粒数日自缢。
　　蔡氏　吴瓜生妻。瓜生殁，蔡日夜哀号，水浆不入口，十余日，复自缢。
　　杨氏　监生陈丰哲妻。康熙丁巳，泉城遭兵，氏年二十四，义不受辱，怀孕投井死。
　　陈氏　王材妻。归未几，材殁。及葬，舅又殁。越四日缢死。乡人鸠钱以殓，与材合葬，竖节烈碑以表之。
　　陈氏　庄允谦妻，名开琰。夫病始婚，入门侍汤药，病笃，吁天请代。明年夫死，毁簪珥治丧毕，从容自缢。其时里麦方秀忽枯。督学史及郡县有司以匾旌之。
　　李氏　陈允壮妻，归九载无子。允壮殁，誓不独生。族戚议立嗣子。后遂自经死，年二十六。
　　谢氏　吴宝廷妻，名劝娘。事姑至孝。时寇发，宝廷为乡哨长。及寇围城，尽迁乡哨妻子入海。至厦门，旋命发配。劝娘夜整衣北拜姑，引帛自缢。
　　陈氏　叶维椿继妻，名居娘。年二十六，夫死，哭奠毕，梳洗自缢，颜色如生。
　　王氏　林兰世妻，东成女。年十九归。更六月，夫殁。丧葬毕，遂自缢，神色如生。
　　许氏　王垂裔妻。年二十四，夫殁于海，无子。氏招魂哭奠毕，整衣自缢，颜色如生。南安黄永为传。
　　王氏　陈国枢妻，名贵娘，勋女。年十九，夫殁，绝粒十日不死，自缢。知县某旌以匾。
　　陈氏　杨缉妻，名衎娘。家宝盖山前。缉贾于外，两子一女皆幼。有强暴入其室欲污之，氏力拒被殴死。知府刘侃题匾旌之，翰林陈万策为作传。
　　陈氏　曾伍兴妻。康熙戊午间，海寇犯乡，氏被掳，至吟啸浦第四桥，度不免，乘间跃下，死时六月二十有某日也。次日尸浮，颜如生，衣裳不解。乡人异之。相传此处每二年必有溺死者，自陈氏死后遂绝。乡人感其神异，每岁是日备香楮牲醴桥上祭之，至今犹然。
　　王氏　施世仪妻，商伯女。嫁六年，夫殁，绝粒七日，梳洗缢柩侧。知县张召华题匾旌之。
　　王氏　施士魁妻。年二十五，夫殁，无子，不食七日，自经死。知县张召华题匾旌之。
　　王氏　曾国翰妻。归四月，国翰殁，越三日自缢以殉。知县黄锡策题匾旌之。
　　林氏　李璇观妻，名信娘。夫死，无子，投缳死。知县黄锡策以匾旌之。
　　陈氏　刘士哲妻，名连观。年十九归，不数月夫殁，哀号设祭，祭毕入室自缢。知县叶祖烈躬诣相视，颜色如生，礼而殓之。
　　蔡氏　曾兆伟妻，名招娘，忠烈道宪公侄女。年二十四，夫殁。甫脱服，绝粒七日，投缳卒。雍正八年知县王之琦给匾旌之。
　　某氏　陈禄妻。夫殁，子幼，舅姑欲夺其志，入室自缢。
　　陈氏　郡诸生黄宪文妻。夫殁三旬，讬孤寡嫂，自缢。道宪王、府宪张、县令李皆给匾旌之。
　　许氏　蔡迪愚妻，名慈娘。事舅姑至孝，年二十二，夫殁临窆，氏欲生从。父母舅姑禁之，恸屡绝，以死自誓。三旬奠毕，键户自经，适父外出，俟其归乃殓。经暑五日，颜色如生。
　　黄氏　赖天玺妻，增称女。事姑孝谨。年二十三。夫殁，绝粒三日。送葬归，哭献毕，拜父及姑入室自缢。
　　黄氏　陈天鸣妻，孕桂女。年二十八，夫殁，事舅孝。更二十三年，男女婚嫁毕，呼告之曰：“吾所以不死，为汝曹也，今可报尔父地下矣。”遂自尽。
　　陈氏　杨博观妻。年二十四，夫殁，无子，绝粒七日不死。祭奠毕，遂自经。
　　李氏　朱拱宸妻，士斌女。年二十四，夫殁，殡殓毕一恸而绝。
　　吴氏　黄庆良妻，名邀娘，荣淑女。夫殁，大祥哭奠毕，沐浴自缢，时年二十五。知县胡格给匾旌之。
　　陈氏　周日升妻。年二十一，夫殁，绝粒三日梳洗自缢，颜色如生。知县程运青旌之以匾，家人为合葬小喜鹊坪。
　　杨氏　谢锺显妻，诸生国俊女。年二十二，夫殁，一子继殇，送绝粒卒。教谕黄、训导卢皆挽以诗。
　　蔡氏　庄文观妻，夫殁七日，自缢以殉。
　　邱氏　曾必秀妻，名丑娘，第观妻。年二十五，夫殁。卒哭，拜辞舅姑，自缢，颜色如生。
　　李氏　吴化育妻。化育七岁，父殁，养于节母傅氏。及傅卒，哀过恸，越十三日继亡，无子。李氏殡葬毕曰：“吾其偕夫侍舅姑矣。”遂栉沐投水死。
　　叶氏　黄泰观妻，名勉娘，齐淑女。年十九，夫溺海死。讣至，招魂哭奠三日，辞父自缢。殡时颜色如生。
　　蔡氏　丁镇观妻，名千娘，举人锺琏女。年二十七，夫殁，鬻簪珥殡葬，营双圹，预同穴，遂自缢死。
　　蔡氏　林梦观妻，名谨娘，以樽女。年十七，夫殁。孤幼，鞠养成立，于夫忌日，会戚族出产业契券，嘱曰：“氏夫死，命以孤延。今孤成立，氏可见夫矣。”遂沐浴自经死。
　　许氏　曾荣■〈目夸〉妻。夫殁，小祥归。与母诀，还夫家。越数日，晨起梳洗，服嫁时衣，以带系颈于床而逝。年二十四。汀漳龙道单德谟赠匾曰“不愧所天”。
　　王氏　黄澄瑞妻。年十九，夫殁，无子。夫小祥日，夙兴献茶荐馐器奠，从容投缳而死。
　　蔡氏　陈思淑妻。年二十六，夫殁，自经以殉。
　　张氏　夏辉远妻。精音律。夫亡三月，作七言绝以自诀，遂殉焉。
　　蔡氏　锺文定妻。年十八归，孝舅姑，未有生育。夫殁，自缢以殉。
　　苏氏　李和良妻。家贫，事孀姑王氏尽孝。和良殁，水浆不入□，越七日，沐浴更衣，自缢以殉。幼子七岁，名炎英。氏卒年二十岁。以上府县旧志。
　　以上节烈皆未经旌表。
　　蔡氏　薛养妻。顺治年间，养偕功兄坤往省扶榇，途至兴化病殁。氏时年二十一，招魂哭奠三日，从容投缳死。教职薛庆镛举报。
　　陈氏　吴宗云妻，顺治年间人。时朝命迁沿海居民于内界，氏偕翁夫同行，中途遇寇劫掠。翁夫窜伏，氏被掳，百计诱之，坚拒不从。继胁以兵，氏度不免，见道旁有一井，遂投水死。举人黏金榜举报。
　　王氏　名瑾娘，儒士黄澄瑞妻。年十九于归。甫三月，夫病殁，无子。氏恸哭绝粒，誓以死殉。小祥日，夙兴哭奠毕，从容投缳死。夫族叔举人知县黄奎光为之传悯之。训导黄清和报。
　　庄氏　张楦妻。年二十五，夫殁，昼夜呼哭，誓死以殉。家人防之。为夫治丧葬毕，越半载自经。生员张贵遇举报。
　　萧氏　林志礼妻。年二十一于归，事舅姑维谨。夫身弱多病，氏侍汤药不倦。年二十七，夫殁，痛哭哀号，数欲捐生。念夫有兄弟可奉翁姑，有犹子可继后嗣，越夫死十七日，殡葬才毕，闭户自经。邑绅士嘉其节烈，各为诗传歌词悯之。举人林杏举报。
　　吴氏　名隔娘，郭克敬妻。年二十二，夫殁，矢志不二。父母欲嫁之，遂自缢死。生员郭光华举报。
　　陈氏　名异娘，黄继良妻。年十八于归，未旬日而夫渡台。氏孝事翁姑，善处妯娌。迨夫抱病回，氏奉汤药罔懈。夫殁，氏时年二十岁，誓死以殉。既葬，饮食自若，似无戚容，其嫂疑而问之，答曰：“死者已不可复生，吾何戚戚为？但吾必有以报亡人于地下耳。”越二日自经死。举人周学曾举报。
　　陈氏　名爱娘，王响观妻。年二十一，夫死七日妆饰盛服，投缳死。生员王日升举报。
　　张氏　名旭娘，林励世妻，孝廉知县有泌从孙女。未及笄，入林门。姑早殁，氏纺织佐夫，孝事祖姑及舅。年十九，婚礼未成，夫以病卒。氏矢不他。外家父母趣之嫁，以卒哭辞。卒哭矣，请待小祥。小祥矣，请待终丧，终无去志。以其十指所得持家计。父母强迎归，已为改婚别姓，以告氏，氏默然徐谓母日：“儿既为林家妇，不可不一别亡人。”母不疑，听其归。入门大恸，阖扉自缢，面如生。先是凡两缢，以救不死，至是家人不及防，故得成其初志云。恩学使给予“潜德幽光”匾额，里人进士蔡鸿捷、诸生黄拱宸并为之传。教职杨庆修举报。
　　李氏　庠生蔡英妻。年三十，夫殁，痛不欲生。于夫丧撤灵之日，投环而死。生员苏云从举报。
　　颜氏　名畏娘，朱义观妻。年十六于归。二十八岁，夫殁，无子，氏誓死以殉。水浆不入口，绝粒八日而亡。县学训导施赠匾曰“贞烈性成”。举人柯亭举报。
　　林氏　名灿娘，邱时祥妻。年三十，夫殁未殓。氏哀痛呼号，奔走投井，举家救止，乃免，而菽水终不入口。翌日既殡，哭奠毕，讬词沐浴，入房自缢。生员陈廷扬报。
　　黄氏　郑锺捷妻。年二十九，夫殁。生一子，殇，以夫弟次子为嗣。越年，夫娩辰之日，哭奠毕，自缢尽节。生员黄以成举报。
　　陈氏　儒士苏有勋妻。年十七，归有勋，事舅姑能先意承志。十九岁，夫殁。氏数欲捐生，惟以三载夫妻之谊，欲尽三年哭泣之哀，又以未有嗣息，欲抱养以承宗祀，勉强支持。越二年，外家父母趣归宁，欲夺其志，氏指天涕泣，誓以死殉。归，为夫置嗣，遂自缢。时年二十一。生员苏云炳举报。
　　吴氏　名邀娘，黄朝庆妻。年十九于归。夫东渡经商，遭风人船俱没。氏时年二十五，无子。闻讣哀恸，为招魂哭奠，延僧道，设道场，荐冥福，即于是日自经死，距夫死之日未一载耳。邑令胡赠匾曰“从容就义”。两学诸生多为诗歌悯之。生员林绍华举报。
　　高氏　郭仕料妻。于归后，夫外出，未有生育，及夫殁，氏年方十七。于闻讣之日。遂自缢死。生员郭兆祥举报。
　　许氏　陈辉采妻。年二十二，夫殁，朝夕哀恸，矢志捐生。越数日。遂死以殉。生员陈友莲举报。
　　蔡氏　吴宗凤妻，年二十四，夫殁，痛不欲生，昼夜哀哭，竟死以殉。生员吴其昌举报。
　　邱氏　陈天忍妻。年二十五，夫殁，痛不欲生。朝夕哭奠毕，遂投缳死。生员吴廷扬举报。
　　董氏　儒士李俊呈妻。年二十二，夫殁，朝夕哀恸，誓不独生。越数日。遂死以殉。举人林世贤举报。
　　龚氏　董日听妻。年二十四，夫殁，矢志柏舟。舅姑及外家父母迫令改适，氏誓死不移。越二年自缢殉节，时年二十六。生员董邦事举报。
　　林氏　洪教妻。年二十三，夫卒于台。讣至，即于是夜自缢死。生员洪光宇举报。
　　郑氏　黄灿良妻。年二十一，夫殁，矢志守节，足不踰阈。姑性严急，氏事之能先意承志。无子，以夫弟长子为嗣。越二年，于夫大祥日，自经以殉。教职黄清和举报。
　　吴氏　名梅娘，施修耡妻。年十八于归，事舅姑孝谨。二十七岁，夫殁，氏哀恸呼号，誓死以殉。越五日，沐浴更衣，投缳自缢。乡绅士多为诗嘉其志。氏无子，以仲兄次子及四弟长子嗣之。生员施颖修举报。
　　张氏　名玉娘，蔡宗灵妻。年十八于归。二十岁，夫殁，恸不欲生，因有遗孕在腹，勉强支持，冀延一线之祀。既生女不育，遂矢殉夫，三年服除，沐浴更衣，阖扉自经，时年二十二岁。举人黏金榜报。
　　洪氏　翰林检讨洪世泽曾女孙，汤国梁妻。年二十于归。二十三岁，夫殁，无子，誓以死殉。越明年七月遂自缢死。举人朱河举报。
　　颜氏　吴培观妻。年廿三，夫殁，哀恸誓志捐生。越三日，从容自经死。学使恩给予“潜德幽光”匾额。廪生郭荣光举报。
　　施氏　蔡维三妻。年二十八，夫殁，殉烈。生员蔡克研举报。
　　施氏　陈必成妻。年二十九，夫殁，殉烈。生员陈友莲举报。
　　张氏　名焕娘，洪章月妻。年十八归章月。二十七岁，夫殁。氏贞心性结，誓与夫同死。值夫练日，是夜遂缢于卧侧。生员洪恩举报。
　　林氏　名汝娘，洪章陈妻。年十七于归。夫经商殁于外，氏闻讣哀恸，誓与夫俱亡。将所遗一男一女托亲属抚养，遂从容自缢，时年二十有九岁。与张氏妯娌双烈云。生员洪恩举报。
　　谢氏　名蕃娘，郭来成妻。年一十六岁归来成。二十岁，夫殁于台。氏闻讣，哀恸誓不独生，自缢者数，以救免。后卒成其志，投缳死。生员郭光华举报。
　　黄氏　曾廷守妻。年二十三，夫殁，守节为夫服丧期年，不食三日死。生员曾宝元举报。
　　何氏　进士知县何奕簪女，曾廷安妻。年二十五，夫殁守节，为夫服丧三年，不食七日死。生员曾宝元举报。
　　蔡氏　刘奇乌妻。年二十八，夫殁，殉节。生员刘培元举报。
　　蔡氏　陈辉回妻。年二十七，夫殁，殉节。生员陈拱璧举报。
　　傅氏　募兵林邦妻。邦于干隆五十三年，台湾贼匪滋事，提帅招募充营赴台从征，没于军中。越年讣至，氏哀恸誓死。为夫招魂，哭奠毕，遂自缢，时年二十有一岁。生员林宗瀚报。
　　蔡氏　郭仕鹤妻。于归后，未有书。夫外出，及夫殁，氏年三十。甫接讣音，遂自缢以殉。生员郭光华举报。
　　苏氏　名美娘，李光宗妻。年二十一归光宗。二十三岁，夫殁，上无翁姑，下无子女，哀痛惨怛，誓与夫同死。诸伯叔劝谕之，防护甚谨，氏恐不得遂其志，阳示不死。越二月余，伺间投缳以殉焉。以夫功兄之四子嗣之。生员王冲举报。
　　黄氏　蔡宗仰妻。年二十五，夫殁，痛不欲生，家人劝谕之，姑延残喘。然思翁姑既殁，又无嗣息，愈加哀恸。至期年，值夫忌辰，祭奠毕，闭户投缳以殉。生员蔡廷鄂举报。
　　林氏　名悔娘，柯乘良妻。年二十二，夫殁，殉节自缢。族中绅士以礼殡葬之。生员柯寅清举报。
　　邱氏　名庆娘，洪长观妻。年十八于归。二十一岁，夫殁。矢志守节，抚育幼孤。家贫饔飧不给，内外家逼其改节，氏誓死不二。上夫冢，哭拜归，遂自缢，时年三十有三。计守节一十三年。生员王清龚举报。
　　蔡氏　郑云添妻。年二十八，夫殁，守志不移。有讽之改适者，氏一时气短，闭户自缢以殉，时年二十九。族人鸠金为之殡葬。无子，夫兄云彩以次子嗣之。生员黄春榜举报。
　　陈氏　名富娘，洪章查妻。年十八于归，生一子，未周岁，而章查殁。氏时年二十，家徒四壁，或劝之改适，誓死不从。事姑抚子，备极艰辛。后子弱冠旋夭，氏念上无翁姑可事，下无弱息可依，因将祖先付托亲属，进沐浴更衣，从容自缢而死。计孀守二十六年，卒年四十有五岁。生员洪蒸熏举报。
　　蔡氏　林光安妻。年二十一，夫殁，伤恸哀号，誓以身殉。其姑劝谕之，冀回其意。氏贞烈性成，终不可转。越数日，家人防护稍疏，俟姑外出，阖扉自缢。生员柯惠畴举报。
　　高氏　名恳娘，张惟读妻。年二十一归惟读。阅八月，夫殁，恸哭五日，自经死。夫兄以子嗣之，恩学使给“潜德幽光”匾额。举人柯琮璜举报。
　　陈氏　名招娘，高兹观妻。年十九，夫殁，誓不独生。甫百日，沐浴更衣，从容自缢。职员黄元礼举报。
　　蔡氏　名渐娘，伍敬祖妻。年二十二，夫殁，誓以死殉。归其女于外家，夫殡殓毕，随时缢死。教谕施继源报。
　　孙氏　名洁娘，柯鄙良妻。年二十三，夫殁，誓以死殉。殡殓毕潜往投井，家人知觉，急救苏。越四日，复投缳自缢死。举人柯琮璜举报。
　　颜妙良妻　名姓阙，十一都梅林乡人。妙良死，无所依泊，七日哀恸自缢死。教谕施继源举报。
　　许氏　十一都塔江乡蔡姓妇，年十八于归。越三载，夫殁。哀恸不已。有欲夺其志，氏以死自誓，后投井死。举人柯琮璜举报。
　　曾鸿节妾　失其姓，名月桂，内湖乡人。年二十三。夫殁，日夜哀恸，绝粒五日死，颜色不变。曾逢龙为记。职员黄元礼举报。
　　蒋氏　名忍娘，陈昭观妻。年十七于归，未一年而昭观殁，忍娘哀痛欲绝。舅亦哀，忍娘跪进曰：“为儿立后，当死守以报。”葬之日，抱夫主哭于墓，闻者悲之。既寡，后屏弃铅黄。外家母氏屡欲夺其志，然终不可摇，遂绝迹母氏之门。每辍女红，对夫主泣。后竟自缢，年才十八成。见者云，颜色不变。里人进士蔡鸿捷为之傅。廪生蔡绍举报。
　　黄氏　儒士陈光可妻。年二十五，夫殁，氏誓不独生。翌日，夫殡葬举，遂自缢死。生员蔡巨川举报。
　　林氏　纪栋观妻。年十八，夫殁，氏哀恸号哭，数欲捐生，家人日夜防之。越二载，乘间投缳死，年才二十。邑廪生黄拱宸为之传。生员魏思乔举报。
　　林氏　高登榜妻。氏因父殁、母出，年七岁归高为童媳，至十五岁合卺。子事妇事，俱得欢心。越年，登榜殁，氏涕哭虽惨裂，恒视其姑为准，不敢以丧夫之苦，多延丧子之悲。卒哭后，外家诸母以氏年少，劝其改适。氏滋不悦，誓志必死。越数日，遂投缳自缢，时年才十六。生员魏思乔举报。
　　施氏　陈忠贵妻。年十八于归。二十岁，夫殁，氏立志坚守。其母以氏青年，未有子嗣，兼家贫，欲嫁之。氏闻知，遂自缢死。夫兄以长子嗣之。生员吴玉猷报。
　　谢氏　黄世瑶妻。年二十七，夫殁，仅遗一子。氏呼天抢地，哀恸欲绝。越日，夫殡殓毕，遂死以殉。生员吴玉猷报。
　　周氏　名鹦娘，字翠卿，举人尤溪教谕陈巍梁侧室。氏十三岁归巍梁，读书辄能晓字义。夫病，氏奉汤药，衣不解带，叩天求代者数四。迨夫殁，哀恸几绝。是夜即密解大衣带欲死以殉，家人防之。越王日，卒自经，时年三十。生员陈霆泽举报。
　　以上采访节烈事实未经请旌。
　　王氏　龙塘王天保女，许字施某。夫遘疟疾，未婚卒。氏闻讣投缳死。请绅士为诗悯之，曰《奖烈吟》。
　　李氏　名味娘，章双立妻。适立数载，无出。干隆乙卯，。立往外国营生，舟回遭风沉没。氏闻讣，请诸姑为招魂，哭奠矢志孀守。其兄欲为议婚，邀氏归母家者再，氏不往，曰：“吾死则死耳，安能以一身事两姓？”七月七日侵晨，姑闻媳房隐隐哭声。久之心疑，屡唤不应，及家中人破户入视，则悬梁死矣。烈妇时年二十三。
　　以上采节烈纪述编未经请旌。

　　●卷之六十五　列女志【贞女】

　　宋
　　吕娘子　仲洙女。父疾笃，娘子祝天求以身代，刃股为粥以进。翌日，父瘳。郡守真德秀记其事，表所居曰“懿孝”。
　　明
　　沉氏　陈登选未婚妻，名孙娘。幼许登选，选殁，沉佩聘钗，居处不离。年四十卒。
　　杜贞义姑　蚤失父，弟华幼，姑从母抚弟。杜宗人有所觊利，而姑坚持家政，遂诬谤之，姑愤不嫁。华既娶王，生子，而华复殀殁。姑与王一心守节，治产业，贻子孙利。年七十余卒，杜氏子孙葬之先坟傍而并祀焉。姑有婢亦随姑不嫁，失其名。邑人李光缙并为之传。
　　颜氏　名寿娘，原伯女。孝亲不字，勤置产业，舍龙山寺。
　　叶氏　名三娘，清居女。父母俱殁，弟幼。族有祸心，氏终身不嫁，抚幼弟成立。卒年七十二。
　　国朝
　　孝女施氏　富峪卫经历施天德女，名腹娘。母苏氏，生二男。天德殁，男皆殁，腹娘乃其遗腹女也。稍长，母继殁，腹娘誓志不嫁，以存宗祀。立侄为父嗣，又殁，更立乃成。卒时年七十一。知县陈为之题匾曰“奇男子”。国朝教谕何奕奇详请旌表，即以三字勒诸坊。
　　刘氏　粪官女，名巽官。性至孝。少丧母，抚于祖母。年未及笄，祖母病殆，问医须得生人肝和药疗之方愈。遂祷天，以利刀割肝而出，血淋昏倒。须臾，犹能强起包裹。越日乃逝。
　　陈贞姑　父年老丧媪，无子。贞姑未字，治女红，以奉甘脆，自誓不嫁。父年九十五卒。贞姑哀痛继殒，里人比之北宫婴儿云。
　　以上府县旧志。
　　蔡氏　名珠娘。十四岁许字群观。群贫外出营生，不能婚娶，珠娘与母洪氏十指度活。年二十九，夫殁于外。珠娘念母孑身无依，誓不再嫁。母族怜之，因以一子名扶继蔡家为珠娘弟，以一孙名贤宗嗣林家为珠娘子。迨母殁，珠娘年已五十。葬母后拮据，为弟扶娶妇庄氏，生男一。既而弟与妇俱殀，嗣子贤宗亦殀。现年七十，邻里皆言其女德过人，屋浅隘，未闻有声出户外。事父母以孝闻，娶弟妇和睦无间云。生员庄俊元报。
　　陈氏　名闲娘。七岁许字杨返生。未婚。返生外出经商，卒。翁姑使人到陈家传言，令其择配他姓。氏闻知愕然流涕曰：“儿虽未归杨门，然既受杨家之聘，岂可转移翻覆？”因指天自誓：“生不得为杨家妇，死终必为杨家鬼。”遂终身不嫁，勤苦女红以自给，朝夕持斋念佛，乡■〈尚阝〉称之。现年六十有九岁。生员苏云从举报。
　　以上采访贞女事实未经请旌。
　　王氏　儒士大生之女。幼许配孝廉潘式三之子。潘子未婚而癫，潘遣媒告王，欲听改配。女愁然曰：“一与之醮，终身不改，愿终事潘君。”亲党再三谕意，终不从。父母亦不夺其志。归潘时，潘子已病废，展转床褥数年，王氏服事无倦色。事舅姑尽妇道。迨潘子逝，氏哭泣过哀，亦相继殁。
　　杨氏　前店乡安廷顺未婚妻。许字而夫病殁，氏往夫家奔丧，执妇礼，抚族子泰为嗣，后游于庠。孙永逸亦入泮。至今前店人犹乐道杨氏不置云。
　　以上采节烈纪述编未经请旌。

　　●卷之六十六　列女志【烈女】

　　元
　　王氏女　名珠娘，省元胃孙女。年及笄，值寇至执之。珠娘恐被辱，行至大溪，投水死。处士林周员吊以诗。
　　明
　　林氏　余汝丽未婚妻，名大娘。汝丽商于外，舅姑预迎以归。夫亡于商，氏自缢死。嘉靖间旌表。
　　孙氏　吴廷桂未婚妻。细解经史。夫殁，徒步奔丧，以聘钗拜见舅姑，哭伏奠柩侧自订死期。有助舅资，使治美木。氏走视之，曰：“木以美逾吾夫，非礼矣。”以槥椟来，乃许之。越二旬，取魂帛悬而缢。衣带中书云：“男子勿近我身，女人勿启我衣。”万历间旌表。
　　陈氏　蔡遵课未婚妻，诚要女。遵课旅殁，氏闻讣，匍跣迎柩号哭。预制殓身之具，谢舅姑曰：“吾不能养矣。”蔡氏人多劝止之，曰：“吾若不死，不入此门矣。”绝粒而毙。万历间旌表。
　　陈氏　姚楷未婚妻。楷病故，氏擗踊奔丧，朝夕抚柩恸哭，坚饿而死。何乔远为作哀辞。万历间旌表。
　　陈氏　黄崇橚未婚妻。夫故，氏甫十六岁，奔讣自缢。万历间旌表。
　　以上烈女皆已经旌表。
　　蔡氏　魁乔女。未笄，正德间为广贼所掠，驱之不行，怒骂，被杀于安平桥。
　　无名氏女　嘉靖间，倭入安海，大掠男女。氏手牵一女，背负一儿，被获。贼迫之不从，吓以刃，亦不动也。贼怒斩之，引颈受刀，骂不绝口。
　　林氏　陈廷策未婚妻，名端娘。夫殁，氏请曰：“无殓也，将往死之。”父曰：“而虽许，未币也。”端娘曰：“币与许奚择？”父谨防之。氏曰：“女何往不得死？顾死陈韪耳。”父曰：“婿家贫，死孰周身？”曰：“身也乎哉！”父曰：“婿家贫，死孰标名？”曰：“名也乎哉？”遂奔丧哭哭奠，自订死期。及期，理帛自缢柩旁，三拱而绝。陈故家青阳山下。山下人言，妇赴烈时山鸣三昼夜。
　　蓝明娘　诸生黄祥獬未婚妻。黄卒，明娘闻讣即悲恸自经死。时有司设主入贞烈祠祀之。其家住南门桥，因名为蓝桥。
　　郭氏　曾氏子聘妻。年十九，未嫁夫亡，遂于是夜自缢。数日阴霾不雨。里人立石葬于其夫之侧，大雨乃降。
　　李氏　许适庆远同知杨维清孙某，未字以烈殉夫。
　　施氏　庄姓未婚妻，名来娘，赠荣禄刚甫女。闻夫有恶疾，父母舅姑皆议改适。氏闻之自缢，夫叔际昌诗以吊之。
　　以上烈女皆未经旌表。
　　国朝
　　黄氏　陈士蘅未婚妻。归有期，而士蘅病殁，氏遂自经。雍正二年旌表。
　　徐氏　永春黄成霖未婚妻，名懿娘，许配黄。黄客殁于泉。氏年二十，闻讣自经。兄元辅为殡殓合葬，自是累月不雨。知府刘侃致祭表庐乃雨。雍正五年旌表建坊崇祀。
　　胡氏　村家女。拾柴回家，途遇王路调戏，力拒脱归。路晚又潜入其室，氏呼，路逃。氏忿自缢。雍正十三年旌表。
　　徐氏　黄汝观未婚妻。夫死自经。雍正五年旌表祀节孝祠。以上俱府县旧志。
　　董氏　龚志诚未婚妻。年十八未归夫家，夫殁，闻讣扃户投缳殉夫。时嘉庆二十五年庚辰三月二十三日亥时也。道光元年请旌。
　　王氏　施国丁未婚妻。干隆庚寅八月十九日，夫以疾殁。氏闻讣，恸哭不食，于是日戌刻投缳殉夫，时年二十二。夫家迎其柩合葬焉。绅士赠以诗歌，名曰《奖烈吟》。道光五年请旌。以上俱县案。
　　以上烈女皆已经旌表。
　　郑氏　苏献巨未婚妻。夫殁，闻讣闭户饮泣。夜沐浴更衣，私嘱幼婢曰：“死必合葬于苏。”遂自经死，颜色如生。
　　郑氏　黄道扶未婚妻。道扶卒，讣至，氏即投缳。其母救苏，延至数月，竟缢死。死之日，大风撼里屋拔木。知府刘侃给匾旌之。南安黄永为之传。
　　庄氏　林仰烈未婚妻，名完娘，许配林。仰烈殁，女闻讣，号哭不食，从容自缢。舅家迎柩合葬。知府刘侃给匾旌之。
　　卓氏　黄德观未婚妻，名恬观，奕紫女。夫殁，年十七，闻讣密服投缳卒。黄家迎其柩合葬。有司给匾旌之。
　　李氏　林安郎未婚妻，名香娘。安郎殁，氏闻讣，常绝粒。父母再为择黄姓，纳采时，氏掷彩花于地，曰：“儿为林鬼，不为黄人。”至婚期，遂自缢。距安郎死，甫七月。氏年十八。
　　陈氏　姚思懿未婚妻，名攀娘，以婿贫悔婚，氏死之。通判陈畴九作诗以旌。
　　许氏　杨绸观未婚妻，名娥娘，恭观女。绸观往海外二十余载，断音耗。姑及父母遣嫁，皆不从。守贞至年四十一，绸观终不归，遂绝粒死。杨家义之，迎主祭祀，以绸观侄为嗣。
　　王氏　林汝楚未婚妻，裕曾女，名梓娘。汝楚殁，绝粒，一日闭户自经，年方十七。夫家迎柩合葬，择宗支为之嗣。
　　王氏　诸生施嘉惠未婚妻，同安诠奇女。嘉惠乡试，殁于福州，氏年十七。闻讣奔丧，接柩恸屡绝。孝事舅姑一年，至嘉惠小祥日，缢柩侧。家人合葬之，以夫侄为之嗣。
　　吴氏　黄斌美未婚妻，名惜娘。夫卒，氏奔丧，乞夫侄为嗣。事舅姑孝，后嗣子长娶妇，绅士请匾于有司旌之。遂投缳卒。
　　二陈氏　林如、林良未婚妻。如、良从兄弟也。二陈皆台湾贡生云从女。许如者，曰犹儿；许良者，曰准儿。云从之妻严氏，不欲其女之涉海行也，促为书悔婚。遗其稿，二女见，骇之。未久，林报书至，如已别婚。犹儿谓准儿曰：“我不死，媒其来矣。”作将嫁装，遂自缢。越明年，林书再至，良又别婚矣。准儿曰：“姊已先行，吾待此耳。”亦死如犹儿。犹儿死之日，林如在泉见之，癫。葬之日，有女嘲之，口眼歪斜，跪谢乃巳。云从之室，二女辄现，徙宅而空之。林家人闻而义焉，设主以祭，负其骸归。更葬之处，有老妇，夜见二女年可二十许，笑谓曰：“与若为邻矣。”忽不见，明朝视之，冢迩其居。
　　蒋氏　蔡宾实未婚妻。年十九，宾实卒。氏闻讣，尽出装资，分给亲戚，绝粒七日不死，遂自缢。知县黄给匾旌之。
　　吴氏　蔡元琮未婚妻。于夫忌日自缢以殉。
　　欧阳氏　谢宗源未婚妻。闻夫病亡，哀恸绝粒以殉。
　　以上俱见府县旧志。
　　以上烈女皆未经旌表。
　　柯氏　名贮娘，儒士庄陟冈来婚妻。年十九，夫殁。讣至，氏方澣濯衣捣砧，长叹数声，泪如雨下，誓以死殉，遂绝粒，水浆不入口。父母劝谕不听，姑姊妹行再三宽解，辄以病辞。家人知志不可夺，防护甚谨。至夫殁一七之期，强起部署衣服簪珥，洁素端详，谓其所亲女伴曰：“吾得死所矣。”遂潜入室，阖户端坐，瞑目而逝，颜色如生。使人告诸庄家，伯氏来视殓，如丧妇礼。卒哭，议嗣设主，舁榇归葬。里人进士知县林聪、功伯孝廉柯廷璟、夫兄孝廉庄拔英并为之傅叙。阖邑及两家绅士俱有诗章歌词以纪其事。举人庄可敬举报。
　　颜氏　名变娘，洪廷俊未婚妻。年十八，夫殁，氏哀恸不已，誓与夫俱亡。父母劝以他适，不从。嘱邻媪再三劝之，又不从，曰：“吾生为洪家妇，死当为洪家鬼。”遂不食死，后夫家迎其柩与夫合葬焉。生员洪恩举报。
　　王氏　名■〈礻粤〉娘，儒士黄培献未婚妻。年二十，夫殁。氏闻讣欲往奔丧，矢志守节。父母怜其年少，力阻之。屡欲自尽，以家中严防，不得遂志。越年，父母将为择配。氏侦知，晨起理妆，悬梁自缢，颜色如生。其夫兄以子为嗣。邑绅士义之，多为诗歌纪其事。生员王必昌报。
　　张氏　名引娘，吴柳观未婚妻。年十六，夫殁。氏闻讣，吞声饮泣，请于父母，欲往奔丧。即具素服，嘱族婶偕行。近夫乡数里，山下有一深潭，氏绐族婶先诣夫家传知，行未数武，回顾，引娘已投水死。夫家义之，具衣棺殓葬于山麓。至今乡人塑像以祀，颇着显应。廪生吴翘楼报。
　　王氏　监生王振铎女。夫荡检无行，穷迫悔婚。氏闻之投缳以殉，时年二十七。举人王文猷举报。
　　黄氏　周广良未婚妻。年近二十，夫外出，久无音问，父母议改配，氏闻知投缳缢死。举人柯琮璜举报。
　　郭氏　名戍娘，九都郭厝乡人。十岁许吴门，年二十未婚而夫殁。有议婚者，父母欲许之。女不可，竟闭户自缢死。进士王垣京传之。
　　萧氏　名□娘，十都潇湘乡人。五岁许王门，夫游粤多年，别娶生子。翁姑以其子不归，欲听氏父母改适他姓，求婚者踵至，女坚执不可，以死自誓。后竟赴水死，时年二十三。父母徧寻不得，翁姑至，尸自浮出。进士王垣京为诗纪其事。
　　洪氏　名凑娘，许尚论未婚妻。闻夫殁，屏去妆饰，身服缟素。有向氏父母议婚者，氏闻知，誓以死殉。遂自缢，时年十九。生员林清英举报。
　　施氏　陈神贯未婚妻。年十七，夫殁，氏闻讣悲泣，绝粒数日。其祖父锺爱于氏，劝慰多方。越十四日，竟自缢死。夫兄迎其柩归葬，以四子嗣之。
　　以上烈女采访事实皆未经旌表。
　　苏氏　张园乡苏回春女。年十八，乡里遭寇劫，亲邻咸逃走，女被执。绐贼曰：“藏有首饰器物在某处，请取以偕奔。”贼释手，女投井死。茂才杨龙见作诗吊之，为纪其事。采节烈纪述编。
　　洪氏　施玉卿妻。林氏　陈维通妻。采恩学使《潜德幽光录》。
　　以上俱未经请旌。

　　●卷之六十七　列女志【名嫒附】

　　宋
　　陈氏　内翰苏绅妻，魏国太夫人龙图阁直学士从易女，而丞相颂母也。从易守广州，有清德，为仁宗所知。元丰中，神宗问颂母谁氏？颂以从易女对。神宗曰：“天圣间学士耶？”从易、绅、颂皆尝守杭，夫人三至杭邸，题邸柱云：“吾少从父至此，中与吾夫偕来，今同吾儿，儿,凡三阅江山之胜。”苏文忠挽词:“鸡鸣为善日日新，八十三年如一晨。岂惟家室宜寿母，实为朝廷生异人。”
　　曾氏　会女，鲁公公亮妹也。嫁侯官御史王平，封金华县君。生子五人:回、向、固、同、冏，皆有学行。回为有道儒宗，向、冏尤有文。三人皆身隐约，而声震天下。县君受其子禄于京师，而鲁公方当国，然处里舍弥约。其后回、向、固、同皆早世。人谓不堪，县君能自广以理，未尝乱其志。教养子孙，至男有立，女有归。
　　某氏　谢伯景母。好学通经，自教其子。有女希孟，为进士陈安国妻。所作诗百余篇，欧阳修称其隐约深厚，有古幽间淑女之风。
　　赵氏　赠徽猷阁待制傅察妻，清献女也。宣和七年，察以吏部员外郎遣接伴金使，为金所杀。及察榇还，赵携子自得、自修避地于泉，葬察郡西南之太平岭，即家焉。郡守王十朋挽辞：“哀能变国俗，贵不御铅华。”
　　徐氏　留恭妻，丞相正妇。事舅至孝，训子元刚，登科甲。
　　明
　　陈氏　朱则文妻。归，不逮事舅姑，而思慕至诚，事其母最笃。洪武初，兵荒，家甚窘，梦神称其夫妇孝感，天将赐金。未浃旬，有光见卧室中，发其处，得白金三百余。劝夫勿营资产，尽易粟分赈穷乏。永乐中，母殁，梦如前。复得金一百余，以营殡葬。迨夫殁，群鼠叫于棺下，声甚异，发之，又得金首饰、条脱，以襄丧事偿负直。子鉴为诸生，赴省闱三场试题，皆先期见梦，后无不符，遂登乡荐。郡人称叹，为立孝感坊。鉴后官至御史。
　　翁氏　御史庆长女也。庆奉勅巡钞四川，不避权贵。又奉勅武当山，献元帝眼珠，赐一品服以行。亡何，因累下狱。庆无子女，谐阙上书请代。仁孝皇后召入宫，留之三月，为宫中女师。人以比缇萦。
　　郭氏　黄光瑀妻，年百有三岁。其夫教授生徒，知府赵恒受业焉。郭知书，通道理。恒治家严，每训督子孙过当，赵之子孙必迎氏为解，恒长跪受辞焉。
　　郭氏　诸生潘维城妻，方伯洙母，封太宜人，父立彦，为尚宝卿。既归维城，事舅孝谨，事庶姑如其姑，和敬夫之兄弟。佐城读书，非城休不敢休。城病，太宜人已老，尚侍榻寝累月。于文史无不彻通，最好《太上感应篇》、古今格言，下至《本草》、通书，亦经览阅。作诗示洙：“愿子为官廉以德，殊胜斑衣舞老莱。)咏牡丹诗：“人生名利等秋叶，惟取丹心天地裁。”少从父京邸，一一记当日朝政，若严分宜、张司马、王中丞、陆锦衣始终成败，老为诸郎述之如历焉。
　　陈氏　封太安人，广东副使金时舒母也。归处士金重宝，事继姑尽孝或扑或谴，罔不承顺。泉俗妇人既老，多断遣家事，拜佛持斋，惟太安人巫觋斋媪绝不得通。夫之仲弟绝嗣，临殁讬太安人孤女，太安人居常不使离左右。于归之时，太安人疾革矣，正襟危坐，教之妇道，而后遣之。寿九十一岁。
　　周氏　尤家妇，居永宁卫。丁亥，兵陷永宁，氏与老姑逃难。姑踰墙，坠伤足，氏侍姑弗去。兵至，欲杀之，氏以情告，贼嘉其孝，令扶姑入室，遂书其门首：“勿入孝妇家。”邻人闻知，密入逃生者甚众。又隆先祀，修坟茔，教孙曹入泮。年九十三，男四，孙十有八。人谓孝德之报云。
　　蔡氏　颜熊妻，封宜人。端柔庄重，孝舅姑，睦妯娌，识量尤非凡女匹。无亲疎少长，施之各中度。课四子成立，尤爱侧室子。四子长道资，儋州知州；次道清，武举，永宁指挥；三益润，乡贡光禄寺丞；四道斐，武举。孙魁，登举人，崇明知县；容彬，吉府长史。
　　罗氏　柯迁之母，有贤德。当王阳明倡学东南时，勉迁之使就学，曰：“是以道鸣者，盍往从之。富贵何物。徒矻矻章句间，与众人同趋好耶？”
　　陈氏　参政叶宽妻。宽为蒙城令，邑故无城，流贼刘六等突入境，宽先往谒守凤阳，独氏在署，乃衣丈夫衣，系印肘后，驱马入凤阳与宽。时谓令妇正不减令。
　　林氏　教谕何炯妻，名金禖。通文墨，性至孝，少哭父母哀，邻媪为之辍食。归炯，祀先洁蠲，教子女有则。子乔迁大理评事，乔远工部侍郎。
　　吴氏　赖介石婢。介石与妻相继卒：遗三男皆幼。饶于财，厥弟利之。夜纵火潜焚庐，死其稍长者。次与三偶登梯戏，叔潜踢梯，次坠陨。三仆亡魂。介石之甥、侍御陈储秀适在外家，怜之，置膝，以袍覆之苏，然亦意谓梯自坠也。吴氏知皆叔所为，惧，尽夜负之逃，乞食郡市。市人义之，争致钱米，遂稍赡，置屋以居，掘地得窖金数千，致巨富。子南溪既长，母事吴，还故里清旧业，悉充公，且释乃叔旧怨，皆吴教也。南溪生子二：长贡于乡，次由郡庠升国学，孙入泮者数人。吴皆及见之，寿八十余卒。大学士黄景昉为之立传，书其神主背曰“百世不祧”。蒋德璟号为贞义衍宗吴氏。
　　蔡氏　庄自警妻。入门未数日，脱簪珥，充舅丧费。姑病，抱起居七八日，寝食俱废，姑气绝三四时，犹抱不忍释手。朝夕哭奠，哀动举家。庄用宾言曰：“余门自得蔡氏妇，几无悍妇。余书其事，泪尚涟涟下也。”
　　林氏　杨时春妻。姑张氏患疯疾，不能屈伸，凡起居皆林与时春扶抱，授餐则林口饲之，历三十年不衰。
　　黄氏　武举秦锺城妻，龙女也。龙任广西都司，锺城同氏随任。舟中病笃，氏年二十二，引刀割股，减算以延夫命。锺城愈，相继生二男。迨十年，锺城卒，氏课二子成人，拮据葬舅姑。年八十卒。
　　蒋氏　郡诸生黄高孕妻，光范女。事姑周氏至孝。姑病垂绝，呼天请代。姑苏曰：“死免矣！冥冥中有代吾者。”越二日，蒋氏卒。
　　潘氏　举人苏文昌妻，字燕卿，方伯洙女。性柔淑，能诗，着有《玉兰馆诗草》，女凤辑以行世。同时有郭炜妹宜淑，尝与燕卿结诗社，别见《贞节传》。又有苏字姒卿者，亦有诗集，燕卿为之作序。以上府县旧志。
　　黄氏　督学陈鸣华妇，副贡生■〈火鼎〉奎妻。翁抱疴，氏与夫日夜侍汤药维谨。一日，翁病剧，夫亲往延医，未至，氏仓皇无措，因思古有刲肉愈亲者，遂密割肌肉和药奉以进。翁服之，神气顿爽。俄医至，诊之，诧曰：“脉殊较昨有进，可无忧矣。”自是翁病寻愈，再享寿一纪。后翁临终，遗命以山租四十釜旌其孝。族人为立匾曰“纯孝格天”。举入陈时昌举报。
　　国朝
　　陈氏　赠朝议大夫丁梡妻，惠安御史玉辉女，按察炜母。少习四子、《孝经》、《毛诗》、《女诫》，知大义。归梡，事姑相夫以礼。年二十四寡，训子严，夜命背书，弗成诵，则于夫灵前恸而挞之。尝与夫兄弟共治书室，为子若侄弦诵地。既而夫兄谒铨，鬻池馆以供资斧，氏怂恿成之，无所分取。夫弟将析居，姑不欲离，少子推宅与之，移居他室，以晨昏稍远，复留五百金为姑滫瀡之费。值海氛，有叛奴充邑役，倚吏势将不利诸孤，尽斥金镠钗饰约五百金以免于难。卒年三十五。后以子贵，赠恭人。
　　黄氏　移居革亭林绍显妻。性至孝，舅姑同病笃，吁天刲臂，分投药铛以进，饮之皆愈。乡老白有司，旌之。夫叔嗣环悉其事。
　　蔡氏　提督吴英妻。英蚤岁从戎，值寇乱，蔡流离颠沛中，必负累代木主以行。及英贵，入籍莆田。氏好施与，凡桥梁、寺观修造，皆力为之。丙子，莆大饥，尽发贮粟三千石，复捐金籴海米数千石，散给饥民，全活数万。课子应麟、应龙、应凤、应鹏、应鲲俱登仕籍。累封一品夫人。年六十有四卒。
　　谢氏　名真观。少孤依母，氏长适儒士蔡奕华，生儿女。康熙丁巳，山寇窃发，虏氏夫及幼儿去。氏拚命拒敌，被贼砍三刀，至颈，淋血仆地。贼退，复苏。闻夫儿在贼巢受拷勒赎，倾奁资，仅赎夫，弗予儿。未几，贼散，儿去无踪。寻至六年，乃得儿，年已十六，能力作，责成读书。其保身济夫全子，为人所难。后孙澄登贤书，知泗水县，赠氏孺人。
　　陈氏　许其昆妻。其昆游学远方，姑病危剧，不离床褥。氏抱持阅月，日夜弗懈。脱簪珥，易参苓，辛苦劳瘁，呕血数升。姑濒死，屡呼天，愿以身代。及殁，不食数日，丧殡如礼。夫叔祖廷楫为立《孝妇传》。绅士请知县黄锡策旌以匾。
　　王氏　蔡宏烈妻，名谨娘。事姑至孝。姑病笃，割股肉和药进，姑遂愈。知县叶祖烈给匾旌之。
　　黄氏　名爱娘，愿女。值海氛，乡有谢拔，黄家世仆也。恃弟为贼魁，掳愿，胁定婚，思洗主仆羞，氏深以为耻。属寇略平，愿殁。谢拔之子充县役贯通，遂以悔婚迭讼。氏于公堂断发自誓，且言曰：“女子年长，自应婚嫁。但以翁夫妯娌，易平日奴婢之呼，恐辱宦祖，愿奉母终身耳。”县不听，押完聚。氏见事势迫，服毒而死。兄捷鸣冤，复反坐拟流。知府常光裕按审得实，重责谢拔父子枷号，氏愤以舒。守常光裕及督学史陆舆皆给匾旌之。
　　施氏　都宪蔡仕■〈丹山〉妻，举人教谕德馨女。归时极贫，常煮粃糠杂杂薯叶为食。勤纺织，供祀事。仕■〈丹山〉宦游，氏在家抚孤侄如己子，悉为婚娶。以舅姑窀穸未安，朔望祈天，稽首以百计，叩地有声。累封恭人，衣皆布素，且多绽补。遇贫苦，杯粥必分。后无疾坐逝。箧中犹存嫁时衣，加命服以殓。
　　陈氏　苏国龙妻。生孩周月，国龙往吕宋。氏贫苦抚儿，年二十往宋寻父，归与氏双白聚首，人谓氏守贞之报焉。子必昌。
　　陈氏　苏必昌妻。生男在抱，必昌外出十八年。氏守贫，课子读书，织纴供祭祀，修坟茔，艰苦万状。家故有婢，姓庄，必昌纳为妾。庄年才十七，同陈氏苦守不嫁。后必昌归，须发皤然。子俊，举人；孙机，邑诸生。
　　朱氏　名实美。因父母无男，终身不嫁，孝养无缺。及父母殁，复置祀产，充入宗祠以延禋祀。卒年八十三。知府刘给匾旌之。
　　严氏　上海令陈善妾，苏州常熟人。其父严麟如来陈署，病将死，氏祝天减算活父。不愈，割臂肉和药进，乃愈。氏年八十一卒。嫡子士芝为之传。
　　吴氏　名青莲，陈成观婢也。成观殁，妻王氏遗腹生一男，甫周岁，舅年六十，夫弟九龄。王氏将死，嘱之青莲。青莲时年十七，励志守贞，终身不嫁。复立继嗣，以辅王遗男。仰事俯育，无缺于礼。青莲现年六十二。王氏之舅寿终，已葬。夫弟、遗子、嗣子皆底成立。都邑称之。
　　丁按察炜女　名报珠，字含章。娴吟咏，未嫁而卒。
　　吴氏　名班，号仙侪鸿博，贡生陈一策妻，威略将军英女孙，督粮道应麟女。嫁于陈，与夫子闺中唱和，多有杰句，惜不永年，逝后，一策刻而传之。及葬，侯官张甄陶略摘佳语志于墓，且以表于士人。一策自内子殀殁，终身不再娶，伤嗣徽之难也。着有《绮窗遗吟》，洗去脂粉之习。
　　陈雪榭　宝钥女，传为霖儿■〈勑上玉下〉之妇。为霖于海上谋归本朝，事泄，全家俱死，独二子曰銮、曰■〈勑上玉下〉，先质于姚制军启圣，得不与。雪榭善吟咏，诗品明秀，有屠赤水、黄蔡阳家风。晚景中，诸缙绅多延为女师。其诗至今传颂于人，足生敬畏。
　　施氏　名朝凤，世騋转女，贡生陈日蓁妻。幼解悟四声。于归，孝事姑，与日蓁唱和，诗成焚稿，谓闺中篇什不宜闻于外人。其诗清新妥贴，今梓行，仅焚余集数篇。以上府县旧志。
　　陈氏　名京娘，邱懋送妻。年二十于归，事姑孝，能得其欢心。姑性严，家人触其怒，辄卧不起。氏长跪姑前，久之，俟姑回嗔，命之起，然后敢起，卒以为常。年七十一卒。生员林毓英举报。
　　吴氏　张光载妇，元听之妻。事舅姑以孝闻。舅病痿，氏昼夜扶持，侍汤药不离侧，床褥便秽，必亲为涤净，历久不倦。年三十五卒。族叔诸生万青为纪其事。生贝张贵遇举报。
　　王氏　陈元崇妻。崇以生计外出，父年老多病。氏竭力奉养，每药剂必尝而后进。朝夕膳羞，敬视罔懈，如是者有年。翁嘉其孝，宗族翕然称之。比翁殁，丧葬事，氏恪襄之。卒年六十有七。举人陈鸿柄报。
　　吴氏　名劝娘，李秀良妻。秀以贫故，外出佣工。家有八十老姑，氏代夫奉养。日采薪，夜纺织，虽艰难万状，而甘旨无缺。姑殁，丧葬尽哀尽礼。以所粒积微赀，抱一子为夫嗣，并为子养一童媳。后秀客死于外，子贫穷，流离不知所之。氏年五十四卒。生员叶垂青举报。
　　郭姑娘　四十一都洪后乡人。父殁，遗一男一女，母不安其室，改适他姓，于腊终仝媒往。女与弟涕泣力劝不从，牵裾随之行里许，母竟飘然登舆，不顾而去。女伫立哭，望母不见，遂投入潭中。其弟奔告族人往救，姑娘死矣。尝显灵潭上，乡人旦暮见之，为筑宫塑像以祀。今宫圮未修。生员张鸣凤举报。
　　施氏　名亥姑，施阳初女。阳初生一男，名乘侯，年十三，得奇疾，医者皆云难治。亥姑时年十八，将于归，念父母仅生吾弟一人，今病且死，后嗣绝矣。因朝夕焚香祷天，愿以身代。已而弟病寻愈，亥姑无疾而逝。人称孝女，至今施氏子孙世祀之。生员施世范举报。
　　刘氏　桥南乡刘愧儒女，邦夸女兄，幼许字郭姓。年及笄，父母俱殁，时弟夸尚幼，无从父可寄讬。女誓志留养，不嫁，夫家不敢强。迨夸长成婚娶，女遂尽节而终。年三十有二卒。族中称之为奇男子。生员刘时言举报。
　　施氏　名则姑，施宣悌女。幼许字杨姓。年十七，值其弟化广病笃，私泣曰：“吾父只留此一线，倘弟有不虞，存一女身何用？”遂默祷愿以身代。后弟果痊，则姑旋殁。生员施大焞举报。
　　女史何佳宝　字韫山，黄奕振妻。能诗。早卒。着有《镜玉楼遗稿》一卷。三山林云铭为之序。
　　纪氏　幼许徐守石为妻。年二十，徐贫无以娶。其父召媒议别婚，择期将纳吉。氏闻知自经，家人以救，免。氏乃夜呼所亲，与诀曰：“儿生受徐家聘，死当为徐家鬼，终不愿以盛衰易志。”因偕邻媪乘竹兜子抵徐家。时徐方断烟竟日，母子相对欷歔，氏见其姑且拜且泣，详言所之故。姑为感泣而纳之。入门脱美衣奉姑，而自服绽补者。寒夜拥火，力作女红，为终日充腹计。鹑衣菜色，意恬如也。归徐二载，竟以穷苦卒。无子，里■〈尚阝〉悯之。
　　以上名媛采访事实。

　　●卷之六十八　冢墓志

　　墓者，慕也。孝子思慕圣父之坟，以崇后人思慕。柳下之垄禁采，乃以贤哲栖魂官爵埋骨之区，而比邻侵之，近辖侮之，地师谋之，豪姓欺之，斩脉断砂，坠碑毁界。理学如蔡虚斋，非徐令究心密查，捷定五日之谳，张绅捐资助费，弗吝二千之镪，半百载之陈案谁紫，联数世之荒邱奚安？他可知矣！甚至挖灭迁移，控则贿嘱延搁，死者抱痛，生者含冤，伤何如之？若夫义冢浅埋薄葬，而樵苏锄掘，马牛践履，以至饮露凄风，见者心恻。所恃良有司加意矜恤，严行其禁，速讯其狱，则幽明均感矣。志冢墓。

　　唐
　　郑晚墓　在郡城东偏闻儒里常熟湖之北。欧阳詹为记，称曰“君子”。
　　四门助教欧阳詹墓　在莆田县城南，广化寺浮屠之阴。后为林氏所侵。干隆十六年，詹裔孙芳馨讼于官，为清复其地。
　　节度使王審邽墓　在城东凤山。徐寅撰神道碑。
　　孝子义阙前祀乡贤林攒墓　莆田人，今不祀。葬本县三十九都。
　　后五代
　　观察使留从効墓　在三十八都青阳山。
　　掌四门学驸马都尉尤宗墓　在南安二十四、五都金田南厅乡。与留从効为襟兄弟，皆王审知女婿。
　　观察使陈洪进夫人及女墓　在万岁山。
　　殉难文忠高■〈號上土下〉墓　在一都陶冶山。
　　宋
　　封沂国公王曾墓　在二十九都太和山。
　　典郡曾会墓　在南安三十五都白石翻天马蹄穴之右。旧志作在城东北三十八都者，误。
　　赠魏国公曾穆墓　在三十四都青芒乡，荷叶摆水。
　　进士县尉林伋墓　在新门外鸟石。系兴化进士，任晋江县尉，后家于本县笋江。
　　进士宣明殿学士林杞墓　在东门外笏石。旧志作林九牧墓。注云：“万历志不详，其名在仁风门外东湖之东即此。”府志作南安人，误。盖自笋江移居郡城五塔巷，以公故，称宜明里。后以李廷机亦移居此巷，改贤相里。
　　邕州殉难苏缄墓　在南安董埔。按干隆府志选举系宝元元年进士，注“同安人”。县志选举无之。府志忠义传：“赐都城甲第，赐额怀忠。”县志云：“赐第郡城东忠义境。”则后裔为晋江人。故县选举虽无名，而本学忠孝祠祀之。坊部载怀忠坊。此部载其墓也。
　　龙图阁学士柯述墓　在永春九十都卓口山潘家村后。
　　直讲张读墓　在四都上坊山。
　　进士知州林景渊墓　在南门外双坑。
　　进士知海康县林元定墓　景渊子。在青蒙。今改葬柯内。
　　丞相梁克家墓　在城东三十七都，新铺大路有墓道。
　　少卿谥忠肃祀乡贤傅察墓　在三十三都。
　　傅自强墓　在城南磁灶村。
　　特进太尉董兴暨孙宗辅墓　在三十二都茂厝乡。
　　尚书吏部员外郎石起宗墓　在东门外蔡山员乐乡。
　　门国男赠少师庄夏墓　在南安县学后。
　　知抚州傅壅墓　在城南磁灶村。
　　钦赐祭葬董道董宗嗣墓　在三十二都铁井山。
　　宣教郎光禄大夫董景山墓　在三十二都茂趣山。
　　进士知全州庄弥明墓　在三十八都塘西院前车垾头。
　　处士林知墓　在灵源山。〔宋刘涛诗〕处士坟三尺，吴山松万株。空余着书业，不见炼丹炉。道古言难合，年高势最孤。盛朝礼乐备，无处用真儒。
　　知州留元刚墓　在福全山下。
　　榜眼董洪暨弟进士董振墓　在三十二都茂趣山。
　　直宝谟阁学士祀名宦蔡次传墓　在南安三十二都金坑乡。
　　进士司户参军柯云从墓　在二都悟道岩。
　　建州司理府推官林克名墓　在金田。
　　崇正府郡马林造墓　在青蒙。
　　知县林道墓　在赐恩山脚龟山后茂乡尾。
　　解元祀忠孝陈舆桂墓　在惠安鹤岫刘井山。
　　元
　　授武略将军汀州路总管吴英墓　在南安一都西山乡奎峯山修文里。
　　本县丞祀名宦龚名安墓　在十九都牛眠山。
　　明
　　乡榜开科礼部主事陈章应墓　在三十二都石埠盘。
　　赠副都御史孝感朱则文墓　在二都。
　　同知董仪墓　在凤山岳祠东。〔万历府志〕洪武中，同知董仪卒于官，贫不能归榇，士民以礼葬于岳祠东。
　　处士天顺间诏举乡饮大宾蔡真生墓　在三十九都田边乡棠阴里石鸠山。进士叶琼撰铭。
　　勅赠承德郎薛元美墓　在二十五都后曾乡。
　　亚魁通判薛克铭墓　在三十八都万安山。吏部杨端仪志。
　　钦赠祭葬都宪朱鉴墓　在城西南三十二都亭店庆云山之原。
　　赠奉直大夫柯松斋墓　在七都陈埯坑。
　　授奉直大夫永宁间助军饷八十万同知柯淑荣墓　在七都曲厝山。
　　广州府照磨蔡绅墓　在三十七都紫峰山。通判黄宁撰铭。
　　赠户部左侍郎蔡宽墓　与妻烈妇梁氏同葬三十八都塘西乡车坑，土名猫儿洗。李孝贯志。
　　进士尚宝司少卿祀乡贤李源墓　在东门外三十八都栖福乡。
　　封征仕郎尤朴斋墓　在东门外三十九都岳口世家坑山。俗称洗脚坑山。土音洗近世，脚近家。
　　泉州太守熊尚初墓　在三都杏田山。太守死邓茂七之难，详见宦迹。
　　侍郎杨舆墓　在石井乡。御史朱鉴撰铭。
　　参政祀乡贤李汝嘉墓　在三十五都柴塔山。
　　户部员外郎包文墓　在三十九都马家山。
　　先儒蔡清墓　在城东三十六都桃花山。前被侵混，后裔控五十余年，经十余令不为理，家计荒落。至干隆三十七年，令徐之宽，向本邑一恩贡廉林玉麟云：“蔡虚斋晋邑冕弁也。”林曰：“固是。惜子孙式微，坟山不保矣。”令问其略。即密乘小舆，饰为闲人，到山遍勘，细问耕农。回署索案，无之。盖经承已故，妻亦改嫁。乘夜到后夫家拘询。妇曰：前夫知此案有关，命氏谨守，未亡也。令得案，告玉麟曰：“通邑绅士皆可佥呈助控。”于是孝廉张源德捐白镪二千有奇，集绅士数百人，到元妙观同呈，随徐令到山会勘，谳语才定。越日，徐令丁艰归矣，勘讯定案只五日间。此固先儒之灵，然非徐令关心，张绅好义，安得有此。〔附徐令谳语〕审勘得蔡田二姓争控坟山一案。缘蔡姓桃花山与田姓赤石山毗连，以坑为界。康熙年间，田姓越坑占葬，即经蔡姓赴府具控。今虽旧卷无考，而康熙六十一年八、九两月三次行县号簿可核。至干隆二十九年，田川等添葬，蔡联登等又赴府控。行县勘讯堂断均以古坑为界。而田姓抹却坑西葬祖泉石竹坡之赤石山。竟以坑东锣钟山为赤石山，指桃花山水沟为古坑，界限混淆。干隆三十七年八月，蔡联登复控，众绅士佥呈，奉府宪行县覆勘查。蔡山土名桃花，田山土名赤石。命名既异，分界自别。蔡姓控称以坑为界，田姓亦称以坑为界。坑与沟深浅广狭不同，自可立辨。田姓又称，东界与蔡姓锣钟山毗连，是锣钟山原属蔡业。考《闽书》载：锣钟山有石，扣之声似锣钟，此山非可假借。爰集两造人等登山覆勘，勘得二山毗连，桃花山在东，赤石山在西。桃花山色红，山形甚大，中起一峯，旁分两翼。中峯婉蜒而下参差数停。虚斋先生五世祖及虚斋先生墓在焉。墓左右两旁，俱有水沟，悉浅狭，俱本山中仑与两翼山夹界处所。故沟起于山之上半截，下至山脚海口，并非上通山顶。现量得右水沟深一弓，广一弓，半长一百六十三弓。左水沟深一弓，广一二三弓不等，长三百九十五弓。左水沟之上有薯园数坵，历系柯钦佃纳蔡租为据。两翼山亦各起峯峦，齐出至海。左翼尽处有石森列。《闽书》载：锣钟石即此，扣之，果硿硿有声。以此石故，山亦以锣钟名。《田氏族谱》及原词称东界与虚斋先生锣钟山毗连是也。无尾塔在桃花山左翼“即锣钟山”肩上，前对水沟，后近古坑。自塔至古坑，计长十八弓；自塔至水沟，计长二十六弓半。坑近而沟远。桃花山之情形如此。赤石山色赤。考《闽书》，原名赤虾，以一峰独下，脊高尾尖，形似虾故也。因土少石多，后人称为赤石。其脉亦从桃花山中峯左旋发来，中隔古坑。深三弓，广二三弓、十余弓不等。长四百四十八弓，曲折赴海，划割然天成。两山之分脉在此。田蔡之分界即在此。原自分明，无容争执。只缘塔在蔡山，田姓有东至无尾塔水坑之谱，遂藉塔图占夫契书，至者，止也。谱称东至无尾塔水坑为界，不过以塔为标的，而分界仍在水坑。岂谱载至塔，遂可越坑而管他姓有塔之山乎？且锣钟石在桃花山水沟之西，若以水沟作坑而为界，是锣钟山反为田业，与田氏族谱大相矛盾。将赤石一山而有二桃花，全山而失半矣。遍观山脊，旧有字二三处，现在二处琢毁，一处蔡山二字尚可识别。水沟西畔薯园三丘，佃户柯七、柯钦世纳蔡租，历历可据。锣钟山田、蔡二姓各有坟茔。田姓新坟居多。刘坟一首，系蔡给，现刘裕年纳蔡姓墓米，其余郭、陈、吴等坟，年远莫考。而蔡一朴公墓亦在锣钟山。一朴公为虚斋先生之祖，其墓不封不树，似属可疑。第查蔡谱载：顺治间三迁葬，此时已式微，清亦有之。田姓又称，此穴系无嗣祖婶坟，非一朴公墓坟。称无嗣已不可信。现勘得旧坟右肩之上，干隆三十五年田坡骑葬新坟，向左放水，有碍旧穴。如果田姓祖婶坟不应若是。随当场询之老成绅士，附山乡老、本山佃户，咸称实属蔡一朴公墓。历系蔡联登祭扫，愿出甘结等语。查墓有迁移，山无变易。今按其土名山脉验之，旧塔古坑及锣钟石所争之处，为蔡姓锣钟山属实。山既属蔡，坟亦无疑。蔡联登身为贤裔，自知礼教，岂肯以异姓无嗣女坟冒认为虚斋先生之祖。揆之情理，断断可信。并令田坡、田亢、田海、田光、田财、田保、田雷、田状、田尧、贡生田绍荆等，登山扣石，听锣钟声，按谱披图，指坑定界。而田坡等亦称坑在锣钟山西，此山原属蔡业，自知占葬之非，惟哀恳久葬祖坟，免其起迁。近葬新坟，限日改迁。情词颇切。查此案田姓占葬巳久，复行混争，本应从重究绪。姑念前案出控之田川，田加爵等，已经身故，断自干隆二十九年以前久葬之坟，令田姓向蔡联登给披田坡。新葬父坟、弟坟、并田海父坟，有碍一朴公墓，立限月内即迁。其余二十九年以后所葬坟，着蔡联登公同田坡等逐一查明。如果无碍，亦□向蔡姓给批。至田坡、田保等新筑虚堆十余处，即日概行划平。其田姓祖泉石坟前古坑东畔锣钟山旁叶提、叶盖等现种园地，悉令向蔡姓给批纳租，毋许田姓再行混占蔡一朴公墓。众绅士念蔡联登无力，饮资公修，实属尊敬先儒雅意，应听从便。土工叶提在山播弄，当予责惩。田坡等藉坟混控，应拟杖责。仍候详请宪示饬遵，取具两造遵依备案，此谳。
　　通政使张苗墓　同安人。葬本县城东凤山张厝园。
　　封大中大夫山东主试南京教授萧存墓　在十都石兜乡麒麟山。
　　教授赠侍郎祀乡贤蔡佑墓　在二都耘边乡。莆田王大用撰铭。
　　封承德郎南京礼部郎中尤明墓　在田坑内，路头有墓道。
　　旌仗义英风知永从县祀名宦萧景腆墓　在洛阳屿头乡。
　　岁贡钦选沛县教谕尤聪墓　朴斋子。与父同葬世家坑山。
　　封大中大夫两淮都运使九十乡大宾萧文赞墓　在南安九十都坪林山原桂花树下。
　　累赠辅国将军王偁墓　在东岳牛滣港。
　　太仆卿顾珀墓　在城东南万岁山东。
　　聘请乡饮大宾赠文林郎兰溪知县尤俊墓　聪子。三世同葬世家坑山。
　　御史詹源墓　在罗裳山。
　　通判祀名宦黄宽墓　在三都屺岬山。
　　知府祀乡贤黄瑗墓　在三都洪塘碢石山。
　　乡贤张文应墓　在赤山乡。李源撰铭。
　　赠尚书孝子黄礼墓　在三十三都乌石山。
　　乡进士知石埭县祀名宦尤复墓　在南安三十三都乌山之原，土名下官坑宫边。尤烈撰志，题望柱曰:“清时惠政登泉志，名宦芳声列埭庠。”
　　赠光禄大夫太子太保礼部尚书翰林院学士黄懋墓　在南安三十九都五里杨山。
　　提学陈琛墓　在三十二都秀林山。〔张岳铭〕道宗先觉，学异专门。精诣洞观，贯于本原。钟鼎非丰，萍水非贫。求仁而得，时哉屈伸。一卧廿年，众望方殷。天不慭哲，遽尔乘云。涵江紫帽，流峙高深。英爽飞沉，千古来今。体魄所藏，山曰秀林。父母在兹，式慰孝心。
　　给事中史于光墓　在三十二都狮山。主事梁怀仁撰铭。
　　孝子训导王熺墓　在三十八都城东乡。
　　乡进士知兰溪县钦取察院尤和墓　在南安西埔乡石坑宫对面，土名石角山。
　　参政祀乡贤黄润墓　在南安三十一都赵塘山。
　　武毅将军王纪墓　在永宁北门外象山，即泮丹堡。
　　乡进士知县祀乡贤易时中墓　在三十三都。
　　太仆寺丞蔡存远墓　在二十三都金地院。
　　累赠辅国将军王明伦墓　在东门外象坑山。
　　孝子陈建沆墓　在南山里。
　　乡进士知武城县升南京户部主事累赠户部郎中尤麒墓　在南安三十二都，土名柑榄垵霞美。
　　佥宪庄用宾墓　在大鹏山之原。傅夏器撰铭。
　　孝烈庄用晦墓　在万石岭。庄际昌志。
　　尚书蔡克廉墓　在四十一都莲村山。
　　主事梁怀仁墓　在碧湖山。尚书蔡克廉志。
　　同知黄国宠墓　在南安三十六都田头山。
　　进士知池州府祀名宦柯实卿墓　在六都山头乡梹榔山。
　　同知祀乡贤蔡元伟墓　在三十三都蔡庄乡。
　　深沪巡检司祀名宦汪芳山墓　在深沪村乌墩山。系成都人。嘉靖间倭寇劫掠深沪，芳山脱民使走，自御之，不敌而死。民葬于此，祠祀之〔国朝詹太史肯构吊墓诗云〕海氛肆虐徧江皋，大节凌云保二毛。壮气尚堪吞倭猲，雄风犹见战波涛。草露垂珠凝碧血，山花摘翠染征袍。至今墓田无人拜，玉垒峯寒万丈高。
　　御史祀乡贤陈让墓　在三十都高坑乡。
　　知州史宏询墓　在三十二都小桥山。
　　总兵邓城墓　在桃花山。
　　封承德郎蔡百啬墓　在三十六都小桃花山。
　　赠光禄卿周天佐墓　在后市里宝盖山麓。〔王慎中撰志〕先生仕不久，年不永。其学专锐而方进，其行勤修而曰敏；进而未见其止，勉而不及于成，独其志皎然可知也。忆君丧归时，余友人毗陵唐君顺之寓书于余曰：不可使周君无传。子以文名世，周君又乡人也，子必勉之。余奉唐君之教，不敢失。而君之父，封主事公琅以状委余曰：贫不能葬亡子，赖诸当路之赙，与缙绅之遗，买地后市之里，宝盖山之麓，穿圹坚密，将以是岁甲辰十一月十五日葬矣，愿有志。余不敢辞。余惟唐君之不欲君无传也，亦伟其言，而哀其死也。余志君之墓，独论其志详焉。庶世之求君者，不徒伟其一疏，而哀其一死也。然以余文之陋如此，知不足副唐君贻书相勉之意，而有孤封主事公之讬矣。其何以慰君于地下耶？铭曰：以为如是而可以死耶？非君忧主之意。以为不可以死耶？亦所以明为臣之义。以一死为足以传耶？则君之好修不止于是。以为不足传耶？则其节已昭然而若此。孙奉政大夫刑部郎中一骐墓在其左。俱有墓道。
　　都督俞大猷墓　在一都苏埯乡。志作在城北，误。
　　知县朱梧墓　在三十二都训头乡。
　　知府赵恒墓　在茂厝山。黄凤翔志。
　　赠光禄大夫同知祀乡贤黄伯善墓　在七都曾埭槟桃山。
　　赠尚书黄继宗墓　在一都铁灶乡。
　　鸿胪寺卿史朝宾墓　在惠安石船山。
　　刑部员外郎何琚墓　与妻烈妇吴氏同葬新铺大路边。
　　鸿胪少卿李缵墓　在四都磁灶高魁山。
　　会魁参议大夫赠中议大夫资治尹祀名宦尤烈墓　在东门外东禅。
　　进士督学通奉大夫广东左布政使祀名宦忠孝祠薛天华墓　时通子在四十一都奇特岭。黄光升撰志。
　　尚书祀乡贤陈道基墓　同安人。葬本县一都瓷灶乡。黄凤翔撰铭。
　　布政司参议李继芳墓　在二十九都仙店乡。
　　郎中祀乡贤龚时应墓　在三都张林乡。
　　少卿祀乡贤江万仞墓　在南安三十三都纳口山。
　　指挥谥忠勇童干震墓　在三十二都下尾乡。
　　户部主事史朝寀墓　在四十一都萃田乡。
　　赐谥义烈赠州同知祀忠义祠黄仰墓　在四都潘厝山。
　　乡进士监察御史薛应锺墓　在四十一都奇特岭。
　　乡进士临江府通判蔡存省墓　百啬子。在南门外后市乡宝盖山。
　　知县王应宾墓　在东岳山。土名岳手。坐北向南。
　　太仆少卿黄襄墓　南安人。葬本县二十三都石阖山。黄凤翔撰铭。
　　会魁侍郎祀乡贤庄国桢墓　在南安二都黄右头山。
　　庠生死难赠指挥佥事祀乡贤忠孝祠薛天申墓　在三十六都石门院。
　　赠光禄大夫同知祀乡贤黄宪清墓　在南安三十五都吴墓山。
　　御史苏士润墓　在一都仙岭山。
　　进士知府林云程墓　在四十一都。
　　教谕何炯墓　在三十二都竹簥山。
　　赠太子少保王用汲墓　在三十六都海印山。
　　授大中大夫两淮都运使兼都察院萧腾凤墓　在洛阳塘西院前乡。墓道碑近七里庵大路边。
　　赠通奉大夫广东左布政使祀乡贤薛时通墓　在三十六都英殿乡。俞大猷撰志。
　　知州祀乡贤陈惠墓　在三十七都半岭山。
　　高州府教授蔡克熙墓　在三十九都洋塘乡锦峰山。
　　累赠荣禄大夫林得所子林茂田墓　同葬三十六都小桃花山赤岭乡马宅。薛家山路头有碑。
　　同知乡贤林云龙墓　在南安三十四都竹洋乡石门山。蒋德璟撰志。
　　榜眼尚书黄凤翔墓　在田头亭。〔明李光缙传略〕先生年方踰六十，自营永宅，匾其棹楔曰：止庵。构山庐其麓，自为记之，称引原涉治父茔司空图引客坐圹中赋诗之事，所言皆达观，而逍遥自适过之。人或讶先生太早计，先生弗恤也。〔凤翔营冢诗〕侈哉司马为石椁，王孙羸坐亦太薄。我营坟冢东山阿，马鬣新封专半壑。生身叨列瀛洲仙，百岁应归华表鹤。肥牛亭部我何求，四贤画像终落漠。聊种白杨播繁阴，胜日招朋浮大酌。纵然世事改沧桑，樵儿牧竖任踯躅。
　　按察使张治具墓　在方广山。大学士叶向高撰铭。
　　进士云南按察副使张会宗墓　在东门外宝珠石前大路边龙寿山，石镌“龙寿”二字。
　　旌表孝子韦起宗墓　在桃花山。“黄凤翔记”郡东郊之桃花山有韦孝子茔，即孝子庐墓处也。孝子尝嘱其诸子曰：吾庐于是，窆于是，庶以从父母九京。诸子奉治命葬焉。今墓木拱矣。曩孝子将葬母，淫雨浃旬。孝子袒而哭，雨中天为霁。岁尝苦蝗，旁坟木尽槁，孝子抱树泣，蝗遂不入其界。一日暴雨，庐将坏，有白衣人呼之出，孝子应声出，而庐遽覆，得无恙。此与夏方之驯兽，刘殷之感神奚异？迄于今，田叟村稚犹侈为美谈。而顷岁里遭回禄，孝子故居暨两邻烬矣，独其节母被旌之坊表巍然如故。人谓孝感得天，即地下犹有灵如此，而咸以孝子不及旌为恨。万历已亥，邑庠文学暨里三老列上起宗笃学状，礼部下所司旌表，如例。前史臣黄子凤翔，孝子里中人也，闻而喜曰：“今日天定矣。”夫孝治之典，自昔隆之。汉晋时，令郡国举孝廉，故江革、盛彦诸人皆起侧陋，跻荣瞧。而晋许孜当元康之世，以至孝闻，跧伏堪严，终身巾褐。迄咸康中，郡守张虞疏请标其令迹，以畴既往，乃诏旌表门闾，蠲复子孙。夫惇伦砥行之士，名湮灭而弗章者，何可胜道哉？韦孝子令名在宗党郡国间凡五十余载，而天旌兹始及焉。论者咸以比晋孝子许孜，故曰：今日之天定也。孝子之子三，皆敦行世其家。诸孙曾多贤且才，有登乡荐，仕为循良守者。黉宫之彦代兴有日。天之报施，其未艾矣。凤翔不文，谨为勒词墓碣，以扬圣治，励世风，昭示后■〈礻冀〉，永永无极。
　　赠尚书祀乡贤林敦忠墓　在新门外乌石。
　　征广东殉难升袭指挥佥事赐祠王世实墓　在永宁北门外北山之阳。
　　貤赠承德郎南京户部主事蔡懋宗墓　在三十八都塘西，土名敕所墓。
　　封承德郎南京吏部文选司主事李宝南墓　在南安三十三都，土名莲塘院。
　　指挥使王庭槐墓　在永宁北门外丰山。
　　乡进士知县薛乔登墓　在三十六都桃花马宅山。
　　卫左所舍人王有麟墓　在东门象坑山。
　　户部侍郎郭惟贤墓　在四都驷行铺碧峯山。
　　通政使杨廷相墓　在一都对锦山碧湖口。
　　参政苏浚墓　在石菰山。
　　通判王明嶅墓　在南安二十二都陈塘乡。土名崎顶古今山。
　　州牧祀乡贤谢望俨墓　在三十七都。
　　五部尚书黄克缵墓　在南安二十三都深坑上坝山。
　　山人黄克晦墓　惠安人。葬本县三十九都凤凰山。
　　大学士李廷机墓　在新门外洋。
　　太常寺少卿蔡应麟墓　在四十一都白叶乡。杨铉锡志。
　　副使祀乡贤龚云致墓　在三十八都官头乡。
　　赠奉政大夫北京户部郎中尤应复墓　在新门外三十三都。上名龟石头。
　　进士户部浙江清吏司郎中祀名宦尤应鲁墓　在南安二十都。土名锦亭田头垅山。
　　参议吴龙征墓　在东湖山。
　　进士龚廷宾墓　在惠安洛阳屿店。
　　解元李光缙墓　在仙景山。〔光缙书藏序略〕仙景山者，余所自营菟裘之处也。余先是梦有神授“紫帽峯前落影中”之句，偶过而心动焉。因徘徊其下，俯仰四顾，见鸿渐山当前与高庵主宾，而远近诸峯环翠。大山在外，小山在内，夹脉中出为仙景山。如员金，如覆釜。登而履之，若平地。从下望之，则有肩突起，微茫之砂隐现，似勺字，数武之邱。凡郡中所称名山，如清源、狮岩、罗裳、华表、灵源与梅花、觉海、片瓦诸胜，远在数百里外，一举目，罗列可睹，郁苍佳丽，名以仙景，良不虚矣。余是以窀穸于是，为异日腐骨之藏，因思吾后来所藏者髑髅耳，委蜕耳，不足以敌此山之奇，且为之污，踌躇咨嗟者久之。大抵天地间惟阳为善藏，阴则不能。阴之所藏者形也，而阳之藏以气。故圣人于坤爻但曰含、曰括囊、曰闭，而于干初之勿用，则曰阳气潜藏，而以不易乎世，不成乎名者当之。夫气之所宣泄，莫若言。言之无文，行之不远。与其流落人间为酱瓿覆，则不如掩丑而藏之愈也。余是以抅小庐于丘之东麓，将昕夕其中，且尽梓三十年来所撰着鄙俚猥琐之语，杀青而藏之，与易藏并贮此中。余非敢自讬于名山之藏，第令吾子孙异时登斯陇，简斯集，亦知父若祖矻矻穷年白首不衰云耳。又《鲤窝自记》：此余身后菟裘也，余为先父母择窆，登斯窝而乐之，以谋诸仲，诸仲不可。父母而既穸矣，垅子窝之左麓，余乃时时升窝，偵然四眺，鸿渐为宾，紫帽石之金粟为翼，凤山左之城雉为襟，玉笋金鸡、大瀛海环之，郁郁苍苍，若远若近。反而北顾，岩石参错，直者似鲤。风雨之朝，晦冥之夕，从下望之，白云起窝中，与梅溪雾合，有鼓鬓暴腮乘云化螭之状。大抵龙行自清源，迤泰嘉、狮子而下凝结于是。故有若征。余异之，乃从圭测，虚中部，娄以俟他日。或曰：余选胜，而非也。石棺三年而不成，上乌鸢而下蝼蚁，濠上生安在哉！桓司马亦安在哉！余何以一抔之土为？或曰：余太早计，而非也。冥椿之零也，与枯菌奚以辨。彭祖之殂也，与殇子奚以辨。而何远乎！而何近乎！余不知所以悦生怖死而此拘拘也。或曰：余利据高，而非也。余所谓处后者也，若堂，若坊，若斧，累累而前者，吾父祖先之矣。以异日者，九原如可作，余瞠乎其后。瑕邱之升，牛山之涕，余窃笑之。臂可以为鸡，为弹。肘可以为柳，尻可以为轮，神可以为马。庄周之适也，栩栩然蝶矣。浸假而化余以为石，余因而鲤之。浸假而化余以为鲤，余蹄涔久也。因而扶云气，御风登天，游雾神游，宁有极哉？或曰：郡之城亦鲤也，君优俪佳城于是，有朋鲤之象焉。余思之良然，因题曰“朋鲤云窝”。
　　太傅尚书黄汝良墓　在六都竹兜乡。
　　少司空何乔远墓　在三十二都金地院。
　　赠通奉大夫祀忠孝富可济墓　在三十六都洪园乡富山。
　　海南卫经历祀乡贤金志行墓　在一都碧湖内步霞山。
　　龙岩卫録事参军林佛护墓　在南门外狮山头。妻张氏墓，在东门外七里庵。
　　按察副使祀名宦乡贤金时舒墓　在南安三十一都溪渼杏浦乡。
　　赠指挥祀忠孝乡贤祠林武苴墓　在五都王塘乡。
　　大学士史继偕墓　在四都驷行烛台山。
　　郎中李叔元墓　在三十都霞塘乡英屿山。
　　尚书林学曾墓　敦忠子。在一都前埔乡里头。旧志作在新门外，乃其父及子之墓。
　　乡进士知县苏懋祺墓　在三十六都。
　　赠尚书吴全墓　在三十一都双坑前店乡。全子尚书文度占籍江宁，竖坊墓所。
　　长史司事颜容彬墓　在六都白浦乡。
　　尚书林欲栋墓　在南安三十三都东眉山。
　　解元编修黄志清墓　在南安四十一都麒麟山。
　　都经历黄志源墓　在南安四十一都麒麟山。
　　进士授礼部员外郎祀乡贤李范亷墓　在南安三十三都，土名莲塘乡，有墓庐在右。
　　淮府左长史黄锡墓　在南安四十一都麒麟山。
　　参政王畿墓　在二十六都判山乡龚山原。
　　武进士北京神枢营游击尤应宪墓　在洋店。
　　冢宰庄钦邻墓　在四十一都鹤顶山。
　　赠吏部郎中林光肇墓　在南安三十四都，土名油柑山。
　　尚书林欲楫墓　在紫帽山。册作在三十二都旗牌山古桃园。
　　巡抚蔡侃墓　在三十三都花石坑。
　　知县祀乡贤苏茂祉墓　在三十六都。
　　督学巡按陈保泰墓　在三十二都张园乡，土名大帽山。
　　进士知兖州府祀乡贤周思兼墓　在十九都洋坑结草山。
　　封承德郎南京户部主事晋赠中宪大夫蔡芳琚墓　在三十八都塘西乡，土名荷叶翻水。
　　封承德郎刑部山东清吏司主事李■〈辶罒〉洲墓　在惠安虎窟山。
　　特祀乡贤黏洪箓墓　在南安三都厚卓岭山。
　　指挥佥事王严之墓　在永宁北门外。
　　会状庄际昌墓　在二十八都。
　　进士光禄寺卿黄廷师墓　在南门外三十二都小桥乡，土名橄榄产山，即佳鉴山。
　　进士山西户部主事祀乡贤李廷森墓　在惠安虎窟山。
　　赠御史祀乡贤蔡炫征墓　在二都耘边乡。黄景昉撰铭。
　　吏部郎中林孕昌墓　光肇子。在三十三都火烧宅。
　　进士知府祀乡贤李仕亨墓　安溪人。葬本县三十二都西坑乡。
　　赠大理寺右丞谥忠安黄庆星墓　在九都玉林山。
　　兵部主事黄庆贞墓　在金鸡山。
　　侍讲御史黄庆华墓　在南安三十四都竹洋乡。
　　御史郭必昌墓　在三十七都云谷山。
　　黄景明黄景昉墓　在一都铁灶山。
　　教授陈洪图墓　在三十六都坪上丘田乡府。县志列入国朝。
　　赠布政黄质中墓　在三十六都后坑乡。
　　封通奉大夫山东布政使司布政使黄煜墓　在惠安十九都前康铺塔埔乡。
　　太仆寺卿蔡鹏霄墓　在三十四都岭后吴峰乡。
　　进士知抚州府蔡邦俊墓　在二都耘边乡新山。
　　知县陈■〈火薫〉墓　在南安十七都樜田乡。
　　指挥使王鹏元墓　在永宁北门外。
　　大学士祀乡贤陈洪谥墓　在惠安十八都汪坑洋狮头山。
　　侍郎黄熙孕墓　在东门外田尾乡。
　　司务祀忠孝富明新墓　在四十一都坝头乡富厝山。
　　推官谥忠烈蔡道宪墓　在五都麒麟山。长沙难平公嗣负骸归葬。其在长沙者乃衣冠冢也。
　　给事中李焻墓　在二都内塘乡。
　　解元蔡高标墓　在东门外三十六都小桃花山。
　　礼部主事吴韩起墓　在紫帽大金山之原。土名柴塔。
　　山东布政使司黄无骥墓　同元配郑氏，葬惠安县十七都洪埭乡。亦曰陈三坝东山仑。继配徐氏，葬南安三都潘山乡溪墘山，土名马坪。
　　布衣祀忠孝陈舜道墓　在驿路铺羊角山。
　　国朝
　　乡进士知九江府尤穉章墓　与曾祖麒同葬南安三十二都柑榄埯霞美，分二穴。
　　乡进士户部郎中薛坤墓　在东门外七里庵山。
　　陕西西陵副使殉难林维造衣巾墓　学曾子。与祖敦忠同在新门外乌石。
　　礼部主事柯赓昌墓　在岭后唐厝乡。
　　赠中宪大夫薛乔槐墓　在四十一都埭北乡育墓山。侍郎富鸿基志。
　　礼部右侍郎富鸿基墓　在三十六都住头。大学士李光地撰铭。
　　靖海侯施琅墓　在四十一都天花山。
　　提督万正色墓　在四十一都埭北乡。
　　总兵张天福墓　在二十七都霞行山。
　　孝子李云永墓　安溪人。葬本县三十九都田边乡。
　　乡进士知澄迈、香山二县蔡嗣襄墓　在南门外七都，土名犂壁山。
　　进士吏部稽勋司郎中蔡致远墓　在四十一都溪头乡，土名犂湖姑梅上。
　　乡进士知兴业，任恤二县封中宪大夫蔡方升墓　在南安四都霄前乡草屏山。
　　左庶子陈迁鹤墓　在三十八都前林乡。
　　观风整俗使蔡仕■〈丹山〉墓　在三十三都龙首山。
　　赠文林郎蔡志重墓　在北门外花园头，土名蔡厝山。
　　武乡荐浙江参将薛陈朝墓　在三十九都深底乡埯边内。
　　詹事陈万策墓　在黄林乡。
　　岁贡生王锡瑜墓　在三十八都。
　　都察院御史祀乡贤施世纶墓　在惠安前郭铺凤髻山。
　　辞府贰施世騋墓　在四十一都后坑乡。
　　赠修职郎化州学正柯桐甫墓　在十二都西坑乡山。
　　乡进士知县薛宏良墓　在东岳后象加山。
　　州牧富中琰墓　在三十六都注头乡。
　　员外郎中黄良佐墓　在惠安十七都乌石山。
　　赠奉直大夫黄世瑶墓　在九都窑后乡山。
　　礼科给事中世袭三等呵达哈哈番黄熙缵墓　在三十五都唐厝乡。
　　左都督王良墓　在四十一都南山乡对面大园乡内狮头山。
　　貤赠文林郎尤世俊墓　在清源山洞后，土名椿仔园中。
　　进士吏部郎中蔡宾兴墓　在南门砌墓乡秀茂山。
　　太常寺少卿陈大玠墓　在南安。
　　勅赠文林郎尤廷琮墓　在东门外虎砂桥内，土名松仔坪。
　　赠昭武大夫汪见龙墓　在桃花山梁厝山，土名红山边。
　　按察使陈高翔墓　在柳洋山。
　　进士按察使司按察使黄岳牧墓　在惠安十九都雾尾塔山。
　　孝子陈世垌墓　在三十七都。
　　赠昭武大夫汪德俊墓　在东岳徐厝山。
　　知通山县张汴墓　在三十六都桃花山，土名后亭斗坑。
　　训导王文元墓　在三十二都龙首岭，土名旗牌山石门坑。
　　进士三任教授升松滋令尤垂青墓　在东门外瞻迹岭内金菊池。
　　蓟州协镇汪富墓　在桃花山竹仔坑。
　　赠文林郎王大谟墓　在四十一都河后乡大埔内。
　　封武信郎林必魁墓　在东门外小羊角李厝山。
　　守备祀昭忠庙林国升墓　在东门外凤山杨厝崛顶。
　　教授杨滨海墓　在三十八都虎砂桥大宅乡。学士许邦光志。

　　女墓
　　明
　　诸生林有栻妻烈妇许氏墓　在东门外岳庙左。知县彭国光撰牌。
　　黄崇橚未婚妻烈女陈英娘墓　在七都东村乡山。
　　吴廷桂未婚妻烈女孙氏墓　在东门外岳庙左畔。
　　张兴文妻烈妇吴氏墓　在十九都大埔山。
　　谢应祚妻烈妇蔡赓娘墓　在赤土山。
　　国朝
　　烈女徐懿娘墓　在东岳鲁旗陈山。知府刘侃立碑曰“贞烈性成”。
　　烈女林犹儿准儿墓　在王保山。
　　孝女张巽娘墓　在二十都永宁乡西祀宫前。

　　附
　　圣墓在灵山。《闽书》：灵山有默德那国二人葬焉。相传唐武德中来朝，有三贤，四贤传教泉州，卒葬于此。葬后，是山夜光显发，人异而灵之，名曰“圣墓”。〔明黄凤翔游灵山睹僧坟诗〕磊磊碧石台，瑟瑟白梅树。远瞰平远畴，近临樵牧路。竖子共踯躅，云是古僧墓。湼盘不记年，邱垅犹如故。每当暮春时，亦荐寒餐具。他人为子孙，徙倚竟薄暮。佛法本无生，生来亦不住。去时岂有迹，霓光与泡露。漫将腐草尘，溷向圆寂处。谨按《大清会典律例》：职官一品茔地九十步，二品八十步，三品七十步，四品六十步，五品五十步，六品四十步，七品以下二十步，皆从茔心发步，各数至边。庶人茔地九步，穿心十八步。又先贤祠宇坟墓，屡奉诏旨，地方官保固恤典最为优渥，奈贤臣后裔不无式微，市井无行之徒，每听土棍、地师指引，妄希吉穴。或诱一二不肖子孙写给，或藉邻山影占，竟将前贤丘垄掘斩迫伤，道路之人莫不嗟愤。所望当道有司、仁人君子时为樵苏之护，则感戴者不仅在其后人矣。

　　附漏泽圆义冢
　　漏泽园　宋干道五年，守韩仲通建。嘉定十二年，守真德秀撤而广之。绍熙二年，守颜师鲁筑丛冢于东山永福寺后。守邓驿复于四门城外增置丛冢。明洪武初，建漏泽园在仁风门外一里许。嘉靖四年守高越重建，缭以垣墙，命东禅寺僧守之。
　　义冢　在东关外二里东岳，即古之凤山冢地一所。万历三十五年，知县李待问捐建，豁产充为官地，听民埋葬。邑人琢像祀于凤山寺左，历久倾圮。郡绅郭赓武重建。干隆十二年前，署县李元瑞加修，为文记之。干隆二十二年，升县干从濂徙佛于后层，移像居中，匾为名宦李公祠，知县王勋加葺之。〔李元瑞记〕先生为前明进士，治晋邑捐俸画山立义冢，邑人数百年无髑髅之叹，拜先生之德也。当时琢石像祀之，迄今道范俨然。丁卯秋，瑞借篆兹土，登堂展谒，益深高山景行之思，乃命工重新之，敬志数言于额。时干隆十二年嘉平月，尧都李元瑞并书。
　　又冢地一所　康熙年间提督侯张云翼捐建。〔云翼自为记〕穷而无告，死当安土；旅魂飘泊，尤所心恻，因捐俸购民地五亩，以为义冢。凡属孤贫无依，及流离客榇，即听瘗埋。其余不许混葬，并不许视为闲地侵没界限。特垂示于石。时康熙二十九年仲冬，一等侯管福建陆路提督事关中张云翼记。
　　又凤山寺左冢地一所，雍正六年间知县苏本洁捐建。后人因名苏厝埔。　〔本洁自为记〕出东门不二里许，为邑人卜葬之所，丛冢累累，殆以万数；地不加辟，而葬者日益多。而土工之筑坟毁坟，而发掘之控日盈案牍也。余承乏兹土，道出东岳，见沟壑之间，白骨纵横，恻然伤之。议欲多置义冢，以推广圣天子掩骼深仁。设诸大夫，皆以为宜。顾日不暇给，未能即辩。六年正月，洁将以代去，是不可以言之而不能行也。乃捐赀置地于东岳之麓。计产七亩，树石为界。度其中可容广柳之车六百有余；听贫民之不能买地者葬焉。恐其争也，为之勒诫于石。虽然，地有限而葬者无穷，是又不能无望后之君子矣。此系官山，阴阳不忌。比连者安，不得自利。开圹下棺，勿侵旧瘗。相让一尺，彼此依庇。所葬何人？报名详记。山可典守，不得挖并。漏泽有穷，逝波曷既？勒石冢旁，愿广斯义。雍正六年正月海虞苏本洁立。
　　又岳口冢地一所，雍正七年知县唐孝本捐建，后人名唐厝埔。　〔孝本自为碑记〕古者葬埋之设，所以丛骸体而安，为报亲恩而尽子职。独是贫穷之惨，徒尔兴嗟。本县甫莅斯邑，目睹斯地附近城郭，便于速埋，捐俸购之，使贫民毋致停葬。生者有赖，死者得安，亦佐阳理阴之微意耳。雍正七年八月知晋江县事唐孝本立。
　　又附岳之象坑山冢地八所,先农坛后冢地一所，岳口冢地二所，共十一所。先因干隆十八年癸酉，泉郡大，越戊寅复炽，延及己卯，穷民殡葬无资。知县王勋捐俸倡始，谕劝绅衿商士捐赀购地，大施棺木并给坟碑，听民埋葬。又将漏泽园遗址，起盖店屋七座，后楼五座，招赁收税，永充冢山祭葺之资，有董事数人轮流管掌。
　　又东门外象坑乡岩沟园八坵，东山边园十七坵，两处相连，立大碑二，界石二十二。南门外狮山尾园一坵，立大碑一，界石四。北门外花园头乡山并园大小二十五坵，立大碑一，界石亦二十二。嘉庆十八年守郭正谊捐建于东门外弥勒亭李公祠边，总勒冢地丈尺禁约。
　　又安平义冢五所　一曰凤穴，在八都龙山寺后，本青琐张博士墓。元时为官山，听民择葬，故号为博士顶，又名石城墓。一曰鲤鱼穴，在凤穴南里许，亦为官山。一曰寨埔东城角，明成化间，里人郑璞与安姓买地舍为义山。一曰崎岑，在龙山寺西二里许，侯厝乡左畔，康熙年间始置。一曰北门埔，在安平市北，明都督陈殉难葬此，后为官山。嘉靖间筑城，移东城角，都祀坛于此。康熙间黄仲珏复移坛于凤穴山下。嘉庆二十五年四月，霖雨土崩露轊，绅士垒灰修固，建昭明坛以妥幽魂。
　　又十五都溜澳乡，土名石埕墘义冢一所。干隆三十四年，里人州堂陈元灿建。
　　又二十四都龟湖乡，旧有冢地一所，后已稠密。干隆间铺锦乡乡宾黄汝涛再购地一亩，附旧冢地旁充葬。

　　续载
　　貤赠承德郎河南陈州府通判张天钖墓　在东门外三十八都南山乡，土名官园头内埔上石顶。
　　进士江南丹徒县知县张廷煌墓　在北门外四十一都嘉禾乡周围一里许，墓左葬其长兄邑庠生朝辅及其侧室黄氏。山上柏木二千余株皆合抱。嘉庆十八年被乡匪盗砍，经控抚臬道府县各在案。
　　陕西凤翔府通判配祀先蠶张文秸墓　在南门外三十二都新铺乡，土名官园，在李家华纶永贲坊上。
　　进士翰林中宪大夫广西右江兵备道张光宪墓　在南门外三十二都浯埯乡，土名小金柜。
　　貤赠奉直大夫刑部广东司主事张淑道墓　在北门外四十一都，土名花园头。
　　赠中宪大夫浙江温州府知府张绍祖墓　在张文秸墓右。
　　进士翰林中宪大夫两浙江南盐法道张慎和墓　在南安三都大垅乡。其四世祖张舜牧墓侧。
　　明增广东潮州府推官郑元镇墓　在南门外三十二都张园乡骑龙山。
　　明广东潮州府推官崇祀乡贤郑良璧墓　在一都苏安湖头宅林。
　　明赠儒林郎右春坊右赞善崇祀乡贤郑邦佳墓　在三十二都张园船亭山。
　　明右春坊右赞善郑之铉墓　在西门外塔前乡。
　　明勅建义门郑东阳墓　在三十二都张园乡骑龙山。

　　●卷之六十九　寺观志

　　二氏之说，自与儒异。乃谀佛译经，推墨附儒，谓释氏戒贪嗔癡，犹圣人之无意必固我，其道正同。夫与圣异，不可偶涉其藩；与圣同，何用多歧其旨。岂圣道未全未显，待异氏补足推明耶？虽佛有所以成为佛，然可自为佛，不可教人为佛。率天下而皆如佛，数十年无奉佛之人矣。故人可学圣，不可学佛。至于祸福死生，祈祷或应，亦其时数可转，非尽佛功也。若不务民义，惟恃拜佛念经以求福利，则贪癡已甚。不惟悖圣，亦未识佛。故寺观之合正理者，信之；其非常道，存而不论可也；其属淫祀，辞而辟之可也。志寺观。

　　城中寺观
　　开元寺　一名紫云寺。在肃清门外，旧为州民黄守恭园地。唐垂拱二年《闽通志》作嗣圣三年。守恭梦僧欲化其地为寺，辞曰：“待桑树生莲花乃可耳。”不数日，桑树尽生莲花，守恭即舍为寺，建大悲阁及正殿，赐额“莲花寺”。《闽通志》：初名白莲瑞应道场，后名莲花寺。长寿中，改名兴教；神龙中，改名龙兴。开元二十六年，勅天下佛寺皆名开元，遂改今额。历五代至宋，更创支院百区。《八闽通志》作“二百一十七”。元至元二十二年，武灵刘鉴义奏将支院合为一大寺，赐额开元万寿禅寺。中为大雄殿，下为拜庭，朝贺讲约，恭祝圣寿，诣此行礼。东西两廊，庭外拜圣亭，山门，大门外紫云屏，殿后戒坛，坛后禅堂，禅堂之左为黄氏檀樾祠。元至正丁酉灾，明洪武永乐间渐次重建，万历间守恭裔孙参政文炳增修，郡守合肥窦公复捐修正殿。〔黄凤翔记略〕吾郡开元寺，建自垂拱间，厥后次第营拓。区院之庄严，浮屠之俊丽，屹然为城西巨镇，而有司习朝贺仪者诣焉。年所多历，日就颓毁，故檀樾裔孙宪副同安黄君，斥财鸠众稍修葺之。而紫云正殿工钜费繁，郡侯合肥窦公捐俸为倡，凡八阅月而工告竣。窦侯将以入觐行，诸耆老方相率祈佛，冀谐所愿。谓兹盛举也，宜有纪，而属笔于余。余谓如来示法以无为宗，其视吾儒名教，犹之苍与素，燕与越。然顾夫旛幢之供设，梵呗之赞颂，所为朝夕勤祷，展敬于空王者，厥礼一何重哉！数百年祗垣精舍，高皇帝纶音在焉。而诸司遥祝之仪，俯偻于剥栋颓楹之下，彼奉空王者计画无复之耳。而析珪担爵，北面称臣子奚为者也？此窦侯所为目击而心惧也。余纪其事，而系以诗曰：银函遥度，须弥嵂崒。国号毘尼，天日兜率。弄土为城，编茅覆佛。积缕万千，贸花贡馝。发彼宏愿，更无长物。瑶坛之祝，天子万年。冠裳萃正，岁时有虔。尊圣弗饬，礼教虚悬。戒律具严，贪为悭缘。吾儒之教，亦复如然。懿哉郡侯，凭熊分虎。香风慈云，慧日化雨。性根菩提，泽庇宁宇。称陛肃趋，枫宸在覩。爱霈檀施，成兹义举。净财递委，凡众齐心。露澄风井，霞向鸡林。层甍迎日，莲座凝阴。令辰崇典，天鉴如临。济济翼翼，以莫不钦。海国腾欢，群黎载德。颂公佳绩，胜彼佛力。兼生其共，垂范罔极。爰勒岘碑，永镇宝域。恒沙有尽，贞珉弗泐。崇祯间南安郑芝龙重修。康熙十年提帅王敏斋修东畔香积寺口廊，詹允捷为记碑在廊首。干隆二十年禅堂毁，后建，嘉庆十年乙丑总督玉德祷雨有应，重修前后殿及拜亭。〔玉德自为记〕自古都会郡邑多有建大刹而奉香火者，原所以护国而庇民也。泉郡开元寺，创自唐垂拱二年。其地原系黄氏宅基，因桑树生莲应梦，遵施基以建寺，名为莲花寺。庙貌巍峨，双塔耸峙。后毁于兵火者凡几，历代屡有禅僧信士踵而葺之。至前明万历年间，倾废过甚，经黄氏之孙文炳重为修建，以至于今。乙丑春，余因督缉洋匪，暂驻郡城。时雨泽愆期，农民望之甚殷。余虔祷于开元寺，是夜即大沛甘霖，连宵达旦，合郡士民莫不欢悦。是年转歉为丰，咸歌大有，皆神灵之感应也。余见殿宇朽损，垣多坍塌，心甚戚焉。遂捐清俸而为之倡，郡守令亦皆共矢虔诚，集腋成裘，源源施助。于四月开工，八月告成。所有大殿，后殿，及拜亭、廊房，同行修整，焕然一新。特将重修之年份，勒石以记之。嘉庆二十年乙亥，守盛本倡修前进及香积口廊。〔杨滨海记〕紫云寺昉自唐〔一〕二年，四易名而开元，今不改，垂有千年，递毁递修不胜书。癸酉夏，拜坛西金刚寮圮，佛像亦剥落殆半，寺僧及旁舍居人，购瓦椽覆之。越明年甲戌，郡宪盛公倡修，嗣是官绅洎诸善信倾囊乐助，乃以十月望兴工，迄小除夕告竣。縻白金五百余钑，监工掌账者释氏达衷也，董役者秦君维藩也，而劝宏愿力间亦与事者萧敦堂、杨雨庵也。既成，因承僧请而识其略焉。寺有东西二塔：东塔号镇国，唐咸通六年僧文偁以木为之，高九成，宋天禧中增十三成。绍兴乙亥灾，淳熙中僧了性重建，后又灾，僧守淳改造砖塔，高七成。〔八闽通志〕五代梁贞明中创二木塔，宋宝庆嘉熙中俱毁，后易以石。嘉熙二年，僧本洪易砖为石，仅一成止，僧法权继造四成，僧天钖姓尤。造第五成，至淳佑十年凡十三年工乃竣。顶有铁香炉、铜宝盖、镀金铜葫芦，塔八角以铁索鉤之。每成环转空洞，外为八窗，各有龛安石像一。两壁翼以神像，外繞以檐廊，护以石栏。围一十七丈二尺，县志无“二尺”字，非。高一十九丈三尺五寸。三尺五寸，县志作“五尺”，亦非。西塔号仁寿，五代梁贞明二年，闽王审知于都督府造木塔七成，塔成而沉，地涌出泉，审知梦应在泉州，遂以木植浮海至泉建塔，号无量寿塔。宋政和中，改号仁寿。绍兴中火，更造砖塔。绍定元年戊子府志作宝庆中，非。僧自证易砖为石，嘉熙元年始竣工，先东塔十年而成。围一十六丈七尺，高一十七丈八尺。明洪武甲戌东塔竿偃，丁丑僧永安重修。万历三十二年地震，东塔顶盖折，邑人詹仰庇为主缘，僧通全、宏詧、真晓募修。国朝干隆辛丑年飓风大作，东塔金顶坠地，守张嘉炎重修。西塔，明万历十三年大风，葫芦圮，邑人李廷机寺志作“傅明智”。修。丙午复有异风，塔竿铜盖、铁炉、铁索、葫芦俱坏，壬子寺僧募众重修。〔明蒋德璟双塔记略〕净师从紫云寺住持清源西洞天，以予喜石，舍洞石见供，佐以乳泉一缶，曰：“吾往来清源紫云间甚适也。”紫云有东塔殿，吾师派上人旧址，詹司寇题诗。林禅榻处虽数楹，然以附塔阴凉可蹔憩。遂约黄公季弢，林公为盘，与予茗饮其下。而旴江邓君应瑞者，征君潜谷先生曾孙也，远来访予，侨于寺东偏。因徼共坐，啖蔬菓，甚香洁。晚钟鸣，起踏月绕东塔，礼数巡，出大殿。庭月如昼，复绕西塔数巡而归。按志：紫云寺，唐垂拱中州民黄守恭故宅地舍为寺。东镇国塔，咸通“通旧志作“亨”误”中，文偁禅师以木为之，凡九级成之。明年，仓曹徐宗仁以佛舍利镇塔中。宋天禧中，改为十三级。绍兴乙亥灾，淳熙丙午僧了性重建。宝庆丁亥复灾，僧守淳易以砖，凡七级。嘉熙戊戌僧本洪始易以石，仅一级而止。法权继之，至第四级。天竺讲主〔即天锡〕作第五级及合尖，凡十年始成。凡大住四十，大小梁各四十，大斗百九十二，小斗四百四十，枅四千，大拱百十有二，小拱八十，皆巨石为之。西仁寿塔建于梁贞明二年，号无量寿塔。宋政和甲午十月十日，有青黄光起塔中，高侵云，须臾五色，质明乃灭，因赐名仁寿。绍兴乙亥灾，淳熙间僧了性再造，复灾。僧守淳易以砖。绍定元年，僧自证始易以石盖，嘉熙元年始竣工，实先东塔十年云。二塔及蔡忠惠万安桥，皆为海内冠。丁丑仲夏十九日记。〔黄克晦寺塔对雨诗〕塔间鸣雨静犹哗，冷洒高标触怒牙。银界虚空森乱竹，金轮迥转散诸花。色因秋近条条白，风自西来故故斜。从此与僧堪共约，天阴先赴法王家。〔黄凤翔塔灯诗〕飞刹风铃寂，青灯月色连。摩尼珠吐焰，舍利火腾烟。影外千星落，空中万象悬。绕轮纷呗颂，面壁是真禅。〔黄景昉寺中避暑诗〕自缘性僻动幽襟，不为炎蒸逼入林。画壁龙蛇多异相，禅房瓶钵有哀音。倦馀褦襶差人热，饥去伊蒲损佛金。遂使羣真妨结夏，问师何法最安心。〔周廷鑨同人集塔诗〕禅室惬幽栖，香林结队齐。饥驱陶令去，酒倩远公携。送雨钟声暮，扳烟塔影低。大常斋更醉，不饮亦如泥。〔又紫云尊胜阁访僧诗〕晨钟发孤梦，幽想不能传。忽到空中阁，真成物外缘。驯龙朝演法，施鸟夕留烟。别有息心处，庭花相对眠。
　　承天寺　一名月台寺。在崇阳门东南，五代节度使留从効南园地也。周显德中，南唐建为南禅寺。置僧田九百石，益以招庆院废产。宋景德四年赐名承天，嘉佑间改名能仁，政和七年复名承天。元至大间建浮屠七级，后悉毁。明洪武、永乐间，僧原辅、道陵、智庄、得众、至昌，先后修建。嘉靖间增建檀樾祠，寻毁于兵。万历间，僧宗彬、慈约继建。国朝康熙三十年间，郡人施世騋重修。寺有七佛石塔，宋景德中僧祖珍建，间植榕树，砌石栏之。至今苍蝇止塔者，首悉下向；榕根不出石栏，栖禽无矢污。〔宋王十朋游寺后园登月台赠潜老诗〕三径荒芜未许寻，篮舆来访小园林。因知燕寝凝香地，不侣禅房花木深。〔又〕月台无屋有空坛，空处观空眼界宽。不惹世间尘一点，冰轮心镜两团团。〔邱葵游寺登月台过方丈诗〕偶趁秋风一到城，市尘湫隘招提清。回头正好看潮满，举眼那知得月明。堂外幡幢垂夜影，栏边榕树动秋声。因过方丈观心印，会见泥牛入海行。按寺尚有王梅溪咏十奇诗十首，而文集及《清源文献》皆不载。恐为赝作，故未尽录。嘉庆十四年中书曾宝光暨僧淡起、淡螎、然修、奕秋重修。
　　崇福寺　在城东北隅，名胜志寺。故在城外，宋初陈洪进有女为尼，以松湾地建寺。《八闽通志》：地有晋松四株，故名。拓罗城包之，名千佛庵。太平兴国中赐名崇胜，至道中改名洪锺，元佑六年改名崇福。元至正五年火，寻复建。明永乐、景泰、天顺间相继修，后废。国朝顺治年间，参将孙龙为僧重建。康熙间，守蒋毓英，僧希觉、实哲等修，提督蓝理继修，镌“松湾古地”四字于寺口。干隆间，乡绅郭赓武捐倡，住僧法樑募缘重修。嘉庆壬戌，守王绍兰令徐汝澜捐俸倡修。寺有巨钟，明时寺废，为南安僧所得，康熙间复归。寺又有荔树颇茂，相传宋时物也。
　　护国永隆资寿讲寺　在府治北桂香坊内。俗呼北藏寺。宋景德中，陈洪铭刺漳州，舍宅施田建庵，为兄洪进祈福。后改永隆资寿院，元赐今名，明永乐间重建。其地，先有封崇寺，五代时留从効旧第也。周显德三年，舍为寺，名报惠，后改封崇，并入资寿。嘉靖间，设参将府于原城隍庙，乃改资寿寺为府城隍庙。按府志：“又有北藏院在府治东北，今废。”而县志无之。恐北藏院即北藏寺，无两处也。但载宋蔡襄院中见初荷华诗云：“初花绕过小荷身，晓露沾红点点匀。莫为悲心偏倚望，清江元有未归人。”附见于此。
　　龙山寺　在胜得铺升文山。明天启丁卯建，名资寿寺。国朝雍正二年修，改今名。
　　清净寺　俗称礼拜寺，讹为马拜寺，在通淮街北。宋绍兴元年，回回人兹喜鲁丁自撤那威来泉所造。楼塔高敞，相传为文庙青龙之左角。其教以沐浴事天为本。元至正间寺坏，里人金阿里重建，三山吴鉴为记。明正德间，住持夏彦高鸠众重修。隆庆丁卯，木塔坏，知府万庆令住持夏东升、教人苏养正等，修塔五层。万历三十七年，地大震，楼颓其角。而寺中房屋占住者百余人，污秽破坏，知府姜志礼、知县李待问捐俸重修，悉驱出之，仍构亭宇，令教人林日耀住持。夏日禹董其役，李光缙为记。
　　光孝寺　在城东南隅。县志云：宋崇宁二年，郡守潘珏奉诏以南草场废寺建。初名崇宁，政和元年改天宁，绍兴七年改广孝，十年改今名。嘉靖三十八年，移入承天寺右畔，万历十七年僧广福重建；四十年，僧广通重建法堂，后废于乡宦王某，今仍复。按府志，又有广孝观在通淮门内，旧为南草场。宋崇宁间建，名崇宁观。后废，产入元妙观云云。是不知广孝观即光孝寺，已移承天寺而重出矣。今广孝旧地，即田中央北，黄景昉家庙处也。
　　水陆寺　在肃清门外西南。唐天宝六年勅置祝圣放生池，因建水陆堂其上。干符六年，郡守林鄂广为院，号护国水陆院。宋郡守蔡襄改为禅院，后废为都监廨舍，复为添差通判厅，又改南外宗正司。景炎间，叛贼蒲寿庚尽害宋宗室，司废。元至正间，以故址之半为清源驿，余地复建禅院。明洪武间，名水陆寺，成化间蔡文庄公清讲学于此。〔国朝林霍诗〕兰若未废时，幽栖多释子。赵宋天潢派，流离传故址。成宏有大儒，皋比拥于此。当日陈紫峯，裒然及门士。海内言易学，必推吾郡始。异代赋景行，芳踪何处是？萋萋蔓草碧，澹澹方塘水。东西双塔标，迥立犹在迩。及汪御史旦废寺为宅，乃移寺于开元西偏，旧迹遂亡。〔明何乔远水陆寺故址诗〕佛刼年多变，禅门迹可知。试看墙外树，犹有寺前池。祝圣留深意，居僧见一时。王询能舍宅，今古有馀思。
　　铜佛寺　在城东南百源川。国朝干隆十七年里人施国宝等修。
　　惠仁寺　在城北为美巷。明正统元年建，国朝干隆间，僧圆升募缘，僧族施肇钧捐建。
　　报亲崇寿寺　在府治西。宋开宝八年，里妇赵氏以其舅姑及夫俱亡，舍宅为寺，因名。绍兴中，郡守连南夫重建。元至正中毁，寻复建。明天顺间修建，今废。
　　福兴寺　在府治西。明洪武十六年重建。今废。
　　元妙观　在县前。晋太康中，为白云庙，唐神龙元年建为观。初名中兴观，未几，改为龙兴观。开元中，改为开元观，而以老君祠为宠兴观。宋大中祥符间，改天庆。元元贞元年，改今名，并老君祠入焉。明初，有纪道士寓其中，后白日飞升，董伯华其徒也。〔明黄克晦观中纪事诗〕仙宫拂曙响云璈，白发萧飕首重搔。却老自应依道侣，持杯无奈忆儿曹。玄元殿上春偏早，太乙祠前日已高。拚是乾坤长浪迹，依然紫气向人豪。国朝雍正壬子年，候选同知施晖、通判曾炳远、生员庄朝用同修。干隆十八年，守高霔大修，縻白金三千二百有奇。四十四年提帅甘国宝、郡守王右弼、邑令王隽又大修。五十六年，邑人公修三清殿及东廊。嘉庆十二年又修各处及神像，皆有碑记在观。道光五年乙酉，绅士杨滨海等，请太守刘□前，令胡效曾捐倡重修前三清殿及后关夫子庙，并买盖小屋十二间，其中殿尚缺需云。
　　紫极宫　在元妙观之右，旧在行春门外。唐天宝二年，赐名紫极。五代末留从效改建于迎恩馆之西庑，即今所也。明永乐、天顺、成化间，俱尝修建。国朝康熙二十年间，提督杨捷兴、泉道张仲举、知府蒋毓英重修。宫有古桧一株，围一丈六尺，高七尺余，老干攫拏，叶荫郁如幄。旁有石刻“晋朝桧”三字。〔宋许弥安晋桧行〕紫极宫中晋朝桧，故老语我今千年。根盘厚地龙蛇走，干薄霄汉星斗悬。元冬飞雪断人迹，贞姿不改平时妍。虬枝香叶翠如幄，一子不落含苍烟。胡为广厦构粱栋，如此大材乃弃揖。伊昔晋朝纷乱日，衣冠南渡依江堧。风流王谢各幻化，肝胆铁石还依然。今地并入元妙观。按合观二条，元妙观即开元观也。而干隆府志又有开元观一条云：在紫极宫之右。唐神龙初创建，名龙兴，开元中改今名。明景泰三年，产入紫极宫。天顺年间重建。后并入元妙观之语，似重复矣，故县志不复载，今亦无所谓紫极宫，晋朝桧者，惟观口右旁一宫名元坛宫耳。
　　净真观　在府治北希夷坊，旧为紫泽宫，宋崇宁中改今名，绍兴间重建，后废。
　　生韩古庙　在云山铺，以宋魏公生此，明万历间设公神牌祀焉。石刻匾额乃相国张瑞图书也。附以晋江县城隍，国朝干隆十八年城隍别建庙。
　　粜籴庙　在府治中华铺，神为唐陵人李宽，敕封护国圣王。《闽书抄》：广陵李宽初名珏，随父贩粜，平粜赈饥，泉人德之。后父年老，宽居江阳市仍其业，授人升斗俾自量，惟取息钱二，供亲甘毳，人争趋之，资养丰给。后珏年八十余，会李丞相珏出镇淮南，乃避其讳更名宽。丞相下车数月，梦入一洞天，见石壁光莹，金书揭“李珏”二字，长尺馀。心甚喜，问仙童此何所？曰：“华阳洞天，此姓名非相公也。”珏惊问为谁？曰：“江阳部民也。”晨起遣人物色得宽，即迎入。从容口曰：“翁寿而康必得道，修炼何术幸指教！”对曰：“愚民何知。”因述自量事。珏叹曰：“此翁所以书名仙籍也。”遂旌之以劝世之公利者。及殁，泉人德之，即其所寓地为立庙。道光甲申里人重修。
　　万仙妃庙　俗称万氏妈宫，在仁风门外东湖上，一在蔡巷。《闽书》：妃故居湖上，生时能为人疗病。唐末黄巢寇闽，妃显灵，寇遁，州赖以全。刺史王潮请于朝，封护国英烈仙妃。宋梁文靖克家母病，祷于神有应，于城东置壝祀之。〔克家自为记〕广灵庙在泉东湖之浒。神姓万，生能为疗病，殁能为国捍患。干符六年，黄巢寇闽，斩处士周朴。神御曰：“未说泉州境，且说东湖一万家。”巢众骇遁，民无肝脑涂地者，实惟神力也。《礼》曰：“有功德于民者，则祀之。”神之功如此，泉人祀之也宜矣！守臣王潮请封护国英烈万氏仙妃，以章祀典焉。呜呼！庙貌岁久将颠，余忆母病，昔祷有感，故即城东地壝祀之。落成撰志，庸垂不朽。淳熙丙午孟冬吉日。后改壝为庙，即今蔡巷广灵宫也。康熙庚午孟夏，乡耆尤鸣德、王晖吉、黄良弼、姚舜耀、刘斯燮重建有记。治之东，有广灵庙，岁时祷禳必集神，始末载文靖公庙碑，明神也，非黩杞也。镜山何先生尝赞之矣。盖御灾、捍患，祭典有光，有其举之胡可废乎！庙敞宜新，岁庚午，乡耆老议拓而崇之，倡捐者则现任守备冯君也。温陵诸善信捐赀助力，不烦期会而奔趋恐后。神示感，人示应，枹鼓靡爽，猗欤，休哉！经始于本年三月初二日，落成于七月中旬。庙成，例应得记，并列文靖公原碣。
　　睢阳庙　在城西南胜得铺。祀唐张巡。国初时，大水自惠安漂木像泊于城隅，有老尼奉于观音宫。康熙间，内院觉罗、霍拓提师平闽，夜宿近处，屡梦巡授以兵要，访得像处，悉与梦符。后复于阵，日见睢阳旗号杀贼。乃于康熙壬戌年，偕总督姚启圣、将军施琅、提督万正色暨诸文武僚属，捐俸银买周姓住宅，鼎建斯庙。复于庙左买小屋一座，前连店面，以备庙中香灯。庙内匾额题柱，皆霍拓手书。按睢阳庙，郡中多有。有与许远同祀为双忠者，有与汉关羽、宋文天祥并祀为三忠者。苟非显灵于泉，皆不备载。
　　铁炉庙　在城西铁炉铺，旧名升文铺庙，为五代留从効铸冶所。宋嘉泰间，郡人曾从龙重建。相传神号应魁圣王，为文章司命。明永乐四年，通判洪葆修。〔杨曜宗记〕余观《清源郡志》，铁炉庙在城西宣明坊直南，传留鄂公造兵器之地。士之应科名者铸焉，时未之识也。永乐四年春，余归自藩府，展省先茔，尝经其所，见其栋宇翚飞，丹垩辉映，骇而异之。父老进曰：“此铁炉庙也。”乃趋谒祠下，致敬尽礼而去。翌日，里之士民曾廷诲等跻门请曰：吾邦素称文献，异日登甲科而跻显位者不少，然皆有神以司之，而兆其应。若宋曾公从龙未第时，尝祷于所谓铁炉庙者，梦有书幅纸，视之云：两爝并辉。于今秋一荐，独横于天下。既寤，笔之牖间。越夕，有谢君次山亦祷于庙，神告之曰；“吾已语曾子明矣，请视其牖。”谢亟谒曾，以告。明年曾果擢进士第一。此庆元四年事也。嘉泰间，曾公重建是庙，载诸郡志，昭然可考。多历年所，风雨震陵，上沱滂穿，栖神无所。吾侪视之，欿然诫为欠事。岁己卯，口东安洪公子厚，由胄监来悴是邦。治民事神，举当其口尝谒是祠，间有问焉，吉凶祸福，应之如响，遂恍然以起废为己任。乃捐岁俸，命其祠旁敏于事者曰曾老民，曰陈志高，以掌其役。鸠工庀材，课佣售直，始于甲申之仲春，至秋七月而祠以成。显敞邃深，有加于昔，邦人瞻仰，莫不有怿。口堂于右，以奉观音大士，存旧规也。顾未有记之者，敢有请。按祭法曰：圣人之制祭祀也，法施于民则祀之，以死勤事则祀之，以劳定国则祀之，御灾捍患则祀之。今神庙食一方，其法施于民欤？其以劳定国欤？抑以死勤事、御大灾、捍大患而有功于民欤？皆未有究其实者。然郡志载其预知科第，有祷即应，是为文章之司命，人物之权衡，其有功于文教也甚大，祀之固宜。郡悴公以文学致身，出膺师帅之贰。莅事来几，政通民和，而汲汲于事神为先务，其知为治之要欤！是皆可书也。愧余荒陋，纪事不文，姑序大概，以塞其请。后之来者，尚有功于斯焉。成化八年□□□重修。又何承都于崇祯壬午笠七月晦日，尚艰应试，心神不定，祷于庙曰：“此科不中则已，如得有名，祈神一助”。少顷，睡去，梦神榜一联云：“身分七十二代，名占第一流人。”以掌遮出句“七十二”字，教之读曰：身分二代，又遮对句“流人”二字，教之读曰：“名占第一。”觉以为可得元。急走南阙，觅往省商船，列十四号。到，米船适将开棹，急登之越早即到。才傍南台桥，即起大风，后十三船皆失利，惟此幸无恙。舟子以为异。鸠渡钱，问何，何曰：“无有也，只三十余铜耳。”舟子曰：“既欲乡试，何以无有？”曰：“以贫故缓，缘得异梦，姑且来耳，冀相谅。中则来酬。”舟子曰：“试费应若干？”曰：“白镪三两可矣。”舟子指渡钱与之，适符其数。果中元、再登顺治己丑进士，亦分二代。今此联尚揭庙中。
　　花桥真人庙　在府治善济铺。宋绍兴间建。神吴本，宋时同安人，业医活人。景佑年间化，乡人肖像祀之。明永乐时，进封保生大帝。郡城真人庙有四，灵感此庙为最。谱系详见。
　　甲第真人庙　在城西甲第巷内。亦祀吴本。天启乙丑进士吴侍读载鳌重修。庙额曰“高真留处”。康熙乙未进士徐内阁霞彩重修。干隆辛亥春夏之交，郡邑大旱，府州县祷雨于庙，雨即大霈，官民忭悦。同安邑令张学溥赠匾曰“甘雨随车”，马巷分府樊晋赠额曰“霖雨均沾”。
　　南岳庙　在城南大门铺。祀宋节度陈洪进。详见封爵。
　　虎头山庙　在郡治北。《闽书抄》：神许仁，燕人，任泉州司马。存心正直，爱民如子，殁而神灵，民祀之。明万历间，有黄廷南者，自粤中航海归闽，船搁浅，呼神明拯护，幸无事。一日扶乩，神书传姓氏，且云：“元妃李宜人三子，籍燕京，皆诸生，而身繇乡进士来佐郡也。”廷南无以报德，为揭而悬之庙中。嗟乎！宋元之际，名宦湮灭，无称者可胜道哉。夫以林德阳之忠隐，义倡宗仁，郡乘三修，堇纪拾遗。彼闽越接壤犹若是，何况泉距燕八千余里哉。虎头庙当泉山人脉耸起，其神素灵。夫神无妄也，固谅廷南言匪虚耳。
　　文相庙　在溪亭铺，祀宋文丞相天祥。天祥从幼主避难，茫然失次，信宿于此，血泪透入石髓。里人陶少溪慕其芳踪，将亭改为庙宇，塑像崇祀之。今俗称为文相宫。
　　示现庵　在泉山桥左。康熙戊申，古井放光，里人得观音像建庵。干隆二十一年僧惟宽募修。
　　五峯院　在郡治北。明《一统志》内有瞻部灵源阁，相传柳公权书，鸟雀不敢栖止。今废。
　　城外寺观
　　国殇宫　在三都。祀明从知府熊尚初死难军士。事见名宦传。
　　吴明山祠　在五都灵源山背。相传吴氏昆季隐居于此，殁后祈祷辄应，乡人祀之。
　　方广寺　在七都。五代时僧文真建，初名白马寺，后改方广。今废。
　　安海城东大石佛寺　在安海城外东十里许。未岩时，石夜有光三道，僧守净异之，镌弥陀、观音、势至三像，高六丈余，旁有大石，刻“泉南佛国”四大字。王梅溪笔也。《闽书》云：“近地有青石塔，宋志谓，青石山，巨石峙，平野广袤数里。高十数丈，民遇旱，祷雨其上。”
　　安海龙山寺　在八都安平，古称普见殿。以大榕树雕千手眼佛祀之，座下树根石井尚存。隋皇泰年间建，明天启间苏琰重修，书“龙山宝地”，勒石山门。国朝顺治一十八年辛丑旧志作丙申，非。迁界，梵宫皆烬，惟此独存。康熙二十三年复界。五十七年施琅、施韬等相继捐修。〔颜仪凤记〕龙山寺，传始于隋朝。中奉千手眼佛，阅今千余载，废兴不知凡几。国朝顺治辛丑迁界，滨海梵宫，悉为灰烬，龙山寺岿然独存。展复后，文起施君请其伯父靖海将军侯捐赀庀葺，鼎建山门而栖神，故殿栋木半朽，久且就圮，非补缀可告成事也。适里人黄君基仑、蔡君文彬、周先、施君世赐、陈君梦弼及余叔思敬、住持僧浮生，各矢愿力，仍请文起施君为首，集诸同志，随分鸠金，殿堂门庑、钟鼓褛亭，以次具举。又以余力束建地藏王庙，而立高王二公报德祠。经始于康熙丁酉七月念四日，越明年戊戌八月竣工。縻金钱一百二十万。此非海宇升平，民生安阜不及此。而文起施君始终倡建，与诸君趋事赴功，同心之雅，皆不可没也。故为记之。
　　霁云殿　在安平。古名佑圣宫。明永乐间，海上一片浮槎随潮往来。里人取雕真武上帝像，而金其身，额曰“江南第一灵坛”。嘉靖己未，倭寇庙毁。隆庆间，柯实卿作募疏，化蔡经地为檀越，砌三层台，构真武殿匾曰“武当行宫殿”。下有钟鼓楼台，山门匾曰“霁云别界”。旧有钟千余斤，蔡廉扛匿，乡绅黄菊山究还，万历三十一年添铸新钟。国朝顺治一十八年迁都，庙毁，康熙二十三年甲子复界，二十六年仍旧地重建。
　　关夫子忠义庙　原在安海东城角，即今寨边。明嘉靖甲子，倭寇至。神显英灵，驰马纵刀杀贼。贼退纵焚，反风灭火。万历间，募修庙门，匾曰“忠义庙”，二门匾曰“海邦雄镇”，左右两石华表。国朝顺治十八年间迁都，庙毁，负像逃郡城承天寺内东畔，今旧址犹存庙石及东西两坊柱。康熙甲子复界，暂建庙于大街鳌美塔东，仍其名曰“忠义”，干隆三十一年重修。
　　天妃宫　明嘉靖辛卯建，祀于安海南门城楼。万历甲戌黄伯善募建，于朝天境浮海洲凫中匾曰“神龙观”。立石华表，前镌“山海壮观”，后镌“蓬瀛别界”。今庙移在原凫之东岸，而坊仍存旧地。
　　三公宫　明嘉靖戊午，倭寇安海，有兄弟三人，名姓阙，种菜为业，击贼死焉。义魂英显，里人筑楼于原土堡东门城上以祀之。国朝康熙丁卯年间，移建打铁巷首，匾曰“三公宫”。
　　溥济庵　在十都蓬山东，宋许侍御故宅。嘉定闻建庵，明嘉靖十四年檀裔许琚等同都人捐修。
　　卓望大石佛寺　在十五都西资岩。初建莫考。宋绍兴十八年，明天顺三年修，后废。国朝干隆二十八年间，里人陈起鸣、起彬，以父遗命重建，又因父偕众原建朱子祠褊窄倾颓，就岩构地兴建。
　　崇真寺　在十六都郡城东南三十里石壁山中。寺旁有宝泉庵。庵左无蚊蝇，传为唐罗隐所谶。今废。
　　虎岫寺　在二十都，旧为真武宫。宋绍兴中，改为庵，匾曰“虎岫”。明洪武二十四年，改为寺。后废。
　　空相院　在二十一都灵秀山下。旧名栖真寺。后梁开平间，僧如默重建，改今名。元至正间毁，永乐间僧惠焰重建。其古迹有凌霄塔、七佛塔、方外亭、透龙泉、青莲池、濯足池、待月楼、君子石、盘陀石、灵蛇洞、海潮庵。〔宋王十朋有诗〕小小精蓝亦自奇，一峯灵秀蕴幽姿。无缘细听山僧话，太守偷闲只片时。今废。
　　布金院　在南门外二十四都，旧名法华。唐季更今名，明永乐五年重建。今废。
　　柯坑堂　元延佑中建。
　　福海堂　宋季建，明永乐八年重建。古朔望讲约之所。
　　规戒堂　俗呼后蔡堂，元季建。
　　洑田宫　宋季建。以上四条，俱在二十五都塘市乡。
　　明心寺　在二十六都濯缨塘之西。《八闽通志》：唐天佑中，观察判官宋骈宰晋江，始建墓庵，名护安宝林明心院。五代唐同光三年，圮于水。骈子起居舍人仁鲁等改卜于旧址之前湾，仍立骈祠堂于其中。宋嘉佑四年，骈元孙大理评事瑜、泉州司理法璋等重修，骈之来孙并为记。明洪武二十三年重建，明年改为寺。后废。
　　石鼓庙　在二十七都青阳山。宋嘉定间建，祀宋潮阳王志。明永乐间，勅封顺正王。详见仙释。
　　法云寺　亦在青阳山。唐天佑间，刺史王延彬建，匾曰“栖隐”。宋治平中，改法云院，寻改禅苑。明洪武二十四年，改为寺。后废。〔明黄凤翔寺中夜游诗〕湖海无知已，相逢有老僧。煮茶烧落叶，说法剔残灯。瀑水三天雨，寒蟾一钵冰。纷纷车马路，应隔几千层。
　　金地寺　在三十二都。五代梁龙德间建，王审邽匾曰“荐福院”。宋治平间，改今名。后废。
　　金粟崇真观　在府城西南三十三都金粟洞。唐时建，明洪武间重建。今废。
　　对山夫人庙　在三十三都常春乡。祀明苏六娘以显灵破邓茂七故。详见仙释。
　　普照寺　在三十三都紫帽山灵应岩下。唐天佑中，僧善操建，初名观音院，宋治平中，赐名普照。明洪武二十四年改为寺。后废。
　　安福寺　在三十三都龙首山麓。唐垂拱《八闽通志》作“嗣圣”。三年建，名安福院。元至正间毁，僧智妙重建。明洪武二十四年，改为寺。正统天顺间相继修。后废。明朱鉴诗：肩舆乘兴到禅林，石磴崎岖柏树深。池养龙鱼时变化，庭栽凤竹半晴阴。常人不识三生话，老我空谈十载心。世事人情非往昔，扶筇回首觅知音。
　　保福寺　亦在龙首山麓。南唐保大七年《八闽通志》作漠干佑二年。僧雪证建，初名尊胜。宋建隆三年毁，元元统间，僧定山重建，改今名。寻复毁，明洪武二十四年，僧远山重建，成化十八年修。今废。
　　珠明院　亦在龙首山，内有四卿堂。今废。
　　观音大士亭　在三十四都临漳门外柳通铺，即今所谓接官亭观音也。〔明李光缙记〕笋江之浒，石梁连亘，故有亭供养观音大士菩萨。四方善男女皈依，受命如响，由来莫得而考。万历辛丑夏，江水泛涨，溢入大士亭，漂像以去。或云沿海归普陀落伽山故处，疑是也。里人张升伯偕仲季捐金募缘，取大旃檀依唐相阎立本画像作庄严妙相。像既成，手臂指目，具慈悲性。都人作礼，属光缙记之。谨按《楞严经》载：观世音菩萨从世尊座中起，顶礼白，佛座列于阿明律陁憍梵钵提普贤优波离大势至法王子五十二菩萨后，岂亦其世尊学弟子耶？但据其所白，于时有佛出现于世，名观世音，教我从闻思修入三摩地，则所师之佛亦名观音。疑今世之所尊奉大自在之身即此。其佛而未必其受记释迦与诸菩萨同时顶礼者，相传以为正法明如来，近是。或云如来分尊菩萨地近，如来欲广行其教，令众庶易以皈依，故近处菩萨权位。或云大士色身即女身。又或云非女身。佛有身、无身，法身是身，身即非身。观音亦如来，如来亦观音。同是佛性，在世，离世，性法空寂，是名如来。离世，救世，性法慈悲，是名观音。心无如来不灭，无观音不生。法生法灭，不生不灭。道有体用，权无尊卑，一一而已矣。今大士像于此，指语人为大士像，众皆然之。指语人为过去之大士像于此，众未之然也。夫恶知现在之像，非过去之像乎？今居大士像于此，指语人为大士像居，众皆然之。指语人为大士像埔陁之居，众未之然也。夫恶知埔陁之居，非徧微尘土之居乎？佛等佛性，不等佛号。五十二位是一位。三十二应元是一应，以观音见观音非观音，以如来见观音即是观音。本之世尊，亦复如是，是为偈。偈曰：观音如来身，真身本无二。何是振潮音，由入三摩地。潮音天籁响，有声无有意。万窍生万刼，世音言言殊。苦鞋遂音闻，忽然度一切。观音以观观，非目亦非耳。圣性本无通，实以闻中入。闻入流亡所，思修空觉灭。潮音应世音，所应无住心。心生念不生，观听满千方。臂手千万亿，亦以无身故。寂灭无灭灭，阎浮自消化。救世出世法，牟尼亦复是。会得慈悲性，乃证波罗密。如是闻法者，但愿降慈悲。心地即佛地，劫尽是须弥。庄严名佛像，大士原无相。南无有真言，摩呵唵修唎。按记集晋王羲之书刻石，好古者争搨焉。
　　崇先广教寺　在三十四都临漳门外五里。五代节度使留从効建，名上方广法。宋绍熙元年，改今名。明永乐间重修。今废。
　　浯渡宏济院。在三十五都。宋季建，明永乐间重修。今废。
　　圆通庵　在三十五都南门外车桥。干隆二十六年，里人重修。〔明黄克晦诗〕寺外青苔径，将行却自留。水风双树老，暮雨一峯愁。诗壁因名读，经蹄得旨休。僧言山翠色，更在向东楼。
　　宝海庵　在南门外厂口街后。
　　真武庙　在三十六都郡城东南石头山上。庙枕山漱海，人烟辏集其下。宋时建，为郡守望祭海神之所。
　　法石寺　在三十六都通淮门外万岁山。宋初节度使陈洪进葬妻及女于山之阿。建隆元年建寺，干德四年改为西方禅寺，元易今名。明永乐、景泰、天顺间相继修，后废。《方舆纪要》：宋蒲寿庚据郡降元，少主至泉城外不敢入，驻跸于此寺中。〔宋黄公度自法石早归诗〕避暑寓祗园，黎明度远村。桑麻迷杜曲，鸡犬散桃源。迳草细将合，溪流深不喧。幽怀未能惬，城廓已朝暾。〔王十朋出郊观农饭蔬于法石僧含时方闵雨，有无麦之忧，因成八绝〕清源太守鬓如蓬，未遂归农又观农。农事正兴天不雨，谁能唤起老黄龙。〔又〕二麦青黄雨失时，老农相顾但嗟咨。使君徒用虚文劝，稼穑艰难未必知。〔又〕我昔躬耕陇亩间，也知农事最艰难。才疏政拙心劳甚，无补于民合挂冠。〔又〕卖刀买犊慕龚遂，重糓务农思鲁僖。僚友共怀忧国愿，守臣非皱职田眉。〔又〕无术能销旱魃灾，吁嗟求雨只空回。鲰生岂是为霖手，明日真人出洞来。〔又〕万岁名山两度来，精庐潇洒绝尘埃。禅师妙得兵家策，杖屦飘然去不回。〔又〕荔子今亡法石白，江山长带佛头青。老僧能说陈王事，遗冢犹传女子灵。〔又〕一径通幽庭面墙，鸟啼林静木苍苍。碍人眼界宜斤斧，放出山光接海光。
　　三翁宫　在三十七都。旧创建莫考。祀神四：一衣青，一衣黄，一衣黑，傍一人衣红。相传宋末时有三老随少帝至此，少帝遇害，俱触石而死。里人拾其遗骸收葬之，其傍衣红者，里人也。今乡人以正月初八日卜何翁，应年丰歉。一翁应卜稍可；二翁多旱；三翁有秋；衣红者称圣王，应卜更妙。亦颇验云。〔方翀三翁歌〕其引云：出郡涂门有村曰围麓，间筑一土台，可三尺许，覆片瓦，祀三翁焉。翁乃一尺土偶，为像朴陋。每岁首春，土人以鼓乐牲酒娱神，掷茭问某翁出卜岁丰凶，颇有灵验。若一翁出，则水旱参半。二翁出，则旱。三翁出，则雨泽均。土人云：“一翁为商旅，二翁为盐户，三翁为耕夫，故以其所愿望昭明天道。”或曰：“三人皆宋亡时不知何人，同日于此遂志焉。”噫，是必然矣。盖生为忠义，斯没为明神，其有灵者自非无端，而翁以一出示前知，非人所能仇德也。因感而作《三翁歌》以晓夫土人之祷于三翁者，歌曰：“正岁嚣欢聚童叟，野人如骛羣奔走。香灯酒醴箫鼓扬，要卜丰凶求土偶。土台三尺神一尺，略具面目施颜色。细微庙祀今历年，多时位置殊逼仄。交云神光有灵验，此身一出标异迹。上天水旱此先知，比似着龟百无忒。由来闻语生疑团，乡邨陋说多浪传。治生猥薄岂尽信，何期客子能溯源。谓是赵家屋社日，三翁同日生事毕，虽然来历不可寻，史册无名皆正直。感斯陈说知其然，死作明神在衷赤。代天出纳之喉舌，常以前知宣秘密。三翁乃是三忠臣，文陆张余更有人。不死殿廷死荒野，孤行落落全吾真。吁嗟万年一屋宇，沧桑莫能易片土。崇宏堂阶瞬息墟，不若形庳蔽风雨，愚夫悦媪对三翁，翁不为言当日苦。”
　　瑞峰院　在三十七都。宋端拱间建，后废。
　　福远庙　在三十八都城东东湖。唐干符间建，宋绍兴八年修，十一年赐额“福远”。《闽书抄》：福远庙，龙神也。唐干符中，僧大员筑室东湖，时有白龙出没湖中，因立庙。宋绍兴中，郡守赵意诚傅公直祷雨有应。又承天寺内，亦有龙王庙。
　　祝圣禅院　在仁风门外东湖上。宋庆元间，郡守刘颖建。以湖为放生池，构亭其土，额曰“恩波”，今废。
　　定公万安桥寺　寺，府志作院。在三十八都洛阳岸南，旧名定光，在惠安县境。宋嘉熙间，郡守刘炜叔徙今所。后废。
　　忠显庙　在三十八都城东五里许。祀唐前锋将刘行全。淳佑志：行全，光州固始人，从王绪至泉；绪忌而杀之。后刺史王潮为建庙，并祀同死事者三人。宋宣和间，郡守陆藻修。初名保安，建炎间监察御史林之平奏易今额，后封灵佑侯。有黄圣公者，名世璁，以孝闻。殁，附祀于此。
　　回龙七里庵　在三十九都回龙岭下。元至元间建，明永乐宣德间重修。今废。
　　忠义庙　在府治东凤山麓。宋绍兴间。宗室赵汝锡建，旧祀汉关公羽、唐张公巡、许公远，后复增祀宋岳公飞、文公天祥、陆公秀夫、张公世杰、苏公缄、赵公昂发。
　　凤山寺　在三十九都东门外驿路铺。
　　镇国东禅寺　在仁风门外东湖畔。唐干符中，郡人郭皎、卓怿建，僧齐固者居之。广明元年赐今名。宋德佑、元至正县志作志元。两遭火，寻复建。明宣德十年重修。后废。僧人修其旧址十之一，兼祀知县彭庙光，以彭曾为僧复寺田也。〔明庄一俊诗〕谷口钟声已不闻，东禅草色碧絪缊。千家烟火随流水，几树荔阴覆古坟。山径牛羊间出牧，海门云树远将分。前村日暮横归笛，吹入荷花送客羣。〔丁启浚诗〕雪后寻春到翠峦，丛林新贮白云宽。业缘兴废须臾事，护法应知仗宰官。〔又〕闲步青林印碧苔，为瞻龙象礼香台。不须更遣蒲牢吼，自觉人天震动来。〔又〕东风相送出山门，极目郊原见远村。麦陇睛云过绣翼，□堧春水长新痕。〔又〕白阳深傍宝城栽，法雨松烟日夜培。便拟皈依耕谷口，日同驯鸽听经回。
　　龟山广利尊王庙　在三十九都清源山龟岩。神姓陶，唐时来自江介，行贾闽广间。值岁恒旸，一日蚤起，遇异头怪面二人，怪其不类，诘而问之，至于再三。二人云：“恭受帝命，兹土合菑，吾挈囊药分投众井，俾饮且食，咸毕其命。”陶大惊怖，曰：“郡人何罪，帝必不尔。”二人相顾微哂。陶复诘问：“何物疢毒，能毕众命？试解而装，俾我别识。”二人解示，陶奋袖夺噉，云：“我代此土生灵，若第休矣。”陶既立化。郡人争舁法身，供养于郡左粜籴宫。他日赛谢纸钱，扬灰香烟，所指直谐龟峯。夜有白毫，昭耀岩谷，樵牧惊骇。溯烟灰所由，知神意属此。郡人即岩创庙，舁法身祀焉。国朝雍正九年间，郡人曾邦庆等倡修。按《闽书》误以粜籴宫为广利尊王立，今改正。
　　福先招庆院　在三十九都北山梅岩。唐天佑中，刺史王延彬建。后废。〔唐欧阳詹过福先寺律院宣上人房诗〕律座下朝讲，画门为掩关。偶同静者来，正价高云闲。寂尔方丈内，莹然虚白间。千灯智能心，片玉清羸颜。松色落深井，竹阴寒小心。晤言流曦晚，惆怅归人寰。按欧阳詹寺，未有王延彬。隆庆府志以此院创于唐天佑中王延彬，恐误。
　　泰嘉寺　在北山之阿。宋绍兴中，僧灵源建庵于此。元至正间圮，明永乐间《八闽通志》作洪武二十四年。僧自得重建，改为寺。今废。
　　无尘庵　在府治北清源山舟峯下。宋时庆老禅师建，匾曰“无尘”。《阖书》云：庆老，本州人。能文而禅，与李文肃公邴为友，即匾庵，邴印之曰：尘尘刹刹，皆是道场，何用讳却？若易为石航，与舟峯相应矣。因赠之诗，落句云：“峯头大舸谁安楫，我欲看君使石航。”
　　朋山岭庙　在朋山岭格。《闽书》抄：神姓名失传。前朝勅封灵感威惠尊王。元至正间，泉有警，神兵显于庙隘，旗帜森罗，钮鼓声震，贼惧宵遁。明嘉靖间，庙旁火，延烧神洎夫人二像烟焰中，进辇及庭不毁。众异之，鼎新庙宇。明山在郡西北，木星耸峙。有儒朋气象，其神必聪明正直而壹，灵感固宜。而姓名无可考，盖世数绵邈，文献难征矣。按：大小阳山为朋山，此去大小阳尚远，当称朋山岭。旧志但言朋山，非。
　　玉泉广济院　在城北四十一都。五代时，留从效与朱文进交兵于此，杀伤甚众。从效遂即其地作数区葬之，名千人冢。后建是院以荐冥魂。后废。
　　杉植院　在四十四都。唐咸通三年，僧无想建。今废。按此院即古迹之杉植寺也。当是互见，姑仍之。
　　义烈相公庙　一在马甲桥，马甲即马夹。一在隐居桥，皆四十四都地方。明嘉靖间，倭寇刼掠乡村，高坂社新山垅有苏姓充都内乡兵总，陈姓为副，率众追至惠安东坪埔岭北，两人俱战殁，倭亦损伤逃遁。居民自是得宁，塑像立庙报功，名字失传。以其仗义秉烈，捐躯卫民，故称义烈相公。康熙初，海氛肆掠，神显威灵，退，灵赫非常。
　　禅悦院　在四十七都。元至正中，僧自得建。今废。

　　〔校注〕
　　〔一〕疑有脱文。

　　●卷之七十　典籍志

　　日星雷雨，天之文也；流峙动植，地之文也；经史子集，人之文也。自通干出天苞，流坤衍地符，而发于人以彰之，则典籍重焉。晋江文物，争雄上国。欧阳四门以文辞杰出，开闽十才子之先。嗣此理学则虚斋，以晋江名文章则遵岩。以晋江号紫峯、紫溪，立言考德。怍庵镜□，溯献征文。其余吐凤握蛇，模山范水，几于□有其书，人登其册矣。夫名山之藏不朽，斯在文以载道。诵其诗，读其书，而人与世俱见焉。固不第泛言纪载，夸充栋汗牛也。幸生文治昌明之日，濡膏沐泽，必有信今而传后者矣。志典籍。

　　唐
　　欧阳詹　《四门文集》十卷见《唐书·艺文志》《宋史·艺文志》，作一卷。明叶向高等重订刻本，作八卷，附录一卷。
　　许　稷　集一卷见通志。
　　陈　嘏　《诗文集》
　　欧阳秬　《文集》见《闽大记》。
　　谢　翛　《诗文集》
　　王　虬　《王进士集》十卷见《闽大记》。
　　王　毂　《诗集》三卷见《唐书·艺文志》。
　　五代
　　康仁杰　《诗文集》　王　肱　《济状一篇》　　　　　　《无题古诗》一百三十首
　　宋
　　刘昌言　《文集》三十卷
　　钱　褒　《志孝》六篇
　　陈从易　《泉山集》二十卷　　　《中书制稿》五卷
　　《西清奏议》三卷
　　王言彻　《邵南集》邵一作郡。　　《琅琊集》
　　胡　靖　《诗文集》其弩牙等十赋最着。
　　宋　程　《文集》
　　郭　咸　《拙庵杂咏》等集
　　曾公亮　《武经总要》四十卷　　《元日唱和》诗一卷
　　《英宗实录》三卷《宋史·艺文志》云：曾公亮等修。
　　谢伯景　《诗文集》其诗多佳句，欧阳文忠尝称之。
　　曾公奭　《军政备览》一卷
　　蒲宗孟　《文集奏议》七十卷　　《八路敕》一卷
　　《省曹寺监事目格子》四十七卷
　　蒲宗孟、曾公亮　《勋德集》三卷
　　曾孝广　《文集》二十卷
　　陈知柔　《易本旨》　　　　　　《易大传》
　　《易图》　　　　　　　《春秋义例》
　　《古学并图》　　　　　《诗声谱》
　　《论语后传》　　　　　《诗话》
　　《梅青传》　　　　　　《诗骚古赋杂着》
　　曾　恬　《上蔡语录》二卷　　　《孝类书》二卷见《宋史·艺文志》。
　　曾　怀　《文集》三卷见琴川志。
　　曾　慥　《说类》五十卷　　　　《宋百家诗选》五十卷
　　《续选》二十卷　　　　《通鉴补遗》一百篇
　　《道枢》一百二十二篇　《百家类纂》六百二十余种见《宋史·艺文志》。
　　曾　诞　《文集》曾从龙　　　　《奏议诗文集》
　　黄　伟　《文集》
　　谢伯初　诗一卷
　　吕夏卿　《唐兵志》三卷　　　　《唐书直笔新例》一卷
　　《唐文献信考》　　　　《古今系表》
　　苏　绅　《文集奏疏》
　　苏　颂　集七十二卷　　　　　　《略集》一卷
　　《浑天仪象铭》一卷　　《本草图经》二十卷
　　《迩英要览》一部
　　吕　科　《唐史音义》六十卷
　　蔡　确　《元丰司农勅令式》十七卷见《宋史·艺文志》。
　　蔡　确、何洵直　《礼文》三十卷
　　柯　述　《否泰十有八卦义》　　《温陵张贤传》一卷
　　吕　陶　集六十卷见《宋史·艺文志》。
　　苏　随　《诗集》
　　许　当　《诗集》
　　黄　允　《龟峯集》
　　黄　冠　《诗集》
　　邱　崇　《遗藁》六卷
　　刘　骥　《老子通论》二卷见《宋史·艺文志》。
　　刘敏求　《律令新书》
　　苏伯材　《周易解义》三十卷　　　《诗文集》
　　苏　松　《文集》一编
　　张　读　《宣室志》十卷
　　韩　谨　《诗义解》　　　　　　　《礼义解》
　　《仪礼数篇》
　　储敦叙　《玉泉集》
　　江　常　《外制》十卷　　　　　　《文集》二十卷
　　王　凯　《虚凝居士诗集》
　　赵不慢　《和古今梅词千首》
　　赵必晔　《茹芝集》　　　　　　　《东陵集》
　　杨宏才　《覆瓿集》十卷
　　赵公逮　《乐府诗集》
　　梁南一　《六经辨疑》
　　王文献　《孝经详解》一卷
　　蔡　和　《易说》
　　杨　至　《天道至德图》　　　　　《圣人至教图》
　　《文公语录》二卷
　　梁克家　《梁文靖集》　　　　　　《三山志》四十卷《宋史·艺文志》作《长乐志》四十卷。
　　《中兴会要》二百卷《宋史·艺文志》云：梁克家等撰。
　　林　外　《孏窠类稿》
　　梁　亿　《论语集解》
　　曾　植　《文公语录》二卷
　　傅自得　《至乐斋集》四十卷见《宋史·艺文志》。通志作《乐斋文集》三十卷。
　　傅伯成　《竹隐居士集》三十卷　　《耄志》六卷
　　《忠简奏议》十卷
　　傅伯寿　《高宗实录》五百卷《宋史·艺文志》云：傅伯寿撰。　《孝宗实录》五百卷
　　《光宗实录》一百卷《宋史·艺文志》云：并傅伯寿、陆游等撰。
　　陈　研　《诗书易礼解》
　　郭　能　《论语说》　　　　　　　《中庸说》
　　施实德　《瑶林闲居集》
　　郭　缜　《易春秋解》
　　杨　刚　《文集》二十卷　石起宗　《经史管窥》
　　庄　夏　《礼记解》　　　　　　　《遗文》二十卷
　　《国史大事记》十帙　　　《典故备志》五帙
　　留　正　《诗文奏议外制》二十卷
　　留元刚　《云麓集》
　　黄　宙　《论孟解义》　　　　　　《诗文杂着》
　　杨　炳　《易说》　　　　　　　　《礼记解》
　　《西掖类藁》　　　　　　《谏垣存藁》
　　《杂着》
　　杨寅翁　《书经解》　　　　　　　《春秋讲义》
　　《诗文集》
　　蔡霆发　《家训集鉴》
　　陈　模　《经史管窥》
　　陈　震　《春秋解史编杂着》数十卷
　　杨景隆　《春秋汉唐通鉴史志解》
　　苏思恭　《易说》　　　　　　　　《省斋文稿》
　　《曲江志》十二卷见《东越文苑》。
　　黄必昌　《大学中庸讲稿》
　　洪天锡　《奏议》　　　　　　　　《经筵讲义》
　　《通礼辑略》　　　　　　《味言发墨》
　　《阳岩文集》
　　吕　中　《论语讲义》　　　　　　《演易十图》
　　《皇朝大事记》通志作《宋朝十事记》。　《宋朝治迹要略》十四卷见《宋史·艺文志》。
　　徐明叔　《择斋文集》
　　吕少翁　《诗文集》
　　吕　椿　《诗书直解》　　　　　　《春秋精义》
　　《礼记解》　　　　　　　《诗文集》
　　李　邴　《草堂后集》二十六卷见《宋史新编》。
　　李　缜　《文集》十卷　　　　　　《梅花百咏》一卷
　　陈景温　《诗文集》　　　　陈机　《诗文集》
　　李■〈言冘〉　《腥庵文稿》七十卷　　　《谈丛》七卷
　　《续通鉴长编分类》二十八卷
　　傅定保　《四书讲稿》　　　　　　《古直文集》
　　陈在中　《六十四卦赋》一卷《宋史·艺文志》云：题颖川陈君作，名亡。
　　崔唐臣　《诗集》
　　杨少阳　《诗文集》
　　黄于中　《南陂集》
　　陈　权　《道德经注》　　　　　　《汉唐君臣图》
　　《朝阳诗集》
　　黄　址　《南华真经解》　　　　　《琴书人觉》十卷
　　《诗文集》
　　陈伯春　《礼记解》
　　赵巩之　《寄庵集》
　　元
　　孙彦方　《诗集》
　　赵希直　《诗集》
　　蒲仲昭　《诗集》
　　陈信惠　《退翁中斋集》
　　诸葛泰　《四书解》
　　许汝翊　《孝经析义训词全书》
　　杨相孙　《诗文集》
　　杨应芊　《诗文集》
　　明
　　陈亦言　《潜斋集》
　　刘嵩　　《中斋集》
　　杨曜宗　《桐月山房稿》八卷
　　张廷芳　《易经十翼章图蕴义》十卷
　　陈　宏　《文集》
　　郭居贤　《淦川遗稿》一卷
　　庄谦才　《桃源集》
　　朱　铎　《文集》十卷见《东越文苑》
　　陈道会　《吴下集》　　　　　　　《筠阳集》
　　《濡须集》
　　黄克复　《人心道心图》　　　　　《太极图说》
　　《易备忘》
　　朱　鉴　《奏议》二卷　　　　　　《愿学稿》四卷
　　《孝感传》一卷　　　　　《出巡录》
　　《四劝》　　　　　　　　《四戒》
　　何　佑　《儋州遗稿》一卷
　　张　宽　《慎斋遗训》
　　温　良　《易经讲义》　　　　　　《敬斋集》
　　《玉署稿》　　　　杨舆　《松轩集》
　　赵珤　《四书管见》　　　　　　　《礼经解疑》
　　《纲鉴便览》　　　　　　《宋史集要》
　　李　聪　《易经外义发凡剔要》　　《鉴断》
　　李　贯　《诗文集》
　　李逢期　《四书随笔》一卷　　　　《易经随笔》三卷
　　蔡　清　《四书蒙引》四十卷　　　《易经蒙引》三十八卷
　　《虚斋文集》五卷　　　　《虚斋独解》二卷见《行人司书目》。
　　《艾庵密箴》一卷　　　　《太极图解》一卷
　　《河洛私见》一卷　　　　《纲鉴随笔》一卷一作《纲目管见》。
　　《考定大学传》一卷见《经义考》。
　　杨　渤　《竹轩集》
　　陈真晟　《程朱正学纂要》　　　　《正教正考会通》
　　《文集》
　　林　颇　《春秋节要》十二卷　　　《发蒙破意》二十卷
　　郑　贤　《易说》
　　赵　瑺　《春秋管见》
　　田　嵓　《诗集》
　　诸葛骏　《易经集说》　　　　　　《家训汇编》
　　顾　珀　《新山文集》
　　黄志清　《易说》　　　　　　　　《鹭峯集》
　　蔡存逮　《周易正说》
　　林　同　《龙峯遗集》
　　丁　仪　《归囊遗稿》一卷
　　林　潮　《奏疏》　　　　　　　　《文集》
　　黄　贞　《诗集》
　　王　宣　《一臞文集》　　　　　　《东坡文集选粹》
　　林　钺　《诗集》
　　尤　复　《道学口说》
　　郭　楠　《家规》　　　　　　　　《年谱》
　　《奏议遗稿》
　　陈　珙　《涵江集》
　　陈　琛　《四书浅说》六卷　　　　《易经通典》六卷
　　《正学编》一卷　　　　　《紫峯文集》十二卷
　　项　忠　《易说》
　　陈敦豫　《性理抄》　　　　　　　《易经典引》
　　《紫峯年谱》二卷　　　　《诗文集》
　　黄　凯　《诗文集》
　　史于光　《四书解》　　　　　　　《易经正蒙》十卷见《经籍志》。
　　《补策学衍义》　　　　　《笋江集》三卷
　　黄　润　《经济备考》四十卷　　　《东石漫稿》十卷见通志。
　　邱　瑷　《易说》　　　　　　　　《四书正义》
　　《通书正蒙解》　　　　　《皇极管钥》
　　邱养浩　《集斋类稿》十八卷　　　《中丞辑录》见《闽大记》。
　　林文明　《四书草说》　　　　　　《易经草说》
　　洪　富　《浅说》见通志。
　　林性之　《易经浅说》
　　蔡润宗　《四书讲章》　　　　　　《易经正言》
　　汪　旦　《道德经注》　　　　　　《黄庭经注》
　　《评选李杜诗》　　　　　《诗文集》
　　王慎中　《遵岩集》四十二卷　　　《玩芳堂摘稿》
　　梁怀仁　《明朝功臣年表》　　　　《读史日抄》
　　《诗文集》
　　庄　深　《圣驾躬耕藉田赋》
　　庄　楷　《文集》
　　庄一俊　《八石山堂诗稿》二十八卷　《八石山堂文集》
　　《咏史诗序评》
　　王春复　《四书疑略》一作录。　　　《周易疑略》
　　张志选　《行吾摘稿》二卷
　　庄用宾　《诗文集》
　　黄光升　《四书纪闻》　　　　　　　《读易私记》十卷
　　《读书愚管》　　　　　　　《读书蠡测》十四卷
　　《春秋采义》　　　　　　　《历代纪要》
　　《昭代典则》十二卷　　　　《陶集注解》
　　《杜七律解》二卷　　　　　《泉郡志》二十二卷
　　蔡克廉　《诗文集》
　　王宗澄　《易经儿说》
　　黄乔栋　《十三经传习录》　　　　　《读书管见》
　　《诗经名物考》　　　　　　《三礼辑义》
　　《老子解》　　　　　　　　《杜诗五律集解》
　　《希豳集咏》　　　　　　　《无益子集》
　　温成翁　《梅窗隽永集》
　　陈　让　《见吾奏议》　　　　　　　《见吾选稿》
　　《邵武府志》
　　史朝宾　《观吾集》　　　　　　　　《史氏内范》
　　蔡元伟　《四书折衷》　　　　　　　《四书论蓍》
　　《易经聚正》《闽大记》作考正。　《读书日程》
　　《考德录》
　　赵建郁　《周易说》　　　　　　　　《学庸说》
　　《参同契释》　　　　　　　《杜诗注》
　　《阵法》　　　　　　　　　《引解孙子书》三册
　　《续武经总要》十卷郡守汪道亨刻。
　　俞大猷　《兵法发微》　　　　　　　《洗海近事》二卷
　　《镇闽议稿》一卷　　　　　《征剿古田事略》一卷
　　《剑经》一卷　　　　　　　《正气堂集》十六卷
　　《正气堂续集》七卷　　　　《正气堂余集》四卷
　　赵　恒　《春秋录疑》　　　　　　　《庄子涉笔》
　　《史记涉笔》　　　　　　　《忠爱堂稿》
　　《子史经济录抄》　　　　　《文集》
　　周天佐　《周迹山奏疏》　　　　　　《迹山遗文》
　　林鸿儒　《尚书日录》　　　　　　　《新峯文选》
　　《新峯文集》
　　薛天华　《明善斋经疑》　　　　　　《居官疏议》
　　《诚意解》
　　史朝宜　《易说》　　　　　　　　　《诗文集》十二卷
　　史朝富　《考定大学古本》　　　　　《诗集》
　　朱　梧　《琬琰清音》　　　　　　　《诗集》
　　朱　汶　《碧潭诗集》
　　陈　鸥　《忘机诗集》
　　江一鲤　《草堂诗集》
　　于宗亮　《诗集》
　　朱安期　《左传节录》二卷　　　　　《诗文集》
　　陈　完　《战国策注释》
　　张　汪　《易注》　　　　　　　　　《易释》
　　《疑信经纶》　　　　　　　《地图经传》
　　《金粟汇言》
　　黄伯善　《菊山文集》十卷　　　　　《菊山诗集》二十卷
　　《读书汇记》八卷　　　　　《连枝集》十卷
　　《词对杂体》四卷
　　翁尧英　《易传节解》　　　　　　　《太极图说》
　　《忠孝经释》　　　　　　　《圣谕教民歌》
　　《诗文论稿》
　　何　琚　《比部遗帖》一卷
　　尤　烈　《三时私记》　　　　　　　《诗文集》
　　尤　默　《墨庄集》
　　王国相　《易经讲意》
　　丁自申　《三陵稿》十二卷　　　　　《三陵续稿》二卷
　　《古文披玉编》
　　庄国祯　《阳山集》
　　郭文焕　《四书注释》　　　　　　　《易经注释》
　　《太极图注释》　　　　　　《通书注释》
　　《正蒙注释》　　　　　　　《四书学庸口义》
　　《读史论断》　　　　　　　《课程切问》
　　李　贽　《李氏说书》八卷一作九卷。　《四书评眼》十三卷
　　《九正易因》二卷　　　　　《皇明三异人录》四卷
　　《老子解》二卷　　　　　　《庄子内篇解》二卷
　　《初潭集》三十卷　　　　　《李氏藏书》
　　《李氏焚书》　　　　　　　《李氏丛书》十二卷
　　《枕中十书》六卷　　　　　《读升庵集》二十卷
　　《古文法眼》四卷　　　　　《吏阁万年》
　　《评选陶诗》二卷　　　　　《评选坡仙集》十卷
　　《评选王摩诘诗》三卷　　　《评选曹氏一门集》二卷
　　许天琦　《易学管见》四卷　　　　　《四书管见》
　　《续宋史断》
　　孙振宗　《易学说约》
　　陈邦颜　《文集》
　　沈　亨　《易解》　　　　　　　　　《卦画图论》
　　《孟辩》　　　　　　　　　《太极解》
　　《启蒙疏》　　　　　　　　《文集》
　　尤应鲁　《文集》
　　苏士潜　《苏氏家话》
　　庄望栋　《仰止堂诗稿》
　　杨道恒　《谭真子》
　　林乔相　《日省录》
　　黄凤翔　《诗集》七卷　　　　　　　《嘉靖大政类编》四卷
　　《嘉靖大政编年纪》二卷　　《泉州府志》二十四卷
　　李　熙　《私警录》　　　　　　　　《八戒》
　　林云程　《丛兰馆史编》　　　　　　《兰窗杂记》
　　李　杜　《诗文集》
　　陈学伊　《五谈类抄》　　　　　　　《世纪》
　　《清德堂集》
　　杨道会　《性理抄》　　　　　　　　《四书商求》
　　《史纲节要》　　　　　　　《诗经抄》
　　《礼记抄》　　　　　　　　《周礼详节》
　　张治具　《尚书会解》　　　　　　　《四书初说》
　　《诸儒辨旨》　　　　　　　《初东集》
　　《讯谳稿》　　　　　　　　《观风雅言》
　　《孚狱要语》
　　王任重　《家训要》　　　　　　　　《家礼辑》
　　《顺大事宜》　　　　　　　《边务要略》
　　《滇漕二集》　　　　　　　《王太守讲章六种》
　　沈大易　《劝学质疑》　　　　　　　《正学传习》
　　李继华　《四书日讲》
　　陈用宾　《伊川三大难事说》　　　　《悟真篇注疏》
　　《还真大旨》　　　　　　　《大道指南》
　　《道德经契心录》　　　　　《还初笔记》
　　《达意草》
　　陈嘉策　《绩溪县志》
　　萧腾凤　《天倪子》
　　庄望槐　《四书章解》　　　　　　　《系辞释言》
　　《二游纪兴》　　　　　　　《小石诗集文集》
　　李士绚　《易说》
　　陈振扬　《论记尺牍》
　　庄履丰　《梅谷集》十八卷
　　郭惟贤　《三台谏草》　　　　　　　《三儒三忠集》
　　何元选　《日讲笔记疏解》十二卷
　　王三阳　《拟古闽声》二卷　　　　　《都水吟》
　　徐　孟　《曲阳集》　　　　　　　　《楚黄集》
　　郭隆詹　《扪虱斋稿》
　　郭秉詹　《霞屿渔唱》　　　　　　　《郭氏说诗》
　　郭宪詹　《颠草诗集》
　　郭登詹　《竹房草》
　　郭宗盘　《易学说海》八卷　　　　　《老子解》二卷
　　《庄子解》四卷
　　林欲厦　《林司空日记》一卷
　　李廷机　《四书口义》三卷　　　　　《四书垂世宗意》十卷
　　《四书臆说》一卷　　　　　《易经纂注》四卷
　　《易答问》四卷　　　　　　《诗经文林贯旨》三卷
　　《春秋讲章》六卷　　　　　《性理删》五卷
　　《秦漠殊言》四卷　　　　　《汉书要删文粹》六卷
　　《通鉴节要》十二卷　　　　《汉唐宋名臣录》五卷
　　《宋贤事汇》二卷　　　　　《评选草堂诗余》六卷
　　《家礼》一卷　　　　　　　《仕迹》一卷
　　《燕居录》一卷　　　　　　《李杜诗选》四卷
　　杨铉锡　《碧湖诗草》
　　周茂中　《黄庭经注释》　　　　　　《参同契注释》
　　《悟真编注释》　　　　　　《感应篇注释》
　　郭　伟　《四书集注发明》　　　　　《鳌头龙翔集注》
　　《集注衍义》　　　　　　　《集注真诠》
　　《集注珠玑》　　　　　　　《集注归正》
　　《集注抄评》　　　　　　　《集注正宗》以上福建书坊余泗泉刻。
　　《集注全书》吴郡三友堂刻。　《新说评》王履斋刻。
　　《主意金玉髓》张少吾刻。　　《崇正录》刘龙冈刻。
　　《名公答问》刘左山刻。　　　《归正讲》刘望台刻。
　　《合注篇》吴少川刻。　　　　《名公新讲》唐龙泉刻。
　　《名公新意》唐龙泉刻。　　　《类隽火齐》李少泉刻。
　　《篆笔录》吴少川刻。　　　　《红炉点雪》周如溟刻。
　　《主意天龙》唐玉予刻。　　　《中流砥柱》龚少冈刻。
　　《四书案》王荆岑刻。　　　　《定盘针》晏少溪刻。
　　《集注翼》唐龙泉刻。　　　　《宗一说》吴少川刻。
　　《主意丛珠》周启华刻。　　　《青云捷径》李少泉刻。
　　《文家镜》晏少溪刻。　　　　《四书丹篆》李少泉刻。
　　《醒人语》吴少川刻。　　　　《提掇英雄》李少泉刻。
　　《四书约》李少泉刻。　　　　《百方家问答》李少泉刻。
　　《四书中兴》李少泉刻。　　　《四书答》唐玉予刻。
　　《主意圆机》周鸣岐刻。　　　《万代说宗》李少泉刻。
　　《四书秘旨》徐松野刻。　　　《主意萃锦》李少泉刻。
　　《集注金丹》傅少山刻。　　　《四书镜》李少泉刻。
　　《主意天真》张少吾刻。　　　《主意宝藏》杨君儒刻。
　　《正说评》王养虚刻。　　　　《五经金丹》
　　《百子金丹》王奎征刻。
　　傅道唯　《行野集》二卷
　　傅尔鳌　《痴隐子》　　　　　　　　《翼祺社序》
　　苏　浚　《四书儿说》四卷　　　　　《四书解醒》一卷
　　《易经儿说》四卷　　　　　《易经心说》见《易学宗传》。
　　《易经生生篇》四卷　　　　《韦编微言》一卷
　　《鸡鸣偶记》三卷　　　　　《得得篇》一卷
　　《酒经》一卷　　　　　　　《漫吟集》五卷
　　《三余文卷》三十卷
　　吴龙征　《左传汇编》　　　　　　　《周礼荒政十二解》
　　《枝系集》　　　　　　　　《巵螺集》
　　《若脱集》
　　林养材　《语孟管窥》　　　　　　　《学易臆说》
　　何　耀　《四诗存采》　　　　　　　《读史札记》
　　《启蒙对偶》
　　何　炯　《四书纪闻》　　　　　　　《易经纪闻》
　　《二公留墨》　　　　　　　《清源文献》十八卷
　　《示儿集》四卷
　　张巽进　《正山书院文集》
　　苏鼎实　《四书注补》　　　　　　　《尚书明说》
　　《古今鉴略》　　　　　　　《性理约言》
　　《人物传评》
　　苏存沛　《史评》一编
　　温　显　《文集》
　　王时宾　《诗文集》
　　邱维材　《诗集》
　　王有麟　《蓄德编》　　　　　　　　《百将传补遗》
　　《古今战守攻围兵法》六十卷
　　何乔迁　《潭阳文献》　　　　　　　《廷尉存稿》三卷
　　王　镛　《天彝淑世编》　　　　　　《语录》
　　庄履朋　《益庭诗稿》一卷
　　黄克缵　《数马集》　　　　　　　　《杞忧疏稿》
　　《百氏绳愆》　　　　　　　《性理集解》
　　《春秋辑要》
　　黄道爵　《丽瞩亭诗集》
　　杨道宾　《春秋通鉴讲章》　　　　　《文恪文集》二十八卷
　　《射礼仪节》一卷
　　谢台卿　《诗经课子浅义》三卷
　　《膳志》　　　　　　　　　《狱志》
　　《书经释》一卷　　　　　　《闽书》一百五十四卷
　　《文征》七十二卷
　　杨铉锡　《碧湖诗草》
　　谢吉卿　《诗集》
　　杨万廉　《四书说》
　　王国辅　《读书谱》
　　陈　宾　《网目醉评集》
　　陈继虞　《四书疏纂》
　　何乔遴　《纪愚录》
　　何乔远　《狱志》　　　　　　　　　《膳志》
　　《西征集》　　　　　　　　《泉州府志》
　　《名山藏》　　　　　　　　《皇明文征》
　　《闽书》　　　　　　　　　《万历前集》
　　《万历后集》　　　　　　　《泰昌集》
　　《天启集》　　　　　　　　《家乘》
　　黄　潜　《四难四要箴》
　　杨启新　《易林疑说》二卷见《明史》　《易经蒙诠》五卷
　　黄国鼎　《四书质问》　　　　　　《易经初解》
　　《左国迂评》　　　　　　《奏疏诗文集》
　　李光缙　《四书要旨》　　　　　　《四书指南》
　　《四书臆说》　　　　　　《四书千百年眼》
　　《易经潜解》　　　　　　《南华肤解》
　　《读史偶见》　　　　　　《苏文抄评》
　　《杜诗注解》　　　　　　《独照醒言》
　　《景壁集》
　　朱于训　《崖州志》
　　黄居中　《文庙礼乐志》　　　　　《千顷斋集》
　　《洗心文集》　　　　　　《诗集》
　　郑邦俶　《诗集》
　　许东程　《吹万草》
　　黄虞龙　《黄词》　　　　　　　　《兔脱文论》
　　杨瞿崃　《易林疑说》十卷　　　　《易经疑丛》十卷
　　《栖霞疑测》十卷　　　　《五经疑荃》
　　《西方疑诤》　　　　　　《明文翼统》
　　《岭南文献》　　　　　　《栖霞全集续集》
　　刘宏宝　《尚书说》　　　　　　　《谏垣遗稿》
　　《诗集》
　　朱昌竹　《诗集》
　　许执中　《尚书解》
　　黄汝良　《河干集》十卷　　　　　《乐律志》四卷
　　《山居联句》　　　　　　《野纪朦搜》
　　《历朝奏疏》　　　　　　《东宫大学讲章》
　　史继偕　《云台藏稿》十六卷　　　《奏议》四卷
　　《越章录》四卷　　　　　《怡云草》一卷
　　史廷晑　《诗集》
　　许凤宾　《易解》　　　　　　　　《谈经论纷》
　　《论语翼说》
　　洪　猷　《周易翼义》　　　　　　《四书约言》
　　蒋际春　《四书日抄》　　　　　　《易经记注》
　　蒋光彦　《蒋氏家箴》一卷
　　林学曾　《孝经诠解》　　　　　　《史评警语》
　　《批点小学》　　　　　　《洁身亭说》
　　《语录》　　　　　　　　《文集》
　　李　芳　《经史摘要》　　　　　　《蛩音》二卷
　　李伯元　《易钵》　　　　　　　　《青阳志》
　　张继枢　《淡然斋易测》　　　　　《淡然斋文集诗集》
　　《语类纂要》　　　　　　《致知格物说》
　　潘　洙　《史汉选约》二卷　　　　《三苏选约》二卷
　　丁启浚　《哲初诗集》　　　　　　《平圃文集诗集》
　　金志行　《诗集》
　　丁启汴　《香雨堂诗文集》
　　李叔元　《四书说》　　　　　　　《春秋传稿》
　　《春秋汇语》　　　　　　《鸡肋删》
　　《三余存》　　　　　　　《萍踪余》
　　《骈余》　　　　　　　　《萍根》
　　苏茂相　《宝善类编》　　　　　　《读史韵言》
　　《苏氏韵辑》　　　　　　《先觉要言》
　　《讯蒙迩言》　　　　　　《正气编》
　　《教家三书》　　　　　　《户部疏草》
　　《刑部题稿》　　　　　　《奏除妖公案》
　　《定乱纪略》　　　　　　《东征行稿》
　　《保约全书》　　　　　　《诗集》五卷
　　《淮草》　　　　　　　　《浙草》
　　《葵云草》
　　王　畿　《樗全集》八卷
　　洪启初　《四书翼笺》九卷　　　　《易经管见》
　　林欲楫　《易金勺解》三卷　　　　《学庸注补》一卷
　　《道德经注》二卷　　　　《日记》
　　《友清堂文集》　　　　　《水云居诗草》
　　秦锺震　《樗吟》二卷
　　张瑞图　《白毫庵内篇》　　　　　《白毫庵外篇》
　　张潜夫　《尚书提旨》　　　　　　《十七史撮要》
　　《性理类纂》　　　　　　《评点东坡集》
　　林甫任　《四书管见》　　　　　　《诗经翼传》
　　《书传评》　　　　　　　《性理》
　　《史评》　　　　　　　　《省愆录》
　　《论治要语》　　　　　　《感省集》
　　史继佃　《诗集》六卷　　　　　　《杂文》一卷
　　庄奇显　《通鉴删》　　　　　　　《性理删》
　　《尚书指南》黄矩孕衍之为便览。
　　蔡　侃　《滇舆诗草》　　　　　　《运甓斋文集》
　　苏　琰　《春秋传语编注》　　　　《自猎斋文集》
　　《运甓斋集》二十卷　　　《鸳鸯谱》六卷
　　《小馔盒》一卷
　　蒋德璟　《敬日堂集》十卷　　　　《视草》十卷
　　《奏疏》十卷　　　　　　《花砖小草》一卷
　　《使淮诗》一卷　　　　　《使益诗》一卷
　　《使还诗》一卷　　　　　《小赋集》一卷
　　《海北省视》二卷　　　　《黄芽园诗》一卷
　　《石桃丙舍稿》二卷　　　《中兴一统镜》一卷
　　《榕坛十八答》一卷　　　《雚经珠经椰经》一卷
　　《悫书》　　　　　　　　《诗文集》
　　王寅揆　《管见》　　　　　　　　《谭礼》
　　《儒道释论》　　　　　　《贫是大德篇》
　　王　锷　《四书五焚存稿》　　　　《易经七削存稿》
　　《诗经三百大意》　　　　《时习诸说》
　　蒋　熺　《童真子集》四卷　　　　　《制词》一卷
　　《语录》一卷
　　何九转　《绳庵遗稿》
　　何九说　《计部遗稿》
　　杨景辰　《文集》十二卷
　　郑之铉　《五云居四书翼解》　　　《易经翼解》
　　《不腐斋易醒解》　　　　《克薪堂诗集文集》
　　黄　琰　《诗文集》
　　王观光　《家训》　　　　　　　　《紫云草》
　　陈龙可　《易顺篇》五卷
　　黄景昉　《制词》六卷　　　　　　《东崖诗稿》四卷
　　《鹿鸠咏》二卷　　　　　《燕楚游吟》二卷
　　《馆阁旧事》二卷　　　　《古文　卜》五卷
　　《宦梦录》四卷　　　　　《读史唯疑》十卷
　　《国史唯疑》十卷　　　　《古今明堂记》六卷
　　《经史要论》六卷　　　　《经史汇对》一卷
　　《叠韵谱》一卷　　　　　《读诸家诗评》一卷
　　《馆寮十志》一卷　　　　《御览备边略》十卷
　　林武苴　《壮猷集》
　　林光肇　《删定四书儿记》　　　　《四书人物考》
　　林孕昌　《春秋总论》　　　　　　《春秋易义》十二卷
　　《易史象解》一卷　　　　《易史广占》一卷
　　《三礼约》　　　　　　　《续尚书》
　　《续三百篇》　　　　　　《续小学》二卷
　　《论语耨义》　　　　　　《经史耨义》二十二卷
　　《悌经》一卷　　　　　　《问问录》一卷
　　《在兹堂会语》一卷　　　《三先生语录》一卷
　　《笋堤集》四卷　　　　　《雁山集》
　　《泉州小志》一卷　　　　《铨曹奏议》
　　《旦气箴》　　　　　　　《旦气语录内外编》
　　《百梦草》　　　　　　　《茧草》
　　《戊巳自镜录》
　　庄际昌　《霞栖藏稿》五卷　　　　《薜荔馆小集》一卷
　　郑宇明　《易道中天》一卷　　　　《阴符经注》一卷
　　《道德经注》二卷　　　　《家礼仪节》一卷
　　《读书记》一卷　　　　　《圣教同文纪》一卷
　　《西学凡》一卷　　　　　《卜居合篇》一卷
　　《罗经解》一卷　　　　　《神枢经解》一卷
　　《文始天官天学》一卷
　　《闽谱》一卷
　　吴可久　《笋江录》　　　　　　　《思亲杂文遗稿》二卷
　　苏茂杓　《遽庵问答》
　　曾化龙　《易经解》见通志。　　　《作求堂文集》
　　刘廷焜　《闽学宗传》　　　　　　《浙学宗传》
　　张维机　《四书永业》二十卷　　　《诗集》一卷
　　《自述年谱行略》一卷
　　黄道焕　《尚书遗籯》六卷
　　苏庚新　《四书翼笺》　　　　　　《易经管见》
　　黄矩孕　《尚书便览》
　　韦际明　《易解》四卷　　　　　　《四书宾岱日笺》八卷
　　《左传选》一卷　　　　　《经书讲义》十二卷
　　《史记选》二卷　　　　　《古文选》三卷
　　《洞游记》一卷　　　　　《骈语前集》八卷
　　《骈语后集》八卷　　　　《燕游诗集》三卷
　　《粤吟》二卷　　　　　　《镜世编》六卷
　　《宝善编》二卷　　　　　《凤池集》二卷
　　《唐诗》二卷　　　　　　《诗归》二卷
　　《淮南子》二卷　　　　　《东西汉书》二卷
　　《世说新语》一卷　　　　《南华经》一卷
　　《礼经》一卷　　　　　　《儒道释考》三卷
　　《八大家》六卷　　　　　《东莱博议》一卷
　　《诗韵字考》一卷　　　　《宋李刘骈语》一卷
　　《方孩未集》一卷　　　　《征献录》一卷
　　《官制考》一卷　　　　　《明文十六名家》四卷
　　郭必昌　《读史偶见》二卷
　　诸葛羲　《化石居新旧稿》　　　　《笔诹日录》
　　《游台记》　　　　　　　《临庾草》
　　《度支条议》　　　　　　《诗文集》
　　吴载鳌　《四书要义》　　　　　　《易勺》
　　《阴符解运勺》　　　　　《十七史葺》
　　《君臣问答十吟》　　　　《古今铨宰问答》
　　《礐石咫闻》　　　　　　《宙书咫闻》
　　《四字家训》　　　　　　《胸中西湖》
　　《通书集解》　　　　　　《真乘黄》
　　《记荔支》一卷　　　　　《草勺》
　　《游勺》　　　　　　　　《淮勺》
　　《东门勺》
　　周廷陇　《两都篇》　　　　　　　《三余篇》
　　《三山草》　　　　　　　《去来草》
　　《颐园草》　　　　　　　《朴园诗历前后集》
　　《水经注钞》
　　黄润中　《易义注解》　　　　　　《诗义注解》
　　《禹贡注解》　　　　　　《金刚经注解》
　　《杜律注解》　　　　　　《火火篇》
　　谢励墉　《石郎霞语》一卷
　　林徽初　《诗集》一卷
　　陈洪谧　《诗集》
　　诸葛昺　《诗文集》
　　周　斌　《会讨闯檄文》　　　　　《仁义说》
　　《勤王诗》
　　郭符甲　《虎听草》　　　　　　　《易诀》
　　《墨诀》
　　陈丰陛　《宁我堂茶话》一卷
　　庄鳌献　《葵山文集》二卷　　　　《镜亭诗集》八卷
　　蔡道宪　《悔后集》一卷
　　郑　承　《家诫》
　　丁衍夏　《三十六洞志》　　　　　《诗文集》
　　高　宁　《止定录》
　　吴韩起　《四书说》　　　　　　　《易经说》
　　《诸子矞云》
　　曾异撰　《纺授堂诗文集》
　　蔡嗣铨　《辞旌移叙疏》
　　何运亮　《草间集》　　　　　　　《咏史癸甲草》
　　苏文昌　《诗文集》
　　苏国瓓　《沧螺集》　　　　　　　《事言韵集》二十卷
　　陈锺琠　《密庵初集》　　　　　　《定山集》
　　《霞圃集》　　　　　　　《紫墖集》
　　蔡　鼎　《易蔡》六卷　　　　　　《万远堂稿》十卷
　　《激论》　　　　　　　　《周易说意》《易学宗传》作蔡鼎荐。
　　陈良楚　《诗集》
　　王承标　《四书得一集》　　　　　《易经得一集》
　　林如源　《五因闲钞》　　　　　　《纲目集要》
　　《史评》　　　　　　　　《诗文集》
　　《八闽名山志》　　　　　《八闽掇名志》
　　《何司徒佳话》
　　国朝
　　杨旬瑛　《按粤疏稿》一卷
　　郭　炜　《古今名媛诗选》　　　　《梅花唱和诗》
　　黄朱勖　《绎史外篇》五卷　　　　《弓冶贻音》一卷
　　《亦鸣草》一卷
　　粘本盛　《周公像赞》　　　　　　《历代理学渊源像赞》
　　《导养忠孝全书》　　　　《天中理牍》一卷
　　《滇试日纪》一卷　　　　《滇试诗集》一卷
　　王命岳　《杂卦牖中天》一卷　　　《奏疏》二卷
　　《耻躬堂集》二十卷　　　《感应篇引经征事》二卷
　　郭世纯　《诗集》
　　黄中通　《岭外随笔》二卷　　　　《柳元山水谱》一卷
　　《永江纪日》一卷　　　　《敬亭诗集》一卷
　　《敬亭二集》一卷
　　蔡嗣襄　《读易堂集》　　　　　　《秋思集》
　　《南征草》　　　　　　　《汗漫篇》
　　黄志美　《金丹指南》一卷
　　黄日祚　《迩园集》　　　　　　　《豫游吟》
　　《北游吟》
　　林逢泰　《三水县志》
　　郭天锦　《津园草诗集》
　　何承都　《奏疏遗稿》
　　张汝瑚　《明八大家文选》　　　　《明十二名家文选》
　　《贤赏堂集》　　　　　　《匏野文集》二十卷
　　林嗣环　《铁崖文集》　　　　　　《湖舫存稿》
　　《过霞诗》　　　　　　　《榕邸诗》
　　《回雁草》　　　　　　　《铁虱诗》
　　《羼音》　　　　　　　　《海鱼篇》
　　《岭南纪略》
　　陈有年　《史怀参》十卷　　　　　《文集》三十卷
　　《诗集》四卷　　　　　　《阴符经解》二卷
　　陈宝钥　《春秋遵惧篇》十卷　　　《绿野堂评史》二卷
　　《铁园山堂集》一卷　　　《楚游纪诗钞》一卷
　　《吴越游纪诗钞》一卷　　《鹭梦纪诗钞》一卷
　　《秣陵游纪诗钞》一卷　　《草草纪诗钞》一卷
　　《悠悠纪诗钞》一卷　　　《蜀游纪诗钞》一卷
　　《纪吴行诗钞》一卷
　　蔡庆旺　《简斋诗集》
　　郭之禥　《旅吟诗集》一卷谢宸恩为序。
　　黄开泰　《刍言》一卷　　　　　　《澹宁居诗文集》三卷
　　林忠顺　《史评古雷篇》　　　　　《诗文集》
　　郭天锦　《津辕草》一卷
　　何芳腾　《诗文集》
　　苏国珍　《先正格言编》　　　　　《樵寄垂后录》
　　陈常夏　《课儿家乘》　　　　　　《江园诗文集》
　　富鸿基　《日讲四书》十六卷　　　《诗文集》四卷
　　龚锡瑗　《邮亭草》一卷
　　黄熙缵　《诗集》
　　庄延裕　《馆课诗文》一卷
　　蔡时光　《谓何编》
　　丁炜　　《问山文集》二卷　　　　《问山诗集》二卷
　　《涉江集》一卷　　　　　《紫云词》一卷
　　丁■〈火阜〉　　《沧霞诗集》　　　　　《沧霞词》
　　陈允锡　《十三经解》　　　　　　《二十一史纬》三百三十卷
　　《诸子钞》　　　　　　　《古今文选》
　　《古诗删》　　　　　　　《唐诗删》
　　《宋金元诗删》三卷　　　《明诗删》四卷
　　《亹斋诗删》五卷　　　　《续诗删》一卷
　　《亹斋文选》二卷　　　　《半千集》二卷
　　《三征草》一卷　　　　　《天心草》一卷
　　《诗删未刻稿》一卷　　　《近草》一卷
　　林逢震　《诗集》
　　蔡璇孕　《汇纂四书征》　　　　　《五经摘要》
　　《分类杜诗选》　　　　　《萃园秘集》
　　黄　荐　《毛诗解》　　　　　　　《诗文集》
　　黄知白　《诗集》
　　许学衡　《朽者集》
　　丁■〈禾秉〉　　《文集》
　　朱希圣　《静斋传稿》
　　李为观　《咄咄草》一卷　　　　　《晦园近草》一卷
　　《晦园二集》二卷　　　　《晦园三集》二卷
　　施　琅　《平南实录》四卷　　　　《靖海纪》二卷
　　吴　英　《行间纪遇》四卷
　　万正色　《平岳疏议》一卷　　　　《平海疏议》三卷
　　《师中纪绩》一卷
　　黄　明　《承庆堂集》一卷　　　　《承恩录》一卷
　　《密图恢复》一卷　　　　《天颜召对》一卷
　　施世纶　《奏疏》一卷　　　　　　《浔江诗草》一卷
　　《浔江二集》一卷　　　　《浔江三集》一卷
　　《倚红词》一卷　　　　　《南堂诗钞》四卷
　　《南堂集》八卷见通志。
　　施世骝　《南窗燕草》一卷
　　施世骥　《清峯诗草》一卷　　　　《诗草二集》一卷
　　施世騋　《东园诗集》一卷　　　《东园续集》一卷
　　陈俞侯　《陈子新编》　　　　　　《滇蜀草》
　　《东行草》　　　　　　　《北行草》
　　《金陵杂诗》　　　　　　《乐社诗草》
　　《乐咏》　　　　　　　　《邻公诗余》
　　刘琦龄　《劝世婆心》一卷
　　何龙文　《春星草堂集》　　　　　《西江词》
　　黄志璋《璞园集》五卷　　　　　　《逐斋集》
　　《嘉言录》
　　董志瑍　《留耕堂文集》　　　　　《得闲堂诗草》
　　林华昌　《灵洞讲堂草》一卷
　　蔡仕岳　《古今直道编》二卷　　　《灰余稿》一卷
　　《苦卓吟》一卷　　　　　《触笋编》一卷
　　《南归集》一卷　　　　　《胞衣集制义》
　　蔡任鹄　《救时方略》
　　陈迁鹤　《论易》十五卷　　　　　《尚书私记》一卷
　　《毛诗国风绎》一卷　　　《春秋纪疑》三卷
　　《小学疏意》二卷　　　　《春树堂文集》二卷
　　《上峯堂文集》二卷　　　《闲居咫闻》十二篇
　　《韩江草》一卷
　　黄觐光　《桥山集》二卷
　　蔡方升　《易解参考》　　　　　　《春秋四传折衷同异》
　　侯之缇　《四书指南》　　　　　　《诗集文集》
　　何秉忠　《菅蒯集遗》
　　蔡震升　《梦白斋集》　　　　　　《杯余二集》
　　陈万策　《馆阁丝纶》二卷　　　　《近道斋文集》六卷
　　《近道斋诗集》四卷　　　《四书制义》一卷
　　蔡仕■〈丹山〉　《大中丞奏疏》　　　　《藐村诗文集》
　　《曳蝉集》　　　　　　　《卷蛛集》
　　《破蟀集》　　　　　　　《夹谷啼莺集》
　　《虚白堂集》　　　　　　《依稀影响集》
　　丁文麟　《定夫稿》
　　陈大范　《诗集》
　　陈　修　《四书标旨》
　　颜仪凤　《黔草集》　　　　　　　《带山堂诗稿》
　　林之浚　《续评瀛奎律髓》　　　　《西村诗文集》
　　何维狱　《任斋诗文集》
　　李丹桂　《拙拙草》　　　　　　　《因亭小学论》
　　黄德嵩　《诗文集》
　　丁　莲　《易经萃解》十二卷
　　洪达遵　《念亭文稿》
　　世拱显　《四书管窥》　　　　　　《诗经辑要》
　　蔡宾兴　《诗文集》
　　蔡元成　《诗文集》
　　杨廷勷　《诗文集》
　　陈奏球　《诗文遗稿》
　　许元烜　《三十六洞考》
　　李基丰　《易经初进集解》　　　　《孝经正蒙》
　　《小学正蒙》　　　　　　《诗文集》
　　蒋敏生　《四书举要》　　　　　　《敬日堂诗草》
　　吴方皐　《尺鳞亭诗文集》
　　黄道泰　《不自弃亭集》九卷
　　洪承畯　《诗文集》
　　庄肇浤　《谦斋集》
　　蔡积玉　《诗文集》
　　陈石钟　《诗文集》
　　何琪枝　《玉子诗集》
　　庄　烈　《诗史》一卷　　　　　　《只怡篇》一卷
　　杨六卢　《四书补》　　　　　　　《左传评点》
　　《读史质疑》　　　　　　《敬昕外编》
　　薛人龙　《周易说约》　　　　　　《古文应制元矞》
　　《唐宋大家文选》
　　富中琰　《杜诗全集注解》　　　　《枭羹集》
　　《燕游草》　　　　　　　《韵法指南》
　　苏缵颋　《晚香堂稿》一卷　　　　《历史世系编年》四卷
　　《尺牍合壁》四卷
　　黄虞稷　《建初集》　　　　　　　《史传纪年》
　　《蝉窠集》　　　　　　　《我贵轩集》
　　《朝爽阁集》　　　　　　《楷园杂志》
　　蔡　起　《旅吟集》　　　　　　　《道情篇》
　　黄中球　《藏山待》二十卷　　　　《六经法言》四十四卷
　　《诗说》二卷　　　　　　《咏史诗论》八卷
　　《芙蓉楼诗说》二卷　　　《骈枝汇典》四卷
　　《芙蓉楼烬草》六卷
　　周文骥　《约轩诗集》
　　陈　善　《学诗》一卷
　　纪今书　《自怡集》十卷
　　陈　晖　《诗集》
　　黄元骥　《省斋诗集》四卷
　　黄良佐　《清源山房诗集》六卷
　　周　澎　《栘亭集稿》四卷
　　黄廷昌　《大田县志》
　　黄元高　《稚谷外编》三卷
　　黄朝阳　《瞻屺斋存稿》五卷　　　《瞻屺斋诗》一卷
　　《蜀道吟》一卷
　　林简士　《诗文集》
　　陈绍芳　《诗文集》
　　陈大玠　《宰邺治谱》　　　　　　《台垣奏草》
　　《恭和诗》　　　　　　　《经史讲义》
　　《文集诗集》
　　邓启元　《周礼考注》　　　　　　《礼记注》
　　《诗文集》
　　万际昌　《澜亭诗草》林佶序。
　　《紫映楼诗草》　　　　　《文集》李光坡序。
　　万际璜　《研斋诗草》
　　池光远　《诗文集》
　　何鼎铉　《诗文集》
　　陈洪书　《今文仪礼解要》　　　　《春秋撮要》
　　《离骚经析疑》　　　　　《唐诗正则》
　　《逊洛诗稿》
　　谢　巩　《易经撮要》　　　　　　《怡亭诗文集》
　　富允让　《理气漫言》　　　　　　《事行卑论》
　　富允谐　《禹贡参断》　　　　　　《汉书参断》
　　《临池博览》　　　　　　《九百稗谈》
　　《闽音必辨》二卷　　　　《投知集》二十卷
　　陈元焕　《椰亭文稿》
　　诸葛倬　《诗文集》二十卷
　　诸葛璐　《淮上诗集》
　　诸葛晃　《诗集》
　　何　琦　《文集》　　　　　　　　《诗集》
　　陈元凤　《阳朔纪胜》
　　施廷瑞　《花萼集》
　　王元芳　《诗文集》
　　王天庆　《带山堂文集》八卷　　　《春江集诗》十二卷
　　黄国仪　《四书集说》十六卷　　　《易经集说》八卷
　　《大象集说》二卷　　　　《周易牖中天》一卷
　　《彖辞集说》二卷　　　　《序卦集说》一卷
　　《说卦集说》一卷　　　　《杂卦传集说》一卷
　　《易大传》上下集三卷　　《反对象义》一卷
　　《采集易图说》一卷　　　《毛春庄易说》一卷
　　《章本清易说》一卷　　　《易经全图》六卷
　　《天然图》三十六卷　　　《易原》一卷
　　《校定蔡忠烈集》八卷(附吊诗共七本)　《唐人秘诀》一卷
　　《梅亭诗集》二卷
　　黄梦琳　《诗学正宗》二卷　　　　《雪舟诗集》三卷
　　《格物要语》三卷　　　　《碎锦录》二卷
　　《韫斋笔记》二卷　　　　《五行论》一卷
　　吴　映　《周易会辑》三卷
　　庄　麟　《非园诗集》
　　张际盛　《春秋传注》　　　　　　《礼记约解》
　　林逢春　《颐园诗草》
　　黄嘉爵　《修园杂录》三十卷又名《暖锅集》。
　　施士岳　《容轩诗文稿》
　　龚时璜　《诗文集》
　　蔡必菼　《四书直解》　　　　　　《五经翼注》
　　《仿岩诗草》
　　丁　屺　《诗集》
　　陈一策　《翠屏山人诗文集》
　　张雕　《迩远集》一卷
　　蒋裳徽　《■〈木邪〉亭萍稿诗文集》二卷
　　林　泉　《栖轩劳劳吟》一卷　　　《倦游草》一卷
　　《霜鬓吟》一卷　　　　　《栖轩印林》一卷
　　陶　碧　《印义图谱》一卷　　　　《印镜》一卷
　　颜超　《西畴印谱》一卷
　　薛　坤　《四书衷正》　　　　　　《五经截锦》
　　《古文雅鉴》　　　　　　《诸子约编》
　　黄岳牧　《节夫课儿稿》
　　许履坦　《丛青诗集》
　　朱升元　《晋江县志》　　　　　　《时亭杂诗》
　　《古文时亭选本》　　　　《时亭四书文》
　　尤垂青　《诗文杂作》
　　尤垂青、尤垂珍　《选刻温陵先正文藏》
　　朱　莲　《十韵草堂诗文集》
　　方　翀　《四书考》　　　　　　　《谈经拾渖》
　　《说梦行秘集》　　　　　《不已言集》
　　《时文评》　　　　　　　《方音释咙》
　　陈兆蕃　《桐西浪语诗集》　　　　《倚楼书屋诗钞》
　　《悟迷诗余》
　　蔡　澄　《大易解题纪要》　　　　《变卦图说》
　　《时文喜猎篇》　　　　　《贻榖集》
　　《晋江县志》
　　颜世业　《屺园集》　　　　　　　《次瞻堂稿》
　　陈震岳　《静斋野稿》　　　　　　《静斋乐书》
　　陈科捷　《晋溪文房》　　　　　　《太史家稿》
　　《静学居诗话》　　　　　《诗学声调谱》
　　《余堂诗集》　　　　　　《晴窗随笔》
　　何增元　《何念季稿》
　　庄名夏　《周易象解》　　　　　　《易经精说》
　　黄爕《古今文归》三卷　　　　　　《四箴堂古文选》五卷
　　《南溟诗集》六卷　　　　《读唐偶订》二卷
　　《增删诗话》二卷　　　　《双声识录》二卷
　　《尺蠖居诗余》二卷
　　王克捷　《迩虚斋集》
　　张光宪　《环紫堂文集》　　　　　《诗集》
　　《四书文》
　　张道南　《张吾庵自叙》
　　纪　芾　《守城记略》
　　黄世德　《劳轩课艺》
　　施世瑚　《四书宗贯》　　　　　　《仑谷岭云四书文》
　　《参订陈紫峯易经浅说》
　　张　锦　《鉴湖亭稿》
　　蒋天培　《诗经注解》　　　　　　《四书集说》
　　张慎和　《暇日诗草》
　　柯伟生　《晋江县志》
　　柯伟生、柯可栋　《问渠芝兰制义》
　　黏继任　《卧云轩藏稿诗稿杂作》
　　柯廷瓒　《省堂传稿》　　　　　　《学庸要言》
　　《易经发蒙》　　　　　　《史鉴撮要》
　　柯漱芳　《尚书句解》
　　王恕思　《传信录》　　　　　　　《乡俗论》
　　《顺信堂箴语》
　　张克绥　《诗经述注》
　　周一夔　《鹤亭存稿》
　　王克峻　《古今文诗赋》
　　曾宝光　《焚余赋稿》　　　　　　《姑留诗集》
　　《雕虫小草》　　　　　　《镂金试帖》
　　《时文求是稿》　　　　　《瞻岵稿》
　　《栖亭试艺》
　　蔡觐光　《诗文集》
　　龚　元　《四书集说》　　　　　　《文稿》
　　蔡学鲲　《历朝赋话》　　　　　　《晋江文人传信录》
　　《古今文诗赋》
　　蔡常云　《泉州府志》七十六卷
　　《陟瞻文集》四卷　　　　《古近体诗》八卷
　　《瞻岵诗话》二卷　　　　《拟古赋》一卷
　　《律赋》一卷　　　　　　《制义》二卷
　　《试艺》一卷　　　　　　《六壬经》三卷
　　《五音谱》一卷　　　　　《山语楼订正地书明简录》三卷
　　《二宅故事》二卷
　　《注释蒋氏地理辨正》二卷
　　吴种德　《萼斋讲授》
　　黄　彬　《草庵集》
　　李花霜　《梅亭集》
　　苏　俊　《晋江县志》
　　诸葛良辅　《日记》　　　　　　　《诗文集》
　　林　芷　《辑三礼会通前说》　　　《典要图说》
　　《文环注释》
　　柯　辂　《淳庵诗文集》五十二卷
　　《制义》一卷　　　　　　《知非得寸录》十卷
　　《合中文献》一百卷　　　《闽中旧事》三十卷
　　《山川古迹录》二十卷　　《人物管见录》二十四卷
　　《天文气候录》一卷　　　《朱子地理论》一卷
　　《阴阳理气五行》一卷　　《东瀛笔谈》四卷
　　《樵川纪闻》四卷　　　　《读经笔记》二卷
　　《读经节钞》二十卷　　　《史鉴意录》二卷
　　《宋事摭录》八卷　　　　《元旧事录》二卷
　　《明旧事摭录》十三卷　　《子书撮语》四卷
　　《古事丛述》三十二卷　　《虫鱼考类》二卷
　　《草木考类》二卷　　　　《器物偶举》二卷
　　《闽中□古录》一卷　　　《闽中管豹集》四十卷
　　《温陵旧闻》四卷　　　　《清源文献纂续合编》十九卷
　　《小筼筜谷杂记》三卷　　《课余笔记》五卷
　　《青氊笔录》二十三卷　　《寒灯忆述》十六卷
　　《困痹忆录》四卷　　　　《燕居谈录》二十卷
　　《日下旧闻》三卷　　　　《正论格言》二十卷
　　《三余录》八十卷　　　　《墨纪》四十八卷
　　《蔗尾集》十卷　　　　　《老笔记》十五卷
　　《文海蠡勺》十卷　　　　《古怡堂诗钞》十五卷
　　《闽中诗话》十七卷　　　《诗学摭余》三十卷
　　《晚香圃老人诗话》四十卷　《淳庵老人诗话》二十卷
　　《南臬草堂诗话》一十三卷
　　《淳庵存笔》四十卷
　　柯廷璟　《修俟堂文集》　　　　　《辟尘余诗集》
　　《笃辉堂制义》　　　　　《周易□解》
　　《箧衍涉笔》
　　谢淑元　《瑞芝草堂文稿》
　　陈云程　《桐城杂事诗》　　　　　《闽巾摭闻》
　　林玉麟　《瀛洲诗文集》
　　曾　濠　《鱼川时文》　　　　　　《鱼川诗草》
　　周　瑀　《勤斋制义诗赋稿》
　　李宗度　《笔輶初编》
　　杨滨海　《易系辞讲义》　　　　　《汲古山房文钞》
　　蔡鸿捷　《知堂读书密记》　　　　《愿陋录》
　　《知堂杂着》　　　　　　《庭闻录》
　　《勿非室隐箴》　　　　　《闽学编》
　　《评点孟子》　　　　　　《慕江诗文稿》
　　《慕江时文》
　　蔡鸿儒　《帚石录诗钞》　　　　　《文集》
　　《诗话》　　　　　　　　《杂志讲艺录》
　　《读杜随笔》　　　　　　《墨稼余闲录》
　　《桐谚常谈录》　　　　　《劝学迩言》
　　《蝶楼锁录》　　　　　　《柳堂琐录》
　　《唐氏蒙求订注》　　　　《阆湖草》
　　蔡云鹏　《湘游草》　　　　　　　《翔辉堂诗集·文集·时文》
　　柯希九　《安平纪略》存
　　许宗鹤　《黉宫乐谱》

　　方外
　　唐
　　无名氏　《蔡尊师传》一卷见《唐书·艺文志》。黄仲昭《闽通志》云：尊师名如金，泉州人。或云：名南玉，字叔宝。
　　宋
　　释寿长　《凉峰集》
　　释法辉　《诗集》
　　释本观　《法华笺》　　《语录》
　　释子琦　《语录》
　　释有朋　《两会语》　　《警世颂)
　　《禅余咏》
　　释道潜　《龟毛集》
　　释太初　《牛山经》　　《诗文集》
　　元
　　释大圭　《梦观集》　　《紫云开士传》
　　明
　　释正映　《古镜三昧》
　　释正派　《诗集》
　　释广轮　《语录》
　　国朝
　　释超宏　《瘦松集》八卷
　　释照拙　《语绿》二卷
　　释德林　《语录文集》八卷
　　释大积　《叶庵遗稿》
　　释德萃　《语录》六卷　　　　《春梦集诗草》九卷
　　释圆实　《禅净鞭影》一卷
　　释宗标　《语录》八卷
　　释明光　《涌幢庵偶然草》四卷
　　释海印　《周易说》　　　　　《明德解》
　　《罗经集解》　　　　《愧轩语录》
　　《诗集文集》　　　　《和雪关六言诗》一卷
　　《雪峯志》四卷

　　名嫒
　　宋
　　谢希孟　《诗集》一卷谢伯初妹。
　　明
　　郭解卿　《禅影集》一卷
　　苏姒卿　《诗集》一卷
　　潘燕卿　《玉兰馆诗集》一卷
　　余瑞谧　《诗集》一卷
　　戴　云　《诗集》一卷
　　陈小韫　《诗集》一卷
　　国朝
　　丁报珠　《诗集》一卷
　　郭雪佳　《诗集》一卷
　　吴　班　《绮窗遗吟》一卷
　　爱兰仙　《诗集》一卷
　　何佳宝　《镜□楼诗集》一卷

　　●卷之七十一　金石志

　　岣蝼神碑，镌于衡岳尚已，外此如夏鼎商彝，文琴武剑，传其名而不传其物。惟金人欹器等铬，史书犹或载之。晋江旧隶七闽，至唐始入版图，历五代、宋、元、明以至我朝名胜□拓古迹遂多。如金铜铁物、金铜铁像、古玉石物，古玉石像，与夫石刻碑记、岩洞题名，在在可稽，诚采辑而笔诸书，微特物像足征，文章亦堪不朽矣。志金石。

　　金铜铁物

　　欹器　宋朝赐傅伯寿。按：欹器以铜为之，形如小钟，圆上锐下，口径一寸八分，高三寸八分。详见杂志。
　　铁香炉、铜宝盖　在紫云双塔顶，东西各一。详见寺观。
　　镀金铜葫芦　在紫云双塔顶，东西各一。详见寺观。
　　巨钟　在郡北崇福寺。以铁为之，晨夕所敲，声闻二十余里。相传宋时物也。
　　金铜铁像
　　铜佛像　有寺在府治东南百源川池。
　　铜仙人像、铜海鹤像　有高丈余者。明苏朝传造。
　　古玉石物
　　梅花石　在郡北一峯书院西偏，有石形似梅花，旧有“梅石开，状元来”之谶。明成化间，罗伦谪此，石遂开，而本邑庄际昌殿试第一。
　　巽字瓶　《闽书》：古时以八卦瓶埋置于先天方位，至明弘治间，御史张敏开城中沟，于西南隅掘得大磁瓶，上陶巽字，盖取其方位之相配，非凿沟如八卦象也。详见城池。
　　紫云双塔　东名镇国，西名仁寿，在开元寺，绕以石栏。东围一十七丈二尺，高一十九丈三尺；西围一十六丈七尺，高一十七丈八尺。详见寺观。
　　七佛石塔　在郡城承天寺。宋景德中，僧祖珍建。详见寺观。
　　松湾石塔　在郡北崇福寺。塔不甚高大，旧传关泉州兴废。
　　雷石　明仙人董伯华赠所善郡东郭姓者。其家宝藏，至端午日，磨水可以愈疾。
　　石笋　在临漳门外山川坛西。石卓立二丈许，江在其下，故名笋江。见古迹。
　　小石塔　在郡北清源铺北山东南，旁有旧时刺桐两三株。
　　活石　去西门数武，俗呼猪肝石。

　　古玉石像

　　石观音像　在赐恩岩。宋淳佑间，民夜见光相，因镌白衣观音像于岩端。
　　石弥陀佛像　在弥陀岩。元时琢丈六金身相，特端妙。
　　石观音像　在弥陀岩西，为观音岩，亦名千手岩。宋元佑间，居民夜见光相，翌日相与琢像岩端。绍兴中，复梦于蔡氏，蔡氏新而金碧之。
　　石老君像　在罗武二山下。石像天成，好事者为略施雕琢。
　　弥陀、观音、势至三尊佛像　每身高三丈余。在岱峯山中，有石佛寺。相传未岩时，石露夜光三道。宋嘉定中，僧守净镌，里人黄伯善题石柱联云：寂寞空门不贪金色相，慈悲菩萨原是石肝肠。
　　石泗洲佛像　在金钗山石狮岩。
　　磁僧伽大士像　明何朝宗造，同时有王弼小名盛世，亦善塑土写真及诸仙佛像，独造其微。

　　古碑

　　万安桥碑　宋蔡襄书。在洛阳江蔡忠惠祠内。
　　籍田碑　宋高宗御书。绍兴间摹刻立于府旧治戒石之右。
　　题名碑　在府治。明嘉靖间，知府高越立。万历间题名碑满，知府程朝京磨而重镌之。国朝康熙间，知府王者都续立。
　　题名碑　在督粮通判署。明通判殷光彦立。
　　题名碑　在晋江县治厅事。明嘉靖间知县汪宗之立。
　　科目题名碑　在明伦堂。明知县葛恒立。
　　西川甘雨碑　石刻在万安桥。明万历太守方克立。
　　马蹄淳化阁帖　详见杂志。
　　圣放生　石刻三字，在洛阳桥。
　　天分南北地储祯祥　隶书八字，在城北朋山岭顶。李开芳书。

　　崖洞石壁题名

　　出岫无心　四字在南台岩。唐王子真书。
　　绿潭瀑布　在梅岩绿潭，波磔遒劲。殆唐人笔。
　　云根漱玉泉　在梅岩绿潭之北。
　　北山胜槩　在瑞像岩石门。宋陈谠题。又有峭壁攒峯、忘归、透碧岩等及唐宋游人石刻。
　　虎乳　二字在清源山孔泉。宋吕道人书。
　　大寿字　一在碧霄岩，宋淳熙间三山林奭书以祝亲，字高二丈；一在赐恩岩，国朝嘉庆间参将徐庆超书，字高六尺。
　　天风海涛楼　在宝觉山。宋朱子书。
　　山苑　在清泰岩。朱子书。
　　金粟之洞　在紫帽山。宋宁宗书。
　　小山丛竹　四字，一在郡城小山书院；一在城外南乡祥芝乡；又有宋邱葵石刻诗。见山川志。
　　泉南佛国　一在岱峯山，宋王十朋书，字高六尺许。一在清源半岭岩。
　　心字　即心字。在岱峯山间石佛字左畔石壁，镌一心字，旁题云：放下全无事，提起千万端。
　　宝藏　在岱峯山上。一圆石似珠，镌此二字。
　　放生池　三字在府治西偏。宋王十朋书。
　　戒石　在府旧署。宋太宗御制铭，黄庭坚书。
　　夫子泉　三字在海滨邹鲁亭。宋王十朋书，有诗刻石。见学校志。
　　青云路　三字在府学门外。
　　流清翠屏　在百源川池。相传为吕纯阳书。
　　卷石勺水　在清源孔泉处。明林孕昌书。
　　源头活水　在孔泉处。明黄日昌书。
　　蜕岩　在纯阳洞。明陈惠书。
　　君恩山重　在清源下洞紫泽宫。俞大猷书。
　　紫泽洞天　在清源下洞紫泽宫。
　　海月潮光　在清源下洞紫泽宫。
　　清源福地　在东岩之海潮室。
　　大休歇场　四字在大休岩。
　　高山仰止　在虎岩欧阳石室。李开芳书。
　　透碧霄　三字在碧霄岩。
　　修身为本　四大字在瑞像岩下。万历癸巳，门人徐即登、泉州府汪道亨同立石。
　　小留冷饮　在碧霄岩。
　　碧华清胜　四字皆隶书，在碧霄岩。
　　山灵笑我　四字在碧霄岩。
　　梅关　二字在梅岩，又有石刻梅岩山界。
　　第一山　三字在妙觉岩下。摹米元章书，刻石。
　　海天一色　四字在清源西岩。
　　百丈坪　三字在清源左峰星台岩，字高六尺余。
　　天子万年　四大字在清源右峯南台岩。
　　天子万寿　四字在清源右峯之南。明太守万庆镌。
　　南山有台　四字在清源南台岩。
　　绝壁遏云　在南台岩。明姜志礼书。又有水石名区、空中楼及登春台等字。
　　如此江山　四字在南台岩。
　　丸泉　二字在清源南台岩。
　　高士峯　在巢云岩。明詹仰庇谪归隐于此，邑令叶春及为题高士峰三字。
　　青天白日　在巢云岩。明黄光升书。
　　唐徐寅弥陀瀑布诗刻　在弥陀岩。
　　泉窟观瀑　石刻在弥陀岩瀑布泉处。
　　招饮迳　三字在弥陀岩。郡人庄一俊书。
　　一啸台　三字在弥陀岩。明詹仰庇书。
　　白水岩诗刻　在丰山，即双髻峯。诗见山川志。
　　六老峯诗刻　在元元洞，上有六石，名曰六老峯。季本为诗刻石，诗见山川志。
　　元元洞天　四字在元元洞。明汪旦辟书。
　　陶石　在势至岩背石上，留题皆阴刻，此独阳画。
　　饮水曲肱　在清泰岩。
　　石镜　二字在大旗山，一名镜山。
　　清果分流之界　六字在舟峯山。
　　碧玉毬　三字在灵山。明知府周道光书。
　　云谷　二字在云谷山，一名太平山。明僧应勒镌。
　　极目　二字在万岁山。又有二诗，迹遒古，皆失名氏。诗见山川志。
　　栖霞洞　三字在洋屿。
　　亘螭龙之飞梁　在万安桥。
　　云梯百级　四字在华表山。又有万石峯、玉泉等字。
　　赵永嘉诗刻　在宝盖山。诗见山川志。
　　深沪　二字在石壁山。相传为罗隐书。
　　灵源阁　在五峯院。相传为柳公权书。
　　晋朝桧　三字在元妙观。
　　紫云屏　三字在开元寺口。陈于王书。
　　状元井　在郡城曾井铺口。曾世谦书。
　　第一洞天　四字在清源洞上。国朝黏本盛勒于山门。
　　小云关　在碧霄岩。国朝陈大玠书刻石。
　　鸢飞鱼跃　四大字在赐恩岩。国朝提帅马负书书。
　　大魁字　石刻在赐恩岩巅。马负书书。
　　大佛字　在弥陀岩。又有“清如许”三字。“天风海月”四字石刻，俱马负书书。
　　寻佛迳　三字在弥陀岩。国朝知府怀荫布书。
　　洙泗桥　三字在府学洙泗桥。
　　霖雨苍生　在府学崇圣祠内。

　　纪功纪事碑其文互见各志中，兹不复赘。

　　唐
　　欧阳秬木龙赞　文见山川志。
　　欧阳詹二公亭记　在东湖。文见水利志。
　　欧阳詹放生池记　文见水利志。
　　欧阳詹六曹都堂记　文见公署志。
　　欧阳詹北楼记　文见古迹志。
　　宋
　　真德秀蔡真人诰碑　在清源紫泽宫。文见山川志。
　　曾公济蔡公泉记略　在小乌石山。文见山川志。
　　王十朋石笋桥诗记　诗见桥渡志。
　　蔡襄万安桥碑记　文见桥渡志。
　　王十朋重修北楼记　见学校志。
　　张读重建府学宫记　文见学校志。
　　洪天锡重建府学大成殿记　文见学校志。
　　真德秀倪郡守祠记　见学校志。
　　真德秀忠孝祠记　见学校志。
　　留元刚石井书院记　见学校志。
　　宋人修禊篆记　在洛阳亭柱。详见古迹志。
　　朱子谒蔡忠惠祠文
　　见学校志。赵不敌韩中令忠献祠堂记
　　元释用平清源上洞记　见山川志。
　　吴鉴府治谯楼记　见公署志。
　　庄弥邵重浚罗城南壕记　见城池志。
　　杨应子修府学大晟乐记　见学校志。
　　陈旅重修府学大成殿记　见学校志。
　　熊禾重建晋江县学宫记　见学校志。
　　明
　　王慎中游清源山记　见山川志。
　　慎蒙清源山记　见山川志。
　　许獬游清源山记　见山川志。
　　顾珀泰嘉岩记　见山川志。
　　林孕昌西洞天记　见山川志。
　　顾珀南台思乐亭记　见山川志。
　　黄凤翔南台重建精庐记　见山川志。
　　黄凤翔巢云岩碑记　见山川志。
　　何乔远巢云岩碑记　见山川志。
　　苏琰镜山书院记　在大旗山。见山川志。
　　何乔远浚东湖记　见水利志。
　　周道光灵山碧玉毬记　在灵山。见山川志。
　　陈让导龙湖碑记　见水利志。
　　庄际昌修洑田塘碑记　见水利志。
　　王慎中龟湖塘颂德碑记　见水利志。
　　知县洗崧鼓雷山陡门陂记　见水利志。
　　李叔元六里陂水利功德碑记　见水利志。
　　邱养浩筑留公陂记　见水利志。
　　顾珀修留公陂记　见水利志。
　　苏浚三陡门碑记　见水利志。
　　朱鉴石笋桥记略　见桥渡志。
　　何乔远顺济桥记　见桥渡志。
　　顾珀顺济桥记　见桥渡志。
　　康朗万安桥记　见桥渡志。
　　王慎中万安桥记　见桥渡志。
　　蔡清海岸长桥记　见桥渡志。
　　蒋德璟镜虹阁记　在万安桥。见桥渡志。
　　姜志礼洛阳桥记　见桥渡志。
　　林俊重建行春门记　见城池志。
　　林希元安海城记　见城池志。
　　蔡克廉浚内外沟河记　见城池志。
　　黄养蒙临漳、通津，迎春三水门记　见城池志。
　　吴德宪安海东北二敌楼记　见城池志。
　　黄凤翔石湖砦记略　见城池志。
　　叶向高石湖砦记略　见城池志。
　　史继偕溜石铳台记　见城池志。
　　史继偕鹧鸪口铳台记　见城池志。
　　史于光泉州府题名碑记　见公署志。
　　太守熊汝达延宾馆记　在府治内。见公署志。
　　太守程朝京重镌泉州府题名碑记　见公署志。
　　苏琰督粮通判厅记　见公署志。
　　黄凤翔通判题名碑记　见公署志。
　　王慎中晋江县治题名碑记　见公署志。
　　陈琛通判厅内一寄轩记　见公署志。
　　玉泉井碑记　在府治南俊巷染局内。有清玉泉井，染色为天下最，旧有二碑记其事。见公署志。
　　御史陈仲述重建府学杏坛记　见学校志。
　　周人初重建府学棂星门记　见学校志。
　　蔡清重修府学礼殿明伦堂记　见学校志。
　　何观重浚府学旧河记　见学校志。
　　蔡清重修府学大成殿记　见学校志。
　　林俊重修府学庙殿记　见学校志。
　　史于光浚府学泮池记　见学校志。
　　李源府学二桥记　见学校志。
　　蔡克廉重修郡学宫记　见学校志。
　　黄河清重修府学礼殿明伦堂记　见学校志。
　　黄光升清复府学西庚门河沟内地记　见学校志。
　　王慎中重修明伦堂泮池桥记　见学校志。
　　王慎中重修庙学增置器物记　见学校志。
　　王慎中科目题名碑记　在明伦堂。见学校志。
　　黄凤翔重修府学殿庑门垣记　见学校志。
　　蔡克廉尊经阁记　见学校志。
　　黄河清学田记　见学校志。
　　黄光升学田记　见学校志。
　　何乔远学田记　见学校志。
　　王命岳蔡忠惠祠记　见学校志。
　　太守朱炳如真文忠祠记　见学校志。
　　梁克家韩中令忠献祠记　见学校志。
　　李光缙韩中令父子祠序　见学校志。
　　黄凤翔韩中令忠献父子祠记　见学校志。
　　太守葛恒卫民祠记　见学校志。
　　何乔远陈义士祠记　见学校志。
　　黄凤翔姜凤阿祠记　见学校志。
　　何乔远姜同节祠记　见学校志。
　　李光缙姜同节祠田记　见学校志。
　　何乔远杨、沉二公祠记　见学校志。
　　黄凤翔邹郡守祠记　见学校志。
　　黄凤翔陈紫峯祠记　见学校志。
　　李廷机苏紫溪祠记　见学校志。
　　樊维城何镜山祠记　见学校志。
　　顾珀劝忠祠记略　　见学校志。
　　庄一俊劝忠祠记略　见学校志。
　　何乔远王玉溪祠记　见学校志。
　　陈仲述温陵书院记　见学校志。
　　傅凯石井书院记　见学校志。
　　沈源温陵书院祀田记略
　　黄河清重修晋江县学宫记
　　陈中重修晋江县学宫记
　　太守程秀民重修县学宫记
　　邑令韩岳尊经阁记
　　顾士琦重修县学大成殿记
　　杨道宾重修县学宫记
　　何乔远重修县学宫记
　　史继偕李侯祠记
　　同知胡文宗重修一峯书院记
　　张岳一峯书院记
　　蒋德璟二云书院记　以上俱见学校志。
　　李光缙关帝庙记　见祠庙志。
　　李光缙三义庙记　在关帝庙右。见祠庙。
　　陈让府城隍庙碑记　见祠庙。
　　顾珀天后宫记　见祠庙。
　　李光缙东岳行宫记略　见祠庙。
　　梁克家万仙妃庙碑记　见寺观。
　　杨曜宗铁炉庙记　见寺观。
　　黄凤翔开元寺记略　见寺观。
　　蒋德璟紫云双塔记略　见寺观。
　　李光缙观音大士亭记　见寺观。
　　王褒桐月山房记　在镇雅里。长史杨曜宗筑。
　　丁自申希邺堂藏书记
　　黄凤翔藏书室记
　　黄凤翔东郊山庐记
　　李叔元赐美堂记
　　蒋德璟栖绿书院记
　　林孕昌在兹山房序　以上俱见铺递志内坊宅。
　　张岳陈紫峯墓铭　见冢墓。
　　黄凤翔孝子韦起宗墓记　见冢墓。
　　李光缙黄凤翔墓传略　见冢墓。
　　王慎中周天佐墓志铭　见冢墓。
　　李光缙书藏序略
　　推官张源清二烈碑记　见学校志。
　　释禅关开山记　在南台。见山川志。
　　僧志聪碧霄岩记　见山川志。
　　李瀚瑞像岩记　见山川志。
　　林一新盛祥遗思碑
　　郭惟贤重作清源上洞记
　　国朝
　　马负书踢恩岩记
　　大观亭五文昌碑记
　　马负书弥陀岩记
　　陈大玠清源山记
　　张云翼紫帽山记　以上俱见山川志。
　　施世騄龙湖祷雨颂德碑记　见水利志。
　　黄昌遇顺济桥记略　见桥渡志。
　　兴泉永道叶灼棠罗城记略
　　黄志焕重建丽正门记略
　　庄有恭重建丽正门记
　　知府高霔重建肃清门记
　　万正色重浚子城内外支沟记　以上俱见城池志。
　　知府王廷诤督学试院记
　　知府王者都续立泉州府题名碑记
　　林洪烈重修晋江县治记　以上俱见公署志。
　　洪承畴重修郡学宫记略
　　黄熙孕重修郡学宫记
　　蒋毓英重修郡学宫记
　　李光地重修郡学宫记
　　蔡大受重修郡学宫记
　　彭峨葺训导厅记
　　陈大玠泉州府学取进各县额数碑记
　　张云翼重修蔡忠惠祠记
　　教授唐山重修蔡文庄祠记
　　洪士铭重修温陵书院记
　　靖道谟温陵书院田租记略
　　徐之霖小山丛竹书院记略
　　安平绅士重修石井书院公记
　　教谕林润芝重修县学宫记
　　王梦说重修县学宫记略
　　巡抚潘恩榘重修县学宫记
　　陈高翔重修县学宫记
　　许日炽晋江县学田记
　　李光墺林、李二先生祠记
　　巡抚潘恩榘重建梅石书院记
　　黄昌遇建置梅石书院膏火记
　　黄昌遇重修梅石书院记
　　张光宪清源山记
　　张云翼东岳行宫祷雨记
　　黄昌遇县城隍庙记　以上俱见祠庙。
　　颜仪凤安海龙山寺记略　见寺观。
　　玉德开元寺重修金刚殿碑记
　　申定各县取进额数碑记　在督学试院。
　　叶观国清源书院碑记
　　冯国柄清源书院碑记
　　知县方鼎节孝祠碑记
　　黄岳牧府学明伦堂乐器碑记
　　涂门外水利碑记
　　张焕登关帝庙记　见祠庙。
　　官献瑶关帝庙记　见祠庙。
　　徐汝澜天妃庙记　见祠庙。
　　会通井井宫碑记
　　叶灼堂重建泉州城记
　　黄世德敬字亭序集王右军字碑
　　嘉谟重修万安桥记

　　●卷之七十二　风俗志

　　古者观风问俗，命太史采之輶轩，奢俭贞淫，国之盛衰系焉。闽地素号名邦，首推晋江为最，理学文章多萃于是；而风淳俗朴，古处克敦，昔人因有海滨邹鲁之称，良不诬也。国家定鼎百有余年，教化覃敷，习尚益趋于正。无论缙绅先生沐浴余泽，即椎鲁小民亦廉耻相先，身家自爱。原其初皆由前辈立规陈矩，俾去浇就淳，非一朝一夕之故。振古迄今，其事历历可稽也。志风俗。

　　士习
　　晋江文献甲于海内，占毕弦歌。自宋迄明，理学经济为务。及嘉、隆后，乡前辈博洽淹通，出其绪余，皆足争衡上国。明郡守程秀民《修学记》谓：晋江为古名邑，万历志亦载人文之冠，尚已！我朝文治光华，海滨盈溢；经学之儒，彬彬辈出。党塾子弟，髫龄即有能诵十三经，岁科赴童子试不下五千人，限以额数，合府县学得士三十二名，文虽佳不能决入彀也。又尚廉耻而多清议，有失，人共指其非。盖得于席、常、王、游四公引导激劝，复得朱子以下罗一峰过化讲明者多，而乡先生如蔡虚斋、陈紫峰、苏紫溪辈后先传薪，故居仕宦类多奇节，循声载在志乘，指不胜屈；其未仕者，自缙绅家以下，祗以舌耕为业，士习相沿无异。
　　民风
　　晋人得山川秀润，其民弱而不能强，士、农、工、商，各安本业，爱素好古守愚而已。间有一二好事者流，出街游荡，经其父兄乡里责骂，即知其悔。丧葬悉遵古礼，祀先至诚；凡忌节及岁时伏腊，备物致祭，必洁必丰。观于每年七月普度，更可知其所重矣。男女有别，虽功缌多不相见；戚属姻娅，屏绝交游；踏青鬬草，入寺烧香，虽小家女羞为之。男读书，女不读书，绅士家读至八九岁，略识大义而止，十岁外禁不出中堂。及至冠婚，仪文循礼奢俭，随时娶妇入门。越三日，拜茶果于所尊。珠帘遮面，贺客坐外堂。索茶果，无必得，素绝闹房喧哗之习俗；重衣冠，虽盛暑燕居无袒裼。人多好义，凡邑中兴建大事，及寻常施舍，家非富饶，亦耻为人后。
　　农事
　　农为庶民本务。晋地斥卤而瘠，趋海多，力田少。其力田者水旱不时，水淫则成巨浸，旱熯则尽石田。巨浸而泻水莫停，石田而忧旱孔急。祷雨祈晴，晋人常有贤有司与诸绅士，皆当时时步行，或赴龙王庙，或诣山川坛，几于靡神不举矣。幸得雨旸顺而丰稔登，薯米麦豆收成，野外可以充饥，城中亦得告饱。近又习植蔗煮糖，遇成熟，农人利溥而商贩亦可转运他方懋迁为事。至于园丁之种蔬菜，樵子之采薪柴，并足佐朝饔夕忧飱之费，尽自山泽平地，莫不各尽其勤劳云。
　　女工
　　考淳佑志，木少桑柘，妇罕蚕织，则女工几乎息矣。及观城乡内外，买棉、苎以成布匹者，勤修女事，实无歉于蚕桑，机声轧轧，古风存焉。况城外妇人负担芒屩，同男子耕锄；城中缝女刺绣密针，助夫家盐豉。或采苹及藻，或剪彩为花，或仿北土缇缣，或效四方毳罽，色色俱工，岂惟是内言不出中馈克司云尔哉。下至老妪随婢，炊食澣衣之暇，亦必向市中各店取帽，取鞋，取袜，携之在家互相卒业，以图末利。袖手闲谈，终未有也。
　　工役
　　古称国无游民，即为化行俗美，采风者必及之，故呈工在己，服役于人，是即《周官》所谓转移执事审曲面执也。耕渔陶贩，既无所司，于是而效手足之劳，犹可自求口实，不至嗷嗷待哺。玉木为工作巧，或能雕文刻镂，闲民为役力勤，可任抱瓮灌园，何必如无赖之徒，敢于作奸犯科以成大祸哉观察文荘公文集谓，晋素称民淳讼简，昔人至以佛国为之号，非虚言也。工役虽卑贱，各守本分，即为良民。古非无王佐之才而屈于版筑者，今人亦何恶而不为此？晋人恒当之。
　　商贾
　　行货曰商，居货曰贾。商贾之名，虽亚乎士，而与农工均在四民之列。富者上吴下粤，舟车所至，皆可裕生涯。贫者背负肩挑，里巷徧招，亦堪资贸易。而屯籴稻谷，鬻贩鱼盐，种种有之。濒海之民，又复高帆健舻，疾榜击汰，出没于雾涛风浪中，习而安之，不惧也。趋利之多，白昔为然。其小者如卖餳，卖饼卖荔，卖柑，卖桃李，卖杨梅，卖甘蔗者，熙来攘往，声滞街衢，朝暮不息，总之不离乎商贾者近是。
　　饮食
　　天生民而知食味，生齿日繁，既别于饮血茹毛之世，则能辨木液金腥，不如饮于土，食于土之益矣。稽晋邑负山面海，稻谷而外，海错较多，鱼盐蜃蛤之利，不让青、齐。其价又平易而鲜高昂，数十钱买之，以充庖厨，以待宾客。备物致用，胜于肉食。而酒则有地瓜烧，饭则推红桃米，果则荔枝龙眼，为珍品则酥饼色糕可啖，陆产水族颇为兼味盘殓。于是乎取给焉。生斯地也，为斯民也，含哺鼓腹而歌，太平有象。美哉！休养生息，涵煦于数百年深也。
　　衣服
　　上古草衣卉服，太朴无华。后世乃易为冠裳，一洗乾坤之陋矣。晋居首县，亦闽中下邑，都人士罕见五采彰施。自教化兴而文明盛，学士大夫日出乎其间，则人皆重冠裳之饰而贵贱无淆。仕宦大家立朝束带，历代以来品服荣身悉遵定制，典至钜也。下逮士农工商，本宜崇俭黜奢而分又不宜僭越。韦布之士雅观而已，薹笠之夫蔽体而已。修族世所鬻用高曾规矩者，亦无虑贻讥不衷，安有衣服在躬而不知其名之罔耶？而命妇至于庶人之妻亦皆准此。
　　歌谣
　　盖闻共歌为歌，徒歌为谣。歌谣之流传，旧矣。晋人之习于风骚者不少，其发于情性者复多。咏叹浮浃泆，不必如震木遏云也，不必如阳春白雪也。苟叶律谐声，即足倾听入耳。有习洞箫、琵琶而节以拍者，盖得天地中声，前人不以为乐，操土音而以为御前清客，今俗所传弦管调是也。又如七子戏，俗名土班。木头戏，俗名傀儡。近复有掌中弄巧，俗名布袋戏。演唱一场各成音节。—惟端午采莲鬬熊舟曲。明黄克晦有诗：“乍采芙蓉制水衣，蒲觞复傍钓鱼矶。歌边百鹢浮空转，镜里双龙夹浪飞，倚棹中流风澹荡，回桡极浦雨霏微。为承清酿躭佳赏，自怪猖狂醉不归。”可谓识曲得其真矣。至若童子歌认，无关风雅，则置而不录。
　　墟集
　　《易》曰：日中为市。致天下之民，聚天下之货，交易而退，各得其所，其后世墟集之始乎？晋之四方，东西地域较短，不设墟集。其北郊外曰濠市，其南郊外若塘市，石狮、永宁、蚶江、龟湖、祥芝、深沪、青阳、安平等处，各有墟集。皆遐乡僻壤应期而集于墟，仿古之交易而退。非如郡城通衢四达，居者素积，行者求售，自朝至暮，随时得以如取如携，故不言墟集。墟集惟郭外有之，而村落亦常置小墟集，不待行数里以求一物。自来志乘未详。因珍表而着之，以示旧俗所承，纤悉无遗焉。

　　●卷之七十三　物产志

　　有山有水而物生焉，方土不同物产亦异。间有易地皆然者，有迁地弗良者;又或昔无而今有，或昔有而今无，观者正不必泥定也。
　　《禹贡》九州，物产不同。《周礼·考工》亦云,迁地弗良,由是观之,天时地气异也。晋邑地属闽南斥卤跷确之区，材物器用每资他方，然飞潜动植未始不生机畅遂,布帛菽粟耕织而外，山泽又多可采。实天地之生物无穷，为日用之取资甚便。按籍而稽，何非茂对之征，太和之应乎！至若魁奇瑰异之族，或见而知，或闻而知，要于旧俗所传，皆得分群别类，无庸混淆焉。志物产。

　　稻之属有杭稻二种。《说文》谓稻为粳、糯、■〈禾余〉属也。今之食米皆粳稻，酿酒则糯稻也。《闽中记》:闽人以糯稻酿酒，其馀蹂粉。岁时以为糰粽粿糕之属，晋邑尤尚。　　早稻　春种夏收，有赤白二种。晚稻　秋种冬收，有赤白二种。大冬　春种冬收，有赤白二种。寄种　与早稻同，下种至十月乃结实，赤色。青晚　种与收，迟早稻一月，赤色。　占城稻　耐旱，其色有白、有斑、有赤，种至熟仅五十馀日。白香　春种秋熟，殻黄、米白、味香。　白柳　秋种。　连江早　春种。　黄蓝　米微似白香，春种。　三公早　米白，有一公、二公、三公三样，秋种。已上秔稻。　早秫　春种夏收，有赤殻白米、白殻赤米二种。　晚秫　秋种冬收。　大冬秫春种冬收，或白或赤，已上糯稻。
　　麦之属
　　大麦　一种名早黄，一种名乌肚，一种青色名青大麦，俱立冬种，清明收。　小麦　冬种春收。　郁麦　殻薄易脱，米如大麦。　荞麦　八月种。　番大麦　一名御米，有红黄诸色。
　　黍稷麻之属
　　黍　有杭、糯二种，有赤、白、黄、黑诸色。　　薯黍　叶长大如芦，而粒大者呼芦黍，即秬黍也。　　蜀黍　有赤、黑二色，俗名番黍，北人谓之高粱。　　鸭脚黍　叶似稻，穗如稗子，如黍不黏，色如茶褐。　　黄粟　即稷别名。　　粢　颗粒稠结，深黄上疎，有秔糯二种。　　脂麻　即芝麻，亦名胡麻，有黑有白可压油。
　　菽之属
　　黄豆　黑豆　白豆　红豆　绿豆　早者六月收，晚者九月收。　　九月豆　即豇豆，可当饭，亦曰饭豆。　　豌豆粒如药丸，亦名胡豆。　　春豆　畲豆　粒大。　　骑草豆　色绿可干炒食。　　金豆　即赤小豆。　　青豆
　　薯之属旧志入在蔬属，新志抽出另立。当从之。盖薯芋可当钣，而番薯尤今所大赖也。
　　薯　旧志云：有数种，白者为上，紫次之，青黑又次之。旧志立总名包山药、田薯在内。　　番薯　以得种番国故名，亦名地瓜。此物明季始入中国。何镜山先生开园地种之。为之序并作颂。今大盛，功倍五榖。　　芋　一名蹲鸱，一名土芝。大者为芋魁，又有竹芋、绵芋。　山药　薯蓣也。山中自生者，形瘦稍黄而结实；种田园中者，肥大而稍松。　藷　俗呼田薯。色紫黑。又有掌薯，形似人掌。
　　蔬之属
　　姜　初发芽纤嫩如指，名子姜，隔年者，名母姜。　葱　韭　薤　似韭而叶稍阔，有赤白二种　　蒜　味辛烈，汉张骞使西域始得种。　　芥菜　青芥有二种，逐月摘叶至冬连丛割之。其白芥有二种，味最甘脆。又一种为紫芥，性最辣，可为芥辣，以和食品。　白菜　叶短而小，不及北方。　苋菜　有赤白紫三种，不宜与鳖同食。　芥蓝菜　其色如蓝，故名。　莙薘　叶厚而柔，俗呼厚叶菜，小毒。　菠菱　此菜出西域颇棱国，颇讹为菠，俗呼赤根菜。　　甕菜　茎即似竹，此菜来自东夷古伦国，以甕盛之。译不能通，但言瓮菜。　　苦荬菜　味苦。诗曰，薄言采芑。传曰，苦荬也。　　园荽　府志作蒝荽，本草所谓胡荽是也。　　油菜　叶似白菜，色青，根微紫，子可榨油。　莴苣　俗呼莴笋。　　茼蒿　叶似艾，花如小菊，性冷微香。　　萝卜　有冬春二种，白色冬种老辣，春种鲜脆。黄色者，俗呼胡萝卜。　芹菜　有二种，荻芹茎白，赤芹茎叶俱赤。　　蟳菜　一名浮藤菜，同蟳食。　　萧瓜　质长而色白。　　菜瓜　　色绿而斑。　　王瓜　　微有刺，俗谓刺瓜，味清香。　　丝瓜　老则其中有丝故名，即鼠瓜。　　苦瓜　形长，皮皱，味苦。其瓤初生白，熟转红。一名癞葡萄，一名锦荔枝，俗呼纡瓤。　　冬瓜　皮青，肉白，形长，最大。去皮，瓤切片蜜饯。　匏　亦名瓠。有附地生者，有缘架生者；有葫芦匏，有颈匏，有圆匏，有长匏。诗谓之壶。　茄　有紫白二种，质长。　笋　竹萌，有春笋、冬笋。　虎爪豆　角似虎爪故名。　　长豆　角长，亦名菜豆角。中有十余豆，连角食之。　扁豆　俗呼乳豆。有紫白二种。　　刀豆　形似刀故名。　　蚕豆　形似蚕。　　冬豆　可蜜饯。　　浒苔　生海中。细嫩者，名湿苔；稍粗者，名海苔。　紫莱　生海石上，而紫蔓割后再茁者，为赤菜。　石花菜　生海屿中，夏月煮成冻。　鹿角菜　生海中，状如鹿角。　香菰　生朽蛀木上，谓之香菰。又有木耳菰；又有红菰，色如胭脂；又有碎米菰。　　藜　梗可为杖，俗呼拐菜。　蔓青　一名葑，一名诸葛菜，孔明行军所食也。　　■〈火草〉　味辛香，产溪涧中。洪舜俞老圃赋云：■〈火草〉有拂土之风。朱文公饮后，辄以■〈火草〉烟茎供素品。　　角菜同螺食，味美。又名螺菜。　薇　似蕨。　大茴　俗呼八角。　小茴　一名莳萝。　番瓜　种出南番，俗名番冬瓜。　荷兰豆　似扁豆而小，色绿甘脆，近始有之，尚少。　豆角　如羊角。继于菜豆之后，俗呼伫棰豆。　　茭白笋　松菇　生松下地中，形如鸡蛋，掘取切而干之，深山生。　　枸杞菜　嫩者为佳，子与根互见药。　　石藓　石苔也，雨后新长者嫩，刮去土屑，微似木耳，皆野人之馔。　田蔬　慈菇也。　　水芋　取苗熟食，比家芋之苗更美。　　落花生　一名香芋。花落其蒂入土而结成子故名。俗呼土豆。　椶花　椶榈之花。糟而煮之，山乡取以献宾。　椿心　味辛，腌食。
　　果之属
　　荔枝　五月熟者，为火山，肉薄味酸。六月熟者，早红、桂林、金钟、白蜜、状元红之类，皆佳品也。七月熟者，俱山荔枝，品类数十，壳粗厚，佳者良有风韵。　龙眼　一名荔奴，以其后荔枝而熟也。方书名益智。大者虎眼，次名人眼，今统谓之龙眼。　　梅　有大小二种，大者名鹅梅。　桃　有数种，红者曰早桃，有白桃。初生而苦者，曰苦桃。又有百叶桃，花蕊稠于别桃，色甚鲜红。　　杨梅有红白二种。此果出扬州者最佳，故名。　李　有粉李，有黄蜡，有红皮，有红肉，皆佳。红者，接木而生。　　石榴　有二种。皮黄，子晶莹如水精，核小者，名玉榴，皮斑赤，肉薄，核大，味酸者，名柴榴。　枇杷　冬花，夏初熟，实稍酸，如黄弹而大，有核。　黄弹实圆而黄似弹。　柿　有红柿，有锺柿，有水浸而食之者，有针其心以早稻蕴之乃熟者。　　梨　有清消梨；有水梨，以佳种接乃生，其味清，有绵梨，俗呼秤锤梨，以早稻蕴之乃熟，肉软如绵，故名。　　栗　刺如猬，熟时房裂而子出。　　枣　有黄、白二种。　柑名品不一。其先诸柑而熟，皮厚而光，体大而圆，曰先柑。有皮薄光润，体小扁而差小于先柑者，曰红柑。又比红柑差小而皮坚体圆者，曰朱榴。又与红柑同形，而皮黄味尤甜者，曰同柑。又有凤柑，皮皱，味酸不堪食。　　橘　柑之细者。有甜橘，又有丝橘、凤橘、公孙橘、扁橘诸种。又有小如弹子而长者为金枣，圆者为金弹。又有小如豆者为金豆，俗呼金橘，又呼为羊矢橘，蜜渍为佳。　　香椽　大小不一。色黄，皮厚，瓤微酸而苦，气甚芬香。又一种形似人手俗呼佛手柑。　柚　实大而皮厚，熟皮黄，其瓣有白有红，贵者名文旦，余名仁斋、后园，皆以地名。又有一种似柚而大，厚皮而香可玩，肉酸不中食，俗呼为包。一种略小而色深黄，似凤柑而大，呼为包凤。　　杨桃　府志作羊桃。生青，熟黄。体有五瓣，酸不堪食，可以糖煮　　橄榄　有二种：尖小者名丁香橄榄，大者名柴橄榄。北人呼为青果，能消酒。本草名谏果，谓其始涩后甘，如忠言逆耳。　　椎　柯树实。江东人呼柯为珠树，因呼其子为珠子。闽人呼为椎者，声相近而讹耳。　　馀甘　一名敢谏子。初食味涩，咽后有余甘故名。　冬粘子　俗呼当粘。野生。一名逃军粮，以逃军采而食之。色深紫，味微甜，蒲萄青紫二种。宜干用及蜜渍。其上品为水晶蒲萄。　菱　有青紫二色，俗呼菱角。　　鸡头子　即芡实。　焦　俗呼芭蕉，身极柔脆，针刺可入。叶长四五尺如扇，结子数十枚，生青熟黄。有二种：一曰荆蕉，一曰牙蕉，差小而尤甘。　　莲子　花房间有之，干者来自建宁。　　西瓜　来自西域故名。　通瓜　形圆，熟则色黄，其肉略似绵梨。　葛　俗呼土瓜。肉如萝卜，昧甜。苗生为藤，种者取藤断之，作圈埋之则生，即生葛根也。以充果啖能解酲，今之食葛非为絺绤者也。　　甘蔗　性温，味甘，煮蔗成糖。又有一种干小而甜薄者，名曰荻蔗。　　凤梨　木如火树，高可四五尺，中心抽花而实色黄，皮如龟板纹带，叶如凤尾，味似哀梨而韵有余。　　加冬梨似梨而小，树能蔽数石，即棠梨。　杏　银杏　俗名白果。　酸枣　棘实也，肉可蒸捣为糕。　橙　皮厚而黄。有蜜桶、雪桶，味最佳。仙凤柑备玩而已。　　王坛子　越王坛中果故名。　樱桃　即礼经所谓含桃也。　香果　花白，实如鸡蛋，有口，类石榴肉，如秤果而虚中。中有核，或单或双，似弹棋子。而较圆，香馥清烈，浸酒极佳。　　木瓜　可玩，味极香烈。有鼻者为木瓜，无鼻者为木李。铁干海棠或结实似之，但小。　金瓜　供玩。　桐子　五六月结荚，子缀其上，大如黄豆，皮皱而坚，味香。　　桑椹芰　两角曰菱，三角曰芰。　薏苡　瓦荠　一名荸荠。　频房　一名罗望子，一名肥皂果。荚红，中有子如栗大，皮黑，肉黄。　　无花果　一名优昙钵。树如胡桃，不花而实，状如木莲房，色紫甜浓。　奈子跋　一名番石榴。青黄色，皮肉膏子皆可食。气重味甘，多食不传人，性止冷泻。
　　布帛之属
　　棉布　即木棉布，吉贝为之。　　苎布　夏布也。苎麻所成，其法用糯糊，烈日中抽过织之曰糊布，澼之则白。　　葛布　野产，取藤折而绩之，山内间出不多。　麻布　有青、自、黄三种。山内有织，城中亦少。　　绢　用湖州头蚕丝为上，柘蚕次之。有素织、花织、云织、金线织。　纱　亦用湖丝。好者有素纱、花纱、金绿纱。　　丝布　丝经布纬。　　罗　有二样：一为硬罗，一为软罗，但不如苏杭佳。亦有织天鹅绒者，不如漳州佳。　　土绸　土蚕茧薄丝多类，但可为粗绸耳。　　合苎　苎经棉纬。　　假罗　双梭织者，一苎一棉，间织而成。　斜文布　名土斜，不及苏州斜、上海斜。　素纱　用以筛物。　　缎　用湖丝织，如江南法，名本机缎。
　　货之属
　　盐　取海水，有煎法，有晒法。宋、元以前二法兼用，明及今只用晒法。　　铁　旧有铁矿，今已竭。　　铅　向时山中或有，今亦希见。　　酒　晋人常饮，惟醇酒即宋之醇酬及今老醖。其用酒糟蒸造者，为烧酒；用白曲蒸造者，为甜酒；取白甜酒和烧酒煮成者，为蜜林檎，然皆少。今用番薯造酒，糯米浸甜自佳。　　油　有脂麻油、菜子油、茶油、桕油、桐油、萆麻油、落花生汕数种。　　茶　清源山茶，旧著名，可与松萝、虎丘、龙井、阳羡角胜，然所出不多，今更希矣。双髻、玉叶亦有名茶，总属无几。城中所食，来自安溪。　　糖　有黑砂糖、白砂糖。其响糖、冰糖、牛皮糖，皆煮白砂糖为之。　　蜜　蜜蜂小而微黄，荔枝、龙眼开花时，采花作蜜。晋邑之蜜，视他处独佳。　　蜡　凡蜂作蜜，皆结房。房中藏蜜，绞出蜜取房炼之，则成黄蜡。　生椒　颗粒似蜀椒，但辛香不及。　　蓝靛　蓝有二种：叶大高者为马蓝，小者为槐蓝。　　红花　麦时摘红花捣之，绞去其汁为饼，爆干。亦有散花。不捣不绞，不为饼者，价尤高。　　薯榔　茎蔓似薯，根似何首乌，皮黑肉红，染皂用之。　　椶毛　吉贝　即木棉花，本地所出者，谓土吉贝。　　苎　本地少出，亦资于建宁府。　　麻　青白二种，俗呼苦麻。　　香　有松香，有枫香。吉兆藤否，即土降真香。又有苦檀香、青徐香、白银香、楠香诸种。　　瓷器　出瓷灶乡。取地土开窑烧大小钵子缸瓮之属。甚饶足，并过洋。　　砖瓦　城西北窑所烧者色红，山内窑所烧者色青。　灰　烧蛎壳为之。　　炭　山边掘杂木头翕烧之，灭火取出，其炭坚。今竭。　灯心草席　织编密致，出于下浯乡。　芒菷　出岭后。芒茼　以为烛干。　　灯心　以为烛心。　　熏　种来自海外，名淡芭蔬。叶大如芋叶，即烟也。土烟不及漳。　　粉石　可作粉。　通草　切片染采作花，妙如天成。
　　药之属
　　芙蒥　俗名老叶。味辛香。取其叶合槟榔并蚶壳灰食之，温中破痰，消食下气。三十二都多种，今不可得，皆来自广南。　菖蒲　生山涧，九节者入药。　天门冬　麦门冬　艾　叶厚，茸多。其细叶者，乃蒿艾也。　　紫苏　薄荷　苍耳子　亦名羊带来。　　天南星　俗呼蛇杖，根如蓣，花黄，子连穗，野生。　　牵牛子　有黑白二种，土人亦名丁香茄，用作蜜饯。　车前子　即芣苢。　　香附子　即莎草根。　　草决明　叶如槐，秋结子如豆。　　栝蒌　园植者堪蜜酱，野生者入药用根曰天花粉。　小茴香　花疎细实如麦。互见蔬。　　香薷　荆芥　葛根　半夏　木鳖子　蔓生，状如栝萋而大，有刺。生青熟红，核如小鳖故名。　覆盆子　枸杞子　实小而红，根曰地骨皮。　　陈皮　枳壳　枳实　山栀子　其花六出，其实七棱。　使君子　蔓生，花红，有棱。昔潘州郭使君用以疗小儿，因名，俗呼昔干子。　　丁公藤　黄精　产山谷中，木叶皆类姜。　萆麻子　红茎者尤佳。　　桑寄生　射干　亦名仙人掌。其叶丛生横铺如鸟翅，其苗别名鸢尾。　　蓝藤　老藤　木通　土人名脱壳藤。　皂荚　生山谷间。　木贼　桑白皮　甘菊　金银花　花黄白相间，故名。　石菖蒲　石蚕　亦呼溪蕉。青蒿　石峯房　酸枣皮　山素馨　野发而花红。　龙眼姜　寄生龙眼树，亦名猴姜，亦名骨碎补。　秃菜　一名秃草，可疗疮疥即蓄也。　　金樱　蔓生有刺，四月花，夏秋间结。　　莳萝　茯苓　山有松，松下有蕨，皆有之，名土茯苓。　无患子　实如弹丸，皮可洗手，俗名鬼见愁。　　络石　俗呼钳壁龙。　　旋覆花　亦名金沸草，亦名滴滴金，花露坠地即生新根，故名。又名蛇莓花，如菊而小。　吴茱萸　木高丈余，叶似椿茎，有刺，花紫，实在枝梢。　　益母草　萝萄子　槐花　猪苓　何首乌　五加皮　泽兰　一名孩儿菊。　淡竹叶　榖精草　土葛　百合头　花椒　番椒　一名番姜，能治鱼毒。　　槐角　茵陈　三七　其叶左三右四，故名。又一名金不换。　兔丝子　结子细而繁，冬则萎落。　　茜草　土名染卵草。用以染卵作紫色相馈送。　蒲公英　生田岸，花似菊。　　石香薷　大小蓟　俗名鸡头刺。　　旱莲草　俗名田鸟草，又名一瓣莲。藜芦　形似蒜，其根去疯。　赤孙施　俗呼咸酸草，治妇人血结。　黄水茄　可疗牙痛。　石蠭蜜　夜明砂　即蝙蝠粪。
　　竹之属
　　淡竹　肉薄，节有粉，可烧竹沥。　　苦竹　性坚，色微紫。四月笋，味微苦。　　筀竹　一名挂竹。疏节薄肉而周好者，可以作笛。　人面竹　节有人面形。　　赤竹　性劲可以刺舟。　　猫竹　绿水慈竹　丛生茂盛，所谓子母竹也。　斑竹　紫竹　木竹　石竹　作竿用。　箭竹　《尔雅》所谓会稽之竹箭是也。　方竹　槌竹　肉厚窍小。　　江南竹　坚直可作鱼沪。　　芦竹　荻也。生于溪涧湿处，丛小叶疏最贱。　　雪竹　笋生冬春之交，味清甜。　　凤尾竹　俗呼观音竹。　箬叶竹　叶以当箬本，但二节可作箸。　钓竹　一曰绵竹，作竿。　　筠竹　毛竹　油竹　筯竹　化竹　疏节而坚致，机杼之用。　草竹　花竹　或以作篱，笋皆可食。　琴弦竹　上绿纹如弦者数，皆园林所尚。　椶竹　有长短诸种。
　　木之属
　　松　有五须、大须、剔牙香，皆园林所供；惟长须者柴火用之。　　罗汉松　叶长而狭，凌冬不雕。牝者结子有人形，故名。柏　侧柏也，泉人呼为扁柏。　桧　柏叶，松身。　榕　有二种：一种矮而盘桓，其须着地，复生为树。一种上耸广大名赤榕，荫最宽广。宋郡治中，自谯门至戟门多植是木，今犹有存焉。　樟　一名豫章。肌理细润，可雕刻及造舟，又可熬樟脑。　　枫　树如白杨，叶圆而歧，春发秋红冬落，有液而香，谓之枫香。　　桑　有山桑、家桑。山桑柘也，叶粗而薄。家桑又有二种：牛舌桑，叶长而厚，则安溪旧种也。蒲桑，种出富阳，其叶大如蒲，厚腻而脆。　檺　其树高大可作梁柱，但易腐不及杉。　　杜松　其叶如杉而小，尖劲如刺。大如松而文细，其色赤亦有为柱者。　　槐　有数种。叶大而黑者，名櫰槐。昼合夜开者，名守宫槐。叶细而青绿者，但谓之槐。花可染黄；花含未开者入药用。　柳　又有垂丝柳，即柽柳，细叶如缨络。榉柳生水畔，如柳而不垂条。　　乌桕　叶可染，皂子可压油为烛。　　椶榈　一名栟榈。直生无柯干，树端有椶梗皮成片，重重裹之，叶茎自椶中抽出，茎两旁有短刺，其叶生茎端，大如簸有歧。　　梾木　结实似梨，小而酸涩，大者三围，木理细腻坚致，视楠过之。有黄心梨、白梨，器用之美材也。　水绵　俗呼水帘，以其性好近水也。干类杉而皮有绵，叶似桧而细。城外水侧有之，府志作水离。　　黄杨　木理坚而细，其色黄，可为梳。　　冬青　即蜡树，一名万年枝，有大小二种。　菩提树　即佛经所谓菩提，其子用为念珠。郡城承天寺大庭一株，明间已为客兵毁寺树灭。　木绵树　俗呼攀枝。花红如火，其蒂结绵可缊褥，树高十丈。　　甘棠　山桂　相思木　有五色，可作器用。　　朴　叶可磨锡，出清源山者佳。　　皂荚　细叶多刺。有牝牡二种，牝者结英，可涤垢腻，入药用。　肥皂　子如皂荚，短而肥，捣碎为丸，治垢腻。木曰红相思。　　苦檀　皮作香。　苦梀　土入植苦梀于溪岸多不崩，言辟蛟龙。子入药用。　椿　与槐榆及柳皆不种于山。　木犀　木犀开时，染其气多患疟。　柯　白柯供薪，乌柯作桥板，入水不坏。　桐　有梧桐、油桐，油桐子可压油。　榆　俗呼饥柔。其叶嫩可以充饥，意以此得名耳。　羊目子　肉治垢腻，子取以贯铁针，纺绵用之。　狗会　最坚。　　肥藤　缆木排用之。　　铁树　叶如石楠，花有紫白红三种，丁卯年乃开。
　　花之属
　　刺桐　花木高大，枝叶繁茂，夏初开花殷红烂然。初筑城时，环植此木，故有桐城之号。《五灯会元》：刺桐先萌芽，花后发，则其年丰，否则反是。故谓之瑞桐。　　山茶　有数种。花开丹叶而极大者，曰日丹；叶单而小者，曰钱茶；有类钱茶而粉红色者，曰溪浦，一名茶梅；又有百叶而攒簇者，曰宝珠；有类宝珠而白者，曰蕉萼；又有从云南来者，曰滇茶；殷红而萼大，从日本来者，曰洋茶。各色皆有。胎十月足，乃作花。　　绣球　一名粉团花。一簇数十蕊，其圆如绣球。又有一蒂八蕊者，名八仙花。　　山丹　　一朵百蕊，形如绣球；一花四英，深红色。一名红绣球。亦有粉红色者。　海棠　花如紫锦，最丽无香。　　紫荆　府志作薇。先花后叶，自下而上，俱甲间发花。　　紫薇　府志作荆。丛高大，花繁紫色，蕊五英。　　芙蓉　此木芙蓉也，一名拒霜。丛高而枝疎，花繁而无香。有红，有白；有朝白暮红者，名三醉芙蓉。　　佛桑　似朱槿，其叶似桑，故名。其花多，叶红而无香，四时常开，朝开暮落。　　照殿红　亦佛桑之类，但花单，叶六出，大蕊有心，色深红，亦无香。　　蜀葵　叶五歧而尖长，其花淡黄而五出，心丹，花开必向日。又有一种名锦葵。　　鸡冠干末为花如鸡冠状。有高者，有矮者，有一本十数冠者，别名缨络，俗名百鸟朝凤。色红艳丽。亦有黄色、白色、有五色者，总不如红色之佳。　　金凤　即凤仙花。有红色、紫色、白色、五色及百叶、单叶之异。　　指甲　一名七里香。蕊如碎珠，红色，开花如蜜色，清香袭人，其叶可染指甲。　　瑞香　丛高有二三尺者，枝干婆娑，叶厚深绿色，花小朵有紫者香浓，白者香淡，又有缠枝簇锦二种，皆紫色。冬春之际盛开。又叶边有黄晕者，名金瑞香。　　素馨　一名六月雪，一那悉茗，一名野悉蜜，来自西域。夏开色白，浥露愈香。又有一种黄色，名黄素馨。《鼌山志》：昔刘王有侍女名素罄，冢上生此花，因以得名也。　蔷薇　一名买笑。多刺，花有红、紫、黄三色：曰醉杨妃，曰倚栏娇，曰红木香。三月盛开。又有野蔷薇，其香亦清烈，与玫瑰相似。　酴醾　有刺蔓生，承以架，花白而香，微有清气。春晚盛开，叶似刺头花。　　长春　干长有刺，花粉红，四时常开。一名月季，一名胜春，一名鬬雪，有红、紫、黄、白四色。　　丽春　似长春，差小，三月开。　末丽　即茉莉。低丛，夏开花白而香，其根能毒人。　　兰　叶似菖蒲花，有细紫点，有叶长一二尺，硬直而花干长者，曰蕙。其叶稍短而披垂，其花干亦短而藏叶中者，曰兰蕙。兰皆一干数朵。兰尤清香可爱，盖国香也。以素心为第一。鸟衔兰花，于树上寄生，取而悬诸屋檐之下亦开花，曰吊兰，不甚香，若种之盆即死。又有一种，茎惟一花，曰独占兰。一种茎白色，曰玉斡兰。一种出土即开，曰出地兰。　碎米兰　枝披叶大，花似碎米，亦香，一名赛兰，俗呼细兰。　　树兰　丛高成树，花亦碎点，味清香。　岩桂　一名木犀。八月花开，有黄有白，香气酷烈；又有逐月开者，为月桂。　　含笑　叶似枇杷，小而无刺。有紫色者，有外白内紫者，有白者，四月开花，微开则香酷烈闻半里许，大开则香减，故名含笑。　　鹰爪　藤生，花如鹰爪，色微黄。　　百叶榴　花百叶，不结子。有大红、粉红、黄、白四色。又有一种中心花瓣起如楼阁，谓之重台榴。　　百叶桃　花深红，一名绛桃，不结子。又有碧桃、美人桃、大花绒桃、绯桃、紫花夏桃。又有五色桃，间开，碧粉，绯花。　　梅花　有红、白及浅红三色，单叶、百叶二种。一花三子者，曰品字梅；绿萼者，曰绿萼梅。又有石梅，岁久木坚如石，揉其枝使拳曲，以供盆玩。　　棣棠　花黄无香，亦有白者。　　月橘　叶似橘而小。月下花开，香似橘柚。　　玉簪　白色，似长簪，故名。　金簪　色黄，较萱稍大，一名鹿葱。　滴滴金　叶露滴地而生。　木槿　叶似佛桑，花紫色。朝开暮落，土人种以为篱。　　一丈红　丛有丈高，花有红，有粉，有白。　　金丝蝴蝶　花黄，形类蝴蝶。　金钱　叶尖长，花如钱，有心，红色。朝开暮落。　　百日红　五月开。　　萱草花　叶似兰，四垂，其跗六出，一干数跗，其花淡黄。一名鹿葱。相传妇人佩之则生男，故又名宜男。亦名忘忧，味香，名香萱。　　红蓼　生水次。　　菊花　有甘苦二种。其茎紫，气香而味甘者为真。一种青茎而大作蒿艾，气味苦不堪食者名苦薏。土人取其英酿酒，名曰菊花洒。盖紫茎菊也，有数十种。《逐斋闲览》：南方花发较北地常先一月，独菊花开最迟，菊性宜冷也。　　莲花　即芙蕖。有五种，惟金边者为上，处处有之，至晋江东湖，百亩尽种莲花。有红白二种，另有百叶白莲。　　水仙　一名玉玲珑，一名金盏银台。不留种，每花时，他处贩至。　喷雪　野生山溪间，有紫花者。　白苹　夹竹桃　名俱那异，亦名俱那卫，又名半年红。自春徂秋相续开花，叶微如竹，花逼似桃，柔艳异常，此北地所无者。李花　花白小而繁。　杏花　有百叶、单叶二种。　梨花　有红白二色，花六出。　柰　一名苹婆花，有白、赤、青三种。　辛夷　一名木笔花，似玉兰而色紫。　　西府海棠　花开千叶，粉红色，又有垂丝海棠，以樱桃接成者。又有一种名铁干海棠，红花单叶。　　林檎　一名来禽。花粉红，六出，似西府海棠。　　暹兰　似树兰而较细腻，有大小二种。　腊梅　一名黄梅。有磬口、狗英诸种。磬口，圆瓣，虽盛开如半含者，品最佳。　　千里马挂　花似绣球，初开微绿。三日而粉红，五六日而色紫，八九日而翠蓝，十余日而绿，半月则反白而落。　　南天竹　一名火椿。三四月开花，白色，结子成簇，至冬渐红。　　红豆　枝叶如槐，一穗十花，结实如小皂夹，子红如珊瑚，有黑点，俗呼相思子。　　番花　树大而柔，花外白中黄，味似凤梨。　　楝花　花紫色有香，为二十四花信之殿。　玫瑰　一名徘徊花。花如蔷薇，紫色较深。　宝相　有红、黄、白三种。花类长春　　木香　一名锦叶。小于蔷薇，有黄、白二色，黄者不香。　御爱　棠棣　即郁李。播田红、白二种。　真珠兰　一名鱼子兰，俗呼鸡脚兰。　　水木樨一名指田。枝软，叶细，花黄色。颇似木樨。　刺子花　似金樱花而小。　马蹄　花白，微香，形似马蹄。　夜来香　藤蔓似芙蒥，色黄绿。入夜益香。一名番钩吻，毒能杀人。　西湖莲　一名风车莲。叶如括蒌，花似莲，碧色，花心微蓝，缀以金英，如蝶之集，风吹转动。　午时莲　出水如小莲，碧色无香，过午仍缩入水。　交枝莲　一名铁线莲，一名西番莲，或云即威灵仙。蔓生，叶如木香，花浅绿色，外六瓣如莲，内有千叶。　紫藤　附木而生，叶如绿丝，花深紫色。　醒头香　一名辟汗草，俗呼为枕头香。花小而黄，妇人置发中，则次日香燥易梳。　玉绣球　蔓墙如薜荔，花如绣球，而小瓣厚可一分，如雕玉而成者。　胭脂花　蔓生，花如茄花而小，紫色，亦有白者。　西番菊　盘如菊而细尖，花茶褐色。　吉祥兰　花紫，俗呼紫兰，亦名朱兰，亦名箬叶兰。　　锦竹　五色花如缬锦，一名石竹。　十样锦　一名锦西风。枝叶如剪春罗，花开十样，故名。　洛阳花　一名洛阳锦。似锦竹，五色俱备。以上二花皆锦竹之别种。　剪春罗　花六出，绯红色。　剪秋纱　一名汉宫秋。叶似剪春罗而微尖，花有大红、浅红及白三色。　汉宫春　茎弱叶细，花绯红色，有黄心，形小如萱花。　鸎粟　一名御米。叶如茼莴，花五色，实如细粟。　虞美人　一名丽春。类鸎粟而小，有红、白二种。　　芭蕉　种出三巴，望之如树，本大成围，叶长丈余，花从心中抽出，层层裹束，深红照人眼。　美人蕉　花形似月下香，俗呼为虾尾花，树叶似芭蕉而稍小。　昙花　即佛书优钵罗花。叶似芭蕉，一柄数十花，紫色。寺观多种之，味香而清，亦有白花者。　百合　茎特生一花，色白香浓。亦名倒仙花，亦名夜合，亦名摩罗春。　夜合　一名合欢。其花昼开夜合，故名。　月下香　一茎数十朵，花白而香烈，入夜方开。　碧霞春　蝴蝶花　一名乌霎，叶似蒲而短，花六出，状如蝶。一名紫燕，其黄者为射干，一名扁竹。　金盏　一名长春花。叶抱茎对生，茎上开花如盏。　秋海棠　一名八月春，亦名断肠草。旧传思妇坠泪所生。叶绿表，红裹，茎红，自下而上。一每生二花，浅红色。　雁来红　一名老少年，一名老来娇。　　千日红　花似杨梅，实以汤浸之愈红，可藏久。　山花　产清源山。相传为裴道人所戴通草花。　杜鹃　一名山石榴。有深浅红及紫，三月盛开，正杜鹃叫苦之时，故名。　山踯躅　一名映山红。以开于五月，俗呼龙船花。　七里香　一名山矾。叶如冬青而小，可染纸，花白而细。一名芸香，可辟蠹。
　　草之属
　　仙草　捣烂绞汁和麫粉煮之，虽三伏成冻以充凉饮。　鼠曲　生野田，叶苍白色。三月间采之，以蒸黍为粢盛。　灯心草　取其穰沃以油烧火则燃，故名。亦名虎须草。　蒲草　生原湿中，可织为荐。　益母草　宜于孕妇，故名。　凤尾草　灯笼草　一名王母珠，结子如灯笼。　鸡舌草　龙舌草　青色，厚皮，有脂，可泽发，俗名芦荟。　金丝五叶藤　一名五爪龙。　　泽兰草　鸡矢藤　穿壁藤　马鞍藤　马鞭草　天消膏　花叶不相见　一名金灯，即山慈菇也。叶似车前，根似慈菇。　杜桕　羊耳草　大旱莲草　大风草　菅草　紫草　可以盖烛。　虎耳草　一名石荷叶。　淡酸草　呴吻　一名断肠草。蔓生野中，叶大如芙蒥。食之即杀人难治，愚民轻生，有争竞辄采食之，以图赖官司，禁而除之不能止也。　　遍地锦　茅草　芒　瓦松　蓼　枪刀刺　蔓生石上，可愈刀伤。　茭　苹　藻　浮萍　芦　猪母苋　即马齿苋。　　蒉　生有三棱，即咸草。可以绹索及织草器。　龙须草　即席草。　芼　蕨类。　脚车藤　作绳线，脚车用之。　红蓼　生水次，陆生者可为酒曲。又有辣蓼，与生水次者不同。　书带草　一名秀墩草。丛生，叶似兰而薄，绿色，上多白纹。　薜荔　一名巴山虎。其实为鬼馒头，俗呼扁包。　兔丝　即女萝。　万年松　即卷伯，一名长生草。叶似柏而细碎，本高二三寸，得水则生。　羞草　手近之即避。　戒火　一名仙人掌。人家以缶植之屋上，云可御火灾。　锉鼻草　一名土牛膝。节肿如膝，末有穗。　狗尾草　生墙头，似莠。　白饭草　花白，子黑，茎赤。　蚶壳草　一名鲎杓草，亦名金线草。重阳柳叶如蚶，壳可治中暑。　雪下红　蔓生，茎有白毛，实累累如珊瑚球。　水龙　蔓生水上，叶似马齿。　蔓陀罗草　一名风茄。绿茎，碧叶，花六办。叶形如茄子，紫色。误食者，皆令人发狂。
　　畜之属
　　牛　有黄牛，有水牛。水牛青色，力胜于黄牛。　马　泉不产马，皆买自他省。　驴　骡　犬　其无悬爪者曰狗。　猫　猪　羊　土产不给，多藉外贩。　鸡　鹅　鸭　番鸭　状似鸭而大于鹅，自抱其蛋而生。种自洋舶来。
　　羽之属
　　鹁鸽　人家畜之，放飞远去知还。　喜鹊　乌鸦　乌恶异物，见之则羣噪，鹊见繁华则喧。今人闻鹊声则喜，闻乌声则唾之，谓其能前知吉凶者以此。鸦，一作鵶。又有一种纯黑而反哺者，谓之慈鸦。　燕　有二种：颔赤者为越燕，颔黄者为胡燕。　鸠　知阴晴，以其声卜之。　雁　阳乌也。多集洲渚间，春去秋来，性恶热，故始寒则南翔，始暑则北徂。　乌尾鹳　似鹤而不善唳其鸣，但以喙相击作声，天将雨则长鸣群飞。　鸲鹆　端午断舌养之，能人言，俗呼八哥。　画眉　褐质白眉，善鸣好鬬。今按其声似莺而小，亦清圆可听。　山胡　大如鸠，苍色，两腮有圆点，黑白相映。上下翔跳不定，善鸣，声清，调如莺。人多笼畜之。　鹧鸪　其身有文，黑自相间，其飞不远，声鸣重大。　雉　亦呼野鸡。其羽文明，其交有时别有伦，其性耿介。　白鹭　一名属玉，《尔雅》谓之春锄，顶有长干如丝，取鱼则弭之。　鸳鸯　匹鸟也，雌雄未尝相离。　凫　水鸭。　白鹇　白质，黑章，红颊，首有冠绥，尾长三四尺，性闲雅可畜。《尔雅》所谓雗鸡。郭璞注：江东人呼为白雗。《西京杂记》：闽越以献高帝。　鹞　大如鹰，苍黑色，尾短，善击凫雁。　　莺　一名仓庚，又谓黄鹂。其声清婉可听，如调歌然。冬月以上自裹而蛰，当椹熟时则应节而来。　　百舌　即鶗鴂也。似鸲鹆而身差长，毛苍嘴尖。一名反舌。谓能反复其舌，以效百鸟之声也。　　布榖　即鸤鸠。东作方兴则鸣，人以为耕农之候，故名。　啄木　鴷鸟也。口如锥，长二寸许，常啄树食虫。　雀　一名佳宾,谓栖宿人家如宾客也。又有一种曰黄雀。　　白头翁　似雀而大，头有白点，故名。　鹡鸰　水鸟。脚细尾长，背青灰色，腹下白，颈上黑，如连钱。飞则鸣，行则摇尾，《诗》以况兄弟。　翡翠　赤羽曰翡，青羽曰翠。俗呼鱼狗，善捕鱼。　　信鸟　俗名进鸟，质小而轻迅。　　杜鹃　一名杜宇，一名子规，又名谢豹。四月间苦啼，啼出血不止。如鸣皆北向，啼苦则倒悬于树。　鹤　伯劳　鹰　即隼也。一名题肩。　　鹧鹚　鸥鸢　提壶　锦鸡　钓鱼翁　如翡翠而小，常宿水边，伺鱼出而食之。　鹪鹩　一名巧妇，一名桃虫，能以丝缝叶为巢。　天鹅　野鸭　鹄　鬼鸟　海中出，嘴、颈、脚俱长。　　鸢　即鹯也，善攫鸡邹。　　鹌鹑　《礼》曰：爵鸠是也。囊畜善鬬。　竹鸡　形似鹧鸪，一名越鸟，俗呼泥滑，以其声故。其鸣可去白蚁。　练鹊　俗呼长尾三娘，尾长尺余。　　青鹤　似鹤，青色而小。　　鹙鶬　俗呼南风戆。　田奴　田鸡　鸂鶒　能勅水杀射工毒。
　　毛之属
　　虎　狸面者食畜，马面者食人。见则为灾。　　豹　似虎而小，毛有圆文，少见。　　鹿　麖　麂　似鹿而小，鹿皮粗而麂皮细。　　麞即麕。如小鹿而美。　兔　猴　一名狙，一名猢狲。　狐　似狗而小，尾如长帚，小前大后。其为物灵善变化，妖淫以惑人性，善疑。喉下之皮其毛纯白，集以为裘，轻柔难得。　　獭　似狐而小，青黑色，肤如伏翼，居水中食鱼。　　山狗　赤色，黑文。　　野猪　似家猪，肉赤色。　豪猪　身麻黄色，其鬃有刺，怒则禽以射人，其刺近肉者一半白，可为簪。　竹■〈鼠留〉　一名菅■〈犭豪〉。此物专食竹根及菅笋，穴土中。　　鼠狸　玉面猫　一名果子狸。人掌山居者或间得之，味最美。　　耗鼠　俗呼老鼠。
　　鳞之属
　　鲤　脊有三十六鳞，为鱼之长。有海鲤、池鲤之别，土人呼为鲢，有红黑二色。　　鲫　鲋也。所至池潭有之。　　鲢　口小，鳞细，白色。有二种，红色者名红鲢。　　草　一名鲩，又名鱏。似鲻，身圆而长，以其蓄于池塘饲之以草，故名鲢草。二种皆来自江西，人家池塘畜之，以备海鱼之乏。　　金鱼　有虾尾者，有鲫鱼尾者。　　鬬鱼　俗呼丁班。　　鱆　一作鳝。似鳗而细长，有青、黄二色，生水岸泥窟中，有小毒。　　鳗　似鳝而腹大，青色，产海中。　白鳝　俗呼乌鳗。有甎仔花铜青耳者，为正，产淡水中。　　鲨　大百余觔者，浅在海沙不能去，人割其肉，潮至复去。有虎鲨、双髻鲨、锯鲨、狗鲨、乌颐鲨诸种。　　石首　头上有石，故名石首。俗名金鳞，亦名黄瓜。其小者为黄梅，俗号大头丁。又一种似石首而黑，鳞细，名细鳞。　　鳜　俗呼既鱼。有红斑者，谓朱鳜。　　鲈　似缁而有黑点，肉白，斫脍不腥。　　乌鱼　海产者有赤目，亦有池产者不及。　　子鱼　俗名紫鱼，与乌鱼形同，但乌鱼头大，子鱼头小。子鱼有旗，乌鱼无之，子鱼生洛阳江第一。　　鲥　板身，扁首，燕尾，青脊，白鳞，肥腴多鲠。　　鳓　似鲥而多鲠。《海错疏》云：鲥、鳓其美在腴。　鰢、鲛　青斑色，无鳞有齿，又名章鮌。又一种似鰢鲛，而身圆。多食令人发晕，名曰铅锤。　　鲳　有黑、白二种，形阔而扁者佳。　油鱼　似鳊而小，多骨。　奇鬣　赤色。一名鬐鬣，一名过腊，以其出于岁暮故名。　乌颊　与奇鬣颇相似，俱于隆冬大寒时取之。　　银鱼　一名脍残，一名王馀。口尖，身锐，莹白如银条。　白带　身薄而长，其形如带，无鳞。小者谓之带柳，冬月最盛，一钓则群带衔尾而升，故市者独多。　　鳁　似鰢鲛而小，有鳞。大者仅三四寸。　　魟　《海族志》：形似圆扇，口在腹中，无鳞，软骨，紫黑色，尾长于身，有刺能螫人。亦有黄者尤佳，名黄魟。黑而头似燕者，名燕魟。　毒鱼　背上有刺。已上四鱼俱乘气候而至。春魟、夏鳁及毒秋，冬白带，每群聚乘潮而至，夜视之水上有浮光，网至不能容。　鮡鱼　善跳。　贴沙　形似鞋底，其行贴沙，盖比目之类。又有贴灶桨排较大而味劣。　　■〈魚敏〉鱼　形似鲈，口阔肉粗，脑腴，骨脆而味美。　飞鱼　头大尾小，有肉翅，善跳，一跃十余丈。《吴都赋》：文鲸夜飞而触网是也。　　鱓鱼　腹圆，口在腹中，八足，聚生。口旁足上皆有圆文浮起紫色，一名望潮。有白鱆、红鱆二种。《闽中疏》云：鱆鱼即浙之望潮也，形虽不雅，而味美于乌贼。　　石拒　似鱆鱼而脚三棱。《闽书》：一名八带，大者至能食猪。居石穴中，人或取之，能以足粘石拒人。　　乌贼　即乌鲗。八足集在口，缩喙在腹。《闽书》：一名墨鱼。性嗜乌，每暴水上，有乌过，谓其已死，啄其腹反为所卷食，故亦名乌贼。腹中血及胆如墨，其骨曰海鳔蛸。又一种小者，名墨斗。　　花枝　形似墨鱼而有异，墨鱼尾圆，花枝尾尖，肉较嫩脆。　锁管　似乌鲗而小，色紫。　枪鱼　海■〈魚燕〉　鳆鱼　青鱼　黄鬣　鲊鱼　午鱼　似鲈，圆厚短促。　鲇鱼　鳉鱼　黄鱼　涂虱有刺弹人，生沟塘中，味腥。　鲡鱼　刀鲚　五月出，有小骨，俗呼刺芒，俗和面煎之。　　红袄　似石首而大，即鯩鱼也。有小毒。　　成鱼　即馐鱼，味腥。又有一种色白似银，无鳞而大，名黏成，美腴非常。板仔　似过腊，小而薄。　黄穑鱼　似过腊，身小而薄，尾黄，俗呼黄翼。　肉鱼　似鲳而小。　罗纹鱼　淡红色，鳞细，形如罗纹，俗呼纹为伦。　红娘　形似罗纹而红，鳞大，身有黄纹直贯。　青鲛　状如鰢鲛，土人呼为青甘。　厉鱼　俗呼锄鱼，白质黑文。　黄炙　似鳓而小。　白爵鱼　一名自泽。　　鹦鹉鱼　《华夷考》：色青绿，口曲而红，似鹦鹉。　　白鳔　俗呼金钱。　国公鱼　身圆，色赤，头方，即方头鱼，俗呼六角鱼。　牛尾鱼　色黄，形如牛尾。　　榖雨鱼　形似子鱼而赤，以榖雨时出。　沙梭　似糓雨而小，味较美。　油筯　如鳝而小，周身皆油，味美。　青鳝　似鳗而小，色青。又有一种名血鳝，宜干食。　圆眼　身小口尖而眼圆。　苦巢　与圆眼颇相似。　沫鱼　雪色，无骨，细小，俗呼灯心沫。　　柔鱼　形似乌贼，干以酒炙食之，味最美。　　■〈虫宅〉　《岭表录异》：一名水母，其形浑然凝结，有淡紫色者。有白色者，大如覆帽，小如碗，腹下有物，如悬絮者，有足而无口眼，虾寄腹下咂食其涎。浮沉水上，遇捕者歘然而没。《越绝书》云：海镜蟹为腹，水母虾为目。《物类相感志》：水母大者如床，小者如斗。《闽书》谓之鰕鲊，其红者名海蜇。　沙蚕　一名龙肠，生海沙。甘美而清，鲜食干食俱佳。　　涂蚕　类沙蚕而紫色，土人谓之泥虬。可净煮作冻。　海蜈蚣　状如蜈蚣，色紫。　　■〈魚光〉鱼　出溪中，如草鱼。　芦鳗　一名舐鳗，土人名曰糍鳗。大如升，长四五尺，能陆行，食芦笋。其有耳者，名溪巨。鱼之腴者，莫过于此。　　溪鳁　浙东之香鱼也，今溪中亦有之。　　溪白　江鱼　生同安篔筜港者最佳。　独港鱼　生溪涧石间，小径寸，似松江鲈，脍食甚美。　搭捕　似独港而较大，有鳞。　憨鱼　俗呼山狗憨。　泥鳅　产水田中。　　蠔鱼　生蠔中，食蠔，肉丰骨少，俗呼饲子饭。　青鳞　一名■〈魚祭〉鱼，如鲥而少，冬月味腴。　　■〈魚規〉鱼　即河豚也，毒能杀人。
　　介之属
　　龟　能伏气，不食。《运斗枢》曰：瑶光星散为龟。《尔雅》曰：一神龟、二灵龟、三摄龟、四宝龟、五文龟、六筮龟、七山龟、八泽龟、九水龟、十火龟。　　鳖　亦名团鱼。按鳖多与蛇交，有毒。　　鲎　下有十二足，上覆以壳，壳上有刺，尾长尺馀。行则牝牡相随，止则牝负其牡。渔人得之每双。其单行者。谓之孤鲎，食或伤人。　　蟹　其螯与爪皆有毛，大者曰毛蟹，小者曰石蟹；螯无毛，色微黄而小曰蟛越;小而螯亦，生沟渠中曰蟛蜞；壳圆如虎头，有斑点曰虎狮；腰有黄纹者曰金腰带，形扁者曰扁蟹。　　蟳　似蟹而大，壳青黄色。又有金屿蟳，色黄，此种味最美，在蟹蠘之上。　　蠘　蟳壳圆而蛲壳尖，有紫点。蟳螯光圆，蛲有棱而长，性颇冷。牝者有黄，牡者无黄，而色青名步青，出在冬春之交，至惊蛰发雷，则牝者吐黄为子，亦无黄矣。　　牡蛎　俗名曰蚝。丽石而生，凿下更生，肉各为房，剖房取肉，故曰蛎房。出安海及东石者佳。泉无石灰，烧蛎房为之。　　车螯　俗呼曰蛲，一种最小曰赘白。　　蛏　有一种形似竹节，曰竹蛏，味最美。又有一种似竹蛏而极小者，曰草蛏。　　蚶　《尔雅》谓之魁陆。壳中有肉，紫色而满腹，以其昧甘，故从甘。《海物志》名天脔。壳如屋瓦，《本草》名瓦垅子。又有略小而棱细者，名丝蚶。又小而黑，无棱，名乌棱蚶。　　蛤　壳有斑文。一名花蛤，又名文蛤。蛤蜊　《闽书》云：壳白厚而圆。海上人云：蛤蜊、文蛤皆一潮生一晕。　　西施舌　似蛤蜊而长大，有舌白色，以美味得今名。本名车蛤蜯，中有小蟹寄居焉。西施舌者，恃蟹而生，相倚为命。蟹出求沙土之类以哺之，蟹非蜯无所居，西施舌非蟹则不食。一相失皆无生理，亦一异也。　　空豸　壳薄而白。　　红栗　似蛤而小，色微红。　　仙人掌　一名龟脚。　　淡菜　壳小而深绿，俗呼为干。　　土坯　亦名沙屑。壳色绿而旁有毛，尾色白。生海中，亦名土饭匙，亦名海豆芽。　　花螺　壳有斑点。　　香螺　大者如椀，肉雪白而尾有膏。　鸲鹆螺　壳小而最厚，黑色。土人端午用之，有毒。　麦螺　浙东谓之吐铁。　　糍螺　泥蚬　似蜯而小，壳黄绿，俗呼沙蟟。　指甲螺　形似指甲，大者曰江桡。　　江瑶柱　《闽书》：韩退之谓马甲柱，苏子瞻以配荔支。《闽小纪》云：形如二三寸扁牛角，双甲薄而脆，界画如瓦楞，向日映之，丝丝绿玉晃人眸子，而嫩朗又过之，文彩灿熳，不忝瑶名也。　　蚌　壳厚圆长，老者能含珠。　田螺　石螺　鲮鲤　名穿山甲。　虾　有九节虾，有白丁虾，又白而小者，名玉钩，名白虾；尤小者，名苗虾；小如粟芒者，名玉虾；如尘沫者，名涂虾，其产于池塘者，有螯，名大脚虾；无螯者，名芦虾。　　龙虾　长可尺许，其须四缭，长过其身，目睛凸出，上隐起二角负介昂藏，体似小龙，真奇种也。　　虾姑　状如蜈蚣，有壳，尾如僧帽。　青龙　即虾姑之类。少肉，多黄，味最美。　　■〈虫戚〉　海中附石，壳在上，肉在下，俗呼曰缉。　黄螺　俗呼旺螺。　刺螺　竹螺　壳粗，味清。　苦螺即莎螺。　　珠螺　米螺　小似豆，有五色。　　寄生　俗呼龙种，海中螺壳虾蟹之属，寄生其中，形亦似螺。火热其尖则走出。　贝　俗呼书螺，其壳可碾纸。
　　虫之属
　　蚕　本地种皆出翁山，亦有自苏来者。　　蠭　种类甚多。有虎头蠭、鸡矢蠭、■〈虫角〉蠭，皆毒能螫人。其能作蜜者有二种，黑蠭作蜜崖石间，黄蠭作蜜人家。又一种甚少，傍人家揵上作房曰■〈虫醫〉螉。　　鼃　有数种。身黄腹白，牛草泽间曰虾蟆；皮皱色黑，头腹脚细曰蟾蜍；背黄，脊一路微黑，腹平而色黄褐，嘴尖曰大青；约身紫斑如缬锦，生溪涧高洁处曰石鳞；如虾蟆而小，天将雨则鸣曰雨蛤；色黄皮皱，头尖嘴短曰水鼃；背黄，脊一路微黑，腹大微白，嘴尖曰尖嘴蛤；身青，脊一路微黑，腹细而白，嘴尖曰青蛤。　　水龟　一名龙虱。有翼，色黑能于水面走。产晋江龙湖。遇阴雨时，千万投江中，不知其来处。　　蚁　有数种。有走马蚁，作穴依树，能螫人；有黄丝蚁；有黑蚁；穴地中有白蚁，能运土食人栋梁，凡屋犯风则蚁嘴红，犯水则蚁嘴黑。　　蝙蝠　一名伏翼，一名天鼠。肉翅，昼伏夜飞，掠小虫食之。俗云：耗鼠食监变财鼠，财鼠食监变蝙蝠。　　蝉　两翼，喙长，以胁鸣。生秋后者，色有青有白，以蝉较小声如缫丝。　　蝶　有粉蝶，有黄蝶。　　萤　一名晖光，一名夜光，一名霄烛，生阴湿地。　　蜻蜒　一名蜻蛉。饮露，遇雨多集水上款飞。　　螳螂　前两足如斧，举以拒物。深秋乳子，至夏初乃生。　　蜥蜴　有四种，曰石龙子，曰山龙子，曰守宫，曰石蜴；又有一种曰蜓，居墙壁间，北人呼曰蝎虎。　　螽斯　蝗类。青色，长角，长股，能以股相切作声，性和柔。一生九十九子，俗呼草马。　　蟋蟀　似蝗而小，善跃，光泽如漆，有角翅，一名促织。又有一种大三倍，有黄、黑二色，土人名为草鸡，善斗。　　蜗牛　生山中及人家。头形如蛣蝓，但负壳耳，涎干能化为虫，有毛，五色，吐丝而身垂。土人名生毛虫，能螫人。　　蝇　蝇好交其前足，有绞绳之状，其后足摇翅自扇。又一种青蝇，赤头如火，背若负金。又有蝇虎，蛛属，藏壁间，回环周顾，能捕蝇。　　蚊　嗜肉恶烟，孑孓所化，积水处最多。　　蜘蛛　大腹者名蟏蛸，小而长脚者名蟢子。　蜈蚣　能制蛇，其气甚毒，老屋多有之。　　蛇　种类其多。曰水蛇，曰草花蛇，皆水处。曰红蛇，青竹蛇，百步蛇，皆陵处。又有饭匙蛇，簸箕甲蛇。　　蚯蚓　一名土龙，一名蜿蟺。又有一种如蚯蚓，截之不断，名牛贯蛇，能咂人。　　水蛭　俗呼马璜，能咂人血。　蛾　一名慕光，每夜飞，善拂灯火，多赴灯而死。　　斑猫　生大豆叶上，乌腹尖喙，甲上有黄黑斑文，如巴豆大。　螟蛉　罗蛾　蜉蝣　蝼蛄　蚂蚱　竃鸡　一名灶马，状如促织。　蛤蚧　似蜥蜴。　蛣蜣　俗呼矢龟，入土即化为蝉。　蜣螂　身薄，色漆黑。　伊戚　一名鼠妇。　枫虱　产枫树。　柏虫　产柏树，二虫腹有丝，可取以钓鱼，入水不见丝。　龙眼鸡　生龙眼树，长寸余，首红，翅五色。　蠹鱼　虮　虱

　　●卷之七十四　祥异志

　　在天成象，在地成形，人于其间，三才并建常也。粤若太古以来，天苞衍，地符出，人中寿者年几百岁。三代之初，太和详洽，诸福之物可致之祥，靡不毕集。降自后世，始有日月星辰雷电之差，陵谷草木鸟兽之变，札瘥疠疫凶殄之异。然而圣王在上，参天地，赞化育，斡旋造化，民物恬熙。盖不言符瑞，而太平之象，盖以加焉。国家平成纪绩，累洽重熙。皇上御极之初，即庆五星之聚，而圣怀冲挹，不侈祥符，盖以清明广大为心，而以博施济众为量。懿哉!铄乎!洵上古之隆轨也。志祥异。

　　唐贞观二年蝗。《闽书》。
　　二十一年八月海溢。《文献通考》。
　　宋太平兴国八年八月大风为菑。隆庆志。
　　至道三年五月甘露降。万历志。
　　咸平三年二月甘露降。《闽书》。
　　天禧五年三月甘露降。通忘。
　　治平三年六月大雨，城市水涨，坏民屋庐数千百家。《闽书》。
　　四年秋地震如雷。《文献通考》。
　　熙宁二年大风雨，溪流与潮相激涨溢，损田稼，漂民庐舍。《文献通考》。
　　十年饥。万历志。
　　绍圣三年，粟一本五穗八穗。是年七月大水三日，坏城郭庐舍。隆庆志。
　　崇宁元年大旱，水泉涸，山中民汲水至二十余里，乡人多暍死。《闽书》。
　　大观四年十二月二十日大雪。《文献通考》。
　　绍兴三年七月丙子，大水坏城郭庐舍。《文献通考》。
　　隆兴二年饥。隆庆志。
　　干道三年五月郡城火，是月丙午大雨，四旬昼夜不止。《闽书》。
　　淳熙元年十二月丁巳火燔城楼，延烧五十余家。是年无禾。《文献通考》。
　　十一年四月不雨至于八月，是年无禾。隆庆志。
　　嘉定九年大水漂田庐害稼。《文献通考》。
　　十六年秋大水坏田稼。《文献通考》。
　　元至元二十七年二月癸未地震，丙戌复震，六月大水。《元史》。
　　泰定元年饥，赈籴有差。《元史》。
　　元统元年六月大水漂民居数百家。《元史》。
　　至正二年九月大风雨。《闽书》。
　　九年七月庚寅大风雨。《元史》。
　　十三年七月雨白丝，丁卯海水日三潮。《元史》。
　　十四年大旱，种不入土，人相食。《元史》。
　　明洪武九年大水荡没民居无数。通志。
　　二十一年四月壬申地震，五月庚子地复震，八月壬辰又震。《闽书》。
　　二十九年十二月壬辰地震。《闽书》。
　　三十一年大水坏民庐舍。万历志。
　　永乐十四年饥。雍正志。
　　正统十年五月大水坏城郭庐舍。《闽书》。
　　二年旱。万历志。
　　六年旱。雍正志。
　　天顺二年饥。隆庆志。
　　成化十二年大旱饥。通志。
　　二十一年自春徂夏积雨连月，田庐禾稼多为所坏。《闽书》。
　　二十二年春三月旱，无麦；夏五月六月大旱，禾苗俱槁；秋复旱，民多流移。九月地震三次隆。庆志。
　　二十三年春旱，无麦；秋大旱，无禾。《闽书》。
　　弘治六年七月初三日，大风雨自卯至申扬沙石，开元寺西塔葫芦倾覆，林木折无数，城铺粉堞颓十之九，坏官私庐舍商舶民船不可胜计。是年大有秋，甲寅麦复大熟。万历志。
　　八年九月八日地震。万历志。
　　十一年四月大水。万历志。
　　十二年自夏至冬大旱，甘蔗生花，结实如黍，是年大饥。万历志。
　　十三年三月地震有声。《闽书》。
　　十四年正月十七日地震，是年大旱无禾。《明史》。
　　十五年地震。通志。
　　十六年七月九日大水漂没民居。
　　正德八年旱饥，民采草木实，有饿死者。《闽书》。
　　十一年八月地大震。《闽书》。
　　十二年地生毛，一夜长二三寸或四五寸，有白有黑，民惊骇莫知所为，两阅月乃没。《闽书》。
　　十四年地震。《明史》。
　　嘉靖十一年冬，泉州雨雪，次年大熟。通志。
　　十五年丙申、十六年丁酉旱，饥民多流殍。《闽书》。
　　二十三年五月南门桥十字街燔民居三百七十余间，是年至明年相继大旱，民饿死者载路。通志、万历府志合纂。顾珀《与郡太守书》：“珀闻之，阳能和阴则雨降，若岁大旱，则阳不和阴可知。阴不侵阳则地静，若地频动，则阴干于阳又可知。此不易之论也。吾泉自冬徂夏，亢旱不雨，正二两儿地动六次，天之示人显矣，可不恐惧修省也哉。昔成汤忧早，六事自责；周宣忧旱，侧身修行。古人应天以实，不以文也，仰惟执事投香明神，沿途礼拜祈求雨泽，可谓诚恳矣。其如后稷不克，上帝不临。何况今麰麦无收，田畴难种，百姓困穷，朝不及夕，嗷嗷待哺，将委沟壑。夫物极则变，祸深难测，不可不早为之虑也。且救荒之政，散利薄征，缓刑舍禁，最是切要。伏乞将今岁全灾作速奏报，遐迩饿莩发粟赈济，未纳钱粮暂为停征，招徕商船两平粜买，无情健讼勿行勾扰，监禁轻犯令其召保，庶天意可回矣。愿执事留念焉，生民幸甚！生民幸甚！”又书：“老夫耄矣，素不敢干预官府之事，因见吾泉今岁旱伤重大，百姓艰食，曾陈救荒之策，谅彻台听矣。兹又喋喋干聒何哉？盖吾泉回禄之灾，间或有之，虽守者之弗戒，实氛祲之攸积。有烧毁一两家者，甚至延烧一二十家者，未有若近日南桥之变，延烧四街，计其房价家赀烧毁抢失共银十余万两计，其露宿乏食之民共四千六百有奇。民患于露宿，非钱财不可以坚屋；民患于乏食，非榖粟不可以济饥，此理之必然也。按左氏郑灾，子产临事而备，宽其征，与之财。三日哭，国不市，使行人告于诸侯，陈不救火，许不吊灾，君子知其先亡也。恭惟朝廷设官，本以为民，学者立心，亦期及物。今南桥四街百姓，方遭饥馑荐臻之时，又罹焚炀赫烈之惨，富者尚能支持，贫者将何赖乎！以德消变，转灾为祥，于仁人君子深望焉。近闻大巡藩臬诸公，于祷雨救荒，议狱省刑最为留念，执事本当奉行。至恳！至恳！”
　　二十六年八月大雨，郡城南街水入人家，渰至半壁，各乡俱水灾。
　　二十九年冬讹言有马精者，其来见火星陨地，妇人犯之辄昏仆，以桃柳枝鞭之乃苏，否则必死。户悬桃柳，夜聚妇女露坐，男子环守之，鸣锣鼓达旦，有司禁不能止。有黄冠者鬻符于市，捕讯之，果得所为火星，众始释然，妖遂绝。通志。
　　四十一年郡城瘟疫，人死十之七。市肆寺观，尸相枕藉，有阖户无一人存者。熏蒿凄怆，不可忍闻。市门俱闭，至无敢出。《闽书》。
　　四十三年五月淫雨不止，大水入郡城，乡村皆浸，人畜多死。《闽书》。
　　四十四年十二月初六日大雪，山村雪厚至三四尺，四五日方消。郡从前少雪，人以为异。
　　四十五年正月元日夜地震，墙屋摇动。五月二十一日夜，郡城大风雨如雷响，城楼铺垛多坏，清军馆前大榕拔起，田禾多害。
　　隆庆元年正月二十九日酉时地震，二月二十一日未时小震，四月初三日酉时又震。初八日雨，至五月初一日乃止。是月有豹入郡通淮门，至于教场获之。
　　二年正月十四日，石笋桥第十二间有梁一鸣三日而折，是年春，麦禾大熟，是年至万历元年俱大有年。《闽书》，参通志。
　　万历二年八月四日地震，紫帽山裂，九月暴雨三日，洪水高涨，郡城东南隅尤甚，市可行船，庐舍倾圮，濒溪民畜溺死无数。万历志。
　　七年正月不雨大旱，民饥馑，六月乃雨。《闽书》。
　　十一年八月至次年正月阴云不开。雍正志。
　　十三年大有年。《闽书》。
　　二十四年九月地大震，洛阳桥扶阑多坠于海。
　　二十八年大水。
　　二十九年六月六日大水，七月大水，自永春山中发溢入郡城。
　　三十一年十一月二十八日申时，有大星如球，自南有声。是年泉、漳人贩吕宋者数万，所杀无遗。
　　三十二年十一月初八日地震，初九夜大震，自东北向西南。是夜连震十余次，山石海水皆动，地裂数处，郡城尤甚。开元东镇国塔第一层尖石坠，第二、第三层扶阑因之并碎。城内外庐舍倾圮。覆舟甚多。万历志。
　　三十三年十二月，南街头火发，延烧百余家，南至奎璋巷口，东至四科亭，西至旌孝坊南，附近木石坊俱毁。
　　三十四年八月初七日，飓风异常，作一昼夜，城中石坊飘倒十余座，开元东镇国塔铜葫芦铁盖飘折崩坏。是年饥。《闽书》。
　　三十五年正月地震，门户摇动有声。八月二十八日飓风大作，府仪门、府学、棂星门颓，东岳帝殿坏，北门城楼半圮，城自东北抵西南雉堞窝铺倾圮殆尽，洛阳桥梁折，城中石坊飘倒六座。
　　三十七年五月初六日地震，门户屋瓦摇簸有声。
　　四十一年秋旱。《闽书》
　　四十二年夏，海水一日三潮。秋，大水平地数尺，田宅庐舍多坏。
　　四十四年大饥。《福建通志》是年鳌头乡神庙，忽有兽脊自海上飞至，轰然有声。《司空日记》。
　　四十五年大饥疫。《闽书》。
　　四十六年秋，有赤白云一片，长丈馀，似刀形，俱于夜分后见于东方，阅数月乃止。
　　崇祯四年十二月二十一日丑时地震。通志。
　　五年二月初二日地震。通志。
　　十年二月初二日，清源山异云涌起如沸，风雨大作，平地水深数尺，新桥淹没。《司空日记》。
　　十二年八月十七日大风。
　　十四年、十五年每日申未之交，西南方天色如血，未几诸邑遂有斗栳乱民之变。《司空日记》
　　十五年雨水如血。通志。
　　十六年郡城东塔，有海鸟二，色白，大如车轮，飞则腥秽远扬。《司空日记》
　　国朝顺治四年雨丝。通志。
　　五年八月清源山蜕岩顶石崩，是年饥。通志。
　　十一年七月十二日龙起雁兜乡，经过处有火光，坏民居无数，神庙中拽出泥像数躯。
　　十二年冬十月雨丝。通志。
　　十三年正月大雨雪，平地五尺许。十四年七月雨丝。通志。
　　十五年五月虎入北门水关。通志。
　　十六年九月大风灾。
　　十八年秋飓风大作画瞑。通志。
　　康熙元年海中有人面鱼竖起水面，见人笑而没。是年大饥。
　　二年春雨雹。
　　三年正月初九日，九虹并见。六月六日暴风雨，水骤涨，自辰至申，水高丈余，城巾市肆湮没，溺死甚众。三昼夜乃退。十月初旬，彗星躔翼宿，长丈余，西北直抵娄宿，历十有三舍，积月余乃消。
　　四年大旱，自十月不雨至五年三月。通志。
　　五年七月雷震，紫帽山顶凌霄塔崩。八月，郡东门外巨石夜裂。
　　六年大有年。通志。
　　七年府学榕树生玉芝三茎，八月大水坏民居禾稼。
　　八年秋大旱。通志。
　　九年四月，民献两穗麦。秋九月朔风雷暴发，大雨雹。通志。
　　十年十月地震。通志。
　　十二年三月十六日午时地震声如雷。通志。
　　十五年四月十六日大水，民畜溺死甚多。雍正志。
　　十七年城鸣声如微雷。通志。
　　十九年大饥，是年六月有星孛于西南，经月乃隐。八月大风拔木，空中火光如电，雨如注。通志。
　　二十一年二月，东门外民家豕生豚两头八足。是年七月中夜有大星十余，各曳长尾，其色惨淡，自西南入于箕尾分野。通志。
　　二十二年海不扬波，澄泓若镜。是年台湾平。雍正志。
　　二十三年五色云见。雍正志。
　　二十五年秋七月地震。雍正志。
　　二十六年五月大风，礼拜寺塔圮。雍正志。
　　二十九年大有年。雍正志。
　　三十年大风雨，海溢数丈。
　　三十四年四月二十日大雨。五月初六日辰时安平东塔倾圮。
　　三十九年地生毛，长者盈尺。雍正志。
　　四十二年春旱无禾。雍正志。
　　四十七年戊子大饥疫。雍正志。
　　四十八年己丑大饥疫，八月朔辰刻昏黑如夜。通志。
　　四十九年大水。雍正志。
　　五十年六月地震，七月又大震。通志。
　　五十二年二月地震。
　　五十六年冬，火燔丽正门楼。雍正志。
　　五十七年戊戌八月初二日大水，海涨入城高数尺，新桥石梁冲坏，人畜多溺死。通志。
　　六十一年正月石笋桥第三坎鸣有声，随折堕水。六月飓风害稼。雍正志。
　　雍正二年六月大水，府学文庙圮。
　　五年五月米贵，八月大雨溪涨。
　　六年秋旱。南安、同安同旱。
　　七年五月东门外嘉禾两穗。通志。
　　八年七月十六日大水涨入郡城。通志。
　　九年大有年。雍正志。
　　十年八月大水。
　　干隆六年七月十八日安平海水涨，高西桥五尺。
　　十七年大水，坏民居无数。
　　十八年夏大疫，至十九年秋乃止，死者无数。
　　二十二年旱饥。
　　二十三年旱饥。
　　二十四年双门前火，延及明蔡文庄、清理学名臣坊。
　　三十九年四月十一日雷大震一声，毙三人,相离甚远。一在巷口公，老妇人；一在西门外潘山；一在东门处洗嘉坑，系武生。
　　四十一年四月初十日，黑昏如夜，狂风大雨，虬龙疾扫，府学明伦堂全塌。有人盖在大钟裹，掀开人存。
　　四十五年蜕岩裴仙公头坠，是年旱。
　　四十七年六月初八日狂风暴雨，树屋倾倒甚多。开元寺东畔镇国塔葫芦飘倒，是年台湾、漳、泉人变。
　　五十年夏五月，东南方大星坠，声响如雷，光照如月。是年蜕岩裴仙公头坠，大旱。
　　五十一年元旦日食，四月裴仙公左肩坠。冬，林爽文乱。
　　五十二年二月初五日，大雨雪三日，众山满白，是岁饥。
　　五十三年春二月，雨雪下如跳珠，是年大疫，死者无数。
　　五十五年六月清源霞茂山崩。
　　五十六年春二月，地生毛，沿阶石罅长二寸许，似赤狗毛。三月地大震，濠市匪法苏叶结党，有司获斩之。
　　五十七年夏七月朔中午，日华现围广二丈余，五采鲜明。
　　五十九年春，蜕岩裴仙公肩坠。秋大水，坏民居者无数，安平西埭冲塌。
　　六十年自春至夏大饥，民多流殍，有司及绅衿赈济。
　　嘉庆五年八月初五日起，至十四日止，大雨淋漓，东北厝屋及大树倒坏无数。
　　七年南门桥十字街燔民居一百七十余橺。
　　八年夏大水，坏民居无数。
　　九年安平西桥五港水魔迷人，禳之乃止。
　　十年正月初三日大雪。
　　十三年六月十五夜，地大震，声大。
　　十四年夏秋两次大水。
　　二十年夏大旱三个月。秋，地震；冬，又震。
　　二十一年夏大饥，赈济。
　　二十二年春大疫。
　　道光元年大疫，死者无数。
　　七年八月，安平西塔雷震击塔，葫芦坏。
　　九年六月二十三日未时大雨雹。

　　人瑞

　　宋
　　刘媪　寿百有三岁。太守真德秀为建寿母坊。《闽书》。
　　明
　　尤景元　成化间石狮人，寿百有二岁。妻慈肃陈氏，寿九十九岁。
　　翰林院庶吉士郭宙妻李氏　寿百余岁。《郭氏家乘》。
　　参议朱安期妻李氏　寿百有一岁　《景壁集》。
　　徐寅第　字尔灿，寿九十一岁。子霞彩。康熙乙未进士。依旧志载。
　　蔡真生　品行端方，寿八十四岁。天顺间乡饮大宾，朱鉴题赞。子绅，孙曾以下佑克廉应麟一联，见选举。依旧志载。
　　柯元雍　封奉政大夫，寿九十三岁。见子乾敷服官赣州府同知，致仕归。养孙毓奇登科。依府志载。
　　周建子　邑庠生，寿八十三岁。依旧志载。
　　颜越　回春父，寿九十四岁，嘉靖间受恩锡。依旧志载。
　　胡贤祖　守宗胞兄，寿九十五岁。恩授正八品儒官，三领乡饮酒大宾。依旧志载。
　　国朝
　　黄缙绅即其。　寿百有四岁。相国李光地赠以匾，康熙年间赐金建坊。雍正志稿。
　　李文治　寿百有二岁。康熙四十九年蒙恩建升平人瑞坊。
　　颜元谦　寿八十七岁。康熙年间受恩锡。依旧志载。
　　洪应第　年八十八。好义乐施，康熙间恳宪题准设立花户缴纳，民免粮税累。以子范封一品，孙继龙、曾孙秉彝科甲。依旧志载。
　　颜钟琬　寿九十岁。干隆元年受恩锡。依旧志载。
　　蔡志重见封赠。府志记世重。　寿九十二岁，妻曾氏寿九十岁，齐眉偕老，眼见子澄服官泗水令。乡人称羡，卒赠文林郎。妻赠孺人。依旧志载。
　　蔡钟旻　寿九十二岁。雍正元年蒙恩赐修职郎。其长媳王氏，时春女，诸生师显母，现年八十三岁，双眼久晦重光。绅士作诗以赠之。依旧志载。
　　萧韶增　寿九十岁。蒙恩赏赍。着《酂侯师俭十二则家训》。孙邑诸生，大成，现年八十三岁。依旧志载。
　　黄承弼　孝友敦行，寿八十岁。受恩锡。孙谦万，举人。依旧志载。
　　庄宇静　寿八十六岁。尝逐虎救颜氏母，入贼寨出被虏乡民，人称义勇。依旧志载。
　　朱伯　邑诸生，乡饮介宾，现年八十岁。邑侯干赠以“耆德英才”匾。胞弟宸，字莲，俱举人。依旧志载。
　　何开业　年八十七。慷慨尚义。孙一贵，拔贡生。依旧志载。
　　庄延礽　年八十岁。有孝行，往广东，闻母讣，绝粒七日。乐善行恕：人皆重之。依旧志载。
　　林士騧　监生，乡饮宾，现年八十一岁。以子受封，妻王氏，亦现年八十余岁。人称未艾云。依府志载。
　　赖芳衍　长兄魁，因父病采药亡；次兄炳，痛父兄殁，亦卒。衍事母孝，每朔望，省父坟数十里往返。抚伯兄子贡生光远；次兄乏嗣，以次子珪继之。耄年建祠修谱，郡县延为乡宾。依旧志载。
　　知府邱锡母李氏　寿百有二岁。
　　陈兆蕃拔贡生妻苏氏　寿一百岁。
　　林焜府志记林焜长。妻吴氏　寿百有二岁。邑令黄昌遇给以“寿母”匾额。
　　颜廷椿妻邱氏　寿一百岁。以“百龄节孝”旌表建坊。
　　施世骝妻黄氏　以节旌，年至百岁。请建坊。
　　颜益仲妻曾氏　寿一百三岁。
　　赵若凤妻陶氏　寿百有四岁。迭受恩赏。
　　张锡圭　廪生，寿九十六岁，五代同堂。
　　吴志豪妻李氏　寿百有十岁。嘉庆元年题请建坊，复额外恩赐银币。
　　陈南飞妻叶氏　守节寿百有三岁。
　　何奎妻□氏　寿九十五岁，五代同堂。
　　高汉淑　寿百有三岁。嘉庆十四年恩赏银缎，建升平人瑞坊。
　　王敦悠儒士妻陈氏　寿百有一岁。嘉庆二十五年恩赏银缎。
　　黄良骥国学生妻林氏　五代同堂。子朝东，职员；清和，延平府学训导；清岳，生员；清峯，国学生。孙梦麟，生员；容光，职员；世枢，生员；世璐，生员；世瑚，武举。曾孙廷彪，生员。元孙鸣盛。嘉庆二十五年恩赏给银。
　　吴开淑　现年九十五岁，五代同堂。
　　王寿淑　现年八十八岁，五代同堂。
　　蔡元督　现年九十六岁，五代同堂。
　　王老观　十六都深沪耆民，寿百有一岁。
　　王钜熊　现年百有一岁。子沐斌，登仕郎；沐■〈糹奠〉，国学生。孙金鳌，邑庠生;金书，邑廪生。

　　●卷之七十五　杂志上

　　自古载籍所登，经经纬史，性道文章之备，礼乐刑政之华，炯乎如日月丽天，山河附地矣。若乃《齐谐》之书述于蒙叟，小说九百起自《虞初》。龙门传荆卿本于当时，《燕丹子》三篇嗣此。《西京杂记》、《东京梦华》、《国史补》、《辍耕录》诸书，皆足以资闻见，考风俗，不特瑰奇璚诡如《洞冥》、《拾遗》、《夷坚》之琐琐者也。晋江人才奋起，征文考献，其大者既大书特书矣。至于一节之行，足传芳馨；一言之微，亦征博雅，往往流连景慕，若见其人。谈数之资，亦游艺之助，岂如晋人清谈空虚无补哉！志杂志。
　　《泉山通志》引颜师古《汉书注》，指此为越王所保之泉山，非是。《汉书·朱买臣传》云：“发兵浮海，直抵泉山。”师古注云：“泉山，即今泉州之山。”自师古时言，乃唐贞观初之泉州，今福州也。又谓北山之巅，乃东瓯王避汉兵之处。然东瓯王即东越王余善，为汉兵所攻，自所保之泉山南徙大泽中，繇王居股杀以降汉，亦无由至此山也。隆庆府志。
　　陈笋湄大玠曰：史记东越王退保泉山。颜师古以为泉州之山。曹能始《名胜志》谓师古当贞观时，未有泉州之名，应在福州。余考睿宗景云之先，闽下游统称晋安，而福州则无所谓泉山者。能始福人，私而欲争之耳。可见果属名胜地，非其有犹将冒之，以夸天下来世，而况居桑梓听其倾坠，不能接武前人而增新之，此非生其乡者之愧哉。陈大玠《修建泉山清源洞碑记》。
　　泉郡志云：东出海门，舟行二日程，曰澎湖屿，在巨浸中，环岛三十六，如排衙然。晋人多侨寓其上，苫茅为庐，推年大者为长，不蓄妻女，耕渔为业，牧牛羊散食山谷间，各嫠耳为记。讼者取决于晋江县。城外贸易岁数十艘，为泉之外府。后屡以倭患墟其地，或云抗于县官，故墟之。今乡落屋址尚存。初闽人自乐其土，虽有长材秀民，通文学，习吏事者，相率不肯出仕。及常衮为观察使，设乡校，课文章，乡郡小民有能诵书作文者，衮必具宾主之礼，亲加讲导，延泉名士欧阳詹辈教育劝勉，闽俗一变，每岁贡士与内州等。《闽书》。
　　德宗贞元八年，是岁壬申，兵部侍郎陆贽知贡举，所取二十二人，贾棱为首，欧阳詹第二人。是榜为宰相者三人：王涯、李绛、崔群。赋题《明水》，诗题《御沟新柳》。《登科记》。
　　欧阳詹少与里人王式、吴播、薛寿、郑简、康暐、王云卿相善。诸公见詹性行文辞，劝其赴举，詹不应。
　　后詹为观察常衮、州将薛播所知，诸公佥以白詹父博罗丞，令其赴举京师。詹父特与诸公会于龙首山妙峰
　　堂，询议可否，诸公益决其行。父乃遣詹随计吏，明年遂登第。《闽书》。
　　詹举进士，联第皆天下选，时称龙虎榜。故刘昌言诗曰：“一举首登龙虎榜；十年身到凤凰池”世以为荣。《渔隐丛话》。
　　余在白门时，编刻《欧阳詹诗集》，自谓无遗矣。偶阅全蜀艺文志，詹有《新都行》云：“缥缈空中丝，蒙龙道傍树。翻兹叶间吹，惹彼花上露。悠扬丝意去，苒蒻花枝注。何计脱缠绵？天长春日暮。”原本所遣，尚俟续补。《笔精》。
　　欧阳四门《初发太原途中寄所思诗》：“高城已不见，况复城中人。”此古乐府体也。黄璞乃有太原函髻之谤，谓公悦一妓，卒以此陨身，好事者喜传之，不信韩退之、李习之、李贻孙三公而信璞，何哉？《清源文献》。
　　闽川欧阳澥者，四门詹之孙也。澥娶妇经旬而辞赴举，久不还家，诗云：“黄菊离家十四年。”又云：“离家已是梦松年。”又云：“落日望乡处，何人知客情？”自怜十八年之帝乡，未遇知己也。亦为燕诗以献主司郑愚侍郎，其词虽为朝贵称羡，尚未第焉。其诗曰：“翩翩双燕画堂开，送古迎今几万回。长向春秋社前后，为谁归去为谁来？”《唐诗纪事》。
　　许稷挟策入关，遇舍人陈诩、四门助教欧阳詹、校书郎邵楚苌、侍御林藻在京师闽川举子，醵酒食，会诸先达。詹以稷乡人亲故，特与俱。诩酣戏稷曰:“今日之会，子何人斯？辄冒其间。”稷投杯愤悱，曰：“男儿患不能立志霄汉，岂有扃鐍？王侯出处，岂必常耶？叨此一飱，稷之过矣。”哕酒而出，入终南山读书，三年出就府荐，遂擢第。《闽川名士传》。
　　唐柳冕，河东人，贞元十三年为福建观察使。冕生长河东，徒见其地多马，谓闽中羊马不息，奏置牧区于东越，名万安监。又置五区，泉州悉索部内马驴牛羊之数，合万余，游畜之。不经时死耗略尽，复调充之。民间怨苦，坐无状，代还。《闽书》。
　　俗传罗隐出语成谶，着有异迹，若罗裳山之画马石，深沪之石壁山书字，及建安书筒滩所载。予初尚未信其果此罗隐与否，及读杨文敏《书筒滩记》，已稍信之。因阅黄滔赠隐诗：“三征不起时贤议，九转终成道者言。”方知隐学道修真人也。《闽书》。
　　泉州杨廷式，字宪臣，唐末明经登第，为京官，求太常博士，及除太子舍人，怒甚，将诘责宰相。同里翁承赞闻之曰:“吾进士及第，宏词登科，求一直馆学士不可得，廷式何人，敢望太常博士？”贻书贺之。廷式亦悟曰:“黄逋村中，何尝有太子舍人？”乃受命。廷式既避乱南归，颇能以清苦名节自立云。《福建通志》。
　　颜仁郁，泉州人，仕闽为归德场长。时土荒民散，仁郁抚之。一年襁负至，二年田莱辟，阅三岁而民用足。有诗百篇，宛转回曲，历道人情，邑人途歌巷唱之，号颜长官诗。其《劝农诗》曰：“夜半呼儿趁晓耕，羸牛无力渐艰行。时人不识农家苦，将谓田中谷自生。”《十国春秋》。
　　泉州鲁司寇庙廷有皂荚，州人举进士，观其荚多寡以为应。梁贞明中忽生一荚有半，人莫测其祥，是岁陈逖进士及第。时黄仁颖初以学究应试，至后唐同光中亦及第。半荚之枝，遂成全荚。徐铉《稽神录》参《闽书》。
　　初，审知从子延彬刺泉州，徐寅每同游赏，及陈焱、倪曙等赋诗酣酒为乐，凡十余年。寅有《贺清源太守王延彬诗》云：“蘂珠宫里谪神仙，八载温陵万户闲。心地阔于云梦泽，官资高却太行山。姜牙兆寄熊罴内，陶侃文成掌握间。应笑清溪旧门吏，年年扶病掩柴关。”又：“武荣江畔荫祥云，宠拜天人庆郡人。五色鹤绫花上勅，九霄龙尾道边臣。英雄达处谁言命，富贵来时自逼身。更待春风飞吉语，紫泥分付舆陶甄。”《十国春秋》、《钓矶集》合纂。
　　延彬，邽之子，忠懿之犹子也。邽死，袭其父封于泉。性多艺而奢纵，日服一巾栉，日易一汗衫。能为诗，亦好谈佛理。词人弹客谒见，多为所阻。初，邽领兵至泉州，舍于开元寺，始生延彬于寺之堂。既生，而有白雀一栖于堂中，迄延彬之终，方失其所在。凡三十年，仍岁丰稔，每发蛮舶，无失坠者，人因谓之招宝侍郎。朝廷赠延彬云中节度使。及卒，复葬云台山。迄今闽人谓之云台侍中。有诗曰：“两衙前后讼堂清，软锦披袍拥鼻行。雨后绿苔侵履迹，春深红杏锁莺声。因携久酝松醪酒，自煮新抽竹笋羹。也解为诗也为政，侬家何似谢宣城？”人多诵之。《稗史汇编》。
　　五代，詹敦仁劝王氏入贡。王氏宠予以官，作《辞命篇》曰：“争帝图王事总非，中原失统可伤悲。往来宾主如邮传　胜负干戈似局棋。周粟纵荣宁忍食？葛庐频顾谩劳思。江山有待早归去，好向鹪林择一枝。”《清源文献》。
　　闽王氏亡国，留从效继领留后，虽称藩南唐，实雄据一隅。先是，留陂人陈智广者，中和初居九座山，不茹荤，所言祸福必验，留从効待之甚厚。尝有谶云：“卯下田，力交连，井中坐，二十年。”从效果据泉州，如其言，而后灭。《全唐诗纪》。
　　陈洪进在泉州，日方昼，有苍鹤翔集内斋前，每引吭向洪进。洪进视之，有鱼鲠其喉。以手探视之，鱼犹活。鹤驯扰斋中数日而后去。人皆异之。《宋史》。
　　詹琲《追和秦系辞张建封诗献陈洪进》曰：“谁言悦口是轻肥？独酌鹅儿噉翠微。名利薄于秋纸扇，羊裘暖甚紫罗衣。心随倦鸟甘栖宿，目送征鸿远奋飞。击壤太平朝楚客，凤山深处觅光辉。”《清源文献》。
　　陈洪进献地表云：“臣闻峻极者，山也，在污壤而不辞；无私者，日也，虽覆盆而必照。顾惟遐僻，尚隔声明，愿归益地之图，辄露由衷之请。臣所领两郡，僻在一隅，自浙右未归，金陵偏霸，臣以崎岖千里之地，疲散万余之兵，望云就日以维勤，畏首畏尾之不暇，遂从间道远贡赤城，愿倾事大之心，庶齿附庸之末。太祖皇帝赐之军额，授以节旄，俾专达于一方。复延赏于三世，祖父荷漏泉之泽，子弟享列土之荣。棨戟在门，龟组盈室，虽冠列藩之宠，未修肆觐之仪。暨江表底平，先皇厌世，会婴犬马之病，尚阻云龙之庭。皇帝陛下，钦嗣丕基，诞敷景命，臣远辞海峤，入觐天墀，获亲咫尺之颜，迭被便蕃之泽。六飞游幸，每奉属车之尘；三殿宴嬉，屡挹大樽之味。旬浃之内，雨露骈臻。至于童男，亦荷殊奬恩荣。若此报效何阶？志益恋于君轩，心遂忘于坎井。臣不胜大愿，愿以所管漳泉两郡，献于有司，使区区负海之邦，遂为内地，蚩蚩生齿之类，得见太平。伏望圣慈，授臣近地别镇。臣男文显等早膺朝奖，皆忝郡符，牙校宾僚，久经驱策。各希元造，稍霈鸿私。”太宗优诏嘉纳之。《宋史》。
　　陈洪进据漳、泉二州，有沙门行云者谓人曰：“陈氏当有五侯之象。去此五年后，有戎马千万众，前歌后舞入此城，喜而不怒。”泉人闻之疑：洪进所营二州，何以容五侯？当克汀、建以自益耳。后洪进入朝，献其地，改镇徐州。文颢通州团练使，文顗、文顿、文显三人并受诸州刺史。王师入城，作笳鼓为乐，悉如其言。《八闽通志》。
　　刘昌言，泉州人，极有才思，当下第作诗，落句云：“唯有夜来蝴蝶梦，翩翩飞入刺桐花。”后为商州记室，王禹偁赠诗曰：“年来复有事堪嗟，载笔商州鬓欲华。酒好未陪红杏宴，诗狂多忆刺桐花。”盖为是也。刺桐花深红，每一枝数十蓓蕾，而叶颇大类桐，故谓之刺桐，唯闽中有之。《青箱杂记》。
　　陈舍人从易，当时文方盛之际，独以醇儒古〔一〕学见称，其诗多类白乐天。盖自杨、刘唱和《西昆集》行，后进学者争效之，风雅一变，谓西昆体，由是唐贤诸诗集几废而不行。陈公时偶得杜集旧本，文多脱误，至《送蔡都尉诗》云：“身轻一鸟”，其下脱一字。陈公因与数客各用一字补之。或云“疾”，或云“落”，或云“起”,或云“下”，莫能定。其后得一善本，乃是“身轻一鸟过”。陈公叹服，以为虽一字，诸〔二〕君亦不能到也。《六一诗话》。
　　王文穆罢相知杭州，朝士送之诗，惟陈从易学士云：“千重浪里平安过，百尺竿头稳下来。”冀公爱之。《侯鲭录》。
　　江西俚俗骂人有曰“客作儿”。按陈从易《寄荔枝与盛参政》诗云：“樱桃真小子，龙眼是凡姿。橄榄为下辈，枇杷客作儿。”盛问其说，曰：“樱桃味酸，小子也；龙眼无文采，凡姿也；橄榄初涩后甘，下辈也；枇杷核大肉小，客作儿也。”凡言客作儿者，佣夫也。《能改斋漫录》。
　　晋江曾鲁公公亮，楚公会子也。初草堂僧戒行高洁，楚公遇之甚厚。僧曰：“愿后身为公子报公。”时楚国夫人方娠，一夕，梦僧来访问讯。遽寤，子公亮生，则僧已示寂矣。《闽书抄》。
　　曾鲁公公亮自嘉佑秉政，至熙宁中尚在中书。年虽高而精力不衰，故台谏无非之者。惟李复圭以为不可，作诗曰：“老凤池边蹲不去，饥乌台上噤无声。”公亦去。《名臣言行录》。
　　曾鲁公庆历间道杭州，至天竺瞻礼，中途兄衣素妇人，谓同行僧元达曰：“上座同曾舍人来耶？舍人五十七入中书。”语讫不见，已而如其言，实观世音灵现也。既而蔡端明襄出守杭州，曾公以钱十万为匾。求蔡公书“灵感观音院”。咸淳《临安志》。
　　黄龙山产蔬菜特美，故曾鲁公有“饭思白石红桃米，菜忆黄龙紫芥心”之句。《诗话总龟》。
　　泉州城，五代时留从効重加版筑。傍植刺桐，岁久繁密，其木高大，枝叶蔚茂。初夏时开花鲜红，叶先萌芽而花后发，则年谷丰熟。廉访丁谓至此赋诗，后郡守王十朋续之。二诗皆详见《物产注》、《闽省通志》，参《梅溪文集》。
　　韩魏公生州治，陈了翁两随侍来守郡,二名贤生寄于此,皆郡人所喜谈者。《方舆胜览》。
　　王沂公曾，字孝先，晋江人，武肃王审邽六世孙。少随父兄官于益都。父卒，贫不能归，因家焉。咸平中，甫冠，联捷三元，历官左仆射大学士，称社稷臣，相业具国史本传。宝元初冬，有大星坠其寝，左右惊告，曾曰：“后一月当知之。”如期而薨。年六十一。赠侍中，谧文正。嗣曾孙判贺州，晔回居泉州。《闽书抄》。
　　本朝翰林苏公绅尝题润州金山寺云：“僧依玉鉴光中住，人踏金鳌背上行。”时公方举大科，识者以人踏金鳌背上行，乃荣入玉堂之兆，已而果然。公位止于内相，岂亦诗之谶耶！《青箱杂记》。
　　苏子容爱元、白、刘宾客辈诗，如“汝洛唱和”，皆往往成诵，苦不爱太白辈诗。曾诵《汝洛集九日送人》云：“清秋方落帽，子夏正离群。”以为假对工夫，无及此联。又举刘梦得《送李文饶再镇浙西诗》，以为最着题。《诗话总龟》。
　　魏收有“庸峭难为”之语，人多不知其义。文潞公以问苏子容，子容曰：向闻之宋元宪云，事见本经。盖梁上小柱，取其有曲折峻峭之势耳，言人之仪矩可喜者曰庯峭。就乃用此事作诗为谢曰：“高宴初陪听鼓鼙，清谈仍许奏挥犀。自知伯起难庯峭，不及淳于善滑稽。舞奏未终花十八，酒行先困玉东西。荷公德量容狂简，故敢忘怀去町畦。”《宋稗类抄》。
　　刘丞相莘老殿试时，苏丞相子容为详定官。子容后尹南京，莘老复佥判在幕中，相与欢甚。元佑初，莘老自中司入为左丞，子容犹为翰林学士承旨，及莘老迁黄门，子容始为左丞。莘老宿东省，尝以诗寄子容云：“膺门早岁预登龙，佥幕中间托下风。敢谓弹冠烦贡禹，每思移疾避胡公。”盖记前事。而子容答之，有“末路自惊黄发老，平时曾识黑头公”之句，当时以为盛事。又三年，莘老既相而罢，子容始践其位云。《石林诗话》。
　　柯述赈饥，有异鹊来巢，苏轼以诗纪焉。其诗曰：“昔我先君子，仁孝行于家。家有五亩园，幺凤集桐花。是时乌与鹊，巢鷇可俯拏。忆我与诸儿，饲食观群呀。里人惊异瑞，野夫笑而嗟。云此方乳哺，其畏鸢与蛇。手足之所及，一物不敢加。主人若可信，众鸟不我遐。故知中孚化，可及鱼与豭。柯侯故循吏，悃愊真无华。临漳所全活，数等江干沙。仁心格异族，双鸟栖其衙。但恨不得言，相对空楂楂。善恶以类应，古语良非夸。君看彼酷吏，所至号鬼车。”《闽书》。
　　兴化别称莆阳，又曰莆中，原属泉州，自古未有为本郡太守者。陈仆射靖始以兵部郎中知泉州，有诗云：“分符出守同吾祖，衣锦还乡自我身。”后方慎言、蔡襄、方谷，陈觉民、苏晔、林伯显、蔡橚、林之平、林大鼐、林枅、傅淇、方铨相继为泉州守，然已别置兴化军矣。《仙游县志》。
　　闽人有谢伯初者，字景山，当天圣景佑之间，以诗知名。予谪夷陵时，景山方为许州法曹，以长韵见寄，颇多佳句，有云：“长官衫色江波绿，学士文华蜀锦张。”予答云：“参军春思乱如云，白发题诗愁送春。”盖景山诗有“多情未老已白发，野思到春如乱云”之句，故予以此戏之也。景山诗颇多，如“自种黄花添野兴，旋移高竹听秋声”。“园林换叶梅初熟，池馆无人燕学飞”之类，皆无愧于唐诸贤，而仕宦不偶，终以困穷而卒。其诗今已不见于世，其家亦流落不知所在。其寄予诗，逮今三十五年矣，予犹能诵之。盖其人不幸既可哀;其诗沦弃亦可惜，因录于此。诗曰:“江流无〔三〕险似瞿塘，满峡猿声断旅肠。万里可堪人谪宦？经年应合鬓成霜。长官衫色江波绿，学士文华蜀锦张。异域化为儒雅俗，远民争识校雠郎。才如梦得多为累，情似安仁久悼亡。下国难留金马客，新诗传与竹枝娘。典辞悬待修青史，谏草当来集阜囊。莫谓明时暂迁谪，便将缨足濯沧浪。”《六一诗话》。
　　天圣七年，予始游京师，得吾友谢景山。景山少以进士中甲科，以善歌诗知名，其后又得今舍人宋公为景山母夫人之墓铭，言夫人好学通经，自教其子。乃知景山出于瓯闽数千里之外，负其艺于大众之中，一贾而售，遂以名知于人者，繄其母之贤也。今年，予自夷陵归许昌，景山出其女弟希孟所为诗百余篇，然后又知景山之母不独成其子之名，而又以其余遗其女也。景山学杜甫、杜牧之，文以雄健高逸自喜。希孟之言，尤隐约深厚，守礼而不自放，有古幽娴淑女之风，非特妇人之能言者也。然景山尝从今世贤豪者游，故得闻于当时，而希孟不幸为女子，莫自章显于世。昔卫庄姜、许穆夫人录于仲尼而列之国风；今有杰然巨人，能轻重时人而取信后世者，一为希孟重之，其不泯没矣。予固力不足者，复何为哉？复何为哉？希孟嫁进士陈安国，卒时年二十四。《六一居士集》。
　　蔡君谟守泉，诣飞阳庙祷雨，岁以大稔。题诗庙中曰：“年年乞雨问山神，羞见耕耘陇上人。太守自知才德薄，彼苍何事罪斯民？”王龟龄题其后云：“贤侯去久迹犹遗，乞雨诗奇字更奇。世俗妄论公政猛，爱民心有彼苍知。”《闽书》。
　　泉州壁记：蔡襄、陈觉民、傅淇守泉日，母夫人年俱九十，邦人异之。人第知蔡母之贤且寿，不知陈、傅之母亦复如是。且子先后皆守泉，尤为奇事。《仙游县志》。
　　吕洞宾入峨眉山采药，着诗云：“太乙宫前是我家，诗书万卷作生涯。春风醉酒不归去，落尽碧桃无限花。”五百年后当遭雷厄，洞宾化青蛇，隐于泉州蔡襄炉内。襄熔炉读书，一夕雷震，判官云：“雷部速退，无惊学士。”天乃开霁。洞宾出揖曰：“蒙君福荫。”谢以笔墨。后登科，仁宗朝为学士，出守泉州，造洛阳桥。以洞宾笔墨为檄，使隶之海若而告之。隶叹曰：“茫茫远海，何以投檄？”买酒酣饮，醉卧海岸，潮落而醒，则檄已易封矣。襄启阅之，惟一“醋”字。襄曰：“神示我矣。廿一日酉时兴工乎？”至期，潮水果三昼夜不进。桥成，时人以诗颂之曰：“迭石为桥与路长，惠安之北晋江东。几时募化千家宝，一旦缘成万载功。五尺栏杆遮巨浪，两头华表镇危峯。往来无限行人口，日月齐休颂蔡公。”《坚瓠集》。
　　万安桥未建，旧设海渡渡人。每岁遇飓风大作，或水怪为祟，沉舟而死者无算。宋大中间，某年月日，济渡者满载，至中流风作，舟将覆。忽闻空中有声云：“蔡学士在，宜急拯之。”已而风浪少息，舟人皆免于溺。既渡，以姓细问同渡者，止有一妇之夫乃蔡姓也。时妇方娠，已数月矣。舟人心异之，蔡姓妇亦以为异，即祷愿于天，曰：“吾今怀娠，若生子官果至大学士，必造舆梁，以免病渡之苦也。”后生子，即忠惠公襄，以状元及第。后出守泉州，太夫人追忆前事，促公创桥，至于再三。私计海之深极千丈，若欲筑址累石，将从何处着力？违命者踰年。太夫人复督责不已，一日，忽命工房吏写文一通，申报海神。公亦勉承母命，自以为迂诞而不经也。乃命皂隶投文海滨。隶畏溺死，无一肯从命者。有一风皂隶出而倡言曰：“吾愿斋文以往。”既至，即就酒肆痛饮，饮毕，酣睡于海厓，潮至有死而已。睡及半日而始醒，醒后退潮，起视之，则文书已易封矣。封上无他书，止封一字，乃返而呈于公。拆而阅之，内一“醋”字在焉，翰墨如新，举郡莫之识也。公夜卧转展思之，方悟其意曰：“醋”字以酉配昔，神其令我廿一日酉时兴工乎？至期，潮果退舍，沙泥壅积者丈余。潮之不至者联以八日，遂创建此桥。又时有谶云：“若要此桥成，除是状元生。”则公之默承天佑感通神明者，盖有自也。《名山记》。
　　干道四年冬，予得郡温陵，道出莆田，望蔡忠惠公故居，徘徊顾叹而不忍去。迨入泉境，访公遗迹，则首见所谓万安桥者，与大书深刻之记争雄，惜其有济川之才而不至于大用。登爱松堂九日山，则又见公之诗与其真迹犹在，凛然有生意，如见其正颜色坐黄堂时也。盖公至和、嘉佑间尝两守是郡，至今泉人称太守之贤者，必以公为首云。王梅溪文。
　　万安天下第一桥，君谟此书雄伟遒丽，当与桥争胜。结法全自颜平原来，唯策法用虞永兴耳。《弇州山人稿》。
　　万安桥记作碑二段，今在忠惠祠中。是桥也坦夷如官道，可三里许。扬州廿四，空悬月夜；吴江飞压，仅表虹垂。兼以忠惠记文，书笔并精千古。于是好事者竞传桥异，谓桥未兴时，深不可址，忠惠为檄，使隶投之海若而告之。隶叹息曰：“茫茫远海，何所投檄？”买洒剧醉，卧小艇上，起视则檄已换，第书一“醋”字。忠惠公曰：“神示我矣，当廿一日酉时潮退可址也。”又二碑之石，一粗一腻，好事者复云：“外国人摹仿其书，勒粗石上，夜换载归。”此二事要属齐东，而近时有作皇朝列卿传者，又以移檄海神，作蔡守锡事，亦不知何据也。惟余同年都给事中刘宏宝者，洛阳里人，为余言：“幼读书祠下，嘉靖末有兵燹之变，祠被贼毁，碑离地四尺许，石理横裂，斜倚石垣之上。居久之，忽自端正，意有神物呵护。此则所亲见云。”又宋泉守三山林之奇手录造桥二事，其一云：“初造时石匠四至，各呈其艺。有献石狮子者，其■〈髟上火下〉玲珑有条理；又一人所献，其口开处不容指，有珠圆转在口中，殆不可测。”元丰八年，转运副使王子京图桥以进，朝命嘉赏。桥之北亭榜曰“洛阳之桥”。赵岍书。《闽书》。
　　何镜山蔡忠惠祠诗：“美芹岂必嫌团鉼，嘉树仍闻谱荔枝。好事已传埤雅注，行人还看雒阳碑。”又：“江边林蕴宅，驿外蔡襄祠。”并佳句也。《闽小记》。
　　仁宗朝，襄以便养知泉州，架洛阳桥。先是，公为闽部使者，夹道种松，以蔽熇毒。闽人即桥旁作堂以祠之，又作诗二章，俾歌以祀公。一曰：“道边松，大义渡至漳泉东。问谁植之我蔡公，岁久广荫如云浓。甘棠蔽芾安可同，委蛇天矫腾苍龙。行人六月不知暑，千古万古长清风。”一曰：“洛阳桥，一望五里排琨瑶。行人不忧沧海潮，冲冲往来乘仙颷。蔡公作成去还朝，玉虹依旧横青霄。考之溱洧功何辽，千古万古无倾摇。”《方与胜览》。
　　公刺泉，美政不可殚述。最昭昭留人耳目者，惟所造万安渡石桥，与常年勒岸左书记一百五十二字，至今如新。河洛之思已足不朽，况今得公之全集以行于世也。余独怪公之文可厕欧、苏、曾、王之间，乃散佚漫漶，几不复传。宋干道世，公殁未远，王梅溪公来守泉，过莆入晋，访公遗文，则郡与学皆无之，亦得之莆阳世家，乃授锓事与蔡伯达公。今日举合辙，梅溪公检之当代之年，蔡公表章隔世之后。梅溪公与公同官同地，蔡公与公官同地同姓同，人谓蔡公为公后身，斯集之传，神授非耶？黄谕德《双甕斋文集序》。
　　蔡君谟守泉日，书《荔枝谱》于安静堂。有郑熊者，亦记广中荔枝凡二十五种，以附蔡谱之末。《浪斋便录》。
　　闽地颇畜蛊，其神或作小蛇毒人，有不能杀者。独泉之惠安最多，八十里间，北不能过枫亭，南不敢度洛阳桥云。蔡端明为泉州日，捕杀治蛊者几尽，其妖至今畏之。以桥有端明祠，而枫亭仙游属，端明即仙游人也。土人之庄事端明如此。《闽部疏》。
　　王十朋守泉时，闻南宫揭榜，温陵得人为盛，诗曰：“龙虎乡邦地最灵，鲲鹏相继上南溟。已闻元凯宾虞国，行见渊骞冠孔庭。帝遣伏波持使节，天教平海会文星。钤斋忽报捷音至，一炷清香千佛经。”《梅溪文集》。
　　泉州有娘子桥，视洛阳虽低而长过之。相传泉人入番，舶坏，得巨岛，见大蟒夜出，有光如昼。乃插刀穴口，蟒出为刀伤，性急直奔，胸破肚裂，遗下明月珠累累。其人归，遂得钜富。尝谋聘富家女为妇，富家翁怪其妄诞，给之曰：余女畏渡海风波，能作桥，又布金于桥满，当遣女。其人即作桥、布金，俗呼为娘子桥。《闽小记》。
　　蔡确《车盖亭诗》一案，朝论忿争。凡理确者皆坐确党免黜。刘器之至谓确包藏祸心，睥睨两宫。按《挥尘录》：吴处厚始谄事确，后以推治舒亶狱，为确所怒。确既守安州，处厚知汉阳，两人益交恶。会汉阳吏至安州，确问处厚近况。吏诵其《秋兴》诗云：“云共去时天杳杳，雁连来处水茫茫。”确笑曰：“犹乱道如此。”吏归以告处厚。怒曰：“我文章蔡确乃敢讥笑耶？”会安州有举子贩米至汉阳，规免和籴，乃谒县令陈当，且言离乡里时，蔡丞相作《车盖亭诗》十章，舟中有本，归舟以诗送之。处厚得诗于当，遂笺注上之。谓其子柔嘉曰：“二十年深雠今报之矣。”其子问知其详，泣曰：“此非人所为，大人何以自立于世？”处厚悔悟，遣健步剩给缗钱追之，则文书已投矣。然则处厚与确不过语言责望，遂造大狱。确之为人固死有余罪，然告讦一倡，卒兆缙绅之祸，可叹也！《钝翁类藁》。
　　蔡确以弟硕赃败，谪守安州。夏门登车盖亭，作十绝诗。吴处厚知汉阳军，笺注以闻。其录云：五篇涉讥讽。“何处机心惊白鸟，谁人怒剑逐青蝇？”以讥谗谮之人。“叶底出巢黄口闹，波间逐队小鱼忙。”讥新进用事之人。“睡起莞然成独笑。”方今朝廷清明，不知确笑何事？“矫矫名臣郝甑山，忠言直节上元间。”按郝处俊安陆人，封甑山公，唐高宗欲逊位天后，处俊上疏谏，此事正在上元三年。今皇太后垂帘，遵用章献明肃故事，确指武后以比太后。又云：“叹息思公俯碧湾。”按诗《绿衣》我思古人，实获我心”者，卫庄姜妾上僭而作也。确以处俊为古人，又叹息而思之，其意可见。“沉沉沧海会扬尘。”谓人寿几何，尤非佳话。宣仁盛怒，令确分晰，终不自明，坐贬新州。大臣得罪度岭自持正始。《尧山堂外纪》。
　　蔡确《送将归赋》：“昔人之言秋意也，曰若在远行，登山临水送将归。此其平日游子之所悲，怨慕凄怆，尚不能自支，而况于予乎？恋高堂之慈爱，积三岁之违离，余亲属子，以待我行，且复命于庭闱。其送子也，乃在粤岭之南，溟海之西，洗亭之侧，泸水之湄。出门踯躅以将别，仰天涕泣之交颐。浮云为我变色，行路为我斋咨，而况于予乎？予方省愆念咎，藿食布衣，鬓如秋霜，形如槁枝，子见吾亲，勿以告之。明明二圣，仁如天也。雷霆雨露，固有时也。孤臣放逐，久当怜也。晨夕定省，归可期也。子告吾亲，其以斯也，冒乎天下之险，处乎人迹之稀。触氛雾以深入，仗忠信而不疑。以余之故，而两走乎万里。嗟如子者其谁？周楚之郊，余亲所栖。瞻彼白云，余留子驰，安得借翰于鸿鹄，径从子而奋飞也？《困学纪闻》云：“《文鉴》取蔡确《送将归赋》。犹楚辞后语之取息夫躬。”《闽书》。
　　朱彧可谈蔡诗有“睡起莞然成独笑”句，处厚注云：“未知蔡确此时独笑何事？”又彧父帅广，崇宁元年正月游蒲涧，见游人簪凤尾花，因作口号，中一联：“孤忠正泣龙须草，游子空簪凤尾花。”盖以被遇先朝，自伤流落，鉴司指此句为罪，诬注云：“契勘正月十二日，哲宗皇帝已大祥，岂是孤臣正泣之时？”谗口可畏如此，既不得笑，又不得哭，以是知车盖亭一案，器之辈疾恶未能免乎，已甚矣！《东都事略跋》。
　　蔡持正谪新州，侍儿从焉，善琵琶。尝养一鹦鹉，甚慧。丞相呼琵琶，即扣一响板，鹦鹉传呼之。琵琶逝后，误扣响板，鹦鹉犹传言。丞相大恸，感疾不起，尝为诗云：“鹦鹉言犹在，琵琶事已非。伤心瘴江水，同渡不同归。”《侯鲭录》。
　　留鄂公从效庙在郡东南留澳，庙后有岩石，淳佑末，一夕晦冥，钜石忽移置岸上。《闽书抄》。
　　林外，泉南人，词翰潇爽，谈谲不羁，饮酒无算。在上庠，暇日独游西湖，幽寂处得小旗亭饮焉。外美风姿，角巾羽氅，飘飘然神仙中人。预市虎皮钱箧数枚，藏腰间。每出其一，命酒家保倾倒，使视其数，偿酒直，即藏去。酒且尽，复出一箧，倾倒如初。逮暮所饮几斗余不醉，而箧中钱若循环无穷者，肆人皆惊异之。将去，索笔题壁间曰：“药炉丹竃旧生涯，白云深处是吾家。江城恋酒不归去，老却碧桃无限花。”明日都下盛传某家酒肆有神仙至云。又尝为垂虹亭词，所谓“飞梁遏水者，倒题桥下人”。传为吕翁作。惟高庙识之曰：是必闽人也。不然，何得以“锁”字协“老”字？已而知其果外也。《齐东野语》。
　　王禹偁作《圣主亲试贡士歌》，有“同上青云梯”之句，后《容斋随笔》载，枢密郑侨省试，未廷对时，梦空中一梯，云气围绕，窃自念世所谓云梯者是欤？俄至梯侧，遂登之。及高，仰望大石若压，已忽冉冉立石上。既为天下第一，其亚则石起宗也。盖主司先以石居首，至唱名始易之。《王养静文集》。
　　郭朏，字景初，泉州人。少有才学，而性甚轻脱。尝夜出，为醉人所诬。太守诘其情状，朏笑曰：谚所谓“张公吃酒李公醉者”，乃朏是也。太守怪其不屈，命取纸笔使作《张公吃酒李公醉赋》一首。朏操纸立就。其略云：“事有不可测，人当防未然。何张公之饮也，乃李公之醉焉。清河丈人方肆杯盘之乐，陇西公子俄遭酩酊之愆。”太守见而大笑，乃释之。《墨客挥犀》。
　　莆田方次云任古田簿日，奉檄校文于黜卷中，得某字号文，大喜，白考试官，置之首选。及拆号，乃梁克家也。归语郡人李乔曰：“梁生之文，器度宏远，不惟当占巍科，异日乃公辅器。”明年，梁果南宫第一，官至宰辅。《莆田县志》。
　　绍兴二十八年九月，潮州揭阳县治东壖梅花盛开。岭外梅着花固早于江浙，然亦须至冬乃有之，邑人甚以为异。士子多赋诗，大抵皆谄令尹。时梁郑公克家为馆客寓此斋，亦赋一篇曰：“老菊残梧九月霜，谁将先暖入东堂？不因造物于人厚，肯放梅枝特地香？九鼎爕调端有待，百花羞涩敢言芳。看来片玉浑相映，好取龙吟播乐章。”语意不凡，类王沂公“虽然未得和羹用，且向百花头上开”之句。明年还泉州，解试第一。又明年，遂魁天下，致位上宰。《夷坚志》。
　　留硕，字季膺，丞相正之子也。官南恩州，《劝农》诗云：“春风勾引出郊行，小队迢迢草路平。自笑田芜不归去，三千里外劝人耕。”《笔精》。
　　王氏，睢阳人，赵子乙之妻也。子乙早死，王氏誓不改嫁。靖康之乱，自以年少有姿，行节难保，乃以垩土涂面，鬅头散足，负姑携幼子避地，而南人无犯之者。流离四年，至温陵，徙居于莆，终身清白。吕新吾《闺范》。
　　陈公荣，长乐人。初游太学。景炎元年，同子宗传、族子老成募兵勤王。蒲寿庚作乱泉州，幼帝舟自泉趋潮。逾年，张世杰会师讨寿庚，公荣兵赴之。老成战没，诏赠御史台简法。公荣挽老成诗曰:“边城将星落，浩荡烟尘黄。我亦在阵行，生死未可量。涕滂感永诀，激烈摧肝肠。昔尔仗雄剑，志在清八荒。神武埒颇、牧，奇计如平、良。遇贼奋英果，逐杀何其强！气数乖人事，竟向锋刃僵。忠魂薄日月，耿耿万古光。虽云获死所，国耻犹未忘。便应作厉鬼，北贼罄杀伤。”词悲壮可读也。《闽书》。
　　真西山守泉时，纂泉郡诗文七百余篇，名曰《清源文集》。而复序之曰：“志以纪事，集以载言。志，经也；集，纬也。可相有而不可相无也。”《清源文献》。
　　宋朝以欹器赐傅伯寿，其家今尚宝藏。《闽书》：明蒋德璟《观欹器记》，右欹器在予姻友傅君子讱家。铜为之，形如小钟。圆上锐下，口径一寸八分，高三寸八分。环口为旋波纹，其下作蚪形。一角，或曰一角当为天禄，额、睛、口、耳、眉、颛悉具，而角在鼻上。其腰两旁系小铜耳，曰乐，各寸许。平悬之，中虚，可受水三四合。其背篆“所光”二字。其簴方，亦铜为之。四足，高可二寸四分，修五寸六分，广四寸，内嵌空作芝草形。四周刻文为旋波，两旁立小铜柱二，高五寸，蟠以二龙，然非龙也。龙生九子，以形求之，疑当为蒲牢蚣蝮。《博物志》曰：蚣蝮，似龙好叫吼。今钟上钮是也。柱中二小洼，即双悬欹器处。璟按《家语》:孔子观于鲁桓公之庙，有欹器焉。曰：此为宥坐之器。而《韩诗》、《说苑》及《太平御览》，皆以为周庙。杜预曰:“周庙欹器，至汉东京犹在御座。”《家语》注曰：“宥与右同,言可置座右也。”《说苑》作右坐之器。或曰：“宥与侑同，劝也。”《淮南子》作宥卮。《文子》曰：“三皇五帝有劝戒之器，名宥卮。”注：“欹器也。”《礼宗伯》：“以乐侑食。”郑云：“劝食也。”《诗》：“以妥以侑。”《左传》：“王享醴，命之侑。”注云：“助也，所以助劝敬之意，通作侑，右，其义一也。”璟既与铨部林君为盘，就子讱筑岩观之，因试以水。林君曰：“其下锐而纠，首斜出，故虚则欹。得水及腰，则正。满则上盛，宜其覆也。故孔子曰：明君以为至诚，故常置于坐侧云。”子讱祖献简公尧俞为宋元佑名臣，是器宣仁所赐，迄今且七百年，而能守之勿失，可谓世孝矣。其入泉，则自绍兴中。献简孙忠肃公察夫人赵氏携以来也。
　　叶廷珪，性故喜读书。每闻士大夫家有异书，无不借读，读即无不终卷。常恨无赀，不能尽写。作数十大册，择其可用，手抄之，名曰“海录”。既知泉州，公余无事，因取类之为门七十五，为卷二十有二。事多新奇，未经前人引用者。复好为诗，与吏部员外郎宋乔年以诗相善。乔年议论许可，独喜称廷珪诗。在泉中与傅自得一见如平生，会即议诗。一日诵其所作《郡斋罗汉室示自得》末句云：“几多雁鹜行间吏，衙退频来礼释迦。”自得谓廷珪：“予每读韦苏州诗〔今朝郡斋间，欲问楞迦字〕，未尝不废卷太息，想象苏州之风流蕴藉，而知其当时之政。泉故剧郡，公使吏辈优游如此，此可观公。”廷珪欣然以为会心之友。《闽书》。
　　郡城升文铁炉庙，其神曰应魁圣王，为文章之司命，盖天神也，其灵可梦云。宋庆元戊午春，曾公从龙时为晋江教谕，将应举，谒梦。神书幅纸示之云：“两爵并耀于今秋，一荐独横于天下。”既寤，笔之牗间。越夕，友人谢次山亦祷于庙，梦神告之曰：“吾已语曾子明矣，请视其牖。”谢亟谒曾。及秋，二人果并领乡荐。明年己未，曾公遂举进士第一，历官资政殿大学士、参知政事、枢密使。《闽书抄》。
　　汪彦章藻出守朱南，移知宣城，内不自得，乃赋词云：“新月娟娟，夜寒江净山含斗。起来搔首，梅影横窗瘦。好个霜天，闲却传杯手。君知否？乱鸦啼后，归思浓如酒。”黄公度时在泉南签幕，依韵作词送之：“嫩绿娇红，砌成别恨千千斗。短亭回首，不是缘春瘦。一曲阳关，杯送纤纤手。还知否？凤池归后，无路陪尊酒。”《黄公度集》。
　　李文肃归隐泉州，自号云龛先生，着《草堂集》一百卷，轶弗传。有访僧诗云：“数丈招提四面山，羡师终日掩禅关。十年不踏门前路，只遣松风送我还。”潇爽可味。《笔精》。
　　贾似道为相，置公田关子法病民，中外无敢指议。太学生富春叶李率同舍生康棣等八十二人伏阙上书攻之。似道嗾其党林安尹、刘良贵诬李以黄金饰斋匾，窜漳州。后似道南谪，会李赦归，遇似道于洛阳桥上。李赠以词曰：“余归路，公来路，天理昭昭胡不悟？公田关会竟何如？仔细思量真自误。雷州户，崖州户，人生会有相逢处。客中邂逅少蒸羊，聊赠一篇长短句。”《闽书》。
　　淳化阁帖十卷，宋季南狩，遣于泉州。已而石刻湮地中，久之，时出光怪，枥马惊怖，发之即是帖也。故泉人名其帖曰“马蹄真迹”。洪武四年辛亥，知府常性以刘次庄释文叙而刻之。后仁宗命取入秘府，人不可得而见矣。《泉南杂志》，参《书画谱》。〔国朝林泉马蹄淳化帖考〕余所闻淳化帖以温陵甲天下之胜，谓宋帝昺南渡，埋此拓于德济门之御殿头，航海而去。明初现光怪，于秦勋府马房中掘得此帖。计不上九十版，世所传“马蹄石搨”是也。又传有枣木板，滨海渔人网得之。因监湿蛀朽有几，时为豪家所得。此人艰于嗣，分畀沈、李二婿。沈世系莫考，李者乃衷一先生家也。后不相好，各摹勒其半，是枣板于吾郡有二焉。所云石拓秦后式微，为侗斋张先生购就，增摹一百三十八板，斯时为沙塘蔡先生夺去其八。当日拓者，两处凑印，方得全璧。后蔡又摹木板满数以行于世。戊子之后，其八板已落于霞、漳之地，今英考焉。此缙绅先生为余言若是也。戊戌，余方垂髫，喜古搨，时虽知之而不能辨。戊辰，春山史王征君自华山来，相与善，嗜古帖，出淳化考相示，云:宋太宗命侍书王着临以枣木。暇日记云:“淳化帖乃唐旧刻，保大中王文炳摹勒，宋下江南得此石。太宗于淳化中始增定之。”又云:“淳化初搨，用澄心堂纸，李廷珪墨，分封及大臣方得赐，故传之者少。”端明殿学士汪季路云：“其本乃木刻，计一百八十四板，二千二百八十七行。”初搨无银锭纹者上也，有银锭痕墨浓者次之，淡者又次之。且当日诸公或以纸墨交辨，或以张数致疑，不及详其原拓流传何所。洪武四年，太守常公锓梓释文于吾郡，其原拓之在温陵一明证也。又阅兰州帖后，知张氏石拓，李氏枣板，与缙绅先生所传，若合符节。然余与山史先生相质未暇，疑信参半。山史复与爵台张公借大观帖以相印谬，其帖乃王弇州先生遗物也。余所疑者，若枣木为宋搨，则马蹄石搨何从而来？若石搨为唐旧刻，以枣木凑足，俱携南渡，则群书何由不载？且枣木当日传一百四十有几，石搨九十有几，与端明所记大不相符，抑为陆沉之恨与？抑为见闻之陋与？是未可知也！戊辰秋，郡守郝公喜古搨，召工再拓，命余董其事。余遍采，仅得其半，计六十有二。中水裂者十有二三矣。复寻木板凑足一百三十有八，如其数以就，殆存古搨之旧面目也。余所得旧枣搨与石搨各一部，乃明初旧搨，其中浓嫣遒劲，大不类今所存者。质之张家之裔，亦不能辨。复质之山阴吕黍宇先生，先生曰:“得一足矣，二部恐触造物之忌。”余因喜而藏之，不敢以见闻之陋自出臆度，以为真赝，又不禁复装潢之，垂诸后人。识时戊辰岁九月望之三日。
　　蒲寿庚提举泉州舶司，擅番舶利者三十年。宋主昰舟至泉，寿庚来谒，请驻跸，张世杰不可。或劝世杰留寿庚，则凡海舶不令自随。世杰不从，纵之归，继而舟不足，共掠其赀。寿庚怒，杀诸宗室及士大夫与淮兵之在泉者。戊辰，寿庚及知泉州田真子以城降。乙巳，张世杰围泉州，甲申九月，元帅唆都援泉州。《宋史》。
　　宋幼主过泉州，宋宗室欲应之。守郡者蒲寿庚，闭门不纳。及张世杰回军攻城，宗室又欲应之。寿庚置酒延宗室，欲与议城守事，酒中尽杀之。泉志：蒲寿庚，其先西域人，总诸番互市，居广州。至寿庚父开宗徙于泉。寿庚少豪侠无赖，咸淳末与其兄寿■〈山上成下〉平海寇有功，累官福建安抚沿海都制置使。景炎年，授福建广东招抚使，总海舶。景炎入海航泉州港，分淮兵二千五百人，命寿庚将海舟以从。寿庚闭门拒命，与州司马田真子上表降元。明年七月，张世杰自海上回攻城，寿庚遣其党孙胜夫诣杭求唆都援兵，自与尤永贤王与金泳协谋拒守，尽杀淮军宗子之在城者。攻凡九十日不下，世杰解去。寿庚进昭勇大将军闽广都提举福建广东市舶事，改镇国上将军参知政事。胜夫等各进宫有差。初，寿■〈山上成下〉自宋时仕至知吉州，逆计宋事已去，辞不赴。寿庚迎降及歼淮兵宗子，皆寿■〈山上成下〉面阴为之谋。事成，乃佯着野人服，入法石山，若无与其事者。寿庚长子师文尤暴悍嗜杀，淮兵宗子之死，师文力居多。元以寿庚有功，官其诸子若孙，多至显达。泉人避其熏炎者数十余年，元亡乃已。太祖禁蒲姓者不得读书入仕。《闽书》。
　　宋末西域人蒲寿■〈山上成下〉与弟寿庚以互市，至咸淳末击海寇有功，寿庚历官至招抚使，寿■〈山上成下〉授知吉州，不赴，劝寿庚据泉以降元。策既定，佯着黄冠野服，入法石山中，自称处士，伪示不臣之意。忽有二书生因其昼寝，各投一诗，不着姓名而去。其诗云：“梅花落地点苍苔，天意相商要入梅。蛱蝶不知春去也，双双飞过粉墙来。”其二云：“剑戟纷纷扶主日，山林寂寞闭门时。水声禽语皆时事，莫道山翁总不知。”《名胜志》。
　　蒲寿庚以泉州降元。告其民曰：“陈元龙非不忠义，如民何？”闻者笑之。《莆阳文献·陈元龙传》。
　　欧阳詹与邑士王式书，述吾乡侪友有吴播、薛寿、郑简、康暐、王云卿，皆博雅君子。又志有处士王肱之以诗著名。晋江吴翊、黄蒍、黄蒨、陈永弼、何昭梦、王文彖、石自勗七子诗。又有晋江之杨少阳、赵汝褒、陈宗道，南安之黄晔、王虬，永春之颜孝初、黄豫，安溪之杨景申、林德秀，同安之谢修、许权、薛纯儒，惠安之江致尧、邱崇、陈世德，皆有诗名，有文集。又如谢景山之妹，见于欧阳修所序，陈景温之赋，出于淳佑志所推，今皆不传其片语。又如志中所载《泉山集》、《郡南集》、《琅琊集》、《拙庵咏》、《双溪集》、《孏窠集》、《龟峰容安集》、《玉泉集》、《鯈溪集》、《覆瓿集》、《休斋》诸集，《卧龙集》、《省斋集》、《竹隐集》、唐黄滔编《泉山秀句》，自武德至天佑凡三十卷，皆其著者。今皆不见其一二。盖蒲氏之变，泉郡概遭兵火，无复遗者。《清源文献》。
　　夏不鲁罕丁者，西洋喳啫咧绵人，皇庆间随贡使来泉，住排铺街。修回回教，泉人延之住持礼拜寺。寺，宋绍兴创也。先是，郡守陈公偁请置市舶于泉州，终宋世向其利。胡贾航海踵至，富者赀累钜万，列居郡城南。于是纳只卜穆喜鲁丁撒■〈冉阝〉威人。建兹寺，有银瓶香炉以供天，土田廛舍以给众。宋元之际，寺坏不治。至正九年夏，不鲁罕丁与金阿里谋出己赀修之。请佥宪赫德尔、监郡偰玉立主其事。旧物征复，寺宇鼎新，层楼耸秀，峙郡庠前，东壮青龙左角之胜，众人悦。三山吴鉴记之。当是时，夏不鲁罕丁年踰百有二十矣，精健如壮岁。故是役也，犹为政鉴称其博学有才德，众奉以摄思廉。摄思廉，即华云主教也。罕丁，皇朝洪武三年庚戌乃终，去至正己丑又二十二年，盖寿百四十二岁云。夏勅大师，不鲁罕丁子也，习回教，继其业，亦寿百一十岁。《闽书抄》。
　　晋江开元寺僧大圭有《梦观集》，尝题山居云：“山色宜茅屋，松声满饭盂。”湖中泛月云：“偶临夜坐得嘉树，欲傍花行无小船。”均饶风致。《静志居诗话》。
　　晋江丁善，倜傥有大略，时白莲教为害于乡，善白诸官，请治之，为所反噬，与子俱系狱待决。会有写真者，高帝召写御容，爱其似。忌复为民间传写，幽置于狱。一见善，叹曰：“公非狱中人也，当有遐福。”索纸为图小照，曰：“后当无忘予言。”是夜善梦狱卒唱云：“北风吹倒玉栏干，救出狱中苦难，白头老子归去，始知天意循环。”已，果大风陨刑部栏石，尚书检狱，察善父子寃，覆讯再四，出诸狱。置习白莲教者于法。善老于家，寿至七十八。《三陵稿》。
　　闽中洛阳桥圮，发石，有刻文云：“石头若开，蔡公再来。”鄞人蔡锡者，永乐癸卯乡试中式，入胄监仁庙，以学行授兵部给事中，升泉州知府。锡至，欲修桥，桥跨海，工难施。锡无可为计，欲以文檄海神。忽一醉卒趋跄而前曰：“我能斋檄往复。”乞酒饮，大醉，自没于海，若有神擎捧之者，俄而以“醋”字出。锡意必八月二十一日酉时也。遂于是日举工，潮旬余不至，工遂成。语载锡本传中。此实事也，人不知而以事附蔡端明，且以为传奇中戏妄之语，非也。复锡官至都御史，以才廉闻。《薛氏笔语》按此条载为忠惠事，散见诸书，亦确然有据，故两存之。
　　叶孟祯，司训高州，念亲老，陈情乞归省，随改授泉州。莆田林太史文有送归省诗，后四句云：“江燕迎人语，山云傍马飞。到家欢侍日，应着老莱衣。”《涌幢小品》。
　　蔡虚斋寄李宗一书曰：“儒者致用，尚欲经理一世，康济群生，而今数口之家，生计乃常不办，至数数仰资他人，贻忧父母，才之疏劣，于此亦可自考。虽然，士之常也。清亦尝有自解之法，即今卧处自题云：命好德不好，王侯同腐草；德好命不好，颜回任穷夭。非敢以德自居也，用以自勖。见贫之外，又有在所当念者尔。《蔡文庄集》。
　　先生曰：“处今世亦自有许多避嫌处，不可便以圣贤自拟。”王应韶云：“此鲁男子善学柳下惠之法也。”《蔡文庄集》。
　　舒梓溪与林泗州书曰：所示崔司成欲表章胡子，意甚善。胡之纯粹，疑于薛过之；而薛之比，则蔡虚斋亦其人也。生欲来春归时，为蔡请谥，虽不必当道者，可否？亦庶几后进之士，少有提撕。林见素、杨邃庵、王阳明、吴东湖，此为一代表表者，然亦不免自家先据地位，要之还是韩、范一班人物。但若虚斋之见善即欿然自以为不及，稍不同耳。《梓溪遗文》。
　　邱文庄不屑一世，每称蔡介夫学醇行洁，可方古人。《明世说新语》。
　　顾少司徒珀生时，清源山鸣。五岁，善对偶。蔡文庄封君试一联：“宰相本书生”，公应声曰：“忠臣繇孝子”。时称神童。尝随大母魏往后寮庙，神为起长；读书于清源泰嘉岩，朔望诣文庙，一夕还山，见二童灯导之，呼顾大人，忽不见。尝与友李士达曰：“景玉藏修崇福寺，有怪物数扰景玉食器。”公密侦之，怪似人，衣叶，见公反走，登树去。旦日树自焚，怪遂绝。公致政家居，年八十有六矣。其春正初，张襄惠岳从惠安来，谓公曰：“遥望清源失色，公盍保重。”公曰：“老夫当之矣。”望后越夕，大星陨，而公终。公尝梦阎罗，请交代。后里族有死而苏者，每见公主冥司云。《闽书抄》。
　　顾司徒示子孙曰：“范文正公有言，祖宗积德百余年，至吾始为大官，若独享富贵而不恤宗族，何以见祖宗于地下？我平生居官守法，不得言富，然秩亦不见卑矣。列位伯叔兄弟贫老可念，宜每位每年各拨租谷八石以恤之，依时送与，不可短少。”乃系之诗曰：“化工造物更无私，枯瘁荣滋自有时。万叶千枝原一本，细看棠棣八章诗。”《续小学》。
　　陈紫峯先生儒士时，读书月台书馆，佥宪建平宗公玺来镇泉，急致先生为子师。具书币使节，推沉公珂求迎。先生曰：“是召我也。”固不至。宗公闻而愧之，乃自见先生于书馆。先生屹然安坐，宾师之礼不少屈谀，不少假托。《陈紫峯言行录》。
　　陈紫峯少小即儒气道风，寻常应对，皆成节奏音响。长业儒书，遂有志圣贤之学。题其柱曰：“发愤三年，须是不炉不扇；把持一敬，莫教愧影愧衾。”《续小学》。
　　吴尚书东湖廷举，于陈紫峰为前辈，以道义意气忘年相友。一日上疏乞归，而犹掌部篆。先生以诗讽之：“此去看花犹半吐，何人完壁肯迟留？”东湖公亦倾心相咨，自述其所以不即行之故。且曰：“知己寥寥，谁可告去处？惟先生道明德立，于生交虽浅而爱则深。教曰宜速，生不日行矣；教曰宜迟，生如诸老言，便候朝报也。”《门人蔡存微事述》。
　　先生反身自检，少不慊志，痛自刻责。或为之箴，或为之诫，朝夕观看。常诵《孟子》三自反之言，谓其英气太露，终不如颜子渊、程伯淳之气象深厚，尤为可爱。故其诗曰：“春风面目对人好，秋水心情到处安。英气有些还害事，铭盘朝夕愿希颜。”又曰：“未能一日勤三省，每到中宵念百非。何物献甘翻作苦，几时战胜得心肥？”又作诫曰：“斯人亦人，我何埃尘。尤物为媒，斵丧吾真。若不猛克，俯仰愧怍。一战而胜，梦寐亦乐。”《闽书》。
　　先生以寡母在堂，年踰七十，加以时事可爱，归与之叹，每形梦寐。尝自咏云：“得官更觉贫小味，经事方知静处功。”又云：“望远可堪云隔水，思归更有日如年。”又云：“白发愁边生出早，青山梦里欲观忙。”至上疏乞改南，临行张净峯祖饯崇文门。先生告之曰：“北风雨雪之诗，吾兄得无意乎？”未几武宗将南巡，净峯以谏被杖系狱，乃叹曰：“紫峯其真知几者乎！”《紫峯年谱》。
　　张襄惠岳与陈紫峯书：“少年时阅人未多，经事不熟，以为吾兄者亦今人中之有时望者耳。及再历忧患以来，所见士大夫功名富贵之际，没溺辗转，寝失初心，虽平时知已，亦未有能免者。如吾兄之高识远韵，真所谓翱翔千仞之表者也。”《闽书》。
　　余又于亡友易教谕得史笋江于光二事焉。公殁盖在丙戌之岁，是春入会闱校士，彼时一榜进士，皆以一金为贽于入闱主司。公临殁，请净峯分还之。公在告，道逢一卖油者，其中表兄也，下车并行。表兄担油，公且行且与语，临歧乃别。二事虽小，足以见前辈之风。何镜山《笋江集序》。
　　丘文庄公浚，其祖自晋江去琼焉小官，因家于琼。文庄尝与中丞养浩通谱，不忘泉郡。陈真晟旧生晋江，移漳之后，自称泉南布衣，皆泉派也。
　　《清源文献》。晋江洪大参富，字国昌，为诸生时读书秀林庵，苦心易理，着浅说，常达旦不寐。一夜更阑，有告者曰：“君且休矣，读亦参政，不读亦参政。”启户视之，不见其人。盖庵神也。后第嘉靖己丑进士，官蜀大参。《闽书抄》。
　　王道思先生与王畿讲阳明之学，遂有得于圣贤之道，乃尽发宋儒书读之，有味乎曾南丰、王荆公、欧阳文忠之为文也！始先生操觚学古，非先秦两汉不道。其所为广东辛卯录文，宛然贾谊、鼌错之词章，至是尽弃之。色相蹊隧，出入王曾间。寄示唐顺之，顺之骇怪。先生言此大难事，君后当自知。亡何，顺之有味其言，亦变而随之焉。《续小学》。
　　洪侍郎朝选《王遵岩集序》：“君虽习学词艺，而孜孜讲学，日与青衿士谈论演绎，而门户广阔，见者无不容受。交际亲宾，亲疎泛爱，去者方休，来者接轨。夜则读古书，课家事，作柬答四方宾友，略无懈怠颓堕之意。书一目十余行下，一经手未尝再观。书至千百余卷，君盖无所不观，而亦未尝再观。余尝翻其架上书，书无一卷完者。读竟即为人窃去，君亦不复顾也。”《闽书》。
　　王遵岩与弟少卿惟中书：“来书所问作诗，岂容易谈？第一要有学问，次亦要才力不弱。吾向赠宋仲石诗，如起句“洛阳桥外路万里”，指长安。今赠唐娄江，如“帝心加劳来，户口不虚增”，结句如“相送情无已，宁困感遗肝。”“莫倚鸾凤志，今当作騺鹰。”皆不容易得，然知之者少矣。旧岁与方洲游山诗，句句俱是风格，不涉陈套，不守言筌，然方洲亦未解其妙也。如“取路非高足，入山力复余。”“畏景在城市，聊兹息茂阴。”此等起语；如“堪嗟二亩半，促促邑中居。”“明归应复望，惆怅使颜衰。”此等结句，总是唐人中翻来，都是史汉文气，一字一句都健。吾诗自觉于古人合处不如文，文则有全篇合，或有过之者，诗则不能如此。然今人窥我门户，则犹未耳。”《闽书》。
　　吾乡王道思公督山东学，诸生三场毕，不待揭榜而逃归。公曰：“送卷来者许回则回。”仅留百人。后中者皆所留也。唯三名不预鹿鸣宴，则不送卷，而繇水关逃出者也。其精如此，岂彼时尚易品题耶！《李氏萍余集》。
　　李开先游海甸诗序云：“嘉靖乙未三月，王遵岩谪判毗陵，武选吴皖山檄吕江峰高熊、南沙过翰林、唐荆川顺之、陈后冈束、礼部陈少室元孝、李克斋，遂及予共八人，饯之海甸。望日出阜城门，至则荒凉殊甚。盖张昌国以癸巳罹祸，已三年矣。亭台倾圮，惟水声潺潺，不异旧时。酒酣赋诗，皖山先成，意高辞雅，不减唐之名家。次日，夏桂洲遂劾张、李二司属无事漫游，下狱。未久，七人相次罢谪，皖山幸而独免，诗卷归予手。事如隔生，而人多下世，怆然作序，不惟感诸友之易消歇，而且叹大臣之善倾陷也。嘉靖初，海淀之狱与苏子美诸人监院饮酒之事大略相似。贵溪恃宠忮横，一至于此。西市之祸，岂不幸哉。伯华记。”此事有关于国论，故详着之。《列朝诗集》。
　　漳州开元寺智海禅师法力高胜，来开堂泉州半岭，王慎中赠诗二章：“峻绝高峰透步难，黄龙三问是岩关。绣鸳呈出针纹隐，骏马自惊鞭影间。”“生如灵树契冥符，贬剥诸方没破除，自笑欲谈词忽丧，江州钝置老尚书。”《闽书》。
　　刘渊材憾曾子固不能诗，予尝见宋人所辑唐宋八家诗韵，则子固与焉，不得谓非诗家矣。评明人诗者不及王道思，然道思五古文理精密，足以嗣响颜、谢，而论者辄言文胜于诗，非知音识曲者也。《静志居诗话》。
　　参知遵岩王公始以文章重海内，郡中称古文词自公始，比肩毗陵，相为旗鼓，弇州济南诸君子弗是也。然至今日而参知文价不以易此。予又见尚书可泉蔡公，吏部学泉梁公所为读书之图，两公皆髫，共学萧寺，继金比珏，至今郡人莫不以为文坛胜事。吏部才名倾动缙绅，天碎国宝，时人所惜。尚书奕奕典册高文，至大官尽发其生平。有子奉常公，二公所遗，盖不逮焉。三公异人同世，弱冠登朝，一时三凤，吉光品格具在。观三公所书数诗，参知蕴藉，声韵平匀，字迫真文。衡山吏部清韶怀人之什，语带香艳，微嫌文弱，书体轻靡，卑调亦或有之。尚书显庸，敭历殊绩，不以诗字名而苍然可观。是三者皆可宝也。擎甫博学多才，尚书文孙装潢遗迹，比之河图大弓，以垂世世。余故书之卷后，使来者得以论焉。郑之元《跋三凤真迹后》。
　　泉郡城东南有光孝寺，乡宦某涎其地吉，以事请当道废之，盖为第宅。住持僧匕龙固诉，毙于狱，遂托生下围乡曾家，为曾霖寰，举进士，巡抚山东。值乡宦子孙衰败卖宅，曾购得之。先时，曾太大人临产时，见僧入其房，忽不见。后霖寰名化龙，人乃悟曾字傍人即僧字，化字去人即匕字也。噫，亦异矣！《叶仲蔚笔记》。
　　同年王德美别驾为余言，其曾祖母者，某稳婆女，俗所号收生媪也。幼有奇兆，尝昼见二儿戏于庭，迹之旋失。其母命立标为识，发之，得大银盘，二银儿交手如搏状。长归吾王氏家，故贫。自吾曾祖母来，遂稍丰。顾吾曾祖母实非某稳婆女也。邑有尚宝卿李公源者多女，内厌之，使收生媪怀他男易之。谋秘，惟李长女嫁王者密知之耳。李公女嫁王者，后连生男慎中、惟中，皆成进士，封太安人。偶诣东岳庙拈香，而吾曾祖母亦有兹行。太安人顾问何人，貌乃类我？询诸婢辈，亦无不谓类太安人者。诘谁家女，以母收生媪对。太安人泣曰：“是矣，若真吾妹。”为详道其实。吾曾祖母坚不肯承，曰：“吾贫家妇，安敢妄姊太安人，以辱李公？虽然，家有子读书，倘异日能成立，当以牢醴拜李公墓下耳。”已，吾祖伯宗会公举嘉靖癸丑进士，官评事，卒践前诺。德美名士彦，通判南雄平凉二郡。《东崖杂记》。
　　嘉靖中，泉绅庄用宾于石鼓神庙东旁设主以祀其乡先正之贤者，曰夏秦，曰蔡居阳。率乡人行乡约，其中约规甚严，至于桃李垂街，田畴被亩，人和盗绝，一时为盛。《闽书》。
　　陈见吾让未发解时，读书城中，每夜归，过陈翁桥。桥上鬼辄相语曰：“陈解元，来见吾。”喜自负，历科俱不应。其年将发解，过桥，鬼乃寂然无声。归谓其内曰：“吾每年过桥，鬼必以解元相呼，今岁寂然，岂吾有失德乎？”其科发解。《司空日记》。
　　嘉靖辛卯，陈公让往秋试，求梦九鲤湖，是夕无梦。庙中道士梦神曰：“前度刘郎今又来。”令其告陈，陈亦不解。是科陈中解元，始知前科解元刘汝楠，陈即前度之刘也。陈，晋江人；刘，同安人。《闽省贤书》。
　　晋江柯实卿为诸生时，与一司理有小嫌，将抑之，乃于省试前以他事系于狱。会司理有分阅之行，瞩丞尉曰：“俟我行可数日，逼闱期，然后释之。”柯既出，偶遇泛海舟，一日夜抵省。时未行易书禁，司理得其闱卷，识之曰：“此泉狂生柯某，安得至是？”袖其卷拟投井中，适主司行值之，询曰：“有佳卷欲呈乎？”不得已出之，大称赏，遂以入彀。后柯官至太守。司理在泉亦有惠声。《司空日记》，参《东崖杂记》。
　　傅锦泉有别业在紫帽山麓，锦泉下帷处也。相传读书夜分，尝有呼于空中曰：“就寝。”其专精如此。后李文节亦尝假馆修业于此。故当时有一馆两会元之语。亦一奇也。《傅为霖文集》。
　　史方斋公以亲老假归省觐。至扬州，买妾，夜将娶矣，而丁艰讣至。公语女父母曰：“若女且留汝家，待我三年服阕乃娶。”并与以食用之资。及起复，过扬，将谐夙订。前女已适人，别饰一女代之。夜分乃至，冀公不大觉也。公曰：“此岂故剑？今者吾姑置之耳。吾不欲使女有弃妇名，勿谓我可欺也。”后此妾次第举三子，长即文简公榜眼，拜相；次子某举人，监司；又次世选公甲戌进士，驾部郎。《温陵旧事》。
　　朱梧，字子琴。好为诗，自序其诗曰：“梧也少，好诗，既领荐，三走南宫不售。思脱去笔墨蹊径，就职为博士。猖狂恣肆，喜怒愉快一发于诗。虽有瑕衅，不屑弥缝。稍迁楚令，遽罹废黜。呜呼，梧之不达，诗穷之矣。虽然，梧之不穷，诗达之也。梧见今人见弃于时，则辄愤愠怨尤，下者娱财作荒。梧之废也，无饥寒侥仰之忧，人事奔趋之扰，谢绝过从，杜门却扫，每遭时清晦，或林泉鱼鸟之适，田夫野父之俦，出数言纪之，长篇短章，惟所欲为。又性不喜俗人，堆积蠹编于东轩北窗之下，日与数千载间骚人文士为伍，光景满前，应接不暇。追念隶博士时好而不能专，为造士司政教时专焉不能入。今则专而且入，死生不足夺，况穷达乎？梧所畏王遵岩氏，见梧赠诗十篇，复梧曰：奥意险语，殆搜神脏而破鬼胆，何但仰参黄、陈，直将上闯韩、孟，眼中何意见此奇特！呜呼，搜神破鬼未也，奇特然哉！遵岩于文章少许可，彼其视一世能言之士，直若瓦砾蛙蝉，而许梧若此，伪也，非真也。据以为信，梧其顾长康哉？然有观梧出处，忧乐之际者，则诗果穷梧者耶？果穷梧也！宁诗穷梧，毋梧穷诗。”《闽书》。
　　蔡少参一槐，年十四，中庚子榜。御史王瑛启牍，谓年太少，姑留后。鹿鸣日，特设宴期之。及癸卯再隽泉，年少登科，又享眉寿，槐一人兼之。鹿鸣两宴，亦异数也。《闽省贤书》。
　　晋江蔡公沙塘一槐，年六岁往姑夫家看灯，姑夫试以对曰：“元宵灯火满街衢。”即应声曰：“大地文章连斗柄。”后十四，中乡试填榜矣。主考虑早达不成令器，故不以题名，而又令赴宴，次科十七始中。《耳谈》。
　　蔡沙塘公尝步至一古董店，主人出其书画彝鼎之属。公方摩挲瞻玩，一狂徒至，见公笃老而衣冠朴陋，怒其不逊己，挤而仆之。主人惊告以公姓名，其人趋去。公徐起理冠帻，复观如故，意气湛然。《温陵旧事》。
　　袁小修尝语予曰：“卓老多病寡欲，妻庄夫人生一女。庄殁后，不复近女色。其戒行老禅和不复是过也。平生痛恶伪学，每入书院讲堂，峨冠大带，执经请问，辄奋袖曰：“此时正不如携歌妓舞女浅斟低唱。”诸生有挟妓女者见之，或破颜微笑曰：“也□似与道学先生作伴。”于是麻黄之间，登坛讲学者衔恨刺骨，遂有宣淫败俗之谤。蟾蜍掷粪，自其口出，岂足以污卓老哉？予兄中郎，以吴令谢病归，再起仪部。卓老以为理不常复出，为诗曰：“王符已着《潜夫论》，为问中郎到也无？”已而中郎将抵国门，乃改前句曰：“黄金台上思千里，为报中郎速戒途。”其于进退出处，介介如此。人知卓老为柳下之不恭，而不知其为伯夷之隘也。卓老风骨棱棱，中燠外冷，参求理乘，剔肤见骨，迥绝理路，出语皆刀剑上事。狮子送乳，香象绝流，直可与紫栢先人相上下。遗山《中州集》有异人之目。吾以为卓老可以当之，录其诗附于高僧之后。传灯所载，旁出法嗣，卓老或其俦欤！”《列朝诗集》。
　　公安袁中道《李温陵传》末言：“公为人真有不可知者。本绝意仕进也，而专谭用世之略，谓天下事决非好名小儒之所能为。本狷洁自励，操若冰霜人也，而深恶枯清自矜刻薄琐细者，谓其害必在子孙。本屏绝声色，视情欲如粪土人也，而爱怜光景于花月，儿女之情状，亦极赏玩，若借以文其寂寞。本多怪少，可与物，不和人也，而于士之有一长一能者，倾注爱慕，自以为不如。本息机忘世，槁木死灰人也，而于古忠臣义士，侠儿剑客，存亡雅谊，死生交情，读其遗事，为之咋指斫案投袂而起，泣泪横流，痛哭滂沱而不自禁。若夫骨坚金石，气薄云天。言有触而必吐，气无往而不伸。排蹋胜己，跌宕王公。孔文举调魏武若稚子，嵇叔夜视锺会如奴隶。鸟巢可覆，不改其凤味；鸾翮可铩，不驯其龙性。斯所由焚芝锄蕙，衔刀若卢者也。嗟夫，才太高，气太豪，不能埋照溷俗，卒就囹圄，惭柳下而愧孙登，可惜也夫！可戒也夫！”《闽书》。
　　梅国桢读《焚书》，笑语人曰：“如此老者，若与之有郄，只宜捧置莲花座上，朝夕率大众拜礼以消折其福，不宜妄意挫抑，反增其声价也。”《明世说新语》。
　　徐文长逸藁有诗云：“南海大夫欧，泉州处士尤。泥中双绿鬓，诗伴两苍头。”自注尤山人侍者范鹿能诗，不减欧桢伯之仆，惜其稿不得见也。《静志居诗话》。
　　万历己丑，冬至前二日，余以叨贰春省，将祗事郊坛，斋宿署中。是夜与僚长东阿于公，富顺李公拥榻玄谈，宵分乃罢。既就枕，四壁俱寂，鼾睡甚适。忽梦有递刺者，予谁何之？则曰：“于尚书使者也。”开函睇视，弗覩名姓。刺中第有二语云：“空山一泪凭谁寄？万古孤坟祇自愁。”读竟，遽觉，心自骇愕，通宵不寐。晨起，具述以告二公。乃于公讶曰：“所谓于尚书者，非眼中人耶？”予惭悚无以对。少选浙江上奏，椽来，呈副封，则巡抚中丞傅某所题疏也。略曰：“伏覩故少保兵部尚书臣于谦，常睿皇北狩，景帝嗣统之日，内修外攘，尽瘁竭诚，俾九鼎既危而获安，銮辂既去而复返，忠甚盛也。遭萋菲之构，竟死非辜。睿皇旋复悔之，圣圣相承，后先昭雪，赠官赐谥，建祠吴山，恩华备矣。惟时棅事者弗克将顺德意，易名肃愍，未惬众心。乞圣明裁改，以彰显勚，以慰幽魂。”于公览疏，顾谓予曰：“梦征矣。幽明感通，一至是耶！顾少保公独见梦于公何也？”盖予尝陟吴山之阳，谒少保祠，为诗吊焉，良谓有一面之识乎？乃为二公诵予诗，有“主圣臣忠”语。于公叹曰：“公为少保公知己，旧矣。”比疏下于公，请改谥曰“忠肃”，天子俞之。于是舆论称惬，谓足妥少保公九京云。黄文简《异梦记》。
　　黄文简凤翔以太夫人春秋高，一念东山，遂不复出。凡辞召命者四。及居太夫人丧，年已逾艾，犹作孺子慕。且令诸子皆杖以志戚，海内称孝焉。《续小学》。
　　黄文简每自春明谒告归，望郡城十余里，即撤去威仪，单车入子舍。出行里中，敕前驺勿呵辟行人。一日坐蓝舆，屏驺从，有一儒士接舆过，罥衣为裂，怒而止其车。公笑曰：“君第从我还，当相偿。”及至舍，知是公也，愕咍谢罪。公曰：“吾岂食言耶？”引入命坐，计直倍偿之。《续小学》。
　　黄文简凤翔每训饬子孙力行勤俭，衣勿求华，食勿求美，勤苦读作，务求有立。又作终事，预嘱曰：“吾百岁后，尔曹居丧，自当徒行如平日。或有故适远，亦只以旧敝油幔密自遮蔽，令人不觉，无得俨然白舆行道中，为人所指目。”此后宦家子弟，遂皆遵用之。公子润中自为诸生，出入皆徒步，即领荐以后，犹然守先公之教也。《续小学》。
　　陈瑞山学伊先生，方襁褓时，南安有一友，亦陈姓，教请郡城，夕经潘山桥，见鬼物无数于桥上嬉戏。一鬼曰：“陈君至。”又一鬼曰：“是贡士教官，何避之有？”其友乃大惧，匿身樜园中。须臾闻众鬼大惊曰：“陈大人至。”各下水散去。友私念必贵人陈姓者。窃伺之。俄有人背一小孩来，友问之，其小孩即陈姓也，云是梅坑人。其母有急事归梅坑，不及携儿，儿寻母，啼不止，乃冒夜携往。友告以此间多怪物，不便夜行，邀归其家，赠衣一袭。向其父母结为义子。瑞山果登第，官侍御，而此友仅以贡官训导终云。《司空日记》。
　　詹咫亭仰庇初登第，史观吾先生朝宾往访旅次，诫其家僮云：“幸传语而夫人，而主人欲做好官，便无钱；欲做好人，亦无钱。不可以做官而遂滥用靡费，致累而主人清节美德，做不得好官好人也。”《续小学》。
　　詹司寇仰庇曰：“吾侪教子弟最不可使之闲逸。士农工商务任其职业，如饱食终日，无所用心，则放辟邪侈，从闲而投。故子弟能读书者，专责之攻举业。不能者，径令其经商业农，何足为辱？今世所病在盗窃读书之名，延师延友费许多财钱，以欺父母兄弟妻孥，游手游食究竟万无一益。此虽子弟之过，亦其父兄教之不善欤。”《续小学》。
　　吾闽嘉靖末患倭，复设巡抚。有金学曾者，曾任是职。靡饷渔商，获累钜万。苦重远难携，用缩银法加铜九倍投之，仍良金。归里为不肖子孙荡尽。旧属弁泉人指挥杨洪震升迁，便访之陋巷，榱桷不完，病卧籍上，无被茵。杨为之泣，亟赠卧具。翌日再访，依然卧籍上，盖为子孙掠去矣。杨欲再赠，辞为无益。询何无年谱故旧周恤？告以若辈竞为书函徧投，相矛盾，莫适从，故绝无怜念者。杨次子指挥楝为余先人言若此。《蔬园小牍》。
　　隆庆庚午乡试合顺天榜两元五十八士。省元为同安林讳奇石，北畿领解则李文节先生也。是科之彦，其第进士者，二十有四人。文节公则鼎甲拜相，为一代伟人矣。自庚午至万历癸卯十二科，吾泉领解十。其甲午一榜，兼经魁一。庚午、癸酉、己卯、丁酉四榜，各兼经魁二。戊子、癸卯各兼经魁三。辛卯，五魁皆泉人。前嘉靖辛酉一榜，亦元兼三魁。丙子榜亦三魁。丙戌会榜，泉得二十有一人。乡会试得名之盛如此。是后虽微不及前，然乡榜尚甲全闽。会榜每科或十七八人，亦足称名邦矣。若夫禄秩之尊，则百六七十年来，内阁七，尚书十四，鼎甲八，会元四。少年高第钦假归娶七，词林选部台省百余，督学亦三十余。内自侍郎，卿贰，部司，评博中行，外而抚按，监司，守令，印累绶若，辉耀郡邑。盖当时而在朝在籍者计百二十有余人。猗欤，盛哉！《温陵旧事》。
　　隆、万时，士皆着白布袍。李文节公娶亲，内白布袍，而与友借色衣其上。亲去郡数十里，将至五六里许，偶出簥，风挂前居，裾裂径尺。从人走远村丐针线缀之。公徐步而行。时已暮，遇迎亲者数辈，问曰：“曾见有娶亲舆从否？”有识公者曰：“即李丈也。而独行何？”公语之故。迎亲者曰：“日已近瞑，不妨同行，以候尊从之至。”及门而终不至也。其丈人喜极，自出迎之。公竟以白布袍登堂，有顷方易衣成礼。及公解元会元鼎甲拜相，与夫人至老相庄敬。夫人尚后公殁也。《温陵旧事》。
　　李文节廷机曰：“余弟自秀才至出贡廷试，余未尝出一力。作教时有铨司暮过余门，致意甚厚，余以有数辞。及选，邵阳得士心监司拟荐，而直指恶余，削之。既而升翁源为索凭于少宰，少宰讶余何不相闻，可以善地处也。余应谓：“兄弟三人，二人有官，余复居此地，天下大官小官俱吾家做了。”余盖欲以公倡百僚，而弟怡然不言，不得善地不愠，家庭间语不及利。出京之任，皆自僦夫马，辛苦淡泊，至于没身。贤如吾弟者亦少矣。公尚有一弟，终日俱冠员帽，视今之恃兄弟烜赫者，贤否何如？”《续小学》。
　　李文节公同庶常读书三年，止告假七日耳。官祭酒少詹事，出入骑马，虽大风雪不改。在部常不欲速迁，恐所兴革不能久。三品例乘帷轿，公独乘明轿。自以一介穷儒，巍科华贯，思自砥砺报答国恩，无使死之日有余粟余帛以累君父。噫，今安得有此人此言乎！顾众口交攻，必不容安，纶扉一日，真作何解。《馆阁旧事》。李文节枚卜之际，论有异同。吏部录其事上闻，盖变体也。时廷推七人，李名第六。首揆朱山阴公密揭，请就五名内点用，微指可知。乃当宁意原蚤属，不为动。君相能造命，非乎？怪既用之，后若急之，若缓之，一任其呼号，展转无所控告以归，又若其不能违命者然。《馆阁旧事》。
　　泉州城大而土旷，士大夫皆散处。余以六月行部，人家多依原隰为园林，肩舆过其下，嘉瓜四垂，朱槿熠耀，绿柚扶摇于短垣之内，丹荔点缀于碧叶之上，真令人目不暇给。《闽部疏》。
　　泉州烧山土为瓦，皆黄色。郡人以海风能飞瓦，奏请用筒瓦。民居皆俨似黄屋，鸱吻异状，官厅缙绅之居，尤不可辨。《闽部疏》。
　　江锺允复初登第，梦作一县，县中皆是黄屋，不知何祥也？寻铨晋江令。《闽书》。
　　晋江苏君禹浚，万历癸酉解元。应试时，有南安诸生苏某至峡江，肩舆假寐，梦执旗报解元者，自喜负。俄而同舟济者，君禹也。公将终，有彩云见卧内两壁间。仙店舆夫某遇公于古陵道中，鼓吹骑从，问之云，将赴贵州任。比舆夫抵公家，已属纩矣。《闽书抄》。

　　紫溪苏先生浚，守制杜门，绝迹城邑，未尝一交当道。诸当道闻先生名，心甚重之，末由造请也。洛阳有承天寺，田千余石，旧系豪家占管，当道廉知之，即籍其田以献，先生辞焉。尝自言曰：“吾心如止水，名缰利锁二关，颇自斩绝。青天之内，乐有余地，岂以区区者介情哉！”其高节如此。《紫溪年谱》。
　　张太岳相公冒丧视事，公议不容，虽排斥谏臣而心不自安，愤懑成疾。九卿列举祝厘而词未有所属，众推紫溪苏先生者如一口。主部尚书乃以祝词相嘱，先生力拒之，遂称疾不视事，常事衔焉。然卒未有以中先生者。用是先生正气鼎吕朝中矣。《紫溪年谱》。
　　邑前辈苏公浚视浙江学政，所赏拔士累擢魁元，历三十余年，科第不绝。阅文日数行下，晨入试，夕已揭榜。初人人奇骇，久愈追颂。蔡光禄献臣云：“公于吴顾宪臣、浙朱用光、闽刘庭兰、李光缙未遇时，并以解元许之，若有成券在胸中者。”以余所闻林大宗伯欲楫语尤奇。方宗伯早岁从父宦粤西，适苏公官粤西参政，父修启白通命，属草时亦信笔为之，不甚娴骈偶也。公得之喜，以询某乡人曰：“林守备有馆宾乎？”答无之。“然则昨启谁草？”其人曰：“林惟一季子，垂髫相随署中，想出其手。”公叹曰：“真远器也。”议以其女委禽焉。会宗伯先定婚，不果。宗伯兄光禄公欲栋为诸生时，公夫人雅意择婚。或以林、庄二生才为请，夫人意未决，阴以其文寄质。公亟啧啧林，而夫人移于他议，卒妻庄。后公归，语次微惜之。夫人曰：“庄非科第中人与？”公曰：“庄亦一进士也，但林为有福进士，庄不及耳。”光禄公遂以甲午、乙未联登仕宦，富贵寿考为阖郡冠。而庄成丁未进士，旋卒。苏公自粤西参政擢贵州观察使，不赴，归，未几卒。其辞官文云：“用世如虚舟，存而不系，过而不留，不以天下为已有。出世如游鱼，游乎江湖，忘乎江湖，不以已为天下有。”辞亦洒达可诵。方公之举解首也，房考郭大司马子章梦蔡文庄清诣其门。公邑同、经同、姓草同、名水同。丁丑入彀，中文定公持其卷语人曰：“此卷必晋江人，非苏则李。”李谓文节公也。两公同以解元，善易学，为主司所夙知。悬断不爽，亦奇矣。《东崖杂记》。
　　少保黄公克缵，居官廉甚，抚齐十二载，家无厚赀。为余言：“曩守赣郡，满考归，仅存俸金数十两而已。”又云：“幼避倭浮海入城，浪高数十丈，舟中蔑不颠仆，己独正襟端坐自如，长年辈异之。”名世钜公。髫龄中早自不凡如此。《宦梦录》。
　　黄太傅锺梅公为五部尚书，年近八十矣，十二月二十七日生日，廿八九必出答拜，虽严寒或风雨不废。后生小子一刺至门，必驻车以白柬夹原红柬复之，未尝遣子弟代行，又必不以过正月。公林下数年，余所见皆如此。《温陵旧事》
　　少保公雅善声律，尝同诸公认集，咏妓得句云:“休言伐木人求友，须念提筐女有夫。”微婉近风人体。比年八十馀，生子，余为诗贺之。次韵来答，又屡贻余短幅，细书、章草，法殊遒媚多致。《宦梦录》
　　黄太傅锺老之兄，生平未尝至郡。锺老宦归，笃连床之爱，强而致之。未至二里许，望见雉堞，曰:“生平未尝覩此，胡为乎来？”趣归，终不役入城。《温陵旧事》。

　　〔校注〕
　　〔一〕“古”字原缺，掳《六一诗话》补。
　　〔二〕“诸”字原稿误为诗”，据《六一诗话》改。
　　〔三〕“无”字原稿误为“作”，据《六一诗话》改。

　　●卷之七十六　杂志下

　　何镜山前辈《泉趋八首》内：“宋家南外刺桐新，凤凰台榭冢麒麟。至今十万编民满，时有当年龙种人。”宋末泉州郡设有南外宗正司，聚诸潢属，今赵姓者多其后。《闽小纪》。
　　仁和陆公南至为泉州别驾，爱万安桥之胜，属蔡氏作《沧泷图》。何镜山为赋长歌，矫天纵横，集中不可多得之作也。歌云：“君不见洛阳长桥卧海波，江翻浪撼奈桥何？累石重栈屹不动，牡蛎戢戢生咸鹾。忆昔此桥未驾时，此水汗漫愁两涯。蛟螭无怒或战鬬，鼋鼍有势深凌欺。宋家蒲阳蔡太守，乞官近地麾旌旗。梁空迭址悬机繂，安置妥贴静澜漪。水道酾为四十七，三百余丈何逶迤。善男法子来落饮，大书深刻穹丰碑。至今三百有余岁，风涛枕席忘庄馗。往来人马何坦坦，竖子亦识端明祠。郡人相传昔造址，河伯海若愁不起。银山雪屋日呼汹，重渊何处厝寸址。公遣移檄告海神，龙宫水府深无津。隶夫持檄但大叫，便欲醉死投鲛人。怀袖须臾得报章，克日约饬鲛龙藏。遂锲柱基鞭凿石，天清气朗不可当。参差乌鹊如神相，居然万载波无扬。顾此好事者附会，或非实迹徒夸张。又闻二碑在祠畔，石理精粗异体段。传言绝域赏国宝，镌仿一石来暗换。但恐亦属虚诞词，总之为公张笔翰。只闻迩岁寇火烧，双碑一裂高岧峣。漫理欲断还不断，忽复缝合无赪焦。此乃居人真闻见，得非神精守藏遍。气势遒劲森矛戟，光芒恍惚生雷电。怪底海内竞摹搨，流传初如离笔砚。陆公陆公来此邦，岂无异物开心腔。独好洛阳海生涌，持使蔡子图沧泷。蔡生下笔图沧泷，陆公嫣如轩天牕。公行玺书承召入，安得如此颂刻垂示千古为并双！”《消夏录》。
　　何镜山先生之着《名山藏》也，语琰曰：“吾年十九，已与计偕留心斯业，读通纪吾学诸编，多所未快。奈积书少，若中秘又未出人间何，迨西胄之暇。私属笔研，未敢示人。及转仪曹，时值蜀中陈玉垒先生以发抄实录得请，予心艳之。有同乡曹郎丁先生午庭佣抄以遗我，此名山藏之权舆也。向者收拾开国动劳，即徐、常诸公之迹，遗佚尚多，乃今犁然有始卒。若汤信国一篇，是吾特笔。盖信国东征西讨，往往为副而不为主，吾所叙次，可以不复不漏矣。制书如《大诰》三篇，家传户诵，字无增减，窃取《尚书·周诰》“王若曰”之意之法，庶几犁然于顾諟乎。圣谟时出，因事成书者，讲肄所遗，几难摸索。有如资世通训者。”先生则详列谒者问答之词，洋洋如始颁布。先生曰：“此书合肥窦公来守吾泉，以一编遗我，始得裁附。”因与琰论新、旧《唐书》之优劣，如姚崇十事，旧书列款而新书不载，何以示来兹耶？先生之考订礼乐诸书也，琰于使署中抄携韩苑雒黄泰泉乐书及近代词臣所收拾雅奏章词。先生曰：“汉之《安世房中》，昔人谓去《雅》《颂》已远，更难取精于唐宋矣。惟我圣祖，凡定一祀典，即制一乐章，亦不相袭。所谓建中和之极，非尚其词之谓也。”《天官》一书，先生曰：“吾读观象玩占，侭堪檃括，今天子专官开局，考订裁治，不妨椽笔，少俟庙裁。”此则《名山藏》之大略也。其着《闽书》也，托始于万历壬子，而告成于天启丁卯，中间十有六年，独手成书。书成之后，吾乡尊为钜典而未有知其艰者，惟琰备知之。当巡按山阴陆公以《闽书》托先生也，意欲于三山授室，而招致八州文学之彦，分曹禀仰于先生。先生曰：腐令之书，单出一手，吾不欲假长于众而博总裁之名。且阅岁经年，糜有司之饩，非吾愿也。于是督学慈溪冯公为之搜讨郡邑记载，泉守阳公为之置抄誊书役。亡何，诸公先后去，诸役尽辞归。凡续购遗书或搨摹志刻，笔纸膏油行脚之费，子弟亲友小史家僮几案之劳，其所支给，地方官府未尝过而问焉。书成后，无有知者。琰于中丞熊公言之，始借观议刻。今已刻在藩司库中。庚午之冬，琰索而得之。越三年，间即有搀入传记，如紫乱朱，今琰颇能别之。其书加于通志之旧者为前帝志，君长志，及乎韦衣闾巷之命名节取，视昔为详，乃若缙绅之籍。当未就之日，先生绝不示人，多携于山水游眺之余，自笔自窜，临刻而始登木，其意深可会也。中有存其名而略其事者，故揣杜张之意。琰举以质先生，先生曰：“吾存其实于所必存之事，而不于本传夸详，盖讳而不没，或有谅我云耳。”所胪列乡里前辈，俱在易名之后。而今已有就库司之本搀入其中，点污成书，必招后谤。琰兹拈出，观者自能知之。皇明文征之选，其原本则在镜山，其成刻在金陵。舅悌携归，惠予一册，中间细覆旧选，亦有搀入如《闽书》者。琰望后之观者，稍稍致详，勿谓先生具眼人，反混收于鱼目也。先生自粤西归，独坐丙房，环堵不能旋马，而市廛湫隘，于是出之镜山。然问难之屦，日满于门。间语琰曰“山中客未至时，吾挟书属笔，日得两三辰。客来则置之，计三日或不凑一日功。凡吾所期一年者，或三年可乎。惟天假我，庶遂前心耳。”又尝语琰曰：“一日旦至晚不过六时，世俗日三餐，辍业殆将过半。吾旦起一食，粝饭菜羹，兼三时于一刻，可少废事。”先生之惜寸阴盖如此。先生南归之岁，琰叩其前后诸集刻。先生曰：“吾向者以万历、泰昌、天启名篇寓年先后，今在南都，自选分为一十二册，刻于沈宁海将军家，待其刻来，可与若相印证也。”今未得见，因舅悌昆玉南行一问之。己卯秋七月朔日识。苏虹如《记何镜山着书大略》。
　　何镜山诗：“海国砧声虽寂落，江城角韵总清哀。”黄东崖诗：“莫愁良夜杵声稀，海国秋深尚葛衣。”盖闽地暖不用收理寒衣，故无砧声也。予在《都门季春与闽人诗》亦有：“即今冀北单裘日，已是闽南衫葛时。”实录也。《闽小纪》。
　　何匪莪公自南部侍郎告归，居于东郊之镜山，屋仅一层，以住内眷。客至，公与坐于门塾。后始筑一亭，隆冬风烈，客殊难之，曰：“先生晨夕坐此，如风何？”公曰：“风大时亦当去之。”曰：“今日亦觉冷否？”公曰：“正不自觉。”客归，语人曰：“见何公令人高堂广厦之气索然。”《温陵旧事》。
　　何镜山先生乔远谪居以来，竿牍屏绝，当道推重。一友以关节相干，公不许。其人曰：“公见重如此，一言何难？”公徐语曰：“请问所以重我者何故？”《续小学》。
　　镜山宴集，唯清谭雅谑竟日夜，绝无歌曲管弦之娱。甲子秋，长公上寿，请用梨园宴乐，公许之。甫初昏，即罢遣，曰：“此辈若夜来不散，则奸盗诈伪之事无所不有。”《续小学》。
　　何镜山起复谒选，鬻田一宦家治装。粤归问赎，时宦已殁，其家颇欲求多。公一切从之。众谓公；“便宜与人，自失体面。”公曰：“士大夫而与故宦之家往复计量，更失体面，吾捐数十金买胸中多少闲适，殊为便宜。”林如源《镜山佳话》。
　　何镜山善饮酒，自云：“日进五十杯，乃吾应得物，食物无所择。”方营镜山时，尝以朱薯度餐，酒后惟进果蔬柿柑，能啖三五十枚，嘉肴惟恐不持去也。辛丑壬寅间，如源过自誓斋，见公麦饭淡菜之羹，哺啜致饱。以源不时至，命市荒邨所有，加空豸一缶而已。先生尝言曰：“吾凡事俱作平等观。”《镜山佳话》。
　　如源初从镜山公学诗，问所宜取法。公曰：“作诗如作字，无帖不临，总作自家字；无集不读，总作自家诗。”《镜山佳话》。
　　邑有杜生某，先世鬻田于镜山，赠公。厥后，杜之佃卒筑屋杜山何田之间，时公在宦邸，掌家政者着认基税数十年矣。戊申，生谒公五，因偶及前事，公归核原券，召杜生还其地，并佃卒所认券，曰：“是不与原券俱来者。”《镜山佳话》。
　　有得何镜山公书数幅如市易米数升者，一门生语公宜自珍重。公曰：“使彼得以举火，正获我心。”《镜山佳话》。
　　何镜山与人交，务以大节相勖。见素李公居丧，茹素三年，肌色减损，亲友皆劝复膳。公独曰：“斯道也绝久矣，愿卒勉之。”丙寅，绵贞周公被逮，其时阉焰方炽，莫敢向迩。公遣人入漳，致馈贻书慰勉。周公复书，感公道义之爱，且云：“生平少学问，承教不敢不于此际求得力。”《镜山佳话》。
　　御史苏琰为诸生，落落自负。司空何公乔远以所撰国史示之，直加点削，无所让。何公诗：“何生谬有千秋志，苏琰为吾一字师。”指是。《宦梦录》。
　　都督俞大猷讨海寇林道干。道干战败，舣舟打鼓山下，恐复来攻掠。山下土番杀之，取其血和灰以固舟，乃航于遥海，余番走阿猴林社。相传道干有妹埋金山，上有奇花异果，入山樵采者摘而啖之，甘美殊甚。若怀之以归，则迷失道。虽识其处，再往则失之。《陈小崖外纪》。
　　俞大猷与武河汤公共击王直，贼舟几败而飓风逆发，我舟且坏。汤急招公叩祈海神，以数十牛羊豕为祷。公祷以牛一羊一豕一。汤曰：“君何不多许？”公曰：“吾贫无以为答。”须臾风益猛，诸军号泣震天。公笑曰：“何其快也！”汤恚曰：“君既以此为快矣，即当快活时，君将谓何？”曰：“等快活耳，今日即与君同投大海，齐了业缘，岂不快哉？”顷之，风息。汤曰：“若何乃尔？”公曰：“某平生心肠快活，不识有愁苦事。故凡诗章柬牍，无吁愁蹙叹之声。”《正气堂集》。
　　王国辅记俞虚江逸事云，万历癸未，余访李学山，始兴道过会昌县，逆旅主人有能为泉音者，询之，则故都督虚江公走卒也。性颇敏，为余道虚江公会剿黄香洞时，环黄香洞者皆三司大吏及参、游官甚众，相守将一年，未有款绪。缘其洞内平衍旷达，村落十余，外一路可通，人行仅三尺许。两旁绝壁，青苔蒙密，树枝交加如织，皆暗藏强弩伏机，路复迂回屈曲，以故久不得入。俞曰：“相守既久，必有智计之士能得要领者。”密语招之，果有二十人前云云。公许之。初二十人入，又四十人入，卒至四五百人入。初至者语洞中人曰：“官兵老矣，智勇俱困，无能为也，以故吾等相率来归，可乘其懈猝出攻之，可以得志。”洞中人探望果然，以其言为信，悉众出战。五百人者分立其阵后，兵始交，于后砍杀，遂乱。官兵乘乱急攻，尽殪之，遂平其洞，即其地为县治，贼患遂息。盖其洞深险不可入攻，可以诱出，因势利导，乃兵法也。余闻之甚智其策，即古名将何以过。闻葵峯黄先生志其墓甚详，而此段战功甚奇，阅之无有。余既录其全志，而自记卒者之言，以备逸事。戊子冬十月也。《清源文献》。
　　邓寒松名城，躯貌须髯皆异于人。长八九尺，两目生光，好读书，多奇略，数杀倭寇有功。又尝凿沉焚毁倭舟几尽，倭人惮之。少与俞虚江为刎颈友，读书清源山上。一日夜深，同出山坳步月，月明如昼，万籁寂历。忽闻石壁间唗唗之声，二人攀藤葛相扶而上，见一黑丈夫若呼若召曰：“吾老猿公也，望子久矣。”遂授二人以棍法、拳法，凡数累夜而后精习。一时有俞家拳、邓家棍之号。后二人皆以武功显，闽乱以靖。《王遵岩文集评》。
　　李光缙奎宿真梦云：癸卯中秋，余北上，道出三山，将解缆于芋源舟次。是夜，月镜中天，江水浩弥，上下一碧，渔舟往来，橹檝之声若远若近。余推篷出舟，爽然独立。更静四虚，隔岸之山壁立千仞，草木如见。余兴发不能寐，诵赤壁赋“江上清风与山间明月”之句，徘徊伫思者久之。已入舟房，挽席就寝。梦余在家厅事前，有一紫衣童子，手握蓝袍，仓皇外来，报余曰：“宋学士至。”余曰：“学士为谁？”童子曰：“眉山苏学士也。”余惊讶，走接之，而先生屦及门之内矣。余长揖，先生亦揖。余从右入，先生从左。俯仰之间，先生角巾蓝袍，皙面美须，高眉长目，秀爽照人，而举止云翔，有徜徉物外之意。先生从西堦上，与余揖。余揖先生曰：“小子後生，何辱临况？”先生笑曰：“特来相谢。”余称主臣。先生曰：“子能识紫阳之言，又能识吾之言，是以来谢。”因指其所携蓝袍与几上绮绣，曰：“持此报知己耳。”余深维之，先生所谓识吾言者何谓也？无亦谈先生之文，能稍契先生之旨与？不觉竦然，乃下拜，曰：“小子缙敬领先生之赐。”先生曰：“子既识吾言，吾当为汝师。”余大喜曰：“小子私淑先生久矣，不幸而不生於先生之世，及先生席北面之。今而得受衣鉢於先生，此小子之大幸也。”先生曰：“然，可拜我。”余西向拜，先生束向揖。先生笑曰：“见师必有蛰，汝蛰安在？”余磬折曰：“不能卒办。”先生曰：“持汝手来。”余敛袖及肱，以右手进。先生掘余手，因取袖中剃刀削予肱皮，下至腕，长四寸许，阔如指大。余惊视，皮去而膜犹存，血不能濡，朱红隐见肤间，而痛不可忍也。先生取而藏诸袖中曰：“蛰如是，足矣！请与子别。”余泫然曰：“小子方得侍先生，而先生何去之亟也？愿先生再焉。”先生曰：“诺。”移步出厅事，降阶，及庭，余送之。停而上逾屋脊，映奎度以去。余遂觉，开舟仰天，但见奎星烂霄汉间云。《景壁集》。
　　方伯洪启睿，万历壬辰科进士。内阁初以一甲第一名进御。睿是夜梦清源山神与五虎山神战，不胜。明早胪唱，上竟以福州翁正春易之。五虎，福州镇山也。先是，上梦老子进春字，见翁名喜，应其梦，故易睿二甲第一。睿遗书族人，有“清源山低”之语以此。后睿属纩之日，有所亲遇于清源山下，见其仆从舆马森列，谨避之。公呼而嘱以事。其人急趋到家，已舁棺将殓矣，不胜惊讶。顷之，始述所嘱，其事历历有征。《科甲录》，参《家传》。
　　洪启睿天资敏捷，读书一目数行，过便成诵，终身不忘。督学两浙，所取拔士皆有文学，而名下无誉者，诸生哗然异议。公知之，明日发案，集诸生于堂，朗诵其文而评论之，自优等至下等皆然，诸生詟服。其未第时，将赴春官，有朋侪素闻睿材，取书试之。睿每读讫一帙，折而浮之江。卷终，汩汩成诵，不遗一字，时人号为洪漂江。《逸事备采》。
　　雍丞黄公居中，年八十余，嗜学而健。寓陪京久，余书招其归里云：“丁令威道成化鹤，犹一归视城郭，矧吾辈乎？”《宦梦录》。
　　曩闻之蒋八公太史道其曾祖赤山公事，甚奇。公足智谋，有异鉴。初贩布临清，为小贾。江行诸大贾，布贮舟中，以公直微，仅令置舟屋上。忽舟漏布湿，置舟屋者反无虞。已遂为大贾，众让公贮布舟中，适风浪作，咎舟太重，故竞取所置舟屋布投江中，公又独全，因以资溢闻。尝游桃源，饮主人楼上，一望良田数百顷，美之。主戏言能三日内具三千金来者，田以归公，过三日不论。公立遣仆星夜驰归，金如期至，主词屈，尽鬻其田。一日，有田客输租至，公异其貌，手觞之酒三。亡何，倭蹂泉，溪舟尽闭，其酋首吕尚四声云：“惟蒋赤山谷舟得出耳。”询即公所觞者也。于是他舟咸哀祈公，诡名赤山以免。同安陈尚书道基微时随其父卖卜村中，公一见奇之，妻以弟女，封夫人。其一配王参政慎中为继室，亦称淑人。公没后，蒋当中微，业不陨坠，赖尚书、参政力，实席公知人之庇。公讳继勋，孙二：光彦、光源；曾孙二：德璟、德瑗，并进士。然太史公每述其祖母吴太恭人之言曰：“儿孙辈纵科第累累，何敢望曾祖布衣百一乎！”即公概可知。公累散千金，济人缓急，识者谓范蠡、鲁朱家之流。以余所闻，清溪有李巡简森者，行事雅类公，后亦昌炽，要皆国初承平时人物。噫，今绝响矣！《东崖杂记》。
　　横山麓有古圆通庵，供养吴真人诸像。万历己卯，余偕王孝廉干开读书庵中，湫粗甚。独其脊小葫芦颇灵异，欹则必雨。尝一夕雨，卧阶前，巷人遥见火光，惊护之，亡有，则赤毫光也。族猴三过庵，自缚梁上，更缚床竿，魔娆之。予与同寝，猴三内，魔亦内，外亦外，嚣不止。予无覩也。试与干开祝神前：神而魔奈何？猴三指其鼻及足，视神鼻靴果坏。因举神火之以暖酒，且曰：“二生异日贵必新神。”而是时，晋江令梁公自强丈田过干开，坐定，问同窗为谁？干开以余对，因呼出之。梁公目余曰：“庵中三进士，蒋当后劲。”时余儒士也。明年庚辰，干开成进士。乙酉，余举顺天，壬辰亦成进士。而干开子寅揆偕余儿德璟已酉复同举，旋皆成进士。今去读书之岁四十有四年矣。既葺而新之，因记以示后人。蒋光彦《圆通庵旧游记》。
　　黄九石国鼎善罕譬委曲谕人，引用成语，杂以诙谐，淡言微中，闻者绝倒。尝与予言：都下士绅有喜佛为公谈禅者，曰：“此真谛也，得未曾有？”公笑曰：“余亦有禅，更古于佛。”其人曰：“有何妙谛？”公曰：“人心惟危，道心惟微，惟精惟一，允执厥中。”其人笑曰：“此非禅也。”公曰：“余言亦有本，孔子不云唐虞禅，佛生于衰周，唐虞不古于周乎哉？”其人大笑而去。余谓公此言似谑而正，可谓辟佛谈柄，入《世说新语》中。《景壁集》。
　　晋江丁启浚哲初，初不以诗名。林茂之曰：“亦知哲初有‘古驿一灯深’之句乎？”相与徘徊吟咀，求得其全什。诗云：“古驿一灯深，萧萧车马临。薄寒添瞑色，入夜动乡心。戒寝预愁梦，喜晴翻重阴。首涂于此夕，忽漫话家林。”
　　周银台维京，其父母年逾四十，有一子，名王官，锺爱之，五岁而殇。其母念之甚，晨夕于大士前焚香祈祷。一夜梦所焚香烟直上入云，有一孩子循香烟而下，直至母前，母视之，则其子王官也。持之大恸。儿谓母勿哭，大士已请于帝，今复为母子矣。母果娠，生子即银台公也。后第乙未进士，与余同年，官至通政使。予向闻其事，询之银台公，果然。《司空日记》。
　　笋江周生维甲，郡庠生也。甲午未入试前数月，梦人持榜示之，其第五人为周维，而下一字以指蔽之，不令见。周觉自喜，以为指甲即己名也。迨秋间大比，其族人周维京应选入，遂登第五魁。神之隐机若此。《司空日记》。
　　曾元虚，壬戌年以宪副摄司篆，与予同应江右朝。一日，询及予年友蔡元履复一，云：“此清源千年独眼蟒也。”予曰：“何以知之？”曾曰：“闻其访张天师至再，天师辞不见，谓人曰：‘渠为千年独眼蟒出世，见则不便。’”予殊不信。时张亦以觐至，偶谒之，而曾元虚亦适相值。曾遽叩以前事真否？张唯唯称说，一如前状。以元履之刚方正直，疑为岳神锺灵，岂蟒类所能托化？其说最诞漫不经，然姑存之。《司空日记》。
　　司空隆南公少年读书祖家，诸人远望，西前夜间常有二灯前引，乃相与迹之，至则无有，惟见司空独归夜行而已。明夕验之复然，而司空公不知也。诸人因相语，是必异物。厥后司空登庚午贤书，累踬场屋，诸人又相语，神灯不验。至丙戌，司空以睢州学正登第，历官至少司空云。《司空日记续录》。
　　林仕济欲楫之为诗也，以意兴发端，以神情融合，不见斧凿之痕，自具宫商之奏。所称冰绡雾縠，藻绩羞妍、玉骨烟姿、江山助秀者非欤？《高言集》。
　　仕济为儒士时，读书宜亭馆中，馆之东壁悬一魁星像。其外家之仆曰杨茂者，偶至馆中，值仕济他出，茂伺馆中假寐之处，见魁星从壁而下，伸手出气而言曰：“亏了我六年。”茂惊觉，则见魁星腾身图中。大异之，以语人，不解所以。其年仕济以儒士第一，应试冠省榜。盖仕济以父母丧守制六年不得试云。《司空日记》。
　　王塘李生，数年前累梦其乡竖解元旗。觉而默数一乡读书人惟己，因自负，于书舍中遍题解元字。予以筑先人坟偶过之，问故始知。越数载，家季欲楫以儒士第一魁闽省，竖旗坟舍，李怅然遂罢业云。《司空日记》。
　　登仙桥在泉城之东南隅，传有魅据之，夜深辄有见者。徐十洲侍御夜饮，归经桥上，有二人散发踞坐，从者以为人也，喝之起，不为动。徐知其为鬼，急趋去。回视则已不见矣。甲子春，予盖大士亭于上。未旬日，有一白猿走入亭畔馆中。守馆者逐之复来，至暮不去。馆人意为远地所逸，乃潜系一室中，扃锁甚固，旦启视之，已失所在。《司空日记》。
　　旧辅张公瑞图自里中遗余书云：“忆初第，谒李文节，为述所闻于申文定者曰：‘识人多，立朝难。’又谓：‘不肖字不必写。此事到底有是非。’繇今思之，文节公真圣人也。张公以善书名，处天启丙寅丁卯间，覆用为累，事后盖深悔之，不止韦仲将头白之恨。”《宦梦录》。
　　同邑蒋公德璟素留心边计，痛恨杨武陵创练饷加派之说，荼毒天下。所手辑《御览备边》册，可千万言。蒋公语微带乡音，而先帝偏以是喜之。昔有诋刘昌言闽语难晓者，宋太宗曰：“惟朕能晓之。”事同。《馆合旧事》。
　　蒋、史二相公冠时，皆以其尊公旧员领为袍。史冠，方斋公已不在。蒋冠，九觐公方为温州知府，乃难一新袍。可见古人居官之廉洁，而子弟之读书必不美衣服之为意也。《温陵旧事》。
　　镜山司空胸趣空阔，于世无所不容。其子太史九云则择地蹈，择人交，所不契，望望若浼。癸未，庶常太史实为之长，余挽诗云：“馆长金闰谘进止，家翁石镜异宽严。”是也。《东崖杂记》。
　　宫赞郑公之铉负绝代才，尝戏评诸同社文，各加标目，自赞如人家觅失猫子，力索不可得，有时还自来，其来时亦可喜。合坐大噱。其时同社八九人，后六举制科，一鼎元。三史馆，两登铨省，信一时意气之盛也。《宦梦录》。
　　庚午之役，浙、江、闽、楚四省典试。三属闽人。浙，黄公道周，江，郑公之铉，楚则余，颇称鼎立。闽为同年闪公仲俨。先是闽士或梦题目出“三人行”章，果协闪姓名，亦定数也。《宦梦录》。
　　宜兴周延儒善余邑郑公之铉，郑是科江右试题：“女为君子儒。”或抅之云“题寓意明以下文小人儒”为讥。周遂怒郑不可解。《宦梦录》。
　　黄东崖相公务去陈言，专尚新警，其近体尤雕缋，如《侍楚王宴》云：“隆准衣冠高帝后，伙颐宫阙大江滨。”《登太和绝顶》云：“天野星躔包两戒，国朝岳渎视三公。”《南台燕集》云：“仙家阆苑琉璃浦，禹贡扬州篠荡田。”《赠友》云：“少从鲁国称男子，家近茅山得异人。”《寿樊叟》云：“公余穉子烧松液，酒半材官舞樜竿。”《集北郭草堂》云：“谁邀玉佩神仙客？自唱清歌菩萨蛮。”《答友》云：“枚叔赋游梁上苑，伏生书重汉西京。”《寄友》云：“以吾一日长乎尔，如此三星粲者何。”要不作沿袭语。《静志居诗话》。
　　晋江黄相国东崖，余曾见其所着《国史唯疑》于周元亮先生署中。书约一尺许，所载皆前明典故。盖相国久典著作，晚席端揆事节，皆所目击，固信书也。元亮先生曾许为之刻行，卒不果。今相国既作古人，而周先生亦下世三载，不识此书相国家尚存副本否？相国于更代后，酒后风生，不无觚棱之感。与元亮先生席中曾一牴牾，继各以启事谢过。周先生启中有曰：“传书之约，老人几怒其后期。”又曰：“不觉清酒三升，狂谈遽发。”盖道实也。近见相国长公知章云：“旧书经乱散失不全。”李子化舒云：“三山高云客抄有副本。”《仁恕堂笔记》。
　　追维辛巳壬午，时沸如蜩螗，天子疑于上，党与成乎下，温陵二相同日入政府，当巷遇之。时正人获罪，如石斋公祸几难测，东崖先生经筵申救，必霁而后已。于是每不自安，不旋踵谢归。所流连往复于本朝之故，一切寄意于单词寸牍中，名曰《国史唯疑》。其文约，其旨赅，顾甚惜不以示人，独留其副于高云客氏，云客，公之高足弟子也。沧桑之后，云客以授林同人，吉人兄弟。同人又授郑宫允几亭及予，于是三山始有抄本，凡四家。先是，公林居，余小子曾趋侍瓯安馆，累晨夕，贻诗有“声名转大忧方始，文纲多繁梦未安”之语，盖犹有迭山对客之恨焉。韬光以来，更历二十余载，山川如故，梦若隔尘，手捧遗编，抚膺洒涕。《和敬堂集》。
　　黄东崖相国和予寄周芮公先生诗，中一联曰：“征书郑重眠餐损，法曲凄凉涕泪横。”知已之言，读之感叹。《梅村集诗注》。
　　东崖先生诗如山水然：连冈迭嶂，逶迤平远，中间亦有奇峰仄涧，深岩复壁，使游者窈窕而忘归。又如园墅然：前堂后榭，靓深宏敞，复有邃庭曲廊，层轩精舍，使过者纡回而迷复。盖其取境也不一轨，选材也引一家。以川岳之精灵，写浩荡之胸臆。小儒戋戋，何足拟之？曾读其戊子六月五日纪事诗，后之，尚论音，并可以原先生之心事矣。《高言集》。
　　江皜臣，腕中有千钧力，善刻玉章。吴中能玉章者，近推周尔森，但沙碾耳。其地号能切玉者，亦皆倩尔森开其眉目，略施以刀，诡语人曰：“吾切玉如泥也。”独皜臣治玉章，始终用刀，易如划沙，章法又皆妙合秦汉。常语予：“坚者易于取势，吾切玉后，恒觉石如腐。”如公书薄恶缣素，辄胶缠笔端，不能纵送也。”皜臣客死温陵黄相国家。印谱数帙，其妾能宝藏之。曹秋岳曰：“江皜臣死，世无复有刻玉者矣。”其为名流所重如此。《全闽诗话》。
　　东崖先生相业名德着闻海内，予束发即诵其文章，迄今三十年未尝一日忘高山之思。今获读长公知白诗，绮合霞蒸，飞琼戛玉，才情格律，俱极其妙，乃益信风雅之有箕裘，而盛德之必昌后也。不禁掩卷嘉叹者久之。《高言集》。
　　庄际昌雅善谈谚，风发泉流，四座厌心。兼通禄命、医药、形家之书，人服其多才。尤旷达，自筑生圹，题曰“羹元真息”。镌诗其傍曰：“百年忙半逝，四人本归虚。”竟年五十二，亦诗谶也。《闽书》。
　　黄汝良弟汝惠没，其后城南有二伧父后先病困，为鬼卒所追，至冥司，见达官坐堂皇判生死，熟视之，乃汝惠也。二伧父初不识丁，醒犹记其判案具有文理。最后汝惠族弟诸生明偕死，一日复苏，语人云：“适至冥司，见门前榜云：‘是是非非地，昏昏晓晓天。’入见汝惠绿衣执笔，因悲涕求还。汝惠为改判‘五、十’二字。”时明偕甫四十，自喜得延，竟以其年五月初十日卒。又嘱明偕寄语诸子，欵欵皆他人所不知，闻者惊异。《河干集》。
　　万历之末，识者每鳃鳃于国计民生之日促，而以余所见，凡四巡抚移镇于泉：一为陈公子贞，一为朱公大典，一为邹公维琏，一为熊公文灿。四大吏皆以兵行，倍巡参谒，别有多辈，而城市恬然罔觉，岂非以无征派之苦，徒役之劳乎？盖兵饷出自布司，夫马出自驿递，各有支应，纪纲具焉。故也山榛隰苓，每系人思。《温陵旧事》。
　　甲戍春暮，忽报李公焻廷试鼎元，满城讙动。竖旗日，有司俱造宅拜。余以居迩趋陪，贺客喧闹。既二十日，后方知其误。先是，李试卷实拟第一，临期忽易刘理顺，而以李首二甲，卷经御墨。比部秦公锺震诗：“南村红杏浪飞蹄，躔雒文星自紫泥。点尔何如三子后，犹荣御笔注亲题。”传者异之。《宦梦录》。
　　舟过镇江，覩余姻周公廷鑨生祠巍然。时周适以铨部郎左官，为题柱云：“地胜控金焦，此郡犹存三代直；碑丰同渤颖，如君岂藉一官高。”《宦梦录》。
　　晋江林震西太守云程，以嘉靖乙丑成进士。值天启乙丑，又为临轩策士之岁，天锡难老，盛典重逢，苏司寇石水赠以诗云：“乙丑春开天启日，登名公忆肃皇年。曲江旧伴谁同老，后度仙郎再企前。彩笔凌云仍爽健，凤毛遶膝更联翩。高龄望百人称瑞，时诵诗箴学昔贤。”《苏石水集》。
　　太守林公云程举嘉靖乙丑进士。及见余辈登第，称先后同年。公嗜诗，多鉴别书画，宏奖风流，年九十七卒。《宦梦录》。
　　庚辰廷试，后有旨召进士四十人入对。吾郡与召者蔡公肱明，张公朝綖，卢公若腾。三人已胪传，蔡公为二甲第一人。旧例首二甲官礼部主事。时中外多警，上雅意边才，议以枢密席礼曹之上。于是蔡暨张、卢二人并授兵部主事。比入署，誉望大起。大司马陈公新甲，蜀人也，属铨部，推蔡为蜀威茂道，寻将以蜀督学畀之。无何，陈偾事覆，嗣是蜀乱，蔡竟殉节。向令蔡循常例，优游寅清之署，自可衡文钜省，无意外虞。抑使堂上司马非即蜀人，亦不至崎岖天梯石栈间。不幸功令适改，遂为蔡祸福攸关。悲夫！《东崖杂记》。
　　蔡江门自序《悔后集》云：“悔后者何？前日妄作诗，今而后悔也。悔后而复有集者何？吾但能焚前日之诗，今日之作且辑之，以俟后日之再悔也。”其虚怀可见。诗虽音节未谐，而清婉越俗，如：“移竹已抽三尺笋，种桃争发一庭花。”又：“湘水清紫藤，花落鱼子生。”皆不失为佳句。《静志居诗话》。
　　乡绅居丧，出谢吊，多乘白肩舆，从者过门，投帖不行拜门礼。蔡江门先生以妙年科第，初授司理，丁父揆公艰归。谢吊时，与兄元淡徒步市中，无有不拜门者。士大夫咸以为矫也。家居二载，每出郭门，即乘马学驰骤。时人又咸以为放也。至补长沙司理，时流寇四起，先生贻兄书曰：“家事问来者已知，楚事问回者可知。弟惫矣，兄善为之。老母安乐，虽贫可也。”又有友陈姓来署中，先生一日遣之归，曰：“长沙重地，寇所必窥。吾以身许国，君在无庸也。”因以俸余十金赠行，脱自己里衣，绣“千里相思”四字于臂以别。未几，长沙陷，死节。岁癸酉，泉有斗姥之变，奸民倡乱，有诸生邓林桂者谋为首，副使谔斋吴公缉获之，辞连及先生兄。先生夫人扶太夫人以诉，吴公愕然改容，乃宽元淡，不复问。《叶仲蔚笔记》
　　潘燕卿，苏文昌妻也。《春日过文昌瑶华书院》诗云：“霁雨初收淑气芳，关关鸟语报春光。寻幽偶过瑶华馆，载酒何妨绣佛堂。拂槛花枝红照眼，当窗树色绿侵床。也知未得偕庞隐，莫作颠人学太常。”《玉兰馆诗集》。
　　故老有言，其昔时内外女亲为公讌，所称某孺人、某淑人皆着葛布袄，则葛覃之风至今存也。余母家亦有内燕，女郎皆靓妆盛饰。有顷，李太常凤岳公之恭人至，即钦假归娶者，年在二十五六，所着外补袄殊不鲜。及就席，主人请宽外衣，其衬袄乃旧苍布衫，肩有绽补处。诸靓妆者皆自失。其来也唯恐一物之不妍丽，至是谓安得故衣而易之。嗟乎！李恭人者，可再见乎。《温陵旧事》。
　　温陵盛时，黄公克缵一人而兼五部尚书。蔡公一槐，年十四，预宴鹿鸣。十七，领乡荐，成进士，总裁楚闱，不屈权相，寿八十六。蔡清宪年十二，作《范蠡传》万余言，其父亦名流也，见之惊叹曰：“几失吾儿。”十八乡荐，十九登第。陈公让少时借书盈箧，数日不遗其一字，为名解元，为名御史，直声振天下。他如蔡、陈理学，王、何文章，登新建之讲堂，拂衣而出；辞江陵之西席，不上公车。瓮贮千篇，草标百炼，鹳赋成于稚岁，竹义着于妙龄。甚至苦笃盲半于左氏，迄自披寻；淹通褎并于杜微，耄期铅椠。惟兹昔贤，岂繄天挺？一言蔽之曰：精勤而已。《温陵旧事》。
　　泉城中晋安驿，即宋贡院旧基，内有井，镌“状元”字，余所亲见。城外溜石塔，本某太守造，亦用为郡鼎元之祝，今废。考宋惟梁公克家，曾公从龙，本朝惟庄公际昌，廷试一甲第一名状元。历两朝六七百裁，仅得三人耳，何寥寥也？第二名榜眼乃颇多。宋则曾公会，黄公宗旦，宋公程，刘公逵，石公起宗，董公洪，陈公晋接七人。曾会次子公亮，司空鲁国公，赠太师中书令，谥宣靖。会亦进楚国公。黄宗旦，惠安人，有文名，与李庆孙埒。时为语曰：“国朝才子黄宗旦，天下文章李庆孙。”宋程终著作郎，台州通判。石起宗终吏部员外郎。方石公及第之岁，正王公十朋为守，赠之诗曰：“坐看万石门兰大，转觉朋山气象新。”自注：“所居万石坊。”其贺启云：“家传万石，誉擅七闽。虽策勋有萧一曹次之或殊，然公议以王后卢前为未惬。”诵足知其概也。先是韩魏国生于泉州，唱第，名亦第二。故王公诗落句：“试观忠献堂中像，亦是当时第二人。”传为佳话。观王公注江家绿《荔支》云：“泉自龙虎榜以来，多出第二人，江绿在谱中亦为第二。”虽谑语，雅亦有致。刘逵，同安人，宫中书侍郎。董洪终剑州守。陈晋接郡志不载，靡考云。入国朝，登榜眼者五人。黄公凤翔，李公廷机，杨公道宾，史公继偕，庄公奇显，俗传有“五眼开，状元来”之谶。于是庄公际昌应之。庄公与宋曾公从龙，科同己未，亦一奇也。若张公瑞图，林公钎及第，第三人。稽探花止二人，不能如五眼之盛。信泉山偶数多耶。今古递迁，沧桑非昔，其独存人口中，如梁公、曾公坟墓、第宅，略可想象，余莫知谁是矣。万石坊已久毁，即郡中士民亦稀复宋石其姓者，不知何故。黄公凤翔、张公瑞图各有子成进士。黄孙曾多显，他姓或渐衰微。虽然，山川长在，所锺灵吐异，岂有穷哉。《东崖杂记》。
　　泉三世登进士者，傅凯子浚、孙楫，赵恒子日新、孙世典、世征，惟此二家耳。丁自新子日近，孙启浚，抑亦次之。其父子进士，有詹源、仰庇，黄瓒、思近，黄澄、养蒙，蔡清、存远，林性之、一新，蔡克廉、应麟，庄国桢、懋华，洪有第、启睿，洪有声、启初，赖廷桧、克俊，刘存德、梦松、梦潮，张凤征、继桂，李奇俊、廷益，秦舜翰、锺震，王惟中、同休，丘有嵓、应和，蔡贵易、献臣，郭良璞、如楚，史朝宜、继偕、继任，蒋光彦、德璟、德瑗，王三阳、寅揆，吴龙征、逢翔，周维京、廷鑨，李栻、日晔，黄凤翔、润中、灏中，林欲栋、期昌，张瑞图、潜夫，何乔远、九云，黄熙■〈彳〈幺上月下〉〉、志遴，杨景辰、旬瑛，凡三十三家。若祖孙并进士，自傅、赵、丁三姓外，有陈章应孙道曾，赵瑺孙恒，郑良佐孙得书，黄天爵孙师颜，张岳孙迎，黄光升孙琰，留志淑孙震臣、敬臣，庄一俊孙履丰、履朋，李奇俊孙韑，王良柱孙继曾，庄应祯孙毓庆，洪有第孙承选，刘宏宝孙鳞长，黄森孙学元，黄凤翔孙熙■〈彳〈幺上月下〉〉、景■〈彳〈幺上月下〉〉、徽■〈彳〈幺上月下〉〉，黄国鼎孙中通，郭如楚孙世纯，刘梦潮孙望龄。二十二家内黄公凤翔实父子孙曾四世进士，为阖郡冠。但三孙各分支派，似在丁之上，傅、赵之下。以傅、赵一脉相承故也。《东崖杂记》。
　　若兄弟同进士第者，黄铭、黄鑅，张岳、张峯，王慎中、惟中、王宗源、尔浚、李恺、李慎，史朝宜、朝富，傅履礼、履阶，谢吉卿、台卿，史朝录、朝铉，张治具、治枢，许国诚、国赞，庄履丰、履朋，赵世典、世征，刘会、刘春，史继偕、继任，刘梦松、梦潮，刘震臣、敬臣，林欲栋、欲楫，张维枢、维机，蒋德璟、德瑗，黄景明、景昉，黄日祚、日昌，黄润中、灏中，龚龙可、必第，二十四家。内黄、史、谢三家同榜，黄同弘治癸丑，史同嘉靖癸丑，谢同万历庚辰，其为同祖兄弟或同族群从之属，数繁不胜书。说者谓泉大阳、小阳山，朋峯耸秀，宜有连枝之应，其在斯乎！《东崖杂记》。
　　郡前贤之得谥于宋，曾宣靖、留忠宣、梁文靖、傅忠肃诸公，其表然者也。苏子容不书谥，不审何故？若蔡忠怀之称谈之恧矣。入明，徼易名典，可十二人。蔡公清以理学着，学者尊为虚斋先生，谥文庄。张公岳潜心伊洛，晚用勋伐自见，挺立于贵溪，分宜之际，丝毫不湼，谥襄惠。黄公光升明于文法，官至刑部尚书，谥恭肃。周公天佐户部主事，抗疏廷杖死，谥忠愍。王公用汲亦自郎署发江陵罪，章传于国史，官至南刑部尚书，谥恭质。词林自李文节、史文简外，大宗伯黄公凤翔，高风峻节，大雅卓然，谥文简。少宗伯杨公道宾，负时望，勤于其官，谥文恪。其后户部侍郎郭公维贤，谥恭定。郭公侃侃发舒，抚楚，协台各底绩。兵部侍郎蔡公复一困于督黔之役，然翕推干济，谥清宪。俞公大猷起世职武科，至大都护东南，积百战功，与戚继光齐名，窃谓过之，谥武襄。右十二人中，惠安、同安各一人，余皆晋邑。论者更谓朱都御史鉴，顾侍郎珀，洪侍郎朝选，詹侍郎仰庇，可补谥。世远迹湮，乃若鸿胪卿史公朝宾，给谏史公于光，学宪赵公珤，陈公琛皆不得谥，秩限之也。秩可得谥矣，不谥，前阁臣张公瑞图、杨公景辰，名涴之也。后蒋公德璟，时稽之也。推之少保黄公克缵，太子太傅黄公汝良，太子太保林公欲楫，亦其例也。各胪列俾览古者得以观焉。《桐城四征》。
　　往而不可返者年也，即百岁同尽耳。然家有耄耋笃老，侈为美谈。士大夫幸臻是者，回翔久德望愈尊，乡若国羽而仪之，兼藉为化民成俗之助。观前代香山洛社之贤，播诸声歌，绘及图像，而吾郡旧亦有善俗坊焉。过之每欣然慕，瞿然惕，知贤长吏意深矣。要以峻为之额，明臻是者之非易。又其人生平实足以当之，贞同松柏，验比蓍龟，无徒取山泽之癯已也。今所载自九十而上者，宫傅黄公汝良、光禄林公欲栋、计部朱公铎、郡守赵公恒、黄公瓒、郭公良璞、史公朝富、林公云程、运同林公云龙、贰守杨公维清、别驾黄公懋中、州守苏公希拭、长史颜公廷渠、杨公锡璜、邑令谢公有大、封君谢公九思、布衣黄公文照、孝子史公惠，凡十八人。内林公云程至九十六，尤高。其自八十以上，几望九者，尚书黄公光升、黄公克缵、林公学曾、庄公钦邻、林公欲楫、侍郎顾公珀、张公维机、右都御史朱公鉴、中丞林公乔相、冏卿李公开芳、光禄伍公铠、御史林公潮、龚公云致、潘公维岳、廷尉林公希元、比部秦公锺震、行人傅公楫、中书舍人何公观、监丞黄公居中、方伯林公一新、杨公道会、参政周公良寅、洪公纤若、宪副李公恺、何公元述、戴公一俊、陈公鸣华、傅公道唯、林公梦琦、林公钟、参议李公维芳、王公廷稷、蔡公一槐、韦公国贤、苑寺谢公台卿、佥事颜公隆、黄公澄、陈公学伊、长史林公大桢、郡守田公嵓、陈公安、张公乔桧、贰守庄公尚稷、黄公伯善、李公文缵、辜公志会、韦公孚献、别驾李公澜、司李王公万金、州守王公承箕、丁公衍仁、侯公世延、邑令张公天叙、蔡公思雍、谢公吉卿、陈公文瑞，凡五十五人。稀龄上下，浩不胜书。内谢氏、林氏叔侄父子兄弟并列名，尤后罕俪。《桐城四征》。
　　闽人长大者必为贵人，亦然亦不尽然。吾郡如邱公养浩为巡抚，腰带十围，食啖兼数人。一日欲过其姊，姊豫为庀具，入门，先致一蒸豚，面饼二十斤，一啖而尽。少顷上席，每馔皆数倍其物品，而簋鲜余馂。傍观叹骇，以为虽张齐贤之金漆大桶，所贮不过是也。杨公廷相为诸生时赤贫，而躯貌丰伟，其太夫人以数盆盂殖蔬菜墙头，二妹提瓮浇之，以供其饭。尝自言：岁惟大麦及萝卜菜熟时一饱耳，余俱枵然也。及为兵科左，值穆庙大阅，故事兵科当一人戎服，至上前领旨指挥。公貌既不凡，又进止可观，上注视，复目送久之，数日遂迁吏科都给事中。其二妹亦皆贵。又所见黄公克缵，何公乔远，皆魁然者。然丁公启浚，庄公钦邻，赵公世征，皆长不满六尺。《撮寤余编》。
　　陈宝錀观察青州，一日燕坐斋中，忽有小鬟年可十四五，搴帘入曰：“林四娘见。”陈惊愕，莫知所以。逡巡间，四娘已至前万福。蛮髻朱衣，绣半臂，凤觜靴，腰佩双剑。陈疑其仙侠，不得已揖就坐。四娘曰：“妾故衡王宫嫔也，生长金陵。衡王昔以千金聘妾入后宫，宠绝伦辈，不幸早死，殡于宫中。不数年，国破，遂北去。妾魂魄犹恋故墟，今宫殿荒芜，聊欲假君亭馆延客，固无益于君，亦无所损于君，愿无疑焉。”陈唯唯。自是日必一至，每张筵，初不见有宾客，但闻笑语酬酢。久之，设具燕陈，及陈乡人公车者十数辈咸在坐。嘉肴旨酒，不异人世，然亦不知从何至也。酒酣，四娘叙述宫中旧事，悲不自胜，引节而歌，声甚哀怨，举坐沾衣罢酒。如是年余。一日，黯然有离别之色，告陈曰：“妾尘缘已尽，当往终南，以君情谊厚，一来取别耳。”自后遂绝。有诗一卷，长山李五弦，司寇化熙有写本云。又程周量会元记其一诗云：“静锁深宫忆往年，楼台箫皷遍烽烟。红颜力弱难为厉，黑海心悲只学禅，细读莲花千百偈，闲看贝叶两三篇。梨园高唱□□□，君试听之亦惘然。”《池北偶谈》。
　　明季郑芝龙，海大寇也。归诚后贵显。尝朝京师，过龙虎山，有异人为决未来事，语甚隐，然意欲跨土称孤，争衡南面者。末云：“金鸡唱，龙种消。”后靖海侯施琅以辛酉生，其专征又以辛酉年。龙种者，芝龙子孙也。余十五六时便闻斯语，后二十余年而验。李文贞《榕村集》。
　　吴第字曰庸，晋江人，竟陵署中以诗代家书寄弟曰：“不久成归耳，聊先报数行。真看衰相见，肯为热官忙。酒可留新醅，花须蓄晚香。西园松竹下，早设竹方床。”《尺牍新钞》。
　　闽人陈衎尝着一书，中载一则云：鹭门僧贯一以请经过会城，寓予竹房，言去夏夜坐篱外小陂陀，有光连三夕，发之，得古砖。背印两圆突起，面刻隶字四行，文曰：草鸡夜明，长耳大尾。干头衔鼠，拍水而起，杀人如麻，血成海水。生女灭鸡，十亿相倚。起年灭年。六甲更始。庚小熙皡，太平万纪。贯一觉有异，默识其文，投砖海中。予录观之，似应泉海之事。乃比者抚成，且藉镇定，叉若无征。然三复寻绎，不能不结祀忧。彼女何人？庚小熙皡，又何世哉？为之太息。予按此书为崇祯庚辰刻本，康熙癸亥在京，于郑山公寓中见之。其言草鸡长耳大尾，离合成“郑”字，谓芝龙也。干头衔鼠为甲子，郑以甲子叛，以甲子亡，故云六甲更始。生女十亿，女加兆为姚，岂谓总督姚启圣乎？鹭门即今厦门，前年巡抚吴兴祚克厦门，今年姚启圣克台湾，而郑氏无遗种矣。然姚在闽颇自恣，为台中所弹，乃名应谶纬若此。即于癸亥死矣，又何忽也。独喜庚小熙皡为今上纪元，太平万纪，万寿无疆，为天下臣民之庆云。《艮斋续说》。
　　毛西河答赠黄俞邰诗二首云：“黄金高筑不曾逢，敢道才高气似龙。客路经年乘下泽，官斋卧日到高舂。王通家有三珠树，和峤身如千丈松。何幸城台重会合，秋宵一听景阳钟。”“虚传昔日赋明河，十载长淮未放舸。秋尽论诗逢沉约，年来讲易共田何。龙江过雨低红蓼，牛首看云扪绿萝。建业重逢愁思远，敢言对酒不当歌。”按原诗云：“丽藻清词邺下逢，西河才子气如龙。频年变姓尝为客，是处移家欲任春。”又云：“明河咏罢添愁思。”故有“赋明河”及“气如龙”句。《明河篇》即淮阴所赋者，一时传诵人口。《西河诗注》。
　　冒辟疆有姬人董白，字小宛，金陵人，善书画，兼通诗史，早卒。辟疆作《影梅庵忆语》悼之。一时名士吴园次以下，无不赋诗以赠。温陵黄俞邰虞稷二绝更佳。冒见之哀感流涕。其诗曰：“珊瑚枕薄透嫣红，桂冷霜清夜色空。自是愁人多不寐，不关天末有哀鸿。”“半床明月残书伴，一室昏灯雾阖缄。最是夜凄绝处，薄寒吹动茜红衫。”《莲波诗话》。
　　黄监丞居中子虞龙，字俞言，少负逸才，作《落花水中雁字诗》各数十首，长老叹异。未及艾而卒。嗜酒及书，作书酒诗云：“我自呼书伧，君当恕酒人。”“池上酌君酒，山中读我书。”“蟹佐持螯酒，牛供挂角书。”“安得中山千日酒，载来惠子五车书。”“杯中有圣方中酒，天上无仙不读书。”亦可想见其风致也。《列朝诗集》。
　　丁炜雁水五言佳句颇多，如：“青山秋后梦，黄叶雨中诗。”“莺啼残梦后，花发独吟时。”“花柳看憔悴，江山待祓除。”皆可吟讽。丁，晋江人，历官湖广按察使。《渔洋诗话》。
　　虔南花鸟比中士绝异，红白梅常与桂花齐开，可谱入风土岁时诸记。丁观察雁水持节双江，于使院傍隙地构甓园，杂植名卉。新城王司成士禛〔一〕祭告南海，道出双江，《题甓园诗》云：“初来甓园裹，早爱甓园诗。夜雨前山过，青苔使院滋。故人倾卯酒，名卉发辛夷。物候炎方异，春风生桂枝。”自后宾朋麕至〔二〕，雁水有自赋莺啼序纪事词云：“闲来署东屐履，见芭蕉覆地。锁颓墙，破屋三间，榱桷空存而已。凄然念，前人退食，荒凉茇舍今如此。急鸠佣垂槖，命仆购材于市。壬戌之秋，八月既望，乃经营爰始。厥工肇，先自轩房，暨茨丹垩毋侈。遍中庭，名花杂植〔三〕。海〔四〕棠与〔五〕梅桃称最。爱霜枝，虬舞螭翻，鸾停鹄■〈立寺〉。层轩当北，别甃疎垣，使园通花气。更别向黄柑树下，绪成亭子。绕以阑干，荫将樱李。径铺锦石，篱牵芳荔。墙阴修竹摇寒翠。看深宵，月色凉如水。龟鱼藻影，何殊濯魄冰壹，此境疑非人世。檐楹既具，燕雀还来，乐在其中矣。且消受，素屏清几。赢得身闲，客至传觞，梦回观史。四美或并，六神粗备。弹琴灌园皆吾事。较陶公，运甓差堪比。兹园非敢为家，但欲流行，聊随坎止。”此词一出，好事者争相抄写，遂与坡公《八境台》并传。《词苑丛谈》。
　　丁炜雁水有女名报珠，能诗，越中寄父云：“遥望白云飞欲回，亲闱长隔蓟门隈。凭阑乡国知何处？寂寞庭前花又开。”未嫁而卒。雁水哭以诗云：“女美生前白傅夸，清心丽质比幽花。凤凰未嫁钗先折，寥落箫声隔彩霞。”叶井叔谓其情至之语，不堪多读。《问山诗渠》。
　　施侯琅，幼时入里中定光庵诣神稽首，见神像随之拜起。崇祯癸未，随族父武毅伯福军中。时主兵者募壮士，置铁鼎中庭，重千斤，集健卒数千人，莫有举者。琅奋袂举行数十武，徐置其所，容色无异。唐王时尝统偏师，迷入榛莽中，有群虎前行引导，得与诸军合。识者以为虎精云。《靖海纪事》。
　　晋江施世纶南堂，历官漕督，清名著天下。《南堂诗钞》二十卷，如璞玉辉春，蠙珠浴月，琅然可诵。尤工五言诗，中有：“爱山移航对，隔水问花多。”“岸火潜鱼跃，沙更宿鸟飞。”“看云生磵产，听雨过经楼。”“孤城侵海角，铜柱出天涯。”“飞花悬隙网，行雀上空阶。”“风尘虽近市，心迹喜多闲。”“海气连吴越，秋声入鼓鼙。”“水气凉疑雨，松声泻似涛。”等警句。拟之姚少监、郑都官，当不媿也。《莲坡诗话》。
　　洪奕懿，知会同县事，安静和易，爱民如子，人称为洪佛。先是，会人不识海鲎为何物，每成群上岸食禾稻，濒海人讶为鳄鱼，莫敢捉。公至，往视之，曰：鲎也。取而食之，教以烹饪之法。自是其俗以为异味。凡祭先宴客皆用鲎，患遂绝，年谷大登。会人念公功德，相与建祠，塑像祀公。祠临大海，谓其足治此物。今其俗呼鲎为洪鱼。《逸事备采》。
　　陈一策，字尔忱，晋江人，着《香雪斋集》。七律清婉可诵。夜宿山园云：“故人留宿在山园，幽僻居然绝世喧。万木丛中烟绕径，千峯缺处月窥轩。鹳声聒耳能醒梦，虎迹关心早闭门。见说梅花开远寺，明朝相约过前村。”访友云：“草堂新筑傍苔矶，城郭风尘到此稀。背闪夕阳双鸟没，屐黏晴雪一僧归。石桥水色虚摇槛，板屋梅花乱扑扉。今日似游人境外，与君相对欲忘机。”《榕阴诗话》。
　　秀水诸生严若水，字月川，游幕闽南五十余年，老而乏嗣，贫不能归。其同乡诸生徐日熊，监生张起锽暨王裕仲，周大模，施起凤，金文焯，李原寿，同春，姜世俊，金寅，严启咸等共捐纹库银六十两，交与晋邑义冢董事诸人收领，每月以生息子钱一千二百文为若水薪水之资。其母银俟若水殁日，拨出四十两以供殡葬。葬地东西南北至中心以一丈为准。尚存母银二十两，为置田地收息以备祭扫修坟之用。捐银诸人，意垂永久，呈请泉州府知府嘉谟发晋江县存案，送府志馆纂修。时在干隆二十六年八月也。
　　张税峯庆乐，会宗孙，幼习举子业，国朝定鼎，例剃发并辫落之云游四方，后寓天台，自图其貌，并题弁偈曰：“明了诸有非有，始信真空不空。要识此翁处么了？一点水墨，两处成龙。”又曰：“三世诸佛，不生空桑。彼罗睺罗，侍父法王。汝等有志，本当不忘。道不在远，三纲五常。勿效小乘，必欲绝情。万物一体，道与俱成。菩提达摩，十万重溟。直来震旦，救度迷情。譬如甘霖，不译根尘。一雨普沾，草木均荣。汝等信受，勿忝所生。”谓仆曰：“家有人至，持此遗之。”后二日，子果至，经旬坐化。《张氏家传》。
　　张莪圃慎和领乡荐时，在京考就咸安宫教习。癸巳，高宗纯皇帝巡幸淀津，应召试诗，题：“春水船如天上坐。”是日雨，张落句云：“昨夜又添南浦雨，不知身已到瑶池。”阁学嵩抚棠□□击节叹赏久犹诵之。
　　干隆壬申，福建解元蔡君垂廷芳，面有七星痣，自云于紫阳具体而微。后教谕松溪，地有沈井，紫阳所生处。喜曰：“此吾所以征也。”初君垂家世业农，饩于庠，同邑何鼎铭世家子，负文名，意颇轻之。及君垂发解，何得魁，乃更相善也。君垂性质朴，甘淡泊，在松溪与斋夫灌园种菜。或问之，则曰：“圣人云，不如老圃，此原是学中事。”其诙谐如此。采蔡少鱼《传信录》。
　　干隆辛卯，闽墨至□京，漳浦蔡葛山先生于国子监，谓文了无佳者，唯晋江陈峨及南安郭大椿，墨理法醇备而渊源出自五家，作者必宿学，荐者必江西人也。已知郭房师为解公文燧，陈房师为彭公永和，俱江西人。一座惊服。峩字伯璋，与兄岸并有文名。兄弟数踬场屋，终不为诡遇之文以求合。峩仅得隽，而岸竟以诸生老。
　　干隆庚辰，福建秋试，晋江张岱湖克绥抡元。先是，房师潘公得张卷，弃之。初六日将揭晓矣，前夜潘公房中红光满室，有朱衣神吐焰数丈，官吏以为火，奔救无有。典试周公、毛公、中丞吴公并贺潘公，以为元必出其房。阅所定及所荐皆非，因命帘官谭公、李公搜其遗卷，得张卷，惊喜击节，争呈之。元墨传诵天下，都门咸为周公庆得人。嗣周督学江右，聘张衡文悉当。张后司训台湾，捐俸充《十三经注疏》于学宫，海外人知向学。三山督学耘门郑际唐赠以联云：“文冠南闽八千士，教传东海十三经。”纪实也。采撰志，参家传。
　　明经蔡孙盛世魁为文峭洁廉厉，破去时下町畦，喜庄、列及黄老家言。家素饶，以饮酒不事产业。晨起盥洗毕，家人送一壶一簋，坐案前，悠然独酌。客来添设杯箸，促膝共饮，自旦至昏。婢仆更番侍客，或先自散去。孙盛独坐胡床。床于于睡，呼之醒，语喃喃，还复睡，听之皆子书中粹语。或劝节饮，孙盛曰：“不见夫鲜乎？调五味，熟之，虽美易败；糟而为鲊，则可久。今吾使五脏皆糟，是鲜而鲊之也。”饮如故。家益落，竟以病卒。采少鱼《传信录》。
　　徐简之居敬能《易》，多藏书。尝于试日，蚤起，供茗魁星前。瓯忽响，现“山人”二字，遂辍试。以图书琴棋为乐。妻能弈，尤善洞箫。友至，手自涤具沦茗，家人治肴蔌，务修洁如林下供。采《逸论》，参《传信录》。
　　蔡进士慕江鸿捷《勿非室隐箴》曰：“过而不知，诿于不知。知而不悔，咎将谁尸？悔而不改，其心安在？改而不力，意中之贼。”又曰：“大庭广众中不可不知有己，暗室屋漏中不可不知有人。”又曰：“在我者无有人之见，则不饰。在人者无有我之见，则不私。”又曰：“无应变之才守吾拙，无济物之资存吾缺。”又曰：“古之君子非抅患然后悔，非没世然后疾。”又曰：“居心不厚，出言太易，尚战战乎兢兢，务为蓄德之器。”一享年不永，人咸惜之。采《慕江隐箴》。
　　孝廉陈翊霄云程有《桐城杂诗》五十首，自注刊刻。亦采风之遗。中有句云：“四面鼓楼齐拓土，更无一树刺桐花。”注：“泉旧有四城，南唐时留从効即建牙之地筑衙城，鼓楼其址也。今城乃在外之罗城，初筑时环植刺桐花，故名桐城。按今刺桐已不存，惟郡北清源铺北山东南石塔边有两三株。”又：“道场绝胜龙华会，一釜斋粮给百人。”注：“五代陈洪进女弃家学道，为建崇福寺，有大釜，近时犹存。”又：“巉岩古石傍城隈，暮雨朝烟锁未开。一夜梅香侵草径，相惊谶应状元来。”注：“城北有梅石，旧谶云：‘梅花开，状元来。’后罗一峰先生出为市舶司，至此。按：一峯先生至，梅石开，本邑庄羹若际昌应之大魁。”又：“五斗犹留词客墓，谁人杯酒解相浇。”注：“明诗人黄吾野墓在凤山五斗。”又：“教场隙地千弓外，尚是蒲家旧日园。”注：“南教场为宋蒲寿庚第，附近人家尚名花园头。”又：“家住鹧鸪大海汀，阿姨少小贩渔腥。罗巾竹笠新妆好，不插闲花鬓越青。”注：“鹧鸪妇女鬻贩海错，俗呼鹧鸪姨”又：“迎春亭外鼓冬冬，壶酒豚蹄祝岁丰。日暮肩舆神驾出，人人欢喜是三翁。”注：“迎春亭外有小庙，三神传为殉宋主之难者。春日村人击鼓祀之，日暮祈筶要出何神，若三翁出，则岁大熟。”又：“皓腕从新结五丝。”注：“即长命缕。”“雄黄锦袋佩娇儿。”注：“儿童以锦绫制雄黄袋，佩胸前以辟邪。”“端阳令节江乡盛，樱笋筵中荐米锤。”注：“以油炸锤供筵祀先。”又：“春声隐隐彻烟邨，亚岁汤圆旧事存。并与儿童添百戏，巧妆生趣及鸡豚。”注：“冬至供汤圆子，儿童和米屑作鸡豚之类。”采《桐城杂事诗》。
　　朱文正珪之督学闽南也，言于中丞徐雨松嗣曾曰：“八闽人才辈出，要以张、游、许、谢为翘楚。”谓宁化张璇漪腾蛟、福宁游磳田光绎、福州许承德作屏、及晋江谢春洲淑元也。中丞因目为鳌峯四子。干隆癸卯，福建秋试，张发解，二三即游、许。惟谢以得卷迟，争元不果。越丙午，再试，谢以第一人自命，榜发果元，闱文脍炙海内。己酉，谢留都，遇学使钱质夫学彬，素耳其名，问曰：“丙午名元是否即君？”谢笑颔之。钱改容礼揖，谓天下才人不意得诸目睫。因晨夕过从，如牛僧孺之投贽刘梦得焉。采行状。
　　朱文正珪督学至泉，岁试诗赋，以王鱼树克峻为第一，深相击节。比科无名，覆试日见王，问试诗赋否？曰：“有。”亟令人搜遗卷，特揭泉州六学第一，命题同覆，赋题为“象罔求元珠”，诗题为“过眼空迷日五色”。一时传为佳话焉。
　　嘉庆戊午，居民朱姓建家庙升文山下，掘地得古冢，兼获铭砖云：“唐故给事郎泉州司马许府君墓志。公讳谭，字颂，本安州安陆人也。曾祖圉师，皇侍中。祖自牧，皇首政府都督。父上江，皇齐州临济县令。公则临之长长子也。贞元廿年春二月十四日，终于官。属年月未□，未得归祔，以其年二月廿七日葬于清源西郭之平原。□□□□为记。”朱化其骸，塑像，为好事者移徙，不知其处。数见灵异于朱家，或购得之，以告许姓，为合族建庙郡东南龙宫之左。颜曰“唐给事中泉州司马许公祠”。按旧志官职中无公姓名，考《唐书》圉师公死难。
　　明嘉靖八年，巡按御史聂豹改城北净真观为一峰书院，祀明罗一峰先生，迄今三百余年。书院易名梅石，废坠，修举者数矣，而先生栗主朱漆金字焕然如新，于以见理学忠节之气，历久不敝，益令人兴高山仰止之思也。周学曾述。

　　〔校注〕
　　〔一〕“士禛”二字原缺，捞《词苑丛谈》补。
　　〔二〕“自后宾朋麕至”六字原缺，据《词苑丛谈》补。
　　〔三〕“植”字原稿误为“值”，据《词苑丛谈》改。
　　〔四〕“海”字原稿误为“是”，据《词苑丛谈》改。
　　〔五〕“与”字原稿误为“桂”，据《词苑丛谈》改。

　　●卷之七十七　补遗

　　志书之作，述旧册，续新修，毋滥毋遣，昭盛典也。自去岁十一月中间开局，迄今凡七阅月，为时无几。加以胥吏玩延，移查之案，十仅得五，甚有迭催无覆者。兹就举报之件，公同商酌去取，不敢参以私见。尚有前明之人，旧志未经收入，兹复来报者，因催缴甚迫，另作补遗一编，俟省局监定后发刊时再为补次于各条之下，以便披阅。

　　明
　　宦绩
　　薛克铭　　陈腆
　　尤　和　　尤天爵
　　郑一鸾　　薛应锺
　　薛乔登　　薛乔相
　　许德周　　魏元翼
　　林徽初
　　元
　　宦绩武
　　吴英公
　　明
　　宦绩武
　　陈有纲
　　忠节
　　李■〈彳〈幺上月下〉〉佳
　　孝友
　　陈光祐　　黄履祥
　　义行
　　许福祖
　　笃行
　　吴迪美　　林肇开
　　黄应铨
　　文苑
　　林长选

　　薛克铭　字金三，号讷亭，又号默斋。永乐乙酉以岁贡领顺天乡荐教谕崇德，迁永福令。忧其俗不知书，设乡塾教之。年荒开仓赈，胥役不能为奸。来秋大稔，敛额不少溢。民德之，祀于社。邑有土司以羁縻猺、獞辖于县。猺、獞有争，土司不能直，申之县令，令贪者，饱所欲。克铭廉得其弊，约大事代剖，小事归司，上官以最请于朝。会丁内艰，服阕，升浙江杭州府通判。审鞫平，批判当。赋税善为征收，货贿察其不物。暇则以孝弟力田诵读，为郡人劝，俗遂变。杭人讴思之，□就教上司□俞卒，其子扶榇归葬焉。采杨仪撰志。
　　陈腆　字洪载，号敏斋，邑涵江人。弘治壬子亚魁，癸丑进士，正德三年任广东高州守。宽厚公平，好学不倦。暇时与诸生讲解。祀名宦，额曰“名宦遣爱”。采《广东高州府志。》
　　尤和　字介卿，号佩韦。正德己卯举人，束修自治，为人严鲠清介。初为无锡县教谕，督率士子，以品行端方为先，学者宗之。后任兰溪县知县，持法守正，不阿权贵，曲直是非，以理断。清节上闻，钦取祭院，未两月卒，负榇归。采《尤氏家传》。
　　尤天爵　其先福清人。父美发，有军功，调永宁卫，封镇抚侯。爵以袭金，应试，官奇其文，曰：“今之题常山也。”长袭职永宁卫镇抚。弘治间倭乱海滨尤甚，素窥卫城。爵与诸万户协力防守，简伍修械，储饷战守，外檄五所烽墩传护，寇至严守，退则截杀。倭相戒云：“叮咛叮咛，莫犯永宁。”而衔恨已极。壬戌，贼大至，悉力捍御，自造扭攻车、火炮、火鸡等器，挺身破围，倭惊溃。数日寇愈猖，复合重围，城陷，肆焚戮，举卫逃难。爵激昂骂贼，巷战力竭殉节，家与俱亡。惟先夜令一子承口缒城免难，曰：“竭力死守者忠，全存祀口口。吾愿为忠臣，口愿尔为孝子，勿俾吾有遗憾。”子哭拜受命，果脱虎口，而延先祀焉。采《尤氏家传》。郑一鸾　字应夔，一字鸣阳，号东梧佑子。嘉靖辛卯举人，戊戌进士，授北直太常博士，后因郊祝厘迁产部员外。故事，太常佐理禋祓，赞昭假。尝患文吏畜妻子，恐不蠲洁，尽易置太常贰卿，以道士为之。其仪章品物，道士不能具晓，故两博士仍置文吏。道士每害其能，故满其官，考无罪而有功，难于他官。一鸾尝为其长所中，下狱，后复其官。满考，锡勅命焉。户部主事周天佐疏救杨爵，独居深念，妻问之不答。旦捧疏入，出始语一鸾。及杖毙于狱，一鸾与李恺出资赙之，棺衾如礼。嘉靖二十四年，门生泉郡守俞咨伯塑像建祠于本乡，额曰“大夫祠”。仍奉主入郡乡贤祠。采王遵岩撰记《李罪录》，参《郑氏家传》。
　　薛应锺　字启元，号象南天华子。嘉靖戊午举人，授广西桂平县。累荐卓异，升吏部文选司主事，转工部营膳司员外郎，迁礼部仪制司郎中。考满，擢云南道监察御史。所历具有廉声。采《薛氏家传》。
　　薛乔登　字善夫，号尚□。万历癸酉举人，出令桐乡。持冰蘖，约己裕民，廉而有□，宽而不弛，又善治盗。都人士有二异政颂，紫溪苏浚为赞。采《薛氏家传》。
　　薛乔相　字仲伊，号镜莪。万历乙卯举人，任松溪学正。捐俸独修棂星门。按台嘉向荐之，迁南京国子监学正，转大理寺司务，升户部广西司主事。时魏瑺总理户工二曹务，持节不阿，同僚有以危言怵之者，正色曰：“吾读圣贤书，进礼退义，得之不得，有命存焉。”国子祭酒林鹤胎诣之，曰：“吾同志也。”遂引疾归，设义学，月课宗族子弟。采《薛氏家传》。
　　许德周　字从可，号新鲁。万历间以太学生肄业成均。任山东断事。平生敦行不苟，临政以宽。历任至贵州通判，罢归。
　　魏元翼　字尚搏，号澄庵。素方正英敏，师事何镜山，镜山甚器重之。天启甲子，领乡荐，至京，有近中贵者相招致，许以高第，托疾归。崇祯二年始就仕，任浙江松阳县。有廉吏名。未半载，丁继母忧。服阕，补江南石埭县。县在口山中，诸生朴野，加意振兴文教。历来是县钱粮皆里胥自解，因而侵逋，累先后县令十余人及先后里甲靡得口全。为竭力详请当道，凡岁额必亲解，尽得批回为据，始焕然一新，负累者亦稍得苏释。遇命案，必亲验，民无寃者。察院按池士民遮辕陈颂，得首荐，擢南兵马司转工部员外。自以清介不合时宜，告归。乏行资，滞于池。士民捐金投樻助行。归后结庐乌屿岛中，绝仕宦交游，葛巾野服，与故老谈农务、较晴雨。年八十四卒。
　　林徽初　字调复，号希庵。天启丁卯举人，崇祯戊辰进士。丁内艰，服阕，授户部主事。时同寅患边饷差，每差出，相与诟于大房。独请行，及九□榷差出，遂点用浔阕。新加饷七万，至则减量头以足额。至末季，多解七百两。癸酉典试粤东，旋差大仓库。旧例公费红纸札，俱取之库官。库吏暗昧难稽。徽初自赔公费，严革各省解官送常例及边上领饷差官常例，违者参处。又与科道密商，缓发商价，谓所收止千百之数，若解一二万，俱令寄库候领。边饷差到，准与对□以定出入之烦。旧时库乏积贮，发饷愆期，兹则应时给发，九边藉以饱腾。十三省解银□，四川广东福建银足色，极高，淮课最低。一日淮上解盐课三十万，交验果低。□官被参。有旨令再倾煎，银匠刁□迁延，乃密商之领饷官，以淮课一万两配搭四川等省好银五千两，令解官免倾，每锭补银水若干两。本课□发而银水又可别作正供支销，堂翁以为得宜。库□请代交盘量，对出羡余银三千两。堂官谓曰：“羡银应汝得，何不先取出？人道林员外呆，果然，到底必清贫也。”升郎中时庄右堂管钱局前主政被参去，久罢鼓铸，上取制钱急，庄乃札委兼管，以上半日理司事，下半日走钱局。升两浙水利道佥事，一日盐院查欠额严责，运司无以应，委徽初追。徽初查册甚明，不收属县礼，十日完课四万两。又署驿传篆，兵部催解驿传裁减银，前时屡催不解，徽初催完三万两。适温州兵变，抢入巡道公署。先是，巡道薛大年，凤阳人，先任水利，依北例属官礼俱全领，扣兵饷为营将送礼，故兵恨之深。徽初到任，严禁属官营将生日八节不许送礼。向例府发饷银，每平搭马子二两，俱却之。令本府给饷，照名錾凿包封，解道抽验，委三馆到营唱名亲散，兵沾实惠，乐为用。又沙□商税□贴饷银，年来商船少缺二千两，故温兵三年一哗，至□司理贺久邵入武林，见三院请林水利往抚定变，贾□院以计册需人，不可；姚方伯固请之。徽初乃遣中军官先驱宣示，温州兵闻知，各解散归营。温海为备倭设□六关营，一时难伏，为清出故兵二百余名，不使冒饷，以完饷额。乃与贺司理密查哗首九名，以别事拘解，依律正法，余兵不问，后遂无敢哗者。报入部覆，升整饬温处兵巡布政司参议，兼按察司佥事。十月入武林，到巡道任。越年用渔人犁罾船配搭营兵出海捕贼，获三大捷。朔望行文各属会课，手自校阅，刻鹿城会课，诸生争先鼓励，各上宪合荐卓异。会兵科查参，误给勘合多人，徽初与焉。上宪主刻核罢职，温处兵民数万保留，奉旨部覆。徽初□在温病危，温民建醮祈祷告病，武林送者塞途。路过福宁州，徽初曾为剿贼，护送如温民，既归，一屋之外无余物。为永春屯请复给兴化军，仍旧折色，免屯户运米上仓遏籴守候之苦。甲申四月，闻变，与绅士哭于月台。唐王入闽，强以原官起用。已入南安罗山凤巢寺，谒时学禅师矣。至丙申卒，年七十。着有《蝉□集》、《□霞山斋诗稿》。采《林氏谱录》。
　　以上补明宦绩。
　　吴英公　字仪之。授武略将军汀州路总管。历仕二十八载，所至之处，不能俯仰追时。好以理胜势，以仁化暴，吏民爱之。采《吴氏家谱》。
　　以上补元武宦绩。
　　陈有纲　字用谦，号豫庭，邑永宁卫人。五岁能作斗大字。长为诸生，屡蹶场屋。改就武□□，甲辰捷武闱，联登进士，殿试第三人，授南直荻港守备。荻港上距池州，下据庐州、太平三府，群盗出没，私盐巧脱，并力歼之。在任十纪，迭膺荐剡，改广东督标都司，委署南头副总兵官，以母老辞。适神宗八月庆贺，勉强就道奉委。未逾月，岛外倭艘百■〈舟宗〉突入内洋，发炮先登，斩首百颗，东南一路倭寇荡平。仍即日辞朝归，日与父执隅坐随行，迎养伯父母，俸余悉分二弟。有纲海上勋按《明会典》例，应赠谥赐葬。朝家多故，不及题达云。采黄鸥湄撰传。
　　以上补明武宦绩。
　　李■〈彳〈幺上月下〉〉佳　号以心，邑竹树下人。进士，四川按察会□□□□天启辛酉武举第六名，授南淮把总，迁至湖□□□□都司监守兴献皇陵。崇祯癸未，闯贼李自成陷□□□将毁皇陵力战兵败，被执不屈死，□遗骸无□□□□十八人俱殉难。采李伯元《青阳志》。
　　以上补明忠节。
　　陈光佑　敦厚恬退，□静无华。母早丧，事父至孝。父年六十，病风瘫十余载，服侍汤药，衣不解带，病者顿轻。及卒，毁□骨立，几于无生。嘉靖间，郡诸生董澄倪居诸等举报孝行，巡察御史高奏闻，旌以仕者冠服，赐绢二疋。雍正癸未，循例入晋江忠孝祠。采《陈氏家传》。
　　黄履祥　字视斯，号义安。父□授忠信果毅，卒于粤。讣闻，履祥恸哭，哀毁过节。欲走数千里负骸，母难之。履祥抚膺恸曰：“吾不即往寻父骨，尚可视息人间乎？”乃与族弟俱往。既得骸，收账担囊归。质素弱，道经石城而病过哀毁，□于道涂，卒逆旅。其族弟为负二骸归。采《黄氏家传》。
　　以上补明孝友。
　　许福祖　字宗寿，号礼静。性好施，里中贫乏者给之。田家无可治田者，以钱资之。遇岁荒，辄益之。岁稔，人予偿口，福祖曰：“有无相通，何偿焉？”其后，乡有灶封尘者，责偿而閧者，皆曰：“安所得十郎来。吾事济矣。”十郎者，福祖行次也。时人咸以为长者焉。采《许氏家传》。
　　以上补明义行。
　　吴迪美　字我范，性孝友，善文辞。为诸生，小试辄□□□耿介自持，不妄交友，治家教子，积学敦本。尚书林学曾少时以文质，跃然曰：“制义优长，容止端庄，非凡器也。”以女妻焉。其余平日少所许可。既卒，林为之传。采林省庵撰传。
　　林肇开　字国先，号景实。万历壬子副榜。乙卯丙辰，联登进士。居丧躃踊三年，□血茹素。窀穸之事，无弗躬亲。墓庐其旁，额曰“瞻望所止”。典试粤西，所拔皆知名士。粤俗乡荐，后多上公车，资以资斧，勉上春闱，升湖广□□□□府，辞受取予，式禀□礼。采《林氏家传》。
　　黄应铨　字毓均，号剂寰。七岁孤，母洪矢志□□□□□□□□无疾言遽色，都人士佥举为社里□□□□□□取平焉。不入州治二十余年。里中七□□□□□□□首事倡率晓谕人竞劝，于是堤岸牢固，□□□□□□大熟。每从借书手钞，积久盈尺。母殁哀□□□□□□为拔贡教谕。采《黄氏家传》。
　　以上补明笃行。
　　林长选　字升曾，号笃崖。崇祯己卯副榜。□□□□□□□□臣选文学士为诰勅撰文中书舍人与
　　□□□□□□退确有常度，且秘密慎重，有不言温室□□□□□该洽工晋书法，所撰制词典丽。称□□□
　　□□□□□和睦，排解无私，施与无吝。采《林氏家传》。
　　以上补明文苑。

　　晋江县志（道光版）

 
