台湾府舆图纂要

台湾府舆图纂要
台湾县舆图纂要
凤山县舆图纂要
嘉义县舆图纂要
彰化县舆图纂要
淡水厅舆图纂要
噶玛兰厅舆图纂要
澎湖厅舆图纂要
 

　 
台湾府舆图纂要

　　例言

　　台湾府舆图识

　　台湾府舆图册

　　台湾府舆图险要总说

　　例言

　　一、总图方寸无几，就中所有难以图写者详具于册。其疆域用□、坊里用■、衙署用○、铺舍用△、汛塘用■，凡皆遵例标明，以便观览。

　　一、各属舆图有表、有册；总册于疆域、坊里各门汇列条贯，第纪总目，不复立表。

　　一、「府志」续修于乾隆二十九年，所载山川支分发脉之处类多失详，道里亦多差错；更有今昔殊形，称名互异，厅县攸分界限淆混者。各属图册，尤不免有此失。爰加详细采访，逐一订正，以成信说。

　　一、屯番与戍兵相辅，必须补入。至各属所载桥梁、古井不免纷繁，且与险要无关；概为删削。

　　一、淡水、噶玛兰具载防番、隘寮。今查番性日驯，所有隘丁、隘寮均为虚设，甚有名存实废者；各属既未全录，故亦不载。

　　一、内山虽属界外，然分界禁垦为一时之权宜；究之今日之厅县，即昔日之禁地。附论所及，亦以志要。

　　台湾府舆图识

　　台湾府四面皆海，绘舆图者或于闽之东南绘为一圈，固已失其形势；或绘一弯而不知其藩蔽全省地方起止之处，亦差毫厘而谬千里。盖自五虎门而台山，波涛汹涌之中屹立关潼、白畎；至鸡笼与五虎门对峙，至八里坌与福宁府沙埕、烽火门对峙，鹿港与泉州之蚶江对峙，南路凤山县之旗后、东港与铜山、南澳对峙。惟鹿耳门居郡治西北，澎湖对峙笨港，又居鹿耳门西北；则与同安县之厦门，东南斜对。不明乎此，固难形似而概绘一弯。又不知袤延千里，只论山前西、南、北一带；其自噶玛兰南下，万山重迭，悉皆化外。中间山谷之纡回、平地之宏敞，一仅遥际一抹，郡邑志图其可名而去其不可知。今则征之故老、参以闻见，详所名而及其可知；虽尚有不可知、不可名者，较其形势已异畴昔。由此化■〈棘上火下〉筰为良民，举前此所不知之处而益详其所知，又当进斯图而更议之矣。

　　图成，并将各厅县山川、方向、道里、保属备载条下，详及册说，以便观览。

　　台湾府舆图册

　　疆域

　　坊里

　　山水

　　城池

　　衙署

　　铺舍

　　营制

　　屯番

　　道里

　　疆域

　　台湾府，在福建东南大海中。自省会抵泉州同安之厦门，陆程六百里；横渡澎湖水程七更，抵府治水程四更，每更六十里，计六百六十里：共计水程一千二百六十里。领台湾、凤山、嘉义、彰化四县、淡水、噶玛兰、澎湖三厅，东西广四百五十里、南北袤一千一百七十一里；东不尽山、西不尽海。

　　台山，由福州五虎门蜿蜓渡海（「彰化志」以为由福宁府）。海岛澎湖，距郡城西北；则闻老船户云：『北礁一道沙线，直通泉州崇武澳东南洋面；或寄椗其上，水比他处较浅』。因悟形家云「泉州清源山一支趋向东南入海」说，盖有据。或以吉贝与金门之料罗对面，谓湖岛发源于太武山者，又属一说。要其千里奔腾，神州拱卫。凡盘旋屈曲，起伏结注之地可造郡邑、置村落者，皆西向内地；水出于山，亦随向归于海：地理固有不忘本欤！

　　潮流，只分南北。舟人以罗盘按定子午横流而渡，抵厦干向、抵台巽向。其中黑水二沟：一在澎湖之东，广可八十余里，为台、澎分界处，名曰小洋。一在澎湖之西，亦八十余里，澎、厦分界处，名曰大洋；风静时，尚可寄椗。小洋则不可寄椗；湍激悍怒，险过大洋逾甚。

　　旧载：『东至罗汉门庄内门六十五里，西至安平七里』。今查东至善化里内中股老农庄一百二十里；西至赤嵌城西大港口十里，至澎湖水程二百四十里，澎湖纵、横又皆八十里（「台邑志」云：『海洋行舟，以筒漏实细沙悬之，沙从筒眼渗出，复承以〔筒〕；上筒沙尽、下筒沙满为一更，每更舟行四十余里。计鹿耳门至澎湖四更。「樵书二编」以日夜为十更，定焚香几枝为度。船在大洋，风潮有顺逆、船制有利钝，法以木片投于船首海中，人从船首疾至船尾，木片与人齐至为准；先后则皆未合。夫大海洪涛之中，难以里计；六十、四十以数，亦约言而非确据矣』。或又云：鹿耳门至澎湖五更。今依「府志」所载）。

　　志载：『沙马矶头，在凤山县西南三百七十里』。盖谓遶道陆行。合之凤治北至郡八十里，计四百五十里。若由郡治北至噶玛兰厅治六百七十一里，则由西绕东、由北而南迄苏澳又五十里；程途弯转，不能以袤长论，并计之已耳。

　　台湾县（附郭），东至老农庄一百二十里、西至赤嵌城西大港口十里、南至二层行溪凤山界一十三里、北至曾文溪嘉义界三十里；广一百三十里、袤四十三里。

　　凤山县，东至弥浓山麓七十里、西至旗后港十五里、南至沙马矶头三百七十里、北至二层行溪台湾界六十七里。广八十里、袤四百三十七里；距府八十里。

　　嘉义县，东至大武峦山麓三十里、西至笨港三十里、南至曾文溪台湾界七十里、北至虎尾溪彰化界四十里。广六十一里、袤一百一十里；距府一百里。

　　彰化县，东至平林仔庄七十五里、西至鹿港海岸二十五里、南至虎尾溪嘉义界六十里、北至大甲溪淡水界四十里。广一百里、袤一百里；距府二百里。

　　淡水厅，东至南山十里、西至大海八里、南至大甲溪一百零五里彰化界；北至大鸡笼山一百九十五里，由三貂（三貂距鸡笼较近五里）转远望坑噶玛兰界五十里。广十八里、袤三百五十里；距府三百四十五里。

　　噶玛兰厅，东至过岭仔十五里、西至枕头山后大陂山十里、南至苏澳五十里、北至大三貂溪远望坑八十一里淡水界。广二十五里、袤一百三十一里；距府六百七十一里。

　　澎湖厅，东至阴阳屿水程三十里、西至西屿水程三十里、南至八罩水程八十里、北至吉贝水程八十里；距府水程二百四十里

　　坊里

　　台湾县

　　在城

　　东曰东安坊、西曰西定坊、南曰凝南坊、北曰镇北坊。

　　村野

　　东曰保大东里：城东二十里起，庄九；保大西上、下里：城东九里起，庄二十一；新丰里：城东二十里起，庄二十八；长兴里：城东四里起，庄十；永康上、中里：城东三里起，庄十八；永康下里：城东一里起，庄十八（建城后，有收入城内者）；仁和里：城东三里起，庄十二；罗汉内门庄：城东五十五里起，庄四十；罗汉外门庄：城东六十里起，庄二十二。

　　南曰依仁里：城南十三里起，庄七；文贤里：城南十一里起，庄十；新昌里：城南一里起，庄五。

　　西曰效忠里：距县治十里（即安平镇。康熙六十一年改今名）。

　　北曰武定里：城北三里起，庄二十；新化里西保：城北十九里起，庄一十三（内四庄原属嘉义，道光十五年改归本邑）；善化里东保：城北二十二里起，庄十九（由嘉义改归）。

　　东南曰崇德东里：城东南十七里起，庄二十二；崇德西里：城东南十四里起，庄六；归仁南里：城东南十里起，庄十；归仁北里：城东南十六里起，庄十六；永丰里：城东北十五里起，庄九；仁德南里：城东南六里起，庄九；仁德北里：城东南五里起，庄十四。

　　西南曰永凝里：城西南六里起，庄六。

　　东北曰新北东里：城东北二十八里起，庄六；新化西里：城东北二十里起，庄二；广储东里：城东北十三里起，庄九；广储西里：城东北十二里起，庄十二；新化南里：城东北二十里起，庄三十二；善化里西保内中股，城东北四十八里起，庄三十七，又城西北二十四里起，庄十四（嘉义改归）；大穆降东、西庄：城东北二十五里起，庄五；安定里东保：城西北十六里起，庄二十由（嘉义改归）。

　　——右坊里三十六、庄四百七十七。

　　凤山县

　　兴隆里（即旧县治）：距县城西北十五里。

　　长治里（分一、二图）：距县城北七十里。

　　维新里：距县城北五十五里。

　　仁寿里：距县城北三十里。

　　嘉祥里：距县城东北五十五里。

　　文贤里：距县城西北六十七里（北隶台邑）。

　　港东里：距县城东南五十里。

　　港西里：距县城东南三十五里。

　　观音里：距县〔城〕东北二十里。

　　半屏里：距县城东北一十里。

　　赤山里：距县城东南十五里。

　　大竹桥里：距县城东南二十里。

　　小竹桥里：距县城东南三十五里。

　　凤山里：距县城西南三十里（分上、中、下三庄）。

　　——右里一十四（村庄围聚，不分小庄名目）。

　　嘉义县

　　哆啰嘓东上保：庄十七。

　　哆啰嘓东下保：俱城东三十里起，庄四十。

　　嘉义东保：城东四里起，庄四十三。

　　大目根保：城东六里起，庄三十九。

　　打猫东上保：城东二十三里起，庄三十六。

　　打猫东下保：城东六里起，庄三十一。

　　果毅后保：城东四十里起，庄十。

　　白须公潭保：城东四十里起，庄四十四。

　　嘉义西保：城西三里起，庄三十二。

　　鹿仔草保：城西二十五里起，庄十三。

　　龙蛟潭保：城西四十里起，庄二十二。

　　柴头港保：城西三里起，庄二十三。

　　大槺榔保：城西三十里起，庄十七。

　　大坵田东保：城西三十三里起，庄二十二。

　　白沙墩保：城西三十里起，庄一十二。

　　茅港尾保：城南五十二里起，庄二十。

　　铁线桥保：城南四十里起，庄二十二。

　　下茄苳南保：城南八里起，庄二十八。

　　下茄苳北保：城南十五里起，庄三十九。

　　打猫西保：城北十八里起，庄十八。

　　打猫北保：城北八里起，庄二十四。

　　他里雾保：城北二十五起，庄五十七。

　　善化里东保：城东南六十五里起，庄八。

　　善化里西保：城东南七十里起，庄十。

　　赤山保：城东南五十里起，庄二十二。

　　打猫南保：城西南六里起，庄四十。

　　安定里西保：城西南八十里起，庄二十二。

　　麻豆保：城西南六十七里起，庄二十四。

　　佳里兴保：城西南六十三里起，庄十三。

　　太子宫保：城西南四十五里起，庄四。

　　盐水港保：城西南四十里起，庄二十二。

　　安定里西港仔保：城西南八十里起，庄二十四。

　　斗六门保：城东北三十四里起，庄五十四。

　　鲤鱼头保：城东北六十里起，庄十三。

　　尖山保：城西北四十里起，庄四十八。

　　大坵田西保：城西北三十二里起，庄二十二。

　　——右保三十六、庄九百八十四。

　　彰化县

　　沙连保：城东南隅，距城九十余里；庄五十一。

　　西螺保：在南极边与嘉义界，距城五、六十里；庄五十三。

　　布屿保（分东、西保）、海丰保：西南沿海交界，距城七十里；庄四十六。

　　大武郡保（分东、西保）：在东螺保之北，距城三十余里；庄六十一。

　　二林保（分上、下保）：在西南极边，距城四十余里。

　　深耕保：在东螺交界处，距城五十余里。二保共庄一百零六。

　　燕雾保（分上、下保）：在大武郡东北，距城二十余里；庄五十二。

　　大肚保（分上、中、下三保）：在正北，与淡水交界，距城二十里至四十里；庄六十五。

　　马芝保（分上、下保，附鹿港半保）：在西南沿海一带，距城二十余里；庄九十一。

　　半线保（分东、西保）：周围城厢；庄一百一十七。

　　南北投保、猫罗保：在县东南与沙连交界，距城三、四十里；庄一百四十一。

　　猫雾@保（分上、下保）：在东北隅，与内山淡水交界，距城十五里，周六、七十里；计一百四十庄。

　　东螺保（分东、西保）：在西螺、大武郡二保交界，距城四十里；庄七十二。

　　——右保一十五、庄九百九十五。

　　淡水厅

　　城以外周围六乡：东，二十五庄。西，一十庄。南，近山；一庄。北，一十七庄。东北，一十六庄。西北，一十庄。

　　又南北一十二保：

　　北兼东曰桃涧保：庄二十九；兴直保：庄一十九；芝兰保：庄三十二；大加腊保：庄一十六；石碇保：庄一十四；拳山保：庄一十四；摆接保：庄一十七。

　　南曰中港保：庄二十六；后垄保：庄三十三；苑里保：庄一十五；大甲保：庄二十九。

　　——右乡六、保十二、庄二百四十四。

　　噶玛兰厅

　　东曰民壮围堡：城东三里起，庄三。

　　南曰罗东堡：城南十五里起，庄二；那美堡：二十二里起，庄七。

　　西曰员山堡：城西七里起，庄七。

　　北曰淇武兰堡：城北五里起，庄七。

　　东南曰茅仔寮堡：城东南十五里起，庄三；利泽简堡：二十六里起，庄三。

　　西南曰溪洲堡：城西南十五里起，庄三；清水沟堡：十四里起，庄三。

　　东北曰头围堡：城东北十二里起，庄四。

　　——右堡十、庄四十二。

　　澎湖厅

　　厅治在大山屿，屿有五澳。曰东西卫澳，社十；嵵里澳，社一十二；林投澳，社十；奎璧澳，社九；鼎湾澳，社九：以上五澳，至厅治陆路可通。

　　大山屿之北为北山屿，有四澳。曰瓦硐澳，社九；镇海澳，社四；赤嵌澳，社二；通梁澳，社一：以上四澳，中隔一港，潮退则路可通。又北，吉贝澳；社一。

　　大山屿之西，为西屿澳；社十。南为网埯澳，社六；水埯澳，社三。

　　——右澳十三、社八十二（屿可泊舟曰澳，社则人民里居）。

　　山水

　　台湾县

　　大乌山：在县东北百余里。中支注结县治，为邑祖山。

　　分水山：距县治五十里。稍下西行为分水仑，水分西、北。

　　草山：由分水仑西行，逶迤耸起；为邑少祖山。

　　内乌山：在新丰里，距县治四十里。高峰雄伟，〔为〕邑第三重屏障。

　　一峰尖山：在大乌山西南，孤峰挺拔。西下起伏，为三凸仑；迤仑西行，平列天马峰、蚝镜窗、飞鸢巢、猴晒日、接云峰、山猪路、獐子、壁尾等八峰。自南而北，连亘二十余里；为邑第二重屏障。

　　老鹞岭：距县治二十八里。由蚝镜窗西下，中间南北诸峰星罗碁布、蚕丛鸟道，多不知名。

　　马鞍山：由老鹞岭西下。

　　香洋山：距县治四十三里。由马鞍山西下，平畴二十余里。

　　嵌顶山：距县治七里，在香洋西；小阜嵚■〈山上〈音欠〉下〉。亘南北二十余里，横遶邑背；为邑第一重屏障。

　　石屏山：由分水仑西落脉。

　　翁子上天山：〔在〕石屏山之南。

　　雁门山：在县治东五十里。从前由此入罗汉内门，今改由大坪山后。

　　土楼山：〔在〕县治东二十余里。下有大坪社。又曰大坪山，亦名险山。峭壁横径，险不容趾。

　　茅草埔山：距县治三十五里，大坪山西南；为邑左臂。

　　九囵圈山：距县治三十二里，在茅草埔山之南；为邑左臂外辅。

　　户凳岭：〔在〕九囵圈西北。

　　弯崎山：距县治三十四里户凳岭西北。

　　虎头山：距县治五十五里弯崎山西北。

　　猴洞山：距县治东南三十二里虎头山西北；为邑左臂拱卫。

　　角带围山：距县治东南二十六里。过此则冈山，属凤山界。

　　番子湖山：在大乌山西北，距县东北八十里。西为刚仔林大、小尖山，地极危险。

　　左镇山：距县治东北五十里番子湖山北。

　　木冈山：由左镇北逾溪，距县治东北五十里。

　　卓猴山：由木冈西下，距县治东北三十二里。

　　猪母耳山：在卓猴山西南，距县治东北二十一里。

　　柳仔林山：在猪母耳南，山势若合若离；为邑治右臂。

　　唝唝哩山：距县治二十四里柳仔林山南。

　　草潭山：在唝唝哩山北过溪。

　　湖子内山：山势蜿蜓；为邑右臂拱卫。

　　马房山：距县治北一里许，迤下为柴头港。回环而西，势皆内抱。

　　魁斗山：县治南三里许。脉由东南营盘埔等仑而来；陡起三峰，朝拱府学，蜿蜓内抱。

　　南马仙山：距县治东七十里，在淡水溪东；重冈复岭。北接嘉义、南抵凤山，亘延数十里。

　　目眉徽山：罗汉内门北山，距县治六十五里。

　　苏远埔岭：在目眉徽之南。踰岭为内、外湖。

　　石门山：西有烧灰山，下为石门坑。

　　赤竹岭：在石门南。

　　三峰仑：在赤竹岭东。

　　小东方木山：在三峰仑南。

　　大东方木山：〔在〕内门正东生番界。东上，即南马仙山。

　　大叶林山：大东方木南上。

　　龙潭山：〔在〕大叶林之南。下为龙潭。

　　金交椅山：距县六十里。

　　大崎越岭。

　　鼓山。

　　以上皆内门东壁，至此出罗汉外门。

　　将军山：由鼓山折西而起。

　　银锭山：距县治六十二里；为内门南壁，地易藏奸。溪东旗尾山，即凤山界。

　　外乌山：距县治五十五里，在银锭南。自西徂东亘数十里，为南壁外屏。

　　獐子壁山：〔在〕外乌山之南。

　　大杰巅山：南壁外屏。

　　虾蟇林山：内门西壁。

　　目眉徽以下，皆内门山。查内门在县治东北六十五里，四壁皆山；中开平畴，东、西可二十余里，南北可三十里。北山只有分水仑，西行至内乌山止。

　　老农山：〔在〕善化里内中股，距县治一百二十里。下有老农庄，近火山界。

　　甲仙山：〔距〕县治东北九十六里。下为甲仙埔、芎蕉脚、匏仔寮等社。

　　内加拔山：〔距〕县治东北七十里。台、嘉相错，民番互界；亦阨要地。

　　东西烟山：〔距〕县治东北六十五里。

　　骆驼山（「府忘」作鹿驭山）：〔距〕县治东北六十五里。

　　虎头山：〔距〕县治东北六十三里。

　　大武垄山：〔距〕县治东北六十里。台、嘉牙错之区，亦厄要地。

　　以上内中股等山。

　　新庄山：〔在〕新化西里，距县治东北三十一里。

　　唪仔内山：〔在〕广储东〔里〕，距县治东北三十六里；环山苍翠。下为槺榔脚。

　　七鲲身屿：由东南连贯而来，西转入海；环抱台江。一鲲身地广，安平镇水师驻此；为阨要地。

　　鹿耳门屿：在县治西北三十里大海中。浮沙横亘，形如鹿耳。北为北汕尾；亦沙屿横亘，与鹿耳门南北遥接。中一港颇宽，而港道纡回，须小舟以导；隙□插竹为标，记明深浅。从前正口由此，今时潮涨水二、三尺。

　　四草屿：在鹿耳门屿之末，迤南与安平对峙，出安平大港，即四草湖；冬、春可以系舟。南为公界仔，洋船泊此通商。

　　福安坑：源出大南门内，由小西门西流入海（城内左分水）。

　　德庆溪（俗名坑子底）：源出小东门外；入县城至竹仔行，会板桥头水经县署右出北厂，西流于海（城内右分水）。

　　溪仔墘溪：源出小东〔门〕外太爷蔀前，南转盐场，西入于海（城外左分水）。

　　柴头港溪：源出石头坑。经海会寺前大桥水西，由柴头港入海（城外右分水）。

　　喜树港溪：源出鲫鱼潭。由菅林潭南流经盐水埔，出喜树港入海（第二条左分水）。

　　新港溪：在县治西北二十里。受分水山及刚子林大、小尖山之水，经左镇南汇本藩溪，与新围溪合；又受唝唝哩旧社咬狗寮许宽溪之水，西入茑松，与新围溪汇于柴头港入海（第二条右分水）。

　　二层行溪：距县治一十三里台、凤、嘉〔界〕。源出马鞍山；经打鹿洲北，受深坑仔之水，南流入角带围；又受红毛寮溪之水入海（第三条左分水）。

　　曾文溪；距县三十里，台、嘉界。源出内山，经大武垄；其一西入蚝壳港，其一南入界内新浮埔出安平港（第三条右分水）。

　　安平大港：距县治西一十里。港以内为台江；汇聚各山溪之水，皆极宏深。今台江变成陆地，港亦淤浅；小潮水深五、六尺，大潮水深八、九尺。

　　新打港：在三、四鲲身之间。道光二十二年，溪流冲开，可容小舟。

　　喜树港：县西南一十里。仅容竹筏。

　　——右山屿六十二、溪港一十一。

　　凤山县

　　崇爻山：山极高大，在傀儡山后人迹不到之地。时常云雾迷蒙，晴时乃见。

　　大柴高山：距县治东三百里。

　　大乌万山：距县治东二百七十里。背立傀儡山后。

　　二山唯和番民人偶至其地。

　　卑南觅山：距县治东二百余里，与崇爻相连。峰峦重迭，中开平畴，可辟良田万顷。为生番地。

　　大龟文山：距县治东七十里。由卑南觅腾掷而来。

　　芋匏山：距县治东七十里，与台属内优山连界。

　　弥浓山：距县治东七十里。山冈平衍。

　　傀儡山：距县治东六十五里。高耸云霄，为野番地。内地舟至澎湖，即见此山。南为蜈蚣岭，北岭山后矣。

　　旗尾山：距县治东六十五里，与台邑分界。

　　赤山：距县治东一十里。陂陁平衍，时有火出其上。

　　琅峤山：距县治东南一百四十里。山高而险，虽有民人其间，然野番时出，防守维艰。

　　霄马干山：距县治东南三百三十里。和番民人偶至其地。

　　沙马矶头山：距县治东南三百七十里。巃嵷海上，吕宋往来船视以为准（「志」谓『接连琅峤』者误）。

　　老龟佛山：距县治东南三百八十里。由沙马矶回转而东。

　　凤山：距县治南三十里，以形得名；县学之拱案山也。南为东港，漠漠平沙，得此足以扼塞。

　　小琉球山：距县治南水程一百八十里，为邑水口。山巉岩，四面无可泊舟之处；蜑户亦寥寥数十家。

　　观音山：距县治东北一十七里。

　　小滚水山：距县治东北十五里，与大滚水山相连。

　　大滚水山：距县治东北二十里。层峦起伏，顶有温泉。

　　七星山：距县治东北三十里。七峰错落皆圆。

　　兰坡岭：距县治东北三十五里。

　　尖山：距县治东北三十五里。

　　北叶山：距县治东北八十里；傀儡之分支也。

　　龟山：距县治北十五里。近接半屏，旧城围之城内。

　　小冈山：距县治北三十五里。山不甚高；巅有巨石，圆秀如冠。

　　大冈山：距县治北四十里，与小冈山对峙；东北与台属之猴洞口、南马仙相连。内地舟至澎湖，即见此山；阨要处也。

　　打鼓山：距县治西南一十五里。由县东北迤抵海岸，为旗后口要隘；通商洋人，盖屋其地。

　　旗后山：距县治西南二十里，与打鼓对峙。洋人盖屋某地；皆要隘也。

　　半屏山：距县治西北一十二里。由冈山迤■〈辶里〉而来，突起一峰；山背磠■〈石国〉磷磷，其面如削成片玉，逼旧县城。

　　漯底山：距县治西北一十五里。突起平原，顶宽而平。

　　石塔屿：距县治西一十二里。

　　石佛屿：距县治西一十五里。

　　凉伞屿：距县治西一十七里。

　　三屿屹立海中，为旗后水口关锁。

　　淡水溪：距县治南三十里。源由台、嘉内山旗尾山下；经大泽机，受巴六溪水西出，与赤山之冷水沟合流入海。

　　力力溪：距县治南五十里。源由内山。

　　冈山溪：源出冈山北；西流为二赞行溪，与台邑分界。

　　巴六溪：距县治东南五十里。源出山猪毛后山；下为淡水溪。

　　浊水溪：距县治东北三十五里。源由大滚水山；合小冈山受二滥之水，汇弥陀港入海。

　　大泽机西溪：距县治东北四十七里。源由大泽机西南内山；合北溪之流，注于淡水溪入海。

　　大泽机北溪：距县治东北五十里。源由大泽机内山；出罗汉门，经搭楼社阿猴溪，西入淡水溪汇于东港入海。

　　关帝港：距县治东五十五里。源出内山。

　　茄藤藤：距县治东五十五里。

　　鳌兴港：距县治东七十里。

　　放索港：距县治东南六十五里。源出内山；汇关帝、茄藤二港，西达鳌兴港入海。

　　弥陀港：距县治西北二十里。

　　万丹港：距县治西十里。北为竹保港，又北为蛲港。

　　以上港为浅淤。

　　东港：距县治南三十里。港口水深六、七尺，大潮深七、八尺；每当溪流暴涨，不免舟楫有冲触之患。

　　中港：距县治南五十里。可受渔舟寄泊。

　　旗后港（即打鼓港。今名旗后）：距县治西十五里。港分南、北：南为前镇港，再入凤山港。北为硫磺港，港口小，潮水深一丈二尺，大潮一丈四、五尺；当流巨石，劈分二门：一由打鼓、一由旗后。打鼓浅而石，洋人填塞之。凡舟出入，皆由旗后门；沙汕暗伏，必须渔船引导。先是，此港淤塞；自鹿耳门不容巨舰，此港遂深，洋人出此通商。

　　——右山屿三十三、溪港一十六。

　　嘉义县

　　玉山：县治东，内山。郡城及淡、兰、彰化皆见；嘉义则当后屏。三峰挺立，终岁云封。晴霁乃得远望；有顷，则云雾复合。偶有至其近者，谓即水晶；其说不谬。

　　大武膋山：距县东一百二十里。峰峦耸拔，人迹罕到。

　　后大埔山：距县治东十里十八重溪以内。四山环绕，仅开一路。中为大埔庄；南为内加拔，台邑界。

　　鹿埔山：距县治东六十五里。

　　鹿楮山：距县治东六十五里。

　　大利山：距县治东六十里。

　　小龟佛山：距县治东四十里；为邑治后屏。

　　大武峦山：距县治东三十里；为邑主山。

　　马椆山：距县治东南二十里，在赤山之东。

　　阿里山：在县治东南一十七里。地极辽阔，内有顶四社、下四社熟番。

　　嵌头山：距县治东南四十里。

　　赤山：距县治东南四十里。

　　粪箕湖山：距县治东南五十里；为邑治左肩。

　　笔架山：距县治东南八十里。五峰秀削。

　　消离山：距县治东南九十里。山极巉岩，为邑边界。

　　半月岭：距县治南一十二里。

　　玉案山：距县治南三十五里。俗名枕头山，为县学供案；地最阨塞。

　　火山：距玉案山后五里。石罅泉涌，火出水中；俗传火熄，则时事有变。

　　覆鼎金山：距县治东北一十里。与大福兴山为邑治右肩。

　　奇里岸〔山〕（「志」作奇冷岸）：距县治东北二十三里。

　　梅子坑山：距县治东北三十五里。

　　尖山：距县治东北四十里。

　　鼎盖梁山：距县治东北六十里叶林山之东北。

　　叶林山：距县治东北七十里。接连大武峦，为邑治右肩。

　　大福兴山：距县治东北七十里。又名大目根山。

　　牛塭辘山：在县〔治〕东北，与彰化水沙连内山界。

　　香炉烛台山：在东北万山之中八同关地界。三峰高插，若隐若见，奇幻不测。

　　牛椆山：距县治北八里。西迤少山，为邑治水口关栏。

　　打猫山：距县〔治〕北一十二里。平冈回环，为邑治外护。

　　荷包屿：距县治西南三十五里。受鹿仔草、大槺榔各处之水汇而为潭，周可三十里。潭中小屿即名荷包屿，人家在焉。

　　北门屿：距县治西南五十里马沙沟之右。

　　南岑鲲身：距县治西南七十里。堆成沙阜，与七鲲身同。

　　青峰阙：距县治西南八十里。西临大海，上有炮台。

　　青鲲身：距县治西南八十五里。面临大海。

　　九重溪：距县治东南三十二里。

　　十八重溪：距县治东南五十里。一溪曲折，遶道跋涉十八重。

　　白水溪：距县治南二十五里。源由玉案山。

　　八奖溪：距县治南一十八里。源由内山，经青峰阙入海。

　　急水溪：距县治南四十四里。源发内山，由内连桁口入海。

　　牛椆溪：距县治八里。源由大武峦山。

　　三迭溪：距县治北一十五里。源由阿里山；经双溪口庄之南为笨港，由楫仔寮庄入海。

　　石龟溪：距县治北三十里。源由奇里岸；与三迭溪合流。

　　虎尾溪：嘉、彰交界处，距县治四十里。源由水沙连内山；合清、浊二水西流，过牛相触北，分为东螺；又南汇阿拔泉之流，为西螺。中为三条圳，出白沙墩之北，至番仔挖入海；泥沙涨漫，水浊而迅。先是，嘉庆七年间风雨暴涨，他里雾北复冲一溪，由本港入海；又名新虎尾。

　　笨港（即北港）：距县治西三十里。商旅辐辏，为海口要地；商船均在下湖。

　　下湖港：距县治西三十里。四围淤浅，中一道水深六、七尺，潮长深一丈零；商船泊此。

　　树苓湖：距县治西九十里；下湖之外澳也。

　　盐水港：距县治四十里；为西南要地。港已淤塞。

　　茄定港：距县西南三十里。沿双溪口经笨港入海。可泊渔舟。

　　朴仔脚港：距县治西南三十里。港已淤塞。

　　井水港：距县治西南三十三里。由盐水港分流；水深三、四尺，小船运盐出港。

　　猴树港：距县西南三十里。由牛椆溪，南经青峰阙入海。可泊渔舟。

　　布袋嘴港：距县治西南〔六十〕里；与北门屿对峙，面临大海。港可泊船。

　　土地公港：距县〔治〕西北三十里，仅容小舟。

　　——右山屿三十四、溪港一十九。

　　彰化县

　　大乌山：在县治东北猫雾捒保东隅七十余里。势极高大，邑治之祖山也。西折大员山、横山、红头圳山、朴仔篱山、蓬山、鳌头、沙辘、龙目井诸山，为邑治外卫；南下为阿里史山。

　　大员山：在县治东北六十余里。由大乌山发脉。又名熬酒桶山。西下为猫雾捒山、大肚山。猫雾梀平原沃野，产米最多。

　　阿里史山：在邑治东北四十余里。山势欹侧，南行至黄竹坑山、华盖山再起高峰。贼匪林爽文滋事，以此山为老巢。

　　华盖山：在阿里史山之南，距县治六十里。诸山势皆南趋，惟此山西向。由西北折下为大里杙、万丹、火焰诸山，西下为内木栅山、茭荖山，偏南为大哮山；正南为水沙连，再耸为集集山。

　　集集山：在水沙连内，距县治东南七十里；县治少祖山也。山势险阻，内山番界锁钥；大将军福公破贼于此。西下为八娘坑山、虎仔坑山；南起牛相触山，为清、浊溪水口；北为南投诸山。

　　南投山：距县治东南四十里。山麓即县丞署。山势平衍。

　　北投山：由南投分支；〔距〕县治东南三十余里。山势平衍。

　　大武郡山：由牛相触山西北而下；距县治三十余里。势皆平衍。

　　红涂崎山：由南、北投山来脉，至猫罗山同安岭，特起峰峦。距县治东南十余里。左分支为燕雾山，右分支为快官庄山；中一支由北而南，为白沙坑山、观音山、望寮山。

　　望寮山（一名定军山，又名八卦山）：在邑治东门外；为邑主山。顶有镇番亭改寮寨，日定军寨。亦嫌逼治。

　　大半天山：在县治东南水沙连内民番交界之区。势极险厄；林爽文负隅处也。西下即水沙连、溪洲仔诸山。

　　小半天山：与大半天山相连。皆番界要害。

　　大坪顶山：与大、小半天山相连。山高大而顶平坦；大将军福公攻克大、小半天，驻营于此。

　　阿拔泉山：在水沙连保清水溪之间。

　　内外触口山：在阿拔泉山之下，距县治六十余里。

　　浊水溪：源出内山番界。由大、小半天山背迤西北集集山之南，受大顺寮、清水沟诸水，至外触口水色皆浊；北分为虎尾、东螺、西螺、三条圳，西出番仔挖入海。土人云：『虎尾、东螺水清，则时事有变』。

　　大顺寮溪：源出水沙连内山。至隙仔山下，与浊水溪合流。

　　阿拔泉溪：源由阿里史山西北。过竹脚寮，合虎尾溪入海。

　　东螺溪：由虎尾溪分出，距县治四十里；西北至王功港入海。遵海而北，即鹿港、二林港也。溪宽二里，深五、六尺；北岸深八、九尺。王功港沙汕丛杂，只容渔舟；鹿港以北之海，今亦淤塞。

　　西螺溪（即茂利干溪）：源出浊水溪。在虎尾溪北，距县五十里；至番挖入海。溪门沙壅，不能泊舟；八、九里外之番挖澳，亦难泊舟。

　　三条圳：在东、西螺二溪之中。至嵌顶，仍与西螺溪合流。

　　大武郡溪：源由大武郡山。西出马芝遴，又西至鹿港。

　　大肚溪：源出埔里社内山；南合猫罗、北收猫雾捒诸水，汇于双溪口。西由大肚山南岸出六块寮，顺流入海；潮涨至溪一里许，浅淤不能泊舟。

　　大甲溪：阔三里许；距县治北四十里，淡、彰交界处也。源由沙里社后。西折红圳头南，分为寓鳖头圳；西北至高密口入海。艰险为诸溪第一；汹流悍急，石头层列。渡船趋势牵缆，方能抵岸。每值雨水汪洋，则不能渡。或外虽晴霁而内山云暗，则内山有雨，倏忽奔腾，亦不可渡；停渡有至数日者。

　　万斗六溪：源由县东南华盖诸山；即大肚溪之上流。沿西北火焰山至乌溪，迄双溪口与大肚溪合。

　　蛮丹溪：由集集内山，迤西北入大肚溪。

　　梧栖港（即五■〈氵义〉港）：在沙辘庄北。居民由大甲溪开成圳道，流入港内。距港七、八里沙汕，内为梧栖澳；可以泊舟。

　　鹿港：通大武郡溪。前设正口，今已淤浅，商船移泊鹿港口外之冲西港；沙汕外远，港道宏开，亦要口也。

　　——右山一十五、溪港一十三。

　　淡水厅

　　五指山：由堑城东南内山分出。转西北十余里，额起高峰；为厅治太祖山。

　　金面山：由五指山第三峰分出。为厅治少祖山。

　　虚头山：由金面山西下，近城五里许；为厅治坐山。

　　大崎山：由金面山南分出。西下碎仑山，北为隙仔山；转南为南隘山，又西下香山、虎仔山、鼻尾山。

　　宝斗仁山：亦由金面山出。在〔大〕崎山之南。

　　对换枰山：在宝斗仁之南。西下礲钓崎，稍北老衢崎。

　　三湾山：在对换枰东南。西下鹿厨坑山、南仔港山；稍南西潭山，西下新港山，至北埔为后垄保。又西马龙潭山、山顶仔山，为邑治左护。

　　牛寮仔山：由金面山北分支；西下为架梳山，复西埔仔顶、黄金洞。

　　南河山：由五指山北分出。西下九芎林山、犁头尖山。

　　咸菜瓮山：五指山分支，在南河山之北。

　　铜锣圈山：五指山分支，在咸菜瓮之北。西出为八张犁山，南折三合水；又西南新埔山、枋寮山。

　　凤山崎山：由枋寮山西下；距厅北一十二里。山腰峻削；顶则一片平原，可屯千军，亦要地也。西下员仔山，西南凤鼻尾。

　　大湖口山：由铜锣圈分出；在八张犁山西南。

　　杨梅枥山：由铜锣圈西北；西为长岗岭。

　　头重溪山、中枥山：皆杨梅枥山西北；为厅治右之外护。

　　以上中路山。

　　桶盘山：在三湾南。由内山分支两行，为獐树林、芎蕉湾；北折龟头山、猫里大坪山、加志阁山，均属高阜。

　　铜锣湾山：在芎蕉湾西南。北出为打那叭崎山、白沙墩山，稍南吞霄内湖山。

　　火焰山：在三■〈氵义〉河之南，由内山分支。西北为金面山、苑里山，南沿角口溪为石壁山；西出铁砧山下，为大甲溪北岸拥护。

　　以上为〔南〕路山。

　　大鸡笼山：淡厅极北之区，为全台祖山。盘据海滨，势极高峻。东五里即三貂岭。

　　三貂岭、大坪山：由大鸡笼发脉，两山夹峙。三貂为淡、兰必由之路，稍下复起大

　　坪山；一由远望坑入兰、一为狮球岭、一为锡口山、一为猴山尖、一为小熬酒桶山、一至咬狗寮，地极险要。

　　远望坑山：淡、兰界。

　　狮球岭：由三貂岭西南分出，在暖暖、鸡笼街交接处；为艋舺至大鸡笼要路。

　　大遯山：由关渡门西北分出。势极高大，与观音山南北对峙，为关渡门户。西南沪尾山、炮台山，北转小鸡笼。

　　小鸡笼山：由大遯北分出。北沿金包里山、圭柔山，转为大鸡笼拥护。

　　大磺山：由大遯山东北分出，杂出竹仔湖、冬瓜湖；又由狮球岭西向，分土地公岭、大小纱帽、七星墩等山，素产硫磺。

　　锡口山：由三貂岭西南分出，在狮球岭之南。西下六张犁山、观音亭山。

　　猴山尖：由三貂岭南分出。复南为内湖山、拳山，在锡口东。

　　小熬酒桶山：由三貂岭东南分出。南为咬狗寮尖，北出暗溪仔，西为冷水坑尖、摆接保各处。

　　咬狗寮尖：由小熬酒桶山东折而南，层峦迭嶂，直至三角涌、大姑崁山、三坑仔；西为尖山，又西北龟仑岭。

　　龟仑岭：由尖山西向分出。势极高峻，南北冲要处也。过岭北向直兴保；又西大坪顶山，南为南嵌；又西北观音山。

　　观音山：由龟仑西北分出。矗立云霄，与北岸大遯山为关渡门最要门户。别一支西迤狮头山、八里坌山。

　　以上北路山。

　　鸡笼屿：在大鸡笼山北。

　　桶盘屿：在鸡笼西南，为鸡笼口关锁。

　　烛台屿、山寮屿、香炉屿、扛轿屿：在桶盘屿左右。

　　隙仔溪：距县城南五里。源由金面山而入于海。

　　打那叭溪：在后垄港南，距城南六十〔里〕。源由铜锣湾，绕打那叭入海。

　　吞霄溪：在打那叭溪之南，距域七里。源由内湖，受吞霄街后之水入海。

　　苑里溪：在吞霄溪南，距城八十里。源由大坑、铜锣湾西面诸山，遶蓬嵌山入海。

　　杨梅枥溪、头重溪、中坜溪：在红毛溪北，距城四十里。均由附近各山发源，至大溪墘入海。

　　南嵌溪：在中坜溪北。源出铜锣圈，由桃仔园入海。

　　磺溪：自大磺山绕出，距城一百二十里。在关渡旁。

　　磺港：在金包里；源由磺山。距城一百九十余里。

　　顶双溪：在三貂岭东南；亦由东面诸山发源。距城一百二十五里。

　　远望坑溪：在顶双溪东南。源由噶玛兰东面诸山，迤东南至兰界入海。

　　香山澳：在隙仔溪南。源通内溪。溪以外为澳，阔二十余丈，水深一丈二尺；三、五百担商船可以乘潮出入，大船不能收泊。

　　中港：在香山澳之南，距城二十五里。源通内溪，阔三十五丈，水深一丈五尺；三、五百担商船可乘潮出入，大船不能收泊。

　　后垄港：在中港口之南，距城四十里。源通内溪，阔二十丈，水源八、九尺；两、三百担海船可乘潮出入，大船不能收泊。

　　三处设有汛兵、口书、澳甲，随时稽查。

　　大安港（附房里溪、土地公港）：在苑里溪南，距城九十里。源由火焰山北铜锣湾内山；过鲤鱼潭西下角山口，以下分歧杂出：北近房里街者，为房里溪；稍南土地公港，今已淤浅。又南大安港，宽二十余丈，水深七、八尺；春、夏可泊二、三百担小船。设有汛兵、口书、澳甲。

　　竹堑港：距城北一十里。其源有二：一为金门厝溪，由五指等山，至船头庄入海；一由铜锣圈、咸菜瓮等山，汇金门厝溪入海。原属商船要口，近以浅淤，改由香山口；然一、二百担之船尚可随潮出入。设有汛兵、口书、澳甲。

　　红毛港：在竹堑北，距城二十余里。源由羊矢窝，迤入于海；渔舟有停泊者。

　　沪尾港（一名内港）：在艋舺西，距城一百四十里。港通南、北、中三溪：南溪源田大坝尖山，沿大姑崁、三角涌、新庄汇艋舺溪至大稻埕，西折关渡，与北溪合流；北溪源由三貂岭，南至水返脚、锡口、剑潭汇磺溪而至关渡，与南溪合流；中为艋舺溪，源由狮头山，入拳山保大坪林西折艋舺，汇南、北二溪，皆入于港。港周百余里，航樯云集。关渡则在艋舺、沪尾适中，两山夹峙。是为淡水正口。

　　鸡笼澳：在淡属极北，距城一百六十五里。外为八尺门，有鸡笼、桶盘等屿；大小船只不时可以进出。同治元年，洋船通商，收泊澳内；遂增鸡笼子口。

　　——右山屿三十九、溪港二十。

　　噶玛兰厅

　　冬瓜山：在厅治南三十里。

　　马赛山：在厅治南四十里。群峰攒列，为厅治屏障。通生番界。

　　苏澳岭：在厅治南五十里。岭下即从前议建南关处，设有营汛。

　　枕头山：在厅治西五里许。以形得名。

　　大陂山：在厅治西十里。通生番界。

　　摆燕山：在厅治西二十八里。通生番界。

　　外员山：在厅治西二十五里。通生番界。

　　白石山：在厅治〔□〕二十里。通生番界。

　　凤头山：在厅治北二十三里。俗呼圹仔山。

　　金面山：在厅治北二十五里。山有二峰，又号大、小金面。通生番界。

　　头围后山：在厅治北三十五里。连冈迭嶂，北走嶐嶐、南连金面。后通头围外澳石空岭，有快捷方式可通艋舺。

　　鼻头山：在厅治北水程九十里。俗呼泖鼻；道穿海陂十余丈，与淡水洋面交界。舟行至此，南北异风、潮汐反■〈日卂〉；必停候风顺，转驶而行。

　　嶐嶐岭：在厅治北七十八里。下设汛防。

　　草岭：在厅治北六十六里。脉由大三貂；山路崎岖，虽行旅维艰，而实入兰孔道。

　　圳头山：在厅治南十二里。即厅治过脉处。

　　大湖山：在厅治西南二十里；为厅治少祖山。别有路，可通艋舺、大坪林。

　　大叭哩沙喃山：在厅治西南五十余里。层峦迭嶂，鸟道纡迥；虽盛夏，必炀裘而入。通溪，即额刺「王」字生番界。南去一、二日，即玉山。别有路，可通淡水咸菜瓮、九芎林。

　　小叭哩沙喃山：在厅治西南二十里。其严寒、险仄，与大叭哩沙喃同。

　　龟山：在厅治东北六十里。耸立海中，为厅治门户。

　　五方旗山：在厅治西北二十里。极为险侧。

　　清水沟溪：在厅治南十二里。由鹿埔发源，汇众水出溪洲尾，与浊水溪合。

　　马赛溪：在厅治东南三十里。由马赛武荖山发源，经苏澳岭下入海。

　　大湖溪：在厅治西南二十里。由大湖山发源，经小叭哩沙喃至溪洲南，与浊水溪合。

　　西势大溪：在厅治西南三十里。源由玉山，汇乌石港入海。

　　浊水溪：在厅治西南三十里。亦从玉山下发源，经大叭哩沙喃汇乌石港入海。

　　苏澳：在厅治南五十里；为兰境东南尽界。澳口排列三屿，曰三仙台。其澳左避北风、右避南风，水深六、七丈；可容巨艋出入。惟石礁险阨，故船来甚少。相传：前明林道干海寇踞此数月。嘉庆年间，海逆蔡牵、朱濆皆谋占踞。道光五年，设弁汛巡防其门。

　　加礼远港：在厅治东南二十八里。三、四百担之船可以直收海岸；内通苏澳、外达头围，为兰中最要门户。

　　马赛港：在厅治东南三十五里。港口水深五、六尺。

　　乌石港：在厅治东北十里。口窄礁多，水深五、六尺；仅容三、四百担小船。道光六年起，为噶玛兰正口；免其配运。

　　——右山二十、溪港九。

　　澎湖厅

　　大城山：在大山屿之中，距厅治五里；澎山之最高者。延袤七、八里。凡台、厦船往来，以此山为圭臬；厅治之少祖山也。

　　太武山：在大山屿林投澳太武社后，距厅治一十四里。三峰圆秀，俗以大太武、二太武、三太武名之。东北舟来，先见阴、阳屿，后见此山。

　　奎璧山：在大山屿奎璧澳北寮社后，距厅治三十三里。

　　小案山：在大山屿东西澳案山社西，距厅治四里；为书院朝山。

　　狮山：在大山屿嵵里澳石泉社后，距厅治四里。

　　鸡舞坞山：在大山屿嵵里澳鸡舞坞社，距厅治一十六里。

　　观音山：在大山屿嵵里澳猪母落水社前，距厅治一十七里。澳与社，北风皆可泊舟。

　　纱帽山：在大山屿嵵里社西北，距厅治一十九里；为厅治、协署及书院朝案。上建石塔。

　　风柜尾山：在大山屿嵵里澳风柜尾社，距厅治二十八里。山势嵚■〈山上欹下〉，〔山〕北一带绕如长蛇，为妈宫左卫。社南有洞，不时风浪喷出。

　　瞭望山：在北山屿瓦硐澳后寮社，距厅治水程三十里。高千余丈，周一、二里。传自泉郡清源山发脉至此，为澎湖诸山之起处。北来商船，先望此山；故名。

　　内堑山：在西屿澳内堑社西北，距厅治水程三十里。

　　天台山：在八罩屿水埯澳南，距厅治水程八十里；为八罩最高处。渔人远归，视此以为准的。

　　大山屿：距澎湖之中，协营各官署及厅仓、街市在焉；幅■〈巾员〉百余里。商哨湾泊，皆在妈祖宫口。嘉庆九年，石筑炮城；嵵里澳井埯社西南，亦筑炮城，皆扼要处。

　　阳屿、阴屿：内有汛，礁要险。

　　香炉屿：距厅治水程俱三十里。

　　鸡膳屿：水程三十五里。

　　鼓架屿：水程三十里。

　　锭钓屿：水程四十五里。

　　以上厅治东。

　　长岸礁屿：水程一十九里。

　　湾贝屿：水程二十里。

　　雁净屿：水程二十里。屿门最险。

　　笨屿、屈瓜屿：水程俱三十里。

　　鸟屿：水程四十里。

　　白沙仔屿：水程四十五里。

　　以上厅东北。

　　大仓仔屿：水程一十五里。

　　凉伞礁屿：水程一十八里。

　　中墩屿：水程二十里。

　　北山屿：中分四澳。

　　金屿、险礁屿、土地公屿：水程俱四十里。

　　吉具屿：水程八十里。屿有礁，浮沉屈曲，形如「吉」字；最险。

　　以上厅治北。

　　大烈屿、小烈屿：二屿斜对，水程俱三十五里。内沉水礁，即吼门；最险。

　　空壳屿、北铁砧屿：水程俱四十里。

　　姑婆屿：水程五十里。

　　目屿：水程六十里。

　　以上厅西北。

　　狮公礁屿：水程二十里。

　　牛心湾屿：水程二十六里。

　　西屿：水程三十里。有丁字门，最险。台、厦往来船，视此标准。北风时，屿可泊舟。有文武汛口。

　　小门屿：水程三十五里。

　　以上厅治西。

　　四角仔屿：为大山屿水口，妈宫往来船必由之处。水程一十里。

　　鸡笼屿：水程一十五里。

　　花屿：水程六十里。

　　草屿：澎湖唯二屿青苍，故以花、草名。水程七十里。

　　大猫屿、小猫屿：二屿斜对，中分一水。俱水程八十里。

　　以上厅西南。

　　虎井屿：虎井头怒涛相触，俗名上霾；最险。

　　桶盘屿：水程俱四十五里。

　　狗沙屿、马鞍屿：俱水程六十五里。

　　船路礁屿（一名布袋屿）：凡台、厦船出入八罩，必由于此；水口仅容一舟。水程七十里。

　　金鸡屿、挽门屿：俱水程七十里。

　　将军屿（即网埯澳）：南风时，可泊舟。屿与挽门对峙；船帆屿即在屿东，非两屿也。水程八十里。

　　锺仔屿、头巾屿、南铁砧屿：俱水程九十里。

　　南屿：广、袤三十里。水程一百四十里。

　　以上厅治南。

　　东屿坪、西屿坪：俱水程七十里。

　　东吉屿：水近落漈。

　　西吉屿：二屿对峙。厦船来台，视为标准。水程一百二十里。

　　斧头增屿：屿极险阨。水程一百二十里。

　　以上厅东南。

　　——右山十二、屿五十五。

　　城池

　　台湾府，筑土为城。身高一丈八尺，顶宽一丈五尺，底宽二丈；堞三千九百六十八，卡房十六座，看守兵房八座。八门，俱用石砌；门皆有楼。经始于乾隆五十三年十月，竣于五十六年八月。周计二千五百二十丈，弧其东南北而弦其西。道光十五年，添砌子城；唯「大东」围植莿竹。「大西」逼于市肆，则由「小西」圜土至老右石（？）外遶「小北」门为外郭；别开三门：「小西」曰「奠坤」、「大西」曰「兑悦」、「小北」曰「拱干」。

　　台湾镇，竹城。在郡治镇北坊。砖砌「镇东」、「镇南」二门，顶护矮堞。周三百三十丈。建始于乾隆年间。

　　凤山县，竹城。原在兴隆庄；南面打鼓、北负龟山。乾隆五十一年，移驻距城十五里之埤头地。道光五年，就兴隆基址移向东北，围龟山于其内。更筑以石门楼，水洞、炮台皆具。而安土重迁，且逼近半屏、蛇山二处，不免俯瞰之虞；治民仍驻埤头，遂以兴隆为旧城矣。埤头城亦植竹，周一千零七十九丈。设炮台五、火药局一。

　　嘉义县城，道光十五年砌石为之。周八百丈有奇；内垣高一丈六尺，外高一丈八尺。堞一千二百座，炮台四、堆房九，水洞亦四。濠宽三丈六尺，深一丈二尺；周九百四十三丈。添设月城，空以炮眼。

　　彰化县城，砖。围九百二十二丈二尺八寸；高一丈五尺，基厚一丈五尺，顶宽一丈。建城楼四、炮台十二、水洞六、堆房十六；堞七百八十有三垛。于城东八卦山建寨设兵，以为犄角之势；名曰定军寨。

　　淡水厅城，周八百六十丈，墙皆以石。基宽一丈六尺，而宽一丈二尺；高一丈五尺，堞高三尺二寸，共高一丈八尺二寸。城楼及看守兵房、水洞如式。濠宽八尺，深七尺；南门外较阔，一丈二尺。

　　八里坌山下，红毛时设有炮城。雍正二年重修，东、西二大门，南、北二小门；今昔殊形。嘉庆年间，外口门北岸东，建一台。

　　噶玛兰厅治为五围适中要地，植竹为城，环以九芎树；城坐北、向南。周三里许，长六百四十丈；南、北相距一百八十丈，东西亦如之。四门各具吊桥。城中旧有流水两道，自西而东，因以为濠，计深七尺、广丈有五尺；上接内山之水，下达溪流。

　　北关在厅东北四十里头围堡，高山险峻；由山麓至海滨约两百步，巨石邻列，天生门户。嘉庆二十四年，建关其间。横、直各十二丈，城楼、垛坎、马道、阶级俱备；营弁带兵防守。

　　澎湖厅，入版图来尚未建城。

　　附载

　　赤嵌楼一名红毛楼，在郡镇北坊；荷兰筑也。周方四十五丈三尺，高三丈六尺有奇南、北两隅瞭亭挺出，仅容一人站立；雕楼凌空，灰饰精致。郑氏以储火药、军器。今渐倾圮。

　　赤嵌城，在安平；亦荷兰筑。与鹿耳门相犄角，为郡城海口最要地方。城有两层；上层缩入丈许，楼台曲折，风洞、机井鬼工奇绝。今渐倾圮。

　　鸡笼城，在鸡笼屿。西、南两门，荷兰时筑以防海；亦要处北。城垣虽颓，而澳口舶停收澳内。

　　澎湖新城，周约里许。门二，南设炮台。城在妈宫澳之西逼近海岸。城垣用糖水调灰迭砖，与安平城一样坚致；的系红毛所筑。「郡志」以为康熙五十六年造，恐非。

　　暗澳城，明嘉靖四十二年都督俞大猷建（「郡志」具载）。今已无存。

　　瓦硐城，明天启二年荷兰据澎湖筑；明年，毁其城。未几，复筑。明时属同安辖，分金门哨兵驻防于此。今瓦硐澳之港尾社西南里许，有红砖一片；基址丛残，不可辨矣。

　　红毛城，在澎湖厅治西北二里许。周围一百二十丈。城垣半颓。其一在大城山顶，遗迹尚存。

　　右附各城虽多倾圮，然皆阨要处所；爰备录之。

　　衙署

　　巡道署：在府治西定坊。

　　府署：在东安坊。

　　台防厅署：在西定坊。

　　府经历署：在府署东南。

　　教授署、训导署：在凝南坊府学（兼辖澎湖学务）。

　　台湾县署：在镇北坊赤嵌楼右。

　　典史衙：在县署右。

　　罗汉门巡检署：在城东罗汉外门番薯寮街。今署塌。

　　大武垄巡检司署：在湾里街。

　　教谕署、训导署：在县学。

　　凤山县署：在城东畔。

　　下淡水县丞署：在港西里。

　　典史署：在县署左。

　　兴隆里巡检司署：在兴隆庄旧城。

　　教谕署、训导署：在县学。

　　嘉义县署：在城东门。

　　笨港县丞署：在大槺榔保。

　　斗六门县丞署：在斗六保。

　　典史署：在县署右。

　　佳里兴巡检署：在盐水港保。

　　教谕署、训导署：在县学。

　　彰化县署：在城东偏。

　　理番厅署：在鹿仔港粟仓南。

　　南投县丞署：在南北投保。

　　典史署：在县西偏。

　　猫雾捒巡检司署：在犁头店街。

　　教谕署：在县学。

　　淡水厅署：在竹堑城内。

　　艋舺县丞署：在新庄街。

　　大甲巡检司署：在大甲土堡内。

　　竹堑巡检司署：在竹堑城内。现兼司狱。

　　训导署：在城东南（兼辖噶玛兰学务）。

　　噶玛兰厅署：在城东门。

　　头围县丞署：在头围保（管理乌石港口挂验）。

　　罗东巡检司署：因兼司狱，暂驻城内。

　　澎湖厅署：在大山屿文澳。

　　武营：详具「营制」。

　　铺舍

　　台湾县铺四：府前铺、二层行溪〔铺〕、三嵌店铺、曾文铺。

　　凤山县铺七：县前铺、下淡水铺、楠仔坑铺、中冲铺、鲫鱼潭铺（俗呼二滥）、冈山铺、府前铺。

　　嘉义县铺七：本城南门铺、下茄苳铺、铁线桥铺、大仑脚铺、笨港铺、朱晓陂铺、盐水港铺。

　　彰化县铺七：县口铺、员林铺、东螺铺、鹿场铺、龙目井铺、寓鳖头铺、鹿仔港铺。

　　淡水厅铺一十四：大甲铺、猫盂铺、吞霄铺、后垄铺、老衢崎铺、竹堑铺、南嵌铺、艋舺铺、锡口铺、水返脚铺、暖暖铺、柑子濑铺、灿光寮铺、三貂岭铺。

　　噶玛兰铺五：兰城铺、沙仑铺、乌石港铺、北关铺、嶐嶐铺。

　　澎湖厅，海屿回环，向无铺舍。

　　台属亦谓之「站」。所有铺司、铺兵，现奉文拟裁。

　　营制

　　挂印总兵官，驻札府城；统辖本标中、左、右、城守四营及台、澎水陆一十三营官兵。

　　镇中营游击，驻防府城中路口；管辖本营官兵，随防兼管中军事。中军守备一员、千总二员、把总四员、外委五员、额外外委三员，马步战守兵八百二十六名。

　　镇左营游击，驻防府治北路口；管辖本营官兵，随防。中军守备一员、千总一员、把总二员、外委四员、额外外委三员，马步战守兵七百四十六名。

　　镇右营游击，驻防府治南路口；管辖本营官兵，随防。中军守备一员、把总三员、外委五员、额外外委二员，马步战守兵六百四十六名。

　　以上镇标三营，向无分管汛塘。

　　城守营参将，驻防府治；管辖左、右军官兵。

　　左军守备一员，驻防凤邑冈山。千总一员，与把总递年轮防罗汉门冈山。把总二员，一员随防府治、一员与千总轮防冈山。外委四员，递年轮防盐水埔、猴洞口、茂公、罗汉门。额外外委一员，随防府治。马步战守兵四百九十五名，以八十五名随防府治、一百五十五名分防冈山、七十七名分防罗汉门、八十一名分防猴洞口、二十八名分防茂公、一十九名分防盐水埔等汛，以五十名分防涂墼埕、南炮台、港冈、埤仔头、角带围、大湖、半路竹等塘。

　　右军守备一员，驻防嘉邑下茄苳。千总二员，一员随防府治、一员协防下茄苳。把总二员，递年轮防目加溜湾、大武垄。外委六员，递年轮防旧社、大穆降、萧垄、麻荳、茅港尾、下茄苳。额外外委一员，协防旧社。马步战守兵六百零二名，以一百五十三名随防府治、四十六名分防大穆降、四十名分防旧社、五十三名分防大武垄、三十五名分防加溜湾、二十名分防萧垄、三十名分防麻荳、二十五名分防茅港尾、一百三十六名分防下茄苳等汛，以六十四名分防柴头港、茑松、木栅、溪边、西港仔、下水窟头、铁线桥、急水溪、八奖溪、北势埔等塘。

　　南路营参将，驻防凤山县治；管辖本标并下淡水营官兵。

　　中军守备一员，协防县治。千总三员，分防旧城、水底寮，轮防石井。把总三员，随防县治，分防攀桂桥、石井。外委六员，轮防坪仔头、芋蓁林、兰坡岭、番薯寮及随防县治。额外外委四员，随防县治。马步战守兵一千零一十九名，以五百名随防县治、一十名分防坪仔头、二十名分防枋寮、九十名分防水底寮、一百一十六名分防旧城、一百名分防石井、四十五名分防芋蓁林、十名分防兰坡岭、五十一名分防攀桂桥兼土地公崎、四十二名分防番薯寮等汛，以三十五名分防打鹿潭、苦苓门、观音山、小店、二滥、溪边等塘。

　　下淡水营都司，驻凤属山猪毛口；管辖本营汛官兵。千总一员，驻防新园。把总三员，分防阿猴、阿里港、万丹。外委三员，随防山猪毛，分防东港、潮州庄。额外外委二员、随防山猪毛，分防九块厝。马步战守兵三百八十九名，以一百九十名随防山猪毛、六十九名分防阿猴、八十名分防阿里港、五十名分防万丹、三十名分防东港、九十五分防新园、二十名分防九块厝、四十名分防潮州庄等汛，以一十五名分防茄藤、放索、大昆麓等塘。

　　嘉义营参将，驻防嘉义县治；管辖本营汛官兵。守备一员，协防县治。千总一员，分防笨港。把总三员，随防县治及轮防城外汛、盐水港汛。外委二员，分防朴仔脚、店仔口。额外外委四员，随防县治。马步战守兵六百五十一名（统斗六门都司管辖汛塘兵四百八十七名，共马步战守兵一千一百三十八名），以四百名随防县治、七十四名分防笨港、一十五名分防朴仔脚、九十名分防盐水港、四十名分防店仔口等汛，〔以〕三十二名分防城外、外西山、牛椆溪、打猫、水窟头、八奖溪等塘。

　　都司一员，驻斗六门；管辖嘉、彰八汛四塘。千总二员，一员协防斗六、一员分防水沙连。把总一员，轮防西螺。外委八员，随防斗六一员，分防嘉属六员、彰属一员。马步战守兵四百八十七名，以一百五十名随防斗六门汛、十名随防水沙连、五十九名随防西螺、二十名随防大黄林、四十名分防他里雾、一十九名分防虎尾溪、三十四名分防土库、三十名分防林圮埔、一十名分防集集等汛，以三十五名分防中路头、三条圳、虎尾溪、大仑脚等塘。

　　北路副将，驻防彰化县治；统辖本标二营官兵。

　　中营都司一员，兼管中军事。千总二员，一员随防县治、一员分防葫芦墩。把总四员，递年轮防南北投、燕雾、寓鳌头、许厝埔。外委九员，一员随防县治，八员递年轮防大墩、八卦山、嵌顶、大里杙、四张犁、二林、东螺、内木栅。额外外委五员，三员随防县治，二员轮防触口、大肚。马步战守兵一千二百二十四名，以六百名随防县治、五名抵塘、四十名分防八卦山、四十名分防□□、八十九名分防南北投、三十五名分防燕雾、五十名分防嵌顶、五十名分防大里杙、□十五名分防葫芦墩、三十名分防四张犁、三十名分防触口、二十五名分防寓鳌头、十五名分防大肚、十五名分防二林、十名分防东螺、十名分防内木栅、六十名分防许厝埔等汛，以三十五名分防沙辘、溪口寮、大武郡、枋桥头、赤涂崎、燕雾等塘。

　　北路右营游击，驻防淡水竹堑城；管辖本营官兵。守备一员，驻防大甲。千总三员，一员随防堑城、一员随防大甲、一员分防后垄。把总六员，一员随防大甲，五员分防大安港口、铜锣湾、中港、杨梅坜、桃仔园。外委九员，二员随防堑城，二员随防大甲、中港，五员分防吞霄、白沙墩、加志阁、斗换枰、南嵌。额外外委三员，二员随防堑城、一员分防海口。马步战守兵一千零一十六名，以二百八十八名随防堑城、二百名分防大甲、七十四名分防大安海口、三十名分防吞霄、十名分防白沙墩、五十三名分防后垄、三十八名分防加志阁、六十名分防铜锣湾、五十八名分防中港、四十八名分防斗换枰、十二名分防海口、六十七名分防杨梅坜、二十五名分防桃仔园、三十六名分防南嵌等汛，以六十五名分防大甲、猫盂、香山等塘。

　　艋舺营水师参将，驻防艋舺；管转水陆守备二员并兰营官兵。

　　中军陆路守备一员，随防艋舺。千总一员，轮防大鸡笼。把总二员，一员随防艋舺、一员轮防三貂港。外委五员，随防艋舺，轮防海山口、水返脚、三瓜仔、马鋉。额外外委二员，随防艋舺。马步战守兵七百名，以三百一十五名随防艋舺、九十名分防海山口、三十五名分防水返脚、一十名分防三瓜仔、三十名分防三貂港、一百五十名分防大鸡笼、四十名分防马鋉等汛，以三十名分防龟仑岭、暖暖、灿光寮等塘。

　　艋舺营水师守备，驻防沪尾炮台；管辖水师官兵。千总一员，协防沪尾。把总二员，随防沪尾，轮防金包里。外委四员，递年轮防炮台、石门、八里坌、金包里。额外外委三员，随防。战守兵七百名，以五百八十名随防沪尾、三十名分防石门、五十名分防金包里、三十名分防八里坌等汛，以十名分防北港、小鸡笼等塘。

　　噶玛兰营都司，驻防五围城汛；管辖本营官兵。守备一员，驻防头围。千总二员，随防五围，轮防嶐嶐岭。把总二员，分防溪洲、苏澳。外委四员，二员随防五围，二员轮防头围、北关。额外三员，二员随防五围、一员分防加礼远港。战守兵六百九十五名，以三百六十名随防五围、四十名分防溪洲、三十名分防加礼远港、五十名分防苏澳、一百名分防头围、四十名分防北关、五十名分防嶐嶐岭等汛，以二十五名分防三围、炮台等塘。

　　台湾水师协副将，驻防安平；管辖本标三营汛水师官兵。

　　中营游击，驻防安平；管辖本营水师官兵兼管中军事。守备一员，随防安平。千总二员，一员随防安平、一员轮防鹿耳门。把总四员，二员随防安平，二员轮防鹿耳门、蚊港。经制外委千总二员、经制外委把总三员，端防各汛塘。额外三员。战守兵七百七十三名，以六百二十八名备配船巡哨逻军局添防等项、二十名轮防鹿耳门、五十名分防大港、三十名分防蚊港等汛，以四十五名分防鲲身、喜树仔、茄藤仔、鲲身头、蛲港、南鲲、北门屿、马沙沟、青鲲身等塘。

　　台协左营游击，驻防鹿港涂城，管辖本营水师官兵。中军守备一员，驻防嘉属笨港口。千总二员、把总四员、外委六员、额外二员，协防水里、海丰，端防王功港口、新店，配防三林。战守兵七百三十四名，以四百零四名分配哨船并随防鹿港、二十名分防水里、四十名分防王功港口、二十名分防三林、二十名分防海丰、一百八十名分防嘉属笨港、二十名分防新店等汛，以二十名分防猴树、嘉属番仔挖、鲢仔挖等塘。

　　台协右营都司，驻防安平；管辖本标水师官兵。中军守备一员，随防安平。千总二员，一员随防安平、一员轮防鹿耳门。把总四员、外委五员、额外三员，分防打鼓、东港。战守兵七百七十三名，以六百二十八名随防安平、三十名分防鹿耳门、三十名分防打鼓、三十名分防东港等汛，以五十五名分防蛲港、赤嵌、万丹仔、旗后、大林蒲、西溪、下淡水、茄藤、放索、大昆麓等塘。

　　澎湖水师协副将，驻防澎湖妈宫；管辖本标左、右营水师官兵。

　　澎湖左营游击，驻防妈宫；管辖本营水师官兵兼管中军事。中军守备一员，随防妈宫。千总二员、把总四员，轮防妈宫、将军澳。外委六员、额外三员，随防。战守兵九百一十九名，以五百八十四名随防妈宫看守炮位轮流巡防分配哨船、二十八名分防妈宫新城、二十八名分防新城东港口、五十名分防妈祖宫港口、五十八名分防将军澳、二十八分防挽门屿、二十八分防水埯澳、四十五名分防嵵里澳、四十名分防文良港、十名分防风柜尾等汛、二十名分防澎湖厅库。

　　澎湖右营游击，驻防妈宫；管辖本营水师官兵。中军守备一员，随防妈宫。千总二员，轮防妈宫、新城、西屿头。把总四员，随防妈宫，轮防妈宫港口、北山澳。外委六员、额外三员，随防。战守兵九百一十九名，以五百二十名随防妈宫看守炮位轮流巡防分配哨船、二十八名分防妈宫新城、二十八名分防新城西港口、五十名分防妈宫港口、七十八名分防西屿内堑、六十五名分防外堑、三十名分防小门、五十名分防北山、五十名分防吉贝等汛、二十名分防澎湖厅库。

　　右台、澎水陆一十七营，内水师战守兵四千八百零八名、陆路马步战守兵九千六百九十六名，共兵一万四千五百零四名。

　　屯番

　　南路屯千总一员，统辖台、凤二属三屯弁丁；南路屯把总一员，兼辖台、凤二属三屯弁丁。台属新港屯外委一员、屯丁三百九十六名（原设三百名。道光十五年，划嘉属四保归台邑管辖；萧垄屯九十六名原住芒仔茫等社，亦归台辖）；凤属放索屯外委一员、屯丁四百名；凤属搭楼屯外委一员、屯丁三百名。

　　北路屯千总一员，统辖嘉、彰、淡三属九屯弁丁。北路屯把总一员，兼辖嘉、彰二属东、萧、柴三屯弁丁；北路屯把总一员，兼辖淡、彰二属麻、阿、北三屯弁丁；北路屯把总一员，兼辖淡属竹、日、武三屯弁丁。嘉属萧垄屯外委一员、屯丁二百零四名；嘉属柴里屯外委一员、屯丁三百名；彰属东螺屯外委一员、屯丁四百名；彰属阿里史屯外委一员、屯丁三百名；彰属北投屯外委一员、屯丁三百名；淡属麻薯屯外委一员、屯丁四百名；淡属竹堑屯外委一员、屯丁四百名；淡属日北屯外委一员、屯丁三百名；淡属武朥湾屯外委一员、屯丁三百名。

　　查番屯起于乾隆五十三年。大将军福公削平台乱，以社番随军着绩，议照四川屯练之例，挑募番丁四千名，南北二路分为十二屯。将内山界外丈溢田园归屯纳租，由地方官征收，按照二、八两月支放口粮；仍给未垦埔地，以为自耕瞻养。旋改议：着理番同知会同监放造报。拔补员缺，南由台防同知、北由鹿港同知出具考语，送台湾道考验。自来地方有事，无不令其冲锋御敌；近且赴内地随讨发贼，诚悫亦属可靠。

　　道里

　　台湾府出小南门五里至赤竹仔、五里至营盘仔、三里至二层行溪（凤山界）、七里至大湖、十里至二滥（即鲫鱼潭铺）、十里至阿公店、十里至小店塘（俗呼桥仔头）、十里至楠仔坑、十里至大众庙、十里入凤山县北门，计八十里。

　　凤山县东门十里至芎蕉脚、十里至新园、十里至东港、十里至林仔边、十里至茄苳脚、十里至枋寮、十五里至加洛堂，迄琅峤逼近傀儡番界。琅峤在凤山极南，距县百四十里；至沙马矶，又二百余里。

　　台湾府北出镇海门三里至柴头港、二里至漯仔底、二里至洲仔尾、三里至三嵌店、五里至看西、五里至木栅塘、三里至洪卯官、四里至拍土垄、三里至曾文溪（嘉义界）、十五里至茅港尾、五里至查亩营、六里至急水溪、七里至铁线桥、七里至下茄苳、五里至上茄苳、七里至八奖溪、六里至水窟头、十二里入嘉义城，计程一百里。

　　嘉义〔县〕出北拱极门五里至埤仔头、七里至打猫、三里至三迭溪、五里至大莆林、五里至打猫北保、五里至他里雾、五里至菁仔园、五里至虎尾溪塘（彰化界）、五里至鹿场、五里至西螺、十里至东螺、五里至茉莉庄、五里至关帝庙、五里至大莆心、五里至巩固桥（员林站）、五里至燕雾保、五里至茄苳脚、五里至五里口庄、五里入彰县南门，计一百里。

　　彰化县出北门十里至大肚街、十里至龙目井、五里至沙辘、五里至牛骂头（即寓鳌头）、八里至青埔、二里至大甲溪南岸（淡水交界）、五里至大甲、十五里至房里、五里至猫盂铺、十里至吞霄、十里至白沙墩汛、二十里至后垄、十五里至中港、十里至老衢崎、七里至香山塘、八里入淡水厅歌熏门，计一百四十五里。

　　淡水〔厅〕北出拱宸门十二里至凤山崎、十里至大湖口、十五里至杨梅坜、十八里至中坜、二十里至桃仔园、十里至龟仑岭顶、十五里至海山口、十里至艋舺、十里至锡口（由艋舺转西至关渡十五里、关渡至海口十五里）、十五里至水返脚、二十五里至暖暖（由暖暖转西北过狮球岭至大鸡笼街五里）、三十里至三貂岭脚（东向五里至岭顶）、东南向二十里至顶双溪、二十五里至远望坑（淡、兰交界），计二百四十里。

　　噶玛兰厅远望坑三里至嶐嶐汛、十里至草岭脚、二里至草岭头、五里至大里简、五里至番薯寮、七里至大溪、五里至硬枋、四里至北关、五里至乌石港、五里至头围街、五里转北至二围、十里至礁溪、三里至沙仑、二里至四围、八里至新店、二里至厅治坎兴门，计八十一里。南出离顺门转西南三里至民壮围、七里至奇立板、转南五里至溪洲渡、五里至罗东街、再转东南六里至利泽简、六里至猴猴庄、三里至马赛港、五里至冬瓜山、十里至苏澳，计五十里。

　　以上南至沙马机、北至大鸡笼并由淡界至噶玛兰苏澳，共一千一百七十一里；由三貂迄噶玛兰苏澳，则一千一百六十六里（其余乡庄四远，杂见各条；不载）。

　　澎湖厅东出文澳社八里至双头挂，一里至乌嵌社（即界大海），西二里至樾荫亭、一里至妈宫（即界内港）、南三里至石泉社、一十三里至井仔埯社、三里至嵵里社（即界大海）、四里至东卫社、二里至蚱脚屿、一里至港仔尾社、二里至潭边社、五里至中墩社、五里至港尾社、三里至镇海社、二里至港仔社、五里至大赤嵌社（即界大海）。

　　——右陆程。

　　安平港南至凤山县之沙马矶头山水程七更、北至鸡笼鼻头山水程一十九更。转鼻头而东，即噶玛兰界；南北异风、潮汐反■〈日卂〉。舟行到此，必停候风顺竟日，乃至乌石港。

　　澎湖东西吉屿、旗后港干巽相对，至旗后水程四更；八罩与大屿丑未相对，至大屿二更；大屿与猫屿干巽相对，至猫屿三更；猫屿与花屿子午相对，至花屿一更半；与西屿头癸丁相对，至西屿头三更；西屿与目屿癸丁相对（目屿西南有卤■〈石国〉石一片），至目屿二更；与花屿丑未相对，至花屿三更；花屿与屿坪铁砧屿干巽相对，至铁砧屿一更；与八罩西势三圈尾乙辛辰戌相对，至三圈尾二更。

　　郡港往福州，望北直去闽安镇水程一十五更，不用湾泊澎湖；若从北路淡水西渡，仅水程七更。鹿港至蚶江九更、獭窟八更、厦门十一更。由郡港至澎湖四更，又厦门七更。

　　舟行以四、八、十月为顺。凡往内地，皆于黎明时出安平港放洋，南风从南、北风从北，约行百里望见东、西吉，便抵澎湖，大约午后可到；南风宜泊水埯澳，北风宜泊网埯、内外堑等澳。自澎往厦，悉以黄昏为期；越宿，而内地之山隐现目前：此为顺风（南风时，驾驶近南，先见镇海之南太武；北风时，驾驶近北，先见金门之北太武）。

　　由郡港放南风洋，水涨八分，用辛戌针；见吉屿，转单戌及干针，对虎井南边过洋；正南风，用辛戌对东椗；转单戌，收入厦门：此为顺风。

　　由八罩上、下放洋，东南风用单干；三更转干戍，见太武。由花屿近处放洋，东南风用干戌对大担；若北流，多必至东椗。若用辛酉虽南风，亦妨碇索（东碇下沙汕）；宜用单戌转辛针，而趋东椗：斯为有准。

　　——右水程。

　　纪琅峤

　　琅峤在凤山县之极南，去县百四十里；负山面海，周计里二百有奇。山径陡绝，为生番巢窟；闽人、粤人与土生囝（闽人纳番妇生子，曰土生囝）参居焉。路由东港至大昆麓，经两小溪，皆履险而涉；溪尽即水底寮，又涉溪至枋寮，历加洛堂、朋山、刺桐脚、狮头山、顶下、风港、大小尖山。生番嗜杀，路不易达。由枋寮，海道约行七十里，可抵琅峤之狮窟港。

　　南为社寮港，在龟山阴。阻溪结栅，皆土生囝聚居。其俗结发短衣，手约银环。削竹作弓，弛弦为仗；竹箭无羽而镞铦，速发善中，不能及远。淬腰刀于清泉，使廉利；佳者一刀直数牛。

　　鸟铳亦精绝，鲜虚发；一人一铳，倚以为命。寮西种藷、豆殆遍，畜牛亦蕃孽山外。海■〈氵义〉可泊舟，采螺蚌。近山之东西，平埔、猴洞、龙涎诸番地。龙涎有潭，广三十里，悉种荷花；鱼虾之利，不可胜食。土生囝千余辈，分二十一庄联络；西南建十五炮台以守。社寮，其总名也。

　　经清浊溪三里许，至柴城。城有市，皆闽人；东南九炮台。又鲮鲤溪南为澳庄，庄负保力山；亦〔建〕炮台以守。陂水护耕；水发源于番山、汇于鲮鲤溪，分绕闽、粤二庄，引而成濠溉田，复合入海。一望田畴绣错，流水回环；青嶂白云，尘氛远绝。第土生囝与十四社番，每不能相安无事。

　　十四社者，旧有社十八，今存十四。社分四股，界以水道，皆有头人。〔头股头人〕曰笃己笃，管猪勒索社、牡丹社、佳诸来〔社〕、蚊卒社、龟仔律社、高士佛社。二股头人曰龙龁，管猴洞社、刺林格社、拔蛲社、谢不溢社、小麻利社。三股头人曰甲丁，管麻仔社、快仔社。四股头人曰郎仔郎，管龙涎一社；地最小，复为土生囝侵夺，故与龙龁社番逃居小麻利、蚊卒之间。统十四社，番丁七百余。男子状率凶丑，剪发去髭；裸上体，断尺布围腰，曰「抄阴」。男妇皆穿耳，塞螺壳令垂，可至肩；有皮裂流血，亦忍痛为之。妇服长衫，无袴，以首载重；视男貌特妍。其言：相见呼甲甲，谓兄弟也；打玛嘓，吸烟也；麻麻，饮酒也。性愚拙，不知姓名、年岁。筑石室，依岩洞；多植槟榔，种芋艺黍。牡牛（？）捕鹿以生。病则撷姜为药；嗜酒为命。织树皮为麤布，曰达戈纹。男女弹嘴琴，唱和山麓间；意合，自为婚配。更有内山别种徙居琅峤，为亚眉番。

　　东为傀儡山，北接卑南觅。南过龟仔律、龙涎为海，远瞩海山，为沙马矶；「志」谓此山接连琅峤者，误也。

　　窃谓东港一隅地当僻处，琅峤亦隶邑，不设官目征正供，但集匠首（采修战舟木料）与耆老、通事相董率，其于民番衅隙卒不能止。衅隙深则慓悍生，地方远则稽察难；此则官斯土者，所亟宜措置者也。

　　纪埔里社

　　埔里社者，彰化之归化生番社也。去县东南百余里，与田头、水社、猫兰、审鹿、眉里五社毗连，统在水沙连二十四社之内；例禁越垦。

　　其地南由集集、北由北投，两路入山。由集集东行十里为风谾口、五里为水里坑；由水里坑南行三里折西登鸡胸岭，过岭五里为芊蓁林，又五里为竹林子。一路悬崖仄磴，树林阴翳。又五里田头社，越社南之峦丹岭五里为水里社。社有日月潭，长可十里，阔三分之一；水色红绿平分，四围层峦迭翠。中一屿为珠山，番仓数十间依山绕架；水边艋舺纵横（艋舺，番舟名；刳独木为之）：「志」所谓『青嶂白波，云水飞动；海外别一洞天』者也。东北行五里为猫兰，又五里审鹿。二社旧有汉民占垦，徙去。由审鹿而东，穿密林，行水里坑口，险窄几于一丸可封。二十里至埔里社，北十余里为眉里社。一望陂原沃野，局势天开；东有观音之山、西有铁砧之岭，史老、万雾二溪环绕南北，可辟良田数千甲。田头、水里诸社，亦数千甲（台湾以长戈丈量地亩，每一丈二尺二寸为一戈，积一百戈为一甲。台田一甲，当内地十一亩三分零）。第番不能深耕、灌溉，招佃熟番亦不能如汉人之尽地力；是其拙耳。

　　顾其地为全台之腰腹、前后之关键，六社环连，高山四面；山以外所与接界者，曰决里、曰毛碎、曰猫丹、曰社仔、曰木武郡、曰子黑、曰佛子希、曰倒咯、曰蛮蛮、曰里仔、曰恩顺、曰挽兰、曰内外斗截、曰平了万、曰致雾、曰哆咯郎、曰福骨；皆二十四社。更外野番，东则扣大社、平达万等社，东北哒哪吗社、问那兴等社，东南依物物社，正南治卯社、柑子林、大哮万等社，西南社仔社；再南，则嘉义县属之阿里山等社。唯北面至眉社，则沙连之界已尽；踰赤嵌以北，为沙里兴各社。计六社南北直长一百三十四里，东西横长约六、七十里；山后平埔直长四、五百里。北由眉里社，五日可至兰境。中由南雾社，四日可至奇来。南由郡社、丹社，两日可至泗波澜；接卑南觅，出琅峤而至山前。

　　先是，嘉庆十九年民人郭百年潜入埔〔里〕社开垦。道光初年，商人林至谋为业户。二十一年及二十七年，亦两次议开。总以与番争利，后患难防；止之。夫自台湾开辟以来，生齿日众，山前无旷土矣。往者，噶玛兰之开，乾隆年间亦先有民人潜入；嘉庆元年，吴沙率众占夺。十余年大局已定，乃为设官经理。六社自被汉人侵扰以后，社衰力弱，亦若有数。会有其时，前人所谓「气运将开，非人力所能遏抑」者，殆不爽欤！

　　台湾府舆图险要总说

　　台郡周环皆海，为江、浙、闽、粤之外界。内则万山盘结，生番阻绝；外则厅县接连，广袤一千余里，吕宋、日本直吭嗌制之。形势之雄，中原未有也。

　　康熙二十二年，始入版图为台湾府。属邑附郭曰台湾，屏罗汉内、外门。南八十里当郡城左翼者，为凤山；北一百里当郡城右翼者，为诸罗（即今嘉义）。雍正元年，增彰化并淡水厅，地已极北。至五年，设澎湖厅，远处海中。噶玛兰在淡水山后，设始于嘉庆十五年。

　　自昔分南、北、中三路：中路罗汉门，南控岗山、北为嘉属捍蔽。而十八重溪以内之后大埔山皆峻绝，亦有径可通大武笼，直达郡城；未可以羊肠而忽之。凤治设于埤头，宽阔爽敞，上下适中要地，可以控制全邑。旧城压于半屏、打鼓二山，城形如釜；兵家之所忌也。琅峤在南路极南，民番互错；而防守寥寥，奸宄之所便也。嘉以北为北路，去嘉城四十里之斗六门，山阨触口、水阻虎尾，最为嘉、彰二邑关键。猫雾捒、南北投二保素多跳梁；接连水沙连内山，又长鞭之马腹也。触口、集集二处扼绝沙连内外，林圮埔人烟丛聚，设守足为声援，且与南北投为犄角；策之善也。淡水厅田畴平广，南唯大甲溪最险。北一十二里为凤山崎，下险上平，可屯千军；龟仑岭则高峰环耸，入山一路备极奥折，伏戎之区也。三貂近接鸡笼，为淡、兰关捩；蚕丛鸟道，实为「一夫当关、万人莫敌」之势。草岭，山险亦如之。北关则全兰锁钥，头围则兰治辅居；由山后土地坑有小路达艋舺，可一日而至。南为南关，距苏澳五里，则兵可兼防；要害之在山者，止于此矣。

　　海滨重地，以安平为最要。安平距郡城西七里，右挹鹿耳、左环鲲身，帆樯坌集，舟师防之。旗后港原亦浅狭，今则洋船竟趋；旗、鼓二山之隘正当其冲，南艇、白底艍群聚。东港歧汊入于枋寮，又当其僻；丛奸之澳也。下湖稳固足恃，鹿港商贾辐辏；陆去彰化县治二十里，抵泉州之蚶江水道九更、獭窟八更：山海要区，在在设险。北至沪尾，炮台巍峙，水师战舰之所守。鸡笼口则新增矣，洋人关税在沪尾而停泊在鸡笼；地去福州五虎门七更、去艋舺营五十里，水陆之所兼营也。转鸡笼泖鼻为噶玛兰界，险在南北异风、潮汐反■〈日卂〉。正口乌石港，门窄礁多。苏澳宽敞而少弯泊之处，从前海寇林道干、蔡牵曾来窥伺于此。要之，壮全台之门户、作内地之屏藩，综其要枢，自在澎湖一屿。若其余小港水浅风飞，无庸覼缕。要害之在海者，又止此矣。

　　夫台山重迭之区，即野番盘踞之地。番性嗜杀，故设隘寮以守。而后山东去，波澜壮澜。自沙马矶东折二百余里为红头屿，再上东北为火烧屿、官爷屿、麻丹屿；火烧屿近有居民。西转，可入琅峤山背之卑南觅崇爻大山。西北行百余里，即彰化县界之外埔里社，踞全台腹地；山高土肥，奸民混入，虽厉禁不能止也。由崇爻而直加宣、泗波澜、奇莱，即接噶玛兰界。台、凤洋船值北风时，每由山后抵福州；为商船未至之境，所谓「别开生面」也。

　　盛平化洽，岛屿风清；全台形势之胜，亦等之海上画图。然闲暇绸缪，圣人以为知道（？）；山海筹防，不可不一日讲也。阨要备陈，则披卷了然，庶几补于治乎！  
台湾县舆图纂要

　　台湾县图

　　台湾县舆图表

　　台湾县舆图册

　　台湾县舆图险要说

　　台湾县图

　　

　　台湾县舆图表

　　

　　

　　
　　

　　台湾县舆图册

　　疆界

　　坊里

　　山水

　　城池

　　衙署

　　铺舍

　　防汛

　　道里

　　疆界

　　广：东西七十五里。

　　袤：南北一百三十五里。

　　按「旧志」：广六十八里，袤四十里。今查东尽罗汉门六十五里，外则生番界矣；西尽海口十里：共得广七十五里。袤则北至曾文溪三十里、南至二层行溪十三里，共得四十三里：此当年大路之界限也。自道光十五年拨嘉义所属东北一带四保归台湾，则所辖近山较阔于海口，计得一百三十五里。

　　东界：至大乌山，与生番分界。

　　西界：至大港口，与海为界。

　　南界：至大甲溪庄，与凤山县交界。

　　北界：至曾文溪，与嘉邑交界。

　　东南界：至二层溪，与凤邑交界。

　　西南界：至下加藤港，与海为界。

　　东北界：至阿里关，与嘉义为界。

　　西北界：至鹿耳门，与嘉义为界。

　　坊里

　　东隅：东安下坊（真武庙、三界坛、龙王庙、昭忠祠、马公庙、清水寺、临水夫人庙、开台圣王庙、岳帝庙、文昌祠、山川台、吴将军祠、小南门、县学、同安公馆、淡水公馆、引心书院、打铁街、枋桥头、草花街、柱仔行、犁头街）。

　　西隅：西定下坊（道台口街、东辕门街、二府口街、总赶宫、魁星楼、庄雅桥、马兵营、海安宫、安海街）。

　　南隅：西定下保（西辕门街、五帝庙、保西宫、下太子庙、钱局仓、土墼埕、凤山寮、草仔寮、南巷、做篾街）。

　　北隅：镇北下保（县口街、总爷街、中营口、左营盘、观音亭、万福庵、天池底、十字街、红毛楼、范进士、诸罗寮、三元巷、台湾寮、马鞍桥、竹仔街、鞋街、新店尾）。

　　东厢：东安上坊（考棚、公廨内、府仓、右营埔、经厅口、元会境、顾妇妈庙、观音亭街、慈云阁、七星夫人庙、府东巷、二老口、火炭程、太爷崎）。

　　西厢：西定上坊（关帝庙口、内南河、内宫后、十三铺、武馆街、下横街、大井头、帽仔街、抽签巷）。

　　南厢：宁南坊（天公埕、文庙口、三界坛、五帝庙口、重庆寺、海东书院、打石街、上横街、菜市埔、埔占园）。

　　北厢：镇北上坊（小北门、三老爷官、王宫港街、妈祖巷街、大铳街、做米街、四角井）。

　　——右郡城内四隅、四厢。

　　保〔大〕东里（庄九。城东二十里起）：三舍甲（二十里）、顶山仔脚（二十里）、湖仔内（二十里）、王公仔庄（十八里）、过沟仔庄（十八里）、埤仔头（十八里）、下山仔脚（十八里）、下湖庄（十八里）、茅尾庄（十八里）。

　　保大西上、下里（庄二十一。城东九里起）：大学庄（九里）、大人庙庄（十里）、鳖穴仔庄（十里）、南潭庄（十里）、后里庄（十一里）、品捧林（十一里）、过沟仔（十里半）、连招林（十一里）、青埔墘（十一里）、黄厝庄（十一里）、涂库仔（十二里）、大埔庄（十二里）、妈祖庙（十二里）、七甲庄（十二里）、溪仔墘（十二里）、钱树脚（十二里）、柑宅庄（十二里）、康厝庄（十二里）、田中央（十三里）、八里庄（十四里）、西势仔（十二里）。 

　　新丰里（庄二十八。城东二十里起）：林仔边（二十里）、涂井庄（二十里）、隙仔口（二十里）、关帝庙（二十二里）、五甲庄（二十三里）、过墘仔（二十二里）、北势庄（二十三里）、四角庙（二十四里）、东势庄（二十四里）、松仔脚（二十四里）、香洋花园庄（二十四里）、新埔庄（二十四里）、草潭庄（二十四里）、乌树林（二十四里）、大坵田山庄（二十四里）、贡里山南势寮（二十四里）、咬狗溪（二十三里）、苦溪仔山庄（二十五里）、深坑仔（二十五里）、马椆庄（二十五里）、蜈蜞潭山庄（二十五里）、大溪庄（二十六里）、吊狗岭（六十七里）、内鸢岭（二十八里）、楠仔坑山庄（三十里）、乌山庄（四十里）、打鹿埔（三十里）、九芎林（二十五里）。

　　长兴里（庄十。城东六里起）：盐地仔庄（六里）、嵌脚庄（六里）、涂库庄太子庙（七里）、一甲庄（七里）、大湾庄（八里）、六甲店（八里）、竹仔脚庄（八里）、涂井仔（八里）、王厝庄（八里）、崩坑仔坑（十里）。

　　永康上、中里（庄十八。城东三里起）：石头坑（三里）、仑仔脚（七里）、涂虱堀（七里）、甲内庄（七里）、竹林前庄（十一里）、大路口庄（十里）、埔仔庄（九里）、角秀庄（十里）、石车庄（八里）、大埤麻园（八里）、万松庄（十里）、小埤麻园（八里）、竹林内庄（九里）、埔羌头庄（十里）、蜈蜞潭（十三里）、瓦厝廍（四里）、竹林仔庄（五里）、网寮庄（八里）。

　　永康下里（庄十七。城东一里起）：黄檗寺（一里）、较场埔（一里）、营树脚（一里）、前甲仔（二里）、太爷廍（二里）、石头坑（二里）、中楼仔（二里）、关帝厅后甲庄（三里）、许厝甲（三里）、开元寺（三里）、虎尾寮（三里半）、东郭门街（一里）、大桥头街（一里）、法华寺（一里）、竹溪寺（二里）、草店尾（二里）、双义路（三里）。

　　仁和里（庄十二。城东三里起）：大林庄（三里）、大路东庄（四里）、桶盘浅（五里）、竹篙塘（五里）、牛栏仔（八里）、南势园（六里）、埯仔庄（七里）、十三甲庄（七里）、甲仔庄（八里）、堀仔庄（八里）、二甲庄（八里）、马厝庄（九里）。

　　罗汉内门庄（庄四十。城东五十五里起）：田仔坑（一十五里）、盐水埔（五十五里）、长潭墘（五十五里）、番仔盐（五十七里）、水西园（五十七里）、霞默林（五十七里）、埔尾（五十八里）、双路厝（五十九里）、大坑（五十九里）。竹篙寮（六十里）、下嵌（六十里）、番仔路（五十九里）、观音亭（六十里）、武厝内（六十里）、内厝（六十里）、虎头山（五十五里）、加冬仑（五十六里）、大仑尾（五十六里）、埤仔坑（五十六里）、中埔庄（五十七里）、尾厝庄（五十七）、中埤头（五十七里）、木栅内（五十七里）、乌山柴牛椆庄（五十五里）、大沟庄（五十五里）、更寮仑（六十里）、金交椅（六十里）、龙潭庄（六十里）、东势埔（六十二里）、湖仔底（五十五里）、石车庄（五十五里）、鸭母寮（六十里）、客寮仔（六十里）、牛椆仑（六十二里）、瓦寮厝（五十六里）、茅埔庄（六十三里）、内湖庄（七十里）、隘寮庄（六十七里）、新兴庄（六十里）、菜公坑（五十七里）。

　　罗汉外门庄（庄二十二。城东六十里起）：番薯寮（六十里）、木栅庄（六十里）、三角仔（六十五里）、口隘庄（六十五里）、中隘庄（六十里）、大篮庄（七十里）、尾庄（七十八里）、竹仔寮（七十里）、百二青（六十八里）、茅埔庄（六十五里）、匏仔寮（六十五里）、红花园（六十五里）、猴坪庄（六十五里）、田螺屈（六十五里）、梨花坑（六十五里）、大埔庄（六十五里）、员潭庄（六十五里）、北势庄（六十里）、溪洲庄（六十里）、磱■〈石冓〉坑（六十里）、三角屈（六十里）、莲坡岭（六十五里）。

　　依仁里（庄七。城南十三里起）：中甲庄（十三里）、五帝庙（十三里）、二桥庄（十四里）、林仔边（十四里）、下埤仔（十四里）、中洲庄（十五里）、小潭庄（十六里）。

　　文贤里（庄十。城南十一里起）：山仔头（十一里）、白沙仑（十一里）、坑仔墘（十二里）、车路墘（十二里）、漯仔底（十二里）、大甲庄（十二里）、三爷宫（十二里）、二层行（十三里）、顶加冬（十三里）、下加冬（十三里半）。

　　新昌里（庄五。城南一里起）：仙草寮（一里）、田寮仔（二里）、下林仔（三里）、盐埕庄（五里）、四鲲身（十里）。

　　效忠里（本庄。城西南一十里起）：安平镇（一十里）。

　　武定里（庄二十。城北三里起）：柴头港（三里）、漯底庄（五里）、洲仔尾（七里）、盐行庄（七里）、渡船头（七里）、茑松庄（十里）、北管庄（八里）、三嵌店（十里）、芋埔外隘仔寮（十里）、中洲寮（十里）、和顺寮（五里）、新寮仔（十里）、本渊寮（八里）、海尾寮（六里）、总头寮（八里）、溪心仔寮（八里）、十三佃（七里）。

　　新化里西保（庄十三。城北十九里起）：大洲庄（十九里）、看西庄（二十里）、溪塘庄（二十里）、宅仔内（二十里）、大道公（二十里）、中寮庄（二十里）、椰树脚（二十一里）、三舍庄（二十一里）、五间厝（二十一里）、道爷庄（二十一里）、太爷庄（二十二里）、木栅庄（二十二里）、王甲庄（二十二里）。

　　善化里东保（庄十九。城北二十二里起）：莲池潭（二十二里）、埔羌林（二十三里）、小新营（二十七里）、坐驾庄（二十六里）、瓦窑庄（二十七里）、糖廍庄（二十八里）、大竹围（二十九里）、令仔林（二十九里）、涂虱堀（二十九里）、外加拔庄（三十里）、抢火庄（三十里）、三块寮（三十里）、东势寮（三十里）、北仔店（三十里）、和庄（三十里）、湾里街（三十里）、牛庄（三十一里）、二嵌店（三十二里）、埤仔尾（三十三里）。

　　崇德东里（庄二十二。城东南十七里起）：埤仔口（十七里）、沟仔尾（十八里）、篮仔边（十九里）、篮墘庄（二十里）、西势林（二十里）、太苓庄（二十三里）、布袋尾（二十六里）、鳖穴仔（二十七里）、抬牛窝（三十里）、猴洞庄（三十二里）、田中央（三十三里）、湾崎庄（三十四里）、粪箕湖（三十六里）、古亭坑（四十里）、滚水庄（三十六里）、狗氲氤（三十二里）、新路仔（三十六里）、石山仔（四十四里）、瓮菜陵（四十里）、下溪洲（三十五里）、南路顶（三十六里）、茅草山（三十五里）。

　　崇德西里（庄六。城东南十四里起）：窝仔底（十四里）、围仔内（十四里）、抬猪厝（十五里）、过潭庄（十五里）、大潭庄（十六里）、甫爷庄（十七里）。

　　归仁南里（庄十。城东南一十里起）：松仔脚（一十里）、三块厝（一十里）、六甲庄（一十里）、围尾庄（一十里）、摇琴馆（十一里）、石脚桶（十一里）、潭墘庄（十一里）、南保庄（十二里）、李厝庄（十二里）、沟仔墘（十二里）。

　　归仁北里（庄十六。城东南十六里起）：后市仔（十六里）、嵌仔下（十六里）、嵌仔头（十七里）、红瓦厝（十七里）、国公府庄（十七里）、许罗厝庄（十七里）、湾厝庄（十八里）、槟榔园（十八里）、小路庄（十八里）、加冬脚（十八里）、香鼓宅（十八里）、看西厝（二十里）、杨厝庄（二十里）、旧社庄（二十里）、下宅仔（二十一里）、篷策宅（二十二里）。

　　永丰里（庄九。城东南十五里起）：仑仔顶（十五里）、二甲庄（十六里）、红毛寮（十六里）、双嘴坑（十六里）、棋杆脚二庄（十七里）、沙仑庄（十八里）、杞舍庄（十九里）、土库庄（二十里）、坑仔头（二十一里）。

　　仁德南里（庄九。城东南六里起）：下嵌脚（六里）、洋仔下（六里）、那拔林（七里）、上仑庄（七里）、后壁厝（七里）、田厝庄（八里）、纳仔庄（八里）、茑松脚（八里）、下仑仔（八里半）。

　　仁德北里（庄十四。城东南五里起）：王赛巷（五里）、白仑仔（五里）、嵌脚庄（五里）、涂库仔（五里）、仑仔尾（五里半）、姜布庄（六里）、狗肉庄（六里）、新佃庄（六里半）、竹围仔（六里）、锺厝庄（七里）、棋杆庄（七里）、埤仔头（七里）、林仔顶（八里）、番仔车路（八里半）。

　　永凝里（庄六。城西南六里起）：濑口庄（六里）、曹厝庄（十里）、喜树仔（十里）、港尾庄（十一里）、湾里社（十二里）、白沙墩（十三里）。

　　新化东里（庄六。城东北二十八里起）：南路头砖仔井（二十八里）、南洲庄（二十九里）、山仔顶（三十里）、大庄（三十里）、苦瓜寮（三十里）、新庄（三十一里）。

　　新化西里（庄二。城东北二十里起）：新港庄（二十里）、番仔寮北半庄（二十里）。

　　广储东里（庄九。城东北十三里起）：车仔行（十三里）、洋仔庄（十九里）、竹仔脚（十九里）、营盘后（十九里）、唪口庄（十九里）、北势庄（十九里）、顶下甲（十九里）、下港庄（二十里）、知母仪庄（二十一里）。

　　广储西里（庄十二。城东北十二里起）：乌鬼桥（十二里）、五阄庄（十五里）、树仔脚（十五里）、新庄仔（十五里）、西势庄（十五里）、对面庄（十五里）、元帅庙（十五里）、王田庄（十六里）、仑仔岭（十六里）、后田庄（十六里）、英仔甲（十六里）、穴烧店（十七里）。

　　新化南里（庄三十二。城东北二十里起）：田尾庄（二十里）、番仔寮（二十里）、上仑仔（二十二里）、下仑仔（二十二里）、港仔墘（二十三里）、本官公庄（二十四里）、潭顶庄（二十五里）、隙仔口（二十九里）、卓猴庄（三十二里）、石仔崎（三十二里）、头重溪（三十四里）、菜寮庄（三十五里）、拣死猴（四十里）、拔马左（四十五里）、木冈街（五十里）、王梨坑（五十二里）、内庄仔（五十二里）、左镇庄（五十里）、公仔林（五十二里）、中坑庄（五十三里）、半平桥（五十四里）、芋园庄（五十三里）、尖山庄（五十五里）、七命庄（六十里）、琼仔埔（六十里）、地庄仔（六十里）、南庄街（六十里）、小仑尾（六十一里半）、苦苓脚（六十一里）、浔仔寮（六十四里）、青埔寮（五十五里）、乌只埔（五十七里）

　　善化里西保内中股大武垄（庄三十七。城东北四十八里起）：二重溪（四十八里）、走马濑（五十三里）、刘陈庄（五十五里）、船仔头和簿庄（五十五里）、新庄仔（五十七里）、望明庄（五十八里）、芒仔茫（五十九里）、石牌仔（六十里）、噍吧哖（六十里）、后旦仔（六十三里）、噍吧望（六十三里）、虎头山（六十三里）、骆驼庄（六十五里）、东西烟（六十五里）、宫才弄（六十五里）、坑仔内（六十五里）、四埔庄（六十五里）、南寮街（六十五里）、三埔庄（六十六里）、二埔庄（六十七里）、龟丹庄（六十八里）、内加拔（七十里）、北寮庄（七十里）、山杉林（七十里）、槟榔脚（七十一里）、新寮庄（七十五里）、双溪庄（七十三里）、密机庄（七十四里）、■〈尞包〉仔寮（八十里）、竹头崎（八十里）、后堀仔防里山社寮（八十五里）、芎蕉脚（九十里）、八张犁（九十里）、阿里关（九十六里）、甲仙埔（九十六里）、荖浓庄（百二十里）、火山地界（百二十里）。

　　大穆降东、西庄（庄五。城东北二十里起）：大穆降本庄（二十里）、那拔林（二十八里）、三十六仑（二十八里）、礁坑仔（三十八里）、加冬坑（二十九里）。

　　善化里西保（庄十。城西北二十四里起）：右先锋（二十四里）、左营庄（二十七里）、过沟仔（二十七里）、九间厝（二十七里）、十仍庄（二十八里）、社内庄（二十八里）、曾文庄（三十里）、溪尾庄（三十里）、甲寮仔（三十二里）、六份寮（三十三里）。

　　安定里东保（庄二十。城西北十六里起）：牛肉寮（十六里）、许东营（十七里）、港口庄（二十里）、四份寮（二十里）、渡仔头（二十一里）、上下洲（二十二里）、港仔尾（二十二里）、油车仔（二十三里）、领旗庄（二十四里）、加弄庄（二十四里）、郑拐庄（二十五里）、六块寮（二十六里）、大道公营（二十六里）、西卫庄（二十七里）、岭顶庄（二十七里）、后堀潭（二十七里）、嵌头百二甲（二十八里）、林厝庄（二十八里）、苏厝庄（二十八里）、胡厝庄（三十里）。

　　——右里保三十三、属庄四百七十七。

　　山水

　　木冈山：距县东北三十三里。苍翠耸拔；「志」以为邑少祖山。

　　卓猴山：距县东北三十里。木冈之分支也。

　　番仔湖山：距县东北八十里。在大乌山西北；拔地而起，高峻不易攀跻。

　　柳林山：距县东北五十五里。列阜如屏，延亘绵邈。

　　大乌山：距县东北百里。郡垣之祖山也。正南过平坡，列阜如屏，迤■〈辶里〉数里；与番仔湖山相连。

　　南马仙山：距县东七十里。由东北大乌山而来；在内山淡水溪东高挺层霄，与凤山犬牙相错。

　　目眉徽山：距县东六十五里。罗汉内门之北山也。

　　大东方木山（原名东方木山）：距县东六十五里。平原辽阔；以地属生番，禁民越境开垦，防启衅也。近数十年，番民和好，草莱日辟，生齿渐繁；分其名为大、小东方木，民番各安其业以居焉。

　　小东方木山：距县东六十里。大东方木之分支也。

　　银锭山：距县东南六十里。以形得名。最易藏奸。

　　罗汉门山：距县东六十里。四山环绕，中为平洋。设逃检，分防其地。山有内门、外门之别。

　　内乌山：距县东六十里。小乌之别名也。为罗汉门东壁外屏。

　　外乌山：距县东南五十里。内乌、外乌一纵一横，若连若断；自西至东，为邑左卫。

　　分水山：距县东五十里。稍下西行，即分水仑；仑南北□，右峰翼之以行。其阳皆良田美石，无坑堑。仑左之水南趋罗汉内门；仑右之水北入木冈溪，出大穆降。

　　土楼山：距县东十里。即大坪山，又曰险山。入山门径甚险，惟容一人骑；扼其险，即不能直入。趋西南茅埔，为邑左肩。

　　角带围山：距县南二十六里。山势盘曲如角带，故名。南为冈山，属凤界。

　　香洋山：距县东四十三里。平畴■〈山咅〉嵝相望，络绎不绝。

　　猪母耳山：距县东北五十八里。山低衍若邱陵。

　　内湖山：距县东北六十里。山南为外湖。

　　魁斗山：距县南三里许。于正南陡起三峰，状若三台。为府学朝案山，又郡垣左卫。

　　嵌顶山：距县东七里。小阜嵚崎，散布南北，迢迢二十余里；为郡城第一平障。

　　马房山：距县北一里。大北门外平冈，自嵌顶山而来，蜓蜴数里；郡垣之右卫山也。

　　关岭：距县东五十里。旧从此入罗汉门内门。今倾颓难行。

　　——右山二十三条。

　　七鲲身：距县西南十里。自岸浮海七屿联络，距里许。风涛鼓荡，不崩不蚀。一鲲身地最广，即安平镇红毛城址存为；台协水师驻此。泉尤甘美。康熙辛酉夏六月，我师与贼战于鲲身；时以暑渴，随地掘尺余，皆甘泉。为全台海口第一要区。

　　鹿耳门（旧港淤浅）：距县西水程二十里。旧为台湾正口。今则淤浅，潮涨时水深仅二、三尺，容竹筏往来而已。

　　北汕尾：距县西北一十里。北为鹿耳门，南为隙仔港。红毛时，巨艇任出入；今则浅淤，不容小舟。

　　海翁汕：距县西北十二里。土名隙仔口，又名海翁窟。在昔洋船泊此候风；今则淤浅与岸相连，几失其处。

　　台江（已成陆地）：在县大西门郭外。在昔各山溪之水澳聚于北，汪洋渟蓄，可泊千艘。寻因道光间防夷，填塞海口。不数年，由安平镇渐次沙涨，直连大西门郭外；「志」所谓「安平晚渡」者。今成坦途；唯距城一里有■〈石荦〉■〈石国〉石港一条，可通运载。然遇海涨飓风，往往为沙土所塞；商人时浚通之，故此港久而不废。

　　二层行溪：距县南十三里。合冈山、红毛寮二溪之水，出喜树港入海。南为凤山界。

　　分水溪：距县东□里。源出分水山。经水蛙潭南流至罗汉门，受石门坑之水汇为长潭。

　　冈山溪：距县东南三十里。源出大冈山。后为台、凤交界。

　　红毛寮溪：距县东南三十里。源出深沟。

　　咬狗溪：距县东二十五里。源出内湖山。下流为许宽溪。

　　许宽溪：距县东十五里。合旧咬狗诸溪西流，受鲫鱼潭之水南汇二层行溪入海。

　　鲫鱼潭：距县东北十里。纳众山溪之水，自北而南汇为长潭；修而不广，是可二十余里。多生鲫鱼，故名。三里之内田园，资以灌溉。一名龙潭，旱时祷雨于此处。潭有虎仔山横截去路，故水由东遶北；近年地震、风台，山忽颓陷，潭水自东而南矣。

　　大井：在城内小西门西定坊。在昔来台之人，于此处登岸。自入版图，生聚日繁、商贾日盛，遂填海为庐舍。今则围井于城内，距海港三里余矣。

　　卓猴溪：距县东北三十里。发源卓猴山后；合洋子港之水汇于茑松溪。

　　大穆降溪：距县东北三十里。有南溪、中溪二名；合咬狗溪经茑松溪入海。

　　茑松溪：距县东北十一里。咬狗溪、大穆降〔溪〕、卓猴溪，合洋仔港之水并汇于此。

　　新港溪：距县北十五里。通木冈山溪；南出大穆降、西过广储西里，又西至武定里洲仔尾汇新港西入海。

　　曾文溪：距县北三十里。由淡水溪分支西南行，为卓猴溪；西为新港溪、为湾里溪，又西经曾文庄为曾文溪，而达于海。

　　德庆溪：在县小东门，附郭。源出小东门外；入郡城东安坊，合旧县署后并府署东二泉西流，经县署右至水尾仔北厂入海。

　　加荖湾港：距县西北十五里。即鹿耳门北汕。今已涨淤成沙洲。

　　隙仔港：距县西北水程三十五里。在鹿耳门外迤北。唯北风时，可以泊舟。

　　安平镇大港：「旧志」：距县西十五里；今移入仅十里。在昔港口深时，红毛夷船只皆从此港入。自伪郑由鹿耳门入台后，此港遂浅淤，仅容小船出入。近年略深，逢小潮深五、六尺，大潮深七、八尺；舟载数百石者，渐可入矣。

　　喜树港：距县西南一十里。二层行溪之下流也。今浅淤，唯竹筏可行。

　　——右水二十二条。

　　桥渡（附）

　　大桥头桥：在小西门外仁和里，为南路往来之冲。

　　柴头港桥：在小北门武定里，为北路往来要冲。溪流时涨，随坏随修。

　　乌鬼桥：在永康里。乌鬼所筑，以砖石为之。

　　鲫鱼潭桥：在城东永康里。砌砖为墩，酾水三道。高丈三尺；上铺木板，翼以扶栏；可容舟车。东西累土成堤，宽与桥称；长一百二十余丈。后经修筑，改名龙潭桥。

　　马鞍桥：在城东北新化里新港。架木为之；溪流漂没，里民时修。

　　广安桥：在城南新昌里。桥当濑北场，临海；常须修筑。

　　塭岸桥：在武定里。地势洼下，积潦奔流。旧以小舟济渡。乾隆三十一年，知府蒋允焄相势筑堤，袤八百余丈；造木桥其上，民无病涉焉。

　　盐水埔桥：在小南门外十五里；南路通衢。

　　——右桥八。

　　镇渡头：本在西门外海口，距安平镇水程七里。自道光二十二年海涨暴作，涌为沙洲。今则一片坦途，直达安平。

　　■〈石荦〉■〈石国〉石渡：在西门外一里。自台江淤填成陆后，仅余一沟，以通运载。溪流涨发，往往填塞；商人时浚通之。

　　冈山渡：在城东南崇德里。以筏济人。

　　二层行渡：在城南文贤里。旧有桥，桥南为凤界。春、冬水涸，架竹覆土，可通舆马；夏、秋泛滥，则舟以济焉。

　　白沙墩渡：在城南文贤里。近二层行海口，以小艇济。

　　曾文渡：距县西北三十里。人往来多徒涉；雨过溪流暴涨，则以筏济。南为台界、北为嘉界。

　　——右渡六（内废渡一）。

　　陂潭（附）

　　甘棠潭：在城东保大东里。乡民合筑而成。

　　莲花潭：在城南文贤里。大旱不涸，可资灌溉。

　　王有潭：在城东仁和里。乡民王有筑以灌田者。

　　鸳鸯潭：在城南文贤里。两潭上下相连，故名。

　　月眉潭：在城南文贤里。形如半月。

　　参差陂：在城南文贤二图。红毛时，王参差所筑；蓄雨水以备旱。

　　嵌下陂：在城南文贤里。地势低洼，乡人筑堤蓄水以资灌溉。

　　公爷陂：在城东新丰里。伪郑时，蓄以灌田。

　　新港西陂：在城北新化里。蓄积雨水，以资灌溉。

　　新港东陂：在城北新港社。引四山流注之水以备旱。

　　——右陂潭十。

　　城池

　　台湾府城：周二千五百二十丈，计一十二里；垛口三千九百六十八。城门八，曰大东、小东、大西、小西、大南、小南、大北、小北。

　　按台湾府城，初建以木栅为城；大、小门七座，无小西门。乾隆五十三年，改建今城；乃增小西门，为八门。道光己未年，又添建外围一处，自小西门起，遶大西门至小北门而止；谓之外月城。另开门三：「小西」曰「奠坤」、「大西」曰「兑悦」、「小北」曰「拱干」。

　　衙署

　　台湾道署：在城南隅宁南坊。

　　台湾府署：在城东隅东安坊。

　　府经历署：同上。

　　台防同知署：在城西隅西定坊。

　　台湾县署：在城北隅镇北坊。

　　典史署：同上。

　　罗汉门巡检司署：在城东罗汉外门番薯寮街。今署坍塌。

　　大武垄巡检司署：在城东北湾里街。

　　铺舍（台属谓之站）

　　县口站：北至三嵌店站十里、南至二层行站十三里。

　　二层行站：北至县口站十五里、南至凤邑大湖站七里。

　　三嵌店站：北至曾文里二十里、南至县口站十里。

　　曾文站：北至嘉义茅港尾站十里、南至三嵌店站二十里。

　　——右铺站四。

　　防汛

　　台湾镇署：驻大北门内。统辖本标中、左、右、城守四营及台、澎水陆十三营官兵。

　　中营游击署：驻大北门内。管辖中军守备一员、千总一员、把总二员、外委四员、额外三员、马步战守兵八百二十六名。

　　镇左营游击署：驻小北门内。管辖中军守备一员、千总一员、把总二员、外委四员、额外三员、马步战守兵七百四十六名。

　　镇右营游击署：驻郡城小东城内。管辖中军守备一员、把总三员、外委五员、额外二员、马步战守兵六百四十六名。

　　镇标三营官兵，并无分营汛塘

　　城守营参将署：驻郡城大北门内。

　　左军守备一员、千总一员、把总二员、外委四员、额外一员、马步战守兵共四百九十五名（城守左、右军营辖台、凤、嘉三县大小塘汛三十三处；内属台湾者二十）。

　　府城汛：郡城小东门。把总一员、兵八十五名。

　　土墼埕塘：郡城小南门内。安兵五名。

　　南炮台塘：郡城大南门内。安兵五名。

　　盐水埔汛：距城南一十里。外委一员、兵一十九名。

　　埤仔头塘：距城东南八里。安兵十名。

　　港冈塘：距城东南十里。安兵六名。

　　角带围塘：距城东南十五里。安兵五名。

　　猴洞汛：距城东南三十里。外委一员、额外一员、兵八十一名。

　　罗汉门汛：距城东六十里。千总一员、外委一员、兵七十七名。

　　茂公汛：距城东北六十里。外委一员、兵二十八名。

　　——右城守左军管辖塘汛十处。

　　〔右军〕守备一员、千总二员、把总二员、外委六员、额外一员、马步战守兵六百零二名。

　　分防郡城大小八门堆卡：端防千总一员、兵一百五十三名。

　　加留湾汛：距城北二十七里。端防千总一员、兵三十五名。

　　北炮台塘：郡城小北门外。安兵五名。

　　柴头港塘：距城北三里。安兵五名。

　　茑松塘：距城北十里。安兵七名。

　　木栅塘：距城北二十里。安兵五名。

　　溪边塘：距城西北三十里。外委一员、兵三十名。

　　大武垄汛：距城东北六十里。千总一员、兵十三名。

　　大穆降汛：距城东北二十里。外委一员、兵四十六名。

　　旧城汛：距城东南二十五里。外委一员、额外一员、兵四十名。

　　——右城守右军管辖汛塘十处。

　　台协水师署：驻安平镇城西七里。管辖本标三营汛水师官兵。

　　中营游击署：驻安平镇城西七里。管辖中军守备一员、千总二员、把总四员、经制外委千总二员、经制外委把总三员、额外外委三员、马步战守兵七百七十三名（中营本标管辖台、凤、嘉三县水师大小塘汛十二处；属台湾〔六〕处，又设配船巡哨、巡缉、军局添防兵丁。

　　轮防鹿耳门汛：距城东水程二十五里。中营游击一员、右营守备一员、千总一员、兵三十名。

　　大港汛：距城西水程七里。端防把总一员、兵五十名（兼管鲲身、喜树仔、茄藤仔、鲲身头、蛲港五塘）。

　　鲲身塘：距城西南陆程十五里、水程十里。安兵五名。

　　喜树仔塘：距城西南陆程十里。安兵五名。

　　茄藤仔塘：距城南陆程十三里。安兵五名。

　　鲲身镇塘：距城南陆程三十五里。安兵五名。

　　——右安平副将管辖台湾县属水师汛塘六处。

　　添防军局：距城西水程六里。兵丁六百名归中营标下管带，以备随时配船巡哨、巡逻之用。

　　（附）番屯

　　新港屯：距城北十五里。屯外委一员、屯丁三百九十六名。

　　道里

　　东：出大东门二里至草庄尾、三里至嵌下脚庄、五里至上帝庙庄、五里至后市仔庄、五里至旧社街、五里至深坑仔庄、十里至湾崎庄、五里至竹仔坑庄、五里至排仔路头庄、五里至口隘庄、五里至大林庄、五里至尾庄、五里至山杉林、四里至八张犁、五里至大山、十九里至荖洒庄。

　　西：出大西门三里至五条港口、七里至安平镇。

　　南：出大南门五里至水鸡潭、五里至港尾沟、五里至大甲庄溪。

　　北：出大北门四里至大桥庄、一里至小桥庄、一里半至大竹林、三里半至茑松庄、五里至洋仔港店、五里至新市庄、三里至大社、七里至苦瓜寮、七里至嘉邑本县庄、三里至后堀仔、三里至秀才庄、三里至三嵌庄、三里至大匏仑、四里至走马濑、三里至萧离庄、二里至噍吧哖街、一里至后里庄、四里至东西烟、五里至加拔庄、五里至溅尿、四里至密机庄、三里至石砶仔、三里至双溪、四里至陈东潭、五里至牛场、五里至匏靴寮、四里至火烧店、二里至七埒、三里至下埔、二里至顶埔、五里至石硖仔内、十里至阿里山简仔雾生番社。

　　东南：出小南门五里至赤竹仔、五里至营盘仔、二里至盐水埔、三里至二层行溪入凤山交界。

　　西南：出小西门三里至下林仔，二里至盐埕、二里至半路店、三里至喜树仔庄、二里至湾里庄、二里至白沙墩、三里至顶茄苳庄、一里至下茄苳庄。

　　东北：出小东门三里至石头坑、二里至竹林仔、二里至涂虱堀、三里至大湾庄、二里至涂库仔、二里至埤仔头王宫、五里至大坵田、二里至苦坑仔、七里至尖峰岭、四里至大鹏、四里至红毛寮、六里至库关寮、六里至盐水坑、十里至竹仔尖、四里至田中尖、三里至木屐寮、三里至抬牛湖、二里至蜈蜞潭、五里至大坵园、三里至芎蕉脚、二里至顶公馆、六里至阿里关。

　　西北：出小北门三里至柴头港土地庙、二里至漯仔底、二里至洲仔尾、三里至三嵌店、五里至看西庄、五里至木栅庄、三里至怕死人坑、四里至打土垄庄、三里至曾文桥、三里至曾文溪。

　　台湾县舆图险要说

　　郡治坐寅向辛；台湾为郡属首邑，寓郡以为治也。东以罗汉门为屏藩，西以鹿耳门为门户；大武垄则北方要隘，木冈山亦南路关头：其形胜也。

　　邑之来脉根自内乌山，东十余里为罗汉门。平畴广衍，四壁皆山；东西里可二十、南北里亦三十，因而分为内、外门焉。内门迤■〈辶里〉而行，为土仑、为石屏、为翁仔上天山。稍西，为雁门关；「志」所谓「雁门烟雨」者也。旧有路由此进内门；今则倾塞不可行，必纡道土楼山（又名险山）盘旋而后可入。东则苏远埔岭；踰岭而南，又有内、外湖可资灌溉。绕而东，为石门坑、赤竹岭；又东，为三峰仑、大小东方木；折而南，为大奇。越岭更进，为鼓山；则出罗汉外门矣。中门如阿猴林、噍吧哖、卓猴、木冈、银锭、望明、虾蟇林等处，皆险要地，最易藏奸。故当朱逆之乱而来，将帅能以七日收复府治而独于罗汉门余孼搜捕转稽时日者，为险夷之地势不固易据而难攻故耳。

　　内、外门更进东有淡水大溪；则生番界也。发源于彰化内山，经行乎台、嘉后界、顺流乎凤山东港；上流则与嘉义之石门、虎头诸山相接壤，下流则与凤山之南马仙、弥浓诸山为比邻。野径交通，奸宄易肆；此尤三邑之阨要也。

　　至若鹿耳、鲲身港道渐淤浅，唯安平一口舟楫可通；故昔人筹防为倍密。又有四草湖者，地近外洋；冬、春间风涛较顺，他港尚可通舟。如安平迫交秋、夏，南风与港道相违，加以北汕南潮多所冲触，舟行于此葢无几矣。

　　论水程，则澎湖西达旗后，东北与嘉、彰港口迄淡水呼吸相通，金汤巩固，襟带回环。信乎！恢恢郡治作南北之屏藩、为山海之关键也。

　　谨就履勘所及，备举险要以呈。  

凤山县舆图纂要

　　凤山县图

　　琅峤山图

　　凡例

　　凤山县舆图表

　　凤山县舆图册

　　凤山县舆图总说

　　凤山县图

　　

　　

　　琅峤山图

　　

　　凡例

　　一、各县村庄错落散处，故必条列各小庄名目，类载于所辖本保之后。凤邑村庄聚而不分，故但书庄里总号而不赘书小庄名目。

　　一、县城惟北与台湾县交界正路一条，故仅载至二层行溪道里；余已分及于各条之下。

　　凤山县舆图表

　　

　　
　　

　　

　　凤山县舆图册

　　疆界

　　坊里

　　山川

　　城池

　　衙署

　　铺舍

　　防汛

　　道里

　　疆界

　　广：东西八十七里。

　　袤：南北四百三十八里。

　　南北正界仅七十五里。「志」载：南至沙马矶头三百七十里；盖谓绕道陆行。合之二层行至县六十八里，计得四百三十八里。按「旧志」，以旗尾溪为东尽界。今查应以弥浓山为界，在县治七十里。合之西界，共广八十五里。

　　东界：至弥浓山麓，七十里。

　　西界：至旗后港，一十五里（即打鼓港，今名旗后）。

　　南界：至东港尽海岸，三十里。

　　北界：至二层行溪台湾县界，六十八里。

　　东南：至沙马矶头，三百七十里（矶头，实在东南）。

　　西南：至旗后山，一十五里。

　　东北：至大滚水山，二十里。

　　西北：至漯底山，一十五里。

　　坊里

　　兴隆庄（即凤山县旧城）：距县城西北二十里。

　　长治里一图：距县城北七十里。

　　长治里二图：距县城北六十五里。

　　维新里：距县城北五十五里。

　　仁寿里：距县城北三十里。

　　嘉祥里：距县城东五十五里。

　　依仁里：距县城西北八十里。

　　淡水港东里：距县城东南五十里。

　　淡水港西里：距县城东北三十五里。

　　观音山庄：距县城东北二十里。

　　半屏山庄：距县城西北一十里。

　　赤山庄：距县城东一十五里。

　　大竹桥庄：距县城东南二十里。

　　小竹桥庄：距县城东南三十五里。

　　凤山庄：距县城南三十里。

　　——右里八、庄七。

　　山川

　　赤山：距县城东一十五里。由凤山过淡水溪，陂陁平衍。时有火出其上。

　　傀儡山：距县城东南六十五里。高耸直接云霄，其上为野番所居。内地舟至澎湖，望此山为准的。其南为蜈蚣岭，后山矣。

　　崇爻山：在东南野番界，人迹鲜到；不知道里。高峻不知几及；时有云雾蒙其巅，天晴乃见。

　　山猪毛山：山后为化番界。

　　弥浓山：山冈平衍。

　　北叶山：距县城东北八十里；傀儡山之分支也。

　　凤山：距县城南三十里。横列邑治东南，宛然如飞凤；为文庙朝案山。其南为东港；漠漠平沙，直达海岸。东北有无数小峰，累累布列如凤卵然；名曰凤弹。西南扼塞，此其最也。

　　琅峤山：距县城东南二百四十里。山险而峻；为生番巢穴，人迹鲜到。

　　小琉球山：距县城南水程一百八十里。县南大海中孤屿，周围三十余里；苍蔚葱笼，远望若天际浮云一抹。中多产竹木、榔子。山脚四面皆巉岩巨石，激浪吞波；并无港澳可泊船只。所居皆渔人、蜑户，寥寥数十家而已。

　　卑南觅山：距县城东二百二十里。山与崇爻相连，亦生番界也。

　　沙马矶头山：距县城东南三百七十里。巃嵷磅礴，直抵海中。往来吕宋船只，皆以此山为指南。

　　老龟佛山：距县城东南三百八十里。与网翠两峰对峙，自沙马回折而来。

　　蜈蚣岭：距县城南二十五里。不甚高峻。

　　石塔屿：距县城西一十二里。旗后水口山。

　　石佛屿：距县城西一十五里。旗后水口山。

　　凉伞屿：距县城西一十七里。

　　三屿皆屹立海中，为旗后水口关锁。

　　半屏山：距县城西北一十二里。由冈山迤■〈辶里〉而来，突起一峰，形如半规。山背磱■〈石国〉嶙嶙，其阳如削成片玉，光平可玩；为旧治后障。然去城咫尺，易于窥伺；故今新县移驻埤头街矣。

　　龟山：距县城西北十五里。近接半屏，其形如龟。旧城两头俱围至龟山腰脚而止。

　　小冈山：距县城北三十五里。山不甚高，突然如覆一篑。其巅有巨石，圆秀如冠。

　　大冈山：距县城北四十里。与小冈山南北对峙。内地来舟至澎湖，即望见之。其东北一带，与猴洞及嘉义南马仙山连绵相续而来。

　　兰坡岭：距县城东北三十五里。不甚高峻。

　　观音山：距县城东北二十里。起伏盘曲；中一峰屹立，若菩萨端坐，众小峰拱峙于侧。

　　大龟文山：距县城东七十里。由卑南觅腾掷而来。

　　芋匏山：距县城东七十里。其形如匏，故名。与嘉义内优山连界。

　　大乌万山：距县城东二百七十里。人迹罕到。

　　大柴高山：距县城东三百里。人迹罕到。

　　霄马干山：距县城东南三百三十里。

　　以上三山，唯和番民偶到其处。

　　大滚水山：距县城东北二十里。层峰起伏，直趋小滚山而止。山上有温泉喷涌而出。

　　小滚水山：距县城东北一十五里。由大滚水山迤■〈辶里〉而来。

　　七星山：距县城东北三十里。脉自观音山北而来，七峰错落，形如北斗。山上石皆圆莹，散布如星。

　　尖山：距县城东北三十五里。孤峰瘦削，秀若玉笋。

　　打鼓山（俗名打狗）：距县城西南一十五里。自县东北逶■〈辶里〉蜿蜓，直抵海岸，为旗后。水口上沙，现在通商夷人造屋其地。

　　旗后山：距县城西南一十五里。自县西南凤鼻山穿海西来，与打鼓山西北对峙。西水口下沙，民人结屋于此。两山之间，即为出后港口。此二山为港口要隘，宜定炮台。近年各国通商夷人，于旗后高峰竖望竿一枝，常雇人守之；日以千里镜照海，远见夷船张挂何色旗号，则山上望竿即掣同色旗以应之。

　　漯底山：距县城西北一十五里。平原圹野中，突然一邱浮出。顶宽而平，上有小窍出外，若霖雨泥淖；其深无底。

　　——右山三十四。

　　关帝港：距县城东五十五里。自内山发源。

　　茄藤港：距县城东五十五里。港原系内海，可通舟楫。乾隆十三年经里民修浚，自府港直达县治弥陀港，民甚便之。后港边奸民藉端抽税，民间不愿贩运，悉由外洋；往往风涛多有不测。乾隆二十四年，台湾府复檄台、凤二县会勘，捐俸疏浚，禁止抽税，遂仍通舟楫；并饬二县每年秋季挑挖一次，以免壅塞。

　　鳌兴港：距县城东七十里。源出内山。

　　力力溪：距县城南五十五里。源出东南番山。

　　万丹溪：距县城南一十五里。其北为竹仔港，又北为蛲港。

　　放索溪：距县城东南六十五里。源出东南番界。

　　冈山溪：距县城北四十里。源出山猪毛后山。其下为淡水溪。

　　淡水溪：距县城东北二十里。源从巴六溪来，经大泽机社、阿猴社，西出为大泽西溪；潆回数十里，与赤山之冷水沟合流入海。

　　东港：距县城南三十里。港口水深六、七尺，大潮深七、八尺；夹板不能出入，来往商船停泊。北港为旧港，浅不可泊。每年六、七月间，溪流暴涨，舟多冲坏；商人苦之。

　　中港：距县城北五十里。渔舟寄泊。

　　旗后港（即打鼓港，今名旗后）：距县城西一十五里。港分南北二支：南为前镇港，再入为凤山港；北为硫磺港。港口小潮深一丈二尺，大潮深一丈四、五尺。入口处，有巨石当流，劈分水门为两：近打鼓者为上门、近旗后者为下门；上门浅而多石，为夷商填塞；今凡舟出入，皆由下门。近口外有暗礁，须避稍出傍。旗后山边又有暗沙一条，大船出入必雇本港渔船引带，方不误事。此港当年甚浅，不堪泊舟。近十余年日渐深阔，自鹿耳门浅淤以后，今唯旗后可泊巨舰；此桑田沧海之明征也。

　　浊水溪：距县城东北三十五里。源出大滚水山；合小冈山，受鲫鱼潭之流，会弥陀港入海。溪水终年混浊，故名浊水溪。

　　大泽机西溪：距县城东北四十七里。源出大泽机西南山；北过搭楼社东，合北溪之流转西北入阿猴溪。西为淡水溪，会东港入海。

　　大泽机北溪：距县城东北五十里。源从大泽机北；出罗溪门，西经搭楼社转西北与阿猴溪合。西为淡水溪，会东港入海。

　　蛲港：距县城西北二十里。与万丹港相连。

　　弥陀港：距县城北二十五里。水由大海出口。

　　（附）井

　　龙目井：距县城东北二十里。在阿猴林竹仔寮。两井相对，故名。

　　——右溪港一十七。

　　桥渡（附）

　　楠仔坑桥：距县城东一十里。桥在观音山楠仔坑街。架木为桥，长二丈余；马可通。

　　赤山仔桥：距县城东一十五里。架木为之。乡民建造。

　　陂腹内桥：距县城东二十里。架木为桥，高九尺、长十余丈。

　　竹仔港桥：距县城东二十里。架木为之。乡人修造。

　　坑仔口桥：距县城东南五十里。架木为之。乡人屡修。

　　小店仔桥：距县城北三十里。木梁；长二丈余，舆马可通。俗呼桥仔头。

　　鲫鱼潭桥：距县城北四十里。俗呼二滥桥。地当孔道，夏、秋水涨，屡修屡坏，常以舟济。冬、春水涸，编竹覆土其上；舆马可通。

　　冈山溪桥：距县城北四十里。编竹覆土，舆马可通。

　　凤山港桥：距县城北四十里。夏、秋溪涨，用竹筏济人；冬、春，编竹覆土，舆马可通。

　　——右桥九。

　　硫磺水渡：距县城西北七里。亦称田尾渡。当大路之冲，宽十余丈；有潮流。以小舟济人。

　　排仔路头渡：距县城东四十里。有竹筏渡人。

　　阿猴渡：距县城东四十里。小舟渡人。

　　新园渡：距县城东四十里。小舟渡人。

　　万丹渡：距县城东三十里。阔约十余丈，系内海小门。从府治渡海及滨海村庄由水程行者，必过斯渡。小舟济人。

　　兰坡岭渡：距县城北四十里。小舟渡人。即上渡头。

　　以上四渡，冬、春水浅，对渡不过数十丈。夏、秋注涨，沙埔淹没，渡程几至四、五更远；又系机流。截流而渡，常有溺覆者。凡大水暴发，往来宜慎。

　　旗后渡：距县城西一十五里。由打鼓山麓对渡旗后港，水程一里余。

　　二层行渡：距县城北六十八里。溪北属台界、南属凤界。夏、秋间，以小舟渡人；冬、春，编竹覆土为桥。

　　蛲港渡：距县城西北三十余里。为海口小渡。

　　弥陀港渡：距县城西北二十余里。竹筏济人，舆马可渡。

　　——右渡十。

　　陂潭（附）

　　将军陂：距县城南三十里。提督施琅所筑。名曰新陂。

　　竹桥陂：距县城东南三十里。水源自阿猴林来。

　　三镇陂：距县城北五十五里。接引天雨流注之水。

　　大湖陂：距县城北六十五里。蓄贮天水。

　　赤山陂：距县城东南一十五里。周围百余丈，蓄贮天水。

　　乌树林陂：距县城北五十五里。蓄积天水。

　　中冲崎陂：距县城北三十里。接蓄天水。

　　北岭旗陂：距县城北五十五里。接引天水。

　　新园陂：距县城北七十里。接蓄天水。

　　硫磺陂：距县城东二十里。有泉不竭。

　　草潭：距县城北二十里。接蓄天雨，灌溉甚广。

　　石漯潭：距县城北三十里。接蓄天水。

　　井水潭：距县城东北一十里。水源出自观音山。

　　菱角潭：距县城东北五十五里。东灌嘉祥里田，西灌维新里、长治里三里内。

　　——右陂潭一十四。

　　城池

　　〔县城〕：周一千零七十九丈。炮台五、火药局一。

　　县城原在兴隆庄；咸丰三年乱后，移驻埤头，遂城为此。后以旧治为旧城矣。

　　旧县城：距县城北二十里。城不跨山，由龟山麓左绕至右而止，且逼枕半屏山太近；故居高临下之势，在人而不在我。此旧城所以当弃也。

　　衙署

　　凤山县署：在县城东畔。

　　下淡水县丞署：在下淡水港西里。

　　兴隆庄巡检署：在兴隆庄（即旧城）。

　　凤山县典史署：在县城东畔。

　　铺舍

　　县前铺：东南至下淡水铺三十里、北至楠仔坑铺二十里。

　　楠仔坑铺：南至县前铺二十里、北至中冲铺二十里。

　　中冲铺：南至楠仔坑铺二十里、北至鲫鱼潭铺二十里。

　　鲫鱼潭铺：南至中冲铺二十里、北至冈山铺二十里。

　　冈山铺：南至鲫鱼潭铺二十里、北至府前铺二十里。

　　府前铺：南至冈山铺二十里。

　　每铺铺兵四名。

　　——右铺舍七所。

　　防汛

　　凤山营参将一员、都司一员、千总三员、把总五员、外委七员、效用三员。

　　南路营参将署：城南门。驻防凤山城内。协防守备一员、千总二员、把总二员、外委四员、马步战守兵九百四十六名。

　　存城汛：随防把总一员、外委二员、额外四员、步战守兵五百二十名，并管坪仔头、苦苓门、打鹿潭等三塘。

　　坪仔头塘：距县城东南一十里。分防外委一员、兵十名。

　　打鹿潭塘：距县城东北一十里。安兵五名。

　　苦苓门塘：距县城东一十里。安兵五名。

　　水底汛：距县城东南六十里。分防千总一员、外委一员、兵丁一百一十名，并管枋寮口汛。

　　旧城汛：距县城西北二十里。分防千总一员、兵丁一百一十六名。

　　石井汛：距县城西北三十里。分防千总一员、兵丁一百三十名。

　　观音山汛：距县城东北二十里。分防把总一员、兵丁十名。

　　小店塘：距县城北三十里。安兵五名。

　　兰陂岭塘：距县城北三十五里。安兵十名。

　　溪边塘：距县城东北四十里。安兵五名。

　　阿公店汛：距县城北四十里。分防外委一员、兵丁五十名。

　　二滥塘：距县城北五十里。安兵五名。

　　攀桂桥塘：距县城东北二十里。分防把总一员、兵丁五十一名，并管土地公崎。

　　番薯寮汛：距县城北六十里。分防外委一员、兵丁四十二名。

　　南路下淡水营都司署：距县城东三十里。驻札山猪毛等汛。随防把总二员、外委三员，效用三员、兵丁二百名。

　　山猪毛汛：距县城东三十里。随防把总一员、兵丁六十九名。

　　阿猴汛：距县城东二十五里。分防外委一员、兵丁六十九名。

　　阿里港汛：距县城东四十里。代防效用一员、兵丁八十名。

　　九块厝汛：距县城东三十里。协防效用一员、兵丁二十名。

　　新园汛：距县城东二十里。分防把总一员、兵丁一百名。

　　茄藤港汛：距县城东南五十五里。安兵五名。

　　放索塘：距县城东南四十里。安兵五名。

　　大昆麓塘：距县城东南四十里。安兵五名。

　　潮州庄汛：距县城东南三十里。协防效用一员、兵丁四十名。

　　万丹汛：距县城□二十里。分防外委一员、兵丁五十名。

　　东港汛：距县城东南三十里。协防外委一员、兵丁三十名。

　　——右汛一十六、塘一十。

　　道里

　　北出平朔门十里至桥仔头、十里楠仔坑、十里小店塘、十里阿公店、十里二滥、十里大湖、八里二层行溪，入台湾县界。

　　凤山县舆图总说

　　凤山县为全台南路尽界也，滨海隅以成邑，因故镇以为城。据大冈，作东北之藩篱；控打鼓，为西南之门户。林有阿猴之险，矶崇沙马之雄。原湿旷平，村庄丛聚；山溪环遶，港■〈氵义〉纷歧：固僻壤之奥区，实台疆之后障也。然而依山作城，居高临下之势，每为寇盗所先凭；林逆之乱，曾弃县城而守埤头。后□绅民之请也，事竣后，以其地太卑湿，仍留驻旧城。咸丰三年林拱之变，事起于猝不及防，城遂陷；官民复退保埤头，得无恙。夫埤头者，凤邑东郊之大村市也。北引半屏，南接凤鼻；东倚观音之胜，西临旗后之渊。濠堑宽深，竹城坚密；全局壮丽，大势宏开。山海通行，贩运便利。官民于是乎安之，文武衙署迁移驻焉。

　　自二层行渡溪，南经楠仔坑、阿公店、大湖口诸庄，关隘重重，足为北方屏障。由埤头南折而东，近藉赤山为外卫，远收凤麓为前屏。越凤麓西南，则为东港；凤鼻雄据港岸，琉球屿远映海中：此南方之形胜也。

　　埤头迤南，一片平沙直达苓仔寮，为旗后港矣。旗峰高拱，横截壮阔；鼓岫回环，平列瘴海。潮流冲缓自北而南，为西方第一水口：此西北之门户。

　　进而矶头、琅峤，「志」载或二、三百里；盖谓海岸之遶道耳。若舟行径渡，不过百里而遥。滨海之区，斥卤盐涩，不堪禾稼；居民寥寥散处，终岁捕鱼为业。再入，则崇爻、傀儡诸番。番性嗜杀，无人敢入其境：此东南之大概也。

　　至若风帆所向，北指鸡笼，南通苏澳；东航郡治，西渡漳、泉：虽一隅之蕞尔，固四达之通津。爰书所见以陈。  
　 
嘉义县舆图纂要

　　嘉义县图

　　凡例

　　嘉义县舆图表

　　嘉义县舆图册

　　嘉义县舆图说

　　嘉义县图

　　

　　凡例

　　一、册中所载道里，唯南北内外路及海口各路。其迤东一带入山道里，已分系册内「山」条之下，故不赘书。

　　一、邑东众山皆在庄保不及之处；所书东南、东北者不过举其略兼者而言，其实则皆东也。故仅记其坐方、道里。

　　一、台地海口土少沙多，一经海涨风台，溪港迁变无定。图中所绘，皆举目前实在情形，与「旧志」不无互异；故特声叙于各条之下。

　　一、塘汛有营属嘉义而辖及彰化者；只就本邑者书之；他属不载，省淆混也。

　　余例与龙溪同。

　　嘉义县舆图表

　　

　　

　　

　　

　　

　　

　　嘉义县舆图册

　　疆界

　　坊里

　　山水（桥梁、陂塘附后）

　　城池

　　衙署

　　铺舍

　　防汛

　　道里

　　疆界

　　广：东西六十一里。

　　袤：南北一百三十里。

　　按「志」载：大武峦山人迹罕到；又称：距县治二十一里。今查由山麓至县，实则三十一里。合之西至海岸三十里，共得广六十一里。

　　东界：至大武峦山麓三十一里，与生番为界。

　　西界：至笨港三十里。

　　南界：至新港溪八十里，以海为界。

　　北界：至虎尾溪五十里，与彰化为界。

　　东南：至枋岸山五十里，与生番为界。

　　西南：至猴树港三十里，以海为界。

　　东北：至叶林山七十里，与生番为界。

　　西北：至旧土地公港三十里，以海为界（港道已淤）。

　　——右嘉邑所辖四正、四隅疆界。

　　坊里

　　东：内教场、横街仔、妈祖宫、观音亭、关帝庙。

　　西：中和街、十字街、水涵口、鱼仔市、米市街、布街、新店街、西门口。

　　南：南街仔、红毛井、城隆庙、菁仔市。

　　北：总爷街、文庙口、县学前、义仓口。

　　——右在城街市。

　　哆啰嘓东上保（庄十七。城东方三十里起）：木屐庄（三十里）、竹头排（三十二里）、土地庄（三十二里）、关仔岭庄（三十二里）、苦苓仑庄（三十二里）、头竹角庄（三十二里）、仙草埔庄（三十二里）、内科里庄（三十二里）、井仔脚庄（三十二里）、内埔庄（三十二里）、外埔庄（三十二里）、李仔园庄（三十二里）、二坑仔庄（三十二里）、水井庄（三十二里）、竹园庄（三十二里）、大埔庄（三十二里）、子龙庙庄（三十二里）。

　　哆啰嘓东下保（庄四十。城东方三十里起）：牛港岭庄（三十里）、番社庄（三十里）、二重溪庄（三十里）、埤仔头庄（三十里）、顶窝庄（三十里）、西势庄（三十里）、草岭庄（三十里）、许秀才庄（三十里）、吉贝耍庄（三十里）、陈春干庄（三十里）、木栅番竹潭庄（三十里）、凤尾厝庄（三十里）、宛仔厝庄（三十里）、中州庄（三十里）、枋仔林庄（三十里）、田尾庄（三十里）、旧社庄（三十里）、檨仔林庄（三十里）、北马庄（三十里）、溪洲庄（三十里）、大客庄（三十里）、檨仔坑庄（三十里）、班芝花坑庄（三十二里）、西势尾庄（三十里）、港内庄（三十二里）、鲁古石庄（三十二里）、九重溪庄（三十二里）、笨箕湖庄（三十二里）、竹林庄（三十二里）、下店仔庄（三十二里）、科里庄（三十二里）、凹仔脚庄（三十二里）、大湖庄（三十二里）、水湖庄（三十二里）、南寮口庄（三十二里）、乌山脚庄（三十二里）、檨仔脚庄（三十二里）、西势角庄（三十二里）、枕头山庄（三十五里）、大埔林庄（三十五里）。

　　嘉义东保（庄四十三。城东方四里起）：埤斗湖仔内庄（四里）、狮公廍庄（五里）、中庄仔庄（五里）、后庄仔（五里）、仑仔顶庄（五里）、公馆庄（五里）、双廍庄（六里）、兴化廍庄（六里）、火烧庄（八里）、外山仔门庄（十里）、内瓮庄（十里）、树头埔庄（十二里）、外瓮庄（十里）、安溪寮庄（十里）、石头厝庄（十二里）、竹山庄（十二里）、江西寮庄（十里）、赤兰溪庄（十二里）、湖仔厝庄（十四里）、枋树脚庄（十四里）、挖仔厝庄（十四里）、社口庄（十五里）、顶坑仔庄（十五里）、下坑仔庄（十五里）、菜公庄（十五里）、白芒埔庄（十五里）、石头埔庄（十五里）、阿豹厝庄（十五里）、溪边厝庄（十五里）、埤寮庄（十六里）、番仔坑庄（十六里）、深坑庄（十七里）、番仔路庄（十七里）、竹林脚庄（十八里）、小半天庄（二十里）、牛埔仔庄（二十里）、石硦庄（二十里）、尖山庄（二十里）、芸水溪庄（二十里）、客庄仔庄（二十里）、横坑庄（二十里）、顶埔庄（二十二里）、大湖庄（三十里）。

　　大目根保（庄三十九。城东方六里起）：埤塘庄（六里）、湾桥庄（六里）、田尾庄（六里）、朴仔埔庄（八里）、蛤仔庄（十一里）、鹿麻产庄（十二里）、大竹围庄（十五里）、瓦磘庄（十五里）、顶溪心庄（十五里）、金交椅庄（十六里）、半天寮庄（十六里）、菜堂庄（十六里）、顶苏庄（十七里）、内埔庄（十八里）、柑宅庄（十八里）、坑仔平庄（十八里）、山猪仑庄（十八里）、新食坑庄（十八里）、溪洲庄（十九里）、竹头崎庄（二十里）、白狗寮庄（二十里）、丁下寮庄（十二里）、东广寮庄（二十二里）、瓦厝埔庄（三十二里）、枋仔林庄（二十二里）、崎脚庄（二十三里）、麻蜞埔庄（十三里）、覆鼎金庄（二十三里）、旧社庄（二十三里）、菜公坑庄（二十五里）、内埔仔庄（二十五里）、辘仔脚庄（二十五里）、无底溪庄（二十六里）、阿拔泉庄（二十六里）、水底寮庄（二十八里）、溪心寮庄（二十九里）、陈厝寮庄（三十里）、金狮寮庄（三十里）、山仔门庄（六里）。

　　打猫东上保（庄三十六。城东方二十三里起）：奇里岸庄（二十三里）、桥仔头庄（二十五里）、潭墘庄（二十五里）、内林庄（二十五里）、仑仔庄（二十五里）、嵌脚庄（二十五里）、北势庄（二十六里）、三角仔庄（二十七里）、梅仔坑庄（三十里）、开元后庄（三十三里）、百里侯庄（四十里）、南靖寮庄（四十里）、嵌头厝庄（四十里）、水井仔庄（四十一里）、到孔山庄（四十二里）、山猪堀庄（三十七里）、溪底寮庄（三十七里）、柿仔寮庄（四十二里）、过山庄（四十二里）、诏安寮庄（四十五里）、小半天庄（四十五里）、尖山坑庄（四十五里）、苦苓庄（四十五里）、番尾坑庄（四十五里）、龟仔头庄（四十五里）、茅仔埔庄（四十六里）、大草埔庄（四十六里）、双溪庄（四十六里）、二坪坑庄（四十六里）、上九芎庄（四十八里）、半岭庄（五十里）、龙眼林庄（五十里）、芋蓁蛉庄（五十里）、埔顶庄（五十二里）、永定厝庄（五十五里）、幼叶林庄（五十五里）。

　　打猫东下保（庄三十一。城东方六里起）：桥头庄（六里）、十四甲庄（八里）、东湖庄（八里）、涂楼庄（八里）、埤角庄（八里）、下洋庄（八里）、北势仔庄（十里）、林仔尾庄（十里）、内埔庄（十五里）、番仔潭庄（十五里）、双宽潭庄（十五里）、山坑仔庄（十六里）、姜仔窝庄（二十里）、狮仔头庄（二十里）、圳头坑庄（二十里）、叶仔林庄（二十二里）、中林庄（二十里）、溪心仔庄（二十里）、芎蕉湖庄（二十三里）、林仔头庄（二十五里）、顶员林庄（二十三里）、水碓仔庄（二十五里）、木栅寮庄（二十六里）、大埔尾庄（二十五里）、潭底庄（二十五里）、沙仑仔庄（二十七里）、崎头庄（二十六里）、松仔脚庄（二十里）、溪边厝庄（二十八里）、麻园寮庄（二十八里）、山仑仔庄（二十七里）。

　　果毅后保（庄十。城东方四十里起）：果毅街庄（四十里）、埤仔脚庄（四十里）、大脚腿庄（四十里）、小脚腿庄（四十里）、山仔脚庄（四十里）、新厝仔庄（四十里）、本县庄（四十里）、山猪隅庄（四十里）、果毅后庄（四十里）、大潭庄（四十里）。

　　白须公潭保（庄四十四。城西方四十里起）：树仔头庄（四十里）、半月庄（四十里）、山仔脚庄（四十里）、金京林庄（四十里）、龟仔港庄（四十里）、考试潭庄（四十里）、龟拔山庄（四十里）、顶白沙墩庄（四十里）、贵舍庄（四十里）、船头庄（四十里）、盐地庄（四十里）、粟仔仑庄（四十里）、顶庄（四十里）、顶下中庄（四十里）、溪底寮庄（四十里）、下白沙墩（四十里）、牛椆底庄（四十里）、芦竹潭庄（四十里）、溪墘庄（四十一里）、瓦磘庄（四十二里）、岸内庄（四十二里）、二庄仔庄（四十二里）、大路头庄（四十二里）、牛椆仔庄（四十二里）、五间厝庄（四十二里）、番仔沟庄（四十二里）、港后庄（四十六里）、七块厝庄（四十二里）、牛挑湾庄（四十三里）、下溪洲庄（四十三里）、上溪洲庄（四十三里）、田尾庄（四十五里）、北势寮庄（四十五里）、南势竹庄（四十五里）、埤仔头庄（四十五里）、塭仔庄（四十五里）、过沟仔庄（四十五里）、竹仔脚庄（四十五里）、后埔庄（四十五里）、树仔脚庄（四十六里）、掌潭庄（四十七里）、租藉宅庄（四十里）、下潭庄（四十五里）、后庄仔庄（四十五里）。

　　嘉义西保（庄三十二。城西方三里起）：角仔寮庄（三里）、草地尾庄（三里）、下路头庄（三里）、台斗坑庄（三里）、枋仔林庄（三里）、后庄仔庄（四里）、和尚庄（四里）、崎仔头庄（五里）、下埤仔庄（五里）、卢厝庄（五里）、萧竹仔脚庄（七里）、水仔尾庄（七里）、柳仔林庄（八里）、水娱厝庄（九里）、虾仔寮庄（十里）、龙山脚庄（十里）、吴竹仔脚庄（十一里）、水堀头庄（十二里）、麻园寮庄（十一里）、外林庄（十二里）、瓦厝庄（十三里）、十一指庄（十四里）、顶树头庄（十五里）、下树头庄（十五里）、后港仔庄（十二里）、牛寮溪南庄（十七里）、南靖庄（十八里）、卓标庄（十八里）、项过沟庄（十八里）、围仔庄（十八里）、顶半天庄（三十里）、荖藤宅庄（四里）。

　　鹿仔草保（庄十三。城西二十五里起）：过沟仔庄（二十五里）、毛蠏行庄（二十五里）、后堀庄（二十五里）、镇平庄（二十五里）、枋桥庄（二十六里）、麻豆店庄（二十六里）、山仔脚庄（二十八里）、后寮庄（二十八里）、中寮庄（二十八里）、下半天庄（二十八里）、鹿仔草庄（三十里）、施厝寮庄（三十三里）、海丰庄（三十五里）。

　　龙蛟潭保（庄二十二。城西方四十里起）：二竹围庄（四十四里）、三块厝庄（四十四里）、安溪寮庄（五十五里）、龙须潭庄（四十五里）、后镇庄（四十五里）、三脚猫庄（四十五里）、角带围庄（四十五里）、新庄仔庄（四十五里）、西后寮庄（四十五里）、东后寮庄（四十五里）、朴仔脚庄（四十五里）、番仔寮庄（四十五里）、洲仔寮庄（四十五里）、水碓庄（四十五里）、北港仔庄（五十里）、槺榔港庄（五十里）、竹头围庄（五十里）、菜补廍庄（五十二里）、崩山庄（五十五里）、新店庄（五十五里）、井水港庄（五十五里）、过沟仔庄（五十七里）。

　　柴头港保（庄三十五。城西方三里起）：刘厝庄（三里）、港仔坪庄（三里）、后庄仔（四里）、姜母寮庄（四里）、鸽溪寮庄（六里）、顶寮庄（六里）、下寮庄（六里）、新厝仔庄（六里）、拔仔林庄（七里）、柴头港庄（七里）、萆麻脚庄（七里）、后庄仔庄（七里）、港口庄（七里）、大溪厝庄（七里）、顶寮庄（六里）、竹仔脚庄（七里）、大掘尾庄（九里）、拔仔林庄（七里）、顶埔心庄（七里）、高厝庄（十二里）、老店庄（九里）、大仑庄（十二里）、下涂沟庄（十三里）、粗溪庄（八里）、鱼寮庄（十二里）、福安厝庄（十二里）、顶涂沟庄（十一里）、黄金营庄（十二里）、二重沟庄（十三里）、黄厝港庄（十二里）、海洋庄（十三里）、正音厝庄（十三里）、萆麻厝庄（十二里）、白鸽厝庄（十三里）、关命厝庄（十三里）。

　　大槺榔保（庄十五。城西方三十里起）：北港街庄（三十里）、三槺榔庄（三十里）、牛椆脚庄（三十一里）、刘厝庄（三十二里）、树仔脚庄（三十二里）、海埔寮庄（三十五里）、涂间厝庄（三十三里）、斗六尾庄（三十三里）、考试潭庄（三十八里）、斗六厝庄（三十五里）、水漆寮庄（三十五里）、沟皂庄（三十五里）、竹仔脚庄（三十五里）、番仔沟庄（四十里）、春牛埔庄（四十二里）。

　　大坵田东保（庄二十二。城西三十三里起）：瓦磘寮庄（三十三里）、萧垄庄（四十里）、五间厝庄（三十五里）、海丰庄（三十五里）、竹脚寮庄（三十三里）、土库街庄（三十五里）、中湳仔庄（三十五里）、潮阳庄（三十五五）、过港庄（三十五里）、青埔庄（三十八里）、顶湳庄（三十五里）、牛埔仔庄（四十里）、大墩庄（四十里）、北溪厝庄（四十里）、平和厝庄（四十里）、前麻园庄（四十里）、后麻园庄（四十里）、棋盘厝庄（四十里）、大仑庄（四十里）、堀头庄（四十里）、安溪寮庄（四十里）、前溪仔庄（四十里）。

　　白沙墩保（庄十二。城西方三十里起）：东庄（三十里）、鹿寮庄（三十里）、龙岩厝庄（三十二里）、湖仔内庄（三十五里）、潭墘庄（四十里）、卓运厝庄（四十里）、埔姜仑庄（四十里）、潭内庄（四十五里）、水磨庄（五十里）、中湖庄（五十五里）、十三寮庄（五十五里）、溪底庄（六十里）。

　　茅港尾保（庄十八。城南方五十二里起）：灰磘庄（五十二里）、后寮庄（五十二里）、竹仔脚庄（五十三里）、火烧珠庄（五十二里）、十六甲庄（五十三里）、前寮庄（五十三里）、十六甲尾庄（五十四里）、红毛厝庄（五十四里）、下营庄（六十里）、洲仔庄（五十五里）、茅港尾庄（六十里）、连表庄（六十三里）、中营庄（六十里）、右武卫庄（六十里）、南廍庄（六十三里）、北廍庄（六十三里）、西寮庄（六十三里）、下桥头庄（五十七里）。

　　铁线桥保（庄二十二。城南方四十里起）：急水溪庄（四十里）、火烧店庄（四十四里）、八老爷庄（四十五里）、下窝庄（四十六里）、温厝廍庄（四十六里）、菜公庄（四十九里）、仑仔顶庄（四十九里）、五间厝庄（四十九里）、挖仔庄（四十九里）、莿桐脚庄（四十九里）、五甲尾庄（四十九里）、铁线桥街（五十里）、查亩营庄（五十里）、东路庄（五十里）、秀才庄（五十里）、姑台庄（五十里）、竹仔脚庄（五十里）、蜈蜞坑庄（五十里）、下林仔庄（五十二里）、坔头港庄（五十二里）、天保庄（四十六里）、五军营（四十五里）。

　　下茄苳南保（庄二十八。城西南方八里起）：溪洲仔庄（八里）、红毛寮庄（十二里）、中庄仔庄（十二里）、牛椆埔庄（十二里）、枋树角庄（十二里）、番仔寮庄（十二里）、半月庄（十二里）、三界埔庄（十二里）、石仔硄庄（十五里）、马椆后庄（二十里）、大埔庄（二十里）、下秀佑庄（二十五里）、顶秀佑庄（二十五里）、大排竹庄（二十五里）、宅仔内庄（二十五里）、新厝庄（二十五里）、客庄内庄（二十里）、马树林庄（二十里）、本协庄（三十里）、永安街庄（三十里）、安溪寮庄（三十五里）、许丑庄（三十五里）、埤寮庄（三十五里）、土库庄（三十五里）、卯舍庄（三十五里）、菜寮庄（四十里）、过沟仔庄（四十里）、昔仔寺庄（四十里）。

　　下茄苳北保（庄三十八。城南方十五里起）：外溪洲庄（十五里）、将军庄（十五里）、加走林庄（十五里）、海丰厝庄（十八里）、三间厝庄（二十里）、溪洲庄（二十五里）、嵌子头庄（二十里）、顶山仔庄（二十里）、诏安厝庄（二十里）、三角潭庄（二十里）、北埔庄（二十里）、连潭厝庄（二十里）、大排竹庄（二十二里）、竹仔脚庄（二十二里）、埔仔厝庄（二十五里）、下庄仔庄（二十二里）、三角仔庄（二十二里）、顶土潭庄（二十五里）、外崎内庄（二十二里）、上加冬庄（二十五里）、无竹围庄（二十五里）、下土沟庄（二十五里）、后壁寮庄（二十五里）、埤仔头庄（二十二里）、前青寮庄（二十五里）、后青寮庄（二十五里）、乌磘庄（二十五里）、崩埤庄（二十五里）、竹围仔庄（三十里）、内枋林庄（三十里）、下加冬庄（三十里）、营尾庄（三十里）、新港东庄（三十二里）、顶长短树庄（三十二里）、下长短树庄（三十二里）、鱼寮庄（三十二里）、加冬仔庄（三十五里）、竹围后庄（三十五里）。

　　打猫西保（庄十七。城北方十八里起）：大潭庄（十八里）、新南港庄（二十里）、海丰庄（二十里）、后底寮庄（三十里）、天锡庄（二十里）、埤仔头庄（二十里）、田心仔庄（二十二里）、古民庄（二十二里）、西势潭庄（二十三里）、沟仔坪庄（二十五里）、顶菜园庄（二十五里）、下菜园庄（二十五里）、坂头厝庄（二十五里）、大柴林脚庄（二十七里）、仑仔庄（二十七里）、湾仔内庄（二十七里）、旧南港庄（三十里）。

　　打猫北保（庄二十四。城北方八里起）：鸭母坔庄（八里）、内青埔庄（十里）、打猫街（十二里）、旧社港庄（九里）、下埤头庄（十八里）、排仔路庄（二十里）、甘蔗仑庄（二十里）、大莆林庄（二十里）、大湖庄（二十二里）、走猪庄（二十二里）、游厝庄（二十二里）、陈井寮庄（二十二里）、芦竹角庄（二十三里）、大和街庄（二十三里）、西势潭庄（二十四里）、新庄（二十四里）、萡雁岸庄（二十五里）、柳树脚庄（二十五里）、三块厝庄（二十五里）、下仑庄（二十七里）、大埤头庄（二十七里）、霞包连庄（二十七里）、后庄（二十七里）、上镇平庄（三十里）。

　　他里雾保（庄五十七。城北方二十五里起）：兴化店庄（二十五里）、中洲仔庄（二十五里）、廍前寮庄（二十六里）、南靖厝庄（二十六里）、包借庄（二十六里）、石龟溪庄（二十六里）、马厝庄（二十七里）、联芳庄（二十七里）、后沟庄（二十八里）、南势庄（二十八里）、顶埤头庄（二十九里）、阿丹庄（二十九里）、他里雾街（三十里）、番仔庄（三十里）、社头庄（三十里）、湾潭庄（三十里）、埔羗仑庄（三十里）、顶田尾庄（三十里）、溪底大庄（三十里）、新仑庄（三十里）、港墘庄（三十里）、温厝角庄（三十一里）、竹篙厝庄（三十里）、瓦庄（三十里）、大东庄（三十二里）、下仑庄（三十里）、五间厝庄（三十里）、竹头角庄（三十二里）、猴问沟庄（三十一里）、佃仔林庄（三十二里）、萆麻庄（三十里）、双廍仑庄（三十里）、旧社庄（三十二里）、溪洲仔庄（三十里）、大新庄（三十二里）、松树脚庄（三十里）、苦苓庄（三十三里）、顶坔庄（三十三里）、西势庄（三十三里）、田头仔庄（三十三里）、新厝寮庄（三十三里）、顶麻园庄（三十四里）、后庄（三十四里）、北势庄（三十四里）、三块厝庄（三十五里）、旧大庄（三十五里）、惠来厝庄（三十五里）、菁仔园庄（三十五里）、下岸庄（三十五里）、庵古坑庄（三十五里）、嵌头厝庄（三十五里）、过沟庄（三十六里）、嵌仔脚庄（三十六里）、加冬脚庄（三十八里）、林仔庄（二十七里）、将军仑庄（三十里）、新庄仔庄（二十七里）。

　　善化里东保（庄八。城东南方六十五里起）：社仔庄（六十五里）、墓庵庄（七十里）、番仔渡头庄（七十里）、石脚桶庄（七十里）、草地尾庄（七十里）、三块厝庄（七十里）、潮洲庄（七十里）、大湖庄（七十里）。

　　善化里西保（庄十。城东南方七十里起）：石仔濑庄（七十里）、县庄（七十二里）、后堀庄（七十五里〕、秀才庄（八十里）、三嵌庄（八十里）、斗六仔庄（八十里）、头社庄（八十五里）、口林口庄（九十里）、口消厘庄（九十里）、内消厘庄（九十里）。

　　赤山保（庄二十三。城东南方五十里起）：六甲庄（五十里）、王爷宫庄（五十里）、大坵园庄（五十里）、北势坑庄（五十里）、笨潭庄（五十里）、水漆林庄（五十里）、五甲庄（五十五里）、二三甲庄（五十五里）、七甲庄（五十五里）、二镇庄（五十五里）、乌山头庄（五十七里）、角秀庄（五十七里）、中协庄（五十七里）、官佃庄（五十七里）、拔仔林庄（五十八里）、番仔田庄（五十八里）、三结义庄（五十八里）、青埔庄（六十里）、林凤林庄（六十里）、龟仔港庄（六十里）、港仔头庄（六十里）、中社庄（六十里）、土库庄（六十里）。

　　打猫南保（庄三十九。城西南方六里起）：牛椆溪庄（六里）、监生厝庄（八里）、番仔寮庄（八里）、牛椆溪庄（八里）、江厝店庄（八里）、江厝仔庄（八里）、店仔头庄（十里）、东势湖庄（十里）、南路厝庄（十里）、下土库庄（十里）、海丰厝庄（十里）、竹围内庄（十一里）、大坪顶庄（十二里）、山仔脚庄（十二里）、仑仔顶庄（十二里）、后庄北庄（十二里）、新庄（十二里）、顶寮庄（十三里）、下寮庄（十三里）、甘棠庄（十三里）、本厅庄（十三里）、柿仔寮庄（十三里）、桥仔头庄（十三里）、虎尾寮庄（十五里）、仑尾庄（十三里）、南靖庄（十五里）、西庄（十五里）、柳仔沟庄（十五里）、双援庄（十五里）、番仔沟庄（十五里）、圳沟寮庄（十六里）、三迭溪庄（十六里）、阿连庄（十六里）、菜堂庄（十七里）、顶仑庄（十七里）、顶涂库庄（十七里）、下仑庄（十七里）、竹围脚仔庄（十七里）、双溪口庄（十八里）。

　　安定里西保（庄二十二。城西南方八十里起）：萧垄庄（八十里）、番仔寮庄（八十里）、新港仔庄（八十二里）、欧汪庄（八十里）、大潭寮庄（八十二里）、将军庄（八十二里）、顶山脚庄（八十二里）、下营庄（八十二里）、鲲身庄（八十二里）、马沙沟庄（八十二里）、嵌头寮庄（八十二里）、中寮庄（八十二里）、后港仔庄（八十二里）、口寮庄（八十二里）、番仔厝庄（八十二里）、笃加庄（八十二里）、山仔庄（八十三里）、砖仔磘庄（八十三里）、北埔庄（八十三里）、角带围庄（八十二里）、港口庄（八十二里）、苓仔寮庄（八十三里）。

　　麻豆保（庄二十一。城西南方六十七里起）：山寮湾庄（六十七里）、麻豆庄（七十里）、嵌头庄（七十里）、寮仔廍庄（七十里）、西东庄（七十里）、瓦磘庄（七十里）、吾礼仔庄（七十里）、总爷街（七十里）、海埔庄（七十里）、草坔庄（七十里）、二重港庄（七十里）、学堂庄（七十里）、安业庄（七十一里）、灰磘港庄（七十二里）、东溪洲庄（七十四里）、六龟班庄（七十二里）、苓仔林庄（七十二里）、大湾庄（七十二里）、埤仔头庄（七十三里）、方厝寮庄（七十四里）、谢厝寮庄（七十五里）。

　　佳里兴保（庄十三。城西南方六十三里起）：客仔寮庄（六十三里）、海埔寮庄（六十五里）、北势庄（六十七里）、营后庄（六十八里）、子龙庙庄（六十八里）、佳里兴庄（七十里）、营顶庄（七十里）、菜堂庄（七十里）、麻豆口庄（七十里）、溪底寮庄（七十里）、后班庄（七十一里）、番仔寮庄（七十里）、同安寮庄（七十三里）。

　　太子宫保（庄四。城西南方四十五里起）：太子宫庄（四十五里）、角带围庄（四十五里）、新营庄（四十五里）、旧廍庄（五十里）。

　　盐水港保（庄十九。城西南方四十里起）：盐水港街（四十里）、土库庄（四十一里）、观音庄（四十二里）、上帝庙庄（四十二里）、菜公堂庄（四十二里）、溪洲寮庄（四十六里）、后寮庄（四十四里）、旧营庄（四十四里）、番仔厝庄（四十八里）、竹仔脚庄（四十七里）、顶嵌庄（四十七里）、魏厝寮庄（五十里）、倒加冬庄（四十八里）、洪厝寮庄（四十八里）、大埔庄（五十里）、莿仔寮庄（五十三里）、田寮庄（五十里）、饭店庄（五十三里）、麻油寮庄（五十五里）。

　　安定里西港仔保（庄二十四。城西南方八十里起）：中洲仔庄（八十里）、谢厝寮庄（八十里）、八份寮庄（八十二里）、外路头庄（八十二里）、乌竹林庄（八十二里）、大竹林庄（八十二里）、南海埔庄（八十二里）、大塭寮庄（八十二里）、壕壳港庄（八十二里）、后营庄（八十二里）、芦竹仑庄（八十二里）、涂库庄（八十二里）、芋寮庄（八十二里）、沙尘仔庄（八十二里）、西港仔庄（八十三里）、双张廍庄（八十三里）、含西港庄（八十三里）、姑妈庄（八十三里）、大西庄（八十三里）、打铁庄（八十三里）、檨竹林庄（八十四里）、荔芝林庄（八十五里）、堀仔头庄（八十五里）、海寮庄（八十五里）。

　　斗六门保（庄五十四。城东北方三十四里起）：瓦厝仔庄（三十四里）、枋桥庄（三十四里）、大北势庄（三十五里）、九老爷庄（三十五里）、江厝仔庄（三十五里）、田心仔庄（三十五里）、水碓庄（三十五里）、沟仔背庄（三十五里）、加冬脚庄（三十五里）、萧厝庄（三十五里）、大仑庄（三十六里）、深圳仑庄（三十六里）、大潭庄（三十七里）、石林头庄（三十七里）、曾林头庄（三十七里）、仑仔庄（三十九里）、莲花埤头庄（四十里）、番仔沟庄（四十里）、东和街（四十里）、番仔井庄（四十里）、水流翁庄（四十里）、西势尾庄（四十里）、仑仔顶庄（四十里）、泮池庄（四十里）、六甲埤庄（四十里）、廿五封庄（四十里）、保长廍庄（四十里）、顶下新庄（四十里）、竹头角庄（四十里）、黄林头庄（四十里）、菜公庄（四十里）、海丰仑庄（四十里）、高林头庄（四十里）、朱丹湾庄（四十二里）、大竹围庄（四十二里）、何林头庄（四十三里）、牛埔庄（四十五里）、埤仔头庄（四十五里）、顶紫里庄（四十五里）、井仔埔庄（四十五里）、内林庄（四十五里）、石留班庄（四十五里）、咬九庄（四十六里）、棋盘厝庄（四十七里）、后庄仔庄（四十八里）、新厝庄（五十里）、九芎林庄（五十里）、斗六东庄（五十三里）、湖山寮庄（六十里）、大坪顶庄（六十里）、斗六街庄（四十里）、社口庄（四十里）、刘厝庄（三十五里）、内林庄（五十六里）。

　　鲤鱼头保（庄十三。城东北方六十里起）：桶头庄（六十里）、芋蓁仑庄（六十里）、木瓜潭（六十里）、东势坑庄（六十二里）、山坪顶庄（六十二里）、山边厝庄（六十二里）、不知春庄（六十三里）、诏安寮庄（六十四里）、鲤鱼尾庄（六十五里）、过溪仔庄（六十五里）、檨仔坑庄（六十五里）、枋树湖庄（六十五里）、柯仔坑庄（六十六里）。

　　尖山保（庄四十九。城西北方四十里起）：口湖庄（五十里）、蓝投园庄（五十四里）、拔仔脚庄（五十五里）、新庄仔庄（四十里）、乌麻园庄（五十五里）、蚶仔寮庄（六十里）、蔡厝庄（四十二里）、秖仔挖庄（六十里）、鹅毛墩庄（六十里）、海丰庄（四十三里）、鬼子山庄（六十里）、盐水堀庄（六十里）、新厝仔庄（四十七里）、三条圳庄（六十里）、薄仔寮庄（六十里）、后湖庄（四十八里）、溪仔仑庄（六十里）、林厝庄（六十里）、鹿寮庄（五十里）、大沟庄（六十四里）、蚝寮庄（六十四里）、保长湖庄（五十里）、水漆林庄（四十二里）、鹿场庄（四十二里）、三块厝庄（五十二里）、尖山仔庄（四十五里）、水尾庄（四十三里）、试湖庄（五十三里）、万兴庄（四十五里）、大沟庄（四十六里）、安溪寮庄（五十四里）、食水堀庄（四十七里）、埤仔脚庄（四十七里）、新港仔庄（六十里）、萧厝庄（四十九里）、牛担湾庄（五十里）、竹达寮庄（六十里）、过沟仔庄（五十里）、椬梧二庄（五十二里）、下仑庄（六十里）、水后厝庄（五十二里）、阳朝湖庄（五十二里）、三界庄（六十里）、外埔庄（五十二里）、施厝湖庄（五十三里）、牵罟湖庄（六十里）、东庄寮庄（五十三里）、鳌潭庄（五十三里）、水尿港庄（六十四里）。

　　大坵田西保（庄二十二。城西北方二十二里起）：双连潭庄（三十二里）、洲仔内庄（三十二里）、三块厝庄（三十三里）、墩仔头庄（三十三里）、下茑松庄（三十四里）、港墘庄（三十四里）、副潮庄（三十四里）、海埔庄（三十四里）、龟仔头港庄（三十四里）、瓮菜埔庄（三十四里）、船仔庄（三十五里）、围仔内庄（三十五里）、鸭母寮庄（三十五里）、顶东石庄（三十六里）、下东石庄（三十六里）、大路头庄（三十八里）、鹿仔草庄（三十九里）、下竹仔庄（四十四里）、前东港庄（四十六里）、后东港庄（四十六里）、布袋嘴庄（四十六里）、内田庄（四十七里）。

　　——右保三十六、庄九百三十六。

　　山水（桥梁、陂塘附后）

　　大武峦山：在县治三十一里。高出层云，为邑治主山。

　　鹿楮山：在县治东六十里。自叶林山而来；与大利、鹿埔，俱为县治右肩。

　　大利山：在县治东六十里。大武膋山之分支也。平冈数十里，为熟番社。

　　鹿埔山：在县治东六十里。平衍与大利等。

　　阿里山：在县治东十里。山极辽阔，连绵数十里；为八社熟番所居。

　　小龟佛山：在县治东四十里。峰峦秀出，为邑后障。

　　大武膋山：在县治东一百二十里。层峦迭嶂，耸立青云。自大武峦发脉；北折为叶林、大利诸山。

　　枋岸山：在县治东南十五里。鹿埔之北。

　　消离山：在县治东南八十里。与虎头、嵌头山，皆在大武垄之后。

　　鹿驼山：在县治东南一百里。消离之东。

　　虎头山：在县治东南四十五里。形如虎头，故名。

　　嵌头山：在县治东南五十里。虎头东北。

　　内加拔山：在县治东南一百里。由大武峦山蜿蜓而来；高百丈有余，攀跻莫及。前趋，即为笔架、玉案诸山。

　　狼包山：在县治东南一百里。大武峦东北。

　　■〈人上番下〉米基山：在县治东南一百二十里。木林丛杂，惟抽藤、烧炭者到其地。

　　乌山：在县治东南一百一十里。不高而广。居大武垄之前。

　　东西烟山：在县治东南一百里。虎头以东，归化生番之地。

　　玉案山：在县治东南一百里。由笔架北折而西，为文庙对案。

　　大石门山：在县治东南三十里。林深箐密，最易藏奸。朱逆乱平之后，余匪多匿此山；提督蓝廷珍尽数搜获，设汛守之。

　　小石门山：在县东南三十五里。大石门之西南。

　　火山：在县东南二十五里。山多乱石；石隙泉涌，火出水中。

　　赤山：在县东南四十里。平冈小阜。

　　翁仔上天山：在县东南八十里。形极峻险，竖脊挺步如老翁扶笻上天。

　　笔架山：在县东南八十里。五峰秀峭，形如笔架；为嘉邑之文峰。

　　五步练山：在县东南八十里。嵌头东北。

　　马椆山：在县东南二十里。赤山之东。

　　玉山：在县东北，人迹不到；大武峦之后障也。终岁积雪，盛暑不消。晴明时，偶得见之；少顷云雾即合。见时，非风即雨；甚验。

　　大福兴山：在县东北七十里。又名大目根山。

　　细叶林山：在县东北七十里。与大武峦山相接，自东旋北；为邑治右肩。

　　覆鼎金山：在县东北十里。与大福兴、叶林，俱为邑治右肩。

　　鼎盖梁山：在县东北六十里。叶林山东北。

　　梅花坑山：在县东北四十里。山多梅花，故名。

　　奇冷岸山：在县东北五十里。山内冷极，气候与他山迥别。

　　尖山：在县东北四十里。孤峰特拔，秀甲诸山。

　　牛椆山：在县西北十里。为邑治护沙。其下复自右旋左，蛇伏于草地。尾有小山，迎于水口；为邑治锁钥。

　　荷包屿：在县西三十里。盐水港口小屿。

　　北门屿：在县西南五十里。沙马沟之右。

　　南北鲲身：在县西南七十里。沙阜堆聚，与台邑之七鲲身同；虽离海岸，水浅可涉而至。

　　青鲲身：在县西南六十里。盐水港沙阜。

　　青峰阙：在县西南八十里。西临大海，上建炮台。

　　牛椆溪：在县西五里。发源大武峦山麓；历大福兴山，西经猴树港，转由青峰阙入海。

　　八奖溪：在县南七里。源出内山；西入东港南转，而由青峰阙入海。

　　急水溪：在县南四十里。源发自内山；经内连桁入海。

　　湾里溪：在县西南七十里。源出礁吧哖社内；经大武垄山合卓猴山之流遶赤山后，汇欧汪溪（已淤）入海。

　　新港溪：在县南五十里。源出台邑木冈山；流径洲仔尾入海。溪南为台界、北属嘉界。nian

　　加拔溪：在县东南四十里。自内山发源；经八奖北汇盐水港而入海。

　　石龟溪：在县北二十五里。源发奇冷山；历他里雾，至双溪口汇三迭溪而入海。

　　三迭溪：在县北二十里。发源阿里山南；经双溪口之南为笨港，由楫仔寮入海。

　　虎尾溪：在县北六十里。源发彰邑水沙连；南为嘉界、北属彰界。「旧志」称：春、夏雨多，水浊而迅；有经月不得渡者。然现在已成干溪；虽久雨徒涉可渡，迥非往日之汹汹矣。

　　九重溪：在县西南五十里。已成旱溪；久雨，则小水而已。

　　十八重溪：在县西南六十里。有桥可通。

　　曾文溪：在县西南七十里。即新港湾里溪之下流也。

　　欧汪溪：在县西南七十里。已成平原，尚存旧趾。

　　白水溪：在县东北二十五里。源发玉案山麓。

　　笨港：在县西三十里。由三迭溪分流入海。

　　朴仔脚港：在县西三十里。由外溪分流，椆笨港而入牛椆溪（「旧志」不载）。

　　北港：在县西三十里。即笨港附庄之别名（「旧志」不载）。

　　下湖港：在县西五十里。海岸浮沙现于水外者为港，水涨沙痕隐约者为湖。湖内潮退见底，行舟处有沟一道。潮退时尚有六、七尺深，不致搁底；潮涨水深丈余，千石船可以出入（「旧志」不载）。

　　树苓湖：在县西九十里。湖内水常深，下湖之外澳也。出湖舟遇逆风，可寄泊于此（「旧志」不载）。舟至鹿港口，猝遇北风，逆不得入；则沿海岸深处，驶往下湖或树苓湖湾避可也。自鹿港口外水底有暗沙一条，名曰「定线」，望之无形；见涌，即宜远避。犯者，舟立碎。舟人点香为准，曰更香；周回一昼夜，点更香七枝。每枝香，准一时七刻有零。自鹿至湖点更香一枝二寸，则可出定线尾；转舵东行，即为下湖矣。如遇风暴、又值潮退不得入湖，则收泊树苓湖内，可以稍避；不然，则须驶回内地矣。再定线尾有暗沙名曰「破布线」一条，尤宜慎之。

　　铁线桥港：在县南五十五里。旧树风港分入，有桥。

　　茅港尾港：在县南六十里。发源加拔溪，有桥。

　　猴树港：在县西南五十里。自牛椆溪南，经青峰阙入海。小渔舟湾泊。

　　茄定港：在县西南三十里。由双溪，经笨港达牛椆溪入海。小渔舟湾泊（「旧志」不载）。

　　盐水港：在县西南四十里。由东港东，入于海。

　　井水港（俗名井仔脚）：在县西南四十里。盐水港之分港也。水深三、四尺；运盐商船停泊外海，用小驳船盘载登舟。俗名井仔脚（「旧志」有载而不详）。

　　布袋嘴港：在县西南六十里。与北门屿南北对列，即濑东、北场也；为盐水港之分港（「旧志」不载）。

　　土地公港：在县西北三十五里。小渔舟湾泊。

　　枋树脚渡：在县南三十里。南浦寺僧设渡济人。

　　牛椆溪渡：在县北十二里。今为平埔。

　　大莆林渡：在县北三十里。今为平埔。

　　朴仔脚渡：在县北三十里。民间以竹筏济人。

　　大匏仑渡：在县东南四十里。大武垄社番设渡济人。

　　走马濑渡：在县东南四十里。大武垄社番设渡济人。

　　铁线桥渡：在县东南五十五里。麻豆社番设渡济人。

　　榕树王渡：在县西南三十里。城隍庙僧设渡济人。

　　茅港尾渡：在县西南六十里。麻豆社番设渡济人。

　　萧垄渡：在县西南七十里。萧垄社番设渡济人。

　　湾里渡：在县西南六十五里。港户卢斗设渡济人。另有小姑船三十余只运载杂货，可由外港达台、凤、嘉三邑。

　　（附）桥梁

　　西门外桥：附郭，性义门外。长三丈，以木为之。

　　番仔沟桥：西门外文庙西。以木为之。

　　新店桥：盐水港大路。

　　白须公潭桥：盐水港大路。长四丈，砌石为之。

　　盐水港北桥：盐水港街。春、夏水涨，常漂荡；须时时修造。

　　茅港尾桥：秋、冬编竹为桥，上覆以土；春、夏常为水涨漂没，则以竹筏济人。后邑绅请建木桥，下砌以石，长四丈余；稍免漂荡。

　　铁线桥：长三丈余，以木为之。

　　番仔桥：赤山、麻豆往来大路。

　　麻豆口桥：距水堀头百步。南北孔道。

　　木栅桥：通木栅孔道。

　　大排竹桥：沿山抵郡孔道。

　　斗六门桥：入斗六门大路。以木为之；水涨漂没，时时修造。

　　笨港桥：入笨港大路。水涨漂没，设渡济入。

　　（附）陂塘（陂首蓄水以灌田园，备旱潦也）

　　诸罗大陂（柴头港保）：蓄八奖溪之流，长有二十余里。大旱不涸，灌田十余庄。

　　柳仔林陂（嘉义东保）：蓄八奖溪之流，长有十余里。大旱不涸，灌田十有余里。

　　埔姜林陂：蓄八奖溪之流，长有十余里。灌田十余庄。

　　马椆陂（哆啰国保）：蓄内山土地公崎之流，长十余里。灌本保内田。

　　枫仔林陂（下加冬保）：原出白水溪。

　　安溪寮陂（铁线桥保）：源出白水溪，长有十余里。

　　新营庄陂（嘉义东保）：源出白水溪，长有三十余里。

　　哆啰嘓大陂（哆啰嘓保）：源出内山九重溪，长二十余里。灌溉四庄田园，大旱不涸。

　　大脚腿陂（哆啰嘓保）：蓄十八重溪之流，长十余里。

　　朱晓陂（大坵田保）：分荷包屿大泽之流，长十余里。

　　土狮仔陂（大坵田保）：截牛椆溪出海之流，长五、六里。

　　狗咬竹陂（大坵田保）：源出牛椆山，长二十余里。

　　打猫大潭陂（打猫西保）：有泉出其下；淋雨时，蓄柴头港、打猫流注之水以足之。长五、六里。

　　打猫山脚大陂（打猫东保）：截三迭溪之流，长十余里。

　　双溪口陂（打猫北保）：分截三迭溪之流，以灌下埤头各庄田。

　　陈庄大陂（他里雾保）：截石龟溪及庵古坑二水，以灌本保南势各庄田。

　　笨箕湖陂（他里雾保）：分截虎尾溪之流，长十余里。

　　北社尾陂（尖山保）：蓄双溪口之流。

　　北斗坑陂（他里雾保）：截虎尾溪入海之流，以灌海丰等庄田。

　　大目根陂（大目根保）：截牛椆溪入海之流，以灌菜堂坑等庄田。

　　大槺榔陂（大槺榔保）：截双溪之流，以灌大、小槺榔田亩。

　　桥头陂（打猫保）：蓄积天雨流注之水。

　　他里雾番仔陂（他里雾东保）：蓄积天水。

　　尖山陂（他里雾北保）：蓄积天水。

　　斗六庄陂（斗六保）：蓄积天水。

　　走猪庄圳（他里雾保。水停蓄者为陂，流行而通泄者为圳）：截石龟溪之流，以灌水庄及排仔路田。

　　荷包连圳（他里雾北保）：分石龟溪之流，以灌青仔园数庄田。

　　加冬脚圳（他里雾南保）：引石龟溪之流，以灌本庄及殿仔林二庄田。

　　北香湖（嘉义东保）：附郭一里。泉深地广，盘曲二里许；大旱不涸。即「旧志」八景之「北香秋荷」也。

　　龙湖（赤山保）：龙湖岩。下有潭，清彻可鉴。

　　——右山屿四十五、港一十一、溪十四、渡十一、桥十二、陂十二、圳三、湖二（凿地得泉，以备旱潦；非海口湖也）。

　　城池

　　东门：迎春门。

　　西门：性义门。

　　南门：阜财门。

　　北门：拱极门。

　　——右嘉义县四门。

　　嘉义县城：长八百丈零八尺，外周八百二十九丈一尺。内垣高一丈八尺，城上马道阔一丈六尺四寸。雉碟一千二百垛，炮台四座，窝铺九，水门四。濠沟周九百四十三丈，宽三丈六尺，深一丈二尺。

　　按「志」载：嘉义县城先系竹围，雍正元年改建土城。至乾隆元年，又改用三合土筑成；长七百九十五丈。道光十三年六月，邑令单瑞龙同与水师提督王得禄合力劝捐修改，用砖石砌筑；较他邑最为坚固。

　　衙署

　　嘉义县署：城东门。

　　笨港县丞署：大槺榔保。

　　斗六门县丞署（旧为巡检，雍正元年改设）：斗六门保。

　　佳里兴巡检暑：盐水港保。

　　嘉义县典史署：城东门。

　　铺舍

　　嘉义县本城南〔门〕铺（县口）：南至下加冬三十里、北至大仑脚埔三十里。

　　下加冬铺：南至铁线桥二十里、北至南门铺三十里。

　　铁线桥铺：南至台属曾文溪二十里、北至下加冬铺二十里。

　　大仑脚铺：北至彰属西螺二十里，南至南门铺三十里。

　　笨港铺：西南至朱晓埤二十里、东至县城三十里。

　　朱晓埤铺：西至盐水港二十里、东至县城三十五里。

　　盐水港铺：南至铁线桥十里、东至县城四十里。

　　防汛

　　嘉义营：参将一员、都司一员、守备一员、千总三员、把总四员、外委十员、额外四员、马步战守兵一千一百三十八名。

　　参将署：城北门。驻防嘉义城内汛，协防守备一员、把总一员、额外四员、马步战守兵四百名；管辖七大汛、八小汛、九塘（内八汛、四塘归斗六都司分辖）。

　　城外汛（附城西南郭外）：轮防把总一员、兵三十二名。

　　山底塘（附城西郭外）：安兵六名。

　　牛椆溪塘（城西三十里大槺榔保）：安兵五名。

　　打猫塘（城北十二里打猫北保）：安兵五名。

　　水堀头塘（城西南十二里嘉义西保）：安兵六名。

　　八奖溪塘（城南十五里嘉义西保）：安兵十名。

　　笨港汛（城西三十里大槺榔保）：轮防千总一员、兵七十四名。

　　朴仔脚汛（城西南三十里大槺榔保）：外委一员、兵十五名。

　　盐水港汛（城西南四十里盐水港保）：轮防把总一员、兵九十名。

　　店仔口汛（城西南二十五里下加冬保）：外委一员、兵四十名。

　　都司署（城东北四十里斗六门保）：驻防斗六门汛，协防千总一员、外委四员、战守兵一百五十名；管辖八大汛、四塘（内四汛、三塘地属彰化，不载）。

　　大莆林汛（城北二十里打猫保）：外委一员、兵二十名。

　　他里雾汛（城北二十里他里雾保）：外委一员、兵四十名。

　　虎尾溪汛（城北四十里大坵田保）：外委一员、兵十九名。

　　土库汛（城北三十里大坵田西保）：外委一员、兵三十名。

　　虎尾溪塘（城北四十里大坵田西保）：安兵五名。

　　——右汛塘十七所。

　　道里

　　东：东出迎春门五里大目根、五里顶溪心、五里竹头崎，至诸山之麓。

　　南：南出阜财门五里邑西保、七里水堀头、六里八奖溪、七里顶加冬、五里下加冬、七里铁线桥、七里急水溪、六里查亩营、五里茅港尾、五里湾里溪、五里嵌头、五里曾文溪，入台湾县界（南内路）。

　　北：北出拱极门五里埤仔头、七里打猫、五里三迭溪、五里大莆林、五里打猫北保、五里他里雾、五里菁仔宅、五里虎尾溪，入彰化界（北内路）。

　　西：西出性义门五里粗溪、七里鹿仔草、八里白须公潭东保、十里盐水港巡检署。出义性门西北五里埤仔头、七里大潭庄、五里打猫西保、八里笨港县丞署。又由台湾县交界之湾里溪十里萧垄庄、五里麻豆庄、十里佳里兴保、十里盐水港、五里白须公潭东保、七瑞安溪寮、八里白须公潭西保、五里朴仔脚、七里大客庄、七里新埔庄、六里笨港汛、五里大槺榔、十里北港街、五里茑松庄、六里柑仔寮、七里牛担湾、七里尖山、五里海防庄、五里虎尾溪，入彰化县界（北海口之外路）。

　　嘉义县舆图说

　　嘉义县治负山面海，海疆之岩邑也。南界曾文，北界虎尾；东倚武峦之麓，西临笨港之滨。局度宽宏，平原广沃；为南北之康庄，无崎岖之险阻。往者，枭张丑类肆毒跳梁，动辄先乘嘉义；盖邑居郡治之中冲，地为南北之关键。故嘉义存，则南北路之呼吸可通；嘉义失，则南北路之声援俱绝。其所关于全郡安危者，岂浅鲜哉！经始之初，厥号诸罗；治连淡水，北迄鸡笼。林逆之乱，台郡厅邑以次就陷，独诸罗一邑屹然中立而不摇；此其民心之固，从可知矣。雍正元年，议以幅■〈巾员〉辽阔，每有鞭莫及之忧。乃请裁虎尾溪以北，添设一邑曰「彰化」；改诸罗为「嘉义」，盖嘉其民之能知义耳。

　　境以内，大道蜿蜒，路分内外。自曾文溪，北由茅港尾、下加冬至县城，逶迤北由打猫保、他里雾而之虎尾溪者，此通行之正道，为内路也。自湾里溪西出萧垄、麻豆等庄，历盐水港、北港迂折北转而达虎尾溪者，此海口之遶道，为外路也。横溪迭迭，左绕右萦，天设之濠堑也；庄保重重，星罗棋布，自然之关隘也。斗六门扼北来之要，足资两邑之屏藩；大武垄当南下之冲，可握郡垣之锁钥。内加拔、大武峦山深林密，为逋逃啸聚之场；布袋嘴、朴仔脚水浅沙平，实奸宄觊觎之钥。山防虑匪徒之私结化番，宜慎石门之出入；海防杜奸商之暗连洋盗，须严盐港之稽查：此当年蓝鼎元经理台疆之至论也。

　　唯是台郡入版二百余年，蠢动之徒何可胜计；然而每有窃发，未尝不旋踵而歼者：斯固国家声威之所被，而亦前人筹划之周详耳。至若日久升平，今昔情形不无迁变；则夫参酌时势、相度机宜，经制上方，是又任之者所当绸缪于未雨之先矣。谨举其大要，聊参末议以呈。  
　 
彰化县舆图纂要

　　彰化县图

　　彰化县舆图表

　　彰化县舆图册

　　彰化县图

　　

　　彰化县舆图表

　　

　　

　　

　　

　　彰化县舆图册

　　疆界

　　坊里

　　山

　　水

　　城池

　　衙署

　　铺舍

　　营制

　　桥渡

　　道里

　　疆界

　　查彰化县未设以前，其地本属诸罗县（今之嘉义县）管辖，统名半线保。自雍正元年间，分出诸罗地段，自虎尾溪起、至鸡笼山后止为彰化县。雍正元年，增设淡水厅；又将县北大甲溪起、至鸡笼止，截归淡水同知管辖。现在南自虎尾溪起、至大甲溪南岸止，袤长一百里。东面负山、西面环海，广计七、八十里至八、九十里不等（北首较窄、南首较宽）。离台湾府城二百余，与内地之泉州府遥遥相对；鹿港与泉州之蚶江对渡，计水程九更。其形势稍偏，用罗盘指南针较对，北首稍偏于东（淡水更偏）、南首稍偏于西。自内山至沿海一带，大约乙卯兼辛酉者也。

　　广：东西距七十里至八、九十里不等（北首自山至海余地窄，故形势稍狭；自北而南渐渐开展，故形势较广）。

　　袤：南北距一百里（县城稍偏于北，至大甲溪，计程四十里；南至虎尾溪，计程六十里：合共一百里）。

　　东界：均内山生番地界。

　　西界：均大海。

　　南界：至阿拔泉山，与嘉义交界。

　　北界：至大甲溪南岸，与淡水厅交界。

　　东南界：至小半天山，与水沙连生番交界。

　　西南界：至虎尾溪下流，亦与嘉义县交界。

　　东北界：至阿里山，与生番交界。

　　西北界：至大甲溪口，与大海交界。

　　坊里

　　彰属地界，不分都图，只分各保。每保之下，又分东、西保，上、下保；每保之中，村庄聚集，不敢四散杂处，防窃盗也。故村庄日多而保数无几。

　　沙连保（城东南角。离城北十里左右）：坪林庄、柴桥头庄、集集庄、清水沟庄、溪洲庄、社寮庄、猴坑庄、木屐寮庄、珍湖庄、车儿寮、板寮街、过坑仔庄、柴牛椆庄、小半天、新寮、东埔■〈火内〉街、大水堀庄、湳仔庄、浊水庄、惠溪厝、屈尺龟、江西林庄、广盛庄、大坪顶庄、下坪庄、顶埔庄、嵌顶庄、粗坑庄、笋仔林庄、林圮埔庄、藤湖庄、埔心庄、大坑内庄、三角潭庄、香员脚庄、鼻仔头、尖仔尾、水车庄、湖仔厝、猪胜棕、柯仔坑、车店仔、咬狗寮、田寮庄、内湖庄、番仔寮、龟仔头、水底寮、员山仔、牛塭辂、后埔仔。以上共五十一庄。

　　西螺保（在正南极边，与嘉义交界。离城五、六十里不等）：菜公沟庄、牛埔厝庄、檨仔脚庄、水尾庄（此四庄在西螺溪北）、后厝庄、茄苳庄、小茄苳庄、砙磘庄、大加冬庄、顶庄仔庄、湳仔庄、饶平厝庄、何厝庄、莿桐巷、张厝庄、甘厝庄、鹿场庄、新庄仔庄、三块厝、公馆仔庄、七座厝庄、太和寮庄、下坡庄、鱼寮庄、顶湳庄、黄莉仑庄、广兴庄、蓝厝庄、顶坡头埧庄、顶仑仔庄、下坡头埧庄、番雅庄、四块厝、番社庄、菜园庄、新社庄、社口庄、肩公厝庄、下如塘庄、茄塘厝庄、占仑厝庄、水定厝、田寮庄、无九厝、杨贤庄、新庄仔庄、九民庄、沟仔漧、埔心庄、埯沙里、好伮仑、大化园、荷包屿。以上共五十三庄。

　　布屿保（分东保、西保）、海丰保（在正南、西南沿海交界。离城七十里）：马公厝庄、张扬厝庄、梗仔厝庄、康代寮、溪漧厝庄、路口厝庄、昌南庄、番仔埔庄、中厝庄、牛埔厝庄、七座厝庄、田尾庄、惠来厝庄、打牛湳庄、后庄仔庄、下加唐庄、后安寮庄、万兴庄、猫儿干庄、顶山脚庄、东势寮庄、赵甲厝庄、沟头庄、顶牛栅庄、广东厝庄、东势厝庄、菜公寮庄、仑前庄、仑背庄、夹仔头庄、港足庄、新庄仔庄、竹围仔庄、大新庄、八角亭庄、大有庄、潭漧庄、大义仑庄、番社庄、后厝仔庄、埤脚庄、崩沟寮庄、阿劝庄、罗厝庄、店仔庄、沟仔墘庄。以上共四十六庄。

　　大武郡保（分武东保、武西保。在正南东螺保之北。离城三十余里）：施厝平庄、鹿鸣庄、樟浦寮、南雅庄、浦兴庄、出水庄、■〈米曲〉磘庄、内湾庄、林厝仔庄、万连庄、香山庄、番仔仑、挖仔庄、大饶庄、脾斗庄、社头街、许厝寮、卓乃潭庄、潮兴庄、张厝庄、芋寮仔庄、嵌顶庄、半路厝庄、红毛社厝、邱厝庄、沟漕庄、浮圳庄、乌罩庄、苦苓脚庄、太平庄、九分下庄、瓦窑厝庄、五办头庄、新厝仔厝、湳底庄、詹厝庄、陈厝庄、镇平庄、新厝仔、大埔心、水港林庄、新旧馆、新旧庄、二重湳庄、后三角庄、永靖街、湳港庄、二抱竹庄、前三角庄、关帝厅庄、湳港西庄、碑脚庄、曾厝仑庄、吴厝庄、罗厝庄、杨厝庄、四块厝庄、竹仔脚庄、仑仔脚庄、同安宅庄、福兴庄。以上共六十一庄。

　　二林保（分上保、下保。在西南极边。离城四十余里）、深耕保（在正南、东西螺交界之所。离城五十里左右）：湖仔内街（毁）、胡厝庄、巫厝庄、顶廖庄、新庄仔庄、大■〈冖八大，上中下〉头庄、北势尾庄、田中央庄、大竹围庄、车店庄、竹头仔庄、四块厝庄、覆鼎金庄、前柳庄、后柳庄、万兴庄、番薯庄、打铜庄、溪底寮庄、挖仔庄、番社庄、桃仔仑庄、港尾庄、港墘庄、新瓦磘庄、涂厝厝庄、西势厝庄、番婆庄、万合庄、下水庄、后厝仔庄（毁）、顶埤北庄、下埤北庄、山寮仔庄、新潮中庄、旧潮甲庄、马港厝庄、草湖庄、北势庄、车路口厝、加走庄、顶槺榔湖庄、外四块厝庄、拔仔仑庄、茄苳沟庄、倒车湾庄、水尾庄、州仔庄、大突后庄、五条厝庄、顶山寮庄、下山寮庄、浸水庄、三块厝庄、带马厝庄、公馆庄、四股庄、土库庄、竹围仔庄、芦竹塘庄、嵌顶庄、广福庄、树仔脚庄、詹厝仑庄、田头仔庄、二林街、新堀仔庄、顶山仔脚庄、潭墘庄、下山仔脚庄、鱼寮庄、广东厝庄、番社庄、过埤山、番仔甲庄、内新仔庄、五庄仔庄、番挖街、海墘厝庄、下牛椆庄、游厝庄、西港庄、大排栅庄、小排栅庄、大湖厝庄、大城厝庄、火烧厝庄、桥仔头庄、面前厝庄、下竹围仔庄、福州厝庄、嵌仔脚庄、下仑庄、□□□□、□□□□、顶牛椆庄、内新厝庄、中圳仔庄、后壁寮庄、沟头庄、湳仔庄、新廓庄、溪底寮庄、鹿寮庄、顶加堂庄、垓坮庄。以上两共一百零六庄。

　　燕雾保（分上保、下保。在正南、东南交界处，大武郡之东北。离城二十余里）：白沙坑庄、湳尾庄、口庄、白沙坑溪南庄、中厝宅庄、枫脚庄、大坑内庄、中庄、秀水庄、虎山岩庄、茄苳脚庄、庄雅庄、赤涂崎庄、刘厝庄、新兴庄、桥仔头庄、■〈夹〉西庄、仑仔顶庄、内庄、北势洋庄、田尾厝庄、三家春庄、鹿墘厝庄、湾仔口庄、金墩庄、莲花池庄、摆塘庄、仑仔厝庄、茄苳林庄、过沟大庄、燕雾大庄、埤仔头庄、三块厝庄、外仑厝庄、犁头厝庄、港尾庄、披脚庄、黄厝庄、加锡庄、大仑庄、东山庄、三桥庄、二抱竹庄、牛埔厝庄、员林庄、南平庄、三条圳庄、水碓庄、北势庄、大埔厝庄、大三角潭庄、小三角潭庄。以上共五十二庄。

　　大肚保（分上、中、下三保。在正北，与淡水交界。离城二十里起、至四十里止）：船仔头庄、营盘埔庄、林仔头庄、下尾厝庄、龙溪庄、顶胜■〈月胥〉庄、王田庄、山仔顶庄、社脚庄、坎仔脚庄、大肚街、山仔脚庄、水师寮庄（山顶毁）、下寮仔尾庄、办仔头庄、新厝仔庄、牛埔仔庄、西势寮庄、涂葛堀庄、福州厝庄、六块厝庄、头湖庄、加投庄（毁）、水里港、三块厝庄、鸭母寮庄、八张犁庄、大庄、陈厝庄、梧栖港街、南简庄、槺榔仔庄、社口庄、大槺榔庄、允仔寮庄、高密庄、四块厝庄、旧庄、王爷宫庄、海墘厝庄、番社庄、麻园埔仔庄、三角庄、北势头庄、北势坑庄、犁份庄、公馆庄、桥头寮庄、十块厝庄、许厝庄、吴厝庄、海丰庄、竹坑庄（毁）、龙目井庄、羊椆仔庄、斗底庄、沙辘庄、社口庄、鹿寮庄、牛骂头庄、石桥庄、桥头庄、南仔庄、客庄、青埔庄。以上共六十五庄。

　　马芝保（附鹿港半保，由马芝保分出。在正西、西南沿海一带。离城二十余里不等。分上保、下保）：马鸣山庄、马兴庄、山寮庄、青埔庄、后湳庄、三块厝庄、头前寮庄、竹园庄、崎沟庄、半路店庄、安东庄、棋盘厝庄、油厝庄、澎湖厝庄、学仔庄、查某旦庄、沟墘庄、南势庄、赵羊厝庄、面前厝庄、卑头庄、下庄仔、番婆庄、许厝埔庄、廖厝庄、兴化厝庄、头仑埔庄、恶狗厝庄、草港庄、粿叶围庄、北桥头庄、温箫厝庄、颜厝庄、客仔厝庄、海埔厝庄、海埔厝庄、照安厝庄、羊仔厝庄、柯厝庄、白沙墩庄、番婆庄仔、外埔庄、竹围仔庄、埔姜仑庄、方仔篮庄、新草寮庄、三卞头庄、曾厝厝庄、大仑尾庄、惠仔厝庄、南港庄、瓦磘庄、火烧庄、台湾沟庄、中庄、番社庄、下大仑庄、鹿港街尾、鹿港大街、福兴庄、乌鱼寮庄、二港仔庄、三厝围庄、东安寮庄、竹头角庄、益盐庄、西势湖庄、三省庄、南势埔庄、出水沟庄、下廍庄、湾仔内庄、顶南港庄、下南港庄、菜堂庄、打帘庄、石溪庄、三块厝庄、四块厝庄、中股围庄、角树脚庄、潜水庄、麦任厝庄、管仕厝庄、牛埔头庄、镇平庄、埔心仔庄、挖仔街、番薯庄、水尾庄、番桐埔庄。以上共九十一庄。

　　半线保（分东、西保。在县前后左右）：中街仔（北门毁）、市仔尾、牛椆仔庄、中庄仔庄、柴坑仔庄、渡船头庄、下尾寮庄、辘沙坑庄、安溪寮庄、土地公埔庄、牛埔仔庄、番社口庄、大竹围庄、顶山脚庄、下山脚庄（毁）、国圣井庄、苦苓脚庄、宝廍庄、阿夷庄、三块厝庄、菜公寮庄、下廍庄、望仔厝庄、北坛庄、皮寮仔庄、茄苳脚庄、顶厝仔庄、下厝庄、卢厝庄、苏厝庄、过沟仔庄、西势仔庄、烧坑仔庄、浮枧头庄、砖仔磘庄、南坛庄、坑仔内庄（毁）、眉宝潭庄、大岸头庄、湳尾庄、仑仔平庄、西庄仔庄、顶莿桐脚庄、下厝桐脚庄、平和厝庄、后港仔庄、半路响庄、水尾仔庄、诏安厝庄（毁）、甘仔井庄、新庄仔庄、竹仔脚庄、十二张犁庄、中寮庄、树仔脚庄、打铁山庄、番社庄、竹围仔庄、大霞佃庄、顶湳仔庄、下湳仔庄、公厝庄、浦岸庄、埤仔头庄、霞佃尾庄、乌瓦厝庄、竹围仔庄、李厝前庄、李厝后庄、头前寮庄、营盘埔庄、和美散庄、山寮仔庄、三块厝庄、苎仔潭庄、四张犁庄、七张犁庄、头前厝庄、番仔沟庄、郑厝庄、湖仔内庄（毁）、顶涂厝厝庄、下涂厝厝庄、火烧庄、大月眉庄、汴头庄、庄大潭墘庄、溪底庄、六块厝庄、小月眉庄、十八张庄、仑仔顶庄、七头家庄、后潮庄、水尾庄、坚埒庄、过埤庄、六块寮庄、新港庄、海埔厝庄、什股庄、草湖庄、泉州厝庄、十五张犁庄、顶犁庄、下犁庄、沟内庄、口厝庄、溪口厝庄、顶径口庄、乌砙庄、下径口庄、牛埔庄、公馆庄、田心仔庄、仑仔脚庄、塭仔庄。以上共一百一十七庄。

　　南北投保（分南投保、北投保）、猫罗保（在县东南，与沙连保交界。离城三十里至六十里不等）：林仔庄、半路厝庄、半山庄、半坛堀庄、营盘口、半路头庄、内辘庄、新部仔庄、倒樟庄、军功寮庄、竹子坑庄、分水寮庄、东势阁庄、乡亲寮庄、猪肚潭庄、狮仔头庄、新城庄、柴城庄、哮猫庄、爽文路庄、土地公坑、龙眼林庄、内城庄、牛牯岭庄、下新厝、顶新厝、大坑墘庄、二重埔庄、九层林仔、番社庄、牛食水庄、石头公庄、茄苳脚庄、田寮庄、福兴街、蚋塞头庄、番仔寮庄、虎仔坑庄、先锋岭、古亭笨、南投街、番仔井庄、包尾庄、二重溪庄、中寮庄、柴头井庄、月眉仔庄、万丹庄、千秋斗庄、田寮庄、挞仔湾庄、风柜岭庄、八屺山庄、马鞍仑庄、刣鹿坑庄、嵌仔顶、后寮仔坑、内湖庄、番仔巴庄、挑未坑、半山庄、崩坎庄、牛路头庄、营盘口庄、大哮汛地、三坎店庄、溪州庄、山脚庄、林仔头、中庄仔、阿法庄仔、内芮庄、匏仔寮庄、南势山庄、竹仔城、七股、平顶庄、土城仔、平林庄、南埔庄、隘寮庄、水车寮庄、顶坎庄、内木栅汛、北势湳（毁）、清仔园、青牛埔庄、牛屎崎庄、大堀庄、新庄、番仔田、水汴头、田厝仔庄、顶茄荖、下茄荖、顶角庄、埔仔庄、溪洲尾庄、石头埔庄、新店仔庄、过溪仔庄、坎仔脚庄、竹仔脚、檨仔脚、社口尾庄、北投旧街、三角水、顶下南势庄、水涵头、北投番社、北投新街、南势仔庄、北投埔社、牛埔仔庄（猫罗）、大竹围庄、番社口庄、南头庄、外快官庄、田中央庄、内快官庄、番仔田庄、旧社庄、竹林庄、社口庄、大埔庄、芬园新庄、枫树脚庄、牛埔庄、宝藏寺、县庄、同安厝庄、石螺潭庄、喀哩庄、溪心俱庄、四块厝庄、吴厝庄、柳树湳庄、登台庄、万斗六庄（毁）。以上共一百三十九庄。

　　猫雾捒保（分上保、下保。在正东、东北角，与内山淡水交界。离城十五里，周围六、七十里不等）：寮脚庄、石硿仔庄、九房厝庄、金生面庄、新社庄、七分横屏庄、上下水底寮庄、笨箕湖庄、牌楼店庄、坎仔脚庄、社寮角庄、梅仔树仔庄、涂牛庄、大茅埔庄、新城庄、石城庄、新伯公庄、党山文庄、石角庄、中科庄、上下新庄、上下加刀埔庄、又另（？）石城庄、石壁坑庄、鼎底荷庄、芎招脚庄、大牌庄、碑头山庄、打难庄、翁仔社庄、胡芦墩庄（毁）、上下南坑庄、溪洲底庄、后寮庄、上下圳寮庄（毁）、前寮庄、望寮庄、社口庄、岸里大社、三角仔庄、上下员林庄、枋树脚庄、花眉庄、马公厝庄、员宝庄、大埔厝庄、交力林庄、中营庄、社皮庄、东势庄、西势庄、乌牛难庄、南仔坑口庄、加至角庄、头家厝庄、探仔墩庄、上下瓦磘仔庄、水汴头庄、柑■〈木庶〉仑庄、七张犁庄、后庄仔庄、陈平庄、旧社庄、三份埔庄、二份埔庄、军功寮庄、北庄、三角埔庄、新广庄、公馆庄、上下横山庄、埧仔庄、江南厝庄、西大墩庄（毁）、港尾庄、水堀头庄、七张犁庄、猪高庄、犁头店（下保）、田心仔庄、东大墩庄（毁）、早溪庄、鸟铳头庄、三汴庄、关公寮庄、东笼埔庄、大■〈冖八大，上中下〉寮庄、大里杙庄、番仔寮庄、瓦窑仔庄、凉缘树庄、大新庄、桥仔头庄、半平厝庄、大鱼池庄、九张犁庄、树仔脚庄、头前厝庄、炉竹湳庄、五张犁店、新庄仔庄、圳■〈月斗〉庄、石螺潭庄、客乳庄、溪心埧庄、吴厝庄、四块厝庄（毁）、詹厝园庄、阿密乳庄、柳树湳庄、阿罩雾庄、草湖庄、七甲庄、大竹围庄、乌日庄、龙芽庄、枋树柳庄、水碓庄、麻糍埔庄、镇平庄、牛埔庄、学田庄、同安厝庄、番社脚庄、山仔脚庄、棋杆厝庄、保长馆庄、上下石牌庄、何厝庄、马磷潭庄、三块厝庄、沟仔墩庄、麻园头庄、干沟仔庄、赖厝庄、邱厝庄、三十张犁庄、尾张庄、胡芦墩、四张犁庄。以上共一百四十庄。

　　东螺保（分东保、西保。在正南西螺、大武郡二保交界之中。离城四十里）：仑仔尾庄、后庄、溪畔庄、田尾庄、打廉庄、柳树湳庄、顶厝庄、目宣庄、十张犁庄、七张犁庄、内中圳庄、梅州庄、悦兴街、沙仔仑街、左连六甲庄、四块厝庄、大仑尾庄、三块厝庄、茄苳坑口庄、海丰寮庄、五百步庄、番仔寮庄、大邱园庄、山顶庄、松柏坑、饶平厝、■〈瓜系〉瓜寮、下蔗园、树仔脚庄、庄仔庄、埔仔庄、顶麻园、油车仔、吴厝庄、良吉庄、沙仔仑庄、宝斗仔庄、大埔尾、北斗街、大新庄、半廍仔、潮羊厝、湳堵庄、东平竹围、土结厝、圳寮、三条圳庄、溪洲庄、旧眉庄、海丰仑庄、田尾仔庄、三十张犁、五张犁庄、八张犁庄、龟壳花庄、北势寮庄、总地号、大湖厝、竹园仔、厝仔庄、小埔心街、风凤厝、路口厝、水添林、斗六甲、卢厝庄、连交厝庄、埤头、仑仔脚庄、溪墘厝、扶朝仔庄、新庄仔庄：以上共七十二庄。

　　以上各庄，核对「旧志」，多寡不一，名目不符者甚多；缘年分久远，兴废不一故也。图上纸幅太窄，只能载其各目，不能并载村庄。另绘大幅一图，亦只能开载大庄，其零星小庄均不及备载；故图说多少，亦难画一也。至上年戴、林二逆滋事，附近村庄甚多；迨克复城池以后，逐渐攻陷者不下百余□庄。内除零星小庄无关查考者均已删去，共余如四张犁为戴万生巢穴、四块厝为〔林〕戆晟巢穴、北势湳为洪欉等逆巢、茄头为陈吻等逆巢之类虽已毁灭，仍复列存，以备查考。合并声明。

　　山

　　按彰属东首自北至南一带皆山，均发脉于淡水极北之大鸡笼山；为全台之祖山。自大鸡笼山而南绵亘三百里至大甲溪之南，首特起大山独立空际者，名曰大乌山；乃邑治太祖山也。由大乌山分脉而南，从阿里史、华盖山逶迤曲折至浊水溪之北，又起高峰转西而行，为集集大山；则邑治之少祖山也。由集集大山西下至南投等山，则又转向北行约四十里再起星峰，名曰定军山（又名八卦山）；则邑治之主山也。由八卦山铺出平阳而结县治，其护于右者为横山、蓬山、大肚山，卫于左者为触口、大武郡山、燕雾等山，排列于后者为大员山、阿里史山、火焰山、华盖等山，皆已入于版图可以湖（？）。其来源去迹，由此而来。如玉山、雪山、大小半天山，或在番界、或近生番，莫从探其来历。就其可指而名者，分别详载于后。

　　大乌山：在县东治北七、八十里东势角之内山。发源于淡属南首内山；特起峰岚，势甚高大，为邑治之太祖山。其自西折下者，为大员山、横山、红圳头山、仆仔篱山、蓬山、鳌头、沙辘、龙目井诸山，为邑治之外卫；自南发出者，为阿里史山。

　　大员山：系大乌山自西发出，邑治东北六十余里。山顶圆，形似熬酒桶；故俗呼为熬酒桶山。自西折下者，为猫雾捒山、大肚山。

　　阿里史山：系大乌山自西发出，邑治东北四十余里。贼匪林爽文滋事时，以此山为巢穴，经大将军福攻克。其山欹斜南侧落脉，向南斜飞，至黄竹坑山、华盖山而再起高峰。

　　华盖山：在阿里史山之南，由黄竹坑山发出者；邑治东六十里。各山皆自北而南，山势皆南趋；独此山面向正西，挺秀超拔。自西北折下者，为大里杙、万丹、火焰诸山。自西折下者，为内木栅山、茭荖山；稍偏于南者，为大哮山。自正南发出者，为水沙连、日月潭诸山；再起星峰，为集集山。

　　集集山（西出五里许，有岭名草岭，为集集、沙连之路。岭高各半里许，岭顶平坦，两无关锁，非险要也）：在水沙连内，邑治东南七十里。高峰耸拔，为邑治小祖山者。大将军福尝破林逆于山麓，险阻可恃，为内山番界之锁钥。自西折下，为八娘坑山；山麓稍平，又为虎仔坑山。再下，化为平畴，至清、浊溪分涨之处，由南另起一山为牛触口山；乃清、浊溪之水口山。由北特起峰峦者，为南投诸山。

　　南投山（山半有牛牯岭一条，为往南北投、水沙连大路。外高一里、内高半里，岭顶一片平阳，左右四通八达，随处可行；非险要也）：在邑治东南四十里，山麓即县丞署。山势平坦，无险可恃。

　　北投山：由南投山自北分支，邑治东南三十余里。山势平坦。

　　大武郡山：系牛相触山由西北分下者，离邑治三十余里。山势平坦。下有清水岩、许厝寮山，亦皆平坦，无险可据。

　　红涂崎山（一名赤涂崎。山之南麓与燕雾山交接处，有同安岭一条。外高里半、内高一里余，岭顶一片平阳，有居民田园；两边无狭，四通八达，为进南投内山之路，非要害也）：系由南、北投山自北出脉，至猫罗山、同安岭恃起峰岚，山势较高；离邑治十余里，上平而方。左分一支，为燕雾；右分一支，为快官庄；中抽一支，由南而北，为白沙坑山、观音山、望寮山。

　　望寮山（一名定军山，又名八卦山）：系自红涂崎山抽出，在邑治东门外；为邑治主山。山上建有镇番亭一座；后改建砖寨，名曰定寨。同治元年戴逆滋事时，被毁。该山离城太近，若有事之时为贼踞站，则城内虚实毕见；诚要之区也。

　　大半天山：在邑治东南水沙连山番山交接之处，不能稽其程途；山势高险。前林逆败后，曾踞此负嵎相抗；为番界之要害处所，居民不能到者。自西分下，即水沙连、溪洲仔诸山。

　　小半天山：与大半天山相迤。山势甚峻，高出云霄；亦番界之要区。

　　大坪顶山：与大、小半天山相接。山势甚高；而顶颇平坦，可以屯兵。昔大将军福攻克大、小半天山林逆贼巢，即由此山扎营进剿。

　　阿拔泉山：在水沙连保清水溪之间。山势不甚高险。

　　雪山（玉山同）：在水沙连内生番界内；不能溯其来源，亦难稽其程途。因经年积雪，故名；又称玉山。

　　内外触口山：在阿拔泉山之下，离邑治六十余里；为邑治之外护也。

　　以上诸山，唯大乌、大小半天等山皆高险无比，而均在生番界内，无从依傍。其余入于版图界内者，除华盖山、大坪顶山为民番交界之区，其余均系平坦高阜，并无险要之区也。

　　水

　　台湾皆西流水，彰化亦然。缘东面皆山、西首皆海，水均发源于内外诸山，顺流而入于海故也。有先分数条，至中途而合成一处者，大肚溪是也；有先分数条，中间会合后而又分作数溪而入海者，清浊溪与虎尾、东西螺诸溪是也。中间或自南绕北、或自北转南，各随山之形势而出。至海口之大小、深浅，各有不同。而海口之外，均系沙汕淤塞。外来商船，无论大小均泊于口门之外、沙汕之内，离岸七、八里至十余里，用小驳船渡载；海船均不能驶入口内，与淡属之鸡笼、沪尾等口不同。兹将所属各溪，自南而北挨顺开载于左。

　　浊水溪：发源于内山番界，莫能探其来源。向传水源本清，流至一潭，方变为浊。由大、小半天山后向西北斜流，至集集山之南畔，受南首大顺寮、清水沟诸水；至外触口山，北分为虎尾、东螺、西螺、三条圳。西出至番仔挖，左右分别入于海（各海口阔狭浅深，皆载于各溪口条下）。

　　大顺寮溪：发源于水沙连内山。至隙仔山脚，与浊水溪合流。

　　阿拔泉溪（即清水溪）：发源于阿里山，在阿拔泉之北。由西南斜流，又绕至内触口山之下、外触口山之上，合于浊水溪。

　　虎尾溪（系状元挖旧澳。现已淤塞，不能泊船）：系清、浊二溪西出至外触口山南，先分一支入嘉义界，出下湖。稍西再分一支，即虎尾溪；系嘉、彰交界之处，离城六十里。自西稍下，至鹿场过白沙墩之北，出海丰汛而于入海。溪宽一里许，中间沙淤；两岸各有水溜，不过十余丈、深五六尺。秋、冬水涸，行人涉水而过；春、夏水涨，或用渡船、或用竹筏，随时置备。海口宽一里许，深六、七尺不等。口外沙汕包裹，不能泊船。潮涨至口门，止离岸七、八里；有澳名状元挖，现已淤塞，不能泊船。遵海而南约数里，即五朝港；再南，则下潮港，乃嘉义地界也。

　　西螺溪（即茂利干溪）：发源于浊水溪。在虎尾溪之北；自西分下，离城五十里。再由西北斜流，至番仔挖之南而出海。溪宽半里，深五、六尺。秋、冬水涸，行人徒涉；春、夏水涨，则用竹筏以济行人。海口宽半里，余深五、六尺不等。口外沙汕包裹，不能泊船。潮涨至口门止；口外八、九里，有沙汕名番挖澳。又有王功澳，现已淤塞，不能泊船。

　　东螺溪（即宝斗溪，又名北斗溪）：发源于浊水溪。在西螺溪之北十里；自西分下，离城四十里。向西北斜流，至王功港口而入于海。遵海而北，即鹿港、二林港也。溪宽二里，深五、六尺，北岸深八、九尺不等；有渡船以济行人。海口宽二里许，深与里面同。外沙汕丛杂，只有就地渔船可以停泊；外来商船，均停在离口十里之冲西港等澳，用小驳船驳至鹿港上岸。其鹿仔港以北海边一带，均不能泊船。潮涨至口门止。

　　三条圳：在东、西螺二溪中间分下；由西南，计流至嵌顶地方，仍与西螺溪合流而入海。

　　大武郡溪（即鹿仔港）：发源于大武郡山。由西北斜流，过二林、马芝遴等保，在鹿港街南首入海。来源甚短，溪流亦浅。后又就浊水溪象鼻山之下开筑水圳，下接大武郡溪；又分水圳数条，灌荫各保田禾，故其水亦浊。现在居民只知有水圳，而不知其为溪矣。宽约四、五丈，深二、三尺不等；各处均有木桥以渡行人。溪口船只不能停泊，所有鹿仔港口商船均泊于口外之冲西港，在沙汕之内，离岸八、九里至十余里不等；为商贾幅辏之区，诚要害也。

　　大肚溪（海口名六块寮澳）：来源有二：一自县南集集山右畔向西折下，名万丹溪；至南北投折而向北，过猫罗至定军山之后双溪口会合。一发源于县北大员山左畔，向西南斜流，过猫雾捒保，名猫雾捒溪；受阿里史、黄竹坑、万斗六诸溪之水，至双溪口会合。以上两溪合流向西折下，由大肚山南岸出六块寮顺流而入于海。溪宽一里余，两岸皆旱埔。至中流始有流水，宽三十余丈、深一丈零，有上、中、下四处渡船以济行人。海口沙汕淤塞，不能泊船；潮涨至口内一里许而止。溪口以南五里许有一海〔义〕，名草港；并无来源。现居民藉此叉口，为水圳出海之口矣。

　　大甲溪：发源于东北边界东势角口内山番界，莫从究其源流。大约由大乌山而前绕至北□东势角折向西下，受淡水内山溪流诸水而入于海。溪之南岸，为淡、彰交界之处；唯东势角庄，则在西北，离县城四十余里。其溪流阔狭浅深，皆在淡水界内，应归淡水厅造报。海口之处，则向南绕至蛤满溪口，为彰属地界。溪口沙汕丛杂，不能泊船。由蛤满溪而南则高密口（乃系新开），又有五叉口、水里港口共三处，均系叉口，并无来源；后人就其叉口，或由大肚溪开圳、或由大甲溪开圳浚成圳路，而为水圳出海之所。阔不过丈余，深只二、三尺；船只不能出入。其五叉口外七、八里，另有沙仙一道包裹，名曰梧栖港，溪澳以内可以泊船；外来商船均泊于该处，由驳船载货出入。故虽曰海口，其实停船之处离口甚远也。

　　万斗六溪：发源于县东南华盖诸山；即大肚溪之上流。由西北曲曲绕过火焰山，一名乌溪；至双溪口，与大肚溪会合。

　　万丹溪：发源于县城东南集集之北，后由西北曲曲而入于大肚溪。

　　以上诸溪，唯东螺、虎尾、大肚三溪溪面较宽，水流甚急骤。遇大雨，内山诸水奔腾而下，虽有船只不能开驶；必须三、五日后水势稍减，方能行走。此外之水随时涨落，可立而待也。

　　（附）沙汕

　　彰属内洋一带，并无海岛浮■〈山奥〉。唯南自西螺口外起，有暗汕数条向北包裹，至鹿港前面止。北自大甲溪起，亦有暗汕数条向南包裹，至鹿港前面止。中间两沙对峙，名冲西港。澳南北之水，均汇流于此而出海，名曰「诸水朝宗」。外来商船，亦由此入口而分泊于各澳；乃海洋之第一要口也。并以附闻。

　　城池

　　查彰化县地界，本属嘉义（旧名诸罗）。自雍正元年设治以后至十二年开始，于街巷外编植莿竹为城，设东、西、南、北四门。乾隆五十一年、六十年林爽文、陈周全之乱，蹂躏殆尽；嘉庆二年，仍依故址栽植莿竹，又于四门增建城楼。十四年，制宪方巡台抵彰，经绅士呈请捐建土城，奏奉谕旨准行；随仍旧址改建土城，两边砌以砖块，以免圮颓。十六年兴工，二十年告成。周围九百二十二丈二尺八寸，高一丈五尺、宽一丈五尺；上宽一丈，入地深一丈。炮台十二、水洞六、堆房十六，现均完固。唯堆房于同治元年间被贼焚毁，尚未修复。

　　城垛，周围七百八十三垛；高三尺，以砖为之。城门四座：东曰「乐耕门」、南曰「宣平门」、西曰「庆丰门」、北曰「拱辰门」。城楼各一层，高三丈九尺。

　　东门外定军山（即八卦山）上有寨一座，周围计长六十丈，雉堞五十六个；内高一丈二尺，外高一丈五尺，雉堞高三尺，基宽一丈五尺、上宽一丈。炮台四座、水洞二、城楼一。先建于雍正年间，名曰「镇番亭」；经陈周全之乱，毁于火。嘉庆十八年，重建，改名「定军寨」；现于同治元年三月间被戴逆平毁。

　　衙署

　　彰化县署：在城中，稍东；坐北向南。雍正六年建。乾隆五十一年林爽文之乱，毁于火；五十三年，领帑重建。兹于同治元年三月间戴逆作乱，与仓库一体毁为平地；尚未建盖。

　　典史署：在县署西偏。乾隆十二年重建。五十一年林爽文之乱，毁于火；五十三年，领帑重建。兹于同治元年三月间戴逆作乱，与监狱毁为平地；尚未建盖。

　　县丞署：在南北投保南投街外。乾隆十四年建。五十一年林爽文之乱，毁于火；五十三年，领帑重建。

　　教谕署：在学宫西北畔。乾隆五十一年林爽文之乱，与训导署一并毁于火；未及兴建。至嘉庆二十二年，训导一缺改移淡水厅学，始于二十三年由绅士捐建于白沙书院之后，循旧址而扩之；现尚完固。

　　猫雾捒巡检署：在犁头店街。雍正十年建。乾隆五十一年林爽文之乱，毁于火；五十三年重建。兹于同治元年三月间戴逆作乱，被焚殆尽；尚未修理。

　　北路理番同知署：在本县城南街。乾隆五十三年移驻鹿仔港粟仓南畔，嘉庆二年重建。

　　北路副将署：在县城内县署东畔。乾隆五十一年重建；现尚完固。

　　都司署：在副将署西偏。乾隆五十三年重建。兹于同治元年三月间戴逆作乱，被毁过半；尚未修复。

　　水师游击署：原在鹿仔港北头营盘内。乾隆五十三年建。六十年陈逆之乱，毁于火；始移建于街尾土城。现尚完固。

　　铺舍

　　查彰化并无驿递，只有铺站。南自鹿场起、北至鸡笼止，共计一十八处。自分设淡水厅后，将大甲起、至鸡笼止共十一铺，分别添设，归于淡水厅管辖，由淡厅造报。现在自南至北共计七站，均号书一名、递夫六名，以为传递往来文报。谨列于后：

　　鹿场站：在县南五十五里。南离虎尾溪与嘉义交界止五里、北抵东螺站十五里。

　　东螺站：在县南四十里。南接鹿场站十五里、北接员林站二十里。

　　员林站：在县南二十里。南接东螺站一十里、北接县口站二十里。

　　县口站：在城内。南接员林站二十里、北接龙目井站十五里。

　　龙目井站：在县北十五里。南接县口站十五里、北接寓鳌头站十五里。

　　寓鳌头站：在县北三十里。南接龙目井站十五里、北接淡属大甲站止十五里。

　　鹿仔港站：在县西二十里。东接县口站二十里、西递内地交海船投递。

　　营制

　　台湾营制自设立以后，情形随时更变，营制亦随时增改，不止一次。兹就现在额设员弁兵丁及各处汛塘，详载于后：

　　北中营（陆路）：原设参将一员，驻诸罗（今之嘉义）；至雍正十一年，始改设副将，驻扎彰化县治。其兵原止一营；至是增设，分为中、左、右三营。以中营驻彰化、左营驻嘉义、右营离竹堑，统北协副将管辖。大小弁兵，均有增改。现在陆路中营，副将一员、中军都司一员、千总二员、把总四员、外委十员（内六员原设，四员系乾隆五十三年增）、额外外委五员（内四员原设，一员系乾隆五十三年增）、兵丁共一千二百二十四名（内马战兵五十名、步战兵五百二十一名、步守兵六百五十三名）。

　　城中营盘内：副将一员、都司一员、千总外委各一员、额外二员；步战守兵共六百名（内分拨沙仔仑塘十名），另南门外教场安兵五名，合共六百零五名。

　　八卦山汛：外委一员、战守兵四十名。

　　燕雾汛：把总一员（驻员林街）、额外外委三员（驻二林塘）、战守兵共九十名（内赤涂崎塘五名、溪口塘十名、枋桥头塘五名、二林塘十名、东螺塘十名、燕雾塘五十名）。

　　许厝埔汛：把总一员、战守兵六十名。

　　嵌顶汛：外委一员、战守兵五十名。

　　寓鳖头汛：把总一员、战守兵二十五名。

　　沙辘塘：战守兵五名。

　　大肚汛：额外一员、战守兵十五名。

　　——以上均在南北平阳一带。

　　南北投汛：把总一员、战守兵八十九名。

　　内木栅汛：外委一员、战守兵十名。

　　大里杙汛：外委一员、战守兵五十名。

　　触口汛：额外一员、战守兵三十名。

　　猫雾捒葫芦墩汛：千总一员、战守兵八十五名。

　　大墩汛：外委一员、战守兵四十名。

　　四张犁汛：外委一员、战守兵三十名。

　　——以上均在南北内山一带（另有集集、社寮、林圮埔三汛在沙连保，系嘉义营参将管辖。其弁兵各若干，请归嘉义县造报）。

　　鹿港水师营（即台协水师左营）：原驻安平，于乾隆五十三年改驻鹿港。额设游击一员、守备一员（驻嘉邑笨港汛）、千总二员、把总四员（内一员驻笨港汛、一员驻新店汛）、外委六员、额外三员；步战守兵共七百二十四名，除舵工、炊粮一十六名，实计七百零八名。又除笨港营安兵二百九十三名、■〈鱼逮〉仔挖汛五名、猴树汛一十名、新店汛一十名在嘉义地界归嘉义县查造外，实际驻扎鹿港本营游击一员、千总一员、把总二员、外委一员、额外一员，安兵二百八十五名。

　　分防水里港汛：额外一员，安兵丁二十名。

　　三林汛：千总一员，安兵二十名。

　　王功汛：额外一员，安兵四十名。

　　番仔挖汛：安兵五名。

　　海丰汛：额外一员，安兵二十名（该营汛地虽在彰化、实笨港营守备管辖）。

　　水师战船：原设一十八只；乾隆三十年裁汰二只。现在实存一十六只，均编「定」字号；配舵工、炊粮一十六名。

　　屯丁（县城东北大甲溪旁有麻薯一屯，归淡厅管辖；故不及备载）

　　台湾屯丁，起自公中堂福「讨平林逆筹办善后事宜」案内奏请就向化熟番随军打仗出力有功者，仿照四川屯练之例，挑募番丁四千名，南、北二路分为十二屯，设立屯千总管辖。将内山界外丈溢田园归屯纳租，由地方官征收，按春、秋二季支放屯粮。又给未垦埔地，令其自行耕种养赡。后奉改议，着令理番同知会同监放造报各在案。彰属共设三屯，开列于后：

　　东螺屯：统辖把总一员、专辖外委一员、屯丁四百名（内东螺、马芝、二林三社二百零三名，眉里社五十名，大武郡、半线二社四十一名、□□□□□□□□□二社一百零六名）。

　　北投屯：专辖外委一员、屯丁五百名（内北投社一百二十八名，南投社三十二名，猫罗社四十五名，柴坑仔、大肚、南北社（？），捒东、捒西二社二百零四名）。

　　阿里史屯：专辖外委一员、屯丁三百名（阿里史、水里、感恩、乌牛栏、迁善、南北〔投〕六社二百五十三名，大肚中社四十七名）。

　　以上共屯〔丁〕一千二百名，每屯屯外委一员管辖屯丁。另设把总一员，统辖三屯。其把总，则归北路淡水之屯千总统辖。外委〔由〕屯丁拔补、把总由外委拔补，千总由把总拔补，均由鹿港同知出具考语，送本、县道宪考验，给戳准补。  
　 
淡水厅舆图纂要

　　淡水厅图

　　淡水厅舆图表

　　淡水厅舆图册

　　淡水厅图

　　

　　淡水厅舆图表

　　

　　

　　

　　

　　淡水厅舆图册

　　疆界

　　坊里

　　山

　　水

　　城池

　　衙署

　　铺舍

　　隘寮

　　营汛

　　屯丁

　　桥渡

　　道里

　　疆界

　　查淡水地界自南至北，用罗盘核对，系自坤至艮，乃由西南而至于东北；由东首内山至西、首沿海，系自巽至干，乃由东南至于西北。

　　广：自东南内山番界起、至西北一带沿海止，堑北五、六十里不等，堑南六、七十里不等；大约北路较狭，南路渐阔。

　　袤：自西南大甲溪彰化县交界起、东北大鸡笼祖山止，三百里；又自三貂岭脚起，由正东甲卯向渐渐转至东南、巽已向至远望坑噶玛兰交界止，四十五里。

　　按淡水自大甲溪南与彰化交界起、至远望坑与噶玛兰厅交界止，计程陆路三百四十里。若就地段之袤长而论，则鸡笼山为极〔北〕之程，自南至北实止三百里。缘自三貂岭脚至远望坑淡兰交界之区，系由西绕东、又由北转南，计程四十里系转湾之程途，不能与袤长并计也。

　　东界：内山。

　　西界：海。

　　南界：内山并彰化县界。

　　北界：大海。

　　西南：半界大甲溪与彰化县交界、半界大海。

　　东南：一带均系内山番界。

　　西北：一带均系大海。

　　东北：至大鸡笼山脚止，均界大海；三貂岭脚起，由东上岭转至东南远望坑止，与噶玛兰厅交界。

　　坊里

　　城外东厢（共二十五庄）：东势庄、下东店庄、大埤坪庄、埔仔顶庄、牛路头庄、柴梳山庄、六园堵庄、二十张犁庄、白沙墩庄、斗仑庄、八张犁庄、六张犁庄、鹿场庄、番仔寮庄、隘口庄、五块厝庄、九芎嵌庄、顶下嵌庄、鹿寮坑庄、十股林庄、五股林庄、石壁潭庄、山猪湖庄、猴洞庄、横山庄。

　　城外西厢（共一十庄）：隙仔庄、南势庄、牛埔庄、茇仔林庄、虎仔山庄、浸水庄、三块厝庄、羊寮庄、香山庄、洴水港庄。

　　城外南厢（只二庄。余俱小户散处，不名庄保）：巡捕司庄、盐水港庄（此处至山只有三里，均系小户人家四散居住，并无庄名，不及备载）。

　　城外北厢（共一十七庄）：水田街、湳仔庄、金门厝庄、旧社庄、麻园庄、顶溪洲庄、新庄仔庄、白地粉庄、溪心灞庄、嵌顶庄、凤鼻尾庄、红毛港庄、蚝壳港庄、笨仔港庄、大溪墘庄、芝葩里庄、凤山崎庄。

　　城外东北厢（共一十六庄）：新社庄、豆仔埔庄、枋寮庄、新埔庄、大茅埔庄、五份埔庄、大股庄、石岗仔庄、乌树林庄、咸菜瓮庄、三合水庄、婆老粉庄、大湖口庄、崩坡庄、杨梅枥庄、顶重溪庄。

　　城外西北厢（共一十庄）：仑仔庄、沙仑仔庄、树林头庄、苦苓脚庄、槺榔庄、油车港庄、船头庄、南北汕庄、下溪洲庄、鱼寮庄。

　　城北桃涧保（共二十九庄。兼东）：中坜街、内沥溪庄、嵌脚庄、下加冬庄、新庄仔庄、赤嵌庄、大埔庄、坑仔口庄、过溪仔庄、南嵌街、桃仔园街、龟仑仔庄、大湳庄、埔顶庄、霄里新兴庄、八块厝庄、铜锣圈庄、灵潭坡庄、三坑仔庄、旧社仔庄、东势庄、南势庄、安平镇庄、山仔顶庄、宋厝庄、八张犁庄、猫朥合庄、黄泥塘庄、员树林仔庄。

　　城北海山保（共一十七庄。兼东）：风柜店庄、潭底庄、山仔脚庄、樟树窟庄、南靖厝庄、尖山庄、鹰哥石庄、大湖庄、二甲九庄、中庄、大姑崁庄、三角涌庄、横溪庄、刘厝庄、柑园庄、石头溪庄、澎厝庄。

　　城北兴直保（共一十九庄。兼东）：龟仑顶庄、搭寮坑庄、陂仔店庄、新庄街、中港厝仔庄、中塭庄、头重庄、和尚洲庄、武朥湾庄、三重埔庄、洲仔尾庄、关渡庄、八里坌街、大坪顶庄、大小南湾庄、山脚庄、大牛椆庄、乌屿寮庄、长道坑庄。

　　城北芝兰保（共三十二庄。兼东）：剑潭庄、内湖庄、角角沟庄、有蜡庄、芝兰街、麻少翁庄、淇里岸庄、北投社、嗄唠别庄、圭比屯社、圭柔山店庄、金包里街、大墩社、石门汛庄、小鸡笼社、野柳庄、马鋉庄、大武仑社、大鸡笼街、深澳庄、跌死猴庄、鼻头庄、三貂社、灿光寮庄、丹里社、狮球岭庄、田寮港庄、长潭堵庄、苎仔潭庄、武丹坑庄、顶双溪庄、鱼桁仔庄。

　　城北大加腊保（共一十六庄。兼东）：艋舺街、三枝桥庄、古亭村、大湾庄、林口庄、上坡头庄、锡口街、新南庄、南港仔街、搭搭攸庄、东势庄、新庄仔庄、圭母卒庄、大隆同庄、社仔庄、溪洲庄。

　　城北石碇保（共一十四庄。兼东）：樟树湾庄、叭嗹港庄、水返脚街、康诰坑庄、保长坑庄、五堵庄、六堵庄、七堵庄、八堵庄、暖暖庄、石碇内庄、四脚亭庄、枋仔濑庄、■〈鱼桀〉 鱼坑庄。

　　城北拳山保（共十四庄。兼东）：公馆街、溪仔口庄、大坪林庄、秀郎社、暗坑仔庄、青潭庄、十五份庄、内湖庄、木栅庄、头重溪庄、万顺寮社、深坑仔庄、土库庄、枫林庄。

　　城北摆接保（共一十七保。兼东）：加蜡仔庄、港仔嘴庄、芎蕉脚庄、龟仑兰庄、枋寮街、新埔墘庄、南势角庄、后埔庄、员山仔庄、藤寮地庄、冷水坑庄、社后庄、柑林坡庄、大安寮庄、员林仔庄、火烧庄、柚仔林溪洲庄。

　　城南中港保（共二十六庄）：山寮庄、后厝庄、中港街、中港社、湖底庄、澎湖厝庄、海口庄、塭仔头社、番婆庄、香山厝社、三角店庄、大牛栏庄、上下山脚庄、后庄、嵌顶庄、涂牛口庄、二十份庄、东庄、隆恩庄、由寮庄、芦竹林庄、水流潭庄、上下加冬庄、斗换坪庄、三湾庄、南港庄。

　　城南后垄保（共三十三庄）：山仔顶庄、百三庄、圆宝庄、后垄街、大庄、海丰庄、沟仔背庄、新港埔庄、车路头庄、田寮庄、西山庄、芒花埔庄、社寮岗庄、嘉志阁庄、猫里街、蛤仔市庄、大墙围庄、芎蕉湾庄、七十份庄、樟树湾庄、铜锣湾庄、高埔庄、头湖庄、二湖庄、三湖庄、四湖庄、溪洲庄、松仔脚庄、后垄底庄、南势庄、打那叭庄、牛栏埔庄、白沙墩庄。

　　城南苑里保（共十五庄）：吞霄街、吞霄社、北势窝庄、竹林仔庄、五里牌庄、涂城庄、苑里街、古亭笨庄、山柑庄、榭芩庄、日北庄、日北社、猫里社、房里社、房里庄。

　　城南大甲保（共二十九庄）：日南庄、双寮社、日南社、大安街、大甲街、大甲东西社、顶店庄、社尾庄、船头埔庄、泉州厝庄、铁砧山庄、海墘厝庄、松仔脚庄、龟壳庄、南埔庄、中和庄、旧社庄、墩仔脚庄、枋寮庄、犁头标庄、牛椆坑庄、月眉庄、六份庄、马鸣埔庄、福兴庄、安宁庄、磁窑庄、陂脚庄、营盘口庄。

　　——右城外周围六厢八十九庄、南北共一十二保计二百六十一庄。

　　此外零碎小户，不过二、三家或六、七家，不名村落，附于四近各村；以及熟番四散，搭寮居住，迁移不定者：均不备载。

　　山

　　查台湾形势，背山面海；内山为番界，番界以东又系大海。台湾，系孤悬海中者也。其山发脉于大鸡笼山之东北，由三貂内山一路由北而南，至凤山县极南而止。中间擘干分支，由东而西条条分下，或化平阳、或重起山峦，至近海而止。各条溪河均随山而出，中间曲直不定，大抵皆自内山西流入于海；所谓山飞水走、山环水转，山与水相辅而行也。淡厅在全台之北，形势相同。其山由内山分出共三支：北一支发脉于三貂、中一支发脉于五指山、南一支发脉于蛤仔市内山之桶盘山。今分别南、北、中三路，逐一开列于后；附载山岭之峻险、海防之要害，以备稽考。

　　中路山

　　五指山：自堑城东南内山分支，折转西北十余里，顿起星峰，高耸挺拔，屹立云霄，为厅治之太祖山。分于南者，为狮头山、为三湾山；分于北者，为险山、为南湖山。其山峰，与香山港之海口相对。

　　金面山：自五指山第三峰分下，逶迤而行，突起峰峦圆净宽展，为厅治之少祖山。分为南者，为鹿仔坑山、为大崎山、为葫芦堵山；分于北者，为茭力堵山、牛寮山：皆厅治之左右翼也。其山峰，与隙仔溪海口相对。

　　虎头山：自金面山西下，化作平原。渐出渐高，至近城五里许，重起星峰而结虎头山；又化作平原，而结厅治：为厅治之坐山。

　　大崎山：系自金面山由南分支者。由大崎山自西折下为碎仑山，稍转北为隙仔山，稍转南为南隘山，再西下为香山、虎仔山。香山、鼻尾山均系高阜，并无险隘。

　　宝斗仁山：亦系金面山分支。在大崎山之南。

　　对换坪山（一名斗换坪）：亦系金面山分支。在宝斗仁山之南。自西折下为礲钩崎稍下为后庄埔；下平洋，往中港。稍北为老衢崎山，亦皆高阜。

　　三湾山：系五指山由南分支。在对换秤山之东南。自西折下为鹿厨坑山、南港仔山，稍南为西潭山，西下新港山，下至北埔；皆后垄保。西分为马龙潭山、山仔顶山，亦皆高阜而不峻险：为厅治左沙之外护。自五指山分支而南者，至此止。

　　牛寮仔山：系金面山由北首分支。西下为架梳山，复西为埔仔顶、为黄金洞，皆系小阜。

　　南河山：系五指山由北分支。在牛寮山之东北。西下为九芎林山、犁头尖山，又西下化为平畴，至新社溪洲仔。

　　咸菜瓮山：亦系五指山分支。在南河山之北。

　　铜锣门山：亦系五指山分支。在咸菜瓮山之北。西下为平原，复起为八张犁山；南折为三合水，又西南为新埔山、枋寮山。

　　凤山崎山：系枋寮山自西折下者。一片高阜，周围平坦可六、七里许。再自西卸下为员山仔，稍西南为凤鼻尾。

　　大湖口山：由铜锣圈山分下，八张犁山之西南。

　　杨梅坜山：由铜锣圈山自西北折下，再西为长岗岭。

　　头重溪山、中坜山：皆在杨梅坜山之西北桃涧保界内，为厅治右沙之外护。自五指山分支而北者，至此止。

　　以上均系中路山。自五指山起祖，左右排列，南至后垄、北至中坜，高阜居多，并无高山峻岭。内山一带番民交界，要隘处所均设有隘寮；另载于下。

　　南路山

　　桶盘山：在三湾山之南，由内山分支而来。南行为樟树林、芎蕉湾，皆蛤仔市山；北折为龟头山、猫里大坪山、加志阁西山，均皆高阜。

　　铜锣湾山：在芎蕉湾山之西南。折而北者为打那叭崎山、白沙墩山，稍南为吞霄内湖山。

　　火焰山：在三叉河之南，由内山分下者。西北折下为金面山、苑里山，自南过角口溪为石壁山。西折为铁砧山，甚高；折下为大甲溪北岸之护沙。

　　以上均系南路山。内除桶盘山、铁砧山最高外，余处低小之山，无险隘可据也。

　　北路山

　　大鸡笼山：系淡厅极北之区，为全台之祖出。盘踞海边，势甚高险。稍东，即三貂山。

　　三貂山、大坪山：自大鸡笼山发出。两山夹峙，有岭名三貂岭，为淡、兰往来必由之路（岭极峻险，另载在「险要」之下）。由三貂岭稍低，复起大坪山，即合出五支：一由东南远望坑，西入兰界；一由西分一支，为狮球岭；一由西南分一支，为锡口山；又由南分一支，为猴山尖；又东南分一支为小熬酒桶，由熬桶山分一支南行至咬狗寮：均分载于后。

　　远望坑山：由三貂、大坪山后面东南分支，入于兰厅界内。远望坑即淡、兰交界之所，其形势已向东遵海而南矣。

　　狮球岭：由三貂向西分下者。在暖暖、鸡笼街交接之处，由艋舺至鸡笼必由之路。由西分下为峰仔峙山，山近水返脚（潮水而此而止，故名）；复西为内湖山，曲而转者为剑潭山、芝兰山、奇里岸山、北投山；复曲而转为关渡山、为大墩山。凡自狮球岭分下者，均系小山、或系高阜。

　　大墩山：由关渡山西北分下。势极高大，与溪南之观音山对峙，为关渡以内之门户；乃守口山也。自西南折下为沪尾山、炮台山，至海口而又转北结小鸡笼等山。

　　小鸡笼山：在大墩山向北分出。自沿海北转为金包里山、圭柔山，又自南回转至北为大鸡笼山之迎沙。

　　大磺山：亦系大墩山向东北分出。素产硫磺，其苗或旺或衰、或无或有不定。由大磺山分支杂出者，为竹仔湖、冬瓜湖；又由狮球岭向西下者，为土地公岭、大小纱帽山、七星墩等山。山不高大而皆出磺，大约不离乎大磺山前后左右者近是；每年就地文武按季焚烧在案。以上皆由狮球山分支者。

　　锡口山：由三貂山西南分下。在狮球山之南。折而西下为六张犁山、为观音亭山。

　　猴山尖：由三貂向南分下。〔在〕狮球山复南为内湖山、拳山，均在锡口之东。

　　小熬酒桶山：由三貂东南分下。南分为咬狗寮尖，迤■〈辶里〉而南为磺溪；北为暗坑仔，复西为冷水坑尖，为摆接保各处。

　　咬狗寮尖：系自小熬酒桶山分出者。由咬狗寮尖东南西折而向南，层峦迭嶂，直趋至海山保三角涌大姑崁山与铜锣圈诸山毗连；复折向西为尖山，又西北出为龟仑山。

　　龟仑山：系自尖山向西分出。山势甚高，中有一岭名龟仑岭，为南北要路（另载在「险要」条下）。自龟仑山过岭向北为兴直保，又西为大坪顶山，折南为南嵌，向西北行下为观音山。

　　观音山：系由龟仑岭向西北折下者。山势甚高，矗立云霄。在关渡之南岸，与北岸之大墩山对峙，为内港诸山之门户也。自观音山内又分一支，迤■〈辶里〉而西为狮球山，又西至海口止为八里坌山。

　　以上均北路山。内除三貂、龟仑二岭暨大墩、观音二山最为高大，其余均不甚高；且多平岗土阜，并无险要可据也。

　　岛屿

　　查沿海岛屿为海口之关键，不可不载。余在深水外洋，形迹隐约无关紧要者，不及备载。此外沿海自南至北，并无海岛；唯鸡笼口外岛屿处，附载于后。

　　鸡笼屿：大鸡笼山北。端圆尖秀，屹立海中。与大鸡笼隔海不远，大加蜡保可见。

　　桶盘屿：在鸡笼西南。为鸡笼口关锁。

　　烛台屿、山寮屿、香炉屿、扛轿屿：以上四屿，在桶盘屿左右。

　　（附）山岭险要

　　淡属内山民番交界之所，山岭迭出，均有隘寮把守，另载于后。其余平原一带，均无险要之山；且起伏断连、四通八达，均得往来。唯三貂龟仑双岭、凤山崎一处，均属险要；故特表而出之，详载于左。

　　三貂岭：在鸡笼之东北。两山对峙，极其高大；中隔一岭，为淡、兰门户。东西自岭脚起、至岭顶止，计程五里笔直而上，不甚曲折；折平径三里半，其余一里半系上高之路，两边亦为山所夹。西面自岭顶至山脚，亦笔直五里，并无曲折；折平径三里半，其余一里半系上高之路。岭顶阔不过二丈，傍山草屋数间，为往来人夫尖站之所；实有百夫当关、万夫难越之势：第一险要也。

　　龟仑岭：在桃仔园之北、新庄之南。山由尖山而出；均南高险，中有一岭。北首自岭脚起至岭顶，计程四里；折平径三里半，其余半里系上高之路。四山环抱，从一小口而入，阔不过数丈；其中曲折盘旋随溪而上，有「十八重溪」之称。内若屯兵干余，外面不见。南首稍峻直，自顶至脚，约二里许，折平径二里；余系上山之路。两山夹峙，岭顶宽不过数十丈；有草屋、饭店。若由岭顶扎兵数百，难以轻越；亦险要也。

　　凤山崎：在厅治北一十二里。山脚有溪，过溪上山约半里许，势颇峻削；山顶一片平原高高在上，周围约十里，可屯兵数千。惟北首渐渐平下，至离大湖口半里下山，不过数十仞，不见险要。但自南而北，亦中流之砥桂也。

　　以上三处，为淡属山路险要之处。

　　水

　　查淡属溪水，均系自东首内山条条西流而出海口；自南至北，海■〈氵义〉林立。其在平原或大或小、或浅或深，或用渡般，或用桥梁、或可涉而过，均不甚险要。其入于海而口又狭小、沙线隔，不能停泊船只者，谓之溪口；若海口宽阔，可以进出船只者，谓之海口：均关紧要。故将逐条海口阔狭、深浅，其海潮所到船只可泊等处，分别南北详细开载，以昭详慎；另附海防重轻情形于后。

　　隙仔溪：在城南五里。源出金面山；自东至西而入于海。溪面甚狭，口门宽三丈；深须大雨之时，方有三、四尺之水。一经晴霁，便成小沟，行人涉水而过。口外均系沙线包裹，船只不能出入；故溪名。

　　香山澳海口：在隙仔溪南，离城八里。源出宝斗仁山，西流而入于海；实系盐水港之口门。其口门相近之处，另有一澳名香山口，离深水外洋五里。澳阔二十余丈，深约一丈二尺；潮水涨至盐水港过渡之处而止。一经潮退，便成旱溪。澳口唯三、五百石商船可以停泊，出入须乘潮涨；一经潮退，便不能出入。七、八百石以上大船，间有遭风驶入者；停在澳外洋面，不能进口。有汛兵、口书、澳甲，随时稽查船只。

　　中港溪海口：在香山口之南，离城二十五里。源出五指山脚，南流至三湾，遂西流而入于海。该处如遇山内暴雨，水路方深；若无溪流，渐狭渐浅。口门阔三十五丈、深一丈二尺，潮涨至进口十里而止。过渡处，设有渡船。外来船只，亦唯三、五百石商船可乘潮出入于口门内半里许。七、八百石大船，间有遭风收泊者；均在口外洋面，不能进口。有汛兵、口书、澳甲，随时稽查船只。

　　后垄港海口：在中港口之南，离城四十里。源出内西潭，至海丰庄蛤仔市西下，至街仔尾分而为二：一绕后垄溪之北而入于海。溪流细浅，沙线丛杂，溪高于海；潮不能进，〔船〕不能泊入。系属小溪而非海口，行人涉水而过。一由后垄街之南而入于海，乃名海口。其口门较中港口尤少，阔不过二十丈，深八、九尺；设有渡船。二、三百石之海船，可以乘潮出入于口门内；略大商船，遭风收泊者均在口外洋面，不能进口。潮水涨至乌尾地方止。有汛兵、口书、澳甲，随时巡查。

　　打那叭溪：在后垄口之南，离城六十里。源出铜锣湾，经五湖四海（？）绕打那叭而入于海。来源既短，溪又浅狭，行人涉水而过。口门宽六丈零，深五、六尺；口外沙泥淤塞，潮涨至口内二里许。不能停泊船只，故以溪名。

　　吞霄溪：在打那叭溪之南，离城七十里。源出内湖，受吞霄街后之水入海。来源较打那叭溪更短，溪亦浅狭，行人涉水而过。口外沙线丛杂，口门宽五丈余，深五、六尺，潮涨至口内半里许。不能停泊船只，故以溪名。

　　苑里溪：在吞霄溪南，离城八十里。源出大坑口、铜锣湾西面诸山之水，绕蓬嵌山曲曲而入于海。来源较打那叭、吞霄诸溪为长，而溪面浅狭，行人涉水而过。口外沙线丛杂，口门宽六丈余，深五、六尺，潮涨至口内半里许。不能停泊船只，故以溪名。

　　大安溪海口（附房里溪、土地公港）：在苑里溪南，离城九十里。源出火焰山北、铜锣湾山后面内山，湾曲过鲤〔鱼〕潭西下出角山口以后，泛滥无定。溪面宽约二里许，中间沙积成堆者三、四条，已有居民；水势分歧杂出。在北边近于房里街者，为房里溪；宽二十余丈，深七、八尺，有渡船以济行人。稍南，则土地公港；宽十余丈，深三尺，行人涉水而过。在南边近于大安者，为大安溪；又名顶店溪。宽二十余丈，深七尺零，亦有渡船。口门宽三十余丈，深七、八尺。房里、土地公港等口均系沙泥塞积，不能泊船；唯大安口外沙线稍顺，春、夏时可泊二、三百石小船，随潮出入。秋、冬水涸，不能停泊；大号商船，并无停歇者。潮涨至口内一里许。亦设有汛兵、口书、澳甲，随时稽查。

　　大甲溪：在大安口之南，离城一百零二里。出自淡、彰两处内山番界，不知其源；受石壁、铁砧山、大甲城诸水而入于海溪。面阔三里许，溪中巨石嵯峨，水势湍急，为淡、彰交界之险要（附议于后）。设有渡船，以济行人。溪口虽宽，近海之所沙线杂出，南分数条，至彰化界内五叉口相近之处而止。彼此渡船可以往来，外洋船只不能收泊。溪高于海，潮至口门而止，故仍以溪名。

　　——以上皆城南之溪水海口也。

　　竹堑港海口：在城北十里。溪源有二：一名金门厝溪，其源出五指山内〔山〕等处，向西北至船头庄而入海。一名凤山崎溪，其源出自铜锣圈，由咸菜瓮等处向西南与金门厝溪会合而入海。两溪均有渡船。该海口前本宽大，船只三百石者往来甚多，为竹堑郊商进出货物之要口；后因日渐淤塞，始改由香山口出入。现在口门宽二十丈，深八尺零；潮涨至口内半里许而止。一、二百石小船尚可随潮驶入，大船不能停泊。亦设有口书、澳甲，随时稽查。

　　红毛港溪：在竹堑海口之北，离城二十余里。源出羊矢窝，曲曲入海。来源既短，港又窄浅；口门宽六、七丈，深二三尺，行人涉水而过。溪高于海，潮至口门而止。沙线丛杂，间有附近渔船停泊；外来商船不能进出，故以溪名。

　　杨梅坜溪、头重溪、中坜溪：以上三溪均在红毛溪之北，离城四十五里。上分三支，均出杨梅坜附近各〔山〕发源，至大溪墘会合而入于海。来源既近，溪又浅狭，或系浅涉、或用桥梁，均无渡船。口门宽六、七丈，深三、四尺；潮涨至大溪墘地方止。口外沙线阻隔，不能停船，故以溪名。

　　南嵌溪：在中坜溪之北，离城七十五里。源出铜锣圈，由桃仔园之南而入海。来源颇长，溪流窄浅，行人涉水而过；大雨时，系用竹筏过渡。口门宽六、七丈，深三、四尺；潮涨至口门而止。口外沙线阻隔，不能进出船只，故以溪名。

　　沪尾港海口：在龟仑岭之北、艋舺之西，离城一百四十里。港内分南、北、中三大溪，名曰内港。南溪之源出自大坝尖山，由大姑崁、三角涌向西北至新庄，与艋舺溪会合；至大稻埕折而西至关渡，与北溪合流而出沪尾。北溪之源出自三貂岭，南至水返脚、锡口转西南，过剑潭会磺溪至关渡，与南溪合流而出沪尾。中溪名艋舺溪，发源于狮头山，入拳山保大坪林折而向西至大加腊保，会南溪而入于海。南溪自新庄起、至艋舺溪边尾，另有小驳船往来驳货；北溪自暖暖、八堵起，至关渡、沪尾亦有小驳船往来；艋舺溪东至摆接保枋桥街，亦有小驳船往来。南北周围百余里之水，均由沪尾入海；与郡之鹿耳门、彰化之鹿港为全台三大口。潮涨时，南溪至新庄止，北溪至水返脚止；关渡以内系淡水，关渡以外系咸水。海口宽约三里许，两边皆有暗沙，止一口门可行船只；潮涨则宽，潮退则狭。口门以内至关渡相近之处，溪中另有沙梗一条；潮涨则隐，潮退则见。八里坌与沪尾街，须候潮涨时对渡，势甚险要（附载于后）；另为淡属之第一大海口也。

　　磺溪：在关渡之旁，离城一百二十五里。自大磺山西南绕出关渡口，与大溪会合。溪甚狭，只有极小驳船可以往来。此溪在腹里，并非海口。

　　磺港：在金包里，离城一百九十余里。自磺山北起，由正北出海。来源既短，港又窄浅。口门宽八、九丈，深三、四尺，潮涨至口门止。外面沙线包裹，不能进出船只。

　　鸡笼澳海口：在淡属极北，离城一百六十五里。并无溪源，只有一澳。澳外即八尺门，有鸡笼、桶盘等屿三面环立；大小船只均得进出。口门愈出愈敞，不能以丈尺计；海深三丈零。船只出入不待潮涨，甚为要害（附载于后）。

　　顶双溪：在三貂岭之东南；自岭脚起、至溪边计程二十五里，离城二百二十里。其源发于三貂东面四近诸山，由东南入海。来源既近，溪又窄浅。口门宽八、九丈，深九尺零，有渡船；潮涨至口内半里许。口外沙泥淤塞，不堪泊船，故以溪名。

　　远望坑溪：在顶双溪之东南。发源于噶玛兰东面诸山，由东南入兰界而出海，为淡、兰交界之所（溪南属兰、溪北属淡）；离城三百四十里。来源亦短，溪亦窄浅。口门宽十丈零，〔深〕八尺零，有渡船；潮至渡船处而止。口外沙泥丛杂，不堪泊舟，故以溪名。

　　——以上皆城北之溪水海口也。

　　（附）〔海〕防要害处所

　　查淡境自南至北袤长三百四十里，海■〈氵义〉林立；若处处可以往来船只，几有防不胜防之虑。兹幸天设之险，沿海一带均系铁板沙层层包裹；即如大甲、苑里、吞霄、红毛港、南嵌、磺港等口虽皆条条入海，而口外沙线阻隔，外来船只不能停泊，均可以不必防备。至大安、后垄、中港、香山、竹堑等口虽均可通舟楫，而口门窄小、沙线变迁，非熟悉口门者不能径入，大船亦难停歇，尚可随时防御；惟沪尾、鸡笼两口，最为紧要。又大甲溪于海口则不通船只，而溪面广阔，水势甚急，实为淡南天设之险。故均表而出之，以备稽考。

　　大甲溪：该溪发源于内山，一出番界，便渐宽展；至大甲相近之处，阔有三里许。溪中巨石小块层密不绝，颇难立脚。沙梗涌起三、四条，秋、冬水涸之时，一溪而变为三、四溪；或可徒步，或须船渡。将到门口之处，由南畔分流入于彰化界内五叉口之北者三条。内山不时有雨，外虽晴霁，水即奔腾而下；行人凡视内山昏黑、或闻巨石冲击声，即不敢涉，恐中途漂没故也。若春、夏大雨时行，便即一片汪洋；水急之时，即渡船亦不敢驶：真有万夫难越之势，淡、彰两处天设之险也。

　　沪尾海口：该溪海口宽有三里许，深有二丈余；两边暗沙围抱。口门虽紧要，而五、六百石之船均得随时出入，不必俟潮；五、六百石以上大船满载者，须俟潮涨出入：为各路商船经商之所。自沪尾、艋舺，计水程三十里。关渡在艋舺、沪尾适中之区，两山夹峙，河面不过一箭之阔。但潮水直抵艋舺以上，三、四百石商船尽可满载而乘出入；即大号商船，亦可半载而随潮进出。稍不留意，匪船可直达艋舺，诚为第一紧要之海口也。前有红毛人建造炮台一座，在口门内之北岸；因今昔殊形，已不合用。自嘉庆年间在外口门北岸建设新炮台，又有沪尾水师守备专辖，足资防御；而总须刻刻留心，不使稍涉大意也。

　　鸡笼澳海口：该澳并无溪源，三面皆山，独北面瀚海。港口又有鸡笼、桶盘等屿包裹，势尚周密。就大致而论，似不若沪尾口之紧要；一经体察情形、揣度形势，实较沪尾口为尤要。因沪尾口门较鸡笼虽宽，而两边沙线均隐没于水底；即素熟沙线者，稍不留意，难免搁浅，屡屡坏船。鸡笼则鸡笼、桶盘两屿高出海口，一望而知；即不熟路径者，亦得依循而入：则口门难易之不同焉，一也。沪尾有专设水师营，兵力众多，离艋舺参将营仅止三十里；如有警报，便可就近策应。鸡笼唯陆路汛兵九十名；离艋舺营五十余里，鞭长莫及，又无舟师：则兵力厚薄之不同焉，二也。沪尾行铺众多，居民稠密；又与艋舺各郊行声气相通，彼此得以救援。鸡笼郊铺本稀，僻处一隅，四近又无巨保大庄：此人力多寡之不同焉，三也。以此三者互相比较，孰要孰缓？显而易见。是以咸丰四年小刀会匪王位等肆扰台北，则窜鸡笼而不窜沪尾；八年春间王位余党复来窥伺，则游奕于鸡笼而不逞志于沪尾者：其明证也。同治元年六月间沪尾新立马头，设关征税；鸡笼本不在通商马头之列，乃各国洋艘咸以鸡笼口面较宽于沪尾，情愿收入鸡笼、远赴沪尾完税。遂经领事申陈上宪，增开鸡笼子口：是又明证也。夫海口之难易、人方之多寡，均系生成之势，不能勉强。若汛防之多寡，尚可设法；倘就沪尾水师营中抽调百余名前往添防、又于艋舺陆营中酌添数十名，则共有二百余名之汛兵，或可藉资防御。不然，实有孤虚之虑。管见所及以附陈。

　　城池

　　查淡水厅同知一缺，系雍正元年增设彰化县时兼设一同知缺，稽查北路捕务；仍附彰化县，并无专辖地段。雍正九年，始分大甲溪以北至鸡笼止均归淡水同知管辖，移驻竹堑。该处本系竹堑巡检分防之地；自移驻淡厅后，于雍正十一年环植莿竹，周围四百四十丈，东、西、南、北各设门楼。乾隆二十四年，四城上各增建炮台一所。嘉庆十八年，因居民稠密，开拓基址，增筑土堡；周围一千四百余丈，东、西、南、北各设木栅。道光六年，前督部堂孙巡台，绅耆请改建城池；奏奉谕旨准行。经前台湾道孔亲诣复勘：若循原建，则太狭；循后筑土堡，则又太宽。因而内外拆毁，改定周围八百六十丈，墙身高一丈五尺，基底一丈六尺，上阔一丈二尺，入地深一丈。初议建设砖城，后改用石条夹砌石块；于道光七年六月兴工、九年八月报竣，现均完固。

　　城垛：九百七十四垛，各高三尺。城门四：东曰「迎曦门」、西曰「挹爽门」、南曰「歌熏门」、北曰「拱宸门」。各有城楼一座，上下二层；高各二丈零九寸。濠沟：周围共八百六十丈。南门口阔一丈二尺，余俱宽八尺；各深七尺。

　　衙署

　　淡水厅署：在竹堑城内适中之区。坐东向西（甲庚兼卯酉向）。

　　艋舺县丞署：在新庄街。查艋舺县丞，本系巡检缺，衙署在八里坌。乾隆十五年因风灾倾坏，移驻新庄。五十五年，改为县丞。嘉庆十四年，改为艋舺县丞；现仍驻新庄。

　　大甲巡检署：在大甲土堡内。查该巡检本驻彰化之鹿港，名鹿港巡检；于嘉庆十四年，奉文移驻大甲，改为大甲巡检。

　　竹堑巡检署：在竹堑城南门内，离厅署半里许。现兼司狱。

　　训导署：在竹堑城内东南。该训导本系彰化县训导，后移驻竹堑，为淡水厅训导。迨开设噶玛兰厅，则又兼辖噶玛兰学务。

　　铺舍

　　查淡属无驿递，原设铺递自大甲起、至鸡笼止共一十一处。铺兵三十名工食等银，归彰化县坐支。后开辟噶玛兰厅，奉文添设；随即详请，将原设十一铺内之淡水、鸡柔山、金包里、鸡笼四处裁汰，改为艋舺、锡口、水返脚、暖暖四铺。又添设柑仔濑、灿光寮、三貂三处，共七处。

　　计共铺司七名、铺兵二十八名，火炬、工食等银归淡水厅坐支。今逐铺开列于左：

　　大甲铺：南离大甲溪淡彰交界之所五里、北离猫盂铺二十里。铺兵三名。

　　猫盂铺：南离大甲铺二十里、北离吞霄铺十里。铺兵三名。

　　吞霄铺：南离猫盂铺十里、北离后垄铺三十里。铺兵三名。

　　后垄铺：南离吞霄铺三十里、北离老衢崎〔铺〕二十五里。铺兵三名。

　　老衢崎铺：南离后垄铺二十五里、北离南嵌铺七十五里。铺兵三名。

　　竹堑铺：南离老衢崎铺一十五里、北离南嵌铺七十五里。铺兵三名。

　　南嵌铺：南离竹堑铺七十五里、北离艋舺铺三十里。铺兵三名。

　　——以上七铺，系属原设，今仍旧；归彰化县支给工食。

　　艋舺铺：南离南嵌铺三十五里、北离锡口铺十五里。铺司一名、铺兵三名。

　　锡口铺：南离艋舺铺十五里、北离水返脚铺十五里。铺司一名、铺兵三名。

　　水返脚铺：南离锡口铺十五里、北离暖暖铺二十五里。铺司一名、铺兵四名。

　　暖暖铺：南离水返脚铺二十五里、北离柑仔濑铺十五里。铺司一名、铺兵四名。

　　——以上系就原设之淡水、圭柔山、金包里、鸡笼四铺裁汰改设。计共添铺司四名、铺兵七名。

　　柑仔濑铺（一名枫仔濑）：南离暖暖铺十五里、北离灿光寮铺十五里。铺司一名、铺兵四名。

　　灿光寮铺：南离柑仔濑铺十五里、北离三貂岭铺十五里。铺司一名、铺兵四名。

　　三貂岭铺：南离灿光寮铺十五里、北离远望坑五十里。铺司一名、铺兵四名。

　　——以上三铺，系属添设。统共原设、新添，计一十四铺，归淡水厅坐支。

　　隘寮

　　淡地内山一带处处与生番交界，原有土牛、红线为界。阅今久，红线已经灭迹，土牛遗址模糊；农民近界之区，时为生番所害。是以要害处所，均设有隘寮、铳柜，以防生番而卫农民。但有隘必有丁，有丁必需粮。或系官隘、或系民隘，统计自南至北二十九处，详载于左：

　　火焰山隘（民隘）：由四近民居禀请开辟荒地，设隘防番；隘粮等费，即就新垦地亩按甲抽租，由隘首收（？）支应，官不与闻；故名民隘。在城正南，离城一百一十里。隘以内即番界，西南即大甲溪。

　　日北山脚隘（民隘）：本在日北山脚，后经移入鲤鱼潭高岭处所；在苑里保内，城南一百里火焰山隘之北。

　　三叉河隘（民隘）：在苑里保内山高岗处所，城南九十里日北山隘之北。

　　内外草湖隘（民隘）：本系高埔隘，后经移入苑里保东首内山。又有南势湖隘一座，亦裁撤归并一处。在城南七十里三叉河隘之北。

　　铜锣湾隘（官隘）：由官详请设立。寮粮由官给发四成，在于屯租项下坐支；其余六成，由四近新垦民地派收：故名官隘。在后垄保铜锣湾之内横岗要害处所，城南六十五里，在草湖隘之北。

　　芎中七隘（官隘）：亦系官四、民六，由屯租内坐支。在后垄保芎蕉湾、中心埔、七十份三庄之内，城南六十里铜锣湾隘之北。

　　大坑口隘（官隘）：亦系官四、民六，由屯租内坐支。本系中隘，后经移入后垄保内山横岗，城南五十五里芎中〔七〕隘之北。

　　蛤仔市隘（官隘）：亦系官四、民六，由屯租内坐支。在后垄保蛤仔市内山横岗，城南五十里大坑口隘之北。

　　嘉志阁隘（民隘）：本在外间，后经移入后垄保内山横岗，城南四十八里蛤仔市隘之北。

　　南港仔隘（民隘）：在中港保南港之内山横岗，城南三十九里加志阁隘之北。

　　三湾隘（民隘）：在中港保三湾内山横岗，城南稍偏东三十三里南港仔隘之北。

　　小铜锣圈隘（民益）：本系中港尖山隘，后经移入五指山左角，仍中港保内；城南稍偏东三十里三湾隘之□。

　　金广福大隘（民隘）：另有拨充屯租帮贴隘粮。该隘本分设于堑城东厢之盐水港、南隘、茄苳湖、石碎仑、双坑、大崎、金面山、员山仔各处，后因荒地日辟，已越各隘之内，故将以上各隘一并裁撤，归作一处，移入内山五指山之右角。沿山十余里均设铳柜，为各隘之最大者。离城东三十五里小铜锣圈隘之北。

　　树圮林隘（民隘）：在东厢内山横岗，城东二十五里金广福隘之北。

　　矺仔隘（民隘）：在东厢内山横岗，城东三十里树圮林隘之北。

　　横山隘（民隘）：在东厢内山横岗，城东三十二里矺仔隘之北。

　　猴洞隘（隘）：在东厢内山横岗，城东三十四里横山隘之北。

　　以上金广福隘至猴树洞隘共五处，就山向而论，则系东南巽已等方；若在地段而论，均在堑城之东首左右相近处。

　　九芎林隘（即南河隘。民隘）：另官给口粮十名，在屯租项下坐支。在东厢内山要隘处，城东四十里猴洞隘之北。

　　咸菜瓮隘（民隘）：在东厢内山叉口，城东五十里九芎林隘之北。

　　大铜锣圈隘（民隘）：本在四方林地方，后经移入桃涧保内山要处，城东五十三里咸菜瓮隘之北。

　　大坪隘（民隘）：在桃涧保内山紧要横岗，城东五十八里铜锣圈隘之北。

　　溪洲隘（民隘）：在桃涧保内山横岗处，城东六十里大坪隘之北。

　　大姑崁隘（民隘）：在桃涧保内山交界，城东六十五里溪洲隘之北。

　　三角涌隘（民隘）：在海山保内山横岗，城东七十四里大姑崁隘之北。

　　横溪隘（民隘）：在摆接保内山紧要处，城东八十里三角涌隘之北。

　　暗坑仔隘（民隘）：在摆接保内山要所，城东北一百二十里横溪隘之北。

　　万顺寮隘（民隘）：在拳山保北首内山横岗，城东北一百四十里暗坑仔隘之北。

　　十份寮隘（民隘）：在石碇保内山叉路口，城东北一百七十里万顺寮隘之北。

　　三貂岭隘（民隘）：在芝兰保三貂社民番交界处，城东北一百九十五里十份寮隘之北。

　　——以上南北共隘寮二十九处，均系防御内山一带生番而设。

　　营汛

　　北右营

　　查该营原设守备一员、千总二员、把总一员、外委七员、额外三员、兵丁七百二十六名，驻扎竹堑，隶彰化北路协副将统辖。道光十年间，将镇标右营游击一员，又将镇标右营内改拨千总一员，左、右营内改拨把总二员、外委二员、兵丁三百名移驻竹堑，改为北右营。以原设守备并新添兵丁移驻大甲，为北右营中军。统计游击一员、千总三员、把总六员、外委九员，额外三员、马战守兵共一千零二十名；现在驻扎：

　　竹堑城内营：游击一员（衙署在城东南）、千总一员、外委一员、额外二员（衙署均在游击署左右）、额兵二百九十八名。

　　杨梅坜汛：把总一员（带管香山海口等塘）、额兵六十七名。

　　香山塘：额兵一十名。

　　竹堑海口塘：额外一员、额兵一十二名。

　　桃仔园汛：把总一员（带管南嵌塘）、额兵二十五名。

　　南嵌塘：外委一员、额兵三十六名。

　　中港汛：把总一员、外委一员、额兵五十八名。

　　后垄汛：千总一员（带管嘉志阁、白沙墩等塘）、额兵五十三名。

　　嘉志阁塘：外委一员、额兵三十八名。

　　白沙墩塘：外委一员、额兵十名。

　　大安汛：把总一员（原系蓬山汛，嘉庆十四年奉文移改，带管猫盂、吞霄、大甲等塘）、外委一员、额兵七十四名。

　　吞霄塘：额兵一十名。

　　猫盂塘：额兵五名。

　　大甲塘：外委一员、额兵三十名。

　　大甲汛：守备一员、千把总一员、外委一员、额兵二名（系添设）。

　　铜锣湾汛：把总一员、额兵六十名（添设）。

　　斗换坪：外委一员、额兵四十名（添设）。

　　艋舺营

　　查该营本系北路淡水营，原设都司一员、千总一员、把总二员、外委五员、额外一员、兵丁六百三十三名，彰化北路协副将统辖；于嘉庆十一年奉文，就台添募水兵一百五十名。嘉庆十三年，将福建水师营游击移驻艋舺，改为艋舺营游击；将原设都司一缺移驻台湾水师右营。又将兴化协左营守备移驻沪尾，为沪尾水师守备；管辖千总一员、把总二员、外委四员、额外三员。又将延平左营守备移艋舺，为艋舺营中军守备，管辖陆路弁兵；其应添千总、外委，均由台湾各营酌拨。嘉庆十五年，就台协水师三营裁拨台募水兵一百九十八名到淡添设。道光四年，又奉文将艋舺游击改为水师参将；又在内北各营添拨陆路兵五百一十九名，除抽出一百名拨入噶玛兰营外，实添兵四百十九名，共陆路兵七百名、水师兵七百名，驻扎艋舺；管辖艋舺陆路中军守备、沪水水师守备兼辖噶玛兰营都司、头围汛守备，统辖水陆地方。统计水师参将一员、陆路守备一员、千总一员、把总二员、外委五员、额外二员、马战守兵共七百名、水师营守备一员、千总一员、把总二员、外委四员、额外三员、步守兵共七百名（守兵内有舵工、炊粮十四名）。现在驻扎：

　　艋舺本营：参将一员（衙署在艋舺衙之北）、中军守备一员（衙署与参将署附近）、轮防千把总一员、协防外委一员、兵丁四百零五名（原设）。

　　大鸡笼汛：轮防千把总一员、兵丁九十名（原设）。

　　大三貂港口汛：把总一员（兼辖灿光寮塘）、兵丁三十名（嘉庆十三年添设）。

　　海山口汛：代防外委一员、兵丁六十名（原设）。

　　水返脚汛：外委一员、兵丁三十五名（嘉庆十三年添设）。

　　马鋉汛：外委一员、兵三十名（嘉庆十三年添设）。

　　北投汛：外委一员、兵一十名（嘉庆十三年添设）。

　　三瓜仔汛：外委一员、兵丁一十名（嘉庆十三年添设）。

　　龟仑岭塘：兼防外委一员、兵丁一十名（嘉庆十三年添设）。

　　暖暖塘：外委一员、兵丁一十名（嘉庆十三年添设）。

　　灿光寮塘：把总一员、兵丁一十名（嘉庆十三年添设）。

　　驻扎沪尾炮台：水师营守备一员、轮防千把总一员、兵丁五百六十六名（嘉庆十年添设）。

　　金包里汛：代防外委一员、兵丁五十名（原设）。

　　八里坌汛（汛弁由炮台汛兼防）：兵丁三十名（原设）。

　　石门汛（汛弁由金包里汛兼防）：兵丁三十名（原设）。

　　北港汛：兵丁五名（原设）。

　　小鸡笼塘：兵丁五名（原设）。

　　沪尾营战船（共设舵工、炊粮兵丁一十四名，即在水师守兵之内）：原设六只（均编「波」字号），添设守港战船八只（内「知」字号四只、「方」字号四只）。

　　屯丁

　　查台湾各属均有屯丁，系乾隆五十三年公中堂福议以台地已经归化之熟番充作屯丁，仿照四川屯练之例，就社立为屯营。按社之远近、就番之多寡，分别大小屯，各立名目；另设统辖千总、专辖把总外委。清厘界外埔地，发给屯番自行耕作，所谓按丁授地，即古屯田之法、治民于农之意。无事则令其就近耕作，防生番；有事则拣调出屯，令其冲锋御敌：均甚得力。其屯弁、屯丁应需俸饷，即将界外新垦溢额田园按甲征租，按名散给。淡属计共四屯，额设千总一员、把总二员、外委四员、屯丁一千四百名。所有屯番一切词讼等件与千总、外额应革应补各事宜，均归鹿港理番同知专管；屯租归淡厅征收，每年按春、秋二季会同鹿港厅散放。所有各屯目，开列于左：

　　竹堑屯（地段在城东乡一带）：额设把总一员、外委一员、屯丁四百名。

　　麻薯屯（地段在彰化界内大甲溪内山一带，因其耕作园地半属淡属大甲等处，故归淡厅征收散放）：额设千总一员（统辖四屯）、把总一员、外委一员、屯丁四百名。

　　日北屯（地段在堑南苑里保内山一带）：额设外委一员、屯丁三百名。

　　武朥湾屯（地段在堑北芝兰等保）：额设外委一员、屯丁三百名。

　　以上共计四屯，计屯丁一千四百名。上年酌调数百名同往内地随军战阵，颇称悍勇；即彰化匪徒滋事，带兵文武不时调出，亦甚得力也。

　　桥渡

　　淡属自南至北袤长三百余里，中间溪河甚多，均发源于内山而入于海。亦有发源殊途，至半途而汇成一条者；亦有发源一处，至半途而分出二、三条者。大约离源较近之区，溪水较小，均用桥梁；海口较近之处，溪河渐大，则用渡船。亦有早溪水浅，可徒涉者。今先其大路、后其四乡，分别开列于左：

　　大甲溪渡：系官渡。大船一只、小船二只。

　　房里溪渡：系官渡。大船一只、小船一只。

　　吞霄溪渡：系义渡。中船一只。

　　后垄溪渡：系有两渡：街南名南河渡、街北名北河渡，均义渡。各船一只。

　　中港溪渡：系官渡。大船一只。

　　盐水港渡（即在香山口之内）：系官渡。中船一只。

　　金门厝渡：系义渡。船一只。

　　凤山崎渡：系官渡。船一只。

　　艋舺溪渡：系义渡。船一只。

　　沪尾溪渡：系船户自置。往来驳载人货，均有定价。每日船只多寡不定。

　　锡口溪渡：民渡。船一只。锡口至鲫鱼坑，共计六渡。往来行人自锡口起、至暖暖止，或走东岸、或走西岸、或坐驳船，以天时之晴雨、溪水之大小，随时变更无定。

　　五堵渡：官渡。船一只。

　　六堵渡：官渡。船一只。

　　八堵渡：官渡。船一只。

　　四脚亭渡：官渡。船一只。

　　鲫鱼坑渡：官渡。船一只。

　　苎仔潭渡（三貂岭脚）：官渡。船一只。自五堵渡起、至苎仔潭渡止，共六渡；均在水返脚以上一带溪洲之内。

　　粗坑口渡（三貂岭东面脚下）：官渡。船一只。

　　顶双溪渡：官渡。船一只。

　　远望坑渡：官渡。船一只。

　　以上粗坑口、顶双溪、远望坑三渡，均在三貂岭东面。

　　——以上南自大甲起、至噶玛兰交界止，为南北必由之渡；沪尾溪渡，为艋舺、沪尾往来必由之路。

　　中港大桥：〔在〕中港新街顶。

　　妈祖宫口桥：在中港旧街中。

　　塭仔头桥：在中港溪墘。

　　瓦窟沟桥：在厅治南门城边。

　　湳仔桥：在厅治北门外二里。

　　杨梅坜桥：在杨梅街南。

　　仁者桥：在杨梅坜与中坜适中之区。

　　中坜桥：在村口。

　　桃仔园桥：在街口。

　　锡口街桥：在街口。

　　水返脚桥：在村口。

　　——以上各桥，南北往来必由之路。

　　关渡口渡：在兴直保。艋沪往来道中之区。

　　八仙渡：在艋舺东南。

　　狮头渡：厅北一百二十里和和洲。

　　塭仔渡：在兴直保。由新庄往沪尾之路。

　　成仔寮渡：厅北八里坌保。

　　摆接渡：由大姑崁至新庄之路。摆接保。

　　港仔嘴渡：厅北摆接保。

　　柑椽渡：厅北摆接保。

　　员林渡：厅北摆接保。

　　横溪渡：厅北海山保。

　　三角涌渡：厅北海山保。

　　圭母卒渡：厅北大加蚋保。

　　番仔沟渡：厅北大加蚋保溪仔尾洲。

　　溪洲底渡：厅北兴直保。

　　剑潭渡：厅北芝兰保。

　　社仔渡：厅北大加蚋保。

　　白石湖渡：厅北芝兰保。锡口对渡。

　　搭搭攸渡：厅北大加蚋保。

　　黑族湾渡：厅北芝兰保。

　　樟树湾渡：厅北石碇保。

　　马陵坑渡：厅北石碇保（以上皆堑北）。

　　头湾渡：厅南大北埔保三湾内山。

　　九信埔渡：厅南中港保坑埔。

　　龟山头渡：厅南后垄保中心埔下。

　　车路潭渡：厅南后垄保。

　　——以上南北各乡之渡。

　　隆恩牛埔桥：厅治西厢。

　　槺榔牛埔桥：厅治西北厢。

　　内坜溪桥：厅北桃涧保。

　　茄苓溪桥：厅北桃涧保。

　　坡角桥：厅北兴直保。

　　榕树桥：厅北海山保潭底庄。

　　太平桥：厅北海山保潭底庄。

　　三板桥：厅北大加蚋保。

　　金安桥：厅北芝兰保金包里。

　　横溪桥：厅北芝兰保金包里。

　　永安桥：厅北芝兰保芝兰街。

　　和尚桥：同上。

　　北投庄石桥：厅北芝兰保。

　　淇里岸石桥：厅北芝兰保。

　　淇里岸柴桥：同上。

　　万福桥：厅北兴保直和尚洲。

　　公司田桥：厅北芝兰保。

　　——以上皆南北各乡之桥。

　　道里

　　淡属地界与隘封毗连者，南止彰化县、北止噶玛兰厅；共余东西，一系内山、一系沿海，路径杂出，不及详载。现将南北两路往来必由之处，开列于左：

　　厅城由南门（歌熏门）出至香山塘八里、香山塘至老衢崎铺七里、老衢崎至中港街十里（系尖站）、中港街至后垄十五里（宿站）、后垄至白沙墩汛二十里、白沙墩汛至吞霄十里、吞霄至猫盂铺十里（尖站）、猫盂铺至房里五里、房里至大甲汛一十五里（宿站）、大甲土城至大甲溪南岸彰化交界止五里。

　　——右系厅城南路，共计一百零五里。

　　厅城由北门（拱宸门）出至凤山崎一十二里、凤山崎至大湖口一十里（尖站）、大湖口至杨梅坜汛一十五里、杨梅坜至中坜一十八里（宿站）、中坜至桃仔园汛三十里（尖站）、桃仔园至龟仑岭顶汛一十里、龟仑岭起至海山口汛十五里、海山口汛至艋舺里（宿站）、艋舺汛至锡口铺十里（由艋舺转西至关渡十五里、关渡至沪尾海口十五里）、锡口铺至水返脚汛（铺）十五里（尖站）、水返脚至暖暖汛（铺）二十五里（宿站。由暖暖转西北过狮球岭至大鸡笼街五里）、暖暖至三貂岭脚三十里（尖站。由岭脚向北至大鸡笼山北面沿海止，计五里）、岭脚向东至岭顶五里、岭顶向东南〔至〕顶双溪二十里（宿站）、顶双溪向南至远望坑淡、兰交界处二十里（入兰界五里草岭地方系站）。

　　——右系厅城北路，〔共计〕三百四十里（若至大鸡笼山北沿海止，实三百里）。  
噶玛兰厅舆图纂要

　　噶玛兰厅图

　　泖鼻山图

　　北关图

　　头围街图

　　苏澳港图

　　噶玛兰厅舆图识

　　噶玛兰厅舆图表

　　噶玛兰厅舆图册

　　噶玛兰厅舆图总说

　　噶玛兰厅图

　　

　　泖鼻山图

　　

　　北关图

　　

　　头围街图

　　
　　苏澳港图

　　

　　噶玛兰厅舆图识

　　噶玛兰厅治，乃台湾山后滨海之区也。初属番薮；嘉庆二年，民人吴沙率漳、泉、广三籍之人入其地，和番酋辟草莱，十余年间垦得地段东西广二十五里、南北袤一百四十五里。嘉庆十五年，始请设官输赋；于是噶玛兰遂附神州矣。然而民力未充，诸多草创；是以城池不过土堡，屋宇不过茅茨，关隘、津梁则因其地势而略加经营，坊里、山川则就其土音聊为附会。盖新开僻壤无从考献征文，故于履勘所经之处，随时随地谘父老之传闻、详志书之记载，参稽互校，不惮跋涉，斯于今昔情形稍可征信。其间如黄总大坪、头围捷经，苏澳、北关、泖鼻诸要隘吃紧之区，皆志乘所不载与载而不详者，兹特逐处表而出之。且因正图限于纸幅，难以明晰，故又另图附后；庶乎一览了然，差与空谈无据者有间欤！

　　噶玛兰厅舆图表

　　

　　
　　

　　噶玛兰厅舆图册

　　疆界

　　坊里（于治道有关及险要处方载，余俱略之）

　　山水（附津梁）

　　城池（关隘附）

　　衙署

　　铺舍

　　防汛

　　道里

　　疆界

　　广：东西二十五里。

　　袤：南北一百四十五里。

　　噶玛兰在淡水后山，形如弯弓。东滨大海，西邻生番，南尽苏澳，北接淡水大三貂溪为界；大局坐干向巽。按「志」载：自三貂过溪由头围入厅治，至苏澳袤长一百四十五里。今除去崎岖纡折占去里数不计外，仅存平径九十里。

　　东界：至过岭仔一十五里，与海为界。

　　南界：至零工围山二十五里，与生番为界。

　　西界：至枕头山后大陂山十里，与生番为界。

　　北界：至大三貂溪远望坑九十五里，与淡水为界。

　　东南：至苏澳五十里，与大南澳为界。

　　西南：至叭哩沙喃三十里，与王字番为界。

　　东北：至泖鼻山水程九十五里，与淡水洋面为界。

　　西北：至宰牛寮内山八十里，与淡水分界。

　　坊里（于治道有关及险要处方载，余俱略之）

　　在城东：东门街、五围三结街（兰城未入版图时，以竹为籓；民间呼为三结街。今虽建四门土堡，尚从旧称）、厅衙口。

　　西：镇西街、十字街、文昌宫口、义仓口。

　　南：振南街、妈祖宫前。

　　北：北门街、中北街、十六坎、十字街头、武营、武营后、圣王庙、船仔街。

　　——右在城街市。

　　民壮围堡（庄三。城东三里起）：民壮围（三里）、过岭仔庄（十三里）、下渡头（三里）。

　　罗东堡（庄二。城南十五里起）：罗东庄（二十里）、罗东街（十八里）。

　　那美堡（庄四。城南二十二里起）：打那美名庄（二十二里）、红水沟庄（二十二里）、内员山庄（二十五里）、冬瓜山庄（三十里）。

　　员山堡（庄七。城西七里起）：员山仔庄（七里）、大湖庄（十里）、吧荖郁庄（十里）、大三阄庄（十里）、颖广庄（七里）、深沟庄（十一里）、内湖庄（十二里）。

　　淇武兰堡（庄七。城北五里起）：梅洲围（五里）、四围庄（六里）、柴围庄（十里）、大塭（十里）、早溪庄（十五里）、淇武兰庄（十六里）、汤围庄（二十里）。

　　茅仔寮堡（庄三。城东南十五里起）：茅仔寮庄（十五里）、大埔庄（二十里）、鼎橄社（二十二里）。

　　利泽简堡（庄三。城东南二十六里起）：利泽简庄（二十六里）、马赛庄（三十五里）、苏澳庄（五十里）。

　　溪洲堡（庄三。城西南十五里起）：顶溪洲庄（十五里）、叭哩沙喃庄（二十五里）、泉大湖庄（二十五里）。

　　清水沟堡（庄三。城西南十四里起）：歪仔歪庄（十四里）、清水沟庄（十五里）、鹿埔庄（二十里）。

　　头围堡（庄四。城东北十二里起）：大窟庄（十二里）、白石脚（二十二里）、港仔墘（二十六里）、头围庄（三十里）。

　　——右在乡十堡。

　　山水（附津梁）

　　龟山（一名龟屿）：厅东北六十里，属头围堡。自苏澳一带礁石穿海而来，孤峰独耸，其形如龟；浮于海面，萦波蹩躄，沙汕蜿蜓，天然作厅治门户。山周一百余里，高一百余丈；中汇一潭，水极深甘。有渔人一、二百户，结网其间。东临大海，西距乌石港水程六十里，南通苏澳、北达泖鼻水程各九十里。惟其四面均无港澳，是以商船不能停泊，不过偶尔寄候风潮而已。

　　摆燕山（上五里、下六里）：厅治西二十八里，属外员山堡。山形如燕翅双垂。

　　冬瓜山（上五里、下六里）：厅治南三十里，属罗东堡。加礼远港发源处。

　　马赛山（上六里、下六里）：厅治南四十里，属打那美堡。攒峰滴翠，迭嶂凝青；为兰城东南一大屏障。

　　外员山（上三里、下四里）：厅治西二十五里，属员山堡。一拳奋立，西瞰大溪。其下皆石汕，水大亦不能崩决。

　　大陂山（上六里、下五里）：厅治西十五里，属员山堡。北接五方旗、南亘枕头山，青苍弥望中一峰特拔。

　　五方旗山（上三里、下四里）：厅治西北二十一里，属头围堡。五方排列，峭立险峻如竖旗帜。道光癸未匠匪林泳春滋事，提宪许曾于此地屯军制胜。

　　凤头山（上七里、下九里）：厅治西北二十三里，属淇武兰堡。俗呼扩仔山。一峰孤耸，高插云霄；山南有大、小风洞。

　　金面山（上六里、下五里）：厅治西北二十五里，属淇武兰堡。为兰中灵秀独锺之薮。

　　头围后山（上七里、下八里）：厅治北三十五里，属头围堡。连冈迭嶂，绵亘磅礴。北走嶐嶐，南连金面；后通头围、外澳石空岭，有小路一条，不过数十里可达艋舺。

　　圳头山（上三里、下三里）：厅治西十二里，属员山堡。盘拿腾掷，特起三峰；为厅治过脉处。

　　大湖山（上三里、下三里）：厅治西南二十余里，属溪洲堡。连屏竞秀，竟日云烟变灭，莫可名状；为厅治少祖山。

　　大叭哩沙喃山（上八里、下五里）：厅治西南五十余里，属清水沟堡。层峦迭嶂，鸟道行回；虽盛夏必袭裘而入。道光九年秋，总兵刘廷斌剿办和兴夫匪，曾屯兵于此。

　　小叭哩沙喃山（上五里、下五里）：厅治西南二十里，属清水沟堡。深林密箐，险仄严寒，与大叭哩沙喃等。

　　泖鼻头山（上三里、下三里）：厅治北水程九十里，属淇武兰堡。俗呼泖鼻。石齿嶙峋，形如象鼻；长约十余丈，直生入海。「使槎录」谓台郡祖山。舟行至此，南北异风、潮汐反■〈日凡〉。有小澳，底皆礁石；潮涨时水深七、八尺，可泊三、四百石小船。兰舟往鸡笼者，必至此处停寄，候东北风转驶而行；渡五虎门者，必对准泖鼻放洋。

　　——右山十五条（皆除崎岖屈折，就地形平径准算）。

　　苏澳岭（上三里、下二里）：厅治南五十里，属那美堡。虽不甚高，而险巇偪仄不亚草岭。当日议建南关于海岸两山之间；后因添设苏澳汛，遂不果行。

　　嶐嶐岭（上五里、下五里）：厅治北七十五里，属淇武兰堡。石磴如梯，险逾草岭；为入兰初辟孔道，今路改由草岭。

　　草岭（上六里、下五里）：厅治北九十五里，属淇武兰堡。自大三貂溪而来；阁道蚕丛，草树阴翳，险滑处肩舆几不能进。又有下顶双溪、远望坑、牡丹坑诸险。入兰要隘，此为第一。

　　——右岭三条（就地形平径准算）。

　　加礼远港：厅治东南二十八里，属茅埔寮堡。港口较乌石港计深三尺，底无礁石，三、四百石米船可直收入沙岸；为兰中扼要。

　　马赛港：厅治东南三十五里，属利泽简堡。港口水深五、六尺。

　　以上二港，皆归乌石港挂验。

　　苏澳：厅治南五十里，属那美堡。为兰境东南尽界。澳口有石屿三堆浮于水面，名曰三仙台。澳左为北风澳，可避北风；右亦如之，可避南风。横直各阔五、六里，水深六、七丈；四、五千石巨舰可容出入。惟底皆大板礁石，抛椗入水往往钓挂不住，则常〔有〕抛椗之虞，且无内港湾避；一遇狂颷暴发，又防触礁冲山：故商船往来甚少。相传明嘉靖四十二年，海寇林道干曾踞数月；以其伙伴多病，散去。我朝洋逆蔡牵、朱濆及林■〈日耎〉等，亦曾谋占此地为巢。自附版图后，则萑苻悉泯矣。

　　乌石港：厅治北三十五里，属头围堡。口窄礁多，水深五、六尺；仅容三、四百石米船出入。港口沙汕，一、二年必随风一转徙，南北迁易无常。道光六年，奉文定为噶玛兰正口，并准免其配运。

　　——右港三条、澳一条。

　　清水沟溪：厅治南十二里，属罗东堡。由鹿埔发源；汇众水出溪洲尾，与浊水溪合流。

　　泉大湖溪：厅治西南二十里，属溪洲堡。由大湖山发源；经小叭哩沙喃至溪洲南，与浊水溪合流。

　　马赛溪：厅治东南三十里，属利泽简堡。由内山发源；经番社达苏澳岭脚入海。

　　西势大溪：厅治西南三十里，属清水沟堡。源出内山脚；经大叭哩沙喃、浊水溪、大三阄、下渡头，汇乌石港入海。

　　浊水溪：厅治西南三十里，属清水沟堡。由玉山脚经大叭哩沙喃至崩山，与南势大溪合而复分；从溪洲民壮围至过岭仔复合流，由乌石港入海。

　　——右溪五条。

　　下渡头（即船仔头）：厅治东一里，属民围堡。由清水溪东流至厅西关外折而北行，直达乌石港入海。有小红船驶至头围，水程三十里。

　　奇立简渡：厅治东南十里，属茅仔寮堡。东势海口大路；下连浊水溪。官渡。即利泽港。

　　溪洲渡：厅治西七里，属罗东堡。即浊水溪；上接叭哩沙喃、下通清水沟。官渡。

　　七结渡：厅治西五里，属内员山堡。达新城仔。官渡。

　　金包里股渡：厅西七里，属内员山堡。上通叭哩沙喃、下达七结。官渡。

　　三阄渡：厅治西里余，属内员山堡。上通新城仔、下达船仔头。官渡。

　　——右渡五条。

　　员山桥：厅治南二十四里，属罗东堡。通生番境界，入山采樵要路。长七丈，高二尺。

　　珍珠里桥：厅治南二十六里，属罗东堡。通马赛大路。长五丈，高丈余。

　　打那美桥：厅治南二十六里，属打美堡。通珍珠里简大路。长五丈，高丈余。

　　东瓜山桥：厅南三十里，属那美堡。通马赛大澳大路。长十丈，高一丈八尺。

　　二结桥：厅南八里，属罗东堡。通罗东大路。长三丈，高八尺。

　　四结桥：厅南十一里，属罗东堡。通罗东大路。长四丈，高一丈五尺。

　　五结桥：厅南十五里，属罗东堡。通奇力简、苏澳大路。长四丈余，高一丈五尺。

　　三角桥：厅南八里，属罗东堡。长五丈，高丈余。

　　头围北门桥：厅东北三十里，属头围堡。长一丈，高一丈。

　　三围桥：厅西北二十二里，属头围堡。通头围大路。长五丈，高丈余。

　　四围桥：厅西北五里，属头围堡。通头围要路。长五丈，高丈余。

　　马赛桥：厅东南三十里，属利泽简堡。通苏澳要路。长二十丈，高八丈。

　　——右桥十二条。

　　城池（关隘附）

　　隘者，系与生番交界之地，生番出没无常，每百十成群，越民界状杀民人，猛甚狼虎；故于山峡交界之处，设隘寮于山顶，催募丁壮常川轮防。远见生番出头，即放炮为号，四乡群起而御之。

　　东门：震平门。

　　南门：离顺门

　　西门：兑安门。

　　北门：坎兴门。

　　——右兰厅四门。

　　北关：在厅东北五十里，属头围堡。自山脚至海滨约二百余步，大石嶙嶙，高峻不可攀援。嘉庆二十四年，建关门一座；连山尽海，横截大道。横、直各十二丈，高四尺，厚三尺；楼垛俱全。为全兰咽喉（因年久倾塌，应修葺）。

　　——右关一座。

　　摆燕隘：厅南二十八里，属外员山堡。隘丁十三名。在鹿埔北，通生番界。

　　鹿埔隘：厅西二十五里，属外员山堡。隘丁十名。在鹿埔岭下，通生番界。

　　外员山隘：厅西二十五里，属外员山堡。隘丁十二名。在员山庄，通生番界。

　　马赛隘：厅南五十里，属那美堡。隘丁十二名。在马赛庄后，通生番界。

　　施叭坑隘：厅南四十里，属那美堡。隘丁十二名。在施叭口，通苏澳小路。

　　枕头山隘：厅西六里，属内员山堡。隘丁十名。在枕头山后，通生番界。

　　颖广庄隘：厅西七里，属内员山堡。隘丁十九名。在颖广庄后，通生番界。

　　大湖隘：厅西南二十里，属溪洲堡。隘丁十二名。在内山。此处另有小路一条，可通淡水艋舺、大坪林。

　　内湖隘：厅西十五里，属内员山堡。隘丁六名。在内湖山前，通生番界。

　　大叭哩沙喃隘：厅西南五十里，属清水沟堡。隘丁十二名。在番山前，重溪环绕；过溪，即额刺「王」字生番，最为险要。山后另有小路一条，可通淡水咸菜瓮、九芎林与大湖。内山小路，皆当时预筹进山备道，以策应缓急者也。

　　葫芦堵隘：厅西二十五里，属罗东堡。隘丁六名。在葫芦庄后，通生番界。

　　泉大湖隘：厅西二十五里，属内员山堡。隘丁十三名。在泉大湖山前，通生番界。

　　四围隘：厅西北八里，属头围堡。隘丁六名。在四围庄后，通生番界。

　　柴围隘：厅西北十里，属头围堡。隘丁五名。在柴围左，通生番界。

　　三围隘：厅西北十二里，属头围堡。隘丁五名。在三围左，通生番界。

　　汤围隘：厅西北十七里，属头围堡。隘丁八名。在汤围庄左，通生番界。但其水太热，禾稼多为泡伤；远处稍差。

　　白石山隘：厅西北二十里，属淇武兰堡。隘丁八名。在白石山下，通生番界。

　　金面山隘：厅西北二十五里，属淇武兰堡。隘丁八名。在金面山下，通生番界。

　　三阄隘：厅西北五里，属头围堡。隘丁八名。在三阄庄后，通生番界。

　　大陂隘：厅西北十五里，属头围堡。隘丁八名。在大陂右，通生番界。

　　——右隘二十条。

　　衙署

　　噶玛兰通判署：城东门。

　　头围县丞署（管理乌石港口挂验）：头围堡。

　　罗东巡检署（因兼理司狱事，暂驻城内）：城东门。

　　铺舍

　　兰治大路，惟北门外一条直达淡水分界大三貂社。其余各门，俱无铺舍。

　　兰城铺（在城）：北至沙仑十二里。

　　沙仑铺：北至乌石港铺十八里、南至兰城铺十二里。

　　乌石港铺：北至北关二十里、南至沙仑铺十八里。

　　北关铺：北至嶐嶐岭二十里、南至乌石港二十里。

　　嶐嶐铺：北至淡、兰交界大三貂溪二十五里。

　　——右铺舍五所。

　　防汛

　　噶玛兰营都司署：城南门。管领守备一员、千总二员、把总二员、外委四员、额外四员、步战兵四百五十五名、守兵二百四十名。

　　兰营城汛：城南门。

　　溪洲汛：厅南十五里。属罗东堡。轮防把总一员、兵四十名。

　　加礼远汛：厅东南十五里，属茅仔寮堡。轮防额外一员、兵三十名。

　　三阄汛：厅西北十二里，头围堡。轮防外委一员、兵十名。

　　头围守备署：厅西北三十里，头围堡。管领兵丁一百名。

　　乌石港汛：厅西北三十五里，头围堡。轮防外委一员、兵十名。

　　嶐嶐汛：厅北六十里，淇武兰堡。轮防千总一员、兵五十名。

　　北关汛：厅西北四十里，头围堡。轮防外委一员、兵四十名。

　　——右防汛十所。

　　道里

　　东：出震平门转东北一里船仔头，有红渡船由水路十五里至过岭仔，转北行十五里至头围街、五里为乌石港口。

　　南：出离顺门转西南三里民壮围、七里奇立板，转南五里溪洲渡、五里罗东街，再转东南六里利泽简、六里猴猴庄、三里马赛港、五里冬瓜山、十里苏澳。

　　西：出兑安门五里大三阄、五里枕头山，与生番交界。

　　北：出坎兴门二里新店、八里四围、二里沙仑、三里礁溪、十里二围，转东北五里头围街、五里乌石港、五里北关、四里硬枋、五里大溪、七里番薯寮、五里大里简、五里草岭脚、十里草岭头、四里半岭仔、四里牡丹坑、四里远望坑、四里嶐嶐汛，下岭三里大三貂溪，淡、兰交界。

　　附载头围后山黄总大坪一则

　　噶玛兰未入版图以前，为生番薮；设官定制后，又以地广人稀，未能悉垦。迩年来圣泽覃敷，番黎向化，人烟日渐稠密、土地日渐开拓；凡遐陬僻壤之区，无不开辟周遍。如黄总大坪者，当人力未及之时，弃为荒埔；迨道光年间，有黄千总始招佃入其地，除芜秽、翦荆榛，堵截泉源、引流灌溉，垦得田地百数十亩，内皆农民耕作。路由头围北关内土名外澳仔，登山至外石硿岭，转北五里为内石硿岭，越岭东北支分小路一条，七里至乌山溪尾寮，则为黄总大坪矣。其间土地平旷，田园沟渠流灌，阡陌交通。唯僻处偏隅，经由之路杂沓，蚕丛险偪，难容舆马。

　　附载头围后山通艋舺小路一则

　　兰境开辟之初，曾议由内山增设备道一条，以防缓急之用。后以山路崄巇，且路经生番地面，究非完善之计；故未果行。近年木拔道通，生番敛迹；头围新辟小路一条，山程九十余里，可一日而抵艋舺。路由头围后山土地坑北行，越岭十五里樟仑，东转下岭至炭窑坑。遶山西行十五里统柜（此处最为险要）；树木阴翳，障避天日。循岭而下，穿林度石，八里为虎尾寮。西南行过溪，上大岭八里大租坑、四里仑仔洋。过溪，平洋三里石亭、六里枋仔林、三里深坑渡；翛然一片坦途。至万顺寮再上山仑，六里樟脚、三里六张犁。此去十五里，一带大路，直达艋舺武营头出口（自虎尾寮潭以下，皆西南行）。自有此一路快捷方式，不特民间稍减跋涉之劳，而且省却无数经营备道之费。其有益于地方者，正复不少。惟其地未经除治，不过仅容背负往来，舆马亦碍难行走。

　　——右二则系履勘之便，顺道跟寻而得。谨就耳目之所能及，并附录之（「志」内不载）。

　　噶玛兰厅舆图总说

　　噶玛兰，在台湾府治东北七百里；靠山面海，形如眠弓，僻处淡水万山之后。嘉庆十五年，始入版图，设官制。延袤百数十里，东滨大海、西扼番山、北界三貂、南尽苏澳。

　　自大三貂过溪而来，由远望坑盘旋石磴十余里，为草岭头；云栈摩天、阁道回地，茂林危石当道，崄巇不可名言。越岭一转大里简，东望海涛汹涌，相去「万水朝宗」不过数更洋面（海程约计六十里为一更）。南向则龟山蹩躄，盘踞中流；首尾暗沙两条横亘海面，随风迁徙，南北无常。东北泖鼻头，则有南北反■〈日凡〉之风潮；近岸乌石港，则有通塞无时之沙汕：此东方之要隘也。

　　依山沿海西南行，有大石嶙峋，连山尽岸；中间一关横截大道，是为北关。由是进达兰城，水程以沙仑为咽喉、陆程以礁溪为扼要：北来之门户，于斯为固矣。其南尽界，则为苏澳；水口虽深，而暗礁可畏。又有南、北风澳，分列澳口之左右；两处炮台对峙，屹然雄镇海门。倚此为东南锁钥，则窥伺之衅可消矣。

　　至若西南诸山虽接壤番山，顾生〔番〕蹻捷，仅习山行；一着平洋，反颠蹶不能进步。故于山峡紧接之处设隘寮，募丁壮常川轮防，加谨守望：此西方之关键也。

　　唯是兰疆虽属一隅褊小之区，然历览四郊，其险阻尤非人力所能致。故随时加意经营，愈见有盘石之固矣。合纪其大概以呈。  
　 
澎湖厅舆图纂要

　　澎湖厅图

　　例言

　　澎湖厅舆图表

　　澎湖厅舆图册

　　澎湖厅屿图险要说

　　澎湖厅图

　　

　　例言

　　按舆图首重疆界，而澎湖四面距海，唯东水程三百里可达台湾，西水程四百二十里即界金、厦；而南北汪洋大海，渺无际涯，难以疆界定。其次坊里、山水、城〔池〕、衙署、铺舍、防汛，均为至要；而澎湖则〔有〕澳社而无坊里之名，有衙署而无城池之而强饰之，是妄也！爰即其实在者详而表之。

　　澎湖厅舆图表

　　

　　

　　

　　澎湖厅舆图册

　　「禹贡」曰：『九州岛攸同，四澳既宅』。「释文」云：『隩与澳同，水隈也』。盖言九州岛底定，凡水隈之地皆可安而居也。澎湖人民依水为家、傍涯作室，非澳而何哉？若夫社，即内地所谓里是也；澳社之与坊里，名异而实同。自康熙二十三年平台而后，招来安集，以渔以佃，人始有乐土之安而澳社具。时澳仅有九；至雍正五年人物繁庶，又增嵵里、通梁、吉贝、水埯四澳，遂十有三澳，共七十二社，图列于前。

　　澳社

　　岛屿

　　山水

　　防汛

　　道里

　　澳社

　　东、西卫澳（自厅治文澳社起。下仿此）：文澳社（旧名暗澳。厅署暨书院在此）、妈宫社（协营各官衙署暨厅仓、街市在此。内港乃商哨湾泊之所。距厅治陆路三里）、小案山社（陆路五里）、火烧棚社（陆路三里）、红毛城社（相传红毛作城于此，■〈土遣〉址尚在。陆路一里）、大案山社（陆路三里）、东街社（陆路四里）、蚱脚屿社（陆路六里）、西街社（陆路四里）、后窟潭社（陆路五里）。

　　嵵里澳：嵵里社（此社于雍正五年从东、西卫分设为澳。北风时，可泊舡只。陆路一十九里）、风柜尾社（陆路二十二里）、井仔埯社（陆路十六里）、猪母落水社（北风可泊船。陆路十五里）、鸡母坞社（陆路十三里）、锁管港社（陆路十三里）、铁线尾社（陆路十一里）、菜园社（陆路四里）、石泉社（陆路三里）、前寮社（陆路一里）、虎井社（水程二十里）、桶盘社（水程十六里）。

　　林投澳：双头挂社（陆路八里）、乌嵌社（陆路九里）、隘门社（陆路十里）、林投社（陆路十二里）、尖山社（陆路十六里）、文良港社（陆路二十里）、太武社（陆路九里）、西溪社（陆路十一里）、东石社（陆路十里）、港底社（陆路九里）。

　　奎璧澳：大城北社（旧有红毛城，今基址已废。距厅治七里）、红罗罩社（陆路十二里）、湖西社（陆路十六里）、湖东社（陆路十七里）、南寮社（陆路二十里）、果叶社（陆路二十三里）、地寮社（陆路二十三里）、白猿坑社（陆路二十二里）、青螺社（陆路十七里）。

　　鼎湾澳：鼎湾社（陆路十里）、西寮社（陆路十里）、中寮社（陆路十里）、潭边社（陆路九里）、港仔尾社（陆路七里）、水窟社（陆路十二里）、土地公前社（陆路十三里）、沙港社（陆路十三里）、港底社（陆路九里）。

　　以上五澳共五十社，总名为大山屿。乃澎湖诸岛之山主，至厅治陆路可通。

　　瓦硐澳：瓦硐港社（陆路二十六里）、中墩社（陆路一十四里）、城前社（旧有红毛铳城，今基址亦废。陆路十六里）、港尾社（陆路十九里）、后寮社（陆路二十七里）。

　　镇海澳：镇海社（陆路二十二里）、港仔社（陆路二十四里）、小赤嵌社（陆路二十八里）、岐头社（陆路二十五里）。

　　赤嵌澳：大赤嵌社（旧有红毛城，名赤嵌；今已基址无存。台湾亦有赤嵌城。陆路二十九里）、鸟屿社（水程四十五里）。

　　通梁澳：通梁社（陆路三十里）。

　　以上四澳十二社，总名北山屿。在大山屿之北；中隔一港，潮退路可通。

　　吉贝澳：吉贝社（旧有炮台一座，相传红毛所筑；今址亦无存。水程八十里）。

　　右吉贝一澳，乃孤屿也；为大山屿极北之地。北山屿是南卫，澳北藏沙线一片，最为险隘；该澳恃此以为设险。雍正五年，从镇海分设，另为一澳。

　　西屿澳（在大山屿之西，出产文石）；内堑社（乃北风泊船之处，文武汛口在此。水程二十里）、外堑社（此山颇高，有石塔一座，黑夜必燃灯；台、厦往来船只，皆视此为标准，亦北风泊船之处。水程二十三里）、缉马湾社（水程十五里）、小池角社（水程十六里）、大池角社（水程十八里）、二嵌社（水程十八里）、竹篙湾社（水程二十二里）、合界头社（水程二十三里）、后螺社（水程二十五里）、横礁社（水程三十里）。

　　右西屿一澳，中分十社。屿山颇高，凡自台往厦、自厦往台船只，必望见此屿，然后放洋；实标准也。

　　网埯澳：网埯社（水程五十里）、将军澳社（水程五十里）、西吉屿社（水程八十里）、东吉屿社（水程八十里）、屿坪社（水程七十里）、大屿社（水程一百里）。

　　水埯澳（此澳于雍正五年从网埯澳分设）：水埯社（水程五十里）、花完社（水程五十里）、花屿社（水程七十里）。

　　右网埯、水埯，即八罩屿与大山屿极南之地也。水路最为险要，在汪洋大海之中。

　　岛屿

　　澎湖之有岛屿，犹他郡之有冈峦也。凡冈峦，必识其主从起伏、去来盘结之势，然后地方之险易可知也。若澎湖，则大山屿居中为主，南有八罩、北有吉贝、东有阴阳诸屿、西有西屿环抱；兼之四隅星布，疏密相间、大小相维，层层从卫以及水口沙线左萦右拂：其起伏盘结为何如哉！故「海防志」云：『澎湖三十六岛如排衙』。此略举其概而已；以今考之，实五十有五焉。天数二十有五、地数三十，合五十有五，以备天地之数；此澎湖所以为天造地设之险也哉！居澎湖之中者，则为大山屿（厅署、协营在焉。中分立五澳，幅员约有百里）。大山屿之东（诸屿水程俱从厅治起）：阳屿（水程三十里）、阴屿（水程三十里）、香炉屿（水程三十里）、鸡膳屿（水程三十三里）、鼓架屿（水程三十里）、椗钩屿（水程四十五里）。

　　东北：长岸礁屿（水程十九里）、湾贝屿（有民居。水程二十里）、雁净屿（水程二十里）、蓝笨屿（水程三十里）、屈瓜屿（水程三十里）、鸟屿（有民居。水程四十里）、白沙仔屿（水程四十五里）。

　　北：大仓仔屿（有民居。水程十五里）、凉伞礁屿（水程十八里）、中墩屿（有民居。水程二十里）、北山屿（有民居。中分四澳。水程四十里）、金屿（水程四十里）、险礁屿（水程四十里）、土地公屿（水程四十里）、吉贝屿（有民居。水程八十里。此屿之北有北礁，半沉半浮隐跃水面，沙线屈曲，形如「吉」字；最为险要。水程一百里）。

　　西北：大烈屿（水程三十五里）、小烈屿（二屿斜对，中分一水。水程三十五里。内有吼门，船只出入经此；最为险要）、空壳屿（水程四十里）、北铁砧屿（水程四十里）、姑婆屿（水程五十里）、目屿（水程六十里）。

　　西：师公礁屿（水程二十里）、牛心湾屿（水程二十六里）、西屿（内有民居，中分十社。台、厦往来船只，皆以此屿为标准。北风，可泊船于屿之内堑、外堑二处；系文武查船汛口。水程三十里）、小门屿（在西屿之西北。水程三十五里）。

　　西南：四角仔屿（乃大山屿水口形如。凡妈宫往来船只，皆从此进出。水程十里）、鸡笼屿（水程十五里）、花屿（内有民居。水程六十里）、草屿（「通志」云：『澎湖诸屿，惟二屿青葱，故以花、草名』。水程七十里）、大猫屿（水程八十里）、小猫屿（与大猫斜对，中分一水。水程八十里）。

　　南：虎井屿（内有民居。水程四十五里）、桶盘屿（内有民居。水程四十五里）、沙狗屿（水程六十五里）、马鞍屿（水程六十五里）、船路礁屿（一名布袋屿。凡台、厦往来船只，入八罩必由此进出；水口仅容一舟，最为险要。水程七十里）、金瓜屿（水程七十里）、挽门屿（内有民居，即八罩水埯社。水程七十里）、将军屿（内有民居，即八罩网埯澳。南风时，可以泊船。与挽门屿东西平分，中隔一水。船帆屿即在此屿之东，非两屿也。水程八十里）、锺仔屿（其形如钟，因以名）、头巾屿（水程九十里）、南铁砧屿（水程九十里）、南屿（即南大屿。广袤三十里，内有民居。水程一百四十里）。

　　东南：东屿坪（水程七十里）、西屿坪（二屿平分对峙。水程七十里）、东吉屿（有民居。水程一百二十里）、西吉屿（二屿平分，中隔一水。厦船往来，观此为标准。内有民居。水程一百二十里）、斧头增屿（水程一百二十里）。

　　右所列五十五屿，有主有从、有朝有对，如排衙、如执戟；外则巨海包罗，中则支流穿插：亦海表之胜概也。形家云：『大山屿形如莲花；共余四面八方诸屿，则荷叶田田者是也』。以形象观之，说亦近似有理焉。

　　山水

　　按山水，自然之金汤也；重险要，不重名胜。而澎则水之要害，详见于五十五屿之口矣。至于山，虽无高峰要岭而有一二足以奠民居、立标准者，亦海岛中不可无也。故特详之。

　　大城顶山：厅治东大城北社前。此山为山屿之最峻，高十余丈。上有红毛城，因名大城；今基址已废。

　　太武山：厅治东北大武社前。在大城顶山之东北，高十余丈。台船回澎，南则先见大城顶山、北则先见太武山。

　　纱帽山：厅治南，在嵵里社后。此山为厅治案外峰；其形如纱帽，因名。

　　狮山：厅治东南菜园社后。以狮名，山形东西肖。虽无岩岩之势，而东接大城顶山、南距内港，亦一方之镇也。

　　瞭望山：厅治正北，在后寮社后。是山为北山屿最高处，渔人出捕未曰置（？）风雨时，则登其上以望，故名之。

　　天台山：厅治极南之处，在八罩花之社（？）。上一仙〔人〕足迹印在石上，至今尚存。是为八罩最高之峰；渔人远归，视此为标准。

　　防汛

　　按澎湖左、右营兵分驻汛口，共有一十三处，互为巡防。各派千总一员为专汛之官，按季轮流更替；凡以专责成、均劳逸者，制甚周也。

　　水师协镇署、左右营游击署、左右营守备署、教场一所（在协镇署之西偏）：以上衙署，俱在妈宫社。

　　左营

　　妈宫新城东汛：与新城西汛，乃澎湖居中最要之地，为本标营署驻札之所；密迩文澳。澎粮厅署、仓库、钱粮与两营军装、火药局，皆在于此。铺舍、民居星罗云集，又为台、厦商艘出入口岸：在在均关紧要。稽查防守，责任綦重；例派汛兵二十八名。炮台一座、战船一只，系专汛之官管辖。

　　嵵里汛：系外洋最冲要口。汛兵一十名，按季派拨千总一员，统辖文良港、风柜尾二汛。东至阴、阳诸屿，西至鸡笼屿，南至虎井屿，北距妈宫汛二十五里。

　　文良港汛：系外洋次冲要口。属嵵里汛兼辖，按季派拨外委千把总一员、汛兵一十一名防守。东至阴、阳诸屿，西则陆路距妈宫汛二十五里，南至锁管港，北至鸡膳诸屿。

　　风柜尾汛：系外洋次冲要口。属嵵里汛管辖，按季派目兵防守。四至与挽里汛同。

　　八罩将军澳汛：系外洋最冲要口。驻汛兵二十八名，按季派拨千把总一员，统辖挽门、水埯二汛。东至东、西吉屿，西至金瓜屿，南至屿坪、头巾，北至虎井屿。

　　挽门汛：系外洋最冲要口。驻汛兵二十八名，属将军澳汛兼辖，按季派拨外委千把总一员防守。东至金瓜屿，西至草屿，北至桶盘屿。

　　水埯汛：系外洋最冲要口。属挽门汛管辖，按季派拨目兵防守。四至与挽门同。

　　右营

　　妈宫新城西汛：派拨汛兵二十八名、战船一只。炮台一座。系专汛官管辖。

　　西屿内堑汛：系外洋最冲要口。汛兵二十八名，按季派拨千把总一员，统辖外堑、小门二汛。东至狮公礁屿，西至外堑山尾，南至桶盘屿，北至大仓仔屿。

　　外堑汛：系外洋最冲要口。属内堑汛兼辖，按季派拨外委千把总一员、汛兵十五名，兼辖小门汛。东至本汛山鼻尾，西至青水墘，南至花屿，北至吼门。

　　小门汛：系外洋次冲要口。属外堑管辖，按季派拨目兵防守。东至吼门，西至鼎湾屿；南、北则一片汪洋巨海，渺无际涯。

　　北山汛：系外洋次冲要口。按季派拨千把总一员，配汛兵一百名，兼辖吉贝汛。东至乌屿，西至姑婆屿，南至中墩屿、湾贝屿；北至礁外则茫茫大海，渺无涯际。

　　吉贝汛：系外洋次冲要口。按季派拨外委千把总一员，配目兵五十名。东至蓝笨屿，西至目屿，南至险礁诸屿；北则一片大海，渺无涯际。

　　道里

　　按道里所经，乡里、山水、衙署、防汛无不由也、无不该也，而总不出乎疆界之中。今以文澳社厅治为主，详核里数，条列于后；兼分陆程、水程二道。

　　东：东出文澳社八里至双头挂社、一里至乌嵌社（即界大海）。

　　西：西出文澳社二里至樾荫亭、一里至妈宫（即界内海）

　　南：南出文澳社三里至石泉社、十三里至井仔埯社、四里至嵵里社（即界大海）。

　　北：北出文澳社四里至东卫社、二里至蚱脚屿社、一里至港尾仔社、二里至潭边社、五里至中墩社、五里至港尾社、三里至镇海社、二里至港仔社、五里至大赤嵌社（即界大海）。

　　东南：东南出文澳社四里至菜园社、七里至铁线尾社、二里至锁管港社、二里至猪母落水社（即界大海）。

　　西南：西南出文澳社五里至小案山社、由内港水程八里至风柜尾社（即距大海）。

　　东北：东北出文澳社七里至大城北社、二里至太武社、二里至西澳社、五里至湖西社、一里至湖东社、六里至果叶社（即界大海）。

　　西北：西北出文澳社一里至红毛城社、三里至西卫社（即距内港）。

　　——右陆程。

　　南：南由嵵里社起二十里至虎井社、三十里至网埯社、二十里至屿坪社、五十里至大屿社。

　　西南：西南由风柜尾社起六十里至花屿社。

　　西：西由妈宫社二十里至西屿社。

　　北：北由大赤嵌社起三十里至吉贝社。

　　东北：东北由果叶社三十里至鸟屿社。

　　东南：东南由猪母落水社起八十里至东吉社。

　　——右水程。

　　澎湖厅屿图险要说

　　澎湖，海岛也，非海疆也。四面距大海，保无窥伺之徒；舟楫往来，难绝觊觎之辈。故墩台防汛一切守御之术，视他处为密。所以然者，陆则大山屿据其中，而文澳、妈宫夙称重地；水而五十五屿环其外，如排衙、执戟，固若金汤：全澎之胜概也。由文澳而西，则与妈宫为唇齿。负山面水，一港通大海之潮；犬牙屹立，两屿据出入之口。而西屿、猫屿，又其外藩也。由妈宫而北，则吉贝、北山实为冲要之口；随地设险，可无外御之虞。他若奎璧、林投等澳以东，上控阴、阳诸屿，下附东、西二吉，暗绿石礁，波流喘急，可为东藩之障。八罩屿以南，内有船路礁、挽门屿之险，外有头巾、屿坪之固，可为要害之冲。故「漳州志」云：『澎湖岛，山起北山、南尽八罩，文良港、丁字门、西屿头为最要地。春汛、冬汛，浯、铜二寨有急，分兵救援：则澎湖实为东南半壁之锁钥也。任厥责者，相其天时、因其地利，进可以战、退可以守，庶乎其可』！  
　  
