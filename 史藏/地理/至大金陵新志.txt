至大金陵新志　(元)张铉纂修

目录
　提要 
　原序 
　修志文移 
　修志职名〔一　台府提调官掾〕
　修志职名〔二　台府官掾〕
　修志本末 
　新旧志引用古今书目 
　卷一
　　地理图
　　　金陵山川封域总图 
　　　南台按治三省十道图 
　　　行台察院公署图 
　　　旧建康府城形势图 
　　　集庆路治图 
　　　益都路万户府镇守地界图 
　　　江宁县图 
　　　上元县图 
　　　句容县图 
　　　溧水州图 
　　　溧阳州图 
　　　集庆路学图 
　　　台城古迹图 
　　　冶城古迹图 
　　　蒋山图 
　　　大龙翔集庆寺图 
　　　　抄白 
　　　曹南王祠堂图
　　　　抄白    
　卷二
　　金陵通纪  
　卷三上之上
　　金陵表〔一〕
　　　周秦西汉东汉 
　　　吴 
　　　晋 
　卷三上之中
　　金陵表〔二〕
　　　宋 
　　　齐 
　卷三上之下
　　金陵表〔三〕
　　　梁 
　　　陈 
　卷三中之上
　　金陵表〔四〕
　　　隋唐五代 
　卷三中之中
　　金陵表〔五〕
　　　宋一 
　卷三中之下
　　金陵表〔六〕
　　　宋二 
　卷三下
　　金陵表〔七〕
　　　元 
　卷四上
　　疆域志〔一〕
　　　历代沿革 
　　　地为都 
　　　地为治所 
　　　地所属国名 
　　　地所属州名 
　　　地所属郡名 
　　　地所置侨郡名 
　　　地所置府号 
　　　地所统县名州名 
　　　历代废县名 
　　　地所接四境 
　　　镇市  
　卷四下
　　疆域志〔二〕
　　　街巷 
　　　坊里 
　　　铺驿〔馆舍附〕
　　　道路 
　　　桥梁
　　　　在城录事司及上元县境 
　　　　江宁县境 
　　　　句容县境 
　　　　溧水县境 
　　　　溧阳州境  
　　　津渡 
　　　堰埭 
　　　圩岸 
　卷五上
　　山川志〔一〕
　　　山阜
　　　　江宁上元县界 
　　　　句容县界 
　　　　溧水州界 
　　　　溧阳州界  
　卷五下
　　山川志〔二〕
　　　冈岭〔垄岘坡墩墅〕
　　　江湖〔淮附〕
　　　溪涧 
　　　河港 
　　　沟渎 
　　　池塘 
　　　井泉 
　　　诸水 
　　　岩洞 
　　　洲浦〔矶汀夹沙并附〕
　卷六上
　　官守志〔一〕
　　　历代官制
　　　　唐虞夏商 
　　　　周 
　　　　春秋战国 
　　　　秦 
　　　　西汉 
　　　　东汉 
　　　　吴 
　　　　晋 
　　　　东晋 
　　　　宋齐梁陈 
　　　　隋 
　　　　唐 
　　　　杨吴 
　　　　南唐 
　　　　宋  
　　　本朝统属官制  
　卷六下
　　官守志〔二〕
　　　题名
　　　　行御史台
　　　　　御史大夫 
　　　　　御史中丞一 
　　　　　御史中丞二 
　　　　　侍御史一 
　　　　　侍御史二 
　　　　　治书侍御史一 
　　　　　治书侍御史二 
　　　　　经历 
　　　　　都事 
　　　　　照磨承发司管勾兼狱丞 
　　　　　架阁库管勾 
　　　　　监察御史  
　　　　建康路总管府
　　　　　达噜噶齐 
　　　　　总管 
　　　　　同知 
　　　　　治中 
　　　　　府判官 
　　　　　推官 
　　　　　经历 
　　　　　知事 
　　　　　提控案牍兼照磨承发架阁  
　　　　溧阳州 
　　　　溧阳县 
　　　　溧水州 
　　　　江宁县 
　　　　上元县 
　　　　句容县 
　　　　录事司  
　卷七
　　田赋志 
　　　历代沿革 
　　　田土 
　　　贡赋 
　　　物产  
　卷八
　　民俗志
　　　户口 
　　　风俗   
　卷九
　　学校志
　　　历代学制沿革 
　　　置经籍 
　　　增学计 
　　　立义庄 
　　　设官 
　　　建书院 
　　　置县学 
　　　祀先贤 
　　　历代贡士
　　　　贡额 
　　　　贡院  
　　　崇学校
　　　　路学 
　　　　建设书院 
　　　　州县学校  
　　　科第进士 
　　　儒籍   
　卷十
　　兵防志
　　　形势 
　　　攻守 
　　　江防 
　　　营寨教场
　　　尺籍 
　　　军器 
　　　战舰 
　　　本朝兵戍大略   
　卷十一上
　　祠祀志〔一〕
　　　古郊庙 
　　　社稷〔诸坛附〕
　　　祠庙 
　　　宫观 
　卷十一下
　　祠祀志〔二〕
　　　寺院  
　卷十二上
　　古迹志一
　　　城阙官署   
　卷十二下
　　古迹志二
　　　第宅 
　　　陵墓 
　　　碑碣   
　卷十三上之上
　　人物志〔一〕
　　　世谱
　　　　周〔姬姓〕
　　　　西汉〔刘氏〕
　　　　东汉〔刘氏〕
　　　　吴〔孙氏〕
　　　　晋〔司马氏〕
　　　　宋〔刘氏〕
　　　　齐〔萧氏〕
　　　　梁〔萧氏〕
　　　　陈〔陈氏〕
　　　　隋〔杨氏〕
　　　　唐〔李氏〕
　　　　南唐〔李氏〕
　　　　宋〔赵氏〕
　卷十三上之中
　　人物志〔二〕
　　　列传
　　　　孝悌
　　　　　王祥 
　　　　　盛彦 
　　　　　孟宗 
　　　　　颜含 
　　　　　吴隐之 
　　　　　萧统 
　　　　　吕宣问 
　　　　　陶子锵张松张常洧徐铉李华潘祺钱戬 
　　　　　伊小乙 
　　　　　傅霖  
　　　　节义
　　　　　张悌 
　　　　　卞壸 
　　　　　孙忌 
　　　　　刘仁赡 
　　　　　杨邦乂 
　　　　　秦巨 
　　　　　牛富 
　　　　　赵淮 
　　　　　汪立信   
　卷十三上之下
　　人物志〔三〕
　　　列传
　　　　忠勋
　　　　　范蠡 
　　　　　周瑜 
　　　　　温峤 
　　　　　陶侃 
　　　　　吕颐浩 
　　　　　张已     
　卷十三下之上
　　人物志〔四〕
　　　列传
　　　　治行
　　　　　史崇 
　　　　　潘干 
　　　　　岑仲休 
　　　　　苏颂 
　　　　　程颢 
　　　　　刘珙 
　　　　　真德秀 
　　　　　陆子遹 
　　　　　冯光祖  
　　　　儒林
　　　　　贺循 
　　　　　刘瓛 
　　　　　雷次宗 
　　　　　伏曼容 
　　　　隐逸
　　　　　严光 
　　　　　鲁胜 
　　　　　郭文 
　　　　　史虚白  
　　　　耆旧
　　　　　纪瞻 
　　　　　王谅 
　　　　　陶璜 
　　　　　陶回 
　　　　　张闿 
　　　　　乐道融 
　　　　　刘系宗 
　　　　　纪少瑜 
　　　　　陶子锵 
　　　　　陶季直 
　　　　　丁咸序 
　　　　　淳于量 
　　　　　张松 
　　　　　史务滋 
　　　　　沈恪 
　　　　　刘邺 
　　　　　许叔牙 
　　　　　张常洧 
　　　　　徐铉 
　　　　　李华 
　　　　　王安石 
　　　　　俞（上□下木） 
　　　　　秦桧 
　　　　　魏良臣 
　　　　　潘祺 
　　　　　吴思道 
　　　　　王纶 
　　　　　唐文济 
　　　　　钱戬 
　　　　　钱周材 
　　　　　阎彦昭 
　　　　　刁衎 
　　　　　秦传序 
　　　　　邵必 
　　　　　朱存 
　　　　　朱舜庸 
　　　　　吴柔胜 
　　　　　秦（上喜下心） 
　　　　　王端朝 
　　　　　刘岑 
　　　　　崔敦礼　崔敦诗 
　　　　　李处全 
　　　　　潘汇征 
　　　　　王云起 
　　　　　杨刚中   
　卷十三下之下 
　　人物志〔五〕
　　　列传
　　　　仙释
　　　　　三茅君兄弟三人 
　　　　　葛仙公 
　　　　　葛洪 
　　　　　许迈 
　　　　　陶弘景 
　　　　　杨义和 
　　　　　桓闿 
　　　　　王远知 
　　　　　邱浚 
　　　　　释宝志 
　　　　　帛尸黎密 
　　　　　杯渡 
　　　　　法度 
　　　　　菩提达磨 
　　　　　赵僧岩 
　　　　　藏法师 
　　　　　融禅师 
　　　　　木平和尚 
　　　　　酒秃  
　　　　方伎
　　　　　李南 
　　　　　陈训 
　　　　　戴洋 
　　　　　郭璞 
　　　　　徐文伯 
　　　　　吴廷绍 
　　　　　耕剌巫 
　　　　　谭紫霄 
　　　　　王生 
　　　　　李士宁 
　　　　　蔡槐  
　　　　列女
　　　　　史氏 
　　　　　贤母习 
　　　　　袁粲母王氏 
　　　　　郑献英 
　　　　　王僧辩母魏氏 
　　　　　谢迭山妻李氏 
　　　　　阚文兴妻王氏 
　　　　　节妇余氏 
　　　　　刘母郝氏 
　　　　　节妇李氏 
　　　　　李成妻周氏 
　　　　　刘英杰妻吴氏 
　　　　　张宜妻周氏 
　　　　　王元寿妻杨氏 
　　　　　曹裕兴母王氏 
　　　　　节妇容国夫人萨法喇于阗氏    
　卷十四
　　摭遗  
　卷十五 
　　论辨
　　　诸国论 
　　　奏议 
　　　辨考  



提要
臣等谨案至大金陵新志十五卷元张铉撰铉字用鼎陜西人尝为奉元路学古书院山长至正初江南诸道行御史台诸臣将重刊宋周应合所撰建康志而其书终于景定中嗣后七八十年纪载缺略虽郡人戚光于至顺间尝修有集庆续志而任意改窜多变旧例未为详审复议增辑以继景定志之后因聘铉主其事凡六阅月而书成首为图考次通纪次世表代表次志谱列传而以摭遗论辨终焉令本路儒学雕本印行至明嘉靖中黄佐修南雍志尚载有此书板一千一百六十四面是今所流传印本犹出自原刻也其书略依周志凡例而元代故实则本之戚光续志及路州司县报至事迹其间如官属姓名已入前志者不复具录而世谱列传则前志所有者仍据载无遗体例殊自相矛盾又其凡例中以戚志删去地图不合古义讥之良是至于世表年表则地志事殊国史原不必仿旁行斜上之法转使泛滥无稽戚志删除深合体例铉乃一概訾之亦为寡识然其学问博雅故荟萃损益本末灿然无后来地志家附会丛杂之病其古迹门中所载梁始兴忠武王安成康王二碑朱彝尊皆尝为之跋不引是书为证岂其偶未见与乾隆四十六年十二月恭校上
总纂官臣纪昀臣陆锡熊臣孙士毅
总校官臣陆费墀
至大金陵新志原序
郡志之见于世者多矣其间名是而实非语此遗彼者比比皆是求其纪载有法序事详密使人如身履其地而目击其事者则百不一二见焉岂以其陵谷之变迁事文之繁缛故纪述有难详与不然何其可观者鲜若是哉甲申春浮光士张君铉以其所撰金陵新志首稿见示其修志本末略曰首为图考以着山川郡邑形势所存次述通纪以见历代因革古今大要中为表志谱传所以极天人之际究典章文物之归终以摭遗论辨所以综言行得失之微备一书之旨至其终又曰文摭其实事从其纲亦详矣哉是年夏集庆路将以是编锓诸梓上之台佥曰善且以序见属辞不获命应之曰是编首稿固尝见之而有以知其叙事之详也使其中皆然岂不能使览者如身履其地而目击其事哉予闻张君博物洽闻而作事不苟于是编也容有始详而终略者乎是夏四月初吉奉直大夫江南诸道行
御史台都事索元岱序
修志文移
集庆路总管府承奉江南诸道行御史台札付据监察御史索奉直呈尝谓陵谷之在霄壤犹有变迁州郡之阅古今岂无因革倘遗文之或泯奚往迹之能明切观景定建康志者地理有图人物有传溪山之胜靡不载风土之宜罔或遗可以知群贤出处之机可以见六朝兴亡之迹爰稽故实殊广见闻惜故板之不存幸残编之仅在今不印证久必陆沉如蒙将见在全书责付集庆路令儒学从新绣梓以广其传不特可备观览于邦人亦足以垂监戒于天下其于风化不为无补呈乞照详施行得此施行间又据集庆路申据儒学申准本学周教授关尝谓郡有志书所以考古今之沿革政具方荣所以验风俗之盛衰此季札过鲁得以考历代之礼乐为喜夫子言夏殷之礼亦以文献不足为恨切见集庆一路旧称三吴都会实为名胜之邦古今纪载山川景物英雄忠义之士不一而足至于志书历宋景定年至马裕斋方行修辑完备惜其旧板已经烧毁不存而日近郡士戚光妄更旧志率意涂窜遂使名迹埋没无闻志士莫不惋惜今次莫若因旧志之已成增本朝之新创重新绣梓印行亦为一代盛典岂不韪与然此未敢擅便申乞照详得此申乞照验施行宪台依准所言合下仰照验委官提调于本路儒学钱粮内支掇刊板先具委定职名依准申台奉此又准本路判官周奉训牒呈该准来牒备奉宪台札付委自当职提调重刊建康志书等事除依准外切谓古者诸侯置史以纪国政采诗以观民风此国有史记诗有国风之所由也后世州郡各为志书亦此之遗意如欲述方册之旧闻所合着朝廷之盛治照得集庆为江南要郡自我朝混一迨今六十八年中间恩命之所加风化之所被台察之设置州郡之沿革名宦之政绩人才之贤否山川之变迁风俗之移易与夫忠臣孝子义夫节妇俱有关于政教甚大苟不广其见闻考之事实裒集成编以续前志岁月既久渐致湮沉如蒙以礼敦请名儒赴学讨论编辑以成其书庶见国家政化之隆台察纪纲之重然此牒请施行准此行据本路儒学申准本学周教授明道书院房山长关照得景定旧志已行刊雕在手所有续纂新志非仗大手笔未易成就近闻陜西儒官张用鼎名铉学问老成词章典雅必得其人事能就绪然非致礼币诣门敦请岂肯俯临修纂关请详酌合用礼物以凭敦请施行准此议备礼币移委本路判官周奉训周教授房山长等亲诣寓所敦请于至正三年五月初十日到局修纂十月望成书计壹拾伍卷重行点校缮写当年十二月十二日本路帅府判刘知事王教授同于本局关领呈台至正四年三月内本路照得近奉宪台札付为刊修郡志事行下各州司县儒学院务会集耆蒨儒职人等讲论搜集申到置立衙门经理田土各各事迹移委判官周垚亲赍礼币礼请到奉元路学古书院山长张铉纂成金陵新志壹拾伍卷计台拾参册发下本路儒学校正去后回据状申本学王教授与学正方自谦训导陈显曾等校正相同如将前项新志刊板缘实在学粮销用不敷宜从总府从长规画分派刊造便益申乞照详得此行下本路儒学与录判王渊重行计料板物工价参详张山长纂撰金陵新志壹拾参册儒学会集儒职校正相同诚为有补于将来拟合刊板印行以广其传分派溧阳州学刊雕五卷溧水州学明道书院各刊三卷本路儒学刊造二卷及序文图本照依元料工物合用价钱于各学院钱粮内除破移委判官师珍知事刘伯贞司吏朱谦监督并工刊雕申覆宪台照验当年五月内承奉江南诸道行御史台令史孔淮承行札付该来申为刊雕金陵新志板物价钱共中统钞壹伯肆拾参定贰拾玖两捌钱玖分玖厘送据照磨所呈照算相同宪台合下仰照验依上施行承此 
职名〔一　台府提调官掾〕
江南诸道行御史台
御史中丞董守简资善
都事樊执敬朝散　索元岱奉直
石思让奉议
令史艾宗勉　蔡茂正
刘孟琛　孔淮
督工校勘典吏陈以咸
集庆路总管府
府判周垚奉训　师珍承直
知事刘伯贞
职名〔二　台府官掾〕
江南诸道行御史台
御史大夫托欢
御史中丞巴延　董守简
任择善
侍御史实保　冯思温
王绅
治书侍御史顺昌　秦从德
经历道拉实　纳苏罗丹
都事樊执敬　索元岱
石思让
照磨赵俨　默好古
管勾郭汝能　盖继祖
监察御史阿尔斯兰布哈　实巴尔图
托欢　僧努
达实密　茂巴尔
太平　谔勒哲特穆尔
默尔吉济特　玛鲁
谔勒哲特穆尔　张思诚
王武　杨秩
张珪　王多罗岱
李贞一　石思让
王时可　噶海齐
寿昌　赵翔
常有恒　王永澄
丁好礼　杨惠
令史蔡茂正　费诜
房圭　赵瑄
任性善　苏德信
刘孟琛　萨题勒密实
孔淮　王鹏
额森特穆尔　李忠
梅友贤　艾宗勉
赵范　谔勒哲布哈
通事　巴延
译史阿克实　喜山
安珠
知印宝柱　巴延
宣使段汝舟　德寿
和尚　吴谦
布延特穆尔　锡沙布哈
大悲努　乌呼讷
典吏张梓　吴允恭
许镐　栾敬直
库子刘允　郝元良
萨都拉
察院书吏　陈仲信
吕嗣祖　邵处义
周宗鲁　慕完
杨旭　朱明实
刘伟　达实
张弘　武瑛
高守中　耿权道
石允中　额森呼图克
邵忠　程伯荣
许瑞　吕谦
苑天常
集庆路总管府
达噜噶齐特哩
总管张塔海特穆尔
同知罗垒
治中廉青山
府判周垚　师珍
推官高仲荣　刘忠
经历牛明善
知事刘伯贞
修志本末
一古者九州岛有志尚矣书存禹贡周纪职方春秋诸侯有国史汉以来郡国有图志图志兼记事记言之体自山川物产民俗政教沿革废置是非善恶灾祥祸福无不当载载而上之王朝修为通史着为经典则褒贬之义见焉金陵在禹贡为扬州历代为都为国为州为府典章文物宜可考征而陵谷变迁事文散逸自宋以来病之今志略依景定辛酉周应合所修凡例首为图考以着山川郡邑形势所存次述通纪以见历代因革古今大要中为表志谱传所以极天人之际究典章文物之归终以摭遗论辨所以综言行得失之微备一书之旨文摭其实事从其纲总为一十五卷卷各有类类例繁者析为上中下卷具如后录如其笔削以俟君子
一金陵得名自楚威王筑城石头因山立号始见史传而山川形势表然为东南重镇则其来远矣上古帝王有建国朝会于斯若云阳氏之居云阳 【建康丹徒接界有云阳岭详见通纪】 夏禹之会群神茅山 【详见后山川志】 周初太伯之国勾吴 【茅山古名勾曲形如勾已勾转为句句容以是得名也近延陵濑渚皆吴境也】 春秋楚灵王之筑城濑渚 【见后古迹固城下】 皆见史传而年世悠邈事难详究今依景定志以周元王四年己巳越相范蠡筑城长干为金陵城邑之始断自是年表其行事迄今至正癸未凡一千八百一十五年损益旧闻附着时事首尾该涉粗为详备而春秋以前事迹散见诸篇文有错互览者详焉
一金陵图志存者惟唐许嵩建康实录宋史正志干道志吴琚庆元志周应合景定志而刻板已亡所见卷帙类多讹缺惟景定志五十卷用史例编纂事类粲然今志用为准式恭以诸志异同之论间附所闻折衷其后至于事文重泛非关义例者本志既已刊行不复详载
一古之学者左图右书况郡国舆地之书非图何以审订至顺初元郡士戚光纂修续志屏却旧例并去其图览者病焉今志一依旧例以山川城邑官署古迹次第为图冠于卷首而考其沿革大要各附图左以便观览
一晋之乘楚之梼杌鲁之春秋皆诸侯史也乘梼杌缺亡不可复知以春秋经传考之诸所记载或承赴告或述见闻其事有关天下之故者虽与鲁无预皆书于册 【若蔡郑会邓齐郑如纪鹢退石陨沙麓崩郭亡之类于鲁无预或非赴告亦书】 其非义之所存及闻见所不逮者虽本国事亦或弃而不录 【若隐公元年传举不书之例及隐桓庄闵之春秋其词略传称定哀之世多微辞之类】 疑此皆非圣人笔削新意史策旧章固存斯义修景定志者用春秋史记法述世年二表经以帝代纬以时地人事开卷了然与建康实录相为表里可谓良史而戚氏讥其年世徒繁封画鲜述所作续志悉芟去之以论他郡邑可也而非所以言建康岂惟前代事迹漫无统纪亦将使昭代之典闇而不彰今不敢从述世年表悉依前例
一建康自至元丙子归附至今至正癸未六十八年典章沿革民俗得失视他郡宜多可纪而官府文案两经焚毁故老晨星无从询访古云堂上远于百里常下远于千里言相去益远则见闻乖谬情志益难遽通况士民殊习朝野异趋偏辞隅论故难据依今自丙子前杂稽史传归附后用戚氏续志及路州司县报至事迹附以见闻可征者辑为斯志信以传信疑以传疑所谓埤毫芒于泰山存十一于千百篇帙既繁不无缺谬与我同志者考订而附益之深所愿焉
一除图考通纪外表志诸篇各有叙叙所以为作之意人物志析为世谱列传皆据前史纂其名实巨细兼该善恶毕着传末例有论赞不敢僣越惟范蠡传前志用吴越春秋及史记传文辞颇芜颣今略加润色明李纲所以说高宗之意 【蠡非王者之佐也然金陵城邑经始于蠡六代建都因其遗迹故论者谓江左形胜古今一也范蠡用之佐勾践称伯江淮由微弱以致富强孙皓陈叔宝用之则由强大而致覆亡易于反掌所谓无竞维人在德不在险者着矣李纲说见末卷奏议】 
一历代以来碑铭记颂诗赋论辨乐府叙赞诸作已具周氏戚氏二志不复详载今辑其篇第志于古迹卷中其关涉考证者随事附见自余文记郡州司县采录未完郡庠续为编辑附于志末
一溪园先生周应合宋末名儒其修郡志以马制置光祖供给搜访之勤帅宪运漕诸府幙官论辨考订之助数月成书犹多讹谬铉也曩因授徒来往是邦十五余年虽尝从诸缙绅先生游览商略得其大概而忧患之余学荒辞陋误膺郡聘无能为役始自夏五入局编纂疲罄心思凡六阅月以仲冬朔旦缮写成编不敢上之太史列于掌故施之承学或可资披证之万一云
新旧志引用古今书目
尚书 【今文禹贡】 　　　　　　汲冢周书
春秋左氏传 【周左丘明】 　　　春秋外传 【周左丘明】 
史记 【西汉司马迁】 　　　　　战国策 【汉刘向】 
吴越春秋 【晋赵晔杨方】 　　　西汉书 【汉班固】 
东汉书 【吴谢承宋范晔刘昭】 　后汉纪 【魏荀悦】 
三国志 【晋陈寿】 　　　　　　吴书 【吴韦昭】 
晋书 【唐太宗】 　　　　　　　晋阳秋 【晋孙盛】 
晋纪 【晋徐广】 　　　　　　　晋记 【宋裴松之】 
汉晋春秋 【晋习凿齿】 　　　　宋纪 【齐王智深】 
齐书 【陈许亨】 　　　　　　　宋书 【梁沈约】 
齐书 【梁萧子显】 　　　　　　梁书陈书 【陈姚察】 
续晋阳秋 【齐檀道鸾】 　　　　南北史 【唐李延寿】 
隋书 【唐魏征】 　　　　　　　唐书 【宋欧阳修宋祁】 
五代史 【宋欧阳修】 　　　　　南唐书 【宋胡恢陆游】 
资治通鉴 【宋司马光】 　　　　通鉴纲目 【宋朱熹】 
宋鉴长编 【宋李焘】 　　　　　金国志
宋季三朝政要　　　　　　　　　 二王本末 【宋陈仲征】 
水经 【汉桑钦撰魏郦道元注】 　丹阳记 【齐山谦之】 
京都记 【齐陶季直】 　　　　　建康实录 【唐许嵩】 
金陵古迹编 【宋石迈】 　　　　六朝事类 【宋张敦颐】 
六朝事类别集 【宋吴彦夔】 　　六朝进取事类 【宋王漻】 
干道建康志 【宋史正志】 　　　庆元建康志 【宋朱舜庸吴琚】 
景定建康志 【宋周应合】 　　　句曲志 【宋张侃】 
咸淳溧水志 【宋周成之方逊】 　溧阳志 【宋赵廓夫】 
古今州郡记 【梁陶弘景】 　　　帝代年历 【梁陶弘景】 
风土记 【晋周处】 　　　　　　扬都赋 【晋庾阐曹毗】 
扬州记 【晋曹宪】 　　　　　　搜神记 【晋干宝】 
齐史十志 【齐江淹】 　　　　　世说 【宋临川王刘义庆】 
吴地记 【齐任昉】 　　　　　　三吴决录 【齐孔逭】 
淮海乱离志 【梁萧圆肃】 　　　梁旧事 【梁萧大圜】 
舆地志 【陈顾野王】 　　　　　地形志 【隋庾季才】 
古今帝代记 【后周明克让】 　　区宇图志 【唐姚思廉】 
梁实录 【梁周兴嗣】 　　　　　三十国春秋 【梁萧方等】 
通典 【唐杜佑】 　　　　　　　元和郡国志 【唐李吉甫】 
方舆记古今国典岁时广记 【南唐徐锴】 
南唐近事 【宋郑文宝】 　　　　寰宇记 【宋乐史】 
舆地广记 【宋欧阳忞】 　　　　祥符图经
方舆胜览 【宋祝穆】 　　　　　山川地理图 【宋程大昌】 
通志 【宋郑樵】 　　　　　　　路史 【宋罗泌】 
江表传　　　　　　　　　　　　 吴录 【唐张勃】 
江乘记　　　　　　　　　　　　 六朝宫苑记
丹阳尹录　　　　　　　　　　　 苑城记
金陵六朝记　　　　　　　　　　 秣陵记
建康宫阙簿　　　　　　　　　　 江表志
唐十道四蕃志　　　　　　　　　 宋朝事实
宋会要　　　　　　　　　　　　 江南野史
尚书蔡传辑录 【董鼎】 　　　　夷坚志 【宋洪遵】 
茅山志 【刘大彬张天与】 　　　集庆续志 【戚光】 
诸家文集诗集　　　　　　　　　 金陵览古诗 【朱存陈轩杨备马之纯】 
金陵故事　　　　　　　　　　　 金陵百咏 【宋曾极陈岩】 　
名臣事略 【苏参政伯修】
至大金陵新志卷一
元　张铉　撰
　地理图
　　金陵山川封域总图


金陵山川封域图考
舆地志云钟山古金陵山也县邑之名由此而立建康实录云楚威王筑城石头置邑以其地接华阳金坛之陵故号金陵秦始皇三十六年以金陵为鄣郡治故鄣 【属吴兴郡即今湖州路】 三十七年东游还过吴从江乘渡望气者言五百年后金陵有天子气因凿锺阜断金陵长陇以通流至今呼为秦淮乃改金陵邑为秣陵县诸葛亮所谓钟山龙蟠石城虎踞真帝王之宅 【今考故迹左则方山石硊山之间右则庐龙山马鞍山之间耆老相传以为始皇凿断长陇之所其秦淮经流三百余里地势高下屈曲自然必非人工所为或云始皇埋金玉杂宝于钟山以厌王气又云楚威王亦尝埋金于此前志已力辨其非盖古者帝王以金璧之属礼祀山川于山则埋于川渎则沉始皇尝埋璧茅山沉璧于江汉光武亦埋金玉于茅山顶故谓秦楚尝埋金玉于此则或然谓以销厌王气则非也】 汉承三代旧制置扬州统丹阳郡所领县邑有今浙西浙东二道及江东道之半吴晋宋齐梁陈代加分割隋立蒋州唐以隶润州又改升州管属始隘于旧南唐建金陵府县邑犹更属不常 【沿革见后疆域志】 迨宋为江宁府改建康府始定有今江宁上元句容溧水溧阳之地东西二百三十五里南北四百六十里东抵镇江东南抵常州南抵宁国西南抵太平西抵和州西北抵真州以大江中流为界山有蒋山即钟山金陵 【在府城东北】 茅山 【在句容县夏禹尝登以朝群臣见吴越春秋或谓在会稽】 绛岩山一名赭山乃丹阳郡所以得名 【在句容县】 华山 【秦淮所出在句容县】 东庐山 【严子陵所居在溧水州】 长墉湖一名洮湖 【在溧阳州五湖之一】 丹阳湖 【在溧水州】 中江九阳江 【禹贡载三江既入中江其一在溧阳州界】 皆江南道名山臣浸在郡境中详见后疆域山川志
　　南台按治三省十道图


南台按治三省十道图考
行御史台至元十四年御史大夫相威于扬州刱立统淮东淮西山南及江南十道提刑按察司江淮诸行省各道宣慰司皆隶按治二十八年按察司改名肃政廉访司二十九年因立河南行省以两淮山南三道随省径隶御史台而行台迁治建康始名江南诸道行御史台按治江浙行省 【先治扬州后移杭州】 江西行省 【先治吉安后移龙兴】 湖广行省 【先治潭州后移武昌】 逐年以监察御史守省照刷文卷纠察官吏不公不法按行体覆各道廉访司官吏声迹江东建康道廉访司治宁国太平池州广德徽州饶州信州诸路及铅山州置司宁国江南浙西道治杭州平江湖州常州镇江建德嘉兴诸路并松江府江阴州置司杭州浙东海右道按治浙东宣慰司都元帅府及婺州绍兴处衢温台庆元诸路置司婺州福建闽海道按治福建宣慰司都元帅府及福州建宁兴化延平邵武泉漳汀诸路置司福州 【以上系江浙行省地面】 江西湖东道治龙兴瑞抚建昌临江袁吉安赣南安南康江州诸路及南丰州置司龙兴海北广东道按治广东宣慰司都元帅府及广韶南雄肇庆德庆潮州诸路南恩新封桂阳连循梅诸州置司广州 【以上系江西行省地面】 江南湖北道治武昌兴国岳常德澧辰沅靖州诸路及汉阳府置司武昌岭北湖南道按治湖南宣慰司都元帅府及天临衡永全武冈宝庆郴道桂阳诸路茶陵常宁耒阳三州置司天临岭南广西道按治广西两江宣慰司都元帅府及静江柳梧浔南宁庆远诸路平乐府融贺桂容藤横郁林宾诸州置司静江海北海南道按治海北宣慰司都元帅府及雷高化钦廉干宁诸路南宁万安吉阳军置司雷州其八番顺元宣慰司都元帅府新添葛蛮都云定云等处新得州军民安抚司思州播州军民宣抚司管辖金竹镇远诸府隶西台四川廉访司按治左右两江来安思明太平镇安田州五路及沿边溪硐州县不属廉访司 【以上系湖广行省地面】 盖今行台所统得禹贡职方扬州全境西南割荆州之半在唐为江南道而今州司县属羁縻之地视旧尤加广焉 【唐书地理志江南道盖古扬州南境汉丹阳会稽豫章庐江零陵桂阳等郡长沙国及牂柯江夏南郡地润升常苏湖杭睦越明衢处婺温台宣歙池洪饶告袁信抚福建泉汀漳为星纪分岳鄂潭衡永道郴邵黔辰绵施叙奖夷播思费南溪溱为鹑尾分为州五十一县二百四十七其名山衡庐茅蒋天自天台会稽四明括苍缙云金华大庾武夷今池陵南郡地属山南八番地在唐为徼外其它州郡名改易不同】
　　行台察院公署图


行台察院公署图考
行台公署宋初为转运使在江宁府治东南府治在南唐宫城今之旧内高宗绍兴三年以府治建行宫遂改转运司衙为建康府治凡曰行宫留守司江东安抚司沿江制置司兵马总管都督皆知府兼之其公署创建雄盛 【有设厅居中左右修廊戒石亭在设厅前仪门即戟门在戒石亭南左右到戟惟郡守出入则开府门在仪门南鼓角楼在府门左时避行宫不建谯门清心堂在设厅后忠实不欺堂在清心堂后扁乃理宗所书赐马光祖前有二齐左曰云瑞右曰日思静得堂在忠实不欺堂后以光祖三任知府改名三至玉麟堂在忠实不欺堂左后瞰清溪前临芙蓉池喜雨轩在前恕斋在后有竹轩在旁静斋在右学斋在左锦绣堂在玉麟堂左本绍兴三十年枢密使王纶知府事所建初名昼锦后改今名上为忠勤楼扁皆理宗御书庭中左右植金华二石以屋覆之前为木犀台又前为碑亭有三段石有堂在左曰水乡西厅在忠实不欺堂之右别有镇青堂在府廨东北其上为钟山楼其后为清溪道院木犀亭曰小山菊亭曰晚香牡丹亭曰锦堆芍药亭曰驻春皆在堂左迭石成山上为亭曰一丘一壑下为金鱼池亭曰真爱其南为曲水池亭曰觞咏又其西为杏花村桃李蹊亭曰种春竹亭曰深净梅亭曰雪香海棠亭曰嫁梅皆在堂右清溪一曲环其前左有桥通水乡名小垂虹右有桥通锦绣堂榜曰藕花多处皆郡圃也其堂之奥榜曰紬书景定修志其中故名堂之东便门通清溪道中西花园在安抚司佥厅西马光祖改为惠民药局看窗二所一在西花园东南临御街榜曰｛缺｝后改为军装局一在嫁梅亭后临东虹桥安抚司佥厅在西厅西其后有芙蓉堂西为三圣祠制置司佥厅在仪门东有筹胜堂君子堂南通清溪又有集思堂及便厅建康府都佥厅在南门西西厅之前通判有三厅东厅在仪门左有朝阳亭西厅在仪门右有思政堂南厅在府门西南佥书节度判官厅在府门内之左通判官厅南节度推官厅在府门内右通判西厅之左添差节度推官厅在西夹道买民屋所改观者推官厅在府门内左佥判廨舍南录事参军厅在节推厅南司理厅有二左院在节推厅后有式敬斋右院在西通判厅后司户厅在府门外东南司法厅在府西南以上并据景定志所记与干道志不同盖自干道至景定数十年间更易多矣今集庆旧规大抵皆马制置光祖所记】 至元十二年二月左丞相淮安忠武王巴延平章河南王阿珠于府治开省冬十月行省起兵屯驻爪州宣抚司于内治事十四年宣抚司罢就为建康路治寻为江东宣慰司治所至元二十二年江淮等处行枢密院即宣慰司开院即宣慰司移治西锦绣坊大军库内其明年行御史台移治建康即枢密行院置台而密院徙于宋转运司置院二十六年行台徙移扬州二十九年立名江南诸道行御史台自扬州复还建康仍以前治为行台公署察院在台右即宋制置司西厅后至元二年重建正厅仍用忠实不欺旧扁中丞资善张公起岩作记 【记曰洪惟圣元抚有方夏世祖皇帝混一区宇建行御史台以奠南服肇治惟扬最后移治建业综临宪司十道行省行院之在江表者咸属按劾其治所即胜国安抚留守旧暑绵历岁久栋宇摧腐凛焉惧其将压御史大夫伊实通斡图惟载新咨于中台丞相驸马都尉达实特穆尔继为大夫复以言台议是之得请于上乃以治书侍御史图噜纲维是役撤旧起废构材庀工为堂于中复屋前连宏敞清邃为厅于后一如堂制高朗靖深恢拓有加旁翼以室以为厅事之所爽密异致暑寒攸宜中为长廊接栋旅楹子午贯达为经历司于堂之左为燕息之齐于堂之右揭以忠实不欺之扁示存旧也咸谓宜有纪述今御史大夫巴尔噶齐属予记之惟太微执法垂象昊穹台谏职司准兹星躔绳愆纠缪公论攸在皇朝疆域之广度越前代声教所暨无间远迩天子耳目之寄属之宪台南台所控临地圹事繁荆吴百粤迨于要荒民隐披露罔或壅遏公方材谞罔或滞淹赋私残暴罔或蔽匿举扬搜擿剖析厘正公道廓清纪纲振肃是则委任责成之意矧兹台治轮奂一新众庶所瞻于以耸动于以矜式凡莅是者盍思称副而无愧负也哉必也贪夫掊利有以治之酷吏戕民有以诣之滥官败俗有以纠之邪人蠹政有以去之使循良者得以成其治抑屈者得以申其情困乏者得以休其力耕凿者得以安其生长民之官一以承流宣化为务而无虐无扰有位之士一以清心洁已为先而无怠无纵吏之昏塞疲懦一皆警发振厉而无废其事民之林林总总一皆成德向风而无丽于刑斯谓能举其职而无忝矣其或倚法作威以陷善良灵恶植私以专报复耻过遂非以欺单弱疆辨矫诬以紊条格斁灭典常鲁不顾省则贻伊戚鬼得而诛矣敢以斯言为告以儆居是职者而是役乏经始落成年月与夫财用之给于官木石瓦甓匠夫之数不着着其切于风纪之大者是为记通奉大夫江南诸道行御史台侍御史张起岩记中议大夫江南诸道行御史台经历廉惠山凯雅书承德郎江南诸道行御史台监察御史孔思立篆额】 至正二年建察院及仪门两廊曹幙规制视旧有加锦绣堂忠勤楼及制置佥厅皆为台官廨宇左司理院为司狱司右司理院为永丰库余皆废易不可详考
　　旧建康府城形势图


旧建康府城形势图考
建康旧府城周二十五里四十四步上阔二丈五尺下阔三丈五尺高十丈五尺内卧羊城阔四丈一尺皆杨吴顺义中所筑也六朝旧城在北去秦淮五里故淮上皆列浮航缓急则撤航为备孙吴沿淮立栅前史所谓栅塘是也至吴王杨溥时徐温改筑稍迁近南夹淮带江以尽地利城西隅据石头冈阜之脊其南接长干山势又有伏龟楼在城上东南隅宋开宝以来城皆因旧凡八门由尊贤坊东出曰东门由镇淮桥南出曰南门由武卫桥西出曰西门由清化市而北曰北门由武定桥泝秦淮而东曰上水门由饮虹桥沿秦淮而西出折柳亭之前曰下水门由斗门桥西出曰龙光门由崇道桥西出曰栅寨门 【绍兴后守臣史正志修筑加女墙马光祖浚濠增筑创硬楼四屋百七十余间栅寨门创硬楼七间及武台铁门铁水窗等浚濠远城四千六百七十有五丈深丈有五尺阔三十丈濠之内筑羊马墙干道志云栅寨门在城西门近南凿城立栅通古运渎不详其始后置闸以泄城内水入于江俗呼为济秦门今呼铁窗子是也】 城内之北有旧子城宋初为府治后改为行宫亦始筑于南唐也详见古迹志及后路治图考
　　集庆路治图


集庆路治图考 【司属诸衙门及新创祠宇寺观附见】 
台察公署见前图考至元十二年二月立建康宣抚司就行省所居前宋府治及旧行宫直厅内置司兼管军民十四年设江东道宣慰司改宣抚司为建康路总管府宣抚廉希愿升宣慰使仍兼本路达噜噶齐府治就佥厅君子堂内署事至元十六年廉宣慰升行中书省左丞不廉路事总管府始于西锦绣坊旧大军库内置府 【今御史大夫廨舍】 至元二十二年以宣慰司为枢密行院宣慰司迁居总管府治府遂迁徙不常亦于今上元县治及军器库内置府元贞二年总管廉希哲到任请于上司以西南隅银行街旧东南佳丽楼为府治 【旧为赏心楼基景定元年马光祖改建今楼大德二年徙路治其中】 撤亭为厅揭堂曰公明名轩曰悦恕设鼓角楼置按牍架阁库大德四年又迁治于旧转运司 【今龙翔寺基】 大德十年本路治中杨翼禀于行台廉中丞复以佳丽楼建治与总管岳天祯等佥议兴役以济饥民重盖厅舍堂宇又修仓廪金陵水马二驿平准行用库东西织染两局广惠祠武定饮虹二桥教授游郑良撰记天历二年改集庆路至正二年三月一日遗漏府谯楼及两廊架阁库文卷一空达噜噶齐特哩总管张塔海特穆尔同知罗垒府判周垚推官高仲荣刘锺经历崔勤知事刘伯贞协力重建门楼廊庑是冬落成仍以旧层楼为更鼓楼 【在西南隅宋制置黄万石所建】 在城录事司 【旧递铺营】 司狱司 【旧左司理院】 永丰库 【旧右司理院今迁建邺坊旧财赋司资州库内】 军器杂造局 【旧都作院及杂造局】 都税使司 【旧都统司都钱库】 平准行用库 【旧东助籴库】 本路架阁库 【旧广济仓】 大军仓 【旧平籴仓】 万户府公廨 【旧游击军寨】 龙湾军营 【旧游击水军寨】 益都新军营 【旧东北隅戎司左军寨】 北门军营 【旧准捷寨】 翔鸾坊军营 【旧小马司寨】 养济院安怀院 【旧游击右军寨】 教场 【旧御教场】 金陵水马二驿 【旧制司二参谋二参议廨宇】 西织染局 【旧侍卫马军司】 东织梁局 【旧宋贡院】 江宁县治 【旧县尉司】 上元县治路学明道书院二县学 【各仍旧所】 南轩书院 【旧仪宾馆】 江东书院 【旧吕平章宅】 阴阳教授司 【西南隅机行街系官房舍】 三皇庙 【在旧永宁驿基址】 蒙古字学 【行街内公廨新刱】 社稷风雷雨师坛 【旧在水西门里绣春园西今迁南门外越城后】 大龙翔集庆寺 【前宋转运司治所旧为行枢密院按察司廉访司财赋提举司公廨又为潜邸改刱今寺】 帝师寺 【保宁寺西北】 永寿宫 【旧天庆观又名玄妙】 升龙观 【旧三茅冲虚庵】 河南王宅 【旧总领所】 在城养济新院 【在干道北桥】 江宁养济新院 【南门外破街口】 其余宫府台榭庵观寺院庙宇详见古迹及祠祀志
　　益都路万户府镇守地界图


益都新军万户府镇守地界图考
建康府前宋屯驻水陆马步兵通十五万余人营寨参错府城内外于管属沿江要害去处设八屯曰下蜀曰马家步曰沙河曰韩桥曰王家沙曰新开河曰下三山曰汪察港句容溧水溧阳复各有管界巡检下蜀东阳山前旧县诸寨 【详见后兵防志】 国朝初下江南凡襄阳南伐之兵多留建康福建廉万户保定张万户泰州孟万户常州宋万户宁国乔万户统诸奕军相继镇守江淮行枢密院复于河南省管下蕲黄邓新等奕拨军二千余人于龙湾屯驻教习大德元年益都新军万户府全奕自宁国迁镇建康于前宋游击军营内置司逐年差千户百户镇守溧阳等处及守把江面要害 【详见后兵防志】 巡检设司一十二处州捕盗司县尉司各有弓兵巡防警捕隶有皆管领
　　江宁县图


江宁县图考
江宁县历代沿革见后疆域志古城在今城西南七十里南临江宁浦周六里四十步其地仍在县境江宁名本在上元之先今县则南唐割上元南十九乡所置 【新志以古迹｛阙｝故以江宁居诸县之首】 宋因唐旧治在今城北门寿宁寺北有县丞廨 【县衙西】 主簿廨 【丞廨东】 尉司 【司门外西街越台南】 至元十四年城内置录事司乃撤旧阙廨于尉司建今县治东西八十五里南北阙十八里东至上元县界旧以御街中分今抵阙事司城门为界西至和州乌江县界四十里鳗鯬洲大江中流为界南至溧水州界九十阙里以乌剎桥为界北至上元县界五里以金陵乡为界所管二十三乡八十六里湖山车府山祖堂山 【皆在县南】 铜山 【县东南】 鼓吹山 【在县南】 龙山 【当涂县界】 横山 【接太平州界】 牛头山即天（外门内(打去丁改艮)）山 【县南山有石窟辟支佛所出山南有大石鼓天欲雨则鸣上有宋南郊坛】 大青山 【县南】 阴山 【县西南】 阙山 【西南临大江】 西北抵江娄湖高亭湖刘阳湖石｛阙｝湖银湖河湖三城湖皆在县境详见后诸志
　　上元县图 


上元县图考
上元县置于唐上元年间旧建康附郭止设一县名称数有更易为江宁为白石为归化 【详见年表】 治亦屡迁最后名上元其境即今上元旧地唐治所在今永寿宫之东临运渎虽莫详其所远近尚可约知光启中复徙于凤台山西宋初迁于南唐司会府在今台治东后军营内建炎中徙今治所归附后因宋旧治 【干道志知县廨舍在城东门内】 有存爱堂 【在西偏以明道先生曰一命之士苟存心于爱物于人必有所济先生尝为上元主簿故摘存爱二字名堂后更名存心姚希得记】 县丞廨 【县衙东南】 主簿廨 【县衙东明道书院左主簿巷内】 尉司廨 【东门外南路北今尉司】 地东西九十五里南北八十五里东至句容县界八十里以周郎桥中分界西至江宁县界旧以御街中分今抵录事司城门为界南至江宁县界七十里以永丰乡白米湖为界北至真州六合县界四十九里以爪步大江中流为界所管十八乡五十二里 【详见疆域志】 石头山 【在府城西】 蒋山 【府城东北】 卢山马鞍山 【县西比二山间秦凿为二有都船场圣妃庙至今沟内石骨相连】 临沂山 【县东北】 摄山 【县东北】 方山一名天印山 【县东南即秦所凿长垄之所今有直渎接石硊山】 鴈门山 【县东南】 秦淮水西北贯城中北抵大江中有玄武湖亦通秦淮皆在县境详见后诸志
　　句容县图


句容县图考
句容县自汉晋以来名称不易今城不知所始有东西南北白羊上羊六门城周三百九十丈上阔九尺下丈二尺东西长九十丈南北八十五丈旧志以为县之子城今县廨宇仍宋旧治 【唐天佑六年知县邵全迈造】 有华阳道院 【县志县衙在县城正北嘉定间重建楼门有宣诏颁春亭琴堂华阳道院后圃有秀阴堂改名爱山又有平易堂画帘拙逸不欺读书林卷雨净友皆轩齐名冰玉轩琴月轩张矩有记东轩有骑省石主簿厅在县治东有喜斋县丞厅又在东有简靖真清等堂其地今并为际留仓土地庙尉司在县治西有宣威堂兰菊轩又清佐阅武二亭今废】 大德十年监县达勒达县尹赵靖因前令田郁旧规改创今治尉司廨亦改创县治东县学城隍祠仍旧有梁昭明文孝皇帝庙 【在县治东】 达奚将军庙 【县治东南】 地东西七十里南北一百二十里东至镇江路丹徒县界五十里以山口为界西至上元县界二十里以周郎桥中分为界南至溧水州界六十里以丁塘村为界北至真州扬子县界七十里以下蜀大江中流为界所管十六乡五十八里茅山大茅中茅小茅诸峰良常山秦望山青龙山 【周回一百五十余里在县东南】 绛岩山 【县西南】 铜山竹里山 【皆在县北】 华山竹山吴山 【皆在县界】 赤山湖 【在县西南出绛岩山周一百二十里下通秦淮】 皆在县境详见本县志及后山川诸志
　　溧水州图


溧水州图考
溧水州元贞以前为县自隋开皇十一年割溧阳县之西置溧水县今城疑自隋筑周五里七步子城周一里一百一十四步上阔五尺下八尺县城五门东曰爱景南永安西临淮北望京东南寻仙县治在秦淮北旧有鼓楼正厅东厅极高明楼萧闲堂正静堂君子堂 【东厅有校官碑及刘漫塘县箴有伫益得初二斋弦歌堂姑射亭站台隔浦深窈仰高三亭县丞厅在县北仁和坊街西厅事有山谷四民帖周吴成题名石刻有共济堂简靖听松种学南漪四轩主簿廨在县治内今为捕盗司尉厅在惠政桥北有二李亭后名双玉庐山李公择父为尉时与兄野夫读书之所廨后有鸂（涑力鸟）滩今为中山马驿凡旧官廨兵火皆废不存】 国初县升为州元贞二年知州仪叔安重创今治后又建中正堂惠民局 【在州治东】 际留仓 【在幙厅南】 架阁库 【幕厅东】 税务 【在惠政桥南】 州学 【即旧县学】 社稷坛 【州南】 三皇庙 【州西表孝坊宋永丰仓】 岳庙 【州治东北】 城隍庙 【州治东】 刘府君张将军承烈广福王各有祠宇地东西八十二里一百三步南北一百五十五里三十八步东至句容县界三十七里以浮山顶为界西至上元县界三十五里以乌石桥为界南至宁国路宣城县一百一十里以四牌冈为界北至江宁县界四十五里以上义山为界所管十七乡四十七里溧阳山 【州东南】 浊山 【州东南秦淮之源】 东庐山 【在州东南丹阳分界水源有三西流者入秦淮东北流者入马沈港东南流者入丹阳湖】 杜城山 【在州南】 石城山 【州东南】 禀丘山 【在州西】 石羊山凤栖山澳洞山 【皆州西南】 游子山 【州南】 回峰山官塘山荆山仙杏山 【皆州东南】 铜山 【州西】 芝山 【上有李洞燕洞在州东南】 丹阳湖 【州西八十里周百九十五里中流与太平当涂县分界此水本由五堰自常州宜兴入太湖今已堙塞】 固城湖 【州西南九十里周百里南北三十里东西二十五里环楚王故城有水四派湖中流与太平分界与丹阳石臼号三湖相连椄】 石臼湖 【州西南四十里纵五十里衡四十里西连丹阳湖湖中有军山塔子马头雀垒四山】 皆在州境详见本州岛志及后山川诸志
　　溧阳州图


溧阳州图考
溧阳州归附以前为溧阳县汉县城在溧水固城唐县城在州西北四十五里即旧县村巡检寨基唐天复三年移治今所南唐升元二年筑城周四里二百九十四步高一丈一尺上阔一丈下二丈八尺壕阔五丈深五尺宋建炎中展入青安草市增广二里今周六里有余水陆门七东曰迎春南迎夏西迎秋北迎冬西北曰青安上水门曰清晖下水门曰挹秀元贞元年升州州治仍宋县治在城内市心有无倦堂 【旧有手诏亭颁春亭八如斋逶迤斋西斋无愧堂读书堂清闲堂烟艇室闻风台大图镜亭濠净亭烟波亭皆知县陆子遹李大原所创县丞廨在州治东有来月堂今为邮亭主簿廨在丞廨东有凤栖轩今为蒙古字学尉司在主簿廨东有怀曜轩以孟东野谥贞曜也凡官廨损益改创皆非旧制】 州学即旧县学有织梁局税务馆驿捕盗司 【皆在州未定坊】 城隍庙 【在州登俊坊】 祠山真君庙 【在州招远坊】 武烈大帝庙 【在东门外】 显惠即史祖侯庙 【在永成乡】 史贞义女庙 【在明义乡中江桥】 五显庙 【在州招远坊】 赵城明王庙 【福贤乡下桥里】 东岳庙 【在福贤乡下桥】 赤邹将军庙 【在福贤乡屠塘】 茅司徒庙 【在福贤乡马店】 社稷风雷雨师坛 【在州西门外】 地东西一百五十里南北一百六十里东至宜兴州界一十五里以葑埭牌为界西至溧水州界八十五里以三塔墩为界南至广德路界七十里以石屋山分流为界北至金坛县界八十里以长塘湖港荻场为界所管十三乡十八里桂林山盘白山伍牙山荆山铁冶山 【皆州西南】 龙潭山悬鼓山 【皆在州南】 铁山铜官山 【皆州东南】 瓦屋山丫头山 【皆州西北】 曹姥山 【州西北有圣姥庙】 吕长山 【州西有吕将军庙】 芝山 【州西旧传梅福隐此】 长塘湖 【在州北五十三里周百五十里接金坛宜兴二界旧名洗湖中有大巫小巫山虞翻曰滆湖洮湖射湖贵湖及太湖为五湖并太湖之小支俱连太湖故太湖兼得五湖之名】 千里湖 【在州东南十五里陆机云千里莼羹末下盐豉至今产莼俗呼千里渰与故县渰相连或说千当作芊末作秣秣下即秣陵从省文耳】 升平湖 【州西七十里水自溧水州五堰东流入湖连入震泽即古中江所径有溪自建平县来会】 三塔湖一名梁城湖 【在州西七十里周十八里西南与升平湖相接】 濑阳衍 【在州西三十六里衍即渰字吴音讹耳西接三塔衍北接新昌衍连永阳江葛涪衍出州西北东流入湖今衍地多成圩田仅存一派】 皆在州境详见本州岛志及后山川诸志
　　集庆路学图


路学新图考
南唐都建康滨秦淮开国子监 【今镇淮桥北御街东旧比较务即其地里俗呼为国子监巷】 宋雍熙中有文宣王庙在府西北三里治城故基天圣七年丞相张士逊出为太守奏徙庙于浮桥东北建府学给田十顷赐书一监景佑中陈执中又徙于府治之东南 【即今学基】 建炎兵毁绍兴九年叶梦得更造学援西京例奏增置教官一员 【见后年表】 淳熙四年刘珙重修庆元二年张枃建阁以奉御书阁下建议道堂淳佑初年别之杰增修学宇六年赵以夫即命教堂更名明德增造两廊以妥从祀十年吴渊列祠先贤增学廪创义庄宝佑中马光祖兴学校集周汉以来名贤赞而祠之大成殿在灵星门北戟门内从祀位在两廊御书阁在明德堂后讲堂即今明德堂议道堂在御书阁下斋舍东序三曰守中曰进德曰说礼西序三曰常德曰育材曰兴贤祭器库二一在大成殿前东廊之南一在御书阁东偏公厨在东序后射圃在义庄仓之西有亭名绎志后改正已堂大德四年秋八月庙学灾惟存尊经阁及二教授厅七年总管陈元凯重建今学
　　台城古迹图

外围以宣阳门为中者晋名苑城即吴都城旧趾周二十里一十九步　内围以大司马门为中晋成帝新作新宫一名台城周八里　内围之次即梁武帝所作宫城墙立重门开二道　诸门名晋宋齐梁陈更易不同今以其可考者道之按旧志成阳门内有晋建邺县城城西二里即唐县城县城西即吴冶城城内西则有卞将军墓齐何点所居东篱门乃东府之西西州之东故图经云西州城未有篱门立乌榜与建康分界后名其地为乌榜村在天庆观西南今永寿宫是也
台城古迹图考
古都城宫苑记吴大帝所筑周回二十里一十九步在淮水北五里黄龙元年自武昌徙都晋元帝初过江不改其旧宋齐梁陈皆都之宋世宫门外六门城设竹篱至齐高帝建元元年有发白武樽言曰门三重门竹篱穿不全上感其言改立都墙本纪建元二年立六门都墙是也其后增立为十二门云
台城一曰苑城本吴后苑城晋成帝咸和中新宫成名建康宫即世所谓台城也在上元县东北五里周八里濠阔五丈深七尺今胭脂井南至高阳楼基二里即古台城之地尽为军营及居民蔬圃 【实录注苑城即建康宫城吴之后苑地一名建平园又云台城南正中大司马门南对宣阳门相去二里宣阳即苑城门则台城在苑城内明矣宫苑记云古台城即建康宫城本吴后苑城晋咸和中修缮为宫舆地志云都城南正中宣阳门对苑城门其南直朱雀门正北面宫城无别门乃知苑城即宫城在都城内近北明矣台城南面开四门北面二门东西面各一门宫城内有二重宫墙周回五百七十八丈南面开二门北面二门东西面各一门第三重宫墙南面一门东西面各一门又云同泰寺与台城隔路今法宝寺及圆寂寺即古同泰寺基故法宝亦名台城院以此考之法宝圆寂寺之南盖古台城也晋书成帝时苏峻作乱焚烧宫室温峤以下咸议迁都惟王导固争不许咸和五年作新宫始缮苑城六年迁于新宫即此城也唐史张雄使别将赵晖据上元晖恃其才欲治台城为府是此城唐未尚存至杨吴时改筑而城遂废矣】 
古都城门晋书成帝作新宫缮苑城修六门 【实录注云六门都城门也晋初但有陵阳门后改为广阳门内有右尚方世谓尚方门次正中曰宣阳门本吴所开对苑城门世谓之曰门晋为宣阳门门三道上起重楼悬楣上刻木为龙虎相对皆绣栭藻井南对朱雀门相去五里余次最东曰开阳门宋元嘉二十五年改开阳曰津阳东面最南曰清明门门三道对今相宫巷门东出青溪桥巷尚书下舍在此门内正东曰建春门后改为建阳门门三道正西曰西明门门三道东对建春门即宫城大司马门前横街也正北面即宫城无别门又按宫苑记凡十有二门南面最西曰陵阳门后改为广阳门正门曰宣阳门次东曰开阳门后改为津阳门门三道直北对端门最东曰清明门直北对延熹门当二宫中大路东面最南曰东阳门直青溪桥巷即今湘宫寺门路最北曰建春门陈改为建阳门西对西明门即台城前衡街北面最东曰延熹门南直对清明门当二宫中大路次西曰广莫门门三道陈改名北捷门北直对乐游苑南门次西曰玄武门门三道齐改名宣平门北直趋玄武湖大路最西曰大夏门南直对广阳门北对归善寺门西面最北曰西明门直对建阳门即大司马门前横街是最南曰阊阖门西直对东阳门详考宫苑记陵阳宣阳开阳三门与实录所向皆同唯清明门在南面最东而实录乃在东面最南今以宫苑记北对延熹门证之即实录误矣又实录云正东曰建春正西曰西明宫苑记乃在东西面之最北其最南又有东阳阊阖二门盖实录都城止六门而宫苑记之门乃十有二宋纪独载元嘉二十五年新作阊阖广莫二门其余延熹玄武大夏东阳四门不见建立之始实录元嘉二十五年四月新作阊阖广莫等门改先广莫曰承明然则此六门皆同时作史略之尔然东西二门相对实录宫苑记皆云大司马门前横街则知东西旧止二门各正所向后又增立二门故以南北别之也又按宋元凶劭作乱闭守六门于门内凿堑立栅齐建元中始立六门都墙梁侯景济江韦黯屯六门皆止言六门而元凶劭传又云同逆先屯阊阖门外臧质从广莫门入乃知六门为正门后所立六门皆便门也故史不载阊阖广莫等门作于元嘉二十五年元凶劭之乱乃三十年云】 
古建康宫门晋成帝咸和七年新宫成名曰建康宫开五门南面二门东西北各一门宋文帝元嘉二年于台城东西开万春千秋二门陈宣帝大建二年改作云龙神武二门 【按建康实录注南面二门正中曰大司马门世所谓章门拜章者伏于此门待报南对宣阳门相去二里夹道开御沟植槐柳世或名为阙门近东曰阊阖门后改为南掖门门三道世谓之天门南直兰宫西大路出都城开阳门其北面平昌门则上有爵络世谓之冠爵门南对南掖门宋永初中改宫城北平昌门为广莫门至元嘉二十五年改先广莫门曰承明门又云南面端门夹门南大鼓在两塾之南并三丈八尺围用开闭城门日中晡时及晚并击以为节夜又击之以持更宫苑记南掖门宋改阊阖门陈改端门东西二门考之实录已不可见可见者唯南面二门与北面一门而已又按宫苑记晋成帝修新宫南面开四门最西曰西掖门门三道并重冲正中曰大司马门门三道起三重楼直对宣阳门次东曰南掖门宋改阊阖门陈改端门南直对津阳门北对应门最东曰东掖门门三道南直对兰台路东面正中曰东华门门三道晋本名东掖门宋改万春门梁改东华门北面最东曰承明门门三重本晋平昌门南直对东掖门东掖疑即南掖最西曰大通门上重西面正中曰西华门晋本名西掖门宋改千秋门梁改西华门凡八门比建康实录所载多五门梁天监十年初作宫城门三重楼及开二道又按宫苑记建康宫城内有两重宫墙南面开二门西曰衙门隐不见南西掖门东曰应门晋改名止车门南直对端门即晋南掖门也东面正中曰云龙门北面正中曰凤妆门近西曰鸾掖门西面正中曰神武门凡六门第三重宫墙东直对墙南面正门曰太阳晋本名端门宋改为南中华门东面正中曰万春门直东对云龙门西对千秋门西面正中曰千秋门西对神武门东对万春门凡三门建康实录皆不载以宫殿证之云龙门是二重宫墙东西门对第三重宫墙万春门神武门是第二重宫墙西面门对第三重宫墙千秋门东西相望按图可考足以想见台城门阙之盛然晋成帝时已有云龙门苏峻作乱羊曼为前将军率文武守此门是也以上宫城诸门考证详见古迹志】 
　　冶城古迹图


阙


茅山图考
茅山在句容县东南四十五里周回一百五十里初名句曲山像其形也茅君得道更名曰茅山三十六洞天之数第八曰金坛华阳之天此山是也 【史记禹封泰山禅会稽晋灼曰本名茅山吴越春秋云禹巡天下登茅山以朝群臣更名茅山为会稽亦曰苗山茅山记曰大茅山独高处黑帝命东海神理大铜鼎于山顶深八尺上有盘石镇之黑帝即颛顼也又曰秦始皇帝三十七年游会稽还登句曲北垂山埋白璧一双深七尺李斯篆刻文云始皇圣德平章江山巡狩苍川勒铭素璧又曰王莽地皇三年七月遣使者章邕赍黄金白玉铜钟五口赠三茅君光武建武七年三月遣使者吴伦赍黄金五十斤玉帛献三茅君今山顶有埋金处上有聚石又曰中茅山独高处司命君埋西胡玉门丹砂六千斤深二丈上有盘石镇之其山左右泉流下皆小赤色饮之延年益寿左真人就司命君乞得一十二斤以合九华丹山顶石坛石案香炉今存今三阳百姓多长寿者盖太阳北阳朱阳三村耳茅君内传句曲山秦时华阳之天汉宣帝时三茅君居之遂名茅山内有积金山因以金为坛号周时名其源泽为曲水之穴秦时名句金之坛似已字故以句曲名焉真诰曰金陵句容之句曲洞为第八洞天又曰句曲地肺土良水清可以度世种民是处五灾不干又曰金陵者洞虚之膏腴句曲之地肺履之者万万知之者无一按茅山志茅蒙字初成华阳人也隐华山修道秦始皇三十一年白日上升是时有民谣曰神仙得者茅初成驾龙上升入太清时下玄洲戏赤城继世而往在我盈始皇闻之问故老答曰此仙谣也于是有寻仙之意蒙之玄孙盈得道于金陵句曲山上升为东岳上卿司命真君太元真人居赤城时来句曲弟茅固茅衷皆得道于此邦人改句曲为茅君山洞天福地记福地七十二地肺为第一即金陵是也金陵之地水至即浮故比之于肺抱朴内篇别有地肺山乃玉留屿又商山亦名地肺今以内传为正】 山中有大茅峰 【山顶有圣佑观奉大茅君真应真君峰北华阳洞之东有崇禧万寿宫东南有崇寿华阳二观】 中茅峰 【山顶有德佑观奉中茅君妙应真君西有升元观旧为白鹤庙与祠宇宫相邻清真观在大罗源】 小茅峰 【山顶有仁佑观奉小茅君神应真君与德佑圣佑二观皆延佑三年定额】 抱朴峰 【大茅峰北】 白云峰 【中茅峰西有白云崇福观】 五云峰 【小茅峰侧有五云观】 积金峰 【大茅中茅二峰间陶隐居弘景所住有元符万宁宫华阳宫天圣观栖真观】 迭玉峰 【大茅东南有藏真观】 华盖峰 【在崇寿观东南】 四平山 【大茅西南俗称方山】 良常山 【茅山北垂】 华姥山 【大茅崇禧宫南】 郁冈山 【小茅峰东北有干元观】 龙尾山 【大茅东】 东方山 【东连仙几山】 仗龙山 【在柳汧之间有抱元观】 雷平山 【伏龙山东有玉晨观】 方隅山 【雷平山东北有燕洞宫】 秦望山 【良常山东北】 丁公山 【积金山西有紫阳观】 自大茅山南后韭山竹山吴山连峰迭嶂达乎吴兴天目诸山许迈所谓洞庭西门潜通五岳 【洞庭即今太湖】 陶弘景亦云三茅山东通王屋西达峨嵋南接罗浮北连岱岳朱文公谓岷山之脉由衡山南出而东度大庾岭者包彭蠡之源而北尽乎建康然则茅山形势实与西蜀岷山峨嵋相为首尾蒋山金陵特其脉之尽者其为扬州之镇山为江南之名藩会府岂不宜哉详见后山川志
　　蒋山图


蒋山图考
钟山一名蒋山在城东北一十五里周回六十里高一百五十八丈东连青龙山西接青溪南有锺浦下入秦淮北接雉亭山汉末有秣陵尉蒋子文逐盗死事于此吴大帝为立庙封曰蒋侯大帝祖讳锺因改曰蒋山唐地理志江南道其名山衡庐茅蒋 【舆地志古金陵山也县邑之名由此而立金陵地记云秦始皇时望气者云金陵有天子气乃埋金玉杂宝于钟山又云蒋山本少林木东晋令刺史罢还种松百株宋时诸州刺史罢职还者栽松三千株下至郡守各有差山之最高峰北有五愿树乃柞木也庾阐扬都赋元帝渡江望气者云蒋山上紫气时时晨见宋散骑常侍刘勉经始锺岭之南以为栖息聚石蓄水朝士雅素者多从之游又雷次宗元嘉中开馆鸡笼山文帝为筑室于钟山西岩下谓之招隐馆齐周颙于钟山西造草堂寺以处僧慧约寺即颙所居梁武帝于钟山西置大爱敬寺江表上已多游于此侯景反邵陵王纶率西丰公大春等马步三万发自京口直据钟山景党大骇具舟欲逃阮孝绪因母疾用药须得生人蔘浸旧传钟山所出孝绪躬历幽险累日不获忽一白鹿导前行至一所不见就求之果得陈大宝元年齐军潜至钟山龙尾进至幙府山唐大历中处士韦渠牟亦隐于此号遗名子颜真卿题其所隐之堂曰遗名先生三教会宗堂】 山内旧有定林庵 【宋王荆公安石尝读书于此朱元章榜曰昭文斋李伯时写荆公真像于壁杨次公为之赞霜筠雪竹二庵皆在蒋山寺左】 寰宇记云自梁以前立佛寺七十所今山南有太平兴国禅寺 【梁武帝天监十三年以定林寺前冈独龙阜葬志公永定公主以汤沐之资造浮图五级于其上前记云塔名玩珠取龙玩珠之义十四年即塔前建开善寺今寺乃其地也唐干符中改为宝公院南唐升元中徐德裕重修后主又改为开善道场至宋太平兴国五年改赐今额庆历二年叶清臣奏为十方禅院王荆公安石为相退居钟山为帅守者多其门人寺宇益增大后屡经火泰定二年正月再毁今重建特盛有翰林学士虞集撰记详见祠祀志】 新建大崇禧万寿寺 【泰定四年潜邸?建近有望江亭御史中丞赵世延撰记详见祠祀志】 其山峰秀者有屏风岭 【巧石青林幽邃如画在古明庆寺前】 山之东八功德水 【在悟真庵后梅挚记云梁天监中有胡僧寓锡山中乏水时有庞眉叟谓曰余山龙也知师渴饮措之无难俄而一沼沸出后西僧继至云本域中八池已失其一自梁以来尝取给御府云饮之可以愈疾】 道卿岩 【在八功德水后半岭间宋太守叶清臣字道卿尝游其间因以其字名岩】 宝公塔西二里有洗砵池兴国寺西有道光泉 【熙宁八年僧道光所斸得名在梁灵曜寺前其深五尺】 宋熙泉 【近宋熙寺基之左今蒋山兴国寺日用此泉】 其东山颠有定心石下临峭壁寺西百余步有白莲庵 【庵前有白莲池乃策禅师退居之所】 北高峰绝顶有一人泉 【仅容一勺多挹之不竭】 桂岭 【六朝事类云在山南明庆寺后】 杨梅岘栽松岘 【皆以其树得名】 猿惊鹤怨二谷 【好事者所加】 道家八洞天之外有三十六洞天其一朱湖洞天在钟山又有太子岩 【梁昭明太子尝读书于此又名昭明书台今为七佛庵一人泉在其东】 梁侍中周舍立静坛与道士坞相对 【武帝问其坛如何对曰风不鸣条云无肤寸鹿巾黄帔甚多白简朱衣罕至囡名静坛道士坞在古明庆寺前与八功德水相近则静坛当在其处干道志坛在钟山南岩上庆元志梁天监十三年筑西静坛于钟山下事迹曰道士坞在明庆寺前有道观即陈宣帝礼玄靖臧兢处在宝公塔东】 桃花坞在宝公塔西北 【旧有桃花甚盛今不复存矣】 茱萸坞在蒋山南平坡中旧有茱萸园 【宋道士陵修静饵茱萸于此】 此皆山之胜处也
　　大龙翔集庆寺图


　　抄白
 【长生天气力里大福荫护助里皇帝圣旨行中书省行御史台行宣政院官人每根底宣慰司廉访司官人每根底军官每根底军人每根底管城子底达噜噶齐官人每根底来往的使臣每根底众百姓每根底众和尚每根底宣谕的圣旨青吉斯皇帝谔格德依皇帝色辰皇帝谔勒哲图皇帝库鲁克皇帝布延图皇帝格根皇帝呼图克图皇帝济雅图皇帝伊哷哲伯皇帝圣旨里和尚每伊啰勒昆先生每教不栋甚么差发休当者告天祝寿者么道有来如今依在先底圣旨体例里不拣甚么差发休当者告天与咱每祝寿者么道济雅图皇帝为报祖宗教万民得济的上头集庆路里起盖了大龙翔集庆寺教广智全悟大禅师笑隐长老做住持委付了选有本事的好和尚住坐依着百丈清规体例里交海会云堂里坐禅旃檀林里早晚念经者依着释迦牟尼佛的体例行者祝寿者么道咱每这大龙翔集庆寺江南田地里有的五山教这寺在五山之上者这寺里首尾藏主等头首委付来的和尚每提调的官人每依着五山体例里各路分里有的寺院阙住持呵资次里住持委付者不拣是谁休将别个和尚说好这寺里休分付者么道圣旨行了有来至今他每五山寺不曾定体么道听得来如今笑隐长老根底加与释教宗主的名分兼领五山寺者今后这寺里住持于五山寺本宗派住时长老内选拣委付者济雅图皇帝潜邸时分坐地的房子里盖来的寺院比别个寺不同奉圣旨官钱内这寺里与来做常住的田土税粮休纳者杂泛差发休当者么道不拣甚么勾当依着济雅图皇帝已了的圣旨定例行者执把的圣旨与了也这寺家房舍里使臣每休安下者铺马祗应休与者休断公事者俗人每休争竞者但属这寺里的田土碾磨店铺解典库浴堂人口头疋河泊船只芦场等不拣甚么他每的不拣是谁休夺要者休倚气力者这寺里办常住其间廉访司有司添气力成就者休沮坏者这般宣谕了呵别了的人每有罪过者这广智全悟大禅师释教宗主笑隐长老等和尚每有圣旨么道不干碍自已的勾当做主呵没体例的勾当行呵他每更不怕那圣旨至元元年闰十二月十五日大都有时分写来】
　　曹南王祠堂图

　　抄白
 【至正元年闰五月初六日本路奉江浙等处行中书省札付准中书省咨礼部呈承奉中书省判送至元六年十月十二日奏过事内一件托观平章文书里说有父阿勒哈世祖皇帝时分与已延丞相等纯领蒙古兵马征讨亡宋既而归还复平额哷布格并河西叛贼阿兰岱尔等屡立奇功名上头赐与曹南王名分来如蒙照依巴延丞相例于集庆路起盖祠堂么道与文书的上头交礼部官与太常礼仪院官一同定拟呵曹南王阿勒哈与淮安河南二王一体有功立祠堂的说有依部家定拟来的行呵怎生奏呵奉圣旨那般者钦此覆奉都堂钧旨连送礼部议得中书省托欢平章父曹南王阿勒哈开国功臣建立祠堂致祀既太常礼仪院检照集议明白即与淮安忠武王事系一体合依本院所拟钦依于集庆路官为起盖祠堂所据供祭田土比依前例量拟减半于本路系官田内拨赐一十顷以酬勋节如蒙准呈宜从都省详酌闻奏相应具呈照详得此至正元年二月初八日伊克集赛第二日兴圣殿里后寝殿东耳房里有时分舒库尔齐曼济毕舍哩道拉实院使伊勒都齐已延特穆尔殿中哈玛尔给事中特穆尔布哈等有来众省官每商量了毕尔齐巴哈平章阿噜参政蒙古毕舍哩哈喇特穆尔等奏过事内一件昨前托欢平章父曹南王阿勒哈根底起盖祠堂者么道有圣旨来交礼部定拟呵与淮安忠武王事系一体如今教集庆路官不以是何系官钱内起盖与祠堂于本路官田地内拨赐与一十顷的说有依部家定拟来的行呵怎生奏呵奉圣旨那般者钦此除外都省咨请照验钦依施行准此省府仰钦依不以是何钱内先尽官有见在委官从省计料合用木物工程具实开坐申省奉此行下录事司计料木物工程委自录事判官巴延彻尔提调相视丈量得正北隅柴街宝戒寺侧系官空地一十五亩一分四厘于本路系官钱内放支官钱收买木物委自本路判官周垚上元县达噜噶齐诺海提调人匠起盖祠堂殿宇廊房山门后堂装塑完备春秋戊日致祭余见后年表及祠祀志】
至大金陵新志卷二
元　张铉　撰
　金陵通纪
禹贡淮海惟扬州 【禹别九州岛由夏迄周虽尝更为十二而扬州无所易其地北据淮南距海职方氏东南曰扬州】 在天官为星纪之次其星斗牵牛婺女 【史记斗江湖牵牛婺女扬州又曰甲乙四海之外不占丙丁江淮海岱隋书扬州为淮海之地在天官自斗十二度至须女七度为星纪于辰在丑吴越得其分野晋书引春秋元命包云牵牛流为扬州分为越国立为扬山以为江南之气劲厥性轻扬亦曰州界多水水波扬也于古则荒服之国战国时其地为楚分今按此专言荒服非也夏殷之制畿甸之外有绥服要服荒服相去各千里夏都安邑殷都亳五迁末迁朝歌扬州亦为要服之国】 其川三江其浸五湖 【职方解曰三江以为险五湖以为浸史记索隐曰地理志北江从会稽毗陵县北东入海中江从丹阳芜湖县东北至会稽阳羡县东入海南江从会稽吴县南东入海故禹贡有北江中江也五湖者郭璞江赋注云具区洮滆彭蠡青草洞庭又云太湖周五百里故曰五湖今洮湖在溧阳与太湖通】 金陵盖当其会焉 【金陵东南据山西北距江阻淮当江淮湖海之交会故潮汐再至】 其山茅蒋 【朱文公云岷山之脉其一支为衡山者尽于九江之西其一支又南而东度桂岭者则包湘源而北经潭袁之境以尽于庐阜其一支又南而东度大庾岭者则包彭蠡之源以北尽乎建康其一支则又东包浙江之源北其首以尽会稽南其尾以尽乎闽粤唐地理志江南道名山衡庐茅蒋今按山势自广德溧阳而下由茅而蒋二山盖金陵镇山也茅蒋山名见后山川志】 其国为吴而占在斗其建都邑休祥之祲见于辰极 【晋书丹阳郡入斗干六度通典曰在天官于斗则吴之分野史记泰伯之奔荆蛮自号勾吴索隐荆者楚之旧号蛮者南夷之名地在楚越之界故称荆蛮晋书岁镇在斗牛吴越之福义熙十四年彗出天津入太微经北斗络紫微明年有星孛于太微西藩刘裕寻篡晋】 三代以前帝王有都之者不可考矣 【路史循蜚纪大敦巫常问有云阳氏是为阳帝着迹于冯翊之甘泉而丹徒有云阳岭盖穴处之世董览吴地记云曲阿秦时曰云阳岭太史言东南有天子气始皇发赭徒三千凿云阳之北冈曲之因曰曲阿吴岑昏凿丹徒至云阳杜野小辛间而陈勋屯田凿句容中道至云阳西城则所谓破冈渎也十道志言云阳氏古之仙人遁甲开山图以为云阳先生之墟可以长往可以隐处又云阳石山中有神龙池黄帝时云阳先生养龙于此为历代养龙之处水旱不时祀之中有神书铁券玉石之记今茅山有龙池古仙人多游其中岂非即云阳氏之居乎唐杜佑以丹阳为古云阳其说近是罗泌谓在长沙茶陵又谓阳石山在绛北以山川形势言之非也黄帝后少昊亦曰云阳氏】 周元王四年当鲁哀公之二十三年越勾践灭吴命范蠡城而居之称伯江淮 【今越城是也勾践灭吴命蠡城金陵之长干北会齐晋诸侯于徐州致贡于王赐之胙而命为伯东诸侯毕贺号称伯王后七代一百四十三年无疆立而与齐楚争强为楚所灭】 楚人败越城石头曰金陵邑时楚地东极于海 【周显王三十六年楚王熊商败越王无疆尽取吴故地乃因山立号置金陵邑今石头城是事见吴越春秋建康实录又云地接华阳金坛之陵故号金陵或云威王及秦始皇皆以此地有王气埋金镇之故名金陵恐非见末卷金陵辨】 秦人兼六国以楚金陵地为鄣郡改金陵曰秣陵又凿锺阜断长陇以泄其气 【史记秦始皇二十五年灭楚明年分天下为三十六郡置守尉监始以金陵为鄣郡治故鄣三十七年东游还过吴从江乘渡实录及前志云望气者言五百年后金陵有天子气因凿锺阜断金陵长垄以通流至今呼为秦淮乃改金陵邑为秣陵县今江宁县城东南六十里秣陵桥东北故城是也】 汉初以封楚王韩信荆王刘贾吴王刘濞皆大国也武帝以江都地封广陵王胥其策文曰大江之南五湖之间则金陵亦在其境 【晋书汉景帝四年封皇子非为江都王并得鄣会稽郡而不得豫章武帝改江都曰广陵封子胥为王而以属徐州今按史记载胥册文曰于戏小子胥受兹赤社朕承祖考维稽古建尔国家封于南王世为汉藩辅古人有言大江之南五湖之间其人轻心扬州保疆三代要服不及以政于戏悉尔心战战兢兢乃惠乃顺母侗好佚母迩宵人维法维则书云臣不作威不作福靡有后羞于戏保国艾民可不敬与王其戒之后胥果与楚王谋反祝诅自杀国除】 然自元封二年改鄣郡为丹阳以隶杨州其属有秣陵江乘诸县讫后汉无所更易 【汉书武帝元封二年始置郡刺史废鄣郡置丹阳郡属扬州统县十七江乘秣陵故鄣句容溧阳隶焉王莽改为宣亭郡东汉以丹阳郡统十六城移治宛陵而扬州不改】 孙权据有江东筑城石头改秣陵为建邺用张纮诸葛亮之言自武昌徙都之西败蜀北拒曹操号令行乎交广 【自秦始皇三十七年辛卯东巡至吴主孙权元年庚子四百二十年前志吴侯孙策府在建邺建安十三年孙权分丹阳郡立新都郡十六年权自京口徙治秣陵十七年城楚金陵邑地号石头改秣陵为建邺张纮曰金陵地势冈阜连石头秦始皇以有王者都邑之气故掘断连冈改名秣陵今处所具存地有其气天之所命宜为都邑诸葛亮亦曰锺阜龙蟠石城虎踞真帝王之宅权黄龙元年自武昌徙都建邺交趾岭南牧守皆吴署置】 吴亡晋改建康元帝渡江修扬州府城为都 【晋武帝太康元年平吴废建邺为秣陵后析为二县愍帝讳业改建康自始皇三十七年辛卯至元帝以永嘉丁卯渡江五百一十七年王敦创筑扬州城所谓西州城者其东北府舍即吴大初宫址石冰所造元帝因修为宫城】 时衣冠礼乐萃于江左天下望为正统 【苻坚欲伐晋其臣谏以晋为正统所在齐高欢之言亦然】 其盛也有天下三分之二并凉幽燕奉晋正朔余三十年海岛诸夷皆常朝贡其战胜攻取符坚以数十万众败于淝水 【凉州张轨燕慕容廆父子事晋历元明成康穆五帝皆奉正朔燕僣号而张氏终为晋臣孝武帝太元八年苻坚大举兵入寇谢石谢玄桓伊等大破之于淝水收复河南北诸郡】 刘裕削平内难遂灭燕芟秦收其彝器悉送建康与拓跋氏以河为境其势蹙争战恒在兖豫之郊 【祖逖守雍丘石勒畏之逖卒而河南陷于后赵桓温破娱襄取洛阳未几陷于燕并青兖冀失之谢玄破苻坚与朱序取河南北诸郡桓玄之乱复为姚秦所陷安帝元兴三年刘裕诛桓玄义兴五年裕灭南燕取青兖之地十三年灭后秦擒姚泓复取河南关陜宋兴魏人南侵疆土日蹙元嘉中文帝北伐无功自是河北河南皆入于魏】 宋齐梁陈仍晋旧都号京辇神皋者几三百年而合于隋 【齐书扬州京辇神皋郭璞言江东分王三百年复与中国合按晋元帝永嘉元年丁卯自下邳移镇建邺大兴元年戊寅即帝位至隋开皇九年己酉凡二百七十二年而天下混一】 隋文帝平陈夷其城郭以石头为蒋州暨改州为郡复名丹阳 【唐书隋以州为郡依汉制置太守以司隶刺史相统治末年以江都为扬州置总管府以句容属马自后扬州之名专于江都始此】 沈法兴李子通辅公柘皆尝据之为乱 【唐高祖武德元年吴兴太守沈法兴据江表十余郡自称江南道大总管置百官三年李子通攻败之丹阳毗陵等郡皆降子通良以和州总管东南道行台尚书今楚王杜伏威为使持节总管江淮以南诸军事扬州刺史子通拒之大败江南之地尽入于伏威伏威徙居丹阳六年伏威入朝而辅公祏据城反称帝置百官为赵郡王孝恭李靖所灭】 唐初置行台尚书省丹阳以总征伐寻废行台为扬州大都督徙治江北 【武德七年以赵郡王孝恭为东南道行台右仆射寻废行台为扬州大都督李靖为长史八年襄邑王神符自丹阳徙州府及居民于江北】 太宗分天下为十道以古扬州南境及荆州之牢为江南道江宁尝置郡又改升州 【肃宗至德二载以润州江宁县置江宁郡干元元年改升州地理志曰江南道盖古扬州南境汉丹阳会稽豫章庐江零陵桂阳等郡长沙国及牂柯江夏南郡地润升常苏湖杭睦越明衢处婺温台宣歙池洪饶吉袁信抚福建泉汀漳为星纪分岳鄂潭衡永道郴邵黔辰绵施叙奖夷播思费南溪溱为鹑尾分为州五十一县二百四十七其名山衡庐茅蒋天目天台会稽四明括苍缙云金华大庾武夷】 末年封杨行密吴王升为吴地徐温檀吴改升州为金陵府大其城郭 【昭宗天复二年封杨行密为吴王行密破冯弘铎去升州天佑十四年徐温以金陵形势战舰所聚自以淮南行军副使领升州刺史命假子知诰往治之武义二年改金陵府杨溥顺义元年金陵城成干贞二年知诰广金陵城二十里按今城遗址是也】 温假子知诰篡吴建国号唐改金陵为江宁府复为都者三十九年而降于宋 【吴天祚二年石晋天福元年也知诰以金陵为西都寻改为江宁府建国号唐复姓李更名升三主三十九年宋开宝八年曹彬定江南】 宋灭南唐复为升州寻升江宁府建康军节度仁宗由升王为太子暨即位以升为大国不以封诸皇子其守臣恒以宰执近臣为之 【宋天禧二年封寿春郡王为升王嘉佑四年翰林学士胡宿言陛下建国于升宜进升为大国无得封从之张士逊王安石咸以宰相判江宁府南渡后其选尤重】 高宗南渡改建康府即府治为行宫设留守以守臣兼之而安抚制置总领转运提领御前马步军诸司皆治于此江东淮西诸郡咸听节制 【宋建炎三年改建康府绍兴二年以府治为行宫还府治于行宫之东南隅今台署是也又江东安抚司沿江制置司淮西总领所江东转运司江淮提领所江淮都督府御前马步军诸司皆治于此详见后官守志】 至元乙亥春大兵初下江南即建康府治开省设建康宣抚司江东建康道提刑按察司又设江东道宣慰司江淮等处行枢密院皆于建康开府 【至元十二年乙亥春二月宋相贾似道兵溃于丁家洲太平州守臣孟之缙迎降沿江制置知建康府事赵溍闻兵至弃城与淮西总领所官费伯恭转运等官相继潜遁马步军副总管沿江都统权司徐王荣及翁都统帅军民僧道诣太平州纳款行省遣吕文焕及招讨索多按察副使焦宽甫赍榜文抚喻军民是月二十七日巴延丞相阿珠平章等官领兵入城于建康府治玉麟堂开省调兵立建康宣抚司以万户廉希愿招讨索多孟之缙行江东宣抚司事招纳降附至元十三年置江东宣慰司希愿及参知政事阿喽罕亳州万户张弘范皆尝兼宣慰使亦于府治置司明年又设江东道提刑按察司于前宋马步司置司后徙转运司至元二十二年移行枢密院建康总摄江淮等处出征军马即居宣慰司治所今台治是也】 宣抚司寻改为建康路总管府隶宣慰司以达江浙行省其按察司亦改名肃政廉访司以避行台迁治宁国路而江南诸道行御史台由扬州三徙卒治建康 【至元十四年改立建康路总管府乃以廉希愿兼本路总管府达噜噶齐亲管司县隶宣慰司行御史台本年始于扬州刱立按治江淮诸道二十一年移杭州二十二年春议迁江州夏再还杭州是秋移江东按察司治宣州而行台自杭州移治建康二十六年台自建康再移扬州按察司还建康二十八年改肃政廉访司二十九年以两淮山南三道隶中台而行台还治建康始名江南诸道行御史台江东廉访司仍移宁国路宁国即宣州改名详见后官守志】 天下大定蒙古汉军分翼镇守益都新军万户府自宁国移镇本路行枢密院及江东宣慰司相继并省 【至元二十九年湖广平章达尔罕等累言军民分政不便三十一年用丞相淮安忠武王言罢行枢密院大德元年益都新军万户府自宁国移镇本路三年二月例革江东宣慰司】 行御史台统按三省十道其地即唐之江南道泝江汉以南西接牂柯夜郎南极朱涯海岛羁縻之地文官武臣星罗鳞次皆行台总其纲纪而黜陟之 【三行省江浙治杭州路江西治龙兴路湖广治武昌路十道肃政廉访司本名按察司至元二十八年更今名江东建康道治宁国江西湖东道治龙兴江南浙西道治杭州浙东海右道治婺州江南湖北道治武昌岭北湖南道治天临海北广东道治广州岭南广西道治静江福建闽海道治福州海北岭南道治雷州】 视古岳牧之任优矣而建康路以至顺元年例改集庆路今统二州三县一司比京畿例与陜西之奉元路皆径隶行御史台按治监察御史岁一再出行所属州县观省风俗纠其违阙异于他郡 【集庆路统溧阳溧水二州江宁上元句容三县录事司治府城中其沿革见后官守志】 
论曰秦汉以来称帝王之都有三曰长安曰洛阳曰金陵其地皆阻山带河有商邑翼翼之规其经营卜宅也咸自以为金城汤池历（袪去去改冀）无穷而俄然为墟此岂非在德不在险之效哉孟子曰天时不如地利地利不如人和又曰三代之得天下也以仁其失天下也以不仁察其兴坏之端有足慨者闲以今广轮疆理较禹贡职方扬州之域地或犬牙临制圣人画野设官有深意焉乃本其所以得为都者论著之而疆理析置官守沿革各具其篇云
至大金陵新志卷三上之上
元　张铉　撰
　金陵表一
春秋表年以首事然所见异辞所闻异辞所传闻异辞金陵古称巨藩居之者或左纛帝制抗衡中夏迹其君臣言行疆域离合岂若他郡国邈然无预于胜败之数者哉今仍前志自周元王以来谱而着之经以帝代纬以天时地域官守政事掇其尝为都邑史可征者为年表不为都邑徙藩镇郡县则为世表自赵宋以来虽不为都而文献有足征则亦为年表详略因时疑信视史总一千八百一十五年具其终始俾览者有所综稽焉而天文地理人事之纪着矣作金陵世年表 【卷三上起周元王己巳至汉献帝己亥为世表起吴大帝庚子至陈后主祯明己酉为年表　卷三中起隋开皇己酉至周显德已未为世表起宋建隆庚申至德佑乙亥为年表　卷三下起至元丙子以来为年表】
　　周秦西汉东汉 【周姬姓都丰镐洛阳秦嬴姓都长安西汉刘氏都长安东汉都洛阳其行事不系建康而史记建康之事亦甚简略故叙为世表】
天时                           地域 
周元王(名仁)四年己巳末年壬申   地本属吴有固城在溧水四年始属越 
威烈王(名午)元年丙辰末年己卯   朱勾立 　 　 
显王(名扁)元年癸丑末年庚子    三十六年地属楚始置金陵邑
秦始皇(名政)元年乙卯末年辛卯    二十五年始以金陵为鄣郡改金陵邑为秣陵县
西汉高祖(名邦)元年乙未末年丙午    以丹阳会稽豫章三郡封吴秣陵属丹阳郡
惠帝(名盈)元年丁未末年癸丑
吕后(名雉)元年甲寅末年辛酉
景帝(名启)元年乙酉末年庚子    地属江都王国
武帝(名彻)元年辛丑末年甲午    元封二年废鄣郡置丹阳郡属扬州统县十七江乘秣陵故鄣句容溧阳隶焉
昭帝(名弗陵)元年乙未末年丁未
元帝(名奭)元年癸酉末年戊子
哀帝(名欣)元年乙卯末年庚申
平帝(名衎)元年辛酉末年乙丑
孺子王莽元年丙寅末年癸未
更始元年甲申
东汉光武(名秀)元年乙酉末年丁巳    丹阳郡统十六城移治宛陵溧阳故鄣秣陵句容江乘湖熟隶焉而扬州不改
章帝(名炟)元年丙子末年戊子
和帝(名肇)元年己丑末年乙巳
殇帝(名隆)元年丙午
安帝(名枯)元年丁未末年乙丑(丹阳山崩)
冲帝(名炳)元年乙酉
质帝(名缵)元年丙戌
献帝(名协)元年庚午末年己亥(魏王曹丕篡位奉帝为山阳公  天下三分蜀汉先主昭烈皇帝刘备即帝位以诸葛亮为丞相)    吴侯孙策府在建业建安十三年孙权分丹阳郡立新都郡十六年权自京口徙治秣陵十七年城楚金陵邑地号石头改秣陵为建邺二十六年置丹阳郡理于建邺
天时                            官守
周元王(名仁)四年己巳末年壬申    三年十一月越灭吴 四年命勾践为伯
贞定王(名介)元年癸酉末年庚子    鼫与立 　
安王(名骄)元年庚辰末年乙巳    翳立
烈王(名喜)元年丙午末年壬子    之侯立
显王(名扁)元年癸丑末年庚子    无疆立楚熊商灭之商卒子熊槐立
（怯去去改贞）靓王(名定)元年辛丑末年丙午
赧王(名延)元年丁未末年乙巳(丙午至甲寅系战国分争)    熊横立卒子完立
秦始皇(名政)元年乙卯末年辛卯   熊悍立卒　负刍立  秦灭楚始置郡守
西汉高祖(名邦)元年乙未末年丙午    楚王韩信荆王刘贾吴王刘濞
景帝(名启)元年乙酉末年庚子    江都王刘非
武帝(名彻)元年辛丑末年甲午    刘建非之子元朔二年立元狩二年自杀国除六年以其地封广陵王胥刘党封句容侯刘敢封丹阳侯刘缠封秣陵侯刘胥行封湖熟侯始置部刺史
宣帝(名询)元年戊申末年壬申    刺史黄霸何武
东汉光武(名秀)元年乙酉末年丁巳    郡太守李忠任光  州牧鲍永
明帝(名庄)元年戊午末年乙亥    刺史张禹
顺帝(名保)元年丙寅末年甲申    刺史尹耀
灵帝(名宏)元年戊申末年己巳    刺史刘繇太守周尚
献帝(名协)元年庚午末年己亥(魏王曹丕篡位奉帝为山阳公  天下三分蜀汉先主昭烈皇帝刘备即帝位以诸葛亮为丞相)    吴侯孙策卒弟权代之吴景为郡太守州刺史刘繇逐之繇败景复为太守孙翊代之都督妫览杀翊权使吕范为太守镇建邺
天时                          政事
周元王(名仁)四年己巳末年壬申  越用范蠡谋遂有吴地将图楚称伯江淮乃筑城于长千里今秦淮南一里半废越城是 
考王(名嵬)元年辛丑末年乙卯 　 不寿立 　 
安王(名骄)元年庚辰末年乙巳    翳薨葬句容大横山下
显王(名扁)元年癸丑末年庚子    三十五年楚子熊商败越三十六年尽取故吴地置金陵邑今石头城即其所也是年苏秦合从为从约长
赧王(名延)元年丁未末年乙巳(丙午至甲寅系战国分争)  楚王槐会秦或关不返而太子横立迁都于陈收东地兵复西取江南十五邑  完封黄歇为春申君迁都巨阳灭鲁秦庄襄王二年癸丑歇徙封吴
秦始皇(名政)元年乙卯末年辛卯  六年楚去陈徙都寿春二十四年秦王翦灭楚虏负刍归二十七年始皇东游自江乘渡江望气者言五百年后金陵有天子气因凿锺阜断金陵长陇以通流后呼为秦淮
二世(名胡亥)元年壬辰末年甲午  项梁起兵江东立义帝梁败死项羽破秦兵杀子婴自称西楚霸王都彭城寻弒义帝江中
西汉高祖(名邦)元年乙未末年丙午  上患吴俗轻悍无壮王以镇之诸子少立兄子濞为吴王
文帝(名恒)元年壬戌末年甲申    濞失藩臣之礼晁错数言吴可削帝不忍
景帝(名启)元年乙酉末年庚子    濞约诸侯同举兵诛错周亚夫击破之濞自越城走丹徒窦太后不许续吴后汝南王非年十五尝请击吴既破吴徙非王吴故地国号江都
宣帝(名询)元年戊申末年壬申    宋畸举霸贤良夏侯胜又荐之擢扬州刺史三岁以高第为颍川太守秩比二千石  武射策甲科为郎由谏议大夫迁扬州刺史州中清平行部必先即学官见诸生试其词论问以得失然后入传舍出记问垦田顷亩五谷美恶巳乃见二千石以为常所居无赫赫名去后常见思
成帝(名骜)元年己丑末年甲寅    梅福上书言王氏　师丹请限民名田不行
东汉光武(名秀)元年乙酉末年丁巳    建武六年以忠为丹阳太守忠以丹阳越俗不好学礼仪衰为起学校习礼容春秋乡饮选用明经郡中向慕　光为丹阳太守垦田增多三岁间流民占着五万余口　永为扬州牧时南土尚多寇暴永诛强横镇抚其余百姓安之时行什一之税诏定三十而税一
明帝(名庄)元年戊午末年乙亥    永平八年张禹拜扬州剌史历行郡邑深幽之处莫不毕到亲录囚徒民皆喜悦
是年佛法始入中国
桓帝(名志)元年丁亥末年丁未    政出阉宦
灵帝(名宏)元年戊申末年己巳    吴郡人孙坚助州郡讨许生平区星封乌程侯敛天下田亩取十钱又令牧守收钱助修宫阉宦擅权禁锢党人所在盗起
献帝(名协)元年庚午末年己亥(魏王曹丕篡位奉帝为山阳公  天下三分蜀汉先主昭烈皇帝刘备即帝位以诸葛亮为丞相)    袁术表策舅吴景为丹阳太守刘繇逐之策领众济江大破繇于曲阿　建安二十四年秋权西征关羽拜吕范为建武将军领丹阳太守封宛陵侯镇建邺　二十六年十月曹丕代汉称魏改元黄初而权犹称建安　诸葛亮告权曰锺阜龙蟠石城虎踞真帝王之宅乃徙都建邺
    吴
太祖大皇帝姓孙氏讳权字仲谋吴郡富春人武之后也祖锺父坚坚生容貌奇异仕汉为破虏将军长沙太守灵帝未董卓作乱坚自长沙举兵破卓长驱入洛得汉传国玺文曰受命于天既寿永昌坚生四子策权翊匡策为吴侯临终以后事付弟权曰举江东之众决机于两阵之间与天下争衡卿不如我举贤任能各尽其心以保江东我不如卿权既统事以周瑜程普吕范为爪牙鲁肃诸葛瑾步骘陆逊为腹心招延英俊分部诸将镇抚山越讨不从命初坚娶钱塘吴氏孕策梦月入怀孕权又梦日入怀以告坚坚曰日月阴阳之精极贵之象吾子孙其兴乎其后权破曹操军于赤壁败蜀先主秭归又破操军濡须坞就武昌大赦改元黄武后七年即帝位追尊父坚为武烈皇帝兄策为长沙桓王立子登为皇太子传四主六十年都建邺按许嵩撰建康实录自吴大帝至陈后主首尾合四百年行事甚详盖建邺既为帝都政令所出理须纪载但为帝纪则全类国史今依前志凡都此者悉为年表南唐褊国短世事在五代者附世表入宋以来附年表宋事接于见闻而史可征悉为年表详见总叙
天时                            地域 
吴太祖(献帝建安己亥已禅魏庚子魏已改元惟江东犹用汉正朔至是年十一月始即吴王位明年壬寅改元黄武在位五十一年改元凡五)   丹阳郡
仍汉旧
元年辛丑(汉章武元年夏五月甘露降于建邺)黄武元年壬寅   治建邺
二年癸卯(是年蜀先主崩太子禅立五月甘露降子曲阿)   丹阳郡自建邺徙治芜湖领县十九
黄龙元年己酉(王即帝位大赦改元武昌言龙凤见)    九月自武昌迁都建邺十月城建邺太初宫居之即长沙王故府也
八年乙丑(五月震宫门及南津大桥茶陵县洪水损二百余家)    立方山埭
十三年庚午(五月荧惑入南斗日至夜七月犯魁第二宿而东八月丹阳句容诸山崩洪水溢)    作堂邑涂塘 
甘露元年乙酉   分吴郡丹阳等九县为吴兴郡治乌程帝徙武昌
宝鼎元年丙戌   帝还建邺
天时                            官守
吴太祖(献帝建安己亥已禅魏庚子魏已改元惟江东犹用汉正朔至是年十一月始即吴王位明年壬寅改元黄武在位五十一年改元凡五)   诏扬州置牧以丹阳太守吕范为扬州牧以征东将军高瑞领丹阳太守
七年戊申    范拜大司马改封南昌侯命下而薨
废帝(讳亮大帝少子在位六年废为会稽王) 　 加诸葛恪都督中外诸军事荆扬二州牧丞相阳都侯十一月以大将军左司马李衡为丹阳太守
甘露元年乙酉    丁固诸葛靓留守建邺
天时                            政事
吴太祖(献帝建安己亥已禅魏庚子魏已改元惟江东犹用汉正朔至是年十一月始即吴王位明年壬寅改元黄武在位五十一年改元凡五)   先是王西征关羽吕范督扶州以下至海转以漂阳怀安宁国为奉邑是年进州牧 
元年辛丑(汉章武元年夏五月甘露降于建邺)黄武元年壬寅   魏责吴任子不得使曹休等来伐徐盛等以舟师拒之休败退
三年甲辰(十月晦日蚀)     魏主丕来伐徐盛为疑城丕临江而还获其辎车羽盖
四年乙巳(七月地连震木连理) 　 众望张昭为相不用以顾雍为丞相雍不许江边诸将掩袭 
五年丙午(是年魏文帝殂太子叡立七月苍梧风凤见) 　 陆逊奏所在无寇令诸将广农亩王称善自率子弟亲受田逊又以便宜奏施德缓刑宽赋息调王令与诸葛瑾同损益科条行之 
七年戊申   周鲂诈降以诱曹休陆逊大破休于夹石过吕范墓祭以太牢
黄龙元年己酉(王即帝位大赦改元武昌言龙凤见)   正月即帝位立坛南郊柴燎告天礼毕旋武昌宫升太极殿大赦改元六月立坛城北与蜀使盟约灭魏中分天下时童谣云宁饮建邺水不食武昌鱼宁还建邺死不就武昌居　以陆逊为上将军辅太子留守武昌城太初宫其都城周二十里一十九步
三年辛亥 　 夏五月建邺有野蚕为茧大如鸟卵由拳生野稻诏改由拳为禾兴县　冬十月始平言嘉禾生　大赦改明年为嘉禾元年 
嘉禾元年壬子 　 夏皇太子登自武昌归建邺 
二年癸丑 　 勾丽王献马百匹赐物还马 
三年甲寅(九月朔旦陨霜伤谷) 　 蜀丞相诸葛亮伐魏吴围魏新城不克 
四年乙卯(八月雨雹又陨霜) 　 　 五年丙辰(自去冬不雨至于五月冬十月彗星见于东方) 　 议铸大钱一当五百诏吏民输铜畀直设钱监 
六年丁巳 　 赤乌群集前殿大赦改明年为赤乌元年 
赤乌元年戊午(八月麒麟见武昌) 　 更铸大钱一当千 
二年己未(是年魏明帝殂太子芳立) 　   城沙羡 
三年庚申 　 诏劝治农桑时不得役事　始治城郭起楼穿堑发渠以备非常　冬十一月诏开仓赈给贫民　十二月使左台侍御史郗俭监凿城南自秦淮北抵仓城名运渎 
四年辛酉(正月大雪平地三尺) 　 五月太子登卒　冬凿东渠名清溪通城北堑湖沟 
五年壬戌(四月旱  海盐言黄龙见) 　 正月立子和为皇太子大赦 
六年癸亥(驺虞见新都) 　 　 　 
七年甲子(秋嘉禾生宛陵) 　 诏曰督将亡杀其妻子是使妻去夫子弃父也甚伤义教自今勿杀之 
八年乙丑(五月震宫门及南津大桥茶陵县洪水损二百余家) 　 作屯田发屯兵三万凿破冈渎立方山埭 
九年丙寅(四月甘露降武昌宫) 　 百姓不便大钱诏镕为器 
十年丁卯 　 适南宫改作太初宫移武昌材瓦为之引见康居僧会立建初寺在大内立坛求舍利处为僊者葛玄立洞玄观于方山 
十一年戊辰(四月雨雹) 　 三月太初宫成 
十二年己巳 　 宝鼎出临平湖 
十三年庚午(五月荧惑入南斗日至夜七月犯魁第二宿而东八月丹阳句容诸山崩洪水溢)  　冬以谗废太子和为庶人迁于故鄣大臣以切谏坐诛者十余人　立子亮为皇太子遣军十万作堂邑涂塘以淹北道　十二月以神书大赦改明年为大元元年 
大元元年辛未(八月大风江海溢平地水一丈拔树三千株石碑磋动吴城两门瓦飞落) 　 以将军王印绶迎临海罗阳县神王表至建邺为立第于苍龙门外　夏四月帝殂太子亮立太傅诸葛恪辅政  秋七月葬大皇帝于蒋陵今钟山之阳　冬恪筑东兴堤两城魏胡遵诸葛诞等来攻恪与战大破之　武昌端门灾 
废帝(讳亮大帝少子在位六年废为会稽王)    夏诸葛恪率众二十万伐魏围新城不克　冬十月大飨公卿孙峻杀恪于殿内投于石子冈交趾稗草化为稻此草妖也昔三苗亡而五谷变 
建兴元年壬申(九月桃李开十二月大风雷电星孛于牛斗) 　 　 　 
二年癸酉(阳羡黑山石自立大旱) 　  孙仪林恂等谋杀大将军峻不克而死　魏司马师废其君芳立高贵乡公髦 
五凤元年甲戌 　 　 　 
二年乙亥 　 　 　 
太平元年丙子(九月壬辰太白犯南斗) 　 正月新作太庙　孙峻梦诸葛恪击之病卒表弟偏将军綝辅政将军吕据等伐魏至江北闻綝代峻大怒荐卫将军滕胤为丞相引军还讨綝不克皆见杀 
二年丁丑 　 大赦　帝尝出中书省视先帝故事诘问左右曰先帝数有特诏令大将军关事但令我书可耶左右惧无以答发兵援魏将诸葛诞败还 
景帝(讳休大帝子在位六年)永安元年戊寅(有凤四转五复蒙雾连日) 　 帝恶綝专恣与全纪全尚刘承谋诛綝事泄綝以兵袭宫取全尚杀刘承于苍龙门夺帝玺降封会稽王尚书桓彝死之迎琅琊王休即位以綝为丞相大将军荆州牧　帝与丁奉张布谋因戊辰腊会执綝斩之大赦　初置五经博士一人助教三人 
二年己卯 　 魏贾充成济弒其君髦立常道乡公璜操之孙也 
三年庚辰(西陵赤乌见) 　 使五官中郎将薛珝聘蜀求马还帝问蜀政得失珝对曰蜀主暗而不知其过臣下容身以求免罪入朝不闻正言经野民皆菜色臣闻燕雀处堂母子相乐自以为安也窟决栋焚而燕雀恬然不知祸之将至是其谓乎帝闻之栗然　黜废帝亮为侯官侯鸩杀之　使都尉严密作浦里塘开丹阳湖田　得大鼎于建德县 
四年辛巳(大雨水溢白龙见布山) 　 吴人陈焦死埋六月更生穿土而出 
五年壬午(七月黄龙见八月大风震雷白虎门北楼火) 　 立子（上雨下单）为皇太子大赦 
六年癸未(十月癸未石头小城西南灾青龙白燕赤雀相继见于长沙诸郡) 　 是年魏邓艾兵入蜀后主刘禅出降国亡 
后主(讳皓大帝孙在位十七年)元兴元年甲申 　 八月景帝殂兄子乌程侯皓立杀丞相濮阳兴及侍中张布 
甘露元年乙酉   七月杀朱皇后于苑中　十一月从步阐言徙都武昌留御史大夫丁固右将军诸葛靓镇建邺
是年晋司马昭卒子炎嗣位十二月受魏禅封魏主璜为陈留王魏亡 
宝鼎元年丙戌 　 冬永安山贼施但等劫永安侯谦为主取太子和陵上鼓吹曲盖北入建邺固靓率众逆讨于九里汀之牛屯杀谦初望气者云荆州有天子气破扬州而建邺宫不利故后主上武昌而但等果反后主闻但平使百余精甲鼓噪入建邺杀谦妻子号曰天子遣荆州兵来破扬州贼以厌其气　十月帝还建邺 
二年丁亥 　 夏起新宫于大初之东二千石以下皆自入山督伐木又攘诸营地大开苑囿起土山作楼观加饰珠玉制以奇名营寝堂号曰清庙十二月新宫成周五百丈署曰昭明宫开临硎弯碕之门正殿曰赤乌后主移居之　以法驾迎文帝神于明陵帝露宿祭于金城门外 
三年戊子(七月众星西流如雨而陨)
建衡元年己丑 　 立子瑾为皇太子 
二年庚寅 　 章安侯奋以讹言见杀 
三年辛卯(十一月凤凰集西苑) 　 春后主载太后以下六宫嫔妾千余人济自牛渚陆道西上呼云青盖入洛阳以从天命行至华里遇大雪涂坏兵士皆寒冻不堪曰若遇敌便倒戈耳群臣进谏皆不纳东观令华核固争乃还 
凤凰元年壬辰 　 步阐叛降魏陆抗讨平之吾彦作铁锁横江中 
二年癸巳 　 尚书仆射高陵侯韦昭以忤旨下狱死 
三年甲午大疫 　 大司马陆抗卒 
天册元年乙未 　 掘地得银长一尺广三分上有年月字因改元 
元玺元年丙申(吴郡言临平湖自汉末草秽壅塞今更除平古老相传云此湖塞天下乱此湖开天下平又湖边得石函函中有小石青白色长四寸广二寸余刻上作皇帝字于是改元大赦俄而晋平吴孙盛以为元皇中兴之符) 　 晋羊祜请伐吴杜预张华亦言之 
天纪元年丁酉
二年戊戌 　 不修武备淫虐日甚 
三年己亥(晋以刘豹侍子渊代为匈奴左部帅) 　 建邺有鬼目草生工人黄狗家又有买菜生工人吴平家东观按图名鬼目为芝草买菜为平虑草遂以瑞封狗为侍芝郎平为平虑郎是夏合浦部曲将郭马反杀广州刺史自称交广二州刺史安南将军初有谶云吴之败兵起南裔亡吴者公孙也后主闻之自文武职位有姓公孙者皆徙广州不令停江滨遣张悌陶璇陶璜等东西进兵讨郭马冬十月晋兵来伐陶璇自武昌奔还明年吴亡后主乃大帝孙卒应公孙之谶
　　晋 【司马氏受魏禅都洛阳是为西晋自武帝炎至愍帝业四主五十二年而中宗元皇帝睿即位于建康遂都焉是为东晋元帝乃宣帝懿曾孙琅琊恭王觐之子嗣父为王永嘉元年为安东将军都督扬州江南诸军事假节镇建邺建兴戊戌受愍帝诏即晋王位改元建武明年愍帝凶问至始即帝位改元太兴合两晋论之自泰始元年至太康元年凡十有六年而吴始平自太康元年至建武元年凡三十九年而西晋改为东晋都建康自元帝建武至恭帝元熙十一主一百三年而禅于刘裕元熙以后事系于宋太康以前事系于吴故建康晋表始太康讫元熙合一百四十二年总曰晋表】 
西建威将军王戎出武昌平南将军胡奋出夏口镇南大将军杜预出江陵龙骧将军王浚巴东监军唐彬下巴蜀东西凡二十余万命贾充为使持节假黄钺大都督以冠军将军杨济副之正月王浑出横江攻吴镇戍所向皆克二月戊午王浚唐彬破丹阳监盛纪击杀吴水军都督陆景杜预克江陵诸郡望风送印绶指授群帅方畸直造建邺吴主闻浑等南下使丞相张悌督丹阳太守沈莹护军孙震副军师诸葛靓帅众三万渡江逆战至牛渚沈莹曰晋治水军于蜀久矣恐不能御宜蓄众力以待其来悌曰吴之将亡非今日也及今渡江犹可决战坐待敌到君臣俱降无复一人死难者不亦辱乎三月悌等济江园浑部将成阳都尉张乔于杨荷桥乔请降诸葛靓欲屠之悌不从抚之而进与扬州刺史周浚结陈相对沈莹帅丹阳锐卒刀楯五千三冲不动晋因其乱而乘之张乔自后夹击大败吴师于杨荷桥诸葛靓帅数百人遁去张悌不肯去为晋军所杀语在悌传中初诏书使王浚下建平受杜预节度至建邺受王浑节度浚既破武昌乘胜径趍建邺吴人大惧吴主之嬖臣岑昏倾险谀佞好兴工役为众患殿中亲近数百人请于吴主屠之时王浑王浚及琅琊王（仃去丁改由）皆临近境（仃去丁改由）济自三山遣周浚张乔等再破吴军于板桥沈莹孙震皆死吴主用薛莹胡冲计分遣使者奉书请降壬寅浚戎卒八万方舟百里鼓噪入石头吴主皓面缚舆衬诣军门降浚解缚焚衬延请相见癸亥（仃去丁改由）会诸军入都城屯太初宫收其图籍克州四郡四十三诏赐孙皓爵归命侯大赦改元大酺五日遣使者分诣荆扬抚慰吴牧守皆不更易除其苛政悉从简易吴人大悦
天时 　　　　　　　　　　　地域
西晋世祖太康元年庚子(元年庚子汉亡天下三分至此六十一年而天下一统又三十七年中原云扰)   平吴废建邺复为秣陵县治在今县东南六里度长乐桥古丹阳郡是也
二年辛丑三年壬寅    太康二年分丹阳之十一县为宣城郡理宛陵又分丹阳立毗陵郡而丹阳移治建邺统县十一建邺江宁永世溧阳江乘句容秣陵湖熟隶焉扬州先分南北南治建邺属吴北治寿春属晋晋既平吴移寿春之扬州并治建邺由是扬州之南北合为一统郡十八分秦淮北为建邺南为秣陵秣陵县仍在秦故治而建邺县治在故都城宣阳门内古御街东 
二年壬子    七月分荆扬十郡为江州 
三年癸丑 　 　 　 
四年甲寅(慕容廆徙居大棘) 
五年乙卯(拓跋国分为三武库火扬州大水) 
怀帝(名炽)永嘉元年丁卯    琅邪王浚自下邳移镇建邺因吴旧都城修而居之以太初宫为府舍 置江宁县在令县城南七十里南临浦水其水源出太平当涂县下溪村西流入江名江宁浦 
愍帝(名邺)   诏改建邺为建康 
三年戊子(后赵石勒杀刘曜僭号改元)   筑白石垒 
四年戊戌(石虎据十州之地)   侨置魏郡广川高阳堂邑诸郡并所统县并居京邑以处流寓
六年庚子(庚长有星孛于太极)    先是以江乘置南东海南琅琊南东平南兰陵等郡属南徐州是年分江乘县西界置临沂县与怀德阳都费即丘同隶南琅琊
三年甲辰(戊戌荧惑逆行犯太微庚寅夜涛入石头漂毁大航杀人其声动天)     桓玄筑别苑于冶城
九年癸丑   移秣陵于斗场柏社之地 
十年甲寅(九月丁巳朔日蚀)   城东府
天时 　　　　　　　　　　　官守
西晋世祖太康元年庚子(元年庚子汉亡天下三分至此六十一年而天下一统又三十七年中原云扰)    沈莹为丹阳太守
二年辛丑三年壬寅   周浚为扬州刺史
十年己酉(四月帝崩太子衷立)    濮阳王允为淮南王都督扬江二州诸军事 　 
惠帝(名衷)永熙元年庚戌 　 　 
永宁元年(辛酉赵王伦篡位以帝为太上皇齐王冏等起兵诛伦帝反正) 　 郗隆为扬州刺史
二年癸亥(成都王颖河间王颙杀齐王冏与长沙王乂相攻表刘渊发五部兵赴难渊遂建都离石即汉王位) 　陈徽为扬州刺史
永兴元年甲子(东海王越杀长沙王乂成都王颖奉帝幸邺) 　 刘机为扬州刺史
二年乙丑(河间王颙废羊后东海王越起兵讨之) 　 陈敏据建邺自号扬州刺史假顾荣为丹阳内史　 
怀帝(名炽)永嘉元年丁卯    七月己未以琅琊王浚为安东将军都督扬州江南诸军事假节镇建邺  东海王越以王敦为扬州刺史琅琊王浚召为安东军谘祭酒进左将军 
五年辛未(怀帝蒙尘于平阳) 　 王导迁丹阳太守辅国将军固辞寻拜右将军扬州刺史监江南诸军事 
愍帝(名邺)    五月壬辰以琅琊王浚为左丞相都督诸军事
三年乙亥 　 二月丙子以琅琊王浚为丞相大都督中外诸军事 
大兴元年戊寅(四月丁巳朔日蚀六月旱十一月乙卯日夜出高三丈刘聪死国乱刘曜僭号称前赵石勒称赵王) 　 丹阳太守改为尹 
三年庚辰(二月雨木冰三月癸亥日中有黑子)    以琅琊国人随过江者立怀德县统丹阳郡
永昌元年壬午 　 周札都督石头诸军事  导解扬州刺史迁司徒辅政
明帝(元帝长子名绍字道畿)大宁元年癸未(正月赤乌见黄雾四塞　二月丙戌陨霜杀草秋七月丙子朔震太极殿柱) 　 王敦自领扬州牧  敦以王含都督扬州江西诸军事 
二年甲申 　 王敦表温峤为丹阳尹
司徒王导领扬州刺史峤以都督与左将军卞壸守石头  护将军应詹都督朱雀桥南诸军事桓彝以万宁县男为丹阳尹 
成帝(讳衍字世根明帝长子)咸和元年丙戌(五月大水六月至十一月不雨大旱) 　 阮孚为丹阳尹以太后临朝政出舅族求出为广州刺史  羊(上□下方)代孚为丹阳  峤改江州刺史 
二年丁亥(五月甲申朔日蚀) 　 以会稽内史王舒行扬州刺史事 
三年戊子(后赵石勒杀刘曜僭号改元)    苏峻矫诏以许柳为丹阳尹  郗鉴都督扬州八郡诸军事 
四年己丑(十月庐山崩天裂西北有声如雷) 　 以褚翜为丹阳尹
六年辛卯三月壬戌朔日蚀 　 庾冰为扬州刺史都督扬豫兖三州军事
咸康元年乙未(秋七月白虹贯日十月乙未朔日蚀大旱) 　 何充为丹阳尹
五年己亥 　 何充为护军将军
殷融为丹阳尹  庾亮为扬州刺史固辞不拜以庾冰为扬州刺史参录尚书事 
康帝(讳岳成帝母弟)建元元年癸卯 　 冰出为江州刺史何充为都督扬豫徐州之琅琊诸军事领扬州刺史录尚书事 
二年丙午(四月己酉朔日蚀十二月枉矢自东南流于西北其长半天) 　 充卒  殷告以中军将军为扬州刺史
三年丁未(夏四月地震) 　 冬十二月以侍中刘惔为丹阳尹
九年癸丑(燕慕容皝之子俊都蓟置百官地震有声如雷) 　 浩免为庶人王述为扬州刺史 
二年甲子(燕慕容恪陷洛阳河南诸城) 　五月加大司马温扬州牧录尚书事 
四年己巳(冬十月火星西流有声如雷) 　 刘波镇石头
武帝(讳曜字昌明简文帝第三子)宁康元年癸酉(三月丙午月掩心大星又犯南斗第五星有彗星出于尾箕长十余丈经太微垣东井自四月始见至秋冬不灭) 　 以侍中王坦之为中书令领丹阳尹桓冲为扬州刺史 
三年乙亥(冬十月癸酉朔日蚀十二月甲申神虎门灾)   以冲移镇京口谢安领扬州刺史
二年丁丑(闰三月壬午地震暴风折木发屋扬沙石) 　 以安都督五州诸军事 
四年己卯(八月乙未暴风扬沙石十二月己酉朔日蚀大疫) 　 八月以王蕴为丹阳尹蕴自以国姻不欲在内复出为都督浙江东五郡诸军事会稽内史
五年庚辰(四月大旱六月甲寅震含章殿四柱并杀内侍二人) 　 沈嘉为丹阳尹 
八年癸未(二月黄雾四塞四月甲子太白昼见在参秦大乱慕容垂慕容冲等叛秦)   王恭代嘉为丹阳尹
九年甲申(十月朔辛亥朔日蚀) 　 谢安大都督扬州等十五州诸军事 
十年乙酉(秦姚苌弒其主坚苻丕立魏太祖拓跋珪称王改元秋七月老人星见大旱井泉皆竭十二月太白犯岁星大饥)   以琅琊王道子领扬州刺史都督中外诸军事
十三年戊子(六月旱闰六月戊辰天狗北下有声如雷冬十二月戊子涛水入石头毁大航杀人乙未大风画晦延贤堂灾壬申螽斯百堂客馆骠骑库皆灾) 　 道子进位丞相扬州牧 
十四年己酉(七月旱甲寅雷震宣阳门四柱灾冬十二月己巳雨水冰)   道子移扬州理于东第
二十年乙未(三月庚辰朔日蚀七月太白昼见太微九月有蓬星如粉絮东南行历女虚至哭星十一月己卯暴风冰合) 　 丹阳尹王雅领少傅 
二十一年丙申(三月太白昼见于羽林四月丁卯大雨雹秋八月岁星犯哭星) 　 会稽王道子进位太傅扬州牧
安帝(讳德宗烈宗长子  隆安元年丁酉) 　 领军将军王国宝加后将军丹阳尹 
二年戊戌(南燕慕容德称帝  吴兴长城夏架山石鼓自鸣声如金鼓) 　 江绩加辅国将军丹阳尹丹阳尹王恺发京邑数万人据石头以备桓玄  以刘牢之都督扬州等诸军事 
三年己亥 　 以会稽世子元显为扬州刺史寻进领军将军
四年庚子(二月彗见于太微六月庚辰朔日蚀九月癸丑地震十二月戊寅星孛于天津) 　 进桓玄都督扬豫等八部诸军事元显加开府仪同三司都督扬豫等十六州诸军事 
五年辛丑(三月众星西流经牵牛历紫微太微癸丑大角星散摇五色大饥) 　 司马恢之为丹阳尹 
元兴元年壬寅(十月客星色白如粉絮在太微西至后月入太徽天下大饥)   桓玄为扬州牧都督中外诸军事总百揆
二年癸卯(四月癸巳朔日蚀十一月丁丑荧惑犯东上相乙巳月掩轩辕第二星) 　 册玄为相国封楚王加九锡
三年甲辰(戊戌荧惑逆行犯太微庚寅夜涛入石头漂毁大航杀人其声动天)     桓玄加桓谦扬州刺史征讨都督 
义熙元年乙巳(秋七月庚辰太白昼见于翼轸) 　 何无忌为右将军督扬州等五郡军事 
四年戊申(十一月雷大风拔树) 　 刘裕为扬州刺史 
五年己酉(三月乙亥大雪平地数尺六月震太庙十二月乙巳太白犯虚危) 　 裕北伐固辞太尉 
七年辛亥 　 郗僧施为丹阳尹 
八年壬子(三月山阴地陷有声如雷八月月犯泣星) 　 刘穆之为丹阳尹
刘裕加太傅扬州牧固辞 
十一年乙卯(秋七月辛亥晦日蚀七月京师大水坏太庙) 　 以高阳内史刘锺领石头镇戍屯冶亭三命刘裕加太傅扬州牧又固辞 
十二年丙辰 　 十二月裕求九锡诏裕为相国总百揆扬州牧封十郡为宋公备九锡辞不受 
十四年戊午(十二月彗出天津入太微经北斗络紫微十余日灭) 　 六月裕受相国扬州牧宋公九锡之命
天时             　　　　政事 
西晋世祖太康元年庚子(元年庚子汉亡天下三分至此六十一年而天下一统又三十七年中原云扰)    先是益州刺史王浚上疏言孙皓荒淫凶逆宜速征伐若一旦皓死更立贤主则强敌也臣作船七年日有朽败臣年七十死亡无日三者一乖则难图也会王浑表孙皓欲攻北上边戍杜预又表言自秋已来讨贼之形颇露今若中止孙皓或怖而改计徙都武昌更修江南诸城迁其居民城不可攻野无所掠则计无所及张华劝帝许之乃以华为度支尚书量计运漕大举伐吴镇东将军王浑出江 
二年辛丑三年壬寅   诏选吴宫女五千人入宫是岁周浚移镇秣陵吴民之未服者屡为寇乱浚皆讨平之宾礼故老搜求俊义威惠并行吴人悦服
四年癸卯(扬州大水) 　 归命侯孙皓卒 
五年甲辰 　 　 　 
六年乙巳(慕容廆入居辽西)
七年丙午 　 　 　 
八年丁未 　 　 　 
九年戊申 　 　 　 
元康元年辛亥(又改永平) 　 贾后幽杨太后于金墉城杀汝南王亮及楚王玮而用张华裴顿王戎晋政日乱 
六年丙辰(拓跋猗（施去方）略地西北归者三十余国) 　 　 　 
七年丁巳 　 　 　 
八年戊午(流民李特入蜀扬州大水)
九年己未 　 　 　 
永康元年庚申(中台星拆) 　 贾后杀太子遹赵王伦以兵入宫杀后及张华等伦自加九锡 
永宁元年(辛酉赵王伦篡位以帝为太上皇齐王冏等起兵诛伦帝反正) 　  王邃镇石头 齐王冏讨赵王伦移檄征镇刺史郗隆以兄子鉴及诸子在洛阳疑未决停檄不下将士愤怒将军王邃镇石头将士争往归之奉邃攻隆隆父子皆死传首于冏 
大安元年壬戌(京师乱) 　 有石浮来建邺入秦淮夏架湖登岸二百余步百姓咸曰石来石来明年石冰入扬州 
二年癸亥(成都王颖河间王颙杀齐王冏与长沙王乂相攻表刘渊发五部兵赴难渊遂建都离石即汉王位) 　 
顾秘都督扬州九郡诸军事 张昌党石冰寇扬州败刺史陈徽诸郡尽没临淮人封云起兵寇徐州以应冰于是荆江扬豫徐五州之境多为冰所据十二月议郎周（王已）长沙王矩起兵江东推前吴兴太守顾秘都督扬州九郡诸军事传檄州县杀冰所署将吏于是前侍御史贺循广陵华潭丹阳葛洪甘卓皆起兵应秘冰遣其将羌毒帅兵数万拒（王已）（王已）击斩之冰退趍寿春征东将军刘准遣广陵度支陈敏击之 
永兴元年甲子(东海王越杀长沙王乂成都王颖奉帝幸邺) 　 王旷为丹阳太守 二月陈敏与石冰战数十合所向皆捷遂与周（王已）合攻冰于建康三月冰北走投封云云司马张统斩冰及云以降扬徐二州平朝廷以敏为广陵相 
二年乙丑(河间王颙废羊后东海王越起兵讨之) 　 陈敏既克石冰自谓勇略无敌有割据江东之志以丧去职司空东海王越起敏为右将军请东归收兵遂据历阳叛吴王常侍甘卓弃官东归敏为子景娶卓女使卓假称皇太弟令拜敏扬州刺史使弟恢及别将钱端等略江州诸郡江州刺史应邈扬州刺史刘机丹阳太守王旷皆弃官走敏遂据有江东以顾荣为右将军贺循为丹阳内史周（王已）为安丰太守凡江东豪杰名士咸加收礼为将军郡守者四十余人或有老疾就加秩命循诈狂疾得免乃以荣为丹阳内史（王已）亦称疾不之郡敏命僚佐推已为都督江东诸军事大司马楚公加九锡 
光熙元年丙寅(越奉帝还洛李雄称帝于蜀) 　 　 
怀帝(名炽)永嘉元年丁卯    敏刑政无章顾荣等忧之使报征束大将军刘准发兵临江已为内应准遣扬州刺史刘机等出历阳讨敏敏使弟昶屯乌江宏屯牛渚昶司马钱广与周（王已）同郡人也（王已）使广杀昶勒兵屯朱雀桥南敏遣甘卓讨广卓诈称疾迎女断桥收船南岸与（王已）荣及纪瞻共攻敏敏自帅万余人讨卓军人隔水语敏众曰本所以戮力陈公者正以顾丹阳周安丰耳今皆异矣汝等何为敏众狐疑未决荣以白羽扇麾之众溃敏单骑北走追获斩于建邺夷三族　九月琅琊王浚至建邺以安东司马王导为谋主推心亲信每事咨焉浚名誉素轻吴人不附居久之士大夫未有至者导患之会浚出观褉乘肩舆具威仪导与兄敦及诸名胜皆骑从纪瞻顾荣等见之惊异拜于道左导曰顾荣贺循此土之望宜引之以结人心于是浚躬造循荣二人皆应命以循为吴国内史荣为军司加散骑常侍又以纪瞻为军祭酒卞壸为从事周（王已）为仓曹属琅琊刘超为舍人张闿及孔衍为参军导劝浚谦以接士俭以足用以清静为政抚循新旧故江东归心焉 
二年戊辰 　 时军旅不息学校隳废王导上书曰风化之本在于正人伦人伦之正存乎设庠序今戎虏扇炽国耻未雪忠臣义夫扼腕拊心苟礼义胶固淳风渐着则化之所感者深而德之所被者大使帝典阙而复补王纲弛而更张揖让而服四夷得乎其道岂难也哉请兴复道教择朝之子弟入学选明博修礼之士为之师王纳之 
三年己巳(刘聪石勒攻洛阳) 
四年庚午 　 　 　 
五年辛未(怀帝蒙尘于平阳) 　 夏六月刘曜寇洛阳京师沦陷怀帝蒙尘于平阳司空荀藩移书天下推琅琊王为盟主时海内大乱独江东差安中国士民避乱者多渡江而南王导劝浚收其贤俊与之共事辟掾属百六人谓之百六掾桓彝避乱过江见王导退曰向见管夷吾无复忧矣诸名士登新亭周顗中坐叹曰风景不殊举目有江河之异相视流涕王导愀然变色曰当共戮力王室克复神州何至作楚囚对泣耶众收泪谢之 
六年壬申(秦王邺入长安贾匹等奉为太子建行台秋七月岁镇荧惑太白聚于斗) 　 石勒筑垒葛陂课农造舟将攻建邺琅琊王浚大集江南之众以纪瞻为扬威将军督诸军讨之师次寿阳勒退河北 
愍帝(名邺)   以琅琊王为左丞相遣殿中都尉刘蜀诏浚以时进军与乘舆会际中原浚辞以方平定江东未暇北伐
建兴元年癸酉(汉刘聪弒怀帝)  
二年甲戌(日陨三日并出西方) 
三年乙亥 　 周勰以其父王已遗言谋作乱使吴兴功曹徐馥杀太守袁琇馥寻伏诛
四年丙子(刘曜陷长安迁帝于平阳) 　 丞相浚闻长安不守出师露次躬擐甲冑移檄四方克日北征以漕运稽期斩督运令史淳于伯　时玉册见于临安白玉麒麟神玺出于江宁其文曰长寿万年江宁县名始见是年实录注云永嘉中所置 
东晋元帝(名浚字景文宣帝曾孙琅琊武王（仃去丁改袖）之孙恭王觐之子)建武元年丁丑(扬州旱) 　 二月辛巳宋哲至建康称受愍帝诏令浚统摄万机浚出次素服举哀西阳王羕及郡僚劝进王流涕曰孤罪人也不能雪天下之耻因歔欷不止令私奴命驾将返国纪瞻王导入见王陈利害群臣请依魏晋故事为晋王许之辛卯即晋王位承制大赦改元建武初备百官立宗庙社稷司空并州刺史刘琨幽州刺史左贤王渤海公段匹磾等一百八十人遣长史温峤来上表劝进征南将军戴邈上疏请立太学从之 
大兴元年戊寅(四月丁巳朔日蚀六月旱十一月乙卯日夜出高三丈刘聪死国乱刘曜僭号称前赵石勒称赵王) 　 三月癸丑愍帝凶问至斩缞居庐百官请上尊号王不许使殿中将军韩绩彻去御座纪瞻叱绩曰帝座上应列宿敢动者斩丙辰王即皇帝位大赦改元文武增位二等  立王太子绍为皇太子以贺循为太子太傅周顗为少傅庾亮为中书郎凉州牧张寔遣牙门蔡忠奉表诣建康  以王导为骠骑大将军开府仪同三司禁招魂葬 
二年己卯 　 帝令群臣议郊祀尚书令刁协等以为宜须还洛司徒荀组等曰汉献都许即行郊祀何必洛邑帝从之立郊丘于建康之已地在宫城南十五里辛卯帝亲祀南郊以未有北郊并地祇合祭之大赦肃慎贡楛矢石砮 
三年庚辰(二月雨木冰三月癸亥日中有黑子)    三月裴嶷至建康盛称慕容廆之威德遣使拜廆安北将军平州刺史以周顗为尚书右仆射七月诏琅琊国人随在此者近有千户立为怀德县统丹阳郡永复为汤沐邑是岁创北湖筑长堤以壅北山之水东自覆舟山西至宣武城六里余 
四年辛巳(二月癸亥日斗)
永昌元年壬午 　 正月王敦举兵于武昌罪状刘隗沈充亦起兵吴兴以应敦敦至芜湖又上表帝大怒诏曰王敦凭恃宠灵敢肆狂逆方朕太甲欲见幽囚是可忍也孰不可忍今亲率大军以诛大逆有诛敦者封五千户侯　征戴渊刘隗入卫建康隗入见劝帝尽诛王氏帝不许司空导帅从弟中领军邃左卫将军廙侍中侃彬及宗族二十余人每旦诣台请罪呼周顗顗直入不顾既见言导忠诚申请甚至帝命还导朝服召见之导稽首曰逆臣贼子何代无之不意今者近出臣族帝跣轨其手曰茂弘方以百里之命寄卿是何言耶三月以导为前锋大都督以戴渊为骠骑将军周顗为尚书左仆射周礼为右将军都督石头诸军事使刘隗军金城礼守石头敦至礼开门纳之敦据石头叹曰吾不复为盛德事矣帝命刁协刘隗戴渊王导周顗敦逸等三道出战大败太子绍欲自帅将士决战中庶子温峤抽剑斩鞅乃止敦拥兵不朝放士卒劫掠宫省奔散帝遣使谓敦曰公若不忘本朝于此息兵则天下尚可共安如其不然朕当归琅琊以避贤路协隗既败入宫见帝于太极东除帝令避祸协行至江乘为人所杀隗奔后赵　大赦以敦为丞相都督中外诸军录尚书事江州牧封武昌郡公让不受敦大会百官问温峤曰皇太子以何德称声色俱厉峤曰钩深致远盖非浅局所量以礼观之可谓孝矣敦谋遂沮遣邓岳收周顗戴渊杀于石头南门之外帝使王彬劳敦敦以西阳王羕为太宰加王导尚书令王廙为荆州刺史改易百官及诸军镇转徙黜罢者以百数　夏四月敦还武昌　征兖州刺史郗鉴为尚书帝忧愤成疾闰十一月己丑崩司空王导受遗诏辅政庚寅太子绍即皇帝位 
明帝(元帝长子名绍字道畿)大宁元年癸未(正月赤乌见黄雾四塞　二月丙戌陨霜杀草秋七月丙子朔震太极殿柱) 　 二月庚戌葬元帝于建平陵王敦谋篡位讽朝廷征已夏四月加敦黄钺班剑奏事不名入朝不趍剑履上殿敦移镇姑孰屯于湖以王导为司徒自领扬州牧六月立庾氏为皇后以庾亮为中书监帝畏敦之逼以郗鉴为兖州刺史都督扬州江西诸军事敦忌之表鉴为尚书令鉴还台遂与帝谋讨敦敦徙含为征东将军都督扬州江西诸军事舒为荆州刺史监荆州沔南诸军事彬为江州刺史 
二年甲申 　 敦疾甚矫诏拜子应为武卫将军以自副以王含为骠骑大将军开府仪同三司钱凤谓敦曰脱有不讳便当以后事付应耶敦曰应年少岂堪大事我死之后释兵归朝保全门户上计也退还武昌贡献不废中计也及吾尚存领众东下下计也凤曰公之下计乃上策也遂与沈充定谋作乱  初帝亲任温峤敦恶之请峤为左司马峤谬为恭敬综其府事深结钱凤会丹阳尹缺峤谓无如凤凰亦推峤六月敦表峤为丹阳尹使觇伺朝廷峤至尽以敦逆谋告帝又与庾亮共画攻讨之策诏加司徒导大都督领扬州刺史以温峤都督东安北部诸军事与右将军卞壸守石头应詹为护军将军都督前锋及朱雀桥南诸军事郗鉴行卫将军都督从驾诸军事召临淮太守苏峻兖州刺史刘遐及徐州刺史王邃豫州刺史祖约广陵太守陶瞻等入卫京师导闻敦疾笃帅子弟发哀众以为信咸为奋志矫诏下敦府列敦罪恶敦见诏甚怒而病转笃将举兵使敦璞筮之璞曰无成敦斩璞使钱凤邓岳周抚等帅众向京师以王含为元帅秋七月壬申朔含等水陆军五万奄至江宁南岸人情恟惧温峤移屯水北烧朱雀桁以挫其锋帝帅诸军出屯南皇堂癸酉夜募壮士遣将军段秀曹泽等帅甲卒千人渡水掩其未备平旦战于越城大破之斩其前锋将何康敦闻含败大怒作势而起困乏复卧谓其舅羊鉴曰我死应便即位敦寻卒沈充众万余与王含军合从竹格渚渡淮护军将军应詹建威将军赵胤等拒战不利充凤至宣阳门拔栅将战刘遐苏峻自南塘横击大破之赴水死者三千人选又破沈充于清溪含等烧营夜遁帝还宫大赦命庾亮苏峻等追沈充于吴兴温峤督刘遐等追王含钱凤于江宁含奔荆州主舒遣军迎之沈含父子于江周光斩钱凤诣阙自赎沈充走失道故将吴儒杀之传首建康有司发王敦墓出尸跽而斩之与沈充首同县于南桁 
三年乙酉 　 闰八月壬午帝不豫召太宰西阳王羕司徒王导尚书令卞壸车骑将军郗鉴护军将军庾亮丹阳尹温峤等并受遗诏辅政戊子帝崩于太极东堂己亥太子衍即皇帝位 
成帝(讳衍字世根明帝长子)咸和元年丙戌(五月大水六月至十一月不雨大旱) 　 正月丁亥朔大赦改元文武各进位二等京师百里内复一年租庾亮用事任法裁物八月以丹阳尹温峤都督江州诸军事江州刺史镇武昌尚书仆射王舒为会稽内史使右卫将军赵胤收南顿王宗杀之免太宰西阳王羕降封弋阳县王宗帝近属羕先帝保傅亮一旦剪黜愈失远近之心十一月后赵石勒攻寿春祖约请救朝廷不为出兵勒遂进寇逡道阜陵杀掠五千余人建康大震诏加司徒导大司马假黄钺都督中外诸军事苏峻遣其将韩晃击勒走之导解大司马冬十月赦京师百里内五岁以下刑大阅于南郊
二年丁亥(五月甲申朔日蚀) 　 庾亮以苏峻在历阳终为祸乱下诏征峻为大司农以弟逸代领部曲峻上表乞补青州界一荒郡以展鹰犬之用不许任让匡术劝峻反遂不应命峻知祖约怨朝廷乃遣参军徐会推崇约请共讨亮约大喜十一月约遣兄子沛内史涣婿淮南太守许柳以兵会峻尚书左丞孔坦司徒司马陶回言于王导请及峻未至急断阜陵守江西当利诸口导然之亮不从峻袭陷姑孰屠于湖彭城王雄章武王休叛奔峻京师戒严假庾亮节都督征讨诸军事以赵胤为历阳太守使左将军司马流据慈湖
三年戊子(后赵石勒杀刘曜僭号改元)    春正月韩晃袭司马流于慈湖流素懦怯兵败而死峻帅祖涣许柳等众二万人济自横江登牛渚军于陵口台兵御之屡败陶回谓庾亮曰峻知石头有重戍不敢直下必向小丹阳南道步来宜伏兵邀之可以一战擒也亮不从峻果自小丹阳来迷失道夜行无复部分亮乃悔之朝士多遣家人入东避难左卫将军刘超独挈妻拏入居宫内诏以卞壸都督大桁东诸军事与侍中锺雅帅郭然赵胤等军及峻战于西陵壸等大败峻攻青溪栅因风纵火烧台省及诸营寺署一时荡尽台帅左右苦战而死二子眕盱随父后亦赴敌而死丹阳尹羊（上□下方）黄门侍郎周导庐江太守陶瞻皆战死庾亮帅众阵于宣阳门内未及成列士众皆弃甲走亮与弟条翼及郭默赵胤俱奔寻阳峻兵入台城侍中褚翜抱帝命太极前殿王导及光禄大夫陆晔荀崧尚书张阖共登御床拥卫刘超锺雅褚翜侍立左右太常孔愉朝服守宗庙时百官奔散殿省萧然峻兵既入叱褚翜令下翜呵之曰苏冠军来觐至尊军人岂得侵逼由是峻兵不敢上殿突入后宫太后左右侍人皆见掠夺驱役百官光禄勋王彬等皆被捶楚令负担登蒋山哀号之声震动内外峻称诏大赦惟庾亮兄弟不在原例以王导有德望使以本官居已之右祖约为侍中太尉尚书令峻自为骠骑将军录尚书事许柳为丹阳尹马雄为左卫将军祖涣为骁骑将军复以羕为西阳王太宰录尚书事峻南屯于湖夏四月温峤庾亮拥陶侃为盟主起兵讨峻(五月侃至寻阳遂与亮峤同趋建康戎卒四万旌旗七百余里钲鼓之声震于远近峻闻西方兵起逼迁帝于石头帝哀泣升车以仓屋为宫刘超锺雅荀崧华恒荀邃丁潭侍从不离帝侧峻使左光禄大夫陆晔守留台匡术守苑城会稽内史王舒使庾冰将兵一万西渡浙江于是吴兴太守虞潭吴国内史蔡谟前义兴太守顾众等皆举兵应之峻闻东方兵起遣其将管商拒之潭等与战互有胜负侃峤军于茄子浦峻送米万斛馈约毛宝袭取之斩获万计陶侃表王舒监浙东军事虞潭监浙西军事郗鉴都督扬州八郡诸军事令舒潭皆受鉴节度侃等舟师至蔡洲侃屯查浦峤屯沙门浦诸军即欲决战侃曰贼众方盛难与争锋当以岁月智计破之鉴将李根请筑白石垒从之遣庾亮以二千人守白石又令郗鉴郭然还据京口立大业曲阿陵亭三垒以分峻兵势毛宝大破祖涣等于东关峻腹心路永匡术贾宁闻约败劝峻尽诛司徒导等更树腹心峻雅敬导不许导诱永皆奔石头毛宝烧峻句容湖熟积聚峻军乏食峻将张健韩晃等急攻大业陶侃将救之长史殷羡曰吾兵不习步战不如急攻石头大业自解侃督水军向石头庾亮温峤赵胤帅步兵万人从白石南上峻将八千人逆战乘醉突陈不得入马踬侃部将投之以矛斩首脔割之焚其骨峻司马任让等共立峻弟逸为主闭城自守温峤立行台布告远近凡故吏二千石以下皆令赴台至者云集韩晃闻峻死引兵趋石头) 
四年己丑(十月庐山崩天裂西北有声如雷) 　 时兵火之后民物凋残翜收集散亡京邑遂安正月陆晔及弟玩说匡术以苑城归顺百官皆赴之推晔督宫城军事刘超锺雅与建康令管旆等谋奉帝出赴西军事泄苏逸遣任让将兵入宫收超雅杀之赵胤遣甘苗击祖约于历阳约奔后赵苏逸苏硕韩晃并力攻台城焚太极东堂及秘阁二月丙戌诸军攻石头建威长史滕含击苏逸大破之追斩逸苏硕帅骁勇数百渡淮而战温峤击斩之舍部将曹据抱帝奔峤船群臣见帝顿首号泣请罪杀西阳王羕彭城王雄大赦张健自延陵将入吴兴将军王允之与战大破之健复与韩晃马雄等轻军西趋故鄣郗鉴遣李闲追及于平陵山皆斩之是时宫阙煨烬以建平园为宫温峤欲迁都豫章三吴之豪请都会稽司徒导曰孙仲谋刘玄德俱言建康王者之宅古之帝王不以丰俭移都今宜镇之以静群情自安由是不复迁论平苏峻功以陶侃为侍中太尉封长沙郡公加都督交广宁州诸军事郗鉴为侍中司空南昌县公温峤为骠骑将军开府仪同三司加散骑常侍始安郡公陆晔进爵江宁公其余赐爵侯伯子男甚众庾亮乞阖门投窜山海优诏不许出为都督豫州扬州之江西宣城诸军事豫州刺史领宣城内史镇芜湖夏四月始安公温峤卒 
五年庚寅(天下大饥) 　 郭默杀江州刺史刘胤陶侃讨诛之　作新宫始缮苑城修六门　驾幸司徒王导宅置酒大会下车入门先拜庾亮表献嘉橘一蔕十二实 
六年辛卯(三月壬戌朔日蚀) 　 钱塘民猳豕产两子皆人面状如平人其身犹豕 
七年壬辰 　 正月大赦　陶侃遣桓宣攻石勒克樊城李阳拔新野襄阳新宫成署曰建康宫亦名显阳宫开五门南面二门东西北各一门十二月帝迁于新宫 
八年癸巳(五月有星陨于肥乡数一麒麟驺虞见于辽东) 　 正月辛亥朔朝万国于新宫四夷列次大赦天下赵主石勒遣使来修好诏焚其币  以束帛礼高士郭文举改苑仓为太仓是岁作北郊于覆舟山之阳制度一如南郊 
九年甲午(赵石虎弒其君自立陨石于凉州二) 　 加张骏为大将军　六月侍中太尉都督陶侃薨 
咸康元年乙未(秋七月白虹贯日十月乙未朔日蚀大旱) 　 正月帝加元服大赦改元二月帝亲临释奠　幸司徒王导府赵王虎南游有游骑十余至历阳太守袁耽表上之不言多少朝廷震惧加司徒导大司马假黄钺都督征讨诸军事分命诸将救历阳及戍慈湖牛渚芜湖俄闻赵骑去解严 
二年丙申(彗见于奎) 　 二月立皇后杜氏大赦　更作朱雀门新立朱雀浮航航对朱省门南渡淮水亦名朱雀桥 
三年丁酉(旱地生毛) 　 诏立太学于淮水南唐县城东南七里丹阳城东南 
四年戊戌(石虎据十州之地) 　 以司徒导为太傅都督中外诸军事郗鉴为太尉庾亮为司空六月以导为丞相罢司徒官并入丞相府 
五年己亥 　 正月大赦庾亮欲开复中原以武昌太守陈嚣为梁州刺史趋汉中遣将军李松攻汉巴郡江阳执汉荆州刺史李闳巴郡太守黄植送建康亮上疏欲移镇石城遣诸军罗布江沔为伐赵之规帝下其议太常蔡谟以为时有否泰道有屈伸苟不计强弱而轻动则亡不终日为今之计莫若养威以俟时朝议多与谟同乃诏亮不听移镇秋七月庚申始兴文献公王导薨征庾亮为丞相扬州刺史录尚书事亮固辞以何充为护军将军亮弟会稽内史冰为中书监扬州剌史参录尚书事复改丞相为司徒司空庾亮领之侍中太尉南昌公郗鉴薨　是时始用砖垒宫城而创构楼观 
六年庚子(庚长有星孛于太极)    正月都亭文康侯庾亮卒以何充为中书令　陆玩为侍中司空　三月大赦　依中兴故事朔朢听政于东堂 
七年辛丑(二月甲子朔日有蚀之) 　   慕容皝遣使求假燕王章玺许之诏实编户王公已下皆正土断白籍　秋八月引见群臣射宴于延贤堂 
八年壬寅(正月己未朔日蚀) 　 正月大赦　夏五月乙卯帝不豫庾冰何充及武陵王晞会稽王昱尚书令诸葛恢并受顾命癸巳崩甲午弟琅琊王岳即皇帝位 
康帝(讳岳成帝母弟)建元元年癸卯 　  诏琅琊国及府吏进位各有差庾冰屡求出外　以冰都督荆江宁益梁交广七州刺史以琅琊内史桓温都督青徐兖三州诸军事徐州刺史征江州刺史褚裒为卫将军领中书令　立皇后褚氏 
二年甲辰 　 九月戊戌帝崩于式干殿  何充以遗旨奉太子聃即位褚皇后立延兴寺在运沟西岸何充立建福寺 
穆帝(讳聃字彭祖康帝长子) 　 皇太后设白纱帷于太极殿抱帝临轩　以会稽王昱为抚军大将军录尚书六条事　都亭肃侯庾翼卒  慕容皝始不用晋年号 
永和元年乙巳 　 　 　 
二年丙午(四月己酉朔日蚀十二月枉矢自东南流于西北其长半天) 　 正月大赦　都乡文穆侯何充卒以蔡谟领司徒与会稽王昱同辅政十一月桓温帅益州刺史周抚南郡太守谯王无忌伐汉 
三年丁未(夏四月地震) 　 桓温军至青衣汉主势大发兵遣昝坚等自山阳趋合水诸将欲设伏以待晋兵坚不从三月温遇李权三战三捷军于成都之十里势悉众出战温大破之乘胜长驱至成都势舆衬面缚诣军门温解缚焚衬送势及宗室十余人于建康 
四年戊申 　 进安西大将军桓温为征西大将军 
五年己酉(石虎死国大乱  十一月甘露降崇平陵玄宫前殿) 　 正月大赦　五月假慕容隽大将军幽平二州牧大单于燕王 
六年庚戌(闰月丁丑彗见于亢氏帅苻洪来降) 　 　 　 
七年辛亥(羌酋姚弋仲来降  冉闵诛石虎种类正月丁酉日有蚀之) 　 秋七月涛水入石头溺死数百人九月峻阳太阳二陵崩帝素服临于太极殿三日遣兼太常赵拔修复山陵 
八年壬子(秦苻健僭号正月辛卯日蚀乙巳雨木冰) 　 以武陵王晞为太宰殷浩北伐以安西将军谢尚北中郎将荀羡等为督统进屯寿春八月谢尚自枋头得传国玺送建康告太庙百僚毕贺 
九年癸丑(燕慕容皝之子俊都蓟置百官地震有声如雷) 　 浩连年北伐师徒屡败桓温因朝野之怨上疏免浩为庶人徙东阳之信安 
十年甲寅 　 二月桓温统步骑四万伐秦大破苻健苻苌于蓝田进至灞上五月江西流民郭敞等千余人执陈留内史刘仕降姚襄建康震骇以吏部尚书周闵为中军将军屯中堂豫州刺史谢尚自历阳还卫京师九月桓温还自伐秦帝遣侍中黄门劳温于襄阳 
十一年乙卯(四月陨霜地震) 
十二年丙辰(冬十月癸巳朔日蚀) 　 桓温请移都洛阳不许拜温征讨大都督督司冀二州诸军事以讨姚襄温遣督护高武据鲁阳辅国将军戴施屯河上自帅大军继进襄拒伊水战大败死者数千人襄奔洛阳温屯故太极殿前诏遣兼司空散骑常侍车灌等持节如洛阳修五陵帝及群臣皆服缌临于太极殿三日 
升平元年丁巳(正月丁丑陨石于槐里数一) 　 正月帝加元服大赦改元大后徙居崇德宫三月帝亲释奠于中堂立皇后何氏 
二年戊午(五月大水有星孛于  天船冬十一月雷地震) 　 司徒昱归政帝不许　佽飞督王饶献鸩鸟帝怒鞭饶二百使焚鸟于四达之衢　慕容隽尽陷河北之地 
三年己未(凉州城东泥中有火) 
四年庚申(八月辛丑朔日蚀既冬十月天狗流于西南) 　 凤凰将九雏再见于丰城众鸟随之 
五年辛酉(四月大水八月己卯夜天裂广数丈有声如雷) 　 二月南掖门马足陷地得铜钟一有二四字五月丁巳帝崩于显阳殿庚申琅琊王丕即帝位葬穆帝于永平陵在幕府山之阳晋十一帝惟孝宗起坟周四十步高一丈六尺  帝时何皇后彭城王皆造寺谢尚造谢寺改名兴严 
哀帝(讳丕成帝长子)隆和元年壬戌(三月丙寅朔日蚀十二月戊午朔日蚀) 　 正月大赦改元减田税桓温上疏请迁都洛阳又议移洛阳钟虡王述谓方当荡平区宇旋轸旧京不应先事钟虡乃止 
兴宁元年癸亥(夏四月扬州地震湖渎溢秋八月有星孛于角亢入天市) 　 二月大赦改元加桓温侍中大司马都督中外诸军录尚书事假黄钺凉州牧张天锡遣司马纶骞奉章诣建康九月大司马温北伐 
二年甲子(燕慕容恪陷洛阳河南诸城) 　 正月耕籍田二月帝以药发不能亲万机褚太后临朝摄政召大司马温入朝至赭圻诏止之温固让内录遥领扬州牧移陶官于淮水北以南岸地施僧慧力造瓦棺寺 
三年乙丑 　 正月大司马温移镇姑孰帝崩于西堂皇太后诏以琅琊王奕承大统是月即位大赦葬哀帝于安平陵徙会稽王昱复为琅琊王 
海西公(讳奕哀帝母弟)太和元年丙寅(四月旱) 　 梁州刺史司马勋反讨诛之加司徒昱丞相录尚书事入朝不趍赞拜不名剑履上殿凉州杨树生松张天锡将亡之征 
二年丁卯 　 　 　 
三年戊辰(三月丁巳朔日蚀四月癸巳雨雹大风折木) 　 加大司马温殊礼位诸侯王上有神降于邺自称湘女声与人接不见其形 
四年己巳(冬十月火星西流有声如雷) 　 大司马温请与徐兖二州刺史郗愔江州刺史桓冲豫州刺史袁真伐燕夏四月温帅步骑五万自兖州伐燕至金乡燕慕容厉逆战大败暐复遣乐安王臧统诸军拒温臧不能抗乃遣使求救于秦九月温兵大败于襄邑温收散卒屯山阳深耻丧败归罪袁真奏免为庶人真遂据寿春降燕丞相昱与大司马温会于涂中以谋后举 
五年庚午(秦灭燕秋七月癸酉朔日蚀) 　 袁真死陈郡太守朱辅立真子瑾　温自广陵帅众二万讨之败燕秦救兵屠寿阳枭瑾等首 
简文皇帝(讳昱元帝少子)咸安元年辛未(六月大水十二月辛卯荧惑逆行入太微) 　 温恃其才略位望阴蓄不臣之志尝抚枕叹曰男子不能流芳百世亦当遗臭万年十一月自广陵将还姑孰屯于白石讽褚太后废立己酉宣太后令废帝为东海王帝着白帢单衣步下西堂乘犊车出神武门迎会稽王昱即帝位改元温出次中堂分兵屯卫戊午大赦诏进温丞相大司马留京师辅政温固辞废帝时王坦之造临秦安乐二寺 
二年壬申(正月己酉岁星犯镇在须女六月太白昼见是岁大旱) 　 徙海西公于吴县西柴里庾希庾邈与故青州刺史武沈之子遵聚众夜入京口城诈称受海西公密旨诛大司马温建康震扰内外戒严遣东海内史周少孙讨斩之四月甲寅帝不豫急召温入辅辞不至己未立子昌明为皇太子遗诏大司马温依周公居摄故事是日帝崩太子即位大赦　葬简文帝于高平陵　帝立波提寺 
武帝(讳曜字昌明简文帝第三子)宁康元年癸酉(三月丙午月掩心大星又犯南斗第五星有彗星出于尾箕长十余丈经太微垣东井自四月始见至秋冬不灭) 　 正月大赦改元大司马温来朝诏吏部尚书谢安侍中王坦之迎于新亭是时人情恟恟云欲诛王谢因移晋室坦之流汗沾衣倒执手版安从容坐定谓温曰安闻诸侯有道守在四夷明公何须壁后置人耶温笑曰正自不能不尔遂命彻兵欢语移日而罢温有疾还姑孰三月诏除丹阳竹格等四航税秋七月南郡宣武公桓温薨褚太后复临朝摄政以王彪之为尚书令谢安为仆射领吏部共掌朝政是岁南郡州陵女唐氏渐化为丈夫
二年甲戌(三月丙戌彗星见于氐九月丁丑有星孛于天市)    正月大赦
三年乙亥(冬十月癸酉朔日蚀十二月甲申神虎门灾)   五月大赦　中书令蓝田侯王坦之卒　桓冲以谢安素有重望以扬州让之甲寅诏以冲都督徐豫兖青扬五州诸军事徐州刺史镇京口以安领扬州十二月帝释奠于中堂
大元元年丙子(夏五月癸丑地震十一月己巳朔日蚀  凉州张天锡降秦) 　 正月帝加元服大赦改元 
二年丁丑(闰三月壬午地震暴风折木发屋扬沙石) 　 以尚书仆射谢安为司徒安让不拜加侍中都督扬豫徐兖青五州诸军事散骑常侍王彪之卒　桓冲镇上明谢玄镇广陵玄以刘牢之等为前锋号北府兵敌人畏之 
三年戊寅(六月荧惑守羽林七月乙酉老人星见南方) 　 作新宫帝移居会稽王邸秋七月新宫成内外殿宇大小三千五百间秦苻丕寇襄阳 
四年己卯(八月乙未暴风扬沙石十二月己酉朔日蚀大疫) 　 正月谒建平等七陵　苻丕陷襄阳 
五年庚辰(四月大旱六月甲寅震含章殿四柱并杀内侍二人) 　拜谢安卫将军开府仪同三司以会稽王道子为司徒固让不拜
六年辛巳(四月庚子朔日蚀十月乙卯有奔星东南经翼轸声如雷无麦禾大饥) 　 帝严奉佛法立精舍于殿内引诸沙门居之以尚书谢石为仆射卫将军谢安习水军于石头 
七年壬午(冬十一月太白昼见在斗) 　 东夷五国来贡方物 
八年癸未(二月黄雾四塞四月甲子太白昼见在参秦大乱慕容垂慕容冲等叛秦)   秋九月苻坚大举兵入寇众号百万诏卫将军谢安为征讨大都督安乃假弟石为都督举冠军将军谢玄西中郎将桓伊辅国将军谢琰总戎八万拒秦军于淮南是时秦兵既盛都下震恐桓冲遣精锐三千人援京师安固却之玄既渡江使广陵相刘牢之领锐卒五千直指洛涧大破秦军斩梁成及弟云擒王显慕容屈等乙亥玄琰与桓伊等涉肥水鼓噪决战大破秦军于肥南临陈斩苻融坚中流矢众大溃诏安劳旋师于金城以谢石为尚书令初开酒禁增民税米口五石
九年甲申(十月朔辛亥朔日蚀) 　 以谢安为太保　帝谒建平等四陵加太保谢安为大都督扬江荆司豫徐兖青冀幽并梁益雍凉十五州诸军事中书侍郎车胤上疏议立明堂辟雍　经略中原
十年乙酉(秦姚苌弒其主坚苻丕立魏太祖拓跋珪称王改元秋七月老人星见大旱井泉皆竭十二月太白犯岁星大饥)   谢石以学校陵迟上疏请兴复国学于太庙之南谢安与会稽王道子有隙会秦苻坚为慕容冲姚苌所逼遣使求救诏安率众救秦帝自行西池宴饯安出镇广陵之步丘筑垒曰新城居之未几有疾求还八月丁酉建昌文靖公谢安薨以道子领扬州刺史录尚书都督中外诸军事谢石为卫将军
十一年丙戌(苻丕败死慕容永慕容垂并称帝  二月戊申太白昼见在东井) 
十二年丁亥(正月壬子暴风发屋折木二月荧惑入月十月太白昼见于南斗) 　 大赦　聘处士戴逵　封孔靖之为奉圣亭侯奉宣尼祀立宣尼庙在丹阳郡城隔路东南　八月立子德宗为皇太子大赦天下增文武位二等大酺五日赐百官布帛各有差 
十三年戊子(六月旱闰六月戊辰天狗北下有声如雷冬十二月戊子涛水入石头毁大航杀人乙未大风画晦延贤堂灾壬申螽斯百堂客馆骠骑库皆灾) 　 尚书令谢石散骑常侍会稽内史谢玄皆卒 
十四年己酉(七月旱甲寅雷震宣阳门四柱灾冬十二月己巳雨水冰)   上溺于酒色委政道子以陆纳为尚书令 
十五年庚寅(三月己酉朔地震东北有声如雷七月壬申有星孛于北河经太微三台文昌入北斗色白长十余丈至后月戊戌入紫微乃灭八月京师地震) 　 道子恃宠骄恣帝不能平以王恭都督青兖幽并冀五州诸军事兖青二州刺史镇京口三月大赦以王国宝为中书令兼中领军王珣为尚书右仆射 
十六年辛卯(正月壬辰鹊巢太极殿东鸱吻) 　 诏徐广校秘阁四部见书凡三万六千卷改筑太庙　以王珣为仆射谢琰为右仆射 
十七年壬辰(五月丁卯朔日蚀六月癸卯京师地震甲寅涛水入石头毁大航七月丁丑太白昼见旱) 　 正月大赦新作东宫徙左卫营　皇子德文为琅琊王徙道子为会稽王 
十八年癸巳(正月癸卯朔地震大水七月旱有客星在尾中九月乃灭) 　
十九年甲午(慕容垂灭西燕秦姚兴杀苻登) 　 立简文宣太后庙于太庙路西　皇太妃李氏为皇太后居崇训宫 
二十年乙未(三月庚辰朔日蚀七月太白昼见太微九月有蓬星如粉絮东南行历女虚至哭星十一月己卯暴风冰合) 　 皇太子出就东宫秋七月长星见帝恶之于华林园举酒祝之曰长星劝汝一杯酒自古何有万岁天子耶 
二十一年丙申(三月太白昼见于羽林四月丁卯大雨雹秋八月岁星犯哭星) 　 以望蔡公谢琰为尚书左仆射起清暑殿于华林园新作永安宫　帝嗜酒流连外人罕得进见张贵人弒帝于清暑殿重赂左右云因魇暴崩太子即位大赦会稽王道子进位太傅扬州牧假黄钺内外众事动静咨之葬帝于隆平陵 
安帝(讳德宗烈宗长子  隆安元年丁酉) 　 正月帝加元服改元以左仆射王珣为尚书令领军将军王国宝为仆射领选道子悉以东宫兵配国宝使领之四月兖州刺史王恭豫州刺史庾楷等举兵以讨王国宝王绪为名道子闇懦欲求休息赐国宝死斩绪于市恭罢兵还京口 
二年戊戌(南燕慕容德称帝  吴兴长城夏架山石鼓自鸣声如金鼓) 　 秋七月恭楷及荆州刺史殷仲堪广州刺史桓玄南蛮校尉杨佺期复举兵反加会稽王道子假黄钺以世子元显为征讨都督遣卫将军王珣右将军谢琰将兵讨王恭谯王尚之将兵讨庾楷大破楷于牛渚楷奔桓玄玄败官军于白石与佺期进至横江尚之退走道子屯中堂元显守石头王珣守北郊谢琰屯宣阳门恭兵次竹里元显以重利啖恭司马刘牢之牢之降恭众溃获之斩于倪塘以牢之为都督兖青冀幽并徐扬州晋陵诸军事代恭俄而佺期玄至石头仲堪至芜湖牢之帅北府之众驰赴京师军于新亭佺期等见之失色回军蔡洲朝廷未知西军虚实内外忧逼于是以玄为江州刺史召郗恢为尚书以佺期代恢为都督梁雍秦三州诸军事雍州刺史黜殷仲堪为广州刺史仲堪大怒趋玄佺期进军玄等乃俱不受朝命上疏求诛刘牢之及谯王尚之朝廷还仲堪荆州优诏慰谕仲堪等乃受诏十一月以琅琊王德文为卫将军开府仪同三司元显为中领军王雅为尚书左仆射 
三年己亥 　 正月大赦道子有疾元显讽朝廷解道子司徒扬州牧以琅琊王德文为司徒　妖贼孙恩陷会稽杀内史王凝之众数十万自称征东将军表道子元显之罪请诛之自帝即位以来内外乖异朝政所行惟三吴而已及恩作乱八郡皆为恩有恩党亦有潜伏建康者人情危惧于是内外戒严加道子黄钺元显领中军将军徐州刺史谢琰兼督吴兴义兴军事以讨恩琰牢之进至义兴遣刘裕累战破恩恩逃入海岛桓玄袭江陵殷仲堪急召杨佺期赴战俱为玄所杀 
四年庚子(二月彗见于太微六月庚辰朔日蚀九月癸丑地震十二月戊寅星孛于天津) 　 大赦进桓玄都督八州及扬豫八部诸军事领江州刺史孙恩寇余姚杀会稽内史谢琰以元显为开府仪同三司都督扬豫徐兖青幽冀并荆江司雍梁益交广十六州诸军事领徐州刺史
五年辛丑(三月众星西流经牵牛历紫微太微癸丑大角星散摇五色大饥) 　 六月孙恩浮海奄至丹徒战士十余万建康震骇内外戒严百官入居省内冠军将军高素等守石头辅国将军刘袭栅断淮口丹阳尹司马恢之戍南岸冠军将军桓谦等备白石左卫将军王嘏等屯中堂刘牢之使刘裕自海盐入援裕倍道兼行与恩俱至丹徒恩帅众鼓噪登蒜山裕帅所领奔击大破之恩狼狈仅得还船然犹恃其众复整兵径向京师道子无他谋唯日祷蒋侯庙谯王尚之帅精锐驰至径屯积弩堂恩楼船高大泝风不得疾行数日乃至白石既而知尚之在建康牢之已还至新州不敢进浮海北走诏以刘裕为下邳太守击恩桓玄自谓有晋国三分之二数使人上已符瑞欲以惑众
元兴元年壬寅(十月客星色白如粉絮在太微西至后月入太徽天下大饥)   正月下诏罪状桓玄以尚书令元显为骠骑大将军征讨大都督都督十八州诸军事加黄钺建牙于东府以镇北将军刘牢之为前锋都督前将军谯王尚之为后部大赦改元内外戒严加会稽王道子太傅桓玄留桓伟守江陵抗表罪状元显举兵东下败王师于姑孰刘牢之军溧洲遣子敬宣诣玄降元显退屯国子学军中相惊言玄已至南桁皆崩溃玄遣太傅从事中郎毛泰收元显送新亭玄入京师称诏解严以玄总百揆都督中外诸军丞相录尚书事扬州牧领徐荆江三州刺史假黄钺会稽王道子徙安成郡斩元显及东海王彦璋谯王尚之庾楷张法顺毛泰等于建康市以刘牢之为会稽内史牢之自缢死大赦改元大亨玄让丞相改授太尉都督中外诸军事扬州牧领豫州刺史出屯姑孰使御史杜林酖道子杀之
二年癸卯(四月癸巳朔日蚀十一月丁丑荧惑犯东上相乙巳月掩轩辕第二星) 　 正月册命玄为相国总百揆封十郡为楚王加九锡十一月诏楚王玄行天子礼乐卞范之为禅诏使临川王宝逼帝书之帝临轩遣兼太保领司徒王谧奉玺绶禅位于楚帝出居永安宫迁太庙神主于琅琊园百官诣姑孰劝进十二月庚寅朔玄筑坛于九井山北即帝位封帝为平固王玄入建康宫登御座而床忽陷群下失色殷仲文曰将由圣德深厚地不能载玄大悦纳桓温神主于太庙 
三年甲辰(戊戌荧惑逆行犯太微庚寅夜涛入石头漂毁大航杀人其声动天)     二月帝在寻阳建威将军刘裕帅刘毅何无忌孟昶檀凭之等起义兵于丹徒斩徐州刺史桓修丁巳裕帅二州之众千七百人军竹里移檄远近声言主上返正于寻阳玄召侍官入卫加桓谦征讨都督殷仲文为徐兖二州刺史谦等请亟遣击裕玄曰彼兵锐甚计出万死若蹉跌则彼气成而吾事失矣不如屯大众于覆舟山下谦等固请击之乃遣顿丘太守吴甫之右卫将军皇甫敷相继北上三月戊戌朔裕军与吴甫之遇于江乘裕手执长刀大呼冲之众披靡即斩甫之进至罗洛桥皇甫敷帅数千人逆战裕又斩之玄闻二将死大惧使桓谦何澹之屯东陵卞范之屯覆舟山西众合二万裕进至覆舟山将士皆殊死战无不一当百呼声动天地谦等大溃玄将其子升兄子浚出南掖门趍石头与仲文等浮江南走裕屯石头城立留台焚桓温神主于宣阳门外造晋新主纳于太庙遣诸将追玄尚书王嘏帅百官奉迎乘舆臧熹入宫收图书器物封闭府库丁卯裕迁镇东府玄至寻阳孰昶之给以器用兵刀逼帝西上丙戌以武陵王遵承制总百官行事加侍中大将军大赦何无忌大破玄将何澹之于桑落洲送宗庙主祏还京师玄复挟帝东下刘毅何无忌刘道规等与战于峥嵘洲乘风纵火尽锐争先玄众大溃挟帝单舸西走荆州别驾王康产奉帝入南郡府舍费恬斩玄枚回洲乘与返正于江陵传送玄首枭于大桁 
义熙元年乙巳(秋七月庚辰太白昼见于翼轸) 　 正月帝在江陵大赦改元惟桓氏不原二月何无忌破桓振等奉帝东还建康以琅琊王德文为大司马武陵王遵为太保刘裕为侍中车骑将军都督中外诸军事刘毅为左将军何无忌为右将军督豫州扬州五郡军事裕还镇京口帝饯于中堂 
二年丙午 　 　 　 
三年丁未(六月辛卯荧惑犯辰星在翼七月戊戌朔日蚀) 　 诛东阳太守殷仲文及弟叔文三人　陶潜为彭泽令弃官去 
四年戊申(十一月雷大风拔树) 　 以琅琊王德文领司徒征刘裕为侍中车骑将军开府仪同三司扬州刺史录尚书事自丹徒入居东府辅政 
五年己酉(三月乙亥大雪平地数尺六月震太庙十二月乙巳太白犯虚危) 　 正月大赦以刘毅为卫将军开府仪同三司三月裕表伐南燕建牙戒严帝饯裕于西堂 
六年庚戌(六月丙寅震太庙鸱吻) 　 二月裕克广固获慕容超诛王公以下五千余人送超诣建康斩之徐道覆闻裕北伐劝卢循袭建康循从之自始兴寇长沙顺流东下何无忌自寻阳引兵拒循与道覆遇于豫章会暴风飘无忌所乘小舰向东岸贼以大舰逼之众奔溃无忌握节而死都中震骇夏四月裕至建康青州刺史诸葛长民等入卫刘毅帅舟师二万发姑孰五月循与毅战于桑落洲毅兵大败孟昶等欲奉乘舆过江裕丕听循至淮口中外戒严琅琊王德文都督宫城诸军事屯中皇堂裕屯石头谓将佐曰贼若于新亭直进其锋不可当宜且避之若回泊西岸此成禽耳道覆请于新亭至白石焚舟而上数道攻裕循不从裕登石头城望循引向新亭顾左右失色既而回泊蔡洲乃悦裕伐桥栅石头淮口修治越城筑查浦药园廷尉三垒皆以兵守之循伏兵南岸使老弱乘舟向白石声言悉众自白石步上裕留参军沈林子徐赤特戍南岸断查浦戒令坚守裕及刘毅诸葛长民北出拒之循焚查浦进至张侯桥徐赤特大败单舸奔淮北林子等据栅力战循乃退引精兵大上至丹阳郡裕率诸军驰还石头斩赤特出陈于南塘循退还寻阳六月以裕为太尉中书监加黄钺裕受黄钺余固辞大治水军遣孙处沈田子自海道袭番禺冬十月裕帅刘藩檀韶刘敬宣等南击卢循大破循于左里循收散卒数千人奔番禺裕还建康 
七年辛亥   刘裕进大将军刘藩帅诸将追循斩徐道覆于始兴三月裕始受太尉中书监以刘穆之为太尉司马交州刺史杜慧度败循于石碕循众大溃投水斩首送建康
八年壬子(三月山阴地陷有声如雷八月月犯泣星)   以孔靖为尚书右仆射裕以诏书罪状刘毅与弟藩及谢混共谋不轨收藩混赐死裕帅诸军发建康以参军王镇恶为前驱十月至江陵毅缢而死  是岁于石头东城内起高楼加累入于云霄连堞带于积水署曰入汉楼
九年癸丑    盗开卞壸墓诏给钱十万修复之裕自江陵东还潜入东府伏壮士拉杀诸葛长民舆尸付廷尉九月再命大尉裕为太傅扬州牧固辞
十一年乙卯秋(七月辛亥晦日蚀七月京师大水坏太庙)   裕讨司马休之诏加裕黄钺领荆州刺史大赦以刘穆之兼右仆射事三月裕率诸军济江休之军溃有群盗数百夜袭冶亭京师震骇刘锺讨平之诏加裕太傅扬州牧剑履上殿入朝不趍赞拜不名固辞太傅州牧其余受命大赦以刘穆之为尚书左仆射
十二年丙辰    加裕兖州刺史中外大都督戒严伐后秦冬十月克洛阳
十三年丁巳(正月甲戌朔日蚀) 　 正月裕引水军发彭城三月破秦将姚绍于潼关七月裕率檀道济王镇恶入关别遣镇恶率舟师泝淮入渭灭秦收其彝器斩姚泓于建康市诏进宋公爵为王增封十郡辞不受刘穆之卒裕闻之哀恸留子义真及王镇恶沈田子等守长安十一月裕发长安自洛入河开汴渠以归 
十四年戊午(十二月彗出天津入太微经北斗络紫微十余日灭)    正月大赦裕至彭城解严琅琊王德文先归建康裕以谶云昌明之后尚有二帝乃使王韶之密弒帝而立德文十二月大赦
是年冬赫连勃勃破长安刘义真逃归
恭帝(讳德文安帝母弟)元熙元年己未(有星孛于太微西藩十一月丁亥朔日蚀十二月己卯太史奏黑龙四见于东方) 　 正月改元征裕入朝进爵为王裕辞  葬安帝于休评陵　秋七月裕受进爵之命移镇寿阳九月裕自解扬州牧　是岁省扬州府禁防参军移秣陵县于其地在宫城南八里一百步小长干巷内
至大金陵新志卷三上之中
元　张铉　撰
　金陵表二
　　宋
高祖武皇帝姓刘氏讳裕字德舆彭城绥舆里人汉楚元王交二十一世孙晋哀帝兴宁元年癸亥六月壬寅夜生神光照室是夕甘露降于墓树产夜而皇妣赵氏殂帝长雄杰有大度事继母以孝闻尝游京口竹林寺独卧讲堂中有五色龙章皇考墓在丹徒秦史所谓曲阿丹徒间有天子气时有孔子恭者善占墓谓帝曰非常地也由是益自负隆安中平孙恩有功桓玄篡位帝随桓修入朝玄妻刘氏谓玄回刘德舆龙行虎步视瞻不凡宜早为其所玄曰方欲北清中原非刘裕莫足使若关陇平定徐思其宜裕还丹徒因游猎会同谋者擒桓修斩以徇率二州之众千七百人举义破皇甫敷桓谦等玄轻舟南逸王谧推帝为使持节都督徐兖青冀幽并八州诸军事镇军将军徐州刺史镇石头天子至自江陵进侍中车骑将军都督中外诸军事为扬州刺史录尚书事加北青冀二州刺史太尉中书监授黄钺平南燕破卢循进大将军扬州牧给班剑二十人灭姚秦还建康封宋公备九锡明年进爵为王增封十郡元熙二年正月天子遣使奉册禅位帝奉表陈让太史令骆远奏曰自晋义熙元年太白昼见经天凡七占曰太白经天民更主异姓兴义熙七年五虹见于东方占曰五虹见天子黜圣人出十三年镇星入太微有立王徙主之兆元熙元年冬有黑龙四登于天易传曰冬龙见天子亡社稷大人受命冀州道人释法称告其弟子曰嵩神言江东有刘将军汉家苗裔当受天命吾以壁三十二镇金一饼与之刘氏卜世之数也于是群公卿士固请乃从之大赦改元初光武立社于南阳汉木其树死刘备有蜀应之而兴及晋末年旧根复萌至是而茂盛自永初庚申至升明戊午八王五十八年而禅位于齐
天时             地域
高祖永初元年庚申 以秣陵故县为零陵王宫丹阳尹领县八建康秣陵丹阳江宁永世溧阳湖熟句容其阳都费即丘三县并割临沂及建康为土费县治宫城之北即怀德县隶南琅琊郡 
文帝(讳义隆武帝第二子)元嘉元年甲子(正月癸巳朔日蚀大旱)   省侨立广川等四郡以其民并建康 
八年辛未(二月大雪四月辛亥太白昼见获白雀于左卫府  七月壬戌夜白虹见于东方十二月庚辰雷)   省琅琊郡之即丘入阳都 
十五年戊寅(二月京师木连理冬十月壬子流星出太白入紫微有声如雷十一月丁卯朔日蚀)   省南琅琊郡之费县并入建康临沂 
二十七年庚寅 　太子劭出镇石头总统水军湛之守石头仓城
孝武帝(讳骏文帝第三子也)孝建元年甲午(二月己巳有流星大如月西行七月丙申朔日蚀十月荧惑犯进贤星十一月甲申甘露降长宁陵)   分会稽东阳新安永嘉临海五郡为东扬州 
三年己亥(正月四方生赤黄气三月土守牵牛九月月在胃而蚀)     罢扬州以浙江西立王畿以浙江东为扬州 
四年庚子(五月月入太微六月太白犯井)    四月癸卯以南琅琊郡隶王畿 
五年辛丑(正月雪三月甲戌夜众星西流九月甲寅日蚀十一月己巳甘露降新安王第)    省南琅琊郡之阳都县并入临沂江来 
七年癸卯(四月大风折和宁陵华表)    以王畿之内郡属南徐州 
八年甲辰(四月雨雹六月流星大如斛赤色光照人面尾长一丈从参北出东行直下径东井通南河没十月太白守房)    十二月壬辰复以王畿诸郡为扬州 
废帝(讳子业孝武长子先改元永光寻改景和十一月被弒二月甲申月入南斗六月庚午荧惑入东井七月己酉有星入紫微经北极十一月丁未太白犯哭星)永光元年乙巳     秋七月罢东扬州以石头城为长乐宫东府城为未央宫甲戌以北邸为建章宫南第为长杨宫 
三年己未(三月癸亥朔日蚀  四月禅位于齐)     改刺史曰牧领丹阳会稽吴郡吴兴淮南宣城东阳临海永嘉新安十郡
天时            官守
永初元年庚申　　庐陵王义真为扬州刺史
二年辛酉 　 义真为司徒中书令徐羡之以尚书令为扬州刺史 
三年壬戌营阳王(韩义符武帝长子)景平元年癸亥(冬十月有星孛于天市尾贯摄提向大角仲月在尾季月扫天仓而后灭) 　 正月羡之进司空刺史如故六月壬申以侍中谢方明为丹阳尹 
文帝(讳义隆武帝第二子)元嘉元年甲子(正月癸巳朔日蚀大旱)   八月戊戌羡之进司徒甲辰皇弟竟陵王义宣为左将军镇石头
三年丙寅(闰三月大风折木太白昼见)    召王弘为侍中司徒录尚书事扬州刺史
七年庚午(二月壬戌雪且雷十月申午西北有赤气中黑如旌旗十二月丙戌太白昼见己亥夜京师火延太庙北垣) 　 十月以竟陵王义宣为南徐州刺史犹戍石头 
八年辛未(二月大雪四月辛亥太白昼见获白雀于左卫府  七月壬戌夜白虹见于东方十二月庚辰雷)   八月甲辰以临川王义庆为中书令丹阳尹
九年壬申(四月己丑太白昼见乙未雨雹伤牛马鸟兽) 　 六月戊寅司徒南徐州刺史彭城王义康改领扬州刺史 
十二年乙亥(正月己未朔日蚀四月丙辰夜京师地震十月壬子太白昼见) 　 何尚之为丹阳尹 
十四年丁丑(凤凰见) 　 王淮之领吏部尚书为丹阳尹
十五年戊寅(二月京师木连理冬十月壬子流星出太白入紫微有声如雷十一月丁卯朔日蚀)   王莹为左光禄大夫开府仪同三司丹阳尹
十七年庚辰(二月己巳夜黑气经天四月戊午朔日蚀六月己酉太白昼见十一月乙酉朔甘露降于乐游苑) 　 十月义康为江州刺史出镇豫章征义恭为侍中都督扬南徐兖三州司徒录尚书事领太子太傅甲戌以殷景仁为扬州刺史尚书仆射太子詹事十二月以始兴王浚为扬州刺史 
二十一年甲申(三月甲戌太白经天六月京师霖雨七月甘露降乐游苑十月丙子雷且电) 　 起徐湛之本职丹阳尹 
十二年乙酉(八月甲午太白昼见冬藉田获嘉禾) 　 以赵伯符为丹阳尹 
二十四年丁亥(二月京师木连理三月甘露降景阳山六月京师疾疫大水) 　 刘秀之再为建康令有政绩
二十五年戊子(闰二月辛亥雨雹四月丁卯太白经天丁丑青龙见于玄武湖南五月戊戌黑龙见玄武湘八月华林园嘉禾秀) 　 徐湛之为丹阳尹 
二十八年辛卯(三月大旱四月都下疾疫己卯彗见于昂五月壬午彗见太微中对帝座彗星起毕昂入太微扫帝座端门灭翼轸) 　 湛之为仆射护军将军 
二十九年壬辰(二月乙未雷且雷三月壬午大风拔树都下灾荧惑道行守氐自十一月霖雨连雪阳光罕曜十二月戊申黄雾四塞) 　 冬十一月壬寅扬州刺史庐陵王绍薨 
三十年癸巳(二月甲子帝为太子劭所弒  正月乙未朔有青黑气从东南来覆映宫上大风飞霰且雷秋七月辛丑朔日蚀) 　 正月戊寅以南谯王义宣为司徒扬州刺史  南平王铄戍石头  三月壬午太子劭以臧质为丹阳尹壬子太子劭以褚湛之为丹阳尹统石头戍事  五月戊戌以萧思话为中书令丹阳尹 
孝武帝(讳骏文帝第三子也)孝建元年甲午(二月己巳有流星大如月西行七月丙申朔日蚀十月荧惑犯进贤星十一月甲申甘露降长宁陵)   以义宣为中书监都督扬豫二州丞相录尚书六条事扬州刺史
二年乙未 　 以太傅义恭领扬州刺史 
三年丙申(七月荧惑守南斗四月戊戌太白犯与鬼八月甲午太白入心) 　 以尚书左仆射刘遵考为丹阳尹七月以子尚为扬州刺史九月遵考为尚书右仆射右将军颜竣为丹阳尹 
大明元年丁酉(五月壬子紫气出景阳楼状如烟回薄久之戊午嘉禾一株五茎生清暑殿鸱吻中) 　 以竣为东扬州刺史刘秀之为丹阳尹 
三年己亥(正月四方生赤黄气三月土守牵牛九月月在胃而蚀)    豫章王子尚为扬州刺史加都督
五年辛丑(正月雪三月甲戌夜众星西流九月甲寅日蚀十一月己巳甘露降新安王第)    王僧朗为丹阳尹
六年壬寅(二月月犯左角戊申甘露降于京师三月丙午青雀见华林园秋七月甲申地震有声如雷) 　 九月乙未以丹阳尹王僧朗为右仆射 
八年甲辰(四月雨雹六月流星大如斛赤色光照人面尾长一丈从参北出东行直下径东井通南河没十月太白守房)    加柳元景开府仪同三司领丹阳尹以豫章王子尚为司徒扬州刺史
废帝(讳子业孝武长子先改元永光寻改景和十一月被弒二月甲申月入南斗六月庚午荧惑入东井七月己酉有星入紫微经北极十一月丁未太白犯哭星)永光元年乙巳    六月壬午以颜师伯为丹阳尹八月甲戌以扬州刺史豫章王子尚领尚书令
五年己酉(冬十月丁卯朔日蚀) 　 十二月戊戌司徒建安王休仁解扬州己未以桂阳王休范为扬州刺史袁粲加中书令丹阳尹
六年庚戌 　 六月癸卯以江州刺史王景文为尚书左仆射扬州刺史 
泰豫元年壬子(正月丁巳巨人迹见西池冰上) 　 四月乙巳以安成王准为扬州刺史 
二年甲寅 　 九月丁酉以刘秉为丹阳尹 
四年丙辰 　 九月车骑将军扬州刺史安成王准进号骠骑大将军开府仪同三司 
顺帝(讳准明帝第三子)升明元年丁巳 　 七月丙申以晋安王燮为杨州刺史  十二月乙亥以吏部尚书王奂为丹阳尹以中书监袁粲镇石头 
二年戊午(三月乙未日蚀  九月乙酉朔日蚀) 　 以扬州刺史晋熙王燮为司徒  进道成领扬州牧
天时            政事
永初元年庚申　  夏四月晋恭帝召宋王入辅六月至建康傅亮讽帝禅位具诏草呈帝使书之帝欣然操笔谓左右曰桓玄之时晋氏已无天下重为刘公所延将二十载今日之事本所甘心遂书赤纸为诏逊于琅琊第百官拜辞秘书监徐广流涕哀恸丁卯王为坛于南郊即帝位自石头备法驾入建康宫临太极殿奉晋恭帝为零陵王优崇之礼皆仿晋初故事即宫于秣陵县以司空道怜为太尉立子义符为皇太子诏晋安帝诸陵悉置守卫
二年辛酉　　大赦　以扬州刺史庐陵王义真为司徒中书令傅亮为尚书仆射诏所在淫祠自蒋子文以下皆除之帝听讼华林园九月晋零陵王崩临于朝堂三日葬晋恭帝于冲平陵 
三年壬戌营阳王(韩义符武帝长子)景平元年癸亥(冬十月有星孛于天市尾贯摄提向大角仲月在尾季月扫天仓而后灭) 　 三月上不豫大赦五月疾甚太尉长沙王道怜司空徐羡之尚书仆射傅亮领军将军谢晦护军将军檀道济等同受顾命　癸亥帝殂于西殿太子即位葬武皇帝于初宁陵　正月大赦改元祀南郊　营阳王自即位后渐为淫虐请大臣皆不自安由是有废立意
文帝(讳义隆武帝第二子)元嘉元年甲子(正月癸巳朔日蚀大旱)   夏四月羡之召檀道济王弘入朝以废立之谋告之谢晦聚将士于府内又使中书舍人邢安泰潘盛为内应时帝于华林园为列肆亲自沽卖又与左右引船为乐夕游天渊池即龙舟而寝乙酉诘旦道济引兵居前羡之继其后入自云龙门进杀二侍者伤帝指扶出东阁收玺绶群臣拜辞卫送还太子宫称皇太后令数帝过恶废为营阳王以宜都王义隆纂承大统迁营阳王于吴寻弒之傅亮率行台百官奉法驾迎宜都王于江陵八月丙申至建康丁酉谒初宁陵还止中堂百官奉玺绶乃即位御太极殿大赦改元以谢晦为荆州刺史徐羡之进位司徒王弘进位司空傅亮加开府仪同三司晦进号卫将军道济进号征北将军是岁置竹林寺
二年乙丑(春有江鸥百许头集太极殿阶六月丙午吴郡大风山水涌出五丈杀居人) 　 徐羡之傅亮上表归政祀南邓大赦二月荣秀才于中堂置清园寺 
三年丙寅(闰三月大风折木太白昼见)    正月下诏暴羡之晦亮杀营阳庐陵之罪命有司诛之遣到彦之檀道济讨谢晦晦自江陵东下至江口到彦之至彭城洲晦使中兵参军孔延秀攻将军萧欣于彭城破之又攻洲口栅陷之道济既至与彦之军合晦惶惧无计军一时皆溃晦夜还江陵携其弟遯等七骑北走至安陆延头为戍主光顺之所执槛送建康于是诛晦嚼遯及其兄弟之子并同党孔延秀周超等帝还建康征谢宪运为秘书监颜延之为中书侍郎夏五月以檀道济为征南大将军开府仪同三司江州刺史到彦之为南豫州刺史上临延贤堂听讼
四年丁卯(六月癸卯朔日蚀丙辰青黑虹见东西经天十一月辛未甘露降初宁陵) 　 祀南郊二月帝如丹徒谒京陵宴丹徒宫帝乡父老咸与是月京师疾疫使使巡给医药无家者赐以棺敛置永丰寺本一名长乐寺以延陵有之改焉 
五年戊辰(正月庚午朔大风京师大水五月己巳太白经天六月庚戌都下大水秋七月己丑大风九月癸酉夜有黑气如流星出奎娄没羽林) 　 阅武于北郊 
六年己巳(五月壬辰朔日蚀七月大风折木十一月己丑日蚀不尽如鎌星尽见) 　 正月祀南郊召彭城王义康为侍中司徒录尚书事平北将军南徐州刺史入知朝政立子劭为太子夏四月以尚书左仆射王敬弘为尚书令临川王义庆为左仆射吏部尚书江夷为右仆射 
七年庚午(二月壬戌雪且雷十月申午西北有赤气中黑如旌旗十二月丙戌太白昼见己亥夜京师火延太庙北垣) 　 三月遣右将军到彦之安北将军王仲德兖州刺史竺灵秀等率兵北伐克复河北以长沙王义欣监征讨诸事彦之仲德军败皆下狱免官竺灵秀坐弃军诛 
八年辛未(二月大雪四月辛亥太白昼见获白雀于左卫府  七月壬戌夜白虹见于东方十二月庚辰雷)   檀道济帅师救滑台　六月大赦天下
九年壬申(四月己丑太白昼见乙未雨雹伤牛马鸟兽) 　 三月卫将军王弘进位太保加中书监征南大将军檀道济进位司空七月以领军将军殷景仁为尚书仆射太子詹事刘湛为领军将军
十年癸酉 　 正月大赦 
十一年甲戌 　 褉饮于乐游园　置竹园寺 
十二年乙亥(正月己未朔日蚀四月丙辰夜京师地震十月壬子太白昼见) 　 正月大赦　祀南郊　燕王冯弘遣使诣建康称藩奉贡四月加殷景仁中书令中护军即家为府迁护军府于西掖门外彭城王义康欲以刘斌为丹阳尹上不许乃以何尚之为之立宅南郭外聚生徒谓之南学
十三年丙子 　 正月上有疾不朝会司徒义康用刘湛计杀檀道济并其子十一人　钱乐铸浑天仪 
十四年丁丑(凤凰见) 　 正月大赦　凤凰见民王规家园中改其地名凤凰里 
十五年戊寅(二月京师木连理冬十月壬子流星出太白入紫微有声如雷十一月丁卯朔日蚀)   新作东宫　召处士雷次宗至建康为开馆于鸡笼山聚徒教授
十六年己卯(五月丁卯太白经天八月戊午太白昼见) 　 阅武于北郊　太子劭加元服大赦　置上定林寺 
十七年庚辰(二月己巳夜黑气经天四月戊午朔日蚀六月己酉太白昼见十一月乙酉朔甘露降于乐游苑) 　 太子劭诣京口拜京陵上以司徒彭城王义康嫌隙已着恐成祸乱收刘湛诛之义康上表逊位诏以为江州刺史江夏王义恭为司徒录尚书事殷景仁卒 
十八年辛巳(三月庚子雨雹五月甲申甘露降临川王园七月壬辰夜天有光通照) 　 正月甲辰以彭城王义康都督江交广三州军事前龙骧参军巴东扶令育诣阙上书引汉袁盎谏孝文迁淮南王事帝怒收付建康献赐死通使于魏 
十九年壬午(二月野蚕成蟹三月乙未太白昼见五月京师大水七月甲戌晦日蚀九月丙辰有客星在北斗因为彗入文昌贯五车扫毕拂天节经天苑至季冬乃灭) 　 三月帝亲临儒学名处士雷次宗侍讲赐诸生帛四月上以疾愈大赦柔然遣使诣建康 
二十年癸未(六月秣陵县白雀见十一月辛丑太白昼见) 　 正月郊开万春千秋等门阅武于北郊封子诞为广陵王 
二十一年甲申(三月甲戌太白经天六月京师霖雨七月甘露降乐游苑十月丙子雷且电) 　 正月帝耕籍田大赦二月江夏王义恭进位太尉领司徒封子宏为建平王魏主使员外散骑常侍高济来聘 
二十二年乙酉(八月甲午太白昼见冬藉田获嘉禾) 　 正月诏颁元嘉历　封子祎为东海主昶为义阳王太子劭释真于国学武陵王骏遣沈庆之讨平诣蛮徙万余口于建康以荆州刺史衡阳王义李为征北大将军开府仪同三司南兖州刺史上饯义季于武帐冈太子詹事范晔散骑常侍孔熙先等谋反伏诛免侍中彭城王义康为庶人初江左二郊无乐宗庙虽有登歌亦无二舞是岁南郊始设登歌冬浚淮起湖熟田千余顷西去城八十里 
二十三年丙戌(六月癸未朔日蚀嘉禾秀于华林园甘露降于长宁陵) 　 夏四月大赦九月上临试语生于国学赐学官帛有差是岁堰玄武湖于乐游苑北兴景阳山于华林园 
二十四年丁亥(二月京师木连理三月甘露降景阳山六月京师疾疫大水) 　 正月大赦天下文武赐位一等蠲秣陵今年田租十一月封子浑为汝阴王 
二十五年戊子(闰二月辛亥雨雹四月丁卯太白经天丁丑青龙见于玄武湖南五月戊戌黑龙见玄武湘八月华林园嘉禾秀) 　 闰二月大搜于宣武场夏四月新作阊阖广莫等门改先广莫门曰承明开阳曰津阳八月封子或为淮阳王以何尚之为尚书左仆射领军将军车驾幸江宁经刘穆之墓诏使致祭 
二十六年己丑(十月癸卯慧见太微) 　 正月祀南郊二月上如丹徒谒京陵 
二十七年庚寅 　二月魏主自将攻悬瓠不克秋七月遣宁朔将军王玄谟帅沈庆之申坦将水军入河臧质王方回径造许洛武陵王骏南阳王铄各勒所部朿西齐举太尉江夏王义恭出次彭城为众军节度伐魏玄谟进围滑台九月魏主引兵南救滑台众号百万玄谟退走薛安都等克陜城魏兵大溃上以玄谟败退召还魏主至瓜步坏民庐舍伐苇为筏声言欲渡江建康震惧民皆荷檐而立内外戒严命领军将军刘遵考将兵分守津要游逻上接于湖下至蔡洲陈舰列营周（桓去木）江滨自采石至于暨阳六七百里吏部尚书江湛兼领军事处置悉以委焉上登石头城有忧色曰檀道济若在岂使胡马至此又登幕府山观望形势购魏主及王公首魏主凿瓜步山遣使求和请婚 
二十八年辛卯(三月大旱四月都下疾疫己卯彗见于昂五月壬午彗见太微中对帝座彗星起毕昂入太微扫帝座端门灭翼轸) 　 正月魏主自瓜步掠居民焚庐舍而去赐彭城王义康死降太尉义恭为骠骑将军开府仪同三司武陵王骏为北中郎将上如瓜步五月还宫拜初宁陵以尚书左仆射何尚之为尚书令以吏部尚书王僧绰为侍中 
二十九年壬辰(二月乙未雷且雷三月壬午大风拔树都下灾荧惑道行守氐自十一月霖雨连雪阳光罕曜十二月戊申黄雾四塞) 　 二月封子休仁为建安王  三月上闻魏世祖殂遣抚军将军萧思话督张永等向碻磝鲁爽等出许洛臧质趣潼关伐魏秋七月张永等至碻磝攻累旬不拔思话命诸军皆退屯历城十二月以江夏王义恭为大将军南徐州刺史录尚书事 
三十年癸巳(二月甲子帝为太子劭所弒  正月乙未朔有青黑气从东南来覆映宫上大风飞霰且雷秋七月辛丑朔日蚀) 　 太子劭始兴王浚与严道育等咒诅事发帝欲废劭旸浚死潘淑妃告滹浚驰告劭劭乃谋为逆初帝置东宫宝巾万人劭性黠而刚猛将作乱每夜飨将士或亲行酒二月甲子宫门未开劭以来朱加戍服与萧斌同载卫从如常入朝之仪从万春门入以伪诏示门卫回受敕有所讨令后队速来张超之等数十人驰至云龙门及斋阁拔刃径上合殿帝夜与徐湛之屏人语至旦烛犹未灭直卫兵未起帝见超之入举凡捍之五指皆落遂弒之并杀徐湛之江湛顾嘏左细仗主卜天与疾呼左右出战手射劭于东堂几中不敌而死劭使人杀潘淑妃及太祖亲信左右数十人召始兴王浚使帅众屯中堂诈为太祖诏召大将军义恭尚书令何尚之并召百官至者纔数十人劭遽即位大赦改元太初密与沈尘之手书令杀武陵王骏庆之以书示王王求入内与诀庆之曰下官受先帝厚思今日之事唯力是视殿下何见疑之深王起再拜曰国家安危全在将军庆之即令勒兵旬日之间内外整办南谯土义宣及臧质皆不受劭命起兵应骏劭闻四方兵起忧惧戒严悉召下番将吏迁秦淮南岸居民于北岸聚诸王大臣于城内夏四月癸卯柳元景统薛安都等十二军发湓口元景以舟舰不坚惮于水战乃倍道兼行至江宁步上使薛安都帅铁骑曜兵淮上戊午武陵王骏至南洲降者相属癸亥元景潜至新亭依山为垒劭使萧斌统步军褚湛之统水军与鲁秀等精兵合万人攻新亭垒劭自登 
孝武帝(讳骏文帝第三子也)孝建元年甲午(二月己巳有流星大如月西行七月丙申朔日蚀十月荧惑犯进贤星十一月甲申甘露降长宁陵)   正月祀南郊改元大赦以尚书令何尚之为左光禄大夫护军将军以左卫将军颜竣为吏部尚书领骁骑将军立子子业为皇太子二月丞相荆襄二州刺史南郡王义宣与臧质鲁爽徐遗宝举兵反自号建平元年内外戒严四月丙戌左将军薛安都等大破鲁爽于小岘斩之五月甲辰义宣至芜湖臧质逼梁山辅国将军王玄谟帅众与质大战质败走武昌斩首传京师朱修之入江陵杀义宣并诛其子十六人及同党竺超民等罢南蛮校尉迁其营于建康
二年乙未 　 湘州刺史刘遵考为尚书右仆射六月大赦立弟休佑为山阳王休茂为海陵王休业为鄱阳王　诏祀郊庙初设备乐九月阅武于宣武场以建平王宏为尚书令 
三年丙申(七月荧惑守南斗四月戊戌太白犯与鬼八月甲午太白入心) 　 正月立弟休范为顺阳王休若为巴陵王大赦上以荧惑守南斗废西州旧馆使子尚移治东城以献之太傅义恭进位太宰领司徒二月荣孝秀于东堂初制朔望临西堂接群臣受奏事听讼于华林园 
大明元年丁酉(五月壬子紫气出景阳楼状如烟回薄久之戊午嘉禾一株五茎生清暑殿鸱吻中) 　 正月改元大赦　初令大臣加班剑者不得入宫城门四月京师疾疫改景阳楼为庆云楼 
二年戊戌(四月辛丑地震七月己酉太白入东井) 　 二月以金紫光禄大夫褚湛之为尚书左仆射四月立子子绥为安陆王 
三年己亥(正月四方生赤黄气三月土守牵牛九月月在胃而蚀)    三月司空竟陵王诞杀兖州刺史桓阆据广陵城反内外纂严以车骑大将军开府仪同三司沈庆之为南兖州刺史率众往伐豫州刺史宋悫徐州刺史刘道隆并引军来会上总禁丘顿宣武堂七月己巳克广陵队主沈胤之追诞斩之上出宣阳门敕左右皆呼万岁命屠广陵庆之请自五尺以下全之聚其首于石头南岸为京观大赦九月筑上林苑于玄武湖北初晋人筑南郊坛于已位徐爰以为非礼徙于牛头山西直宫城之午位帝又命尚书左丞荀万秋造五路依金根车加羽葆盖
四年庚子(五月月入太微六月太白犯井)   正月祀南郊耕藉田大赦立子子勋为晋安王子房为寻阳王子顼为历阳王子鸾为襄阳王复置大司农官
五年辛丑(正月雪三月甲戌夜众星西流九月甲寅日蚀十一月己巳甘露降新安王第)    二月阅武于玄武湖西以西阳王子尚为豫章王诏经始明堂直作大殿于丙巳之地制如太庙夏五月王僧朗表献蒋陵里所生嘉瓜立子子仁为永嘉王子真为始安王九月幸琅琊郡讯狱初筑驰道南自阊阖抵大航北自承天门抵玄武湖
六年壬寅(二月月犯左角戊申甘露降于京师三月丙午青雀见华林园秋七月甲申地震有声如雷) 　 正月上初祀五帝于明堂大赦荣孝秀于中堂扬州秀才顾法秀对制上览之疾其谅也投荣于地三月立子子元为邵陵王新作朱雀门十月葬殷贵妃于龙山凿冈通道数十里民不堪役江南葬埋之盛未之有也 
七年癸卯(四月大风折和宁陵华表)    正月诏于玄武湖大阅水军并巡江右讳武校猎二月西巡济江立行宫于历阳（虫巢）石渭大赦八月诏太官微膳大赦天下亲幸秣陵讯因立子子孟为淮南王子产为临贺王以新安王子鸾兼司空上校猎姑孰百姓有冤厄屈滞皆听面陈自江宁县南登山及陵望台甲子馆行宫于南豫州城十一月登白纻山使使祭桓温毛璩等墓置守冢三十户讯溧阳狱囚于行所习水军于梁山十二月如历阳大赦立双阙于梁山
八年甲辰(四月雨雹六月流星大如斛赤色光照人面尾长一丈从参北出东行直下径东井通南河没十月太白守房)    正月以徐州刺史新安王子鸾领司徒宗祀于明堂五月太宰义恭领太尉庚申上殂于玉烛殿遗诏太宰义恭骠骑将军柳元景始兴公沈庆之参决政事是日太子即位复以太宰义恭录尚书事罢南北二驰道及孝建以来所改制度还依元嘉葬孝武帝于景宁陵在今上元县南四十里岩山之阳　九月以尚书右仆射刘遵考为特进右光禄大夫是岁三吴大旱米有价无籴所富人贯珠玉相交枕死于道路建康秣陵两县为薄粥赋之
废帝(讳子业孝武长子先改元永光寻改景和十一月被弒二月甲申月入南斗六月庚午荧惑入东井七月己酉有星入紫微经北极十一月丁未太白犯哭星)永光元年乙巳    正月改元永光大赦　以丹阳尹颜师伯为尚书左仆射吏部尚书王彧为右仆射太宰义恭与柳元景颜师伯密谋废帝立义恭沈庆之发其事帝自帅羽林讨义恭杀之并杀元景师伯改元景和文武进位二等八月以始兴公沈庆之为侍中太尉庆之固辞征王玄谟为领军将军九月帝如姑孰赐新安王子鸾死徐州刺史义阳王昶闻江夏王诛举兵帝闻喜曰自我即位未尝戒严令人悒悒昶闻王师来弃家载爱妾出彭城北门奔后魏宁朔将军何迈谋废帝立晋安王子勋事泄诛吏部尚书蔡兴宗青州刺史沈文秀说沈庆之废帝庆之不从及帝诛何迈量庆之必谏先开清溪诸桥以绝之遣庆之从子攸之赐药庆之不肯饮攸之以被揜杀之时年八十帝畏忌诸父恐其在外为患皆聚之建康拘于殿内殴捶陵夷无复人理十一月太史奏湘东有天子气将南巡以厌之戊午夕向华林后堂日射鬼主衣寿寂之姜产之怀刀以入帝鹫引弓射寂之不中寂之乃刃帝而死时年十七宣令宿卫曰湘东王受太皇太后令除狂主今已平定休仁就秘书省见湘东王彧即称臣引升西堂登御座召见诸大臣宣太皇太后令数废帝罪恶命湘东王纂承皇极赐豫章王子尚及会稽公主死丙寅湘东王即位火赦改元徙临贺王子产为南平王晋熙王子舆为庐陵王以尚书右仆射王景文为尚书左仆射铸鹅眼綖环钱
明帝(讳彧文帝第十一子也)泰始元年乙巳 　 正月晋安王子勋称帝于寻阳年号义嘉徐州刺史薛安都申令孙司州刺史庞孟蚪豫州刺史殷琰青州刺史沈文秀冀州刺史崔道固湘州行事何慧文广州刺史袁昙益州刺史萧惠开梁州刺史柳元怙并起兵应子勋四方贡计皆归寻阳朝廷所保惟丹阳淮南数郡其问诸县或有应子勋者帝亲御六军于中兴堂兖州刺史殷孝祖委妻子于瑕丘帅文武二千人还建康时内外忧危咸欲奔散孝祖忽至人情大安进孝祖号抚军将军假节督前锋诸军事违向虎槛以吏部尚书蔡兴宗为石仆射吴兴太守萧道成东讨平晋陵曲赦江南五郡建武将军吴喜率诸军破贼于吴兴同逆皆伏谏三月殷孝祖败于赭圻死之以沈攸之代为南讨前锋八月己酉司徒建安王休仁帅众军犬破子勋兵斩伪尚书仆射袁顗进讨江郢荆襄雍五州平之子勋及安陵王子绥临海王子头项陵王子元并赐死解严大赦以率骑将军江州刺史王玄谟为左光禄大夫开府仪同三司镇军将军十月立子昱为太子永嘉王子仁兴安王子真淮南王子孟南平王子产庐陵王子兴松滋王子房并赐死十二月立子延年为新安王四月立桂阳王休范子德嗣为庐江王立侍中刘韫子铣为南丰王以奉庐江昭王南丰哀王祀五月以太子詹事袁粲为尚书右仆射以中领军沈攸之行南兖州刺史帅众北侵以皇后六宫杂衣千领金钗千枚赐北伐将士改新安王延年为始平王立建安王休仁子伯仁为江夏王萧道成戍淮阴收养豪杰 
二年丙午 　 　 　 
三年丁未 　 　 　 
四年戊申(正月丙辰朔雨草于宫十月癸酉朔日蚀) 　 正月祀南郊　徙东海王祎为庐江王山阳王休佑为晋平王七月庚午上备法驾幸东宫赦南徐兖豫四州 
五年己酉(冬十月丁卯朔日蚀) 　 正月耕藉田大赦赐力田爵一级立晋平王休佑子宣曜为南平王长沙王纂子延之为始平王 
六年庚戌 　 正月初制间二年一祭南郊间一年一祭明堂二月大赦立子奕为晋熙王以王景文为尚书左仆射袁粲为右仆射立总明观祭酒一人儒玄文史学士各十人立子赞为武陵王 
七年辛亥 　 二月征西将军荆州刺史巴陵王休若进号征西大将军及征南大将军江州刺史桂阳王休范并开府仪同三司晋平刺王休佑贪虐无度不使之镇从上于岩山射雉遣寿寂之等拉杀之五月鸩司徒建安王休仁以袁粲为尚书令褚彦回为右仆射　七月巴陵哀王休若至建康赐死征萧道成入朝拜散骑常侍太子左卫率　八月立子准为安成王　上以故第为湘宫寺备极壮丽欲造十级浮图乃分为二新安太守巢尚之罢郡入见上曰卿至湘宫寺未此是我大功德用钱不少散骑常侍虞愿侍侧曰此是百姓卖儿贴妇钱所为若佛有知当慈悲嗟愍罪高浮图何功德之有上怒愿趋出 
泰豫元年壬子(正月丁巳巨人迹见西池冰上) 　 正月上以疾久不平改元皇太子会四方朝贺者于东宫并受贡计　遣使赍药赐王景丈死景文名彧避帝讳以字行四月己亥上大渐以江州刺史桂阳王休范为司空尚书右仆射诏渊?与尚书令袁粲荆州刺史蔡兴宗郢州刺史沈攸之并受顾命又以萧道成为右卫将军领卫尉与袁粲共掌机事是夕上殂庚子太子即位　乐安宣穆公蔡兴宗卒　以郢州刺史刘秉为尚书右仆射 
苍梧王(讳昱明帝长子)元徽元年癸丑(八月都下旱十二月癸卯朔日蚀) 　 正月改元大赦　顾宪之为建康令号曰神明权要请托长史贪残据法直绳无所何纵 
二年甲寅 　 夏五月壬午江州刺史桂阳王休范举兵反以书与诸执政称杨运长王道隆蛊惑先帝使建安已陵二王无罪被戮望执录二竖以谢冤魂朝廷震骇萧道成曰今应变之衎不宜远出宜顿新亭白下坚守宫城东府石头以待贼至千里孤军求战不得自然瓦解我顿新亭以当其锋征北守白下领军屯宣阳门为诸军节度诸贵安坐殿中不须竞出我自破贼必矣即日内外戒严道成将前锋兵出屯新亭张永屯白下前兖州刺史沈怀明戍石头袁粲褚渊入卫殿省萧道成至新亭治城垒未毕休范前军已至新林道成率众拒击休范白服乘肩舆登城南临沧观以数千人自卫屯骑校尉黄回越骑校尉张敬儿出城放仗大呼称降休范喜置于左右敬儿夺休范防身刀斩首遣陈灵宝送台休范将士不之知其将杜黑骡攻新亭甚急萧惠朗率敢死士数十人突入东门至射堂下道成上马帅麾下搏战惠朗乃退丁丈豪破台军于皂荚桥直至朱雀桁南杜黑骡舍新亭北趣朱雀桁右将军王道隆将羽林精兵在朱省门内急召刘勉于石头勉度桁南战败而死黑骡等乘胜度淮道隆弃众走还台黑骡兵追杀之中外大震白下石头之众皆溃张永沈怀明逃还宫中宫中传新亭亦陷黑骡径进至杜姥宅中书舍人孙千龄开承明门出降宫省恇扰萧道成遣陈显达张敬儿等将兵自石头齐淮从承明门入卫大破黑骡于杜姥宅丙申又破黑骡等于宣阳门斩黑骡及文豪进克东府余党悉平以道成为中领军兖州刺史留卫建业七月立弟友为邵陵王以尚书令袁粲为中书监领司徒加褚渊尚书令十一月帝加元服大赦立弟跻为江夏王赞为武陵王 
三年己卯(三月己巳都下大水) 　 正月祀南郊明堂　袁粲褚渊皆固让新官复以粲为尚书令加护军将军褚渊中书监 
四年丙辰 　 正月耕藉田大赦　加道成尚书左仆射刘秉中书令杨运长阮佃夫等忌建平王景素景素谋自全之计遣人往来建业要结将军黄回曹欣之等七月垣祗祖帅数百人自建康奔京口劝景素迁入戍子景素据京口起兵遣将军黄回等将水军讨之又命南豫州刺史段佛荣为都统道成知回有异志故使佛荣等与之偕行道成屯玄武湖萧赜镇东府诸军拔京口擒景素斩之并其三子垣祗祖等皆伏诛　立弟翙为南阳王嵩为新兴王禧为建始王以给事黄门侍郎阮佪夫为出豫州刺史留镇京师十月以吏部尚书王僧虔为尚书右仆射 
顺帝(讳准明帝第三子)升明元年丁巳 　 夏四月甲戌豫州剌史阮向夫步兵校尉申伯宗等谋废立事泄伏诛　帝忌萧道成威名尝自磨鋋曰明日杀萧道成陈太妃骂之乃止道成忧惧命王敬则阴结帝左右杨玉夹杨万斗陈奉伯等诇问机便七月戊子帝乘露车与左右于台冈赌跳仍往青园尼寺晚至新安寺偷狗就昙度道人煮之饮酒醉还仁寿殿令杨玉夫伺织女度河曰见当报我不见将杀汝玉夫伺帝熟寝与杨万年取帝防身刀刎之陈奉伯袖其首称敕开门诣王敬则敬则驰诣领军府叩门大呼道成入殿以太后令数苍梧王罪恶安成王准即帝位以道成为司空录尚书事骠骑将军袁粲迁中书监褚渊加开府仪同三司刘秉迁尚书令加中领军以尚书右仆射王僧虔为仆射诏袁粲镇石头萧道成固让司徒以为骠骑大将军开府仪同三司荆州刺史沈攸之举兵贻道成书曰少帝昏狂宜共诸公密议共白太后下令废之奈何交结左右亲行弒逆子孟孔明遗训果如此乎足下既有贼宋之心吾宁敢捐包胥之节朝廷恟惧道成入守朝堂内外纂严以黄回为郢州刺史督诸军讨攸之王蕴袁粲刘秉密谋诛道成粲以其谋告褚渊渊即以告道成遣苏烈薛渊将兵助粲守石头乂以骠骑将军王敬则为直阁与卜伯兴共兴禁兵粲等本期壬申夜发其晚刘秉载妇人尽室先奔石头由是事泄王敬则至中书收蕴杀之乂杀伯兴苏烈等并力攻粲自亥至丑粲父子俱死百姓哀之为谣曰可怜石头城宁为袁粲死不作褚渊生刘秉父子走至额担湖斩之以王僧虔为左仆射王延之为右仆射尚书左丞江谧建议假萧道成黄钺从之道成出顿新亭 
二年戊午(三月乙未日蚀  九月乙酉朔日蚀) 　 正月己酉朔百官戎服入朝沈攸之尽锐攻郢城柳世隆乘间屡破之张敬儿袭江陵攸之与其子文和走至华容界皆缢斩首送建康丙子解严以柳世隆为尚书右仆射萧嶷为中领军王僧虔为尚书令右仆射王延之为左仆射加道成都督南徐等十六州诸军事以卫将军褚渊为中书监司空道成以黄回终为乱召入东府数而杀之以萧赜为领军将军　九月诏进道成假黄钺大都督中外诸军事太傅领扬州牧创履上殿入朝不趋赞拜不名使持节太尉骠骑大将军录尚书南徐州刺史如故
三年己未(三月癸亥朔日蚀  四月禅位于齐)    三月道成加相国总百揆封十郡为齐公加九锡赦其境内以石头为世子宫以王俭为尚书右仆射领吏部夏四月进爵为王增封十郡并加殊礼辛卯下诏禅位于齐帝当临轩不肯出藏于佛盖之下王敬则勒兵曰官先取司马家亦如此是日百僚陪位侍中谢朏当解玺绶阳为不知曰有何公事遂朝服步出东掖门登车还宅乃以王俭为侍中解玺绶礼毕帝出就东邸褚渊等奉玺绶诣齐宫劝进 
    齐
太祖姓萧讳道成字绍伯汉相国何二十四代孙宋元嘉四年丁卯岁生姿衣英异龙颡钟声鳞文遍体年十三入都从雷次宗学于鸡笼山仕宋有功累迁自建康令至南兖州刺史冠军将军明帝常嫌太祖非人臣相且民间流言萧姓当为天子俞以为疑苍梧王凶暴猜忌欲加大祸陈太妃骂之曰萧道成有功于国今若害之后谁为汝着力耶乃止未几太祖弒苍梧王立顺帝进太尉都督十六州诸军事扬州牧位相国摠百揆封十郡为齐公加九锡未几进爵为王宋帝禅位依魏晋故事即位改元七主二十年而禅位于梁
天时 　　　　　　　　　　　地域
天时 　　　　　　　　　　　官守
太祖高帝建元元年己未(二月地震建阳门三月癸亥朔日蚀) 　 临川王映为扬州刺史 
二年庚申(九月甲午日蚀) 　 十二月豫章王嶷为扬州刺史  南郡王长懋镇石头 
武帝(讳赜太祖长子)永明元年癸亥(二月荧惑入太微十二月乙巳朔日蚀) 　 李安仁为丹阳尹迁尚书左仆射 
二年甲子 　 王俭领丹阳尹 
三年乙丑 　 诏以新吴侯景先为丹阳尹 
五年丁卯 　 嶷进大司马俭加开府仪同三司 
六年戊辰 　 王晏为丹阳尹 
八年庚午(六月大雷而有黄光镜天照地状如金色十月桃李再花) 　 鄱阳王锵为丹阳尹 
十年壬申(都下大水) 　 正月以竟陵王子良为扬州刺史徐孝嗣为丹阳尹 
郁林王(讳昭业武帝太孙改元隆昌四月被弒) 　 闰四月戊辰西昌侯鸾为扬州刺史 
海陵王(讳昭文郁林王弟自新安王迎立改元延兴十月废)明帝(讳鸾始安贞王之子弒郁林王废海陵王而即位号高宗十月改元) 　 十月丁酉鸾为扬州牧都督中外诸军事进爵为王  十一月癸酉以始安王遥光为扬州刺史 
永泰元年戊寅 　 巴陵王宝义为都督扬州刺史 
东昏侯(讳宝卷字智岁高宗第三子)永元元年己卯 　 秋八月以右将军萧坦之为尚书右仆射丹阳尹  巴陵王宝义以司徒为扬州刺史 
二年庚辰(十一月甲寅太白及辰星俱见西方) 　 豫州刺史裴叔业降魏魏以彭城王缌为司徒镇寿阳二月帝遣崔慧景将水军讨寿阳慧景至广陵会诸军主曰幼主昏狂朝廷怀乱危而不状责在今日欲与诸君共建大功可乎众皆响应广陵司马崔恭祖开门纳之慧景停广陵二日收众渡江向建康台遣骁骑将军张佛护等六将据竹里为数城与慧景合战台军饥困斩佛护徐元称降　乙卯遣中领军王莹督众军据湖头筑垒上带蒋山西岩宝甲数万慧景至查硎竹塘人万副儿说曰今平路皆为台军所断不可议进唯宜从蒋山龙尾上出其不意耳慧景从之分遣千余人鱼贯缘山自西岩夜下鼓叫临  城中台军鸾恐实时奔散帝遣左兴盛帅台内五万人拒慧景于北篱门望风退走慧景入乐游苑崔恭祖帅轻骑千余突入北掖门宫门皆闭慧景帅众围之于是东府石头白下新亭皆溃左兴盛逃淮渚荻航中慧景擒杀之烧兰台府署为战场称宣德太后令废帝为吴王欲立巴陵王昭冑犹豫不决时萧懿将兵在小岘帝遣使密告之懿即帅胡松李居士数千人自采石济江顿越城台中称庆慧景遣崔觉将精兵数千人渡南岸与懿军战数合觉大败赴淮死者二千余人夏四月癸酉慧景将腹心数人潜去至澥浦为渔人所斩以头纳(鱼酋)篮担送建康江夏王宝玄伏诛壬子大赦八月甲辰夜后宫火时帝出未还宫内人不得出死者相枕烧二千余间帝乃大起芳乐玉寿等诸殿穷极绮丽役者自夜达晓犹不副速冬十月帝赐萧懿药于省中懿死雍州刺史萧衍起兵襄阳以南康王宝融教纂严赦囚徒苑惠泽颁赏格　夏侯亶自建康亡归江陵称奉宣德太后令南康王宜纂承皇祚方俟清宫未即大号可封十郡为宣城王相国荆州牧加黄钺选百官西中郎府南康国如故 
二年庚辰(十一月甲寅太白及辰星俱见西方) 　 十二月萧衍为中书监大司马录尚书事骠骑大将军扬州刺史建安郡公
天时 　　　　　　　　　　　政事
太祖高帝建元元年己未(二月地震建阳门三月癸亥朔日蚀) 　 夏四月甲午王即皇帝位于南郊还宫大赦改元奉宋顺帝为汝阴王筑宫丹阳置兵卫之张绪为中书令陈显达为中护军李安民为中领军卫士杀汝阴王而以疾闻不罪不赏宋宗室无少长皆死封子钧为衡阳王立子赜为皇太子帝以建康居民舛杂多奸盗欲立符伍以相检括右仆射王俭谏曰京师之地四方辐凑必也持符于事既烦理成不旷谢安所谓不尔何以为京师乃止 
二年庚申(九月甲午日蚀) 　 正月大赦以司空褚渊为司徒尚书右仆射王俭为左仆射渊辞不拜　祀南郊　魏陇西公琛等攻拔马头诏内外纂严发兵拒魏　改篱门为都墙　十二月以褚渊为司徒 
三年辛酉(秋七月己未朔日蚀) 　 诏公卿士各进谠言　封子锋为江夏王　六月大赦 
四年壬戌 　 正月诏置学生二百人以中书令张绪为国子祭酒三月庚申召司空褚渊尚书左仆射王俭受遗诏辅太子壬戌上殂于临光殿太子即位大赦　以褚渊录尚书事王俭为侍中尚书令车骑将军张敬儿开府仪同三司王奂为尚书左仆射豫章王嶷为太尉葬太祖于泰安陵立南郡王长懋为皇太子　褚渊卒以国哀罢国子学　王僧虔为左光禄大夫开府仪同三司 
武帝(讳赜太祖长子)永明元年癸亥(二月荧惑入太微十二月乙巳朔日蚀) 　 正月祀南郊大赦改元以太尉豫章王嶷为太子太傅杀车骑将军张敬儿并其四子王俭进号将军参掌选事 
二年甲子 　 正月以竟陵王子良为护军将军兼司徒柳世隆为尚书左仆射　冬十月以南徐州刺史长沙王晃为中书监车驾幸清溪旧宫设金石乐在位者赋诗幸玄武湖 
三年乙丑 　 正月祀南郊大赦　诏复立国学释奠先师用上公礼二月祭北郊　先是置总明观以集学士亦谓之东观上以国学既立夏五月乙未省总明观时王俭领国子祭酒诏于俭宅开学士馆以总明四部书充之诏俭以家为府八月幸中堂听讼 
四年丙寅 　 正月耕藉田礼毕幸阅武堂 
五年丁卯 　 以豫章王嶷为大司马竟陵王子良为司徒临川王映卫将军王俭中军将军王敬则并加开府仪同三司　三月幸芳林园禊饮九月九日登商飙馆 
六年戊辰 　 正月听览京师二百里内狱囚立冬初临太极殿读时令以尚书仆射王奂为领军将军 
七年己巳 　 正月祀南郊大赦王俭卒以尚书左仆射柳世隆为尚书令王奂为左仆射六月上如琅琊城 
八年庚午(六月大雷而有黄光镜天照地状如金色十月桃李再花) 　 晏为丹阳尹召王僧孺补功曹使撰东宫新记　秋七月大赦荆州刺史巴东王子响赴建康缢杀之 
九年辛未 　 正月祀南郊　上梦太祖谓宋氏诸帝常在太庙从我求食可别为吾致祠乃命豫章王妃庾氏四时祠二帝二后于清溪故宅牲牢服章皆用家人礼 
十年壬申(都下大水) 　 都下大水竟陵王子良开仓赈救贫病不能立者于第北立廨收养给衣及药正月以子良为尚书令子良开西邸招文学十月上殷祭太庙 
十一年癸酉(七月月入太微) 　 正月以骠骑将军王敬则为司空　初上于石头造露车三千乘欲步道取彭城魏谍知之会公卿议南伐上以右卫将军崔慧景为豫州刺史备之　文惠太子长懋薨夏四月甲午立南郡王昭业为皇太孙　七月上不豫徙御延昌殿车舆始登阶而殿屋鸣（口宅）上恶之　竟陵王子良日侍医药王融谋立子良不果伏诛俄而上殂西昌侯鸾奉太孙登殿遗诏子良善相毗辅政事无大小悉与鸾参决　九月世祖梓宫下渚帝于端门内奉辞辒辌车未出端门亟称疾还内奏胡伎鞞铎之声响震内外葬武皇帝于景安陵庙号世祖 
郁林王(讳昭业武帝太孙改元隆昌四月被弒) 　 正月改元隆昌大赦　西昌侯鸾将谋废立引前镇西咨议参军萧衍与同谋征垣历生为太子左卫率卞白龙为游击将军祀南郊废帝自山陵之后即与左右微服游走市里世祖聚钱上库五亿万斋库亦出三亿金银布帛不可胜计即位未期岁所用垂尽鸾数陈争不从四月竟陵文宣王子良以忧卒鸾以弒立告王晏及徐孝嗣从之壬辰鸾引兵入云龙门晏孝嗣及萧坦之陈显达王广之沈文季皆随其后帝在寿昌殿闻外有变犹密为手敕呼萧谌俄而谌引兵入寿昌阁帝出延德殿行至西弄谌弒之舆尸出殡徐龙驹宅葬以王礼癸巳以太后令追废帝为郁林王迎立新安王昭文以鸾为骠骑大将军录尚书事扬州刺史宣城郡公大赦改元延兴　八月以司空王敬则为太尉 
海陵王(讳昭文郁林王弟自新安王迎立改元延兴十月废)明帝(讳鸾始安贞王之子弒郁林王废海陵王而即位号高宗十月改元) 　 鄱阳王锵为司徒车骑大将军陈显达为司空尚书左仆射王晏为尚书令九月鸾遣兵诛司徒鄱阳王锵及随王子隆谢粲等江州刺史晋安王子懋起兵鸾遣中护军王玄邈讨杀之　冬十月鸾为太傅领大将军扬州牧都督中外诸军事加殊礼进爵为王杀桂阳王铄衡阳王钧江夏王锋建安王子真巴陵王子伦　太皇太后令曰嗣主冲幼庶政多昧早婴延疾弗克负荷太傅宣城王胤体宣皇锺慈太祖宜入承宝命帝可降封海陵王癸亥高宗即皇帝位改元以王敬则为大司马陈显达为太尉王晏加骠骑大将军徐孝嗣加中军大将军萧谌为领军将军立子宝义为晋安王宝玄为江夏王宝源为庐陵王宝寅为 
建武元年甲戌(五月甲戌朔日蚀) 　 建安王宝融为南郡王宝攸为南平王立子宝卷为太子诈称海陵恭王有疾遣御师瞻视因而殒之 
二年乙亥 　 上游华林园与萧谌及尚书令王晏宴尽欢坐罢留谌遣左右数谌罪杀之杀西阳王子明南海王子罕邵陵王子贞以右卫将军萧坦之为领军将军诏修晋诸陵增置守卫 
三年丙子 　 　 　 
四年丁丑 　 正月大赦召王晏于华林园诛之以左仆射徐孝嗣为尚书令 
永泰元年戊寅 　 正月大赦加徐孝嗣开府仪同三司杀河东王铉等十王于是太祖世祖及世宗诸子皆画　夏四月改元　大司马会稽太守王敬则举兵反帅宝甲万人过浙江张（坏去土改王）遣兵拒敬则于松江闻鼓声一时散走　敬则攻左兴盛刘山阳二垒胡松引骑兵突其后敬则军大败斩之传首建康　秋七月己酉上殂于正福殿太子即位葬明帝于兴安陵 
东昏侯(讳宝卷字智岁高宗第三子)永元元年己卯 　 正月大赦改元　祀南郊三月加始安王遥光开府仪同三司帝自即位寄腹心于江祏兄弟祏欲废帝立遥光刘暄发祏谋帝命袁之旷收祏并弟祀皆死虑遥光不自安欲迁为司徒使还第召入谕旨遥光恐收集二州部曲以讨刘暄为名夜遣数百人破东冶出囚于尚方取仗又召骠骑将军垣历生　丙辰诏曲赦建康中外戒严徐孝嗣以下屯卫宫城萧坦之帅台军讨遥光屯湘宫寺左兴盛屯东篱门镇军司马曹虎屯清溪大桥众军围东城三面烧司徒府　垣历生出战因弃稍降曹虎斩之其晚台军以火箭烧东北角楼城溃遥光反拒斋阎扶匐床下军人于暗中牵出斩之以徐孝嗣为司空加沈文季镇军将军侍中仆射刘暄为领军将军曹虎为散骑常侍　右卫将军萧坦之刚狠而专茹法珍等谮刘暄有异志帝疑曹虎旧将且利其财皆杀之
以频谏大臣火赦　徐孝嗣沈文季沈昭略谋因帝出游废立事泄帝召入华林省赐以药酒皆死　十一月丙辰陈显达举兵寻阳与朝贵书数帝罪恶　以崔慧景为平南将军督众军击显违后军将军胡松帅水军据梁山左卫将军左兴盛督前锋军屯社姥宅显达败胡松于采石甲申军于新林左兴盛帅诸军拒之显达潜军夜渡以数千人登落星冈新亭诣军闻之奔还宫城大骇闭门设守显达与台军战再合显达大胜手杀数人马稍折退走骑官赵潭刺显达队马斩之 
中兴元年辛巳(三月废帝为涪陵王立南康王宝融是为和帝十二月萧衍弒涪陵王以太后令追废为东昏侯明年夏四月和帝禅位于梁齐亡) 　 正月东昏侯以晋安王宝义为司徒建安王宝寅为车骑将军开府仪同三司二月乙巳南康王即帝位于江陵以萧预冑为尚书令萧衍为右仆射加征东大将军都督征讨诸军事假黄钺衍命诸军自郢州即日上道东昏侯以光禄大夫张瑰镇石头大子左率李居士总督西讨诸军事屯新亭　九月萧衍前军至芜湖遣曹景宗进军江宁丙辰李居士自新亭选精骑一千至江宁景宗奋击破之乘胜至皂荚桥于是王茂邓元起吕僧珍进据赤鼻逻新亭城主江道林引兵出战被擒衍至新林命王茂据越城邓元起据道士墩陈伯之据篱门吕僧珍据白板桥李居士请于东昏侯烧南岸邑屋以开战伤十月甲戌东昏侯遣征虏将军王珍国军主胡虎牙将精兵十万余人陈于朱雀舫南宦官王宝孙持白虎幡督战切骂诸将将军席豪发愤突阵死曹景宗等将士皆殊死战东昏侯军大溃衍长驱至宣阳门陈伯之屯西明门　宁朔将军徐元愉以东府城降张瑰弃石头衍命诸军攻六门东昏烧门内营署宫府驱逼士民悉入宫城闭门自守军事悉委王珍国张稷　十二月丙寅珍国稷引兵入殿御刀丰勇之为内应东昏在含德殿闻兵入趋出北户欲还后宫门已闭宦者黄泰平刀伤其滕仆地张齐斩之以黄紬裹酋使范云送诣石头衍使张弘荣先入清宫封府库图籍以宣德太后令追废涪陵王为东昏侯以衍为中书监大司马录尚书事骠骑大将军扬州刺史建安郡公依晋武陵王遵承制故事衍入阅武堂以护国将军萧宏为中护军
至大金陵新志卷三上之下
元　张铉　撰
　金陵表三
    梁
高祖武皇帝姓萧名衍字叔达与齐同相国何之后考顺之字之纬预佐命封临湘侯累至领军将军丹阳内史高祖以宋大明元年丁酉岁生于秣陵县同夏里三桥宅妣张氏常梦抱日已而有孕生帝帝生有兴光两体胼骨顶上隆起日角龙颜重岳虎头舌文为八字项有浮光身映日无影为儿童能蹈空而行有文在左手白武及长博学多通有文武才干起家巴陵参军迁王俭府东阁祭酒一见异之竟陵王子良开西邸招文学之士高祖与焉累拜黄门侍郎与萧谌等定策封建阳侯败魏军于雍州进使持节雍梁南北秦四州军事雍州刺史东昏侯立八要擅权长兄懿自益州刺史还朝被害是日建牙引军下沔南康王宝融即帝位于江陵改中兴元年以高祖为左仆射假黄钺八月命众军围台城张稷王珍国斩东昏侯送首收嬖党王咺之已下四十八人谏之入屯阅武堂下诏一切淫刑滥罚赋役并原放明年齐和帝自江陵还建康下诏连加封爵三月丙辰禅位千梁百官上表劝进太史令蒋道秀陈天文符谶六十四条乃即位改元自天监壬午至太平丙子四主五十五年而禅于陈
天时 　　　　　　　　　　　　　地域 
九年庚寅   新作缘淮塘北岸起石头迄东冶南岸起后渚篱门迄三桥
天时 　　　　　　　　　　　　　官守
武帝天监元年壬午(正月乙酉甘露降于茅山弥漫数里旱饥) 　 临川王宏为扬州刺史加都督 
二年癸未 　 特进光禄大夫王份监丹阳尹 
四年乙酉(五月建康县定阴里生嘉禾茎十二穗十二月天清朗西南有电光闻雷声者三) 　 诏宏都督诸军镇东将军沈约为丹阳尹 
六年丁亥(七月甲子太白尽见八月戊戌大风折木京师大水涛入御道七尺) 　 建安王伟为扬州刺史 
十年辛卯(六月嘉莲生一茎三花于乐游苑九月丙申天西北隆隆有声赤气下至地十二月山车见于临城) 　 约加特进迁中军将军丹阳尹 
十二年癸巳 　 约卒武陵王纪为扬州刺史 
十四年乙未(魏宣武帝恪殂太子诩立) 　 开府仪同三司王茂为丹阳尹 
十五年丙申(三月朔日蚀) 　 宏坐法免吴平侯景加侍中及太尉扬州刺史 
十六年丁酉 　 诏景以安东将军监扬州置佐史即宅为府 
普通元年庚子(正月丙子日蚀七月淮江海三渎并溢九月乙亥夜有日见于东方光烂如火) 　 临川王宏迁太尉复为扬州刺史侍中如故 
七年丙午 　 宏卒  孔休源为宣惠将军监扬州事 
二年戊申(魏主子攸立) 　 休源加金紫光禄大夫 
四年壬子(七月甲辰星陨如雨) 　 邵陵王纶为扬州刺史 
五年癸丑(正月戊申京师地震己酉长星见五月京师大水  西魏孝武帝入长安) 　 何敬容兼丹阳尹 
六年甲寅(夏四月癸丑日蚀十二月西南有雷声止地) 　 以临贺郡王正德为丹阳尹寻出为南兖州刺史 
五年己未 　 丹阳尹何敬容为尚书令 
十年甲子(十一月大雪八尺) 　 敬容坐事免官 
三年己巳(三月壬午火守心乙酉太白昼见) 　 王固封莫口亭侯为丹阳尹 
简文帝（名纲字世赞武帝太子）大宝元年庚午东魏相高洋废其主善见自立国号齐） 　 西阳王大钧为丹阳尹 
二年辛未 　 大钧遇害武宁王大威为丹阳尹寻遇害 
元帝(讳绎武帝第七子即位江陵改元)承圣元年壬申 　 侯景平  南平王恪为扬州刺史  王僧辩为扬州刺史 
二年癸酉(时欲还建业以群臣议不果) 　 正月僧辩发建康陈霸先代为扬州刺史镇建康九月诏霸先复还京口以僧辩复为扬州刺史镇建康 
三年甲戌 　 陈霸先复为扬州刺史镇建康 
太平元年丙子(九月龙见于御路自太社至于象魏) 　 霸先又为扬州刺史寻为扬州牧
天时 　　　　　　　　　　　　　政事
武帝天监元年壬午(正月乙酉甘露降于茅山弥漫数里旱饥) 　 正月齐和帝遣兼侍中席阐文等慰劳建康进大司马衍都督中外诸军事剑履上殿赞拜不名初衍与范云沈约任昉同在竟陵王西邸意好敦密至是引云为大司马咨议参军领录事约为骠骑司马昉为记室参军与参谋议甲寅诏进大司马位相国总百揆扬州牧封十郡为梁公备九锡置梁百司去录尚书之号骠骑大将军如故南兖队主陈文兴于城内凿井得镂骐驎玉璧水精环各二枚又凤凰见建康县桐下里宣德皇后称美符瑞归于相府　诏增封十郡进爵为王赦国内及府州所统殊死以下三月和帝至姑熟下诏禅位兼太保尚书令王亮等奉玺绶诣梁宫丙寅梁王即帝位于南郊大赦改元奉和帝为巴陵王宫于姑孰以中书监王亮为尚书令相国左长史王莹为中书监吏部尚书沈约为尚书仆射兼侍中范云为散骑常侍吏部尚书诏凡后宫乐府诸妇女一皆放遣戊辰巴陵王殂　诏有司依周汉故事议赎刑以谢沐县公宝义为巴陵王奉齐祀齐南康侯子恪及弟子范尝因事入见上从容谓曰我初平建康人皆劝我除去卿辈以一物心我于时依而行之谁谓不可正以江左以来代谢之际必相屠灭感伤和气所以国祚不长又齐梁虽云革命事异前世我与卿兄弟耳　诏公交车府谤木肺石傍各置一函若肉食莫言欲有横议投谤木函若有功劳才器冤沈莫达者投肺石函上身服浣濯之衣常膳惟以菜蔬简吏务选廉平　河南褚渭居建康素溥行仕宦不得志知陈伯之拥强兵在江州遂投伯之伯之举兵反使王茂为征南将军江州刺史讨平之伯之与渭俱奔魏秋八月命尚书删定郎蔡法度损益王值之集注旧律为梁律仍命王亮王莹沈约范云等九人同议　立子统为太子　是岁江东大旱米斗五千民多饥死　初立长干寺　益州刺史刘季连不受命遣邓元起攻之进围成都 
二年癸未 　 成都城中升水三千人相食刘季连肉袒请罪邓元起送季连诣建康入东掖门数步一稽颡上笑曰卿欲慕刘备而曾不及公孙述岂无卧龙之臣耶赦为庶人　蔡法度上梁律二十卷令三十卷科四十卷诏班行之五月范云卒众谓沈约宜当枢管上以约经易不如徐勉乃以勉及右卫将军周舍同参国政扶南龟兹中天竺国各遣使贡方物交州进鹦鹉能歌不纳 
三年甲申(疾疫) 　 大举兵伐魏魏营国学时学业大盛州举茂异乡贡孝廉 
四年乙酉(五月建康县定阴里生嘉禾茎十二穗十二月天清朗西南有电光闻雷声者三) 　 正月诏置五经博士各一人广开学宇招纳后进于是以贺玚及明山宾沈峻严植之补博士各主一馆馆有数百生徒给其饩廪其射策通明者除为吏分遣博士祭酒巡州郡立学　祀南郊大赦初立孔子庙十月大举兵伐魏以扬州刺史临川王宏都督北讨请军事王公以下各上国租田谷助军是岁大穰米斛三十钱　初置敬业寺 
五年丙戌(二月丙寅朔日蚀) 　 正月封子纲为晋安王　始丰获八目龟一置净居寺大赦 
六年丁亥(七月甲子太白尽见八月戊戌大风折木京师大水涛入御道七尺) 　 三月有象入京师　置左右骁卫左右游击将军建安王伟为扬州刺史沈约为尚书左仆射八月大赦改阅武堂为德阳堂听讼堂为议贤堂初置光宅寺帝舍宅造寺于小庄严寺造无量寿佛像长一丈八尺铸铜不足给功德铜三千斤　曹景宗韦叡大败魏师于锺离 
七年戊子 　 诏吏部尚书徐勉定百官凡一百九号　四月皇太子纳妃大赦　六月复建修二陵周回五里改陵监为陵令初置涅盘寺 
八年己丑 　 正月祀南郊大赦　魏专尚释氏远近承风共有一万三千余寺 
九年庚寅   三月己丑幸国学亲临讲席赐祭酒以下帛有差诏皇太子以及王侯之子年可从师者皆入学初置本业寺在蒋山里
十年辛卯(六月嘉莲生一茎三花于乐游苑九月丙申天西北隆隆有声赤气下至地十二月山车见于临城) 　 正月祀南郊大赦　尚书左仆射张稷出为青冀二州刺史　祀明堂　上敦睦九族朝士有犯罪屈法申之百姓有罪则按之如法尝因郊祀有秣陵老人遮车驾言曰陛下为法急于庶民缓于权贵非长久之道诚能反是天下幸甚上于是宽之初作宫城门三重及开二道　初置解脱寺帝为宣德皇后造在太清里内 
十一年壬辰(二月野蚕成茧) 
十二年癸巳 　 正月祀南郊大赦　诏掩骼埋胔　新作太极殿改为十三间六月新作太庙增基九尺　纪为刺史诏曰真白俭素是其清也临财能让是其廉也知法不犯是其慎也庶事无留是其勤也纪持为帝爱故先作扬州牧 
十三年甲午(老人星见) 　 二月耕藉田孝悌力田增爵一级大赦宋齐藉田皆用正月至是始用二月及致斋先农立子纶为邵陵王绎为湘东王纪为武陵王　堰淮水以灌寿阳　为宝志造劝善寺 
十四年乙未(魏宣武帝恪殂太子诩立) 　 正月冠太子于太极殿大赦天下赐为父后者爵一级祀南郊是冬寒甚浮山堰士卒死者什七八　魏胡太后作永宁寺饰以珠玉锦绣 
十五年丙申(三月朔日蚀) 　 冬十一月交州刺史李畟斩反者李宗孝传首建康　景在州尤称明断符教严整有田舍老姥诉得符还至县县吏未即发姥语曰萧监州符如火汝手何敢留之其为人所畏敬如此 
十六年丁酉 　 正月祀南郊诏尤贫家勿收今年三调恤理冤狱并赈孤老鳏寡不能自存者　二月耕藉田赦罪人敕太医不得以生类为药郊庙牲牷皆代以面其山川诸祀则否时朝野諠哗以为宗庙去牲乃是不复血食帝不从冬诏以宗庙犹用脯修更议以饼代脯其余尽用蔬果起至敬殿景阳台置七庙座每月中再设净醮 
十七年戊戌 　 二月大赦临川王宏妾弟法寿杀人匿府中上敕宏出之即日伏罪上幸光宅寺有盗伏于骠骑航上将行心动乃于朱雀航过事发称为宏所使上泣谓宏曰汝何为者我非不能为汉文帝念汝愚耳 
十八年己亥(七月甲申老人星见) 　 正月祀南郊　大赦天下初置惠日寺 
普通元年庚子(正月丙子日蚀七月淮江海三渎并溢九月乙亥夜有日见于东方光烂如火) 　 正月改元大赦扶南高丽及河南国皆遣使贡献 
二年辛丑 　 正月祀南郊　诏置孤独园于建康收养穷民大赦二月祀明堂改作南北郊　徙藉田于东郊外十五里　琬琰殿火延烧后宫三千余间 
三年壬寅(五月壬辰朔日蚀) 　 五月大赦　诏公卿百寮各上封事连帅郡国举贤良方正直言之士　婆利白提国遣使贡献造猛信尼寺 
四年癸卯(十一月癸未朔日蚀) 　 正月祀南郊大赦　祀明堂二月耕藉田议罢铜钱始铸铁钱狼牙修国遣使贡献 
五年甲辰(六月乙酉龙关于曲阿陂西行至建陵所过树木皆折地开数十丈) 　 征北将军元澍率众侵魏置众造寺散骑常侍朱异始掌机密军旅谋议方镇改易朝仪诏敕皆典之 
六年乙巳 　 正月祀南郊大赦　上幸白下城履行六军顿所召元法僧及元略还建康法僧驱彭城吏民万余人南渡 
七年丙午 　 正月大赦诏在外郡县各举所知凡是清廉咸须闻荐十一月大赦河南高丽林邑滑国并遣使贡献　宏卒帝曰孔休源才识通敏实应此选乃授宣惠将军监扬州事神州都会簿领殷繁休源剖断如流旁无私谒画决辞讼夜览坟籍每车驾巡幸常以军国事委之时人名为兼天子　魏葛荣作乱称帝国号齐 
大通元年丁未 　 正月祀南郊诏流亡者复其宅业蠲役五年尤贫者勿令出今年三调孝悌力田赐爵一级刱同泰寺寺在宫后别开一门名大通门对寺之南门展夕幸寺讲议辛未上幸寺舍身甲戌还宫大赦改元林邑师子高丽等国各遣使贡献置园居尼寺 
二年戊申(魏主子攸立) 　 二月筑寒山堰四月魏尔朱荣废其君杀胡太后国大乱北海临淮汝南诸王并割地来奔豫州郢州北青州南荆州皆以地来降 
中大通元年己酉(震击大航华表然尺六月都下疫甚) 　 正月祀南郊大赦祀明堂六月都下疫甚帝于重云殿为万姓设救苦斋以身为祷九月上幸同泰寺设四部无遮大会释御服持法衣行清净大舍以便省为房素床瓦器乘小车私人执役升讲堂法座为四部大众开涅盘经题群臣以钱一亿奉赎皇帝三请乃许又设四部无遮大会道俗五万余人会毕御金辂还宫御太极殿大赦改元盘盘蠕蠕国并遣使朝贡初置禅严寺遣将军陈庆之送元颢入洛阳寻为尔朱荣所弒 
二年庚戌(魏主恭立寻为高欢所废) 　 幸同泰寺　林邑扶南遣使贡献　魏函朱兆弒其君子攸高欢起兵讨之 
三年辛亥(魏高欢复立安定王朗寻并恭弒之立孝文帝之孙修魏自太祖丙戌立国凡十二主一百四十九年而分东西) 　 正月祀南郊大赦二月祀明堂四月太子统薨太子自加元服上即使省录朝政百司奏事填委太子辨析诈谬秋毫必睹但令改政不加按劾平恕仁孝详见后传中太子葬其母丁贵嫔遣人求墓地之吉者或赂宦者俞三副求卖地上命市之葬毕有道士云此地不利长子乃为蜡鹅及诸物埋于墓侧宫监鲍邈之魏雅初有宠于太子邈之晚见疏密启上云雅为太子厌祷上遣人捡掘果得鹅物大惊将穷其事徐勉固谏而止但诛道士太子终身惭愤不能自明及卒朝野惋愕建康男女奔走宫门号泣道路上征其长子华容公欢衔其前事卒不立立太子母弟晋安工纲为皇太子　赦赐为父后者爵一级及忠孝文武精勤并如之　封华容公欢枝江公誉曲阿公言并为王久之鲍邈之坐诱略人罪不至死太子纲追思昭明之冤挥泪诛之　宗族有服属者并赐汤沐食乡亭侯远近为差　狼牙修国遣使贡献十月幸同泰寺讲涅盘经 
四年壬子(七月甲辰星陨如雨) 　 二月封诸王嫡子为王邵陵王纶有罪免为庶人立太子纲之长子大器为宣城王十月置制旨孝经助教一人生十人专通上所释孝经义高丽遣使朝贡 
五年癸丑(正月戊申京师地震己酉长星见五月京师大水  西魏孝武帝入长安) 　 正月祀南郊忽闻异香三随风至及行事奏乐拜毕有神光圆照坛上五色食顷乃灭大赦　祀明堂　二月上幸同泰寺讲般若经会者数万人　南波斯盘盘遣使朝贡初置法苑寺 
六年甲寅(夏四月癸丑日蚀十二月西南有雷声止地) 　 二月耕藉田大赦百济遣使贡方物四月将军元庆和率众侵魏 
大同元年乙卯(十月黄尘如雪) 　 正月大赦改元二月祀明堂耕藉田高丽丹丹滑波斯等国朝贡上幸同泰寺铸银像  初置头陀寺万福尼寺本愿尼寺严西观 
二年丙辰(十一月雨尘如雷揽之盈匊是月都下地生白毛长二尺) 　 正月诏求谠言及令文武官举士上为文帝作皇基寺命有司求良材曲阿弘氏自湘州买巨材东下南津校尉孟少卿诬为劫杀之役其材以为寺　二月耕藉田江子四上封事极言政治得失诏曰古人有言屋漏在上知之在下朕有过失不能自觉尚书可加检括详启十月诏大举伐东魏　幸同泰寺设无碍大斋魏遣使求和许之　初置慈恩寺普化化成福兴善业寒林等寺 
三年丁巳(四月壬寅大雨灰黄色冬地大震年饥) 　 正月祀南郊大赦二月耕藉田东魏遣兼散骑常侍李谐来聘谐至建康上引见与语应对如流谐等出上谓左右曰朕今日遇勍敌卿辈常言北问全无人物此等何自而来四月朱雀门灾修长千寺阿育王塔出佛瓜发舍利上幸寺设无碍会大赦使散骑常侍张皋报聘东魏 
四年戊午(正月辛酉朔日蚀) 　 二月耕藉田东魏遣郑伯雅来聘　七月东冶徒李胤之得如来舍利大赦　遣散骑常侍刘孝仪聘东魏　八月诏淮南十二州饥馑逋租宿债勿收　阅武于乐游苑国子助教皇侃上礼记疏义五千卷置洞灵观 
五年己未   御史中丞参礼仪事贺琛奏南北二郊及藉田往还并宜御辇不复乘辂诏从之祀宗朝仍乘玉辇　祀南郊　扶南献生犀魏人来聘侍中柳豹聘于魏　是时都下讹言天子取人肝以饲天狗大小相惊日晚闭门持刀杖数月力止 
六年庚申(闰五月丁丑朔日蚀始兴生嘉禾一茎十七穗) 　 二月耕藉田　河南王遣使献马及方物求经论十四条并请制所定涅盘经般若经金光明经讲疏一百三卷东魏来聘大赦 
七年辛酉 　 正月祀南郊大赦　祀明堂二月耕藉田　宫城西立士林馆延集学者　宕昌蠕蠕各遣使贡方物　百济王求涅盘经疏及医工画师毛诗博士并许之 
八年壬戌 　 安成郡刘敬躬反改元永汉置官属进逼豫章江州刺史湘东王绎遣司马王僧辩讨斩之　罢所在女丁役　陈霸先平广州反者 
九年癸亥(正月丙申地震生毛) 　 自新亭凿渠通新林浦置江潭苑未成而侯景乱 
十年甲子(十一月大雪八尺) 　 上谒建宁陵使太子守宫城陵上有紫云覆久而乃散帝望陵流涕所沾草木变色陵旁先有枯泉是时流水香洁帝哭于修陵又于皇基寺设法会赐兰陵老少位各一阶所经县邑放今年租调周赋还旧乡诗　幸京口城北固楼更名北顾幸回宾亭宴乡里故老及所经近县迎俟者少长数千人各赉钱二千东魏遣魏季景来聘 
十一年乙丑(华林园震) 　 东魏遣李奖来聘　震华林园光严殿帝自贬拜谢上天累刻乃止置履道寺渴寒寺诏有罪者复听入赎散骑常侍贺琛启陈四事上恶其触实大怒 
中大同元年丙寅(二月曲阿县建陵隧口石辟邪起舞有大蛇斗隧中其一被伤奔走又青虫食陵树叶俱尽四月丙戌同泰寺浮图灾六月辛巳天有声如雷及风水相薄之音) 　 东魏迁蔡邕所书石经于邺三月大赦　上幸同泰寺讲三慧经舍身为奴皇太子巳下群臣出钱亿万奉赎解讲大赦改元是夜同泰寺浮图灾上曰此魔也道高魔盛行善障生更起十二层浮图将成值侯景乱而止诏从今犯罪非大逆父母祖父母不坐以岳阳王（上下言）为雍州刺史上舍（上下言）兄弟而立纲内常愧之（上下言）兄弟亦怀不平言以朝多秕政襄阳形势之地梁业所其乃折节下士招募勇敢延纳规谏所部称治　渴盘陀国贡方物 
太清元年丁卯(正月朔日蚀不尽如钩二月白虹贯日) 　 正月祀南郊大赦　祀明堂二月耕藉田东魏司徒濮阳王侯景以河南十三州地来降以景为大将军封河南王大行台承制如邓禹故事平西咨议周弘正善占候前此谓人曰国家数年后当有兵起及闻纳景曰乱阶在此矣三月上幸同泰寺讲三慧经舍身如火通故事司州刺史羊鸦仁等率兵应接侯景四月群臣以亿万奉赎众默许百辟诣凤妆门上表帝三荅皆称顿首服兖冕还宫幸太极殿如初即位之礼大赦改元东魏遣李系来聘　神马出太子献宝马颂置幽严寺立仪香尼寺 
二年戊辰(正月朔两月相承如钩见西方六月天裂于西北长十丈阔二丈光出如电声动如雷七月庚寅朔日蚀十二月戊申天西北裂有光如火) 　 正月交州刺史杨（日票）司马陈霸先破屈獠洞斩李贲　五月上遣建康令谢挺徐陵聘东魏　侯景为东魏慕容绍宗所败奔寿阳闻朝廷与东魏和亲遂结临贺王正德自寿阳反以诛佞臣朱（上巳下廾）等为名上以邵陵王纶持节董督众军讨景景攻历阳太守庄铁以城降因说景曰国家承平岁久人不习战宜速趋建康可兵不血刃而成大功上开景临江问策于羊侃侃请以二千人急据采石使邵陵王袭取寿阳使景进不得前退失巢穴乌合之众自然瓦解朱异曰景必无渡江之志遂寝其议己酉景自横江济有马数百匹兵八千人是夕朝廷始命戒严景分兵袭姑孰朝廷犹不知正德之情命屯朱雀门宁国公大临屯新亭大府卿韦黯屯六门缮修宫城为备景至慈湖建康大骇赦东西冶尚方钱署及建康系囚以大器都督城内诸军事羊侃副之西兴公大春守石头谢禧元贞守白下韦黯柳津等守宫城诸门及朝堂　景至板桥遣徐思玉来求见实欲观城中虚实　辛亥景至朱雀桁正德帅众于张侯桥迎景景乘胜至阙下彭文粲等以石头降景景兵旛旗皆黑绕城既匝百道俱攻纵火烧大司马东西华门羊侃凿门窍下水沃火景作木驴攻城城上投石碎之又作尖头木驴侃作雉尾炬焚之景执侃子鷟示侃侃曰我倾宗报主犹恨不足岂计一子幸早杀之十一月戊午朔临贺王正德即帝位于仪贤堂下诏称普通　太子请上巡城至大司马门城上闻跸声皆鼓噪流涕众心粗安景初至建康谓朝夕可拔及屡攻不克人心离沮纵士卒夺民米及金帛子女米一石直七八万钱邵陵王纶入援京师赵伯超曰若从黄城大路必与贼遇不如径指钟山突据广莫门围解必矣纶从之夜行失道迂二十余里　庚辰旦营于蒋山景见之大骇欲走分三道攻纶纶与战破之　乙酉纶进军玄武湖侧与景对陈至暮景约明日会战纶许之安南侯骏见景军退以为走即与壮士逐之景旋军击之骏败走乘胜击纶诸军皆溃纶收余兵千余人入天保寺景焚寺纶奔宋方衡州刺史韦粲司州刺史柳仲礼入援湘东王绎将锐卒三万发江陵仲礼夜入粲营部分众军旦日会战诸将各有据守令粲顿青塘粲以青塘当石头中路贼必争颇惮之仲礼曰青塘要地非兄不可若疑兵少当更遣军相助乃使刘叔胤助之 
三年己巳(三月壬午火守心乙酉太白昼见) 　 正月丁巳柳仲礼自新亭徙营大桁会大雾韦粲军迷失道比及青塘夜已过半立栅未合景望见帅锐卒攻粲粲与子弟俱战死仲礼往救与景战于青塘大破之仲礼稍将及景而贼将文伯仁自后斫仲礼中肩马陷于淖骑郭山石救之得免　初台城之闭也公卿以食为念男女贵贱并出负米得四十万斛而不备薪刍鱼盐至是坏尚书省以为薪撒荐饲马军士无（月奚）或煮铠熏鼠捕雀食之御甘露厨有干苔味酸咸分给战士　侯景众亦饥抄掠无所获东城有米可支一年景伪求和运东城水入石头于是决放石阙前水百道攻城昼夜不息三月丁卯宫城陷景遣王伟入文德殿启称为奸佞所蔽领众入朝惊动圣躬今诣阙待罪上问景何在可召来景入见于太极东堂上神色不变问劳景景不敢仰视复至永福省见太子亦无惧容景退谓王僧贵曰吾尝跨鞍对阵矢刃交下而意气安缓了无怖心今见萧公使人自慑岂非天威难犯吾不可以再见之乃矫诏大赦自加大都督中外诸军录尚书事建康士民逃难四出上外为侯景所制内怀不平所求多不遂志饮膳亦为所节忧愤成疾五月丙辰上卧净居殿口苦索蜜不得再曰荷荷遂殂年八十六辛巳发高祖丧升梓宫于太极殿是日太子即帝位大赦景出屯朝堂分兵守卫 
简文帝（名纲字世赞武帝太子）大宝元年庚午东魏相高洋废其主善见自立国号齐） 　 正月大赦改元　侯景遣任约等帅众二万攻诸藩又遣侯子鉴帅舟师八千自帅徒兵一万攻广陵克之以子鉴为南兖州刺史镇广陵景还建康纳上女溧阳公主甚爱之请上禊宴于乐游苑畅饮三日还宫景与公主共据御床南面并坐群臣文武列坐侍宴　进景位相国封二十郡为汉正加殊礼　景自加宇宙大将军都督六合诸军事以诏文呈上上惊曰将军乃有宇宙之号乎　侯景征租入建康齐行台辛术帅众度淮断之烧其谷百万石遂围阳平　景自帅众讨杨白华于宣城白华力屈而降 
二年辛未 　 三月任约告急景自帅众西上闰月景发建康自石头至新林舳舻相接至西阳与徐文盛夹江筑垒文盛击破之景遁还建康　王僧辩督众军讨景陈霜先帅所部会之屯于巴丘西军乏食霸先分粮三十万资之初景既克建康常言吴儿怯弱须拓定中原然后为帝自巴陵败归猛将多死恐不能久存王伟说曰自古移鼎必须废立景从之乃使谢荅仁为诏书使吕季略赍入逼帝书废帝为晋安王出居永福省迎豫章王栋即帝位杀王侯在建康者二十余人使彭隽王修纂弒太宗十一月加景九锡置百官己丑栋禅位于景景即帝位于南郊其党数万皆吹唇鼓噪上殿大赦改元太始封栋为淮阴王谢荅仁李庆绪攻建德擒元頵李占送建康景截其手足以徇经日乃死 元帝(讳绎武帝第七子即位江陵改元)承圣元年壬申 　 正月湘东王绎命王僧辩等东击侯景　诸军发寻阳舳舻数百里陈霸先帅士三万舟舰二千自南江出湓口会僧辩于白茅湾筑坛歃血共读盟文流涕慷慨景闻之甚惧下诏赦湘东王绎王僧辩之罪众咸笑之　三月丁丑僧辩至姑孰侯子鉴以步骑万人挑战又以鸼（舟了）千艘载战士僧辩麾细船少却而以大舰断其归路大败之子鉴仅以身免走还建康景大惧涕下覆面引衾而卧良久叹曰误杀乃公僧辩督诸军至张公洲乘潮入淮进至禅灵寺前景召石头津主张宾使引淮中艖（舟步）及海艟以石缒之塞淮口缘淮作城自石头至朱雀街十余里楼堞相接僧辩问计于霸先霸先曰前柳仲礼以千万兵隔水而坐韦粲在清溪竟不渡岸贼登高望之表里俱尽故能覆我师今围石头须渡北岸　壬午霸先于石头西落星山筑栅众军次连八城直出石头西北景恐西州路绝自帅侯子鉴等亦于石头东北筑五城以遏大路丁亥王僧辩进军招提寺北景帅众万余人铁骑八百余陈于西州之西霸先命诸将分处置兵景冲将军王僧志陈僧志小缩霸先遣将军徐度将弩手二千横截其后景兵却霸先与王琳杜龛等以铁骑乘之僧辩以大军继进景兵败退据其栅卢晖略开石头城降僧辩入据之景与霸先殊死战景帅百余骑冲陈不动众遂大溃景以皮囊盛其江东所生之子挂之鞍后兴房世贵等百余骑东走就谢荅仁于吴杜崱入据台城是夜军士遗火焚太极殿及东西堂宝器羽仪辇辂无遗　戊子僧辩迎太宗梓宫升朝堂帅百官哭踊如礼命侯瑱追景及于松江进击败之擒彭隽田迁房世贵蔡寿乐王伯丑瑱生剖隽腹乃斩之景与腹心数千人单舸走推堕二子于水中初景纳羊侃之女为小妻其兄鹍为库直都督待之甚厚景下海欲向蒙山鹍拔刀叱海师向京口因谓景曰吾等为王效力多矣今至此终无所成欲就王乞头以取富贵景未及荅白刃交下景走入船中鹍以稍刺杀之右仆射索超世在别船以景命召而执之南徐州刺史徐嗣徽斩超世以盐纳景腹中送其尸建康王僧辩传首江陵截足使谢岁蕤送于齐暴尸于市士民争取食之并骨皆尽溧阳公主亦预食焉湘东王下令解严　以南平王恪为扬州刺史王僧辩为司徒镇卫将军封长宁公陈霸先为征虏将军开府仪同三司长城县侯恪卒以僧辩为扬州刺史公卿藩镇数劝进于湘东王十一月丙子即皇帝位于江陵改元大赦 
二年癸酉(时欲还建业以群臣议不果) 　 下诏将还建康御史中丞刘（嗀去口改王）谏曰建业王气已尽与虏正隔一江若有不虞悔无及也尚书右仆射王褒曰今百姓未见舆驾入建康谓是列国诸王愿旱从四海之望上令群臣议朱买臣曰建业旧都山陵所在荆蛮边疆非王者之宅愿勿疑以致后悔上以建康雕残独江陵全盛从（嗀去口改王）等议　齐郭元建治水军于合淝将袭建康上诏僧辩镇姑孰遣侯瑱等筑垒东关以待齐师　闰月丁丑瑱与元建等战于东关齐师大败
三年甲戌 　 以王僧辩为太尉车骑大将军陈霸先为司空九月魏遣兵五万入寇江陵十月征僧辩为大都督荆州刺史命霸先徙镇扬州十一月江陵城陷帝为魏人所杀王僧辩陈霸先共奉江州刺史晋安王方智为太宰承制 
敬皇帝(讳方智元帝第九子)绍泰元年乙亥(十二月乙卯太白出东方西魏相宇文觉废其主廓自立国号周) 　 正月梁王（上下言）即皇帝位于江陵改元大定二月齐主使殿中尚书邢子才驰传诣建康与王僧辩书纳贞阳侯渊明三月渊明至东关斩裴之横俘数千人僧辩大惧出屯姑孰谋纳渊明　五月癸卯渊明入建康望朱雀门而哭道逆者以哭对　丙午即皇帝位改元天成　以晋安王为皇太子王僧辩为大司马陈霸先为侍中初僧辩将纳渊明霸先遣使苦争僧辩不从霸先窃叹曰武帝子孙甚多惟孝元能复雠雪耻其子孙何罪而忽废之吾与王公并处托孤之地而王公一旦改图外依强国何所为乎会有告齐师大举至寿春将入寇者僧辩遣记室江旴告霸先使为之备霸先留旴举兵袭僧辩使徐度侯安都帅水军趋石头霸先帅马步自江乘罗落会之侯安都至石头北弃舟登岸军人捧之投女垣内霸先兵亦自南门入僧辩与子頠帅左右数十人苦战不敌就执是夜霸先缢杀僧辩父子布告中外列僧辩罪状　贞阳侯逊位出就邸　冬十月己酉晋安王即皇帝位大赦改元中外文武赐位一等加霸先尚书令都督中外诸军事车骑将军扬南徐二州刺史　谯秦二州刺史徐嗣徽王僧辩之甥也僧辩死霸先东讨义兴嗣徽乘虚将精兵五千袭建康入据石头游骑至阙下安都闭门藏旗帜示之以弱及夕嗣徽收兵还石头安都夜为战备将旦嗣徽又至安都帅甲士三百开东西掖门出战大破之嗣徽奔还石头不敢复逼台城十一月霸先使徐度立栅于冶城齐将柳达摩顿湖墅应嗣徽以米三万石马千尺潜渡据石头霸先命侯安都夜袭湖墅烧齐船千余艘令周铁虎断齐运输嗣徽攻冶城栅霸先将精甲自西明门出击之嗣徽大败十一月霸先对冶城立航悉渡众军攻其水南一栅纵火烧栅烟尘涨天齐人败走达摩等入保石头霸先绝其汲路城中无水水一合贸米一升米一升贸绢一匹或炒米食之达摩谓其众曰我在北闻谣言云石头捣两裆捣青复捣黄昔侯景着青已倒于此矣今吾徒衣黄岂不是谣言验乎庚申达摩请和霸先伪许之与盟约任其将士南北辛酉霸先陈兵石头门送齐人归北收马仗船米不可胜计齐主诛达摩江宁令陈嗣黄门侍郎曹朗据姑孰反霸先命侯安都讨平之 
太平元年丙子(九月龙见于御路自太社至于象魏) 　 正月大赦其与任约徐嗣徽同谋者一无所问　霸先遣江旰说嗣徽南归嗣徽执盱送齐　二月嗣徽约袭采石执刺史张怀钧送于齐三月诏杂用古今钱齐遣萧轨库狄伏连尧难宗东方老等与约嗣徽合兵十万入寇出栅口向梁山霸先帐内荡主黄丛逆击破之齐师退保芜湖霸先遣沈泰等就侯安都共据梁山御之五月丙申齐军至秣陵故城霸先遣周文育屯方山徐庆屯马牧　齐人跨淮立桥栅度兵夜至方山嗣徽等列舰于青墩至七矶断周文育归路文育鼓噪而发嗣徽等不能制斩其骁将鲍砰癸卯齐兵自方山进及倪塘游骑至台建康震骇帝总禁兵出顿长乐寺侯安都与嗣徽等战于耕坛南帅十二骑突其陈破之擒乞伏无劳六月甲辰齐兵潜至钟山安都与齐将王敬宝战于龙尾丁未齐师至幕府山霸先遣钱明将水军出江乘邀击齐人粮运尽获其船米齐军乏食杀马驴食之庚戌齐兵踰钟山霸先与众军分顿乐游苑东及覆舟山北断其冲要壬子齐军至玄武湖西北据北郊坛霸先引军自覆舟山东移于南郊与齐人相对会大雨平地水丈余齐军日夜坐立泥中足指皆烂悬鬲以爨而台中及潮沟北路燥梁军每得番易时四方壅隔粻运不至霸先将战调市人得麦饭分给军士会陈蒨馈米二千斛鸭千头伯先炊饭煮鸭未明蓐食比晓霸先帅麾下出幕府山安都谓部将萧摩诃曰卿骁勇有名千闻不如一见摩诃曰今日令公见之及战安都坠马齐人圜之摩诃单骑大呼直冲齐军齐军披靡安都乃免霸先与吴明彻等众军首尾齐举纵兵大战安都自白下引兵横出其后齐师大溃死者不可胜计擒徐嗣徽及弟嗣宗斩以徇追奔至于临沂其江乘摄山钟山等诸军相次克捷虏萧轨东方老王敬宝等将帅四十六人军士得窜至江者自卢龙缚筏以济中江而溺流尸至京口翳水弥岸唯任约王僧愔得免众军出南兖州烧齐舰大赦解严斩齐将萧轨等　九月改元大赦以陈霸先为丞相录尚书事镇卫大将军扬州牧义兴公 
二年丁丑(十月禅位于陈) 　 三月周文育送欧阳頠于建康丞相霸先与頠有旧怨释而厚待之四月铸四柱钱一当二十壬辰改柱钱一当十丙申复闭细钱齐遣使请和八月进霸先为太傅加黄钺殊礼赞拜不召九月进为相国总百揆封十郡为陈公九锡陈国置百司
　　陈 【高祖姓陈讳霸先字兴国吴兴长城下若里人汉太丘长寔之后名达者永嘉初为长城令悦其山水家焉常谓所亲曰此地山川秀丽当有王者兴焉二百年后我子孙必锺斯运高祖即达之十一世孙也少倜傥有大志好史籍读书明纬候孤虚遁甲不事产业身长七尺五寸日角龙颜垂手过滕尝夜梦天开数丈有朱衣四人捧日纳于口中惊觉腹内犹热初仕乡为里正后逃义兴萧映镇广州奏为参军令招集士马大破贼军梁高祖遣使图其形貌入观之讨李贲定交趾拜高要太守侯景作乱高祖厚结豪杰侯安都张偲等率众进屯南康今赣州也遣使诣江陵禀节度于湘东王绎迁南江州刺史封长城侯大宝二年王僧辩督众讨侯景师次湓城高祖往会授都督会稽东阳新安临海永嘉五郡诸军事平东将军东扬州刺史侯景平拜司空领南徐州刺史元帝为魏军所杀高祖与僧辩共迎立晋安王方智北齐送贞阳侯萧渊明归主梁祀僧辩纳之贬帝为皇太子高祖苦谏不从攻僧辩杀之废贞阳侯复奉方智为帝进高祖中外诸军事加班剑鼓吹明年进位丞相扬州刺史加相国封陈公备九锡寻进爵为王加二十郡冕十有二旒建天子旌旗出警入跸乘金根车驾六马备副车置旄头云罕乐八佾设钟虡宫悬未几帝禅位于陈高祖即皇帝位自永定丁丑至祯明己酉五主三十三年而并于隋】
天时 　　　　　　　 地域 
十年戊戌(六月大雨震大皇寺剎庄严寺露盘重阳阁东楼千秋门内槐树鸿胪寺府门)   秋八月改秦郡为义州十月罢义州及南琅琊彭城二郡立建兴郡领建安同夏乌山江乘临沂湖熟等六县属扬州 
祯明元年丁未(正月乙未地震五月乙亥朔日蚀)   割扬州吴郡置吴州割钱塘县为郡属焉
天时 　　　　　　　 官守
高祖永定元年丁丑 　 王冲领太子少傅加特进左光禄大夫领丹阳尹 
三年己卯(正月丁酉大雪五月丙辰朔日蚀六月癸丑荧惑在心) 　 东枢为吏部尚书丹阳尹 
文帝(讳蒨昭烈王长子)天嘉元年庚辰(二月辛卯老人星见) 　 以永修县侯嶷为丹阳尹 
二年辛巳(四月丙子朔日蚀十月甲子日蚀) 　 始兴王伯茂为扬州刺史 
天康元年丙戌(正月己卯日蚀) 　 尚书令安成王顼为扬州刺史 
二年戊子(四月辛巳太白昼见六月丁卯彗星见十一月壬辰朔日蚀) 　 安成王顼进位太傅领司徒扬州牧 
宣帝(讳顼世祖母弟始兴昭烈王第二子)太建元年己丑 　 长沙王叔坚为丹阳尹 
十年戊戌(六月大雨震大皇寺剎庄严寺露盘重阳阁东楼千秋门内槐树鸿胪寺府门)   始兴王叔陵为扬州刺史 
十一年己亥(正月龙见于南兖州永宁楼侧池中) 　 叔陵为大都督总水步众军寻丁所生母彭氏忧去 
十三年辛丑(九月癸亥夜大风从西南来发屋拔树大雨雹十二月辛巳彗景见西南) 　 新安王伯固为都督扬州刺史 
十四年壬寅(四月自建康至荆州江水色赤如血八月丁酉天赤如火九月夜天东北有声如虫飞渐移西北乙卯太白昼见) 　 义阳王叔连为丹阳尹 
后主(讳叔宝宣帝嫡子)至德元年癸卯(二月己巳朔日蚀八月丁卯朔日蚀九月丁巳天东南有声如虫飞十二月戊午夜天关自西北至东南其内青黄杂色隆隆若雷声) 　 长沙王叔坚进骠骑将军开府仪同三司扬州刺史寻迁司空将军刺史如故岳阳王叔昭为丹阳尹  太子深封始安王为扬州刺史  以南琅琊彭城二郡太守南平王嶷及会稽王庄为扬州刺史 
二年甲辰(正月甲子日蚀) 　 岳阳王叔慎为丹阳尹 
祯明元年丁未(正月乙未地震五月乙亥朔日蚀)   以萧严为东扬州刺史
天时   　　　　　　 政事
高祖永定元年丁丑 　 十月辛未梁敬帝禅位于陈命太保王通太尉长史王畅奉皇帝玺绶受终之礼一依唐虞故事乙亥王即皇帝位于南郊柴燎告天还临太极前殿大赦改元诏百官文武进位有差奉敬帝为江阴王居晋陵太后为太妃皇后为妃以给事黄门侍郎蔡景历为秘书监兼中书通事舍人是时政事皆由中书省置二十一局各当尚书诸曹掌国机要尚书惟听受而巳幸钟山祠蒋帝庙出佛牙于杜姥宅设无遮大会帝亲出阙前膜拜置删定郎治律令 
二年戊寅 　 正月王琳引兵下至湓城求援于齐请纳梁永嘉王庄是月上祀南北郊大赦祀明堂四月享太庙　使人害梁敬帝立武林侯谘之子季卿为江阴王　幸大庄严寺舍身群臣上表请还宫六月诏司空侯瑱徐度等讨王琳新作太极殿欠一柱忽有樟木火十八圜长四丈五尺自流泊陶家后渚监军邹子度以闻诏取木以构　八月临川王蒨西讨上幸冶城寺送之王琳请还湘州诏追众军还建康幸华严寺设无碍大会舍乘舆法驾群臣备礼迎还宫 
三年己卯(正月丁酉大雪五月丙辰朔日蚀六月癸丑荧惑在心) 　 正月太极殿前有龙迹见广州有僊人见于罗浮山小石楼长三丈通身洁白衣服丽楚　周文育周迪黄法氍共讨余公扬豫章内史熊昙朗引兵会之公扬降送建康昙朗杀文育而并其军　有司葵旧仪御前殿合服朱纱袍兖冕自今为准　扶南遣使贡方物周文育丧至帝素服哭于朝堂哀恸因发疾六月丁酉遣太宰尚书左仆射王通以疾告太庙太宰中书令谢哲告太社及南北郊赐尚书令沈众死丙午上崩于璇玑殿上临戎制胜英谋独运性俭素常膳不过数品私宴用瓦器蚌盘后宫无珠翠之饰不设女乐时子昌在长安内无嫡嗣朝无重臣惟杜棱典宿卫兵在建康章皇后召棱及蔡景历入宫中定议秘不发丧急召临川王蒨于南皖适侯安都军还遂俱至建康安都与群臣定议奉王嗣位王谦让不敢当皇后以昌故未肯下令安都曰今四方未定何暇及远临川有大功于天下须共立之今日之事从应者斩即按剑上殿白皇后出玺又手解蒨发推就丧次迁大行于太极殿西阶皇后乃下令以蒨纂承大统是日即皇帝位大赦八月甲申葬武皇帝于万安陵今城东南三十里彭城驿侧庙号高祖立子伯宗为太子沈妃为皇后十月王琳奉梁永嘉王庄出屯濡须口齐扬州道行台慕容俨帅众临江为之声援诏侯瑱侯安都及徐度将兵御之安州刺史吴明彻夜袭湓城琳遣巴陵太守任忠击破之因引兵东下 
文帝(讳蒨昭烈王长子)天嘉元年庚辰(二月辛卯老人星见) 　 正月大赦改元赐鳏寡孤独李悌力田粟各五斛发使宣劳四方　辛酉祀南郊辛未祀北郊二月琳帅众舟东下去芜湖十里而泊齐刘伯球慕容子会将铁骑屯西岸为之声势瑱军亦屯芜湖丙申令军中晨炊蓐食时西南风急琳自谓得天助引兵直趣建康瑱等徐蹑其后西南风翻为瑱用琳掷火炬皆反烧其船瑱发拍以击琳舰又以牛皮冒蒙冲小船镕铁洒之琳军大败军士溺死者十二三余皆弃船登岸所杀殁尽齐步骑在西岸者自相蹂践陷芦荻泥潮中擒刘伯球慕容子会琳乘舴艋冒陈走至湓城与妻妾左右十余人奔齐　诏衣冠士族将帅战兵陷王琳党中者皆赦之随材铨叙　三月江州刺史周迪追斩熊昙朗于新淦虏男女万余口宗党无少长皆弃市是月骠骑将军湘州牧衡阳王昌薨于鲁山江中谥献王立第七子伯信为衡阳王奉献王祀五月侯安都父文捍为始兴内史卒官上迎其母还建康母固求停乡里为置东衡州以安都从弟晓为刺史安都子秘纔九岁以为始兴内史并令侍养六月诏葬梁元帝于江宁车旗礼章悉用梁典　八月诏非兵器及国容所须金银珠玉衣服杂玩悉皆禁断　诏自今孟春讫于夏首大辟事已欻者宜且申停 
二年辛巳(四月丙子朔日蚀十月甲子日蚀) 　 正月高丽倭国及百齐并遣使贡方物大赦十二月太子中庶子虞荔御史中丞孔奂以国用不足奏立煮海盐赋及搉酤之科从之初高祖以帝女丰安公主妻留异之子贞臣征异为南徐州刺史遣其长史王澌入朝澌每言朝廷虚弱异信之与王琳潜通琳败异以兵戍下淮诏司空南徐州刺史侯安都讨之 
三年壬午(九月戊辰朔日蚀) 　 正月辛亥祀南郊二月辛酉祀北郊征江州刺史周迪镇湓城又征其子入朝顾望不至独豫章太守周敷先入朝进安西将军给鼓吹赐女妓金帛令还豫章迪以敷出已下不平阴与留异相结遣兵袭敷敷战破之又遣兵袭湓城监江州事华皎遣兵逆击破之上以闽州刺史陈宝应之父为光禄大夫子女皆受封命编入属籍而宝应以留异女为妻阴与异合虞荔弟寄流寓关中荔思之成疾上为征之宝应留不遣　梁末丧乱铁钱不行民间私用鹅眼钱甲子改铸五铢钱一当鹅眼之十　三月安成王项自周还建康诏以为中书监中卫将军顼妃柳氏及子叔宝犹在穰城复遣毛喜如周请周人归之　以安右将军吴明彻为江州刺史督黄法氍周敷讨周迪　大赦　留异始谓台军必自钱塘上既而侯安都步由诸暨出永康异大惊奔桃枝岭安都因山势为堰会水涨安都引船入堰起楼舰与异城等发拍碎其楼堞异与其子忠臣奔晋安依陈宝应安都虏其妻子尽牧铠仗而还遣使聘齐十月诏以军旅费广百姓空虚凡供乘舆饮食衣服宫中调度至于百司并从省约 
四年癸未(三月乙丑朔日蚀乙巳太白昼见六月丁未夜白虹两道出北斗间重云殿灾) 　 侯安都恃功骑模聚文武之士千人部下将帅多不遵法度侍宴酒酣或箕踞倾倚尝陪乐游园褉饮谓上曰何如作临川王时上不应再三言之上曰此虽天命抑亦明公之力宴讫启借供帐水饰欲载妻妾于御堂宴饮上虽许之意甚不怿重云殿灾安都带甲而入上恶之用为江吴二州刺史　六月帝引安都宴于嘉德殿又集其部下将帅会于朝堂坐上收安都囚于嘉德西省下诏暴其罪恶赐死宥其妻子资给其丧　七月乙未皇太子纳妃朱氏在位文武赐帛有差　是岁初祭始兴昭烈王于建康用天子礼 
五年甲申(二月庚寅朔日蚀四月太白岁星合在奎中八月丁亥朔日蚀) 　 正月辛巳祀北郊　陈宝应据建安晋安二郡水陆为栅以拒章昭达昭达与战不利因据上流命军伐木为筏施拍其上会大雨江涨昭达放筏冲宝应水栅尽坏之又出兵攻其步军方合战将军余孝顷自海道适至并力乘之宝应大败追擒之并擒留异及族党送建康斩之异子贞臣以尚主得免上闻虞寄尝谏宝应命昭达礼遣诣建康既见劳之曰管宁无恙以为衡阳王掌书记 
六年乙酉(七月辛巳朔日蚀癸未大风自西南至纔广百余步激坏灵台候馆) 　 正月皇太子加元服王公已下赐各有差以安成王顼为司空顼以帝弟之重势倾朝野御史中丞徐陵弹之上见陵章服严肃为敛容正坐顼在殿上侍立仰视上流汗失色陵遣御史引顼下殿上为之免顼侍中中书监朝廷肃然　周人来聘七月甲申仪贤堂前架无故自坏　都督程灵洗自鄱阳别道击周迪迪与麾下窜山中临川太守骆牙斩之传首建康 
天康元年丙戌(正月己卯日蚀) 　 正月周遣小载师杜杲来聘丙子大赦改元三月以安成王顼为尚书令上不豫台阁众事并令尚书仆射到仲举五兵尚书孔奂共决之太子伯宗柔弱上忧其不能守位谓顼曰吾欲遵太伯之事头拜伏泣涕固辞上又谓仲举奂等曰今三方鼎峙四海事重宜须长君卿等宜遵此意孔奂流涕对曰太子春秋鼎盛圣德日跻安成王介弟之尊足为周旦若有废立之心臣愚不敢闻诏上曰古之遗直复见于卿乃以奂为太子詹事四月癸酉帝崩于有觉殿太子即位火赦　六月丙寅葬文皇帝于永宁陵进号世祖　十月享太庙　周遣使来吊 
废帝(讳伯宗文帝嫡子)光大元年丁亥(正月癸酉朔日蚀十一月戊戌朔日蚀) 　 正月乙亥大赦改元　辛卯祀南郊大赦　南豫州刺史余孝顷坐谋反诛齐遣散骑常侍司马幼之来聘　湘州刺史华皎反潜引周兵为援以丹阳尹吴明彻为湘州刺史帅舟师三万趣郢州淳于量帅舟师五万继之共袭皎六月以司空徐度为车骑将军总督建康诸军步道趣湘州皎遣使诱章昭达昭违执送建康又诱程灵洗灵洗斩之　梁以皎为司空遣王操将兵二万会之周权景宣将水军元定将陆军卫公直总之与皎俱下战于沌口皎等大败与戴僧朗单舸奔江陵擒元定送建康皎党四十余人并伏诛 
二年戊子(四月辛巳太白昼见六月丁卯彗星见十一月壬辰朔日蚀) 　 正月安成王顼进位太傅领司徒扬州牧加殊礼剑履上殿入朝不趋赞拜不名以淳于量为中军大将军　安成王献玉玺一纽新罗林邑狼牙修国并遣使朝贡时安成王与仆射到仲举中书舍人刘师知等常在禁中参决庶务而安成王为扬州刺史左右甲仗三百人入尚书省　十一月师知仲举阴说帝矫太后令诏安成可迁东府经治州务安成将出毛喜驰入止之曰王念出外便受制于它人譬如曹爽愿作富家翁不可得也请覆之安成乃称疾召师知留与语遣喜入白太后太后曰今伯宗年幼政事并委二郎此非我意喜出报安成安成囚师知付廷尉狱赐死自是大小政事皆决于安成乃讽慈训太后废帝为临海王送之藩邸 
宣帝(讳顼世祖母弟始兴昭烈王第二子)太建元年己丑 　 正月甲午安成王即皇帝位改元大赦进文武位一等复太后尊号曰太皇太后沈氏为文皇后立妃柳氏为皇后世子叔宝为太子子叔陵为始兴王奉昭烈王祀　乙未谒太庙　使御史出四方观省风俗　辛丑祀南郊戊午享太庙二月耕藉田欧阳纥在广州千余年威惠着于百越自华皎之叛帝心疑之征为左卫将军纥惧其部下多劝之反遂举兵攻衡州诏遣车骑将军章昭违讨纥　享太庙 
二年庚寅(四月乙巳太白昼见十月辛巳朔日蚀) 　 正月丙午享太庙欧阳纥召阳春太守冯仆至南海诱与同反仆遣使告其母沈夫人母曰我为忠贞经今两世不能惜汝负国遂发兵帅酋长迎章昭达昭达倍道兼行至始兴纥闻昭达奄至不知所为出顿江口多聚沙石盛以竹笼置于水栅之外昭达令军人衔刀潜行水中以斫笼篾皆解因纵大舰随流突之纥众大败擒纥斩于建康市三月丙申皇太后崩于紫极殿祔葬万安陵　闰月上谒太庙齐遣使来吊　十月乙酉享太庙 
三年辛卯(四月戊寅朔日蚀) 　 正月以尚书右仆射徐陵为左仆射辛酉祀南郊　辛未祀北郊　二月辛巳祀明堂耕藉田大赦齐遣使来聘丹丹天竺盘盘等国贡方物周使纳言郑翊来聘八月太子释奠于太学十月甲申享太庙 
四年壬辰(三月癸卯朔日蚀八月丁丑景云见九月庚子朔日蚀十一月己亥夜大震) 　 正月以尚书仆射徐陵为左仆射中书监王劢为右仆射庚午享太庙　二月乙酉封子叔卿为建安王遣使如周周使杜杲来聘上谓曰若欲合从图齐宜以樊邓见与对曰合从图齐岂弊邑之利必须城镇宜待得之于齐先索汉南使臣不敢闻命九月大赦　诏徐度杜棱程灵洗等配食武帝庙廷章昭达配食文帝庙庭十月周遣小匠师杨勰等来聘乙酉享太庙 
五年癸巳(二月夜有白气如虹自北斗贯紫微宫九月壬辰晦夜明) 　 正月以吏部尚书沈君理为右仆射齐遣崔象来聘辛巳祀南郊甲午享太庙二月辛丑祀明堂三月诏吴明彻都督征讨诸军事裴忌监军事统众十万伐齐明彻出秦郡都督黄法氍出历阳齐遣军救历阳法氍击破之又遣尉破胡长孙洪略救秦州萧摩诃破之破胡走洪略战死五月瓦梁城阳平郡皆降徐槾克庐江城历阳窘蹙乞降法氍急攻克之诏法氍徙镇历阳治明堂十月吴明彻攻寿阳堰淝水灌城城中多病肿泄死者十六七乙巳拔之擒王琳王贵显卢潜等送建康枭首朱雀术 
六年甲午(二月壬午朔日蚀四月庚子彗星见) 　 正月大赦江右淮北诸州壬午享太庙　周人来聘二月耕藉田六月尚书右仆射周弘正卒十月周遣御正弘农杨尚希礼部卢垲来聘 
七年乙未(二月丙戌朔日蚀九月甘露三降乐游苑十二月辛亥朔日蚀) 　 正月辛未祀南郊左卫将军樊毅克潼州城辛巳祀北郊四月甲午享太庙　监豫州陈桃根献青牛诏遣选民又表上织成罗文锦被各二百首诏于云龙门外焚之诏将士死王事者克日举衰改作云龙神虎二门周遣使来聘　闰月车骑大将军吴明彻将兵击齐彭城败齐兵于吕梁丁未幸乐游苑采甘露宴群臣于覆舟山上立甘露寺十一月南康郡献瑞锺一口殷不宫自周还优诏拜司农卿寻迁光禄大夫 
八年丙申(正月庚辰西南紫云见六月戊申朔日蚀) 　 正月以开府仪同三司吴明彻为司空四月己未享太庙尚书左仆射王晹卒太子叔宝欲以左户部尚书江总为詹事吏部尚书孔奂曰江有潘陆之华而无园绮之宝辅弼储宫窃有所难都官尚书王廓世有懿德识性敦敏可以居之太子固争卒以总为詹事总与太子为长夜之饮养良娣陈氏为女太子亟微行游总家上怒免总官九月以子叔彪为淮南王叔齐叔文皆为郡王 
九年丁酉(七月大风雨震万安陵华表癸卯震瓦官寺重门一女子死十一月己亥晦日蚀) 　 正月辛卯祭北郊　二月耕藉田上闻周人灭齐欲争徐兖诏吴明彻督诸军伐周新作东宫成太子徙居之 
十年戊戌(六月大雨震大皇寺剎庄严寺露盘重阳阁东楼千秋门内槐树鸿胪寺府门)   正月吴明彻围周彭城战败为周人所执忧愤而卒三月命淳于量为大都督总水陆诸军事以备周大赦　九月乙巳立方明坛于娄湖以扬州刺史始兴王叔陵为王官伯临盟百官上幸娄湖誓众分遣大使以盟誓班下四方上下相警戒十月戊子以尚书左仆射陆缮为尚书仆射 
十一年己亥(正月龙见于南兖州永宁楼侧池中) 　 二月癸亥耕藉田　初用大货六铢钱　三月诏淮北义人率户口归国者建其本属旧名置立郡县即隶近州赋约田宅　八月上阅武于大壮观命任忠帅步骑十万陈于玄武湖陈景仲楼舰五百出爪步江振旅而还豫章内史南康王方泰在郡暴掠驱录富人征求财货上阅武方泰当从启称母疾不行而徽服往民间淫人妻为有司所奏上大怒下狱免官削爵土寻复之　九月周遣梁士彦等寇淮南仍遣杜杲薛舒来聘　以陆缮为尚书左仆射十一月辛卯大赦诏淳于量为上流水军都督樊毅都督北讨诸军事任忠都督北讨前军事帅步骑趣阳平秦郡武毅将军萧摩诃帅步骑趣历阳十二月南北兖晋三州及盱眙山阳阳平马头秦历阳沛北谯南梁等九郡民并自拔还江南周又取谯北徐州自是江北之地尽没于周遣平北将军沈恪电威将军裴子烈镇南徐州开远将军徐道奴镇抚口前信州刺史杨宝安镇白下 
十二年庚子(六月大风吹坏皋门中闼九月天东南有声如风水相激三夜乃止十月甲寅日蚀) 　 　 正月以任忠为南豫州刺史督缘江军防事五月以尚书右仆射晋安王伯恭为仆射八月周郧州总管司马消难以所统九州岛八镇之地来降诏以消难为大都督司空隋公给鼓吹女乐一部庚申诏任忠帅众趣历阳陈志纪趣南兖州消难为大都督水陆诸军事庚午淳于陵克临江郡癸酉鲁广达克周之郭默城丙子淳于陵克祜州城丁亥周将王延贵帅众援历阳任忠击破之擒延贵送建康诏夏中亢旱伤农畿内为甚其丹阳吴兴晋陵建兴义兴东海信义陈留江陵等十郡并谢署即年田税禄秩并各原半 
十三年辛丑(九月癸亥夜大风从西南来发屋拔树大雨雹十二月辛巳彗景见西南) 　 以晋安王伯恭为尚书左仆射袁宪为右仆射二月耕藉田三月隋以上开府仪同三司贺若弼为吴州总管镇广陵和州刺史韩擒虎为庐州总管镇芦江隋主有并吞江南之志问将帅于高颎颎荐二人故置于南边使潜经略以上柱国长孙览元景山并为行军元帅发兵入寇命颎节度诸军七月征士马枢卒枢寓居京口梁邵陵王纶为徐州刺史引为学士后隐茅山陈天嘉元年征为度支尚书辞不应命有道觉论行于世十一月隋遣兼散骑侍郎郑撝来聘 
十四年壬寅(四月自建康至荆州江水色赤如血八月丁酉天赤如火九月夜天东北有声如虫飞渐移西北乙卯太白昼见) 　 正月己酉上不豫始兴王叔陵阴有异志甲寅上殂叔陵抽剉药刀斫伤太子中项母柳后来救天斫后数下乳媪吴氏自后掣其肘太子乃得免长沙王叔坚缚叔陵叔陵脱走出云龙门驰率逻东府召左右断清溪道赦东城囚以充战士又遣人往新林追其所部兵仍自披甲登城西门募百姓及诸王将帅莫有至者惟新安王伯固单马应之叔坚白柳后遣左右司马申以太子命召右卫将军萧摩诃帅马步数百趣东府屯城西门叔陵惶恐送鼓吹与摩诃谓之曰事捷必以公为台鼎摩诃绐之曰须王心膂节将自来方敢听命叔陵遣所亲戴温谭骐驎诣摩诃执以送台斩其首徇东城叔陵自知不济入内沈其妃张氏及宠妾七人于井帅步骑数百自航欲趣新林奔隋行至白杨路为台军所邀陈仲华斩其首伯固为乱军所杀诸子宥为庶人帝遗诏庶事务从俭约金银之饰不以入圹冥器皆令用瓦帝本有恢弘之度时国步初弭创痍未复淮南之地并入于齐帝志复旧境而强弱悬绝及周灭齐乘胜而举略地江际自此怀惧既而力修城隍为扞御之备获铭曰二百年后当有痴人修吾破城者时莫测所从云丁巳太子即皇帝位大赦尊皇后为皇太后帝病创卧承香殿太后居柏梁殿百司众务皆决于太后帝创愈乃归政焉隋开府仪同三司邓孝儒攻甑山镇将军陆纶以舟师救之败绩涢口甑山沌阳守将皆弃城走遣使请和于隋归其胡墅隋高颎奏礼不伐丧遂班师立子永康公胤为皇太子六月隋遣使来吊九月设无碍会于太极殿舍身及乘舆服御大赦 
后主(讳叔宝宣帝嫡子)至德元年癸卯(二月己巳朔日蚀八月丁卯朔日蚀九月丁巳天东南有声如虫飞十二月戊午夜天关自西北至东南其内青黄杂色隆隆若雷声) 　 正月壬寅火赦改元　初上病创政无大小皆决于长沙王叔坚权倾朝廷尚书孔范中书舍人施文庆构之于上出为江州刺史　立子深为始安王遣兼散骑常侍贺彻等聘于随四月郢州城主张子机遣使请降于隋隋主以和好不纳隋遣兼散骑常侍薛舒兼通直散骑常侍王劭来聘长沙王叔坚未之江州复留为司空实夺之权十一月遣散骑常侍周坟通直散骑常侍袁彦聘于隋帝闻隋主状貌异人使彦昼像而归帝见大骇曰吾不欲见此人亟命屏之十二月隋遣曹令则魏澹来聘司空长沙王叔坚既失恩乃为厌媚求福或告其事帝囚于西省将杀之叔坚曰臣本无他心既犯天宪罪当万死臣死之日必见叔陵愿宣明诏贵之于泉下帝赦之免官而已颉利国遣使朝贡 
二年甲辰(正月甲子日蚀) 　 正月分遣八使巡省风俗以吏部尚书江总为仆射秋七月遣散骑常侍谢泉等聘于隋将军夏侯苗请降于隋隋主以通和不纳皇太子加元服在位文武赐帛有差孝悌力田为父后者爵一级鳏寡孤独不能自存者谷五石冬十一月隋主遣散骑常侍薛道衡等来聘戒道衡当识朕意忽以言辞相折是岁上于光昭殿前起临春结绮望僊三间各高数十丈连延数十间其窗牖壁带县楣栏槛皆以沈檀为之饰以金玉珠翠其下积石为山引水为池杂植奇花异卉上自居临春阁张贵妃居结绮阁龚孔二贵嫔居望僊阁并复道交相往来又有王李二美人张薛二淑媛袁昭仪何婕妤江修容并有宠迭游其上以宫人有文学者袁大舍等为女学士仆射江总虽为宰辅不亲政务与孔范等文士十余人侍上游宴后庭无复尊卑之序谓之狎客赋诗互相赠荅采其尤艳丽者被以新声其曲有玉树后庭花临春乐等大略皆美诸妃嫔之容色君臣酣饮自夕远旦张贵妃名丽华本兵家女为龚贵嫔侍儿上见而悦之得幸生太子深上怠于政事百司启奏并因宦者蔡儿李善度进请上倚隐囊置张妃于膝上共决之内外结连纵横不法于是孔张之权熏约四方皆从风谄附上恶闱过失每有恶事必曲为文饰群臣有谏者辄以罪斥中书舍人施文庆以明闲吏职大被亲幸又荐沈客卿阳惠朗徐哲暨慧景等有吏能以阳惠朗为太市令暨慧景为尚书金仓都令史聚敛无厌士民嗟怨客卿总督之岁入过于常格数十倍上益以文庆为知人转相汲引珥貂蝉者五十人孔范自谓文武材能举朝莫及从容白上曰将帅起自行伍匹夫敌耳澯见远虑岂其所知上以问文庆文庆以为然司马申复赞之自是将帅微有过失即夺其兵夺任忠部曲以配范及蔡征由是文武解体以致覆灭 
三年乙巳(二月戊午朔日蚀八月戊子老人星见) 　 丰州刺史章大宝在州贪纵朝廷以太仆卿李晕代之火宝袭杀晕举兵反攻建安不克众溃逃入山为追兵所擒夷三族七月遣散骑常侍王话等聘于隋隋使李若等来聘北地传縡事上东宫累迁至中书通事舍人负才使气施文庆沈客卿共谮受高丽使金上收縡下狱縡狱中上书指陈帝荒淫云恐东南王气自斯而尽杀之十一月诏修孔子庙幸长干寺大赦高丽百济使来朝贡 四年丙午 　 夏四月遣周磻等聘于隋五月立子庄为会稽王秋八月隋遣散骑常侍裴豪等来聘九月幸玄武湖阅武宴群臣赋诗十月以汇总为尚书令谢（仃去丁改由）为尚书右仆射 
祯明元年丁未(正月乙未地震五月乙亥朔日蚀)   正月戊寅大赦改元二年遣兼散骑常侍王亨等聘于隋四月隋遣兼散骑常侍杨同等来聘十一月甲午隋主如冯翊亲祠故社内史令李德林以疾不从隋主自同州敕书追之与议伐陈之计初隋受禅以来与陈邻好甚笃书称姓名顿首帝荅之益骄末曰想彼统内如宜此宇宙清泰隋主不悦以示朝臣上柱国杨素以为主辱臣死再拜请罪隋主问取陈之策于高颎对曰江南水田旱熟量彼取获之时声言掩袭彼必屯兵守御我便解甲再三如此必以为常犹豫之顷我乃济师又江南储积非地窖因风纵火焚之不出数年自可财力俱尽隋用其策陈人始困于是杨素贺若弼高劢雀仲方等争献平江南之策及受萧岩等降隋主益忿谓高颎曰我为民父母岂可限一衣带水而不拯乎命大作战船杨素在永安造大舰名曰五牙上起楼五层高百余尺左右前后置六拍竿并高五十尺容战士八百人次曰黄龙置兵百人自余平乘舴艋等各有差时江南妖异特众临平湖草久塞忽然自开帝恶之乃自卖于佛寺为奴以厌之又于建康造太皇寺起七级浮图未毕火从中起焚之吴兴章华好学善属文朝臣以其素无伐阅竞排诋之除大市令不得志乃上书极谏末云如不改弦易张臣见麋鹿复游于姑苏帝大怒斩之 
二年戊申夏(四月群鼠无数自蔡洲岸入石头缘淮至于青塘两岸数日自死随流入江五月甲午东冶铸铁有物赤色如火大数升自天坠镕所隆隆有声如雷铸铁飞出墙外烧人家丁巳大风自西北激涛水入石头城秦淮暴溢漂没船舫又船下有声云明年乱视之得婴儿三尺无头又蒋山众鸟鼓翼拊膺曰奈何帝又府城无故自坏又青龙出建阳门井中涌赤雾地生白黑毛又大风拔朱雀门) 　 正月立子恮为东阳王恬为钱塘王遣散骑常侍袁雅等聘于隋又遣周罗喉将兵屯峡口侵隋峡州三月隋遣散骑常侍程尚贤等来聘戊寅隋下诏出师玺书暴帝二十恶散写三十万纸遍谕江外覆舟山蒋山松柏木冬月常出木汁后主以为甘露之瑞俗呼为雀饧又有神人自称老子游于都下与人言而不见形言言凶多验后主梦黄衣围城有血沾阶至卧床头而火起又有狐入床下捕之不见五月废太子胤为吴兴王立始安王深为太子帝初欲以深为嗣尝从容言之蔡征顺旨称赞袁宪厉色折之曰皇太子国家储副亿兆宅心卿是何人轻言废立帝卒从征议又欲废沈后立张贵妃国亡不果冬十月帝遣王琬许善心聘于隋请还不听隋以出师有事于太庙命晋王广秦王俊清河公杨素皆为行军元帅广出六合俊出襄阳素出永安刘仁恩出江陵王世绩出蕲春韩擒虎出庐州贺若弼出广陵弘农燕荣出东海凡总管九十兵五十一万八千皆受晋王节度以高颎为晋王元帅长史王韶为司马军中事皆决焉颎谓薛道衡曰今兹大举江东必可克乎曰克之尝闻郭濮有言江东分王三百年复与中国合席卷之势事在不疑江滨镇戍闻有隋军相继奏闻施文庆沈客卿并抑而不言及隋军临江诸防戍船舰悉还都下江中无一兵后主闻隋军至曰王气在此齐兵三来周人再至皆并摧没彼何为者耶孔范曰长江天堑虏军岂能飞度耶边将欲作功劳妄言事急臣每患官卑虏若度江臣定作太尉公矣或妄言北军马死范曰此是我马何为而死帝笑以为然故不为深备奏伎纵酒赋诗不辍明年国亡
至大金陵新志卷三中之上
元　张铉　撰
　金陵表四
    隋唐五代
隋唐都长安五代都汴梁五代非正统而旧志系以南唐行事今姑从之
天时 　　　　　　　　　　　地域 
隋文帝(姓杨讳坚弘农华阴人周大象二年封隋王明年受周禅开皇九年灭陈遂为正统九年己酉末年甲子天下户口踰八百九十万)   九年平陈建康城邑宫室并荡耕垦于石头城置蒋州废丹阳郡并秣陵建康同夏三县入江宁  
炀帝(讳广元年乙丑末年丙子)    大业初置丹阳郡有蒋州领县三江宁当涂溧水 　 　 
恭帝(讳侑义宁一年丁丑) 　 　 　 
越王(讳侗)皇泰一年戊寅 　 
唐高祖(姓李名渊受隋禅)元年戊寅
末年丙戌   武德二年置扬州朿南道行台尚书省三年以江宁溧水二县置扬州析置丹阳溧阳安业三县更江宁曰归化以句容延陵二县置茅州  六年复为扬州又以延陵句容隶之省安业入归化更归化曰金陵七年平辅公祏更名蒋州置金陵县废东南道行台九年废都督徙治江都更金陵曰白下延陵句容隶润州丹阳溧水溧阳隶宣州 
太宗(名世民)元年丁亥末年己酉    贞观七年更白下曰江宁县 　 　 
高宗名(治元年庚戌末年癸未)
代宗(名豫)元年癸卯末年己未    大历十二年浙江西道观察使罢领丹阳军使 　
睿宗(名旦)元年庚戌末年辛亥
玄宗名(隆基)元年壬子末年乙未    开元四年二月二十六日丹江宁县为望县 
肃宗(名玙)元年丙申末年壬寅    至德二载正月十六日以润州江宁县置江宁郡  干元元年改为升州  置浙江西道节度兼江宁军使领升润宣歙饶江苏常杭湖十州治升州后寻徙治苏州  干元二年设浙江西道观察处置都团练守捉及本道营田使更领丹阳军使  上元元年刘展陷升州  上元二年浙江西道观察使徙治宣州罢领升州  宝应元年四月十五日废升州 
德宗(名适)元年庚申末年甲申    十四年合浙江东西道置都团练观察使建中元年分浙江东西道都团练观察为二道二年合浙江东西二道观察置节度使治润州寻赐号镇海军节度使节度使韩滉筑石头 
顺宗(名诵)一年乙酉 　 　 　 
宪宗元年丙戌末年庚子   李锜遣兵治石头城 
武宗(名炎)元年辛酉末年丙寅    会昌四年十一月升句容县为望县 　 
宣宗(名忱)元年丁卯末年己卯 　 
懿宗名（汀去丁改）元年庚辰末年癸巳
僖宗名俨元年甲午末年戊申    光启三年复以上元句容溧水溧阳四县置升州 
明帝(名亶)元年丙戌末年癸巳(天成二年杨溥称帝改元干贞二年改太和六年改天祚)     三年八月徐知诰广金陵城二十里且营宫城以备吴王迁都不果 
晋高祖(石敬塘)元年丙申末年壬寅(天禧二年即吴天祚三年杨溥禅位于徐知诰迁据金陵自北有国江南知诰本姓李氏徐温养以为子遂冒徐姓既受吴禅明年复姓李氏更名升国号唐改元升元六年李景袭位改元保大唐升元六年岁壬寅十一月丁丑溧水县天兴寺桑树生木人)   吴天福元年诏齐王徐知诰置百官以金陵府为西都知诰改金陵为江宁府牙城曰宫城厅堂曰殿始建太庙社稷
天时 　　　　　　　　　　官守
隋文帝(姓杨讳坚弘农华阴人周大象二年封隋王明年受周禅开皇九年灭陈遂为正统九年己酉末年甲子天下户口踰八百九十万)   郭衍为蒋州刺史  王韶镇石头  以蒋州刺史郭衍为洪州总管
唐高祖(姓李名渊受隋禅)元年戊寅
末年丙戌   杜伏威为扬州刺史总管江淮以南军事东南道行台尚书令封吴王赐姓李氏  伏威入朝辅公祏为扬州刺史  赵郡王孝恭由东南道行台为扬州大都督李靖为府长史襄邑王神符检校扬州大都督 
玄宗名(隆基)元年壬子末年乙未    林洋为丹阳郡太守 
肃宗(名玙)元年丙申末年壬寅    至德元载颜真卿封丹阳县子  干元元年以升州刺史韦黄棠为浙江西道节度使兼江宁军使领升润等十州治升州干元二年颜真卿拜浙江节度使治升州旋召还为刑部侍郎侯令仪为浙西节度使升州刺史  令仪弃城走展以姜昌群领升州刺史宋犀为景阳军使 
德宗(名适)元年庚申末年甲申    韩滉为浙江东西节度使兴元元年以杜黄裳为江淮宣慰副使
宪宗元年丙戌末年庚子   李锜为节度使
穆宗(名恒)元年辛丑末年甲辰 　 长庆二年窦易直为浙西观察使三年李德裕为浙西观察使 　 
敬宗(名湛)元年乙巳末年丙年 　 昭宗(名晔)元年己酉末年甲子 　 大顺元年张雄为升州刺史景福二年冯宏铎为升州刺史兼武宁军节度使天复二年封杨行密为吴王行密以李神福为升州刺史三年行密以神福为淮南行军司马秦裴为升州刺史未几改洪州制置使 　 
五代梁太祖(姓朱名晃) 　 开平元年以杨行密子渥为弘农王子隆演世袭至干化二年徐温等推隆演为吴王温自领升州刺史留广陵以养子知诰为防遏楼船副使治升州知诰以功迁升州刺史温为镇海军节度使 
末帝(名顼)元年乙亥末年壬午(唐灭之  贞明五年杨隆演即吴国王位置百官僣用天子礼改元武义龙德元年杨溥袭位改元顺义) 　 元年吴以镇海节度使徐温为管内水陆为步诸军都指挥使两浙都招讨使守侍中齐国公镇润州以升润常宣歙池六州为巡属军国庶政参决如故知诰留广陵秉政 
明帝(名亶)元年丙戌末年癸巳(天成二年杨溥称帝改元干贞二年改太和六年改天祚)     徐温卒吴以知诰为镇海宁国节度使镇金陵总录朝政如温故事
潞王(名从珂)元年甲午末年乙未(晋灭之  二月甲申金陵大火乙酉又大火吴大和中徐知诰与金陵钟山之阳积飞蝗尺余厚有数千僧白昼聚首啖之尽) 　 吴以徐景通为节度副大使十月加中书令徐知诰尚父太师大丞相大元帅封齐王备殊礼以升润宣池歙常江饶信海十州为齐国知诰辞尚父丞相殊礼 
晋高祖(石敬塘)元年丙申末年壬寅(天禧二年即吴天祚三年杨溥禅位于徐知诰迁据金陵自北有国江南知诰本姓李氏徐温养以为子遂冒徐姓既受吴禅明年复姓李氏更名升国号唐改元升元六年李景袭位改元保大唐升元六年岁壬寅十一月丁丑溧水县天兴寺桑树生木人)   唐以齐王璟为升阳二州牧
天时 　　　　　　　　　　政事
隋文帝(姓杨讳坚弘农华阴人周大象二年封隋王明年受周禅开皇九年灭陈遂为正统九年己酉末年甲子天下户口踰八百九十万)   开皇九年正月乙丑朔陈主朝会群臣大雾四塞入人鼻皆辛酸陈主昏睡至晡时乃寤是日贺若弼自广陵韩擒虎自采石济江庚午弼拔京口执刺史黄恪擒虎进攻姑孰拔之执樊巡弼擒虎军南北并进诸戍望风尽走弼分兵断曲阿之冲而入陈主命豫章王叔英屯朝堂萧摩诃屯乐游苑樊毅屯耆阁寺鲁广达屯白土冈之东晋王广遣杜彦与韩擒虎步骑贰万屯新林陈主昼夜啼泣台内处分一以委施文庆文庆既知诸将疾已恐其有功启请率皆不行弼攻京口摩诃请兵逆战不许弼至钟山摩诃又请乘垒堑未坚出兵掩袭又不许任忠请固守台城缘淮立栅分兵断江路无令彼信得通陈主又不从明日欻然曰兵久不决令人腹烦可呼萧郎一出击之任忠叩头苦请勿战孔范又奏请作一决当为官勒石燕然陈主从之摩诃曰从来行陈为国为身今日之事兼为妻子陈主通于摩诃妻摩诃初无战意唯广达力战隋师退走者数四弼引兵趣孔范范兵暂交即走诸军大溃员明擒摩诃任忠驰入台城见陈主言败状出降擒虎于石于冈引擒虎直入朱雀门陈人欲战忠挥之曰老夫尚降诸君何事众皆散走袁宪请正衣冠御前殿依梁武帝见侯景故事陈主不从曰吾自有计从后堂景阳殿将投于井宪苦留夏候公韵以身蔽井陈主与争久之乃得入既而军人窥井呼之不应欲下石乃闻叫声以绳引之与张贵妃孔贵嫔同东而上沈后居处如常太子深闭合而坐宗室王侯在建康者百余人陈主恐其为变皆召入屯朝堂及台城失守相帅出降弼乘胜至乐游苑鲁广达督余兵苦战会日暮乃解甲面台城再拜恸哭遂就擒弼夜烧北掖门入闻擒虎巳得后主呼视之叔宝恐向弼再拜弼谓曰小国之君当大国之卿拜乃礼也入朝不失作归命侯无劳恐惧高颎先入建康晋王广使驰诣颎令留张丽华颎曰昔太公蒙面以斩妲巳今岂可留丽华乃斩之于清溪广变色曰昔人云无德不报我必有以报高公由是恨颎丙戌晋王广入建康斩施文庆沈客卿阳慧朗徐析史暨慧于石阙下以其皆为民害王颁僧辩之子也夜发陈高祖陵焚骨取灰投水而饮之晋王广以闻上命赦之诏陈文武宣三陵各给五户看守晋王广命叔宝手书招上江诸将诸将犬临三日放甲降得州三十郡一百县四百诏建康城邑并平荡耕垦于石头城置蒋州晋王广班师留王韶镇石头委以后事三月己巳陈叔宝与其王公百司发建康诣长安帝御广阳门观引陈叔宝及太子诸王二十八人司空司马消难以下至尚书郎二百余人宣诏劳之赐封长城侯文武皆随才擢用陈境之内给复十年余州免其年租赋江表自东晋以来刑法疏缓世族陵驾寒门平陈之后牧民者尽更变之苏威又作五教使民无长幼诵之士民嗟怨民间复讹言隋欲徙之入关远近鸾骇于是越州高智慧蒋山李棱等举兵反自称大都督陈之故境大抵皆反大者有众数万小者亦数千执县令或掏其肠或脔其肉食之曰更能使侬诵五教邪诏以杨素为行军总管讨之智慧等败余党散入海岛或守溪洞素分遣将水陆追捕后斩智慧于泉州余党悉降十一年春正月以平陈所得古器多为妖变悉命毁之十八年夏四月以蒋州刺史郭衍为洪州总管 
唐高祖(姓李名渊受隋禅)元年戊寅
末年丙戌   武德元年炀帝在江都荒淫益甚见中原已乱欲都丹阳保据江东命群臣廷议之虞世基等皆以为善右侯卫大将军李才极陈不可请还长安李桐客曰江东卑湿土地险狭内奉万乘外给三军民不堪命恐亦将散乱耳御史劾桐客毁谤朝政于是公卿皆阿意言江东民望幸已久陛下过江抚而临之此大禹之事乃命治丹阳宫将徙都之时从驾多谋叛归而宇文化及司马德戡裴虔通帅贼弒帝武康沈法兴为吴兴太守开化及弒逆举兵攻毗陵余杭丹阳皆下之据江表十余郡自称江南道大总管承制置百官时杜伏威据历阳陈棱据江都李子通据海陵俱有窥江表之心三年六月以和州总管东南行台尚书令楚王伏威为使持节总管江淮以南诸军事扬州刺史是岁子通即伪位于江都国号吴渡江攻法兴取京口法兴遣其仆射蒋元超拒之战于庱亭元超败死法兴弃毗陵奔吴郡于是丹阳毘陵等郡皆降子通杜伏威遣行台左仆射辅公祏将卒数千攻子通以将军阚棱王雄诞为之副公祏渡江攻丹阳克之进屯溧水子通帅众数万拒之公祏简精兵千人执长刀为前锋使千人踵其后王雄诞又以其属数百人夜出击之因风纵火子通大败江南之地尽入于伏威伏威徙居丹阳六年七月淮南道行台辅公祏反初伏威与公祏相友善公祏年长伏威兄事之军中畏敬与伏威等伏威忌之乃署其养子阚棱为左将军王雄诞为右将军潜夺其兵权公祏知之怏怏不平与左游僊阳学道辟谷以自晦及伏威入朝留公祏守丹阳乃诈称伏威治书令其起兵杀雄诞寻称帝丹阳国号宋修陈故宫居之署置百官以左游僊为兵部尚书越州总管乙丑诏来州行豪仆射赵郡王孝恭以舟师趣江州李靖以交广之众趣宣州黄君漠出谯毫李世绩出淮泗以讨公祏孝恭将发与诸将安集命取水忽变为血在坐皆失色孝恭曰此公祏授首之征也七年孝恭击公祏别将于傱阳攻鹊头镇拔之三月戊戌孝恭克丹阳先是公祏遣其将冯慧亮陈当世将舟师三万屯传望山陈正通徐绍宗将步骑二万屯青林山仍于梁山连铁锁以断江路筑却月城延袤十余里孝恭帅李靖李世绩等进师慧亮等坚壁不出李靖曰公祏精兵虽在此水陆二军然所自将亦为不少惠亮等城栅尚不能拔公祏保据石头岂易取哉进攻丹阳旬月不下慧亮等蹑吾后腹背受敌此危道也孝恭以赢兵攻贼垒而勒精兵结阵以待攻垒者不胜而走贼出兵追之行数里遇大军与战大破之公祏大惧弃城东走欲就左游僊于会稽至句容从兵能属者绕五百人至武康为野人所攻西门君仪战死执公祏送丹阳枭首分捕余党悉诛之江南平以孝恭为东南道行台右仆射寻废行台为扬州大都督靖为府长史八年十二月以襄邑王神符检校扬州大都督始自丹阳徙州府及居民于江北 
则天后(名曌)元年甲申末年甲辰 　 光宅元年时诸武用事唐宗室人人自危眉州刺史李敬业贬柳州司马弟盩屋令敬猷免官盩厔尉魏思温被黜会于扬州各自以失职谋作乱以匡复为辞使其党监察御史薛仲璋求奉使江都令雍州人韦超诣仲璋告变云扬州刺史陈敬之谋反仲璋收敬之系狱敬业乘传而至矫称扬州司马来之官云奉密旨以高州酋长冯子猷谋反发兵讨之于是开府库驱囚徒工匠数百授以甲斩敬之于系所录事参军孙处行拒之亦斩以徇僚吏无敢动者遂起一州之兵复曰嗣圣元年敬业自称匡复府上将领扬州大都督句日间得胜兵十余万则天以李孝逸将兵十余万讨敬业魏思温说敬业曰明公以匡复为辞宜帅大众鼓行而进直指洛阳则天下知公志在勤王四面响应矣薛仲璋曰金陵有王气且大江天险足以为固不如先取常润为定霸之基然后北而以图中原进无不利退有所归此良策也思温曰山东豪杰以武氏专制愤惋不平闻公举事皆蒸麦饭为粮仲锄为兵以俟南军之至不乘此势以立大功乃更蓄缩欲自谋巢穴远近闻之其谁不解体敬业不从攻润州执刺史李思文闻李孝逸将至进击之孝逸因风纵火敬业大败其将王那相斩敬业首来降扬楚润三州平 
中宗(名显)元年乙巳末年巳酉 　 
肃宗(名玙)元年丙申末年壬寅    上皇入蜀命诸子分总天下节制永王璘领四道节度使璘子襄城王易有勇力好兵薛镠等为谋主以为今天下大乱惟南方完富宜据金陵保有江表如东晋故事上闻之敕璘归觐璘不从上召高适与之谋适陈江东利害且言璘必败之状十二月以高适来瑱与江东节度使韦陟共图璘甲辰璘擅引舟师东巡沿江而下军容甚盛吴郡太守兼江南东路采访使李希言平牒璘诘之璘分兵遣将袭之至德二载二月璘败死其党薛镠等皆伏诛干元二年颜真卿拜浙西节度使刘展将反真卿豫饬战备都统李峘以为生事非短真卿君还为刑部侍郎上元元年十一月宋州刺史刘展领淮西节度副使时有谣言曰手执金刀起东方节度使王仲升使邢延恩入奏展倔强不受命姓名应谣谶请除展江淮都统代李峘俟其释兵赴镇执之上从之以展为都统淮南东江南西浙西三道节度使展疑曰事苟不欺印节可先得延恩驰诣广陵解峘印节以授展展得印节乃上表谢延恩知展已得其情还广陵与李峘邓景山发兵拒之移檄州县言展反展亦言峘反峘引兵度江与润州刺史韦儇浙西节度使侯令仪屯京口邓景山屯徐城展倍道先期至使人问景山曰此何兵也景山不应展使其将孙待封张法雷击之景山众溃与延恩奔涛州展入广陵李峘辟北固为兵场插木以塞江口展军于白沙设疑兵于瓜洲多张火鼓若将趋北固者如是累日峘悉锐兵守京口展乃自上流济袭下蜀峘军溃奔宣城展陷润州升州军士万五千人谋应展攻金陵不克而遁侯令仪惧以后事授兵马使姜昌群弃城走昌群与其将宗犀诣展降丙申展陷升州初上命平卢都知兵马使田神功将所部精兵三千屯任城邓景山既败敕神功讨展展闻之有惧色自广陵将兵八千拒之选精兵二千渡淮击神功于都梁山展败走至天长以五百骑据桥拒战又败展亡渡江神功入广陵及楚州大掠城中地穿掘略遍二年正月神功先遣范知新将四千人自白沙济趣下蜀邓景山等将千人自海陵济东趣常州神功与邢延恩将三千人军于瓜洲壬子济江展将步骑万余陈于蒜山神功以舟载兵趣金山会大风不得渡还军瓜洲而范知新已至下蜀展击之不胜将军贾隐林射展中目而仆遂斩之余党皆平平卢兵大掠十余日 
德宗(名适)元年庚申末年甲申    建中四年浙江东西节度使韩滉闻朱泚作乱闭关梁禁马牛出境筑石头城穿井近百所缮馆第数十坞壁起建康抵京岘楼堞相属以备车驾度江且自固也上疑之以问李泌对曰滉公忠清俭自车驾在外滉贡献不绝且镇抚江东十五州盗贼不起滉之力也所以修石头城者滉见中原板荡谓陛下将有永嘉之行为迎扈之备耳此乃人臣忠笃之虑奈何以为罪邪滉性刚严不附权贵故多谤毁其子皋为考功员外郎不敢归省正以谤语沸腾故臣请以百口保滉又曰关中米斗千钱仓廪耗竭愿面谕韩皋令滉速运粮储上曰善即下泌章令韩皋谒告归觐面赐绯衣谕以卿父比有谤言朕今知其所以释然不复信因言关中阙粮归语卿父宜速致之皋至滉感泣即自临水滨发米百万斛皋留五日冒风涛而遣之既而陈少游闻滉贡米亦献二十万石 　 
宪宗元年丙戌末年庚子   元和二年夏蜀既平藩镇惕息镇海节度使李锜不自安求入朝上许之遣中使慰劳锜实无行意遂谋反先是锜选腹心五人为苏常湖杭睦五州镇将各有兵数千同察刺史动静至是锜各使杀其刺史遣牙将庾伯良将兵三千治石头城寻败伏诛
文宗(名昂)元年丁未末年庚申 　 太和九年李德裕为浙西观察使漳王傅母杜仲阳坐宋申锡事放归金陵诏德裕存处之会德裕已离浙西牒留后李蟾使如诏旨至是左丞王璠户部侍郎李汉奏德裕厚赂仲阳阴结漳王图为不轨路隋曰德裕不至此果如所言臣亦应得罪言者稍息夏四月以德裕为宾客分司 
昭宗(名晔)元年己酉末年甲子 　 景福元年杨行密破孙儒复入扬州自此有国于淮南并据金陵天复二年封行密吴王武宁节度使冯宏铎介居宣扬之间自恃楼船之强不事两道宁国节度使田頵欲图之募弘铎工人造战舰工人辞以无坚木頵曰第为之吾止须一用耳弘铎将冯晖顾建说弘铎先击頵弘铎从之帅众南上声言攻洪州頵帅舟师逆战于葛山大破之弘铎收余众沿江将入海行密恐其为后患遣使犒军乘轻舟迎之举兵感悦署弘铎淮南节度副使馆给甚厚行密以李神福为升州刺史三年行密承制以升州刺史李神福为淮南行军司马鄂岳行营招讨使将兵击杜洪田頵袭升州得神福妻子遣使谓曰公见机与公分地而王不然妻子无遗神福曰吾以卒伍事吴王今为上将义不以妻子易其志頵有老母不顾而反三纲且不知乌足与言乎斩使者而进与頵将檀建战因风纵火建大败又战于皖口建仅以身免頵自将水军逆战神福曰贼弃城而来此天亡也临江坚壁不战使告行密遣台蒙王茂章引兵断其归路頵为蒙所败奔还宣城蒙攻克之行密以神福为宁国节度使神福以杜洪未平固让不拜天佑三年扬渥以升州刺史秦裴为西南行营都招讨使将兵击锺匡时于江西后拔洪州虏匡时等五千人以归杨渥自兼镇南节度使以裴为洪州制置使 
景宗(名柷)元年乙丑末年丙寅
五代梁太祖(姓朱名晃) 　 开平三年三月徐温以金陵形势战舰所聚以假子元从指挥使知诰为升州防遏兼楼船副使往治之宣州观察使李遇乃忠武王旧将有大功以温自牙将秉政不平对使者有忿辞干元二年温以淮南节度副使王檀为宣州制置使数遇不入朝之罪遣都指挥柴再用将升润池歙兵纳檀于宣州踰月不克李遇少子为淮南牙将温执至城下示之其子啼号求生遇不忍开门请降温使再用斩之夷其族徐知诰以功迁升州刺史知诰事温甚谨安于劳辱时诸州长吏多武夫专以军旅为务不恤民事知诰在升州独选用廉吏修明政教招延四方士大夫倾家赀无所爱洪州进士宋齐丘好纵横之术谒知诰奇之辟为推官与判官王令谋参军王翊专主谋议以牙吏马仁裕周宗曹悰为腹心 
末帝(名顼)元年乙亥末年壬午(唐灭之  贞明五年杨隆演即吴国王位置百官僣用天子礼改元武义龙德元年杨溥袭位改元顺义) 　 贞明二年吴升州刺史徐知诰治城市府舍甚盛五月徐温行部至升州爱其繁富润州司马陈彦谦劝温徙镇海军治所于升州温从之徙知诰为润州团练使知诰求宣州温不许知诰不乐宋齐丘密言于知诰曰三郎骄纵败在朝夕润州去广陵隔一水耳此天授也知诰悦即之官三郎谓温长子知训也温以陈彦谦为镇海节度判官温但举大纲细务悉委彦谦江淮称治四年徐知训为副都统朱瑾所杀徐温入朝疑诸将皆预瑾之谋欲大行诛戮知诰与严可求具陈知训过恶所以致祸之由温稍解责知训将佐不能匡救皆抵罪温还镇金陵总吴朝大纲自余庶政皆决于知诰吴刘信攻虔州不能克使人说谭全播取质纳赂而还温大怒杖信使者授其子英彦兵三千曰汝父据上游之地将十倍之众不能下一城是反也汝可以此兵往与父同反又使升州牙内指挥使朱景瑜与之俱信闻温言大惧引兵还击虔州先锋始至虔兵皆溃谭全播奔雩都追执之严可求屡劝温以次子知询代知诰知吴政知诰与骆知祥谋出可求为楚州刺史可求既受命至金陵见温说以先建吴国以系民望温大悦复留可求参总庶政知诰知可求不可去以女妻其子绩六年吴王见徐温父子专政遂成寝疾五月温自金陵入朝议当为嗣者或希温意言曰蜀先主谓武侯嗣子不才君宜自取温正色曰吾果有意取之当在诛张颢之初岂在今日使扬氏无男有女亦当立之敢妄言者斩十一月吴金陵城成陈彦谦上费用之籍徐温曰吾既任公不复会计悉焚之 
唐庄宗(姓李名存勖)元年癸未末年乙酉 　 同光元年吴人有告寿州围练使锺泰章侵市官马者知诰遣滁州刺史王棯巡霍丘因代之以泰章为饶州刺史徐温召至金陵使陈彦谦诘之者三皆不对或问泰章何以不自辨泰章曰吾在扬州号称壮士寿州步骑不下五千苟有他志岂单骑能代之乎我义不负国黜为县令亦行况刺史乎何为自辨以彰朝廷之失二年吴王如白沙观楼船更命白沙曰迎凿镇徐温自金陵来朝 
明帝(名亶)元年丙戌末年癸巳(天成二年杨溥称帝改元干贞二年改太和六年改天祚)     天成二年二月吴徐温卒初温子知询以其兄知诰非徐氏子数请代之严可求徐玠亦屡劝马陈夫人曰知诰自我家贫贱时养之奈何富贵而弃之可求等言不已温欲劝吴王称帝遣知询奉表劝进因留代知诰执政知诰草表求洪州节度使俟旦上之是夕凶问至乃止知询亟归金陵二年十一月知诰表称辅政岁久请归老金陵乃以其子景通为司徒同平章事留江都辅政三年知诰作礼贤院于府舍聚图书延士大夫与陵晟及海陵陈觉谈议时事四年宋齐丘劝知诰徙吴主都金陵知诰乃营宫城于金陵九月知诰以国中水火屡为灾曰兵民困苦吾安可独乐悉纵遣侍妓取乐器焚之宋齐丘事吴守吴外郎上策劝农桑曰征民税宜虚抬时价以折紬绢及蠲课调于时朝议喧然谓齐丘此策亏损官钱不少阻之齐丘贻书知诰即答曰此劝农上策也行之自是江淮不十年间野无闲田桑无隙地
潞王(名从珂)元年甲午末年乙未(晋灭之  二月甲申金陵大火乙酉又大火吴大和中徐知诰与金陵钟山之阳积飞蝗尺余厚有数千僧白昼聚首啖之尽) 　 清泰元年知诰别治私第于金陵虚府舍以待吴王具人多不欲迁都者都押衙周宗言于知诰曰主上西迁公复顼东行不惟劳费甚大且违众心吴主遣宋齐丘如金陵谕知诰罢迁都先是知诰久有传禅之志以吴主无失德恐众心不悦欲待嗣君齐丘亦以为然一旦知诰临镜镊白髭曰国家安而吾老矣奈何周宗知其意请如江都微以传禅讽吴主且告齐丘齐丘以宗先已心疾之遣使驰谏以为天时人事未可请斩宗以谢吴主乃无宗为池州副使七月知诰召齐丘还金陵以为诸道都统判官加司空于事皆无所关预齐丘屡请退居知诰以南园给之十月加知诰大丞相尚父嗣齐王九锡辞不受十一月知诰召其子景通还金陵为镇海宁国节度副大使以次子景迁为左仆射参知政事留江都辅政二年吴加徐景迁同平章事知诰令尚书郎陈觉辅之谓觉曰吾今年时与宋子嵩论议好相诘难子嵩携衣笥望秦淮门欲去者数矣吾尝戒门者止之今老矣犹未遍达时事况景迁年少当国故屈吾子以辅之耳布衣钱亮寓居金陵唐季天佑中尝谓人曰金陵王气复兴当有申生子应运于此建都后吴帝命徐知诰典郡亮谒之退谓左右曰建业之地复兴帝都即郡侯是也徐温闻徙知诰它郡广修廨署润布城池以厌之亮又曰此乃修道之主也温亡知诰受禅于金陵建帝都改名升即戊申生也封亮为霸国先生 
晋高祖(石敬塘)元年丙申末年壬寅(天禧二年即吴天祚三年杨溥禅位于徐知诰迁据金陵自北有国江南知诰本姓李氏徐温养以为子遂冒徐姓既受吴禅明年复姓李氏更名升国号唐改元升元六年李景袭位改元保大唐升元六年岁壬寅十一月丁丑溧水县天兴寺桑树生木人)   天福元年十二月知诰以镇南节度使太尉中书令李德诚德胜节度使兼中书令周木位望隆重欲使之帅众推戴本曰我受先王大恩自徐温父子用事恨不能救杨氏之危又使我为此可乎其子弘祚强之不得已帅诸将表陈知诰功德请行册命又诣金陵劝进宋齐丘谓德诚之子建勋曰尊公太祖元勋今日扫地矣于是吴宫多妖吴主曰吴祚其终乎左右曰此乃天意非人事也二年春正月吴太子琏约齐王知诰女为妃知诰以左右司马宋齐丘徐玠为左右丞相马步判官周宗内枢判官黟人周廷玉为内枢使自余百官皆如吴朝之制置骑兵八军步兵九军二月戊子吴主使宜阳王璪如西都册命齐王王受册赦境内册玉妃曰后更名诰立子景通为王太子固辞不受吴王令谋老病或劝之致仕令谋曰齐王大事未毕吾何敢自安疾亟力劝徐诰受禅是月吴主下诏禅位于齐李德诚等复诣金陵帅百官劝进宋齐丘不署表冬十有一月甲申齐王诰即皇帝位于金陵大赦改元升元国号唐遣右丞相玠奉册诣吴主称受禅老臣诰谨拜稽首上皇帝尊号曰高尚思玄引古让皇宫室乘舆服御皆如故正朔徽章服色悉从吴制唐主宴群臣于天泉合李德诚曰陛下应天顺人惟宋齐丘不乐因出齐丘止德诚劝进书唐主执书不视曰子嵩三十年旧交必不相负丙申以吴张延翰张居咏李建勋并同平章事加齐丘大司徒齐丘虽为左丞相不预政事心愠怼闻制词云布衣之交抗声云臣为布衣时陛下为刺史今日为天子可不用老臣矣还家请罪唐主手诏谢之亦不改命久之齐丘不知所出乃更上书请迁让皇于巴州斥远吴太子琏绝其昏唐主不从二年五月改润州牙城为丹阳宫以李建勋为迎奉使徙让皇居丹阳宫或有献毒酒方于唐唐主曰犯吾法自有常刑安用此为群臣争请改府寺州县名玠曰咸非急务不可从唐主然之唐太府卿赵可封请唐主复姓李立唐宗庙十一月吴让皇卒唐主废朝二十七日追谥曰睿皇帝四年唐江王徐知证等累表请立宗庙唐主许之又请上尊号以为虚美且非古遂不受不以外戚辅政宦者不得预事皆他国所不及己卯唐主为李氏考妣发哀与皇后斩衰居庐如初丧礼朝夕临凡五十四日诏国事委齐王璟详决惟军旅以闻庚寅唐主更名升诏百官议二诈合享礼辛巳祀南郊癸未大赦唐主将立齐王璟为太子固辞乃以为诸道兵马大元帅判六军诸卫守太尉录尚书事升扬二州牧五年唐仓吏岁终献羡余万石唐主曰出纳有数苟非掊民刻军安得羡余却之十月壬寅大赦诏中外奏章无得言睿圣犯者以不敬论术士孙智求以四星聚平分野有灾劝唐主巡东都庚戌唐主发金陵至江都欲遂居之以冰冻漕运不给乃还唐主性节俭常蹑蒲屦盥沬用铁盎暑则寝于青葛帷左右使令惟老丑宫人服饰粗略死国事者虽士卒皆给禄三年分遣使者按行民田以肥瘠定其税民称平允自是江淮调兵兴役及他赋敛皆以税钱为率至今用之唐主勤于听政以夜继昼还自江都不复宴乐颇伤躁急内侍王绍颜上书以为今春以来群臣获罪者众中外疑惧唐主手诏释其所以然今绍颜告谕中外七年宋齐丘固求预政事唐主听入中书视事数月亲吏夏昌图盗官钱三千缗齐丘判贷其死唐主大怒斩昌图齐丘称疾请罢从之齐丘既罢省事不复朝谒唐主遣寿王景劳同许镇洪州始入朝侍宴酒酣齐丘曰陛下中兴臣之力也奈何忘之唐主怒曰公以游客干朕今为三公亦足矣乃与人言朕乌喙如勾践难与共安乐有之乎齐丘曰臣实有此言臣为游容时陛下乃偏裨耳今日杀臣可矣明日唐主手诏谢之曰朕之褊性子嵩所知少相亲老相怨可乎丙午以齐丘为镇南节度使唐主自为吴相兴利除害变更旧法甚多及即位命法官尚书删定为升元条三十卷行之开运三年灭闽 
齐王(名重贵)元年癸卯末年丙午(契丹灭晋汉代之唐主李景袭位改元保大) 　 金陵尹燕王景遂为诣道兵马元帅 天福八年唐宣城王景达刚毅开爽烈祖爱之屡欲以为嗣宋齐丘亟称其才唐主以齐王璟年长而止璟以是怨齐丘唐主幼子景逿母种氏有宠璟母宋皇后稀得进见唐主如璟宫遇璟亲调乐器大怒请让数日种氏乘间言景逿虽幼而慧可以为嗣唐主怒曰子有过父训之帝事也国家大计女子何得预知即命嫁之唐主尝梦吞灵丹旦而方士史守冲献丹方饵之浸成躁急群臣奏事往往暴怒然或有辨中理者亦敛容谢而从之给事中常梦锡言陈觉冯延已魏岑皆佞邪小人不宜侍东宫司门郎中萧俨表称陈觉奸回乱政唐主颇感寤未及去会疽发背秘不令人知庚午疾亟齐王璟入侍唐主谓璟曰吾饵金石始欲益寿乃更伤生汝宜戒之是夕殂秘不发丧下制以齐王监国大赦孙晟恐冯延已等用事欲称遗诏令太后临朝称制李贻业以为诈晟惧而止唐元宗即位大赦改元保大以齐丘为太保兼中书令周宗为侍中唐主以为先朝旧勋故顺人望召为相政事皆自决之冯延已延鲁魏岑虽齐邸旧僚皆依附陈觉与查文徽更相汲引侵蠹政事唐人谓觉等为五鬼唐主缘烈祖意以天雄节度使兼中书令金陵尹燕王景遂为诸道兵马元帅徙封齐王宣告中外约以传位景遂固辞不许景遂自誓必不敢为嗣更其字曰退身冬十月唐主遣洪州营屯都虞候严恩将兵讨张遇贤以通事舍人金陵边镐为监军镐用虔州人白昌裕为谋主击遇贤屡破之遇贤祷于神神不复言其徒大惧昌裕劝镐伐木开道出其营后袭之执遇贤斩于金陵市唐侍中周宗年老恭谨自守齐丘百计倾之宗泣诉于唐主唐主由是薄齐丘出为镇海军节度使齐丘忿怼表乞归九华山唐主知其诈从之赐号九华先生封青阳公食一县租税齐丘治大第于青阳服御将吏皆如王公而愤邑尤甚唐主于宫中作高楼召侍臣观之众皆叹美萧俨曰恨楼下无井唐主问其故对曰以此不及景阳楼耳唐主怒贬舒州观察使二年八月唐兵围建州既久建人离心丁亥唐先锋桥道使上元王建封先登遂克建州闽主延政降十月王延政至金陵唐主以为羽林大将军斩杨思恭以谢建人十二月唐齐王府属谢仲宣言于景达曰宋齐丘先帝布衣之交今弃之草莱不厌众心唐主乃使景达自至青阳召之三年正月以齐丘为太傅兼中书令奉朝请不预政事以昭武节度使李建勋为右仆射与中书侍郎冯延已同平章事初唐主置宣政院于禁中以翰林学士给事中常梦锡领之专典机密与中书侍郎严绩皆忠直无私唐主谓梦锡曰大臣惟严续中立然无才恐不胜其党卿宜左右之未几梦锡罢宣政院续亦出为池州观察使后主淫于浮图氏尝有二人继踵而谏一人获徒三年一人获流罪歙州汪涣上书云臣今第三谏也若以前谏得罪比之臣合于流上加等至死臣是以将一命纳在昌朝臣闻梁武帝至事佛也刺血写经散发与僧践舍身为寺奴屈膝礼和尚及终也饿死台城今陛下事佛虽未见有此臣恐他日犹不得如梁武台城之事后主览书曰此敢死之士授以昭文馆校书郎 
汉高祖(姓刘名暠)元年丁未末年戊申 　 天福十二年唐主以太傅兼中书令宋齐丘为镇南节度使又以羽林大将军王延政为安化节度使鄱阳王镇饶州 
隐帝(名承佑)元年己酉二年庚戌(周灭之) 　 干佑二年唐后主复进用魏岑吏部郎会稽锺谟尚书员外郎李德明始以辨慧得幸参预国政二人皆恃恩轻躁虽不与岑为党而国人皆恶之 
周太祖(姓郭名威)元年辛亥末年甲寅(二年建康灾焚庐舍营署踰月乃止) 　 广顺元年唐百官共贺湖南平阙　郎高远曰我乘楚乱取之甚易观诸将之才恐守之甚难耳唐主自即位以来未尝亲祠郊庙尝曰俟天下一家然后告谢一举取楚谓诸国指麾可定魏岑侍宴言臣少游元城乐其风土陛下定中原乞魏博节度使唐主许之岑趋下拜谢其主骄臣佞如此　初蒙城镇将咸师朗将部兵降唐唐主以其兵为奉节都从边镐平湖南唐悉收湖南金帛珍玩仓粟之属及至舟舰亭馆花果之美者皆徙于金陵遣杨继勋收湖南租赋继勋等务为苛刻行营粮料使王绍颜减士卒粮赐奉节指挥使孙朗曹进怒　二年正月庚申夜帅其徒作乱边镐出兵格斗朗斩关奔朗州王逵问朗欲复取湖南可乎朗曰朗在金陵数年备见其政事朝无贤臣军无良将忠佞无别赏罚不当朗请为公先驱取湖南如拾芥耳逵悦　唐司徒致仕李建勋卒戒家人曰时事如此吾得良死幸矣勿封土立碑听人耕种于上免为他日闻发之标及江南亡诸贵人冢无不发者惟建勋冢莫知其处　唐江西观察使楚王马希萼入朝唐主留之后数年卒于金陵谥曰恭孝　三年草泽邵棠上言近游淮上闻周主恭俭增修德政吾兵新破于潭朗恐其有南征之意宜为之备　大旱井泉涸淮水可涉饥民度淮而北者相继　保大十一年境内旱民大饥疫死亡大半下令郡县煮粥赈之饥民食者皆死城内外傍水际积尸臭不可行保大中给事中唐镐改易申栉低巾短柄官寮士庶举放之袁州隐士易元象曰低申短柄国家不祥之兆明年周世宗度淮国主称臣 
世宗(名荣)元年乙卯末年己未 　 显德二年唐以严续为门下侍郎同平章事十一月乙未周李谷王彦超韩令坤等十二将伐唐唐人闻周兵至而惧刘仁赡神气自若部分守御无异平日众情稍安唐主以刘彦贞将兵二万趣寿州同平章事皇甫晖为应援使姚凤为应援副使将兵三万屯定远召镇南节度使宋齐丘还金陵谋国难以殷崇义为吏部尚书知枢密院　柴母者吴将柴再用之妻克宏之母保大中周师北入越人东侵命将师拒之踟躇未决母上表臣妾长男克宏堪任指使枢密李征古奏曰此人虽良将子素无声望请勿用母又上表曰臣妾故夫再用佐吴立大勋妾见克宏举止动静有父风用之必能集事如不胜任甘受族诛嗣主召克宏询之克宏曰周师北入尚隔长江马鞭虽长未能及腹臣请举兵先扫越人然后北安淮甸嗣主然之授以万众翌日出兵嗣主敕曰司天监奏出兵利南门及出兵克宏取他门出敕驲骑让之对曰南门属火臣本姓柴火能焚柴兵家所忌是以不敢至毘陵大败越人斩馘献俘不可纪数嗣主复授克宏众北渡长江未及淮壖中途而卒或曰征古以前言之失忌而酖之　唐主兵屡败惧亡乃遣翰林学士锺谟工部侍郎文理院学士李德明奉表称臣献御服茶药金银器缯锦牛酒谟德明素辩口世宗知其欲游说盛陈甲兵而见之曰尔主自谓唐室苗裔宜知礼义异于他国与朕止隔一水未尝遣一介修好惟泛海通契丹舍内事外礼义安存且汝欲说我令罢兵邪我非六国愚主岂汝口舌所能移可归语汝主亟来见朕再拜谢过则无事矣不然朕欲往观金陵城借府库以劳军汝君臣得无悔乎谟德明震栗不敢一言宋太祖奏唐天长制置使耿谦降获刍粮二十余万韩令坤攻泰州拔之刺史方讷奔金陵唐主遣使求救于契丹何继{阙}获而献之唐主复以右仆射孙晟为司空遣奉表入见献金银器罗绮  李德明言于周请归白唐主献江北之地许之赐唐主诏又赐其将相书使熟议而来　宋齐丘等因谮德明卖国求利斩德明于市　唐齐王景达将兵二万自瓜步济江距六合二十余里设栅不进诸将请击之宋太祖曰吾众不满二万若往击之则彼见我寡不如俟其来而击之破之必矣居数日唐出兵趋六合太祖奋击大破之杀获近五千余众尚万余走渡江争舟溺死者甚众于是唐之精兵尽矣　唐驾部员外郎朱元因奏事论用兵方略唐主以为能命将兵复江北诸州　四年唐寿州陷刘仁赡死之齐王景达及陈觉战败奔归金陵惟静江指挥使陈德诚全军而还　十一月李重进破唐濠州南关城又攻拔其羊马城城中震恐本州岛围练使郭廷谓上表言臣家在江南请先遣使谕金陵禀命然后出降帝许之及使还知唐不能救命录事参军{阙}延邹草降表延邹责以忠义投笔曰大丈夫终不负国为叛臣作降表廷谓斩之举濠州降　五年周取淮南惟庐舒蕲黄未下唐主遣陈觉奉表献江北四州岁输贡纳于是江北悉平得州十四县六十唐主遣冯延已献银绢钱茶谷共百万以犒兵 
恭帝(名崇训世宗子即位百余日禅位于宋太祖赵匡胤唐主李景改元交泰又改中兴宋初去帝号改称江南国主) 　 庚戌敕淮南节度使杨行密故升府节度使徐温等墓并量给守户　唐主避周讳更名景下令去帝号称国主凡天子仪制皆有降损去年号用周正朔唐主内附未尝遣使至其国五月己酉始命马延鲁锺谟使于唐赐以御衣玉带等及犒军帛十万并钦天历　唐主以金陵去周纔隔一水洪州险固居上游集群臣议徙都之　七月始铸当十大钱文曰永通泉货又铸当二钱文曰唐国通宝与开元钱并行　是岁周世宗殂太子崇训立命赵太祖匡胤北伐至陈桥兵变拥还汴梁崇训禅位
至大金陵新志卷三中之中
元　张铉　撰
　金陵表五
　　宋一
宋初都汴梁徽钦二帝北狩高宗南渡建都杭州建康为行都通三百一十七年皆为年表
天时 地域
八年乙亥(六月彗星出柳长数丈七月辛未朔日蚀)   以江宁府为升州以芜湖繁昌广德三县隶宣州以青阳铜陵二县隶池州 
九年丙子(十月太祖崩弟匡义立更名炅庙号太宗十二月改太平兴国元年)     置江宁府上元县都监寨 　 
五年甲午(十一月戊寅朔日蚀)    置上元县淳化镇 
二年乙巳(八月有星孛于紫微)    改陶吴铺为金陵镇 
三年丙午(京师地震)    置秣陵镇于江宁县 
天禧元年丁巳    置常宁镇于句容县 
二年戊午(六月彗出北斗)    以升州为江宁府建康军节度治上元江宁二县 
九年辛未 　 　　　　　　　涉卒 
明道元年壬申(江淮旱) 　 四月以光禄卿李允元知府事
四年己亥(正月日蚀用牲祭社)    翰林学士胡宿言陛下建国于升犹次列国非所以重始封之地宜进升为大国毋得封从之
天时 　　　　　　　　　　 官守
八年乙亥(六月彗星出柳长数丈七月辛未朔日蚀)   杨克孙十一月知升州军事兼管当江南州水陆转运使 
二年丁丑(十一月丁亥朔日有蚀之既) 　 二月克逊赴阙贾黄中以礼部员外郎知州事 
五年庚辰 　 五月黄中除知制诰刘保勋以户部郎中知州事十月保勋赴阙韩遂以枢密副承旨知州事
雍熙元年甲申二年乙酉(十二月庚子朔日蚀) 　 三月遂赴阙尚书比部员外郎直史馆许骧知州事七月骧为江南转之副使九月尚书水部郎中源护知州事 
端拱元年戊子 　 七月护改知福州九月屯田郎中雷有终知州事
淳化元年庚寅 　 正月有终改知广州以侍御史卢文正知州事 
二年辛卯闰(二月辛未朔日蚀三月诏以旱蝗欲自焚翌日雨) 　 三月文正改知越州以搉易使常州剌史陈钦祚知州事 
五年甲午(十一月戊寅朔日蚀)    六月钦祚赴阙尚书虞部郎中高象先知州事十二月象先赴阙兵部员外郎郭异知州事
道元年乙未 　 三月异改知越州四月李伟以西京作坊使知州事 
二年丙申 　 十二月伟改知洪州 
三年丁酉(二月太宗崩太子恒即位庙号真宗) 　 二月宋覃以西京左藏库使知州事 
咸平元年戊戌(二月彗出营室比五月戊午朔日蚀十月丙戌朔日蚀) 　 覃赴阙十月以西京左藏库使张继美知州事 
二年己亥(九月庚辰朔日蚀) 　 六月继美卒八月以给事中吕佑之知州事 
四年辛丑 　 四月以建武军节度观察副使刘知信知州事 　
景德元年甲辰(六月旱人多暍死) 　 九月召知信赴阙以尚书兵部员外郎直史馆马亮知州事 
二年乙巳(八月有星孛于紫微)    十月亮加工部郎中
四年丁未 　 八月亮赴阙以礼部尚书张咏知州事 
四年辛亥 　 八月张咏兼江南东路安抚使兼提举兵甲巡检捉贼公事知州兼安抚使始 
五年壬子八月丙(申朔日蚀) 　 九月咏赴阙以枢密直学士尚书工部侍郎薛映知州 
八年乙卯(六月己酉朔日蚀) 　 十月映改差知扬州以尚书工部侍郎马亮知州事再至 
九年丙辰 　 十月亮知扬州十一月保信军节度使丁谓知州事
二年戊午(六月彗出北斗)    二月三日以皇子寿春郡王行江宁尹充建康军节度管内观察处置等使封升王八月十三日群臣三上表请立升王为皇太子
三年己未(三月戊午朔日蚀天书降干佑山) 　 五月谓赴阙九月以少府监薛颜知府事 
五年辛酉(七月甲戌朔日蚀) 　 十月颜赴阙以尚书右丞集贤学士马亮知府事三至 
天圣元年癸亥 　 正月亮差知庐州二月以刑部尚书王钦若知府事八月钦若赴阙闰九月光禄卿王随知府事
三年乙丑 　 八月随赴阙授给事中权知审刑院九月以尚书刑部侍郎李迪知府事 
五年丁卯 　 七月迪改知兖州以工部尚书集贤院学士马亮知府事 
七年己巳(八月丁亥朔日蚀) 　 亮守太子少保致仕归庐州四月六日平章事张士逊除刑部尚书出知府事 
八年庚午 　 九月四日召士逊赴阙十月二十六日以给事中滕涉知府事
二年癸酉(二月有星孛于东北六月甲午朔日蚀) 　 四月允元就差充淮南江浙荆湖都大制置发运使尚书左丞参知政事晏殊罢为礼部尚书知江宁府不至寻改亳州八月十二日给事中李若谷知州事 
景佑元年甲戌(有星孛于张翼) 　 四月二十六日若谷赴阙二十九日尚书刑部员外郎充天章阁待制陈执中知府事 
二年乙亥 　 十二月二十一日执中移知扬州 
三年丙子 　 二月枢密直学士尚书工部侍郎张若谷知府事 
宝元元年戊寅(正月有众星西北流荧惑犯南斗) 　 十一月若谷赴阙右谏议大夫盛京知府事 
康定元年庚辰(正月丙辰朔日蚀黑风昼晦) 　 四月二十七日京赴阙给事中郎简知府事 
庆历元年辛巳(京师雨药) 　 三月二十六日简改知扬州八月龙图阁直学士起居舍人叶清臣知府事 
三年癸未(十一月五星出东方占云中国大安河北雨赤雪) 　 四月七日清臣赴阙十八日右谏议大夫刘沆知府事九月十二日沆除龙图阁直学士移知潭州十二月十二日右谏议大夫杨告知府事 
五年乙酉(四月丁亥朔日蚀) 　 十月朔告卒十一月十五日右谏议大夫充集贤学士李宥知府事 
八年戊子 　 二月二十二日宥赴阙以龙图阁直学士右谏议大夫张奎知府事 
皇佑元年己丑(正月甲午朔日蚀二月彗出虚是年南方有异气如破船如败山又中夜有白气亘天其首若锋刃如血污色) 　 四月十七日奎赴阙以端明殿学士兼龙图阁学士给事中张方平知府事 　 
二年庚寅 　 十一月方平移知杭州
三年辛卯 　 四月初三日右谏议大夫皇甫秘知府事始带提辖本兵兵甲 
四年壬辰 　 四月泌赴阙二十三日刘湜以天章阁待制知府事 
至和元年甲午(四月甲午朔日蚀) 　 十月二十三日湜转户部郎中就差知广州九月十二日龙图阁直学士工部侍郎向传式知州事 
嘉佑元年丙申(八月庚戌朔日蚀) 　 九月十八日传式赴阙龙图阁直学士刑部郎中包拯知府事十二月二十日拯赴阙授右司郎中知开封府 
二年丁酉 　 二月二日尚书工部郎中龙图阁待制王琪知府事 
三年戊戌(八月乙亥朔日蚀) 　 八月琪除知制诰就移知苏州九月以龙图阁直学士吏部郎中梅挚知府事 
四年己亥(正月日蚀用牲祭社)    诏江宁府置江南东路兵马钤辖十二月挚改右谏议大夫移知河中府
五年庚子(正月大星陨东南如雷) 　 二月三日工部郎中知制诰王琪知府事再至四月移知陈州六月右正言充龙图阁待制冯京知府事 　 
六年辛丑(六月朔日蚀) 　 四月九日京改翰林侍读学士 　 
七年壬寅 　 二月二十四日司农卿魏琰知府事六月二十九日琰赴阙右司员外郎直史馆郭申锡知府事十月十三日申锡改礼部郎中移知沧州左谏议大夫王贽知府事 　 
八年癸卯(三月仁宗庙太子曙即位庙号英宗) 　 　
治平元年甲辰(雨土者再) 　 四月十六日给事中天章阁待制彭思永知府事 　 
二年乙巳(春大风昼晦十月雨木冰) 　 十月十九日思永赴阙为御史中丞 
三年丙午(三月有彗见西方庚申晨见于室本大如月长七尺许辛巳昏见于昴如太白长丈有五尺壬午孛于毕如月至五月没九月戊子朔日蚀) 　 二月十七日右谏议大夫吕溱知府事十一月二十七日溱赴阙尚书礼部郎中集贤殿修撰龚鼎臣知府事 
四年丁未(正月英宗庙太子顼即位庙号神宗  正月朔大风霾) 　 二月十六日鼎臣改户部郎中五月二十八日赴阙尚书工部郎中知制诰王安石知府事十月二十三日安石赴阙孙思恭知府事 
熙宁元年(戊申正月甲戌朔日蚀) 　 四月二十八日以龙图阁直学士左谏议大夫吴中复知府事 
二年己酉地震 　 五月十九日中复移知真定府八月二十日以尚书兵部员外郎知制诰钱公辅知府事 
四年辛亥 　 公辅移知扬州六月八日以尚书工部郎中充集贤殿修撰沈起知府事 
五年壬子(雨土) 　 二月二十三日尚书兵部员外郎直史馆傅尧俞知府事 
六年癸丑(四月甲戌朔日蚀) 　 二月二十九日尧俞移知河阳四月十八日以右谏议大夫沈立知府事 
七年甲寅 　 六月十五日立移知宣州观文殿大学士特进吏部尚书王安石知府事再至 
八年乙卯(正月雨木冰雨土及黄毛八月庚寅朔日蚀彗出轸) 　 三月一日安石赴阙拜同中书门下平章事昭文馆大学士六月以祠部郎中直史馆叶均知府事 
九年丙辰 　 十一月均赴阙以左仆射门下侍郎平章事昭文馆大学士王安石罢政判府事寻为集禧观使 
十年丁巳 　 十月四日尚书司封郎中直龙图阁元积中知府事十一月六日积中移知洪州十二月一日司封员外郎直昭文馆吕嘉问知府事 
元丰元年戊午(六月癸亥朔日蚀太史言验之不食有大星裂于内阶东南有光烛天大星出瓠瓜声如雷) 　 九月十六日嘉问移知润州十月十五日尚书都官员外郎孙昌龄知府事 
二年己未(雨上) 　 五月二十七日昌龄移知润州七月十九日以太常少卿直龙图阁元积中知府事　再至 　 
三年庚申(彗出太微堙十一月己丑朔日蚀) 　 六月二十三日积中得请提举杭州洞霄宫八月十七日尚书刑部郎中充天章阁待制孙坦知府事当月二十三日赴阁十月初七日龙图阁直学士朝请大夫充集贤殿修撰刘庠知府事 
五年壬戌(雨土四月壬子朔日蚀) 　 三月十日太中大夫龙图阁待制陈绎知府事 
六年癸亥(四月雨土九月癸卯朔日蚀) 　 六月二十日绎移知建昌军八月五日以龙图阁直学士太中大夫王益柔知府事六月移知应天府 
七年甲子 　 九月二日端明殿学士中大夫王安礼知府事 
八年乙丑(三月神宗崩太子煦立庙号哲宗) 　 四月安礼迁太中大夫五月改资政殿学士 
元年元年丙寅 　 十二月七日安礼移知扬州十八日龙图阁待制蔡卞知府事 
四年己巳(昼有流星出东北) 　 正月十一日卞移知扬州四月朔以朝奉大夫集贤殿修撰林希知府事五月十三日希赴阙六月以龙图阁待制熊本知府事 
五年庚午 　 　 　 
六年辛未(五月己未朔日蚀) 　 二月十三日本赴阙四月二十一日左朝议大夫直龙图阁谢麟知府事七月三日麟赴阙八月十一日左朝奉大夫充天章阁待制黄履知府事  
七年壬申 　 四月八日履知邓州十月五日左朝奉大夫充龙图阁待制陆佃知府事 
八年癸酉 　 二月八日佃丁母忧四月二十八日左朝散大夫宝文阁待制曾肇知府事 　 
绍圣元年甲戌(三月壬申朔日蚀云雾不辨) 　 二月八日肇改知瀛州 　 
二年乙亥 　 天章阁待制何正臣知府事自正臣始凡知府事皆兼江南东路兵马钤辖 
三年丙子 　 资政殿学士吕惠卿知府事 
四年丁丑(六月癸未朔日蚀火入鬼舆彗出氐斜指天市垣光芒三尺余扫巴星未几犯宦者复犯帝座) 　 龙图阁待制陈轩知府事 
二年己卯 　 朝奉郎直秘阁吕升卿知府事 
三年庚辰(正月哲宗崩弟佶即位庙号徽宗) 　 叶涛除集贤殿修撰知府事七月蔡卞授资政殿学士知府事十一月蔡京授端明殿学士知府事皆不至京卞寻落职提举杭州洞霄 
建中靖国元年辛巳(正月朔有流星光烛地自西南入尾抵距星是夕有赤气起东北方亘西方中出白气二将散复有黑气在旁四月辛卯朔日蚀) 　 邓佑甫以直秘阁知府事 
崇宁元年壬午 　 陈佑甫以直秘阁知府事 
二年癸未 　 降授宣德郎朱彦知府事 
三年甲申(十月雨雹) 　 显谟阁待制王汉之知府事 
四年乙酉(二月雨雹) 　 徽猷阁待制徐绩知府事 
五年丙戌(正月彗出西方竟天) 　 正月蒋静以徽猷阁待制知府事姚佑以显谟阁待制知府事 
大观元年丁亥(十一月壬子朔日蚀干宁军黄河清八百里改干宁为清州庐州) 　 佑移知清州曾孝蕴以集贤殿修撰知府事 
二年戊子(五月庚戌朔日蚀) 　 卢航以龙图阁待制知府事 
三年己丑(六月至十月江淮大旱冬甘露降尚书省) 　 沈锡以徽猷阁待制知府事七月移知宣州曾孝序以集贤殿修撰知府事 
四年庚寅(有星孛于中宫长数丈始出王良造父间遂历阁道逆行入紫宫几遍扫垣内外座已退俄又进扫帝座者再前后三十余日乃灭有星如月徐徐南行而落光照人物与月无异) 　 四年孝序知潭州薛昂以资政殿学士知府事 
二年壬辰 　 八月昂移知西京 
三年癸巳 　 吴拭以直龙图阁知府事 
四年甲午 　 卢航以龙图阁待制知府事 　 
五年乙未 　 　 　 
六年丙申 　 蔡薿以龙图阁直学士知府事 　 
七年丁酉 　 十二月薿以翰林学士承旨赴召 
宣和元年己亥(四月丙子朔日蚀一夕五鼓西北有赤气数十道亘天犯紫宫北斗仰视星皆若隔绛纱拆裂有声又间以白黑二气自西北俄入东北延及东南其声不绝迨晓乃止) 　 王汉之以显谟阁直学士知府事再至 
四年壬寅 　 汉之除延康殿学士
五年癸卯(八月辛巳朔日蚀十月雨木冰金太宗乌奇迈立) 　 卢襄以徽猷阁待制知府事 
七年乙巳(十二月徽宗传位太子桓庙号钦宗  三月朔雨雹) 　 襄移知湖州 
靖康元年丙午(十二月钦宗与上皇及六宫皇族北狩  丙辰太白荧惑岁镇四星聚张壬戌彗出紫微垣东北长数丈拂帝座扫文昌大风拔树雪霁彗见有白气出太微垣庚申日出如血) 　 曾孝序以龙图阁学士知府事四月移知青州五月宇文粹中以资政殿学士知府事
天时          　　　　　　政事 
宋太祖(赵氏名匡胤)建隆元年庚申(正月癸卯日下复有一日黑光相荡
宋受周禅定色赤腊用戌以火德王天下) 　 正月周命太祖出师拒契丹将士拥还汴梁即皇帝位封周主崇训为郑王　三月唐李景进贺登极绢二万匹银一万两长春节御服金带金器一千两银器五千两绫罗锦绮一千匹　七月贡乘舆服御物又贡贺平泽潞金银罗绢　十一月上征李重进景遣犒师复遣子从镒置宴上使诸军习战舰于迎銮镇景惧甚小臣杜着伪作商人来归彭泽令薛良坐事责池州文学亦来奔上命斩着于下蜀巿配良隶庐州牙校景少安然终以蹙弱遂决迁都之计 
二年辛酉 　 二月景使贺长春节遣通事舍人王守正使江南劳迁都也是月景迁南都城邑迫隘欲诛始谋者枢密唐镐发病卒　六月景殂于南都七月以丧归金陵子从嘉即位改名煜句容尉张佖上书陈十事煜嘉纳擢监察御史八月徐邈奉其主景遗表来上遣冯谧来贡金器二千两银器二万两绫罗缯彩三万匹仍上表具陈袭位之意上优诏答之遣鞍辔库使梁从义如江南吊祭赐绢三千匹十月唐主以皇太后山陵遣韩熙载田霖来助葬　命王仁赡使江南以煜新立申庆赐也煜以南都留守韩王从善为司徒兼侍中诸道兵马副元帅邓王从镒为司空南都留守令诸司无职事官四品至九品日二员待制内殿各上封事三两条有才高位下者私喜其言得达而迄莫施仁众遂失望十二月煜追尊其父为皇帝庙号元宗 
三年壬戌夏大旱 　 四月乙未诏奉使江南者毋得将其所用钱过江北虽通职贡然亦增修战备　七月煜遣翟如璧谢赐生辰国信贡金器二千两银器一万两锦绮绫罗一万匹　禁火葬 
干德元年癸亥 　 十一月煜贡贺南郊礼银一万两绢一万疋贺册尊号绢万匹取荆南及湖南　作嘉量颁天下　女真入贡蠲登州沙门岛居租贼令专治舟船度所贡马匹　郊祀大赦改元 
三年甲子(夏大旱) 　 二月煜贡纳改葬安葬银一万两绫绢各万匹别贡银二万两金器龙凤茶酒器数百事　十一月煜妻周氏卒遣作坊副使魏平吊祭 
三年乙丑 　 二月灭蜀　煜贡长春节御衣二袭金酒器千两锦绮罗縠各千匹银器五千两十四日又贡贺收复西川银五万两绢五万匹十月煜母锺氏卒遣染院副使李光图充吊祭使 
四年丙寅 　 七月煜上言占城国使入贡道出臣国遗臣犀角一株牙二株白龙脑三十两苍龙脑十片乳香千斤沉香三千斤煎香七十斤石亭脂五十斤白擅百手紫矿五十斤荳蔻二万颗龙脑三斤槟榔五十斤藤花簟四领占城孤班古缦二段阇婆礼偃鸾国古缦一段阇婆沙鹓古缦一段绣古缦一段绣水织布五匹沙鹓锦绣古缦一段以其物来上诏还之　煜以邸院稍乏赡供将茶二十万斤纳于建安军诏给价钱 
五年丁卯(三月五星聚奎六月戊午朔日蚀) 
开宝元年戊辰 　 二月煜请依干德四年例纳茶给钱从之　十一月郊祀大赦改元 
二年己巳 　 六月煜以车驾北征使弟从谦来贡茶药器币 
三年庚午(四月辛卯朔日蚀)
四年辛未 　 十一月煜遣弟郑王从善为郊禋来朝贡始去唐号改印文为江南国印赐诏乞呼名从之先是煜以银五百两遗丞相赵普普告于上上曰此不可不受当使之勿测及从善入觐常赐外密赉白金如遗普数江南君臣闻之服上伟度　灭南汉 
五年壬申(九月丁巳朔日蚀) 　 二月上既平广南欲经理江南因从善入贡留之煜大惧是月始损制度下令称教改中书门下为左右内史府尚书首为司会府御史台为司宪府翰林为修文馆枢密院为光政院从善为楚国公从镒为江国公从谦为鄂国公宫殿悉去鸱吻　闰二月以李从善为泰宁节度使赐第京师上使从善致书风煜归朝煜不从但增岁贡而已南都留守林仁肇有威名朝廷忌之用计间煜遂杀仁肇 
六年癸酉 　 　 　 
七年甲戌(二月庚辰朔日蚀) 　 上命有司造大第号礼贤宅以待李煜及钱俶先来朝者赐之相继遣梁迥李穆使江南谕旨煜辞疾不至乃命曹彬及潘美伐江南彬等入辞上谓彬曰南方之事一以委卿切勿暴略生民务广威信使自归顺不须急击也且以匣剑授彬曰副将而下不用命者斩之潘美等皆失色十月九日煜进绢二十万匹茶二十万斤买宴绢万匹钱五千贯御衣金带金银器用数百事闻将举兵故有是献十三日又贡银五万两绢万疋以王师傅其城惧而来告  闰十月丁卯彬败江南二万余众于采石矶擒杨收孙震等获战马三百余匹江南无战马朝廷每年赐百匹至是驱为前锋郝守浚自荆南以大舰并黄黑船跨江为浮梁试于石簰口　十一月诏移采石矶缆三日而成不差尺寸初江南人樊若水举进士不第上书言事不报乃钓鱼采石江上以绳度江广狭诣阙陈取江南策上令学士院召试赐及第如若水之策造大舰为浮梁以济师至是用之王师如履平地煜初闻之谓儿戏耳乃遣杜彦华督水军万人杜真领步军万人逆王师彬等败之于新林寨获楼船战棹三十余艘十二月又败江南军五千余人于白鹭洲金陵始下令戒严 
八年乙亥(六月彗星出柳长数丈七月辛未朔日蚀)   初江南后主即位梦羊升武德殿御床意甚恶之及金陵之陷补阙杨克逊知升州首坐此府正月彬又败江南军于新林港口斩首三千级获船六十余艘吴越王钱俶拔常州利城寨败江南军田钦祚败江南万余众于溧水斩都统李雄等十七人初李景之割江也雄为江南义军首领拒周有功历袁汀二州刺史至是为统军使戒诸子曰吾必死国难尔曹勉之是役也雄父子八人偕死非同行者亦殁于他陈曹彬败其众数千人于白鹭洲拔升州关城江南军千余人溺水守陴者遁入城三月又败其众于江中生擒五百人四月又败之于秦淮北六月又败其军二万余众于升州城下夺战舰数十艘十一月彬等进攻金陵初次秦淮江南水陆军十余万背城而阵时舟楫未具潘美曰岂限此一衣带水邪率所部先济江南兵大败煜复出兵泝流夺采石浮梁美旋击破之擒其将七人王师入境国主日于后苑引僧道诵经讲易神卫统军都指挥使皇甫继勋年少专任兵事初无效死意但欲国主速降而口不敢发后国主自出巡城见王师满野始大惧遂杀继勋自此兵机处分皆自澄心堂出张洎等实专之也朱令赟自湖口拥众入援号十万顺流而下将焚采石浮梁王明率所部屯独树口遣其子驰入奏且请增造战船上曰此非救急之策也令赟朝夕至金陵之围解矣乃密使令明于州蒲间多立长木若帆樯之状令赟望见凝有伏即稍逗留时江水浅涸不利行舟令赟独乘大航建大将旌旗至皖口步军都指挥使刘遇急击之令赟纵火拒战会北风甚火反及之其众大溃擒令赟等金陵独恃此援于是孤城愈危蹙矣　王师初起江南以京口要害当得良将以刘澄旧事藩邸国主尤亲任之乃擢为润州留后澄至镇无斗志吴越兵初至营垒未成左右请出兵攻之澄不从闻金陵围急遂以城降润州平外围愈急遣徐铉入贡求缓兵大臣言铉博学有才辩宜有以待之上笑曰第去非尔所知既而铉至言煜以小事大如子事父其说累数百言上徐曰尔谓父子者为两家可乎铉不能对铉还寻复入奏言江南无罪辞气益厉上怒按剑谓铉曰不须多言江南亦有何罪但天下一家卧榻之侧岂可容他人鼾睡乎铉皇恐而退先是曹彬等列一寨攻城潘美居其北以图来上上视之指北寨谓使者曰此宜深沟自固江南人必夜出兵来寇尔亟去语曹彬并力速成之不然将为所乘矣彬承命自督丁夫掘堑堑成江南人果夜出兵袭北寨彬等纵其至徐击之皆歼焉王师围金陵自春徂冬势愈穷蹙上因使者谕彬以勿伤城中人苦犹困斗李煜一门切毋加害于是彬每缓攻累遣人告煜曰某月某日城必破宜早为之所一日彬忽称疾诸将问疾彬曰诸公若共信誓破城日不妄杀一人则彬之病愈矣诸将遂焚香约誓彬称疾愈十一月二十七日城陷彬整军至宫城煜奉表纳降与其群臣迎拜于门彬慰安之申严禁暴之令士大夫皆赖彬保全府库委转运使按籍一无所问及还舟中皆图籍衣衾而已捷音至群臣入贺上泣谓左右曰宇县分割民受其祸攻城之际必有横罹锋刃者此实可哀也即诏出米十万石赈城中饥民大赦江南伪署文武官厘务者并仍旧令吕龟祥诣金陵籍煜图书赴阙下得六万余卷　九月以行营都监内客省使丁德裕为常润等州经略巡检使 
九年丙子(十月太祖崩弟匡义立更名炅庙号太宗十二月改太平兴国元年)     正月辛未曹彬遣郭守文奉露布以江南国主李煜及父子官属四十五人来献有司议献俘之礼如镏鋹上曰煜尝奉正朔非鋹比也乃封煜为违命侯而录用其子弟大臣召见徐铉责以不早劝煜归朝声色甚厉铉对曰臣为江南大臣而国灭亡罪固当死不当问其它上曰忠臣也事我如事李氏赐坐慰抚之又责张洎曰汝教李煜不降使至今日因出帛书示之乃王师围城洎所草召江上救兵蜡弹书也洎顿首请死曰书实臣之所为犬吠非其主此其一耳他尚多今得死臣之分也上奇之谓曰卿大有胆朕不罪卿今事我无替昔之忠也　诏诸军虏得人口七岁以上官给绢人五匹收赎其七岁以下儿女并给付本主毋得隐藏　李继隆善驰驿日走四五百里征江南尝往来觇兵势太祖谓曰升州平持捷书来当厚赏汝继隆奏曰金陵破在旦夕臣在途中遇大风天地晦冥城破之兆也翌日捷书至太祖召谓曰果如所粒除庄宅使夏四月郊祀大赦　取蒋山大钟置太平兴国寺即唐兴龙寺 
二年丁丑(十一月丁亥朔日有蚀之既) 　 江南转运使樊若水言于升州出铜处置官铸钱即改铸铁钱为农器以给流民之归附者置江南搉茶场仍严茶盐禁 
三年戊寅 　 吴越王钱俶入朝献所属州郡北汉平 
四年己卯 　 　 　 
五年庚辰 　 贾黄中知升州府舍有一室封记具全黄中至州启之得李氏珠宝数十柜皆未着于籍者即表上之上曰非黄中则亡国之宝污法害人矣赐钱三十万 
六年辛巳(五月大旱九月乙未朔日蚀十二月朔日蚀) 　 大赦　冬十一月郊大赦 
七年壬午(三月癸巳朔日蚀十二月戊午朔日蚀) 　 升人刁衎上疏请禁淫刑上悦之 
八年癸未(二月戊午朔日蚀) 　 上谓张齐贤曰江左初平民间不便事一一条奏齐贤曰旧以钱为币今改用铜钱最使上曰汉时吴王即山铸钱江南多出铜为朕经营之初李氏岁铸六万贯自克复增冶匠然岁不过七万贯　二月诏先禁江南诸州民家私蓄弓剑甲铠违者论其罪 
雍熙元年甲申二年乙酉(十二月庚子朔日蚀) 　 求遗书　群臣请封禅以火灾罢遣使诸路察狱　十一月郊大赦  禁增置寺观　夏四月遣使赈江南饥 
三年丙戌六月戊戌朔日蚀 　 　 　 
四年丁亥 　 　 　 
端拱元年戊子 　 亲耕籍田　诏诸路赈饥 
二年己丑(七月彗星出东井凡三十余日九月镇星荧惑入南斗) 　 下诏罪已宽恤边郡　群臣上尊号帝诏却去之宰相吕蒙正等固请上曰如皇帝二字亦不可兼称此起自秦始皇后代因之不改朕欲止称王以诸子封王有所妨碍朕志先定勿烦确奏夏旱遣使分道决狱是夕雨 
淳化元年庚寅 　 赐诸路印本九经令长吏与众官共阅之 
二年辛卯闰(二月辛未朔日蚀三月诏以旱蝗欲自焚翌日雨) 　 女真言契丹以兵隔其朝贡之路请击之诏不许 
三年壬辰(二月乙丑朔日有蚀之既五月旱六月黑风昼晦) 　 十月命雷有终制江淮两浙茶盐 
四年癸巳(二月己未朔日蚀八月丙辰朔日蚀九月大水) 　 正月辛卯郊　江浙淮陜比岁旱蝗遣使分路巡抚诏令有未便者条奏 
五年甲午(十一月戊寅朔日蚀)    江宁人秦传序以开州监军死事其子奭泝峡求其尸至夔船覆而死世以父死于忠子死于孝奏至上嗟恻久之录传序次子煦为殿直赐钱十万　京西江浙大饥罪应持杖劫人家藏粟止诛为首高丽请伐契丹诏却之自是不复入贡
道元年乙未 　 九月诏给江宁府每月系省酒三石限僧尼额 
二年丙申 　 分遣内臣为诸路转运司承受公事以察州郡刑政官吏治迹更次入奏 
三年丁酉(二月太宗崩太子恒即位庙号真宗) 　 除升州今年秋税旱故也 
咸平元年戊戌(二月彗出营室比五月戊午朔日蚀十月丙戌朔日蚀) 　 上谓侍臣曰天下物宜民间利害惟亲民吏得以周知当令更互奏报朕将延见询问 
二年己亥(九月庚辰朔日蚀) 　 十一月丙戌郊 
三月庚子(三月戌寅朔日蚀) 　 江湖都巡检使杨允恭卒于升州赐钱二十万绢百匹又以钱二十万帛五十匹给其家江浙饥　令夏侯峤邢昺询民病苦  
五年壬寅(七月甲午朔日蚀)
六年癸卯(十一月有星孛于井鬼)
景德元年甲辰(六月旱人多暍死) 　 正月朔大赦　契丹入寇寇准决亲征之议王钦若等言于上请幸金陵上以问准准曰谁为陛下画此策者罪可斩也乃止后上驻跸韦城群臣复有以金陵之谋告上宜且避敌锋者上又问准准曰敌人迫近四方危急陛下惟可进尺不可退寸若回辇数步则万众瓦解敌乘其势金陵亦不可得而至矣 
二年乙巳(八月有星孛于紫微)    亮务求人瘼扬州风俗失意相雠往往乘风纵火亮大歼恶少子城东北乃唐德昌宫故地后庭铅粉在马亮坎袤丈得（上公下水）二百余斤鬻之获缗百万以备供帐　正月大赦
三年丙午(京师地震)    正月置长平仓
四年丁未 　 上以咏公直有时望再任益部着声绩不当莅小郡令中省召问将委以青社或真定使自择辞不就又问金陵欣然请行 
大中祥符元年戊申(正月天书降六月天书又降太山四月朔天书降大内) 　 四月天书降大内王旦等五上表请封禅从之　作玉清昭应宫大赦　谒先圣庙加谥曰玄圣文宣王寻以圣祖讳改玄圣为至圣 
二年己酉 　 夏四月升州火遣使赈恤之自封禅之后士大夫争奏符瑞献替颂崔立独言江淮旱及金陵大火是天所以戒骄矜也而中外多上云雾草木之瑞此何足为治道言哉入内供奉官郑志诚自茅山使还言升州见黄雀飞蔽日往往从空而坠又闻空中若水声上曰是何异常而州不以言也因出书示王旦曰此皆民劳之兆张咏在彼吾无虑矣城中多火咏廉得不逞之人潜肆燔爇者斩之由是遂绝四月诏抽升州杂犯配军拣选移配淮南州军有少壮堪披带者即部送赴阙当议近上军分安排如不愿量移及赴阙者听　五月二十八日召辅臣于崇政殿北廊观芳山池中所获龙作观龙歌复送于茅山池中　命诸州置天庆观　诏许曲阜先圣庙立学赐应天府书院额追封孔门弟子 
三年庚戌 　 州民以咏秩满愿借留即授工部尚书令再任仍赐诏褒奖　给升州公用钱岁千贯旧制五百贯时咏知州故优之　八月六日以升州亢旱火灾遣内侍抚问军民犒设将校耆老及醮祷名山大川神祗有益于民者 
四年辛亥 　 殿直范延贵押兵过金陵咏问沿途来曾见好官员否延贵以萍乡邑宰张希颜对咏曰何以言之延贵曰自入县境桥道完田野辟巿无赌博更鼓分明以是知其必善政也咏大笑曰希颜固善矣天使亦好官员也即日同荐于朝希颜后为发运使延贵合门祗候皆为能吏五月咏言当州水陆要冲多有凶恶之辈放火为盗累犯恶迹者请并许刺配充军诏葺江宁府太平兴国寺及宝志塔殿八月帝将祀汾阴属江淮不稔令诸路各带安抚使乃命知升州张咏兼江南东路安抚使出手札谕咏等辖下州军虽不系灾伤去处亦常安抚无令惰农扇摇逃移大赦 
五年壬子八月丙(申朔日蚀) 　 咏上言臣守忝六曹祠部乃本行司局而例申公状似未合宜望自今尚书丞郎知州者除申省外其本行曹局上案检从之咏头疡甚御下急峻宾僚少不如意动加诟詈通判成悦为吏勤事尝以法规正无所阿顺咏不礼焉人颇少之咏累求分务西路壬寅命工部侍郎集贤院学士薛映代之映至升州言官有牛赋民出租牛死不得蠲上览奏瞿然曰此岂朝廷所知邪遂诏诸州条上悉蠲之上览升州奏谓辅臣曰当时吊伐彼方所以持久者盖太祖约朿曹彬不许杀人故也映乃唐中书令元超八世孙好学咏博典藩府其治严明吏不敢欺每五鼓冠带黎明据案决事寒暑无一日异　遣知制诰陈尧咨致告加宝志谥曰真觉大师　作五岳观 
六年癸丑 　 　 　 
七年甲寅 　 大赦诏摸刻天书奉安王清宫改五岳观为会灵宫　作元皇观 
八年乙卯(六月己酉朔日蚀) 　 亮言往岁有同年戴永赴官岭表谓臣曰苟不生还以遗孤为托未几永卒访得其子纔数岁收育于家既长妻以幼女愿赐释褐振其遗绪上嘉亮之信义以戴国祥试将作监主簿上王皇圣号大赦淮浙饥 
九年丙辰 　 诏定七十二公国号以言偃故吴人追封丹阳公 
天禧元年丁巳    六月十一日谓言城北后湖旱纽租五百五十余贯乞特与减放从之　改长干寺为天禧寺号塔曰圣感　八月十五日诏升州蒋山太平兴国寺岁度僧二人给米百石恭谢南郊大赦
四年庚申(四月大风昼晦) 　 　 　 
五年辛酉(七月甲戌朔日蚀) 　 初亮将代去梦壬上毛生有僧解曰舌上毛生剃不得当再任至是果移知江宁府邑居相庆 
干兴元年壬戌(一月真宗崩太子祯即位庙号仁宗) 　 　 　 
天圣元年癸亥 　 六月钦若言溧水县有朱砂已差人取掘进呈并烧试水银一百一十三斤见在三等朱砂四百八十七斤未敢起发上京今来并无朱砂苗脉诏更不采取宰相冯拯病太后有复相钦若意取上所作飞帛书王钦若三字置汤药合中口宣召之钦若至国门始命徙知润州王随代钦若随在江宁岁大饥时转运使移府发常平仓米计口日给随置不听曰民饥由兼并闭籴以邀高价耳乃大出官粟而私价遂平它郡计口以粜者不能自足辄多流死　处士侯遗于茅山营书院教授生徒积十余年自营粮食随奏欲于茅山齐粮庄田内量给三顷充书院赡用从之  十一月禁江南邪巫置益州交子务此用交会之始 
二年甲子 　 郊祀 
四年丙寅(十月甲戌朔日蚀) 　 江宁府童子夏锡幼能为文召试赐出身 
五年丁卯    凿义井于城南天禧寺侧十一月癸丑郊
六年戊辰(二月大风昼晦三月丙申朔日蚀有星流于西南大如斗声如雷自北流于西南光烛殿廷尾长数丈久之散为苍白云) 　 亮累上表求致仕归老特授守太子少保致仕仍支全俸及加一子官就差知庐州合要上京本州岛借人船津送朝野荣之 
七年己巳(八月丁亥朔日蚀) 　 初曹利用得罪士逊常为解其事太后怒帝以士逊东宫旧臣乃进秩知江宁府　四月大赦禁刱寺观　罢职田诏以其租送官计所直给之 
八年庚午 　 十一月郊 
九年辛未 　 诏江宁府知府自今并与三司判官转运使副使一等上差遣 
明道元年壬申(江淮旱) 　 四月以光禄卿李允元知府事 改元大赦　以上元县主簿吴嗣复为馆阁校勘仍诏馆阁校勘自今须召试毋得陈乞 江淮旱灾官发廪米为麋以哺流民江宁府观察推官元绛躬自给视饥病者数万皆得以济府上其事召见除秘书省著作佐郎 
二年癸酉(二月有星孛于东北六月甲午朔日蚀) 　 旧制集贤院学士在京师始给实俸于是若谷以集贤院学士知江宁府而自请之壬辰诏在外者亦给实俸遂着为令　赈江淮饥 
景佑元年甲戌(有星孛于张翼) 　 四月二十三日若谷言干元节常年进奉银一千两绢一千匹伏缘当府不产银以是配买累岁灾伤人民贫困已将省库见管土产紬绢二千匹上进候丰稔依旧买银进诏令后买银并依市价不得亏损人民　以星变大赦 
二年乙亥 　 郊以太祖定配太宗真宗迭配 
三年丙子 　 九月定子为嫁母心丧解官法 
四年丁丑(七月有星数百西南流至壁东其光烛地黑气长丈余出毕宿下) 　 诏非藩镇不立学知颖州蔡齐乞立学从之　十二月京师并代等州地震或泉涌火出如黑沙状连年不止 
宝元元年戊寅(正月有众星西北流荧惑犯南斗) 　 以水旱为忧诏诸州旬上雨雪状　十一月郊　西夏赵元昊发兵反寻僣号改元大庆 
二年己卯 　 　 　 
康定元年庚辰(正月丙辰朔日蚀黑风昼晦) 　 京守江宁天资仁厚不忍以法绳下而吏化服亦不忍欺以事其去既久闾巷犹思之　禁以金箔饰佛像 
庆历元年辛巳(京师雨药) 　 复义仓　十一月郊 
二年壬午 　 申严销金禁自宫掖始 
三年癸未(十一月五星出东方占云中国大安河北雨赤雪) 　 苏颂知江宁县建业承李氏后版籍赋舆皆无法制颂每因治诉旁问邺里丁产多寡悉得其详一日召乡老更定户籍民有自占不实者必曰汝家尚有某丁某产何不自言相顾而惊无敢隐者一县以为神明 
四年甲申 　 湖南蛮贼初动差知升州刘沆授龙图阁学士令专了蛮事谏官欧阳修言沆守方面不可动谏官余靖言升州开宝寺塔为天火所烧五行之占本是灾变朝廷宜戒惧以荅天意寻闻遣人于塔基掘到旧瘗舍利内廷看毕送至本寺许令士庶烧香瞻礼道路传言谓舍利在内廷光怪臣恐巧佞之人因作推异昔梁武帝造长干塔时舍利亦尝有光及台城之败何能致福视此可以监矣　十一月壬午郊 
六年丙戌(有流星出营室南大如杯京师大震雨雹五月辛巳朔日蚀) 　 州人邵必被差为编修唐书官必言史出众手非是卒辞之　十一月郊 
七年丁亥 　 
八年戊子    正月壬午江宁府治火宥惧有变阖门不救一府尽焚惟存一便厅乃唐玉烛殿上怒甚又以谏官言江宁上始封之地守臣视火不谨府寺悉焚宜择材臣缮治之进张奎为谏议大夫知府事至则简材料工府居立全鉏奸植良恩刑并施不踰年江表称治
三年辛卯    诏江宁府带提辖本路兵甲盗贼公事兼屯禁兵
四年壬辰    上谓辅臣曰顷江南岁饥贷种粮数十万斛且屡经停阁而转运司督率不已如闻民贫不能尽偿非遣使安抚远方无由上达其蠲之
五年癸巳(十月丙申朔日蚀旱蝗) 　 狄青征侬智高　十一月郊 
二年乙未 　 二月庚子殿中侍御史赵抃论宰臣陈执中言朝廷差除动守规范执中赏罚在手率意卷舒如刘湜自江宁府移知广州最处烟瘴重难之地而湜被命远行待制之职仍旧及向传式自南京移知江宁府既是优安近便之任乃转传式龙图阁直学士此执中悖谬宜罢免者也 
嘉佑元年丙申(八月庚戌朔日蚀)   正月大赦
二年丁酉    十月二十二日审官院言勘会江宁府等是京府及安抚使都钤辖分领州镇其差通判欲今后并以知州资序之差充任满无公私过犯候到院与升半年名次从之
三年戊戌(八月乙亥朔日蚀)    淮南江浙荆湖发运使许元初为发运判官久之为副使既久为正使上谓执政曰发运使总领六路八十一州宜得其人以久任之今元累上章求解不若奖励以尽其材乃特赐元进士出身除侍御史复兼前任
四年己亥(正月日蚀用牲祭社)    二月弛茶禁　程颢主上元簿摄邑事均田塞堤及民之政为多脯龙折竿教民之意亦备详见本传
三年丙午(三月有彗见西方庚申晨见于室本大如月长七尺许辛巳昏见于昴如太白长丈有五尺壬午孛于毕如月至五月没九月戊子朔日蚀)    禁销金　诏三岁一贡举召佥书江宁节度判官孙昌龄为殿中侍御史　立颖王顼为皇太子大赦　是岁契丹国改号大辽 
四年丁未(正月英宗庙太子顼即位庙号神宗  正月朔大风霾) 　 诏民间私造寺观赐名寿圣上谓辅臣曰王安石历先帝朝召不起果病邪有要邪曾公亮对曰安石文学器业宜膺大用累召不起必以疾病不敢欺罔吴奎曰安石向任纠察刑狱事刑名不当有旨释罪不肯入谢意以为韩琦抑已故不肯入朝公亮曰安石真辅相才奎所言荧惑圣听奎曰臣尝与安石同领群牧备见其临事迂阔用之必紊纪纲公亮荧惑圣听非臣也上未审奎重言之诏安石知江宁府众谓安石必辞及诏到即诣府视事或曰公亮力荐安石盖欲以倾韩琦安石既受命知江宁上将复召用之尝谓吴奎曰安石真翰林学士也奎曰安石文行实高事恐迂阔上弗信于是卒召用之孙思恭上书言地震由小人盛出知江宁府　十月三日诏选使臣差禁军一二百人驻札江宁府龙安港增掉船三两只移巡检廨宇止绝盐贼 
熙宁元年(戊申正月甲戌朔日蚀) 　 中复至江宁府时属部邮兵苦巡辖者苛刻辄共拘缚鞭之及狱具乃不应死中复以便宜戮其首余悉配流奏着于令 
二年己酉地震 　 王安石参知政事　上尝曰朕思祖宗百战得天下今以一州生灵付一庸人常痛心疾首　行青苗法　置常平官 
三年庚戌(十月雨木冰) 　 上批监察御史里行王子韶外要守正之名内怀朋奸之实所上章疏与面奏事前后反复不一落职知江宁府上光县　立保甲法　十月二十一日诏江宁府织罗务自来差内侍监当自今并三班差人上语辅臣曰以课利场务不欲令少年宦者与闻故有是诏　十一月九日诏江宁府录事参军系御难去处今后左职官知县及奏举县令入充 
四年辛亥 　 诏差役弊民其罢之更出直募人充役令人户等第输免役钱 
五年壬子(雨土) 　 闰七月分京东武卫军权驻泊江宁府议者以东南兵籍寡少多以盗贼为言故遣戍焉　行巿易法 
六年癸丑(四月甲戌朔日蚀) 　 诏诸路各置教授 
七年甲寅 　 安石出知府事诏出入如二府仪朝会缀中书门下班依旧提举修撰经义　赐江宁府常平米五万石修水利十一月郊 
八年乙卯(正月雨木冰雨土及黄毛八月庚寅朔日蚀彗出轸) 　 忤绛乘间白上复相安石上从之翌日遣御药院刘直方赍诏召安石安石不辞倍道赴阙行户马法　大赦求直言 
九年丙辰 　 安石之再入也多称病求去及子雱死力请解机务上亦游厌安石所为故又出判江宁安石恳辞丐以本官领宫观上遣内侍梁从政赍诏奖谕须视事乃还从政留建康累月安石请不已许以使相为集禧观使又累辞使相乃以本官为观文殿大学士领观使复放归田里王安国为大理寺丞江宁府监当命下而安国病死矣　初安石夫人之弟吴生者谒安石于金陵寓正佛寺与太守叶均忤转运毛沉判官李琮牒州遣二皁逮吴生吴生奔安石家适中使至抚问安石回日首以此奏于是叶毛李皆罢而以吕嘉问为守又除王安上提点江东刑狱迁治所于金陵 
十年丁巳    天下系籍义保甲民兵合七百一十八万有奇　河大决北流断绝　十一月甲戌郊
三年庚申(彗出太微堙十一月己丑朔日蚀)    知谏院舒亶言中书检正官张商英与臣手简并以其婿王沩之所业示臣臣职在言路事涉干请不敢隐默诏商英落馆阁校勘监江宁府江宁县税初亶为县尉坐手杀人停废累年商英为御史言其才可用乃得改官至是反陷商英士论恶之　苏轼谪居黄州后移汝州过金陵见安石甚款轼曰大兵大狱汉唐灭亡之兆祖宗以仁厚治天下正欲革此今西方用兵连年不解东南数起大狱公独无一言以救之乎安石举手两指示轼曰二事皆惠卿所启安石在外安敢言轼曰固也然在朝则言在外则不言事君之常礼耳上所以待公者非常礼公所以事上者岂可以常礼乎安石厉声曰安石须说又曰出在安石口入在子瞻耳
四年辛酉(十一月癸未朔日蚀)
五年壬戌(雨土四月壬子朔日蚀) 　 发运司言江东转运司去冬并不计置籴纳粮乞取问判官郏亶诏转运司专以经理财用供办岁计为职今亶旷弛如此宜令发运司选官劾罪先是亶数上书献均税图上以亶不修职事专务求奇希功久欲罢绌故因劾之 
六年癸亥(四月雨土九月癸卯朔日蚀) 　 陈绎免除名勒停追太中大夫落龙图阁待制知建昌军子承务郎彦辅冲替绎坐前作木观音像易公使库檀像私用乳香买羊亏价为绢二十八匹彦辅坐役禁军织木绵非例受公使库馈送而报上不实也 
七年甲子 　 集禧观使王安石请以所居江宁府上元县园屋为僧寺赐报宁为额 
八年乙丑(三月神宗崩太子煦立庙号哲宗) 　 上闻王安石贫命中使甘师颜赐金五十两安石即以金施之定林僧舍师颜因不敢受常例回具奏之上谕御药院牒江宁府取师颜常例大赦 
元年元年丙寅 　 六月罢吴革江东转运判官先是判官三员革替齐谌而刘拯尚在任有诏止除一员司马光为左仆射奏罢青苗钱 
二年丁卯 　 禁造箔金 
三年戊辰 　 安石既病邸吏报司马光拜相安石怅然曰司马十二作相矣命侄防取其日录焚去防以他书代焚后朝廷因蔡卞请下江宁府王防家取日录减落事实文致奸伪尽改元佑所修神宗正史安石在金陵闻朝廷变其法夷然不以为意及闻罢役法愕然曰亦罢至此乎 
四年己巳(昼有流星出东北) 　 江宁府司理参军郓州州学教授周穜上书请以王安石配享神宗正言刘安世翰林学士苏轼劾罢之　立县令课绩法 
六年辛未(五月己未朔日蚀)    二月上元县修汉秣陵尉蒋子文祠赐额惠烈
七年壬申    宽淮浙积逋
二年乙亥 　 左司郎中张商英坐盖渐交通谪添差监江宁府税务 
三年丙子 　 六月庚申从敕令所言江宁府上元县并行谒禁法 
四年丁丑(六月癸未朔日蚀火入鬼舆彗出氐斜指天市垣光芒三尺余扫巴星未几犯宦者复犯帝座) 　 九月一日江宁府奉诏遣茅山道士刘混康诣阙　大赦求直言 
元符元年戊寅(地震) 　 王旐王斿进状言父安国冤抑诏元佑指挥更不施行并令改正王斿差监江宁府粮院　秦传国宝出咸阳改元　十一月甲子郊 
三年庚辰(正月哲宗崩弟佶即位庙号徽宗) 　 侍御史陈次升等论蔡京蔡卞交结近习踪迹诡秘自除边帅即怀怨望力丐宫祠偃蹇不行愿正典刑以警在位 
建中靖国元年辛巳(正月朔有流星光烛地自西南入尾抵距星是夕有赤气起东北方亘西方中出白气二将散复有黑气在旁四月辛卯朔日蚀) 　 女真阿固达立 
二年癸未    改凈相院额天宁万寿禅寺
三年甲申(十月雨雹)    六月二十九日监司荐江宁府进士傅其瑀经行为乡闾所推诏乘驲赴阙　丙申郊
五年丙戌(正月彗出西方竟天)    求直言大赦
大观元年丁亥(十一月壬子朔日蚀干宁军黄河清八百里改干宁为清州庐州)    御笔东南久安兵寡势弱人轻易摇或遇水旱巨盗窃发当谨不虞之戒江南东路江宁府控山临海大水阻隔山川巩固险不可近屡经割据昔人守之久不能下可以江宁府为帅府　十月诏修句容茅山元符观句曲真人祠加号大茅君盈太元妙道冲虚真君中茅君固定箓至道冲静真君小茅君衷三宫保命微妙冲惠真君元符万宁宫神祠封护圣侯庙万宁宫二使者祠封灵佑灵护侯庙溧阳县史崇祠赐额显惠庙
二年戊子(五月庚戌朔日蚀) 　 十二月六日诏江东转运使家愿驳正大辟特转一官减四年磨勘 
三年己丑(六月至十月江淮大旱冬甘露降尚书省) 　 吏部言尚书大选合晓示亲民阙凡五十处见在部待次亲民者二百四人诏将两浙湖州江南江宁府管界巡捡今后并差大使臣仍替见任人年满阙十月十五日尚书省言知江宁府曾孝序奏江宁府言夏秋相继亢旱民间高田一例不熟已差官捡放向去必大阙食决至流移除已出粜常平米数及依条措置赈济外契勘民间种田每岁于收成之时存留准备春种今岁既旱饥不足以充口食欲将常平司见在诸色钱诸司封桩钱趁时收籴稻种候将来春种出粜与力田之人不惟抑兼并厚邀高价之弊庶使被灾下户来岁无旷土之患或人户无钱赴籴有情愿借贷之人仍许官司量度逐户田亩税数多寡借贷并依常平敛散之法候秋熟先次代纳庶几稍宽民间嗣岁之忧诏依所奏疾速施行　江宁府岁贡生白瓜子罗三百匹是年敕减作二百匹 
四年庚寅(有星孛于中宫长数丈始出王良造父间遂历阁道逆行入紫宫几遍扫垣内外座已退俄又进扫帝座者再前后三十余日乃灭有星如月徐徐南行而落光照人物与月无异) 　 十月八日诏江南路走马承受分在洪州江宁府两处驻札相去辽远凡有被受朝省文字不能互知自今后应有文字并双封降付两处照会庶免关报留滞　二月禁然顶炼臂自毁者求直言大赦 
政和元年辛卯 　 　 　 
二年壬辰 　 昂在府刑不加峻而顽猾屏百废具举外户不闭 
三年癸巳 　 江宁府言王雱止一女生三岁而雱卒及长适通直郎吕安中生一女而安中卒年方二十七岁归宗守义无能夺其志者乞朝廷特加封号以为天下节妇之劝从之 
八年戊戌(五月壬戌朔日蚀  女真阿固达称帝) 　 俞桌以述古殿学士知府事 十二月朔改元大赦 
宣和元年己亥(四月丙子朔日蚀一夕五鼓西北有赤气数十道亘天犯紫宫北斗仰视星皆若隔绛纱拆裂有声又间以白黑二气自西北俄入东北延及东南其声不绝迨晓乃止) 　 盗发清溪横溃四出声摇江东起汉之知府事其经术政理文词字画当时皆号第一郊 
二年庚子(十月戊辰朔日蚀) 　 十月二十三日诏减省江宁府添差兵官人数 
三年辛丑(八月有眚忽青黑无光其中汹汹而动若铍金而涌沸状日旁有黑正如水波周回旋转将暮而稍止黑眚出落阳) 　 睦州妖贼方腊反正月十九日诏金陵乃喉襟之要当占据江宁守把镇江次议讨贼时王禀已守杨子江口刘镇守金陵童贯次镇江贼已陷崇德县又陷宁国府旌德县刘延庆却守金陵刘镇移广德军杨可世赴宣州合兵讨击五月六日臣僚言睦贼猖獗大兵奉行天讨已见平靖虑班师之后余孽尚在诏江宁府带安抚使闰五月八日宣抚司奏江浙被贼曾经焚掠去处并合增修城池无则创筑诏修江宁府城壁仍招置修城人兵二百人专一修浚不得别兼他役又奏睦贼既平民方还业非屯戍兵镇遏无以潜消凶暴今措置已于江南东路留戍兵七千九百六十人分在江宁府等处其军并隶本路安抚司统辖训练 
四年壬寅 　 十一月郊 
五年癸卯(八月辛巳朔日蚀十月雨木冰金太宗乌奇迈立) 　 四月十一日江南东西路置提举盐事官于江宁府置司 
六年甲辰 　 　 　 
七年乙巳(十二月徽宗传位太子桓庙号钦宗  三月朔雨雹) 　 九月二十二日襄奏请罢丹阳因城石臼三湖为圩田及言关银林河为不切之务诏升显谟阁直学士御笔王安石辅相神考建立法度（艼去丁改）安国安上安礼亦曾被遇先帝今其家闻颇零替可特推恩二房见居长人与除初等职名王模王税并除直秘阁 
靖康元年丙午(十二月钦宗与上皇及六宫皇族北狩  丙辰太白荧惑岁镇四星聚张壬戌彗出紫微垣东北长数丈拂帝座扫文昌大风拔树雪霁彗见有白气出太微垣庚申日出如血) 　 十一月金人入侵丙辰京城失守
至大金陵新志卷三中之下
元　张弦　撰
　金陵表六
  　宋二
天时                         地域
三年己酉(四月上发临安如建康  闰八月上发建康如浙西  九月丙子朔日蚀)    诏改江宁为建康府
三十二年壬午（二月癸卯上发建康如临安六月秀王偁之子脊受禅庙号孝宗正月戊辰朔日蚀是春淮水溢中有赤气如凝血七月戊申地震大风拔木） 修筑建康府城
二年甲申（二月雨雹六月甲寅朔日蚀七月江东浙西水雨雹）　　 置栅石头城以处北人之来降者 
干道元年乙酉(三月雨雹大雪)　　修筑建康府城
德佑元年乙亥(六月庚申朔日蚀既时天地晦瞑咫尺不辨人鸡骛归俨如暮夜自巳至午其明始复自淮以西北天色明朗其日夏贵攻复无为和州城堡)     二月左丞相巴延平章政事阿珠开省建康夏五月丞相巴延入觐升中书右丞相平章阿珠升左丞相擢昭毅大将军上万户权行中书省事阿勒哈中奉大夫行中书省参知政事十月左丞相阿珠统兵围扬州右丞相巴延同行枢密院进兵常州海道参政阿喽罕自溧阳广德进兵临安明年二月宋亡江淮行省治扬州
天时                         官守
建炎元年丁未(钦宗之弟构即位庙号高宗  正月辛卯朔大风霾是夜西北阴雪中有如火光戊子夜白气贯斗丁酉风霾日色薄而有晕大风吹石折木) 　 宇文粹中仍知府事转运使李弥远权府事五月以资文阁直学士朝奉大夫翁彦国知府事兼江东安抚使为步军都总管充经制使七月彦国致仕八月起复朝散大夫秘阁修撰赵明诚知府事仍兼江南东路经制使 
闰八月上发建康如浙西  九月丙子朔日蚀)    二月诚移知湖州三月吕颐浩以中大夫同佥书枢密院事知府事兼江南东路安抚制置使四月起发勤王拜尚书右仆射显谟阁直学士朝请郎连南夫知府事六月以太中大夫工部侍郎汤东野知府事闰八月东野改除提举应副六宫事务以朝请郎徽猷阁待制胡舜陟知府事兼沿江制置使始此以右仆射杜充兼江淮宣抚使知府事十月显谟阁直学士朝请郎陈邦漪在府事 
四年庚戌(三月壬子赤气亘天) 　 五月沿江分三路置安抚大使以建康饶宣徽太平广德隶建康府路置司池州以吕颐浩为大使诏一品以上即除大使八月以正议大夫徽猷阁待制赵（山蒙）知府事兼江东兵马钤辖节制管内军马省安抚使都总管九月江东西路安抚复置于建康府 
绍兴元年辛亥(二月己卯日中有黑子彗星见彗出胃) 　 六月初四日（山蒙）提举临安府洞霄宫中散大夫直宝文阁张缜知府事十一月缜移饶州资政殿学士左中大夫叶梦得知府事兼江南东路安抚大使马步军都总管兼充寿春府涤濠庐和无为军宣抚使 
二年壬子 　 闰四月梦得提举临安府洞霄宫端明殿学士朝奉郎李光知府事兼江东安抚使仍兼六郡宣抚使十月初六日光提举台州崇道观十二月端明殿学士朝奉大夫赵鼎知府事兼江东安抚使刘光世为江东西宣抚使置司建康 
三年癸丑(秋七月大旱) 　 三月赵鼎移知洪州五月降授右朝请郎徽猷阁待制欧阳懋知府事八月左朝请郎徽猷阁待制沈晦知府事九月初八日提举台州崇道观十二月初一日左朝奉郎直龙图阁吕祉知府事主管江东安抚司公事 
五年乙卯(正月朔日蚀) 　 二月吕祉除捡正诸房文字三月左中奉大夫直秘阁叶宗谔知府事兼主管安抚司公事张俊为江东宣抚使置司建康寻加少保 
七年丁巳(二月癸巳朔日蚀  三月辛未上至建康) 　 四月宗谔除福建路转运使二十二日右朝请大夫直龙图阁张澄知府事兼主管安抚司公事 
八年戊午(二月上自建康如临安遂都马彗出西方) 　 二月初四日澄移知临安府端明殿学士左通议大夫章谊知府事兼安抚大使兼行宫留守司公事安抚兼留守司始此六月二十六日提举江州太平观同月资政殿学士左中大夫叶梦得知府事兼江南东路制置大使兼留守 
十一年辛酉(七月旱) 　 十一月初十日梦得除观文殿学士再至 
十二年壬戌 　 十一月二十二日梦得移知福州  
十三年癸亥(十二月癸未朔日蚀) 　 正月十一日少傅镇潼军节度使信安郡王孟忠厚判建康府事兼江东安抚制置大使 
十四年甲子 　 二月二十日忠厚移知绍兴府资政殿大学士降授左通议大夫张守知府事兼江东安抚制置大使 
十五年乙丑(四月彗出东方六月乙亥朔日蚀) 　 正月守致仕四月十一日敷文阁直学士右朝奉大夫晁谦之知府事兼江东安抚使 
十八年戊辰 　 五月初四日谦之罢二十日显谟阁学士在太中大夫郑滋知府事 
十九年己巳(甘露降溧阳县三月癸未朔日蚀) 　 二月十一日滋政仕四月十三日敷文阁直学士右中大夫俞俟知府事十一月初二日移知绍兴府十二月初八日右中奉大夫直秘阁王晌知府事主管安抚司公事 
二十二年壬申 　 二月二十二日晌移知宣州四月二十日资政殿学士左朝奉郎杨愿知府事十一月二十八日致仕 　 
二十三年癸酉 　 二月二十一日右朝散郎王循友知府事兼主管安抚司公事 　 
二十四年甲戌(正月地震五月癸丑朔日蚀) 　 四月初二日循友罢五月十三日敷文阁直学士右宣奉大夫宋贶知府事 
二十五年乙亥(五月丁未朔日蚀) 　 十一月二十日贶两易知平江府封秦桧建康郡王 
二十六年丙子(六月有星昼陨七月彗出井) 　 二月宝文阁学士左朝议大夫张焘知府事 
三十一年辛巳 　 三月四日仲通罢二十日资政殿大学士左太中大夫王纶知府事八月十三日纶致仕十月二十三日以资政殿学士左中大夫张焘知府事再至十一月初四日焘召赴行在十二月十九日特进观文殿大学士和国公张浚判府事兼行宫留守专一措置两淮事务兼措置淮东西建康镇江府江池州军马 
三十二年壬午（二月癸卯上发建康如临安六月秀王偁之子脊受禅庙号孝宗正月戊辰朔日蚀是春淮水溢中有赤气如凝血七月戊申地震大风拔木） 　六月二十日浚入对七月八日浚特授少傅进封魏国公八月二十日左朝散大夫试中书舍人宣抚判官事陈俊卿榷知府事兼安抚使行宫留守
隆兴元年癸未（二月雨雹六月庚申朔日蚀七月太白昼见旱蝗） 　 张浚除枢密使仍都督江淮军马俊卿改督府参赞俊卿力辞府事乃除礼部侍郎参赞如故五月十六日左朝散大夫直歉猷阁陈之茂知府事兼主管安抚司公事浚以宿州师失利贬官改宣抚使八月复都督十一月赴行在 
二年甲申（二月雨雹六月甲寅朔日蚀七月江东浙西水雨雹）　　 三月七日之茂召赴行在左承议郎敷文阁待制张孝祥知府事十月十二日罢十一月十一日右朝散大夫直徽猷阁吕擢知府事兼主管安抚司公事
干道元年乙酉(三月雨雹大雪)　　二月一日擢罢以端明殿学士左通议大夫汪澈知府事九月十二日召赴行在十月九日左朝请郎直宝文阁王佐知府事
二年丙戌 　 七月二十日佐改知平江府八月六日徽猷阁直学士朝请大夫陈之茂知府事九月二十四日致仕十一月七日右中大夫敷文阁待制方滋知府事 
三年丁亥 　 九月二日滋召赴行在二十四日左朝奉郎充集英殿修撰史正志知府事兼沿江水军制置使兼提举学事 
四年戊子 　 六月二十二日正志转朝散郎 
五年己丑(八月朔日蚀) 　 六月二十六日正志除敷文阁待制 
六年庚寅 　 二月二十二日正志改知成都府三月一日朝请大夫秘阁修撰唐瑑知府事 
七年辛卯 　 三月初十日瑑改除太府卿淮东总领六月二十三日端明殿学士左中大夫洪遵知府事七月四日赴行在奏事十八日除资政殿学士回府 
九年癸巳夏(五月朔日蚀十一月朔日蚀) 　 十二月二十七日遵提举临安府洞霄宫 
淳熙元年甲午(十一月甲申日蚀) 　 正月二十六日敷文阁学士左朝散大夫叶衡知府事提举学事兼管内劝农营田使守臣以劝农营田系衔始此后仿此二月召赴行在五月十一月朝议大夫充龙图阁待制胡元质知府事六月四日召赴行在奏事七月除敷文阁直学士回府十二月十一日召赴行在 
二年乙未(七月彗出西方) 　 三月二十一日资政殿大学士中大夫刘珙知府事 
三年丙申(三月丙午朔日蚀四月雨雹) 　 八月十七日珙转太中大夫 
四年丁酉(正月雨雹九月丁酉朔日蚀) 　 五月十一日珙除观文殿学士再任 
五年戊戌(雨土者三雨雹者再八月旱) 　 七月珙致仕十月十六日特进观文殿大学士陈俊卿判府事 
六年己亥 　 　 　 
七年庚子 　 七月二日俊卿除少保
八年辛丑 　 三月二日俊卿除醴泉观使进封申国公四月十三日端明殿学士中大夫范成大知府事
九年壬寅 　 十一月初二日成大特授太中大夫 
十年癸卯十一月朔日蚀 　 八月三十日成大除资政殿学士提举临安府洞霄宫九月二十日端明殿学士正奉大夫钱良臣知府事 
十二年乙巳(二月雨雹五月地震) 　 三月十七日良臣授资政殿学士 
十五年戊申(六月雨雹八月甲午朔日蚀) 　 八月良臣提举临安府洞霄宫八月三十日朝散大夫敷文阁待制江东安抚使章森知府事 
十六年己酉(二月孝宗传位太子惇尊孝宗为寿王二月辛酉朔日蚀) 　 闰五月一日森转朝请大夫 　 
绍兴元年庚戌 　 九月二十一日森转朝议大夫除显谟阁待制再任 
二年辛亥 　 正月森改知江陵府二月焕章阁直学士通议大夫江东安抚使余端礼知府事 
四年癸丑 　 三月端礼召赴行在七月显谟阁学士通奉大夫江东安抚使郑侨知府事十二月授正议大夫 　 
五年甲寅(孝宗崩光宗疾甚立子扩为帝尊光宗为太上皇  大元兵助金爱王大办攻金) 　 正月二十三侨除吏部尚书固辞改除龙图阁学士依旧知府事七月二十五日仍除吏部尚书 　 
庆元元年乙卯(正月丙辰白虹贯日三月丙戌朔日蚀庚寅太白经天七月太白经天十一月雨土) 　 正月二十二日宝文阁学士太中大夫江东安抚使张枃知府事 
二年丙辰(正月戊子雷) 
三年丁巳(四月雨土旱雨雹十一月雷十二月雨土) 　 二月枃除龙图阁学士知隆兴府五月二十日资政殿学士中大夫江东安抚使赵彦逾知府事 
四年戊午(八月白气亘天九月壬寅太白昼见癸卯太白经天) 　 二月三十日彦逾除资政殿大学士依所乞与宫观十二月二十七日华文阁学士中大夫江东安抚使钱象祖知府事
五年己未(正月庚午雪癸酉白气亘天八月癸亥白气酉天) 　 十一月象祖除徽猷阁学士提举江州太平兴国宫 
六年庚申(正月己丑雨土乙酉雪六月丙午太白经天九月雨土十月太白昼见  大夫兵破上都围和龙) 　 闰二月四日镇安军节度使开府仪同三司江东安抚使吴琚知府事 
嘉泰元年辛酉 　 　 　 
二年壬戌(正月己巳雷四月雨雹五月甲辰朔日蚀七月不雨十二月日中有黑子) 　 正月七日琚再任三月二十三日特授少保十月十四日致任十二月二十日徽猷阁学士朝议大夫江南东路安抚使李林知府事 
三年癸亥(正月雷四月己亥朔日蚀七月白虹贯天九月大风十一月大风)
四年甲子(正月乙亥大风癸未日有黑子辛卯雷壬辰雨雹二月有赤气亘天) 　 三月林除宝文阁学士宫观四月五日敷文阁学士通议大夫江东安抚使丘崇知府事
二年丙寅(大元太祖皇帝即位正月雪雷雨雹二月久雨九月雷) 　 四月崇除宝文阁学士再任六月六日除刑部尚书江淮宣抚使二十二日朝请大夫宝谟阁待制江东安抚使叶适知府事七月十一日兼沿江制置使 　 
二年丁卯(二月雪) 　 二月适除宝文阁待制改兼江淮制置使专一措置屯田七月召赴行在九月朝散大夫宝谟阁待制江东安抚使徐谊知府事兼江淮制置使专一措置屯田九月十八日免兼制置使依旧知府事十一月改知隆兴府十二月十六日资政殿学士通奉大夫江东安抚使丘崇知府事 
嘉定元年戊辰(正月雷四月雨雹五月太白经天蝗九月大风) 　 正月五日崇除江淮制置大使兼知府事六月召赴行在八月十四日观文殿学士金紫光禄大夫江东安抚使何澹知府事兼江淮制置大使 　 
二年己巳(二月大风荧惑入太微垣三月雨雹四月蝗) 　 六月二十九日澹丁母忧八月二十五日龙图阁学士通奉大夫江南东路安抚使杨辅知府事九月十三日致仕  　 
三年庚午(正月雨土雷六月丁巳朔日蚀八月大风拔木) 　 正月二十七日朝请大夫龙图阁待制江东安抚使黄度知府事兼江淮制置使 
四年辛未(二月大风七月太白昼见九月雷十一月己酉朔日蚀  大朝建号) 　 六月十六日度除宝谟阁直学士十二月六日磨勘转朝议大夫
五年壬申(九月太白昼见十月雷  大元兵围燕京) 　 十月五日度除权礼部尚书兼侍读 
六年癸酉(二月太白昼见) 　 正月十日中奉大夫宝文阁待制江东安抚使刘矩知府事兼江淮制置使十四日转中大夫 
七年甲戌(五月太白经天九月壬戌朔日蚀太白昼见雷  金宣宗迁都汴) 　 十月二十八日矩转太中大夫 
八年乙亥(二月雨土雨浙江东旱蝗  大元破燕京) 　 七月八日矩除权工部尚书兼太子詹事九月十日致仕十一月十日明请大夫右文殿修撰主管江南东路安抚司公事兼主管江淮制置司公事李大东知府事 
九年丙子(二月甲申朔日蚀五月太白昼见西山地震黎州山崩) 　 正月六日大东召赴行在 
十年丁丑(正月丙子大风拔树二月地震雪六月太白昼见经天) 　 二月十五日宝谟阁学士中大夫江淮制置使江东安抚使李珏知府事七月二十五日转太中大夫 
十二年己卯(二月太白昼见三月太白昼见六月太白昼见) 　 正月三日进封开国伯四月二十四日丁母忧七月十日中奉大夫显谟阁待制江东安抚使李大东再知府事九月十六日除宝文阁待制沿江制置使仍知府事 
十四年辛巳(三月长星见五月甲申朔日蚀大水) 　 十月大东转中大夫 
十五年壬午(五月太白昼见九月雷大雨雹彗见太白又昼见  大元兵自回鹘灭西夏) 　 四月大东以上玉宝赏转太中大夫进封开国伯七月除华文阁直学士九月十日除显谟阁直学士特转一官差提举凤翔府上清太平宫十月十六日朝议大夫焕章阁待制沿江制置使江东安抚使余嵘知府事 
十六年癸未(二月雨土九月庚子朔日蚀十二月雷) 
十七年甲申(六月宁宗崩皇侄贵诚即位后更名昀庙号理宗太祖十四世孙六月太白昼见经天) 　 十一月二十五日嵘除显谟阁待制特转一官 
宝庆元年乙酉 　 正月嵘致仕朝议大夫直焕章阁江东转运副使丘寿迈暂兼权沿江制置司江东安抚司建康府职事 　 
二年丙戌 　 十一月二十九日寿迈除司农少卿
三年丁亥 　 二月初五日寿迈赴关中奉大夫宝章阁待制沿江制置使江东安抚使赵善湘知府事 
绍定元年戊子(正月太白经天雨雹) 　 四月善湘转中大夫六月转太中大夫十月转通议大夫除龙图阁待制兼江东运使 
三年庚寅(三月雨土) 　 正月善湘除焕章阁直学士十一月除焕章阁学士沿江制置大使余仍旧 　 
四年辛卯(大元太宗皇帝即位) 　 三月善湘以庆寿恩转通奉大夫进天水郡开国侯五月除兵部尚书仍任十一月转宣奉大夫除江淮安抚制置大使余仍旧 
五年壬辰(二月太白经天  大元遣使过宋议夹攻金) 　 正月一日善湘除端明殿学士与执政恩例仍旧任升留守九月除资政殿学士转光禄大夫仍旧任进封郡公 
六年癸巳 　 二月善湘奉御笔带职入奏续奉御笔依前资政殿学士提举万寿宫七月十日朝议大夫试大理卿江东安抚使兼沿江制置使李寿朋知府事十一月十六日召赴行在 
端平元年甲午(大元灭金) 　 十月十一日朝请大夫除工部侍郎沿江制置使兼江东安抚使陈韡知府事 
二年乙未(天狗星坠淮安军声如雷破为碎石色红大元抄数中原户计) 　 正月九日韡被旨带职入奏讫回任闰七月十日除权工部尚书依旧任十月二十八日除权刑部尚书加制置大使累辞依所乞 
嘉熙元年丁酉(大元亲征回回国归附) 　 三月十八日韡特转两官除焕章阁学士依旧沿江制置使兼淮西制置使余仍旧 
二年戊戌 　 正月初八日朝请大夫宝章阁待制沿江制置使江东安抚使别之杰知府事六月十一日除工部侍郎十一月二十九日转朝议大夫 
三年己亥(十月虹见风雹为灾大元招谕高丽) 　 三月三日之杰除权兵部尚书兼督府参军事 　 
四年庚子(正月京师地震旱蝗白气亘天) 　 三月二十六日之杰权督府职事六月二十八日除宝谟阁学士十一月十九日督府结局特受中奉大夫 
淳佑元年辛丑 　 三月十一日之杰除兵部尚书兼淮西制置使和州无为安庆府三郡屯田使寻除端明殿学士 
二年壬寅 　 正月一日之杰被旨带职入奏二月四日除佥书枢密院事四月十八日华文阁学士宣奉大夫沿江制置使江东安抚使兼节制和州无为安庆府三郡屯田使杜杲知府事
三年癸卯 　 五月十五日杲除敷文阁学士 
四年甲辰 　 三月十三日果除刑部尚书四月十二日朝奉大夫集英殿修撰沿江制置使兼江东安抚使兼和州无为安庆府屯田董槐知府事 
五年乙巳 　 四月初六日槐时暂兼权淮西总领二十八日特转朝散大夫五月二十一日召赴行在六月二十七日中奉大夫宝章阁待制沿江制置使江东安抚使兼和州无为军安庆府屯田使赵以夫知府事 
六年丙午(大元定宗皇帝即位) 　 四月十二日以夫除华文阁待制闰四月转中大夫 
七年丁未 　 四月二十二日以夫除宝章阁直学士知平江府兼淮浙发运使六月初七日通奉大夫枢密使兼参知政事督视江淮京西湖北军马江东安抚使赵葵知府事
九年己酉 　 二月特授葵金紫光禄大夫右丞相兼枢密使督府结局固辞丞相不拜二十二日端明殿学士太中大夫沿江制置使江东安抚使兼节制和州无为军安庆府三郡屯田使吴渊知府事 
十年庚戌(大元灭辽东) 　 五月渊除资政殿学士带旧职仍与执政恩例进封金陵侯 
十一年辛亥(大元宪宗皇帝即位) 　 五月渊特转通奉大夫十月以明禋恩进爵为公 
十二年壬子 　 正月渊除资政殿大学士知福州福建安抚使当月改知平江府淮浙发运使以臣僚论罢二月宝章阁直学士通奉大夫沿江制置使江东安抚使节制和州无为安庆府三郡屯田使王埜知府事 
宝佑元年癸丑 　 六月埜除焕章阁直学士职任依旧 
二年甲寅(蜀雨血) 　 六月二十八日埜除礼部尚书八月初四日宝文阁直学士通议大夫沿江制置使江东安抚使节制知州无为安庆三郡屯田使兵岳知府事九月转通奉大夫 
三年乙卯三月(雨土) 　 六月十一日岳除龙图阁直学士职任依旧七月初一日致仕八月二十二日宝章阁直学士太中大夫沿江制置使江东安抚使节制和州无为安庆三郡屯田使马光祖知府事十月初四兼提领江淮茶盬所 
四年丙辰(大元抄数辽东户计) 　 四月二十二日光祖除焕章阁直学士依旧任六月二十七日特转通议大夫
五年丁巳(十月虹见) 　 正月一日光祖除宝章阁学士依旧任六月二十一日特转通奉大夫十二月十四日除刑部尚书依旧任 
六年戊午 　 二月四日光祖除端明殿学士京湖制置大使知江陵府赵与筹以观文殿学士光禄大夫沿江制置大使兼江东安抚使知府事 
开庆元年己未(二月雨土大元宪宗皇帝即位) 　 三月马光祖除资政殿学士沿江制置大使江东安抚使再知府事十月赵葵为枢密使江东西宣抚策应大使屯兵信州 
二年庚申 　 四月以江面肃清升光祖资政殿大学士依旧任五月光祖兼总领淮西江东军马钱粮 
四年壬戌 　 三月初四日希得以淮西总领职事交割与吴革当月除刑部尚书依旧任当月二十八日兼淮西总领十一月阙日以明堂礼成进郪县开国伯加食邑三百户 
五年甲子(十月理宗崩福王之子（里去里改基）即位庙号度宗二月雨土七月甲戌彗出柳芒角烛天长十数丈自四更从东方见日高方敛如是者月余  大元都燕京改至元元年) 　 正月姚希得申乞免兼淮西总领二月二日奉旨依二十日交割与江东运副陆景思三月六日希得奉御笔召赴行在二十四日奉御笔除兵部尚书兼侍读是月六日三省同奉御笔马光祖依旧职除沿江制置大使江东安抚大使兼行宫留守再知府事十二月十一日奉御笔特转金紫光禄大夫加食邑四百户食实封一百户 
咸淳元年乙丑 　 八月马光祖辞兼总领二十二日奉旨陈谦亨户部郎官淮西总领九月二十五日交割 
二年丙寅 　 十一月准省札以镇巢升军改作节制和州安庆府无为镇巢军四郡屯田使系衔 
三年丁卯 　 六月六日三省同奉御笔马光祖除参知政事寻其辞免再奉御笔依前观文殿学士依旧任 
四年戊辰(闰正月大风雷雨十月朔日蚀) 　 二月二日三省同奉御笔马光祖分阃累年备宣劳效特转一官令再任光祖三具奏辞免二月伏准尚书省札子备奉旨依已降诏不允不得再有陈请 
五年己巳(大元颁行蒙古字  常州鸡羽生距) 　 三月二十四日三省同奉御笔马光祖除知枢密院事兼参知政事吴革除宝文阁直学士沿江制置使江东安抚使主管行宫留守司公事知府事 
七年辛未(大元建国号兴蒙古学  江南大饥) 　 黄万石沿江制置使知府事 
九年癸酉(大元诏谕吕文焕  江南平地产白毛临安尤多) 　 四月黄万石赴召除侍郎赵溍为沿江制置使知府事 
德佑元年乙亥(六月庚申朔日蚀既时天地晦瞑咫尺不辨人鸡骛归俨如暮夜自巳至午其明始复自淮以西北天色明朗其日夏贵攻复无为和州城堡)     二月建康民归附设建康宣抚司万户廉希愿索多兼宣抚使　王荣充同知建康府事　东路宣抚副使五月徐王荣随丞相入觐授骠骑卫上将军　两处招讨使宋右丞相陈宜中都督江淮军马建府临安以端明殿大学士汪立信为沿制置使江东安抚招讨等使时建康已归附立信死于高邮
天时                         政事 
建炎元年丁未(钦宗之弟构即位庙号高宗  正月辛卯朔大风霾是夜西北阴雪中有如火光戊子夜白气贯斗丁酉风霾日色薄而有晕大风吹石折木) 　 宰相李纲议以建康为东都命守臣葺城池治宫室积糗粮以备临幸卫尉少卿卫肤敏言建康实古帝都外连江淮内控湖海为东南要会中书舍人刘珏亦言金陵天险前据大江可以固守于是宰相而下皆主幸东南之议李纲请置漱公江帅府以备控扼于是江宁府带本路安抚使仍以马步军都总管系街江宁府禁卒周德叛执知府宇文粹中杀民吏会经制司属官鲍贻逊统勤王兵七千至城下德等乃受招安李纲行次江宁与漕臣李弥远谋诛首恶五十人其众千余令常平提举王枋部赴行在溧阳县卒起应周德知县杨邦乂捕灭之事闻迁本府通判　五月大赦改元诏江宁府修建景灵宫诸帝共作一殿诸后共作一殿　令知江宁府翁彦国修城缮治宫室给盐钞十万贯彦国具札子以为不足用有指拨两浙淮南盐钱四十万贯付之为五十万贯且令其因陋就简不事华壮上一日忽宣谕彦国修城搔扰盖彦国使籍民输修城砖数百万其人踰虔吉南安诸郡率千钱致两砖他费类此纲奏曰创修宫室一新城池集事之初其势不得无扰莫若明降指挥令其掇移神霄宫及常司廨宇一切拆旧修盖城壁亦因旧增葺使彼有所执守则费用省而搔扰之患自息乃命尚书省札下既而复批出责降　八月二十六日殿前都指挥使兼京城副留守郭仲荀护卫隆佑太后前去江宁诏东南安抚经制等使及发运监司州军官并听仲荀节制　每县添武尉一员 
二年戊申 　 六月诏疏决建康系囚杂犯死罪已下减一等杖以下释之　户部尚书叶梦得请上南渡阻江为险以备不虞又请以重臣为宣总使一居金陵总江浙之师以备退保群盗张遇号一窝蜂破镇江屯金山寺及杨子桥诏吕颐浩率江淮制置使刘光世两浙制置使王渊等图之颐浩单骑入贼营遇等皆出迎惟刘彦不至乃主谋不降者颐浩断其足钉于杨子桥上余党怖而释甲　十二月二十六日诏江东路武臣提刑于江宁府置司 
三年己酉(四月上发临安如建康  闰八月上发建康如浙西  九月丙子朔日蚀)   金人入侵上渡杨子江至镇江府顾中书侍郎朱胜非曰今径往杭州此中诸事暂留卿处置事定即来吕颐浩充江浙制置使刘光世为行在五军制置使屯镇江府控扼江口扬惟忠总制江南东路军马屯江宁府　三月一日命签书枢密院事吕颐浩领建康府事　是月苗传刘正彦为逆请太后垂帘听政上为太上睿圣仁孝皇帝居别宫太子魏国公摄政改元明受大赦天下乙酉颐浩交府事丁亥赦书至江宁人情恟恟时颐浩之子摭遣人赍蜡弹告变甲午颐浩自江宁起兵乙未次丹阳与刘光世会壬寅至平江府与张浚会乙巳勤王之师五万发平江府二凶檄杭州集保甲选器械扃城门塞河道守臣康允之悉不为行丁未文武百官赴睿圣宫迎请复辟　四月戊申朔上御朝复建炎年号除二凶淮南两路制置使勤王之师至北关二凶开涌金门遁去辛亥以颐浩为右仆射中书侍郎上发杭州幸江宁府驻跸神霄宫御笔改江宁府为建康府亲书御制中和诗赐张浚曰愿同越勾践焦恩先吾身卒章曰高风动君子属意种蠡臣　五月九日颐浩奏曰陛下驻跸江宁改为建康虽已付本府施行缘诸路未尽知行幸所临欲乞模勒亲笔庶使知陛下进幸中原以图恢复之意从之其亲笔令建康府收掌　六月以久雨不止召郎官以上赴都堂询缺政手诏以四事自责　立皇子敷为皇太子　秋太子得疾方瘳宫人误触金香鼎仆地有声太子应时惊搐不止上命斩宫人于庑下少顷太子薨年三岁殡于建康城中铁塔寺法堂西偏之小室七月韩世忠军还执苗传刘正彦苗翊磔于建康市枭其首韩世忠进检校少保武胜昭庆军节度使赏平苗刘之功赐忠勇二字表其旗帜妻封和国夫人给内中俸　乡贡进士李时雨上书言乞择宗室之贤者一人以系属四海建炎以来言储嗣者自时雨始　杜充弃京师之建康岳飞说之曰中原之地尺寸不可弃况宗庙社稷在京师陵寝在河南尤非他地比不听遂从之建康　上谕宰臣曰张守入对言不如留杜充建康不可过江颐浩曰臣与李纲周望韩世忠议本自如此上曰善遂决吴越之行于是命诸将分守沿江防淮之议前格颐浩张浚荐充除右仆射寻命兼江淮宣抚领行营之众数万节制诸将上遂发建康知浙西　诏诸路送纳纲运物色除见钱并粮斛赴建康府户部送纳外其余金银绢帛并赴行在送纳十月建康府都总管司言乞于东阳镇添置巡检一员拨军捍御从之　十一月金人大举兵举李成侵乌江县杜充在建康闭门不出岳飞扣寝阁谏曰大敌近在淮南睥睨长江卧薪之势莫甚此时公乃不省兵事若金陵失守公能复高枕于此乎充竟不出敌由马家渡渡江上遣飞等十七人将兵二万与之敌大将王（王燮）以众数万先遁诸将皆溃去独飞力战飞洒血厉众曰建康江左形势之地使金人蟠据何以为国今日之事有死无二辄出此门者斩辞色慷慨士皆感泣敌犯溧阳飞遣人夜半驰至县杀获五百余人擒女真汉儿并伪同知溧阳县事渤海大师李萨布等一十二人及千户琉格是月敌陷建康杜充既率麾下降乌珠总领李梲守臣陈邦光并降通判杨邦乂不从刺血书衣裾曰宁为赵氏鬼不作他邦臣见乌珠大骂敌怒剖腹取其心寻赐庙额曰褒忠谥忠襄赠秘阁事见本传中车驾幸建康复加赠赐曰颜真卿异代忠臣且录其后况为朕死节乎宣教郎赵垒之以前任上元县丞金人侵犯迎敌阵亡与子恩泽一资下罪已诏　是年置榷货务都茶场于建康 
四年庚戌(三月壬子赤气亘天) 　 正月中丞赵鼎言诣遣使督王（山蒙）进军宣州周望分兵出广德仍责（山蒙）不策应杜充之罪俾立功自赎并趣刘光世邀击使敌知江左军众归路稍艰必有退军之渐如尚占临安建康则乘暑击之期于克复而后已时或传金人在建康为度夏计故鼎有是言　四月金人焚建康掠人民与财物欲自静安渡宣化而去乌珠屯六合辎重自瓜步口舳舻相衔至六合不绝岳飞败之于静安　五月乌珠复趋建康飞设伏于牛头山上待之夜令百人衣黑衣混敌中扰其营敌自相攻益逻卒于营外飞潜令壮士衔杖伺而擒之初十日乌珠次龙湾飞以骑三百步卒二千驰至南门新城为营遂战大破乌珠之众斩首三各余级获万户千户二十余人献俘行在所上询问所俘人得二圣音问感动久之　飞奏曰建康为国家形势要害之地宜选兵固守比张浚欲使臣守鄱阳备敌之人扰江东西者臣以为敌若渡江必先二浙江东西地僻亦恐重兵断其归路非所向也乞益兵守淮拱护腹心上嘉纳赐金带鞍马　韩世忠与乌珠相持于黄天荡乌珠见世忠整暇色沮求假道甚恭世忠曰是不难但迎还两宫复旧疆土归报明主足相全也乌珠既为世忠所扼欲自建康谋北归不得去或教于芦场地凿大渠二十余里上接江口出世忠之上又傍治城西南隅凿渠成出舟世忠大惊金人悉趋建康世忠尾击败之终不得济乃揭榜募人献策有教其以火箭破海舟者明日引舟出江其疾如飞天霁无风海舟不能动敌以火箭射海箬蓬世忠兵乱乌珠遂遁　沿江分三路置安抚大使一置司池州以建康饶宣徽太平广德隶之建康本帅府议者以镇江近而江州远乃移置大帅于池州 
绍兴元年辛亥(二月己卯日中有黑子彗星见彗出胃) 　 正月大赦改元工部侍郎韩肖冑言国以兵为强兵以食为本宜理淮南以修农事则转输可省遂命屯田员外郎置局建康行屯田之法于两淮上在会稽大飨明堂诏敌破州县暴骨之未敛者官为募僧道收瘗梦得出羡谷二百斛钱三百万募近城五寺二十人于城西隅高原隙地为穴得全体四千六百八十有七断折残毁不可计者又七八万　梦得奏京东州艰食桑柘不熟二浙商贾转贩收息数倚朝廷方议收复必将与天下为一家京东虽见属伪境然皆吾民不可因其饥寒而遂困之有旨开禁梦得于大兵之后营理学校延集诸生得军赋余缗六百万以授学官使刊六经于学　诏江东西路依旧以升洪为帅府
二年壬子 　 知寿春府陈辨贰于刘豫兼用绍兴阜昌年号知濠州寇宏本群盗与伪宿州守胡斌通梦得使拊之辨宏皆听命因与之锦袍银绢既而豫将王彦充攻寿春梦得遣统兵官王冠等援之豫众遁去遂复光州梦得言淮西久苦兵革人心厌乱渐思复业如滁州百姓已屡乞除知州其余可见欲依淮东例除提点刑狱一员申举政事招诱流亡以安辑之复业之民或量借官本劝之耕种数月之间必有成效　吴表臣言大江之南上自荆鄂下至常润其要紧处不过七渡下流如建康之宣化镇江之瓜步当择官兵修器械其余非径捷处略为之防足矣诏以付沿江帅守　无为军守臣王彦恢言建康古都用武之地欲保建康必内以大江为控扼外以淮甸为藩篱必置兵食以赡国费大江以南千里浩渺若欲控扼非战舰不可大江以北万里坦途欲遏长驱非战车不可舒庐滁和良畴万顷欲措置兵食非营田不可又言江面自建康至姑孰一百八十里其险可守者六江宁镇碙砂夹采石大信芜湖繁昌　四月六日户部尚书章谊言迪功郎沈敦前监建康府在城税务一任比增四十六万余贯合该磨勘三十三年诏沈教特与改次等合入官仍颁行诸路　李光乞行宫比临安增刱后殿上曰但令如州治足矣必事事相称则土木之侈伤财害民何所不至赵鼎始至建康视事时孟庾韩世忠皆驻军府中多招安强寇鼎为二府素有刚正之风庾世忠加礼敬两军肃然民既安堵商旅通行焉　十一月十八日门下省言建康府江南北岸荒田甚广诏令孟庾韩世忠措置兵马为屯田计　刘光世置背嵬亲随军皆鸷勇绝伦一以当百又自出己意造克敌弓斗力雄劲射铁马一发应弦而倒 
三年癸丑(秋七月大旱) 　 正月八日诏户部侍郎姚舜明前往建康府专一总应于都督府钱物粮斛仍于都督府选差有风力谙晓钱谷属官四员充粮料院审计司监官都督府管下官兵等帮勘请给并经由户部粮审院依条帮勘支给建康府榷货务都茶场亦仰舜明提领议令江东漕臣月桩钱十万缗以酒税上供经制等钞应副其后江浙湖南皆有之大为民害　刘光世言军马移驻建康防秋是时别无激赏钱物先奉诏支银一万两江东路空名度牒一百道诏令户部支绢三千疋专充激赏　沈晦罢以臣僚言江南帅府其任不轻晦知婺州日事多轻率故有是命　以刘光世为江东宣抚使池州置司 
四年甲寅(十一月月犯昴) 　 汪藻言自东晋以来累朝皆治金陵当时中原为五胡所据以江南北侨立州郡纳其流亡之人比金人入侵多驱两河人民列之行阵彼以数百年祖宗涵养之恩一旦与我为敌岂其本心时妻子父兄为其以死胁之出于不得已而然耳今年建康镇江为韩世忠岳飞所招遁归者无虑万人其情可见臣以为莫若因此时用六朝侨寓法分浙西诸县以两河州郡名之如金坛权谓之南相州相人皆就居焉其它类此　正月十七日吕祉言乞自绍兴四年以后应抛荒田土如人户请佃开耕已就功力未及二年虽元主复业且令先佃人耕作候及三年方得交还余并依见行条法　六月二日建康府获金谍一名取问系涿州人上曰此吾民也释之　七月十九日吕祉言建康府旧存水军指挥废罢年深望量行支降见钱三五万造船措置三指挥以五千人为额从之　十月韩世忠在承州以援兵未至退保镇江时刘光世军马家渡张浚军采石遂诏光世以所部兵援世忠且令浚移军建康于是光世进屯太平州世忠复统兵过扬州拒敌　十一月上问宰执江上控扼之法如何胡松年曰臣到镇江建康备见两军将士奋励必能立勋十二月二十二日诏军驾进发令谏院船次后省泊从司谏赵霈请也先是降诏进发建康故有是命 
五年乙卯(正月朔日蚀) 　 诏前宰执条上攻守策赵鼎言今銮舆未复旧都莫如权宜于建康驻跸控引二浙襟带江湖运漕财谷无不便利愿与二三大臣熟议之　是岁金主乌奇迈死阿固达孙亶立　蒙国在女真之北在唐为蒙古部亦号蒙骨始起兵攻金 
六年丙辰(五月金星犯毕) 　 六月张浚言东南形势莫重于建康实为中兴根本且使人主居此则北望中原常怀愤惕不敢自暇自逸而临安僻居一隅内则易生安肆外则不足以号召远近系中原之心遂奏请圣驾秋冬临幸时浚在江上会诸大将议事命韩世忠屯承楚以图淮扬刘光世屯庐州以招北军张浚练兵建康为进屯旴眙之计杨沂中领精兵为浚后翼岳飞进屯襄阳以窥中原于是国威大振暨自江上归又力陈建康之行为不可缓朝论不同上独从其计　赵鼎奏得张浚书云建康日纳盬甚盛上曰沿路既安商贾放心往来鼎曰亦缘久不变法上曰法既可信自然悠久盖自立对带法二年不变故比之常岁增羡　十月刘猊以众数万欲犯建康杨沂中至藕塘与猊遇遣搉锋军统制吴锡以劲骑五千突其军贼兵乱沂中纵大军乘之猊军大败樊相柏以司农少卿提领江淮营田公事置司建康擢王中孚为屯田员外郎为之副官给牛种抚存流移岁中收谷三十万斛有奇　十二月二十八日诏建康府拨上等田十顷赐王禀家以禀向在太原竭忠尽节访闻其子三人流落故有是命 
七年丁巳(二月癸巳朔日蚀  三月辛未上至建康) 　 正月一日诏曰朕惟两宫北狩之久痛切于中而道君皇帝春秋益高念无以见勤诚之意可令入内内侍省差官一员前去建康府元符万寿宫修建祈福道场三昼夜务令严洁庶称朕心　初二日中书门下省言将来车驾幸建康沿路合用钱粮并系随军转运职事经由州县不得以行幸为名因而搔扰又诏营缮行宫不得华侈仰叶宗谔具知禀闻奏　上次建康召胡安国赴行在安国上所纂春秋传上甚重之　初十日诏江南东路安抚司干办公事王漻献六朝进取事类与升擢差遣李纲奏云车驾以仲春去吴越而幸建康渐为北伐之计志虑规模可谓宏远愿益广圣志勿以去冬骤胜而自怠勿以目前粗定而自安则中兴不难致矣纲又奏沿江诸军近多火灾窃见军马屯聚去处多以茅竹席（艼去丁改废）之属盖搭房舍以省功力今军驾临幸建康千乘万骑理当建置营房屯驻将士庶几火不能作人得安堵　四月张浚奏雨既沾足又即晴霁于蚕麦无妨上曰朕宫中亦养蚕两箔许欲知民间蚕熟与否又曰朕闻祖宗时禁中有打麦殿今后圃有水朕亦令人引水灌畦种稻不惟务农重粟示王政所先亦欲知稼穑艰难耳　叶宗谔言车驾到府率本府应文武官朝献从之　杨邦乂建炎死事本府建庙上甫至首诏守臣增广修盖　岳飞入见升宣抚使因扈驾至建康以刘光世所统王德郦瑷等兵五万余隶飞　张浚引兵还建康入对告上曰刘光世罢军政闲居臣有登仙之叹上不乐　六月十九日三省言建康府乞放免建炎元年至绍兴元年未起左藏库钱帛从之　诏翰林院差官分视府城内外居民之病者其用药令户部药局应副如有死亡贫乏令本府给钱助葬　督府请修建康城期会迫促又以军储不足夏税正绢每疋折钱八缗澄言行宫甫毕不宜复兴大役民力已困折变何以堪之诏罢筑城而折帛减二千后以为例　张浚自当国引吕祉为援复用韩琎为淮南漕琎倅建康日刘光世待之不以礼又尝为其属刘觌所辱积此二忿故力建议罢光世军遂以祉代为宣抚制官后祉为郦琼所杀以军降伪齐光世之兵叛后但有韩张岳三军镇江军韩氏部曲建康军张氏部曲鄂州军岳氏部曲东南惟以润升鄂三军为根本 
八年戊午(二月上自建康如临安遂都马彗出西方) 　 正月十一日上谕辅臣曰将来幸浙西建康诸宫屋宇及百官廨舍皆令有司照管他时复幸免更营造以伤民力赵鼎奏令建康府拘收且言金人若以大河之南归我当驻跸建康上曰群臣上殿多论建康可都蒲贽谓当择险要之地勾龙如渊谓当修德而不在险以二人校之如渊为胜矣　上将还临安张守谓建康自六朝为帝王都江流险润气象雄伟且据会要以经理中原每对必为上言之及将下诏东归与赵鼎议于都督不合遂罢召张俊至宫中谕之曰朕来日东去卿在此无与民争利勿兴土木之功俊悚息承命俊见地无砖面再三叹息上曰此事非难但艰难之际一切从俭庶几稍纾民力朕为人主虽以金玉为饰亦无不可若如此非特一时士大夫之论不以为然后世以朕为何如主也　二月四日宰执呈欲付吕颐浩建康留守而颐浩以疾辞赵鼎奏曰颐浩之政长于弹压建康之民愿其来上曰繁剧之地固以弹压为先若不动声气使百姓阴受赐小人却不知也　诏建康府已除行宫留守合行事件依西京留守司体例施行　三月二十日诏自建康复幸浙西经由州县应办人户见欠绍兴六年以前税赋并与除放　梦得奏措置存恤河南官吏军民脱身南来事件　梦得以公府羡钱二百万缗售经史诸书建紬书阁以藏之而着其籍于有司 
九年己未 　 正月大赦　建康府学在州之东南隅自罹兵火岿然仅存梦得因旧址彻而新之为屋百二十五间辟门南向以面秦淮既又作小学于大门之东且援西京例奏增教官一员　四月二十六日诏建康府永丰圩田拨赐韩世忠　梦得重建晋尚书令卞壸祠赐额忠烈　改天宁万寿寺额曰报恩光孝为追崇徽宗道场 
十年庚申 　 溧水县令李朝正有政绩上谓秦桧曰近时县令以政绩被荐往往别除差遣不若与之进秩因任庶久则民安其政乃召对迁一官赐五品服遣还　府城居民遗漏延烧府治自外门至府宅皆焚毁惟军资府及大军库无损　十二月八日都茶场言昨建康务场分差官吏前去真州给卖钞引今真州客到稀少而建康务场繁冗监官人少乞依旧并归建康从之 
十一年辛酉(七月旱) 　 正月乌珠犯寿春府命宣抚刘锜统所部兵二万人渡江御之时淮西宣抚使张浚已至行在亟令向建康壬戌刘锜至柘皋适与敌会锜与诸军合击之浚大军继至敌大败遂复庐州　初梦得团结沿江民兵数万至是呼集分据江津遣其子模领数千人守马家渡敌果使吾叛将郦琼轻兵来犯觉有备乃去二月己未刘光世张浚刘锜诸将捷书继至军声大振梦得奏自用兵以来未有此举诏奖之三月癸丑浚渡江归建康时浚珍八万皆强壮精锐为诸军之冠号铁山军初上谓大臣曰中外议论纷然以敌逼江为忧殊不知今日之势与建炎不同今韩世忠屯淮东刘锜屯淮西岳飞屯上流张浚方自建康进兵前渡敌窥江则我兵乘其后今虽虚镇江一路以檄呼敌渡江亦不敢来其后卒如上所料　建康屯重兵岁费钱八百万缗米八十万斛榷货务所入不足以赡至是禁旅与诸道之师皆至梦得兼领四路漕计军用不乏故诸将得悉力以战由是朝廷稍安　诸将既罢兵乃置三总领以朝臣为之皆带专一报发御前军马文宇淮西江东军马钱粮所置于建康吴彦璋以太府少卿兼总领官 
十三年癸亥(十二月癸未朔日蚀) 　 诏委运司下州县搜访遗书　十一月庚申合祭天地于南郊时已定都临安 
十四年甲子 　 江浙福建水命赈之 
十五年乙丑(四月彗出东方六月乙亥朔日蚀) 　 正月户部侍郎王鈇言被旨差置两浙经界窃见户部员外郎李朝正昨任溧水县日曾措置均税简易不扰至今并无词诉乞同共措置从之　四月大赦七月二十九日户部言建康府民户见欠官钱六万余贯欲下总领所蠲免从之　十月三日晁谦之言本府每岁合起上供米一十五万石自经火兵至绍兴五年认起一十一万石后缘转运副使黄敦书增起二万四千余石公私费力欲乞蠲免从之 
十六年丙寅(十二月彗出西南) 　 亲耕籍田诏守令自今每岁之春出郊劝农　五月以御书石经本颁府学 
十七年丁卯(十一月辛卯朔日蚀) 　 六月二十四日诏右从政郎建康司户张咨甫除名勒停永不收叙送循州编管仍籍没家财以前权湖州西安镇税坐臧法当死贷之是岁金与蒙古议和蒙古自称祖元皇帝 
十八年戊辰 　 二月六日参知政事段拂落职宫观兴国军居住以臣僚言建炎间建康通判杨邦乂仗节死义而拂摄倅事恬不知耻何以躐居政府遂有是命 晁谦之与赵鼎交通书问又尝为王庶辟客得旨放罢 
十九年己巳(甘露降溧阳县三月癸未朔日蚀) 　 四月三十日溧阳县言甘露降诏付史馆七月俞俟言江东路屯驻天军转运判官郑侨年才术精敏究心宣力乞令再任从之　十一月郊 
二十年庚午 　 八月二日建康府选锋军使臣张横除名勒停送饶州编管以欧击百姓马拜辜内身死法当绞特贷之 
二十一年辛未 　 十二月十六日诏入内内侍省东头供奉官武翼即吴昙除名以昙主管行宫犬内匙钥虚作客人中卖花木盗钱入已法当绞特贷之　置诸州惠民局除柴米税 
二十四年甲戌(正月地震五月癸丑朔日蚀)    循友在任断配宰臣秦桧族人桧御之遂兴狱循友特贷死免籍没家财送藤州安置男浤追两官除名勒停弟循训追四官除名送雷州编管
二十五年乙亥(五月丁未朔日蚀)   秦熹言舅王会见知平江府乞与宋贶两易其任庶得相聚照顾家属从之　左仆射秦桧言衰病交侵乞许臣同男熹致仕二孙埙堪改差在外宫观桧进封建康郡王子少傅熹为少师并致仕埙堪并提举江州太平兴国宫上久知桧跋扈秘而未发至是首勒熹致仕余党以次窜逐天下咸仰英断焉　十一月郊
二十七年丁丑 　 秦桧薨上首以焘帅乡部焘至金陵积岁负内库钱帛巨万悉奏免之池有义子与父争讼守昏系囚连年不决焘请移廷尉黜其守居二年政成化洽　诏川马分隶江上诸军镇江建康各七百五十匹 
二十八年戊寅 　 曹石在南外宗教日以书抵秦桧论建储贰事不能用授建康府教授明年焘赴阙石又以书言之焘入对言储贰尤力适契上意遂行典礼　十一月郊 
二十九年己卯 　 闰六月十六日诏建康镇江府起发水段劳费人力今截日止住津发　焘以法律进其居守也御僚吏甚严事无敢可否民有刃伤盗桑者投缳死吏当其主故杀狼已具察推萧之敏抗执不书初大怒已而荐之改秩朱熹松子也筑室武夷山以讲学上闻其名召之不至 
三十年庚辰 　 诏宽租赋殿中侍御史杜莘老言金人背盟轻肆侵掠愿乘此诸将报捷之时驻跸建康可以审度事势指授方略为诸将声援一举而破敌必矣　四月十七日诏先降指撝户部岁发镇江建康各椿一百万石访闻已有借兑可令措置补还　六月赐城北黑龙神庙额曰孚泽赐句容县茅山天圣观龙神祠额曰广济　陈俊卿言职田折价而增直者计赃请禁之 
三十一年辛巳 　 四月朝廷闻金人决欲败盟令王权戍建康李显忠戍池阳刘锜戍镇江壁垒相望建康都统王权弃庐州去引兵屯东采石选锋军统领姚兴者独以所部三千人战死干尉子桥命叶义问以元枢督视军马舍人虞允文参赞军事十一月义问至建康有旨以李显忠代王权命充文驰至池州趣显忠交权军事时知府事张焘至府绕十余日夜漏下一鼓焘方就寝允文扣门求见甚急曰此何等时而公欲安寝乎焘曰日来人情汹汹傥不镇之以静必不安允文曰适谍者言敌以明日渡江约晨炊玉麟堂公何以为策曰焘当以死守留钥遑恤其它允文将至采石路闱葛王已立海陵为内变所挠屯军鸡笼山用阉人梁汉臣议将自采石济临江筑坛刑白马祭天亮登高台张黄盖被金甲据胡床而坐诸将已为遁计允文召统制张振等语曰敌万一得济汝辈亦何之今不如死中求生朝廷已别选将统此军矣众问为谁允文曰李显忠皆曰得人矣今既有所主请为舍人一战允文即与振等谋整步骑阵于江岸而以海鳅及战船载兵驻中流击之布阵始毕风色大作金亮自执小红旗麾舟自杨林口尾尾相衔而出敌始谓采石无兵见振等舟大惊欲退不可金人所用舟底如箱遇风不能动尽死于江中不死者亮敲杀之怒其舟不能出江也允文具捷闻夜半复布阵待敌亮既不得济乃口占诏书以招王权允文答曰昨王权望风退舍使汝得以至此朝廷已将王权重寘典宪今统兵乃李世辅也汝岂不知其名若往瓜洲我固有以相待毋虚言见休但备一战以决雌雄可也亮得书大怒遂焚宫人所乘龙凤车斩造舟者二人于是始有瓜洲之议　枢密行府留建康先是有知数者诣行府上书云以太乙局考之外患不烦资斧冬至前当有萧墙之忧人皆未以为然十一月丙申天重阴有使臣胡赋者能为天文告行府属臣洪迈曰昨日四鼓浓云塞空而东北乃敌死之兆也未几报亮被杀　改张浚判建康府浚被命即行至池闻亮被杀然余众二万犹屯和州李显忠在沙上浚渡江往劳一军见浚以为从天而下驩呼增气敌谍报恐惧遁去显忠乘锐追之多所俘获上至建康浚迎见道左卫士见浚无不以手加额　叶义问言比大敌进逼江上与镇江建康太平诸郡纔隔一水先报敌人谋开第二港河欲径冲丹徒施工累日一夕大风沙涨截断不得渡以为水府阴佑乞峻加帝号仍令建康守臣择地建庙遂增封八字王建庙建康赐额曰佑德　诏建康府特许添辟通判一员从浚请也 
三十二年壬午（二月癸卯上发建康如临安六月秀王偁之子脊受禅庙号孝宗正月戊辰朔日蚀是春淮水溢中有赤气如凝血七月戊申地震大风拔木）  正月壬申上在建康府先是殿中侍御史吴芾言大驾宜留建康以系中原之望有诏侍从台谏同议驻跸利害芾谓建康可以控带襄阳经理淮甸若临安则西北之势不能相接不从遂定回銮之议时以钦宗祔庙蹔还芾又言闻北使将至彼欲视吾虚实不如受礼建康俟其出境然后还临安未晚亦不报　诏建康选锋军统领姚兴特赠观察使本寨立庙赐额旌忠收复淮西日别建庙于战没处　上将还临安军务未有所付张浚判建康府众望属之及除杨存中为江淮荆襄宣抚使中外大失望给事中金安节权中书舍人刘珙言不可疏入上怒未几存中还行在以浚兼之浚出将入相三十年素为士卒所畏爱至是总军政皆乐为用　十五日上元知县李辟之言本县所管金陵钟山慈仁三乡实邻大江田畴化为水面二税虚挂版藉乞除放从之浚奏体访东北今岁蝗虫大作米价踊贵北主名为宽大实行苛刻百姓莫不思变乞多拨钱米付臣措置招徕北人人心既归敌势自屈又奏云朝议欲绝归正之人臣日夜思念至熟南渡以来良将精兵多归正人三十余年捍御力战国势以安今一旦绝之此令一下中原之人以吾有弃绝之意必尽失其心矣　十二月十二日权府事陈俊卿言岁额合起内藏库上供绢一十万五百一疋内一半本色一半折钱数内桩阁绢一万三千八百余疋无从催理诏免征 
隆兴元年癸未（二月雨雹六月庚申朔日蚀七月太白昼见旱蝗） 　 先是上召俊卿及浚子拭赴行在所浚请临幸建康以动中原之心用师淮堧进舟山东以遥为吴璘之援上见俊卿等问浚动静饮食颜貌曰朕倚魏公如长城不容浮言摇动　三月十六日诏建康府榷货务都茶场监官分差粮料院并建康府教授等阙桩留充荐举并升擢及试中人　六月诏武节大夫建康府前军统领官王珙特与八资恩泽以浚言珙至宿州深入敌营鏖战而死仍立庙赐额曰忠节　二十五日户部言内外不住添屯军马合用粮斛除拨赴淮西总领所补凑桩积一百万石数外余并赴建康府太平池州安顿　十一月浚赴召上书圣主得贤臣颂赐之　申禁销金销翠 
二年甲申（二月雨雹六月甲寅朔日蚀七月江东浙西水雨雹）　　上闻有北师命建康都统制王彦渡江屯昭关而三衙大军屯江池戎帅相继皆出又命汤恩退都督江淮军马思退不行命杨存中同都督军马及事急复以王庶为督视又以为同都督张浚始议以四月进幸建康又言当诏王之望等还国退与其党密谋陷浚俄诏浚复如淮视师　夏诏石头城置栅以处北人之降者赐名忠毅拜降将萧琦为都统制命建康都统王彦以北军千人与之　十月十八日淮西总领杨侠奏为父存中除同都督江淮军马见在建康置司委有妨嫌乞回避诏特免
干道元年乙酉(三月雨雹大雪)　　正月辛亥朔郊郊祀多用冬至冬至近晦改用正月　先是张孝祥奏秦淮之水流入府城分为两泒正河自镇淮新桥直注大江其一为清溪自天津桥出栅寨门亦入于江缘淮栅寨地近为有力者所得遂筑断清溪水口创为花圃以为游人翫赏之地每水源暴至则泛滥城内居民被害若访古而求使清溪直通大江则建康永无水患诏汪澈指定以闻后澈言欲于西园依异时河道通栅门入江从之　澈言建康城池颓塞计工约用钱二十万贯已于六月以来兴工补筑不出岁可以究竟其它如鹊台女头等续次措置从之　三月令沿边措置屯田寻命建康都统兼提举措置屯田守臣兼管屯田使　九月诏故太尉萧琦妻荣国夫人耶律氏远来孀孤合得请给令建康府按月支破　十一月十九日执政进呈建康府言芦场沙田税赋今年七月指挥令今秋拘搉而九月指挥于来秋起傕上曰只依九月指挥庶宽民力十二月十四日诏印造建康府二百二百例零会二十万贯令榷货务差官管押前去交纳从淮西总领请也
二年丙戌 　 正月建康都统刘源缴纳请军事故人付身二万本有奇枢密都承旨龙大渊言于朝进源官二等　三衙江上四川大军新额总四十一万八千建康五万钱粮衣赐计二百缗可养一兵是岁费钱已八千余万缗　五月二十八日淮西总领杨侠言乞将江东安抚司建康府并都统司酒库并拨付淮西总所其卖到价钱除本外合得息钱并拨还诸司从之　上元县令李允升在任日盗支官钱入已法当绞特贷命追毁出身以来文字决脊刺面配惠州牢城仍籍没家财守臣王佐不能举劾纵允升寻医而去追两官勒停建昌军居住　十二月十六日诏建康府笪桥酒库依旧拨萧鹧巴军管干收息钱充犒赏用 
三年丁亥 　 八月二十三日上宣谕宰执曰史正志条具到舟师利害其间亦有可行者蒋芾奏曰陛下将来要差大臣出使不若先遣正志上曰便差知建康府仍差沿江制置使自建康至鄂渚舟师并令总之　十一月十八日令镇江建康都统司各招强壮谙会水军五百人 
四年戊子 　 三月十日史正志言乞将所桩见钱十万贯增造一车十二桨四百料战船从之　正志以蔡宽夫宅基贡院重建新亭东治亭二水亭移放生池于清溪建清溪阁 
五年己丑(八月朔日蚀) 　 二月四日诏令殿前马步军司各差统制一员前去建康府同江东帅漕于本府近便宽闲去处踏逐牧放马五千匹并牧马官兵寨屋地段措置修盖所有永丰圩收到稻谷令淮西总领所桩管　复监司避本贯法令分上下半年巡按所部　正志重修镇淮桥饮虹桥上为大屋数十楹极其壮丽　十一月御札奖谕正志职务振举遣中使赐金带　溧水人伊小乙割肝疗母疾县令陈嘉善旌其里曰表孝 
六年庚寅 　 闰五月诏江东转运司将建康府实被水县分人户今年身丁钱并与放免不得巧作名色仍旧科取　十一月九日诏建康府添置行宫酒库一所息钱听候御前支用十一月郊 
七年辛卯    虞允文为相移马司屯于建康诏建康府都统李舜举将庐州军酒库移于建康　十二月十二日洪遵言芜湖知县吕昭问以和籴为名禁止米斛不得下河诏昭问降一官放罢
八年壬辰 　 七月二十四日诏建康府绢二千五百疋并与放免令户部以沙田芦场钱拨还 
二年乙未(七月彗出西方) 　 刘珙至府会岁大旱首奏倚阁三等户夏税分遣官吏行田蠲租又奏禁上流税采遏籴违者劾治得商米三万斛贷桩管及总司钱遣官籴米又得四万九千斛又奏禁州县毋得督旧逋借常平米以付坊户阖境数十万人无一人捐瘠流徙上嘉其绩赐书褒谕官民为立生祠 
三年丙申(三月丙午朔日蚀四月雨雹) 　 珙重修府学立明道先生祠晦庵先生记之 
四年丁酉(正月雨雹九月丁酉朔日蚀) 　 执政拟进除目云刘珙居守建康已及二年可除观文殿学士上曰以及二年而除职非用人之体乃改云居守建康绩效显著可特除观文殿学士令再任 
五年戊戌(雨土者三雨雹者再八月旱) 　 弛沿江渔禁 
八年辛丑 　 成大开府金陵适岁旱招徕商贾捐阁夏税请于上得军储二十万石振饥民苗额十七万斛是年蠲三之二而五邑受粟总四万五千四百余户无流徙者 
九年壬寅 　 盗发柴沟去城二十里劫江贼徐五称静江大将军成大皆捕诛之在镇二年以余财代输下户秋苗及丁钱一半 
十年癸卯十一月朔日蚀 　 诏经理屯田良臣奏上元县荒圩并寨地五百余顷不碍民间泄水可以修筑开耕 
十一年甲辰(正月雨土干再府境大水) 　 诏赈恤建康之被水者始立养济院 
十二年乙巳(二月雨雹五月地震) 　 御札戒饬建康都统阎仲十一月郊 
十三年丙午(闰七月雨雹八月乙亥日月五星聚轸) 　 诏以没官田产入常平　三月移采石水军二千五百人屯靖安镇 
十四年丁未(高宗崩六月旱) 　 十月大赦 
十五年戊申(六月雨雹八月甲午朔日蚀) 　 陈亮上万言书略曰秦桧以和误国二十余年而天下之气索然无余陛下有削平宇内之志又二十余年而天下之士始知所向高宗皇帝春秋既尊陛下不欲大举以惊动慈颜今已祔庙天下之英雄豪杰仰首而观陛下之举动天下不可以坐取也兵不可以常胜也驱驰运动又非年高德尊者之所宜也东宫居曰监国行曰抚军此肃宗命广平王故事陛下倘以为可行则当先理建业而后临之虽今岁未为北伐之举而天下震动即位之志庶少伸矣 
绍兴元年庚戌 　 厢禁军营旧皆茅庐森至易为瓦屋数千间号曰新营有诏奖谕 
二年辛亥 　 十一月壬申郊风雨大至上震惧感疾 
三年壬子 　 端礼以贡院湫隘修而广之 
庆元元年乙卯(正月丙辰白虹贯日三月丙戌朔日蚀庚寅太白经天七月太白经天十一月雨土)    建府学御书闾议道堂稍重释奠礼仪储典籍增既廪修北门亲兵寨千二百八十七楹　置广惠仓　修胎养令
三年丁巳(四月雨土旱雨雹十一月雷十二月雨土) 　 十一月郊
五年己未(正月庚午雪癸酉白气亘天八月癸亥白气酉天) 　 溧阳人史思贤刲心疗母疾 
六年庚申(正月己丑雨土乙酉雪六月丙午太白经天九月雨土十月太白昼见  大夫兵破上都围和龙)    郡人朱舜庸编金陵事迹二十余年乃献之府遂修为建康续志二百二十板
二年壬戌(正月己巳雷四月雨雹五月甲辰朔日蚀七月不雨十二月日中有黑子)    句容增科和买久为民害邑令赵时侃白于府琚请府帑岁郥万三千缗为之代输凡免人户和买绢二千九十九匹绵一万一千六十两
四年甲子(正月乙亥大风癸未日有黑子辛卯雷壬辰雨雹二月有赤气亘天) 　  十一月甲戌诏南郊加礼感生帝太子庶星宋星赦天下 
开禧元年乙丑(正月雨霾二月雪三月太白昼见四月辛丑日中有黑子乙卯大风九月大风) 　 重修镇淮饮虹二桥 
二年丁卯(二月雪)    适陈措置屯田请置沿江堡坞并团结淮西山水寨四十七处各为图册以献于朝以建康镇江三务场径隶提领所
二年己巳(二月大风荧惑入太微垣三月雨雹四月蝗) 　 夏大旱蝗为灾　八月册皇太子　九月合祭天地于明堂赦天下 
三年庚午(正月雨土雷六月丁巳朔日蚀八月大风拔木) 　 度陛辞日赐金带时建康旱蝗民饥盗作度至尽发帑廪所活百余万口蠲夏税二十余万城夜劫城东南立就擒而横小郁山贼皆奔散悉奏赦之境内奠枕画像立祠 
四年辛未(二月大风七月太白昼见九月雷十一月己酉朔日蚀  大朝建号) 　 度于城南北增养济二院屋百间院各度一僧掌之所养贫民以五百人为额春夏则稍汰去每岁用米一千五百斛钱二千缗 
五年壬申(九月太白昼见十月雷  大元兵围燕京)    建冶城楼忠孝堂于卞壸墓侧作晋元帝庙并祀其臣王导而下三十六人　十一月祀圜丘大赦天下
六年癸酉(二月太白昼见)    大元围燕京自冬至春破河北九十余郡
八年乙亥(二月雨土雨浙江东旱蝗
大元破燕京)    矩从上元主簿危和之请于簿廨东建明道先生祠立精舍运使真德秀助金三十万粟二千斛矩去李大东续成之　是年江东旱蝗运使真德秀合本道义仓及转般米数十万斛赈赡开东门外新河因役以饱饥民立范忠宣公纯仁祠于曹司　六月初七日本路安抚转运奏江宁县城南民户因淳熙五年增科家业营运钱起认和买绵绢钱三千七百余贯民力重困乞除豁从之　七月创置唐湾水军二千五百人九月赦
九年丙子(二月甲申朔日蚀五月太白昼见西山地震黎州山崩) 　 真德秀始创漕司贡院于清溪之西 
十年丁丑(正月丙子大风拔树二月地震雪六月太白昼见经天) 　 珏开浚行宫后古珍珠河以泄霖涨见水底有大（上沙下木）板乃止 
十一年戊寅(二月白虹贯日五月蚩尤旗见其长竟天十一月大风) 　 金人入侵号百万围滁州急珏机杜杲及王好生督兵援之杲缱城入启錀以纳城外被逐之民数十万杲登陴中二矢力疾指授守御得宜城屹不动敌卒斩其建议者五人焚攻具而去　九月祀明堂赦天下 
十三年庚辰(三月雨土九月太白昼见十一月大风) 　 　 溧阳县令陆子遹苹积年差役和买之弊民皆德之 
十四年辛巳(三月长星见五月甲申朔日蚀大水)    淮西总领商硕立郑介公侠祠于清凉寺即侠读书处也　十一月并唐湾靖安两水军为一军置统制统领各一员　九月祀明堂赦
十五年壬午(五月太白昼见九月雷大雨雹彗见太白又昼见  大元兵自回鹘灭西夏) 　 嵘请于朝建平止仓于广济仓之左秋冬籴米贮之春夏粜之取价平则止之义 
十七年甲申(六月宁宗崩皇侄贵诚即位后更名昀庙号理宗太祖十四世孙六月太白昼见经天) 　 赐嵘金带　十一月三十日密札行下建康府系沿江重镇合行增屯兵马以壮声势令制司招刺步军三千人马军三百人骑以防江军为额并听沿江制司节制 
二年丙戌 　 寿迈职事修举进职再任 
三年丁亥 　 创制置司佥厅 
绍定元年戊子(正月太白经天雨雹) 　 时李金叛善湘募效用军一千四百五十五人以益其备 
二年己丑 　 善湘增收后湖田租遂为额 
四年辛卯(大元太宗皇帝即位) 　 二月赐诏奖谕 
五年壬辰(二月太白经天  大元遣使过宋议夹攻金) 　 十月赐昭奖谕 
六年癸巳    正月赐宸翰奖谕并赐金器香茶疋段二月赐牙简金带鱼袋绣鞍马未几奉御笔带职入奏寻予祠　遣襄阳帅孟珙太尉江海等会大兵围蔡州
端平元年甲午(大元灭金)    建康府奏请以行阙之重比临安府恩例特增解额两名　洪咨夔奏金亡而有兴者
三年丙申(大元分封诸王) 　 十二月十五日韡出师江北战而死者甚众遂于覆舟山龙光寺侧立义冢二所收而葬之度僧二人掌其事给田百五十八亩为时享佛果之费 两淮士民因北兵连年侵扰避地诸沙是年制司差官抚恤招募涅刺充民兵制效军分十部置制领将佐 
嘉熙元年丁酉(大元亲征回回国归附)    府学置房廊始立贡士库四月韡请于朝取发福建两浙江西湖南诸郡土牢拘锁人拣选强壮面刺双旗立名破敌军临安大火烧居民五十三万家　韡斩殿司崔福
四年庚子(正月京师地震旱蝗白气亘天) 　 星变下诏罪已　诏赋税米毋得多科取于民 
淳佑元年辛丑 　 之杰兼淮西制置置司采石解安丰围赐诏奖谕赐金器币进职端明殿　修府学 
二年壬寅 　 杨林堡去和州二十里前后将卒往往宿留此地未即赴敌杲至相其形势知不必守罢其戍两淮流民多遇沙上杲调舟师环护民得奠枕九月敌围仪真于北山治攻具陈公塘放濠水真扬声援不通杲练兵治炮鼓行西上命子庶及总管聂斌提锐卒八千入城中父老大喜敌望见名旗曰此安丰庐州杜制置邪比晓悉遁去杲遣将追之敌大败杲进职子庶差知真州杲谓庶曰邻阃见真不可守推以升汝枌榆之邦当往万一有警吾亲提兵援汝 
三年癸卯    四月初六日以杲应援真州敌骑退遁遣行宫匙钥司内侍邓侨年传旨赐杲御僊花金带及牙简香茶撷罗等天禧寺后南轩乃张宣公读书之地总所久为榷酤之场杲止之乃刱祠宇拨田充祀事　增府学养士田置贡士庄并及淮士　阁旧租蠲新租二万八千余石先时受纳官斛米疋绢各取三十楮为縻费杲榜谕不得收过二楮民乐输焉
五年乙巳    槐职事修举特转一官　八月密札下本府招军以策胜为名分为六军每军五千人其右军中军屯驻建康府令守臣节制
六年丙午(大元定宗皇帝即位) 　 以夫修府学更命教堂名曰明德 
七年丁未 　 敌以重兵犯淮泗葵视师江上广亲兵救场建堂扁曰指授　即马鞍山下古铁冶沟旁置炉（革）铸兵械给旗榜招募两淮失业强壮二千五百三十一人充精锐军 
八年戊申 　 二月葵奏捷御笔奖谕赐以金器币帛香茶特转三官□月以明堂礼成特赐金器币帛香茶加食邑累奏乞将督□□□许　田事所史宅之□□□理沙田以米疋租计六十万□千三百五十八亩 
九年己酉    葵委官团结两淮税户避乱寓江南者充半年军令于金山庄团窝屯驻　正月葵将元降银绢官告度牒差官解还朝廷除右丞相固辞不拜　初陈韡建阃湖南招（汀去丁改公）江诸沙一带强壮淮民自随至是拨隶沿江制司立为亲兵左右部增至千人
十年庚戌(大元灭辽东)    五月御笔吴渊资政殿学士仍与执政恩例　府学增先贤祠拨后湖田七千五百余亩创义庄立规式支助贫士之吉凶不赡者　明道书院阁毁于火因更创之广斋序增廪稍程讲课士趋者众赐明道书院四大字为额
十一年辛亥(大元宪宗皇帝即位)    五月御笔吴渊在任以来兴利除害具有条理所列二十五事究心于士民兵者甚至忠勤体国良用叹嘉可特转两官　建锦绣堂于府治之左上为忠勤楼建镇青堂于郡圃上为钟山楼宸翰赐渊锦绣堂忠勤楼六大字
十二年壬子    总领陈绮建翠微亭于石头城山顶
三年乙卯三月(雨土) 　 光祖以到任例册并备堂公用器皿见钱等二十万支犒军民减沙租课额三分之一倚阁元年夏税折帛钱备秋苗米草以宽民力 
四年丙辰(大元抄数辽东户计) 　 创招御前游击军三千余人游击水军二千人　创游击军寨屋三千余间于武定桥东　始立则例支给钱绢酒米以助诸军之婚嫁者女年十四以上及寡妇之无依者皆为择姻议嫁增给诸军芦米着为例　措置军器库修军器添造战船　岁桩安庆府修城钱三十万贯　立赏格招募水艺精强之人　以建康一址一隘分为上中下三节旬一会教委官循视支犒罢诸酒坊吉凶青册额钱一十三万五千贯　除秋苗斛面令人户自概　倚阁二年夏税折帛钱绢丝绵 
五年丁巳(十月虹见)    重建府治堂宇中为堂七间揭宸翰忠实不欺之堂六大字　蠲减溧阳溧水两县酒息额钱并免积欠　重建饮虹镇淮二桥　甃御街自天津桥达于南门　给借百姓钱本营运两月后还其本不取息　蠲除上元江宁二县欺隐税额　发廪捐金赈济小民　禁止城内私开柜头监留罪人者勒令日下改业　措置居养院以处无告之民　创安乐庐以拯道途疾患之无所归者　免王家沙诸务税　重建新亭　书坊巷扁揭三十三所　冬大雪捐已钱三十万赈军民　倚阁二税
六年戊午    与筹奏以建康以下江面分为三节自老鹳觜至芳轮隘为上流隶镇江自赵家沙至湾河隘为中流隶澉浦自阙庄至黄鱼垛为下流隶许浦每隘逻卒百人船十只又选三将各统十兵往来循视联络声势从之　镇淮桥毁于火重建之　移平江府新招军三千人驻建康府
开庆元年己未(二月雨土大元宪宗皇帝即位) 　 自光祖之易镇也江东皆思之再至民大悦仍用前例以例册钱贴支二十万贯普犒初铸沿江制置大使印置礼尚书于府治右凡邻阎诸司之馈皆入焉掌以属吏取礼尚往来之义　创游击新军寨屋三千余间于西门内合前后招万二千四百余人置都统制　募土豪壮士材力出众之人为义士军良家子　置安乐房医疗新军之疾患者　九月乙巳犬元兵自黄州界渡浒黄洲建康闱报即调陈万郭俊舟师三千人赴援光祖拜疏自请巡视江面至泛州被旨进司江州又调刘权朱遇龙舟师三千七百人赴鄂十一月辛丑有旨以中流江面单虚令回池州丁酉得旨依旧沿江大使兼江西安抚大使知江州己亥进发至江州界有旨依旧任遂回司闰月乙亥至建康十二月大兵入兴寿江面震动光祖复进司池州　创造火攻器具增造军器军衣及战盘七百余艘继日津发应副上流
二年庚申 　 正月兴工浚□□十五丈有奇筑羊□□□数□创栅寨门瓮□□□□阿隘　光祖就池州行□□□战具调张胜等舟师三千五百人与夏贵会于上流又调四千五百人应援江西未几贾似道乘类草坪之胜绕出江上值大兵北归陈万苏才张胜等并超除都统制余皆不次升差　三月光祖还建康有诏奖谕进大资政赐金器币帛　筑宜城为新安庆府　奏以巢县创镇巢军辟置军使　建都作院于清溪之南　清溪建先贤祠自吴太伯而下列位四十有一各有赞　浚清溪增堂馆亭榭三十余所　筑堤飞桥　重建赏亭及白鹭亭其前临水作亭扁曰折柳为宾饯之所后为馆扁曰横江以待四方之宾客　罢回易库为通江馆　创东南佳丽楼　重建公使酒库　增创安乐南庐于安乐坊　枢密院指挥将镇江府江阴军平江府嘉兴府一带江面并诸戎司防江水步军并令沿江制司节制调遣遂创置摆铺措置下流江防至于海　蠲前政所出营运官钱逋负一百余万　减诸坊酒额　葺义阡四所　蠲无为军等处鱼利钱　重建东冶亭知稼亭望岑亭于半山寺侧　是岁贾似道入相行打算法令建康制置使马光祖打算江西阃赵葵钱粮诸帅皆受监钱之苦累及妻子由是大失将士之心御札奖谕筑宜城特转两官固辞不允　上元县惟政乡献瑞麦建瑞麦亭干东冶亭之旁　朝旨括吴渊吴潜圩田之在府境者以租入隶总领所　上元县始建学　安抚司干官周应合修纂建康志五十卷目录一卷首尾一千六百一十八版三月开局七月成书八月进于朝有诏奖谕　十一月十三日姚希得开阃以到任例册钱银支犒军民　赈济贫民　倚阁句容溧水溧阳三县苗税　造多桨战船并修旧战船　至节济丙丁户贫民　雪寒济贫民 三年辛酉 　 八月姚希得除宝章阁学士职任仍旧十一月时暂兼权淮西总领 两浙行限田法收买官田三月修诸城门　六月修行宫　增创转般仓　蠲减营运官钱逋负　倚阁句容上元溧水三县苗税　造鲜内军器库铁甲创买战马　蠲和州水退米一万五千余石　创建蜀三神祠于清溪之侧　蠲放九郡诸县年皮觔角　冬寒拨米平价赈粜　至节济贫民　岁节济贫民　溧水县经界民田 
四年壬戌 　 修社坛　修府学　修明道书院立纯公后　江宁县始建学造水哨马船　修东南两岳庙修姚显王王将军谢将军庙　修江宁馆　建洞神宫于三神祠之左　创造万人军屯戍沿江新军六千二百八十人□□□二十九所给钱□□□□□凡五百家□□□□□□□□江宁溧水三县苗税　至节济贫民　蠲减营运息钱　上元江宁两县经界民田　泸州太守刘整叛降北献策围襄阳 
五年甲子(十月理宗崩福王之子（里去里改基）即位庙号度宗二月雨土七月甲戌彗出柳芒角烛天长十数丈自四更从东方见日高方敛如是者月余  大元都燕京改至元元年) 　 春雪创给贫民钱　重建吴晋二帝庙　修卞将军庙修养济院　济丙丁户贫民　修造战船　光祖再任民情大悦　分招宁江军创先锋马寨　创船寨屋　修创衣甲军器　造和州无为军屯田仓　省罢添差总管路钤正副将共二十员谢枋得校文宣城及建康漕闱发策十问言权奸误国赵氏必亡忤贾似道贬兴国军　造金银见钱关子以一准十八界会子之三用印宛然一贾字物价顿踊 
咸淳元年乙丑    创建四郭门接官亭各有官吏舍及祠宇名东曰迎晖西曰致爽南曰来熏北曰拱极　创静庵于清溪上为屋三十间后累石为崇山亭其巅曰最高山后建堂三所其前曰闲暇其中曰观心其后曰近民　放减王沙局税七万缗　代纳五县人户夏税　创及幼局收养遗弃孩孺　重建长干桥　秋八月北兵哨安庆无为光祖以十五日戒严九月十六日班师御翰奖谕　刱平籴仓　又创助籴库取其息助籴　再创船寨于龙湾　增明道书院养士钱月五百千　修行宫养种园为堂四为亭二为台一　是岁光祖三丐祠不允
二年丙寅 　 正月光祖又丐祠不允　招填阙额军兵　改筑炮药库于清溪　初黄榜指挥输纳折帛钱关中半民颇以见钱为艰元年已后民欲全纳关会本府代解见钱二年亦如之共官省见钱二十万六千贯修四义阡分命上元江宁簿尉董之西益地三十余亩东又为庵三间各筑墙以防蹂躏　修府学　修广济仓更名广储　创制司仓于广储仓之左　夏五月大雨水遣官济饥民　秋八月丙戌北兵犯蕲黄迫舒境巡视江防　十月光祖四乞休致奉旨不允不得更有陈请 
三年丁卯 　 重建贡院于清溪之南　修南轩祠拨田四十亩有奇合从前杜杲所拨百亩并为修葺费　创小学岁拨米一百石为庖廪助　创誓清馆于龙湾　差官往江西造船六月光祖除参政辞不允七月有旨减河税务岁额商税钱共八十二万九千六百七贯钱会中半着为例　创仪宾馆因前志旧名 
四年戊辰(闰正月大风雷雨十月朔日蚀) 　 正月创助籴西库前有东库故以西别之　二月光祖辞免转官再任诏不允　创南轩书院于古长干　三月军民病疫　放免夏税市利钱　九月代输下户秋苗　十月依文思院斛旧式铸铜斛受纳秋苗　北兵围襄阳汪立信以书抵贾似道陈三策不听归金陵 
五年己巳(大元颁行蒙古字  常州鸡羽生距) 　 正月礼高年　创三至堂创野航于玉麟堂后　重建药局　重建岳庙　三月北兵犯东淮民流境上分遣官属赈之 
六年庚午(大元立尚书六部  江南大旱) 
七年辛未(大元建国号兴蒙古学  江南大饥) 　 上试进士赐张镇孙以下及第出身有差宋朝廷试始于开宝癸酉终于咸淳辛未廷试之日天必开霁是岁大雨如注天不言以象示之而已 
八年壬申 　 五月张顺张贵自汉江上流赴援襄樊力战至襄阳城下顺死之贵复出求援转战至柜门关败死其兵据岘山筑城临襄阳擒唐都统于万山舟中 
九年癸酉(大元诏谕吕文焕  江南平地产白毛临安尤多) 　 大元兵断汉水浮桥樊城绝援而陷牛皋范大顺张漠英率所部兵巷战死之行省遣唐都统以祸福谕吕文焕遂以城降　淮西阃夏贵以襄阳宋之首正阳宋之尾唇亡齿寒早乞备御李庭芝迎合贾似道意以正阳特一小堡何劳夏贵亲临具申朝廷照会贵怒曰都是桶子巾坏了天下由是解体 
十年甲戌(正月己卯朔永新有气如虹蜺自东门江中起横贯一邑须臾变作锦纹状遮盖四门临安大水天目山崩
三月度宗崩太子显即位年四岁  大元遣丞相巴延会兵伐宋) 　 大元同知枢密院事巴延拜中书左丞相总襄阳兵来伐面奉旨谕以曹彬不嗜杀人故一举而定江南汝其今体朕心古法彬事毋使吾赤子横罹锋刃丞相受命驰至襄阳诸军纂严禡师启行　九月大兵自襄樊沿汉江而下用宋降人为向导吕文焕等舟师出襄阳刘整等骑兵出淮泗行枢密院兵出正阳万户武显等前锋袭郢州杀都统赵文义破沙洋新城守将边居谊率所部力战死之复州安抚翟贵以城降至漠口阻守兵取沙芜口出江夏贵率汉鄂州师夜袭北营不克战于阳罗堡宋师败绩守将王都统战死鄂州都统程鹏飞血战以无援败权守张晏然降　贾似道议出师分兵九路会合遣侍郎赵溍屯兵金陵十二月溍与咨议官总军巡江二十四日遇夏贵单舟走淮西曰二公何不回建康老夫今回庐州去也北兵势不可当建康乃降将家乡当防之军人闻夏言已有逃归建康为乱者溍回府悉置典刑 
德佑元年乙亥(六月庚申朔日蚀既时天地晦瞑咫尺不辨人鸡骛归俨如暮夜自巳至午其明始复自淮以西北天色明朗其日夏贵攻复无为和州城堡)     大元兵自去冬顺流而下沿江诸将多吕氏部曲姻娅相继降附黄州陈奕蕲州管景谟南康军叶阊江州钱真孙安庆范文虎皆以城降安庆通判夏椅服药死江上大扰　正月二日制直赵溍离府于龙湾置司二十二日贾似道督诸军过建康二月二日诏令孙虎臣充宁远军节度使赵溍以沿江制置充督府参谋军事二十日似道师至芜湖屯丁家洲遣承宣使宋京阮思聪督府计议官朿元吉相继诣大军乞和不从二十二日鸣锣退师众大溃于珠金砂似道奔扬州饶州守臣唐震死于州治池州守将张林先已约降军至出迎权守赵昴发具冠裳大书十六字诗曰君不可负臣不可降夫妻俱死节义成双与其妻雍氏俱缢死扬州都统姜才大战扬子桥败绩二十四日行省入太平州守臣孟之缙迎降就除宣抚使沿江制置使赵溍弃建康府城取行宫公帑金帛与咨议官李应龙制置司机宜丘应甲遁归京口淮西总领费伯恭通判袁某等相继皆遁马步军都统徐王荣翁都统掌印权制置司事遣人于太平纳款大兵自二月十二日已于南城外雨华台下寨二十七日丞相巴延平章阿珠右丞张惠参政吕文焕麦八丁郎中孟祺等官入城于建康府署玉麟堂开省大飨将士遣哨骑四出招降州县命土万户廉希愿招讨使索多兼建康宣抚使徐王荣同知建康府事充宣抚副使发下安民榜文招谕句容溧水溧阳县民以次降附知句容县葛秉诚败自系于狱被杀邑人｛阙｝　　率众迎降授本处总管知和州聂某


至大金陵新志卷三下
元　张铉　撰
　金陵表七
  　元
天时                         地域
十四年丁丑     立行御史台于扬州命姜卫为御史大夫统治江浙江西湖广河南四省十三道提刑按察司　改溧阳县为溧州设江东建康道提刑按察司江东道宣慰司皆治建康罢宣抚司改立建康路总管府管录事司江宁上元句容溧水四县 
十五年戊寅     改溧州为溧阳府
十六年己卯     改溧阳府为溧阳路管溧阳县并在城录事司
二十一年甲申     九月行御史台移治杭州 
二十二年乙酉     三月行御史台移治江州夏再移杭州江淮等处行枢密院开府建府 
二十三年丙戌     八月行御史台移治建康路江东按察司移治宣州 
二十六年己丑     七月行御史台再移治扬州 
二十七年庚寅     行御史台升正二品 
二十八年辛卯     罢溧阳路依旧为县 
二十九年壬辰     三月行御史台自扬州再移建康拨淮东淮西山南三道廉访司直隶御史台南台统治江浙江西湖广三省十道肃政廉访司行枢密院移治镇江 
三十一年甲午(四月十四日成宗皇帝登极)     行枢密院例革 
元贞元年乙未     升溧阳溧水二县为中州 
大德元年丁酉     五月行台加称江南诸道行御史台 
三年己亥(溧阳大旱)     二月十一日例革江东宣慰司建康路直隶江浙等处行中书省 
十一年丁未(五月二十一日武宗皇帝登极旱民饥疫死)     行台御史升从一品 
二年己巳     十月二十日改建康路为集庆路
天时                          官守
十四年丁丑     行省参知政事阿勒哈亳州万户张弘范兼江东宣慰使苏湖招讨使徐王荣就带已降虎符受建康路总管兼府尹
十五年戊寅   江南宣慰司官安塔哈右丞王参政密里呼逊夏左丞张参政范左丞陈左丞宣慰使张弘范拜蒙古汉军都元帅宣慰使达噜噶齐廉希愿升行中书省左丞 
十八年辛巳 　 三月二日中顺大夫李某任本路总管代徐王荣 
二十二年乙酉    丞相安塔哈同知枢密院事　吕师圣江东宣慰使
二十三年丙戌    博尔欢行御史大夫　李仲信任本路总管
二十四年丁亥    四月初四日资善大夫阿拉克特穆尔行御史大夫
二十五年戊子    三月二十五日中举大夫默德齐行御史大夫平章史弼任枢密副使　嘉议大夫阿尔斯兰布哈任本路总管
二十六年己丑    帕克巴布哈朱清特穆尔王刚中任本道宣慰使黄头陈思济同知宣慰使事
二十七年庚寅    哈玛尔任本道宣慰使
二十八年辛卯    伊实特穆尔任本路达噜噶齐布琳济达同知枢密院事张珪枢密院副使
二十九年壬辰    中奉大夫伯嘉努任本路总管
三十年癸巳    宋廷秀任本路总管寻罢索勒济尔威道宣慰使
元贞元年乙未    四月十七日资德大学囊嘉特行御史大夫　闰四月六日荣禄大夫阿喇卜丹左行御史大夫　蒙古图沁任本路达噜噶齐
二年丙申    秋中议大夫诏兴路总管廉希哲任本路总管即前宣慰使左丞希愿之弟
大德元年丁酉    朝请大夫约苏穆尔任本路达噜噶齐
二年戊戌 　  二月二十一日荣禄大夫萨里右行御史大夫 
四月庚子(旱冬十二月大雪踰尺冰寒兼旬野兽饿死) 　  通吉礼任本路总管 
七年癸卯(八月六日太原平阳地震溧阳水旱相仍) 　 蜀人陈元凯任本路总管 
八年甲辰 　 五月十五日资善大夫阿里玛行台御史大夫 
九年乙巳 　 侯珪任本路总管以事断黜 
十年丙午 　 怀远大将军岳天桢任本路总管 
至大元年戊申(饥疫) 　 五月二十八日荣禄大夫和尼齐行御史大夫　昭武大将军雅伊密实任本路达噜噶齐　总管岳天祯卒于任 
皇庆元年壬子 　 正议大夫抄都任本路达噜噶齐正议大夫王瑛任本路总管 
二年癸丑 　 九月十九日开府仪同三司达实哈雅行即史大夫 
二年乙卯 　 四月二十八日荣禄大夫阿喇卜丹行御史大夫姜卫之子 
五年戊午 　 十一月二十八日荣禄大夫巴延行御史大夫 
七年庚申(正月朔日蚀三月十一日英宗皇帝登极) 　 二月二十八日荣禄大夫托欢达尔罕行御史大夫 
至治元年辛酉 　 六月二十六日蒙禄大夫托克托行御史大夫 
二年壬戌 　 任居敬任本路总管 
三年癸亥(九月四日登极赦) 　 二月十五日荣禄大夫巴延行御史大夫 
泰定元年甲子 　 十一月二十二日荣禄大夫桑结实哩行御史大夫 
二年乙丑 　 四月三日光禄大夫多尔济行御史大夫  禅巴沁任本路达噜噶齐太中大夫必实古实保任本路总管 
三年丙寅(溧阳大水) 　 中顺大夫诺海任本路总管 
四年丁卯(溧阳蝗) 　 章律任本路达噜噶齐 　 
天历元年戊辰(泰定五年三月改致和九月十三日登极赦改天历元年)) 　 十月六日光禄大夫阿尔斯兰哈雅行御史大夫 
二年己巳    中顺大夫默色任本路达噜噶齐奉议大夫索珠任本路总管
至顺元年庚午(民饥疫死) 　 四月二十二日光禄大夫阿尔斯兰哈行御史大夫嘉议大夫托欢任本路达噜噶齐郭图鲁卜台任本路总管 
三年壬申(十月四日皇帝登极) 　 二月七日光禄大夫托欢行御史大夫
元统元年癸酉(六月八日今上皇帝登极　江宁秋旱民大饥泾河溢句容五碁山崩大水) 　 十一月二日荣禄大夫伊实通斡行御史大夫 
至元元年乙亥(江宁秋旱) 　 闰十二月十二日开府仪同三司达实特穆尔行御史大夫 
三年丁丑 　 十一月十九日银青荣禄大夫巴勒噶齐行御史大夫 
四年戊寅 　 通议大夫谔勒哲图任本路总管 
至正元年辛巳 　 闰五月二日光禄大夫托欢行御史大夫　嘉议大夫特穆尔任本路远噜噶齐中议大夫张塔海特穆尔任本路总管
天时                         政事 
大元至元十三年丙子(二月一日辰时日中黑光磨荡食顷复明) 　 　 正月十一日徐王荣同新野奕千户陈翼以兵七百人招安溧阳县擒赵四知府即赵淮送瓜洲行省不屈死之淮二妾绐监守者焚其尸裹骨并投水死是月丞相巴延进兵高亭山请执政军前议事文天祥请行陈宜中夜遁天祥同贾余庆吴坚等至镇江渡瓜洲得间逃去二月乙卯北使请三宫北迁过真州苗再成夺驾不克抵扬州已过去而姜才领兵要职不知乃诸将之遇北者五月丙申见世祖皇帝于上都行宫谢太后降封寿春郡夫人全太后为尼于正智寺少帝降封瀛国公宋亡丞相巴延入觐留参政董文炳镇临安经略闽越江左繁阜滋久金玉锦绮珍异奇古之玩在所充溢丞相一不挂目宋降将钱真孙以赵氏二宗女献立叱去之先时民谣云江南若破百鴈来过莫有喻其意者及丞相下江南始知其谶阿尔哈雅右丞等军破宋潭州守臣李芾死之江西诸州郡闻兵至皆降丞相遣兵徇浙东知严州方回知处州梁信及衢婺等州并降夏贵绐元帅昂吉尔遣使间道驰入燕京献淮西诸郡李庭芝除右相弃扬州引兵至海州阿珠丞相追及斩之朱焕以扬州城献宋都统姜才死之真州守臣苗再成败死泰州守将孙良臣降通州继陷宋广王益王入海广王立于福州改元景炎文天祥拜右丞相开督南剑秋诏书节该兵革之际无辜之人殒坠锋镐宜建道场崇修佛事大赦天下犯死罪者减死流远江宁县达噜噶齐吴德以南城外越城之侧故县尉衙改立县治十一月参政阿勤哈及招讨王世强等舟师至福州王绩翁为内应王刚中以城降董右丞军至福安县赵与择拒战败绩死之兴化知军陈文龙不降被执泉州蒲寿庚漳州王佺惠州文璧皆降景炎帝趋广州 
十四年丁丑     大兵败文天祥兵于赣获天祥妻子元帅索多援福州破兴化军车裂守臣陈瓒以徇屠其城潮州守臣马发坚守不下乃与两省吕师夔军合攻破广州张镇孙败死亳州万户张弘范拜江东宣慰使开府建康时民新脱锋镝公抚安之期月境内称治行宣慰使阿勒哈入觐升资善大夫行中书省左丞行江东宣慰司事罢建康宣抚司立建康路总管府廉宣抚升本道宣慰使兼本路总管府达鲁噶齐徐王荣充本路总管兼府尹是年四月设路治又设宣课提举司平准行用交钞库宣慰司在今台治按察司在宋马帅衙即今西织染局路治在宋都钱库即今大夫衙内 
十五年戊寅   正月张弘范入觐请讨二王拜蒙古汉军都元帅赐锦衣玉带宝剑名甲面谕曰剑汝副也不用命者以此处之弘范荐李恒为已贰从之至扬州发水陆师二万分道南征三月陈宜中奉景炎帝由海道回广州索多元帅破潮州守臣马发死之屠其城四月景炎帝薨衔王即位于碙川改元祥兴时有黄龙升天十一月大兵至潮执宋相文天祥　宣慰司官削去元带相衔革罢茶运司隶宣慰司管领罢行大司农司以营田司隶宣慰司漕运司隶行省　十二月行中书省左丞阿勒哈入觐 
十六年己卯     正月元帅张弘范会江西行省左丞李恒兵攻（厝去昔改圭）山二月宋相陈宜中往占城乞师是月宋师大败丞相陆秀夫抱卫王赴海死张世杰奉杨太后以小舟奔遇风溺死二广州郡皆归附宋初有诚云一汴二杭三闽四广至是果终于广　宣慰使阿勒哈升资德大夫行中书省右丞仍宣慰江东　宣慰使廉希愿会江西行省兵捕都昌冠平之 
十七年庚辰 　 六月授时历成明年颁行天下设东西织染二局局使二员局副一员隶资政院管领 
十八年辛巳 　 右丞阿勒哈入觐拜光禄大夫中书左丞相行中书省事统兵征日本行次明州而薨山东梁提举献言设立淘金总管府于花林市下置司管辖提领所入处佥拨溧水句容民户五十充淘金户计有田者免粮贫者鬻卖家产每户周岁认办二钱二分官吏掊取苛急甚为民害 
十九年壬午 　 十二月宋丞相文天祥死于京师先是天祥为元帅张弘范所执遣石镇抚等管押北行道经建康乃弘范治所与礼部侍郎邓光荐宿留驿中数日集有天庆观所作诗时已有必死社稷之志云诏民户今年差发三分免一各处立养济院收养鳏寡孤独老弱残疾不能自存之人商税三十分取一 
二十年癸未 　 　 　 
二十一年甲申    正月六日上尊号大赦　置溧阳州织染局织造进呈段匹一千八百二十段
二十二年乙酉    丞相安塔哈同知枢密院事提调江淮等处军马于前宋建康府治内开院宣慰司移治大军库内诏江淮以南百姓典卖亲子以给衣食深可哀愍仰所在官司验元典卖价值官为出钱收赎完聚村社农民造醋并免收课江南田主所收佃客租课十分免一　十二月令江淮以南长流鱼货听从民便采捕食用有司不得拘禁　吕文焕平乱致仕以其子师圣为江东宣慰使
二十三年丙戌    设句容县生帛局造木绵大绫句容武毅王图图尔哈以枢密院副使摄钦察亲军都指挥使设建康庐州饶州等处哈喇齐户计长官于溧水州
二十四年丁亥    闰二月行至元宝钞　罢淘金总管府改立建康等处淘金提举司淘金户添课
二十五年戊子    正月二十一日大赦诏选高行僧三十员开讲于江南诸郡改天禧寺为兴天禧慈恩旌忠教寺命槁城僧德公开讲赐号佛光大师　立财赋提举司隶徽政院管皇太后位下江淮等处钱粮于前宋转运司寄治
二十七年庚寅    江南抄数户计　九月大赦
二十八年辛卯    诏老人年八十以上免一子杂役使之侍奉南方儒人有德行文章政事可取者各路岁举一人量才录用封五岳四渎　五月二十三日改按察司曰肃政廉访司　设行宣政院
二十九年壬辰    宣慰使朱清建言金课扰民革罢淘金提举司并入金银铜冶转运司管领清吴人宋未聚众海上受捕得免国初开海道漕运与张瑄参政同有劳绩任本道宣慰兴利除害后其家以罪籍没
三十年癸巳    行枢密院于江北河南行省管下蕲黄邓新扬州高邮真滁杭等奕万户府拨军二千余名于龙湾教习听益都新军万户府提调　十月二十二日大赦
三十一年甲午(四月十四日成宗皇帝登极)    大赦诏腹里江南军站民匠诸色户计纳丁地税粮十分免三系官一切逋欠并与免微逃亡人户差税即与除豁毋令见户包纳当耕作时不急之役一切停罢毋致妨农公吏人等必须差遣者不得辄令下乡议行贡举之法无学田去处量拨荒闲地土给胆生徒鳏寡孤独每名给米一石绢一匹曾旌表门闾者与免本户杂泛夫役六月诏江淮以南至元三十一年夏税特免一半已纳到官者准充下年数目
元贞元年乙未    七月诏今后职官任满考其殿最功效为最者升职事不修者降诸路有儒知吏事吏通经术性行修谨者各路荐举廉访司试选每道岁贡二人省台委官立法考试中式录用　宣慰司呈省牒廉访司乞以安民为本理财为末将金户放罢
大德元年丁酉    二月二十七日改元大赦诏鳏寡函独常例外各给布绢益都新军万户府旬宁国路移镇建康
二年戊戌    二月钦奉圣旨准省台所言除免建康路金额五十定淘金户讣并入元籍当差革罢金银铜冶转运司徽饶池信四所办金课隶宣慰司管办士名立碑颂德
三年己亥(溧阳大旱)    正月奉使至路问民疾苦江南等处夏税十分免三　江宁县尹保定王蒙修筑堤圩以政绩闻任满受建德路推官选除江南行台监察御史　置惠民药局择良医主管
四月庚子(旱冬十二月大雪踰尺冰寒兼旬野兽饿死)    秋八月儒学灾惟存尊经阁及东西二教授厅　十一月诏孤老幼疾不能自存者每名给中统钞二十两江南租税普免一分诸处重刑结案犯徒者减一年杖罪以下释免
五年辛丑(七月一日大风江潮泛涨损禾溺人) 　 招各路风水灾重去处差发税粮并行除免缺食之家计口赈济诸处罪囚廉访分司审理轻者决之冤者辨之滞者纠之疑不能决者中台呈省详谳在江南者经由行台永为定例小吏犯赃除断罪外并罢不叙　重建庙学郡人王进德建明德堂本路获犯界煮酒都省议得既有决罪追罚定例其酒拟合给主　朝省行下本路旌表节妇王阿杨门闾　十一月申奉省札行下钟山乡开后湖河道 
六年壬寅 　 三月三日大赦诏江淮以南夏税全免乡村人户散办课程及在前年分民间应欠差税尽行免征 
七年癸卯(八月六日太原平阳地震溧阳水旱相仍) 　 三月十六日诏定赃罪条例为十二章及增给朝官月俸外任公田禄米等朝省行下旌表溧水州义士汤大有五世同居 江宁县主簿梅鼎有政绩取充江南行台今史奉使至路鳏寡孤独除常例外给中统钞一十贯被灾去处有好义之家能出己财周给贫乏者旌用 
八年甲辰 　 正月诏释笞以下江南佃户税租十分减二及开禁金银听民买卖定民开聘财等第官吏丧制僧道出家若丁力数名差役不缺及有昆仲侍养父母者赴元籍官司陈告给据方许簪剃违者断罪归俗田宅民讼在元贞元年正月以前革拨　句容县民樊渊乙亥兵火负母陈逃难茅山归附后还乡里奉养于孤贫之中江东宪司辟充书吏能甘清苦母丧还家时未定忧制宪司累行起复固辞不就是年部拟以孝廉表其门闾 
九年乙巳 　 二月二十五日以地震星变肆赦江淮以南租税均免二分在前年分拖欠差税课程并行蠲免年八十以上存侍丁一名九十以上二名并免本身杂役鳏寡孤独除常例外人给钞一十贯致仕官员止有一子承荫免儤使子幼家贫者给半俸终其身年七十以上精力未衰者录用六月以建储诏年八二以上赐帛一匹九十以上二匹亲年七十以上无侍丁近便迁除在外两任五品以下并减一资罪囚淹禁五年以上疑不能决者释之流窜者量移近里　冬十月新学成 
十年丙午 　 五月诏所在蒙古儒学教官用功讲习作养后进有钱粮去处有司毋得干预侵借管军官吏私债岁月虽多不过一本一利民间私债准此 
十一年丁未(五月二十一日武宗皇帝登极旱民饥疫死)  　 五月大赦诏江南路分夏税免五分秋粮免三分已纳到官者作下年数被灾去处山场湖泊课程停罢听民从便采取系籍儒户杂泛差役蠲免　九月七日加号先圣大成至圣文宣王祀以太牢旌表城居节妇周氏及溧阳州节妇乐氏门闾复其家　是岁建康大饥官廪不继行御史中丞廉道安本路总管岳天祯治中杨翼劝谕富户出钞二万余定赈济活饥民四十一万三千有奇先是米价腾涌牙侩旁缘为奸天祯杖其尤桀黠者召商旅饮之酒以义谕之估值乃平民得以济　十一月诏诸人举放钱债每贯月利三分止还一本一利倒换文契多取者严行治罪孝悌力田之人申明旌赏 
至大元年戊申饥疫 　 民饥疫死者相枕藉官为赈济七月诏曾经赈济人户至大元年差发夏税并行蠲免十一月二十五日以成中都建开宁路都总管府大赦 
二年己酉(溧水麦秀三歧) 　 三月诏被灾百姓江淮夏税及至大二年正月以前民间逋欠差税课程并行蠲免鳏寡孤独每名给钞一十五贯内外大小职官及自正月以前入役者普覃散官一等　九月行中书省改名行尚书省儒人免差人民转徙复业者除差税三年田野遗骸官为埋瘗　诸州司县亲民正官以九年为满考功黜陟　用至大银钞十月诏铸大元通宝钱及至大通宝小钱　大赦　中政院十一月二十六日奏准设立建康等处财赋提举司五品衙门管领建康路录事司溧阳州常州路宜兴州无锡州晋陵武进县镇江路金坛县扬州路录事司真州扬子县通州静海县崇明州太平路繁昌县宁国路南陵县徽州路祈门县淮安路清河县总计八路一十五州司县断没朱张钱粮　句容县尹赵靖到任首建学校上司常岁科红花力辞以非土产获免民至今德之 
三年庚戌 　 正月行使历代旧钱二月诏每社设立社长一名推举年高有德通晓农事者充不得差占别管余事　十月以上册宝赦杖罪以下民间负欠差税课程并行蠲免民间杂役先尽游食之五次及工贾未伎诸牧民官犯公罪轻者许罚赎镇江人堵润字济川任本路录事听讼明察判决无滞城内称治 
四年辛亥(三月十八日仁宗皇帝登极) 　 正月五日以上年郊祀大赦江南夏税免三分民间负欠钱粮并行免征其侵欺盗用失陷短少已有文案者亦行除免路府州县名山大川圣帝明王忠臣烈士凡有祀典者各具事迹申闻次第加封主者先行致祭庙宇损坏官为修葺开国以来效节功臣所封分邑有司立祠以时致祭　三月十八日大赦　罢巿舶提举司诸人毋得申献?货民间销金织金金箔并行禁止年九十以上帛二匹鳏寡孤独人给至元钞五贯　四月禁使新旧钱及至大银钞　罢僧道衙门　旌表溧阳州节妇张氏门闾 
皇庆元年壬子 　 十月二十九日以诸王入觐大赦旌表节妇杨母李氏及句容县节妇曹母王氏门闾　诏胆学地土贡士庄田诸人毋得侵夺庙宇损坏随即修完无学田去处系官地内摽拨各路总管府主领敦劝廉访司宣明勉励 
二年癸丑 　 诏许文正公从祀先圣庙庭旌表溧阳州节妇余氏门闾十月十八日诏行科举以经义取士 
延佑元年甲寅　  正月二十二日改元大赦百姓负欠系官钱粮并行除免十一月经理江西江浙湖广田粮江浙行省准都省咨刘景芳陈言官民交通事行下照勘亡宋大小官舍地基白莲堂数目约量修理新官并仰于官舍住坐不许借赁百姓房屋　句容县尹谢润治有异政 
二年乙卯    三月奉使宣抚问民疾甘四月二十八日圣旨试验阴阳人　十一月星变大赦河南江浙江西三省经理自宝田土合该租税与免一年江淮夏税免三分鳏寡孤独给钞一十贯民间拖欠差发税粮并行除免诏定贵贱服色制　句容县移风乡孔圣村住人王荣五世同居荒年赈济赖以存活者一百五户舍棺殡敛八十七人辛年八十三其日仑山震响乡里称为孝义所感本县以闻江浙省行下旌表门闾　初行台大夫用哈必齐百余人皆军籍无赖恃势扰民有司官至遭摇曳是年大夫至罢不用市里称庆
三年丙辰 　 诏路府州县教官专意训诲务要艺精行成以备试用隶籍在学儒人毋得非理科役烦扰教官才德弗称侵渔学廪者核实黜罢　七月圣旨禁非法用刑 
四年丁巳 　 闰正月诏江淮夏税普免三分　八月溧水州刘泳江浙省乡试第二十名　十二月太医院奏依儒学科举例试验医人 
五年戊午 　 十一月监察御史纠言句容县豪民王训白身受大都等处打捕鹰房民匠总管王熙白身受中瑞司丞唐兴宗元是江西行省理问所令史受建康财赋提举都省奏过令行台照勘追夺其余各投下虚捏诈冒限一月出首免罪隐匿不首者许诸人陈告赏钞一百定于犯人名下追给　初令强盗悔过陈首与免本罪捕获徒伴依例给赏获强盗三人与一官五人以上应捕人与一官捕盗官升一等妄分彼此者决罪 
六年己未二月朔日蚀 　 改茅山崇禧观为崇禧万寿宫四月上中州设医学教授句容县民佴贵三妻阿姜丧夫服内嫁唐起辛为妻杖六十七下离异与男同居守服江宁县尉魏居仁上元县尉张义污滥不法解任别叙 
七年庚申(正月朔日蚀三月十一日英宗皇帝登极) 　 三月十一日大赦诏江淮夏税并免三分差发税粮延佑七年以前征理未足之数并行蠲免　四月都省奏税粮一斗上添答二升　八月溧阳州人李士良行省试第六名十一月改元诏水旱相仍至治元年丁地税粮天下普免二分包银减五分监察御史廉访司官每员岁举可任守令者二人限次年三月以里申台呈省其有隐居行义才德高迈深明治道不求闻达者录用复行封赠之制除军站外不拘是何户计一体当差　监察御史言建康等路流民扰害官民部拟委官分拣每起不过三十人官为应副行粮转发本乡　建帝师寺于保宁寺北 
至治元年辛酉 　 二月会试李士良第一十三名殿试第三甲二十七名受将仕郎余姚州判官　郡人王霖刱立江东书院行省设山长　起盖广运仓于龙湾山前计廒四十座屋二百间省设监支纳大使路设仓副收受江西湖广二省并饶州路本路州县官民财赋等粮逐年都漕运万户府就仓装运下海　禁治江淮以南庙祝师巫妄称太保总管扇惑人众 
二年壬戌 　 革罢财赋提举司并入有司管领　旌表溧水州节妇萨法喇门曰贞节追赠容国公特穆尔巴哈之妻阿噜呼图克之母也十一月诏江淮包银与免一年佃种官田租额十分为率与免二分 
三年癸亥(九月四日登极赦) 　 八月郡人李桓江浙省乡试第二十七名　九月五日大赦　十二月改元诏江淮以南刱科包银病民为甚自泰定元年为始倚免三年诸处商税课程以延佑七年实办为额经理虚增之数即仰除豁鳏寡孤独除养济外布一匹年及八十加帛一匹九十以上二匹 
泰定元年甲子 　 闰正月初一日诏减盐价每引中统钞二十五贯江淮迤南包银并行革拨　旌表溧水州高年许桂时年已一百十一岁　是年潜邸至建康 
二年乙丑 　 正月蒋山太平兴国寺灾必实古实保东平人母尝病失明亲为舐之而愈前任累有政绩暇日于儒学明德堂会集士民诸色人等各以本业所当为者劝谕闻者悦服闾巷贫民有子不能备束修从师者皆令入学自以已俸为买书纸笔墨与师行礼其它兴利除害甚众踰年有不悦者以目疾谢病免 
三年丙寅(溧阳大水) 　 诺海中顺建言开浚阴山运粮河道寻以动工例禁罢役　句容县尹程恭勤于抚字修学校聘师儒兴利除害辟县治之后废址植桑万株民趋效之蔚有成绩 
天历元年戊辰(泰定五年三月改致和九月十三日登极赦改天历元年)  　 潜邸建大崇禧万寿寺于蒋山太平兴国寺后二月落成　八月四日各省科买军需大扰建康路得中旨优免九月十三日大赦天下　复立松江府免海北民食盐钱　治书侍御史摩哩哈克伞分台江陵镇遏有功　本路申防送流民事刑部议得聚众多寡各各罪名遍行禁治　太医院奉旨召行台医张廷玉冯昌太等 
二年己巳    诏即潜邸建大龙翔集庆寺命僧大欣住持授太中大夫广智全悟大禅师释教宗至兼领五山事　是岁旱荒劝率上户赈济　旌表城居节妇周氏门闾郡人李懋江浙乡试第十六名设集庆万寿营缮都司四品衙门设达噜噶齐大使副使所属有财用所田赋提领所俱隶龙翔寺掌管钱粮修造拨行台赃罚钱买田入寺赐宝志号道林真觉慧感慈应普济圣师遣使者赐金银楮币　十一月初三日改建康路为集庆路所管州县除米粮系大数目外其余贡赋拨隶皇后位下
至顺元年庚午(民饥疫死)    李懋第三甲赐同进士出身授将任郎饶州路鄱阳县丞雅复立江淮提举司隶昭功万户府改元赦天下　募富民纳粟补官　奎章阁纂修皇朝经世大典江浙省行下取勘事迹　句容县武毅王图图尔哈追封升王
二年辛未 　 诏改玄妙观为大元兴永寿宫治亭为飞龙亭　溧水州节妇萨法喇以子阿噜呼图克任治书郎御史追封容国夫人 
三年壬申(十月四日皇帝登极) 　 十月大赦天下　加封宣圣考妣齐国公曰启圣王鲁国太夫人曰启圣王夫人配亓官氏大成至圣文宣王夫人加兖国复圣公郕国宗圣公沂国述圣公邹国亚圣公追封二程子河南伯为豫国公伊阳伯为雒国公刻制书于中外庙学 
元统元年癸酉(六月八日今上皇帝登极　江宁秋旱民大饥泾河溢句容五碁山崩大水) 　 旌表城居节妇吴氏门闾复其家　六月初八日大赦天下江淮以南夏税免二分曾赈济者免三分鳏寡孤独除养济外给钞一十贯老人年八十以上存侍丁一人九十以上侍丁二人并免本身杂泛永为定例 
二年甲戌(江宁秋旱) 　 三月获剧盗秦淮舟中先是荆湖盗王念二曹福四等于沿江上下剽劫上自汉沔下至采石真州商旅被害不可胜数及是为汉阳弓兵袭至秦淮江口军民官兵会捕获曹福四等四十四名并贼属船只器仗赃物余党散走免儒户差发举有德行学问者充教官　营缮都司例革 
至元元年乙亥(江宁秋旱) 　 宪台移准御史台咨奏准新盖行台规模视旧有加罢科举　江淮财赋提举司例革 
二年丙子(江宁秋旱溧阳大水溧水思鹤乡麦秀雨歧) 　 句容县生帛局改造紸丝斜纹拨赴资政院交纳　严盗贼禁用肉刑　推官能鼎贤河阴人任内平反录事司囚吴住哥崔保怜上元县囚刘友端江宁县囚张茂才四人并问强盗王念二等得实内外台监察御史累荐省部拟减一资 
三年丁丑 　 四月拘尉马疋　盗发河南广东讨平之　龙翔寺财用所田赋提领所例革并入平江善农提举司管领　溧水知州李衡言本处站户消乏乞于溧阳州佥补从之 
四年戊寅 　 谔勒哲图通议复请疏浚阴山运粮河道　旌表江宁县孝子傅霖门闾　各路设船户提举司验船给引收课关浚台治后潮沟故道东接青溪西通栅寨门至清凉寺下会秦淮河　上元县委官修砌接官亭向东驿路 
五年己卯(秋九月大雨) 　 旌表节妇马氏门闾　霍入失等盗杀河南省臣淮东移文警备　设常平仓于旧广储仓所上元县桃浚龙光河自算子桥经石头城下至马鞍山八里有余用夫一千六百名 
六年庚辰 　 三月十八日赦天下诏旨非上意者厘革船户提举司等衙门皆罢 
至正元年辛巳    都省奏奉圣旨立曹南王阿勒哈祠于集庆仍拨赐官田二千顷今祠在录事司西北隅柴街宝戒寺侧春秋戊日致祭详见祠祀志　复立都水庸田使司专管河渠水利于平江路置司　省台宣慰司官添支禄米　复行科举取士法　革罢善农提举司以所管龙翔寺田粮归属本寺
二年壬午 　 本路判官周尧委诣阴山运粮河相视上至官庄铺下至毛公渡中分新旧两河先言新河迫近民田地势低下开之有妨农务靠东依山系是旧河开挑有益无害计用工二十一万六百申都水庸田司讲究　监察御史许儒林建言重建卞忠贞公祠宇　天禧寺医僧禄善治痈疽以所得资甃砌长干桥抵上门堽街二百七十丈　三月日总管府治遗漏延烧谯楼廊屋各房文卷悉为煨烬是冬改刱门楼房屋三十余间移更鼓楼于西南隅层楼　四月一日杭州路大灾焚毁行省卷宗皆尽令各路抄会上之新盖察院及行台门庑 
三年癸未(秋八月蝗) 　 四月都水庸田司以本路言开浚后湖河道令壕寨官相视上至钟山乡珍珠桥下接金陵龙湾大江通一十七里是岁冬十月本路委官提调江宁上元二县兴工并阴山河道同时开浚本路奉宪台札付重刊景定郡志委官提调并礼请名儒纂修新志　医学教授张汶谐乞修盖三皇庙学申奉行省札付计料修理行省准都省咨奏准修辽金宋三史行下本路委官提调购求实录野史传记碑文行实许诸人赴官呈献给赏
至大金陵新志卷四上
元　张铉　撰
　疆域志一
史称黄帝时万诸侯而神灵之封居七千神灵之封者山川之守足以纪纲天下者也又称禹会诸侯涂山执玉帛者万国降殷及周见于书者犹千八百国焉夫圣人体国经野封建功德岂任其私智强为分画者哉星有分野之殊而地有山川之限民生其间异禀殊俗于是俾胙土命氏者世守之以藩王国大小相维上下相持以为长久故曰配天秦分天下为三十六郡郡设守尉监而县邑各有所隶非古制矣汉魏相承无大革易晋都江左始侨置中原州县以居其民由宋齐梁陈而下何郡县更易析置之繁也金陵在周为吴兼越自范蠡筑城长干楚威王继城石头历代分割或都或否迄赵宋之世为都者八为治所者十有一为国者六为路者五为府者三为郡十有四而｛阙｝　并者十{阙}　本朝混一南北凡路府州县所建初具疆域广狭户口多寡金陵初为建康路统江宁上元句容溧水溧阳五县录事司治府城中寻升溧水溧阳为州至顺元年路以潜邸改名集庆而江南诸道行御史台建治五十余年所统三行省十道廉访司地周万里路州县属不可胜纪纪集庆路之因革分合四履所至作疆域志
　　历代沿革
金陵古扬州之域在周为吴春秋末属越楚灭越并有其地始名金陵秦兼诸侯置郡县属鄣郡改秣陵汉兴封韩信为楚其后更封诸王荆吴江都是也武帝初置刺史属丹阳郡后汉因之建安十六年孙权自京口徙治秣陵明年改为建邺晋武平吴以为丹杨郡及扬州刺史治所建兴初改为建康元帝渡江都焉以宰相领扬州改丹杨太守为尹宋孝武分浙江东为东扬州以扬州为王畿寻复旧历齐梁陈咸都于此隋平陈废丹杨郡立蒋州于石头大业初复置丹杨郡唐武德二年为扬州东南道行台尚书省七年复蒋州罢行台为扬州大都督府九年扬州徙治江都以其地属润州贞观七年复为扬州治所至德二载析置江宁郡干元元年改升州兼置浙西节度使上元二年州废为上元县大顺元年复置升州天佑二年杨吴大城升州建大都督府武义二年改为金陵府天祚三年封徐知诰齐王建西都改江宁府晋天福二年知诰僣位复姓李更名升国号唐宋开宝八年唐灭复为升州天禧二年升江宁府建康军节度建炎三年改建康府绍兴七年驻跸明年置行宫留守至元十二年圣朝初下江南于建康置江东路宣抚司十四年更立建康路总管府至顺元年改集庆路所管除录事司治府城中溧水溧阳由县升州余因旧名无所更易
　　地为都
孙吴建都四世凡六十年东晋建都十一世凡一百三年南宋建都八世凡五十八年南齐建都七世凡二十三年萧梁建都四世凡五十五年南陈建都五世凡三十三年李唐建都三世凡三十九年宋南渡为行都七世凡一百三十九年 【吴志张纮谓孙权曰秣陵楚威王所置名为金陵地势冈阜连石头昔秦始皇东游会稽经此县望气者云金陵地形有王者都邑之气故掘断连冈因名秣陵今处所具存地有其气天之所命宜为都邑权善其议未能从也后刘备东宿秣陵因观地形亦劝权都之权曰智者意同遂都焉又献帝春秋刘备至京谓孙权曰吴去此数百里即有警急赴救为难将军有意屯京乎权曰秣陵有小江百余里可以安大船吾方理水军当移据之备曰芜湖近濡须亦佳权曰吾欲图徐州宜近下也诸葛亮亦曰锺阜龙盘石城虎踞真帝王之宅晋温峤议迁都豫章三吴之豪请都会稽二论纷然王导曰古之金陵旧为帝里孙仲谋刘玄德皆言王者之宅由是不行六朝事迹云南朝建都之地不过建康京口豫章江陵武昌数处其强弱利害前世论之详矣吴孙策以会稽为根本大帝嗣立稍迁京口其后又常住公安又尝都武昌盖往来其间因时制宜不得不尔及江南已定遂还建邺保有荆扬而与魏蜀抗衡其宏规远略晋宋而下不能易也故萧绎舍建邺而守江陵梁遂以亡李嗣主舍建邺而迁洪府南唐遂不能以立王导断然折会稽豫章之论而以建邺为根本自晋而下三百年之基业导之力也今按孙皓议迁都武昌陆凯上疏曰武昌土地危险非王都安国养民之处船泊则沈漂陵居则峻危梁武帝临荆峡二十年情所安恋不欲归建邺故府臣僚皆楚人也欲都江陵周弘正谏曰士大夫言圣王所都本无定处若黔首未见入建邺便谓犹列国诸王今曰副百姓心不可不归建邺南唐嗣主用唐镐计迁豫章而王都官舍军垒十不容一二自公卿下至军士莫不思归导之言验矣】 宋留都有录见前志
　　地为治所
越筑城治长干里楚置金陵邑治石头秦改为秣陵县治后汉分扬州置吴郡治建邺建安十六年孙权自京口徙治秣陵明年又城石头改秣陵为建邺吴既克关羽都武昌以吕范领丹杨太守治建邺永安中分溧阳以北六县为丹杨郡仍治建邺晋武帝平吴以为丹杨郡及扬州剌史治太康三年分淮水北为建邺南为秣陵更置江宁县宋孝武以扬州为王畿寻复旧 【为都见前此不重述】 隋平陈废丹杨郡置蒋州治石头唐武德二年为扬州东南道行台置尚书省八年为扬州大都督府贞观七年复为扬州治所至德二载改为江宁郡治所干元以后改为升州治所仍置节镇 【寰宇记云天宝末明皇以金陵自古雄据之地禄山方乱不可以县统之仍置升州加节制】 上元二年复废为上元县光启三年还为升州治所仍置节镇天佑二年吴王杨行密大城升州建大都督府其子溥改为金陵府治石晋天福二年建西都改为江宁府治李升僣位号南唐因即居之至宋初平江南置升州治天禧二年改为江宁府治建炎三年改为建康府治绍兴二年以府治建行宫而迁府治于行宫之东南隅江东安抚司沿江制置司淮西总领所江东转运司江淮提领所江淮都督府皆治建康国初尝于制司府治开行省置宣抚司管辖江东诸路寻改立建康路总管府别设江东建康道提刑按察司江东道宣慰使司江淮等处行枢密院寻皆迁革独江南诸道行御史台自至元二十九年由扬州再迁于此即前宋建康府治大其规制而总管府与录事司上元江宁县治分置城内外云
　　地所属国名
吴国在周属吴太伯之国有固城在溧阳溧水两县之间即吴所筑也夫差为越所灭至汉高祖时以丹阳会稽豫章三郡五十三城立兄子濞为吴王景帝时国除东汉末以其地封孙策为吴侯弟权袭之曹操封为吴王三国鼎峙吴亦称帝因都焉 【详见为都】 
越国越本夏少康之后封于会稽周元王四年用范蠡计灭吴尽有其地筑城于此以谋吞楚 【详见越城】 致贡于周元王赐胙命为伯越兵横行江淮号霸王后七世为楚所灭
楚国周成王时初封熊绎于丹阳乃在荆州非此所谓丹杨也其后国寖强地寖广至威王时灭越尽有吴越之地置金陵邑于石头 【详见山阜】 秦灭楚以此地置鄣郡 【详见所属郡】 及怀王末项羽自称楚至汉高帝时封韩信于楚鄣郡属焉六年废 【别封楚王交非此地】 
荆国汉高帝六年群臣请以故东阳郡鄣郡吴郡立刘贾为荆王是年黥布反失国
江都国汉景帝既诛吴王濞徙汝南王刘非为江都王治故吴国至其子建国除后以其地封广陵王胥又分置郡
升国宋天禧二年封寿春郡王为升王后即位为仁宗嘉佑四年翰林学士胡宿言陛下建国于升犹次列国非所以重始封之地宜进升为大国无得封从之宋会要大国二十有四升其一也
　　地所属州名
扬州禹贡北距淮东南据海皆扬州之域唐虞置扬州牧至汉武帝初置扬州剌史后汉因之分扬州之半置吴郡治建邺后以封孙氏晋太康元年平吴徙治建邺惠帝元康初有司奏扬州疆土旷远统理尤难于是割七郡置江州元帝渡江都扬州统丹杨吴郡宋孝武分浙江东五郡为东扬州治会稽而扬州仍领丹杨等十五郡大明三年以扬州所统六郡为王畿以东扬州为扬州八年复旧景和元年罢东扬州隋徙扬州治江都置大都督府以句容延陵曲阿等县属焉大业中废唐武德二年河间王孝恭平辅公祏以江宁溧水丹杨溧阳安业复置为东南行台尚书省治江宁七年废寻复为大都督府领上元金陵句容丹杨溧水溧阳凡六郡 【时未置上元县欠考】 九年徙治江都贞观七年复旧至德中复治江都秦观扬州集序云汉刺史无常治后之称扬州者指其所治而已
义州晋元帝置陈大建元年废为建兴郡领建安同夏乌山江乘临沂湖熟凡六县 【戚氏志陈大建十年立义州江北寻废以为此无义州俟考】 
蒋州隋平陈废丹杨郡于石头立蒋州唐武德二年废七年复置于金陵县寻废
升州唐干元元年以江宁郡改置升州颜真卿尝以升州刺史兼淛西节度使上元二年废光启三年复置天佑二年杨吴封徐温齐公大城升州武义二年改金陵府宋开宝八年复置天禧二年改为江宁府
茅州唐初置领琅邪金山县后废武德三年以句容延陵复置七年废
　　地所属郡名
故鄣郡秦置汉元封二年更名丹杨郡吴永安中以芜湖以南十三县复为故鄣治宛陵
丹杨郡汉置治宛陵志云领宛陵于潜江乘春谷秣陵故鄣句容泾丹杨石城湖熟陵阳芜湖黟溧阳歙宣城凡十七县后汉因之建安十三年孙权分为新都郡二十六年权始置丹杨郡自宛陵治建邺领县十九永安中分置故鄣郡丹杨所领惟溧阳以北六县晋太康元年改建邺复为秣陵宋齐间分丹杨立毗陵郡丹杨所领惟建康秣陵丹杨江宁永世溧阳湖熟句容八县隋平陈废大业初复置领江宁溧水以当涂来属割延陵句容等县属江都唐初废为州天宝元年复置领丹徒丹杨延陵句容江宁金坛凡六县至德二载析置江宁郡 【吴丹杨郡城在长乐桥东百里今桐树湾营中是其地详见后古迹志】 
建兴郡陈大建元年以义州南琅邪彭城郡地置领建安同夏乌山江乘临沂湖熟凡六县属扬州江宁郡唐至德二载以润之江宁句容宣之溧水溧阳置干元元年改升州
义兴郡晋永兴中以丹杨之平陵永世及割吴兴郡置四县立义兴郡以赏周（王巳）创义之功属扬州
　　地所置侨郡名
淮南郡本秦九江郡汉立淮南王国后为郡晋治寿春成帝初苏峻祖约作乱于江淮兵戈扰攘淮南百姓南渡者转多于是侨立淮南郡以处之领于湖繁昌当涂逡遒定陵襄垣凡六县宋大明六年以淮南故郡并宣城入于姑熟隋废以当涂属丹阳更于寿春置淮南郡南琅邪郡晋元帝于江乘县南岸立琅邪郡属扬州领临沂阳都及怀德三县在旧江宁县东北五十里成帝咸和六年复琅邪比汉丰沛宋大明四年以郡隶王畿五年行幸琅邪郡原遣囚系陈大建元年废为建兴郡 【江乘南岸有琅邪城句容接界有琅邪乡金城则在府城东北二十五里详见后古迹志】 
魏郡广川郡高阳郡堂邑郡四郡并晋咸康四年侨置并所统县并寄居京邑
南东海郡南东平郡南兰陵郡晋元帝以江东置四郡穆帝时以南东海七县出居京口
　　地所置府号
金陵府吴武义二年改升州为金陵府大和五年建都金陵寻罢天祚三年徐知诰建为西都改江宁府
江宁府天祚三年改金陵为江宁府石晋天福二年李升建国号唐宋开宝八年改升州天禧二年以升州为江宁府置军国建康命寿春郡王为府尹建炎三年改建康府
建康府建炎三年五月改江宁府为建康府归附后改建康路 【详见前沿革】
　　地所统县名州名
上元在宋次赤县唐上元二年废升州以江宁地置属润州后废宝应元年复置光启三年置升州属焉通鉴云大顺元年置升州于上元县以张雄为剌史县初仍江宁旧治白下村光启中徙凤台山西宋初迁南唐司会府在府治之东御前后军营是其地建炎徙今治在城东隅
江宁在宋次赤县 【临江归化金陵白下】 晋太康元年分秣陵置临江明年改江宁后废永嘉中复置隋并秣陵建康同夏地入焉大业初属丹杨郡唐武德三年即县置扬州更名曰归化七年号金陵属蒋州明年徙白下村称曰白下属润州贞观七年复名归化九年复为江宁至德二载置江宁郡而县废干元元年复置属升州上元二年州废以其地置上元县南唐割上元南十九乡当涂北二乡因旧名复置隶金陵府 【图经云古县治南临浦水在城西南七十里】 按实录云唐县治在州城西偏西即吴治城东临运渍天庆观东即其地宋初移郭下在城西北距行宫三百步舆地广记云唐既改江宁为上元南唐复析上元置江宁分治郭下至元十三年本县达噜噶齐吴德即以南城外越城之侧故县尉司改置县治
句容在宋次畿县汉置属丹杨郡有句曲山其形如句字因以名县汉武帝封长沙定王子党为句容侯国除复为县吴赤乌八年使校尉陈勋发屯兵三万凿句容中道至云阳西城以通吴会船舰唐武德二年于县置茅州七年州废属蒋州九年隶润州会昌四年升望县干元元年属升州上元二年州废属润州光启三年复置升州县隶焉宋因之县治在府东九十里
溧水州在宋次畿县隋开皇中析溧阳丹杨置属蒋州大业初属丹杨郡唐上县武德三年属扬州九年属宣州干元元年属升州上元二年升州废属宣州光启三年复置升州县属焉宋因之国朝元贞元年以户登五万升为中州州治即前宋县治在府东南一百二十里
溧阳州在宋次畿县秦置溧水所出南湖也汉初属江都元封中属丹杨郡后汉封陶谦为溧阳侯吴省为屯田志云封潘璋为溧阳侯又云孙皓封何蒋为溧阳侯晋太康元年复置分为永平隋开皇十八年并入溧水唐武德三年析江宁溧水复置隶扬州九年隶宣州干元元年属升州明年属宣州寻复上元元年又属宣州未几又复宝应元年属宣州光启三年复属升州南唐保大十四年溧阳隶润州后主时隶江宁府宋开宝八年取江南复隶升州国朝至元十四年县改溧州十五年改溧阳府十六年改府为溧阳路管溧阳县并在城录事司二十八年革去路名依旧为溧阳县元贞元年以民户五万之上升为中州唐以前县治在溧水县东南九十里天复三年移治今所今州治即宋县治在府东南二百四十里
　　历代废县名
秣陵县 【金陵建业】 更治所凡六前志云楚威王筑城石头号曰金陵秦始皇改为秣陵属鄣郡 【实录云秦县城在旧江宁县东南六十里秣陵桥东北今有秣陵浦】 汉属丹杨郡武帝封江都王子缠为秣陵侯后汉复为县孙权自京口徙治改曰建邺晋太康元年复为秣陵三年分淮水北为建邺南为秣陵 【宋书云县治去京六十里今故治村是也】 义熙中移于斗场柏社 【实录云在江宁县东南度长乐桥古丹杨郡是也】 元熙元年省扬州禁防参军县治移其处 【图经云在宫城南八里一百步小长干巷内梁末北齐军于秣陵故城跨淮立桥栅当是其地】 隋并入江宁景德二年置秣陵镇今设巡检司在江宁县东南五十里建业县晋书太康三年分秣陵淮水北为建业建兴初避帝讳改建康县旧有城在吴治城东 【实录云县治在故都城宣阳门内古御街东寰宇记云咸和六年徙出宣阳门外御街西建初寺门路东即费县旧基在台城南七里今城门法性尼寺地县在寺北二百步云】 隋省入江宁
江乘县秦置方舆志云始皇登会稽从江乘还过吴汉属丹杨郡王莽改曰相武后汉复旧吴省为典农都尉晋武帝复置咸康七年析南境为临沂属琅邪郡陈大建元年属建兴郡南史郑袭尝为令 【南徐州记云县西有江乘浦】 
丹阳县汉元朔初封江都王子敢为丹杨侯后汉为县晋封孙韶丹杨侯南朝复为县隋废武德二年析江宁溧水复置属扬詶贞观七年省入当涂天宝元年复置县属丹杨郡非旧地矣 【按丹阳县城最古在丹阳郡城之先而图志不见史记始皇出游过丹阳至钱唐汉晋为县江左因之并见史志惟隋志始不载其名唐之江宁县尽有今上元江宁之境通典为汉丹阳县在江宁唐书地志谓贞观元年省丹阳县入当涂则知丹阳故境并入江宁当涂明矣其故城地庆元志引晋陶回传小丹阳道为证戚氏云考前史不但此一事也吴吕范从孙策攻破庐江还俱东渡到横江当利破张英于麋下小丹阳湖熟领湖熟相后领宛陵令讨破丹阳贼还吴迁都督据吴晋史所载则今城南六十里到金陵镇由金陵镇南三十里与太平当涂接界有市井宛然古治所其地名丹阳或呼小丹阳即其地也前史称小丹阳者当时有丹阳郡史文例书县名不出县字故吴志晋书皆称小以别之其后县废而丹阳之名立在镇江故亦呼小丹阳尔又按句容县西南三十里有赤山及赤山湖其地亦近上元之丹阳乡小丹阳相去虽远而在赤山西南与晋书山多赤柳在西及丹山之阳之义合又小丹阳西南有丹阳湖接当涂界今府城南五十里有丹阳里东南三十五里有赤山塘沟盖丹阳乡赤山赤山湖丹阳湖等必皆丹阳县之故境而其治则丹阳巿是也】 
湖熟古县名汉属丹杨郡武帝封江都王子胥行为湖孰侯 【一云姑熟】 后汉亦为侯国吴省为典农都尉晋武复置陈属建兴郡汉兴平二年孙策攻扬州转攻湖熟江乘晋苏峻之乱毛宝烧句容湖熟积聚义熙九年罢临沂湖熟脂泽田以赐贫人宋元嘉二十二年浚淮起湖熟废田千余顷皆此地二十八年徙越城流人淮南流人于姑熟今太平路古之姑熟前志谓即湖熟非也 【元和郡国志云在旧江宁县东南七十里今在上元县丹阳乡去县五十里淮水北古城犹在】 
永平县 【永安永世】 汉元封中置属丹杨郡寻废吴分溧阳复置改曰永安孙休封弟谦为永安侯孙皓封洪为永平侯晋武又改永世惠帝分置平陵并永世凡六县属义兴郡寻复旧名宋省入溧阳 【城在今溧阳州南十五里遗址高二尺见后古迹志】 
平陵县 【详见后古迹固城下】 
安业县唐武德二年析江宁溧水置后废
同夏县梁武帝生于秣陵同夏里大同元年因以置县陈属建兴郡隋省入江宁 【图经云县东十五里有同夏浦旧有城今上元县长乐乡是其地】 
临沂县本徐州琅邪国县晋咸康七年分江乘西界侨置属南琅邪郡陈属建兴郡晋蔡靓诸葛恢梁孟智陈明仲璋皆尝为令 【实录云县城在京江独石山西临大江在旧江宁县北四十里南徐州记云县有落星山属慈仁乡去县四十里今上元县长宁乡摄山之西白常村盖其地距上元县三十八里】 
怀德县 【费】 晋大兴元年琅邪国人随帝渡江者几千户立怀德县以处之属丹杨郡永复为汤沐邑后属琅邪郡其地寄建康北境 【实录云县城在宫城南七里建初寺前路东后改曰费移于宫城西北三里耆闾寺西宋元嘉十五年省入建康临沂古迹编云费县与琅邪分界于潮沟村在县北九里今在上元县钟山乡】 
即丘县本晋琅邪国县元帝置属南琅邪郡宋元嘉八年省入阳都
阳都县本汉城阳国县后汉改为琅邪国晋废元帝置属南琅邪郡宋大明五年省入临沂
　　地所接四境
集庆路东西二百三十五里南北四百六十里东至本路界首一百四十里自界首至镇江路四十里西至本路界首一十里自界首至和州八十三里南至本路界首二百四十里自界首至宁国路一百二十里北至本路界首四十九里自界首至真州一百一十里东南到本路界首二百八十五里自界首至常州路一百八十五里西南到本路界首九十里自界首至太平路三十里东北到本路界首一百三十五里自界首至镇江路四十五里西北到本路界首二十二里自界首至真州一百二十七里自集庆路到汴梁陆路一千四百四十五里水路一千七百七十里到河南府陆路一千八百里水路二千一百九十五里北至大都水程三十站三千四百一十里陆程四十站二千八百一十五里
江宁县附郭东西八十五里南北九十八里东至上元县界旧以御街中分今抵录事司城门为界西至和州乌江县国（□车）十里以鳗黧州大江中流为界自界首至乌江县一十五里南至溧水州界九十三里以乌剎桥为界自界首至溧水州四十五里北至上元县界五里以金陵乡为界东南到句容县界七十里以湖山乡为界自界首到句容县九十里西南到太平路当涂县界一百六里以章公塘为界自界首到当涂县一十七里东北到上元县界二十五里以崇礼乡为界西北到上元县界五里以金陵乡为界
上元县附郭东西九十五里南北八十五里东至句容县八十里以周郎桥中分界西至江宁县界旧以御街中分今抵录事司城门为界南至江宁县界七十里以永丰乡北白米湖为界北至真州六合县界四十九里以瓜步大江中流为界东南到句容县界七十里以东陈村为界自界首到句容县三十五里西南到江宁县界四里以大隐乡为界东北到句容县界六十里以章桥为界自界首到句容县八十里西北至真州六合县界二十九里以湖墅大江中流为界自界首到六合县八十五里
句容县东西七十里南北一百二十里东至镇江路丹徒县界五十里以山口为界自界首至丹徒县五十里西至上元县界二十里以周郎桥中分为界自界首至上元县七十里南至溧水州界六十里以丁塘村为界自界首至溧水州三十里北至真州扬子县界七十里以下蜀大江中流为界自界首至扬子县六十里东南到镇江路金坛县界六十里以茅山崇元观西堆为界自界首到金坛县六十里西南到江宁县界七十里以上义山东绿杨村为界自界首到江宁县九十里东北到丹徒县界六十五里以左桥为界自界首到丹徒县四十五里西北到上元县界八十里以东阳镇霸桥为界自界首到上元县六十里
溧水州东西八十二里一百三步南北一百五十五里三十八步东至句容县界三十七里以浮山顶为界自界至句容县四十里西至上元县界三十五里乌石桥为界自界至上元县八十五里南至宁国路宣城县界百一十里四牌冈为界自界至宣城县百三十里北至江宁县界四十五里上义山为界自界至江宁县七十五里东北到句容县界四十里望湖冈为界自界到句容县五十里东南到溧阳州界五十里分界山为界自界到溧阳州七十里西南到宁国路宣城县界百三十五里昆山乡为界自界到宣城县一百里西北到江宁县界四十五里乌剎桥为界自界到江宁县七十五里溧阳州东西一百五十里南北一百六十里东至宜兴州界一十五里以葑埭牌为界自界首至宜兴州七十里西至溧水州界八十五里以三塔墩为界自界至溧水州四十里南至广德路界七十里以石屋山分流为界自界至广德军八十里北至金坛县界八十里以长塘湖港荻场为界自界首至金坛县四十里东南到宜兴州界八十里以白塔山为界自界首到宜兴州四十里西南到宣城县界一百二十里以湖东北岸为界自界首到宣城县一百三十里东北到宜兴州界四十五里以五家村为界自界首到宜兴州六十五里西北到溧水州界七十五里以曹山陆路为界自界首至溧水州四十五里
　　镇市
淳化镇 【在上元县东四十五里凤城乡宋淳化五年置】 
金陵镇 【在江宁县南六十里本陶吴铺宋景德二年改为镇今有税务】 
秣陵镇 【在江宁县南三十里今有税务巡检司】 
石步镇 【在上元县东北四十五里即古罗落桥】 
大城港镇 【在江宁县西南七十里今作水站】 
靖安镇 【在龙湾巿】 
常宁镇 【在句容县东南五十里天禧元年以镇置寮今有税务】 
下蜀镇 【在句容县北六十里有巡检司】 
土桥镇 【在上元县东南六十里与句容县两界】 
{阙}阳镇 【在句容县西北六改秣陵为阙　图名有馆驿{阙}】 
{阙}　镇 【在江宁县西南六十里有巡检司】 
邓步镇 【在溧水州南一百二十里宋干道四年差官收税宝佑四年移东坝市收税今有税务盐仓巡检司】 
孔家堽镇 【在溧水州南四十五里】 
固城镇 【在溧水州南九十五里】 
高淳镇 【在溧水州南一百里有税务巡检司】 
举善镇 【俗名戴步在溧阳州南三十五里有税务】 
杜渚镇 【在溧阳州西南六十里干道四年移税额于溧水县邓步】 
古市按宫苑记吴大帝立大市在建初寺前其寺亦名大市寺宋武帝永初中立北市在大夏门外归善寺前宋又立南市在三桥篱门外斗场村内亦名东市又有小市牛马市谷市蚬市钞市等十一所皆边淮列肆裨贩焉内纱市在城西北耆阇寺前又有苑市在广莫门内路东盐市在朱雀门西宋书有建康市南唐书有金陵市至今有清化市罗帛市而自昔言市者则以东市西市凤台鹭洲四坊之达为市盖即鱼市今银行花行鸡行镇淮桥新桥笪桥皆市也 【南史徐度传云徐嗣徽任约等来寇高祖与敬帝还都时贼已据石头市廛居民并在南路去台遥远恐为贼所乘乃使度将兵镇冶城筑垒以断之以此知六朝市廛多在淮水北冶城东也通典梁有太市南市北市令太南北三市丞陈淮水北有大市自余小市十余所隋食货志言陈时淮水北有大市十余所置官司税敛既重时甚苦之晋史廷尉张闿住在小市南史宋废帝元徽二年张敬儿破贼宣阳门庄严寺小市丹阳记曰苑城市谓之苑市秣陵有斗场市寰宇记云东晋咸和中置七尉右尉在纱市今属上元县钟山乡张循王北庄前平地是也宫苑记南尉在草市北湘宫寺前其地在今上元县治东北齐东昏侯宫中立宫市使宫人屠沽帝为市魁陈后主重关市之征以阳惠朗为大市今金陵故事有盐市即盐渚也在东南三里庾阐扬都赋其宝货则瑶琨琅玕青碧青玟阳球散火阴田潜珍云英水玉错辉龙鳞焕若金膏晃若银烛琉璃冰清而外映珊瑚触石而上翘牙箪列文于象齿火布濯秽于炎焱西阻石城则舟车之所会东尽金塘则方驾之所连清化市今在北门内罗帛或云萝卜即路学街鱼市前志不载所在南唐近事程员举进士夜梦乌衣吏告曰君与王伦廖衢陈度卫清并已及第员梦中惊喜理服驰马诣省门见杨遂张观曾顗立街中谓曰牓在鸡行何忽至此员怅然而觉其年考功员外郎张佖权知贡举果放杨遂等三人员辈卒无征应既夏内降御札尚虑遗贤命张洎舍人就中书复位洎果取员等五人附来春别牓及第明年岁在癸酉也庆元志鸡行街自昔为繁富之地南唐放进士牓于此戚氏续志云银行今金陵坊银行街物货所集花行今层楼街又呼花行街有造花者诸市但名存不市其物清化甚僻故老言旧已然矣】 
汤泉市 【在上元县神泉乡汤山延祥院之前去城六十里】 
栖霞市 【在上元县长宁乡摄山栖霞寺之前去城四十五里】 
索墅市 【市有索墅坊在上元县清化乡去城五十里】 
泉都市 【在上元县泉水乡亦名龙都去城五十五里】 
东流市 【市有桥曰东流以水流自东因名之在上元县宣义乡去城四十里】 
花林市 【南至曹村五里北至大江十二里齐梁诸坟多在其地属上元县清风乡去城三十五里】 
龙湾市 【在上元县金陵乡去城一十五里有税务】 
竹筱市 【在上元县长宁乡去城五十里有巡检司】 
蛇盘市 【在上元县开宁乡去城二十里旧有馆驿】 
麒麟市 【在上元县开宁乡去城三十里】 
西干市 【在上元县长宁乡去城四十五里】 
章桥市 【在上元县长宁乡去城五十里】 
石井市 【在上元县长宁乡去城二十五里】 
五城市 【在上元县崇礼乡去城二十五里】 
土桥市 【在上元县丹阳乡去城六十里】 
湖熟市 【在上元县丹阳乡去在六十里】 
新林市 【在城西南二十里】 
版桥市 【在城西南三十里】 
铜井市 【在城西南八十里】 
东口市 【在城南长干桥下东今乌衣巷口是】 
西口市 【在城南长干桥下今西街口是】 
小口市 【在城西南江宁县安德乡】 
朱门市 【在朱门南】 
水桥市 【在江宁县归善乡】 
杜桥市 【在江宁县万善乡去城四十里】 
路口市 【在城南七十里戚志作路桥市】 
仓头市 【在句容县仁信乡去城九十里】 
柴沟市 【在句容县琅邪乡去城七十五里旧有馆驿】 
白土市 【在句容县来苏乡有税务】 
高友步 【俗名上步在溧阳州南二十五里】 
周城步 【在溧阳州西南四十五里】 
上兴步 【在溧阳州西六十里】 
黄连步 【在溧阳州西北五十五里】 
江宁有江宁市秣陵市金陵市上元有淳化市句容有东阳市下蜀市长宁市靖安市溧水有孔家冈市固城市高淳市溧阳有举善市杜渚市皆见镇内
至大金陵新志卷四下
元　张铉　撰
　疆域志二
　　街巷
右御街 【按宫城记吴时自宫门南出至朱雀门七八里府寺相属晋城帝因吴苑城筑新宫正中曰宣阳门南对朱雀门相去五里余名为御道夹道开御沟植槐柳梁武帝克东昏焚其奢淫服六十二种于御街今自天津桥直南夹道犹有故沟皆在民居南唐御街也右有右御街在台城西掖门外宫苑记云吴太初宫北玄武门直对台城西掖门前路东即右街是也其实自大司马门出为御街自端门出为驰道自西掖门出为右御街端门即阊阖门】 
朱雀街 【按宫城记自宫门南出夹苑路至朱雀门七八里府寺相属舆地志朱雀门北对宣阳门相去六里名为御道夹开御满植柳环济其记曰天纪二年卫尉岑昏表修百府自宫门至朱雀桥夹路作府舍又开大道使男女异行夹道皆筑高墙瓦覆或作竹籓庚阐杨都赋云横朱雀之飞梁豁八达之遐衡世说宣武出镇南州王东亭曰丞相初营建邺无所因承而制置纡曲方此为劣东亭曰此乃所以为巧也江左地促不如中国若使阡陌条畅则一览而尽故纡余委曲若不可测今台城在府城泉北而御街迤逦向南属之朱雀门则其势诚纡回深远不可测矣侯景缘淮作塘自石头至于朱雀街十余里中楼雉相属宋彭城刘悛司空勉之长子勉见害于朱雀街悛兄弟平生不行此路】 
焚衣街 【在御街齐东昏侯制四种冠五彩袍一月中二十余出晨出三更归夜出清晨返梁废东昏焚奢淫异服六十二种于御街后人号其所曰焚衣街】 
孔子巷 【在青溪侧大仁寺前古庙在长乐桥东一里舆地志云孔子庙在乐游苑东隔青溪盖圣嗣侯所奉之庙也旧在溪南丹杨郡之东南本东晋所立中废宋元嘉十九年诏复孔子庙至齐迁于今处以旧地为浮屠今名孔子寺亦名孔子巷在城东南五里古长乐桥东实录晋孝武太元十一年立宣尼庙故丹阳郡城中后移庙过淮水北以旧处为孔子寺亦呼其巷为孔子巷】 
国子监巷 【今镇淮桥北御街东旧比较务即其地南唐跨有江淮鸠集典坟特置学官滨秦淮开国子监里俗呼为国子监巷又呼草巷】 
乌衣巷 【在秦淮南晋南渡王谢诸名族居此时谓其子弟为乌衣诸郎今城南长干寺北有小巷曰乌衣去朱雀桥不远丹阳记乌衣之起吴时乌衣营处所也晋记江左初立琅邪诸王居乌衣巷王敦谋逆导忧覆族使郭璞筮之卦成叹曰吉无不利淮水竭王氏灭子孙繁衍世说王导曰庾元规若来吾角巾还乌衣南王僧虔为御史中丞领骠骑将军甲族由来不居此官王氏分枝居乌衣者位官微减僧虔为此官乃曰此是乌衣诸郎坐处我亦可试为尔建康实录纪赡立宅于乌衣巷屋宇崇丽园池竹木有足赏翫焉刘斧摭遗载乌衣传谓金陵人姓王名谢因海舶入燕子国妄言耳】 
运巷 【在今永寿宫相接沈约自序曰王父从官京师义熙十一年高祖赐馆于都亭里之运巷世说叔录冶城在今运巷东旧里亭今俗呼为黄泥巷戚志云当临运渎】 
主簿巷 【在明道书院右明道先生程纯公尝为上元主簿政教在人至今呼为主簿巷】 
圣火巷 【事见摭遗】 
参佐巷 【在古东府城西金陵故事会稽王镇东府立骠骑亭通骠骑航参佐巷在航西】 
察战巷 【按吴录官名有察战丹阳旧有察战巷在禅众寺前丹阳讫庾亮拒苏峻宣阳门外七战于此故又名七战】 
竹格巷 【按实录兴严寺在运渎东岸南直竹格渡即谢尚宅】 
白杨巷 【在今府城东南十八里谢几卿免官居白杨之石非又何妥居白杨巷与青杨巷萧（□目）齐名】 
青杨巷 【异苑云檀道济居青杨巷宅是吴步阐所居谚云杨州青是鬼营自步及檀皆被诛】 
马粪巷 【南史王志家禁中里马粪巷僧虔以来门风多宽恕志尤重厚历职不以咎劾人门下客尝盗志车辖卖之志知而不问待之如初宾客游其门者专覆其过而称其善兄弟子侄皆笃厚谦和时人号马粪诸王为长者】 
侍其巷 【庆元志旧为侍其氏所居多闻人今正南隅永安坊内有雉鸡巷即此而讹】 
刁家巷 【庆元志南唐刁彦能子孙居此巷因名今不闿此巷】 
五房六房巷 【庆元志在府治门对南直街东西绍兴初高宗驻跸三省枢密院吏所居戚氏志杭州亦有此巷以居吏故云房或疑高宗留此不久当是南唐】 
句容有刘明府君巷 【令张侃移醋库刘明府君巷东后得旧井甘寒遂名】
　　坊里
金华坊 【唐实录都城清明门对今湘宫寺巷门东出青溪桥正东面建春门直东兴业寺后度青溪菰首桥景云中江宁令陆彦恭于县东开金华坊东逼青溪乃废菰首桥而于兴业寺门前开大道造金华桥桥度青溪通润州驿庆元志其地今上元县治东北】 
翔鸾坊 【南唐近事卢绛寓居翔鹭坊遘热病梦妇人令啖蔗事见摭遗】 
康乐坊 【庆元志城东半山寺处旧名康乐坊晋谢玄封康乐公至孙灵运犹袭封今以坊及谢公墩名观之恐是玄及其子孙所居】 
赤兰坊 【见赤兰桥】 
钟山坊 【在宋行宫前东夹道】 
石城坊 【在宋行宫前西夹道】 
东锦绣坊 【在御街左】 
西锦绣坊 【在御街右】 
状元坊 【二一在御街左东锦绣坊南一在府学南】 
报恩坊 【在御街右西锦绣坊南】 
安乐坊 【在御街右报恩坊北】 
金泉坊 【在御街右报恩坊南】 
嘉瑞坊 【在御街左状元坊南戚氏志金泉南】 
舜泽坊 【在御街右金泉坊南】 
金陵坊 【在御街右舜泽坊南】 
建业坊 【在御街右镇淮桥西北】 
长乐坊 【在御街左镇淮桥东北】 
招贤坊 【在今台治南】 
经武坊 【今台治左】 
武胜坊 【在今台治东北】 
细柳坊 【在旧都统司后军寨前】 
青溪坊 九曲坊 【并在台治东】 
嘉会坊 【在旧总领所前】 
尊贤坊 【在明道书院之右即主簿巷】 
东市坊 【在鱼市东】 
凤台坊 【在鱼市南】 
西市坊 【在鱼市西】 
鹭洲坊 【在鱼市北】 
长春坊 【在东市之东】 
宽征坊 【在西市之南】 
清化坊　钦化坊 【并在西市之北】 
朝宗坊　佳丽坊 【并在西市之西】 
保宁坊 【在保宁寺前】 
广济坊 【在旧广济仓南近水西门】 
武定坊 【在镇淮桥东南】 
崇胜坊 【在镇淮桥西南】 
庆元志载六朝及唐里名有翔鸾滨江舜泽嘉瑞凡四与干道坊名同盖坊故里也干道所载四厢二十坊曰在南坊四曰嘉瑞长乐翔鸾武定右南坊九曰承贤舜泽建业兴政雅政凤台滨江永安敦教左北坊二曰钟山招贤右北坊五曰立德修文来苏金陵清化其时城内分四厢犹今之隅 【厢有厢官掌民讼】 如鸡行街今在西南隅旧志云在右南厢是也 【戚氏云已上坊名与干道不同者盖初以一城分四厢四厢街巷总分二十坊后复各以其坊之街或巷揭以坊名今尚存焉旧志所云嘉瑞长乐等坊皆旧坊也至今里巷祷祀言所居坊则尚举二十坊之名以翔鸾观之则知其来远矣景定皆弗录今并存之又按宋搉酤之所亦名坊溧阳志甓桥坊东马坊酒坊四十二处是也如石步镇有罗落坊北村坊也梁萧子范有直中舍坊赋此官寺之坊也】 
句容县有廛里坊跃鳞坊句曲坊宣化坊金陵坊僊宾坊礼教坊延宾坊兴化坊东谏臣坊西谏臣坊东林教坊西林教坊 【凡十有三见余志又曰古坊名既废今张矩复立已无知者乃自县河至十字街达于东门立坊十五曰升俊坊制锦坊宣化坊市南坊天市坊东市坊旧市坊市北坊跃鳞坊市桥坊和丰坊朝京坊钟山坊句曲坊延宾坊内四明坊因旧云】 
溧水州有崇德坊易俗坊仁和坊长寿坊新兴坊昭德坊乐安坊乐泰坊 【县志作德安德泰】 栖贤坊恭信坊 【凡十】 又表孝坊 【以干道四年邑人伊小乙割肝疗母病得名】 状元坊二 【以俞桌上舍吴潜进士并第一得名】 崇儒坊 【旧名崇化已上三坊并见县志凡四】 
溧阳州有育材坊 【后改登俊】 仁和坊瑞莲坊永定坊招远坊 【凡五见本处志】 
长干里 【在秦淮南越范蠡筑城长干丹阳记大长干寺道西有张子布宅在淮水南实录云长干是里巷名江东谓山陇之间曰干建康南五里有山岗其间平地民庶杂居有大长干小长干东长干并是地里名小长干在瓦棺南巷西头出江】 
凤凰里 【在今保宁寺后宋元嘉十四年大鸟二集秣陵民王觊园中李窠上大如孔雀头足小高毛羽鲜明文彩五色声音谐从众鸟如山鸡者随之行三十步顷东南飞去杨州剌史彭城王义康以闻改鸟所集永昌里为凤凰里后于寺筑台建楼】 
表孝里 【在溧水州即伊小乙所居里知县陈嘉善牓其里旌之】 
乡里见史志者吴丹阳赖乡宋建康东乡土山里秣陵都统石泉里 【谢涛宗悫墓】 干道志乡各书里景定始遗之今故老知者亦鲜盖初以乡统里宋末易里之名曰保或曰管曰都由是相袭而失古矣今录前志所遗者子游里 【九域志言偃里在上元县金陵故事在县东二十二里按索隐家语云言偃吴人仕鲁为武城宰今吴郡有言偃冢吴地记云宅旁有监洗石周回四文为梁太守萧正德将去莫知所在苏州记曰周文学科孔子弟子言偃宅在常熟县史记云偃吴人也字子游亳边有监洗石云此偃吴人无可疑者不知故事何据而六朝事迹干道志又承其误也戚氏云史记元无监洗石之文秪曰吴人金陵固亦吴也故冢果在吴都古人或生或仕或游历安得尽知里名相传必有所自后常熟县立吴公祠朱文公记曰县有子游巷文学桥图经又云故宅在县西北旧井存焉今不复可见观此纪考据又与前说不同大抵存古慕贤之意又唐开元追爵始封吴侯宋大中祥符二年定七十二公国号追封丹阳公故政和礼书称丹阳公至高宗赞乃书唐封淳熙中遂改吴公窃祥丹阳可称吴而常熟不可号丹阳太宗诏定之时固有据也又言姓最少闻吴中有之然上元竹筱去城五十里言族成一聚落近年稍分居神泉乡阳水及龙潭但里名改易未能访其处自庆元志偏言苏州之说景定遂削此里使子游的非吴人郡志亦当传疑如儒童院之类况史志故事存乎】 禁中里 【见马粪巷】 都亭里 【见运巷】 小郊里 【梁武帝始至姑熟柳（怯去去改登）与兄恽诸友朋于小郊候接庆元志在城南十五里或传即吴大帝南郊坛所实录所谓郊坛村戚氏云凤台乡有此里又自有郊坛里】 蒋山里太清里 【梁史】 庆元志载六朝及唐里名十六曰化义里建兴里 【见南苑】 定阴里建康里齐平里南塘里 【晋史王敦兵至御街沈充自青溪引军与会至宣阳门北中郎将刘遐等率轻骑从南塘出横击之贼军大溃世说祖车骑过江时公私俭薄无好服玩王庾诸公共就祖忽见裘袍重迭珍饰盈列诸公怪问之祖曰昨夜复南塘一出盖祖于时使健先鼓行劫钞在事之人亦容而不问也时厮养逋亡多逃窜在南唐下诸船中或欲一时搜索谢公不许曰不容置此辈何以为京师王荆公诗平时无盗出南塘】 朔阴里桐下里 【疑即同夏】 娄侯里 【地有娄湖见江宁乡】 崇孝里翔鸾里滨江里舜泽里嘉瑞里 【翔鸾以下皆旧坊名】 斗场里 【梁永明九年秣陵县斗场瑞安明寺有古树众僧改架屋伐为薪剖木里自然有法大德三字盖即斗场村】 延贤里 【见赤兰桥】 皆旧里名也
江宁县乡十八里八十六 【景定无龙山有长泰朱门今朱门一乡别有沙洲乡在县西南菜园务在城东南今据前志定古额二十三乡】 
凤台二乡 【县东南二十里并大隐乡为一景定分东西二乡】 
小郊里　娄湖里　常乐里　金陵里
安德乡 【县西南三十里并丹阳乡为一】 
洪塘里 【疑此即吴都赋横塘】 　张野里　佐幕里　清陵里　新林里　郊坛里 【疑此即梁纪实录郊坛里及村】 　董林里　路西里
新亭乡 【县东南四十里】 
子塘里　颜墟里　商墟里　河亭里　梁墟里
随车乡 【县南四十里】 
下干里　五裤里　向社里　来晚里
光宅乡 【县西南四十里】 
孟湖里　龚亭里　丁家里　三山里　平头里
关元乡 【县南四十里】 
白山里　蒲干里　孝义里　金井里
万善乡 【县南五十里】 
高村里　仇村里　经村里
允泰二乡 【县南五十里景定作长泰南北二乡】 
丹阳里　永泰里　韦义里
驯翚乡 【县东南六十里】 
东金里　湖头里　刘亭里　秣陵里
惠化乡 【县南六十里】 
鲁下里　赤岸里　三山里　方期里　白都里
葛僊乡 【县东南七十里】 
李塘里　湖南里　令东里
建业乡 【县南三十里】 
时安里　东林里　魏亭里　浦东里　东淮湖里　塘头里
永丰乡 【县东南九十里】 
令西里　上义里　鹿阳里
归善乡 【县西南六十里】 
归化里　仁寿里　仁恭里　归善里　归德里
处真乡 【县西南七十里并孝感乡为一】 
归善里　仁爱里　仁惠里　兴德里　长兴尚署里　大薄河湖里 【二里盖四字名与下马浦东西后黎陵尚例同】 
铜山乡 【县南九十里】 
马浦东西里　施计里　东西里　濮里　后黎陵尚里　杨庄下溪里　故堂尚署里
龙山乡 【县南九十里景定作朱门南北二乡】 
龙山里　汤冯里　朱门里　前泊里　马里
横山二乡 【县东南百二十里景定分南北】 
灵仙里　横水里　岳阳里　大蚬里　龙窟里　甘泉里　石塘里
上元县乡十八里五十二 【州县乡里采戚氏志及州县志所载名目】 
金陵乡 【县北】 
东里　西里
慈仁乡 【县东北】 
东里　北里
钟山乡 【县西北】 
泉水里　南里　北里
北城乡 【县东北一名龙城乡】 
东里　西里
清风乡 【县东北】 
上里　中里　下里
长宁乡 【县东北并为政乡为一】 
长亭里　东里　西里
惟信乡 【县东景定改名为政】 
惟信里
开宁乡 【县东北】 
开义里　开元里
宣义乡 【县东】 
东里　西里　南里
凤城乡 【县东】 
西里　中里　东里
清化乡 【县东并崇信乡为一】 
崇信里　崇林里　清化里　长涧里
神泉乡 【县东北】 
神泉里　万安里　上达里　郭干里
丹阳乡 【县东南】 
新兴里　平子里　新建里　永宁里　丹阳里
崇礼乡 【县东南并建康乡】 
西里　东里　南里　中里　北里
泉水乡 【县东南】 
西里　东里
道德乡 【县南】 
道德里　埂头里　铜山里
尽节乡 【县南】 
东里　西里
长乐乡 【县东】 
上里　中里　下里 【今县报作兴贤乡】 
句容县乡十六 【崇信乡里三立□□盘石今废干道景定阙里五十八干道有长年无直道】 
通德乡 【干道云元名同德在县西二十里一都二都】 
兴行里　严墟里　史亭里　丰亭里 【新里市干樊巷言野磨店头上严墟下严墟七村】 
福祚乡 【县西南三十里三都四都】 
佑善里　义城里　清城里　次戴里 【黄堰三汊南冈青城步四村】 
临泉乡 【县西南五十里五都六都】 
润下里　仁爱里　章亭里　杨亭里 【石秋丁墟夹山黄连墅花塘东释斗门西释汤巷九村】 
上容乡 【县西南六十里七都八都】 
宽仁里　葛亭里　高平里　汤亭里　崇信里 【干道作敦信陈庄五渚张庄卢（艼去丁改发）望湖冈五村】 
承僊乡 【县南八十里九都十都】 
得道里　鲁亭里　白杨里　灵峰里 【浮山天王堂二村】 
政仁乡 【县南九十里十一都十二都】 
化俗里　周亭里　安亭里 【朱墟谷成朱庄白沙上干五村】 
茅山乡 【县东南五十里十三都】 
僊居里　朱阳里　水南里 【成村黄庄步塘前潘太阳吴墟六村】 
崇德乡 【县南四十里十四都十五都】 
温恭里　徐亭里　解亭里 【于乡西城观庄三村】 
句容乡 【县东南三十里十六都十七都】 
祥符里　毕墟里　黄干里　直道里 【曹庄吕坊黄干蔡墓四村直道干道后置】 
来苏乡 【县东三十里十八都】 
得仁里　秦亭里　东锁里　西锁里 【黄庄秋干萧亭毕塔湾王婆店行香徐村前马后马九村】 
望僊乡 【县东北四十里十九都二十都】 
丰义里　降真里　次荣里 【奉圣荆塘二村】 
移风乡 【县东北三十里二十一都二十二都按干道志旧有长年里】 
杨塘里　戴亭里　安阳里　行化里 【元名行香干道作行香掘河小干柏庄杨塘官庄杨家庄六村】 
孝义乡 【县北三十里二十三都】 
上应里　下应里　王亭里 【佴墅和草谷香十八石四村佴音耐姓也】 
仁信乡 【县北五十里二十四都元名履仁干道志改仁信】 
爱人里　亭子里　石桥里 【亭子迸风六里店三村】 
凤坛乡 【县西北四十里二十五都二十六都二十七都】 
祥禽里　韩亭里　黄行里 【陈庄三口柴沟赤岘仓头五村】 
琅邪乡 【县西北五十里二十八都二十九都】 
桥居里　鲍亭里　西亭里　洛亭里 【鲍亭渐倪新塘东干西干黄野罗家七村】 
溧水州乡十七里四十七 【旧图乡十九今□□城孝义二乡咸□□□志今分四十八都】 
上元乡 【州东南三十里见县志下同】 
高坡里　兴塘里
思鹤乡 【州西三十五里】 
良西里　解塘里　上方里
赞贤乡 【州南三十五里】 
分东里　宋亭里　孙亭里
白鹿乡 【州东南五十里】 
裴塘里　杨塘里　涧西里
丰庆乡 【州东四十里旧名龙庆】 
招贤里　刘方里　涧北里
归政乡 【州东北四十里】 
前西里　匠南里
崇贤乡 【州北四十里】 
永宁里　崇德里　蒲塘里
长寿乡 【州北三十五里】 
承恩里　临前里
山阳乡 【州西南四十里】 
西北里　花溪里　青林里
崇教乡 【州西南一百二十里】 
前湖里　薛城里　南塘里　永康里　清化里
游山乡 【州南百一十里】 
南亭里　东史里
僊坛乡 【州东南七十五里】 
柴西里　石南里　马沈里
安兴乡 【州东南一百里】 
丰乐里　李溪里　荆塘里
仪凤乡 【州南七十五里】 
大历里　传南里　和顺里
永宁乡 【州西南百三十五里旧名永安】 
新安里　水上里　登云里
唐昌乡 【州东南一百二十里】 
水北里　水南里
敦信乡 【州西南九十里景定改为立信】 
寺后里　许东里
溧阳州乡十三里十八 【旧领乡十七端拱元年割昭德丰乐彰德三乡属建平县嘉佑六年分成乐□□永成福贤二乡干道乡十二里十三】 
永成乡 【州东北】 
艮方里　沙涨里
福贤乡 【州东唐曰招贤】 
新建里
举福乡 【州西南南唐有】 
青安里　邮亭里
明义乡 【州西】 
茭山里　黄山里　新昌里　阙里
惠德乡 【南唐有】 
高友里
德随乡 【州南】 
虞步里
从山乡 【州西南】 
下宅里
桂寿乡 【州西南】 
芦塘里
奉安乡 【州西北】 
前文里 【干道无】 
崇来乡 【州西北】 
旧县里
来苏乡 【州北】 
前马里
允泰乡 【州北】 
上梅里　下梅里 【干道无上梅】 
允定乡 【州北唐曰永安】 
允安里 【干道作永安】
　　铺驿〔馆舍附〕
驿路五十一铺每铺相去十里
东门铺　双牌铺 【旧名东十里铺】 　蛇盘铺 【俗作畲婆】 　麒麟铺　东流铺　张桥铺　昆仑堽铺 【以上七铺属上元县】 　江城湖铺　宣家岘铺 【今名青山】 山口铺　庙林铺　下蜀铺　纪家店铺 【以上六铺属句容县】 
右十三铺系东路直抵镇江路界炭渚铺
土门铺　夹堽铺　迟店铺　清水亭铺　玄武桥铺 【旧作园墓】 　秣陵铺　李村铺　路口铺　乌剎桥铺 【以上九铺属江宁县】 　方墟铺　石头堽铺　乌山铺　齐家店铺　南亭堽铺　南十里铺　蒲塘铺　三角子铺　孔家堽铺　土山铺　罗家林铺　戴公堽铺　漆桥铺　朱家店铺　汤师娘铺　松儿堽铺 【以上十六铺属溧水州】 
右二十五铺系南路直抵广德路界顾置铺
越台铺　石子堽铺　官庄铺　板桥铺　三城湖铺　江宁镇铺　青松林铺　铜井铺　葛家堽铺 【以上属江宁县】 
右九铺系西路直抵太平路界慈湖铺
府前铺　西门铺　石碑冲铺　靖安铺 【以上属上元县】 
右四铺系北路直抵滁州界宣化铺
县路十一铺每铺相去二十里此系诸县不通驿路处递传之路
石井铺　七里堽铺
右二铺属上元县界
周郎桥铺　县西门铺
右二铺属句容县界
县东门铺　茭塘铺　破湖铺
右三铺属溧水州界
黄连步铺　中桥铺　乌山村铺　县西门铺
右四铺属溧阳州界
在城金陵驿
水站 【在正东隅青溪坊保前宋制置司佥厅地基东至溧水州二百四十里南至大城港水站六十里北至龙湾水站三十里管船一十九只】 
马站 【在青溪坊前宋试院地基东至东阳马站七十里南至江宁马站五十里东南至溧水州马站一百二十里正备马八十八匹】 
江宁县水马站
汀宁马站 【在江宁镇正备马五十匹】 
大城港水站 【在沙洲乡去县三十里船二十五只】 
上元县龙湾水站 【在金陵乡去县十五里船二十二只】 
句容县水马站
东阳马站 【至在城金陵驿七十里正备马五十匹】 
水站 【至龙湾站一百二十里管船二十二只】 
下蜀马站 【至东阳站四十里到镇江路六十里正备马四十匹】 
老鹳觜马站 【至东阳站三十里正备马二十匹】 
溧水州中山驿 【在州惠政桥西南正副马六匹】 
溧阳州馆驿 【一所在本州岛永定坊至元二十四年置立正副马六匹】 
永宁驿 【旧基在宋总领所西闪驾桥之南】 江宁驿 【在江宁县西南五十里】 稑陵驿 【在江宁县南三十里】 石头驿 【张九龄有候使石头驿楼诗李白答裴侍御先行至石头驿以书见招诗云君至石头驿寄书黄鹤楼】 梦笔驿 【江淹本集云尝宿于冶亭梦见大夫自称郭璞谓淹曰吾有笔在公处多年可以见还淹乃探怀中得五色笔一以授之尔后为诗绝无美句时人谓之才尽按建康有冶亭在冶城送别处有冶渚疑亦有亭又有东冶亭在秦淮上皆六朝士大夫饯送之所淹本集所载始末皆建康事也庚溪诗话云梦笔驿江淹旧居不详所在今建宁路浦城县有梦笔山山下有江淹祠有梦笔里杨文庄公真西山皆尝读书其所乃淹为吴兴令处耳】 金陵驿 【亦名蛇盘驿在上元县长乐乡蛇盘市畲婆音之讹也今水马站总名金陵驿在城中】 东阳二驿 【西至金陵驿四十五里今为水马二站】 柴沟驿 【西至东阳驿十五里】 下属驿 【西至柴沟驿十五里东至镇江路界十五里今有马站】 望僊驿 【旧在句容县治南元丰二年移县治东】 漆桥驿 【在溧水州南七十五里】 官塘驿 【在溧水州东南二十五里】 坊墟驿 【在溧水州北三十五里】 淮源驿 【在溧水州东北三十五里】 仪宾驿 【在溧水州南一百一十里】 招贤驿 【在溧水州南一百一十里】 蒲塘驿 【在溧水州南二十五里】 白马驿 【在溧水州东南四十里】 延宾驿 【在溧水州西四十七里】 青阳驿 【在句容县东二十里】 竹里驿 【在句容县北六十里仓头市戚志一作竹亭】 云亭驿 【在句容县】 昭华驿 【在句容县开宝中焚圯太平兴国二年移县街东或云望僊驿是也】 临江驿 【岑参有诗见陈轩金陆集】 
右自永宁驿以下皆旧驿名今废
古六馆曰显仁集雅显信来远职官行人 【宫苑记图馆六一曰显仁处高丽使二曰集雅处百济使三曰显信处吐蕃使四曰来远处蠕蠕使五曰职官处于陀利使六曰行人处比方使显仁在青溪中桥五馆并相近惟行人在娄湖篱门外又梁时学馆亦名集雅未详其义】 
贡计馆 【宫苑记在舟子洲上郡贡上计及士人与计偕者憩此馆徐铉诗芜没阆风亭川流贡计馆】 
任子馆 【吴志诸将屯戍并留任子为立任子馆晋咸和五年除之实录注地在乐游西对今栖玄寺门晋有江左其制不改至此年除之在覆舟山南岁久堙废不复可辨地近古迹北郊坛陈书大建十四年诏可检任子馆及东馆并带保任在外者赐衣粮酒食遣之】 
客馆 【在城南十三里隔岸蔡州晋陶侃尝屯此丹阳记吴时宫馆在蔡州上以舍远人旧志南史宋初置南北客馆主四方宾客后为四方馆此其始云】 
唐信义馆 【王昌龄有诗】 
汤泉馆 【干道志在上元县神泉乡汤山下徐铉有汤泉旧馆诗遗址今存云】 
江宁馆 【旧馆姚希得建】 
誓清馆 【即客亭基在龙湾今为水驿】 
仪宾馆 【旧名以没官屋改车马小驻之地今为南轩书院】 
需馆 【没官屋改在小本头街见景定志】 
金渊馆 【溧阳志在州治后临溪今为织染局】 
通江馆横江馆德星馆 【见后古迹】 
水馆 【干道志在折柳堂东叶清臣建张伯五记按旧图在月堂西月堂基即通江馆也】
　　道路
秦皇驰道 【秦始皇三十六年东游自江乘渡江驰马于此古志诏役赭衣三千人开驰道故曰丹徒相传自江乘往镇江大路是也汉贾山曰秦东穷燕齐南极吴越跸道广五十步隐以金稚树以青松为驰道之丽至于此使其后世曾不得邪径托足焉】 
吴帝驰道 【吴都赋云朱阙双立驰道如砥】 
宋帝驰道 【宋书大明五年孝武初立驰道自阊阖门至朱雀门为南驰道又自承明门至玄武湖为北驰道八年罢南北二驰道景和元年复立宫苑记宋筑驰道为调马之所】 
小丹阳路 【今在江宁县横山乡金陵镇西南三十里与太平路当涂县接界里俗犹呼丹阳晋历阳内史苏峻叛陶回谓庾亮曰峻知石头有重戍不敢直下必向小丹阳南道步来宜设伏邀之可一战擒也亮不从峻果自小丹阳来迷失道夜行无复部伍亮闻乃悔之】 
黄城大路 【至今上元县清风乡黄城村梁侯景遣军至江乘拒卲陵王纶赵伯超谓纶曰若从黄城大路必与贼遇不如径指钟山突据广莫门出贼不意城围必解】 
湖头路 【在今玄武湖东北南史崔慧景奉江夏王内向中领军王莹都督众军据湖头筑垒上带蒋山又王敬则举兵沈文季持节都督屯湖头备京口路】 
白杨路 【在城南十里石冈之横道陈始兴王叔陵反部麾下度小航将趋新林萧摩诃追擒于白杨路】 
竹里路 【在句容县北六十里仓头市东有竹里桥南边山北滨大江父老云昔时路行山间西接东阳遶摄山之北由江乘罗落以至建康宋武帝讨桓玄其路经此今城东畲婆冈至东阳路乃后世所开非古路也】 
谢玄走马路 【在上元县崇礼乡土山下至今不生草木详见土山下】 
姜巴路 【在小茅山后通延陵真诺秦时有士周太宾及巴陵侯姜叔茷者来住句曲山下秦孝王时封侯故以姜巴名其路】 
上容路 【见破冈埭】
　　桥梁 【郡报州司县桥道总一百五十八处与前志不同今存其旧】 
　　　在城录事司及上元县境
天津桥 【宋行宫前旧史虹桥政和中蔡薿建为石桥号曰蔡公桥后改今名天津本西京大内前桥名即康节邵雍闻杜鹃处今移其名于此不忘京师之思也】 
镇淮桥 【在今府城南门里疑即朱雀航所此侨石甃铁局按世说叙录及舆地志丹阳记皆云吴时南津桥也名曰朱雀航大宁二年王含军至丹阳尹温峤峣绝之以遏南众定后京师乏良材无以复之故为浮航至咸康三年侍中孔坦议复桥于是税航之行者具材乃值苑宫初创材转以治城故浮航相仍至太元中骠骑府立东航改朱雀为大航晋起居注曰白舟为航都水使者王逊立之谢安于桥上起重楼上置两铜雀又以朱雀观名之实录云咸康二年新立朱雀航对朱雀门南渡淮水亦名朱雀桥本吴南津大航桥也玉敦作乱温峤烧绝之权以浮航往来至是始议用杜预河桥法长九十步广六丈冬夏随水高下浮航相仍至陈每有不虞之事则剔之晋书王敦作逆明帝以应詹都督朱雀桥南诸军事齐高祖讨袁粲黄回与粲同谋萧顺之率家兵据朱雀桥回遣觇之遂不敢出梁高祖以义师伐东昏东昏使江道林率兵出战退保朱雀航冯淮自固又遣王珍国等列阵于航南开航背水以绝归路与王茂等战败一时投淮死者积尸与航等后至者乘之以济北齐兵至故秣陵陈高祖分兵御之遣杜棱顿航南元徽中贼党杜黑蠡分军向航刘勉御之败死侯景兵至航建康令庾信率兵屯航北见景至命彻航始除一舶弃军走南塘游兵复闭航渡景乘胜至阙下】 
饮虹桥 【一名新桥在凤台坊实录南临淮有新桥本名万岁桥后改名饮虹新桥乃吴时所名至今俗呼为新桥袭其旧也干道五年史正志重建上为大屋数十楹极其壮丽与镇淮桥并新丘崇记之开禧元年丘崇重建刘叔向记之宝佑四年马光祖重建梁椅记之镇准桥每与此桥同建】 
日华桥 【在宋行宫城东华门跨伏龙河】 
月华桥 【在宋行宫城西华门跨伏龙河】 
东虹桥 【在行宫之左今台治之北马光祖书榜】 
西虹桥 【在景定桥北今龙翔寺东马光祖书榜戚氏云桥北皆南唐以来废宫桥若小虹飞虹之属是也】 
景定桥 【在旧永宁驿北本名清化俗呼为闪驾桥景定二年马光祖重建改今名自书榜跨运渎】 
太平桥 【在龙翔寺西南旧名钦化又呼笪桥俗传茅山二十六代笪宗师所建景定二年马光祖改今名自书榜跨运（□卖）】 
鼎新桥 【在太平桥西旧名小新景定二年马光祖重建改今名自书榜】 
干道南北二桥 【在古运渎上今斗门桥北二桥相望干道中洪遵建景定二年马光祖重建自书傍】 
斗门桥 【在干道南桥之南景定二年马光祖重建自书榜跨运渎戚氏志其侧旧有风亭在折柳亭东】 
武定桥 【在镇淮桥东北淳熙中建景定二年马光祖重建自书榜旧名嘉瑞浮桥又曰上浮桥时长乐为下浮桥也】 
崇道桥 【在永寿宫东景定二年马光祖重建自书桥榜】 
武卫桥 【在永寿宫西旧名望仙桥景定二年马光祖重建改今名自书榜】 
广富桥 【在月华桥北跨伏龙河景定二年马光祖重修】 
武胜桥 【在今台治东北亲兵教场即北门桥】 
青溪七桥景定志按实录注云最北乐游苑东门桥 【乐游苑在覆舟山南桥宜与今散福亭相连】 次南尹桥今潮沟大巷东出度此桥次南鸡鸣桥 【即舆地志所谓今新安寺南东出开善寺路度此桥】 次南募士桥 【吴大帝募勇士处】 次南菰首桥一名走马桥 【桥东燕雀湖湖连齐文惠太子博望苑辅公祏筑其地为城唐陆彦恭开为金华坊别立桥见前坊内燕雀湖在城东二里周回二里流入青溪干道志云俗传斜桥即走马桥又云东虹桥一名斜桥俗传走马桥庆元志云迎仙桥旧在府治后俗呼斛桥久废阙后图山光阁是其处而景定遂云府治东有阙桥即是走马桥今以实录建春门东出地阙　　干道景定言斜桥非走马桥名偶同尔】 次南青溪中桥在湘宫寺门前巷东出度溪东有桃花园是齐太祖旧宅亦名芳林园 【今上水闸里俗相传青溪中桥路齐书始安王遥光反曹虎领军屯青溪中桥陈书晋王广命斩张贵妃牓于青溪中桥即此】 次南青溪大桥 【石迈古迹编云东出句容大路度此桥西即陈尚书令江总宅今上元县东南百余步段氏居乃江总宅也桥宜在此宅之东岁久堙废今不复有桥矣】 旧称青溪九曲盖自玄武湖引水从东北萦回达于秦淮其曲折有九故于其间跨桥有七今城外青溪皆已堙塞桥废久矣惟城内仅存一曲溪上长桥有四皆马光谊所作 【今城东北有渠北通玄武湖南行经散福亭桥竹桥扺府城东北角外西入城濠里俗呼为长河即古青溪本自今竹桥西南行五代杨薄于此截溪立城由是青溪半在城外其在城中者久塞但城东北隅迤逦至上元县治东南上水闸以西一带青溪遗迹或见或隐桥亦不详所在】 
运渎六桥按实录云孝义桥本名甓子桥次南杨烈桥 【宋王僧虔观斗鸭处】 次南西州桥 【宜在今笪桥西】 次南高晔桥 【古建康西尉在此桥西建兴寺北路东出度此桥宜在今干道桥左右】 次南禅灵桥 【齐禅灵寺在运渎西岸由兴严寺前西出大路度此桥】 次南运渎临淮有一新桥对禅灵渚渡 【宜在今斗门桥上下旧有过淮水桥名新桥亦名万岁桥】 景定志云由古城西南行者是运渎 【右城苑城也】 吴大帝赤乌三年使御史郄俭凿城西南自秦淮北抵仓城名运渎即此渎是也今宫城西北兴严寺前有沟迤逦至清化市东乃古运渎但自此西南悉堙塞不复可辨其东南为宫城西堑疑非古迹然由官墙堑至清化桥西折过钦化桥再南则运渎旧迹复见今干道桥一带河是也六桥所在亦可髣佛得其次第清化桥即闪驾桥 【又呼闪虹音降】 钦化桥即得桥马光祖皆重建易名说砚前各桥下
飞虹桥 【杨文公谈苑云徐常侍铉仕江南日尝直澄心堂每幞被入直至飞虹桥马辄不进裂鞍断辔棰之流血掣缰却立铉贻书余杭沙门赞宁答云下必有海马骨水火俱不能毁惟沤以腐糟随毁者乃是铉斸之去土丈余果得巨兽骨上胫可长三尺脑骨若断柱积柴焚三日不动以腐糟纔沤之遂烂焉南唐有虹桥小虹桥飞虹桥皆傍宫墙也】 
南渡桥 【李白与酒客数人掉歌秦淮往石头访崔四侍御诗云舍舟共连袂行上南渡桥乃秦淮上桥也今不详其处】 
张侯桥 【吴张昭所造故名晋义熙六年卢循焚查浦进至张侯桥其地在今城南不详其处】 
赤兰桥 【杜祭酒别传曰桓宣武馆于赤兰桥南延贤里今城南有赤兰坊桥不详其处】 
长乐桥 【唐秦淮上有长乐桥又曰长乐渡在县东南六里今桐林湾是其地隶长乐坊】 
狮子桥 【在古湘官寺北】 
回龙桥 【在城西门】 
白下桥 【一名上春桥在城东门外其侧有白下亭嘉泰四年刘叔向作重建桥记金陵为六朝故都风上遗迹历历可考自上元县治东行里许有桥曰白下白下之义访诸故老无传焉宋元徽间遣征北将军张永屯白下唐武德中迁金陵县于白下村其地盖在东晋白石垒之下也或以白下之名不宜举子改名上春】 
长干桥 【在城南门外五代杨溥城金陵凿濠引秦淮遶城成淳乙丑马光祖新创】 
万岁桥 【见上运渎】 
通波桥 【旧志府治东南临旧故生池】 
鼋池桥 【旧志在通波南干道中建】 
通济桥 【钱象祖建今有小桥在路学东南当是】 
迎仙桥 【俗呼科桥见旧府治内】 
皂荚桥 【见曹景宗传】 
铜桥 【在城东十里按五代史李（上曰下弁）升元三年十月以步骑八万讲武于铜驰桥今字作桐讹也】 
高桥 【在城东十五里属上元县长乐乡金陵故事云梁乱庾信为建康令守朱雀门众溃台城门已闭信走羁旅于此桥信有哀江南赋注云吴郡图经以皋伯通所居因名其桥曰皋后人转皋为高南史徐嗣徽等复入丹阳至湖熟侯安都率马步拒之于高桥又战千耕坛南按郡国志吴郡通门内有桥即汉皋伯通居此桥以得名梁鸿赁舂之所是吴自有皋桥在建康者乃高桥也庾信赋南史皆曰高崔令钦注石迈古迹编易高为皋绍兴十七年本县新治桥路易榜曰皋桥因承其误失于不考耳】 
石步桥 【在城东北四十五里即古罗落桥也宋高祖起义丹徒进至罗落桥遇皇甫敷檀凭之战死即此地下有罗落浦北入大江又有罗落坊罗落千罗落山皆在其处今石步酒坊名罗落坊】 
钱公桥即章桥以西接张山亦曰张桥 【在府城东北五十七里上元句容二县以此桥为界】 
复古桥 【属上元县长乐乡去县十四里宣和间赐锺茅山经此地桥损堙塞绍兴十年复之改名复古桥】 
葛桥 【在上元县崇礼乡方山东南齐书李安民破建平王景素于葛桥】 
墅城桥 【在城东三十里即晋谢元别墅之所】 
檀桥 【在青溪案齐书刘瓛以儒学冠于当时京师士子贵游莫不下席受业瓛住在檀桥瓦屋数间上皆穿漏学徒敬慕不敢指斥呼为青溪】 
亭子桥 【在上元县清风乡黄城之东徐铉楼霞寺新路记云建高亭于路周跨董桥于川上即此桥也里俗呼为亭子桥去楼霞寺三里今土桥危险夏潦则民皆病涉】 
周郎桥 【在城东八十里上元县丹阳乡湖熟镇下临横塘石迈古迹编云旧传周瑜尝至此按吴书瑜渡秣陵破笮融薛礼转下湖熟此桥正通秣陵必瑜当时经历之地】 
土桥 【在城东七十五里】 
西流桥 【在城东北三十里】 
东流桥 【在城东北四十里】 
安济桥 【在城东北四十里即东流市桥淳熙十二年钱良臣重修改今名】 
韩桥 【在城东北三十里】 
白水桥 【在城东北二十里】 
杨堰桥 【在城东二十里】 
走马桥 【见前菰首桥下】 
霸桥 【在城西北八十里分句容界】 
右隶在城录事司及上元县境
　　　江宁县境
板桥 【在城西南三十里吴后主闻晋师将至甚惧自选羽林精甲配沈莹孙振等屯于板桥晋将周浚张乔等接战破吴军莹等皆遇害金陵故事云晋伐吴丞相张悌死之冢在板桥西实录晋简文帝尝与桓温及武陵王晞同载游于板桥温遽令鸣鼓吹角车驱卒奔欲观其所为晞大恐求下车帝安然无惧色温由是惮服】 
新林桥 【在城西南一十五里扬州记云金陵南沿江有新林桥即梁武帝败齐师之处】 
白板桥 【在城南梁武帝次江宁吕僧珍与茂进军于白板桥筑垒垒立茂移顿越城僧珍守白板】 □陵桥 【在城东南五十里】 
复成桥 【唐景云中造以渡淮广明元年废于火南唐保大十年重造宋开宝八年又废说见后复成渡】 
杜桥 【在城东南三十里戚志云有堰长五里阔丈五尺堰杜桥浦水】 
龙津桥 【在城南六十里临江宁浦】 
牧放桥 【在城南七十里古牧放之所亦作牧牛】 
河亭桥 【在城东南一十五里】 
马务桥 【在城东南二十五里唐置马务于此】 
□武桥 【在城东南三十七里有堰长三里阔二丈堰浦水通秦淮河】 
令桥 【在城东南七十里临令水】 
乌剎桥 【在城东南九十三里戚志一名乌鹊】 
牧马桥 【在县东南三十九里南朝放牧者在此南出有浦水阔三丈深一丈有桥干道志一名牧马堰在城西南七十里长三里阔二丈五尺堰牧马浦水】 
右隶江宁县境
　　　句容县境 
白鹤桥 【在县东南三里一十五步茅君内传云大茅君每年十二月二日驾白鹤于此会诸真故以名桥】 
沈公桥 【在县南二十五里沈公谓沈庆之也】 
赭渚桥 【在县东一里二百四十一步】 
归善桥 【在县南一里一百七十五步】 
于乡桥 【在县南二十五里】 
西霸桥 【在县南三十二里】 
降临桥 【在县东南二十七里】 
义城桥 【在县南二十里】 
高平桥 【在县西南三十五里】 
斜桥 【在县东五里】 
柳桥 【在县北二十五里前柳桥后柳桥】 
悬毒桥 【在县西十五里】 
宣家桥 【在县西北三十里】 
永安桥 【在县南七里下有小港归于秦淮】 
降真桥 【书记云在玉晨观西句容路三十里桥是也】 
芦堽桥 【在县南三十里】 
集僊桥 【在县南有诗右可考】 
刘师桥 【去县七十里】 
苏行桥 【在县北二十里】 
泥湾桥 【去县十四里】 
红鹤桥 【在县东四十五里】 
陶堰桥 【在县南五十五里】 
新昌桥 【在县南五十里】 
石彭桥 【在县北六十三里】 
张堰桥 【在县北五十里】 
淡塘桥 【在县南六里】 
张桥 【在县南二里一百七十五步】 
（汀去丁改公）陆桥 【在县西十五里】 
省塘桥 【在县东二十五里】 
社坛桥 【在县西九里】 
周郎桥 【在县西二十里】 
土桥 【在县西二十五里】 
湖西桥 【在县南二十五里】 
牛桥 【在县南四十里】 
华桥 【在县北三里】 
谢家桥 【在县南四十里】 
荆干桥 【在县南五十里】 
右隶句容县境 【以上见图志景定至今桥名更易不同今再详录县东东桥元名阳公斜桥黄干桥张桥王大桥泽溪桥凡六县西华家桥社塘桥沿陆桥周郎桥河桥凡五县南南桥元名政惠义城桥孙顶桥芦江桥莆里桥凡五县北纪华桥柳桥开明桥竹里桥刘师桥彭桥凡六县东南白羊桥于乡北桥于乡南桥王社桥西霸桥冯泽桥降灵桥常宁镇桥凡八县西南沈公桥湖西桥经干桥高平桥凡四县东北小干桥光里桥清阳桥坎坛桥凡四县西北张桥包桥涧西桥凡三总四十一桥又旧有下堰桥去县九里苦竹桥去县二十五里皆未详方所】
　　　溧水县境
淮清桥 【一名惠政桥在州南二十步其下即秦淮水】 
通济桥 【在州南二十五步】 
巫家桥 【在州寨外三百步戚志作夹家桥】 
栖贤桥 【在州南门外西南】 
易俗桥 【在州市中】 
望京门桥 【在州北一里】 
南门桥 【在州南门外皇佑间邑人刘应之重建石桥僧从雅作记刻石】 
唐家桥 【在州市西二百五十步】 
楼家桥 【在州南门外二百七十步】 
马沈桥 【在州南三十七里】 
利涉桥 【在州北三里俗呼虎捍桥】 
安政桥 【在州北三里俗呼翻车桥】 
戴公桥 【在州南一十里】 
俞初桥 【在州南一十里旧图作俞母桥】 
大觉桥 【在州东南八里】 
□塘桥 【在州南二十五里今废】 
白沛桥 【在州东北三十五里】 
长乐桥 【在州东北二十五里】 
李墅桥 【在州东北三十里】 
张墅桥 【在州东北三十里】 
□亭桥 【在州东六里】 
□问桥 【在州东二十五里】 
王师桥 【在州东三十三里戚志一名王四师桥】 
神靖桥 【在州东南四十三里旧名神龙桥知县李朝正易今名】 
白马桥 【在州东南四十里】 
梅塘桥 【在州东南一百二十里】 
邓步桥 【在州东南一百二十里】 
张沛桥 【在州东南八十五里】 
永昌桥 【在州南九十里旧图云呼为固城桥】 
漆桥 【在州南七十五里】 
马墅桥 【在州西一十五里】 
石埭桥 【在州西一十五里】 
汤桥 【在州西四十里】 
□桥 【在州西三十五里】 
□溧桥 【在州南三十五里】 
□村桥 【在州东南一十二里】 
西门桥 【在州西临淮门外】 
乌阙桥 【在州北四十五里接江宁界有堰阔丈八尺】 
右隶溧水州境
　　　溧阳州境
砚渎桥 【在州东北相传云晋谢公涤砚于此】 
东石桥 【在州东门外】 
新建桥 【在州南门外】 
谢家桥 【在州东】 
通微桥 【在州东南一里戚志今为二贤桥】 
仙人桥 【在州南十五里戚志西北有钓鱼台仙人迹】 
南昆仑桥 【在州东南十八里】 
北昆仑桥 【在州北十里】 
乡党桥 【在州南五里】 
高要桥 【在州南二十五里通广德路】 
高友桥 【在州南三十里】 
故县桥 【在州东南三十五里】 
青安桥 【在州西三里】 
平陵桥 【在州西北三十里今俗呼湖渎桥或名沙滩桥平陵城在桥西一里】 
奉桥 【在州南五十里】 
上兴步桥 【在州西北六十里】 
黄连步桥 【在州西北五十五里】 
舒塘桥 【在州西北五十五里通溧水州大路】 
板子桥 【在州北六十里舒塘桥北】 
破堰桥 【在州西北六十里板子桥北】 
南城桥 【在州西北六十里破堰桥北】 
檀石桥 【在州北六十里戚志有蟠龙堰长十步在桥前】 
三了桥 【在州南四十里】 
石塘桥 【在州北二十里】 
望仙桥 【在州南十里】 
社渚桥 【在州西南六十里】 
望婆桥 【在州西南五十里】 
横涧桥 【在州东南六十里戚志作模涧】 
金背桥 【在州南五十里】 
双涧桥 【在州西南五十里】 
招僊桥 【在州西二十里】 
斗门桥 【在州北二十里】 
冯塘桥 【在州北二十里】 
虎塘桥 【在州东北四十里】 
豆桥 【在州南二十里】 
张野桥 【在州南二十里】 
湖桥 【在州西二十八里】 
僊桥 【在州南六十里】 
王堰桥 【在州西南二十五里】 
洪桥 【在州西南六十五里戚志有洪涧去州六十里】 
塘路桥 【在州北十五里】 
徐塘桥 【在州西二十七里】 
徐桥 【在州西北三十五里】 
南阳桥 【在州西南四十里】 
西里桥 【在州西南六十里】 
春雨桥 【在州东旧日东巿桥嘉定十四年知县陆子遹重修】 
西市桥 【在州西】 
甓桥 【在州北六十里祥符润州图经云径清阔一十步县西十三里长塘湖北口至江宁府溧阳县三十七里春夏水深三尺胜五十石舟秋冬深一尺胜二十石舟隋大业末宣州永世令达奚明因晋宋之旧加疏决为桥甓甃两岸取其坚固今桥在溧阳州界】 
嘉定桥 【在州西北四十里陵跨中江本名中江桥俗名中桥或呼为通江桥嘉定十一年俞运使建行部命县尉赵时颂重建改今名】 
下桥 【去州三里州志绍兴中以近秦梓第名秦公今废】 
南渡桥 【去州三十五里】 
北渡桥 【去州四十五里】 
右隶溧阳州境
二十四航 【旧在都城内外即浮桥也按舆地志云六朝自石头东至运渎总二十四渡皆浮航往来以税行直淮对编门大舫用杜预河桥之法本吴时南淮大桥也一名朱雀桥当朱雀门下度淮水王敦作逆温峤烧绝之今皆废唐人有诗云青山绿水遶迢迢九月江南草不雕二十四桥明月夜玉人何处教吹箫】 四航 【皆在秦淮上曰丹阳曰竹格曰朱雀曰骠骑按实录晋宁康元年诏除丹阳竹格等四航税注云王敦作逆从竹格渡即此航也朱雀航本吴时大航骠骑航在东府城外渡淮会稽王道子所立今城东南三里又名小航陈沈众入援京邑顿于小航对东府置阵又谓东城桥即东府城桥也并丹阳郡城后航总为四航今四航皆废镇淮桥疑即朱雀航旧所详见桥类又有榻航在石头城左右温峤欲救匡衎别驾罗洞谓不如攻榻航术围自解此亦一航也】
　　津渡
石头津 【在城西方山津在石头津之东隋食货志云郡西有石头津东有方山津各置津主一人曹一人直水五人以检察禁物及亡叛者】 
龙安津 【在城西北二十里与真州宣化镇相对今为靖安渡】 
南津 【在城西南金陵故事云南朝置校尉以镇北津侯景入寇举朝无犯难之夫惟校尉江子一与弟二人同死王事梁书江子一尝为南津校尉】 
五马渡 【在上元县西北二十三里幕府山之前晋元帝与彭城等五王渡江处按晋书大安之际童谣云五马浮渡江一马化为龙及永嘉中元帝登大位乃其符云五马之名取此】 
麾扇渡 【在朱雀航之左晋永兴二年广陵相陈敏据建业顾荣密报刘准率兵临江荣与阙　因甘卓兵断桥尽取船于淮水南敏自出军临大航岸荣以白羽扇挥之其军自溃因以名】 
五城渡 【在上元县东二十五里晋王敦死王含钱凤率余党自倪塘西置五城如却月势高二丈相去各二十丈京都记五城边淮带湖祖道送归多集此处唐景云中县令陆彦恭于城侧造桥渡淮水即今之五城渡也】 
竹格渡 【□□□王敦作逆从竹格渡即此渡也在□县城西南二里】 
马家渡 【□□□□中兴编年纲目载云采石□□马家渡江狭而平两处相去六十里□对岸昔金人入侵直犯马家渡则此渡也尤为要害旧分上下二渡云】 
萧家渡 【即邀笛步干道志在上水闸王徽之泊舟于此侧邀桓伊奏笛处也】 
桃叶渡 【在秦淮口桃叶本王献之爱妾名其妹曰桃根献之诗曰桃叶复桃叶渡江不用楫谓横波急也遂歌以送之此渡因名】 
张公凸渡 【在上元县金陵乡长庆村之西正阙大江与□州六合县桃家步相对阙张公凸渡至南岸□四十里冬五十里石迈古迹编云隋文平陈宇文述以行军总管自□□济即此地】
　　堰埭
浮山堰 【庆元志云在城东南二十里梁天监十三年筑按梁史天监十三年用魏降人王足计欲以水灌丹阳仍假太子左卫康绚符督卒二十万作浮山堰于锺离不知何所据而云在建康】 
杜桥堰 【见杜桥下】 
真武桥堰 【见真武桥下】 
牧马桥堰 【见牧马桥下】 
百堽堰 【在句容县西南三十五里通秦淮属上元县界与福祚乡相接】 
黄城堰 【在句容县东三十里长一里深四丈灌田三百亩】 
陶堰 【在句容县南六十里其堰逐年填塞不能潴水属临泉乡五都】 
范家堰 【在句容县西北三里湾曲长二里深四尺灌田二百亩在通德乡第二都】 
周戴新堰 【在句容县南一十五里通百堽堰】 
菩萨堰 【在句容县北六十里深八尺灌田二百一十三亩】 
于家堰 【在溧水州南九十里长一十里】 
银林堰 【在溧水州东南一百里长一十二里即鲁阳五堰也戚志作银树堰按前汉地理志于丹阳郡芜湖注云中江出西南至阳羡入海后汉郡国志芜湖中江在西又水经云中江在丹阳芜湖县南东至会稽阳羡县入于海孔颖达书义疏亦弘汉史为证今芜湖县南有江俗称为县河经县市中东达黄池入三湖三湖丹阳固城石臼湖也至银林止所谓中江东至阳羡即此也苏常承此下流常病飘没故筑银林五堰以窒之自是中江不复东而宣歙皆由芜湖西出达于大江故滨湖之地皆堤为圩田中江亦渐隘狭故老云当时虑后人复开此道则苏常之间必被水患遂以石窒五堰路又液铁以固石故曰银淋今讹为林戚志今呼银树桐湾亦然而志并曰林者盖宋避讳又见碑类】 
分水堰 【在溧水州东南一百里长一十五里】 
苦李堰 【在溧水州东南一百五里长八里】 
何家堰 【在溧水州东南一百一十里长九里】 
余家堰 【在溧水州东南一百一十五里长一十里春冬载二百石舟昔吴王阖闾伐楚因开此渎运粮东通太湖西入长江南唐书杨行密据宣州孙儒围之五月不解行密将台蒙作鲁阳五堰拖轻舸馈粮故军得不困卒破孙儒鲁阳者即于家等五堰是也故道尚存】 
百陂堰 【在溧水州西北一十里长一里阔一丈五尺】 
竹墩堰 【在溧水州西北二十五里长一里阔一丈五尺】 
乌剎堰 【在前桥下】 
青泥堰 【在溧水州南九十五里长一十里】 
藕丝堰 【在溧水州西南七十里有一里阔一丈二尺】 
龙盘堰 【在溧阳州北六十里檀口桥前长一十步】 
王堰 【在溧阳州西南二十五里】 
鸡鸣埭 【建康实录青溪有桥名募士桥桥西之过沟有埭名鸡鸣埭齐武帝早游钟山射雉至此鸡始鸣图经云今在青溪西南潮沟之上又按南史齐武帝数幸琅邪城宫人尝从早发至湖北埭鸡始鸣故呼为鸡鸣埭若尔其埭又当近北戚氏志云今清化市真武庙侧传是其处二埭恐皆当时所历姑两存之】 
方山埭 【建康实录吴赤乌八年使校尉陈勋发屯田兵于方山南截淮立埭号方山埭又按南史湖熟县方山埭高峻冬月行旅以为难齐明帝使沈瑀修之瑀乃开四洪断行客就作三日便办其埭今去城四十五里】 
柏冈埭赤山湖埭也 【宋元凶劭决破柏冈方山埭以绝东军亦曰百堽堰】 
南埭 【今上水闸也王荆公赠段约之诗云闻君更欲通南埭剖我荆山一半青正对旧青溪阁】 
长溪埭 【在城南五十里阔二丈堰秣陵浦水通秦淮】 
破冈埭 【破建康实录吴大帝赤乌八年使校尉陈勋发兵三万凿句容中道至云阳以通吴会船舰号破冈渎上下一十四埭上七埭入延陵界下七埭入江宁界于是东郡船舰不复行京江矣晋宋齐因之梁以太子名纲乃废破冈渎而开上容渎在句容县东南五里顶上分流一源东南流三十里十六埭入延陵界一源西南流二十六里五埭注句容界上容渎西流入江宁秦淮至陈霸先又堙上容渎而更修破冈渎隋既平陈诏并废之以此知六朝都□□吴会漕输皆自云阳西城水道径至□□朝四时遣公卿行陵乘舴艋自方山□□灵运为永嘉太守邻里相送于方山□□□□□□□有云阙如白马既碍广我之□□青牛用险悔朝之路莫不欣兹利涉玩此修渠云阳今丹阳路也】 
县埭 【在溧水州东南八十里长二晨阔二丈与溧阳州分界其埭上下有二派上一派西北入州界】
　　圩岸 【官府每岁提调兴修总一千六百七十五处名目不及详载】 
江宁县二百八十七处
上元县一百三十五处
句容县九十六处
溧水州二百六处
溧阳州九百五十一处
至大金陵新志卷五上
元　张铉　撰
　山川志一
易曰地势坤坤于卦位西南故岷嶓之山大势皆自西南而趍东北朱文公谓岷山之脉东为衡山者尽于洞庭之西其一支南出而东度大庾岭者则包彭蠡之源而北尽乎建康山之所趍水亦至焉 【今大江入海处去建康甚近而淮泗黄河之流亦会于其北】 故建康者东南之奥区而山水之都会前志叙之曰钟山来自建业之东北而向乎西南大江来自建业之西南而朝于东北由钟山而左自摄山临沂雉亭衡阳诸山以达于东又东为白山大城云穴武冈诸山以达于东南又南为土山张山青龙石硊天印彭城鴈门竹堂诸山以达于南又南为聚宝山戚家山梓桐山紫岩夏侯天阙诸山以达于西南又西南绵亘至三山而止于大江此诸葛亮所谓龙盘之势也 【今按自土山石硊而下临沂摄山诸山皆随蒋山之脉沿江逆流而上非自蒋山分而向左其聚宝山自天阙牛头山降势自东南而西而北而东北其石脉渡城濠止于周处墩后谓之朱雀固宜此谓自竹堂而南亦非姑以明山之周遭环合可耳】 由钟山而右近之为覆舟山为鸡笼山皆在宫城之后 【东南利便书曰吴太初宫晋太初宫及利朝宫阙皆北接覆舟山之麓牛首在其前即王导所记天阙是矣】 又北为直渎山大壮观山四望山以达于西北又西北为幙府卢龙马鞍诸山以达于西是为石头城亦止于江此亮所谓虎踞之形也其左右群山若散而实聚若断而实续世传秦所凿断之处虽山形不联而骨脉在地隐然相属犹可见也 【左则方山石硊山之间右则卢龙山马鞍山之间耆老相传皆以为秦始皇凿断长陇之所】 石头在其西三山在其西南两山可望而挹大江之水横其前秦淮自东而来出两山之端而注于江此盖建业之门户也覆舟山之南聚宝山之北中为宽平宏衍之区包藏王气以容众大以宅壮丽此建邺之堂奥也自临沂山以至三山围绕于其左自直渎山以至石头泝江而上屏蔽于其右此建邺之城郭也玄武湖注其北秦淮水遶其南青溪萦其东大江环其西此又建邺天然之池也 【龙川陈亮论建邺形势东环平冈以为重带玄武湖以为险拥秦淮青溪以为阻是以王气可乘而运动如意昔人诗咏石头城有山围故国潮打空城之句则石城实临大江今大江远石头玄武湖涸为平田青溪九曲仅存其一皆非昔矣】 然此论环城数十里之山川耳其居秦淮之源有东庐山华山临丹阳湖之上者为绛岩山最其特然为一州之镇者又有茅山焉而岷山中江径芜湖溧阳以入于荆溪太湖则又禹贡所谓三江既入震泽底定者其它一丘一壑擅名纪胜咸有可征传曰国主山川考古今览形势作山川志
　　山阜
　　　江宁上元县界
钟山一名蒋山在城东北一十五里周回六十里高一百五十八丈东连青龙山西接青溪南有锺浦下入秦淮北接雉亭山汉末有秣陵尉蒋子文逐盗死事于此吴大帝为立庙封曰蒋侯大帝祖讳锺因改曰蒋山 【见前蒋山图考】 
石头山在城西二里按舆地志环七里一百步缘大江南抵秦淮口去台城九里 【宫苑记周显王三十六年楚威王灭越置金陵邑即石头城江乘地记云石头城山岭嶂千里相重若一游历者以为吴之石城犹楚之九疑也山上有城因以为名汉建安十六年吴孙权修理改名石头城用贮军粮器械今清凉寺西是也丹阳记石头城吴时悉土坞义熙初始加砖累甓因山以为城因江以为池地形险固尤有奇势亦谓之石首城也六朝记吴孙权沿淮立栅又于江岸必争之地筑城名曰石头常以腹心大臣镇守之今石城故基乃杨行密稍迁近南夹淮带江以尽地利其形势与长干山连接晋伐吴王浚以舟师沿江而下自三山抵石城自晋室中兴常为险要必争之地王氏举兵明帝以温峤守石头石城之东有巨石俗呼为塘冈乃王敦害周顗戴渊处又苏峻攻大业垒陶侃将救之殷羡曰若救大业步兵不如峻但当急攻石头峻必救之大业自解侃从之峻果弃大业而救石头孙恩至京口元显守石头安帝时宋高祖讨卢循曰贼众我寡分其兵则测人虚实若聚众石头则众力不分遂移镇石头魏主南侵文帝登石头城极望谓江湛曰向使檀道济在虏敢犯吾境邪石头仓城在石头城内元嘉二十七年魏人至瓜步丹阳尹徐湛之守石头仓城沈攸之事起齐高帝遣戴僧静将腹心至石头经略袁粲时苏烈守仓城门僧静射书与烈夜缒入城大明中以其地为离宫景和元年修为长乐宫齐武帝为世子即以为世子宫后多以诸王镇之陈武帝与诸军讨侯景景登石头城望官军之盛不悦乃以舟（舟步）贮石沈塞淮口缘淮作城自石头迄青溪十余里楼雉相接帝于石头城西横垄筑栅直出东北悉力乘之景遂大溃徐嗣徽招北齐兵至阙下柳达摩等保石头陈霸先于石头南北岸绝其汲路又堙塞东门城中诸并达摩请和许之霸先陈兵石头南门送齐人北归及至皆诛死陈宣帝大建二年其城复加修筑以贮军食隋平陈置为蒋州城辅公祏据江东用为扬州公祏平又于城置扬州大都督府后移扬州于广陵此城遂废唐武后光宅中徐敬业举兵使其徒崔洪渡江守石头敬业平分军三百人守之寻置为镇仍徙县仓实之韩滉观察江东西德宗狩梁州乃筑石头五城自京口至土山修坞壁起建业抵京岘楼雉相望于石头城穿井皆百尺今五城遗址尚存李锜据润州属别将庾伯良兵三千人筑石头城南徐州记江乘县西二里有大浦发源于石城山东入大江此山与卢龙幕府诸山相连迤逦达于京口又有石城坞石城洞驻马坡事见各类】 
覆舟山一名龙山又名龙舟山在城北七里周回三里高三十一丈东际青溪北临玄武湖状如覆舟因名 【舆地志山在乐游苑内此山与钟山形若断而脉相连两山之间土中有石山之骨也宋武帝举兵讨桓玄玄将卞范之屯覆舟山西宋武疑有伏兵遣刘锺往果有伏兵数百元嘉改名玄武山以其在城之北也陈高祖时齐兵踰钟山高祖众军分顿乐游苑东及覆舟山北断其冲要齐军至玄武湖西北幕府山南将据北郊坛众军自覆舟东移顿郊坛北与齐人相对纵兵大战即此地宣帝大建七年幸乐游苑采甘露宴群臣诏龙舟山立甘露亭鲍昭有侍宴覆舟山诗宫苑记云阆风亭甘露亭瑶台皆在山上藏冰井在山北】 
鸡笼山在城西北六七里高三十丈周回一十里舆地志云在覆舟山西二百余步状如鸡笼因名 【寰宇记云西接落星涧北临栖玄塘宋改名龙山以黑龙常见玄武湖山正临湖上故名元嘉十五年立儒馆于北郊命雷次宗居之次宗因开馆于鸡笼山齐高帝尝就次宗受礼及左氏春秋竟陵王子良尝移居鸡笼山下集四学士抄五经百家为四部要略千卷晋元明成哀四帝陵皆在山南古有佛寺五六】 
祗阇山庆元志在鸡笼山西有祗阇寺今废
幕府山在城西北二十里周回三十里高七十丈舆地志在临沂县东八里晋元帝自广陵渡江丞相王导建幕府此山因名山上有虎跑泉其西巅有僊人台其北俗传即古之宣武场也 【寰宇记在城西北东北临直渎浦西接宝林山南接蟹浦山有五峰南接卢龙石头凤台宋元嘉二十七年魏人入寇至瓜步帝登幕府山观望形势三国典略齐师伐梁至于钟山龙尾周文育请战陈霸先曰兵不逆风文育曰事急矣何用古法抽槊上马杀伤数百人齐军乃退屯幕府山霸先众军自覆舟东移顿郊坛与齐人相对霸先自率麾下出幕府山南与吴明彻沈泰等首尾击之齐人大溃后主祯明中尝幸此山校猎宋明帝高宁陵在山西晋王导温峤亦葬山西石迈古迹编宝林寺北有夹萝峰一名翠萝峰有石路通行以藤萝交蔓名】 
卢龙山在城西北二十五里周回一十二里高三十六丈东有水下注平陆西临大江今张阵湖北冈陇北接靖安皆此山也 【事迹图经在城西北十六里周五里晋元帝初渡江见此山岭绵延远接石头真江上之关塞以比北地卢龙因名此山与马鞍山相接气势雄包自秦凿为二后置都船场圣妃庙其间至今沟内石骨连焉】 
马鞍山在城西北十里西临大江东与石头城接高十五丈以形似得名 【旧志陈祯明三年宜黄侯慧纪遣南康太守鲁肃以铁锁横江隋杨素与鲁肃争马鞍山凡十余战隋兵死者五千人指为此地今考之南史陈无鲁肃慧纪所遣者南康内史吕忠肃也其马鞍山乃在巫峡间非此地山名偶同耳】 
四望山在城西北一十里周回三里高一十七丈东至龙安西临大江南连石城北接卢龙山 【吴大帝尝与葛玄共登凤凰二年杀司市郎中陈声投四望山下晋苏峻反温峤于四望矶筑垒以逼贼】 
大壮观山在城北一十八里周回五里高二十八丈东连蒋山西有水下注平陆南临玄武湖北临蠡湖 【陈宣帝起大壮观于此山因名大建十一年八月幸大壮观因大阅武命都督任忠领步骑十万阵于玄武湖上登玄武门观宴群臣因幸乐游苑设丝竹之会重幸大壮观振旅而还】 
直渎山在城北三十五里周回二十五里高一十七丈旁有直渎洞东西有水流入大江 【以上诸山皆在钟山之右自城北绵亘达于城西】 
临沂山在城东北四十里周回三十里高四十丈东北接落星山西临大江西南有临沂县城
雉亭山在城东北四十里周回六里高五十丈北与旧临沂县相望今隶慈仁乡俗又呼骑亭山 【庆元志去城二十五里石迈古迹编齐武帝东游钟山射雉因名或云吴大帝时蒋帝神执白扇乘马尝见形于此故又呼骑亭山】 
衡阳山在城东北四十五里周回九里高二十九丈在清风乡东临清塘西北有水下湖南接雉亭山 【旧传朗法师在此有衡阳神女来听讲后遂为此神因名其山曰衡阳今钟山乡资福院有神像可考】 
摄山一名伞山盖其状似伞也在城东北四十五里周回四十里高一百三十二丈东连画石山南接落星山西北有水注江乘浦入摄湖湖去城五十里周二十五里 【舆地志云江乘县西北有扈谦所居村侧有摄山多药草可以摄生故名江乘记摄山形方四面重岭南史齐明僧绍住江乘摄山后舍宅为寺今栖霞寺是也山有千佛岭按江总栖霞寺记僧绍之子仲璋为临沂令于西峰石壁与度禅师镌造无量寿佛大同六年龛顶放光齐文惠太子豫章文献王竟陵文宣王始安王等宋江夏王霍姬齐田奂等琢造石像梁临川靖惠王复加莹饰岭中道有沈传师徐铉张稚□王雱等题名梁绍泰中陈霸先与齐师战大破之追奔至摄山虏萧轨即此陈轩金陵集有□摄山十题曰白云庵清风轩唐公岩天开□宴坐台中峰涧明站台□外泉醒石盘石】 
画石山花洞 【庆元志在上元县长宁乡北临大江西连摄山】 
白山在城东三十里周回八里高八十丈东接竹堂山南接蒋山北连摄山西有水下注平陆 【舆地志云阶础碑石及麒麟狮子以石为之者悉出此山南史梁散骑常侍韦载有田十余顷江乘县之白山天嘉元年遂筑室居山屏绝人事不入篱门者十载】 
苻坚山在城东六十里周回一十五里高六十丈北连大城山 【谢玄破秦归谢安在墅城问其方略玄于原野陈其营垒阵场次序指此山曰此若苻坚驻军之山也因以为名】 
大城山在城东七十里周回二十二里高八十二丈南连苻坚山西连鴈门山北连竹堂山
云穴山在城东八十五里周回二十里高九十七丈南有水流入石驴溪有洞穴甚幽邃天欲雨则穴中云出因名
癸山按十道四蕃志有癸山在城东北四十七里碑石硙础多出于此
武冈山在城东二十五里俗呼为石佛子庙 【石迈古迹编山有石佛十余躯旧传唐武后造未详乡民岁时祈祷一名墓山】 
土山一名东山在城东南二十里周回四里高二十丈无岩石故曰土山 【舆地志云山下有湖自方山至京师此为半道今谓此山下道为半逻实录吴景帝自会稽至曲阿有老翁干帝速行即日进至布塞亭孙綝迎于土山之半野晋石季龙入寇蔡谟所戍自土山至江乘太元八年秦苻坚众号百万次淮淝京师震惧加谢安征讨大都督谢玄入问计安夷然无惧色荅曰已别有旨既而寂然玄不敢复言乃令张玄重请安命驾出土山墅张宴亲朋毕集方留玄围棋赌别墅游陟至夜方还府内逮明指授将帅各当其任又于土山营立楼馆植林木甚盛每携中外子侄往来游集肴馔日费百金世以此颇讥之安殊不屑意按上元县有两东山一在崇礼乡即土山是也谢安栖迟东山在会稽后于土山营筑以拟东山今去县二十里一在钟山乡蒋庙东北宋刘勉栖息之地今去县十五里陈轩金陵集载李白李建勋东山诗皆指土山而作】 
张山在城东南三十里淳化镇北旧隶江乘县 【南史齐明敬皇后葬江乘县张山或云今城东北六十里章桥西又有张山亦古迹江乘境】 
青龙山在城东南三十五里周回二十里高九十丈 【南唐后主尝校猎于此溧阳州界亦有青龙山】 
祈泽山在城东南三十五里周回十里高五十丈东连彭城山北连青龙山 【旧经云去县二十二里有祈泽寺初法师尝结茅于此有龙女来听讲既而神泉涌于讲座下后遂为祈祷水旱之所因此得名】 
丁山在城东南四十里周回一十七里高二十七丈
石硊山在城东南四十里周回一十五里高二十七丈在上元县崇礼乡去县二十五里一名竹山 【祥符图经有大垄悉是石故名石硊硊一作柜每春夏水溢众流汇北山横据秦淮之上以柜遏水势舆地志秦始皇时望气者云江东有天子气乃东游厌之又凿金陵以断其势今方山石硊是其所断之处孙盛云东至方山有直渎自渎至此山或云是秦所掘山今山西九里有大砻枕淮京师沟塘累石悉凿此取之】 
方山一名天印山在城东南四十五里高一百一十六丈周回二十七里四面方如城东南有水下注长塘流溉平陆舆地志湖熟西北有方山山顶正方上有池水丹阳记形如方印故曰方山亦名天印山 【秦始皇凿金陵山疏淮水此山乃其断者吴大帝为僊者葛玄立观方山宋何尚之致仕退居方山齐武帝尝幸方山欲为离宫期胜新林苑徐孝嗣曰绕黄山款牛首乃盛汉之事今江南未广愿少留神乃止徐嗣徽兵至秣陵故治齐人跨淮立栅度兵夜至方山周文育等各引还齐兵自方山进及儿塘隶句容者名东方山非此】 
彭城山有彭城馆在城东南四十五里周回九里高二十七丈西连祈泽北接青龙
汤山在城东南六十里又云去县五十里西接云穴山山不甚高无大林木有汤泉出其下大小凡六处汤涧绕其东南四时常热禽鱼之类入者辄烂以煮豆谷终日不熟草木灌之愈鲜茂旧有汤泉馆今废
鴈门山在城东南六十里周回二十里高一百二十五丈西连彭城山南连大城山北接陵山 【山势连绵类北地鴈门故名舆地志山东北有温泉可浴饮之能治冷疾】 
竹堂山在城东南七十五里周回一十六里高九十二丈东连云穴山西连白山南连大城山北有水下注平陆 【舆地志白山鴈门山竹堂山并连带在建康县东北绵连三四十里】 
横山在城西南一百二十里周回八十里高二百丈属金陵镇 【山谦之丹阳记丹阳县东有横山连亘数十里或云楚子重至于横山是也又曰横望山四面望之皆横故名在城西南一百二十里接连太平州界】 
戚家山在城南天禧寺东 【郑文宝南唐遗事云韩熙载居戚家山】 
梓桐山在城南一十五里高三十八丈 【山下有谢氏诗楼及翻经台基存】 
聚宝山在城南雨华台侧上多细玛瑙石俗呼为聚宝山
紫岩山在城南一十五里高三十八丈 【陈轩金陵集载李建勋春日紫岩山期客不至诗戚氏云前志即以此为岩山误】 
夏侯山在城南二十二里周回十里高三十五丈梁夏侯亶居此因名
甑蔽山在城南二十三里周回八里高二十五丈以形似名
牛头山状如牛头一名天阙山即王导所指者又名僊窟山在城南三十里周回四十七里高一百四十丈 【按六朝记自朱雀门（汀去丁改公）御道四十里至山下西峰中有石窟不测浅深古老相传云辟支佛所出梁武帝于下建寺名曰仙窟山窟有一石砵盂形状甚古唐神龙初并宝公履取入长安又云山南有夫容峰北有大石如卧鼓其石中空可坐数十人其高九尺上下有小石吴时呼为石鼓河图内元经云天欲雨则石鼓自鸣山之南峰宋大明中尝立南郊坛其上建炎四年岳飞败金人于清水亭乌珠复趍建康飞设伏牛头山上又以骑三百步卒二十人驰至南门新城为营大破乌珠之众所获负而登舟者委弃山积】 
岩山在城南三十里周回十五里高七十一丈有吴石刻宋孝武改曰龙山 【景宁陵在焉梁朱异葬山前实录吴后主天玺元年立石刻于岩山纪吴功德案吴录其文东观华核作其字大篆未知谁书或传是皇象恐非在今县南四十里龙山下其石折为三段时人呼为段石冈也山谦之丹阳记曰秣陵县南三十里有岩山山西有石室山东大道左有方石长一丈勒名题赞吴功德孙皓所建宋明帝泰始中建平王休佑从岩山射雉即此】 
观子山在城南三十里周回四里一百步高八十三丈东有水下注新林浦
吉山在城南四十五里周回三里高一十丈西临大江 【宋征虏将军建城侯吉翰葬此因名】 
大青山在城南四十五里周回三十五里高一百二十五丈西有水下注平陆
阴山在江宁西南一十二里临大江 【王导至此山神见梦于导导以其事闻上为立庙时人遂名其冈曰阴山】 
三山在城西南五十七里周回四里高二十九丈 【吴志晋琅琊王（仃去丁改由）济自三山丹阳记江宁县北十二里有三山相接吴时津济道也戚氏云江宁古城去今城七十里故干道志云三山在城西南五十七里与记不同元和郡国志王浚伐吴宿于牛渚部分明日前至三山舆地志其山积石森郁滨于大江三峰行列南北相连号三山李白诗三山半落青天外即此】 自临沂而下诸山皆在钟山之左绕府城东北隅达于城东转东南隅以达于南又转西南隅及西而止于江其自牛头山降势者北为聚宝山以北止朱雀航与秦淮水北石头城马鞍诸山相望其地脉山势似断而续似散而聚似远而近环抱拱挹真如龙之盘也
湖山在江宁县南三十里周回七里高七十丈上有湖久旱不涸
车府山在城南四十里周回九里二百步高一百丈六朝炎尝于此山藏车乘器甲故名
祖堂山在城南四十五里周回四十里高一百二十七丈东有水下注平陆 【宋大明三年于山南建幽栖寺因名幽栖唐贞观初法融禅师得道于此为南宗第一祖师乃改为祖堂山】 
落星山在城西南五十里周回二里高一十丈西临大江 【旧图经云昔有大星落此因名又别有落星洲在城西南三十里周十里上有小阜高数尺】 
铜山在城东南七十里周回一十九里高一百丈 【昔人采铜于此山故名庆元志山南名金牛坑陈轩金陵集载鲍昭过铜山掘黄精诗云铜山画深沆乳窦夜涓滴即此属江宁县句容县北溧水州西亦各有铜山皆旧采铜处】 
烈山去城西南七十里近处真乡 【干道志吴旧泽所也伏滔北征赋谓之栗洲上有小山形似栗因名又云山近烈洲故曰烈山其山四面峭绝下瞰大江风涛汹涌商旅尝泊舟依山以避风绝顶丛棘中旧有侯将军庙陈史永定初王琳聚兵窥台城造黄龙舟千艘泊于荻港西南风急琳谓得天助张帆直下陈将侯瑱泊舟芜湖逐后而发战于烈山之下因拍竿撞琳船琳掷火焚之风逆自焚遂大败奔齐土人以侯瑱功烈甚盛故名山曰烈山祠之岁久舟人以为陈簰头祠妄也宝佑初有僧披荆棘建庵其上自名为江心护国寺今存按厉赖栗烈字音相近古有赖乡濑渚今为溧水烈山烈洲疑皆厉之转音云】 
白都山在城西南七十里周回五百步高二十丈西临大江 【舆地志昔白仲都尝于此山□□白日升天因名山下有白都□□八里又有仲都祠坛吴志诸葛恪诛子竦载其母走孙竣遣张承追斩于白都即此】 
鼓吹山旧志在城南八十里周回一十七丈高八十丈东北有水四望孤绝宋孝武大明七年自江宁县南登山及陵望台甲子馆盖登山奏鼓吹因名 【戚氏志云甲子乃记日非馆名实录少帝景和元年九月幸湖熟县始奏鼓吹与此志异】 
龙山在城西南九十五里周回二十四里高一百一十二丈入太平路当涂县北有水其山似龙形因名 【岩山覆舟山皆名龙山】 
慈姥山在城西南一百一十里二百步周回二里高三十丈舆地志山积石临江岸壁峻绝山上出竹堪为箫管山南有慈姥神庙因名俗亦呼鼓吹山
天竺山在城西南一百二十里周回一十七里高一十九丈 【东南有水下注慈姥浦其北连冈十里本名多墅山唐上元二年有天竺福兴寺僧道融移寺于此山因名】 
马鞍山干道志在城西南三十五里周四里一百二十步高八十五丈以形似名 【上元亦有山名马鞍见前】 
龙口山在城西南三十五里高一十八丈 【戚氏志有李琮墓前有三城湖干道志湖在城西南七十三里周十五里中有三小城因名湖实去城三十七里志所言里误】 
白荡山在城西南七十里周回二十里高四十五丈北接高墟山属江宁镇 【荡俗作温】 
木庐山在城东北二十里 【江乘地记曰木庐山有锺乳穴今里俗名牧庐在城东北三十里属上元县北城乡】 
青山在城南四十里 【实录梁太清元年置幽岩寺北去县四十里永康公主造而释法论集有牛头佛窟寺大毗昙师传云承圣二年法师入秣陵青山始创舍名曰幽岩与佛窟相去十里亦不云永康造也】 
右在江宁上元二县界
　　　句容县界
茅山在句容县东南十五里周回一百五十里初名句曲山像其形也茅君得道更名曰茅山三十六洞天之数第八曰金坛华阳之天此山是也 【史记禹封泰山禅会稽晋灼曰本名茅山吴越春秋云禹巡天下登茅山以朝群臣更名茅山为会稽亦曰苗山茅山记曰大茅山独高处黑帝命东海神埋大铜鼎于山顶深八尺上有盘石镇之黑帝即颛顼也又曰秦始皇帝三十七年游会稽还登句曲北垂山埋白璧一双深七尺李斯篆刻文云始皇圣德平章江山巡狩苍川勒铭素璧又曰王莽地皇三年七月遣使者章邕赍黄金白玉铜锺五口赠三茅君光武建武七年三月遣使者吴伦赍黄金五十斤玉帛献三茅君今山顶有埋金处上有聚石又曰中茅山独高处司命君埋西胡玉门丹砂六千斤深二丈上有盘石镇之其山左右泉流下皆小赤色饮之延年益寿其真人就司命君乞得一十二斤以合九华丹山顶石坛石案香炉具存今三阳百姓多长寿者盖太阳北阳朱阳三村耳茅君内传句曲山秦时华阳之天汉宣帝时三茅君居之遂名茅山内有积金山因以金为坛号周时名其源泽为曲水之穴秦时名勾金之坛似己字故以勾曲名焉真诰曰金陵句容之句曲洞为第八洞天又曰句曲地肺土良水清可以度世种民是处五灾不干又曰金陵者洞墟之膏腴句曲之地肺履之者万万知之者无一内经福地志曰伏龙之地在柳谷之西金坛之右可以高栖福地记曰冈山之间有伏龙之乡可以避水避病长生许迈别传曰延陵之茅山是洞庭西门潜通五岳茅君杂记云华阳洞天五门三门显二门隐陶先生云东通王屋西达峨嵋南接罗浮北连岱岳汉元帝时咸阳人茅盈茅固茅衷并此山得道故号茅山三人乘白鹤各据一岭唐咸通中东海蓬莱观龚道士初入此山采谷茹芝十余年后因月朔正旦焚香洞门恍惚之间得入洞中经由一十三日备见洞府岩壁山川星辰日月诸异难详按本传茅蒙字初成华阳人也隐华山修道秦始皇三十一年白日上升是时有民谣曰神僊得者茅初成驾龙上升入太清时下玄洲戏赤城继世而往在我盈始皇闻之问故老曰此僊谣也于是有寻僊之意蒙之玄孙盈得道于金陵句曲山上升为东岳上卿司命真君太元真人居赤城时来句曲弟茅固茅衷皆得道于此邦人改句曲为茅君山洞天福地记云福地七十二地肺为第一即金陵是也金陵之地水至即浮故比之于肺抱朴内篇云别有地肺山乃玉溜屿又商山亦名地肺今以内传为正保命君（口受）言金陵者兵水不能加灾厉所不犯河图中要元篇第四十四卷云句金之坛其间有陵兵疾不往洪波不登太元内传云句曲山有金陵之地方三十七八顷是金陵之地肺也土良而井不甘美居其地必得度世】 
山中有大茅峰 【在元符宫南旧记云在崇禧观北独高处昔东海青童君乘飙轝憩此今有飙轮之迹山之半有绣衣亭昔三天使者衣绣衣执金册以九锡之命诏大茅君故名山之巅有泉名曰一人泉汲之不竭】 中茅峰 【在积金山北其侧有泉色赤真诰云饮之延年又有陶公醉石】 小茅峰 【在中茅峰之背有卧龙松左纽桧】 抱朴峰 【即大茅峰北相连一峰是】 白云峰 【在中茅峰西】 五云峰 【在小茅峰之侧华阳洞上积金峰金菌山东高峰是也其峰甚峻昔三茅君以三月十八日驾五色之云八景之舆伫于此山逾时而去故号五云峰】 积金峰 【在大茅峰中茅峰之间二峰相连其长峰中有连石古谓之积金山陶隐居所住东有一横垄垄皆是石形甚瑰奇内有洞即此峰也】 迭玉峰 【图经云大茅山上东南三山迭积亦有洞穴俗多呼迭石石与玉同类又呼三角山今去葛僊坛相迩宋真宗未有仁宗尝遣左珰诣茅山祷祈遇异人言王真人已降生宋朝珰问王真人本是何人答曰古燧人氏章懿皇后亦梦羽衣数百人从一僊官自空而下曰此托生于夫人及生宫中火光属天始行步常持槐木简以箸钻之真宗问曰何用曰试钻火耳帝顾后妃曰异人之言信不虚矣今刻石元符官】 华盖峰 【在崇寿观东南】 又有四平山 【真诰曰大茅西南有四平山俗谓之方山其下有洞屋名方台又曰幽馆得道者处焉】 良常山 【秦始皇登句曲山北垂叹曰巡狩之乐莫过于山海自今以往良为常也尔群臣并称寿叹曰良为常矣乃改句容北垂为良常山】 华姥山 【茅山记孙寒华即吴大帝孙女于茅山修道成升空而去号华姥山】 郁冈山 【在小茅峰东北草木郁茂故以为名俗呼为大横山学道者多居于此山下有泉昔李明于此合神丹而升玄洲山之东有古越翳王冢】 龙尾山 【在大茅峰之东隐然而高状若龙尾焉按茅山记云从大茅一岭直至山东接延陵界如龙状大茅山为头垄如龙尾故以龙尾名之】 东方山 【在县东南四十里周回一十五里高四十二丈东连僊几山】 伏龙山 【在柳汧之间柳汧即柳谷泉与中茅峰相近状如龙其上产金昔人尝采之】 雷平山 【在伏龙山之东周时有雷氏养龙往来此山与许长史所营之宅相对其山北有柳汧水或名曰田公泉昔田公尝居此】 方隅山 【在雷平山之东北以三小山相隅故也昔有人合九鼎丹于此山下亦有洞室名曰方源馆】 秦望山 【在良常山东北始皇尝住此望丘阜】 丁公山 【乃积金峰之西麓也相俦即丁令威所止今崇福观以为主峰】 三公山 【在燕洞宫东南】 僊韭山 【在崇寿观西独小山也真诰云姜叔茂种五辛菜常卖此以市丹砂今山多大韭即其种也俗呼石龙山】 僊姑山 【在县东四十里茅山之侧周回五里高一十丈】 僊几山 【在县东南四十里茅山侧周回三里一百步高八丈东连僊姑山】 丫头山 【在县东南三十五里周回十五里高四十二丈东连僊几山】 灶石山 【在良常山东南其间有累石如灶处灶间生一木如曲盖形】 衔珠山 【在雷平山南俗呼独女山】 青山 【在县北六十里郁冈山西干元观北周回一十里高一十三丈北临大江又观东一山名东青山西一山名西青山东青山在茅司徒庙东】 冈山 【古名此山为福地记云冈山之间有伏龙之乡可以避病】 鳖足山 【在僊韭山之西】 天市山 【在积金峰上】 吴山 【在大茅峰南】 青龙山 【一名洞山高三十八丈周五里北距茅山三十里山半有洞曰青龙洞前多怪石奇秀森列流泉历旱不竭山傍有岘曰牧门干道志山有洞穴祈祷有应洞口纔二尺余仅可容人伛偻而入其中平广深不可测土人相传与金坛句曲诸洞相通洞口大石上有四五洼处状如人迹俗呼为僊人迹按真诰云大茅山之西南有四平山俗所谓方山者其下有洞室名曰方台山外与华阳通疑指此】 麻姑山 【在郁冈山西】 海江山 【在庆云洞上】 独公山 【在小茅峰北】 小竹山 【在小茅山东】 稻堆山 【在皇甫谷南】 大灵山小灵山 【并在鳖足山西】 飙轮峰 【在大茅峰东连峰是也】 道祖峰 【在积金峰阴】 柏枝陇 【在华阳南洞】 桃花崦 【在小茅峰北林壑幽邃春时华卉纷敷不异武陵源也】 拱辰谷 【一名拱辰寨在中茅峰东北刘先生际遇建元符宫乃敕江宁兵士二百人以充巡逻洒扫因立寨谷中详具宋史】 皇甫谷 【在三角山】 柤子谷 【在三角山北】 黑虎谷 【在中茅小茅峰之间长阿之西】 又有虎爪山 【在丁山西】 宋禁樵采有碑
绛岩山一名赭山在县西南三十里周回二十四里高一百六十五丈上有龙坑祠坛 【地志云汉丹阳县北有赭山其山丹赤故因以名郡寰宇记本名赤山唐天宝中改为绛岩一名丹山丹阳之义出此山极险峻临平湖山之巅颇坦夷惟只路可通旧传五季之乱居民避难于上往往获免后斸山者常于其地获铜锭剑器之属建炎兵火乡民又依之以免祸】 
姜石山在县西北二十五里有梁南康简王墓
射乌山在县西北五十里周回一十五里高一十七丈
五棋山在县北五十里周回二十里高二十五丈
铜山在县北六十里周回二十里高八十七丈 【以旧出铜故名】 
戍山在县北六十里周回一十一里高一十五丈北临大江 【俗传沈庆之戍兵于此因名】 
竹里山在县北六十里 【按方舆记云行者以其途倾崄号曰翻车岘元和郡国志山间有长涧高下深阻旧说似洛阳金谷晋王恭举兵京口仗刘牢之为爪牙使帐下督颜延为前锋牢之至竹里斩延以降还袭恭宋武帝起义自京口至江乘破桓玄将吴甫之于竹里】 
华山在县界 【按方舆地记云梁武帝舆驾东行至此山因问华山何如蒋山高薛对曰华山高九里似与蒋山等泉水倍多戚氏志云秦淮出此】 
花碌山在县北五十里周回十七里高二十六丈旧有矾坑
秦山在县南三里有明月湾通秦淮 【父老相传谓谢安月夜乘舟垂钓于此今钓台尚存】 
周山在县南三十五里周一十里高十丈
仑山在县东北五十里周一十五里高一十七丈东连驹骊山四十二福地也 【唐肃宗时谒者伍达灵在此山得道丹成之后记于石壁在绝顶尚存髣佛可辨山下又有伍达灵潭】 
驹骊山在县东北六十里周回二十五里高三十九丈 【吴诸葛恪猎见一小儿众莫识恪引白泽图曰两山间其精如小儿名曰系囊】 
浮山在县南三十五里周回一十里高一十二丈西接周山
冑山在县北三十五里周回一十二里高一十六丈
亭山在县北三十里周一十五里高二十丈
土石山在县东三十里
虎耳山在县东三十里旧名苦耳
竹山在迭玉峰南今藏真观前一山上多筱者是也 【陶隐居云自大茅山南后韭山竹山吴山方山从此迭嶂达乎吴兴天目诸山至乎罗浮而穷乎南海也】 
右在句容县界
　　　溧水州界
中山在溧水州东南一十五里高一十丈周回五里 【图经云宣州中山又名浊山在州东一十里不与群山连接古老相传中有白兔世称为笔最精元和郡国志云中山出兔毫为笔精妙山前有水源号曰浊水舆地志宣州溧水县有浊山有浊水流演不息即此】 
东破山在州东南五十五里高二十三丈周回一十七里 【梁大同二年采铜于此】 
东庐山在州东南一十五里高六十八丈周回二十里有水源三一源自山西流入秦淮一源出山东北流入马沈港一源自山东南吴漕流入丹阳湖 【山谦之丹阳记云县东有庐山与丹阳分界十道四蕃太平寰宇记皆云俗传严子陵结庐于此或云形似庐舍因以为名】 
马占山在州东南三十五里高一十八丈周回一十三里 【梁大同二年采铜于此】 
（匚赣）船山一名感泉山在州南一十二里高二十一丈周回一十八里 【山阴有青丝洞泉脉泓澄四时不竭南有张沈二士书堂井臼遗址不知何时人也】 
杜城山在州南一十二里高六十丈周回五十五里 【隋大业末杜伏威尝屯军于此因名杜城山旧有庙及战场】 
竹涧山在州东南一十八里高一十二丈周回八里
石城山在州东南二十五里周回二十四里高六十丈 【旧有石城院冷水亭基】 
小茅山在州西南五里高一十七丈周回四里
荆塘山在州南十里高三十七丈周回二十里
禀丘山在州西三十里高三十七丈周回二十里 【上有井泉及禀丘山寺基唐大和中寺废有石龛方丈存】 
凤栖山在州西南七十里高一十六丈周回八里西并石臼湖 【父老云昔有凤凰栖其上因得名曰凤栖此山属仪凤乡近地有凤贤圩今作黄西非也】 
腊山在州西南六十里高一十四丈周回一十五里西并石臼湖雀垒山军山塔子山马头山并在州西南七十五里石臼湖内
澳洞山在州西南二十五里高三十一丈周回一十八里 【内有祈雨潭祷之多应】 
游子山在州南八十二里高二十丈周回一十里上有石坛 【旧经云孔子适楚尝经此山】 
芦塘山在州东南二十三里高一十五丈周回二十二里 【梁大同二年尝采铜锡于此】 
琛山在州西一十五里高一十一丈周回一十五里 【旧经云尝产玉因此得名】 
回峰山在州东南四十里高三十七丈周十七里上有龙池下有龙泉东有水注平陆
石羊山在州西南三十七里高七十丈周回四十里土山在州南五十里高十丈周回六里
三山在州东南一十里高九丈周回一十里
官塘山在州东南二十五里高一十一丈周回一十五里下有大塘
芝山在州东南七十里高三十九丈周回四十里上有李子洞燕洞相去三百步 【昔宣州田頵举兵邑人携老幼于此避难可容数千人李洞有泉沸涌燕洞有石燕遇雨则飞晴则还落为石】 
铜山在州西四十里高二十四丈周回一十三里 【旧经云昔尝采铜于此今铸冶旧址犹存】 
玉泉山在州南一百一十里高三十二丈周回一十八里
卧龙山在州北二十三里高十四丈周十里
赤龙山在州北三十三里高十丈周十里
白石山在州北二十里高十丈周十里
荆山在州东南七十里高四十二丈周二十里 【旧志云即卞和获玉之地误也卞和泣玉荆山之下其山乃在荆州不在扬州】 
峒岘山在州东二十里高十丈周八里
李墅山在州东三十里高二十丈周一十六里接茅山
鹿子山在州东一十五里高一十丈周九里东接峒岘山
浮山在州东三十七里高三十丈周回二十里接茅山
僊杏山在州东南四十三里高三十丈周一十三里 【旧经云绝顶有杏林及僊人足迹因名又有僊坛三所及丹井名仙坛山下有清泉流入丹阳湖】 
爱景山在州东北二十五里高一十三丈周回一十里接乌山
乌山在州北二十里高二十八丈周十五里
鸡笼山在州北三十里高一十七丈周一十二里与爱景乌山相接
无想山在州南十八里 【有禅寂院院有韩熙载书堂】 
方山在州东南六十五里高一十二丈周九里南有青龙洞与芝山相接
赭山在州东南五十里高十九丈周二十二里
灵岳山在州东南六十里高二十一丈周回一十五里
南鸡笼山在州东南一百二十里高三十二丈周回二十里
遮军山在州南八十五里高五十五丈周回二十三里山北有水下入固城湖
太山在州南七十六里高三十四丈周回二十五里
秀山在州南九十五里高一十三丈八尺周回九里一百步 【西南有水下注平陆旧名秃山宋时秦氏居之易名】 
禅林山在州南八十里高四十一丈周回一十八里上有寺
黄山在州东南一十里高九丈周回一十里
灵龟山在州西北二十里
溧阳山在州东南一十二里高二十五丈周回七里一百步 【俗号马鞍山取其形似也】 
紫云山在州南六十里
东垒山在州南六十五里
浊山在州东南一十里高一十丈周回五里山北浊水出焉 【舆地志溧水县有浊山即秦淮源】 
云鹤山在州东南七十里
右在溧水州界
　　　溧阳州界  
（山岩）山在溧阳州西十一里周回五里高二十丈 【晋咸和中李闳追及张健之所】 
桂林山在州西南三十里周回十五里高五十丈 【汪藻记挹秀堂云南则翠阴晴岚与人应接者桂林诸山也】 
龙潭山在州南四十五里周回十五里高二十七丈 【上有龙潭清彻见底潭侧有龙王祠祷之有应】 
虎山在州西南五十里周回五里高二十丈
青山在州南六十里高十七丈周十里 【有潘真君庙】 
神山在州南四十里高五十丈周二十里
朝山在州西南二十里高十五丈周五十丈
盘白山一名高邃山在州西南四十里高五十六丈周十里 【今太虚观在其下故俗名观山第二峰石上有僊人迹观有碑载晋盘白真人事迹】 
伍牙山一名护牙山在州西南六十里高一百七十丈周四十里 【舆地广记子胥伐楚还吴经此山故名伍牙建康志又云俗传伍子胥美齿牙避楚至此恐为人所识以石击毁其牙山神为震护之不毁因名护牙前说近是山下有子胥庙】 
荆山在州西南四十里高六十丈周二十里 【山下有泉岁旱资以溉稻戚氏志去州五十里】 
独山在州西南六十五里高二十九丈周十里
铁冶山一名铁岘在州西南七十里高一百八十丈周二十里 【山谦之丹阳记云永世县南百余里铁岘山出铁今扬州鼓铸之舆地志前代铸钱处】 
三王山一名三首山在州西南五十里高二十丈周回百余步 【旧志云相传楚王与眉间尺并一客三首葬此因名】 
银方山在州南五十三里高三十六丈周回一十五里
结都山在州南五十里高五十八丈周十八里
鸡笼山在州南十二里高十七丈周三里
屏风山在州南十五里高九丈周五里一百二十四步形如屏风故名
泉山在州南二十里
石室山在州南六十里高三丈周一百步 【西有铸剑坑旧志云吴王使瓯冶子铸剑于此】 
（山侯）山在州南二十五里高十八丈周回五里 【（山侯）字土人音沟字书未见】 
悬鼓山在州南五十里高六十丈周回二十二里远望若垂鼓然故以名
氲里山在州南五十里高四十六丈周十五里
金山在州南五十里高五十丈周三十里
松山在州南七十里
铁山在州东南五十里高六十丈周二十八里 【古尝出铁今坑冶遗迹犹存唐书地理志溧阳有铁此即其地】 
新妇山在州东南五十里高三十五丈周回一十八里
三鹤山一名僊山在州东南六十里高八十丈周十五里 【昔有潘氏兄弟得道化鹤而去】 
铜官山在州东南五十八里高十八丈周十八里 【昔尝出铜故名唐书地理志溧阳有铜今土中荧然有铜如麸状然堇堇取之不足偿费】 
云泉山一名下山一名夏山在州东南三十五里高二十丈周十里 【有泉云气出焉山下有凈土院】 
金鸡山在州东十里高十二丈周五里
函山在州东北二十五里洮湖之上周十里高十一丈 【周处风土记云昔函姓姥于此得道按广韵函乌后切山名在溧阳集韵云山名在阳羡寰宇记云常润等州分界于此山之巅】 
大（山不）山一名大巫山一名浮山在州东北四十五里洮湖中周三百五十步高八丈 【与宜兴金坛二县接界山形孤秀颛颛居水中望之若浮周处风土记云洮湖有大坏山唐地理志云溧阳有湖山皆指此也唐史嶷撰史宪神道碑云（山不）山右转洮水前临坏字乃为（山不）今从之坏（山不）二字土人皆音浮字书未见陶隐居寻山志云石孤耸以独绝岸垂天而似浮谓此山也】 
小（山不）山一名小巫山在州东北二十五里洮湖中周四里高五丈 【舆地志延陵永世二县界中有小坏山山下有石堂堂内有虎迹水涸即见】 
张（汀去丁改父）山在州东北三十五里周三里高七丈
大蒻山在州北四十五里洮湖东周回四里高一十丈
小蒻山在州北四十里洮湖东周二里高六丈
雷公山一名雷山在州北三十七里周五里高十二丈 【岩石奇怪泉流清洁旧志云传有雷公铸剑于此因以为名今法兴寺在其下】 
落霞山一名霞山在州北四十里周三里高九丈 【圣塔院在其下又名圣塔山】 
平陵山在州西南三十里周三里高三丈 【旧经云晋成帝咸和四年李闳执苏逸于此元和郡国志县南十八里非今治也】 
土山在州北三十五里周三里高十二丈
黄金山在州北七十里周二里高十三丈 【雨后土色如金故名】 
瓦屋山在州西北八十里周二十里高一百六十七丈 【形连亘两崖稍隆起宛如屋状李白尝游溧阳望瓦屋山怀古赋诗】 
丫头山一名丫僊山一名丫山在州西北八十里周三十里高一百八十五丈 【其山两峰峨然齐高如髻故名】 
分界山在州西北八十里 【溧水溧阳二县分界此山之巅】 
曹山一名曹姥山在州西北八十五里周二十里高十四丈 【旧志昔曹姥居此山死于石室葬山下后人为置圣姥祠祈祷多应】 
秀山在州西七里周一里高十一丈
茭山在州西七里周四里高十七丈 【山有龙潭祷之多应】 
姥山在州西十里周六里高十二丈
大石山在州西十五里周七里高二十二丈 【旧志云上有龙潭祈雨多有应】 
黄山在州西四十二里周三里高五丈 【旧志云黄鹤僊人于此得道因名今有观】 
谷山在州西四十里周二里高十二丈
渔父山在州西十五里
燕山在州西九里周五里高二十一丈 【状如飞燕故名】 
投龙山在州西十一里周六里高十一丈
石门山在州西十三里周四里高十丈
吕长山在州西二十里周四十里高十丈下有吕将军庙
芝山在州西八十里周二十五里高四十五丈 【旧志云山中尝出芝草因名故老相传梅福尝游隐于此】 
花山在州西四十五里周六里高十五丈
右在溧阳州界
至大金陵新志卷五下
元　张铉　撰
　山川志二
　　冈岭〔垄岘坡墩墅〕
白土冈北连蒋山南至秦淮周十里高十丈 【其土色白故名贺若弼进军钟山鲁广达于白土冈与弼旗鼓相对隋军退走即此地也】 
黄龙冈在上元县钟山乡去城十里 【传有黄龙见此故名】 
大城冈 【今作港有大城港水驿】 
武帐冈 【按宫苑记古宣武城地本宋文帝阅武帐今谓之武帐冈南史元嘉二十二年建宇冈上】 
落星冈一名落星墩在城西北九里周二十六里高一十二丈 【梁王僧辩于石头城连营立栅至落星墩以拒侯景景大恐抱朴子曰落星冈吴时星落李白常于落星石以紫绮裘换酒为欢皆此地又江宁县西三十里临江亦有落星冈落星洲周十里上有小阜高数丈南史陈显达举兵以数千人登落星冈新亭诸军闻之奔还宫城大骇即此洲也】 
孙陵冈 【详见商飙馆九日台】 
段石冈在城南二十里长十二里高二十二丈 【丹阳记云岩山东有大碣石长二丈折为三段因以名冈详见后碑碣内】 
石子冈一名石子墩在城南一十五里长二十里高十八丈 【吴志云诸葛恪为孙峻所害投此冈先是童谣云诸葛恪何弱弱芦单衣篾钩络于何相求成子阁成子阁反语石子冈也舆地志宋大明中起迎风观于其上旧经云俗说此冈多细花石故名石子冈】 
南冈在城南往娄湖桥路上 【见沈庆之传旧谓郭璞被杀处非也】 
塘冈 【见石头山下】 
金陵冈在城西龙湾路上 【耆老言秦厌东南王气铸金人埋于此昔有一碣刊其文曰不在山前不在山后不在山南不在山北有人获得富了一国后因砌靖安路失之详见金陵辨】 
梅岭冈在城南九里长六里高二丈 【旧经云东晋豫章太守梅赜家于冈下因名上有亭为士庶游春之所】 
句容有长隐冈溧水州有曹家冈花塘冈四墅冈舍冈南亭冈栗树冈孔家冈戴公冈松儿冈赵巷冈石子冈 【见各处志】 
朱年垄在江宁县南六十七里鼓吹山前 【按金陵故事年生齐末兵乱中母亡庐墓终身负薪有白兔紫芝生于垄至今名其居为孝感里】 
千佛岭 【见摄山下】 
桂岭栽松岘 【并见蒋山下】 
驻马坡在清凉寺后山上 【旧传诸葛亮尝驻马于此以望形势】 
谢公墩在半山寺 【里俗相传谢安所尝登也其事殊无所据李白王荆公皆有谢公墩诗白诗云冶城访贤迹犹有谢公墩今永寿宫冶城山即安与王羲之所登悠然遐想之地荆公虽有我屋公墩之句而又有诗云问樵樵不知问牧牧不言亦自疑之耳江左谢氏衣冠最盛谓之谢公岂独安也今半山寺所在旧名康乐坊按晋书谢玄封康乐公至孙灵运犹袭封以坊及墩名观之恐是玄及其子孙所居后人因名之耳】 
昆仑墩 【在西子湖】 
溧水州有佛子墩戏墩楼子墩上店墩 【见本州岛志】
　　江湖淮附
大江隶集庆路界者一百二十里西至和州乌江县四十里以鳗鯬洲中流为界东北至真州扬子县七十里以下蜀镇中流为界北至真州六合县界四十里以瓜步中流为界 【史记地理志三江北江从会稽毗陵县北东入海中江从丹阳芜湖县东北至会稽阳羡县东入海南江从会稽吴县南东入海水经及荆州记云江出岷山至浔阳分为九道东会于彭泽经芜湖名中江东北至南徐州名为北江而入海长江别名则有京江在南徐州禹贡所谓北江也瓜步江今扬州六合县对润詶江宁县即魏太武所临处乌江即项羽死处今和州乌江县亦对江宁县吴书魏文帝有渡江之志望江水盛长弥漫数百里叹曰魏虽有武骑千群无所用也晋书郭璞以中兴王宅江外乃着江赋中江旧径溧阳州界古三江之一也永阳江亦名九阳江一名颍阳江在州西北三十五里即其遗迹按禹贡扬州三江既入震泽底定岷山导江东迤北会于汇东为中江入于海前汉地理志桑钦水经皆云中江出芜湖县西南东北至阳羡入海盖自芜湖径溧阳至宜兴入震泽以下海也唐开元十七年蒋日用作本县城隍记云此县南压中江风波不借舟楫无施县宰乔翔创浮梁以便行旅中江桥梁之设昉于此景福三年杨行密将台蒙作五堰拖轻舸馈粮五堰遗迹在今溧水州界银林双河东埧之地是时中江置堰江流亦既狭矣苏东坡奏议云溧阳县之西有五堰者古所以节宣歙金陵九阳江之众水直趋太平州芜湖后之商人贩卖簰木东入二浙以五堰为阻因绐官中废去五堰既废则宣歙金陵九阳江之水或遇暴涨皆入宜兴之荆溪由荆溪而入震泽时元佑六年也是时中江尚通其后东埧既成中江遂不复东惟永阳江水入荆溪谩着其详以见溧阳亦禹迹之所历云】 
秦淮旧传秦始皇时望气者言五百年后金陵有天子气于是东游以厌当之乃凿方山断长垄为渎入于江故曰秦淮按实录注本名龙藏浦其上有二源一发自华山经句容西南流一发自东庐山经溧水西北流入江宁界二源合自方山埭西注大江分派屈曲不类人功疑非秦皇所开或曰方山西渎直属土山三十里许是秦开又凿石硊山西而疏决此浦因名秦淮盖未详也 【祥符江宁图经曰淮水去县一里其源从宣州东南溧水县乌剎桥西入百五十里丹阳记云建康有淮源出华山入江舆地志淮水发源华山在丹阳姑熟之界西北流经建康秣陵二县萦纡京邑之内至石头入江悬流三百许里孙盛晋春秋云是秦所凿王导令郭璞筮即此淮也徐爰释问云淮水西北贯都吴时夹淮立栅宋元嘉中浚淮起湖熟废田千余顷梁作缘淮塘北岸起石头迄东冶南岸起后渚篱门迄三桥以防淮水泛溢大抵六朝都邑以秦淮为固有事则沿淮拒守今淮水贯城中东西由水门以达于江盖水之故道也】 玄武湖亦名蒋陵湖秣陵湖后湖在城北二里周回四十里东西有沟流入秦淮深七尺灌田一百顷 【建康实录吴宝鼎二年开城北渠引后湖水流入新宫巡绕殿堂丹阳记吴孙皓宝鼎年间丹阳县宣骞之母年八十浴于后湖化为鼋后湖又名练湖徐爰释问曰本桑泊晋元帝创为此湖以肄舟师大兴三年始创此湖筑长堤以壅北山之水东自覆舟山西至宣武城六里余宋元嘉中有黑龙见因改玄武湖立三神山于湖中春秋祠之石迈古迹编云元嘉二十三年筑北堤立习武湖于乐游苑之北湖中亭台四所孝武大明中大阅水军于湖因号昆明池而俗亦呼为饮马塘又于湖侧作大窦通水入华林园天渊池引殿内诸沟经太极殿由东西掖门下注城南堑故台中诸沟水常萦回不息建平王景素举兵萧道成出屯玄武湖梁徐嗣徽等引齐兵至玄武湖侯景举兵引玄武湖水以灌台城郑文宝南唐迩事云金陵北有湖周回数十里名山大川掩映如画六朝旧迹多出其间每岁茭藕网罟之利不下数十百千一日冯谧举玄宗赐贺监三百里镜湖曰余非敢望此但得赐后湖亦畅平生也徐铉怡声崦对曰主上尊贤下士常若不及岂惜一后湖所乏者知章尔冯大惭宋天禧四年改曰放生池其后稍废为田开十字河立四斗门以泄湖水跨河为桥以通往来岁久堙塞今城北十三里唯有一池而他皆废为田龙川陈亮所谓建邺带后湖为险者皆非矣景定志云熙宁八年十一月十一日王安石奏臣窃见金陵山广地窄人烟密茂为富者田连阡陌为贫者无置锥之地其北关外有湖二百余顷古迹号为玄武前代以为游翫之地今则空贮波涛守之无用臣欲于内权开十字河源泄去余水决沥微波使贫困饥人尽得螺蚌鱼虾之饶此目下之利水退之后分济贫民假以官牛官种又明年之计也奉敕依按此奉状废湖为田盖始于王安石增收后湖田租则始于赵善湘田出谷麦所利者小湖关形势所利者大故着废湖之因以待复湖之人云】 
太子湖一名西池在城北六里周回十里 【吴宣明太子创西池晋元帝即位明帝为太子修西池多养武士于内筑土为台时人呼为太子西池又太子东湖在上元县丹阳乡太子台下东桥之东梁昭明太子植莲于此】 
丹阳湖在溧水州西七十里周回一百九十五里深三丈湖中流与太平路当涂县分界 【春秋左氏传哀公十九年楚子西子朝伐吴及桐汭杜预注云宣城广德县西南有桐水出白石山西入丹阳湖至今白石之水冲突则三湖泛溢此水本由五堰自宜兴县入太湖今已湮塞故老云当时虑后人复开此道则苏常之间必被水患遂以石窒五堰路又液铁以锢石李白尝游此湖酷爱其景乃张帆载酒纵意往来有湖与元气连风波浩难止天外贾客归云间片帆起诗】 
绛岩湖一名赤山湖在句容县西南三十里去府六十里源出绛岩山周百二十里下通秦淮 【石迈古迹编赤山湖在上元句容两县间溉田二十四岸南去百步有盘石以为水疏闭之节南史沈瑀传明帝复使筑赤山塘所费减材官所量数十万即此湖塘也唐麟德中令杨延嘉因梁故堤置后废大历十三年令王昕复置周百里为塘立二斗门以节旱暵开田万顷茅山记太玄真人内传曰江水之东金陵之地左右间有小泽泽东有句曲之山陶隐居曰小泽即谓今赤山湖也从江东来直对望山今此湖半属句容半属上元唐樊珣记句容西南三十三里曰赤山天宝中改为绛岩山以文变质也山外周流厥有湖塘旧址考于前志则曰吴人创立梁人通之景定志又载宋时湖条云江宁府上元句容两县临泉通德湖熟崇德丹阳临淮福祚甘棠旧额九乡今并入丹阳临泉福祚甘棠四乡百姓自来共贮水绛岩湖浇灌田苗下有百堽堰捺水其湖上接九源山其堰下通秦淮江自吴赤乌二年到今已七百余年其湖东至数堽西至雨坛南至赤岸北至青城旧日春夏贮水深七尺秋冬贮水深四尺先是麟德二年前县令杨延嘉并建两斗门立碑碣具言周回仅百里州司寻差十将丁筹计生徐藏巡湖打量得一百二十二里九十六步卢尚书判置湖贮水本为溉田若许侵耕难防灾旱取定四尺水则使其浇九乡田苗九乡在上元句容两县界若过令深广又虑浸毁若逢旷旱之年须稍增加令且定取五尺水则其不及处且任耕垦种植如有人于五尺水则内盗耕一亩一角推勘得实其犯条人断遣令众十日本管湖长不能觉察亦并施行又据十将丁筹状芦（艼去丁改发）亭北边去岸约有二百来步有一盘石东西阔四尺七寸南北阔三尺五寸石面中心去水面一尺六寸五分即是五尺之则并有察柱仍仰下县便于石上磨刮更刻字记其湖仍每季一申不得卤莽戴经新塘有丰等三湖围岸内田多是私函取水浇灌田苗准旧例放绛岩湖水下秦淮三日取指挥给放不得专擅开函取水其湖先有传食田五十亩句容县弓量二十亩三十步上元县弓量二十亩三十步百堽堰与绛岩湖同置绛岩湖贮水百堽堰捺水保大中曾别差官亲到赤山湖所建斗门三所通放湖水出入常令湖中积水五尺其斗门或遇山水拥下高于湖内水面即须全开三所斗门放水入湖候外溪水退却放水出溪下秦淮入江专须酌量湖水不得失于元则右前件湖堰承旧浇灌九乡田苗共一千余顷亩奉省符帖命指挥修作贮水逐乡差承润户管当先有条流岁久去失续于晋天福年中再兴功役修作经今六十余年重添建造贮捺百里溪阙山源赈恤耕民备供王赋累奉敕恩给赐料物及借助日食阙差两县官员置造斗门三所计用一万七千阙百八十工及添修湖埂并百堽堰共计三万三千六百八十工众议重置条流严加束辖谨连符条如前乞判印指挥永为证据建隆查员外干德伍侍御开宝王司空阎侍御魏司空卢司直林员外羔判执条常加束辖庆历三年二月十八日叶龙图知建康府日于古来旧湫处置立大石柱一条将湖心盘石水则刻于柱上永为定则云】 
迎担湖在城西北石头城后五里今为田 【晋元帝南渡衣冠席卷过江客主相迎负担于此湖侧至今名迎担湖实录云费县西北有迎担湖溉田三十顷宋袁粲败刘彦节走迎担湖即此】 
苏峻湖在城西北一十五里周回十里灌田一十二顷南徐州记迎担湖西北有苏峻湖本名白石陂 【晋咸和二年苏峻反陶侃温峤庾亮阵于白石使将军杨谦攻石头峻轻骑出战谦诈奔白石垒峻逼之纔交锋坠马李阳临阵斩峻于白石陂岸至今呼此陂为苏峻湖】 
张阵湖在石头城后 【旧传苏峻与晋军尝战于此至今湖侧高墩上有苏大将祠按晋书峻起兵据石头北湖距石头纔八里今属金陵乡去城十三里】 
夏驾湖在城东南五十里属上元县丹阳乡今为田 【宋书晋惠帝太安元年丹阳湖熟县夏驾湖有大石浮二百步而登岸民惊噪曰石来石来明年石冰入建业今丹阳乡范墟渡旧有石长数尺形如碌碡父老云即古夏驾湖浮来石曹宪扬詶记作永宁元年盖其年改太安也】 
半阳湖一名半汤湖在城东北四十里周回十五里水同一壑而冷热相半 【舆地志及南徐州记云江乘县南有半汤泉半冷半热热处可烂物冷处如冰热处鱼入冷处即死冷处鱼入热处亦死民种稻则溉热水一年再熟今下蜀镇有温汤唐丞相韩滉小女有疾浴温汤即愈此在上元县境酉阳杂俎云句容县吴渎塘其水半冷半热热可以瀹鸡此又一湖也】 
摄湖在城东北五十里周回二十里江乘县记云湖在摄山侧因名
三冈湖在城东六十四里周回一十里溉田八十顷地有三冈俯临湖侧因名
乌意湖在城东八十里周回三里溉田一十顷
燕雀湖在城东二里流入青溪古老相传今斜桥即走马桥桥之东有水平阔是也或云今惟政乡白荡湖即其地 【舆地志云走马桥东有燕雀湖穷神秘苑曰梁昭明太子在东宫有一琉璃碗紫玉杯皆武帝所赐既薨置梓宫后更葬开坟为阉人携入大航有燕雀数万击之为有司所缚乃获二宝器帝闻惊异诏以赐太孙封坟之际复有燕雀数万衔土以增其上坟侧今有湖后人因名燕雀湖】 
娄湖在城东南一十五里周回一十里溉田二十顷水流入舰澳 【舆地志云娄湖苑吴时张昭所创有湖以溉田宋时筑为苑张昭封娄侯故谓之娄湖】
　　溪涧
举善溪在溧阳州南三十里源出广德诸山至此聚而为溪合于高友溪
楚王东西二涧在茅山 【楚桓王来游憩此因名旧记云崇禧观东二涧是也并华阳洞天三水合流直至崇禧观门前】 
落马涧一名南涧在江宁县南五里东北流入城壕 【宋孝武讨元凶劭劭军败人马倾满涧中时人呼为落马涧陈亡涸竭戚氏云南史有南涧寺庆元志曰南涧即今落马涧寺不详其所宋有南涧楼见荆云诗此地近犹呼落马涧比年始题其榜曰跃马涧人皆呼为跃马涧矣】 
蘼芜涧在上元县城东三十里青龙山前路出檀桥 【金陵故事齐处士刘瓛居此瓛为儒林之宗仕至四十未婚其友为娶王氏乃诣涧折蘼芜而去因名蘼芜涧】 
王涧今蒋帝庙侧缘山涧是
东涧在钟山宝公塔西宋熙寺基之东 【石迈古迹编云梁处士刘吁隐居之所吁尤精释典尝听讲钟山诸寺因卜筑宋熙寺东涧有终焉之志】 
鹤台涧在句容县大茅峰东北尝有群鹤往来于此涧后有道士张元之筑台居焉
宜春涧在中茅峰东白云亭南水甚甘旱不涸任真人就东流水合丹正古洞天馆之前也
碧柰涧在大茅山西二里 【昔有僊人展上公于此积碧柰货丹砂故名茅山志云郭四朝真人于此种柰未详孰是】 
冷水涧在句容县玉晨观北 【茅山志苍龙溪在良常山西俗呼冷水涧也】 
流杯涧在句容县雷平山西大路下
陶塘涧 【见茅山志】 
九曲涧在句容县自大茅山左胁支流而达于菖蒲涧
大涧在金菌山东
亭水涧在句容县北三十里亭山南绕县城东与赤山涧水合流下百堽堰
丁公涧在溧水州南三十五里
冷水涧在溧水州东南十里自荆塘西流五里凡九曲入石臼湖
上湖涧在溧阳州西南六十里源在广德军来北流入县界合于白云溪
　　河港
古漕河一名靖安河自靖安镇下缺口取道入仪真新河八十余里 【吴聿靖安河记略曰江出岷山道峡与荆湘沅澧至洞庭积为巨浸合沔水经浔阳东邀彭泽别为九道会为中江东北至南徐州为北江入于海惟中江自湖口合流而下奔放荡潏吐吞日月山或矶之则其势悍怒触舞大艑兀若转梗至其广处旷数百里断岸相望仅措一发而舳舻上下中流遇风则四顾茫然亡所隐避自金陵抵白砂其尤者为乐官山李家漾至急流浊港口凡十有八处称号老风波而玩险阻者至是鲜不袖手东南漕计岁失于此者什一二宣和六年发运使卢公访其利病得古漕河于靖安镇之下缺口谓其取径道于青沙之夹趍北岸穿坍月港繇港尾越北小江入仪真新河以抵新城下往来之人高枕安流八十余里以易大江百有五十里之险实为万世之利役之始兴扬子六合上分治其所临之地云】 
护龙河即旧子城外三面壕也阔十二丈其水自东城壕入遶东面者即古清溪一曲在西北者接潮沟运渎珍珠河详见古迹篇
新河在白鹭洲西南流通大江二十余里旧史金人河今呼为新开河 【韩世忠碑云建炎四年金人入侵车驾幸四明王闻之亟以舟师赴难乌珠闻王在京口遽勒三十万骑北还王遂提兵截大江以邀之相持黄天荡四十八日乌珠势危自知力惫粮竭或生他变而王舟师中流鼓枻飘急若神凡古津渡又皆八面控扼生路垂绝一夕潜凿小河自建康城外属之江以通漕渠幸风波少休窃载而逃内翰汪藻建炎间奏议云敌于钟山雨花台各创大寨抱城开两河以护之】 
芦门河在上元县长宁乡去县六十里一名金人河 【景定志云芦门河在芦门漾之侧建炎间始开以通真州亦名金人河今黄天荡南王谏议芦场内是其处按此河以金名而不述其所以名意汪藻内翰所谓金开两河则此河与新开河皆金所开者否则无因以金名也今按世忠碑谓凿小河自建康城外属之江则为新河明甚然去黄天荡甚远又考建康年表乌珠不得去或教于芦场地凿大渠二十余里上接江口出世忠之上又傍冶城西南隅凿渠成次早出舟世忠大惊金人悉趍建康世忠尾击败之详其事势当自金山脱走之后沿江南岸引行先于黄天荡南芦场凿渠出江口以通建康而后又于冶城西南凿渠出江故芦门新开二河皆名金人河乌珠自新河出江则去黄天荡远而海舟无风不能及矣世忠碑文不详故启后疑汪藻谓抱城开两河或即指此戚氏志谓今芦门河惟芦（艼去丁改发）出焉亦可见其非江之经流也】 
珍珠河在宋行宫后 【乃昔陈后主泛舟乐游之河忽遇雨浮沤生宫人指浮沤曰满河珍珠因名焉此河通护龙河至太平桥西分两派一派出栅寨门一派出秦淮宋嘉定间李（王玉）开浚以泄霖涨见水底有大（上沙下木）板乃止今堙塞殆尽阔处犹五丈戚氏云前志及史传不见所起疑即运渎之旧】 
小新河在东门外土桥之东 【嘉定八年西山真公为江东运副适遇旱蝗细民阻饥欲因役以饱之为养种园前一带河道浅狭乃拨钱米发下蒋山寺令主首继心差本寺僧行部役募五县人夫自土桥东开河欲至蒋山开至半山寺后桥亭遇石不可掘乃止】 
新林港又曰新林浦在城西南二十里阔三丈深一丈长一十二里旧经云三十里 【宋开宝八年曹彬等破南唐兵于新林港即此地李白新林浦阻风寄友人诗有云明发新林浦空吟谢朓诗送友人游梅湖云暂行新林浦定醉金陵月又韩翃送客游江东诗云若到新林江口泊吟诗应赏谢玄晖盖玄晖有新林向板桥诗也】 
下蜀港在城东北一百里句容县北六十里 【唐世置盐铁转运使在扬州宋发运使在真州皆于江南岸置仓转般仓下蜀镇北有仓城基并盐仓遗址尚在后有河入大江里俗呼曰官港即古漕河也】 
竹筱港西至靖安东至石步南至直渎北临大江属上元县金陵长宁两乡由靖安港口至城二十里由石步港口至城四十里在唐世纪曰竹筱港今呼竹筱夹港上置巡检司 【景定志云迩时于靖安港口得杨吴所铸锭石云吴顺义元年都城铸】 
石步港在上元县长宁乡去县四十里 【石迈古迹编云摄山西花林市之东有浦曰石步港西连竹筱河北至大江】 
城壕绕城阔二十五丈周四十五里其水引钟山南源即古清溪经流故迹绕城东北复南出月子河过秦淮南经伏龟楼而西接大城港其在西北者亦与古清溪故道通流自西入秦淮
斗门按图经在秦淮南北岸天圣中上元溧水等县积岁水为害知府马亮始开畎壅置东西斗门各一引水入大江救田甚多
海口闸即古迹行宫闸名
　　沟渎
潮沟吴大帝所开以引潮接青溪抵秦淮西通运渎北连后湖其旧迹在天宝寺前 【天宝寺故基在今城东北角外西一里长寿寺前】 实录云潮沟东发青溪西行经古承明广莫大夏等三门外西极都城墙对今归善寺西南角南出 【归善寺故基在今城北鸡笼山东】 经阊阖西明二门接运渎 【在西州之东今笪桥西】 南流入秦淮 【干道南北桥河是也】 其北又开一渎经栖玄寺门 【寺在覆舟山西南鸡笼山东北】 至后湖以引湖水至今俗亦呼为运渎其实古城西南行者运渎自归善寺门前东出至青溪者名曰潮沟其沟东头已堙塞纔有处所西头则见通运渎石迈古迹编曰按建康实录所载皆唐事距今数百年其沟日以堙塞未详所在今城东门外西抵城壕东出曲折当报宁寺之前亦名潮沟此今世所开非古潮沟也 【按徐铉有和锺大监泛舟诗云潮沟横趣北山阿张忠定亦有诗云潮沟一面已生蒲则是南唐及宋初潮沟古迹犹在也东南利便书曰古城向北秦淮既远其漕运必资舟楫而濠堑必须水灌注故孙权时引秦淮名运渎以入仓城开潮沟以引江水又开渎以引后湖又凿东渠名青溪皆入城中由城北堑而入后湖北其大略也自杨溥夹淮立城其城之东堑皆通淮水其西南边江以为险然春夏积雨淮水泛溢城中皆被其害及盛冬水涸河流往往干浅宋隆兴二年张孝祥知府事奏秦淮流经府城正河自镇淮新桥入江其分派为青溪自天津桥出栅寨门入江栅寨门近地属有力者因筑断青溪水口创为花圃为游人翫赏之地每久雨水暴至则正河不能急泄水势于是泛滥城内居民被害今欲复通栅寨门使青溪径直入江则城内永无水患及汪澈继孝祥知府诏澈指定以闻澈言开西园古河道通栅寨门尤便从之戚氏云秦淮水源甚远小川流入者众又古来贮水湖衍后世筑为圩田日多每夏雨暴至江湖复涌水即泛溢皆经流城内一河入江自源及委所过不计几桥凡过一桥必为木石岸堰束扼及居民筑土侵狭河道故水失其常横流弗顺是以必资栅寨门河及长干桥下河分泄其势其关于国赋民食者非轻如云通便舟楫特是小事自前如孝祥所言止谓城内被水然多不过数日即退其害亦轻若观乡外圩田则始见其害可畏尔上元江宁溧水多赖圩田农民生计居处皆在圩中每遇水至则举村阖社日夜并力守圩辛苦狼狈于淤泥之中如御大寇幸而雨不连降风不涌浪可以苟全一岁之计其或坏决则水注圩中平陆良田顷刻变为江湖农民颠沛流离哭声满野拏舟结筏走避他处国赋民食两皆失之是皆水不安流之故尔至元五年己卯行台大夫呼拉噶齐令有司开浚天津桥下古沟东起青溪西抵栅寨门至石头城下水道复通公私便之】 
御沟在古御道两旁岁久堙塞 【南史桂阳王休范举兵杜黑骡乘胜渡淮黄门侍郎王蕴伤重踣于御沟之侧实录云朱雀门北对宣阳门相去六里名为御道夹开御沟岁久堙塞今在城南御街两边俱有沟在居民屋下乃南唐所开非六朝旧迹】 
霹雳沟在城东五里 【荆公有诗云霹雳沟西路柴荆四五家】 
百丈沟一名百步沟在溧阳州南三里源出燕山相传其处田多高卬开沟以灌溉东流合于白云径下入太湖
铁冶沟在钟山乡马鞍山下有地三亩余皆铁近水垠通小港耆老呼为铁冶沟 【梁时作三埧堙淮水以灌寿州一于寿州一于荆山一于盱眙久不能成聚江南之铁融液载往淮筑之上种榆柳一夕崩坏声闻数里弃所聚之余铁于此至淳佑七年赵都督葵于其旁置炉（革）十数以铸铁炮匠人烹凿地坚不可入乃已】 
直渎在城北隶上元县钟山乡去城三十五里阔五丈深二丈西至霸埂东北接竹筱港流入大江旁有直渎山直渎洞吴后主所开渎道直故名曰直渎 【舆地志云白下西南有蟹浦蟹浦西北有直渎伏滔北征记云吴将军茔墓有王气孙皓恶之乃凿其后为直渎晋□□举兵温峤帅师救京师遣之王愆期等为前锋按直渎即此地杨修诗注云渎在幕府山东□□十四里阔五丈深二丈初开之时昼穿夜凿开塞经年不就伤足役夫卧其侧夜见鬼物竭蹶因嗟曰何不以布囊盛土弃之江中使吾殚力于此伤者异之有司如其言渎乃成】 
运渎在上元县西北一里吴大帝赤乌三年使左台侍御史郄俭监凿城西南自秦淮北抵仓城通运渎于苑仓今所凿城在西门近南其水东行过小新桥而南经斗门桥流入秦淮又东北过西虹桥循宋行宫城西迤逦向北乃其故道其自闪驾桥经天津桥而东者合于青溪 【按建康宫城即吴苑城城内之仓曰苑仓故开此渎通运仓所时人亦呼为仓城晋咸和中修苑城为宫惟仓不毁是名太仓在西华门内道北】 
破冈渎在句容县东南二十五里 【实录云吴赤乌八年使校尉陈勋作屯田发屯兵三万凿句容中道至云阳西城以通吴会船舰号破冈渎上下十四埭上七埭入延陵界下七埭入江宁界晋宋齐因之梁改为破墩渎遂废之而开上容渎陈高祖即位又堙上容渎更修破冈至隋平陈乃废宋少帝于华林园开渎聚土以象破冈埭与左右引船唱呼以为欢乐】 
义沟渎在城东二十里源出东青村下入秦淮长七里溉田一百余顷
径渎在溧阳州北三十里自金坛县界来入长塘湖 【镇江志云晋宋旧有此渎隋大业中县令达奚明又加疏决】
　　池塘
放生池 【按旧图经唐干元中放于江宁秦淮太平桥临江带郭上下五里置放生池八十一所有碑升州剌史颜真卿撰文旧以府治东南东接青溪北通运渎者为之今秦园之侧府学之东即古放生池也淳熙间史正志移放生池于青溪建阁其上遇祝圣立班阁下府学缺因旧放生池为泮水其流亦通青溪王尚书缺以其池乃祝圣之地立板榜于舞雩亭门禁□□池近行路水深而堤不固时有溺死者马光祖能仁寺僧筑堤甃街立大木为栏槛自是无溺者】 
天泉池宋元嘉二十三年凿一名天渊池 【龚颖运历图云晋孝武太元十年大旱井渎皆竭太官供鳝皆资天泉池自晋已有此池矣宋书云明帝泰始二年天泉池白鱼跃入御舟梁书陆云公传云天泉池中新制舟形狭而短惟引太常刘之遴国子祭酒到溉右卫朱异中书黄门郎陆倕同载按宋宫城后法宝寺西南菜圃中荒池尚余一亩疑即此池也】 
善泉池一名九曲池在台城东东宫城内周回二百余步 【金陵故事梁昭明太子所凿中有亭榭洲岛曲尽幽深之趣太子泛舟池中尝曰何必丝与竹山水可忘情】 
饮马池宋大明中立于玄武湖北上林苑中
洗砵池在蒋山宝公塔西二里法云寺基方池是也 【庆元志在兴教寺故基上】 
覆杯池旧城北三里西池是也 【晋元帝中兴颇以酒废政丞相王导谏帝因覆杯于池中以为戒也】 
西池按宫苑记在太初宫西门外吴之西苑今惠日寺后池也互见太子湖 【吴宣明太子孙登所创谓之西苑世说晋明帝为太子时欲作池台元帝不许太子养武士一夕中作比晓便成即今谓之太子西池丹阳记曰西池孙登所创吴史所谓西池明帝重修之耳记室新书云西苑内有太子池孙权子和所筑实录注云其宫城西南角本有池名清游池通城中乐贤堂并肃宗为太子时所作晋中兴书云温峤拜中庶子规谏谋议具有补助太子起西池楼观颇多劳费峤口疏谏太子纳焉太元十年苻坚为姚苌慕容冲所攻遣使求援诏谢安率众救秦帝自行西池宴群臣饯安赋诗者五十八人刘毅征卢循败归帝大宴于西池有诏赋诗毅诗云六国多雄士正始出风流毅自以武功不竞故示文雅有余也】 
蒙汜池在台城内 【梁陈龙舟嬉游之所】 
栅塘在秦淮上通古运渎 【实录注吴时夹淮立栅号栅塘王隐晋书云王敦反以兄子应为嗣沈充自吴率众万余人至与王含合克司马顾扬说充曰今日举大事而天子已扼其喉情离众沮持疑犹豫必致祸败今若决破栅塘因湖水灌京邑肆舟舰之势极水军之用此所谓不战而屈人兵上策也克不用王敦杀郭璞璞谓五伯曰吾年十三时于栅塘脱袍与汝吾命应在汝手中五伯感昔念惠衔涕行法梁天监九年新作缘淮塘北岸起石头迄东冶南岸起后渚篱门达于三桥作两重栅皆施行马至南唐时置栅如旧其后置闸泄城中水入于江俗号为栅寨门干道五年史正志景定元年马光祖皆尝重建水道久湮今至元五年集庆路重加修浚又按梁严植之缘栅塘行见人患卧塘侧植之下车问之曰荆州人为人佣疾笃而船主弃也植之载还治之经年而差请终身充奴报厚德植之遗资粮遣之即此栅塘也】 
横塘按实录在淮水南近陶家渚缘江筑长堤谓之横塘淮在北接栅塘 【宫苑记吴大帝时自江口缘淮筑堤谓之横塘北接栅塘在今秦淮径口吴时夹淮立栅自石头南上十里至查浦查浦南上十里至新亭新亭南上十里至孙林孙林南上十里至板桥板桥南上三十里至烈洲吴都赋曰横塘查下邑屋隆夸楼台之盛天下莫比】 
倪塘在城东南二十五里 【晋书王敦自湖阴使王含钱凤等以兵五万逼京师帝亲率六军次南塘夜募勇士陈嵩等领甲卒千人渡水掩其未备大破含军于越城含军既败乃率余党自倪塘西置五城如却月势即此处也南史刘毅初当之荆州表求东还辞墓去都数十里不过拜阙宋武帝出倪塘会毅胡藩请杀之帝曰吾与毅俱有克复功其过未彰不可自相图其后北讨谓藩曰若从卿倪塘之谋无今举也梁书齐兵自秣陵东跨淮立桥引兵渡自方山进及倪塘互见五城下】 
临贺塘在城东三十里屈曲一十里溉田二十顷梁临贺王萧正德理由于此因名
铜塘在城东四十里屈曲十五里溉田二十顷
长塘在城东南六十里屈曲五十里溉田百顷
王塘在城东四十里屈曲十五里溉田三十顷
开善塘在城东三十里屈曲十五里溉田二十顷
蠡湖塘在城北二十里屈曲十三里溉田十顷
刘塘在城北三十里屈曲二十里溉田十顷
水门塘在城东三十五里屈曲一十里溉田十七顷
黄家塘在城南菜园务旧在军寨内今地名黄家塘寨
赤山塘在城东三十五里阔五丈深一丈溉田一百五十顷
郭干塘在长隐山东塘五亩深五尺一寸灌田六十余亩其近村亦以郭干名水常满乡人涸之必有震电属茅山乡十三都石头堽
赤石塘陶隐居云赤石田在中茅峰西食此塘水利溉田十余顷
上钤塘在句容县南十三里计四十一亩一角四十二步深五尺三寸溉田一百一十三亩
下钤塘计六十七亩二角三步深五尺三寸溉田二百单二亩
郭西塘在句容县西一里计一百八十亩一角五十步深七尺三寸溉田五百七亩
梅家塘在海眼西
南黄塘在句容县东北十里赤堽约八亩深五尺溉田二百顷
西黄塘在句容县东北十里涧西大小十三所广一十五亩溉田一百五十顷
溧水有官塘杨塘茭塘荆塘解塘莆塘沙塘柘塘鸦飞塘白水塘清水塘曾家塘齐母塘南塘五谷塘鲁塘徐塘芮塘传嵇社塘溧阳有香苗塘石臼塘虎塘冯塘真武塘浦里塘青塘又南塘各见本志
　　井泉
景阳井一名臙脂井又名辱井在台城内陈末后主与张丽华孔贵嫔投其中以避隋兵其井有石阑多题字旧传云阑有石脉以帛拭之作臙脂痕或云石脉色类臙脂按曾南丰集辱井铭曰辱井有篆文云辱井在斯可不戒乎并下文共十八字在井石槛上不知谁为文又有景阳楼下井铭又有陈后主叔宝辱井记及江宁县兴严寺井石槛铭莫知谁作也 【景定修志时已不可辨今存片石在郡学中详见古迹志】 
龙天王井在台城前旧传梁武帝为郗后立龙祠井上号龙天王井梁陈皆祀之 【六朝记云梁武帝郗后性妒忌武帝初立未册命因忿怼乃投殿庭井中众赴井救之已化毒龙烟焰冲天人莫敢近帝悲叹久之乃册为龙天王使井上立祠自梁历陈享祀不绝陈灭迁其祠于西京道德寺大业初又置祠于旧处今按梁史武帝即位郗后已死于雍州或其神见耳诗以蛇虺为女子之祥武帝亲立齐和帝复夺而弒之恶念所感蛇虺见妖不亦宜乎前志疑而不载过矣】 
义井在城南天禧寺侧 【天圣五年郡人唐文遇出家帑令寺僧可政请于丞相李公迪所凿】 
三义井在石头城后清凉寺庄及石子冈七里铺共三井 【南唐保大三年置井阑上有僧□□刻字又金陵故事有三井在瓦官寺后汲一井则二井俱沸因名其地为三井□□言神农生而九井自出今随县北界厉乡□□重山北有九井汲一则八动有神农所生石穴上有神农庙老子亦生于此然当涂南十里亦有九井山伏滔记云丹阳县南有九井五干四通大江寰宇记云穰之九井与江宁三井皆汲一则余俱震县复有烈山烈洲临江中或以为烈山氏故迹未必然也姑存以备考】 
应潮井在蒋山头陀寺山顶第一峰佛殿后 【蒋山塔记云梁大同元年后合偻人石与造山峰佛殿殿后有一井其泉与江潮盈缩增减相应段承式酉阳杂俎云蒋山有应潮井在半山之间俗传云与江潮相应尝有破船朽版自井中出贞观中有牧儿汲水得杉板长尺余上有朱漆字曰吴赤乌二年豫章王子骏之船石迈古迹编曰应潮井在蒋山顶古头陀寺后其井与江潮相通盈缩常应时于井间得芦根断帆之属】 
藏冰井宫苑记在城东北十里覆舟山北 【宋孝武大明中凿以藏冰齐梁陈皆因之】 
沸井在句容县东三十五里 【丹阳记曰句容县有沸井亦曰沸潭又曰句容县东三十五里有龙冈冈顶有沸潭周回十二丈闻人声便沸不闻不涌也异苑曰句容县有延陵季子庙庙前井及渎常自涌沸于今犹然图经云在县东三十里虎耳山】 
响井在江宁县陶吴镇西北二百余步 【响井阑尚存元佑五年四字或以纱帛蒙其上以物击之则作鼓声或以瓦石投其中则作钟磬声景定志云属陈主簿家园中】 
许长史井在茅山玉晨观内今有碑碣存 【陶隐居云旧在许长史宅岁久堙没后得井于观中其泉色白而甘有井铭乃徐铉所作】 
陶隐居井在茅山华阳宫前东桥 【陶贞白七次丹成皆中等神人告以定分止合得此中丹于是服之遁景而去井岁久堙没政和初道士庄慎修索而得之初去三尺许得瓦井阑虽破合之尚全环刻大字云先生丹阳人仕齐奉朝请壬申岁来山栖身高静自号隐居同来弟子吴郡陆敬游其次杨王吴戴陈许诸生供奉阶宇湖熟潘逻及远近宗禀不可具记悠悠历代讵勿识焉梁天监三年八月十五日钱塘陈宣懋书及见砖甃又穿数丈获一圆石规径九寸许列十一趾涤之朱色粲然又得铜炉有柄若今手炉仍于砂石间有丹一粒大如芡实光彩射人亟取之遂坠井中水极甘冷虽大旱不竭炉现藏宫中】 
乐官井在溧阳旧县寨东百余步 【南唐时东以太湖与钱氏为界溧阳屯兵间遣诸子巡视有憩于驿者乐工忤意沈之井滞魄为祟托宿必魇或死无敢入者后有达官欲寓宿驿吏以事告不信其夜果见服绯绿者数辈自井出叱问具陈冤状祈葬遗骼于高原达官许之复投于井明日为出其骼以葬其怪遂绝今犹呼乐官井即当时驿之所在云】 
汤泉在城东六十里上元县神泉乡汤山其处有圣汤延祥院旧凡十所今存者六 【吴地记曰江乘县有汤山出汤泉三所可以治疾张勃吴录曰丹阳江乘县有汤山出温泉三所宋刘义恭汤泉铭云秦都壮温谷汉京丽汤泉炎德资远液暄波起斯源石迈古迹编云鴈门山北有汤泉去都七十里用以洗浴治疮饮之已肠胃冷疾齐时有老沙门语彼村人云此镬汤之冲也】 
忠孝泉近忠孝亭 【武举状元周虎有记】 
玉兔泉在府学东廊前 【秦桧未仕时宿学夜见白兔入地使人掘之一丈许得泉桧既入仕设井阑镌石篆书玉兔泉三字桧尝置田入学】 
一人泉宋熙泉 【见前蒋山图考】 
道光泉 【见蒋山下熙宁八年僧道光披榛莽得泉深五尺穴竹引注寺中由岭至寺凡三百步王荆公手植二松于其旁其后道光又得一泉合为一派主寺者作屋覆其上名曰蒙亭以此泉得之道光故名道光泉】 
张山大泉 【在山之阳合众小泉深广丈余溉田百顷春夏不竭客至则沸又名玉泉】 
喜客泉在茅山栖真观南客至则涌沸而起 【句曲三茅山记喜客泉在大茅峰北垂方数尺客至即沸故名曰喜宫泉】 
抚掌泉在茅山崇寿观前虽旱不涸 【在昭门读书台下旧记云在鸿禧院东闻击掌之声涌出如沸其味甚佳冬时常暖亦呼为冬温泉】 
白骑泉在城北十五里 【石迈古迹编云吴大帝时蒋帝乘白马执白羽扇见形于此马跑地成泉因以名之其泉在亭山之侧属上元县慈仁乡】 
白乳泉在摄山栖霞寺千佛岭下 【昔因人伐木始见石壁上刻隶书六大字曰白乳泉试茶亭不知得名于何人】 
陈隆泉 【石迈古迹编曰隶上元县丹阳乡绛岩山之北父老相传昔有陈隆道人尝结茅其侧其泉清澈甘冷遶山十余泉皆所不及建炎中居民避难山中取给此泉泉之东有屋基平坦无石莫知所因】 
田公泉在茅山玉晨观东南一里亦呼柳谷泉 【真诰定录言华阳雷平山有田公泉饮之除腹中三虫与隐居泉水同味云是玉沙之流津也用以浣衣不用灰以此为异】 
玉液泉 【旧记云有二泉一在茅山崇寿观后山堽上路西畔僊人捧石北泉若乳色甘而香能去腹中诸疾俗呼为香泉一在三角山玉液庵】 
海眼泉 【旧记云有二泉一在杨尚书山房常时泉涌能应海潮在积金中茅之西今元符宫西园是也一在墨池西】 
茅山有益人泉玉蝶泉灵泉洞泉玉砂泉朱砂泉鹿跑泉百丈泉饙饮泉丹谷泉陶公泉一勺泉溧水有禀丘山泉匚赣船山泉各见本志
　　诸水
钟山水 【李卫公浮槎山水记云李侯以镇东留后出守庐州因游金陵蒋山饮其水既又登浮槎至其上有石池涓涓可爱盖陆羽所谓乳泉漫流者饮之甘则钟山水与浮槎之水其味同也】 
石头城下水 【中朝故事云李德裕博达居廊庙日有亲知奉使京口李曰还日金山下扬子江中零泉水与取一壶来其人举棹日醉而忘之泛舟至石头下方忆乃汲一瓶于江中归京献之李公饮后讶叹非常曰江表水味异于顷岁矣此颇似建邺石城下水其人谢过不隐也】 
八功德水在蒋山悟真庵后梁天监得名 【天圣中知上元县梅挚记云钟山之阳有泉曰八功德梁天监中有胡僧昙隐飞锡寓止修行有一厖眉叟相谓曰予山龙也知师渴饮功德池措之无难矣人与口灭一沼沸成深仅盈寻广可倍丈浪井不凿醴泉无源水旱若初澄挠一色厥后西僧继至云本域八池一已眢矣此味大较相类岂非竭彼盈此乎一清二冷三香四柔五甘六凈七不饐八蠲痾又其效也夫姜诗孝闻获渊开而鲤跃贰师诚至因剑剌以流飞义有激而相求物何远而不应向匪兼济则为怪力是泉也方外凈因寰中美利矧其灵者安可忽诸世故流离滋液长在惜其风雨不庇荆芜四侵寂寥山阿孰为起废史馆学士兰陵萧公贳以己俸作亭甃板石皆自南康购至楹柱四下东府所成凿涯以审曲匮土以端术奢不至侈岿然独存仍练僧结庐于前以掌之庶几便民汲息客游非有徼于妄福也嘉定初锺将之重修赵师缙记】 
曲水晋海西公于钟山立流杯曲水延百僚 【水经注曰旧乐游苑宋元嘉十一年以其地为曲水武帝引流转酌赋诗】 
溧水一名濑水在溧阳州西北四十里 【前汉地理志云溧水出南湖祥符图经濑水西承丹阳湖东入长塘湖盖丹阳湖即南湖也景定志云固城春秋时吴濑渚县见胜公庙记汉溧阳县治在焉隋开皇十一年割溧阳之西置溧水县固城在溧水县界宋绍兴中得后汉溧阳校官碑于固城湖之傍故知其为汉县治丹阳湖在其南一曰南湖溧水出南湖而东县在水之北水北曰阳故名溧阳自东埧既成于是丹阳湖水不复通本州岛界然古溧水之出于丹阳湖明矣今州西北有水源出曹山径溧水州界东流入本州岛界合于永阳江六朝事迹编及干道建康志皆指曹山之水为溧源非也元和郡县志谓溧水在溧阳县南六里盖唐溧阳县治即今之旧县也溧水东流为永阳江江上有渚曰濑渚即伍子胥乞食投金处故又曰投金濑自濑渚东流为濑溪乡民讹为烂溪入长塘湖一派东流为吴王漕吴王漕杨行密时漕运所行也或以为春秋时之吴王真诰云夫至贞者万乘不能激其史投金溧女是也陶隐居注云金溧女是子胥所逢浣纱于溧水之阳者后既投金以报之故谓之金溧详见李白所作濑女碑】 
吴王漕水源出溧水州东庐山东南流入吴漕过白马桥马沈二港下入丹阳湖
太山水源出溧水州南流入固城湖经五堰东入溧阳州三塔港
亭水源在句容县北三十里亭山南绕县城东与赤山湖水合流下百堽堰入秦淮
溧阳州有黄墟荡清水荡茅山有大罗源桐花源霞架海丹砂泓阳谷汧皆见本处志
汝南湾在府城东八里当秦淮曲折处 【晋汝南王渡江家于此遂名汝南湾东冶亭在湾之东南乃晋太元中饯送之所齐陆慧晓清介自立与张融邻居刘瓛弟琏字子敬云二人并居其间水必有异味特酌饮之至今取此水酿酒甚佳事见览古诗注】 
桐树湾在秦淮南向逼府城北临淮水岸旧植桐甚繁故名东北有浮航即长乐桥也宋人称桐林见银树堰下
明月湾在句容县西南一里通淮谢安石曾月夜泛舟垂钓今钓基尚存
乌龙潭在城北钟山乡永庆寺之前水旱祷祈屡应 【舆地志宋元嘉末有黑龙见玄武湖侧今潭近湖疑即当时所见之处】 
菖蒲潭在句容县僊人房许长史居此学道又顾著作山房多产菖蒲一寸九节
句容县有护军潭白龟潭溧水州有龙潭石龙潭见各处志
投金濑在溧阳州西北四十里源出曹姥山经溧水州界东流入州界南流为颍阳江江上有渚曰濑渚
　　岩洞
炼丹岩在茅山侧
众真岩在茅洞侧
钱真人诵经岩在燕口洞上
曲水穴在碧岩下
石城洞一名龙洞在城西一里二百步石头西岭下临大江当崭绝之处有洞户真诰云此小有洞天之南门也俗呼为龙洞口
华阳洞在茅山侧三茅二许俱得道于此洞其洞门五三门显二门隐 【茅山记云华阳西南有二洞其西在崇寿观后其南在元符宫东宋投金龙玉简于此六朝记云十大洞天之第八名中金坛长百丈复有玉碣皆载神僊秘事三茅二许俱得道于此灵异至多见陶贞白华阳颂真人曰天无谓之空山无谓之洞人无谓之房山腹中空虚谓洞庭人头中空虚谓洞房是以真人处天处山处人所谓出入无间盖天地之有山洞由人身之有腧穴神气之所行焉太元内传曰句曲之洞宫有五门南两便门东西便门北大便门合五门也隐居云今山南大洞即是南面之西便门东门似在柏枝垄中北良常洞即是北大便门而东西并未显定录君（口受）言东便门在中茅东小阿口则西便门应在今呼作石坟处也】 华阳南洞 【在大茅山下柏枝垄中唐越州剌史裴肃字中明造松子石案用以朝真】 茅洞 【在元阳观石坛下即南面之西便门定录君（口受）言大茅山有小穴在南谓之南便门但精洁斋心向于司命又常以二日望山延迎请祝自然得见吾也诚之至矣阴宫何足不观乎左慈复保人耶洞西又有绣衣石】 华阳洞 【东便门定录君（口受）言中茅山东有小穴才如狗窦劣容人入耳愈入愈阔外以盘石掩塞穴口故余小穿如杯大使山灵守卫之此盘石穴时时开发耳谓之阴宫之阿门子勤斋戒寻之得从此而入易于良常洞口良常洞多沙路曲僻经水处不大便易又道路远不如小阿穴口直下三四里便径至阴宫东玄掖门自非已成僊人不得其门而入也】 华阳西洞 【在积金山东岭下隐居所谓积金山洞飕飕有风者是也累朝金箓投龙简于此即西便门也】 良常洞 【华阳北大便门也是为保命君所治定录君（口受）言良常北垂洞口直至岭南行二百步有秦始皇埋藏白璧一双上有小盘石在岭上以覆埳处李斯刻书璧其文曰始皇圣德平章山河巡狩苍川勒铭素璧始皇所履山川皆礼以玉璧不但句曲而已洞北石坛即许真人掾烧香礼拜解化之处真诰所谓北洞告终以此】 罗姑洞 【在金菌山西即九疑山女僊人罗郁也】 高居洞 【与罗姑洞并石限界之】 玉柱洞 【在华阳西洞南中积石乳四面仅容人行】 酆都洞 【在紫阳观】 小青龙洞 【在小茅西朱砂泉上】 天窗洞 【在积金山】 碧岩洞 【在崇寿观后洞顶为嵚崟亭古木危基存焉】 女僊洞 【在碧岩洞东三十步穴口下视如眢井然相传任真人之女得道变遁于此】 柏枝洞 【在金牛穴南昔人深入闻太湖风涛鼓楫之声】 庆云洞 【在海江山下】 黑虎洞 【在华阳南洞九锡碑之左】 黄龙洞 【在九锡碑之右】 南斗洞 【在三角山女官妙法庵】 海泉洞 【在泉甫谷泉源深不可测】 水龙洞 【在白云峰下】 燕口洞 【在方隅山南有洞室女僊人钱妙真遁化其中淳佑五年巡检使夏侯嘉贞与建隆观道士诣洞投龙简是夕雷震洞户开一厅吏深入遇道士与来禽一食之绝粒】 方隅洞 【在方隅山上真诰方隅洞有二门其一即燕口洞也洞名方源馆南通大茅南之方山亦有二洞口见于外】 夫子洞 【在良常对山孔子未尝入吴不知何以得名】 方台洞 【在方山下有洞室两口见外与华阳通号为别宇幽馆得道者处焉世人呼为白石洞】 青龙洞 【在帢帻山去方山十余里帢帻山今人呼为丫头山在溧阳州界隐居曰有大口见外昔有人深入见一大青蛇因相与呼为青龙洞其洞宏廓深委凡迹可至也】 
大茅洞在大茅峰南详见前华阳洞 【茅山记云洞在大茅山前后玉液泉为正路洞前亦有石坛洞内有石钟磬直下可行七八里能容一二百人其内流水不绝色若染蓝石涧潺湲可爱路通无穷但险峻难涉耳又云外有石坛内有石钟磬旌节人物皆石入者非人必见异物】 
越翳王洞在句容县干元观内 【翳为勾践四世孙葬句容县大横山下】 
金牛洞在句容县崇寿观东 【秦时采金获金牛为女子所触遂躅而出迹着于石又云（上不下见）牛至丁角地因名曰上阑下阑又奔牛牛奔入海不复观之也】
　　洲浦〔矶汀夹沙并附〕
白鹭洲在城之西与城相望周回十五里 【郦道元水经云江宁之新林浦西对白鹭洲丹阳记曰白鹭洲在县西三里洲在大江中多聚白鹭因名宋曹彬等破南唐兵五千于白鹭洲即此地建炎末乌珠侵轶江南回至江口闻王师将以海舟中流邀其归路遂用牛犁等于白鹭洲一夜凿一小河乘轻船而走详见新河李太白诗云三山半落青天外二水中分白鹭洲又宿白鹭洲寄杨江宁诗云朝别朱雀门暮宿白鹭洲送殷淑云白鹭洲前月天明送客回】 
马昂洲在城西北周回十五里 【寰宇记云马昂洲在县北二十三里南徐州记临沂县北有马昂洲晋元帝渡江牧马于此因名梁书南兖州剌史南康王会理前青冀二州剌史湘潭侯退西昌世子彧率兵二万至马昂洲即此处陈轩金陵集王祖道诗云石头虎踞海洲岸马昂槽】 
新洲一名薛家洲去城北四十里今幕府山相对有上新洲下新洲 【吴志太平元年朱据欲讨孙綝綝遣孙宪等以舟兵逆据江都获据于新洲晋隆安五年海贼孙恩向京师闻谯王尚之在建康复闻刘牢之已还至新洲不敢进而去南史宋武帝微时贫甚自往新洲伐荻有衲布衣袄等皆敬皇后手自作既贵以付会稽公主曰后世有骄奢不节者可以此衣示之宋武帝伐荻新洲时见大蛇长数丈射之伤明日复至洲里闻有杵臼声往觇之童子数人皆新衣于洲中捣药问其故荅曰主为刘寄奴所射合药傅之帝曰主神何不杀之荅曰寄奴王者不可杀帝叱之皆散收药而反祥符图经云隋末始涨故名新洲】 
舟子洲在城南隅周回七里 【梁天监十三年以朱雀门东北淮水纡曲数有水患又舟行旋冲太庙湾乃凿通中央为舟子洲诸郡秀才上计憩止于此】 
穊洲在城东北七十五里周回三十八里 【南徐州记云石垄山北江中有洲今百姓于洲上穊种所收倍于平陆】 
茄子洲在城西南十三里周回十二里 【温峤陶侃赴难讨苏峻侃泊茄子洲郗鉴自广陵来会寰宇记云茄子洲夏日堪泊船冬月浅涸永昌之初其洲忽一日崩陷数里其形曲折作九湾】 
烈洲在城西南七十里吴旧津所也内有小河可泊船商客多停此以避烈风故名又见烈山下 【世说云桓宣武在南洲与会稽王会于溧洲漾舟江侧谢公亦在坐狂风忽起波浪鼓涌非人力所制桓有惧色会稽亦微异惟谢怡然自若顷间风止桓问谢曰向那得不惧谢徐笑曰何有三才同尽理】 
鸡距洲在城西南三十五里周回三十里
乌沙洲在城西南三十五里周回二十里
杨林洲在城西南二十五里周回十八里
木瓜洲在城西南二十八里周回二十里
浮洲在城西南八十里周回二十里
龙潭洲在城西南九十五里周回一十五里
合兴洲在城西南九十五里周回一十二里
鳗鯬洲在城西南七十里周回三十五里西对和州乌江县以水多鳗鯬故名
董云洲在城西南十五里西有小江名澧江故一名澧江场其上有田五百顷 【云亦作筠】 
丁翁洲在城西南二十五里周回十五里 【昔有隐士晦其名惟称丁翁居洲上故为名】 
簰枪洲在城西南三十五里周回十七里 【南唐保大中治宫室取材于上江成巨筏至此时会潮退为浮沙所沫涨成洲渚宋景德三年南岸溃出大枋木二十余条】 
落星洲 【见前落星冈下】 
鱼袋洲在城西南八十里周回五里形如佩鱼因以为名
乌江洲在城西南六十里周回二十五里接乌江县西界
迷子洲在城西南四十里周三十里 【王荆公次韵叶致远诗云迷子山前涨一洲木人图志失编收】 
张公洲在城西南五里周回三里 【梁太清二年豫州剌史裴之高等舟师二万次张公洲陈霸先击破侯子鉴师于张公洲梁书王僧辩陈霸先耀军于张公洲高旗巨舰过江蔽日景登石头城睹之不悦曰彼军如是不易敌也】 
蔡洲今名蔡家沙一名蔡家洲在城西南十二里周回五十五里隔岸吴时为客馆 【晋史王敦在石头欲禁私伐蔡洲荻以问群下温峤曰中原有菽庶人采之百姓不足君孰与足若禁人樵伐未知其可陶侃讨苏峻与温峤庾亮等率舟师四万旗鼓百里次于蔡洲卢循作乱战旗十余万舟舰数百里连士而下刘裕登石头以望曰贼自新亭直上且将避之若回泊蔡洲此成擒尔时徐道覆请于新亭焚舟而战循曰不然不如按甲蔡洲以待之初刘裕望见船向新亭有惧色及见回泊蔡洲喜曰贼落吾下也遂率兵进战缚以大筏因风逼之大破循军于江中循遁走侯景次台城裴之高援兵至后渚结阵于蔡洲景分屯南岸陈霸先讨景大军进姑熟先锋次蔡洲即此也】 
长命洲梁武帝放生之所也在石头城前 【梁武帝日市鹅鸭鸡豚之属放此洲名为长命洲置户十家常以粟谷饲餧岁各千数而为狐狸所食及掌户窃而者火者各半舆地志云魏使李恕来聘帝时于此放生问恕曰北主颇知此事乎对曰魏国不杀亦不放帝无以应之】 
江乘浦在城西北十七里 【史记秦始皇东游于此渡江南徐州记江乘县西二里有大浦发源于石城山东入大江因县为名吴徐盛作疑城自石头至江乘晋蔡谟自土山至江乘镇守八所城垒凡十一处】 
蟹浦在城西北十六里 【舆地志云白下城西南有蟹浦源出钟山北流九里入大江齐崔慧景军败走单骑至蟹浦投渔人太叔荣之荣之故为慧景门人时为蟹浦戍谓之曰吾以乐赐汝汝为吾觅酒既而为荣之所斩以头内篮中送都】 
鄱阳浦在石城西上通秦淮下入马昂洲九里达于江乘 【旧经云昔鄱阳王尝于此置水田因名】 
牧马浦在城东南三十九里 【按丹阳记牧马亭东南一里有牧马浦晋永和中所置流入秦淮浦上旧有桥谓之牧马桥南朝放牧多在此】 
慈蚕浦在城东十里阔五十步深一丈下通江
京江浦在城东北五十一里阔五丈深一丈通大江
大同浦在城东北五十二里阔五丈深九尺通大江
小同浦在城东北六十七里阔五丈深一丈下通大江
泉水浦在城西北二十五里阔五丈深九尺源出白下山南流十二里入秦淮
锺浦在城东十五里阔四丈深八尺源出钟山南流七里入于秦淮考之金陵像素有锺浦桥
同夏浦在城东十五里阔五丈深七尺南入秦淮浦在废同夏县南因名
罗落浦在城东北六十里阔四丈深八尺合于摄湖流十二里入大江宋武帝至罗落桥即此
白社浦在城东北二十五里 【金陵故事云发源钟山西注秦淮】 
查浦在石头城南上十里 【建康实录陶侃屯查浦李阳与苏逸战于查浦卢循犯建邺宋武帝栅石头断查浦以拒之皆此吴时夹淮立栅自石头南上十里至查浦查浦南上十里至新亭】 
龙藏浦在舟子洲岸西南古曲秦淮是也互见秦淮下板桥浦在城西南三十里阔三丈五尺深九尺下入大江 【李白有秋夜板桥浦独酌怀谢朓诗上天何所有迢迢白玉绳斜低建章阙耿耿对金陵】 
江宁浦在城南七十五里源出太平路当涂县界长三十里阔七尺深一丈二尺溉田一百二十顷夏秋胜三百石舟春冬胜一百石舟 【梁末徐嗣徽任约领齐兵万人还据石头陈高祖遣兵往江宁据要险以断贼路贼水步不敢进顿江宁浦口遣侯安都领水军袭破之】 
秣陵浦在城南五十里阔十丈长十里深一丈一尺溉田四十顷 【舆地志云浦以旧县为名源出龙山北流十里入葛塘湖又十里入长溪合秦淮冬夏胜三百石舟春秋胜一百五十石舟】 
三山矶在城西南七十五里 【翰府名谈陈尧咨泊舟三山有老叟□□□午时天大风舟行必覆宜避之来日□□□□舟皆离岸公托以事日午黑云起天末大风暴至折木飞沙怒涛若山行舟皆溺公惊叹又见前叟曰某江之游奕将也公它日当位宰相固当奉告公曰何以报德叟曰吾本不求报贵人所至龙神理当卫护愿得金光明经一部乘其力薄得迁职公许之至京以金光明经三部遣人至三山矶投之梦前叟曰本止祈一部公赐以三今连升数职再拜而去】 
蚵蚾矶在城西 【南唐书云汪台符上书陈民间利病十余条烈祖善之而宋齐丘疾其才因使亲信诱台符痛饮推沉石城蚵蚾矶下】 
栾家矶在城西北二十五里上元县金陵乡长庆村之西 【实录宋熙宁五年诏赐江东路转运使韩铎新提点刑狱张稚圭诏书奖谕仍赐银绢以提举开江宁府张公凸上栾家矶马鞍山河道也】 
九里汀在城东南五十里东下入秦淮溉田五百二十顷 【实录吴宝鼎元年后主在武昌永安山贼施坦等反劫后主弟永安侯谦入建邺众万余人丁固诸葛靓等逆讨于九里汀即此处戚氏云城南大路过郭公桥行长堤一道凡九里直达秣陵镇两旁有深沟有田地名九里汀】 
碙砂夹在城西南七十里
西浦 【郡国志金陵西浦亦云顷口即桂阳张硕捕鱼遇神女杜兰香处曹毗有续兰香歌诗十篇】 
大桑浦在江宁县西二十里 【寰宇记云吴大帝讨关侯使吕范屯兵处然当在上流之柴桑】 
澒洞沙洲在江中去城百二十里周二十里
龙潭洲去城九十五里周十五里
陶家渚在石城坞西古饯北使处 【长江图谓渚西对蔡洲吴时陶璜或云晋陶回宅之后渚也】 
溧水州有莆塘港樊步港官溪港马沈港牛儿港白龙港盐渚溧阳州有濑渚上善圩见各处志
至大金陵新志卷六上
元　张铉　撰
　官守志 【一】 
周礼称设官分职以为民极观其设五等之爵树之君公而承以大夫师长百执事之人其初岂不觊其相资以成功相勉以为治哉及其陵夷大坏官人以世德不称服而诗人兴刺书曰三载考绩三考黜陟幽明此言居官者必考绩以定其能否又曰王省惟岁卿士惟月师尹惟日此言君臣上下当各任其职而观其效其职举者治功成其职废者治道隳此皆还至而可以鉴焉金陵尝为王畿为大国为节镇巨藩文武之士居其官相与忧勤以成一代之业者甚众总之近民事惟守令最急守令宣其职而兵牧振其纲所谓大邦维屏者岂不信哉因前载考历代以来略品秩纪废置作官守志
　　历代官制
　　　唐虞夏商
四岳 【总率四方诸侯恒在朝廷天子巡狩则从各以其方诸侯见于明堂】 
扬州牧 【西距淮东南距海皆扬州地唐虞九州岛禹治水分十二州州有牧金陵以山得名属扬州】 
公侯伯子男爵五等 【在扬州境者不可考以禹贡五服开方计之尧都平阳舜都蒲阪禹都安邑金陵为要服汤都亳至盘庚五迁大约金陵在绥服之外要服之内】
　　　周
扬州有方伯连率 【以周制九畿计之自王畿外每畿五百里周都丰镐东迁洛邑金陵屑采卫之邦】
　　　春秋战国
吴国泰伯之后姬姓伯爵 【泰伯自殷末有国荆蛮号勾吴】 
越国夏禹之后姒姓子爵 【春秋末年灭吴筑城金陵】 
楚国祝融之后芊姓子爵与吴越皆僭称王楚县令称公 【越国时桓王灭越尽有吴地】
　　　秦
金陵改秣陵属故鄣郡郡有守有尉有监御史有郡丞县有令有丞有尉有佐史三老亭长
　　　西汉
武帝以前金陵属诸侯王国
武帝以后置十三部剌史统郡 【丹阳始置郡属扬州】
　　　东汉
扬州设剌史部从事丹阳郡设太守都尉功曹主簿门下掾属各县设令丞簿尉诸曹佐史三老游徼亭长有秩 【郡所署者秩百石】 啬夫 【县所置小乡一人】
　　　吴 【建都金陵】 
扬州牧丹阳太守典农都尉丹阳都尉都督
　　　晋
扬州剌史设主簿从事书佐又设大中正
琅邪王都督扬州江南诸军事假节镇建邺比王国例设丹阳内史即位后改丹阳尹有郡丞掾属从事有建康令准洛阳旧制置六郡尉其侨置南兖诸州设剌史琅邪诸郡设内史
　　　东晋 【建都金陵】 
丞相大将军有功兼领扬州牧 【姓名见年表】
　　　宋齐梁陈 【皆都金陵】 
太子亲王及丞相将禅位进领扬州牧有剌史有丹阳尹 【姓名见年表】 
宋大明中建康秣陵各置都官从事狱丞
梁武帝时建康县置三官与廷尉三官分掌狱事号南狱廷尉号北狱 【南狱地在宋行宫南御街左】
　　　隋
丹阳改蒋州置剌史寻复为丹阳郡设太守郡丞
　　　唐
扬州东南道行台尚书省有令一人掌管内军民总判省事有仆射二人掌贰令事自左右丞以下诸司郎中略如京省又有食货监农圃监武器监百工监等官武德九年改总管曰都督总十州者为大都督河间元王孝恭授东南行台左仆射行台废为扬州大都督李靖为行台兵部尚书行台废为检校扬州大都督府长史后迁治扬州以建康立升州置剌史
　　　杨吴
升州大都督府寻改金陵府以徐温为尹又以徐知诰为镇海宁国节度使镇金陵徐景通为节度副大使寻以升润等十州为齐国封知诰齐王
　　　南唐 【建都金陵】 
齐王璟尝为升扬二州牧设金陵尹兼诸道兵马元帅
　　　宋 【高宗南渡以建康为行都】 
开宝八年定江南设知升州军州事兼管当江南诸州水陆转运使大中祥符四年张咏兼江南东路安抚使兼提举兵甲巡检捉贼公事天禧二年以寿春郡王行江宁尹充建康军节度管内观察处置等使进封升王改江宁府自此设知江宁府事建炎三年改建康府设行宫守臣为知建康军府事兼行宫留守制置安抚兵马都督等官其属官有佥厅三员安抚制置本府各一通判三员分东厅西厅南厅有佥书建康军节度判官节度推官观察推官曹官五员录事参军司户司法各一司理一属县五比西京赤县二畿县二各有令丞主簿尉 【守臣姓名见年表及前志题名记】 
都督江淮等路诸军事其属有参谋官参议官主管机宜文字各二员书写机宜文字一员干办公事官十员准备差使文臣十员准备差使大小使臣各二十员准备将领使唤十员绍兴二年四月置司建康吕颐浩张浚继为之三年四月移司镇江府隆兴元年六月改宣抚司寻复二年省
同都督江淮诸军事绍兴二年九月置刘光世为之寻省
都督江淮东西路建康镇江府江阴军江池州军马隆兴元年九月置汤思退杨存中继为之
同都督江淮东西路建康镇江府江阴军江池州军马隆兴元年九月置杨存中为之十一月落同字
督视江淮京湖军马淳佑七年四月置以赵葵为之兼知建康府江东安抚使九年省
江东淮西路宣抚使其属有参谋官参议官机宜文字干办公事及准备将领准备差遣准备差使各五员建炎三年置刘光世为之置司池州建康隶焉光世后省
江淮东西路宣抚使隆兴元年六月都督张浚降授置司建康兼节制本府屯驻军马寻复都督
镇江建康淮东路宣抚使绍兴四年三月置韩世忠为之寻改江淮宣抚使
寿春府滁濠庐和州无为军宣抚使绍兴元年七月置司建康以江东安抚大使知府兼领叶梦得李光继为之光后省
江东宣抚处置使绍兴三年置张浚先为副寻升使后省
江南东路宣抚使绍兴五年置张俊为之俊后省开庆元年十月复置加大使除赵葵未至改除东西路宣抚置司他郡
江南东西路宣抚使绍兴元年置韩世忠为之诏留建康世忠后省开庆元年十一月复置加大使赵葵为之寓治他郡景定元年五月省
江淮两淛路制置使治建康其属有参议官咨议官主管机宜文字计议官干官属官建炎三年置兼知府寻省
江淮安抚制置大使治建康绍定四年十二月置兼知府六年二月省
江淮制置使治建康开禧三年二月置兼知府江东安抚使嘉定十年正月省绍定三年十一月复置加大使十二月安抚制置合为一
淮西制置使寓司建康嘉熙元年三月置以沿江制置使兼领淳佑二年免兼
江南东路安抚制置使治建康建炎三年三月置以知府兼四月省绍兴八年六月复置加大使十五年四月省制置惟安抚使仍旧
沿江制置使治建康建炎三年八月始置绍兴元年六月省干道三年九月复置六年二月省开禧二年六月复置嘉定二年九月复置绍定三年十一月改江淮制置六年复旧或以江东安抚使知府事兼领或兼知府事及安抚使或为使或为大使
江南东路安抚使治建康兼马步军都总管其属有参议主管机宜文字干官属官大中祥符三年置五年省宣和三年复置建炎三年五月以制置合为一四年省制置二字安抚仍旧绍兴八年二月加大使六月又以制置合为一十五年省制置二字安抚仍旧安抚制置或为一或为二或二使相兼或置一省一视时缓急也或兼守或以守兼或主管公事或为使或为大使视官崇卑也
江淮制置专一措置屯田开禧三年置淳佑七年改
节制和州无为军安庆府三郡屯田使淳佑元年二月置以沿江制置使兼领二年加节制二字
江南东路营田使淳熙二年三月置以江南东路安抚使兼
总领两淮军马钱粮所带专一报发御前军马文字绍兴十一年以命朝臣使之与闻军政不独职饷馈而已其序位在转运副使之上内建康池州诸军钱粮淮西总领掌之其官属有干办公事准备差遣续有主管文字有分差粮料院审计司审计以通判兼榷货务都茶场御前封桩甲仗库大军仓大军库赡军酒库市易抵当库惠民药局
江南东路转运司有使有副使判官有都转运使除省不常初分江南东西路后并为一路绍兴元年复分东西路掌均调一道租税以待军国支费分巡所部察官吏能否赡学钱粮物帛田产皆系拘管后又兼提领江淮茶盐所其属有主管文字干办公事准备差遣属官
提领江淮茶盐所嘉熙四年八月创制置茶盐使以户部尚书岳珂为之后置提领或以太平守臣江东转运兼或淮西总领沿江制置兼其太平守臣兼领则置司本州岛余皆置司建康
提领建康府户部赡军酒库所干道中置以总领兼其属有主管文字干办公事准备差遣酒库监官籴场监官都钱库监官
侍卫马军司干道七年置
御前诸军都统置司绍兴七年置
以上官属姓名各见年表及前志题名记
　　本朝统属官制
江南诸道行御史台按治江淛江西湖广三行省十道肃政廉访司至元十四年姜卫行御史大夫置台扬州按治江淮四省地面统十三道提刑按察司二十一年移杭州二十二年春议迁江州夏再迁杭州是秋移江东按察司治宣州行台始自杭州移治建康二十六年自建康再移扬州二十九年以两淮山南三道隶中台行台还治建康始名江南诸道行御史台初系从二品衙门至元二十七年夏六月升正二品大德十一年秋九月升从一品御史大夫一员御史中丞二员侍御史二员治书侍御史二员经历司经历一员都事二员监察御史二十四员照磨承发司管勾兼狱丞一员架阁库管勾二员令史十三人蒙古笔且齐三人通事知印各二人宣使八人察院书吏二十四人经历司照磨所承发司架阁库典吏各一人库子三人医工二人宣使以上参辟命官书吏各道贡补凡官之员三十有七掾属六十有一人公署在城内东南隅临青溪即故府治堂曰忠实不欺见首卷官署图考 【行台初设御史大夫一员从二品御史中丞正三品侍御史正四品治书侍御史正六品皆二员及台升正二品治书升正五品都事二员从七品至元二十三年增都事二员二十八年省而置经历一员从五品位都事上监察御史旧二十八员至大四年增西台十六员为二十而省南台四员元贞元年增置御史大夫一员大德三年省十一年台升从一口台官各升品从有差详见后题名记令史初十六人后省三人宣使十人后省二人为医工官史月俸支钞至正元年台官添支禄米掾属无察院书吏月支米钞仍旧】 
行中书省至元十二年二月二十七日行中书左丞相巴延平章政事阿珠于建康府治开省秋七月左丞相巴延入觐升中书右丞相阿珠升左丞相权省事万户阿喇哈升行省参知政事冬十一月右丞相巴延参政阿喇哈分道进兵淛西留左丞相阿珠立行省瓜洲明年宋平行省于扬州置立
江淮行枢密院至元十二年春正月平章安塔哈参政董文炳行院自淮西正阳与行省会于建康未几移驻镇江冬十月与丞相分道进兵平宋二十二年
丞相同知行枢密院事于建康开院后移镇江三十一年例革
行宣政院从二品衙门管领江南诸省地面僧寺功德词讼等事设院使同知副使佥院同佥院判经历都事照磨等员至元二十八年于建康水西门赏心亭上开设衙门系托克托大卿为头院使三十年迁院杭州
江东道宣慰司至元十三年以行中书省参知政事阿勒哈亳州万户张弘范兼宣慰使置司建康管辖江东诸路大德三年二月例革建康路径隶江淛等处行中书省
建康宣抚司至元十二年二月建康府归附创立宣抚司以万户廉希愿索多兼宣抚使安抚江东诸路十四年改立建康路总管府
建康路达噜噶齐总管府至元十四年罢宣抚司立总管府宣慰使廉希愿兼本路达噜噶齐徐王荣充本路总管系正三品上路统治上元江宁句容溧水溧阳五县并在城录事司溧水溧阳继升为州天历二年路以潜邸改名集庆设达噜噶齐一员总管一员各兼管内劝农事同知总管府事一员治中一员府判一员推官二员经历司有印经历一员知事一员提控案牍兼管勾照磨承发架阁一员有印司狱司有印设司狱一员路司吏三十名凡路州司县亲民官按品从给公田俸钞吏支钞米学官供俸余支俸钞仓务局站杂职无俸
江东建康道提刑按察司按治江东诸路至元十四年于前宋转运司置司二十八年改名肃政廉访司二十九年以避行台移治宁国路建康路径隶行台按治岁委监察御史巡按本属州县
江东道儒学提举司五品衙门有印设提举副提举各一员首领官都目一员初至元二十一年建康路设提举学校官与教授同管学事二十三年四月革罢改设江东道儒学提举司衙门二十四年二月十五日设各道儒学提举司将提学司革罢江东道儒学提举李浩副提举郭某于于路学置司三十一年随省设立儒学提举司总摄各路儒学江东道提举司于元贞元年二月内革罢
益都新军万户府至元二十四年通类定夺军官于宁国路设置建康路元系福建廉万户保定奕张万户泰州奕孟万户常州奕宋万户管军镇守以后各迁他郡大德元年益都奕从宁国路移镇建康于城东南隅前宋游击军营内置司万户府三品印信设达噜噶齐一员正万户一员副万户一员经历司设经历知事提控案牍各一员所管镇抚司千户所百户所弹压官共一百余员俸俱按品从支钞人吏不与隶枢密院管领江淛行中书省提调所管汉军所附军人月支米粮盐钱分轮地分镇守
江淮等处财赋提举司隶徽政院五品衙门有印设提举同副提举各一员首领官吏目至元二十五年置司建康管位下江淮等处钱粮所属有各处提领所库官至治二年例革至顺元年复立隶昭功万户府至正元年革罢见系集庆路管办
建康等处财赋提举司隶中政院下江浙都总管府五品衙门有印设提举司副提举各一员首领官吏目至大二年十一月于溧阳州设立管领建康路录事司溧阳州常州路宜兴州无锡晋陵武进县镇江路金坛县扬州路录事司真州扬子县通州静海县崇明州太平路繁昌县宁国路南陵县徽州路祈门县淮安路清河县总计八路一十五州司县断没朱清张瑄钱粮
溧水州前宋次畿县至元十二年归附仍为县元贞元年升中州五品印信设达噜噶齐一员知州一员各兼劝农事同知二员州判二员首领官提控案牍一员都目一员设捕盗司有印以州判一员兼领所管儒学教授司蒙古字学教授司医学教授司阴阳教授司有印各设教授一员医学阴阳学各设学正在城税务东埧务有印设提领大使副使官塘务高淳务有印各设都监同监东埧盐仓有殛设大使副使东埧高淳白马桥三巡检司有印各设巡检镇守千户所千户一员百户二员系万户府岁差管军镇遏 【州官姓名见后题名记】 
溧阳州前宋次畿县至元十二年归附仍为县至元十四年改溧州十五年升溧阳府十六年改府为溧阳路总管府管溧阳县并在城录事司设官与诸路府司县同至元二十八年革去路名止存溧阳县元贞元年正月改升中州设达噜噶齐一员知州一员各兼劝农事同知二员州判二员首领官提控案牍一员都目一员设捕盗司有印以州判一员兼领所管儒学教授司蒙古字学教授司医学教授司阴阳教授司有印各设教授医学阴阳学各设学正在城税务有印设提领大使副使前陈务与塘务各设都监同监旧县山前二巡检司有印各设巡检织染局有印设大使副使镇守千户所系万户府岁差管军镇遏 【州官姓名见后题名记】 
龙湾教习水军万户府至元三十一年江淮行枢密院于江北河南行省管下蕲黄邓新扬州高邮真滁扬杭等奕万户府谪拨军二千余名前来龙湾屯戍教习系益都新军万户府官总行
建康宣课提举司五品衙门有印设提举同副提举各一员至元十三年创立管办商税至元二十八年革罢设立在城税务
淘金提举司五品衙门有印至元十九年梁提举建言于上元县花林市创立淘金总管府管提领所八处各有官典人吏二十三年改立提举司二十九年并入金银铜冶转运司管领大德二年宣慰使朱清言其扰民革罢
集庆万寿营缮都司天历二年设立正四品衙门有印达噜噶齐司令大使副使各一员选宪官充隶大龙翔集庆寺所属有财用所掌寺之钱米出纳财赋提领所掌庄田仓廪行台大夫中丞提调累拨赃罚钱置买常住田地蠲免差税元统二年都司例革至元三年并革财用所令平江善农提举司掌管修理祭供等事至正元年提举司革罢田粮并入本寺掌管
江宁县前宋次赤县至元十二年归附仍旧名附廓七品有印设达噜噶齐一员县尹一员各兼劝农事主簿一员县尉一员有印典史一名所管江宁秣陵两镇巡检司有印各设巡检金陵秣陵两务有印各设都监同监江宁马站大城港水站有印各投提领儒学设教谕阴阳医学各设管勾教谕 【县官姓名见后题名记】 
上元县前宋次赤县至元十二年归附仍旧名附廓七品有印设达噜噶齐一员县尹一员各兼劝农事主簿一员县尉一员有印典史一名所管竹筱龙都两巡检司有印各设巡检龙湾湖熟两务有印各设提领大使副使龙湾各站有印设提领儒学设教谕阴阳医学各设管勾教谕 【县官姓名见后题名记】 
句容县前宋次畿县至元十二年归附仍旧名七品有印设达噜噶齐一员县尹一员各兼劝农事主簿一员县尉一员有印典史二员所管县务常宁东阳白土四务有印各设提领大使副使茅山下蜀东阳三巡检司有印各设巡检东阳水马二站下蜀马站老鹳觜马站有印各设提领生帛局有印设提领大使副使隶资政院儒学设教谕阴阳医学各设管勾教谕 【县官姓名见后题名记】 
在城录事司至元十二年归附次年置司正八品有印管治城内设达噜噶齐一员录事一员录判二员兼管捕盗典史一名
平准行用钞库至元十二年归附创立平准行用交钞库正七品有印设提领大使副使各一员每岁倒换钞本八万四千定每季额换缗钞二万一千定季终解赴江东廉访司监烧
在城税务至元□□□年革罢宣课提举司改设税务七品印信设提领大使副使各一员管办商税二周年为满
儒学教授司有印设教授二员主管钱粮教育学正学录各一员纠录学事
蒙古字学教授司有印设教授一员学正一员
阴阳教授司有印设教授一员学正学录
医学教授司有印设教授一员学正学录
广运仓有印至治元年于龙湾起盖东西北仓廒四十座以漕计至重邦储所资爰作新仓大江之湄舟楫流通地势得宜诸路赢粮积贮在兹海道千艘便于给支为号计屋二百间收受江西湖广二省饶州路并本路州县官民财赋等粮逐年都漕运万户府装运由海道赴都
大军仓有印前宋为平籴仓至元十五年改大军仓省除监支纳大使路吏充仓副收支本路粮斛逐年拨装海运
常平仓至元五年因监察御史建言讲究于录事司西北隅旧有广储仓地屋建置仓官于州县吏内点差齐年交代
永丰库有印省设监支纳大使路差库副收支一应课程诸名项钱帛
东织染局至元十七年于城东南隅前宋贡院立局有印设局使二员局副一员营人匠三千六户机一百五十四张额造段疋四千五百二十七段（巾荒）丝一万一千五百二斤八两隶资政院管领
西织染局至元十七年于旧侍卫马军司立局设官与东织染局同
军器局即前宋旧都作院杂造局专一置造军器设局使局副有印隶本路总管府
惠民局官拨药本设良医主管惠济贫民
明道书院宋嘉定八年创立祠明道先生程子淳佑九年更创添学田十年赐明道书院额今省设山长一员主领钱粮教事
南轩书院宋咸淳四年创立大德元年起盖南轩先生华阳伯张宣公祠堂今省设山长一员主领钱粮教事江东书院至治元年五月郡人王霖创建出田供祀今省设山长一员主领钱粮教事
在城金陵驿水站马站有印各设提领至元□年俱于城东隅青溪坊建立隶本路亲管
昭文书院宋咸淳丁卯方拱辰建扁曰昭文精舍里人杜氏守之至元间定额省设山长
官医提领所有印提领受太医院札付
至大金陵新志卷六下
元　张铉　撰
　官守志二
　　题名
　　　行御史台
　　　　御史大夫
　姜卫 【至元十四年】  　　　　　　布尔罕 【至元二十三年上】  
　阿喇特穆尔 【资善至元二十四年】  默德齐 【中奉至元二十五年上】  
　囊嘉特 【资德元贞元年上】  　　　阿喇卜丹 【荣禄元贞元年上】  
　萨里 【荣禄大德二年上】  　　　　阿里玛 【资善大德八年上】  
　和尼齐 【荣禄至大元年上】  　　　达实哈雅 【开府仪同三司皇庆二年上】  
　阿喇卜丹 【荣禄延佑二年上】  　　巴延 【荣禄延佑五年上】  
　托欢达尔罕 【荣禄延佑七年上】  　托克托 【荣禄至治元年上】  
　巴延 【荣禄至治三年上】  　　　　桑结实哩 【荣禄泰定元年上】  
　多尔济 【光禄泰定二年上】  　　　阿尔斯兰哈雅 【光禄天历元年上】  
　阿尔斯兰哈雅 【光禄至顺元年上】  托欢 【光禄至顺三年上】  
　伊实通斡 【光禄元统元年上】  　　达实特穆尔 【开府仪同三司至元元年】  
　巴勒噶齐 【银青荣禄至元三年上】  托欢 【光禄至正元年四月上辞侍亲再任】 
　　　　御史中丞一 【氏族依碑刻附见】 
　伊实萨噶 【正议至元十九年上】  　巴图鲁 【嘉议至元二十一年上】  
　玛哈穆特 【太中至元二十四年上】  蒙古特 【通议至元二十五年上】  
　哈陶布哈 【嘉议至元二十八年上】  舒舒图 【正议至元二十九年上】  
　张闾 【中奉至元三十一年上】  　　布郎吉达 【中奉大德五年上】  
　高睿 【正议大德七年上】  　　　　廉道安 【正议大德十一年上】  
　巴图 【资善至大二年上】  　　　　特哩托欢 【资德延佑元年上】  
　布哈 【资善延佑三年上】  　　　　巴延 【资德延佑四年上】  
　奇塔特 【资德延佑七年上】  　　　阿尔斯兰哈雅 【资德泰定元年上】  
　伊拉哩 【荣禄天历元年上】  　　　萨萨 【资政天历元年上】  
　伊实通干 【荣禄天历二年上】  　　呼图克哈雅 【资政至顺元年上】
　高睿 【资善至大四年上】  　　　　班禅 【资政元统二年上】  
　纳琳 【资善元统三年上】  　　　　布札尔 【荣禄至元元年上】  
　齐特班 【资政至元二年上】  　　　伊埒哲伯 【唐古氏荣禄至元二年上】  
　托苏默色 【资善至元二年】  　　　特默格 【蒙古奈曼氏资善至正元年上】  
　布延 【资德至正三年上】  　
　　　　御史中丞二 【乡贯依碑刻卷宗所有附见之】 
  焦友直 【至元十四年】  　　　　耶律埒克 【至元十四年】  
　王某 【至元十五年上】  　　　　姜某 【嘉议至元十九年上】  
　杨某 【通议至元二十一年上】  　王博文 【正议至元二十三年上】
　耶律 【正议至元二十三年上】  　刘琮 【通议至元二十四年上】  
　刘宣 【通议至元二十五年上】  　徐琰 【通议至元二十六年上】  
　魏初 【嘉议至元二十八年上】  　吴衍 【少中至元三十年上】  
　刘正 【中奉元贞元年上】  　　　董士选 【资善大德元年上】  
　赵某 【资善大德四年上】  　　　陈天祥 【嘉议大德六年上】  
　张珪 【逐奉大德八年上】  　　　董士珍 【资善至大元年上】  
　于璋 【资德至大四年上】  　　　姚炜 【资善皇庆二年上】  
　薛处敬 【资善延佑三年上】  　　赵简 【资善延佑五年上】  
　曹立 【资德延佑七年上】  　　　石珪 【资德至治元年上】  
　王毅 【荣禄泰定元年上】  　　　赵世延 【光禄泰定三年上】  
　汪寿昌 【资德天历元年上】  　　高奎 【资善天历二年上】  
　董守庸 【资善至顺元年上】  　　马祖常 【资德元统二年上】  
　刘文 【资善至元二年上】  　　　史惟良 【资善至元四年上】  
　王升 【济南人资善至正元年上】  张起岩 【资善至正元年上】  
　王士熙 【资善至正二年上】  　　赵成庆 【资善至正二年上】  
　董守简 【资善至正三年上】  　
　　　　侍御史一
  呼哩 【中奉大德元年上】  　　　诺海 【正议大德三年上】  
　塔坦 【大中大德七年上】  　　　巴图 【中议大德十年上】  
　布哈 【中奉至大元年上】  　　　敏珠尔 【中奉至大四年上】  
　旺札勒 【中奉延佑元年上】  　　托欢 【资政延佑二年上】  
　长寿 【正奉延佑三年上】  　　　达兰 【中奉延佑五年上】  
　图敏 【正奉延佑六年上】  　　　和塔拉扬阿克 【中奉至治三年上】
　旺札勒巴哈 【中奉泰定二年上】  宝通 【中奉泰定三年上】  
　托音鼐 【中奉泰定四年】  　　　布扎尔 【中奉至顺元年上】  
　贝降 【中奉至顺三年上】  　　　雅布呼 【中奉至顺三年上】  
　纳琳 【通奉元统二年上】  　　　密拉 【通奉至元元年上】  
　布延 【中奉至元三年上】  　　　巴延 【通奉至元五年上】  
　察罕布哈 【中奉至元六年上】  　索诺木 【资德至正元年上】  
　善勒 【资德至正二年八月上】  　
　　　　侍御史二
  刘琮 【至元十四年上】  　　　　王少中 【至元十九年上】  
　雷膺 【朝列至元二十一年上】  　魏初 【朝列至元二十一年上】  
　张孔孙 【至元二十三年上】  　　韩彦文 【中顺至元二十三年上】
　程文海 【嘉议至元二十四年上】  吴衍 【朝列至元二十五年上】  
　于璋 【奉议至元二十七年上】  　陈天祥 【朝列至元二十八年上】
　傅岩起 【朝列至元三十年上】  　石珪 【奉政元贞元年上】  
　王坚 【嘉议大德元年上】  　　　张珪 【中奉大德三年上】  
　高睿 【正议大德四年上】  　　　高凝 【中宪大德五年上】  
　王宏 【正议大德十年上】  　　　王仁 【中议大德十年上】  
　李彧 【中奉至大元年上】  　　　董士恭 【中奉至大四年上】  
　张玠 【中奉延佑元年上】  　　　敬俨 【中奉延佑四年上】  
　弭礼 【中奉延佑五年上】  　　　张彬 【中奉泰定二年上】  
　董守仁 【通奉泰定三年上】  　　王克敬 【中奉至顺元年上】  
　郭思贞 【中奉至顺三年上】  　　耿焕 【通奉至奉三年上】  
　刘宗说 【通议元统三年上】  　　王士熙 【正奉至元二年上】  
　张起岩 【通奉至元三年上】  　　姚庸 【正奉至元四年上】  
　吴秉道 【正奉至元六年上】  　　马绳武 【中奉至正元年上】  
　赵成庆 【通奉至正二年上】  　　冯思温 【中奉至正三年上】 
　　　　治书侍御史一 【氏族依碑刻所有附见】 
  诺海 【中顺至元三十年上】  　　　　廉希贡 【朝列大德三年上】  
　实达尔 【中顺大德六年上】  　　　　谙达巴哈 【太中大德八年上】  
　杨珠格尔 【奉议至大三年上】  　　　布朗吉达 【奉政至大四年上】  
　回回 【正议延佑元年上】  　　　　　特尔格 【奉政延佑二年上】  
　特默格 【奉政延佑五年上】  　　　　拜甡 【中宪至治三年上】  
　科绰 【通议泰定二年上】  　　　　　布札尔 【亚中泰定三年上】  
　穆尔格桑 【正议天历元年上】  　　　星结 【亚中天历二年上】  
　莽赉 【奉直至顺元年上】  　　　　　实迪 【正议至顺四年上】  
　图沁巴哈 【中顺元统二年上】  　　　察罕布哈 【太中元统三年上】  
　图噜 【中奉至元二年上】  　　　　　噶纳喇 【正议至元四年上】  
　约索木 【通奉至元五年上】  　　　　僧格实里 【嘉议至元六年上】  
　布延实里 【正议至正元年上】  　　　索诺木 【蒙古人至正元年上】  
　阿尔斯兰萨勒迪密实 【至元二年上】  顺昌 【正议至正二年上】 
　　　　治书侍御史二
  田滋 【至元十四年上】  　　　　赵某 【至元十六年上】  
　王某 【奉训至元二十一年上】  　张某 【朝请至元二十一年上】  
　李昂 【奉议至元二十四年上】  　霍肃 【奉议至元二十四年上】  
　高凝 【承直至元二十五年上】  　苟宗道 【奉训至元二十六年上】
　李处巽 【朝列至元二十七年上】  裴居安 【承直至元二十八年上】  
　李杲 【朝列元贞元年上】  　　　高克恭 【奉议大德元年上】  
　赵秉正 【中宪大德元年上】  　　刘衡 【朝列大德五年上】  
　赵世延 【朝列大德六年上】  　　张道源 【奉直大德十年上】  
　敬俨 【太中至大二年上】  　　　赵简 【中宪至大三年上】  
　赵宏伟 【承德皇庆元年上】  　　王柔 【嘉议延佑元年上】  
　宋崇禄 【亚中延佑二年上】  　　袁浚 【朝散延佑四年上】  
　曹伯启 【通议自佑六年上】  　　张埜 【亚中延佑七年上】  
　郭思贞 【中颐至治二年上】  　　刘事义 【通议至治三年上】  
　史惟良 【朝请奉定二年上】  　　王升善 【嘉议天历二年上】  
　刘宗说 【通议元统二年上】  　　任择善 【中顺至元元年上】  
　韩镛 【至元二年上】  　　　　　张惟敏 【至正二年上】 
　　　　经历
  福努 【奉议至元二十八年上】  　　　　　通言元振 【奉议至元三十年上】
　霍斯果尔 【承务元贞元年上】  　　　　　巴拜 【朝列大德元年上】  
　托克托 【承直大德六年上】  　　　　　　阿尔斯兰哈雅 【承事大德八年上】  
　呼都克彻尔 【奉训至大三年上】  　　　　衮布彻尔 【承直皇庆元年上】  
　嘉珲达 【朝列延佑元年上】  　　　　　　密拉 【奉议延佑元年上】  
　乌呼纳 【奉议延佑三年上】  　　　　　　布延特穆尔 【承直延佑六年上】
　萨勒迪默色 【奉议至治元年上】  　　　　奇彻勒 【奉政至治三年上】
　纳琳 【朝列泰定二年上】  　　　　　　　诺海 【承德泰定四年上】  
　图噜 【征事天历元年上】  　　　　　　　斡罕 【奉议天历元年上】  
　阿噜呼图克 【奉政天历元年上】  　　　　额绅吉达 【奉训至顺元年上】  
　约尔珠 【辉和尔中顺至顺二年上】  　　　托克托 【唐古氏承直元统元年上】  
　杨珠巴哈 【辉和尔承直元统三年上】  　　廉惠山哈雅 【北庭人中议至元三年上】  
　特穆尔巴哈 【沙卜珠岱奉直至元四年上】  鄂约达劝 【河西朝请至元六年上】  
　图噜 【雅尔斡人至正元年上】  　　　　　纳奇哩 【哈玛尔人奉政至正元年上】  
　阿齐雅实哷 【哈玛尔人至正二年】  　　　道拉实 【阿噜威奉政至正三年上】 
　　　　都事 【乡贯依碑刻所有者附见】 
  高源 【至元十四年上】  　　　　　尉（日丙） 【至元十四年上】  
　马苪 【至元十六年上】  　　　　　马源 【承直至元十九年上】  
　王祚 【承直至元十九年上】  　　　毕偁 【承务至元二十一年上】  
　和思问 【承事至元二十一年上】  　王祚 【至元二十四年上】  
　巴巴呼 【承务至元二十四年上】  　郦居敬 【承务至元二十四年上】  
　裴居安 【承事至元二十四年上】  　和尼齐 【承务至元二十五年上】  
　师澍 【承务至元二十六年上】  　　张经 【承务至元二十八年上】  
　贾惟政 【承务至元二十八年上】  　李庭咏 【承事至元三十年上】  
　蒋元祚 【承直至元三十一年】  　　赵世延 【奉训元贞二年上】  
　贾钧 【奉政大德三年上】  　　　　张道源 【承务大德四年上】  
　张孝思 【奉训大德四年上】  　　　潘昂霄 【奉议大德六年上】  
　苗好谦 【承务大德六年上】  　　　赵宏伟 【承事大德十年上】  
　田泽 【奉训大德十年上】  　　　　杜溥 【奉议至大元年上】  
　王（金英） 【朝列至大元年上】  　郝文 【承德至大四年上】  
　吴举 【奉直至大四年上】  　　　　傅昱 【奉议皇庆三年上】  
　高奎 【奉直皇庆二年上】  　　　　郑云翼 【奉议延佑二年上】  
　李塔喇海 【奉政延佑二年上】  　　完颜瑛 【奉政延佑三年上】  
　丁宏 【文林延佑四年上】  　　　　姚居敬 【朝散延佑五年上】  
　郭汝辅 【中顺延佑七年上】  　　　王玺 【承事至治元年上】  
　史惟良 【承直至治元年上】  　　　宋节 【中顺至治三年上】  
　王居敬 【奉议至治三年上】  　　　刘宋说 【承德泰定元年上】  
　刘艺 【承事泰定二年上】  　　　　梁枢 【奉议泰定二年上】  
　张世杰 【中宪泰定三年上】  　　　张郁 【承德泰定四年上】  
　张铎 【承德天历元年上】  　　　　马良佐 【承德天历元年上】  
　秦从龙 【奉政天历二年上】  　　　张从直 【承务至顺元年上】  
　王德新 【儒林至顺元年上】  　　　畅笃 【河南人朝散至顺二年上】
　张端容 【曹南人文林至顺三年上】  刘光祖 【河间人承直元统元年上】  
　李世蕃 【河间人奉直元统二年上】  张弘毅 【济宁人奉直元统二年上】  
　李居威 【冀州人朝列元统三年上】  杨熙 【冀宁人奉直元统三年上】  
　张翔 【河西人奉训至元二年上】  　刘光祖 【沧州人朝散至元二年上】  
　周夔 【陜西人奉训至元三年上】  　尹彬 【真定人奉训至元三年上】  
　李伯述 【应州人至元四年上】  　　王偲 【益都路人至元四年上】  
　姚绂 【河南人朝列至元五年上】  　彭敬叔 【济南人至正元年上】  
　郝源 【益都人亚中至正元年上】  　董守让 【真定人至正元年上】  
　李英 【保定人承德至正元年上】  　樊执敬 【郓城人朝散至正二年上】  
　索元岱 【大名人奉直至正三年上】  　
　　　　照磨承发司管勾兼狱丞 【乡贯氏族依碑刻所有者附见】 
  赵英 【至元十四年上】  　　　　　姚某 【从仕至元十九年上】  
　纽赫孝纯 【将仕佐至元二十二年】  姚德新 【进义至元二十四年上】  
　张哈达 【将仕佐至元二十六年上】  刘德茂 【承事至元二十八年上】  
　杨温 【承事元贞二年上】  　　　　程好礼 【承事大德四年上】  
　张中 【征事大德七年上】  　　　　东野潜 【征事大德七年上】  
　李希尹 【从仕延佑元年上】  　　　吉勒哈 【承事延佑三年上】  
　万嘉闾 【将仕佐延佑六年上】  　　寻复初 【承事泰定元年上】  
　梁居善 【承直泰定四年上】  　　　埜立 【承事天历二年上】  
　桑结达实 【儒林至顺元年上】  　　李祉 【至顺二年上】  
　赵深 【冀州人承事至顺三年上】  　拜特穆尔 【辉和尔氏从仕元统元年上】  
　傅梦臣 【兴和人奉议至元二年上】  刘贞 【保定人奉训至元三年上】  
　于炳文 【曹州人儒林至元四年上】  宋秉亮 【曹州人承务至元六年上】  
　赵俨 【真定人从仕至正元年上】  　
　　　　架阁库管勾 【乡贯氏族依碑刻所有者附见】 
  姚炯 【至元十四年上】  　　　　　　陈锡 【至元十六年上】  
　陈某 【从仕至元十九年上】  　　　　王某 【将仕至元十九年上】  
　杜弁 【将仕佐至元二十二年上】  　　□璧 【将佐至元二十三年上】  
　张廷琏 【进义至元二十四年上】  　　□珍 【至元二十六年上】  
　聂特穆尔 【承事至元二十八年上】  　□德新 【至元二十九年上】  
　徐霆 【征事元贞元年上】  　　　　　赵洪 【征事大德二年上】  
　实然鸿吉哩台 【承事大德四年】  　　刘元亨 【征事大德六年上】
　张居怿 【承务大德八年上】  　　　　诺海 【登仕佐至大元年上】  
　苏惟中 【将仕佐至大二年上】  　　　张季贤 【将仕佐至大四年上】  
　李阿都齐 【将仕佐星庆元年上】  　　叶大中 【承务延佑元年上】
　刘明安巴哈 【将仕佐延佑三年上】  　温瑛 【承事延佑四年上】  
　布延都哩默色 【从仕延佑五年】  　　顾图卜坚巴哈 【承事至治二年上】  
　李恪 【将仕佐至治二年上】  　　　　济尔噶台 【承务泰定二年上】  
　张执中 【承务泰定四年上】  　　　　吉达布 【承事天历元年上】  
　宋绍明 【承直至顺元年上】  　　　　杨珠巴哈 【从仕天历元年上】  
　丹珠克 【登仕至顺元年上】  　　　　刘恕 【儒林至顺二年上】  
　杨思粟 【兴元人儒林至顺三年上】  　沙卜丹 【长安人承事至顺三年上】  
　纳奇哩 【哈玛尔氏承直元统二年】  　实默哈喇巴哈 【承直元统二年上】  
　特穆尔巴哈 【唐元从仕元统三年上】  纳琳 【奇哩克台氏承事元统三年上】  
　通通 【奈曼岱氏将仕至元二年上】  　张思成 【承务至元二年上】  
　曹复亨 【济宁人文林至元四年上】  　杨惟一 【河南人承直至元六年上】  
　王时可 【河间人儒林至正元年上】  　郭汝能 【大宁人承事至正三年上】  
　盖继祖 【怀庆人文林至正三年上】  　
　　　　监察御史 【乡贯氏族依碑刻所有者附见】 
  刘寅 【至元十四年上】  　　　　　　　　商琥 【至元十四年上】  
　赵文昌 【至元十四年上】  　　　　　　　伯特思孝 【至元十四年上】  
　王祚 【至元十四年上】  　　　　　　　　马藻 【至元十四年上】  
　李璋 【至元十四年上】  　　　　　　　　陈特立 【至元十四年上】  
　李敏 【至元十四年上】  　　　　　　　　孙弼 【至元十四年上】  
　锡哩哈喇 【至元十六年上】  　　　　　　布拉图 【至元十六年上】  
　彭昌 【至元十六年上】  　　　　　　　　成昉 【至元十六年上】  
　马昫 【至元十六年上】  　　　　　　　　高凝 【至元十六年上】  
　郝良弼 【至元十六年上】  　　　　　　　高伯充 【至元十六年上】  
　张斯立 【至元十六年上】  　　　　　　　和尼齐 【至元十九年上】  
王奉直于从仕许承事张承事郭承事王承直滕承直 【同至元十九年上】 
穆巴勒哈巴图噜多尔济斯丹巴尔斯布哈耶律彻尔福努伞特勒默实任且桑朱从申屠谢承事周承务师澍王承务 【同至元二十一年上】 
　朱承务 【至元二十二年上】  　　　　　　靳奉议 【至元二十二年上】  
　额默根 【至元二十三年上】  　　　　　　额森 【至元二十三年上】  
　拜布哈 【承事至元二十四年上】  　　　　萨齐古尔 【承事至元二十四年上】  
　额森特穆尔 【承事至元二十四年上】  　　且桑 【承务至元二十四年上】  
　赵（王已） 【承务至元二十四年上】  　　特穆尔巴哈 【承直至元二十四年上】  
　张经 【承事至元二十四年上】  　　　　　殷尚敬 【承务至元二十四年上】
　陈天佑 【从仕至元二十四年上】  　　　　托欢 【承事至元二十四年上】  
　实克岱 【承事至元二十四上年】  　　　　实喇布济克 【承事至元二十四年上】  
　布延巴萨尔 【承事至元二十四年上】  　　谢文智哈雅 【从仕至元二十四年上】  
　实都巴哈 【承事至元二十四年】  　　　　实达尔 【从仕至元二十四年上】  
　布延 【承事至元二十四年上】  　　　　　哈克伞 【承事至元二十四年上】
　赵钦止 【从仕至元二十四年上】  　　　　史守礼 【承务至元二十四年上】  
　王用 【从仕至元二十四年上】  　　　　　马天佑 【忠显元二十四年上】  
　赵尚敬 【承事至元二十四年上】  　　　　贾钧 【奉训至元二十四年上】  
　王仁 【承务至元二十四年上】  　　　　　萨拉尔 【承事至元二十五年上】
　托克托特穆尔 【承务至元二十五年上】  　木敦 【进义至元二十五年上】  
　张谅 【从仕至元二十五年上】  　　　　　完颜巴延 【征事至元二十五年上】  
　托欢彻尔 【承事至元二十五年上】  　　　瓜尔佳景渊 【承事至元二十五年上】  
　李思敬 【承务至元二十五年上】  　　　　牙忽 【敦武至元二十五年上】  
　特哩 【敦武至元二十五年上】  　　　　　萧瑾 【将仕至元二十五年上】  
　杨诩 【承务至元二十五年上】  　　　　　奈曼岱 【承事至元二十六年上】
　额森特穆尔 【从仕至元二十六年上】  　　图克 【至元二十六年上】  
　霍斯和尔 【从仕至元二十六年上】  　　　图噜 【忠勇至元二十六年上】  
　王茂 【承务至元二十六年上】  　　　　　潘昂霄 【承务至元二十六年上】
　元挺 【承直至元二十六年上】  　　　　　刘凤 【承事至元二十六年上】  
　王献 【从仕至元二十六年上】  　　　　　蔺守真 【从仕至元二十六年上】
　陈锡 【承务至元二十六年上】  　　　　　姜世昌 【承务至元二十六年上】
　陈名济 【征事至元二十六年上】  　　　　托克托 【敦武至元二十六年上】  
　实默仲安 【征事至元二十六年上】  　　　段茂 【承事至元二十六年上】  
　樊闰 【承事至元二十六年上】  　　　　　钮祜禄珍 【从仕至元二十六年上】  
　蒙古岱 【承务至元二十六年上】  　　　　博果斯 【奉训至元二十六年上】
　额森特穆尔 【从仕至元二十七年上】  　　哈克伞 【敦武至元二十七年上】  
　特穆尔巴哈 【将仕至元二十七年上】  　　按达喇且莽 【从仕至元二十七年上】  
　杜伊苏岱尔 【敦武至元二十八年上】  　　黄璧 【将仕至元二十八年上】  
　刘浩 【征事至元二十八年上】  　　　　　奇彻 【忠显至元二十八年上】  
　刘仁 【承事至元二十八年上】  　　　　　实喇乌克岱 【承事至元二十八年上】  
　唐古岱 【承事至元二十八年上】  　　　　塔珠鼎 【奉训至元十八年上】  
　马（日丙） 【承事至元二十八年上】  　　李垺 【征事至元二十八年上】  
　完颜真 【征事至元二十八年上】  　　　　司徒 【承务至元二十八年上】  
　华善 【敦武至元二十八年上】  　　　　　呼喇珠 【敦武至元二十八年上】
　王廷弼 【承事至元二十八年上】  　　　　王龙泽 【从事至元二十八年上】  
　约约 【承务至元二十九年上】  　　　　　王佐 【承务至元二十九年上】  
　万石 【昭信至元二十九年上】  　　　　　张注 【从仕至元二十九年上】  
　李廷咏 【承事至元二十九年上】  　　　　特哩托欢 【从仕至元二十九年上】  
　刘廷实 【征事至元三十年上】  　　　　　达实特穆尔 【从仕至元三十年上】  
　张汉 【从仕至元三十年上】  　　　　　　张思诚 【承务至元三十年上】  
　阿沙 【从仕至元三十年上】  　　　　　　张祯 【征事至元三十年上】  
　杨仁 【承事至元三十年上】  　　　　　　额森巴哈 【敦武至元三十年上】
　谢让 【承事至元三十年上】  　　　　　　王柔 【承直至元三十一年上】  
　呼延谌 【承务至元三十一年上】  　　　　周德元 【承务至元三十一年上】  
　郑礼 【登仕元贞元年上】  　　　　　　　杨士元 【承务元贞元年上】  
　张文瑞 【奉训元贞元年上】  　　　　　　张堂 【承事元贞元年上】  
　张云翼 【承务元贞元年上】  　　　　　　王琦 【承务元贞元年上】  
　逊都岱 【承事元贞二年上】  　　　　　　库克岱 【承事元贞二年上】  
　李仁 【承直元贞二年上】  　　　　　　　完颜诺尔布 【承事元贞二年上】  
　实迪 【从仕元贞二年上】  　　　　　　　杨廷宥 【忠翊元贞二年上】  
　布朗吉达 【从仕元贞二年上】  　　　　　薛处敬 【承事元贞二年上】  
　乌鲁斯 【武略元贞二年上】  　　　　　　伊肯彻尔 【敦武元贞二年上】  
　孙世贤 【从仕元贞二年上】  　　　　　　图古勒岱 【承直元贞二年上】  
　阿尔斯兰哈雅 【将仕大德元年上】  　　　乌德美 【敦武大德元年上】  
　图们巴哈 【承直大德元年上】  　　　　　黄廷翼 【承直大德元年上】  
　安惟洪 【承务大德元年上】  　　　　　　仝士毅 【承务大德元年上】  
　王仲山 【从仕大德元年上】  　　　　　　史熹 【征事大德三年上】  
　郝鉴 【承务大德三年上】  　　　　　　　汪良臣 【承务大德三年上】  
　杜明 【承事大德三年上】  　　　　　　　王文鼎 【承务大德三年上】  
　樊会庆 【将仕大德四年上】  　　　　　　巴图尔 【承务大德四年上】  
　詹士龙 【承事大德四年上】  　　　　　　李俞 【奉训大德四年上】  
　实都 【将仕大德四年上】  　　　　　　　鄂屯和塔喇 【承事大德四年上】  
　绰尔齐 【承事大德五年上】  　　　　　　实迪 【从仕大德五年上】  
　刘良弼 【承务大德五年上】  　　　　　　郑云翼 【承事大德五年上】  
　齐喇坚 【从仕大德五年上】  　　　　　　牛弘道 【从仕大德五年上】  
　扬珠格尔 【承事大德五年上】  　　　　　纳喇 【承事大德五年上】  
　呼都克彻尔 【从仕大德五年上】  　　　　克埒齐 【将仕大德五年上】
　郝文 【征事大德六年上】  　　　　　　　田泽 【承事大德六年上】  
　孟遵 【承直大德六年上】  　　　　　　　和斯鲁斯 【承事大德六年上】  
　拜特穆尔 【将仕大德六年】  　　　　　　杨悫 【承务大德六年上】  
　吴举 【承务大德六年上】  　　　　　　　李慥 【从仕大德七年上】  
　杨寅 【征事大德七年上】  　　　　　　　续希贤 【承直大德七年上】  
　萧泰登 【奉直大德七年上】  　　　　　　玛尔 【奉议大德七年上】  
　杨演 【将仕大德七年上】  　　　　　　　李至道 【承事大德七年上】  
　图烈图 【承直大德七年上】  　　　　　　李蕃 【承务大德七年上】  
　嘉珲 【征事大德七年上】  　　　　　　　哈济 【承事大德七年上】  
　衮布巴勒 【从仕大德八年上】  　　　　　札木齐 【承务大德八年上】  
　侯寿安 【承事大德八年上】  　　　　　　王蒙 【承务大德八年上】  
　王节 【承事大德八年上】  　　　　　　　迈格 【从仕大德九年上】  
　罕齐 【从仕大德九年上】  　　　　　　　刘公弼 【承务大德九年上】  
　沙卜珠伯克齐 【登仕大德九年上】  　　　王格 【承事大德七年上】
　魏柔克 【承务大德十年上】  　　　　　　巴哈 【从仕大德十一年上】  
　乌呼纳 【承事至大元年上】  　　　　　　布尔罕 【征事至大元年上】  
　台哈巴哈 【从仕至大元年上】  　　　　　茂巴尔齐 【从仕至大元年上】  
　张天翼 【承德至大元年上】  　　　　　　李企贤 【承务至大元年上】  
　吕良佐 【奉训至大元年上】  　　　　　　鸿吉哩台 【从仕至大元年上】  
　鄂屯履 【从仕至大元年上】  　　　　　　陈珪 【奉直至大元年上】  
　申从敬 【征事至大元年上】  　　　　　　拜降 【从仕至大元年上】  
　袁师愈 【征事至大元年上】  　　　　　　特穆尔 【承事至大元年上】  
　孙宏 【承德至大二年上】  　　　　　　　胜安 【从仕至大二年上】  
　潘汝劼 【承德至大二年上】  　　　　　　吕允 【承直至大二年上】  
　赵靖 【承务至大二年上】  　　　　　　　刘泰 【从仕至大二年上】  
　张崇 【承事至大二年上】  　　　　　　　杨弥坚 【承务至大三年上】  
　僧格诺尔 【承事至大三年上】  　　　　　托克托 【承直至大三年上】  
　周驰 【奉议至大三年上】  　　　　　　　萨勒迪默色 【承务至大四年上】  
　佛保 【奉议至大四年上】  　　　　　　　贾讷 【奉训至大四年上】  
　托罗和 【承事至大四年上】  　　　　　　和塔拉实克 【承事至大四年上】
　郑荣祖 【承务至大四年上】  　　　　　　贝降 【承直至大四年上】  
　王恭政 【奉训至大四年上】  　　　　　　陈珪 【承直至大四年上】  
　旺札勒 【从仕至大四年上】  　　　　　　苏珠 【从仕至大四年上】  
　贾汝玉 【承德至大四年上】  　　　　　　布斯岱 【奉议至大四年上】  
　傅昱 【奉直至大四年上】  　　　　　　　乌玛尔 【承事皇庆元年上】  
　恩楚 【从仕皇庆元年上】  　　　　　　　靳克忠 【承直皇庆二年上】  
　李文质 【承务皇庆元年上】  　　　　　　多尔齐 【从仕皇庆元年上】  
　井居仁 【承德皇庆元年上】  　　　　　　苑真 【承德皇庆元年上】  
　刘士英 【承直皇庆二年上】  　　　　　　郭友直 【奉训皇庆二年上】  
　巴尔 【承直皇庆二年上】  　　　　　　　吕哈喇 【奉议皇庆二年上】  
　奇尔台 【从仁皇庆二年上】  　　　　　　马敏 【承务皇庆二年上】  
　杨元亨 【承德延佑元年上】  　　　　　　阿沙 【将仕延佑元年上】  
　乌呼纳 【承直皇庆二年上】  　　　　　　诺海 【承务延佑元年上】  
　张正 【承直延佑元年上】  　　　　　　　色勒敏 【承事延佑元年上】  
　彻伯尔 【将仕延佑元年上】  　　　　　　丁宏 【承事延佑元年上】  
　嘉珲 【将仕佐延佑元年上】  　　　　　　巴延特穆尔 【征事延佑元年上】
　段杰 【承直延佑元年上】  　　　　　　　王懋 【从仕延佑元年上】  
　寿僧 【从仕延佑二年上】  　　　　　　　道拉实 【从仕延佑二年上】  
　敬价 【朝列延佑元年上】  　　　　　　　布朗吉达 【承直延佑二年上】  
　徐元素 【将仕延佑二年上】  　　　　　　张惩 【奉政延佑二年上】  
　敏珠尔 【奉直延佑三年上】  　　　　　　杨珠吉达 【将仕延佑三年上】  
　完颜额森巴哈 【奉训延佑三年上】  　　　郝志善 【将仕佐延佑三年上】  
　沙卜珠岱 【从仕延佑三年上】  　　　　　特尔格 【将仕延佑三年上】  
　布延诺海 【从仕延佑三年上】  　　　　　赫律 【承德延佑三年上】  
　李俨 【承德延佑三年上】  　　　　　　　解世英 【将仕延佑三年上】  
　李侃 【承直延佑三年上】  　　　　　　　任志道 【承事延佑事年上】  
　大萨都 【承务延佑四年上】  　　　　　　严文 【奉议延佑四年上】  
　段辅 【征事延佑三年上】  　　　　　　　许云翰 【从事延佑三年上】  
　官音努 【将仕延佑四年上】  　　　　　　奈曼岱 【承事延佑四年上】  
　宋节 【奉议延佑五年上】  　　　　　　　李居仁 【奉议延佑六年上】  
　李克宽 【朝列延佑四年上】  　　　　　　刘世杰 【承务延佑四年上】  
　杨珠吉岱 【中顺延佑五年上】  　　　　　魏可大 【承德延佑五年上】  
　马谦 【延佑六年上】  　　　　　　　　　杨焕 【承直延佑六年上】  
　雅安 【承事延佑五年上】  　　　　　　　哈喇岱 【奉训延佑五年上】  
　郭宗孟 【奉议延佑六年】  　　　　　　　王升 【儒林延佑六年上】  
　王怯朝 【承直延佑六年上】  　　　　　　杨恒 【承务延佑六年上】  
　何守谦 【奉议延佑五年上】  　　　　　　马镕 【承政延佑六年上】  
　王玺 【承事延佑五年上】  　　　　　　　诺海 【承事至治元年上】  
　托纽 【将仕至治元年上】  　　　　　　　玛南 【奉议延佑五年上】  
　僧嘉努 【奉议延佑六年上】  　　　　　　小伊尔图噜默色 【承直延佑七年】  
　阿都拉 【奉议延佑六年上】  　　　　　　左吉 【奉议至治元年上】  
　刘宗说 【承直至治二年上】  　　　　　　呼图克丹 【奉政延佑六年上】  
　马良佐 【征事延佑七年上】  　　　　　　张惟一 【承事延佑七年上】  
　哈尔吉 【从仕至治元年上】  　　　　　　杜质 【登仕至治二年上】  
　布延 【承直至治二年上】  　　　　　　　伊札尔巴哈 【从仕延佑三年上】  
　史炖 【承务延佑六年上】  　　　　　　　刘恒 【承务延佑七年上】  
　巴延呼图克 【承直至治元年上】  　　　　罗廷玉 【奉议至治二年上】
　库库楚 【从仕至治二年上】  　　　　　　图卜坚哈雅 【将仕至治二年上】
　阿喇巴哈 【承事延佑七年上】  　　　　　杨巴哈 【将仕延佑七年上】  
　毕礼 【朝列至治元年上】  　　　　　　　黄国用 【奉议至治二年上】  
　孙揖 【承直至治二年上】  　　　　　　　巴扎 【中顺至治二年上】  
　叶卜肯 【承直延佑七年上】  　　　　　　多必默色哈雅 【将仕延佑六年上】  
　王懋德 【从仕至治元年上】  　　　　　　许有壬 【儒林至治二年上】  
　李秉中 【承直至治二年上】  　　　　　　鄂勒和 【将仕至治二年上】  
　额特默色蒙古 【征事至治二年】  　　　　张景哲 【承直至治二年上】 
　图卜坚巴哈 【辉和尔氏文林至治二年上】  王居敬 【奉议至治二年上】  
　善巴勒 【阿噜威氏从仕至治二年上】  　　郦愚 【儒林至治三年上】  
　王景勉 【文林至治三年上】  　　　　　　哈喇岱 【承务至治三年上】  
　托哩 【斡尔喀氏从仕至治三年上】  　　　布延都噜默色 【儒林至治三年】  
　诺海 【鸿吉哩氏承事至治三年上】  　　　呼图克岱尔 【奉议至治三年上】  
　滕松年 【奉议至治三年上】  　　　　　　李嗣宗 【高唐人奉直至治三年上】  
　斡罕 【辉和尔氏承直至治三年上】  　　　牛裕 【承务至治三年上】
　裴约文 【奉训至治三年上】  　　　　　　王德英 【奉政至治三年上】  
　郭炯 【承事泰定元年上】  　　　　　　　张世杰 【朝请泰定元年上】  
　梁枢 【承德泰定元年上】  　　　　　　　李时中 【儒林泰定元年上】  
　郑郜 【枣强人儒林泰定元年上】  　　　　张伯奇特穆尔 【奉直泰定元年】  
　华善 【辉和尔承德泰定元年上】  　　　　耶律权 【承德泰定元年上】
　刘艺 【承事泰定元年上】  　　　　　　　曾文博 【大都人儒林泰定二年上】
　韩兴业 【大名人承德泰定二年上】  　　　田赟 【济宁人承事泰定二年上】  
　鼐济 【从仕泰定二年上】  　　　　　　　顺昌 【唐古氏承德泰定二年上】  
　哈达尔 【乌噜氏承事泰定二年上】  　　　约尔珠 【塔塔尔氏承直泰定二年上】  
　刘杰 【归德人承德泰定二年上】  　　　　博啰 【唐古氏奉训泰定二年上】  
　巴延巴哈 【高丽人奉训泰定二年上】  　　伊实特穆尔 【辉和尔承德顺泰定三年上】  
　任蒙古台 【奉议泰定三年上】  　　　　　额森巴哈 【辉和尔氏奉议泰定三年上】  
　托音巴哈 【朝散泰定三年上】  　　　　　伊奇尔台 【钦察氏承事泰定三年上】  
　陈诚 【泰训泰定三年上】  　　　　　　　廉寿山哈雅 【辉和尔氏奉训泰定三年上】  
　龙宝 【从仕泰定三年上】  　　　　　　　靳思诚 【承务泰定三年上】  
　秦起宗 【广平人朝散泰定三年上】  　　　罗廷玉 【奉政泰定三年上】  
　韩涣 【承务泰定三年上】  　　　　　　　张郁 【承直泰定三年上】  
　朱彦亨 【冀宁人承事泰定三年上】  　　　额实济达 【儒林泰定四年上】  
　布达 【辉和尔氏奉议泰定四年上】  　　　玖珠玛 【辉和尔氏奉政泰定四年上】  
　张珪 【汴梁人文林泰定四年上】  　　　　俎冕 【朝城人登仕泰定四年上】  
　张铎 【郓城人承德泰定四年上】  　　　　拜珠尔丹 【阿噜威氏朝请泰定四年上】  
　德住 【喀喇氏承直泰定四年上】  　　　　赵焕 【东平人奉议泰定四年上】  
　王主敬 【永平人文林泰定四年上】  　　　苏哷 【唐古氏登仕泰定四年上】  
　庆喜 【唐古氏从仕泰定四年上】  　　　　张益 【大名人承德天历元年上】  
　托克托 【唐古氏朝列天历元年上】  　　　呼图克丹 【朝列天历元年上】  
　约尔珠 【辉和尔氏奉议天历元年上】  　　吕流 【冀宁人奉训天历元年上】  
　雅克特穆尔 【蒙古氏承务天历元年上】  　王琚仁 【河间人儒林天历元年上】  
　李若思 【晋宁人奉议天历元年上】  　　　秦从德 【洛阳人文林天历元年上】  
　杨珠巴哈 【辉和尔氏文林天历二年上】  　梁居善 【真定人奉训天历二年上】  
　崔特穆尔巴哈 【高丽奉议天历二年】  　　王德新 【完颜氏儒林天历二年上】  
　吴焘 【大都人文林天历二年上】  　　　　托克托 【托罗特氏奉训天历二年上】  
　茂巴尔斯 【阿噜威氏奉政天历二年上】  　张征 【广平人承务天历二年上】  
　袁永澄 【真定人承务天历二年上】  　　　盖苗 【濮州人承德天历二年上】  
　珠苏图 【辉和尔氏天历二年上】  　　　　赵知彰 【归德人天历二年上】  
　讷古伯 【阿噜威氏承直天历二年上】  　　张天瑞 【广平人奉政天历二年上】  
　尚克和 【保定人朝列天历二年上】  　　　畅笃 【河南人朝列天历二年上】  
　伊斯玛音 【回回人奉直天历二年上】  　　岳至 【东平人承直天历二年上】  
　王宗让 【晋宁人承事王顺元年上】 　　　 偰哲（艼去丁改马） 【辉和尔氏奉议天历二年上】 
　郭孝基 【曹州人承务至顺元年上】  　　　巴拜 【哈喇齐氏朝列至顺元年上】  
　达尔玛 【辉和尔氏承务至顺元年上】  　　鼎通 【蒙古氏奉政至顺元年上】  
　梁克中 【汴梁人承直至顺元年上】  　　　张荣祖 【保定人承德至顺元年上】  
　韩廷芳 【大都人中顺至顺元年上】  　　　三宝 【蒙古氏中顺至顺元年上】  
　韩允直 【洛阳人承德至顺元年上】  　　　张弘毅 【汝宁人承直至顺二年上】  
　刘嗣祖 【东平人奉议至顺二年上】  　　　王庭佐 【冀宁人朝散至顺二年上】  
　台哈巴哈 【巴约特氏奉议至顺二年上】  　图古勒 【哈玛尔氏将仕佐至顺二年上】  
　巴哩巴哈 【哈玛尔氏承务至顺二年上】  　李鹏举 【晋宁人朝列至顺二年上】  
　扎萨古逊 【塔塔尔氏承德至顺二年上】  　赵天纲 【彰德人承直至顺二年上】  
　武铎 【冀宁人文林至顺二年上】  　　　　蒙古巴哈 【喀喇氏奉直至顺三年上】  
　萧伯严 【河间人奉训至顺三年上】  　　　苏天爵 【直定人奉政至顺三年上】  
　僧格实哩 【哈玛尔氏奉直至顺三年上】  　耿汝霖 【大都人奉直至顺三年上】  
　胡士元 【般阳人承事至顺三年上】  　　　梁国标 【汝宁人朝列至顺三年上】  
　任格 【洛阳人承德至顺三年上】  　　　　巴哈 【辉和尔氏奉训至顺三年上】  
　元通 【雅尔威氏奉政至顺三年上】  　　　多尔济巴勒 【中顺至顺三年上】  
　呼图克 【回回氏承德至顺三年上】  　　　王理 【兴元人文林至顺三年上】  
　李世蕃 【河间人承德至顺三年上】  　　　哈迪尔 【阿噜威氏奉直至顺三年上】  
　伯嘉律 【都噜氏奉直至顺三年上】  　　　曼济哈雅 【辉和尔氏承德至顺三年上】  
　杨熙 【冀宁人奉训元统元年上】  　　　　吕彝 【汴梁人奉政元统元年上】  
　布达实哩 【辉和尔氏承事元统元年上】  　额特穆巴哈 【辉和尔氏儒林元统元年上】  
　乌喇实克 【阿噜威氏奉训元统元年上】  　拜珠 【塔塔尔氏承事元统元年上】  
　王珪 【颖州人承直元统二年上】  　　　　伊德默色 【辉和尔氏征事元统二年上】  
　达实特穆尔 【喀喇氏承事元统二年上】  　谙达奈曼 【阿尔拉氏奉议元统二年上】  
　徐梦孙 【高唐人奉直元统二年上】  　　　察罕巴哈 【喀喇氏承事元统二年上】  
　聂大亨 【汴梁人文林元统二年上】  　　　姚绂 【陜州人承务元统二年上】  
　李节 【延安人承德元统二年上】  　　　　桑节达实 【辉和尔氏奉训元统二年上】  
　哈喇彻尔 【蒙古氏奉训元统二年上】  　　乌尔图 【辉和尔氏征仕元统二年上】  
　王思齐 【东平人承德元统二年上】  　　　韩迁善 【彰德人文林元统二年上】  
　和和 【辉和尔氏奉训元统三年上】  　　　姜椿 【济南人朝散元统三年上】  
　杜蒙古特穆尔 【文林元统三年上】  　　　多岱 【唐古氏奉政元统三年上】  
　九圣努 【辉和尔氏从仕元统三年上】  　　哈喇 【唐古氏奉训元统三年上】  
　伊埒 【唐古氏儒林元统三年上】  　　　　纳苏罗丹 【萨察氏承直元统三年上】  
　白德 【辽阳人承直元统三年上】  　　　　巴延 【阿噜威氏奉训元统三年上】  
　韩复 【汴梁人承务元统三年上】  　　　　张翔 【河西人承德元统三年上】  
　丹巴 【唐古氏儒林元统三年上】  　　　　辰德 【哈喇齐氏儒林元统三年上】  
　刘持中 【济宁人元统三年上】  　　　　　阿拉齐 【奇味氏承德至元元年上】  
　呼逊 【回回氏奉政至元元年上】  　　　　尹彬 【真定人承德至元元年上】  
　沙卜丹 【阿噜威氏承直至元二年上】  　　呼勒哈齐 【沙卜珠氏奉政至元二年上】  
　王楚鳌 【泰安人奉直至元二年上】  　　　史经 【保定人奉议至元二年上】  
　孔思立 【曲阜人承德至元二年上】  　　　图噜 【雅尔喀斡氏承德至元二年上】  
　博啰特穆尔 【辉和尔氏奉政至元二年上】  刘恕 【广平人承德至元二年上】  
　周夔 【陜西人承直至元二年上】  　　　　昌通 【蒙古氏中宪至元二年上】  
　齐璧 【顺德人文林至元二年上】  　　　　耿汝霖 【大都人奉直至元二年上】  
　额森特穆尔 【唐古氏奉议至元二年上】  　安显 【汝宁人承务至元二年上】  
　图烈图 【讷果苏氏奉训至元二年上】  　　李祉 【汴梁人文林至元三年上】  
　锡实 【唐古人承德至元三年上】  　　　　玛哈穆特 【回回人承直至元三年上】  
　乌玛喇 【回回人奉训至元三年上】  　　　甄囊嘉特 【真定人承直至元三年上】  
　王偲 【益都人中顺至元三年上】  　　　　巴延 【奈曼氏奉直至元三年上】  
　常泰 【奉元人奉直至元三年上】  　　　　诺海 【辉和尔氏奉直至元三年上】  
　苏都尔 【乌噜氏至元四年上】  　　　　　实哩布哈 【蒙古氏儒林至元四年上】  
　巴延达实 【扎拉尔氏奉政至元四年上】  　鸿嘉努 【唐古氏从仕至元四年上】  
　赵承禧 【晋宁人儒林至元四年上】  　　　管怀德 【益都人朝散至元四年上】  
　张珪 【归德人奉政至元四年上】  　　　　特穆尔巴哈 【唐古氏至元四年上】  
　韩琇 【凤翔府人奉直至元四年上】  　　　拜特穆尔 【辉和尔氏儒林至元四年】  
　达尔玛 【辉和尔氏承务至元四年上】  　　宋思义 【冀宁人儒林至元四年上】  
　柏寿 【蒙古氏中宪至元五年上】  　　　　特穆尔巴哈 【唐古氏奉训至元五年上】  
　上都 【哈喇娄氏至元五年上】  　　　　　绰罗 【唐古氏承直至元五年上】
　耨埒 【奇味氏承直至元五年上】  　　　　通通 【奈曼氏从仕至元五年上】  
　张儆 【奉元人儒林至元五年上】  　　　　许绍祖 【怀庆人儒林至元五年上】  
　傅梦臣 【兴和人朝列至元五年上】  　　　观音努 【唐古氏文林至元五年上】  
　耶律额森 【契丹氏亚中至元五年上】  　　韩恭 【晋宁人承直至元五年上】  
　额尔济讷 【唐古氏登仕至元六年上】  　　尹忠 【河间人奉训至元六年上】  
　董守让 【真定人奉直至元六年上】  　　　雅奇 【唐古氏儒林至元六年上】  
　长寿 【奈曼氏奉直至元六年上】  　　　　达尔玛伊埒哲伯 【征事至元六年上】  
　彭敬叔 【济南人奉直至元六年上】  　　　李齐 【保定人儒林至元六年上】  
　王居敬 【益都人奉训至元六年上】  　　　额森托音 【辉和尔氏儒林至元六年上】  
　蔡明安岱尔 【大都人奉训至元六年上】  　额儿济讷 【唐古氏登仕至元六年】  
　特穆尔巴哈 【鸿吉哩氏文林至元六年上】  布色岱尔 【唐古氏承直至元六年上】  
　刘贞 【保定人奉议至元六年上】  　　　　曹复亨 【济宁人承务至正元年上】  
　乌延斯忠 【女直氏奉议至正元年上】  　　多尔济巴勒 【唐古氏承直至正元年上】  
　潘惟椊 【济宁人承德至正元年上】  　　　巴咱尔 【钦察氏奉直至正元年上】  
　王彬 【真定人奉直至正元年上】  　　　　玖珠格 【唐古氏奉直至正元年上】  
　伊苏布哈 【珠赫氏从仕至正元年上】  　　毕琏 【济南人承德至正元年上】  
　吕瑞 【平凉州人承德至正元年上】  　　　观音保 【辉和尔氏奉训至正元年上】  
　王德谦 【儒林至正元年上】  　　　　　　巴克实 【阿噜威氏奉直至正元年上】  
　许有孚 【彭德人儒林至正元年上】  　　　索元岱 【大名人奉议至正二年上】  
　苏尔达衮 【喀喇氏奉政至正二年上】  　　张希明 【保定人承务至正二年上】  
　张思诚 【晋宁人奉训至正二年上】  　　　阿尔斯兰巴哈 【辉和尔氏朝列至正二年上】  
　和尔呼喇 【塔塔尔氏奉直至正二年上】  　彻辰特穆尔 【唐古氏奉训至正二年上】  
　卓思诚 【邹县人至正二年上】  　　　　　额实鼐 【辉和尔人至正二年上】
　茂巴尔斯 【奈曼氏从仕至正二年上】  　　王武 【奉元人奉训至正二年上】  
　杨秩 【中山人至正二年上】  　　　　　　张珪 【河南人承直至正二年上】
　谷琬 【汴梁人承直至正二年上】  　　　　王多尔岱 【大同人至正二年上】  
　沙巴尔图 【奈曼人从仕至正二年上】  　　托欢 【巴尔斯台人承直至正三年上】  
　巴咱尔 【辉和尔氏奉政至正三年上】  　　僧努 【辉和尔氏奉训至正三年上】  
　达实密 【阿噜威氏承德至正三年上】  　　茂巴尔 【赛音人朝列至正三年上】  
　李真一 【堂邑人奉直至正三年上】  　　　石思让 【济宁人儒林至正三年上】  
　阿息保多尔济 【唐古人朝列至正三年上】  　
  　　建康路总管府 【至顺元年改名集庆路自至元十四年立府以来官员题名文卷藏架阁库至顺元年七月毁于雷火询访莫知其详今以故老所忆及泰定二年以后官员姓名识于左方】 
　　　　达噜噶齐 【自此以下官无题名可考其乡贯氏族上任年月多不能知非略也】 
　廉希愿 【宣抚使至元十二年上】  　索多 【宣抚使至元十二年上】  
　廉希愿 【宣慰使兼至元十四年上】  爱实特穆尔 【至元二十八年上】  
　约苏穆尔 　　　　　　　　　　　　 约苏穆尔 【朝请大德元年上】  
　蒙古托迪 【元贞元年上】  　　　　雅伊密实 【昭武大将军至大元年上】  
　绰多 【正议皇庆元年上】  　　　　图卜绅 【泰定二年上】  
　彰德闾 【泰定四年上】  　　　　　默色 【中顺天历二年上】  
　托欢 【嘉议至顺元年上】  　　　　特哩 【嘉议至正二年上】 
　　　　总管
　徐王荣 【骠骑上将军至元十四年】  李某 【或云名士元中顺至元十八年】  
　李仲信 【至元二十三年】  　　　　阿尔斯兰巴哈 【嘉议至元二十六年】  
　伯嘉努 【至元三十年上索多子】  　宋廷秀 【元贞元年】  
　廉希哲 【中议元贞二年】  　　　　通吉礼 【少中大德四年】  
　陈元凯 【大德七年】  　　　　　　侯珪 【大德九年】  
　岳天祯 【怀远大将军大德十年】  　王瑛 【正议皇庆元年】  
　刘智 　　　　　　　　　　　　　　 咎子良 【延佑六年】  
　任居敬 【至治二年】  　　　　　　博斯呼实保 【太中泰定二年】  
　诺海 【中顺泰定元年】  　　　　　约尔珠 【奉议天历二年】  
　郭图鲁卜台 【至顺元年】  　　　　旺札勒图 【通议至元二年】  
　达海特穆尔 【正议至正元年上】  　
　　　　同知
  王嘉律 【少中至大元年】  实迪 【朝请延佑二年】  
　库克特穆尔 【泰定二年】  郑伟 【中顺泰定四年】  
　杨清孙 【朝列天历二年】  哈喇特穆尔 【昭信校尉至顺元年】  
　李辉 【奉政至元六年】  　罗垒 【广威将军至正二年上】 
　　　　治中
  杨翼 【奉议大德十年】  　　　梁布哈 【至大二年】  
　额森布哈 【至大二年】  　　　察罕巴哈 【奉训延佑二年】  
　和卓 【朝散泰定二年】  　　　额森特穆尔 【奉训泰定四年】  
　奈曼岱 【武德将军天历二年】  乌玛尔沙 【至顺元年】  
　按达拉忻 【奉政至元六年】  　嘉珲达 【朝列至正元年上】  
　青山 【至正三年上】  　
　　　　府判官
  百寿 【忠显大德五年】  　胡国安 【奉训泰定二年】  
　赵天佑 【承德泰定四年】  罗垒 【承德天历二年】  
　巴图尔 【昭信至顺元年】  常托欢 【承信至元六年】  
　周垚 【奉训至正元年上】  师王□ 【承直至正三年上】 
　　　　推官
  吕良佐 【承务至大元年】  韩居仁 【承务大德五年】  
　高仁 【承务大德元年】  　常顗 【泰定二年】  
　顾岩寿 【承务泰定四年】  乌逊实勒诚 【天历二年】  
　梁铎 【承务天历二年】  　能鼎贤 【承直至顺元年】  
　赵思忠 【奉训至顺三年】  高德基 【承直元统二年】  
　王继祖 【承务至元六年】  刘良 【承德至元六年】  
　高仲荣 【承直至正元年】  刘锺 【承德至正三年上】 
　　　　经历
  李世荣 【从仕至大元年】  武文秀 【泰定二年】  
　李从善 【承务泰定四年】  陈鼎 【至顺元年】  
　薛瑞 【承直至元六年】  　王诚 【至元五年】  
　崔勤 【承务至元二年上】  　
　　　　知事
  胡琏 【将仕佐至大元年】  王朝贤 【泰定二年】  
　马诚 【泰定四年】  　　　刘履泰 【天历二年】  
　毛克己 【至顺元年】  　　薛泰 【将仕至元六年】  
　瞿大荣 【至元五年】  　　刘伯贞 【将仕至正二年上】 
　　　　提控案牍兼照磨承发架阁
　杨澄 【至大元年】 　　吴弘道 【泰定二年】 
　李思明 【天历二年】 　刘毅 【至元六年】 
　曹天刚 【至正三年】
　　　溧阳州
至元十四年县改溧州
　　　　达噜噶齐
伊埒章　知州阙
　　　　同知
陈贤佐　
　　　　州判
陈义
　　　　吏目
王泰
至元十五年改州为府
　　　　达噜噶齐　
　　　　招讨
孔怀远
　　　　府判
赵某　
　　　　同知
李某
至元十六年改溧阳路 【管溧阳县并在城录事司】 
　　　　达噜噶齐
锡尔丹威　达实密
小宣差
　　　　总管
高逸民　辛中顺
　　　　同知
伯奇巴尔斯　玛哈穆特
　　　　府判官
庞忠显　高忠显
吉天佑
　　　　经历
罗某
　　　　知事
王知亨
　　　　提控案牍兼照磨承发架阁
解某
　　　溧阳县
　　　　达噜噶齐
张蒙古岱　呼喇齐
　　　　县尹
刘将仕　孙将仕
李承务
　　　　县丞
韩进义　王印孙
　　　　主簿
贾某　崔秀玉
孔某
　　　　县尉
陈亨　高某
　　　　录事司
　　　　达噜噶齐
密拉德纲　呼图克哈雅
　　　　录事
杨伊苏特穆尔　李颙
　　　　录判
吴世龄　卓某
至元二十八年二月革路置溧阳县
　　　　达噜噶齐
浩尔齐　塔塔尔
塔奇尔鼎
　　　　县尹
刘天佐　燕某
　　　　县丞
张某　杨献文
　　　　主簿
张某　张某
元贞二年县改溧阳州
　　　　达噜噶齐
穆苏翻 【承务】 　绰和尔 【武略】 
约尔珠 【武略】 　伊逊克 【奉议】 
达海 【承直】 　　按达拉哈玛尔 【朝列】 
特尔格 【武德】 　实迪 【奉议】 
巴尔呼 【奉议】 　诺海 【奉议】 
伊哷哈雅 【朝列】 托和齐 【武略】 
五十八 【昭信】 　托尔楚 【武略】 
　　　　知州
高武节　图鲁卜岱 【宣武】 
蒙古岱　张奉政
张朝列　王朝列
高朝列　王朝列
孙朝散　管朝列
宋奉政　完颜朝列
史奉政　罗奉政
赵朝列　张朝列
　　　　同知 【右】 
塔奇尔鼎　嘉珲
茂苏苏　　沙卜珠
伊哷巴尔　图们岱
巴布哈　　华善
图们岱尔　杜枢
默德齐　　解世贵
张世安　　实都
廉鼎珠　　诺海
　　　　同知 【左】 
蒲天祥　　辅惟良
王来兴　　朱佑
范渥　　　游德宏
哈喇托音　塔喇齐
图罕雅尔　李蒙古岱
华善　　　阿喇卜丹
丁荣　　　和斯巴哈
　　　　州判 【右】 
杜继良　　彭继祖
郭翼　　　楚楚拉
张泉　　　黄杨珠格尔岱
董仲良　　朱德茂
慕嗣宗　　辛克勤
赫图布色　韩宽
宋国瑞　　李巴延
徐忠
　　　　州判 【左】 
蔡□　　　　王守信
纽赫添实努　皇仁
关荣　　　　何良佐
王珪　　　　董让
郑时中　　　文图鲁卜台 【名渊】 
董（王玉）　郑全福
李巴延　　　刘祖德
王仁　　　　达春
巴拜
　　　　提控案牍
赵甫　　张伯夷
张济　　杜皓
王佑　　夏闰
詹松　　赵忠信
江渊　　陈源
张翼　　张从善
周仁昌　陆复通
吴文爱　张宽仁
罗德新　刘敏
陈谦重　饶琳
锺敬
　　　　都目
郭诚　　苗郁
曹天佑　许信杰
卢信杰　檀邦复
郑璧　　李仁
李森　　尹慧
顾荣　　陈济民
丁日新　余靖
张天佑　赵若双
张忠亮　张天佑
徐与权　李荣
蒋从政　周世杰
解复
　　　溧水州 【归附初仍宋旧县元贞元年升州】 
　　　　县达噜噶齐
蒙古岱 【至元十二年】 　高文秀 【至元十七年】 
特尔格 【至元十九年】 　克哷 【至元二十八年】 
　　　　县尹
张遂良 【至元十二年】 　　郝麟 【至元十六年】 
王谦 【至元十六年】 　　　卫成大 【至元十九年】 
王蒙古岱 【至元十六年】 　王度 【至元二十五年】 
张维 【至元二十九年】 　　赵衍 【元贞元年上就任改除州同】 
　　　　县丞
米某 【至元十四年】 　　　田章
程云翼 【至元十七年】 　　赵仲璋 【至元二十年】 
杨献文 【至元二十三年】 　唐某 【至元二十七年】 
袁佑 【至元二十九年】 
　　　　主簿
马显祖 【至元十四年】 　夏某
杨公佐 【至元二十一年】 艾去病 【至元二十三年】 
许甫 【至元二十七年】 　张某 【至元二十九年】 
达实密 【元贞元年】 
　　　　县尉
张定 【至元十二年】 　庞义 【至元十四年】 
高岳　　　　　　　　　 马某
高某　　　　　　　　　 管某
　　　　州达噜噶齐
沙木斯迪音 【大德三年】 　乌鲁斯巴哈 【大德三年】 
布延岱 【至大元年】 　　　阿舒 【至大元年】 
库克特穆尔 【皇庆二年】 　廉伊勒吉哈雅 【至治元年】 
长寿 【至治元年】 　　　　阿喇特纳 【泰定元年】 
青沙津 【泰定三年】 　　　扬珠格尔 【天历二年】 
哈喇岱 【至顺元年】 
　　　　知州
仪叔安 【元贞二年】 　赵铎 【大德三年】 
郭敬 【大德六年】 　　高渊 【大德十一年】 
王处约 【至大三年】 　赵唐速 【皇庆二年】 
卢克治 【延佑二年】 　舒穆噜进 【延佑六年】 
孙邃 【至治三年】 　　朱绂 【泰定四年】 
王招孙 【至顺元年】 　李衡 【元统二年】 
　　　　同知
赵衍 【元贞元年】 　　　　　阿哩衮 【元贞二年】 
李贞 【大德二年】 　　　　　纽赫安国 【大德二年】 
庞元良 【大德五年】 　　　　贾锷 【大德六年】 
□丁 【大德十年】 　　　　　李世荣 【大德八年】 
田晟 【大德十一年】 　　　　张绍祖 【至大二年】 
倪显 【皇庆元年】 　　　　　默德齐 【延佑二年】 
托克托 【延佑三年】 　　　　巴哈 【延佑五年】 
索诺木巴勒 【延佑六年】 　　温绰巴德济 【至治元年】 
赛音巴哈 【泰定元年】 　　　马毅 【泰定二年】 
啰垒 【泰定四年】 　　　　　王煦 【天历元年】 
廉阿齐拉哈雅 【至顺元年】 　李彬 【至顺二年】 
康廷瑾 【至元元年】 
　　　　州判
贺庆 【元贞元年】 　　杜昶 【元贞元年】 
王国宝 【大德元年】 　康塔布岱 【大德二年】 
李贞 【大德四年】 　　朱梦泽 【大德二年】 
李俨 【大德七年】 　　袁佑 【大德八年】 
张斌 【大德十年】 　　刘珪 【至大元年】 
按图拉 【至大三年】 　顾忠 【皇庆元年】 
李济 【延佑元年】 　　程额森布哈 【延佑二年】 
冯荣祖 【延佑四年】 　李德元 【延佑五年】 
刘弘裕 【延佑七年】 　胡克让 【至治元年】 
荆周翰 【至治三年】 　郭文进 【泰定元年】 
朱继善 【泰定三年】 　房思恭 【泰定四年】 
吴喜 【泰定四年】 　　赵锐 【至顺元年】 
赵元善 【至顺元年】 　崔图们岱尔 【元统元年】 
马驯 【至顺三年】 　　杨振孙 【至元元年】 
范政 【至元二年】 　　陈聚 【至元三年】
　　　江宁县
　　　　达噜噶齐
吴德　　　　　　　　阿尔布色
额伯尔沁　　　　　　耨埒
蒙古岱　　　　　　　巴延
和塔拉巴哈　　　　　图噜默色哈雅
必实哷勒 【承直】  彻尔
诺海　　　　　　　　金刚努 【忠翊】 
苏尔约苏 【承务】  和斯巴哈 【进义】 
　　　　县尹
李某　　　　　　　 曹珪 【承事】 
傅雯 【承事】 　　王某
王仁 【承事】 　　宋（木巳） 【承事】 
王蒙 【承事】 　　冯某 【征事】 
王挺 【承事】 　　张守忠 【承事】 
陈思问 【承务】 　孙忠 【承务】 
卢从道 【承务】 　张恪 【承务】 
钱遵 【承务】 　　卢世欢 【承务】 
丘世良 【承事】 　南英 【承务】 
王谦 【承事】 　　张逊 【承务】 
章秉仁 【承事】 
　　　　主簿
扈拣 【登仕】 　　　梅鼎 【将仕】 
刘琚 【进义】 　　　皇甫信 【迎义】 
乌噜斯巴哈　　　　　 实默巴延彻尔 【将仕】 
刘德 【进义】 　　　朱端 【将仕】 
田某 【进义】 　　　朱宗仪 【将仕佐】 
程霦龙 【进义】 　　刘克隆 【将仕】 
朱立夫 【将仕佐】 　陈益 【将仕】 
翟亮 【进义】 　　　侯天麒 【进义】 
王良辅 【进义】 
　　　　县尉
江渊 【至元十二年】  周允忠
李宗义　　　　　　　　王文友
林天泽　　　　　　　　郝本仁
李思敬　　　　　　　　魏居仁
特穆尔齐　　　　　　　刘继祖
黄贵　　　　　　　　　安仁
苏哷　　　　　　　　　孙某
　　　上元县
　　　　达噜噶齐
按达拉 【承务】 　　　额森巴哈 【承直】 
玛哈穆特沙 【忠显】 　超尔 【进义】 
诺海 【保义】 
　　　　县尹
谢佑 【承事】 　　刘祯 【承事】 
刘德茂 【承事】 　习瓀 【承务】 
邓澍 【承务】 　　欧阳旺札勒图 【承务】 
张昴 【承德】 　　朱良弼 【承事】 
曲克明 【承事】 　黄巴延 【承直】 
王礼 【承务】 　　田贤 【承务】 
王枢 【承务】 
　　　　主薄
陈良弼 【将仕】 　　　　王钦 【进义】 
陈守忠　　　　　　　　　 乔岳 【进义】 
吴巴延特穆尔 【将仕】 　郑安道 【进义】 
李良臣 【进义】 　　　　李萃 【进义】
　　　句容县
　　　　达噜噶齐
阿里　　　　　　　　 蒙古岱
乌格齐 【进义】 　　呼逊 【敦武】 
哈克伞 【敦武】 　　托克托 【进义】 
唐古贷 【征事】 　　伊哷珠 【敦武】 
实喇卜丹　　　　　　 塔塔尔 【敦武】 
塔玛沙 【忠显】 　　巴哈 【忠显】 
伊哷森哈雅 【进义】 哈喇 【承德】 
塔斯岱 【承务】 　　阿雅噶齐 【承务】 
爱实 【承直】 　　　诺海 【进义】 
绰罗 【敦武】 
　　　　县尹
李端辰 【将仁】 　唐正叔 【从仕】 
何源 【将仕】 　　葛某
完颜着 【承事】 　李璘 【承事】 
颜世荣 【承事】 　乌雅瑛 【承事】 
田郁 【承事】 　　陈良骥 【承事】 
王泽 【承事】 　　赵靖 【忠翊】 
朱全 【承事】 　　王坚 【承务】 
谢润 【承务】 　　成天瑞 【承务】 
刘瑾 【承务】 　　程恭 【承务】 
李博啰岱 【承务】 孟祯 【承务】 
殷祯 【承务】 　　李思雍 【承德】 
李允中 【承直】 　林仲节 【承事】 
李溥 【承务】 
　　　　主簿
米某　　　　　　　　　 蔡勉
荆某　　　　　　　　　 王日升 【将仕佐】 
安惟演 【将仕佐】 　　刘公正 【将仕佐】 
姚英 【将仕佐】 　　　萧善 【将仕佐】 
张秉礼 【将仕佐】 　　陈桂发 【将仕佐】 
张善 【进义】 　　　　毕拜都 【进义】 
刘沆 【将仕佐】 　　　戴德仁 【保义】 
黄（王玉） 【进义】 　仲嘉努
伊哷特穆尔 【将仕佐】 孙怡老 【保义】 
巴哈喇实 【进义】 　　陈真孙
孙琛 【将仕佐】 　　　黄迈珠 【特恩】 
樊嗣祖 【进义】 
　　　　县尉
张某　　　　　　　　　　　王信
孟顺 【收贼黄华赏官】 　 马均
董信　　　　　　　　　　　邹飞 【收贼黄华赏官】 
刘毅　　　　　　　　　　　时茂
何杨珠格尔台　　　　　　　李天瑞
摩哩达实　　　　　　　　　楚色
李孜　　　　　　　　　　　陈献德 【赏官】 
张铉　　　　　　　　　　　道拉实
张奎
　　　录事司
　　　　达噜噶齐
阿喇齐　　额布根
达实罕　　吉达
伊实哈雅　特穆尔巴哈
讷默古哩　巴延罕都
托音
本巴
　　　　录事
成祚　　　　图斯
姬世元　　　赵彪翼
贾刚毅　　　刘济
潘昧　　　　刘微
孟克谦
　　　　录判
白渎　　　　胡文郁
孙巴延彻尔　储巴延岱
周应奎　　　巴延彻尔
王渊
按汉书王嘉曰孝文帝时居官者长子孙以官为氏其二千石长吏亦皆安官乐职然后上下相望莫有苟且之意及孝宣亲政以为太守吏民之本数变易则下不安民知其将久不可欺罔乃服从其教化故侍中尚书功劳当迁及有异善至于子孙终不改易黄霸亦云数易长吏送故迎新之费及奸吏缘绝簿书盗财物公私耗费甚多皆常出于民罗泌路史曰治国之道牧民而已牧民犹牧马必人安其马马习其人胡为而数易之尝试语如建康一会府尔而史氏之所志自开宝八年尽干道之三二百载中牧民之使已百二十有五易其罢去若祠去与夫致仕而去者咸六不禄若忧去者五不见其去之期者二十一召去者十有五而即除者五十有六其得满而替者三十有一而已或一年或半年或一月或二三月若王益柔之至甫六日而迁应天府矣再任甫七月而马亮乃四受部然亦未尝一因任者区区徕往俗安得不呰窳民安得不罢敝哉府之邑属五可知矣府与邑属宰牧若此天下又可知矣泌所论乃建康留守史正志所书切中时弊附着于此俟观者考焉
至大金陵新志卷七
元　张铉　撰
　田赋志
易系曰何以守位曰仁何以聚人曰财理财正辞禁民为非曰义夫天生五材民并用之盈天地间皆财也然为治以得民心为本赋之有经取之以时用之有节则财恒裕而民不困禹贡扬州厥上涂泥厥田下下惟人工修而山泽之利广故其赋反居下上杂出中下不与田之等相当历代贡赋视时轻重其详弗可究知以宋史考之东南之取于民者亦已悉矣豪民大家笼水陆之利人莫能与之争田连阡陌其取于农者十尝五六官不为之限制也及陷于罪没入之又即其私租以为税额计日责收蹙以严刑重以他色贡敛故小民乐岁食常不足一有水旱之灾不徙而死耳江淮以南大抵皆然有能陈叔世之弊均什一之制少予民以固根本者哉 【渐西贾似道公田建康括到吴府圩田及归附之际没官田土皆以私租为额】 今国家都燕大资海运岁漕东南粟数百万而舟行类多失亡集庆以便转输恒足仓廪以待征发稽古验今作田赋志
　　历代沿革
景定志曰建康乃扬州一郡古今国都多在焉田赋之制凡几变更晋宋立限田之式齐梁为宽赋之条陈末淫奢伪唐僭侈苛赋横敛一切不恤而民不胜其虐天启我宋铲伪除苛拯民涂炭蠲无艺之征损折变之例严者弛之重者轻之而民力纾矣剖符授节选用廉平安富恤贫损上益下而仁泽溥矣今之建康号为乐国勤无旷土富无负租本根所由固也 【晋平吴之后有司奏王公以国为家京城不宜复有田宅未暇作邸当使城中有往来之处近郊有刍豪之田今可限之国王公侯京城得有宅一处近郊田大国十五顷次国拾顷小国柒顷城内无宅城外有者皆听留之男子一人占田柒拾亩女子三拾亩其丁男课田伍拾亩丁女贰拾亩次丁男半之女则不课其官第一品伍拾顷每品减伍顷为之差第九品拾顷而又各以品之高低荫其亲属多者及九族少者三代宗室国宾先贤之后士人子孙亦如之而又得荫人为衣食客及佃客量其官品以为差降　晋成帝威和五年初税田亩三升孝武太元八年始增百姓税米每口伍硕　宋孝武帝大明初羊希为尚书左丞时杨州剌史西阳王子尚上言山湖之禁虽有旧科人俗相因替而不奉熂山封水保为家利自顷以来颓弛日甚富强者兼岭而占贫弱者薪苏无托至渔采之地亦又如兹斯实害理之深弊请损益旧条更申恒制有司检壬辰诏书擅占山泽强盗律论赃壹丈以上皆弃市希以壬辰之制其禁严刻事既难遵理与时弛而占山封水渐染复滋更相因仍便成先业一朝顿去易致怨嗟今更刊革立制五条凡是山泽先恒熂炉种竹木薪果为林仍及被湖江海鱼梁（鱼酋）（上此下黑）恒加工修作者听不追旧官品第一第二品听占山三顷第三品第四品贰顷伍拾亩第五品第六品贰顷第七品第八品壹顷伍拾亩第九品及百姓壹顷皆依定格条上赀簿若先已占山不得更占先占足若非前条旧业一不得禁有犯者水土一尺以上并计赃依常盗论除晋咸康二年壬辰之科从之　齐高帝初竟陵王子良上表曰宋文帝元嘉中皆责成郡县孝武征求急速以郡县迟缓始遣台使自此公役劳扰凡此辈使人既非详慎贪险崎岖以求此役朝辞禁门情态即异暮宿村县威福便行驱迫邮传折辱守宰瞻郭睹境飞下严符但称行台未明所督设总曹属震惊都邑深村远里俄刻十倠或尺布之逋曲以当疋百钱余税且增为千诳云质作尚方寄系东治百姓骇迫不堪其命恣意赃贿无人敢言贫薄礼轻即生谤讟愚谓凡诸捡课宜停遣使明下符旨审定期限如有违越随事纠坐则政有常典人无怨嗟子良又启曰今所在谷价虽和室家饥嗛缣纩虽贱骈门裸质而守宰务在裒刻围桑品屋以准赀课致令斩木发瓦以充重赋破人败产要利一时东郡使人年无常限郡县相承准令上直每至州台使命切求迫急乃有畏失严期自残躯命亦有斩绝手足以避徭役守长不务先富人而唯言益国岂有人贫于下而国富于上耶　自东到寓居江左百姓南奔者并谓之侨人往往散居无有土著而江南之俗火耕水耨土地卑湿无有蓄积之资诸蛮陬俚洞沾沭王化者各随轻重收财物以裨国用又岭外酋帅因生口翡翠明珠犀象之饶雄于乡曲者朝廷多因而注之以收其利历宋齐梁陈皆因而不改其军国所须杂物随土所出临时折课市取乃无常法定令列州郡县制其任土所出以为征赋其无贯之人不乐州县编者谓之浮浪人乐输亦无定数任量唯所输终优于正课焉佃客丁男调布绢各二丈丝三两绵八两禄绢八尺禄绵三两二分租米五硕丁女并半之男年十六亦半课十八正课六十六免课其男丁每彰役不过二十日其田亩税米二升盖大率如此其度量三升当今一升秤则三两当今一两尺则一尺二寸当今一尺】 
又曰五县田赋参干道志百年之间互有亏增田则今少于昔者三百余万亩昔未有沙田营田所载者已百柒拾柒万贰千捌百余今其实数并沙田营田止肆伯三拾肆万壹千陆伯余 【上元山田肆拾三万伍千玖伯亩圩田贰拾万三千玖伯捌拾亩沙田拾壹万贰千亩营田贰千捌伯玖拾亩江宁山田贰拾陆万贰千壹伯亩圩田拾捌万壹千三伯亩沙田肆万肆千三伯亩总领所营田玖千陆伯玖拾亩地壹千捌伯亩草塌水漾地壹伯三拾亩转运司营田地共贰千亩句容田柒拾肆万三伯台亩地贰拾陆万台千肆拾壹亩沙田壹千壹百贰拾三亩沙地芦场等三千伍伯玖亩营田伍千捌伯玖拾伍亩地壹千玖伯玖亩溧水山田伍拾万壹千肆伯三拾三亩肆角捌拾柒步半圩田贰拾玖万壹千壹伯三亩沙田壹千三伯玖拾亩营田三千肆伯柒拾捌亩营地壹伯陆拾贰亩溧阳田玖拾伍万陆千柒伯伍亩地捌拾万壹千肆伯柒拾肆亩圩田三万壹千柒伯柒拾陆亩各有奇又曰营租者绍兴初以闲田立官庄畸田募人耕垦此营田之始也初以军耕后以民耕初以稻入后以钱入初以饲马后以饷军初则优其课蠲其征而民乐趍之后则畏而欲避之籍不能改矣今隶总领所者田地贰万柒千柒伯柒拾亩租钱肆千肆伯贰拾贯各有奇又有麦及马料之入焉沙租者沙碛地民垦种谷或长芦县收其租钱自淳佑八年田事所经理县不得与而隶总领所田纳米地纳钱宝佑三年有旨三分减一以宽民力今沙田沙地拾陆万贰千三伯伍拾捌亩租米肆万贰千肆伯肆拾柒石各有奇钱不与焉宝庆句容嘉定溧阳二志与二郡志又不同】 
夏料则今多于昔 【折帛钱三拾肆万壹千肆伯三拾三贯玖伯肆拾贰文钱会中半于内除豁江坍寨占并本府运司合抱认江宁句容县和买役钱共壹万壹千贰伯肆贯贰伯伍拾伍文外实催三拾三万贰伯贰拾玖贯陆伯捌拾柒文钱会中半绢紬共捌万陆千柒拾壹疋伍丈肆尺贰寸捌分伍厘内贰千捌伯肆拾疋壹丈伍尺玖寸元系折紬照科折则例紬每疋折钱伍贯绢每疋亦折钱伍贯遂将上件紬并改折绢催纳丝伍千贰伯柒拾伍两绵三拾三万玖千六百玖拾肆两小麦三千陆拾硕各有奇】 
秋料则昔多于今 【米拾玖万玖千壹拾柒硕折草豆钱贰万三千陆伯贯布贰千肆伯伍拾柒疋芦（艼去丁改发）穰草不与（艼去丁改发）音废芦席也以领计米铺衬芦席也南唐沿征之一也】 其间赋税窠名义有昔无今有昔有今无者皆未详其故意者田有坍毁或有拨隶赋有因革或有亏增姑按今府县所报观之其制亦烦矣 【戚氏云修景定志者在其时犹不能知其故况今去景定又数十年其详岂可一一追究哉夫古者制地有常使民易于共上若名色出没不一则是明除暗增愚而弊之之祔何足取耶其钱米之数与所隶亦皆不一米用文思院斛名当今七斗又有军斗当今七升弱钱有见钱会子关子故老言所见其法三变矣初见会子十六界上尽宝缾盖其始贯当见钱百文钱且难得欲重之行十七界贯当钱柒拾柒文谓之官省钱后又减至柒拾贰文柒拾文以至伍拾贰文则为十八界大小会子矣十八界上画银定其文曰贰伯文者为小会子壹贯当钱伍拾贰文曰壹贯文者为大会子壹贯当钱贰伯陆拾文壹当伍也最后行十九界关子上画火珠贯当大会子三贯类若此故不可详其所隶府之外有总领所转运司句容志岁解饶州提刑司钱百伍拾贯新安志岁解逮康府绢伍千疋后减半句容志月收秋苗钱月不同岁三月则给责僧道僧贰伯柒拾肆员钱柒伯肆拾贯道士伯柒拾柒员钱三伯柒拾贯身丁职事师号等有差此又与诸志不同者】 景定二年江东转运司括到吴府圩田租数隶建康府上元溧水两县者岁计租米壹万三千柒伯柒拾捌硕捌斗捌升肆合伍勺租麦壹拾肆硕伍斗玖升伍合并文思院斛拨入淮西总领所理充支遣 【吴参政渊丞相潜得罪黜罢所没之田归附后又有断没朱张钱粮溧阳州并在城录事司皆有粮税】 税田租米不在此数前宋恤民者有真德秀张埏李大东马光祖赵时侃陆子遹诸公详见旧志
　　田土
集庆路州司县属官民田土经理实数总计柒万柒仟伍伯贰拾捌顷三拾壹亩贰分贰厘贰丝贰忽
夏税
秋粮
租课
土贡
录事司官民田土
系官地贰仟贰伯伍拾肆亩肆分
财赋田地
田贰拾陆顷捌拾陆亩捌分伍厘壹毫
地贰拾陆顷柒拾壹亩三分伍厘捌毫
江宁县官民田土玖仟玖伯伍拾捌顷贰拾壹亩玖分壹厘肆毫
官田土壹仟捌伯贰拾顷三拾玖亩贰分三厘肆诧
民田土捌仟壹伯三拾柒顷捌拾贰亩陆分捌厘
元科田土玖仟三伯肆拾三顷壹拾柒亩陆分柒厘玖毫
官田壹仟陆伯陆拾肆顷三拾玖亩玖毫
田伍伯伍拾伍顷贰拾壹亩肆分玖厘
地贰伯柒拾贰顷三拾三亩壹分伍厘伍毫
山三拾壹顷壹拾伍亩贰分柒厘
住基贰拾捌亩伍分肆厘
塘伍亩捌分伍厘
草塌贰拾柒顷陆拾捌亩陆分玖厘
芦地三伯捌拾玖顷柒拾亩三分三厘肆毫
菱沟贰顷三拾壹亩陆分陆厘
鴈芦地玖拾顷壹拾壹亩壹分
堽壹顷壹拾亩贰分玖厘
沙地壹伯三拾陆顷玖拾贰亩贰分贰厘
水漾三拾伍顷伍拾柒亩捌分捌厘
官荡芦地壹伯贰拾壹顷玖拾贰亩伍分三厘
民田土柒仟陆伯柒拾捌顷柒拾捌亩陆分柒厘
田肆仟柒伯三拾贰顷柒拾壹亩伍分柒厘
地壹仟三伯贰拾捌顷三拾捌亩柒分柒厘
山壹仟三伯肆拾伍顷壹拾柒亩伍分肆厘
住基陆拾玖顷陆拾捌亩伍分贰厘
草塌贰顷柒拾亩捌厘
芦地陆拾贰顷伍亩肆分伍厘
芦荡壹伯贰拾捌顷捌拾捌亩伍分
白沙荡三顷
水塘三顷伍拾贰亩贰分柒厘
菱漾陆拾伍亩贰分贰厘
水漾壹拾亩柒分伍厘
堽壹顷玖拾亩
自实田土陆伯壹拾伍顷肆亩贰分三厘伍毫
官田壹伯伍拾陆顷贰分贰厘伍毫
田壹拾陆顷三拾玖亩捌分三厘
地三拾三顷陆拾三亩三分柒厘玖毫
山三顷陆拾柒亩柒分贰厘
住基肆亩三分贰厘
塘陆亩伍分壹厘
芦地壹拾贰顷捌拾玖亩柒分柒厘伍毫
草塌贰拾伍顷壹拾捌亩玖分三厘
沙地贰拾贰顷捌拾贰亩肆分柒厘壹毫
水漾贰拾伍顷捌拾三亩三厘
沉水白沙玖顷柒拾肆亩柒分伍厘
菱沟壹顷玖亩陆分陆厘
鴈芦地壹拾肆顷伍拾玖亩捌分伍厘
民田肆伯伍拾玖顷肆亩壹厘
田贰伯贰拾顷壹拾壹亩伍分贰厘
地捌拾陆顷陆拾亩伍分玖厘
山壹伯三顷玖拾亩伍分三厘
住基柒拾壹亩陆厘
塘柒顷陆拾贰亩肆分
芦地贰拾柒顷肆拾贰亩三分贰厘
草塌壹拾贰顷陆拾伍亩伍分玖厘
上元县官民田土壹万玖仟玖伯柒拾顷捌拾伍亩贰分柒厘柒毫贰丝贰忽
元科田土玖仟玖伯捌拾伍顷肆拾贰亩陆分三厘捌毫陆丝壹忽
官田土捌伯捌拾捌顷陆拾伍亩贰分柒毫伍丝壹忽
田肆伯肆拾陆顷三拾壹亩贰分贰厘三毫陆忽
地贰伯肆顷壹拾捌亩柒厘三丝
山壹伯柒顷肆拾捌亩捌分捌厘肆毫捌丝伍忽
塘壹拾陆顷三拾亩伍分柒厘玖毫三丝
芦荡壹伯陆顷贰拾玖亩伍分捌厘
杂产捌顷陆亩捌分柒厘
民田土玖仟玖拾陆顷柒拾柒亩肆分三
田伍仟三伯柒拾捌顷陆拾贰亩陆分玖厘陆毫三丝
地壹仟肆伯三拾捌顷玖拾陆亩伍分贰厘伍毫捌丝
山贰仟柒拾壹顷捌亩伍分伍厘伍毫
塘壹伯玖拾伍顷捌拾柒亩壹分玖厘肆毫
杂产壹拾贰顷贰拾贰亩肆分陆厘
开除听候田土柒伯伍拾顷柒拾贰亩玖分肆厘柒毫
官田土
田伍拾三顷贰拾亩陆分玖厘伍毫
地柒顷柒拾玖亩肆分贰厘贰毫壹丝
民田土
田肆伯玖顷三拾玖亩三分肆厘
地捌拾伍顷伍拾柒亩肆厘
山壹伯柒拾贰顷三拾陆亩陆分贰厘
塘贰拾贰顷三拾玖亩捌分贰厘
自实田土玖仟贰伯三拾肆顷陆拾玖亩陆分玖厘壹毫陆丝壹忽
官田土捌伯贰拾柒顷陆拾伍亩玖厘伍丝壹忽
田三伯玖拾三顷壹拾亩伍分贰厘捌毫陆忽
地壹伯玖拾陆顷三拾捌亩陆分肆厘捌毫贰丝
山壹伯柒顷肆拾捌亩捌分捌厘肆毫捌丝伍忽
塘壹拾陆顷三拾亩伍分柒厘玖毫三丝
芦荡壹伯陆顷贰拾玖亩伍分捌厘
杂产捌顷陆亩捌分柒厘
民田土捌仟肆伯柒顷肆亩陆分壹毫壹丝
田肆仟玖伯陆拾玖顷贰拾三亩三分伍厘陆毫三丝
地壹仟三伯伍拾三顷三拾玖亩肆分柒厘伍毫捌丝
山壹仟捌伯玖拾捌顷柒拾壹亩玖分三厘伍毫
塘壹伯柒拾三顷肆拾柒亩三分柒厘肆毫
杂产壹拾贰顷贰拾贰亩肆分陆厘
句容县官民田土壹万贰仟捌伯贰拾柒顷伍拾三亩陆分贰厘
官田土肆伯肆拾伍顷三拾伍亩三分贰厘
田贰伯陆拾捌顷柒拾柒亩伍分
地伍拾伍顷伍拾贰亩贰厘
山壹伯壹拾顷贰拾壹亩贰分玖厘
杂产壹拾顷捌拾肆亩伍分壹厘
民田土壹万贰仟三伯捌拾贰顷壹拾捌亩三分
田柒仟贰伯肆拾捌顷玖拾陆亩伍分伍厘
地壹仟捌拾顷伍拾柒亩陆分肆厘
山肆什贰拾壹顷柒亩贰分贰厘
塘肆顷玖拾伍亩
杂产贰拾陆顷陆拾壹亩捌分玖厘
溧水州官民田土壹万陆仟玖伯捌拾伍顷玖拾陆亩玖厘
官田土壹仟柒拾伍顷肆拾玖亩伍分贰厘
田壹仟肆拾肆顷柒拾肆亩柒分三厘
地贰拾贰顷玖亩捌分
山伍顷捌拾柒亩伍分陆厘
桑园壹亩柒厘
水荡贰拾壹亩
塘壹拾贰亩玖分壹厘
杂产贰顷肆拾贰亩肆分三厘
民田土壹万伍仟玖伯壹拾顷肆拾陆亩伍分玖厘
田捌仟捌伯贰拾伍顷贰拾三亩玖分
地壹仟肆拾柒顷陆拾伍亩三分陆厘
山三仟捌伯柒拾顷贰拾肆亩柒分三厘
桑园柒伯贰顷伍拾陆亩柒厘
塘贰伯玖拾柒顷贰拾陆亩伍分三厘
杂产壹仟壹伯陆拾柒顷伍拾亩
溧阳州官民田地山荡共壹万柒仟柒伯玖顷陆拾贰亩壹分壹厘
元科田地山壹万陆仟陆伯肆拾柒顷三拾亩伍分柒厘玖毫
田亩仟柒伯三拾肆顷贰拾陆亩玖分三厘
地肆仟壹伯玖拾伍顷伍拾壹亩玖分肆厘陆毫
山贰仟柒伯壹拾柒顷伍拾壹亩柒分三厘
经理田地荡壹仟陆拾贰顷三拾壹亩伍分三厘壹毫
田捌伯捌拾肆顷肆拾贰亩肆分柒毫
地壹伯柒拾柒顷陆拾贰亩肆分柒厘肆毫
荡贰拾陆亩陆分伍厘
　　贡赋
在城录事司
系官
税粮
小麦肆伯肆拾柒硕贰斗肆升玖合
租钱贰伯三拾壹定肆拾肆两肆钱玖分
黄豆肆伯肆拾柒硕贰斗肆升玖合
粳米壹硕三斗捌升捌合
红花
花贰仟玖伯捌斤陆两贰钱
钞贰伯三拾贰定三拾三两伍钱伍分
房钱贰伯陆拾伍定壹拾玖两三分壹厘 【内有丰和棚租钱壹拾贰定】 
酒醋课中统钞贰仟捌伯伍拾玖定壹拾壹两壹钱陆分肆厘 【内醋课钱陆拾捌定贰拾伍两玖分贰厘】 
历日钱三拾壹定壹拾伍两
在城税务岁办伍仟壹伯柒拾肆定壹拾伍两伍钱陆分陆厘
财赋
菜地钱贰拾伍定壹拾肆两玖钱壹分
房地钱中统钞玖拾陆定玖两
十场水面钱壹伯壹拾陆定贰拾伍两
秦淮河水面钱中统钞贰拾肆定
岁贡土物
满殿香曲壹万斤
貉皮壹拾伍张
江宁县
系官
税粮
丝伍仟伍伯肆拾贰斤壹拾肆两伍钱贰厘陆毫
绵贰仟陆伯捌拾玖斤壹拾两捌钱贰分
布玖拾匹柒尺陆寸三分贰厘
钞壹伯壹拾三定贰拾伍两玖钱壹厘
黄豆肆伯贰拾柒硕柒斗陆升
小麦肆伯伍拾柒硕捌斗三升壹合
粳米贰万肆拾肆硕玖斗柒合肆勺
酒醋课程柒伯壹拾贰定贰拾伍两肆钱伍分陆厘
房地钱贰拾玖定肆拾三两伍钱捌厘捌毫
芦课壹伯肆拾捌定肆拾伍两三钱陆分
历日钱陆拾贰定三拾玖两伍钱
财赋
酒醋课程陆伯捌定壹拾两肆钱
租钱肆伯伍拾陆定玖两捌钱陆分陆厘
田地山租钱柒拾捌定三拾三两壹钱伍分
草塌芦地租钱三伯陆拾柒定贰拾肆两伍分壹厘
茭沟租钱肆定肆拾玖两陆钱陆分伍厘
河泊租钱伍定三两
税粮
大麦肆伯壹拾硕三斗陆升贰合
小麦柒伯伍拾硕陆斗壹升贰合
红花捌伯三拾捌斤壹拾两肆钱伍分
粳米肆仟贰拾伍硕伍斗贰升三合陆勺
粳稻陆伯伍拾三硕捌斗肆升柒合
黄豆壹仟三伯陆拾硕肆升捌合肆勺
岁贡土物貉皮柒伯陆拾张半
上元县
系官
税粮
丝壹万壹仟伍拾柒斤柒分肆厘肆毫
绵三仟柒伯玖拾伍斤壹拾贰两玖钱贰厘壹毫
布肆伯玖拾壹疋捌尺肆寸三分壹厘
钞玖拾壹定壹拾肆两贰钱玖分三厘三毫
黄豆伍拾硕壹斗贰升
小麦三拾陆硕柒斗伍升贰合三勺壹抄柒撮
粳米三万贰仟捌伯伍拾肆硕玖斗陆升柒合
钞贰定贰拾两壹钱柒分捌厘
酒醋课程壹仟伍伯肆拾肆定肆拾肆两三钱柒分
房地钱陆拾贰定柒两阙钱陆分肆厘
芦课壹伯壹拾柒定肆拾陆两陆钱陆分伍厘
历日钱柒拾壹定肆拾陆两三钱
财赋
课程中统钞伍伯三拾玖定肆拾陆两贰钱肆分玖厘
田地山荡等租钱伍拾壹定三拾两捌钱陆分陆厘
草塌芦地租钱肆伯柒拾三定肆拾玖两柒分肆厘
河泊水面并带办渡租钱玖定贰拾伍两
园圃租钱贰定三拾肆两玖钱
冰窨租钱壹定三拾两
菱沟租钱贰拾陆两肆钱玖厘
税粮
小麦三伯捌硕壹升陆合
红花壹仟肆伯伍拾捌斤捌两肆钱玖分
绵贰拾陆斤陆两捌钱柒分伍厘
粳米壹万伯陆拾三硕肆斗伍升捌合陆勺
豆壹仟三伯贰拾硕柒斗柒升玖合
岁贡土物貉皮柒伯陆拾陆张
句容县
税粮
丝壹万壹仟陆伯玖斤玖两柒钱陆分
绵贰仟捌伯玖拾伍斤捌两三厘
钞陆拾贰定贰拾贰两贰钱肆分肆厘
官米三仟玖伯伍硕壹斗贰合
民米三万三仟陆伯柒拾陆硕伍斗肆升玖合
酒醋课壹仟伍伯三拾肆定三两伍分
茶课贰拾定
房地钱壹拾伍定壹拾壹两玖钱壹分贰厘
历日钱捌拾陆定三拾陆两柒钱
生帛局造办枣褐鸦青明绿白色纻丝斜纹肆伯玖拾伍段
县务税课三伯伍拾玖定贰拾玖两伍钱肆厘
常宁务税课贰伯捌拾肆定拾肆两捌钱捌分
白土务税课贰伯壹拾捌定三拾贰两
东阳务税课壹伯三拾定贰拾伍两
带办财赋课程柒拾柒定肆拾柒两
岁贡土物貉皮壹仟玖伯捌拾陆张
瓴毛捌仟壹伯根
茅山苍朮贰伯斤
溧水州
系官
税粮
丝壹万三仟肆拾玖斤壹拾伍两贰钱陆分捌厘
绵柒仟陆伯伍拾柒斤柒两伍分柒厘
钞壹伯三拾陆定壹两伍分壹厘
粳米捌万玖仟柒伯贰拾陆硕陆斗壹升伍合
麦柒伯肆拾硕捌斗玖升陆合
豆贰拾硕肆斗肆升肆合
糯米贰伯肆拾三硕壹斗贰升肆合
租课
租钱贰拾陆定肆拾三两陆钱玖分壹厘
课钞肆伯肆拾壹定三拾陆两玖钱
江淮财赋
税粮
丝贰拾伍斤玖两伍钱
粳米肆万捌仟玖拾伍硕三斗三升玖合
麦肆拾壹石陆斗三升
糯米贰伯肆拾三硕壹斗贰升肆合
租课钞肆伯伍拾三定肆拾肆两陆钱壹分玖厘
酒醋课岁办总计贰仟三伯贰拾柒定三拾伍两陆钱捌分肆厘
税课在城务官塘务东埧务高淳务岁计总办柒伯玖拾伍定肆拾捌两伍钱贰分伍厘
历日钱壹伯贰拾伍定贰陆两贰钱
岁贡土物
羖（羊历）羊皮陆伯伍拾尺
翎毛捌仟壹伯根
貉皮贰伯肆拾柒张半
溧阳州
系官税粮
官税
丝壹伯壹拾柒斤壹拾壹两捌钱柒分肆厘贰毫
绵柒拾肆斤贰两陆分捌厘柒毫
折钱肆定捌两贰钱陆分捌厘陆毫
民税
丝柒仟伍拾捌斤壹两肆钱玖分捌厘
绵三仟贰伯壹拾伍斤壹两伍钱三厘三毫
折钱壹伯肆拾壹定肆两柒钱捌厘肆毫
官粮肆仟捌伯三拾玖硕柒斗三升伍勺
民粮三万玖仟玖拾陆硕贰斗三升柒合
酒醋课程壹仟柒伯肆拾捌定贰拾壹两柒钱肆分
茶课贰拾三定三拾三两肆钱柒分伍厘
历日钱壹伯伍拾壹定壹拾壹两伍钱
房地钱壹定壹拾陆两陆钱肆分
回回包银钱壹拾陆定
江淮财赋
税粮
丝肆拾柒斤柒两柒钱柒分伍厘
小麦壹伯捌拾玖硕伍斗贰升捌合
白米陆伯玖拾捌硕玖斗玖升壹合
糙米贰万贰仟伍伯肆拾玖硕捌斗柒升肆合
租课钱
长塘河泊渔课玖拾玖定肆拾捌两伍钱贰分
山租水荡钱柒定贰拾伍两玖钱伍分
房地租钱壹定三拾壹两肆钱
江淛财赋
税粮
丝玖斤柒两陆钱三分三厘
小麦壹伯伍拾三硕三斗肆升壹合捌勺
白米伍伯肆拾伍硕三斗柒升壹合玖勺
糙米肆仟柒伯陆拾硕壹斗玖升肆合
租钱
山租荡钱壹定三两柒钱三分
房地钱壹定贰两捌钱贰分
善农
税粮
小麦壹拾捌石伍斗柒升三合
白米陆拾肆石三斗贰合
糙米壹仟贰伯柒拾三石肆斗三升柒合
在城务前陈务举善务岁办壹仟三拾三定肆拾柒两贰钱
岁贡土物
珠子米贰拾贰硕 【江淛财赋粮内办纳】 
羊皮陆伯陆拾尺
貉皮三伯柒拾贰张
翎毛捌仟壹伯根
本路溧阳句容诸局岁造段疋三仟贰伯件
财赋局岁造段疋壹仟壹拾肆件
　　物产
谷之品稻粳来牟菽麻粟
帛之品罗绢纱花绢花纱四紧纱纺丝绵
金之品金 【句曲山】 铜铁 【赤山】 铜器 【句容】 
药之品玉屑 【淮南子云出钟山】 石锺乳 【本草云茅山土石相杂遍生茅草以茅津相滋乳色稍黑而滑润谓之茅山乳性微寒】 禹余粮 【本草云茅山甚有好者状如牛黄重重甲错其佳处乃紫色泯泯如面啮无碜然用之宜细研以水洮取汁澄之勿令有沙土也】 黄精 【本草云叶大根粗黄白色至夏华实】 生人参 【阮孝绪因母疾用药?得生人参旧传钟山所出孝绪躬历幽险累日不获忽一白鹿前行至一所遂不见就求之果得然此见南朝偏都北药罕至故以偶得为异今不然耳】 鹿梨 【本草云江宁府出一种小梨名鹿梨叶如茶根如小拇指彼处人取其皮治疮癣及疥癞云甚效八月采】 朮 【陶隐在云蒋山白山茅山者为胜】 卷柏 【建康记云出卷柏】 石脑 【陶隐居云今茅山东西平山并有凿土龛取之】 芍药 【陶隐居云今出白山蒋山茅山最好白而大】 干地黄 【陶隐居云板桥者为胜】 柴胡麦门冬茵蔯王不留行前胡败酱石韦菝（艼去丁改契）地榆京三棱甘遂牙子天南星鬼臼僊茅连翘紫葛桑上寄生地蜈蚣荨麻茵蔯蒿 【按本草以上并出江宁】 桔梗兔丝香附子罂粟荆芥苍朮玄参百合百部白敛白及地黄地榆贯众芫花半夏天门冬天僊藤威灵僊刘寄奴何首乌夏枯草谷精草 【按本草并出溧阳州】 芝草菖蒲南烛山桃 【按本草并出句曲山】 覆盆子吴茱萸 【按本草并出溧水州】 溪荪草侧柏 【并出句曲山】 芝草 【龙僊芝参成芝燕胎芝夜光洞草芝（艼去丁改科）玉芝荧火芝夜光芝琅葛芝并出茅山】 
香之品黄连香 【出茅山】 
果之品来禽大杏海红金锭梅红桃绿李相公李 【出句容】 
秦公梨樱桃绣莲藕芡实菱实蒲萄海门柿石榴香查西瓜甜瓜梧桐子地栗橘橙乳柑竹蔗荻蔗 【出府境】 福乡柰 【出句容】 
菜之品莴笋大葱萝卜 【出溧水州】 冬瓜笋茭白芹蒌蒿防风菜甘露子竹
禽之品凫鹑鸠
鱼之品鲟鱼鲈鱼邵鱼 【状如鸢】 蟹河鲀石首鲚鱼（鱼扁）鱼（鱼回）鱼金鱼银鱼比目鱼鲥鱼鲂鱼（鱼癸）鱼蚬
兽之品獐鹿 【以上系旧志所载】 
酒 【李白诗堂上三千珠履客瓮中百斛金陵春唐人多以春名酒金陵春当时酒名也宋酒名有绣春堂留都春等至今市酤皆通贩他郡罕及其美或谓水味然也】 紫毫笔 【张文潜明道杂志首载白乐天紫毫笔诗宣城石上有老兔食竹饮泉生紫毫予尝问宣州笔工用毫皆陈毫宿州客所贩宣兔毫不堪用盖兔居原则毫全宣兔居山出入为荆棘树石所伤毫例短秃白公宣州发解进士宜知偶不问尔又北户录兔毫宣州岁贡青毫陆两紫毫三两后又云王义之叹江东下湿兔毫不及中山由是而言则宣城亦有兔毫不及北方劲健为可用也然则毛颖传李太白诗所言中山非溧水中山明矣广志曰汉诸郡献兔毫书鸿门题唯赵圜毫中用汉赵国中山国真定国皆相近属冀州唐人所谓中山指此然白诗又云宣城之人采为笔千万毛中选一毫毫虽轻工甚重管勒工名充岁贡君号臣兮勿轻用又曰起居郎侍御史尔知紫毫不易致每岁宣城进笔时紫毫之价如金贵唐人皆能书知笔宣城诸葛氏笔得法擅荐当时唐之宣城升州皆贡笔前论中山非此得之矣但产毫之说凡物古今异宜者类多矣或一时选制之精升州进笔岂晋人遗法历隋犹不绝是以作贡与】 空青 【江乘地记曰樵采者常于山上得空青此山一朝出云零雨必降民人以为常占】 矾 【出句容】 茅山石 【石次玉又有怪石】 雨华台石 【朱希真猎较集有以金陵小石种石菖蒲诗云雨华台上五色石庆元志其地名玛瑙冈出五色小石堪为环珥】 石墨 【茅山记费长房遇壶公得其术寓茅山之柬书符救人有功一日出山倾砚水涧中其石变色因号石墨至今取可书符】 附子乌头茯苓白朮枸（木巳）泽泻黄连决明芎细辛贝母防风玄胡索黄独山药玉蕈紫芋金罂子茗 【茅山志并出山中芎曰茅芎附子山中名茅附比蜀产者实小而气劣性大去湿乌头同】 红花 【今充赋】 怀香 【嵇含怀香赋序余以太簇之月登于历山之阳仰眺崇峦俯察幽汳及睹怀香生蒙楚之间曾见斯草植于广厦之庭或被帝王之圃在其遐弃遂迁而树于中唐华丽则珠米婀娜苦实则可以藏书卞敬宗怀香赞曰有卉维翠因实制名蒙蒙菉叶荏荏弱茎寄芬微风寓秀闲庭怀而芳之为翫于情怀唐本草作蘹后作茴皆俗改也与番舶来者不同近圃多种苗叶亦疗病】 （艼去丁改縻）芜 【唐志曰香草也魏武帝以藏衣中见（石间）内】 甘棠 【唐贡盖即海红景定重出吕氏春秋果之美者棠实唐人诗有棠梨花】 樝 【二种本草图经云榠樝木叶花实酷类木瓜又曰樝子处处有之孟州特多主霍乱转筋并煮汁饮之可敌木瓜食之去心间醋痰实初熟时其气芬馥人将寘衣笥中亦香此一种也曾极诗五和糁奇无处（上不下见）榠樝新熟压枝香注云隐居五和糁中用之谓此又曰陈藏器云樝子本功外食之去恶心酸咽止酒痰黄水小于（韫去韦改木）桲而相似北土无之中都有郑注礼云樝梨之不臧者隐居云樝梨曰钻之郑公不识樝故云然古亦以樝为果今则不入例尔又（韫去韦改木）桲似樝子而小图经云旧不着所出今关陜有之沙苑出者更佳其实大抵类樝但肤慢而多毛味尤甘治胸膈中积食去醋水下气止渴生熟皆宜此所谓樝又一种也今熟之者则呼为（韫去韦改木）桲】 枣橙胡桃 【梁沈约有为柳世隆谢赐乐游胡桃启】 菘 【大菘近城十月出极大而美中盬虀梁太子有谢敕赉大菘记】 颇陵 【刘禹锡嘉话录菠（艼去丁改陵）本是颇陵语讹尔种自颇陵国来土人呼菠菜】 以上见戚氏志 【按商书伊尹献令正东符娄仇州伊虑沤深夷蛮越沤请令以鱼皮之鞞（鱼则）之酱蛟叡利剑为献周王会图周公旦主东方国青焉黑（葛毛）谓之母儿扬州禺鱼名解喻冠东越海蛤瓯人蝉蛇于越纳姑妹珍且瓯文蜃共人玄贝海阳大蟹自深桂会嵇以鼍皆面西向此又商周之世扬州物贡大略不专在金陵产也】
至大金陵新志卷八
元　张铉　撰
　民俗志
孟子有云天下之生久矣一治一乱圣人继乱世之后必改弦易辙奉天道以子万民庶矣而富之富矣而教之是故六合同风而九州岛共贯昔汉继秦海内生齿十耗八九孝惠文景恭俭相承至孝武时烟火万里鸡犬相闻夫子所称善人为邦之效者当是时名儒董仲舒司马迁之徒论其好尚咸谓宜损周之文用夏之忠此岂非春秋大一统之义哉而奉筐箧者乖远谋事威武者图近功智者病焉我世祖皇帝初命丞相淮安忠武王统师南伐尝戒以当效曹彬勿妄有诛杀故金陵之降市不易肆休养生息几及百年生齿日繁而儒术骎骎进用礼乐兴矣金陵在江左风气特为淳厚士民交际衣服饮食多中原遗俗今次其版章与前载所称风俗之美作民俗志
　　户口
前代丹阳郡志户口有数而管隶地界与今不同
西汉户拾万柒仟伍伯肆拾壹口肆拾万伍仟壹伯柒拾
东汉户拾三万陆仟伍伯壹拾捌口陆拾三万伍伯肆拾伍
晋户伍万壹仟伍伯宋书纪晋太康元康定户肆万壹仟壹拾口贰拾三万柒仟三伯肆拾壹
隋户贰万肆仟壹伯贰拾伍
宋景定志所载户口实数
主户壹拾万三仟伍伯肆拾伍口贰拾贰万壹仟柒伯伍拾伍
客户壹万肆仟贰伯肆拾贰口贰万陆仟肆伯肆拾壹
上元县
主户壹万壹仟贰伯捌拾口壹万伍仟柒伯捌拾伍
客户柒仟肆伯陆拾陆口捌仟柒伯伍拾柒
江宁县
主户壹万壹仟三伯伍拾肆口壹万陆仟肆伯捌拾伍
客户贰仟贰伯伍拾柒口贰仟肆拾柒
句容县
主户贰万贰仟三伯柒拾口伍万壹伯三拾
客户三仟玖伯玖拾陆口柒仟贰伯壹拾三
干道志句容主户贰万伍仟捌伯玖拾柒主丁口陆万柒仟伍拾客户贰仟肆伯玖拾陆客丁口伍仟柒伯陆拾陆较之景定主户减贰仟伍伯贰拾柒客户增壹仟伍伯
溧水县
主户贰万贰仟伍伯贰口肆万肆仟捌伯陆拾陆客户贰仟贰伯伍拾玖口捌仟贰伯伍拾玖
溧阳县
户陆万三仟玖伯捌拾三口壹拾三万柒伯伍 【皆主户】 
干道旧志溧阳主户三万壹仟贰伯壹拾贰口陆万捌仟玖伯三拾壹客户无较之景定主户增三万贰仟柒伯柒拾壹口增陆万壹仟柒伯柒拾肆又按溧阳县志后汉为大县而户不满万百官志县户万以上为令不满为长尉大县二人小县一人光和校官碑称溧阳长左右两尉东晋亦大县晋志县大置令县小置长时置令唐户万以上县尉二人开元上县万户增一人城隍庙记尉三人员外尉一人义女碑尉四人宋庆历七年户逾二万见题名序建炎中户三万陈子高诗溢郭壶浆三万户虽诗语未实然近此数
大元至元二十七年本路抄籍户口
户口
在城录事司户壹万捌仟贰伯伍口玖万肆仟玖伯玖拾贰
南人户壹万伍仟壹伯肆口柒万玖仟壹伯玖拾壹
军站人匠户伍仟捌伯柒拾伍口贰万陆仟贰拾柒
无名色户玖仟贰伯贰拾玖口伍万三仟壹伯陆拾肆
北人户三仟壹伯壹口壹万伍仟捌伯壹
色目户壹伯肆拾玖口贰仟玖伯壹拾玖
汉人户贰仟玖伯伍拾贰口壹万贰仟捌伯捌拾贰
江宁县户贰万贰仟柒伯伍户名三伯肆名男妇壹拾三万贰仟柒伯捌拾柒口
民户壹万玖仟玖伯柒户计壹万肆仟三伯伍拾柒口
医户柒拾伍口伍伯柒拾壹
淘金户捌伯贰拾三口柒仟柒伯玖拾贰
财赋佃户伍伯柒拾三口三仟贰伯伍拾壹
儒户柒拾伍口肆伯贰拾伍
弓手户捌拾陆口捌伯肆拾陆
乐人户壹拾陆口壹伯壹拾贰
无名色户壹万捌仟贰伯伍拾玖口壹拾万壹仟三伯陆拾
军户壹仟壹拾三口三仟玖伯三拾
站户肆伯玖拾壹口伍仟贰伯贰
匠户三伯柒拾三口三仟壹伯壹拾陆
哈喇齐户肆伯捌拾三口肆仟壹伯三拾柒
铺夫户壹伯壹拾陆口壹仟壹伯肆拾肆
上元县户贰万玖仟贰伯柒拾柒
南人户贰万捌仟贰伯陆拾陆
儒户柒拾肆
医户玖拾肆
弓手户柒拾捌
财赋佃户壹仟玖伯伍拾柒
贵户壹拾壹
哈喇齐户柒伯捌拾捌
民户贰万肆仟贰伯贰拾柒
军户壹伯零陆
急递铺夫户肆拾陆
匠户肆伯三拾柒
水马站户肆伯肆拾捌
北人户壹仟壹拾壹
色目户壹拾柒
蒙古人户壹拾肆
辉和尔户壹
回回人户壹
契丹人户壹
汉人户玖伯玖拾肆
军户玖伯柒拾陆
匠户贰
民户壹拾伍
马户壹
句容县户三万肆仟捌伯壹拾肆口贰拾壹万肆仟柒伯玖拾
南人户三万肆仟柒伯陆拾伍
儒户壹伯壹拾陆
民户三万伍伯贰拾
医户壹伯三拾柒
财赋佃户贰
弓手户壹伯壹拾
哈喇齐户柒伯三拾柒
各投下元拨户内析居户三伯
哈喇齐户柒拾三
图图尔哈户贰伯贰拾三
平章养老户肆
军户贰拾壹
新附军户壹拾玖
通事军户贰
水马站户伍伯伍拾贰
匠户壹仟陆拾
急递铺夫户肆拾
平章养老户三伯
图图尔哈另项伊苏岱尔元掳躯口户捌伯柒拾
北人户肆拾玖
色目户壹拾壹
蒙古人户柒
辉和尔户壹
回回人户贰
河西人户壹
汉人户三拾捌
军户壹拾三
民户壹拾玖
马站户壹
儒户贰
运粮户壹
急递铺夫户壹
齐哩克昆户壹
溧水州南北诸色人户伍万柒仟捌伯玖拾陆口三拾壹万陆仟肆伯贰拾伍
南人户伍万柒仟捌伯伍拾伍
民户伍万陆仟捌伯肆
儒户三伯三拾柒
医户壹伯贰拾壹
弓手户柒拾柒
财赋佃户肆仟肆伯玖拾
哈喇齐户壹仟伍拾
图图尔哈户贰伯三拾玖
各投下户壹伯贰拾三 【哈喇齐八十九图图尔哈三十四】 
无名色户伍万三伯柒拾贰
站户无伯捌
水站壹伯捌拾肆
马站贰伯贰拾肆
匠户伍伯贰拾肆
军户柒
急递铺户壹伯壹拾壹
阴阳户壹
北人户肆拾壹
色目人户陆
汉人户三拾伍
溧阳州户陆万三仟肆伯捌拾
南人户陆万三仟三伯陆拾伍
儒户壹伯三拾柒
弓手户玖拾
马站户伍
财赋佃户壹仟捌伯柒拾三
军户伍拾三
急递铺夫户贰拾肆
医户壹伯捌
匠户玖伯陆拾三
打捕户壹伯壹拾柒
齐哩克昆户柒伯肆拾贰
民户伍万捌仟陆伯壹拾
图图尔哈户陆伯肆拾三
北人户壹伯壹拾柒
色目人户壹拾玖
汉人户玖拾捌
　　风俗
班固曰凡民函五常之性而其刚柔缓急音声不同系水土之风气故谓之风好恶取舍动静亡常随君上之情欲故谓之俗古者以九州岛列国为论 【周礼东南曰扬州晋书以为江南之气惨劲厥性轻扬汉志楚有川泽山林之饶衣食还给不忧冻饿又曰江南卑湿丈夫多夭又曰本吴粤与楚接数相并兼故民俗略同】 王吉言风百里俗千里则不同后世民多迁徙又礼乐政治时可易之况与世推移哉然犹有不大远者是故善为治者必先省之存复其美而消其否
隋志曰丹阳旧京所在人物繁盛小人率多商贩君子资于官禄市廛列肆埒于二京人杂五方俗颇相类
颜氏家训曰江东妇女略无交游婚姻之家或十数年间未相识者惟以信命赠遗致殷勤焉
杜佑通典曰江宁古扬州地永嘉之后帝室东迁衣冠违难多所萃止艺文儒术斯之为盛今虽闾阎贱隶处力役之际吟咏不辍盖因颜谢徐庾之风扇焉
沈立金陵志云其人士习王谢之遗风以文章取功名者甚众
祥符图经曰君子勤礼恭谨小人尽力耕殖性好文学音辞清举
颜介曰南方水土柔和其音清举而切天下之能言唯金陵与洛下耳
杨万里曰金陵六朝之故国也有孙仲谋宋武之遗烈故其俗毅且美有王茂洪谢安石之余风故其士清以迈有钟山石城之形胜长江秦淮之天险故地大而才杰 【时杨为江东转运副使】 
游九言曰每爱金陵士风质厚尚气前年摄行倅事日受诉牒不过百余较剧郡纔十一尔为吏为兵者颇知自爱少健狡之风工商负贩亦罕闻巧伪 【时游为安抚司干官】 
句容县志县在江南卑湿之地火耕水耨民食鱼稻以渔猎山泽为业果蓏蠃蛤食物常足故呰窳偷生亡千金之家
溧水州志州有山林川泽之饶民勤稼穑鱼稻果茹随给粗足虽无千金之家亦罕冻馁之民信巫鬼重淫祀畏法奉公各守其分安业重迁尤好文学承平时儒风蔼然为五邑冠
溧阳州志州介江淛之间其君子笃厚恭谨恬静自得艺文儒术蔼然相尚其细民务本力农淳朴质直类知畏法名儒胜士避地来寓溧土往往乐其风土而定居焉王端朝曰是邑有李太白之英风故其人多秀而文有伍子胥之故迹故其俗多义而勇 【陆子遹除妖害记云天地之间有至正之气为阳刚为醇厚为正直为聪明有至邪之气为阴险为浮薄为妖妄为昏愚在昔义画八卦禹铸九鼎孔子作春秋系周易盖以翊是玤辟是邪也戴图履方职自宜然而握祸福之柄于冥冥之中者又可以邪而紊夫正邪子遹诚庸疏不能趍近时好每念天覆吾地载予随波同流见义不为真妾妇之道闻古之人有毁淫祠者有击蛇妖者有遏圣水者心诚慕之及为此来邑条紊而无统民情惑而未解详省精索皆以淫邪之鬼依附假托种类实繁为害孔炽沦入肌髓习熟闻见牢不可破而致然自夫白云魔教之滋也而雄据阡陌豪夺民业衔辛茹毒罔所诉理有司一问则群噪醵贿白黑淆乱弱下窭乏困于徭征则独偃然自肆寸丝粒粟不入公上群黎邑甿或以赴诉则赇吏鬻证反为所诬根深蒂固岁月滋久民视若禽兽然视法禁无如也自夫厉鬼妖祀之横也故时疫洊兴民多夭折辟法药饵拒绝姻好惟巫觋之是听不至于毙不已桧蕲祝请礼未究竟而其人已死者有之然且曰是齐洁有未至诚敬有未孚响荅未加威谴是速逝者不可悔生者愈惑之益致力于神趣死如归焉意以延生者之命资死者之福殊状丑悲骇眩愚众土木于祠藻绘于躬鬼之部伍各为某疾而肖其证尸而祝者弗止厉而死者日滋自夫五福殇鬼之暴也而民汩其良心易其天性逊悌之质尽忘而乖争之习成俗不吝于死伤而耻于退懦尝阅斗讼而得其所以民有私憾不克逞则之神而告焉其法用鸡鴈手刃而刺之血刃而加诸盘水之上鬼降则刃跃于空乃歃其血而之所欲甘心者雉羽寓镪以饰其怒长巷啸距踊以辅其气曰吾得请于神矣及梏而致之狱一问无异辞狱成而审之忻然称不冤及出过通衢长歌有得色自谓死为神之徒民生不幸殆未有甚于此者实阴险浮薄妖妄昏愚之大者也子遹曰有我则无汝今奉天子命司民人社稷三鬼何为者乱吾政贼吾赤子较之淫祠蛇妖圣水其害弥甚夫妖从人兴妖不自作魔教之妖人之奉鬼者也厉鬼殇鬼之妖鬼之害人者也人之奉其责在人鬼之害其罪在鬼在人者当易其习在鬼者当除其根岁在己卯先疆域民之习魔教者夺民业则正而归之不输赋则均而取之嚚顽之俗革于一旦党与之众散于反掌此所谓易其习也兽貌鬼质自圣僣王侑食土神峻宇高位者撤而去之狠目露肘翘足挥刃呼啸命侣偃蹇睢盱者碎而空之此所谓除其根也自时厥后赋役得其平疾厉不复作杀伤者几绝于是邑之狱诉日以清而向者心腹膏盲之害一朝尽除然后阳刚醇厚正直聪明之气勃然而生矣初子遹之正是三者人皆为危之自念身受之亲学禀之师岂可为愚鬼屈及其成也民皆欢曰今真爱我披云霾而睹天日阡陌之上罔非良民闾阎之间化为乐土子遹所以粗能信其志于斯邑者盖基于此乃记其颠末庶来者有考焉】 
戚氏曰金陵山川浑深土壤平厚在宋建炎中绝城境为墟来居者多汴洛力能远迁矩族仕家视东晋至此又为一变岁时礼节饮食市井负衒讴歌尚传京城故事人物敦重质直罕翾巧浮伪庶民尚气能劳力田远贾旧称陪都大镇今清要之官内外通选人品论鉴居东南先士重廉耻不竞荣进气习大率有近中原地当淮浙之冲谈者谓有浙之华而不浇淮之淳而雅于斯得之矣
至大金陵新志卷九
元　张铉　撰
　学校志
洋洋乎礼乐之为教哉其本贯于人之情性其用起于饮食语默闺房闾巷而达于冠昏丧祭宗庙朝廷之上其仪章度数声容之节则学士大夫世守其说以训天下后世然古之君人者曷尝不以身为劝哉诗曰于论鼓钟于乐辟雝明文王之学教以乐也又曰敬慎威仪维民之则明鲁侯之类官教以礼也礼乐明备达于上下则天地以合日月以明四时以成万物以昌故君子之教人于学也使之耳闻雅颂之音目视威仪之礼足行恭敬之容口言仁义之道则邪僻之心无自而起邪僻止而习俗美习俗美而王道成矣然而教道隆污视时升降秦人废学校燔诗书不旋踵而亡汉武帝之时礼坏乐崩书缺有间而能黜百家之言尊六艺之教文学由是兴焉晋都江左历宋齐梁陈日寻干戈而其衣冠礼乐盛于诸国本之学校之益为多隋唐以降惟宋氏以文治比隆三代其损益尊尚咸可观考我朝初有中夏首用许文正公开设国学示天下以礼义之端承平百年自公府州县以及闾巷士民咸得宗祀先圣先师设学以教士习盖彬彬焉而集庆董以行台官守恪勤倔郡莫及原化理征文献作学校志
　　历代学制沿革
前志称泰伯以至德立吴后有季子圣门子游始北学焉 【里人也】 汉史刺史黄霸为扬州三载所至百姓乡化孝子弟弟贞妇顺孙日已众多田者让畔道不拾遗狱亡重罪吏民乡教化兴行谊何武行部所至先即学宫见诸生试其诵论问以得失然后入传舍出记问垦田顷亩五谷美恶已乃见二千石光武时李忠为丹阳郡太守起学校习礼容春秋乡饮选用明经郡中向慕吴主草昧披攘犹览书史子籍劝武将读书 【吕蒙】 其臣贵登辅相犹乐教诲 【步骘】 景帝诏置学官首立五经博士 【永安元年诏曰古者建国教学为先所以道世治性为时养器也自建兴以来时事多故吏民颇以目前趋务去本就末不循古道夫所尚不淳则伤化败俗其按古置学官立五经博士核取应选加其宠禄科见吏之中及将吏子弟有志好者各令就业一岁课试差其品第加以位赏使见之者乐其荣闻之者羡其誉以敦王化以隆风俗】 晋都江左以来朝臣皆儒雅风流笃厚学益兴矣永嘉初王导上书元帝曰夫风化之本在于正人伦人伦之正存乎设庠序庠序设五教明德礼洽通彝伦攸叙而有耻且格父子兄弟夫妇长幼之序顺而君臣之义固矣方今羽檄交驰国耻未雪忠臣义夫所以扼腕拊心苟礼仪胶固淳风渐着则化之所感者深而德之所被者大使帝典阙而复补王纲弛而更张兽心革面饕餮检情揖让而四海服缓带而天下从得乎其道岂难也哉故有虞舞干戚而化三苗鲁僖作泮宫而服淮夷桓文之霸皆先教而后战今若聿遵前典兴复道教择朝之子弟并入于学选明博修礼之士而为之师化成俗定莫尚于斯帝纳其言建武初征南军司戴邈复上疏请笃道崇儒以劝风化帝从之始立太学江东大饥诏百官各上封事益州刺史应詹疏曰元康以来贱经尚道以玄虚宏放为夷达以儒术清俭为鄙俗宜崇奖儒官以新治化大兴三年皇太子释奠于大学咸康三年国子祭酒袁环太常冯怀以江左寖安请兴学校帝从之立太学于秦淮水南废丹阳郡城东南征集生徒而士夫习尚老庄儒术终不振太元十年尚书令谢石请复兴国学于太庙之南宋元嘉十五年立儒学于北郊命雷次宗居之明年又命丹阳尹何尚之立玄学著作郎何承天立史学司徒参军谢玄立文学 【宫苑记儒学在钟山之麓时人呼为北学今草堂是也玄学在鸡笼山东今栖玄寺侧史学文学并在耆阇寺侧】 二十七年罢国子学而其地犹名故学齐竟陵王子良开西邸延才俊遂命为士林馆 【西邸在鸡笼山】 梁大同六年于台城西立士林馆延集学者武帝初好儒术其后尊信佛法讲译内典而士林轻矣南唐跨有江淮鸠集典坟特置学官滨秦淮开国子监 【今镇淮桥北御街东旧比较务即其地里俗呼为国子监巷】 宋雍熙中有文宣王庙在府西北三里冶城故基天圣七年丞相张士逊出为太守奏徙庙于浮桥东北建府学给田十顷赐书一监景佑中陈执中又徙于府治之东南即今学基建炎拴毁绍兴九年叶梦得更造学援西京例奏增置教官一员作重修府学记见前志淳熙四年刘珙重修庆元二年张枃建阁以奉御书阁下建议道堂稍重释奠礼仪储典籍增既廪文风大振淳佑初年别之杰增修学宇六年赵以夫即命教堂更名明德增造两廊以妥从祀十年吴渊列祠先贤增学廪创义庄宝佑中马光祖兴学校举孝廉集周汉以来名贤赞而祠之士气兴焉今学规模率仿前制大成殿在灵星门北戟门内从祀位在两廊御书阁在明德堂后讲堂即今明德堂议道堂在御书阁下斋舍东序三曰守中曰进德曰说礼西序三曰常德曰育材曰兴贤祭器库二一在大成殿前东廊之南一在御书阁东偏公厨在东序后射圃在义庄仓西有亭名绎志后改正巳堂
　　置经籍
宋天圣中赐监书绍兴初赐石经宋末帅阃师儒收置其所藏有御书石经经书史书子书理学书文集图志类书字书法书医书书板石刻卷帙以数千计归附兵火散失荡无一存详见前志
　　增学计
天圣七年始建学朝廷给田十顷其后续有增拨至靖康增至三十八顷五十七晦房廊七十一间及酒坊三处岁收钱一千八百二十四贯有奇至绍兴二十八年以秦申王所送钱一万贯续置到田一千八百九十亩其后本府又有增拨至于景定田地之所隶者共九千三百八十亩一角六十步坊场之所隶者三岁入钱二万四千余贯 【铜井坊在江宁县银林坊钟山坊皆在溧水县】 芦场之所隶者二岁入钱四千三百余贯 【白鹭洲一所计一十五顷三十八亩有奇木瓜洲一所计六伯亩有奇】 通而计之岁入米三千八百八十余石菽麦四伯石钱四万一千余贯柴薪丝麻之入不与焉会计有籍记载有碑皆掌于学提督钱粮则通判东厅之职也
　　立义庄
义庄创于淳佑辛亥退庵吴渊守建康时也是年四月府有牒报学其略曰当使昨见四明府学有义庄一所每年收到租课凡簪缨之后及见在学行供破食职事生员遇有吉凶于内支给赡助心甚慕之建康府士子贫窭者多或遇吉凶多阙支用尤可悯念今用钱五十万贯回买到制司后湖田七千二百七十八亩三角二十八步岁收四千三百余石米麦相半发下本学置簿桩管如委的簪缨之后及见在学行供职事生员或有吉凶请具状经学保明申上给米八石麦七石米每石折钱三十六贯麦每石折钱二十五贯本年发粜田土旧租米麦解到价钱一十二万余贯发下提督府学钱粮厅照应拘收自五月为始照规支给仍将后湖所有地亩步明入籍自本年夏料为始径自拘催将所催租课于广济仓寄廒桩顿本学养士钱米不相干涉牒学照应施行仍示士子知悉府学回申八项一欲就本学空闲地段设仓收桩米麦一欲就学库旁令夹截一库收桩钱会一欲专及土著不及游学之人一欲将到殿入学赴任人委系贫窭者照吉事例并与周给一欲立礼支助之例惟祖父母自身亲兄弟妻子事故者当给不许以疏为亲以无为有妄陈苟得一欲请教授同正录直学五员亲到仓库同收同支受人亲书交领置簿登载岁终有会一欲置租课总簿催销季终有会一欲将田亩籍册及义庄始末并刻于石以垂永久五月二十二日府牒并从申行至次年二月又牒勘会本府昨置立义庄如委系簪缨之后及见在学士着行供职事生员贫窭者或有吉从府学保明申府给米八石麦七石米每石折钱三十六贯麦每石折钱二十五贯则例虽已立定规模尚未为广自今月二十六日为始如是他处游学士人见在本学行供或在本府寓居虽非土著如有吉并与一例支给兼照得人人申府亦恐烦渎今专委西厅通判提督如遇有陈乞之人即请本学契勘诣实保明明具申提督厅支给牒学施行
　　设官
教授二员分东厅西厅散官皆从仕迪功文林等郎自绍兴二十八年迄开庆元年有题名记见前志
　　建书院
明道先生程子 【事见程子书及先贤传】 师濂溪先生周子得孔孟以来不传之学于遗经尝为上元主簿且摄胚中政教在人思之不忘淳熙初忠肃刘公珙祠先生于学宫朱文公为之纪绍熙间主簿师秀来居其官即听事西偏绘像祠之嘉定乙亥主簿危和请于太守刘矩于簿廨之东得钤辖旧廨之地改筑新祠部使者西山真德秀捐楮三十万粟二千斛以助之未几李公珏来继刘公咸相其役前护重门中严祠像扁其堂曰春风上为楼旁二塾曰主敬曰行恕名其泉曰泽物表其坊曰尊贤既成率郡博士及诸生行舍菜礼自是春秋中丁率为彝典置堂长及职事员延致好修之士西山尝记其事未几废为军储宾属之所淳佑己酉二月天大雷电书阁忽灾郡守吴渊更创之阁视旧益伟下为春风堂聘名儒以为长招志士以共学广斋序增廪稍仿白鹿洞规以程课讲士趋者众理宗闻而嘉之亲书明道书院四大字为额与四书院等宝佑丙辰郡守马光祖得西山断碑于瓦砾中重刻之开庆己未率僚属会讲于春风堂听讲之士数百乃属山长修程子书刻梓以授诸生给田增廪而教养之事备焉祠堂居中三间广四丈深三丈中设塑像榜曰河南伯程纯公之祠东西两廊各一十五间御书阁在春风堂之上五间广八丈深四丈五藏御书经籍春风堂在祠堂后七间广十丈深五丈取朱公掞见明道先生谓人曰春风中坐了一月之语燕居堂在主敬堂后尚志斋三间在主敬堂前东序南明善斋三间在主敬堂前西序南敏行斋三间在主敬堂前东序北成德斋三间在主敬堂前西序北续添省身斋在春风堂前左养心斋在春风堂前右大门屋三间广四丈四尺深一丈八尺左右设柢缭以垣墙帅府累政拨到田产四千九百八亩三角三十步 【上元县徐提举等三户佃田七十三亩又三十八亩地二十一亩一角江宁县邵仁等一十户佃田七十七亩三十八步句容县戴自德等四十一户佃田三百八十六亩二角四十三步地一十六亩一角二十五步杂产二十六亩二角二十步溧水县平登仕等一十四户佃田三千伍伯四十二亩四十七步溧阳县杨省四等一十八户佃田产四百九十二亩三十八步】 岁入米一千二百六十九石有奇稻三千六伯六十二石菽麦一百一十余石折租钱一百一十贯七伯文又有白地房廊钱 【常州宜兴县管下房赁岁收见钱八十□贯九伯文足王监场献列白地房廊三顷右南厢丫头巷北街白地赁钱官减外日收一贯一百四十文足崇道桥南马司寨前白地赁钱官碱外日收四百二十五文省系七十陌鸡行街鱼市街萝行口房廊赁钱官减外日收二百六十文足】 本府每月拨下赡士支遣钱五千贯十七界官会并芦柴四十束凡钱粮官掌其出纳所支供奉有差岁终有会 【月俸山长一百贯钱粮官二千贯堂长一百贯米二石堂录六十贯米一石五斗讲书五十贯米一石五斗堂宾二十六贯米一石二斗直学二十四贯米一石二斗讲宾一十七贯米一石二斗司计一十二贯米一石二斗掌书一十五贯米一石二斗掌祠一十四贯米一石二斗齐长一十贯米一石正供生员每名五贯医谕米七斗日供职事生员米二升五合造食钱三伯文山堂长贴食钱七百文堂录讲书贴食钱五百文堂宾至斋长贴食钱二百文照亲书食簿支送不行供者不支宿斋职事生员每夜支油钱二百文堂长堂录讲书每夜支油二两不宿斋者不支寒月送炭自十月初一日为始至正月终住支行食宿斋者全支不宿斋者半支凡支钱并用十八界官会凡支米并用文思斛斗】 官设山长制置司幕官兼后始朝除南轩书院祠南轩先生张栻本设精舍后移城东为今书院 【淳佑三年杜杲记曰天禧寺侧屋六七楹曰南轩实先生讲习之地日就倾圯甚至春时为游宴之所杲昨在江淮幕下犹扃闭空阒心窃念之告之长而莫之听兹冒阃事比至不可举目于是治葺之绘像于中垄石琢词云景定志天禧寺方丈后张宣公读书处也真文忠公为转运使建祠屋于旧址其后总领所以为榷酤之场知府杜杲为屋六七楹拨田百亩为祀事咸淳中马光祖建主一堂求仁任道明理潜心四斋极高明楼为屋九十二间辟路前除命两校朔望虔谒又拨田四十亩入焉归附后移于城东仪宾馆在明道书院西南】 
茅山书院 【按庆元志天圣二年知府王随奏处士侯仲遗于茅山营葺书院教授生徒积十余年自营粮食望于茅山斋粮所剩庄田内给三顷充书院赡用从之事见垂拱元龟后不详何年废今额在镇江路】
　　置县学
上元县学在县治西景定二年锺知县蜚英建梁椅撰记
江宁县学在县治北景定四年王知县镗创建杨巽撰记
句容县学始建于唐开元十一年在县衙东宋开宝中修皇佑二年七月太常博士方峻再建元丰二年以县南馆驿改造绍兴壬申淳熙己亥重修宝庆丙戌易民地筑墙垣左右疏池宝庆丁亥建濂溪明道伊川三先生祠与石刻亭对有刘宰记
溧水县学唐武德元年建至圣文宣王庙在县东三十步宋熙宁二年知县关（木巳）迁于通济桥东南建为学绍兴八年重修大成殿并建讲堂斋舍三十年重修隆兴二年知县李衡增员养士淳熙十三年冬重建讲堂十四年夏重修两庑绍定二年增建尊道堂于命教堂后嘉熙四年建小学于戟门右淳佑五年重修大成殿六年又创钓鳌亭于尊道堂后临淮水七年三月重建戟门及灵星门东西两庑十二年建斋舍一十二间宝佑元年重修命教尊道二堂创学廪于西庑改命教堂榜曰明伦景定元年重修大成殿及东西两庑作亭于灵星门外取易临卦象传辞榜曰教思前后县大夫皆以兴学为务故溧水文风最盛贡举为多有周应合记
溧阳县学后汉光和中溧阳长潘干尝立校官其碑铭尚班班可读绍兴中喻仲远尉溧水得此碑于固城湖之傍 【湖在今溧水州界】 其地在当时必县治也唐有县令柳均兴学校养生徒其事见于断碑淳化五年县令夏侯戬建宣圣庙于县西门外 【其地即今西门内广惠行祠】 皇佑四年知县查宗闵移学于县城东南隅崇宁中增广斋舍于学前即高为堂曰挹秀大观三年建阁曰折桂建炎末溃兵撒屋为营唯余大成殿绍兴十八年知县施佑因旧基兴创二十年重加葺治嘉泰中重修仍建待聘轩于德化堂之后嘉定初建濂溪明道伊川龟山四先生祠及灵星门有兴能观光尚志丽泽四斋十三年知县陆子遹重修斋庑甃阶庭立杨忠襄公祠堂增置祭器书籍及学廒改造庖湢学前临溪创辟射圃养士之计时有增益
各县主学景定三年始设以特奏名授文学出官者充其禄同主簿尉班在主簿尉下主簿尉非正科则下主学 【以上详见前志】
　　祀先贤
祠堂四所在府学与祀者二十六人
濂溪先生周文公　明道先生程纯公
伊川先生程正公　晦庵先生朱文公
右四先生在大成殿东
丞相范忠宣公　　　丞相吕文穆公
一拂先生郑介公　　通判杨忠襄公
丞相周文忠公　　　南轩先生张宣公
勉斋先生黄文肃公　壹是先生吴正肃公
西山先生真文忠公
右九位在大成殿西
太师鲁国颜公　丞相李文定公
中书傅献简公　少保马忠肃公
枢密包孝肃公　尚书张忠定公
右六位在明德堂东
丞相赵忠简公　丞相张忠献公
丞相吕忠穆公　丞相陈正献公
尚书黄公　　　枢密忠肃刘公
枢密邱公
右七位在明德堂西
旧志府学祠堂初惟二所东祠明道先生盖为道学之宗而尝主上元簿也西祠忠襄杨公盖尝为建康倅而死节建炎者也淳佑中增立诸祠临邛魏了翁有忠襄杨公祠记
先贤祠堂一所在府学之东明道书院之西青溪之上马光祖建立自周汉而下与祀者四十一人各有赞
至德让王吴太伯 【初逃句曲山中】 
越相国范蠡 【筑越城在长干里】 
汉严先生子陵 【名光结庐溧水县】 
汉丞相忠武侯诸葛孔明 【名亮往来说吴又劝孙权定都】 
吴辅吴将军娄文侯张子布 【名昭宅在长干道北有张候桥】 
吴将军南郡太守周公瑾 【名瑜周郎桥在句容县】 
吴侍中尚书仆射是子羽 【名仪宅在西明门】 
晋太保睢陆元公王休征 【名祥墓在江宁化成寺北】 
晋平西将军孝侯周子隐 【名处子隐台在鹿苑寺】 
晋太傅丞相始兴文献公王茂弘 【名导宅在乌衣巷】 
晋太尉大司马长沙桓公陶士行 【名侃事见石头城】 
晋侍中骠骑将军忠真公卞望之 【名壸庙在冶城南】 
晋太傅庐陵文靖公谢安石 【名安宅在乌衣巷口】 
晋车骑将军献武公谢幼度 【名玄别墅在土山下】 
晋右将军会稽内史王逸少 【名义之事见冶城楼】 
晋中领军光禄大夫吴处默 【名隐之茅屋故基在城东】 
宋征君雷仲伦 【名次宗开馆鸡笼山号北学】 
齐真简先生刘子珪 【名瓛居檀桥】 
齐诸王侍读陶通明 【名弘景居茅山】 
梁昭明太子萧德施 【名统书台在定林寺后】 
唐太师刑部尚书鲁公颜清臣 【名真卿升州刺史】 
唐翰林供奉李太白 【名白往来金陵具载本集】 
唐山南西道节度参谋孟东野 【名郊栗阳尉】 
南唐司徒致仕李致尧 【名建勋赐号钟山翁】 
太师徽国文公朱元晦 【名熹淳熙除江东转运】 
南唐内史舍人潘佑 【见江南录】 
枢密使济阳武惠王曹国华 【名彬开宝升州行营统帅】 
尚书忠定公张复之 【名咏祥符知升州再任】 
中丞恭惠公李幼几 【名及淳化升州观察推官】 
枢密孝肃公包希仁 【名拯天圣知江宁府】 
丞相忠宣公范尧夫 【名纯仁治平江东运判】 
宗正寺丞纯公程伯淳 【名颢嘉佑上元主簿】 
监安上门郑介夫 【名侠清凉寺有祠】 
少师龙图学士文靖公杨中立 【名时尝家溧阳】 
参政庄简公李泰发 【名光绍兴宣抚使】 
太师丞相魏国忠献公张德远 【名浚绍兴留守都督】 
秘阁忠襄公杨希稷 【名邦乂建炎知溧阳县迁通判】 
太师丞相雍国忠肃公虞彬文 【名允文绍兴督府参谋】 
安抚殿撰宣公张敬夫 【名栻督府机宜文字】 
太师正肃公吴胜之 【名柔胜生于金陵】 
太师参政文忠公真希元 【名德秀嘉定江东运使】 
右祠有周应合作记 【按闽士陈宗上制置姚希得书略云宗支郡底僚滥叨幕议日过阁适值制幕诸文以乞修饰卞祠为请宗谓此旌表往贤以激励今士也卞晋人也其死节固有可称者然已有祠矣修不修未害也本朝苏文忠公其雄文博学廉行直节为今古所宗其它言动靡不秀拔艺能靡不绝出青溪祠先贤凡四十一人皆以其生于斯仕于斯居且游于斯者乃独舍文忠而不祠焉斯非一大阙典乎我橘翁制使先生风弭宪节实莅赣城为文忠特创祠于赣亦以文忠归自鲸波夷犹二水睠言怀之精爽如在于是修梁巍栋峻阁深堂以奉文忠庙貌洒扫有卒职掌有士至今过者俨焉如见遂以此祠并为先生之憩棠今斯事之阙固在前人而补阙之机则在今日此一段公案何以异于赣祠先生怃然曰前人之阙乎此者岂亦不知文忠之游于斯邪子宜搜其往迹成此佳话正恐缺不止是也宗拜而退退而寻诸箧中则仅有文忠诗焉见文忠在金陵为诗凡十有五篇其一萹序曰去岁九月二十七日在黄州生子名遯小名干儿颀然颖异至今年七月二十八日病亡于金陵作二诗哭之又四绝句则曰次荆公韵未一篇则曰同王胜之游蒋山其它次叶致远韵释者曰致远投东坡诗正从介甫于金陵也次裴维甫韵释者曰维甫解石于秣陵也次假缝韵释者曰缝家居金陵也不特此也绍兴元年又至金陵得钟山泉公书寄诗为谢并赠和老诗又不特此也建中靖国元年公还自海又至金陆又次韵清凉寺诗此则文忠经行金陵吟咏之最着也邵子文闻见记录一事朱晦能载于文忠言行曰王介甫与苏子瞻初无隙吕惠卿忌子瞻才高辄问之中丞李定亦介甫客也不服母丧子瞻以为不孝作诗诋之定以为恨劾子瞻作诗谤讪遂下御史狱谪居黄州后移汝州过金陵见介甫甚款子瞻曰轼欲有言于公介甫色动意子瞻辩前日事也子瞻曰轼所言者天下事也介甫色定曰姑言之子瞻曰大兵大狱汉唐灭亡之兆祖宗以仁厚治天下正欲革此今西方用兵连年不解东南数起大狱公独无一言以救之乎介甫举手两指示子瞻曰二事皆惠卿启之安石在外安敢言子瞻曰固也然在朝则言在外则不言事君之常礼耳上所以待公者非常礼公所以事上者岂可以常礼乎介甫厉声曰安石须说此文忠经行金陵事迹之最伟者也其题长短句于赏心亭着观音颂于崇因寺至今碑刻人多摹之此则文忠经行金陵墨迹之尚存者也而阙之可乎文忠怀欧阳文忠之诗曰先生经行处草木皆可敬在今亦当云然安有祠诸贤而不祠文忠者乎亦当时区处祠事者之偶遗耳或者曰建康志亦载邵子文闻见录矣宗曰公于元丰三年正月谪黄七年二月移汝由汝移至金陵今志载是事于元丰三年则是当时秉笔之士犹且于此疑惑其不知文忠之游金陵可知也非有意阙而不书也犹幸是祠初定为四十二人欲祠前制使马裕斋之大父野亭裕斋曰野亭自有祠于漕司矣此不必列贤哉是言可以观君子之所存矣天其或者盖将补文忠之阙于今乎亦当时议者之说虽沮于裕斋犹曰今祠位尚虚其一后之君子当有列野亭于北祠以备其阙者吁夫亦漫言耳后之君子亦惟有成裕斋之美而行裕斋之言耳今欲钧慈行下有司径以此祠居文忠之像以世代之先后定时贤位次文忠与程纯公同时纯公亡在元丰八年行年五十二时文忠方年五十小纯公二岁合在纯公之次中间郑介公亦当时人年事猝难契勘但介公系文忠门生官亦甚小则文忠合在介公之上至如涓刚奉祠厥有典故非底阙之所敢僣而文忠之赞非先生之大手笔则无以发明而振举也宗为太学生与陈宜中黄镛刘黻等攻史嵩之丁大全被斥丁败后登第擢制司幕官故有是书云】 
转运司有丞相忠宣范公祠参政文忠真公祠
颜鲁公祠 【在句容县】 
一拂先生郑介公祠 【读书清凉寺登第诋新法被谪还乡所存惟一拂耳】 
南轩先生祠 【在天禧寺方丈后先生旧读书处也】 
忠肃刘公祠 【淳熙二年大旱刘公珙赈济有方五县令共绘像祠之于蒋山东庵】 
马庄敏公祠 【一在城隍庙东庑一在报恩光孝观东庑今存市西水西门东岳庙青溪上四祠并废】
　　历代贡士
　　　贡额
晋元帝初制扬州岁举二人
宋制丹杨郡岁举二人
隋制蒋州岁贡三人
唐制升州岁贡三人 【有才能者无常数】 
宋中兴初建康府解额一十名绍兴二十六年增作一十一名端平元年特增两名共以一十三名为额
　　　贡院
建康府贡院在青溪南秦淮北即蔡侍郎宽夫宅旧址干道四年留守史正志建绍熙三年留守余端礼修广嘉定十六年端礼之子嵘为守撤而新之陈天麟杨万里尝为记
转运司贡院旧皆寓试僧寺嘉定九年真文忠公德秀始建贡院于青溪西 【是岁习庵陈埙首荐淳闱明年为礼部进士第一】 
进士题名自庆历二年张识至开庆元年平天佑凡一百一十六人李琮余（上□下木）李回段拂秦桧□□□良臣巫伋吴渊吴僣等皆详见前志
　　崇学校
　　　路学
□□定制路府州县正官提调学校路学设教授一员主管钱粮教育等事教授学正学录各一员主提调课讲纠正学务大学小学分斋视钱粮多寡礼请教导训诲生徒又设正学职员人吏分掌出纳钱谷礼器文籍建康路自至元十二年归附因前宋府学差官主教寻设教授又设江东道儒学提举司 【居前宋教授东厅今为仓及学录厅西厅为教授厅学正所居即宋射圃提举司沿革见前官守志】 至元三十一年诏学校之设所以作成人材仰各处正官教官钦依先皇帝已降圣旨主领敦劝严加训诲务要成材以备擢用仍仰中省省议行贡举之法其无学田去处量拨荒闲地土给赡生徒所司常与存恤大德四年秋八月庙学灾惟尊经阁及二教授厅存五年行台大夫彻尔公首与僚属谋劝谕巨姓出私钱创建正殿郡人王进德独建讲堂七年总管陈元凯府判百寿推官韩居仁高仁与教授赵由暲协力节费重构周围廊庑斋舍先贤祠教官直舍仓库庖湢内外一新复置大成乐器行台监察御史杨演撰记 【建业襟江淮带湖海自六代为都邑民物浩繁人材辈出寔士林之渊薮也越至元乙亥皇元渡江平宋四海混一钦惟圣天子体道御历以人文化天下屡颁明诏崇贲孔祀兴学养士太平之风超越前皇大德庚子秋八月庙宇火惟尊经阁仅存其经籍脱灰烬之厄斯文未丧天实相之明年春行台御史大夫彻尔公悯学校之焚毁慨然谓僚属言兹风化之本源我辈职宣风化不致力兴复可乎乃劝谕巨姓出私钱代公帑刱建正殿郡人王进德即向风慕义以构讲室府推韩居仁图其规制指授面画极其轮奂余役有所未遑逮癸卯总管陈侯元凯下车以身任之适文儒赵由暲来主教席遂同志协谋节浮费倾学廪所属贤大夫士咸（口十）力以助鸠工庀役土木偕作府判百寿推官高仁治事之暇亲董其役由暲究心经度朝斯夕斯仅再闾岁而厥功告成有廓庑以绘贤像有斋序以居生徒先贤之享堂教官之直庐下逮廥帑庖舍户牖楹楯丹雘彰施靡不完具经阁颓圯易旧以新山出云飞轩然耸于烟霄之表为郡中杰观又置大成乐儒生肆习春秋释奠衣冠整肃礼容可观延耆儒讲书训诲诸生执经问义彬彬焉有洙泗之风矣一日郡士来请于僚友郝君文李君蕃合计来言曰朔望拜谒载瞻庙貌悉增旧观非他郡所能比再造之勤愿有述以励方来三辞而请复至窃惟吾夫子纲常之道载在方册见诸日用不越乎君臣父子兄弟夫妇朋友五者而已古之为学非独玩空言以千世取禄惟躬行力践勉勉循循以求进德之地所以欲平天下者先治其国欲治其国者先齐其家欲齐其家者先修其身且夫一亩之宫瑰堵之室一有敝陋则修之唯恐弗亟岂特宫墙为然哉今頖宫修矣吾二三子来游来歌道存目击反求诸身盍思亦有未修者乎于是貌仞墙之崇峻则思斯道之尊严观经阁之富盛则思移在阁之经在腹移在腹之经在日用闻金石之铿锵则思一言一行有条有理如律吕之合节如是则不惟式副圣上乐育之心抑亦不负台察勉励之意凡在门墙其以是相谂庙之兴废始末备载金陵志中兹不复书大德乙巳良月朔记】 至大二年廉访使卢挚撰重修孔子庙碑 【文云上元年诏以兴学作士为王政先务申饬郡县甚至二年秋八月建康孔子庙成校官文学先生群诸生相与言曰吾州都会六代自国淮江之南学遂为首善之地故宋播浙兹维陪都其守臣把留钥制阃外其选必儒有重望故具升校规制雄整肩于成均殆甲东南学毁一旦迨复已十阅岁其毁其复吾辈所戚所欣吾道所关也不辞诸玟以诏来者可乎其毁大德四年闰八月其复始庚子者见监察御史杨君演记始己酉者台宪御史大夫公霍弥敕中丞廉公及其僚佐属官董其役者路之治中梁普华右其事为书檄士子掾文学江宁贡师仁来宣有请于退使承郡卢挚校成矣宇士者备矣养士者具矣公有以教之振吾升校也夫孔子之道如日月之照亘古今万世莫不戴其明以行于世固不以栋宇崇庳加损今夫众君子所以肫肫于予者岂不以崇孔祠为增国家右文之光懿台臣郡守重道之志也遂作诗俾升之士息游歌之以金玉弦诵之勤庶几有所感起报荅筦风尚者乐育之意其诗曰孰升于穹夫子之宫孰毁于昔而复于今崇基有严植纲斯邦维教斯明维士斯蘉爰才爰工于址干栋维宇斯替维构斯隆既翼其居乃晬其容曰章曰缝乃粒乃饔乃艺铅椠乃声笙镛繇条集成始玉金终乃洋圣谟以铺德音士习维羽而校斯林或蜚而冥或喙于阳或采其翰而仪其翔之习之印而宾于王士式台菜而楩而楠于焉度之以柱明堂升校之光升士毋忘】 先是学毁祭器存者十不二三是年造完监察御史刘泰记之 【夫先王之立礼也有本有文忠信礼之本也义理礼之文也本以主乎中而不敢懈文以着乎外而不可阙所谓无本不立无文不行也矧器数制度莫不起于时之宜事之当而有以成施于祭祀必尽已以实内外一致方能感格斯五礼中尤为难者其本与文一或有阙致诚亦不至虽勉卒事不陷于如不祭者几希是故扩忠信义理于斋庄恭敬拜起坐立仪不少愆者亦本之所以立也簠簋笾豆行列有数物不少差者亦文之所以行也故曰器有一之不备则礼有一之不行是以本既立矣文既行矣内外交尽不虚矣明则人物怀其仁幽则鬼神飨其德必至乎是则祀事孔明庶无悔矣建康为江南名郡又台察莅焉庙貌岿然学校修整祀器毁于大德壬寅之火存者十不二三若弗补完是文不行于外而内虽有本安得独立耶我堂堂圣元大兴文治加封孔子报德报功礼隆丁祀有司奉行固不敢不致如在之诚然而忝稷之馨弗实于簠簋水土之品弗登于豆笾虽曰明德惟馨亦奚指彼以明此哉于是台察上下议论佥同遂命提学官本路治中额森布哈购铜访得冶金之攦工者仍俾董其役既成形制高古凡三阅月而功毕衄于至大己酉之良月以数计之一千八十二可谓大备矣噫器之未具也粢盛庶品一或不登无以表其明德今器既具矣庶品既登矣诚或不足于有事之际虽黍稷之馨神亦不飨所谓诚为实礼为虚也有事于豆笾者可不谨乎校官游郑良学正方机学录刘应参恳求文石辞弗获兔忘其固陋为之记】 皇庆二年儒学录胡助重撰祭器记 【始建康学铸祭器若干以为大备御史刘公泰为之记会教授张君拱辰至有事于上丁陈其簠簋尊豆罍爵不合仪式顾犹有阙者退谋之提学官治中梁侯额森布哈曰吾尝不满于是君意雅合弗可以弗完爰禀宪台复购铜召旧匠开冶命学正贾君汝霖董其役凡三月毕工教授俾助以数具书于石庶来者有考焉按簠二副簋一副爵二十一坫五十有七此南唐旧物仅存者尔山尊二着尊二大尊二壶尊六象尊六牺尊六罍洗三副龙杓一十三怗八十有二爵一百舟九豆一百七十有四副簠一百二十有二簋如簠之数而加一焉大炉二大缶四此前铸之目刘公所记者也罍洗一龙杓一爵十小炉二十有五豆一百舟九此后铸之目旧新后先摠以件计一千四百一十有八器至是而始备惟张君主席三年以教以养以兴以补台评士论翕然称之若他役倍是不书而独书祭器者尊礼也可谓知所重矣助之不敢不书以是夫皇庆二年春记】 至治二年教授汤弥昌复取沙洲乡学田有记 【建康郡学宋绍兴间秦丞相以己赀买江宁县沙州乡黄鱼庄等处芦地十有五顷畀乡校具载碑籍至元十三年后开田百顷有奇十八年营田司以田拨隶财赋府仅以地四顷七十一亩二分归于学三十一年权豪占佃开四顷为田其后经理丈量羡田四十亩地三十亩凡为田四顷四十亩地一顷一亩二分奄据租入二十有七稔弥昌备员掌教询知有司文移不辍明为学产遂建白于行台洎察院于是路县参考文案拟断归学至治元年二月省札准断郡俾县主簿朱端卿偕弥昌履亩交业而田始来归从行者直学谢庆德知书王梦桂县吏郭滋府给文据公堂掌之以相授受始末备着文卷佃者岁纳田米七十九石有奇地租钱二十五贯自元年始然非定额有愿增租者佃可易欤惟学事因循弗举岂特斯田哉明年夏四月作亭以覆玉兔泉闰五月新创灵星三门焕然改观此皆职所当为而前人惮事难役巨弥昌勉为之赖台察宗主力克有成谨识形石田图四至佃名刻之下方至治二年良月日记】 学计租入视宋增损不同 【田土总一万八百五十九亩四十六步四分六厘二毫五丝水沟二二十二条田一万六千九百六十亩四十七步九分四厘九毫五丝地二千六百一十亩二角二十七步五分五丝山二百一十七亩二角一十六步芦地八百四十九亩一角堽四十五亩五十阙步塘一百五十四亩一角三十三步七分六厘二毫五丝杂产二十一亩一十步水池一角一十八步水塌二角二十六步房屋七十四间三厦七溜白地八十七假粮斛总五千二百三十五石六斗二升九合五抄米四千五十三石三斗四升三合七勺五抄小麦一千一百一十四石七升四合七勺大麦二十七石四斗七升七合一勺黄豆三十七石一斗五升一合五勺荞麦三石五斗八升二合至元钞总八定二十九两四钱一分六厘租钱一定三十七两四钱四分房钱六定四十一两九钱七分六厘丝一十二两四钱九分八厘山柴六十七束芦三百束】 科举兴以贡士庄田粮积贮待发大晟乐器设掌乐主之惟春秋二丁释奠则用书籍则景定志所云赐书板刻买置者兵火散失殆尽归附后于诸路裒集及捐学计续刊设职收掌所买经史子集图志诸书视他郡亦略全备 【十七史书板计纸二万三千张史记一千八百一十九前汉二千七百七十五后汉二千二百六十六三国志一千二百九十六晋书二千九百六十五南史一千七百七十三北史二十七百二十一隋书一千七百三十二唐书四千九百八十一五代史七百七十三杂书板金陵志四百八十贞观政要书二百朱子读书法一百七十南唐书一百八十礼部玉篇二百七十集庆志一百三十五修辞衡鉴五十六农桑撮要五十八救荒活民书一百五十曹文贞公诗集二百八十五宪台通纪五百一十五陈子廉先生诗二十鲁斋先生诗解大学一十九乐府诗集一千三百八十厚德录六十刑统赋六十有三】 庙学时有阙坏随事修补无大更易六斋延训导六员大学四 【常德守中小育材追德】 小学二 【兴贤说礼】 生徒常二百人设宾序员赡恤贫寒老病之士乡贡进士于学敦遣朔望祀享行台官躬视礼仪监察御史时至勉励公卿大夫居江左者率遣子弟就学今仕为名臣者多集庆弟子员于戏盛矣
　　　建设书院
明道书院仍宋旧规无所更易南轩书院迁旧仪宾馆地基大德元年刱盖南轩先生华阳伯张宣公祠堂江东书院在城内永安坊盬仓街至治元年五月郡人王进德刱建子霖又为营度庙屋通六十余间地临秦淮南竹木修茂置田溧阳九百亩供胆生徒前翰林学士草庐吴公尝于其中讲授群士往从受业甚众泰定元年定今额又有昭文书院在湖熟镇北有台高十余丈下临秦淮亦名太子台旧传梁昭明太子宴游之所景定志太子台下东桥之东有太子东湖昭明尝植莲其中台上有昭明像宋咸淳丁卯方拱辰扁曰昭文精舍里人杜氏守之至元间定今额凡书院皆省设山长掌钱粮教育与路州学皆有府设直学赞焉
　　　州县学校
江南归附初各县学仍设主学寻令所属行省宣慰司差注教谕掌钱粮教育江宁县学殿宇田粮皆仍宋旧上元县学后至元五年县尹田贤重修进士李桓有记 【郡城之东偏□□□□入数十□□□□□□□流之象北直平畴连衍无际□□□□□□□深旷远不翅乎林壑垧牧之居者会□□□之旧址而上元邑学之所建也考其□□□□百年矣盖当宋氏之既南郡为大藩阃帅临视学政之修致隧于郡而在邑则否迨其季年公阙蜚英之为令昉为之经始顾已迫于国胜之枪攘故制特绵蕞而完美之功有不暇焉者混一之久莫这能加则以帑庾之弗赢缉弊支危仅以自守一旦更张而为之也实难呜呼治邑者有能匹休前人以俎豆为事因其故而损益之亦何难之有至元五年岁在己卯大名田侯来尹是邑职专于学观其废阙惧无以副国家设学之意亟以请于邑长曰长责在余图之惟时谓礼器之其所宜先焉则冶铜为爵坫四十为簠簋十有八为勺二为钟一竹为笾者三十为能者五木为俎者二十以补其未备若豆若尊若罍洗炷熏之有炉植烛之有檠灌沬之有壶举易其锲璺杇窳而新之而凡器用之□□□给继之以庙学之葺则扩礼殿之基左右□□□以立十哲之□作灵星门修戟门之腐□堂及二序皆贲治之改筑成已轩敞其后为□楹构连檐以彻于堂而凡栋宇之坏无不饬□后峙华表于门外飞石梁于水次列栅以为□周垣以为蔽绘门弟子暨先儒之像于缣素以更图辟之旧而凡尽饰增严为经久之计者实无不用其极内外相侔功倍于厥初来观翕然感斯文之作兴跂望朝夕思服善教昔之大儒尝佐斯邑化俗之美流于亡穷侯之为是举也其可以无愧与大学为政本先圣王之所勤修而吏率慢焉世降殷周治不古若职是之由自侯之至究心于民夙夜弗怠邑之庶务咸得其理讼狱既清甿俗以安敏惠廉明着于一时故上元之政为属邑最今又能达其本而崇礼义之化使民有所观法益可尚也藉非具列□□何以勤来者□长曰□□□曰□贤□□□□□簿李良臣教谕汤骏典史朱辉承命谨而用力劳者邑掾陈□也金石土木之工合九百三十有奇弗之出于田侯者为钱五千缗是皆不可略也附记于碑而为之记】 句容县学颇废于兵火至元三十年县令乌延瑛创屋三间扁曰芳润至大二年县尹赵靖撤旧重建继以县尹程恭延聘名士训诲生徒远近向慕邑民献地增广学宫设唐刘邺张常洧二祠于讲堂西后至元三年刻累朝封号纶音于石置礼器雅乐绘两庑从祀至正二年建屋于中堂后扁曰止善监县尹闾县尹李允中李博教谕刘德秀等实纲纪焉学计悉有常数 【江宁县学田一十二顷七十五亩有奇上元县学基地纵横三十丈学田山地水潭通计一千一百二十一亩二角三十三步额租外荒地逐时开垦句容县学基一十九亩六分一厘田一十六顷一十八亩七分一厘地一顷六十二亩四分一厘山五顷五十七亩三分一厘塘五亩六分四厘夏租小麦八十二石六斗三升大麦一十四石三斗八升八舍中统钞五定三十四两七钱八分秋租米二百二十六石五斗三升七合黄豆一十六石八斗七升三合中统钞五定三十四两七钱八分】 详见县志
溧水州归附初为县设主学教谕元贞元年升州设教授二年知州仪武义教授刘建行竖建大成殿及神庖修理学舍一新易明伦堂扁曰□□易四斋扁曰笃实自得明理观善铸祭器□□元年同知倪顗教授陈瑞究复蒲塘渡有记阙年以教思亭为□□亭立加封碑延佑四年绘从祀像泰定三年阙台札准监察御史顺昌承德言增加田赋置册立碑至元元年知州李衡教授宋升重建明德尊道二堂修殿及两庑增设训导生徒加旧其学计见于碑刻 【旧额田土田三十四顷六十二亩七分六厘地一顷九十四亩七分二厘山九十五亩五分河渡一所房屋一十四间随屋地基租课糙粳米七百二十四石七斗八升七合小麦六十一石三斗六升三合籼稻八百三十四斤黄豆一石一斗丝一十七两二钱中统钞七定一十六两二钱二分新增田土田八十五亩四分九厘地五十六亩三分山二十七亩五分堽地一十一亩七分九厘芦墩二亩五分房屋三间半零一厦随屋地基及带屋小巷一条租课糙粳米二百七十五石七斗四升九合五勺小麦二十一石六斗五升五合黄豆一斗六升五合丝六钱中统钞一十一定八两六钱三分】 并书板详见本州岛志
溧阳州归附初为县设主学教谕元贞元年升州即以前宋县学改为州学设教授大德五年教授班惟志修学宫建斋舍东曰养正丽泽西曰明德藻德设小学斋增学田三百八十余石卞应午记之大德十一年改创大成殿至治元年教授孔涛置雅□建讲堂及先贤祠校官廨舍规模有加于旧其学计征于官者 【租粮白米二千□百二十三石四斗六升三合贡士庄四百五十五石二斗六升五合赡学一千九百五十七石三斗九升八合租钞一十九定】 详见本州岛志
　　科第进士
延佑四年丁巳溧水州人刘泳江浙省乡试第二十名明年会试下第
延佑七年庚申溧阳州人李士良江浙省第六名明年会试中选殿试第三甲同进士出身受将仕郎绍兴路余姚州判官
至治三年癸亥郡人李桓江浙省第二十七名明年会试下第恩例受余干州教授
大历二年己巳郡人李懋江浙省第十六名明年会试中选殿试第二甲同进士出身受将仕郎饶州路□阳县丞
　　儒籍
路学抄数儒人一百六十五户明道南轩书院上元江宁县学各有儒籍至元十二年乙亥正月制置赵溍弃城宵遁徐都统等率军民纳款二月二十七日大军入城平章阿珠占居明道书院军士舁弃圣像野中书院儒人古之学等诣丞相淮安王前告给榜文还复书院房屋租产招安秀才当奉钧旨令书院依例复旧由是诸学弦诵不辍至元二十八年南方儒人有德行文章政事可取者许各路岁举一人量材录用元贞元年诸路凡儒知吏事吏通经术性行修谨者各路荐举廉访司试选每道岁贡二人省台委官立法考试中式录用大德十一年系籍儒户杂泛差役并行蠲免至大二年儒人免差延佑元年设科取士儒风大振其明年再诏隶籍在学儒人毋得非礼科役烦扰是后有司奉行不至儒者杂于编户癸酉科后停试惠宗皇帝元统二年特降圣旨儒户免差有德行学问者选充教官至正阙年复行科举取士法所以作养多士者至矣阙庆儒户多前代故家宋末进士有包秀实国华陈仲谋吴季申皆以文章政事名世其后衰微不可考知今可见者董烈 【宋相文清公槐之后累官朝奉大夫知池州】 房元龙 【宋进士承议郎怀远军节度判官】 李钧 【宋太师襄国公琮之后进士累官承直郎制司干官沿江屯田分司】 王良耜 【宋相荆国文公安石之后贡士累受沿江制司干官】 赵崇回 【宋进士累官通直郎知建康府句容县】 杨公漙 【宋待补进士】 戴俊卿谢克仁 【皆宋贡士】 归附后子孙相继以科第儒术仕进显荣其家所谓君子之泽久而不泯者亦朝家崇儒兴学之效也 【曹钧溧水后志载朱虙者寿昌四世孙登宋政和八年第建炎二年官左从事郎潭州浏阳令四年军贼杜彦等陷浏阳虙力战三日死之湖南安抚司闻诸朝赠通直郎与其子柔嘉将仕郎恩泽因柔嘉历仕赠至大中大夫三世孙绍远明远四世孙用泰栋俱擢科第五世孙立之佑之以易学授徒于家忠孝之有后儒者之世泽彰着如此他如句容樊渊之孝廉溧水汤大阙之五世同居轻财急义汪立信冢妇李氏刘英杰妻吴氏陈登妻乐氏之贞节经圣朝旌异悉出世儒之家其被服礼义之教有自来矣然则列历代之崇尚儒雅欲以化民成俗其效岂虚也哉附于志未俾后可览观焉】

至大金陵新志卷十
元　张铉　撰
　兵防志
兵者圣人所以讨强暴平乱世夷险阻捄危殆恒不得已而用之观其本起于阴阳之相胜善暴之相形而济之以器故善用兵者必审天时察地利顺民心三者皆得则可以战敌而亦圣人所慎吴晋六朝建都江左天下望为正统文物殷富宝器在焉然其分裂之际毒民于兵其备御大要在于据江防淮治城浚隍以逸待劳攻不足而守有余至其道穷数极中国举之若摧枯振槁故曰坚革利兵不足以为胜高城深池不足以为固严令繁刑不足以为威由其道则兴不由其道则废宋自高宗南渡以建康为陪都总以重臣宿兵峙粮常数十万及天兵下襄樊沿江诸将或降或遁不数月而社为墟曩之治险畜兵其胜安在今天下一统城郭沟池悉废为耕艺而中土之兵分翼镇守装出其家米盐仰给县官统属器械各有名籍不着着其设置巡防大较作兵防志 【自形势至战舰皆据旧志纂述以备参考】
　　形势
诸葛亮曰锺阜龙盘石城虎踞真帝王之宅　李纲曰天下形胜关中为上建康次之宜以长安为西都建康为东都　卫肤敏曰建康实古帝都外连江淮内控湖海为东南要会之地　刘珏曰金陵天险前据大江可以固守　张浚曰东南形势莫重于建康实为中兴根本　陈亮曰旧日台城在锺阜之侧据高临下东环平冈以为安西城石头以为重带玄武湖以为险拥秦淮青溪以为阻是以王气可乘而运动如意　江默曰自淮而东以楚泗广陵为之表则京口秣陵得以蔽遮自淮而西以寿庐历阳为之表则建康姑孰得以襟带表里之形合则东南之守不孤其来尚矣余见江防
　　攻守
张敦颐曰晋蔡谟曰时有否泰道有屈伸暴逆之寇虽终灭亡方其强盛皆当诎而避之要终归于大济而已为今之计莫若养威以俟时王羲之曰以区区江左营综如此天下寒心久矣中兴之业政以道胜宽和为本力争武功非所当作二人者能言之而不得行之行之而足以安江南者孙权一人耳陆瑁尝劝权曰九域盘互之时率须深根固本爱力惜费陆逊尝劝权曰施德缓刑宽赋息调权报之曰发调者盖谓天下未定事以众济若徒守江东修崇宽政兵自足用何以多为顾坐自守可陋尔以此知权之志未尝不在于天下然以传考之亦未尝肯求逞于中原曹公来侵则破之拒之而已治舰立坞筑堤遏湖作涂塘明烽燧始终所以备魏者至矣及移笺于曹公曰足下不死孤不得安则权固未尝得志也嘉禾中因蜀寇魏一攻淮南闻明帝东行遽则敛避诸将之攻樊城司马懿救之亦引军亟退自后观之谓之怯可也而权不以为耻岂非天下之势既未有可投之隙与其力争而取败不若退守而待时也耶史称权继父兄之业有臣以为腹心股肱爪牙兵不妄动故战少败而江南安此权之所以为治也及嗣主立诸葛恪为政首侵边以怒敌东兴之战幸捷顾不能持胜复违众大举一败涂地恪既丧躯而孙氏之业因以衰焉则权之兵不妄动利害果何如也其后孙皓用诸将计数侵盗晋鄙陆抗曰苟无其时虽复大圣亦宜养威自保不可轻动今不务力农富国审官任能明黜陟慎刑罚训诸司以德拊百姓以仁而听诸将徇名穷兵黯武动费万计士卒凋弊寇不为衰而我已大病矣夫争帝王之资而昧十百此人臣之奸便非国家之良策也抗之言兼有陆瑁陆逊蔡谟王羲之论而皓不知用此其所以亡也东晋自庾亮经营征伐皆不能有成谢安父子乘苻坚倾败之余图之如恐不及至于渡河入邺讫无尺寸之得宋文自恃富强加兵元魏擅道济再行无功诸将以败继败而边尘遂至瓜步梁武遭魏世之乱陈庆之以数千兵入洛而嵩高之袭几至歼尽及贪河南之地纳叛将弃睦邻而身国颠覆陈宣帝辟土宇于北齐旋失淮泗于后周虽以桓温刘裕非常之才度越历代诸将而温伐苻健慕容暐皆几成而败裕平南燕灭姚秦亦既得而失则六朝用兵攻伐之策可见矣 【古今论守国事宜范蠡最高陆抗所言次之余非确论也】
　　江防
吴聿曰江出岷山自湖口合流而下奔放荡潏吐吞日月山或矶之则其势悍怒触舞大艑兀若转梗至其广处旷数百里断岸相望仅指一发而舳舻上下中流遇风则四顾茫然亡所隐避自金陵抵白沙其尤者为乐官山李家漾至急流浊港口凡十有八处称号老风渡而玩险阻者至是鲜不袖手　吴志曰魏文帝有渡江之志望江水盛长弥漫数百里便引退自叹曰魏虽有武骑千群无所用也　干宝晋纪曰魏文帝之在广陵吴人大骇乃临江为疑城自石头至于江乘垣以木植衣以苇席加采饰焉一夕而成魏人自江北望甚惮之曰彼有人焉未可图也乃还　宋书元嘉二十七年魏人声欲渡江太祖大具水军为防御之备领军将军刘遵考左将军尹弘守横江少府刘兴祖守白下建威将军黄门侍郎萧元邕守裨洲羽寺左监孟宗嗣守新洲上建武将军泰容守新洲下征北中兵参军向柳守贵洲司马到元度守蒜山咨议参军沈昙庆守北固尚书褚湛之先行京陵使仍守西津徐州从事史萧尚之守练壁征北参军管法祖守谯山徐州从事武仲河守博落尚书左丞刘伯龙守采石寻迁建武将军淮南太守仍总守事游逻上接于湖下至蔡洲陈舰列营周亘江畔自采石至暨阳六七百里船舰盖江旗甲星烛皇太子出戍石头徐湛之守石头仓城　齐书建元元年魏主宏闻太祖受禅其冬发众遣丹阳王刘昶寇司豫二州明年诏众军北讨初虏寇至缘淮驱略江北居民犹惩佛狸时事皆惊走不可禁止乃于梁山置二军南置三军慈姥置一军烈洲置二军三山置二军白沙置一军蔡洲置五军长芦置三军徐浦置一军以备之魏不能攻　周世宗问江南虚实孙忌荅曰本国虽小甲兵尚三十万世宗曰江南不过十数郡何见欺也忌曰精兵虽止十余万然长江一条飞湍千里险过汤池可敌十万之师国老宋齐丘乃至猛谢安之徒又可敌十万　张虞卿曰历考前世南北战争之地魏军尝至瓜步矣石季龙尝至历阳矣石勒寇豫州至江而还此皆限于江而不得骋者也然江出岷山跨郡十数备之不至一处得渡皆为我忧使吾斥候既明屯戍惟谨士气振而人心固矣恃江为阻可也虽无长江之险亦可也苻坚百万之众马未及一饮江水谢玄八千锐卒破之于淮淝岂非其效欤不然五巢以奇兵八百泛舟即渡吴人有北来诸军乃飞过之语韩擒虎以五百人宵济采石守者皆醉遂袭取之由是观之徒恃江而不足与守鲜克有济矣曹操初得荆州议者谓东南之势可以拒操者长江也操既得荆州蒙冲战舰浮江而下则长江之险已与我共之独周瑜谓舍鞍马而仗舟楫非彼所长赤壁之役果有成功至于羊祜之言则以南人所长惟在水战一入其境长江非复所用他日成功略如祜言故臣以谓有如瑜者为用则祜之言谓之不然可也无如瑜者则祜之言不可不察也彼为说者谓敌人以马为强而江流迅急渡马为难敌人便于作筏而江流迅急非筏能济是未知侯景以马数百一夕而渡王浚自上流来未尝作筏也州县一也有最为要害者津渡一也有最宜备豫者苻坚自项城来寿阳侯景自寿阳移历阳孙恩自广陵趋石头王敦渡竹格苏峻泛横江侯景渡采石考前世盗贼与夫南北用兵由寿阳历阳来者十之七由横江采石渡者三之二至于据上流之势以窥江左者未论也　建炎三年冬金兵自黄州渡又自马家洲渡时杜充在建康闻金人至以军六万列戍江南岸而闭门不出师无统一皆无斗志明年夏四月韩世忠提舟师截大江以邀金兵相持黄天荡四十八日乌珠遣使与世忠约日会战世忠募海船百余艘进泊金山下仍植一旗书姓名表其上金人望见大笑曰此吾几上肉耳 【按宋史世忠伏兵金山庙几获乌珠】 世忠预命工锻铁相联为长绠贯一大钩遍授诸军之强壮者平旦敌拥十舟噪而前比合战世忠分海船为两道出其背每缒一绠则曳一舟而入敌不得渡遣使愿还所掠及献马三千世忠不听曰只留下乌珠乃可去时达兰所遣之兵在仪征江南北两岸皆敌众世忠据中流风帆浪楫飘忽若神乌珠闭垒不敢出谓诸将曰使船如使马何以破之乃欲自建康谋北归 【乌珠兵在南岸故自镇江沿江西上求济】 凡古津渡又被世忠八面控扼不得去或献谋于芦场地凿大渠二十余里 【今芦门河是在黄天荡南】 上接江口舟从江背出世忠之上流一夜渠成次早出舟世忠大惊尾击败之敌终不得济 【按宋史金人悉趋建康于冶城西南凿渠则今新开河是故汪藻谓开两河也】 一曰敌乘天霁无风我所用海舟皆不得动彼乃以轻舠绝江而遁世忠戒其下勿追使去乌珠面江北屯六合达兰在山东遣人诮乌珠入侵无功盍止于淮东候秋高相会再侵江南乌珠以前日渡江之危为辞吕颐浩言金人多诈难测诏刘光世分兵以备江岸　绍兴三十一年金万户高景山以兵数万犯扬州刘锜提大军御之于清河金以毡裹舟载粮挽而上锜募善没者凿舟沉之金人大惊俄犯扬子桥锜以兵扼瓜州金骑逼江锜遣麾下员琦设伏于皂角林与敌接战诱敌入张弩俄发敌大败斩景山俘数百人金亮亲统细军驻和州之鸡笼山临江筑坛刑马祭天必欲由采石而渡朝廷诏王权诣行在以池州都统制李显忠代权命督府参议官中书舍人虞允文趣显忠交权兵时显忠未至允文夜见建康留守张焘议御敌之计焘但言已当死守留钥丙子金亮登坛建黄绣旗二中张黄盖亮执小红旗麾众渡江时王权所留水军车船咸在而诸将未有统属莫肯用命尽伏山崦惟提举张振王琪稍任其责允文自建康至使人督之敌舟稍近振琪与统制时俊盛新等徐出山崦列布江岸敌初未之觉一见大惊欲退不可我军用海鳅船迎击士皆死斗敌舟沉溺者数万其回北岸者亮皆杀之遂不能济丁丑金人往来望见车船遽却我军复以海鳅船先往北岸截横林渡口用克敌弓射之金兵弃船上岸者悉陷泥中而毙上急羞杨存中措置守江虞允文亦自建康驰至镇江时江岸有车船二十四艘敌已瞰江恐临期不堪驾用存中允文临江按试命战士踏车船径趋瓜洲迫岸复回金兵皆持满以待其船中流上下回转如飞金众相顾骇愕亮愈忿召诸帅约三日毕济过期尽杀之诸帅谋曰南军有备如此进有渰杀之祸退有敲杀之忧奈何有总管万戴者曰杀郎主与南宋通和则生矣众曰诺乙未诸帅集兵射杀亮并杀其太傅三妃与谋事者十余人　绍兴中诏沿边修守备吴表臣言大江之南上自荆鄂下至常润其要紧处不过七渡下流最紧者二建康之宣化镇江之瓜洲是也当择官兵修器械以谨其防　王彦恢言建康古都乃用武之地欲保建康必内以大江为之控扼外以淮甸为之藩篱又必措置兵食以赡国费然大江以南千里浩渺决欲控扼非战舰不可大江以北万里坦途欲遏长驱非战车不可舒庐滁和良畴百万欲措置军食非营田不可舟车之法以轻捷为上彦恢所制飞虎战舰傍设四轮每轮八楫四人旋斡日行千里又有神武战车下安四轮略同飞虎顶张布帷以避矢石傍斜冲击其用如神又有拒马车一人之力可以转用比之蒙冲偏箱鹿角此尤至要淮西良畴不可以数计不须朝廷给本秪以有无相济并力营田计其户口什一养兵则淮西可以守矣如许令彦恢招兵教习只乞那融淮西数州财赋可足舟车之用及以数州秋成所得那融营田可足兵食之费万一金人入侵及盗贼猖獗彦恢当以此舟车摧锋陷阵以此士卒斩将搴旗以此种莳飞刍挽粟保守江淮决无疏失诏彦恢就本军措置　宋之论边防要害者有曰自古倚长江之险者屯兵据要虽在江南而挫敌取胜多在江北故吕蒙筑濡须坞而朱桓以偏将郄曹仁之全师诸葛恪修东兴堤而丁奉以兵三千破胡遵之七万转弱为强形势然也淮甸郡县不必尽守故城各随所在择险据要置寨栅守以偏将敌来仰攻固非其利若长驱深入则我缀其后二三大将浮江上下为之声援敌之进退落吾计中万全之策也又有曰无为军巢县之濡须及东西关山川重复盖昔人尺寸必争之地大率巢湖之水上通焦湖濡须正扼其冲东西两关又从而左右辅翼之馈舟既已难通故虽有十万之师未能便出大江得逞其志淮西虽号地平而水陆要害皆可战守稍加措置未易轻犯又有曰若金重兵出淮西则池州军出巢县而江州军出无为军便可为淮西官军之援又有曰自建康至姑孰一百八十里其险可守者有六曰江宁镇曰碙沙夹曰采石曰火信口其上则有芜湖繁昌皆与淮南对境其余皆芦荻之场或碕岸斗绝水势湍险难施舟楫又有曰采石渡在太平州界下马家渡在建康府界上宣化渡在府界下采石江阔而险马家渡江狭而平相去六十里皆与和州对岸者金人入侵直犯马家渡杜充以万众不能捍亦尝分兵犯采石太平州以乡兵御之遂退虽杜充处置有未尽善亦形势使然马家渡比采石尤为要害又有曰和州乌江县界可自江北车家渡经冲建康府马家渡滁州全椒县可自江北宣化渡径冲建康府之靖安兼泗州盱眙有径小路由张店上下瓦梁盘城亦可径至宣化不满三百里乌珠曾于此路来至六合下寨并自上瓦梁下船直至滁河口可以入江宜于靖安渡碙沙夹相对三处防守所有北岸滁河口宣化两处来路应和州东地分宜严切堤防 【又有曰昨来金人自黄州张家渡渡江由湖北鄂州武昌县上岸方入兴国军大冶县界取山路以犯江西宜于兴国军大冶县道山等处摆布防拓又有言曰汉阳沌口系汉江下流湖北师司所隶尤宜严切堤防】 隆兴二年议幸建康张浚受任督府讲论军务不遑寝食招来山东淮北忠义之士以实建康镇江两军凡万二千余人万弩营所招淮南壮士及江西群盗又万余人要害之地城壁皆筑其可因水为险者皆积水为堰置江淮战舰诸军弓矢器械悉备两年冬金人屯重兵十万于河南为虚声胁和有刻日决战之语将士望金人至成大功而金人亦知宋有备卒不敢动及是浚又以宰相来抚诸军将士踊跃思奋敌闻浚来亦檄宿州之兵归南京沿边清野以俟淮北来归者旦夕不绝山东豪杰悉愿受节度金人益惧 【分屯建寨建康太平池三郡江面计一千七十一里共建大小二十九建康八屯曰下蜀曰马家步曰沙河曰韩桥曰王沙曰新开河曰下三山曰汪蔡港太平七屯曰濮家圩曰褐山曰乌石矶曰白泥浦曰上三山曰板子矶曰周家庄池州十四屯曰菖蒲山曰大通曰梅根曰穴港曰戚家沟曰李三河曰宝寨矶曰黄石矶曰吉阳洑曰祝家矶曰乌石矶曰香口曰双山三郡诸屯共创寨屋一万一千九十五间本府一千七百间太平四千四百间池州四千八百间将佐衙屋不计焉今各处万户府差军守把多系前代屯戍之地亦有废不守者此不及详着】
　　营寨教场
潘家寨在上元惟政乡开宝中潘美下江南驻兵有潘亭塘去城十里都监寨在上元县地太平兴国元年置侍卫马军与都统司参错如古南北军之制各以统制统领出三衙马帅领之号行司干道七年移屯置寨建康凡八其选锋军寨在西门崇道桥前右中左后五军寨一在虎头山一在黄家塘南一在塘北一在阴山东者并南门外蒋山南者在东门外驻札御前诸军各有统制统领官置都统制副都统制领之绍兴十二年移屯建康置寨凡六其游奕军前右中左后军寨一在清化坊之北新街一在桐树湾北一在高阳楼及东门外一在保宁寺街一在北门内大街东一在上元县之西景阳台之南厢禁军营屋始皆革覆绍兴中章森易以瓦数千间号新营其禁军曰武雄第一指挥威果第十三第十四第十五第四十四指挥忠节第十一指挥全捷第六指挥有马雄略第十一指挥横江水军三指挥忠义指挥等诸营一在广济新仓东一在证圣院东一在院西一在转运衙西一在太平桥北一在清化市南之下街西一在总领衙后通附营凡七其厢军效勇第一第二牢城第一第二指挥剩员指挥营并在城内西北隅沿江制置司诸军寨其游击军前右中左后五军寨一在武定桥南一在桥西北一在北门内二在桃源洞有参议官胡居仁撰记游击军新寨在马帅衙东开庆元年马光祖建买民地拓基五百二十亩屋三千间制领将佐衙十一所屋一百三十间点亭庙寨门共四十间甃井廾五亭十二防江军寨在北门外耆阇山下效用军寨三在直街之能仁寺后武定桥南小寨在罗帛巿破敌军寨在大西门里精锐军寨在都统衙后亲兵左右部营在鹿苑寺侧策胜军中军寨在城内东北角右军寨在北门城内制效军寨一在虎头山一在城内杏花村龙湾游击水军寨在靖安镇靖安唐湾水军寨在古龙湾茅草冈义士雄武二军附游击军寨江东安抚司亲兵寨史正志建在府治东后废刘珙复建为两寨在宫城东及北庆元乙卯守臣张枃复建军房甲仗库合千二百八十七楹又建亭为主将号令点集之所东曰观礼西曰教忠游九言撰记淮西江东总领所总效军寨凡四一在江宁县北真武庙南一在兴严寺北一在马司选锋寨东一在报恩观东北诸军教场有三御教场在行宫东亲兵教场在府治东中军教场在蒋山东干道志禁军东南第五将正副将各一员及兵马钤辖分管之厢军兵马都监四员及驻泊兵马都监分管之又庆元志嘉佑四年江宁府就置禁军驻泊三指挥以威果为额熙宁五年以议者言东南兵寡而多盗又以三千人戍扬州杭州江宁府自章森建新营隶兵者始不与居民杂比又江东转运司尝于江宁府聚十州兵祗备上纲置小营见王逢原广陵集句容有管界下蜀东阳三寨溧水有管界巡检寨在栖贤桥西溧阳有山前巡检寨在县北三十五里旧县巡检寨在县西四十五里 【今益都万户唐公廨即旧游击军寨地北门大街旧准捷寨翔鸾坊小马司寨今并为军营大马司寨街旧游击军寨游击右军寨并建养济院安怀院东北隅旧戎司左军寨今为益都新军营又旧递铺营处铺兵今录事司是其地今龙湾军营即旧游击朮军寨地旧御教场今为教场余并为民居园地】
　　尺籍
建康府厢禁军隶安抚司四千人亲兵一千人驻札御前诸军隶都统制司兵五万人马五千人十七匹侍卫马军移屯建康府以三万人骑为额沿江制置司增置军额防江军三千三百人内步军三千人 【胜捷五百人吐浑一千人雄威一千五百人】 马军三百人效用军一千四百五十五人破敌军一千四十四人精锐军二千五百三十一人亲兵左右部共一千人策胜中右两军一万人制效两军二千三百二十六人靖安唐湾水军五千七百二人龙湾游击水军二千九人金山团窝制效军六百五十九人游击军五军共一万二千四百一十二人雄武军五百八十七人义士军一千八百七十三人宁江新军六千二百八十人又有良家子新招帐前将官等兵至元十二年归附之际军民溃散徐王荣所领投拜者悉名新附军分差各处与汉军相参镇守故略着其额云
　　军器
景定志云除戎器戒不虞传于易砺锋刃锻戈矛誓于书修车马备器械序于诗有备无患其来尚矣汉帝使人视吴汉何为方修战攻具乃有隐若一敌国之叹祖逖用二千人起冶铸兵固知其有誓清中原之志李德裕请甲人于安定弓人于河东努人于淛西于是兵器皆犀利而蕃诏不敢窥焉修政安边兹非急务乎本朝建阃金陵藩屏畿甸兵甲四出则北援淮东备海南控荆楚西助巴峡开庆景定间凡甲冑戈剑弓矢之需取具于升者无虑数十万计取之不竭备有素也至元乙亥沿江制置赵溍闻兵至取行宫公帑金帛宵遁而所积器械资储悉归行省
　　战舰
李纲尝奏宋高宗曰臣闻生于陵者安于陵生于水者安于水南方之人习水而善没其操舟若神而北人有惧舟楫而不敢登者习与性成也骑兵施于南方非所便而南人教之水战必可取胜昔曹操以数十万众顺流袭吴周瑜以三万人逆战于赤璧因风纵火焚其船筏遂大破之操自此不敢有窥江表之心而鼎足之势立其后曹丕复以大兵次广陵观长江风涛汹涌吴人戈甲旌旗之盛恐惧而退晋有江左苻坚以百万之众次淝水而谢玄以八千人破之众皆奔北闻风声鹤唳皆以为王师将至则东南之兵养育训练因地利而用之亦足以自守其地应沿河沿淮沿江帅府要郡凡临流去处宜仿古制以造战船上设楼橹可以施弓弩下运橹棹可以破风涛颁法式以授之仍募习水者为水军以时教阅激赏敌舟济渡会合掩击以我之素习击彼之蹔济其势必胜得一胜则敌心破胆不敢有窥东南之心矣嘉佑中范仲淹上言乞于河阳置战舰水军以防契丹当时以为迂阔不果行使用其说刱设至今则大河有备靖康初金人岂能遽济渡哉先事而言则近乎迂事至而后图之则无所及其实今日之急务也所有诸路合置战船募水军欲乞专差官前去措置建康府制置司累政修造战船自淳佑九年以后大略可考造船修船共三千五百只详见前志
　　本朝兵戍大略
至元十二年中书左丞相淮安惠武王巴延总襄阳兵南伐用宋将吕文焕程鹏飞范文虎等为乡导败贾似道兵于丁家洲池州守将以城降沿江制置赵溍弃建康宵遁马步军副总管权制置司徐王荣及翁都统等帅军民于太平州纳款二月十二日大兵至南城外雨华台下寨廿七日丞相平章吕参政等官入城于府治玉麟堂开省调兵大犒军士立建康宣抚司招安江东诸路以万户廉希愿招讨索多兼宣抚使三月三日遣黄头先锋哨马数百人至句容瓜渚杀知县葛秉县民巫及元率众诣军前纳款授本处总管同二李百户偕往招安三月十八日立寨文孝庙禁止剽掠来降者各授总把俾领其众溧水溧阳二县以次降附是夏以暑热驻师建康设江宁上元二县尉秋七月丞相巴延入觐上都以上万户追封曹南王阿喽罕权行省事平章河南王阿珠万户追封汝南王张弘范等屯兵瓜洲宋将姜才张世杰孙虎臣水陆逆战相继败绩行枢密院驻札镇江宋转运判官赵淮起兵溧阳宜兴县界屯据长塘湖函山一带阻水拒守冬十月右丞相至自京师留左丞相阿珠右丞张惠等行省瓜洲断淮东援兵自与阿喽罕参政董参政分兵三道水陆并趣临安十一月参政右师破东埧寨拔溧阳建平广德四安长兴诸县辟独松关遣千户奇塔特总管徐王荣等破赵淮屯兵十二月大兵破常州进次临安之长安镇遣徐王荣诸瓜洲行省计禀差新野奕千户陈翼于建康宣抚司起新附军五百汉军二百招捕溧阳未下乡寨十三年正月十一日徐王荣等败宋兵执赵淮解赴瓜洲行省杀之徐王荣以功受骠骑卫上将军苏湖招计使带已降虎符充建康路总管兼府尹十四年罢宣抚司为建康路总管府立江东道宣慰司以参政阿喽罕保定万户张弘范行宣慰使自是连岁出兵保定奕及福建奕廉万户常州宋万户宁国乔万户泰州奕孟万户诸军并诸附军相继分镇建康各县置尉司专主巡捕在城录事司以判官兼凡路府州县达噜噶齐皆兼提控捕盗铺兵止递文书十五年张元帅追宋二王涯山江淮行省发水陆师二万从行十六年二月宋境悉平廉宋两万户军移屯各处十八年调兵东征日本至元二十二年江淮等处行枢密院开府建康元贞元年溧水溧阳升州设捕盗司以州判一员兼领各镇寨俱设巡检司佥拨弓兵专以巡防捕盗凡一十二处 【江宁镇秣陵镇竹筱龙都茅山下蜀东阳东埧高淳白马桥旧县山前】 其州县镇守官军则从万户府轮差千户百户管军分戍要害至元末年行枢密院例革各万户府径隶枢密院及江浙行省提调保定奕张副枢军马移屯武昌孟万户移屯泰州乔万户奕对迁宁国大德元年益都新军万户府自宁国路移镇建康于前宋游击军营内置府达鲁花赤万户副万户而下军官千户百户弹压通设一百余员所管蒙古汉军新附军按月于有司支请盐粮其汉军本户元佥免粮田四顷岁以所出为封装钱给当役者所在正军专一守把城池仓库局院坊廊要害去处军官不得多余占使非奉省院明文诸衙门不许差高集庆亲隶行台按治岁时教习纪律严明龙湾有教习水军万户府系行枢密院于江北河南行省管下蕲黄邓新扬高邮真滁杭州等奕万户府拨军二千余名前来屯戍专以教习隶万户府提调凡军之新旧名籍船舰军装器备及军器局逐年成造器械悉有额定工程名件此不详着防戍地境有图见首卷 【续报谔噜讷四处亳州宁国广德江阴许浦通事马军军器则岁造黑漆铁甲二百三十付真皮盔甲袋全四色水牛皮甲二百二十付紫真皮盔甲袋全羊肝漆明稍角弓五百五十五张手箭一万八千只箭葫芦弓袋杂袋八十付其起解积贮本路具有文卷】
至大金陵新志卷十一上
元　张铉　撰
　祠祀志一
礼莫大于报本反始天地者生之本也先祖者类之本也鬼神者阴阳四时之本也故天子祭天地诸侯祭境内山川卿大夫祭五祀庶人祀其祖尊卑巨细各有等差而诚敬之道着焉传曰我战则克祭则受福又曰惟圣人为能飨帝惟孝子为能事亲言积其至诚之感而气之散者聚游者反精微之应非圣人孰能知之周衰礼废诸侯或僣郊祀而大夫旅泰山又其弊也淫祀兴而民德滥焉君子亦反经而已矣金陵故为都邑其以王者礼乐祀天地山川之属甚众吴大帝赤乌十年始为康居僧会建寺崇佛又为僊者葛玄立观方山自是代有增加梁陈于佛尤所重其三茅君蒋子文祀皆原于汉吴蒋累号为帝而茅山之祠肇自隆古书缺莫得而详今其处传多薶瘗 【玄帝命东海神埋鼎秦汉常瘗金壁】 由晋迄宋死事之臣及有功德于民皆特立祠最著者卞壸谢玄刘仁赡曹彬杨邦乂姚兴王珙我朝定江南淮安忠武王巴延河南王阿珠曹南王阿喽罕皆以功最受封淮安立祠杭州河南祠汴梁而曹南王今立祠集庆礼所谓崇德报功者邪因前志所纪辑录历代郊社佛道祠宇以下具着之作祠祀志
　　古郊庙
南郊坛案建康实录晋太兴三年所筑郭璞卜立之在宫城南十余里 【注云在长乐桥东篱门外三里又云今县南有郊坛村即吴南郊地】 吴大帝初称尊号武昌南郊祭用玄壮后自以偏方不郊太元元年始祭南郊在秣陵县南十余里 【吴志大帝时群臣上奏宜修郊社以承天意帝曰郊祀当于中土今非其所于何施此重奏曰普天之下莫非王土王者以天下为家若周文王都于酆镐非必中土帝不听终吴之世郊祀庙社缺然无可纪者】 晋元帝渡江大兴三年始议郊祀立南郊于已地建武二年定郊兆于建邺之南 【唐会要晋元建武二年定郊兆于建邺之南去城七里一坛之上尊界杂位十五百神实录云大兴三年作南郊在宫城南十五里郭璞卜立之图经云在今县东南八里长乐桥东篱门外三里其县南郊坛村即吴南郊也】 宋孝武大明三年迁郊兆于秣陵牛头山西在宫之午地废帝复旧 【废帝以旧郊吉复初齐始屋员兆外常侍庚昙崇启曰祭天尚质秦从坛域无宫室者诏付外详祠部李撝议周礼凡祭张旅幙张尸次宗庙旅幙今为栋宇郊祀毡案宜制担甍】 梁武帝即位南郊为坛在国之阳常与北郊间岁普遹六年改作南北郊 【隋志梁南郊坛高二丈七尺上径十一丈下径十八丈其外再壝四门运历图云梁武帝中大通五年郊祀异者三至神光五色圆照满坛陈武帝又修缮南郊圆坛高二丈二尺五寸广十丈柴燎白天金陵故事云梁武帝时改作四周筑土壝宫三重便殿一所兆壖数里今其地在城东南与娄湖相近】 南唐郊坛即梁故处在长乐乡去城十二里宋为藏永所
北郊坛按实录在旧江宁县东八里潮沟后东近青溪晋元帝立南郊未立北郊明帝大宁三年始议立北郊未及建而帝崩成帝咸康八年追述明帝前指于覆舟山南立之制度一如南郊 【宋书云江左未立北郊地祇众神共在天郊成帝立二郊天郊则六十二神五帝之佐日月五里二十八宿文昌北斗三台司命轩园后土太乙天以太微勾陈北极雨师雷电司空风伯老人六十二神也北郊则四十四神五岳四望四海四渎五湖五帝之佐沂山岳山白山霍山医巫闾山蒋山松江会稽山钱塘江先农凡四十四神也江南诸小山盖江左所立犹如汉京关中山水皆有望秩也文帝元嘉十六年有事北郊复下其议于是八座奏省四望松江浙江五湖等座其钟山白石既土地所在并留如故文帝立儒学馆于北郊十二年尝阅武于此】 宋孝武大明三年移北郊于钟山北原今钟山定林寺山巅有平基二所阔数十丈即其地 【宋书云北郊晋成帝世始立本在覆舟山南宋太祖以其地为乐游苑后以其地为北湖移于湖塘西北其地早下泥湿又移白石村东又以为湖乃移于钟山北原道西与南郊相对后罢白石东湖北郊还旧处】 梁武帝北郊为方坛上方十丈下方十二丈高一尺四面各有陛其外为壝再重陈北郊为坛高一丈五尺 【晋王恭反前将军王珣入守北郊宋元嘉中每阅武于北郊徐嗣徽引齐兵为寇侯安都距齐军于北郊坛绍泰中齐萧轨等渡江亦屯于北郊坛又按散福亭在县东北钟山乡去城四里旧传晋宋郊祀回銮赐胙之所】 
禖坛石按通典江东太庙门北有石文如竹叶小屋覆之宋文帝元嘉中修庙所得陆澄以为晋孝武时郊禖石然则江左亦有此礼矣或曰百姓祀其傍或谓之落星石 【今在城隍庙内】 
明堂在城东南七里不详其处宋书晋元帝受命中兴依汉故事宜享明堂宗祀之礼江左不立明堂故阙焉大明五年有司奏国学之南地实丙已爽垲平畅足以营造其墙宇规范宜拟则太庙惟十有二间以应期数但作大殿屋雕画而已无古三十六户七十二牖之制是年五月新作明堂丙巳之地宫苑记云在博士省南 【博士省在国学南国学在太庙南】 梁武帝天监十二年诏以明堂地居卑湿可量就埤起以尽忱敬陈亡焚毁皆尽将作监大匠宇文恺量台趾丈尺写样奏闻 【今按宋齐梁陈各有制作梁尝毁宋太极殿以材构焉】 
晋太庙旧址在秦淮西晋大元十六年二月庚申改筑太庙秋九月新庙成案地志太庙中宗置郭璞迁定在今处帝常嫌庙东迫淮水西逼路至此年因修筑欲依洛阳改入宣阳门内尚书仆射王珣奉以为龟筮弗违帝从之于旧地不移更开墙裨东西四十丈南北九十丈宋以后仍之至陈乃废
　　社稷诸坛附
府社坛旧在城西南江宁县社坛同处庆元元年留守张枃移置下水门内秦淮南归附后迁置南郊城南门外越城之后卜地十亩有奇周筑垣墙内按方地设社稷风雷雨师坛及官厅廨宇以时祭祀
上元县社坛旧在白下门外尉司东
江宁县社坛旧在县西南府社坛东 【绣春园之西置】 
溧水州社坛旧在州西南二里 【绍定四年知县史弥巩移建于县治西北望京门之里景定元年二月权县事赵介如重修大德五年移置州南筑三坛至大四年知州卢朝请克治重修】 
句容县社坛旧在子城北后移在青元观西南 【今养济院基是旧社大德间移于葛僊翁庵西后监邑尹闾敦武以其地卑隘置民地去旧坛西约百步设今坛】 
溧阳州社坛在州西南二里 【金渊志在西门内】 
风伯雨师坛 【附府社坛】 
祭龙坛旧在江宁县西南阴山上 【宋景德三年置】 
古太社稷坛晋元帝建武元年初立宗庙社稷在古都城宣阳门外郭璞卜迁之左宗庙右社稷玄风观在太社西偏对太社御街东即太庙地社立三坛帝社太社稷各一在唐江宁县东 【按宋书晋元帝建武元年依洛京二社二稷礼左宗庙右社稷历代因之洛京社稷在庙之右而江左又然也吴时宫东开雩门疑吴社亦在宫东与庙同所也宋仍旧无所改作实故常二社一稷初太康中诏并二社之祀傅咸奏宜如旧诏一依魏制至元帝又依洛京二社一稷隋志梁社稷在太庙之西盖晋元帝所创有太社帝社太稷凡三坛门墙并随其方色在旧江宁县东二里】 雩坛按通典晋穆帝永和中有议制雩坛于国南郊之傍依郊坛远近注阮谌云在已地隋志天监九年有事
雩坛遂移于东郊在籍田域内 【武帝以雨既阴类而求之正阳其谬已甚东方既非盛阳而为生养之始则雩坛应在东方祈晴宜于南方今按雩礼本施于夏月武帝所言亦非确论也】 籍田坛在城东十五里按隋志梁普通二年诏移籍田于建康北岸筑兆域大小列种梨柏便殿及斋官省如南郊别有望耕坛在坛东帝耕毕登此以观公卿之推别有祈年殿梁书云普通二年徙籍田于东郊外 【诏曰平秩东作义不在南前代因袭有乘礼制可于震方间求沃野具兹千亩】 大同五年又筑雩坛于籍田兆内 【绍泰元年齐徐嗣徽复入至玄武湖陈武帝遣侯安都扼之战于耕坛南即此地也】 钟山坛在钟山南岩上苻坚大军至寿春晋武祷于坛神曰当助攻坚见八公山上草木尽为人形又闻风声鹤唳皆言王师至坚众溃西走 【今蒋山有坛基在讲经台下俗传为李王拜郊所疑即此坛也】
　　祠庙
城隍庙唐天佑二年置旧在城西北今在台治南御街东太庙街内 【归附后郡民重加修建】 
东岳庙在城内西南斗门桥之东 【宋雍熙二年置绍兴十一年重建今至正癸未郡民宋通甫等重修】 
江渎佑德庙在城西清凉寺东
真武庙在府城西北清化市东 【宋太平兴国二年置建炎四年金人峣建康应官舍民居寺观神祠无不荡尽此庙独存】 
后湖真武庙本吴赤乌玄武观后毁于兵
蒋帝庙在蒋山之西北去城一十二里神蒋姓名子文汉末尉秣陵死而灵异吴大帝为立庙 【搜神记曰蒋子文广陵人嗜酒好色自谓已肯青死常为神汉末为秣陵尉逐盗至钟山下贼击伤额因解绶缚之有顷遂死吴先主之初其吏见子文于道乘白马执白羽侍从如平生子文曰我当为此土神为吾立祠不尔使虫入人耳为灾吴主以为妖言后果有虫入耳皆死医巫不能治又云不祀我当有大火是岁数有火灾吴主患之封为中都侯加印绶立庙改钟山为蒋山表其灵异次弟子绪为长水校尉皆加印绶立庙】 晋加相国之号 【晋苏峻之难钟山神同蒋侯为助且曰苏峻为逆当共诛锄之后果斩峻太元中苻坚入寇望见二师部阵齐整又见八公山上草木皆类人形怃然有惧色初会稽王道子闻坚入寇以威仪鼓吹求助于钟山神奉以相国之号及至望见若有助焉】 宋加相国大都督中外诸军事封蒋王 【杜佑通典宋高帝永初二年普禁淫祀自蒋子文祠以下皆绝孝建初修复加蒋侯爵位至相国大都督中外诸军为蒋王】 齐进号为帝乃以庙门为灵光门中门为兴善门外殿曰帝山内殿曰神居 【齐元明中崔慧景之难迎神还台求助事平乃进帝号】 梁武尝祷雨有异及魏军围锺离复见阴助南唐谥曰庄武帝更修庙宇宋开宝八年庙火雍熙四年即旧址重建景佑二年陈执中增修得赐额惠烈政和八年漕使刘会元重修干道八年枢密洪遵重修
吴大帝庙在西门外清凉寺之西旧传今庙即当时故宫
晋元帝庙唐天佑二年置旧在城内西北卞将军庙侧宋景德四年重修后移就嘉瑞坊城隍庙东庑嘉定五年黄度作新庙于石头东两庑设礼乐群英三十二像叶适为记
褒忠庙在城南门外宋建炎三年立褒杨邦乂之死节也详见年表及本传
旌忠庙在城南铁索寺之东南宋绍兴三十一年金人犯淮西御前统制姚兴独以一军与战于尉子桥鏖战数十合援兵不至竟殁于阵将死犹手杀数十人枢密叶义问以闻赠观察使命立庙赐额
忠节庙在城东三里与半山寺相望宋隆兴元年江淮都督张浚命李显忠邵宏渊复宿州宏渊将王珙深入贼营戮力鏖战自辰至申手杀甚众竟战殁督府以闻赠阆州观察使于寨前立庙赐额忠节 【珙字伯谦德第三子战时帅所部绛衣铁冠所向辟易】 
惠泽龙王庙在水西门里大军仓东政和中建
牛将军庙在城西南隅竹街 【宋末樊城死节敕赠节使庙额忠烈】 
蜀三大神庙三神有德有功载在祀典 【俗谓清源君梓潼君白石君也】 制使姚希得蜀人分阃金陵日度地青□之侧鼎创祠宇其旁又建道室为槱燎之所取管下洞神宫额以□□□□□□□□□□国朝延佑年间改三大□□□□□成化祠加封梓潼帝君金陵庙废不治泰定年间盱江江廷楫住持宫事重加修建详见后洞神宫下
曹南王祠堂建在正北隅柴街宝戒寺侧 【至正元年闰五月初六日奉敕建中书省左丞许有士撰碑曰至正元年二月乙酉中书臣僚言勒建曹南王阿喽罕祠礼部议视淮安忠武王而祠于集庆县官给其费且请赐田千亩以奉祭祀制曰可既月王之子托欢由中书平章政事拜御史大夫行台江南台治集庆又得躬相厥役以迄于成贻书有壬曰子尝承诏铭先王知先王莫子若祠落矣愿纪也让不可乃本其碑撷其家世履历勋庸之概曰蒙古札拉尔氏有赠定威佐运功臣金紫光禄大夫司徒谥忠定讳博绰者王祖也赠宣忠靖远佐运功臣金紫光禄大夫中书右丞相谥桓毅讳伊哷肯者王考也勋皆上柱国爵皆曹南王身皆死所战有大功祖妣达巴妣默哷皆封王夫人此其家世王武毅善战袭桓毅职中统四年赐银章虎节仍食万户至元十二年擢昭毅上将军以上万户权行中书事进中奉大夫行中书省参知政事明年以参知政事行江东宣慰事明年入觐升资善大夫行中书省左丞十六年进资政大夫行中书省右丞仍宣慰江东十八年入觐拜中书左丞相行中书省事阶光禄大夫征日本次明州而甍寿四十九葬曹州济阴南村特赠推诚宣力定远佐运功臣太师开府仪同三司□□□国追封曹南王谥忠宣此其履历岁辛未渡江破宋师于龙兴北山中统初讨阿勒达尔珲塔哈于河西明年扈征额哷布格于幕北明年从宋王平孝坛于济南四役皆有奇功赐黄金金箙金鞍文锦恩数稠迭至元四年观兵襄阳明年围之越六年克之始走宋师南门堡献荡舟之荣渡沙芜取鄂州泝江陵至铁江十二年与右丞相淮安忠武王巴延分道取宋王发建康与宋师战屡败之破东埧砦拔溧阳建平广德四年长兴关独松关前后斩首一万五千级杀其将杜总管吴奉使许吴二总制及骑将二人俘谷总制张知府裨将祝亮等四十二人十三年三军会于杭宋亡徇浙东降赵提刑等五百余人追播福安僵尸四十里杀步帅李世达俘秀王与择监军赵由（怯去去改葛）防御使林德降安抚使王吉分军兴化擒宋相陈文龙降宋官二百余人淮兵三千人江南遂平此其勋庸配托多库库楞呼图克岱并封王夫人子男二长伊苏岱尔银青荣禄大夫山东河北蒙古军大都督集贤大学士次大夫也女五俱适望族有壬惟古者功臣受封之国先达宗庙于路寝之理所以广孝而劝忠也诸侯之制二昭二穆与太祖之庙而五太祖百世不迁昭穆则俟亲尽而递迁之自汉以来诸侯鲜及十世身享崇爵而子孙不能保也庙制由是弗讲矣其有德及注民功施社稷者在朝廷则有圆形以寓其思贤念功之意在其臣吏则有建祠以尽其事亡如存之心亦因时制宜之义也诸葛武侯之没也所在求为立庙又请立之成都后主皆不听民致私祭陌上以武侯之功尚何靳于一庙岂欲黜私祭以崇正礼邪夫所在立庙在礼若泛立之成都亦复不听何哉至习隆向充之请始听立庙沔阳则武侯之得庙亦戛戛乎其难哉皇上于忠宣既立之祠又锡之田思贤念切之盛德岂区区蜀禅之所知哉大夫祗顺德意克笃前徽劝孝劝忠于是乎在皆可歌以荐者也乃为之诗俾歌以祀焉其辞曰干元统天乘六龙宏才硕德如云从忠宣天挺间世雄父菑子播昏作农帝曰来汝汝世忠奋戈无往不奏功方城额额睽皇风分兵掎角乘其墉沙芜飞渡星月蒙顺流震击无遗锋义旗礼干趍独松赵孤衔璧吴山空万邦玉帛四海同台司两辖昭报崇虎符龙节行江东边尘何物劳蒙冲魂升海隅心九重杨显有子能始终哀荣典册备且隆襄旒冕舄曹南封石头城高江流潀新庙奕奕摩苍穹圭田千亩亩且锺维縻维芑纷樛橦舂榆释烝簋有饛醇醲戴祼牲特丰备乐舞兮明祀容神来假兮福攸降象贤济美垂无穷详见前图考并年表】 
禹王庙在保宁坊磨盘街口 【其地有沟名建业沟又封崇寺街亦有庙俗呼平水大王】 
侯将军庙 【侯瑱与王琳战于烈山下大捷土人以瑱功烈甚盛故名山曰烈祠之山】 
刘将军庙上元县治西有庙街北 【相传南唐刘仁赡庙也】 
五龙堂在城北古太一观基近玄武湖今废属金陵乡去县八里 【南唐保大八年改舞雩祠十三年有玄元尊像乘一木流于江及岸上道流迎奉徐锴为记】 
孚泽庙在玄武湖侧去城西北一里 【宋文帝时黑龙见湖侧时人号黑龙潭庙祀之绍兴中祷雨辄应张焘以闻赐额】 
嘉惠庙在城东南二十五里 【绍兴元年赐额庆元志丞相沈该政和中作邑上元祷雨应刻诗于祠】 
灵泽夫人祠在长干寺后龙池侧 【事见曾文昭公曲阜集云】 
炳灵公庙新桥西南唐升元中置 【五代史后唐长兴四年封威雄将军至祥符元年封炳灵公今庙中有化纸盆上铸南唐年号众铸入三郎君庙按搜神广记神东岳第三子又称东岳三郎】 
武烈帝庙在永寿宫西 【南唐书常州有陈果仁祠越人寇常州柴克宏帅师往救果仁见梦于克宏曰吾以阴兵助尔及战有黑牛二头冲突越兵克宏继之大败越人克宏奏封武烈帝今按果仁事见唐书沈法兴传盖隋末尝保据常州本庙在常州徐铉集有武烈帝碑润州志唐赠忠烈公有诸道行营都招讨判官顾云铭搜神记神字子威宋宣和中加封及赐额柴克宏为佐神封灵翊将军庆元志庙在天庆观西庙堂后水一壁乃毗陵董羽画世传名笔今不存不知其处画壁亦罕传句容志庙在东门内溧阳志忠佑别庙在县东门外陆子遹重建延佑五年本州岛准常州路牒敕加封武烈显灵昭德仁惠孚佑真君】 
二判官庙在城西门里铁塔寺西南百余步 【事迹云旧本延祚院土地神唐会昌中寺废景福二年神托梦里人复夜见火光连天人潜窥见炬篲荧荧焉因就其地建庙】 白石庙 【案宋书晋咸和三年苏峻乱温峤等入伐立行庙于白石告元帝元后曰逆臣峻倾覆社稷毁弃三正污辱海内臣亮等手刃戎行龚行天罚惟中宗元皇帝肃宗明皇帝明穆皇后之灵降鉴有罪剿绝其命剪此群逆以安宗庙臣等虽殒首摧躯犹生之年谢灵运撰征赋造白石之祠坛怼二之无君谓此其地在白石陂今废】 
九州岛庙 【按宋书明帝立九州岛庙于鸡笼山下大会群神云】 
紫微庙在城东北九里蒋山西 【宋明帝立祀王行帝废基犹存】 
兴德王庙在蒋山蒋帝庙北去城十三里 【唐末吴天祚三年神见光生梦中因立庙废基犹存】 
助国王庙在城东北十八里 【本观山王庙南唐取铁山下遂改助国大王庙废】 
青溪姑庙在今府学东与上水闸相近 【案舆地志青溪岸侧有神祠世谓青溪姑南朝时有灵异旧传隋平陈张丽华孔贵妃死于此今祠像有三妇人盖青溪姑与二妃也庆元志庙在今上水门东异苑曰青溪小姑是蒋侯第三妹南朝甚有灵验尝见形云又类说赵文韶住青溪月夜唱乌栖飞忽有青衣至曰王家娘子传语闻君歌声有关人者须臾女子至容色可怜文韶乃歌深契女心曰但令有瓶何患无水取箜篌鼓之令婢歌繁霜自解裙带缚箜篌歌曰日暮风吹叶落依依丹心寸意愁绪自知穷夕别去明日至青溪庙中女姑神像即夜见者荆公诗已无溪姑祠何有江令宅今庙恐非故处案此本溪神祠后人传怪至□□今城东隅三姑庙□□小庙】 
白马庙庆元志在江宁县随车乡秦淮南岸去城三十里 【宋顾琛传景平中顾琛为朝请还东日晚至方山下于时商旅数十船悉泊东岸侧有一人朱衣介帻执鞭屏诸船云顾吴郡部伍寻至应泊此岸于是诸船各东西俄有一假装至事力甚寡仍泊向处人问顾吴郡早晚至船人荅无顾吴郡又问何船曰顾朝请耳莫不惊怪琛意窃知为善征因誓之曰为吴郡当于此立庙至是果为吴郡乃立庙于秦淮号曰白马庙今按秦淮东上元崇礼乡地有庙与史方山下东岸合随车地名殷巷二庙隔秦淮相望里人各祀之】 
张仆射庙在城西门外十里 【事迹编云旧经唐天佑中有清河张司徒营建金陵百姓怀而祠之今呼张仆射庙北去城四里南唐张懿公墓道在焉或云即仆射也名居咏字德之尝为特进太子太傅未见为司徒也】 
周江乘庙在摄山顶 【相传吴时人盖贤令也】 
韩将军庙在城西门 【额大吴韩将军庙唐末杨氏据吴其人必有功者】 
阿哈庙在鸡行街杀猪巷 【相传金人南侵时有不忍而救免者人记其名立阿哈大王庙】 
新林姥庙 【南史张敬儿于新林姥庙中为妾祈子自称三公不详其所】 
李氏女庙在三山 【李氏名（王向）字温叔都官外郎幼女也八岁能赋诗后适江夏王常同泛舟射利江湖间娄彻为江州作清风亭记常方叹美（王向）曰未之尽也何不云好山绿水万里有尽处清风明月千古无老时一日举其文于彻彻卒用其言为破题不久常死（王向）溺舟三山矶下后三日尸忽出水中土人异之立庙】 
楚菩提王庙旧在摄山前今徙栖霞寺内 【稽神录摄山记皆云神即楚靳尚以谗谴为蟒穴于山齐永明中有僧为授菩提戒立祠山下号菩提王事甚迂怪亦见江总稳霞寺碑云】 
苏大将庙旧在上元金陵乡张阵湖侧 【按南史宋明帝即位四方逆命与苏侯神结为兄弟以祈福助事平与建安王休仁书曰此段殊得苏兄神力加峻骠骑大将军云】 
句容县城隍庙 【在县治南】 
三茅真君庙 【句容县志大元真人内传曰汉明帝永平六年诏敕郡县修守丹阳句曲真人庙陶隐居阙比庙今犹存在山东平阿村中有女子姓尹为祝逮山西诸村并各造庙大茅西为吴墟庙中茅后山上为述墟庙今并不知处惟升元观名鹤庙在祠宇宫之上以茅君分理赤城每年十二月二日驾白鹤会于此绍兴戊寅春重建庙严肃工兴丹光现旧基】 
张王庙在句容县南钤塘庙北有张墓数百亩绍兴经界时蠲赋禁民佃东有石柱前有陂池 【相传王饮马于此又有庙后废寺及孝宅砚池葛县官祷祈香炉移转不已有碑记其事旧额忠佑灵济庙信安卢襄书今庙额曰正顺忠佑灵济昭烈行祠以显迹桐汭反以此为行祠】 
广济庙句容县志天圣观祔龙神祠貌前有龙池 【昔陶隐居迁雷平池小龙豢养于此岁遇旱祷雨府县官迎请致醮每应绍兴间赐额淳熙绍熙间敕两封敷泽广应侯】 
文孝庙在句容东门内 【昭明有宅茅山邑人祠焉】 
刘明府庙在句容东门内 【晋刘起为邑宰有德政在民】 
沈史君庙干道志在句容县北下蜀镇西北又有沈公桥 【神即宋沈庆之也县志曰昭灵侯庙有祝文略曰淳熙六年六月既望从政郎张岩谨再拜寓文告于建康戍山沈侯之庙曰惟侯武勇勤正生为忠义死祸福一方后其子侃书曰先公赴举江东乞灵得卜寻登第越十年而寓前文以私钱助饬祠宇又四十八年侃滥为宰遂书文于板以显侯灵】 
达奚将军庙干道志在句容县东门内县志白羊门内 【事见古迹仁威垒注】 
卢大王庙在句容县西北东阳镇市东 【父老传云卢绾也无碑刻可考庆元志镇江周孚尝至祠下曰卢绛也考南唐史绛仕江南至昭武节度使城围日频立战功及金陵城陷募骁勇敢死千余人行收败辛田宣歙长驱入福建循海聚兵以图兴复不果而败忠于所事者也】 
射乌庙在射乌山下去句容县北五十里 【或传为羿】 
灵济张太尉等庙 【句容县志张太尉庙在东门内久废有灵济王庙在县南十五里县志作灵济庙龙光庙在县东二十五里武烈帝庙见前茅司徒庙在茅山事见溧阳天王庙在县城东角】 
溧水州城隍广惠侯庙在州东百步盖唐县治基也 【神即唐县令白季康祈祷必应宋元符中邑民俞瑑率众建庙绍兴九年李朝正请于朝赐额正显十七年封广惠侯淳熙元年修王端朝作庙碑十六年加封孚应宝庆元年加封顺济二夫人加封四字开庆中加封显佑二夫人加封六字景定元年权县赵介如以唐中书令敏中侯之子尚书居易侯从子也阎西庑立祠曰有唐文献之祠五年封显德公夫人河东薛氏高阳敬氏皆加封子三人皆特封侯居易特封昭文侯咸淳四年邑人建显应誾乐天集有侯墓志铭曰公讳季康太原人秦武安君起之裔冑北齐五兵尚书建之五代孙也曾祖讳士通皇朝利州都督祖讳志善尚医奉御父讳鏻扬州录事参军公录事次子历华州下邽尉怀州河内丞徐州彭城令江州寻阳令宿州虹县令宣州溧水令殁于官舍明年某月某日归葬于华州下邽县某乡某原享年若干呜呼公为人温恭信厚为官贞白严重友于弟兄慈于子侄乡党推其行交游让其才自尉下邽至宰溧水皆以廉洁通济见知于郡守流誉于朋僚才不偶时道屈于位而徒劳于州县竟不致于青云命矣夫哀哉公前夫人薛氏先公若干年而殁生二子一女女号鉴虚未笄出家长子某杭州于潜尉次子某睦州遂安尉后夫人高阳敬氏父讳某某官生一子二女女皆早夭子曰敏中进士出身前试大理评事历河东郑滑邠宁三府掌记夫人在室以孝敬奉亲为淑女既嫁以柔和从夫为顺妇及主家以慈正训子为贤母故敏中遵其教饬其身升名甲科历聘公府以文行称于众以禄养荣于亲虽自有兼材然亦由夫人诲导之所致也夫人以太和七年正月寝疾终于下邽别墅享年若干明年某月某日启溧水府君薛夫人宅兆而合祔焉礼也时诸子尽殁独敏中号泣襄事托从祖兄居易志于墓石铭曰繄我叔父溧水府君治本于家事施政于县民繄我叔母高阳夫人德修于室家庆积于誾门训着趋庭善彰卜邻故其嗣子孙有令闻】 
楚平王庙在溧水州南十里即平王都旧址也 【干道志吴越春秋云楚平王都固城者周成王封熊绎子男之田于荆蛮之地灵王立与敌日寻干戈边鄙不宁时吴军失利乃陷濑渚至平王乃佞臣之宫杀太傅伍奢并其子尚子胥奔吴吴用之破楚而入郢其庙唐广明元年重修知县周邦彦诗奸臣乱国纪伍奢思结缨杀贤恐遗种巢卵同时倾健雏脱身去口血流吴庭达士见几微楚郊忧若兵十年军入郢势如波卷萍贤亡国婴难王死尸受刑将隳七世庙先坏百里城子胥虽捐江素车驾长鲸惊涛寄怒余遗庙罗千搤王祠何其微破屋风泠泠蛰虫陷香案饥鼠悬灯檠淫俗敬魑魅何人顾威灵臣冤不雠主况乃锄丘茔报应若不直吾将问冥冥】 
左伯桃羊角哀庙去溧水州七十五里 【今庙中像羊左居左右介子推位春中未详又近地有子推墓地名介墟恐后人并其庙为一尔旧志庙在漆桥路东五里又有地名介墟在近后人因敬羊左义烈并塑子推像祀之然土人但称羊左庙】 
荆将军庙去溧水州南四十五里孔镇南火路西高陂古城内 【旧经云荆轲祠未详盖以羊左事见尔】 
圣母庙在溧水州东十四里 【盖中山神俗号俞母俞丑救切南唐升元六年邑宰废淫祀惟此庙独加修建秘书省正字贾彬作记石刻已亡耆老能倍记元丰元年春旱祷雨而应邑人胡无竞重刻石略曰有唐中兴文轨未一天子宵旰惠于烝人畴兹贤才以理郡邑诏琅邪王公出宰畿甸公每鄙众心尚崇淫祀下有取舍那分否臧爰采地图稽之故事古之诸侯今之令长得祀境内以祈有年有若圣母享于是山其名中山其神后土将设庙貌胡为不然其余嚣浮所完土木之设并从毁拆无或兴妖有以见公之去邪蔑疑为政以德恺悌君子其在兹乎将仕郎试秘书省校书郎韦真矩书】 
张将军庙在溧水州东南二十五里 【俗呼乌龙庙祷祀辄隐民敬事之州志事迹昔民有女行田野间感黑龙而孕后产鲤鱼遂投水中复变化随母所游后乘云去每春时必至墓上祷雨旸随应】 
刘府君庙在溧水州北三十五里方墟 【淳佑十六年太学进士杜子源记曰溧水县北之柘塘刘府君有祠旧矣禬禳祷祈辄响荅端平丙申里民以栋桡将压补其敝且藻饰之一夕绘工有醉酗嫚亵者傍观为发立汗下诘旦起视则雉经而死尉陶君季治被县搬验视为庙素以灵着而今以是污为弗灵矣遽火之已而风帘月牖变诡幻怪几不容以一息安于是翻然悔皋规复其初乡之着姓濮君智明首以义倡时嘉熙己亥秋八月也未几戎马突至居靡遑宁其后因之水旱田莱多荒不溃于成淳佑甲申乃始属役殚力竭虑若已作室雪脊朱扉林薄映照揣高度广视旧有加位置貌象举以法故洋洋如在民益敬惮其子桂发求子记稽诸志乘及裴晋公所著隧碑府君归葬于乡今州北三十五里曰刘墓者是也其门人韦干度□良士郑郡合十余人琢石为碑颜鲁公叙送伯氏西游亦侈其鄂不移华之盛晋鲁二公元勋盛德日星俪明千载闻风者衽敛色悚而于府君称道如是呜呼金陵古帝王州达官显人累累丘垄鲜有氏其地者屋而祠之尸而祝之历百千岁如一日府君之德如此而书汗简者独甚约幸托晋公之笔以传而又不幸缺裂敲砺之余沦坠割亨之所非有贤大夫如戴公挈而出之则其名行泯没苍烟衰草间然则抉断刻于垢污新废祠于煨烬其好古乐善有神风化一也裴度撰神道碑公讳太真字仲适族彭城晋永嘉末衣冠南渡遂为金陵人详见本州岛志】 
溧水州诸行祠 【东岳祠在州治东张真君祠在临淮门外五显祠在永安门内】 
溧阳州城隍庙在州东南挹秀门内显惠庙在溧阳州北二十里函山下 【后汉司空骠骑将军溧阳侯史崇庙祈祷屡应大观元年赐额政和二年封灵济公旧经以为溧阳史氏之祖故又号史祖庙庙有祷雨灵应记南唐升元三年知镇县事郭延沼立案唐制方镇兵戍州县者谓之镇兵将曰镇将知镇县事者盖以县令兼将镇兵如今郡守知军州事也】 
贞义女庙在溧阳州西北四十里濑水上 【唐李白作碑淳熙五年重刻碑云溧阳黄上里史氏之女即以饭食伍子胥自投于水者】 
赵城明王庙在溧阳州赵城内 【明王盖城之土地神州志庙有记唐中和二年乡贡进士林云撰神讳禹独立汉庭秉持邦宪关东江南饥民为盗王整师扫荡吴楚晏清再分茅土分王东平今州有赵城即当时屯军之地后人思之立祠大历中义兴县豪民张度聚众征窃至赵城东二十余里惊风骇浪人溺舟沉乃兹神力水旱祷祝克日应期今案汉书赵禹邰人也为丞相史称廉平选为御史至中大夫历中尉少府廷尉后以寿卒于家其事不合禹以异姓封王史必不略详云碑意似指汉宗室为王者然不可考矣】 
梁城庙在溧阳州古梁城内 【相传昔梁王国于此】 
赤邹将军庙在溧阳州东北二里屠塘右 【旧经云城乐乡侯史崇之将也】 
武程将军庙在溧阳州青安门外
高郑二王庙在溧阳州北街废
伍相庙在溧阳州护牙山下
圣姥庙在溧阳州曹姥山下
潘真君庙在溧阳州三鹤山下 【寰宇记云潘氏兄弟三人得道化白鹤冲天后人思而立庙祈雨有应】 
白鹤庙在溧阳州朝山下 【按茅山升玄观有白鹤庙寺州志旧经云昔仙人钓鱼于此双鹤来朝集庙屋上因名石上有仙人迹】 
东岳茅司徒等庙 【案旧志东岳庙广惠张王庙五通庙并在溧阳州西门内忠佑庙见城内武烈帝庙茅司徒庙事迹云稽神录浙西僧德林少时游舒州路见一夫荷鉏治方丈之地左右数十里不见居人问之对曰顷时自舒之桐城至此暴得痁疾不能去因卧草中及稍醒已昏矣四望无人惟虎豹吼叫自分必死俄有一人部从如大将至此下马良久召二卒曰善守此人明日送到桐城县下遂上马去焂忽不见惟二卒在马某即强起问之荅曰此茅将军也常夜出猎虎忧汝被伤故使护汝更欲问即荅曰已出矣不复见其二人即起而行意甚轻健至桐城顷之疾愈以所见之处立祠祀之德林止舒州十年及回则村落皆立茅将军庙今俗呼茅司徒在溧阳州东门外一里旧志同】 
祠山真君庙在溧阳州招远坊
五显华光楼在府城西隅赏心亭侧 【神盖五行之精古有五祀道书谓之灵观大帝祠庙所在有之江东尤盛若木石之怪为妖则亦五行之沴气耳】
　　宫观
大元兴永寿宫即旧天庆观在城西门内崇道桥北南宋废国学置总明观地即吴冶城晋西州故址总明观废道家者流以儒观之名为道士观杨吴于其地建紫极宫徐铉作记云冶城峻址西州旧宇卞真公之遗垄郭文举之故台宋大申祥符间改为祥符宫续改天庆观建炎兵火绍兴十七年重建旧太乙殿基即郭文举读书台也在圣祖殿后冶城楼忠孝亭在观之右归附初冶城楼废毁别建冶亭元贞间改额玄妙观天历潜邸屡幸之观主赵嗣祺陈宝琳应对称旨寻升观为大元兴永寿宫改冶亭为飞龙亭赐嗣祺号曰虚一先生宝琳曰虚白先生令有司新其宫宇出南行台赃罚钞以供用费皇上即位之明年又拨钞二千定成其功遣匠作臣造天神像累赐金旛宝香严其祠事至元二年降玺书命主其宫者甲乙次第之 【翰林学士虞集记飞龙亭略曰昔在潜邸东南海岳湖江之上车辙马足有所至焉则守吏民庶兴感荣华幸随而表之以诚其爱慕之意既登大宝自天光日华之所被及山川草木与有荣耀则必有所述以示乎天下后世若集庆路大元兴永寿宫之飞龙亭其一也亭成久矣而宫之住持道士赐号虚白先生臣陈宝琳始录其事即临川山中求臣集记之亭本冶亭宫本玄妙观集庆本建康路皆所赐名也方在金陵时行邸去冶亭为近上时游焉一日传命且至臣宝琳出宫门迎候逾时从宫已奉供具及门则知已至冶亭久矣引钟山之形胜俯城郭之佳丽顾瞻徘徊悠然有化育之洽焉从臣以宝琳见上笑曰道人何避客之久也宝琳顿首俯伏请罪上曰山径幽雅取便而至宜尔之不知题冶城者虞集今何在也皆对曰今在翰林充学士命王僧家奴模而观之因藏诸箧问宝琳何以字玉林也则对曰道士烧金石为丹澒抽鼎中状如琼林玉树故取以为名上曰当雪时吾登此亭目力所及树木皆玉也岂不易知乎更谓之雪林后临御别书雪林字赐近臣赵伯宁而宝琳仍字玉林矣谓宝琳曰吾出游数劳人不如山行之便可作柴门严扃鐍以待予之往来自是数至宝琳野人见上之乐而忘其微贱或持酒引裾欣然为留亦不责也天历己巳宝琳与其宫之住持赵嗣祺朝京师始制先生号以赐金陵道士之尝得见者嗣祺曰虚一先生宝琳曰虚白先生得之者纔二三人耳盖异数也时赐新宫名而冶亭名飞龙矣明年之三月二十五日臣集侍立崟章上顾谓曰汝犹忆冶亭乎亭旁松当加长茂臣集对曰臣集到冶亭时未种松也上曰游冶亭见卿书以为系千载之思实概于怀因命臣集书宫亭新名以赐而宝琳持归赐南御史台钱若干新其宫所谓冶亭者既名飞龙加饰槛桷置御榻其中重复而谨视之别作亭其下仍曰冶亭群臣公卿大夫赋咏威在又为亭以当钟山之秀名之曰锺英宫成行台御史大夫中丞以下及郡县守吏咸集于此以侈天子之赐矣嗟夫亭成至于今十有一年而先帝弃臣民将八年矣微臣辱在草野未先朝露讵能为宝琳执笔以述恩光之万一哉于惟天子仁孝纯至勋华相承羹墙之见无有遗思先帝神灵在天陟降上帝虽曰不可度思而日月所照霜露所队顾怀下土于万斯年臣民之瞻仰乌有穷已乎臣集故丕述事亭石以昭示于来者至元五年十一月记】 自改飞龙亭后更作冶亭及锺英亭极冶城之胜云
洞神宫据景定诸志旧在蒋山太平兴国寺东有古基阶级存焉制使姚希得创蜀三神庙于青溪侧景定四年就其旁创道宫以为祈报燎槱之所因以洞神旧额加之命道士王道立为知宫呼洞神宫蜀人文复之为记田产有碑归附后久废不治盱江道士江廷楫以泰定初年住持宫事始修宫祠复其田土于旧溪光山色亭基刱青溪堂李孝光撰记 【建业东有老子之宫曰洞神在钟山之下岁久而挠宋景定间留守姚希得居守建业希得蜀人久宦不得归乃作蜀三神祠建业青溪陼中俗相传言江总故宅所在希得念诸祠祀今佛老子之徒守之乃得不废遂徒钟山故宫并树焉又大出金布为置次舍土田园池刍荛之地属道士王道立守之事在文复之记祠语中宋且亡土田散属巨家祠亦弛弗治其徒梦神人告曰后有公孙止吾宫则祠且复兴延佑六年盱江江廷楫济川寔来始至趿青溪上行视祠东西大为惕然于是修三神之祠明年又益树坏垣改作雨庑始完而御史中丞纳琳侍御辅之治书侍御史图沁布哈监察御史僧格达实喧见之闻祠祀土田属巨家使有司悉按故籍归其土田皆已复其旧济川乃曰吾徒聚居以学道道清凈而离世然不可以亵故有齐居之室乃作室祠北曰青溪之堂堂成属余记之客有问于余三神者皆蜀人生有功于蜀没庙食其县何以得祀于他邦余曰先王为祭法凡为民御萏扞患而德在生人得着于典祀夫三神有功于蜀而为蜀德然其法则可施于天下世遍祠固宜令夫公卿大夫有民人之责苟能推上之膏泽以利之则民甚至生祠之以报其仁至于他县之民亦愿欲望见几幸一临莅之以求得其所愿此无他以为能德已也繇是言之推民之所为事神可以少媿卿大夫之不为民德者是故有功于人人思之矣独事神哉余感济川之用劳若此故为言焉以慰问者之意又为之诗树祠之所始济川江丞相之诸孙始仕矣不遂去修老子氏之道别自号野舟云其词曰耽耽神栖自锺陵徙青溪之崎江令之里三神并树蜀人留守我闻三神皆蜀笃生受命上天辅此众萌凿江灌田黍稷如京惟孝廉氏帝使司文神光下烛其炜如星庙食蜀都皆号神君遍祠于楚贵并公祉民饮食神莫椒怀糈始隆中弛挠而复宇宇俄而作珍木具美疾犹鬼输翚其有颜藻井璇房仙圣至喜神鳌扶宫宛在中央若裨海九环以大瀛美哉沉沉上与河通宫室清净幽人所栖澹泊无欲观其天倪辞祝圣人与天地齐神有报民则多祉福宜稼于田天倪大乐时神之休惟皇寿谷】 
报恩光孝观在报恩坊街 【观基系陈朝进奏院故址宋崇宁二年置观赐崇宁为额政和元年改为天宁万寿观绍兴九年诸路天宁万寿观并以报恩光孝为额专充追崇徽宗道场近年重加修建】 
崇禧万寿宫在茅山华阳洞南门之东即旧崇禧观 【唐史方技传道士王远知少聪敏博综群书初入茅山师事陶弘景传其道法高祖之潜龙也远知尝传符命太宗平王世充与房玄龄微服以谒远知曰此中有圣人得非秦王乎太宗以实告远知曰方作太平天子愿自爱也太宗登极将重加禄位远知固请归山贞观九年润州置太平观以处之旧图经云晋陶隐居创后为永嘉馆复为嘉遁馆以待四方之众即此也后号太平观为盗所焚南唐升元初重建宋祥符元年因祈祷改名崇禧观建炎四年废于火绍兴中再刱陶弘景传云大茅中茅间有积金岭先生于岭西立华阳上下馆旧记云崇禧观即梁贞白先生陶君华阳下馆茅山记云太师益国公以金帛建造观宇粗备先是真宗祈嗣兹山获应每岁建金箓道场七画夜内降青词朱表并降香施料命句容县宰充代拜官设醮于此由是总辖诸山此观为甲张商英撰碑铭今延佑六年改为宫】 
玉晨观世人称为茅山第一福地 【高辛时展上公周时郭真人巴陵侯汉时杜广平东晋杨真人许长史父子唐李玄静南唐王贞素并在此得道梁时陶隐居于此精修为朱阳馆唐太宗时为华阳观玄宗时为紫阳观宋大中祥符元年九月改为玉晨观在雷平山北】 
古太平观在茅山侧 【梁时陶隐居读书万余卷善琴碁为诸王侍读永明十年挂衣冠神武门居句曲山立馆号华阳观隐居宋元符中改太平观即前崇禧观基也】 
崇寿观在大茅山下华阳洞南 【九锡碑云宋大始中庐陵太守鲁国孔嗣之为道士华文贤建旧记云晋任阙人旧宅宋元嘉十一年路太后建未详孰是齐建元二年立崇玄馆为太子尝临之重广基业唐天宝重修宋大中祥符七年赐今名张天与譔茅山志载在华阳洞南】 
下泊宫在中茅西 【茅山志云大司命君以汉地节三年自咸阳升举径来句曲外立茅舍以教二弟处也隐居云父老相传是司命故宅唐贞观十一年重立碑黄洞元文】 
元符万宁宫在积金山 【三茅记云嘉佑中有蜀人王略于积金山结庐以炼丹药后因事舍去刘混康初入山居之宋哲宗召混康赴阙诏以所居为元符观崇宁五年徽宗题其榜曰元符万宁宫建炎四年为盗所焚杨沂中以私财建造殿堂】 
祠宇宫在中茅峰西垂 【旧记云唐天宝七年敕于庙下立精舍度道士焚修屯田员外郎柳识撰碑】 
华阳宫在积金山西 【旧记云本贞白之上馆唐天宝七年敕度道士焚修后毁于兵宋政和中重建】 
干元观在茅山大横山下 【陶隐居真志定录言大横山下有泉昔李明于下合丹而升玄洲梁天监十四年陶隐居刱郁罡齐室以追玄洲之踪天宝中玄静先主居之制旨建置殿堂台榭甚多皆明皇赐额曰栖真堂会真亭候仙亭道德亭迎恩拜善等亭前朝大中祥符二年国师朱观妙于此结庐老焉先赐集虚庵为额天圣三年九月改赐今额】 
天圣观在茅山积金峰上 【梁天监初陶弘景开创池沼唐贞观中建立道靖至德中赐名火浣宫唐末遂废宋景德中张明真结庐于此祥符中御制观龙歌送龙归三茅山所得之池即此处也天圣三年九月赐名延真庵五年赐颔为观】 
五云观在华阳洞西门五云峰下 【宋天圣中王文穆公钦若于此建庵景佑四年赐额五云观庆历二年晏元献公殊撰记后为雷所击碎碑不再刻】 
抱元观在茅山柳谷泉上 【旧名柳谷庵政和八年因陈希微修行于此敕赐抱元为额庆元间王元纲重建】 
升元观在中茅峰西 【本名白鹤庙刘至孝三遇仙桃之所宋元佑中道士汤友成友直居之政和八年俞桌奏改今额】 
栖真观在崇禧宫东 【本名玉霄庵旧记云陶贞白中馆宋宣和中赐今额】 
华阳观在崇寿观西 【旧名鸿禧院旧记云宝历二年敕置即梁昭明太子旧宅丘征君亦隐于此李德裕延太玄周先生有碑宋治平中赐名鸿禧观至宣和初改今额】 
清真观在大罗源中 【宋政和中吴德清始营建为道人栖泊之所徽宗朝赐以观额绍兴间每岁三月十八日四方道人皆会于此齐时多有鹤至故谓之鹤会】 
金陵观在句容县 【张允之建】 
元曜观在句容县 【王道怜建】 
元阳观在句容县 【张元始建】 
洞灵观在句容县 【皇甫冉有诗】 
僊台观在句容县 【刘言史有诗】 
泰清观在溧阳州东南州学左 【淳熙十年道士王灵和移溧水州废额建】 
太虚观在溧阳州盘白山晋盘白真人得道之所简文帝诏真人宅造观赐曰招僊宋大中祥符元年改今额赐铜天尊像一真人像二观有九井真人炼丹藏井中 【观西北有南唐隐士许坚放鱼池东北有汉蔡伯喈读书台山顶有会仙亭基有铜钟唐大历六年铸有铭州有废永仙观唐开元初宗先生法嗣建观碑在今观内干道志锺楼尝欹侧杨吴顺义中一夕大风自正在州西南三十五里有周潘行浚先生墓在观之前】 
幽栖观在溧阳州北三十五里有幽栖伯祠堂 【州志绍兴中尉朱大廉记曰幽栖观旧梁普通二年有隐士号幽栖伯炼丹成全家白日升天其宅居道家流梁以其号名曰幽栖观基延袤三十亩周围有田有园广半顷皆仙人之旧产旧有碑不存观中有藏丹九井井泉甘美不减惠山观东北有小阿号朝斗山山侧有井云幽栖伯祭北斗器藏其中山之右有望僊桥当升僊之际居人瞻仰而名也许坚题诗石刻尚存】 
黄山观在溧阳州西南四十里黄山下 【旧传西晋时有黄鹤真人修道飞升唐天宝九年置观州志宋屯田员外郎周绛少为道士一夕弃冠褐发愤读书登太平兴国八年第是岁及知常州日有书谢道友观中藏之】 
崇德观在溧阳州西南六十里唐长庆元年建本名陵阳观大中祥符元年改今额亦见溧水志 【水环观西北隅曰兰溪溪上有墩曰挂鱼台旧传陵阳子明垂钓之所元和郡志曰陵阳山在宣州泾县子明得僊处溧阳州旧亦隶宣州云】 
灵宝观在溧阳州西六十里芝山 【旧传梅福学僊之所唐咸通二年修太平兴国中重建州志案福传居家以读书养性为事元始中王莽颛政一朝弃妻子去传以为僊后有见福于会稽者变名姓为吴市门卒岂尝寓此乎元丰中封福寿春真人】 
圣祖观在溧阳州西北六十里 【唐咸通中建今废】 
紫虚观在府城炳灵公庙街 【至元十五年创御萨勒迪密实重修】 
毓真观在青溪上 【宋景定三年乔真人创名葆真庵至顺三年集贤院定额】 
三茅冲虚庵在府城西门龙王庙侧 【茅山提点谢天佑建弟子谢曰俞继守之天历潜邸尝游邻近道庵有所坐轩扁全清境界庚午岁并其庵基创龙翔寺命日俞别住此庵改额大升龙观】 
西山道在冶城山之西麓黄泥巷内 【宋嘉定中默应居士张守正者遇一道人云来自西山授以驱蝗法有应守正结草庵以居嘉熙中其从子妙真因建为西山僊集道院祠许真君云】 
全真庵在府城立德坊玄妙观街忠烈庙西古城隍庙东 【宋咸淳中张志朴字希阳者连水人号木靸老有道行众为创庵在西山道院南微其弟子移建是庵】 
灵宝院在茅山玉晨观隐居昭真台故基 【唐宗师孙智清王栖霞重建奉灵宝天尊像内有老君瑞像殿】 
洞阳馆在茅山南洞华阳观之西 【政和间延康殿学士王汉之为高士沈子舟建以炼大药】 
西天宁院在句容元符庄宋崇宁五年赐额
玄洲精舍在茅山鹤台涧上 【至元间蒋宗师立存郁冈古名】 
华阳道院在积金山东 【大德间王宗师建西偏有奇石翰林学士元明善撰碑】 
三茅道院 【大德间元符道士姜大珪建】 
唐若山庵在茅山郭干塘东 【若山唐开元中尝为润州剌史弃官来山又居太湖苞山今林屋有碑残缺矣】 
郄尊师庵在茅山八卦台南数十步 【尊师不知名及时代有甓垣石臼及灶纔方丈余在荆莽中宋绍兴间筑庵始见】 
齐云庵在中茅小茅之西玉沙泉上 【刘莎衣先生居】 
天信庵在茅山飙轮峰下 【扬亶甲先生居】 
圆锡庵先在茅山大罗源后徙龙尾山前 【宋绍兴间毗陵道者虞慧聪创慧聪蓬头苦行日结草屦二两以易米每夕拜斗一夕感黑虎伏其旁高宗知名召见德寿宫赐以斋米对曰野人无用留作军需上一笑放还山】 
栖白庵在丁公山 【华文阁学士秦煜建元符知宫张洞元主之】 
凝神庵在茅山黑虎谷前小阿西 【山最深旧有黑虎未尝伤物宋高宗闻道士张椿龄名召对德寿殿为书阴符清凈二经并赐庵额】 
悟真道院在府城内正西隅大木头街 【元系南唐燕冀二王祠宇宋淳佑间改作道院奉西山真人】 
奉真庵在府城南隅文孝庙西 【即秦淮僊境】 
青溪道院在旧子城东偏其地古青溪所经 【延佑元年真定李允建祠老子而下僊者】 
四圣院在府城正北隅 【至元六年道士仇至清重建】 
朝真院在府城正东隅 【至元十九年崔永和建名朝真堂泰定间改额】 
中和庵在府城北隅 【全真李清庵苗实庵修建】 
上清院在府城正南隅 【至元二十六年道士潘云窗建】 
上真庵在府城东南隅化门寨 【宋端平三年建】 
上真庵在府城东南隅堤岸 【至元二十四年道人徐守一建】 
长春庵在府城正南隅炳灵公庙街 【宋时建】 
道宁庵在府城东南隅旗望寨 【延佑年间郡人宋运成建】 
逍遥庵在府城西北 【地近古耆阇寺全真于道迈所居能编修鼎臣为记】 
玉阳庵在府城西北隅 【全真王道庵建】 
太清庵在江宁县治西 【宋鄮安抚住宅至元二十一年舍建道庵大德五年四月十四日有道人求齐撞柏枝石臼上寻失所在其石见存】 
元和道院在府城正南隅胭脂巷 【至元二十四年杨道士建】 
香山庵在溧水州城隅庙东即旧崇真道院 【延佑六年王圭等建】 
石湖道院在溧水州仪凤乡 【延佑四年俞逢酉建】 
三山道院在溧水州上元乡距城二十里 【汤渊建】 
茅山南北有归真迎真二馆崇真院鹤台常静石堂超万松俱妙朝阳思真积金山玉泉云谷集圣崇真奉真静真澄真喜客泉庆和上善守柔灵宝抱朴秀云青龙真兴志和素华和福僊台丹谷宁真翛然靖虚靖真通泉太和致柔潜神善庆静真妙法颐真如常灵泉回僊洞阳通灵洪福玄德全真黄宁冲庆崇德玉虚九锡草堂三华宁寿清静老寿观妙洞清木华悟真高灵圆庆朝真隐深谷神抱阳和真仁和抱元集禧至圣养神潜真正一拱极养素碧虚居静济阳朝元百丈体纯玄真扶虞凝云宁静明真阙常潜虚静隐凝熙清虚柔和澄神守一常应德善熙真洞僊养拙玄通德润洞玄又朝阳玉液见素朝斗迎真延真庆云瑞云各有二凡一百二十四庵皆道者所建
旧例祠庙寺观非祀典及赐额不书自归附至今建置颇多其地居或系前朝宫府遗迹或系台省官僚经画修建其题扁或经集贤宣政院定拟或有馆阁名臣题咏碑刻所奉祠者又皆祀典之神名为祝厘报上前志及郡报具见之今不容悉刊而不识也略存之以备参考庵院仿此
至大金陵新志卷十一下
元　张铉　撰
　祠祀志二
　　寺院
大龙翔集庆寺在城正北隅闪驾桥北 【天历元年敕建翰林侍讲学士虞集撰碑略云上自金陵入正大统改元天　以金陵为集庆路遣使传旨行御史大夫阿尔斯兰哈雅以潜宫之旧作大龙翔集庆寺云明年召中天竺住持禅师大欣于杭州授太中大夫主寺事设官隶之画宫为图授工部尚书王士弘往董其役斥广其地为民居者悉出金购之土木瓦石垩金碧之需财自内出不涉经营工以佣给役弗违农有司率职庀功景从响应御史中丞赵世安承禀于内行御史中丞易□熏阿古尔哈雅相继率其属以莅之是以吏敏于事而民若不知材既具期以又明年正月六日壬午之吉乃建立焉其大殿曰大觉之殿后殿曰五方调御之殿居僧以致其道者曰禅宗海会之堂居其师以尊其道者曰传法正宗之堂师弟子之所警发辩证者曰雷音之堂法宝之储曰龙藏治食之处曰香积鼓锺之宣金谷之委各有其所缭以垣庑辟之三门而佛菩萨天人之像设缨盖床座严饰之具华灯音乐之奉与凡所宜有者皆致精备以称上意焉赐姑苏腴田以饭其众上在奎章阁亲诏臣集制文刻石以志之臣闻金陵之虚自秦时望气者尝言有天子气至藏金土中以镇之其后若吴晋宋齐梁陈南唐之君长据以为都然皆瓜裂之余仅克自保要不足以当王气之盛夫孰知江山盘踞之固天地藏阁之久积千余年而有待于我圣天子之兴也不然何渊潜之来处遂飞跃之自兹见诸祯祥行事昭著之若此者乎夫太阳之升丽于天光耀熙赫高深广袤之区生成动植之类孰不受其煦燠而其次舍之所经知天者必仰推而志之天子以四海为家莫非圣明之所临鉴惟帝运之所由起天人应合之机实在于此其可忽诸今上建极于中抚制万国顾怀昔居势隆望重非我佛世尊无量之福孰足以处乎此也兹事之成上以承祖宗之洪庥下以以广民庶之嘉惠圣天子之至仁大慈垂示乎亿万斯年者以此呆见矣于戏盛哉敢不拜手稽首而述赞曰明明上天祚我皇国圣祖神宗立我民极于昭武皇懋建丕绩宪章修明民用齐饬天下为公仁庙受册治极而圯或斁彝则乃睠明哲是保是翼俾久而安弗迩以逖祝融效灵海若率职更相吉土此惟与宅吉土惟何建业旧邑龙依崇丘虎在盘石昔有居者不称厥德惟我圣皇天命攸迪川宁于波田宜于穑民用孝敬神介景福帝命不迟师武臣力遂开明堂受天之历庙而祖飨郊而帝格治功告成庶物蕃息江流汤汤经我南服中城有宫皇所肇迹惟时父老载慕畴昔云来日临庶我心怿皇帝曰嘻予岂汝释惟大觉尊宝相金色常以慧慈拯汝迷溺我即我宫作祠奕奕照汝凈土沐汝甘泽汝见大雄如我来即马宝象宝珠宫金璧凡为汝故我施无惜无菑无害居佛翼翼民庶稽首我不知识我愿天子圣寿万亿与佛同体住世有赫一诚所感有永无斁寺建后命行台官提调拨钞置□官主其赋入咸有成规详见图表及官□】 
大崇禧万寿寺在宝公塔后 【天历元年敕建命中丞赵世延等记之略云昔在我世祖皇帝膺上天之景运承太祖之丕基混一海宇建立制度条理纲纪一出睿思以为子孙万世之成法者昭乎若天旋而日行也乃若崇尚佛教营治塔寺亦必弘伟殊胜足以耸臣民之瞻焉历数在躬天之所命孰能违之若夫大雄妙觉之尊默相潜佑者必有其征矣是以累圣相承率是而行之也潜邸在金陵时于暇日登钟山而观之见其江山之萦回树艺之广茂民庶之熙洽慨然兴叹以为我祖宗德泽之涵煦以至于斯也问诸邦人父老则又以为昔有圣僧曰宝公者自梁以来实委灵兹山能显我国家之神庥以覆护吾民也水旱疾疫凡有祷焉随愿辄应于是上感焉钟山之阴有石岩中虚下出流泉注入功德水乃即岩中作观音大士像岩前构水栈虚容瞻礼者既而又以为未足即珠峰之比得高爽之福地规置大剎宫殿楼阁如自天降宝公之塔在峰上正当其前来兹山者仰而望之如见天宫于林壑之表然后上仁民爱物之心所以属诸宝公者众庶莫不知之相与踊跃而赞叹矣钟山之旧寺聚铜数万斤铸大锺金既在镕上以碧珠投之及锺成碧珠不坏完好坚固宛在栾铣万目惊睹以为宝公之报贶焉天历元年九月甲申臣世延臣集入见亲诏之曰宜加宝公号曰道林真觉慧感慈应普济圣师寺曰大崇禧万寿寺汝世延等其勒文以记之臣也延等既具述其事而窃思之曰帝王之兴也天与之天保之百灵受职符瑞交现此其常也金陵据东南之会山川鬼神翼扶翕张于吾君者盖凡五年而后归正大统宜皇心之注于斯乎于乎累朝佛宇之盛皆临御时为民祷禁资用功力有司具焉兹寺之成实在试难之日出私财以具事而雄丽若此此固生民之所以深感乎渊衷而宝公之所以显著于祯符者也于乎休哉敢再拜稽首而献铭曰大江之南钟山龙盘王气潜郁神所保完于皇圣明遵养时晦灵祇奉天竦立以待春殷秋高来游来遨旆有交龙载云在郊顾瞻原隰有稼有穑元元之生圣圣之泽民亦望之帝子实来不鄙我邦庶无苦灾维梁宝公去之千岁善福其民有引弗替皇运勃兴宝有慧知奔走先后克相厥时奕奕祠宫我营我作我报无私尔感无怍吉金之良燥湿不移万古在虡宣号震迷宝乃发祥以肃群视明珠不灼彰上之赐飞龙在天临制九围皇心裴回眷兹崇禧崇禧之宇永殿南服天子万年锡我民福】 
帝师寺在保宁寺北 【延佑七年建】 
保宁禧寺在城内饮虹桥南保宁坊内 【吴大帝赤乌四年为西竺康僧会建寺名建初晋宋有凤翔集此山因建凤凰台于寺侧宋更寺名曰祗园升明二年齐太祖为比丘法愿造寺于其地得外国砖为白塔又名曰塔唐开元中寺僧大惠禅师者明皇召至长安寻求归山诏可之因改其寺为长庆寺其额韩择木书南唐保大中齐王景达为先主造寺因名奉先宋太平兴国中赐额曰保宁祥符六年增建经锺楼观音殿罗汉堂水陆堂东西方丈庄严盛丽安众五伯又建灵光凤凰凌虚三亭照映山谷围甃砖墙五伯丈茂林修竹松桧藂蔚诏岁度五僧政和七年敕改神霄宫建炎元年敕复旧额三年四月驾幸江宁权以寺为行宫闰七月如浙西其后命即府治修为行宫而御坐犹在本寺岁久屋弊留守马光祖重建殿宇及方丈观音殿水陆堂厨堂库院移锺楼冠青龙首增建廊屋横直一十八间作新建凤凰台记详见凤凰台下】 
天禧寺即古长干寺在府城南门外宋天禧二年改今额寺有阿育王舍利塔祥符中赐号圣感其晋高悝所施金像隋文帝徙置长安 【梁天监元年立大同元年幸长干寺阿育王塔出佛爪发舍利又幸寺设无遮会大赦丹阳记大长干寺道西有张子布宅在淮水南对瓦官寺长干是秣陵县东里巷名江东谓山垄之间曰干建康南五里有山冈其间平地庶民杂居有大长干小长干东长干并是地名小长干在瓦官寺南巷西头出大江梁初起长干寺按塔记在秣陵县东今天禧寺乃大长干也宋开宝中曹彬下江南先登长干北望金陵即此地天禧二年改为天禧寺政和六年建法堂李之仪端叔撰天禧寺新建法堂记云天禧寺者乃长干道场葬释迦真身舍利祥符中建塔赐号圣感舍利宝塔至天圣中又赐今额按梁书大同三年高祖改造阿育王塔出旧塔下舍利及爪发发青绀色众僧以手伸之随手长短放之则屈为蠡形始吴时有尼居其地为小精舍孙綝寻毁除之塔亦同泯吴平后诸道人复于旧处建立焉中宗渡江更修饰之至简文咸安中使沙门安法师程造小塔未及成而之弟子僧显继而修之至孝武太元九年上金相轮及承露其后西河离石县有胡人刘萨何遇疾暴亡而心下犹暖未敢便殡经七日更苏说云有两吏见录至十八地狱随报重轻受诸苦毒见观世音语云汝缘未尽若得活可作沙门洛下齐城丹阳会稽并有阿育王塔可往礼拜则不复地狱因此出家游行礼塔次至丹阳未知塔处乃登越城望见长干里有异气色因就礼拜果见阿育王塔所放光明由是定知有舍利乃集众掘之入一丈得三石碑中一碑有铁函函中有银函银函中有金函盛三舍利及爪发各一枚长数尺即迁舍利近北对简文所造塔造一层塔十六年沙门僧尚加为三层即高祖所开者也实录咸和中丹阳尹高悝行至张侯桥见浦中五色光长数尺乃令人于光处掊视之得金像未有光趺乃下车载像还至长干巷首牛不肯进乃令御史任牛所之牛径牵车至寺悝因留像付寺僧每至中夜常放光明又闻空中有金石响经一载捕鱼人张系世于海口忽见铜花趺浮出水上取送县县以送台乃施像足宛然合会简文咸安元年交州合浦人董宗之采珠没水于底得佛光艳交州押送台以施像又合焉历三十余年光趺始具隋文帝徙入长安苏魏公颂长干寺诗注云晋时有沙门惠远至金陵长干护古佛塔因于其地建佛剎即刘萨何也至南唐时废寺为营庐久之舍利数表见感应祥符中僧可政状其迹并感应偻利投进有诏复为寺即其表见之地建塔赐号圣感舍利宝塔白塔在寺东即葬唐三藏大遍觉玄奘大法师顶骨之所金陵僧可政端拱元年得于长安终南山紫阁寺俗呼为白塔事具塔记元符二年知府事吕升卿请于朝改为十方住持杨次公长干圣感塔诗云释迦八万四千塔一在江南古道场无碍展开青髻发最初分得白毫光陈轩金陵集载魏京登长干塔诗云江南管当幸事毕尽凭庙算非臣专眷言此地本军垒元与招提安佛子盖叙宋初事也至元二十五年有诏选高行僧三十员开讲于江南诸郡择名利以居之时稿城德公讲主首奉诏开席于金陵天禧寺说经训徒传慈恩之教未几特赐号佛光大师并拨赐故宋太师秦申王坟寺旌忠寺为下院以其废产共赡讲席改赐元兴天禧慈恩旌忠教寺额僧统广福大师尝施财缮修大塔泰定中潜龙时尝数幸寺及登大统以所奉观音像付寺供养岁给香灯之费至顺初佛光之孙法嵩入觐上顾谓曰舍利塔曾修完不嵩曰未也即日赐白金三定及官钱伍阡缗以助缮修台臣郡守咸致其力有旨令佛光之徒广演主寺事赐号弘教大师塔完之日尝感天花如雨祥光如练满空者凡数日详见中丞赵世延所撰碑】 
正觉禧寺一名铁塔寺在城内西北冶城后冈上 【宋太始中邦人舍地建精舍号延祚寺至唐有灵智禅师生无双目号罗（目侯）和尚经论文字悉能明了时人称有天眼为建塔于寺内广明中赐额梁仆景之乱王僧辩入讨景使其党宋长贵宋延祚寺何迁有登延祚寺阁诗佛殿前有铁塔二座铸云干兴元年造古锺亦唐时所铸有经幢镌大吴金陵府延祚院寺有井十一口内一口最大号为百丈泉井阑上字乃保大元年所镌宋熙宁中赐寺名曰正觉塔名曰普照王荆公尝于寺西作书院有轩名箨龙建炎三年以法堂西偏为元懿太子攒宫今寺东遍复建延祚阁名公赋咏尤多炳灵公庙西及新亭侧又别有正觉寺云】 
能仁寺在台治东南 【刘宋元嘉二年文帝为高祖建名报恩唐会昌中废吴大和六年毗陵郡人徐景运为其亲重建曰报先院南唐升元中改为兴慈院至开宝中又废后有里人舍宅复为兴慈院太平兴国二年邦人以院地卑湿徙置于此以干明节日建院额后改为承天寺政和中又改今额景定志能仁禅寺在南厢嘉瑞坊庆元间游九言佛殿记云寺南接秦淮数百步其地古青溪之濆也自宋始建至南唐改兴慈无镌识可考独据图经所载然五代唐愍帝应顺甲午为吴大和逆数会昌乙丑盖已九十年既曰废矣中间谁所继续院之老僧仅能记本朝之言院故在西门双庙之东至道中有圆觉律师德明者际遇大宗召见锡御容及罗汉像以归咸平间重赐院基田产更律院为禅寺宠以诗章寺复显至崇宁赐名承天政和七年改能仁今之寺其咸平所赐而迁也又曰图志谓寺常废于开宝中继有舍宅为寺者邦人复以卑湿徙今地不知何据观咸平制书则老僧相传当为可信建炎三年室宇暨朝廷所赐复毁犹赖制书无恙以诏后自是草创数十年无振起者淳熙丁酉余客金陵偶至寺残僧萧然败璧风雨莫蔽门临街喧卑过者陋焉适主僧允微初嗣法席布衣芒憍徒步通衢略无外饰气貌淳夷语言动止心固重其为人后十八年余来为帅属则大门易东向堂庑壁甃尽撤其旧僧徒彬彬而微则老矣然其布衣芒屩如故户庭虽华而居室甚陋齐庖洁丰而自食至菲金陵城中多巨剎同时主者出有泽车衣有纤缟而台殿欹斜借口檀施漠不顾恤微颓然自励曾无缊袍狐貉之惭庆元丁巳鼎建大殿微言曰能仁非他方比国朝忌日府台率属文武骏奔炷芗冠盖填溢今老释之宫咸曰焚修为国也而废颓若是何所掌乎愿记其事并录院之始末毋若向之失传戚氏云今寺南唐古寺基保大年中升州特进守司徒致仕钟山公李建勋舍田入寺后废宋朝拨赐地基起兴慈禅院咸平初建勋文润州本起寺住持临坛精律大德尼进晖申明乞以故父李相公旧所施田入兴慈寺至今供常住咸平后改承天寺崇宁间又改入下承天为能仁寺真宗赐升州法主圆觉大师赐紫德明诗曰精勤演律达真风释子南禅道少同奥旨筌蹄悟佛理慧灯广布九圆中真迹今仍藏寺中至元之五年住持僧真实既新其寺又作钟山公祠以寺之土田多公所施也临川危业请记于集贤揭公傒斯略云五代之际君不君臣不臣可谓天下大乱之时而公所与为僚友者有若冯延已其人史虽称公有吏材熏莸不相杂承炭不相入岂能行其所志哉宜乎引身山水之间谢病不出死而嘱其家人以薄葬公命之阨于天势之阨于人有可悲者矣建勋事见年表】 
太平兴国禅寺在蒋山去府城十五里 【梁武帝天监十三年以定林寺前冈独龙阜葬志公永定公主以汤沐之资造浮图五级于其上十四年即塔前建开善寺即今寺基唐干符中改为宝公院南唐升元中徐德裕重修后主又改为开善道场至太平兴国五年改赐今额庆历二年叶清臣奏为十方禅院绍兴三十二年加封宝公号塔以感顺为额今塔院西偏有本末轩王荆公命名俯视岩壑虬松参天幽邃可爱为山之绝景荆公罢相居金陵多以资产金帛助施寺中各有碑籍刘岑佛殿记梁武女永定公主舍财创精舍叶清臣为守始以禅易律元丰中主僧法泉经营辛苦成大丛林焚于建炎佛殿前大毗卢阁两翼为行道阁属之殿其余堂庑极雄丽皆绍兴以来建也淳熙十六年九月晦日又火宝公旧像父老相传沈香为之宋初取归京师陈轩金陵集载狄减游蒋山诗云旃檀归象魏窣堵卧烟霞谓此事迹太平兴国七年舒民柯萼遇老僧往万岁山指古松下掘之得石篆乃志公记圣祚绵远之文于是遣使致谢谥曰宝公妙觉治平初更谥道林真觉大师寺旧有志公履洗砵池寺后向东有娄禅师塔泰定二年正月寺复遗漏主僧守志极力营创至顺二年九月翰林学士虞集奉敕撰碑云昔金陵有神僧曰宝志宋元嘉中居道林寺历齐至梁数着灵异天监十三年示寂武帝感其遗言瘗之钟山独龙之阜帝女永定公主表以浮图因建寺曰开善至宋太平兴国年间太宗得志公秘谶石中符其国运有神降其宫亲与之语盖志公云太宗异之号之曰道林真觉更名寺曰太平兴国赐田以食其人及王丞相安石守金陵合诸小利以附益之寺始大建炎毁于兵绍兴更作淳熙又毁随更作之每更作辄加宏广日非岁增至于我国家而规制之盛极矣至治辛酉匡庐僧前灵隐玉山禅师弟子守忠应请来主之禅学之士来者日满其室今上以泰定乙丑之岁正月来至于是邦而寺适灾天意若曰其撒旧而作新之乎上感焉出金币以为民先于是行御史台与郡县之吏皆祗若上意始忠之治寺也旧有蒲卢之泽前见夺于豪家寺隶讼之累年不决忠之让而弗辩夺者愧而归之人固以是信道之矣皇上一风动之远近云集富者效其财贫者输其力工则致其巧农则献其食一岁垣庑成再岁屋室具其可以名书者曰方丈曰北山阁曰经楼曰香积曰水陆堂曰白莲堂曰伽蓝祠曰大僧堂曰道林堂曰新仓院曰耆宿之舍而大宏兴锺二门皆以上赐次第而成岁丁卯铸大锺为铜数万斤方在冶上赐宝珠投液中锺成珠宛然在其上若故识之而光彩朗发不以灼毁万目共睹灌叹如一时上方别建宏祠于寺北今赐名曰大崇禧万寿寺者也是年秋归膺大宝是为天历元年出诏书布德天下即命廷臣制宝公号曰道林真觉慧感慈应普济圣师封名香以礼祠之出黄金白金重币赐忠俾成寺之役蠲寺田之赋号守忠为弘海普印昙芳禅师住持大崇禧万寿寺而兼领兹寺未几加授广慈圆悟大禅师领两寺如故至顺元年秋御史中丞赵世安传敕召忠入朝九月九日上御奎章阁吏部尚书王士弘以守忠入见奏对称旨命太禧宗禋院日给禀饩赐金襕伽黎衣与青鼠之裘十二月一日赐设于圣恩寺乃召学士臣集至榻前命制文以记之俾忠归刻诸石忠以其事示臣集如此臣集谨具载而言曰上于金陵新作之寺二曰龙翔集庆因潜龙之旧邸也曰崇禧万寿庶亲构之新祠也独太平兴国虽曰宋齐梁唐宋之遗然空毁而复兴实在今上龙飞之日有运之玄契盖自征焉兹三寺者鼎立于一郡以同赞乎圣天子亿万斯年之寿岂不盛哉臣集尝窃闻陛下之意每不欲专福于躬而欲博济均惠于天下敢述万一而铭之铭曰维帝受命厥有祯符天人合机不占以孚于赫圣皇圣武之系赞于克艰神有司契皇有万方山川幅员厘厥下土徒御告勤顾瞻道林在江之汜翠盖孔旍来狩来止道林有宫百灵攸宗中有神师民所敬恭土良泉甘风雨时若发祥效珍以待圣作圣作孔时动天而随龙跃以飞神师启之神师不言而示以兆有命方新去故以燎作而新之自我圣皇乃祓乃除乃基乃堂日月重明天光旁烛皇心载欣万神降福凡我臣民息养以生饱歌暖嬉稚壮耋宁襄兵以革牛马在野至于永久乐其休暇蝡动孳殖亦遂以成幽塞若冤各鬯而亨圣皇之心斯神之力铭以着之昭示无款】 
半山报宁禅寺在城东七里距钟山亦七里王荆公安石故宅也 【其地名白塘旧以地卑积水为患自荆公卜居乃凿渠决水通城河元丰七年公以病开神宗遣国医诊视既愈请以宅为寺因赐额报宁禅寺寺后有谢公墩其西有土山曰培塿乃公决渠积土之地由城东门至钟山此半道也故亦名半山寺公有谢赐寺额表云基迹业祠冀鸿延于万寿钧名扁榜窃荣遇于一时臣生之寸长世叨殊奖贱息奄先于犬马颓龄俯迫于桑榆独念亲逢莫有涓埃之补报永惟宏愿岂忘香火之因缘伏蒙陛下俯徇祈诚特加美称所惧封人之祝终以尧辞乃尘长者之园遽如佛许仰凭护念誓毕熏修坡诗所谓朱门收画戟绀宇出青莲正指此也公与其弟魏国公安礼各撰一疏延关西人真净文禅师为开山第一祖道行孤特洪觉阙文禅之法子也又有实禅师语录序正斿撰米芾书陈轩金陵集载荆公半山诗凡十五首至元己卯三月遗漏至正元年住持匡庐僧元龙重建】 
清凉广惠禅寺在石头城去府城一里 【吴顺义中徐温建为兴教寺南唐升元初改为石头清凉大道场宋太平兴国五年改今额旧传寺尝为李氏避暑宫寺中有德庆堂今法堂前旧基是也后主尝留宿寺中故其诗有未能归去宿龙宫之句德庆堂名乃后主亲书祭悟空禅师文亦后主自作碑刻今并存苏东坡尝舍弥陀画像于寺中故东坡有诗云问禅不契前三语施佛空留丈六身庆元志寺有白云庵见荆公诗有法眼泉名画录有董羽画龙李后主八分书李霄达草书时人目为三绝按类说江南李氏时有一民死而复苏云至冥司见先主被五木甚严曰吾为宋齐丘所误杀和州降者千余人汝归谓嗣君凡寺观鸣大锺吾受苦则暂休或能为吾造一锺尤善后主造锺于清凉寺镌云追荐烈祖孝高皇帝脱出苦又苏公妻王氏元佑八年卒于京师遗言舍所受用使其子迈迨过为画西方阿弥陀像安于寺寺后有周虎石头城三大字石刻张佑温庭筠有诗今按唐人有诗则吴重建明矣近年殿后堂舍毁于火重修建未完】 
报恩光孝禅寺在府城西门内 【旧为天宁万寿寺宋绍兴九年诏改今额追崇徽宗道场泰定戊辰住持匡庐僧义深经画重修】 
寿宁寺在府城北隅即旧广孝寺基按图经本在钦化桥街西江宁县治南 【梁普通元年造大爱敬寺于钟山南唐干符中重修广明元年改广明爱敬禅院南唐改广孝禅院开宝七年徙入城中南唐张洎舍宅置淳化五年改今额庆元志寿宁禅院宋参政张洎南唐赐第也至道中舍宅为寺并城北广孝寺入焉其孙谔云干道志谓昔为爱敬寺者非也家集有谢表可证旧有琼花一本内翰张瑰手植移自维扬云】 
崇胜戒坛院即古瓦官寺又为升元寺在城西南隅 【实录晋哀帝兴宁二年诏移陶官于淮水北遂以南岸陶地施僧慧力造瓦官寺庆元志旧或作瓦棺者非也南史师子国晋义熙初始遣使献玉像经十载乃至像高四尺二寸玉色洁润形制尤殊特殆非人工此像历晋宋在瓦官寺先有征士戴安道手制佛像五躯及顾长康维摩图世号三绝至齐东昏遂毁玉像为潘贵妃钗钏十国志南唐升元二年改瓦官寺为升元寺吴兴开为升元阁干道志吴顺义中改吴兴寺南唐改升元寺太平兴图五年赐今额景定志淳熙中韩元吉为记每度僧于此受戒官作棺者盖据俗说晋时长沙城隅陆地生青莲两朵民以闻官掘之得瓦棺葬一僧华从舌根生父老云昔一僧诵法华经万余部临死遗言以瓦棺葬遂以寺名瓦棺其说迂蔓既云长沙于此无与案记谓今寺地即张昭故宅其升元基今寺西有寺街及石经幢尚存】 
鹿苑寺旧名法光寺即梁萧帝寺也在今城东南隅 【宋元绛重建萧帝寺记略云金陵气王三百年声名文物与时隆替中惟萧梁折节以佞佛故佛之庙貌充斥江表都城巽维直淮里所有精舍焉紫峰纡余反宇欲翔盘高孕虚含吐万景望之辉然如修虹亘霄丹碧相发殿有圣像即山而成追琢之功极其精妙按舆地志不知从昔之名但后人以帝氏目之黄旗运歇势胜故在闰唐攘据因其贵而增华易榜法光标为胜概圣朝混一书轨以三代文教箫勺宇内四圣累洽浸厚福于生民梵剎禅林容仍旧物而兹寺垂阤瘁焉不支己卯春寺僧募大姓杜德明出楮金五十万程工就其址起高广殿水槷不移棼橑有严光辉复还风物异态又粉绘释迦文相即山塑十六大尊者生生之供称是该备其秋告成乃作锺呗蒲飧以落之道俗和会圜视作适青溪之水木锺阜之云物来入轩所相为澄旷都人诧焉有条其状而至者会同闬赵郡李君从事海濒谓余有一日之雅授简不腆月而日之庶以传久寺盖重建于南唐保大易名法光至宋敕改今额寺后有周处书台佛殿前有郄氏窟旧传梁武帝郄后化蟒于此以天监十三年造寺国史补武帝造寺令萧子云飞帛大书萧字李约见之破产载归东洛建一小院玩之号萧齐即此寺旧额也】 
严因崇报禅寺即景德栖霞寺在今城东北之摄山去城四十五里 【齐永平七年明僧绍舍宅为寺见江总寺碑僧绍自宋泰始中游此山刊木结茅二十许年遂舍为寺寺有舍利塔乃隋文帝葬舍利处唐高祖改为功德寺增治梵宇四十九所楼阁延袤殿宇鳞次高宗御制明隐君碑改为隐君栖霞寺御书寺额有碑尚存字不可辨武帝会昌中废宣宗大中五年重建南唐高越林仁肇建塔徐铉书额曰妙因寺宋太平兴国五年改为普云寺景德五年又改为栖霞禅寺元佑八年改赐今额为参政简翼张璪功德寺左有千佛岭后有天开岩碧藓亭白云庵迎贤石醒石中峰涧石房白云泉亦云品外泉寺前有明僧绍高越台山中南谷昔有天台止观寺高僧法旷尝于山紫湓峰下建般若堂演大论有虎穴寺在山中峰齐王融有游虎穴寺诗宋景文祁鸡跖集云南齐栖霞寺大明法师好谈论手执松枝为谈柄隋文帝仁寿二年送到舍利天下凡八十一州分造塔蒋州栖霞其一也唐则天建舍利塔于青龙山之巅唐末焚毁寺有金银铜像背记略云维大唐景龙二年四月八日洛州大福先寺前栖霞寺主比丘昙一于润州江宁县明隐君经坊内铸泻金银铜释迦像三躯奉为高宗皇天大帝则天大圣皇后应天神龙皇帝云又有石像在千佛岭栖霞诗注云明隐君与度注师讲无量寿经西峰石壁中夜发光光中现无量寿佛自尔舍家财凿岩造大像坐高五丈观音世智立像高三丈五寸宋齐七帝造石佛千尊所谓千佛岭高僧传云择僧佑性巧摄山大像剡县石佛等并佑经始】 
隆报宝乘禅寺即旧草堂寺在上元县钟山乡去城十一里 【齐周颙隐居之所后颙出仕孔稚圭作北山移文假草堂之灵以讥之高僧传云时有释慧约姓娄少达妙理颙素所钦服乃于钟山旧馆造草堂寺以居之今寺左乃娄约置台讲经文之地寺后即颙旧居也唐会昌中寺废宋复建治平中赐额宝乘绍兴三十二年改赐今额】 
同泰寺旧志在梁时北掖门外路西南与台城隔路 【实录梁大通元年刱北寺寺在宫后别开一门名大通对寺南门造大佛阁七层大同十年震火所焚略尽即更造未就而侯景乱南唐改为净居寺寻又改圆寂寺其半为法宝寺又舆地志法宝圆寂寺即古同泰寺基龚颖运历图云大同元年幸同泰寺铸十方银像二年幸同泰寺铸十方金像六朝事迹云梁武帝起同泰寺在台城内穷竭帑藏造大佛阁七层为天火所焚梁帝舍身施财以祈佛福大通以后无年不幸同泰寺设四部无遮大会俄而侯景兵起陷城遂以虚器进膳自庚辰至丙戌七日不食而崩寺今废其半为法宝寺详见后】 
法宝寺亦曰台城院乃梁同泰寺基之半也在宋行宫北精锐军寨内 【梁大通元年创同泰寺杨吴顺义二年以同泰寺之半置为台城千福院宋改赐今额寺前有丑石四各高丈余俗呼为三品石政和中取归京师或谓之关石寺前墙外有井耆老相传为陈时臙脂井叔宝与张丽华队而复出之所也寺基最阔淳佑七年创置精锐军同泰寺旧基皆为寨屋及蔬园有井在寨内盖精锐军寨在都统制司之后都统制司在宋行宫城之后法宝寺在精锐军寨之后其都统制司地基及精锐军塞基皆梁陈宫掖旧址也故景阳台基及临春结绮望僊三阁故址与臙脂井皆在寨内戚氏云法宝寺老僧犹能记其祖师之言谓宋行宫城后门乃梁陈宫城前门今法宝寺门墙外即梁大通门也】 
湘宫寺旧在青溪中桥北唐以后徙置清化市北 【庆元志近有人于上元县治后军营中掘出断石上有湘宫寺三字以此知旧寺所在与实录注合东出青溪桃花园皆今县东地也寺本宋明帝旧宅穷极壮丽欲造十级浮图而不能乃分为二新安太守巢尚之罢郡入见上谓曰卿至湘宫寺未此是我大功德用钱不少散骑常侍虞愿侍侧曰此皆百姓卖儿鬻妇钱所为佛若有知当慈悲嗟愍罪高浮图何功德之有上怒使人曳下殿愿徐去无异容齐始安王遥光以东府城叛萧坦之假节讨之屯湘宫寺】 
景德寺在城内嘉瑞坊旧崇孝寺也 【杨吴置宋景德中改今额建炎初其地为太庙徙城隍庙于旁今庙侧小巷中有僧舍数间仍用寺额】 
证圣寺在宋行宫后 【南唐保大中木平和尚居此寺故里俗至今呼为木平寺寺东有沟迤逦西北接运渎今堙塞尚存遗迹木平别有传】 
宝戒寺在龙翔寺西 【本迦毗罗寺南唐改真际寺宋开宝二年改今额】 
法济寺在上元县治东北 【传宋绍兴二十七年建】 
封崇寺在斗门桥北 【图经旧报慈廨院近禅灵寺者寺之废兴始末未详】 
治平寺在江宁旧治西南 【尼寺宋开禧三年建云】 
大悲寺在炳灵公庙巷崇胜寺子院也 【本大悲院干道景定二志并作寺】 
秀峰院旧在府城北隅 【宋开宝八年废太平兴国五年重建寻又废绍兴中移于凤台山西宋景定五年节使王鉴重建今为尼寺】 
兴严寺旧在竹格渡之北本谢尚宅也亦号塔寺 【实录谢尚以永和四年舍宅造庄严寺宋大明中路太后于宣阳门外太社西药园造庄严寺改此为谢镇西寺至陈大建元年寺为延火所烧后五年豫州剌史程文秀更加修复李宣帝降敕改名兴严寺绍兴中徙今真武庙北】 
龙光寺在城北覆舟山下宋元嘉二年号青园寺 【高僧传云竺道生后还上都青园寺寺是惠恭皇后褚氏所立本种青处因以为名其年需震青园寺佛殿龙升于天光影西壁因名龙光宋嘉佑三年佛殿记云元嘉五年有黑龙见覆舟山之阳帝舍果园建青园寺西置龙王殿今沼沚见存至会昌年废咸通二年重建敕赐龙光院额续志以为在龙光门外者非也今按干道志龙光禅院在城之西宋元嘉二年号青园寺后改额为龙光禅院以在龙光门外也会昌中废咸通初建为月灯禅寺升元二年重修】 
定林寺有二上定林寺旧在蒋山应潮井后宋元嘉十六年禅僧竺法秀造在下定林之西干道间僧善鉴请其额于方山重建下定林寺在蒋山宝公塔西北宋元嘉元年置后废宋为定林寺王安石旧读书处 【南史何胤入钟山定林寺听内典齐东昏侯至定林寺有沙门老病不能去命左右射之二事但云定林不知何寺】 
宋兴寺一名兴教寺在南门外 【庆元志兴教院即宋兴寺故基在蒋山宝公塔西二里有志公洗砵池陈轩金陵集载李建勋游宋兴东岩诗云几年不到东岩下旧住僧亡屋亦无寒日萧条何物在朽松经烧石池枯干道间徙长干寺南亦名宋兴景定志在南门外刘裕故居者非按宋兴宋熙寺名相近故或疑一寺二志所载不同俟考】 
高座寺一名永宁寺在城南门外晋咸康中造又名甘露寺尝有云光法师讲法华经于寺天花散落今讲经台遗址犹存或云晋朝法师竺道生所居因号高座寺 【干道三年刘岑记略云考图志此山得名于晋永嘉中名甘露寺尸黎密多罗为王茂洪所敬故留竺生法师继号所居为高座梁初宝公主其寺与五百大士俱有云光师坐山巅说妙法天花坠焉今号雨花台则故唐卢给事中名襄字赞赏元者所命也寺易今名且百年矣故藏古今诗刻皆废可考者唐李翰林宋吕侍讲王中丞三篇而已高僧传云尸黎密多既卒冢处立寺谢鲲仍以为高座寺陈轩金陵集载蒋颖叔和王和甫雨中登高座寺诗注云寺即云光讲经雨花之地有梁时志公二印云公手植松犹存郭祥正诗云至今手植松十丈腾龙虬】 
殊胜寺在城南门外 【本宋福兴寺南唐后主葬照禅师于此因名塔院】 
吉祥寺在城南二里余 【宋治平二年赐额旧在城隍庙东后以寺基为太庙徙置于此】 
百福院在城南五里 【梁天监中置名解脱南唐以葬证寂禅师起塔因为寂乐院后改今名宋为枢密王纶功德寺】 
均庆院在城南门外旧在金陵坊晋天宝寺唐开元十年改天保今废 【宋开宝八年毁太平兴国五年就修真观基重置绍兴初移其额于雨华台后坏于火因迁于台之下今上有古塔一座即无殿舍屋宇塔前镌宋故三藏特赐宝觉园通法济禅师道公之塔一十八字后有宋故三藏法师道公塔铭】 
佛窟寺一名崇教寺在牛头山去城三十里 【旧传牛头山下有辟支佛窟宋大明中移郊坛于山之东峰执事者导从百余人游西峰石窟见一僧趺坐执事者问之忽无所有但遗锡杖香炉缾盂而已梁天监二年司空徐度造寺因名佛窟寺唐大历九年代宗因感梦敕修寺之东西峰顶七层浮图宋太平兴国二年赐今额】 
法性尼寺在报恩光孝观东南本吴建初寺也 【实录云赤乌十年胡人康僧会入境置经行所朝夕礼念有司以闻大帝引见其言佛教灭度已久惟有舍利可以求请遂于大内立坛结静三七日得之帝崇佛道以江东初有佛法遂于坛所立建初寺在县南二百步江东之有佛寺始于此也晋改为建宁寺至唐以来为尼寺今改法性寺建炎火旧额仅存庆元志云寺析为三近岁寺南酒务中陶灶下掘出大石佛像归寺东院遂呼石佛院云今前法性后法性二寺隶正西隅大石佛在前寺正殿内按实录建初本在吴宫中唐县南二百步前志以为即此寺以古迹宣阳门及县城互考之亦未有以证其必然若以保宁为古建初则本寺所记耳】  
法云寺旧在城外东北十里图经云本斋集善寺齐世祖时为豫章文献王造唐初辅公祏乱毁废后复置为义章院改法云建炎兵火废后徙置上元县治西北 【庆元志王荆公法云寺诗路遇潮沟入九盘招提雪脊隐云端又云法云但见脊细路埋桑麻旧在蒋山寺西门前有章义桥】 
正觉寺凡三其一禅寺见前其一在正西隅其巷呼正觉寺巷按干道志本在城南新亭垒侧宋升明元年萧道成顿兵新亭及沈攸之败后乃以军幕之地置正觉寺尚书令王俭为碑寺久废今寺传自绍兴十二年请新亭额来建寻废而寺基及寺名与巷名皆存僧兴实近以元贞二年复建隆颐继之大德十年始完其一干道志在城内炳灵公庙西蔬圃中属今正南隅
永福尼寺干道志在广济仓东旧在治城东南本晋开福寺后徙此改景福寺南唐避讳改额
干明尼寺干道志在城内东南祥鸾坊南唐太庙基后主宫中置归德永募二尼院开宝中废移二院尼置寺徙妙果院尼同居太平兴国五年赐额 【妙果寺古名翠灵宋昭宪杜太后改干明今名戒坛】 
凈妙寺即齐安寺南唐升元中建政和中改赐今额旧临官路今移置高陇面秦淮在城东门外四里 【王荆公有齐安寺诗云日凈山如染风暄草欲熏梅残数点雪麦涨一溪云今石刻尚存又有诗见光宅寺李壁注谓寺是齐武帝宅按实录齐武帝生建康青溪宅后称青溪旧宫未见改为寺也】 
普济寺实录梁大同元年置头陀寺东北去县二十二里舍人石兴造在蒋山顶第一峰殿后有泉井与江淮水通随潮水增减非常灵异累世仍旧事迹云后徙置山下治平中改赐今额 【旧寺殿后有应潮井寺西有梁昭明太子读书台即普通元年所置大爱敬寺基也庆元志梁寺后有头陀岩可容数十人陈轩集有唐李频陪崔大夫游头陀寺诗李浩雪中重到头陀诗】 
明庆寺属上元县今废 【实录梁天监六年置明庆寺后合舍人王昙朗造去县十八里寺内有泉水清彻陈梁已前尝取供御愈疾寺碑太子舍人陈昭之文事迹曰在蒋山上寺后别有小岭碧石青林幽邃如画世人呼为屏风岭有泉俗呼八功德水昔有高僧隐其处忽闻丝竹音俄而泉出庆元志寺废在钟山南入功德水之前陈姚察就明庆寺受菩萨戒即此】 
天王院在上元县靖安镇去城十七里 【梁普通二年建初名头陀寺建隆四年改今额】 
宝林寺在城西北二十五里旧图云本同行寺梁天监中武帝与志公同游此山见林峦殊胜命建寺因名同行亦名圣游寺后改为秀岩院事迹唐会昌中废吴太和中复建后改为秀峰院至嘉佑中改赐今额 【有琪树在法堂前梅挚有诗云影借金田润香随壁月流远疑元帝植近想志公游建炎间树为兵所焚】 
祈泽治平寺干道志在城东二十五里驿路北 【宋少帝景平元年建梁朝置龙堂有初法师者结茅山下诵法华经有东海龙女来听师曰此山乏水为我开一泉可乎后数日风雷良久有清泉涌座下南唐保大中以旱祈雨于旧寺基信宿而雨自后以为祈祷之所治平中改赐今额】 
清真寺干道志旧名清玄寺在城北二十五里梁大通元年置后废唐大中中复置 【庆元志旧有梁时佛像建炎兵焚陈轩集载梁立曦次韵周橦清真寺诗有云遗像梁朝佛】 
衡阳寺在上元县清风乡干道志衡阳资福禅院去城东北四十里即古宝城寺基唐天佑三年徐温重建赐今额 【庆元志寺旧有齐已牟儒二上人重开衡阳寺古迹诗刻云古迹重闻一朗兴斸烟寻得宝阶层只应云鹤知前事为问齐梁旧诠僧废井荒池犹浸月短松低柏欲遮灯淳于道士真高达抛却林泉便上升保大七年题】 
本业寺在上元县宣义乡干道志在城东北四十里实录梁天监九年置本业寺西去县五十里比丘凈洁造在蒋山里
隐静院在上元县宣义乡干道志在城东近鴈门山去城四十里梁天监二年建初名永建寺南唐保大中重修改今额 【实录梁天监二年李师利造永建寺北去县六十里寺有干德四年石刻云唐上都左街鴈门隐静院始建于宋元嘉废于唐会昌干德二载耆艾诣南唐主请重建焉】 
延祥院在上元县神泉乡干道志圣汤院在城东南六十里汤山下 【唐德宗时韩滉为浙西观察使滉小女有恶疾浴于汤而愈乃以妆奁建寺于汤山之右庆元志圣汤延祥院庆元三年改为十方禅院】 
杜桂院在上元县丹阳乡干道志在城东南六十里南唐保大六年建在杜桂村因为院额今名香林寺又曰香林院在赤山西 【庆元志院有吴锺记云梁天监中杜桂二卿平章朝政舍所居以为寺故从其姓以旌名】 
上云居下云居二院上云居院在钟山之右去城十二里旧图经云本齐胜善寺建武二年南海王萧子罕造梁时尼所居后复为僧院下云居在上云居右宋元嘉中置初为善居寺后改今额
了缘塔院干道志在钟山后梁普通中置初为福静寺南唐保大九年改今额
澄心院干道志在钟山西去城十里
凈隐院干道志在钟山寺前
梵惠院干道志在蒋庙前去城十五里
清果院干道志在钟山后去城二十五里
永庆院干道志在北门外乌龙潭北
定明院干道志在覆舟山下去城五里
解空院干道志在西门外清凉寺侧
资福院干道志在城东南十五里土山侧梁建今亦名凈名院
庄严院干道志在淳化镇东去城三十五里
漆阁院干道志在城东五十里
光相院干道志在西张村去城五十五里
观音院干道志在城东六十里黄干村梁天监中置至开宝八年废后复建于本院之蔬圃
乐林院干道志在城东南六十里因齐古寺基
方乐院干道志在城东北六十里神泉乡本梁方乐寺基南唐升元元年重建今亦名常乐院
玉泉院干道志在城东北六十里本名泉院基吴武义中徐温重建
多福常乐二院干道志各在上元县神泉乡去城六十里
延福禅寺干道志在城东南六十里梁普通中为静福院南唐时修改今额
永福院干道志在城东六十里青草村
安平院干道志在下桥村去城八十里
登台院干道志在黎塘村去城九十里
凈土院干道志在叶墅村去城九十里
保福院干道志在尽节乡龙涧村去城百里
慈光院干道志在章墅村去城百里
妙明院干道志在道德乡东湖村去城九十里
崇胜院干道志在道德乡埂头村去城百里
凈严院干道志在紫草村去城百里
无垢院干道志在禅林村去城一百二十里
阳城院干道志在尽节乡周墟去府城一百二十里
自上云居院而下至阳城院并属上元县
崇因寺在城南十二里旧图经云本宋旷野寺齐废梁大同中复唐开元中改禅居院吴大和二年改崇果院宋改今额 【庆元志崇因寺陈轩金陵集刘谊诗云十里崇因寺临江水气中寺有观音画像东坡颂李端叔跋曰吾卜葬亡妻崇因长老钦公谓余曰子胡不祷观音东坡南迁尝祷而应遂作颂前人已为刻石后有诏所在东坡文皆毁前人不敢违余问石所在曰几碎矣索之力乃得于库中米廪后尘土深数寸稍曳出加湔洗而粲然如未尝毁者盖先是刻马祖庞居士用其余刻颂像已断裂而颂独全东坡序云金陵崇因院长老宗袭自以衣砵造观音像极相好之妙余南迁谒而祷焉曰北归当复过此而为颂建中靖国元年五月一日自南海归至金陵乃作颂】 
普光寺在城南门外 【干道志宋置为天王寺至梁为昭明太子果园吴为徐景通园南唐保大四年更置奉先禅院葬昙云师起塔因名宝光塔院今名普光寺】 
瑞相院亦名铁索寺在城南门外 【干道志本晋时尼寺宋元嘉七年西域梵尼七人至建业十一年尼铁索罗等三人又至因号铁索罗寺宋齐以来或为翠灵寺或为妙果寺开宝八年毁太平兴国二年有僧请其地重兴瑞相禅师塔因改今额】 
国胜寺在南门外落马涧去城二里余 【干道志旧在横山北陈天嘉元年章后舍宅为寺】 
安隐院在雨华台后向南百余步 【干道志旧在蒋山后久废绍兴四年郡人请额置】 
崇福院干道志在城南门外 【宋元嘉十年因僧楚云所居号崇福至太平兴国八年修】 
明觉寺干道志在菜园务 【详见光宅寺注语】 
无相塔院干道志在城南七里 【南唐葬清阙禅师起塔因名无相塔院韩熙载为碑今存】 
归寂塔院干道志在城南七里 【宋泰始二年建初号永安寺院唐保大二年起塔号归寂因名院】 
福安院干道志在城西南新林市东去城二十里俗呼祝英台寺
光宅寺干道志本梁武帝故宅舍作寺灵光法师讲法华经于寺每有华如飞雪满空讲讫即升空去寺今废其故基在城东南七里尝建明觉寺后徙置黄阙塘侧治平二年赐额 【按王荆公光宅寺诗凡三其一曰今知光宅寺牛首正当门台殿金碧毁院落桑竹繁萧萧新犊卧冉冉暮鸦翻回首千岁梦雨华何足言其一曰翛然光宅淮之阴扶舆独来坐中林千秋锺梵已变响十亩桑竹空成阴昔人倨堂有妙理高座翳遶天花深红葵紫苋复满眼往事无迹难追寻其一曰齐安孤起宋兴前光宅相仍一水边蜂分蚁争今不见故窠遗址尚依然李壁注曰光宅寺梁武帝宅也其北齐安寺隔淮齐武帝宅也宋兴又在其北齐安今为凈妙寺前临官路后据高陇而淮又按实录天监六年置光宅寺西□县十里武帝旧宅造寺未成于小庄严寺造无量佛像长丈九尺未移前淮中估客夜辄闻大桥上数百人修道路往视不见人俄而像度光彩辉焕东都记云秘书省内著作院后有梁武帝及名臣沈约范云周兴嗣已下王公数十人铜像初武帝登极乃立私宅为寺寺内有此像后长庆中李千里为明堂采木使船载至东都置于省内今新亭乡有此寺去城二十余里牛首山之侧盖后用古额建尔】 
延寿院干道志本幽栖寺在城南四十里祖堂山南唐贞观中四祖道信禅师传心印于此光启四年废吴太和二年重置改今额
福昌院干道志院本资善院在城南四十里牛头山前古常乐寺基与延寿院相邻唐天佑中置南唐后主改今额
看经院干道志在城南四十里建隆二年置地名任店
凈果院干道志在城南五十里吉山南本梁永泰寺基南唐葬凈果大师起塔因名凈果塔院
凈居院干道志在城南五十里本唐天福寺会昌中废南唐时复置为凈住院治平二年改今额 【按实录梁天监五年置凈居寺北去县六十二里颖州剌史刘威造盖即此也】 
大仁院干道志在城南七十里近慈湖界 【唐明宗时有僧结茅于此讲仁王经南唐给额为仁王院治平二年改今额】 
高公台院干道志在城南八十里 【宋景平元年置古台犹存】 
永庆禅院干道志在江宁镇南去城五十里
清修院干道志在江宁镇东去城六十里治平二年赐额俗呼青山寺 【案青山之名当是幽岩见山川志】 
旌忠禅院干道志在城西南五十八里绍兴二十六年赐额为秦申王坟寺今为天禧寺下院
移忠报慈禅院干道志在牧牛亭路东去城西南六十八里绍兴十五年秦申王请为功德院 【寺有秦熹所造锺镌云绍兴十五年岁在乙丑移忠报慈禅院告成资政殿学士太中大夫提举万寿观兼侍读兼提举秘书省江宁县开国伯食邑七百户食实封一百户赐紫金鱼袋秦熹谨造大锺真歇禅师清了铭曰以大圆觉为我伽蓝十方剎海真凈本安众生自妄性昏扰扰一闻此锺乱想俱扫功流浩劫圆音廓彻谁苦谁辛一时永歇近年住特僧元达重修寺宇】 
资圣院干道志在城西南六十里梁武帝置在白都山侧俗呼白都院
佛龛院亦名慈相干道志在城西南六十里上公山梁佛坛寺基 【南唐保大十二年重置治平二年改慈相院一说吴赤乌二年置广济山佛龛院即此】 
凈相院干道志在城西南六十里唐天佑十八年建南唐后主给额为泗州塔院至崇宁中改今额俗呼后篱寺
广教院干道志在城西南六十里治平间赐额
禅居院干道志在城西南六十五里 【唐大历二年置会昌五年废至太平兴国五年修】 
后阳院干道志在城西南七十里 【系万回道场开宝八年赐额在后阳村因名】 
隆福院干道志在城西南七十里陆塘桥石堰口治平二年赐额
福兴寺干道志在城西南七十五里天竺山下 【按实录大同二年袁平造福兴寺东北去县百里详见山川志内】 
何城寺干道志在城西南何湖侧去城八十里 【旁有王祥墓】 
清福寺干道志在秣陵镇东去城五十二里
兴善院干道志在秣陵镇西北张山下去城五十五里
国安寺城东南六十里齐永明元年赐额 【僧法珍立石可考】 
真如院干道志在城东南六十里治平间赐额
栖隐院干道志在横山北金陵镇东去府城六十里
慈证寺干道志在金陵镇南去城六十五里
建昌院干道志在横山南涧山村去城八十里
西阳院干道志在金陵镇南去城七十五里
广觉院干道志在横山北去城七十里治平二年赐额其地名北汤村俗呼北汤寺
明性院俗呼董青院干道志在城南石塘村西里山去城八十里治平二年赐额
隆教院干道志在城东南八十五里梁大同二年建初号金口寺盖里名也杨吴顺义二年改灵鹫院治平元年改今额
白塔寺在江宁县治东乌衣巷 【即葬大唐三藏大遍觉法师玄奘顶骨舍利之塔详见天禧寺下】 
法王寺在白塔寺东 【东晋末龟兹国沙门鸠摩罗什以道闻于时隆安三年遣使往姚秦迎致秦已尊为三藏国师留不遣晋使再三征请既至帝躬出朱雀门迎之历试神验待之加礼施地建寺赐法王之额请什居焉遂尊为译经二藏国师历年既久赤亦毁废至顺间天禧主僧演与其属法嵩德宾仍其遗址构寺一新寺中恒产不满百石岁时所用悉出天禧今为天禧寺下院】 
自崇因寺至此并属江宁县
崇明寺干道志在句容县东晋咸宁元年居士司徒察舍宅为义和寺唐会昌中废天佑二年重建太平兴国五年改今额 【县志寺额义和之寺四字梁昭明太子书尚存锺楼俗传般郢所造为其巧也今寺分为子院十七曰文殊院尹孺文张安国尝访璇无玷于定庵终日而去曰经截禅院塔院罗汉院有塔影曰阙应院瑞像□□王院弥陀院四圣院千佛院天竺院妙云院妙音院眼药院北观音院北释迦院中释迦院南释迦院内经藏系禅寺云】 
兴教院干道志在句容县东北 【旧经云晋咸淳中置为观音院南唐时重修太平兴国五年改今额】 
金华寺干道志在句容县东南 【晋咸康三年尚书令李邈舍宅造灵曜尼寺寻改额】 
聂行寺在句容县西五里聂行山 【或云元在洪水坑】 
圆寂寺在句容县南三十五里赤山侧
龙华寺在句容县赤山上
奉圣院旧名永定在句容县东四十里 【梁大同二年置】 
延福院旧名延寿在句容县东四十里 【晋咸平六年置】 
大泉寺在句容县东北五十里 【宋升明二年邑人颜继祖舍宅为寺今徙置县北唐巷村】 
天王院在句容县南五十里 【唐中和二年建】 
果报院旧名正觉寺在句容县北六十里 【杨吴顺义中建县志唐懿宗咸通中建名正觉】 
□□院在句容县北六十里 【唐咸通中赐额】 
□□院在句容县北六十里
□□院旧名宝公院在句容县西北六十里 【梁天监中置即沙门宝公所居也唐干符二年赐今额】 
□□寺在句容县西北六十里 【庆元志寺旧基在蒋山宝公塔□桃花坞侧梁刘吁与族兄□听讲钟山寺因而卜筑寺东涧有终焉之志□王规复为散骑常侍太子中庶子步兵校尉以疾不拜于寺筑室居焉淳熙十一年僧凈德移钟山废额于县北东阳镇建寺号宝公塔院宝公生鹰窠中即其地也】 
戍山尼寺干道志在句容县北六十里唐景福中建 【庆元志在下蜀镇有照首座塔韩子苍铭】 
光宅寺在句容县东十里
禅心寺在句容县东三十里干道元年请额
明庆院在句容县东四十五里 【绍兴二十一年枢密巫伋请功德院赐额】 
昭圣寺在句容县东四十五里地名东昌 【干道七年请溧水州废额建】 
兴教院旧名永安院干道志在溧水州西三百步临淮门外唐天复元年置大中祥符四年改今额淳熙八年为禅院旧经又谓本名永广杨吴时县令孔敦佑奏为艺皇崇修更名兴教今为禅寺
开禧禅寺旧名天兴在溧水州南门外唐开元二十二年修会昌五年废天佑初重建至太平兴国五年改今额淳熙十三年请为禅院
菩提寺旧经尼院在溧水州东三百步寻僊门外唐干符中置法华寺旧经尼寺在溧水州西一里 【唐天佑中建】 
崇庆寺在溧水州东南八里 【鸿鹤禅师在东庐山建道场后至中山西建寺唐大中二年立大觉寺额至太平兴国五年改今额建炎兵毁余枯桧二株】 
马占寺在溧水州东二十五里本六朝古寺基 【开宝五年修旧记无考相传马尚书于此读书不知何代人绍兴八年重建】 
兴化禅寺旧名丰安寺在溧水州北二十七里唐大中中建至太平兴国五年改今额淳熙六年请为禅院
明觉寺旧名正觉在溧水州西四十里唐咸通十年置大顺中改今名至治平二年赐额
广严寺旧名仪城在溧水州西北四十五里唐天复三年置治平中改今额县丞俎大武有记
儒童寺旧名孔子寺在溧水州南七十五里大唐景福二年置南唐升元二年改今额 【旧传孔子适楚经此地后人因建祠寻改为寺】 
慧照寺旧名禅林寺在溧水州南八十里唐开元二十七年置太平兴国五年改额
彰教寺旧名报恩寺在溧水州西南八十里唐大中七年置 【报恩寺有碑】 
凈行寺旧名潘城寺在溧水州西南九十里唐中和三年置 【寺有碑唐进寺刘驩文】 
保圣寺旧名龙城寺在溧水州西南百里唐贞元十七年置寺之西林即旧基也后祥符中改今额 【龙城保圣二碑并存淳佑中胡应发有记】 
弥勒寺在溧水州南游山乡绍兴二十七年兴废建寺
万善寺在溧水州东南唐昌乡干道二年邓步镇申府请额移于东埧镇建
显慈寺旧名刘庄寺在溧水州西南百三十里至太平兴国二年复建大观元年改显仁院绍兴三十年又改今额
大觉寺本大通寺在溧水州北十五里梁大通九年置治平中改今额
新化寺在溧水州南仪凤乡干道三年移建安兴乡
三塔大圣院东晋为白龙寺在溧阳州西七十里故传僧伽大圣行化之地有三塔存焉 【县志昔钱氏夺南唐地作铁梁堰为厌胜禅院因废独存一塔治平中僧奉琳建有寒光亭】 
观音庵在城东南隅宋咸淳八年建
清福庵在城正北隅宋晃定二年僧觉清建
常照庵在城正北隅大德二年平章吕文焕建
大梦圜通庵在城东南隅至元年间左丞廉希愿建
大梦观音庵在城西北隅料院街大官朔思吉所建
崇福庵在城正南隅臙脂巷至大己酉年建
无际崇福庵在城正南隅泰定丙寅年杨遇新建
古佛庵在城东南隅贡院街放生池畔古有中废至正元年重建
法海庵在城东南隅大梦庵侧至元元年建
宝公庵在城正东隅元贞年间僧刘空刱为宝公堂后民刘氏舍地命僧法通重建为庵
千子亭观音庵在城正东隅上闸街延佑三年蒋山寺僧智坚募缘建
普照庵在城正南隅至大四年僧无尽建
月印庵在城正南隅大德五年僧无可建
凈土庵在城正南隅僧宗义建
华严庵在城西北隅泰定元年僧善果建
佛光庵在城正北隅至治元年建
宝公道林庵在江宁县治南至大年间建令为蒋山寺下院
溧水州有井冈庵寿国禅庵观音庵亭山庵皆归附后僧俗所建
大通尼寺即大通庵宋咸淳元年建郡守马光祖立石庵本在御街南隅刘观察虎子妇秀岩落发为尼移庵额于秦淮南杏花村内建今寺
上国安寺古系崇胜寺又名大悲院在府城南隅炳灵公庙街宋干道七年僧法澐重建九年改今额
均庆尼寺在府城东南隅武定桥下马道街内宋咸淳年间建
正等寺在府城东北隅宋咸淳四年郡守马光祖建
天王寺在府城东北隅宋咸淳年间僧玉庵建旧名天王庵至泰定初建康路总管博斯呼实保改额为寺
弥陀庵系宋兴元酒库及公使库地基归附后建庵在府城内
凡寺观庵院称在城某隅及去城若干里皆指今府城即南唐建都所筑城也除古迹城外他志内言城仿此
至大金陵新志卷十二上
元　张铉　撰
　古迹志一
自古国家有所兴造曷尝不览前代之制而为之损益凡人之衣服饮食居处文为其始曷尝不因踵前人之遗绪而稍加异乎昔黄帝铸鼎削山接万灵明廷其崩也群臣葬衣冠桥山禹凿龙门伊阙疏九河会诸侯朝群臣于茅山会稽其崩也葬会稽汉时泰山有古明堂遗趾而封泰山禅梁父者七十余君此非载之史册诵于学士大夫则其盛节遗风泯焉不传岂不惜哉金陵云阳之墟有古帝王遗迹书缺漫不可详繇秦汉以来为都者八为藩镇治所无虑数十贤人君子相与忧劳治其茧丝保障歌哭于斯者多矣其典章制度与时因华者既列前八志复纪识其城阙官署第宅陵墓碑碣着其时制在所俾观于古者有考焉传言墟墓之间未施哀于民而民哀宗庙之间未施敬于民而民敬此言人之善心油然感于所见矧其善恶成败之迹足为劝戒者乎述旧章览遗事作古迹志 【金陵历三吴二宋总名古迹年月详见事下各仍旧称不复识别景定志有考证今引之】
　　城阙官署 【历代城阙官署参错须互考得其彷佛故以类附见】 
古固城春秋时吴所筑也在溧水州界 【干道志在县西南九十里高丈五尺罗城周七里二百三十步予城一里九十步按胜公庙记固城吴时濑渚县也楚灵王与吴战吴军不利遂陷此城吴乃移濑渚淤雁阳南十里改为陵平县平王立使苏乃为将战败吴平以吴陵平县改平陵县王听费无极佞言伍员奔吴阖闾用为将举军破楚固城宫殿逾月烟焰不灭其城遂废又按笠泽丛取源阳昔为早陵县县南十余里有故平陵城而图经乃载平陵于漂阳载固城于溧水盖未详也戚氏云以地考之平陵有二其一晋平陵即永世城其一则在唐溧阳南十里吴所置也与固城东西相丢已远图经之说为是故嘉定溧阳志历载永世唐县平陵三城而景定郡志咸淳溧水志犹言固城亦名平陵则失于不考嘉定志耳但胜公庙记嘉定志以为未见全文今亦不知何时何文以蒋曰用城隍之记言之唐立溧阳至开元近百余岁记若指此为溧阳则唐人文也宋绍兴中溧水尉喻居中于固城湖得东汉溧阳长潘干校官碑盖其地乃汉之源阳也周益公南归录干道壬辰自都步东灞溧水登陆行十五里至银树有一二百家若水泛则自此便通舟又六七里至双港口复登秀约十余里至固城翊日犹未晡盖数百家之聚登妙智庵观范同参政父坟晚步固城上父老谓之楚王城其周数里但存城基庵中石龟碑趺乃去岁掘城得之云天宝弥勒寺碑也次日肩舆五六里至禅林山惠照院启天中节寺僧云相去二十里有游子山儒童院盖夫子游历之地不记图志所载云何归舟解缆渡湖水才数尺然亦弥漫其中多茭葑凡三十里至石桥地约五十里至太平州河口两岸多民居烟稠如画稍前即永丰圩夜泊黄池镇距固城湖已百一十里云】 
古越城一名范蠡城案宫苑记周元王四年越相范蠡所筑在今瓦棺寺东南望国门桥西北图经云城周回二里八十步在秣陵县长千里今江宁县廨后遗址犹存俗呼为越台 【金陵故事云周元王四年范蠡佐越灭吴欲图伯中国立城于金陵以强威势郡国志云在县南六里东瓯越王所立吴王濞败保此城后走丹徒晋王含以水陆五万逼淮温峤烧朱雀航以挫其锋遂潜师渡水大破含军于越城南卢循犯建康刘裕恐其侵校用虞丘进计伐木栅石头城修治越城齐崔慧景反萧懿入援自采石济岸顿越城梁武义师次新林遣王茂据越城实录注云越王筑城江上镇今淮水南一里半废越城是也案越绝书其城越范蠡所筑城东南角近故城望□门桥西北即吴牙门将军陆机宅故机入晋作怀旧赋望东越之纡余即此城在三井冈东南一里而瓦棺寺阁在冈东偏也今南门外江宁县廨后有越台与天禧寺相对近时诗人桢越台为越女取越土筑台者非也】 
楚金陵邑城威王灭越私吴越之富擅江海之利置金陵邑于石头及负刍为秦所灭至汉高帝时封韩信于楚鄣郡属焉六年废 【周显王三十六年楚灭越乃因山立号置金陵邑今石头城是也楚威王后一百一十余年当秦始皇二十四年秦灭楚兼诸侯分天下作三十六郡以金陵为鄣郡楚亡后一十三年当始皇三十七年乃改金陵邑为秣陵县干道志金陵邑城在清凉寺西去台城九里南开二门东一门又见山川志】 
古赖国城在今溧水州界 【案实录吴废帝亮崩于侯官道上晋太康中故少府卿丹阳载显上表迎尸归葬赖乡春秋传昭公四年楚伐吴秋七月围朱方八月遂灭赖楚子欲迁许于赖使斗韦龟与公子弃疾城之而还冬东国水不可以城彭生罢赖之朱方即今镇江也陈国苦县虽有赖乡与朱方相去甚远亦非东国有冰之地其赖城岂非即晋时赖乡今之溧水乎故胜公庙记谓楚灵王与吴战吴军不利遂陷赖渚伍子胥投金处正名濑水战国策范环对楚怀王亦言楚乘越乱南察赖湖而野江东合前后观之赖之为溧水甚明吴音讹濑为溧下汉以来遂名溧水而古迹间有存者其苦县赖乡或楚灭赖之后徙其人于彼未可知耳景定以前图经失不详考戚氏志始略言之今存此城以俟博古者稽焉】 
吴石头城 【见山川志】 
丹阳郡城案宫苑记在长乐桥东一里南临大路城周一项开东南北门汉元封二年置丹杨郡至晋太康中始筑城宋齐梁陈因之不改 【汉志丹杨郡先治宛陵建安十三年孙权分为新都郡二十六年权始置丹杨郡自宛陵治建业永安中分置故鄣郡丹杨所领惟溧阳以北六县晋太康元年改建业复为秣陵置江宁县唐初废为州天宝元年复置至德二载析置江宁郡元和郡国志丹杨郡故城在令江宁县东南蔡宗旦金陵赋注云右图长乐桥东一里今桐林湾军寨处】 
古都城案宫苑记吴大帝所筑周回二十里一十九步在淮水北五里黄龙元年自武昌徙此晋元帝初过江不改其旧宋齐梁陈皆都焉宋世宫门外六门城设竹篱至齐高帝建元元年有发白虎樽言白门三重门竹篱穿不全上因其言改立都墙本纪建元二年立六门都墙是也其后增立为十二门云 【考证案宫室记吴大帝迁都建邺有曰太初宫者即长沙王故府徙武昌宫室材瓦所成也有曰台城盖宫省之所寓也有曰东府盖宰相之所居也有曰西州盖诸王之所宅也有曰仓城盖储蓄之所在也皆不出都城之内舆地志曰晋琅琊王渡江镇建邺因吴旧都修而筑之宋齐而下宫室有因有革而都城不改东南利便书曰孙权虽居石头以扼江险然其都城则在建邺历代所谓都城也东晋及齐梁之代虽时有改筑而其经画皆吴之旧隋既平陈此城皆毁今之都城非旧也】 
台城一曰苑 【详见前图考】 
东府城晋安帝义熙十年冬城东府在青溪桥东南临淮水周三里九十步去台四里简文封王时旧第后为会稽王道子宅道子录尚书事以为治所时人呼为东府其子元显亦录尚书事时谓道子为东录元显为西录西府车骑填凑东第门下可设雀罗东第即后东府城也 【会稽王传嬖人赵牙为道子开东第筑山穿池列树竹木工用巨万帝尝幸其宅谓道子曰府内有山因得游瞩甚善然修饰太过非示天下以俭道子谓牙曰上若知山是版筑所作尔死矣牙曰公在牙何取死其城东北角有土山曰□□即牙所筑也宋武帝领扬州日筑东府城以封彭城王义康文帝元嘉中义康更开拓地址为西堑自后常为宰相府第景和中尝改为□□宫明帝时始安王休仁镇东府讹言东城出天子帝惧杀休仁而常闭东府不居桂阳王休范及车骑典签茅恬开东府纳贼齐高帝封齐王以东府为齐宫粱太清三年侯景举兵毁板筑墙以砖甓为之绍泰末尽罹焚毁陈天嘉中始徙治府城东三里齐安寺西临淮水陈亡废】 
西州城即古扬州城汉扬州治曲阿晋永嘉中迁于建康王敦始为建康刱立州城即此城也案建康实录城所置西则冶城东则运渎□□观之东西州桥是一说石冰之乱焚烧府舍陈敏营孙氏故宫居之元帝初渡江即敏府创新城 【考证晋孝武太元末会稽王道子领扬州居东府故号此城为西州大明中以东府为□王邸西州为丹杨尹治所谢安为时人所推服及镇新城尽室而行造泛海之装欲须经略粗定自江道还东雅志未就遂遇疾笃上疏请旋旆诏遣还都开当入西州门自以本志不遂深自慨失及薨后安所知羊昙者辍乐弼年行不由西州路尝因石头大醉扶路唱乐不觉至州门左右曰此西州门昙悲感不已因恸哭而去宋时徐羡之住西州高祖尝思之即步出西掖门往见焉寰宇记云西州学者多未晓江宁府有东府城城中有扬州廨而扬州在府西故时人号为东府西州东府城之西门谓之西州门世说王丞相治扬州廨按行而言曰我为何次道治此尔何少为王公所知是以发此叹令西州也州杨记曰扬州廨王氏所居诸葛恪则治建业晋自周浚至王仍吴旧王复领州牧及桓温玄悉治王府王茂洪以及玄谦则在建康永嘉七年顾荣诛陈敏扬州刺史刘机治建康王氏代机元帝渡江居城府王便立州廨于此宋殷景仁即拜扬州嬴疾遂笃上敕西州道上不得有车声孝武时荧惑守南斗上乃废西州旧馆使西阳王子尚移居东府城以厌之扬州别驾沈怀明曰天道示变宜应之以德今虽废西州恐无补也上不复西州竟废】 
冶城 【详见前图考】 
琅邪城在江乘县界晋元帝以琅邪王过江国人随而居之因城焉在县东北六十三里今句容县琅邪乡即其地也 【考证齐武帝永明元年移琅邪于白下置大起楼观讲武于此南徐州记江乘南岸蒲洲津有琅邪城则琅邪城与白下相过今句容县有琅邪乡盖与江乘县界相接是蒲洲津与白下皆有琅邪城也一在上元县金陵乡西北去县十四里乃白下之城或者直以蒲洲津城为白下非也王隐晋书江乘南岸有琅邪城立琅邪内史以治之齐永明六年于琅邪城讲武习水步观者倾都王驶从武帝琅邪城讲武应诏诗云白日映丹羽赪霞文翠旃凌山炫组甲带水被戈船谢眺有江孝嗣戍琅邪城诗南史齐王融传云世祖欲北伐使毛惠秀画汉武图置琅邪城射堂上每游幸必观视焉】 
金城在城东二十五里吴筑今上元县金陵乡地名金城戍即其地 【考证吴后主宝鼎二年以灵舆法驾迎神于明陵使丞相陆凯奉三牲祭于近郊后主于城门外露宿明陵乃后主父故太子和陵也蔡宗旦金陵赋云游金陵以怆然问种柳之何在笑吴主之信里乃露宿于门外晋大兴中王氏举兵反将军刘隗军于金城初中宗于金城置琅邪郡咸康中桓温为琅邪内史出镇金城后温北伐经金城见为琅邪时所种柳皆十圆因叹曰木犹如此人何以堪因攀枝执条泫然流涕杨修金城诗亦引此为据前志谓上元县金陵乡地名金城戍即其地戚氏辨以为金城即前句容之琅邪城俟考】 
秣陵城在宫城南八里一百步小长干巷内梁宋北齐皆于秣陵故城跨淮立桥栅当是其地隋并入江宁
建邺城晋太康三年分秣陵淮水北为建邺旧城在吴冶城东 【详见前疆域志】 
蒋州城隋平陈于石城置蒋州辅公柘据江东用为扬州唐赵王孝恭平公祏又于其城置扬州大都督后徙扬州于广陵此城遂废
五城有二其一在府城东南二十五里东晋时所筑其一在石头城唐德宗时所筑 【考证晋王含钱凤战败乃半余党自栅塘西置五城造营唐景云中县令陆彦恭于城侧造桥渡淮水今五城渡是唐德家狩梁州韩滉观察江东西乃筑石头五城自京口至土山修坞壁起建业抵京岘楼雉相望详见石头小下】 
擅城本谢玄之别墅太传谢安与玄奕碁所胜者至宋属檀道济故名檀城 【图经云在今县东八里按建康实录在墅城东八里非去县八里也地图谓之城子墅今清风乡有城子枯在黄城桥之西即其地去府城四十里】 
白下城舆地志云本江乘之白石垒齐武帝以其地带江负山移琅邪居之唐武德元年罢金陵县筑城于此因其旧名曰白下贞观十七复旧治此地遂废 【考证唐地理志云武德三年更江宁曰归化八年更归化曰金陵九年更金陵曰白下隶润州贞观九年复更白下曰江宁前说兴废本末与此不同宜以唐史为正又按南史齐武帝欲修白下城难于动役刘系宗启谪役在东者上从之后武帝讲武白下履行其城曰系宗为国家得此一城图经云在城西北十八里今靖安镇北有白下城故基父老传云即此地属金陵乡去府城十六里】 
开化城在溧水州南九十里环地三里六十步高五尺有庙未详 【寰宇记云开元城在固城东即溧水旧地也】 
东宫城案宫苑记宋元嘉十五年修永安宫为东宫城四周土墙堑两重在台城东门外南东西开三门
金陵府城案宫苑记隋大业六年置玄风观南园是 【按唐李孝泰再破巨贼欲以威重夸远俗筑第石头城陈谨微自卫此又唐府城也】 
临沂怀德同夏诸城并见废县
湖熟城湖熟古县名汉属丹阳郡宋元嘉中徙越城流人于此城元和郡县志云在旧江宁县东南七十里今在上元县丹阳乡去县五十里淮水北古城犹在详见废县
白马城在江宁县北三十里吴时烽火之所 【考证金陵故事云吴时公江烽火台二所在石头左一在白马城今不详其所】 
竹里城在句容县北六十里东阳镇东二十五里 【考证齐永元二年崔慧景叛向建康遣骁骑将军张佛护直阁将军徐元称等六将据竹里为数城以拒之】 
竹城在溧水州东南七十里环二里高五尺有庙未详 【周（羡去次改火）成诗竹城何檀乐层翠分雉堞王封画四堑同有岁寒节似以有竹名也】 
杜城在溧水州南一十二里环四百余步隋大业末杜伏威屯军于此 【旧有庙及战场】 
皇姥城在溧水州南一百一十里大山南高五尺有庙未详 【城周五里七步子城周一里一百一十四步上阔五尺下八尺】 
溧阳旧县城在县西北四十五里地名旧县村 【戚氏云城已毁唯巡检寨后小坡上有城隍庙前有唐开元十七年碑国子进士蒋日用文云县宅兹土近百余载盖自唐初武德三年置县及是踰百年唐末天复三年移治今县后三年唐亡则此城为溧阳治与唐终始首尾几三百年也今有古平陵城在此城南十余里若据胜公庙记谓移濑渚于溧阳南十里改为平陵疑此县即吴溧阳干道志云疑此即濑阳县然庙记所谓溧阳似指唐溧阳以晓人未可据以为吴有此县也】 
平陵城 【干道溧阳志在县西北三十五里周二里高一丈四门壕阔六七尺居民今五六家胜公庙记见前固城下县志史记伍子等橐载而出昭关夜行昼伏至于陵水滕行蒲伏稽首内袒鼓服吹箎乞食于吴市战国策亦述此事陵水二字作菱夫然则赖渚陵平平陵陵水菱夫皆指此地陵水菱夫传误耳陵龟蒙笠泽丛书李贺记为儿时在溧阳闻白头书佐言孟东野贞元中为溧阳尉溧阳昔为平陵县县南五里有投金濑濑南八里有故平陵城周十余步基北才高三四尺而草木甚盛率多大栎丛筱蒙翳如坞如洞其地洼下积水沮洳深处可活鱼鳖幽邃可喜东野得之忘归案此城南五里有平陵山】 
永世城 【在溧阳南十五里周三百步遗址高一二尺汉元封中置永平县寻废吴分溧阳复置其后改曰永安晋武帝太康元年更名永世属丹阳郡元帝又分永世为平陵皆属义兴郡宋元嘉九年省永世入溧阳今俗称故县内有唐隆寺旧基乡民犹能言古狴犴之所晋伏滔陆晔皆尝除永世令】 
赵城在溧阳州东五里周二百步 【有庙】 
梁城在溧阳州西五十里周二百步 【有庙】 
党城在溧阳州东十五里周一百五十步 【有庙】 
溧水古城 【旧志在县西南一里不载所始疑若赖国城之类古迹之湮废者多矣】 
新亭垒宋孝武入讨元柳元景至新亭依山筑垒东西据险察贼衰竭乃开垒鼓噪以奔之贼众大溃亭今在城西南十二里垒不存 【考证元徽二年桂阳王休范举兵浔阳萧道成顿兵新亭以当其锋筑新亭城垒未毕贼前军已至道成登西垣使陈显达等与贼水战大破之江淹有新亭垒诗】 
侯景故垒今桐树湾处即古大航城在其南 【梁绍泰元年北齐兵至建康陈霸先问计于韦载载曰齐人若分兵据三吴之路略地东境则大事去矣今可于淮南因侯景故垒筑城以通转输乃遣载于大航筑侯景故垒使杜棱守之】 
贺若弼垒在上元县北二十里 【隋早陈贺若弼过江于蒋山龙尾筑垒】 
韩擒虎垒在上元县西四里今在石头西 【元和郡国志隋平陈树碑其文薛道衡之词武德七年赵郡王孝恭早辅公祏纪功与此碑相对本李伯药之词】 
仁威垒在句容县 【案南史周弘护梁承圣初为国子祭酒一年为仁成将军城句容以居命曰仁成垒又故老相传达奚将军屯兵于此或云弃甲田名甲城邑旧有祠在武烈庙侧土人盛梦移甲城东南庙之檐楹鸟雀不栖富按达奚元魏族此必隋世仕丹杨者】 
药园垒晋义熙中卢循反刘裕筑此垒以拒之在北郊之西宋元嘉二十一年七月甘露降乐游苑舆地志上元县东北八里晋时为乐圃卢循反筑药园垒即此处也
建康府城 【见前图考】 
古都城门 【见前图考】 
古建康宫门 【见前图考】 
古朱雀门 【宫苑记吴故都名大航门南临淮水北直宣阳门去垒城可七里又接地图云宣阳门六里名为御道夹开御沟植柳南□□出国门去园门五里晋成帝咸康二年更作朱雀门对朱雀浮航南渡淮水宋大明五年立驰道自阎闾门至朱雀门六年又新作大航门孝武太元三年又起朱雀门重楼皆绣栭藻井门开三道上重曰朱雀观观下门上有两铜雀悬楣上刻木为龙虎对立左右宋人明五年改为右阜门梁大同二年后改朱雀门以金陵图考之当在今镇淮桥北左南厢】 
古东宫门 【案宫苑记南面正中曰承华门直南出路东有太傅府次东左詹事府又次东左率府路西有少傅府次西右詹事府叉次西右率府东西正中曰安阳门西对温德门西西正中曰则天门西直对台城东华门东率更寺西家令寺次西太仆寺更西有典客省】 
古篱门 【案宫苑记旧京邑南北两岸篱门五十六所盖京邑之郊门也江左初立并用篱为之故曰篱门又云东篱门本名肇建篱门在古肇建市东西篱门在石头城东南篱门在国门之西北篱门在覆舟山东玄武湖东南角有亭名篱门又有三桥篱门在光宅寺侧白杨篱门石井篱门在护军府西篱门外路北齐东昏时陈显达举兵官军败之于西州斩于篱门侧始安王遥先据东府反使左兴盛屯东篱门又雀慧景与江夏王宝玄举兵东昏遣将军左兴盛率台内三万人拒慧景于北篱门梁高祖建义命陈伯之进据篱门天监八年新作缘淮塘南岸起后渚篱门达于三桥】 
古宣阳门 【洛京旧名都城正中门也南直朱雀门相去五里门三道上起重楼悬楣上刻木为龙虎相对皆绣柄藻井南史宋明帝时有人谓宣阳门为白门以为不祥甚讳之通典孝武时侍中何候南郊陪乘鸾辂过白门门閰将訇帝反手接之曰朕反陪卿也】 
古大司马门 【在宣阳门内三图典略侯景攻台城烧大司马门后阁舍人高善宝以私金千两赏战士直各将军宗思领将士数人踰城出外洒水久之火灭景叉遣持长柯斧入门下斧门将开羊侃凿扇为孔以槊剌例二人斫者乃退】 
古建春门 【台城正东面门后改为建阳门文选谢希逸宋孝武宣贵妃诔曰经建春而右转循闾阖而遥度】 
古东掖门 【晋成帝修宫城南面闱四门最东曰东掖门门三道南直兰台景西曰西掖门其地在宋宫城东北】 
古南掖门 【宫城南而近东门案实录南面次东曰闾阖门后改为南掖门世谓之天门南直兰台宫西大路升平五年南掖门马足陷地得铜钟一有二四字注南掖门是建康宫南面东门陈朝改名端门南出都城开阳门即宣阳东门也杨公则自越城移屯领军府垒北楼与南掖门相对】 
古云龙门 【第二重宫墙东面门对第三重宫墙万春门宋刘湛初入朝善论政道并前代故事听者忘疲每旦入云龙门御者便解驾左右羽仪分征不夕不出侍中司徒尚书令谢胐足疾不堪拜谒乃角巾自舆诣云龙门】 
古神虎门一曰神武门 【第二重宫墙西面门对第三重宫墙千秋门宋书傅亮永初四年为中书令直中书省专典诏令以亮任总国权聪于省见客神虎门外每旦车常数百两齐陶弘景为高帝诸王侍读奉朝请既而脱朝服挂神武门上表辞禄诏许之】 
古西明门 【台城正西面门也实录云宋徐羡之住西州高祖尝思羡之便步出西掖门羽仪络绎追之已出西明门矣】 
古平昌门 【宫城北面近东对南掖门其地在今城东宋刘延孙为尚书左仆射疾病不任拜起上使乘舟自清溪至早昌门入尚书下舍】 
古广莫门 【洛京旧名都城北面次西门也北直乐游苑南门其地在今城东北宋元嘉二十五年夏四月新作闾阖广莫二门王昙省传元嘉四年车驾出北堂使三更竟开广莫门南台云应须白兽幅银字棨不肯开尚书左丞羊元保奏免即史中丞傅隆以下昙首曰既无愚敕又阙幡棨惟称上旨不异单剌元嘉元年维有再开门例此乃前事之建今之守旧未为非礼其不请白兽幅银字棨致开门不时由南书相承之失未合纠正上特无问更立科条】 
古国门 【梁天监七年作国门于越城南在今高座寺东南涧桥北越城东偏】 
古望国门 【南史梁侯景犯建康令羊侃率千骑顿望国门其地在越城东南】 
古光德门 【古迹编云在东门外趍蒋山路东北曲折处旧传如此未详其始】 
石阙 【南朝宫苑记曰晋元帝欲于宫前立阙众议未定王道指牛头山为天阙不别立阙宋孝武大明七年于博望梁山立双阙梁置石阙在端门外陆倕为铭铭曰象阙之制其来已远或以听穷省冤或以布治县注或表正王居或光棨帝里晋氏寖弱宋历戚夷乃假双关于牛头托远图于博望有欺耳目无补宪章注此石阙在端门外夹道置之其上隐起奇兽异禽之状规制详见后碑碣类】 
白下门 【见白下亭】 
秦淮栅 【即栅塘也案实录注吴时夹淮立栅又梁天监中作重栅皆施行马至南唐时置栅如旧】 
青溪册 【在城东苏峻之乱因风纵大进烧此栅官军再败卞壸父子死之隋平陈斩张丽华孔贵妃于此栅下】 
今府城八门 【见前图】 
吴太初宫 【建康实录吴大帝迁都建业徙武昌宫室材瓦缮太初宫即长沙王孙策故府也赤乌十年作十一年宫成周回五百丈正殿曰神龙南面关五门正中曰公交车门次东曰升贤门更东曰左掖门次西曰明阳门更西曰右掖门东西正中曰苍龙门西面正中曰白虎门北面正中曰玄武门北直对台城西掖门前路东即右御衔又起临海等殿晋元帝渡江因吴旧都即太初宫为府舍及即位称为建康宫江表传载权诏曰建康宫力朕从京来所作将军府寺耳材柱率细小今未复西可徙武昌村瓦更缮治之有司奏言武昌宫已二十八岁恐不堪用宜下所在更伐木治权曰大禹以毕宫为羡今军事未已所在多赋损农武昌财自可用也左太冲吴都赋曰起寝庙于武昌作离官于建业阐阖闾之所营采夫差之遗法抗神龙之华殿施荣楯而捷猎崇临海之崔巍饰赤乌之韡晔东西胶葛南北峥嵘房栊对扩连阁相经阍闼谲诡异出奇名左称弯碕右号临硎雕栾镂楶青琐丹楹图以云气画以僊灵虽兹宅之夸丽曾未足以少穿注云神龙临海赤乌皆吴大帝所作建业太初宫殿名也弯碕临硎宫门名也晋史石采之乱太初宫尽焚陈敏平石冰因太初故基创府舍元帝所居即敏所造帝领江左十年始即位常在旧府则帝亦不改作至成帝始缮苑城哗见晋建康宫下】 
吴昭明宫 【始谓之新宫周五百丈与大初宫相望榜曰昭明后主移居之晋避讳改曰显明宫吴志后主甘露三年六月起新宫于太初之东制度尤广二千石已下皆自入山督摄伐木又攘诸营地大开苑囿起土山作楼观加饰珠玉制以奇名又开城北渠引后湖水流入宫内巡遶堂殿穷极伎巧功费万倍】 
吴南宫 【吴太子宫在南大帝赤乌二年适南宫宋置欣乐营于其地在旧江宁县治北二里半也】 
晋建康宫 【亦名新宫晋成帝咸和七年新宫成名曰建康宫亦名镇阳宫直法宝寺之南在今台治北五里旧志云新宫即台城也在江宁县治北五里周八里有墙两重晋成帝时苏峻作乱尽焚台城宫室温峤以下咸议迁都唯王导固争不许咸和六年使卞彬营治七年新宫成开五门南面二门东西北各一门十二月帝迁居之明年正月朝万国于新宫孝或太元三年谢安以宫室朽坏启作新宫仰模元象合体辰极王彪之曰中兴即位东府诚为俭陋元明二朝亦不改制苏峻之乱成帝止兰台都坐不蔽寒暑是以更营修筑殆合奢俭之中今自可随宜增修强寇未殄不可大兴力役安曰宫室不壮复世谓人无能彪之曰任天下事当保囿国家朝政惟允岂以修屋为能取诏曰昔大贼纵暴宫室焚荡元恶虽除未服营筑有司屡陈朝会逼狭遂作斯宫子来之歌不曰而成新宫内外殿宇大小凡三十五百间】 
晋永安宫 【即吴东宫在台城东南兴地志吴东宫在城之南晋初东宫在城之西南其后于宫城之东南宋齐梁又在宫城之东北宫苑记永安宫在台城东华门外晋孝武太元二十一年新年东宫本东海王第安帝立以阿皇后居之桓玄拆其材木入西宫以其地为细射宫至宋元嘉十五年筑为东宫陈太建九年移皇太子居之】 
宋亲蚕宫 【在上元县钟山乡阇婆寺前纱市中南史宋大明三年立皇后蚕宫于西郊四年三月庚中皇后亲蚕西郊舆地志孝武初立为苑后为西蚕所隋志江左至宋大明始于台城西白石垒为西蚕设兆城置大殿七间又立蚕观其礼皆楯晋氏蔡宗旦金陵赋注亲桑堂侧有茧观今北庄前平地是其处】 
齐世子宫 【在石头城南史齐武帝为世子曰以石城为宫】 
梁金华宫 【在青汉东去台城三里考证与地志梁大同中所筑昭明太子蔡妃所居陆襄传云大通三年昭明太子薨宫属罢妃蔡氏别居金华宫以襄为中散大夫步兵校尉金华宫家令知金华宫事】 
陈安德宫 【案宫苑记在宣阳门外直西即都城西南角外陈宣帝为之皇后所筑隋平陈移江宁县于此明年罢之有古池存人呼为安德宫池宋末池犹存在精锐军寨内】 
青溪宫 【在城东二里南史齐武帝元嘉二十七年生于建康之青溪宫后为芳林苑】 
未央宫长乐宫建章宫长杨宫 【南史宋废帝景和九年以东府城为未央宫以石头城为长乐宫以北邸为建章宫南第为长杨宫东府城在古青溪桥东】 
梧园宫 【在句客县吴王别馆有梧揪成林今不详其所任昉述异记古乐府云捂宫秋吴王愁】 
宋行宫即旧建康府治高宗绍兴二年修为行宫 【建炎元年尚书右仆射兼中书侍郎李纲言于高宗曰天下形胜关中为上建康次之请以长安为西都建康为东都各命守臣葺城池治宫室稽糗粮以备临幸则天下之势安矣上出其章付中书卫尉少卿卫肤敏曰建康实古帝都外连江淮内控湖海为陈南要会之地伏望趣下严诏夙期东幸中书舍人刘珏曰金陵天险前据大江可以固守廷臣率附其议于是大臣皆主幸东南二年五月上至江宁府驻跸神霄宫诏改江宁府为建康府二年闰七月上发建康如浙西绍兴二年上命江南东路安抚大使李光即府旧治修为行宫光乞增创后殿许之以图进呈上曰但令如州治足矣若止一殿虽用数万缗亦未为过必事事相称则土木之侈伤财害民何所不至象着之渐不可不戒由是制度简俭六年六月右仆射张浚谓建业为中兴根本奏请圣驾以秋冬临幸七年三月辛未上至建康十一月上谓浚曰朕来建康行宫皆因张俊所修之旧不免葺数间小屋为寝处之地当与卿观之初不施丹雘盖不欲劳人费财也八年正月上将还临安参知政事张守言曰陛下至建康席未及暖愿少安于此以系中原之心赵鼎持不可壬戌召张俊至宫中谕之曰朕来日东去卿在此无与民争利勿兴土木之工俊悚息承命俊见地无砖西再三叹息上曰此事非难但艰难之际一切从俭庶少纾民力朕为人生锥以金玉为饰亦无不可若如此非特一时小大夫之论不以为然后世以朕为何如主也三十二年正月上复至建康二月还临安初上谓辅臣曰将来幸浙西建康宫宇令有司照管它时复辛免更营造以伤民力中书门下省言建康府已除行宫留守诏应合行事件并依西京留守司体例施行自是江南东路安抚司常兼留守每岁四季月准令入宫点视晋守司属官一员从之】 行宫 【在天津桥北御前诸军都统制司南】 宫门 【在宫南皇城南门北】 寝殿 【在宫之中】 朝殿 【在寝殿南】 复古殿 【在寝殿后】 罗木堂 【在复古殿后】 御膳所 【在朝殿左】 进食殿 【在复古殿西南】 直笔阁 【在朝政右】 内东宫 【在宫左南位右】 孝思殿 【在内东宫后】 资善堂 【在学士院右】 南位 【在内东宫左御苑右】 大射殿 【在御救场北】 小射殿 【在复古殿西北】 天章阁 【在皇城门内宫门外宫南隅与学士院相对】 学士院 【在皇城门内宫门外西南隅与天章阁相对】 御教场 【在军器库南】 走马廊 【在进食殿西南隅】 御苑 【在皇城东门内御马院之北南位左】 八僊台 【在御苑东北】 凉馆 【在御教场内元符开元时敏作记刻石在学士院】 高斋 【在宫东北隅庆历间胡宿作记刻石在学士院】 御辇院 【在天章阁后】 御马院 【在城隍司左】 军器南北雨库 【在走马廊前】 御酒库 【在资善堂右】 御醋库 【在御酒库右】 钱物库 【在御教场门右】 内侍省 【在宫右军器库左】 皇城司 【在天章阁左】 皇城 【周四里二百六十五步高二丈五尺下阔一丈五尺绍兴二年即旧子城基增筑】 皇城南门 【正对天津桥御街一直】 皇城东门 【对后军教场城上有看教楼前有日华桥】 皇城西门 【对江宁县前大街前有月华桥】 东待漏院 【在皇城门外左】 西待漏院 【在皇城门外右】 东阙亭 【在东待漏院左】 西阙亭 【在西待漏院右】 亲事堂 【在东待漏院左】 护龙河 【分青溪水自东虹桥下流入河遶皇城东北西三隅至两虹桥下与青溪水复合为一】 
吴赤乌殿 【旧县东北五里吴昭明宫内考证吴时赤乌见遂起殿名赤乌】 
吴神龙殿 【太初宫有神龙殿去旧江宁县三里】 
太极殿 【建康宫内正殿也晋初造以十二间象十二月至梁武帝改制十三间象闺焉高八丈长二十七丈广十丈内外并以锦石为砌次东有太极东堂七间次西有太极西堂七间亦以锦石为砌更有东西二上阁在堂殿之间方庭阔六十亩山谦之丹杨记曰太极殿周制路寝也秦汉曰前殿今称太极东西堂亦魏制如周小寝也按秦始皇改命官为庙以拟太极魏号正殿为太极盖采其义晋成帝咸康中庾阐议改太为泰谬矣徐广晋记曰孝武宁康二年尚书令王彪之等改作新宫太元三年二月内外军六千人始营筑七月而成谢安作新宫造太极殿欠一梁忽有梅木流至石头城下因取为梁殿乃成画梅花于其上以表嘉瑞实录云太元中起太极殿谢安欲使王献之题榜而难言之因说魏韦仲捋悬虚橙书凌云台额献之正色曰仲将魏之大臣宁有此事使其若此有以知魏德之不长安遂不之逼晋中兴书云孝武造太极殿郭璞卜筮云二百一十年此殿为奴所坏后梁武帝毁之舍身为奴文昌杂录云东晋太极东西阁天子间以听政阁之名起于此宫苑记又云太极殿前东西有二大钟宋武帝平洛所获并汉魏旧物殿前有相风乌南史张永晓音律太极殿前钟嘶孝武尝以问永永答钟有铜滓乃扣钟求其处凿而去之声遂清越陈高祖永定二年新作太极殿欠一柱忽有樟木大十八围长四丈三尺自流泊陶家后渚监军邹子庆以闻诏以造殿陈史沈众兼起部尚书监起太极殿常服布袍芒履以麻绳为带又囊麦饼以噉宋张泊揆定新仪奏曰今之崇德即唐之紫宸也在周为内朝在汉为宣室在唐曰上阁即只日常朝之殿也东晋太极殿有东西阁唐制紫宸上阁法此制也】 
晋清暑殿 【在台城内晋孝武帝造殿前重楼复道通华林园爽垲奇丽天下无比虽暑月常有清风故以为名宋书云晋太元中立内殿名清暑少时而崩时人曰清暑反言楚声也果有哀楚之事又谶云代晋者楚及桓玄篡逆号楚刘裕篡晋亦楚王交之后云】 
宋嘉禾殿 【宋孝武大明五年清暑殿西甍鸱瓦中生嘉禾一粳五茎改清暑殿为嘉禾殿】 
宋含章殿 【宋孝武帝女寿阳公主人日卧于含章殿檐下梅花落公主额上成五出花拂之不去皇后留之看得机时经二日洗之乃落它女寄其异效之今稍梅花妆是也】 
宋玉烛殿 【宋孝武帝所造在宫中考谬孝武坏武帝所居治室于其处起玉烛殿与从臣观之床头有土障壁上挂葛灯笼麻蝇指侍中袁顾称武帝俭素之德帝不答独言曰田舍翁得此已过矣按南史晋诸帝多处内房朝宴所临东西二堂而孝武帝末年清暑方建其初受命无所改作所居惟称西殿不制嘉名文帝因之亦有合殿之称孝武承统追陋前规更造正光玉烛紫挫诸殿雕栾绮节珠窗细户】 
宋紫极殿 【宋明帝所作珠帘绮柱江左所未有考证齐高帝欲以其材起宣阳门王俭褚渊王僧虔连名表谏乎诏酬纳】 
齐昭阳殿 【齐有显阳昭阳二殿太后皇后所居也考证永明中无太后皇后羊贵嫔居昭阳殿东宠姬荀昭华居凤庄殿宫内御所居寿昌画殿南阁置白鹭鼓吹二部干光殿东两头置钟磬两厢皆宴乐处也上数游幸诸苑囿载宫人从后车宫内深隐不闻端门鼓漏声置钟于景阳楼上宫人闻锺声悉起妆东自后此钟惟应三鼓及五鼓也武帝米明十一年诏曰内殿凤华寿昌灵曜三处此吾所洎制夫贵有天下富兼四海宴处寝息不容太陋谓此为奢俭之中谨勿坏去梁陶弘景诗云夷甫任散诞平子坐谈空岂悟昭阳殿化作单于宫时天下之士尚西晋之俗竞谈玄理故弘景云及侯景倾陷篡位果在昭阳殿今景阳基犹存在宋精锐中军寨内】 
齐芳乐殿 【在台城内齐史云东昏大起芳乐王寿诸殿以麝香涂壁刻画妆饰穷极绮丽役者自夜达晓犹不副速后宫服御极选珍奇府库旧物不复周用民间金宝价皆数倍建康酒租皆使输金犹不能足凿金为莲花以帖地令潘妃行其上曰步步生莲花】 
齐灵和殿 【在台城内考证齐武帝时益州剌史刘俊献蜀抑帝命植于灵和殿下三年柳成枝条柔弱状如丝缕帝与公卿宴赏欢曰此抑风流可爱似张绪少年时】 
梁重云殿 【梁武帝造在华林园隋志云殿前置铜浑仪是刘曜光初六年孔提所造何承天以为张衡所造陈书云高祖三年戊辰重云殿东鸱吻有紫烟出属天】 
梁五明殿 【在台城内考证梁大通中皇帝谦恭待士时忽有四人来貌可七十鹑衣蹑履入丹杨郡建康里行已经年无人知者帝召入仪贤堂给汤沐解御服衣之合朝无识之者惟昭明太子识之四人喜揖昭明如其旧交目为四公子帝移曰公子入五明殿更重之大同末魏使崔敏来聘敏博瞻儒释知天文医术帝选十人于此殿推论三教百家六籍五运九十余日敏丧神呕血归未及境而卒事类记四人姓名曰蜀闯（需免）丕越（黄端）仉（上户戈下目）难敏者仉（上户戈下目）也】 
披香殿 【在台城内后宫考证庾子山诗宜春苑中春已归披香殿里作春衣盖指此也】 
林光殿 【在旧江宁县东北十里潮沟村覆舟山前晋为药圃】 
光严殿 【在旧江宁县东北六里景阳山东岭南考证梁于台城中立层城观历代修理更起重阁上名重云殿下名光严殿】 
凤光殿 【在旧江宁县东北七里一百步旧台城内】 
光华殿 【在台城梁武帝大通中施与草堂寺取珠贝直百万以其地起重阁七间】 
宝云殿 【在台城梁武以施佛寺】 
惠灵殿 【亦侹养佛事宋于台城立正福清曜等殿又台城温德门内有永正温文文思等殿陈永定中于台城起昭德嘉德寿安干明有觉等殿又台城温德门内起三善长春胜辩等殿又有嘉禾崇政承香粨梁延昌神仙永寿七贤璇明延务龙光至敬璇玑光昭大政柏香诸殿自林光殿以下皆建康宫阙簿所载】 
陈求贤殿 【在台城内后主皇后沈氏居之后字务华沈君理之女端倩好学后主薨自作哀册文辞甚酸楚】 
景阳楼 【令法宝寺西南在宋精锐中军寨内遗址尚存里俗称为景阳楼舆地志宋元嘉二十二年修广华□□筑景阳山始造景阳楼孝武大明元年紫云出景阳楼状如烟回薄大之诏改为庆云楼宫苑记云景云楼齐武帝时置钟景阳楼上使宫人闻锺声并起妆饰】 
青漆楼 【在上元县北五里台城内齐书云世祖兴光楼上施青漆时人谓之青漆楼东昏侯曰武帝不巧何不纯用琉璃】 
朝日夕月二楼 【在华林园内考证梁武帝所起阶道遶楼九转宫苑记云景阳山次东岭起通天观观前又起重阁上重曰重云殿下重曰严先殿殿前当阶起二楼左曰朝日楼右曰夕月楼巧丽无匹】 
入汉楼 【在石头城实录晋义熙八年于石头城南起高楼加累入于云霄连堞带于积水名曰入汉楼】 
观稼楼 【在城东二十三里梁武帝起】 
望远楼 【在江宁县西南八里舆地志云新亭垄上有望远楼宋元嘉中改名临沧观后名劳劳亭是也】 
落星楼 【在上元县东北古临沂县前考证吴大帝时山置三层楼楼高故为此名今石步相去一里早有落星墩里俗相传即汉时建楼处今去城四十里】 
烽火楼 【在石头城西南最高处吴时举烽火处也考证宋元嘉中魏太武至瓜步声欲渡江文帝登烽火楼极望不悦谓江湛曰北伐之计同议者少今日贻大夫之忧在予遇矣苏峻之乱陶侃温峤入讨舟师直指石头峻登烽火楼望见士众之盛有惧色谓左右曰吾本知温峤能得众也】 
李白酒楼 【在城西考证李白翫月城西孙楚酒楼远晓歌吹日晚乘醉着紫绮裘乌纱巾与酒客数人棹歇秦淮往石头访崔四侍御】 
治城楼 【宋天庆观西偏吴冶城旧基卞将军墓侧考证晋谢安王羲之同登冶城楼悠然遐想有高世之志】 
百尺楼 【南唐宫中有百尺楼绮霞阁类说云唐主于宫中作高楼召群臣观之众皆叹美萧俨曰恨楼下无井耳唐主问其故对曰恨不及景阳楼唐主恐贬于舒州】 
忠勤楼钟山楼 【见前台署图考】 
高阳楼 【在古台城内又有和旨楼在市西皆酒楼久废】 
临江楼 【唐刘长卿有金陵泊舟临江楼诗见陈轩集久废】 
东南佳丽楼 【见前府治图考又有旧佳丽楼在米市西曹家巷口】 
伏龟楼 【在府城上东南隅景定元年马光祖增创便楼八十九间】 
层楼 【在府城右南厢花行冲咸淳中黄万石重建扁曰江淮奇观府治史今移鼓角于此】 
南楼 【在府城右南厢中界宽征坊与旧佳丽楼相对】 
安远楼和熙楼 【并在府城右北厢太平桥西南】 
有年楼 【在榷货务巷口总领吴潜建并书扁】 
丰裕楼 【在南门外西街归附提为财贼官屋】 
南涧楼 【在城南八里旧县尉衙西久废今江宁县治西是也荆公有登南涧楼诗】 
嘉会楼 【在府城右南厢北界大木头街至元二十六年大其地基入后法性寺】 
嘉瑞楼 【在镇淮桥北本名镇淮楼宝佑六年毁重建改今名见为民庶居屋】 
临春结绮望僊三阁陈后主至德二年建 【宫苑记在华林园天泉地东光昭殿前高数十丈并数十间其窗牖户壁栏楹之类皆以沉檀为之又饰以金玉间以珠翠外施珠帘内设宝帐其服玩瑰丽近古所来有其下积石为山引水为池植以奇树杂以花药后生自居临春张丽华居结绮龚孔二贵妃居望僊并复道交相往来使女学士与狎客赋诗采其尤艳丽者以为词被以新声曲有玉树后庭花临春乐等丽华聪慧有神采尝于阁上靓妆临轩槛宫中遥望若神僊】 
升元阁 【旧在升元寺即瓦棺寺也在城西南隅京师寺记瓦棺寺有瓦棺阁乃梁朝所建高二百四十尺李白横江词云人言横江好我道横江恶一风三日吹倒山白浪高于瓦棺阁龚颖运历图云开元九年江宁县瓦棺寺阁西南久倾因风自正吴顺义中改寺为升元寺阁为升元阁江南野史唐仁杰为溧阳主薄群公休沐宴升元阁仁杰即席和登阁诗有云散便叹千里望日科常占早城阴之句坐客皆惊南唐书云升元阁囚山为基高可十文平旦阁影半江开宝中王师收复士大夫暨豪民富商之家美女少妇避难于其上殆数千人越兵举火焚之哭声动天一旦而烬今崇胜戒坛寺近升元阁故基宋时尝建庐舍佛阁亦高七丈里俗犹呼为升元阁归附后阁毁于大故基尚存】 
青溪阁 【在府治东北青溪上本梁江总故宅至宋为假约之宅有亭曰割青取荆公诗割我钟山一半青之句干道五年秋因移放生池于青溪之曲即割青故基建阁焉】 
涵虎阁 【南唐后湖东宫园内见徐铉集】 
清心堂玉麟堂锦绣堂忠实不欺之堂静得堂镇青堂
芙蓉堂筹胜堂君子堂 【见前台署图考】 
清如堂 【在青溪渌湕桥北马光祖建取御翰中一清如水之语名之梁村为记】 
思政堂 【在通判西厅干道六年潘恕建好溪章谦为记】 
筹思堂 【在转运司团内本筹思亭之旧王荆公范忠宣公皆有诗绍兴二十二年郑侨年即亭基建堂边惇德为记】 
忠宣堂 【在转运司西厅本双槐堂真文忠公改建】 
戏彩堂 【在转运司正堂馥嘉定八年真文忠公将母出使葺而名之马先祖王埜皆公门下士宝佑初适同持节于此新其堂大其扁且刻石识之】 
使华堂 【在总领所圃内绍定三年戴桷建堂后为桥跨溪榜曰寻春桥之北为看窗榜曰画舫皆马光祖所作】 
仁本堂 【在总领所东厅马光祖建】 
誓清堂 【在台治东亲兵教场内绍熙元年留守章森建淳佑七年赵葵改建指授堂】 
有美堂 【在宋行宫内旧为府治梅尧臣宛陵集载金陵有美堂诗云】 
仪贤堂一名听讼堂 【考证吴建中堂在都城宣阳门内路西每岁荣孝廉秀士考学士学业岁暮习文会义于此梁改曰仪贤梁武帝谦恭待士大通中有四人来年七十余鹑衣蹑履敕召入仪贤堂帝问三教九流及汉旧事如目前余见前五明殿下】 
乐贤堂 【在台城内晋肃宗为太子时所作苏峻之乱宫室皆焚惟此堂独存考证宫城西南角外有清游池通城中乐贤堂晋咸和七年彭城王弦上言乐贤堂有先帝手画佛像屡经寇难而此堂独存宜敕作颂帝下其议蔡谟曰佛者空桑之教非经典之制先帝量同天地多才多艺聊因临时而画此像至于雅好佛道此未闻也于是遂寝】 
武帐堂 【宋元嘉中建于武帐冈上世传在城北二十里幕府山南前志考证宋文帝元嘉二十一年宴于武帐堂将行敕诸子且勿食至会所赐馔日旰食不至有饥色上曰汝曹少长丰逸不见百姓艰难今使汝曹识有饥苦知以节俭期物】 
郑介公读书堂 【在清凉寺考证郑侠字介夫其先光州固始人四世祖俖唐末随王氏入闽遂为福清人侠既冠遭姚黄氏忧念家贫亲老自誓苦学治平二年初举下第随父晕赴江宁府监税得清凉寺一小间闭户读书唯冬至元日归省时王荆公以中书舍人持服寓江宁声迹相闻公未尝往见有杨骥者鄱阳人来就学于荆公公语之曰郑监税一子在清凉读书闲其人好学可与相就骥如其言岁正月一夕大雪寒甚通直以酒食饷公公读书至夜艾呼骥共饮酒登寺之瑞像阁题诗曰浓雪暴寒齐寒齐岂怕哉漏随书卷尽春遂酒瓶开一酌招孔孟再斟留赐回醺酣入诗句同上五楼台已而杨君雪后为荆公诵此诗公叹赏屡讽其漏随书卷尽春逐酒瓶开之句曰真好学也是岁治平四年擢甲科调光州司法以归荆公服除起知江宁相见愈厚及公赴浮光荆公入参大政公数具书谏荆公极言新法之为民害不听后监在京安上门数上书言新法被谪】 
韩熙载读书堂 【在溧水无想寺中熙载集有赠寺僧诗】 
蚕室 【在旧江宁县北七里耆阇寺前纱市中六朝皇后亲蚕之所也】 
董永读书堂 【在溧阳州西四十里林木茂翳考证永尝自鬻以养其亲见孝子传】 
东宫宣猷堂 【梁纪修饰国学增广生员立五馆置五经博士天监五年置集雅馆以招远学何佟之贺玚严植之明山宾等覆述制旨升撰吉凶军宾嘉五礼千余卷帝称制断疑焉大同七年官城西立士林馆贺琛孔子祛等递互讲述皇太子宣城王亦于东宫宣猷堂及杨州廨开讲四方郡国莫不向风】 
南唐澄心堂 【李后主藏书籍会文士撰述之所】 
四老堂 【在转运司韩元吉为记】 
尚友堂 【在青溪先贤祠后马光祖建】 
飞泳堂 【在江东运管厅绍定四年建嘉定九年重建】 
来燕堂 【在乌衣园】 
存心堂 【在上元县廨西偏景定三年知县事临邛扬应善刱建取程纯公语为扁】 
古射堂 【古迹编在石头城东晋义熙六年大风琅琊扬州射堂坏又有积弩堂近石头】 
中皇堂南皇堂 【晋宋守都城睿屯兵于此今不详其所】 
德星馆 【在西门外七里倪总领垕建】 
通江馆 【在赏心亭东月堂旧基后为回易库马光祖改立通江馆以待四方宾客】 
横江馆 【在水西门内赏心亭侧马光祖创以待四方之宾客】 
古商飙馆 【见后九日台下】 
别馆 【陈书六门之外有别馆曰婚第诸王冠婚之所】 
昭文斋 【在钟山定林庵王安石尝读书于此】 
式敬斋 【在左司理厅邢庚立傅行简铭】 
紬书斋 【在府治东北钟山楼下马光祖命周应合修志其中又有学斋见前图考】 
忠孝亭 【在永寿宫西见前冶城图考】 
赏心亭 【在下水门之城上下临秦淮尽观览之胜丁晋公谓建景定元年亭毁马光祖重建李学士家谈曰扬州有赏心亭此其始也湘山野录及苕溪渔隐并金陵事迹皆云丁晋公镇金陵重建赏心亭取家藏卧雪图张于屏乃唐周昉笔经十四太守虽挫爱不敢辄取后为一太守以凡笔画芦鴈易之祝穆编方舆胜览引续志云丁始典金陵陛辞之日真宗出八幅袁安卧雪图曰付卿到金陵可选一绝景处张此图谓遂张于赏心亭按干道旧志及湘山野录苕溪集金陵记王密学诗序皆言赏心亭卧雪图出于晋公家藏不言御赐唯晋公图画见闻志中以此图为真宗所赐和父盖本此耳令姑存其说景定庚申四月二十一日龙王庙灾风盛焰炽其东正接大军广济诸仓马光祖至仓所叩头祈天风反而西仓廪得全旧赏心亭在龙王庙西正当风反之处不免煨烬公曰仓煨则食难足亭毁易建也乃重建今亭又有临淮亭丁谓建后名朝宗观风亭贾黄中建盐步亭陈执中建南浦亭李若谷进皆不详其所】 
白鹭亭 【在赏心亭西下瞰白鹭洲景定元年马光祖重建李白凤凰台诗有二水中分白鹭洲之句亭对此洲故名苏东坡尝题其柱王胜之龙图守金陵一日而移南郡东城阼长短句赠之千古龙蟠并虎踞从公一吊兴亡处渺渺斜风吹细雨芳草渡江南父老留公住公驾飞车凌彩雾红鸾骖乘青鸾驭却讶此洲名白鹭非吾侣翩然欲下还飞去】 
二水亭 【在下水门城上下临秦淮西面大江北与赏心亭相对干道五年留守史正志因修筑城壁重建李白诗云二水中分白鹭洲亭名取于此】 
五马亭 【干道志城西北二十五里幕府山前有亭废晋五王渡江处】 
光明亭 【宋书苍梧王微行出北湖单马先走羽仪禁卫随后追之于堤塘左右张立儿坠湖帝怒取马置光明亭前自驰骑射杀之】 
冶亭 【在冶城考证宋义熙十一年刘锺领石头戍事屯冶亭即晋王导所移冶处见前图考及祠祀志】 
东冶亭 【旧志云在城东八里续志云在城东二里汝南湾西临淮水此亭在半山旁有瑞麦知稼二亭考证晋太元中三吴士大夫于汝南湾东南置亭为饯送之所西临淮水即当时冶处见后官署前志以为自王导疾时移此非也冶城乃当时西冶自有冶亭谢安为扬州袁宏为东扬郡祖道于冶亭群贤毕集又南史王裕之元嘉六年迁南书令固辞表求东迁改授侍中及东归车驾幸东冶饯送干道五年留守史正志于半山寺前重建刘珙以四面皆田作亭于旁以知稼名景定辛酉马光祖新之又增一亭扁曰瑞麦与知稼对峙是年上元县惟政乡麦秀两岐知县锺蜚英上其瑞于朝有旨奖谕亭所以名也】 
览辉亭 【在今保宁寺后凤凰台旧基侧寺有览辉亭碑刓缺不可读莫详其人唯岁月可考盖熙宁三年夏四月也详见凤凰台下】 
翠微亭 【在城西五里清凉寺山顶南唐时建宋干道间亭已不存绍熙中复建隶淮西总领所景大亭小淳佑己酉总领陈绮新而大之石城登临最佳处也】 
新亭亦曰中兴亭 【去城西南十五里近江渚丹阳记曰京师三亭吴旧立先基既坏隆安中丹扬尹司马恢徙创今地世说过江诸人每至暇日辄相邀出新亭藉卉饮宴周侯顗在坐叹曰风景不殊举目有江河之异皆相视流泪惟丞相导愀然变色曰当共戮力王室克复神州何至作楚囚相对泣耶孝武宁康元年桓温来朝顿兵新亭召王坦之谢安安发其壁后置人温为却兵笑语移日刘牢之自溧洲应桓玄进败王师于此杨佺期至石头闻刘牢之领北舟兵在新亭贼皆失色乃回师屯于蔡洲雀慧景兵至新亭石头白下兵皆溃徐道霞劝卢循焚舟自新亭步上宋孝武入讨至新亭修建管垒因即位王僧达始改为中兴亭元徽二年桂阳王休范举兵朝廷集议或欲依旧遣兵据梁山萧进成以谓新亭正是贼冲昔上流谋逆皆因淹缓以败休范惩之必轻兵急下乘我无备请顿新亭以当其锋乃出新亭治城垒未毕贼遽至道成登西垣使陈显达等兴贼水战大破之贼将丁文豪设伏破皂荚桥军直至大航陷东府或传新亭亦陷道成遣周监龙等从石头渡间道承明门入卫宫阙道成仍守新亭破休范宋讨晋安王子勋所向克捷事平明帝大会新亭劳诸军主樗蒲官赌梁武帝起义兵进屯江宁东昏使李居士率兵屯新亭梁击破之遂次新林干道五年留守史正志即故基重建亭自为记】 
金山亭 【在旧行宫内考证苏魏公颂集中有金陵府舍重建金山亭诗王荆公安石怀府园诗亦云常忆小金山下路绿荷深处见游鯈此亦府园有金山之证】 
练光亭 【在保宁寺今废考证苏魏公颂有游保宁寺练光亭诗黄鲁直尝题云练光亭极是登临胜处然高寒不可久处若于亭北穿土石作一幽房置茶铛设明窗瓦堆殊胜不尔师方丈北挟有屋两楹其一开轩其一作虚窗与室余为名轩曰物外主人喜作诗也名室曰凝香密而清明于事称也】 
折柳亭 【在赏心亭下张忠定公咏建为祖饯之所久废景定元年马光祖重建】 
佳丽亭 【与风亭相近马亮建】 
此君亭 【在华藏寺王荆公尝题华藏寺此君亭诗元佑间亦有歌诗】 
水亭 【有二一在台城寺即今法宝寺一在齐南苑中是陆机故宅乃王处士水亭也今凤台山南傍秦淮是其处】 
木牛亭 【在移忠禅院西路亭废名存图经不载不详所立之始地尸禹江宁南七十里处趄乡旧传有香木浮而上土人迎之以为亭又号木龙亭】 
化龙亭 【地属金陵乡城西二十五里幕府山之侧考证晋元帝与彭城王玄西阳王羕南顿王宗汝南王宏南渡之所当时谶云五马浮渡江一马化为龙此亭所以名也】 
征虏亭 【在石头坞东晋太元中创世说注丹阳记曰太元中征虏将军谢安止此亭因以为名南史何尚之迁吏部郎告休定省送别于冶渚及至郡父叔度谓曰闻汝此来倾朝相送此是送吏部郎非关何彦德昔殷浩亦尝作豫章送别者甚众及废徙东阳船泊征虏亭积日乃至亲旧无复相窥者】 
白下亭 【驿亭也旧在城东门外考证李白献从叔当涂宰阳米诗云小子别金陵时白下亭又云驿亭三杨树正当白下门案此亭似在府西王荆公旧宅在今报宁寺诗有门前秋水可扬舲有意西寻白下亭之句又有东门白下亭摧甓蔓寒葩之句案此亭又在府东意者新旧亭各在一处不然则李白所谓金陵指钟山耳】 
劳劳亭 【古送别之所吴置亭在劳劳山上令顾家寨大路东即其所见前望远楼下】 
红罗亭 【古今诗话南唐后主作红罗亭四面裁红梅作艳曲歌之韩熙载和云桃李不须夸烂漫已输了春风一半时新失淮南景定志作罗红亭】 
客亭 【在龙湾五里临大江迎送之所也】 
清水亭 【去府城南三十里建炎四年岳飞败金人于此】 
二李亭 【在旧溧水县尉廨舍后详见前图考】 
甘露亭 【在上元县北钟山乡去城五里考证陈太建七年秋闰九月甘露三降乐游苑诏于苑内覆舟山立甘露亭又按舆地志宋元嘉中移晋北郊坛出外以其地为北苑更造楼观于覆舟山上大设亭馆侯景之乱焚毁至陈天嘉中更加修葺于山上立甘露亭陈亡并废】 
朝阳亭 【在通判东厅张维建】 
望湖亭 【在鸡笼山上或云南唐立今遗址见存】 
不受暑亭 【在清凉寺后景定二年马光祖重建考证清凉广惠禅寺南唐为避署宫宫内有德庆堂法堂前亭基是也寺后有亭名不受署光祖所建者今废】 
郡圃十亭 【详见前台亭图考】 
青溪诸亭 【始自百花洲而入临水小亭曰放船□□□四望亭曰天开图画环以四亭曰玲珑池曰玻璃顷曰金碧堆曰锦绣段其东有桥曰镜中由此而东为清溪庄与清如堂相望南自万柳堤而入为小亭三桥之南旧万抑堤改曰溪光山色自桥而北亭临水曰撑绿其径前曰添竹溪曰香远尚友堂之西曰香世界先贤祠之东曰花神仙清如堂之南渌波桥之西曰众芳曰爱青其东曰割青青溪阁之南清风关之北有桥曰望花随柳其中曰心乐其前曰一川烟月自清风关东折而北亭出溪东二曰竹曰苍雪其后则清溪阁之余地也为静庵庵后有石山亭曰最高山后跨梁陟径为堂二前曰闲暇后曰近民诸亭惟割青为旧余皆马光祖所作宋名清溪园号小西湖太守好事者粉饰标榜地无遗隙来往游宴民得共之今皆废圯其为寓公居宅者时有修改今静庵后石山犹在俗呼马公洞云】 
风亭 【在折柳亭东叶清臣建苏州从事张伯玉为记咸淳乙丑马光祖守郡有指其故基以告者乃垒石为岸创堂三间前后轩如之厨舍备屋挟翼其旁缭以花竹舣舟胜处云】 
观稼亭寿乐亭环香亭 【在龙翔寺内天历年中潜邸所建】 
惟秀亭 【在蒋山崇禧寺西天历年中潜邸所建】 
四城门接官亭 【旧有亭卑陋弗称咸淳元年马光祖撤而大之其东曰迎晖门栱行都直趍南徐歧入淮淛郡登茅锺二名山咸此乎出旧名建阳踰数步即白下有白下亭其西曰致爽出门数里为龙湾长江驾顺而东蜀汉荆广所毕凑古石头城在焉南曰来熏门□溧水溧阳西指当涂上荆蜀汉长干道在焉北曰拱极门对幕府山踰山□琅琊诸峰隐约在目详见前志】 
南轩 【旧传在保宁寺方丈祝穆作方舆胜览谓张魏公开督府时其子读书于保宁寺方丈小室号南轩西山真公德秀建南轩先生祠堂于天禧寺方丈后盖以此为张宣公读书南轩之旧址王潜斋埜又设西山像侑食祠中作亭其旁扁曰仰宣后移于仪宾馆即今南轩书院也】 
川泳轩 【旧在江东抚干廨舍】 
存爱轩 【旧在知录厅周师成有记】 
箨龙轩 【在城内西北铁塔寺王荆公尝读书处】 
偃秀轩 【在蒋山道中松间】 
凤凰台 【在保宁寺后宋元嘉十六年秣陵王顗见三异鸟飞集于此状如孔雀文彩五色音声谐和众鸟附翼群集时谓之凤乃置凤凰里起台于山因以为名又案宫苑记凤凰楼在凤台山上宋元嘉中筑李白宋齐丘皆有诗建炎中金人张太师尝赋诗云六代兴亡地千年一瞬间无情是江水终日对钟山烽火连吴越旌旗耀海蛮凤兮今不至百尺古台闲淳熙中留守范成大重建更榜曰凤凰台开庆元年总领倪垕重建马光祖作记】 
越台 【旧基在城南江宁县廨后考证越范蠡筑城长千里此即古越城内所筑台也详见后越台辨】 
周处台亦名子隐台 【处宇子隐少不逞为乡里所恶目为三害之一后悔悟杀蛟虎从二陆学读书于此今城东南有故基在鹿苑寺后处仕吴为东观左丞入晋为御史中丞着默语三十篇风土记撰吴书以讨贼而死谥曰李子（王已）佐元帝中兴三定江南】 
九日台 【今在蒋庙西南俗呼为松陵冈去城十五里考证齐武帝永明五年四月立商飙馆于孙陵冈世呼为九日台十道四蕃志云武帝九月九日宴群臣孙陵冈即吴大帝蒋陵齐书云高祖以九月九日登商飙馆在孙陵冈南旧江宁县北三里一百步建康宫阙簿云商飙馆在县北十三里篱门亭后堆上】 
雨花台 【在城南三里据冈阜最高处俯瞰城闉考证旧梁武帝时有云光法师讲经于此感天雨赐花故名丹阳记云江南登览之地三曰甘露曰雨花曰凌歊建炎兵后台址仅存后人乃请均庆院旧额即基建寺又坏于火隆兴元年留守陈之茂重筑此台刱一堂名总秀而徙均庆院于台之下】 
蔡伯喈读书台 【在溧阳州太虚观东北吴顾雍传云邕以内灶恶之虑卒不免乃亡命江海远迹吴会积十二年在吴抱朴子云蔡伯喈到江东得论衡中国诸儒以其论更进嫌得异书求其帐中果得之则伯喈读书于此理或有是】 
郭文举书台 【旧天庆观太乙殿即此台基也详见前冶城图考】 
梁昭明书台 【在蒋山定陵寺后山北高峰上考证梁昭明太子尝著书于此今遗基尚存】 
望耕台 【在今白上村旧志宋文帝尝登此台以观公卿亲推之礼宫苑记在籍田坛东北有观稼楼祈年殿皆在雩坛兆域之内梁武帝徙籍田东郊外十五里详见祠祀志】 
日观台 【一名司天台城内宫苑记台城直鸾饰门西有日观台祥符图经云宋司天台也】 
烽火台 【在城西石头城外古诗注石头城山最高处吴时举烽火于此自建康至西陵五千七百里有警急早日而达】 
南唐站台 【胡宿高斋记□子城东北趋钟山为便南唐李氏因城作台望月人呼为站台下临浚濠北面覆舟南对长干西望冶城立斋其上高侔丽谯广容燕息采谢宣城宴坐之意题曰高斋】 
景阳台 【见景阳楼下】 
拜郊台 【见郊庙频】 
独足台 【在古宫城今不详其所览古诗注云陈将亡有一鸟独足上宫减台上以觜画地书云独足上高台茂草化为灰欲知我家处朱门傍水开及国亡后遂迁洛阳果赐第于洛水傍】 
通天台 【有二宋书孝武大明七年钟山通天台新成飞倒□□□涧建康宫阙薄云通天台在县北一百步旧台城内】 
古玄风观 【案实录晋中宗元帝建武元年初置宗庙郭□□□□者在古都城宣阳门外之东与玄风观相望而庙东抵秦淮】 
迎风观徼道观 【宫苑记□□宫西有迎风观□县□□□里□子墩上宋孝武大明中起又有徼道观云】 
玄武观 【在玄武湖□□□□景历拜度支尚书旧式拜官□□□□景历拜日适逢舆驾幸玄武观在位昏往迎驾独景历不预敕令早拜其见重如此又□□□□玄武馆阁式即此观】 
通天观 【旧志在华林园宋元嘉中与景阳楼并造金陵故事晋孝武帝讲孝经于通天观仆射谢安侍座尚书陵纳侍讲黄门侍郎谢石吏部侍郎袁宏执经丹阳尹王绲读句论者荣之则此观晋所有也非刱于宋旧志殆未考耳】 
临沧观 【李白劳劳亭诗序古送别之所一名临沧观诗云金陵劳送别堂蔓草离生道傍留别雀四侍御诗云初发临沧观醉栖征虏亭又见前劳劳亭下】 
齐云观 【在右台城内陈后主今采木湘州搬造正寝至牛渚机尽没既而渔人见机于海上复起齐云观国人歌曰齐云观寇来无际畔】 
层城观 【亦名穿针楼旧在华林园景云楼东宋元嘉中造舆地志云陈武帝七月七日使宫人集层城观穿针乞巧因号穿针楼】 
青云观 【故事云梁武阙青云观其阙】 
古宣武场　【在台城□□□□□玄武湖南一名宣武城□□□□□本宋文帝阅武帐上有武帐堂干道志孝建元年孝武欲北讨问沈庆之须兵几何对曰八万帝疑其多对曰攻城百倍乃可克城帝命庆之筑此城帝自率六军攻围之不能下□□□□文帝先立宣武场于此地之北至孝武复筑之庆元志云宋文建宇冈上施武帐故曰武帐堂冈曰武帐冈今幕府山北有古教场□□即此地又实录晋大兴三年创北湖□□□□山之水东自覆舟山西至宣武场唐人据后之地】 
南唐旧子城内有玉烛殿基 【五代史清泰元年吴徐知诘治私第金陵乙未迁居私第虚府舍以待吴王甲申金陵大火乙酉又火知诘疑有变勒兵自术己丑复入府舍天福二年知诘建太庙社稷牙城曰宫城厅堂曰殿及建号即金陵府为宫唯加鸱尾阑槛终不改作升元三年御兴祥殿复李姓为考姚发丧四年以西都崇英殿为延英殿凝华内殿前为升元殿后为雍和殿兴祥殿为昭德殿积庆殿为穆清殿时以建康为西都广陵东都也又有万寿殿清辉殿有澄心堂百尺楼绮霞阁德昌宫系内府库藏收贮之所规制甚盛唐亡宋以为升州江宁府治庆历八年正月江宁火知府李宥惧有变阖门不救延烧几尽惟存一便殿乃旧玉烛殿也高宋南渡后以府治为行宫所修改见前至元十五年拆其材瓦赴北以地属财赋提举司民佃为图其宫殿府寺台榭遗址犹存阙门今为军总铺警火之所】 
古华林园 【在台城内本吴旧宫苑也世说晋简文帝在华林园谓左右曰会心处不必在远翛然林水便有濠濮间趣觉鸟兽禽鱼自来相亲建康宫阙簿云宋元嘉中筑蔬园二十二年更修广之筑天泉池造景阳楼大壮观花光殿设射堋又立凤光殿醴泉堂花萼池一拄台层城观兴化殿孝武又造灵曜前后殿芳香堂曰观台梁武帝造重阁上名重云殿下名光严殿陈永初中造听讼殿又有临政殿陈亡患废宫苑记云园内有池名天泉池内有丰泉亭池南起云堂芳香堂琴堂芙蓉堂之属又按晋孝武间北山阁与张美人游亦在此园】 
古乐游苑 【按寰宇记其地在覆舟山南舆地志云在晋为药图义熙中卢循反刘裕筑药园垒以拒循即此处宋元嘉中以具地为北苑更造楼观于覆舟山后改曰乐游苑十一年三月禊饮于乐游苑会者赋诗顾延之为序孝武大明中造正阳林光殿于内侯景之乱焚毁略尽】 
古上林苑 【宫苑记云鸡笼山东归菩寺后实录宋大明三年初筑上林苑于玄武湖北宫苑记云孝武立名西苑梁改名上林其地有古池俗呼为饮马塘亦曰饮马池其西又有望宫台】 
古博望苑 【在城东七里齐文惠太子所立辅公柘城是也沈约郊居赋云睇东巘以流目心凄怆而不怡昔储皇之旧苑实博望之余墓谢玄晖诗鱼戏新荷动鸟散余花落即此】 
古娄湖苑 【齐武帝永明元年望气者言娄湖有天子气帝乃筑青溪旧官作娄湖苑以厌之陈朝更加宏壮后其地为光宅寺】 
青林苑 【宫苑记在篱门亭北路西枕后湖】 
灵丘苑 【宫苑记齐武帝立在新林界梁大监中以其地为法王寺】 
方山苑 【宫苑记在方山侧齐武帝于方山盛起台观谓五兵尚书齐孝嗣曰立离宫于此故胜新林对曰绕黄山款牛首汉之盛事然江南久旷人亦劳烦帝乃罢之又舆地志云湖熟西北有方山顶四方上有池水齐武帝于此筑苑焉】 
古江潭苑 【其地在新林路西去城二十里梁大同初立舆地志武帝从新亭凿渠通新林浦又为池开大道立殿宇亦名王游苑未成而侯景乱】 
别苑 【一名西苑晋安帝元兴三年春桓玄筑别苑于冶城舆地志其城本吴冶铸之处王导疾作因徙冶出石头城西以地名为西园故晋书成帝幸司徒府游观西园即此处太元十五年武帝为江陵沙门法新于中立寺以冶城为名至是桓玄尽移僧出居太后寺以寺为苑在旧江宁县城西】 
古芳林苑 【寰宇记一名桃花园本齐高帝旧宅在古湘宫寺前巷近清溪中桥帝即位修旧宅为清溪宫一名芳林园后改为芳林苑永明五年禊饮于芳林王融曲水诗序云载怀平浦乃睠芳林谓此梁天监初赐南平元襄王为第益加穿筑萧范为记言藩邸之盛莫过于此】 
古芳乐苑 【齐东昏侯即台城阅武堂为芳乐苑山石皆涂以彩急跨池水立紫阁诸楼观又于苑中立店肆以潘妃为市令又作土山开渠立埭下苑中时百姓歌云阅武堂种杨柳至尊屠肉潘妃沽酒梁天监六年改德阳堂宋陈克阅武堂诗序云建康子城北断堑遗堞彷佛可见父老以为齐东昏侯阅武堂也】 
古建兴苑 【梁天监四年立建兴苑于秣陵里侯景之乱裴之高迎致抑仲礼韦粲等俱会青塘立营据建兴苑其地在府治西南秦淮南岸】 
古玄圃 【齐文惠太子性颇奢丽宫内多雕饰精绮过于王宫开拓玄圃兴台城北堑等其楼观塔宇多聚奇石妙拯山水虑上望见乃旁列修竹内施高障造游墙数百间】 
古南苑 【在瓦棺寺东北宋明帝末年张永乞借南苑帝云且给三百年期满更请后帝葬于此梁改名建兴苑在秣陵建兴里裴之高营于南苑即此地】 
古桂林苑 【陶季直京都记曰建康县北汉朝为桂林苑南朝宫苑记曰桂林苑在落星山之阳吴都赋云数军实十桂林之苑即此属上元县慈仁乡】 
南唐北苑 【徐铉汤悦徐锴有北苑侍宴赋诛序云望蒋峤之嵚崟祝为圣寿泛潮沟之清浅流作恩池其地在城北】 
金波园 【南唐烈祖葬方士潘扆园中未详其处】 
乌衣园 【在城南二里乌衣巷之东玉谢故居一堂扁曰来燕岁久倾地马光祖撤而新之堂后植桂亭曰绿玉香中梅花弥望堂曰百花头上其余亭馆曰更屐曰颍立曰长春曰望岑曰挹华曰更好左右前后位置森列佳花美木芳荫蔽亏今废】 
古东园 【在城东东冶亭测面东有堂曰钟山以其尽得钟山文胜名之近东有两亭相对南曰见墩取其见谢安旧墩之意北曰草移取北山移文之意干道五年兴东冶亭并创】 
沈约郊园 【在钟山下约憩郊园扣约法师诗云郭外三十亩欲以贸朝饘繁蔬既绮布密果亦星悬谢眺有和沈祭酒行园诗】 
平山园 【今报宁寺是其地王荆公营居平山园有诗示蔡天启备述其事所谓今年钟山南随分作园囿者是也又次吴氏女子诗自注南朝九日台在孙陵曲街傍去吾园数百尺】 
绣春园 【旧社坛东端平三年高定子记云昔得绣春堂于酒名竭来将漕访其堂遣址亦无知者吾钦堂之司存造船场有余地地邻亦愿益以废圆乃庚之匪事游观兴废之意也】 
旧行宫养种园 【在东门外一里而近有堂亭及台马光祖修正堂曰熙春梅堂曰玉雪四面堂曰面面云山杏堂曰清华牡丹亭曰怀洛百花亭曰芳润本养种行宫花木今并废】 
东篱门园 【在东府篱门内与西州分界处后即乌榜村南史何点与谢瀹张融孔德璋为莫逆友点门世信佛从弟遁以东篱门圆居之德璋为筑室焉豫章王嶷命驾造门点从后门逃去竟陵王子良间之曰豫章王尚望尘不及吾当望岫息心后点在法轮寺子良就见之点角巾登席子良欣悦无已遗点嵇叔夜酒杯徐景山酒鎗园有卞忠贞家点植花冢侧每饮必举酒酹之今祠堂疑是其所若东篱门在古肇建市东车马通衢非隐士所居之地矣以郭文举台类推之可见】 
柳元景菜园 【宋书元景不营产业秦淮南有数十亩菜园守园人卖菜得钱三万送还宅元景恕曰我立此园种菜以供家中啖尔乃复卖以取钱夺百姓利邪以钱给守园人】 
乌榜村 【庆元志按图经初立河州城未有篱门立乌榜与建康分界后名其地为乌榜村在天庆观西南史陈显达传显达于西州前与台城军战败走西州后乌榜村骑宫赵潭注稍剌落马斩之篱侧血涌湔篱】 
受禅坛 【石头城高垄地旧志以为宋高祖受禅柴燎告天之所】 
方盟坛 【陈宣帝太建十年立坛娄湖侧临坛书众分遣大使以盟誓颁四方上下相警以备周人】 
宋太庙基 【干道志在嘉瑞坊东逼秦淮西近御街本后吴崇孝寺景德中改为景德寺绍兴七年以其地建太庙张俊以石础未具高宗曰远取劳民可就近山伐石为之何用镂刻是年庙成后经兵大基存近城隍庙】 
谢公墅 【庆元志在上元县崇礼乡土山唐温庭筠谢公墅歌云朱雀航南绕香陌谢郎东墅连春碧】 
谢玄别墅 【晋太元八年苻坚众百万入寇玄为前锋将军问计于叔父安安怡然无惧色答曰已别有旨既而寂然命驾出土山墅宴亲朋毕集方留玄围棋睹别墅安棋常劣于玄玄是曰有惧心便不胜安顾外甥羊昙曰以墅乞汝安游陟至夜乃还明日指授将帅各当其任墅今俗谓檀城是也自兴业寺过清溪东二里亦云即土山墅】 
王骞墅 【南史骞列黄门郎司徒右长史有旧墅在钟山八十余顷与诸宅及故旧共佃之常谓人曰我不如郑公业有田四百顷而食常不周以此为愧武帝于钟山西造大爱敬寺骞墅在寺刚者即王导赐田也帝遣主书宣旨取之骞答云此田不卖若敕取所不敢言帝怒遂付市评田价以直逼还之】 
六朝宫城 【见前图考】 吴时自宫门南出夹苑路至朱雀门七八里府寺相属吴都赋列寺七里廨署棋布见诸志者曰三台五省 【故事三台在台城东南一里宫苑记兰台在杜姥宅东南端门街东逼东阳门横街谒者台御史台并在其内故事五省在三台路北苑城记三台五省悉列种槐木】 
鸿胪宗正太仆太府四寺太弩太史二署卫尉府脂泽库右尚方 【实录仪贤堂初号中堂在都城宣阳门内路西七间亦名听讼堂在鸿胪寺西南卫尉府南宋正寺太仆寺太弩署开泽库更南即太史署太府寺东南角逼路宣阳门内过来即客省右尚方并在今县城东一里二百步玄风观后隔路仪贤堂更近北也按县城即江宁县旧治仪贤堂事迹见前】 
东宫官署东府西州廨 【见前在下】 
太子坊 【齐刘悛迁太子中庶子武帝在东宫每幸悛坊闲言至夕赐屏风帷帐梁萧子范直坊赋序曰余以天监六年为洗马十七年复直中舍之坊按西晋宫阙名曰洛阳宫有显昌桂芳椒芳等坊王隐晋书有东宫坊王玟荅徐邈书曰见傅咸弹孙詹事或云是宫或云坊或云寺此东宫中别有坊又中庶子称坊詹事称寺寺同于九卿耳坊是通名如天朝之台也】 
晋太学国学 【晋元帝太兴三年立太学置博士皇太子释奠成帝咸康四年立太学淮水南按实录在唐县城东南七里丹阳城东南至今犹名故学成帝穆帝孝武帝皆亲释奠穆帝而后常以仪贤堂权立行太学就堂行礼太学生国子生各六十人国子生见祭酒博士单衣角巾执经一巷代手板太元九年从谢石请兴复国学明年选公卿二千石子弟增广庙屋一百五十五间按实录在太庙南唐江宁县东南二里一百步古御街东东逼淮水时呼国子学西有夫子堂皇太子堂南有诸生省即博士省也又明晋明帝太学初在水南外桥地对东府城南小航道在今县城东七里废丹阳郡城东至德观西既立国学并太学入焉大原十一年封孔靖之奉圣亭侯奉宣尼祀其宣尼庙在丹阳郡城前隔路东南疑即前太学处也】 
宋儒玄文史四学 【宫苑记儒学在锺山麓时呼北学今草堂寺隆报寺是也玄学在鸡笼山东栖玄寺侧文学史学并在耆阇寺侧元嘉二十一年立国学二十七年罢明帝大始六年置总明观于冶城设祭酒一人玄儒文史四科各学士十人又名东观齐高帝建和四年立国学后废武帝永明三年诏后立国学而省总明观置生二百二十人东昏永元初下诏废学领国子助教曹思文及有司抗表奏请国子太学并在梁武帝天监八年昭明太子释奠宋雍熙中有文宣王庙在城西北三里庆元景定二志皆以为冶城故基岂非宋齐梁陈旧学所在乎天圣中知府张士逊奏徙浮桥东北则今学是也】 
吴扶南署 【实录吴赤乌七年扶南献乐人置署以教乐图经在江宁县北二里】 
晋廪牺署 【晋志在东府城后以养天地宗庙牺牲】 
宋锦署 【福城寺东】 
宋钱署 【五城村淮水北】 
宋平淮署 【在五城村藏戈船楼舰之所如偃月形】 
刻漏署 【故事铜蟠螭置在台城宋平姚秦迁洛阳旧物蟠螭在焉】 
纸官署 【在长乐桥侧齐造银光纸赐王僧虔处】 
乘黄署 【舆地志在公交车府西北五辂及诸庙车凡驾马之所】 
止戈署 【东官城后路北本梁骑官署造兵器处】 
冶署 【通兴宋有东冶南冶齐因之梁陈有东西冶故事南有六所府一司徒二扬州二镇军府一东西冶见前亭下】 
前宋转运司 【干道志绍兴三年以建康府治建行宫改转运司为府治转运司移于子城之西八年重建大门南句次中门厅二在大门内者为南厅在中门内者为北厅皆路西南向其属厅皆路东西向由北厅东北为衙北门南厅复建筹思堂干道四年赵彦端建扶疏堂于筹思之东又有忠宣堂改双槐堂为之叉有戏彩堂皆真公德秀所建韩元吉复建四老堂为之记归附后为按察司廉访司总管府财赋司公廨后为潜邸今龙翔寺基是也】 
前宋总领所 【干道志总领衙在行宫西南都酒务北有光华堂碧鲜亭绍兴十一年建绍定三年戴捔记曰余以景萧之南敞政足园矣听事西偏旧有图焉一木萦环古柳夹峙沿水为堤编木护之水阴地一区移分锺堂于其上易名使华左竹亭曰碧鲜右梅曰春信堂后三亭曰种花以牡丹名金粟以桂名云锦乡以桃花名此水北佳趣也使华之南隔水亭曰芳洲映波柳风柳风而东飞梁通之曰玉水静观蔗境映波而西复跨飞梁极水亭曰水云此水南佳趣也景定志云使华堂后建寻春桥看窗曰尽舫又仁本堂取治财以仁为本之义皆马光祖所建归附后河南王阿珠索为私第】 
都统制衙 【绍兴十二年建在行宫子城北】 
副都统制衙 【在府城北门】 
马帅衙 【景定志侍卫马军司干道七年建在府城正北隅来苏坊西门大街今为西织染局】 
建康府贡院 【景定志在青溪南秦淮北侍郎蔡宽夫宅旧址也今为东织染局】 
转运司贡院 【在府城之东南隅今属马驿】 
旧广济仓 【有东西仓又有新仓西仓在大军仓后崇遁桥南东仓在武雄营侧新仓在广济西仓北宋干道四年留守史正志以亲军寨及作院地增拓旧基西偏建为新昌转运副使赵彦端为记归附后尝为本路架阁库】 
平止仓 【在广济仓左嘉定中留守余嵘建】 
转运仓 【淳熙六年置在上水门外淮水北为置监官一员】 
大军仓 【在下水门内北接广济置监官一员】 
平籴仓 【隶转运司嘉定八年真德秀创之民赖其惠虽欢岁市无贵籴不六七年籴本化为乌有旧籍无复存者嘉定十四年岳到复置未久亦废淳佑十二年舒滋复置咸淳元年七月马光祖承奉省札判云当使三来开阃升人爱余余亦爱升人公帑所储毫分不敢妄费思欲为此邦建一久远利益事无如平籴呈拨米价钱差人籴足十万石并令创仓廒盛贮续踏遂到旧稻子仓基址鼎新创造屋四十六间廒一十二座以玉衡正泰阶平阴阳和风雨恃十二字为记专一椿顿上件米十万石马光祖第三记云平籴仓之设自咸淳乙丑七月至丙寅正月得米七葛硕又自二月至六月再得三万石合为十万硕余尝记其略矣丁卯冬籴二万戊辰春再籴三万总而为十五万如鸡哺雏勺积龠累所以及此数者偶值岁稔司造实嘉相之然为是仓深长之虑有二焉其一余米不可久顿当以新易陈庶米色常新而民被实惠其二粜之价常损籴之价常多恐异时措置籴本之难有浙闽合额之患于是先创助籴一库为本百万收息补籴又惧其所入之微也则再创西库以佐之合两库为本二百万然余志犹未惬也辍郡帑之有余助两库之不足俾是仓是库相为无穷则余虽去犹不去也】 
制置司仓 【附本府广济仓内又有小仓三所曰东仓曰西仓曰中仓并在南门里沙窝一带】 
古苑仓 【吴大帝赤乌三年使御史郄俭凿城西南自秦淮北抵仓城名运渎咸和中修苑城惟仓不毁故名太仓在西华门内道北宋宫城之西北】 
古太仓 【晋咸和中苏峻反王师连败绩时太仓惟有烧除米数石以供御膳太仓在苑城内亦曰苑仓】 
古龙首仓 【按隋食货志京都有龙首仓即石头津仓也台城内仓常平仓东宫仓所贮不过五十万】 
古东仓 【唐六典云东晋有东仓石头仓】 
古石头仓 【在石头城内吴置晋曰常平仓南朝因之唐武后徙县仓以实石头神龙二年移仓于冶城】 
转般仓 【转般置仓昉于淳熙为屋不多岁久损敝景定壬戌制司及本府共创修三十座廒屋】 
制司仓 【制司米旧附广储仓咸淳元年四月内即广储仓侧隙地令盖制司仓为廒四前后共三十一门】 
圣节从物库 【旧府治西廊】 
节仪库 【在玉麟堂东廊】 
桩积库 【凡四所一在府治一在府治之南刘珽建一在府治东陈俊卿建一在府治东南钱良臣建】 
都钱库 【在府佥厅之北常平库军资库节制库修造库节用库经总制库公使库附焉】 
礼尚库 【在府治西厅马光祖立家之巽为记】 
公使酒库 【在天津桥侧马光祖重建唐烁为记】 
醋库 【三所一在旧米市一在安乐庐侧一在轝子巷】 
杂物库 【在军器库侧】 
鞍辔库 【在节仪库侧】 
淮士典库 【在大木头街】 
古石头库 【吴都赋云戎车盈于石头注云石头城中置府库贮毕储故曰盈于石头】 
此以上库隶建康府
制司库 【在府治都钱库内】 
都受给库 【在军器库侧】 
军器库 【在经武桥东宝佑五年马光祖修旧增新申严约束】 
回易库 【在斗门桥西】 
抵当两库 【一在御街锦绣坊之南一在宽征坊】 
惠军典库 【在十三大街】 
以上库隶沿江制置司
军酒库 【系安抚司库在军资库侧】 
大军库 【在总领所东】 
都钱库 【在大军库西廊】 
激犒库 【在大军库东廊】 
椿备库 【在都钱库侧】 
抵当两库 【一在旧米市一在鸡行街】 
公使库 【在总领所西厅西】 
见钱库 【在饮虹桥下保宁坊西】 
以上库隶淮西总领所
钱物库 【在转运司东与花园相对】 
杂物库 【在大厅西廊】 
公使库 【在杂物库侧】 
典库 【在转运司衙东】 
以上库隶江东转运司
凰台酒库 【在天津桥南】 
镇淮酒库 【在御街建业坊相对】 
嘉会酒库 【在大木头街】 
丰裕酒库 【在南门外西街】 
龙湾酒库 【在龙湾寺】 
防江酒库 【在北门外】 
东酒库 【在上元县西】 
北酒库 【在太平桥南】 
以上库隶户部提领酒库所
炮药库 【在青溪上马光祖建】 
助籴东库 【在御街金泉坊南】 
助籴西库 【在太平桥南】 
榷货务 【在总领衙西】 
杂买务 【在总领衙东南】 
市易务 【在新桥南】 
平准务 【在御街东】 
秤斗务 【在寿宁寺西】 
都税务 【在宽征坊姜河下】 
夏税物帛场 【在府治设厅侧】 
受给修造场 【在颁春亭侧】 
杂卖场 【二所一在东南佳丽楼东隶制置司一在东南佳丽楼西隶总领所】 
都船场 【在龙湾】 
柴场 【三所一在城隍庙侧一在龙光门外一在朝宗坊西】 
茭草场 【在东门外转般仓侧】 
竹木场 【在府社坛东】 
王沙税务 【在靖安镇】 
抽分场 【在背安镇】 
安抚司惠民局 【在府治西】 
总领所惠民局 【在正厅东廊】 
都统司惠民局 【在都统衙内桥东亭】 
行宫雪窨 【在城东门外】 
安抚司雪窨 【在城北门外】 
防江军雪窨 【在鸡笼山侧】 
都统司雪窨 【在城北门外】 
左司理院右司理院 【见前府治图考】 
直司 【在府治都佥院门里】 
总厢 【在府门外西南】 
兵马司 【在效营内】 
土牢 【在马军营内】 
上元县狱 【在县治西偏】 
江宁县狱 【在县治西偏】 
齐六疾馆 【齐文惠太子与竟陵王子良立六疾馆以收养穷民】 
梁孤独园 【梁武帝普通二年于建康置孤独园以养穷民】 
养济院 【见府治图考】 
实济院 【隶转运司】 
安乐庐 【二所一在北门高阳楼侧一在御街西醋库后】 
慈幼庄 【在皋桥隶江东转运司】 
及幼局 【咸淳元年马光祖创凡街市遗弃小儿悉皆收养仍委官提督】
至大金陵新志卷十二下
元　张铉　撰
　古迹志
　　第宅
张昭宅 【淮水南对瓦棺寺张侯桥所因宅而名丹阳记大长干寺西肖张子布宅】 
是仪宅 【在西明门台城之西最北门也】 
骆监军宅 【上元县东二十五里崇礼乡上山之下父老传云吴监军骆统宅也】 
诸葛恪宅 【唐旧县东二里古玄风观前横路南南接青溪其东即江令宅也】 
陆机宅 【在秦淮侧又金陵故事临秦淮有二陆读书堂其迹犹在】 
王导宅 【乌衣巷中南临骠骑航】 
谢安宅 【在乌衣巷口骠骑航之侧乃秦淮南岸谢万居之北】 
谢尚宅 【旧江宁县东南一里二百步永和四年舍宅造寺名庄严今斗门桥北东岸是其处】 
谢万宅 【长乐桥东傍丹阳郡城今桐树湾东】 
纪胆宅 【在乌衣巷】 
郗鉴宅 【在青溪上】 
吴隐之宅 【在城东南五里】 
杜姥宅 【旧江宁县东北三里舆地志云宅在端门外直兰台路东晋成帝恭岂后杜氏母裴氏即杜弘冶之妻名穆考武帝封为赓德县君初穆渡江宅于南掖门外时已寿考故呼为杜姥】 
宋檀道济宅 【在青溪】 
何尚之宅 【南涧寺侧今城南落马涧也】 
沈庆之宅 【在城东南十里庆之本居古清明门外有宅四所屋宇甚丽一夕徒居娄湖园中】 
谢几卿宅 【府城东南十八里古白杨巷之石井】 
建平王刘宏第 【难笼山】 
绝宅地 【旧志云江宁县南三里古太社西有地三亩晋周顗司马秀苏峻袁真皆宅于此悉以祸败宋王僧绰曰大丈夫当以正道自居何宅之有古寻为元所害】 
齐武帝旧宅 【在青溪城东一里临秦淮是其地】 
萧子良宅 【钟山西】 
萧坦之宅 【在东府城东今府城东二里傍秦淮】 
刘子（土圭）宅 【城东二十五里青龙山之前】 
宋王僧虔宅 【在马粪巷见巷内】 
梁武帝宅 【府城东南七里光宅寺基是】 
沈约宅 【钟山之下名东田】 
朱异宅 【在府城东北异及诸子自庙沟列宅至青溪有台地玩好暇日与宾客游其地】 
范云宅 【周城东南七里何逊有经范将军三桥故宅诗】 
宋到溉宅 【第临淮水】 
伏曼客宅 【府治西南三里】 
伏挺宅 【府城北潮沟上】 
陈韦载宅 【在江乘县之北山筑室屏绝人事不入篱门者几十载事见陈史】 
江总宅 【青溪大桥北与孙玚宅对夹青溪庆元志在上元县东百余步也】 
孙玚宅 【青溪大桥东其两即江总宅】 
唐顾况宅 【皇甫湜顾况集序云况以文入仕佐著作为众所排起屋茅山飘然若将续古之仙以寿终庆元志顾著作山房在菖蒲潭】 
柳郎中故居 【在茅山】 
宋子嵩宅 【齐江宅在国子监巷】 
南唐韩熙载宅 【宅在城南戚家山】 
孙晟宅 【风台山西冈垄之曲韩熙载见门巷卑陋谓曰揪隘苦此岂称为相第邪明年果拜相】 
徐铉宅 【摄山栖霞寺西今曰陶庄是也】 
晋许长史宅 【在句容雷平山西北南有井后为观】 
宋王荆公宅 【半山寺是】 
蔡宽夫宅 【宋贡院基是也南窗纪谈云蔡宽大侍郎治第于金陵青溪之南冗地为池数尺之下见有瓦砾及米髹七箸数十蔡惊异命工愈掘之又深尺余有釜镬瓦锡之器甚多皆破碎交错仆压于下灶下苇灰犹存又穷其傍大抵皆人居也然后知其下前代为平地经六朝丧乱瓦砾粪坏积而至此高岸为谷深谷为陵岂不信哉】 
孝琮宅 【在江宁锁桥西今植槐尚存】 
湖阴先生居 【杨德逄号湖阴先生丹阳陈辅每清明金陵上冢至将山过其居清谈终日岁为常后频岁访不遇题一绝于门云北山松粉未飘花白下风轻麦脚斜身似旧时王谢燕一年一度到君家扬归见吟赏久之称之于荆公公笑曰此正戏君为寻常百姓尔扬亦大笑】 
状元张孝祥宅
　　陵墓
古越王冢 【在句客县王名翳周安王时薨葬句容大横山下今不知其处】 
吴大帝陵 【蒋山阳去城一十五里】 
步夫人陵 【吴志赤乌元年追拜夫人步氏为皇后后合葬蒋陵今蒋庙西南有孙陵冈上有步夫人坡墩侧有夫人冢其地也】 
宣明太子坟 【吴志太子登初葬句容后三年移葬钟山西蒋陵】 
废帝陵 【晋戴显迎葬丹阳之赖乡】 
晋元帝陵晋明帝陵晋成帝陵晋哀帝陵 【实录元帝永昌元年葬建平陵明帝太宁三年葬武平陵成帝咸康八年葬兴平陵哀帝兴宁三年葬安平陵四陵并在鸡笼山阳皆不起坟】 
晋康帝陵晋简文帝陵晋孝武帝陵晋安帝陵晋恭帝陵 【实录康帝建元三年葬崇平陵简文帝咸安二年葬高平陵孝武帝太元二十一年葬隆平陵安帝义熙十四年崩明年葬休平陵恭帝元熙二年葬冲平陵五陵并在钟山】 
晋穆帝陵 【幕府山前近西里俗相传穆天子坟即其地也】 
宋武帝陵 【实录宋高祖永初三年葬蒋山初宁陵周三十五步高丈四尺宋政和间有人于蒋庙侧得一石柱题云初宁陵西北隅】 
少帝陵 【在南郊坛】 
文帝陵 【元嘉三十年葬长宁陵上元县东北二十五里周三十五步高丈八尺与武帝陵相近】 
袁后陵 【即文帝后合葬长宁陵】 
季武帝陵 【在丹阳秣陵县岩山名景宁陵今上元县南四十里岩山阳】 
前后废帝陵 【皆在丹阳秣陵县南郊坛西宋太宗践祚迁前废帝何皇后合葬龙山北】 
明帝陵 【幙府山阳西与王导坟相近山前有坟垄晋穆帝陵在山南或以西为明帝墓】 
孝武路太后葬修宁陵 【在孝武陵东南】 
殷淑妃墓 【在龙山】 
明宣沈太后陵 【在幕府山宝林寺西南有坟垄相传为国婆坟疑即沈后】 
齐文惠太子陵 【葬夹石】 
豫章王嶷墓 【在金牛山】 
明敬刘皇后陵 【导化镇之北去城三十里】 
竟陵王子良墓 【金牛山南】 
梁萧墓堈 【上元县东三十五里或云萧梁帝陵未详】 
昭明太子陵 【城东北四十五里贾山前即夹石与齐文惠太子同处排陵并葬名安宁陵】 
文宣院太后陵 【在江宁县通望山】 
孝元帝陵 【陈天嘉元年诏梁孝元遭罹多难灵榇播越朕昔经北面有异常论遣使迎接已次近路江宁既是旧茔宜即安卜车旗礼章悉用梁典依魏葬汉献帝故事】 
陈高祖陵 【上元县东崇礼乡地名陵里有曰太子陵有麒麟二里俗相传即陈高祖墓也去城二十五里名万安陵】 
文帝陵 【上元县东北陵山之南今鴈门山北名永宁陵】 
张丽华墓 【在赏心亭天井中间有光气如匹练掬之如水银流散盖地中有所藏尔】 
左伯桃墓羊角哀墓 【并在溧水州南四十五里仪凤乡孔镇南大驿路西】 
西汉甄邯墓 【在后湖侧南史宋张永尝间玄武湖遇古冢冢上得一铜斗有柄文帝以访朝士著作郎何承天曰此亡新岁斗王莽时三公亡皆赐之一在冢外一在冢内时三台居江左者惟甄邯为大司徒必邯之墓又启冢内更得一斗复有一石铭云大司徒甄邯墓按斗为天之喉舌斟酌元气运平四时故贵器取象焉今世发古冢间有此斗岂莽之前已有是制欤】 
后汉史君崇墓 【溧阳州北三十里有碑】 
溧阳侯陶谦墓 【在溧阳州】 
吴张悌墓 【见本传】 
甘宁墓 【在直渎山下】 
丞相万彧墓 【在溧阳州南五十里惠德乡银方山下】 
葛玄墓 【吴太极左僊翁葛玄墓在句容县西南一里郡国志句曲有葛玄冢】 
诸葛恪墓 【旧府志及句客县志皆言在句客石子冈今考恪墓实在城西南】 
荆将军墓 【在溧水州南四十五里因羊左墓互见】 
晋山简墓 【在乐游苑内】 
温峤墓 【初葬豫章朝廷进思之乃为造大墓还葬元明陵北幕府山阳】 
郭璞墓 【玄武湖中省大墩里俗相传曰郭璞墓】 
卞壸墓 【在冶城】 
王导墓 【见前宋明帝陵】 
谢安墓 【城南九里梅岭冈】 
王蒙墓 【高亭湖侧】 
王祥墓 【城西南八十里化成寺北有断碑戚氏注云近姑熟】 
卫玠墓 【新亭东去城二十里】 
许穆墓 【句客县西一里晋护军长史】 
颜含墓 【古光禄大夫西平靖侯颜府君葬靖安道傍】 
竺瑶墓 【张阵湖墓前有二碑晋宁朔将军】 
史万寿墓 【溧阳州东北三十五里为晋安南将军南蔡州剌史】 
史爽墓 【溧阳州东北十五里】 
马训墓 【溧阳州东北三十里晋南海大守】 
吕游墓 【溧阳州东北五十里有碑晋安西将军南蔡州剌史】 
史光墓 【溧阳州东南四十里】 
史宪墓 【溧阳州东北五十里】 
史雅墓 【溧阳州东六城】 
史辉墓 【溧阳州东六十里】 
吕员墓 【溧阳州东北五十里】 
周琛墓 【溧阳州西南三十里遂安太守】 
纪瞻墓 【句客县东南二十五里】 
宋谢涛升妻王氏墓 【在上元县土山大明七年夫人琅琊王氏合附于土山里谢涛之墓有碑涛散骑常侍夫人之祖曰献之文曰静之】 
刘穆之墓 【元嘉二十五年车驾幸江宁经穆之墓诏致祭】 
吉翰墓 【见山川志】 
冥漠君墓 【彭城王义康修东府城得古冢改葬东冈使法曹参军谢惠连为文祭之不知其名字远近故假为之号】 
徐溧女墓 【宋初女道士葬茅山下】 
宗悫墓 【本传在秣陵县都乡石泉里宋散骑常侍左卫将军太子中庶子荆州大中正】 
宗悫毋郑夫人墓 【在秣陵县部乡】 
谢灵运墓 【上元县本业寺相近南唐保大中里人孙（上喜下心）等尝建碑】 
齐明僧绍墓 【见栖霞寺】 
巴东公墓 【在栖霞寺侧有碑额云齐故侍中尚书令丞相巴东献公之墓】 
柳世隆墓 【在倪塘世隆晚数术于倪塘创墓与宾客践履每往常坐一处及卒墓正其坐处】 
海陵王墓 【在金陵谢眺撰墓志未详其所】 
王孝恭墓 【溧阳州东南二十八里齐散骑常侍】 
梁庾沙弥母刘氏墓 【沙弥晋司空冰六世孙文佩玉仕宋位长沙内史坐沈攸之事诛时沙弥始生及年五岁所生母为制采衣辄流涕曰家门褐酷用是何为不肯服及长终身布衣蔬食为中军田曹行参军嫡母刘氏寝疾晨昏侍侧衣不解带或应针灸辄以身先试及母亡水浆不入口累日初进大麦薄饮经十旬方为薄弼终丧不食盐鲊冬日不衣绵纩夏日不解衰经不出庐户昼夜号恸邻人不忍闻所坐荐泪沾为烂墓在新林忽生旅松百许根枝叶茂郁有异常松刘好啖甘蔗沙弥遂不食焉宗人都官尚书咏表言其状膺纯孝之举梁武帝召见嘉之补歙令还除轻车邵陵王参军事随府会稽复丁所生忧丧还都济制江中流遇风航将霞没沙弥枹柩号臾俄而风静咸以为孝感所致后卒于长城令】 
始兴忠武王墓 【王名憺墓在上元县清风乡黄城村去城三十里有石麒麟四及神道碑】 
临川靖惠王墓 【王名宏墓在上元北城乡去城三十里有石柱碑二】 
安成康王墓 【王名秀字彦达墓在清风乡甘家巷去城三十八里有石麒麟二石柱一神道碑二】 
刘显墓 【葬秣陵县刘真长旧茔博学多通为时推重位至尚书左丞国子博士平西府咨议参军】 
吴平忠侯墓 【梁吴平忠侯萧景字子照墓在清风乡花林村北去城三十五里有石麒麟二石柱一】 
建安侯墓 【建安佞萧正立谥曰敏墓在上元淳化镇西去城三十五里有石柱二】 
南康简王续墓 【在句客县西北二十五里】 
范府君墓 【溧阳州东北五十里梁招远将军临川王国侍郎】 
史府君墓 【溧阳州东北五十里梁散骑常侍兖州剌史】 
王僧辩墓 【在方山东南】 
裴邃墓 【子之礼美容仪能言玄理梁黄门侍郎壮勇持军北徐州剌史邃有庙在光宅寺西堂宇弘敞松柏郁茂范云庙在三桥蓬蒿不剪武帝南郊道经二庙顾而叹曰范为已死裴为更生大同初都下旱蝗四篱门外桐柏凋尽唯邃墓犬牙不入当时异之】 
司马子产墓 【司马暠梁正员郎丁父子产艰哀毁甚庐于墓侧日进薄麦粥一升墓在上元县新林连接山阜旧多猛兽暠结庐数载豺狼绝迹常有两鸠栖宿庐所驯狎异常承圣中除太子庶子】 
陈周弘正墓 【句容县东三十五里】 
唐颜尚书墓 【溧阳州东米苏乡后颜村】 
许司徒墓 【句客县东白土奉圣寺侧】 
史仲谟墓 【溧阳州东北三十五里西山之前】 
史务滋墓 【溧阳州东北三十五里】 
刘府君墓 【溧水州北三十五里】 
王师干墓 【句客县东三十里尝为卢循道三州剌史】 
葛府君墓 【句容县西七里有碑及石门】 
双女坟 【双女坟记有鸡林人崔致远者唐干符中褚溧水尉尝憩招贤馆前有冢号曰双女坟询其事迹莫有知者因为诗吊之夜感二女至称谢曰儿本宣城郡开化县马场乡张氏二女少亲笔砚长负才情不意父母匹于盛商小滥以此愤恚而终天宝六年同葬于此宴语至晓而别坟在溧水州南一百一十里废招贤馆侧】 
南唐庆王墓 【名弘藏有碑元宗第二子幼颖异不喜戎事每与宾客朝士燕游惟以诗赋为乐年十九卒追封庆王有吴僧言人寿夭祸福多验元宗使视之书九十一字以献】 
李顺公墓 【名金全在上元县金改乡七里铺去城十二里】 
张懿公墓 【名召咏在上元县企陵乡石头城后去城一十里碑题云大唐顺天翼运功臣特进赠守太子太傅上柱国清河郡开国公张懿公神道】 
高越墓 【栖霞寺旧门外北山之麓去城四十五里】 
韩熙载墓 【在梅赜冈】 
杨忠襄公墓 【名邦乂墓在南门外即其死所】 
守元懿太子攒宫 【在铁塔正觉寺法堂西偏小室中】 
王舒王墓 【名安石在半山寺后】 
王安国安礼安上三墓 【并茎建康】 
翰林给事张唐公墓 【上元县长宁乡】 
资政管元善墓 【句客县下蜀镇柔信乡之原】 
状元叶惇礼墓 【名祖洽墓在上元县宣义乡鴈门】 
太师秦桧墓 【牛首山去城十八里】 
大资秦梓墓 【溧阳州南屏风山】 
少保威定王德墓 【上元县钟山之原】 
忠壮李节使墓 【名邈墓在溧阳州西北青龙山之南】 
四厢王节使墓 【名玮陇西成纪人宫至四厢都指挥节度使葬上元县钟山乡棠梨山】 
赠节度使盛新墓 【亳州人墓在上元县宣义乡武冈山宫濠州团练使追赠昭庆军节度使】 
待制钱端修墓 【溧阳州南上墟村】 
钱时敏墓 【溧阳州南五里】 
龙学钱元英墓 【溧阳州燕山之原】 
钱周材墓 【梁阳州南燕山】 
于湖张状元墓 【在上元县清果寺侧】 
防御使张保墓 【江宁县凤台乡松林庄之原保守和叔循王俊之母弟也】 
节使赵彦墓 【上元县金陵乡初宋山之原】 
赵总管士吁墓 【句容县政仁乡慈恩寺侧】 
中书崔敦诗墓 【溧阳州南泉山】 
户部李朝正墓 【溧阳州北下汤之原】 
侍郎董平墓 【溧阳州北前马里】 
侍郎李处全墓 【溧阳州西南大石山】 
参政魏良臣墓 【在溧水州西南九十里】 
宗丞王朝端墓 【在溧水州东南陈沛桥五里】 
俞尚书墓 【名康墓在溧水州西琛山一十五里】 
余资政墓 【未详其名迁葬溧水州东南二十五里】 
徐敏子墓 【葬蒋山俗称徐坟】 
刘虎墓 【庐州梁县人累功至观察使合肥郡问国侯卒于金陵葬上元钟山乡陆家庙东冯去非作志】 
王鉴墓 【太尉宇武军节度使葬上元崇礼乡竹山】 
扬宗闵墓 【上元鉴山乡宗闵字景齐代州崞县人太傅和义郡王存中之父也屡立战功建炎元年金人犯永兴城陷死之赠太师魏国公谥忠介存中招魂葬】 
李琮墓 【墓江宁县板桥西龙口山】 
李回墓 【江宁镇西官山】 
□耕墓 【江宁镇西王家庄】 
秦巨秦浚墓 【并在江宁县处真乡移忠寺侧】 
戚方墓 【高宗时武将葬城南高座寺后】 
尹起华墓 【江宁新亭乡印塘村】 
府城外有四门掩骼冢义阡 【宋绍兴元年知府业梦得奉诏度城四隅高原隙地各为冗二其土封皆高一丈西门清凉寺之南茶山北门张王庙之西北麟蛇山南门官道之西越台下东门官道之北齐安寺西四门凡八冢于华藏能仁保宁清凉寿宁五寺度僧守冢间庆中马光祖再为郡守增土加筑垣墙东阡于半山寺南于宋兴寺西于清□北于永庆选僧掌守其东阡去半山稍远别创守庵又得清凉寺西北三十余亩增广西阡依山为垣凡六百丈为庵一为门四今废】 
府城外南北义阡 【宋嘉定八年转运副使真德秀因民间死亡无力买地以葬遂于南北两门外空闲荒地置两阡南义阡造庵屋三间于殊胜寺差僧行看守早晚焚修北义阡迫后湖真武庙道士看管地以一丈为界葬冗必深五尺地满之日支钱焚化】 
覆舟山下义冢 【宋端平三年侧置使陈韩调兵江北为战死者立义冢覆舟山龙光寺侧度僧守冢以钟山乡户绝田百五十八亩供忠日及每月衙日修荐忌日用战死曰】 
溧水州漏泽园 【南门外华胜寺前东门外居养院东绍兴中置】 
东义阡 【溧水州永宁乡来客孙以丰庆乡园地瘗诸佛寺所寄无主棺函】 
南义阡西义阡 【溧水县今九江周成之买地于县南得地于县西去县各五里远近四外环堵植松是为义阡以华胜寺普慈庵僧主之俾凡无地以葬者皆入焉陈方撰记】 
唐人诗云楸梧远近千官冢古今埋没不闻者不可胜究 【句容志县东望仙乡习庄村前有三石兽溧阳志相公墓在县北十五里民犁为田盐官墓在县北二十五里山前寨西皆无姓名又潘行浚墓见太虚观今江宁有伍婆冢里人传云伍子胥祖母墓伍之族野人而子孙坟墓在此莫详其始戚氏云冢在古丹阳西溪上突然一墩上员径丈高倍之西山瞰木林木阴翳为居人岁时游观之所史氏世居其下其先世尝有诗曰伍媪孤坟瞰水限千年遗址尚雀嵬旧栽竹木四时有新剪蒿莱一径开横阜送青高崒嵂龙溪分水曲纡回子胥无复思丘垄唯有云仍拜归来又有甘府君墓在横山南乡甘泉里西今呼甘墓冈近有锄地者得一石上云梁州剌史甘府君墓不知其名乡之甘氏遂茂之以传家其东又有甘府塘甘府桥云】
　　碑碣 【此下据旧志辑以备考自归附后碑刻散见各卷余俟续集】 
秦始皇东游颂德碑胡亥东行诏书碑其摹刻自台治徙置集庆儒学文曰皇帝临位作制明法臣下修饬二十有六年初并天下罔不宾服亲巡远黎登兹泰山周览东极从臣思迹本源事业祇诵功德治道运行诸产得宜皆有法式大义着明陲于后嗣顺承勿革皇帝躬听既平天下不解于治夙兴夜寐建设长利专隆教诲训经宣达远近毕理咸承圣志贵贱分明男女体顺慎遵职事昭隔内外靡不清净施于昆嗣化及无穷遵奉遗诏永承重戒皇帝曰金石刻尽始皇帝所为也今袭号而金石刻辞不称始皇帝其于久远如后嗣为之者不称成功丞相臣斯臣去疾御史火夫臣德昧死言臣请具刻诏书金石刻因明白矣臣昧死请制曰可久远下阙一字成功下阙六字 【刘跂泰山篆谱序曰史记载秦始皇及二世皆行幸郡县立石刻辞今世传泰山篆字可读者惟有二世诏五十许字而始皇刻解皆谓已亡宋丞相莒公镇东平日遣工就泰山抚得墨本别刻新石止有三十八字集古录亦言江邻几亲到碑下纔得此数十字而已余以大观二年春登太山宿绝顶徘徊碑下其石埋植土中高不过四五尺形制似方而非方四面广狭皆不等因其自然不加磨砻所谓五十许字者在南面稍平处人常所模搨故士大夫多得见之其三面犹残阙蔽闿人不措意余刮磨垢蚀抚以纸墨渐若可州政和五年秋复宿岳上亲以毡椎从事校他本为完盖四面周围悉有刻字总二十二行行十二字字从西南起以北东南为次西面六行北面三行东面六行南面七行其末有制曰可三字复转在南面棱上每行字数同而每面行数各不同如此广狭不等居然可见其十二行是始皇辞其十行是二世辞以史记证之文意皆具计其阙处字数同于是太山之篆遂成完旧乃为此谱大凡篆字二百二十有二其可读者百四十有六今亦作篆字书之其毁缺漫灭不可见者七十有六以史记文定之亲（车□）远物史作亲巡远方物民石刻史作刻石著作休嗣作世听作圣陲作垂体作礼昆作后则又史家之误皆当以碑为正其曰御史夫者大夫也庄子曰旦而屡之夫夫卫宏曰古文一字两名因就注之史记于琅邪台刻石备列从臣名氏余家所收琅邪残字亦有五夫字然则夫从一大因不复重出与碑徙置详见后绎山碑续刻】 
西汉东平赵王庙记 【唐林云撰】 
吴后主纪功三段石碑 【实录吴天丹元年吴郡临平湖忽开通或云当太平青盖入洛主以问奉禁都尉陈训训曰臣能望气不能达湖之开塞又于湖边得石函函中有小石青白色长四寸广二寸许刻上作皇帝字于是改元天灵立石刻于岩山纪吴功德案吴录其文东观令华核作其字大篆未知谁书或传是皇象恐非在今县南四十里龙山下其石折为三段时人呼为段石冈也黄伯思东观余论曰皇象书人间殊少惟建业有吴时天发神谶碑若篆若隶字势雄伟相传乃象书也今江宁县有假石冈盖旧立碑处据丹阳记晋宋时已折为三限内一石上有转运副使胡宗师刻字言此石在府南天旧寺门外半埋于土因帑置转运司后图寄思亭时宋元佑六年也石历八百十有五年矣盖又不知何年自岩山徙至城南也转运司在府治此石在紬书阁前后又徙锦绣堂前碑□中归附后改台治此石歇仆于地其一段缺坏盖尝为人凿以他用而不果也其第二段处有襄阳米芾四字亦为人磨砺几画至治八年台掾杨益得之台廨草间与教授汤弥昌训导李东戚光言于中丞石公（土圭）治书郭公思贞募民舁置庙学门内之左戚光续志云复主事无足称而此碑遗法书省所尚晋宋以来书日加工而古法日远此碑未尝见称于时其年月虽在校官碑后书品过之远矣象书独步汉末况体本篆籀此诚宜居周鼓秦刻之次魏锺繇诸碑无论也其石四方面背阔书各八行两傍细书二行其文书满三方而虚其一辞虽不可读其可讥者百八十余前缀曰上天帝言次曰天发神谶曰阙谶广多曰将军裨将军关内侯曰诏遣中书郎曰章咸李揩贺某吴宠建业丞许某等十二人曰永归大吴上天宣命曰文字炳（月良）曰在诸石上末后别书曰兰台东观令曰巧工九江曰吴郡曰东海夏侯盖列与事之臣于正文之后华核为东观令是必华核也邵词虽不可读大抵犹秦金石刻制尔又庆元志云梅尧臣诗丫头虽断石文字未全讹年筭赤乌远书疑皇象多石在金陵断石冈上有大帝字去城二十五里今考此文初无火帝字宋自扬备至曾拯等题咏皆谓吴纪功德意当大帝时其实非也】 
溧阳长潘元卓校官碑右本云溧阳长潘君讳干字符卓陈国长平人盖楚大傅潘崇之末绪也君禀资南 【阙一字】 之 【阙四字】 德之绝操髫髦 【阙一字】 学典谟祖讲诗易剖演奥艺外览百家众 【阙一字】 契圣抱不测之谋秉高世之介屈私趍公即仁佐上郡位既重孔武赳着疾恶义形从风征暴执讯获首除曲阿尉畬奸草猾寇息善欢履孤竹之廉蹈公仪之絜寮廉除兹初厉清肃赋仁义之风 【阙三字】 之迹垂化放乎岐周流爱双乎 【阙二字】 亲贤实智进直退 【阙一字】 布政优优令仪令色狱无吁嗟之冤野无叩匈之结矜孤颐老表孝贞节重义轻利制户六百省无正繇不责自毕百姓心欢官不失实于是远人聆声景附乐受一廛既来安之 【阙一字】 役三年惟泮宫之教反 【阙一反】 俗之礼构修学宫未懿招德既安以宁干侯用张笾豆用陈发彼有的雅容 【阙一字】 闲锺磬县矣于胥乐焉乃作叙曰翼翼圣慈惠我黎蒸贻我潘君平兹溧阳彬文赳武扶弱抑强 【阙一字】 刈鲠雄流恶显忠咨疑元老师贤作朋修学童冠琢质绣章实天生德有漠将兴尚旦在昔我君存今 【阙一字】 此龟艾遂尹三梁永世支百民人所彰子子孙孙俾尔炽昌丞沛国铚赵勋字蔓伯左尉河内汲董并字公房右尉豫章南昌程阳字孝遂时将作吏名从掾位侯祖户曹掾扬淮主纪史吴超议曹掾李就门下史吴训议曹掾桓桧门下史吴翔户曹史贺 【阙一字】 门下史时球光和四年十月己丑朔二十一日己酉造案宋绍兴十一年溧水喻仲远得于固城湖滨置之官舍今在孔庙之大门右 【至顺癸酉教授济阴单禧识云长乐陈长方虽尝碑其所得本末释文刖未之见碑以灵帝光和四年岁在辛酉造距今凡一千一百五十一年番易洪景伯先生出字为之释谓挈为契（艼去丁改犁）为犁卑为俾（木至木）为野赉为责铲去其刀贤去其贝千侯与豻侯通尚旦谓太公周公可谓精审有据其余不可辨者尚有二十七字今观首行自三百字以下止斯字凡十有六字比之洪氏作释文时又皆不可考且如第二行之字之下是祷字祷下阙一字有天字敏之上是克字众之下是俊字退之下是慝字役之上为复反之下为失此之上为即皆隐隐可见洪则悉以为阙又如既安且宁则以为宁梅桧则以为桓桧岂当时误于墨本而然耶溧阳志谓元卓为元贞是又以名干而傅会也事又见摭遗】 
吴大帝封禅碑
太极左僊翁葛公碑 【陶隐居又南唐重建在句容县其碑有二文字湮灭】 
晋元帝庙碑 【宋菜适撰】 
礼乐群英三十六像 【晋贤臣三十六人详见元帝庙画刻题识在庙今亡】 
太傅谢文靖公白碑 【以安功德难为称述故立白碑在安墓所】 
都督谢公庙碑 【盖谢玄庙碑唐咸通中建今亡】 
卞将军石柱 【今在墓北】 
忠臣孝子碑 【旧在忠贞亭南唐徐楷为识盖掘地得断碑也叶清臣改忠贞亭亦名忠孝有记】 
卞公忠烈庙碑 【宋胡铨撰】 
忠贞公祠堂碑 【宋曾肇建】 
晋纪穆侯碑 【纪瞻见列传碑在句客县治李已漫灭止有题额二十四字口晋故仆射散骑常侍骠骑大将军开府仪同三司纪穆侯之铭碑面宋邑令真元弼刻字曰自东晋建今元丰癸亥仅千余年石断为二仆于道傍字皆漫灭惟题额存今徙置县宇东轩屋壁间又邑令张侃刻字曰后百三十四年宝庆丙戌此碑复在后圃榛束中因买石作趺置易并堂左县志又载其阴刻瞻子四人名字官爵八十余言后又有胡克光刻字不详何人字亦漫减彷佛见弃置荒棘字晋碑仅存世所当宝也】 
竺使君墓志 【旧志石在靖字镇天王院】 
史司空碑 【汉司空驿骑将军溧阳侯史公神道碑晋永和八年立唐贞观十四年十八代孙仲谟题云隋末大乱避地闽越碑再立云】 
维摩居士像碑 【晋顾长康所画重刻在今戒坛寺】 
王羲之书兰亭记 【留守晁谦之以家藏本刻置紬书间三假石后壁间】 
王羲之乐毅论 【右军书欧阳公所收本】 
冠军将军史爽石柱 【刻云晋故冠单将军中校尉北中郎将五兵尚书从吴归晋本国大中正零陵郡间国公青刑剌史史侯墓据县志唐又有碑】 
吕尚书碑 【晋故尚书起部郎庐陵太守吕府君之神道碑见吕游墓】 
葛府君碑 【郑樵通志晋西平将军葛府君碑在建康见前墓类疑即葛仙公碑阴所言存其一者】 
盘白真人李僊公碑
兴严寺塔记
宋文帝碑 【见通志而云在润州今案文帝陵在此云润州者因唐人语也此必尝有此碑矣】 
郑夫人墓志 【宋悫母墓】 
谢常侍墓志 【见谢涛墓或云出于土山凈明寺后蔬圃中后徙在县治今不闻】 
宋昭灵沈襄王庙记 【陈尧咨作】 
齐海陵王墓志 【案东观余论此志在翰林沈括家庆历中得之金陵后为人窃去遂亡所在今世殊难得沈云谢眺撰并书墓志但云朓立又载此文亦小误如温文者性石本乃着性嗣德方衰石本乃方骞晚夜何长石本乃晓夜当以石本为是】 
齐献武公碑 【旧志齐侍中尚书令巴东献武公碑普通三年建在上元县黄城村】 
梁鄱阳王墓志 【梁故侍中司徒鄱阳忠烈王墓志铭见存清凉寺法堂下】 
草堂墓碣 【梁故草堂法师之墓八字篆体在蒋山寺宝公塔前之左】 
梁开善寺法师碑 【通志普通三年萧挹书】 
梁忠武王碑 【梁侍中司徒骠骑将军始兴忠武王碑徐勉造贝义渊书在上元县黄城村】 
梁康王碑 【梁散骑常侍司空安成康王碑刘孝绰文贝义渊书在上元县清风乡甘家巷内】 
梁昭王墓志铭 【梁永阳昭王墓志铭徐勉造在上元县清风乡得之居民非侧】 
梁敬妃墓志 【梁永阳敬太妃墓志铭徐勉造在上元县清风乡得之路傍】 
靖惠王碑 【梁临川靖惠王神道碑在上元县化城乡】 
吴平侯碑 【梁侍中吴平忠侯萧公神道碑在上元县花林村】 
建安侯碑 【梁建安敏侯神道碑在淳化镇西】 
梁都承旨题名 【在上元县花林村】 
梁萧帝寺记 【在鹿苑寺】 
许长史旧馆坛碑 【东观余论曰陶隐居书故自入流其在华阳得杨许之真迹最多而学之故萧远澹雅若其为人今金陵有许长史旧馆坛碑最先一行隐居书也】 
茅君九锡碑 【张绎文孙文韬书碑阴列隐居弟子名在黑虎洞前】 
朱阳馆碑 【梁元帝文】 
长沙馆碑曲林馆碑 【并隐居文】 
隐居墓谘 【一自撰一昭明太子文】 
贞白先生碑燕洞宫碑 【并邵陵王文贞白碑阴唐司马子彻文并书】 
义和寺额 【旧志昭明太子书句容志碑刘类云字入木八分秦申公取入秘书省矣】 
史府君碑刻 【梁故假节散骑常侍兖州剌史建昌县开国使史府君之神道碑文石柱刻字见墓】 
梁宣帝明帝二陵碑
太元真人司命茅君碑
华阳宫记
梁石阙铭 【干道志梁天监七年诏作神龙仁虎阙于端门大司马门外案宫苑记大司马门外有神武二关端门外有苍龙二阙又金陵故事四石阙并在台城门前其趺高七尺身巨高五丈广三丈六尺厚七丈五尺及成朝士铭之时陆倕文甚佳士流推伏侯景之乱焚烧宗庙城郭府寺百无一存后高丽百济等国入贡见凋几哭阙下倕铭见前石阙】 
陈景阳宫井栏题刻 【宋时在法宝寺前及行宫建移入学士院宫废委在荒野至元三十年治书李公处巽命教授朱天与徒郡内官舍故苑诸石刻聚路学止善堂中石栏在马今但存石一片尔乃至大三年有官下学见此石栏曰亡国之物也命碎而沈之斋生王佑收得片石久之与刘弼弼复归之于学其石质青而理赤钟山石多如此俗以臙脂井呼之故观者多摩拭迹莹然而洼非一日矣世传后主与张孔二妃泪染石为臙脂色者妄矣前志有景阳石井栏铭是隋开皇中分书或云炀帝所作又有铭是唐开元中江宁丞王震分书又一铭是唐大和中篆书欧阳公集古录等书称之详见前志戚氏云所见摹本环井口十七八字已甚漫灭唯辱井在及太和四年六凡八字可辨盖即太和篆铭所谓辱井在兹可不戒哉者别有宋苏易简石栏记亦不存矣今片石上有宋人从衡题字尢著者唐介梅挚皆前贤也其遗迹固可存况好事者闻而未见多来观之将以兴怀古而重监戒毁而弃之过矣】 
赵知府题栖霞寺山天岩诗
王给事栖霞寺诗
摄山栖霞寺诗碑 【金陵摄山栖霞寺碑文并铭侍中尚书令宣虑将军参掌选事菩萨戒弟子济阳江总特撰翊前会稽王行参军京兆韦霈书唐韦应物诗若列栖霞寺先看江总碑康定元年僧契先重立云旧碑唐会昌中毁废后尝重立今复断缺讹隐故重刻其文今据石本旧志并以为会稽王霈书者误】 
隋平陈碑 【见古迹韩擒虎垒通志亦载】 
隋朝律大师碑
白水桥碑 【庆元志城东北十五里白水桥东路南田中有碑平折仆地字皆磨灭惟题可辨云康王神道之碑余不可考历阳张祈字晋彦过其下有诗云出郭悠悠信马蹄荒烟衰草不胜悲江南旧事无人记时有龟趺载断碑诗刻在半山寺】 
唐颜氏大宗碑 【旧志晋右光禄大夫西平靖侯颜府君碑晋侍中右光禄大夫本州岛大中正西早靖侯颜公大宗碑两碑旧在上元金陵乡干道中已移入府学其碑座尚存故地犹名颜碑冲即笪家园去城十里鲁公书余见墓类并毁】 
唐明征君碑 【高宗御制行左金吾卫长史侍相王书高正臣书守太子洗马王知敬篆额在上元凄霞寺碑高一丈米芾诗手摩一丈玉读尽上元记】 
唐重建开善寺记 【在蒋山寺】 
神雪宫铜钟文
华阳颂碑 【旧志陶隐居文天宝九年立】 
紫阳观王先生碑
崇禧观碑 【左拾遗孙处玄文】 
灵宝院碑 【王栖霞文在茅山】 
华阳洞唐玄宗授上清箓碑
禁山碑 【旧志在王曩观太和七年立又有复禁山碑徐铉文】 
句容县令岑公德政碑 【景龙二年行雍州录事参军张景毓字烛微撰业行寺主释翘微书事见治行岑仲休传】 
方山洞玄观敕还钟碑 【又有洞玄观请钟记云】 
玉清观四等碑 【玉清观四等碑开元十五年陶巨庄书石已损断置王清观基上见戚氏志】 
下泊宫记 【黄洞元撰卢士元书】 
贞白先生碑 【邵陵王萧纶撰】 
祠宇宫白鹤庙记 【旧志祠宇官白鹤庙记柳识文刘明素书】 
玄静先生广陵李君碑 【见下注】 
茅山紫阳观玄静先生碑 【其一唐玄静先生碑李阳米篆额柳识文与福兴寺碑皆名二绝碑其一有唐茅山玄静先生广陡李君碑颜真卿撰书在玉曩观】 
玄静先生敕书碑
三洞景昭大法师韦君碑 【陆长溧文宝泉书篆】 
崇玄圣祖庙碑 【宝历崇玄圣祖庙碑李德裕建贾餗文通志徐挺古分书又云徐吉班书并篆额】 
孔子尹真人赞皇公三碑 【宝历二年立】 
孝子张君纪孝行铭 【句客张常消也其铭许昌主簿高某文又有吴郡孝子张常洧庐墓记县令李哲文李子旌表碑赞主薄承回文皆载常洧孝行详见本县志】 
茅山孙尊师诗碑 【李德格文】 
题陶居铭葛僊公碑
青玄观九天使者功德殿记 【保大十五年贾穆述王燮书】 
宣州溧阳县永僊观玄宗先生碑
卢大王庙记
□□司空庙殿记 【会昌六年史氏撰】 
祭酒史公仲谟碑 【贾曾文徐浩书李阳冰篆额余见仲谟墓溧阳志县沿南百许步士人家尝斸地得片石乃徐季海诗刻云祖德道场下往三十秋白头方问去朗月特相留大唐徐浩书县有史祭酒碑徐季海书漫灭不可读】 
濑水贞义女碑 【溧阳濑水贞义女碑铭并序李白文阳冰书宋淳化五年再刻】 
潘城寺碑 【在溧水净行院】 
礼部侍郎刘府君神道碑 【裴度撰在本庙中后移置钦贤亭朱翌有读碑诗】 
白府君铭 【从侄居易撰】 
贞素先生碑 【唐玄博大师贞素先生王君碑徐铉文弟锴书在玉晨观】 
紫阳观碑 【徐铉文杨元鼎书并篆额在玉晨观】 
许长史丹井铭 【徐铉文井篆额在玉晨观】 
五云观碑 【晏殊撰】 
百福寺铜钟碑
佛窟寺碑 【孙忌撰】 
多心经碑
蒋庄武帝庙碑 【徐铉文朱铣碑】 
张长史千字文碑
溧水颜鲁公叙 【见溧水刘府君庙】 
永僊观宗先生碑 【元在县西北四十里余见太虚观碑言宗法嗣字宣远溧阳人魁岸峻拔神仙中人也尝于观内造玉清灵台等云】 
李白凤凰台诗碑
句容修夫子庙碑
李太白赞宝公画像 【李伯时画梁武命张僧繇为宝公写真米芾书赞云】 
颜鲁公词记
米贤亭诗
融师塔记
重兴隐静院记
福兴寺碑 【按碑额称润州上元县略云福兴寺梁大同二年之俶建也本于塘浦之东迁于银湖之北中更一徙传记缺遗有禅师字道融本姓楼东阳义乌人也以上元二年建寺遂移旧额肇建新居于天竺天竺在故寺东南七里名符佛国之山白荡之山岌其左苍江之水浟其右斗牛之星炯其上盘龙之镇挟其傍望大南上以启行慈姥东向而奔走碑字多残剥是张从中书从中碑此凡三此碑尤觉超逸今茅山碑盛传而此碑知者尚鲜若王师干□旧志惟载句容墓而不言有碑盖知者尤鲜也】 
祈泽寺记
孟东野诗 【观蔷薇花忽惊红琉璃千艳万艳开佛火不烧物凈香空徘徊花下印文字林间咏觞杯群官饯宰官此地车马来刻在溧阳胜因寺】 
本业寺记
杨吴兴化院铸铜钟文 【在香林寺】 
碇石铸文 【吴顺义元年铸在靖安镇】 
南唐五龙堂玄元像记 【徐锴又旧在石头城云】 
李顺公碑 【高越书在两门外石子冈下名金全】 
张懿公碑 【名居咏墓在石头城后】 
李后主祭悟空禅师文 【在清凉寺】 
开善寺井记 【在蒋山寺】 
南唐追封庆王碑 【在城南娄刻桥韩熙载作徐铉篆额文则漫灭矣】 
井记 【左街奉先禅院方文井记唐己巳冬记在保宁寺】 
符篆刻识 【在永寿宫】 
沈传师井徐铉题名 【在拦山千佛岭】 
林下集序 【通志钟山总悟上人林下集序贞元二十年石洪文并书】 
德庆堂题榜 【南唐后主书宋僧昙月刻石在清凉寺】 
高府君墓表 【越墓】 
晋谢临川碑 【见灵运墓】 
义井栏刻字 【在石头城后七里铺】 
宝华宫碑 【井阴南唐奉敕立行书入品但人名漫灭在方山崇真观】 
金刚会序 【咸通五年南阳樊文蕴书在牛首山佛窟寺】 
王师干碑 【道志在江宁府今案句各有墓但访未得余见前福兴寺碑】 
骑省石 【徐铉题字】 
受箓碑 【其一玄宗御制在崇禧观其一张景愿文】 
桐柏王法师碑 【朝散大夫行江宁令河内于敬之撰琅邪王玄宗书李义廉奉敕使还篆六字额】 
少室王君碑 【李敕文】 
王真人立观碑 【江旻文】 
李德裕诗 【赠茅山孙尊师诗裴质方书在玉晨观】 
玉霄庵碑 【见楼真观】 
蒇真碑 【彭清文】 
郡威仪碑 【徐锴文】 
崇儒碑 【在溧水夫子庙开元十一年建今亡】 
楚早王庙碑 【广明元年建今亡】 
王法主碑 【判纬文又有徐先生碑三传箓记冯宽文徐法师碑张惟素文凝和陈先生碑石并残缺通志太平观主王远知碑徐硕隶书】 
仙坛铭 【宣州溧水县寻仙观仙坛山道士宋文干以大唐垂拱五年因山石自然形似立仙坛三所长寿元年县令王通字玄览在任清勤户口增益因开三乡遂以仙坛名乡奉仙号里后六年大周圣历二年县令岑仲字休以德义当官仁威养俗因琢石为象刊石为铭云蕲州黄梅县令张玄素书岑仲休盖以字行也】 
晋史建安碑 【晋故建安太守山阴县侯史公神道碑景龙四年从孙宣义郎嶷撰】 
城隍记 【溧阳县城隍记因筑治城隍颂邑令之贤旧志以为庙记误】 
祷雨记 【史祖庙祷雨灵应记升元三年尉迟胜奉命制吴仁赡书郭延沼立】 
云泉院无碍田记 【唐开成二年左卫骑曹参军刘内章文宋大中祥符八年重刻】 
宋太宗戒石铭 【其文曰尔俸尔禄民膏民脂下民易扈上天难欺全篙本蜀王孟昶所作太宗取此四句令天下郡县皆刻石寘正厅之前覆以小亭坐正厅则对之其字乃黄庭坚书】 
真宗书观龙歌 【茅山天圣观】 
仁宗飞白书 【嘉佑中书尧舜等大字赐守臣钱公辅傅尧俞二臣各刻之石经兵火埋没干道八年留守洪遵得之华藏寺前土中舆寘经武堂】 
徽宗大观圣作之碑 【又赐辟雍手诏郡县皆刻于学】 
高宗书孝经 【赐秦桧真草相□守臣晁谦之刻石郡学桧及谦之跋于下今存经火不全又有改建康府诏旧刻在府治金华石上十二字见后又籍田诏郡县皆刻之】 
高宗书王安石诗 【刻在保宁寺】 
高宗书兰亭修禊序 【刘岑刻】 
高宗书干卦 【并群臣书诸外系辞秦梓刻并在溧阳】 
孝宗书武经龟鉴序 【赐都统制郭振刻亡】 
理宗大字 【明道书院额大忠勤楼锦纺堂赐吴测忠实不欺之堂裕膺桂山赐马光祖各刻之石】 
韩愈进学解临王羲之二帖 【孝宗柳书钱周材刻在溧阳】 
宋齐丘凤凰台诗 【石刻在台上】 
太守题名碑
金陵建康图 【洪遵跋扬备览古诗曰暇日料简故府得金陵图六朝数百载间粲然在目又以今日宫阙都邑江山为建康图并刻石以献上称善有旨令参订古今微识其下客有以前诗示遵亟锓之木异日六飞移跸学士大夫入承顾阁是将有取图旧在玉麟堂令好事家有大本】 
建康府重建贡院记 【宋干道四年陈天麟作】 
江东运使司试院记 【宋嘉定九年李道传作】 
建康府新作贡院记 【绍熙二年杨万里咸淳二年冯梦得皆当撰记】 
江宁府移建康府学记 【张元用作】 
重修府记 【黄黼章汝楫作】 
府学上舍登科题题名记
府学赆送贡士规约碑 【嘉熙元年姑熟陶炽旴孔圣义海立规约教授郡人吴岁记】 
建康府新建义庄记 【淳佑十一年制置吴渊刱置教授宋自强记】 
江宁府学田产记
续置田产房廊碑
府学义庄田亩数碑
江宁县学记 【景定间知县王铉建学杨巽作记】 
上元县学记 【淳佑戊午通判梁□作记辛酉岁建学周应合作】 
溧水县学记 【宋绍兴八年郑附刚中作重修学记景定元年周应合作教思亭记咸淳二年赵昴发作修学记】 
溧水县小学记 【宋咸淳二年知县周成之复小学王遂为记】 
句容县重修学记 【唐开元十一年建学有碑宋皇佑二年知县方峻修庙有记元丰二年叶表重建有记】 
溧阳县重修学记三 【唐县令柳均兴学有碑宋皇佑四年查宗闵移学城东南隅沈士龙撰记汪藻撰挹秀堂记建炎末重建陈闻远撰记】 
明道先生祠记三 【朱熹游九言真德秀作记马光祖改】 
程纯公画像记
刘给事祠堂记 【李处全作】 
范忠宣祠堂记 【表夔作】 
黄尚书生祠记 【李慥作】 
忠襄杨公祠堂记 【魏了翁作】 
留守大资政钱公生祠记 【郑若容作】 
真西山祠堂记 【王遂作】 
吴状元生祠记 【孙沂作】 
陈大使生祠记 【王梦义作】 
南轩先生祠堂记 【杜（上曰下水）作】 
吴大资祠堂记 【曹庭褒作】 
吴相公生祠记 【程公许作】 
野亭先生祠堂记 【倪垕作】 
野亭先生祠瞻祠规式碑
马观文生祠记 【赵与种孙益大作】 
父老建马观文祠记 【刘梦周作】 
青溪先贤堂记 【周应合作】 
溧阳县学四先生祠记 【知县王棠建】 
圣母惠泽龙王二祠记 【在戒坛寺】 
忠节王公庙记 【刘岑作】 
府治三圣庙记 【宋嘉定十年郡人吴葴记】 
秣陵东岳庙记 【宋嘉定四年知县徐龟年作】 
在城武烈帝庙记 【南唐徐铉有武烈帝庙碑】 
江渎庙记 【黄度作】 
铁塔寺二判官庙记
越台三圣庙记
惠泽王庙记 【宋政和元年知府薛昂祷雨建庙刻石】 
显忠庙记 【洪迈作】 
广惠庙事迹记 【沈嬴作】 
□□真圣庙记 【冯去非作】 
□烈王行状碑
武氏石室碑 【案赵明诚金石录武氏石室画像五卷武氏有数墓在今济州任城墓前有石室四壁刻古圣贤像小字八分书题姓名往往赞于其上文词古雅字画遒劲可喜故尽录之以资博览今观其文词如老莱子曰事亲至孝衣服班连婴儿之态令亲有驩丁兰曰二亲终后立木为父邻人假物报乃借与其铨大抵多残缺也洪适隶释武梁祠堂尽像自伏羲至于夏粲齐公至于秦王管仲至于孝善老莱子母秋胡妻长妇儿后母子义浆□公之类合七十六人其名氏唐灭与初无题识者又二十六人得之括苍梁季珩始予闻建康寓客慕此碑尝托连帅方务得访之旧志留守方滋摹刻于紬书阁今亡亦不见有摹本矣】 
王显庙记 【溧水州城隍白季康庙也李朝正请庙额淳熙元年重修王端朝作庙碑】 
褒忠庙记 【叶梦得作】 
茅山玉晨观陶隐居遗像 【盖唐颜鲁公刻并有陶隐居帖】 
栖霞寺佛殿记 【唐高宗尝建寺碑并书寺额寺有金银铜像背记宣宗大中五年重建不知所指何记也】 
摄山白云庵记 【宋侍读张瑰尝读书王安礼为记】 
能仁寺记 【游九言作】 
天庆观碑 【章公权作】 
古祥寺记 【寺旧在城隍庙东后以寺基为太庙徙置城南二里记乃徙寺时作也】 
永宁院记 【刘岑作】 
戒坛寺记 【韩元吉作】 
殊胜寺记 【杨天麟作】 
明庆寺记 【梁太子舍人陈昭作寺碑】 
保宁寺碑
定林寺记 【朱舜庸作】 
圣汤延祥院记
蒋山妆绘大佛殿记 【刘岑作】 
宝公行状碑
天禧寺重修宝塔碑 【李之仪撰法堂记】 
三藏道公塔记
北山移文碑
高座寺铜钟碑 【刘岑作寺记】 
三茅真君像记
道光泉记 【王安国作】 
八功德水记 【梅挚作】 
双女坟记 【崔致远作】 
 【唐颜真卿宋胡宗愈蒋之奇周邦彦皆有诗案烈士传云左伯桃羊角哀燕人也二人为友闻楚王待士同入楚至梁山值雨雪粮少伯桃并粮与哀令往事楚自饿死空树中哀至楚为上大夫乃告楚王备礼葬于今墓所一夕哀梦伯桃告之曰幸感予葬我奈何邻荆将军墓每与吾战为之困迫今年九月十五日将大战决胜负幸假我兵马叫号冢上以相助哀觉而悲之如期而往叹曰今在冢上安知我友之胜负乃开棺自刎死就葬伯桃墓中刘孝标广绝交云续羊左之徽烈谓此墓庙见前各类】 
萧闲堂碑 【周邦彦作】 
二李亭碑 【朱愿作】 
插竹亭记
俞氏十牓传家记 【俞木撰】 
通济桥记 【刘放李南寿作】 
中山馆驿记 【唐（上下言）作】 
溧水州五堰河碑 【干道元年二月左朝散郎通判建康军府事张维答子窃谓尧之时洪水泛滥而三江不入于海其势必乘其虚处而横流今之五堰河正其虚处也以去年之水高四尺而漫过分水堰则尧之水横流而过此地当不止四尺窃意震泽所以不底定者盖自于此耳以是观之古来之开凿此河而设为五堰者其虑远矣夫尧之洪水后世决不复有也如去年之水间亦有之江之与浙均有雨水则固城湖虽涨亦不能奔溢矣盖苏常水盛而外水自不能入如去年之水是也惟是苏常无雨水而上江雨独多当此之时大江泛滥壅遏潮流则其势必奔五堰河而苏常始受其害矣维窃筹度若开此河委非经久利便乞从朝廷详酌施行】 
溧水州广严寺记 【俎大武作略云宝庆三年予以丞视劳遍历乡里初意县属金陵都会事迹最繁宫剎神庙金壁间必有碑碣可以考古披访多阙惟一道观中有武后时小碑及一二南唐时碑则亦已再刊而非初迹盖三国六朝以来多虞之故也武后时碑谓仙坛铭也】 
王介甫平甫此君亭竹诗 【见前亭类】 
荆公书陶隐居墓志 【黄太史跋曰熙宁中金陵丹扬之间有盗发墓得隐起砖于冢中识者贸得之读其书盖山中宰相陶隐居墓也其文虽磨灭犹可彷佛诵之因书藏天庆观斋堂壁间黄冠遂以入石予常欲摹刻于（上束下火）道有李祥者欣然砻石来请斯文既高而王荆公书法似晋宋间草书此因多闻广见之所欲得也庆元志今刻石江东漕廨】 
半山绝句 【今半山寺有荆公莳果疏泉白下亭东我名公字补落迦山四绝句】 
张文潜书李太白凤凰台诗 【马光祖书跋倪垕刻石台上】 
苏子瞻书渔家傲词 【送王胜之在白鹭亭】 
金陵杂咏 【黄履诗溧水尉周污书刻江宁府治近年废言地上掘出其诗旧志不载】 
周美成会客题名 【溧水丞高举刻于听事】 
山谷四民帖 【四民皆当世业士大夫家子弟酷知忠信寿孝友斯可矣然不可令读书种子断绝有才气者出便当名世矣庆元中溧水丞戴援刻于丞厅】 
南维翁诗 【刘宰作不轻受词不苟追人则田瑞安不轻买物不吝酬直则市井喜期会信则豪强不敢观赏罚明则奸盗无所容有谒入久不见之客则开嫚侮之端有追至久不决之试则生暧昧之谤毋以暂马而不为久计毋谓去矣而不计后来庶几善最之成亦增吾邑之重端平丙午张矩权县刻置于溧水县治东厅】 
□母庙记 【胡无竞贾彬作】 
刘府君庙记 【杜了源撰】 
山谷城南帖 【书韩又公符诸书城南诗而题于后】 
锺离翁诗 【宋溧阳斗子生盗米估籍得草书题云庚申岁书其名权花押如一剑状】 
三米兰亭帖 【元章初刻淮山楼并友知尹仁父子题于后留守吴琚刻】 
广惠侯庙碑 【王端朝作庙碑白栎天文集有侯墓志铭云公讳季康太原人尝为溧水令子敏中为相】 
镇淮饮虹二桥记 【梁椅作】 
白下桥记 【刘叔向作】 
嘉泰重修二桥记 【刘叔向作】 
干道重修二桥记 【丘崇作】 
明道先生格言碑
赵忠肃公秋风诗碑 【马观文书】 
杜尚书学齐记 【杜景作在旧府治】 
王潜斋六州歌头 【王埜作】 
马裕斋书格言碑六 【宽平笃厚敬觉详缓　喜闻过强为善　愿我寿命长广行一切善愿我福德盛普济一切人　一日之事在寅一年之事在春一生之事在勤一家之事在身　无益之言勿听无益之事勿为无益之书勿观无益之友勿亲　和平福之基忿躁祸之随谦恭德之吉骄傲身之贼】 
高斋记 【胡宿作】 
子隐堂记 【梅挚作】 
凉馆记 【元时敏作】 
筹思堂记 【边惇德作】 
四老堂记 【韩元言作】 
思政堂记 【章谦作】 
忠宣堂记 【刘宰作】 
飞咏堂记 【杨迈作】 
戏彩堂记 【王埜作】 
达尊堂记 【范光作】 
忠宝不欺堂记 【陆景思作】 
清如堂记 【梁椅作】 
东冶亭记 【梅挚作】 
筹思亭诗碑 【王安石范统仁王暂作】 
此君亭歌 【毛渐作】 
赏心亭东坡长短句 【丘崇记】 
昭阳亭饯别留题 【李冰书】 
昭阳亭诗 【张状元作】 
二水亭记 【史正志作】 
八功德水亭记 【赵师晋作】 
新亭记 【史正志作】 
兰亭记 【李洪识】 
双玉亭记 【刘宰作】 
翠微亭记 【吴渊作】 
凤凰台记 【马裕齐作】 
赏心停记 【萧山则作】 
川泳轩记 【周必大作】 
存爱轩记 【周师成作】 
敬斋铭 【傅行简作】 
使华园记 【戴桷作】 
政足园记 【戴桷作】 
绣春园碑 【高定子识】 
府学御书阁记 【游九言作】 
青溪阁记 【张椿作】 
总所新建门楼记 【马光祖作】 
东南佳丽楼记 【李衢作】 
葛僊公炼丹井铭 【景通作】 
濡惠泉记 【王元忠作】 
舍利泉记 【李处厚作】 
忠孝泉记 【周虎作】 
道光泉记
义井记 【李迪作】 
广济新仓记 【赵彦端作】 
平止仓省札指挥碑
平止仓须知碑
平籴仓省札碑 【丘崇立石】 
复置平籴仓省札碑 【舒滋立石】 
平籴仓记 【吴渊作】 
泛恩指挥碑 【赵善湘立】 
亲兵营记 【游九言作】 
沿江新建游击军记 【胡居仁作】 
宋兴寺奉省札养济两院碑 【黄度作】 
真运使申遗弃小儿省札碑
余运使申置实济院省札碑
奉旨建实济院记 【冯去非作】 
建康府新安乐庐记 【冯元演作】 
裴将军帖
宗忠简公帖
刘尚书墨帖
刘给事墨帖
张状元墨帖
安抚司书帖古约
苏东坡近移文
临川王游碑
蒋山西庵墨帖
张丞相墨帖
蒋山丹霞访庞居士
真运使版榜移文
张状元请疏
张都督祭病亲刻
程子遗书 【马光祖刻】 
黄尚书保民亲刻
柳子厚送薛存义序
洛神赋 【王献之书】 
责沈碑
张赐记碑
韩元吉饯别留题
崇因寺范石湖碑
章尚书题范石湖碑
横渠先生大字碑
濂溪先生大字碑
王尚书石头城大字
清凉寺咏竹赋
登山铭无为赞
韩南涧茶（艼去丁改縻）亭诗马野亭吴琚游青溪浪淘沙词
总得翁题断碑诗 【翁乃状元张孝祥之父诗见前白水桥碑】 
魏督相题王文公词诗
三品石 【台城千福院在县东北六里本梁同泰寺后吴顺义中置院前丑石四各高文余云陈朝三品石宋宣和中取入汴京置延福宫荆公时石尚在此诗云草没苔浸弃道周误恩三品竟何酬国亡今日顽无耻似谓当年不与谋陈克诗云临春结绮今何在屹立巉巉终不改可怜江令负君恩白头仍作北朝臣】 
到公石 【庆元志云梁到溉第临淮水斋前池有奇礓石长丈六尺武帝戏与睹之溉输即迎置华林园宴殿前迎石之日倾都纵观所谓到公石也】 
吴宫石 【张乖崖集吴宫阙四正题曰醉石晒药石翫站台潮天宫诗云何人移置向何年宇落空教见断顽竹里松间滋澹伫土昏苕染间斓斒多怜翫月名偏好莫问朝天信不还闲醉闲吟聊自得渐无乡梦忆归山按庆元志已不存此矣】 
金华石 【梁金华宫遗石□真桐庐方叔恭识云遗石在府治致□斋后覆以小亭旧矣今取家藏摹本刻寘上□先春堂图今存与余端礼劝农石头城示之以诗同一石案图石之高仅九寸引手可举传至宋亦幸矣】 
玉麟堂石刻 【景定志金吴宫石上刻十二字曰虎踞龙蟠得金陵之王气构书庆元志言此石元在府治东一斋竹石间与金华宫石错立比年相传为高宗御书寘玉麟堂东尝疑高宗自南京登位至建康即入行宫未尝幸府治何缘书郡斋乎若使书于他处决无此名若当时守臣模刻宜置听事岂委之林莽唐神龙初润州毕刺史其名实同高宗庙讳尝勒铭钟山此恐亦毕书也当高宗始至建康驻跸神霄宫即今保宁寺将以江宁府治为行宫故守臣万华藏寺为治所□□成乃改建康府治当府治未建安知游幸之必到其地邪且前后宸翰字体与黄庭坚相似庆元所疑皆非也今案其石仍存谓为金华□石亦无明证姑存其说于此】  
谢太傅像 【淳熙戊申古吴赵希塈题曰此惟扬郡齐本蕲春谢长卿家所藏比于行都见画像相传是顾长康笔缣腐色剥几不可触而阿堵中瞭马校此本无毫发差今维扬旧石不存遂摹刻于半山今存本寺】 
秦绎山碑下续刻 【案教授朱天与识于绎山碑下曰金陵讨书礼乐之邦旧多名贤石刻藏诸官廨深扁中鐍人□□□□兵后投注叶莽与瓦砾俱至阙舍介□□□□具行台冶书侍御史东平李公处巽□□□□台贾公为政易水张公经谋阙于此□□□□一片中有秦泰山碑剥落不可读当时所存仅二十字绝不类斯笔李公得绎山善本二百二十有三字互证参稽真赝判然山谷城南帖亦脱灭六十有二字儒学提举丹扬李公浩捐已俸助工直更临绎山古篆访山谷遗帖刻石以完合置郡学尊经阁下止善堂之东西步荣时至元三十年也大德四年路学火将及阁□□亟命舁诸石刻出阁外舁未毕火势不可近而止既而一学皆烬阁乃独存由是舁出者适皆焚在阁下者皆得无恙物之存亡若有数也其存者绎出碑泰山篆谱陈宫石井闸王介甫此君亭诗山谷城南帖米元章诗惟高宗真草孝经止存四章其毁者不能尽录矣】
至大金陵新志卷十三上之上
元　张铉　撰
　人物志一
自古国家之兴曷尝不求贤审官君臣同德以跻隆平之治乎以尧舜禹汤文武周公之圣也而皆有所承事师友周之兴也尤致意于疏附先后奔走御侮之臣诗曰思皇多士生此王国言周之将兴而致多士之生于国也又曰王国克生维周之桢言人才众多足为国之桢干则圣如文王亦赖之以为安矣陵夷至于幽厉弃贤用佞朝无柱石之臣而野有白驹之剌王纲由是解纽而霸者兴焉春秋之世大国莫如齐晋及楚传称惟楚有才晋实用之然亦有自晋奔楚而为之用者贤才之生于世犹奇珍异宝之并产于山林川泽夫岂有中外远近之间哉汉承秦暴起匹夫而有天下其王之五年蹙项籍乌江遂有江东代设侯王牧守以抚桑其民行事较可征考及魏吴分裂天下之民熟烂大坏扰于秦项然孙氏三世据有江东踰六十年其始也任贤使能而兴也勃焉其终也亲小人远贤士而亡也忽焉观孙皓与其臣何桢责已之言所谓噬脐之泣盖无及矣由吴而上本之生民有国之始由吴而下极于五代宋唐之终要其治乱废兴之故同归一揆而其精神遇合盖亦粲然可观今因前志辑录过汉以来人物总其游宦封爵于斯可以考见其世家者通具为谱而复掇其行事之着于耳目阕于治化者列而传之一曰考悌二曰节义三曰忠勋四曰治行五曰儒林六曰隐逸七曰耆旧八曰仙释九曰方伎十曰列女于以观风教而征世变君子其将取节于斯乎呜呼天之生斯人也非直使之饱食暖衣逸居恣睢于群动之间而已子焉必父其父臣焉必君其君妻焉必夫其夫民焉必事其事反是则为刑戮之民而人极有不建矣司载籍者虽欲勿志恶得而勿志惟其事之有详略辞之有繁简时有远近北见异焉夫子所谓吾犹及史之阙文者若夫微显阐幽由一郡之史以集大成其将有所俟于郡子乎作人物志
　　世谱 【古帝有云阳氏居云阳高辛时展上公夏禹皆尝游此今不及载自周以来着之】 
　　　周〔姬姓〕
　　　　郡姓
言偃
游宦
范蠡　　　　左伯桃
羊角哀　　　伍子胥
封爵
吴伯爵 【号勾吴太伯后】 　　越子爵 【号于越夏禹后】 
楚子爵 【祝融后熊绎始封在江陵枝江之丹阳灭越后有江东地】 
春秋时三国皆僣称王
　　　西汉〔刘氏〕
　　　　郡姓
游宦 【秦始皇与群臣巡游过此又有周太宾姜叔茂隐茅山令不及载】 
魏相　　　　何武
黄霸　　　　梅福
　　　　封爵
刘敢丹阳侯　刘缠秣陵侯
刘钦溧阳侯　刘毕溧阳侯
　　　东汉〔刘氏〕
　　　　郡姓
陶谦 【子阙】 　　李南
抗徐　　　　张盘
游宦 史崇 【子赣孙茅曾孙涪玄孙泽泽子鋐鋐子藻】  
严光 潘干 
李忠 鲍永 
张禹 张驯 
韩演 滕抚 
冯绲 观恂 
周昕 诸葛亮 
蔡邕 董永 
蒋子文 王祥 【祥之后弟览孙俊从孙导】  
　　　　封爵
史崇至泽世为溧阳侯
陶谦溧阳侯
　　　吴〔孙氏〕
　　　　郡姓 
史嵩 火懿 
史爽 火韶 【皆崇裔孙】  
陶基 【子璜抗】  朱治 【子才孙琬】  
施绩 【父然还姓】  何洪 【子邈弟蒋植】  
纪亮 【子骘】  芮祉 【兄良子玄】  
唐固 刁玄 
戴显 　 
游宦 
宗室瑜 【伯坚父静弟皎子胤】  贲 【叔坚父羌子邻孙震】  
松 【父翊】  登 【大帝长子】
和 【登弟】  张昭 【子承休侄奋】  
顾雍 【子邵裕孙谭冰弟徽】  顾悌 【子彦礼谦秘秘子众】  
诸葛谨 【子恪】  周瑜 【子循胤侄峻峻子护】  
鲁肃 吕蒙 
吕岱 程普 
黄盖 甘宁 【曾孙卓】  
吕范 【子据】  虞翻 【子汜忠】  
吴范 刘惇 
葛冲 曹不兴 
陆绩 【子叡从子逊】  陆逊 【弟瑁子抗孙晏景玄机云】  
陆凯 【逊族子弟胤子祎】  周鲂 【子处】  
是仪 丁固 【孙潭】  
韦昭 张悌 
赵达 皇象 
孟宗 盛彦 
张纮 【子玄】  严峻 【子凯爽】  
薛综 【子莹珝孙兼】  凌操 【子统孙烈封】  
徐盛 潘璋 
丁奉 朱桓 【子异】  
朱据 【子熊损孙宣】  陈表 【父武子敖兄子延永】  
全琮 【父澡子绪】  锺离牧 【子盛徇】  
潘浚 【子翥秘】  胡综 【子冲】  
徐详 吴景 【子奋祺孙安纂】  
谢承 【子崇勖】  华融 【子谞谭】  
刘基 【父县弟铄尚】  郑礼 【子冑孙丰】  
留赞 【子略平】  贺邵 【祖齐父景子循】  
孙邵 步骘 【子协】  
阚泽 韩当 
蒋钦 马普 
程秉 征崇 
谢景 范慎 
羊（衙去吾改首） 吾粲 
张阙 屈晃 【子绪弟干恭】  
陈正 陈象 
徐原 滕胤 
王蕃 楼玄 
华核 周昭 
陈化 谢渊 
徐平 聂友 
李衡 张俨 
沈莹 诸葛靓 【子恢】  
石伟 蔡珪 
葛系 【子悌】  桓彝 【兄阶】 
　　　　封爵 
孙胤丹阳侯 　潘璋溧阳侯 
张昭娄侯 　　韩当石城侯 
芮玄溧阳侯 　何蒋溧阳侯 
 
　　　晋〔司马氏〕 
　　　　郡姓
史楚史晃史璜史隐史渊史谅史琬史陵史援史光史雅史辉史畴史宪
陶威 【父璜弟淑子绥】  陶湮 【父浚弟猷子馥】  
陶回 【父抗子汪陋隐】  纪瞻 【父骘子友鉴】  
薛兼 【祖综父莹子颙】  张闿 【祖昭子混】  
许迈 【祖尚父副弟穆】  王谅 
乐道融 甘卓 【曾祖宁祖述父昌子蕃】  
葛洪 【父悌侄望】  陆机 【父抗弟云耽】  
陆喜 【父（王胃）子育】  陆晔 【父英伯父喜机子嘏孙谌】  
陆玩 【兄晔子纳孙道隆】  华谭 【父谞子化茂】  
虞潭 【父忠子仡侄（马只）孙啸父族人预】  丁潭 【祖固父弥子】
贺循 【子隰】  顾荣 【祖雍子毗】  
顾众 【荣族弟父秘子昌会】  顾和 【众族子曾祖容祖相子淳】  
周处 【父鲂子（王巳）靖札孙勰彝懋莚赞缙】  　 
干宝 【父莹】  诸葛恢 【祖诞父靓兄颐子（虎儵）甝】  
游宦 【晋都江左迄宋齐梁陈几三百年中原人士游宦者后皆土著为郡人矣】  
王导 【子悦恬洽协劭奋弟颖敞悦子混源□曾孙恢洽子恂（王民）劭子穆默恢穆子简智超默子鉴惠荟子廞孙泰华协子谧孙瓘球琇珣子弘虞抑孺昙首（王民）子朗练从兄含敦】  
王廙 【导从弟子颐之胡之孙茂敬弘】  
王彬 【从兄澄导邃侃子彭之彪之孙越之临之】  
王舒 【导从弟子屡之九之孙昆之陋之晞之曾孙肇之】  
王棱 【导从弟祖览父琛伯会正】  王弘之 【导之孙兄镇之】  
王羲之 【导从子祖正父旷子玄之凝之徽之操之献之孙祯之静之从祖肇夏馥烈芬皆祥之子载基会彦琛皆览之子丞相导即裁之子世居乌衣巷衣冠为江左第一】  
王琨 【导之孙华从父】  王浑 【弟湛子济从子澄】  
宗室承 【子无忌孙恬】  楚之 【兄休之】  
王浚 【子览涛孙戭】  唐彬 
同浚 【子顗嵩谟孙闵恬顾】  周馥 【从兄浚子密矫】  
谢鲲 【子尚孙康曾孙肃】  谢安 【尚从弟子瑶孙该谟澹】  
谢奕 【尚从弟子泉靖玄】  谢玄 【父夹子瑍孙灵运】  
谢万 【安弟子韶兄子朗孙恩曾孙曜弘微】  
谢石 【万弟子汪孙明慧】  谢邈 【石弟铁之子】  
谢琰 【父安子肇峻混】  王丞 【父湛子述孙坦之楫之】  
王坦之 【子恺忱愉国宝】  陶侃 【子瞻曾孙潜】  
山简 【父涛】  卫玠 【祖瓘父恒】  
邓攸 【弟子绥】  周访 【子抚光】  
颜含 【子髦谦约】  应詹 【祖璩子玄诞】  
刘波 【父隗子淡】  刘劭 【隗从孙族子黄老】  
范广 【弟稚子汪孙康宁曾孙泰弘之】  　 
华垣 【父廙子俊孙抑之】  □霦 【父统弟惇子敳孙恒夷】  
刘眈 【子抑】  何充 【弟准侄放惔澄澄子籍融】  
孔愉 【子誾汪安国孙静】  江逌 【父济弟灌子蔚侄显】  
徐邈 【弟广子豁浩】  王雅 【子准之协之少卿肃之后】  
□伯 【子璯】  杜夷 【兄崧弟援子晏侄潜】  
孔衍 【孔子二十二世孙子启宗人夷吾】  
高悝 【子崧孙耆】  庾阐 【子肃之】  
李充 【父矩子颙役兄式】  伏滔 【子系之】  
胡毋辅之 毕卓 
陈训 戴洋 
郭璞 【子骜】  温峤 【父憺兄羡子放之式之】  
刘惔 范坚 【兄广子启】  
杜乂 【父预】  褚翜 【裒从兄子希】  
褚裒 【父洽子歆孙爽曾孙秀之炎之喻之】  
王蒙 【曾祖黯子修蕴蕴子恭爽】  王遐 【子恪臻孙欣之欢之】  
王峤 【祖默族父承子淡孙度世】  卞壸 【子眕盱瞻眺孙诞】  
羊曼 【祖佑子贲】  阮孚 【父咸】  
郄鉴 【子愔昙昙子恢】  郄超 【父愔弟子僧施】  
庾亮 【父深子彬义龢弟冰怿翼条】  
庾冰 【七子希袭友蕴倩邈桑孙叔宣廓之】  
庾翼 【子爰之方之】  孙盛 【祖楚父恂子潜放】  
戴渊 【父昌弟邈邈子谧】  王隐 
桓彝 【子温云豁秘冲】  桓温 【子玄】  
桓豁 【子二十人皆以石名石虔石秀石民孙诞洪】  
桓景 【族兄宣弟不才子伊孙肃之】  锺雅 【子诞】  
刘超 【子纳孙亨】  蔡谟 【子邵系】  
吴隐之 【子旷之延之】  顾悦之 【子恺之】  
阮放 【孚族人子晞之】  阮裕 【兄放子普阙孙歆之腆万龄】  
袁（坏去土改王） 【弟猷子乔孙方平曾孙山松猷子勖孙宏宏子朗朗子□】  
袁准 【（坏去土改王）族人子冲孙耽曾孙质质子湛豹】  
朱序 【父焘】  鲁胜 
郭文□ 荀邃 【祖勖父阙弟闿子汪】  
荀组 【兄藩子奕】  荀崧 【曾祖或父頵子蕤羡从子序廞】  
孙绰 【父楚兄统子嗣统子腾登】
刁协 【子彝】  韩阶 
武延 桓雄 
许儒 【祖勋父延】  陈頵 
毛宝 【子穆之孙璩球瑾曾孙修之佑之】  
光逸 桓宣 【族兄景】  
张凭 傅敷 【父咸弟晞】  
夏侯承 【伯湛父淳】  羊昙 
殷浩 【父承】  周导 
何谦 戴（逛去狂改彖） 
李式 【父重】  虞（孛□） 【父溥】  
谢沈 习辟强 【父凿齿】  
车胤 何无忌 
檀凭之 孟昶 
殷觊 刘鲕 
范辑 【父宣】  曹毗 
罗含 郭澄之 
辛恭靖 罗企生 【弟运生】  
孔祇 【兄愉】  孔群 【役兄愉子沈孙廞曾孙琳之】  
孔坦 【祖冲父侃愉从子弟严】  嵇翰 【从祖绍孙旷】  
杨方 王慧龙 【祖愉父缉】  
张袆 阮韶之 
朱绰 毛璩 【祖宝】  
毛安之 【父宝子潭泰邃遁】  扈谦 
　　　　封爵
戴渊秣陵侯　王俊永世侯
　　　宋〔刘氏〕
　　　　郡姓〔游宦附〕 
宗室义庆 宏 
怀肃 怀慎 【弟亮子乐祖】  
王弘 【曾祖导孙思远曾孙融玄孙冲冲子玚从孙瞻】  
王微 【伯父弘父孺兄远弟僧谦从子僧佑】  
王华 王僧达 
王昙首 【兄弘子僧绰孙俭曾孙骞暕玄孙规承训】  
王僧虔 【兄僧绰子志彬筠孙奏】 王惠 【曾祖导】  王球 【父谥从子或从孙蕴】  
王铨 【彧兄子份之孙弟锡佥劢固】  
王裕之 【曾祖廙子瓒之孙秀之延之曾孙纶之峻玄孙昕】  
王悦之 【祖献之】  
王淮之 【曾祖彪之玄孙猛从弟逡之珪之】  
王镇之 【裕之从祖弟自王弘以下皆丞相导之族】  
谢瞻 【曾祖裒从父纯从叔澹弟晦】  
谢璟 【子微】  谢灵运 【祖玄子超宗孙几卿】  
谢述 【兄裕子讳孙眺】  谢方明 【子惠连】  
谢超宗 谢蔺 【八世祖安子贞】  
谢密 【曾祖万子庄孙朏颢瀹曾孙譓览举玄孙嘏侨自瞻以下皆安之族】  
沈演之 【高祖充】  沈庆之 【子文叔孙昭明昭略】  
沈攸之 【庆之从兄子孙僧昭】  
沈怀文 【祖寂从兄昙庆弟怀远子淡深冲】  
沈渊子 【弟田子林子虔子子正侄焕亮邵璞伯玉自演之以下并出吴兴武康】  
陆修静 【父琳】  朱龄石 【父绰弟超石】  
司马筠 【子寿】  司马燮 【子褧】  
司马暠 【子延义】  傅和之 【曾祖咸子淡孙昭映】  
傅迪 【高祖咸族子隆】  
贺玚 【曾祖循祖道方伯道养父损子革季侄琛】  
顾琛 【曾祖和】  顾协 【和六世孙】  
朱修之 【祖序】  刘敬宣 【父牢之】  
范泰 【父宁子晔族人璩】  范云 
范缜 范胥 
孔靖 【祖愉】  孔灵符 【侄琇之】  
孔琳之 【子邈】  殷景仁 【从弟淳淳孙臻】  
蔡廓 【曾祖谟子兴宗孙顺约撙撙孙凝】  
张裕 【曾祖澄子演镜永辩岱弟邵侄敷孙绪充（坏去土改王）侄孙冲】  
张畅 【父祎淑邵子融】  羊欣 【弟徽】  
羊玄保 【侄崇】  殷孝祖 【曾祖羡】  
江夷 【子湛从子智深曾孙（学□）玄孙蒨昙禄蒨子紑】  
荀伯子 【祖羡】  徐豁 【父邈】  
刘康祖 【父虔之伯父简之谦之】  刘简之 【子道产延孙】  
刘穆之 【侄秀之钦之】  徐孝嗣 【父羡】  
毛惠素 王玄谟 【从弟玄邈子宽】
蒯恩 向靖 
孟怀玉 【弟龙符孙系祖】  孟伦之 
萧思话 【子惠墓惠开孙视素洽介曾孙允引从孙琛琛孙密】  
到彦之 【子元度仲度曾孙沆溉洽溉子镜镜子盖】  
垣护之 【弟询之从子崇祖荣祖从孙昙深】  
张兴世 郑鲜之 
裴松之 【子骃孙昭明曾孙子野】  何承天 【孙（□间）曾孙□】  
顾凯之 【侄愿】  柳元景 【弟庆远侄世隆】  
刘勉 【子悛绘瑱孙孺览遵孝绰潜从子苞曾孙谅】  
吴喜 刘藻 【六世祖遐】  
王褒 刘昶 
徐謇 【兄文伯】  庾仲远 【高祖冰弟道愍从子仲容】  
庾沙弥 【冰之后子持】  顾宪之 【父觊】  
丘巨源 王智深 
刘昭 【九世祖寔伯父肜子绦缓】  阮彦之 【子孝绪】  
周韶 阮韬 
徐湛之 臧质 
鲁爽 【弟秀】  朱循之 
颜师伯 周朗 
雷次宗 【子肃之】  周续之 【兄子景达】  
檀道济 鲍照 
何尚之 【充之后子偃孙戢求点胤曾孙撰侄孙炯】  
何昌寓 【尚之弟子子敬容】  张永 
陆徽 【子杲煦孙阙】  江秉之 【逌之孙】  
薛安都 刘凝之 
戴法兴 阮佃夫 
孔顗 孔翁归 
孔广 孔逭 
孔淳之 【弟默之】  孔嗣之 【皆鲁国人居山阴】  
宗越 谭金 
童太一 黄回 
邓琬 刘胡 
臧焘 【弟熹曾孙寅严未甄玄孙盾厥】  
袁淑 【父豹兄子顗宗人廓之】  袁彖 【淑从孙】  
袁粲 【子最】  袁昂 【父顗子君正敬泌孙枢宪】  
颜延之 【曾祖含子峻测】  胡藩 
王仲德 夏侯恭叔 
莫嗣祖 申恬 
傅弘之 斐景仁 
刘钟 虞丘进 
丘仲起 吉翰 
徐道度 【子嗣伯文伯孙雄】  虞骞 
江避 范怀约 
谢善勋 韦仲 
江邃之 宗悫 【从子夬】  
庾荜 【侄杲之】  孙谦 
虞通之 虞龢 
司马宪 袁仲明 
祖冲之 【曾祖含之子（日恒）之孙皓】  卜天与 【父祖子伯崇伯兴】  
张弘之 朱道钦 
陈满 何子平 
吴庆之 戴颙 【父逵】  
蔡荟 沈麟士 
山谦之 虞愿 
孙诜 吴苞
　　　　封爵 
　　　齐〔萧氏〕
　　　　郡姓〔游宦附〕 
宗室道度 【太祖兄以钧为后】  
道生 【太祖次兄子凤鸾鸾即明帝凤子遥光遥欣遥昌遥欣子几】  
缅 慧基 【父思话子洽孙介从孙琛】  
嶷 【子子恪子范子显子云子辉子范子滂确干子显子序恺子云子特】
赤斧 【子颖冑颖达】  映 
晃 （上日下华） 
锋 鉴 
铿 子良 【孙贲】  
子隆 子罕 
刘系宗 刘怀慰 【父怀珍子霁旨敲从子吁】  
刘瓛 【六世祖惔兄璲弟琏从弟□从子显珏】  
刘善明 【怀珍族弟兄法护从弟僧副】  
刘元明 刘玄明 
刘沨 【弟溓】  刘休 
刘祥 陶弘景 【祖隆父贞侄松乔】
刘灵哲 【父怀珍从叔峻】  陶季直 【祖愍祖父景仁】  
萧坦之 萧赞 
萧诞 萧懿 【父顺之弟衍即梁武帝】  
萧文琰 纪僧真 【弟僧猛】  
李安民 【子元履】  李珪之 
曹世宗 【父武】  周山图 
周盘龙 【子奉叔】  
周颙 【七世祖顗子舍孙弘正弘让弘直曾孙确】  
周洽 王广之 【子珍国】  
王谌 【高祖雅从叔摛】  王慈 
王擒 王沈 
王斌 王洪轨 
王敬则 王玄载 
崔祖思 【叔父景真子元祖】  崔慰祖 
苏侃 明僧绍 【兄僧暠弟庆符】  
明山宾 【父僧暠兄元琳仲璋子震克让】  
孔休源 【八世祖冲子云章】  孔（逛去狂改易） 
孔琇之 何佟之 【高祖恽】  
何宪 张（坏去土改王） 【弟盾卷子率】  
张敬儿 王肃 【丞相导之后父奂】 
颜见远 【含六世孙子协孙之仪之推】  
沈文季 【兄子昭略】  沈宪 
柳世隆 【子悦惔恽（怯去去改登）忱】  柳叔夜 
褚球 【裒之后】  褚渊 【裒玄孙子贲孙向曾孙翔】  
褚澄 【兄渊从弟照炫炫子澐澐孙玠】  
褚伯玉 锺岏 【弟嵘屿】  
萧怀 沈瑀 【子续】  
房叔安 戴僧静 
桓康 焦度 
虞悰 虞玩之 
崔惠景 陆澄 
陆慧晓 【高祖玩子僚任倕孙缮缅曾孙贤】  
陆闲 【慧晓兄子子厥绛完襄孙云公曾孙琼琰瑜玠玄孙从典】  
蔡仲熊 蔡约 
蔡道恭 【子僧勰】  江重 
江洪 江泌 【有二父亮之】  
　　　　封爵 
丘国宾 丘师施 
丘灵鞠 【子迟从孙仲孚】  丘冠先 【子雄】  
丘令楷 杜骥 
杜栖 杜京产 
甄匡 傅琰 【僧佑子翙孙岐】  
范述曾 檀超 【叔父道鸾】  
卞彬 【壸之后】  江柔之 
车僧朗 鲁康祚 
乐预 【兄颐之】  顾欢 
顾昌衍 吕定国 
贾渊 【祖弼之父匪之】  薛渊 
裴叔业 裴昭明 
宗测 臧荣绪 
徐伯珍 邵荣兴 
吴达之
　　　梁〔萧氏〕
　　　　郡姓〔游宦附〕 
宗室景 【子励劝（面力）勃弟昱】  懿 【武帝兄子业藻孙孝俨】
敷 象 【父融】  
秀 【子推】  伟 【子恪恭孙静】  
恢 【子修该孙嗣】  憺 【子映晔】  
绩 【子乂理】  （榷去木改王） 【父纶】  
撝 祇 【父伟子放】  
泰 【父恢】  慨 【祖恢】  
圆肃 【父纪】  大圜 【简文帝子】  
哀太子大器 【简文帝子】  忠烈世子方等 【元帝子】  
纪少瑜 陶子锵 【父延兄尚】  
丁咸序 张松 
张惠绍 【子登】  张弘策 【子缅缵绾】  
张崖 张讥 
郑绍叔 郑灼 
冯道根 夏侯详 【子亶夔】  
康绚 马仙（碑去石改王） 
韦叡 【子放棱黯孙粲载鼎】  裴邃 【子之礼之高之平之横】  
任昉 裴政 【祖邃】  
任孝恭 马枢 
江淹 江子一 【七世祖统弟子四子五】  
江革 【父桑之弟观子德藻孙椿兼】  张稷 【兄瑰子嵊睪】  
孔稚珪 孔佥 
孔子祛 王僧孺 【曾祖雅】  
王神念 【子僧辩孙颁】  王僧辩 【子颁颎】  
王茂 王琳 
王子云 王操 
徐勉 徐摛 【子陵孝克孙俭份仪】
徐之才 【祖文伯父雄弟之范子林同卿】  徐夤 
徐伯阳 许懋 【五世祖询子亨】  
殷钧 【五世祖仲堪】  殷芸 
范岫 【高祖宣】  范云 【六世祖汪从兄缜缜子胥】  
鲍几 【子泉孙俭至正】  鲍宏 【父几】  
鲍行卿 王褒 【高祖俭祖骞父规孙方庆】  
羊侃 【子鲲】  羊鸦仁 【兄子海珍】  
阴子春 阴铿 
庾信 【父肩吾】  庾黔娄 【弟于陵肩吾】  
庾丹 庾域 【子舆】  
明克让 【父山宾】  沈约 【父璞子旋趋】  
沈顗 【叔祖演之】  沈浚 【演之族人祖宪】  
沈峻 【子文阿】  沈德威 
沈恪 江泌 
柳敬礼 【祖庆远】  柳琰 
柳巧言 【祖惔】  柳遐 【从祖元景父季远子靖庄】  
刘沼 【六世祖舆】  刘勰 
刘之遴 【弟之亨】  刘孝孙 
刘文绍 刘臻 【父显】  
刘臧 【子瑰璠孙祥行本】  卞华 【六世祖壸】  
何思澄 【子朗宗人逊】  何远 
何之元 萧叡明 
萧济 朱异 【子容密】
伏曼容 【子挺捶】  淳于量 【父文成】  
傅翙 【子岐】  孟智临 
曹景宗 席阐文 
吉士瞻 吉翂 
杨公则 【父仲怀子眺】  邓元起 
罗研 昌义之 
吕僧珍 乐蔼 【子法才】  
虞羲 虞僧诞 
陈庆之 【子昕】  胡僧佑 
杜崱 【侄龛】  杜之伟 
顾野王 郭祖深 
严植之 崔灵恩 
卢广 太史叔明 
皇侃 【九世祖象】  戚衮 
宋怀方 陆诩 
贺文发 【子淹孙德基】  全缓 
顾越 龚孟舒 
袁峻 周兴嗣 
吴均 费昶 
岑善 褚仲都 【子修】  
李庆绪 蔡大宝 【父默】  
袁敞 【祖粲父士俊】  岑善方 【父昶】  
宋如周 樊文皎 
□该 
　　　　封爵
杜龛溧阳侯
　　　陈〔陈氏〕
　　　　郡姓〔游宦附〕 
宗室伯茂 伯山 
叔慎 伯恭 
伯智 叔英 
叔卿 叔献 
叔齐 叔阙 
叔达 嶷 
太子胤 深 
周文育 周铁虎 
侯瑱 侯安都 
杜棱 章昭达 
吴明彻 徐度 
程灵洗 【子文季】  萧摩诃 【子世廉】  
樊毅 【叔父皎弟猛】  鲁悉达 【弟广达】  
赵知礼 阙景历 【子征】  
毛喜 傅縡 
阮长之 颜晃 
阮卓 殷不害 【弟不佞】  
朱容 【弟密】  许善 【阙父亨】  
徐仪 【父陵】  王冑 【祖筠】
庾自直 【父持】  孔奂 【曾祖琇之宗人范】  
张种 【永从孙弟棱】  张稚才 【冲子】  
江总 【父紑】  徐孝克 【兄陵】  
孙玚 胡颖 
徐世谱 荀朗 
周炅 杨孝辩 
陈智深 陈禹 
袁元友 宗元饶 
沈君理 【叔迈弟君高】  沈炯 
虞荔 【弟寄子世基世南】  章华 
沈洙 王元规 
张正见 任忠 
姚察 骆文牙 
司马申 萧引 【子德言】  
阮翙 
　　　　封爵
　　　隋〔杨氏〕
　　　　郡姓 
诸葛颖 【祖铨父规子嘉会】  耿询 
王通 【肃之曾孙】  庾季才 【八世祖滔父曼倩】  
姚僧坦 【八世祖信父菩提子察最孙思廉】  
何妥 沉重 
柳庄 周罗（目侯） 
虞绰 潘徽 
张仲 陆知命 【父敖】  
徐则 麦铁杖 
许智藏 【祖道幼父景宗人登】  刘祥 【从弟行本】  
游宦 韩洪 【兄擒虎】  王韶 
达奚明 高颎 
　　　　封爵
　　　唐〔李氏〕
　　　　郡姓 
萧瑀 【梁王言之后从子钧钧子瓘瓘子嵩嵩子华孙复】  
萧德言 【父引】  萧仿 【华从子子禀】  
萧遘 【复曾孙】  萧定 【瑀曾孙】  
萧昕 【族人颖士皆恢之后】  陈叔达 
王珪 【祖僧辨】  王弘直 【导十一世孙名綝子方庆】  
王搏 【綝之后】  王绍宗 
王无竞 【并綝族】  王丘 【祖宽】  
王勃 【肃之后】  王昌龄 
王屿 【昌龄从弟六世祖綝】  虞世南 【父荔兄世基】  
姚思廉 【本名简父察】  温大雅 【峤之后弟彦传】  
徐文远 【五世祖孝嗣子有功】  颜师古 【祖含】  
刘允济 【祖欤】  刘三复 【子邺】  
　　　　游宦
刘太真 高智周 【兄长生】  
褚亮 【裒之后曾祖湮父玠子遂良】  李靖 【雍之后从子昭德】  
朱仁轨 【弟敬则族祖绰】  颜真卿 【师古五世从孙】  
袁朗 【汉司徒滂之后父枢从弟承家承序】  
袁敬孙 【朗从弟】  袁滋 【宪之后】  
陆元朗 【字德明】  许叔牙 
张常洧 【兄孙瑑】  许淹 
史务滋 殷遥 
陶大举 【曾祖明旷祖昱父瓒兄大有】  
桓彦范 【彝之后九世祖伊】  殷开山 
殷践猷 【不害五世从孙从父仲容弟季友从弟承业孙亮】  
柳冲 【子庄】  柳识 【祖惔】
洪逊 崔芋 
游宦 卢祖尚 王通 
窦叔向 【子牟】  白季康 
陆该 【祖象先】  岑仲休 【弟植】  
柳均 李寂 
李神福 郑晏 
杨于陵 杨延嘉 
孟郊 李白 
河间王孝恭 卢承度 
崔宗之 秦系 
吴筠 杜甫 
王昕 吴令璇 
乔翔 张雄 
冯弘铎 顾况 
讦嵩 宋邻 
韦渠牟 
　　　　封爵 
杜伏威吴王 史务滋溧阳侯 
颜真卿丹阳县子杨行密吴王 
徐温齐国公
　　　南唐〔李氏〕
　　　　郡姓 
边镐 睦昭符 
卢郢 王建 
朱存 史寔 
　　　　游宦 
宗室景遂 景达 
景（逛去狂改易） 弘茂 
仲（室去至改禹） 宋齐丘 
刘仁赡 【子崇赞崇谅】  韩熙载 
徐铉 【弟锴】  严可求 【子续】  
周宗 查文徽 【子元方孙道陶】  
张延翰 刁彦能 【子衎曾孙约】  
常梦锡 徐知谔 【父温】  
徐游 【父知诲】  潘佑 
周邺 【瑜之后父本弟祚】  柴克宏 【父再用】  
张昜 何敬洙 
马仁裕 游简言 
郭昭符 伍乔 
萧俨 张知白 
孙忌 【名凤又名晟子鲁嗣】  马承信 【弟承俊】  
锺蒨 张雄 
　　　　封爵
李建勋钟山公
　　　宋〔赵氏〕
　　　　郡姓 
查道 【祖文徽兄陶】  侍其瑀 
徐铉 秦传序 【子奭煦】  
秦梓 【子煜燧孙城】  秦桧 【子熹孙埙堪曾孙巨巨子浚】  
李琮 【子回耕八世孙（金旬）】  俞（□木） 【子焯弟棠从子湋
魏良臣 潘温之 
钱戬 【子时敏】  钱周材 
李华 【子朝正】  吴柔胜 【子渊潜】  
潘祺 阎彦昭 【子晃昂晟孙一德】
刁衎 胡恢 
锺辐 唐文济 
高审思 史虚白 【孙温】  
陈况 陈诲 【弟谦子德诚】  
陈乔 【父浚】  呙彦 
朱令赟 【从父业】  朱匡业 【子崇俊】  
王崇文 【父绾】  王舆 
锺离令 乔匡舜 
申屠令坚 廖居素 
高越 【子远】  卢文进 
李德诚 【子建勋】  李金全 
冯延巳 【弟延鲁延鲁子僎侃仪价优】  
乐史 张义方 
皇甫晖 江文蔚 
欧阳广 廖偃 
彭师暠 林仁肇 
卢绛 郑文 
李贻业 李元清 
段处常 康仁杰 
刘洞 汪台符 
吴思道 侯仲遣 
夏锡 徐时升 
陈克 朱舜庸 
史思贤 秦熹 
王纶 冯玠 【父延鲁】  
赵公彬 【宋宗室】  沈端节 【子灼绍焌炫】  
胡澄 【宗愈从曾孙】  张瑰 【祖洎】  
王端朝 潘汇征 
邵必 
　　　　游宦 
曹彬 【子璨珝璋玹（王巳）珣琮】  潘美 
李继隆 吕蒙正 【叔父龟祥孙夷简】  
贾黄中 苏易简 
胡旦 张咏 
王益柔 马亮 
薛映 雷有终 
薛颜 王随 
李迪 张士逊 
李若谷 叶清臣 
刘沆 张方平 
包拯 梅挚 
冯京 吕溱 
吴中复 沈起 
傅尧俞 刘庠 
熊本 黄履 
陆佃 曾肇 
徐绩 唐介 
杨察 孙甫 
沈遘 田况 
程颢 苏颂 
范仲淹 【子纯仁】  陈靖 
吕夏卿 周邦彦 
元绛 张商英 
钱公辅 盛京 
张奎 彭思永 
沈立 王汉之 
蒋堂 邵亢 
陈轩 陈绎 
苏轼 米芾 【子友仁】  
梅尧臣 余靖 
张耒 郑侠 
韩驹 李及 
王琪 叶祖洽 
王安石 【父益兄安仁安道弟安国安世安礼安上子雱孙棣】  
王（旗去其改瓦） 【父安国弟游】  王棠 
查咏之 罗彦辅 
李亘 郑骧 
徐端修 【子大观】  吕希常 【夷简族孙】  
吕宣问 【四世祖蒙正父希圆】  
崔敦诗 【兄敦礼】  杨时 
李纲 吕颐浩 
张浚 刘光世 
岳飞 张俊 
韩世忠 杨邦乂 
李显忠 赵鼎 
王德 【子琪珙】  赵彦 
王禀 张焘 
吕祉 陈俊卿 
刘珙 洪遵 
范成大 周必大 
陈亮 张孝祥 【父祁】  
尹起莘 直德秀 
叶适 虞允文 
赵葵 【子溍侄淮】  杜杲 【子庶】  
叶梦得 向子忞 
程大昌 汪大猷 
王信 杨告 
方楷 【曾孙滋五世孙叔恭】  韩元吉 
姚兴 赵垒之 
潘振 盛新 
王玮 李光 
丘崇 黄度 
史正志 马光祖 【子之纯】  
徐敏子 李处全 【从子柄】  
刘岑 陈巳 
汪立信 吴革 
杨备 石迈 
张敦颐 吴彦夔 
吴琚 赵廓夫 
张侃 卢襄 
家彬 韩仲通 
萧之敏 余嵘 
许俊 夏友谅 
关（木巳） 周邠 
张革 章籍 
姚耆宗 苏楷 
李衡 陈嘉善 
司马僖 方仲忽 
吴友闻 汤诜 
史弥巩 卫杜 
董槐 董烈 
陆子遹 周应合 
周成之 曾极 
陈岩 文天祥 
邓光荐 陈（金戊） 
文复之 刘虎 【从弟师勇】  
阮思聪 吕文德 【弟文焕文福】  
王鉴 王福 
鄮进 
　　　　封爵 
仁宗升王 吴渊金陵侯 
秦堪建康郡侯 钱时敏溧阳伯 
李朝正溧阳男
至大金陵新志卷十三上之中
元　张弦　撰
　人物志二
　　列传
　　　孝悌
　　　　王祥
字休征临沂人性至孝继母朱氏不慈每使扫除牛下祥愈恭谨父母有疾衣不解带汤药必亲尝母尝欲生鱼时天寒水冻祥解衣将剖冰求之冰忽自解双鲤跃出母又思黄雀炙忽有黄雀数十飞入其幕乡里惊叹以为孝感所致有丹柰结实母命守之每风雨祥辄抱树而泣其笃孝纯至如此汉末遭乱避地庐江隐居三十余年母终居丧毁瘠杖而后起徐州剌史吕虔檄为别驾固辞览劝之乃应召累官至太常天子幸太学命祥为三老祥南面几杖以师道自居天子北面乞言晋武践阼拜太保进爵为公大事皆谘访之以子肇为给事中使常优游定省祥疾笃遗令训子孙曰言行可覆信之至也推美引过德之至也扬名显亲孝之至也兄弟怡怡宗族欣欣悌之至也临财莫过乎让此五者立身之本其子皆奉而行之薨年八十五谥曰元弟览继母朱所出也年数岁时见祥被母楚捷辄涕泣抱持至于成童每谏其母少止凶虐母屡以非理使祥览辄与祥俱又虐使祥妻览妻亦趋也共之母密使酖祥览知径起取酒祥疑其有毒争而弗与母遽夺反之自后母赐祥馔览辄先尝母患之遂止览亦笃行着闻应召累官至太中大夫薨年七十三谥曰贞祥五子肇夏馥烈芬览六子裁基会正彦琛皆至大官封侯丞相导即裁之子世居乌衣巷衣冠之盛为江左第一 【旧志记祥墓在今江宁县化成寺北】
　　　　盛彦
字翁子广陵人少有异才八岁诣太尉戴昌昌赠诗彦于坐答之辞志慷慨母王氏因疾失明彦每言及未尝不流涕于是不应辟召躬自侍养母食必自哺之母病既久至于婢使数见捶挞婢忿恨伺彦暂行取蛴螬炙饴之母食以为美然疑是异味密藏以示彦彦见之抱母痛哭绝而复苏母目豁然即开从此遂愈彦后任吴为中书侍郎
　　　　孟宗
字子恭江夏人性至孝幼从南阳李肃学其母为作厚褥大被人问其故母曰小儿无德致客客多贫故为广被庶可得气类相接宗读书夙夜不懈肃奇之曰卿将相器也及长为骠骑朱据军吏将母在营既不得志遇夜雨屋漏因泣以谢母母曰但当勉之何当泣也后据稍知之除盐池司马能自结网捕鱼作鲊寄母母使送还曰汝为鱼官而以鲊寄母非避嫌也寻迁吴县令时不得将家之官宗在官每得新物未寄母不先食之及母亡时禁长吏不得奔丧宗犯禁奔丧既而诣武昌请拘大将军陆逊表陈宗孝行请于帝特令降罪母性嗜笋冬节将至宗乃入竹林泣笋为之生得以供祭累迁光禄勋御史大夫后主即位宗避讳改名仁官至司空
　　　　颜含
字弘都 【即宋延之曾祖唐真卿之十四世祖自含而下七世墓皆在建康】 少有操行以孝友闻兄畿咸宁中得疾就医死于医家家人迎丧旐每绕树而不可解引丧者颠仆称畿言曰我寿命未死但服药太多伤我五脏耳今当复活慎无葬也其父祝之曰若尔有命复生岂非骨肉所愿今但欲还家不尔葬也旐乃解及还其妇梦之曰吾当复生可急开棺妇颇诧之其夕母及家人又梦之即欲开棺而父不听含时尚少乃慨然曰开棺之痛孰与不开相负父母从之乃共发棺果有生验以手刮棺指爪尽伤然气息甚微存亡不分饮哺将护累月犹不能语饮食所须托之以梦合家营视顿废生业虽母妻不能无倦含乃绝弃人事躬亲侍养足不出户者十有三年石崇重含淳行赠以甘旨谢而不受或问其故答曰病者绵昧生理未全既不能进噉又未识人惠若当缪留岂施者之意也含二亲既终两兄继没次嫂樊氏因疾失明含课励家人尽心奉养每日自尝省药馔察问息耗必簪屡束带医人疏方应须蚺蛇胆而无由得之含忧叹累时忽有一青衣童子年可十三四持一青囊授含开视乃蛇胆童子逡巡出户化青鸟飞去得胆药成嫂病即愈由是以笃行著名本州岛辟不就晋元帝命为参军东宫初建补太子中庶子迁黄门侍郎本州岛大中正历散骑常侍大司农豫讨苏峻功封西平县侯拜侍中国子祭酒加散骑常侍迁光禄勋以年老逊位就加光禄大夫门施行马赐床帐被褥敕太官四时致膳不受郭璞尝遇含欲为之筮含曰年在天位在人修已而天不与者命也守道而人不知者性也自有性命无劳蓍龟桓温求婚于含舍以其盛满不许惟与邓攸深交或问江左群士优劣答曰周伯仁之正邓伯道之清卞望之之节余则吾不知也其雅重行实抑绝浮伪如此致仕二十余年卒年九十三遗命素棺薄敛谥曰靖丧在殡而邻家失火至丧所而灭佥以为淳行所感 【三子髦历黄门即侍中光禄勋谦至安成太守约零陵太守并有声誉】
　　　　吴隐之
字处默濮阳鄄城人魏侍中质六世孙年十余岁丁父忧每号泣行人为之流涕事母孝谨执丧哀毁过礼家贫无人鸣鼓每至哭临时恒有双鹤警叫及祥练之夕复有群雁下集时人咸以为孝感所致尝食盐菹以其味旨掇而弃之与太常韩康伯邻居康伯母殷浩姊贤明妇人也每闻隐之哭声辍餐投箸为之悲泣谓伯曰汝若居铨衡当举如此辈人及康伯为吏部尚书隐之遂阶清级兄坦之为袁真功曹真败将及祸隐之诣桓温乞代兄命温矜而释之遂为温知赏拜奉朝请尚书郎累迁晋陵太守在郡清俭妻自负薪入为中书侍郎守廷尉秘书监御史中丞领著作迁左卫将军虽居清显禄赐皆班亲族冬月无被尝澣衣乃披絮勤苦同于贫庶广州珍异所出前后刺史多黩货败官朝廷欲革其獘以隐之为剌史未至州二十里有水曰贪泉时谓饮之者怀无厌之欲隐之至泉所酌而饮之赋诗曰古人云此水一歃怀千金试使夷齐饮终当不易心在州清操愈厉常食菜及干鱼帷帐器服皆付外库元兴初赐钱五十万谷千斛进号前将军卢循寇南海隐之固守长子旷之战没归日装无余资妻刘氏赍沈香一斤隐之见之投于湖亭之水及至家篱垣仄陋内外茅屋六间不容妻子刘裕赐车牛更为起宅固辞卒赠左光禄大夫加散骑常侍子延之复厉清操子孙为郡县者常以廉慎为家法云
　　　　萧统
字德施梁武帝长子母丁贵嫔以齐中兴元年九月生于襄阳天监元年十一月立为皇太子五年出居东宫生而聪慧三岁受孝经论语五岁遍读五经性仁孝自出宫常思恋不乐帝知之每五日一朝多便留永福省或五日三日乃还宫八年九月于寿安殿讲孝经尽通大义讲毕亲临释奠于国学普通七年十一月母丁贵嫔有疾朝夕省侍衣不解带及薨步从丧还宫至殡浆不入口每哭辄恸绝武帝敕中书舍人顾协宣旨曰哀不灭性圣人之制不胜丧比于不孝有我在那得自毁如此可即强饮粥太子奉敕乃进数合自是至葬曰进麦粥一升武帝又敕劝逼终丧日止一溢不尝菜果之味腰带十围减削过半每入朝士庶见者莫不下泣自加元服帝便使省万机内外百司奏事填塞太子明察所奏误妄皆即辨析示以可否徐令改正未尝弹纠一人平断法狱多所全宥宽和容众喜愠不形于色引纳才学之士赏爱无倦尝自讨论坟籍日与学士商确古今继以文章著述率以为常焉时东宫有书几三万卷名才并集文学之盛晋宋以来未之有也性爱山水于玄圃穿筑更立亭馆尝与朝士泛舟后池番禺侯轨盛称此中宜奏女乐太子不答咏左思招隐诗云何必丝与竹山水有清音轨惭而止出宫二十余年不蓄音声未薨少时敕赐太乐女伎一部略非所好普通中大军北侵都下米贵太子命菲衣减膳每霖雨积雪遣腹心左右周行闾巷视贫困家及有流离道路以米密加赈赐人十石又出主衣绢帛多作襦裤冬月以施寒者不令人知若死亡无可敛则为备棺槥每闻远近百姓赋役勤苦辄敛容变色常以户口未实重于劳扰吴郡屡以水灾不熟有上言当漕大渎以泻浙江诏遣前交州剌史王奕假节发吴吴兴信义三郡人丁就役太子上疏曰吴兴累年失收人颇流移吴郡十城亦不全熟唯信义去秋有稔复非常役之民即日东境谷价犹贵劫盗屡起所在有司皆不闻奏今征戍未归强丁疏少比得齐集已妨蚕农不审可得权停此功帝优诏喻焉太子孝谨天至每入朝未五鼓便守城门开东宫虽燕居内殿一坐一起常向西南面台宿被召当入危坐达旦三年三月游后池溺而得出因动股疾恐贻帝忧深诫不言武帝敕看问辄自力手书及稍笃左右欲启闻犹不许曰云何令至尊知我如此恶因便呜咽四月乙巳暴恶驰启武帝比至巳薨时年二十一帝临哭尽哀诏敛以衮冕谥曰昭明吁仁孝如统而不得其寿君子知梁之不能永矣幽而为神庙食百世宜哉
　　　　吕宣问
字季通开封人宋文穆公蒙正之四世孙徙居溧阳父希圆绍兴甲子倅洋州妾韩氏生宣问甫六岁辞去莫知所之父卒母李氏独在宣问既长将访所生以池阳当蜀人往来通道乃求调录事参军凡蜀客经从必托使物色存否临满秩而仙井兵杨俊报之曰韩氏在彼时李氏已老无他男宣问不可舍李氏而远涉亟调峡州推官欲益近蜀至之次年被檄如荆门过当阳玉泉寺寺侧武安王庙求梦而应果得其母于仙井 【邑人于庙求梦多验宣问谒焉是夕梦至庙中见一道人坐井上曰此琉璃井也有童子持一龟与之宣问悟曰道人临井上仙井也龟者归也遽遣迎致果得之云】 时绍熙庚戌相失四十余年母子复如初相持悲泣吏卒为之出涕李氏时年八十三韩亦七十矣 【洛阳吴仁杰斗南赋诗美之详见夷坚志】 宣问寻改秩知蕲春县
　　　　陶子锵张松张常洧徐铉李华潘祺钱戬
各见后耆旧传
　　　　伊小乙
孝子伊小乙者溧水人干道戊子岁剖腹出肝以疗母疾溧水令陈嘉善闻于朝旌其里曰孝事具前志今大德己亥二月保宁街顾童者县民顾四郎之子年始十六母吴染疾困笃不起者数日童乃吁天引刀剖腹取肝杂粥药以进母即苏翌日童子病又一夕竟死时三月三日也郡司谓其违理行孝抑不以闻君子曰伤哉顾童之殒也夫身也者亲之枝也伤亲之枝如自戕其本何然而童子易为之其亦质美而不知学之蔽哉然其一念之诚哀恫迫切通予神明闻童子垂殆之日天大雨震电里巷晦冥童子死二十有三年而母吴以寿终岂天亦有悔报以是哉其事与伊小乙相类故通着于篇云 【溧水志淳熙九年笪桥市夏氏女沈四郎妻也取肝以疗母疾知县王衎申府改里为显孝里坊名显孝坊以旌之　嘉定四年表孝坊居民刘兴祖刲股以疗父疾愈而复作剖腹取肝和糜以进遂有更生之喜知县汤诜嘉叹厚为之馈　咸淳元年思乐乡陈氏女刲股以疗母疾权□赵孟傃馈以钱米仍免租税　咸淳□□□□李氏女年十三刲左股以疗母疾又□□龙刲股以疗母赵氏□灵疾又谢氏小女亦刲股以疗母疾又李震龙妇赵氏因祖母牛氏有疾刲股以疗之又山阳乡谢千九刲股以疗父疾知县周成之一一厚加旌馈　溧阳志□□五年史思贤母芮氏有疾思贤夜焚香拜神将刲取心疗母横匕首香炉上祈神允许必须获两全有一不免则不敢自残悬立匕首于神前以示感格如是累夜虔祷不怠一夕拜神夜已参半匕首忽自立空中思贤（上下手）自剌揣探其心如拇许割取之熟以进母未几母疾果愈其事闻于县知县方桶旌馈酒绢阙王弟儿□□□王德先何百四皆田野间小民嘉定十□□□以母久病刲股肉疗母获愈知县陆手□□□准格旌馈小民能如此固可嘉奖王弟儿其年方十五其事又最难非有所慕效而为之尤可称也】
　　　　傅霖
傅霖者江宁县□□乡秣陵镇人孝行纯笃霖方居丧昼夜哀哭葬后庐于墓所寝处苫块知县以闻至□□□部拟旌表门闾
　　　节义
　　　　张悌
字巨先襄阳人少有名理诸葛瑾荐于吴大帝累迁长水校尉景帝立除军师将军永安五年蜀以魏见伐来告帝召群臣议于前殿曰司马氏得政以来大难屡作智力虽丰而百姓未服竭其资力远征巴蜀兵劳民疲而不知恤败于不暇何以能济昔夫差伐齐非不克胜所以危亡者不忧其本况彼之事地乎悌对曰以臣愚料则不然曹操虽功盖天下威震四海崇诈仗术征伐无已民畏其威不怀其德丕叡承之继以躁虐内兴宫室外拒雄豪东西驰骋无岁获安彼之失人为曰且久司马懿父子自握其柄累有大功除其烦苛而示平惠为之谋主以救其疾民归之亦已久矣故淮南三叛而腹心不扰曹髦之死而四方不动摧坚敌如折枯荡异国如反掌任贤使能各尽其心非智勇兼人孰能如此威武张矣本根固矣群臣伏矣奸计立矣今蜀阉宦专朝国无政令而玩戎黩武民劳本獘强弱不同殆其必克乎若不克不过无功终无奔北之忧复军之虑昔楚剑利而秦昭惧孟明用而晋人忧彼之得志我之大患也左右皆（口）之其冬蜀果亡后主皓以悌为丞相总兵南讨广州反者郭马戒严未发会晋师来伐后主命悌及右将军副军师诸葛靓等督丹阳太守沈莹护军将军孙震帅众三万渡江逆之至牛渚沈莹谓悌曰晋治水军于蜀久矣今倾国大举万里齐力我上流诸军无有戎备名将皆死幼騃当任晋之水军必至于此宜蓄众力待来一战若胜之日江西自清上方虽坏可还取也今渡江逆战胜不可保若或摧丧大事去矣悌曰吴之将亡贤愚所知非今日也吾恐蜀兵来此众心骇惧不能复整宜及今决战力争若其败丧同死社稷无所复恨若其克胜兵势万倍逆之中道不忧不破若如子计恐行自散尽坐待贼到君臣俱降无复一人死国难者不亦辱乎遂渡江围晋成阳都尉张乔子杨荷桥乔众不敌请降诸葛靓欲屠之悌曰严敌在前不宜先事其小且杀降不祥靓曰此等救兵未至力少伪降以缓我非来伏也因其无战心而尽坑之可以成三军之气若舍之而前必为后患悌不从抚之而进与晋征东将军扬州剌史周浚等成陈相对沈莹领丹阳锐卒刀楯五千人号曰青巾兵前后屡陷坚阵以驰淮南三军三冲不动引退众乱薛蒙薛班等因乱乘之张乔又出其后吴军大败于杨荷桥靓等收散兵退走呼悌悌不肯退靓住马上自牵之曰存亡大数岂卿一人力所奈何悌泣曰仲思今是我死日也我作儿童时便为卿家丞相所识拔常恐不得死王事负名贤知顾今徇社稷复何遁邪奋战不顾靓流涕舍去数百步回见悌为乱兵所杀 【悌有墓在板桥西晋史诸葛靓父诞为文帝所诛靓奔吴为大司马吴平逃窜不出武帝与靓有旧靓姊又为琅邪王妃帝知靓在姊家因就见焉靓逃于厕帝逼见之谓曰不谓今日复得相见靓流涕曰不能漆身皮面复睹圣颜诏以为侍中固辞不拜归乡里终身不向朝廷而坐同时又有石伟字公操南郡人好学修节介然有不可夺之志举茂才贤良方正皆不就景帝特征累迁光禄勋后主朝政昏乱以老耄痼疾乞身拜光禄大夫吴亡晋建威将军王戎亲诣伟太康二年诏曰吴故光禄大夫石伟秉志清白皓首不渝虽处危乱廉节可纪年已过迈不堪远涉其以伟为议郎加二千石秩以终厥世伟遂阳狂及盲不受晋爵卒年八十三】
　　　　卞壸
字望之济阴冤句人父粹张华婿也壸弱冠有名誉晋元帝镇建邺召为中郎甚见亲仗明帝时领尚书令与王导俱受顾命辅幼主导称疾不朝而私送车骑将军郄鉴壸以导亏法从私无大臣之节御史中丞锺雅阿挠王典并请免官举朝震肃壸断裁切直不畏强御干实当官以褒贬为已任不肯苟同时好庾亮将召苏峻壸固争谓亮曰峻拥强兵多藏无赖且逼近京邑路不终朝一旦有变易为蹉跌宜深思远虑未可仓卒亮不纳司马任台劝壸宜蓄良马以备不虞壸笑曰以逆顺论之理无不济若万一不然岂须马哉峻果称兵诏以壸都督大桁东诸军事率郭默赵胤等与峻大战于蒋陵西为峻所破死伤千数峻进攻青溪栅壸与诸军拒击之贼放火烧宫寺六军败绩壸时发背创犹未合率厉散众及左右吏数百人苦战遂死之时年四十八二子眕盱见父没相随赴贼同时见害母裴氏抚二子尸哭曰父为忠臣尔为孝子复何恨乎征士翟汤闻而叹曰父死于君子死于父忠孝之道萃于一门时羊曼周导陶瞻等同见害贼平壸赠侍中骠骑将军开府仪同三司谥忠贞祠以太牢世子眕散骑侍郎盱奉车都尉晋末盗发壸墓尸僵须发苍白面如生两手悉拳爪甲穿达手背安帝诏给钱十万以修茔兆第三子瞻广州剌史瞻弟眈尚书郎
　　　　孙忌
高密人名凤又名晟后唐明宗时事秦王从荣从荣败亡命至寿春节度使刘金得之送诣金陵时烈祖辅吴四方豪杰多至忌口吃初与人接不能道寒暄坐定辞辩锋起人多憎嫉之而烈祖独喜其文辞使出教令辄合指遂预禅代秘计保大十四年周师侵淮南围寿州以忌为司马使周世宗以楼车载忌于寿州城下使招刘仁赡仁赡望见忌戎服拜城上忌逆语之曰君受国恩不可开门纳寇世宗诘之忌谢曰臣为唐大臣岂可教节度使外叛周班师留忌大梁久之世宗以他事发怒责问忌正色请死无挠辞问江左虚实又不肯对命都承旨曹翰送至右军巡院犹饮之酒数酌翰起曰相公得罪赐自尽忌怡然整衣索笏东南望再拜曰臣受恩深谨以死谢从者二百人亦皆诛死于东相国寺世宗性暴急莫敢救者已而追悔元宗闻之流涕赠太传追封鲁国公谥文忠厚恤其家擢其子为祠部郎中赐名鲁嗣
　　　　刘仁赡
字守惠淮阴洪泽人略通儒术好兵书仕唐为龙卫军都虞候授清淮军节度使周世宗自将百计攻城昼夜不少休鼓角声震墙壁皆动援兵屡败仁赡意气益壮世宗据胡床城下督攻城仁赡素善射引弓射之箭去胡床数步辄堕世宗命进胡床于箭堕处后箭复去数步仁赡投弓于地曰天果不佑唐耶吾有死于城下耳世宗遣中使谕曰知卿忠义然士民何罪又亲驾临城招之自正月至四月不能下少子崇谏夜泛小舟渡淮谋纾家祸为军校所执仁赡命腰斩之监军文德殿使周廷构哭于中门又求救仁赡妻薛氏薛氏曰崇谏幼子固所不忍然贷其死则刘氏为不忠之门促命斩之然后成服闻者皆为出涕明年二月世宗复亲征屡战皆克唐军被俘馘者四万人余众不能复整多降周仁赡闻之扼吭愤叹世宗知城且下心独嘉仁赡恐城破杀之下诏谕使自择祸福三月甲辰又耀兵城北而仁赡病已困笃不知人监军代为表降世宗舁仁赡至幄前抚劳嘉叹拜天平军节度使兼中书令命还城养疾辛亥昼晦雨沙如雾世宗在下蔡疑有变驰骑觇之乃仁赡卒年五十八州人皆哭偏裨及士卒自刭以徇者数十人薛氏不食五日亦死世宗遣使吊祭追封彭城郡王录其子崇赞为怀州刺史赐庄宅各一区元宗闻仁赡死哭之恸赠太师中书令谥忠肃叹曰仁赡有知其肯舍我而受周命耶是夕梦仁赡若拜谢庭中加封卫王后主立进封越王宋开宝中子崇谅为进奉使太祖嘉其忠臣之后特命为都官郎中仁赡至今庙食寿春此亦有庙
　　　　杨邦乂
字希稷吉州吉水人宋政和中以上舍生赐第建炎元年为溧阳县令时江宁府禁卒周德叛囚其帅宇文粹中县宰有欲应之者邦乂谕止之不听乃设方略围捕杀之贼以故不得逞卒就擒事闻于朝差通判军府事三年乌珠入侵渡淮簿江师于东采石时宰相杜充总诸道兵留江上左显谟阁待制陈邦光守建康李梲以前执政为户部尚书供馈饟充闻敌至出其军六万人列戍江南岸居数日敌知充无斗志遂渡江江上之军皆溃充与戏下降北兵入建康梲先降邦光欲弃城去不果亦降独邦乂力拒不从大书其衣裙曰宁作赵氏鬼不为他邦臣以授其仆曰持此以见吾志吾必死矣梲邦光愧谢犹强拥邦乂上马与郊迎乌珠见则使拜邦乂叱曰我不降何拜亟遁归卧于家明日金将张太师谕邦乂授以蒨官邦乂以首触阶陛曰我已志死何多诱我为金将惊止之徐曰公所守固高奈势不可何第归审思之邦乂退移书其将曰世岂有不畏死而可以利动者幸速杀我无久留我又明日金人设宴梲邦光坐堂上乐作召邦乂立庭下邦乂瞠视梲邦光叱曰天子以汝拒敌不能抗乃俯首求活已不若犬豕复与共燕乐尚有而目见我乎金将有起取纸书死活二字佯胁邦乂曰无多言即欲死趣书死字下我乃信邦乂跃起夺吏所簪笔掣纸书字曰死敌相顾色动又使引去明日再以见乌珠邦乂不胜愤遥望见大骂乌珠怒使人疾击挺杖交下邦乂骂不绝口遂杀之剖腹取其心明年州以事上闻诏赠直秘阁官其子二人即死所立庙赐额褒忠 【今庙中从祀有忠义陈都义山寨贾隅官公侄孙尚书吏部员外郎万里撰行状曰斗子陈大伯者从公为傔公被囚大伯不去公骂四太子大伯举甓夺击之不中同被害主山砦贾三郎者武勇绝人时号为贾山砦亦同公被执贾命其子结里人为鬻薪者置兵于薪以入阍人索之事觉父子磔于市朝廷既褒公忠遂各官二人一子以武阶邦人肖其像立公左右从祀焉】
　　　　秦巨
字子野丞相桧曾孙待制建康郡侯堪之子嘉定辛巳正月金人犯蕲州巨适通判州事与知州李诚之协力捍御 【诚之字茂钦东阳人】 求援于武昌安庆月余兵不至策应兵涂挥常用等弃城遁城遂陷巨与诚之各以自随之兵殊死巷战 【统制官孙中小将江士旺陈兴曹全丘卞军士李斌等皆斗死】 死伤略尽李归府驱其妻子赴水乃引剑自刎 【时诚之年七十矣】 巨脱归倅厅厉声呼吏人刘迪急令放火烧诸仓库赴一室自焚将死时身犹着白战袍烟焰中可识有老卒冒火牵之巨叱曰我为国死汝辈可自求生掣衣就焚死次子三将仁名浚者先往四祖山兵至亟还与弟（汀去丁改翚）从父偕死教授阮希用先遣其子女赴井然后自投井中判官赵汝□知县林棨监辖严刚中主簿宁时凤相率赴水死刚中守城累有战功而众寡不敌遂败城中士民歼焉惟司理参军赵与裕先率民兵百余人夺关出求救仅以身免而全家没兵中作泣蕲录以言其事嘉定十五年褒赠死事官吏巨封显节侯谥义烈与李诚之皆立庙蕲州赐额褒忠 【子孙今家郡中】
　　　　牛富 
牛将军名富 【旧史一名皋】 安丰霍丘人宋制置司游击寨兵籍勇而知义以统制官从安抚吕文焕守襄阳之樊城樊城居汉水北襄阳城在汉南表里相援为固先是金亡大朝屯兵邓州枣阳光化伺隙攻伐宋亦宿重兵于襄应之积刍粮器械常数十万计咸淳丁卯春安抚使刘雄飞觉城中气色有异又谍知刘左丞整献取襄之策忧惧遣使诣朝廷祈代贾似道以文焕代守襄至则北兵已筑白河互市堡兵自北来穰穰不绝秋九月文焕下令清野缮修守备阴遣帐下回鹘人探伺北方动静十月大兵哨樊城城中出师迎敌杀万户库库岱自是不大交锋而增筑鹿门山置堡江中洲上周三里余起万人台撤星桥断襄樊下流之援然柜门关陆路尚通荆郢高达时守江陵尝有收复襄樊功怨朝廷处置失宜又与吕氏不平故救襄战不甚力而似道亦疑不即用遣淮西阃夏贵殿帅范文虎等相继领兵赴援皆败退辛未壬申行中书省行枢密院驻鹿门山遣兵断柜门关于岘楚二山矢石不及之地掘堑筑城下瞰城中以缀文焕兵又断汉江中浮航襄樊中绝不能相救外围益急城中兵纔七千人粮食虽足而乏薪刍布帛张顺张贵自均房上流赴援力战至城下顺溺死贵复帅舟师溃围出求援安陆转战至柜门关误发平安炮城中援者退归而北兵大至败绩死之都统副唐海护兵士刈薪城西万山伏发被擒所用回鹘将引兵袭北营亦败而死城中夺气癸酉春北兵急攻樊城富与其众数千人力战不敌城陷投炮火中自焚死统制官范大顺张汉英皆战死裨将王福见富死叹曰将军死国事吾岂宜独生亦赴火死麾下战死及投汉江者尸相枕藉大兵据樊城乘高树炮击襄阳中安抚司牙楼 【襄府牙城谯楼大字篆扁曰山南东道犹唐旧额也】 城中恟惧会唐都统扣城请文焕宣谕上旨遂以城降襄樊拒大兵首尾六年将士以死守食尽援绝其降岂得已哉 【按张佑倩福华录载甲戌冬大兵至阳罗堡守关将牛富两日夜死战血凝双掌以汤沃开胜负未决十二月二十四日定海统制刘成战败兵始渡江南夏贵与吕文焕对语夏发划车弩误中千户解其遂各退师此又一牛富也存以备考】 富既死其妻胡恭人即所居立庙奉祠额曰忠烈开国节使盖当时敕赠云 【庙在城中西南隅竹架街】
　　　　赵淮
赵淮者潭州衡山县人宋荆湖制置使方之孙右丞相枢密使葵之从子金源迁汴连岁南侵方开阃襄阳有战守功葵帅淮东平李全迁淮西制置使拔用吕文德夏贵等皆自偏裨起为名将葵督视江淮军马以身任藩屏几四十年淳佑癸卯拜右丞相被劾去国咸淳丁卯冬告归病卒而边事日棘朝廷以赵氏累世将家用其子溍为沿江制置淮知无为军德佑乙亥行省兵自江州顺流而下行院兵自淮西来会据安庆降池州太平贾似道军溃于丁家洲沿江守将或遁或降乃就家起淮为太府寺丞同临安府通判陈昭宾于银树东埧措置防拓淮招集义兵聚粮造战舰于溧阳宜兴界长塘湖函山阻水置寨扼建康东出之兵江东宣抚司屡遣使招之不从寻除江东转运判官置司溧阳冬十月行省分道进兵临安别遣招讨使徐王荣新野千户陈翼引兵攻之至元十三年正月进屯兵溧阳之永丰圩与大兵战败被擒宣抚司遣徐王荣送诣淮东行省路经秦丞相桧别墅题云祖父有功王室福泽延及子孙淮今势穷被执万古忠义长存刀锯吾所不惧誓以一死报君伏愿先灵速引庶几不辱家门徐王荣沿途劝诱使降淮曰汝依南朝体面则可徐信之以轿从迎过江至行省见左丞相阿珠淮挺立不跪抗骂不已即命斩于瓜洲淮妾二人时从行有将领逼妻之绐曰伺焚知府尸唯命是从将以为诚然听之二妾既焚尸以衣裹骨投金山江中并赴水死宋相陈宜中以淮死节奏赠忠愍公事见宋史
　　　　汪立信
字成父号紫源其先徽州人宋绍兴末从祖澈宣谕湖北京西曾祖智往从之取道淮西六安山中喜其山水择居焉子孙遂为六安人立信生而气宇充实端重寡言淳佑辛丑献策招安庆剧贼胡兴刘文亮等借补承信郎丙午赴建康寓试登进士第理宗见公状貌雄伟顾侍臣曰此阃帅才也时年四十七授乌江簿辟沿江制幕知桐城县未上辟荆湖制司干办通判建康府荆湖制置马光祖辟充策应使司及本司参议官 【世说景定庚申变后贾似道忌一时阃臣行打算法污之赵葵宣抚所用委建康间马光祖打算大意欲捃摭煅炼致葵于罪汪立信时任间幕殊不经意一日光祖会幕客置省礼并文移案上曰此系朝廷新行一大事须早回报成父曾见否答曰略见揭视数板复投案上光祖曰成父意若何立信初不对良久厉声曰赵信庵为朝廷事使朝廷钱制置欲去打箕今本司日日亦使朝廷钱将役又使谁打箕乎光祖大怒曰成父敢自担当如此可自回报朝廷且自做制置即今吏抱印置立信前立信曰可惜朝廷不用某作制置若某作制置须管得体为朝廷争气光祖指衣入内立信亦趋出明日光祖意悔请立信谋之立信曰于理只当星驰报赵令自点对当破数者破数当还朝廷者还朝廷本司备以回阙公私交益兼全朝廷之体光祖喜从之赵遂得全晚节以此】 擢提举京西南路常平义仓茶盐公事改知招信军权淮东提刑景定庚申差知池州提举江南东路权知常州两浙西路提刑辛酉冬移台嘉兴讲行救荒之政公自为榜 【略云古人有言世间善事惟济人之急为第一阴间罪谪惟绝人之食为最重盖食者人之命一日不食则饥三日不食则死有能捐斗升以活人是为无上功德昔成都府有黄承事者每岁遇禾麦熟时以钱三万缗收籴至来年禾麦未熟艰难之际只照元籴价出粜张忠定公镇成都日夜梦谒紫府真君真君召黄承事坐公之上真君加敬如此其阴功盖可见矣燕山窦十郎其家甚富歉岁则减价粜谷其穷乏无钱者则随数睭给后生五子皆登上第青州有陈季二富家岁收田租以数万计遇歉岁则闭籴待价用小斗出粜收利十倍因此愈富不过三十年家道日渐萧索子孙绝灭无?类善恶之报如影随形深可畏哉榜出民赖以济】 寻改知江州充沿江制置副使节制蕲黄兴国军马提举饶州南康兵甲升江西安抚使乞祠禄差知镇江寻充湖南安抚使知潭州到任除卧床荐席外备堂供帐物件悉置官库行惠民之政以所积钱连岁代纳潭民夏税贫无告者支米给钱病者加炭药雨雪旱潦军民皆有犒给兴学校禁乡试哄场士习丕变以潭为湖湘重镇创威敌军所募精锐凡数千人后帅李芾果赖以守咸淳癸酉除权兵部尚书荆湖安抚制置使知江陵府时襄阳被围危急立信上疏请益安陆府屯兵凡边戍皆不宜抽减黄州守臣陈奕素蓄异志朝廷宜防之又移书抵似道谓内地何所用乎多兵宜尽抽之过江可得六十万百里或二百里置一屯皆设都统七千里江面纔三四十屯设两大藩府以总摄运调之缓急上下流相应必无能破吾联落之势者久之日益进此第一策也今久拘使者在真州何不议遣使偕行啖以厚利缓其师期年岁间我江外之藩垣成气象固江南之生兵日增矣此其二策也三谓若此两说不行惟有准备投拜其意盖激贾行第二策贾得书大怒指为张皇生事骂曰瞎贼敢尔妄语讽台谏劾之甲戌秋改兵部尚书以朱祀孙代守江陵立信归金陵上章丐祠德佑乙亥北兵渡江九江以下皆失守公挈家登舟由真扬入淮遇似道江中抚公背曰端明端明似道不用公言遂至于此答曰平章平章瞎贼今日更说一句不得贾问公何向曰今江南无一寸干净地立信去寻一片赵家地上死也要死得分明后抵高邮月余除端明殿学士沿江招讨大使随寓开府沿江诸军并听调用而建康府已降淮东被围公病亦笃告老授光禄大夫致仕丞相巴延行省建康闻立信所陈三策惊曰江南亦有是人有是语乎若宋用之我岂得至此欲遣使迎之立信得密报哭曰吾犹幸得在赵家地上死也握拳抚案者三声震中外以是失声三曰而死年七十五时高邮尚未归附以遗表奏赠少傅公先居建康兴政坊至元丁丑归葬溧水都堂山子麟早卒侄天麒为撰年谱云


至大金陵新志卷十三上之下
元　张铉　撰
　人物志三
　　列传
　　　忠勋
　　　　范蠡
南阳人事越二十余年句践即位三年而欲伐吴蠡谏曰国家之事有持盈有定倾有节事持盈者与天定倾者与人节事者与地夫勇者逆德也兵者凶器也争者事之末也阴谋逆德好用凶器始于人者人之所卒也淫佚之事上帝之禁也先行此者不利句践不听兴师伐吴战于五湖不胜栖于会稽召蠡问焉对曰君王其忘之乎定倾者与人乃令大夫种行成于吴吴人许诺王曰蠡为我守于国对曰四封之内百姓之事蠡不如种也四封之外敌国之制立断之事种亦不如蠡也王曰诺令大夫种守国与缘入宫于吴三年而吴人遣之归及至于国王问蠡曰节事柰何对曰节事者与地惟地能包万物以为一其事不失生万物容畜禽兽然后受其名而兼其利美恶皆成以养其生时不至不可强生事不究不可强成时将有反事将有间必有以知天地之恒制乃可以有天下之成利事无间时无反则抚民保教以须之四年王召蠡与谋伐吴蠡不可又一年蠡曰人事至矣天应未也又一年吴杀伍子胥王召蠡问焉对曰逆节萌生天地未形而先为之征其事是以不成并受其刑王姑待之又一年王问曰吾昔与子谋吴子曰未可今吴稻蟹不遗种其可乎对曰天应至矣人事未尽也王姑待之王怒曰子欺不谷耶吾与子言人事子府我以天时今天应至矣子应我以人事何也蠡曰夫人事必与天地相参然后可以成功今其祸新民恐其君臣上下皆知其资财之不足以支长久也将同其力致其死王其驰骋弋猎无忘国常彼上将薄其德下将尽其力又使之望而不得食乃可以致天地之殛王从之至于玄月王召蠡曰谚有之觥饮不及壶餐今岁晚矣子将奈何对曰微君王之言臣固将谒之臣闻从时者犹救火追亡人也蹶而趋之唯恐弗及王曰诺遂兴师伐吴至于五湖 【五湖旧云笠泽溧阳长塘湖别云洮湖即五湖之一详见山川志】 吴人挑战一曰五反王欲许之蠡进谏曰夫谋之廊庙失之中原可乎王姑弗许臣闻古之善用兵者赢缩以为常四时以为纪无过天极究数而止天道皇皇日月以为常明者以为法微者则是行阳至而阴阴至而阳日困而还月盈而匡故善用兵者因天地之常与之俱行后则用阴先则用阳近则用桑远则用刚后无阴蔽先无阳察用人无艺往从其所刚桑以御阳节不尽不死其野彼来从我固守勿与若将与之必因天地之灾又观其民之饥饱劳逸以参之尽其阳节盈吾阴节而夺之利宜为人客刚强而力疾阳节不尽轻而不可取宜为人主安徐而重固阴节不尽桑而不可迫凡陈之道设右以为牝益左以为牡蚤晏无失必顺天道周旋无究今其来也刚强而力疾王姑待之王曰诺弗与战居三年吴师溃吴王栖于姑苏使王孙雒行成于越曰昔者上天降祸于吴得罪于会稽今王其图不谷不谷请复会稽之和蠡谏不许使者往而复来辞愈卑礼愈尊王又欲许之蠡谏曰臣闻圣人之功时为之庸得时不成天有还形天节不远五年复反小凶则近大凶则远君王忘会稽之耻乎孰使我蚤朝而晏罢者非吴耶与我争三江五湖之利者非吴耶十年谋之一朝而弃之王姑勿许王曰吾欲勿许而难对其使者子其辞之蠡左提鼓右援枹对使者曰昔者上天降祸于越委制于吴而吴不受今将反义以报此祸吾王敢无听天之命而听君王之命乎王孙雒曰子范子先人有言曰无助天为虐助天为虐者不祥今吴稻蟹不移种子将助天为虐不忌其不祥乎蠡曰王孙子昔吾先君固周室之不成子也改滨于东海之滨鼋龟鱼鳖之与处而蛙黾之与同处余虽腼然而人面哉吾犹禽兽也又安知是諓諓者乎雒请反辞于王蠡曰君王已委制于执事之人矣子往矣无使执事之人得罪于子使者辞反蠡不报于王击鼓兴师以随使者至于姑苏之宫不伤越民遂灭吴句践既平吴命蠡筑城金陵之长干 【长干在今集庆路城南天禧寺所故址犹在详见后古迹志】 以兵北渡淮与齐晋诸侯会于徐州致贡于周元王使人赐句践胙命为伯是时越兵横行江淮东诸侯毕贺号称霸王蠡乃辞于王曰臣闻君忧臣劳君辱臣死昔者君王辱于会稽臣所以不死者国之耻未雪也今事已济矣蠡请从会稽之罚王曰所不掩子之恶扬子之美者使其自无终没于越国子听吾言吾与子分国而治不听吾言身死妻子为戮蠡对曰臣闻命矣君行制臣行意遂乘轻舟以浮于五湖 【注见前】 变姓名自谓鸱夷子皮父子戮力治产居无几何致产数千万齐人闻其贤以为相蠡喟然叹曰居家则致千金居官则致卿相此布衣之极也久受尊名不祥乃归相印尽散其财与知友乡党而怀其重宝间行以去止于陶自谓陶朱公详见史记及吴越春秋
论曰管仲相桓公霸诸侯其诈不足称也而圣人取节焉若蠡之佐句践因败为成报辱为功岂与后之君臣酖于晏安甘心困辱者比乎其能持盈定倾务尽人事而观天节皆权谋深计同于战国之士蠡力行之外以强其国内以保其身然概之圣贤之道功近而德远矣张昭字子布彭城人汉末避难南渡居秦淮为孙策长史辅孙权为军师权尝乘马射虎虎突前攀持马鞍昭变色而前曰将军何有当尔夫为人君者谓能驾御英雄驱使群贤岂谓驰逐于原野校勇于猛兽者乎如有一旦之患奈天下笑何权射昭曰年少虑事不远以此惭君权于钓台饮酒大醉使人以水洒群臣曰今日酣饮惟醉堕台中乃止昭正色不言出外车中坐权呼还谓曰共作乐耳公何为怒昭对曰昔纣为糟丘酒池长夜之饮当时亦以为乐不以为恶也权默然惭遂罢酒初权当置丞相众议归昭权曰方今多事职统者责重非所以优之也后丞相孙邵卒百僚复举昭权曰孤岂为子布有爱乎顾丞相事烦而此公性刚所言不从怨咎将兴非所以益之也乃用顾雍昭每朝见辞气壮厉义形于色曾以直言逆旨中不进见后蜀使来称蜀德美而群臣莫拒权叹曰使张公在坐彼不折则废安复自夸乎明日遣中使劳问因请见昭昭避席谢权跪止之昭坐定仰曰昔太后桓王不以老臣属陛下而以陛下属老臣是以思尽臣节以报厚恩使泯没之后有可称述而意虑浅短违逆盛旨自分幽沦长弃沟壑不图复蒙引见得奉帷幄然臣愚心所以事国志在忠益毕命而已若乃变心易虑以偷荣取容此臣所不能也权辞谢焉公孙渊称藩权遣张弥许晏往拜渊燕王昭谏曰渊背魏惧讨远来求援非本志也若渊改图欲自明于魏两使不反不亦取笑于天下乎权与相反复昭意弥切权不能堪案刀而怒曰吴国士人入宫则拜孤出宫则拜君孤之敬君亦为至矣而数于众中折孤孤尝恐失计昭熟视权曰臣虽知言不用每谒愚忠者诚以太后临崩呼老臣于床下遗昭顾命之言故在耳因涕泣横流权掷刀与昭对泣然卒遣弥晏往昭忿言之不用称疾不朝权恨之土塞其门昭又于内以土封之渊果杀弥晏权数慰谢昭昭固不起权因出过其门呼昭昭辞疾笃权烧其门欲以恐之昭更闭户权使人灭火住门良久昭诸子共扶昭起权载以还宫深自克责昭不得已然后朝会昭容貌矜严有威风权常曰孤与张公言不敢妄也举邦惮之年八十一嘉禾五年卒遗令幅巾素棺敛以时服权素服临吊谥曰文 【昭封娄侯着春秋左氏论语注有宅孙闼见后传】
　　　　周瑜
字公瑾庐江舒人父异洛阳令瑜长壮有姿貌初孙坚兴义兵讨董卓徙家于舒坚子策与瑜同年独相友善瑜推道南大宅舍策升堂拜母有无通共瑜从父尚为丹阳太守瑜往省之会策东度到历阳驰书报瑜将兵迎策从攻横江当利皆拔之乃渡击秣陵破笮融薛礼转下湖孰江乘进入曲阿刘繇奔走而策之众已数万因谓瑜曰吾以此众取吴会平山越已足卿还镇丹阳瑜还顷之袁术遣从弟胤代尚为太守而瑜与尚俱还寿春术欲以瑜为将瑜观术终无所成求为居巢长遂还吴是岁建安三年也策亲自迎瑜授建威中郎将与兵二千人骑五十疋令曰周公瑾英隽异才与孤有总角之好骨肉之分加前在丹阳发众及船粮以济大事论德酬功此未足以报者也瑜时年二十四吴中皆呼为周郎后领春谷长顷之策欲取荆州以瑜为中护军领江夏太守从攻皖拔之复进寻阳破刘勋讨江夏还定豫章庐陵留镇巴丘 【案孙策时未能得定江夏瑜所镇应在江西之巴丘县与后所卒巴丘之地不同】 策薨权统事瑜将兵赴丧遂留吴与长史张昭共掌众事曹操破袁昭下书责权任子权召群臣会议张昭秦松等犹豫不能决权意不欲遣质将瑜诣母前定议瑜曰昔楚国初封于荆山之侧不满百里之地继嗣贤能广土开境立基于郢遂据荆扬至于南岸传业延祚（脑去月改土）百余年今将军承父兄余资兼六郡之众兵精粮多将士用命铸山为铜煮海为盐境内富饶人不思乱泛舟举帆朝发夕到士风劲勇所向无敌有何偪迫而欲送质质一入不得不与曹氏相首尾与相首尾则命召不得不往便见制于人也极不过一侯印仆从十余人车数乘马数匹岂与南面称孤同哉不如勿遣徐观其变若曹氏能率义以正天下将军事之未晚若图为暴乱兵犹火也不戢将自焚将军韬武抗威以待天命何送质之有权母曰公瑾议是也公瑾与伯符同年小一月耳我视之如子汝其兄事之遂不送质十三年九月操入荆州刘琮举众降操得其水军船步兵数十万将士闻之皆恐权延见群下问以计策议者咸欲迎之瑜曰不然操虽托名汉相其实汉贼将军以神武雄才仗父兄之烈割据江东当横行天下为汉家除残去秽况操自送死而可迎之邪请为将军筹之今使北土已安操无内忧能旷日持久来争疆场又能与我校胜负于舟揖可也今北土既未平安马超韩遂尚在关西为操后患且舍鞍马仗舟楫与吴越争冲本非中国所长又今盛寒马无槁草驱中国士众远涉江湖之间不习水土必生疾病此数者用兵之患也而操皆冒行之将军擒操宜在今日瑜请得精兵三万人进住夏口保为将军破之权曰老贼欲废汉自立久矣徒忌二袁吕布刘表与孤耳今数雄已灭惟孤尚存孤与老贼势不两立君言当击甚与孤合此天以君授孤也拔刀斫前奏案曰诸将吏敢复有言当迎操者与此案同及会罢之夜瑜请见曰诸人徒见操书言水步八十万而各恐慑丞复料其虚实今以实校之彼所将中国人不过十五六万且军已久疲所得表众极七八万耳而尚怀狐疑夫以疲病之卒御孤疑之众众数虽多甚未足畏得精兵五万自足制之愿将军勿虑权抚背曰公瑾卿言至此甚合孤心子布元表诸人各顾妻子挟持私虑深失所望独卿与子敬与孤同耳此天以卿二人赞孤也五万兵难卒合已选三万人船粮战具俱办卿与子敬程公便在前发孤当续发人众多载资粮为卿后援卿能办之者诚决解逅不如意便还就孤孤当与孟德决之时刘备为操所破遣诸葛亮诣权权遂遣瑜及程普等与备并力逆操遇于赤壁时操军众已有疾病初一交战操军败退引次江北瑜步将黄盖曰今寇众我寡难与持久然观操军方连船舰首尾相接可烧而走也乃取蒙冲斗舰数十艘实以薪草膏油灌其中裹以帷幕上建牙旗先书报操欺以欲降又豫备走舸各系大船后因引次俱前操军吏士皆延颈观望指言盖降盖放诸船同时发火时风盛猛延烧岸上营落顷之烟炎张天人马烧溺死者甚众操军败走还屯南郡权拜瑜偏将军领南郡太守以下隽汉昌浏阳州陵为奉邑屯据江陵刘备以左将军领荆州牧治公安备诣京见权瑜上疏曰刘备以枭雄之姿而有关羽张飞熊虎之将必非久屈为人用者愚谓大计宜徙备置吴盛筑宫室多其美女玩好分此二人各置一方使如瑜者得挟与攻战大事可定也今猥割土地以资业之聚此三人俱在疆场恐蛟龙得云雨终非池中物也权以操在北方当广揽英雄又恐备难卒制故不纳是时刘璋为益州牧外有张鲁寇侵瑜诣京见权曰今曹操新折衄方忧腹心未能与将军连兵相事乞与奋威俱进取蜀得蜀而并张鲁因留奋威固守其地与马超结援瑜还与将军据襄阳以戚北方可图也权许之瑜还江陵为行装道于巴丘病卒 【所卒之处应在今之巴陵与前所镇巴丘名同处异也】 两男一女女配太子登男循尚公主拜绮都尉有瑜风　王导字茂弘光禄大夫览之孙也少有风鉴识量清远年十四陈高士张公见而奇之曰此儿容貌志气将相之器也入朝为秘书郎时有洛阳人戍边五年不反所聘妻父母更以女予他族女不欲行父母强之登车生一子终悒悒成疾以死踰年前夫归闻其家说如此便往发墓开棺视之女还活起与前夫归其家后夫讼于县县闻之府河南尹上其事诏廷臣议咸不能决导曰此非常事不得以常理断之女宜还前夫诏是其议元帝为琅邪王与导素相亲善导知天下已乱遂倾心推奉会帝出镇下邳请导为安东司马及徙镇建康吴人不附居月余士庶莫有至者导患之会上已观禊帝乘肩舆具威仪导与兄敦及诸名胜皆骑从吴人纪瞻顾荣皆江南之望窃觇之相率拜于道左帝使导躬造荣等皆应命而至由是吴会风靡百姓归心俄而洛京倾覆中州士女避乱江左者十六七导劝帝收其贤人君子与之图事时荆扬晏安户口殷实导为政务在清静朝野倾心号为仲父帝从容谓导曰卿吾之萧何也晋国既建以导为丞相军谘祭酒桓彝初过江见朝廷微弱谓周凯曰我以中州多故来此欲求全活而寡弱如此将何以济忧惧不乐往见导极谈世事还谓顗曰向见管夷吾无复忧矣于时军旅不息学校未修导上书请兴复道教令朝之子弟入学帝从之语见学校志及帝登尊号百官陪列命导升御床共坐导固辞曰若太阳下同万物苍生何由仰照乃止刘隗用事导渐见疏远任真推分澹如也王敦反刘隗劝帝悉诛王氏导率群从昆弟子侄二十余人每旦诣台待罪帝召见之导稽首谢曰逆臣贼子何世无之岂意今者近出臣族帝跣执其手曰茂弘方托百里之命于卿是何言邪乃诏曰导以大义灭亲可以吾为安东时节假之及敦得志加导守尚书令初西都覆没四方咸劝进于帝敦惮帝贤明欲更议所立导固争乃止及此役也敦谓导曰不从吾言几致覆族导犹执正议敦无以夺元帝爱琅邪王裒将有夺嫡之议以问导导曰立子以长且绍又贤不宜改革帝犹疑之导日夕陈谏故太子卒定明帝崩导复与庾亮等同受遗诏共辅幼主石勒侵阜陵加大司马假黄钺出讨之军次江宁帝亲饯于郊俄而贼退庾亮将征苏峻导曰峻猜险必不奉诏且山薮藏疾宜包容之固争不从既而难作六军败绩导入宫侍帝峻以导德望不敢加害使以本官居已之右未几逼乘舆幸石头导争之不得使参军袁耽潜诱峻将路永谋奉帝出奔义军而峻卫御甚严事遂不果导乃携二子随永偕奔白石及贼平宗庙宫室并为灰烬温峤议迁都豫章三吴之豪清都会稽二论纷纭未有所适导曰建康古之金陵旧为帝里又孙仲谋刘玄德俱言王者之宅古之帝王不以丰俭移都苟思卫文大帛之冠则无往不可若不绩其麻则乐土为虚矣且北寇游魂同我之隙一旦示弱窜于蛮越求之望实惧非良计今特宜镇之以静群情自安由是峤等谋并不行导有羸疾不堪朝会帝数幸其府后令舆车入殿石季龙 【原阙六十二行】 
(阙漏)
各得所任常疑刘牢之不可独任王味之不宜专城牢之既以乱终而味之亦以贪败识者服其知人安虽受朝寄然东山之志始末不渝每形于言色造泛海之装欲须经略粗定自江道还东雅志未就遇疾还都闻当舆入西州门怅然谓所亲曰昔桓温在时吾常惧不全忽梦乘温舆行十六里见一白鸡而止乘温舆者代其位也十六里止今十六年矣白鸡主酉今太岁在酉吾病殆不起乎乃上疏逊位薨年六十六帝临于朝堂三日赠太傅谥曰文靖葬加殊礼依大司马桓温故事详见晋史
　　　　温峤
字太真司徒羡弟之子聪敏有识量博学属文以孝悌称于邦族年十七州郡辟召皆不就平北大将军刘琨妻峤之从母琨请为参军与讨石勒有功迁右司马元帝初镇江左琨谓峤曰昔班彪识刘氏之复兴马援知汉光之可辅今晋祚虽衰天命未改吾欲立功河朔使卿延誉江南子其行乎对曰峤虽无管张之才而明公有桓文之志欲建匡合之功岂敢辞命乃以为左长史檄告中外奉表劝进峤既至引见具陈琨忠诚志在效节因说社稷无主天人系望辞旨慷慨举朝属目帝器而嘉焉王导周顗谢鲲庾亮桓彝等并与亲善于时江左草创纲维未举峤殊以为忧及见王导共谈讙然曰江左自有管夷吾吾复何虑除散骑侍郎固让不拜苦请北归葬母不许迁太子中庶子太子与为布衣交数陈规讽又献侍臣箴时太子起西池楼观颇为劳费峤上疏以为朝廷草创巨寇未灭宜应俭以率下务农重兵太子纳焉王敦举兵内向六军败绩太子将自出战峤执鞚谏曰臣闻善战者不怒善胜者不武如何万乘储副而以身轻天下太子乃止明帝即位拜侍中转中书令甚为王敦所忌因请为左司马敦阻兵不朝多行陵纵峤谏敦曰昔周公之相成王劳谦吐握岂好勤而恶逸哉诚由处大任者不可不尔而公自还辇毂入辅朝政阙拜觐之礼 【原阙三十一行】 
(阙漏)
□□□□□□陈峻罪状有众七千洒泣登舟未发侃复召兵还峤与侃书曰仆与仁公并受方岳之任安危休戚理既同之进当为大晋之忠臣退当以慈父雪爱子之痛今出军既缓复召兵还人心乖离是为败于几成也峻时杀侃子瞻由是侃激励遂率所统与峤亮同赴京师戎卒六万旌旗七百余里直指石城次于蔡洲侃屯查浦峤屯沙门浦祖约据历阳与峻为首尾见峤等军盛谓其党曰吾本知峤能为四公子之事今果然矣峻闻峤将至逼大驾幸石头时峻军多马南军仗舟楫不敢轻与交锋用将军李根计据白石筑垒以自固使庾亮守之贼步骑万余来攻不下而退追斩二百余级峤又于四望矶筑垒以逼贼曰贼必争之设伏以逸待劳是制贼之一奇也既而义军屡战失利峤军食尽陶侃怒曰使君前云不忧无将士惟得老仆为主今数战皆北良将安在荆州接胡蜀二方仓廪当备不虞若复无食仆便欲西归更思良筹殄贼未为晚也峤曰不然自古成监师克在和光武之济昆阳曹公之拔官渡以寡敌众仗义故也峻约小竖为海内所患今曰之举决在一战峻勇而无谋藉骄胜之势自谓无前今挑之战可一鼓而擒奈何舍垂立之功设进退之计且天子幽逼社稷危殆四海臣子肝脑涂地峤等与公并受国恩是致命之日事若克济则臣主同祚如其不捷身虽灰灭不足以谢责于先帝今之事势义无旋踵若骑猛兽安可中下哉公若违众独反人心必沮沮众败事义旗将回指于公矣侃无以对遂留不去峤于是创建行庙广设坛场告皇天后土祖宗之灵亲读祝文声气激扬涕流覆面三军莫能仰视其日侃督水军向石头亮峤等率精勇一万从白石入挑战时峻劳其将士因醉突阵马踬为侃将所斩峻弟逸及子硕婴城自固峤乃立行台布告天下贼将匡术以台城来降为逸所攻求救江州别驾罗洞曰今水暴长救之不便不如攻榻杭榻杭军若败术围自解峤从之遂破贼石头军奋威长史滕含抱天子奔于峤船时侃虽为盟主而处分规略一出于峤及贼灭拜骠骑将军开府仪同三司散骑常侍封始安郡公邑三千户卒年四十二江州士庶闻之莫不相顾而泣赠侍中大将军持节都督剌史余如故谥曰忠武祠以太牢详见晋史
　　　　陶侃
字士行本溧阳人吴平徙家庐江之浔阳庐江太守张夔召为督邮领枞阳令察孝廉至洛阳张华与语异之除郎中刘弘为荆州刺史辟乱为南蛮长史遣讨张昌破之以母忧去职服阕参东海王越军事江州剌史华轶表侃为扬武将军元帝加侃奋威将军迁龙骧将军武昌太守王敦忌侃左迁广州剌史在州无事朝运百甓于斋外暮运于斋内人问其故答曰吾方致力中原过尔优逸恐不堪事其励志勤力皆此类太兴初进号平南将军都督交州军事王敦反诏侃以本官领江州剌史寻转督湘州敦得志上侃复本职加散骑常侍录前后功进号征南大将军开府仪同三司敦平迁都督荆雍益梁州诸军事领护南蛮校尉征西大将军荆州剌史侃性聪敏勤于吏职阃外多事千绪万端罔有遗漏远近书疏莫不手答笔翰如流未尝壅滞引接疏远门无停客常语人曰大禹圣者乃惜寸阴至于众人当惜分阴岂可逸游荒醉生无益于时死无闻于后是自弃也诸参佐或以谈戏废事者命取其酒器蒲慱之具悉投之于江吏将则加鞭朴曰樗蒲者牧猪奴戏耳老庄浮华非先王之法言不可行也君子当正其衣冠摄其威仪何有乱头养望自谓宏达邪造船木屑皮竹头悉令举掌之咸不解所以后正会积雪始晴听事前犹湿于是以屑布地皮桓温伐蜀又以竹头作钉装船其综理微密皆此类苏峻作逆京都不安侃子瞻与卞壶等皆死难平南将军温峤要侃同赴朝廷推为盟主以峻杀瞻重遣书以激怒之便戎服登舟瞻丧至不临与温峤庾亮俱会石头诸军即欲决战侃独谓贼盛不可争锋当以岁月智计擒之峤等累战无功侃仍屯查浦监军部将李根建议请立白石垒曰查浦地下又在水南唯白石峻极险固可容数千人贼来攻不便灭贼之术也侃从之夜修晓讫贼见垒大惊贼攻大业垒侃将救之长史殷羡曰若遣救大业步战不如峻则大事去矣但当急攻石头峻必救之而大业自解侃又从羡言峻果弃大业而救石头诸军与峻战阵陵东督护竟陵太守李阳部将彭世斩峻于阵贼众大溃峻弟逸复聚众侃与诸军斩逸于石头初峻之反由于庾亮亮之奔也惧侃致讨用温峤谋诣侃拜谢侃遽止之曰庾元规乃拜陶士行邪王导入石头城令取故节侃笑曰苏武节似不如是导有惭色使人屏之侃旋江陵寻拜侍中大尉加羽葆鼓吹改封长沙郡公邑二千户赐绢八千疋加都督交广宁七州军事以江陵偏远移镇巴陵苏峻将冯铁杀侃子奔于石勒勒以为戍将侃告勒以故勒召而杀之寻以讨郭默诏侃都督江州领剌史增置左右长史司马从事中郎四人掾属十三人移镇武昌疾笃上表逊位遣左长史殷羡奉送所假节麾幢曲盖侍中貂蝉太尉章荆江州剌史印传棨戟以后事付右司马王愆期舆车出就船明日薨于樊溪时年七十六追赠大司马假密章祠以太牢策谥曰桓详见晋史 【晋征士潜字渊明即侃曾孙尝为建镇军参军宋高祖王业渐隆不复肯任由彭泽令弃官隐庐山云】 曹彬字国华真定灵寿人父芸成德军兵马使彬始生周岁日父母以百翫之具罗于席观其所取彬左手持干戈右手取俎豆斯须取一印他无所视人皆异之既长气质淳厚汉干佑中为成德牙将周太祖贵妃张氏彬之从母也由是得隶世宗帐下补供奉官累迁西上阁门使出使吴越讫事即行不受私觌迁引进使宋兴迁客省使伐蜀之役彬以客省使监归州路行营刘光毅军峡中郡县悉下诸将皆欲屠城杀降彬独任恕而戢下所至悦服拜宣徽南院使义成军节度使太祖伐江南以彬将行营之师彬分兵由荆南顺流而东破峡口砦进克池州连克当涂芜湖二县驻军采石矶作浮梁跨大江以济师大破其军于白鹭洲进次秦淮江南水陆十万陈于城下大败之进围金陵李煜遣徐铉奉表诣阙乞缓师彬亦缓攻取冀煜归服使人谕之曰事势如此所惜者一城生聚若能归命策之上也城垂克彬忽称疾不视事诸将皆来问疾彬曰余之病非药石所愈惟须诸公诚心自誓以克城之曰不妄杀一人则自愈矣诸将许诺共焚香为誓明日称疾愈遂克金陵城中按堵李煜与其臣百余人诣军门请罪彬慰安之待以客礼自出师至凯旋士众畏服无轻肆者及入见以榜子进称奉敕江南干事回其谦恭不伐如此初彬之总师也太祖谓曰俟克李煜当以卿为使相副帅潘美豫以为贺彬曰不然是行也仗天威遵庙谟乃能成事吾何功哉况使相极品乎美曰何谓也彬曰太原未平尔已而还朝献俘太祖曰本除卿使相然刘继元未下姑少待之既闻此语美窃视彬微哂太视觉之遽诘所以美不敢隐遂以前对太祖亦大笑乃赐彬钱二十万彬曰人生何必使相好官亦不过多积金钱耳未几拜枢密使忠武军节度使太宗即位加同平章事从平太原加兼侍中罢为天平军节度使封鲁国公起为侍中武宁军节度使徙镇平卢真宗即位拜同平章事枢密使咸平二年被疾真宗亲视临问手为和药赐白金万两问以后事对曰臣无事可言二子璨与玮材器有取臣若内举皆堪为将真宗问以优劣对曰璨不如玮薨年六十九赠中书令以孙女皇后恩追封济阳郡王谥武惠与赵普配享太祖庙廷此亦有庙
　　　　吕颐浩
字符直本沧州乐陵人五世祖因官家于齐州颐浩登宋绍圣元年进士第初调北京成安尉密州司户以李清臣荐除大名府国子监博士未几改邠州教授历宗阙博士通判延□□浙提举茶盐提举河北东路常平河北转运判官召为太府少卿除转运副使升都转运使奉法称职宣和四年童贯用兵燕蓟徽宗命颐浩为转运使颐浩条奏河北燕山路危急五事忤旨罢职金国渐生衅端前后反复邀求不已徽宗悟前日之言复颐浩官金人入燕山公与蔡靖以下文武官三百余员皆为金人所执与蔡靖李与权沈管等随行至东京城下得还朝廷再差为河北都转运使力辞挈家居扬州建炎元年五月高宗即位于南京召颐浩赴行在以病辞免先致书宰执大略谓敌人诡诈不情贪婪无厌与契丹相持二十年今岁讲和明年大战前后反复卒吞契丹今日之势讲和亦不可恃欲战则力不逮若非迁避更无上策议者多以谓銮舆南渡必失中原是大不然赤壁之战魏强吴弱然而魏武大衄者江淮之间沮洳之地又有长江之险非北人用重兵之利此吴所以胜也战胜则势张岂有失中原之理哉议者又曰金人既能渡大河岂不能渡大江是亦不然黄河水狭霜降之后水面不过一二里又无水战之具北兵渡河所以不能制大江则不然水面阔远狭处不下七八里若于南岸豫习水战俟其半渡以轻舟战舰顺流而下顷刻追及虽百万之师可挫也且以夏人号善用兵与我师相持每迭胜迭负我师未尝如今日败衄者以泾原环庆等路皆山险之地非骑兵所利故也自金人犯边我师遇之不待接战而辄奔溃盖平原旷野步不能抗骑故也愚谓宜迁避者以三十年来童贯谭稹掌兵军政尽坏赏罚不明人无斗志必先革此弊然后可以语战兼自金人连年入侵官私马劫掠已尽步人之势终难抗骑霍去病传云自后更不议伐匈奴者以无马故也岂可不鉴哉今防秋在近机事宜密梁宋间诸州环地千里城壁不固虽欲增修不可及矣愿先迁宗庙于江外大驾且驻南京万一有警速驾南来江淮地热马无秆草彼必不能久留竣彼既往我复北去亦未为失计兵法所谓彼入我出彼出我入兹诚今日备御之策惟速图之不可缓也差知扬州高宗南幸召对奏札略云臣窃观天下之势以拨乱为急务成败安危系于施设臣不敢远引尧舜三代昔周世宗当中国残弊之后王朴献策曰唐失道而失吴蜀晋失道而失幽并观所以失之之由知所以平之之术在反唐晋之失而已今陛下鉴前之失必先进贤退不肖以清具时用能去不能以审其材息信号令以结其心赏功罚罪以尽其力恭俭节用以丰其财徭役以时以阜其民待其仓廪实财用足人安将和则有必取之势无不成之功矣旬余再进札云淮南两路北距海南阻江土地膏腴形势雄胜臣尝谓强可以使之弱弱可以致之强昔汉高祖与项氏相持百战百败然垓下之役一战遂成帝业越王兵败栖于会稽卑辞厚礼养兵蓄锐有待而发一战遂收霸功然则陛下驻跸淮甸岂非天意所以资陛下兴王业乎伏愿聚精会神苦心尝胆期于除祸乱致太平实万世无疆之休也除户部侍郎兼知扬州明年三月进户部尚书剧贼张遇等众数万自上江顺流而下破太平真州屯金山寺虽受招安而不卸甲四向焚劫命颐浩节制诸大将往图之颐浩设砦杨子桥单骑入贼中访得刘彦者为遇画谋令不卸甲令壮士捽彦庭下截其两足钉于杨子桥柱余党震恐即日卸甲纳官散被虏之民三四万人得被虏妇人五六千人奏给钱米召人识认皆不失所是年十二月改吏部尚书被旨陈备御十策一曰收民心二曰定庙筭三曰料彼已四曰选将材五曰明斥堠六曰训强弩七曰分器甲八曰备水战九曰控浮桥十曰审形势累数万言颐浩久在西北极边谙知敌情料金人必犯淮南屡乞先辇左藏库物过江及献守淮之策甚备宰执不从明年二月三日金人逼扬州车驾仓卒南渡颐浩与礼部侍郎张浚联镳追及上于瓜州仅得渡江至秀州除资政殿学士同签书枢密院事江淮两浙制置使引羸□□人扼扬子江沿路召募溃散得四五千人屯田江府之北枕江下砦与金人对岸相持颐浩遂被甲乘轻丹于江中往来督责军将官以舟济渡江北被掳逃归官员士庶军兵家小及选募敢死之士过江过夜烧劫敌砦又分遣兵将沿江上下招集溃兵金人北去命颐浩兼领江宁军府事忽有赦书至人情汹汹颐浩之子摭时任两浙漕属遣人赍蜡弹报苗傅刘正彦反叛擅废立状颐浩曰此不戴天之雠也即上表请皇帝复位遣属官奉议郎李承造往镇江约刘光世往平江府约张浚韩世忠张俊等同起兵讨贼官属持不可颐浩不听子摭及家属在杭州苗傅令归朝官马柔吉监守之公亦不顾兵至常州傅正彦差使臣赍状具道本末云朝廷已留知枢密院阙以待公来颐浩斩其使督进兵行至望亭张浚自平江来见同议讨贼撰檄书声傅立彦废立专杀之罪抵临平山贼将苗翊率步骑万余人迎击官军颐浩督韩世忠血战大破之贼皇骇率众南遁高宗复位颐浩除宣奉大夫尚书右仆射一行官吏将佐等第推恩时建炎三年四月也寻迁左仆射与张浚密谋诛范琼一军帖然时金人离淮甸未久盗贼群起李成据宿泗斩赛薛庆裴渊等寇掠通州淮楚京城隔绝山东河北诸路命令不通颐浩奏置三省枢密院赏功司应自军兴以来诸路立功将校借补等人并许缴元立功干照自陈随宜推恩补转官资又诸大将多乞空名告札军前书填与亲旧伎术无功之人致名器太轻无以激劝公奏今后更不给降若实有功勋之人各具名保奏从朝廷推恩庶辈侥冒是年九月探报金兵南来朝议遣兵守淮分屯建康府等处控扼江上隆佑太后前期往江西颐浩奏留六宫乞驾幸淛西号令江淮大略谓汉高祖唐太宗之取天下未尝一日宁居黥布作乱是时谋臣猛将固不乏人然高祖不惮亲往太宗曰吾经营天下所至处买饭而食僦舍而宿今陛下便鞭马精驰射盖天之所授将以拨乱安忍燕处清闲坐废白日臣侵寻老境常恐功业不成抱恨泯灭望询近臣察其可否然后奋发独断施行十月金人渡江破杭州欲逼行在颐浩忧愤不知所为遂献航海之计帝自明州登海船越温州会金人已回镇江韩世忠以舟师扼江路金人不得济公力请车驾回幸淛西下亲征之诏亟以锐兵策应世忠交击之以擒乌珠时人心不乐淛西之行又中丞赵鼎谓车驾未可北去竟失机会颐浩罢相除镇南军节度使开府仪同三司充醴泉观使未几被命充江东安抚制置大使兼知池州力辞弗许仍令过阙奏事颐浩入见奏曰臣近自海道北来伏见朝廷聚集海船在明州岸下窃虑车驾欲为避敌之备夫避敌之计固不可不预办然备战之计尤不可缓望鉴去年敌骑追袭之事选兵五万分为两项一屯浙西一往饶信分据水乡或据山险邀其追袭之路使将士戮力如明州城下之战则战无不胜矣万一金人今冬不渡江则于明年四五月间遣兵二万由海道趋登州以摇青齐别遣兵二万由淮阳军徐州以图濮郓金人用兵深忌夏月我乘其忌而攻之此必胜之道且中国衰弱其势已甚自淮以北皆非我有士大夫苟目前之安习太平时骄堕不掁之气殊无北向以争天下恢复中原之心此臣所以感慨流涕而不能已也时大冠李成遣将马进围江州守臣以蜡弹告急颐浩曰江州乃池州上流江破则池不可保节度使杨惟忠有兵七千人屯饶州颐浩请惟忠同解江围自饶州乘舟趋南康遣大将巨师古往江州城下贼设伏夹击师古兵溃惟忠与颐浩渡江避贼具奏众寡不敌乞济师得王（王燮）军二万人再趋左蠡下砦会淮南崔增有兵八千人皆习水战颐浩令与（王燮）引兵与李成战于湖口大败之江州守臣以粮尽弃城去贼据江州颐浩曰我为江东帅今不竭力御贼则一路皆为贼境遂置砦左蠡江岸前后数十战贼失利颐浩兵益振朝廷遣张俊由江西洪州路讨贼颐浩分遣王（王燮）军会俊与贼大战贼兵败走成与马进仅以身免拜尚书左仆射颐浩初自左蠡班师回鄱阳而巨寇张琪李捧引兵五万人犯饶州邦人皇骇颐浩召爱将阎皋等自画战图授之皋等方出城五里而贼锋已至前军张守忠失利少却贼恃众轻犯中军皋力战而崔邦弼姚端两军翼击之贼大败走饶人安堵绘颐浩像祠于郡中颐浩再入朝言今天下之势先平内冠然后可以御外系乞随贼寇之大小分遣兵将官以金字牌招安不听命者加兵剿除诸路盗贼略平颐浩奏敌人今年既不渡江则诸事可以措手愿先定驻跸之地据都会之要使号令易通于川陜将兵顺流而可下漕运不至于艰阻然后速发大兵一往江西湖南以平群寇一往池州至建康府处置已就招安之人明年民得专事耕桑则大江以南在我之根本立矣然后乘大暑之际命刘光世渡淮由淮阳军入沂密以摇青郓命张俊由汉中府入绛州以撼河东乘两路民心怀宋之时知王师有收复中原之意则中兴之业可觊若不速为之逡巡过春夏则金人他日再来不惟大江以南我之根本不可立而日后之患不可胜言矣又奏人事可为者二天时可为者二昨自扬州之变兵甲器械十失八九今张俊军有众三万全装甲万余副刀鎗弓箭皆足韩世忠众四万张守忠军二万三千王（王燮）有众一万三千虽不如张俊军尽皆精锐亦非前日怯懦之比刘光世有众四万虽老弱冗散者众亦可得精锐二万人神武中军杨沂中有兵万人此外又有神武后军陈思恭不下万人御前中锐如崔增张守忠赵琦徐文姚端等军亦二万人上考太祖皇帝取天下正兵不过十万今日有兵十六七万器械足用何惮而不为臣所谓人事可为者一也建炎绍兴大盗纵横邓庆寇广东李敦犯虔告邵清扰通泰张琪劫徽饶李氏破江瑞范汝为据建剑马友李横孔彦舟曹成张用刘超等散处江南为害于荆湖等路朝廷枝梧不服今则悉已扑灭民得安业臣所谓人事可为者二也金人南牧以来我师望尘奔溃莫敢婴其锋而近年张俊克捷于明州韩世忠扼敌于镇江陈思恭邀击于长桥张荣大捷于淮甸良由敌人窥觊中原黎民争奋人有战心天意殆将悔祸臣所谓天时可为者一也金人命刘豫僣位尽以中原付之不欲南来而豫烦碎不知为国之体虽三尺童子知其不能立国况兵不如我精将不如我能胜负固可料矣观宇文虚中密奏虽未能尽信然敌骑连年不至淮甸岂无牵制之故哉臣所谓天时可为者二也江浙等路连失耕殖兼苦水旱米价翔涌每斗一贯至二贯今年丰收米斗不及五六百江上诸州米斗三四百臣所谓天时可为者三也今韩世忠已到行在愿令世忠及浚与臣等商议决策北向明年三月令韩世忠由宿州南京以入刘光世由徐曹诸州路以入又于明州留海船三百只令范温阎皋乘四月间南风北去径取登莱凡此数路有粮可因而登莱尤有积蓄大兵既集刘豫必北走所得州郡择逐州豪杰守之初则示以羁縻之义过则以为后图虽敌人来年秋冬间必争其地然彼出我入此兵法也扰之数年中原必可以复贾宜曰日中必（上蔧下火）操刀必割舍此机会而不乘后欲追悔何可及耶今有兵十六七万费用不赀朝廷竭力经营钱粮常苦不办旷日持久必取于民民怨众离乃自困之道祸乱之所起可不慎哉又今日战兵其精锐者皆中原之人数年之后消磨寖少异时虽欲举事势必不能可为深惜者也上嘉纳以颐浩都督诸路诸军事总师北向至镇江病虐踰月遣中使召还乞归致政以镇南军节度使开府仪同三司充醴泉观使寓居台州是年冬以边防机事奏曰豫贼不知用兵之策而金酋狃于常胜不知虑敌深入吾境此天亡之时愿陛下于此冱寒敌人弓健马壮之际且敕诸将固守江岸俟其粮尽欲退并力追袭此万全之策金人大酋如罗索楝摩国王斡里雅布皆已物故今次南来者达兰郎君四太子臣在燕山府皆尝闻之达兰有谋而怯战四太子乏谋而粗勇然四太子所统部曲比之达兰多而精锐四太子所向尤宜堤防也上降诏奖谕数日又诏问以攻战之利守备之宜颐浩条十事上之一论用兵之策二论彼此形势三论举兵之时四论分道进兵之策五论运粮供军六论大兵进发日乞圣驾驻跸镇江七论经理淮甸八论机会不可失九论舟楫之利十论并课独断是年十二月除荆湖南路安抚制置大使兼知潭州湖南荒岁之后群寇窃发公悉平之明年十一月除少保充两浙西路安抚制置大使兼知临安府行宫留守是时车驾□□□□省百司庶务浩穰颐浩决事明敏而号令严重豪右震慑日纔过午讼庭已寂然无事凡民间冤抑有数十年不能雪如医僧有谋杀妇人者悉按置于法辇毂之下政若神明绍兴八年诏还临安除少傅镇南定江军节度使充江南东路安抚制置大使兼知建康府行宫留守固辞依前少保镇南军节度使充醴泉观使成国公免奉朝请九年二月召赴行在所赐札云朕以河南新复境土陜西最为重地惟卿旧弼元臣威望素着欲勤卿往调护诸将拊循遗民当体朕意趣装亟来以济事机毋为辞避常礼颐浩奏曰金人窥觊中原去而复来交兵累年未见宁息今者无故割新黄河河南之地与我岂无意哉望与执政大臣子细商量及契勘陜西一路自割尸禹我朝以来诸路师臣守臣曾与未曾申发到文字分遣臣僚迤逦前去访问职位姓名传宣抚问其鄜延环庆泾原秦凤熙河路帅臣仍许以久任之意庶几不致疑贰稍俟定迭徐为后图兹今日之上策也又奏陜西利害今日所系国体甚重若一触事机必贻后悔如张中孚等未见向背赵彬又系曲端门客本一书生其人尤为桀点望留圣虑公力疾造朝丞相秦桧被旨同参政孙近李光到寓所问疾得请扶病东归除少传致仕毙年六十九赠太师追封秦国公谥忠穆子五人抗摭极搢撝孙八人曾孙十人
　　　　张已
南轩先生张已名栻字敬夫广汉人丞相魏国公浚之子也高宗南渡浚与吕颐浩平苗傅刘正彦有大功以枢密使宣抚川陜败于富平继督师江淮以用吕祉夫郦琼等军晚岁以右相视师江淮朝眷特重会考宗受禅慨然有兴师恢复中原之志命栻以右承务郎直秘阁充宣抚都督机宜文字栻早从南岳胡仁仲先生问学得河南程氏论经与旨玩索讲评践行体验十余年间充实光大皆可设施见于行事而魏公以身任天下安危许公之心皓首不渝栻在幕府温凊之余内赞密谋外参庶务其所综画老于班列者皆自以为不及尝以军事入奏始得见上即进言曰陛下上念宗社之雠耻下闵中原之涂炭愓然于中而思有以振之臣谓此心之发即天理之所存也诚愿益加省察而稽古亲贤以自辅焉无使其或少息也则不惟今日之功可以必成而千古因循之弊亦庶乎其可革矣上异其言盖于是始定君臣之契己而忠献公去位用事者遂罢兵讲和金人乘其隙纵兵淮甸中外大震而庙堂犹主和议至敕诸将毋得以兵向敌时忠献公已即世公不胜君亲之念甫毕藏事即拜疏言吾与金人乃不共戴天之雠向来朝廷虽亦尝兴缟素之师然玉帛之使未尝不行乎其间是讲和之念未忘于胸中而至诚恻但之心无以感格乎天人之际此所以事屡败而功不成也今虽重为群邪所误以蹙国召寇然亦安知非天欲以是开圣心哉谓宜深察此理使吾匈中了然无纤芥之惑然后明诏中外公行赏罚以快军民之愤则人心悦士气充而敌不难却矣继今以往益坚此志誓不言和专务自强虽折不挠使此心纯一贯彻上下则迟以岁月亦何功之不成哉疏入不报后六年以补郡临遣见上首进明大义正人心之说明年召还上问曰卿知敌中事乎对曰敌中之事臣虽不知然境中之事则知之详矣窃见比年诸道水旱民贫日甚而国家兵弱财匮官吏诞谩不足倚仗正使彼实可图臣惧我之未足以图彼也今日但当下哀痛之诏明复雠之义显绝金人不与敌使然后修德立政用贤养民选将帅练甲兵通内修外攘进战退守以为一事且必治其实而不为虚丈则必胜之形隐然可见虽有浅陋畏怯之人亦且奋跃而争先矣上嘉叹面谕当以卿为讲官时还朝未棋岁而召对至六七公感上非常之遇知无不言大抵皆修身务学畏天恤民抑权幸屏谗谀之意至论复雠之义则反复推明所以为名实之辨者益详于是宰相近幸益惮公合中外之力以排之而公去国矣盖公自是退居三年更历两镇虽不复得闻国论而蚤夜孜孜反身修德爱民讨军以俟国家扶义正名之举尤极恳至天子尝赐手书褒其忠实将复大用之而公已病病亟且死犹手疏劝上以亲君子远小人信任防一已之偏好恶公天下之理以清四海克固丕图若眷眷不能忘者写毕缄付府僚驿之上有顷而绝公为人坦荡明白表里洞然诣理既精信道又笃其乐于闻过而勇于徙义则又奋厉明决无毫发滞吝意以至疾病垂死而口不绝吟于天理人欲之间则平日可知也常有言曰学莫先于义利之辨义也者本心之所当为而不能自己非有所为而为之者也一有所为而后为之则皆人欲之私而非天理之所存矣呜呼至哉言也其亦可谓广前圣之所未发而同于性善养气之功者欤公在建寅干父谋国之暇尝游城南天禧寺竹间爱其清邃扫室读书名曰南轩后人因建祠焉朱文公赞曰扩仁义之端至于可以弥六合谨善利之判至于可以析秋豪拳拳乎其致主之切汲汲乎其干父之劳仡仡乎其任道之勇卓卓乎其立心之高知之者识其春风沂水之乐不知者以为湖海一世之豪彼其扬休山立之姿既与其不可传者死矣观于此者尚有以卜其见伊吕而失萧曹也耶嘉定八年赐谥曰宣景定二年正月从祀大成殿
至大金陵新志卷十三下之上
元　张铉　撰
　人物志
　　列传
　　　治行
　　　　史崇
字伯勤家世杜陵东汉建武中景迁右将军青冀二州刺史加骠骑将军封溧阳县侯天下既宁诏遣公侯皆就封崇褰帷莅政求民之瘼治尚宽简不威而化畋渔相逊桑梓成阴年七十九赠司空使持节徐兖二州剌史谥曰壮侯子孙因家溧阳遂为县人奕世济美里俗呼崇为史祖庙貌至今存焉子颢字叔升袭爵年七十谥曰文颢子茅字德英元初三年袭爵除尚书迁侍中转镇西将军雍州牧宰治得宜宽猛相济声誉播于歌咏年六十七谥曰顷芳子洽字君普袭爵除河内太守转司隶校尉雍州剌史羽仪当世骨鲠一时年八十一谥曰戴洽子泽字素广袭爵除左郎将转上郡太守迁御史大夫正色立朝贵戚敛手年七十一谥曰节泽子铉字安鼎建元四年袭爵改封兰山侯迁冀州剌史崇本抑末章程具举年八十五谥曰康铉子藻字睿文精究庶事明察枉直下无间言史嵩字仁基崇之裔孙仕吴为平越中郎将苍梧郁林二郡太守封抚陵侯崇裔孙又有曰懿者吴征者将军陇西太守曰爽者晋冠军将军北中郎将五兵尚书从吴归晋本国大中正零陵郡公曰韶者交州属国都尉阳羡侯曰楚者晋建安太守安吉伯曰晃者晋轻车将军南蛮校尉长沙太守曰璜者晋苍梧太守曰隐者晋尚书侍御史曰渊者晋尚书左民郎江阳太守秭县侯曰谅者晋琅邪王府主簿平苏峻租约有功封常安侯曰琬者晋散骑常侍轻车将军都亭侯曰陵者晋左中郎将御史中丞豫章太守曰援者晋轻车将军西中郎将史光字伯朗崇裔孙仕晋中书侍郎迁侍中皆称其职光子雅字叔安晋散骑常侍中书令陈留太守雅子辉字季明晋积射将军辉子畴字伯伦晋豫章太守畴子宪字景法晋主待以殊荣再不应命制书责诮起为尚书左民郎转建安太守兴利除害举善黜恶朝廷嘉之封山阴县侯在郡卒年七十二赠江州剌史史寔亦崇之裔以深阳人知溧阳县事盖扬吴天复二年也被牒云溧阳洛桥镇遏使知茶盐榷曲务银青光禄大夫检校刑部尚书兼御史大夫上柱国史寔誉驰乡里才达变通御边徼以多能缉兵戎而有术加以洞详稼稽善抚蒸黎赋舆深见其否臧案簿穷知其利病以久无宰尤藉招携俾分兼领之荣庶养新归之俗傥闻报政别议酬劳差兼知溧阳县事
　　　　潘干
字符卓陈国长平人楚太傅潘崇之末绪也察廉除溧阳长布政优优令仪令色矜孤颐耇重义轻利推泮宫之教反决拾之礼 【详见校官碑】
岑仲休者文本孙为溧水令时兄羲迁金坛令翔为长洲令皆有治绩宰相宗楚客语巡察御史无遗江东三岑后至商州剌史 【按岑君德政碑云名植宇德茂亦文本孙为润州句容令达时事明政理户口滋田畴辟优制加朝散大夫上柱国及遣使分行江东道黜陟使源干曜举之于是邑丞魏亘以下暨民立碑雍州录事张景毓文】
　　　　苏颂
字子容泉州晋江人仁厚恭谨喜怒不形于色自书契以来六艺之流百家之说至于图纬阴阳五行律吕风角算法山经本草无所不通尝议学校欲令所隶州课试诸生以学校为升俊之路议贡举先笃实而后文艺去封弥誊录之法使有司各依其素行之自州县始庶几复乡贡里选之遗范论上韪之庆历三年知江宁县建业承李氏后版籍舆图无法每有发敛府移追扰吏系缧于道颂曰此令职也府何与焉每因治诉旁问邻封丁产多寡悉得其详一日召乡老更定户籍民有自占不实者必曰汝家尚有某丁某产何不自言相顾而惊无敢隐者一县以为神明又为铲革蠹弊更设条教简而易行诸县取以为法他日诸令长造门领县民拜庭下谢曰此曹获免追逮皆公之赐也民有忿争者至诚喻以乡党宜相亲善意若以小忿而失欢心一旦缓急将何赖焉往往谢去或至半道思其言而归县以大治时监司王鼎王绰杨纮皆于部吏少所许可观颂施设曰非吾所及后相哲宗为时名臣
　　　　程颢
明道先生程子讳颢字伯淳其先河南人年十五六时奉父太中公 【讳（王向）】 之命师事濂溪周先生闻其论道遂厌科举业慨然有求道之志明于庶物察于人伦辨异端似是之非开百代未明之惑秦汉而下未有臻斯理也谓孟子没而圣学不传以兴斯文为已任进将觉斯人退将明之书不幸早世皆未及也其辨析精微稍见于世者学者之所传尔先生自弱冠应诏中进士第再调主江宁府上元县簿上元田税不均比他邑尤甚盖近府美田为贵家富室以厚价薄其税而买之小民苟一时之利久则不胜其弊先生为令画法民不知扰而一邑大均其始富者不便多为浮论欲摇止其事既而无一人敢不服者会令罢去先生摄邑事上元剧邑诉讼曰不下二百为政者疲于省览先生处之有方不阅月民讼遂简江圩稻田赖陂塘以溉盛夏塘堤大决计非千夫不可塞法当言之府府禀于漕司然后计功调役非月余不能兴作先生曰比如是苗槁久矣民将何食救民获罪所不辞也遂发民塞之岁则大熟江宁当水运之冲舟卒病者则留之为营以处曰小营子岁不下数百人至者辄死先生察其由盖计留然后请于府给券乃得食比有司文具饿已数日先生白漕司给米贮营中至者即与之食自是生全者大半措置于纤微之间而人已受赐先生尝云一命之士苟存心于爱物于人心有所济仁宗登遐遗制官吏成服三日而除三日之朝府尹率郡官将释服先生进曰三日除服遗诏所命莫敢违也请尽今日若朝而除之所服止二日耳尹怒不从先生曰公自除之某非至夜不敢释也一府相视无敢除者茅山有龙池其龙如蜴蜥而五色祥符中中使取二龙至中途中使奏一龙飞空而去自昔严奉以为神物先生尝捕而脯之使人不惑其始至邑见人持竿道旁以黏飞鸟取其竿折之教之使勿为及罢官舣舟郊外有数人共语自主簿折黏竿乡民子弟不敢畜禽鸟先生为政治恶以宽处烦而裕当法令繁密之际未尝从众为应文逃责之事人皆病于拘碍而先生处之绰然众忧以为甚难而德生为之沛然虽当仓卒不动声色方监司竞为严急之时其待先生率皆宽厚施设之际有所赖焉先生所为纲条法度人可郊而为也至其道之而从动之而和不求物而物应未施民而民信则人不可及也自上元移泽州晋城令寻以吕公着荐授太子中允权监察御史里行神宗素知先生名期以大用前后进说甚多大要以正心窒欲求贤育才为先不饰辞辨独以诚意感动人主尝言人主当防未萌之欲神宗俯身拱手曰当为卿戒之时王荆公安石日益信用先生每进见必为神宗陈君道以至诚仁爱为本未尝及功利荆公寖行其说先生意多不合事出必论列数月之间章数十上尤极论者辅臣不同心小臣与大计兴利之臣日进尚德之风寖衰荆公与先生虽道不同而尝谓先生忠信先生每与论事心平气和荆公多为之动而言路好直者必欲力攻取胜由是与言者为敌先生言既不行恳求外补神宗犹重其去上章及面请至十数不许遂阖门待罪神宗命执政除以监司复上章曰请罪复迁刑赏混矣累请得罢寻与外任虽任小官贤士大夫视其进退以卜兴衰哲宗嗣位召为宗正寺丞未行以疾终年五十有四士大夫识与不识莫不哀伤子三人端悫端懿端本元丰八年十月葬伊川先茔太师潞国公文彦博题其墓曰大宋明道先生程君伯淳之墓晦庵先生徽国文公朱熹赞曰扬休山立玉色金声元气之会浑然天成瑞日祥云和风甘雨龙德正中厥施斯普嘉定中赐谥曰纯淳佑初诏曰明道初元天于河南笃生大贤是似颜子故任承议郎宗正寺丞谥纯程颢德性粹甚天理浑然由明而诚有过化存神之妙自体达用有绥来动和之功使得相于熙宁苍生之神未艾朕每追惜之然诵其遗书如有用我期月而可真足以开万世之太平也爰济从祀仍锡追封以示褒崇可特封河南伯元统元年制加封豫国公弟伊阳伯颐洛国公
　　　　刘珙
字共父建安人宋靖康忠臣刘韐之孙知兴元府子羽之子韐帅真定有威名后为宣抚副使与守御事东京陷死于金营子羽佐张魏公浚宣抚川陜浚坐失地丧师夺官子羽亦被责安置白州赖吴玠以两镇节赎罪乃免珙登第补官绍兴末年金人渝盟珙由吏部员外郎充起居舍人权直学士院用兵诏檄一出其手词气激烈读者感励孝宗淳熙二年除建康留守值岁大旱首奏倚阁三等户夏税分遣官吏行田蠲租出官钱籴米数万斛借发常平米十余万石助赈饥民令州县勿征旧逋又奏禁上流郡县税米遏粜违者劾治之商贾辐凑谷价以平阖境数十万人无一人捐瘠者邻境州郡亦赖以济孝宗降诏奖谕再任以致仕去卒谥忠肃官民思之立祠绘祀 【详见祠祀志中】 珙在任始建明道先生祠朱文公撰记文公师屏山先生子翚乃子羽弟自韐以下忠孝之传世不乏贤而中兴以来循吏以珙为称首 【孝宗曰前宰执治郡往往不以职事为念陈俊卿在福州刘珙在建康于职事极留意治状着闻未可换易龚茂良等曰二人治郡事事皆有条理诚如升下所言又以破岭南寇李全功推赏孝宗曰近日儒者多高谈无实用卿则不然能为朝廷了事诚可赏也】
　　　　真德秀
字景元建宁人也少年中进士第召试博学宏辞科归建阳尽读朱文公诸书发挥天理人心之妙盖有及门而不尽得者诚意实德见者心服嘉定六年癸酉奉诏使金会大兵攻园燕京中原大乱不得达而回明年德秀上书请绝金人岁币 【略谓金人徙都于汴乃吾国之至忧盖大国之图灭金人犹猎师之志在得鹿鹿之所走猎必从之既能越三关之阻以攻燕岂不能绝黄河一带之水以趍汴臣恐秋风一生梁宋之郊已为战场今当乘金人之将忘而亟图自立之策乎抑幸其未亡而姑为自安之计乎夫用忠贤修政事屈群策收众心者自立之本也训兵戎择将师缮城池饬戍候者自立之其也以忍耻和戎为福以息兵思战为常积安边之金缯饬行人之玉帛金人尚存则用之于金人强敌更生则用之于强敌此苟安之计也陛下以自立为规模则国势日张人心日奋虽强敌骤兴不能为我患陛下以苟安为志向则国势日削人心日偷虽金敌仅存不能无外忧矣】 寻除江东计度转运副使八年两淛江东西旱蝗建康尤甚几济人之政皆以身当其劳合本道义仓及转般米数十万斛而厚其积因户部罢夏税之请以蠲其征取郡县官及寓公之贤以核其实大家勿劝分贫者粜乏者济已甚者辇粟赐之病者载药与之本之以河北救灾之议行之以青州之政栉风沐雨遍走二郡不足则开寄纳仓出官钱籴之吴中又不足则以翰苑橐中金益之不忍留都之不及则发私财以赈赡之讫事民益急则转粜为济赖以全活者数十万计广德守 【魏岘】 附会时好劾教授林庠德秀引咎以白其冤祷雨白鹭洲其应如响是岁以稔告捐金粟建明道书院设教一本于二程由是士知讲学时金人迁汴渐有南窥江汉之谋钱象祖史弥远等相继秉政边帅任董居谊贾涉李大东辈朝廷上下应文苟安德秀深忧之于驿遁附奏推本宁皇之仁一似仁祖而群臣般乐怠傲不异政宣者十事 【末谓天下之势犹长江大河上流决溃下流必无独宁之理今荆淮以北数百里间干戈抢攘马杂袭正如熊咆虎斗仅在藩坦之外而或者乃曰无预吾事彼其中心实不谓然姑欲架漏目前攫取名器爵禄而去至于宗社生灵之忧则使陛下独当之耳彼群臣为一身计可也陛下为人子孙任九庙之托奈何付安危于度外乎】 语意剀切上为感动其后守泉南帅豫章长沙三山惠民平盗尤多善政远人詟服天下唯恐其不入相更化立朝发刖大学得失与盛衰治乱存亡之义上为诏读校文入奏欢然接纳将举国听之而公薨矣自濂溪而下六君子扶持道统者皆未得显位于时惟公续斯道之脉晚始向用知皆以尧舜君民望之命参大政而不及拜君子有以知宋祚之不长矣今其著书立言存于世者羽翼考亭与其书并传卒赠太师谥文忠
　　　　陆子遹
陆子遹者会稽山阴人放翁务观之子弱冠登第所至莅政有能名嘉定十一年知溧阳县事始至即兴学校以明教化锄强梗以植善良审听断恤鳏寡先是溧阳民多奉白云宗教雄据阡陌豪夺民业不与差徭贫下之民有赴诉者辄连结贿吏不行或反为所诬俗又好祷祠大兴淫祀病者不事医药惟日延巫觋于家手刃鸡尾酒会鴈之属加盘水以降鬼神雉经距踊取饮食啖之有顷妄曰吾得请于神矣以是诳民牢不可解子遹召其徒谕之曰有我则无汝今奉天子命司人民社稷山鬼何为者乱吾政贼吾赤子则下令悉毁庙之自圣僭王者夺白云宗所据民业悉归其主有田者当役与齐民均正妖巫扇惑之罪县境肃然旧习为之丕变究和买虚额之弊谨差役推排之籍召县尉巡检与之面约自邑分乡自乡分都自都分保凡当役者贫富高下悉核其产之虚实序其次第吏莫能欺又以农隙创新官署至于邮传桥道无不整饰去任而民思之至今言溧阳前政之美者必称子遹云
　　　　冯光祖
号裕斋婺州金华人祖之纯号野亭庆元间以承议郎主管江东转运司文字廉平公正有金陵百咏诗后五十余年当宝佑甲寅而光祖以中奉大夫守司农卿总领淮西江东军马钱粮权江东转运使明年以宝章阁直学士太中大夫沿江制置使江东安抚使节制和州无为安庆三郡屯田使兼知建康府事初光祖弱冠登第为临江之新喻县簿已有能名及宰饶之余干获登西山真文忠公之门一见许以国士为作心经政经夜气箴裕斋诗及遗以文章正宗西山既居政府力加荐拔遂跻清要光祖亦自奋励期无负西山之教所至以异绩闻知建康始上即以常例公用器皿钱二十万缗支犒军民减租税除秋苗斛而令人户自概收养鳏寡孤疾无告之人招兵置寨给钱助诸军婚嫁所属诸县折税例收丝绵绢帛倚合除免以数万计兴学校礼贤才辟召僚属皆极一时之选戊午春除端明殿学士荆湖制置大使知江陵府去而民思之不已理宗闻令以资政殿学士再知建康士女相庆光祖益思宽养民力兴废起坏知无不为蠲除前政逋负钱百余万缗鱼利税课悉罢减予民修建明道南轩书院及上元县学撙节费用创建平籴仓贮米十五万石又为库贮籴本二百余万缗补其折阅其米夏粜冬籴粜常减于市价以利小民通判一员提督 【仓门题云人人饱吃升州饭世世常存老守心】 其兼沿江节制修饬武备上至安庆池州下达海口招兵买马防拓要害边赖以安三任始终凡十二年民爱之如父母敬之如神明屡以老乞休致朝廷不许光祖为政宽猛适宜事存大体景定庚申大兵既退贾似道行打算法欲以污诸阃臣时赵葵以宣抚使屯兵江西委建康打筭光祖用参议汪立信言阴使葵自为计且力为辨析葵得无害他帅若向士璧杜庶皆瘐死狱中累及妻子辛酉壬戌间似道用刘良贵吴势卿陈尧道曹孝庆合奏公田之法回买官田一千万亩淛西大扰贫民失业州县一时迎合止欲买数之多元租六七斗者皆作一石秋成之际元额有亏则取足田主或田有硗瘠佃有顽恶皆从元主责换其祸尤惨光祖移书贾相乞不以公田及江东必欲行之罢光祖乃可寻召赴行在除临安府尹赈济饥民弹治权豪京邑大治咸淳甲子再以沿江制置大使江东安抚大使行宫留守兼知府事所修缮营刱视前增多郡民为建生祠六所己巳三月除枢密使兼参知政事时襄阳被围边报日亟公入朝被劾即以疾乞还而建康自吴革改除后黄万石赵潜继之皆碌碌无远虑奇略大兵自武昌顺流而下沿江诸将望风降遁无坚壁者光祖卒谥庄敏其行事详具诸志及宋年表
　　　儒林
　　　　贺循
字彦先其先庆普汉世传礼世所谓庆氏学族高租纯博学有重名汉安帝时为侍中避安帝父讳改为贺氏曾祖齐仕吴为名将祖景灭贼校尉父邵为孙皓中书令被诛循少婴家难流放海隅吴平乃还本郡操尚高厉童龀不群言行进止必以礼让国相丁义请为五官掾剌史嵇喜举秀才除阳羡武康令各有政教然无援于朝久不进序著作郎陆机上疏荐之召补太子舍人赵王伦篡位转侍御史辞疾去职除南中郎长史不就会贼李辰起兵江夏征镇皆望尘奔走辰别帅石冰略有扬州逐会稽相张景以前宁远护军程超代之以其长史宰与领山阴令前南平内史王矩吴兴内史顾秘前秀才周（王巳）等唱义传檄州郡诗贼循亦合众应之冰大将抗宠有众数千屯郡讲堂循移檄于宠为陈逆顺宠遂遁走超与皆降一郡悉平循迎景还郡即谢遣兵士杜门不豫功赏及陈敏之乱诈称诏书以循为丹阳内史循辞以脚疾手不制笔又服寒食散露发袒身示不可用敏不敢逼是时州内豪杰皆见维絷或有老疾就加秩命惟循与吴郡朱诞不豫其事及敏破征东将军周馥上循领会稽相寻除吴国内史公交车征贤良皆未就元帝为安东将军复上循为吴国内史东海王越命为参军征拜博士并不起及帝迁镇东大将军以军司顾荣卒引循代之循称疾笃笺疏十余上帝遗之书曰前者顾公临朝深赖高算元凯既登巢许获逸今道之云亡邦国殄悴群望颙颙实在君侯望必屈临以副倾迟循犹不起及帝承制复以为军谘祭酒循称疾敦逼不得已乃轝疾至帝亲幸其舟因谘以政道循羸疾不堪拜谒乃就加朝服赐第一区车马床帐衣褥等物循辞让一无所受 【时廷尉张闿住在小市将夺左右近宅以广其居乃私作都门早闭宴开人多患之讼于州府皆不见省会循出至破冈速名诣循质之循云见张廷尉当为言及之闿闻而遽毁其门诣循致谢其为世所钦服如此】 愍帝即位征为宗正元帝在镇又表为侍中道崄不行以讨华轶功将封乡侯循自以卧疾私门固让不受建武初为中书令加散骑常侍又以老疾固辞改拜太常常侍如故循以九卿旧不加官又疾患不宜兼处惟拜太常朝廷疑滞皆谘之辄依礼经对为当世儒宗其后帝以循清贫下令曰循冰清玉洁行为俗表位处上卿而居身服物周形而已屋室财庇风雨孤近造其庐以为慨然其赐六尺床荐席褥并钱二十万以表至德畅孤意焉循又让不许不得已留之初不服用及帝践位以循行太子太傅太常如故循自以枕疾废顿臣节不修累表固让帝不许命皇太子亲往拜焉循有羸疾而恭于接对诏断宾客疾渐笃表乞骸骨上还印绶授左光禄大夫开府仪同三司帝临轩遣使持节加印绶循虽口不能言指麾左右推去章服车驾亲幸执手流涕太子亲临者三往还皆拜儒者以为荣太兴二年卒时年六十帝素服举哀哭之恸赠司空谥曰穆循博览群书尤精礼传雅有知人之鉴拔同郡杨方于碑陋卒成名于世子隰康帝时官至临海太守杨方字公回补高凉太守在郡积年着五经钩沉更撰吴越春秋并杂文笔皆行于世
　　　　刘瓛
字子珪沛郡相人晋丹阳尹惔六世孙也笃志好学博通训义年五岁闻舅孔熙先读管宁传欣然欲读舅更为说之精意听受曰此可及也宋大明四年举秀才除奉朝请不就兄弟三人共处蓬室怡然自乐习业不废教授常数十人丹阳尹袁粲于后堂夜集闻而请之指听事前古柳树谓瓛曰人谓此是刘尹时树每想高风今复见卿清德可谓不衰矣荐为秘书郎不见用后拜安成王抚军行参军坐事免瓛素无宦情自此不复仕袁粲诛瓛微服往哭并致赙助齐高帝践祚召瓛入华林园谈语问以政道答曰政存孝经宋氏所以亡陛下所以得之是也帝咨嗟曰儒者之言可宝万世又谓瓛曰吾应天革命物议以为何如瓛曰陛下戒前轨之失加之以宽厚虽危可安若循其覆辙虽安心危及出帝谓司徒褚彦回曰方直乃尔学士故自过人敕瓛使数入而瓛自非召见未尝到宫门上欲用瓛为中书郎使吏部尚书何戢喻旨瓛笑曰平生无荣进意后以母老阙养拜彭城会稽郡丞学徒从之者转众除步兵校尉不拜瓛姿状纤小儒业冠于当时都下士子贵游莫不下席受业当世推其大儒以比古之曹郑性谦率不以高名自居诣人唯一门生持胡床随后主人未通便坐门待答住在檀桥瓦屋数间上皆穿漏学徒敬慕不敢指斥呼为青溪竟陵王子良亲往修谒十年表武帝为瓛立馆以城西杨烈桥故主第给之生徒皆贺瓛曰此华宅岂吾宅耶幸可诏作讲堂犹恐见害也未及徙居遇疾卒瓛有至性祖母病疽经年手持膏药渍指为烂母孔氏甚严明谓亲戚曰阿称便是今世曾子称瓛小名也年四十余未有婚对建元中高帝与司徒褚彦回为瓛娶王氏女王氏穿壁挫履土落孔氏床上孔氏不悦瓛即出其妻及居母忧住墓下不出庐足为之屈杖不能起此山常有鸲鹆鸟瓛在山三年不敢来服释还家此鸟乃至梁武帝少时尝从受业天监元年下诏为瓛立碑谥贞简先生 【所著文集行于世】
　　　　雷次宗
字仲伦豫章南昌人居庐山笃志好学尤明三礼毛诗隐退不受征辟宋元嘉十五年征至都开馆于鸡笼山聚徒教授置生百余人会稽朱膺之颍川庾蔚之并以儒学总监诸生时国子学未立上留意艺文使丹阳尹何尚之立玄学太子率更令何承天立史学司徒参军谢元立文学凡四学并建车驾数至次宗馆资给甚厚久之还庐山公卿以下并设祖道后又征诣都为筑室钟山西岩下谓之招隐馆使为皇太子诸王讲经次宗不入公门使自华林东门入延贤堂就业二十五年卒于钟山子肃之颇传其业
　　　　伏曼容
字公仪平昌安丘人晋著作郎滔之曾孙也曼容早孤与母兄客居南海少笃好学聚徒教授自业为骠骑行参军宋明帝好周易尝集朝臣于清暑殿讲曼容美风采帝以方嵇叔夜使吴人陆探微画叔夜像赐之为尚书外兵郎尝与袁粲罢朝相会言玄理时论以为一台二绝升明末为辅国长史南海太守作贪泉铭齐建元中为太子率更令侍讲拜中散大夫曼容宅在瓦官寺东施高座于听事有宾客辄升高座为讲说生徒尝数十百人梁台建名拜司徒司马出为临海太守天监元年卒官年八十二曼容善音律射驭风角医筭莫不闲了为周易毛诗丧服集解老庄论语义详见史传
　　　隐逸
　　　　严光
字子陵一名遵会稽余姚人也少有高名与光武同游学及光武即位乃变名姓隐身不见尝结庐溧水上 【十道四蕃志太平寰宇志皆云溧水县东南十五里有东庐山有水源三严子陵尝结庐于此】 帝思其贤令以物色访之后齐国上言有一男子披羊裘钓泽中帝疑其光备安车玄纁遣使聘之三反而后至舍于北军给床褥大宫朝夕进膳司徒侯霸与光素旧遣使奉书使人因谓光曰公闻先生至区区欲即诣造迫于典司是以不获愿因日暮自屈语言光不答口授书曰君房足下位至鼎足甚善怀仁辅义天下悦阿谀顺旨要领绝霸得封奏之帝笑曰狂奴故态也车驾即日幸其馆光卧不起帝即其卧所抚光腹曰咄咄子陵不可相助为理邪光眠不应良久乃张目塾视曰昔唐尧着德巢父洗耳士固有志何至相迫乎帝曰子陵我竟不能下汝耶于是升舆叹息而去复引光入论道旧故相对累日共偃卧光以足加帝腹上明日太史奏客星犯御座甚急帝笑曰朕故人严子陵共卧耳除为谏议大夫不屈乃耕于富春山后人名其钓处为严陵濑建武十七年复特征不至年八十终于家帝伤惜之诏下郡县赐钱百万谷千斛 【溧水乃初隐处富春乃归隐处】
　　　　鲁胜
字叔时代郡人也少有才操为佐著作郎元康初迁建康令到官着正天论尝岁日望气知将来多故便称疾去官中书令张华遣子劝其更仕再征博士举中书郎皆不就
　　　　郭文
字文举河内轵人也少爱山水尚嘉遁常游名山历华阴观石室洛阳陷入吴兴余杭大辟山中倚木于树苫覆其上而居焉时猛兽为暴文独宿十余年竟无所患恒着鹿裘葛巾采竹弃木实贸盐米自供人或贱价取之亦即与之遇有猛兽杀鹿于文庵侧文以语人人卖得钱分文文曰若须自取何以相语又有一兽向文张口文为探去其鲠骨而去明旦致一鹿于室前每有寄宿者文为之汲水无倦色余杭县令顾扬与葛洪造之扬使致韦裤褶文不纳扬使置室中乃至烂于户内竟不服用王导为相使迎至京师于西园筑台置之 【今永寿宫为古冶城有旧太乙殿基山上有墩阜即其处】 朝士咸共观之文颓然箕踞傍若无人温峤尝问曰人皆有六亲相娱先生弃之何也文曰遭世乱耳又问饥而思食壮而思室自然之性先生独无情乎文曰情由忆生不忆则无情又曰先生独处穷山若痰遭命不为乌鸟食乎文曰埋藏者亦为蝼蚁所食又曰猛兽害人先生独不畏乎文曰人无害兽之心兽岂有伤人之意又曰苟时有不宁身不得安今将用先生以济时若何文曰山草之人安能佐时永昌中大疫文亦病王导遗药文曰命不在药夭寿时也居冶城七年一旦忽求还山导不听乃逃归临安及苏峻作逆而临安独全人以为知机自此不复语但举手指麾及病笃临安令万宠候之问先生可得几日文三举手果十五日而终既葬于座下有木数片反复书之上曰金雄记下曰金雌诗诗着地烂毁不识金雄记言将来事多有验也
　　　　史虚白
字畏名世家齐鲁尝隐嵩少间中原丧乱与韩熙载皆归江南时南唐烈祖徐知诰辅吴方任用宋齐丘虚白数为烈祖言中原方横流独江淮丰阜兵食俱足当长驱以定大业毋失事几为他日悔与齐丘意不合乃谢病去南游九江至落星湾家焉帝乘双犊版辕挂酒壶车上山童总角负一琴一酒瓢以从往来庐山绝意世事保大初元宗名见访以国事对曰草野之人渔钓而已安知国家大计赐宴便殿醉溺于殿陛元宗曰真隐者也赐田五顷放还山 【本传云元宗南迁次蠡泽虚白鹤裘藜杖迎谒道旁元宗驻驿劳问曰处士居山亦尝有赋乎曰近得溪居诗一联使诵之曰风雨揭却屋浑家醉不知元宗变色厚赐粟帛上樽酒徐铉高越谓之曰先生高不可屈盍使二子仕乎虚白曰野人有子贤则立功业以道事明主愚则负薪捕麋以养其母仆未尝介意也不敢以累公铉越媿叹卒年六十八将终谓其子曰官赐吾美酒饮之略尽尚留一榼吾死置藜杖及此酒于棺中四时勿用祭享无益死者吾亦不歆子皆从之孙温宋天圣中仕为虞部员外郎献虚白文集仁宗爱之追号虚白冲靖先生】
　　　耆旧
　　　　纪瞻
字思远丹阳秣陵人也祖亮吴尚书令父陟光禄大夫瞻少以方直知名吴平徙家历阳郡察孝廉不行举秀才尚书郎永康初州又举寒素大司马辟东阁祭酒其年除鄢陵公国相不之官明年左降松滋侯相太安中弃官归家与顾荣等共诛陈敏召拜尚书郎与荣同赴洛 【在涂共论易太极瞻曰昔庖牺画八卦阴阳之理尽矣文王仲尼系其遗业三圣相承共成一致称易准天无复其余也夫天清地平两仪交泰四时推移日月辉其间自然之数虽经诸圣孰知其始吾子云曚昧未分岂其然乎圣人人也安得混沌之初能藏其身于未分之内老氏先天之言此盖虚诞之说非易者之意也亦谓吾子神通体解所不应疑意者直谓太极极尽之称言其理极无复外形外形既极而生两仪王氏指向可谓近之古人举至极以为验谓二仪生于此非复谓有父母若必有父母非天地其孰在荣遂止】 至徐州闻乱日甚不行会剌史裴盾得东海王越书若荣等顾望以军礼发遣乃与荣及陆玩等各解船弃车牛一日一夜行三百里得还扬州元帝为安东将军引为军谘祭酒转镇东长史帝亲幸瞻宅与之同乘而归以讨周馥华轶功封都乡侯石勒入寇加扬威将军都督京口以南至芜湖诸军事勒退除会稽内史时有诈作大将军府符收诸暨令瞻觉其诈便破槛出之讯问使者果伏罪迁丞相军谘祭酒论讨陈敏功封临湘县侯西台除侍中不就及长安不守与王导俱入劝进帝不许瞻曰二帝失御神器去晋于今二载陛下膺箓受图特天所授而欲逆天时远人事失地利三者一去虽复倾匡于将来宣得救祖宗之危急哉且今五都燔爇宗庙无主刘渊窃弄神器于西北而陛下方欲高让于东南此所谓揖让而救火也帝犹不许使殿中将军韩绩彻去御座瞻叱绩曰帝座上应星宿敢动者斩帝为之改容及帝践位拜侍中转尚书上疏谏诤多所匡益久疾不堪朝请除尚书右仆射称病笃还第不许时郗鉴据邹山屡为石勒等所侵逼瞻以鉴有将相之材恐朝廷弃而不恤上疏请征之明帝尝独引瞻于广室慨然忧天下曰杜稷之臣无复十人如何因屈指曰君便其一瞻辞让帝曰方欲与君善语复云何崇谦让邪瞻才兼文武朝廷称其忠亮雅正转领军将军六军敬惮之加散骑常侍王敦之逆帝使谓瞻曰卿虽病但为朕卧护六军所益多矣赐布千匹瞻不以归家分赏将士贼平自表还家不许拜骠骑将军常侍止家为府卒年七十二册赠开府仪同三司谥曰穆御史持节监护丧事论讨王含功追封华容子降先爵二等封次子一人亭侯瞻性静默少交游好读书或手自抄写凡所著述诗赋笺表数十篇兼解音乐立宅乌衣巷馆宇崇丽慎行爱士老而弥笃尚书闵鸿太常薛兼广州太守河南褚沉给事中宣城章辽历阳太守沛国武嘏并与瞻素疏咸藉其高义临终托后于瞻瞻悉营护其家为起居宅同于骨肉少与陆机兄弟亲善机死瞻恤其家嫁机女资送同于所生长子景早卒景子友嗣官至廷尉景弟鉴太子庶子大将军从事中郎先瞻卒
　　　　王谅
字幼成丹阳人少有干略为王敦所擢参其府事稍迁武昌太守初新昌太守梁硕专威交址迎立陶咸为剌史咸卒敦以王机为剌史硕发兵距机自领交址太守迎前剌史修则子湛行州事永兴三年敦以谅为交州剌史谓曰修湛梁硕皆国贼也卿至便收斩之谅既到境湛退还九真广州剌史陶侃遣人诱湛来诣谅所谅执之硕时在坐曰湛故州将军子有罪可遣不足杀也谅曰是君义故无豫我事即斩之硕怒而出谅使客剌之弗克硕遂率众园谅于龙编陶侃遣军救之未至而谅败硕逼谅夺其节谅固执不与断谅右臂谅正色曰死且不畏臂断何有十余日愤恚而卒硕据交州凶暴寻为侃所讨诛
　　　　陶璜
字世英丹阳秣陵人父基吴交州剌史璜仕吴历显位孙皓时交址太守孙谞贪暴为百姓所患会察战邓荀至擅调孔雀三千顷遣送秣陵既苦远役咸思为乱郡吏吕兴杀谞及荀以郡附晋武帝拜兴安南将军交址太守寻为其功曹李统所杀更以建宁爨谷为交址太守谷又死更遣巴西马融代之融病卒南中监军霍弋又遣犍为杨稷代融与将军毛炅九真太守董元牙门孟干孟通李松王业爨能等自蜀出交址破吴军于古城斩大都督作则交州剌史刘俊吴遣虞汜为监军薛珝为威南将军大都督璜为苍梧太守拒稷战于分水璜败退保合浦亡其二将珝怒谓璜曰若自表讨贼而丧二帅其责安在璜曰下官不得行意诸军不相顺故致败耳珝欲还璜夜以数百兵袭董元获其宝物船载而归珝乃谢之以璜领交州为前部督璜从海道径至交址将战璜疑断墙内有伏兵列长戟于其后兵纔接元伪退璜追之伏兵果出长戟逆之大破元等以前所得宝船上锦物数千匹遗扶严贼帅梁奇奇将万余人助璜元有勇将解系同在城内璜诱其弟象使为书与系又使象乘璜轺车鼓吹导从而行元等曰象尚若此系必有去志乃就杀之珝璜遂陷交耻吴因用璜为交州剌史璜有谋策周穷好施能得人心滕修数讨南贼不能制璜曰南岸仰吾盐铁断勿与市皆坏为田器如此二年可一战灭也修从之果破贼初霍弋之遣稷炅等与之誓曰若贼围城未百日而降者家属诛过百日救兵不至吾受其罪稷等守未百日粮尽乞降璜不许给其粮使守诸将并谏璜曰霍弋已死不能救稷等必矣可须其日满然后受降使彼得无罪我受有义内训百姓外怀邻国不亦可乎稷等期讫粮尽救兵不至乃纳之皓以璜为使持节都督交州军事前将军交州牧武平九德新昌土地阻险夷獠劲悍历世不宾璜征讨开置三郡及九真属国三十余县征璜为武昌都督以合浦太守修允代之交土人请留璜以干数于是遣还皓既降晋手书遣璜息融敕璜归顺璜泣数日遣使送印绶诣洛阳帝诏复本职封宛陵侯改冠军将军在南三十年维恩着于殊俗及卒举州号哭如丧慈亲子威领交州剌史在职甚得百姓心三年卒威弟淑子绥后并为交州自基至绥四世为交州者五人璜弟浚吴镇南大将军荆州牧浚弟抗太子中庶子浚子湮字恭之湮弟猷字恭豫并有名湮至临海太守黄门侍郎猷宣城内史王导右军长史湮子馥于湖令为韩晃所杀赠庐江太守抗子回自有传
　　　　陶回
丹阳人也王敦命为参军转州别驾敦死司徒王导引为从事中郎迁司马苏峻之役回与孔坦言于导请早出兵守江口峻将至回复谓庾亮曰峻知石头有重戍不敢直下必向小丹阳南道步来宜伏兵要之可一战而擒亮不从峻果由小丹阳经秣陵迷失道逢郡人执以为乡导夜行无部分亮闻之深悔不从回言寻王师败绩回还本县收合义军得千余人与陶侃温峤等并力攻峻又别破韩晃以功封康乐伯时大贼新平纲维弛废司徒王导以回有器干擢北军中候俄转中护军久之迁征虏将军吴兴太守时人饥谷贵三吴尤甚诏欲听相鬻卖以拯一时之急回上疏曰当今天下不普荒俭唯独东土谷价偏贵便相鬻卖声必远流北贼闻此将窥疆场如愚臣意不如开仓廪以赈之乃不待报辄便开仓及割府郡军资数万斛米以救乏绝由是一境获全既而下诏并敕会稽吴郡依回赈恤二郡赖之在郡四年征拜领军将军加散骑常侍征虏将军如故回性雅正不惮疆御丹阳尹桓景佞事王导会荧惑守南斗经旬导语回曰南斗扬州分而荧惑守之吾当逊位以厌此谪回曰公以明德作相辅弼圣主当亲忠贞远邪佞而与桓景造膝荧惑何由退舍导深愧之以疾辞职不许徙护军将军常侍领军如故未拜卒年五十一谥曰威四子汪嗣爵位至辅国将军宣城内史陋冠军将军隐少府无忌光禄勋兄弟咸有干用
　　　　张闿
字敬绪丹阳人吴辅吴将军昭之曾孙也少孤有志操太常薛兼言闿才干贞固当今之良器元帝引为安东参军甚加礼遇转丞相从事中郎以母忧去职既葬帝强起之拜给事黄门侍郎领本郡大中正以佐翼勋赐爵丹阳县侯迁侍中出补晋陵内史在郡甚有威惠所部四县并以旱失田闿乃筑曲阿新丰塘溉田八百余顷每岁丰稔葛洪为其颂以擅兴造免官后公卿为之言曰张闿兴陂溉田可谓益国而反被黜使臣下难复为善帝感悟下诏曰丹阳侯闿昔以劳役部人免官虽从吏议犹未淹其忠节之志也仓廪国之大本宜得其才今以闿为大司农闿陈黜免始尔不宜便居九列疏奏不许帝宴驾为大匠卿营建平陵事毕迁尚书苏峻之役闿与王导俱入宫侍卫峻使闿持节权督东军王导潜与闿谋密宣太后诏于三吴令速起义军陶侃等至假闿节行征虏将军与振威将军陶回共督丹阳义军闿到晋陵尽运四部谷以给郗鉴又与蔡谟虞潭王舒等招集义兵讨峻峻平以尚书加散骑常侍赐爵宜阳伯迁廷尉以疾解职拜金紫光禄大夫卒年六十四子混嗣闿笺表文议传于世
　　　　乐道融
丹阳人少有大志好学不倦与朋友信每约已而务周急有国士之风为王敦参军敦将反使告甘卓卓以为不可迟留不赴敦遣道融召之道融虽为敦佐忿其逆节因说卓因主上躬统万机非专任刘隗今虑七国之祸故割湘州以削诸侯而王氏擅权日久卒见分政便谓被夺敦背恩肆逆举兵伐主国家待君至厚今若同之岂不负义生为逆臣死为愚鬼君当伪许应命而驰袭武昌敦众闻之必不战自散大勋可就矣卓大然之乃与巴东监军柳纯等露檄陈敦过逆率所统致讨又遣赍表诣台卓年老多疑待诸方同进军至猪口敦闻大惧使卓兄子邔求和令卓旋军主簿邓骞与道融谏曰将军起义兵而中废为败军之将窃为将军不取且士卒各求其利一旦西还欲其无叛恐不可得卓不从道融昼夜涕泣谏说忧愤而死未几卓果为其下所杀
　　　　刘系宗
丹阳人少便书昼为宋竟陵王诞子景粹侍书诞举兵广陵城内皆死敕沈庆之赦系宗以为东宫侍书泰始中为主书以寒官累积勋品元徽初奉朝请兼中书通事舍人员外郎封始兴南亭侯兼秣陵今齐高帝废苍梧王呼正直舍人虞整醉不能起系宗欢喜奉敕高帝曰今天地重开是卿尽力之日使写诸处分敕令及四方书疏主书十人书吏二十人配之事皆称旨高帝即位除龙骧将军建康令永明初为右军将军濮阳太守兼中书通事舍人母丧起复本职宿卫兵东讨遣系宗随军慰劳遍至遭贼郡县百姓被驱逼者悉无所问上欲修白下城难于动役系宗启谪役在东人丁随唐宇之为逆者从之后车驾出讲武履行白下城曰刘系宗为国家得此一城永明中魏使书常令系宗题答秘书局皆隶之再为少府宁朔将军宣城太守系宗久在朝省闲于职事武帝常云学士辈不堪经国唯知读书耳经国一刘系宗足矣沈约王融数百人于事何用其重吏事如此建武二年卒官
　　　　纪少瑜
字幼玚丹阳秣陵人本姓吴养于纪氏因而命族早孤有志节常慕王安期之为人年十三能属文赋京华乐王僧孺见而赏之曰此子才藻新拔方有高名常梦陆倕以一束青镂管笔授之云我余此笔犹可用卿自择其善者其文因此顿进年十九游太学博士东海鲍皦雅相钦悦时皦有疾请少瑜代讲少瑜既妙玄言善谈吐辩捷如流为晋安国中尉侍宣城王读当阳公为郢州以为功曹参军转轻车限内记室坐事免大同七年为东宫学士邵陵王在郢启求学士武帝以少瑜充行少瑜善容貌工槁草吏部尚书到溉尝曰此人有大才而无贵仕将拔之会溉去职后除武陵王记窒参军卒
　　　　陶子锵
字海育丹阳秣陵人父延尚书比部郎兄尚宋末为幸臣所怨被系子锵公私缘诉流血稽颡行路嗟伤逢谢超宗下车相访回诣建康令劳彦远曰岂忍见人昆季如此而不留心劳感之兄乃得释母终居丧尽礼与范云邻云每闻其哭声必动容改色欲相申荐会云卒初子锵母嗜莼母没后常以供奠梁武义师初至此年冬营莼不得子锵痛恨恸哭而绝久之乃苏遂长断莼味
　　　　陶季直
秣陵人祖愍祖宋广州刺史父景仁中散大夫季直早慧愍祖爱异之尝以四函银列置于前令诸孙各取季直时甫四岁独不取人问其故季直曰若有赐当先父伯不应度及诸孙是故不敢愍祖益奇之五岁丧母哀若成人初母未病于外染衣卒后家人始赎季直抱之号恸闻者莫不酸感及长好学淡于荣利起家桂阳王国侍郎北中郎镇西行参军并不起时人号曰聘君父忧服阕为丹阳后军主簿领郡功曹出为望蔡令以病免时刘秉袁粲以齐高帝权势日盛将图之秉素重季直欲与之定策季直以袁刘儒者必致颠殒固辞不赴俄而秉败齐初为尚书比部郎时褚彦回为尚书令与季直素善频以为司空司徒主簿委以府事彦回卒请为立碑终始营护甚有吏节时人美之迁太尉记室参军出为冠军司马东莞太守还除散骑侍郎领左卫司马转镇西咨议参军明帝作相诛锄异已季直不能阿意出为辅国长史北海太守迁骠骑咨议参军尚书左丞出为建安太守政尚清静百姓便之还为中书侍郎迁游击将军兼廷尉梁台建迁给事黄门侍郎常称仕至二千石始愿毕矣无为久预人间事乃辞疾还乡里天监初就家拜太中大夫高祖曰梁有天下遂不见此人卒年七十五李直素清苦又屏居十余载及死家徒四壁子孙无以殡敛闻者莫不伤其志焉作京都记传于世
　　　　丁咸序
秣陵人耽儒学进修士业授衡阳判官太守贤之
　　　　淳于量
字思明其先济北人世居建业父文肃仕梁为梁州剌史量伟姿容有干略便弓马以军功封广晋县男侯景陷台城元帝承制以为巴州剌史景西攻巴州与王僧辩并力拒景大败之擒其将任约宋子仙景平封谢沐县侯出为都督桂阳剌史陈受禅进位南抚军大将军华皎叛为征南大将军西讨大都督平皎并降周将元定等以功授侍中中军大将军开府仪同三司进封醴陵县公出为南徐州剌史进号征北大将军迁车骑将军都督南兖州剌史薨赠司空
　　　　张松
建康人兄悌坐罪当死松及弟景各欲代其死县以谳上武帝以为孝义特降其死
　　　　史务滋
溧阳人先为溧阳侯累吏劳迁司宾卿天授元年九月进拜纳言武后革命诏务滋等十人分行天下雅州剌史刘行实兄弟为侍御史来子询诬其反诏务滋与来俊臣杂治俊臣言务滋与囚善掩其反状后命俊臣并治遂自杀
　　　　沈恪
丹阳人永定初为威猛将军陈霸先谋篡使中书舍人刘师知引恪勒兵入宫卫送梁主如别宫恪排闼见霸先叩头谢曰恪身经事萧氏今日不忍见此分受死耳决不奉命霸先嘉其意不复逼更以荡主王僧志代之 【晋书张祎者吴郡人恭帝为琅邪王以祎为郎中令及帝践祚刘裕以祎帝之故吏素所亲信封药酒一罂付祎密令鸩帝祎叹曰鸩君而求生何面目视息世间哉不如死也自饮之死与恪皆义士故附见之】 许淹句容人多识广闻精诂训与魏模公孙罗皆以博学名家
　　　　刘邺
字汉藩句容人父三复以善文章知名少孤母病废三复丐粟以养李德裕为浙西观察使奇其文表为掌书记德裕三领浙西及剑南未尝不从会昌时位宰相擢三复刑部侍郎弘文馆学士邺六七岁能属辞德裕怜之使与子共师学德裕既斥邺无所依去客江湖间陜虢高元裕表为推官又辟镇国幕府咸通初擢左拾遗召为翰林学士赐进士第历中书舍人迁承旨邺伤德裕以朋党抱诬死海上令狐绹久当国更数赦不为还官爵至懿宗立绹去位邺乃伸其冤复德裕故官世高其义后与崔沆皆同中书门下平章事
　　　　许叔牙
字延基句容人贞观时迁晋王府参军事弘文馆直学士于诗礼尤邃献诗纂义十篇御史大夫高智周见之曰欲明诗者宜先读此 【子予儒宇文举高宗时为奉常傅士长寿中历天官侍郎弘文馆学士封颍川县男】
　　　　张常洧
字巨川句容人高祖伯卿曾祖元绍并抗志不仕祖处静乌程令父璋建州司户常洧璋第四子也建中四年父殁庐墓三年墓侧产瑞芝十二茎太守樊泌表奏旌表大和六年侄孙公珽亦以孝闻 【时贤谓张氏孝传三世可革俗矣公珽兄孙瑑以经学着】
　　　　徐铉
字鼎臣广陵人十岁能属文与韩熙载齐名江南谓之韩徐仕南唐为翰林学士御史大夫吏部尚书 【今摄山栖霞寺西来贤亭即其居也】 宋师围金陵煜遣铉朝京师求缓兵太祖以礼遣之后随煜至京师太祖责之铉对曰臣仕江南国亡不能死臣之罪也不当问其它太祖叹曰忠臣也以为太子率更令太平兴国初直学士院从征太原加给事中出为左散骑常侍坐事贬黜卒年七十六李穆尝使江南见铉及其弟锴文章叹曰二陆不能及也锴仕江南为内史舍人而卒铉好李斯小篆尤得其妙隶书亦工尺牍为士大夫所得皆珍藏之有集三十卷又有质疑论稽神录行于世
　　　　李华
字君仪溧阳人父殁居丧毁瘠尽哀母老得疾废于床华忧惧置家事不问专意奉养衣不解带者十余年尤笃于友爱内外无间言有田十余顷岁水旱誓不一言减县官租谷翔贵亟发廪平价食其一方虚甑待炊者曰以千计大观政和间蝗数害稼群飞下其田辄去不食年八十六卒子朝正字治表性刚直不苟势利游太学登第历敕令所删定官知溧水县有异政民诣府举留弃梦得荐于朝赐对转一官赐银绯从民所欲命还溧水陛辞乞易所得章服封母从之秩满除太府寺簿再除敕令所删定官俄除户部郎改右司权户部侍郎奉祠知平江府卒年六十官至朝奉大夫
　　　　王安石
其先抚州临川人父楚国公益字舜良登第仕至尚书都官员外郎通判江宁府年四十六卒官因家金陵七子安仁安道安石安国安世安礼安上安仁皇佑元年中进士第举贤良授宣州司户参军卒安石字介甫庆历二年中进士第累迁知制诰相神宗先再知江宁府最后力告老拜镇南军节度使同中书门下平章事判江宁府纳节改左仆射观文殿大学士集禧观使居金陵封荆国公加司空除安上提点江东路刑狱公事命移治所于金陵以尉之其见重如此薨谥曰文封舒王此旧有祠堂安石二子雱封临川伯雱子棣字仪仲显谟阁学士右中大夫开德府路经略安抚使建炎三年金人攻澶渊死于城守诏赠资政殿大学士雱弟旁旁生桐桐生瓙珏安国字平甫有文名当世正直不阿至崇文院校书改著作佐郎秘阁校理为吕惠卿所中放归田里岁余卒有文集二子瓬字符均任将作少监知滑州寿春府赠朝议大夫斿字符龙知滑州京西路提点刑狱元丰元年瓬斿言亡父安国冤抑诏元佑旨挥更不施行斿差监江宁府粮料院瓬子朴安礼字和甫中进士第召对神宗欲峻用之以兄当国授崇文院校书元丰元年以端明殿学士中大夫知江宁府迁太中大夫改资政殿学士元佑元年移知扬州官至左丞姿貌魁伟有口辩常以经纶自任而阔略细谨安上字纯甫由太子右赞大夫三司度支判官召对有提点刑狱之命历知和湖二州管勾江宁府崇禧观卒子□旟旗子梲宣和□□□梲并除直秘阁楚国以下并葬建康今□□□州芜湖及平江宝华皆有三氏族云李琮字献甫江□□□□中登第为尚书屯田员外郎江□转□□□□惠民圩四十里于金陵太平宣城三□□□□盐法十六事会泸南罢兵诏充梓路□□琮到官纳岁费备边事泸帅王光祖□□□□□□为乱琮械系告者付狱泸人乃安□□□□□□转左朝散大夫历知吉相潞洪州□□□□□卿时游天经议以矾水渍铁为铜可□□□□□□疏极言不当以伪为宝转朝议大夫刑□□□□陜西人张天经上书祗时政琮议如律□□□相章惇意寻以宝文阁待制出知杭州兼浙西兵马钤辖移知河南府兼西京留守又迁高阳关路安抚使知瀛州上柱国陇西郡开国侯后赠太师封襄国公有文集十卷子回字少愚登第试中书舍人兼校证补完御前文籍直龙图阁待制封陇西县开国男食邑三百户校证文籍书成知东平府兼安抚使袭杀贼杨进等三千人转朝请大夫太子詹事太子侍讲迁御史中丞金人进兵河上除延康殿学士签书枢密院兼大河守御使还知福州奉使元帅府奉玺符册书劝进高宗即位除端明殿学士同知三省枢密院事寻参知政事出为江南西路安抚大使知洪州卒 【回在襁褓间父琮携家人上冢乱母负回登舟忽失手堕水不能救是夕舟次秦淮江口闻邻舟儿啼声颇类叩邻舟果得之舟人言夜见江上火光若列甲仗数百人守卫者舟近皆散不见独火光明灭得是儿溧水志李世家中山宋末名（金旬）者登第知名当世今进士名恒名懋者皆（金旬）孙居城中】
　　　　俞（上□下木）
字祇若溧水人中上舍释褐第一人初授承事郎秘书正字转起居舍人给事中极论丞相蔡京不合出知润州改襄阳府鹿门寺有田千顷牛千头僧馋于财无戒行（上□下木）乃奏改禅院赐额分其田半为官田岁收租万斛以助军储一年召赴阙言官吏苟且成风不肯予夺公事盖虑不当将来罪有所归及百姓诉县不当公事本州岛不与予夺复送本县依条施行诉州不当公事监司不与予夺复送本州岛依条施行且百姓冤抑强有力者能自诉于县诉于州诉于监司亦不过送本县依条施行贫穷孤弱之人冤抑虽甚何从申愬切虑上干阴阳之和又言外方最要切者监司守令愿戒谕三省谨择监司俾表率州县天下幸甚上嘉其言赐对衣金带再试给事中除御史中丞轮林学士知制诰兵部尚书在朝知必尽言上每嘉纳多所匡正蔡京复以（上□下木）多忤意奏出知河阳改开德府章屡上责授常州团练副使太平州安置政和八年复除显谟阁待制知潭州以母病陈乞就近便改知建康府到任转朝奉大夫述古殿直学士未几致仕子孙后多显官 【按（上□下木）作俞氏释褐题名记其祖考始储六经以诏昆裔越五十年然后有解褐而归者自天圣讫今凡十人非朝廷乐育之效与故丞相岐公尝以十榜传家为美（上□下木）诵其诗而悦之因追念先泽刻石以垂训学者勿嬉乃情克踵旧武以忠义报国益振家声则视此无愧矣诸科如良佐良弼瑊珏仲翁彻（上□下木）赜迎次聃布次乔皆俞氏云】
　　　　秦桧
字会之江宁人登进士第相高宗舆金讲和以病同子熹致仕二孙埙堪乞改差在外宫观桧进封建康郡王少傅熹赠少师封福国公致仕埙堪并提举江州太平兴国宫后桧追封申王谥忠献孙巨死节别有传兄梓字楚材自江宁居溧阳使高丽还登进士第历知台秀袁太平常湖六州除翰林学士出知宣州民诣阙请留进职再任再移湖州告老赠光禄大夫子煜孙城皆笃学世其家业
　　　　魏良臣
字道弼溧水崇教乡南塘人负资瑰伟少游郡学归母病已亟良臣刲股为糜以进下咽即安闾里称孝宣和三年登进士第初拟丹徒尉诣阙投匦函伸太学陈东冤天下高其义调严州寿昌令以县最闻召对除敕令删定官迁吏部郎官金人犯高邮择使讲和上曰魏良臣颇有气节宜往使还旧相去国廷议不协丐祠归闲废累年上念之除礼部郎官迁左右司检正秦桧当国欲畀以言职力辞适金人败盟擢吏部侍郎奉使乌珠拥精锐以惧之良臣从容不慑反复审辨迄定初议后参大政出衣冠之囚归蛮瘴之冤起淹抑斥奸回修军政罢冗官节浮费晚历知绍兴宣潭洪四郡卒年六十九赠光禄大夫建康郡开国侯食邑千三百户食实封二百户谥敏肃
　　　　潘祺
字长吉溧阳人好学尚气节游太学知名与陈谏议东为友陈欲献书阙下过祺谋可否祺曰祺亲老不能与子俱子不可不勉陈意遂决祺性至孝父疾革露章请于帝愿减已筭益父寿父疾果瘳佥以为孝诚所感登第调宣州司户卒年三十八里人痛惜之
　　　　吴思道
金陵人以诗为苏轼刘安世诸人鉴赏官至团练使宣和末亟挂冠去责授武节大夫致仕诗思益超拔后寓新安野服萧然如云水人其高逸如此
　　　　王纶
郡人绍兴五年登第仕至参知政事三十一年以资政殿大学士知府兼安抚等使府治西厅建昼锦堂详见庆元志
　　　　唐文济
金陵人性冲澹以琴为娱太宗朝待诏上曰古琴五弦文武增为七弦朕欲令蔡裔增琴为九弦可乎文济曰不可五弦有遗音而益以二今无所阙上怒叱出遂增之文济终守前说上嘉其有终令赐绯
　　　　钱戬
溧阳人居父忧有少年数人来曰而父在京师逋我金数百万戬欲偿之兄弟有难色且令举其要戬独曰大人与人交信厚彼必不我欺且彼谓吾父贷宿镪吾拒以无左验辞虽直非孝子待亲之道卒与之家为瘠不悔元夕家人出观灯邻不肖子潜入其家将为盗戬知之呼前谕曰尔良家何为乃至是取一白金合子与之使速去终不语人其子时敏始生有乌鹊衔青铜五铢钱一置庭中香案上识者知其阴德之证以时敏恩赠奉直大夫时敏字端修早颖悟读书一览即成诵属文敏速气岸轩豁勇于为义年十八以明经贡辟雍擢上舍第繇大理寺丞迁秘书丞除驾部郎充奉迎两宫扈从礼仪使司属官改兵部郎检察郊祀大礼仪仗迁右司郎兼权右史充礼部贡院参详官又兼外制拜权工部侍郎俄权兵部侍郎除敷文阁待制奉祠告老卒年六十八赠正议大夫
　　　　钱周材
字符英溧阳人质重气和退然似不能言七岁能属文乡试第一登第繇大理司直擢普安郡王府教授历迁校书郎著作郎兼教授除起居舍人刑部侍郎使金还拜中书舍人直学士院兼实录院修撰兼侍讲知常州奉祠孝宗登极以旧学召对便殿留奉内祠兼侍讲复为中书舍人迁给事中直学士院母忧服阕屡诏不起以龙图阁直学士奉祠告老卒年七十二官至朝议大夫
　　　　阎彦昭
字德甫世家建康之江宁徙居溧阳性敏悟善治繁剧轻财尚义自浙西帅司机宜监六部门迁太府寺丞除仓部郎奉使淮东参议浙东江西帅幕除两浙运判奉祠干道九年卒年七十九官至右奉直大夫子晃昴晟晃子一德历江阴建昌二军及泰真二州太守累官宗正寺簿
　　　　刁衎
升州人初仕南唐直清辉阁阅中外章疏江南平李昉扈蒙在翰林勉衎出仕因献圣德颂于朝乃复故官七年不迁恬澹夷雅太平兴国七年上疏言淫刑酷法非律文所载者望诏天下悉禁止之上览疏甚悦
　　　　秦传序
江宁人也淳化五年贼攻陷嘉戎泸渝涪忠万开八州时传序为开州监军力战而死上降诏嘉奖其子奭泝峡求其父尸至夔州船覆溺死人谓父死于忠子死于孝奏至上嗟恻久之录传序次子煦为殿直赐钱十万
　　　　邵必
丹阳人博学有雅望庆历六年差为编修唐书官必言史出众手非是卒辞之
　　　　朱存
金陵人尝读吴大帝而下六朝书具详历代兴亡成败之迹南唐时作览古诗二百章章四句前志多引为证云
　　　　朱舜庸
建康人好古博雅编金陵事积二十年自里巷口传至仙佛之书无不研综舂容大帙余数万言庆元中留守吴琚得其编为之订证铨次目曰续建康志
　　　　吴柔胜
字胜之溧水永宁乡茅城人登淳熙八年进士第调宣城都昌尉巴陵主簿华亭下砂盐场官授嘉兴教授浙西使者黄灏委以荒政赖全活者众韩侂冑用事注赣县尉时党论沸腾柔胜为人指目讪笑恬不为意独与寓官吏部杨万讲学义理提点刑狱司辟为属获盗当改官柔胜曰岂忍以人命博官诸监司交委任之丐祠归家嘉定初召除主管尚书刑工部架阁文字授国子正当轮对时大风雷太庙鸱尾坏柔胜所进皆廷臣不敢斥言者迁博士时年六十乞通判建康府边郡择守授司农丞知随州随经兵火茅苇弥望不及中州一下县柔胜治之罢科敛宽逋负奖忠义褒死节随人大悦相庆随及枣阳旧无城敌至直犯安陆汉阳东及蕲黄南至鄂州兴国柔胜为筑守既而金人大入围枣阳三月不克而退诸郡赖之就兼提点京西刑狱改知池州未几除湖北转运判官兼知鄂州值饥以精勤于事活人万余或议其用是干誉柔胜屡求罢改知太平州鄂人泣留之治太平一年有惠政柔胜素戒止足上章请老除秘阁修撰主宫观卒赠太师谥正肃子源泳渊潜渊字选父登嘉定七年进士第淳佑九年以端明殿大学士太中大夫沿江制置等使知府十年诏以渊立山寨耕屯备竭忠勤特除资政殿学士仍与执政恩例进封金陵侯十一年诏以渊兴利除害所列二十五事究心军民特转两官赐锦绣堂惠勤楼大字寻进爵为公十二年升大学士除福建安抚使知福州改知平江府为发运使未几论罢渊所至好籍没豪横惠济贫弱立义庄事见各志潜字毅父嘉定十年举进士第一人相理宗封许国公为贾似道所排贬循州寻薨事见宋史
　　　　秦（上喜下心）
秦（上喜下心）者其先自南泉徙居秣陵五世孙泽宰金坛秩满徙居溧阳洮湖南（上喜下心）其后也为人长者岁收万余斛租乡民输粟每令自行概因是而称为秦自量当熙宁元丰间频岁饥馑作糜粥以饲往来之人计升斗以给乏绝之家所全活甚众霞山有庙居民好淫祀（上喜下心）悯甚妄杀牲畜因改庙为佛宇今号曰塔院崇宁二年蒋静传其事见县志
　　　　王端朝
字季羔本澶渊人过江爱溧阳风土因家焉少以该洽闻年十八举建康第一后荐太学又为第一登第再中博学宏祠科历太学录秘书省正字江东帅司机宜除宗正丞提举两浙市舶知永州干道二年卒年四十四
　　　　刘岑
字季高本吴兴人迁居溧阳博学爱士有古君子风登第擢著作郎再使金通判兴国军除湖北运判辟川陜随军转运使除金部郎累迁权户侍出知太平池州移镇江府除刑部侍郎迁吏部侍郎知信州责单州团练副使全州安置在全五年移建昌军居住又历九年绍兴乙亥冬自便复官奉祠起知泰州移扬州温州除户部侍郎车驾亲征除御营随军都转运使奉祠告老除徽猷阁直学士干道三年卒年八十一官至左朝散大夫先世葬乌程之杼山故号杼山居士熙宁中曾祖述字孝叔为御史知杂以忤荆公出知江州司马温公折简与孝叔有道胜名立之语杼山既居溧阳乃以道胜名其堂
　　　　崔敦礼　崔敦诗 
崔敦礼与弟敦诗本通州静海人同登绍兴庚辰第爱溧阳山水买田筑居 【池上有读书堂扁曰双桂】 敦礼字仲由历江宁尉平江府教授江东抚干诸王宫大小学教授敦诗字大雅性端厚议论疏通知大体博览强记繇秘书省正字除翰林权直崇政殿说书权给事中家难服阕除枢密编修官著作郎权吏部郎官又兼崇政殿说书进国子司业直学士院拜中书舍人加侍讲直学士院卒赠中大夫
　　　　李处全
字粹伯徐州丰县人邯郸公淑之曾孙迁居溧阳慕刘杼山之为人文章闳肆诗体兼众长字画遒丽登第繇宗正寺簿迁太常丞知沅州提举湖北茶盐除秘书丞兼礼部郎迁殿中侍御史遂除侍御史母忧去朝奉祠后知袁州处州移赣州未赴改舒州卒于任年五十九官至朝议大夫侄柄字子权知无为军舒州卒年四十二亦有声称云
　　　　潘汇征
字泰初寓居溧阳记问该洽宗濂洛先儒之学四荐三魁登嘉定甲戍第廷对剀切漫塘刘宰嘉其志不苟求学行才猷兼备深器重之时杜丞相范为湖州录参漫塘并荐于朝得宰昆山繁昌有能名而范后为相汇征自号鹤山捐叟云
　　　　王云起
字霖仲号友山荆国王文公弟安上八世孙治春秋学任澧州路儒学教授尝为湖广行省考试官士论服其鉴裁翰林学士草庐吴公澄石塘胡长孺皆尝序其诗文 【吴序云家三百年文章欧曾二苏各名一世而荆国王文公为之最何也才议学行俱优也弟平父子元泽亦卓尔不群英哲萃于一门出于一时噫难乎其继矣文公季弟纯父之远孙云起字霖仲胸怀坦坦如青天白日无掩蔽无晻暧言论挺挺如迅雷烈风无阿倚无留藏其征于文也亦然韩子云昭晰者无疑优游者有余霖仲盖是也平父元泽之后而复见斯人乎王氏其世有人矣哉彼深险也而辞易直鄙狭也而辞宏敞软媚也而辞劲峭秽浊也而辞清整若是而为文皆表里不相符予不知其可也胡序云长孺被征馆集贤之年也霖仲亦征同舍数十日去实至元二十有六年也始至即求还山宰相留之不可欲用为教授江南一郡又不可遂行后十年见宰相杭州延礼不逮京师时出辄与绝乃过长孺语移画漏十刻又后十有四年为宗晦书院山长岁满自温集杭留六十日时时会语出所著定林漫槁相示长孺聆且阅焉其言出入载籍而不拘其诗疏通动荡而不滞其文条达敷畅而不流追记异时霖仲初自建业到京师才二十有五长身疏髭面目光晢如画气盛志强若飞鹤游鱼凌厉青冥之上缀横泠渊之间见贵富如将以粪溲染已疾走不肯一顾自杭归建业方以诗书授徒弟子取县报谕书院山长为之大作诗文及再为山长归道杭而留也貌严体（病去丙改瞿）须发尽白虽志气未衰而视在京师固已洒然异矣使霖仲在京师如在建业碌碌从庸众人后积日月得官受禄为贵富人已久然舍经术诗文从事乎其它则又安得漫槁四编之多也邪非徒多也假之岁年顾有不骎骎类荆国也哉】 其为澧州教甚宜其官宋状元本为譔遗爱碑改将仕郎旌德县主簿不赴以疾终于家 【侄垕今居蒋山坟庵集王氏家谱甚详核云】
　　　　杨刚中
字志行其先处之松阳人曾大父遂仕宋知黄陂县徙家建康父公溥乡贡进士公幼颖敏力学家贫竭力养亲或躬井臼之劳与兄敏中同居雍睦内外无间言行台移治建康任官者皆国初名臣咸敬公学行折节宾礼不翕翕趋附也省辟主江宁县学升郡学录正得徽州路儒学教授丁外艰服阕除平江路教授未赴擢福建闽海道肃政廉访司管勾承发架阁库兼照磨至则独处公署行李萧然扁所居斋曰霜月御史行部至必加礼貌宪僚寀与之言必称先生会行科举江西行省聘公与故翰林学士草庐吴公澄偕主文衡所取拔皆知名奇士有以不及贡额为言者公谓国家以科目取士选贵精审不宜以碌碌者充数闻者是之迁江东廉访司照磨复校文江浙行省得士尤多秩满风宪举守令授卫辉路录事不赴改文林郎江浙等处儒学提举修举学政省宪钦异丞相托欢公荐于朝召为翰林待制承务郎兼编修官赴官月余谢病去晚自宣城挈家还居建康乡人子弟诣门质疑诲诱不倦着易通微说诗讲义若干卷卒年七十四其甥进士李桓述行状御史中丞张公梦臣撰碑 【门人雷秉义刊霜月斋集见赵鲁公王侍御张中丞序文】
至大金陵新志卷十三下之下
元　张铉　撰
　人物志
　　列传
　　　仙释
　　　　三茅君兄弟三人
长讳盈字叔申咸阳南关人高祖讳蒙字初成一字本初深识玄远知周衰不仕诸侯乃师北郭经阿鬼谷先生长往华山道成以秦始皇三十年九月庚子乘龙白日升天时邑童谣曰神仙得者茅初成驾龙上升之太清时下玄洲戏赤城继世而往在我盈帝若学之腊嘉平始皇闻之询诸父老具对曰此仙人之谣劝帝求长生之术于是始皇忻然有寻仙之志因改腊曰嘉平盈弟固字季伟衷字思和皆生汉景帝中元间盈天汉四年道成至元帝初元五年来江左句曲之山哀帝元寿二年乘云而去是为大司命君固至孝元时拜执金吾卿衷宣帝地节四年拜上郡太守五更大夫并解任从兄修学俱得为仙固为定箓真君衷为保命仙君详见茅山志 
　　　　葛仙公
名玄字孝先本姓诸葛远祖征江汉次丹阳之句容因止而叹曰独身在此何诸之有遂单姓葛玄有仙术赏从吴主至溧洲还遇大风百官船皆败没玄船亦沈吴主使人求玄久见玄出水上衣履不湿而有酒色既而言曰从子胥饮酒耳玄性好酒尝饮醉卧门前陂水中竟日醒乃止帝重之为于方山立洞玄观后传白日举今方山犹有玄煮药铛及药臼在
　　　　葛洪
字稚川丹阳句容人祖系吴大鸿胪父悌仕晋为邵陵太守洪少好学家贫躬自伐薪以货纸墨夜辄写书诵习遂以儒学知名为人木讷不好荣利闭门却扫未尝交游于余杭见何幼道郭文举目击而已各无所言时或寻书问义不远数千里崎岖冒涉期于必得遂究览典籍尤好神仙导养之法从祖玄吴时学道得仙号葛仙公以其炼丹秘术授第子郑隐洪就隐学悉得其法后又师事南海太守上党鲍玄玄亦内学逆占将来见洪深重之以女妻洪洪传玄业兼综练医术凡所著撰皆精核是非而文章富赡太安中石冰作乱吴兴太守顾秘为义军都督与周（王巳）等起兵讨之檄洪为将兵都尉政冰别率破之迁伏波将军冰平洪不论功赏径至洛阳欲搜求异书以广其学见天下已乱欲避地南土乃桑广州剌史嵇含军事及含遇害遂停南土征镇檄命一无所就后还乡里元帝为丞相辟为掾以平贼功赐爵关内侯咸和初司徒导召补州主簿转司徒掾迁咨议参军干宝荐洪才堪国史选为散骑常侍领大著作淤固辞不就闻交趾出丹求为勾漏令帝以洪资高不许洪曰非欲为荣以有丹耳帝从之遂将子侄俱行至广州剌史邓岳留不听去洪乃止罗浮山炼丹狱表补东筦太守辞不就乃以洪兄子望为记室参军在山积年优游闲养著书凡内外一百一十六篇自号抱朴子因以名书其余所著碑诔诗赋百卷移檄章表三十卷神仙良吏隐逸集异等传各十卷又抄五经史汉百家之言方伎杂事三百一十卷金匮药方一百卷肘后要急方四卷后忽与岳疏云当远行寻师克期便发岳得疏狼狈往别而洪坐至日中兀然若睡而卒岳至遂不及见时年八十一视其颜色如生体亦柔软举尸入棺甚轻如空衣世以为尸解得仙云
　　　　许迈
字叔玄一名映丹阳句容人家世士族而迈少恬静不慕仕进未弱冠尝造郭璞璞为之筮遇泰上六文发璞谓曰君元吉自天宜学道时南海太守鲍靓隐迹潜遁人莫之知迈乃往候之探其至要父母尚存未忍违亲谓余杭悬溜山近延陵之茅山是洞庭西门潜通五岳陈安世茅秀伟常所游处于是立精舍于悬溜而往来茅岭之洞室放绝世务以寻仙馆朔望时节还家定省而已父母既终乃遣妇孙氏还家携其同志遍游名山永和二年移入临安西山登岩茹芝眇尔自得有终焉之志改名玄字远游与妇书告别又着诗十二首论神仙事王羲之造之未尝不弥日忘归相与为世外交自后莫测所终 【实录始简文为会稽王时有三子俱夭及道生废后献王早世诸姬绝孕十年无子令卜者扈谦筮之曰后房有一女当育二贵男其一终盛晋室时徐贵人有宠无子帝从容问迈曰臣好山水本无道术斯事岂所能判愿陛下从扈谦之言以存广接之道帝然之数年令善相者遍召诸爱妾示之皆云非其人时李后在织坊中形长黑色宫人皆谓之昆仑既至相者惊曰此其人也因召侍寝后常梦两龙枕膝日月入怀生烈宗及会稽文孝王案陈江总寺碑言摄山南瞻旧落顾悌镇戍之坞北望荒村扈谦卜筮之宅则谦乃摄山人也】
　　　　陶弘景
字通明丹阳秣陵人祖隆王府参军父贞孝昌令弘景以宋孝建三年丙申岁夏至日生幼有异操年四五岁常以荻为笔画灰中学书至十岁得葛洪神仙传画夜研寻便有养生之志谓人曰仰青云睹白日不觉为远矣父为妾所害弘景终身不娶及长身长七尺七寸神仪明秀读书万余卷一事不知以为深耻善琴棋工草隶未弱冠齐高帝引为诸王侍读除奉朝请虽在朱门闭影不交外物唯以披阅为务朝仪故事多所取焉家贫求宰县不遂永明十年脱朝服挂神武门上表辞禄诏许之赐以束帛敕所在月给茯苓五斤白蜜三斤以供服饵及发公卿祖之征虏亭供帐甚盛车马填咽咸云宋齐以来未有斯事于是止于句容之句曲山立馆自号华阳陶隐居沈约为东阳郡守高其志节累书要之不至永元初更筑三层楼弘景处上弟子居中宾客仅至其下与物遂绝唯一家僮得至其所本便马善射晚皆不为唯听吹笙而已特爱松风庭院皆植松每闻其响欣然为乐有时独游泉石望见者以为仙人性尚奇异顾惜光景老而弥笃尤明阴阳五行风角星筭山川地理方圆产物医术本草帝代年历以筭推知 【按本传弘景筭汉熹平三年丁丑冬至加时在日中而天实以乙亥冬至加时在夜半凡差三十八刻是汉历后天二日十二刻也又以历代皆取其先妣母后配飨地祗以为神理宜然硕学通儒咸所不悟深慕张良为人云古贤无比齐末为歌曰水丑木为梁字及梁武兵至新林遣弟子戴猛之假道奉表】 尝造浑天象高三尺许地居中央天转而地不动以机动之悉与天相会云修道所须非止史官用之齐末议禅代弘景引图谶数处皆成梁字武帝既早与之游及即位后恩礼愈笃书问冠盖相望每得其书烧香虔受帝使造年历至己巳岁而加朱点实太清三年也 【是年侯景台城帝崩】 国家每有吉凶征讨大事无不前以咨询月中常有数信时人谓为山中宰相二宫及公王贵要参候相继赠遗多不纳受天监四年移居积金东涧自隐处四十许年逾八十而有壮容仙书云眼方者寿千岁弘景末年一眼有时而方简文钦其风素召至后堂以葛巾进见与谈论数日而去甚敬异之无疾自知应逝逆克亡日为告逝诗大同二年卒时年八十五颜色不变屈伸如常香气累日氛氲满山 【弘景既得神符秘诀以为神丹可成而苦无药物帝给黄金朱砂曾青雄黄等后合飞丹色如霜雪服之体轻及帝服飞丹有验益敬重之尝画作两牛一牛散牧水草之间一牛着金笼头有人执绳以杖驱之武帝笑曰此人无所不作欲效曳尾之龟岂有可致之理曾梦佛授菩提记名为胜力菩萨乃诣鄮县阿育王塔自誓受五大戒天监中献丹于武帝中大通初又献二刀其一名善胜一名成胜并为嘉宝】 诏赠太中大夫谥曰贞白先生不娶无子从兄以子松乔嗣所著学苑百卷孝经论语集注帝代年历本草集注效验方肘后百一方古今州郡记图像集要及玉匮记七曜新旧术疏占候今本草方书独行于世 【弘景逆知梁祚覆没制诗云夷甫任散诞平叔坐论空岂悟昭阳殿遂作单于宫诗秘藏箧里化后门人方稍出之大同末士人竞谈玄理不习武事后侯景篡果在昭阳殿】
　　　　杨义和
名羲句容人幼而通灵与二许结神明之交博学工书为公府令兴宁乙丑众真降所居后乘云驾鹤仙去云 【羲以经诰传许迈弟穆穆传子翙小字玉斧】
　　　　桓闿
事陶隐居于茅山华阳馆执爨日常修默朝之道后乘白鹤翀举又有李明长官避世不仕隐居句曲郁冈山丹成升玄洲今旧迹存焉
　　　　王远知
系本琅邪父昙选为陈扬州剌史毋昼寐梦凤集其身因有娠浮屠宝志谓昙选曰生子当为世方士远知少警敏多通书传事陶弘景传其术为道士又从臧兢游陈后主闻其名召入重阳殿辩论超诣甚见咨挹隋炀帝为晋王镇扬州使人邀见少选发白俄复鬒帝惧遣之后幸涿郡召远知见临朔宫帝执弟子礼咨质仙事诏京师作玉清玄坛以处之及幸扬州远知谓帝不宜远京国不省高祖尚微远知密语天命武德中平王世充秦王与房玄龄微服过之袁知未识迎语曰中有圣人非王乎乃谂以实远知曰王异日必为太平天子愿自爱太宗立欲官之苦辞贞观九年诏即茅山为观居之忽谓其弟子潘师正曰吾少也有累不得上天今署少室仙伯吾将行即沐浴加冠衣若寝者遂卒或言寿盖百二十六岁云遗命子绍业曰尔年六十五见天子七十见女君调露中绍业表其言高宗召见嗟赏追赠远知太中大夫谥升真先生武后时复召见皆如其年又赠金紫光禄大夫天授中设谥升玄见唐史 【时有徐则隐天台山亦为炀帝所礼唐有潘师正司马承祯吴筠季含光隐茅山宋有朱自英刘混康皆遇知世主自魏元君以道术传杨羲由许穆陆修静陶弘景以下皆名宗师令四十六传见茅山志】
　　　　邱浚
字道源黟县人天圣中登进士第因读易至损益二卦自此能通数知未来兴废早岁游华阳洞求为句容令秩满以诗寄茅山道友曰鸣凤相邀览德辉松萝从此与心违孤峰万仞月正照古屋数间人未归欲助磨虞开有道深惭茅许劝忘机明朝又引轻帆去紫朮年年空自肥历官至殿中丞尝语家人曰吾寿终九九后在池州一日起盥沐索笔为春草诗诗毕端坐而逝年八十一及殓衣空众谓尸解太守滕甫为记其事葬于九华山后数年有黄衣人持浚书抵滁州家人启封人忽不见书言吾本预仙籍以推步象数谪为泰山主宰云 【按句容县志景佑中浚以卫尉寺丞知县事能明天文有占星台】
　　　　释宝志
释宝志者不知何许人有于宋太始中见之出入钟山往来都邑年已五六十矣齐宋之交稍显灵迹被发徒跣语嘿不伦或被锦袍饮啖同于凡俗恒以镜铜煎刀镊属挂杖负之而趍或征索酒肴或累日不食预言未兆识他心智一旦中分身易所远近惊赴所居噂（口沓）齐武帝忿其惑众收付建康狱旦日咸见游行市里既而检校犹在狱中其夜又语狱吏门外有两舆食金钵盛饭汝可取之果是文惠太子及竟陵王子良所供养县令吕文显以启武帝帝乃迎入养之宝志乃忽重着三布帽亦不知从何得俄而帝崩文惠太子豫章文献王相继卒齐亦于此季矣灵味寺沙门释宝亮欲以衲被纳之未及有言宝志忽来牵被而去蔡仲熊尝问仕何所至了自不答直解杖头左索绳掷与之初莫能喻后仲熊官至尚书左丞方知言验梁武帝尤深敬事尝问年祚远近答元嘉元嘉帝欣然以为亨祚倍宋文之年虽剃须发而常冠下裙谓纳袍故俗呼为志公好为谶记所为志公符是也高丽闻之遣使赍绵帽供养天监十三年卒将死忽移寺金刚像出置户外语人曰菩萨当去旬日无疾而终王筠尝至庄严寺志遇之与交言欢饮至亡敕命筠为碑盖先觉也 【高僧传云宝志本姓朱氏金城人少出家止江东道林寺修习禅业尝于台城对梁武帝吃鲙昭明诸子皆侍侧武帝曰朕不知味二十余年师何为尔志乃吐出小鱼依然鳞尾帝深异之今秣陵尚有鲙残鱼也天监五年冬旱雩祭备至而未雨忽上启云愿于光华殿讲胜鬘经请雨即使沙门讲滕鬘经竟夜便大雨天监十三年无疾而终葬于钟山独龙之阜仍于墓所立开善寺敕陆倕制铭于冢内王筠勒碑文于寺门】 宋大中祥符五年诏于龙图阁取太平兴国中舒州所获志公石以示辅臣上作诗纪其事又作赞目曰神告帝统石仍加谥志公曰真觉遣知制诰陈尧咨诣蒋山致告其后又加谥道林真觉令天下公私无得斥志公名高宗绍兴中加谥慈应今天历戊辰加号道林真觉慧感慈应普济禅师 【案金城在蒋山北世传朱氏汲井闻应巢中儿啼而得宝公云】
　　　　帛尸黎密
西域师子国王子以国让弟为沙门晋永嘉中到中土止于太市王丞相导一见奇之以为吾之徒也塔寺记云尸黎密寺宋曰高座在石子冈尸黎密常行头陀卒于梅冈晋元帝于冢边立寺因号高座高座道人不作汉语或问此意简文曰以简应对之繁
　　　　杯渡
杯渡者不知姓名常乘木杯渡水往来京师多在延贤寺神异不可备记宋元嘉三年入东行至赤山死还葬覆舟山
　　　　法度
黄龙人齐时游金陵明僧绍隐居摄山待以师友及亡舍所居为栖霞寺
　　　　菩提达磨
自西域达南海广州梁武帝诏赴京师车驾为出郊迎之延居内殿时帝崇信释典常舍身为奴宝志云光诸师以神异讲说见重达磨意不与之同乃弃去居河南嵩山以所传佛衣砵授弟子慧可为南来第一祖云
　　　　赵僧岩
北海人寥廓无常人不能测所友刘明善为青州欲举为秀才大惊指衣去后忽为沙门栖迟山谷常以一壶自随一旦谓弟子曰吾今夕当死壶中大钱一千以通九泉之路蜡烛一挺以照七尺之尸至夜而亡时人以为知命
　　　　藏法师
梁开善寺僧初与何胤遇于秦望山后还都卒于钟山卒之日胤在吴中波若寺见一僧授以香炉奁并函书云发自扬都呈何居士言讫失所在函中乃庄严论世中未有访之香炉乃藏公所常用者
　　　　融禅师
俗姓韦本润州延陵大族年十九通经史从茅山吴法师落发出家入牛头山幽栖寺北岩之石室修道虎鹿驯伏数有灵异唐贞观中四祖信禅师传达磨心印在蕲州双峰知融可以传道遂来山中授以法要后寺僧日多融自往南丹阳负米相去八十里负米石有八斗供三百人食住建初寺卒葬鸡笼山号一代祖师其寺与山遂号祖堂云
　　　　木平和尚
不知何许人南唐保火初征至阙下倾都瞻礼阗咽里巷金帛之施日积数万常出入宫禁中他日从上登百尺楼上曰新建此楼制度佳否木平曰尤宜望火上初不喻其旨居数载木平卒淮甸大扰自寿阳置烽候以应龙安山旦夕上多登览以瞻动静又上最钟爱庆王王方幼学上问寿命几何木平曰郎君聪明哲智预知六十年事寿当七十是岁疾终年十七盖反语以对也 【世说木平初见后主李煜挂木瓶杖头煜出（焱欠）不见问曰和尚何在木平引瓶自蔽诡曰某在此噪浴煜拜之木平曰陛下见群臣勿言某在瓶中浴煜笑曰和尚见人亦勿道吾拜汝后为建寺宫侧本名木瓶寺盖类志公持刀镊尺拂之意云】
　　　　酒秃
姓高氏骈族子弃家祝发博极群书善讲说而脱略跌宕无日不醉后主召讲华严梵行一品赉金帛甚厚即日尽送酒家日夜剧饮醉则从小儿数十浩歌道中歌曰酒秃酒秃何荣何辱但见衣冠成古丘不见江河变陵谷一日醉死石子冈 【按庆元志唐有钟山昙璀禅师顾氏吴郡人初谒融禅师悟大旨晦迹钟山南唐清凉院休复悟空禅师王氏北海人告寂国主为建塔又清凉院法眼文益禅师鲁氏余杭人周显德五年告寂国主于江宁丹阳乡造塔即无相院塔也当于宫中观牡丹赋诗有云发从今日白花是去年红何须待零落然后始知空北梦琐言以为后主时事非也又有牛头智威禅师法持禅师毗陵芙蓉山大毓禅师金陵清凉明禅师金陵奉先深禅师金陵龙光院澄禅师金陵钟山章义禅师道钦禅师金陵报慈道场文遂导师金陵报恩元则禅师金陵凈德道场达观禅师金陵清凉法灯禅师金陵报恩法安慧济禅师升州奉先寺净照禅师并见传灯录今不详载】
　　　方伎
　　　　李南
汉李南字孝山丹阳句容人少笃学明于风角和帝永元中太守马棱坐盗贼事被征当诣廷尉吏民不宁南特通谒贺棱意有恨谓曰太守不德今当即罪而君反相贺邪南曰旦有善风明日中时应有吉问故来称庆旦日棱延望景晏以为无征至晡乃有驿使赍诏书原停棱事南问其迟留之状使者曰向度宛陵浦里（方亢）马踠足是以不得速棱乃服焉后举有道辟公府病不行终于家南女亦晓空术为由拳县人妻晨诣爨室卒有暴风妇便上堂从姑求归辞二亲姑不许乃跪而泣曰家世传术疾风卒起先吹灶突及井此祸为妇女主爨者妾将亡之应因着其亡日乃听还家如期病卒
　　　　陈训
字道元历阳人少好秘学天文筭历阴阳占候无不毕综尤善风角孙皓以为奉禁都尉使占候皓政严酷训知其必败而不敢言时钱唐湖开或言天下当太平青盖入洛阳皓以问训训曰臣止能望气不能达湖之开塞退而告其友曰青盖入洛将有舆榇衔璧之事非吉祥也寻而吴亡训随例内徙拜谏议大夫俄去职还乡时甘卓方贵训相其目名盻刀又目有赤脉自外而入不出十年必有兵死不领兵则可以免卓果为王敦所害王导多病每自忧以问训训曰公耳竖垂肩必寿亦大贵子孙当兴于江东训年八十余卒
　　　　戴洋
字国流吴兴长城人善风角好道术妙解占候卜数吴末为台吏知吴将亡托病不仕及吴平还乡里扬州剌史尝问吉凶于洋答曰荧惑入南斗八月有暴水九月当有客军西南来如期果大水而石冰作乱冰既据扬州洋谓人曰视贼云气四月当破果然陈眕问洋曰人言江南有贵人死顾彦先周宣佩当是不洋曰顾不及腊周不见来年八月荣果以十二月十七日卒十九日腊（王巳）以明年七月晦亡王导遇病召洋问之洋曰君侯本命在申金为土使之主而于申上石头立冶火光照天此为金火相烁水火相煎以故受害耳导即移居东府病遂差镇东从事中郎张闿举洋为丞相令史时司马扬为乌程令将赴职洋曰君宜深慎下吏扬后果坐吏免官其言奇验类此元帝登祚亦洋择日也
　　　　郭璞
字景纯河间闻喜人好经术博学有高才而讷于言论词赋为中兴之冠好古文奇字妙于阴阳筭历虽京房管辂不能过也王导引参已军事帝与导令璞筮皆奇应帝深重之璞因天人休咎之征辄上疏论时政迁尚书郎数言便宜多所匡益明帝在东宫与温峤庾亮有布衣之好璞亦以才学见重埒于峤亮后王敦起璞为记室参军敦之谋逆也峤亮使璞筮之璞对不决峤亮复令占已之吉凶璞曰大吉峤等退相谓曰璞对不了是不敢有言或天夺敦魄今吾等与国家共举大事而璞云大吉是为举事必有成也于是劝帝讨敦初璞每言杀我者山宗至是果有姓崇者构璞于敦敦将举兵使璞筮璞曰无成敦固疑璞之劝峤亮又闻卦凶乃问璞曰卿更筮吾寿几何答曰思向卦明公起事祸必不久若住武昌寿不可测敦大怒曰卿寿几何曰命尽今日日中敦怒收璞诣南冈斩之璞临出谓行刑者欲何之曰南冈头璞曰必在双柏树下既至果然复云此树应有大鹊巢众索之不得璞更令寻（上不下见）果于枝间得一大鹊巢密叶蔽之初璞中兴初行经越城间遇一人呼问姓名因以裤褶遗之其人辞不受璞曰但取后自当知其人遂受而去至是果此人行刑时年四十九 【敦时屯兵姑孰南冈当在今太平路境前志谓璞死于武昌非也】 及敦平追赠弘农太守璞撰前后筮验六十余事名洞林又抄京费诸家要最更撰新林十篇卜韵一篇注释尔雅别为音义图谱又注三苍方言穆天子传山海经及楚辞子虚上林赋数十万言皆传于世 【子骜临驾太守璞有墓见古迹志】
　　　　徐文伯
字德秀濮阳太守熙曾孙也熙好黄老隐于秦望山有道士授以扁鹊镜经曰君子孙当以道术救世当得二千石因精心学之遂名震海内子秋夫弥工其术仕至射阳令世传尝为鬼针腰痛秋夫生道度叔向皆精其业道度仕宋文帝朝位兰陵太守道度生文伯叔向生嗣伯文伯兼有学行倜傥不屈于公卿不以医自业为效与嗣伯相埒孝武路太后病众医不识文伯诊之曰此石博小肠耳乃为水剂消石汤病即愈除鄱阳王常侍明帝宫人患腰痛牵心每至辄气欲绝众医以为肉症文伯曰此发症以油投之即吐得物如发稍引之长三尺头已成蛇能动挂门上适尽一发而已病都差子雄传家业位奉朝请能清言多为贵游所善事母孝母终毁瘠几至自灭俄而兄亡扶杖临丧抚膺一恸遂绝嗣伯字叔绍亦有孝行善清言位至员郎诸府佐直阁将军房伯玉服五石散十许剂无益更患冷夏日常复衣嗣伯诊之曰卿伏热应须以水发之非冬月不可至十一月冰雪大盛令二人夹捉伯玉解衣坐石取冷水从头浇之尽二十斛伯玉口噤气绝家人啼哭请止嗣伯遣人执杖防合敢有谏者檛之又尽水百斛伯玉始能动而见背上彭彭有气俄而起坐曰热不可忍乞冷饮嗣伯以水与之一饮一升病都差自尔恒发热冬月犹单襌衫体更肥壮常有妪人患滞冷积年不差嗣伯为诊之曰此尸注也当取死人枕煮服之于是往古冢中取枕枕已一半腐缺服之即差后秣陵人张景年十五腹胀面黄众医不能疗以问嗣伯嗣伯曰此石蚘耳极难疗当得死又枕服依语煮枕以汤投之得大利并蚘虫头坚如石五升病即差后沈僧翼患眼痛又多见鬼物以问嗣伯嗣伯曰邪气入肚可（上不下见）死人枕煮服之竟可埋枕于故处如其言又愈王晏问之曰三病不同皆用死人枕而俱差何也答曰尸注者鬼气伏而未起故令人沉滞得死人枕投之魂气飞越不得复附体故尸注可差石蚘者久蚘也医疗既僻蚘中转坚世间药不能遣所以须鬼物驱之然后可散故令煮死人枕也夫邪气入肝故使眼痛而见魍魉应须邪物以钩之故用死人枕气因枕去故令埋于冢间也尝春月出南篱间戏闻笪屋中有呻吟声嗣伯曰此病甚重更二日不疗必死乃往视见一老姥称体痛而处处有黯黑无数嗣伯还煮斗余汤送令服之服讫痛势愈甚跳投床者无数须史所黯处皆拔出钉长寸许以膏涂诸疮口三日而复云此名钉疽也时有薛伯宗善徙痈疽公孙泰患背伯宗为气封之徙置斋前柳树上明旦痈消树边便起一瘤如拳大稍稍长二十余日瘤大脓烂出黄赤汁斗余树为之痿损文伯之孙之才后显于北齐
　　　　吴廷绍
为南唐太医令烈祖食饴喉中噎国医皆莫能愈廷绍尚未知名独谓当进楮实汤一服疾失去冯延已若脑中痛廷绍密诘厨人知延已平日嗜食山鸡鹧鸪廷绍投以甘豆汤亦愈群医默识之他日取用皆不验或扣之曰噎因甘起故以楮实汤治之山鸡鹧鸪皆食乌头半夏故以甘头汤解其毒耳闻者大服
　　　　耕剌巫
耕剌巫者溧阳甓桥人能以异法治骨鲠淳熙九年长巷村人王四食鹅遭鲠三日不能下饮食且死遣子持钱诣巫即于灶内取灰筛布地上炷香焚纸钱诵咒召神结印次以苇筒作小犁状耕灰中云骨甚深凡耕至一再筒中忽微有声亟倾注水碗间乃鹅翅骨也甓桥距长巷四十里王氏子至家父平复已半日矣其病之浅者一犁即愈事见夷坚志 【戚氏云今陶吴镇有能此术者谓之耕剌大抵如上所云但其巫先要亲人某日食某物被鲠状然后行法耕之耕既得骨仍以裹香纸一幅付亲人使焚于家咒水一盂令被鲠者饮之计其时多是耕时痛稍轻饮水后全平复此盖祝由之验者摄气运神须其亲人则易为感通以见天地间焉往而非一气之流行一心之运用也其术虽小可以喻大故着之为传云】
　　　　谭紫霄
泉州人幼为道士先是有道士陈守元者斸地得木札数十贮铜盎中皆汉张道陵符篆朱墨如新紫霄得尽通之遂自言得道陵天心正法劾鬼魅治疾病多效庐山僧辟路有大石坚不可镵紫霄索杯水噀之工施镵应手如粉后主闻其名召见赐官不受开宝初年百余岁隐化于庐山栖隐洞之道馆葬之日有祥云白鹤盘遶后言天心法者皆祖紫霄
　　　　王生
街士王生金陵人瞽而善听声丁晋公谓守金陵王生潜听其马蹄声曰参政月中必召拜相果如其言后真宗晏驾谓充山陵使王生来京师俾听马蹄声曰有西行之兆诸子责曰尔知相公充山陵使故有是说或密问之曰蹄西去而无回声后果罢相分司西京继贬崖州
　　　　李士宁
李士宁道人蓬州人先得涂氏所藏轩辕山镜洞见远近蔡君谟以道自住闻先生之名望风恶之君谟一夕梦为虎所逼有一人救之虎既去与之坐曰公贵人也但头骨不正手为按之曰骨已正矣梦觉头尚痛翌日士宁谒君谟谓曰夜梦颇惊惶否君谟愕然视其状乃梦中逐虎正骨者遂异之后出守闽中士宁经由谒君谟君谟说久患目疾不愈昨夜梦龙树菩萨岂有先告之验乎士宁即于袖中出画本视之一如梦中所见者既而瞠目视君谟须臾两目豁然明快参政张方平任两制时士宁出入门下时论以为方平且大拜士宁以诗别云异时复与公相见正是江南二月天其后久无爰立之说忽除知江宁士宁自茅山来谒即仲春也他验类此甚多盖服气炼形之久善为幻者尔
　　　　蔡槐
号月湖饶州德兴人归附后侨居建康少日读书卓荦不羇好相人之术然不妄许可至元二十三年与傅学士立等偕召至京师诏问朕寿几何对曰仁者寿陛下寿及八旬时春宫未建尝赐见便殿俾定储君于诸皇孙中对曰某位太子龙凤之姿天日之表他日必为太平天子后七年登极即成庙也久之大臣有爱奸利者请问休咎槐拒不往见他日见于朝辞色甚怒槐为言曰相公能忧国爱民自可享耆颐之福何问之有然亦惧其谗间授集贤学士辞不拜乞归田里从之敕复其家税役隐居钟山不复有仕进意台省以下官恒以上意岁时诣门存问数年时相果败元贞改元复召不赴以疾终于家 【初与槐同召者傅学士亦德兴人学士善康节数术言事巧发奇中世传其术得于同召者前宋进士彭复复得之建昌南城人廖应淮应淮幼不读书好异端之学及风角鸟占之术游侠江湖不遇年三十客临安疏丁大全丞相误国状大全中以法配汉阳军应淮荷校出都门所至说易数祸福无不中多得钱与监人醉饱抵汉阳遇蜀道士杜可大于汉江滨谓曰子非赓某耶余待子久矣自邵尧夫以先天学授王天悦悦死葬未百年而吴曦叛盗掘其冢得皇极书体要一篇内外观象数十篇无名公手泽俱存余贿盗得之今余五十年数当授子为之祷郡将脱军籍馆诸道室尽教以冢中书筭由声音起应淮神鉴警敏一闻万了道士指画未到处应淮先意逆悟居年余告别道士又教之隐宣歙间如其言如是者十年着玄玄集历髓星野指南等书数十万言自号守一翁溟涬子遇余安裕于弋阳将教之安裕且劝读中庸应淮怒拂袖行再之临安僦贺道士街楼寓焉画市大衍数夜沽酒痛饮尝大叫曰天非宋天地非宋地矣语泄贾似道使闯其醒扣之应淮曰某年某月地发遍白浙水西是其祥矣至咸淳八年夏四月八日果然似道使以征应来扣应淮曰某年樊陷襄降某年长江飞渡某年宋亡似道畏恶甚然以地发验故不加罪应淮当谒殿院曾渊子索酒酒酣歌曰禽声兮啾啾草色兮幽幽风爆爆兮火怒泉殷殷兮血流屋将焚兮燕呢喃以未已鼎渐沸兮虱婆娑其不休归去来兮不归兮焉求歌罢坐中朝士十数辈雷然以为诞曾酷信之应淮又谓太学生熊晞望曰吾端居层楼俯瞰通衢闻风中戎马百万来人鬼作哭声某年宫车晏驾某年似道殛死某年妃后皇子幼主亲王卿相南北走嘘吸事耳公在此奚为又谓进士尹应许曰吾数中甲戌年无殿试丙子年无科举奈何自是朝大夫都人士至戒门以绝而识与不识皆望之却走矣唯国子簿吴浚进士彭复愿从受易应淮许诺尝字呼俊曰允文某年月日汝即刑于禁所汝知之乎浚礼遇少衰自参江阃幕议莫能竟其业惟复执弟子礼逾恪即以道士所授冢中书及自着十余万言一举而授复焉癸酉甲戌间宋事日棘沿江失守曾渊子衔似道命询世运如何应淮如昨不对俄攒眉曰杀气向移泉潮惠去余不知死所矣言讫恸哭曾亦哭顷之应淮遁朝野物色莫能得杭人神之宋亡后四年病死处州学年五十二无子一义女从及嫁仍处子云呜呼自甲子岁彗星出柳谢枋得校文建康已痛哭流涕言之而临安君臣溺于晏安方且夸张太平恶闻逆耳其势必至于沦胥颠覆有不待智术而后知也然应淮由筭数逆处兴衰祸福如身所亲历可谓精于艺者矣以其关涉江左治乱故并着之云】
　　　列女
　　　　史氏
贞义女史氏溧阳人吴王僚五年伍子胥去楚自郑奔吴 【史记云橐载出昭关关在今和州含山县北十八里东至溧阳甚近】 中道而疾乞食溧阳值女子击绵于濑水筥中有饭子胥跪而乞餐女子饭之子胥餐已欲去谓女子曰掩子壶浆无令其露女子叹曰嗟乎妾独与母居三十年自守贞明不愿从适何宜馈饭而与丈夫越亏礼义妾不忍也子行矣子胥行反顾女子已自沉于水其后阖闾十年子胥破楚入郢还过溧阳濑水之上长叹息曰吾尝饥乞食于女子女子饭我遂自沉而亡欲报以百金而不知其家乃投金水中而去有顷一老妪悲泣而来或问曰何泣之悲乎曰吾女往年击绵于此遇一穷途君子而辄饭之恐事泄自沉于水后知其为伍君也今闻伍君来不得其偿自伤女之虚死故悲耳人曰子胥欲报以百金不知其家投金水中而去矣妪遂取金以归 【李白有记及诗见景定志】
　　　　贤母习
贤母习者吴丹阳太守李衡之妻也衡本丹阳兵家子汉末入吴为武昌渡长闻羊道有知人之鉴往干之道曰多事之世尚书郎才也时校事郎吕壹操弄权柄大臣目之莫敢言者道曰此非李衡无以困壹遂荐之为郎太祖引见喜之衡乃口陈吕壹奸短数千言太祖有愧色后数月壹事发诛衡大见显用累迁诸葛恪府司马恪诛守丹阳太守时景帝为琅邪王在郡家人淫放衡数以法绳之习氏常谏不可衡不从寻而帝立衡忧惧谓妻曰不用卿言至此今奔魏何如妻曰不可君本庶人先帝赏拔过量既作无礼而复逆自猜嫌逃叛求活北归复何面目见士大夫乎且琅邪王素好善慕名方欲自显于天下终不以私嫌杀君明矣君可自囚诣狱表陈前失请罪如此必当逆见优饶非但直活而已衡从其言果免于罪衡欲为子孙储业妻辄不听曰财聚则祸生以祸遗子孙岂贤者所为衡遂不言后密使家人于江陵龙阳洲上作宅种甘橘千树临死敕儿曰汝母每恶吾治家故穷如此然吾州置有千头木奴不责汝衣食岁上绢一疋当足用耳衡亡后儿以白母母曰此当是种甘橘也汝父每欲积财吾尝以为患不许七八年来失十户客不言所之当是汝父有此故也恒见汝父称太史公言江陵千树橘可比封侯吾答曰人患无德不患不富贵若贵而能贫方好耳用此何为今无乃是耶访得之 【襄阳有习家池在城南十里盖郡世家】
　　　　袁粲母王氏
太尉长史诞之女粲幼孤伯叔并当世荣显而粲饥寒不足王以绩纺供朝夕后粲忤于孝武坐囚母候乘舆出负砖扣头流血砖碎伤目自此粲与人语有误道眇目者辄涕泣弥日尝疾母忧念昼寝梦粲父语曰愍孙无忧将为国家器不患沉没但恐富贵终当倾灭耳愍孙者粲小字也及粲贵重母恒惧其及祸戒以所梦父言粲故自挹损遇迁官常固让不拜母亡后粲以讨萧道成不克死于石头城中 【按宋史粲为尚书令领丹阳尹齐方草命粲以身受顾讫图举兵事败谓其子最曰本知一水不能止大厦之崩但以名义至此耳最时年十七叫抱父乞先死兵士人人陨涕粲曰我不失忠臣汝不失孝子复何恨乎百姓谚曰可怜可头城宁为袁粲死不作褚渊生渊先以粲谋告道成故粲败及祸云】
　　　　郑献英
郑献英者齐垣昙深之妻也昙深为临城令罢归得钱十万买宅奉母退无私蓄刘楷为交州请于王俭与昙深同行未至州而卒献英时年二十子文凝始生甚有容德仍随楷到镇昼夜纺织傍无亲援居一年私装就绪乃告楷求还楷大惊曰去乡万里固非孀妇所济不许郑曰垣氏羇魂不反而其孤藐幼妾若一同灰壤则何面目以见先姑因大悲泣楷怆然许之厚为旌送郑间关危险至乡葬毕乃曰可以下见先姑矣时文凝年甫四岁亲教经礼训以义方州里称美
　　　　王僧辩母魏氏
不知何许人性安和善于绥接家门内外莫不怀之僧辩以事下狱母流泪徒行将入谢罪元帝不与相见时贞惠世子有宠母诣合自陈无训涕泗呜咽众并矜之及僧辩免坐母深相责厉辞色俱严虽克复旧都功盖宇内每自谦损不以富贵骄物朝野称之谓为明哲妇人及亡甚见愍悼且以僧辩勋重故丧礼加焉命侍中谒者监护丧事谥曰贞敬太夫人灵枢将归建康又遣谒者至舟渚吊祭
　　　　谢迭山妻李氏
饶州安仁县儒家女也迭山名枋得开庆己未大兵分道攻江南围长沙武昌掠龙兴东南大扰时枋得以进士调官家居不忍视其国之危率邓傅二杜壮士二千余人举义李氏悉家资奁产助军朝廷嘉之擢枋得兵部架阁景定甲子秋七月彗星出柳北兵聚襄邓间为谋叵测时贾似道擅朝方括田卖官蒙蔽视听枋得校文宣城及建康漕闱发策十问言权奸误国赵氏必亡似道怒构以罪贬兴国军咸淳癸酉襄樊失守沿江诸武帅怨朝廷处置失宜望风降附似道军败于丁家洲陈宜中当国起诸儒臣为帅守驱内地耕民授兵以战败亡相继枋得为江东制置使募兵援饶州战于安仁败绩又败于信州军溃弃家入闽李夫人与其子为大兵所执囚建康宣抚司狱中监守者逼以非义李自度不能终拒既诡辞答即自经死广海既平留承旨梦炎程侍御文海交荐枋得学行辞不应召至元戊子魏参政天佑执拘北行至燕绝不饮食遂死夫妇皆守义不辱与文丞相天祥相类李夫人死或云在扬州行省时宣抚宣慰二司辖江东诸路相继皆置司建康公 【夫人侄存有学行跋金溪吴节妇黄氏教子诗叙夫人死时事详核足征】
　　　　阚文兴妻王氏
阚文兴者其先不知何许人宋末隶建康兵籍妻王氏细柳坊民家女至元乙亥马步军副总管沿江制司都统徐王荣及翁都统以诸军数万人纳款军各分隶诸万户与蒙古汉军相杂号新附军十三年大兵追二王略定福建诸路漳州守臣黄佺通判杨丙以城迎降文兴从其奕万户贾将军戍漳以累战功又知文墨议论得为万户府知事十七年八月望日畬峒陈吊眼率其众袭杀漳州陷招讨傅全官军死者十八九文兴亦力战死王氏为贼所执逼污之绐曰我不幸至此岂敢爱身愿收葬吾夫持服百日然后惟命贼义而许之时死者枕籍纵横王行哭辨识累日得其夫乱尸中积薪焚之火既炽即跃投其中以死大德初漳州路始上其事帅省疑之下路府体核得其从卒李某二人具言文兴及王氏死节时在傍知见状十一年省以闻于朝下礼部议部请访王氏族里旌其门闾收恤其宗亲仍以事付吏馆皇庆二年建康路以省檄至访求得王氏家细柳坊营中有姑适人异居已老同母弟一人住扬州为酒家佣有司文移往复无有以为意者而阚氏故起小兵绝无姻属江浙省不得其族里则用漳守言表其故营曰烈女坊又二十一年为至顺癸酉漳士民并以文兴之死为请会左司郎中张侯士弘为吏部侍郎力以其事言于朝乃定封文兴英毅侯王氏贞烈夫人赐庙额曰双节艺文监丞揭公傒斯为记而集庆坊里未有所表异焉 【揭监丞碑略云天下绾符杖节拥万夫之众镇千里之地者不知其几一旦四方有急天子之命未及于境已闭合称疾者有矣委众而去者有矣当是时变起仓卒使阚文兴第守簿书期会之常负妻子踰垣而辟人亦孰得而议之而临难忘身见危授命蒙凶威蹈白刃奋万死不顾之勇死而不悔者何则褐乱作于前忠义激于内不暇择地而死也至于王氏决死生于俄顷不辱其身烈丈夫有弗逮矣故君子曰人皆死于危二人独死于安以皆有苟免之道而不由也然微张侯审纲常之重英毅必不侯贞烈之封亦不及二人之死亦岂欲求庙食冀褒灶要誉于天下哉诚不忍弃君臣夫妇之义焉耳传全阖门死难有司之请朝廷之议皆不及者武臣死事国有常恩云】
　　　　节妇余氏
节妇余氏者溧水州银林市人淳熙十年乡恶少景佐欲污之至于持刃逼胁余氏义不辱甘受白刃知县王衎鞠勘具宋解府嘉其正洁改市为节妇里旌表门闾仍给赐钱米酒帛及免本户三年应干官租
　　　　刘母郝
刘母郝氏者晋山人年十三适观察使刘虎之孙应麒十五年而应麒以疾亡子镗铉尚幼郝誓不易志养祖姑王氏姑郝氏克尽妇道教其子皆有成立始观察自庐州梁县徙居建康尝统师拒北兵濠之五河中矢洞腹达背十余日疮溃而死死时妻王氏年始二十余守志不出户庭者五十二年其子佑为监税官仅弱冠死死时妻郝氏年二十一守志如姑王氏之行者五十三年及应麒妻郝氏克励妇操事二姑四十余年皆以寿终郝今尚康强就养于子诸孙皆读书向仕时谓刘氏三世贞节郡府以其事闻宪察具有文移闻者咸嗟异云
　　　　节妇李氏
节妇李氏者太原人年十五适里人杨弘弘生不茹荤嗜典籍通国语尤闲弓马金亡不仕三十二两而死死时嘱李曰吾二亲老子幼后事托汝幸养吾亲百年后汝适人吾亦瞑目九泉李大恸以死自誓未几弘卒二亲年皆九十余以丧子哭失明李时年二十九子二人长仲举年方龆龀次仲通始脱襁褓仰事俯育之责皆萃于李居丧不汤沐不茹荤旦暮哭临哀动闾里家素贫昼奉舅在夜绩麻枲治丝茧竭力以供甘旨亲党或以年少无所依微言相感动者李辄哭应曰人之所以为人以有信义也今舅姑高年命在旦夕亡夫嘱我以养而不能卒遗我以孤幼而不能使之成立信义安在若然者生无以见天日死无以见吾夫于地下自是非礼之言相戒以绝舅姑尝念我子虽蚤世而新妇孝养不替每仰天祝曰愿新妇享我之年子孙昌盛还受所养后舅姑各以寿终仲举为南台掾日奉李氏过江居金陵以子恩封正平县君弘赠奉议大夫冀宁路治中正平县子李卒年八十三延佑间郡府上其志节朝命下西京宣慰司核议复其家建康中旌表见居门闾仲举后为福建江西两道廉访司经历知福清州致仕卒年七十七仲通以子贵赠承务郎河中府判官卒年八十三孙四人默子渊湖州录事司判官熙子明三台御史历宣政院判汉中佥事奉政大夫御史台都事杰子俊海南湖北江西三道廉司知事烈子承经筵检讨福建廉司经历曾孙十人皆骎骎仕进推本其家庆所自谓非其上世厚德贞信之报其可哉
　　　　李成妻周氏
府城北门氏籍年二十七丧夫家贫守节奉姑方氏尽孝天历二年部拟旌表门闾
　　　　刘英杰妻吴氏
府城北隅柴街儒家宋吴知县季申之女年二十三丧夫子庆孙端中皆在襁褓誓不他适纺绩以养舅姑教子皆为儒年七十余元统三年部拟旌表门闾复其家差役
　　　　张宜妻周氏
府城真武庙街人年二十二丧夫守志十载一子复丧孙二人皆幼子妇樊氏奉姑亦守节不嫁周氏年七十余大德十一年部拟旌表门闾复本家差役
　　　　王元寿妻杨氏
淮西人元寿祖福故宋殿帅赠少帅平海军节度使卒于开庆己未葬江宁县新亭乡之黄墓冈福为将累有战功尝于府城机行街建节楼藏宋帝御书忠勤字扁生子应龙应虎应麟皆为武官至元己亥应龙以带御器械知滁州以城归附授本州岛安抚使为统制蒙亨所杀子元寿时为沿江制置司计议官亦死于难妻杨氏方二十岁守节不嫁教其子招孙建孙长立仕官招孙终汾水州知州建孙任龙兴路富州判官杨氏以子恩封上元县君大德五年部拟旌表门闾刘佑妻马氏山东人寓居府城西隅清化坊年二十九丧夫终身绩衽以养舅姑年五十余至元五年部拟旌表门闾
　　　　曹裕兴母王氏
句容人夫亡守节子幼家贫事姑尽孝皇庆元年部拟旌表门闾
　　　　节妇容国夫人萨法喇于阗氏
江淮等处行中书省平章政事阿尔彬之女赠荣禄大夫大司徒上柱国容国公特穆尔布哈之妻治书侍御史阿噜呼图克之母大德丙午岁特穆尔布哈任建康庐州饶州牧马户达噜噶齐卒于溧水夫人年二十九居丧执礼以俭率下其家能完居
至大金陵新志卷十四
元　张铉　撰
　摭遗
战国策范环对楚怀王曰且王尝用召滑于越而纳句章昧之难越乱故楚南察濑湖而野江东鲍氏注云察犹治也楚有而治之以江之东为野此言楚虽有唐昧之难而能得越地以召滑乱之也然鲍注濑湖乃以为南阳之属殆非也南阳未尝属越又与江东全不相近正谓溧阳之濑水明矣
汉溧阳长潘干元卓校官碑灵帝光和四年所立时岁在辛酉杜少陵所谓骨立通神者盖此类也 【详见碑碣】 石沦于固城湖中绍兴十三年溧水县尉喻中远得之辇置听事之侧盖相距九百六十二年矣时时见光采弓兵宿直或以亵衣顿于趺上必梦大龟逐而啮之干道戊子有官告院吏出职为尉顾碑字多阙蚀以为无用且厌人之来呼隶史曹彦与谋将沈之宅后废沼内一寓客素好古闻其说往诘止之邑宰陈容之为徙诸县圃作屋覆焉至辛卯岁金陵守作文一篇欲识石阴遣匠来甫镌两字遭碎屑激入目旋易他匠皆然竟不能施工 【出洪遵夷坚志守盖唐（土彖）】 
孙锺权之祖也家富春早失父与母居性至孝遭岁荒俭以种瓜自业忽有三少年诣锺乞瓜锺厚待之三人曰此山下善可葬当出天子君望山下百步许顾见我等去即可葬处也锺去三四十步便近顾见三人并成白鹤飞去锺记之后葬其地地在县城东家上常有光怪云气五色上属于天及坚母孕坚梦肠出绕吴阊门以告邻母曰此梦安知非吉祥也 【按溧水志上方寺基在县西二十里唐开元十二年置南唐僧惠海作十王斋记立石大观二年以石送府故老云寺即孙种瓜地也其乡见名思鹤可证知县史弥巩作羊左庙等十调笑乐府孙种瓜井有曰孙锺元是栽瓜圃客至尝瓜固其所不应司命降从天至今人指设瓜处皆谓在此与实录不同姑存其说】 
孙策为许贡客昭所剌伤面治疮方差取镜照面见所杀道士于吉在其中顾而不见如是再三因掷镜大叫疮裂须臾而死
孙权与曹操相持于濡须权乘大船来观曹公军曹公使弓弩乱发箭着其船船偏重将覆乃回船复以一面受箭箭匀船平乃回 【魏书】 
孙权使将军卫温等下海求亶夷二洲洲在海中长老传云秦皇遣方士徐福将童男女数千人入海求蓬菜神山及仙药遇风皆止此洲不出世世相承有数万家时有会稽东乡人行海遇风至夷洲其亶洲绝远不可得到温等得夷洲数千人而还
张温使蜀诸葛亮见而叹曰江东菰芦中生此奇才
孙峻害诸葛恪并使无难督施宽上取其弟融融不之知忽闻兵至犹豫不决先是公安有灵鼍鸣时谣曰白鼍鸣龟背平南郡城中可长生守死不去义无成及此融果刮金印龟服之而死
吴录术人姚光自言火仙帝焚之火灭光坐灰中手持素书一卷帝看之不识初在武昌日征方士会稽介象者为立第给御账号为介君帝每从学闪形法前后所言皆验帝曾问象鲙鱼何者为上象曰鲻鱼帝曰海中鱼不可卒得且言近者象曰易得因陷地灌水其中钓之得鲻以为鲙仍请使往蜀市姜为虀初作鲙而去欲了而还使者言于蜀见张温温因附家书而归吴废帝亮暑月游西苑食青梅使黄门至中藏取蜜黄门先恨藏吏乃取鼠粪投蜜中言藏吏不谨帝即呼吏吏持密瓶入帝问曰既盖之日有掩覆无缘有此黄门非有恨于尔耶吏叩头曰彼尝从臣求官席席有数臣不敢与帝曰必此也黄门不伏侍中刁玄张邠请收黄门与藏吏付狱帝曰易知耳令破鼠粪粪中犹燥帝大笑谓玄邠曰若先在蜜中中外俱湿今乃燥是黄门所为也黄门惧即自首伏法
吴少帝时全主谮杀其妹朱主埋于石子岗后主欲改葬之冢瘗相亚不可识别而宫人颇有识主亡时衣服乃使两巫各待一处以伺其灵使察战监之不得相近久之二巫各见一女年可三十余上着青锦束头紫白袷裳丹绨丝屦从石子岗上半岗而以手抑膝长息小住须臾进一冢上便止徘徊奄然不见二巫不谋而言同遂开冢衣服与所言同
吴使光禄大夫纪陟使魏司马昭问来时吴主如何对曰来时皇帝临轩百寮陪位曰彼戍备几何荅曰自西陵至江都五千七百里昭曰道里甚远难为坚固荅曰疆界虽远而其险恶必争之地不过数四犹人有八尺之体靡不受患至于防护风寒亦数处耳昭善之厚礼遣还
建邺有鬼目草生工人黄狗家依缘枣树长丈余茎广四寸厚三分又有买菜生工人吴平家高四尺厚三分如枇杷形上圆径一尺八寸下茎广五寸两边生叶绿色东观案图名鬼目草为芝草买菜为平虑草遂以为瑞封狗为侍芝郎平为平虑郎皆银印青绶 【案干宝传黄狗者吴以土运承汉后故初有黄龙之瑞及其末年而有鬼目之妖托黄狗之家黄称不改而贵贱隐殊即其天道精微之应也】 
临海松阳人柳荣从张悌出师至杨荷桥荣忽病死船中二日时军已上岸未及埋忽大叫言人缚军师人缚军师二声遂活人问之荣言上天北斗下见人缚张悌意中惊愕乃大呼何人缚军师门人怒荣叱逐去之遂活其日悌死荣至晋元帝初犹在
王浚将拔吴造船于蜀建平太守吾彦觉之表请增兵为备皓不从彦乃辄为铁锁断江路及晋师临境沿江诸城望风降附或见攻拔彦坚守攻之不下晋军退舍礼之及皓亡始降晋武帝拜为金城大守帝尝从容问薛莹孙皓所以亡莹对曰皓为君昵近小人刑罚妄加大臣大将无所亲信人人忧恐各不自安败亡之衅由此而作帝复问彦荅曰吴主英俊宰辅贤明帝笑曰何为亡彦曰天禄永终历数有属所以为陛下擒此盖天时岂人事也张华在坐谓彦曰始为名将积有岁年蔑尔无闻窃所惑矣彦曰陛下知我而卿不闻帝甚嘉之位至长秋卿 【吴录】 
晋王济尝与武帝棋时济伸脚在局下因问孙皓曰闻君生剥人面皮何也皓曰人臣无礼于其君者则剥之武子大惭遽缩脚又尝侍宴武帝曰闻君善歌令唱汝歌皓应声曰昔与汝为邻今为汝作臣劝汝一杯酒愿汝寿千春
大帝黄武年中魏军大举文帝自至广陵临江朝廷危惧乃召术人赵达筮之达布筭曰吴衰在庚子今贼无能为帝问庚子远近曰后五十八年帝笑曰朕忧当身不及子孙也后五十八年皓果亡国 【吴志达水河南人少好奇异用思精密知东南有王气可以避难遂脱身渡江治九宫一筭之术究其微旨是以应机立成对问若神计飞蝗射隐伏无不中效谓太史丞公孙滕曰吾先人得此术欲图为帝王师至予三世不过太史郎滕求其法达曰今已亡矣及太祖即位令达筭在位几年达曰汉高建元十二年陛下倍之帝大喜后果如言尝谓知星者曰我不出户牖以知天道足下昼夜暴露望气不亦劳乎帝每问其法终不言及死闻有书发棺求之竟无所得时皇象字休明善书中国不及严武子字子卿善围棋人莫与对宋寿能占梦十不失一曹不兴善画妙动神明与太祖尽屏风误落笔点因为蝇帝以为生蝇举手弹之孤在郑妪能相人知吉凶吴范占风气刘淳明天官大一此八人世谓之八绝】 
吴自景帝立灾祥颇众永安二年三月有异童子年可六七岁着青衣来从群儿戏诸儿畏问之荅曰我荧惑星将有告尔曰三公鉏司马如言讫升天去渐远若疋练自后五年蜀亡六年晋兴未几吴为司马氏所灭王敦在湖阴谋举逆明帝密知之自乘巴滇骏马微行至于湖阴察敦营垒而出敦时昼卧梦日绕其营惊起曰此必黄须鲜毕奴来也 【晋书帝母苟氏代州人帝状类外家须黄故敦谓之黄须鲜卑奴也】 使五骑追之帝已驰还见逆旅卖饭妪以七宝鞭与之曰后有骑来以此示也俄而敦追骑至问妪妪曰去已远矣因以鞭示之五骑传翫稽留遂久又见马粪冷 【晋书帝以水灌粪令冷以为信而止】 帝仅获免 【今太平南有翫鞭亭敦既得志暴慢愈甚诸方贡献多入已府凡含既凶戾党成不轨初敦始病也梦白犬自天而下啮之又梦刁协乘轺车导从瞋目叱左右执之意恶而死】 
苏峻反祈钟山神许画朱鬣紫蹄马碧盖朱络车后郗鉴入援亦祈钟山山神谓鉴曰苏峻为逆人神所愤当与蒋子文共诛锄之峻亦祈我岂可助之为虐今以疏相示及案收而疏见
干宝字令升新蔡人少勤学中宗即位以领国史累迁散骑常侍修晋纪上自宣帝迄于建兴凡五十三年成二十卷辞简理要直而能婉世称良史初父亡有所幸婢母忌之乃殉葬后十余年母丧开冢合葬殉婢仍活取嫁之因问幽冥考校吉凶悉验遂着搜神祀三十卷将示刘惔惔曰卿可谓鬼之董狐也 【三十国春秋云昔年中牟令苏韶病卒后韶从弟节见韶乘马昼日而行着黑□□黄彩单衣节问曰兄何由来韶曰欲改葬耳节问幽冥之事韶曰死者为鬼俱行天地之中在人间而不与生者接颜回卜商今见为修文郎死之与生略无有异死虚生实此有异尔节曰死者何故复欲归其尸乎对曰譬若断凡一臂以投地就剥蚀其于兄有患否死者尸骸亦如此也节曰厚葬之顷死者乐乎韶曰何乐之有节曰若然凡何故欲改葬韶曰遂生时意耳言终而不见】 
何充性好释典修佛寺供沙门以至贫乏阮裕常戏之曰卿志犬字宙勇迈终古充问其故裕曰我图数千户郡尚未能得卿图作佛不亦大乎时郗愔及弟昙奉天师道而充与弟准崇信释氏谢万讥云二何佞于佛二郗谄于道
许询征司徒掾不就乃策杖披裘隐子永兴西山凭树构堂萧然自致至今此地名为萧山遂舍永兴山阴二宅为寺家财珍异悉皆是给既成启奏孝宗诏曰山阴旧宅为祗洹寺永兴新居为崇化寺询仍于崇化寺造四层塔物产既罄犹欠露盘相轮一朝风雨相轮忽自备时所访问乃是剡县飞来既而移皋屯之岩常与沙门支遁及谢安石王羲之等同游往来至今皋屯呼为许玄度岩地 【许玄度集遁字道林常隐于东山不问世事好养鹰马而不乘放人或讥之遁曰贫道爱其神骏卒后戴安道尝经其墓叹曰德音未远而拱木已成冀神理绵绵不随气运俱尽尔】 
塔寺记今兴严寺即谢尚宅也南直竹格巷临秦淮在今县城东南一里二百步尚尝梦其父告之曰西南有气至冲人必死勿当其锋家无一全汝宜修福建塔寺可禳之若未暇立寺可杖头刻作塔形见有气来可拟之尚寤惧遂刻小塔施杖头恒置左右后果有异气遥见西南从天而下始如车轮渐弥大直冲尚家尚以杖头指之气便回散阖门获全气所经处数里无复孑遗遂于永和四年舍宅造寺名庄严寺宋大明中路太后于宣阳门外太社西药园造庄严寺改此为谢镇西寺至陈大建元年寺为延火所烧后五年豫州剌史程文秀更加修复孝宣帝降敕改名兴严地 【实录】 
谢奕为桓温府司马温尚南康公主主妒忌温甚惮之经年不入其室奕尝以酒逼温温逃酒入主门奕遂升温厅事更命酒引一直兵共饮谓之曰失一老兵得一老兵亦何怪也公主谓温曰君若无狂司马我何由得相见
京师每岁除日行傩今所谓逐除也结党连群通夜达晓家至门到责其送迎孙兴公尝着戏为傩至桓宣武家宣武觉其应对不凡推问之乃兴公案礼傩逐疠鬼之论语云乡人傩朝服立于阼阶注云傩驱逐疫鬼也亦呼为野雩戏今俗谓傩为野胡并讹言耳 【实录】 
晋太宗见谶云晋祚尽昌明及孝武帝在孕李太后梦神人曰汝生子男必昌明炎字及产东方始明名之太宗后悟泣曰昌明在尔耶
桓温初废海西公兼害殷涓曹秀庾倩等及太宗崩入拜山陵左右觉其有异或云臣不敢既登车失色顾谓从者曰向见先帝因问涓形状荅曰肥短温曰向见亦在侧归遂惧而为疾 【晋书】 
桓温伐蜀行见诸葛亮八阵图指谓左右曰此常山蛇势也 【蜀书八阵图诸葛武侯所作在鱼复平沙上皆聚细石为八阵行列相去各三丈许在今夔州白帝城下江水次每至冬月水小行人沿江践踏毁散殆尽至夏五六月间淤潦淹没其图复如故及冬水退次序宛然实灵异也】 
桓温移镇姑孰自以雄武专朝窥窬非望或卧对亲僚曰为尔寂寂将为丈景所笑既而抚枕起曰既不能流芳后代复不足遗臭万载耶时袁方一比丘尼有道术至姑孰求浴温窃窥之尼裸身先以刀破腹次断两足温见恶之浴竟问尼尼曰君若作天子亦当如是曾经行王敦墓望曰可人可人其心迹若是
王坦之初与沙门竺法师甚厚每共论幽明报应便要先死者当报其事后经岁师忽来云贫道已死罪福皆不虚唯当勤修道德以升济神明尔言讫不见坦之寻亦病卒临终与谢安桓冲书言不及私唯忧国家之事朝野痛惜之
桓冲温弟也有武干温甚异之初父亡后兄弟并少家贫母患须羊以解无由得之温乃以冲质羊羊主不欲为质乃言曰幸为养买德郎买德郎冲小字也及为江州剌史厚报之
刘驎之住在南平阳岐村剌史桓冲将造之值驎之在树采桑冲遣通驎之驎之曰使君忘其陋贱猥赐光临请先诣家君冲因诣其父父命驎之于内取浊酒菜葅冲令人代驎之斟酌其父辞曰若使官人非野民之意冲为尽欢而去驎之常赈穷济急以身亲其事村民感焉远村有一独妪病将死谓人曰谁当埋我唯有刘长史耳驎之往看自为治棺殡之侍中张玄奉诏至江陵经阳岐村见一人持生鱼半笼来造船寄作鲙及维舟取之问姓名即驎之也玄素耳名甚加礼重驎之餐罢即返竟弗留焉
桑门释道安与习凿齿初相见道安曰弥天释道安凿齿曰四海习凿齿时人以为佳对桓温觊觎非望凿齿在郡着汉晋春秋以裁正之起汉光武终晋愍帝纪五十四卷以为三国之时蜀以宗室为正魏武虽受汉禅晋尚为篡逆至文帝平蜀乃为汉亡而晋始兴焉引世祖讳炎兴而为禅授明天心不可以势力强也凿齿寻以脚疾废居里巷苻坚陷襄阳与道安俱获于秦秦主与语大悦赐遗甚厚又以其蹇疾与征镇书曰昔晋氏平吴利在二陆今破汉南获士裁一人有半尔苻坚败归襄阳襄邓反正朝廷欲征凿齿使典国史未行会卒 【晋书凿齿为桓温西曹主簿时温有大志既平蜀召蜀人如天文者至夜执其手问国祚修短荅曰世祀方永温疑其难言乃节辞云如君言岂独吾福乃苍生之幸然今日之语自可令尽必有小小厄运亦宜说之星人白太微紫微文昌三宫气候如此必无忧虞五十年外不论耳温不悦乃止异日送绢一疋钱五千与之星人驰诣凿齿曰家在益州被命远下今受旨自裁无由致其骸骨缘君仁厚乞为标碣棺木耳凿齿问其故星人曰赐绢一疋令仆自裁惠钱五千以买棺耳齿曰君几误死君尝闻于知星宿有被不覆之义乎以此绢戏君以钱供道中资是听君去耳星人大喜明日便诣温别温问去意乃以凿齿言答温笑曰凿齿忧君误死君定是误活然徒三十年看儒书不如一诣习主簿】 
晋孝武帝游于清暑殿有一人黄衣自号天泉池神名淋岑君谓帝曰若见善待当福佑之帝怪恐投以佩刀神怒曰君为不道将使知之因不见遂闻鼓鼙之响而去帝乃请大沙门为斋夜转诵见一臂长三丈来摸经案甚怪之后帝与宫妓泛龙舟饮宴于池有慢神色乃见形攀龙舟沈帝遂溺死与今木纪不同寻考其实则暴崩清暑非缪也 【图经】 
诸葛长民富贵时多有异每卧夜中辄惊起跳踉与人相敌毛修之问其故长民曰见一物甚黑而有毛脚不分明奇健非我无以制之又屋中柱及椽桷间悉见有蛇头令人以刀悬斫应刃隐藏随复却出又捣衣杵相与语如人声不可解又于壁中见巨手长七八尺臂大数围令斫之豁然不见未几被诛
初王子年着谶云帝讳昌明运当极特申一期延其息诸马渡江百年中当值卯金折其锋至安帝果为刘氏所代自东晋子孙相承四代十一帝起戊寅终己未凡一百二年并都台城之建康宫始元帝过江称晋王置宗庙使郭璞筮之云享二百年自元帝称晋王元年丁丑岁至禅宋之年庚申岁实一百四年而丁丑尚继于西晋庚申终入于宋唯一百二年郭言二百盖倒其言尔
宋武帝微时躬于丹徒业农及受命后耨耜之具颇有存者皆命藏之留于后及文帝幸旧宫见而问焉左右以实对帝有惭色有近侍进曰大舜躬耕历山伯禹亲事土木陛下不睹列圣之遗物何以知稼穑之艰难何以知先帝之至德乎及孝武大明中坏上所居治室于其处起玉烛殿与群臣观之床头有土障壁上挂葛灯笼麻绳拂侍中袁顗称上俭素之德武帝不答独言曰田舍翁得此已过矣
宋元嘉九年诏有司盱眙表王彭所居曰通灵里蠲复二世彭幼丧母后父亡将营葬值天旱远汲以泥砖泣号勤悴一旦大雾雾歇于砖灶前有水如池得以周用窆讫归助者或亡其斧返求之至向水所则积旱扬尘尘有雉浴乡人焉
宋王仲德在北为慕容垂所逐潦水暴至不知所如有白狼来对仲德号讫厉水度仲德随之获免又曾夜行泽中失道每有炬火照路后贵图白狼祀之
宋明帝六年立总明观征学士充之置东观祭酒访举各一人举士二十人分为儒道文史阴阳五部学言阴赐者遂无其人
明帝末年好鬼神多忌讳言语文书有祸败凶丧及疑似言应回避者数百千品犯者必加罪戮改騧马字为马傍作瓜以騧似祸字故又尝以南苑借张永云给三百年期满更启复命问曰永不以为少乎他事类此宣阳门人谓之白门上以为不祥甚讳之尚书左丞江谧尝误犯上变色曰白汝家门谧顿首谢罪久之方释
宋颜竣字士逊转吏部尚书留心选举后谢庄代竣领选竣容貌严毅庄风姿甚美宾客諠诉常微笑答之时人语曰颜竣嗔而与人官谢庄笑而不与人官
朱修之守滑台为魏所围累月粮尽外援不至遂陷没初母闻修之被围常悲忧忽一旦乳汁惊出母号恸告家人曰我年老非复有乳今如此儿必没矣后闻修之果以此日陷没拓拔敬嘉其守节以为侍中后奔鲜卑冯弘于黄龙拓拔焘伐弘有说弘令修之归求救者乃发使随修之泛海未至东莱遇猛风船失柂海师虑向海北垂长索船乃正仰望见飞鸟知去岸近寻至东莱郡
宗悫随檀和之破林邑王范阳迈倾国来逆以具装被象悫以师子威服百兽乃制其形与象相拒象见果惊奔败贼众溃遂克林邑收其珍异皆是未名之宝金银各六万两
萧思话初在青州尝用铜斗覆在药厨下忽于斗下得二死雀思话叹曰斗覆而双雀殒其不祥乎既而被系谢庄字希逸为赤鹦鹉赋袁淑见而叹曰江东无我卿当独秀我若无卿亦一时之杰也孝武尝问颜延之曰谢希逸月赋何如延之答曰美则美矣但庄始知隔千里兮共明月帝召庄以延之答语庄庄应声答曰延之曾作秋胡诗始知生为久离别没为长不归帝抚掌竟日
殷孝祖入援建康迁冠军将军督前锋诸军事先有诸葛亮筩袖铠铁帽二十五石弩射之不能入上悉以赐之
薛安都尝梦仰头视天正见天门开谓左右曰天门开乃中兴之象及鲁爽叛上遣安都率步骑据历阳追爽至小岘剌爽斩之爽世号骁勇生习战阵咸言万人敌安都单骑直入斩之而返时人云关侯斩颜良不之过也进爵为侯
袁粲字景倩少有风操着妙德先生传以续嵇康高士传其文略曰有妙德先生陈国人也尝谓人曰昔有一国国中有一水号曰狂泉国人饮此水无不狂惟国君穿井而汲独得无恙国人既并狂反谓国主之不狂为狂于是聚谋共执国主疗其狂疾火艾针药莫不毕具国主不任其苦于是到泉所酌水饮之饮毕便狂君臣大小其狂若一众乃欢然我既不狂难以独立比亦欲试饮此水矣
宋时郡县田禄以芒种为断此前去管者则一年秩禄皆入后人此后去官者则一年秩禄皆入前人始自元嘉不改此科计月分禄阮长之尝为武昌太守去郡代人未至以芒种前一日解印绶去
戴颙远之子也有巧思自汉世始有佛像形制未工颙特善其事宋世子铸丈六铜像于瓦官寺既成时议面恨瘦工人不能改颙曰非面瘦臂胛肥耳及减臂胛患即除无不叹服
王弘之性好钓上虞江有一处名三石头弘之尝垂纶于此经过者不识之或问渔师得鱼卖不弘之曰亦自不得得亦不卖日夕载鱼入上虞郭经亲故门各留一两头置门内而去
齐高帝性节俭即位后身不御精细之物主衣中有玉使碎之凡有异物皆毁之后宫栏槛以铜为饰者皆改用铁内殿舒黄纱帐宫人着紫皮履每曰使我治天下十年当使黄金与土同价欲以身率天下移变风俗也齐郁林王昭业即位改元隆昌其秋见废立海陵王昭文冬十月为明帝所弒改元建武先是沙门宝志住东宫常从平昌门入忽云门限上血污人衣褰裳走过俄而载帝尸自此门出颈血流于门限 【史臣曰郭璞称永昌之占二日之象而隆昌之号亦同焉案汉灵帝中平六年四月崩辨太子十岁即位改元光焘张让段珪诛后改为昭宁董卓辅政改为永汉卓废帝为弘农王一百七十日鸩之九月立灵帝子协却号中平一年四号也晋惠帝太平二年长沙王反事败成都王颖改元永安颖奔河间王复改元永兴一岁三号也隆昌延兴建武亦三号故知丧乱之轨逾千载而必同之矣】 
王敬则东起兵高祖疾笃朝廷仓卒东昏侯使人上屋望见虏亭失火谓敬则至急装欲走或有告敬则者敬则曰檀公三十六策走是上策汝父子唯应急走耳盖谚云檀道济避虏也
崔祖思随青州剌史垣护之入尧庙庙有苏侯像偶坐护之曰唐尧圣人而与杂神为列祖思曰使君若清荡此坐则是尧庙重去四凶之伍也遂相与除杂神
垣荣祖少学骑马及射或谓之曰武事可畏何不学书荣祖曰曹操上马横槊下马谈论此于天下可不负饮食矣君辈无自全之技何异犬羊乎累迁宁国将军东海太守荣祖善弹登西楼见海鹄群翔谓左右当生取之于是弹其两翅毛脱尽坠地无伤养毛生后飞去其妙如此
虞玩之仕宋官至左丞见齐太祖蹑屐造席太祖取屐视之讹黑斜锐（艼去丁改奚）断以芒接之问曰卿此屐已几载玩之曰三十一年矣初拜征北行佐所买贫士未办易之太祖善之因赐新屐不受曰着精日久弊不可捐所以不当殊赐
谢超宗灵运之孙父凤尝作殷淑仪诔宋孝武见叹曰超宗殊有凤毛出为太祖长史坐公事免自诣东府门通谢其日风寒惨厉太祖谓四坐曰此客至使人不衣自暖矣超宗既坐饮酒数瓯辞气横逸太祖对之甚欢太祖即位转黄门侍郎在直省常醉上忽召见语及北方事超宗曰虏动来二十年佛出亦无奈何以失仪出为南郡王司马后以怨望免官禁锢司徒褚渊送湘州剌史王僧虔阁道坏坠水仆射王俭牛惊跣下车超宗抚掌笑曰落水三公坠车仆射前后言诮布在朝野及渊出水沾湿超宗又笑曰有天道焉天所不容有地道焉地所不受投畀河伯河伯不用渊大怒曰寒士不逊超宗曰不能卖袁粲焉得免寒士
陆澄字彦渊少好学行坐眠卧手不释卷竟陵王子良得古器小口方腹而底平可容七八升以问澄澄曰此名服匿昔单于以赐苏武子良复细视器底有字髣佛可识如澄所说以老疾转光禄大夫卒年七十世称硕学读易三年不解文义欲撰宋书竟不成王俭戏之曰陆公书厨也
张融尝泛海至交州于海中遇风终无惧色方咏曰干鱼自可还其本乡肉脯复何为者哉又作海赋还示顾恺之曰此赋可超玄虚但恨不道盐耳融立取笔注之曰漉沙构白熬波出素积雪中春飞霜暑路此四句后足也融尝与王僧虔书曰融天地之逸民也进不辨贵退不知贱兀然造化忽若草木每自叹曰不恨我不见古人恨古人不见我善草隶书自号其能太祖尤善之见融常笑曰此人不可无一不可有二与何戢善尝往诣戢为从者误通尚书刘澄宅融入门乃曰非是至户外望澄又曰非是既造席熟视澄良久曰都不是乃出其为异如此迁司徒从事中郎谒告东出世祖问所住止曰臣陆居无屋舟居无水上问融从兄绪绪曰融近东出未有居处权牵小船于岸上住上大笑
周颙字彦伦于钟山西立隐舍休沐则归之清贫寡欲终日长蔬虽有妻子独处山舍甚机辩王俭谓颙曰卿山中何所食颙曰赤米白盐绿葵紫蓼文惠太子问颙菜食何味最胜颙曰春初早韭秋末晚菘
谢凤子超宗尝候王僧虔仍往东斋诣其子慈慈正学书超宗曰卿书何如虔公慈曰我不及有如鸡之比凤超宗狼狈而退
陆惠晓字叔明晋太尉玩之玄孙清介正直不杂交游刘琎行至吴谓人曰吾闻张融与惠晓并宅其间有水必应异味遂命驾往酌而饮之曰饮此水则鄙吝之萌尽矣惠晓后迁竟陵王长史或谓曰长史贵重不宜妄自谦退荅曰我性恶人无礼不欲以无礼处人又曰贵人不可卿而贱者乃可卿人生何用立轻重于怀抱终身常呼人官位
王融尝诣王僧佑遇沈昭略素未相识昭略流眄谓主人曰是何年少融殊不平谓曰余犹日出扶桑入于蒙谷照耀天下何人不知而卿有是问昭略曰不知许事且食蛤蜊融曰方以类聚物以群分君长东隅居然应嗜此族其高自标致如此
齐明帝末年东阳女子娄逞变服诈称丈夫粗知围碁解文义遍游公卿门仕至扬州议曹从事事方泄明帝令东还始作妇人服叹曰有如此伎还为老姥岂不惜哉此人妖也阴而欲为阳事不果故池王敬则萧遥光陈显达崔慧景举兵之应也 【遥光未败前一夕人梦群蛇缘城四出明日各共说之咸以为异】 
齐衡阳王钧常手细字书五经一部为一卷置之巾箱中侍读贺玠问曰殿下家有坟索何须此蝇头细书别藏巾箱答曰巾箱五经检阅且易一更手写则永不忘诸王闻而争效之为巾箱五经自此始
宋武帝平关中得姚兴指南车有外形而无内轴每行使人于内转之升明中齐太祖辅宋荐祖冲之追修古法冲之乃造铜机运转不穷而司方如一自马均已来未始有也宋元嘉已后用何承天所制历比古十一家为密冲之以为尚疏乃更造新法永明年中为竟陵王子良造欹器献之与周庙不异性解锺律博塞当时为独绝诸葛亮有木牛流马冲之别造一器不因风水施机自运不劳人力
宋孝武时青州人发古冢得铭曰青州世子东海女郎帝问学士鲍照徐爰等皆不能悉贾渊答曰此司马越女嫁苟晞儿验访果如其言先是谱学未有名家渊三世传学十八州士族谱合一百帙七百余卷该览精悉世莫比之建武中迁长水校尉卒撰氏族要状及人名书尽行于世永明中王俭亦有百家谱
虞愿为晋安太守郡出蚺蛇胆可为药有饷愿蛇愿放之二十余里一夜蛇还归床下复送四十里经宿复至故处愿令人更送迟明乃复归如此再三说者以为仁义之心所致
梁武帝普通元年置大爱敬寺西南去县十八里为太祖文皇帝造大通四年又造一丈六尺旃檀像量之剩二尺成丈八尺形次衣丈及手足更重量又剩一尺五分至大通五年寺主僧洽重量又剩七寸即是长二丈矣大同四年移入大殿敕主书吴文宠更量又剩五寸凡五度量即长二丈七寸岂非精诚所感耶 【精金着人神气故异】 曹景宗大破魏军于锺离封竟陵公拜侍中为人性躁不能沉默出行尝欲褰车帷幔左右辄谏以位望重人所具瞻不宜如此景宗谓所亲曰我昔在乡里骑快马如龙与少年辈数十骑驰骋拓弓作霹雳怒发箭如饿鸱叫平泽中逐鹿章鹿数肋射之渴饮血饥食肉觉耳后风生鼻头火出此乐使人忘死不知老之将至今来扬州作贵人动静不得路行欲开车幔小人辄言须闭置向车中如三日新妇悒悒使人无气
夏侯详未贵时荆州城局参军吉士瞻因浚万人伎库火防池得金革钩隐起文曰锡汝金钩既公且侯士瞻妻详之凡女乃窃与详详喜佩之及武帝革命详果封侯而士瞻不锡茅土
范云与梁高祖常同宿顾嵩舍嵩妻产子有鬼在外曰此中有王有相云起谓帝曰王当仰属相以见归后果然
宋如周有才学而面狭长梁宣帝尝戏之曰卿何为谤法华经如周踧踖自陈不谤帝又言之如周不悟而出告蔡大宝大宝知其旨笑曰君当不谤余经止应不信法华法华云闻经随喜面不狭长如周乃悟
陈王固琅琅人性信佛法尝禅坐诵经又妙于玄言使聘魏国宴飨请杀一羊羊于固前跪足而拜又宴昆明池魏以固南人嗜鱼大设罔罟于水中固以佛法咒之一无所获
陈司空吴明彻幼孤性至孝年十四感坟茔未修家贫未办乃勤力耕种遇大旱苗稼焦枯明彻哀愤每至田中号哭仰天告愬居数日有溉田回者云苗已更生明彻往果如所言至秋大获足充葬用有尹生善占墓谓其凡曰君家葬日必有乘白马遂鹿者来经墓所是最小孝子大贵之征也至时果然有应
马枢郿人少好学六岁能诵孝经论语老子及长博极经史尤善佛经及周易老子义梁邵陵王纶引为学士留书二万卷与之尝喟然叹曰吾闻贵爵位者以巢由为桎梏爱山林者以伊吕为管库束名实则刍芥柱下之言翫清虚则秕糠席上之论稽之笃论亦各从其所好乃隐茅山有终焉之志陈天嘉中征度支尚书辞不至每王公大人有馈饷辞不获免者十分受一属世乱所居盗贼不及依托者数百家皆得全枢目精洞黄能视闇中物常有白燕一双巢其庭树驯狎檐庑年八十六卒撰道觉论行于世
徐陵使魏魏人馆宴之日甚热主客魏收谓陵曰今日之热当由徐公陵答曰昔王肃至此为魏始制礼仪今仆来聘使卿复知寒暑收大惭
陈后主尝自梦黄衣围城有血沾阶至卧床头而火起又有狐入其床下捕之不见以为妖精后主乃自卖身于佛寺为奴以禳之又于郭内大皇寺造七层塔未毕功而火从中起飞向石头城烧人家无数常使人采木于湘州筏下至牛渚矶没水中既而渔人见筏浮于海上乃起齐云观未就国人歌曰齐云观贼来无际畔始北齐末诸省官人皆称省主未几而灭陈末朝官亦称省主识者以为省主主将见省之兆也陈高祖即位日其夜奉朝请史普直宿省中梦有人自天而下导从数十人至太极前殿北面执策策金字曰陈氏五帝三十四年又后主在东宫有妇人突入唱曰毕毕国国主主寻而不见又尝有一足鸟集于殿庭以觜画地成文曰独足上高台茂草化为灰欲知我家处朱门向水开解者以为独足盖指后主独行无众茂草言荒秽也隋承火运草得火故为灰矣及后主至长安与其家属馆于都水台所谓上高台当水开者其言皆验
南史东昏妃潘玉儿有国色武帝将留之王茂曰亡齐者此物留之恐贻外议帝乃出之军主田安启求为妇玉儿泣曰昔时见遇时主今岂下匹非类死而后已义不受辱乃缢而死
仙者李盘白溧阳人西晋初筑室高邃山之西陲炼丹丹成以九井藏之得玉苗芝一本类白莲花养一虎饲以药苗清水不血食谓之仁虎峰顶作一亭名会仙元康元年八月十五日清晨轻云缥缈异香纷郁太极仙翁八洞天仙俱会于亭乃服丹玉皇遣朱衣使者赍玉册诏补吴越仙任盘白老鬓皤然而绀发盘顶因以盘白为嘉号仍以名山事载于碑或曰名盘柏云
许坚南唐人嗜鱼炙火上不去鳞肠食每和巾带入溪涧浴坐干风日中衣服黤气人恶之多梦中吟诗宿下山云泉精舍僧出白字韵请留诗与僧对榻熟睡至晚起出诗有古池香泛荷花白之句见诗话太虚观有坚放鱼池旧传坚放食鱼全骨化生鱼云又题幽栖观云仙翁上升上丹井连晴壑山色接天台湖光照寥廓玉洞绝无人老桧犹栖鹤我欲泛灵槎他时冲碧落又云泉寺吕司法题诗云许老求仙杳不还好诗长在碧萝间唐人错写云泉寺只合题为小蒋山注曰寺在下山许坚隐居之地重峦乔木邑人号蒋山 【见溧阳志又见祈泽寺注】 
卢绛寓居翔鸾坊遘热病弥日昼寝梦一妇人被真珠衣持蔗一本令绛尽食歌菩萨蛮一曲送之食毕而寤病亦瘳矣其词曰玉京人去秋萧索尽帘鹊起梧桐落欹枕悄无言月临残梦圆孤衾成暗泣睡起罗衣湿眉黛远山攒芭蕉生暮寒 【绛后立功仕至节度留后南唐亡起兵匡复不克而死】 
睦昭符金陵人保大中常州剌史州当吴越之冲屡交兵城邑荒残昭符为政宽简招纳逋亡未几遂富实一日坐听事雷雨暴至电光如金蛇绕案吏卒皆震仆昭符不慑抚案叱之雷电遽散及举案惟得铁索重百斤昭符亦不变色徐命举索纳库中
洪内翰迈尝言古今忠臣义士其名载于史册者万世不朽然有不幸而泯没无传者南唐后主时有淮人李雄当王师吊伐出守西偏不遇其敌雄以国城重围不忍端坐遂东下以救之阵于溧阳与王师遇父子俱殁诸子不从行者亦死他所死者凡八人李氏亡讫不沾褒赠其事仅见于吴唐拾遗录顷尝有旨合九朝国史为一书他日史官为列之于李煜传庶足以慰斯人于泉下 【容齐续笔按宋史李雄作张雄】 
南唐将亡数年前修升元寺殿掘得石记视之诗也其辞曰莫问江南事江南事可凭抱鸡升宝位趁犬出金陵子建居南极安仁秉夜灯东邻娇小女骑虎踏河冰宋师以甲戌渡江后主实以丁酉年生曹彬为大将列栅城南为子建也潘美为副将城陷恐有伏兵命卒纵火即安仁也钱俶以戊寅年入朝尽献浙右之地 【皇朝类苑】 南唐将亡前数年宫中人挼蔷薇水染生帛一夕忘收为浓露所渍色倍鲜翠因令染坊染碧必经宿露之号为天水碧宫中竞服之识者以为天水赵之望也闻宝中新修营一石记凡数百字隶书从头云从他痛从他痛如此连写至末云不为石子尽更书千万个从他痛从他痛不知其谶也未几宋师渡江云
陈乔仕江南为门下侍郎掌机密后主之称疾不朝乔预其谋及宋师问罪誓以固守时张洎为乔之副尝言于后主苟社稷失守二臣死之城陷乔将死后主执其手曰当与我同北归乔曰臣死之即陛下保无恙但归咎于臣为陛下建不朝之谋斯计之上也制其手去视事厅内语二仆曰共缢杀我二仆不忍解所服金带与之遂自经后主求乔不得或谓张洎曰此诣北军矣乔既死从吏撤扉瘗之明年朝廷嘉其忠诏改葬其尸如生而不僵髭发郁然初求尸不得人或见一丈夫衣黄半臂举手障影自南廊过掘得尸以右手加额上如所睹者
魏泰笔录云幼闻祖母集庆郡夫人言江南有国日有县令锺离君与邻县令许君结姻锺离女将出适买一婢从嫁一日婢执箕帚行治地至堂前熟视地之窊处恻然泣下锺离君适见怪问之婢泣曰幼时我家父于此穴地为球窝道我戏剧岁久矣而窊处未改也锺离惊曰而父何人婢曰我父乃两改前县令也身死家破我遂落民间而更卖为婢锺离君遽呼牙侩问之复质于老吏具得其实是时许令子纳采有日锺离君遽以书抵许令曰吾贾婢得前令之女吾特怜而悲之义不可久辱当以吾女之奁篚先求婿以嫁前令之女更俟一年别为吾女营办嫁资以归君子可乎许君答书曰蘧伯玉耻独为君子君何自专仁义愿以前人之女配吾子然后君别求良奥以嫁君女于是前令之女卒归许氏祖母语毕叹曰此等事前辈之所常行今则不复见矣余时尚幼恨不记二令之名姑书其事亦足以激天下之义矣
宋高宗为康王时靖康初避金兵走甚急忽有白马莫知从来康王乘驰千里夜宿村市马不复见黎明复来越数日康王渡海自明越海之杭渡钱塘江甫登岸马复在前王策之至晚不见遍寻之乃土地庙所塑白马尚复微暖流汗康王即位行下临安建白马庙岁差官祭之
建炎南渡百僚仓皇渡江舟人乘时射利停桡水中每渡一人必须金一两然后登船是时叶宗谔为将作监逃难至江浒而实不携一钱傍徨无揩忽睹妇人于其侧美而艳语叶云事有适可者妾亦欲渡江有金钗二只各重一两宜济二人而涉水非女子所习公幸负我以趋叶从之且举二钗以示蒿师肯首令前妇人伏于叶之背而行甫扣船舷失手妇人坠水而没叶独得逃生怅然以登南岸叶后以直龙图阁帅建康其家影堂中设位云扬子江头无姓名妇人岂鬼神托此以全其命乎 【许彦周挥尘录】 
溧阳豪民吴璋以财横乡曲非特外人畏之其家子弟亦甚严惮每坐堂上则无敢过其前必先穴壁窥伺璋不在方敢入弟十九郎者因窥隙见金紫人向堂立后有服朱绿数人少长俨列惊异之疾走入门乃无所睹私喜以为家庆未艾既而璋以不法为邑丞龚鋈所治至于窜流远方弟亦连坐黥徙袁州家赀皆估籍刘侍郎岑买其室居缘是为请袁守免其弟归因得服役门下适刘当岁除享祀偶于壁隙窥之金朱绿袍恍然曩日所见者始以语人 【夷坚志】 
洪辑居溧阳县西寺事观音甚敬幼子佛护病痰喘医不能治凡五昼夜不乱食证危甚呼医杜生诊视之杜曰三岁儿抱疾如此虽卢扁复生无如之何矣辑但忧泣办凶具而辑母以尝失孙愁悴尤切辑益窘惧投哀请祷于观音至中夜妻梦一妇人自后门入告曰何不令服人参胡桃汤觉以语辑洒然悟曰是儿必活此盖大士垂教耳急取新罗参寸许胡桃肉一枚不暇剥刮煎汤灌儿一蚬壳许喘即定再进遂得睡明日以汤浸去胡桃皮取凈肉入药与服喘复作乃只如昨夕法治之信宿遂瘳此药不载于方书盖人参定喘带皮胡桃则敛肺也 【夷坚志】 
圣汤延祥温汤元序金陵属邑溧水溧阳旧多蛊毒丞相韩滉之为浙西观察也欲更其俗绝其源终不可得时有僧住竹林寺每绢一疋易药一圆远近中蛊者多获全济值滉小女有恶疾浴于镇之温泉即愈乃尽舍女之妆奁造浮图庙于汤之右谋名僧以蒇寺事有以竹林市药僧应之滉欣然迎置且求其药方久之僧始献于是其法流布仍刊石于二县之市唐末丧乱石不复存西温汤之寺至今在焉镇之大族夏氏世传其法药以温汤为名志其所自也温汤元方五月初桃皮末 【二钱生用】 盘蝥末 【一钱先以麦麸炒去翅足】 大（艼去丁改戟）末 【二钱生用】 右三味以米泔淀为圆如枣核形如中一切蛊毒食前用米泔下一圆修合时于凈室中切忌妇人孝子猫大见崇宁间住持僧智淳得其方于府帅曾氏家云
南唐李后主猎青龙山一牝狙触网见主雨泪稽颡屡指其腹主戒虞人保守之是夕诞二子还幸大理寺亲录囚徒一大辟妇以孕在狱未几产二子煜感牝狙之事罪止于流其山去城东二十五里
溧水州东南二十五里有乌鲤庙昔民有女感黑龙于田野归而有娠产一鲤鱼投于水中复能变化随母所出入后乘云而去母亡每春时必来坟所乡人因立庙祠焉
开宝七年金陵苑圃中鹿忽一旦人语牧者叱之鹿亦叱牧者曰明年今日汝等俱作鬼物苑囿荒凉焉能拘我明年宋师渡江牧者俱死斗敌苑囿亦废矣
裴长史新罗国人忘其名后主朝行建州长史开宝八年宋师攻金陵未下建州守查元方知长史善伎术遣赴金陵五月路由歙州长史托疾不行密告剌史龚慎仪监军轸镐曰有状托以附奏言金陵事者五一金陵立春节后出灾宁谧无事二润州城九月当陷三朱令赟舟师气候不过池州四江州血气覆城明年春末夏初血涂原野五大朝明年十月有大丧后皆如其言
李（王向）字温叔都官外郎之幼女也八岁能作诗适江夏人王常同泛舟射利江湖间娄彻为江州清风亭记常方叹美（王向）曰未之尽也何不云好山绿水万里有尽处清风明月千古无老时一日举其文于彻彻卒用其言为破题不久常死（王向）溺舟于三山矶下后三日尸忽出于水中土人异之为立庙熙宁中都山张芝过庙作三绝焚于庙中 【一云风软潮生江水平遥峰隐隐浸寒青自从香骨沉波底独我为诗吊尔灵二云轧轧橹声离远浦潇潇帆影落寒潮殷懃沥酒陈佳果将此深心慰寂寥三云江雨初晴远岸低心因啼乌徙思归尔如会我题诗意魂梦相求一处飞】 既夜一青衣召云娘子奉俟久矣芝曰娘子为谁青衣曰早来献诗与谁耶芝乃悟见一妇人谓芝曰早来佳章欲托以梦寐是或不真不能尽所怀故求面见妾溺此时水官令赋诗及校九江会源录一夕而毕水官大悦令江神出其尸显其灵今有祠在此血食于人谢子之诗意所不敢当荅以诗 【诗见前志】 芝见诗叹赏久之俄出白多二百星赠芝曰烦砻一石载妾前事亦有奉报芝受其金送芝出幄则已五鼓矣芝后因循不为立石丹再过三山矶下几至倾覆是夕又梦其女深诟责之 【事见翰林名谈】 
晋元帝渡江随帝有王离妻季氏者洛阳人将洛阳旧火南渡自言受道于祖母王氏传此火并有遗书二十七卷临终使行此火勿令断绝火色甚赤异于余火有灵验四方病者将此火煮药及灸诸病皆愈转相妖惑官司禁不能止及季氏卒火亦经时而灭人号其所居为圣火巷在今县东南三里禅众寺直南出御街齐武帝末年匈奴中谣言云赤火南流丧南国于是匈奴始规为寇帝方忧之是岁果有沙门从北来赍此火至火色赤于常火而微云可治疾贵贱争取之多得其验二十余日京师咸云圣火诏使吏浇灭之而民亦有窃蓄者治病先斋戒以火灸桃板七炷而疾愈吴兴立国宾窃还乡邑邑人杨道庆虚疾二十年形容骨立依法灸板一炷即痊是月武帝崩 【建康实录注】 
京师寺记兴宁中瓦官寺初置僧众设会精朝贤鸣剎注疏其时士大夫无有过十万者顾恺之字长康直打剎注一百万长康素贫时以为大言后寺成僧请勾疏长康曰宜备一壁遂闭户往来一百余日画维摩一躯工毕将欲点眸子谓寺僧曰第一日开见者责施十万第二日开可五万第三日可任例责施及开户光明照寺施者填塞俄而果百万钱也 【苏魏公题维摩像云顾生首创维摩诘像有清羸示病之容隐几忘言之状陆探微张僧繇效之终不能及至唐寺废本牧之为池州剌史道中金陵叹其将圯募工榻写十余本遗好事者其一乃汝阴太守某人也不能携去至今置于州廨丞相临淄公镇颖日尝语从事镵石以记其始末嘉佑壬寅予领郡事暇日数取以观之案长康晋人故所画服饰器用皆当时所尚其意态位置非常画之比也杜本已为后人窃取今所存者盖再经誊搨矣而气象超远髣佛如见当时之人物已可爱也况牧之所传乎况长康之真迹乎】 
梁张僧遥于金陵安乐寺画四龙不点睛每云点之则飞去人以为妄诞因请点之须臾破壁二龙乘云上天未点睛者故在初吴曹不兴图青溪龙僧繇见而鄙之乃广其象于龙泉亭其画留在秘阁时未之重至太清中震龙泉亭遂失其壁方知神妙又天皇寺明帝所置也内有柏堂僧繇画卢舍那佛及仲尼十哲帝怪问释门内如何画孔圣僧繇曰后当赖此尔及后代灭佛法焚天下寺塔独以殿有宣尼像乃不令毁 【实录大同三年置一乘寺西北去县六里邵陵王纶造在丹阳县之左隔邸旧开东门门对寺梁末贼起逆延烧至陈尚书令江总舍书堂于寺今之堂是也寺门遍画凹凸花代称张僧繇手迹其花乃天竺遗法朱及青绿所成远诩眼晕如凹凸就视即平世咸异之名凹凸寺】 
艾宣金陵人工画花竹翎毛孤标雅致别是风规败草荒榛尤长野趣又有升州厉昭庆工佛像尤长于观音句容郝澄以丹青自乐周文规能画鬼神冕服车器人物升元中命图南庄最为精绝江宁沙门巨然画烟岚晚景当时称绝建康蔡润善画舟船及江湖水势曹仲元工昼佛道鬼神竺梦松工画人物女子宫殿台阁顾德谦工画人物刘道士工画佛道鬼神 【图画见闻志】 
西清诗话曰自古文人虽在艰危困踣之中不忘于述作盖性之所嗜虽鼎镬在前不恤也况下于此者乎后主在围城中犹书长短句未就而城破所谓樱桃落尽春归去蝶翻金粉双飞子规啼月小楼西曲栏珠箔惆怅卷金泥门巷寂寥人去后望残烟柳低迷尝见残稿点染晦昧心方危窘意不在书耳
宋朝事实云周广顺中江南伏龟山圯得石函长二尺八寸中有铭云维天监十四年秋八月葬宝公于此按宝公传葬蒋山岂蒋山自有伏龟山乎
申渐高者南唐优人金陵建国之初军储未实关市之利敛索尤繁农商苦之而莫达于上时属近甸亢旱日久祷祈无应上他日举觞苑中宣示宰臣曰近京三五十里外皆报雨足独京城不雨何也得非狱市之间冤枉未伸乎诸相未及对渐高历阶而进曰雨惧抽税不敢入城上悟翌日下诏停一切额外税信宿之间膏泽告足故知优旃漆城那律瓦衣不为虚矣烈祖曲宴便殿引鸩觥赐周本本疑不饮佯醉别引一卮均酒之半跪捧而进曰愿陛下千万岁陛下若不饮此酒非君臣同心同德之谓也臣不敢奉诏上变色无言者久之左右皆相顾流汗渐高有机智者窃谕其意乃乘恢谐尽并两盏饮之内金杯怀中趋出上密使亲信持药诣私第解之已不及矣渐高脑溃而卒
南唐元宗嗣位之初春秋鼎盛留心内宠宴私击鞠略无虚日常乘醉命乐工杨花飞奏水调词进酒花飞唯歌南朝天子好风流一句如是者数四上既悟覆杯大怿厚赐金帛以旌敢言上曰使孙陈二主得此一句固不当有（衙去吾改□）璧之辱也翊日罢诸欢宴留心庶事图闽吊楚几致治平
元宗暑月赐严李二相曲宴北苑中有老牛方息大树之阴上命乐工咏之伶人王感化首进一词曰宁戚已闻鞭扣角田单亦用火焚身困卧斜阳（口焦）楉草近来问喘更无人 【南唐近事】 
李冠子善吹中管妙绝当代上饶郡公尝闻于元宗上甚欲召对属淮甸多故盘桓期月戎务日繁竟不获见出关日李建勋赠一绝云韵如古涧长流水怨似秋枝欲断蝉可惜人间容易德新声不到御楼前南唐书作李冠云冠既不遇周显德中北游梁宋每醉辄登市楼长啸后不知所终
南唐邓匡图为海州剌史有野客潘扆谒之邓不甚礼遇馆于外厩一日命潘观猎近郊邓妻诣厩中觇扆栖泊之所弊榻筦席竹笼而已笼中有锡弹凡二枚其它一无所有艾夜扆从禽归启笼之际忽为叹骇之声且曰定为妇人所触幸吾朝来摄其光铓不尔断妇人颈久矣圉人异之乃闻于邓邓诘其由室家具以实告邓颇惊异遂召潘升堂屏左右曰先生其有剑术乎潘曰素所习之邓曰愿先生陈其所妙使某拭目一观可乎潘曰何不可也明日公当斋戒三日择近郊平广之地可试吾术邓如其约至期命潘联镳而出至城东其始潘自怀袖中出二锡弹九置掌中俄有气两条如白虹之状微微出指端须臾上接于天若风雨之声当空而转又绕邓之颈左盘右旋千余匝其势奔掣其声解摐虽震电迅雷无以加也邓据鞍危坐丧精禠魄雨汗浃体莫知已身之所从乃稽首祈谢曰先生神术固已知矣幸摄其威灵无相见怖潘笑举一手二白气复贯掌中若云雾之乍收食间复为二弹丸矣邓自此礼遇弥厚表荐于烈祖纳焉其后欲传之于人一夕梦其师怒扆擅泄灵术传非其人阴夺其法既寤不复能剑矣寻病终于紫极宫临终上言乞桐棺葬于近地后当尸解上从之使中贵人护葬于金波园至保大中元宗命亲信发冢观之骸骨尚在迄无异焉 【天地间金气至刚遇真阳则败此亦可以理推】 南唐书耿先生者父云军大校耿少为女道士玉貌鸟爪常着碧霞帔自称北大先生始因宋齐丘进尝见宫婢持粪埽谓元宗曰此物可惜勿令弃之取置铛中烹炼良久皆成白金尝遇雪拥炉索金盆贮雪令宫人握雪成铤投火中徐举出之皆成白金指痕犹在又能炒麦粒成圆珠光彩粲然夺真大食国进龙脑油元宗秘爱耿视之曰此未为佳者以夹缣囊贮白龙脑数斤悬之有顷沥液如注香味逾于所进遂得幸于元宗有娠将产之夕雷雨震电及霁娠已失矣久之宫中忽失元敬宋太后所在耿亦隐去凡月余中外大骇有告者云在都城外二十里方山宝华宫元宗亟命齐王景遂往迎太后见与数道士方酣饮乃迎还宫道士皆诛死耿亦不复得入宫中然犹往来江淮后不知所终金陵好事家至今犹有耿先生写真云
南唐书呜呼南唐褊国短世无大淫虐徒以寖衰而亡要其最可为后世监者酷好浮屠也初烈祖居建业大筑其居穷极土木之工作无遮大斋七会有僧自身毒中印土来以贝叶旁行及所谓舍利者为贽烈祖召僧智玄译其书并图写制论李长者像班之境内然烈祖未甚惑后其徒为奸利多出国人则寖已成俗矣及其末年溧水天兴寺桑生木人长六寸如僧状右袒而左跪衣祴皆备其色如纯漆可鉴谓之须菩提县掇置龛中以仁寿节日东献烈祖惊异迎置宫中奉事甚谨其徒因夸以为感应按谯氏五行书主有大丧不三月烈祖殂及元宗后主好之遂笃幸臣徐游专主斋祠事群臣和附恐后宫中造寺十余出金钱募民及道士为僧都城僧至万人悉取给县官后主退朝与后着僧伽帽服袈裟课诵佛经拜跪稽颡至为瘤赘手常屈指作佛印僧尼犯奸淫命礼佛百而舍之奏死刑日适遇其斋则于宫中佛前然灯以达旦为验谓之命灯未旦而灭则论如律不然则贷死富人赂宦官窃续膏油往往获免上下迷惑不恤政事有谏者辄被罪歙州进士汪涣上封事言梁武惑浮屠而亡陛下所知也奈何效之后主虽擢涣为校书郎终不能用其言开宝初有北僧号小长老自言募化而至多持珍宝怪物赂贵要为助朝夕入论天宫地狱果报之说后主大悦谓之一佛出世服饰皆镂金绛罗后主疑其非法答曰陛下不读华严经安知佛富贵因说后主多造塔像以耗其帑庾又请于牛头山造寺千余间聚徒千人日给盛馔有食不能尽者明旦再具谓之折倒盖故造不祥语以摇人心及王师渡江即其寺为营又有北僧立石塔于采石矶草衣藿食后主及国人施遗之皆拒不取及王师下池州系浮桥于石塔然后知其为间也金陵受围后主召小长老求助对曰北兵虽强岂能当我佛力登城一麾外兵暂退自是围城中皆诵救苦菩萨未几梯冲环城矢石如雨苍皇复召小长老称疾不至始悟其奸鸩杀之群僧惧并坐诛乃共乞授甲出斗死国难后主曰教法可毁乎弗许云
至元甲戌冬十二月宋师大败于阳逻堡制置赵溍领兵巡江（言恣）议官李应龙充总统军马随司行江上应龙即赵葵参谋官李虎之子十二月二十五日溃军百余人抢劫建康市物人心不安盖以二十四日赵制置李咨议同兵船于江上远见一哨船载一红袄老子顺流而下赵船军兵喝问之不荅再曰如不说即放箭其舟人荅曰夏相公来也官军大惊请入使船三人对泣夏曰二公何不回建康老夫今回庐州去也北兵势不可当建康乃降将家乡当防之三公泣下既别夏小舟径入庐州小港此时窥伺军人逃归当夜点军不及数李咨议谓赵制使曰不如且归建康镇抚之即出何如二十六日二公归以逃归倡乱之军咸正典刑民间稍定张灯守岁喻以和议垂成鼓乐喧天过明年正月初二日二公再出于龙湾置司矣 【见张佑倩福华录注】 
宋末江南忽有童谣云江南若破百鴈来过初不谕其旨至元乙亥丞相淮安忠武王统大兵渡江乃应其谶 【巴延百鴈音相近也】 
宋初马亮四知升州前后凡十一年末年马光祖亦三知建康府通十二年年之甲子亦相出入去任休致皆以己巳二公皆有遗爱在民恩数亦相埒此事之不偶然者
宋得天下于柴氏以老母幼君其亡也亦然宋之兴也年号显德其亡也幼君名由显改元德佑曹彬下江南以开宝乙亥及建康归附亦以乙亥乌珠之屠建康惟阿哈大王戢兵禁杀郡人为之立庙 【见祠祀志】 曹南王名阿喽罕归附初行省建康今祠于郡封国又与曹彬姓同彬王爵立庙郡中得失兴亡之故盖亦有数存乎其间矣 【显德事见福华录】 
天喜寺阿育王塔世传为阿育王葬佛爪发舍利八万四千塔之一梁书所载晋简文时刘萨阿及梁高祖开掘得见俱有光明神异其高悝所得金像隋文帝移入长安能自转动向阳自世俗观之可谓异矣殊不知太阴太阳之精气凝而成物随所系着多现光怪人之精想所注皆能变动气之精明纯粹者在天为日月星辰在地为金石珠玉在飞走草木之类凡其多寿者皆为精气之聚况人灵于物为圣贤仙佛者所禀既异又能充其至大至刚之体以与天地同寿者乎春秋之末吴隳会稽获防风氏之骨专车蔡京修第得古所葬瓦棺棺中骨肢体皆具其人非能有所养者皆以禀赋之异而能不朽况于为佛者乎宋庆历甲申升州开宝寺塔灾掘所瘗舍利入内传有光怪谏官余靖上疏非之谓不足致福可矣谓不能为光怪亦不可盖理之常无足异者近至顺年间重修舍利塔亦有天花飞雨祥光如练者数日云 【按实录晋高悝得金像送长干寺后有西域神僧五人来诣悝曰昔于天竺得阿育王所造像来过邺下后值寇乱埋像于河边寻失所在五人尝一夜梦像语吾出江东为高悝所得悝乃送五僧至寺诸僧见像歔欷流涕像便放光耀烛殿宇又瓦棺寺僧惠邃欲模写像形寺主僧虑亏损金色谓邃曰若能请像放光回身西向乃可相许也邃便恳拜谓之其像即转座放光西向当便楼之又铜花趺上先有外国书莫有识者后有三藏求那跋摩识云是阿肓王为第四女所造也及梁朝敕除市侧数百家以广寺域堂殿楼阁颇极轮奂其图诸经变相并是张僧繇运丹青之功为其冠绝陈亡寺内殿宇悉皆焚烬今见有石塔三层高一丈一尺下阔七尺形状殊特非人功焉鸟雀不敢栖息西京记光福坊大兴寺殿内有阿肓王金像历宋齐梁陈数有奇异陈国亡忽面自西向虽止之还尔隋文帝载入长安内中供养后移置北寺寺众以殿大像小不可当阳置之于北面明日乃自转正阳众咸惊异复置北面明还复转南面众乃忏谢不复更动又靖安坊崇敬寺有石像一躯高五尺制作分鹿恶甚有灵验传云是阿肓王第四女所造其女貌丑尝自慨恨多作佛像及成皆类如此千数乃至诚祈祷忽感佛见形更造诸像相好方具其父使鬼神遍散诸像于天下此石像是其一也】 
溧水州花山节妇者游山乡人姓名不传至元丙子间为大兵掳至崇贤乡碑亭桥啮指滴血于桥柱上题诗毕即投水而死后人以花山节妇名之里士濮梅山记其诗曰君王有难妾当灾弃子离夫被掳来遥望花山何处是存亡两地亦哀哉 【见本州岛志】 
句容唐秀才起岩住潘家村尝为人言大德丙午有溧阳士人挈妻寓馆其村值岁荒学徒解散贫甚夫妇以绩网给食一日其夫携网出卖不复还家妻馁守空房中士有利其姿色者颇为给食居旬余欲逼私之妇正色曰我非如是人也其人谓岁荒如此汝夫已饿死不还汝不从我我不供给汝亦饿死耳妇答曰饿死与病死等耳我宁饿死不忍以非礼辱吾身其人绝去妇闭户益严弥日邻左共开视之则饿死矣惜不记其姓氏以补贞节传之缺 【丁复仲容说】 
合州人文复之字廷实治易王会龙榜第三名及第授阆州掌书记累官至湖北提刑以起居舍人召每切齿时相丁大全所为与人言我见上必极言其奸邪大全觉之止不得见令俟再命改刑部郎官不赴乞祠禄授朝散大夫直焕章阁主管成都府玉局观欲还蜀道经建康时边事日亟同年马阙斋守郡留不听行遂寓郡之修文坊马家巷归附初廉左丞希愿宣抚江东钦其名待如师友欲以宋官荐之仕力辞不应以经史自娱终其身郡之琳宫佛宇多其文章子掞宋工部架阁遵父志亦不仕云
陈钺字宜之太平当涂人宋咸淳辛未第三人廷对鲠直切中时獘贾似道当国欲其依附百计牢笼旧例登科上表谢思作启见宰执状元张镇孙请公同作启毅然不从曰天子亲擢上第宰臣何以谢为贾闻之不说授镇巢军判官辟建康阃幕因家焉至元乙亥丁内艰因无降名元帅索多令有司根捕甚急钺衰服诣辕门长揖不拜陈忠孝大义元帅嘉叹许从便居住后摄府学教授不受月俸托疾以归所作诗文书甲子称慈湖民牧庵姚公持宪江东闻其以道自守屏车骑诣门因请寓宿翌日以诗报谢姚答韵叙同宗之诣以姚与陈俱为舜后故诗曰况我田齐胤同出原不诈公优于礼学事继母至孝学者称为慈湖先生卒年五十四有文集藏子家其子孙附儒学籍
梁隆吉名栋其先相州人祖琛父定皆仕金金亡归宋自鄂迁镇江隆吉弱冠领漕荐戊辰龙飞榜登第除宝应簿丁父忧再调钱唐仁和尉辟入帅幕声名张甚甲戌后流离兵间宋亡归临安不复肯仕弟中砥名柱为茅山道士隆吉依焉至元庚寅遭诗祸台府诸达官共救解之自是名益闻江东人士从学甚众卒年六十四 【葬城南凤台西乡】 性嗜吟咏而不存稿或问之荅曰吾诗堪传人将有腹稿在焉用自彰白为其子及门人裒集得若干首世多传诵观其诗可以得其平生大节矣 【集有登大茅峰云杖藜绝顶穷追寻青山世路争岖嵚碧云遽断天外眼春凤吹老人问心大君上天宝剑化小龙入海明珠沈无人更守玄帝鼎有客欲问秦皇金巅崖谁念受辛苦古洞未易潜幽深神光不破幽暗恼山鬼空作离骚吟我来俯仰一慷慨山川良昔人民今安得长松樘日月华阳世界收层阴长啸一声下山去草木为我留清音他时词多感讽此不及载】 
刘虎字伯林庐州梁县人父以上五世同居孝友雍穆公起农家隶军籍四明赵善湘来帅淮西一见伟之留帐下嘉定十五年金人犯安丰请为援师先锋连战贾鸡山陈村漕口斩首六百级获萧张二统军及千户穆昆十三人以献宝庆二年累功为镇江府防江军准备将贼红衲袄扰山阳从戍扬州以偏师败之于顾泽三年繇海道溯淮战盱楚涟海间大小捷三十有七于刘伶台手射贯银甲冑者应弦而仆实没拐曳统军云特旨补进勇副尉靖安水军正将绍定四年从吴英复淮安复盐城有功五年红贼略平惟金将纳哈塔敏珠尔据盱眙城跨泗为桥度众栅龟山表里相援公以淮阴水军统制提所部进击乘风便出敌不意夜夺浮桥焚其驾桥之舟百有九十斩万户李松掩龟山之寨垒而铲削之还师攻泗州自三月至于九月捷无虚日禽万户刘山儿三十人枭伪酋扬总领庞万户于舟次纳哈塔敏珠尔以城降行赏居第一擢镇江副都统制任责措置边面仍总辖淮阴水陆军马端平元年赵丞相葵制置淮东遣公与赵司令楷将舟师徇地涟水军国安纳款率汲君立张山王义深等郊迎便宜知军事以汲君立摄总管部战舰三百徇东海县降之进徇海州君立降将也易之公亟以师次于北张店夜檄周岊岊惊曰公至矣顿兵城下岊乃降是岁经理河南知应天府节制水陆军马屯据冲要北兵三闯谷熟不克而遁明年迁许浦水军都统制淳佑元年戍真州大阃才之俾参兵谋总制在城军马乃以孟义扼江口而身治城守北哨骤至背城而陈以孟义部战舰选锐将间道斫营俘获甚众敌惧引去明年加带御器械统兵戍濠州时察罕拥兵攻濠别遣额苏伦由涡颖入淮水陆并进公师于五河率勇士奋前拒战乘风纵火枪火炮火箭火蒺藜焚之北兵败绩南北两岸尸相枕藉会划车弩发公中矢洞腹达背闷绝复苏指授诸将方略意气弥厉敌不能支乃遁追禽额苏伦等十将捷闻赐金百两落阶超转和州防御使改镇江都统制兼知淮安三年察罕拥众围寿春朝命往援敌已截涡口路公转战而上会骑帅吕宣使文德提兵至援师大振自三月至于五月昼耀兵夜斫营战百余合焚其壁垒遂解重围凯奏理宗命赐金带金线袍进利州观察使明年召除带御器械拜合肥郡侯七年枢使督视赵相葵辟咨议官任责镇江江面八年除知和州和城圯于雨修筑一新是役也当暑庀工闻晡未休猝单骑至役所取大胾俾部役者自饪之饪热良苦则语之曰汝端垂终日独不念役者不惔焚乎杖之命自今日役不过午郡大旱请于制府回粜屯田谷之储于郡者损直以振民捐郡西北湖利纵饥民于广袤六七十里内食鱼虾芰藕之产转徙者舍其上全活以数万计请祠提举建康府崇禧观十年权知安庆府事时安庆侨治扬渚敌方掠蕲及境公屡出奇击却之宝佑元年知泰州缮城浚隍恒若敌至会箭毒发自忖非药石所能及也力请于大阃而归卒于金陵私第年五十有三兄海从弟师勇师雄师贤皆以善骑射为名将师勇以德佑乙亥与常州守姚（上山下言）通判陈照统制官王安节共守毗陵其冬城破（上山下言）照安节皆力战死城中无一降者师勇以四骑溃围东出中道其子坠马师勇曰安有大将之子而坠马者斫其首系鞍上驰去后三十余年吴下休休庵一老僧病死遗箧系梁上封识甚严众发视之惟铁衣宝剑各一其文字有刘师勇名相传师勇自常州驰至临安又转徙至崖山宋亡乃晦迹浮图氏云 【以上见冯去非所作神道碑师勇事见陈照小传】
至大金陵新志卷十五
元　张铉　撰
　论辨
　　诸国论
　　　陆机二论 
【机本吴人居秦淮晋灭吴乃作辨亡二论并述其祖逊父抗之功业】 　
　　　　上篇曰 
【昔汉氏失御奸臣窃命祸基京畿毒遍宇内皇纲弛顿王室逆卑于是群雄锋骇义兵四合吴武烈皇帝慷慨下国电发荆南权略纷纭忠勇霸世威棱则夷羿震荡兵交则丑虏授馘逆扫清宗祊蒸禋皇祖于时云兴之将带州焱起之师跨邑哮阙之群风驱熊罴之族雾合虽兵以义动同盟戮力然皆包藏祸心阻兵怙乱或师无谋律丧威稔寇忠规武节未人如此其著者也武烈既没长沙桓王逸才命世弱冠秀发招揽遗老与之述业神兵东驱奋寡犯众攻无坚城之将战无交锋之虏诛叛柔服而江外底定饬法修师则威德翕赫宾礼名贤而张公为之雄交御豪俊而周瑜为之杰彼二君子皆弘敏而多奇雅达而聪哲故同方者以类附等契者以气集江东盖多士矣将北伐诸华诛鉏千纪旋皇舆于夷庚反帝座于紫闼挟天子以令诸侯清天步而归旧物戎车既次群侧目大业未就中世而殒用集我大皇帝以奇踪袭逸轨叡心因全图从政咨于故实播宪稽乎遗风而加之以笃敬申之以节俭畴谘俊茂好谋善断束帛旅于丘园旌命交乎涂巷故豪彦寻声而响臻志士晞光而景骛异人辐辏猛士如林于是张公为师傅周瑜陆公鲁肃吕蒙之俦入为心腹出作股胘甘宁凌统程普贺齐朱桓朱然之徙奋其威韩当潘璋黄盖蒋钦周泰之属宣其力风雅则诸葛瑾张承步骘以名声光国政事则顾雍潘浚吕范吕岱以器任干职奇伟则虞翻陆绩张温张淳以风义举政奉使则赵咨沈珩以敏达延誉术数则吴范赵达以禨祥协德董袭陈武杀身以卫主骆统刘基强谏以补过谋无遗谞举不失策故遂割据山川跨制荆吴而与天下争衡矣魏氏尝藉战胜之威率百万之师浮邓塞之舟下汉阴之众羽楫万计龙跃顺流锐师千旅虎步原隰谟臣盈室武将连衡喟然有吞江浒之志壹宇宙之气而周瑜驱我偏师黜之赤壁丧旗乱辙仅而获免收迹远遁汉王亦凭帝王之号帅巴汉之人乘危骋变结垒千里志报关羽之败图收湘西之地而我陆公亦挫之西陵覆师败绩困而后济绝命永安续以濡须之寇临川摧锐蓬笼之战孑轮不反由是二邦之将丧气挫锋势衄财匮而吴莞然坐乘其獘故魏人请好汉氏乞盟遂跻天号鼎跱而立西界庸益之郊北裂淮汉之涘东苞百越之地南括群蛮之表于是讲八代之礼搜三王之乐告类上帝拱揖群后武臣毅卒循江而守长棘劲锻望焱而奋庶尹尽规于上黎元展业于下化协殊裔风衍遐圻乃俾一介行人抚循外域巨象逸骏扰于外闲明珠玮宝耀于内府珍瑰重迹而至奇玩应响而赴輶轩骋于南荒冲輣息于朔野黎庶免干戈之患戎马无晨服之虞而帝业固矣大皇既没幼主莅朝奸回肆虐景皇聿兴虔修遗宪政无大关守文之良主也降及归命之初典刑未灭故老犹存大司马陆公以文武熙朝左丞相陆凯以謇谔尽规而施绩范慎以威重显丁奉锺离斐以武毅称孟宗丁固之徒为公卿楼玄贺邵之属掌机事元首虽病股肱犹良爰逮末叶群公既丧然后黔首有瓦解之患皇家有土崩之衅历命应化而微王师蹑运而发卒散于阵众奔于邑城池无藩篱之固山川无沟阜之势非有工输云梯之械智伯灌激之害楚子筑室之围燕人济西之队军未浃厎而社稷夷矣虽忠臣孤愤烈士死节将奚救哉夫曹刘之将非一世所选向时之师无曩日之众战守之道抑有前符险阻之利俄然未改而成败贸理古今诡趣何哉彼此之化殊授任之才异也】 
　　　　下篇曰 
【昔三方之王也魏人据中夏汉氏有岷益吴制荆扬而奄有交广曹氏虽功济诸华虐亦深矣其人怨刘翁因险以饰智功已薄矣其俗陋夫吴桓王基之以武太祖成之以德聪明叡达懿度弘远矣其求贤如弗及恤人如稚子接士尽盛德之容亲仁罄丹府之受拔吕蒙于戎行试潘浚于系虏推诚信壬不恤人之我欺量才授器不患权之我偪执鞭鞠躬以重陆公之威悉委武卫以济周瑜之师卑宫菲食丰功臣之赏披怀虚已纳谟士之筭故鲁肃一面而自托士燮蒙险而效命高张公之德而省游田之娱贤诸葛之言而割情欲之欢感陆公之规而除刑法之烦奇刘基之议而作三爵之誓屏气局蹐以视子明之疾分滋损甘以育凌统之孤登坛慷忾归鲁子之功削投恶言信子瑜之节是以忠臣竞尽其谩志士咸得肆力洪规远略固不厌夫区区者也故百官苟合庶务未遑初都建邺群臣请备礼秩天子辞而弗许曰天下其谓朕何宫室舆服盖慊如也爰及中叶天人之分既定故百度之缺粗修虽醲化懿纲未齿乎上代抑其体国经邦之具亦足以为政矣地方几万里带甲将百万其野沃其兵练其器利其财丰束负沧海西阻险塞长江制其区宇峻山带其封域国家之利木巨有弘于兹者也借使守之以道御之有术敦率遗典勤人谨政修定策守常险则可以长世永年未有危亡之患也或曰吴蜀唇齿之国也夫蜀灭吴亡理则然矣夫蜀盖藩援之与国而非吴人之存亡也其郊境之接重山积险陵无长毂之径川扼流迅水有惊波之艰虽有锐师百万启行不过千夫舳舻千里前驱不过百舰故刘氏之伐陆公喻之长蛇其势然也昔蜀之初亡朝臣异谋或欲积石以险其流或欲机械以御其变天子总群议而谘之大司马陆公公以四渎天地之所以节宣其气固无可遏之理而机械则彼我所共彼若弃长技以就所屈即荆楚以争舟楫之用是天赞我也将谨守峡口以待擒耳逮步阐之乱凭宝城以延强寇资重币以诱群蛮于时大邦之众云翔电发悬旍江介筑垒遵渚衿带要害以止吴人之西巴汉舟师沿江东下陆公偏师三万北据东坑深沟高垒按甲养威反虏踠迹待戮而不敢北窥生路强寇败绩宵遁丧师大半分命锐帅五千西御水军东西同捷献俘万计信哉贤人之谋岂欺我哉自是烽燧罕警封域寡虞陆公没而潜谋兆吴衅深而六师骇夫太康之投众未盛乎曩日之师广州之乱祸有愈乎向时之难而郭家颠覆宗庙为墟呜呼人之云亡邦国殄瘁不其然欤易曰汤武草命顺乎天或曰乱不极则治不形言帝王之因天时也古人有言曰天时不如地利易曰王侯设险以守其国言为国之恃险也又曰地利不如人和在德不在险言守险之在人也吴之兴也参而由焉孙卿所谓合其参者也及其亡也恃险而已又孙卿所谓舍其参者也大四州之萌非无众也人江以南非乏俊也山川之险易守也劲利之鼍易用也光政之策易修也功不兴而祸遘何哉所以用之者失也故先王达经国之长规审存亡之至数谦已以安百姓敦惠以致人和宽冲以诱俊乂之谋慈和以结士庶之爱是以其安也则黎元与之同庆及其恨也则兆庶与之共患安与众同庆则其危不可得也危与下同患则其难不足恤也夫然故能保其社稷而固其上宇麦秀无悲股之思黍离无愍周之感矣】 
　　　吕祖谦十论吴论 
【孙权起于江东拓境荆楚北图襄阳西图巴蜀而不得北敌曹操西敌刘备二人皆天下英雄所用将帅亦一时之杰权左右胜之而后能定其国及权国既定曹公已死丕叡继世中原有可图之衅权之名将死丧且尽权亦老矣世人谓权之所以为国者东南之地所以为强者东南之兵此大不然大东南之地天下至弱而孙氏之地又为六朝最弱独权守之而固东南之兵天下至弱而孙氏之兵又为六朝最弱独权用之而强长江而上达于江陵转江陵之南阨于巫峡上下千里可航而渡者凡几可阨而守者凡几道路坦然非有潼关剑门之阻也自广陵而渡京口自历阳而渡采石自郲城而渡武昌易若反手江陵破则上流无结革之固濡须破则江上不知所以为计地之形势可谓弱矣权之兵众皆江南舟子绵力薄才之人区区捃拾盗贼驱猎山越以宽行伍兵亦可谓弱矣然权用之如此之固且强何也盖权之所以自立者有谋而已不独用其臣之谋而又自出其谋内以谋用众外以谋应敌所以地狭兵少处天下之至弱而抗衡中原成三分之势者欤始权之初立曹操下荆州移书吴会举国震骇权闻鲁肃之言翻然而悟闻周瑜之议奋然而起一举而走曹操存刘备基王霸之业此用周瑜鲁肃之谋也及刘备借荆州而不反关羽颉颃于工流权谓养关羽使北吞许洛全有江汉回舟东下谁能御之欲图之惧曹操之乘其獘也乘羽北逼讦洛曹公以朝命见招权乃上笺击羽以自效使吕蒙陆逊一袭而得之全有荆楚西闭刘备于三峡北释曹公之患以安江东此用吕蒙陵逊之谋也方曹丕已禅汉天下愤怒切齿之时权知刘备必报关羽恐曹氏掎其后也乃于是时释其愤切之心而称臣于魏受其爵封击备而走之此权之谋也及魏责任子而权不遭西患未解而北患复起权之计宜乎穷也权知刘备以复汉为名而曹操篡仙之罪甚于杀关羽备亦欲结已为与国而专意北图于是遣使讲和以中备之欲遂得息肩于西而专意于北拒魏而退之此权之谋也方曹操之反目乌林愤权而东征谓权恃水以自固故以舟师入合肥权若拒之于江南则曹公水军入江权军不战自溃矣故逆拒之于濡须使操维水军无所施步骑虽多濒阻江洳春水方生义无所用操叹息而退此又权之谋也操既还自他人观之大则追军逐北小则自凡称雄今权不然反请降于操盖权料操之内忧尚多北有未定之河北西有未复之关中操欲伐之而虑东南之变非大定不往也故称降以少厌其意而安之使操不复虞东南两尽力西北已得于其间益缮战守之备以待其再来此权之谋地方曹丕之责任子不得而南征也权见丕不知兵不如其父而老臣宿将亦不尽力如操之时始却之于濡须而再来权之意以谓丕不知兵非使之深入疲竭上下之力则不止非使之临江而反则丕必不休故开而致之濒江而不与之战挑之而又不应使之力尽而自还又小发以警之魏自是不复敢南出此又权之谋也权又以为兵久不用则士气钝强场久安则人心逸且使敌人晏然积以岁月坐以成资非计之得也故两谲淮南之将致而击之所虏获足以自资而敌人之资又为之破坏此亦权之谋也权又以谓所用多南兵便于舟楫短于陆战故用兵未尝一日舍舟楫而乘胜逐北亦不肯远水以遂利虽有大举长驱之计亦不敢行以浇一时之幸故曹休败而不敢追殷札献言而不敢用此亦权之谋也权之受封吴王也尽恭以受其爵命使其国中知已为百姓屈也与邢贞为盟阴以怒其群下方且为进取之计而自卑屈如此此亦权之谋也故权之为国自奋亦用谋自屈亦用谋胜亦用谋负亦用谋动无非谋也故能以一江为阻而与曹刘为敌然权起非仗义徒知以割据为雄不能兴汉室以倾天下之心使当汉末大乱权能招徕中原之士广募西北之兵缉马步之锐挟舟楫而用之鼓行北出水陆并进孰能当之哉当曹丕之立也权又能求汉室子孙而辅之出师问罪刘备必亦连行鱼而掎角中原之士挟思汉之民必有起而应我者矣权不知出此徒自尊于崎岖蛮夷山海之间故虽力为计谋诡诈然基业仅足以终其身而无足以遗子孙仅足以保其国而不足以争衡天下惜哉然使权不为计谋以自立则虽其身不能终也况子孙乎其国不能保也况天下乎何以言之权没木几诸葛恪一用之而仅胜再用之而大败孙綝用之又败江淮之间惴惴而已上流藉陆抗之贤挟以重兵仅能支襄阳一面抗死则亦惴惴然矣藉使孙皓不为暴虐亦岂能久存也哉后世不察权以计谋自立而区区欲效权之画江为守是不察夫形势甲兵之最弱也古人惟陆抗知此抗言于孙皓曰长江浚川限带封城乃守国之常事非智者之所先审抗此言则当时之形势为不足言而所谓智者所先则有道也抗可谓善论孙氏形势者矣】 
　　　晋论上 
【东晋之始形势与吴相若然吴北不能过淮而东晋时得中原之地吴旋为晋灭而晋更石勒苻坚之强终不能破其君臣人材去吴远甚而其固如此者晋以中原正统所系天下以为共主故也以正统所系天下共主而百余年不能平天下雪雠耻恢复旧物晋之君臣斯可罪矣诗美宣王曰内修政事外攘夷狄齐桓公晋丈公越王公践皆国中已治然后征伐今夫晋室南迁士大夫袭中朝之旧贤者以游谈自逸而愚者以放诞为娱庶政陵迟风俗大坏故威权兵柄奸人得窃而取之小则跋扈大则篡夺士大夫虽有以事业自任者亦以政事不修财匮力乏而不得尽其志可胜惜哉易曰君子藏器于身待时而动何不利之有夫政事已修任属贤将而待可为之时时而进焉则无不成矣晋既内无政事外之任属又非其人虽有中原可胜之时而我无以赴之虽赴之而败矣故褚裒北伐蔡谟曰今日之事必非时贤所办殷浩之再举北伐王羲之曰区区江左固已寒心力争武功非所当作又曰虽有可喜之会内求诸已而所忧乃重于所喜由是观之晋之政事不修任属非其人虽有中原可乘之时亦无能为也然谟之言大抵谓任属非其人故曰非上圣与英雄自余莫若度德量力义之之言大抵谓根本不固故曰保淮非复所及长江以外羁縻而已三君虽相当时之失然尽如二君所言则东晋未有复中原雪雠耻之期端坐江左以待衰弱灭亡而已此知其一而不知其二也夫东晋之初其强弱何如三国之吴蜀当时有志之士尚能欲自强而不肯休诸葛亮诸葛恪之语最然亦知其一而不知其二也亮之言曰先帝知臣伐贼材弱敌强然不伐贼王业亦亡惟坐而待亡孰与伐之孔明之治蜀可谓有政蜀之任孔明可谓得人然求有可乘之时恪之言曰今所以敌曹氏者以操兵众于今适尽司马懿已死其子幼弱未能用计智之士今伐之是其尼会恪之言知可乘之时而不知所修之政而自量其材与夫所用之人也是故孔明无成而恪卒以败观蔡谟王羲之与诸葛亮恪之论正相反而各得一偏世之人好兴作者必以孔明元逊之言为先而安偷惰者必以蔡谟王羲之之言为是酌厥中而论之藏器于身待时而动内修政而外安边患圣经之言不可易也后世亦曰事贵乘衅又曰上策莫如自治盖急急自治政事既修恢复之备已具事会之来不患无也一旦观衅而动将无往而不利矣若内虽有自治之名而无自治之实徒为空言玩日引岁端坐而守而待贼虏之自灭非愚之所敢知也苟不相时先事妄发小者无功大者覆败一旦机会之来事力已竭不能复应东晋之事如此者多矣】 
　　　晋论中 
【孟子曰入无法家拂士出无敌国外患者国常亡夫无敌国外患者谓国安可也乃曰常亡何哉盖既无法家拂士又敌患不至则君骄臣纵入于危亡而不自知东晋之末是也晋之始也敌国云扰强臣专制上下惴恐如处积薪之上而火然者故君无骄泰之失而臣下自以危亡为忧是以内虽王敦苏峻反叛相寻桓温擅权废立外则石氏之兵三至江上苻坚淝水之役江东几至不保然当时人主恐惧于上而王导温峤陶侃谢安谢玄之徒足以尽其力故至危而复安将亡而复存也及桓温既死苻坚复亡上流诸镇皆受朝廷号令非有间者跋扈之人虽姚氏自守于关西慕容相践于河北非有向日边境之忧也君臣上下自以江东之业为万世之安心满意足孝武渐生奢侈于上道子之徒窃威柄于下谢安谢玄至以功名自疑矣安玄既死其政愈坏甚于已危将亡之时泯泯靡靡不自知也已而君臣兄弟之间争权植党上流之患复开不待外敌之强而国遂亡矣圣人于无事之时而为持盈守成之戒可不信夫况东晋雠耻未复遽以无事自处不其愚哉】 
　　　晋论下 
【杜牧谓宋武不得河北故隋为王宋为伯愚谓不然并吞海内之形势关中为重河北次之关中者周秦汉用之河北者光武用之皆用之以取天下也曹操石勒以河北取关中苻坚以关中取河北三人者皆吞海内十有八九而不能并东晋之后元魏以河北取关中后周以关中取河北隋唐以关中取天下以此论之用关中并天下者五而不得者二用河北并天下者一而不能者三则关中为重河北次之顽不信乎宋武帝非独不得河北暂有关中而已何尝得之哉宋武起于布衣身经百战战胜攻取髣佛曹操司马懿而下不可比也举东南至弱之兵练而用之践西北至强之众前无横阵旁无坚敌逆河而上开关而入之用之如建瓴破竹之易可谓奇矣然得关中而不守翻然东归失百二之地于反掌暮年慷慨登寿阳城楼北望流涕而已可不悲哉遇谓宋武之失关中其罪有三一则好杀伐而不得中原之心二则急窥神器而不能快中原之愤三则倚南兵而不能用中原之人夫宋武下广固欲尽坑其父老韩范力谏犹诛王公以下三千人没入其孥前贤论之以谓举事曾符姚之不如有智勇而无仁义安有当哉其一失也宋武帝之不为晋室藩辅人人所知也然辅晋而行能仗大义使中原知为晋雪百年之愤天下其孰能议之其子亦不失天下今急为篡夺大业不终曹操犹能曰天命有在吾为周文王终身辅汉而不取宋武识虑不及操远矣其失二也宋武之北伐魏主以问崔浩浩尝策之以为必克而不能久裕之取燕取秦西北之人未尝据连城举大众来附之者裕独用南人转战山河之间往返万里使裕收燕之后选用燕之豪杰广募壮勇以倾三秦得秦之后选用秦之豪杰广募壮勇以倾河北分爵裂土以功名与众共之攻伐元魏则中原尽得矣东扫慕容之余烬西剪赫连之遗种以裕之智勇王镇恶檀传朱沈之徒为爪牙而谢晦之徒主谋议何为而不成裕之施为既已不能选用燕秦贤杰广募壮勇而区区用远客之南兵纵无所练之士卒南兵独用已败不可支其失三也盖南北异宜攻守异便南兵不可专用有三虽勇而轻一也利险不利易易困难久二也易乱难整三也项羽之破赵一以当百高祖征黥布张良戒毋与楚人争锋然羽布皆为高祖以持重困之此虽勇而轻也吴王濞之反有田将军者请急据洛阳曰汉车骑入梁楚之郊则事败此利险而不利易也吴楚屯聚数月无食而溃裕军至长安已讴歌思归此易困而难久也裕军至长安日暴市肆此易乱而难整也裕既无中原之众欲以南兵守关中人无智愚皆知不可也裕之东归世以谓刘穆之死急于篡取愚以谓正以南兵不能守关耳裕见已所行事已失中原之情欲全军共归则惜关中不忍弃之欲不归而守则南人思归既甚将溃而归矣裕之首领未可保也况关中乎数十年之得一朝失之古今所惜然则后之欲恢复者得中原之郡县可不以裕为深戒哉】 
　　　宋论 
【宋文帝以河南之地为宋武帝旧物故竭国家之力扫国中之兵而取之卒无尺寸之功史称文帝之败坐以中旨指授方略而江南白丁轻进易退以愚言论之文帝不用老将旧人而多用少年新进使专任属犹恐不免于败况从中以制之乎锋镝交于原野而决机于九重之中机会乘于斯须而定计于千里之外使到彦之辈御精兵亦不能成功况江南白丁乎然江南之兵亦非弱也武帝破燕破秦破魏则皆南兵也何武帝用之而强文帝用之而弱也南兵不可专用岂无北方之人可号召而用之乎盖武帝失之于前而文帝失之于后也自古东南北伐者有二道东则水路由淮而泗由泗而河西则陆路越汉而洛由洛而秦自晋南迁褚裒殷浩桓温谢玄皆独由一路以进至于武帝则水陆齐举故能成功令文帝专独用南兵而专恃水战舟楫之利虽尝使薛安部等尽力于关陜而孤军无援形势不接此三者文帝之所以败也使文帝得贤将而任之屯于淮外委以经略不独用南兵而号召中原之众不独恃舟楫而修车马之利则虽未能坚守河南亦不至于一败而失千里之地再败而边尘内入也文帝修政事为六朝之贤主而措置之廖如此可不成哉可不惧我】 
　　　齐论上 
【天下之情艰难则勤承平则惰勤者虽弱小而奋惰者虽盛大而衰夫元魏以外国之强据中原之地士马精健上下习兵而喜战道武以来战胜攻取未尝少挫几并天下然至孝文之时议举兵伐齐而在廷之臣皆以为不可虽驱之以威莫肯行也与间者习战之俗何其相反哉盖自道武没更以母后幼主持政群臣皆生长安佚非复昔日马上之士也稍备朝廷宫室之美非复昔日穹庐迁徙之俗也金钱玉帛府库充满非复昔日计牛马锥刀之利也美衣甘食冬温夏凉非复昔日习饥馁之劳也高谈徐步可以致大官取卿相非复昔日竞战国攻取之勋也故虽有事而流为承平无事矣夫朝野之间以礼义维持而承平无事日久犹恐以骄淫致乱假令上下无礼义之维持稍稍无事则志气满矣制度侈矣子女盛矣土水兴矣此慕容苻姚所以不能久也元魏居于云中未甚变其俗习然犹上下厌兵畏战国主亲在行间而不肯前至于迁洛之后急国衰矣切譬之犹夫鸷鸟也去其利爪而傅以凤鸟之羽则无德可昭无威可畏取死于虞罗必矣然元魏既哀之后宋氏多事齐氏享国日浅梁武谬于攻取待元魏至于国分为二然后自毙若使南朝有英武之主智谋之士蓄开拓之备而伺其隙则元魏岂能据有中原如是之久也哉】 
　　　齐论下 
【齐氏享国日浅虽无境外之功而疆场之间亦无失矣太祖初立魏以刘昶为主入寇高宗之篡魏又入寇皆有以为辞矣然是时魏之入寇无他奇策而齐御之者亦无高计胜负相当魏不能渡淮南定汉沔齐之大镇无伤焉齐亦不能追击魏全军而反然魏得沔北数城齐不能复取也齐之君臣度未足以开拓故亦不敢深为报复之计待其通使于我然后归其俘而纳之亦计之是者也然其性无常和好不久高祖兴之讲和五年而以明帝篡立为辞分道入寇夫魏孝文岂专为明义者哉求土地之获而已使齐氏自通好以来边备不修一旦变起国中未靖外难又至岂不殆哉专言和好之不可恃自两汉以来然矣】 
　　　梁论上 
【陈庆之以东南之兵数千入中原形势强盛之地大小数十战未尝少挫遂入洛阳六朝征伐之功未有若是之快者也然卒以败归理亦宜然何以言之夫孤军独进不能成功自右以然当时梁武使诸道并进乘魏人上下崩离之际分取郡县河南之地必可取也庆之既至洛阳纵士卒暴市里此岂吊伐之师乎当时能整军阵宣布梁德取不乐尔朱氏之人而用之改立魏主则河南之地虽不版图必当为附庸之国矣南人善战伐而少马庆之能鏖北兵于平原旷野使挟骑而用胡可敌哉自入敌地务广骑兵使不乐南之人与南人善射参用之纵不能守洛阳之地多得骑军犹足以归壮国势且安得有嵩阳之败哉然庆之与元颢更相猜忌则广兵之计颢必不行以此观之庆之进退专之可也颢之成败不可任也恤颢之成败而不恤军旅之众寡非计之善者也夫庆之固奇才未易议也着其所不及以俟有庆之之才者试观焉】 
　　　梁论下 
【梁之亡也以侯景武帝纳景得祸也速受祸也重元帝仅能灭景而卒不能振其国家悲夫昔冯亭以上党输赵平原欲受之赵豹曰圣人甚祸无故之利太史公曰利令智昏武帝之纳侯景是也夫景自以猜疑不容于高氏反复南来既非吾兵威之所加又非吾驰说之所下忽以三十州数千里之地来归斯可谓无故之利矣武帝思虑朝臣谏说非不详矣始疑而卒纳之可谓利令智昏矣赵之与梁得地无异而受祸相似赵致长平之师几至国亡梁致台城之陷亦至于亡国是祸又甚于赵也赵有强秦之敌摧之以致祸梁氏既无强秦之敌而独一侯景已足以致乱是又出于赵之下也然则在武帝勿受可乎曰方高氏宇文制东西魏与鼎立三分地广兵强者胜如之何勿受受之有道乎曰景之初叛先降西魏二人已觉其诈于谨则请加爵位而勿遣兵王思政则请因而进取乃使思政与李绰赵弼赴之故已制其肘腋矣已而思政入颖川逐景出之则已倾巢穴矣而又召景入朝则伐其奸谋矣景既不入朝思政遂据景七州十二镇之地是魏因纳景不血刃而取千余里之地武帝施设罗网略无西魏之一二何为而可纳武帝既信其奸诈而以羊鸦仁应接鸦仁非景敌也不足以制景一失也又信朱异舍鄱阳王范而以渊明为帅卒有寒山之败致军折于外景益无所惮二失也景之地不得尺寸既失景地何用于景不杀则废之可也反豢养于边陲三失也方景之未来而贰于宇文说辞自辩不能逆折其情则曲意为诏以安之既而奔亡入境不能制畜遂舍铃键而纵之盗据边疆则又从而与之跋扈不逊则又虚辞而说之高氏以渊明为间则又不能推大信于景而欺之谋反已露则又不能逆击而讨之梁之失也如此其所施之方略所用之将帅与西魏何相万万也故非独不得景尺寸之地而又不得景丝毫之力而受丘山之祸由梁武所用非其人而制置失其宜故也夫无故之利无时无之方略制置尚鉴兹哉】 
　　　陈论 
【陈之形势不足道也视吴又无江陵自峡口至海尽江而已使孙权复生且不能守况叔宝之淫昏乎盖自晋以来习于水战以江自恃初不知我能渡敌亦能渡何足恃哉以愚观之江若大河之北耳大河犹有悍湍之虞若江则顺风登舟一瞬可济虽有京口采石浔阳武昌巴陵号为控扼岂秦关剑阁之比哉守江之计必得淮南以为战地荆楚控扼上流又有舟师战于江中然后可粗安孙权之拒曹操东晋之拒苻坚宋之拒魏太武齐之拒魏孝文是也若曰亡淮南荆襄而独凭恃共流以为大险岂不可笑也今陈既失淮南又失江陵吴阻长江又有南郡一旦王浑之师入自淮南杜预之师入自襄阳王浚之师从江而下沿江镇戍不能御也陈阻长江又失荆州一旦贺若弼出淮南秦王俊出荆襄杨素之师泛江而下沿岸江镇戍能御而不能破也盖无淮南襄阳则自广陵至于峡口皆可渡吴陈三世之后亡国已幸矣唐末杨行密据有江淮既死而李升取之建都金陵以孙权自处方其有淮南诸郡则阔步高视东攻二浙西取湖南南取闽越南方莫强焉迨淮南为周世宗所取则自窘以至于亡亦失淮南则不能守江南之明验也王羲之云保淮南所及不如保江盖见吴之能守而未见若陈若南唐不可守者也后之智计君子既有谋焉谨勿割弃荆淮而为守江之论也】
　　奏议
　　　宋李纲奏幸建康在立志以成中兴之功 
【臣伏睹车驾以仲春令辰发轫吴门临幸建康断自宸衷不贰不疑慨然有恢复土宇扫清中原拯济烝黎勘定祸乱克剪大憝刷耻复仇之志天下臣子莫不望风跋竦忭蹈踊跃愿少须臾无死以观中兴之功诚甚盛之举也臣窃观自古建功立事扶持社稷之臣未尝不以立志为先申包胥闻伍员有覆楚之言则曰我必存之其后哭秦庭以乞师卒如其志张柬之语武氏于荆南江中其后卒复唐祚垂祀三百一夫发念其烈如此而况以圣明之资为万乘之主乎高祖之志见于不肯郁郁久居汉中而与韩信论定三秦之策光武之志见于披舆地图于信都城楼土与邓禹论天下大计此皆志定于前功成于后初似落落难合而卒能建大功立大名定大业功施于当年名垂于后世载在典册不可诬也恭惟皇帝陛下天锡勇智运属艰难遵养时晦之久应机立断幡然改图思欲拨乱兴衰光复祖宗之大业故亲统六师以临江表舍去吴越而幸建康渐为北伐之计志虑规模可谓宏远矣臣愿陛下益广圣志充而行之与神为守日新其德勿以去冬骤胜而自怠勿以目前粗定而自安凡可以致中兴之治者无不为凡可以害中兴之功者无不去有所规画措置必以天下为度必以施于长久可传于后世为心则中兴不难致矣夫中兴之于用兵只是一事必以修政事信赏刑明是非别邪正招徕人民振作士气爱惜民力顺导众心为先数者既定则士奋于朝农安于野谷粟充盈财用不匮然后辑睦士卒乐战用兵其有不胜者哉方今北兵虽强不仁不义专务变诈暴虐以胁制其众阙怒人愤莫之与亲自古岂有如此而能长享国者正如隆冬涸阴冱寒层冰万里阳气所到不时销释此理之必至无足怪也昔范蠡说越王勾践以持盈者与天定倾者与人节事者与已勾践用之国以富强然又必以人事与天时相参然后乃能成功遂以报吴臣窃观国家去岁诸路丰穰今春雨旸调适又将丰岁是在我者得天时矣正当修人事以应之以我之无衅待彼之有衅则勘乱定功役不再藉夫何远之有臣以固陋自靖康以来与闻国论独持战守之策不敢以和议为然今十有二年矣孤危寡与屡遭谤诬仰赖圣明曲加照察脱身九死之滨今得承乏待罪方面恭闻戎路临驻江干将大有为以成勘定之烈欣幸之情倍万常品顾虽衰病尚庶几未填沟壑间获观陛下恢复中原摅愤千古志愿毕矣】 
　　　宋汪藻奏分张俊军策应建康 
【臣昨自三月末得之传闻云金人在建康筑城为度夏计臣虽幸其不然然心窃忧之以为中国困于外兵而得少休息者正赖其不能触热故常已寒方至未暑先归吾于半年间汲汲措画犹每岁奔命不暇今若纵其度夏则长为依据无所忌惮不知朝廷何以枝梧洎到行在闻韩世忠到战舰江中遮其归路日有所获且言金人穷蹙之状臣窃欣幸以为三月所传盖诞妄耳续观黄备录韩世忠捷奏又以为朝夕必可奏捷今近二十日矣其耗寂然议者颇疑世忠奏状未必皆实兼数日人自常涧来者皆云敌于蒋山雨花台两处各札大寨抱城开河两道以护之及穴山作小洞予以为逃暑之地陆增城垒水造战船而采石金人已渡复回者累累不绝今且五月矣比常年去已月余乃反去而复回其欲留建康明甚如此则与三月所传又似符合臣闻金人计出百端尤喜为穷蹙之状以疑我师我师堕其计中者前后非一今安知其本不为度夏计而阳为穷蹙者特以疑误我师邪建康为东南咽喉国之门户也天下转输朝廷号令未有不由此而通者若金人果据此为门户则东南馈饷遂绝如人扼其咽喉守其门户果能高枕而卧乎不知群臣日至上前亦尝有反复及此者否岂遂以为无事而所当讲者承平之先务乎抑揣陛下非所乐闻而不以闻也不惟是而已人既扼我咽喉守我门户则群盗亦将视我缓急以我为向背国家果有力能使之退听屏息乎况又有意外之忧所难言者不得不虑臣愚以为此事所系非细庙堂当若救焚拯溺然朝夕在念及五六月间我师未困之时会诸将与韩世忠一举扫除非特免目见之患将使惩创终身不敢复南其利害岂不万万哉虽闻近遣张俊提兵过江节制浙西人马迤逦前去以为策应此固陛下长筭也不知张俊果能为陛下有慨然立功之意平臣愚欲乞专差得力使臣数人赍陛下宸翰星夜兼程自襄邓荆湖以来迎张俊军令分数万人顺流而下仍于上流自计置粮斛以自随彼张俊军既皆新人必精锐可用且敌人见上流之师突然而至莫知其数必破胆而溃此制敌一奇也如其不然八九月间气候清凉彼得其时矣几会一失虽悔何追伏望睿虑不以臣言为愚轻忽此事特加采纳不胜幸甚】
　　辨考
　　　景定志丹阳辨 
【丹阳之辨有三一辨其字二辨其地三辨其治按西汉地理志字从杨东汉郡国志字从阳自晋至唐见于史传者或为杨或为阳无定字也江南地志云郡国有赭山其山丹赤寰宇记云赭山亦名丹山唐天宝中改为降岩山丹阳之义出此山临湖故湖亦以丹阳名今此山在溧水句容两县之间以此证之则丹为山名山南为阳故曰丹阳字从阳者为是晋地理志于丹阳郡之丹阳山注云山多赤柳以此证之丹阳即赤柳之异也字从杨者为是二字各有所据世或疑之切考古史多通用如豫章名郡取义于木而字不从樟会稽名郡取义会计而字或从郐岂容以今字之拘而疑古字之通哉况柳之赤山之丹未必不互相因也丹山之有丹阳则因木取义宜也丹杨山之南曰丹阳因方取义亦宜也二字之通毋庸深辨而地则不可不辨耳盖地之名丹阳者不一周成王封熊绎于丹杨乃荆楚之所始其地在荆州不在扬州唐地理志丹州咸宁郡有府五丹阳居其一此在关内道古雍州之城亦不在扬州也史记楚怀王与秦战于丹阳司马贞索隐云此丹阳在汉中则又属梁益之州而非扬州也秦置鄣郡有县曰丹阳汉改故鄣为丹阳郡此实隶扬州孙吴析溧阳以北六县为丹阳治建业亦隶扬州自东晋以至于唐丹阳郡有分有合而皆隶扬州其名偶与荆雍梁益之丹阳同而其地实异盖九州岛之城自禹而分不可紊也如秭归县有丹阳城枝江县有丹阳聚地皆属荆北史中有封丹阳侯者数人地皆在雍于此无辨则丹阳见于史传者多前之以彼为此者未必知其讹今之书此遗彼者未必不疑其略矣丹阳之地名不一固所当辨而丹阳之属扬州者其治不一或者犹有疑焉汉志云丹阳郡治宛陵盖今之宁国府也杜佑通典云以丹阳郡隶润州盖今之镇江府也员宝鼎中常割丹阳附吴兴盖今之安吉州也人多惑于三说遂疑丹阳之不在建业殊不知丹阳之名本出建业而郡治寓于宛陵者暂尔自建安以来丹阳郡治常在建业常以宰辅诸王为尹隋以前未尝改也夫置丹阳治建业者孙权也割丹阳附吴兴者孙皓也平吴以后复吴兴所有之丹阳归于建邺者晋也平陈以后废丹阳郡而置溧水县者隋开皇也废蒋州而复置丹阳郡者隋大业也以江宁溧水复置丹阳县者唐武德也尝考润州类集曰今之润境举非丹阳地而唐以丹阳名郡何也盖唐天宝以前唯有润州未有升州是时润所领县六江宁句容在焉二县为丹阳故地天宝初改州为郡因以名之迨至德二载始割出二县增以溧水溧阳建为升州西丹阳之名遂存于润杜佑通典以天宝以前州县为定故载润而阙升后之作方志者曾不审此往往只据佑所书而在秦在汉皆系于二郡之间误矣又云汉元封二年改鄣为丹阳其城在今江宁府东南八里即汉丹杨太守及晋丹阳尹之所治隋平陈废之平其城以为田大业初复置唐武德九年又废之以其县隶润州天宝元年始改润州为丹阳郡又改曲阿为丹阳县皆非两汉六朝之丹阳也又尝考诸县治汉丹阳郡统县十七秣陵句容丹阳溧阳江乘隶焉晋丹阳郡统县十一建郭江宁丹阳溧阳江乘句容秣陵皆隶焉隋丹阳郡统县三江宁溧水隶焉其丹阳名县于润境者亦唐天宝以后也非两汉六朝之旧也戚氏曰丹阳史记作阳从阜汉志书郡从木书县从阜东汉吴齐三志唐通典并从阜晋宋唐三志并从木自余或从阜或从木今志从史记从阜为定今按戚氏志以此地有荆山小丹阳濑渚固城引班固汉志为证疑楚始封在此而不在荆州按诗商颂称荆楚在国南乡左传载齐桓公责楚之辞曰楚贡包茅不入王祭不供无以缩酒寡人是征昭王南征而不复寡人是问盖楚封荆州故应贡包茅汉水近南郡枝江故并以昭王事责楚其不服者楚始封寺狭未及汉也楚人之辞亦曰君处北海寡人处南海若以楚封在今建邺之丹阳则自江泝流至汉水三千余里桓公不应以荆州事责之其时上距熊绎始封纔三百五十余年不容大误至此如谓熊绎子孙尝改封于南郡枝江则成王至昭王数十年耳何以即改封也班固居西非如太史公遍历江淮作畜未成而诛其妹曹大家代足成之所书地理不能无谬是以但知丹阳郡之后常属楚而不知其非熊绎始封之丹阳但知文王自丹阳徙郢而不计其自灭汉东诸姬楚地既广乃自南郡枝江徒而渐北也戚氏舍左传史记而信之过矣其它佐验尤多楚非封此甚明其名州杨或取义于山于木与枝江之丹阳偶同灵王代吴筑在濑渚或徙丹阳之人居此然亦未尝有丹阳之名今邓州渚阳县有丹水在汉江北即秦人战楚之地不属梁益州余地名丹阳甚多景定志所辨不易之论也】 
　　　景定志扬州辨 
【或问禹贡扬州之城北距淮东南距海不专在建邺也宋扬州治广陵不复隶建邺今以扬州剌州及州牧入建康志何哉曰自汉以来扬州无常治或徒寿春或徙曲阿或徙历阳皆暂尔而治建邺之时独多汉末扬州之地南属吴者十四郡而扬州治建邺合肥以北属魏而扬州治寿春晋平吴以后徙寿春之扬州合治建邺至元帝渡江都扬州统丹阳等郡家以扬州为王畿六朝都建邺时若扬州牧若剌史皆以大臣诸王兼领治所皆在建邺隋开皇初虽尝徙治江都而大业随废唐武德二年置扬州东南道行台治江宁三年以江宁溧水二县置扬州六年又以延陵句容隶扬州以地言之皆建邺也虽武德九年尝徙治江都而贞观七年复治江宁矣则隋唐之间年州常治建邺而徙江都者亦暂尔至于五代伪吴杨行密虽以江都为扬州而金陵实为别都至伪唐又自广陵而迁治金陵矣若以今之扬州言之则广陵一郡之名耳若无关于建邺以古扬州言之则禹贡九洲之一之总名建邺乃其州之巨镇而治所多在焉今于六朝表中书扬州之事从古也本朝表中不书扬州之事从今也是不可以不辨】 
　　　景定志金陵辨 
【金陵何为而名也考之前史楚威王时以其地有王气埋金以镇之故曰金陵又曰地接金坛其山产金故名于是因山立号置金陵邑至秦始皇时望气者言其地有天子气又埋金宝于山以厌之昔有一碣在靖安道间题为埋金碑其文曰不在山前不在山后不在山南不在山北有人获得富了一国耆老指为秦时古碑近年遂为好事者取去是金陵之名始于楚秦千数百年于此矣交辈固尝疑之盖谓宝剑在地气射牛斗光怪烛天其下有宝熊商嬴政方恶其地气之异而欲消去之乃复埋金宝于其地是益其气也安得为知乎及见靖安道间埋金碑之语然后知熊商嬴政知术相袭以愚黔首而千数百年无能发其诈者地有王气楚秦所忌故将凿山以泄其气也役其人以凿山则人未必纵于是借埋金之说以致凿山之人曰山有金邑曰吾尝埋金于山也人皆有求金于山之心则皆不爱其凿山之力求不获则凿不已不待驱而从也又设为山前山后山南山北之语以惑之神其有金之地将以眩其求金之人盖人知其地之有金而莫知其金之所在则遍山而求之遍山而凿之金未有获而山之气泄矣求金之人皆无所得而楚秦之君求泄山气之谋遂矣则是埋金之说所以为驱人凿山之术岂真埋金也哉吁熊商嬴政将以愚黔首适自愚耳山融川结天地之气为之岂区区智术所以变之哉惟修德足以永天命惟施仁足以固人心惟行帝王之道足以消奸雄之变圣贤以理御气大抵然也不是之务而求以人力胜地气复以智术致人力态商终无救于楚之灭嬴政终无救于秦之亡岂非甚愚也哉当时言天子气以五百年为期自是四百九十年而晋元帝渡江建都金陵适符其数商与政如之何哉故着斯辨以发金陵之诈而袪黔首之惑云　今按此辨埋金之妄固当然碑辞浅露不类秦楚时刻文隋唐以后好事者为之耳姑存以备参考】 
　　　景定志越台辨 
【越城者建康作古之城勾践范蠡之所营也越台者越城之故址也考之史传无异辞矣越而楚楚而秦秦而汉汉而吴晋宋齐梁陈攻守于此者西则石头南则越城皆智者之所必据刘濞于此避条侯温峤于此破王含刘裕于此拒卢循萧懿于此拒慧景萧衍于此屯王茂皆越城越台也郡国志云越城在县南六里实录云越城在淮水南一里半祥符图经云越城在秣陵县长千里宫苑记云范蠡筑城在瓦棺寺南金陵事迹云南门外有越台与天禧寺相对今府城之南江宁尉廨之后军寨之间台犹存也访古者每兴感焉近世诗人有作越台曲者乃为说曰越女嫁江南国主为妃以其地卑湿运越土筑此台以居焉见此诗者并为一谈牢不可破若使其考古必知误矣越台曲云玉颜如花越王女自小娇痴不歌舞嫁作江南国主妃日日思师泪如雨江南江北梅子黄潮头夜涨秦淮江江边雨多地卑湿旋筑高台匀晓妆千艘命载越中土喜见越人仍越语人生脚踏乡土难无复归心越中去高台何易倾曲池亦复平越姬一去向千载不见此台空有名六朝事类周紫芝邦彦诗也】 
　　　江南古称江左亦称江右 
【案吴澥宇内辨云金陵居长江下流据金陵而言则江南居左四渎之流皆自西来天下之形势亦然以中原而言则江南之地居右故前史两称之】 
　　　唐润州亦曰金陵 
【唐张氏行役记言甘露寺在金陵山上赵璘因诏录言李勉初至金陵于李锜坐上屡赞招隐寺标致二事皆在润州则唐人谓京口亦曰金陵杜牧集有金陵女秋娘诗白居易集有赐金陵将士敕书皆京口事也】
右金陵新志首图考终论辩共台拾五卷
本路提调司吏江子澄
本路儒学教授王元孙
学正方自谦　学录陈观
训导丁复　　娄章
林焘　胡暠
朱遂　吴溢
督刊司书掌版郑懋
知书陈祥　曹志仁
编写生员刘溟　吕益
徐震　翟庸
郑瑛　赵天禄
李夔　赵天寿
