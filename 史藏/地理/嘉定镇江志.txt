嘉定镇江志　(宋)史弥坚修　(宋)卢宪纂　
　目录
　　序 
　　嘉定镇江志二十二卷提要 
　　卷首
　　　郡县表 
　　卷一
　　　地理〔一〕
　　　　叙郡 
　　　　子目〔缺〕
　　　　　扬州治曲阿 
　　　　　徐兖州治京口 
　　　　　晋陵郡徙治丹徒 
　　　　　南东海郡属南徐治下 
　　　　　南泰山南兰陵等郡 
　　　　子目〔缺〕 
　　　　子目〔缺〕
　　卷二
　　　地理〔二〕
　　　　城池
　　　　　丹徒县 
　　　　　丹阳县 
　　　　　金坛县 
　　　　坊巷
　　　　　丹徒县 
　　　　　丹阳县〔缺〕
　　　　　金坛县〔缺〕
　　　　桥梁
　　　　　丹徒县
　　　　　　千秋桥 
　　　　　　嘉定桥 
　　　　　　清风桥 
　　　　　　长桥 
　　　　　　折桥 
　　　　　丹阳县〔缺〕
　　　　　金坛县〔缺〕 
　　　　津渡
　　　　　叙〔缺〕
　　　　　丹徒县 
　　　　　丹阳县〔缺〕
　　　　　金坛县〔缺〕 
　　卷三
　　　风俗 
　　　攻守形势 
　　卷四
　　　田赋
　　　　屯田 
　　　　军田 
　　　　职田 
　　卷五
　　　赋税
　　　　土贡 
　　　　钱监〔银冶附〕
　　　　宽赋 
　　　　常赋 
　　　　　夏税 
　　　　　秋税 
　　　　和买 
　　　　经总制钱 
　　　　免役钱 
　　　　均役 
　　　　课程 
　　　　坊场河渡 
　　卷六
　　　地理〔三〕
　　　　山川 
　　　　　山
　　　　　丹徒县
　　　　　　京岘山 
　　　　　　北固山 
　　　　　　寿邱山 
　　　　　　唐颓山 
　　　　　　东山 
　　　　　　蒜山 
　　　　　　黄鹤山 
　　　　　　招隐山 
　　　　　　金山 
　　　　　　石排山 
　　　　　　焦山 
　　　　　　釜鼎山 
　　　　　　石公山 
　　　　　　檀山 
　　　　　　汝山 
　　　　　　白兔山 
　　　　　　唐山 
　　　　　　长山 
　　　　　　五州山 
　　　　　　大渎山 
　　　　　　雨山 
　　　　　　香山 
　　　　　　马迹山 
　　　　　　娘子山 
　　　　　　铁炉山 
　　　　　　灵山 
　　　　　　覆船山 
　　　　　　道士山 
　　　　　　曹山 
　　　　　　仑山 
　　　　　　阿育王山
　　　　　丹阳县
　　　　　　嘉山 
　　　　　　经山 
　　　　　　沈山 
　　　　　　陈山
　　　　　金坛县
　　　　　　顾龙山 
　　　　　　茅山 
　　　　　　青龙山 
　　　　　　大岯山 
　　　　　水
　　　　　丹徒县
　　　　　　神溪水 
　　　　　　京江水 
　　　　　　丹徒水 
　　　　　丹阳县〔缺〕
　　　　　金坛县〔缺〕
　　　　　河
　　　　　丹徒县
　　　　　　伊娄河 
　　　　　丹阳县〔缺〕
　　　　　金坛县〔缺〕
　　　　　湖
　　　　　丹徒县〔缺〕 
　　　　　丹阳县
　　　　　　练湖 
　　　　　金坛县
　　　　　　思湖 
　　　　　　高湖 
　　　　　　长塘湖 
　　　　　港
　　　　　丹徒县
　　　　　　涧壁港 
　　　　　　丁卯港 
　　　　　　萧塘港 
　　　　　　洪信港 
　　　　　　炭渚港 
　　　　　　丹徒东西二港 
　　　　　　上朱港下朱港 
　　　　　　黄港 
　　　　　　高义港 
　　　　　　乐亭港 
　　　　　　泄沟港 
　　　　　　戴港
　　　　　　庙渎港 
　　　　　　大港 
　　　　　丹阳县〔缺〕
　　　　　金坛县〔缺〕 
　　　　　塘
　　　　　丹徒县
　　　　　　新丰塘 
　　　　　　官塘 
　　　　　　下鼻塘下鼻港 
　　　　　丹阳县〔缺〕
　　　　　金坛县〔缺〕 
　　　　　溪
　　　　　丹徒县
　　　　　　马林溪 
　　　　　　辰溪 
　　　　　丹阳县
　　　　　　白鹤溪 
　　　　　金坛县
　　　　　　大溪 
　　　　　　唐王溪 
　　　　　澳
　　　　　丹徒县
　　　　　　归水澳 
　　　　　丹阳县〔缺〕
　　　　　金坛县〔缺〕 
　　　　　荡
　　　　　丹徒县〔缺〕 
　　　　　丹阳县〔缺〕
　　　　　金坛县
　　　　　　白龙荡 
　　　　　池
　　　　　丹徒县
　　　　　　放生池 
　　　　　丹阳县〔缺〕
　　　　　金坛县〔缺〕 
　　　　　井泉
　　　　　丹徒县
　　　　　　中泠泉 
　　　　　丹阳县
　　　　　　葛洪炼丹井 
　　　　　金坛县〔缺〕 
　　卷七
　　　宫室〔一〕
　　　　祠庙
　　　　　丹徒县
　　　　　　明应英济公祠 
　　　　　　枢使宇文绍节祠 
　　　　　　李卫公德裕祠 
　　　　　　故相文简向敏中祠 
　　　　　　故相秀国公陈升之祠 
　　　　　　故相魏国公苏颂祠 
　　　　　　彭山龙祠 
　　　　　　三贤祠 
　　　　　　武烈帝庙 
　　　　　　徐偃王庙 
　　　　　　英灵普护圣惠泰江王庙 
　　　　　丹阳县〔缺〕
　　　　　金坛县〔缺〕 
　　卷八
　　　僧寺
　　　　寺
　　　　　丹徒县
　　　　　　甘露寺 
　　　　　　永业寺 
　　　　　　妙喜寺 
　　　　　　绍安寺 
　　　　　　靖林寺 
　　　　　　崇祚寺 
　　　　　　善业寺 
　　　　　　兴业寺 
　　　　　　景灵寺 
　　　　　　幽栖寺 
　　　　　　梁广寺 
　　　　　丹阳县〔缺〕 
　　　　　金坛县〔缺〕
　　　　院
　　　　　丹徒县
　　　　　　普济禅院 
　　　　　　因胜报亲院 
　　　　　　昭庆报慈院 
　　　　　　罗汉院 
　　　　　　天王感慈院 
　　　　　　奉圣院 
　　　　　　惠安院 
　　　　　　报恩院 
　　　　　　福因智果院 
　　　　　　安圣院 
　　　　　　黄杜普济院 
　　　　　　海会院 
　　　　　　登云院 
　　　　　　显慈院 
　　　　　　显庆崇福院 
　　　　　　显孝褒亲院 
　　　　　　灵建院 
　　　　　　宝城院 
　　　　　丹阳县
　　　　　　广福院 
　　　　　金坛县〔缺〕 
　　卷九
　　　道观
　　　　观
　　　　　丹徒县
　　　　　　华阳观 
　　　　　丹阳县
　　　　　　延昌观 
　　　　　　归真观 
　　　　　金坛县
　　　　　　太虚观 
　　　　　　崇真观 
　　　　　　清真观 
　　　　　　华阳观 
　　　　　　玉虚观 
　　　　　　洞虚观 
　　　　　　冲寂观 
　　　　　　游仙观 
　　　　院
　　　　　丹徒县 
　　　　　　黄堂道院 
　　　　　丹阳县〔缺〕 
　　　　　金坛县〔缺〕 
　　卷十
 学校
　　　　子目〔缺〕
　　　　　镇江府学 
　　　　　丹徒县学 
　　　　　丹阳县学〔缺〕
　　　　　金坛县学〔缺〕
　　　　子目〔缺〕
　　　　　丹徒县
　　　　　丹阳县
　　　　　金坛县
　　　　书院
　　　　　丹徒县〔缺〕
　　　　　丹阳县〔缺〕
　　　　　金坛县 
　　　兵防
　　　　子目〔缺〕
　　　　　水军 
　　　　　楼橹 
　　　　　北府兵 
　　　　　义军 
　　　　　万钧神弩 
　　　　　步骑 
　　　　　镇海军 
　　　　　宣润弩手 
　　　　　楼船 
　　　　　丹杨军 
　　　　　挽硬 
　　　　　甲士　敢死士 
　　　　　后楼兵 
　　　　　凌波军 
　　　　　新旧水军营 
　　　　　都巡检营廨 
　　　　　汰冗兵 
　　　　　募敢战之士 
　　　　　赤心奇兵两军 
　　　　　防江军 
　　　　　禁军 
　　　　　厢军崇节指挥 
　　　　　厢军牢城 
　　　　　威辅堂 
　　　　　止戈亭 
　　　　　巡铺 
　　　　　土军弓手　　　　　
　　　　　　丹徒县 
　　　　　　丹阳县
　　　　　　金坛县
　　　　子目〔缺〕
　　卷十一
　　　古迹
　　　　居宅
　　　　　丹徒县
　　　　　　晋刁勰宅 
　　　　　　南唐林仁肇宅 
　　　　　　赞善大夫陈翊宅 
　　　　　　宋故相秀国陈升之宅 
　　　　　　翰林学士三司使沈括宅 
　　　　　　故相魏国公苏颂宅 
　　　　　　知院蔡卞宅 
　　　　　　中书侍郎刘逵宅 
　　　　　丹阳县
　　　　　　晋王珣宅 
　　　　　　梁武帝宅 
　　　　　　唐桓彦范宅 
　　　　　　张祜宅 
　　　　　　权德舆宅 
　　　　　　宋枢密副使邵亢宅 
　　　　　　中书舍人蔡肇宅 
　　　　　　陈辅 
　　　　　金坛县
　　　　　　宋参知政事张纲宅 
　　　　　　知枢密院事汤鹏举宅 
　　　　陵墓
　　　　　陵 
　　　　　　丹徒县
　　　　　　　宋兴宁陵 
　　　　　　　孝懿萧皇后陵 
　　　　　　　胡婕妤陵 
　　　　　　丹阳县
　　　　　　　齐宣帝休安陵 
　　　　　　　景帝道生永安陵 
　　　　　　　高帝道成泰安陵 
　　　　　　　武帝颐景安陵 
　　　　　　　明帝鸾兴安陵 
　　　　　　　梁文帝顺之建陵 
　　　　　　　武帝衍修陵 
　　　　　　　简文帝纲庄陵 
　　　　　　金坛县〔缺〕
　　　　　墓
　　　　　　丹徒县
　　　　　　　吴孙氏墓 
　　　　　　　晋郗昙墓 
　　　　　　　禇裒墓 
　　　　　　　宋神士墓 
　　　　　　　南唐徐知谏妻赠东平郡君吕氏墓 
　　　　　　　宋兖王李从谦墓 
　　　　　　　京西转运使苏舜元墓 
　　　　　　　祠部员外郎秘阁校理赠少师王介墓 
　　　　　　　光禄卿王罕及其妻昭州平乐县主簿墓 
　　　　　　　礼部郎中米芾墓 
　　　　　　　同知枢密院事林希墓 
　　　　　　　尚书左丞谥安惠邓润甫墓 
　　　　　　　秘书监知应天府翟思墓 
　　　　　　　朝散大夫知楚州陈向墓 
　　　　　　　丞相文肃曾布墓 
　　　　　　　正议大夫曾□墓 
　　　　　　　朝散大夫提点杭州洞霄宫蔡渊墓 
　　　　　　　吏部尚书蒋猷墓 
　　　　　　　中书侍郎刘逵墓 
　　　　　　　资政殿学士赵野墓 
　　　　　　　观文殿学士谥忠简宗泽墓 
　　　　　　　承议郎知真州刘公彦墓 
　　　　　　　开府仪同三司詹文墓 
　　　　　　　资政殿学士詹度墓 
　　　　　　　供备库副使赠武显大夫向子莘墓 
　　　　　　　龙图郑□墓 
　　　　　　　殿丞周□墓 
　　　　　　　尚书郎洪□墓 
　　　　　　　运使高□墓 
　　　　　　　兵部郎张颉墓 
　　　　　　　通奉大夫淮南运判孙荩墓 
　　　　　　　后湖居士苏庠墓 
　　　　　　　知处州柳仲永墓 
　　　　　　　节度使魏胜墓 
　　　　　　　都统制谥毅武王胜墓 
　　　　　　　成肃皇后父谢冀王墓 
　　　　　　　太原郡侯赠节度使王刚墓 
　　　　　　　直显谟阁吕擢墓 
　　　　　　　蠹斋先生真州教授周孚墓 
　　　　　　　朝奉郎通判范邦彦墓 
　　　　　　　朝请郎西外宗正丞张大允墓 
　　　　　　　乡贡进士姜谦光墓 
　　　　　　　湖州教授陈珙墓 
　　　　　　　朝请大夫知辰州王万全墓 
　　　　　　　建康府教授田晓墓 
　　　　　　　步帅果州团练使刘超墓 
　　　　　　　中奉大夫成都运判霍虎墓 
　　　　　　　权马司左领卫将军张良显墓 
　　　　　　　殿帅节度使郭钧墓 
　　　　　　　宣义郎将作监主簿马元颖妻荣氏合葬墓 
　　　　　　　赠少师应安道墓 
　　　　　　　武义大夫何淮墓 
　　　　　　　总管佐领卫将军李师闵墓 
　　　　　　　迪功郎常州武进县主簿孔璇墓 
　　　　　　　成忠郎孔珪墓 
　　　　　　丹阳县
　　　　　　　吴孙坚墓 
　　　　　　　晋周氏墓 
　　　　　　　包氏墓 
　　　　　　　梁宏偃将军墓 
　　　　　　　宋三司盐铁判官邵饰墓 
　　　　　　　枢密副使邵亢墓 
　　　　　　　将作监主簿章友直墓 
　　　　　　　直秘阁知盱眙军俞长吉之墓 
　　　　　　金坛县
　　　　　　　汉左恢墓 
　　　　　　　吴左思墓 
　　　　　　　晋吏部东阳太守袁宏墓 
　　　　　　　周祗墓 
　　　　　　　宋司空录尚书徐羡之墓 
　　　　　　　梁中书舍人给事中王国侍郎袁兴祖墓 
　　　　　　　唐戴叔伦墓 
　　　　　　　姚长官坟 
　　　　　　　知岳州陈孝威墓 
　　　　　　　中书侍郎谥忠穆张悫墓 
　　　　　　　宗正丞苏嘉墓 
　　　　　　　徽猷阁待制曾统墓 
　　　　　　　直宝文阁知建康府张镇墓 
　　　　　　　右文殿修撰知桂州张君冑墓 
　　　　　　　大理少卿谭知柔墓 
　　　　　　　右司知常州庄必强墓 
　　　　　　　参知政事谥文简张纲墓 
　　　　　　　知枢密院事谥敏肃汤鹏举墓 
　　　　　　　大理卿吴交如墓 
　　　　　　　奉直大夫知吉州王万枢墓 
　　　　　　　云茅居士刘蒙庆墓 
　　　　　　　稻田提举堵闰墓 
　　卷十二
　　　宫室〔二〕
　　　　楼
　　　　　丹徒县
　　　　　　多景楼 
　　　　　　北固楼 
　　　　　　喜雨楼 
　　　　　丹阳县〔缺〕 
　　　　　金坛县〔缺〕 
　　　　台
　　　　　丹徒县〔缺〕 
　　　　　丹阳县〔缺〕 
　　　　　金坛县
　　　　　　武功台 
　　　　亭
　　　　　丹徒县
　　　　　　济川亭 
　　　　　　皇华亭 
　　　　　　需亭 
　　　　　　送舟亭 
　　　　　　晚山亭 
　　　　　丹阳县
　　　　　　神亭 
　　　　　金坛县〔缺〕 
　　　　堂
　　　　　丹徒县
　　　　　　妓堂 
　　　　　丹阳县〔缺〕 
　　　　　金坛县〔缺〕 
　　　公廨
　　　　治所
　　　　　郡治
　　　　　　总领所 
　　　　　　供军堂 
　　　　　　花信亭 
　　　　　　得江楼 
　　　　　　仁亭 
　　　　　　爱山堂 
　　　　　　紬书堂 
　　　　　　小蓬莱 
　　　　　　山春亭杏亭 
　　　　　　一笑亭 
　　　　　丹徒县治
　　　　　　向吴亭 
　　　　　　监务厅 
　　　　　丹阳县治〔缺〕
　　　　　　三贤堂 
　　　　　　金莺池〔缺〕
　　　　　金坛县治〔缺〕
　　　　　　监税厅 
　　　　仓
　　　　　丹徒县
　　　　　　转般仓 
　　　　　　都仓 
　　　　　　户部大军三仓 
　　　　　丹阳县
　　　　　　常平仓 
　　　　　金坛县
　　　　　　常平仓
　　　　库
　　　　　丹徒县
　　　　　　户部大军库 
　　　　　　甲仗库 
　　　　　　四酒库 
　　　　　　寄桩库 
　　　　　　効士上酒库 
　　　　　　効士下酒库 
　　　　　　公使钱库 
　　　　　　户部赡军库 
　　　　　　酒库八仙库 
　　　　　丹阳县
　　　　　　常平库 
　　　　　金坛县〔缺〕
　　　　驿传 
　　　　　丹徒县
　　　　　　高资馆 
　　　　　　丹徒驿 
　　　　　　丹阳馆 
　　　　　　秦潭驿 
　　　　　丹阳县
　　　　　　使馆 
　　　　　金坛县
　　　　　　华阳馆 
　　　　　　延陵馆 
　　　　邮传
　　　　　丹徒县 
　　　　　丹阳县
　　　　　金坛县
　　　　务
　　　　　丹徒县
　　　　　　织罗务 
　　　　　　都商税务 
　　　　　　江口税务 
　　　　　　都酒务 
　　　　　　比较东务 
　　　　　　比较西务 
　　　　　　榷货务都茶场 
　　　　　丹阳县
　　　　　　酒税务 
　　　　　　吕城酒务 
　　　　　金坛县〔缺〕 
　　　　场
　　　　　丹徒县
　　　　　　造船场 
　　　　　　草场 
　　　　　丹阳县〔缺〕 
　　　　　金坛县〔缺〕 
　　卷十三
　　　刺守〔一〕
　　　　晋徐州刺史〔兖州附〕
　　　　　纪瞻 
　　　　　祖逖 
　　　　　周顗 
　　　　　蔡豹 
　　　　　王邃 
　　　　　庾亮 
　　　　　刘遐 
　　　　　郗鉴 
　　　　　蔡谟 
　　　　　何充 
　　　　　桓温 
　　　　　荀羡 
　　　　　郗昙 
　　　　　范汪 
　　　　　庾希 
　　　　　郗愔 
　　　　　刁彝 
　　　　　王坦之 
　　　　　桓冲 
　　　　　王蕴 
　　　　　谢元 
　　　　　谢安 
　　　　　琅邪王道子 
　　　　　谯王愔 
　　　　　王恭 
　　　　　谢琰 
　　　　　刘牢之 
　　　　　世子元显 
　　　　　桓修 
　　　　　刘裕 
　　　　　刘道怜 
　　　　　刘义符 
　　　　晋晋陵太守
　　　　　张闿 
　　　　　周懋 
　　　　　刘躭 
　　　　　顾和 
　　　　　江灌 
　　　　　王茂之 
　　　　　卞耽 
　　　　　王蕴 
　　　　　刘牢之 
　　　　　殷仲堪 
　　　　　吴隐之 
　　　　　刘敬宣 
　　　　　诸葛长民 
　　　　　殷道叔 
　　　　　谢景仁 
　　　　宋南徐州刺史〔南兖附〕
　　　　　彭城王义康 
　　　　　檀道济 
　　　　　江夏王义恭 
　　　　　衡阳王义季 
　　　　　南谯王义宣 
　　　　　广陵王诞 
　　　　　庐陵王绍 
　　　　　始兴王浚 
　　　　　豫章王子尚 
　　　　　刘延孙 
　　　　　新安王子鸾 
　　　　　王元谟 
　　　　　永嘉王子仁 
　　　　　桂阳王休范 
　　　　　晋平王休佑 
　　　　　巴陵王休若 
　　　　　刘秉明 
　　　　　建平王景素 
　　　　　武陵王赞 
　　　　　齐王萧道成 
　　　　　晋熙王燮 
　　　　齐南徐州刺史
　　　　　临川献王萧映 
　　　　　萧晃 
　　　　　豫章王嶷 
　　　　　南郡王长懋 
　　　　　闻喜公子良 
　　　　　桂阳王铄 
　　　　　安成王嵩 
　　　　　江夏王锋 
　　　　　永嘉王昭粲 
　　　　　海陵王昭文 
　　　　　河东王铉 
　　　　　萧鸾 
　　　　　始安王遥光 
　　　　　萧谌 
　　　　　晋安王宝义 
　　　　　邵陵王宝攸 
　　　　　江夏王宝元 
　　　　　晋熙王宝嵩 
　　　　　鄱阳王宝夤 
　　　　　萧衍 
　　　　　萧秀 
　　　　梁南徐州刺史
　　　　　临川王宏 
　　　　　鄱阳王恢 
　　　　　建安王伟 
　　　　　豫章王综 
　　　　　南康王绩 
　　　　　晋安王纲 
　　　　　庐陵王续 
　　　　　华容公欢 
　　　　　武陵王纪 
　　　　　河东王誉 
　　　　　临川王正义 
　　　　　邵陵王纶 
　　　　　萧藻 
　　　　　新兴王大庄 
　　　　　南海郡王大临 
　　　　　陈霸先 
　　　　　徐嗣徽 
　　　　陈南徐州刺史
　　　　　侯安都 
　　　　　陈拟 
　　　　　徐度 
　　　　　留异 
　　　　　安成王顼 
　　　　　周宝安 
　　　　　黄法奭毛 
　　　　　鄱阳王伯山 
　　　　　淳于量 
　　　　　豫章王叔英 
　　　　　新安王伯固 
　　　　　庐陵王伯仁 
　　　　　河东王叔献 
　　　　　宜都王叔明 
　　　　　萧摩诃 
　　　　　永嘉王彦正 
　　　　　南海王虔 
　　　　　杜洪泰 
　　　　宋齐梁行南徐州事
　　　　　江智渊 
　　　　　顾琛 
　　　　　王僧虔 
　　　　　萧道成 
　　　　　李安民 
　　　　　江槩 
　　　　　刘善明 
　　　　　江斆 
　　　　　王文和 
　　　　　张瓌 
　　　　　萧颖冑 
　　　　　萧遥光 
　　　　　江祀 
　　　　　陆慧晓 
　　　　　刘绘 
　　　　　谢朓 
　　　　　胡谐之 
　　　　　范岫 
　　　　　萧琛 
　　　　　萧恭 
　　　　　谢览 
　　　　　刘孝绰 
　　　　　王泰 
　　　　　王僧孺 
　　　　　王份 
　　　　　张缵 
　　　　　孔休源 
　　　　宋齐南东海太守
　　　　　庾登之 
　　　　　羊元保 
　　　　　江湛 
　　　　　袁淑 
　　　　　何偃 
　　　　　武昌王浑 
　　　　　刘彧 
　　　　　沈昙庆 
　　　　　庾徽之 
　　　　　江智渊 
　　　　　王僧虔 
　　　　　顾琛 
　　　　　宗越 
　　　　　萧惠开 
　　　　　萧道成 
　　　　　袁粲 
　　　　　沈文季 
　　　　　陆澄 
　　　　　柳世隆 
　　　　　王缋 
　　　　　江槩 
　　　　　谢朏 
　　　　　刘善明 
　　　　　齐王元邈 
　　　　　萧赤斧 
　　　　　王广之 
　　　　　江谧 
　　　　　虞悰 
　　　　　江斆 
　　　　　张瓌 
　　　　　萧颖冑 
　　　　　萧遥光 
　　　　　江祀 
　　　　　谢朓 
　　　　　陆慧晓 
　　　　　刘绘 
　　　　　萧秀 
　　　　宋齐梁陈南兰陵太守
　　　　　刘彧 
　　　　　萧谌 
　　　　　巴陵王子伦 
　　　　　梁王泰 
　　　　　王僧孺 
　　　　　王份 
　　　　　孔休源 
　　　　　谢证 
　　　　　张缵 
　　　　　张绾 
　　　　　徐度 
　　　　　侯安都 
　　　　　程灵洗 
　　　　　周文育 
　　　　　萧济 
　　卷十四
　　　刺守〔二〕
　　　　唐润州刺守
　　　　薛宝积 
　　　　李元义 
　　　　李厚德 
　　　　卢承庆 
　　　　乔师望 
　　　　卢明 
　　　　来敬业 
　　　　李思文 
　　　　张公休 
　　　　窦孝谌 
　　　　卢徽远 
　　　　王美畅 
　　　　毕隆择 
　　　　韦铣 
　　　　李浚 
　　　　陆象先 
　　　　唐若山 
　　　　王琚 
　　　　刘日正 
　　　　徐峤 
　　　　韦昭理 
　　　　齐澣 
　　　　董琬 
　　　　王景肃 
　　　　严损之 
　　　　林洋济 
　　　　阎敬之 
　　　　刘汇 
　　　　季广琛 
　　　　韦儇 
　　　　韦元甫 
　　　　韩贲 
　　　　韦损 
　　　　樊晃 
　　　　萧定 
　　　　马炫 
　　　　韩滉 
　　　　白志贞 
　　　　王纬 
　　　　李若初 
　　　　李锜 
　　　　王澹 
　　　　李元素 
　　　　韩皐 
　　　　阎济美 
　　　　薛苹 
　　　　李翛 
　　　　窦易直 
　　　　李德裕 
　　　　李蟾 
　　　　丁公着 
　　　　王璠 
　　　　贾餗 
　　　　路隋 
　　　　崔郾 
　　　　卢商 
　　　　卢简辞 
　　　　郑明 
　　　　李景逊 
　　　　崔瑶 
　　　　敬晦 
　　　　李琢 
　　　　萧寘 
　　　　杜审权 
　　　　杨收 
　　　　曹确 
　　　　赵隐 
　　　　裴璩 
　　　　高骈 
　　　　周宝 
　　　　成及 
　　　　李顺节 
　　　　安仁义 
　　　　李鋋 
　　　　钱镠 
　　　　王茂章 
　　　　李德诚 
　　　五代润州刺守 
　　　　徐温 
　　　　徐知诰 
　　　　徐知谏 
　　　　徐知询 
　　　　徐知谔 
　　　　卢文进 
　　　　王舆 
　　　　马仁裕 
　　　　宋齐邱 
　　　　徐运 
　　　　李金全 
　　　　李宏冀 
　　　　林仁肇 
　　　　赵宣辅 
　　　　严续 
　　　　尚全恭 
　　　　卢绛 
　　　　刘澄 
　　卷十五
　　　刺守〔三〕
　　　　宋润州太守
　　　　　丁德裕 
　　　　　刘蒙正 
　　　　　王明 
　　　　　柳开 
　　　　　秦羲 
　　　　　魏瓘 
　　　　　林潍 
　　　　　牛学士 
　　　　　赵舍人 
　　　　　魏琰 
　　　　　陈丽天 
　　　　　孙冲 
　　　　　王昱 
　　　　　王随 
　　　　　李縠 
　　　　　庞籍 
　　　　　范仲淹 
　　　　　席平 
　　　　　李绚 
　　　　　刘立之 
　　　　　钱彦远 
　　　　　王琪 
　　　　　张升 
　　　　　孙夷甫 
　　　　　陈亚 
　　　　　沈周 
　　　　　章郎中 
　　　　　潘夙 
　　　　　裴煜 
　　　　　钱公辅 
　　　　　余良肱 
　　　　　王琪 
　　　　　曹殿丞 
　　　　　李及之 
　　　　　孔延之 
　　　　　滕甫 
　　　　　孙觉 
　　　　　王安礼 
　　　　　徐亿 
　　　　　吕嘉问 
　　　　　卢秉 
　　　　　鞠真卿 
　　　　　许遵 
　　　　　赵杨 
　　　　　杨杰 
　　　　　蔡卞 
　　　　　王觌 
　　　　　林希 
　　　　　张耒 
　　　　　崔公度 
　　　　　王悆 
　　　　　龚原 
　　　　　王古 
　　　　　傅燮 
　　　　　曾布 
　　　　　葛蘩 
　　　　　范致虚 
　　　　　虞策
　　　　　叶□ 
　　　　　卢航 
　　　　　刘拯 
　　　　　俞木 
　　　　　林虡希 
　　　　　韩跂 
　　　　　李图南 
　　　　　林震 
　　　　　蔡居厚 
　　　　　毛友 
　　　　　沈纯诚 
　　　　　虞奕 
　　　　　张汝舟 
　　　　　李尧文 
　　　　　柳庭俊 
　　　　　赵亿 
　　　　　梅执礼 
　　　　　蔡翛 
　　　　　李皓 
　　　　　赵子崧 
　　　　　钱伯言 
　　　　　叶焕 
　　　　　陈邦光 
　　　　　胡唐老 
　　　　　刘光世 
　　　　　胡世将 
　　　　　沈晦 
　　　　　沈与求 
　　　　　李谟 
　　　　　刘宁 
　　　　　曾开 
　　　　　刘岑 
　　　　　程迈 
　　　　　孟忠厚 
　　　　　郭仲 
　　　　　刘子羽 
　　　　　鲍琚 
　　　　　汪藻 
　　　　　蒋璨 
　　　　　郑滋 
　　　　　荣嶷
　　　　　曾湻
　　　　　黄穆厚
　　　　　张柟
　　　　　张汇
　　　　　王循友
　　　　　张修
　　　　　蒋及祖
　　　　　董苹
　　　　　杨揆
　　　　　郑作肃
　　　　　赵公称
　　　　　方滋
　　　　　朱夏卿
　　　　　李直
　　　　　吕擢
　　　　　陈天麟
　　　　　蔡洸
　　　　　黄钧
　　　　　张津
　　　　　沈复
　　　　　吕正巳
　　　　　司马伋
　　　　　曾逮
　　　　　潘纬
　　　　　钱良臣
　　　　　耿秉
　　　　　盖经
　　　　　张枃
　　　　　张子颜
　　　　　叶翥
　　　　　赵彦逾
　　　　　马大同
　　　　　陈居仁
　　　　　杨大灋
　　　　　万锺
　　　　　张叔椿
　　　　　李沐
　　　　　黄由
　　　　　张孝伯
　　　　　辛弃疾
　　　　　李大异
　　　　　宇文绍节
　　　　　钱廷玉
　　　　　赵师（上睪下廾）
　　　　　俞烈
　　　　　傅伯成
　　　　　宇文绍
　　　　　史弥坚
　　　参佐〔一〕
　　　　晋宋齐梁陈大小中正以下
　　　　　大中正
　　　　　　伏滔 
　　　　　　徐邈 
　　　　　　徐广 
　　　　　　江夷 
　　　　　　羊规 
　　　　　　檀韶 
　　　　　　王镇之 
　　　　　　萧思话 
　　　　　　江湛 
　　　　　　齐王延之 
　　　　　　梁王份 
　　　　　　萧琛 
　　　　　　萧子云 
　　　　　　王冲 
　　　　　　江总 
　　　　　　王通 
　　　　　　王固 
　　　　　　徐陵 
　　　　　中正
　　　　　　王琨 
　　　　　　江斆 
　　　　　　王奂 
　　　　　　王晏 
　　　　　　徐孝嗣 
　　　　　　臧未甄 
　　　　　　徐勉 
　　　　　军司
　　　　　　徐谟 
　　　　　　郄昙 
　　　　　监军
　　　　　　孟昶 
　　　　　　檀道济 
　　　　　知留府事
　　　　　　陈昙朗 
　　　　　　徐度 
　　　　　监州
　　　　　　陆慧晓 
　　　　　　陈昙朗 
　　　　　　陈拟 
　　　　　　裴子烈 
　　　　　　沈恪 
　　　　晋宋齐梁陈长史司马以下
　　　　　长史
　　　　　　刘遐 
　　　　　　郄愔 
　　　　　　荀羡 
　　　　　　王胡之褚裒 
　　　　　　殷仲堪 
　　　　　　袁湛 
　　　　　　谢方明 
　　　　　　张劭 
　　　　　　沈昙庆 
　　　　　　羊元保 
　　　　　　江湛 
　　　　　　袁淑 
　　　　　　何偃 
　　　　　　江智渊 
　　　　　　庾徽之 
　　　　　　王僧虔 
　　　　　　萧惠开 
　　　　　　沈文季 
　　　　　　王缋 
　　　　　　江概 
　　　　　　谢朏 
　　　　　　江谧 
　　　　　　卢悰 
　　　　　　江祀 
　　　　　　陆惠晓 
　　　　　　刘绘 
　　　　　　沈佚之 
　　　　　　范岫 
　　　　　　萧琛 
　　　　　　萧秀 
　　　　　　梁王份 
　　　　　　谢证 
　　　　　　王泰 
　　　　　　王僧孺 
　　　　　　孔休源 
　　　　　　褚球 
　　　　　　张缵 
　　　　　　谢哲 
　　　　　　陈霸先 
　　　　　司马
　　　　　　袁乔 
　　　　　　卞耽 
　　　　　　刘牢之 
　　　　　　檀韶 
　　　　　　刁宏 
　　　　　　谢景仁 
　　　　　　檀道济 
　　　　　　陆仲元 
　　　　　　顾琛 
　　　　　　萧道成 
　　　　　　柳世隆 
　　　　　　何季穆 
　　　　　　孙谦 
　　　　　　齐王元邈 
　　　　　　萧赤斧 
　　　　　　王广之 
　　　　　　陆慧晓 
　　　　　　王宝元 
　　　　　　沈恪 
　　　　　从事中郎
　　　　　　王敬宏 
　　　　　　谢方明 
　　　　　　萧道成 
　　　　　　徐孝嗣 
　　　　　　萧干 
　　　　　功曹
　　　　　　江逌 
　　　　　　徐羡之 
　　　　　　沈璞 
　　　　　参军事
　　　　　　檀道济 
　　　　　　檀韶 
　　　　　　檀祗 
　　　　　　刘粹 
　　　　　　向靖 
　　　　　　臧熹 
　　　　　　沈渊子 
　　　　　　沈田子 
　　　　　　臧焘 
　　　　　　江淹 
　　　　　军府主簿
　　　　　　沈穆夫 
　　　　　　刘穆之 
　　　　　　谢方明 
　　　　　　萧惠开 
　　　　　　何昌寓 
　　　　　记室
　　　　　　徐广 
　　　　　　刘穆之 
　　　　　　何烱 
　　　　　　蔡景历 
　　　　　督护
　　　　　　徐龛 
　　　　　　顾扬 
　　　　　　顾众扬 
　　　　　　王允之 
　　　　　　郭龙 
　　　　　　刘锺 
　　　　　行参军
　　　　　　到彦之 
　　　　　　宋到撝 
　　　　　参军
　　　　　　李闳 
　　　　　　曹纳 
　　　　　　江逌 
　　　　　　李充 
　　　　　　荀羡 
　　　　　　郑袭 
　　　　　　刘奭 
　　　　　　刘牢之 
　　　　　　殷确 
　　　　　　刘敬宣 
　　　　　　沈警 
　　　　　　刘袭 
　　　　　　朱龄石 
　　　　　　徐羡之 
　　　　　　庾登之 
　　　　　　刘秀之 
　　　　　　孟龙符 
　　　　　　孟怀玉 
　　　　　　顾迈 
　　　　　　左暄 
　　　　　　沈颙 
　　　　　　梁韦翙 
　　　　　咨议参军
　　　　　　徐广 
　　　　　　袁湛 
　　　　　　刘粹 
　　　　　　王谌 
　　　　　　柳世隆 
　　　　　　刘善明 
　　　　　　谢朓 
　　　　　　柳憕 
　　　　　　梁王规 
　　　　　录事参军
　　　　　　刘穆之 
　　　　　　徐摛 
　　　　　记室参军
　　　　　　羊徽 
　　　　　　王螭 
　　　　　　蔡履 
　　　　　　蔡景历 
　　　　　　徐伯阳 
　　　　　中兵参军
　　　　　　徐羡之 
　　　　　　杜幼文 
　　　　　　萧道成 
　　　　　　垣庆延 
　　　　　刑狱参军
　　　　　　乐蔼
　　　　　法曹参军 
　　　　　　刘琎 
　　　　晋宋齐梁陈别驾治中以下
　　　　　别驾
　　　　　　徐放 
　　　　　　徐羡之 
　　　　　　萧惠开 
　　　　　　刘瑀 
　　　　　　刘子卷 
　　　　　　张永 
　　　　　　张岱 
　　　　　　王奂 
　　　　　　江佑 
　　　　　　梁臧 
　　　　　　王泰 
　　　　　　王劢 
　　　　　　周宏实 
　　　　　　徐伯阳 
　　　　　治中
　　　　　　王敬宏 
　　　　　　萧惠开 
　　　　　　王琨 
　　　　　　萧洽 
　　　　　　刘遵 
　　　　　　刘苞 
　　　　　　萧视素 
　　　　　　王冏 
　　　　　州郡主簿
　　　　　　孙泰
　　　　　　檀韶 
　　　　　　刘锺 
　　　　　　朱龄石 
　　　　　　朱超石 
　　　　　　江秉之 
　　　　　　王华通 
　　　　　　江斆 
　　　　　　王思远 
　　　　　　范云 
　　　　　　徐崧 
　　　　　　刘孺 
　　　　　　江紑 
　　　　　　蔡陈证书 
　　　　　西曹书佐
　　　　　　徐广 
　　　　　　檀韶 
　　　　　　檀超 
　　　　　　到坦 
　　　　　　王智深 
　　　　　　王潭 
　　　　　　到洽 
　　　　　　沈君理 
　　　　　祭酒从事
　　　　　　羊规 
　　　　　　荀伯玉 
　　　　　　王智深 
　　　　　议曹从事
　　　　　　徐度之 
　　　　　部郡从事
　　　　　　徐广 
　　　　　　何无忌 
　　　　　　刘毅 
　　　　　　檀韶 
　　　　　　刘道怜 
　　　　　　王元谟 
　　　　　　刘悛 
　　　　　　萧谌 
　　　　　　祖冲之 
　　　　　　江淹 
　　　　宋迄陈郡丞
　　 郡丞
　　　　　 江淹 
　　　　　 徐伯阳 
　　　　齐梁典签文学
　　　　　典签
　　　　　　吕承绪 
　　　　　　汤道愍 
　　　　　文学 
　　　　　　马枢 
　　　　唐副使行军司马以下
　　　　　副使
　　　　　　唐房武 
　　　　　　潘孟阳 
　　　　　　窦庠 
　　　　　　李位 
　　　　　　韦齐休 
　　　　　　方讷 
　　　　　行军司马
　　　　　　徐玠杨 
　　　　　幕府幕僚
　　　　　　何士干 
　　　　　　李约 
　　　　　　冯定
　　　　　　杜审权 
　　　　　　孟迟 
　　　　　从事
　　　　　　房孺复 
　　　　　　杜式方 
　　　　　　郑亚 
　　　　　　张中丞 
　　　　　判官
　　　　　　裴宽 
　　　　　　顾况 
　　　　　　王澹 
　　　　　　周判官 
　　　　　　李判官 
　　　　　　杨假 
　　　　　　顾云 
　　　　　　高越 
　　　　　　袁特 
　　　　　　郝郎中 
　　　　　　艾筠 
　　　　　支使
　　　　　　姚南仲 
　　　　　　邢羣 
　　　　　掌书记
　　　　　　李绅 
　　　　　　刘三复 
　　　　　　乔辅舜 
　　　　　　田书记 
　　　　　推官
　　　　　　姚南仲 
　　　　　　邢羣牧 
　　　　　　李推官 
　　　　　　顾彦回 
　　　　　巡官〔馆驿巡官附〕
　　　　　　邢羣牧 
　　　　　　杜顗
　　　　　　姚颋 
　　　　　　尚悫 
　　　　　随军
　　　　　　韩滉 
　　卷十六
　　　参佐〔二〕
　　　　唐别驾长史司马以下
　　　　　别驾
　　　　　　李洁 
　　　　　　司马贞 
　　　　　长史
　　　　　　姜皎 
　　　　　　颜元孙 
　　　　　　高绍 
　　　　　　邢长史 
　　　　　司马
　　　　　　薛讷 
　　　　　　李峤 
　　　　　　刘延嗣 
　　　　　　李元纮 
　　　　　　令狐滔 
　　　　　　陶司马 
　　　　　　武就 
　　　　　　郑微 
　　　　　　云朝霞 
　　　　　　陈彦谦 
　　　　　郡丞
　　　　　　岑郡丞 
　　　　　　顾况 
　　　　　宾佐
　　　　　　张袆 
　　　　　通判军府
　　　　　　方讷 
　　　　　录事参军事诸曹参军
　　　　　　魏晰 
　　　　　　包岋 
　　　　　司功参军事
　　　　　　李荣 
　　　　　　裴侑 
　　　　　　李眺 
　　　　　　薛司功 
　　　　　　韩启
　　　　　司仓参军事 
　　　　　　韩掖 
　　　　　司户参军事
　　　　　　李信 
　　　　　　卢正容 
　　　　　　姚闲 
　　　　　　陆岘 
　　　　　司兵参军事
　　　　　　沈岌 
　　　　　　王瓒 
　　　　　司法参军事
　　　　　　杜佑 
　　　　　司士参军事
　　　　　　卢准 
　　　　　参军事
　　　　　　裴宽 
　　　　　　薛云童 
　　　　　　李晖 
　　　　　　权少清 
　　　　　知市事
　　　　　　路隋 
　　　　　监渡
　　　　　　马仁裕 
　　　　唐知盐铁院宋通判以下
　　　　　知盐铁院
　　　　　　薛諲 
　　　　　宋参佐
　　　　　　通判
　　　　　　　向约 
　　　　　　　江某 
　　　　　　　王太博 
　　　　　　　黄殿丞 
　　　　　　　李屯田 
　　　　　　　夏侯元 
　　　　　　　赵亿 
　　　　　　　葛立隆 
　　　　　　　曾纡 
　　　　　　　陈昱 
　　　　　　　韩仲通 
　　　　　　　葛佑之 
　　　　　　　刘公彦 
　　　　　　　南厅壁记 
　　　　　　　北厅壁记 
　　　　　　　西厅壁记 
　　　　　　钤辖 
　　　　　　签判一员
　　　　　　　郑民彝 
　　　　　　　壁记 
　　　　　　节度掌书记
　　　　　　　孙立节 
　　　　　　观察支使
　　　　　　　程珦 
　　　　　　节度推官一员
　　　　　　　阮逸 
　　　　　　　孙锡 
　　　　　　　胥彦迪 
　　　　　　　壁记旧缺 
　　　　　　观察推官一员
　　　　　　　陈郁 
　　　　　　　许渤 
　　　　　　　王觌 
　　　　　　　祝夔 
　　　　　　　刘察推正甫 
　　　　　　　壁记旧缺 
　　　　　　职官幕掾
　　　　　　　李育 
　　　　　　　吴默 
　　　　　　郡掾
　　　　　　　胡唐老 
　　　　　　仪兵刑曹
　　　　　　　陈桷 
　　　　　　　陶旊 
　　　　　　　蔡佑 
　　　　　　　陈晁 
　　　　　　录事参军一员
　　　　　　　赵师陟 
　　　　　　司理参军一员
　　　　　　　虞太微 
　　　　　　　季淇 
　　　　　　司户参军一员
　　　　　　　刘正固 
　　　　　　司法参军一员
　　　　　　学职
　　　　　　　李觏 
　　　　　　　曾旼 
　　　　　　　毛友 
　　　　　　　董铸 
　　　　　　　董弅 
　　　　　　　壁记 
　　　　　　都仓兼籴纳一
　　　　　　　曾旼 
　　　　　　织罗务
　　　　　　　苏携 
　　　　　　都酒务一员
　　　　　　　陈某 
　　　将佐
　　　　唐都头以下
　　　　　都头
　　　　　　翟行约 
　　　　　都知兵马使
　　　　　　张潾 
　　　　　　张子良 
　　　　　　李奉仙 
　　　　　　田少卿 
　　　　　押衙
　　　　　　赵翼 
　　　　　大将〔衙将裨将附〕
　　　　　　王栖曜 
　　　　　　李长荣 
　　　　　　柏良器 
　　　　　　赵琦 
　　　　　　裴行立 
　　　　　　王国清 
　　　　　　凌茂正 
　　　　　　王克容 
　　　　　　张潾 
　　　　　　梁缵 
　　　　　　张郁 
　　　　　　刘浩 
　　　　　　秦师权 
　　　　　　陈佑 
　　　　宋都统制以下
　　　　　都统制 
　　卷十七
　　　宰贰
　　　　丹徒县令〔丞佐附〕
　　　　　陆肃 
　　　　　贾渊 
　　　　　沈巑之 
　　　　　梁虞 
　　　　　徐摛 
　　　　　王宏道 
　　　　　季丹徒 
　　　　　温丹徒 
　　　　　彭彦规 
　　　　　项斯 
　　　　　段明府 
　　　　　顾彦回 
　　　　　王纪 
　　　　　李韶 
　　　　　陈之奇 
　　　　　王国 
　　　　　丹徒黄令 
　　　　　侯道济 
　　　　　陈安止 
　　　　　陆安民 
　　　　　王深 
　　　　　陈沂 
　　　　　叶梦得 
　　　　丹阳县令〔丞佐附〕
　　　　　宋到 
　　　　　戴景度 
　　　　　褚澐 
　　　　　刘之遴 
　　　　　王僧恕 
　　　　　迈之 
　　　　　师贤 
　　　　　杜羔 
　　　　　沈琰 
　　　　　李令从 
　　　　　邵挚 
　　　　　卢少卿 
　　　　　李延陵 
　　　　　延陵张宰 
　　　　　锺重渐 
　　　　　李韶 
　　　　　韦少府尉
　　　　　顾雍 
　　　　　吾粲 
　　　　　孙助 
　　　　　孔曲阿 
　　　　　周洽 
　　　　　邱仲孚 
　　　　　褚澐 
　　　　　臧仲博 
　　　　　江子一 
　　　　　司马寿 
　　　　　胡颍 
　　　　　陈拟 
　　　　　周宏贞 
　　　　　尹元贞 
　　　　　柳尚素 
　　　　　韩晕 
　　　　　杜孟寅 
　　　　　王琼 
　　　　　孔绚 
　　　　　李明府 
　　　　　陆谋 
　　　　　韦广宗 
　　　　　啖助 
　　　　　李纮 
　　　　　李素臣 
　　　　　郑伦 
　　　　　赵少府 
　　　　　丁少府 
　　　　　樊潜 
　　　　　吕延祯 
　　　　　郭道规 
　　　　　吴淑 
　　　　　宋王令 
　　　　　许元 
　　　　　苏京 
　　　　　张蒙 
　　　　　苏携 
　　　　　夏竦 
　　　　　王致尧 
　　　　　虞元佐 
　　　　金坛县令〔丞佐附〕
　　　　　岑羲 
　　　　　武平一 
　　　　　刘彦回 
　　　　　徐有邻 
　　　　　武谭 
　　　　　李晤 
　　　　　胡玘 
　　　　　姚合 
　　　　　樊谕 
　　　　　王甲 
　　　　　萧颖士 
　　　　　韦泛 
　　　　　吴中复 
　　　　　曾长官 
　　　　　李坦 
　　　　　曾憓 
　　　　　江寓 
　　　寓治
　　　　总领所
　　　　粮料院
　　　　干办公事 
　　卷十八
　　　人物〔一〕
　　　　包咸 
　　　　殷礼 
　　　　宏咨 
　　　　韦曜 
　　　　华核 
　　　　左思 
　　　　祖逖 
　　　　刘混 
　　　　刘爽 
　　　　刘回 
　　　　刘建
　　　　刘毅 
　　　　徐宁 
　　　　徐澄之 
　　　　王雅 
　　　　孟珩 
　　　　孟馥 
　　　　臧汪 
　　　　何伦 
　　　　何无忌 
　　　　殷确 
　　　　殷旷之 
　　　　萧源之 
　　　　诸葛长民 
　　　　檀凭之 
　　　　刘道怜 
　　　　刘穆之 
　　　　刘粹 
　　　　刘伯龙 
　　　　刘康祖 
　　　　刘道产 
　　　　虞邱进 
　　　　檀嶷之 
　　　　向靖 
　　　　孟怀玉 
　　　　孟灵休 
　　　　徐羡之 
　　　　徐豁 
　　　　徐凭道 
　　　　徐长宗 
　　　　徐耕 
　　　　王万庆 
　　　　王微 
　　　　臧焘 
　　　　臧质 
　　　　萧思话 
　　　　关康之 
　　　　何承天 
　　　　何助 
　　　　戴颙 
　　　　戴明宝 
　　　　奚显度 
　　　　萧惠基 
　　　　刘季连 
　　　　刘祥 
　　　　刘尚父 
　　　　王谌 
　　　　王延之 
　　　　徐孝嗣 
　　　　徐融 
　　　　徐度之 
　　　　臧荣绪 
　　　　檀超 
　　　　邱巨源 
　　　　何询 
　　　　何敬叔 
　　　　何慧炬 
　　　　萧惠训 
　　　　萧介 
　　　　萧恺南 
　　　　江淹 
　　　　江革 
　　　　王琳 
　　　　王规 
　　　　王僧孺 
　　　　徐勉 
　　　　徐绲 
　　　　徐超 
　　　　臧未甄 
　　　　臧严 
　　　　刘悫 
　　　　刘勰
　　　　何逊 
　　　　何思澄 
　　　　何远 
　　　　鲍机 
　　　　陶宏景 
　　　　诸葛璩 
　　　　徐陵 
　　　　万载 
　　　　徐伯阳 
　　　　萧允 
　　　　萧密 
　　　　萧济 
　　　　萧摩诃 
　　　　蔡景历 
　　　　马枢 
　　　　鲍宏 
　　　　徐则 
　　　　庾抱
　　　　萧立南
　　　　许叔牙
　　　　孙处元
　　　　马挺
　　　　丁仙芝
　　　　蔡隐邱
　　　　蔡希周
　　　　储光羲
　　　　陶翰
　　　　谈戭
　　　　申堂构
　　　　张晕
　　　　张彦雄
　　　　包融
　　　　包章
　　　　周瑀
　　　　周惟长
　　　　殷遥
　　　　殷璠
　　　　樊光
　　　　沈如筠
　　　　徐延寿
　　　　皇甫敬德
　　　　朱放
　　　　汤贲
　　　　权皋
　　　　刘太冲
　　　　刘三复
　　　　李畅
　　　　李绅
　　　　顾况
　　　　郑光
　　　　尚悫
　　　　元诜
　　　　王总
　　　　陆桥
　　　　张文谨
　　　　周孝怀
　　　　汤清源
　　　　五代包泊
　　　　丁袗
　　　　刁彦能
　　　　刘瑜
　　　　沈彬隐
　　　　陈翊
　　　　林仁肇
　　　　吴文
　　　　刁舒
　　　　吴淑 
　　卷十九
　　　人物〔二〕
　　　　李觉 
　　　　刘无极 
　　　　顾时大 
　　　　张大允 
　　　　史正志 
　　　　胡缉 
　　　　汤模 
　　　　向子莘 
　　卷二十
　　　总目〔缺〕
　　　　释 
　　　　　萧惠开 
　　　　　元素 
　　　　　甘露寺某僧 
　　　　　宋僧应夫 
　　　　　僧祖可 
　　　　　江西僧书记道举 
　　　　道
　　　　　晋道士王纂 
　　　　　唐魏法师隆 
　　　　　王远知 
　　　　　桓尊师 
　　　　　李含光 
　　　　　妙明真人 
　　卷二十一
　　　祥异
　　　　天文 
　　　　虹 
　　　　地震 
　　　　火 
　　　　花木 
　　　　龙凤 
　　　　鸟兽 
　　　　虫鱼 
　　　　器物 
　　　　谣 
　　　　谶 
　　　　纪异 
　　　杂录〔一〕
　　　　子目〔缺〕
　　　文事
　　卷二十二
　　　杂录〔二〕
　　　　武事 
　　　　恤刑 
　　　　鞫狱 
　　　　拾遗 
　　附录
　　　嘉定镇江续志
　　　　以下见二卷坊巷门内 
　　　　以下见六卷放生池条后 
　　　　以下见十卷学官元日上巳条后 
　　　　以下见十二卷妓堂条后 
　　　　以下见十三卷史弥坚条后 
　　　咸淳镇江志
　　　　以下见五卷常赋目后 
　　　　以下见六卷长塘湖注 
　　　　以下见七卷三贤祠堂条后 
　　　　以下见十卷御书殿条后 
　　　　以下见十卷麟凤碑条后 
　　　　以下见十卷学官元日上巳条后 
　　　　以下见十二卷多景楼注 
　　　　以下见十二卷妓堂条后 
　　　　以下见十五卷刘子羽注 
　　　　以下见十五卷刘穆之注 
　　　　以下见十六卷李元纮注 
　　　　以下见十八卷徐广注 
　　　　以下见十八卷檀道济注 
　　　　以下见十八卷吴淑条后 
　　　　以下见十九卷李觉条前 
　　　　以下见十九卷张大允条前 
　　　　以下见十九卷顾时大条前 
　　　　以下见十九卷胡缉条前 
　　　　以下见十九卷胡缉条后 
　　　　以下见十九卷汤模条前 
　　　　以下见十九卷向舍人条前 
　　　　以下见六卷金山注 
　　　　以下见十七卷叶梦得注 
　　　永乐镇江志
　　　　以下见四卷田赋条后 
　　　　以下见五卷常赋条后 
　　　　以下见五卷课程条前 
　　　　以下见六卷汝山注 
　　　　以下见六卷顾龙山注 
　　　　以下见六卷长塘湖注 
　　　　以下见六卷白龙荡注 
　　　　以下见十五卷柳开注 
　　　　以下见十五卷王琪注 
　　　　以下见十五卷王觌注 
　　　　以下见十五卷檀道济注 
　　　　以下见十五卷江淹注 
　　　　以下见十八卷包咸注 
　　　　以下见十八卷刘粹注 
　　　　以下见十八卷皇甫冉注 
　　　　以下见十九卷陈东注 
　　校勘记
　　　序 
　　　目录 
　　跋





嘉定镇江志　(宋)史弥坚修　(宋)卢宪纂　
　目录
　　序 
　　嘉定镇江志二十二卷提要 
　　卷首
　　　郡县表 
　　卷一
　　　地理〔一〕
　　　　叙郡 
　　　　子目〔缺〕
　　　　　扬州治曲阿 
　　　　　徐兖州治京口 
　　　　　晋陵郡徙治丹徒 
　　　　　南东海郡属南徐治下 
　　　　　南泰山南兰陵等郡 
　　　　子目〔缺〕 
　　　　子目〔缺〕
　　卷二
　　　地理〔二〕
　　　　城池
　　　　　丹徒县 
　　　　　丹阳县 
　　　　　金坛县 
　　　　坊巷
　　　　　丹徒县 
　　　　　丹阳县〔缺〕
　　　　　金坛县〔缺〕
　　　　桥梁
　　　　　丹徒县
　　　　　　千秋桥 
　　　　　　嘉定桥 
　　　　　　清风桥 
　　　　　　长桥 
　　　　　　折桥 
　　　　　丹阳县〔缺〕
　　　　　金坛县〔缺〕 
　　　　津渡
　　　　　叙〔缺〕
　　　　　丹徒县 
　　　　　丹阳县〔缺〕
　　　　　金坛县〔缺〕 
　　卷三
　　　风俗 
　　　攻守形势 
　　卷四
　　　田赋
　　　　屯田 
　　　　军田 
　　　　职田 
　　卷五
　　　赋税
　　　　土贡 
　　　　钱监〔银冶附〕
　　　　宽赋 
　　　　常赋 
　　　　　夏税 
　　　　　秋税 
　　　　和买 
　　　　经总制钱 
　　　　免役钱 
　　　　均役 
　　　　课程 
　　　　坊场河渡 
　　卷六
　　　地理〔三〕
　　　　山川 
　　　　　山
　　　　　丹徒县
　　　　　　京岘山 
　　　　　　北固山 
　　　　　　寿邱山 
　　　　　　唐颓山 
　　　　　　东山 
　　　　　　蒜山 
　　　　　　黄鹤山 
　　　　　　招隐山 
　　　　　　金山 
　　　　　　石排山 
　　　　　　焦山 
　　　　　　釜鼎山 
　　　　　　石公山 
　　　　　　檀山 
　　　　　　汝山 
　　　　　　白兔山 
　　　　　　唐山 
　　　　　　长山 
　　　　　　五州山 
　　　　　　大渎山 
　　　　　　雨山 
　　　　　　香山 
　　　　　　马迹山 
　　　　　　娘子山 
　　　　　　铁炉山 
　　　　　　灵山 
　　　　　　覆船山 
　　　　　　道士山 
　　　　　　曹山 
　　　　　　仑山 
　　　　　　阿育王山
　　　　　丹阳县
　　　　　　嘉山 
　　　　　　经山 
　　　　　　沈山 
　　　　　　陈山
　　　　　金坛县
　　　　　　顾龙山 
　　　　　　茅山 
　　　　　　青龙山 
　　　　　　大岯山 
　　　　　水
　　　　　丹徒县
　　　　　　神溪水 
　　　　　　京江水 
　　　　　　丹徒水 
　　　　　丹阳县〔缺〕
　　　　　金坛县〔缺〕
　　　　　河
　　　　　丹徒县
　　　　　　伊娄河 
　　　　　丹阳县〔缺〕
　　　　　金坛县〔缺〕
　　　　　湖
　　　　　丹徒县〔缺〕 
　　　　　丹阳县
　　　　　　练湖 
　　　　　金坛县
　　　　　　思湖 
　　　　　　高湖 
　　　　　　长塘湖 
　　　　　港
　　　　　丹徒县
　　　　　　涧壁港 
　　　　　　丁卯港 
　　　　　　萧塘港 
　　　　　　洪信港 
　　　　　　炭渚港 
　　　　　　丹徒东西二港 
　　　　　　上朱港下朱港 
　　　　　　黄港 
　　　　　　高义港 
　　　　　　乐亭港 
　　　　　　泄沟港 
　　　　　　戴港
　　　　　　庙渎港 
　　　　　　大港 
　　　　　丹阳县〔缺〕
　　　　　金坛县〔缺〕 
　　　　　塘
　　　　　丹徒县
　　　　　　新丰塘 
　　　　　　官塘 
　　　　　　下鼻塘下鼻港 
　　　　　丹阳县〔缺〕
　　　　　金坛县〔缺〕 
　　　　　溪
　　　　　丹徒县
　　　　　　马林溪 
　　　　　　辰溪 
　　　　　丹阳县
　　　　　　白鹤溪 
　　　　　金坛县
　　　　　　大溪 
　　　　　　唐王溪 
　　　　　澳
　　　　　丹徒县
　　　　　　归水澳 
　　　　　丹阳县〔缺〕
　　　　　金坛县〔缺〕 
　　　　　荡
　　　　　丹徒县〔缺〕 
　　　　　丹阳县〔缺〕
　　　　　金坛县
　　　　　　白龙荡 
　　　　　池
　　　　　丹徒县
　　　　　　放生池 
　　　　　丹阳县〔缺〕
　　　　　金坛县〔缺〕 
　　　　　井泉
　　　　　丹徒县
　　　　　　中泠泉 
　　　　　丹阳县
　　　　　　葛洪炼丹井 
　　　　　金坛县〔缺〕 
　　卷七
　　　宫室〔一〕
　　　　祠庙
　　　　　丹徒县
　　　　　　明应英济公祠 
　　　　　　枢使宇文绍节祠 
　　　　　　李卫公德裕祠 
　　　　　　故相文简向敏中祠 
　　　　　　故相秀国公陈升之祠 
　　　　　　故相魏国公苏颂祠 
　　　　　　彭山龙祠 
　　　　　　三贤祠 
　　　　　　武烈帝庙 
　　　　　　徐偃王庙 
　　　　　　英灵普护圣惠泰江王庙 
　　　　　丹阳县〔缺〕
　　　　　金坛县〔缺〕 
　　卷八
　　　僧寺
　　　　寺
　　　　　丹徒县
　　　　　　甘露寺 
　　　　　　永业寺 
　　　　　　妙喜寺 
　　　　　　绍安寺 
　　　　　　靖林寺 
　　　　　　崇祚寺 
　　　　　　善业寺 
　　　　　　兴业寺 
　　　　　　景灵寺 
　　　　　　幽栖寺 
　　　　　　梁广寺 
　　　　　丹阳县〔缺〕 
　　　　　金坛县〔缺〕
　　　　院
　　　　　丹徒县
　　　　　　普济禅院 
　　　　　　因胜报亲院 
　　　　　　昭庆报慈院 
　　　　　　罗汉院 
　　　　　　天王感慈院 
　　　　　　奉圣院 
　　　　　　惠安院 
　　　　　　报恩院 
　　　　　　福因智果院 
　　　　　　安圣院 
　　　　　　黄杜普济院 
　　　　　　海会院 
　　　　　　登云院 
　　　　　　显慈院 
　　　　　　显庆崇福院 
　　　　　　显孝褒亲院 
　　　　　　灵建院 
　　　　　　宝城院 
　　　　　丹阳县
　　　　　　广福院 
　　　　　金坛县〔缺〕 
　　卷九
　　　道观
　　　　观
　　　　　丹徒县
　　　　　　华阳观 
　　　　　丹阳县
　　　　　　延昌观 
　　　　　　归真观 
　　　　　金坛县
　　　　　　太虚观 
　　　　　　崇真观 
　　　　　　清真观 
　　　　　　华阳观 
　　　　　　玉虚观 
　　　　　　洞虚观 
　　　　　　冲寂观 
　　　　　　游仙观 
　　　　院
　　　　　丹徒县 
　　　　　　黄堂道院 
　　　　　丹阳县〔缺〕 
　　　　　金坛县〔缺〕 
　　卷十
 学校
　　　　子目〔缺〕
　　　　　镇江府学 
　　　　　丹徒县学 
　　　　　丹阳县学〔缺〕
　　　　　金坛县学〔缺〕
　　　　子目〔缺〕
　　　　　丹徒县
　　　　　丹阳县
　　　　　金坛县
　　　　书院
　　　　　丹徒县〔缺〕
　　　　　丹阳县〔缺〕
　　　　　金坛县 
　　　兵防
　　　　子目〔缺〕
　　　　　水军 
　　　　　楼橹 
　　　　　北府兵 
　　　　　义军 
　　　　　万钧神弩 
　　　　　步骑 
　　　　　镇海军 
　　　　　宣润弩手 
　　　　　楼船 
　　　　　丹杨军 
　　　　　挽硬 
　　　　　甲士　敢死士 
　　　　　后楼兵 
　　　　　凌波军 
　　　　　新旧水军营 
　　　　　都巡检营廨 
　　　　　汰冗兵 
　　　　　募敢战之士 
　　　　　赤心奇兵两军 
　　　　　防江军 
　　　　　禁军 
　　　　　厢军崇节指挥 
　　　　　厢军牢城 
　　　　　威辅堂 
　　　　　止戈亭 
　　　　　巡铺 
　　　　　土军弓手　　　　　
　　　　　　丹徒县 
　　　　　　丹阳县
　　　　　　金坛县
　　　　子目〔缺〕
　　卷十一
　　　古迹
　　　　居宅
　　　　　丹徒县
　　　　　　晋刁勰宅 
　　　　　　南唐林仁肇宅 
　　　　　　赞善大夫陈翊宅 
　　　　　　宋故相秀国陈升之宅 
　　　　　　翰林学士三司使沈括宅 
　　　　　　故相魏国公苏颂宅 
　　　　　　知院蔡卞宅 
　　　　　　中书侍郎刘逵宅 
　　　　　丹阳县
　　　　　　晋王珣宅 
　　　　　　梁武帝宅 
　　　　　　唐桓彦范宅 
　　　　　　张祜宅 
　　　　　　权德舆宅 
　　　　　　宋枢密副使邵亢宅 
　　　　　　中书舍人蔡肇宅 
　　　　　　陈辅 
　　　　　金坛县
　　　　　　宋参知政事张纲宅 
　　　　　　知枢密院事汤鹏举宅 
　　　　陵墓
　　　　　陵 
　　　　　　丹徒县
　　　　　　　宋兴宁陵 
　　　　　　　孝懿萧皇后陵 
　　　　　　　胡婕妤陵 
　　　　　　丹阳县
　　　　　　　齐宣帝休安陵 
　　　　　　　景帝道生永安陵 
　　　　　　　高帝道成泰安陵 
　　　　　　　武帝颐景安陵 
　　　　　　　明帝鸾兴安陵 
　　　　　　　梁文帝顺之建陵 
　　　　　　　武帝衍修陵 
　　　　　　　简文帝纲庄陵 
　　　　　　金坛县〔缺〕
　　　　　墓
　　　　　　丹徒县
　　　　　　　吴孙氏墓 
　　　　　　　晋郗昙墓 
　　　　　　　禇裒墓 
　　　　　　　宋神士墓 
　　　　　　　南唐徐知谏妻赠东平郡君吕氏墓 
　　　　　　　宋兖王李从谦墓 
　　　　　　　京西转运使苏舜元墓 
　　　　　　　祠部员外郎秘阁校理赠少师王介墓 
　　　　　　　光禄卿王罕及其妻昭州平乐县主簿墓 
　　　　　　　礼部郎中米芾墓 
　　　　　　　同知枢密院事林希墓 
　　　　　　　尚书左丞谥安惠邓润甫墓 
　　　　　　　秘书监知应天府翟思墓 
　　　　　　　朝散大夫知楚州陈向墓 
　　　　　　　丞相文肃曾布墓 
　　　　　　　正议大夫曾□墓 
　　　　　　　朝散大夫提点杭州洞霄宫蔡渊墓 
　　　　　　　吏部尚书蒋猷墓 
　　　　　　　中书侍郎刘逵墓 
　　　　　　　资政殿学士赵野墓 
　　　　　　　观文殿学士谥忠简宗泽墓 
　　　　　　　承议郎知真州刘公彦墓 
　　　　　　　开府仪同三司詹文墓 
　　　　　　　资政殿学士詹度墓 
　　　　　　　供备库副使赠武显大夫向子莘墓 
　　　　　　　龙图郑□墓 
　　　　　　　殿丞周□墓 
　　　　　　　尚书郎洪□墓 
　　　　　　　运使高□墓 
　　　　　　　兵部郎张颉墓 
　　　　　　　通奉大夫淮南运判孙荩墓 
　　　　　　　后湖居士苏庠墓 
　　　　　　　知处州柳仲永墓 
　　　　　　　节度使魏胜墓 
　　　　　　　都统制谥毅武王胜墓 
　　　　　　　成肃皇后父谢冀王墓 
　　　　　　　太原郡侯赠节度使王刚墓 
　　　　　　　直显谟阁吕擢墓 
　　　　　　　蠹斋先生真州教授周孚墓 
　　　　　　　朝奉郎通判范邦彦墓 
　　　　　　　朝请郎西外宗正丞张大允墓 
　　　　　　　乡贡进士姜谦光墓 
　　　　　　　湖州教授陈珙墓 
　　　　　　　朝请大夫知辰州王万全墓 
　　　　　　　建康府教授田晓墓 
　　　　　　　步帅果州团练使刘超墓 
　　　　　　　中奉大夫成都运判霍虎墓 
　　　　　　　权马司左领卫将军张良显墓 
　　　　　　　殿帅节度使郭钧墓 
　　　　　　　宣义郎将作监主簿马元颖妻荣氏合葬墓 
　　　　　　　赠少师应安道墓 
　　　　　　　武义大夫何淮墓 
　　　　　　　总管佐领卫将军李师闵墓 
　　　　　　　迪功郎常州武进县主簿孔璇墓 
　　　　　　　成忠郎孔珪墓 
　　　　　　丹阳县
　　　　　　　吴孙坚墓 
　　　　　　　晋周氏墓 
　　　　　　　包氏墓 
　　　　　　　梁宏偃将军墓 
　　　　　　　宋三司盐铁判官邵饰墓 
　　　　　　　枢密副使邵亢墓 
　　　　　　　将作监主簿章友直墓 
　　　　　　　直秘阁知盱眙军俞长吉之墓 
　　　　　　金坛县
　　　　　　　汉左恢墓 
　　　　　　　吴左思墓 
　　　　　　　晋吏部东阳太守袁宏墓 
　　　　　　　周祗墓 
　　　　　　　宋司空录尚书徐羡之墓 
　　　　　　　梁中书舍人给事中王国侍郎袁兴祖墓 
　　　　　　　唐戴叔伦墓 
　　　　　　　姚长官坟 
　　　　　　　知岳州陈孝威墓 
　　　　　　　中书侍郎谥忠穆张悫墓 
　　　　　　　宗正丞苏嘉墓 
　　　　　　　徽猷阁待制曾统墓 
　　　　　　　直宝文阁知建康府张镇墓 
　　　　　　　右文殿修撰知桂州张君冑墓 
　　　　　　　大理少卿谭知柔墓 
　　　　　　　右司知常州庄必强墓 
　　　　　　　参知政事谥文简张纲墓 
　　　　　　　知枢密院事谥敏肃汤鹏举墓 
　　　　　　　大理卿吴交如墓 
　　　　　　　奉直大夫知吉州王万枢墓 
　　　　　　　云茅居士刘蒙庆墓 
　　　　　　　稻田提举堵闰墓 
　　卷十二
　　　宫室〔二〕
　　　　楼
　　　　　丹徒县
　　　　　　多景楼 
　　　　　　北固楼 
　　　　　　喜雨楼 
　　　　　丹阳县〔缺〕 
　　　　　金坛县〔缺〕 
　　　　台
　　　　　丹徒县〔缺〕 
　　　　　丹阳县〔缺〕 
　　　　　金坛县
　　　　　　武功台 
　　　　亭
　　　　　丹徒县
　　　　　　济川亭 
　　　　　　皇华亭 
　　　　　　需亭 
　　　　　　送舟亭 
　　　　　　晚山亭 
　　　　　丹阳县
　　　　　　神亭 
　　　　　金坛县〔缺〕 
　　　　堂
　　　　　丹徒县
　　　　　　妓堂 
　　　　　丹阳县〔缺〕 
　　　　　金坛县〔缺〕 
　　　公廨
　　　　治所
　　　　　郡治
　　　　　　总领所 
　　　　　　供军堂 
　　　　　　花信亭 
　　　　　　得江楼 
　　　　　　仁亭 
　　　　　　爱山堂 
　　　　　　紬书堂 
　　　　　　小蓬莱 
　　　　　　山春亭杏亭 
　　　　　　一笑亭 
　　　　　丹徒县治
　　　　　　向吴亭 
　　　　　　监务厅 
　　　　　丹阳县治〔缺〕
　　　　　　三贤堂 
　　　　　　金莺池〔缺〕
　　　　　金坛县治〔缺〕
　　　　　　监税厅 
　　　　仓
　　　　　丹徒县
　　　　　　转般仓 
　　　　　　都仓 
　　　　　　户部大军三仓 
　　　　　丹阳县
　　　　　　常平仓 
　　　　　金坛县
　　　　　　常平仓
　　　　库
　　　　　丹徒县
　　　　　　户部大军库 
　　　　　　甲仗库 
　　　　　　四酒库 
　　　　　　寄桩库 
　　　　　　効士上酒库 
　　　　　　効士下酒库 
　　　　　　公使钱库 
　　　　　　户部赡军库 
　　　　　　酒库八仙库 
　　　　　丹阳县
　　　　　　常平库 
　　　　　金坛县〔缺〕
　　　　驿传 
　　　　　丹徒县
　　　　　　高资馆 
　　　　　　丹徒驿 
　　　　　　丹阳馆 
　　　　　　秦潭驿 
　　　　　丹阳县
　　　　　　使馆 
　　　　　金坛县
　　　　　　华阳馆 
　　　　　　延陵馆 
　　　　邮传
　　　　　丹徒县 
　　　　　丹阳县
　　　　　金坛县
　　　　务
　　　　　丹徒县
　　　　　　织罗务 
　　　　　　都商税务 
　　　　　　江口税务 
　　　　　　都酒务 
　　　　　　比较东务 
　　　　　　比较西务 
　　　　　　榷货务都茶场 
　　　　　丹阳县
　　　　　　酒税务 
　　　　　　吕城酒务 
　　　　　金坛县〔缺〕 
　　　　场
　　　　　丹徒县
　　　　　　造船场 
　　　　　　草场 
　　　　　丹阳县〔缺〕 
　　　　　金坛县〔缺〕 
　　卷十三
　　　刺守〔一〕
　　　　晋徐州刺史〔兖州附〕
　　　　　纪瞻 
　　　　　祖逖 
　　　　　周顗 
　　　　　蔡豹 
　　　　　王邃 
　　　　　庾亮 
　　　　　刘遐 
　　　　　郗鉴 
　　　　　蔡谟 
　　　　　何充 
　　　　　桓温 
　　　　　荀羡 
　　　　　郗昙 
　　　　　范汪 
　　　　　庾希 
　　　　　郗愔 
　　　　　刁彝 
　　　　　王坦之 
　　　　　桓冲 
　　　　　王蕴 
　　　　　谢元 
　　　　　谢安 
　　　　　琅邪王道子 
　　　　　谯王愔 
　　　　　王恭 
　　　　　谢琰 
　　　　　刘牢之 
　　　　　世子元显 
　　　　　桓修 
　　　　　刘裕 
　　　　　刘道怜 
　　　　　刘义符 
　　　　晋晋陵太守
　　　　　张闿 
　　　　　周懋 
　　　　　刘躭 
　　　　　顾和 
　　　　　江灌 
　　　　　王茂之 
　　　　　卞耽 
　　　　　王蕴 
　　　　　刘牢之 
　　　　　殷仲堪 
　　　　　吴隐之 
　　　　　刘敬宣 
　　　　　诸葛长民 
　　　　　殷道叔 
　　　　　谢景仁 
　　　　宋南徐州刺史〔南兖附〕
　　　　　彭城王义康 
　　　　　檀道济 
　　　　　江夏王义恭 
　　　　　衡阳王义季 
　　　　　南谯王义宣 
　　　　　广陵王诞 
　　　　　庐陵王绍 
　　　　　始兴王浚 
　　　　　豫章王子尚 
　　　　　刘延孙 
　　　　　新安王子鸾 
　　　　　王元谟 
　　　　　永嘉王子仁 
　　　　　桂阳王休范 
　　　　　晋平王休佑 
　　　　　巴陵王休若 
　　　　　刘秉明 
　　　　　建平王景素 
　　　　　武陵王赞 
　　　　　齐王萧道成 
　　　　　晋熙王燮 
　　　　齐南徐州刺史
　　　　　临川献王萧映 
　　　　　萧晃 
　　　　　豫章王嶷 
　　　　　南郡王长懋 
　　　　　闻喜公子良 
　　　　　桂阳王铄 
　　　　　安成王嵩 
　　　　　江夏王锋 
　　　　　永嘉王昭粲 
　　　　　海陵王昭文 
　　　　　河东王铉 
　　　　　萧鸾 
　　　　　始安王遥光 
　　　　　萧谌 
　　　　　晋安王宝义 
　　　　　邵陵王宝攸 
　　　　　江夏王宝元 
　　　　　晋熙王宝嵩 
　　　　　鄱阳王宝夤 
　　　　　萧衍 
　　　　　萧秀 
　　　　梁南徐州刺史
　　　　　临川王宏 
　　　　　鄱阳王恢 
　　　　　建安王伟 
　　　　　豫章王综 
　　　　　南康王绩 
　　　　　晋安王纲 
　　　　　庐陵王续 
　　　　　华容公欢 
　　　　　武陵王纪 
　　　　　河东王誉 
　　　　　临川王正义 
　　　　　邵陵王纶 
　　　　　萧藻 
　　　　　新兴王大庄 
　　　　　南海郡王大临 
　　　　　陈霸先 
　　　　　徐嗣徽 
　　　　陈南徐州刺史
　　　　　侯安都 
　　　　　陈拟 
　　　　　徐度 
　　　　　留异 
　　　　　安成王顼 
　　　　　周宝安 
　　　　　黄法奭毛 
　　　　　鄱阳王伯山 
　　　　　淳于量 
　　　　　豫章王叔英 
　　　　　新安王伯固 
　　　　　庐陵王伯仁 
　　　　　河东王叔献 
　　　　　宜都王叔明 
　　　　　萧摩诃 
　　　　　永嘉王彦正 
　　　　　南海王虔 
　　　　　杜洪泰 
　　　　宋齐梁行南徐州事
　　　　　江智渊 
　　　　　顾琛 
　　　　　王僧虔 
　　　　　萧道成 
　　　　　李安民 
　　　　　江槩 
　　　　　刘善明 
　　　　　江斆 
　　　　　王文和 
　　　　　张瓌 
　　　　　萧颖冑 
　　　　　萧遥光 
　　　　　江祀 
　　　　　陆慧晓 
　　　　　刘绘 
　　　　　谢朓 
　　　　　胡谐之 
　　　　　范岫 
　　　　　萧琛 
　　　　　萧恭 
　　　　　谢览 
　　　　　刘孝绰 
　　　　　王泰 
　　　　　王僧孺 
　　　　　王份 
　　　　　张缵 
　　　　　孔休源 
　　　　宋齐南东海太守
　　　　　庾登之 
　　　　　羊元保 
　　　　　江湛 
　　　　　袁淑 
　　　　　何偃 
　　　　　武昌王浑 
　　　　　刘彧 
　　　　　沈昙庆 
　　　　　庾徽之 
　　　　　江智渊 
　　　　　王僧虔 
　　　　　顾琛 
　　　　　宗越 
　　　　　萧惠开 
　　　　　萧道成 
　　　　　袁粲 
　　　　　沈文季 
　　　　　陆澄 
　　　　　柳世隆 
　　　　　王缋 
　　　　　江槩 
　　　　　谢朏 
　　　　　刘善明 
　　　　　齐王元邈 
　　　　　萧赤斧 
　　　　　王广之 
　　　　　江谧 
　　　　　虞悰 
　　　　　江斆 
　　　　　张瓌 
　　　　　萧颖冑 
　　　　　萧遥光 
　　　　　江祀 
　　　　　谢朓 
　　　　　陆慧晓 
　　　　　刘绘 
　　　　　萧秀 
　　　　宋齐梁陈南兰陵太守
　　　　　刘彧 
　　　　　萧谌 
　　　　　巴陵王子伦 
　　　　　梁王泰 
　　　　　王僧孺 
　　　　　王份 
　　　　　孔休源 
　　　　　谢证 
　　　　　张缵 
　　　　　张绾 
　　　　　徐度 
　　　　　侯安都 
　　　　　程灵洗 
　　　　　周文育 
　　　　　萧济 
　　卷十四
　　　刺守〔二〕
　　　　唐润州刺守
　　　　薛宝积 
　　　　李元义 
　　　　李厚德 
　　　　卢承庆 
　　　　乔师望 
　　　　卢明 
　　　　来敬业 
　　　　李思文 
　　　　张公休 
　　　　窦孝谌 
　　　　卢徽远 
　　　　王美畅 
　　　　毕隆择 
　　　　韦铣 
　　　　李浚 
　　　　陆象先 
　　　　唐若山 
　　　　王琚 
　　　　刘日正 
　　　　徐峤 
　　　　韦昭理 
　　　　齐澣 
　　　　董琬 
　　　　王景肃 
　　　　严损之 
　　　　林洋济 
　　　　阎敬之 
　　　　刘汇 
　　　　季广琛 
　　　　韦儇 
　　　　韦元甫 
　　　　韩贲 
　　　　韦损 
　　　　樊晃 
　　　　萧定 
　　　　马炫 
　　　　韩滉 
　　　　白志贞 
　　　　王纬 
　　　　李若初 
　　　　李锜 
　　　　王澹 
　　　　李元素 
　　　　韩皐 
　　　　阎济美 
　　　　薛苹 
　　　　李翛 
　　　　窦易直 
　　　　李德裕 
　　　　李蟾 
　　　　丁公着 
　　　　王璠 
　　　　贾餗 
　　　　路隋 
　　　　崔郾 
　　　　卢商 
　　　　卢简辞 
　　　　郑明 
　　　　李景逊 
　　　　崔瑶 
　　　　敬晦 
　　　　李琢 
　　　　萧寘 
　　　　杜审权 
　　　　杨收 
　　　　曹确 
　　　　赵隐 
　　　　裴璩 
　　　　高骈 
　　　　周宝 
　　　　成及 
　　　　李顺节 
　　　　安仁义 
　　　　李鋋 
　　　　钱镠 
　　　　王茂章 
　　　　李德诚 
　　　五代润州刺守 
　　　　徐温 
　　　　徐知诰 
　　　　徐知谏 
　　　　徐知询 
　　　　徐知谔 
　　　　卢文进 
　　　　王舆 
　　　　马仁裕 
　　　　宋齐邱 
　　　　徐运 
　　　　李金全 
　　　　李宏冀 
　　　　林仁肇 
　　　　赵宣辅 
　　　　严续 
　　　　尚全恭 
　　　　卢绛 
　　　　刘澄 
　　卷十五
　　　刺守〔三〕
　　　　宋润州太守
　　　　　丁德裕 
　　　　　刘蒙正 
　　　　　王明 
　　　　　柳开 
　　　　　秦羲 
　　　　　魏瓘 
　　　　　林潍 
　　　　　牛学士 
　　　　　赵舍人 
　　　　　魏琰 
　　　　　陈丽天 
　　　　　孙冲 
　　　　　王昱 
　　　　　王随 
　　　　　李縠 
　　　　　庞籍 
　　　　　范仲淹 
　　　　　席平 
　　　　　李绚 
　　　　　刘立之 
　　　　　钱彦远 
　　　　　王琪 
　　　　　张升 
　　　　　孙夷甫 
　　　　　陈亚 
　　　　　沈周 
　　　　　章郎中 
　　　　　潘夙 
　　　　　裴煜 
　　　　　钱公辅 
　　　　　余良肱 
　　　　　王琪 
　　　　　曹殿丞 
　　　　　李及之 
　　　　　孔延之 
　　　　　滕甫 
　　　　　孙觉 
　　　　　王安礼 
　　　　　徐亿 
　　　　　吕嘉问 
　　　　　卢秉 
　　　　　鞠真卿 
　　　　　许遵 
　　　　　赵杨 
　　　　　杨杰 
　　　　　蔡卞 
　　　　　王觌 
　　　　　林希 
　　　　　张耒 
　　　　　崔公度 
　　　　　王悆 
　　　　　龚原 
　　　　　王古 
　　　　　傅燮 
　　　　　曾布 
　　　　　葛蘩 
　　　　　范致虚 
　　　　　虞策
　　　　　叶□ 
　　　　　卢航 
　　　　　刘拯 
　　　　　俞木 
　　　　　林虡希 
　　　　　韩跂 
　　　　　李图南 
　　　　　林震 
　　　　　蔡居厚 
　　　　　毛友 
　　　　　沈纯诚 
　　　　　虞奕 
　　　　　张汝舟 
　　　　　李尧文 
　　　　　柳庭俊 
　　　　　赵亿 
　　　　　梅执礼 
　　　　　蔡翛 
　　　　　李皓 
　　　　　赵子崧 
　　　　　钱伯言 
　　　　　叶焕 
　　　　　陈邦光 
　　　　　胡唐老 
　　　　　刘光世 
　　　　　胡世将 
　　　　　沈晦 
　　　　　沈与求 
　　　　　李谟 
　　　　　刘宁 
　　　　　曾开 
　　　　　刘岑 
　　　　　程迈 
　　　　　孟忠厚 
　　　　　郭仲 
　　　　　刘子羽 
　　　　　鲍琚 
　　　　　汪藻 
　　　　　蒋璨 
　　　　　郑滋 
　　　　　荣嶷
　　　　　曾湻
　　　　　黄穆厚
　　　　　张柟
　　　　　张汇
　　　　　王循友
　　　　　张修
　　　　　蒋及祖
　　　　　董苹
　　　　　杨揆
　　　　　郑作肃
　　　　　赵公称
　　　　　方滋
　　　　　朱夏卿
　　　　　李直
　　　　　吕擢
　　　　　陈天麟
　　　　　蔡洸
　　　　　黄钧
　　　　　张津
　　　　　沈复
　　　　　吕正巳
　　　　　司马伋
　　　　　曾逮
　　　　　潘纬
　　　　　钱良臣
　　　　　耿秉
　　　　　盖经
　　　　　张枃
　　　　　张子颜
　　　　　叶翥
　　　　　赵彦逾
　　　　　马大同
　　　　　陈居仁
　　　　　杨大灋
　　　　　万钟
　　　　　张叔椿
　　　　　李沐
　　　　　黄由
　　　　　张孝伯
　　　　　辛弃疾
　　　　　李大异
　　　　　宇文绍节
　　　　　钱廷玉
　　　　　赵师（上睪下廾）
　　　　　俞烈
　　　　　傅伯成
　　　　　宇文绍
　　　　　史弥坚
　　　参佐〔一〕
　　　　晋宋齐梁陈大小中正以下
　　　　　大中正
　　　　　　伏滔 
　　　　　　徐邈 
　　　　　　徐广 
　　　　　　江夷 
　　　　　　羊规 
　　　　　　檀韶 
　　　　　　王镇之 
　　　　　　萧思话 
　　　　　　江湛 
　　　　　　齐王延之 
　　　　　　梁王份 
　　　　　　萧琛 
　　　　　　萧子云 
　　　　　　王冲 
　　　　　　江总 
　　　　　　王通 
　　　　　　王固 
　　　　　　徐陵 
　　　　　中正
　　　　　　王琨 
　　　　　　江斆 
　　　　　　王奂 
　　　　　　王晏 
　　　　　　徐孝嗣 
　　　　　　臧未甄 
　　　　　　徐勉 
　　　　　军司
　　　　　　徐谟 
　　　　　　郄昙 
　　　　　监军
　　　　　　孟昶 
　　　　　　檀道济 
　　　　　知留府事
　　　　　　陈昙朗 
　　　　　　徐度 
　　　　　监州
　　　　　　陆慧晓 
　　　　　　陈昙朗 
　　　　　　陈拟 
　　　　　　裴子烈 
　　　　　　沈恪 
　　　　晋宋齐梁陈长史司马以下
　　　　　长史
　　　　　　刘遐 
　　　　　　郄愔 
　　　　　　荀羡 
　　　　　　王胡之褚裒 
　　　　　　殷仲堪 
　　　　　　袁湛 
　　　　　　谢方明 
　　　　　　张劭 
　　　　　　沈昙庆 
　　　　　　羊元保 
　　　　　　江湛 
　　　　　　袁淑 
　　　　　　何偃 
　　　　　　江智渊 
　　　　　　庾徽之 
　　　　　　王僧虔 
　　　　　　萧惠开 
　　　　　　沈文季 
　　　　　　王缋 
　　　　　　江概 
　　　　　　谢朏 
　　　　　　江谧 
　　　　　　卢悰 
　　　　　　江祀 
　　　　　　陆惠晓 
　　　　　　刘绘 
　　　　　　沈佚之 
　　　　　　范岫 
　　　　　　萧琛 
　　　　　　萧秀 
　　　　　　梁王份 
　　　　　　谢证 
　　　　　　王泰 
　　　　　　王僧孺 
　　　　　　孔休源 
　　　　　　褚球 
　　　　　　张缵 
　　　　　　谢哲 
　　　　　　陈霸先 
　　　　　司马
　　　　　　袁乔 
　　　　　　卞耽 
　　　　　　刘牢之 
　　　　　　檀韶 
　　　　　　刁宏 
　　　　　　谢景仁 
　　　　　　檀道济 
　　　　　　陆仲元 
　　　　　　顾琛 
　　　　　　萧道成 
　　　　　　柳世隆 
　　　　　　何季穆 
　　　　　　孙谦 
　　　　　　齐王元邈 
　　　　　　萧赤斧 
　　　　　　王广之 
　　　　　　陆慧晓 
　　　　　　王宝元 
　　　　　　沈恪 
　　　　　从事中郎
　　　　　　王敬宏 
　　　　　　谢方明 
　　　　　　萧道成 
　　　　　　徐孝嗣 
　　　　　　萧干 
　　　　　功曹
　　　　　　江逌 
　　　　　　徐羡之 
　　　　　　沈璞 
　　　　　参军事
　　　　　　檀道济 
　　　　　　檀韶 
　　　　　　檀祗 
　　　　　　刘粹 
　　　　　　向靖 
　　　　　　臧熹 
　　　　　　沈渊子 
　　　　　　沈田子 
　　　　　　臧焘 
　　　　　　江淹 
　　　　　军府主簿
　　　　　　沈穆夫 
　　　　　　刘穆之 
　　　　　　谢方明 
　　　　　　萧惠开 
　　　　　　何昌寓 
　　　　　记室
　　　　　　徐广 
　　　　　　刘穆之 
　　　　　　何烱 
　　　　　　蔡景历 
　　　　　督护
　　　　　　徐龛 
　　　　　　顾扬 
　　　　　　顾众扬 
　　　　　　王允之 
　　　　　　郭龙 
　　　　　　刘钟 
　　　　　行参军
　　　　　　到彦之 
　　　　　　宋到撝 
　　　　　参军
　　　　　　李闳 
　　　　　　曹纳 
　　　　　　江逌 
　　　　　　李充 
　　　　　　荀羡 
　　　　　　郑袭 
　　　　　　刘奭 
　　　　　　刘牢之 
　　　　　　殷确 
　　　　　　刘敬宣 
　　　　　　沈警 
　　　　　　刘袭 
　　　　　　朱龄石 
　　　　　　徐羡之 
　　　　　　庾登之 
　　　　　　刘秀之 
　　　　　　孟龙符 
　　　　　　孟怀玉 
　　　　　　顾迈 
　　　　　　左暄 
　　　　　　沈颙 
　　　　　　梁韦翙 
　　　　　咨议参军
　　　　　　徐广 
　　　　　　袁湛 
　　　　　　刘粹 
　　　　　　王谌 
　　　　　　柳世隆 
　　　　　　刘善明 
　　　　　　谢朓 
　　　　　　柳憕 
　　　　　　梁王规 
　　　　　录事参军
　　　　　　刘穆之 
　　　　　　徐摛 
　　　　　记室参军
　　　　　　羊徽 
　　　　　　王螭 
　　　　　　蔡履 
　　　　　　蔡景历 
　　　　　　徐伯阳 
　　　　　中兵参军
　　　　　　徐羡之 
　　　　　　杜幼文 
　　　　　　萧道成 
　　　　　　垣庆延 
　　　　　刑狱参军
　　　　　　乐蔼
　　　　　法曹参军 
　　　　　　刘琎 
　　　　晋宋齐梁陈别驾治中以下
　　　　　别驾
　　　　　　徐放 
　　　　　　徐羡之 
　　　　　　萧惠开 
　　　　　　刘瑀 
　　　　　　刘子卷 
　　　　　　张永 
　　　　　　张岱 
　　　　　　王奂 
　　　　　　江佑 
　　　　　　梁臧 
　　　　　　王泰 
　　　　　　王劢 
　　　　　　周宏实 
　　　　　　徐伯阳 
　　　　　治中
　　　　　　王敬宏 
　　　　　　萧惠开 
　　　　　　王琨 
　　　　　　萧洽 
　　　　　　刘遵 
　　　　　　刘苞 
　　　　　　萧视素 
　　　　　　王冏 
　　　　　州郡主簿
　　　　　　孙泰
　　　　　　檀韶 
　　　　　　刘钟 
　　　　　　朱龄石 
　　　　　　朱超石 
　　　　　　江秉之 
　　　　　　王华通 
　　　　　　江斆 
　　　　　　王思远 
　　　　　　范云 
　　　　　　徐崧 
　　　　　　刘孺 
　　　　　　江紑 
　　　　　　蔡陈证书 
　　　　　西曹书佐
　　　　　　徐广 
　　　　　　檀韶 
　　　　　　檀超 
　　　　　　到坦 
　　　　　　王智深 
　　　　　　王潭 
　　　　　　到洽 
　　　　　　沈君理 
　　　　　祭酒从事
　　　　　　羊规 
　　　　　　荀伯玉 
　　　　　　王智深 
　　　　　议曹从事
　　　　　　徐度之 
　　　　　部郡从事
　　　　　　徐广 
　　　　　　何无忌 
　　　　　　刘毅 
　　　　　　檀韶 
　　　　　　刘道怜 
　　　　　　王元谟 
　　　　　　刘悛 
　　　　　　萧谌 
　　　　　　祖冲之 
　　　　　　江淹 
　　　　宋迄陈郡丞
　　 郡丞
　　　　　 江淹 
　　　　　 徐伯阳 
　　　　齐梁典签文学
　　　　　典签
　　　　　　吕承绪 
　　　　　　汤道愍 
　　　　　文学 
　　　　　　马枢 
　　　　唐副使行军司马以下
　　　　　副使
　　　　　　唐房武 
　　　　　　潘孟阳 
　　　　　　窦庠 
　　　　　　李位 
　　　　　　韦齐休 
　　　　　　方讷 
　　　　　行军司马
　　　　　　徐玠杨 
　　　　　幕府幕僚
　　　　　　何士干 
　　　　　　李约 
　　　　　　冯定
　　　　　　杜审权 
　　　　　　孟迟 
　　　　　从事
　　　　　　房孺复 
　　　　　　杜式方 
　　　　　　郑亚 
　　　　　　张中丞 
　　　　　判官
　　　　　　裴宽 
　　　　　　顾况 
　　　　　　王澹 
　　　　　　周判官 
　　　　　　李判官 
　　　　　　杨假 
　　　　　　顾云 
　　　　　　高越 
　　　　　　袁特 
　　　　　　郝郎中 
　　　　　　艾筠 
　　　　　支使
　　　　　　姚南仲 
　　　　　　邢羣 
　　　　　掌书记
　　　　　　李绅 
　　　　　　刘三复 
　　　　　　乔辅舜 
　　　　　　田书记 
　　　　　推官
　　　　　　姚南仲 
　　　　　　邢羣牧 
　　　　　　李推官 
　　　　　　顾彦回 
　　　　　巡官〔馆驿巡官附〕
　　　　　　邢羣牧 
　　　　　　杜顗
　　　　　　姚颋 
　　　　　　尚悫 
　　　　　随军
　　　　　　韩滉 
　　卷十六
　　　参佐〔二〕
　　　　唐别驾长史司马以下
　　　　　别驾
　　　　　　李洁 
　　　　　　司马贞 
　　　　　长史
　　　　　　姜皎 
　　　　　　颜元孙 
　　　　　　高绍 
　　　　　　邢长史 
　　　　　司马
　　　　　　薛讷 
　　　　　　李峤 
　　　　　　刘延嗣 
　　　　　　李元纮 
　　　　　　令狐滔 
　　　　　　陶司马 
　　　　　　武就 
　　　　　　郑微 
　　　　　　云朝霞 
　　　　　　陈彦谦 
　　　　　郡丞
　　　　　　岑郡丞 
　　　　　　顾况 
　　　　　宾佐
　　　　　　张袆 
　　　　　通判军府
　　　　　　方讷 
　　　　　录事参军事诸曹参军
　　　　　　魏晰 
　　　　　　包岋 
　　　　　司功参军事
　　　　　　李荣 
　　　　　　裴侑 
　　　　　　李眺 
　　　　　　薛司功 
　　　　　　韩启
　　　　　司仓参军事 
　　　　　　韩掖 
　　　　　司户参军事
　　　　　　李信 
　　　　　　卢正容 
　　　　　　姚闲 
　　　　　　陆岘 
　　　　　司兵参军事
　　　　　　沈岌 
　　　　　　王瓒 
　　　　　司法参军事
　　　　　　杜佑 
　　　　　司士参军事
　　　　　　卢准 
　　　　　参军事
　　　　　　裴宽 
　　　　　　薛云童 
　　　　　　李晖 
　　　　　　权少清 
　　　　　知市事
　　　　　　路隋 
　　　　　监渡
　　　　　　马仁裕 
　　　　唐知盐铁院宋通判以下
　　　　　知盐铁院
　　　　　　薛諲 
　　　　　宋参佐
　　　　　　通判
　　　　　　　向约 
　　　　　　　江某 
　　　　　　　王太博 
　　　　　　　黄殿丞 
　　　　　　　李屯田 
　　　　　　　夏侯元 
　　　　　　　赵亿 
　　　　　　　葛立隆 
　　　　　　　曾纡 
　　　　　　　陈昱 
　　　　　　　韩仲通 
　　　　　　　葛佑之 
　　　　　　　刘公彦 
　　　　　　　南厅壁记 
　　　　　　　北厅壁记 
　　　　　　　西厅壁记 
　　　　　　钤辖 
　　　　　　签判一员
　　　　　　　郑民彝 
　　　　　　　壁记 
　　　　　　节度掌书记
　　　　　　　孙立节 
　　　　　　观察支使
　　　　　　　程珦 
　　　　　　节度推官一员
　　　　　　　阮逸 
　　　　　　　孙锡 
　　　　　　　胥彦迪 
　　　　　　　壁记旧缺 
　　　　　　观察推官一员
　　　　　　　陈郁 
　　　　　　　许渤 
　　　　　　　王觌 
　　　　　　　祝夔 
　　　　　　　刘察推正甫 
　　　　　　　壁记旧缺 
　　　　　　职官幕掾
　　　　　　　李育 
　　　　　　　吴默 
　　　　　　郡掾
　　　　　　　胡唐老 
　　　　　　仪兵刑曹
　　　　　　　陈桷 
　　　　　　　陶旊 
　　　　　　　蔡佑 
　　　　　　　陈晁 
　　　　　　录事参军一员
　　　　　　　赵师陟 
　　　　　　司理参军一员
　　　　　　　虞太微 
　　　　　　　季淇 
　　　　　　司户参军一员
　　　　　　　刘正固 
　　　　　　司法参军一员
　　　　　　学职
　　　　　　　李觏 
　　　　　　　曾旼 
　　　　　　　毛友 
　　　　　　　董铸 
　　　　　　　董弅 
　　　　　　　壁记 
　　　　　　都仓兼籴纳一
　　　　　　　曾旼 
　　　　　　织罗务
　　　　　　　苏携 
　　　　　　都酒务一员
　　　　　　　陈某 
　　　将佐
　　　　唐都头以下
　　　　　都头
　　　　　　翟行约 
　　　　　都知兵马使
　　　　　　张潾 
　　　　　　张子良 
　　　　　　李奉仙 
　　　　　　田少卿 
　　　　　押衙
　　　　　　赵翼 
　　　　　大将〔衙将裨将附〕
　　　　　　王栖曜 
　　　　　　李长荣 
　　　　　　柏良器 
　　　　　　赵琦 
　　　　　　裴行立 
　　　　　　王国清 
　　　　　　凌茂正 
　　　　　　王克容 
　　　　　　张潾 
　　　　　　梁缵 
　　　　　　张郁 
　　　　　　刘浩 
　　　　　　秦师权 
　　　　　　陈佑 
　　　　宋都统制以下
　　　　　都统制 
　　卷十七
　　　宰贰
　　　　丹徒县令〔丞佐附〕
　　　　　陆肃 
　　　　　贾渊 
　　　　　沈巑之 
　　　　　梁虞 
　　　　　徐摛 
　　　　　王宏道 
　　　　　季丹徒 
　　　　　温丹徒 
　　　　　彭彦规 
　　　　　项斯 
　　　　　段明府 
　　　　　顾彦回 
　　　　　王纪 
　　　　　李韶 
　　　　　陈之奇 
　　　　　王国 
　　　　　丹徒黄令 
　　　　　侯道济 
　　　　　陈安止 
　　　　　陆安民 
　　　　　王深 
　　　　　陈沂 
　　　　　叶梦得 
　　　　丹阳县令〔丞佐附〕
　　　　　宋到 
　　　　　戴景度 
　　　　　褚澐 
　　　　　刘之遴 
　　　　　王僧恕 
　　　　　迈之 
　　　　　师贤 
　　　　　杜羔 
　　　　　沈琰 
　　　　　李令从 
　　　　　邵挚 
　　　　　卢少卿 
　　　　　李延陵 
　　　　　延陵张宰 
　　　　　钟重渐 
　　　　　李韶 
　　　　　韦少府尉
　　　　　顾雍 
　　　　　吾粲 
　　　　　孙助 
　　　　　孔曲阿 
　　　　　周洽 
　　　　　邱仲孚 
　　　　　褚澐 
　　　　　臧仲博 
　　　　　江子一 
　　　　　司马寿 
　　　　　胡颍 
　　　　　陈拟 
　　　　　周宏贞 
　　　　　尹元贞 
　　　　　柳尚素 
　　　　　韩晕 
　　　　　杜孟寅 
　　　　　王琼 
　　　　　孔绚 
　　　　　李明府 
　　　　　陆谋 
　　　　　韦广宗 
　　　　　啖助 
　　　　　李纮 
　　　　　李素臣 
　　　　　郑伦 
　　　　　赵少府 
　　　　　丁少府 
　　　　　樊潜 
　　　　　吕延祯 
　　　　　郭道规 
　　　　　吴淑 
　　　　　宋王令 
　　　　　许元 
　　　　　苏京 
　　　　　张蒙 
　　　　　苏携 
　　　　　夏竦 
　　　　　王致尧 
　　　　　虞元佐 
　　　　金坛县令〔丞佐附〕
　　　　　岑羲 
　　　　　武平一 
　　　　　刘彦回 
　　　　　徐有邻 
　　　　　武谭 
　　　　　李晤 
　　　　　胡玘 
　　　　　姚合 
　　　　　樊谕 
　　　　　王甲 
　　　　　萧颖士 
　　　　　韦泛 
　　　　　吴中复 
　　　　　曾长官 
　　　　　李坦 
　　　　　曾憓 
　　　　　江寓 
　　　寓治
　　　　总领所
　　　　粮料院
　　　　干办公事 
　　卷十八
　　　人物〔一〕
　　　　包咸 
　　　　殷礼 
　　　　宏咨 
　　　　韦曜 
　　　　华核 
　　　　左思 
　　　　祖逖 
　　　　刘混 
　　　　刘爽 
　　　　刘回 
　　　　刘建
　　　　刘毅 
　　　　徐宁 
　　　　徐澄之 
　　　　王雅 
　　　　孟珩 
　　　　孟馥 
　　　　臧汪 
　　　　何伦 
　　　　何无忌 
　　　　殷确 
　　　　殷旷之 
　　　　萧源之 
　　　　诸葛长民 
　　　　檀凭之 
　　　　刘道怜 
　　　　刘穆之 
　　　　刘粹 
　　　　刘伯龙 
　　　　刘康祖 
　　　　刘道产 
　　　　虞邱进 
　　　　檀嶷之 
　　　　向靖 
　　　　孟怀玉 
　　　　孟灵休 
　　　　徐羡之 
　　　　徐豁 
　　　　徐凭道 
　　　　徐长宗 
　　　　徐耕 
　　　　王万庆 
　　　　王微 
　　　　臧焘 
　　　　臧质 
　　　　萧思话 
　　　　关康之 
　　　　何承天 
　　　　何助 
　　　　戴颙 
　　　　戴明宝 
　　　　奚显度 
　　　　萧惠基 
　　　　刘季连 
　　　　刘祥 
　　　　刘尚父 
　　　　王谌 
　　　　王延之 
　　　　徐孝嗣 
　　　　徐融 
　　　　徐度之 
　　　　臧荣绪 
　　　　檀超 
　　　　邱巨源 
　　　　何询 
　　　　何敬叔 
　　　　何慧炬 
　　　　萧惠训 
　　　　萧介 
　　　　萧恺南 
　　　　江淹 
　　　　江革 
　　　　王琳 
　　　　王规 
　　　　王僧孺 
　　　　徐勉 
　　　　徐绲 
　　　　徐超 
　　　　臧未甄 
　　　　臧严 
　　　　刘悫 
　　　　刘勰
　　　　何逊 
　　　　何思澄 
　　　　何远 
　　　　鲍机 
　　　　陶宏景 
　　　　诸葛璩 
　　　　徐陵 
　　　　万载 
　　　　徐伯阳 
　　　　萧允 
　　　　萧密 
　　　　萧济 
　　　　萧摩诃 
　　　　蔡景历 
　　　　马枢 
　　　　鲍宏 
　　　　徐则 
　　　　庾抱
　　　　萧立南
　　　　许叔牙
　　　　孙处元
　　　　马挺
　　　　丁仙芝
　　　　蔡隐邱
　　　　蔡希周
　　　　储光羲
　　　　陶翰
　　　　谈戭
　　　　申堂构
　　　　张晕
　　　　张彦雄
　　　　包融
　　　　包章
　　　　周瑀
　　　　周惟长
　　　　殷遥
　　　　殷璠
　　　　樊光
　　　　沈如筠
　　　　徐延寿
　　　　皇甫敬德
　　　　朱放
　　　　汤贲
　　　　权皋
　　　　刘太冲
　　　　刘三复
　　　　李畅
　　　　李绅
　　　　顾况
　　　　郑光
　　　　尚悫
　　　　元诜
　　　　王总
　　　　陆桥
　　　　张文谨
　　　　周孝怀
　　　　汤清源
　　　　五代包泊
　　　　丁袗
　　　　刁彦能
　　　　刘瑜
　　　　沈彬隐
　　　　陈翊
　　　　林仁肇
　　　　吴文
　　　　刁舒
　　　　吴淑 
　　卷十九
　　　人物〔二〕
　　　　李觉 
　　　　刘无极 
　　　　顾时大 
　　　　张大允 
　　　　史正志 
　　　　胡缉 
　　　　汤模 
　　　　向子莘 
　　卷二十
　　　总目〔缺〕
　　　　释 
　　　　　萧惠开 
　　　　　元素 
　　　　　甘露寺某僧 
　　　　　宋僧应夫 
　　　　　僧祖可 
　　　　　江西僧书记道举 
　　　　道
　　　　　晋道士王纂 
　　　　　唐魏法师隆 
　　　　　王远知 
　　　　　桓尊师 
　　　　　李含光 
　　　　　妙明真人 
　　卷二十一
　　　祥异
　　　　天文 
　　　　虹 
　　　　地震 
　　　　火 
　　　　花木 
　　　　龙凤 
　　　　鸟兽 
　　　　虫鱼 
　　　　器物 
　　　　谣 
　　　　谶 
　　　　纪异 
　　　杂录〔一〕
　　　　子目〔缺〕
　　　文事
　　卷二十二
　　　杂录〔二〕
　　　　武事 
　　　　恤刑 
　　　　鞫狱 
　　　　拾遗 
　　附录
　　　嘉定镇江续志
　　　　以下见二卷坊巷门内 
　　　　以下见六卷放生池条后 
　　　　以下见十卷学官元日上巳条后 
　　　　以下见十二卷妓堂条后 
　　　　以下见十三卷史弥坚条后 
　　　咸淳镇江志
　　　　以下见五卷常赋目后 
　　　　以下见六卷长塘湖注 
　　　　以下见七卷三贤祠堂条后 
　　　　以下见十卷御书殿条后 
　　　　以下见十卷麟凤碑条后 
　　　　以下见十卷学官元日上巳条后 
　　　　以下见十二卷多景楼注 
　　　　以下见十二卷妓堂条后 
　　　　以下见十五卷刘子羽注 
　　　　以下见十五卷刘穆之注 
　　　　以下见十六卷李元纮注 
　　　　以下见十八卷徐广注 
　　　　以下见十八卷檀道济注 
　　　　以下见十八卷吴淑条后 
　　　　以下见十九卷李觉条前 
　　　　以下见十九卷张大允条前 
　　　　以下见十九卷顾时大条前 
　　　　以下见十九卷胡缉条前 
　　　　以下见十九卷胡缉条后 
　　　　以下见十九卷汤模条前 
　　　　以下见十九卷向舍人条前 
　　　　以下见六卷金山注 
　　　　以下见十七卷叶梦得注 
　　　永乐镇江志
　　　　以下见四卷田赋条后 
　　　　以下见五卷常赋条后 
　　　　以下见五卷课程条前 
　　　　以下见六卷汝山注 
　　　　以下见六卷顾龙山注 
　　　　以下见六卷长塘湖注 
　　　　以下见六卷白龙荡注 
　　　　以下见十五卷柳开注 
　　　　以下见十五卷王琪注 
　　　　以下见十五卷王觌注 
　　　　以下见十五卷檀道济注 
　　　　以下见十五卷江淹注 
　　　　以下见十八卷包咸注 
　　　　以下见十八卷刘粹注 
　　　　以下见十八卷皇甫冉注 
　　　　以下见十九卷陈东注 
　　校勘记
　　　序 
　　　目录 
　　跋


嘉定镇江志　(宋)史弥坚修　(宋)卢宪纂　中华书局编辑部编　北京：中华书局　1990.6第一版

序
余家久藏宋嘉定元至顺写本镇江志二部乃乾隆六十年宣城张木青学士 【焘】 所赠之书嘉庆间曾经进呈内府又录两副本一藏家中文选楼一藏焦山书藏以待有志者刊之良以二书有关于京口之掌故甚巨也京口自东晋以来屹为重镇流民侨郡分并改隶都督开府参佐从事寄治版授建置纷烦以及宋之差遣元之掾属读史者惮于钩稽往往沿讹袭谬今详观宋志于六朝侨寄郡县缕析条分于节度观察等官罢复纪之甚详其刺守历任年月于纪传所不载者皆稽考得其次序是故一人之传必参酌羣书而后定如刺史韦损传以唐地理志练塘碑及李华复练塘颂序招隐大律师碑参定都知兵马使张子良等传以新旧唐书李锜传旧唐书宪宗纪通鉴太平广记参定此例为前此作郡志者所未有至于元至顺志本承宋志而作然绝不剿袭其书宋志于刺守宰贰等官载至嘉定九年止而元志即从嘉定十年起其例尤为可法土产门引说文广雅字林方言等书亦地志中所仅见又二书于晋宋以来士大夫居宅坟墓皆详其坊巷乡都所在其作铭作记之人亦莫不罗列虽遗迹久湮而按籍考之犹可得其仿佛后人性好简略鲜有及此之详明者其余精当处亦不胜偻指二书洵海内之秘籍也乃问之镇江人无肯栞之者余于送杨忠愍公墨迹归焦山记中已慨乎言之去冬丹徒包景维 【良丞】 介吴陶伯孝廉 【文铸】 来谒余谈次及之景维因言及其考中宪知有是书欲刻未果今愿刊布以成先志余因出家中选楼本并发焦山书藏本 【校竣仍还焦山】 再加翻阅选楼本为归安严久能 【元照】 所校焦山本为乌程张秋水 【鉴】 所校又丹徒戴桐孙 【守梧】 亦有签记其中精确者致多然觕引其端未竟其绪复属门下士刘孟瞻 【文淇】 暨其子伯山 【毓崧】 详考全书体例及所征引各书正其讹误作为校勘记四卷附刻于后二书俱不着撰人姓名书录解题有卢宪镇江志宋志中称宪者四条因共定嘉定志为卢宪所作而至顺志则不知出于谁手适丹徒柳宾叔孝廉 【兴恩】 以书来告谓检镇江府志成化旧序知至顺志为俞希鲁所作余按俞氏乃元末遗老为金华宋濂所推若非刊刻此书乌知俞氏之学精密若是则刻书洵有功于古人也是书初刻时不知书中载包氏名人甚多乃校勘后知包氏为丹徒旧族宋元二志人物门俱以汉大鸿胪包咸为首厥后包融包何包佶俱有名于唐代而元志俞庸修高资桥记亦言丹徒包氏不坠先业中宪名祥麟字厚村捐赈施药颇多善举实为鸿胪之后虽此书朽蠹而班班可考然则是书之刻于包氏固天理当而人心安也刻既成余故乐为序之以为刻古书者劝
大清道光二十二年夏至日扬州
予告太子太保体仁阁大学士七十九叟阮元序
嘉定镇江志二十二卷提要
宋卢宪撰宋史艺文志有熊克镇江志十卷而无宪此书书录解题云镇江志三十卷教授天台卢宪子章撰文献通考亦着录之此书中称宪者四条称卢宪者一条故知是宪之书书中所载事迹惟史弥坚最详赵善湘次之考弥坚以嘉定六年九月守镇江八年九月请祠善湘以嘉定十四年十二月守镇江十七年召还宝庆二年再任案元至顺镇江志学校门载教官卢宪嘉定癸酉谒庙事癸酉为嘉定六年正弥坚守郡之日书当成于此时也此书不见于近代藏书家着录所存卷数与书录解题不同中闲脱文错简往往而是案其目录似于体例闲有未协葢由原本已多讹脱经后人重为编次小有抵牾固所不免然宋人地志之存于今者十不得一而镇江自六朝以后递为重地南渡以前之遗文坠典如唐孙处元图经祥符图经润州类集京口集之类世无传本藉此以存厓略零圭碎璧尤可宝惜今从旧钞本校正缮写之
嘉定镇江志卷首
　郡县表
郡隶浙西仍唐旧也自唐而上余千百载境土惟旧所隶则殊或属会稽或属吴郡或属晋陵或属江都或属江东其分其并不可无考今推其世代质以传记分画为郡县表
　　州郡
　　　虞夏周 
地在扬州之域 　 　 　 
　　　春秋 
地属吴后属越 【齐庆封奔吴吴与之朱方鲁哀公二十二年吴为越所并属越】 
属楚 【楚使屈伸围朱方[楚使屈伸围朱方　案左氏昭四年传伸作申今不据以改之者盖二字皆见于说文声同而义亦相近(说文伸字下云屈伸从人申声申字下云神也神字下云天神引出万物者也盖申声之字并有引申之义)本可通用或作嘉定志者所见之本与今有异亦未可知不妨姑存之以备参考其余所引载籍与原书字体微异而义实可通者悉仿此例若夫作志者援据宏博语多古奥有似无此书名者(卷六焦山条下引皇甫谧逸士传或疑逸当作高今考隋书经籍志高士传六卷逸士传一卷并皇甫谧所撰则逸字不误明矣全书中似此者颇多今举此以例其余后皆仿此)有似无此地名者(卷十八萧思话传云袭爵封阳县侯其子惠开传云袭封阳县侯今考宋书本传与此正同)有似无此官名者 (卷十八徐陵传云赠镇右将军今考陈书本传与此正同)有似无此役名者(卷五均役门云以本县合千人为之今考元志卷十三俸钱门载平准库合千人二十一贯元史刑律志诸烧钞库合千检钞则合千人乃库役也)有似无此谥法者(卷十八萧德言传云谥博今考唐书本传与此正同)有似无此名字者(卷十八徐伯阳传云字隐忍今考南史本传与此正同)有似无此题目者(卷五土贡门引罗隐镇海军所贡诗今考全唐诗与此正同)有似无此文法者(卷五土贡门引李德裕奏疏云乃诸头收市今考全唐文与此正同)而寻检其所引之书莫不一一符合今皆悉仍其旧而着其例于此盖古书难晓者当参互考订以求其通未可以其所知改其所不知也]执庆封】 　 　 　 
　　　秦 
属会稽郡 
　　　汉 
荆国 【高帝六年】 更名吴 【十二年】 入江都国 
　　　后汉 
属吴郡
　　　晋
属晋陵郡隶扬州 
　　　东晋
侨置徐州兖州统侨郡 【南东海南琅邪南东平南兰陵临淮淮陵南彭城南沛南清河南下邳南东莞南平昌南济阴南濮阳南太平南泰山南济阳南鲁】 
　　　宋
南徐州 【加州曰南徐永初二年江北为南兖州江南为南徐州元嘉八年】
统侨郡十七 【南东海南琅邪晋陵义兴南兰陵南东莞临淮淮陵南彭城南清河南高平南平昌南济阴南濮阳南太山南济阳南鲁】 
　　　齐 
徐州统侨郡十六【省南兰陵郡余与宋同】
　　　梁
南徐州 【隋志旧置南徐州南东海郡梁改曰兰陵郡】 
　　　陈
南徐州
　　　隋
废南徐州为延陵镇属蒋州 【隋志陈有东海开皇九年州郡并废】 
润州 【开皇十五年】 
属江都郡 【大业三年废润州为江都郡之延陵县】 
　　　唐 
润州 【武德三年七年】 
属江南道 【贞观元年】 统县五 
中都督府 【景云二年寻废】 
属江南东道 【开元二十一年】 
丹阳郡 【天宝元年】 
属浙江西道 【干元元年】 
丹阳军 【干元二年】 
合浙江东西二道置镇海军 【建中二年】 
分浙江东西道浙西治润 【贞元三年】 
并丹阳军为镇海军 【元和五年】 
停镇海军额 【元和六年尔后节度废置不常】 
移镇海军额于杭州 【光化元年】 
　　　五代 【淮南吴杨氏南唐李氏】 
镇海军 【后梁贞明元年】
徙镇海军治所于升州 【贞明四年】 
　　　圣朝
镇海军 【开宝八年诏改镇海军为镇江军】【圣朝镇江军　案宋人作志自应称宋朝为圣朝后人刻书者仍其原文亦于体例无碍严氏元照因书中或称宋朝或称圣朝例不画一故往往改圣朝为宋朝然书中称圣朝者极多严氏所改殊未能尽今于其已改者则从改本 (钞本元志中有称宋为圣朝者今据以定为宋志而圣字已易为宋者亦不复追改焉)其未改者则仍从旧本以免纷更至于元人作志称元朝为圣朝者亦用此例 (宋志内言圣宋大宋元志内言皇元大元者仿此)】 
润州升镇江府 【政和三年】 
浙西安抚司 【建炎三年】 
安抚大使司 【建炎四年】 
公江安抚司 【绍兴五年兼十二年解罢】 
　　县
　　　秦
徒 【古谷阳】 曲阿 【古云阳】 【曲阿○ (钞本此二字在下一格)案郡县表内第三格为县第四格为封爵食邑徧考史传志乘秦时未尝以曲阿为封邑(元志卷首官制表及卷十五封君类载以镇江地为封邑者皆自汉始)而丹阳县之名曲阿实起于始皇(元志郡县表县邑格内载始皇改云阳为曲阿事甚详)则此二字当在第三格不当在第四格矣至于曲阿及丹徒乃秦时所改之名原书必当有注钞本皆脱去戴氏守梧据元志郡县表补古谷阳三字于丹徒下补古云阳三字于曲阿下今从之(下文云吴嘉禾三年复曲阿为云阳若此处不言古云阳则复字为无根矣) 】 
　　　汉
曲阿属扬州
王莽改曲阿曰风美
　　　后汉
曲阿为扬州治所
　　　三国吴
复曲阿为云阳
改丹徒为武进 【嘉禾三年】
　　　晋
陵 【太康二年分曲阿之延陵乡置】 
复云阳曰曲阿 【太康二年】 
复武进曰丹徒 【太康三年】 
晋陵郡统县七 【丹徒　曲阿　武进　延陵毗陵　暨阳　无锡】 
　　　东晋
南东海统县七居曲阿京口
　　　宋
统县六十三 【南东海四县郯　丹徒胊　利城晋陵六县晋陵　延陵　无锡　南沙　曲阿　暨阳】 
　　　齐 
统县七十三【南东海七县郯　祝其　襄贲　利城　西隰　丹徒　武进 晋陵七县晋陵　无锡　延陵　曲阿　暨阳　南沙　海阳】 
　　　梁
统县无考 【梁无志故统县不详按寰宇记梁改曲阿为兰陵县又隋志曲阿注有武进县梁改为兰陵】 
　　　陈
统县无考 【隋志陈改兰陵为东海】 
　　　隋
废丹徒县入延陵并兰陵县入曲阿 【开皇九年】 
金山府 【开皇十五年即今之金坛】 
金山县 【大业东土人保聚为之】 
　　　唐
统县五【丹徒　曲阿　延陵　句容　白下武德九年】 
白下更曰江宁 【贞观九年】 
统县六 【金坛垂拱四年置自宋齐梁陈为延陵县之南界】 
曲阿曰丹阳割江宁句容置升州统县四 【至德二载】 
废升州江宁句容二县来属 【宝应元年】 
再割江宁句容二县置升州 【光启三年】 
　　　圣朝
元统县四 【丹徒　丹阳　金坛　延陵】 
后统县三 【熙宁五年废延陵县为镇属丹阳而析其地】 
　　封爵 【食邑】 
　　　三国吴
食曲阿丹徒二县 【孙韶】 
丹徒侯 【孙桓】 【孙桓○(钞本桓作亘)案宋时之书以亘易桓因避钦宗之讳若照宋椠本翻刻自应仍其原文惟此书刻本久亡祇从旧钞本录出既已另写重刊则当日避写之字必须更正(袁燮絜斋集黄度行状有惇德允元语　武英殿校本云惇德原本避宋光宗讳作崇德今改从经文义例最为允协校书者所当遵也)今从严氏元照说凡桓字避写作亘及贞字避写作正者(书中贞观贞元等贞字皆作正因避仁宗之讳)悉为改易以符体制(钞本元志中有避宋讳之字者今据以移入宋志于案语中注明所避之字至正文中则仍一一更正以示画一)若夫卷一徐兖州治京口条云后桓元钞本桓作亘注云上犯钦庙讳下犯圣祖讳卷六焦山瘗鹤铭条云乃裹以元黄之币钞本无元字而注云宋缺名上一字卷十一吴孙氏墓按语云追谥策为长沙桓王钞本桓作威注云正字犯钦庙讳卷十八申堂构传钞本无构字注云名犯高庙讳包佶传钞本佶作幼正注云名犯徽庙讳今皆从严氏元照说订正其文而删去其注以归画一他如卷七明应英济公祠条引蔡邕赞云乃召乃用又云贤人遇慝元志卷十九魏焦光传亦引蔡邕此赞而召字作征遇字作觏盖宋人避嫌名而改之元志则仍用本文也然所改者于文义尚无不合今并存之他皆仿此】 
云阳侯 【朱据】 
徐陵亭侯 【华核】 
　　　唐
使持节大都督扬州常和润等十六州诸军事 【贞观二年正月除越王泰】【贞观二年正月除越王泰○ 【钞本越作赵】 案新旧唐书濮王泰传泰始王宜都徙封魏又徙封越改王魏后降王东莱复进王濮而未尝封赵且据太宗本纪泰徙封越正在贞观二年则赵为误字无疑】 
　　　圣朝
润王 【太宗子商王元份自陈王改封】 
镇江军节度使 【太宗子越王元杰楚王元偁领】 
润州管内观察使 【皇兄海州防御使仲佺见王庄定存集】 
润王 【英宗子颜】 
镇江军节度使 【徽宗皇帝】 
润国公 【徽宗子纵】 
　　官
　　　后汉
丹徒令
　　　三国吴
曲阿长京下督徐陵督
　　　晋
扬州刺史
　　　东晋
徐州刺史
兖州刺史
徐兖二州刺史
监中军留府事
晋陵内史
晋陵太守
长史
司马
徐州别驾
徐州治中
　　　宋
南徐州刺史行南徐州事
南东海太守
南彭城太守
南兰陵太守 【宋地理志十七郡各有太守考之列传惟有南东海南彭城南兰陵三郡太守】 
长史
司马
南徐州别驾
南徐州治中
东海郡丞
丹徒令
　　　齐
南徐州刺史
行南徐州事
监南徐州
南东海太守
南彭城太守
南兰陵太守
长史
司马
南徐州别驾
丹徒令
曲阿令
　　　梁
南徐州刺史
知留府事
行南徐州事
监南徐州
南兰陵大守
长史
司马
南徐州别驾
南徐州治中
丹徒令
曲阿令
　　　陈
南徐州刺史
监南徐州
南徐州别驾
东海郡丞
　　　唐
润州刺史
兼按察使
兼采访使
丹阳太守
兼防御使
镇海军节度使
浙江东西道观察等使
兼诸道盐铁转运使 【建中二年至元十年十四年十五年】 
浙西观察使
镇海军节度浙西观察等使 
【元和三年】 
【太和八年九年】 
【干符六年】 
【景福二年】 
都团练观察处置等使 【长庆二年太和九年干符元年】 
镇海军节度苏杭常等州观察使 【咸通元年】 
镇海军节度苏常杭润观察处置江淮盐铁转运江西招讨等使 【干符四年】 
诸道行营兵马都统 【干符六年】 
润州制置使 【文德元年】 
润州团练使 【天佑二年】 
润州留后
长史
司马
金坛令 
　　　五代 【淮南吴杨氏南唐李氏】
浙西观察使
润州观察使 【后梁开平二年四年】 
镇海节度使 【后梁贞明元年】 
【后晋天福八年】 
【开运三年】 
两浙都招讨使 【贞明元年】 
润州团练使 【贞明三年】 
权润州团练事 【贞明四年】 
诸道副都统
镇海节度使 【后唐长兴二年】 
宣润节度使 【天福元年】 
镇海留后 【天福三年四年】 
宣润二州大都督 【干佑三年】 
使持节都督润州诸军事
宣歙常润等道安抚使
润州监军使权领州事
润州节度留后 
　　　圣朝
常润经略巡检使
知润州军州事
知镇江军府事
浙西安抚使
安抚大司
公江安抚使
通判
知县事
县令
嘉定镇江志卷一
　地理〔一〕 【地理○ (钞本无此二字)案志书以地理居前乃自来之通例此书首列叙郡一门所言者皆地理之沿革而其中引地理书尤多(如叙内引前汉地理志晋地理志吴地志舆地志姑孰志九域志寰宇记之类一叶之中已层见迭出)是地理为总目而叙郡乃子目也(卷十三奏请开伊娄河注云具地理类今检之乃在山川之内是地理乃总目而山川亦子目也)下文诸子目并属于地理然同在一卷之中故不复重标总目至下卷之城池坊巷桥梁津渡亦地理之子目则必另加二字于城池之前方为明晰后凡一卷之总目统数子目数卷之子目共一总目者并仿此例】 
叙(缺) 【叙(缺)○(钞本无此二字)案下文云二县始末具叙张氏鉴云原叙当详载丹徒曲阿建置沿革今叙已佚脱据此则地理之后必有叙矣盖此志之例子目间有无叙者(如文事武事等类皆为杂录之子目而皆无叙是其例也)而总目则无不有叙(子目之所统者少而其大指又见于总目叙中故其叙可无若总目则所包者广必有叙然后义例乃明故其叙万不可废)故今就总目之无叙者补叙缺二字于其目之后一行而子目之当有叙而缺者亦仿此例至子目之本无叙者则不赘焉(凡一总目统数子目者其子目俱无叙则已若或有或无则无叙者必本有佚脱也今悉补之)】 
　　叙郡 【叙郡○(钞本低二字今从之)案元史地理志序原注凡路低于省一字各路录事司与府州之隶路者低于路一字府与州所领之县低于府与州一字盖欲行款分明以便观览也宋元镇江志钞本行款格式不一今悉细为厘定此叙郡既为地理之子目凡子目势不容与总目相并叙郡既低二字则地理必当低一字矣故今于子目之低二字者悉仍其旧而总目之误低二字皆改为低一字(如风俗攻守形势学校兵防杂录人物之类)与此卷地理之式相同若子目之不复有小子目(如地理为总目山川为子目而河湖溪荡陂塘井泉之类属于山川之下者皆小子目也)又不容与子目相并则悉低三字以示区别至总目之叙当低于总目一字子目之叙当低于子目一字而钞本亦多舛误(如润为丹阳郡以下乃子目叙郡之叙当低三字而原本仅低二字此类甚多且有子目下空一字即写叙者)今并逐条改正 (小子目无叙者多其有叙者亦较小子目再低一字)】 
润为丹杨郡自唐天宝元年始郡名一也新唐书从木作杨旧唐书通典从阜作阳圣朝乐史太平寰宇记云今字从木为称 【按唐永泰二年润州练塘石刻江淮转运使刘晏奏状备润州刺史韦损及耆旧等状内丹杨县字并从木】 按前汉地理志丹杨郡武帝元封二年改秦鄣郡曰丹杨领县十七九域志引江南地志云汉丹杨郡北有赭山丹赤故名至晋地理志丹杨郡领县十一注云丹杨内多赤柳在西故名汉丹杨郡治宛陵晋丹杨郡治建邺其治所虽各不同按吴地志自句容以西属鄣郡以东属会稽郡则汉晋所治皆故鄣境今之润境疑非赭土赤柳之旧然自唐天宝元年改润曰丹杨郡何也葢武德九年以后至德二载以前江宁句容并属润州二县即丹杨故地天宝因为郡名逮至德间割出润之江宁句容增以宣之溧水溧阳建为升州自是丹杨之名虽存于润要非昔之丹杨矣 【指掌图曰润州鸠兹按左氏春秋襄公三年楚子重伐吴克鸠兹杜预注在芜湖县东今皋夷也又前汉书志芜湖属丹阳郡又按姑孰志鸠兹在芜湖县东四十里春秋时吴邑杜预注为皋夷舆地志为皋兹皆古鸠兹地考此则指掌图以鸠兹隶润特据丹杨故地以书耳】 
镇江府在禹贡周职方氏 【镇江府在禹贡周职方氏○(钞本镇字上空一字不提行)　案镇江府以下乃叙郡之正文正文与叙万无同在一行之理后凡有似此者悉改为提行顶格俾正文与叙不致相混至子目后之正文大抵不止一条钞本每于上一条之后空一字即写下一条 (如叙郡之正文镇江府以下为第一条秦置以下为第二条汉初以下为第三条钞本皆止空一字)遂至累牍连篇皆用此式(如卷十四唐润州刺史门之类是也)甚且有此条直接彼条并一字亦不空者(如卷四职田门之类是也)盖由传钞者但知惜纸以致眉目不清今悉改为提行顶格其钞本已提行而未顶格者亦改为顶格以归画一(原本除每卷首行顶格写书名外其余皆低二字无一行顶格者体例殊不允协必非原书之旧今特改正)惟本当空一字不必提行者则悉仍其旧而不改焉(如卷十六通判壁记卷十七县令壁记之类不必人人提行卷十八人物门内子弟之附于父兄传后者皆止空一字是其例也)】 为扬州之域春秋时属吴谓其地为朱方吴灭属越越灭属楚 【详见郡县表】 
秦置会稽郡丹徒曲阿二县属焉 【二县始末具叙】 
汉初为荆国荆王贾都于此后更为吴会稽郡高帝六年为荆国十二年更名吴本纪六年以故东阳郡鄣郡吴郡立刘贾为荆王文颖注曰东阳今下邳也鄣郡今丹杨也吴郡本会稽也十二年诏以荆王地立吴王寰宇记今郡城中贾墓尚存景帝四年属江都 【景帝四年属江都○ (钞本此句上有景帝时属江都六字) 案上文云高帝六年为荆国十二年更名吴镇江之属荆国属吴国必述其始于何年则其改属江都亦必述其始于何年自当云景帝四年不得但云景帝时也既云景帝四年属江都不应又云景帝时属江都矣则此六字为衍文无疑其它一二字之重复显然知为衍文者(如卷三风俗门按本府普照寺钞本普字上多并字卷七神庙门云衡门之下钞本门字上多山字此类甚多)皆从严氏所校删去不复一一列于此记以免繁冗惟所删较多者始特载之(卷十七金坛县令壁记自林极以上皆云某年到周元亨以下皆云某年到任然多一任字亦属可通则当悉仍其旧不必删去其它字数微有参差而于文义无碍者俱仿此例)(此参考元和郡县图志及寰宇记姑孰志以书○钞本大字)(北府事互见郄超王恭刘牢之等传○钞本大字) 案以上两条张氏鉴云当是子注羼入正文也其说最确今据以改正 (卷三攻守形势门申浦以下张氏云此系子注今亦从其说改为双行)由此例推之凡注明出处者皆当为小字(如卷十四卷十五之参佐门将佐门内各人传下必注明见于何书其中写小字者原本也写大字者传写之误也)其注明互见他处者亦当为小字(如此卷之详见郡县表卷三之详见杂录若列于大郡之中未免横隔语气) 今皆一律改正】 属扬州寰宇记云吴王濞诛以其地并入江都国
后汉属吴郡顺帝分会稽置吴郡统丹徒曲阿吴孙权徙丹徒谓之京城亦曰京口亦曰徐陵元和郡县图志后汉献帝建安十四年孙权自吴理丹徒号曰京城今州是也按州理古名京城说者以为荆王刘贾尝都之或言孙权居之故名京城今按荆字既不同又孙权未称尊号已名为京则两说皆非也按京者人力所为绝高邱也亦云非人力所为者人力所为者若公孙瓒所筑易京是也非人力所为者荥阳京索是也今地名徐陵即此京非人力所为也京上郡城城前浦口即是京口吴志曰汉献帝兴平二年孙策创业江东使将军孙河领兵屯京地是也吴志又云魏将臧霸以轻船五百敢死万人袭徐陵攻烧城墅即吴时或称京城或称徐陵或称丹徒其实一也寰宇记按南徐州记云京口先为徐陵其地葢丹徒县之西乡京口里也权都秣陵置京都督以镇建安十六年迁都秣陵复于京口置京督以镇焉吴志京都所统蕃卫尤要天纪三年陶浚为徐陵督 【孙皓传】 孙楷以武卫大将军临成侯代弟孙越为京下督 【孙韶传】 顾承领京下督 【本传】 
晋平吴属毗陵郡晋志毗陵郡统丹徒曲阿武进延陵毗陵暨阳无锡七县元帝渡江都建邺乃于京口侨置徐兖州永嘉之乱兖州沦没徐州所得惟半流人相率渡江淮者帝并立侨郡县司牧之徐兖二州或居江南或居江北后虽徐州或镇下邳或镇盱眙姑孰然皆置留局于京口 【此参考元和郡县图志及寰宇记姑孰志以书】 时号为北府 【北府事互见郗超王恭刘牢之等传】 
京口在建邺东北名为北府亦犹姑孰在国南名为南州 【国南本晋阳秋以书】 桓温移镇姑孰上疏北伐百官皆于南州祖道是也他如西州本府之称皆北府类
宋元嘉中以南徐州治京口南兖州治广陵志元嘉八年以江北为南兖州江南为南徐州治京口文帝纪元嘉八年割江南及扬州晋陵郡属南徐州元嘉三十年春正月戊寅以南兖州并南徐州孝武纪元嘉三十年六月庚午还分南徐立南兖州大明七年正月癸巳割吴郡属南徐州明帝纪泰始四年冬十月甲戌割扬州之义兴郡属南徐州自吴至陈皆为重镇
隋平陈废南徐州为延陵镇属蒋州既又改为润州寻废六朝事迹编类隋废丹杨郡乃于石城置蒋州寰宇记隋废南徐州为延陵镇移名于京口为延陵县属蒋州开皇十五年罢延陵镇以蒋州之延陵永年常州之曲阿三县置润州于镇城葢取州东润浦以立名大业三年废江都郡之延陵县为丹徒徙延陵还治故县属茅州 【废江都郡之延陵县为丹徒徙延陵还治故县属茅州(钞本废字下有为字而无为丹徒以下十三字) 案此条上文自开皇十五年以下数行皆采诸寰宇记惟此处衍一字少十三字遂至语气不完而事情亦复不合今特据寰宇记以正之(上文云隋废南徐州为延陵镇移名于京口考寰宇记本文移名作移居而元志郡县表亦作移名二字均属可通不妨仍存其旧后凡所引之书与原书微异而于文义无碍者俱仿此例)外此之字句脱落而有原书可检者悉为补之仍着于记以备参考惟所脱者止一二字为人所共知者(如卷三营田门小麦田六百三十三亩钞本脱亩字卷六山川门静惠王宏子正义传钞本无传字此类甚多)则但补之而此记不复赘焉(卷二十一杂录天文类注云同上而上文不注所出张氏鉴以为上有脱文然考全书内似此者不少且有前数条注出处而后数条不注前数卷注出处而后数卷不注者势难一一查补今皆仍其原文)】 
唐武德初复曰润州隋氏丧乱杜伏威窃据其地武德三年伏威归国置润州于丹徒县改隋延陵县为丹徒移延陵还治故县属茅州六年辅公祏反复据其地七年贼平又置润州领丹徒县太宗元年分天下为十道润隶江南景云二年为中都督府寻罢始置二十四都督府察诸州刺史善恶扬益并荆四州为大都督府润汴兖魏冀蒲绵秦洪越十州为中都督府皆正三品时以为权重难制寻罢之惟四大都督府如故置十道按察使道各一人中尝治润润州刺史韦铣李浚兼按察使开元二十一年又分天下为十五道江南东道润为会府东道十五州丹阳晋陵吴郡余杭会稽余姚东阳新定新安长乐清源建安临汀漳阳潮阳 【阳字依通典　润州类集补遗云东道润为会府葢至德以前未有浙东西路其制如此故时人多以京口为江东】 每道置采访使治所无常刺润者尝领其职采访使或治苏或治杭或治常或治润润州刺史齐澣刘日正徐峤兼领天宝元年改润为丹杨郡 【杨字依新唐书　润州类集天宝之后谓丹阳者润州或曲阿非二汉六朝之丹阳也】 兼防御使旧唐书德宗纪丹阳太守刘汇兼干元元年又为润州时始隶浙江西道新唐书方镇表干元元年置浙江西道节度兼江宁军使领升润宣歙饶江苏常杭湖十州治升州建中二年以镇海军节度使治润其后兼江淮转运使及度支诸道盐铁转运等使以重其权新唐书方镇表大历十四年合浙江东西道置都团练观察使建中元年分浙江东西道都团练观察使为二道二年合浙江东西二道观察置节度治润州寻赐号镇海军节度资治通鉴载建中二年六月庚寅以浙江东西观察使苏州刺史韩滉为润州刺史浙江东西节度使名其军曰镇海兴元元年十二月庚辰加滉平章事江淮转运使贞元二年十二月丁巳以滉兼度支诸道盐铁转运等使贞元三年更为浙西观察使理所新唐书方镇表贞元三年分浙江东西为二道复置浙江西道都团练观察使领润江常苏杭湖睦七州治苏州
今按资治通鉴 【今按资治通鉴○(原本不提行)　案书之案语短者与正文同在一行尚属无妨然亦必双行夹注始与正文有别(如卷十四宋太守门及参佐门各人传内之案语是也)若案语长者与正文同在一行则界限既觉不清而作志者折衷审定之苦心亦无由以见故凡言案者言今案者 (卷五土贡门及宽赋门皆言宪谨释日亦系案语张氏鉴严氏杰谓当作双行小字今定为提行低一字)与本文无案字而实系案语者皆当提行低一字(如此卷京口在建邺东北以下十四卷窃详上下文意以下是其例也)以免与正文相混】 贞元三年二月戊寅镇海节度使同平章事充江淮转运使韩滉薨分浙江东西道为三浙西治润州浙东治越州宣歙池治宣州各置观察使以领之又按旧唐纪贞元三年二月以白志贞为润州刺史浙西观察使皇甫政为越州刺史浙东观察使八月以刘赞为宣州刺史宣歙池观察使与通鉴合而方镇表云分二道治苏州恐是误书葢自白志贞理润王纬李若初诸公相继皆在润州元不曾徙治苏州也时所统仅六州贞元三年浙江东西既分为三四年又割江州隶江西观察使故统六州非韩滉时事权比矣元和郡县图志润州今为浙西观察理所管州六润州常州苏州杭州湖州睦州节度观察迭有废置盐铁转运间亦带领王纬李若初李锜高骈领盐铁转运使后升为望州会昌四年五月润州宣州越州常州并升为望州唐季常为重镇又有制置团练招讨等使自唐文德至于五代有制置使团练使招讨使诸道都统权团练事大都督安抚使权领州事节度观察留后官称不一 【并具刺守类】 光化初镇海军额始移于杭新唐书方镇表景福二年徙镇海军节度使治杭州按通鉴考异于景福二年九月钱镠为镇海节度使之下引实录云仍徙镇海军额为杭州按吴越备史是岁钱镠初除镇海节度使犹领润州刺史至光化元年始移镇海军于杭州实录误也五代史钱镠世家所载与通鉴同今依考异以书
南唐有润仍领镇海通鉴天成四年长兴二年并载徐知询领镇海节度使南唐书亦云知询复起为润州节度故杭润二州皆有镇海军额
宋改镇海军为镇江军长编开宝八年九月戊寅唐将刘澄守润请降会要十月二十日诏曰镇海之号丹徒旧军自浙西之未平命余杭而移置爰兹克复方被化条宜别赐于军名用永光于戎阃其润州旧号镇海军宜改为镇江军大观改元为浙西望郡大观元年尚书省因臣僚上言裁定浙西以杭州为帅府润州为望郡浙东以越州为帅府明州为望郡政和中以徽宗潜邸升府绍圣三年拜平江镇江军节度使政和三年知润州林虡奏陛下以平江镇江两镇节度使出阁望依平江府例改为府额是时乞升府表其略曰铁瓮名城朱方要地疆连江左吴王之封略犹存壤接淮南艺祖之跸声犹在山川气旺人物英多发为浚哲之祥基作肇兴之迹又曰皇帝陛下钦明尧德文命禹功方遵养于潜宫尝启封于巨镇发挥德意宣布训辞念阻见于吏民特申扬于忠孝龙蟠凤翥判然妙笔之华玉振金声顜若仁言之厚穉艾欢呼者千里都邑歌颂者十年皆言正始于旧都由此入膺于大统苴茅胙土伏惟明诏俯颁嘉音肇锡以上崇于国体以下慰于民心八月丁丑诏曰朕承祖宗令德休绪坐明堂而朝万禹尺地一民悉有悉臣眷惟丹阳在国南服粤自绍圣初建我家若稽累朝以潜邸之旧藩建大府之美号凡所以侈受命之丕基为邦人之显庆也肆朕御极以来所宜谘故实以孚明命者或未遑焉斯岂朕志哉聿新府名用诏万世可升润州为镇江府建炎南渡为浙西安抚司建炎三年八月诏浙西安抚司移于镇江仍改杭州为临安府带管内安抚使绍兴乙卯兼沿江安抚壬戌始解兼职绍兴五年闰三月诏临安府依旧带浙西安抚镇江府带沿江安抚既而守臣刘宁止请拨常州江阴军及昆山常熟二县属沿江安抚司从之十二年冬十月诏镇江府依沿海制置使例罢带沿江安抚使
润在唐初凡统县六至德以后割出江宁句容两县为升州而所统纔四县 【宝应初废升州县再来属光启中复置升州县再割出】 
宋熙宁又废延陵一县为镇今统县三
【此上缺】 梁改属兰陵郡
陈复属东海
隋废郡县为延陵属江都 【此下缺】 【(以上缺) ○ (以下缺)○(钞本无此六字)　案此条述丹徒等县所属之郡 (据隋废郡县为延陵之语则此所述者丹徒县也)始于梁终于隋上不及齐以前下不及唐以后则必有缺文无疑盖此书刻本久亡传钞者多所遗落兹就本文考之其上下文词意未完者(如卷六京口当南北之要冲以下乃修漕河之记文当有撰人姓氏今本无之必是佚脱)及但有开端数字而无申释之语者(如卷六丹阳县治内金莺池之类)缺处均属显然自当注明其缺以便寻检至于镇江之人物古迹必当一一纪载而此志竟多缺略(如人物内之唐萧颖士宋宗泽古迹内之汉荆王墓宋高祖宅皆见于史传及唐以前地志信而有征其它类此者不可枚举)今皆无迹可寻未便臆为补入则悉仍其旧焉(卷十一知院蔡卞宅条下云与庄定公王存宅相近则上文本有王存宅矣今钞本脱去考元志卷十二亦有王存宅似当补王庄定存宅缺六字于知院蔡卞宅前然全书中似此者难以枚举今亦仍存其旧以免繁冗)】 
　　子目(缺) 【子目 (缺○钞本无此三字)　案此行以前所述者皆系实土以后所述者皆系侨土不应同属于一子目且下文自今之郡境至备载焉玩其文义确系子目之叙据叙中所云寄治郡邑及寄治丹徒之语则子目当为寄治二字或是侨寄二字今姑列此三字以备考焉】 
今之郡境当参考前代寄治郡邑以书葢自汉晋以来壤界名称虽有殊异而治所互有关属谓如扬州治曲阿徐兖州治京口晋陵郡徙治丹徒南东海郡属南徐治下南泰山之广平寄治丹徒他如南兰陵等郡县间有可考盍以前史之互见者备载焉
　　　扬州治曲阿
汉末刘繇为扬州刺史州旧治寿春时寿春已为袁术所据繇乃渡江治曲阿孙策东渡繇奔丹徒 【孙策刘繇传参定】 唐元和郡县图志刘繇城在丹阳县西南二百四十步繇来建城号令江南众数万人孙策东略繇奔豫章六朝事迹编类序初汉置扬州本理曲阿晋永嘉中移州城在江宁县城东偏西州桥渡水西北
　　　徐兖州治京口
晋惠帝之末兖州阖境沦没遗黎南渡元帝侨置兖州寄居京口明帝以郗鉴为刺史寄居广陵后改为南兖州或还江南或居盱眙或居山阳后始割地为境常居广陵南与京口对岸 【晋志兖州】 晋元帝渡江之后徐州所得惟半琅琊国人随帝过江者置怀德县及琅琊郡以统之是时幽冀青并兖五州及徐州之淮北流人相率过江淮帝并立侨郡县司牧之明帝又立南沛等郡属徐兖二州或居江南或居江北或以兖州领州郗鉴都督青兖二州诸军事兖州刺史加领徐州刺史镇广陵苏峻平后自广陵还镇京口 【晋志徐州】 自中原乱离并侨置牧司在广陵丹徒南城非旧土也 【晋志扬州】 
宋志中原乱北州流民多南渡晋成帝立南兖州寄治京口宋文帝元嘉八年始割江淮间为境治广陵十八年以后省并南兖州七郡二十三县属南徐州三十年省南兖州并南徐其后复立还治广陵 【宋志南兖州】 永嘉大乱幽冀青并兖州及徐州之淮北流民相率过淮亦有过江在晋陵郡界者晋成帝咸和四年司空郗鉴又徙流民之在淮南者于晋陵诸县其徙过江南及留在江北者并立侨郡县以司牧之徐兖二州或治江北又侨立幽冀青并四州晋安帝义熙七年始分淮北为北徐淮南犹为徐州后又以幽冀合徐青并合兖宋武帝永初二年加徐州曰南徐而淮北但曰徐文帝元嘉八年更以江北为南兖州江南为南徐州治京口割扬州之晋陵兖州之九郡侨在江南者属焉故南徐州备有徐兖幽冀青并扬七州郡邑 【宋志南徐州】 
齐志晋元帝渡江建兴四年扬声北讨遣宣城公褚裒督徐兖二州镇广陵其后或还江南然立镇自此始明帝太宁三年郗鉴为兖州镇广陵后还京口后桓元以桓宏为青州镇广陵义熙二年诸葛长民为青州徙山阳时鲜卑接境长民表云犬羊侵暴钞掠滋甚乃还京口晋末以广陵控接三齐故青兖同镇宋永初罢青并兖三年檀道济始为南兖州广陵因此为州镇 【齐志南兖州】 
以晋宋齐三志参考京口自晋元南渡为侨徐州所理 【侨徐州依寰宇记立文】 兖州亦侨置于此晋武帝兖加南字尝治京口晋末诸葛长民又自山阳来镇其南兖还镇广陵则自宋檀道济始
　　　晋陵郡徙治丹徒
晋志扬州立毗陵郡统县七　丹徒　曲阿　武进　延陵　毗陵　暨阳　无锡
宋志晋陵太守吴时分吴郡无锡以西为毗陵典农校尉晋武帝太康二年省校尉立以为毗陵郡治丹徒后复还毗陵东海王越世子名毗而东海国故食毗陵永嘉五年帝改为晋陵始自毗陵徙治丹徒太兴初郡及丹徒县悉治京口郗鉴复徙还丹徒安帝义熙九年复还晋陵本属扬州宋文帝元嘉八年度属南徐领县六　晋陵令　延陵令 【晋武帝太康二年分曲阿之延陵乡立】 无锡令　南沙令　曲阿令 【晋武帝太康二年复云阳曰曲阿】 暨阳令
齐志南徐州领郡十六晋陵郡领县七　晋陵　无锡　延陵　曲阿　暨阳　南沙　海阳 【以宋志参校添置海阳一县】 
自晋武帝太康二年晋陵郡治丹徒中虽还治毗陵而怀帝永嘉五年以后迄安帝义熙九年以前皆治京口丹徒至宋齐间延陵曲阿二县犹隶晋陵郡
　　　南东海郡属南徐治下
晋志徐州云元帝割吴郡之海虞北境侨立郯胊利城况其 【宋志作祝其】 原邱西隰襄贲七县寄居曲阿以江乘置南东海等郡属南徐州穆帝时移南东海七县出居京口
按宋志晋安帝义熙七年分淮北为北徐州淮南但为徐州时未尝有南徐州之号自宋武帝永初二年始加徐州曰南徐淮北曰徐州宋志甚明白今考晋志云元帝以江乘置南东海等郡属南徐州考之晋史帝纪列传载记并无南徐州文惟谯敬王恬传有都督徐州南北郡军事及参以武帝本纪太元十三年止云谯王恬为镇北将军青兖二州刺史不言徐州本纪固为疏略恬传亦止云徐州之南北郡未尝明言南徐州也意笔晋史者但见京口为南徐州遂误加南字于徐州之上所以乐史寰宇记亦云元帝渡江为南徐州葢仍晋志以书
宋志南东海太守晋元帝初割吴郡海虞县之北境为东海郡立郯胊利城三县而祝其襄贲等县寄治曲阿穆帝永和中郡移出京口郯等三县亦寄治于京宋文帝元嘉八年立南徐以东海为治下郡以丹徒属焉元嘉后省并领县四　郯令汉旧名元嘉八年分丹徒之岘山为境　丹徒令晋属毗陵宋孝武大明末度属此　胊令汉旧名晋江左侨立宋孝武分郯西界为之
利城令汉旧名晋江左侨立宋文帝世与郡俱为实土齐志南徐州镇京口领郡十六内南东海郡领县七　郯　祝其　襄贲　利城　西隰　丹徒　武进
宋以丹徒一县析为南东海四县至齐省胊县添置祝其襄贲西隰武进四县
　　　南泰山南兰陵等郡
晋志明帝立南泰山等郡属徐兖二州
宋志南泰山太守宋永初郡国有广平寄治丹徒领广平易阳曲周三县文帝八年省广平郡为广平县属南泰山
按宋志南徐州刺史领郡十七南东海南琅琊晋陵义兴南兰陵南东莞临淮淮陵南彭城南清河南高平南平昌南济阴南濮阳南泰山济阳南鲁郡皆晋南渡后侨置并隶徐州宋因之除晋陵南东海二郡可以详考治所实在丹徒如南泰山郡虽曰寄治丹徒境界亦不明白余郡惟南琅琊明在古之江乘义兴郡明在古吴兴之阳羡丹阳之永世临淮郡明在古之广陵外余皆不可详其治所惟南兰陵郡考之寰宇记则于润州丹阳县云梁改为兰陵县于常之武进则云晋太康二年分丹徒曲阿二邑地立武进县梁武帝改为兰陵县唐元和郡县图志于常之武进县则曰晋武别置武进县于丹阳县东五十里梁武改武进为兰陵入晋陵 【梁武改武进为兰陵入晋陵○ (钞本无入晋陵三字)　案上文自晋武以下数行皆本于元和郡县志此句较元和志少三字语意未完兹特补入 (下文方析晋陵西界立武进县钞本陵误作武又脱去进字今亦据元和志改正)】 至唐垂拱二年方析晋陵西界立武进县于州治南兰陵治所以元和志里数计之在丹阳县东吕城镇上下分明宋南兰陵郡领兰陵令至梁废南东海郡为南兰陵郡其治所亦移置京口陈复置南东海郡而南兰陵郡治所又归元置处此其始末也余郡县虽不可详考然今丹徒县有高平乡平昌乡安知非晋宋间侨立南高平郡南平昌郡至今犹为乡名乎六朝事迹编类于琅琊郡城之下引南徐州记云江乘南岸蒲洲津有琅邪城今句容县有琅琊乡亦其地也按此则高平乡平昌乡与琅邪乡实相类矣
　　子目(缺) 【子目(缺)○(原本无此三字)　案自史记以下皆述天文与上文述寄治者不同自当另有子目据正文内引汉志斗分野后汉志今吴越分野之语其子目当是分野】 
叙(缺)
史记斗江湖牵牛婺女扬州汉志吴地斗分野后汉志自斗十一度至婺女七度一名须女曰星纪之次于辰在丑今吴越分野晋天文志自南斗十二度自须女七度为星纪吴越之分属扬州丹杨八斗十六度会稽八牛一度又地理志引春秋元命包云牵牛流为扬州分为越国 【牵牛流为扬州分为越国○(钞本牛作女)　案此二句为春秋元命包之文纬书久亡此志引之者实据晋书地理志所载今晋书既作牵牛而尔雅释天释文及御览州部十七所引亦无作牵女者其为传写之误无疑】 唐志润升常苏湖杭睦等郡为星纪分
按宋书周朗字义利世祖即位普责百官谠言朗上书内一项言寄土州郡宜通废罢旧地名户应更置立岂吴邦而有徐邑扬境而宅兖民上淆辰纪下乱畿甸其地如朱方者不宜置州土如江都者应更建邑书奏忤旨自解去职葢自晋惠之末古徐兖沦没遗黎南渡江左侨置徐兖至宋加南字于上徐治京口兖治广陵要之古兖州寿星之次于辰在辰古徐州降娄之次于辰在戌其与古扬州吴越分野实为不同周朗上淆辰纪之言固不为过然一时侨置州名虽少更易而辰纪在天初不因是而淆紊朗亦未为通论也以天文考之郡璄在斗牛之间晋隆安五年正月书太白昼见在斗三月书流星西经牵牛至六月书海寇孙恩至京口宋大明六年八月书月入南斗魁中占曰吴越有忧至明年扬南徐州大旱田谷不收审此则天道虽远其应亦不虚夫
　　子目(缺) 【子目(缺)○(钞本无此三字)　案自宋志南徐州以下皆述郡境与上文之述分野者不同亦当另有子目历考古今志书纪四至八到者多在疆域门内此下所引诸书皆述镇江府之四至八到其子目当是疆域】 
叙(缺)
宋志南徐州去京都水二百四十陆二百 【京都建邺也】 
隋志京口东通吴会南接江湖西连都邑亦一都会　唐元和郡县图志　西北至上都二千六百七十里　西北至东都一千八百一十里　东南至常州一百七十里　北渡江至扬州七十里　正北微西至宣州四百里
杜佑通典　东至晋陵郡一百七十五里　南至宣城郡四百五十里　西至广陵郡六合县四百五十三里　北至广陵郡六十三里　东南到晋陵郡一百九十六里　西南到宣城郡界四百五十里　西北到广陵郡六十三里　东北到广陵郡界四十五里　去西京二千六百四十二里去东京一千七百九十八里
宋祥符图经　东西一百六十里　南北二百一十七里
九域志　去京一千七百五十里　东至江十里　西至本州岛岛界四十里自界首至江宁府一百四十里　南至本州岛岛界二百十七里自界首至江宁府二百里　北至江二里　东南至本州岛岛界一百二十里自界首至常州五十一里　西南至本州岛岛界八十里自界首至江宁府一百里　东北至江八里　西北至本州岛岛界四十里自界首至江宁府一百五十里
乐史太平寰宇记　西北至东京一千四百里　西北至西京一千八百二十里　西北至长安二千六百七十里　东至常州一百七十里　南至宣州四百五十里　西至扬州六合县四百五十三里　北渡江至扬州六十三里　东南至常州一百九十六里　西南至升州一百八十里　西北隔江至扬州一百八十里　东北至扬州四十三里
今之郡境宜并依寰宇记书东至行在所七百二十里
丹徒县　东西五十里　南北七十里
丹阳县　东西五十三里　南北六十五里
金坛县　东西一百里　南北九十里
嘉定镇江志卷二
　地理〔二〕
　　城池
唐太和中王璠为浙西观察使凿润州外隍事见本传又稽神录云璠廉问丹阳因沟其城凿深数尺得石有铭 【事见刺守类】 【事见刺守类○(钞本作事见官类刺守)　案此书之例有一字之子目(如公廨门内仓库之类)而无一字之总目(自卷一地理至卷二十二拾遗皆两字以上)若刺守之上更有总目当是两字不得仅一字也且刺守二字互见他卷者数处皆但言刺守而不更言官类(卷十五督护徐龛注云详见刺守褚裒之下判官王澹注云事见刺守卷十六押衙赵翼注衙将刘浩注并云详见刺守)至卷一叙郡注则云并具刺守类尤刺守为总目之明证疑此句本无官字传写者误衍之而又倒类字于刺守之上耳】 又通鉴干符中周宝为镇海节度筑罗城二十余里然则缮城浚隍其来久矣
　　　丹徒县
罗城周回二十六里十七步高九尺五寸今颓圯旧有一十门东二门北曰新开南曰青阳南三门东曰德化正南曰仁和西曰鹤林西二门南曰奉天北曰朝京北三门西曰来远东曰利涉次东曰定波 【按太平广记周宝治城隍至鹤林门内得古冢又本传宝至青阳门出奔则唐干符间已有鹤林青阳二门】 新开来远久废今仅存八门东曰青阳西曰登云还京 【淳熙戊申守臣显学张子颜改朝京曰还京】 南曰鹤林仁和通吴 【奉天号通吴】 北曰利涉定波
按王庄定存还镇江诗倦客归来故国春北楼千尺绝飞尘江山豪伟增人气城壁萧条类此身又登北固诗晚登北固顶俛视南徐城废垒何茫茫山川迥纵横葢当时所覩如此积废弗治因仍逮今辅以诸军私开土门出入自便启闭非时所谓限中外戢奸暴谨讥征者寖弛亡禁嘉定甲戌守臣待制史弥坚乃创修罗城诸门废土门之可废者固围周密邦人赖之记曰重门击柝以待暴客着于易折柳樊圃狂夫瞿瞿咏于诗城郭关扃之设所以严邦守杜奸萌也南徐会府内拱行阙北门筦钥委重在兹军民庐井星列棊布子城仅周府寺而外无罗郭旧尝筑垣设门薄示禁防自御前分屯七军十有七寨其倚郭者各为门以便出入而居民参错亦阑出自如千径万隧散无有纪郡之西北直际大江无复横草之限剽劫阛阓往岁荐有鼠聚鸟散踪迹易失为守者葢通病之将大筑其城则役巨费广熟视而莫敢议将补其疏缺而罗络之则东罅西隙漫不得其要领因循废弛以至于今余来守是邦深惟重闭之义目营心度念之不忘会有旨开浚漕渠及归水澳乃以余力疏甘露港凿转般护仓壕引水环于西北届水之所止而立之门曰通津循水而东作门于北固亭之北曰甘露亭之南曰跨鳌于是向之际江而往来者始有限制遂周视其余而经理之凡旧城之圯者墙而塞之因军民之便相地势之宜作新门于所必由之涂其傍轶捷出不可墙者西南则废薛家池门沟断之而门其两端曰东山曰虎蹲稍南则撤鹤林东篱门垣屋之而更其名曰放鹤东南则废妙喜寺土门保伍之而移其门于马巷因之为名曰马巷门前军夹刺门及搭材队门幽僻特甚奸宄所囊橐也则又沟之以绝其所趋后军北草门与东土门相比则塞之以归于一葢新作之门七废者五诸军穿垣而出因之以为城门者十有一前军曰山门曰东寨门后军曰马军东土门曰范山门曰东寨门曰南寨门中军曰南土门左军曰西水门曰南寨门右军曰高山门游奕军曰西山门地之旧门见于图经者八东曰青阳南曰通吴曰仁和西南曰鹤林西曰登云曰还京北曰利涉曰定波凡门有二十六悉置州兵司启闭以谁何之然后异户殊辙涣焉四出者莫不会归于经涂虽未能增高浚深壮金汤之势然昭明限阈使民有所底止视昔固有间矣夫申关讥谨封守郡之常职也而废置之自则不可以不严既以其事闻之于朝兹庸详书俾来者有考
子城缺 【子城缺○(钞本无此三字)　案戴氏守梧谓当补此三字今考子城为内城罗城为外城上文既载罗城则此处当述子城矣况他卷每言子城(卷六放生池下云在子城西南卷十二户部大军三仓条下云北仓在子城西)而元志卷二城池门亦详载子城皆可为戴说之证】 
　　　丹阳县
县城(缺)
云阳东西城舆地志云在故延陵县今延陵镇西三十五里与句容分界之处东西城相去七里并在渎南二城即吴楚之境也又唐图经 【孙处元所撰】 云西城有水道至东城而止并陈勋所立
按建康实录吴大帝赤乌八年使校尉陈勋作屯田发屯兵三万凿句容中道至云阳西城以通吴会船舰号破岗渎上下一十四埭上七埭入延陵界下七埭入江宁界于是东郡船舰不复行京江矣晋宋齐因之梁以太子名纲乃废破岗渎而开上容渎在句容县东南五里顶上分流一源东南流三十里十六埭入延陵界一源西南流二十六里五埭注句容界西流入秦淮至陈霸先又堙上容渎而更修破岗渎隋既平陈诏并废之则知六朝都建康吴会漕输皆自云阳西城水道径至都下故梁朝四时遣公卿行陵乘舴艋自方山至云阳见唐图经葢隋大业中炀帝幸江都欲遂东游会稽始自京口开河至余杭
　　　金坛县
县故城周七百步高一丈五尺唐长寿改元新筑至万岁通天中甃以砖甓后废
　　坊巷
叙(缺)
　　　丹徒县
城内有七坊曰崇德曰践教曰静宁曰化隆曰还仁曰临津曰太平皆仍故号其巷名则有吴司马巷有顾著作巷有车尚书宅巷刘太尉宅巷与所谓刁家丰家焦家葛家洪家严家车家步家皆随姓氏称之其余则有隆巷长巷夹道巷递铺巷上河下河巷大井小井巷南瓦子巷北瓦子巷石石达桥巷以至城隍火袄则因祠庙清风东海则因城门榷务税务则因务教场船场则因场燕醑则因楼萧闲则因堂或因僧寺或因军营又有因居人所鬻之物猥以为名凡八十余处自顷罹兵乱坊额不存干道庚寅守臣秘阁蔡洸尝植表诸坊巷大书高揭之其后废坏漫无存者 【其后废坏漫无存者○(钞本此下有嘉定以下一段)　案钞本下文云嘉定癸未守臣龙图大卿赵善湘云云考元志卷十五宋太守门赵善湘注云嘉定十四年十二月至十七年召癸未为嘉定十六年正善湘守郡之日然史弥坚令卢宪修志在嘉定九年以前至十六年则弥坚与宪皆已去任所著府志无由载善湘之事此必嘉定续志之文也今移入附录之内】 
　　　丹阳县(缺)
　　　金坛县(缺) 【丹阳县缺金坛县缺○ (钞本无此八字)　案宋嘉定时镇江府所属三县丹徒丹阳金坛是也(元至顺时亦然)各子目下自当分述三县之事(如此卷城池门之类)今坊巷门内止载丹徒县而丹阳金坛二县俱无下文之桥梁津渡亦然此三门者皆各县之所必有而此志竟无之必本有而佚脱也(元志此三门内丹阳金坛俱有)今特各补八字于后以存原书之梗概他卷之一县有而二县无二县有而一县无者并仿此例即或其县内本缺此门非志书之缺亦必注明其缺以归画一(如卷十一陵墓门内分陵墓二小子目金坛县本有墓无陵而陵内亦必补金坛县缺是其例也)】 
　　桥梁
叙(缺)
　　　丹徒县
 千秋桥
在府治之西晋王恭作万岁楼于城上其下有桥故以千秋名隐士胡世隆诗曰万岁楼边谁唱月千秋桥上自吹箫元建是桥贯横木于底以捍桥址嘉定甲戌待制史弥坚既浚漕渠横木阻舟抉之则圯夏五月重建
　　　　嘉定桥
在千秋桥之南旧名利民桥 【以其当八达之衢最为民便故名】 宋淳熙间郡守钱良臣重建名钱公桥 【文惠钱公良臣守是邦甃为砖桥架亭其上邦人名之曰钱公桥其后亭圯】 嘉定初郡守赵师（睪廾）复甃以石乃易今名俗呼为禁方桥
　　　　清风桥
在嘉定桥之南宋景佑间郡守文正范公希文重建俗呼为范公桥 【民怀范公之德故名苏子瞻怀刁景纯诗有伤心范桥水之句】 嘉泰开禧间郡守辛弃疾复甃以石
　　　　长桥
在清风桥之南宋嘉定乙亥秋重建
　　　　折桥
在府治之南旧尝受漕渠水折旋而入于石（石达）自（石达）废漕水不复入矣
　　　丹阳县(缺)
　　　金坛县(缺)
　　津渡
叙(缺)
　　　丹徒县
西津渡去府治九里北与瓜洲渡对岸杜牧诗金陵津渡小山楼一宿行人秪自愁潮落夜江斜月里两三星火是瓜洲 【诗人指京口曰金陵按张氏行役记甘露寺在金陵山上李约初至金陵于李锜坐屡赞招隐寺标致是也】 
按李德裕为浙江观察使于蒜山渡严勒津逻捕绝请亳州浮屠圣水者蒜山渡今西津渡也
　　　丹阳县(缺)
　　　金坛县(缺)
嘉定镇江志卷三
　风俗
晋殷仲堪作季子庙记云英风澡俗令德在民唐刘禹锡和李卫公北固诗云风俗太伯余衣冠永嘉后李宗谔引旧经亦云本太伯之化有谦逊之风至今士大夫崇靖退贵风气下逮民庶亦循理乐业而不好竞封内如中古焉世乃以京口为用武之国而论风俗者率援隋志鬬力之戏为证夫击楫椎锋执戈卫社固忠臣志士所期自奋者而概指鬬力之戏为风俗若将陋之则不可今师帅之居曰静治曰坐啸曰道院嘉与邦人相安于简靖而有能崇教化以护养之顾不休哉
齐志京口自宋氏以来桑梓帝宅江左流寓多出膏腴隋志京口一都会其人并习战号为天下精兵俗以五月五日为鬬力之戏各料强弱相敌事类讲武
唐韩滉镇浙西以贼非牛酒不啸结 【以贼非牛酒不啸结○ 
【钞本酒作马】 
　案下文但言禁屠牛而不言禁乘马则此句不当作牛马矣新唐书作牛酒今据以改正】 乃禁屠牛以绝其谋毁佛寺道观四十余所以其材缮置馆第又以佛寺铜钟铸弩牙兵器
李德裕观察浙西锐于布政凡旧俗之害民者悉革其弊南方信禨巫惑鬼怪父母厉疾子弃不敢养德裕欲变其风择乡人有识者谕以孝慈大伦患难相收不可弃之义使归相晓敕违者显寘以法数年恶俗大变除淫祠千余所撤私邑山房千四百舍寇无所廋蔽天子下诏褒扬
徐州节度使王智兴聚货无厌以天子诞月请以泗州置僧尼戒坛以邀厚利江淮间民皆曹辈奔走德裕劾奏云户有三丁必令一丁落发意在规避王徭影庇资产臣于蒜山渡点其过者自正月以来一日百余人比到诞节计江淮以南失六十万丁壮不为细变有诏禁止
按本府普照寺乃自泗州移供白衣善友者纷然意皆源流此时然李卫公能俾所部之民不渡蒜山而北数十年来江淮之民乃渡蒜山而南趋于本府假白衣善友以自名岂惟规避王徭又诳诱众人之衣食外以资给浮屠中又自为奸利卫公有鬼能无遗恨乎
会要长庆三年德裕奏应百姓厚葬及于道途盛陈祭奠兼设音乐等闾里编甿罕知教义生无孝养可纪殁以厚葬相矜器备僭差祭奠奢靡仍以音乐荣其送终或结社相资或利息自办生业储蓄以之皆空习以为常不敢自废人户贫破抑此之由今百姓等丧葬祭奠并不许以金银锦绣为饰及陈设音乐其葬物涉于僭越者并勒毁除结社之类任充死亡丧服粮食等用伏以风俗之弊诚宜改张缘人心同莫有循守纔知变革寻则隳违臣今已施行人稍知劝若后人不改风化必清
宝历二年亳州浮屠诡言水可愈疾号曰圣水转相流闻南方之人率十户僦一人使往汲拟取之时病者断荤血危老之人率多死水斗三十千取者益它汲转鬻于道互相欺訹百姓渡江者日数十百人德裕严勒津逻捕绝者具奏言昔吴有圣水宋齐有圣火事皆妖妄臣于蒜山渡已加捉搦若不绝其根本终恐无益黎甿通典扬州人性轻扬而尚鬼好祀长淮大江皆可拒守永嘉之后帝室东迁衣冠违离多所萃止艺文儒术斯为之盛今虽闾阎贱品处力役之际吟咏不辍葢因颜谢之风扇焉
寰宇记于润州云吴越之君皆好勇故其人好用剑自永嘉南迁斯为帝乡人性礼逊谦谨婚嫁丧葬杂用周汉之礼
　 攻守形势
叙(缺)
齐志南徐州镇京口吴置幽州牧屯兵在焉丹徒水道入通吴会孙权初镇之尔雅曰绝高为京京城因山为垒望海临江缘江为境似河内郡内镇优重
吴孙权赤乌八年遣校尉陈勋将屯田及作士三万人凿句容中道至云阳西城 【凿句容中道至云阳西城○(钞本道字下有自小其三字)　案景定建康志卷十九破冈渎注引建康实录与此志所言正同而无自小其三字钞本有此三字则上下文义不贯元志卷七所引亦无此三字今删】 通会巿作邸阁
献帝春秋云刘备至京谓孙权曰吴此去数百里即有惊急赴救为难将军无意屯京乎权曰秣陵有小江百余里可以安大船吾方理水军当移据 【吴先都京后都建邺京口亦谓之京】 
黄初中魏人来寇曹丕出广陵临大江兵十余万旌旗数百里帝使诸将谋以拒守将军徐盛设计自武昌至京口烽烟相望 【广陵京口对岸吴时疆界殊狭长江之外非其所有故沿江守备特严考吴志载庾阐杨都赋注曰烽火以炬置孤山头皆相望或百里或五十三十里寇至则举以相告一夕可行万里孙权时合暮举火于西陵皷三竟达吴郡南沙按宋志南沙吴名沙中晋以为县宋南沙曲阿等县皆隶晋陵】 吴使孙河屯京城河因赴宛陵为妫览所杀其子韶年十七收河余众缮京城起楼橹以御敌孙权闻乱引兵归吴夜至京城下营试攻惊之兵皆乘城传檄备警讙声动地权使人喻止明日见韶甚器之拜为校尉食丹徒曲阿二县自置长吏一如河旧韶为边将数十年得士卒死力常以警疆场远斥候为务先知动静而为之备故鲜有败焉魏人撤兵远徙江淮之地不居者各数百里权称尊号自武昌还建邺韶乃朝见权问青徐诸屯要害远近人马众寡魏将帅姓名韶尽识之乃加领幽州牧
晋郗鉴咸和元年刺徐州苏峻反鉴将赴国难遣夏候长等间行谓温峤曰今贼谋欲挟天子东入会稽宜先立营垒屯据要害防其越逸断贼粮运然后静镇京口清壁以待贼攻城不拔野无所掠不百日必自溃矣峤深以为然及陶侃为盟主鉴率众渡江与侃会于茄子浦会王舒虞潭战不利鉴与后将军郭默还丹徒立大业曲阿庱亭三垒以拒贼贼将张健来攻大业城中乏水默窘迫突围而出三军失色参军曹纳以为大业京口之捍一旦不守贼方轨而前劝鉴退还广陵以候后举鉴责纳不忠将杀之会峻死大业围解及苏逸等走吴兴鉴遣李闳追斩之降男女万余口时贼帅聚众数千浮海钞东南诸县鉴遂城京口率众讨平之 【庱亭在丹阳县东与常州武进分界昔孙权射虎伤马之地韵书庱音丑拯反吴中亭名大业在丹阳县界漕渠东】 
蔡谟领徐州刺史闻石季龙于青州造船数百掠缘海诸县朝廷以为忧谟遣徐元等守中州募得贼大白船者赏布千疋小船百匹是时谟统七千余人所戍东至土山西至江乘镇守八所城垒凡十一处烽火楼望三十余处随宜防备甚有算略 【土山与蒜山相属江乘实南琅邪郡寄治自东至西防守如此严密则蔡谟镇京口之规模可想】 
刘牢之代王恭镇京口时杨佺期桓元将兵逼京师牢之率北府之众驰赴京师次于新亭元等受诏退兵牢之还镇京口
隆安中孙恩浮海奄至丹徒战士十万楼船千艘建康震骇牢之东讨自山阴使刘裕由海盐来援裕兵不满千人涉远疲劳而丹徒守军莫有鬬志恩率众皷噪登蒜山居民皆荷檐而立裕率所领奔击大破之投崖赴水死者甚众恩狼狈仅得还船浮海北走郁洲裕略战大破之
元兴初刘裕破卢循何无忌潜劝裕于山阴起兵讨桓元土豪孔靖曰不如待其已篡于京口图之裕从之刘迈弟毅家于京口亦与无忌谋讨元无忌告裕遂与毅定谋裕托以游猎与无忌收合徒众得百余人诘旦京口城开无忌着传诏服称敕使徒众随之即斩桓修以徇众推刘裕为盟主总督徐州事以孟昶为长史守京口义军斩元骁将吴甫之进至罗落桥又斩皇甫敷元大惧使桓谦屯东陵裕与毅等进突谦阵军大溃元走裕入建康屯石头城
何无忌为卢循败于寻阳刘裕方北伐至下邳闻之虑京邑失守卷甲兼行过江至京口众乃大安裕至建康募人为兵治石头城卢循至淮口中外戒严裕屯石头诸将各有屯守裕子义隆始四岁裕使咨议参军刘粹辅之镇京口
宋文帝元嘉二十六年幸丹徒谒京陵大赦三月乙丑诏曰京口肇祥自古着符近代襟带江山表里华甸经涂四达利尽淮海城邑高明土风淳壹苞总形胜实唯名都故能光宅灵心克昌帝业顷年岳牧迁回军民徙散廛里庐宇不逮往日皇基旧乡地兼蕃重宜令殷阜式崇形望可募诸州乐移者数千家给以田宅并蠲复高祖遗诏京口要地去都邑密迩自非宗室近戚不得居之刘延孙与帝室本非同宗不应有此授时司空竟陵王诞为徐州上深相畏忌不欲使居京口迁之于广陵广陵与京口对岸欲使腹心为徐州据京口以防诞故以南徐授延孙
齐永泰元年王敬则反邱仲孚为曲阿令敬则前锋奄至仲孚谓吏民贼乘胜虽锐而乌合易离今若收船舰凿长岗埭泻渎水以阻其路得留数日台军必至如此则大事济矣敬则军至值渎涸果顿兵不得进五月诏左兴盛刘山阳胡松筑垒于曲阿长冈沈文季为持节都督屯湖头备京口路敬则急攻兴盛山阳二垒台军不能敌欲退而围不开各死战胡松引骑兵突其后白丁无器仗皆惊散敬则军大败
隋军济江陈护军将军樊毅谓仆射袁宪曰京口采石俱是要所各领锐卒数千金翅二百都下江中上下防捍如其不然大事去矣诸将咸从其议会施文庆等寝隋兵消息毅遂不行 【详见杂录】 
唐刘展之叛江淮都统李峘与副使润州刺史韦儇浙西节度使侯令仪屯京口展素有威名驭军严整淮东节度使邓景山为展军所击众溃展引兵入广陵峘辟北固为兵场插木以塞江口展军于白沙设疑兵于瓜洲多张火鼓若将趋北固者如是累日峘悉锐兵守京口以待之展乃自上流济袭下蜀犯润升上元二年正月田神功使范知新等将四千人自白沙济西趋下蜀自将三千人军于瓜洲济江展将步骑万余陈于蒜山神功以舟载兵趋金山会大风不得渡还军瓜洲而知新等兵已至下蜀展遂败
李希烈之乱韩滉为镇海军节度使乃闭关梁禁牛马出境毁道佛祠修坞壁起建邺抵京岘楼雉相望以为朝廷有永嘉南狩事造楼船三千柁以舟师由海门大阅至申浦乃还时陈少游在扬州以甲士三千临江大阅滉亦总兵临金山与少游会焉 【申浦在常州江阴界通江以春申所封之地得名】 
南唐卢绛画策诣后主上疏陈京口至涧壁数要冲之地宜立栅屯戍广设备御利害数十事陈乔因表为本院承旨使督百卒任所陈利便经营制置颇见干绩俄转沿江诸营兵马监押兼巡检绛于是召募士卒少年便于舟楫狎习水道者得马雄等数十人立为偏裨校使督卒伍日习水战节以金鼓麾以旗帜部分次序进桨退棹旋运如飞皆如节制时有一舟应节稍迟即斩其长复试之可使泝逆流蹈巨浪累于海门遮获越人船舫百余艘盐数万石献于金陵后主赏其功拜上柱国后授凌波军都虞候及王师攻秦淮口水栅绛数引战棹破之江南诸将忌绛功名出已右说后主遣绛出援丹阳绛自金陵率所部舟师八千计百艘为八字列阵而行突围曹彬等识绛所部开围出之既至京口舍舟登岸麾兵三战越人三北其围遂解乃以为润州节度使
开宝八年九月王师初起江南以京口要害当得良将侍卫都虞候刘澄旧事藩邸国主尤亲任之擢为润州留后及吴越兵至国主寻命卢绛自金陵来救吴越兵少却绛方入城围复合平润州李煜欲出降陈乔张洎以为金汤之固未易取润平始谋遣使入贡求缓兵九年正月曹彬遣郭守文以煜来归
建炎三年二月癸丑金兵至瓜州诏以吕颐浩为资政殿学士充江浙制置使又命奉国军节度刘光世守镇江府丁巳颐浩除签书以精兵二千回镇江节制刘光世以下捍瓜州渡九月江淛制置使韩世忠驻军江阴宰执请以镇江隶世忠而常苏图山诸处控扼官军并隶御营使司上曰善
四年四月兀朮入寇回至镇江韩世忠已提兵驻扬子江焦山以邀之时敌众数万世忠战士才八千敌遣使与世忠约日会战世忠募海船百余艘进泊金山下仍植一旗书姓名表其上预命工煅铁相联为长绠贯一大钩徧授诸军之强健者平旦敌拥千舟噪而前比合战世忠分海船为两道出其背每缒一绠则曳一舟而入敌不得渡复遣使愿还所掠及献马五千世忠不听时挞辣所遣之兵在仪真江之南北两岸皆敌众而世忠据中流与之相持敌以轻舸绝江而遁世忠曰穷寇勿追先是世忠视镇江形势无如龙王庙者敌来必登此望我虚实因遣将苏德以二百卒伏庙中又遣三百卒伏江岸遣人于中望之戒曰闻江中鼓声岸下人先入庙中人继出数日敌至果有五骑趋龙王庙庙中之伏闻鼓声而出五骑者振策以驰仅得其二有人红袍白马既坠而跳驰得脱诘二人者云即兀朮也是举也俘获杀伤甚众敌所遗辎重山积又获龙虎大王舟千余艘
绍兴八年五月枢密副使王庶措置江淮遂移张俊下张宗颜将七千人军淮西巨帅古将三千人屯太平州分韩世忠二军屯天长泗州使缓急互为声援以刘锜军镇江为江左根本
三十一年金兵号百万犯瓜洲淮南制置刘锜退屯镇江而锜病已剧李横刘汜等不利上以御营宿卫使杨存中措置守江中书舍人虞允文亦自建康驰至镇江时江岸有车船二十四艘敌巳瞰江恐临期不堪驾用存中允文同淮东总领朱夏卿镇江守臣赵公称相与临江按试命战士踏车船径趋瓜洲将迫岸复回敌兵皆持满以待其船中流上下回转如飞敌众相顾骇愕曰南军有备如此遂杀亮而退师
嘉定镇江志卷四
　田赋 【田赋○(钞本此后有明朝以下一叶余)　案明时事不但嘉定志不应载即至顺志亦不应载而钞本二志内均有明时之事(至顺志卷十五有明时本府一段)故严氏元照以为当删今考乾隆镇江府志载丁元吉成化志序云永乐中先伯考兰室先生续修之又卷三十七儒林门云丁礼字思敬丹徒人以耆年辟知南阳府所著有郡志三余集兰室吟稿据此则永乐镇江志乃丁礼之所撰也(嘉庆丹徒县志卷三十二书目类有明丁礼镇江府志卷五户口类云右永乐成化二志皆与元志不合则永乐志为丁礼所撰审矣)钞本此段述明朝事一叶中四言永乐三年分(下文课程门内有明朝事一段亦四言永乐三年分)则丁氏之撰志必在永乐三年矣据十驾斋养新录永乐大典成于永乐五年疑嘉定至顺永乐三志皆在大典之中后人钞嘉定至顺志者误收入永乐志数条耳(张氏鉴云京口耆旧传王万全子遇见科举类而耆旧传内无科举类此必元志原文永乐大典混收入耆旧传也然则永乐志混入嘉定志至顺志其致误之由亦若是耳)惟永乐志亦久失传弃之究属可惜故今于二志内言明事者归于附录之内俾时代不致混淆而明志之仅存者亦不致于湮没焉】 
叙(缺)
　　屯田
三朝史志云江淮两浙承伪制皆有屯田免役后多赋与民输租第存其名则其来久矣
绍兴元年二月己巳诏遣吏部郎官益都仇悆往镇江府究乏粮之实上谓宰执曰刘光世一军月费廪给万数如此宜速为屯田之计
祥符图经载丹徒丹阳金坛延陵四县屯田凡大麦一千一百二十七石 【丹徒县五百五十九石丹阳县三百八十三石金坛县九十八石延陵县八十七石】 小麦六百三十九石 【丹徒县二百五十六石丹阳县二百七十四石金坛县五十五石延陵县五十四石】 丝八千九百二十两 【丹徒县二千九十八两丹阳县二千八百一十二两金坛县三千二百九十一两延陵县七百一十九两】 绵一百一十八两绢五疋绸三疋罗一疋麻皮一十四觔又租麻皮七千五百二十觔大麦五百四十九石小麦二百八十八石 【以上八色皆出丹徒县外三县无】 又粳米一万四千二百一十三石 【丹徒县二千六百二十八石丹阳县二千八百二十一石金坛县二千四百八十九石延陵县六千六百七十三石合四县以较总数尚余三百九十八石】 钱二十六贯 【丹徒县六百丹阳县一十七贯七百金坛县七贯七百】 
今丹徒丹阳金坛三县元管屯田一十六万一千六百五十亩 【畸数不书】 计租米二万三千二百一十二石除已佃外尚有未佃之数 【丹徒县元管一万二千六百七十五亩租米二千八百一石今已佃田一万二千二百八十九亩租米二千七百三十石余未佃丹阳县元管三万八千四百八十五亩租米七千四百九十四石今已佃田三万一千五百五十六亩租米六千一百五十石余未佃金坛县元管一十一万四百八十八亩租米一万二千九百一十七石今已佃田一十万三千一百九十一亩租米一万一千三百三十六石余未佃】 
官庄营田干道庚寅三县营田稻子共一千八百四石今丹徒县营田夏料 【今丹徒县营田夏料○ 【钞本此段后有今丹徒县营田夏料一段】 　案此一段三行有余共一百二十余字钞本下文又有一段与此全同必系传写重复今删】 【钱八百四贯大麦二百五十一石】 秋料 【钱一千二百三十贯稻子五百八十六石】 丹阳县营田夏料 【钱二千一百九十六贯大麦二百九十三石】 秋料 【钱四千四百三十八贯稻子二千九百四十六石】 金坛县营田夏料 【钱六百二十九贯大麦一百三十六石】 秋料 【钱一千五百二十二贯稻子一千一百四十二石】 
　　军田 【军田○(钞本作军营)　案卷十兵防详言军营之制不应复见于此且此处叙及正文但言田不言营又总目为田赋则此当作军田审矣】 
建炎间洞庭杨太最为剧盗太年幼为么故曰杨么其后张浚岳飞平之收伏杨么等败残之军无所归着遂以逃荒之田令其力农时号杨么子军因名军庄后军兵拨附大军其田召农民为之耕种今东西两庄共田七千六百一十四亩置监庄一员专委县尉提督庄课每岁夏秋二料检收检放不定
东庄夏料 【大麦田六百五十亩小麦田六百三十三亩】 秋料 【稻田二千七十六亩大豆田五百三亩荞麦田一百六十二亩】 
西庄夏料 【大麦田一百八十八亩小麦田四百一十一亩】 秋料 【稻田二千八百四十七亩大豆田七十三亩荞麦田六十五亩】 
　　职田
叙(缺)
丹徒县夏料 【租丝一百七十三两大麦一十石小麦八十一石】 秋料 【租米一千八石】 
丹阳县夏料 【租丝一百八十二两租钱五贯大麦一石小麦五十九石】 秋料 【租米八百四十一石】 
金坛县夏料 【租丝一十三两小麦八十三石】 秋料 【租米一千一百一十三石】 
知军府事丹徒县 【租丝三十四两小麦三石租米一百五十八石】 丹阳县 【租丝五十四两租米一百四十六石】 
通判南厅丹徒县 【租米七石】 金坛县 【租米一百一十二石】 
通判北厅丹徒县 【租丝二十一两小麦一石租米一百石】 丹阳县 【租米八十八石】 
钤辖丹徒县 【租米三十八石】 丹阳县 【租米一十七石】 金坛县 【租米五十一石】 
签判丹徒县 【大麦三石租米五十五石】 丹阳县 【小麦一石租米一十九石】 金坛县 【小麦三石租米三十四石】 
教授丹阳县 【小麦三石丝七两租米八石】 金坛县 【小麦三石租米一十八石】 
节推丹徒县 【丝四两租米八石】 丹阳县 【小麦八石丝四两租钱五贯租米九十九石】 
金坛县 【小麦三石租米一十一石】 
察推丹徒县 【丝二十九两租米八十一石】 金坛县 【租米六石】 
知录兼罗务丹徒县 【丝二十二两小麦二石租米七十三石】 
司理丹徒县 【租米六十一石】 
司法丹徒县 【小麦三石租米五十九石】 金坛县 【租米一十四石】 
监仓丹徒县 【租米一十石】 金坛县 【租米八石】 
监税东厅丹徒县 【丝三两大麦一石小麦六石租米一十六石】 
监税西厅丹徒县 【丝八两大麦二石小麦一十一石租米五石】 
监酒东厅丹徒县 【租米三十二石】 
监酒西厅丹徒县 【大麦一石租米二十三石】 金坛县 【租米三十石】 
江口监税金坛县 【租米五十六石】 
都监丹阳县 【小麦八石租米九十一石】 
监押丹徒县 【丝七两小麦七石租米三十石】 
丹徒知县 【小麦一十四石大麦一石租米九十一石】 
县丞 【小麦三石丝一十二两租米五十二石】 
簿尉 【丝三十三两小麦四石租米二十三石】 丹阳县 【大麦一石小麦一石租米三十七石】 
监务 【小麦八石租米三十三石】 
西津巡检 【租米二十二石】 丹阳县 【租米一十七石】 金坛县 【租米三十石】 
圌山巡检 【丝一十两小麦一十六石租米二十二石】 
大港监镇 【租米一石】 金坛县 【租米一百四石】 
丁角监镇 【租米七石】 金坛县 【租米五十二石】 
丹阳知县 【丝二十六两小麦七石租米九十七石】 
县丞 【丝二十八两小麦一十五石租米六十八石】 
主簿 【丝二十八两租米五十二石】 
县尉 【丝二十四两小麦九石租米二十九石】 
监务 【租米二十石】 
经山巡检 【租米七石】 
延陵监镇 【租米四十四石】 
延陵巡检 【丝八两小麦三石】 金坛县 【丝一十三两租米九石】 
金坛知县 【小麦二十一石租米一百五十四石】 
县丞 【小麦二十二石租米一百二十七石】 
主簿 【小麦九石租米八十石】 
县尉 【小麦八石租米四十七石】 
监务 【小麦一十石租米四十五石】 
嘉定镇江志卷五
 赋税
　总目缺【田赋○(钞本无此二字)　案卷四卷五俱以田赋为总目卷四之子目凡三(屯田军田职田)皆言田者也卷五之子目凡十(土贡钱监宽赋常赋和买经总制钱免役钱均役课程坊场河渡)皆言赋者也则卷五之首必当有田赋二字】 
　　土贡
叙(缺)
唐地理志润州土贡衫罗水绞鱼口绣叶花纹等绫火麻布竹根黄栗伏牛山铜器鲟鲊
元和郡县图志开元贡杂药纹绫赋丝纻布
通鉴兴元元年镇海节度使韩滉遣使献绫罗四十担诣行在
元和郡县图志贞元以后观察使王纬李锜相继兼领盐铁使务其进奉与杨益相比元和以后稍革之
润州类集有罗隐镇海军所贡诗
敬宗时诏浙西上造银盝妆具二十事时李德裕刺润州兼观察浙西奏绫纱等物犹是本州岛岛所出金银不出当州皆须外处回巿昨奉宣令进盝子计用银九千四百余两其时贮备无二三百两乃诸头收巿方获制造上供昨又奉宣旨令进妆具二十件计用银二万三千两金一百三十两寻令并合四节进奉金银造成两具进纳讫今差人于淮南收买旋到旋造深忧不迨时准赦不许进献踰月求贡使者相继德裕诉而讽之时又诏浙西令织定罗纱袍段及可幅盘绦缭绫千疋德裕复奏言太宗时使至凉州见名鹰讽李大亮献之大亮谏止赐诏嘉叹元宗时使者于江南捕鵁鶄翠鸟倪若水言之即见褒纳二祖有臣如此今独无之且元鹅天马盘绦掬豹文彩怪丽惟乘舆当御今广用千疋臣所未谕昔汉文身衣弋绨元帝罢轻纤服故仁德慈俭至今称之愿陛下近师二祖容纳远思汉家恭约裁赐节减则海隅苍生毕受赐矣
寰宇记润州贡方纹绫水波绫罗绵绢
神宗朝王岩叟奏臣伏以陛下即政之初宜示俭薄为天下先臣窃知四方贡献甚有非国朝旧例出于继增而创起者所在不能无扰如定州之花绫祁州之花絁臣所见而知之者婺州之细花罗润州之大花罗臣所闻而知之者臣见闻之所不及若此类必多伏望诏皆停贡庶成俭朴之风以隆盛德
绍兴四年十一月辛卯上谓宰执曰韩世忠近得鲟鱼鲊朕戒之曰艰难之际朕不厌菲食当立功报朕而贡口味非爱君之实也已却之沈与求曰陛下示以好恶如此诸将敢不用命三十一年十二月壬戌上谓宰执曰前日过平江府守臣进洞庭柑却之今过常润两郡俱无所献必是闻风而罢也朕意无他正恐受之则后来所历之郡必竞为奢侈有过于柑子者矣陈康伯等因赞此非独仰识陛下盛德又以见圣虑之深远也 【时上亲征回自镇江】 
宪谨释曰蠙珠暨于橘柚锡贡载于夏书君上之奉未为过也帝以慈俭为宝物虽至微犹且却之边将守臣畴敢不承休命视前代诏索脂盝缭绫于润至守者奏疏千百言而后诏停奚啻穹壤之异帝业中兴卓冠前古信夫
今岁贡绫十疋罗十疋大礼银五百两圣节银三百两罗三百疋绢三百疋
　　钱监 【银冶附】 
叙(缺)
唐食货志银铜铁锡之冶一百六十八陕宣润饶衢信五州银冶五十八铜冶九十六铁山五锡山二铅山四开元二十六年宣润等州初置钱监天宝十一载扬润宣鄂蔚铸炉皆十
宋(缺)
　　宽赋
叙(缺)
晋武帝纪宁康二年诏晋陵遭水之县尤甚者全除一年租布其次听除半年受振贷者即以赐之 【时晋陵郡正治丹徒】 宋文帝纪元嘉四年诏蠲丹徒今年租布元嘉十七年诏前所给扬南徐二州百姓田粮种子应督入者悉除半今半有不收处都原之凡诸逋债优量申减元嘉二十一年诏比年谷稼伤损淫亢成灾亦由播殖之宜尚有未尽南徐兖豫及扬州浙江西属郡自今悉督种麦以助阙乏元嘉二十六年诏复丹徒县侨旧今岁租布之半诏曰京口肇祥自古可募诸州乐移者数千家给以田宅并蠲复
孝武帝纪孝建元年始课南徐州侨民租大明五年夏四月戊戌诏南徐兖二州去岁水潦伤年民多困窭逋租未入者可申至秋登
前废帝纪大明八年冬十月庚辰原除扬南徐州大明七年逋租
齐高帝纪建元元年诏长蠲南兰陵租布
武帝纪永明四年五月癸巳诏扬南徐二州今年户租三分二取见布一分取钱来岁以后远近诸州翰钱处并减布直疋准四百依旧折半以为永制
明帝纪建武二年三月戊申诏南徐州侨旧民丁多充戎旅蠲今年三课
梁武帝纪大同十年三月甲午舆驾幸兰陵谒建陵辛丑至修陵壬寅诏曰朕自违桑梓五十余载今国务小间始获展敬园陵故乡老少接踵远至可加颁赉所经县邑无出今年租赋监所责民蠲复二年因作还旧乡诗庚戌幸回宾亭宴帝乡故老及所经近县奉迎候者少长数千人各赉钱二千
按天监元年改南东海为兰陵郡则驾幸兰陵正是京口
陈宣帝纪大建十二年诏亢旱伤农畿内为甚其东海等十郡积年田税禄秩并各原半其丁租半申至来岁秋登
按陈永定二年废南兰陵郡复为东海郡
唐会要贞元八年八月诏令京兆少尹韦武往杨楚庐寿滁润苏常湖等州宣抚应百姓因水不能自存者委宣抚使赈给死者各加赐物在官为收敛埋瘗其田苗所损委宣抚使与所在长吏速具闻奏灾伤之后切在抚绥
食货志朱泚既平府藏尽虚诸道常赋之外进奉不息镇海节度使王纬李锜皆徼射恩泽以常赋入贡名为羡余至代易又有进奉
宪宗纪元和二年十月己卯免润州今岁税通鉴元和二年十一月李锜诛有司籍锜家财输京师裴垍李绛上言以为李锜僭侈刻剥六州之人以富其家陛下闵百姓无告讨而诛之今辇其金帛以输上京恐远近失望愿以逆人资财赐浙西百姓代今年租赋上嘉叹久之即从其言本纪元和四年十一月癸卯朔浙西苏润常州旱俭赈米二万石
会要元和六年十月诏诸道都团练使足修武备以静一方而别置军额因加吏禄亦既虚设颇为浮费润州镇海军使额宜停所收使以下俸料一事以上各委本道充代百姓缺额两税
崔郾本传为浙西都团练观察使料民等第籍地沃瘠均其征赋一其徭役民有宿逋不可减于上供者必代输之
宋淳化五年两浙转运使曾致尧言去年湖州督税及程苏常润皆有逋负请行赏罚以劝惩之太宗以刻薄之政皆俗吏所为又江浙频年水灾苏常润尤甚七月丁卯诏致尧倍加安抚不可搔扰民或失所罪有归焉
宪谨释曰财赋出于民者也监司督郡郡督之县县督之民民力其困矣致尧以督赋稽期请罚及官吏太宗不特不允其请且戒之曰民或失所罪有归焉戒敕之辞不费宽恤之意无穷于乎仁哉
会要咸平元年十一月两浙转运司请出常润州廪米十万石振粜从之
长编咸平五年十一月左藏库监官郭守素言淮南升润州绸绢价高望不给冬服留充郊祀赏给可获数倍之利上曰朝廷方覃大庆岂复规小利也罢之
实录政和三年三月甲戌诏润州丹徒丹阳两县灾伤放税及七分以上常平赈贷在法至三月终罢缘今岁有闰田事必晚饥民可闵与展至四月
绍兴戊寅守臣秘阁郑作肃以丹阳县浚练湖占民田数十顷未尝豁除二税奏蠲之三县合纳布豆旧每岁折估增多民以为病绍兴间汤鹏举为两浙运使奏请一依户部经界所定豆每斗折钱二百三十布每疋折钱二贯三县合催畸零税总为钱三千余贯被扰者数万家淳熙中守臣秘撰耿秉下令蠲之而代以公帑之赢民至今思之三县合纳大小麦每开场时折估岁增一岁嘉定改元守臣赵师睪廾约以中制每小麦一斗折钱四百大麦一斗折钱二百具申朝省刊石府治永为定制邦人德之三县各有碑记其事
　　常赋 【常赋○(钞本此行后有夏税以下数叶)　案钞本自夏税以下二叶余乃元志之文(大字内所言镇南王及大司徒阿你哥皆元时之人而子注内所言至顺三年尤其确证)自至元十三年以下一叶余亦元志之文(所言至元大德至大延佑至治泰定天历皆元之年号)今皆移入元志(严氏元照云恐是元志张氏鉴云至顺志转不载其详疑亦有佚脱非完书矣)又自嘉熙二年以下一叶其中所载年号如嘉熙宝佑景定皆在嘉定以后张氏据此谓是咸淳志今从其说移入附录内至德佑元年以下数行张氏谓德佑又在咸淳以后详其义例又不似元志未能详也今考元志卷六公田租米条后载皇庆二年金坛县申文内引德佑元年谢太后诏与此段约同惟少先帝幼冲居简军国惟所专制及使吾与嗣君坐受其祸数语盖元时以宋为胜国故先帝嗣君等字不便列入公牍而此段全录其诏而不删故张氏以为不似元志惟是既非宋志又非元志此数行几于无处安放以意揣之疑永乐志之文也今移入附录之内】 
叙(缺)
　　　夏税 【夏税○(钞本此行前有均役以下十数行)　案宋志元志俱有常赋门宋志之常赋为田赋之子目元志之常赋为赋税之子目二者大略相同元志既以夏税秋税为常赋之小子目则宋志夏税秋税亦为常赋之小子目不应以均役一门横隔之也今将均役以下十数行移至免役钱之后俾各从其类焉】 
太常博士许载吴唐拾遗录云 【大常博士许载吴唐拾遗录云○(钞本太常博士作绢紬绵按)　案戴氏守梧云下文述夏税之目绢紬绵之外尚有丝罗及大小麦盐钱等物不应独举此三者且绢紬绵三字之后忽接以按许载句未免不辞当据容斋随笔所引改作太常博士四字今从之】 吴顺义年中差官兴版簿定租税厥田上上者每一顷税钱二贯一百中田一顷税钱一贯八百下田一顷一贯五百皆足陌见钱如见钱不足许依巿价折以金银并计丁口课调亦科钱宋齐邱时为员外郎上言江淮之地唐季以来战争之所今兵革乍息而必率以见钱折以金银此非民耕凿可得也若兴贩以求之是为教民弃本逐末耳是时绢每疋巿卖五百绸六百绵每两十五齐邱请绢每疋抬为一贯七百绸为二贯四百绵为四十皆足陌丁口课调亦请蠲除朝议喧然沮之谓亏损官钱万数不少齐邱致书于徐知诰知诰行之至是不十年闲野无闲田桑无隙地通鉴载于天佑十五年
祥符图经载四县夏税绢二千六百四十二疋 【丹徒县八百五十九疋　丹阳县四百九十三疋　金坛县七百八十五疋　延陵县五百五疋】 罗一千疋 【丹徒县三百八十七疋　丹阳县三百三十五疋　延陵县二百七十八疋　金坛县无】 丝二千七十九两 【金坛县九百八十二两　延陵县一千九十七两　丹徒丹阳两县无】 绸一千四百三十九疋 【丹徒县二百一十四疋　丹阳县一百六十四疋　金坛县九百六疋　延陵县一百六十五疋】 绵六万三千三百五十六两 【丹徒县一万八千二百一十七两　丹阳县二万四百七十二两　金坛县一万六千五百六两　延陵县八千一百六十一两】 钱一千六百一十贯 【丹徒县五百三贯　丹阳县一百八十贯　金坛县五百二十三贯　延陵县四百四贯】 大小麦各七千一百二十二石 【丹徒县各一千七百七十九石　丹阳县各二千二百五十九石　金坛县各二千二百六十二石　延陵县各八百二十二石】 盐钱八千一百一贯 【丹徒县一千五百八十九贯　丹阳县二千四百八十六贯　金坛县二千九百二贯　延陵县一千一百二十四贯】 盐绢三千五百五十四疋 【丹徒县九百五十一疋　丹阳县一千五十六疋　金坛县一千八十七疋　延陵县四百六十疋】 盐脚钱一十七贯七百 【丹徒县四贯七百　丹阳县五贯三百　金坛县三贯九百　延陵县三贯三百】 
今丹徒县夏税 【绢二千一百八十疋内丁绢八百三十疋于开禧三年内奉旨蠲放住催外实合催绢一千三百五十疋罗四百三十六疋绵二万二千六百五十三两丝五千二百四十九两盐见脚钱二千五百九十八贯大麦三千四百三十四石小麦三千二百四十三石麻皮二千九十二觔租钱一十三贯】 丹阳县 【绢二千一百九十九疋罗五百六疋绵二万三千四百三十九两丝四千二十三两盐见脚钱三千五百九十八贯大麦三千二百一石小麦三千三十四石租钱一十贯】 金坛县 【绢四千五百九十五疋罗一百一疋绵二万二千六十三两丝六千八十九两盐见脚钱七千七百六贯大麦三千一百一十七石小麦三十七石】 
　　　秋税
叙(缺)
祥符图经载四县秋税粳米五万二千二百七十三石 【丹徒县二万一千六十八石　丹阳县一万六千六百十四石　金坛县一万一千一百四十八石　延陵县四千三百四十二石　合四县以较总数尚余八百九十九石未详】 糯米五千九百九十二石 【丹阳县二千一百九十九石　金坛县二千八百一十九石　延陵县九百七十四石　丹徒县无】 大豆五千八百五十三石 【丹阳县二千二百五十五石　金坛县二千六百八十石　延陵县九百一十八石　丹徒县无】 盐米二万四百九十六石 【丹徒县六千五百六十七石　丹阳县六千六百四十二石　金坛县五千三百二石　延陵县一千九百七十四石　合四县以较总数尚少一十一石】 芦废五万一千六百六十领 【丹徒县一万七千四百四十领　丹阳县一万八千三百一十一领　金坛县一万三千一百六十领　延陵县四千七百三十领　合四县以较总数尚余一千九百八十领】 税布六千三十八疋 【丹徒县一千三百七十四疋　丹阳县一千六百九十四疋　金坛县一千八十三疋　延陵县一千八十七疋】 折科布一千一百一十三疋 【皆出丹徒县外三县无】 
今三县秋税除经界逃阁等外粳米一十万九千六十七石糯米六千五百七十七石 【糯米六千五百七十七石○ 【钞本七十七作七十八】 　案张氏鉴云至顺志引作七十七石以注中所载合计作七为是今从之此外总数散数之不合者亦复不少以其无他书可证难于改订今姑仍其旧焉 【祥符图经所载之总数散数往往不合宋志亦云未详盖数目本易误也】 】 豆六千二百七十石布六千八百五十三疋 【元额有丁布二千六十一疋于开禧三年蠲放】 废七万五千六十领白水滩租钱一百一十六贯 【废七万五千六十领白水滩租钱一百一十六贯○ 【钞本是小字】 　案张氏鉴云至顺志引作大字此误并入注今从其说改为大字 【张氏又云余亦多误并当依至顺志分析为是盖下文丹徒县三字钞本复误为小字也今亦从其说改为大字】 】 丹徒县 【粳米三万七百九十七石糯米三百八十石豆三百五十九石布一千二百六十四疋废二万二千六百三十八领白水滩租钱一百八贯】 丹阳县 【粳米四万四千二十一石糯米二千五百九十七石豆二千五百二十七石布一千一百四十二疋废三万四千四百八十领白水滩租钱七贯】 金坛县 【粳米三万四千二百四十七石糯米三千六百石豆三千三百八十三石布四千四百四十六疋废一万七千九百四十一领】 
　　和买
咸平二年户部判官马元方建言方春民间乏绝请预给库钱约至夏秋令输绢于官诏下其法于诸路率一缣给钱一千时人便之其后或不以钱而以盐后又给钱三分而以七分折盐又其后则盐与钱不复给而与两税均输矣
今三县和买绢九千九百三十八疋丹徒县 【三千五百疋】 丹阳县 【三千九百三十八疋】 金坛县 【二千五百疋】 
　　经总制钱
宣和初盗起睦州两浙用兵陈亨伯为经制使乃以公家出纳钱若卖酒鬻糟商税牙税楼店等钱量取其赢别历收附以供移用谓之经制钱及翁彦国为总计使后仿其法谓之总制钱经总制钱之有额此其始也
今本府每岁经总制钱一十一万七千七十五贯尽数截拨赴淮东总领所
　　免役钱
熙宁以后有免役钱干道庚寅三县夏秋两料四万三千二百四十六贯 【丹徒县一万四千二百八贯　丹阳县一万二千一百八十二贯　金坛县一万六千八百五十六贯】 
今三县每岁夏秋两料免役钱四万四千三百四十五贯 【丹徒县一万四千四百八贯　丹阳县一万三千八十一贯　金坛县一万六千八百五十六贯】 官户不减半役钱二千七百八十六贯丹徒县丞厅分两料催
　　均役
叙(缺)
郡当冲要土瘠民贫信使往来差调繁重所贵役简劳均递年应办国信往来合用般担礼物人夫不踰二千人系丹徒县官差拨坊郭人户充应然坊正县吏不问实用人数多寡徧于诸坊排门差拨闾巷骚然守臣待制史弥坚籍定在城七坊及江口镇户口姓名图写住止内从例合充般担人计七千九百三十八户以嘉定八年北使回程为始照合差实数每遇应办止于一坊差拨或一坊人数不足然后差及两坊若一坊人数尚多差使未徧直候再有应办以本坊差尽为度然后及以次坊分上轮下次周而复始居民始获安迹旧例保头管夫十名队头管五十名以本坊之殷实者为之坊正一名以本县合千人为之凡保头队头皆隶焉上下相维此固无害然队头初无轮定资次一番差使则坊正借公行私指射惟意乞取满其所欲然后别行指差夫坊既有正熟知保伍队头职事可身兼之奚苦别立队头重为民扰自今永免差拨在官既有责办于民实为利益焉
　　课程 【课程○ (钞本此行前有上供以下二行此行后有明朝以下十数行)　案自明朝以下十数行屡言永乐三年固是永乐志之文即上供以下二行亦与前后文不相联属严氏元照以为当删今从其说移入附录之内惟是下文宋元嘉以下十数行严氏谓另有一目而不知课程二字即其子目(永乐志之有课程门盖沿宋志之旧不得因永乐志之当删遂并此二字亦删之也)故仍留二字于此】 
叙(缺)
宋元嘉十七年诏扬南徐二州估税所在市调多有烦刻山泽之利犹或禁断役召之品遂及稚弱如此比伤治害民自今咸依法令务尽优允如有不便即依事别言不得苟趣一时以乖隐恤之旨
唐会要贞元九年户部侍郎张滂奏立税茶法自后裴延龄专判度支与盐铁益殊涂而理矣十年润州刺史王纬代之理于朱方数年而李锜代之盐院津堰改张侵剥不知纪极私路小堰厚敛行人多自锜始大中六年正月盐铁转运使裴休奏诸道节使观察使收茶商搨地钱并税经过商人颇乖法理请厘革横税商旅既安课利自厚其年四月浙西观察使奏军用困竭乞且依旧税茶敕旨裴休条疏茶法事极精详制置之初理须画一并宜准今年正月敕旨处分
宋朝干道六年五月庚午户部状已降指挥自行在至建康府沿路征税颇繁可省之今措置临安府自北郭税务至镇江府沿路一带税场内地里接近收税繁并去处合行省罢庶几少宽商价诏从之
　　坊场河渡 【坊场河渡○ (钞本接上写不提行)　案下文分列三县数目与上文总言镇江府者不同自当另为一目】 
叙(缺)
丹徒县见管三十四坊每年管催六千五百七十五贯
丹阳县见管五十五坊每年管催七千二百七十八贯
金坛县见管二十坊河渡二处每年管催三千九百八贯
嘉定镇江志卷六
　地理〔三〕
　　山川
叙(缺)
　　　山 【山○(钞本无此一字) 案此卷以地理为总目山川为子目(说见卷一地理条下)山水河湖至井泉为小子目卷八广福院条下云余见井泉此井泉为小子目之证(井泉既共为一目则丹徒县之中泠泉与丹阳县之葛洪炼丹井当在一处至于塘之一类当与溪港为伍乃钞本列中泠泉于港之后溪之前而列塘于井后皆属传写之误今悉改正)井泉既为小子目则山水以下亦必为小子目可知今皆一一补入以清眉目】 
　　　丹徒县
 京岘山
在府治东五里
润州类集云州谓之京镇京口者因此山
寰宇记梁武帝望京岘山盘纡似龙掘其左右为龙目二湖
按类集龙目湖秦时所掘与寰宇记小异蠹斋周孚诗平湖认龙目断岭记蜂腰注南徐州记有龙目湖今失其所鹤林寺前山有名胡蜂腰者
唐顾云为隋司徒庙碑地控金瓯城临铁瓮山分荆岘水接蓬瀛曾旼于鲍照阳春登京山行注京一作荆非
李德裕创甘露寺于北固山而祭言禅师文以为北固乃京岘之一枝
王庄定公存与刁经臣诗有二载京岘居过从不获屡之句注云京岘润之二山世但以京岘为一山
　　　　北固山
即今府治与甘露寺是
世说荀令则尝登北固望海云虽未覩三山便使人有凌云之意若秦汉之君必当褰裳濡足
唐元和郡县图志山在县北一里下临长江其势险固因以为名蔡谟谢安作镇并于山上作府库储军实
刘桢京口记 【刘桢京口记○(钞本刘桢作刘损之)　案戴氏守梧云之字衍损字当作桢记忆太平御览所引如此今考御览四十六卷北固山内引京口记正作刘桢戴氏之说是也(隋书经籍志云京口记二卷宋太常卿刘损撰舆地纪胜亦作刘损之然太平寰宇记等书所引皆作刘桢则损字必桢字之误也)宋元二志引京口记亦多作刘桢此处作刘损之者盖传写之讹耳】 回岭入江垂水崚壁
舆地志天景清明登之望见广陵如在青云中相去鸟道五十余里
文选谢灵运有从游京口北固应诏诗
寰宇记旧北顾作固字梁高祖云作镇作固诚有其语然北望海口实为壮观以理而推宜改为顾望之顾
梁纪大同十年春三月己酉幸京口城北固楼改名北顾
静惠王宏子正义传字公威初以王子封平乐侯位太常卿南徐州刺史属武帝幸朱方正义修廨宇以待舆驾初京城之西有别岭入江高数十丈三面临水号曰北固蔡谟起楼其上置军实是后颓坏山顶犹有小亭登降甚狭及上升之下辇步进正义乃广其路傍施栏楯翼日上幸遂通小舆上悦登望久之敕曰此岭不足须固守然京口实乃壮观乃改曰北顾赐正义束帛
　　　　寿邱山
在城中宋武帝潜龙旧宅基也后封今名
　　　　唐颓山
在城中今号塘塠山
　　　　东山
在城东二里亦号花山
唐皇甫冉同樊润州游东山诗北固多陈迹东山复旧游
苏子美花山诗寺里山因花得名花今不见草纵横
　　　　蒜山
在西北三里
寰宇记晋安帝时海贼孙恩战士十万至蒜山宋武帝众无一旅横击大破之山生泽蒜因以为名
京口记蒜山无峰岭北临江
润州类集一说蒜当为筹算之算周瑜诸葛亮尝会此山议拒曹操后有赤壁之胜时人谓其多算以为山名故龟蒙算山诗周郎计策清宵定曹氏楼船白昼灰
颜延年谢庄鲍照许浑诗皆曰蒜山
蒜山松林中可卜居苏轼诗蒜山幸有闲田地招此无家一房客松林今不存矣
二翁亭即蒜山亭无为集云浮玉僧建亭蒜山之顶丹阳新旧太守林子中希杨次公杰首登之因名二翁亭诗云来陪杖履蹑孤峰故老旁观叹二翁海上波平千里白江东兵壮万旗红云开云合山头月潮落潮生渡口风须约蒙庄老仙客凭阑直下看龙宫
　　　　黄鹤山
在城西南三里
建康实录宋高祖微时尝游京口竹林寺独卧讲堂中上有五色龙章众僧见之
按黄鹤山本名黄鹄山宋衡阳王义季刺南徐长史张邵与隐士戴颙姻通迎颙来止山北有竹林精舍林涧甚美颙尝憩于此涧太祖每欲见之谓黄门侍郎张敷曰吾东巡之日当燕戴公山也按竹林精舍即宋武帝微时所游京口竹林寺今鹤林寺是元丰间曾旼辨图经之非语见类集而旧志犹兼引寰宇记以为宋高祖潜龙时游息竹林寺黄鹤飞舞其上因名黄鹤山却不考宋戴颙传衡阳王刺京口时在宋文帝元嘉九年去宋武游息之时已久犹谓之黄鹄山是旧志因图经寰宇记而差矣
鹤林寺杜鹃花续仙传云贞元中外国僧自天台钵盂中以药养其根来植此寺周宝镇浙西一日谓殷七七曰鹤林之花天下奇绝尝闻能开顷刻花能副重九乎曰可也乃前二日往鹤林寺宿中夜有女子来谓七七曰妾为上苍所命下司此花 【俗传花神】 非久即归阆苑今为道者开之来日寺僧讶花渐拆至九日烂熳如春后经兵火其花遂亡信归阆苑矣苏轼观菩提寺南漪堂杜鹃花云南漪杜鹃天下无披香殿上红氍毹鹤林兵火真一梦不归阆苑归西湖又和陈述古冬日牡丹云当时只道鹤林仙能遣秋花发杜鹃谁信诗能回造化直教霜枿放春妍又安得道人殷七七不论时节遣花开又鹤林神女无消息为问何由返帝乡
　　　　招隐山
在城西南七里元和郡县图志兽窟山一名招隐山即隐士戴颙所居也
寰宇记梁昭明曾游此山读书因名招隐山今石案古迹犹存
戴颙碑在招隐米芾崇宁甲申文
唐兵部员外郎李约曾佐李庶人锜浙西幕约初至金陵于锜坐上屡赞招隐寺标致一日庶人宴于寺中明日谓约曰常闻夸招隐寺昨游宴细看何殊州中李笑曰其所赏者疏野耳若远山将翠幕遮古松用彩物裹腥膻涴鹿跑泉音乐乱山鸟声此则实不如在叔父大厅也庶人大笑
虎跑泉在山之东南高五丈许深广纔数尺旱雨常二尺木相去鹿跑泉二十余丈按赵次公注苏轼虎跑泉诗丹徒招隐山有此泉又润州类集鹿跑泉唐学士蒋防为之铭
真珠泉在寺之西北山下去寺一里源发于西南山圆溅若贯珠苏轼游鹤林招隐诗岩头疋练兼天净泉底真珠溅客忙
玉蘂亭唐李卫公观玉蘂花戏书即事寄沈大夫注云此花吴人不识因予赏玩乃得此名内苑沈大夫合前有此花每花落空中回旋久之方集庭砌大夫草诏之暇常邀予同玩故李寄沈诗曰玉蘂天中植金闺昔共窥沈酬李诗曰曾对金銮直同依玉蘂阴京口集有宋王琪题招隐玉蘂花诗
玉蘂花前辈评之详矣蔡宽夫诗话云李卫公玉蘂花诗此为润州招隐山作也碑今裂为四段在通判厅中而招隐无复此花矣访之土人皆莫知为何物或云即今扬州后土庙琼花乃自王元之始易其名晏元献尝以李善文选注质之云琼乃赤玉与花不类也周文忠公必大玉蘂辨证跋语云唐人甚重玉蘂故唐昌观有之集贤院有之翰林院亦有之皆非凡境也予往因亲旧自镇江招隐来远致一本条蔓如荼蘼种之轩槛冬凋春茂柘叶紫茎再岁始着花久当成木 【今荼蘼久则根株合抱玉蘂亦然】 花苞初甚微经月渐大暮春方八出须如冰丝上缀金粟花心复有碧筩状类胆瓶其中别抽一英出众须上散为十余蘂犹列玉然花名玉蘂乃在于此羣芳所未有也宋子京祁刘原父敞宋次道敏求博洽无比不知何故疑为琼花 【宋祁笔记维扬后土庙有花色正白曰玉蘂王元之爱赏更称曰琼花按许慎说文琼赤色也王不领其义非白花名也　刘敞移琼花诗淮南无双玉蘂花异时来自八仙家序云自淮南迁东平移后土庙琼花植于濯缨亭此花土人别号八仙花或谓李卫公所赋玉蘂即此　宋敏求春明退朝录后土庙琼花或云自唐所植即卫公所谓玉蘂】 王元之知扬州但言未详何木俗呼为琼花子京何故以诬元之蔡君又引晏同叔之言以为证甚无谓也刘梦得雪蘂琼丝之句最为中的何必拘李善赤玉琼之注耶 【梦得玉蘂诗雪蘂琼丝满院春羽衣轻步不生尘之句】 
按周益公玉蘂花辩证跋语引南史刘杳传云 【按周益公玉蘂花辩证跋语引南史刘杳传云○(钞本作（木右）音阵南史刘杳传所谓（木右）酒者)　案至顺志卷四土产门山矾注亦引周益公文当即本于此志今据以改正盖（木右）音阵三字列于葛洪字苑作木旁右之后则上下始相联贯若置之于前则语气未免横亘至于引南史刘杳传云改作南史刘杳传所谓（木右）酒者亦觉文义不安况脱去周益公玉蘂花辩证跋语十字则此一段竟不知为何人之语是尤不可不补者也】 杳在任昉坐有人饷昉（木右）酒而作榐字昉问杳此字是否答曰葛洪字苑作木旁右（木右）音阵予尝得酝法芳烈异常山谷似不以杳传为据狥俗讹（木右）作郑而江南乡音又呼郑为玚 【杖梗切】 复疑未安于是创山矾之名然二诗并序初未尝及玉蘂 【山谷题高节亭诗是也】 止因好事者伪作唐人帖故曾端伯洪景卢皆信之 【曾慥端伯高斋诗话唐人题唐昌观玉蘂花诗云一树珑松玉刻成飘廊点地色轻轻女冠夜觅香来处唯见阶前碎月明今玚花即玉蘂花庐陵段谦叔有杨汝士与白二十二帖云唐昌玉蘂以少故见贵耳自来江南山山有之土人取以染事不甚惜也则知玚花之为玉蘂断无疑矣傅子容见此帖作绝句云比玚更矾总未佳要须博物似张华因观异代前贤帖知是唐昌玉蘂花　洪迈容斋随笔玉蘂今玚花又名米囊黄鲁直易为山矾者江东弥山亘野殆与榛莽相似而唐昌所产至于神女下游折花而去以践玉峰之期是不特土俗罕见虽神仙亦不识也】 其实诸公偶未见此花所谓信耳而不信目也
　　　　金山
在江中去城七里 【金山在江中去城七里○ 【钞本自此以下二叶余在元志卷七内】 　案张氏鉴云紫金山正当寺心一条后紫金泉条子注引作嘉定志今嘉定志无此文又此处体例颇近嘉定志疑传写误混之也今考下文云高宗皇帝幸建康孝宗以元子扈从又云陈岩肖侍郎庚溪诗话赞圣制诗又云雄跨堂干道初淮东总领洪适取圣制诗中词揭之皆系宋人语气元人断不应作此言也且元志卷九龙游寺注载宋孝宗诗与此处所载前二句正同而无狂敌每临须破胆何劳平地起戈矛二句盖彼乃元志故删之此则宋志故不删也雄跨堂注载洪适事亦与此同惟易圣制诗为孝宗诗而增宋字于干道初之上盖彼乃元志故但称宋此则宋志故特称圣也且元志之例详于寺观与宋志之例详于山川者不同故炼丹台宝莲阁及朝宗吸江等亭宋志详于焦山条下元志则载于普济寺条下而焦山条下则不复见是其明证若此条果是元志则妙高台浮金堂化城阁留云亭玉鉴堂烟雨奇观亭吞海亭无边阁金鳌阁等地既详述于龙游寺条下何得重出于此乎 【此条引周必大二老堂杂记及毛友玉清神霄万寿宫记而元志龙游寺条下亦引之若是一人之书断不如此重复】 况此条引头陀岩记云贞元二十二年钞本贞作正元人不应为宋朝避讳其为宋志无疑今从张氏说移入此卷 【石排山条下云在金山之西故补列金山于石排山之前】 至元志内亦当有金山 【石排山条下云在金山西水中焦山条下云见金山注是其明证】 盖为传写者佚去今不可考矣】 
道藏经山始名浮玉言自玉京诸峰浮而至者
九域志金山志记云唐时有头陀挂锡于此因名头陀岩后断手以建伽蓝忽一日于江际获金数镒寻以表闻因赐名金山
润州类集南唐僧应之头陀岩记云贞元二十一年因李锜奏易名金山
按唐史韩滉尝出兵金山滉在锜前已名金山矣而唐以前诗记无言浮玉山者山海经有浮玉山苕水出于其阴北流于具区乃在今太湖之南是可疑也元和郡县图志蒜山在丹徒县西九里互父山在县西北十里晋破符坚获互贼置此山下因名土俗谓之金山南徐州记蒜山北江中有伏牛山唐志润州贡伏牛山铜器今金山正在蒜山北江中山后孤峰以鹘栖其上曰鹘山米芾金山诗有揭榜讹浮玉庄严是化城之句又芾临金山赋注浮玉焦山之名岂焦山谓之浮玉邪赋曰余登黄鹤之高台临紫金之奇岫下风轮以盘根中百川而露秀抱羣山之胜势俨化城之宝构二塔立而角具五洲落而珠鬬幽怪集而洪锺举梵侣萃而香积奏泛海涛以出像过龙宫而一嗅水府明威以护法神龙降光于秘呪航冥阳之津迷会四海之奔走其或浮玉 【焦山之名】 掩雾石牌落潮倒洪流而夜响援淡墨其难描灵鼍屹乎波起天花雨而仙邀有时江练夜白秋清月高冰壶无底下彻秋毫吾尝中霝弭檝寒露泫袍追夸父以逐日呼龙伯以连鳌得长鲸而可跨或拔剑以逐蛟吾方老丹徒此戏卒未艾也耆旧云紫金山正当巿心四旁民居旧来犹隐隐见山脚今不复存而紫金泉犹在即严氏家井形制甚古后人误指紫金山为金山
周文忠公必大二老堂杂志金山在京口江心号龙游寺登妙高峰望焦山海门皆历历此山大江环绕每风涛四起势欲飞动故南朝谓之浮玉山别有小岛相传为郭璞墓大水不能没下元水府亦在此承平时极盛楼观几万楹兵乱后十无一二绍兴末复遭回禄以金使年例登赏官亟营葺之复不逮于前惟自歙州门过经藏楼经兵火岿然独存当时歙人造此因名
政和四年七月乙未诏天下悉立神霄玉清万寿宫镇江府以金山龙游寺改建漕臣詹度总视工事徽宗亲书殿阁十名赐之为天下神霄第一毛友领府事有记其略曰父老相传先唐时尝以为龙游观已而为浮屠氏所有者几三百年故金华杨氏洞天记曰中国洞天不载于名籍者尚多有之金山其一也盖其前临沧海却倚大江独立无朋以天为际风涛朝夕赴其吞吐日月晦冥环其左右搀数州之秀于俛仰之间而下盘鱼龙之宫神灵之府葢宇宙区奥古今胜处也则高真所庭逸士所庐天閟地藏千有余年一朝岿然海内为琳宫之冠者夫岂无待
高宗皇帝幸建康孝宗以元子扈从道由京城赋二十八字萃然天立镇中流雄跨东南二百州狂敌每临须破胆何劳平地战貔貅陈岩肖侍郎庚溪诗话赞圣制诗云辞壮而旨深已包不战屈人兵之意矣 【诗在龙游寺之奎文阁阁记守臣方滋文又刊石于阁下守臣直龙图阁朱夏卿跋】 
妙高台元佑初主僧了元所立翰林学士苏轼有诗浮金堂徐元用邀轼同游有诗
化城阁王安石有诗
留云亭 【浮金堂以下皆不存】 
雄跨堂干道初淮东总领洪适取圣制诗中词揭之玉鉴堂取翰林学士苏绅金山诗僧依玉鉴光中住人踏金鳌背上行
烟雨奇观亭 【郡人陈从古书】 
吞海亭
无边阁
金鳌阁
　　　　石排山
在金山之西
蔡佑竹窗杂记扬子江中流最急若无石排金山亦不能立世传上有郭璞墓余尝亲至其上无碑碣可考山无土言有墓非也盛夏有大蛇莫知其数盘结于木阴间其北谓之北霝江最深处问之钓者深三十余丈
　　　　焦山
在江中去城九里旁有海门二山金焦相望凡十五里
寰宇记谯山戍即海口戍
润州类集旧经言焦光所隐故名
按皇甫谧逸士传曰世莫知焦光所出或言生汉末无父母兄弟见汉衰乃不言常结草为庐冬夏袒露垢污如泥后野火烧其庐光因露寝遭大雪至袒卧不移人以为死就视如故陆龟蒙雪诗焦光正渥丹然旧记古诗无言光隐京口者杜佑通典言京口有谯山戍宋之问诗戍入海中山疑即此山而江淹焦山诗一本亦作谯山今京口无谯山是可疑也焦光按魏书一作焦先管宁传后汉时隐者焦先河东人也魏略亦曰名先字孝然建安末关中乱先独窜河渚间自作一瓜牛庐 【瓜读曰蜗】 处其中佥谓之隐者或问皇甫谧曰焦先何人曰吾不足以知之先旷然以天地为栋宇闇然合至道之前出羣形之表入元寂之幽犯寒暑不以伤其性居旷野不以苦其形遭惊急不以迫其虑离荣忧不以累其心损视听不以污其耳自羲皇以来一人而已光先字畧相似
焦山普济院碑有蔡邕赞米芾铭 【具祠庙明应公祠】 山有朝宗亭飞仙亭宝莲阁江山伟观葢其胜概与金山敌故金山面东为亭曰吞海焦山面西为亭曰吸江
瘗鹤铭华阳真逸撰上皇山谯 【阙】 鹤寿不知其纪也壬辰岁得于华 【阙一字当为亭】 甲午岁化于朱方天其未遂吾翔 【阙一字当为寥】 耶奚夺 【阙四字】 遽也乃裹以元黄之币藏乎兹山之下仙无家 【阙四字】 我 【此字不全】 【(此字不全○钞本作竹)　案下文云右故资政邵亢就山下断石考次其文而阙其不可知者是所载瘗鹤铭乃邵亢之本也汪氏士鋐瘗鹤铭考引邵氏本此处亦作注亦云此字不全则不当作竹字明矣)元志卷二十一焦山瘗鹤注竹字今亦改为)下文厂字下注云不全钞本厂误作入今亦据瘗鹤铭考所引改正至于害□□□□□□六字不全与瘗鹤铭考所引正同)元志卷二十一所载亦与此同)今悉仍其旧以存拓本之真焉(原书内有空处作□者有注明缺几字者盖疑以传疑之意今皆存之)】 故立石旌事篆铭不朽词曰相此胎禽浮丘 【阙一字】 余欲无言尔 【阙五字当有雷门二字】 去鼓 【阙一字当为华】 表留 【阙二字当为形义】 唯髣髴事亦微冥尔将何之解化 【阙五字】 厂 【不全又阙二字】 惟宁后荡洪流前固重扃右害□□□□□□□□【六字不全又阙八字】 华亭爰集真侣瘗尔 【阙两字或文但止于此未可知也】 丹阳真宰 【此四字不知其次】 
右故资政邵亢就山下断石考次其文而阙其不可知者故此差可读
欧阳修集古录右瘗鹤铭题云华阳真逸撰刻于焦山之足常为江水所没好事者伺水落时摸而传之往往祇得其数字云鹤寿不知其几而已世以其难得尤以为奇惟余所得六百余字独为多也按润州图经以为王羲之书字亦奇特然不类羲之笔法而类颜鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也
东观余论云邵公亢考次铭文首尾似粗可读虽文全亦止此百余字尔而集古录谓好事者往往只得数字惟余所得六百余字独为多盖印书者传讹误以十为百当时所得盖六十余字此铭相传为王右军书苏子美诗山阴不见换鹅经京口新传瘗鹤铭文忠以为不类王法而类颜鲁公又疑是顾况道号又疑王瓒仆今审定文格字法殊类陶宏景宏景自称华阳隐居今曰真逸者岂其别号与又其着真诰但云己卯岁而不着年名其它书亦尔今此铭壬辰岁甲午岁亦不书年名此又可证云壬辰者梁天监十一年也甲午者十三年也案隐居天监七年东游海岳权驻会稽永嘉十一年始迁茅山十四年乙未岁 【十四年乙未岁○ 【钞本四作一】 　案上文云壬辰者梁天监十一年也甲午者十三年也则乙未岁为十四年无疑瘗鹤铭考所引之东观余论正作十四年今据以改正 【元志卷二十一所引亦作十一年与宋志同误】 下文引苕溪渔隐云得杨许颜三真真迹颜最多而学之钞本脱二颜字今亦据瘗鹤铭考所引补入】 其弟子周子良仙去为之作传即十一年十三年正在华阳矣此铭后有题丹阳尉山阴宰数字及唐王瓒诗字画亦颇似瘗鹤但笔势差弱当是效陶书故题于石侧也或以铭即瓒书误矣
苕溪渔隐曰东观余论黄伯思所作也其跋陶华阳书云隐居书故自入流在华阳得杨许颜三真真迹颜最多而学之故萧远澹雅若其为人伯思此跋称赞宏景书如此故以瘗鹤铭为类之第余初不曾见宏景书未敢遽以为然
金石录云集古录华阳真逸是顾况道号余徧检唐史及况文集皆无此号惟况撰湖州刺史厅记自称华阳山人尔不知欧阳公何所据也
苕溪渔隐曰集古录疑前后有人同斯号者西清诗话云余读道藏陶隐居外传号华阳真人晚号华阳真逸此葢同斯号矣集古录又以字不类羲之笔法而类颜鲁公不知何人书也第苏子美黄鲁直皆以此铭为右军书得非本润州图经而言之故鲁直云顷见京口断崖中瘗鹤铭大字右军书其胜处不可名貌以此观之遗教经良非右军笔画也若瘗鹤铭断为右军书使人不疑如欧薛颜柳数公书最为端劲然纔得瘗鹤铭髣髴尔鲁公宋开府碑瘦健清拔在四五间又尝有诗云小字莫作痴冻蝇乐毅论胜遗教经大字无过瘗鹤铭东观余论云晋成帝咸和九年甲午岁逸少年三十二不应已自称真逸此铭决非右军审矣又与刘无言论书云焦山瘗鹤铭俗传王逸少书非也一小书中载云陶隐居书此或近之然此山有唐王瓒一诗刻字画全类此铭不知即瓒书抑瓒学铭中字而书此诗也刘曰尝亲至彼观疑即瓒书也下有云皇山樵人逸少书非王逸少也葢唐有此人亦号逸少耳东观余论又有此二说姑俟识者折衷之
蔡佑杂记焦山瘗鹤铭不着姓氏但称华阳真逸世因谓羲之书虽前辈名贤皆无异论独章子厚丞相不以为然缘石刻在崖下水滨非穷冬水落不能至其处其侧复有司兵参军王瓒题名小字数十与瘗鹤铭字画一同虽无岁月可考官称乃唐人则章丞相可谓明鉴也
曾旼以瘗鹤铭王瓒诗蔡邕焦光赞江淹焦山集诗共为山中四绝
　　　　釜鼎山
在城东南青阳门外一里
　　　　石公山
在城东北八里濒江与焦山对
干道己丑守臣待制陈天麟建送江亭于其上取苏轼诗宦游直送江入海蠹斋周孚有诗序云是山意其尝有石姓居之
　　　　檀山
在城西南岘山之北
　　　　汝山
在城东北十里京口集有朱彦章过汝山诗 【京口集有朱彦章过汝山诗○(钞本此下有元一统志上出药物荠苨十字)　案张氏鉴云子注多引元一统志并是后人羼入严氏亦以为当删其说良是或谓元一统志乃岳铉等所修成于大德七年在至顺以前宋志固不当引元志未尝不可引也然使此条果是元人所引则当云大元一统志或云皇元一统志否则但云一统志亦无不可今云元一统志则非元人语气是不特非宋志抑且非元志疑永乐志之文也今移入附录之内后凡引元一统志者仿此】 
　　　　白兔山
在城东南十五里
　　　　唐山
在城东南二十里
刁约怀南徐所居诗注唐山庄在白兔山侧又王庄定存送刁景纯归京口诗云因公东还辄悲咤重厚士风须长者少年流辈轻老人去矣唐山旧林下
　　　　长山
在城南二十里山有灵泉旧传其流与练湖通注溉民田万顷 【见曹岠长山灵渊庙记文】 
　　　　五州山
在城西二十里
山名不知何始前辈多以为登山之绝顶望见五州故曾文肃布诗云天际林峦压寿邱夹江旁瞰两三州又云海门西北起崇邱极目参差见五州蔡舍人肇亦有诗云西升崇邱望培塿见五州皆谓五州在目中然尝登崇邱而望惟真扬升润四州尚可遡目又不特此山为然独文选载颜延年车驾幸京口诗云虞风载帝狩夏谚颂王游春方动宸驾望幸倾五州注云九州岛岛之地宋得其五五州之人倾心望帝临幸按晋宋间淮北遗黎侨寓江左疑五州之民居此山左右故得名耳一名二义当两存之
　　　　大渎山
在城东三十里
　　　　雨山
在县东三十里或名雩山 【或谓南史雩山即是】 
　　　　香山
在城西三十里
 　　　马迹山
在城东南三十五里
润州类集有青童君马迹以为山名又有灵洞潜通华阳及抱朴子丹井在焉权德舆酬李二十二兄主簿马迹山见寄诗自序云山有奇峰怪石且多昔贤真仙之所游践方外士殷焕然通易经老严之旨居于山下从舅原均 【从舅原均○ (钞本舅作旧)　案旧字义不可通今据全唐诗所载权德舆诗序改正(卷十四参军事权少清条云以事长者钞本长作见今亦据全唐文所载权德舆序改正)】 探异好古亦往来栖息其间
　　　　娘子山
在城东南三十七里
　　　　铁炉山
在城西四十里山后有泉名曰翟公泉参政翟汝文铭
　　　　灵山
在城南四十里
唐顾况有诗送郭生归灵山读书
　　　　覆船山
亦名酒罂山在城西南五十里
据寰宇记书祥符图经谓之（匚赣）船山
　　　　道士山
在城东北六十里
　　　　曹山
在城西五十里
　　　　仑山
在城西六十里
　　　　阿育王山
在城南六十里
　　　丹阳县
　　　　嘉山
在丹阳县东北四十五里上有龙池
　　　　经山
在县东北三十里古所谓金牛之山王庄定存有经山佛殿记
　　　　沈山
在经山之东七里
因吏部沈彬为处士筑居得名山有寺寺左偏抵堂百步而北其壁石其径柏削然千仞若环翠屏即处士庵也 【陈辅之悲昔游自序】 
　　　　陈山
在县东北三十五里
朱彦章过陈山诗缭绕陈山路萧疏古岸枫山有玉龙泉彦章诗云巨灵擘两山飞泉拟白龙
　　　金坛县
　　　　顾龙山
在金坛南五里俗呼土山下瞰思湖龙荡高不能五六丈而巨石盘亘瞰平湖数千顷湖之旁山者居民占植芙蕖界以菰蒲如错锦绣暑风至则荷香与偕若非凡境
　　　　茅山
一名句曲山
寰宇记山在县西六十五里延陵县西南三十里句容县南五十里山形曲折似句字三曲故名句曲
真诰山内有灵府洞庭四开穴岫长连七涂九源四方交达真洞仙馆也秦时名为句金之坛以洞天内有金坛百丈周时名其源泽为曲水之穴
按山形曲折后人名为句曲之山汉有三茅君来治上古名此山为岗山孔子福地记云 【孔子福地记云○(钞本无地字)　案太平寰宇记润州延陵县条下所引有地字今据以补入】 岗山之间有伏龙之乡可避水辟病长生大天之内有地中之洞天三十六所其第八是句曲山之洞周回一百五十里名曰金坛华阳之天洞宫凡五便门
摭遗茅蒙字初成华阳人也隐华山修道秦始皇三十一年白日上升是时先有民谣曰神仙得者茅初成驾龙上升入太清时下元州戏赤城继世而往在我盈始皇闻之问故老曰此仙谣也于是有寻仙之意蒙之元孙盈得道于句曲山上升为东岳上卿司命真君太元真人居赤城时来句曲邦人改句曲为茅君山【南丰类藳载三茅者盈太元真君固定录真君衷保命仙君皆汉景帝中元间人盈天汉四年道成至元帝初元五年来句曲山哀帝元寿二年乘云而去梁普通三年五百四十四年矣固至孝元时拜执金吾卿衷宣帝地节四年拜上郡太守五更大夫并解任还家修学成帝永始三年固为定录真君衷为保命仙君见梁道士张绎碑】  
太平广记陶宏景止句曲山齐高祖问曰山中何所有宏景赋诗答曰山中何所有岭上多白云只得自怡悦不堪持寄君
　　　　青龙山
在县南五十五里
真诰大茅山之西南有四平山俗中所谓方山者也其下有洞室名曰方台洞有两口见于山外也与华阳通号为别宇幽馆矣得道者处焉其中先止者有张祖常刘平阿吕子华蔡天生龙伯高并处于方台矣注云此山去大茅山可二十许里西南六七里有一洞口见外近时有人入见大青蛇在洞中因与呼为青龙洞山近上及北面西南亦并有洞穴不知何者是此两口耳
　　　　大岯山
在县南五十里又有小岯山其下石堂内有虎迹水涸即现山东南属毗陵之宜兴西南属建康之溧阳而北至元门十里为界处长塘湖中屹然孤秀望之若浮故名 【岯音浮】 
陶隐居寻山志云石孤耸以独绝岸垂天而似浮
　　　水
　　　丹徒县
　　　　神溪水
按后汉襄楷传顺帝时琅邪宫崇诣阙上其师于吉于曲阳泉水上所得神书百七十卷唐章怀太子注云今润州有曲阳山有神溪水然考方志京口境内无此山水名
　　　　京江水
在城北六里东注大海西接上流北距广陵
祥符图经谓之京口水寰宇记谓之京江水唐许浑思丁卯村诗于嗟楼下水几日到京江杜牧赋杜秋娘诗京江水清滑生女白如脂自唐以为京江矣魏文帝有渡江之志黄初五年秋尝至广陵时江盛涨帝临望叹曰魏虽有武骑千羣无所用之六年冬又至广陵临江观兵时大寒冰舟不得入江帝见波涛汹涌叹曰嗟乎固天所以限南北也文帝诗观兵临江水水流何汤汤周世宗问孙忌江南虚实忌曰长江千里险过汤池可敌十万之众世宗闻而忌之京口集有王岐公珪京江遇大风
　　　　丹徒水
齐志丹徒水道入通吴会
隋大业六年敕穿江南河自京口至余杭八百余里广十余丈使可通龙舟井置驿宫草顿欲东巡会稽
宋会要淳化元年二月诏废润州之京口吕城常州之望亭奔牛四堰秀州之杉木堰杭州之捍江清河长安三堰越州之山阴县西堰天圣七年五月两浙转运使言润州新河毕工降诏奖之
四朝国史志庆历三年润州浚漕河成督工者赐诏嘉奖其后每年必干浅辄阻漕舟虞部郎中胡淮与两浙路提点刑狱元积中再经度常润州河夹岗道置堰功费多而卒无补御史陈经言之淮及积中皆贬官 【系熙宁二年】 初武进尉凌民瞻督役积中总其事葢积中主民瞻议故也郑向为两浙转运副使疏润州蒜山漕河抵于江人便利之皇佑二年王琪再守润转运使欲大兴役浚常润二州漕河琪言方蛮蜑骚五岭又南方岁比不登民困无聊不可重兴此役诏罢之而后议者卒请废吕城堰破古函管而浚之河反狭舟不得方行公私以为不便官吏率得罪去
会要治平四年七月都水监言两浙相度到润州至常州界开淘运河废置堰闸乞候今年住运开修夹冈河道从之
四朝国史志元佑四年知润州林希复吕城堰置上下闸以时启闭四朝史本传曾孝蕴字处善公亮从子绍圣中管干发运司粜籴事建言扬之瓜州润之京口常之奔牛宜易堰为闸以便漕运商贾役成公私便之
四朝国史志元符二年九月润州京口常州奔牛澳闸毕工先是两浙转运判官曾孝蕴献澳闸利害因命孝蕴提举兴修仍相度立启闭日限之法至是始告成也
会要崇宁元年十二月一日 【中书省尚书省】 勘合左司员外郎曾孝蕴札子绍圣间献陈澳闸利害蒙朝廷令孝蕴提举兴修了当行运首尾四五年若不别令官司主管则已成东南漕运大利当遂废革欲乞专差官一员自杭州至扬州瓜州澳闸通管常润扬秀杭州新旧等闸依已降条贯专切提举车水澳闸觉察应干奸弊乞差旧曾监修澳闸宣德郎新知昆山县事鲍朝懋提举管干依提举弓箭手例序官请给人从舟船等事于苏州置廨宇以提举淮浙澳闸司为名人吏许于常润苏杭秀等州选差半年一替仍令两浙转运司进奏官兼管发落文字从 【兼管发落文字从　案此句词义不明疑有脱误或疑从当作事或疑从为衍文或疑从字下有之字然此段乃宋会要之文其书久亡无从查核未便以意增改今姑仍存其旧以俟后人之考订焉他卷之语难强解者 【如卷十二济川亭条云为重客候潮匽薄之所是也】 及文似未完者 【如卷二十二鞠狱类指挥门不令相见是也】 俱仿此例若夫称剧寇为鼎寇 【卷二十二武事类云鼎寇杨么】 称栋记为脊记 【卷八惠安院注云向氏脊记】 此则当时之常语未可概指为误矣】 政和六年八月御笔镇江府旁临扬子大江舟楫往来每遇风涛无港河容泊以故三年之间溺舟船凡五百余艘人命当十倍其数甚可伤恻访闻西有旧河可以避急岁久湮废宜令发运司计度深行浚治以免沈溺之患委官处画早令告功
蔡佑杂记云京口漕河自城中至奔牛堰一百四十里皆无水源仰给练湖自郡城至丹阳中路谓之经函东西贯于河底河西有良田数十顷乃江南名将林仁肇庄地势低于河底若不置经函泄水即潴而为湖不可为田经函高四尺阔亦如之皆巨石磨琢而成缝甚缜密以铁为窗棂自运河泄水东入于江中间献议者欲自京口浚河极深引江水灌于毗陵与太湖水相通可省吕城奔牛二闸其间别有利害亦以经函不可开其议竟不行绍兴七年两浙转运使向子諲取唐韦损刘晏考核状建言欲于吕城夹冈置斗门二石（石达）一以复旧迹度费万缗庶为永利诏从之二十九年夏四月己亥户部侍郎赵令詪言自临安至镇江河水浅涩留滞纲运望令守臣修堰闸辛丑诏从之干道六年守臣秘阁蔡洸自丹阳之南浚至夹冈郡人顾时大有诗八年守臣殿撰宋贶自利涉门之北浚至江岸郡倅陶之真有记 【今记文不存】 淳熙二年守臣阁学张津自京口闸以北浚至江口文惠钱良臣有记 【记文在府治】 【以上阙】 【(以上缺) ○ (钞本无此三字)　案下文自京口当南北之冲至是可书已浚渠记之一篇也自嘉定甲戌仲冬至于是乎书浚渠记之又一篇也二篇之记皆述史弥坚浚渠之事而非出于一手下一篇之前既云礼部侍郎李直土为之记则此篇之前亦当署撰记者之姓名矣今乃不言作者姓名则必有缺文可知】 京口当南北之要冲控长江之下流自六飞驻跸吴会国赋所贡军须所供聘介所往来与夫蛮商蜀贾荆湖闽广江淮之舟凑江津入漕渠而径至行在所甚便利也惟郡境高卭势赑屃若鳌伏水不可以潴北泄于江而南注于毘陵失时不疏淤淀日甚前此节麾相望岂无以漕运为急而事大役重前柅后掣量力举事仅济目前否则缩手却顾而已岁移月改流断舟胶纲餫相衔轻涉湍涌由五泻堰以济 【五泻字依毘陵志书】 风涛倏惊惴惴焉覆溺是虞其或应办聘使属冬涸堰渠挽水转相添注劳费百倍嘉定癸酉十一月乙未上采廷臣之议令因漕臣至郡同守臣总领相度开浚利便以闻时宝文阁待制史弥坚领郡事奉旨与运副吴镗总领钱仲彪沿渠按视得其源委葢渠自江口行九里而达于城之南门民居商肆夹渠而列渠岸狭不盈咫畚土以贮于岸费省易集一雨濯之旋复填淤是积土不可以滨渠江千元有五闸 【京口闸距江里许又南为腰闸又东为下中上三闸下闸在转般仓东中闸在大军北仓后上闸在程公桥团楼北今腰闸已废】 
通接潮汛撙节启闭粤从渠塞积岁不开木圯石泐渠浚而闸启闸启而潮通是修闸不可以失时于是郡委壕寨官通行打量自江口至南水门共长一千八百六十九丈约总用浚渠修闸三十七万六千五百九十二工乃先履宽僻之地计地面积土之广狭以分浚渠节段之短长计积土背渠之远近以约日役工数之多寡又虑农事将举役民非宜官军健捷器用便利宜委戎司庀其役规模先定条列上闻都统制刘元鼎具畚臿籍徒庸以俟命明年二月己亥报可截拨缗粟为庸直需辛亥决渠水立表识程功作侵渠而撤居者赈之丙辰役兵大集举臿如云守臣总领躬自劝劳都统制日按行伍察其惰偷越四月庚戌通渠底绩阔至十余丈深至一丈余闸之圮蠹者选材石更葺之自是巨防屹立海潮登应则次第启闭出纳浮江之舟拍岸洪流畅无留碍扬枻维楫舟人叹呼然后浚巿河新桥梁兴澳港建邮亭修纤路功绪一新是可书已
礼部侍郎李埴为之记曰嘉定甲戌仲冬有诏京口漕渠岁久堙阏爰命守臣史公弥坚总领军赋钱公仲彪行视疏瀹二公协心奉诏惟谨程功计费列上于朝越明年春有旨赐可乃择良日分饬王旅会于渠上畚挶云兴绠锸麇集统师临督罔或不虔决水纵之下见其底度地立表分曹赋役爰始爰度时惟史公要束整明劳赐周腆众欢趋之相率劝功自城南闉以抵江口随地势曲折为里者九先是齐民濒渠而居侵冒临跨日月滋甚载舟之水劣甫倍寻舳舻经过几同奡荡挽夫颠连进不能跬政弛吏玩浚治怠忽刮腐辇壤布于近岸一雨骤至旋复于渠乃今相攸于彼隙埜分积涂泥高埒邱阜并渠之家咸归所侵仍加振抚毋俾失职开空沙淀呈露垠涯曾碕修耸清波演溢闸旧有五木腐石泐支拄苟存乃命更葺选坚择良矩矱增杰跨渠而桥前后惟六造舟襞材厥制兼施新作者四其二仍故桥成焕嶷与渠俱新冯高架空虹亘霞举澄澜华杠相辅为美吴樯蜀舰沿泝夷怿讴谣载路骇若神设公曰欿哉吾志未毕惟城之东归水有澳以汇积流潴泄有制为渠之辅堙塞既久复命疏凿厮而西行抵通津门回环军廪捍偷止燔为备尤夙厮而东行繇甘露港以注之江复建二闸以时启闭餫艘灌输军械转致入出取道实为径易海波不惊无有艰虞繇南城入抵朱方门悉瓮其祴繇城南出达于吕城间石其途挽夫上下妥视安行甚雨淫潦免于旋淖又以余力改营旧馆敞为十楹宾客往来憇息有所以及巿沟蠲浊而清东抵黄泥浚浅而深小利微害随力所及以兴以除未易殚述惟始鸠僝众役序举迨及奏功不愆于素历数其日甫一周围民不预知官不告劳岂惟挽饷繄此之赖流恶达壅宜民孔多来者叹惊居者嗟咏交享其利莫测其由尝稽诸古渠通江湖见于迁书其来尚矣唐漕江淮撤闸置堰国初淳化始诏废之熙宁元佑相距两纪由积中希持议异同曰堰与闸废复不常至于绍圣使臣孝蕴抗议讲画佥谓详致易堰而闸昉定于此公私便之今弗可改兴澳之利实出孝蕴置官专掌厥意甚良以时申儆南国永赖奸臣擅朝制遽隳斁邦人皆言史公之举美轶孝蕴厥庸茂焉葢是役也县官赐钱为缗十万太仓发粟为斛八千羣司合助惟力是视郡撙浮用汔济登兹公视为常弗以自汰凡古之人勤民为先图事揆策病于弗力断而为之鬼神避焉吏治因循人心苟翫夺于浮议惮于暂劳近世以来兹弊特甚勇于济物公义信高在汉之世开南山渠凿褒斜道在唐之世开三门山凿广运潭或利船漕或资田溉着在史册炳炳如丹今公所为视古何恧大书诏后孰不谓然且俾来者知嗣公志克成守式有永毋坏埴以疏卤备官史氏摭诸舆诵于是乎书
　　　丹阳县(缺)
　　　金坛县(缺)
　　　河
　　　丹徒县
 伊娄河
唐地理志开元二十七年齐澣开
本传云澣迁润州刺史州北距瓜步沙尾纡汇六十里舟多败溺澣徙漕路繇京口埭至伊娄渠以达扬子岁无覆舟减运钱数十万唐书音训京口在润州城东北甘露寺侧瓜步在今真州西六十里距扬州一百二十里宋文帝馈百牢于魏处也
案今扬州西南二十里有瓜洲土人云其洲为瓜步也伊娄渠今无其名疑今瓜洲北至扬子运渠是其地当时瓜洲遥隶润州故澣得以改置漕路 【太平寰宇记开元二十二年润州刺史齐澣以润州北界隔江为限每船绕瓜步江沙尾迂回六十里多为风涛所损臣请于京口埭下直截渡江二十里开伊娄河二十五里即达扬子县无风水之灾岁收利百亿并立伊娄埭自是免漂损之灾】 
　　　丹阳县(缺)
　　　金坛县(缺)
　　　湖
　　　丹徒县(缺)
　　　丹阳县
　　　　练湖水
经注曰晋陵郡之曲阿县下晋陈敏引水为湖周四十里号曰曲阿后湖
元和郡县图志练湖在县北百二十步 【练湖在县北百二十步○ 【钞本练作故】 　案此句本于元和郡县志而彼文实作练湖则故字必误字也下文令弟谐遏马林溪钞本谐作诣今亦据元和志改正】 周回四十里晋时陈敏为乱据有江东务修耕织令弟谐遏马林溪以溉云阳亦谓之练塘溉田数百顷
按新唐书地理志练塘周八十里里数与水经注元和郡县图志及刘晏状多寡不同
寰宇记引语林曰晋太傅褚裒游于湖狂风忽起船欲倾褚公已醉乃云此舫人皆无可招天谴者唯孙兴公多尘垢正当以厌天灾耳
舆地志曲阿出名酒皆云后湖水所酿故醇烈也今按湖水上承丹徒高骊覆船山马林溪水色白味甘文选宋文帝有济曲阿后湖诗颜延年有游后湖诗
按练湖有唐刘晏南唐吕延祯奏状及延祯序铭古刻漫漶鲜有传者今并备载使来者有考
唐东都河南江淮等道转运使检校户部尚书兼御史大夫刘晏状得刺史韦损丹阳耆寿等状上件湖案图经周回四十里比被丹徒百姓筑堤横截一十四里开渎口泄水取湖下地作田其湖未被隔断已前每正春夏雨水涨满侧近百姓引溉田苖官河水干浅又得湖水灌注租庸转运及商旅往来免用牛牵若霖雨泛溢即开渎泄水通流入江自被筑堤已来湖中地窄无处贮水横堤壅碍不得北流秋夏雨多即向南奔注丹阳延陵金坛等县良田八九千顷常被淹没稍遇亢阳近湖田苖无水溉灌所利一百一十五顷田损三县百姓之地今已依旧涨水为湖官河又得通流邑人免忧旱潦奏闻中书门下牒浙西观察使与韦损勿使更令修筑致有妨夺永泰二年四月十九日 【右刘晏状】 
南唐知丹阳县镇兼检点馆驿迎送官事吕延祯奏其畧曰当县有练湖源出润州高丽长山下注官河一百二十里当县丹徒金坛延陵人户并同润臣读石碑得闻湖利访诸乡老咸曰畴昔以湖有为故立碑于县门其废于今将百年矣当为湖日湖水放一寸河水涨一尺旱可引灌溉涝不致奔冲其膏田几逾万顷昔环湖而居衣食于渔者凡数百家有斗门肆所臮前唐末兵乱之后民残湖废安仁义取斗门余木以修战备自此近湖人户耕湖为田后来弓量赋称祖籍农商失恃渔樵失业河渠失利租庸失计民思复湖以御灾奈何无所寘力焉苟欲访其利病则读碑可知观湖可见臣频承条制葺陂塘切度其湖为利甚博遂为材役工于古斗门基上以土堰堰捺及填补破缺处初谤议震动谓臣弗良图且废湖丰已者不十余家有湖无灾者四县之地臣明知利害独如弗闻自今岁秋后不雨河道干枯累放湖水灌注使命商旅舟船往来免役牛牵当县及诸县人户请水救田臣并掘破湖岸给水如将久远须置斗门方得通济其斗门木植须用（木兔）楠乞给省场板木起建状下所司处分升元五年十月四日
不作利物不仁不翦害物不义不仁不义不足为人先王投凶于四裔尽力于沟洫葢亦除害兴利以厚生民也延祯尝思致力于人致身于君会国家乏使命为丹阳令因旧碑预闻练湖之事噫世所嫉害大利小者其以湖为田之谓欤使今之人不获其利而罹其害旱益枯槁涝滋昏垫徒永叹其灾而莫测其乱也田无十室之用湖富四县之利智者可以从长愚者不可虑始利岂可废害岂可留且湖之兴废有似随国之兴废兴于前唐之初废于前唐之末今我唐开国斯湖岂得废也具事以闻克谐天心大赉梓材以充门键传命遐迩罔有不悦待事黔庶率皆相庆于是筑塞环岸疏凿斗门民若子来役俟农隙人不劳而物成财不匮而用毕大泽既陂大水既潴物得其利民除其灾波澜弥弥鱼龙以依菰蒲莓莓邑人所资步之终日不得其极望之若海莫知其涯雷雨时行源流归壑穑人之功不侃言而获乃植柳以助其防兴工以陪其阙岁旱靡俟雩河源不患竭丹阳耆旧扬言曰昔之复复其侵今之复复其废是韦公之平其初而公以成其终也事虽殊时功其一揆而今而后民其有望庶几免于患矣愚虽不敏聊以为铭海大兮波涛溺人湖深兮润泽生民兴废我恐有数利害孰云夺伦风动菰蒲靡靡浪摇龟鱼鳞鳞远哉韦公兮予将复新赫赫然帝命兮永敷万春 【右吕延祯奏状并铭】 
淳熙二年秋旱文惠钱良臣时为总领请以县官缗钱及粟募民力浚湮湖治堤之圯而穴者以助荒政上命之诏使归与郡太守具闻大资沈复自蜀移守相与计徒庸度疆域集三邑少壮之可任者浚治之教官陈伯广为记其畧曰自长山合八十四流而为辰溪自辰溪而为湖湖又自别为重湖堤环湖四十里而筑高于旧者六尺加厚四十尺而半杀其上旧疏为斗门者五为石石达者三为石函者十有三皆以备蓄泄也今加版于石达十有二寸加函之管数倍之而易十门之柱以石者眂函之数均用民力二十二万六千二百九十有七总为米一万八千八十石为钱二千一百三十一万四千八百皆有奇而钱出于郡帑者五之三鸠工于冬十二月之戊寅粤明年三月朔而班其役
湖分上下
上湖　横坝　东西斗门　顺渎斗门　横坝石（石达）　泾州石（石达）　令公函　戴家函　伍伯婆函　张函　尧函
下湖　南北斗门　姚婆石（石达）　胡头函　洪家函　新函　蔡陂函　观松函　龙城后函　南石函　秋函
蔡佑杂记云湖之作本缘运河又有上湖在高卭处京口诸山之南水自马林桥下皆归练湖湖之底高运河丈余昔年遇岁旱运河浅即开练湖斗门放水入河古有石记言放湖水一寸则运河水长一尺近岁练湖浅淀上湖皆为四近民田所侵畜水不多堤岸斗门多不修治若遇旱则练湖不足以济运河夹冈之浅
　　　金坛县
　　　　思湖
在县南六里东北受荆溪水西南流十二里入大溪
　　　　高湖
在金坛县西北十里周回百余顷北受五中渎南流十二里入大溪
寰宇记在县北一十二里灌田一十二顷此二塘梁普通五年庐陵王记室参军谢德威置隋日废武德二年本州岛岛刺史刘元超重修复因以为名焉
　　　　长塘湖
在金坛南三十里周回一百二里又名洮湖 【南徐州记字书洮音姚】 即五湖之一 【周处风土记以太湖射湖贵湖滆湖洮湖为五湖此即洮湖也其水连震泽入松江至海　韦昭郦道元皆以此为五湖之一】 旧有八十一浦口后所存惟二十有七皆淤塞不通 【皆淤塞不通○(钞本此下有京口耆旧传一段)　案　四库全书提要云京口耆旧传所载京口人物始于宋初迄于端平嘉熙间考端平嘉熙乃理宗年号则耆旧传之成书当在理宗以后嘉定乃宁宗年号在理宗以前作嘉定志者断不得见耆旧传而引之此必咸淳志之文也今移入附录之内后凡引京口耆旧传者仿此】 
晋王恭兵败走至长塘湖
王舒子允之追韩晃于长塘湖
宋泰始二年庾业至长塘湖即与义兴太守刘延熙合于湖口夹岸筑城制遣沈怀明等东讨以督护任农夫助之自延陵出长塘力战大破业遂弃城走
唐张籍诗长塘湖一斛水中一斛鱼
　　　港
　　　丹徒县
　　　　涧壁港
在城东南三十里
按涧壁又作谏壁以南史考当从谏 【涧壁又作谏壁以南史考当从谏　案戴氏守梧云南史实作练此谏字疑练之讹传写者以意改据陶南村古刻丛钞所载宋碑及沈约宋书史记吴王濞列传正义皆作练壁谏字无所取义乃练字之讹以形声相近也此作涧本马令南唐书当由土俗语音借苏东坡诗中已作谏壁则练之误谏自宋始矣其说固核然宋志中涧壁谏壁屡见当是各据所引之书所谓今两存之者正指全书而言南史谏壁疑是当时所见之本不与今所传本同】 以南唐书卢绛传考当从涧今两存之
　　　　丁卯港
在城南三里即晋所立丁卯埭
舆地志晋元帝子车骑将军裒镇广陵运粮出京口为水涸奏请立埭丁卯制可因以为名许浑诗序言于朱方丁卯涧村舍手写乌丝栏戏目之为丁卯集葢浑尝居此
　　　　萧塘港
在县东北四十五里
　　　　洪信港
在城西南二十五里
　　　　炭渚港
在城西南四十里
　　　　丹徒东西二港
并在城东南十八里
　　　　上朱港下朱港
皆在城东南上港四十三里下港四十五里
　　　　黄港
在城东南四十里
　　　　高义港
在城西南三十里
　　　　乐亭港
在城西北十五里
　　　　泄沟港
在城东南三十五里
　　　　戴港
在城东南四十三里
　　　　庙渎港
在城东南三十八里
　　　　大港
在城东北四十八里
　　　丹阳县(缺)
　　　金坛县(缺)
　　　塘
　　　丹徒县
　　　　新丰塘
在城东南三十五里
元和郡县图志新丰湖晋大兴四年晋陵内史张闿所立旧晋陵地广人稀且少陂渠田多恶秽闿创湖成灌溉之利本传时所部四县并以旱失田闿乃立曲阿新丰塘溉田八百余顷每岁丰稔葛洪为其颂计用二十一万一千四百二十功以擅兴造免官后公卿并为之言曰张闿兴陂溉田可谓益国而反被黜使臣下难复为善帝感悟乃下诏曰丹阳侯闿昔以劳役部人免官虽从吏议犹未掩其忠节之志也仓廪国之大宝宜得其才以闿为大司农
　　　　官塘
在城南八里
　　　　下鼻塘下鼻港
皆在城西八里
　　　丹阳县(缺)
　　　金坛县(缺)
　　　溪
　　　丹徒县
　　　　马林溪
在城南三十里唐皇甫冉有舟行至马林溪遇雨诗
　　　　辰溪
自丹徒县境经延陵镇北流入于金坛境本名蜃溪 【蜃音犯孝宗庙讳故俗呼为辰溪】 
　　　丹阳县
　　　　白鹤溪
在县东南三十五里一名荆溪出于县之古荆城故名溪流贯金坛县北入毘陵郡境
　　　金坛县
　　　　大溪
在县西二里南徐州记大溪东南一百三十七里入长塘湖
　　　　唐王溪
在县西南三十里受茅山水东南流入大溪其侧有唐王村因名
　　　澳
　　　丹徒县
　　　　归水澳
在中闸之东
元符间漕臣曾孝蕴始置澳闸崇宁初因置提举官一员 【详见漕渠】 干道以来规模浸废守臣秘阁蔡洸欲复之未能待制史弥坚深惟昔人置澳潴水以补漕渠之泄故闸虽日启渠不告亏失今不图浚渠仅济全功犹慊乃讲寻遗规程工拓址倍广增深启闭以时又因其余力于转般仓后剙开护仓壕河东北与甘露港接仍鼎造石闸木闸二所于港口以便转输记曰春秋大复古讥变古复之为是变之为非斯已乎曰未也必也既复之又旁通而曲畅之使无遗利焉斯足为复古也已南徐地高卬漕渠贯城中为西津斗门达于江以出纳纲运昔之为渠谋者虑斗门之开而水走下也则为积水归水之澳以辅乎渠积水在东归水在北皆有闸焉渠满则闭耗则启以有余补不足是故渠常通流而无浅淤之患历年久澳废弗治渠亦告病余至郡之初视渠湮塞且尽斗门不开公私之舟望吾州跬步不进率由江阴五泻而去暇日登北固亭览观山川形势闾阎井闬绵络江浒乃无培娄之限默计起北固而城之西至于还京门亦足以障蔽一面然役大费伙谈何容易会有旨开浚漕渠父老诵言二澳不可不复则按行故迹积水为居民抵冒胶固盘错未易遽得独归水堤防略存私念复一澳固足为渠利然澳之西南则转般仓其东北则甘露港引而环之仓垣因以护仓受者在渠给者在壕以便夫纲运之出纳引而接诸甘露别为斗门以通于江亘三水为长壕则向者默计之城虽未能就然阻壕为固是亦城焉而已于是亲履其地度工庸赋丈尺改修归水故闸以通于渠且浚而广之其护仓之壕则取其土以广仓垣之北规为他敖益受灌输其达于甘露港者则为上下二闸候潮登否以益纳上流之舟且虑二闸之间不足以容多舟也视北固之址有陂泽则又通之为秋月之潭以藏舟焉其下闸之外则浚补八十丈客舟浮江乘便舣泊以避夫风涛之害役既就客有言曰归水初意祇以灌渠今达之于江闸启则浅无乃失其为辅者乎是名变古非复古也余曰始为归水之澳者其积特二百丈而余之西引者亦二百丈其东引者百二十丈又益之以新潭合而计殆三归水之积矣昔者南徐特一郡耳四方之舟至者有限则一斗门足以通之今天子驻跸钱塘南徐实在所北门萃江淮荆广蜀汉之漕辐辏于此过客来往日夜如织使古人复生殆不必守其故智也启西津斗门以出纳夫舟渠水耗则下澳以益之者其常也乃若舟多而一斗门不足以受则吾甘露之闸互启更闭而分受之者其不常也黄旗紫葢运在东南万楫千艘乘时顺动吾子行见之矣是举也延袤城壕流通漕饷固储峙安民旅而辅渠之备且再倍之其为利不既多乎客顾谢曰民不可以虑始而成大功者不谋于众乃今知变古者徒曰变之而不得夫古人未尽之意是可讥也而复古者岂胶柱鼓瑟之谓乎愿刻之石以谕来者余非复古者也而客之意有不得辞凡费缗钱四万五千四十米石四千九百九十有奇皆出之郡所役禁卒其功力视借助于大军者三之一水面之广狭不等广者十有五丈狭者不下十丈深丈有五尺云
　　　丹阳县(缺)
　　　金坛县(缺)
　　　荡
　　　丹徒县(缺)
　　　丹阳县(缺)
　　　金坛县
　　　　白龙荡
在县南六里龙祠在焉 【庙前有亭湖山极可爱米友仁避地留此久之榜其亭曰明秀字极遒劲留于祠西壁】 
　　　池
　　　丹徒县
　　　　放生池
在子城西南
旧称秦潭岁旱不涸陆龟蒙诗松门穿戴寺荷径绕秦潭亦曰绿水潭李仲殊诗百丈古潭深鱼虾不计金好来秋夜听深处有龙吟唐干元初为放生池自洋州至升州凡八十一处润犹未有圣宋绍兴癸亥诏天下各置放生池越四载庚寅润始立焉守臣阁学郑滋记谓潭通海眼理或有之其地右直运河曰千秋桥北峙月观即万岁楼前望则鹤林诸山拱立以朝而旁属侧出于东南者寿邱山也回环胜概与夫名物之称是为圣天子千秋万岁膺福介寿之符天造地设岂人力所能及哉临流建亭榜曰南山得天保报上之义矣 【得天保报上之义矣○ (钞本此下有放生池创于绍兴一段)　案自放生池以下二叶余皆记嘉定十五年郡守赵善湘浚放生池之事夫嘉定志为卢宪所作宪之为镇江教授在嘉定六年去任在嘉定九年其作嘉定志必在六年以后九年以前不应记十五年之事此必嘉定续志之文也 (说详卷十二有谢公妓堂遗迹条下)今移入附录】 
　　　丹阳县(缺)
　　　金坛县(缺)
　　　井泉
　　　丹徒县
　　　　中泠泉
在江中
苏轼游金山诗中泠南畔石盘陀古来出没随涛波又送金山乡僧归蜀开堂诗涪江与中泠共此一味水蔡肇石排山渡诗中泠之西古石排狂波悍浪不能摧又烟江迭障图诗中泠之南古浮玉钟鼓下震蛟龙川并用此泠字润州类集江水至金山分为三（汀去丁改灵）又唐窦庠金山诗西江中（汀去丁改灵）波四截用此（汀去丁改灵）字欧阳修云陆羽茶经论水山水上江水次井水下至张又新始云刘伯蒭谓水之宜茶者有七等以扬子江南零水第一丹阳寺井第四又载羽为李秀卿论水次第有二十种以扬子江南零水第七丹阳寺井第十一皆与羽经相反疑羽不当二说以自异得非又新妄附益之邪又新煎茶水记代宗朝李秀卿刺湖州至维扬逢陆处士鸿渐李素熟陆名因赴郡抵扬子驿将食李曰陆君善于茶葢天下闻名矣况扬子南零水又殊绝二妙千载一遇可旷之乎命军士挈缾操舟深诣南零陆执器以俟之俄水至陆以杓扬其水曰江则江矣非南零者既而倾诸盆至半陆遽止之曰自此南零者矣使蹶然大骇驰下曰赍自南零舟荡覆半惧其（甚少）挹岸水增之处士神鉴也其敢隐焉太平广记赞皇李德裕居廊庙日有亲知奉使京口李曰还日金山下中零水与取一壶来其人举棹日醉而忘之泛舟止石城下方忆乃汲一瓶于江中归京献之李公饮后叹曰江表水味有异于顷岁矣此水颇似建业石城下水其人谢过不隐也并用此零字前志昔人取中泠泉用油纸覆瓶长竿深探度至井底则别用一竿撞破油纸使水入瓶满然后引出近岁不复如此取水寺僧乃指水陆堂下井水为中泠非也
　　　丹阳县
　　　　葛洪炼丹井
在县东
　　　金坛县(缺)
嘉定镇江志卷七
　宫室〔一〕
叙(缺)
　　祠庙 【祠庙○(钞本无此二字)　案卷六山川类焦山普济院碑注云具祠庙明应公祠今考明应英济公祠正在此卷盖此卷以宫室为总目而祠庙则其子目也(居宅陵墓俱以时代为叙而祠庙不以时代为叙者盖以鬼神之时代与建立祠庙之时代先后每有参差故也下卷僧寺门及道观门俱仿此)】 
　　　丹徒县
　　　　明应英济公祠
在焦山即焦光祠也宋朝祥符中感真宗梦始封明应公又亲制词以告今刻石祠内号御制宝幢元佑僧了元焦山十六题中有御制宝幢诗焦山普济院碑米芾文公名光字孝然汉高阳侯蔡邕赞曰猗欤焦君尝此元默衡门之下栖迟偃息泌之洋洋乐以忘食鹤鸣九皋音亮君侧乃召乃用将受衮职昊天不吊贤人遇慝不遗一老屏此四国如何穹苍不诏斯惑惜哉朝廷丧斯旧德恨此学士将何法则汉维既绝焦公同德作者孔圣后生不与易也去一千三百年英灵炳然感通着于祥符圣制业履详于魏史芾尝铭曰水清石白焦公之宅妙道谁测能语而默俟河之清乃通帝梦殖殖瑶坛万灵是拥眄馨远浊以祚道宋公德不荤客必蓐素拥徒繁御必以风雨明德感神神应可呼勒铭津涂以肃薄夫敷文方滋以神有芘民之德为请于朝诏加英济二字郡人苏师德记文在山中
　　　　枢使宇文绍节祠
在甘露寺开禧丙寅敌骑犯仪真郭倪自焚瓜州阖郡惶惧公力镇静赖以按堵郡人德之为生立祠陈珙记公薨设祭贡士姜莹中文
　　　　李卫公德裕祠
在北固山甘露寺葢寺乃德裕所建而金坛华阳观亦有祠焉元佑中林希为守既新甘露之祠又写德裕所著 【文集五卷会昌一品集二十卷文武两朝献替记二卷】 以授缁徒俾与佛书同藏今不存矣淳熙中建阁贮公之文 【见郡治】 
　　　　故相文简向敏中祠
在惠安寺
　　　　故相秀国公陈升之祠
在五州山寺
　　　　故相魏国公苏颂祠
在因胜报亲寺
　　　　彭山龙祠
在县东北三十五里
　　　　三贤祠
堂在县圃 【三贤祠堂在县圃○(钞本此下有丹徒旧有孔子庙以下十数行)　案孔子庙当纪于学校门(宋志卷十学校门纪夫子庙元志卷十一学校门纪先圣庙)不应与他庙并列于祠庙之内且钞本丹徒以下一段内有嘉熙年号在嘉定以后当是咸淳志之文今移入附录】 
　　　　武烈帝庙
在县南一里始为陈府君庙唐追封忠烈公校书郎顾云为之记曰圆葢亭亭配乎上者星辰之与日月方舆荡荡列于下者山岳之与江河合生民而是谓三才资品类而均为万象至聪曰圣不测者神既分幽显之殊途乃假人祇而共理所以在阳则有贤有哲斡运时权处暗则为鬼为神主张阴隲其来尚矣可得言乎 【其来尚矣可得言乎○ 【钞本无尚矣二字】 　案此二句乃唐顾云记文钞本脱去两字遂觉不辞今据全唐文所载补入下文脱误者如桥柱留名 【钞本脱柱字】 柳絮轻笼于夜月 【钞本脱絮字】 虏骑解围 【钞本脱解字】 祀寝先朝 【钞本寝误作寖余三字俱脱】 倚鹢舟于鳌海 【钞本鹢作蠲】 抗飞章而达听 【钞本脱达听二字】 才堪料敌 【钞本才误作名又脱料敌二字】 仰惟妙算 【钞本脱惟妙算三字】 心花堕叶于空门忍草抽芽于觉岸 【钞本脱叶字岸字】 谈空说偈 【钞本脱谈空说三字】 徒怀素志 【钞本脱怀素志三字】 酒有余酹 【钞本酹误酻】 凡十余处今皆据全唐文订正】 随 【依石刻书】 故大将司徒陈公讳杲仁字世威汉太邱长之十七代孙也颍水聚星引蔓于盘根巨蔕长城吞月分荣于玉叶金枝风神高而鹤立松巅器局伟而鳅藏海底邻家就学邱儿且叹于重生桥柱留名犬子终期于复出贾谊则年逾丱岁翁归则才本兼人丹阙上书金门应诏雕弓开而鹄裂鸿笔奋而鸾惊玉片桂枝对天颜而失喜绣衣骢马下云路以嘶春时属陈剑飞空随旗誓野象泣于开皇岁末龙骄于大业年中水调声愁柳絮轻笼于夜月迷楼香满桃花自落于春风鸢书过而急甚飞星鸳枕稳而谁惊醉梦以至天关震动帝辇飘扬胡头尽缩于漳河鬼目寻生于建业繇是长山盗聚大洞兵兴乐伯通则狼戾秣陵娄世干则鸱张婺水公以名光八绝 【语在德宣法师所撰福业寺碑】 道着一正眉形高隐于石棱髭尾曾焦于电火元凶授首金鋧钿之飞来敌骑解围铁连钱之入去虵穷奔穴象怒投林俄成缚虎之功遂降祝鸠之命天门公沈法兴初倾欵附末恣奸欺乌头暗寘于酒杯俄归厚夜青骨雅当于庙食乃启藂祠祀寝先朝神留故土像设宏开于武进威灵密护于全吴至若湘燕羣飞商羊屡舞云头暗澹禾耳生狞南山垂欲烂之忧东海滟倒流之势兰修一奠桂醑三倾滂沱之澍雨绳垂倏忽之沈阴电扫其霁霖之神速也如此又若鹳巢沈响蚁穴停封离火烧云熏风爨野土禺之精神愁悴泥龙之鳞甲干枯巫觋陈辞箫笳合奏筵上未容于彻馔空中已见于翻盆其救旱之灵应也又如此变乾坤之舒惨神效已多却封境之妖氛阴功更大皇唐干符之二载也突阵将王郢等六十九人以唐山告捷浙水旋师未及赏功潜思怙乱劫库兵而窃发掠民产以纷披移蚁垤于狼山倚鹢舟于鳌海鉏耰合势举烈火以焚烧楼橹乘风驾惊涛而出入聚党仅盈于万众连头遽陷于三州圣主临轩出神谋而制胜将军推毂仗金钺以专征尚书河东裴公读八千卷儒书学五十家兵法名光簪绂气慑英雄有金熨斗之殊恩负玉唾壶之妙唱入则襞香笺而摇彩笔批天子诏书出则提龙剑而臂雕弧主诸侯法令行开玉帐坐镇金陵沥精诚而愿与冥通指庙貌而遥祈幽赞神能长駈鬼阵高辅灵旗于苍茫恍惚之间降云物风涛之助遂使吴戈雪闪待摏长狄之喉越箭星流乃裂蚩尤之骨洎渠魁告毙余党乞降聊凭元化以成功遂抗飞章而达听优诏寻加于爵赏鸿恩别剙其祠庭地控金瓯城临铁瓮山分荆岘水接蓬瀛冠葢云浮西枕向吴之路松萝帐合南连招隐之亭邃宇摩空雕墙缭野翠瓦迭而瑠璃色透彩椽排而玳瑁斑烘窗深则青锁疏风楼迥则璇题拂汉时或居人辍棹行客停鞍倚栏当薄雨晴初寓目向丹枫落后霜驰疋练指茂苑于烟中黛染双螺认海门于天末堂严塑像廊立灵官凛气貌以如生奋威棱而若杀雷公电母目闪烁以疑瞋鬼将神兵口嗫嚅而欲语一顾则精魂愕眙载瞻则毛发寒生所以祭非严而自严神不在而如在俄属灾流濮上盗掠江东孤城怀欲陷之忧万姓负倒垂之惧丞相司徒燕国公军谋出众儒术超羣有岸上虎之雄名有人中龙之美称才堪料敌檄可痊风落塞外之双鵰气吞沙漠挫筵中之五鹿声烜议围以诗书礼乐之兼才领征伐牢笼之重寄移从荆渚代抚吴民前茅高举于中途大敌穷奔于外境仰惟妙算未毕前功将全缔创之能更益增修之美先是中开绀殿别坐金人化庙木于祇园变祠宫为净土僧普愿教传西国裔绍南宗心花坠叶于空门忍草抽芽于觉岸谈空说偈则天龙游阿耨之池燃指为灯则花雨落菩提之木愿以斧斤罢弄丹雘停挥拂琬琰以求刊出笺毫而请染云也运筹无补磨盾何能铁钱将当于铜钱徒怀素志下驷用齐于上驷未吐良谋属辞殊异于当仁承命敢陈于固逊三言获誉何酬掾吏之恩八字留题更望中郎之笔铭曰干仪广大坤德幽元三光四气五岳百川阴阳莫测祸福难诠不有神道谁分化权倬彼陈公挺生随国忠作臣范孝为民则力遏鲸波手扶鳌极生立洪勋殁留遗德狂童作梗上将陈师阴兵助顺战卒乘时元凶殒命残蘖输旗恩颁上爵诏立严祠绀兽拏云飞翚碍日帐卷灵座门开庙室凛凛英气堂堂伟质须磔猬毛头蹲虎骨歌锺杂沓簠簋连延酒有余酹香无断烟惟神是享惟祷斯虔安民护境以永终天
按集古录杲仁终始事迹不显略见于隋书云唐初为隋太仆丞元佑将炀帝已遇杀沈法兴与杲仁共杀佑起兵据江表法兴自称总管大司马录尚书事承制置百官以杲仁为司徒其事止见此尔开元中僧德宣为杲仁记舍宅造寺载其世家颇详而其功阀官爵岁月多谬毗陵志杲仁晋陵人年十八举秀才对策为监察御史隋大业五年受诏平长白山狂寇数万授秉义尉后平江宁剧贼乐伯通东阳娄世干等隋主嘉之拔授大司徒公先娶沈法兴女大业末法兴起兵吴兴倚公为重后欲攘据常州颇复相忌诈称疾亟因公省问以药毒之卒唐干符四年封忠烈公中和四年封感应侯淮南大和六年册忠烈王江南保大十年因与越兵交战获阴兵之助援蒋子文故事册武烈大帝徐铉集有庙碑
　　　　徐偃王庙
在城东南三十里又有庙在下鼻塘
按韩愈作偃王庙碑云徐出柏翳为嬴姓偃王诞当国益除去刑争末事凡所以君国子民待四方一出于仁义周穆王与楚连谋伐徐徐不忍鬬其民北走彭城武原山下百姓随而从之万有余家偃王死民号其山曰徐山凿石为室以祠偃王偃王虽走死失国民戴其嗣为君如初其后公族子弟散徐扬间即所居立先王庙润之有庙当始此
　　　英灵普护圣惠泰江王庙
在江下即下元水府庙也嘉泰元年加封
按五代史杨氏据江左封马当上水府宁江王采石中水府定江王金山下水府镇江王而镇江实为圣朝开宝所更军额之兆范镇东斋记事岁送金龙玉简于名山三水府预焉祥符初赐下水府庙曰显济元丰中僧了元住金山之龙游寺见庙附禅林以为非便乃白郡闻朝移于此自建炎焚毁大帅刘光世重创至绍兴丁卯都统制王胜重修进士黄俞为记岁久颓圮东西廊龙王二祠尤甚嘉定甲戌夏六月不雨守臣待制史弥坚精意默祷嘉应如响乃率羣僚欵谢重议修葢不日落成崇壮轩豁见者肃然动心记曰夫天用莫如龙龙之神有君象焉麟凤龟龙为王者嘉瑞麟以德凤以仪皆不常见龟以前知常见而不常其灵惟龙之见在乎常不常之间其为用从云而降雨润五谷成丰年生民之命实司于龙龙之功不可与麟凤龟同日语弥坚被天子命来守斯土无善政美化以惠利其人兢兢然觊得一稔则可幸逃责乃今夏六月不雨至于秋孟之十有一日苗则槁矣农以病苦斋宿而祷于王祠祀史讫事肤寸之阴起于祠旁次日亭午炎曦流铄独焦山外江浓云泼墨冷风掠面如冰雪噤幸两龙见于云间水波逆立有声上与龙接疾电震雷甘霔随至霶霈越三日岁以大熟弥坚躬率寮吏展敬祠下以答神贶顾瞻殿庭庳隘倾圮甚而覆之蘧蒢疏蔓苍苔蟠延其间升降之际心恧背汗私念神之所以庇乎人者如彼人之所以奉乎神者如此庙其不可以不新也于是改葺正殿以妥安王灵为旁小殿二仍其旧以扬子二龙王配食大门廊庑皆撤新之按旧庙始大于帅臣刘公光世又继以王侯胜张侯诏历岁久居民抵冒蔽遮其前气不宣通则表而迁之筑垣距江外则三门翚飞跂翼轩豁呈露惊涛卷雪庙瞰其上江行陆走得以瞻仰是役也都统刘侯元鼎实任其责既成荐飨则为迎神送神之辞遗之邦人使歌以祀以无忘王之赐辞曰中泠之泉冽且清兮维王之神仁且英兮五风十雨岁以成兮倾倒天瓢不惮勤兮崇崇之宫妥王灵兮牲酒馨香荐以诚兮王其来归福我民兮
　　　丹阳县(缺)
　　　金坛县(缺)
嘉定镇江志卷八
　僧寺 【僧寺○(钞本无此二字)　案元志卷九以僧寺为总目寺院庵为子目此卷亦以寺院为子目而无僧寺之总目则不独与元志之例不符抑且与他卷之例不合必传写者之误也下卷道观二字钞本亦脱去今皆补正(元志卷十以道观为总目宫观院庵为子目宋志以观院为子目既与元志相同不应独无总目也)】 
叙(缺)
　　寺
　　　丹徒县
　　　　甘露寺
在北固山唐宝历中李德裕建以资穆宗冥福 【润州类集熙宁中主僧应夫因治地获德裕所藏舍利并手记云创甘露宝剎以资穆皇之冥福】 时甘露降此山因名干符中寺焚裴璩重建宋朝祥符庚戌有诏再修令转运使陈尧佐择长老居之米芾宝晋集甘露寺悼古诗序云寺壁有张僧繇四菩萨吴道子行脚僧元符末为火所焚六朝遗物扫地李卫公祠手植桧亦焚荡寺故重重金碧参差多景楼面山背江为天下甲观五城十二楼不过也今惟存卫公铁塔米老庵三间故作诗悼之有神护卫公塔天留米老庵之句多景楼记 【附宫室类楼观】 梁时二镬尚存清晖凝晖二阁废有堂曰雨花阁曰海门
　　　　永业寺
旧在金坛县东南二十五里后请废额建在登云门外二里
　　　　妙喜寺
旧在金坛县东南四十里后请废额建在通吴门里为都统司功德院中有纪忠堂军师毕再遇列阵亡将士职位名祠之
　　　　绍安寺
旧在金坛县东南一十五里后请废额建在登云门里
　　　　绍安寺
旧在金坛县东南一十五里后请废额建在登云门里
　　　　崇祚寺
旧在金坛县东三十五里后请废额建在铁炉招提寺旧在金坛县西一十里后请废额建在登云门外杨李村
　　　　善业寺
旧在金坛县西北七里后请废额建在杨李村东安寺旧在金坛县藤料沙缺
　　　　善业寺
旧在金坛县西北七里后请废额建在杨李村东安寺旧在金坛县藤料沙缺
　　　　景灵寺
旧在金坛县治东二百步后请废额建在丁角镇南丁村
　　　　幽栖寺
旧在金坛县东八里后请废额建在胡村
　　　　梁广寺
旧在金坛县东三十里后请废额建在东利涉门外
　　　丹阳县(缺)
　　　金坛县(缺)
　　院
　　　丹徒县
　　　　普济禅院 【普济禅院○(钞本此下数叶在卷九)　案僧家之院不应与道观同卷今皆移入此卷列于僧寺之后经道家之院仍列于道观之后俾门类不相杂焉】 
在焦山祥符图经不载始建岁月但云宋朝改今名僧了元自序元佑三年春普济庵乏主者白太守杨公乞居于此院旧有海云堂善财亭
　　　　因胜报亲院
在府治之南三里唐大中六年建曰妙喜寺南唐曰慈云宋朝改因胜元佑中苏颂拜尚书左丞请为功德院乞以因胜报亲禅院为额壁间有集贤学士黄庭坚开堂疏石刻云因胜得名旧矣报亲自天锡之又云瓶水炉香终借松楸之润晓猿夜鹤将从杖屦之游礼部郎米芾跋
　　　　昭庆报慈院
在城西二里伪吴顺义三年置曰延寿院宋朝改普慈苏轼尝有诗曰普慈寺后干竿竹 【普慈寺后千竿竹○(钞本慈作济)　案此句乃苏东坡题普慈长老壁诗集中正作慈字符志卷十昭庆报慈寺注引此诗亦作慈字即此段上文亦云宋朝改普慈则济为误字无疑】 即其地也政和间中书侍郎刘逵请为功德院赐今额
　　　　罗汉院
在府治西南一里唐天复中安王 【亡其名】 舍果园为之建炎焚毁隆兴中讲僧崇习重建塑五百罗汉像京口集有苏庠罗汉院风漪轩诗
　　　　天王感慈院
在登云门里梁朝建
　　　　奉圣院
在花山伪吴顺义七年置因号花山院宋朝改今名
　　　　惠安院
在府治之西祥符图经云本甘露寺下方浴院南唐保大中自维扬迎旃檀瑞像于此宋朝改今名后废 【向文简公以钦圣皇后赐燕王有功德寺曰资福在开封南渡初寺僧负其像至京口再剙以废额揭之向氏春纪并文简像在焉】 
　　　　报恩院
在城南一里本烈帝庙唐干符中于院南别创新庙而故庙为报恩院
　　　　福因智果院
在登云门外元符末文肃曾布初入相请建守坟院赐今额
　　　　安圣院
在登云门里绍兴中始剙小庵后建为院取安圣废额揭之
　　　　黄杜普济院
在城西南二十里伪吴干贞三年镇海军司马府城都军使徐知谏建曰资福院祥符四年改今名
　　　　海会院
在城东南一十五里旧曰尊圣院祥符图经不载始建之时寺僧云天圣中改今名
　　　　登云院
在城西北二里唐建宋朝改为惠安今城中亦有惠安院
　　　　显慈院
在五州山熙宁癸丑故相陈升之再入为元枢建守坟院请于朝赐今额寺旧在山之腹升之手自裁定曾文肃布与客王律曾游有诗并见京口集注云日观卧云山中绝景建炎兵火寺徙于山下非丞相自定旧基
　　　　显庆崇福院
在三里冈
　　　　显孝褒亲院
在城东北六十里圌山之下内有驸马钱景臻像旧名东霞寺后改今名
　　　　灵建院
旧在金坛县东南二十五里后请废额建在东利涉门里
　　　　宝城院
旧在金坛县东北一十八里后请废额建在登云门外二里
　　　丹阳县
　　　　广福院
在县东北五里祥符图经不载旧曰观音院宋朝天圣间有僧来挂搭相传以为每出缘化则常润真扬同日见之因号四世界后有高僧言四世界者日光菩萨也僧闻之即趺坐而逝治平末赐额为寿圣隆兴中改今名院有玉乳泉三字文惠公陈尧佐书 【余见井泉】 故相刘正夫元佑中罢仪真教官过之留诗后人立石院内
　　　金坛县(缺)
嘉定镇江志卷九
　道观
叙(缺)
　　观
　　　丹徒县
　　　　华阳观 【华阳观○(钞本此下三行在元志卷十)　案下文云宋朝政和八年改今名钞本宋作圣(今作宋朝乃严氏所改)元人作书不应称宋为圣朝此必宋志之误入元志者也兹特订正下文延昌观归真观俱仿此例(延昌观条下云宋朝治平中改今名归真观条下云宋朝祥符中改今名钞本宋字皆作圣)】 
在城东北五十里丹徒乡马墅村宋元嘉初置曰仁静观 【唐魏法师碑在观内胡楚宾文】 宋朝政和八年改今名
　　　丹阳县
 延昌观
在县南一里梁大同中建曰永兴观宋朝治平中改今名旧集女冠绍兴庚辰郡檄改为道士观
　　　　归真观
在县东南五十里唐开元十四年置曰清虚观宋朝祥符中改今名
　　　金坛县
　　　　太虚观
旧延真庵在县治南二里宋朝绍兴十七年道士李善应造龙图蒋璨书额淳熙十五年取废额为今名
　　　　崇真观
在南洲去县十里梁大同二年置隋大业三年废唐宏道元年复建旧名金坛观宋祥符中改今额 【陈德昭有宿崇真观诗见京口集】 
　　　　清真观
去县十五里汉元寿初建赐额望僊隋大业末年废唐天宝间复建宋朝祥符中改赐清真其大殿宝元间建梁朝道士郗尊师养道成功从以二虎归隐茅山良常洞今殿前双桧乃其手植左一株四干敷花而不实右一株二干不花而实京口集有文惠陈尧佐诗集仙观在县东南二十五里金山乡梁大同初置隋开皇末废唐大历三年重建广明初里人张彦记 【广明初里人张彦记○(钞本此行后有崇寿观以下一叶余)　案钞本崇寿观条载虞集碑文张氏鉴云忽又杂入元人文字不可解今考此段大字云归附后至治二年子注云是为今泰定甲子皆是元时年号严氏元照以为自归附以下当删张氏亦同其说(张氏云此条至治二年云云当是元人续增似至顺重修时羼入者)然钞本此卷各道观条下凡言及宋皆称圣朝惟崇寿观条下但称宋而不称朝则不独归附以下非宋志即归附以上亦非宋志也今移入元志卷十道观门内(宋志内亦当有崇寿观今既脱去无从追补不必分元志之前半为宋志也)】 
　　　　华阳观 【华阳观○(钞本无华阳二字)　案此条末云京口集有吏部洪兴祖华阳抚掌泉诗则此观名为华阳可知上文之华阳观在丹徒县马墅村置于宋元嘉时本名仁静观魏法师之所居也此处之华阳观在金坛县大茅山置于唐宝历时任真君之所居也二观名同而地异乾隆镇江府志卷二十寺观门于丹徒县金坛县分载二华阳观与此志同今据以补正(下文云与崇寿观相近钞本脱寿字严氏元照补以元字今考乾隆镇江府志云华阳观在崇寿观西盖崇寿观虽本名崇元观然宋时既改为崇寿则不应作崇元矣) 】 
与崇寿观相近梁昭明太子旧宅也任真君亦尝居此其东有冬温泉拍手辄涌起唐宝历初于崇元观南置圣祖院即其地也先是李德裕镇西川制老子孔子及尹真人像寻移润州因将至此奉安德裕为记见本集宋朝治平中赐号鸿禧宣和初改今名京口集有吏部洪兴祖华阳抚掌泉诗
　　　　玉虚观
在县西四十里唐长庆中建曰灵宝观宋朝治平初改今名
　　　　洞虚观
在县西五十里陶村即梁陶隐居之故庐隐居仙去遂为观曰仙居唐长庆中石记在焉宋朝天禧中改今名皇佑初大名从事郭震记
　　　　冲寂观
在县西南三十里上元乡梁朝徐道士舍宅为之初曰宗真观唐贞观中曰升元宋朝祥符中改今名京口集刘图南避寇有诗
　　　　游仙观
在县西五十里庆元五年枢密张釜请废额建元在县西二十七里 【废观凡一十四悉隶金坛曰延陵曰腾仙曰齐正曰清龙曰乘飙曰元符曰仙真女冠曰幽岩曰通真曰寻仙曰栖灵曰终静曰迎仙曰定仙栖灵终静宋元嘉初建余皆梁置】 
　　院
　　　丹徒县
　　　　黄堂道院
今为仙台观在县南二里是为谌姆飞升之地谌姆者字曰婴常居金陵丹阳郡之黄堂潜修至道吴帝时行丹阳巿中逢三岁孩子执姆裾曰我母何来姆哀而收育之既长明颖孝敬所居常有云气姆异之谓曰吾与汝暂此相因汝以何为号也子曰昔蒙天真盟授灵章约为孝道明王请以此为号可乎遂告姆修真之诀已而辞姆飞腾姆密修道法积数十年人无知者至西晋末许真君逊吴真君猛远诣丹阳来授道法姆曰君等仙名在天昔孝悌王降兖州曲阜兰公家谓公曰后晋代当有许逊传吾此道是为众真之长留下金丹宝经铜符铁券令公授吾使掌之以俟子有年矣吾复受孝道明王之法亦以孝为本今来矣吾当授子乃登坛依科盟授出铜符铁券金丹宝经并正一斩邪之法三五飞步之术诸阶秘诀悉以传付许君顾谓吴曰君当返师之也许君心期每岁来谒姆姆觉之曰子勿来吾即还帝乡矣因取香茆一根南望掷之曰子归认茆落处立吾祠岁秋一至足矣语讫忽有云龙之驾来迎凌空而去今新城丰城二县界 【今新建丰城二县界○(钞本建作城)　案元志十九方外谌母注作新建今从之焦山本建作是亦误】 有黄堂观乃真君访飞茆之迹仿丹阳黄堂坛而立祠京口集邵彪有诗
　　　丹阳县(缺)
　　　金坛县(缺)
嘉定镇江志卷十
　学校
叙(缺)
　　子目(缺) 【子目缺○(钞本无此三字)　案下文臧焘臧荣绪诸葛璩三段皆言师儒教授之事自当列于学校门内惟学校二字乃是总目总目之下必当另有子目今总目之叙既缺无从考证姑着三字于此以俟后人之补正焉(下文兵防门内自水军以下言卒伍之事自干道六年以下言营寨之事皆当另有子目今亦各列子目缺三字于前以存梗概)】 
臧焘传高祖镇京口与焘书曰顷学尚废弛后进颓业衡门之内清风辍响良由戎车屡警礼乐中息浮夫近志情与事染岂可不敷崇坟籍激厉风尚此境人士子姓如林明发搜访想闻令轨然荆玉含宝要俟开莹幽兰怀馨事资扇发独习寡悟义着周典今经师不远而赴业无闻非唯志学者鲜或是劝诱未至耶想复宏之　案高祖开创之初犹以崇学肄业为急可谓知本矣臧荣绪纯笃好学括东西晋为一书纪录志传百一十卷隐居京口教授南徐州笃爱五经序论尝以宣尼生庚子日陈五经拜之
诸葛璩世居京口天监中太守萧琛刺史安成王秀鄱阳王恢甚礼异焉性勤于诲诱后生就学者日至居宅狭陋无以容之太守张友为起讲舍旦夕讲诵不辍时人益以此宗之
　　　镇江府学
【本府○(钞本无此二字)　案下文自御书殿以下皆言府学自县学在成德堂之东以下皆言县学府学以前无本府二字县学以前无丹徒县三字则界限不清至于丹阳金坛二县学当列于丹徒县学之后今钞本既脱去若不言其缺亦不免滋阅者之疑今皆一一注明夫子庙及书院仿此(丹徒县后言县学在成德堂之东而本府后不言府学在何处则必有缺文明矣今注以上缺三字于御书殿之上)】 【此上缺】 御书殿在大成殿后守臣阁学刘子羽建自绍兴癸亥以后累赐宸翰有易书诗孝经论语春秋左氏传又书之周官篇礼之中庸及孟子乐毅论羊祜传先圣赞七十二贤赞法帖手诏损斋记总五十四轴皆墨本又有裴度传尝赐宰臣张浚浚董师江上立石于此
学门教官袁孚以规制未备撤而新之 【学门教官袁孚以规制未备撤而新之○(钞本此行前有祭器以下一叶余)　案自祭器以下三段两言嘉熙己亥四言教授刘卿月己亥为嘉熙三年正刘卿月为教授之时(元志卷十七学职门云刘卿月嘉熙三年七月至陈埜嘉熙四年十二月至)距嘉定九年卢宪为教授之时已二十余年必非嘉定志之文矣末一段程待制迈云云虽未明言岁月然实嘉熙己亥刘卿月所建( 元志卷十一学校门云先贤祠宋嘉熙三年郡守吴潜给木材命教授刘卿月鼎创东室则兼祠枢密沈公复中书万公锺待制程公迈云云是程待制等之祠正立于嘉熙三年也)当亦咸淳志之文今移入附录之内 (钞本祭器前有张扶重修学记一段今移置讲堂三鳣堂之后盖修学记中无一言及御书殿而屡言二堂不应列于御书殿之后也)】 
讲堂在大成殿之东旧牓曰半宫今为成德
三鳣堂在成德堂后杨右史迈书扁东西廊有正录直学学谕掌计位志道据德居仁由义四斋斋各有炉亭
张扶重修学记曰镇江有学始于太平兴国五年冬柳开自常移润八年秋乃发旧创新告迁夫子之庙其颜子孟子以下门人大儒之像各塑绘配享于坐既成刻石纪之且言润在江南为上郡有孔子庙当僭伪时阙法莫或崇葺之则知五代以前固有之也宝元中范文正公仲淹载新庙学置田养士迨今赖之因立祠殿庭之后左丞王存为记元佑中文节林希既建讲堂乃于其后复建三鳣堂为教官退食之所舍法行士日益众继以增置宣和间延康毛友又一新之仍旧者庙及二堂而已建炎初学舍尽废而为仓囷独留庙宇以处士虽经兵火幸不及焚已而又为屯兵所据仓官又撤其余以营廨舍绍兴三年端明胡世将复取之因陋就简稍加补葺以来学者然旧学仍为仓诸生所舍者庙廊而已又五年宝文李谟请于朝取讲堂于仓两庑之屋十亡六七其所存者又皆颓圮又二年庙厄于兵火讲堂亦焚撤几半直阁程迈即日先治堂舍以处诸生仓卒趣辨仅庇风雨次作大成殿未及成而趋朝乃度所用举而畀之学阅二政虽各以羡余助修费而财力弗支终不克集待制刘子羽视学之初即有意兴复会南北兵寝乃兴役凡庙宇学舍之未立与虽立而未及成者下至庖湢之所皆具惟是讲堂之弊三鳣堂之废未及修建越数月悉告备焉为堂皇屋架大小若干间费役一出于公而邦畛之民弗之知也 【先是守臣阁学毛友尝撰学记止及宣和以前扶登载虽详然未尝立石】 
　　　丹徒县学
县学在成德堂之东绍兴间县令赵学老重建教官吴武陵记文在丹徒县治
学庾在戟门之东经史子集储于成德堂之右分六厨取礼乐射御书数揭于上监书教官费埙印置
公厨嘉定乙亥徙于成德堂之东县学之侧
麟凤碑在讲壁间干道壬辰春教官熊克因阅汉碑取麟凤二瑞图而赞曰麟胡为来有王者起旷代一获鲁狩汉畤圣贤感之经绝史止于嗟麟兮维其时矣有道则见凤何为藏仪韶鸣岐千载相望逮时之衰歌闻楚狂德备舜文览辉其翔 【米芾史云又有一麟凤图半篆半隶以九字九行为率云惟永建元年秋十月飨时山阳太守河内孙君见碑不合礼掾重造其铭辞曰汉武德中兴即政二年辛酉之节首历四十青龙起云云又一云天有奇鸟命曰凤皇时下有德民富国昌黄龙嘉禾皆不隐藏汉德巍巍永布宣扬天有奇兽名曰麒麟时下有德安国富民忠臣竭节义以修身闻愆来善明明我君麟状一角直下高如足翅如恶马凤冠高尾长甚可怪也今以芾所载汉碑麟凤状似与图合故摭其语以证之庆元四年教官陈德一易之以石】 
泮泉在学之西 【泮泉在学之西○( 钞本此行前有龙龟麟凤四灵图赞一段)　案龙龟以下一段内有云教官刘卿月甲午岁得于应天之府治考甲午岁乃端平元年卿月为教官正嘉熙二年端平嘉熙皆在嘉定以后则此必咸淳志也今移入附录之内(钞本此段内祥风庆云下脱龟之赞曰四字天下有道下脱神龟出焉以下二十八字今据元志卷二十一考古类郡庠四灵条注补入)】 守臣待制林希所凿后因浚得石刻泮泉二字教官杨迈为剙井亭牓以篆额
李西台诗禹迹图在讲堂北壁荆国文公王安石手帖并润守许遵诗在东壁
学官元日上已郡有会诸生之礼自守臣殿撰曾逮户侍张枃始秘撰耿秉又于元日为训文以厉诸生至今不废文曰习乡上齿行于元日何也意者曰岁律又新吾侪之齿益长矣以去岁而视前岁德差进否业稍修否若犹未也宁不惜岁月之虚度入则事父兄出则事长上去岁之所已行者隐之于心如有未至则自今已往安可复以去岁之所以事之者事之乎三纲五常之训非吾侪践履尚谁望邪强学将以待问幼学期于壮行一岁之间所得于经训而有所悟入者何语所蕴于胸中而期以施设者何事后生可畏焉知来者之不如今毋虚过后生之日而骎骎于不足畏之境曾子曰吾日三省吾身回念去岁其不省之日多矣可不戒哉　又谕学文曰学校之设非以士之贫而食之也又非欲羣其类而习为文词也不农不商若何而可以为士非老非释若何而可以为儒事亲从兄当以何者为法希圣慕贤当自何门而入道德性命之理何如而明治乱兴衰之故何由而达考之古以为得失之鉴验之今以究因革之宜此士之所当用心也自孔堂高弟犹勤勤问仁问智问孝问政问所以为士请之于师而辩之于友后世之士不逮远矣傥离羣索居而蔽其所习则固陋乖僻无自而进于道圣人忧之着为成书以诏万世教养渐染以俾之讲习立师儒之官以董正之此开设学校之本意也升堂而讲以质诸公之所疑命题而试以察诸生之所蕴今不惟视为文具且并与文具而废之矣教官自训导之外无他职事励之以修洁之行勉之以有用之学庶几仰副圣天子作人之意 【庶几仰副圣天子作人之意○(钞本此行后有正至会拜之礼以下两叶余)　案正至以下凡九段内有言宝庆间及宝庆三年者有言绍定庚寅绍定癸巳者有言端平间者有言嘉熙丁酉及嘉熙二年嘉熙三年者年号皆在嘉定以后张氏鉴疑为咸淳志是也惟正至会拜之礼一段及丹徒县薛村田一段钞本皆注云以上嘉定镇江志张氏据此谓未注者后人所增已注者为嘉定志本文然丹徒县薛村田一段末云系教授任褒然置考任褒然之为教授系端平二年(见元志卷十七学职门)在嘉定之后则亦咸淳志矣正至会拜之礼一段内有言嘉定癸酉教官卢宪而末言今为常比玩其语气必卢宪以后作志者之词也今定为嘉定续志与下文诸段俱移入附录之内(元志卷三风俗类入学会拜条注引元日上巳一段又引正至会拜一段末云并见嘉定志盖前一段为嘉定志后一段为嘉定续志作志者欲省文故统谓之嘉定志也)】 
　　　丹阳县学(缺)
　　 金坛县学(缺)
　　子目(缺)
 丹徒县　
祥符图经载夫子庙在县西二里是时尚未立学葢州县立学自庆历始崇观以后附在郡学东隅今之县学乃绍兴丙寅宰赵学老创教官吴武陵记立石在县治西庑干道庚寅宰韩元老曾修
　　　丹阳县　
祥符图经载夫子庙在县治东偏庆历中依庙为之元丰初鼎甃县尉王致尧刻石纪其畧建炎焚毁惟存大成殿殿额摹政元御书绍兴壬戌令吴（木巳）建讲堂明年刘长民又作两庑及斋舍干道己丑陈玠重建独殿仍旧东西斋六曰求仁曰好义曰隆礼曰笃信曰教忠曰教和
　　　金坛县　
祥符图经载夫子庙在县治东其后依庙建学陋甚绍熙初宰李枀重建堂曰明伦阁曰尊经斋舍器用俱备晦庵先生侍讲朱公熹书额永嘉叶适记邑人刘宰书至嘉定壬申枀子坝来贰郡宰唐士列立石
　　书院
　　　丹徒县缺(缺)
　　　丹阳县缺(缺)
　　　金坛县　
申义书院在希墟前太府寺丞张镐参政文简公纲之孙以其居去庠序远因建书院招名师合族之子弟教之且拨田为经久计邑人刘宰为取孟子申之以孝悌之义名之
　兵防
自吴孙权都京城理水军起楼橹谨斥候魏人撤兵远徙京口之兵莫强焉晋宋以来兵权总于刺史刺史带持节都督者不但统京口兵或督中外军事或督诸州军事六朝经理中原率由京口兴师不得不合兵权于此唐初润州刺史特领一州非六朝事权比至干元有丹阳军建中有镇海军元和间始并二军为一是时节度观察使或统诸道或统数州然破庞勋破李希烈皆京口兵为之则晋人谓之可用宜矣宋朝惩唐末五代兵骄将专之弊选州兵壮勇者部送京师以补禁卫余留本城虽或更戍然罕教阅熙宁七年始诏京畿诸路兵分置将副无复出戍有警而后遣谓之将兵元丰四年又诏团结东南路诸军如京畿法凡十三将浙西路为第三将而将兵昉乎此今州兵有系将不系将系将五禁军也不系将崇节牢城也浙西路钤辖今驻平江秋阅则按其事事已复归而润有州钤辖则自绍兴二十八年守臣杨揆奏请始 【又按祥符间京口有新水军营以水战南方之所长也自绍兴十一年分屯禁旅水军有御前都统制领之而当郡不复置开禧间尝置防江一军未几改隶都统司嘉定乙亥待制史弥坚以防江为今重事复请于朝】 
　　子目(缺)
　　　水军　
吴志张纮传注孙权对刘备曰吾方理水军当移据秣陵时权正屯京
　　　楼橹　
孙韶收父河余众缮京城起楼橹
　　　北府兵　
晋郗愔在北府徐州人多劲悍桓温云京口酒可饮兵可用深不欲愔居之
　　　义军　
刘裕克京口义军斩桓元骁将吴甫之皇甫敷元大惧使桓谦屯东陵谦等士卒多北府人素畏伏裕莫有鬬志裕与刘毅等分数队进突谦阵将士无不一当百
　　　万钧神弩　
宋武帝之破卢循也军中多万钧神弩所至莫不摧陷舆地志唐颓山西有宋武帝积弩堂
　　　步骑　
梁中大同初侯景渡采石邵陵王纶率步骑三万发自京口直指钟山出贼不意大破之
　　　镇海军　
唐建中二年置
　　　宣润弩手　
韩滉为镇海节度德宗在奉天淮汴震骚滉训练士卒锻砺戈甲称为精劲分兵戍河南帝狩梁州滉请以镇兵三万助讨贼有诏嘉劳李希烈陷汴州滉乃择锐卒令裨将王栖曜李长荣柏良器进讨次睢阳而贼已攻宁陵栖曜将强弩数千夜入宁陵希烈不之知良器择弩手善游者沿汴渠夜入及旦伏弩发贼乘城者皆死矢及希烈坐幄希烈惊曰宣润弩手至矣遂大败东解宁陵之围复宋汴之路漕路无梗安靖东南滉功居多
　　　楼船　
韩滉造楼船战舰三千柁由海门大阅扬威武
　　　丹杨军　
新唐书地理志丹杨军干元二年置元和二年废
按旧唐书纪元和五年十一月浙西奏当镇旧有丹阳军请并为镇海军从之与志年月小异 【旧书杨从阜】 
　　　挽硬　
镇海军节度李锜增广兵众选善射者聚之一营号挽硬
　　　甲士　敢死士　
咸通五年庞勋陷都梁城辛谠言于泗洲刺史杜慆请出求救于淮浙闰月甲辰至润州见镇海节度杜审权审权乃遣押牙赵翼同谠将甲士二千人救泗洲浙西军至楚州未进谠曰我请为前锋乃募选军中敢死士数十人迎贼死战扬旗鼓噪而前贼见其势猛锐避之
　　　后楼兵　
镇海军节度周宝募兵号后楼都子玙统之孱不能御军伍横肆廪给倍于镇海骄不可制
　　　凌波军　
南唐窃据每岁五月许民竞渡籍其姓名尽搜以为兵号凌波军卢绛以功授凌波军都虞候吴越兵围京口绛率所部舟师突长围来救
　　　新旧水军营　
祥符图经载旧水军营新水军营并在州治西北三里旧营乃南唐故迹新营祥符六年诏立营废久矣
　　　都巡检营廨　
长编大观元年十二月御笔江浙之民轻扬易摇盗窃间作承平日久兵弱势单一有警急无以制御阻淮带江不可不防可相度于杭越之钱塘西兴杨润之瓜洲西津淮口之盱眙临淮各置都巡检一员兵给二百人刀鱼船五只各于江淮岸侧置营廨屯守分部地界凡沿淮巡检悉隶之以时巡察奸盗
　　　汰冗兵　
绍兴元年夏四月浙西大帅刘光世一军月费钱十六万米三万石辛卯上问宰执几何可以赡足范宗尹以其数对且曰若汰其冗而留精兵三万可以足用上曰待作手书与之直示朕意
　　　募敢战之士　
四年冬十月知镇江府沈晦过阙言大将与帅臣各有所职若全倚大将恐不能办递年杜充总大兵在建康而帅臣陈邦光不为措置及充迎敌而邦光被絷以至周望去而汤东野逃郭仲去而李邺降皆坐此也望拨零兵二千付臣并令臣募敢战之士三千参用昭义步兵之法期年后京口便成强藩东晋尝谓京口兵可用故北府兵号为最精唐亦用宣润弩手平淮甸时方以韩世忠屯军在府其言不用又乞促张浚统兵为世忠之援时宰执皆称晦议论激昂
　　　赤心奇兵两军　
金左监军挞辣居祁州而其众尚留陈楚浙西大帅刘光世守镇江欲携贰之乃以金银铜为三色泉其文曰招纳信宝获金人则燕饯而遗之未几踵至得数千众皆给良马利器用之如华人因创赤心奇兵两军颇得其用
　　　防江军　
开禧二年冬楚州申敌犯清河宜备江面奉旨令阁门陈焕因守臣待制宇文绍节措置防江本府招募能水武艺効用并厢军共一千六百人充本府防江水军又关拨都统司温州福州防秋把隘海船四十五只及劝客船二十七只招到梢碇水手八百余人通二千四百八十余人辟差统领将佐措置军器衣甲屯驻焦金山一带防捍江面与都统司人船编排字记于沿江上连下接各择紧要隘口地分防守至开禧三年五月奉旨以二千人为额以镇江府驻札御前防江军为名溢额人数仍旧遇阙销豁其统领将佐官兵并泊焦山时未有营廨也守臣赵师（上睪下廾）于石公山之东起葢一千三百间置教场以练士卒军伍既成续江面平息将海船并梢碇水手申朝廷给据放散至嘉定六年八月枢密院札下总领钱仲彪都统刘元鼎将防江见管军兵九百八十九人及衣甲军器等并拨付都统司水军及诸军收管其统领将官照江上离军恩例与添差在外差遣一次
防江军衣甲器械　防江军既隶大军凡本府素来自备衣甲器械并行拨去嘉定甲戌守臣待制史弥坚请于朝谓州兵自古有之今招填阙额禁军方议练习而军器阙然是州兵无用也欲乞给还器械并寨屋充本府禁军演习居止使用二月枢密院札下都统司尽数拨还今本府具已拘收数目申元发往都统司军器 【铁甲一千一十九副麻扎刀五十柄白木鎗七百七十条手射墨漆角弓一百张手射角弓弦二百条弓箭（革胡）（革彔）一百六个弓箭三万一千六百只火药弓箭五百只墨漆木弓一百二十张苦竹枪头一千六百个弩箭革胡革彔三百五十七个火药弩箭五百只斧七百柄斧刃子四百八十个铁叉三十五柄大鼓二十面小鼓八十面铜锣一十面腰刀四百口旗大小一千二百九十八面都管皮四百二十条箭隔九十一条蒺蔾火炮二百个】 都统司拨还军器 【甲六百副枪七百七十条麻扎刀五十柄腰刀三百口腰斧三百柄箭（革胡）（革彔）一百六个队鼓三十面大鼓一十八面金一十面墨角弓一百张新弦二百条黑木弓一百二十张弩箭（革胡）（革彔）三百一十二个铁锅一十口弓箭一万三千八百只旗大小一千九十六面小鼓五十面叉三十五柄手刀一百口手斧四百柄枪头一千六百个斧刃子一百八十个都管皮二百八十三条箭隔二十二条余未发到】 
　　　禁军　
元额管全粮二千一百三十人嘉定癸酉秋不足五百人率充局次诸厅杂役而老弱不啻什伍待制史弥坚按籍都阅汰其疲羸籍其子弟厢卒之强锐者升刺焉仍立赏格散募招补至乙亥春拣中八百十五人队外剩员不与
禁营在府治之西 【禁营在府治之西○ 【钞本在广固指挥前一行】 　案下文威捷全捷威果雄节广固诸指挥皆禁军之名则禁营自当在威捷之前不当在广固之前矣】 
威捷第四指挥额管全粮五百一十人见管大小五百人全粮三百二十六人 【拣中二百九十六人队外三十人】 剩员小分一百七十四人阙全粮一百八十四人
全捷十八指挥额管全粮四百人见管大小分二十九人全粮二十四人 【拣中一十五人队外九人】 剩员五人阙全粮三百七十六人
威果三十六指挥额管全粮五百一十人见管大小分一百三十人全粮一百二十二人 【拣中一百九人队外一十三人】 剩员八人阙全粮三百八十八人
威果六十二指挥额管全粮四百人见管大小分一百六十四人全粮一百四十四人 【拣中一百四十人队外四人】 剩员二人阙全粮二百五十六人
雄节第十指挥额管全粮三百一十人见管大小分三百二人全粮二百八十九人 【拣中二百五十五人队外三十四人】 剩员一十三人阙全粮二十一人
广固指挥　旧有广固营在西夹城内废久
　　　厢军崇节指挥　
会要熙宁元年十二月枢密院言厢军近已团结教阅武艺欲给威边京西路军额请受以州军大小定人数自三百人至百人仍改军额内两浙曰崇节并加教阅二字于军额上从之四朝史志四年枢密院言诸路厢军名额猥多自骑射至牢城凡二百二十三其间因事募人团立新额而教阅厢军并为一额余从省废其移并如禁军法奏可遂下诸路以州大小高下为序每指挥毋过五百人内两浙曰崇节
　　　厢军牢城　
元额管全粮三千四十六人嘉定癸酉秋止管四百余人至乙亥春简核升黜之外禁军改刺丁壮新招共得七百三十人分隶杂役
崇节十三指挥额管全粮五百四十一人见管大小分一百七十人 【全粮一百六十五人半粮五人】 阙全粮三百七十六人
崇节十四指挥额管全粮五百四十一人见管大小分一百四十五人 【全粮一百四十四人半粮一人】 阙全粮三百九十七人
崇节十五指挥额管全粮五百四十一人见管大小分一百七十四人 【全粮一百六十八人半粮六人】 阙全粮三百七十三人
崇节十六指挥额管全粮五百四十一人见管大小分一百八人 【全粮一百六人半粮六人】 阙全粮四百三十五人
牢城第四指挥额管全粮四百四十一人见管大小分七十五人 【全粮七十人半粮五人】 阙全粮三百七十一人
牢城第五指挥额管全粮四百四十一人见管大小分八十一人 【全粮八十人半粮一人】 阙全粮三百六十一人
　　　威辅堂　
旧教场在夹城西长巷内规橅卑狭雨则沮洳军士不足以容守臣待制史弥坚徙于石公山即防江军教场也去城八里与焦山相对东西阔四十九丈南北长五十六丈鼎创将台射亭一十九楹名曰威辅取威武文德辅助之义春秋禁旅教阅于此
　　　止戈亭　
亭在郡治守臣日阅士卒之所分禁旅为六队教以武艺每五日课射给犒而激厉之亭初成待制史弥坚记曰皇朝以禁兵分戍列郡措意深密厥后悉上之制寖隳郡各因其旧数为额阙上招募虽稍戾本指然壮侯蕃以卫王室以威不轨以定民志犹初意也京口实江表形胜余至郡席未暇暖简核军实视故籍不能五之一而工技击者无百人问诸老胥旧校则曰中兴以来是邦屯驻大军不赖州兵为重故兵备寖以单弱今粮簿不五百人而疲羸且十六七率为它役庇占开禧兵衅起守臣尝请诸朝置防江军已而寻盟则防江军改隶都统州兵不振有自来矣余心惕焉以为凿城筑池効死弗去谁实任责而兵顾如是可乎则按籍都阅立格去留黜侏儒者降厢卒而厢卒之强壮者升焉执它役者还队伍而尫弱疲曳者退焉其存者不十之三则又散募子弟丁壮合旧兵得八百人先是阅场直子城之西列屯之后池洿下雨辄泞淖且回僻为守者不得朝夕视教习特具文耳余暇日行郡后荒圃默计可为小射亭则筑垣畚砾除而抵之又上言于朝谓防江军虽废其器械营舍宜归之州家朝如请下统司次第给还既又按行其营拓旧阅场立堂五间扁以威辅为春秋搜狝之所而小射亭则以止戈名之分新军为队队各百三十人置部将六员其甲冑房箙之属则创库以藏队别其号以便于给纳间五日角射艺教阵法决拾坐作候正金鼓颇渐谙习顾精能激惰兵不可以无赏日引月长赏不可以不继适郡之屠务有遗利岁可得七千缗储以给赏月费六十万钱而鼓角旗帜皆谨亮而精明之禁旅训齐则又练巡尉之兵创徼逻之卒使之严扞掫而肃警捕越明年秋大阅威辅郡之军容稍稍改观余退而思之佳兵者不祥之器而天生五材谁能去兵吾夫子尝闻俎豆之事矣而又曰我战则克葢思患豫防有备无患兵之善志也今天子以礼乐治天下何事于兵而余戆书生又非能知兵者区区志念特以谨侯度述所职耳乃若填刺未及故籍则必得尺度如格不敢便文自营于以待后之人庶几尽复其旧故记其畧于止戈而闻其事于朝省其凡目则载诸案牍及图经云
　　　巡铺　
初厢无巡铺官无军巡待制史弥坚谓滨江为郡军民错处戢奸弭暴宜不若是疏乃于五厢江口镇创置巡铺二十八所以二十八宿为记铺各厢军二名专充巡徼东西厢五铺 【第一铺在小巿东角字记第二铺在后军寨门前亢字记第三铺在甘露寺井亭氐字记第四铺在登仙桥房字记第五铺在土牢巷口心字记】 左北厢五铺 【第一铺在千秋桥尾字记第二铺在张公桥箕字记第三铺在嘉定桥斗字记第四铺在朱方门外牛字记第五铺在长桥女字记】 左南厢五铺 【第一铺在染造桥虚字记第二铺在游奕军前危字记第三铺在中山酒库北室字记第四铺在屏风巷壁字记第五铺在草巷内奎字记】 右南厢五铺 【第一铺在张师娘巷娄字记第二铺在道人桥胃字记第三铺在西花园前昴字记第四铺在右军小寨前毕字记第五铺在东岳庙前觜字记】 右北厢五铺 【第一铺在邓家宅前参字记第二铺在栲栳闸前井字记第三铺在转般仓前鬼字记第四铺在剥马务巷柳字记第五铺在木场巷星字记】 江口镇三铺 【第一铺在西北较酒务前张字记第二铺在潮闸前翼字记第三铺在墅土山轸字记】 
夹冈巡铺夹冈俗分大小名之地势萦回岐分山脊相距旷迥行者惴惴熊叔茂诗僻疑昏有虎静恠晓无鸡谓此地也守臣殿撰宇文绍彭创置六铺分拨逻兵舟行陆走藉以无恐
丹徒县界小夹冈三铺 【第一铺尉司弓手五人第二铺西津巡检司土军六人第三铺地名新丰圌山巡检土军四人】 
丹阳县界大夹冈三铺 【第四铺经山巡检司土军五人第五铺尉司弓手五人第六铺弓手五人】 
金坛县界(缺)
闸兵　元额一百三十人存者无十之一守臣待制史弥坚奉旨浚渠堰闸落成乃募强壮会水者三十人籍为兵闸官统之及于上闸东侧剙寨屋四十楹充闸兵居止
　　　土军弓手
　　　　丹徒县　
西津巡检司土军额管一百八十人见管九十五人阙八十五人　尉司弓手额管七十五人无阙　圌山巡检司土军额管一百八十人见管九十五人阙八十五人内分拨茆轮江巡捕三十人先是嘉定四年守臣待制傅伯成准枢密院札子为江淮制置使司申措置把截私贩海湖舟船事札付本府日下措置或合移防江军于圌山石牌冲要去处屯驻专一教习水战及与两寨同共防警本府遂措置海船选差防江官兵关拨军器于界内把截外条陈于上曰圌山去本府水路百里石牌又在江阴之下去本府水路三百六十余里节制非便纵使无此利害圌山石牌正缘根盘胶固囊橐为奸今移置此军将来恐又生一圌山石牌非能为益欲且从旧焦山置营有合更戍处具于后圌山之下约水路百三十余里有小河寨属常州小河至申港七十余里有申港寨由申港至江阴三十余里由江阴至石牌十八里有石牌寨皆属江阴军置寨之所皆系控扼要害各有巡船若使寨兵用命私贩及盗船无有不获相承为奸事非一日圌山小河之间又系本府及常州两界首每遇盗发巡尉互相推托少有捕获其地有包港一处劫盗之所出没其外新沙居民颇众又其下则有焦子门两山地势尤险今相度欲于包港置寨屋五十间防江军更戍一百五十人将官一员三月一替仍拨船三只分番在船泊于沙岸又于圌山拨六十人船两只同共防遏葢兼用两寨则无与盗交通之弊分番更戍则无根株盘固之患实为利便其小河申港等处事属他郡恐别有利便亦乞从朝廷行下本处相度是年六月十九日奉旨依至六年八月防江军拨隶都统司后止差圌山寨兵三十人
　　　　丹阳县　
尉司弓手额管一百二十人见管一百三人阙一十七人　延陵巡检司土军额管七十七人见管二十六人阙五十一人　经山巡检司土军额管九十六人见管八十一人阙一十五人
　　　　金坛县　
尉司弓手额一百六十人见管九十五人阙六十五人
　　子目(缺)
干道六年镇江都统制成闵奏制军之额贵得其当古人自五人为伍五伍为两积而至于为师为军有定数未尝紊杂窃见镇江军马往年系游奕选锋前右中左后水军人军后来浸废游奕选锋并作六军本路屯驻额管四万七千人除招填外 【阙五字】 千人其余五军或多至九千八或少止七千人每将或多至三千人或少止一千人非特多寡不同而亦队伍不齐臣今欲将水军以五千人为率分作三将余每军以七千人为率分作五将每将各据所隶军分均拨队伍将见隶诸军亲随使臣衙兵合并作一处乞添置游奕一军如此则军伍齐整亲督教练第其能否以别勤怠自然上下相维小大咸励军政修明可责成効兼镇江诸军兵将所部军伍多寡不同所定员数参差不一皆是前后帅臣一时差补即无正授付身苟且因循何以激劝臣欲乞每军差统制官一员统领官二员每将差正将一员副将一员其各用准备将缘本司路当要冲每岁护送国信人使分遣淮东诸州防托及公淮巡检扬州牧放差使之类皆要有心力将官部辖每将欲差准备将二员上件兵将官乞从本司铨量保明申朝廷正行给降付身日后有所补差并依此例五月二十四日奉旨镇江府驻札御前诸军以前右中左后水游奕七军称呼水军以三将余军以五将共三十三将统制官以七员统领以一十三员水军止差统领一员正副准备将各以三十三员为额内受朝廷付身及本军差权二年以上并特与正差未及二年人且与权差候年限及取旨与差仍令成闵开具合差人数职位姓名申枢密院
前军寨 【范公桥一普照寺下一石头巷一天庆观巷北一】 　右军寨 【西门里一湾门桥一西门外牛家坡一经家湾一施水坊铺二】 　中军寨 【仁和门里一门外二鹤林门一通吴门外东河村一】 　左军寨 【鹤林门里塘塠山下一门外二】 　后军寨 【长桥门一东海门一】 　水军寨 【洗马桥一西津西仓门一金鸡岭一】 　游奕军寨 【光孝观一八角楼前一鹤林门里西花园前一鹤林门外一丹徒县前一仁和门里双望子后一】 　龟儿寨一百一十二间　前军大寨三百二十二间　前军小寨六十间　后军寨二百二十七间　中军寨二百一十间　都统衙中军寨六十七间　左军寨二百五十九间　左军寨五百四十八间　右军小寨九十三间　雄江右军寨三十二间　雄江左军寨一百一十七间　游击军寨三百六十二间　总効军寨二十四间　游奕前军寨百八十八间　游奕后军寨六十二间　背嵬军寨五十间　厢禁军寨三十二间　拱卫军寨百一十三间　闸兵寨四十间　延陵巡检寨在镇内　经山巡检寨元在经山侧今移在练湖埂上去县二十里　包港寨在永济乡潘庄之东守臣待制傅伯成奏请剙置御江盗始以防江军兵更守今拨寨兵守之　牧放寨基昔在尚德乡县东北十里今废为民田　西津寨在县西北五里大江岸上　圌山寨在县东南五十里圌山下战舰都统司战舰数内车船在江南岸断妖港摆泊戈马船海船轻舠多浆在下鼻港摆泊而窜船海秋等却在江北扬州岸摆泊设有缓急非大潮汛仓猝乘驾虑不及事嘉定甲戌奉旨令镇江都统司开浚本府海鲜河那移江北战船一就江南梢泊从守臣待制史弥坚之请也
按建炎二年六月言者以为东南武备利于水战宜于江上广造战舰列于南岸己卯诏公江措置限一月毕审此则战舰在江之南中兴初固以为便矣
嘉定镇江志卷十一
　古迹
叙(缺)
　　居宅 【居宅○(钞本无此二字)　案下文自晋刁勰宅以下皆言居宅者也自宋兴宁陵以下皆言陵墓者也盖此卷以古迹为总目居宅陵墓为子目(陵墓门内又分陵与墓为小子目钞本金坛县后有一墓字严氏以为标题之仅存者今移至丹徒县之前而别补陵字于陵墓之后)严氏元照谓当补此二门是也然又谓古迹另为一门而以卷末宋志孝建以下八条当之则其说仍有未安盖彼八条本卷二十一纪异门器物类之文而误入此卷者也(八条内或言得古钟或言得古铜器或言得古铁或言得玉磬或言得石函与器物类或言得银木简或言得玉印者事既相似文义亦同则为错简无疑)否则志书纪古迹岂有不列古人之居宅陵墓而止述古人之器物者乎今补居宅陵墓二子目而卷末八条则移入卷二十一器物门内仍顺时代为叙以复其旧焉(器物门内本有齐建元时事一条永明时事一条梁末事一条今列于宋志孝建条后陈大定中条前)】 
叙(缺)
　　　丹徒县
 晋刁勰宅
在城西南四里近宅有桥勰因毁为航号长广航
　　　　南唐林仁肇宅
在今之朱方门外一里后为故相苏颂居第颂以仁肇忠勇乃为立庙于宅之东侧 【苏氏谭训】 仁肇庙今在前军寨之山上甚小
　　　　赞善大夫陈翊宅 
赞善大夫陈翊筑室京口徐铉有送翊还乡序有云戴仲若轩垂之地不减风烟蒲真人鹿迹之乡依然川域 【详见徐铉集】 
　　　　宋故相秀国陈升之宅
在朱方门外范公桥之南苏氏谭训载之甚详今为后军寨并酒海酒库京口集有升之营所居诗及沈括陈丞相宅避暑诗括笔谈云秀公治第于润极为闳壮宅成已疾甚惟肩舆一登西楼旧总所中酒库相对运河东岸侧有秀公亭后废
　　　　翰林学士三司使沈括宅
在朱方门外之东自志云翁年三十许时尝梦至一处登小山花木如覆锦山之下有水澄澈极目而乔木蘙其上梦中乐之将谋居焉自尔岁一再或三四梦至其处习之如平生之游后十余年翁谪守宣城有道人无外谓京口山川之胜邑之人有圃求售者及翁以钱三十万得之然未知圃之何在又后六年翁坐边议谪废乃庐于浔阳之熨斗洞为庐山之游以终身焉元佑元年道京口登道人所置之圃怳然乃梦中所游之地翁叹曰吾缘在是矣于是弃浔阳之居筑室于京口之陲巨木蓊然水出峡中停萦杳缭环地之一偏者目之梦溪溪之上耸为邱干木之花缘焉者百花堆也腹堆而庐其闲者翁之栖也其西荫于花竹之闲翁之所憇壳轩也 【京口集有壳轩诗】 轩之瞰有阁俯于阡陌巨木百寻哄其上者花堆之阁也据堆之崩集茅以舍者岸老之堂也背堂而俯于梦溪之颜者苍峡之亭也西花堆有竹万个环以激波者竹坞也度竹而南介途滨河锐而垣者杏觜也竹闲之可燕者萧萧堂也荫竹之南轩于水澨者深斋也封高而缔可以眺者远亭也居在城邑而荒芜古木与豕鹿杂处客有至者皆频额而去而翁独乐焉渔于泉舫于渊俯仰于茂木美荫之闲所慕于古人者陶潜白居易李约谓之三悦与之酬酢于心目之所寓者琴碁禅墨丹茶吟谈酒谓之九客居四年而翁病涉岁而益羸滨槁木矣岂翁将蜕于此乎 【长兴集】 今半为前军寨
　　　　故相魏国公苏颂宅
在化龙坊 【今曰化隆】 与陈升之宅相近即林仁肇故居也颂新居成次七弟大夫韵有版筑多遗址经营信昔缘之句注旧址乃林仁肇故宅版筑时犹有旧砖甓林亦温陵人而家此今余居有之信非偶然耳颂始建第皆法故相杜衍务为俭素曾肇铭颂之墓曰筑第京口仅庇风雨苏氏谭训曰颂以宫使居化龙之新第着百韵诗代家训具述祖先基业平生艰勤训饬子孙俾谨守家法无坠世绪
　　　　知院蔡卞宅
在登云门里与庄定公王存宅相近旧有阁曰元儒亨会之阁徽宗御书额其地今为右军寨
　　　　中书侍郎刘逵宅
在长桥之南建炎末为宣抚司
　　　丹阳县
 晋王珣宅 【晋王珣宅○(钞本无晋字珣字)　案下文云后舍为朝阳寺元志卷十二云晋王珣宅在县市中后舍为朝阳寺则此句当作晋王珣宅明矣】
在丹阳县南一里后舍为朝阳寺
 梁武帝宅 【梁武帝宅○ (钞本此下一段在陆澧宅后)　案张祜陆澧皆在梁武帝后其宅不应在梁武帝宅前乾隆镇江府志列梁武帝宅于晋王珣宅后今据以改正(戴氏守梧谓乾隆府志载丹阳县唐人之宅凡四此志止有张祜陆澧权德舆三宅而少桓彦范宅当于梁武帝宅条后补唐桓彦范宅六字今从之惟是后出之志书所有而此志无之者难更仆数或原本未载或已载而脱去势难一一徧补故戴氏所未述者今皆仍其旧焉)】 
基在塘头村即位幸旧宅观旧井井上梨枣并儿时所植尚存
　　　　唐桓彦范宅(缺)
　　　　张祜宅
□在□□祜字承吉元和中作宫体小诗辞曲艳发窥建安风格以曲阿地古澹有南朝之遗风遂筑室种木而家焉颜萱后经其故居已易他主诗见类集陆澧宅在丹阳严维有自云阳归晚泊陆澧宅诗见类集
　　　　权德舆宅
在练湖上德舆有送其叔赴晋陵诗序云德舆旧居丹阳去晋陵百里又有忆江南旧居诗曰结庐常占练湖春岁久莫识其处
　　　　宋枢密副使邵亢宅
在耿冈
　　　　中书舍人蔡肇宅
在竹塘村
　　　　陈辅
居县之南郭
　　　金坛县
　　　　宋参知政事张纲宅
在金坛县西之希墟村
　　　　知枢密院事汤鹏举宅
在东之小墟村绍兴丁丑二公并为执政邑人呼张为西府汤为东府云
　　陵墓
叙(缺)
　　　陵
　　　　丹徒县
　　　　　宋兴宁陵
在县东南三十五里武帝追尊曰孝皇帝讳翘初仕郡为功曹 【元和郡县图志】 孝穆赵皇后本传高祖之母葬丹徒县东乡谏壁里雩山陵曰兴宁
　　　　　孝懿萧皇后陵
孝懿萧皇后本传孝皇帝之继室亦葬丹徒兴宁陵崩时年八十一遗令曰孝皇背世五十余年古不祔葬且汉世帝后陵皆异处今可于营域之内别为一圹孝皇陵坟本用素门之礼与王者制度奢俭不同妇人礼有所从可一遵往式乃开别圹与兴宁陵合坟初高祖微时贫约过甚孝皇之殂葬礼多阙高祖遗旨太后百岁后不须祔葬至是故称后遗令施行
　　　　　胡婕妤陵
胡婕妤本传文帝之母葬丹徒陵曰熙宁荥阳庐陵衡阳三王墓并在域东
　　　　丹阳县
　　　　　齐宣帝休安陵
在县北二十八里高帝父也追尊为宣皇帝
　　　　　景帝道生永安陵
在县东北二十六里明帝父也追尊为景皇帝
　　　　　高帝道成泰安陵
在县东北三十一里
　　　　　武帝颐景安陵
在县东三十二里
　　　　　明帝鸾兴安陵
在县东北二十四里 【并元和郡县图志】 舆地志云泰安陵景安陵兴安陵在故兰陵东北金牛山其中邱埭西为齐梁二代陵隧口有大石麒麟辟邪夹道有亭有营户守典之四时公卿行陵乘舴艋自方山由此入兰陵升安车轺传驿置以至陵所
　　　　　梁文帝顺之建陵
在县东北二十五里武帝父也后张氏谥文献合葬舆地志云 【舆地志云○ 【钞本此下一段在简文帝纲庄陵后】 】 梁大同元年作石麒麟自京师由曲阿中邱至陵所初甚难近陵二十余步忽如跃走时以为瑞帝不悦终有侯景之乱
按建康实录 【按建康实录○ 【钞本此下一段亦在简文帝纲庄陵后】 　案舆地志一段内云梁大同元年作石麒麟又云终有侯景之乱建康实录一段内云武帝父顺之追尊为文皇帝又云武帝大同中作石麒麟乃置于此墓是所言者皆武帝修建陵之事不应列于简文帝庄陵之后也元志卷十二陵墓类列此二段于文帝建陵之后今从之】 及隋志曲阿县建陵隧口石麒麟起舞皆在大同十二年与志异又碑曰太祖文皇帝之神道武帝父顺之仕齐为领军将军封临湘侯武帝即位追尊为文皇帝庙号太祖见姚思廉陈书及南史并建康实录武帝大同中作石麒麟乃置于此墓至欧阳修集古目录乃以此碑为宋文帝长宁陵自在蒋山见沈约宋书及建康实录甚明此乃梁文帝建陵特其八字与文帝庙谥偶同尔
　　　　　武帝衍修陵
在县东三十一里后郗氏先葬天监七年诏修建二陵周回五里内居人赐复终身大同十年武帝驾幸兰陵谒建陵有紫云荫覆陵上食顷乃散帝望陵流涕所沾草皆变色陵傍有枯泉至是流水香洁辛丑哭于修陵诏曰朕违桑梓五十余载展敬园陵但增感恸园陵职司共事勤劳并赐位一阶并加颁赉唐贞观十一年诏令百步禁樵采
　　　　　简文帝纲庄陵
在县东二十七里简皇后王氏合葬诏曰简皇后窀穸有期昔西京霸陵因山为藏东汉寿陵流水而已朕属值时艰岁饥民弊方欲以身率下永示朴厚今所营庄陵务存约俭有港名萧港直入陵口陵前石麒麟高丈余寰宇记云梁简文帝陵有麒麟碑 【寰宇记云梁简文帝陵有麒麟碑○(钞本在居宅门梁武帝宅条下)　案二句皆言陵墓与居宅无涉且系简文帝之陵与武帝无涉故置之武帝宅后则文义不贯而移至简文帝陵后则与陵前石麒麟高丈余之句正相联属也兹特改正】 
　　　　金坛县(缺)
　　　墓
　　　　丹徒县
　　　　　吴孙氏墓
在城南
按孙氏诸陵坚曰高陵在曲阿权曰蒋陵在钟山惟策在丹徒为许贡之客所害后权称号追谥策曰长沙桓王陈寿尝言割据江东策之基兆权尊崇未至故此不称陵而称墓类集谓孙氏陵在城南复取何逊行经孙氏陵诗附之误矣葢逊所题乃权墓也
　　　　　晋郗昙墓
陈时东征北军于丹徒盗发昙墓见建康实录
　　　　　禇裒墓
在城南七里
　　　　　宋神士墓 【宋神士冢○(钞本无此四字)　案此四字乃一段之标题钞本脱去词意不完且与上文晋郗昙墓褚裒墓之例不相符合严氏元照谓少帝以下二行无所附丽而删之今仍存其旧而补四字于首(元志卷十二陵墓门内亦补此四字)】 
少帝时南徐有一士子从华山往云阳与客舍中一女子相与死因合葬呼曰神士冢出系蒙太平广记载
　　　　　南唐徐知谏妻赠东平郡君吕氏墓
在普济院之左知谏记文尚存干贞三年己丑沙门令威立石
　　　　　宋兖王李从谦墓
在城南之望城堽俗呼为兖王坟其石翁仲一尚在适吴门内河西岸圣井子之旁
　　　　　京西转运使苏舜元墓
在五老山端明殿学士蔡襄铭尚书左丞庄定王存墓在仙风里翰林学士曾肇铭
　　　　　祠部员外郎秘阁校理赠少师王介墓
在蒜山东荆国文公王安石文忠公苏轼皆有挽诗见集中介之子延康殿学士王汉之墓在黄杜村马鞍山中书舍人程俱铭
　　　　　光禄卿王罕及其妻昭州平乐县主簿墓
光禄卿王罕及其妻夫人狄氏子昭州平乐县主簿潞并葬崇德乡永安里丞相岐国公王珪铭礼部郎中米芾墓在黄鹤山中书舍人蔡肇铭
芾之父左武卫将军赠中散大夫□母赠丹阳县太君阎氏皆葬于此山
　　　　　同知枢密院事林希墓
在马迹山门下侍郎许将铭
　　　　　尚书左丞谥安惠邓润甫墓
在下鼻塘
　　　　　秘书监知应天府翟思墓
在铁炉山
思之孙兵部侍郎翟绂墓亦葬其山之东南阜
　　　　　朝散大夫知楚州陈向墓
在长山之白云岗内翰沈括铭
　　　　　丞相文肃曾布墓
在长山之相公湾
布从子左奉议郎知舒州曾纁 【布从子左奉议郎知舒州曾纁○ (钞本从作之)　案下文云内翰汪藻志考汪藻浮溪集曾纁墓铭云君之祖易占有子六人曰布谥文肃曰肇谥文昭君文昭暮子也据此则纁乃肇之子布之从子也今改正】 葬丹徒乡内翰汪藻志
　　　　　正议大夫曾□墓
在独市村
　　　　　朝散大夫提点杭州洞霄宫蔡渊墓
朝散大夫提点杭州洞霄宫蔡渊葬东霞山翰林学士毛友铭
　　　　　吏部尚书蒋猷墓
前志云在五州山之西阜
今按内翰汪藻志猷墓乃云葬明州鄞县凤翔乡隐学士之东岗未知孰是故两存之
　　　　　中书侍郎刘逵墓
在汝山其子居实自为志
　　　　　资政殿学士赵野墓
在圌山之阳靖康初野过高密为贼所害绍兴中招魂葬此
　　　　　观文殿学士谥忠简宗泽墓
在京岘山显谟阁学士曾懋铭近守臣吏部侍郎俞烈重建飨堂
　　　　　承议郎知真州刘公彦墓
在金山寺地内
　　　　　开府仪同三司詹文墓
敕葬白兔山荣国夫人何氏墓附
　　　　　资政殿学士詹度墓
在白兔山今其族居缙云
　　　　　供备库副使赠武显大夫向子莘墓
在官塘桥西北长乐山朝议大夫吴说碣子莘子所生母永康县大君夏氏妻静安县君曾氏及其子婺州义乌丞游沂州司刑曹涂监行在赡军北酒库征建康排岸湋皆葬于此山第六子直徽猷阁荆湖北路转运副使（□匀）之妻令人俞氏及其次子奉议郎通判常德府士裴墓在长山
　　　　　龙图郑□墓
在谢家湾
　　　　　殿丞周□墓
在缪家山南
　　　　　尚书郎洪□墓
在缪家山
　　　　　运使高□墓
在官塘桥东
　　　　　兵部郎张颉墓
在横山尚书凌景夏志
　　　　　通奉大夫淮南运判孙荩墓
在马鞍山
　　　　　后湖居士苏庠墓
在马迹山金桥村大（艼去丁改乘）
　　　　　知处州柳仲永墓
在黄茂山
　　　　　节度使魏胜墓
在汝山之漩水湾
　　　　　都统制谥毅武王胜墓
在城西朱家湾
　　　　　成肃皇后父谢冀王墓
在鹤林门之东南
　　　　　太原郡侯赠节度使王刚墓
在城南七里堽
　　　　　直显谟阁吕擢墓
在汝山之漩水湾
　　　　　蠹斋先生真州教授周孚墓
在檀山
　　　　　朝奉郎通判范邦彦墓
在京岘山南
　　　　　朝请郎西外宗正丞张大允墓
在宝葢山
　　　　　乡贡进士姜谦光墓
在缪家松塔湾
　　　　　湖州教授陈珙墓
在义里乡分流村西
　　　　　朝请大夫知辰州王万全墓
在白兔山
　　　　　建康府教授田晓墓
在京岘山北马鞍山
　　　　　步帅果州团练使刘超墓
在长山
　　　　　中奉大夫成都运判霍（□虎）墓
在汝山
　　　　　权马司左领卫将军张良显墓
在长山
　　　　　殿帅节度使郭钧墓
在长山
　　　　　宣义郎将作监主簿马元颖妻荣氏合葬墓
在汝山 【马元颖妻荣氏名庄墓在汝山○(钞本颖作频无墓在汝山四字)　案元志卷十二陵墓类荣氏墓在汝山之阳注云荣氏名庄字正容宣议郎将作监主簿马元颖之妻也据此则名庄下当补墓在汝山四字(上文霍篪墓条下亦云墓在汝山)而元频当改作元颖明矣(频与颖笔画相似古今人名频者少名颖者多频必颖之讹也)严氏元照知其有脱文而欲改名庄为合葬未为得也】 
　　　　　赠少师应安道墓
在长乐乡青山
　　　　　武义大夫何淮墓
在京岘山南西营村
　　　　　总管佐领卫将军李师闵墓
在长山
　　　　　迪功郎常州武进县主簿孔璇墓
在丹徒乡圌山之阳 【孔子四十九世孙建炎南渡后寓居因葬于此】 
　　　　　成忠郎孔珪墓
在丹徒乡圌山之阳璇之弟
　　　　丹阳县
　　　　　吴孙坚墓
在吴陵港土人至今称为孙坟以其最大异于他坟又呼曰大坟
按坚征襄阳为黄祖所杀吴志及建康实录皆言还葬曲阿后权称尊号谥坚武烈皇帝墓曰高陵
　　　　　晋周氏墓
在延陵西六里
　　　　　包氏墓
在延陵北一里
　　　　　梁宏偃将军墓
在石羊子有八冢大小相接
按蔡佑杂记云丹阳县北濒河十八里地名石羊子有牧童见雉鸡逐之入土穴中遂告其主人夏里正即穿其穴乃一大冢继为人所告就狱具说有碑石碎而沈于练湖中求之不获云是宏偃将军墓梁朝人追取到铜器制度皆不甚古或云为县所易墓有四室在旁中闲一室二厦开是时余官京口目覩兹事乃政和丁酉岁也
　　　　　宋三司盐铁判官邵饰墓
在彭泉村御史里行陈洙志龙图直学士邵必墓在□□
必之子通判邵约史墓在□□
　　　　　枢密副使邵亢墓
在耿堽村 【枢密副使邵亢墓在耿堽村○(钞本亢作元)　案宋元志俱无邵元传惟元志人材门有邵亢注云累官至枢密副使考王珪华阳集有邵安简公墓志铭云公讳亢字兴宗(亢为名兴宗为字义正相应若改亢为元则与兴宗不相应矣)尝为枢密副使葬润州丹阳县上德乡耿岗原(耿岗原与耿堽村盖即一地元志陵墓门作耿冈)其官阶地名皆属相合则元为误字审矣元志陵墓门亢误作穴今亦改正(乾隆镇江志陵墓门正作亢)】 
　　　　　将作监主簿章友直墓
在县金牛山东园 【将作监主簿章友直墓在金牛山东园○(钞本无牛字)　案卷六山川门丹阳县经山条下云古所谓金牛之山此墓既在丹阳县境自当作金牛山若作金山则是丹徒县境矣乾隆镇江府志陵墓门正作金牛山今据以补入】 荆国文公王安石铭
　　　　　直秘阁知盱眙军俞长吉之墓
在经山
隐居窦从周墓在吕城之东南五里
　　　　金坛县
　　　　　汉左恢墓
在县北一十八里毗陵先贤传云恢字伯向曲阿人累拜尚书左丞京师称其清高后迁会稽太守左忠墓在县南一十八里先贤传云忠字思和曲阿人凡为七邑所至有异政
　　　　　吴左思墓
在县北一十八里先贤传云思字公行云阳人材量雄伟孝行纯笃累迁会稽余杭长沙三郡守
　　　　　晋吏部东阳太守袁宏墓
在县西一十五里
　　　　　周祗墓
在县北七里建康实录祗为国子博士宋武帝遣刘敬宣伐蜀祗以书谏帝不从敬宣果无功而还
　　　　　宋司空录尚书徐羡之墓
在县西南二十里羡之东海郡人
　　　　　梁中书舍人给事中王国侍郎袁兴祖墓
在县东一十三里兴祖字道生舍所居宅为法中平等寺勒碑纪实散骑侍郎巴陵太守潘阐之墓在县东二十五里阐之字文昌广识多能为琅邪巴陵二郡太守
　　　　　唐戴叔伦墓
在县南三里翰林学士右补阙梁肃撰神道碑
　　　　　姚长官坟
宋屯田郎姚辟之族弟姚存族侄纯孟皆尝知某县时显者称长官二人葬金坛乡人称之至今曰姚长官坟
　　　　　知岳州陈孝威墓
在上元乡之西张庄
　　　　　中书侍郎谥忠穆张悫墓
在上元乡望张之原
　　　　　宗正丞苏嘉墓
在上元乡去茅山十里郡人蔡雍志
　　　　　徽猷阁待制曾统墓
在方山之原
统之孙吏部尚书曾暎亦葬此山
　　　　　直宝文阁知建康府张镇墓
在县西方山
　　　　　右文殿修撰知桂州张君冑墓
在上元乡之西张庄
　　　　　大理少卿谭知柔墓
在县西强塘之原
　　　　　右司知常州庄必强墓
在县东五里横堰
　　　　　参知政事谥文简张纲墓
在希墟
　　　　　知枢密院事谥敏肃汤鹏举墓
在小墟
　　　　　大理卿吴交如墓
在上元乡三培之原
　　　　　奉直大夫知吉州王万枢墓
在上元乡白水塘之原
　　　　　云茅居士刘蒙庆墓
在方山之麓
　　　　　稻田提举堵闰墓
在唐安乡南戴庄
嘉定镇江志卷十二
　宫室 【宫室○(钞本作公廨)　案严氏元照云多景楼之类非公廨也此题亦系误列当删其说是也然删公廨而易以楼台则亦未为尽善盖下文之子目有楼有台有亭有堂楼台二字不足以包之也卷八僧寺类甘露寺条下云多景楼记附宫室类楼观 (钞本宫室作地理今特改正盖寺观居宅皆非地理之子目不应楼观独为地理之子目也)此楼观为子目而其上更有总目之证 (楼与观非一类而云附楼观者亦犹库与务非一类而卷十六织罗务叙云详见库务皆联言之以足句耳此卷有楼无观盖本有而今佚矣)况祠庙既为宫室之子目则楼观亭台之类亦当为宫室之子目更可知矣】 
　　楼
　　　丹徒县
　　　　多景楼
在甘露寺天下之殊景也始因焚荡再建蠹斋周孚称楼非旧址唯东面可眺三隅暗甚诗云往时百仞山丹阳丽朝日江天富佳致收揽不遗一匆匆熙丰事电往那可诘故基谁为徙胜概从此失如窥一面网反堕三凌室幽怀郁尘雾老眼暗髹漆干道庚寅守臣待制陈天麟乃重徙建为记曰多景楼不知其所始与所以名寺兴于唐繇李卫公以后登北固题咏者皆不及多景则楼当建于本朝无疑独不知其岁月初为楼者谁也今楼中石刻有米公元章诗且云禅师有建楼意故书禅师不载何名当元章时尚未楼而东坡先生熙宁甲寅岁自杭过润与孙巨源王正仲会于此赋江天斜照传于乐府不知与元章赋诗时岁月相去几何岂有之而中废耶或云熙宁中主僧应天为之是皆不可知也考丹阳类集寺凡楼观四曰雨华清晖凝虚多景其一也劫火之余踪迹难辨近岁有言于太守方公滋者指优婆塞之居为旧址公因以其所名之启窗东乡仅得圌汝焦石数山长江一曲则景固未尝多也谓此为是是又未可知也下临峭壁岸稍稍坏难于立屋主僧化昭危之乃相地于寝堂之西为屋五楹牓以元章旧迹登者以为尽得江山之胜葢东瞰海门西望浮玉江流萦带海潮腾迅而惟扬城堞浮图陈于几席之外断山零落出没于烟云杳霭之闲至天清日明一目万里神州赤县未归舆地使人慨然有恢复意则是楼也安知其非故处不然亦足以实其名矣京口气象雄伟殆甲东南北固濒江而山耸峙斗绝在京口为最胜而今之建楼之地又为北固胜处昭蜀人也胸中不录录故于是举为宜其后秘撰耿秉重修吴琚诗云几年殊草创今日见天成牓曰天下第一江山
　　　　北固楼
或名为亭舆地志北固山有亭屋五闲蔡谟以置军实刘牢之败为其子敬宣所焚梁武帝改固为顾有登北顾楼诗则其名久矣干道己丑守臣待制陈天麟建有记至嘉定甲戌待制史弥坚命郡吏搜访得之碑裂为三而失其一然其后尚可读也记曰北固京口 【阙九字】 上至梁楼坏为亭武帝登望 【阙七字】 百余年所谓亭者邈不知何许 【阙五字】 于图经耆旧云甘露即其地其然 【阙五字】 载别岭入江高数十丈三面临水号曰北固予观京口诸山起伏缭绕出入城府率如蔓斿缀今甘露最近江屹立西乡而山南北皆 【阙一字】 田葢昔江道也与南史所云合矣予于连沧观之西为亭面之而复其旧名则甘露之为北固其亦安之而不辞矣夫六朝之所以名山葢自固尔其君臣厌厌若九泉下人宁复有远略兹地控楚负吴襟山带江登高北望使人有焚龙庭空漠北之志神州陆沈殆五十年岂无忠义之士奋然自拔为朝廷快宿愤报不共戴天之雠而乃甘心恃江为固虖则予是亭之复不特为登览也旧亭在郡圃后绍熙壬子殿撰赵彦逾徙亭于山西向规制狭小至嘉泰壬戌阁学黄由增广之 【阁学黄由增广之○ 【钞本此下有方舆胜览一段】 　案　四库全书提要云方舆胜览宋祝穆撰书成于理宗嘉熙己亥据此则宁宗嘉定年间其书尚未成作嘉定志者断不得见而引之此必咸淳志之文也今移入附录之内 【卷十六司马李元纮注引方舆胜览今亦移入附录】 】 
　　　　喜雨楼
在嘉定桥东嘉定甲戌守臣待制史弥坚鼎建有记
　　　丹阳县(缺)
　　　金坛县(缺)
　　台
　　　丹徒县(缺) 
　　　
 丹阳县(缺) 
　　　金坛县
 武功台
在金坛县宇西池中有石记后为县尉郑儒毁去惟龟趺存焉 【详见金坛县治】 
　　亭
　　　丹徒县
 济川亭
在潮闸之南守臣待制史弥坚建并书旧有安流亭圯陋弗葺嘉定甲戌渠浚闸成撤而新之凡十楹为重客候潮匽薄之所
　　　　皇华亭
在丹阳馆南后通潮渠守臣显学张子颜建
　　　　需亭
在府治西九里江津之上汉未刘备自诣京口见孙权求荆州权遥表汉以备为荆州牧权自饯备于江上观望久之谓备曰孤与公扫清逋秽迎帝定都事宁之日愿与公乘舟游沧海耳备对曰此亦备之志也以泝江发棹处考之正当此地旧亭绝小干道己丑守臣陈天麟重建
　　　　送舟亭
旧名南新亭在丹阳馆南
　　　　晚山亭
在连沧观下
　　　丹阳县
 神亭
舆地志云在延陵县西三十里即吴长沙王策遇太史慈处也吴志孙策渡江转鬬所向皆破进击刘繇于曲阿繇同郡太史慈侦视轻重时独与一骑卒遇策于神亭策从骑十三皆坚旧将韩当宋谦黄葢辈也慈便前鬬正与策对策刺慈马而手得慈项上手戟慈亦得策兜鍪会两家兵骑并各来赴寻解散繇与策战兵败走丹徒策入曲阿劳赐将士后于泾县获慈策捉其手曰宁识神亭时耶若卿尔时得我云何慈曰未可量也策大笑曰今日之事与卿共之
　　　金坛县(缺)
　　堂
　　　丹徒县
　　　　妓堂
在城东南唐李德裕题北固山诗云班剑出妓堂注郡城东南有谢公妓堂遗迹 【有谢公妓堂遗迹○(钞本此下有郡官厅以下十一条)　案自郡官厅至司户厅八条中三言续编张氏鉴云此志所称续编当即至顺志所称咸淳志也今按元志卷二城池门两引嘉定续编张氏云所引皆赵善湘事益信续成于善湘时也其说最确此处司户厅条下云嘉定癸未守臣龙图大卿赵善湘增建与彼处正同则亦为嘉定续志无疑张氏知元志所引为嘉定续志而又谓此志所引为咸淳志盖偶未检耳若司法厅以下三条未注续编而就中都会厅一条注云景定间都仓朱通重建景定在嘉定以后则必咸淳志也今分别移入附录之内】 
　　　丹阳县(缺)
　　　金坛县(缺)
　公廨 【公廨○(钞本无此二字) 案此卷之首误列公廨二字严氏元照谓当移至妓堂之前其说似矣然妓堂在郡城东南乃谢公遗迹仍是宫室非公廨也今移至治所类之前盖治所仓库以下皆公廨之子目也】 
叙(缺)
　　治所 【治所○(钞本无此二字)　案元志卷十三有治所类所载之总领所及丹徒县治与此处之小子目相同其叙内引祥符图经云云与此处之叙亦同然则此卷必当有治所二字之子目矣】 
祥符图经载官舍除州治外凡十二处通判在州衙西偏推官在州衙南门外西偏州院司理院并在州衙南门外兵马监押在州衙西南监清酒同监清酒监茶税同监税监织罗务并州衙西门外监堰在州西南二里回车院在西北一里葢是时郡寮之数止如此其后寖多始时别乘一员今增为两员其下又有签判矣始时都监一员今增为五员而其上又有钤辖矣始时推官一员监当官共七员今推官分为节察二员而监当则有监仓监库监酒监税监闸及排岸巡铺作院等官矣兵官监当员众无定居不能尽述
　　　郡治 【郡治○ (钞本无此二字)　案下文之监务厅非县令之署而统于丹徒县治则此处之总领所虽非镇江府署亦当统于郡治可知卷七李卫公祠条末云淳熙中建阁贮公之文注云见郡治盖其阁本在府署今府署条已脱去无从追补而郡治为此处之小子目则固不可不补也】 
 总领所
在府治西南月观之下
　　　　供军堂
隆兴二年总领洪适建
　　　　花信亭
洪适建
　　　　得江楼
洪适建记曰江出岷山行万里至于朱方受浙引淮益大以肆冲激洄折过海门而东之潮生洲灭不见垠隒骇涛静练瞬息异状金焦二山屹然中立形势雄绝于是为最昔人谓长江当百万之师而曰天隔南北得其险也至于转漕得之则陈陈行舳费减流马浮家者得之则布颿千里朝发夕届行商得之则（禾困）载奇货什一可逐骚人得之则可以导词源助子墨渔者得而网罟耕者得而溉灌算计见効随其所得江固自若也予官寺占铁瓮之西登墉以望巨浸横前境与心远有地数亩窊(阙)高下吏卒散处犹蜂房然会羽书不驰官事少闲徙茅茨去芜秽立屋其颠以得江扁之右为供军之堂左为花信之亭堂言职亭言景也当沈迷钱谷之问神耗思滞揽镜自叹非复故吾伺隙一至如起宿疴如逃醉乡长川遥岑寄我清啸阴晴朝莫无时不胜岂直吞八九云梦而已顾瞻裵回以今监古考战争之陈迹愤侵陵之近事饮马之役春秋所必报予再书下考视荫怀归天开风竞中流击楫后之人将于此而观之
　　　　仁亭
干道元年总领曹逮建
　　　　爱山堂
淳熙二年总领文惠钱良臣建
　　　　紬书堂
淳熙八年总领宇文子震建
　　　　小蓬莱
宇文子震建帅幕邓谏从上梁文
　　　　山春亭
杏亭并宇文子震建　右供军堂花信亭得江楼爱山堂杏亭钱仲彪重修
　　　　一笑亭
嘉泰三年总领梁季珌建取黄鲁直诗坐对真成被花恼出门一笑大江横
　　　丹徒县治
　　　　向吴亭
在府治之南三里唐陆龟蒙诗秋来频上向吴亭其更号通吴驿不知始于何时干道庚寅守臣秘阁蔡洸给公帑缗钱命丹徒宰韩元老重建仍复唐旧名揭之
　　　　监务厅
在县东北二里一百步今废
　　　丹阳县治 【丹阳县治○(钞本无此四字)　案三贤堂条下云令徐文度立今考卷十七丹阳县令内有徐文度而丹徒县令内无之金莺池条虽缺然据元志卷七丹阳县金莺池条注载夏竦官丹阳邑掾事则亦非在丹徒县矣今特补此四字以清界限下文金坛县治四字钞本亦脱去今考监税厅条下云嘉定中宰黄朴监务廖昌绪创建卷十七金坛县令内有黄朴而丹徒丹阳县令内无之则当属金坛明矣上文武功台注云详见金坛县治兹特据以补入盖金坛县治内本有武功台一条钞本脱去耳】 (缺)
　　　　三贤堂
令徐文度立郡贰校书陈谟记国录李琪制迎送神辞苏庠勉陈东赴京手帖在焉
　　　　金莺池(缺)
　　　金坛县治(缺)
　　　　监税厅
旧寓慈云寺嘉定中宰黄朴监务廖昌绪创建
　　仓
叙(缺)
　　　丹徒县
 　　　转般仓
绍兴七年每上江粮运至镇江冬则候潮闸占舟而防折运纲兵亦复侵耗运使向子諲乞置仓以转殳为名诸路纲至即令卸纳从之在大围桥西北前临潮河后枕大江湻熙戊戌守臣待制司马伋总领叶翥运副陈岘三司同创开禧初守臣待制李大异增为五十四敖逮今约储米六十余万石外续纳米餫敖少不足以容司庾者拟于总所大军仓借敖交受然以朝家桩积寄之他司出纳混淆两皆不便嘉定甲戌守臣待制史弥坚念滨江积贮最为利济要须储蓄百万以便转输仓后隙地尚可展拓新开归水澳去仓密迩就运澳土积成敖基力省功倍乃以借敖增敖利害谂于朝奉旨起葢敖宇二十座以乙亥五月庚申鸠工八月甲午竣事
　　　　都仓
在府治之东南即学宫故址也旧敖八岁久倾摧所贮无几守臣待制史弥坚增创仓宇并葺其旧而新之越数月始毕记曰直子城东南隅是为都仓岁久弗葺椽桷朽蠹垣壁隤缺上雨旁风储峙弗严庾氏司出纳无一席地以莅事执笔循除而坐俛首尘秕中尚何望会计当耶西成既秩民租麇至旧敖褊隘不足以受所委则假他司空廪而寄藏焉发敛无定所输受者始交病矣嘉定癸酉九月余来守是邦怪而问之属秋入方殷黾勉故态明年夏因稍给之隙始先葺新而规广之筑土增高使绝浸润疏剔芜壅以去流潦甃砖级石累堑层庋砻密刚壮俾利永久列为十有二敖因旧而增葺者半之官厅神祠门关之制向所阙典今悉备具肇工于次年四月二十八日断手于十月二十二日屋以闲计合六十费羡余之泉凡千二十万米一百五十五石民不知役而仓已新夫积贮有邦之先务葢藏有司之常职靳小费苟岁月而恃假寓以为安是隳常职而慢先务也余为郡不能自闲补罅疏壅扶僵植坏政条稍稍举乃以余力而营斯仓仓成会岁大稔复斥公帑籴粟实之以备不虞于积贮先务讵能补万分一庶其不废有司之职云尔
　　　　户部大军三仓
南仓在范公桥东北仓在子城西西仓在江津岁久弗葺嘉定壬申总领钱仲彪次第修葢阅再期而三仓一新积贮充牣
　　　丹阳县
　　　　常平仓
在县东北一里普宁寺北
　　　金坛县
　　　　常平仓
在县治东南五十步
　　库
叙(缺)
　　　丹徒县
　　　　户部大军库
在榷货务之北
　　　　甲仗库
在丹徒县东绍兴十二年建以封桩御前甲仗库名嘉定壬申总领钱仲彪重修官沟界至旧为民冒占者复归于官矣
　　　　四酒库
中库在长桥之北西库在果子巷内西上库在渌水桥之西江口库在京口闸之西
　　　　寄桩库
在府治西旧为新仓
　　　　効士上酒库
在军资库南
　　　　効士下酒库
在南山亭之东守臣待制史弥坚创
　　　　公使钱库
在架阁库前
　　　　户部赡军库
在竹竿巷西
　　　　酒库
八仙库在大围桥之东八角楼在小围桥之西眉寿中山二库在县桥南清和楼在刁家巷双望库在仁和门里酒海在朱方门外诸楼亦各有库
　　　丹阳县
　　　　常平库
在县衙内
　　　金坛县(缺)
　　驿传
按唐宰相世系表 【按唐宰相表○(钞本此下一段在丹阳县后)　案下文言浙西馆驿又言润州馆驿则此段乃驿传之叙不应附于丹阳县之下今改正】 姚颋浙西馆驿巡检徐铉集尚悫润州馆驿巡官又知丹阳县吕延正兼检点馆驿迎送公事 【南唐知丹阳县镇兼检点馆驿迎送公事○(钞本作文粹有李华练塘颂南唐知丹阳县镇事)　案戴氏守梧云上文但言练湖有唐刘晏南唐吕延祯奏状及延祯序铭而未言文粹有李华练塘颂不应于刘晏奏状之后吕延祯奏状之前忽以此八字横隔之其为衍文无疑上文述刘晏之官阶云唐东都河南江淮等道转运使检校户部尚书兼御史大夫其词最为详备而此处述吕延祯之官阶但云南唐知丹阳县镇事未免太略据丹阳县令内吕延祯传当作南唐知丹阳县镇兼点检馆驿迎送公事方为前后一例其说最为有见今皆从之(上文云今并备载使来者有考钞本今并下有以圣朝淳熙闲记文八字戴氏云上句言古刻漫漶鲜有传者盖指刘晏吕延祯之记而言至于淳熙间之记虽见于下文然此处不应牵涉当删去八字今亦从之)】 是则前代亦尝名官矣
　　　丹徒县
　　　　高资馆
在义里乡高资村离城三十里升润往来之冲淳熙十二年八月文惠钱良臣建
　　　　丹徒驿
在州治西与丹阳馆相近旧呼为西行衙后为添差倅厅
　　　　丹阳馆
在千秋楼之侧 【丹阳馆在千秋桥之西○(钞本此下一段在丹阳县后)　案元志卷十三丹阳驿条下云旧名丹阳馆在千秋桥之西舆地纪胜镇江府景物下及此志卷二桥梁类云千秋桥在府治之西则其地属丹徒县不属丹阳县矣传写者不知馆号丹阳由于镇江府之本名丹阳郡非由于属邑之丹阳县故有此误 (元志卷十三并同此误今亦改正)下文秦潭驿条下云在丹阳馆北亦当属丹徒县钞本误在丹阳县后兹并改正惟使馆条下云令苏忠规建考卷十七宰贰门丹阳县令内有苏忠规而丹徒县令内无之其为丹阳之使馆无疑今仍从其旧焉】 绍兴甲子守臣显学郑滋被旨建南为中门东西列二馆皆向南每北使往来朝廷遣接伴送伴使至此则主居东馆客居西馆时弗启若泛命使指及监司按部亦憇于此
　　　　秦潭驿
在丹阳馆北面临漕渠即萧闲堂之故基 【按茅山洞中有萧闲居堂名取此陆龟蒙京口与友生话别诗云荷径遶秦潭注秦潭始皇所开】 
　　　丹阳县
　　　　使馆
在县东五里面临漕渠绍兴丁卯令苏忠规建
　　　金坛县
　　　　华阳馆
旧有华阳馆在县南三十里唐贞观中建
 延陵馆
在县治西五十步唐圣历中建后废今馆驿在县治东南一百三十步
　　邮传
叙(缺)
　　　丹徒县
县一十四铺三百二十四人登云门外西接建康界首六铺 【施水坊铺离城下铺六里半铺兵一十六人下鼻铺离城十里半铺兵二十六人乐亭铺离城一十七里铺兵二十六人洪信铺离城三十三里半铺兵一十六人高资铺离城三十里铺兵二十六人炭渚铺系界首离城四十五里铺兵二十六人】 江口西津东至丹阳县界计八铺 【西津铺至城下铺六里半铺兵二十六人城下铺至城内千秋桥西□□□铺兵二十六人南门铺在南水门外六里半铺兵二十六人张家山铺离城六里半铺兵一十六人丹徒铺离城一十三里铺兵二十六人涧壁铺离城二十五里铺兵二十六人陶庄铺离城二十八里半铺兵一十六人新丰铺离城三十五里铺兵二十六人】 
　　　丹阳县
本县额管七铺计一百八十二人 【坝头铺离城四十四里铺兵二十六人石羊子铺离城五十三里铺兵二十六人斜桥铺离城六十二里铺兵二十六人青阳铺离城七十五里半铺兵二十六人凌口铺离城八十九里铺兵二十六人栅口铺离城一百八里半铺兵二十六人吕城铺离城一百二十二里铺兵二十六人】 
　　　金坛县
本县额管三铺计一十五人 【横塘铺离城九十三里铺兵五人张庄铺离城一百一十三里铺兵五人城下铺离城一百四十里铺兵五人】 
　　务
叙(缺)
　　　丹徒县
　　　　织罗务
润州造罗务旧课十二日成一匹王子舆制置江浙匹减一日自后功课不及岁终颇以鞭棰督促真宗闻之谓左右曰如此之事朝廷何由得知葢贪功邀进之人为国生事当诏悉如旧制因察在京诸司有此类者悉革之绍兴二年镇江织造务岁贡御服花罗数千疋兵兴罢贡至是内藏库举行守臣胡世将奏民力凋弊无所从出有司劾世将违旨府寮皆惧世将曰以身任诸无忧戊寅诏罢之上曰军兴匮乏岂可以御服之物为先且省七万缗以助刘光世军在塘塠山知录兼管
　　　　都商税务
在丹阳馆南
　　　　江口税务
在还京门外
　　　　都酒务
　　　　比较东务
在道冲观相对
　　　　比较西务
在洗马桥西
　　　　榷货务都茶场
在嘉定桥之北隶总所提领开禧以来两创外辖嘉定甲戌复归总所今废
　　　丹阳县
　　　　酒税务
在县东四里一百步
　　　　吕城酒务
在镇内
　　　金坛县(缺)
　　场
叙(缺)
　　　丹徒县
　　　　造船场
在江下
　　　　草场
在常平仓东北
　　　丹阳县(缺)
　　　金坛县(缺)
嘉定镇江志卷十三 【嘉定镇江志卷十三○(钞本此下一卷在元志卷十四内)　案此下一卷本系宋志传写者混入元志以本书核之其证盖有十焉郄鉴传注云鉴治迹具攻守形势蔡谟传注云谟治迹具攻守形势今考宋志卷二有攻守形势门郄鉴蔡谟二条并在其内元志则无此门其证一也晋晋陵郡太守叙云晋陵郡始末具地理类今所书太守乃晋怀帝永嘉五年以后安帝义熙九年以前考宋志地理门寄治类详述晋陵郡始末而元志地理门内绝不言及晋陵郡且晋怀帝以下二语与元志刺守叙中所言全同若此卷果是元志岂有不言于地理类而复言于刺守类者乎其证二也张闿传注云详见新丰塘今考张闿创新丰湖塘以溉田宋元二志俱载其事但宋志载于塘类新丰塘条而湖类不载元志载于湖类新丰湖条而塘类不载若是元志则当云详见新丰湖不当云详见新丰塘矣其证三也王蕴传注云以孝武王皇后传参定萧谌传注云以本传参定晋安王纲传注云以梁武帝简文帝纪参定沈文季传注云以宋明帝纪休佑传齐书本传参定陆澄传注云以齐书本传梁江淹传及润州类集参定柳世隆传注云以梁江淹传参定谢朏传注云以齐高祖纪参定王元邈传王广之传注俱云以晃传参定江谧传注云以子良传参定褚球传注云以武帝纪庐陵王续传参定今考宋志刺守参佐将佐等门言以某书参定者难更仆数而元志诸卷则无此例其证四也桓温桓冲桓修传内桓字及庾希郄愔王恭刘牢之等传内桓字钞本皆作亘避宋钦宗讳也永嘉王彦正传南海王虔传皆引后主纪祯明二年钞本两祯字皆作祥避宋仁宗讳也元人既不应避宋讳而至顺志内他卷又皆不避宋讳岂有此卷独避之理乎其证五也地理门叙郡类云北府事详见郄超王恭刘牢之传参佐类督护徐龛注云详见刺守褚裒之下今考郄超王恭刘牢之褚裒各传皆在此卷之中而宋志他卷内别无诸人之传其证六也参佐门长史沈昙庆注云自昙庆至齐刘绘并详见行事南东海太守范岫注云自岫而下至梁张缵并详见行事南东海南兰陵太守司马萧道成注云详见行事柳世隆注云详见南东海太守王广之注云并详见南东海太守今考行事及南东海太守南兰陵太守并见于此卷沈昙庆等人亦并在其中而宋志他卷皆无之其证七也卞耽传后按语载庾希作乱事与杂录人物门曲阿宏戎条同(谓元志杂录非谓宋志杂录后皆仿此)江夏王义恭传载太祖诫义恭事与杂录郡事类事系安危条同江夏王锋传载王文和作诗事与杂录文事类善变素丝条同南康王绩传载诘主者洗改解书事与杂录郡事类萧绩诘吏条同邵陵王纶传载破侯景事与杂录武事类萧纶赴难条同萧藻传载遣长子彧入援事与杂录武事类萧藻遣子条同李安民传载斩参军王回素事与杂录刑罚类流涕行法条同胡谐之传载荐江革事与杂录郡事类谐之举才条同萧惠开传载逢蔡兴宗事与杂录拾遗类相逢曲阿条同陆澄传载江淹焦山诗与杂录考古类焦山瘗鹤条同今考元志杂录门内四字一句者其事皆他卷所未载(说详卷二十二恤刑条下)若此卷果是元志则杂录门内不应复见矣其证八也张氏鉴云此卷详六朝宦迹足补宋志之缺今考宋志人物门内纪晋宋齐梁陈之人物最为详悉不应独缺其职官且参佐门内既备列南朝诸人何反略于刺守况唐五代之刺守皆博引旁征补其缺佚岂有梁陈以前之刺守竟不载一人而待元志补之乎其证九也严氏元照云此卷缺唐五代刺史今考元志之述职官皆续宋志之所未载凡宋志所已载者概不阑入(说详元志卷十七儒学条下)故唐五代之刺守宋志既一一登纪元志自不重述未可以为缺文也夫唐五代之刺守元志尚不复见焉肯远纪南朝刺守之名乎其证十也有此十证则非元志无疑今定为宋志卷十三以复其旧焉(钞本卷十四述唐五代刺守今改为卷十五下卷以次递推)】 
　刺守〔一〕
总目(缺)
叙(缺)
　　晋徐州刺史〔兖州附〕
　　　纪瞻
本传元帝为安东将军引为军谘祭酒石勒入寇加扬威将军都督京口以南至芜湖诸军事
　　　祖逖
本传避地淮泗达泗口元帝遂用为徐州刺史
　　　周顗
本传元帝初镇江左顗刺荆州召为扬威将军兖州刺史时兖州寄居京口
　　　蔡豹
元帝纪太兴二年秋七月徐龛寇东莞羊览行征虏将军统徐州刺史蔡豹讨之本传豹避乱南渡元帝以为徐州刺史初祖逖为徐州豹为司马素易豹至逖为豫州而豹为徐州俱受征讨之寄逖甚愧之
　　　王邃
明帝纪太宁二年六月召平北将军徐州刺史王邃还卫京师 【邃无传】 
　　　庾亮
明帝纪太宁二年十月以徐州刺史庾亮为护军将军 【本传无刺徐州之文】 
　　　刘遐
本传为兖州刺史以功迁散骑常侍监淮北军事北军中郎将徐州刺史假节成帝纪咸和元年徐州刺史刘遐卒
　　　郗鉴
成帝纪咸和元年刘遐卒以车骑将军郗鉴领徐州刺史 【本传载鉴治迹具攻守形势】 
　　　蔡谟
通鉴咸康五年八月辛酉郗鉴薨即以蔡谟为征北将军都督徐兖青三州诸军事领徐州刺史假节本传都督徐兖青三州扬州之晋陵豫州之沛郡诸军事领徐州刺史 【谟治迹具攻守形势】 先是郗鉴上部下有勋劳者一百八十人当酬其功未卒而鉴薨靳不复与谟上疏以为鉴所上者皆积年勋校不可不报诏听之
按成帝纪咸康五年止载太尉郗鉴薨不载谟为都督领徐州刺史
　　　何充
本传建元初自尚书令左将军出为骠骑将军都督徐州扬州之晋陵诸军事假节领徐州刺史镇京口庾冰出镇江州召充入为都督扬豫徐州之琅邪诸军事扬州刺史
按康帝纪建元元年冬止载充为中书监都督扬豫二州诸军事扬州刺史不载充先领徐州考羡传亦云骠骑将军何充镇京口请羡为参军见得纪多疏略
　　　桓温
康帝纪建元元年以琅邪内史桓温都督青徐兖三州诸军事徐州刺史穆帝纪永和元年八月以辅国将军徐州刺史桓温为荆州刺史孝武纪宁康元年秋七月大司马扬州牧平北将军徐兖二州刺史桓温薨褚裒本传裒为兖州刺史拜侍中卫将军录尚书事裒固请归藩改授都督徐兖青扬州之晋陵吴国诸军事卫将军徐兖二州刺史假节镇京口永和初复召裒将以为扬州录尚书事又固辞归藩进号征北大将军开府仪同三司及石季龙死裒上表请伐之即日戒严直指泗口朝议以裒事任贵重不宜深入裒重陈宜速发以成声势于是除征讨大都督徐兖青扬豫五州诸军事裒率众三万径进彭城河朔士庶归降者以千计裒抚纳之甚得其欢心鲁郡有五百余家亦见义请援裒遣督护徐龛领锐卒三千迎之龛违裒节度军次代陂 【军次代陂○(钞本代作伐)　案下文云代陂之役也钞本亦作伐注云监书作伐陂今考晋书及通鉴俱作伐陂此志之例多以通鉴与正史参定则正文当作代夹注始作伐耳严氏元照反欲改夹注为代非也至于所引监书当即宋时之监本卷十四来敬业传注云诸本皆作润州惟监本作虔州恐监本错盖监本错处亦多(今本新唐书宰相世系表来敬业下正作历润州刺史)卷十五到彦之传注云宋书监本缺本传今用李延寿史(今本宋书亦缺到彦之传) 范云徐崧传注并云李延寿史本传监本不载(张氏鉴云范云为竟陵王主簿迁改等事南史本传详之此云监本不载似宋时监本与今本不同徐崧充南徐选首今本南史徐勉传亦未载此事云据本传未知是何本也)据此志所云则当日国学所校刊者固不甚精也】 为石遵将李菟所败龛执节不挠被害死伤大半裒上疏自贬以征北大将军行事求留镇广陵诏以方镇任重不宜贬降使还镇京口解征讨都督裒以远图不就忧慨发疾及至京口闻哭声甚众裒问何哭之多左右曰代陂之役也裒益惭恨永和五年卒吏士哀慕之 【监书作伐陂】 穆帝纪永和五年十二月持节都督徐兖二州诸军事徐州刺史褚裒卒
　　　荀羡
穆帝纪永和五年十二月以建武将军吴国内史荀羡为使持节监徐兖二州扬州之晋陵诸军事假节殷浩以羡在事有能名故居以重任时年二十八中兴方伯未有如羡之少者羡至镇发二州兵戍淮阴屯田于东阳之石鳖
　　　郗昙
穆帝纪升平二年以散骑常侍郗昙为北中郎将持节都督徐兖青冀幽五州诸军事徐兖二州刺史本传都督徐兖青幽扬州之晋陵诸军事领徐兖二州刺史假节
　　　范汪
穆帝纪升平五年以镇军将军范汪为都督徐兖青冀幽五州诸军事安北将军徐兖二州刺史本传徐兖青冀四州扬州之晋陵诸军事安北将军徐兖二州刺史假节
　　　庾希
哀帝纪隆和元年以辅国将军吴国内史庾希为北中郎将徐兖二州刺史假节本传太和中希为徐兖刺史慕容厉围梁父断涧水太山太守诸葛攸奔邹山鲁高平等数郡皆没希坐免官顷之召为护军将军希怒固辞希初免时多盗北府军资桓温讽有司劾之复以罪免遂家于晋陵之暨阳
　　　郗愔
废帝纪太和二年以会稽内史郗愔为都督徐兖青幽四州诸军事平北将军徐州刺史本传大司马桓温以愔与徐兖有故义乃迁愔都督徐兖青幽扬州之晋陵诸军事领徐兖二州刺史假节虽居藩镇非其好也子超传愔在北府徐州人多劲悍温深不欲愔居之而愔暗于事机遣笺诣温欲共奖王室修复园陵超为温参军取视寸寸毁裂乃更作笺自陈老病甚不堪人闲乞闲地自养温得笺大喜即转愔为会稽太守
　　　刁彝
孝武帝纪宁康元年以吴国内史刁彝为北中郎将徐兖二州刺史
　　　王坦之
孝武帝纪宁康二年以丹阳王坦之为北中郎将徐兖二州刺史本传都督徐兖青三州诸军事北中郎将徐兖二州刺史
　　　桓冲
孝武帝纪宁康三年以中军将军扬州刺史桓冲为镇北将军徐州刺史镇丹徒本传冲授都督徐豫兖青扬五州之六郡军事车骑将军徐州刺史以北中郎府并中军镇京口假节时丹阳尹王蕴以后父之重昵于谢安安意欲出蕴为方伯乃复解冲徐州以车骑将军都督豫江二州之六郡军事自京口迁镇姑孰
　　　王蕴
孝武帝纪太元二年以尚书王蕴为徐州刺史督江南晋陵诸军本传蕴固辞赐爵乃授都督京口诸军事左将军徐州刺史假节复固逊谢安谓蕴曰卿居后父之重不应妄自菲薄以亏时遇宜依褚公故事暂临此任于是受命镇京口
　　　谢元
本传自建武将军兖州刺史进号冠军加领徐州刺史符坚率兵次项城诏以元为前锋都督徐兖青三州扬州之晋陵幽州之燕国诸军事拒之坚列阵临淝水元以精锐八千渡淝水南决战坚众奔溃加元都督徐兖青司冀幽并七州军事 【加元都督徐兖青司冀幽并七州军事○ (钞本无幽字)　案无幽字则止有六州晋书谢元本传有幽字今据以补入】 遇疾上疏解职诏使还京口疗疾殷仲堪传冠军谢元镇京口
　　　谢安
孝武帝纪太元九年加太保谢安大都督扬江荆司豫徐兖青冀幽并梁益雍凉十五州诸军事本传时强敌寇境安镇以和靖加侍中都督扬豫徐兖青五州幽州之燕国诸军事假节元既破坚安欲混一文轨上疏求自北征乃进都督扬江荆司豫徐兖青冀幽并宁益雍梁十五州军事
按唐李德裕游北固诗曰自有此山川于今几太守忆昔蔡与谢兹焉屡回首注云南朝蔡司空谢太傅并镇此
　　　琅邪王道子
孝武帝纪太元十年都督谢安薨以道子为都督中外诸军事本传诏领扬州刺史录尚书假节都督中外诸军事数年领徐州刺史安帝践阼始解徐州
　　　谯王愔
本传忠正有干局孝武帝深仗之以为都督兖青冀幽并扬州之晋陵徐州之南北郡军事
　　　王恭
孝武帝纪太元十五年以中书令王恭为都督青兖幽并冀五州诸军事前将军青兖二州刺史本传孝武帝将擢时望以为藩屏乃以恭都督兖青冀幽并徐扬州晋陵诸军事平北将军兖青二州刺史假节镇京口初都督以北为号者不祥故桓冲王坦之刁彝之徒不受镇北之号恭表逊军号以超受为辞而实恶其名于是改号为前将军后起兵诛王国宝国宝既死又起兵讨王愉司马尚之兄弟遂败死恭在北府虽以简惠为政然自矜贵与下殊隔不闲用兵尤信佛道调役百姓修营佛寺务在壮丽士庶兴嗟
　　　谢琰
本传王恭举兵假琰节都督前锋军事恭平迁卫将军徐州刺史假节
　　　刘牢之
通鉴隆安二年九月王恭败死以牢之为都督兖青冀幽并徐扬州晋陵诸军事以代恭本传恭为徐州刺史使牢之讨破王廞以牢之领晋陵太守恭死遂代恭为都督兖青冀幽并徐扬州晋陵诸军事镇京口孙恩攻陷会稽牢之遣将桓宝率师救三吴复遣子敬宣为宝后继比至曲阿吴郡内史桓谦已弃城走牢之率众东讨拜表辄行击贼屡胜杀伤甚众率众军济浙江恩惧逃于海恩死牢之威名转振初王恭上表起兵恭梦牢之坐其处旦谓牢之曰事克即以卿为北府恭败牢之果刺徐州
　　　世子元显
通鉴隆安四年十一月诏刘牢之都督会稽等五郡率众击孙恩会稽世子元显求领徐州诏以元显为开府仪同三司都督扬豫徐兖青幽冀并荆江司雍梁益交广十六州诸军事领徐州刺史
　　　桓修
安帝纪元兴三年二月建武将军刘裕帅沛国刘毅东海何无忌等举义兵斩桓元所除徐州刺史桓修于京口本传桓元执政以修都督六州右将军徐兖二州刺史假节刘裕义旗起斩之
　　　刘裕
安帝纪元兴三年三月司徒王谧推刘裕行镇军将军徐州刺史都督扬徐兖豫青冀幽并八州诸军事假节
　　　刘道怜
宋高祖纪义熙八年以兖州刺史刘道怜镇丹徒本传义熙八年刘裕伐刘毅自彭城召道怜为都督兖青二州晋陵京口淮南诸军郡事兖青州刺史镇京口十二年移荆州刺史北府文武悉配之道怜素无才能言音甚楚举止施为多诸鄙拙刘裕虽遣将军佐辅之而贪纵过甚积聚财货尝若不足去镇之日府库为空虚刘裕平定三秦方思外略召道怜还为侍中都督徐兖青三州扬州之晋陵诸军事守尚书令徐兖二州刺史元熙元年解尚书令进位司空出镇京口
　　　刘义符
宋高祖纪义熙十二年以刘裕世子义符为徐兖二州刺史
　　晋晋陵太守
晋陵郡始末具地理类今所书太守乃晋怀帝永嘉五年以后安帝义熙九年以前晋陵治京口丹徒之时而其年月在治毗陵时者此不条出
　　　张闿
本传元帝为晋王以佐翼勋赐爵丹阳县侯迁侍中帝践阼出补晋陵内史在郡甚有威惠帝诏曰夫二千石之任当勉励其德绥其所莅使宽而不纵严而不苛其于勤功督察便国利人抑强扶弱使无杂滥真太守之任也闿遵而行之时所部四县并以旱失田闿乃立曲阿新丰塘溉田八百余顷后诏为大司农 【详见新丰塘】 羊曼本传元帝时为晋陵太守
　　　周懋
渡江后为晋陵太守 【见周扎传】 
　　　刘躭
为晋陵太守知名 【见刘琰传】 
　　　顾和
本传咸和中领晋陵太守
　　　江灌
领晋陵太守 【见江逌传】 
　　　王茂之
官至晋陵太守 【见王廙传】 
　　　卞耽
简文帝纪咸安二年前护军将军庾希举兵反自海陵入京口晋陵太守卞耽奔于曲阿
按庾希本传希免徐州刺史召为护军将军复以罪免与故青州刺史武沈之子遵聚众于海滨略渔人舡夜入京口城平北司马卞耽踰城奔曲阿与曲阿人宏戎发诸县兵二千并力屯新城以击希希战败闭城自守按帝纪称晋陵太守卞耽希传称平北司马意耽以徐州参佐行晋陵郡事也
　　　王蕴
本传宁康三年为晋陵太守有惠化百姓歌之 【以晋孝武王皇后传参定】 
　　　刘牢之
隆安中王恭起兵京口牢之为恭前军司马辅国将军晋陵太守置佐领兵 【见宋书刘敬宣传】 
　　　殷仲堪
本传领晋陵太守居郡禁子产不举久丧不葬录父母以质叛亡者所下条教甚有义理
　　　吴隐之
本传为桓温所知赏累迁晋陵太守在郡清俭妻自负薪
　　　刘敬宣
本传元兴三年拜辅国将军晋陵太守
　　　诸葛长民
本传义熙初持节督扬青二州诸军事青州刺史领晋陵太守镇丹徒何无忌为徐道覆所害贼乘衅逼京师朝廷震骇长民率众入卫京师
　　　殷道叔
安帝纪义熙三年刘裕诛之
　　　谢景仁
宋书本传义熙初为刘裕镇军司马领晋陵太守
　　宋南徐州刺史 【南兖附】 
　　　彭城王义康
文帝纪元嘉元年卫将军南徐州刺史义康进号骠骑将军本传永初三年迁使持节都督南徐兖二州扬州之晋陵诸军事南徐州刺史元嘉三年改荆州刺史六年召为侍中都督扬南徐兖三州诸军事司徒录尚书事领平北将军南徐州刺史二府并置佐领兵太子詹事刘湛有经国才义康昔在豫州湛为长史既数经情欵至是意委特隆人物雅裕举动事宜莫不谘访之故前后在藩多有善政为远近所称
　　　檀道济
文帝纪元嘉元年镇北将军南兖州刺史檀道济进号征北将军本传高祖受命出监南徐兖之江北淮南诸郡军镇北将军南兖州刺史文帝即位进号时南兖州治京口
　　　江夏王义恭
文帝纪元嘉三年抚军将军南豫州刺史义恭为南徐州刺史二十九年以骠骑将军南兖州刺史义恭为大将军南徐州刺史录尚书事如故孝武帝纪三十年以大将军义恭为太尉录尚书六条事南徐州刺史本传元嘉三年监南徐兖二州扬州晋陵诸军事南徐州刺史进监为都督未之任太祖征谢晦义恭还镇京口义恭涉猎文义而骄奢不节既出镇太祖与书诫之曰汝以弱冠便亲方任天下艰难国家事重虽曰守成实亦未易隆替安危在吾曹耳言集未日无由复得动相规诲宜深自砥砺思而后行亲礼国士友接佳流识别贤愚鉴察邪正然后能尽君子之心收小人之力九年刺南兖州二十九年再自南兖改授大将军都督扬南徐二州诸军事南徐州刺史持节侍中录尚书事太子太傅如故世祖即阼授使持节侍中都督扬南徐二州诸军事大尉录尚书六条事扬徐二州刺史刘义欣元嘉三年以长沙景王道怜长子义欣以后将军散骑常侍为南兖州刺史 【见刘道怜传后】 时南兖州尚治京口未治广陵
　　　衡阳王义季
文帝纪元嘉九年以征虏将军义季为徐州刺史本传迁使持节都督南徐州诸军事右将军南徐州刺史
　　　南谯王义宣
文帝纪元嘉十六年以镇南将军江州刺史义宣为征北将军南徐州刺史本传南徐州刺史都督南徐州诸军征北将军持节如故加散骑常侍
　　　广陵王诞
文帝纪元嘉二十一年以南兖州刺史诞为南徐州刺史时南兖州已治广陵孝武帝纪孝建二年冬十月以骠骑大将军扬州刺史竟陵王诞为司空南徐州刺史本传始封广陵王二十一年为南兖州刺史寻徙南徐州刺史二十六年改刺雍州入为侍中封晋陵王孝建二年为使持节都督南兖二州诸军事太子太傅南徐州刺史侍中如故上以京口去都密迩犹疑之出为兖州刺史通鉴大明元年八月徙诞为南兖州诞诛元凶劭丞相义宣有大功多聚才力之士蓄精甲利兵上由是畏忌之不欲诞居中使出镇京口犹嫌其逼更徙广陵
　　　庐陵王绍
文帝纪元嘉二十六年秋七月以江州刺史绍为南徐州刺史本传授左将军南徐州刺史
　　　始兴王浚
文帝纪元嘉二十六年冬十月以中军将军扬州刺史浚为征北将军开府仪同三司南徐兖二州刺史初出镇京口听将扬州文武二千人自随优游外藩甚为得意
　　　豫章王子尚
本传孝建三年都督南徐兖二州诸军事前废帝即位都督扬南徐二州诸军事
　　　刘延孙
孝武帝纪大明元年八月甲辰以太子詹事刘延孙为镇军将军南徐州刺史本传上畏忌南兖州刺史竟陵王诞故以南徐授延孙据京口以防之三年诞有罪不受召延孙驰遣中兵参军杜幼文率兵起讨既至诞已闭城自守乃还诞遣使刘公泰赍书要之延孙斩公泰送首京邑复遣幼文率军渡江受沈庆之节度讨诞其年进号车骑将军加散骑常侍
　　　新安王子鸾
孝武帝纪大明五年冬十月以东中郎将子鸾为南徐州刺史本传迁北中郎将南徐州刺史领南琅邪太守子鸾爱冠诸子凡为上所眄遇者莫不入子鸾之府国及为南徐州又割吴郡以属之六年加都督南徐州诸军事
　　　王元谟
通鉴大明八年戴法兴等恶王元谟刚严八月丁卯以元谟为南徐州刺史
　　　永嘉王子仁
前废帝纪永光元年九月庚子以南兖州刺史子仁为南徐州刺史
　　　桂阳王休范
明帝纪永光元年十二月癸亥以崇宪卫尉休范为镇北将军南徐州刺史泰始七年六月丁酉以征南大将军江州刺史休范为骠骑大将军南徐州刺史 【为骠骑大将军南徐州刺史○ 【钞本此下有同上二字】 　案自上文永光元年至此句皆宋明帝纪文不应有此二字今删】 又本传太宗定乱以为使持节都督南徐徐南兖兖四州诸军事镇北将军南徐州刺史时薛安都据彭城叛遣从子索儿南侵休范进据广陵督北讨诸军事加南兖州刺史进征北大将军加散骑常侍还京口解兖州后召为扬州刺史江州刺史开府仪同三司未拜改授都督南徐徐南兖兖青冀六州诸军事骠骑大将军南徐州刺史
　　　晋平王休佑
明帝纪泰始五年闰十一月戊子骠骑大将军荆州刺史休佑本号为南徐州刺史本传六年召为都督南徐南兖徐兖青冀六州诸军事南徐州刺史加侍中持节将军如故上以休佑贪虐不可莅民留之京邑遣上佐行府州事
　　　巴陵王休若
明帝纪泰始七年春正月戊午以征西大将军荆州刺史休若为征北大将军南徐州刺史本传都督南徐南兖徐兖青冀六州诸军事征北大将军南徐州刺史
　　　刘秉明
帝纪泰始七年秋七月辛未以太子詹事刘秉为南徐州刺史本传泰始五年迁使持节都督南徐徐兖豫青冀六州诸军事后将军南徐州刺史
　　　建平王景素
后废帝纪泰豫元年闰七月甲辰以太常景素为镇军将军南徐州刺史本传泰始六年自荆州刺史召为太常未拜授使持节都督南徐南兖徐兖青冀六州诸军事镇军将军南徐州刺史时太祖诸子唯景素为长好文章书籍招集才义之士倾身礼接以收名誉由是朝野翕然莫不属意焉元徽三年景素防合将军王季符失景素旨怨恨因单骑奔京邑告景素欲反景素驰遣世子延龄还都具自申理季符徙梁州景素夺征北将军开府仪同三司景素因此稍为自防之计因羽林监垣祗祖率数百人奔景素云京邑溃乱景素信之举兵负戈至者数千人齐王萧道成遣台军薄城池景素本乏威略不知所为兵败诛死时年二十五即葬京口齐建元初故景素秀才刘琎上书讼景素之冤云王博闻而容众与谏而爱士徐州尝岁饥王散秩粟俸帛以继民之乏蠲理冤疑咸息繇务 【咸息繇务○ (钞本息作自)　案息字当训止息咸息繇务谓停止繇役也钞本误作自字遂不可通今据宋书建平王传改正 (下文内去声酌之娱钞本酌误为作今亦据宋书改之)】 有爱于民内去声酌之娱外无田弋之好諠哗幻惑皆出辇毂非从徐州起且台以六月晦夜呼北兵已至而朱方七月朔犹缓带从容王岂先造祸哉起兵之日止在扶救昏难放殛奸盗非他故也王何负于社稷何愧于天下哉
　　　武陵王赞
后废帝纪元徽四年为南徐州刺史本传为使持节南徐兖青冀五州诸军事北中郎将南徐州刺史
　　　齐王萧道成
顺帝纪升明元年五月丙午以司空南兖州刺史萧道成改领南徐州刺史
　　　晋熙王燮
升明元年召镇西将军郢州刺史燮为持节都督扬南徐二州诸军事萧道成为南徐州燮解督南徐 【见宋晋熙王昶传末】 
　　齐南徐州刺史
　　　临川献王萧映
本传沈攸之事难齐太祖时领南徐州以映为宁朔将军镇京口太祖践阼授散骑常侍都督扬南徐二州诸军事
　　　萧晃
高帝纪建元元年以西中郎将萧晃为南徐州刺史武帝纪永明元年以护军将军长沙王晃为南徐州刺史本传自豫州刺史迁使持节都督南徐兖二州诸军事后将军南徐州刺史入为侍中中军将军永明元年迁南徐州刺史竟陵王子良为南兖州再以晃为使持节都督南徐兖二州诸军事镇军将军南徐州刺史晃爱武餙罢南徐州还私载数百人仗还都为禁司所觉投之江水世祖禁诸王藏私仗闻之大怒将纠以法豫章王嶷稽首流涕上亦意解
　　　豫章王嶷
本传建元元年迁侍中尚书令都督扬南徐二州诸军事后刺荆湘二州再入为都督扬南徐二州诸军事
　　　南郡王长懋
高帝纪建元四年以中军将军长懋为南徐州刺史本传迁使持节都督南徐兖二州诸军事征北将军南徐州刺史
　　　闻喜公子良
武帝纪建元四年五月乙丑以丹阳尹子良为南徐州刺史本传先封闻喜公为丹阳尹世祖即位封竟陵郡王为使持节都督南徐兖二州诸军事镇北将军南徐州刺史后刺南兖州扬州隆昌元年进督南徐州
　　　桂阳王铄
武帝纪永明二年冬十月为南徐州刺史
　　　安成王嵩
武帝纪永明六年以祠部尚书暠为南徐州刺史本传领骁骑将军南徐州刺史
　　　江夏王锋
武帝纪永明九年春正月以侍中为南徐州刺史本传为南徐州刺史善与人交行事王文和别驾江佑等皆相友善后文和被召为益州置酒告别文和流泪曰下官少来未尝作诗今日违恋不觉文生于性王俭闻之曰江夏可谓善变素丝也
　　　永嘉王昭粲
郁林王纪隆昌元年春正月为南徐州刺史
　　　海陵王昭文
隆昌元年为使持节都督扬南徐二州诸军事 【海陵王纪】 
　　　河东王铉
延兴元年八月以骁骑将军铉为南徐州刺史 【海陵王纪】 
　　　萧鸾
明帝纪延兴元年以中书监开府仪同三司鸾为使持节都督扬南徐州诸军事
　　　始安王遥光
本传建武元年为持节都督扬南徐二州诸军事晋安王宝义为南徐州遥光求解督见许
　　　萧谌
明帝纪建武元年冬十月以中领军谌为领军将军左将军南徐州刺史 【以本传参定】 
　　　晋安王宝义
明帝纪建武二年秋七月辛未以右将军宝义为南徐州刺史本传建武元年为持节都督扬南徐二州军事转右将军二年出为使持节都督南徐州军事镇北将军南徐州刺史东昏即位进征北大将军永元元年再都督扬南徐二州军事
　　　邵陵王宝攸
本传永元元年为北中郎将持节都督南北徐等五州军事
　　　江夏王宝元
东昏侯纪永元元年八月以征北大将军宝元为南徐兖二州刺史本传代晋安王宝义为使持节都督南徐兖二州军事南徐兖二州刺史
　　　晋熙王宝嵩
东昏侯纪永元二年四月为南徐州刺史本传持节都督南徐兖二州军事南徐州刺史冠军将军如故
　　　鄱阳王宝夤
本传永元三年为使持节都督南徐兖二州军事卫将军南徐州刺史
　　　萧衍
梁武帝纪中兴元年十二月授中书监都督扬南徐二州诸军事
　　　萧秀
齐和帝纪中兴二年以冠军长史秀为南徐州刺史梁武帝纪左僧庆率众降乃遣弟辅国将军秀镇京口 【梁武帝纪左僧庆率众降乃遣弟辅国将军秀镇京口○(钞本无此二十一字)　案下文之安成王秀即上文之萧秀下文之天监元年即上文之中兴二年(齐和帝以中兴二年禅位梁武帝即位后改元为天监)盖本系一人之传钞本有脱文遂误分为二人之传也戴氏守梧谓当据梁书补此数句今从之】 安成王秀本传为辅国将军建康平为使持节都督南徐兖二州诸军事南徐州刺史天监元年封安成郡王邑二千户京口自崔慧景作乱累被兵革民户流散秀招怀抚纳惠爱盛行仍值年饥以私财赡百姓所济活甚多
　　梁南徐州刺史
　　　临川王宏
本传天监元年为使持节散骑常侍都督扬南徐州诸军事天监八年普通元年又两为扬南徐都督
　　　鄱阳王恢
武帝纪天监二年以前将军恢为南徐州刺史本传为使持节都督南徐州诸军事征虏将军南徐州刺史
　　　建安王伟
武帝纪天监四年正月以镇北将军雍州刺史伟为南徐州刺史本传为使持节都督南徐州诸军事南徐州刺史五年改抚军将军丹阳尹六年再都督扬南徐二州诸军事
　　　南康王绩
武帝纪天监十年正月以轻车将军绩为南徐州刺史本传迁使持节都督南徐州诸军事南徐州刺史进号仁威将军绩时年七岁主者有受货洗改解书长史王僧孺弗之觉绩见而辄诘之便实时首服众咸叹其警
　　　晋安王纲
普通元年以益州刺史纲改授云麾将军南徐州刺史 【以梁武帝简文帝二纪参定】 
　　　庐陵王续
武帝纪普通六年二月庚辰南徐州刺史续还朝禀承戎略本传普通三年为使持节都督南徐等四州诸军事西中郎将南徐州刺史
　　　华容公欢
武帝纪中大通三年六月立昭明太子子南徐州刺史华容公欢为豫章郡王 【欢无传】 
　　　武陵王纪
本纪中大通大同闲自江州刺史为使持节宣惠将军都督扬南徐二州诸军
　　　河东王誉
武帝纪大同三年以南琅邪彭城二郡太守誉为南徐州刺史
　　　临川王正义
武帝纪大同十年三月仁威将军南徐州刺史正义进号安东将军本传为南徐州刺史属武帝幸朱方修廨宇以待舆驾
按本传不载正义授南徐州刺史月日
　　　邵陵王纶
武帝纪中大同元年以东扬州刺史丹阳尹纶为镇东将军南徐州刺史本传太清二年进位中卫将军开府仪同三司侯景构逆加征讨大都督率众讨景将发高祖诫曰侯景颇习行阵未可一战即殄当以岁月图之纶次锺离景已渡采石纶乃昼夜兼道入赴率宁远将军西丰公大春新涂公大成等步骑三万发自京口将军赵伯超曰若从黄城大道必与贼遇不如径路直指钟山出其不意纶从之众军奄至贼徒大骇分为三道攻纶纶与战大破之斩首千余级
　　　萧藻
武帝纪太清二年以中卫将军开府仪同三司萧藻为征东将军南徐州刺史本传自中书令侍中出为使持节都督南徐州刺史侯景乱藻遣长子彧率兵入援及城开加散骑常侍大将军景遣其仪同萧邕代之据京口藻因感气疾不自疗或劝奔江北藻曰吾国之台铉位任特隆既不能诛翦逆贼正当同死朝廷安能投身异类欲保余生因不食累日薨
　　　新兴王大庄
简文帝纪太清三年秋七月为南徐州刺史本传为使持节都督南徐州诸军事宣毅将军南徐州刺史
　　　南海郡王大临
本传大宝元年为使持节都督扬南徐二州诸军事
　　　陈霸先
大宝三年授使持节散骑常侍都督南徐州诸军事征北大将军开府仪同三司南徐州刺史绍泰元年 【绍泰元年○(钞本此下一段在徐嗣徽传后)　案自绍泰以下亦陈高祖纪之文理应列于陈霸先条后不应列于徐嗣徽条后也(注中陈高祖纪钞本重见于南徐州刺史下今删)】 授侍中大都督中外诸军事车骑将军扬南徐二州刺史二年六月霸先表解南徐州以授侯安都 【陈高祖纪】 
　　　徐嗣徽
通鉴承圣元年侯景败至京口胡豆洲为羊鹍所杀南徐州刺史徐嗣徽斩景伪尚书右仆射索超世以盐内景腹中送其尸于建康
　　陈南徐州刺史
　　　侯安都
世祖纪天嘉三年以征北将军司空南徐州刺史侯安都为侍中征北大将军本传梁绍泰元年以功授使持节散骑常侍都督南徐州诸军事仁威将军南徐州刺史世祖即位迁司空仍为都督南徐州诸军事征北将军南徐州刺史王琳下至栅口大军出顿芜湖时侯瑱为大都督指麾经略多出安都及琳败走入齐安都进军湓城讨琳余党所向皆下进爵清远郡公威名甚重改封桂阳郡公留异拥据东阳又奉诏东讨异奔败安都振旅而归以功加侍中征北大将军还本镇吏民诣阙表请立碑颂美安都功绩绍许之自王琳平后安都勋庸转大又自以功安社稷渐用骄矜数招聚文武之士或射驭驰骋或命以诗赋第其高下以差次赏赐之斋内宾客动至千人部下将帅多不遵法度改除江州刺史
　　　陈拟
本传永定二年以轻车将军兼南徐州刺史
　　　徐度
世祖纪永定三年秋七月以左光禄大夫镇北将军南徐州刺史徐度为侍中中抚军将军开府仪同三司本传始自信威将军郢州刺史迁镇右将军领军将军徐州缘江诸军事镇北将军南徐州刺史
　　　留异
世祖纪永定三年八月以平北将军南徐州刺史留异为安南将军缙州刺史本传召为使持节都督南徐州诸军事平北将军南徐州刺史异迁延不就世祖即位改刺缙州
　　　安成王顼
宣帝纪天嘉三年授使持节都督扬南徐等五州诸军事
　　　周宝安
本传天嘉四年自卫尉卿授持节都督南徐州诸军事正毅将军南徐州刺史
　　　黄法氍 【黄法氍○ (钞本此下有为镇北大将南徐州刺史九字)　案此九字与下文废帝纪及本传重复必传写者误衍也今删】 
废帝纪光大元年以开府仪同三司黄法奭毛为镇北将军南徐州刺史本传天嘉二年以功多召为使持节散骑常侍都督南徐州诸军事镇北大将军南徐州刺史未拜改授镇南大将军江州刺史六年召为中卫大将军光大元年出为使持节都督南徐州诸军事镇北将军南徐州刺史
　　　鄱阳王伯山
世祖纪天嘉六年以东中郎将吴郡太守伯山为平北将军南徐州刺史废帝纪天康元年五月南徐州刺史伯山进号镇北将军宣帝纪太建六年以中卫将军扬州刺史伯山为镇北将军南徐州刺史本传天嘉六年为缘江都督平北将军南徐州刺史天康元年进号征北将军高宗辅政不欲令伯山处边光大元年徙为镇东将军东扬州刺史太建元年召为中卫将军中领军六年又为征北将军南徐州刺史
　　　淳于量
废帝纪光大二年十一月以中军大将军开府仪同三司淳于量为镇北将军南徐州刺史本传为使持节都督南徐州诸军事镇北将军南徐州刺史太建元年进号征北大将军
　　　豫章王叔英
宣帝纪太建五年正月以宣惠将军叔英为南徐州刺史进号平北将军
　　　新安王伯固
宣帝纪太建七年冬十月戊午以安前将军中领军伯固为南徐州刺史进号镇北将军本传废帝立为使持节都督南琅邪彭城东海三郡诸军事寻迁安前将军镇北将军南徐州刺史伯固性嗜酒而不好积聚所得禄俸用度无节于诸王之中最为贫窭高宗每矜之特加赏赐在州不知政事日出田猎高宗知之遣使责问十年入朝十三年为使持节都督扬南徐等四州诸军事
　　　庐陵王伯仁
宣帝纪太建十年正月以中领军伯仁为平北将军南徐州刺史
　　　河东王叔献
宣帝纪太建十二年十二月宣毅将军南徐州刺史叔献卒本传七年授宣毅将军寻为散骑常侍军师将军都督南徐州诸军事南徐州刺史
　　　宜都王叔明
宣帝纪太建十三年以轻车将军卫尉卿叔明为南徐州刺史本传为使持节云麾将军南徐州刺史
　　　萧摩诃
后主纪太建十四年以右卫将军萧摩诃为车骑将军南徐州刺史本传会隋总管贺若弼镇广陵后主委摩诃备御之任授南徐州刺史
　　　永嘉王彦正
后主纪祯明二年五月忠武将军南徐州刺史彦正进号安北将军本传为忠武将军南徐州刺史进号安南将军
　　　南海王虔
后主纪祯明二年十一月以军师将军虔为安北将军南徐州刺史本传为平北将军南徐州刺史黄格为南徐州刺史隋贺若弼济江袭陈格见执 【弼传】 
　　　杜洪泰
为南徐州刺史 【唐宰相世系表】 
按洪泰之子名颙后周时为雍州刺史安平公而南徐州刺史疑在陈时故附见
　　宋齐梁行南徐州事
　　　宋江智渊
本传大明闲新安王子鸾刺南徐智渊自尚书郎出为子鸾北中郎长史南东海太守加拜宁朔将军行南徐州事
　　　顾琛
本传大明六年为子鸾北中郎司马领南东海太守行南徐州事
　　　王僧虔
齐书本传迁散骑常侍为子鸾北中郎长史领南东海太守行南徐州事
　　　萧道成
齐书本传桂阳王休范刺南徐道成以镇北司马领南东海太守行南徐州事 【以齐高帝纪桂阳王传参定】 
　　　李安民
齐书本传建平王景素作难使安民防之安民至京破景素军于葛桥景素诛留安民行南徐州事城局参军王迥素为安民所亲盗绢二疋安民流涕谓之曰我与卿契阔备尝今日犯王法此乃卿负我也于军门斩之厚为敛祭军府皆震服
　　　江槩
元徽末武陵王赞刺南徐槩自吏郎侍中为长史领南东海太守行南徐州事 【江智渊传】 
　　　刘善明
齐书萧道成以骠骑大将军刺南徐善明以冠军将军骠骑咨议领南东海太守行徐州事沈攸之反善明献计事平道成召善明还都谓之曰卿策沈攸之虽复张良陈平适如此耳
　　　齐江斆
本传永明六年出为辅国将军南东海太守加秩中二千石行南徐州事
　　　王文和
江夏王锋刺南徐文和行南徐州事与锋友善袁彖本传监吴兴郡先尝以微言忤世祖免官付东冶世祖游陵望东冶明日释之寻白衣行南徐州事
　　　张瓌
本传永明十一年为后将军南东海太守秩中二千石行南徐州府州事
　　　萧颖冑
本传隆昌元年永嘉王昭粲为南徐州以颖冑为南东海太守行南徐州事
　　　萧遥光
本传隆昌元年以冠军将军领南东海太守行南徐州事
　　　江祀
晋安王宝义以镇北将军刺南徐祀为镇北长史领南东海太守行府州事更营立宣尼庙 【见江祏传】 
　　　陆慧晓
本传为晋安王征北长史领南东海太守行府州事
　　　刘绘
本传为晋安王征北长史领南东海太守行南徐州事
　　　谢朓
本传建武四年以镇北咨议领南东海太守行南徐州事启王敬则反谋上甚善赏之迁尚书吏部郎朓上表三逊
　　　胡谐之
行南徐州事时江革举为南徐州秀才中书郎王融与谐之书令荐革谐之方贡琅邪王汛便以革代之 【梁江革传】 
　　　范岫
梁书本传永元末为晋安王长史行南徐州事
　　　萧琛
梁书本传晋熙王宝嵩刺南徐琛为长史行南徐州事
　　　梁萧恭
以监丹阳尹行南徐州事 【见萧伟传】 
　　　谢览
本传以仁威长史行南徐州事
　　　刘孝绰
本传高祖览其文篇篇嗟赏寻敕知青北徐南徐三州事
　　　王泰
本传南康王绩刺南徐泰为仁威长史领南兰陵太守行南康王府州国事
　　　王僧孺
本传自尚书吏部郎出为南康王长史领兰陵太守行府国事王典签汤道愍昵于王用事府内僧孺每裁抑之道愍遂谤讼僧孺逮诣南司奉笺辞府僧孺坐免
　　　王份
本传豫章王综以北中郎将刺南徐份为北中郎长史领兰陵太守行南徐州事
　　　张缵
本传华容公欢以北中郎将刺南徐缵为北中郎长史领南兰陵太守加正威将军行府州事
　　　孔休源
本传简文帝为晋安王刺南徐休源以长史为南兰陵太守别敕专行南徐州事休源累佐名藩甚得民誉王深相倚仗军民机务动止谘谋常于中斋别施一榻云此是孔长史坐人莫得预其见敬如此
　　宋齐南东海太守
　　　宋庾登之
本传自司徒左长史为南东海太守府公彭城王义康专览政事不欲自下厝怀而登之性刚每陈已意义康甚不悦
　　　羊元保
本传衡阳王义季刺南徐元保自尚书吏部郎御史中丞为右军长史南东海太守
　　　江湛
本传迁尚书吏部郎元嘉中广陵王诞刺南徐湛为长史南东海太守政事委之
　　　袁淑
本传元嘉二十六年始兴王浚以征北将军刺南徐淑自尚书吏部郎出为征北长史南东海太守始到府浚引见谓曰不意舅遂垂屈佐淑荅曰朝廷遣下官本以光公府望还为御史中丞
　　　何偃
本传元嘉二十九年始兴王浚刺南徐偃为征北长史南东海太守
　　　武昌王浑
本传世祖即位授征虏将军南彭城东海二郡太守出镇京口
　　　刘彧
明帝纪孝建元年为南东海太守冠军将军如故镇京口
　　　沈昙庆
本传世祖践阼江夏王义恭刺南徐昙庆为大司马长史南东海太守
　　　庾徽之
自御史中丞出为新安王子鸾北中郎长史领南东海太守 【孔顗传】 
　　　江智渊
　　　王僧虔
　　　顾琛 
【并详见南徐州行事】 
　　　宗越
本传景和初加冠军将军领南东海太守
　　　萧惠开
本传思话之子桂阳王休范刺南徐惠开为征北长史南东海太守会稽太守蔡兴宗之郡惠开自京口请假还都相逢于曲阿
　　　萧道成
【详见行事】 
　　　袁粲
本传泰始元年转冠军将军南东海太守
　　　沈文季
晋平王休佑以骠骑大将军为南徐州明帝问褚渊须干事人为上佐渊举文季转宁朔将军骠骑长史领南东海太守 【以宋明帝纪休佑传齐书本传参定】 
　　　陆澄
建平王景素镇京口澄领南东海太守丁艰景素用司马柳世隆行郡事澄在任日郡丞江淹曾与之集焦山有诗云杳杳长役思思来使情浓常忌光氛度籍蕙望春红青波被海月朱华冒水松轻气瞹长岳雄虹赫远峰日暮崦嵫谷参差彩云重永愿白沙渚游衍遂相从丹山有琴瑟不为忧伤容题言陆东海焦山集 【以齐书本传梁江淹传及润州类集参定】 
　　　柳世隆
本传建平王镇京口世隆为司马领南东海大守 【以梁江淹传参定】 
　　　王缋
齐书本传元徽末除宁朔将军建平王镇北长史领南东海太守
　　　江槩 
【详见行事】 
　　　谢朏
梁书本传萧道成以太尉督南徐朏为长史带南东海太守 【以齐高祖纪参定】 
　　　刘善明 
【详见行事】 
　　　齐王元邈
本传长沙王晃以后将军刺南徐元邈为后军司马领南东海太守 【以晃传参定】 
　　　萧赤斧
本传豫章王嶷以骠骑大将军刺南徐赤斧为骠骑司马领南东海太守 【以嶷传参定】 
　　　王广之
本传长沙王以镇军将军刺南徐广之为镇军司马领南东海太守 【以晃传参定】 
　　　江谧
本传竟陵王子良以镇北将军刺南徐谧为镇北长史领南东海太守 【以子良传参定】 
　　　虞悰
本传为竟陵王镇北长史领南东海太守
　　　江斆
　　　张瓌
　　　萧颖冑
　　　萧遥光
　　　江祀
　　　谢朓
　　　陆慧晓
　　　刘绘 
【并详见行事】 
　　　萧秀梁
本传晋熙王宝嵩以冠军将军刺南徐镇京口秀为冠军长史领南东海太守
　　宋齐梁陈南兰陵太守
　　　宋刘彧
明帝纪世祖践阼迁冠军将军南兰陵太守
　　　齐萧谌
本传永明二年为南兰陵太守
　　　巴陵王子伦
本传永明十年迁南彭城太守郁林即位更为南兰陵太守
　　　梁王泰
　　　王僧孺
　　　王份
　　　孔休源 
【并详见行事】 
　　　谢证
本传豫章王综刺南徐证以长史领南兰陵太守褚球本传普通四年庐陵王续刺南徐球自御史中丞为北中郎长史领南兰陵太守大同闲河东王誉刺南徐球又为河东王长史领南兰陵太守 【以武帝纪庐陵王续传参定】 
　　　张缵 
【详见行事】 
　　　张绾
本传出为北中郎长史兰陵太守
　　　徐度
陈本传霸先镇朱方度为信武将军兰陵太守
　　　侯安都
陈本传霸先镇京口安都徐兰陵太守霸先谋袭王僧辩诸将莫有知者唯与安都定计使安都率水军自京口趋石头
　　　程灵洗
陈本传绍泰元年授使持节信武将军兰陵太守散骑常侍如故助防京口
　　　周文育
陈本传侯景平授通直散骑常侍累迁南兰陵太守
　　　萧济
陈本传历兰陵太守着声绩
嘉定镇江志卷十四
 刺守〔二〕
总目(缺)
　　唐润州刺守
按隋开皇 【按隋开皇○(钞本此下一段在薛宝积条后)　案此段乃唐润州刺守之叙其中云姑次序其可考者始薛宝积其末云条列如左则薛宝积条必在此段之后矣严氏元照以为二段当互易今从之】 罢镇置州大业复废州为县故隋建润州仅十余载刺史弗详唐初刘元进沈法兴等互据其地至武德七年以后方再为州新旧唐史诸传漫不可考以宰相世系表与本州岛岛马迹山魏法师碑考之仅得七八人自卢承庆李思文窦孝谌方见于传而张公休王美畅又皆脱略自毕隆择以后韦铣李浚兼按察使传始明载然陆象先唐若山刘日正徐峤韦昭理董琬又逸而无传武德至开元末计一百二十六年仅得二十三人则刺守姓名泯没必多姑次序其可考者始薛宝积次李元义李厚德卢承庆乔师望卢明来敬业李思文张公休窦孝谌卢徽远王美畅毕隆择韦铣李浚陆象先唐若山王琚刘日正徐峤韦昭理齐澣董琬条列如左
　　　薛宝积
唐宰相世系表终润州刺史
按宝积从祖名道衡终隋益州总管祖名道实终隋礼部侍郎父名德儒终隋济北司马宝积刺润虽不详其年月考其时当在武德七年以后或贞观初葢祖父仕隋则去隋未远
　　　李元义
宰相世系表终润州刺史
按元义父名行师行师兄名大师大师子名延寿仕贞观中撰南北史实元义从兄元义刺润以其时考之当在薛宝积后
　　　李厚德
历润州刺史 【本府马迹山魏法师石碑修入】 
　　　卢承庆
历润州刺史 【以新旧唐书本传及魏法师石碑参定】 
按新旧唐书本传显庆四年以度支尚书同中书门下三品坐调非法免俄拜润州刺史迁雍州长史总章二年代李干佑为刑部尚书计其刺润当在显庆龙朔间
　　　乔师望
历润州刺史
按魏法师石碑铭有厚德承庆师望三人惟承庆见于唐传李乔无闻以承庆传考之系高宗时则李乔实相为先后葢魏法师碑乃仪凤二年立
　　　卢明
宰相世系表历润青等州刺史
按明在承庆侄行姑次于承庆师望之后
　　　来敬业
宰相世系表历润州刺史 【诸本皆作润州惟监本作虔州恐监本错葢监本错处亦多】 
按敬业来济之子济以永徽二年相高宗龙朔二年卒则敬业刺润意在高宗末年
　　　李思文
徐绩之弟敬业之叔历润州刺史文明元年敬业兵起思文以使间道闻敬业攻润固守踰月力屈城陷敬业谓曰庐陵王继天下无罪见废今兵以义动何过拒即若党于武氏宜改姓武囚于狱中及敬业败杨楚平乃独免遂赐武姓历春官尚书或言思文本与敬业谋者乃复徐氏 【以新唐书本传及通鉴参定】 
按思文虽无刺润年月然文明元年敬业兵起思文已刺润必是高宗末年
　　　张公休
历润州刺史自润州迁豫章太守 【独孤及集送宇文协律赴江西序】 
按序文首云复周正之年天子以润州刺史张公休为豫章太守武后纪天授元年改元载初以十一月为正月则序文云复周正之年是载初分明但此年巳迁豫章则公休刺润在文明之后载初之前矣
　　　窦孝谌
旧唐书本传昭成顺圣皇后之父则天时历润州刺史
按长寿二年后母庞氏被酷吏陷诬与后呪诅不道孝谌左迁罗州司马其刺润当在载初长寿间
　　　卢徽远
宰相世系表历润州刺史
按表徽远是承庆侄孙度刺润在则天时
　　　王美畅
历润州刺史本府汉荆王神祠记建于先天二年 【具荆王庙】 
窃详上下文意美畅刺润左骁卫大将军薛讷实为本州岛岛司马以新旧唐书讷传参之其为左骁卫在睿宗朝与神祠记合其为蓝田令乃来俊臣用事时则讷为司马传虽不载必在蓝田令之前后美畅既与薛司马同时其刺润在则天时甚明
　　　毕隆择
神龙初为中书舍人五王之削武氏岑羲为表语甚激切隆择次当读表辞色明厉三思既得志出隆择为润州刺史政有惠爱徙卫同陜三州刺史 【以新唐书本传及通鉴参定】 
　　　韦铣 【旧唐书文粹作韦铣新唐书作韦诜以汉荆王神庙碑石刻为证当作铣字新唐书误也】 
景云中为润州刺史兼按察使有女择所宜归会休日登楼见参军裴宽不以苞苴污家铣嗟异引为按察判官以女妻之至先天开元中铣犹为刺史 【以新旧唐书裴宽传及唐文粹李华鹤林寺径山大师碑铭序汉荆王神庙碑参定】 
按荆王神庙碑称先天二年三月功毕今刺史韦铣手荐脯醢唐李华径山大师碑铭称开元中本寺僧法密请至京口润州刺史韦铣洒扫鹤林兹焉供养则知韦铣自景云至开元犹为刺史而旧唐纪载景云二年初置十道按察使所以旧唐传称刺史韦铣为按察新唐传亦载铣引宽为按察判官也 【以新旧唐书李麟传参定】 按通典及新唐书地理志百官志贞观元年因山川形便分为十道其八曰江南景云二年置十道按察使开元二年曰十道按察采访处置使故自韦铣至李浚皆以润州刺史兼按察是时江南道犹未分东西至开元二十一年始因十道分山南江南为东西道增置黔中道置十五采访使而旧书于李浚传则云开元初授浚江东按察使于李麟传亦云父浚开元初为江南东道按察使然开元二年尚为十道安得预分江南为东道也疑旧唐书一字之误也今只以江南道按察使书
　　　李浚旧
唐书本传开元初置诸道按察使盛选能吏授浚润州刺史江南道按察使以诚信待物称为良吏去职有遗爱州人孙处元以学行著名浚特加礼异累表荐之仍令子麟与之结交浚寻拜虢潞二州刺史 【以新旧唐书李麟传参定】 
按通典及新唐书地理志百官志贞观元年因山川形便分为十道其八曰江南景云二年置十道按察使开元二年曰十道按察采访处置使故自韦铣至李浚皆以润州刺史兼按察是时江南道犹未分东西至开元二十一年始因十道分山南江南为东西道增置黔中道置十五采访使而旧书于李浚传则云开元初授浚江东按察使于李麟传亦云父浚开元初为江南东道按察使然开元二年尚为十道安得预分江南为东道也疑旧唐书一字之误也今只以江南道按察使书
　　　陆象先
本传所至民吏怀之曾日类集引李德裕晚下北固山喜径松成阴怅然怀古偶题临江亭诗云近世二千石毕公宣化厚 【毕公宣化厚○(钞本化作公)　案公字义不可通今据全唐诗改正】 丞相量纳川平阳气冲斗三贤若时雨所至跻仁寿注云丞相谓陆兖公毕公谓毕公隆择平阳谓齐詹事澣三贤皆历此郡
今考新旧唐书陆象先传并不言守润然李卫公诗意慨慕皆属为守者故未章言志凛凛君子风余将千载友则象先刺润前志云史略之信然
　　　唐若山
先天中历官尚书郎连典剧郡开元中出为润州颇有惠政远近称之 【太平广记神仙门】 
按太平广记载若山刺润好方术炉鼎侵用府库官钱巿药遂有所遇与宾僚同游金山自中流隐去有遗表留郡中几案间元宗省表异之命优恤其家又召其弟若水与内臣赍诏江表海滨寻访杳无音尘其后二十年有若山旧吏自浙西奉使淮南于鱼巿中见若山鬻于鱼肆睨其吏而延之入陋巷中华第哀其久贫化铁为金尽以遗之末又厚诬李绅遇若山于华山其诞幻不经直可以欺愚者然窃叹开元盛时刺史中有赃吏如此不惟佚罚遁逃苟免而天子亦受其欺则开元之盛不待至天宝而已衰矣夫使赃吏假神仙之名以遁逃当时僚吏揖别于中流二十年后旧吏遇之于鱼巿其存其殁固不可得而考然朝廷无政赏罚无章识者观之可为浩叹欲欺后世难矣哉
　　　王琚
新旧唐书本传开元中历泽衡郴滑虢沔夔许八州刺史迁润州刺史开元二十年丁母忧琚性豪侈着勋中朝其处方面去故就新受馈运至数百万每移一州车马填路数里不绝
　　　刘日正
润州刺史领江东采访使
　　　徐峤
润州刺史领采访使
 　韦昭理
润州刺史
按三人并见文粹李华径山大师碑铭序考通典唐志置江东采访使之年月则刘日正徐峤之刺润当在开元二十一二年间韦昭理虽不带采访使然李华列于徐峤之次必是随其年月先后今因之
　　　齐澣
新旧唐书本传开元二十五年自常州刺史迁润州刺史充江东采访处置使奏请穿伊娄河 【具地理类】 
　　　董琬
为江东采访使尝居此州 【太平广记】 
按新旧唐书地理志载开元置采访使于江东道则云理苏州本朝舆地广记亦祖之云治苏州然考齐澣传及李华径山大师碑铭刘日正徐峤皆以润州刺史领采访使又载刘同升以常州刺史领采访使旧唐纪至德二载又载以黄门侍郎崔涣为余杭太守江东采访防御使则是江东采访使不独理苏州或治常或治润或治杭本无定所太平广记载润州万岁楼事谓开元以前以润州为凶阙董琬为江东采访使尝居此州故以董琬次齐澣
按新唐书百官志 【按新唐书百官志○ (钞本按字上空一字不提行)　案他卷一子目内止有一叙惟此卷唐润州刺守一子目内凡有数叙盖唐时润州刺守官名屡变故子目后之叙所述者自薛宝积至董琬其末云条列如左此段所述自王景略至季广琛其末亦云条列如左则俱为叙文可知下文各段言条列如左者四言条列辨证如左者一言除罢年月如左者一皆仿此例至于按新唐书方镇表一段及按旧唐纪元和五年一段虽无如左字样然一则述李元素韩皐二人一则述薛苹至王璠七人与前后诸叙事同一例则亦为叙文无疑】 上州刺史注天宝元年改刺史曰太守今考韩文独孤及集新旧唐书得六人曰王景肃严损之林洋阎敬之刘汇季广琛惟王景肃严损之未详其先后林洋阎敬之在天宝末刘汇季广琛在至德间内刘汇实兼江东防御使条列如左
　　　王景肃
仲舒之祖历丹阳太守 【韩文公集王仲舒墓志铭】 
　　　严损之
中书侍郎挺之弟历太原上谷弋阳余杭四郡太守迁丹阳太守虽风俗殊异治効如一 【唐独孤及文集严损之墓志铭】 
　　　林洋济
南人历丹阳太守 【旧唐书薛播传】 
按天宝间敕丹阳郡太守林洋及道俗父老百姓等朕远遵元妙载想灵仙眷兹茅山是谓天洞瑶坛旧观余趾尚存云云时练师李含光将赴金坛故有是敕石刻犹存含光上表年月系天宝七载则林洋守丹阳正其时也 【石刻内杨字从木】 
　　　阎敬之
为丹徒郡太守永王璘反进至当涂吴郡太守兼江东采访使李希言遣其将元景曜及敬之将兵拒之景曜以其众迎降于璘敬之及璘战于伊娄埭璘击斩敬之以徇江淮大震 【以新旧唐书永王璘传及新唐书肃宗至德元载帝纪通鉴参定】 
按唐不曾有丹徒郡而丹阳实治丹徒旧唐书永王璘传先云采访使李希言在丹阳后云丹徒太守阎敬之则丹徒太守即丹阳郡太守也
　　　刘汇
新唐书肃宗纪至德二载正月甲寅自山南东道节度使永王傅为丹阳太守兼防御使旧纪至德二载八月甲申江东采访防御使移治杭州别徐崔涣与新书方镇表合葢刘汇之除在其年正月
　　　季广琛
永王璘之败江东节度使韦陟以广琛从永王下江非其本意惧罪出奔未有所适乃表请拜广琛为丹阳太守兼御史中丞沿江防御使以安反侧无何有诏令陟赴行在陟以广琛虽承恩命犹且迟回恐后变生祸移于陟欲往招慰然后赴召乃发使上表恳言其急陟驰至历阳见广琛且宣恩旨劳徕行赏陟自以私马数匹赐之安其疑惧 【旧唐书韦陟传】 
按新唐书韦陟传载陟表季广琛为历阳太守与旧唐书异然窃详韦陟系江东节度使丹阳郡乃其所部历阳郡系和州属淮南路陟职在江东安得表请广琛为历阳太守恐当从旧唐书度此时广琛虽已拜丹阳太守之命犹迟回在淮南之历阳陟恐为己累故驰至历阳宣恩旨招慰广琛使广琛亟趋丹阳治所尔旧唐书载陟辞情明白恐新唐书以陟驰至历阳之故却以前文拜丹阳太守为疑故载广琛为历阳太守也通鉴至德二载二月戊戌季广琛方贰于璘则陟表奏广琛为丹阳必在刘汇之后
按旧唐书职官志上州刺史注干元元年改郡为州州置刺史续以旧唐书肃宗纪参考自干元元年八月始命季广琛等为刺史与职官志合今考润州刺史自韦儇而下得韦元甫韩贲韦损樊晃萧定马炫等共七人而建中二年韩滉则兼镇海节度浙江东西道观察事权始重与前日不侔条列如左
　　　韦儇
上元元年十一月新除江淮都统刘展反旧持节都统江淮节度宣慰观察使李峘引兵渡江拒展儇以节度观察副使领润州刺史与李及浙西节度使侯令仪屯京口 【语见攻守形势】 展自上流济袭下蜀李军闻之自溃奔宣城甲午展陷润州丙寅展以降将宗犀为润州司马丹阳军使始李之去润州也副使李藏用谓李曰处人尊位食人重禄临难而逃之非忠也以数十州之兵食三江五湖之险固不发一矢而弃之非勇也无忠无勇何以事君藏用请收余兵竭力以拒之李乃悉以后事授藏用收散卒募壮士与展将张景超孙待封战于郁墅兵败奔杭州展以其将许峄为润州刺史二年展败峄死 【以通鉴及李本传唐招隐寺大律师石碑参定】 
李之都统江淮本传称系干元元年则儇以副使刺润当是李都统江淮之后至上元元年遇展之叛尔
　　　韦元甫
历润州刺史 【新旧唐书杜佑传李华复练塘颂序文载永泰元年十一月韦损刺润州元甫为本道观察使】 
参之旧唐书代宗帝纪大历三年元甫以浙西团练观察使苏州刺史为尚书右丞则是元甫自永泰元年至大历三年皆以苏州刺史为观察使又以旧唐书元甫本传考虽不载刺润却云累迁苏州刺史浙江西道都团练观察使大历初授淮南节度观察使在扬州三年至大历六年卒则其刺润当在刺苏州前上元二年刘展已平之后或宝应广德间
　　　韩贲
历润州刺史 【唐招隐寺大律师碑铭其石碑见存于本府寿邱山普照寺下前军寨碑铭系唐屯田郎中柳识撰识之文载于唐文粹者三】 
考新旧唐传并不见韩贲姓名出处仅登载于此碑风雨剥蚀岿然独存此碑载润州刺史姓名凡四人曰韦儇韩贲韦损樊晃以唐书参考韦儇之后韦损之前合有韦元甫而此碑独不登载意元甫非佞佛者但元甫与贲未知孰为先后然以纪传文集参考元甫历任恐在贲前
　　　韦损
永泰元年十一月二十二日银青光禄大夫领润州刺史声如飙驰先诏而至吏人畏伏男女相贺即日上无贪克下无冤愤丹阳县练塘被百姓筑堤横截以利害白本道观察使韦元甫率徒辟之民刻石颂德 【以唐地里志练塘碑及李华复练塘颂序招隐大律师碑参定】 
　　　樊晃
银青光禄大夫润州刺史曾集杜甫集六十卷小集六卷皇甫冉尝与之登润州城楼及同游润州郡东山有和樊润州诗两篇 【以唐艺文志招隐大律师碑及润州类集参定】 
按独孤及集有皇甫冉文集序文载冉大历二年以右补阙奉使江表因省家至丹阳而没润州类集亦载皇甫冉省家至丹阳卒卢纶有哭冉诗则冉与樊润州登城楼游东山当是奉使江表省家之时又按唐文粹有琴会记载大历六年浙西观察使苏州刺史兼御史大夫赞皇公祗命朝于京阙春正月夕次朱方刺史樊公以琴相和赞皇公系李栖筠以旧唐纪考之栖筠除在八月今琴会记载次朱方月日恐是七年春正月尔晃刺润合在萧定之前然招隐寺大律师碑铭系建中三年撰文贞元五年十一月七日立碑以唐纪传考之撰文乃韩滉刺润之时立碑乃王纬刺润之时而碑辞所及前止韦儇后止樊晃中间不及韦元甫向后不及萧定马炫韩滉白志贞王纬则前后刺润者其佞佛不佞佛可以概见
　　　萧定
新旧唐书本传历袁信湖宋睦五州刺史迁润州刺史所莅有政声大历中有司差天下刺史治最定与常州刺史萧复濠州刺史张镒为理行第一而劭农桑均赋税逋亡归复户口增加定又冠焉寻迁户部侍郎旧唐书张镒萧复传镒系大历五年除濠州刺史复系大历十四年自常州刺史为潭州刺史
又按延陵季子庙记萧定撰书行云时大历十四年岁次己未八月戊戌朔二十七日甲子正议大夫使持节润州诸军事守润州刺史上柱国赐紫金鱼袋新拜尚书户部侍郎兰陵萧定字梅臣记定之刺润历年必多葢户口增加等事非岁月可办
　　　马炫
新旧唐书本传燧之仲兄建中初为润州刺史黜陟使柳载以清白闻召拜太子右庶子
按干元元年复为润州始隶浙西道其节度团练观察使治所迁徙不常然未尝治润也干元元年则韦黄裳以节度治苏干元二年至上元元年则颜真卿侯令仪二人以节度治升上元二年则季广琛李琬以节度治宣自大历三年至大历十四年则韦元甫李栖筠李涵李道昌韩滉并以团练观察治苏建中二年韩滉始自苏徙润浙江东西道合而为一又加镇海之号以重其军增置节度使以重其权除罢年月如左
　　　韩滉
旧唐书德宗纪建中二年夏五月庚寅自浙江西道为镇海军加苏州刺史授检校礼部尚书润州刺史充镇海军节度使浙江东西道观察等使通鉴六月庚寅以浙江东西观察使苏州刺史韩滉为润州刺史浙江东西节度使名其军曰镇海兴元元年五月加检校右仆射贞元元年秋七月丙午授检校尚书左仆射同平章事江淮转运使通鉴系兴元元年十二月庚辰加滉平章事江淮转运使贞元元年十一月乙未两浙节度使韩滉来朝十二月丁巳以滉兼度支诸道盐铁转运使贞元三年二月戊寅度支盐铁转运使镇海军节度浙江东西道观察等使检校左仆射同中书门下平章事晋国公韩滉卒赠太傅新旧唐书本传拜苏州刺史浙江东西都团练观察使寻加检校礼部尚书兼御史大夫润州刺史镇海军节度使滉既移镇安辑百姓均其租调不踰月境内称治帝在奉天淮汴震骚滉训练士卒锻砺戈甲称为精劲分兵戍河南又献缣十万疋请以镇兵三万助讨贼有诏嘉劳寻检校尚书右仆射封南阳郡公李希烈陷汴州滉择锐卒令禆将李长荣王栖曜柏良器破之漕路无梗安靖东南滉功居多时里胥有罪辄杀无贷人怪之滉曰袁晁本一鞭背史禽贼有负聚其类以反此辈皆乡县豪黠不如杀之用少年者惜身保家不为恶又闻京都未平恐有渡江之事筑石头五城造楼船战舰毁寺观修坞壁置馆第穿深井俾偏将邱涔督役朝令夕办又与扬州陈少游临江大阅以金缯相饷酬自德宗出幸及归京师军用既繁道路又阻关中饥馑加以灾蝗滉调发粮帛以济朝廷府无虚月当时实赖焉李晟方屯渭北滉运米馈之船置十弩以为防援有寇则叩舷相警贼不能剽始漕船临江滉顾僚吏曰天子蒙尘臣下之耻也乃自举一囊置舟中将佐争负之须臾而毕会有毁滉者上疑之李泌数为滉辨明其无他上曰善即下泌章令滉子考功员外郎皐谒告归觐谕以卿父比有谤言朕今释然不复信矣因言关中乏粮令语其父速致之皐至润州滉感悦流涕即日自临水滨发米百万斛听皐留五日即还朝自送至江上冒风涛而遣之陈少游闻滉贡米亦贡二十万斛上谓李泌曰韩滉乃能化陈少游亦贡米矣泌对曰岂惟少游诸道将争入贡矣时关中兵荒米斗直钱五百及滉米至减五之四二年春特封晋国公其年十一月来朝加滉江淮转运使十二月加度支诸道转运盐铁等使 【以通鉴参定】 
按通鉴贞元三年二月韩滉薨分浙江东西道为三浙西至润州又按旧唐纪贞元三年二月以白志贞为润州刺史浙西观察使与通鉴合 【具叙郡】 而新书方镇表于贞元三年云分浙江东西为二道观察使治苏州恐是传写之误葢德宗始欲其聚江淮财赋故特创镇海节度合东西二浙之权以畀之中间奉天之难虽滉之力居多缘任重权专谤讟亦不少故滉死始惩其专而分其权然浙西观察治所实在润元不曾徙治苏州自贞元三年二月以后自永贞元年三月丙戌以前观察使凡四人曰白志贞王纬李若初李锜而锜于永贞初复为镇海节度使条列如左
　　　白志贞
旧唐书德宗纪贞元三年二月戊寅以果州白志贞为润州刺史兼御史大夫浙西观察使贞元三年六月乙巳浙西观察使白志贞卒通鉴贞元三年二月戊寅韩滉薨上以果州刺史白志贞为浙西观察使柳浑曰志贞憸人不可复用会浑疾不视事辛巳诏下用之浑疾间遂乞骸骨不许
　　　王纬
旧唐书德宗纪贞元三年八月壬辰以给事中王纬为润州刺史浙西观察使贞元十年十一月乙酉以浙西观察使王纬为诸道盐铁转运使贞元十四年八月甲午浙西观察使润州刺史王纬卒新旧唐书本传进给事中会浙西观察使阙执政李泌曰浙西赋入尤剧纬清而忠能惠养民请遣之制可初州县有韩滉时罚钱未入者十八万缗府史请裒为进奉纬上疏愿蠲以纾民诏听之贞元十年加御史大夫兼诸道盐铁转运使裴延龄以诸道负钱四百万缗献为羡余以图宠纬奏此诸州经费大忤延龄意三岁加检校工部尚书卒赠太子少保纬性勤俭居官以清白称然好用刻深吏督察巡属人不聊生
　　　李若初
旧唐书德宗纪贞元十四年九月乙卯以浙东观察使李若初为润州刺史浙西观察使及诸道盐铁转运使贞元十五年春正月甲戌浙西观察使李若初卒新旧唐书本传累迁越州刺史浙江东道都团练观察使十四年秋代王纬为润州刺史兼御史大夫浙西都团练观察诸道盐铁转运使时天下钱少货轻州县禁钱不出境商贾不通若初始奏纵钱以起万货诏可若初善于吏道性严强持刚检下吏民畏服方整理盐法颇有次叙贞元十五年遇疾卒赠礼部尚书
　　　李锜
旧唐书德宗纪贞元十五年二月乙酉以常州刺史李锜为润州刺史浙西观察使及诸道盐铁转运使通鉴永贞元年三月丙戌以浙西观察使李锜为镇海节度使解其盐铁转运使旧唐书宪宗纪元和二年十月己酉以浙西节度使李锜为左仆射新旧唐书本传方闲厩宫苑使李齐运用事锜以赂数十万结其欢荐之于上自杭湖二州刺史迁润州刺史浙西观察诸道盐铁转运使锜刻剥多积奇宝岁时奉献德宗昵之因恃恩骄恣天下榷酒漕运锜得专之故朝廷用事臣锜以利交余皆干没于私国计日耗浙西布衣崔善贞上书阙下暴其罪帝械以赐锜锜闻其将至预浚大坎于道傍至则并锁械纳坎中生瘗之闻者切齿锜复欲为自全计增广兵众随身以胡奚杂类虬须为一将号番落健儿皆锜腹心廪给十倍使号锜为假父故乐为其用永贞元年复镇海军以锜为节度使罢领盐铁转运锜虽失利权而喜得节旄暴倨日甚属吏死不以过甚众寮佐力谏不能得遽遁去宪宗即位锜不自安三请觐有诏拜尚书左仆射锜屡迁行期上表称疾上以问宰相武元衡曰陛下初即政锜求朝得朝求止得止可否在锜将何以令四海上以为然下诏召之锜计穷遂谋反制以淮南节度使王锷统诸道兵讨之其将张子良执锜械送京师初户部侍郎张滂领诸道盐铁转运使后润州刺史王纬代之理于朱方数年锜又代之盐院津堰改张侵剥不知纪极私路小堰厚敛行人多自锜始 【以唐食货志通鉴参定】 
　　　王澹
新唐书宪宗纪元和二年十月镇海军节度使李锜反杀留后王澹新旧唐书本传宪宗即位二年锜求入朝上遣中使至京口慰抚且劳其将士锜虽立判官王澹为留后实无行意屡迁行期澹与敕使数劝谕之锜不悦而反王澹既掌留务于军府颇有制置锜益不平密谕亲兵使杀之会颁冬服锜严兵坐幄中澹与敕使入谒有军士数百噪于庭曰王澹何人擅主军务曳下脔食之 【以通鉴参定】 
按新唐书方镇表载元和二年升浙西观察为镇海军节度通鉴考异辨之已详然李锜既诛节度使又除李元素韩皐二人而后复罢为观察使
　　　李元素
旧唐书宪宗纪元和二年十月己酉以御史大夫李元素为润州刺史镇海军浙西节度使新旧唐书本传元和初拜御史大夫李锜为乱江南遂授元素浙西道节度观察处置等使数月受代入拜国子祭酒
　　　韩皐
旧唐书宪宗纪元和三年二月己丑以武昌军节度使韩皐为润州刺史镇海军节度浙西观察使元和五年正月己巳浙西观察使韩皐封杖决安吉令孙澥致死有乖典法罚一月俸料新旧唐书本传拜尚书右丞嫉王叔文用事叔文怒出皐为鄂岳蕲沔观察使叔文败即拜节度徙镇海四年七月封杖决湖州安吉县令孙澥四日致死时元稹以监察御史分务东台劾奏皐云孙澥官忝字人一邑父母白状追摄过犯绝轻观察使职在六条访察事有不法即合具状奏闻封杖决巡内官吏与法无文数日致死有伤和气请明典宪严加禁断五年春正月己巳敕皐备历中外合遵典宪有此乖越良所怃然罚一月俸料然皐大抵以简俭治所至有绩后入为户部尚书 【以旧唐书德宗纪元稹长庆集参定】 
按旧唐纪元和五年十一月浙西奏当镇旧有丹阳军今请并为镇海军系薛苹到后奏请故元和六年十月有润州镇海军使额宜停之文与新书方镇表载元和六年浙西观察罢领镇海军使合则是韩皐之后罢节度为观察分明然元和五年正月韩皐罚俸时已系观察使若阎济美系浙西观察亦合在韩皐之后今姑以济美列于薛苹之前又自元和五年八月至大和八年十一月得六人曰薛苹李翛窦易直李德裕李蟾丁公着王璠 【得七人曰薛苹李翛窦易直李德裕李蟾丁公着王璠○(钞本七作六无李蟾二字)　案此叙后列八人之传除阎济美不计外(上文云今姑以济美列于薛苹之前)自薛苹至王璠正合七人之数则六人必七人之讹也以李德裕李蟾丁公着三传考之蟾为浙西观察留后正在德裕之后公着之前严氏元照谓当补李蟾二字其说是也】 内李德裕以大和九年及开成间又再守润故合其三到履历聚为一传以见其始末
　　　阎济美
新旧唐书本传贞元末自婺州刺史福建观察使徙润州刺史浙西观察使所至以简易为理两地之人常赋之外不知其它初诸道长吏罢还者取本道钱为进奉帝因赦令一切禁止而山南节度使柳晟与济美皆格诏输献御史中丞卢坦劾奏帝谕坦曰二人所献皆家财朕已许原不可失信坦曰所以布大信者赦令也今二臣违诏陛下奈何以小信朱大信乎帝曰朕既受之奈何坦曰出归有司以明陛下之德帝纳之葢济美之罢浙西也方在道见诏而贡献无所还故帝为言之 【以新旧唐书卢坦传参定】 
按通鉴元和三年二月辛亥御史中丞卢坦奏弹前山南西通节度使柳晟前浙东观察使阎济美违赦进奉而考异又特辨此事以为新旧唐书阎济美传皆误合从实录云离越州后方见赦文则是浙东分明若从唐传则新旧唐书帝纪皆无济美刺润州观察浙西除罢年月况旧纪自建中至元和润州刺史除罢甚明通鉴断然从实录系之于元和三年二月则与旧纪除韩皐年月同济美不当作浙西矣温公必有所见葢温公修通鉴亦不专从实录如昭宗景福二年九月钱镠为镇海节度使实录云仍徙镇海军额于杭州温公则按吴越备史以辨实录之误今于济美乃以为浙东而专主实录其考订必详是非必公难以臆见附入浙西但前志已据祥符图经编载今不敢删去姑核唐传缀之于此
　　　薛苹
旧唐书宪宗纪元和五年八月乙亥以浙东观察使薛苹为润州刺史新旧唐书本传宪宗时自湖南观察使徙浙东以治行迁浙江西道观察使加御史大夫累封河东郡公廉风俗守法度人甚安之理身俭薄尝衣一绿袍十余年不易因加赐朱绂然后易去历三镇凡十余年家无声乐所得俸禄悉以分散亲属故人而无余藏除左散骑常侍年七十致仕是时有年过垂车而不知止者唯苹年至而无疾请告角巾东洛时甚高之
　　　李翛
旧唐书宪宗纪元和十一年冬十月庚午以京兆尹李翛为润州刺史浙西观察使以翛尝历计司能聚敛方藉供军故有斯授元和十四年三月庚寅浙西观察使李翛卒新旧唐书本传翛不知何许人进京兆尹专聚敛以固恩宠帝以浙西重镇号为殷阜欲掊捃遗利乃以翛为润州刺史浙西观察使令设法鸠聚财货淮西用兵颇赖其赋元和十四年以病求还京师未朝谒而卒士有相贺者
　　　窦易直
旧唐书宪宗纪元和十四年五月己亥以宣歙观察使窦易直为润州刺史充浙西观察使新旧唐书本传自宣歙观察使迁浙西观察使长庆二年七月汴州将李介逐其帅李愿易直闻汴州乱而惧欲散金帛以赏军或曰赏给无名却恐生患乃止而外巳有知之者时江淮旱水浅转运使钱帛委积不能漕大将王国清指漕货激众谋乱先事有告者乃械国清下狱其党数千羣讙入狱篡取之因欲大剽易直登楼令曰能诛为乱者一级赏千万众喜反缚为乱者三百余人并擒国清斩之九月以李德裕代还为吏部侍郎 【以通鉴参定】 
　　　李德裕
旧唐书穆宗纪长庆二年九月癸卯以御史中丞李德裕为润州刺史兼御史大夫浙西道都团练观察处置等使以代窦易直卫公年谱宝历二年有造三圣像记其衔乃正议大夫持节润州诸军事守润州刺史兼御史大夫充浙西道都团练观察处置等使上柱国赞皇县开国男食邑三百户赐紫金鱼袋旧唐书文宗纪大和元年九月丁丑浙西观察使李德裕就加检校礼部尚书大和三年秋七月乙巳以浙西观察使检校礼部尚书李德裕为兵部侍郎大和八年十一月乙亥以兵部尚书李德裕检校右仆射充镇海军节度浙江西道观察等使旧唐书本传系检校尚书左仆射润州刺史镇海军节度苏常杭润观察等使大和九年夏四月丙戌以镇海军节度使浙西观察等使李德裕为太子宾客分司东都开成元年十一月庚辰以太子宾客分司东都李德裕检校户部尚书充浙西观察使开成二年五月丙寅以浙西观察使李德裕检校户部尚书兼扬州大都督府长史充淮南节度使新旧唐书本传德裕吉甫之子长庆二年为御史中丞李逢吉欲引僧孺同相惧德裕禁中沮之九月出德裕为浙西观察使润州承王国清乱前使窦易直倾府库赉军资用空殚而下益骄德裕自检约以留州财赡兵虽俭而均故士无怨二年之后赋舆复集南方信禨巫虽父母疠疾子弃不敢养德裕谕以孝慈大伦弊风顿革按祠庙非经祠者毁千余所撤私邑山房千四百六十寇无所廋蔽人乐其政天子下诏褒扬敬宗立诏浙西上脂盝妆具又索盘绦缭绫千疋德裕论奏优诏为停 【语见土贡】 徐州王智兴于泗州筑坛度僧德裕劾奏禁齐民蒜山渡江者有诏禁止宝历元年上丹扆六箴曰宵衣正服罢献纳诲辨邪防微辞皆明直婉切帝虽不能用命学士韦处厚殷勤答诏谢竟为逢吉排笮讫不内徙是年德裕有游北固山诗元稹和之云自公镇南徐三换营门柳宝历三年亳州浮屠诡言水可愈疾号曰圣水南方往汲者互相欺訹德裕于蒜山渡严勒津逻捕绝狂人杜景先上言其友周息元寿数百岁帝遣宦者往润州迎之至京师馆之禁中山亭德裕又论奏后息元诞谲不情文宗即位逐之大和三年召拜兵部侍郎裴度荐材堪宰相而李宗闵以中人助先秉政且德君出德裕郑滑踰年徙剑南西川大和六年召为兵部尚书七年以本官平章事八年罢相尹兴元复为兵部尚书十一月乙亥授检校右仆射充镇海军节度浙江西道观察等使刘梦得有送德裕赴镇诗二首中有联云凤从池上游沧海鹤到辽东识旧巢又云建节东行是旧游欢声喜气满吴州郡人重得黄丞相童子争迎郭细侯诗引亦云公顷廉问江南已经七载后历滑台剑门两镇遂入相今复领旧地新加旌旄九年四月丙戌授太子宾客分司东都贬素州长史开成元年刺滁州十一月庚辰授检校户部尚书复充浙西观察使德裕三在浙西出入十年五月丙寅授检校户部尚书兼扬州大都督府长史充淮南节度使据德裕献替记云自唐有国二百余年未尝有自润迁扬州者况两地皆是旧封倍怀荣感葢德裕祖文献公栖筠大历二年曾以苏州刺史兼浙西团练观察使而忠懿公吉甫尝为淮南节度使二镇皆父祖旧治故云 【以李卫公年谱参定】 
　　　李蟾
大和三年七月浙西观察使李德裕召为兵部侍郎以李蟾为留后 【李德裕献替记】 新旧唐书本传初德裕为浙西观察使漳王傅母杜仲阳坐宋申锡事放归金陵诏德裕存处之会德裕已离浙西在道奉诏书至宿州闻仲阳已过遂牒留后李蟾令依诏旨处分后至大和九年三月王璠与李汉郑注诬奏德裕德裕得罪分司东都至开成元年冬德裕再授观察浙西因供奉官梁承敏送官诰至德裕具录得令安存仲阳诏白及至宿州牒留后李蟾并奏状附承敏封进上览状叹息 【以德裕献替记及通鉴参定】 
　　丁公着
旧唐书文宗纪大和三年秋七月乙巳以礼部尚书翰林侍讲学士丁公着检校户部尚书兼润州刺史充浙西道观察使大和六年八月壬申以浙西观察使丁公着为太常卿旧唐书本传穆宗即位以青宫之旧自给事中迁工部侍郎知吏部选事公着知将大用以疾辞求外官遂观察浙东徙河南尹迁尚书右丞转兵部吏部迁礼部尚书上以浙西灾寇求良帅命检校户部尚书领之诏赐米七万石以赈给浙民赖之改授太常卿
按新唐书本传自浙西徙河南四迁礼部尚书长庆中浙东灾疠拜观察使诏赐米七万斛使赈济与旧唐书传先后不同然考旧唐书帝纪长庆元年为给事中是年十月出观察浙东宝历二年自右丞为兵部侍郎大和二年自吏部侍郎为礼部尚书三年为润州刺史六年五月浙西丁公着奏杭州八县灾疫赈米七万石是年八月除太常卿九月丁未卒历历可考与传无少差非自浙西徙河南赐米七万赈饥亦非在浙东也
　　　王璠
旧唐书文宗纪大和六年八月乙丑以尚书左丞判太常卿王璠检校礼部尚书润州刺史浙西观察使新旧唐书太傅自左丞判太常卿事出为浙西观察郑注李训荐之八年自浙西观察使召还复拜尚书左丞训败与子遐休俱死方璠在浙西因沟其城既凿深数尺役人得一方石铭十二字云山有石石有玉玉有瑕瑕即休璠命寮佐辨之莫析其旨京口老人讲之曰此石非尚书吉兆也且公之先曰崟崟生础以文而观是山有石也础生璠是石有玉也璠之子曰遐休是玉有瑕瑕即休休者绝之兆其绝绪乎 【以通鉴太平广记参定】 
按王璠之后李德裕再以兵部尚书镇润朝廷欲重其权故复加镇海节度使宠之绿王璠李汉等诬奏遂得罪至贾餗之除遂废节度为观察路隋以宰相出典故复带节度使参之新书方镇表云大和九年复置镇海军节度使者正以八年冬李德裕再镇润也又云数日废者贾餗之除观察使仅得七日也又云既而复置者再除路隋为节度使也又云踰月又废者路隋至是年七月卒又除崔郾为观察使也德裕再除已条列在前自贾餗而后条列如左
　　　贾餗
旧唐书文宗纪大和九年四月辛卯以京兆尹贾餗为浙西观察使四月戊戌以新浙西观察贾餗为中书侍郎同中书门下平章事 【新唐书宰相表同帝纪作浙江东道观察使恐是传写之误】 新旧唐书本传迁京兆尹坐夺俸餗不胜恚耻之求出诏以为检校礼部尚书润州刺史浙西观察使制出未行戊戌拜中书侍郎同平章事 【以通鉴参定】 
　　　路隋
旧唐书文宗纪大和九年夏四月丙申以太子太师门下侍郎平章事路隋为镇海军节度浙西观察等使新书宰相表系除检校尚书右仆射平章事镇海军节度使大和九年秋七月壬戌镇海军节度使路隋卒新旧唐书本传初王璠李汉诬奏李德裕厚赂杜仲阳阴结漳王图为不轨上怒甚召宰相路隋王涯李固言及璠汉郑注等面证其事璠汉等极口诬之隋曰德裕实不至此诚如璠汉之言微臣亦合得罪羣论稍息李德裕连贬至袁州长史隋不签奏状始为郑注所忌九年四月拜检校尚书右仆射同中书门下平章事兼润州刺史镇海军节度浙江西道观察等使大和九年七月遇疾于路薨于杨子江之中流 【以通鉴参定】 
　　　崔郾
旧唐书文宗纪大和九年秋七月辛酉以鄂岳观察使崔郾充浙西观察使樊川集崔郾行状列衔云银青光禄大夫检校礼部尚书御史大夫充浙江西道都团练观察处置等使开成元年十一月庚辰浙西观察使崔郾卒新旧唐书本传自鄂岳安黄蕲申等州观察使移浙江西道都团练观察使加礼部尚书郾曰三吴者国用半在焉因高为旱因下为水者六岁矣轻赋兵役不减于民上田沃土多归豪强荀悦所谓公家之惠优于三代豪强之酷甚于亡秦今其是也于是料民等第籍地沃瘠均其征赋一其徭役经费宴赏约事裁节民有宿逋不可减于上供者必代而输之诚祷山川岁获大稔复曰衣冠者民之主也自艰难以来军士得以气加之商贾得以财侮之不能自奋者多栖于吴土遂立延宾馆以待之苟有一善必接尽礼因访里闾益知民之疾苦随以治之才逾期岁而吴民复振开成元年十月二十日薨于治所多士相吊曰使郾相天子贞观开元之俗可期而见也岂郾不幸实生民之不幸也赠吏部尚书 【以樊川集郾行状参定】 
　　　卢商
旧唐书文宗纪开成二年五月辛未以苏州刺史卢商为浙西观察使新旧唐书本传开成初自苏州刺史盐课增倍宰相上其劳绩迁润州刺史浙西团练观察使召为刑部侍郎
按崔郾之后系李德裕再以观察使镇润已并列于前德裕之后系卢商旧唐纪与唐传已明载之但卢商之罢润州无年月自开成二年以后至咸通三四年以前漫不可考今于新唐书列传资治通鉴太平广记得七人用旧唐书纪传新书方镇表旁考互证粗有次序前五人系观察使曰卢简辞郑明李景逊崔瑶敬晦至李琢则复为镇海节度使萧寘又复为观察使条列辨证如左
　　　卢简辞
新唐书本传李程镇太原表为节度判官入授考功员外郎累擢湖南浙西观察使
按新旧唐书纪及新唐书宰相表李程罢相出镇之时实宝历二年九月简辞出为程判官入授考功员外又累擢而后观察湖南自湖南而后观察浙西经历如此决非岁月间事当是卢商刺润之后葢旧唐纪无卢商罢润州年月至会昌六年始载兵部侍郎判度支卢商奏诸道兵讨伐党项继考卢商传自观察浙西入为刑侍转京兆尹迁户侍判度支又出镇东川方为兵侍再判度支经历亦八九年以卢商之经历度简辞之出入其观察浙西疑是开成之末会昌之初
　　　郑明
新唐书本传由御史中丞户部侍郎为鄂岳浙西观察使
按明观察浙西年月新旧帝纪皆不载及考其拜相年月旧帝纪则大中七年四月新唐纪及表则大中十年正月考新书郑明传自观察浙西之后历义武宣武二节度工部尚书判度支御史大夫方拜相未观察浙西以前尝为谏议大夫旧唐书郑明传载明迁谏议在开成四年而新传载明自谏议为侍讲亦四五迁方至浙西度必在会昌或大中初与李景逊相先后今姑列于李景逊之前
　　　李景逊
通鉴会昌六年九月以右散骑常侍为浙西观察使新旧唐书本传母郑氏性严明景逊宦达发已斑白小有过不免捶楚及观察浙西母问行日景逊率然对有日郑曰如是吾方有事未及行葢怒其不尝告也且曰已贵何用母行景逊重请罪乃赦有左都押牙迕景逊意景逊杖之而毙军中忿怒将为变母闻之景逊方视事母出坐厅事立景逊于庭而责之曰天子付汝以方面国家刑罚岂得以为汝喜怒之资妄杀无罪之人乎万一致一方不宁岂惟上负朝廷亦使百岁母衔羞入地何以见汝之先人乎命左右扯其衣坐之将挞其背将佐皆为之再拜请不许皆泣谢久乃释之军中由是遂安 【以通鉴参定】 
　　　崔瑶
新旧唐书本传郾之子大中六年知贡举旋拜礼部侍郎出为浙西观察使 【以崔郾传参定】 
　　　敬晦
新唐书本传大中中历御史中丞刑部侍郎诸道盐铁转运使浙西观察使时南方连馑有诏弛榷酒茗官用告乏晦处身俭勤赀力遂充徙兖海节度使
按崔瑶敬晦二人观察浙西虽皆在大中年未知孰为先后但崔瑶自知贡举再迁而观察浙西敬晦自御史中丞三转而为浙西观察姑以此次序然未敢臆断也
　　　李琢
新唐书本传琢以家阀擢镇海节度使无显功不为士大夫称道
按李琢节度镇海未详何时然按襄邑王神符孙李从晦传甘露之祸御史中丞李孝本被诛 【甘露之祸御史中丞李孝本被诛○ 【钞本无孝字】 　案甘露之变官御史中丞与李训郑注同谋而为仇士良所杀者新旧唐书及通鉴皆作李孝本未有作李本者此必传写者脱孝字也】 从晦以族昆弟贬阆州司户累迁常州刺史镇海军节度李琢表其政又按李景逊传李琢罢浙西以同里访之避不见景逊以会昌六年观察浙西中间又有崔瑶敬晦则琢之为镇海节度当是大中之末又按新书方镇表大中十二年复置镇海军节度使疑琢节度镇海必是此时葢以李从晦李景逊参考又方镇表适相合姑列于敬晦之次
　　　萧寘
历浙西观察使
按太平广记云寘扬历清途自浙西观察使入判户部非久遂居廊庙如开成中喜听声揣骨龙复本之言唐宰相表咸通五年四月兵部侍郎判户部萧寘本官同中书门下平章事以太平广记参之自开成间寘扬历清途然后观察浙西入判户部却不言为兵部新书萧复传后载寘咸通中位宰相无显功史逸其传则其观察浙西年月不可详然考唐方镇表大中十三年废镇海节度使置都团练观察使疑寘之观察浙西当在此时葢前有李琢为节度合方镇表大中十二年复置镇海节度之文后有杜审权为节度合方镇表咸通三年置镇海节度之文中间为观察疑为萧寘立文
按旧唐纪自开成二年五月授卢商浙西观察使之后至咸通五年二月方有除杜审权之文然审权复为节度使矣八年三月杨收又复为观察使然新旧唐传与通鉴却以杨收为宣歙观察已逐段辨证在后自咸通十一年至光启三年虽皆为节度使而中间裴璩仅见于新唐纪通鉴及本府武烈帝庙碑自文德以后至景福二年新旧唐纪传皆无可考如李顺节亦见于别传今用通鉴考出数人景福二年李鋋钱镠虽见于旧唐纪镇海军额移于杭州通鉴五代史又自以为光化元年方徙葢唐僖昭间润自周宝被逐之后已为羣盗所据朝廷除命不行钱镠自以阮结为制置使至天佑二年以后杨行密始明据之自以王茂章为团练使四十二三年间刺守不能尽考自杜审权杨收而下得十三人曰曹确赵隐裴璩高骈周宝阮结成及李顺节安仁义李鋋钱镠王茂章李德诚条列如左
　　　杜审权
旧唐书懿宗纪咸通五年二月以门下侍郎兵部尚书平章事杜审权为润州刺史浙江西道节度使按新唐书宰相表系咸通四年五月戊子为检校吏部尚书同平章事镇海军节度使与通鉴年月同而新书方镇表于咸通三年云置镇海军节度使八年三月以浙西观察使杜审权守尚书左仆射又新旧唐书本传九年罢宰相检校司空兼润州刺史镇海军节度使苏杭常等州观察使时徐州戍将庞勋据徐泗大扰淮南审权与淮南节度令狐绹荆南节度崔铉奉诏出师掎角讨贼审权遣都头翟行约将四千人救泗州贼逆击于淮南行约及士卒尽死又遣押牙赵翼同辛谠将甲士与淮南共输米盐救泗州至楚州徐贼水陆布兵锁断淮流浙西军惮其强不敢进谠乃募选军中敢死士牒补职名先以米舟三艘盐舟一艘乘风逆流直进贼夹攻之矢着舟板如急雨及所谠帅众死战斧断其锁乃得过城上人望舟师张帆自东来识其旗浙西军也馈运不绝遂破庞勋进检校司空入为尚书左仆射制曰审权顷罢机务镇于金陵值淮夷猖狂干戈悖起累发猛士挫彼贼锋广备糗粮助兹军食深惟将相之大体颇覩文武之全才王导以潇洒之名不忘戎事谢安以恬澹之德亦在兵间 【以通鉴参定】 
按旧唐纪载审权镇润系咸通五年二月而旧唐书本传却云九年是纪传自为抵牾新唐传载审权进检校司空入为尚书左仆射无年月而新书宰相表阙九年事亦不可考故书以存疑
　　　杨收
旧唐书懿宗纪咸通八年三月以门下侍郎兼户部尚书平章事扬收检校兵部尚书充浙江西道观察使九年十月贬浙西观察使杨收为端州司马
按新旧唐书本传及通鉴并载收系宣歙观察使则旧唐书纪传自为异同然旧纪两处该载明白兼新书方镇表咸通八年废镇海军节度使与旧纪杨收为浙西观察使相合姑存之
　　　曹确
旧唐书懿宗纪咸通十一年三月左仆射门下侍郎同平章事曹确以病求免授检校司空平章事兼润州刺史充浙江西道观察等使新书宰相表确系检校司徒同平章事镇海军节度使新旧唐书本传在相位六年罢相检校司徒平章事润州刺史镇海军节度观察等使以出师扞庞勋功就加太子太师后徙河中
按新书方镇表咸通十一年置镇海军节度使正合除确之年
　　　赵隐
旧唐书僖宗纪干符元年三月以中书侍郎刑部尚书同平章事赵隐检校吏部尚书润州刺史浙江西道都团练观察等使新书宰相表系二月癸丑授检校兵部尚书镇海军节度使新旧唐书本传僖宗初罢相检校兵部尚书润州刺史浙西观察等使 【新传作镇海军节度】 狼山镇遏使王郢等六十九人有战功隐赏以职名而不给衣粮郢等论诉不获遂劫库兵作乱行收党众近万人攻陷苏常乘舟往来泛江入海转掠二浙南及福建大为人患隐坐抚御失宜下除太常卿 【以通鉴参定】 
　　　裴璩
新唐书僖宗纪干符三年七月辛巳镇海军节度使裴璩及王郢战败之通鉴四年二月王郢横行浙西镇海节度裴璩严兵设备不与之战密召其党朱实降之散其徒六七千人输器械二十余万舟航粟帛称是敕以实为金吾将军于是郢党离散余众皆平
按本府武烈帝庙碑干符二年突阵将王郢等潜思怙乱尚书河东裴公坐镇金陵云云又庙碑后奉敕系四年正月十日中书门下牒浙西观察使按此则王郢之乱始于干符二年赵隐抚御失宜故以璩代之璩以尚书镇润正二三年间璩未成功尝祷于庙王郢既平璩乞庙谥故四年有此牒与新纪及通鉴年月皆合但牒云浙西观察使而新纪通鉴称节度使当是如韩滉李德裕诸公并带浙西观察镇海节度之衔
　　　高骈
旧唐书僖宗纪干符四年六月以宣歙观察使高骈检校司空兼润州刺史镇海军节度苏常杭润观察处置江淮盐铁转运江西招讨等使 【按通鉴五年四月曹师雄寇湖州裴璩遣兵击破之是年六月方以骈为镇海节度旧纪云四年六月除骈不同又新旧唐书本传并通鉴云自荆南徙镇海旧纪云自宣歙不同】 新唐书纪六年正月镇海军节度使高骈为诸道行营兵马都统旧唐书纪六年十月以镇海军节度浙江西道观察处置等使高骈检校司徒同平章事扬州大都督府长史充淮南节度副大使知节度事江淮盐铁转运江南行营招讨等使进封燕国公食邑三千户新旧唐书本传时草贼王仙芝陷荆襄仙芝徒党皆郓人天子以骈前镇郓军民畏服故授骈京口节钺以招怀之骈遣将张潾梁缵分兵穷讨降其骁帅毕师铎秦彦李罕之许勍等数十人贼走岭表帝美其功加诸道行营兵马都统江淮盐铁转运等使又诏骈料官军义营乡团归其老弱伤夷裁制军食刺史以下小罪辄罚大罪以闻进位检校司徒徙淮南节度 【以通鉴参定】 
按本府武烈帝庙碑云属灾流濮上盗掠江东丞相司徒燕国公移从荆渚代抚吴民此段所指虽无姓名然其衔丞相司徒燕国公以其时考之所谓盗掠江东正系骈遣将张潾梁缵分兵穷讨降其骁帅毕师铎等之时也庙之复兴始于裴璩成于高骈故载二公为详碑见存于城南报恩寺东
　　　周宝
旧唐书僖宗纪干符六年十一月以神策大将军周宝检校尚书左仆射兼润州刺史镇海军节度浙江西道观察等使光启三年二月乙巳朔润州牙将刘浩度支使薛明同谋逐其帅周宝自称留后 【按新唐书纪三年五月癸巳镇海军刘浩逐其节度使周宝度支催勘使薛明自称知府事与旧纪刘浩自称留后不同】 新唐书本传黄巢据宣歙宝自泾原节度徙镇海节度兼南面招讨使加检校司空时羣盗所在盘结宝练卒自守发杭州兵戍县镇中和二年进同中书门下平章事兼天下租庸副使宝和裕喜接士以京师陷贼将赴难益募兵号后楼都宝子玙统之孱不能驭军部伍横肆宝亦稍惑声色不恤事初宝与淮南节度高骈俱出神策军骈以兄事宝及骈先贵有功浸轻之既而封壤相邻数争细故遂有隙帝在蜀淮南绝贡赋谩言道浙西为宝剽阻帝知其诬不直骈骈檄宝入援京师宝喜治舟师将赴之或曰高公幸朝廷多故有并吞江东之志声云入援其实未必非图我也宜为备宝未信使人觇骈殊无北上意会骈使人约会金山面议军事谋执宝宝辞疾不往谓使者曰平时且不闻境上会况上蒙尘宗庙焚辱宁高会时耶由是遂为深仇会后楼兵浸骄不可制廪给倍于镇海军军皆怨宝筑罗城二十余里建东第人苦其役宝与僚属宴后楼有言镇海军怨望者宝曰乱则杀之度支催勘使薛明以其言告所善镇海军将刘浩戒之使戢士卒浩曰惟反可以免死耳是夕宝醉方寝浩帅其党作乱攻府舍而焚之外兵格鬬火照城中宝惊起徒跣叩芙蓉门呼后楼兵后楼兵亦反矣宝帅家人步走出青阳门遂奔常州士大掠官属崔绾陆锷田倍皆死浩奉薛明入府推为留后领府事宝先兼租庸副使城中货财山积是日尽于乱兵之手高骈闻宝败列牙受贺遣使馈以齑粉宝怒掷之地 【以通鉴参定】 阮结通鉴文德元年正月丙寅钱镠斩薛明剖心以祭周宝以阮结为润州刺置使
按新唐书本传及通鉴宝以光启三年十二月乙未卒于杭州钱镠以杜棱守常州命阮结等进攻润州丙申克之刘浩亡不知所在擒薛明以归文德元年正月钱镠斩明以祭宝使阮结守润州则结为制置出于钱镠之命故新唐书僖宗纪文德元年正月丙寅书薛明伏诛钱镠陷润州
　　　成及
通鉴龙纪元年五月甲辰润州制置使阮结卒钱镠以静江都将成及代之
　　　李顺节
大顺初天武都头李顺节恃恩颇横不期年领浙西节度使俄加平章事谢日台吏申中书称天武相公衙谢准例班见百寮孔纬时为宰相判止之顺节心怏怏他日见孔纬言之纬曰必知公慊也若须此仪俟去都头二字乃可顺节惭缩不敢言 【以新旧唐书孔纬传参定】 
按顺节节度浙西当是遥领未必之镇然命出于朝廷不可不登载
　　　安仁义
通鉴景福元年秋七月杨行密表安仁义守润州八月以仁义为润州刺史仁义以沙陀叛将奔淮南杨行密大喜属以骑兵使在田頵右两人名冠军中共攻常州杀刺史杜棱钱镠方屯润州一夕溃会孙儒南略诒书仁义通好以疑行密行密待益厚除行军副使乃表仁义为润州刺史会田頵诒书行密愿上天子常赋行密不从頵绝行密仁义与頵连和攻升州刺史李神福大破頵将王坛仁义焚东塘战舰夜攻常州不克转战至夹冈立二帜解甲而息追兵莫敢向行密遣将王茂章攻润州仁义以善射冠军中又治军严善得士心战卒数百濠梁不毁开门鬬先告所当中然后射之茂章等不敢与角行密遣使谓曰吾不忘公功能自归当复为行军副使仁义欲降其子固谏乃止茂章为地道入城遂克之仁义以家属保城楼众不敢逼先是攻城诸将见仁义辄骂之惟李德诚不然至是仁义召德诚登楼谓曰汝有礼吾今以为汝功且以爱妾赠之乃掷弓于地德诚掖之而下 【以新唐书田頵传及通鉴参定】 
按仁义与頵为刺史皆出于行密表奏頵能责行密上常赋于天子与仁义叛之二人名义甚正故史臣传頵于新史以仁义附见则仁义刺润终始为唐臣
　　　李鋋
旧唐书昭宗纪景福二年三月庚子制以耀德都头李鋋为润州刺史镇海军节度使加特进同平章事令赴镇落军权
按通鉴系景福二年闰五月考异则云是时安仁义已据润州鋋安得赴镇葢当时朝议以李茂贞傲侮王命武臣难制故但欲罢其军权其实不至镇而返
　　　钱镠
旧唐书昭宗纪景福二年九月丙寅以武威军防御使钱镠为镇海军节度浙江西道观察处置等使仍移镇海军额于杭州
按通鉴考异时安仁义在润州镠安得赴镇又引吴越备史驳实录误 【语见叙郡】 今按五代史旧唐书止据实录也欧阳公修方镇表却系景福二年徙镇海节度治杭得非仍旧唐纪与实录之误乎
　　　王茂章
新唐书杨行密传天佑二年行密遣将攻拔润州杀安仁义以王茂章为润州团练使
按通鉴天复三年八月行密以仁义举兵叛已用茂章为润州行营招讨使击仁义仁义勇决得士心踰年不克至天佑二年正月茂章乘其怠穴地道而入方克润州是时朱全忠虽强唐犹未亡茂章为润州出于行密之命已不知有唐矣仁义与田頵举兵逆顺甚明但唐之威令不振仁义势孤为茂章所破通鉴天佑二年九月行密以润州团练使王茂章为宣州观察使茂章既为润州行密登城见茂章营第曰天下未定而茂章居寝郁然渠肯为我忘身乎茂章遽毁损行密病笃召将吏付家事长子宣州观察使渥因以王茂章代之使渥急还 【以新唐书杨行密传及通鉴参定】 
 李德诚
南唐书本传德诚擒安仁义于润州以功拜润州留后李建勋传初德诚守润州秉烛夜出候者以闻而徐温疑其有变徙镇江州德诚犹不自安乃遣子建勋入谒温温见之叹曰有子如是非恶人也
按仁义初败以德诚有礼委首于德诚使为功则是王茂章虽能穴城而入擒仁义者实德诚之功也然自天佑二年茂章自润易宣之后至梁开平四年五月徐温始领润州观察使干化二年温又领润州刺史镇海军节度使按开平四年杨行密次子隆演犹用唐正朔即天佑七年去天佑二年首尾六载徐温未领润州以前唐传与五代史皆不载何人守润则南唐书载德诚拜润州留后必是茂章为宣州观察时况李建勋传明载德诚守润秉烛夜出徐温疑其有变则是徐温秉吴政时分明德诚既徙镇江州故温领润州观察使也 【天佑二年吴犹用唐正朔合附之唐末】 
　　五代润州刺守
五代合五十余年有梁唐晋汉周之异而润州实为吴与南唐所有南唐至太祖开宝八年方归版图则其有润计七十年然纪年以五代为正自后梁开平二年以后得十八人曰徐温徐知诰徐知谏徐知询徐知谔卢文进王舆马仁裕宋齐邱徐运李金全燕王李宏冀 【燕王李宏冀○(钞本无宏字)　案宏冀乃南唐元宗之长子通鉴及南唐书载其名皆有宏字惟此志独无盖宋人避讳删去下文宏冀传内诸宏字钞本亦删去今并补入】 林仁肇赵宣辅严续尚全恭卢绛刘澄虽节度观察团练使权团练事大都督安抚使权润州事名称间有不同其实皆在润州条列如左
　　　徐温
通鉴后梁开平二年五月为浙西观察使镇润州开平二年五月温起复为内外马步都军使领润州观察使贞明元年八月庚戌吴以镇海节度使温为管内水陆马步诸军都指挥使两节都招讨使守侍中齐国公镇润州以升润常宣歙池六州为巡属军国庶务参决如故本传初温与张颢皆行密旧将有立渥之功渥死温颢约分其地以臣于梁颢欲背约自立温患之用其客严可求计立行密次子隆演颢由此与温有隙讽隆演出温润州可求谓温曰今舍牙兵而出外郡祸行至矣温惊曰奈何可求曰请为公图之因往见颢曰公出徐公于外人皆言公欲夺其兵权而杀之多言亦可畏也颢曰右牙欲之非吾意也事已行矣安可止乎可求曰甚易也明日邀颢与诸将诣温可求阳责温曰公杨氏宿将今幼嗣新立多事之时乃求居外以苟安乎温亦阳谢曰公等见留不愿去由是不行颢使客夜刺可求不能中明日可求诣温谋先杀颢因以弒恶之罪归之温由是颛政时梁开平二年也至开平四年五月温母周氏卒未几起复为内外马步都军使领润州观察使干化二年迁行军司马润州刺史镇海军节度使同中书门下平章事贞明元年封温齐国公两浙都招讨使始镇润州留其子知训为行军副使秉吴政大事温遥决之以升润宣常池黄六州为齐国温城升州建大都督府贞明三年自润徙治之时吴王隆演犹用唐正朔为天佑十四年 【以五代史吴世家参定】 
　　　徐知诰
通鉴贞明三年五月吴徐温徙知诰为润州团练使贞明四年六月吴朱瑾杀徐知训知诰在润州闻难引兵济江抚定军府时徐温诸子皆弱温乃以知诰代知训执吴政知诰即李升字正伦为徐温养子以功拜升州刺史治城巿府舍甚盛温行部至升州爱其繁富徙镇海军治所于升自镇金陵以知诰守润州知诰不乐宋齐邱密言曰三郎骄纵败在朝夕润州去广陵隔一水耳此天授也知诰悦即之官三郎谓温长子知训也知训为朱瑾所杀温居金陵未及闻知诰自润州用宋齐邱策即日以舟兵渡江定乱遂得吴政 【以南唐世家参定】 
　　　徐知谏
通鉴贞明四年秋七月戊戌吴徐温以知谏权润州团练事
按通鉴有知谏权润州年月而无解润州年月后唐长兴二年九月己亥有吴镇南节度使同平章事徐知谏卒之文然未详何时节度镇南
　　　徐知询
通鉴后唐天成四年十一月吴诸道副都统镇海宁国节度使兼侍中徐知询入朝于吴徐知诰留知询为统军领镇海节度使长兴二年秋九月己亥吴镇南节度使同平章事徐知谏卒以诸道副都统镇海节度使守中书令徐知询代之知询徐温次子知诰之弟知谏之兄知诰秉吴政威权寖盛徐温欲以亲子知询代之而温暴卒知询奔还自以握兵据上流意轻知诰数争权知诰患之谕使入朝因疏其罪责授左统军领镇海节度使召金陵兵还江都斩知询典客周廷望知询被谴金陵为之一空后数岁知询复起为润州节度使往时幕府皆亡独李建勋随之知询至镇常会寮佐谭宴终日遂绝顾望移镇江西卒于任 【以通鉴及南唐书本传参定】 
按通鉴于天成四年长兴二年并载知询为镇海节度参以南唐书本传则长兴二年为润州节度葢镇海军额自徐温徙于升州温死知询入朝未以军额还润自南唐升元二年四月迁杨溥于润州丹阳宫以马思逊为丹阳宫使王舆为浙西节度使通鉴始载舆为镇海留后是镇海军额此时方归润属后晋天福三年今考长兴二年至晋天福三年尚有七年之远本难附入润州今据南唐书知询为润州节度之文却甚明白是知诰既诛周廷望之后再以知询典州矣
　　　徐知谔
通鉴清泰二年八月吴润州团练使知谔狎昵小人游燕废务作列肆于牙城西躬自贸易徐知诰闻之怒召知谔左右诘责知谔惧或谓知诰曰忠武王最爱知谔而以后事传于公借使知谔治有能名训兵养民于公何利知诰感悟待之加厚
按皇朝类苑载知谔在润州喜奇玩得凤头一事则是守润分明但通鉴作润州团练使类苑作润州节度使差有异同然考南唐书载知谔得凤头之后尝游蒜山除地为广场编虎皮为大幄率寮属会于下号曰虎帐忽遇暴风飘虎帐碎如飞蝶知谔惊遽弃凤头归数日病卒而类苑载知谔以凤头并画牛一轴献后主煜煜持贡阙下则类苑恐传之失实葢知谔既病卒初不及事后主
　　　卢文进
南唐书本传后晋天福元年冬晋安远节度使卢文进奔吴吴以文进为天雄统军宣润节度使文进背契丹归唐明宗以为善成军节度徙安远晋高祖立与契丹约为子文进惧天福元年送欵于吴元帅徐知诰知诰以文进为天雄统军宣润节度使文进南奔屈身晦迹礼接文士其所谈论仪制故事而已未尝言兵入为武卫上将军病卒 【以五代史参定】 
　　　王舆
通鉴天福三年夏四月南唐先主李昪以左宣威副统军王舆为镇海留后南唐先主书四年秋八月鄂州张宣卒以润州留后王舆代之本传自控鹤都虞候迁左金吾大将军除浙西节度使
按南唐世家升元二年杨溥迁丹阳宫以王舆为浙西节度使则舆为节度正为杨溥设但南唐先主书以为润州留后通鉴以为镇海留后必皆有所据徐温自润徙镇海军于升昪既都升复以镇海归润是则钱镠虽移镇海于杭而国初润州尚存军额者葢吴与南唐存之也
　　　马仁裕
南唐先主书天福四年八月以金吾卫大将军马仁裕出为镇海军节度使留后本传烈祖受禅迁润州节度使明年移镇庐州徐骑省集有仁裕碑其中云左辅之地王业所基藩屏京师惟公攸赖乃移使节往镇京口慈惠着于郡国威德洽于士心由是齐人向风其月年报政加同中书门下平章事庐州节度观察等使虏不敢犯边是以宁而察俗之方如南徐之理
按晋天福四年乃南唐升元三年仁裕正系升元三年事故系于晋
　　　宋齐邱
通鉴天福八年十二月南唐嗣主李景以中书令宋齐邱出为镇海节度使
按通鉴唐侍中周宗年老恭谨中书令宋齐邱立朋党倾之宗诉于唐主唐主由是薄齐邱出为镇海节度使齐邱忿怼表乞归九华旧隐赐号九华先生五代史李景世家系保大元年齐邱罢相为浙西节度使保大元年即晋天福八年与通鉴同今考江南野史嗣主及齐邱传则云齐邱上疏谏嗣主不从未几出为润州节度使既行韩熙载之徒肆排毁言与亲信陈觉等立朋党齐邱知之乃叹曰鸟尽兔死则弓藏犬烹矣因表乞归九华旧隐嗣主与左右皆以为诉要君上乃赐号九华先生与通鉴载因齐邱立朋党然后出之差不同
　　　徐运
南唐嗣主书开运三年李景以吏部尚书徐运为镇海军节度使
按南唐书止有徐运除镇海年月系保大四年即晋开运三年而无罢镇海年月为徐骑省集有授运太子太保制词中云爰自京口临藩克正师律详其词意乃是旧镇江口旋有此授
　　　李金全
南唐世家后汉干佑元年李景以润州节度使李金全为北面行营招抚使本传金全为晋安远节度于天福五年叛晋送欵于李昪昪以金全为天威统军时升元四年也后迁润州节度至李景保大六年即汉干佑元年守贞反河中遣其客将朱元求援景以金全为北面行营招抚使 【以五代史参定】 
　　　李宏冀
南唐嗣主书干佑三年李景以东都留守燕王宏冀为宣润二州大都督镇京口宏冀即李景之长子保大八年镇润州即汉干佑三年也至后周显德三年实保大十四年周师至广陵越兵在常州景恐其逼润以宏冀年少不习军事召还金陵宏冀会将吏问之部将赵铎曰大王退归所部必乞以死报国景许之宏冀部分诸将为战守之备景乃命龙武都虞候柴克宏将兵救常州克宏未至枢密副使李证古遣使追代之宏冀谓克宏君但前战吾当论奏乃表克宏才略可以成功克宏大破吴越兵斩首万级吴越人不敢西向者二十年显德五年还为皇太子乃李景交泰元年也显德六年卒有司引浙西靖难之功谥曰武宣句容尉张洎宏冀所荐进士上书更谥文献 【以通鉴及南唐书本传参定】 
按徐骑省集有宣州开元观记云主上嗣位之七年皇室再造之一纪今储后首台司而握师律镇京口而领宣城其为政也质以先正谘于耇老义以果断仁以发生民力不偷阙政咸举集中又有使浙西寄燕王侍中诗云京江风静喜乘流极目遥瞻万岁楼
　　　林仁肇
南唐嗣主书后周显德五年李景以营屯应援使林仁肇为浙西润州节度使宋朝建隆三年李景以润州节度林仁肇为神武统军秋七月以神武统军仁肇为宁国军节度使□□二年夏鄂州节度使黄延谦卒以宣州林仁肇代之 【并南唐后主书】 仁肇建阳人周师攻淮甸仁肇出援寿春有功授淮南营屯应援使及割地以前官镇润州徐骑省集有仁肇制词末云依前检校太傅兼御史大夫使持节都督润州诸军事润州刺史充镇海军节度使浙江西道管内营田观察处置等使仁肇刺润颇有功能善抚养士卒后移镇武昌 【以南唐书江南野史仁肇传参定】 
按本传不载仁肇建隆中移宣州止载移镇武昌度是时仁肇仍踵燕王宏冀故事镇润而领宣非移镇宁国也参考其岁月仁肇在润整六年
　　　赵宣辅
字仲甫南唐后主李煜时充宣歙常润等道安抚使以刺举无避为权臣所排 【徐骑省集宣辅墓志铭】 
　　　严续
干德三年夏五月李煜以司空平章事严续为润州节度 【以九朝通略南唐后主书参定】 干德四年十二月南唐润州节度严续卒 【南唐后主书】 严续可求之子后主即位自左仆射改司空平章事其后唐国几务多归枢密院续议论不与之同乃求罢出为润州节度镇浙西逾年卒于私第 【以九朝通略南唐书本传参定】 
　　　尚全恭
字子初李煜即位自龙安军使以润州监军使权领州事善于为政大洽民谣逾岁召还 【徐骑省集全恭墓铭】 墓铭云在润州逾岁召还遥领饶州观察使兼左龙卫神武护军固辞兵柄遂知建州莅政三年会都下受兵羽檄相望全恭忧愤成疾以甲戌岁冬十一月卒
按甲戌岁乃宋朝开宝七年自甲戌逆数即全恭在润为开宝分明
　　　卢绛
江南野史本传开宝八年李煜以凌波军都虞候卢绛为润州节度使守太师 【事迹具攻守形势】 
　　　刘澄
长编开宝八年李煜以侍卫都虞候刘澄为润州节度使留后澄宣城人后主擢为润州节度使留后及吴越兵至澄通降欵九月戊寅澄帅将吏开门请降润州平 【余见攻守形势】 
按南唐后主书以刘澄卢绛事具载之开宝七年通略长编皆载之八年九月乃据润州平之岁月书然考尚全恭自润移建之后至卢绛刘澄以前五六年间润守姓名尚有遗失更俟来者多闻有考











嘉定镇江志　(宋)史弥坚修　(宋)卢宪纂　中华书局编辑部编　北京：中华书局　1990.6第一版

序
余家久藏宋嘉定元至顺写本镇江志二部乃乾隆六十年宣城张木青学士 【焘】 所赠之书嘉庆间曾经进呈内府又录两副本一藏家中文选楼一藏焦山书藏以待有志者刊之良以二书有关于京口之掌故甚巨也京口自东晋以来屹为重镇流民侨郡分并改隶都督开府参佐从事寄治版授建置纷烦以及宋之差遣元之掾属读史者惮于钩稽往往沿讹袭谬今详观宋志于六朝侨寄郡县缕析条分于节度观察等官罢复纪之甚详其刺守历任年月于纪传所不载者皆稽考得其次序是故一人之传必参酌羣书而后定如刺史韦损传以唐地理志练塘碑及李华复练塘颂序招隐大律师碑参定都知兵马使张子良等传以新旧唐书李锜传旧唐书宪宗纪通鉴太平广记参定此例为前此作郡志者所未有至于元至顺志本承宋志而作然绝不剿袭其书宋志于刺守宰贰等官载至嘉定九年止而元志即从嘉定十年起其例尤为可法土产门引说文广雅字林方言等书亦地志中所仅见又二书于晋宋以来士大夫居宅坟墓皆详其坊巷乡都所在其作铭作记之人亦莫不罗列虽遗迹久湮而按籍考之犹可得其仿佛后人性好简略鲜有及此之详明者其余精当处亦不胜偻指二书洵海内之秘籍也乃问之镇江人无肯栞之者余于送杨忠愍公墨迹归焦山记中已慨乎言之去冬丹徒包景维 【良丞】 介吴陶伯孝廉 【文铸】 来谒余谈次及之景维因言及其考中宪知有是书欲刻未果今愿刊布以成先志余因出家中选楼本并发焦山书藏本 【校竣仍还焦山】 再加翻阅选楼本为归安严久能 【元照】 所校焦山本为乌程张秋水 【鉴】 所校又丹徒戴桐孙 【守梧】 亦有签记其中精确者致多然觕引其端未竟其绪复属门下士刘孟瞻 【文淇】 暨其子伯山 【毓崧】 详考全书体例及所征引各书正其讹误作为校勘记四卷附刻于后二书俱不着撰人姓名书录解题有卢宪镇江志宋志中称宪者四条因共定嘉定志为卢宪所作而至顺志则不知出于谁手适丹徒柳宾叔孝廉 【兴恩】 以书来告谓检镇江府志成化旧序知至顺志为俞希鲁所作余按俞氏乃元末遗老为金华宋濂所推若非刊刻此书乌知俞氏之学精密若是则刻书洵有功于古人也是书初刻时不知书中载包氏名人甚多乃校勘后知包氏为丹徒旧族宋元二志人物门俱以汉大鸿胪包咸为首厥后包融包何包佶俱有名于唐代而元志俞庸修高资桥记亦言丹徒包氏不坠先业中宪名祥麟字厚村捐赈施药颇多善举实为鸿胪之后虽此书朽蠹而班班可考然则是书之刻于包氏固天理当而人心安也刻既成余故乐为序之以为刻古书者劝
大清道光二十二年夏至日扬州
予告太子太保体仁阁大学士七十九叟阮元序
嘉定镇江志二十二卷提要
宋卢宪撰宋史艺文志有熊克镇江志十卷而无宪此书书录解题云镇江志三十卷教授天台卢宪子章撰文献通考亦着录之此书中称宪者四条称卢宪者一条故知是宪之书书中所载事迹惟史弥坚最详赵善湘次之考弥坚以嘉定六年九月守镇江八年九月请祠善湘以嘉定十四年十二月守镇江十七年召还宝庆二年再任案元至顺镇江志学校门载教官卢宪嘉定癸酉谒庙事癸酉为嘉定六年正弥坚守郡之日书当成于此时也此书不见于近代藏书家着录所存卷数与书录解题不同中闲脱文错简往往而是案其目录似于体例闲有未协葢由原本已多讹脱经后人重为编次小有抵牾固所不免然宋人地志之存于今者十不得一而镇江自六朝以后递为重地南渡以前之遗文坠典如唐孙处元图经祥符图经润州类集京口集之类世无传本藉此以存厓略零圭碎璧尤可宝惜今从旧钞本校正缮写之
嘉定镇江志卷首
　郡县表
郡隶浙西仍唐旧也自唐而上余千百载境土惟旧所隶则殊或属会稽或属吴郡或属晋陵或属江都或属江东其分其并不可无考今推其世代质以传记分画为郡县表
　　州郡
　　　虞夏周 
地在扬州之域 　 　 　 
　　　春秋 
地属吴后属越 【齐庆封奔吴吴与之朱方鲁哀公二十二年吴为越所并属越】 
属楚 【楚使屈伸围朱方[楚使屈伸围朱方　案左氏昭四年传伸作申今不据以改之者盖二字皆见于说文声同而义亦相近(说文伸字下云屈伸从人申声申字下云神也神字下云天神引出万物者也盖申声之字并有引申之义)本可通用或作嘉定志者所见之本与今有异亦未可知不妨姑存之以备参考其余所引载籍与原书字体微异而义实可通者悉仿此例若夫作志者援据宏博语多古奥有似无此书名者(卷六焦山条下引皇甫谧逸士传或疑逸当作高今考隋书经籍志高士传六卷逸士传一卷并皇甫谧所撰则逸字不误明矣全书中似此者颇多今举此以例其余后皆仿此)有似无此地名者(卷十八萧思话传云袭爵封阳县侯其子惠开传云袭封阳县侯今考宋书本传与此正同)有似无此官名者 (卷十八徐陵传云赠镇右将军今考陈书本传与此正同)有似无此役名者(卷五均役门云以本县合千人为之今考元志卷十三俸钱门载平准库合千人二十一贯元史刑律志诸烧钞库合千检钞则合千人乃库役也)有似无此谥法者(卷十八萧德言传云谥博今考唐书本传与此正同)有似无此名字者(卷十八徐伯阳传云字隐忍今考南史本传与此正同)有似无此题目者(卷五土贡门引罗隐镇海军所贡诗今考全唐诗与此正同)有似无此文法者(卷五土贡门引李德裕奏疏云乃诸头收市今考全唐文与此正同)而寻检其所引之书莫不一一符合今皆悉仍其旧而着其例于此盖古书难晓者当参互考订以求其通未可以其所知改其所不知也]执庆封】 　 　 　 
　　　秦 
属会稽郡 
　　　汉 
荆国 【高帝六年】 更名吴 【十二年】 入江都国 
　　　后汉 
属吴郡
　　　晋
属晋陵郡隶扬州 
　　　东晋
侨置徐州兖州统侨郡 【南东海南琅邪南东平南兰陵临淮淮陵南彭城南沛南清河南下邳南东莞南平昌南济阴南濮阳南太平南泰山南济阳南鲁】 
　　　宋
南徐州 【加州曰南徐永初二年江北为南兖州江南为南徐州元嘉八年】
统侨郡十七 【南东海南琅邪晋陵义兴南兰陵南东莞临淮淮陵南彭城南清河南高平南平昌南济阴南濮阳南太山南济阳南鲁】 
　　　齐 
徐州统侨郡十六【省南兰陵郡余与宋同】
　　　梁
南徐州 【隋志旧置南徐州南东海郡梁改曰兰陵郡】 
　　　陈
南徐州
　　　隋
废南徐州为延陵镇属蒋州 【隋志陈有东海开皇九年州郡并废】 
润州 【开皇十五年】 
属江都郡 【大业三年废润州为江都郡之延陵县】 
　　　唐 
润州 【武德三年七年】 
属江南道 【贞观元年】 统县五 
中都督府 【景云二年寻废】 
属江南东道 【开元二十一年】 
丹阳郡 【天宝元年】 
属浙江西道 【干元元年】 
丹阳军 【干元二年】 
合浙江东西二道置镇海军 【建中二年】 
分浙江东西道浙西治润 【贞元三年】 
并丹阳军为镇海军 【元和五年】 
停镇海军额 【元和六年尔后节度废置不常】 
移镇海军额于杭州 【光化元年】 
　　　五代 【淮南吴杨氏南唐李氏】 
镇海军 【后梁贞明元年】
徙镇海军治所于升州 【贞明四年】 
　　　圣朝
镇海军 【开宝八年诏改镇海军为镇江军】【圣朝镇江军　案宋人作志自应称宋朝为圣朝后人刻书者仍其原文亦于体例无碍严氏元照因书中或称宋朝或称圣朝例不画一故往往改圣朝为宋朝然书中称圣朝者极多严氏所改殊未能尽今于其已改者则从改本 (钞本元志中有称宋为圣朝者今据以定为宋志而圣字已易为宋者亦不复追改焉)其未改者则仍从旧本以免纷更至于元人作志称元朝为圣朝者亦用此例 (宋志内言圣宋大宋元志内言皇元大元者仿此)】 
润州升镇江府 【政和三年】 
浙西安抚司 【建炎三年】 
安抚大使司 【建炎四年】 
公江安抚司 【绍兴五年兼十二年解罢】 
　　县
　　　秦
徒 【古谷阳】 曲阿 【古云阳】 【曲阿○ (钞本此二字在下一格)案郡县表内第三格为县第四格为封爵食邑徧考史传志乘秦时未尝以曲阿为封邑(元志卷首官制表及卷十五封君类载以镇江地为封邑者皆自汉始)而丹阳县之名曲阿实起于始皇(元志郡县表县邑格内载始皇改云阳为曲阿事甚详)则此二字当在第三格不当在第四格矣至于曲阿及丹徒乃秦时所改之名原书必当有注钞本皆脱去戴氏守梧据元志郡县表补古谷阳三字于丹徒下补古云阳三字于曲阿下今从之(下文云吴嘉禾三年复曲阿为云阳若此处不言古云阳则复字为无根矣) 】 
　　　汉
曲阿属扬州
王莽改曲阿曰风美
　　　后汉
曲阿为扬州治所
　　　三国吴
复曲阿为云阳
改丹徒为武进 【嘉禾三年】
　　　晋
陵 【太康二年分曲阿之延陵乡置】 
复云阳曰曲阿 【太康二年】 
复武进曰丹徒 【太康三年】 
晋陵郡统县七 【丹徒　曲阿　武进　延陵毗陵　暨阳　无锡】 
　　　东晋
南东海统县七居曲阿京口
　　　宋
统县六十三 【南东海四县郯　丹徒胊　利城晋陵六县晋陵　延陵　无锡　南沙　曲阿　暨阳】 
　　　齐 
统县七十三【南东海七县郯　祝其　襄贲　利城　西隰　丹徒　武进 晋陵七县晋陵　无锡　延陵　曲阿　暨阳　南沙　海阳】 
　　　梁
统县无考 【梁无志故统县不详按寰宇记梁改曲阿为兰陵县又隋志曲阿注有武进县梁改为兰陵】 
　　　陈
统县无考 【隋志陈改兰陵为东海】 
　　　隋
废丹徒县入延陵并兰陵县入曲阿 【开皇九年】 
金山府 【开皇十五年即今之金坛】 
金山县 【大业东土人保聚为之】 
　　　唐
统县五【丹徒　曲阿　延陵　句容　白下武德九年】 
白下更曰江宁 【贞观九年】 
统县六 【金坛垂拱四年置自宋齐梁陈为延陵县之南界】 
曲阿曰丹阳割江宁句容置升州统县四 【至德二载】 
废升州江宁句容二县来属 【宝应元年】 
再割江宁句容二县置升州 【光启三年】 
　　　圣朝
元统县四 【丹徒　丹阳　金坛　延陵】 
后统县三 【熙宁五年废延陵县为镇属丹阳而析其地】 
　　封爵 【食邑】 
　　　三国吴
食曲阿丹徒二县 【孙韶】 
丹徒侯 【孙桓】 【孙桓○(钞本桓作亘)案宋时之书以亘易桓因避钦宗之讳若照宋椠本翻刻自应仍其原文惟此书刻本久亡祇从旧钞本录出既已另写重刊则当日避写之字必须更正(袁燮絜斋集黄度行状有惇德允元语　武英殿校本云惇德原本避宋光宗讳作崇德今改从经文义例最为允协校书者所当遵也)今从严氏元照说凡桓字避写作亘及贞字避写作正者(书中贞观贞元等贞字皆作正因避仁宗之讳)悉为改易以符体制(钞本元志中有避宋讳之字者今据以移入宋志于案语中注明所避之字至正文中则仍一一更正以示画一)若夫卷一徐兖州治京口条云后桓元钞本桓作亘注云上犯钦庙讳下犯圣祖讳卷六焦山瘗鹤铭条云乃裹以元黄之币钞本无元字而注云宋缺名上一字卷十一吴孙氏墓按语云追谥策为长沙桓王钞本桓作威注云正字犯钦庙讳卷十八申堂构传钞本无构字注云名犯高庙讳包佶传钞本佶作幼正注云名犯徽庙讳今皆从严氏元照说订正其文而删去其注以归画一他如卷七明应英济公祠条引蔡邕赞云乃召乃用又云贤人遇慝元志卷十九魏焦光传亦引蔡邕此赞而召字作征遇字作觏盖宋人避嫌名而改之元志则仍用本文也然所改者于文义尚无不合今并存之他皆仿此】 
云阳侯 【朱据】 
徐陵亭侯 【华核】 
　　　唐
使持节大都督扬州常和润等十六州诸军事 【贞观二年正月除越王泰】【贞观二年正月除越王泰○ 【钞本越作赵】 案新旧唐书濮王泰传泰始王宜都徙封魏又徙封越改王魏后降王东莱复进王濮而未尝封赵且据太宗本纪泰徙封越正在贞观二年则赵为误字无疑】 
　　　圣朝
润王 【太宗子商王元份自陈王改封】 
镇江军节度使 【太宗子越王元杰楚王元偁领】 
润州管内观察使 【皇兄海州防御使仲佺见王庄定存集】 
润王 【英宗子颜】 
镇江军节度使 【徽宗皇帝】 
润国公 【徽宗子纵】 
　　官
　　　后汉
丹徒令
　　　三国吴
曲阿长京下督徐陵督
　　　晋
扬州刺史
　　　东晋
徐州刺史
兖州刺史
徐兖二州刺史
监中军留府事
晋陵内史
晋陵太守
长史
司马
徐州别驾
徐州治中
　　　宋
南徐州刺史行南徐州事
南东海太守
南彭城太守
南兰陵太守 【宋地理志十七郡各有太守考之列传惟有南东海南彭城南兰陵三郡太守】 
长史
司马
南徐州别驾
南徐州治中
东海郡丞
丹徒令
　　　齐
南徐州刺史
行南徐州事
监南徐州
南东海太守
南彭城太守
南兰陵太守
长史
司马
南徐州别驾
丹徒令
曲阿令
　　　梁
南徐州刺史
知留府事
行南徐州事
监南徐州
南兰陵大守
长史
司马
南徐州别驾
南徐州治中
丹徒令
曲阿令
　　　陈
南徐州刺史
监南徐州
南徐州别驾
东海郡丞
　　　唐
润州刺史
兼按察使
兼采访使
丹阳太守
兼防御使
镇海军节度使
浙江东西道观察等使
兼诸道盐铁转运使 【建中二年至元十年十四年十五年】 
浙西观察使
镇海军节度浙西观察等使 
【元和三年】 
【太和八年九年】 
【干符六年】 
【景福二年】 
都团练观察处置等使 【长庆二年太和九年干符元年】 
镇海军节度苏杭常等州观察使 【咸通元年】 
镇海军节度苏常杭润观察处置江淮盐铁转运江西招讨等使 【干符四年】 
诸道行营兵马都统 【干符六年】 
润州制置使 【文德元年】 
润州团练使 【天佑二年】 
润州留后
长史
司马
金坛令 
　　　五代 【淮南吴杨氏南唐李氏】
浙西观察使
润州观察使 【后梁开平二年四年】 
镇海节度使 【后梁贞明元年】 
【后晋天福八年】 
【开运三年】 
两浙都招讨使 【贞明元年】 
润州团练使 【贞明三年】 
权润州团练事 【贞明四年】 
诸道副都统
镇海节度使 【后唐长兴二年】 
宣润节度使 【天福元年】 
镇海留后 【天福三年四年】 
宣润二州大都督 【干佑三年】 
使持节都督润州诸军事
宣歙常润等道安抚使
润州监军使权领州事
润州节度留后 
　　　圣朝
常润经略巡检使
知润州军州事
知镇江军府事
浙西安抚使
安抚大司
公江安抚使
通判
知县事
县令
嘉定镇江志卷一
　地理〔一〕 【地理○ (钞本无此二字)案志书以地理居前乃自来之通例此书首列叙郡一门所言者皆地理之沿革而其中引地理书尤多(如叙内引前汉地理志晋地理志吴地志舆地志姑孰志九域志寰宇记之类一叶之中已层见迭出)是地理为总目而叙郡乃子目也(卷十三奏请开伊娄河注云具地理类今检之乃在山川之内是地理乃总目而山川亦子目也)下文诸子目并属于地理然同在一卷之中故不复重标总目至下卷之城池坊巷桥梁津渡亦地理之子目则必另加二字于城池之前方为明晰后凡一卷之总目统数子目数卷之子目共一总目者并仿此例】 
叙(缺) 【叙(缺)○(钞本无此二字)案下文云二县始末具叙张氏鉴云原叙当详载丹徒曲阿建置沿革今叙已佚脱据此则地理之后必有叙矣盖此志之例子目间有无叙者(如文事武事等类皆为杂录之子目而皆无叙是其例也)而总目则无不有叙(子目之所统者少而其大指又见于总目叙中故其叙可无若总目则所包者广必有叙然后义例乃明故其叙万不可废)故今就总目之无叙者补叙缺二字于其目之后一行而子目之当有叙而缺者亦仿此例至子目之本无叙者则不赘焉(凡一总目统数子目者其子目俱无叙则已若或有或无则无叙者必本有佚脱也今悉补之)】 
　　叙郡 【叙郡○(钞本低二字今从之)案元史地理志序原注凡路低于省一字各路录事司与府州之隶路者低于路一字府与州所领之县低于府与州一字盖欲行款分明以便观览也宋元镇江志钞本行款格式不一今悉细为厘定此叙郡既为地理之子目凡子目势不容与总目相并叙郡既低二字则地理必当低一字矣故今于子目之低二字者悉仍其旧而总目之误低二字皆改为低一字(如风俗攻守形势学校兵防杂录人物之类)与此卷地理之式相同若子目之不复有小子目(如地理为总目山川为子目而河湖溪荡陂塘井泉之类属于山川之下者皆小子目也)又不容与子目相并则悉低三字以示区别至总目之叙当低于总目一字子目之叙当低于子目一字而钞本亦多舛误(如润为丹阳郡以下乃子目叙郡之叙当低三字而原本仅低二字此类甚多且有子目下空一字即写叙者)今并逐条改正 (小子目无叙者多其有叙者亦较小子目再低一字)】 
润为丹杨郡自唐天宝元年始郡名一也新唐书从木作杨旧唐书通典从阜作阳圣朝乐史太平寰宇记云今字从木为称 【按唐永泰二年润州练塘石刻江淮转运使刘晏奏状备润州刺史韦损及耆旧等状内丹杨县字并从木】 按前汉地理志丹杨郡武帝元封二年改秦鄣郡曰丹杨领县十七九域志引江南地志云汉丹杨郡北有赭山丹赤故名至晋地理志丹杨郡领县十一注云丹杨内多赤柳在西故名汉丹杨郡治宛陵晋丹杨郡治建邺其治所虽各不同按吴地志自句容以西属鄣郡以东属会稽郡则汉晋所治皆故鄣境今之润境疑非赭土赤柳之旧然自唐天宝元年改润曰丹杨郡何也葢武德九年以后至德二载以前江宁句容并属润州二县即丹杨故地天宝因为郡名逮至德间割出润之江宁句容增以宣之溧水溧阳建为升州自是丹杨之名虽存于润要非昔之丹杨矣 【指掌图曰润州鸠兹按左氏春秋襄公三年楚子重伐吴克鸠兹杜预注在芜湖县东今皋夷也又前汉书志芜湖属丹阳郡又按姑孰志鸠兹在芜湖县东四十里春秋时吴邑杜预注为皋夷舆地志为皋兹皆古鸠兹地考此则指掌图以鸠兹隶润特据丹杨故地以书耳】 
镇江府在禹贡周职方氏 【镇江府在禹贡周职方氏○(钞本镇字上空一字不提行)　案镇江府以下乃叙郡之正文正文与叙万无同在一行之理后凡有似此者悉改为提行顶格俾正文与叙不致相混至子目后之正文大抵不止一条钞本每于上一条之后空一字即写下一条 (如叙郡之正文镇江府以下为第一条秦置以下为第二条汉初以下为第三条钞本皆止空一字)遂至累牍连篇皆用此式(如卷十四唐润州刺史门之类是也)甚且有此条直接彼条并一字亦不空者(如卷四职田门之类是也)盖由传钞者但知惜纸以致眉目不清今悉改为提行顶格其钞本已提行而未顶格者亦改为顶格以归画一(原本除每卷首行顶格写书名外其余皆低二字无一行顶格者体例殊不允协必非原书之旧今特改正)惟本当空一字不必提行者则悉仍其旧而不改焉(如卷十六通判壁记卷十七县令壁记之类不必人人提行卷十八人物门内子弟之附于父兄传后者皆止空一字是其例也)】 为扬州之域春秋时属吴谓其地为朱方吴灭属越越灭属楚 【详见郡县表】 
秦置会稽郡丹徒曲阿二县属焉 【二县始末具叙】 
汉初为荆国荆王贾都于此后更为吴会稽郡高帝六年为荆国十二年更名吴本纪六年以故东阳郡鄣郡吴郡立刘贾为荆王文颖注曰东阳今下邳也鄣郡今丹杨也吴郡本会稽也十二年诏以荆王地立吴王寰宇记今郡城中贾墓尚存景帝四年属江都 【景帝四年属江都○ (钞本此句上有景帝时属江都六字) 案上文云高帝六年为荆国十二年更名吴镇江之属荆国属吴国必述其始于何年则其改属江都亦必述其始于何年自当云景帝四年不得但云景帝时也既云景帝四年属江都不应又云景帝时属江都矣则此六字为衍文无疑其它一二字之重复显然知为衍文者(如卷三风俗门按本府普照寺钞本普字上多并字卷七神庙门云衡门之下钞本门字上多山字此类甚多)皆从严氏所校删去不复一一列于此记以免繁冗惟所删较多者始特载之(卷十七金坛县令壁记自林极以上皆云某年到周元亨以下皆云某年到任然多一任字亦属可通则当悉仍其旧不必删去其它字数微有参差而于文义无碍者俱仿此例)(此参考元和郡县图志及寰宇记姑孰志以书○钞本大字)(北府事互见郄超王恭刘牢之等传○钞本大字) 案以上两条张氏鉴云当是子注羼入正文也其说最确今据以改正 (卷三攻守形势门申浦以下张氏云此系子注今亦从其说改为双行)由此例推之凡注明出处者皆当为小字(如卷十四卷十五之参佐门将佐门内各人传下必注明见于何书其中写小字者原本也写大字者传写之误也)其注明互见他处者亦当为小字(如此卷之详见郡县表卷三之详见杂录若列于大郡之中未免横隔语气) 今皆一律改正】 属扬州寰宇记云吴王濞诛以其地并入江都国
后汉属吴郡顺帝分会稽置吴郡统丹徒曲阿吴孙权徙丹徒谓之京城亦曰京口亦曰徐陵元和郡县图志后汉献帝建安十四年孙权自吴理丹徒号曰京城今州是也按州理古名京城说者以为荆王刘贾尝都之或言孙权居之故名京城今按荆字既不同又孙权未称尊号已名为京则两说皆非也按京者人力所为绝高邱也亦云非人力所为者人力所为者若公孙瓒所筑易京是也非人力所为者荥阳京索是也今地名徐陵即此京非人力所为也京上郡城城前浦口即是京口吴志曰汉献帝兴平二年孙策创业江东使将军孙河领兵屯京地是也吴志又云魏将臧霸以轻船五百敢死万人袭徐陵攻烧城墅即吴时或称京城或称徐陵或称丹徒其实一也寰宇记按南徐州记云京口先为徐陵其地葢丹徒县之西乡京口里也权都秣陵置京都督以镇建安十六年迁都秣陵复于京口置京督以镇焉吴志京都所统蕃卫尤要天纪三年陶浚为徐陵督 【孙皓传】 孙楷以武卫大将军临成侯代弟孙越为京下督 【孙韶传】 顾承领京下督 【本传】 
晋平吴属毗陵郡晋志毗陵郡统丹徒曲阿武进延陵毗陵暨阳无锡七县元帝渡江都建邺乃于京口侨置徐兖州永嘉之乱兖州沦没徐州所得惟半流人相率渡江淮者帝并立侨郡县司牧之徐兖二州或居江南或居江北后虽徐州或镇下邳或镇盱眙姑孰然皆置留局于京口 【此参考元和郡县图志及寰宇记姑孰志以书】 时号为北府 【北府事互见郗超王恭刘牢之等传】 
京口在建邺东北名为北府亦犹姑孰在国南名为南州 【国南本晋阳秋以书】 桓温移镇姑孰上疏北伐百官皆于南州祖道是也他如西州本府之称皆北府类
宋元嘉中以南徐州治京口南兖州治广陵志元嘉八年以江北为南兖州江南为南徐州治京口文帝纪元嘉八年割江南及扬州晋陵郡属南徐州元嘉三十年春正月戊寅以南兖州并南徐州孝武纪元嘉三十年六月庚午还分南徐立南兖州大明七年正月癸巳割吴郡属南徐州明帝纪泰始四年冬十月甲戌割扬州之义兴郡属南徐州自吴至陈皆为重镇
隋平陈废南徐州为延陵镇属蒋州既又改为润州寻废六朝事迹编类隋废丹杨郡乃于石城置蒋州寰宇记隋废南徐州为延陵镇移名于京口为延陵县属蒋州开皇十五年罢延陵镇以蒋州之延陵永年常州之曲阿三县置润州于镇城葢取州东润浦以立名大业三年废江都郡之延陵县为丹徒徙延陵还治故县属茅州 【废江都郡之延陵县为丹徒徙延陵还治故县属茅州(钞本废字下有为字而无为丹徒以下十三字) 案此条上文自开皇十五年以下数行皆采诸寰宇记惟此处衍一字少十三字遂至语气不完而事情亦复不合今特据寰宇记以正之(上文云隋废南徐州为延陵镇移名于京口考寰宇记本文移名作移居而元志郡县表亦作移名二字均属可通不妨仍存其旧后凡所引之书与原书微异而于文义无碍者俱仿此例)外此之字句脱落而有原书可检者悉为补之仍着于记以备参考惟所脱者止一二字为人所共知者(如卷三营田门小麦田六百三十三亩钞本脱亩字卷六山川门静惠王宏子正义传钞本无传字此类甚多)则但补之而此记不复赘焉(卷二十一杂录天文类注云同上而上文不注所出张氏鉴以为上有脱文然考全书内似此者不少且有前数条注出处而后数条不注前数卷注出处而后数卷不注者势难一一查补今皆仍其原文)】 
唐武德初复曰润州隋氏丧乱杜伏威窃据其地武德三年伏威归国置润州于丹徒县改隋延陵县为丹徒移延陵还治故县属茅州六年辅公祏反复据其地七年贼平又置润州领丹徒县太宗元年分天下为十道润隶江南景云二年为中都督府寻罢始置二十四都督府察诸州刺史善恶扬益并荆四州为大都督府润汴兖魏冀蒲绵秦洪越十州为中都督府皆正三品时以为权重难制寻罢之惟四大都督府如故置十道按察使道各一人中尝治润润州刺史韦铣李浚兼按察使开元二十一年又分天下为十五道江南东道润为会府东道十五州丹阳晋陵吴郡余杭会稽余姚东阳新定新安长乐清源建安临汀漳阳潮阳 【阳字依通典　润州类集补遗云东道润为会府葢至德以前未有浙东西路其制如此故时人多以京口为江东】 每道置采访使治所无常刺润者尝领其职采访使或治苏或治杭或治常或治润润州刺史齐澣刘日正徐峤兼领天宝元年改润为丹杨郡 【杨字依新唐书　润州类集天宝之后谓丹阳者润州或曲阿非二汉六朝之丹阳也】 兼防御使旧唐书德宗纪丹阳太守刘汇兼干元元年又为润州时始隶浙江西道新唐书方镇表干元元年置浙江西道节度兼江宁军使领升润宣歙饶江苏常杭湖十州治升州建中二年以镇海军节度使治润其后兼江淮转运使及度支诸道盐铁转运等使以重其权新唐书方镇表大历十四年合浙江东西道置都团练观察使建中元年分浙江东西道都团练观察使为二道二年合浙江东西二道观察置节度治润州寻赐号镇海军节度资治通鉴载建中二年六月庚寅以浙江东西观察使苏州刺史韩滉为润州刺史浙江东西节度使名其军曰镇海兴元元年十二月庚辰加滉平章事江淮转运使贞元二年十二月丁巳以滉兼度支诸道盐铁转运等使贞元三年更为浙西观察使理所新唐书方镇表贞元三年分浙江东西为二道复置浙江西道都团练观察使领润江常苏杭湖睦七州治苏州
今按资治通鉴 【今按资治通鉴○(原本不提行)　案书之案语短者与正文同在一行尚属无妨然亦必双行夹注始与正文有别(如卷十四宋太守门及参佐门各人传内之案语是也)若案语长者与正文同在一行则界限既觉不清而作志者折衷审定之苦心亦无由以见故凡言案者言今案者 (卷五土贡门及宽赋门皆言宪谨释日亦系案语张氏鉴严氏杰谓当作双行小字今定为提行低一字)与本文无案字而实系案语者皆当提行低一字(如此卷京口在建邺东北以下十四卷窃详上下文意以下是其例也)以免与正文相混】 贞元三年二月戊寅镇海节度使同平章事充江淮转运使韩滉薨分浙江东西道为三浙西治润州浙东治越州宣歙池治宣州各置观察使以领之又按旧唐纪贞元三年二月以白志贞为润州刺史浙西观察使皇甫政为越州刺史浙东观察使八月以刘赞为宣州刺史宣歙池观察使与通鉴合而方镇表云分二道治苏州恐是误书葢自白志贞理润王纬李若初诸公相继皆在润州元不曾徙治苏州也时所统仅六州贞元三年浙江东西既分为三四年又割江州隶江西观察使故统六州非韩滉时事权比矣元和郡县图志润州今为浙西观察理所管州六润州常州苏州杭州湖州睦州节度观察迭有废置盐铁转运间亦带领王纬李若初李锜高骈领盐铁转运使后升为望州会昌四年五月润州宣州越州常州并升为望州唐季常为重镇又有制置团练招讨等使自唐文德至于五代有制置使团练使招讨使诸道都统权团练事大都督安抚使权领州事节度观察留后官称不一 【并具刺守类】 光化初镇海军额始移于杭新唐书方镇表景福二年徙镇海军节度使治杭州按通鉴考异于景福二年九月钱镠为镇海节度使之下引实录云仍徙镇海军额为杭州按吴越备史是岁钱镠初除镇海节度使犹领润州刺史至光化元年始移镇海军于杭州实录误也五代史钱镠世家所载与通鉴同今依考异以书
南唐有润仍领镇海通鉴天成四年长兴二年并载徐知询领镇海节度使南唐书亦云知询复起为润州节度故杭润二州皆有镇海军额
宋改镇海军为镇江军长编开宝八年九月戊寅唐将刘澄守润请降会要十月二十日诏曰镇海之号丹徒旧军自浙西之未平命余杭而移置爰兹克复方被化条宜别赐于军名用永光于戎阃其润州旧号镇海军宜改为镇江军大观改元为浙西望郡大观元年尚书省因臣僚上言裁定浙西以杭州为帅府润州为望郡浙东以越州为帅府明州为望郡政和中以徽宗潜邸升府绍圣三年拜平江镇江军节度使政和三年知润州林虡奏陛下以平江镇江两镇节度使出阁望依平江府例改为府额是时乞升府表其略曰铁瓮名城朱方要地疆连江左吴王之封略犹存壤接淮南艺祖之跸声犹在山川气旺人物英多发为浚哲之祥基作肇兴之迹又曰皇帝陛下钦明尧德文命禹功方遵养于潜宫尝启封于巨镇发挥德意宣布训辞念阻见于吏民特申扬于忠孝龙蟠凤翥判然妙笔之华玉振金声顜若仁言之厚穉艾欢呼者千里都邑歌颂者十年皆言正始于旧都由此入膺于大统苴茅胙土伏惟明诏俯颁嘉音肇锡以上崇于国体以下慰于民心八月丁丑诏曰朕承祖宗令德休绪坐明堂而朝万禹尺地一民悉有悉臣眷惟丹阳在国南服粤自绍圣初建我家若稽累朝以潜邸之旧藩建大府之美号凡所以侈受命之丕基为邦人之显庆也肆朕御极以来所宜谘故实以孚明命者或未遑焉斯岂朕志哉聿新府名用诏万世可升润州为镇江府建炎南渡为浙西安抚司建炎三年八月诏浙西安抚司移于镇江仍改杭州为临安府带管内安抚使绍兴乙卯兼沿江安抚壬戌始解兼职绍兴五年闰三月诏临安府依旧带浙西安抚镇江府带沿江安抚既而守臣刘宁止请拨常州江阴军及昆山常熟二县属沿江安抚司从之十二年冬十月诏镇江府依沿海制置使例罢带沿江安抚使
润在唐初凡统县六至德以后割出江宁句容两县为升州而所统纔四县 【宝应初废升州县再来属光启中复置升州县再割出】 
宋熙宁又废延陵一县为镇今统县三
【此上缺】 梁改属兰陵郡
陈复属东海
隋废郡县为延陵属江都 【此下缺】 【(以上缺) ○ (以下缺)○(钞本无此六字)　案此条述丹徒等县所属之郡 (据隋废郡县为延陵之语则此所述者丹徒县也)始于梁终于隋上不及齐以前下不及唐以后则必有缺文无疑盖此书刻本久亡传钞者多所遗落兹就本文考之其上下文词意未完者(如卷六京口当南北之要冲以下乃修漕河之记文当有撰人姓氏今本无之必是佚脱)及但有开端数字而无申释之语者(如卷六丹阳县治内金莺池之类)缺处均属显然自当注明其缺以便寻检至于镇江之人物古迹必当一一纪载而此志竟多缺略(如人物内之唐萧颖士宋宗泽古迹内之汉荆王墓宋高祖宅皆见于史传及唐以前地志信而有征其它类此者不可枚举)今皆无迹可寻未便臆为补入则悉仍其旧焉(卷十一知院蔡卞宅条下云与庄定公王存宅相近则上文本有王存宅矣今钞本脱去考元志卷十二亦有王存宅似当补王庄定存宅缺六字于知院蔡卞宅前然全书中似此者难以枚举今亦仍存其旧以免繁冗)】 
　　子目(缺) 【子目 (缺○钞本无此三字)　案此行以前所述者皆系实土以后所述者皆系侨土不应同属于一子目且下文自今之郡境至备载焉玩其文义确系子目之叙据叙中所云寄治郡邑及寄治丹徒之语则子目当为寄治二字或是侨寄二字今姑列此三字以备考焉】 
今之郡境当参考前代寄治郡邑以书葢自汉晋以来壤界名称虽有殊异而治所互有关属谓如扬州治曲阿徐兖州治京口晋陵郡徙治丹徒南东海郡属南徐治下南泰山之广平寄治丹徒他如南兰陵等郡县间有可考盍以前史之互见者备载焉
　　　扬州治曲阿
汉末刘繇为扬州刺史州旧治寿春时寿春已为袁术所据繇乃渡江治曲阿孙策东渡繇奔丹徒 【孙策刘繇传参定】 唐元和郡县图志刘繇城在丹阳县西南二百四十步繇来建城号令江南众数万人孙策东略繇奔豫章六朝事迹编类序初汉置扬州本理曲阿晋永嘉中移州城在江宁县城东偏西州桥渡水西北
　　　徐兖州治京口
晋惠帝之末兖州阖境沦没遗黎南渡元帝侨置兖州寄居京口明帝以郗鉴为刺史寄居广陵后改为南兖州或还江南或居盱眙或居山阳后始割地为境常居广陵南与京口对岸 【晋志兖州】 晋元帝渡江之后徐州所得惟半琅琊国人随帝过江者置怀德县及琅琊郡以统之是时幽冀青并兖五州及徐州之淮北流人相率过江淮帝并立侨郡县司牧之明帝又立南沛等郡属徐兖二州或居江南或居江北或以兖州领州郗鉴都督青兖二州诸军事兖州刺史加领徐州刺史镇广陵苏峻平后自广陵还镇京口 【晋志徐州】 自中原乱离并侨置牧司在广陵丹徒南城非旧土也 【晋志扬州】 
宋志中原乱北州流民多南渡晋成帝立南兖州寄治京口宋文帝元嘉八年始割江淮间为境治广陵十八年以后省并南兖州七郡二十三县属南徐州三十年省南兖州并南徐其后复立还治广陵 【宋志南兖州】 永嘉大乱幽冀青并兖州及徐州之淮北流民相率过淮亦有过江在晋陵郡界者晋成帝咸和四年司空郗鉴又徙流民之在淮南者于晋陵诸县其徙过江南及留在江北者并立侨郡县以司牧之徐兖二州或治江北又侨立幽冀青并四州晋安帝义熙七年始分淮北为北徐淮南犹为徐州后又以幽冀合徐青并合兖宋武帝永初二年加徐州曰南徐而淮北但曰徐文帝元嘉八年更以江北为南兖州江南为南徐州治京口割扬州之晋陵兖州之九郡侨在江南者属焉故南徐州备有徐兖幽冀青并扬七州郡邑 【宋志南徐州】 
齐志晋元帝渡江建兴四年扬声北讨遣宣城公褚裒督徐兖二州镇广陵其后或还江南然立镇自此始明帝太宁三年郗鉴为兖州镇广陵后还京口后桓元以桓宏为青州镇广陵义熙二年诸葛长民为青州徙山阳时鲜卑接境长民表云犬羊侵暴钞掠滋甚乃还京口晋末以广陵控接三齐故青兖同镇宋永初罢青并兖三年檀道济始为南兖州广陵因此为州镇 【齐志南兖州】 
以晋宋齐三志参考京口自晋元南渡为侨徐州所理 【侨徐州依寰宇记立文】 兖州亦侨置于此晋武帝兖加南字尝治京口晋末诸葛长民又自山阳来镇其南兖还镇广陵则自宋檀道济始
　　　晋陵郡徙治丹徒
晋志扬州立毗陵郡统县七　丹徒　曲阿　武进　延陵　毗陵　暨阳　无锡
宋志晋陵太守吴时分吴郡无锡以西为毗陵典农校尉晋武帝太康二年省校尉立以为毗陵郡治丹徒后复还毗陵东海王越世子名毗而东海国故食毗陵永嘉五年帝改为晋陵始自毗陵徙治丹徒太兴初郡及丹徒县悉治京口郗鉴复徙还丹徒安帝义熙九年复还晋陵本属扬州宋文帝元嘉八年度属南徐领县六　晋陵令　延陵令 【晋武帝太康二年分曲阿之延陵乡立】 无锡令　南沙令　曲阿令 【晋武帝太康二年复云阳曰曲阿】 暨阳令
齐志南徐州领郡十六晋陵郡领县七　晋陵　无锡　延陵　曲阿　暨阳　南沙　海阳 【以宋志参校添置海阳一县】 
自晋武帝太康二年晋陵郡治丹徒中虽还治毗陵而怀帝永嘉五年以后迄安帝义熙九年以前皆治京口丹徒至宋齐间延陵曲阿二县犹隶晋陵郡
　　　南东海郡属南徐治下
晋志徐州云元帝割吴郡之海虞北境侨立郯胊利城况其 【宋志作祝其】 原邱西隰襄贲七县寄居曲阿以江乘置南东海等郡属南徐州穆帝时移南东海七县出居京口
按宋志晋安帝义熙七年分淮北为北徐州淮南但为徐州时未尝有南徐州之号自宋武帝永初二年始加徐州曰南徐淮北曰徐州宋志甚明白今考晋志云元帝以江乘置南东海等郡属南徐州考之晋史帝纪列传载记并无南徐州文惟谯敬王恬传有都督徐州南北郡军事及参以武帝本纪太元十三年止云谯王恬为镇北将军青兖二州刺史不言徐州本纪固为疏略恬传亦止云徐州之南北郡未尝明言南徐州也意笔晋史者但见京口为南徐州遂误加南字于徐州之上所以乐史寰宇记亦云元帝渡江为南徐州葢仍晋志以书
宋志南东海太守晋元帝初割吴郡海虞县之北境为东海郡立郯胊利城三县而祝其襄贲等县寄治曲阿穆帝永和中郡移出京口郯等三县亦寄治于京宋文帝元嘉八年立南徐以东海为治下郡以丹徒属焉元嘉后省并领县四　郯令汉旧名元嘉八年分丹徒之岘山为境　丹徒令晋属毗陵宋孝武大明末度属此　胊令汉旧名晋江左侨立宋孝武分郯西界为之
利城令汉旧名晋江左侨立宋文帝世与郡俱为实土齐志南徐州镇京口领郡十六内南东海郡领县七　郯　祝其　襄贲　利城　西隰　丹徒　武进
宋以丹徒一县析为南东海四县至齐省胊县添置祝其襄贲西隰武进四县
　　　南泰山南兰陵等郡
晋志明帝立南泰山等郡属徐兖二州
宋志南泰山太守宋永初郡国有广平寄治丹徒领广平易阳曲周三县文帝八年省广平郡为广平县属南泰山
按宋志南徐州刺史领郡十七南东海南琅琊晋陵义兴南兰陵南东莞临淮淮陵南彭城南清河南高平南平昌南济阴南濮阳南泰山济阳南鲁郡皆晋南渡后侨置并隶徐州宋因之除晋陵南东海二郡可以详考治所实在丹徒如南泰山郡虽曰寄治丹徒境界亦不明白余郡惟南琅琊明在古之江乘义兴郡明在古吴兴之阳羡丹阳之永世临淮郡明在古之广陵外余皆不可详其治所惟南兰陵郡考之寰宇记则于润州丹阳县云梁改为兰陵县于常之武进则云晋太康二年分丹徒曲阿二邑地立武进县梁武帝改为兰陵县唐元和郡县图志于常之武进县则曰晋武别置武进县于丹阳县东五十里梁武改武进为兰陵入晋陵 【梁武改武进为兰陵入晋陵○ (钞本无入晋陵三字)　案上文自晋武以下数行皆本于元和郡县志此句较元和志少三字语意未完兹特补入 (下文方析晋陵西界立武进县钞本陵误作武又脱去进字今亦据元和志改正)】 至唐垂拱二年方析晋陵西界立武进县于州治南兰陵治所以元和志里数计之在丹阳县东吕城镇上下分明宋南兰陵郡领兰陵令至梁废南东海郡为南兰陵郡其治所亦移置京口陈复置南东海郡而南兰陵郡治所又归元置处此其始末也余郡县虽不可详考然今丹徒县有高平乡平昌乡安知非晋宋间侨立南高平郡南平昌郡至今犹为乡名乎六朝事迹编类于琅琊郡城之下引南徐州记云江乘南岸蒲洲津有琅邪城今句容县有琅琊乡亦其地也按此则高平乡平昌乡与琅邪乡实相类矣
　　子目(缺) 【子目(缺)○(原本无此三字)　案自史记以下皆述天文与上文述寄治者不同自当另有子目据正文内引汉志斗分野后汉志今吴越分野之语其子目当是分野】 
叙(缺)
史记斗江湖牵牛婺女扬州汉志吴地斗分野后汉志自斗十一度至婺女七度一名须女曰星纪之次于辰在丑今吴越分野晋天文志自南斗十二度自须女七度为星纪吴越之分属扬州丹杨八斗十六度会稽八牛一度又地理志引春秋元命包云牵牛流为扬州分为越国 【牵牛流为扬州分为越国○(钞本牛作女)　案此二句为春秋元命包之文纬书久亡此志引之者实据晋书地理志所载今晋书既作牵牛而尔雅释天释文及御览州部十七所引亦无作牵女者其为传写之误无疑】 唐志润升常苏湖杭睦等郡为星纪分
按宋书周朗字义利世祖即位普责百官谠言朗上书内一项言寄土州郡宜通废罢旧地名户应更置立岂吴邦而有徐邑扬境而宅兖民上淆辰纪下乱畿甸其地如朱方者不宜置州土如江都者应更建邑书奏忤旨自解去职葢自晋惠之末古徐兖沦没遗黎南渡江左侨置徐兖至宋加南字于上徐治京口兖治广陵要之古兖州寿星之次于辰在辰古徐州降娄之次于辰在戌其与古扬州吴越分野实为不同周朗上淆辰纪之言固不为过然一时侨置州名虽少更易而辰纪在天初不因是而淆紊朗亦未为通论也以天文考之郡璄在斗牛之间晋隆安五年正月书太白昼见在斗三月书流星西经牵牛至六月书海寇孙恩至京口宋大明六年八月书月入南斗魁中占曰吴越有忧至明年扬南徐州大旱田谷不收审此则天道虽远其应亦不虚夫
　　子目(缺) 【子目(缺)○(钞本无此三字)　案自宋志南徐州以下皆述郡境与上文之述分野者不同亦当另有子目历考古今志书纪四至八到者多在疆域门内此下所引诸书皆述镇江府之四至八到其子目当是疆域】 
叙(缺)
宋志南徐州去京都水二百四十陆二百 【京都建邺也】 
隋志京口东通吴会南接江湖西连都邑亦一都会　唐元和郡县图志　西北至上都二千六百七十里　西北至东都一千八百一十里　东南至常州一百七十里　北渡江至扬州七十里　正北微西至宣州四百里
杜佑通典　东至晋陵郡一百七十五里　南至宣城郡四百五十里　西至广陵郡六合县四百五十三里　北至广陵郡六十三里　东南到晋陵郡一百九十六里　西南到宣城郡界四百五十里　西北到广陵郡六十三里　东北到广陵郡界四十五里　去西京二千六百四十二里去东京一千七百九十八里
宋祥符图经　东西一百六十里　南北二百一十七里
九域志　去京一千七百五十里　东至江十里　西至本州岛岛岛界四十里自界首至江宁府一百四十里　南至本州岛岛岛界二百十七里自界首至江宁府二百里　北至江二里　东南至本州岛岛岛界一百二十里自界首至常州五十一里　西南至本州岛岛岛界八十里自界首至江宁府一百里　东北至江八里　西北至本州岛岛岛界四十里自界首至江宁府一百五十里
乐史太平寰宇记　西北至东京一千四百里　西北至西京一千八百二十里　西北至长安二千六百七十里　东至常州一百七十里　南至宣州四百五十里　西至扬州六合县四百五十三里　北渡江至扬州六十三里　东南至常州一百九十六里　西南至升州一百八十里　西北隔江至扬州一百八十里　东北至扬州四十三里
今之郡境宜并依寰宇记书东至行在所七百二十里
丹徒县　东西五十里　南北七十里
丹阳县　东西五十三里　南北六十五里
金坛县　东西一百里　南北九十里
嘉定镇江志卷二
　地理〔二〕
　　城池
唐太和中王璠为浙西观察使凿润州外隍事见本传又稽神录云璠廉问丹阳因沟其城凿深数尺得石有铭 【事见刺守类】 【事见刺守类○(钞本作事见官类刺守)　案此书之例有一字之子目(如公廨门内仓库之类)而无一字之总目(自卷一地理至卷二十二拾遗皆两字以上)若刺守之上更有总目当是两字不得仅一字也且刺守二字互见他卷者数处皆但言刺守而不更言官类(卷十五督护徐龛注云详见刺守褚裒之下判官王澹注云事见刺守卷十六押衙赵翼注衙将刘浩注并云详见刺守)至卷一叙郡注则云并具刺守类尤刺守为总目之明证疑此句本无官字传写者误衍之而又倒类字于刺守之上耳】 又通鉴干符中周宝为镇海节度筑罗城二十余里然则缮城浚隍其来久矣
　　　丹徒县
罗城周回二十六里十七步高九尺五寸今颓圯旧有一十门东二门北曰新开南曰青阳南三门东曰德化正南曰仁和西曰鹤林西二门南曰奉天北曰朝京北三门西曰来远东曰利涉次东曰定波 【按太平广记周宝治城隍至鹤林门内得古冢又本传宝至青阳门出奔则唐干符间已有鹤林青阳二门】 新开来远久废今仅存八门东曰青阳西曰登云还京 【淳熙戊申守臣显学张子颜改朝京曰还京】 南曰鹤林仁和通吴 【奉天号通吴】 北曰利涉定波
按王庄定存还镇江诗倦客归来故国春北楼千尺绝飞尘江山豪伟增人气城壁萧条类此身又登北固诗晚登北固顶俛视南徐城废垒何茫茫山川迥纵横葢当时所覩如此积废弗治因仍逮今辅以诸军私开土门出入自便启闭非时所谓限中外戢奸暴谨讥征者寖弛亡禁嘉定甲戌守臣待制史弥坚乃创修罗城诸门废土门之可废者固围周密邦人赖之记曰重门击柝以待暴客着于易折柳樊圃狂夫瞿瞿咏于诗城郭关扃之设所以严邦守杜奸萌也南徐会府内拱行阙北门筦钥委重在兹军民庐井星列棊布子城仅周府寺而外无罗郭旧尝筑垣设门薄示禁防自御前分屯七军十有七寨其倚郭者各为门以便出入而居民参错亦阑出自如千径万隧散无有纪郡之西北直际大江无复横草之限剽劫阛阓往岁荐有鼠聚鸟散踪迹易失为守者葢通病之将大筑其城则役巨费广熟视而莫敢议将补其疏缺而罗络之则东罅西隙漫不得其要领因循废弛以至于今余来守是邦深惟重闭之义目营心度念之不忘会有旨开浚漕渠及归水澳乃以余力疏甘露港凿转般护仓壕引水环于西北届水之所止而立之门曰通津循水而东作门于北固亭之北曰甘露亭之南曰跨鳌于是向之际江而往来者始有限制遂周视其余而经理之凡旧城之圯者墙而塞之因军民之便相地势之宜作新门于所必由之涂其傍轶捷出不可墙者西南则废薛家池门沟断之而门其两端曰东山曰虎蹲稍南则撤鹤林东篱门垣屋之而更其名曰放鹤东南则废妙喜寺土门保伍之而移其门于马巷因之为名曰马巷门前军夹刺门及搭材队门幽僻特甚奸宄所囊橐也则又沟之以绝其所趋后军北草门与东土门相比则塞之以归于一葢新作之门七废者五诸军穿垣而出因之以为城门者十有一前军曰山门曰东寨门后军曰马军东土门曰范山门曰东寨门曰南寨门中军曰南土门左军曰西水门曰南寨门右军曰高山门游奕军曰西山门地之旧门见于图经者八东曰青阳南曰通吴曰仁和西南曰鹤林西曰登云曰还京北曰利涉曰定波凡门有二十六悉置州兵司启闭以谁何之然后异户殊辙涣焉四出者莫不会归于经涂虽未能增高浚深壮金汤之势然昭明限阈使民有所底止视昔固有间矣夫申关讥谨封守郡之常职也而废置之自则不可以不严既以其事闻之于朝兹庸详书俾来者有考
子城缺 【子城缺○(钞本无此三字)　案戴氏守梧谓当补此三字今考子城为内城罗城为外城上文既载罗城则此处当述子城矣况他卷每言子城(卷六放生池下云在子城西南卷十二户部大军三仓条下云北仓在子城西)而元志卷二城池门亦详载子城皆可为戴说之证】 
　　　丹阳县
县城(缺)
云阳东西城舆地志云在故延陵县今延陵镇西三十五里与句容分界之处东西城相去七里并在渎南二城即吴楚之境也又唐图经 【孙处元所撰】 云西城有水道至东城而止并陈勋所立
按建康实录吴大帝赤乌八年使校尉陈勋作屯田发屯兵三万凿句容中道至云阳西城以通吴会船舰号破岗渎上下一十四埭上七埭入延陵界下七埭入江宁界于是东郡船舰不复行京江矣晋宋齐因之梁以太子名纲乃废破岗渎而开上容渎在句容县东南五里顶上分流一源东南流三十里十六埭入延陵界一源西南流二十六里五埭注句容界西流入秦淮至陈霸先又堙上容渎而更修破岗渎隋既平陈诏并废之则知六朝都建康吴会漕输皆自云阳西城水道径至都下故梁朝四时遣公卿行陵乘舴艋自方山至云阳见唐图经葢隋大业中炀帝幸江都欲遂东游会稽始自京口开河至余杭
　　　金坛县
县故城周七百步高一丈五尺唐长寿改元新筑至万岁通天中甃以砖甓后废
　　坊巷
叙(缺)
　　　丹徒县
城内有七坊曰崇德曰践教曰静宁曰化隆曰还仁曰临津曰太平皆仍故号其巷名则有吴司马巷有顾著作巷有车尚书宅巷刘太尉宅巷与所谓刁家丰家焦家葛家洪家严家车家步家皆随姓氏称之其余则有隆巷长巷夹道巷递铺巷上河下河巷大井小井巷南瓦子巷北瓦子巷石石达桥巷以至城隍火袄则因祠庙清风东海则因城门榷务税务则因务教场船场则因场燕醑则因楼萧闲则因堂或因僧寺或因军营又有因居人所鬻之物猥以为名凡八十余处自顷罹兵乱坊额不存干道庚寅守臣秘阁蔡洸尝植表诸坊巷大书高揭之其后废坏漫无存者 【其后废坏漫无存者○(钞本此下有嘉定以下一段)　案钞本下文云嘉定癸未守臣龙图大卿赵善湘云云考元志卷十五宋太守门赵善湘注云嘉定十四年十二月至十七年召癸未为嘉定十六年正善湘守郡之日然史弥坚令卢宪修志在嘉定九年以前至十六年则弥坚与宪皆已去任所著府志无由载善湘之事此必嘉定续志之文也今移入附录之内】 
　　　丹阳县(缺)
　　　金坛县(缺) 【丹阳县缺金坛县缺○ (钞本无此八字)　案宋嘉定时镇江府所属三县丹徒丹阳金坛是也(元至顺时亦然)各子目下自当分述三县之事(如此卷城池门之类)今坊巷门内止载丹徒县而丹阳金坛二县俱无下文之桥梁津渡亦然此三门者皆各县之所必有而此志竟无之必本有而佚脱也(元志此三门内丹阳金坛俱有)今特各补八字于后以存原书之梗概他卷之一县有而二县无二县有而一县无者并仿此例即或其县内本缺此门非志书之缺亦必注明其缺以归画一(如卷十一陵墓门内分陵墓二小子目金坛县本有墓无陵而陵内亦必补金坛县缺是其例也)】 
　　桥梁
叙(缺)
　　　丹徒县
 千秋桥
在府治之西晋王恭作万岁楼于城上其下有桥故以千秋名隐士胡世隆诗曰万岁楼边谁唱月千秋桥上自吹箫元建是桥贯横木于底以捍桥址嘉定甲戌待制史弥坚既浚漕渠横木阻舟抉之则圯夏五月重建
　　　　嘉定桥
在千秋桥之南旧名利民桥 【以其当八达之衢最为民便故名】 宋淳熙间郡守钱良臣重建名钱公桥 【文惠钱公良臣守是邦甃为砖桥架亭其上邦人名之曰钱公桥其后亭圯】 嘉定初郡守赵师（睪廾）复甃以石乃易今名俗呼为禁方桥
　　　　清风桥
在嘉定桥之南宋景佑间郡守文正范公希文重建俗呼为范公桥 【民怀范公之德故名苏子瞻怀刁景纯诗有伤心范桥水之句】 嘉泰开禧间郡守辛弃疾复甃以石
　　　　长桥
在清风桥之南宋嘉定乙亥秋重建
　　　　折桥
在府治之南旧尝受漕渠水折旋而入于石（石达）自（石达）废漕水不复入矣
　　　丹阳县(缺)
　　　金坛县(缺)
　　津渡
叙(缺)
　　　丹徒县
西津渡去府治九里北与瓜洲渡对岸杜牧诗金陵津渡小山楼一宿行人秪自愁潮落夜江斜月里两三星火是瓜洲 【诗人指京口曰金陵按张氏行役记甘露寺在金陵山上李约初至金陵于李锜坐屡赞招隐寺标致是也】 
按李德裕为浙江观察使于蒜山渡严勒津逻捕绝请亳州浮屠圣水者蒜山渡今西津渡也
　　　丹阳县(缺)
　　　金坛县(缺)
嘉定镇江志卷三
　风俗
晋殷仲堪作季子庙记云英风澡俗令德在民唐刘禹锡和李卫公北固诗云风俗太伯余衣冠永嘉后李宗谔引旧经亦云本太伯之化有谦逊之风至今士大夫崇靖退贵风气下逮民庶亦循理乐业而不好竞封内如中古焉世乃以京口为用武之国而论风俗者率援隋志鬬力之戏为证夫击楫椎锋执戈卫社固忠臣志士所期自奋者而概指鬬力之戏为风俗若将陋之则不可今师帅之居曰静治曰坐啸曰道院嘉与邦人相安于简靖而有能崇教化以护养之顾不休哉
齐志京口自宋氏以来桑梓帝宅江左流寓多出膏腴隋志京口一都会其人并习战号为天下精兵俗以五月五日为鬬力之戏各料强弱相敌事类讲武
唐韩滉镇浙西以贼非牛酒不啸结 【以贼非牛酒不啸结○ 
【钞本酒作马】 
　案下文但言禁屠牛而不言禁乘马则此句不当作牛马矣新唐书作牛酒今据以改正】 乃禁屠牛以绝其谋毁佛寺道观四十余所以其材缮置馆第又以佛寺铜钟铸弩牙兵器
李德裕观察浙西锐于布政凡旧俗之害民者悉革其弊南方信禨巫惑鬼怪父母厉疾子弃不敢养德裕欲变其风择乡人有识者谕以孝慈大伦患难相收不可弃之义使归相晓敕违者显寘以法数年恶俗大变除淫祠千余所撤私邑山房千四百舍寇无所廋蔽天子下诏褒扬
徐州节度使王智兴聚货无厌以天子诞月请以泗州置僧尼戒坛以邀厚利江淮间民皆曹辈奔走德裕劾奏云户有三丁必令一丁落发意在规避王徭影庇资产臣于蒜山渡点其过者自正月以来一日百余人比到诞节计江淮以南失六十万丁壮不为细变有诏禁止
按本府普照寺乃自泗州移供白衣善友者纷然意皆源流此时然李卫公能俾所部之民不渡蒜山而北数十年来江淮之民乃渡蒜山而南趋于本府假白衣善友以自名岂惟规避王徭又诳诱众人之衣食外以资给浮屠中又自为奸利卫公有鬼能无遗恨乎
会要长庆三年德裕奏应百姓厚葬及于道途盛陈祭奠兼设音乐等闾里编甿罕知教义生无孝养可纪殁以厚葬相矜器备僭差祭奠奢靡仍以音乐荣其送终或结社相资或利息自办生业储蓄以之皆空习以为常不敢自废人户贫破抑此之由今百姓等丧葬祭奠并不许以金银锦绣为饰及陈设音乐其葬物涉于僭越者并勒毁除结社之类任充死亡丧服粮食等用伏以风俗之弊诚宜改张缘人心同莫有循守纔知变革寻则隳违臣今已施行人稍知劝若后人不改风化必清
宝历二年亳州浮屠诡言水可愈疾号曰圣水转相流闻南方之人率十户僦一人使往汲拟取之时病者断荤血危老之人率多死水斗三十千取者益它汲转鬻于道互相欺訹百姓渡江者日数十百人德裕严勒津逻捕绝者具奏言昔吴有圣水宋齐有圣火事皆妖妄臣于蒜山渡已加捉搦若不绝其根本终恐无益黎甿通典扬州人性轻扬而尚鬼好祀长淮大江皆可拒守永嘉之后帝室东迁衣冠违离多所萃止艺文儒术斯为之盛今虽闾阎贱品处力役之际吟咏不辍葢因颜谢之风扇焉
寰宇记于润州云吴越之君皆好勇故其人好用剑自永嘉南迁斯为帝乡人性礼逊谦谨婚嫁丧葬杂用周汉之礼
　 攻守形势
叙(缺)
齐志南徐州镇京口吴置幽州牧屯兵在焉丹徒水道入通吴会孙权初镇之尔雅曰绝高为京京城因山为垒望海临江缘江为境似河内郡内镇优重
吴孙权赤乌八年遣校尉陈勋将屯田及作士三万人凿句容中道至云阳西城 【凿句容中道至云阳西城○(钞本道字下有自小其三字)　案景定建康志卷十九破冈渎注引建康实录与此志所言正同而无自小其三字钞本有此三字则上下文义不贯元志卷七所引亦无此三字今删】 通会巿作邸阁
献帝春秋云刘备至京谓孙权曰吴此去数百里即有惊急赴救为难将军无意屯京乎权曰秣陵有小江百余里可以安大船吾方理水军当移据 【吴先都京后都建邺京口亦谓之京】 
黄初中魏人来寇曹丕出广陵临大江兵十余万旌旗数百里帝使诸将谋以拒守将军徐盛设计自武昌至京口烽烟相望 【广陵京口对岸吴时疆界殊狭长江之外非其所有故沿江守备特严考吴志载庾阐杨都赋注曰烽火以炬置孤山头皆相望或百里或五十三十里寇至则举以相告一夕可行万里孙权时合暮举火于西陵皷三竟达吴郡南沙按宋志南沙吴名沙中晋以为县宋南沙曲阿等县皆隶晋陵】 吴使孙河屯京城河因赴宛陵为妫览所杀其子韶年十七收河余众缮京城起楼橹以御敌孙权闻乱引兵归吴夜至京城下营试攻惊之兵皆乘城传檄备警讙声动地权使人喻止明日见韶甚器之拜为校尉食丹徒曲阿二县自置长吏一如河旧韶为边将数十年得士卒死力常以警疆场远斥候为务先知动静而为之备故鲜有败焉魏人撤兵远徙江淮之地不居者各数百里权称尊号自武昌还建邺韶乃朝见权问青徐诸屯要害远近人马众寡魏将帅姓名韶尽识之乃加领幽州牧
晋郗鉴咸和元年刺徐州苏峻反鉴将赴国难遣夏候长等间行谓温峤曰今贼谋欲挟天子东入会稽宜先立营垒屯据要害防其越逸断贼粮运然后静镇京口清壁以待贼攻城不拔野无所掠不百日必自溃矣峤深以为然及陶侃为盟主鉴率众渡江与侃会于茄子浦会王舒虞潭战不利鉴与后将军郭默还丹徒立大业曲阿庱亭三垒以拒贼贼将张健来攻大业城中乏水默窘迫突围而出三军失色参军曹纳以为大业京口之捍一旦不守贼方轨而前劝鉴退还广陵以候后举鉴责纳不忠将杀之会峻死大业围解及苏逸等走吴兴鉴遣李闳追斩之降男女万余口时贼帅聚众数千浮海钞东南诸县鉴遂城京口率众讨平之 【庱亭在丹阳县东与常州武进分界昔孙权射虎伤马之地韵书庱音丑拯反吴中亭名大业在丹阳县界漕渠东】 
蔡谟领徐州刺史闻石季龙于青州造船数百掠缘海诸县朝廷以为忧谟遣徐元等守中州募得贼大白船者赏布千疋小船百匹是时谟统七千余人所戍东至土山西至江乘镇守八所城垒凡十一处烽火楼望三十余处随宜防备甚有算略 【土山与蒜山相属江乘实南琅邪郡寄治自东至西防守如此严密则蔡谟镇京口之规模可想】 
刘牢之代王恭镇京口时杨佺期桓元将兵逼京师牢之率北府之众驰赴京师次于新亭元等受诏退兵牢之还镇京口
隆安中孙恩浮海奄至丹徒战士十万楼船千艘建康震骇牢之东讨自山阴使刘裕由海盐来援裕兵不满千人涉远疲劳而丹徒守军莫有鬬志恩率众皷噪登蒜山居民皆荷檐而立裕率所领奔击大破之投崖赴水死者甚众恩狼狈仅得还船浮海北走郁洲裕略战大破之
元兴初刘裕破卢循何无忌潜劝裕于山阴起兵讨桓元土豪孔靖曰不如待其已篡于京口图之裕从之刘迈弟毅家于京口亦与无忌谋讨元无忌告裕遂与毅定谋裕托以游猎与无忌收合徒众得百余人诘旦京口城开无忌着传诏服称敕使徒众随之即斩桓修以徇众推刘裕为盟主总督徐州事以孟昶为长史守京口义军斩元骁将吴甫之进至罗落桥又斩皇甫敷元大惧使桓谦屯东陵裕与毅等进突谦阵军大溃元走裕入建康屯石头城
何无忌为卢循败于寻阳刘裕方北伐至下邳闻之虑京邑失守卷甲兼行过江至京口众乃大安裕至建康募人为兵治石头城卢循至淮口中外戒严裕屯石头诸将各有屯守裕子义隆始四岁裕使咨议参军刘粹辅之镇京口
宋文帝元嘉二十六年幸丹徒谒京陵大赦三月乙丑诏曰京口肇祥自古着符近代襟带江山表里华甸经涂四达利尽淮海城邑高明土风淳壹苞总形胜实唯名都故能光宅灵心克昌帝业顷年岳牧迁回军民徙散廛里庐宇不逮往日皇基旧乡地兼蕃重宜令殷阜式崇形望可募诸州乐移者数千家给以田宅并蠲复高祖遗诏京口要地去都邑密迩自非宗室近戚不得居之刘延孙与帝室本非同宗不应有此授时司空竟陵王诞为徐州上深相畏忌不欲使居京口迁之于广陵广陵与京口对岸欲使腹心为徐州据京口以防诞故以南徐授延孙
齐永泰元年王敬则反邱仲孚为曲阿令敬则前锋奄至仲孚谓吏民贼乘胜虽锐而乌合易离今若收船舰凿长岗埭泻渎水以阻其路得留数日台军必至如此则大事济矣敬则军至值渎涸果顿兵不得进五月诏左兴盛刘山阳胡松筑垒于曲阿长冈沈文季为持节都督屯湖头备京口路敬则急攻兴盛山阳二垒台军不能敌欲退而围不开各死战胡松引骑兵突其后白丁无器仗皆惊散敬则军大败
隋军济江陈护军将军樊毅谓仆射袁宪曰京口采石俱是要所各领锐卒数千金翅二百都下江中上下防捍如其不然大事去矣诸将咸从其议会施文庆等寝隋兵消息毅遂不行 【详见杂录】 
唐刘展之叛江淮都统李峘与副使润州刺史韦儇浙西节度使侯令仪屯京口展素有威名驭军严整淮东节度使邓景山为展军所击众溃展引兵入广陵峘辟北固为兵场插木以塞江口展军于白沙设疑兵于瓜洲多张火鼓若将趋北固者如是累日峘悉锐兵守京口以待之展乃自上流济袭下蜀犯润升上元二年正月田神功使范知新等将四千人自白沙济西趋下蜀自将三千人军于瓜洲济江展将步骑万余陈于蒜山神功以舟载兵趋金山会大风不得渡还军瓜洲而知新等兵已至下蜀展遂败
李希烈之乱韩滉为镇海军节度使乃闭关梁禁牛马出境毁道佛祠修坞壁起建邺抵京岘楼雉相望以为朝廷有永嘉南狩事造楼船三千柁以舟师由海门大阅至申浦乃还时陈少游在扬州以甲士三千临江大阅滉亦总兵临金山与少游会焉 【申浦在常州江阴界通江以春申所封之地得名】 
南唐卢绛画策诣后主上疏陈京口至涧壁数要冲之地宜立栅屯戍广设备御利害数十事陈乔因表为本院承旨使督百卒任所陈利便经营制置颇见干绩俄转沿江诸营兵马监押兼巡检绛于是召募士卒少年便于舟楫狎习水道者得马雄等数十人立为偏裨校使督卒伍日习水战节以金鼓麾以旗帜部分次序进桨退棹旋运如飞皆如节制时有一舟应节稍迟即斩其长复试之可使泝逆流蹈巨浪累于海门遮获越人船舫百余艘盐数万石献于金陵后主赏其功拜上柱国后授凌波军都虞候及王师攻秦淮口水栅绛数引战棹破之江南诸将忌绛功名出已右说后主遣绛出援丹阳绛自金陵率所部舟师八千计百艘为八字列阵而行突围曹彬等识绛所部开围出之既至京口舍舟登岸麾兵三战越人三北其围遂解乃以为润州节度使
开宝八年九月王师初起江南以京口要害当得良将侍卫都虞候刘澄旧事藩邸国主尤亲任之擢为润州留后及吴越兵至国主寻命卢绛自金陵来救吴越兵少却绛方入城围复合平润州李煜欲出降陈乔张洎以为金汤之固未易取润平始谋遣使入贡求缓兵九年正月曹彬遣郭守文以煜来归
建炎三年二月癸丑金兵至瓜州诏以吕颐浩为资政殿学士充江浙制置使又命奉国军节度刘光世守镇江府丁巳颐浩除签书以精兵二千回镇江节制刘光世以下捍瓜州渡九月江淛制置使韩世忠驻军江阴宰执请以镇江隶世忠而常苏图山诸处控扼官军并隶御营使司上曰善
四年四月兀朮入寇回至镇江韩世忠已提兵驻扬子江焦山以邀之时敌众数万世忠战士才八千敌遣使与世忠约日会战世忠募海船百余艘进泊金山下仍植一旗书姓名表其上预命工煅铁相联为长绠贯一大钩徧授诸军之强健者平旦敌拥千舟噪而前比合战世忠分海船为两道出其背每缒一绠则曳一舟而入敌不得渡复遣使愿还所掠及献马五千世忠不听时挞辣所遣之兵在仪真江之南北两岸皆敌众而世忠据中流与之相持敌以轻舸绝江而遁世忠曰穷寇勿追先是世忠视镇江形势无如龙王庙者敌来必登此望我虚实因遣将苏德以二百卒伏庙中又遣三百卒伏江岸遣人于中望之戒曰闻江中鼓声岸下人先入庙中人继出数日敌至果有五骑趋龙王庙庙中之伏闻鼓声而出五骑者振策以驰仅得其二有人红袍白马既坠而跳驰得脱诘二人者云即兀朮也是举也俘获杀伤甚众敌所遗辎重山积又获龙虎大王舟千余艘
绍兴八年五月枢密副使王庶措置江淮遂移张俊下张宗颜将七千人军淮西巨帅古将三千人屯太平州分韩世忠二军屯天长泗州使缓急互为声援以刘锜军镇江为江左根本
三十一年金兵号百万犯瓜洲淮南制置刘锜退屯镇江而锜病已剧李横刘汜等不利上以御营宿卫使杨存中措置守江中书舍人虞允文亦自建康驰至镇江时江岸有车船二十四艘敌巳瞰江恐临期不堪驾用存中允文同淮东总领朱夏卿镇江守臣赵公称相与临江按试命战士踏车船径趋瓜洲将迫岸复回敌兵皆持满以待其船中流上下回转如飞敌众相顾骇愕曰南军有备如此遂杀亮而退师
嘉定镇江志卷四
　田赋 【田赋○(钞本此后有明朝以下一叶余)　案明时事不但嘉定志不应载即至顺志亦不应载而钞本二志内均有明时之事(至顺志卷十五有明时本府一段)故严氏元照以为当删今考乾隆镇江府志载丁元吉成化志序云永乐中先伯考兰室先生续修之又卷三十七儒林门云丁礼字思敬丹徒人以耆年辟知南阳府所著有郡志三余集兰室吟稿据此则永乐镇江志乃丁礼之所撰也(嘉庆丹徒县志卷三十二书目类有明丁礼镇江府志卷五户口类云右永乐成化二志皆与元志不合则永乐志为丁礼所撰审矣)钞本此段述明朝事一叶中四言永乐三年分(下文课程门内有明朝事一段亦四言永乐三年分)则丁氏之撰志必在永乐三年矣据十驾斋养新录永乐大典成于永乐五年疑嘉定至顺永乐三志皆在大典之中后人钞嘉定至顺志者误收入永乐志数条耳(张氏鉴云京口耆旧传王万全子遇见科举类而耆旧传内无科举类此必元志原文永乐大典混收入耆旧传也然则永乐志混入嘉定志至顺志其致误之由亦若是耳)惟永乐志亦久失传弃之究属可惜故今于二志内言明事者归于附录之内俾时代不致混淆而明志之仅存者亦不致于湮没焉】 
叙(缺)
　　屯田
三朝史志云江淮两浙承伪制皆有屯田免役后多赋与民输租第存其名则其来久矣
绍兴元年二月己巳诏遣吏部郎官益都仇悆往镇江府究乏粮之实上谓宰执曰刘光世一军月费廪给万数如此宜速为屯田之计
祥符图经载丹徒丹阳金坛延陵四县屯田凡大麦一千一百二十七石 【丹徒县五百五十九石丹阳县三百八十三石金坛县九十八石延陵县八十七石】 小麦六百三十九石 【丹徒县二百五十六石丹阳县二百七十四石金坛县五十五石延陵县五十四石】 丝八千九百二十两 【丹徒县二千九十八两丹阳县二千八百一十二两金坛县三千二百九十一两延陵县七百一十九两】 绵一百一十八两绢五疋绸三疋罗一疋麻皮一十四觔又租麻皮七千五百二十觔大麦五百四十九石小麦二百八十八石 【以上八色皆出丹徒县外三县无】 又粳米一万四千二百一十三石 【丹徒县二千六百二十八石丹阳县二千八百二十一石金坛县二千四百八十九石延陵县六千六百七十三石合四县以较总数尚余三百九十八石】 钱二十六贯 【丹徒县六百丹阳县一十七贯七百金坛县七贯七百】 
今丹徒丹阳金坛三县元管屯田一十六万一千六百五十亩 【畸数不书】 计租米二万三千二百一十二石除已佃外尚有未佃之数 【丹徒县元管一万二千六百七十五亩租米二千八百一石今已佃田一万二千二百八十九亩租米二千七百三十石余未佃丹阳县元管三万八千四百八十五亩租米七千四百九十四石今已佃田三万一千五百五十六亩租米六千一百五十石余未佃金坛县元管一十一万四百八十八亩租米一万二千九百一十七石今已佃田一十万三千一百九十一亩租米一万一千三百三十六石余未佃】 
官庄营田干道庚寅三县营田稻子共一千八百四石今丹徒县营田夏料 【今丹徒县营田夏料○ 【钞本此段后有今丹徒县营田夏料一段】 　案此一段三行有余共一百二十余字钞本下文又有一段与此全同必系传写重复今删】 【钱八百四贯大麦二百五十一石】 秋料 【钱一千二百三十贯稻子五百八十六石】 丹阳县营田夏料 【钱二千一百九十六贯大麦二百九十三石】 秋料 【钱四千四百三十八贯稻子二千九百四十六石】 金坛县营田夏料 【钱六百二十九贯大麦一百三十六石】 秋料 【钱一千五百二十二贯稻子一千一百四十二石】 
　　军田 【军田○(钞本作军营)　案卷十兵防详言军营之制不应复见于此且此处叙及正文但言田不言营又总目为田赋则此当作军田审矣】 
建炎间洞庭杨太最为剧盗太年幼为么故曰杨么其后张浚岳飞平之收伏杨么等败残之军无所归着遂以逃荒之田令其力农时号杨么子军因名军庄后军兵拨附大军其田召农民为之耕种今东西两庄共田七千六百一十四亩置监庄一员专委县尉提督庄课每岁夏秋二料检收检放不定
东庄夏料 【大麦田六百五十亩小麦田六百三十三亩】 秋料 【稻田二千七十六亩大豆田五百三亩荞麦田一百六十二亩】 
西庄夏料 【大麦田一百八十八亩小麦田四百一十一亩】 秋料 【稻田二千八百四十七亩大豆田七十三亩荞麦田六十五亩】 
　　职田
叙(缺)
丹徒县夏料 【租丝一百七十三两大麦一十石小麦八十一石】 秋料 【租米一千八石】 
丹阳县夏料 【租丝一百八十二两租钱五贯大麦一石小麦五十九石】 秋料 【租米八百四十一石】 
金坛县夏料 【租丝一十三两小麦八十三石】 秋料 【租米一千一百一十三石】 
知军府事丹徒县 【租丝三十四两小麦三石租米一百五十八石】 丹阳县 【租丝五十四两租米一百四十六石】 
通判南厅丹徒县 【租米七石】 金坛县 【租米一百一十二石】 
通判北厅丹徒县 【租丝二十一两小麦一石租米一百石】 丹阳县 【租米八十八石】 
钤辖丹徒县 【租米三十八石】 丹阳县 【租米一十七石】 金坛县 【租米五十一石】 
签判丹徒县 【大麦三石租米五十五石】 丹阳县 【小麦一石租米一十九石】 金坛县 【小麦三石租米三十四石】 
教授丹阳县 【小麦三石丝七两租米八石】 金坛县 【小麦三石租米一十八石】 
节推丹徒县 【丝四两租米八石】 丹阳县 【小麦八石丝四两租钱五贯租米九十九石】 
金坛县 【小麦三石租米一十一石】 
察推丹徒县 【丝二十九两租米八十一石】 金坛县 【租米六石】 
知录兼罗务丹徒县 【丝二十二两小麦二石租米七十三石】 
司理丹徒县 【租米六十一石】 
司法丹徒县 【小麦三石租米五十九石】 金坛县 【租米一十四石】 
监仓丹徒县 【租米一十石】 金坛县 【租米八石】 
监税东厅丹徒县 【丝三两大麦一石小麦六石租米一十六石】 
监税西厅丹徒县 【丝八两大麦二石小麦一十一石租米五石】 
监酒东厅丹徒县 【租米三十二石】 
监酒西厅丹徒县 【大麦一石租米二十三石】 金坛县 【租米三十石】 
江口监税金坛县 【租米五十六石】 
都监丹阳县 【小麦八石租米九十一石】 
监押丹徒县 【丝七两小麦七石租米三十石】 
丹徒知县 【小麦一十四石大麦一石租米九十一石】 
县丞 【小麦三石丝一十二两租米五十二石】 
簿尉 【丝三十三两小麦四石租米二十三石】 丹阳县 【大麦一石小麦一石租米三十七石】 
监务 【小麦八石租米三十三石】 
西津巡检 【租米二十二石】 丹阳县 【租米一十七石】 金坛县 【租米三十石】 
圌山巡检 【丝一十两小麦一十六石租米二十二石】 
大港监镇 【租米一石】 金坛县 【租米一百四石】 
丁角监镇 【租米七石】 金坛县 【租米五十二石】 
丹阳知县 【丝二十六两小麦七石租米九十七石】 
县丞 【丝二十八两小麦一十五石租米六十八石】 
主簿 【丝二十八两租米五十二石】 
县尉 【丝二十四两小麦九石租米二十九石】 
监务 【租米二十石】 
经山巡检 【租米七石】 
延陵监镇 【租米四十四石】 
延陵巡检 【丝八两小麦三石】 金坛县 【丝一十三两租米九石】 
金坛知县 【小麦二十一石租米一百五十四石】 
县丞 【小麦二十二石租米一百二十七石】 
主簿 【小麦九石租米八十石】 
县尉 【小麦八石租米四十七石】 
监务 【小麦一十石租米四十五石】 
嘉定镇江志卷五
 赋税
　总目缺【田赋○(钞本无此二字)　案卷四卷五俱以田赋为总目卷四之子目凡三(屯田军田职田)皆言田者也卷五之子目凡十(土贡钱监宽赋常赋和买经总制钱免役钱均役课程坊场河渡)皆言赋者也则卷五之首必当有田赋二字】 
　　土贡
叙(缺)
唐地理志润州土贡衫罗水绞鱼口绣叶花纹等绫火麻布竹根黄栗伏牛山铜器鲟鲊
元和郡县图志开元贡杂药纹绫赋丝纻布
通鉴兴元元年镇海节度使韩滉遣使献绫罗四十担诣行在
元和郡县图志贞元以后观察使王纬李锜相继兼领盐铁使务其进奉与杨益相比元和以后稍革之
润州类集有罗隐镇海军所贡诗
敬宗时诏浙西上造银盝妆具二十事时李德裕刺润州兼观察浙西奏绫纱等物犹是本州岛岛岛所出金银不出当州皆须外处回巿昨奉宣令进盝子计用银九千四百余两其时贮备无二三百两乃诸头收巿方获制造上供昨又奉宣旨令进妆具二十件计用银二万三千两金一百三十两寻令并合四节进奉金银造成两具进纳讫今差人于淮南收买旋到旋造深忧不迨时准赦不许进献踰月求贡使者相继德裕诉而讽之时又诏浙西令织定罗纱袍段及可幅盘绦缭绫千疋德裕复奏言太宗时使至凉州见名鹰讽李大亮献之大亮谏止赐诏嘉叹元宗时使者于江南捕鵁鶄翠鸟倪若水言之即见褒纳二祖有臣如此今独无之且元鹅天马盘绦掬豹文彩怪丽惟乘舆当御今广用千疋臣所未谕昔汉文身衣弋绨元帝罢轻纤服故仁德慈俭至今称之愿陛下近师二祖容纳远思汉家恭约裁赐节减则海隅苍生毕受赐矣
寰宇记润州贡方纹绫水波绫罗绵绢
神宗朝王岩叟奏臣伏以陛下即政之初宜示俭薄为天下先臣窃知四方贡献甚有非国朝旧例出于继增而创起者所在不能无扰如定州之花绫祁州之花絁臣所见而知之者婺州之细花罗润州之大花罗臣所闻而知之者臣见闻之所不及若此类必多伏望诏皆停贡庶成俭朴之风以隆盛德
绍兴四年十一月辛卯上谓宰执曰韩世忠近得鲟鱼鲊朕戒之曰艰难之际朕不厌菲食当立功报朕而贡口味非爱君之实也已却之沈与求曰陛下示以好恶如此诸将敢不用命三十一年十二月壬戌上谓宰执曰前日过平江府守臣进洞庭柑却之今过常润两郡俱无所献必是闻风而罢也朕意无他正恐受之则后来所历之郡必竞为奢侈有过于柑子者矣陈康伯等因赞此非独仰识陛下盛德又以见圣虑之深远也 【时上亲征回自镇江】 
宪谨释曰蠙珠暨于橘柚锡贡载于夏书君上之奉未为过也帝以慈俭为宝物虽至微犹且却之边将守臣畴敢不承休命视前代诏索脂盝缭绫于润至守者奏疏千百言而后诏停奚啻穹壤之异帝业中兴卓冠前古信夫
今岁贡绫十疋罗十疋大礼银五百两圣节银三百两罗三百疋绢三百疋
　　钱监 【银冶附】 
叙(缺)
唐食货志银铜铁锡之冶一百六十八陕宣润饶衢信五州银冶五十八铜冶九十六铁山五锡山二铅山四开元二十六年宣润等州初置钱监天宝十一载扬润宣鄂蔚铸炉皆十
宋(缺)
　　宽赋
叙(缺)
晋武帝纪宁康二年诏晋陵遭水之县尤甚者全除一年租布其次听除半年受振贷者即以赐之 【时晋陵郡正治丹徒】 宋文帝纪元嘉四年诏蠲丹徒今年租布元嘉十七年诏前所给扬南徐二州百姓田粮种子应督入者悉除半今半有不收处都原之凡诸逋债优量申减元嘉二十一年诏比年谷稼伤损淫亢成灾亦由播殖之宜尚有未尽南徐兖豫及扬州浙江西属郡自今悉督种麦以助阙乏元嘉二十六年诏复丹徒县侨旧今岁租布之半诏曰京口肇祥自古可募诸州乐移者数千家给以田宅并蠲复
孝武帝纪孝建元年始课南徐州侨民租大明五年夏四月戊戌诏南徐兖二州去岁水潦伤年民多困窭逋租未入者可申至秋登
前废帝纪大明八年冬十月庚辰原除扬南徐州大明七年逋租
齐高帝纪建元元年诏长蠲南兰陵租布
武帝纪永明四年五月癸巳诏扬南徐二州今年户租三分二取见布一分取钱来岁以后远近诸州翰钱处并减布直疋准四百依旧折半以为永制
明帝纪建武二年三月戊申诏南徐州侨旧民丁多充戎旅蠲今年三课
梁武帝纪大同十年三月甲午舆驾幸兰陵谒建陵辛丑至修陵壬寅诏曰朕自违桑梓五十余载今国务小间始获展敬园陵故乡老少接踵远至可加颁赉所经县邑无出今年租赋监所责民蠲复二年因作还旧乡诗庚戌幸回宾亭宴帝乡故老及所经近县奉迎候者少长数千人各赉钱二千
按天监元年改南东海为兰陵郡则驾幸兰陵正是京口
陈宣帝纪大建十二年诏亢旱伤农畿内为甚其东海等十郡积年田税禄秩并各原半其丁租半申至来岁秋登
按陈永定二年废南兰陵郡复为东海郡
唐会要贞元八年八月诏令京兆少尹韦武往杨楚庐寿滁润苏常湖等州宣抚应百姓因水不能自存者委宣抚使赈给死者各加赐物在官为收敛埋瘗其田苗所损委宣抚使与所在长吏速具闻奏灾伤之后切在抚绥
食货志朱泚既平府藏尽虚诸道常赋之外进奉不息镇海节度使王纬李锜皆徼射恩泽以常赋入贡名为羡余至代易又有进奉
宪宗纪元和二年十月己卯免润州今岁税通鉴元和二年十一月李锜诛有司籍锜家财输京师裴垍李绛上言以为李锜僭侈刻剥六州之人以富其家陛下闵百姓无告讨而诛之今辇其金帛以输上京恐远近失望愿以逆人资财赐浙西百姓代今年租赋上嘉叹久之即从其言本纪元和四年十一月癸卯朔浙西苏润常州旱俭赈米二万石
会要元和六年十月诏诸道都团练使足修武备以静一方而别置军额因加吏禄亦既虚设颇为浮费润州镇海军使额宜停所收使以下俸料一事以上各委本道充代百姓缺额两税
崔郾本传为浙西都团练观察使料民等第籍地沃瘠均其征赋一其徭役民有宿逋不可减于上供者必代输之
宋淳化五年两浙转运使曾致尧言去年湖州督税及程苏常润皆有逋负请行赏罚以劝惩之太宗以刻薄之政皆俗吏所为又江浙频年水灾苏常润尤甚七月丁卯诏致尧倍加安抚不可搔扰民或失所罪有归焉
宪谨释曰财赋出于民者也监司督郡郡督之县县督之民民力其困矣致尧以督赋稽期请罚及官吏太宗不特不允其请且戒之曰民或失所罪有归焉戒敕之辞不费宽恤之意无穷于乎仁哉
会要咸平元年十一月两浙转运司请出常润州廪米十万石振粜从之
长编咸平五年十一月左藏库监官郭守素言淮南升润州绸绢价高望不给冬服留充郊祀赏给可获数倍之利上曰朝廷方覃大庆岂复规小利也罢之
实录政和三年三月甲戌诏润州丹徒丹阳两县灾伤放税及七分以上常平赈贷在法至三月终罢缘今岁有闰田事必晚饥民可闵与展至四月
绍兴戊寅守臣秘阁郑作肃以丹阳县浚练湖占民田数十顷未尝豁除二税奏蠲之三县合纳布豆旧每岁折估增多民以为病绍兴间汤鹏举为两浙运使奏请一依户部经界所定豆每斗折钱二百三十布每疋折钱二贯三县合催畸零税总为钱三千余贯被扰者数万家淳熙中守臣秘撰耿秉下令蠲之而代以公帑之赢民至今思之三县合纳大小麦每开场时折估岁增一岁嘉定改元守臣赵师睪廾约以中制每小麦一斗折钱四百大麦一斗折钱二百具申朝省刊石府治永为定制邦人德之三县各有碑记其事
　　常赋 【常赋○(钞本此行后有夏税以下数叶)　案钞本自夏税以下二叶余乃元志之文(大字内所言镇南王及大司徒阿你哥皆元时之人而子注内所言至顺三年尤其确证)自至元十三年以下一叶余亦元志之文(所言至元大德至大延佑至治泰定天历皆元之年号)今皆移入元志(严氏元照云恐是元志张氏鉴云至顺志转不载其详疑亦有佚脱非完书矣)又自嘉熙二年以下一叶其中所载年号如嘉熙宝佑景定皆在嘉定以后张氏据此谓是咸淳志今从其说移入附录内至德佑元年以下数行张氏谓德佑又在咸淳以后详其义例又不似元志未能详也今考元志卷六公田租米条后载皇庆二年金坛县申文内引德佑元年谢太后诏与此段约同惟少先帝幼冲居简军国惟所专制及使吾与嗣君坐受其祸数语盖元时以宋为胜国故先帝嗣君等字不便列入公牍而此段全录其诏而不删故张氏以为不似元志惟是既非宋志又非元志此数行几于无处安放以意揣之疑永乐志之文也今移入附录之内】 
叙(缺)
　　　夏税 【夏税○(钞本此行前有均役以下十数行)　案宋志元志俱有常赋门宋志之常赋为田赋之子目元志之常赋为赋税之子目二者大略相同元志既以夏税秋税为常赋之小子目则宋志夏税秋税亦为常赋之小子目不应以均役一门横隔之也今将均役以下十数行移至免役钱之后俾各从其类焉】 
太常博士许载吴唐拾遗录云 【大常博士许载吴唐拾遗录云○(钞本太常博士作绢紬绵按)　案戴氏守梧云下文述夏税之目绢紬绵之外尚有丝罗及大小麦盐钱等物不应独举此三者且绢紬绵三字之后忽接以按许载句未免不辞当据容斋随笔所引改作太常博士四字今从之】 吴顺义年中差官兴版簿定租税厥田上上者每一顷税钱二贯一百中田一顷税钱一贯八百下田一顷一贯五百皆足陌见钱如见钱不足许依巿价折以金银并计丁口课调亦科钱宋齐邱时为员外郎上言江淮之地唐季以来战争之所今兵革乍息而必率以见钱折以金银此非民耕凿可得也若兴贩以求之是为教民弃本逐末耳是时绢每疋巿卖五百绸六百绵每两十五齐邱请绢每疋抬为一贯七百绸为二贯四百绵为四十皆足陌丁口课调亦请蠲除朝议喧然沮之谓亏损官钱万数不少齐邱致书于徐知诰知诰行之至是不十年闲野无闲田桑无隙地通鉴载于天佑十五年
祥符图经载四县夏税绢二千六百四十二疋 【丹徒县八百五十九疋　丹阳县四百九十三疋　金坛县七百八十五疋　延陵县五百五疋】 罗一千疋 【丹徒县三百八十七疋　丹阳县三百三十五疋　延陵县二百七十八疋　金坛县无】 丝二千七十九两 【金坛县九百八十二两　延陵县一千九十七两　丹徒丹阳两县无】 绸一千四百三十九疋 【丹徒县二百一十四疋　丹阳县一百六十四疋　金坛县九百六疋　延陵县一百六十五疋】 绵六万三千三百五十六两 【丹徒县一万八千二百一十七两　丹阳县二万四百七十二两　金坛县一万六千五百六两　延陵县八千一百六十一两】 钱一千六百一十贯 【丹徒县五百三贯　丹阳县一百八十贯　金坛县五百二十三贯　延陵县四百四贯】 大小麦各七千一百二十二石 【丹徒县各一千七百七十九石　丹阳县各二千二百五十九石　金坛县各二千二百六十二石　延陵县各八百二十二石】 盐钱八千一百一贯 【丹徒县一千五百八十九贯　丹阳县二千四百八十六贯　金坛县二千九百二贯　延陵县一千一百二十四贯】 盐绢三千五百五十四疋 【丹徒县九百五十一疋　丹阳县一千五十六疋　金坛县一千八十七疋　延陵县四百六十疋】 盐脚钱一十七贯七百 【丹徒县四贯七百　丹阳县五贯三百　金坛县三贯九百　延陵县三贯三百】 
今丹徒县夏税 【绢二千一百八十疋内丁绢八百三十疋于开禧三年内奉旨蠲放住催外实合催绢一千三百五十疋罗四百三十六疋绵二万二千六百五十三两丝五千二百四十九两盐见脚钱二千五百九十八贯大麦三千四百三十四石小麦三千二百四十三石麻皮二千九十二觔租钱一十三贯】 丹阳县 【绢二千一百九十九疋罗五百六疋绵二万三千四百三十九两丝四千二十三两盐见脚钱三千五百九十八贯大麦三千二百一石小麦三千三十四石租钱一十贯】 金坛县 【绢四千五百九十五疋罗一百一疋绵二万二千六十三两丝六千八十九两盐见脚钱七千七百六贯大麦三千一百一十七石小麦三十七石】 
　　　秋税
叙(缺)
祥符图经载四县秋税粳米五万二千二百七十三石 【丹徒县二万一千六十八石　丹阳县一万六千六百十四石　金坛县一万一千一百四十八石　延陵县四千三百四十二石　合四县以较总数尚余八百九十九石未详】 糯米五千九百九十二石 【丹阳县二千一百九十九石　金坛县二千八百一十九石　延陵县九百七十四石　丹徒县无】 大豆五千八百五十三石 【丹阳县二千二百五十五石　金坛县二千六百八十石　延陵县九百一十八石　丹徒县无】 盐米二万四百九十六石 【丹徒县六千五百六十七石　丹阳县六千六百四十二石　金坛县五千三百二石　延陵县一千九百七十四石　合四县以较总数尚少一十一石】 芦废五万一千六百六十领 【丹徒县一万七千四百四十领　丹阳县一万八千三百一十一领　金坛县一万三千一百六十领　延陵县四千七百三十领　合四县以较总数尚余一千九百八十领】 税布六千三十八疋 【丹徒县一千三百七十四疋　丹阳县一千六百九十四疋　金坛县一千八十三疋　延陵县一千八十七疋】 折科布一千一百一十三疋 【皆出丹徒县外三县无】 
今三县秋税除经界逃阁等外粳米一十万九千六十七石糯米六千五百七十七石 【糯米六千五百七十七石○ 【钞本七十七作七十八】 　案张氏鉴云至顺志引作七十七石以注中所载合计作七为是今从之此外总数散数之不合者亦复不少以其无他书可证难于改订今姑仍其旧焉 【祥符图经所载之总数散数往往不合宋志亦云未详盖数目本易误也】 】 豆六千二百七十石布六千八百五十三疋 【元额有丁布二千六十一疋于开禧三年蠲放】 废七万五千六十领白水滩租钱一百一十六贯 【废七万五千六十领白水滩租钱一百一十六贯○ 【钞本是小字】 　案张氏鉴云至顺志引作大字此误并入注今从其说改为大字 【张氏又云余亦多误并当依至顺志分析为是盖下文丹徒县三字钞本复误为小字也今亦从其说改为大字】 】 丹徒县 【粳米三万七百九十七石糯米三百八十石豆三百五十九石布一千二百六十四疋废二万二千六百三十八领白水滩租钱一百八贯】 丹阳县 【粳米四万四千二十一石糯米二千五百九十七石豆二千五百二十七石布一千一百四十二疋废三万四千四百八十领白水滩租钱七贯】 金坛县 【粳米三万四千二百四十七石糯米三千六百石豆三千三百八十三石布四千四百四十六疋废一万七千九百四十一领】 
　　和买
咸平二年户部判官马元方建言方春民间乏绝请预给库钱约至夏秋令输绢于官诏下其法于诸路率一缣给钱一千时人便之其后或不以钱而以盐后又给钱三分而以七分折盐又其后则盐与钱不复给而与两税均输矣
今三县和买绢九千九百三十八疋丹徒县 【三千五百疋】 丹阳县 【三千九百三十八疋】 金坛县 【二千五百疋】 
　　经总制钱
宣和初盗起睦州两浙用兵陈亨伯为经制使乃以公家出纳钱若卖酒鬻糟商税牙税楼店等钱量取其赢别历收附以供移用谓之经制钱及翁彦国为总计使后仿其法谓之总制钱经总制钱之有额此其始也
今本府每岁经总制钱一十一万七千七十五贯尽数截拨赴淮东总领所
　　免役钱
熙宁以后有免役钱干道庚寅三县夏秋两料四万三千二百四十六贯 【丹徒县一万四千二百八贯　丹阳县一万二千一百八十二贯　金坛县一万六千八百五十六贯】 
今三县每岁夏秋两料免役钱四万四千三百四十五贯 【丹徒县一万四千四百八贯　丹阳县一万三千八十一贯　金坛县一万六千八百五十六贯】 官户不减半役钱二千七百八十六贯丹徒县丞厅分两料催
　　均役
叙(缺)
郡当冲要土瘠民贫信使往来差调繁重所贵役简劳均递年应办国信往来合用般担礼物人夫不踰二千人系丹徒县官差拨坊郭人户充应然坊正县吏不问实用人数多寡徧于诸坊排门差拨闾巷骚然守臣待制史弥坚籍定在城七坊及江口镇户口姓名图写住止内从例合充般担人计七千九百三十八户以嘉定八年北使回程为始照合差实数每遇应办止于一坊差拨或一坊人数不足然后差及两坊若一坊人数尚多差使未徧直候再有应办以本坊差尽为度然后及以次坊分上轮下次周而复始居民始获安迹旧例保头管夫十名队头管五十名以本坊之殷实者为之坊正一名以本县合千人为之凡保头队头皆隶焉上下相维此固无害然队头初无轮定资次一番差使则坊正借公行私指射惟意乞取满其所欲然后别行指差夫坊既有正熟知保伍队头职事可身兼之奚苦别立队头重为民扰自今永免差拨在官既有责办于民实为利益焉
　　课程 【课程○ (钞本此行前有上供以下二行此行后有明朝以下十数行)　案自明朝以下十数行屡言永乐三年固是永乐志之文即上供以下二行亦与前后文不相联属严氏元照以为当删今从其说移入附录之内惟是下文宋元嘉以下十数行严氏谓另有一目而不知课程二字即其子目(永乐志之有课程门盖沿宋志之旧不得因永乐志之当删遂并此二字亦删之也)故仍留二字于此】 
叙(缺)
宋元嘉十七年诏扬南徐二州估税所在市调多有烦刻山泽之利犹或禁断役召之品遂及稚弱如此比伤治害民自今咸依法令务尽优允如有不便即依事别言不得苟趣一时以乖隐恤之旨
唐会要贞元九年户部侍郎张滂奏立税茶法自后裴延龄专判度支与盐铁益殊涂而理矣十年润州刺史王纬代之理于朱方数年而李锜代之盐院津堰改张侵剥不知纪极私路小堰厚敛行人多自锜始大中六年正月盐铁转运使裴休奏诸道节使观察使收茶商搨地钱并税经过商人颇乖法理请厘革横税商旅既安课利自厚其年四月浙西观察使奏军用困竭乞且依旧税茶敕旨裴休条疏茶法事极精详制置之初理须画一并宜准今年正月敕旨处分
宋朝干道六年五月庚午户部状已降指挥自行在至建康府沿路征税颇繁可省之今措置临安府自北郭税务至镇江府沿路一带税场内地里接近收税繁并去处合行省罢庶几少宽商价诏从之
　　坊场河渡 【坊场河渡○ (钞本接上写不提行)　案下文分列三县数目与上文总言镇江府者不同自当另为一目】 
叙(缺)
丹徒县见管三十四坊每年管催六千五百七十五贯
丹阳县见管五十五坊每年管催七千二百七十八贯
金坛县见管二十坊河渡二处每年管催三千九百八贯
嘉定镇江志卷六
　地理〔三〕
　　山川
叙(缺)
　　　山 【山○(钞本无此一字) 案此卷以地理为总目山川为子目(说见卷一地理条下)山水河湖至井泉为小子目卷八广福院条下云余见井泉此井泉为小子目之证(井泉既共为一目则丹徒县之中泠泉与丹阳县之葛洪炼丹井当在一处至于塘之一类当与溪港为伍乃钞本列中泠泉于港之后溪之前而列塘于井后皆属传写之误今悉改正)井泉既为小子目则山水以下亦必为小子目可知今皆一一补入以清眉目】 
　　　丹徒县
 京岘山
在府治东五里
润州类集云州谓之京镇京口者因此山
寰宇记梁武帝望京岘山盘纡似龙掘其左右为龙目二湖
按类集龙目湖秦时所掘与寰宇记小异蠹斋周孚诗平湖认龙目断岭记蜂腰注南徐州记有龙目湖今失其所鹤林寺前山有名胡蜂腰者
唐顾云为隋司徒庙碑地控金瓯城临铁瓮山分荆岘水接蓬瀛曾旼于鲍照阳春登京山行注京一作荆非
李德裕创甘露寺于北固山而祭言禅师文以为北固乃京岘之一枝
王庄定公存与刁经臣诗有二载京岘居过从不获屡之句注云京岘润之二山世但以京岘为一山
　　　　北固山
即今府治与甘露寺是
世说荀令则尝登北固望海云虽未覩三山便使人有凌云之意若秦汉之君必当褰裳濡足
唐元和郡县图志山在县北一里下临长江其势险固因以为名蔡谟谢安作镇并于山上作府库储军实
刘桢京口记 【刘桢京口记○(钞本刘桢作刘损之)　案戴氏守梧云之字衍损字当作桢记忆太平御览所引如此今考御览四十六卷北固山内引京口记正作刘桢戴氏之说是也(隋书经籍志云京口记二卷宋太常卿刘损撰舆地纪胜亦作刘损之然太平寰宇记等书所引皆作刘桢则损字必桢字之误也)宋元二志引京口记亦多作刘桢此处作刘损之者盖传写之讹耳】 回岭入江垂水崚壁
舆地志天景清明登之望见广陵如在青云中相去鸟道五十余里
文选谢灵运有从游京口北固应诏诗
寰宇记旧北顾作固字梁高祖云作镇作固诚有其语然北望海口实为壮观以理而推宜改为顾望之顾
梁纪大同十年春三月己酉幸京口城北固楼改名北顾
静惠王宏子正义传字公威初以王子封平乐侯位太常卿南徐州刺史属武帝幸朱方正义修廨宇以待舆驾初京城之西有别岭入江高数十丈三面临水号曰北固蔡谟起楼其上置军实是后颓坏山顶犹有小亭登降甚狭及上升之下辇步进正义乃广其路傍施栏楯翼日上幸遂通小舆上悦登望久之敕曰此岭不足须固守然京口实乃壮观乃改曰北顾赐正义束帛
　　　　寿邱山
在城中宋武帝潜龙旧宅基也后封今名
　　　　唐颓山
在城中今号塘塠山
　　　　东山
在城东二里亦号花山
唐皇甫冉同樊润州游东山诗北固多陈迹东山复旧游
苏子美花山诗寺里山因花得名花今不见草纵横
　　　　蒜山
在西北三里
寰宇记晋安帝时海贼孙恩战士十万至蒜山宋武帝众无一旅横击大破之山生泽蒜因以为名
京口记蒜山无峰岭北临江
润州类集一说蒜当为筹算之算周瑜诸葛亮尝会此山议拒曹操后有赤壁之胜时人谓其多算以为山名故龟蒙算山诗周郎计策清宵定曹氏楼船白昼灰
颜延年谢庄鲍照许浑诗皆曰蒜山
蒜山松林中可卜居苏轼诗蒜山幸有闲田地招此无家一房客松林今不存矣
二翁亭即蒜山亭无为集云浮玉僧建亭蒜山之顶丹阳新旧太守林子中希杨次公杰首登之因名二翁亭诗云来陪杖履蹑孤峰故老旁观叹二翁海上波平千里白江东兵壮万旗红云开云合山头月潮落潮生渡口风须约蒙庄老仙客凭阑直下看龙宫
　　　　黄鹤山
在城西南三里
建康实录宋高祖微时尝游京口竹林寺独卧讲堂中上有五色龙章众僧见之
按黄鹤山本名黄鹄山宋衡阳王义季刺南徐长史张邵与隐士戴颙姻通迎颙来止山北有竹林精舍林涧甚美颙尝憩于此涧太祖每欲见之谓黄门侍郎张敷曰吾东巡之日当燕戴公山也按竹林精舍即宋武帝微时所游京口竹林寺今鹤林寺是元丰间曾旼辨图经之非语见类集而旧志犹兼引寰宇记以为宋高祖潜龙时游息竹林寺黄鹤飞舞其上因名黄鹤山却不考宋戴颙传衡阳王刺京口时在宋文帝元嘉九年去宋武游息之时已久犹谓之黄鹄山是旧志因图经寰宇记而差矣
鹤林寺杜鹃花续仙传云贞元中外国僧自天台钵盂中以药养其根来植此寺周宝镇浙西一日谓殷七七曰鹤林之花天下奇绝尝闻能开顷刻花能副重九乎曰可也乃前二日往鹤林寺宿中夜有女子来谓七七曰妾为上苍所命下司此花 【俗传花神】 非久即归阆苑今为道者开之来日寺僧讶花渐拆至九日烂熳如春后经兵火其花遂亡信归阆苑矣苏轼观菩提寺南漪堂杜鹃花云南漪杜鹃天下无披香殿上红氍毹鹤林兵火真一梦不归阆苑归西湖又和陈述古冬日牡丹云当时只道鹤林仙能遣秋花发杜鹃谁信诗能回造化直教霜枿放春妍又安得道人殷七七不论时节遣花开又鹤林神女无消息为问何由返帝乡
　　　　招隐山
在城西南七里元和郡县图志兽窟山一名招隐山即隐士戴颙所居也
寰宇记梁昭明曾游此山读书因名招隐山今石案古迹犹存
戴颙碑在招隐米芾崇宁甲申文
唐兵部员外郎李约曾佐李庶人锜浙西幕约初至金陵于锜坐上屡赞招隐寺标致一日庶人宴于寺中明日谓约曰常闻夸招隐寺昨游宴细看何殊州中李笑曰其所赏者疏野耳若远山将翠幕遮古松用彩物裹腥膻涴鹿跑泉音乐乱山鸟声此则实不如在叔父大厅也庶人大笑
虎跑泉在山之东南高五丈许深广纔数尺旱雨常二尺木相去鹿跑泉二十余丈按赵次公注苏轼虎跑泉诗丹徒招隐山有此泉又润州类集鹿跑泉唐学士蒋防为之铭
真珠泉在寺之西北山下去寺一里源发于西南山圆溅若贯珠苏轼游鹤林招隐诗岩头疋练兼天净泉底真珠溅客忙
玉蘂亭唐李卫公观玉蘂花戏书即事寄沈大夫注云此花吴人不识因予赏玩乃得此名内苑沈大夫合前有此花每花落空中回旋久之方集庭砌大夫草诏之暇常邀予同玩故李寄沈诗曰玉蘂天中植金闺昔共窥沈酬李诗曰曾对金銮直同依玉蘂阴京口集有宋王琪题招隐玉蘂花诗
玉蘂花前辈评之详矣蔡宽夫诗话云李卫公玉蘂花诗此为润州招隐山作也碑今裂为四段在通判厅中而招隐无复此花矣访之土人皆莫知为何物或云即今扬州后土庙琼花乃自王元之始易其名晏元献尝以李善文选注质之云琼乃赤玉与花不类也周文忠公必大玉蘂辨证跋语云唐人甚重玉蘂故唐昌观有之集贤院有之翰林院亦有之皆非凡境也予往因亲旧自镇江招隐来远致一本条蔓如荼蘼种之轩槛冬凋春茂柘叶紫茎再岁始着花久当成木 【今荼蘼久则根株合抱玉蘂亦然】 花苞初甚微经月渐大暮春方八出须如冰丝上缀金粟花心复有碧筩状类胆瓶其中别抽一英出众须上散为十余蘂犹列玉然花名玉蘂乃在于此羣芳所未有也宋子京祁刘原父敞宋次道敏求博洽无比不知何故疑为琼花 【宋祁笔记维扬后土庙有花色正白曰玉蘂王元之爱赏更称曰琼花按许慎说文琼赤色也王不领其义非白花名也　刘敞移琼花诗淮南无双玉蘂花异时来自八仙家序云自淮南迁东平移后土庙琼花植于濯缨亭此花土人别号八仙花或谓李卫公所赋玉蘂即此　宋敏求春明退朝录后土庙琼花或云自唐所植即卫公所谓玉蘂】 王元之知扬州但言未详何木俗呼为琼花子京何故以诬元之蔡君又引晏同叔之言以为证甚无谓也刘梦得雪蘂琼丝之句最为中的何必拘李善赤玉琼之注耶 【梦得玉蘂诗雪蘂琼丝满院春羽衣轻步不生尘之句】 
按周益公玉蘂花辩证跋语引南史刘杳传云 【按周益公玉蘂花辩证跋语引南史刘杳传云○(钞本作（木右）音阵南史刘杳传所谓（木右）酒者)　案至顺志卷四土产门山矾注亦引周益公文当即本于此志今据以改正盖（木右）音阵三字列于葛洪字苑作木旁右之后则上下始相联贯若置之于前则语气未免横亘至于引南史刘杳传云改作南史刘杳传所谓（木右）酒者亦觉文义不安况脱去周益公玉蘂花辩证跋语十字则此一段竟不知为何人之语是尤不可不补者也】 杳在任昉坐有人饷昉（木右）酒而作榐字昉问杳此字是否答曰葛洪字苑作木旁右（木右）音阵予尝得酝法芳烈异常山谷似不以杳传为据狥俗讹（木右）作郑而江南乡音又呼郑为玚 【杖梗切】 复疑未安于是创山矾之名然二诗并序初未尝及玉蘂 【山谷题高节亭诗是也】 止因好事者伪作唐人帖故曾端伯洪景卢皆信之 【曾慥端伯高斋诗话唐人题唐昌观玉蘂花诗云一树珑松玉刻成飘廊点地色轻轻女冠夜觅香来处唯见阶前碎月明今玚花即玉蘂花庐陵段谦叔有杨汝士与白二十二帖云唐昌玉蘂以少故见贵耳自来江南山山有之土人取以染事不甚惜也则知玚花之为玉蘂断无疑矣傅子容见此帖作绝句云比玚更矾总未佳要须博物似张华因观异代前贤帖知是唐昌玉蘂花　洪迈容斋随笔玉蘂今玚花又名米囊黄鲁直易为山矾者江东弥山亘野殆与榛莽相似而唐昌所产至于神女下游折花而去以践玉峰之期是不特土俗罕见虽神仙亦不识也】 其实诸公偶未见此花所谓信耳而不信目也
　　　　金山
在江中去城七里 【金山在江中去城七里○ 【钞本自此以下二叶余在元志卷七内】 　案张氏鉴云紫金山正当寺心一条后紫金泉条子注引作嘉定志今嘉定志无此文又此处体例颇近嘉定志疑传写误混之也今考下文云高宗皇帝幸建康孝宗以元子扈从又云陈岩肖侍郎庚溪诗话赞圣制诗又云雄跨堂干道初淮东总领洪适取圣制诗中词揭之皆系宋人语气元人断不应作此言也且元志卷九龙游寺注载宋孝宗诗与此处所载前二句正同而无狂敌每临须破胆何劳平地起戈矛二句盖彼乃元志故删之此则宋志故不删也雄跨堂注载洪适事亦与此同惟易圣制诗为孝宗诗而增宋字于干道初之上盖彼乃元志故但称宋此则宋志故特称圣也且元志之例详于寺观与宋志之例详于山川者不同故炼丹台宝莲阁及朝宗吸江等亭宋志详于焦山条下元志则载于普济寺条下而焦山条下则不复见是其明证若此条果是元志则妙高台浮金堂化城阁留云亭玉鉴堂烟雨奇观亭吞海亭无边阁金鳌阁等地既详述于龙游寺条下何得重出于此乎 【此条引周必大二老堂杂记及毛友玉清神霄万寿宫记而元志龙游寺条下亦引之若是一人之书断不如此重复】 况此条引头陀岩记云贞元二十二年钞本贞作正元人不应为宋朝避讳其为宋志无疑今从张氏说移入此卷 【石排山条下云在金山之西故补列金山于石排山之前】 至元志内亦当有金山 【石排山条下云在金山西水中焦山条下云见金山注是其明证】 盖为传写者佚去今不可考矣】 
道藏经山始名浮玉言自玉京诸峰浮而至者
九域志金山志记云唐时有头陀挂锡于此因名头陀岩后断手以建伽蓝忽一日于江际获金数镒寻以表闻因赐名金山
润州类集南唐僧应之头陀岩记云贞元二十一年因李锜奏易名金山
按唐史韩滉尝出兵金山滉在锜前已名金山矣而唐以前诗记无言浮玉山者山海经有浮玉山苕水出于其阴北流于具区乃在今太湖之南是可疑也元和郡县图志蒜山在丹徒县西九里互父山在县西北十里晋破符坚获互贼置此山下因名土俗谓之金山南徐州记蒜山北江中有伏牛山唐志润州贡伏牛山铜器今金山正在蒜山北江中山后孤峰以鹘栖其上曰鹘山米芾金山诗有揭榜讹浮玉庄严是化城之句又芾临金山赋注浮玉焦山之名岂焦山谓之浮玉邪赋曰余登黄鹤之高台临紫金之奇岫下风轮以盘根中百川而露秀抱羣山之胜势俨化城之宝构二塔立而角具五洲落而珠鬬幽怪集而洪钟举梵侣萃而香积奏泛海涛以出像过龙宫而一嗅水府明威以护法神龙降光于秘呪航冥阳之津迷会四海之奔走其或浮玉 【焦山之名】 掩雾石牌落潮倒洪流而夜响援淡墨其难描灵鼍屹乎波起天花雨而仙邀有时江练夜白秋清月高冰壶无底下彻秋毫吾尝中霝弭檝寒露泫袍追夸父以逐日呼龙伯以连鳌得长鲸而可跨或拔剑以逐蛟吾方老丹徒此戏卒未艾也耆旧云紫金山正当巿心四旁民居旧来犹隐隐见山脚今不复存而紫金泉犹在即严氏家井形制甚古后人误指紫金山为金山
周文忠公必大二老堂杂志金山在京口江心号龙游寺登妙高峰望焦山海门皆历历此山大江环绕每风涛四起势欲飞动故南朝谓之浮玉山别有小岛相传为郭璞墓大水不能没下元水府亦在此承平时极盛楼观几万楹兵乱后十无一二绍兴末复遭回禄以金使年例登赏官亟营葺之复不逮于前惟自歙州门过经藏楼经兵火岿然独存当时歙人造此因名
政和四年七月乙未诏天下悉立神霄玉清万寿宫镇江府以金山龙游寺改建漕臣詹度总视工事徽宗亲书殿阁十名赐之为天下神霄第一毛友领府事有记其略曰父老相传先唐时尝以为龙游观已而为浮屠氏所有者几三百年故金华杨氏洞天记曰中国洞天不载于名籍者尚多有之金山其一也盖其前临沧海却倚大江独立无朋以天为际风涛朝夕赴其吞吐日月晦冥环其左右搀数州之秀于俛仰之间而下盘鱼龙之宫神灵之府葢宇宙区奥古今胜处也则高真所庭逸士所庐天閟地藏千有余年一朝岿然海内为琳宫之冠者夫岂无待
高宗皇帝幸建康孝宗以元子扈从道由京城赋二十八字萃然天立镇中流雄跨东南二百州狂敌每临须破胆何劳平地战貔貅陈岩肖侍郎庚溪诗话赞圣制诗云辞壮而旨深已包不战屈人兵之意矣 【诗在龙游寺之奎文阁阁记守臣方滋文又刊石于阁下守臣直龙图阁朱夏卿跋】 
妙高台元佑初主僧了元所立翰林学士苏轼有诗浮金堂徐元用邀轼同游有诗
化城阁王安石有诗
留云亭 【浮金堂以下皆不存】 
雄跨堂干道初淮东总领洪适取圣制诗中词揭之玉鉴堂取翰林学士苏绅金山诗僧依玉鉴光中住人踏金鳌背上行
烟雨奇观亭 【郡人陈从古书】 
吞海亭
无边阁
金鳌阁
　　　　石排山
在金山之西
蔡佑竹窗杂记扬子江中流最急若无石排金山亦不能立世传上有郭璞墓余尝亲至其上无碑碣可考山无土言有墓非也盛夏有大蛇莫知其数盘结于木阴间其北谓之北霝江最深处问之钓者深三十余丈
　　　　焦山
在江中去城九里旁有海门二山金焦相望凡十五里
寰宇记谯山戍即海口戍
润州类集旧经言焦光所隐故名
按皇甫谧逸士传曰世莫知焦光所出或言生汉末无父母兄弟见汉衰乃不言常结草为庐冬夏袒露垢污如泥后野火烧其庐光因露寝遭大雪至袒卧不移人以为死就视如故陆龟蒙雪诗焦光正渥丹然旧记古诗无言光隐京口者杜佑通典言京口有谯山戍宋之问诗戍入海中山疑即此山而江淹焦山诗一本亦作谯山今京口无谯山是可疑也焦光按魏书一作焦先管宁传后汉时隐者焦先河东人也魏略亦曰名先字孝然建安末关中乱先独窜河渚间自作一瓜牛庐 【瓜读曰蜗】 处其中佥谓之隐者或问皇甫谧曰焦先何人曰吾不足以知之先旷然以天地为栋宇闇然合至道之前出羣形之表入元寂之幽犯寒暑不以伤其性居旷野不以苦其形遭惊急不以迫其虑离荣忧不以累其心损视听不以污其耳自羲皇以来一人而已光先字畧相似
焦山普济院碑有蔡邕赞米芾铭 【具祠庙明应公祠】 山有朝宗亭飞仙亭宝莲阁江山伟观葢其胜概与金山敌故金山面东为亭曰吞海焦山面西为亭曰吸江
瘗鹤铭华阳真逸撰上皇山谯 【阙】 鹤寿不知其纪也壬辰岁得于华 【阙一字当为亭】 甲午岁化于朱方天其未遂吾翔 【阙一字当为寥】 耶奚夺 【阙四字】 遽也乃裹以元黄之币藏乎兹山之下仙无家 【阙四字】 我 【此字不全】 【(此字不全○钞本作竹)　案下文云右故资政邵亢就山下断石考次其文而阙其不可知者是所载瘗鹤铭乃邵亢之本也汪氏士鋐瘗鹤铭考引邵氏本此处亦作注亦云此字不全则不当作竹字明矣)元志卷二十一焦山瘗鹤注竹字今亦改为)下文厂字下注云不全钞本厂误作入今亦据瘗鹤铭考所引改正至于害□□□□□□六字不全与瘗鹤铭考所引正同)元志卷二十一所载亦与此同)今悉仍其旧以存拓本之真焉(原书内有空处作□者有注明缺几字者盖疑以传疑之意今皆存之)】 故立石旌事篆铭不朽词曰相此胎禽浮丘 【阙一字】 余欲无言尔 【阙五字当有雷门二字】 去鼓 【阙一字当为华】 表留 【阙二字当为形义】 唯髣髴事亦微冥尔将何之解化 【阙五字】 厂 【不全又阙二字】 惟宁后荡洪流前固重扃右害□□□□□□□□【六字不全又阙八字】 华亭爰集真侣瘗尔 【阙两字或文但止于此未可知也】 丹阳真宰 【此四字不知其次】 
右故资政邵亢就山下断石考次其文而阙其不可知者故此差可读
欧阳修集古录右瘗鹤铭题云华阳真逸撰刻于焦山之足常为江水所没好事者伺水落时摸而传之往往祇得其数字云鹤寿不知其几而已世以其难得尤以为奇惟余所得六百余字独为多也按润州图经以为王羲之书字亦奇特然不类羲之笔法而类颜鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也
东观余论云邵公亢考次铭文首尾似粗可读虽文全亦止此百余字尔而集古录谓好事者往往只得数字惟余所得六百余字独为多盖印书者传讹误以十为百当时所得盖六十余字此铭相传为王右军书苏子美诗山阴不见换鹅经京口新传瘗鹤铭文忠以为不类王法而类颜鲁公又疑是顾况道号又疑王瓒仆今审定文格字法殊类陶宏景宏景自称华阳隐居今曰真逸者岂其别号与又其着真诰但云己卯岁而不着年名其它书亦尔今此铭壬辰岁甲午岁亦不书年名此又可证云壬辰者梁天监十一年也甲午者十三年也案隐居天监七年东游海岳权驻会稽永嘉十一年始迁茅山十四年乙未岁 【十四年乙未岁○ 【钞本四作一】 　案上文云壬辰者梁天监十一年也甲午者十三年也则乙未岁为十四年无疑瘗鹤铭考所引之东观余论正作十四年今据以改正 【元志卷二十一所引亦作十一年与宋志同误】 下文引苕溪渔隐云得杨许颜三真真迹颜最多而学之钞本脱二颜字今亦据瘗鹤铭考所引补入】 其弟子周子良仙去为之作传即十一年十三年正在华阳矣此铭后有题丹阳尉山阴宰数字及唐王瓒诗字画亦颇似瘗鹤但笔势差弱当是效陶书故题于石侧也或以铭即瓒书误矣
苕溪渔隐曰东观余论黄伯思所作也其跋陶华阳书云隐居书故自入流在华阳得杨许颜三真真迹颜最多而学之故萧远澹雅若其为人伯思此跋称赞宏景书如此故以瘗鹤铭为类之第余初不曾见宏景书未敢遽以为然
金石录云集古录华阳真逸是顾况道号余徧检唐史及况文集皆无此号惟况撰湖州刺史厅记自称华阳山人尔不知欧阳公何所据也
苕溪渔隐曰集古录疑前后有人同斯号者西清诗话云余读道藏陶隐居外传号华阳真人晚号华阳真逸此葢同斯号矣集古录又以字不类羲之笔法而类颜鲁公不知何人书也第苏子美黄鲁直皆以此铭为右军书得非本润州图经而言之故鲁直云顷见京口断崖中瘗鹤铭大字右军书其胜处不可名貌以此观之遗教经良非右军笔画也若瘗鹤铭断为右军书使人不疑如欧薛颜柳数公书最为端劲然纔得瘗鹤铭髣髴尔鲁公宋开府碑瘦健清拔在四五间又尝有诗云小字莫作痴冻蝇乐毅论胜遗教经大字无过瘗鹤铭东观余论云晋成帝咸和九年甲午岁逸少年三十二不应已自称真逸此铭决非右军审矣又与刘无言论书云焦山瘗鹤铭俗传王逸少书非也一小书中载云陶隐居书此或近之然此山有唐王瓒一诗刻字画全类此铭不知即瓒书抑瓒学铭中字而书此诗也刘曰尝亲至彼观疑即瓒书也下有云皇山樵人逸少书非王逸少也葢唐有此人亦号逸少耳东观余论又有此二说姑俟识者折衷之
蔡佑杂记焦山瘗鹤铭不着姓氏但称华阳真逸世因谓羲之书虽前辈名贤皆无异论独章子厚丞相不以为然缘石刻在崖下水滨非穷冬水落不能至其处其侧复有司兵参军王瓒题名小字数十与瘗鹤铭字画一同虽无岁月可考官称乃唐人则章丞相可谓明鉴也
曾旼以瘗鹤铭王瓒诗蔡邕焦光赞江淹焦山集诗共为山中四绝
　　　　釜鼎山
在城东南青阳门外一里
　　　　石公山
在城东北八里濒江与焦山对
干道己丑守臣待制陈天麟建送江亭于其上取苏轼诗宦游直送江入海蠹斋周孚有诗序云是山意其尝有石姓居之
　　　　檀山
在城西南岘山之北
　　　　汝山
在城东北十里京口集有朱彦章过汝山诗 【京口集有朱彦章过汝山诗○(钞本此下有元一统志上出药物荠苨十字)　案张氏鉴云子注多引元一统志并是后人羼入严氏亦以为当删其说良是或谓元一统志乃岳铉等所修成于大德七年在至顺以前宋志固不当引元志未尝不可引也然使此条果是元人所引则当云大元一统志或云皇元一统志否则但云一统志亦无不可今云元一统志则非元人语气是不特非宋志抑且非元志疑永乐志之文也今移入附录之内后凡引元一统志者仿此】 
　　　　白兔山
在城东南十五里
　　　　唐山
在城东南二十里
刁约怀南徐所居诗注唐山庄在白兔山侧又王庄定存送刁景纯归京口诗云因公东还辄悲咤重厚士风须长者少年流辈轻老人去矣唐山旧林下
　　　　长山
在城南二十里山有灵泉旧传其流与练湖通注溉民田万顷 【见曹岠长山灵渊庙记文】 
　　　　五州山
在城西二十里
山名不知何始前辈多以为登山之绝顶望见五州故曾文肃布诗云天际林峦压寿邱夹江旁瞰两三州又云海门西北起崇邱极目参差见五州蔡舍人肇亦有诗云西升崇邱望培塿见五州皆谓五州在目中然尝登崇邱而望惟真扬升润四州尚可遡目又不特此山为然独文选载颜延年车驾幸京口诗云虞风载帝狩夏谚颂王游春方动宸驾望幸倾五州注云九州岛岛岛之地宋得其五五州之人倾心望帝临幸按晋宋间淮北遗黎侨寓江左疑五州之民居此山左右故得名耳一名二义当两存之
　　　　大渎山
在城东三十里
　　　　雨山
在县东三十里或名雩山 【或谓南史雩山即是】 
　　　　香山
在城西三十里
 　　　马迹山
在城东南三十五里
润州类集有青童君马迹以为山名又有灵洞潜通华阳及抱朴子丹井在焉权德舆酬李二十二兄主簿马迹山见寄诗自序云山有奇峰怪石且多昔贤真仙之所游践方外士殷焕然通易经老严之旨居于山下从舅原均 【从舅原均○ (钞本舅作旧)　案旧字义不可通今据全唐诗所载权德舆诗序改正(卷十四参军事权少清条云以事长者钞本长作见今亦据全唐文所载权德舆序改正)】 探异好古亦往来栖息其间
　　　　娘子山
在城东南三十七里
　　　　铁炉山
在城西四十里山后有泉名曰翟公泉参政翟汝文铭
　　　　灵山
在城南四十里
唐顾况有诗送郭生归灵山读书
　　　　覆船山
亦名酒罂山在城西南五十里
据寰宇记书祥符图经谓之（匚赣）船山
　　　　道士山
在城东北六十里
　　　　曹山
在城西五十里
　　　　仑山
在城西六十里
　　　　阿育王山
在城南六十里
　　　丹阳县
　　　　嘉山
在丹阳县东北四十五里上有龙池
　　　　经山
在县东北三十里古所谓金牛之山王庄定存有经山佛殿记
　　　　沈山
在经山之东七里
因吏部沈彬为处士筑居得名山有寺寺左偏抵堂百步而北其壁石其径柏削然千仞若环翠屏即处士庵也 【陈辅之悲昔游自序】 
　　　　陈山
在县东北三十五里
朱彦章过陈山诗缭绕陈山路萧疏古岸枫山有玉龙泉彦章诗云巨灵擘两山飞泉拟白龙
　　　金坛县
　　　　顾龙山
在金坛南五里俗呼土山下瞰思湖龙荡高不能五六丈而巨石盘亘瞰平湖数千顷湖之旁山者居民占植芙蕖界以菰蒲如错锦绣暑风至则荷香与偕若非凡境
　　　　茅山
一名句曲山
寰宇记山在县西六十五里延陵县西南三十里句容县南五十里山形曲折似句字三曲故名句曲
真诰山内有灵府洞庭四开穴岫长连七涂九源四方交达真洞仙馆也秦时名为句金之坛以洞天内有金坛百丈周时名其源泽为曲水之穴
按山形曲折后人名为句曲之山汉有三茅君来治上古名此山为岗山孔子福地记云 【孔子福地记云○(钞本无地字)　案太平寰宇记润州延陵县条下所引有地字今据以补入】 岗山之间有伏龙之乡可避水辟病长生大天之内有地中之洞天三十六所其第八是句曲山之洞周回一百五十里名曰金坛华阳之天洞宫凡五便门
摭遗茅蒙字初成华阳人也隐华山修道秦始皇三十一年白日上升是时先有民谣曰神仙得者茅初成驾龙上升入太清时下元州戏赤城继世而往在我盈始皇闻之问故老曰此仙谣也于是有寻仙之意蒙之元孙盈得道于句曲山上升为东岳上卿司命真君太元真人居赤城时来句曲邦人改句曲为茅君山【南丰类藳载三茅者盈太元真君固定录真君衷保命仙君皆汉景帝中元间人盈天汉四年道成至元帝初元五年来句曲山哀帝元寿二年乘云而去梁普通三年五百四十四年矣固至孝元时拜执金吾卿衷宣帝地节四年拜上郡太守五更大夫并解任还家修学成帝永始三年固为定录真君衷为保命仙君见梁道士张绎碑】  
太平广记陶宏景止句曲山齐高祖问曰山中何所有宏景赋诗答曰山中何所有岭上多白云只得自怡悦不堪持寄君
　　　　青龙山
在县南五十五里
真诰大茅山之西南有四平山俗中所谓方山者也其下有洞室名曰方台洞有两口见于山外也与华阳通号为别宇幽馆矣得道者处焉其中先止者有张祖常刘平阿吕子华蔡天生龙伯高并处于方台矣注云此山去大茅山可二十许里西南六七里有一洞口见外近时有人入见大青蛇在洞中因与呼为青龙洞山近上及北面西南亦并有洞穴不知何者是此两口耳
　　　　大岯山
在县南五十里又有小岯山其下石堂内有虎迹水涸即现山东南属毗陵之宜兴西南属建康之溧阳而北至元门十里为界处长塘湖中屹然孤秀望之若浮故名 【岯音浮】 
陶隐居寻山志云石孤耸以独绝岸垂天而似浮
　　　水
　　　丹徒县
　　　　神溪水
按后汉襄楷传顺帝时琅邪宫崇诣阙上其师于吉于曲阳泉水上所得神书百七十卷唐章怀太子注云今润州有曲阳山有神溪水然考方志京口境内无此山水名
　　　　京江水
在城北六里东注大海西接上流北距广陵
祥符图经谓之京口水寰宇记谓之京江水唐许浑思丁卯村诗于嗟楼下水几日到京江杜牧赋杜秋娘诗京江水清滑生女白如脂自唐以为京江矣魏文帝有渡江之志黄初五年秋尝至广陵时江盛涨帝临望叹曰魏虽有武骑千羣无所用之六年冬又至广陵临江观兵时大寒冰舟不得入江帝见波涛汹涌叹曰嗟乎固天所以限南北也文帝诗观兵临江水水流何汤汤周世宗问孙忌江南虚实忌曰长江千里险过汤池可敌十万之众世宗闻而忌之京口集有王岐公珪京江遇大风
　　　　丹徒水
齐志丹徒水道入通吴会
隋大业六年敕穿江南河自京口至余杭八百余里广十余丈使可通龙舟井置驿宫草顿欲东巡会稽
宋会要淳化元年二月诏废润州之京口吕城常州之望亭奔牛四堰秀州之杉木堰杭州之捍江清河长安三堰越州之山阴县西堰天圣七年五月两浙转运使言润州新河毕工降诏奖之
四朝国史志庆历三年润州浚漕河成督工者赐诏嘉奖其后每年必干浅辄阻漕舟虞部郎中胡淮与两浙路提点刑狱元积中再经度常润州河夹岗道置堰功费多而卒无补御史陈经言之淮及积中皆贬官 【系熙宁二年】 初武进尉凌民瞻督役积中总其事葢积中主民瞻议故也郑向为两浙转运副使疏润州蒜山漕河抵于江人便利之皇佑二年王琪再守润转运使欲大兴役浚常润二州漕河琪言方蛮蜑骚五岭又南方岁比不登民困无聊不可重兴此役诏罢之而后议者卒请废吕城堰破古函管而浚之河反狭舟不得方行公私以为不便官吏率得罪去
会要治平四年七月都水监言两浙相度到润州至常州界开淘运河废置堰闸乞候今年住运开修夹冈河道从之
四朝国史志元佑四年知润州林希复吕城堰置上下闸以时启闭四朝史本传曾孝蕴字处善公亮从子绍圣中管干发运司粜籴事建言扬之瓜州润之京口常之奔牛宜易堰为闸以便漕运商贾役成公私便之
四朝国史志元符二年九月润州京口常州奔牛澳闸毕工先是两浙转运判官曾孝蕴献澳闸利害因命孝蕴提举兴修仍相度立启闭日限之法至是始告成也
会要崇宁元年十二月一日 【中书省尚书省】 勘合左司员外郎曾孝蕴札子绍圣间献陈澳闸利害蒙朝廷令孝蕴提举兴修了当行运首尾四五年若不别令官司主管则已成东南漕运大利当遂废革欲乞专差官一员自杭州至扬州瓜州澳闸通管常润扬秀杭州新旧等闸依已降条贯专切提举车水澳闸觉察应干奸弊乞差旧曾监修澳闸宣德郎新知昆山县事鲍朝懋提举管干依提举弓箭手例序官请给人从舟船等事于苏州置廨宇以提举淮浙澳闸司为名人吏许于常润苏杭秀等州选差半年一替仍令两浙转运司进奏官兼管发落文字从 【兼管发落文字从　案此句词义不明疑有脱误或疑从当作事或疑从为衍文或疑从字下有之字然此段乃宋会要之文其书久亡无从查核未便以意增改今姑仍存其旧以俟后人之考订焉他卷之语难强解者 【如卷十二济川亭条云为重客候潮匽薄之所是也】 及文似未完者 【如卷二十二鞠狱类指挥门不令相见是也】 俱仿此例若夫称剧寇为鼎寇 【卷二十二武事类云鼎寇杨么】 称栋记为脊记 【卷八惠安院注云向氏脊记】 此则当时之常语未可概指为误矣】 政和六年八月御笔镇江府旁临扬子大江舟楫往来每遇风涛无港河容泊以故三年之间溺舟船凡五百余艘人命当十倍其数甚可伤恻访闻西有旧河可以避急岁久湮废宜令发运司计度深行浚治以免沈溺之患委官处画早令告功
蔡佑杂记云京口漕河自城中至奔牛堰一百四十里皆无水源仰给练湖自郡城至丹阳中路谓之经函东西贯于河底河西有良田数十顷乃江南名将林仁肇庄地势低于河底若不置经函泄水即潴而为湖不可为田经函高四尺阔亦如之皆巨石磨琢而成缝甚缜密以铁为窗棂自运河泄水东入于江中间献议者欲自京口浚河极深引江水灌于毗陵与太湖水相通可省吕城奔牛二闸其间别有利害亦以经函不可开其议竟不行绍兴七年两浙转运使向子諲取唐韦损刘晏考核状建言欲于吕城夹冈置斗门二石（石达）一以复旧迹度费万缗庶为永利诏从之二十九年夏四月己亥户部侍郎赵令詪言自临安至镇江河水浅涩留滞纲运望令守臣修堰闸辛丑诏从之干道六年守臣秘阁蔡洸自丹阳之南浚至夹冈郡人顾时大有诗八年守臣殿撰宋贶自利涉门之北浚至江岸郡倅陶之真有记 【今记文不存】 淳熙二年守臣阁学张津自京口闸以北浚至江口文惠钱良臣有记 【记文在府治】 【以上阙】 【(以上缺) ○ (钞本无此三字)　案下文自京口当南北之冲至是可书已浚渠记之一篇也自嘉定甲戌仲冬至于是乎书浚渠记之又一篇也二篇之记皆述史弥坚浚渠之事而非出于一手下一篇之前既云礼部侍郎李直土为之记则此篇之前亦当署撰记者之姓名矣今乃不言作者姓名则必有缺文可知】 京口当南北之要冲控长江之下流自六飞驻跸吴会国赋所贡军须所供聘介所往来与夫蛮商蜀贾荆湖闽广江淮之舟凑江津入漕渠而径至行在所甚便利也惟郡境高卭势赑屃若鳌伏水不可以潴北泄于江而南注于毘陵失时不疏淤淀日甚前此节麾相望岂无以漕运为急而事大役重前柅后掣量力举事仅济目前否则缩手却顾而已岁移月改流断舟胶纲餫相衔轻涉湍涌由五泻堰以济 【五泻字依毘陵志书】 风涛倏惊惴惴焉覆溺是虞其或应办聘使属冬涸堰渠挽水转相添注劳费百倍嘉定癸酉十一月乙未上采廷臣之议令因漕臣至郡同守臣总领相度开浚利便以闻时宝文阁待制史弥坚领郡事奉旨与运副吴镗总领钱仲彪沿渠按视得其源委葢渠自江口行九里而达于城之南门民居商肆夹渠而列渠岸狭不盈咫畚土以贮于岸费省易集一雨濯之旋复填淤是积土不可以滨渠江千元有五闸 【京口闸距江里许又南为腰闸又东为下中上三闸下闸在转般仓东中闸在大军北仓后上闸在程公桥团楼北今腰闸已废】 
通接潮汛撙节启闭粤从渠塞积岁不开木圯石泐渠浚而闸启闸启而潮通是修闸不可以失时于是郡委壕寨官通行打量自江口至南水门共长一千八百六十九丈约总用浚渠修闸三十七万六千五百九十二工乃先履宽僻之地计地面积土之广狭以分浚渠节段之短长计积土背渠之远近以约日役工数之多寡又虑农事将举役民非宜官军健捷器用便利宜委戎司庀其役规模先定条列上闻都统制刘元鼎具畚臿籍徒庸以俟命明年二月己亥报可截拨缗粟为庸直需辛亥决渠水立表识程功作侵渠而撤居者赈之丙辰役兵大集举臿如云守臣总领躬自劝劳都统制日按行伍察其惰偷越四月庚戌通渠底绩阔至十余丈深至一丈余闸之圮蠹者选材石更葺之自是巨防屹立海潮登应则次第启闭出纳浮江之舟拍岸洪流畅无留碍扬枻维楫舟人叹呼然后浚巿河新桥梁兴澳港建邮亭修纤路功绪一新是可书已
礼部侍郎李埴为之记曰嘉定甲戌仲冬有诏京口漕渠岁久堙阏爰命守臣史公弥坚总领军赋钱公仲彪行视疏瀹二公协心奉诏惟谨程功计费列上于朝越明年春有旨赐可乃择良日分饬王旅会于渠上畚挶云兴绠锸麇集统师临督罔或不虔决水纵之下见其底度地立表分曹赋役爰始爰度时惟史公要束整明劳赐周腆众欢趋之相率劝功自城南闉以抵江口随地势曲折为里者九先是齐民濒渠而居侵冒临跨日月滋甚载舟之水劣甫倍寻舳舻经过几同奡荡挽夫颠连进不能跬政弛吏玩浚治怠忽刮腐辇壤布于近岸一雨骤至旋复于渠乃今相攸于彼隙埜分积涂泥高埒邱阜并渠之家咸归所侵仍加振抚毋俾失职开空沙淀呈露垠涯曾碕修耸清波演溢闸旧有五木腐石泐支拄苟存乃命更葺选坚择良矩矱增杰跨渠而桥前后惟六造舟襞材厥制兼施新作者四其二仍故桥成焕嶷与渠俱新冯高架空虹亘霞举澄澜华杠相辅为美吴樯蜀舰沿泝夷怿讴谣载路骇若神设公曰欿哉吾志未毕惟城之东归水有澳以汇积流潴泄有制为渠之辅堙塞既久复命疏凿厮而西行抵通津门回环军廪捍偷止燔为备尤夙厮而东行繇甘露港以注之江复建二闸以时启闭餫艘灌输军械转致入出取道实为径易海波不惊无有艰虞繇南城入抵朱方门悉瓮其祴繇城南出达于吕城间石其途挽夫上下妥视安行甚雨淫潦免于旋淖又以余力改营旧馆敞为十楹宾客往来憇息有所以及巿沟蠲浊而清东抵黄泥浚浅而深小利微害随力所及以兴以除未易殚述惟始鸠僝众役序举迨及奏功不愆于素历数其日甫一周围民不预知官不告劳岂惟挽饷繄此之赖流恶达壅宜民孔多来者叹惊居者嗟咏交享其利莫测其由尝稽诸古渠通江湖见于迁书其来尚矣唐漕江淮撤闸置堰国初淳化始诏废之熙宁元佑相距两纪由积中希持议异同曰堰与闸废复不常至于绍圣使臣孝蕴抗议讲画佥谓详致易堰而闸昉定于此公私便之今弗可改兴澳之利实出孝蕴置官专掌厥意甚良以时申儆南国永赖奸臣擅朝制遽隳斁邦人皆言史公之举美轶孝蕴厥庸茂焉葢是役也县官赐钱为缗十万太仓发粟为斛八千羣司合助惟力是视郡撙浮用汔济登兹公视为常弗以自汰凡古之人勤民为先图事揆策病于弗力断而为之鬼神避焉吏治因循人心苟翫夺于浮议惮于暂劳近世以来兹弊特甚勇于济物公义信高在汉之世开南山渠凿褒斜道在唐之世开三门山凿广运潭或利船漕或资田溉着在史册炳炳如丹今公所为视古何恧大书诏后孰不谓然且俾来者知嗣公志克成守式有永毋坏埴以疏卤备官史氏摭诸舆诵于是乎书
　　　丹阳县(缺)
　　　金坛县(缺)
　　　河
　　　丹徒县
 伊娄河
唐地理志开元二十七年齐澣开
本传云澣迁润州刺史州北距瓜步沙尾纡汇六十里舟多败溺澣徙漕路繇京口埭至伊娄渠以达扬子岁无覆舟减运钱数十万唐书音训京口在润州城东北甘露寺侧瓜步在今真州西六十里距扬州一百二十里宋文帝馈百牢于魏处也
案今扬州西南二十里有瓜洲土人云其洲为瓜步也伊娄渠今无其名疑今瓜洲北至扬子运渠是其地当时瓜洲遥隶润州故澣得以改置漕路 【太平寰宇记开元二十二年润州刺史齐澣以润州北界隔江为限每船绕瓜步江沙尾迂回六十里多为风涛所损臣请于京口埭下直截渡江二十里开伊娄河二十五里即达扬子县无风水之灾岁收利百亿并立伊娄埭自是免漂损之灾】 
　　　丹阳县(缺)
　　　金坛县(缺)
　　　湖
　　　丹徒县(缺)
　　　丹阳县
　　　　练湖水
经注曰晋陵郡之曲阿县下晋陈敏引水为湖周四十里号曰曲阿后湖
元和郡县图志练湖在县北百二十步 【练湖在县北百二十步○ 【钞本练作故】 　案此句本于元和郡县志而彼文实作练湖则故字必误字也下文令弟谐遏马林溪钞本谐作诣今亦据元和志改正】 周回四十里晋时陈敏为乱据有江东务修耕织令弟谐遏马林溪以溉云阳亦谓之练塘溉田数百顷
按新唐书地理志练塘周八十里里数与水经注元和郡县图志及刘晏状多寡不同
寰宇记引语林曰晋太傅褚裒游于湖狂风忽起船欲倾褚公已醉乃云此舫人皆无可招天谴者唯孙兴公多尘垢正当以厌天灾耳
舆地志曲阿出名酒皆云后湖水所酿故醇烈也今按湖水上承丹徒高骊覆船山马林溪水色白味甘文选宋文帝有济曲阿后湖诗颜延年有游后湖诗
按练湖有唐刘晏南唐吕延祯奏状及延祯序铭古刻漫漶鲜有传者今并备载使来者有考
唐东都河南江淮等道转运使检校户部尚书兼御史大夫刘晏状得刺史韦损丹阳耆寿等状上件湖案图经周回四十里比被丹徒百姓筑堤横截一十四里开渎口泄水取湖下地作田其湖未被隔断已前每正春夏雨水涨满侧近百姓引溉田苖官河水干浅又得湖水灌注租庸转运及商旅往来免用牛牵若霖雨泛溢即开渎泄水通流入江自被筑堤已来湖中地窄无处贮水横堤壅碍不得北流秋夏雨多即向南奔注丹阳延陵金坛等县良田八九千顷常被淹没稍遇亢阳近湖田苖无水溉灌所利一百一十五顷田损三县百姓之地今已依旧涨水为湖官河又得通流邑人免忧旱潦奏闻中书门下牒浙西观察使与韦损勿使更令修筑致有妨夺永泰二年四月十九日 【右刘晏状】 
南唐知丹阳县镇兼检点馆驿迎送官事吕延祯奏其畧曰当县有练湖源出润州高丽长山下注官河一百二十里当县丹徒金坛延陵人户并同润臣读石碑得闻湖利访诸乡老咸曰畴昔以湖有为故立碑于县门其废于今将百年矣当为湖日湖水放一寸河水涨一尺旱可引灌溉涝不致奔冲其膏田几逾万顷昔环湖而居衣食于渔者凡数百家有斗门肆所臮前唐末兵乱之后民残湖废安仁义取斗门余木以修战备自此近湖人户耕湖为田后来弓量赋称祖籍农商失恃渔樵失业河渠失利租庸失计民思复湖以御灾奈何无所寘力焉苟欲访其利病则读碑可知观湖可见臣频承条制葺陂塘切度其湖为利甚博遂为材役工于古斗门基上以土堰堰捺及填补破缺处初谤议震动谓臣弗良图且废湖丰已者不十余家有湖无灾者四县之地臣明知利害独如弗闻自今岁秋后不雨河道干枯累放湖水灌注使命商旅舟船往来免役牛牵当县及诸县人户请水救田臣并掘破湖岸给水如将久远须置斗门方得通济其斗门木植须用（木兔）楠乞给省场板木起建状下所司处分升元五年十月四日
不作利物不仁不翦害物不义不仁不义不足为人先王投凶于四裔尽力于沟洫葢亦除害兴利以厚生民也延祯尝思致力于人致身于君会国家乏使命为丹阳令因旧碑预闻练湖之事噫世所嫉害大利小者其以湖为田之谓欤使今之人不获其利而罹其害旱益枯槁涝滋昏垫徒永叹其灾而莫测其乱也田无十室之用湖富四县之利智者可以从长愚者不可虑始利岂可废害岂可留且湖之兴废有似随国之兴废兴于前唐之初废于前唐之末今我唐开国斯湖岂得废也具事以闻克谐天心大赉梓材以充门键传命遐迩罔有不悦待事黔庶率皆相庆于是筑塞环岸疏凿斗门民若子来役俟农隙人不劳而物成财不匮而用毕大泽既陂大水既潴物得其利民除其灾波澜弥弥鱼龙以依菰蒲莓莓邑人所资步之终日不得其极望之若海莫知其涯雷雨时行源流归壑穑人之功不侃言而获乃植柳以助其防兴工以陪其阙岁旱靡俟雩河源不患竭丹阳耆旧扬言曰昔之复复其侵今之复复其废是韦公之平其初而公以成其终也事虽殊时功其一揆而今而后民其有望庶几免于患矣愚虽不敏聊以为铭海大兮波涛溺人湖深兮润泽生民兴废我恐有数利害孰云夺伦风动菰蒲靡靡浪摇龟鱼鳞鳞远哉韦公兮予将复新赫赫然帝命兮永敷万春 【右吕延祯奏状并铭】 
淳熙二年秋旱文惠钱良臣时为总领请以县官缗钱及粟募民力浚湮湖治堤之圯而穴者以助荒政上命之诏使归与郡太守具闻大资沈复自蜀移守相与计徒庸度疆域集三邑少壮之可任者浚治之教官陈伯广为记其畧曰自长山合八十四流而为辰溪自辰溪而为湖湖又自别为重湖堤环湖四十里而筑高于旧者六尺加厚四十尺而半杀其上旧疏为斗门者五为石石达者三为石函者十有三皆以备蓄泄也今加版于石达十有二寸加函之管数倍之而易十门之柱以石者眂函之数均用民力二十二万六千二百九十有七总为米一万八千八十石为钱二千一百三十一万四千八百皆有奇而钱出于郡帑者五之三鸠工于冬十二月之戊寅粤明年三月朔而班其役
湖分上下
上湖　横坝　东西斗门　顺渎斗门　横坝石（石达）　泾州石（石达）　令公函　戴家函　伍伯婆函　张函　尧函
下湖　南北斗门　姚婆石（石达）　胡头函　洪家函　新函　蔡陂函　观松函　龙城后函　南石函　秋函
蔡佑杂记云湖之作本缘运河又有上湖在高卭处京口诸山之南水自马林桥下皆归练湖湖之底高运河丈余昔年遇岁旱运河浅即开练湖斗门放水入河古有石记言放湖水一寸则运河水长一尺近岁练湖浅淀上湖皆为四近民田所侵畜水不多堤岸斗门多不修治若遇旱则练湖不足以济运河夹冈之浅
　　　金坛县
　　　　思湖
在县南六里东北受荆溪水西南流十二里入大溪
　　　　高湖
在金坛县西北十里周回百余顷北受五中渎南流十二里入大溪
寰宇记在县北一十二里灌田一十二顷此二塘梁普通五年庐陵王记室参军谢德威置隋日废武德二年本州岛岛岛刺史刘元超重修复因以为名焉
　　　　长塘湖
在金坛南三十里周回一百二里又名洮湖 【南徐州记字书洮音姚】 即五湖之一 【周处风土记以太湖射湖贵湖滆湖洮湖为五湖此即洮湖也其水连震泽入松江至海　韦昭郦道元皆以此为五湖之一】 旧有八十一浦口后所存惟二十有七皆淤塞不通 【皆淤塞不通○(钞本此下有京口耆旧传一段)　案　四库全书提要云京口耆旧传所载京口人物始于宋初迄于端平嘉熙间考端平嘉熙乃理宗年号则耆旧传之成书当在理宗以后嘉定乃宁宗年号在理宗以前作嘉定志者断不得见耆旧传而引之此必咸淳志之文也今移入附录之内后凡引京口耆旧传者仿此】 
晋王恭兵败走至长塘湖
王舒子允之追韩晃于长塘湖
宋泰始二年庾业至长塘湖即与义兴太守刘延熙合于湖口夹岸筑城制遣沈怀明等东讨以督护任农夫助之自延陵出长塘力战大破业遂弃城走
唐张籍诗长塘湖一斛水中一斛鱼
　　　港
　　　丹徒县
　　　　涧壁港
在城东南三十里
按涧壁又作谏壁以南史考当从谏 【涧壁又作谏壁以南史考当从谏　案戴氏守梧云南史实作练此谏字疑练之讹传写者以意改据陶南村古刻丛钞所载宋碑及沈约宋书史记吴王濞列传正义皆作练壁谏字无所取义乃练字之讹以形声相近也此作涧本马令南唐书当由土俗语音借苏东坡诗中已作谏壁则练之误谏自宋始矣其说固核然宋志中涧壁谏壁屡见当是各据所引之书所谓今两存之者正指全书而言南史谏壁疑是当时所见之本不与今所传本同】 以南唐书卢绛传考当从涧今两存之
　　　　丁卯港
在城南三里即晋所立丁卯埭
舆地志晋元帝子车骑将军裒镇广陵运粮出京口为水涸奏请立埭丁卯制可因以为名许浑诗序言于朱方丁卯涧村舍手写乌丝栏戏目之为丁卯集葢浑尝居此
　　　　萧塘港
在县东北四十五里
　　　　洪信港
在城西南二十五里
　　　　炭渚港
在城西南四十里
　　　　丹徒东西二港
并在城东南十八里
　　　　上朱港下朱港
皆在城东南上港四十三里下港四十五里
　　　　黄港
在城东南四十里
　　　　高义港
在城西南三十里
　　　　乐亭港
在城西北十五里
　　　　泄沟港
在城东南三十五里
　　　　戴港
在城东南四十三里
　　　　庙渎港
在城东南三十八里
　　　　大港
在城东北四十八里
　　　丹阳县(缺)
　　　金坛县(缺)
　　　塘
　　　丹徒县
　　　　新丰塘
在城东南三十五里
元和郡县图志新丰湖晋大兴四年晋陵内史张闿所立旧晋陵地广人稀且少陂渠田多恶秽闿创湖成灌溉之利本传时所部四县并以旱失田闿乃立曲阿新丰塘溉田八百余顷每岁丰稔葛洪为其颂计用二十一万一千四百二十功以擅兴造免官后公卿并为之言曰张闿兴陂溉田可谓益国而反被黜使臣下难复为善帝感悟乃下诏曰丹阳侯闿昔以劳役部人免官虽从吏议犹未掩其忠节之志也仓廪国之大宝宜得其才以闿为大司农
　　　　官塘
在城南八里
　　　　下鼻塘下鼻港
皆在城西八里
　　　丹阳县(缺)
　　　金坛县(缺)
　　　溪
　　　丹徒县
　　　　马林溪
在城南三十里唐皇甫冉有舟行至马林溪遇雨诗
　　　　辰溪
自丹徒县境经延陵镇北流入于金坛境本名蜃溪 【蜃音犯孝宗庙讳故俗呼为辰溪】 
　　　丹阳县
　　　　白鹤溪
在县东南三十五里一名荆溪出于县之古荆城故名溪流贯金坛县北入毘陵郡境
　　　金坛县
　　　　大溪
在县西二里南徐州记大溪东南一百三十七里入长塘湖
　　　　唐王溪
在县西南三十里受茅山水东南流入大溪其侧有唐王村因名
　　　澳
　　　丹徒县
　　　　归水澳
在中闸之东
元符间漕臣曾孝蕴始置澳闸崇宁初因置提举官一员 【详见漕渠】 干道以来规模浸废守臣秘阁蔡洸欲复之未能待制史弥坚深惟昔人置澳潴水以补漕渠之泄故闸虽日启渠不告亏失今不图浚渠仅济全功犹慊乃讲寻遗规程工拓址倍广增深启闭以时又因其余力于转般仓后剙开护仓壕河东北与甘露港接仍鼎造石闸木闸二所于港口以便转输记曰春秋大复古讥变古复之为是变之为非斯已乎曰未也必也既复之又旁通而曲畅之使无遗利焉斯足为复古也已南徐地高卬漕渠贯城中为西津斗门达于江以出纳纲运昔之为渠谋者虑斗门之开而水走下也则为积水归水之澳以辅乎渠积水在东归水在北皆有闸焉渠满则闭耗则启以有余补不足是故渠常通流而无浅淤之患历年久澳废弗治渠亦告病余至郡之初视渠湮塞且尽斗门不开公私之舟望吾州跬步不进率由江阴五泻而去暇日登北固亭览观山川形势闾阎井闬绵络江浒乃无培娄之限默计起北固而城之西至于还京门亦足以障蔽一面然役大费伙谈何容易会有旨开浚漕渠父老诵言二澳不可不复则按行故迹积水为居民抵冒胶固盘错未易遽得独归水堤防略存私念复一澳固足为渠利然澳之西南则转般仓其东北则甘露港引而环之仓垣因以护仓受者在渠给者在壕以便夫纲运之出纳引而接诸甘露别为斗门以通于江亘三水为长壕则向者默计之城虽未能就然阻壕为固是亦城焉而已于是亲履其地度工庸赋丈尺改修归水故闸以通于渠且浚而广之其护仓之壕则取其土以广仓垣之北规为他敖益受灌输其达于甘露港者则为上下二闸候潮登否以益纳上流之舟且虑二闸之间不足以容多舟也视北固之址有陂泽则又通之为秋月之潭以藏舟焉其下闸之外则浚补八十丈客舟浮江乘便舣泊以避夫风涛之害役既就客有言曰归水初意祇以灌渠今达之于江闸启则浅无乃失其为辅者乎是名变古非复古也余曰始为归水之澳者其积特二百丈而余之西引者亦二百丈其东引者百二十丈又益之以新潭合而计殆三归水之积矣昔者南徐特一郡耳四方之舟至者有限则一斗门足以通之今天子驻跸钱塘南徐实在所北门萃江淮荆广蜀汉之漕辐辏于此过客来往日夜如织使古人复生殆不必守其故智也启西津斗门以出纳夫舟渠水耗则下澳以益之者其常也乃若舟多而一斗门不足以受则吾甘露之闸互启更闭而分受之者其不常也黄旗紫葢运在东南万楫千艘乘时顺动吾子行见之矣是举也延袤城壕流通漕饷固储峙安民旅而辅渠之备且再倍之其为利不既多乎客顾谢曰民不可以虑始而成大功者不谋于众乃今知变古者徒曰变之而不得夫古人未尽之意是可讥也而复古者岂胶柱鼓瑟之谓乎愿刻之石以谕来者余非复古者也而客之意有不得辞凡费缗钱四万五千四十米石四千九百九十有奇皆出之郡所役禁卒其功力视借助于大军者三之一水面之广狭不等广者十有五丈狭者不下十丈深丈有五尺云
　　　丹阳县(缺)
　　　金坛县(缺)
　　　荡
　　　丹徒县(缺)
　　　丹阳县(缺)
　　　金坛县
　　　　白龙荡
在县南六里龙祠在焉 【庙前有亭湖山极可爱米友仁避地留此久之榜其亭曰明秀字极遒劲留于祠西壁】 
　　　池
　　　丹徒县
　　　　放生池
在子城西南
旧称秦潭岁旱不涸陆龟蒙诗松门穿戴寺荷径绕秦潭亦曰绿水潭李仲殊诗百丈古潭深鱼虾不计金好来秋夜听深处有龙吟唐干元初为放生池自洋州至升州凡八十一处润犹未有圣宋绍兴癸亥诏天下各置放生池越四载庚寅润始立焉守臣阁学郑滋记谓潭通海眼理或有之其地右直运河曰千秋桥北峙月观即万岁楼前望则鹤林诸山拱立以朝而旁属侧出于东南者寿邱山也回环胜概与夫名物之称是为圣天子千秋万岁膺福介寿之符天造地设岂人力所能及哉临流建亭榜曰南山得天保报上之义矣 【得天保报上之义矣○ (钞本此下有放生池创于绍兴一段)　案自放生池以下二叶余皆记嘉定十五年郡守赵善湘浚放生池之事夫嘉定志为卢宪所作宪之为镇江教授在嘉定六年去任在嘉定九年其作嘉定志必在六年以后九年以前不应记十五年之事此必嘉定续志之文也 (说详卷十二有谢公妓堂遗迹条下)今移入附录】 
　　　丹阳县(缺)
　　　金坛县(缺)
　　　井泉
　　　丹徒县
　　　　中泠泉
在江中
苏轼游金山诗中泠南畔石盘陀古来出没随涛波又送金山乡僧归蜀开堂诗涪江与中泠共此一味水蔡肇石排山渡诗中泠之西古石排狂波悍浪不能摧又烟江迭障图诗中泠之南古浮玉钟鼓下震蛟龙川并用此泠字润州类集江水至金山分为三（汀去丁改灵）又唐窦庠金山诗西江中（汀去丁改灵）波四截用此（汀去丁改灵）字欧阳修云陆羽茶经论水山水上江水次井水下至张又新始云刘伯蒭谓水之宜茶者有七等以扬子江南零水第一丹阳寺井第四又载羽为李秀卿论水次第有二十种以扬子江南零水第七丹阳寺井第十一皆与羽经相反疑羽不当二说以自异得非又新妄附益之邪又新煎茶水记代宗朝李秀卿刺湖州至维扬逢陆处士鸿渐李素熟陆名因赴郡抵扬子驿将食李曰陆君善于茶葢天下闻名矣况扬子南零水又殊绝二妙千载一遇可旷之乎命军士挈缾操舟深诣南零陆执器以俟之俄水至陆以杓扬其水曰江则江矣非南零者既而倾诸盆至半陆遽止之曰自此南零者矣使蹶然大骇驰下曰赍自南零舟荡覆半惧其（甚少）挹岸水增之处士神鉴也其敢隐焉太平广记赞皇李德裕居廊庙日有亲知奉使京口李曰还日金山下中零水与取一壶来其人举棹日醉而忘之泛舟止石城下方忆乃汲一瓶于江中归京献之李公饮后叹曰江表水味有异于顷岁矣此水颇似建业石城下水其人谢过不隐也并用此零字前志昔人取中泠泉用油纸覆瓶长竿深探度至井底则别用一竿撞破油纸使水入瓶满然后引出近岁不复如此取水寺僧乃指水陆堂下井水为中泠非也
　　　丹阳县
　　　　葛洪炼丹井
在县东
　　　金坛县(缺)
嘉定镇江志卷七
　宫室〔一〕
叙(缺)
　　祠庙 【祠庙○(钞本无此二字)　案卷六山川类焦山普济院碑注云具祠庙明应公祠今考明应英济公祠正在此卷盖此卷以宫室为总目而祠庙则其子目也(居宅陵墓俱以时代为叙而祠庙不以时代为叙者盖以鬼神之时代与建立祠庙之时代先后每有参差故也下卷僧寺门及道观门俱仿此)】 
　　　丹徒县
　　　　明应英济公祠
在焦山即焦光祠也宋朝祥符中感真宗梦始封明应公又亲制词以告今刻石祠内号御制宝幢元佑僧了元焦山十六题中有御制宝幢诗焦山普济院碑米芾文公名光字孝然汉高阳侯蔡邕赞曰猗欤焦君尝此元默衡门之下栖迟偃息泌之洋洋乐以忘食鹤鸣九皋音亮君侧乃召乃用将受衮职昊天不吊贤人遇慝不遗一老屏此四国如何穹苍不诏斯惑惜哉朝廷丧斯旧德恨此学士将何法则汉维既绝焦公同德作者孔圣后生不与易也去一千三百年英灵炳然感通着于祥符圣制业履详于魏史芾尝铭曰水清石白焦公之宅妙道谁测能语而默俟河之清乃通帝梦殖殖瑶坛万灵是拥眄馨远浊以祚道宋公德不荤客必蓐素拥徒繁御必以风雨明德感神神应可呼勒铭津涂以肃薄夫敷文方滋以神有芘民之德为请于朝诏加英济二字郡人苏师德记文在山中
　　　　枢使宇文绍节祠
在甘露寺开禧丙寅敌骑犯仪真郭倪自焚瓜州阖郡惶惧公力镇静赖以按堵郡人德之为生立祠陈珙记公薨设祭贡士姜莹中文
　　　　李卫公德裕祠
在北固山甘露寺葢寺乃德裕所建而金坛华阳观亦有祠焉元佑中林希为守既新甘露之祠又写德裕所著 【文集五卷会昌一品集二十卷文武两朝献替记二卷】 以授缁徒俾与佛书同藏今不存矣淳熙中建阁贮公之文 【见郡治】 
　　　　故相文简向敏中祠
在惠安寺
　　　　故相秀国公陈升之祠
在五州山寺
　　　　故相魏国公苏颂祠
在因胜报亲寺
　　　　彭山龙祠
在县东北三十五里
　　　　三贤祠
堂在县圃 【三贤祠堂在县圃○(钞本此下有丹徒旧有孔子庙以下十数行)　案孔子庙当纪于学校门(宋志卷十学校门纪夫子庙元志卷十一学校门纪先圣庙)不应与他庙并列于祠庙之内且钞本丹徒以下一段内有嘉熙年号在嘉定以后当是咸淳志之文今移入附录】 
　　　　武烈帝庙
在县南一里始为陈府君庙唐追封忠烈公校书郎顾云为之记曰圆葢亭亭配乎上者星辰之与日月方舆荡荡列于下者山岳之与江河合生民而是谓三才资品类而均为万象至聪曰圣不测者神既分幽显之殊途乃假人祇而共理所以在阳则有贤有哲斡运时权处暗则为鬼为神主张阴隲其来尚矣可得言乎 【其来尚矣可得言乎○ 【钞本无尚矣二字】 　案此二句乃唐顾云记文钞本脱去两字遂觉不辞今据全唐文所载补入下文脱误者如桥柱留名 【钞本脱柱字】 柳絮轻笼于夜月 【钞本脱絮字】 虏骑解围 【钞本脱解字】 祀寝先朝 【钞本寝误作寖余三字俱脱】 倚鹢舟于鳌海 【钞本鹢作蠲】 抗飞章而达听 【钞本脱达听二字】 才堪料敌 【钞本才误作名又脱料敌二字】 仰惟妙算 【钞本脱惟妙算三字】 心花堕叶于空门忍草抽芽于觉岸 【钞本脱叶字岸字】 谈空说偈 【钞本脱谈空说三字】 徒怀素志 【钞本脱怀素志三字】 酒有余酹 【钞本酹误酻】 凡十余处今皆据全唐文订正】 随 【依石刻书】 故大将司徒陈公讳杲仁字世威汉太邱长之十七代孙也颍水聚星引蔓于盘根巨蔕长城吞月分荣于玉叶金枝风神高而鹤立松巅器局伟而鳅藏海底邻家就学邱儿且叹于重生桥柱留名犬子终期于复出贾谊则年逾丱岁翁归则才本兼人丹阙上书金门应诏雕弓开而鹄裂鸿笔奋而鸾惊玉片桂枝对天颜而失喜绣衣骢马下云路以嘶春时属陈剑飞空随旗誓野象泣于开皇岁末龙骄于大业年中水调声愁柳絮轻笼于夜月迷楼香满桃花自落于春风鸢书过而急甚飞星鸳枕稳而谁惊醉梦以至天关震动帝辇飘扬胡头尽缩于漳河鬼目寻生于建业繇是长山盗聚大洞兵兴乐伯通则狼戾秣陵娄世干则鸱张婺水公以名光八绝 【语在德宣法师所撰福业寺碑】 道着一正眉形高隐于石棱髭尾曾焦于电火元凶授首金鋧钿之飞来敌骑解围铁连钱之入去虵穷奔穴象怒投林俄成缚虎之功遂降祝鸠之命天门公沈法兴初倾欵附末恣奸欺乌头暗寘于酒杯俄归厚夜青骨雅当于庙食乃启藂祠祀寝先朝神留故土像设宏开于武进威灵密护于全吴至若湘燕羣飞商羊屡舞云头暗澹禾耳生狞南山垂欲烂之忧东海滟倒流之势兰修一奠桂醑三倾滂沱之澍雨绳垂倏忽之沈阴电扫其霁霖之神速也如此又若鹳巢沈响蚁穴停封离火烧云熏风爨野土禺之精神愁悴泥龙之鳞甲干枯巫觋陈辞箫笳合奏筵上未容于彻馔空中已见于翻盆其救旱之灵应也又如此变乾坤之舒惨神效已多却封境之妖氛阴功更大皇唐干符之二载也突阵将王郢等六十九人以唐山告捷浙水旋师未及赏功潜思怙乱劫库兵而窃发掠民产以纷披移蚁垤于狼山倚鹢舟于鳌海鉏耰合势举烈火以焚烧楼橹乘风驾惊涛而出入聚党仅盈于万众连头遽陷于三州圣主临轩出神谋而制胜将军推毂仗金钺以专征尚书河东裴公读八千卷儒书学五十家兵法名光簪绂气慑英雄有金熨斗之殊恩负玉唾壶之妙唱入则襞香笺而摇彩笔批天子诏书出则提龙剑而臂雕弧主诸侯法令行开玉帐坐镇金陵沥精诚而愿与冥通指庙貌而遥祈幽赞神能长駈鬼阵高辅灵旗于苍茫恍惚之间降云物风涛之助遂使吴戈雪闪待摏长狄之喉越箭星流乃裂蚩尤之骨洎渠魁告毙余党乞降聊凭元化以成功遂抗飞章而达听优诏寻加于爵赏鸿恩别剙其祠庭地控金瓯城临铁瓮山分荆岘水接蓬瀛冠葢云浮西枕向吴之路松萝帐合南连招隐之亭邃宇摩空雕墙缭野翠瓦迭而瑠璃色透彩椽排而玳瑁斑烘窗深则青锁疏风楼迥则璇题拂汉时或居人辍棹行客停鞍倚栏当薄雨晴初寓目向丹枫落后霜驰疋练指茂苑于烟中黛染双螺认海门于天末堂严塑像廊立灵官凛气貌以如生奋威棱而若杀雷公电母目闪烁以疑瞋鬼将神兵口嗫嚅而欲语一顾则精魂愕眙载瞻则毛发寒生所以祭非严而自严神不在而如在俄属灾流濮上盗掠江东孤城怀欲陷之忧万姓负倒垂之惧丞相司徒燕国公军谋出众儒术超羣有岸上虎之雄名有人中龙之美称才堪料敌檄可痊风落塞外之双鵰气吞沙漠挫筵中之五鹿声烜议围以诗书礼乐之兼才领征伐牢笼之重寄移从荆渚代抚吴民前茅高举于中途大敌穷奔于外境仰惟妙算未毕前功将全缔创之能更益增修之美先是中开绀殿别坐金人化庙木于祇园变祠宫为净土僧普愿教传西国裔绍南宗心花坠叶于空门忍草抽芽于觉岸谈空说偈则天龙游阿耨之池燃指为灯则花雨落菩提之木愿以斧斤罢弄丹雘停挥拂琬琰以求刊出笺毫而请染云也运筹无补磨盾何能铁钱将当于铜钱徒怀素志下驷用齐于上驷未吐良谋属辞殊异于当仁承命敢陈于固逊三言获誉何酬掾吏之恩八字留题更望中郎之笔铭曰干仪广大坤德幽元三光四气五岳百川阴阳莫测祸福难诠不有神道谁分化权倬彼陈公挺生随国忠作臣范孝为民则力遏鲸波手扶鳌极生立洪勋殁留遗德狂童作梗上将陈师阴兵助顺战卒乘时元凶殒命残蘖输旗恩颁上爵诏立严祠绀兽拏云飞翚碍日帐卷灵座门开庙室凛凛英气堂堂伟质须磔猬毛头蹲虎骨歌钟杂沓簠簋连延酒有余酹香无断烟惟神是享惟祷斯虔安民护境以永终天
按集古录杲仁终始事迹不显略见于隋书云唐初为隋太仆丞元佑将炀帝已遇杀沈法兴与杲仁共杀佑起兵据江表法兴自称总管大司马录尚书事承制置百官以杲仁为司徒其事止见此尔开元中僧德宣为杲仁记舍宅造寺载其世家颇详而其功阀官爵岁月多谬毗陵志杲仁晋陵人年十八举秀才对策为监察御史隋大业五年受诏平长白山狂寇数万授秉义尉后平江宁剧贼乐伯通东阳娄世干等隋主嘉之拔授大司徒公先娶沈法兴女大业末法兴起兵吴兴倚公为重后欲攘据常州颇复相忌诈称疾亟因公省问以药毒之卒唐干符四年封忠烈公中和四年封感应侯淮南大和六年册忠烈王江南保大十年因与越兵交战获阴兵之助援蒋子文故事册武烈大帝徐铉集有庙碑
　　　　徐偃王庙
在城东南三十里又有庙在下鼻塘
按韩愈作偃王庙碑云徐出柏翳为嬴姓偃王诞当国益除去刑争末事凡所以君国子民待四方一出于仁义周穆王与楚连谋伐徐徐不忍鬬其民北走彭城武原山下百姓随而从之万有余家偃王死民号其山曰徐山凿石为室以祠偃王偃王虽走死失国民戴其嗣为君如初其后公族子弟散徐扬间即所居立先王庙润之有庙当始此
　　　英灵普护圣惠泰江王庙
在江下即下元水府庙也嘉泰元年加封
按五代史杨氏据江左封马当上水府宁江王采石中水府定江王金山下水府镇江王而镇江实为圣朝开宝所更军额之兆范镇东斋记事岁送金龙玉简于名山三水府预焉祥符初赐下水府庙曰显济元丰中僧了元住金山之龙游寺见庙附禅林以为非便乃白郡闻朝移于此自建炎焚毁大帅刘光世重创至绍兴丁卯都统制王胜重修进士黄俞为记岁久颓圮东西廊龙王二祠尤甚嘉定甲戌夏六月不雨守臣待制史弥坚精意默祷嘉应如响乃率羣僚欵谢重议修葢不日落成崇壮轩豁见者肃然动心记曰夫天用莫如龙龙之神有君象焉麟凤龟龙为王者嘉瑞麟以德凤以仪皆不常见龟以前知常见而不常其灵惟龙之见在乎常不常之间其为用从云而降雨润五谷成丰年生民之命实司于龙龙之功不可与麟凤龟同日语弥坚被天子命来守斯土无善政美化以惠利其人兢兢然觊得一稔则可幸逃责乃今夏六月不雨至于秋孟之十有一日苗则槁矣农以病苦斋宿而祷于王祠祀史讫事肤寸之阴起于祠旁次日亭午炎曦流铄独焦山外江浓云泼墨冷风掠面如冰雪噤幸两龙见于云间水波逆立有声上与龙接疾电震雷甘霔随至霶霈越三日岁以大熟弥坚躬率寮吏展敬祠下以答神贶顾瞻殿庭庳隘倾圮甚而覆之蘧蒢疏蔓苍苔蟠延其间升降之际心恧背汗私念神之所以庇乎人者如彼人之所以奉乎神者如此庙其不可以不新也于是改葺正殿以妥安王灵为旁小殿二仍其旧以扬子二龙王配食大门廊庑皆撤新之按旧庙始大于帅臣刘公光世又继以王侯胜张侯诏历岁久居民抵冒蔽遮其前气不宣通则表而迁之筑垣距江外则三门翚飞跂翼轩豁呈露惊涛卷雪庙瞰其上江行陆走得以瞻仰是役也都统刘侯元鼎实任其责既成荐飨则为迎神送神之辞遗之邦人使歌以祀以无忘王之赐辞曰中泠之泉冽且清兮维王之神仁且英兮五风十雨岁以成兮倾倒天瓢不惮勤兮崇崇之宫妥王灵兮牲酒馨香荐以诚兮王其来归福我民兮
　　　丹阳县(缺)
　　　金坛县(缺)
嘉定镇江志卷八
　僧寺 【僧寺○(钞本无此二字)　案元志卷九以僧寺为总目寺院庵为子目此卷亦以寺院为子目而无僧寺之总目则不独与元志之例不符抑且与他卷之例不合必传写者之误也下卷道观二字钞本亦脱去今皆补正(元志卷十以道观为总目宫观院庵为子目宋志以观院为子目既与元志相同不应独无总目也)】 
叙(缺)
　　寺
　　　丹徒县
　　　　甘露寺
在北固山唐宝历中李德裕建以资穆宗冥福 【润州类集熙宁中主僧应夫因治地获德裕所藏舍利并手记云创甘露宝剎以资穆皇之冥福】 时甘露降此山因名干符中寺焚裴璩重建宋朝祥符庚戌有诏再修令转运使陈尧佐择长老居之米芾宝晋集甘露寺悼古诗序云寺壁有张僧繇四菩萨吴道子行脚僧元符末为火所焚六朝遗物扫地李卫公祠手植桧亦焚荡寺故重重金碧参差多景楼面山背江为天下甲观五城十二楼不过也今惟存卫公铁塔米老庵三间故作诗悼之有神护卫公塔天留米老庵之句多景楼记 【附宫室类楼观】 梁时二镬尚存清晖凝晖二阁废有堂曰雨花阁曰海门
　　　　永业寺
旧在金坛县东南二十五里后请废额建在登云门外二里
　　　　妙喜寺
旧在金坛县东南四十里后请废额建在通吴门里为都统司功德院中有纪忠堂军师毕再遇列阵亡将士职位名祠之
　　　　绍安寺
旧在金坛县东南一十五里后请废额建在登云门里
　　　　绍安寺
旧在金坛县东南一十五里后请废额建在登云门里
　　　　崇祚寺
旧在金坛县东三十五里后请废额建在铁炉招提寺旧在金坛县西一十里后请废额建在登云门外杨李村
　　　　善业寺
旧在金坛县西北七里后请废额建在杨李村东安寺旧在金坛县藤料沙缺
　　　　善业寺
旧在金坛县西北七里后请废额建在杨李村东安寺旧在金坛县藤料沙缺
　　　　景灵寺
旧在金坛县治东二百步后请废额建在丁角镇南丁村
　　　　幽栖寺
旧在金坛县东八里后请废额建在胡村
　　　　梁广寺
旧在金坛县东三十里后请废额建在东利涉门外
　　　丹阳县(缺)
　　　金坛县(缺)
　　院
　　　丹徒县
　　　　普济禅院 【普济禅院○(钞本此下数叶在卷九)　案僧家之院不应与道观同卷今皆移入此卷列于僧寺之后经道家之院仍列于道观之后俾门类不相杂焉】 
在焦山祥符图经不载始建岁月但云宋朝改今名僧了元自序元佑三年春普济庵乏主者白太守杨公乞居于此院旧有海云堂善财亭
　　　　因胜报亲院
在府治之南三里唐大中六年建曰妙喜寺南唐曰慈云宋朝改因胜元佑中苏颂拜尚书左丞请为功德院乞以因胜报亲禅院为额壁间有集贤学士黄庭坚开堂疏石刻云因胜得名旧矣报亲自天锡之又云瓶水炉香终借松楸之润晓猿夜鹤将从杖屦之游礼部郎米芾跋
　　　　昭庆报慈院
在城西二里伪吴顺义三年置曰延寿院宋朝改普慈苏轼尝有诗曰普慈寺后干竿竹 【普慈寺后千竿竹○(钞本慈作济)　案此句乃苏东坡题普慈长老壁诗集中正作慈字符志卷十昭庆报慈寺注引此诗亦作慈字即此段上文亦云宋朝改普慈则济为误字无疑】 即其地也政和间中书侍郎刘逵请为功德院赐今额
　　　　罗汉院
在府治西南一里唐天复中安王 【亡其名】 舍果园为之建炎焚毁隆兴中讲僧崇习重建塑五百罗汉像京口集有苏庠罗汉院风漪轩诗
　　　　天王感慈院
在登云门里梁朝建
　　　　奉圣院
在花山伪吴顺义七年置因号花山院宋朝改今名
　　　　惠安院
在府治之西祥符图经云本甘露寺下方浴院南唐保大中自维扬迎旃檀瑞像于此宋朝改今名后废 【向文简公以钦圣皇后赐燕王有功德寺曰资福在开封南渡初寺僧负其像至京口再剙以废额揭之向氏春纪并文简像在焉】 
　　　　报恩院
在城南一里本烈帝庙唐干符中于院南别创新庙而故庙为报恩院
　　　　福因智果院
在登云门外元符末文肃曾布初入相请建守坟院赐今额
　　　　安圣院
在登云门里绍兴中始剙小庵后建为院取安圣废额揭之
　　　　黄杜普济院
在城西南二十里伪吴干贞三年镇海军司马府城都军使徐知谏建曰资福院祥符四年改今名
　　　　海会院
在城东南一十五里旧曰尊圣院祥符图经不载始建之时寺僧云天圣中改今名
　　　　登云院
在城西北二里唐建宋朝改为惠安今城中亦有惠安院
　　　　显慈院
在五州山熙宁癸丑故相陈升之再入为元枢建守坟院请于朝赐今额寺旧在山之腹升之手自裁定曾文肃布与客王律曾游有诗并见京口集注云日观卧云山中绝景建炎兵火寺徙于山下非丞相自定旧基
　　　　显庆崇福院
在三里冈
　　　　显孝褒亲院
在城东北六十里圌山之下内有驸马钱景臻像旧名东霞寺后改今名
　　　　灵建院
旧在金坛县东南二十五里后请废额建在东利涉门里
　　　　宝城院
旧在金坛县东北一十八里后请废额建在登云门外二里
　　　丹阳县
　　　　广福院
在县东北五里祥符图经不载旧曰观音院宋朝天圣间有僧来挂搭相传以为每出缘化则常润真扬同日见之因号四世界后有高僧言四世界者日光菩萨也僧闻之即趺坐而逝治平末赐额为寿圣隆兴中改今名院有玉乳泉三字文惠公陈尧佐书 【余见井泉】 故相刘正夫元佑中罢仪真教官过之留诗后人立石院内
　　　金坛县(缺)
嘉定镇江志卷九
　道观
叙(缺)
　　观
　　　丹徒县
　　　　华阳观 【华阳观○(钞本此下三行在元志卷十)　案下文云宋朝政和八年改今名钞本宋作圣(今作宋朝乃严氏所改)元人作书不应称宋为圣朝此必宋志之误入元志者也兹特订正下文延昌观归真观俱仿此例(延昌观条下云宋朝治平中改今名归真观条下云宋朝祥符中改今名钞本宋字皆作圣)】 
在城东北五十里丹徒乡马墅村宋元嘉初置曰仁静观 【唐魏法师碑在观内胡楚宾文】 宋朝政和八年改今名
　　　丹阳县
 延昌观
在县南一里梁大同中建曰永兴观宋朝治平中改今名旧集女冠绍兴庚辰郡檄改为道士观
　　　　归真观
在县东南五十里唐开元十四年置曰清虚观宋朝祥符中改今名
　　　金坛县
　　　　太虚观
旧延真庵在县治南二里宋朝绍兴十七年道士李善应造龙图蒋璨书额淳熙十五年取废额为今名
　　　　崇真观
在南洲去县十里梁大同二年置隋大业三年废唐宏道元年复建旧名金坛观宋祥符中改今额 【陈德昭有宿崇真观诗见京口集】 
　　　　清真观
去县十五里汉元寿初建赐额望僊隋大业末年废唐天宝间复建宋朝祥符中改赐清真其大殿宝元间建梁朝道士郗尊师养道成功从以二虎归隐茅山良常洞今殿前双桧乃其手植左一株四干敷花而不实右一株二干不花而实京口集有文惠陈尧佐诗集仙观在县东南二十五里金山乡梁大同初置隋开皇末废唐大历三年重建广明初里人张彦记 【广明初里人张彦记○(钞本此行后有崇寿观以下一叶余)　案钞本崇寿观条载虞集碑文张氏鉴云忽又杂入元人文字不可解今考此段大字云归附后至治二年子注云是为今泰定甲子皆是元时年号严氏元照以为自归附以下当删张氏亦同其说(张氏云此条至治二年云云当是元人续增似至顺重修时羼入者)然钞本此卷各道观条下凡言及宋皆称圣朝惟崇寿观条下但称宋而不称朝则不独归附以下非宋志即归附以上亦非宋志也今移入元志卷十道观门内(宋志内亦当有崇寿观今既脱去无从追补不必分元志之前半为宋志也)】 
　　　　华阳观 【华阳观○(钞本无华阳二字)　案此条末云京口集有吏部洪兴祖华阳抚掌泉诗则此观名为华阳可知上文之华阳观在丹徒县马墅村置于宋元嘉时本名仁静观魏法师之所居也此处之华阳观在金坛县大茅山置于唐宝历时任真君之所居也二观名同而地异乾隆镇江府志卷二十寺观门于丹徒县金坛县分载二华阳观与此志同今据以补正(下文云与崇寿观相近钞本脱寿字严氏元照补以元字今考乾隆镇江府志云华阳观在崇寿观西盖崇寿观虽本名崇元观然宋时既改为崇寿则不应作崇元矣) 】 
与崇寿观相近梁昭明太子旧宅也任真君亦尝居此其东有冬温泉拍手辄涌起唐宝历初于崇元观南置圣祖院即其地也先是李德裕镇西川制老子孔子及尹真人像寻移润州因将至此奉安德裕为记见本集宋朝治平中赐号鸿禧宣和初改今名京口集有吏部洪兴祖华阳抚掌泉诗
　　　　玉虚观
在县西四十里唐长庆中建曰灵宝观宋朝治平初改今名
　　　　洞虚观
在县西五十里陶村即梁陶隐居之故庐隐居仙去遂为观曰仙居唐长庆中石记在焉宋朝天禧中改今名皇佑初大名从事郭震记
　　　　冲寂观
在县西南三十里上元乡梁朝徐道士舍宅为之初曰宗真观唐贞观中曰升元宋朝祥符中改今名京口集刘图南避寇有诗
　　　　游仙观
在县西五十里庆元五年枢密张釜请废额建元在县西二十七里 【废观凡一十四悉隶金坛曰延陵曰腾仙曰齐正曰清龙曰乘飙曰元符曰仙真女冠曰幽岩曰通真曰寻仙曰栖灵曰终静曰迎仙曰定仙栖灵终静宋元嘉初建余皆梁置】 
　　院
　　　丹徒县
　　　　黄堂道院
今为仙台观在县南二里是为谌姆飞升之地谌姆者字曰婴常居金陵丹阳郡之黄堂潜修至道吴帝时行丹阳巿中逢三岁孩子执姆裾曰我母何来姆哀而收育之既长明颖孝敬所居常有云气姆异之谓曰吾与汝暂此相因汝以何为号也子曰昔蒙天真盟授灵章约为孝道明王请以此为号可乎遂告姆修真之诀已而辞姆飞腾姆密修道法积数十年人无知者至西晋末许真君逊吴真君猛远诣丹阳来授道法姆曰君等仙名在天昔孝悌王降兖州曲阜兰公家谓公曰后晋代当有许逊传吾此道是为众真之长留下金丹宝经铜符铁券令公授吾使掌之以俟子有年矣吾复受孝道明王之法亦以孝为本今来矣吾当授子乃登坛依科盟授出铜符铁券金丹宝经并正一斩邪之法三五飞步之术诸阶秘诀悉以传付许君顾谓吴曰君当返师之也许君心期每岁来谒姆姆觉之曰子勿来吾即还帝乡矣因取香茆一根南望掷之曰子归认茆落处立吾祠岁秋一至足矣语讫忽有云龙之驾来迎凌空而去今新城丰城二县界 【今新建丰城二县界○(钞本建作城)　案元志十九方外谌母注作新建今从之焦山本建作是亦误】 有黄堂观乃真君访飞茆之迹仿丹阳黄堂坛而立祠京口集邵彪有诗
　　　丹阳县(缺)
　　　金坛县(缺)
嘉定镇江志卷十
　学校
叙(缺)
　　子目(缺) 【子目缺○(钞本无此三字)　案下文臧焘臧荣绪诸葛璩三段皆言师儒教授之事自当列于学校门内惟学校二字乃是总目总目之下必当另有子目今总目之叙既缺无从考证姑着三字于此以俟后人之补正焉(下文兵防门内自水军以下言卒伍之事自干道六年以下言营寨之事皆当另有子目今亦各列子目缺三字于前以存梗概)】 
臧焘传高祖镇京口与焘书曰顷学尚废弛后进颓业衡门之内清风辍响良由戎车屡警礼乐中息浮夫近志情与事染岂可不敷崇坟籍激厉风尚此境人士子姓如林明发搜访想闻令轨然荆玉含宝要俟开莹幽兰怀馨事资扇发独习寡悟义着周典今经师不远而赴业无闻非唯志学者鲜或是劝诱未至耶想复宏之　案高祖开创之初犹以崇学肄业为急可谓知本矣臧荣绪纯笃好学括东西晋为一书纪录志传百一十卷隐居京口教授南徐州笃爱五经序论尝以宣尼生庚子日陈五经拜之
诸葛璩世居京口天监中太守萧琛刺史安成王秀鄱阳王恢甚礼异焉性勤于诲诱后生就学者日至居宅狭陋无以容之太守张友为起讲舍旦夕讲诵不辍时人益以此宗之
　　　镇江府学
【本府○(钞本无此二字)　案下文自御书殿以下皆言府学自县学在成德堂之东以下皆言县学府学以前无本府二字县学以前无丹徒县三字则界限不清至于丹阳金坛二县学当列于丹徒县学之后今钞本既脱去若不言其缺亦不免滋阅者之疑今皆一一注明夫子庙及书院仿此(丹徒县后言县学在成德堂之东而本府后不言府学在何处则必有缺文明矣今注以上缺三字于御书殿之上)】 【此上缺】 御书殿在大成殿后守臣阁学刘子羽建自绍兴癸亥以后累赐宸翰有易书诗孝经论语春秋左氏传又书之周官篇礼之中庸及孟子乐毅论羊祜传先圣赞七十二贤赞法帖手诏损斋记总五十四轴皆墨本又有裴度传尝赐宰臣张浚浚董师江上立石于此
学门教官袁孚以规制未备撤而新之 【学门教官袁孚以规制未备撤而新之○(钞本此行前有祭器以下一叶余)　案自祭器以下三段两言嘉熙己亥四言教授刘卿月己亥为嘉熙三年正刘卿月为教授之时(元志卷十七学职门云刘卿月嘉熙三年七月至陈埜嘉熙四年十二月至)距嘉定九年卢宪为教授之时已二十余年必非嘉定志之文矣末一段程待制迈云云虽未明言岁月然实嘉熙己亥刘卿月所建( 元志卷十一学校门云先贤祠宋嘉熙三年郡守吴潜给木材命教授刘卿月鼎创东室则兼祠枢密沈公复中书万公钟待制程公迈云云是程待制等之祠正立于嘉熙三年也)当亦咸淳志之文今移入附录之内 (钞本祭器前有张扶重修学记一段今移置讲堂三鳣堂之后盖修学记中无一言及御书殿而屡言二堂不应列于御书殿之后也)】 
讲堂在大成殿之东旧牓曰半宫今为成德
三鳣堂在成德堂后杨右史迈书扁东西廊有正录直学学谕掌计位志道据德居仁由义四斋斋各有炉亭
张扶重修学记曰镇江有学始于太平兴国五年冬柳开自常移润八年秋乃发旧创新告迁夫子之庙其颜子孟子以下门人大儒之像各塑绘配享于坐既成刻石纪之且言润在江南为上郡有孔子庙当僭伪时阙法莫或崇葺之则知五代以前固有之也宝元中范文正公仲淹载新庙学置田养士迨今赖之因立祠殿庭之后左丞王存为记元佑中文节林希既建讲堂乃于其后复建三鳣堂为教官退食之所舍法行士日益众继以增置宣和间延康毛友又一新之仍旧者庙及二堂而已建炎初学舍尽废而为仓囷独留庙宇以处士虽经兵火幸不及焚已而又为屯兵所据仓官又撤其余以营廨舍绍兴三年端明胡世将复取之因陋就简稍加补葺以来学者然旧学仍为仓诸生所舍者庙廊而已又五年宝文李谟请于朝取讲堂于仓两庑之屋十亡六七其所存者又皆颓圮又二年庙厄于兵火讲堂亦焚撤几半直阁程迈即日先治堂舍以处诸生仓卒趣辨仅庇风雨次作大成殿未及成而趋朝乃度所用举而畀之学阅二政虽各以羡余助修费而财力弗支终不克集待制刘子羽视学之初即有意兴复会南北兵寝乃兴役凡庙宇学舍之未立与虽立而未及成者下至庖湢之所皆具惟是讲堂之弊三鳣堂之废未及修建越数月悉告备焉为堂皇屋架大小若干间费役一出于公而邦畛之民弗之知也 【先是守臣阁学毛友尝撰学记止及宣和以前扶登载虽详然未尝立石】 
　　　丹徒县学
县学在成德堂之东绍兴间县令赵学老重建教官吴武陵记文在丹徒县治
学庾在戟门之东经史子集储于成德堂之右分六厨取礼乐射御书数揭于上监书教官费埙印置
公厨嘉定乙亥徙于成德堂之东县学之侧
麟凤碑在讲壁间干道壬辰春教官熊克因阅汉碑取麟凤二瑞图而赞曰麟胡为来有王者起旷代一获鲁狩汉畤圣贤感之经绝史止于嗟麟兮维其时矣有道则见凤何为藏仪韶鸣岐千载相望逮时之衰歌闻楚狂德备舜文览辉其翔 【米芾史云又有一麟凤图半篆半隶以九字九行为率云惟永建元年秋十月飨时山阳太守河内孙君见碑不合礼掾重造其铭辞曰汉武德中兴即政二年辛酉之节首历四十青龙起云云又一云天有奇鸟命曰凤皇时下有德民富国昌黄龙嘉禾皆不隐藏汉德巍巍永布宣扬天有奇兽名曰麒麟时下有德安国富民忠臣竭节义以修身闻愆来善明明我君麟状一角直下高如足翅如恶马凤冠高尾长甚可怪也今以芾所载汉碑麟凤状似与图合故摭其语以证之庆元四年教官陈德一易之以石】 
泮泉在学之西 【泮泉在学之西○( 钞本此行前有龙龟麟凤四灵图赞一段)　案龙龟以下一段内有云教官刘卿月甲午岁得于应天之府治考甲午岁乃端平元年卿月为教官正嘉熙二年端平嘉熙皆在嘉定以后则此必咸淳志也今移入附录之内(钞本此段内祥风庆云下脱龟之赞曰四字天下有道下脱神龟出焉以下二十八字今据元志卷二十一考古类郡庠四灵条注补入)】 守臣待制林希所凿后因浚得石刻泮泉二字教官杨迈为剙井亭牓以篆额
李西台诗禹迹图在讲堂北壁荆国文公王安石手帖并润守许遵诗在东壁
学官元日上已郡有会诸生之礼自守臣殿撰曾逮户侍张枃始秘撰耿秉又于元日为训文以厉诸生至今不废文曰习乡上齿行于元日何也意者曰岁律又新吾侪之齿益长矣以去岁而视前岁德差进否业稍修否若犹未也宁不惜岁月之虚度入则事父兄出则事长上去岁之所已行者隐之于心如有未至则自今已往安可复以去岁之所以事之者事之乎三纲五常之训非吾侪践履尚谁望邪强学将以待问幼学期于壮行一岁之间所得于经训而有所悟入者何语所蕴于胸中而期以施设者何事后生可畏焉知来者之不如今毋虚过后生之日而骎骎于不足畏之境曾子曰吾日三省吾身回念去岁其不省之日多矣可不戒哉　又谕学文曰学校之设非以士之贫而食之也又非欲羣其类而习为文词也不农不商若何而可以为士非老非释若何而可以为儒事亲从兄当以何者为法希圣慕贤当自何门而入道德性命之理何如而明治乱兴衰之故何由而达考之古以为得失之鉴验之今以究因革之宜此士之所当用心也自孔堂高弟犹勤勤问仁问智问孝问政问所以为士请之于师而辩之于友后世之士不逮远矣傥离羣索居而蔽其所习则固陋乖僻无自而进于道圣人忧之着为成书以诏万世教养渐染以俾之讲习立师儒之官以董正之此开设学校之本意也升堂而讲以质诸公之所疑命题而试以察诸生之所蕴今不惟视为文具且并与文具而废之矣教官自训导之外无他职事励之以修洁之行勉之以有用之学庶几仰副圣天子作人之意 【庶几仰副圣天子作人之意○(钞本此行后有正至会拜之礼以下两叶余)　案正至以下凡九段内有言宝庆间及宝庆三年者有言绍定庚寅绍定癸巳者有言端平间者有言嘉熙丁酉及嘉熙二年嘉熙三年者年号皆在嘉定以后张氏鉴疑为咸淳志是也惟正至会拜之礼一段及丹徒县薛村田一段钞本皆注云以上嘉定镇江志张氏据此谓未注者后人所增已注者为嘉定志本文然丹徒县薛村田一段末云系教授任褒然置考任褒然之为教授系端平二年(见元志卷十七学职门)在嘉定之后则亦咸淳志矣正至会拜之礼一段内有言嘉定癸酉教官卢宪而末言今为常比玩其语气必卢宪以后作志者之词也今定为嘉定续志与下文诸段俱移入附录之内(元志卷三风俗类入学会拜条注引元日上巳一段又引正至会拜一段末云并见嘉定志盖前一段为嘉定志后一段为嘉定续志作志者欲省文故统谓之嘉定志也)】 
　　　丹阳县学(缺)
　　 金坛县学(缺)
　　子目(缺)
 丹徒县　
祥符图经载夫子庙在县西二里是时尚未立学葢州县立学自庆历始崇观以后附在郡学东隅今之县学乃绍兴丙寅宰赵学老创教官吴武陵记立石在县治西庑干道庚寅宰韩元老曾修
　　　丹阳县　
祥符图经载夫子庙在县治东偏庆历中依庙为之元丰初鼎甃县尉王致尧刻石纪其畧建炎焚毁惟存大成殿殿额摹政元御书绍兴壬戌令吴（木巳）建讲堂明年刘长民又作两庑及斋舍干道己丑陈玠重建独殿仍旧东西斋六曰求仁曰好义曰隆礼曰笃信曰教忠曰教和
　　　金坛县　
祥符图经载夫子庙在县治东其后依庙建学陋甚绍熙初宰李枀重建堂曰明伦阁曰尊经斋舍器用俱备晦庵先生侍讲朱公熹书额永嘉叶适记邑人刘宰书至嘉定壬申枀子坝来贰郡宰唐士列立石
　　书院
　　　丹徒县缺(缺)
　　　丹阳县缺(缺)
　　　金坛县　
申义书院在希墟前太府寺丞张镐参政文简公纲之孙以其居去庠序远因建书院招名师合族之子弟教之且拨田为经久计邑人刘宰为取孟子申之以孝悌之义名之
　兵防
自吴孙权都京城理水军起楼橹谨斥候魏人撤兵远徙京口之兵莫强焉晋宋以来兵权总于刺史刺史带持节都督者不但统京口兵或督中外军事或督诸州军事六朝经理中原率由京口兴师不得不合兵权于此唐初润州刺史特领一州非六朝事权比至干元有丹阳军建中有镇海军元和间始并二军为一是时节度观察使或统诸道或统数州然破庞勋破李希烈皆京口兵为之则晋人谓之可用宜矣宋朝惩唐末五代兵骄将专之弊选州兵壮勇者部送京师以补禁卫余留本城虽或更戍然罕教阅熙宁七年始诏京畿诸路兵分置将副无复出戍有警而后遣谓之将兵元丰四年又诏团结东南路诸军如京畿法凡十三将浙西路为第三将而将兵昉乎此今州兵有系将不系将系将五禁军也不系将崇节牢城也浙西路钤辖今驻平江秋阅则按其事事已复归而润有州钤辖则自绍兴二十八年守臣杨揆奏请始 【又按祥符间京口有新水军营以水战南方之所长也自绍兴十一年分屯禁旅水军有御前都统制领之而当郡不复置开禧间尝置防江一军未几改隶都统司嘉定乙亥待制史弥坚以防江为今重事复请于朝】 
　　子目(缺)
　　　水军　
吴志张纮传注孙权对刘备曰吾方理水军当移据秣陵时权正屯京
　　　楼橹　
孙韶收父河余众缮京城起楼橹
　　　北府兵　
晋郗愔在北府徐州人多劲悍桓温云京口酒可饮兵可用深不欲愔居之
　　　义军　
刘裕克京口义军斩桓元骁将吴甫之皇甫敷元大惧使桓谦屯东陵谦等士卒多北府人素畏伏裕莫有鬬志裕与刘毅等分数队进突谦阵将士无不一当百
　　　万钧神弩　
宋武帝之破卢循也军中多万钧神弩所至莫不摧陷舆地志唐颓山西有宋武帝积弩堂
　　　步骑　
梁中大同初侯景渡采石邵陵王纶率步骑三万发自京口直指钟山出贼不意大破之
　　　镇海军　
唐建中二年置
　　　宣润弩手　
韩滉为镇海节度德宗在奉天淮汴震骚滉训练士卒锻砺戈甲称为精劲分兵戍河南帝狩梁州滉请以镇兵三万助讨贼有诏嘉劳李希烈陷汴州滉乃择锐卒令裨将王栖曜李长荣柏良器进讨次睢阳而贼已攻宁陵栖曜将强弩数千夜入宁陵希烈不之知良器择弩手善游者沿汴渠夜入及旦伏弩发贼乘城者皆死矢及希烈坐幄希烈惊曰宣润弩手至矣遂大败东解宁陵之围复宋汴之路漕路无梗安靖东南滉功居多
　　　楼船　
韩滉造楼船战舰三千柁由海门大阅扬威武
　　　丹杨军　
新唐书地理志丹杨军干元二年置元和二年废
按旧唐书纪元和五年十一月浙西奏当镇旧有丹阳军请并为镇海军从之与志年月小异 【旧书杨从阜】 
　　　挽硬　
镇海军节度李锜增广兵众选善射者聚之一营号挽硬
　　　甲士　敢死士　
咸通五年庞勋陷都梁城辛谠言于泗洲刺史杜慆请出求救于淮浙闰月甲辰至润州见镇海节度杜审权审权乃遣押牙赵翼同谠将甲士二千人救泗洲浙西军至楚州未进谠曰我请为前锋乃募选军中敢死士数十人迎贼死战扬旗鼓噪而前贼见其势猛锐避之
　　　后楼兵　
镇海军节度周宝募兵号后楼都子玙统之孱不能御军伍横肆廪给倍于镇海骄不可制
　　　凌波军　
南唐窃据每岁五月许民竞渡籍其姓名尽搜以为兵号凌波军卢绛以功授凌波军都虞候吴越兵围京口绛率所部舟师突长围来救
　　　新旧水军营　
祥符图经载旧水军营新水军营并在州治西北三里旧营乃南唐故迹新营祥符六年诏立营废久矣
　　　都巡检营廨　
长编大观元年十二月御笔江浙之民轻扬易摇盗窃间作承平日久兵弱势单一有警急无以制御阻淮带江不可不防可相度于杭越之钱塘西兴杨润之瓜洲西津淮口之盱眙临淮各置都巡检一员兵给二百人刀鱼船五只各于江淮岸侧置营廨屯守分部地界凡沿淮巡检悉隶之以时巡察奸盗
　　　汰冗兵　
绍兴元年夏四月浙西大帅刘光世一军月费钱十六万米三万石辛卯上问宰执几何可以赡足范宗尹以其数对且曰若汰其冗而留精兵三万可以足用上曰待作手书与之直示朕意
　　　募敢战之士　
四年冬十月知镇江府沈晦过阙言大将与帅臣各有所职若全倚大将恐不能办递年杜充总大兵在建康而帅臣陈邦光不为措置及充迎敌而邦光被絷以至周望去而汤东野逃郭仲去而李邺降皆坐此也望拨零兵二千付臣并令臣募敢战之士三千参用昭义步兵之法期年后京口便成强藩东晋尝谓京口兵可用故北府兵号为最精唐亦用宣润弩手平淮甸时方以韩世忠屯军在府其言不用又乞促张浚统兵为世忠之援时宰执皆称晦议论激昂
　　　赤心奇兵两军　
金左监军挞辣居祁州而其众尚留陈楚浙西大帅刘光世守镇江欲携贰之乃以金银铜为三色泉其文曰招纳信宝获金人则燕饯而遗之未几踵至得数千众皆给良马利器用之如华人因创赤心奇兵两军颇得其用
　　　防江军　
开禧二年冬楚州申敌犯清河宜备江面奉旨令阁门陈焕因守臣待制宇文绍节措置防江本府招募能水武艺効用并厢军共一千六百人充本府防江水军又关拨都统司温州福州防秋把隘海船四十五只及劝客船二十七只招到梢碇水手八百余人通二千四百八十余人辟差统领将佐措置军器衣甲屯驻焦金山一带防捍江面与都统司人船编排字记于沿江上连下接各择紧要隘口地分防守至开禧三年五月奉旨以二千人为额以镇江府驻札御前防江军为名溢额人数仍旧遇阙销豁其统领将佐官兵并泊焦山时未有营廨也守臣赵师（上睪下廾）于石公山之东起葢一千三百间置教场以练士卒军伍既成续江面平息将海船并梢碇水手申朝廷给据放散至嘉定六年八月枢密院札下总领钱仲彪都统刘元鼎将防江见管军兵九百八十九人及衣甲军器等并拨付都统司水军及诸军收管其统领将官照江上离军恩例与添差在外差遣一次
防江军衣甲器械　防江军既隶大军凡本府素来自备衣甲器械并行拨去嘉定甲戌守臣待制史弥坚请于朝谓州兵自古有之今招填阙额禁军方议练习而军器阙然是州兵无用也欲乞给还器械并寨屋充本府禁军演习居止使用二月枢密院札下都统司尽数拨还今本府具已拘收数目申元发往都统司军器 【铁甲一千一十九副麻扎刀五十柄白木鎗七百七十条手射墨漆角弓一百张手射角弓弦二百条弓箭（革胡）（革彔）一百六个弓箭三万一千六百只火药弓箭五百只墨漆木弓一百二十张苦竹枪头一千六百个弩箭革胡革彔三百五十七个火药弩箭五百只斧七百柄斧刃子四百八十个铁叉三十五柄大鼓二十面小鼓八十面铜锣一十面腰刀四百口旗大小一千二百九十八面都管皮四百二十条箭隔九十一条蒺蔾火炮二百个】 都统司拨还军器 【甲六百副枪七百七十条麻扎刀五十柄腰刀三百口腰斧三百柄箭（革胡）（革彔）一百六个队鼓三十面大鼓一十八面金一十面墨角弓一百张新弦二百条黑木弓一百二十张弩箭（革胡）（革彔）三百一十二个铁锅一十口弓箭一万三千八百只旗大小一千九十六面小鼓五十面叉三十五柄手刀一百口手斧四百柄枪头一千六百个斧刃子一百八十个都管皮二百八十三条箭隔二十二条余未发到】 
　　　禁军　
元额管全粮二千一百三十人嘉定癸酉秋不足五百人率充局次诸厅杂役而老弱不啻什伍待制史弥坚按籍都阅汰其疲羸籍其子弟厢卒之强锐者升刺焉仍立赏格散募招补至乙亥春拣中八百十五人队外剩员不与
禁营在府治之西 【禁营在府治之西○ 【钞本在广固指挥前一行】 　案下文威捷全捷威果雄节广固诸指挥皆禁军之名则禁营自当在威捷之前不当在广固之前矣】 
威捷第四指挥额管全粮五百一十人见管大小五百人全粮三百二十六人 【拣中二百九十六人队外三十人】 剩员小分一百七十四人阙全粮一百八十四人
全捷十八指挥额管全粮四百人见管大小分二十九人全粮二十四人 【拣中一十五人队外九人】 剩员五人阙全粮三百七十六人
威果三十六指挥额管全粮五百一十人见管大小分一百三十人全粮一百二十二人 【拣中一百九人队外一十三人】 剩员八人阙全粮三百八十八人
威果六十二指挥额管全粮四百人见管大小分一百六十四人全粮一百四十四人 【拣中一百四十人队外四人】 剩员二人阙全粮二百五十六人
雄节第十指挥额管全粮三百一十人见管大小分三百二人全粮二百八十九人 【拣中二百五十五人队外三十四人】 剩员一十三人阙全粮二十一人
广固指挥　旧有广固营在西夹城内废久
　　　厢军崇节指挥　
会要熙宁元年十二月枢密院言厢军近已团结教阅武艺欲给威边京西路军额请受以州军大小定人数自三百人至百人仍改军额内两浙曰崇节并加教阅二字于军额上从之四朝史志四年枢密院言诸路厢军名额猥多自骑射至牢城凡二百二十三其间因事募人团立新额而教阅厢军并为一额余从省废其移并如禁军法奏可遂下诸路以州大小高下为序每指挥毋过五百人内两浙曰崇节
　　　厢军牢城　
元额管全粮三千四十六人嘉定癸酉秋止管四百余人至乙亥春简核升黜之外禁军改刺丁壮新招共得七百三十人分隶杂役
崇节十三指挥额管全粮五百四十一人见管大小分一百七十人 【全粮一百六十五人半粮五人】 阙全粮三百七十六人
崇节十四指挥额管全粮五百四十一人见管大小分一百四十五人 【全粮一百四十四人半粮一人】 阙全粮三百九十七人
崇节十五指挥额管全粮五百四十一人见管大小分一百七十四人 【全粮一百六十八人半粮六人】 阙全粮三百七十三人
崇节十六指挥额管全粮五百四十一人见管大小分一百八人 【全粮一百六人半粮六人】 阙全粮四百三十五人
牢城第四指挥额管全粮四百四十一人见管大小分七十五人 【全粮七十人半粮五人】 阙全粮三百七十一人
牢城第五指挥额管全粮四百四十一人见管大小分八十一人 【全粮八十人半粮一人】 阙全粮三百六十一人
　　　威辅堂　
旧教场在夹城西长巷内规橅卑狭雨则沮洳军士不足以容守臣待制史弥坚徙于石公山即防江军教场也去城八里与焦山相对东西阔四十九丈南北长五十六丈鼎创将台射亭一十九楹名曰威辅取威武文德辅助之义春秋禁旅教阅于此
　　　止戈亭　
亭在郡治守臣日阅士卒之所分禁旅为六队教以武艺每五日课射给犒而激厉之亭初成待制史弥坚记曰皇朝以禁兵分戍列郡措意深密厥后悉上之制寖隳郡各因其旧数为额阙上招募虽稍戾本指然壮侯蕃以卫王室以威不轨以定民志犹初意也京口实江表形胜余至郡席未暇暖简核军实视故籍不能五之一而工技击者无百人问诸老胥旧校则曰中兴以来是邦屯驻大军不赖州兵为重故兵备寖以单弱今粮簿不五百人而疲羸且十六七率为它役庇占开禧兵衅起守臣尝请诸朝置防江军已而寻盟则防江军改隶都统州兵不振有自来矣余心惕焉以为凿城筑池効死弗去谁实任责而兵顾如是可乎则按籍都阅立格去留黜侏儒者降厢卒而厢卒之强壮者升焉执它役者还队伍而尫弱疲曳者退焉其存者不十之三则又散募子弟丁壮合旧兵得八百人先是阅场直子城之西列屯之后池洿下雨辄泞淖且回僻为守者不得朝夕视教习特具文耳余暇日行郡后荒圃默计可为小射亭则筑垣畚砾除而抵之又上言于朝谓防江军虽废其器械营舍宜归之州家朝如请下统司次第给还既又按行其营拓旧阅场立堂五间扁以威辅为春秋搜狝之所而小射亭则以止戈名之分新军为队队各百三十人置部将六员其甲冑房箙之属则创库以藏队别其号以便于给纳间五日角射艺教阵法决拾坐作候正金鼓颇渐谙习顾精能激惰兵不可以无赏日引月长赏不可以不继适郡之屠务有遗利岁可得七千缗储以给赏月费六十万钱而鼓角旗帜皆谨亮而精明之禁旅训齐则又练巡尉之兵创徼逻之卒使之严扞掫而肃警捕越明年秋大阅威辅郡之军容稍稍改观余退而思之佳兵者不祥之器而天生五材谁能去兵吾夫子尝闻俎豆之事矣而又曰我战则克葢思患豫防有备无患兵之善志也今天子以礼乐治天下何事于兵而余戆书生又非能知兵者区区志念特以谨侯度述所职耳乃若填刺未及故籍则必得尺度如格不敢便文自营于以待后之人庶几尽复其旧故记其畧于止戈而闻其事于朝省其凡目则载诸案牍及图经云
　　　巡铺　
初厢无巡铺官无军巡待制史弥坚谓滨江为郡军民错处戢奸弭暴宜不若是疏乃于五厢江口镇创置巡铺二十八所以二十八宿为记铺各厢军二名专充巡徼东西厢五铺 【第一铺在小巿东角字记第二铺在后军寨门前亢字记第三铺在甘露寺井亭氐字记第四铺在登仙桥房字记第五铺在土牢巷口心字记】 左北厢五铺 【第一铺在千秋桥尾字记第二铺在张公桥箕字记第三铺在嘉定桥斗字记第四铺在朱方门外牛字记第五铺在长桥女字记】 左南厢五铺 【第一铺在染造桥虚字记第二铺在游奕军前危字记第三铺在中山酒库北室字记第四铺在屏风巷壁字记第五铺在草巷内奎字记】 右南厢五铺 【第一铺在张师娘巷娄字记第二铺在道人桥胃字记第三铺在西花园前昴字记第四铺在右军小寨前毕字记第五铺在东岳庙前觜字记】 右北厢五铺 【第一铺在邓家宅前参字记第二铺在栲栳闸前井字记第三铺在转般仓前鬼字记第四铺在剥马务巷柳字记第五铺在木场巷星字记】 江口镇三铺 【第一铺在西北较酒务前张字记第二铺在潮闸前翼字记第三铺在墅土山轸字记】 
夹冈巡铺夹冈俗分大小名之地势萦回岐分山脊相距旷迥行者惴惴熊叔茂诗僻疑昏有虎静恠晓无鸡谓此地也守臣殿撰宇文绍彭创置六铺分拨逻兵舟行陆走藉以无恐
丹徒县界小夹冈三铺 【第一铺尉司弓手五人第二铺西津巡检司土军六人第三铺地名新丰圌山巡检土军四人】 
丹阳县界大夹冈三铺 【第四铺经山巡检司土军五人第五铺尉司弓手五人第六铺弓手五人】 
金坛县界(缺)
闸兵　元额一百三十人存者无十之一守臣待制史弥坚奉旨浚渠堰闸落成乃募强壮会水者三十人籍为兵闸官统之及于上闸东侧剙寨屋四十楹充闸兵居止
　　　土军弓手
　　　　丹徒县　
西津巡检司土军额管一百八十人见管九十五人阙八十五人　尉司弓手额管七十五人无阙　圌山巡检司土军额管一百八十人见管九十五人阙八十五人内分拨茆轮江巡捕三十人先是嘉定四年守臣待制傅伯成准枢密院札子为江淮制置使司申措置把截私贩海湖舟船事札付本府日下措置或合移防江军于圌山石牌冲要去处屯驻专一教习水战及与两寨同共防警本府遂措置海船选差防江官兵关拨军器于界内把截外条陈于上曰圌山去本府水路百里石牌又在江阴之下去本府水路三百六十余里节制非便纵使无此利害圌山石牌正缘根盘胶固囊橐为奸今移置此军将来恐又生一圌山石牌非能为益欲且从旧焦山置营有合更戍处具于后圌山之下约水路百三十余里有小河寨属常州小河至申港七十余里有申港寨由申港至江阴三十余里由江阴至石牌十八里有石牌寨皆属江阴军置寨之所皆系控扼要害各有巡船若使寨兵用命私贩及盗船无有不获相承为奸事非一日圌山小河之间又系本府及常州两界首每遇盗发巡尉互相推托少有捕获其地有包港一处劫盗之所出没其外新沙居民颇众又其下则有焦子门两山地势尤险今相度欲于包港置寨屋五十间防江军更戍一百五十人将官一员三月一替仍拨船三只分番在船泊于沙岸又于圌山拨六十人船两只同共防遏葢兼用两寨则无与盗交通之弊分番更戍则无根株盘固之患实为利便其小河申港等处事属他郡恐别有利便亦乞从朝廷行下本处相度是年六月十九日奉旨依至六年八月防江军拨隶都统司后止差圌山寨兵三十人
　　　　丹阳县　
尉司弓手额管一百二十人见管一百三人阙一十七人　延陵巡检司土军额管七十七人见管二十六人阙五十一人　经山巡检司土军额管九十六人见管八十一人阙一十五人
　　　　金坛县　
尉司弓手额一百六十人见管九十五人阙六十五人
　　子目(缺)
干道六年镇江都统制成闵奏制军之额贵得其当古人自五人为伍五伍为两积而至于为师为军有定数未尝紊杂窃见镇江军马往年系游奕选锋前右中左后水军人军后来浸废游奕选锋并作六军本路屯驻额管四万七千人除招填外 【阙五字】 千人其余五军或多至九千八或少止七千人每将或多至三千人或少止一千人非特多寡不同而亦队伍不齐臣今欲将水军以五千人为率分作三将余每军以七千人为率分作五将每将各据所隶军分均拨队伍将见隶诸军亲随使臣衙兵合并作一处乞添置游奕一军如此则军伍齐整亲督教练第其能否以别勤怠自然上下相维小大咸励军政修明可责成効兼镇江诸军兵将所部军伍多寡不同所定员数参差不一皆是前后帅臣一时差补即无正授付身苟且因循何以激劝臣欲乞每军差统制官一员统领官二员每将差正将一员副将一员其各用准备将缘本司路当要冲每岁护送国信人使分遣淮东诸州防托及公淮巡检扬州牧放差使之类皆要有心力将官部辖每将欲差准备将二员上件兵将官乞从本司铨量保明申朝廷正行给降付身日后有所补差并依此例五月二十四日奉旨镇江府驻札御前诸军以前右中左后水游奕七军称呼水军以三将余军以五将共三十三将统制官以七员统领以一十三员水军止差统领一员正副准备将各以三十三员为额内受朝廷付身及本军差权二年以上并特与正差未及二年人且与权差候年限及取旨与差仍令成闵开具合差人数职位姓名申枢密院
前军寨 【范公桥一普照寺下一石头巷一天庆观巷北一】 　右军寨 【西门里一湾门桥一西门外牛家坡一经家湾一施水坊铺二】 　中军寨 【仁和门里一门外二鹤林门一通吴门外东河村一】 　左军寨 【鹤林门里塘塠山下一门外二】 　后军寨 【长桥门一东海门一】 　水军寨 【洗马桥一西津西仓门一金鸡岭一】 　游奕军寨 【光孝观一八角楼前一鹤林门里西花园前一鹤林门外一丹徒县前一仁和门里双望子后一】 　龟儿寨一百一十二间　前军大寨三百二十二间　前军小寨六十间　后军寨二百二十七间　中军寨二百一十间　都统衙中军寨六十七间　左军寨二百五十九间　左军寨五百四十八间　右军小寨九十三间　雄江右军寨三十二间　雄江左军寨一百一十七间　游击军寨三百六十二间　总効军寨二十四间　游奕前军寨百八十八间　游奕后军寨六十二间　背嵬军寨五十间　厢禁军寨三十二间　拱卫军寨百一十三间　闸兵寨四十间　延陵巡检寨在镇内　经山巡检寨元在经山侧今移在练湖埂上去县二十里　包港寨在永济乡潘庄之东守臣待制傅伯成奏请剙置御江盗始以防江军兵更守今拨寨兵守之　牧放寨基昔在尚德乡县东北十里今废为民田　西津寨在县西北五里大江岸上　圌山寨在县东南五十里圌山下战舰都统司战舰数内车船在江南岸断妖港摆泊戈马船海船轻舠多浆在下鼻港摆泊而窜船海秋等却在江北扬州岸摆泊设有缓急非大潮汛仓猝乘驾虑不及事嘉定甲戌奉旨令镇江都统司开浚本府海鲜河那移江北战船一就江南梢泊从守臣待制史弥坚之请也
按建炎二年六月言者以为东南武备利于水战宜于江上广造战舰列于南岸己卯诏公江措置限一月毕审此则战舰在江之南中兴初固以为便矣
嘉定镇江志卷十一
　古迹
叙(缺)
　　居宅 【居宅○(钞本无此二字)　案下文自晋刁勰宅以下皆言居宅者也自宋兴宁陵以下皆言陵墓者也盖此卷以古迹为总目居宅陵墓为子目(陵墓门内又分陵与墓为小子目钞本金坛县后有一墓字严氏以为标题之仅存者今移至丹徒县之前而别补陵字于陵墓之后)严氏元照谓当补此二门是也然又谓古迹另为一门而以卷末宋志孝建以下八条当之则其说仍有未安盖彼八条本卷二十一纪异门器物类之文而误入此卷者也(八条内或言得古钟或言得古铜器或言得古铁或言得玉磬或言得石函与器物类或言得银木简或言得玉印者事既相似文义亦同则为错简无疑)否则志书纪古迹岂有不列古人之居宅陵墓而止述古人之器物者乎今补居宅陵墓二子目而卷末八条则移入卷二十一器物门内仍顺时代为叙以复其旧焉(器物门内本有齐建元时事一条永明时事一条梁末事一条今列于宋志孝建条后陈大定中条前)】 
叙(缺)
　　　丹徒县
 晋刁勰宅
在城西南四里近宅有桥勰因毁为航号长广航
　　　　南唐林仁肇宅
在今之朱方门外一里后为故相苏颂居第颂以仁肇忠勇乃为立庙于宅之东侧 【苏氏谭训】 仁肇庙今在前军寨之山上甚小
　　　　赞善大夫陈翊宅 
赞善大夫陈翊筑室京口徐铉有送翊还乡序有云戴仲若轩垂之地不减风烟蒲真人鹿迹之乡依然川域 【详见徐铉集】 
　　　　宋故相秀国陈升之宅
在朱方门外范公桥之南苏氏谭训载之甚详今为后军寨并酒海酒库京口集有升之营所居诗及沈括陈丞相宅避暑诗括笔谈云秀公治第于润极为闳壮宅成已疾甚惟肩舆一登西楼旧总所中酒库相对运河东岸侧有秀公亭后废
　　　　翰林学士三司使沈括宅
在朱方门外之东自志云翁年三十许时尝梦至一处登小山花木如覆锦山之下有水澄澈极目而乔木蘙其上梦中乐之将谋居焉自尔岁一再或三四梦至其处习之如平生之游后十余年翁谪守宣城有道人无外谓京口山川之胜邑之人有圃求售者及翁以钱三十万得之然未知圃之何在又后六年翁坐边议谪废乃庐于浔阳之熨斗洞为庐山之游以终身焉元佑元年道京口登道人所置之圃怳然乃梦中所游之地翁叹曰吾缘在是矣于是弃浔阳之居筑室于京口之陲巨木蓊然水出峡中停萦杳缭环地之一偏者目之梦溪溪之上耸为邱干木之花缘焉者百花堆也腹堆而庐其闲者翁之栖也其西荫于花竹之闲翁之所憇壳轩也 【京口集有壳轩诗】 轩之瞰有阁俯于阡陌巨木百寻哄其上者花堆之阁也据堆之崩集茅以舍者岸老之堂也背堂而俯于梦溪之颜者苍峡之亭也西花堆有竹万个环以激波者竹坞也度竹而南介途滨河锐而垣者杏觜也竹闲之可燕者萧萧堂也荫竹之南轩于水澨者深斋也封高而缔可以眺者远亭也居在城邑而荒芜古木与豕鹿杂处客有至者皆频额而去而翁独乐焉渔于泉舫于渊俯仰于茂木美荫之闲所慕于古人者陶潜白居易李约谓之三悦与之酬酢于心目之所寓者琴碁禅墨丹茶吟谈酒谓之九客居四年而翁病涉岁而益羸滨槁木矣岂翁将蜕于此乎 【长兴集】 今半为前军寨
　　　　故相魏国公苏颂宅
在化龙坊 【今曰化隆】 与陈升之宅相近即林仁肇故居也颂新居成次七弟大夫韵有版筑多遗址经营信昔缘之句注旧址乃林仁肇故宅版筑时犹有旧砖甓林亦温陵人而家此今余居有之信非偶然耳颂始建第皆法故相杜衍务为俭素曾肇铭颂之墓曰筑第京口仅庇风雨苏氏谭训曰颂以宫使居化龙之新第着百韵诗代家训具述祖先基业平生艰勤训饬子孙俾谨守家法无坠世绪
　　　　知院蔡卞宅
在登云门里与庄定公王存宅相近旧有阁曰元儒亨会之阁徽宗御书额其地今为右军寨
　　　　中书侍郎刘逵宅
在长桥之南建炎末为宣抚司
　　　丹阳县
 晋王珣宅 【晋王珣宅○(钞本无晋字珣字)　案下文云后舍为朝阳寺元志卷十二云晋王珣宅在县市中后舍为朝阳寺则此句当作晋王珣宅明矣】
在丹阳县南一里后舍为朝阳寺
 梁武帝宅 【梁武帝宅○ (钞本此下一段在陆澧宅后)　案张祜陆澧皆在梁武帝后其宅不应在梁武帝宅前乾隆镇江府志列梁武帝宅于晋王珣宅后今据以改正(戴氏守梧谓乾隆府志载丹阳县唐人之宅凡四此志止有张祜陆澧权德舆三宅而少桓彦范宅当于梁武帝宅条后补唐桓彦范宅六字今从之惟是后出之志书所有而此志无之者难更仆数或原本未载或已载而脱去势难一一徧补故戴氏所未述者今皆仍其旧焉)】 
基在塘头村即位幸旧宅观旧井井上梨枣并儿时所植尚存
　　　　唐桓彦范宅(缺)
　　　　张祜宅
□在□□祜字承吉元和中作宫体小诗辞曲艳发窥建安风格以曲阿地古澹有南朝之遗风遂筑室种木而家焉颜萱后经其故居已易他主诗见类集陆澧宅在丹阳严维有自云阳归晚泊陆澧宅诗见类集
　　　　权德舆宅
在练湖上德舆有送其叔赴晋陵诗序云德舆旧居丹阳去晋陵百里又有忆江南旧居诗曰结庐常占练湖春岁久莫识其处
　　　　宋枢密副使邵亢宅
在耿冈
　　　　中书舍人蔡肇宅
在竹塘村
　　　　陈辅
居县之南郭
　　　金坛县
　　　　宋参知政事张纲宅
在金坛县西之希墟村
　　　　知枢密院事汤鹏举宅
在东之小墟村绍兴丁丑二公并为执政邑人呼张为西府汤为东府云
　　陵墓
叙(缺)
　　　陵
　　　　丹徒县
　　　　　宋兴宁陵
在县东南三十五里武帝追尊曰孝皇帝讳翘初仕郡为功曹 【元和郡县图志】 孝穆赵皇后本传高祖之母葬丹徒县东乡谏壁里雩山陵曰兴宁
　　　　　孝懿萧皇后陵
孝懿萧皇后本传孝皇帝之继室亦葬丹徒兴宁陵崩时年八十一遗令曰孝皇背世五十余年古不祔葬且汉世帝后陵皆异处今可于营域之内别为一圹孝皇陵坟本用素门之礼与王者制度奢俭不同妇人礼有所从可一遵往式乃开别圹与兴宁陵合坟初高祖微时贫约过甚孝皇之殂葬礼多阙高祖遗旨太后百岁后不须祔葬至是故称后遗令施行
　　　　　胡婕妤陵
胡婕妤本传文帝之母葬丹徒陵曰熙宁荥阳庐陵衡阳三王墓并在域东
　　　　丹阳县
　　　　　齐宣帝休安陵
在县北二十八里高帝父也追尊为宣皇帝
　　　　　景帝道生永安陵
在县东北二十六里明帝父也追尊为景皇帝
　　　　　高帝道成泰安陵
在县东北三十一里
　　　　　武帝颐景安陵
在县东三十二里
　　　　　明帝鸾兴安陵
在县东北二十四里 【并元和郡县图志】 舆地志云泰安陵景安陵兴安陵在故兰陵东北金牛山其中邱埭西为齐梁二代陵隧口有大石麒麟辟邪夹道有亭有营户守典之四时公卿行陵乘舴艋自方山由此入兰陵升安车轺传驿置以至陵所
　　　　　梁文帝顺之建陵
在县东北二十五里武帝父也后张氏谥文献合葬舆地志云 【舆地志云○ 【钞本此下一段在简文帝纲庄陵后】 】 梁大同元年作石麒麟自京师由曲阿中邱至陵所初甚难近陵二十余步忽如跃走时以为瑞帝不悦终有侯景之乱
按建康实录 【按建康实录○ 【钞本此下一段亦在简文帝纲庄陵后】 　案舆地志一段内云梁大同元年作石麒麟又云终有侯景之乱建康实录一段内云武帝父顺之追尊为文皇帝又云武帝大同中作石麒麟乃置于此墓是所言者皆武帝修建陵之事不应列于简文帝庄陵之后也元志卷十二陵墓类列此二段于文帝建陵之后今从之】 及隋志曲阿县建陵隧口石麒麟起舞皆在大同十二年与志异又碑曰太祖文皇帝之神道武帝父顺之仕齐为领军将军封临湘侯武帝即位追尊为文皇帝庙号太祖见姚思廉陈书及南史并建康实录武帝大同中作石麒麟乃置于此墓至欧阳修集古目录乃以此碑为宋文帝长宁陵自在蒋山见沈约宋书及建康实录甚明此乃梁文帝建陵特其八字与文帝庙谥偶同尔
　　　　　武帝衍修陵
在县东三十一里后郗氏先葬天监七年诏修建二陵周回五里内居人赐复终身大同十年武帝驾幸兰陵谒建陵有紫云荫覆陵上食顷乃散帝望陵流涕所沾草皆变色陵傍有枯泉至是流水香洁辛丑哭于修陵诏曰朕违桑梓五十余载展敬园陵但增感恸园陵职司共事勤劳并赐位一阶并加颁赉唐贞观十一年诏令百步禁樵采
　　　　　简文帝纲庄陵
在县东二十七里简皇后王氏合葬诏曰简皇后窀穸有期昔西京霸陵因山为藏东汉寿陵流水而已朕属值时艰岁饥民弊方欲以身率下永示朴厚今所营庄陵务存约俭有港名萧港直入陵口陵前石麒麟高丈余寰宇记云梁简文帝陵有麒麟碑 【寰宇记云梁简文帝陵有麒麟碑○(钞本在居宅门梁武帝宅条下)　案二句皆言陵墓与居宅无涉且系简文帝之陵与武帝无涉故置之武帝宅后则文义不贯而移至简文帝陵后则与陵前石麒麟高丈余之句正相联属也兹特改正】 
　　　　金坛县(缺)
　　　墓
　　　　丹徒县
　　　　　吴孙氏墓
在城南
按孙氏诸陵坚曰高陵在曲阿权曰蒋陵在钟山惟策在丹徒为许贡之客所害后权称号追谥策曰长沙桓王陈寿尝言割据江东策之基兆权尊崇未至故此不称陵而称墓类集谓孙氏陵在城南复取何逊行经孙氏陵诗附之误矣葢逊所题乃权墓也
　　　　　晋郗昙墓
陈时东征北军于丹徒盗发昙墓见建康实录
　　　　　禇裒墓
在城南七里
　　　　　宋神士墓 【宋神士冢○(钞本无此四字)　案此四字乃一段之标题钞本脱去词意不完且与上文晋郗昙墓褚裒墓之例不相符合严氏元照谓少帝以下二行无所附丽而删之今仍存其旧而补四字于首(元志卷十二陵墓门内亦补此四字)】 
少帝时南徐有一士子从华山往云阳与客舍中一女子相与死因合葬呼曰神士冢出系蒙太平广记载
　　　　　南唐徐知谏妻赠东平郡君吕氏墓
在普济院之左知谏记文尚存干贞三年己丑沙门令威立石
　　　　　宋兖王李从谦墓
在城南之望城堽俗呼为兖王坟其石翁仲一尚在适吴门内河西岸圣井子之旁
　　　　　京西转运使苏舜元墓
在五老山端明殿学士蔡襄铭尚书左丞庄定王存墓在仙风里翰林学士曾肇铭
　　　　　祠部员外郎秘阁校理赠少师王介墓
在蒜山东荆国文公王安石文忠公苏轼皆有挽诗见集中介之子延康殿学士王汉之墓在黄杜村马鞍山中书舍人程俱铭
　　　　　光禄卿王罕及其妻昭州平乐县主簿墓
光禄卿王罕及其妻夫人狄氏子昭州平乐县主簿潞并葬崇德乡永安里丞相岐国公王珪铭礼部郎中米芾墓在黄鹤山中书舍人蔡肇铭
芾之父左武卫将军赠中散大夫□母赠丹阳县太君阎氏皆葬于此山
　　　　　同知枢密院事林希墓
在马迹山门下侍郎许将铭
　　　　　尚书左丞谥安惠邓润甫墓
在下鼻塘
　　　　　秘书监知应天府翟思墓
在铁炉山
思之孙兵部侍郎翟绂墓亦葬其山之东南阜
　　　　　朝散大夫知楚州陈向墓
在长山之白云岗内翰沈括铭
　　　　　丞相文肃曾布墓
在长山之相公湾
布从子左奉议郎知舒州曾纁 【布从子左奉议郎知舒州曾纁○ (钞本从作之)　案下文云内翰汪藻志考汪藻浮溪集曾纁墓铭云君之祖易占有子六人曰布谥文肃曰肇谥文昭君文昭暮子也据此则纁乃肇之子布之从子也今改正】 葬丹徒乡内翰汪藻志
　　　　　正议大夫曾□墓
在独市村
　　　　　朝散大夫提点杭州洞霄宫蔡渊墓
朝散大夫提点杭州洞霄宫蔡渊葬东霞山翰林学士毛友铭
　　　　　吏部尚书蒋猷墓
前志云在五州山之西阜
今按内翰汪藻志猷墓乃云葬明州鄞县凤翔乡隐学士之东岗未知孰是故两存之
　　　　　中书侍郎刘逵墓
在汝山其子居实自为志
　　　　　资政殿学士赵野墓
在圌山之阳靖康初野过高密为贼所害绍兴中招魂葬此
　　　　　观文殿学士谥忠简宗泽墓
在京岘山显谟阁学士曾懋铭近守臣吏部侍郎俞烈重建飨堂
　　　　　承议郎知真州刘公彦墓
在金山寺地内
　　　　　开府仪同三司詹文墓
敕葬白兔山荣国夫人何氏墓附
　　　　　资政殿学士詹度墓
在白兔山今其族居缙云
　　　　　供备库副使赠武显大夫向子莘墓
在官塘桥西北长乐山朝议大夫吴说碣子莘子所生母永康县大君夏氏妻静安县君曾氏及其子婺州义乌丞游沂州司刑曹涂监行在赡军北酒库征建康排岸湋皆葬于此山第六子直徽猷阁荆湖北路转运副使（□匀）之妻令人俞氏及其次子奉议郎通判常德府士裴墓在长山
　　　　　龙图郑□墓
在谢家湾
　　　　　殿丞周□墓
在缪家山南
　　　　　尚书郎洪□墓
在缪家山
　　　　　运使高□墓
在官塘桥东
　　　　　兵部郎张颉墓
在横山尚书凌景夏志
　　　　　通奉大夫淮南运判孙荩墓
在马鞍山
　　　　　后湖居士苏庠墓
在马迹山金桥村大（艼去丁改乘）
　　　　　知处州柳仲永墓
在黄茂山
　　　　　节度使魏胜墓
在汝山之漩水湾
　　　　　都统制谥毅武王胜墓
在城西朱家湾
　　　　　成肃皇后父谢冀王墓
在鹤林门之东南
　　　　　太原郡侯赠节度使王刚墓
在城南七里堽
　　　　　直显谟阁吕擢墓
在汝山之漩水湾
　　　　　蠹斋先生真州教授周孚墓
在檀山
　　　　　朝奉郎通判范邦彦墓
在京岘山南
　　　　　朝请郎西外宗正丞张大允墓
在宝葢山
　　　　　乡贡进士姜谦光墓
在缪家松塔湾
　　　　　湖州教授陈珙墓
在义里乡分流村西
　　　　　朝请大夫知辰州王万全墓
在白兔山
　　　　　建康府教授田晓墓
在京岘山北马鞍山
　　　　　步帅果州团练使刘超墓
在长山
　　　　　中奉大夫成都运判霍（□虎）墓
在汝山
　　　　　权马司左领卫将军张良显墓
在长山
　　　　　殿帅节度使郭钧墓
在长山
　　　　　宣义郎将作监主簿马元颖妻荣氏合葬墓
在汝山 【马元颖妻荣氏名庄墓在汝山○(钞本颖作频无墓在汝山四字)　案元志卷十二陵墓类荣氏墓在汝山之阳注云荣氏名庄字正容宣议郎将作监主簿马元颖之妻也据此则名庄下当补墓在汝山四字(上文霍篪墓条下亦云墓在汝山)而元频当改作元颖明矣(频与颖笔画相似古今人名频者少名颖者多频必颖之讹也)严氏元照知其有脱文而欲改名庄为合葬未为得也】 
　　　　　赠少师应安道墓
在长乐乡青山
　　　　　武义大夫何淮墓
在京岘山南西营村
　　　　　总管佐领卫将军李师闵墓
在长山
　　　　　迪功郎常州武进县主簿孔璇墓
在丹徒乡圌山之阳 【孔子四十九世孙建炎南渡后寓居因葬于此】 
　　　　　成忠郎孔珪墓
在丹徒乡圌山之阳璇之弟
　　　　丹阳县
　　　　　吴孙坚墓
在吴陵港土人至今称为孙坟以其最大异于他坟又呼曰大坟
按坚征襄阳为黄祖所杀吴志及建康实录皆言还葬曲阿后权称尊号谥坚武烈皇帝墓曰高陵
　　　　　晋周氏墓
在延陵西六里
　　　　　包氏墓
在延陵北一里
　　　　　梁宏偃将军墓
在石羊子有八冢大小相接
按蔡佑杂记云丹阳县北濒河十八里地名石羊子有牧童见雉鸡逐之入土穴中遂告其主人夏里正即穿其穴乃一大冢继为人所告就狱具说有碑石碎而沈于练湖中求之不获云是宏偃将军墓梁朝人追取到铜器制度皆不甚古或云为县所易墓有四室在旁中闲一室二厦开是时余官京口目覩兹事乃政和丁酉岁也
　　　　　宋三司盐铁判官邵饰墓
在彭泉村御史里行陈洙志龙图直学士邵必墓在□□
必之子通判邵约史墓在□□
　　　　　枢密副使邵亢墓
在耿堽村 【枢密副使邵亢墓在耿堽村○(钞本亢作元)　案宋元志俱无邵元传惟元志人材门有邵亢注云累官至枢密副使考王珪华阳集有邵安简公墓志铭云公讳亢字兴宗(亢为名兴宗为字义正相应若改亢为元则与兴宗不相应矣)尝为枢密副使葬润州丹阳县上德乡耿岗原(耿岗原与耿堽村盖即一地元志陵墓门作耿冈)其官阶地名皆属相合则元为误字审矣元志陵墓门亢误作穴今亦改正(乾隆镇江志陵墓门正作亢)】 
　　　　　将作监主簿章友直墓
在县金牛山东园 【将作监主簿章友直墓在金牛山东园○(钞本无牛字)　案卷六山川门丹阳县经山条下云古所谓金牛之山此墓既在丹阳县境自当作金牛山若作金山则是丹徒县境矣乾隆镇江府志陵墓门正作金牛山今据以补入】 荆国文公王安石铭
　　　　　直秘阁知盱眙军俞长吉之墓
在经山
隐居窦从周墓在吕城之东南五里
　　　　金坛县
　　　　　汉左恢墓
在县北一十八里毗陵先贤传云恢字伯向曲阿人累拜尚书左丞京师称其清高后迁会稽太守左忠墓在县南一十八里先贤传云忠字思和曲阿人凡为七邑所至有异政
　　　　　吴左思墓
在县北一十八里先贤传云思字公行云阳人材量雄伟孝行纯笃累迁会稽余杭长沙三郡守
　　　　　晋吏部东阳太守袁宏墓
在县西一十五里
　　　　　周祗墓
在县北七里建康实录祗为国子博士宋武帝遣刘敬宣伐蜀祗以书谏帝不从敬宣果无功而还
　　　　　宋司空录尚书徐羡之墓
在县西南二十里羡之东海郡人
　　　　　梁中书舍人给事中王国侍郎袁兴祖墓
在县东一十三里兴祖字道生舍所居宅为法中平等寺勒碑纪实散骑侍郎巴陵太守潘阐之墓在县东二十五里阐之字文昌广识多能为琅邪巴陵二郡太守
　　　　　唐戴叔伦墓
在县南三里翰林学士右补阙梁肃撰神道碑
　　　　　姚长官坟
宋屯田郎姚辟之族弟姚存族侄纯孟皆尝知某县时显者称长官二人葬金坛乡人称之至今曰姚长官坟
　　　　　知岳州陈孝威墓
在上元乡之西张庄
　　　　　中书侍郎谥忠穆张悫墓
在上元乡望张之原
　　　　　宗正丞苏嘉墓
在上元乡去茅山十里郡人蔡雍志
　　　　　徽猷阁待制曾统墓
在方山之原
统之孙吏部尚书曾暎亦葬此山
　　　　　直宝文阁知建康府张镇墓
在县西方山
　　　　　右文殿修撰知桂州张君冑墓
在上元乡之西张庄
　　　　　大理少卿谭知柔墓
在县西强塘之原
　　　　　右司知常州庄必强墓
在县东五里横堰
　　　　　参知政事谥文简张纲墓
在希墟
　　　　　知枢密院事谥敏肃汤鹏举墓
在小墟
　　　　　大理卿吴交如墓
在上元乡三培之原
　　　　　奉直大夫知吉州王万枢墓
在上元乡白水塘之原
　　　　　云茅居士刘蒙庆墓
在方山之麓
　　　　　稻田提举堵闰墓
在唐安乡南戴庄
嘉定镇江志卷十二
　宫室 【宫室○(钞本作公廨)　案严氏元照云多景楼之类非公廨也此题亦系误列当删其说是也然删公廨而易以楼台则亦未为尽善盖下文之子目有楼有台有亭有堂楼台二字不足以包之也卷八僧寺类甘露寺条下云多景楼记附宫室类楼观 (钞本宫室作地理今特改正盖寺观居宅皆非地理之子目不应楼观独为地理之子目也)此楼观为子目而其上更有总目之证 (楼与观非一类而云附楼观者亦犹库与务非一类而卷十六织罗务叙云详见库务皆联言之以足句耳此卷有楼无观盖本有而今佚矣)况祠庙既为宫室之子目则楼观亭台之类亦当为宫室之子目更可知矣】 
　　楼
　　　丹徒县
　　　　多景楼
在甘露寺天下之殊景也始因焚荡再建蠹斋周孚称楼非旧址唯东面可眺三隅暗甚诗云往时百仞山丹阳丽朝日江天富佳致收揽不遗一匆匆熙丰事电往那可诘故基谁为徙胜概从此失如窥一面网反堕三凌室幽怀郁尘雾老眼暗髹漆干道庚寅守臣待制陈天麟乃重徙建为记曰多景楼不知其所始与所以名寺兴于唐繇李卫公以后登北固题咏者皆不及多景则楼当建于本朝无疑独不知其岁月初为楼者谁也今楼中石刻有米公元章诗且云禅师有建楼意故书禅师不载何名当元章时尚未楼而东坡先生熙宁甲寅岁自杭过润与孙巨源王正仲会于此赋江天斜照传于乐府不知与元章赋诗时岁月相去几何岂有之而中废耶或云熙宁中主僧应天为之是皆不可知也考丹阳类集寺凡楼观四曰雨华清晖凝虚多景其一也劫火之余踪迹难辨近岁有言于太守方公滋者指优婆塞之居为旧址公因以其所名之启窗东乡仅得圌汝焦石数山长江一曲则景固未尝多也谓此为是是又未可知也下临峭壁岸稍稍坏难于立屋主僧化昭危之乃相地于寝堂之西为屋五楹牓以元章旧迹登者以为尽得江山之胜葢东瞰海门西望浮玉江流萦带海潮腾迅而惟扬城堞浮图陈于几席之外断山零落出没于烟云杳霭之闲至天清日明一目万里神州赤县未归舆地使人慨然有恢复意则是楼也安知其非故处不然亦足以实其名矣京口气象雄伟殆甲东南北固濒江而山耸峙斗绝在京口为最胜而今之建楼之地又为北固胜处昭蜀人也胸中不录录故于是举为宜其后秘撰耿秉重修吴琚诗云几年殊草创今日见天成牓曰天下第一江山
　　　　北固楼
或名为亭舆地志北固山有亭屋五闲蔡谟以置军实刘牢之败为其子敬宣所焚梁武帝改固为顾有登北顾楼诗则其名久矣干道己丑守臣待制陈天麟建有记至嘉定甲戌待制史弥坚命郡吏搜访得之碑裂为三而失其一然其后尚可读也记曰北固京口 【阙九字】 上至梁楼坏为亭武帝登望 【阙七字】 百余年所谓亭者邈不知何许 【阙五字】 于图经耆旧云甘露即其地其然 【阙五字】 载别岭入江高数十丈三面临水号曰北固予观京口诸山起伏缭绕出入城府率如蔓斿缀今甘露最近江屹立西乡而山南北皆 【阙一字】 田葢昔江道也与南史所云合矣予于连沧观之西为亭面之而复其旧名则甘露之为北固其亦安之而不辞矣夫六朝之所以名山葢自固尔其君臣厌厌若九泉下人宁复有远略兹地控楚负吴襟山带江登高北望使人有焚龙庭空漠北之志神州陆沈殆五十年岂无忠义之士奋然自拔为朝廷快宿愤报不共戴天之雠而乃甘心恃江为固虖则予是亭之复不特为登览也旧亭在郡圃后绍熙壬子殿撰赵彦逾徙亭于山西向规制狭小至嘉泰壬戌阁学黄由增广之 【阁学黄由增广之○ 【钞本此下有方舆胜览一段】 　案　四库全书提要云方舆胜览宋祝穆撰书成于理宗嘉熙己亥据此则宁宗嘉定年间其书尚未成作嘉定志者断不得见而引之此必咸淳志之文也今移入附录之内 【卷十六司马李元纮注引方舆胜览今亦移入附录】 】 
　　　　喜雨楼
在嘉定桥东嘉定甲戌守臣待制史弥坚鼎建有记
　　　丹阳县(缺)
　　　金坛县(缺)
　　台
　　　丹徒县(缺) 
　　　
 丹阳县(缺) 
　　　金坛县
 武功台
在金坛县宇西池中有石记后为县尉郑儒毁去惟龟趺存焉 【详见金坛县治】 
　　亭
　　　丹徒县
 济川亭
在潮闸之南守臣待制史弥坚建并书旧有安流亭圯陋弗葺嘉定甲戌渠浚闸成撤而新之凡十楹为重客候潮匽薄之所
　　　　皇华亭
在丹阳馆南后通潮渠守臣显学张子颜建
　　　　需亭
在府治西九里江津之上汉未刘备自诣京口见孙权求荆州权遥表汉以备为荆州牧权自饯备于江上观望久之谓备曰孤与公扫清逋秽迎帝定都事宁之日愿与公乘舟游沧海耳备对曰此亦备之志也以泝江发棹处考之正当此地旧亭绝小干道己丑守臣陈天麟重建
　　　　送舟亭
旧名南新亭在丹阳馆南
　　　　晚山亭
在连沧观下
　　　丹阳县
 神亭
舆地志云在延陵县西三十里即吴长沙王策遇太史慈处也吴志孙策渡江转鬬所向皆破进击刘繇于曲阿繇同郡太史慈侦视轻重时独与一骑卒遇策于神亭策从骑十三皆坚旧将韩当宋谦黄葢辈也慈便前鬬正与策对策刺慈马而手得慈项上手戟慈亦得策兜鍪会两家兵骑并各来赴寻解散繇与策战兵败走丹徒策入曲阿劳赐将士后于泾县获慈策捉其手曰宁识神亭时耶若卿尔时得我云何慈曰未可量也策大笑曰今日之事与卿共之
　　　金坛县(缺)
　　堂
　　　丹徒县
　　　　妓堂
在城东南唐李德裕题北固山诗云班剑出妓堂注郡城东南有谢公妓堂遗迹 【有谢公妓堂遗迹○(钞本此下有郡官厅以下十一条)　案自郡官厅至司户厅八条中三言续编张氏鉴云此志所称续编当即至顺志所称咸淳志也今按元志卷二城池门两引嘉定续编张氏云所引皆赵善湘事益信续成于善湘时也其说最确此处司户厅条下云嘉定癸未守臣龙图大卿赵善湘增建与彼处正同则亦为嘉定续志无疑张氏知元志所引为嘉定续志而又谓此志所引为咸淳志盖偶未检耳若司法厅以下三条未注续编而就中都会厅一条注云景定间都仓朱通重建景定在嘉定以后则必咸淳志也今分别移入附录之内】 
　　　丹阳县(缺)
　　　金坛县(缺)
　公廨 【公廨○(钞本无此二字) 案此卷之首误列公廨二字严氏元照谓当移至妓堂之前其说似矣然妓堂在郡城东南乃谢公遗迹仍是宫室非公廨也今移至治所类之前盖治所仓库以下皆公廨之子目也】 
叙(缺)
　　治所 【治所○(钞本无此二字)　案元志卷十三有治所类所载之总领所及丹徒县治与此处之小子目相同其叙内引祥符图经云云与此处之叙亦同然则此卷必当有治所二字之子目矣】 
祥符图经载官舍除州治外凡十二处通判在州衙西偏推官在州衙南门外西偏州院司理院并在州衙南门外兵马监押在州衙西南监清酒同监清酒监茶税同监税监织罗务并州衙西门外监堰在州西南二里回车院在西北一里葢是时郡寮之数止如此其后寖多始时别乘一员今增为两员其下又有签判矣始时都监一员今增为五员而其上又有钤辖矣始时推官一员监当官共七员今推官分为节察二员而监当则有监仓监库监酒监税监闸及排岸巡铺作院等官矣兵官监当员众无定居不能尽述
　　　郡治 【郡治○ (钞本无此二字)　案下文之监务厅非县令之署而统于丹徒县治则此处之总领所虽非镇江府署亦当统于郡治可知卷七李卫公祠条末云淳熙中建阁贮公之文注云见郡治盖其阁本在府署今府署条已脱去无从追补而郡治为此处之小子目则固不可不补也】 
 总领所
在府治西南月观之下
　　　　供军堂
隆兴二年总领洪适建
　　　　花信亭
洪适建
　　　　得江楼
洪适建记曰江出岷山行万里至于朱方受浙引淮益大以肆冲激洄折过海门而东之潮生洲灭不见垠隒骇涛静练瞬息异状金焦二山屹然中立形势雄绝于是为最昔人谓长江当百万之师而曰天隔南北得其险也至于转漕得之则陈陈行舳费减流马浮家者得之则布颿千里朝发夕届行商得之则（禾困）载奇货什一可逐骚人得之则可以导词源助子墨渔者得而网罟耕者得而溉灌算计见効随其所得江固自若也予官寺占铁瓮之西登墉以望巨浸横前境与心远有地数亩窊(阙)高下吏卒散处犹蜂房然会羽书不驰官事少闲徙茅茨去芜秽立屋其颠以得江扁之右为供军之堂左为花信之亭堂言职亭言景也当沈迷钱谷之问神耗思滞揽镜自叹非复故吾伺隙一至如起宿疴如逃醉乡长川遥岑寄我清啸阴晴朝莫无时不胜岂直吞八九云梦而已顾瞻裵回以今监古考战争之陈迹愤侵陵之近事饮马之役春秋所必报予再书下考视荫怀归天开风竞中流击楫后之人将于此而观之
　　　　仁亭
干道元年总领曹逮建
　　　　爱山堂
淳熙二年总领文惠钱良臣建
　　　　紬书堂
淳熙八年总领宇文子震建
　　　　小蓬莱
宇文子震建帅幕邓谏从上梁文
　　　　山春亭
杏亭并宇文子震建　右供军堂花信亭得江楼爱山堂杏亭钱仲彪重修
　　　　一笑亭
嘉泰三年总领梁季珌建取黄鲁直诗坐对真成被花恼出门一笑大江横
　　　丹徒县治
　　　　向吴亭
在府治之南三里唐陆龟蒙诗秋来频上向吴亭其更号通吴驿不知始于何时干道庚寅守臣秘阁蔡洸给公帑缗钱命丹徒宰韩元老重建仍复唐旧名揭之
　　　　监务厅
在县东北二里一百步今废
　　　丹阳县治 【丹阳县治○(钞本无此四字)　案三贤堂条下云令徐文度立今考卷十七丹阳县令内有徐文度而丹徒县令内无之金莺池条虽缺然据元志卷七丹阳县金莺池条注载夏竦官丹阳邑掾事则亦非在丹徒县矣今特补此四字以清界限下文金坛县治四字钞本亦脱去今考监税厅条下云嘉定中宰黄朴监务廖昌绪创建卷十七金坛县令内有黄朴而丹徒丹阳县令内无之则当属金坛明矣上文武功台注云详见金坛县治兹特据以补入盖金坛县治内本有武功台一条钞本脱去耳】 (缺)
　　　　三贤堂
令徐文度立郡贰校书陈谟记国录李琪制迎送神辞苏庠勉陈东赴京手帖在焉
　　　　金莺池(缺)
　　　金坛县治(缺)
　　　　监税厅
旧寓慈云寺嘉定中宰黄朴监务廖昌绪创建
　　仓
叙(缺)
　　　丹徒县
 　　　转般仓
绍兴七年每上江粮运至镇江冬则候潮闸占舟而防折运纲兵亦复侵耗运使向子諲乞置仓以转殳为名诸路纲至即令卸纳从之在大围桥西北前临潮河后枕大江湻熙戊戌守臣待制司马伋总领叶翥运副陈岘三司同创开禧初守臣待制李大异增为五十四敖逮今约储米六十余万石外续纳米餫敖少不足以容司庾者拟于总所大军仓借敖交受然以朝家桩积寄之他司出纳混淆两皆不便嘉定甲戌守臣待制史弥坚念滨江积贮最为利济要须储蓄百万以便转输仓后隙地尚可展拓新开归水澳去仓密迩就运澳土积成敖基力省功倍乃以借敖增敖利害谂于朝奉旨起葢敖宇二十座以乙亥五月庚申鸠工八月甲午竣事
　　　　都仓
在府治之东南即学宫故址也旧敖八岁久倾摧所贮无几守臣待制史弥坚增创仓宇并葺其旧而新之越数月始毕记曰直子城东南隅是为都仓岁久弗葺椽桷朽蠹垣壁隤缺上雨旁风储峙弗严庾氏司出纳无一席地以莅事执笔循除而坐俛首尘秕中尚何望会计当耶西成既秩民租麇至旧敖褊隘不足以受所委则假他司空廪而寄藏焉发敛无定所输受者始交病矣嘉定癸酉九月余来守是邦怪而问之属秋入方殷黾勉故态明年夏因稍给之隙始先葺新而规广之筑土增高使绝浸润疏剔芜壅以去流潦甃砖级石累堑层庋砻密刚壮俾利永久列为十有二敖因旧而增葺者半之官厅神祠门关之制向所阙典今悉备具肇工于次年四月二十八日断手于十月二十二日屋以闲计合六十费羡余之泉凡千二十万米一百五十五石民不知役而仓已新夫积贮有邦之先务葢藏有司之常职靳小费苟岁月而恃假寓以为安是隳常职而慢先务也余为郡不能自闲补罅疏壅扶僵植坏政条稍稍举乃以余力而营斯仓仓成会岁大稔复斥公帑籴粟实之以备不虞于积贮先务讵能补万分一庶其不废有司之职云尔
　　　　户部大军三仓
南仓在范公桥东北仓在子城西西仓在江津岁久弗葺嘉定壬申总领钱仲彪次第修葢阅再期而三仓一新积贮充牣
　　　丹阳县
　　　　常平仓
在县东北一里普宁寺北
　　　金坛县
　　　　常平仓
在县治东南五十步
　　库
叙(缺)
　　　丹徒县
　　　　户部大军库
在榷货务之北
　　　　甲仗库
在丹徒县东绍兴十二年建以封桩御前甲仗库名嘉定壬申总领钱仲彪重修官沟界至旧为民冒占者复归于官矣
　　　　四酒库
中库在长桥之北西库在果子巷内西上库在渌水桥之西江口库在京口闸之西
　　　　寄桩库
在府治西旧为新仓
　　　　効士上酒库
在军资库南
　　　　効士下酒库
在南山亭之东守臣待制史弥坚创
　　　　公使钱库
在架阁库前
　　　　户部赡军库
在竹竿巷西
　　　　酒库
八仙库在大围桥之东八角楼在小围桥之西眉寿中山二库在县桥南清和楼在刁家巷双望库在仁和门里酒海在朱方门外诸楼亦各有库
　　　丹阳县
　　　　常平库
在县衙内
　　　金坛县(缺)
　　驿传
按唐宰相世系表 【按唐宰相表○(钞本此下一段在丹阳县后)　案下文言浙西馆驿又言润州馆驿则此段乃驿传之叙不应附于丹阳县之下今改正】 姚颋浙西馆驿巡检徐铉集尚悫润州馆驿巡官又知丹阳县吕延正兼检点馆驿迎送公事 【南唐知丹阳县镇兼检点馆驿迎送公事○(钞本作文粹有李华练塘颂南唐知丹阳县镇事)　案戴氏守梧云上文但言练湖有唐刘晏南唐吕延祯奏状及延祯序铭而未言文粹有李华练塘颂不应于刘晏奏状之后吕延祯奏状之前忽以此八字横隔之其为衍文无疑上文述刘晏之官阶云唐东都河南江淮等道转运使检校户部尚书兼御史大夫其词最为详备而此处述吕延祯之官阶但云南唐知丹阳县镇事未免太略据丹阳县令内吕延祯传当作南唐知丹阳县镇兼点检馆驿迎送公事方为前后一例其说最为有见今皆从之(上文云今并备载使来者有考钞本今并下有以圣朝淳熙闲记文八字戴氏云上句言古刻漫漶鲜有传者盖指刘晏吕延祯之记而言至于淳熙间之记虽见于下文然此处不应牵涉当删去八字今亦从之)】 是则前代亦尝名官矣
　　　丹徒县
　　　　高资馆
在义里乡高资村离城三十里升润往来之冲淳熙十二年八月文惠钱良臣建
　　　　丹徒驿
在州治西与丹阳馆相近旧呼为西行衙后为添差倅厅
　　　　丹阳馆
在千秋楼之侧 【丹阳馆在千秋桥之西○(钞本此下一段在丹阳县后)　案元志卷十三丹阳驿条下云旧名丹阳馆在千秋桥之西舆地纪胜镇江府景物下及此志卷二桥梁类云千秋桥在府治之西则其地属丹徒县不属丹阳县矣传写者不知馆号丹阳由于镇江府之本名丹阳郡非由于属邑之丹阳县故有此误 (元志卷十三并同此误今亦改正)下文秦潭驿条下云在丹阳馆北亦当属丹徒县钞本误在丹阳县后兹并改正惟使馆条下云令苏忠规建考卷十七宰贰门丹阳县令内有苏忠规而丹徒县令内无之其为丹阳之使馆无疑今仍从其旧焉】 绍兴甲子守臣显学郑滋被旨建南为中门东西列二馆皆向南每北使往来朝廷遣接伴送伴使至此则主居东馆客居西馆时弗启若泛命使指及监司按部亦憇于此
　　　　秦潭驿
在丹阳馆北面临漕渠即萧闲堂之故基 【按茅山洞中有萧闲居堂名取此陆龟蒙京口与友生话别诗云荷径遶秦潭注秦潭始皇所开】 
　　　丹阳县
　　　　使馆
在县东五里面临漕渠绍兴丁卯令苏忠规建
　　　金坛县
　　　　华阳馆
旧有华阳馆在县南三十里唐贞观中建
 延陵馆
在县治西五十步唐圣历中建后废今馆驿在县治东南一百三十步
　　邮传
叙(缺)
　　　丹徒县
县一十四铺三百二十四人登云门外西接建康界首六铺 【施水坊铺离城下铺六里半铺兵一十六人下鼻铺离城十里半铺兵二十六人乐亭铺离城一十七里铺兵二十六人洪信铺离城三十三里半铺兵一十六人高资铺离城三十里铺兵二十六人炭渚铺系界首离城四十五里铺兵二十六人】 江口西津东至丹阳县界计八铺 【西津铺至城下铺六里半铺兵二十六人城下铺至城内千秋桥西□□□铺兵二十六人南门铺在南水门外六里半铺兵二十六人张家山铺离城六里半铺兵一十六人丹徒铺离城一十三里铺兵二十六人涧壁铺离城二十五里铺兵二十六人陶庄铺离城二十八里半铺兵一十六人新丰铺离城三十五里铺兵二十六人】 
　　　丹阳县
本县额管七铺计一百八十二人 【坝头铺离城四十四里铺兵二十六人石羊子铺离城五十三里铺兵二十六人斜桥铺离城六十二里铺兵二十六人青阳铺离城七十五里半铺兵二十六人凌口铺离城八十九里铺兵二十六人栅口铺离城一百八里半铺兵二十六人吕城铺离城一百二十二里铺兵二十六人】 
　　　金坛县
本县额管三铺计一十五人 【横塘铺离城九十三里铺兵五人张庄铺离城一百一十三里铺兵五人城下铺离城一百四十里铺兵五人】 
　　务
叙(缺)
　　　丹徒县
　　　　织罗务
润州造罗务旧课十二日成一匹王子舆制置江浙匹减一日自后功课不及岁终颇以鞭棰督促真宗闻之谓左右曰如此之事朝廷何由得知葢贪功邀进之人为国生事当诏悉如旧制因察在京诸司有此类者悉革之绍兴二年镇江织造务岁贡御服花罗数千疋兵兴罢贡至是内藏库举行守臣胡世将奏民力凋弊无所从出有司劾世将违旨府寮皆惧世将曰以身任诸无忧戊寅诏罢之上曰军兴匮乏岂可以御服之物为先且省七万缗以助刘光世军在塘塠山知录兼管
　　　　都商税务
在丹阳馆南
　　　　江口税务
在还京门外
　　　　都酒务
　　　　比较东务
在道冲观相对
　　　　比较西务
在洗马桥西
　　　　榷货务都茶场
在嘉定桥之北隶总所提领开禧以来两创外辖嘉定甲戌复归总所今废
　　　丹阳县
　　　　酒税务
在县东四里一百步
　　　　吕城酒务
在镇内
　　　金坛县(缺)
　　场
叙(缺)
　　　丹徒县
　　　　造船场
在江下
　　　　草场
在常平仓东北
　　　丹阳县(缺)
　　　金坛县(缺)
嘉定镇江志卷十三 【嘉定镇江志卷十三○(钞本此下一卷在元志卷十四内)　案此下一卷本系宋志传写者混入元志以本书核之其证盖有十焉郄鉴传注云鉴治迹具攻守形势蔡谟传注云谟治迹具攻守形势今考宋志卷二有攻守形势门郄鉴蔡谟二条并在其内元志则无此门其证一也晋晋陵郡太守叙云晋陵郡始末具地理类今所书太守乃晋怀帝永嘉五年以后安帝义熙九年以前考宋志地理门寄治类详述晋陵郡始末而元志地理门内绝不言及晋陵郡且晋怀帝以下二语与元志刺守叙中所言全同若此卷果是元志岂有不言于地理类而复言于刺守类者乎其证二也张闿传注云详见新丰塘今考张闿创新丰湖塘以溉田宋元二志俱载其事但宋志载于塘类新丰塘条而湖类不载元志载于湖类新丰湖条而塘类不载若是元志则当云详见新丰湖不当云详见新丰塘矣其证三也王蕴传注云以孝武王皇后传参定萧谌传注云以本传参定晋安王纲传注云以梁武帝简文帝纪参定沈文季传注云以宋明帝纪休佑传齐书本传参定陆澄传注云以齐书本传梁江淹传及润州类集参定柳世隆传注云以梁江淹传参定谢朏传注云以齐高祖纪参定王元邈传王广之传注俱云以晃传参定江谧传注云以子良传参定褚球传注云以武帝纪庐陵王续传参定今考宋志刺守参佐将佐等门言以某书参定者难更仆数而元志诸卷则无此例其证四也桓温桓冲桓修传内桓字及庾希郄愔王恭刘牢之等传内桓字钞本皆作亘避宋钦宗讳也永嘉王彦正传南海王虔传皆引后主纪祯明二年钞本两祯字皆作祥避宋仁宗讳也元人既不应避宋讳而至顺志内他卷又皆不避宋讳岂有此卷独避之理乎其证五也地理门叙郡类云北府事详见郄超王恭刘牢之传参佐类督护徐龛注云详见刺守褚裒之下今考郄超王恭刘牢之褚裒各传皆在此卷之中而宋志他卷内别无诸人之传其证六也参佐门长史沈昙庆注云自昙庆至齐刘绘并详见行事南东海太守范岫注云自岫而下至梁张缵并详见行事南东海南兰陵太守司马萧道成注云详见行事柳世隆注云详见南东海太守王广之注云并详见南东海太守今考行事及南东海太守南兰陵太守并见于此卷沈昙庆等人亦并在其中而宋志他卷皆无之其证七也卞耽传后按语载庾希作乱事与杂录人物门曲阿宏戎条同(谓元志杂录非谓宋志杂录后皆仿此)江夏王义恭传载太祖诫义恭事与杂录郡事类事系安危条同江夏王锋传载王文和作诗事与杂录文事类善变素丝条同南康王绩传载诘主者洗改解书事与杂录郡事类萧绩诘吏条同邵陵王纶传载破侯景事与杂录武事类萧纶赴难条同萧藻传载遣长子彧入援事与杂录武事类萧藻遣子条同李安民传载斩参军王回素事与杂录刑罚类流涕行法条同胡谐之传载荐江革事与杂录郡事类谐之举才条同萧惠开传载逢蔡兴宗事与杂录拾遗类相逢曲阿条同陆澄传载江淹焦山诗与杂录考古类焦山瘗鹤条同今考元志杂录门内四字一句者其事皆他卷所未载(说详卷二十二恤刑条下)若此卷果是元志则杂录门内不应复见矣其证八也张氏鉴云此卷详六朝宦迹足补宋志之缺今考宋志人物门内纪晋宋齐梁陈之人物最为详悉不应独缺其职官且参佐门内既备列南朝诸人何反略于刺守况唐五代之刺守皆博引旁征补其缺佚岂有梁陈以前之刺守竟不载一人而待元志补之乎其证九也严氏元照云此卷缺唐五代刺史今考元志之述职官皆续宋志之所未载凡宋志所已载者概不阑入(说详元志卷十七儒学条下)故唐五代之刺守宋志既一一登纪元志自不重述未可以为缺文也夫唐五代之刺守元志尚不复见焉肯远纪南朝刺守之名乎其证十也有此十证则非元志无疑今定为宋志卷十三以复其旧焉(钞本卷十四述唐五代刺守今改为卷十五下卷以次递推)】 
　刺守〔一〕
总目(缺)
叙(缺)
　　晋徐州刺史〔兖州附〕
　　　纪瞻
本传元帝为安东将军引为军谘祭酒石勒入寇加扬威将军都督京口以南至芜湖诸军事
　　　祖逖
本传避地淮泗达泗口元帝遂用为徐州刺史
　　　周顗
本传元帝初镇江左顗刺荆州召为扬威将军兖州刺史时兖州寄居京口
　　　蔡豹
元帝纪太兴二年秋七月徐龛寇东莞羊览行征虏将军统徐州刺史蔡豹讨之本传豹避乱南渡元帝以为徐州刺史初祖逖为徐州豹为司马素易豹至逖为豫州而豹为徐州俱受征讨之寄逖甚愧之
　　　王邃
明帝纪太宁二年六月召平北将军徐州刺史王邃还卫京师 【邃无传】 
　　　庾亮
明帝纪太宁二年十月以徐州刺史庾亮为护军将军 【本传无刺徐州之文】 
　　　刘遐
本传为兖州刺史以功迁散骑常侍监淮北军事北军中郎将徐州刺史假节成帝纪咸和元年徐州刺史刘遐卒
　　　郗鉴
成帝纪咸和元年刘遐卒以车骑将军郗鉴领徐州刺史 【本传载鉴治迹具攻守形势】 
　　　蔡谟
通鉴咸康五年八月辛酉郗鉴薨即以蔡谟为征北将军都督徐兖青三州诸军事领徐州刺史假节本传都督徐兖青三州扬州之晋陵豫州之沛郡诸军事领徐州刺史 【谟治迹具攻守形势】 先是郗鉴上部下有勋劳者一百八十人当酬其功未卒而鉴薨靳不复与谟上疏以为鉴所上者皆积年勋校不可不报诏听之
按成帝纪咸康五年止载太尉郗鉴薨不载谟为都督领徐州刺史
　　　何充
本传建元初自尚书令左将军出为骠骑将军都督徐州扬州之晋陵诸军事假节领徐州刺史镇京口庾冰出镇江州召充入为都督扬豫徐州之琅邪诸军事扬州刺史
按康帝纪建元元年冬止载充为中书监都督扬豫二州诸军事扬州刺史不载充先领徐州考羡传亦云骠骑将军何充镇京口请羡为参军见得纪多疏略
　　　桓温
康帝纪建元元年以琅邪内史桓温都督青徐兖三州诸军事徐州刺史穆帝纪永和元年八月以辅国将军徐州刺史桓温为荆州刺史孝武纪宁康元年秋七月大司马扬州牧平北将军徐兖二州刺史桓温薨褚裒本传裒为兖州刺史拜侍中卫将军录尚书事裒固请归藩改授都督徐兖青扬州之晋陵吴国诸军事卫将军徐兖二州刺史假节镇京口永和初复召裒将以为扬州录尚书事又固辞归藩进号征北大将军开府仪同三司及石季龙死裒上表请伐之即日戒严直指泗口朝议以裒事任贵重不宜深入裒重陈宜速发以成声势于是除征讨大都督徐兖青扬豫五州诸军事裒率众三万径进彭城河朔士庶归降者以千计裒抚纳之甚得其欢心鲁郡有五百余家亦见义请援裒遣督护徐龛领锐卒三千迎之龛违裒节度军次代陂 【军次代陂○(钞本代作伐)　案下文云代陂之役也钞本亦作伐注云监书作伐陂今考晋书及通鉴俱作伐陂此志之例多以通鉴与正史参定则正文当作代夹注始作伐耳严氏元照反欲改夹注为代非也至于所引监书当即宋时之监本卷十四来敬业传注云诸本皆作润州惟监本作虔州恐监本错盖监本错处亦多(今本新唐书宰相世系表来敬业下正作历润州刺史)卷十五到彦之传注云宋书监本缺本传今用李延寿史(今本宋书亦缺到彦之传) 范云徐崧传注并云李延寿史本传监本不载(张氏鉴云范云为竟陵王主簿迁改等事南史本传详之此云监本不载似宋时监本与今本不同徐崧充南徐选首今本南史徐勉传亦未载此事云据本传未知是何本也)据此志所云则当日国学所校刊者固不甚精也】 为石遵将李菟所败龛执节不挠被害死伤大半裒上疏自贬以征北大将军行事求留镇广陵诏以方镇任重不宜贬降使还镇京口解征讨都督裒以远图不就忧慨发疾及至京口闻哭声甚众裒问何哭之多左右曰代陂之役也裒益惭恨永和五年卒吏士哀慕之 【监书作伐陂】 穆帝纪永和五年十二月持节都督徐兖二州诸军事徐州刺史褚裒卒
　　　荀羡
穆帝纪永和五年十二月以建武将军吴国内史荀羡为使持节监徐兖二州扬州之晋陵诸军事假节殷浩以羡在事有能名故居以重任时年二十八中兴方伯未有如羡之少者羡至镇发二州兵戍淮阴屯田于东阳之石鳖
　　　郗昙
穆帝纪升平二年以散骑常侍郗昙为北中郎将持节都督徐兖青冀幽五州诸军事徐兖二州刺史本传都督徐兖青幽扬州之晋陵诸军事领徐兖二州刺史假节
　　　范汪
穆帝纪升平五年以镇军将军范汪为都督徐兖青冀幽五州诸军事安北将军徐兖二州刺史本传徐兖青冀四州扬州之晋陵诸军事安北将军徐兖二州刺史假节
　　　庾希
哀帝纪隆和元年以辅国将军吴国内史庾希为北中郎将徐兖二州刺史假节本传太和中希为徐兖刺史慕容厉围梁父断涧水太山太守诸葛攸奔邹山鲁高平等数郡皆没希坐免官顷之召为护军将军希怒固辞希初免时多盗北府军资桓温讽有司劾之复以罪免遂家于晋陵之暨阳
　　　郗愔
废帝纪太和二年以会稽内史郗愔为都督徐兖青幽四州诸军事平北将军徐州刺史本传大司马桓温以愔与徐兖有故义乃迁愔都督徐兖青幽扬州之晋陵诸军事领徐兖二州刺史假节虽居藩镇非其好也子超传愔在北府徐州人多劲悍温深不欲愔居之而愔暗于事机遣笺诣温欲共奖王室修复园陵超为温参军取视寸寸毁裂乃更作笺自陈老病甚不堪人闲乞闲地自养温得笺大喜即转愔为会稽太守
　　　刁彝
孝武帝纪宁康元年以吴国内史刁彝为北中郎将徐兖二州刺史
　　　王坦之
孝武帝纪宁康二年以丹阳王坦之为北中郎将徐兖二州刺史本传都督徐兖青三州诸军事北中郎将徐兖二州刺史
　　　桓冲
孝武帝纪宁康三年以中军将军扬州刺史桓冲为镇北将军徐州刺史镇丹徒本传冲授都督徐豫兖青扬五州之六郡军事车骑将军徐州刺史以北中郎府并中军镇京口假节时丹阳尹王蕴以后父之重昵于谢安安意欲出蕴为方伯乃复解冲徐州以车骑将军都督豫江二州之六郡军事自京口迁镇姑孰
　　　王蕴
孝武帝纪太元二年以尚书王蕴为徐州刺史督江南晋陵诸军本传蕴固辞赐爵乃授都督京口诸军事左将军徐州刺史假节复固逊谢安谓蕴曰卿居后父之重不应妄自菲薄以亏时遇宜依褚公故事暂临此任于是受命镇京口
　　　谢元
本传自建武将军兖州刺史进号冠军加领徐州刺史符坚率兵次项城诏以元为前锋都督徐兖青三州扬州之晋陵幽州之燕国诸军事拒之坚列阵临淝水元以精锐八千渡淝水南决战坚众奔溃加元都督徐兖青司冀幽并七州军事 【加元都督徐兖青司冀幽并七州军事○ (钞本无幽字)　案无幽字则止有六州晋书谢元本传有幽字今据以补入】 遇疾上疏解职诏使还京口疗疾殷仲堪传冠军谢元镇京口
　　　谢安
孝武帝纪太元九年加太保谢安大都督扬江荆司豫徐兖青冀幽并梁益雍凉十五州诸军事本传时强敌寇境安镇以和靖加侍中都督扬豫徐兖青五州幽州之燕国诸军事假节元既破坚安欲混一文轨上疏求自北征乃进都督扬江荆司豫徐兖青冀幽并宁益雍梁十五州军事
按唐李德裕游北固诗曰自有此山川于今几太守忆昔蔡与谢兹焉屡回首注云南朝蔡司空谢太傅并镇此
　　　琅邪王道子
孝武帝纪太元十年都督谢安薨以道子为都督中外诸军事本传诏领扬州刺史录尚书假节都督中外诸军事数年领徐州刺史安帝践阼始解徐州
　　　谯王愔
本传忠正有干局孝武帝深仗之以为都督兖青冀幽并扬州之晋陵徐州之南北郡军事
　　　王恭
孝武帝纪太元十五年以中书令王恭为都督青兖幽并冀五州诸军事前将军青兖二州刺史本传孝武帝将擢时望以为藩屏乃以恭都督兖青冀幽并徐扬州晋陵诸军事平北将军兖青二州刺史假节镇京口初都督以北为号者不祥故桓冲王坦之刁彝之徒不受镇北之号恭表逊军号以超受为辞而实恶其名于是改号为前将军后起兵诛王国宝国宝既死又起兵讨王愉司马尚之兄弟遂败死恭在北府虽以简惠为政然自矜贵与下殊隔不闲用兵尤信佛道调役百姓修营佛寺务在壮丽士庶兴嗟
　　　谢琰
本传王恭举兵假琰节都督前锋军事恭平迁卫将军徐州刺史假节
　　　刘牢之
通鉴隆安二年九月王恭败死以牢之为都督兖青冀幽并徐扬州晋陵诸军事以代恭本传恭为徐州刺史使牢之讨破王廞以牢之领晋陵太守恭死遂代恭为都督兖青冀幽并徐扬州晋陵诸军事镇京口孙恩攻陷会稽牢之遣将桓宝率师救三吴复遣子敬宣为宝后继比至曲阿吴郡内史桓谦已弃城走牢之率众东讨拜表辄行击贼屡胜杀伤甚众率众军济浙江恩惧逃于海恩死牢之威名转振初王恭上表起兵恭梦牢之坐其处旦谓牢之曰事克即以卿为北府恭败牢之果刺徐州
　　　世子元显
通鉴隆安四年十一月诏刘牢之都督会稽等五郡率众击孙恩会稽世子元显求领徐州诏以元显为开府仪同三司都督扬豫徐兖青幽冀并荆江司雍梁益交广十六州诸军事领徐州刺史
　　　桓修
安帝纪元兴三年二月建武将军刘裕帅沛国刘毅东海何无忌等举义兵斩桓元所除徐州刺史桓修于京口本传桓元执政以修都督六州右将军徐兖二州刺史假节刘裕义旗起斩之
　　　刘裕
安帝纪元兴三年三月司徒王谧推刘裕行镇军将军徐州刺史都督扬徐兖豫青冀幽并八州诸军事假节
　　　刘道怜
宋高祖纪义熙八年以兖州刺史刘道怜镇丹徒本传义熙八年刘裕伐刘毅自彭城召道怜为都督兖青二州晋陵京口淮南诸军郡事兖青州刺史镇京口十二年移荆州刺史北府文武悉配之道怜素无才能言音甚楚举止施为多诸鄙拙刘裕虽遣将军佐辅之而贪纵过甚积聚财货尝若不足去镇之日府库为空虚刘裕平定三秦方思外略召道怜还为侍中都督徐兖青三州扬州之晋陵诸军事守尚书令徐兖二州刺史元熙元年解尚书令进位司空出镇京口
　　　刘义符
宋高祖纪义熙十二年以刘裕世子义符为徐兖二州刺史
　　晋晋陵太守
晋陵郡始末具地理类今所书太守乃晋怀帝永嘉五年以后安帝义熙九年以前晋陵治京口丹徒之时而其年月在治毗陵时者此不条出
　　　张闿
本传元帝为晋王以佐翼勋赐爵丹阳县侯迁侍中帝践阼出补晋陵内史在郡甚有威惠帝诏曰夫二千石之任当勉励其德绥其所莅使宽而不纵严而不苛其于勤功督察便国利人抑强扶弱使无杂滥真太守之任也闿遵而行之时所部四县并以旱失田闿乃立曲阿新丰塘溉田八百余顷后诏为大司农 【详见新丰塘】 羊曼本传元帝时为晋陵太守
　　　周懋
渡江后为晋陵太守 【见周扎传】 
　　　刘躭
为晋陵太守知名 【见刘琰传】 
　　　顾和
本传咸和中领晋陵太守
　　　江灌
领晋陵太守 【见江逌传】 
　　　王茂之
官至晋陵太守 【见王廙传】 
　　　卞耽
简文帝纪咸安二年前护军将军庾希举兵反自海陵入京口晋陵太守卞耽奔于曲阿
按庾希本传希免徐州刺史召为护军将军复以罪免与故青州刺史武沈之子遵聚众于海滨略渔人舡夜入京口城平北司马卞耽踰城奔曲阿与曲阿人宏戎发诸县兵二千并力屯新城以击希希战败闭城自守按帝纪称晋陵太守卞耽希传称平北司马意耽以徐州参佐行晋陵郡事也
　　　王蕴
本传宁康三年为晋陵太守有惠化百姓歌之 【以晋孝武王皇后传参定】 
　　　刘牢之
隆安中王恭起兵京口牢之为恭前军司马辅国将军晋陵太守置佐领兵 【见宋书刘敬宣传】 
　　　殷仲堪
本传领晋陵太守居郡禁子产不举久丧不葬录父母以质叛亡者所下条教甚有义理
　　　吴隐之
本传为桓温所知赏累迁晋陵太守在郡清俭妻自负薪
　　　刘敬宣
本传元兴三年拜辅国将军晋陵太守
　　　诸葛长民
本传义熙初持节督扬青二州诸军事青州刺史领晋陵太守镇丹徒何无忌为徐道覆所害贼乘衅逼京师朝廷震骇长民率众入卫京师
　　　殷道叔
安帝纪义熙三年刘裕诛之
　　　谢景仁
宋书本传义熙初为刘裕镇军司马领晋陵太守
　　宋南徐州刺史 【南兖附】 
　　　彭城王义康
文帝纪元嘉元年卫将军南徐州刺史义康进号骠骑将军本传永初三年迁使持节都督南徐兖二州扬州之晋陵诸军事南徐州刺史元嘉三年改荆州刺史六年召为侍中都督扬南徐兖三州诸军事司徒录尚书事领平北将军南徐州刺史二府并置佐领兵太子詹事刘湛有经国才义康昔在豫州湛为长史既数经情欵至是意委特隆人物雅裕举动事宜莫不谘访之故前后在藩多有善政为远近所称
　　　檀道济
文帝纪元嘉元年镇北将军南兖州刺史檀道济进号征北将军本传高祖受命出监南徐兖之江北淮南诸郡军镇北将军南兖州刺史文帝即位进号时南兖州治京口
　　　江夏王义恭
文帝纪元嘉三年抚军将军南豫州刺史义恭为南徐州刺史二十九年以骠骑将军南兖州刺史义恭为大将军南徐州刺史录尚书事如故孝武帝纪三十年以大将军义恭为太尉录尚书六条事南徐州刺史本传元嘉三年监南徐兖二州扬州晋陵诸军事南徐州刺史进监为都督未之任太祖征谢晦义恭还镇京口义恭涉猎文义而骄奢不节既出镇太祖与书诫之曰汝以弱冠便亲方任天下艰难国家事重虽曰守成实亦未易隆替安危在吾曹耳言集未日无由复得动相规诲宜深自砥砺思而后行亲礼国士友接佳流识别贤愚鉴察邪正然后能尽君子之心收小人之力九年刺南兖州二十九年再自南兖改授大将军都督扬南徐二州诸军事南徐州刺史持节侍中录尚书事太子太傅如故世祖即阼授使持节侍中都督扬南徐二州诸军事大尉录尚书六条事扬徐二州刺史刘义欣元嘉三年以长沙景王道怜长子义欣以后将军散骑常侍为南兖州刺史 【见刘道怜传后】 时南兖州尚治京口未治广陵
　　　衡阳王义季
文帝纪元嘉九年以征虏将军义季为徐州刺史本传迁使持节都督南徐州诸军事右将军南徐州刺史
　　　南谯王义宣
文帝纪元嘉十六年以镇南将军江州刺史义宣为征北将军南徐州刺史本传南徐州刺史都督南徐州诸军征北将军持节如故加散骑常侍
　　　广陵王诞
文帝纪元嘉二十一年以南兖州刺史诞为南徐州刺史时南兖州已治广陵孝武帝纪孝建二年冬十月以骠骑大将军扬州刺史竟陵王诞为司空南徐州刺史本传始封广陵王二十一年为南兖州刺史寻徙南徐州刺史二十六年改刺雍州入为侍中封晋陵王孝建二年为使持节都督南兖二州诸军事太子太傅南徐州刺史侍中如故上以京口去都密迩犹疑之出为兖州刺史通鉴大明元年八月徙诞为南兖州诞诛元凶劭丞相义宣有大功多聚才力之士蓄精甲利兵上由是畏忌之不欲诞居中使出镇京口犹嫌其逼更徙广陵
　　　庐陵王绍
文帝纪元嘉二十六年秋七月以江州刺史绍为南徐州刺史本传授左将军南徐州刺史
　　　始兴王浚
文帝纪元嘉二十六年冬十月以中军将军扬州刺史浚为征北将军开府仪同三司南徐兖二州刺史初出镇京口听将扬州文武二千人自随优游外藩甚为得意
　　　豫章王子尚
本传孝建三年都督南徐兖二州诸军事前废帝即位都督扬南徐二州诸军事
　　　刘延孙
孝武帝纪大明元年八月甲辰以太子詹事刘延孙为镇军将军南徐州刺史本传上畏忌南兖州刺史竟陵王诞故以南徐授延孙据京口以防之三年诞有罪不受召延孙驰遣中兵参军杜幼文率兵起讨既至诞已闭城自守乃还诞遣使刘公泰赍书要之延孙斩公泰送首京邑复遣幼文率军渡江受沈庆之节度讨诞其年进号车骑将军加散骑常侍
　　　新安王子鸾
孝武帝纪大明五年冬十月以东中郎将子鸾为南徐州刺史本传迁北中郎将南徐州刺史领南琅邪太守子鸾爱冠诸子凡为上所眄遇者莫不入子鸾之府国及为南徐州又割吴郡以属之六年加都督南徐州诸军事
　　　王元谟
通鉴大明八年戴法兴等恶王元谟刚严八月丁卯以元谟为南徐州刺史
　　　永嘉王子仁
前废帝纪永光元年九月庚子以南兖州刺史子仁为南徐州刺史
　　　桂阳王休范
明帝纪永光元年十二月癸亥以崇宪卫尉休范为镇北将军南徐州刺史泰始七年六月丁酉以征南大将军江州刺史休范为骠骑大将军南徐州刺史 【为骠骑大将军南徐州刺史○ 【钞本此下有同上二字】 　案自上文永光元年至此句皆宋明帝纪文不应有此二字今删】 又本传太宗定乱以为使持节都督南徐徐南兖兖四州诸军事镇北将军南徐州刺史时薛安都据彭城叛遣从子索儿南侵休范进据广陵督北讨诸军事加南兖州刺史进征北大将军加散骑常侍还京口解兖州后召为扬州刺史江州刺史开府仪同三司未拜改授都督南徐徐南兖兖青冀六州诸军事骠骑大将军南徐州刺史
　　　晋平王休佑
明帝纪泰始五年闰十一月戊子骠骑大将军荆州刺史休佑本号为南徐州刺史本传六年召为都督南徐南兖徐兖青冀六州诸军事南徐州刺史加侍中持节将军如故上以休佑贪虐不可莅民留之京邑遣上佐行府州事
　　　巴陵王休若
明帝纪泰始七年春正月戊午以征西大将军荆州刺史休若为征北大将军南徐州刺史本传都督南徐南兖徐兖青冀六州诸军事征北大将军南徐州刺史
　　　刘秉明
帝纪泰始七年秋七月辛未以太子詹事刘秉为南徐州刺史本传泰始五年迁使持节都督南徐徐兖豫青冀六州诸军事后将军南徐州刺史
　　　建平王景素
后废帝纪泰豫元年闰七月甲辰以太常景素为镇军将军南徐州刺史本传泰始六年自荆州刺史召为太常未拜授使持节都督南徐南兖徐兖青冀六州诸军事镇军将军南徐州刺史时太祖诸子唯景素为长好文章书籍招集才义之士倾身礼接以收名誉由是朝野翕然莫不属意焉元徽三年景素防合将军王季符失景素旨怨恨因单骑奔京邑告景素欲反景素驰遣世子延龄还都具自申理季符徙梁州景素夺征北将军开府仪同三司景素因此稍为自防之计因羽林监垣祗祖率数百人奔景素云京邑溃乱景素信之举兵负戈至者数千人齐王萧道成遣台军薄城池景素本乏威略不知所为兵败诛死时年二十五即葬京口齐建元初故景素秀才刘琎上书讼景素之冤云王博闻而容众与谏而爱士徐州尝岁饥王散秩粟俸帛以继民之乏蠲理冤疑咸息繇务 【咸息繇务○ (钞本息作自)　案息字当训止息咸息繇务谓停止繇役也钞本误作自字遂不可通今据宋书建平王传改正 (下文内去声酌之娱钞本酌误为作今亦据宋书改之)】 有爱于民内去声酌之娱外无田弋之好諠哗幻惑皆出辇毂非从徐州起且台以六月晦夜呼北兵已至而朱方七月朔犹缓带从容王岂先造祸哉起兵之日止在扶救昏难放殛奸盗非他故也王何负于社稷何愧于天下哉
　　　武陵王赞
后废帝纪元徽四年为南徐州刺史本传为使持节南徐兖青冀五州诸军事北中郎将南徐州刺史
　　　齐王萧道成
顺帝纪升明元年五月丙午以司空南兖州刺史萧道成改领南徐州刺史
　　　晋熙王燮
升明元年召镇西将军郢州刺史燮为持节都督扬南徐二州诸军事萧道成为南徐州燮解督南徐 【见宋晋熙王昶传末】 
　　齐南徐州刺史
　　　临川献王萧映
本传沈攸之事难齐太祖时领南徐州以映为宁朔将军镇京口太祖践阼授散骑常侍都督扬南徐二州诸军事
　　　萧晃
高帝纪建元元年以西中郎将萧晃为南徐州刺史武帝纪永明元年以护军将军长沙王晃为南徐州刺史本传自豫州刺史迁使持节都督南徐兖二州诸军事后将军南徐州刺史入为侍中中军将军永明元年迁南徐州刺史竟陵王子良为南兖州再以晃为使持节都督南徐兖二州诸军事镇军将军南徐州刺史晃爱武餙罢南徐州还私载数百人仗还都为禁司所觉投之江水世祖禁诸王藏私仗闻之大怒将纠以法豫章王嶷稽首流涕上亦意解
　　　豫章王嶷
本传建元元年迁侍中尚书令都督扬南徐二州诸军事后刺荆湘二州再入为都督扬南徐二州诸军事
　　　南郡王长懋
高帝纪建元四年以中军将军长懋为南徐州刺史本传迁使持节都督南徐兖二州诸军事征北将军南徐州刺史
　　　闻喜公子良
武帝纪建元四年五月乙丑以丹阳尹子良为南徐州刺史本传先封闻喜公为丹阳尹世祖即位封竟陵郡王为使持节都督南徐兖二州诸军事镇北将军南徐州刺史后刺南兖州扬州隆昌元年进督南徐州
　　　桂阳王铄
武帝纪永明二年冬十月为南徐州刺史
　　　安成王嵩
武帝纪永明六年以祠部尚书暠为南徐州刺史本传领骁骑将军南徐州刺史
　　　江夏王锋
武帝纪永明九年春正月以侍中为南徐州刺史本传为南徐州刺史善与人交行事王文和别驾江佑等皆相友善后文和被召为益州置酒告别文和流泪曰下官少来未尝作诗今日违恋不觉文生于性王俭闻之曰江夏可谓善变素丝也
　　　永嘉王昭粲
郁林王纪隆昌元年春正月为南徐州刺史
　　　海陵王昭文
隆昌元年为使持节都督扬南徐二州诸军事 【海陵王纪】 
　　　河东王铉
延兴元年八月以骁骑将军铉为南徐州刺史 【海陵王纪】 
　　　萧鸾
明帝纪延兴元年以中书监开府仪同三司鸾为使持节都督扬南徐州诸军事
　　　始安王遥光
本传建武元年为持节都督扬南徐二州诸军事晋安王宝义为南徐州遥光求解督见许
　　　萧谌
明帝纪建武元年冬十月以中领军谌为领军将军左将军南徐州刺史 【以本传参定】 
　　　晋安王宝义
明帝纪建武二年秋七月辛未以右将军宝义为南徐州刺史本传建武元年为持节都督扬南徐二州军事转右将军二年出为使持节都督南徐州军事镇北将军南徐州刺史东昏即位进征北大将军永元元年再都督扬南徐二州军事
　　　邵陵王宝攸
本传永元元年为北中郎将持节都督南北徐等五州军事
　　　江夏王宝元
东昏侯纪永元元年八月以征北大将军宝元为南徐兖二州刺史本传代晋安王宝义为使持节都督南徐兖二州军事南徐兖二州刺史
　　　晋熙王宝嵩
东昏侯纪永元二年四月为南徐州刺史本传持节都督南徐兖二州军事南徐州刺史冠军将军如故
　　　鄱阳王宝夤
本传永元三年为使持节都督南徐兖二州军事卫将军南徐州刺史
　　　萧衍
梁武帝纪中兴元年十二月授中书监都督扬南徐二州诸军事
　　　萧秀
齐和帝纪中兴二年以冠军长史秀为南徐州刺史梁武帝纪左僧庆率众降乃遣弟辅国将军秀镇京口 【梁武帝纪左僧庆率众降乃遣弟辅国将军秀镇京口○(钞本无此二十一字)　案下文之安成王秀即上文之萧秀下文之天监元年即上文之中兴二年(齐和帝以中兴二年禅位梁武帝即位后改元为天监)盖本系一人之传钞本有脱文遂误分为二人之传也戴氏守梧谓当据梁书补此数句今从之】 安成王秀本传为辅国将军建康平为使持节都督南徐兖二州诸军事南徐州刺史天监元年封安成郡王邑二千户京口自崔慧景作乱累被兵革民户流散秀招怀抚纳惠爱盛行仍值年饥以私财赡百姓所济活甚多
　　梁南徐州刺史
　　　临川王宏
本传天监元年为使持节散骑常侍都督扬南徐州诸军事天监八年普通元年又两为扬南徐都督
　　　鄱阳王恢
武帝纪天监二年以前将军恢为南徐州刺史本传为使持节都督南徐州诸军事征虏将军南徐州刺史
　　　建安王伟
武帝纪天监四年正月以镇北将军雍州刺史伟为南徐州刺史本传为使持节都督南徐州诸军事南徐州刺史五年改抚军将军丹阳尹六年再都督扬南徐二州诸军事
　　　南康王绩
武帝纪天监十年正月以轻车将军绩为南徐州刺史本传迁使持节都督南徐州诸军事南徐州刺史进号仁威将军绩时年七岁主者有受货洗改解书长史王僧孺弗之觉绩见而辄诘之便实时首服众咸叹其警
　　　晋安王纲
普通元年以益州刺史纲改授云麾将军南徐州刺史 【以梁武帝简文帝二纪参定】 
　　　庐陵王续
武帝纪普通六年二月庚辰南徐州刺史续还朝禀承戎略本传普通三年为使持节都督南徐等四州诸军事西中郎将南徐州刺史
　　　华容公欢
武帝纪中大通三年六月立昭明太子子南徐州刺史华容公欢为豫章郡王 【欢无传】 
　　　武陵王纪
本纪中大通大同闲自江州刺史为使持节宣惠将军都督扬南徐二州诸军
　　　河东王誉
武帝纪大同三年以南琅邪彭城二郡太守誉为南徐州刺史
　　　临川王正义
武帝纪大同十年三月仁威将军南徐州刺史正义进号安东将军本传为南徐州刺史属武帝幸朱方修廨宇以待舆驾
按本传不载正义授南徐州刺史月日
　　　邵陵王纶
武帝纪中大同元年以东扬州刺史丹阳尹纶为镇东将军南徐州刺史本传太清二年进位中卫将军开府仪同三司侯景构逆加征讨大都督率众讨景将发高祖诫曰侯景颇习行阵未可一战即殄当以岁月图之纶次钟离景已渡采石纶乃昼夜兼道入赴率宁远将军西丰公大春新涂公大成等步骑三万发自京口将军赵伯超曰若从黄城大道必与贼遇不如径路直指钟山出其不意纶从之众军奄至贼徒大骇分为三道攻纶纶与战大破之斩首千余级
　　　萧藻
武帝纪太清二年以中卫将军开府仪同三司萧藻为征东将军南徐州刺史本传自中书令侍中出为使持节都督南徐州刺史侯景乱藻遣长子彧率兵入援及城开加散骑常侍大将军景遣其仪同萧邕代之据京口藻因感气疾不自疗或劝奔江北藻曰吾国之台铉位任特隆既不能诛翦逆贼正当同死朝廷安能投身异类欲保余生因不食累日薨
　　　新兴王大庄
简文帝纪太清三年秋七月为南徐州刺史本传为使持节都督南徐州诸军事宣毅将军南徐州刺史
　　　南海郡王大临
本传大宝元年为使持节都督扬南徐二州诸军事
　　　陈霸先
大宝三年授使持节散骑常侍都督南徐州诸军事征北大将军开府仪同三司南徐州刺史绍泰元年 【绍泰元年○(钞本此下一段在徐嗣徽传后)　案自绍泰以下亦陈高祖纪之文理应列于陈霸先条后不应列于徐嗣徽条后也(注中陈高祖纪钞本重见于南徐州刺史下今删)】 授侍中大都督中外诸军事车骑将军扬南徐二州刺史二年六月霸先表解南徐州以授侯安都 【陈高祖纪】 
　　　徐嗣徽
通鉴承圣元年侯景败至京口胡豆洲为羊鹍所杀南徐州刺史徐嗣徽斩景伪尚书右仆射索超世以盐内景腹中送其尸于建康
　　陈南徐州刺史
　　　侯安都
世祖纪天嘉三年以征北将军司空南徐州刺史侯安都为侍中征北大将军本传梁绍泰元年以功授使持节散骑常侍都督南徐州诸军事仁威将军南徐州刺史世祖即位迁司空仍为都督南徐州诸军事征北将军南徐州刺史王琳下至栅口大军出顿芜湖时侯瑱为大都督指麾经略多出安都及琳败走入齐安都进军湓城讨琳余党所向皆下进爵清远郡公威名甚重改封桂阳郡公留异拥据东阳又奉诏东讨异奔败安都振旅而归以功加侍中征北大将军还本镇吏民诣阙表请立碑颂美安都功绩绍许之自王琳平后安都勋庸转大又自以功安社稷渐用骄矜数招聚文武之士或射驭驰骋或命以诗赋第其高下以差次赏赐之斋内宾客动至千人部下将帅多不遵法度改除江州刺史
　　　陈拟
本传永定二年以轻车将军兼南徐州刺史
　　　徐度
世祖纪永定三年秋七月以左光禄大夫镇北将军南徐州刺史徐度为侍中中抚军将军开府仪同三司本传始自信威将军郢州刺史迁镇右将军领军将军徐州缘江诸军事镇北将军南徐州刺史
　　　留异
世祖纪永定三年八月以平北将军南徐州刺史留异为安南将军缙州刺史本传召为使持节都督南徐州诸军事平北将军南徐州刺史异迁延不就世祖即位改刺缙州
　　　安成王顼
宣帝纪天嘉三年授使持节都督扬南徐等五州诸军事
　　　周宝安
本传天嘉四年自卫尉卿授持节都督南徐州诸军事正毅将军南徐州刺史
　　　黄法氍 【黄法氍○ (钞本此下有为镇北大将南徐州刺史九字)　案此九字与下文废帝纪及本传重复必传写者误衍也今删】 
废帝纪光大元年以开府仪同三司黄法奭毛为镇北将军南徐州刺史本传天嘉二年以功多召为使持节散骑常侍都督南徐州诸军事镇北大将军南徐州刺史未拜改授镇南大将军江州刺史六年召为中卫大将军光大元年出为使持节都督南徐州诸军事镇北将军南徐州刺史
　　　鄱阳王伯山
世祖纪天嘉六年以东中郎将吴郡太守伯山为平北将军南徐州刺史废帝纪天康元年五月南徐州刺史伯山进号镇北将军宣帝纪太建六年以中卫将军扬州刺史伯山为镇北将军南徐州刺史本传天嘉六年为缘江都督平北将军南徐州刺史天康元年进号征北将军高宗辅政不欲令伯山处边光大元年徙为镇东将军东扬州刺史太建元年召为中卫将军中领军六年又为征北将军南徐州刺史
　　　淳于量
废帝纪光大二年十一月以中军大将军开府仪同三司淳于量为镇北将军南徐州刺史本传为使持节都督南徐州诸军事镇北将军南徐州刺史太建元年进号征北大将军
　　　豫章王叔英
宣帝纪太建五年正月以宣惠将军叔英为南徐州刺史进号平北将军
　　　新安王伯固
宣帝纪太建七年冬十月戊午以安前将军中领军伯固为南徐州刺史进号镇北将军本传废帝立为使持节都督南琅邪彭城东海三郡诸军事寻迁安前将军镇北将军南徐州刺史伯固性嗜酒而不好积聚所得禄俸用度无节于诸王之中最为贫窭高宗每矜之特加赏赐在州不知政事日出田猎高宗知之遣使责问十年入朝十三年为使持节都督扬南徐等四州诸军事
　　　庐陵王伯仁
宣帝纪太建十年正月以中领军伯仁为平北将军南徐州刺史
　　　河东王叔献
宣帝纪太建十二年十二月宣毅将军南徐州刺史叔献卒本传七年授宣毅将军寻为散骑常侍军师将军都督南徐州诸军事南徐州刺史
　　　宜都王叔明
宣帝纪太建十三年以轻车将军卫尉卿叔明为南徐州刺史本传为使持节云麾将军南徐州刺史
　　　萧摩诃
后主纪太建十四年以右卫将军萧摩诃为车骑将军南徐州刺史本传会隋总管贺若弼镇广陵后主委摩诃备御之任授南徐州刺史
　　　永嘉王彦正
后主纪祯明二年五月忠武将军南徐州刺史彦正进号安北将军本传为忠武将军南徐州刺史进号安南将军
　　　南海王虔
后主纪祯明二年十一月以军师将军虔为安北将军南徐州刺史本传为平北将军南徐州刺史黄格为南徐州刺史隋贺若弼济江袭陈格见执 【弼传】 
　　　杜洪泰
为南徐州刺史 【唐宰相世系表】 
按洪泰之子名颙后周时为雍州刺史安平公而南徐州刺史疑在陈时故附见
　　宋齐梁行南徐州事
　　　宋江智渊
本传大明闲新安王子鸾刺南徐智渊自尚书郎出为子鸾北中郎长史南东海太守加拜宁朔将军行南徐州事
　　　顾琛
本传大明六年为子鸾北中郎司马领南东海太守行南徐州事
　　　王僧虔
齐书本传迁散骑常侍为子鸾北中郎长史领南东海太守行南徐州事
　　　萧道成
齐书本传桂阳王休范刺南徐道成以镇北司马领南东海太守行南徐州事 【以齐高帝纪桂阳王传参定】 
　　　李安民
齐书本传建平王景素作难使安民防之安民至京破景素军于葛桥景素诛留安民行南徐州事城局参军王迥素为安民所亲盗绢二疋安民流涕谓之曰我与卿契阔备尝今日犯王法此乃卿负我也于军门斩之厚为敛祭军府皆震服
　　　江槩
元徽末武陵王赞刺南徐槩自吏郎侍中为长史领南东海太守行南徐州事 【江智渊传】 
　　　刘善明
齐书萧道成以骠骑大将军刺南徐善明以冠军将军骠骑咨议领南东海太守行徐州事沈攸之反善明献计事平道成召善明还都谓之曰卿策沈攸之虽复张良陈平适如此耳
　　　齐江斆
本传永明六年出为辅国将军南东海太守加秩中二千石行南徐州事
　　　王文和
江夏王锋刺南徐文和行南徐州事与锋友善袁彖本传监吴兴郡先尝以微言忤世祖免官付东冶世祖游陵望东冶明日释之寻白衣行南徐州事
　　　张瓌
本传永明十一年为后将军南东海太守秩中二千石行南徐州府州事
　　　萧颖冑
本传隆昌元年永嘉王昭粲为南徐州以颖冑为南东海太守行南徐州事
　　　萧遥光
本传隆昌元年以冠军将军领南东海太守行南徐州事
　　　江祀
晋安王宝义以镇北将军刺南徐祀为镇北长史领南东海太守行府州事更营立宣尼庙 【见江祏传】 
　　　陆慧晓
本传为晋安王征北长史领南东海太守行府州事
　　　刘绘
本传为晋安王征北长史领南东海太守行南徐州事
　　　谢朓
本传建武四年以镇北咨议领南东海太守行南徐州事启王敬则反谋上甚善赏之迁尚书吏部郎朓上表三逊
　　　胡谐之
行南徐州事时江革举为南徐州秀才中书郎王融与谐之书令荐革谐之方贡琅邪王汛便以革代之 【梁江革传】 
　　　范岫
梁书本传永元末为晋安王长史行南徐州事
　　　萧琛
梁书本传晋熙王宝嵩刺南徐琛为长史行南徐州事
　　　梁萧恭
以监丹阳尹行南徐州事 【见萧伟传】 
　　　谢览
本传以仁威长史行南徐州事
　　　刘孝绰
本传高祖览其文篇篇嗟赏寻敕知青北徐南徐三州事
　　　王泰
本传南康王绩刺南徐泰为仁威长史领南兰陵太守行南康王府州国事
　　　王僧孺
本传自尚书吏部郎出为南康王长史领兰陵太守行府国事王典签汤道愍昵于王用事府内僧孺每裁抑之道愍遂谤讼僧孺逮诣南司奉笺辞府僧孺坐免
　　　王份
本传豫章王综以北中郎将刺南徐份为北中郎长史领兰陵太守行南徐州事
　　　张缵
本传华容公欢以北中郎将刺南徐缵为北中郎长史领南兰陵太守加正威将军行府州事
　　　孔休源
本传简文帝为晋安王刺南徐休源以长史为南兰陵太守别敕专行南徐州事休源累佐名藩甚得民誉王深相倚仗军民机务动止谘谋常于中斋别施一榻云此是孔长史坐人莫得预其见敬如此
　　宋齐南东海太守
　　　宋庾登之
本传自司徒左长史为南东海太守府公彭城王义康专览政事不欲自下厝怀而登之性刚每陈已意义康甚不悦
　　　羊元保
本传衡阳王义季刺南徐元保自尚书吏部郎御史中丞为右军长史南东海太守
　　　江湛
本传迁尚书吏部郎元嘉中广陵王诞刺南徐湛为长史南东海太守政事委之
　　　袁淑
本传元嘉二十六年始兴王浚以征北将军刺南徐淑自尚书吏部郎出为征北长史南东海太守始到府浚引见谓曰不意舅遂垂屈佐淑荅曰朝廷遣下官本以光公府望还为御史中丞
　　　何偃
本传元嘉二十九年始兴王浚刺南徐偃为征北长史南东海太守
　　　武昌王浑
本传世祖即位授征虏将军南彭城东海二郡太守出镇京口
　　　刘彧
明帝纪孝建元年为南东海太守冠军将军如故镇京口
　　　沈昙庆
本传世祖践阼江夏王义恭刺南徐昙庆为大司马长史南东海太守
　　　庾徽之
自御史中丞出为新安王子鸾北中郎长史领南东海太守 【孔顗传】 
　　　江智渊
　　　王僧虔
　　　顾琛 
【并详见南徐州行事】 
　　　宗越
本传景和初加冠军将军领南东海太守
　　　萧惠开
本传思话之子桂阳王休范刺南徐惠开为征北长史南东海太守会稽太守蔡兴宗之郡惠开自京口请假还都相逢于曲阿
　　　萧道成
【详见行事】 
　　　袁粲
本传泰始元年转冠军将军南东海太守
　　　沈文季
晋平王休佑以骠骑大将军为南徐州明帝问褚渊须干事人为上佐渊举文季转宁朔将军骠骑长史领南东海太守 【以宋明帝纪休佑传齐书本传参定】 
　　　陆澄
建平王景素镇京口澄领南东海太守丁艰景素用司马柳世隆行郡事澄在任日郡丞江淹曾与之集焦山有诗云杳杳长役思思来使情浓常忌光氛度籍蕙望春红青波被海月朱华冒水松轻气瞹长岳雄虹赫远峰日暮崦嵫谷参差彩云重永愿白沙渚游衍遂相从丹山有琴瑟不为忧伤容题言陆东海焦山集 【以齐书本传梁江淹传及润州类集参定】 
　　　柳世隆
本传建平王镇京口世隆为司马领南东海大守 【以梁江淹传参定】 
　　　王缋
齐书本传元徽末除宁朔将军建平王镇北长史领南东海太守
　　　江槩 
【详见行事】 
　　　谢朏
梁书本传萧道成以太尉督南徐朏为长史带南东海太守 【以齐高祖纪参定】 
　　　刘善明 
【详见行事】 
　　　齐王元邈
本传长沙王晃以后将军刺南徐元邈为后军司马领南东海太守 【以晃传参定】 
　　　萧赤斧
本传豫章王嶷以骠骑大将军刺南徐赤斧为骠骑司马领南东海太守 【以嶷传参定】 
　　　王广之
本传长沙王以镇军将军刺南徐广之为镇军司马领南东海太守 【以晃传参定】 
　　　江谧
本传竟陵王子良以镇北将军刺南徐谧为镇北长史领南东海太守 【以子良传参定】 
　　　虞悰
本传为竟陵王镇北长史领南东海太守
　　　江斆
　　　张瓌
　　　萧颖冑
　　　萧遥光
　　　江祀
　　　谢朓
　　　陆慧晓
　　　刘绘 
【并详见行事】 
　　　萧秀梁
本传晋熙王宝嵩以冠军将军刺南徐镇京口秀为冠军长史领南东海太守
　　宋齐梁陈南兰陵太守
　　　宋刘彧
明帝纪世祖践阼迁冠军将军南兰陵太守
　　　齐萧谌
本传永明二年为南兰陵太守
　　　巴陵王子伦
本传永明十年迁南彭城太守郁林即位更为南兰陵太守
　　　梁王泰
　　　王僧孺
　　　王份
　　　孔休源 
【并详见行事】 
　　　谢证
本传豫章王综刺南徐证以长史领南兰陵太守褚球本传普通四年庐陵王续刺南徐球自御史中丞为北中郎长史领南兰陵太守大同闲河东王誉刺南徐球又为河东王长史领南兰陵太守 【以武帝纪庐陵王续传参定】 
　　　张缵 
【详见行事】 
　　　张绾
本传出为北中郎长史兰陵太守
　　　徐度
陈本传霸先镇朱方度为信武将军兰陵太守
　　　侯安都
陈本传霸先镇京口安都徐兰陵太守霸先谋袭王僧辩诸将莫有知者唯与安都定计使安都率水军自京口趋石头
　　　程灵洗
陈本传绍泰元年授使持节信武将军兰陵太守散骑常侍如故助防京口
　　　周文育
陈本传侯景平授通直散骑常侍累迁南兰陵太守
　　　萧济
陈本传历兰陵太守着声绩
嘉定镇江志卷十四
 刺守〔二〕
总目(缺)
　　唐润州刺守
按隋开皇 【按隋开皇○(钞本此下一段在薛宝积条后)　案此段乃唐润州刺守之叙其中云姑次序其可考者始薛宝积其末云条列如左则薛宝积条必在此段之后矣严氏元照以为二段当互易今从之】 罢镇置州大业复废州为县故隋建润州仅十余载刺史弗详唐初刘元进沈法兴等互据其地至武德七年以后方再为州新旧唐史诸传漫不可考以宰相世系表与本州岛岛岛马迹山魏法师碑考之仅得七八人自卢承庆李思文窦孝谌方见于传而张公休王美畅又皆脱略自毕隆择以后韦铣李浚兼按察使传始明载然陆象先唐若山刘日正徐峤韦昭理董琬又逸而无传武德至开元末计一百二十六年仅得二十三人则刺守姓名泯没必多姑次序其可考者始薛宝积次李元义李厚德卢承庆乔师望卢明来敬业李思文张公休窦孝谌卢徽远王美畅毕隆择韦铣李浚陆象先唐若山王琚刘日正徐峤韦昭理齐澣董琬条列如左
　　　薛宝积
唐宰相世系表终润州刺史
按宝积从祖名道衡终隋益州总管祖名道实终隋礼部侍郎父名德儒终隋济北司马宝积刺润虽不详其年月考其时当在武德七年以后或贞观初葢祖父仕隋则去隋未远
　　　李元义
宰相世系表终润州刺史
按元义父名行师行师兄名大师大师子名延寿仕贞观中撰南北史实元义从兄元义刺润以其时考之当在薛宝积后
　　　李厚德
历润州刺史 【本府马迹山魏法师石碑修入】 
　　　卢承庆
历润州刺史 【以新旧唐书本传及魏法师石碑参定】 
按新旧唐书本传显庆四年以度支尚书同中书门下三品坐调非法免俄拜润州刺史迁雍州长史总章二年代李干佑为刑部尚书计其刺润当在显庆龙朔间
　　　乔师望
历润州刺史
按魏法师石碑铭有厚德承庆师望三人惟承庆见于唐传李乔无闻以承庆传考之系高宗时则李乔实相为先后葢魏法师碑乃仪凤二年立
　　　卢明
宰相世系表历润青等州刺史
按明在承庆侄行姑次于承庆师望之后
　　　来敬业
宰相世系表历润州刺史 【诸本皆作润州惟监本作虔州恐监本错葢监本错处亦多】 
按敬业来济之子济以永徽二年相高宗龙朔二年卒则敬业刺润意在高宗末年
　　　李思文
徐绩之弟敬业之叔历润州刺史文明元年敬业兵起思文以使间道闻敬业攻润固守踰月力屈城陷敬业谓曰庐陵王继天下无罪见废今兵以义动何过拒即若党于武氏宜改姓武囚于狱中及敬业败杨楚平乃独免遂赐武姓历春官尚书或言思文本与敬业谋者乃复徐氏 【以新唐书本传及通鉴参定】 
按思文虽无刺润年月然文明元年敬业兵起思文已刺润必是高宗末年
　　　张公休
历润州刺史自润州迁豫章太守 【独孤及集送宇文协律赴江西序】 
按序文首云复周正之年天子以润州刺史张公休为豫章太守武后纪天授元年改元载初以十一月为正月则序文云复周正之年是载初分明但此年巳迁豫章则公休刺润在文明之后载初之前矣
　　　窦孝谌
旧唐书本传昭成顺圣皇后之父则天时历润州刺史
按长寿二年后母庞氏被酷吏陷诬与后呪诅不道孝谌左迁罗州司马其刺润当在载初长寿间
　　　卢徽远
宰相世系表历润州刺史
按表徽远是承庆侄孙度刺润在则天时
　　　王美畅
历润州刺史本府汉荆王神祠记建于先天二年 【具荆王庙】 
窃详上下文意美畅刺润左骁卫大将军薛讷实为本州岛岛岛司马以新旧唐书讷传参之其为左骁卫在睿宗朝与神祠记合其为蓝田令乃来俊臣用事时则讷为司马传虽不载必在蓝田令之前后美畅既与薛司马同时其刺润在则天时甚明
　　　毕隆择
神龙初为中书舍人五王之削武氏岑羲为表语甚激切隆择次当读表辞色明厉三思既得志出隆择为润州刺史政有惠爱徙卫同陜三州刺史 【以新唐书本传及通鉴参定】 
　　　韦铣 【旧唐书文粹作韦铣新唐书作韦诜以汉荆王神庙碑石刻为证当作铣字新唐书误也】 
景云中为润州刺史兼按察使有女择所宜归会休日登楼见参军裴宽不以苞苴污家铣嗟异引为按察判官以女妻之至先天开元中铣犹为刺史 【以新旧唐书裴宽传及唐文粹李华鹤林寺径山大师碑铭序汉荆王神庙碑参定】 
按荆王神庙碑称先天二年三月功毕今刺史韦铣手荐脯醢唐李华径山大师碑铭称开元中本寺僧法密请至京口润州刺史韦铣洒扫鹤林兹焉供养则知韦铣自景云至开元犹为刺史而旧唐纪载景云二年初置十道按察使所以旧唐传称刺史韦铣为按察新唐传亦载铣引宽为按察判官也 【以新旧唐书李麟传参定】 按通典及新唐书地理志百官志贞观元年因山川形便分为十道其八曰江南景云二年置十道按察使开元二年曰十道按察采访处置使故自韦铣至李浚皆以润州刺史兼按察是时江南道犹未分东西至开元二十一年始因十道分山南江南为东西道增置黔中道置十五采访使而旧书于李浚传则云开元初授浚江东按察使于李麟传亦云父浚开元初为江南东道按察使然开元二年尚为十道安得预分江南为东道也疑旧唐书一字之误也今只以江南道按察使书
　　　李浚旧
唐书本传开元初置诸道按察使盛选能吏授浚润州刺史江南道按察使以诚信待物称为良吏去职有遗爱州人孙处元以学行著名浚特加礼异累表荐之仍令子麟与之结交浚寻拜虢潞二州刺史 【以新旧唐书李麟传参定】 
按通典及新唐书地理志百官志贞观元年因山川形便分为十道其八曰江南景云二年置十道按察使开元二年曰十道按察采访处置使故自韦铣至李浚皆以润州刺史兼按察是时江南道犹未分东西至开元二十一年始因十道分山南江南为东西道增置黔中道置十五采访使而旧书于李浚传则云开元初授浚江东按察使于李麟传亦云父浚开元初为江南东道按察使然开元二年尚为十道安得预分江南为东道也疑旧唐书一字之误也今只以江南道按察使书
　　　陆象先
本传所至民吏怀之曾日类集引李德裕晚下北固山喜径松成阴怅然怀古偶题临江亭诗云近世二千石毕公宣化厚 【毕公宣化厚○(钞本化作公)　案公字义不可通今据全唐诗改正】 丞相量纳川平阳气冲斗三贤若时雨所至跻仁寿注云丞相谓陆兖公毕公谓毕公隆择平阳谓齐詹事澣三贤皆历此郡
今考新旧唐书陆象先传并不言守润然李卫公诗意慨慕皆属为守者故未章言志凛凛君子风余将千载友则象先刺润前志云史略之信然
　　　唐若山
先天中历官尚书郎连典剧郡开元中出为润州颇有惠政远近称之 【太平广记神仙门】 
按太平广记载若山刺润好方术炉鼎侵用府库官钱巿药遂有所遇与宾僚同游金山自中流隐去有遗表留郡中几案间元宗省表异之命优恤其家又召其弟若水与内臣赍诏江表海滨寻访杳无音尘其后二十年有若山旧吏自浙西奉使淮南于鱼巿中见若山鬻于鱼肆睨其吏而延之入陋巷中华第哀其久贫化铁为金尽以遗之末又厚诬李绅遇若山于华山其诞幻不经直可以欺愚者然窃叹开元盛时刺史中有赃吏如此不惟佚罚遁逃苟免而天子亦受其欺则开元之盛不待至天宝而已衰矣夫使赃吏假神仙之名以遁逃当时僚吏揖别于中流二十年后旧吏遇之于鱼巿其存其殁固不可得而考然朝廷无政赏罚无章识者观之可为浩叹欲欺后世难矣哉
　　　王琚
新旧唐书本传开元中历泽衡郴滑虢沔夔许八州刺史迁润州刺史开元二十年丁母忧琚性豪侈着勋中朝其处方面去故就新受馈运至数百万每移一州车马填路数里不绝
　　　刘日正
润州刺史领江东采访使
　　　徐峤
润州刺史领采访使
 　韦昭理
润州刺史
按三人并见文粹李华径山大师碑铭序考通典唐志置江东采访使之年月则刘日正徐峤之刺润当在开元二十一二年间韦昭理虽不带采访使然李华列于徐峤之次必是随其年月先后今因之
　　　齐澣
新旧唐书本传开元二十五年自常州刺史迁润州刺史充江东采访处置使奏请穿伊娄河 【具地理类】 
　　　董琬
为江东采访使尝居此州 【太平广记】 
按新旧唐书地理志载开元置采访使于江东道则云理苏州本朝舆地广记亦祖之云治苏州然考齐澣传及李华径山大师碑铭刘日正徐峤皆以润州刺史领采访使又载刘同升以常州刺史领采访使旧唐纪至德二载又载以黄门侍郎崔涣为余杭太守江东采访防御使则是江东采访使不独理苏州或治常或治润或治杭本无定所太平广记载润州万岁楼事谓开元以前以润州为凶阙董琬为江东采访使尝居此州故以董琬次齐澣
按新唐书百官志 【按新唐书百官志○ (钞本按字上空一字不提行)　案他卷一子目内止有一叙惟此卷唐润州刺守一子目内凡有数叙盖唐时润州刺守官名屡变故子目后之叙所述者自薛宝积至董琬其末云条列如左此段所述自王景略至季广琛其末亦云条列如左则俱为叙文可知下文各段言条列如左者四言条列辨证如左者一言除罢年月如左者一皆仿此例至于按新唐书方镇表一段及按旧唐纪元和五年一段虽无如左字样然一则述李元素韩皐二人一则述薛苹至王璠七人与前后诸叙事同一例则亦为叙文无疑】 上州刺史注天宝元年改刺史曰太守今考韩文独孤及集新旧唐书得六人曰王景肃严损之林洋阎敬之刘汇季广琛惟王景肃严损之未详其先后林洋阎敬之在天宝末刘汇季广琛在至德间内刘汇实兼江东防御使条列如左
　　　王景肃
仲舒之祖历丹阳太守 【韩文公集王仲舒墓志铭】 
　　　严损之
中书侍郎挺之弟历太原上谷弋阳余杭四郡太守迁丹阳太守虽风俗殊异治効如一 【唐独孤及文集严损之墓志铭】 
　　　林洋济
南人历丹阳太守 【旧唐书薛播传】 
按天宝间敕丹阳郡太守林洋及道俗父老百姓等朕远遵元妙载想灵仙眷兹茅山是谓天洞瑶坛旧观余趾尚存云云时练师李含光将赴金坛故有是敕石刻犹存含光上表年月系天宝七载则林洋守丹阳正其时也 【石刻内杨字从木】 
　　　阎敬之
为丹徒郡太守永王璘反进至当涂吴郡太守兼江东采访使李希言遣其将元景曜及敬之将兵拒之景曜以其众迎降于璘敬之及璘战于伊娄埭璘击斩敬之以徇江淮大震 【以新旧唐书永王璘传及新唐书肃宗至德元载帝纪通鉴参定】 
按唐不曾有丹徒郡而丹阳实治丹徒旧唐书永王璘传先云采访使李希言在丹阳后云丹徒太守阎敬之则丹徒太守即丹阳郡太守也
　　　刘汇
新唐书肃宗纪至德二载正月甲寅自山南东道节度使永王傅为丹阳太守兼防御使旧纪至德二载八月甲申江东采访防御使移治杭州别徐崔涣与新书方镇表合葢刘汇之除在其年正月
　　　季广琛
永王璘之败江东节度使韦陟以广琛从永王下江非其本意惧罪出奔未有所适乃表请拜广琛为丹阳太守兼御史中丞沿江防御使以安反侧无何有诏令陟赴行在陟以广琛虽承恩命犹且迟回恐后变生祸移于陟欲往招慰然后赴召乃发使上表恳言其急陟驰至历阳见广琛且宣恩旨劳徕行赏陟自以私马数匹赐之安其疑惧 【旧唐书韦陟传】 
按新唐书韦陟传载陟表季广琛为历阳太守与旧唐书异然窃详韦陟系江东节度使丹阳郡乃其所部历阳郡系和州属淮南路陟职在江东安得表请广琛为历阳太守恐当从旧唐书度此时广琛虽已拜丹阳太守之命犹迟回在淮南之历阳陟恐为己累故驰至历阳宣恩旨招慰广琛使广琛亟趋丹阳治所尔旧唐书载陟辞情明白恐新唐书以陟驰至历阳之故却以前文拜丹阳太守为疑故载广琛为历阳太守也通鉴至德二载二月戊戌季广琛方贰于璘则陟表奏广琛为丹阳必在刘汇之后
按旧唐书职官志上州刺史注干元元年改郡为州州置刺史续以旧唐书肃宗纪参考自干元元年八月始命季广琛等为刺史与职官志合今考润州刺史自韦儇而下得韦元甫韩贲韦损樊晃萧定马炫等共七人而建中二年韩滉则兼镇海节度浙江东西道观察事权始重与前日不侔条列如左
　　　韦儇
上元元年十一月新除江淮都统刘展反旧持节都统江淮节度宣慰观察使李峘引兵渡江拒展儇以节度观察副使领润州刺史与李及浙西节度使侯令仪屯京口 【语见攻守形势】 展自上流济袭下蜀李军闻之自溃奔宣城甲午展陷润州丙寅展以降将宗犀为润州司马丹阳军使始李之去润州也副使李藏用谓李曰处人尊位食人重禄临难而逃之非忠也以数十州之兵食三江五湖之险固不发一矢而弃之非勇也无忠无勇何以事君藏用请收余兵竭力以拒之李乃悉以后事授藏用收散卒募壮士与展将张景超孙待封战于郁墅兵败奔杭州展以其将许峄为润州刺史二年展败峄死 【以通鉴及李本传唐招隐寺大律师石碑参定】 
李之都统江淮本传称系干元元年则儇以副使刺润当是李都统江淮之后至上元元年遇展之叛尔
　　　韦元甫
历润州刺史 【新旧唐书杜佑传李华复练塘颂序文载永泰元年十一月韦损刺润州元甫为本道观察使】 
参之旧唐书代宗帝纪大历三年元甫以浙西团练观察使苏州刺史为尚书右丞则是元甫自永泰元年至大历三年皆以苏州刺史为观察使又以旧唐书元甫本传考虽不载刺润却云累迁苏州刺史浙江西道都团练观察使大历初授淮南节度观察使在扬州三年至大历六年卒则其刺润当在刺苏州前上元二年刘展已平之后或宝应广德间
　　　韩贲
历润州刺史 【唐招隐寺大律师碑铭其石碑见存于本府寿邱山普照寺下前军寨碑铭系唐屯田郎中柳识撰识之文载于唐文粹者三】 
考新旧唐传并不见韩贲姓名出处仅登载于此碑风雨剥蚀岿然独存此碑载润州刺史姓名凡四人曰韦儇韩贲韦损樊晃以唐书参考韦儇之后韦损之前合有韦元甫而此碑独不登载意元甫非佞佛者但元甫与贲未知孰为先后然以纪传文集参考元甫历任恐在贲前
　　　韦损
永泰元年十一月二十二日银青光禄大夫领润州刺史声如飙驰先诏而至吏人畏伏男女相贺即日上无贪克下无冤愤丹阳县练塘被百姓筑堤横截以利害白本道观察使韦元甫率徒辟之民刻石颂德 【以唐地里志练塘碑及李华复练塘颂序招隐大律师碑参定】 
　　　樊晃
银青光禄大夫润州刺史曾集杜甫集六十卷小集六卷皇甫冉尝与之登润州城楼及同游润州郡东山有和樊润州诗两篇 【以唐艺文志招隐大律师碑及润州类集参定】 
按独孤及集有皇甫冉文集序文载冉大历二年以右补阙奉使江表因省家至丹阳而没润州类集亦载皇甫冉省家至丹阳卒卢纶有哭冉诗则冉与樊润州登城楼游东山当是奉使江表省家之时又按唐文粹有琴会记载大历六年浙西观察使苏州刺史兼御史大夫赞皇公祗命朝于京阙春正月夕次朱方刺史樊公以琴相和赞皇公系李栖筠以旧唐纪考之栖筠除在八月今琴会记载次朱方月日恐是七年春正月尔晃刺润合在萧定之前然招隐寺大律师碑铭系建中三年撰文贞元五年十一月七日立碑以唐纪传考之撰文乃韩滉刺润之时立碑乃王纬刺润之时而碑辞所及前止韦儇后止樊晃中间不及韦元甫向后不及萧定马炫韩滉白志贞王纬则前后刺润者其佞佛不佞佛可以概见
　　　萧定
新旧唐书本传历袁信湖宋睦五州刺史迁润州刺史所莅有政声大历中有司差天下刺史治最定与常州刺史萧复濠州刺史张镒为理行第一而劭农桑均赋税逋亡归复户口增加定又冠焉寻迁户部侍郎旧唐书张镒萧复传镒系大历五年除濠州刺史复系大历十四年自常州刺史为潭州刺史
又按延陵季子庙记萧定撰书行云时大历十四年岁次己未八月戊戌朔二十七日甲子正议大夫使持节润州诸军事守润州刺史上柱国赐紫金鱼袋新拜尚书户部侍郎兰陵萧定字梅臣记定之刺润历年必多葢户口增加等事非岁月可办
　　　马炫
新旧唐书本传燧之仲兄建中初为润州刺史黜陟使柳载以清白闻召拜太子右庶子
按干元元年复为润州始隶浙西道其节度团练观察使治所迁徙不常然未尝治润也干元元年则韦黄裳以节度治苏干元二年至上元元年则颜真卿侯令仪二人以节度治升上元二年则季广琛李琬以节度治宣自大历三年至大历十四年则韦元甫李栖筠李涵李道昌韩滉并以团练观察治苏建中二年韩滉始自苏徙润浙江东西道合而为一又加镇海之号以重其军增置节度使以重其权除罢年月如左
　　　韩滉
旧唐书德宗纪建中二年夏五月庚寅自浙江西道为镇海军加苏州刺史授检校礼部尚书润州刺史充镇海军节度使浙江东西道观察等使通鉴六月庚寅以浙江东西观察使苏州刺史韩滉为润州刺史浙江东西节度使名其军曰镇海兴元元年五月加检校右仆射贞元元年秋七月丙午授检校尚书左仆射同平章事江淮转运使通鉴系兴元元年十二月庚辰加滉平章事江淮转运使贞元元年十一月乙未两浙节度使韩滉来朝十二月丁巳以滉兼度支诸道盐铁转运使贞元三年二月戊寅度支盐铁转运使镇海军节度浙江东西道观察等使检校左仆射同中书门下平章事晋国公韩滉卒赠太傅新旧唐书本传拜苏州刺史浙江东西都团练观察使寻加检校礼部尚书兼御史大夫润州刺史镇海军节度使滉既移镇安辑百姓均其租调不踰月境内称治帝在奉天淮汴震骚滉训练士卒锻砺戈甲称为精劲分兵戍河南又献缣十万疋请以镇兵三万助讨贼有诏嘉劳寻检校尚书右仆射封南阳郡公李希烈陷汴州滉择锐卒令禆将李长荣王栖曜柏良器破之漕路无梗安靖东南滉功居多时里胥有罪辄杀无贷人怪之滉曰袁晁本一鞭背史禽贼有负聚其类以反此辈皆乡县豪黠不如杀之用少年者惜身保家不为恶又闻京都未平恐有渡江之事筑石头五城造楼船战舰毁寺观修坞壁置馆第穿深井俾偏将邱涔督役朝令夕办又与扬州陈少游临江大阅以金缯相饷酬自德宗出幸及归京师军用既繁道路又阻关中饥馑加以灾蝗滉调发粮帛以济朝廷府无虚月当时实赖焉李晟方屯渭北滉运米馈之船置十弩以为防援有寇则叩舷相警贼不能剽始漕船临江滉顾僚吏曰天子蒙尘臣下之耻也乃自举一囊置舟中将佐争负之须臾而毕会有毁滉者上疑之李泌数为滉辨明其无他上曰善即下泌章令滉子考功员外郎皐谒告归觐谕以卿父比有谤言朕今释然不复信矣因言关中乏粮令语其父速致之皐至润州滉感悦流涕即日自临水滨发米百万斛听皐留五日即还朝自送至江上冒风涛而遣之陈少游闻滉贡米亦贡二十万斛上谓李泌曰韩滉乃能化陈少游亦贡米矣泌对曰岂惟少游诸道将争入贡矣时关中兵荒米斗直钱五百及滉米至减五之四二年春特封晋国公其年十一月来朝加滉江淮转运使十二月加度支诸道转运盐铁等使 【以通鉴参定】 
按通鉴贞元三年二月韩滉薨分浙江东西道为三浙西至润州又按旧唐纪贞元三年二月以白志贞为润州刺史浙西观察使与通鉴合 【具叙郡】 而新书方镇表于贞元三年云分浙江东西为二道观察使治苏州恐是传写之误葢德宗始欲其聚江淮财赋故特创镇海节度合东西二浙之权以畀之中间奉天之难虽滉之力居多缘任重权专谤讟亦不少故滉死始惩其专而分其权然浙西观察治所实在润元不曾徙治苏州自贞元三年二月以后自永贞元年三月丙戌以前观察使凡四人曰白志贞王纬李若初李锜而锜于永贞初复为镇海节度使条列如左
　　　白志贞
旧唐书德宗纪贞元三年二月戊寅以果州白志贞为润州刺史兼御史大夫浙西观察使贞元三年六月乙巳浙西观察使白志贞卒通鉴贞元三年二月戊寅韩滉薨上以果州刺史白志贞为浙西观察使柳浑曰志贞憸人不可复用会浑疾不视事辛巳诏下用之浑疾间遂乞骸骨不许
　　　王纬
旧唐书德宗纪贞元三年八月壬辰以给事中王纬为润州刺史浙西观察使贞元十年十一月乙酉以浙西观察使王纬为诸道盐铁转运使贞元十四年八月甲午浙西观察使润州刺史王纬卒新旧唐书本传进给事中会浙西观察使阙执政李泌曰浙西赋入尤剧纬清而忠能惠养民请遣之制可初州县有韩滉时罚钱未入者十八万缗府史请裒为进奉纬上疏愿蠲以纾民诏听之贞元十年加御史大夫兼诸道盐铁转运使裴延龄以诸道负钱四百万缗献为羡余以图宠纬奏此诸州经费大忤延龄意三岁加检校工部尚书卒赠太子少保纬性勤俭居官以清白称然好用刻深吏督察巡属人不聊生
　　　李若初
旧唐书德宗纪贞元十四年九月乙卯以浙东观察使李若初为润州刺史浙西观察使及诸道盐铁转运使贞元十五年春正月甲戌浙西观察使李若初卒新旧唐书本传累迁越州刺史浙江东道都团练观察使十四年秋代王纬为润州刺史兼御史大夫浙西都团练观察诸道盐铁转运使时天下钱少货轻州县禁钱不出境商贾不通若初始奏纵钱以起万货诏可若初善于吏道性严强持刚检下吏民畏服方整理盐法颇有次叙贞元十五年遇疾卒赠礼部尚书
　　　李锜
旧唐书德宗纪贞元十五年二月乙酉以常州刺史李锜为润州刺史浙西观察使及诸道盐铁转运使通鉴永贞元年三月丙戌以浙西观察使李锜为镇海节度使解其盐铁转运使旧唐书宪宗纪元和二年十月己酉以浙西节度使李锜为左仆射新旧唐书本传方闲厩宫苑使李齐运用事锜以赂数十万结其欢荐之于上自杭湖二州刺史迁润州刺史浙西观察诸道盐铁转运使锜刻剥多积奇宝岁时奉献德宗昵之因恃恩骄恣天下榷酒漕运锜得专之故朝廷用事臣锜以利交余皆干没于私国计日耗浙西布衣崔善贞上书阙下暴其罪帝械以赐锜锜闻其将至预浚大坎于道傍至则并锁械纳坎中生瘗之闻者切齿锜复欲为自全计增广兵众随身以胡奚杂类虬须为一将号番落健儿皆锜腹心廪给十倍使号锜为假父故乐为其用永贞元年复镇海军以锜为节度使罢领盐铁转运锜虽失利权而喜得节旄暴倨日甚属吏死不以过甚众寮佐力谏不能得遽遁去宪宗即位锜不自安三请觐有诏拜尚书左仆射锜屡迁行期上表称疾上以问宰相武元衡曰陛下初即政锜求朝得朝求止得止可否在锜将何以令四海上以为然下诏召之锜计穷遂谋反制以淮南节度使王锷统诸道兵讨之其将张子良执锜械送京师初户部侍郎张滂领诸道盐铁转运使后润州刺史王纬代之理于朱方数年锜又代之盐院津堰改张侵剥不知纪极私路小堰厚敛行人多自锜始 【以唐食货志通鉴参定】 
　　　王澹
新唐书宪宗纪元和二年十月镇海军节度使李锜反杀留后王澹新旧唐书本传宪宗即位二年锜求入朝上遣中使至京口慰抚且劳其将士锜虽立判官王澹为留后实无行意屡迁行期澹与敕使数劝谕之锜不悦而反王澹既掌留务于军府颇有制置锜益不平密谕亲兵使杀之会颁冬服锜严兵坐幄中澹与敕使入谒有军士数百噪于庭曰王澹何人擅主军务曳下脔食之 【以通鉴参定】 
按新唐书方镇表载元和二年升浙西观察为镇海军节度通鉴考异辨之已详然李锜既诛节度使又除李元素韩皐二人而后复罢为观察使
　　　李元素
旧唐书宪宗纪元和二年十月己酉以御史大夫李元素为润州刺史镇海军浙西节度使新旧唐书本传元和初拜御史大夫李锜为乱江南遂授元素浙西道节度观察处置等使数月受代入拜国子祭酒
　　　韩皐
旧唐书宪宗纪元和三年二月己丑以武昌军节度使韩皐为润州刺史镇海军节度浙西观察使元和五年正月己巳浙西观察使韩皐封杖决安吉令孙澥致死有乖典法罚一月俸料新旧唐书本传拜尚书右丞嫉王叔文用事叔文怒出皐为鄂岳蕲沔观察使叔文败即拜节度徙镇海四年七月封杖决湖州安吉县令孙澥四日致死时元稹以监察御史分务东台劾奏皐云孙澥官忝字人一邑父母白状追摄过犯绝轻观察使职在六条访察事有不法即合具状奏闻封杖决巡内官吏与法无文数日致死有伤和气请明典宪严加禁断五年春正月己巳敕皐备历中外合遵典宪有此乖越良所怃然罚一月俸料然皐大抵以简俭治所至有绩后入为户部尚书 【以旧唐书德宗纪元稹长庆集参定】 
按旧唐纪元和五年十一月浙西奏当镇旧有丹阳军今请并为镇海军系薛苹到后奏请故元和六年十月有润州镇海军使额宜停之文与新书方镇表载元和六年浙西观察罢领镇海军使合则是韩皐之后罢节度为观察分明然元和五年正月韩皐罚俸时已系观察使若阎济美系浙西观察亦合在韩皐之后今姑以济美列于薛苹之前又自元和五年八月至大和八年十一月得六人曰薛苹李翛窦易直李德裕李蟾丁公着王璠 【得七人曰薛苹李翛窦易直李德裕李蟾丁公着王璠○(钞本七作六无李蟾二字)　案此叙后列八人之传除阎济美不计外(上文云今姑以济美列于薛苹之前)自薛苹至王璠正合七人之数则六人必七人之讹也以李德裕李蟾丁公着三传考之蟾为浙西观察留后正在德裕之后公着之前严氏元照谓当补李蟾二字其说是也】 内李德裕以大和九年及开成间又再守润故合其三到履历聚为一传以见其始末
　　　阎济美
新旧唐书本传贞元末自婺州刺史福建观察使徙润州刺史浙西观察使所至以简易为理两地之人常赋之外不知其它初诸道长吏罢还者取本道钱为进奉帝因赦令一切禁止而山南节度使柳晟与济美皆格诏输献御史中丞卢坦劾奏帝谕坦曰二人所献皆家财朕已许原不可失信坦曰所以布大信者赦令也今二臣违诏陛下奈何以小信朱大信乎帝曰朕既受之奈何坦曰出归有司以明陛下之德帝纳之葢济美之罢浙西也方在道见诏而贡献无所还故帝为言之 【以新旧唐书卢坦传参定】 
按通鉴元和三年二月辛亥御史中丞卢坦奏弹前山南西通节度使柳晟前浙东观察使阎济美违赦进奉而考异又特辨此事以为新旧唐书阎济美传皆误合从实录云离越州后方见赦文则是浙东分明若从唐传则新旧唐书帝纪皆无济美刺润州观察浙西除罢年月况旧纪自建中至元和润州刺史除罢甚明通鉴断然从实录系之于元和三年二月则与旧纪除韩皐年月同济美不当作浙西矣温公必有所见葢温公修通鉴亦不专从实录如昭宗景福二年九月钱镠为镇海节度使实录云仍徙镇海军额于杭州温公则按吴越备史以辨实录之误今于济美乃以为浙东而专主实录其考订必详是非必公难以臆见附入浙西但前志已据祥符图经编载今不敢删去姑核唐传缀之于此
　　　薛苹
旧唐书宪宗纪元和五年八月乙亥以浙东观察使薛苹为润州刺史新旧唐书本传宪宗时自湖南观察使徙浙东以治行迁浙江西道观察使加御史大夫累封河东郡公廉风俗守法度人甚安之理身俭薄尝衣一绿袍十余年不易因加赐朱绂然后易去历三镇凡十余年家无声乐所得俸禄悉以分散亲属故人而无余藏除左散骑常侍年七十致仕是时有年过垂车而不知止者唯苹年至而无疾请告角巾东洛时甚高之
　　　李翛
旧唐书宪宗纪元和十一年冬十月庚午以京兆尹李翛为润州刺史浙西观察使以翛尝历计司能聚敛方藉供军故有斯授元和十四年三月庚寅浙西观察使李翛卒新旧唐书本传翛不知何许人进京兆尹专聚敛以固恩宠帝以浙西重镇号为殷阜欲掊捃遗利乃以翛为润州刺史浙西观察使令设法鸠聚财货淮西用兵颇赖其赋元和十四年以病求还京师未朝谒而卒士有相贺者
　　　窦易直
旧唐书宪宗纪元和十四年五月己亥以宣歙观察使窦易直为润州刺史充浙西观察使新旧唐书本传自宣歙观察使迁浙西观察使长庆二年七月汴州将李介逐其帅李愿易直闻汴州乱而惧欲散金帛以赏军或曰赏给无名却恐生患乃止而外巳有知之者时江淮旱水浅转运使钱帛委积不能漕大将王国清指漕货激众谋乱先事有告者乃械国清下狱其党数千羣讙入狱篡取之因欲大剽易直登楼令曰能诛为乱者一级赏千万众喜反缚为乱者三百余人并擒国清斩之九月以李德裕代还为吏部侍郎 【以通鉴参定】 
　　　李德裕
旧唐书穆宗纪长庆二年九月癸卯以御史中丞李德裕为润州刺史兼御史大夫浙西道都团练观察处置等使以代窦易直卫公年谱宝历二年有造三圣像记其衔乃正议大夫持节润州诸军事守润州刺史兼御史大夫充浙西道都团练观察处置等使上柱国赞皇县开国男食邑三百户赐紫金鱼袋旧唐书文宗纪大和元年九月丁丑浙西观察使李德裕就加检校礼部尚书大和三年秋七月乙巳以浙西观察使检校礼部尚书李德裕为兵部侍郎大和八年十一月乙亥以兵部尚书李德裕检校右仆射充镇海军节度浙江西道观察等使旧唐书本传系检校尚书左仆射润州刺史镇海军节度苏常杭润观察等使大和九年夏四月丙戌以镇海军节度使浙西观察等使李德裕为太子宾客分司东都开成元年十一月庚辰以太子宾客分司东都李德裕检校户部尚书充浙西观察使开成二年五月丙寅以浙西观察使李德裕检校户部尚书兼扬州大都督府长史充淮南节度使新旧唐书本传德裕吉甫之子长庆二年为御史中丞李逢吉欲引僧孺同相惧德裕禁中沮之九月出德裕为浙西观察使润州承王国清乱前使窦易直倾府库赉军资用空殚而下益骄德裕自检约以留州财赡兵虽俭而均故士无怨二年之后赋舆复集南方信禨巫虽父母疠疾子弃不敢养德裕谕以孝慈大伦弊风顿革按祠庙非经祠者毁千余所撤私邑山房千四百六十寇无所廋蔽人乐其政天子下诏褒扬敬宗立诏浙西上脂盝妆具又索盘绦缭绫千疋德裕论奏优诏为停 【语见土贡】 徐州王智兴于泗州筑坛度僧德裕劾奏禁齐民蒜山渡江者有诏禁止宝历元年上丹扆六箴曰宵衣正服罢献纳诲辨邪防微辞皆明直婉切帝虽不能用命学士韦处厚殷勤答诏谢竟为逢吉排笮讫不内徙是年德裕有游北固山诗元稹和之云自公镇南徐三换营门柳宝历三年亳州浮屠诡言水可愈疾号曰圣水南方往汲者互相欺訹德裕于蒜山渡严勒津逻捕绝狂人杜景先上言其友周息元寿数百岁帝遣宦者往润州迎之至京师馆之禁中山亭德裕又论奏后息元诞谲不情文宗即位逐之大和三年召拜兵部侍郎裴度荐材堪宰相而李宗闵以中人助先秉政且德君出德裕郑滑踰年徙剑南西川大和六年召为兵部尚书七年以本官平章事八年罢相尹兴元复为兵部尚书十一月乙亥授检校右仆射充镇海军节度浙江西道观察等使刘梦得有送德裕赴镇诗二首中有联云凤从池上游沧海鹤到辽东识旧巢又云建节东行是旧游欢声喜气满吴州郡人重得黄丞相童子争迎郭细侯诗引亦云公顷廉问江南已经七载后历滑台剑门两镇遂入相今复领旧地新加旌旄九年四月丙戌授太子宾客分司东都贬素州长史开成元年刺滁州十一月庚辰授检校户部尚书复充浙西观察使德裕三在浙西出入十年五月丙寅授检校户部尚书兼扬州大都督府长史充淮南节度使据德裕献替记云自唐有国二百余年未尝有自润迁扬州者况两地皆是旧封倍怀荣感葢德裕祖文献公栖筠大历二年曾以苏州刺史兼浙西团练观察使而忠懿公吉甫尝为淮南节度使二镇皆父祖旧治故云 【以李卫公年谱参定】 
　　　李蟾
大和三年七月浙西观察使李德裕召为兵部侍郎以李蟾为留后 【李德裕献替记】 新旧唐书本传初德裕为浙西观察使漳王傅母杜仲阳坐宋申锡事放归金陵诏德裕存处之会德裕已离浙西在道奉诏书至宿州闻仲阳已过遂牒留后李蟾令依诏旨处分后至大和九年三月王璠与李汉郑注诬奏德裕德裕得罪分司东都至开成元年冬德裕再授观察浙西因供奉官梁承敏送官诰至德裕具录得令安存仲阳诏白及至宿州牒留后李蟾并奏状附承敏封进上览状叹息 【以德裕献替记及通鉴参定】 
　　丁公着
旧唐书文宗纪大和三年秋七月乙巳以礼部尚书翰林侍讲学士丁公着检校户部尚书兼润州刺史充浙西道观察使大和六年八月壬申以浙西观察使丁公着为太常卿旧唐书本传穆宗即位以青宫之旧自给事中迁工部侍郎知吏部选事公着知将大用以疾辞求外官遂观察浙东徙河南尹迁尚书右丞转兵部吏部迁礼部尚书上以浙西灾寇求良帅命检校户部尚书领之诏赐米七万石以赈给浙民赖之改授太常卿
按新唐书本传自浙西徙河南四迁礼部尚书长庆中浙东灾疠拜观察使诏赐米七万斛使赈济与旧唐书传先后不同然考旧唐书帝纪长庆元年为给事中是年十月出观察浙东宝历二年自右丞为兵部侍郎大和二年自吏部侍郎为礼部尚书三年为润州刺史六年五月浙西丁公着奏杭州八县灾疫赈米七万石是年八月除太常卿九月丁未卒历历可考与传无少差非自浙西徙河南赐米七万赈饥亦非在浙东也
　　　王璠
旧唐书文宗纪大和六年八月乙丑以尚书左丞判太常卿王璠检校礼部尚书润州刺史浙西观察使新旧唐书太傅自左丞判太常卿事出为浙西观察郑注李训荐之八年自浙西观察使召还复拜尚书左丞训败与子遐休俱死方璠在浙西因沟其城既凿深数尺役人得一方石铭十二字云山有石石有玉玉有瑕瑕即休璠命寮佐辨之莫析其旨京口老人讲之曰此石非尚书吉兆也且公之先曰崟崟生础以文而观是山有石也础生璠是石有玉也璠之子曰遐休是玉有瑕瑕即休休者绝之兆其绝绪乎 【以通鉴太平广记参定】 
按王璠之后李德裕再以兵部尚书镇润朝廷欲重其权故复加镇海节度使宠之绿王璠李汉等诬奏遂得罪至贾餗之除遂废节度为观察路隋以宰相出典故复带节度使参之新书方镇表云大和九年复置镇海军节度使者正以八年冬李德裕再镇润也又云数日废者贾餗之除观察使仅得七日也又云既而复置者再除路隋为节度使也又云踰月又废者路隋至是年七月卒又除崔郾为观察使也德裕再除已条列在前自贾餗而后条列如左
　　　贾餗
旧唐书文宗纪大和九年四月辛卯以京兆尹贾餗为浙西观察使四月戊戌以新浙西观察贾餗为中书侍郎同中书门下平章事 【新唐书宰相表同帝纪作浙江东道观察使恐是传写之误】 新旧唐书本传迁京兆尹坐夺俸餗不胜恚耻之求出诏以为检校礼部尚书润州刺史浙西观察使制出未行戊戌拜中书侍郎同平章事 【以通鉴参定】 
　　　路隋
旧唐书文宗纪大和九年夏四月丙申以太子太师门下侍郎平章事路隋为镇海军节度浙西观察等使新书宰相表系除检校尚书右仆射平章事镇海军节度使大和九年秋七月壬戌镇海军节度使路隋卒新旧唐书本传初王璠李汉诬奏李德裕厚赂杜仲阳阴结漳王图为不轨上怒甚召宰相路隋王涯李固言及璠汉郑注等面证其事璠汉等极口诬之隋曰德裕实不至此诚如璠汉之言微臣亦合得罪羣论稍息李德裕连贬至袁州长史隋不签奏状始为郑注所忌九年四月拜检校尚书右仆射同中书门下平章事兼润州刺史镇海军节度浙江西道观察等使大和九年七月遇疾于路薨于杨子江之中流 【以通鉴参定】 
　　　崔郾
旧唐书文宗纪大和九年秋七月辛酉以鄂岳观察使崔郾充浙西观察使樊川集崔郾行状列衔云银青光禄大夫检校礼部尚书御史大夫充浙江西道都团练观察处置等使开成元年十一月庚辰浙西观察使崔郾卒新旧唐书本传自鄂岳安黄蕲申等州观察使移浙江西道都团练观察使加礼部尚书郾曰三吴者国用半在焉因高为旱因下为水者六岁矣轻赋兵役不减于民上田沃土多归豪强荀悦所谓公家之惠优于三代豪强之酷甚于亡秦今其是也于是料民等第籍地沃瘠均其征赋一其徭役经费宴赏约事裁节民有宿逋不可减于上供者必代而输之诚祷山川岁获大稔复曰衣冠者民之主也自艰难以来军士得以气加之商贾得以财侮之不能自奋者多栖于吴土遂立延宾馆以待之苟有一善必接尽礼因访里闾益知民之疾苦随以治之才逾期岁而吴民复振开成元年十月二十日薨于治所多士相吊曰使郾相天子贞观开元之俗可期而见也岂郾不幸实生民之不幸也赠吏部尚书 【以樊川集郾行状参定】 
　　　卢商
旧唐书文宗纪开成二年五月辛未以苏州刺史卢商为浙西观察使新旧唐书本传开成初自苏州刺史盐课增倍宰相上其劳绩迁润州刺史浙西团练观察使召为刑部侍郎
按崔郾之后系李德裕再以观察使镇润已并列于前德裕之后系卢商旧唐纪与唐传已明载之但卢商之罢润州无年月自开成二年以后至咸通三四年以前漫不可考今于新唐书列传资治通鉴太平广记得七人用旧唐书纪传新书方镇表旁考互证粗有次序前五人系观察使曰卢简辞郑明李景逊崔瑶敬晦至李琢则复为镇海节度使萧寘又复为观察使条列辨证如左
　　　卢简辞
新唐书本传李程镇太原表为节度判官入授考功员外郎累擢湖南浙西观察使
按新旧唐书纪及新唐书宰相表李程罢相出镇之时实宝历二年九月简辞出为程判官入授考功员外又累擢而后观察湖南自湖南而后观察浙西经历如此决非岁月间事当是卢商刺润之后葢旧唐纪无卢商罢润州年月至会昌六年始载兵部侍郎判度支卢商奏诸道兵讨伐党项继考卢商传自观察浙西入为刑侍转京兆尹迁户侍判度支又出镇东川方为兵侍再判度支经历亦八九年以卢商之经历度简辞之出入其观察浙西疑是开成之末会昌之初
　　　郑明
新唐书本传由御史中丞户部侍郎为鄂岳浙西观察使
按明观察浙西年月新旧帝纪皆不载及考其拜相年月旧帝纪则大中七年四月新唐纪及表则大中十年正月考新书郑明传自观察浙西之后历义武宣武二节度工部尚书判度支御史大夫方拜相未观察浙西以前尝为谏议大夫旧唐书郑明传载明迁谏议在开成四年而新传载明自谏议为侍讲亦四五迁方至浙西度必在会昌或大中初与李景逊相先后今姑列于李景逊之前
　　　李景逊
通鉴会昌六年九月以右散骑常侍为浙西观察使新旧唐书本传母郑氏性严明景逊宦达发已斑白小有过不免捶楚及观察浙西母问行日景逊率然对有日郑曰如是吾方有事未及行葢怒其不尝告也且曰已贵何用母行景逊重请罪乃赦有左都押牙迕景逊意景逊杖之而毙军中忿怒将为变母闻之景逊方视事母出坐厅事立景逊于庭而责之曰天子付汝以方面国家刑罚岂得以为汝喜怒之资妄杀无罪之人乎万一致一方不宁岂惟上负朝廷亦使百岁母衔羞入地何以见汝之先人乎命左右扯其衣坐之将挞其背将佐皆为之再拜请不许皆泣谢久乃释之军中由是遂安 【以通鉴参定】 
　　　崔瑶
新旧唐书本传郾之子大中六年知贡举旋拜礼部侍郎出为浙西观察使 【以崔郾传参定】 
　　　敬晦
新唐书本传大中中历御史中丞刑部侍郎诸道盐铁转运使浙西观察使时南方连馑有诏弛榷酒茗官用告乏晦处身俭勤赀力遂充徙兖海节度使
按崔瑶敬晦二人观察浙西虽皆在大中年未知孰为先后但崔瑶自知贡举再迁而观察浙西敬晦自御史中丞三转而为浙西观察姑以此次序然未敢臆断也
　　　李琢
新唐书本传琢以家阀擢镇海节度使无显功不为士大夫称道
按李琢节度镇海未详何时然按襄邑王神符孙李从晦传甘露之祸御史中丞李孝本被诛 【甘露之祸御史中丞李孝本被诛○ 【钞本无孝字】 　案甘露之变官御史中丞与李训郑注同谋而为仇士良所杀者新旧唐书及通鉴皆作李孝本未有作李本者此必传写者脱孝字也】 从晦以族昆弟贬阆州司户累迁常州刺史镇海军节度李琢表其政又按李景逊传李琢罢浙西以同里访之避不见景逊以会昌六年观察浙西中间又有崔瑶敬晦则琢之为镇海节度当是大中之末又按新书方镇表大中十二年复置镇海军节度使疑琢节度镇海必是此时葢以李从晦李景逊参考又方镇表适相合姑列于敬晦之次
　　　萧寘
历浙西观察使
按太平广记云寘扬历清途自浙西观察使入判户部非久遂居廊庙如开成中喜听声揣骨龙复本之言唐宰相表咸通五年四月兵部侍郎判户部萧寘本官同中书门下平章事以太平广记参之自开成间寘扬历清途然后观察浙西入判户部却不言为兵部新书萧复传后载寘咸通中位宰相无显功史逸其传则其观察浙西年月不可详然考唐方镇表大中十三年废镇海节度使置都团练观察使疑寘之观察浙西当在此时葢前有李琢为节度合方镇表大中十二年复置镇海节度之文后有杜审权为节度合方镇表咸通三年置镇海节度之文中间为观察疑为萧寘立文
按旧唐纪自开成二年五月授卢商浙西观察使之后至咸通五年二月方有除杜审权之文然审权复为节度使矣八年三月杨收又复为观察使然新旧唐传与通鉴却以杨收为宣歙观察已逐段辨证在后自咸通十一年至光启三年虽皆为节度使而中间裴璩仅见于新唐纪通鉴及本府武烈帝庙碑自文德以后至景福二年新旧唐纪传皆无可考如李顺节亦见于别传今用通鉴考出数人景福二年李鋋钱镠虽见于旧唐纪镇海军额移于杭州通鉴五代史又自以为光化元年方徙葢唐僖昭间润自周宝被逐之后已为羣盗所据朝廷除命不行钱镠自以阮结为制置使至天佑二年以后杨行密始明据之自以王茂章为团练使四十二三年间刺守不能尽考自杜审权杨收而下得十三人曰曹确赵隐裴璩高骈周宝阮结成及李顺节安仁义李鋋钱镠王茂章李德诚条列如左
　　　杜审权
旧唐书懿宗纪咸通五年二月以门下侍郎兵部尚书平章事杜审权为润州刺史浙江西道节度使按新唐书宰相表系咸通四年五月戊子为检校吏部尚书同平章事镇海军节度使与通鉴年月同而新书方镇表于咸通三年云置镇海军节度使八年三月以浙西观察使杜审权守尚书左仆射又新旧唐书本传九年罢宰相检校司空兼润州刺史镇海军节度使苏杭常等州观察使时徐州戍将庞勋据徐泗大扰淮南审权与淮南节度令狐绹荆南节度崔铉奉诏出师掎角讨贼审权遣都头翟行约将四千人救泗州贼逆击于淮南行约及士卒尽死又遣押牙赵翼同辛谠将甲士与淮南共输米盐救泗州至楚州徐贼水陆布兵锁断淮流浙西军惮其强不敢进谠乃募选军中敢死士牒补职名先以米舟三艘盐舟一艘乘风逆流直进贼夹攻之矢着舟板如急雨及所谠帅众死战斧断其锁乃得过城上人望舟师张帆自东来识其旗浙西军也馈运不绝遂破庞勋进检校司空入为尚书左仆射制曰审权顷罢机务镇于金陵值淮夷猖狂干戈悖起累发猛士挫彼贼锋广备糗粮助兹军食深惟将相之大体颇覩文武之全才王导以潇洒之名不忘戎事谢安以恬澹之德亦在兵间 【以通鉴参定】 
按旧唐纪载审权镇润系咸通五年二月而旧唐书本传却云九年是纪传自为抵牾新唐传载审权进检校司空入为尚书左仆射无年月而新书宰相表阙九年事亦不可考故书以存疑
　　　杨收
旧唐书懿宗纪咸通八年三月以门下侍郎兼户部尚书平章事扬收检校兵部尚书充浙江西道观察使九年十月贬浙西观察使杨收为端州司马
按新旧唐书本传及通鉴并载收系宣歙观察使则旧唐书纪传自为异同然旧纪两处该载明白兼新书方镇表咸通八年废镇海军节度使与旧纪杨收为浙西观察使相合姑存之
　　　曹确
旧唐书懿宗纪咸通十一年三月左仆射门下侍郎同平章事曹确以病求免授检校司空平章事兼润州刺史充浙江西道观察等使新书宰相表确系检校司徒同平章事镇海军节度使新旧唐书本传在相位六年罢相检校司徒平章事润州刺史镇海军节度观察等使以出师扞庞勋功就加太子太师后徙河中
按新书方镇表咸通十一年置镇海军节度使正合除确之年
　　　赵隐
旧唐书僖宗纪干符元年三月以中书侍郎刑部尚书同平章事赵隐检校吏部尚书润州刺史浙江西道都团练观察等使新书宰相表系二月癸丑授检校兵部尚书镇海军节度使新旧唐书本传僖宗初罢相检校兵部尚书润州刺史浙西观察等使 【新传作镇海军节度】 狼山镇遏使王郢等六十九人有战功隐赏以职名而不给衣粮郢等论诉不获遂劫库兵作乱行收党众近万人攻陷苏常乘舟往来泛江入海转掠二浙南及福建大为人患隐坐抚御失宜下除太常卿 【以通鉴参定】 
　　　裴璩
新唐书僖宗纪干符三年七月辛巳镇海军节度使裴璩及王郢战败之通鉴四年二月王郢横行浙西镇海节度裴璩严兵设备不与之战密召其党朱实降之散其徒六七千人输器械二十余万舟航粟帛称是敕以实为金吾将军于是郢党离散余众皆平
按本府武烈帝庙碑干符二年突阵将王郢等潜思怙乱尚书河东裴公坐镇金陵云云又庙碑后奉敕系四年正月十日中书门下牒浙西观察使按此则王郢之乱始于干符二年赵隐抚御失宜故以璩代之璩以尚书镇润正二三年间璩未成功尝祷于庙王郢既平璩乞庙谥故四年有此牒与新纪及通鉴年月皆合但牒云浙西观察使而新纪通鉴称节度使当是如韩滉李德裕诸公并带浙西观察镇海节度之衔
　　　高骈
旧唐书僖宗纪干符四年六月以宣歙观察使高骈检校司空兼润州刺史镇海军节度苏常杭润观察处置江淮盐铁转运江西招讨等使 【按通鉴五年四月曹师雄寇湖州裴璩遣兵击破之是年六月方以骈为镇海节度旧纪云四年六月除骈不同又新旧唐书本传并通鉴云自荆南徙镇海旧纪云自宣歙不同】 新唐书纪六年正月镇海军节度使高骈为诸道行营兵马都统旧唐书纪六年十月以镇海军节度浙江西道观察处置等使高骈检校司徒同平章事扬州大都督府长史充淮南节度副大使知节度事江淮盐铁转运江南行营招讨等使进封燕国公食邑三千户新旧唐书本传时草贼王仙芝陷荆襄仙芝徒党皆郓人天子以骈前镇郓军民畏服故授骈京口节钺以招怀之骈遣将张潾梁缵分兵穷讨降其骁帅毕师铎秦彦李罕之许勍等数十人贼走岭表帝美其功加诸道行营兵马都统江淮盐铁转运等使又诏骈料官军义营乡团归其老弱伤夷裁制军食刺史以下小罪辄罚大罪以闻进位检校司徒徙淮南节度 【以通鉴参定】 
按本府武烈帝庙碑云属灾流濮上盗掠江东丞相司徒燕国公移从荆渚代抚吴民此段所指虽无姓名然其衔丞相司徒燕国公以其时考之所谓盗掠江东正系骈遣将张潾梁缵分兵穷讨降其骁帅毕师铎等之时也庙之复兴始于裴璩成于高骈故载二公为详碑见存于城南报恩寺东
　　　周宝
旧唐书僖宗纪干符六年十一月以神策大将军周宝检校尚书左仆射兼润州刺史镇海军节度浙江西道观察等使光启三年二月乙巳朔润州牙将刘浩度支使薛明同谋逐其帅周宝自称留后 【按新唐书纪三年五月癸巳镇海军刘浩逐其节度使周宝度支催勘使薛明自称知府事与旧纪刘浩自称留后不同】 新唐书本传黄巢据宣歙宝自泾原节度徙镇海节度兼南面招讨使加检校司空时羣盗所在盘结宝练卒自守发杭州兵戍县镇中和二年进同中书门下平章事兼天下租庸副使宝和裕喜接士以京师陷贼将赴难益募兵号后楼都宝子玙统之孱不能驭军部伍横肆宝亦稍惑声色不恤事初宝与淮南节度高骈俱出神策军骈以兄事宝及骈先贵有功浸轻之既而封壤相邻数争细故遂有隙帝在蜀淮南绝贡赋谩言道浙西为宝剽阻帝知其诬不直骈骈檄宝入援京师宝喜治舟师将赴之或曰高公幸朝廷多故有并吞江东之志声云入援其实未必非图我也宜为备宝未信使人觇骈殊无北上意会骈使人约会金山面议军事谋执宝宝辞疾不往谓使者曰平时且不闻境上会况上蒙尘宗庙焚辱宁高会时耶由是遂为深仇会后楼兵浸骄不可制廪给倍于镇海军军皆怨宝筑罗城二十余里建东第人苦其役宝与僚属宴后楼有言镇海军怨望者宝曰乱则杀之度支催勘使薛明以其言告所善镇海军将刘浩戒之使戢士卒浩曰惟反可以免死耳是夕宝醉方寝浩帅其党作乱攻府舍而焚之外兵格鬬火照城中宝惊起徒跣叩芙蓉门呼后楼兵后楼兵亦反矣宝帅家人步走出青阳门遂奔常州士大掠官属崔绾陆锷田倍皆死浩奉薛明入府推为留后领府事宝先兼租庸副使城中货财山积是日尽于乱兵之手高骈闻宝败列牙受贺遣使馈以齑粉宝怒掷之地 【以通鉴参定】 阮结通鉴文德元年正月丙寅钱镠斩薛明剖心以祭周宝以阮结为润州刺置使
按新唐书本传及通鉴宝以光启三年十二月乙未卒于杭州钱镠以杜棱守常州命阮结等进攻润州丙申克之刘浩亡不知所在擒薛明以归文德元年正月钱镠斩明以祭宝使阮结守润州则结为制置出于钱镠之命故新唐书僖宗纪文德元年正月丙寅书薛明伏诛钱镠陷润州
　　　成及
通鉴龙纪元年五月甲辰润州制置使阮结卒钱镠以静江都将成及代之
　　　李顺节
大顺初天武都头李顺节恃恩颇横不期年领浙西节度使俄加平章事谢日台吏申中书称天武相公衙谢准例班见百寮孔纬时为宰相判止之顺节心怏怏他日见孔纬言之纬曰必知公慊也若须此仪俟去都头二字乃可顺节惭缩不敢言 【以新旧唐书孔纬传参定】 
按顺节节度浙西当是遥领未必之镇然命出于朝廷不可不登载
　　　安仁义
通鉴景福元年秋七月杨行密表安仁义守润州八月以仁义为润州刺史仁义以沙陀叛将奔淮南杨行密大喜属以骑兵使在田頵右两人名冠军中共攻常州杀刺史杜棱钱镠方屯润州一夕溃会孙儒南略诒书仁义通好以疑行密行密待益厚除行军副使乃表仁义为润州刺史会田頵诒书行密愿上天子常赋行密不从頵绝行密仁义与頵连和攻升州刺史李神福大破頵将王坛仁义焚东塘战舰夜攻常州不克转战至夹冈立二帜解甲而息追兵莫敢向行密遣将王茂章攻润州仁义以善射冠军中又治军严善得士心战卒数百濠梁不毁开门鬬先告所当中然后射之茂章等不敢与角行密遣使谓曰吾不忘公功能自归当复为行军副使仁义欲降其子固谏乃止茂章为地道入城遂克之仁义以家属保城楼众不敢逼先是攻城诸将见仁义辄骂之惟李德诚不然至是仁义召德诚登楼谓曰汝有礼吾今以为汝功且以爱妾赠之乃掷弓于地德诚掖之而下 【以新唐书田頵传及通鉴参定】 
按仁义与頵为刺史皆出于行密表奏頵能责行密上常赋于天子与仁义叛之二人名义甚正故史臣传頵于新史以仁义附见则仁义刺润终始为唐臣
　　　李鋋
旧唐书昭宗纪景福二年三月庚子制以耀德都头李鋋为润州刺史镇海军节度使加特进同平章事令赴镇落军权
按通鉴系景福二年闰五月考异则云是时安仁义已据润州鋋安得赴镇葢当时朝议以李茂贞傲侮王命武臣难制故但欲罢其军权其实不至镇而返
　　　钱镠
旧唐书昭宗纪景福二年九月丙寅以武威军防御使钱镠为镇海军节度浙江西道观察处置等使仍移镇海军额于杭州
按通鉴考异时安仁义在润州镠安得赴镇又引吴越备史驳实录误 【语见叙郡】 今按五代史旧唐书止据实录也欧阳公修方镇表却系景福二年徙镇海节度治杭得非仍旧唐纪与实录之误乎
　　　王茂章
新唐书杨行密传天佑二年行密遣将攻拔润州杀安仁义以王茂章为润州团练使
按通鉴天复三年八月行密以仁义举兵叛已用茂章为润州行营招讨使击仁义仁义勇决得士心踰年不克至天佑二年正月茂章乘其怠穴地道而入方克润州是时朱全忠虽强唐犹未亡茂章为润州出于行密之命已不知有唐矣仁义与田頵举兵逆顺甚明但唐之威令不振仁义势孤为茂章所破通鉴天佑二年九月行密以润州团练使王茂章为宣州观察使茂章既为润州行密登城见茂章营第曰天下未定而茂章居寝郁然渠肯为我忘身乎茂章遽毁损行密病笃召将吏付家事长子宣州观察使渥因以王茂章代之使渥急还 【以新唐书杨行密传及通鉴参定】 
 李德诚
南唐书本传德诚擒安仁义于润州以功拜润州留后李建勋传初德诚守润州秉烛夜出候者以闻而徐温疑其有变徙镇江州德诚犹不自安乃遣子建勋入谒温温见之叹曰有子如是非恶人也
按仁义初败以德诚有礼委首于德诚使为功则是王茂章虽能穴城而入擒仁义者实德诚之功也然自天佑二年茂章自润易宣之后至梁开平四年五月徐温始领润州观察使干化二年温又领润州刺史镇海军节度使按开平四年杨行密次子隆演犹用唐正朔即天佑七年去天佑二年首尾六载徐温未领润州以前唐传与五代史皆不载何人守润则南唐书载德诚拜润州留后必是茂章为宣州观察时况李建勋传明载德诚守润秉烛夜出徐温疑其有变则是徐温秉吴政时分明德诚既徙镇江州故温领润州观察使也 【天佑二年吴犹用唐正朔合附之唐末】 
　　五代润州刺守
五代合五十余年有梁唐晋汉周之异而润州实为吴与南唐所有南唐至太祖开宝八年方归版图则其有润计七十年然纪年以五代为正自后梁开平二年以后得十八人曰徐温徐知诰徐知谏徐知询徐知谔卢文进王舆马仁裕宋齐邱徐运李金全燕王李宏冀 【燕王李宏冀○(钞本无宏字)　案宏冀乃南唐元宗之长子通鉴及南唐书载其名皆有宏字惟此志独无盖宋人避讳删去下文宏冀传内诸宏字钞本亦删去今并补入】 林仁肇赵宣辅严续尚全恭卢绛刘澄虽节度观察团练使权团练事大都督安抚使权润州事名称间有不同其实皆在润州条列如左
　　　徐温
通鉴后梁开平二年五月为浙西观察使镇润州开平二年五月温起复为内外马步都军使领润州观察使贞明元年八月庚戌吴以镇海节度使温为管内水陆马步诸军都指挥使两节都招讨使守侍中齐国公镇润州以升润常宣歙池六州为巡属军国庶务参决如故本传初温与张颢皆行密旧将有立渥之功渥死温颢约分其地以臣于梁颢欲背约自立温患之用其客严可求计立行密次子隆演颢由此与温有隙讽隆演出温润州可求谓温曰今舍牙兵而出外郡祸行至矣温惊曰奈何可求曰请为公图之因往见颢曰公出徐公于外人皆言公欲夺其兵权而杀之多言亦可畏也颢曰右牙欲之非吾意也事已行矣安可止乎可求曰甚易也明日邀颢与诸将诣温可求阳责温曰公杨氏宿将今幼嗣新立多事之时乃求居外以苟安乎温亦阳谢曰公等见留不愿去由是不行颢使客夜刺可求不能中明日可求诣温谋先杀颢因以弒恶之罪归之温由是颛政时梁开平二年也至开平四年五月温母周氏卒未几起复为内外马步都军使领润州观察使干化二年迁行军司马润州刺史镇海军节度使同中书门下平章事贞明元年封温齐国公两浙都招讨使始镇润州留其子知训为行军副使秉吴政大事温遥决之以升润宣常池黄六州为齐国温城升州建大都督府贞明三年自润徙治之时吴王隆演犹用唐正朔为天佑十四年 【以五代史吴世家参定】 
　　　徐知诰
通鉴贞明三年五月吴徐温徙知诰为润州团练使贞明四年六月吴朱瑾杀徐知训知诰在润州闻难引兵济江抚定军府时徐温诸子皆弱温乃以知诰代知训执吴政知诰即李升字正伦为徐温养子以功拜升州刺史治城巿府舍甚盛温行部至升州爱其繁富徙镇海军治所于升自镇金陵以知诰守润州知诰不乐宋齐邱密言曰三郎骄纵败在朝夕润州去广陵隔一水耳此天授也知诰悦即之官三郎谓温长子知训也知训为朱瑾所杀温居金陵未及闻知诰自润州用宋齐邱策即日以舟兵渡江定乱遂得吴政 【以南唐世家参定】 
　　　徐知谏
通鉴贞明四年秋七月戊戌吴徐温以知谏权润州团练事
按通鉴有知谏权润州年月而无解润州年月后唐长兴二年九月己亥有吴镇南节度使同平章事徐知谏卒之文然未详何时节度镇南
　　　徐知询
通鉴后唐天成四年十一月吴诸道副都统镇海宁国节度使兼侍中徐知询入朝于吴徐知诰留知询为统军领镇海节度使长兴二年秋九月己亥吴镇南节度使同平章事徐知谏卒以诸道副都统镇海节度使守中书令徐知询代之知询徐温次子知诰之弟知谏之兄知诰秉吴政威权寖盛徐温欲以亲子知询代之而温暴卒知询奔还自以握兵据上流意轻知诰数争权知诰患之谕使入朝因疏其罪责授左统军领镇海节度使召金陵兵还江都斩知询典客周廷望知询被谴金陵为之一空后数岁知询复起为润州节度使往时幕府皆亡独李建勋随之知询至镇常会寮佐谭宴终日遂绝顾望移镇江西卒于任 【以通鉴及南唐书本传参定】 
按通鉴于天成四年长兴二年并载知询为镇海节度参以南唐书本传则长兴二年为润州节度葢镇海军额自徐温徙于升州温死知询入朝未以军额还润自南唐升元二年四月迁杨溥于润州丹阳宫以马思逊为丹阳宫使王舆为浙西节度使通鉴始载舆为镇海留后是镇海军额此时方归润属后晋天福三年今考长兴二年至晋天福三年尚有七年之远本难附入润州今据南唐书知询为润州节度之文却甚明白是知诰既诛周廷望之后再以知询典州矣
　　　徐知谔
通鉴清泰二年八月吴润州团练使知谔狎昵小人游燕废务作列肆于牙城西躬自贸易徐知诰闻之怒召知谔左右诘责知谔惧或谓知诰曰忠武王最爱知谔而以后事传于公借使知谔治有能名训兵养民于公何利知诰感悟待之加厚
按皇朝类苑载知谔在润州喜奇玩得凤头一事则是守润分明但通鉴作润州团练使类苑作润州节度使差有异同然考南唐书载知谔得凤头之后尝游蒜山除地为广场编虎皮为大幄率寮属会于下号曰虎帐忽遇暴风飘虎帐碎如飞蝶知谔惊遽弃凤头归数日病卒而类苑载知谔以凤头并画牛一轴献后主煜煜持贡阙下则类苑恐传之失实葢知谔既病卒初不及事后主
　　　卢文进
南唐书本传后晋天福元年冬晋安远节度使卢文进奔吴吴以文进为天雄统军宣润节度使文进背契丹归唐明宗以为善成军节度徙安远晋高祖立与契丹约为子文进惧天福元年送欵于吴元帅徐知诰知诰以文进为天雄统军宣润节度使文进南奔屈身晦迹礼接文士其所谈论仪制故事而已未尝言兵入为武卫上将军病卒 【以五代史参定】 
　　　王舆
通鉴天福三年夏四月南唐先主李昪以左宣威副统军王舆为镇海留后南唐先主书四年秋八月鄂州张宣卒以润州留后王舆代之本传自控鹤都虞候迁左金吾大将军除浙西节度使
按南唐世家升元二年杨溥迁丹阳宫以王舆为浙西节度使则舆为节度正为杨溥设但南唐先主书以为润州留后通鉴以为镇海留后必皆有所据徐温自润徙镇海军于升昪既都升复以镇海归润是则钱镠虽移镇海于杭而国初润州尚存军额者葢吴与南唐存之也
　　　马仁裕
南唐先主书天福四年八月以金吾卫大将军马仁裕出为镇海军节度使留后本传烈祖受禅迁润州节度使明年移镇庐州徐骑省集有仁裕碑其中云左辅之地王业所基藩屏京师惟公攸赖乃移使节往镇京口慈惠着于郡国威德洽于士心由是齐人向风其月年报政加同中书门下平章事庐州节度观察等使虏不敢犯边是以宁而察俗之方如南徐之理
按晋天福四年乃南唐升元三年仁裕正系升元三年事故系于晋
　　　宋齐邱
通鉴天福八年十二月南唐嗣主李景以中书令宋齐邱出为镇海节度使
按通鉴唐侍中周宗年老恭谨中书令宋齐邱立朋党倾之宗诉于唐主唐主由是薄齐邱出为镇海节度使齐邱忿怼表乞归九华旧隐赐号九华先生五代史李景世家系保大元年齐邱罢相为浙西节度使保大元年即晋天福八年与通鉴同今考江南野史嗣主及齐邱传则云齐邱上疏谏嗣主不从未几出为润州节度使既行韩熙载之徒肆排毁言与亲信陈觉等立朋党齐邱知之乃叹曰鸟尽兔死则弓藏犬烹矣因表乞归九华旧隐嗣主与左右皆以为诉要君上乃赐号九华先生与通鉴载因齐邱立朋党然后出之差不同
　　　徐运
南唐嗣主书开运三年李景以吏部尚书徐运为镇海军节度使
按南唐书止有徐运除镇海年月系保大四年即晋开运三年而无罢镇海年月为徐骑省集有授运太子太保制词中云爰自京口临藩克正师律详其词意乃是旧镇江口旋有此授
　　　李金全
南唐世家后汉干佑元年李景以润州节度使李金全为北面行营招抚使本传金全为晋安远节度于天福五年叛晋送欵于李昪昪以金全为天威统军时升元四年也后迁润州节度至李景保大六年即汉干佑元年守贞反河中遣其客将朱元求援景以金全为北面行营招抚使 【以五代史参定】 
　　　李宏冀
南唐嗣主书干佑三年李景以东都留守燕王宏冀为宣润二州大都督镇京口宏冀即李景之长子保大八年镇润州即汉干佑三年也至后周显德三年实保大十四年周师至广陵越兵在常州景恐其逼润以宏冀年少不习军事召还金陵宏冀会将吏问之部将赵铎曰大王退归所部必乞以死报国景许之宏冀部分诸将为战守之备景乃命龙武都虞候柴克宏将兵救常州克宏未至枢密副使李证古遣使追代之宏冀谓克宏君但前战吾当论奏乃表克宏才略可以成功克宏大破吴越兵斩首万级吴越人不敢西向者二十年显德五年还为皇太子乃李景交泰元年也显德六年卒有司引浙西靖难之功谥曰武宣句容尉张洎宏冀所荐进士上书更谥文献 【以通鉴及南唐书本传参定】 
按徐骑省集有宣州开元观记云主上嗣位之七年皇室再造之一纪今储后首台司而握师律镇京口而领宣城其为政也质以先正谘于耇老义以果断仁以发生民力不偷阙政咸举集中又有使浙西寄燕王侍中诗云京江风静喜乘流极目遥瞻万岁楼
　　　林仁肇
南唐嗣主书后周显德五年李景以营屯应援使林仁肇为浙西润州节度使宋朝建隆三年李景以润州节度林仁肇为神武统军秋七月以神武统军仁肇为宁国军节度使□□二年夏鄂州节度使黄延谦卒以宣州林仁肇代之 【并南唐后主书】 仁肇建阳人周师攻淮甸仁肇出援寿春有功授淮南营屯应援使及割地以前官镇润州徐骑省集有仁肇制词末云依前检校太傅兼御史大夫使持节都督润州诸军事润州刺史充镇海军节度使浙江西道管内营田观察处置等使仁肇刺润颇有功能善抚养士卒后移镇武昌 【以南唐书江南野史仁肇传参定】 
按本传不载仁肇建隆中移宣州止载移镇武昌度是时仁肇仍踵燕王宏冀故事镇润而领宣非移镇宁国也参考其岁月仁肇在润整六年
　　　赵宣辅
字仲甫南唐后主李煜时充宣歙常润等道安抚使以刺举无避为权臣所排 【徐骑省集宣辅墓志铭】 
　　　严续
干德三年夏五月李煜以司空平章事严续为润州节度 【以九朝通略南唐后主书参定】 干德四年十二月南唐润州节度严续卒 【南唐后主书】 严续可求之子后主即位自左仆射改司空平章事其后唐国几务多归枢密院续议论不与之同乃求罢出为润州节度镇浙西逾年卒于私第 【以九朝通略南唐书本传参定】 
　　　尚全恭
字子初李煜即位自龙安军使以润州监军使权领州事善于为政大洽民谣逾岁召还 【徐骑省集全恭墓铭】 墓铭云在润州逾岁召还遥领饶州观察使兼左龙卫神武护军固辞兵柄遂知建州莅政三年会都下受兵羽檄相望全恭忧愤成疾以甲戌岁冬十一月卒
按甲戌岁乃宋朝开宝七年自甲戌逆数即全恭在润为开宝分明
　　　卢绛
江南野史本传开宝八年李煜以凌波军都虞候卢绛为润州节度使守太师 【事迹具攻守形势】 
　　　刘澄
长编开宝八年李煜以侍卫都虞候刘澄为润州节度使留后澄宣城人后主擢为润州节度使留后及吴越兵至澄通降欵九月戊寅澄帅将吏开门请降润州平 【余见攻守形势】 
按南唐后主书以刘澄卢绛事具载之开宝七年通略长编皆载之八年九月乃据润州平之岁月书然考尚全恭自润移建之后至卢绛刘澄以前五六年间润守姓名尚有遗失更俟来者多闻有考

嘉定镇江志卷十五
　刺守〔三〕
总目缺
　　宋润州太守
壁记绍兴十九年重立在府治正厅之东壁中书舍人李南寿文自治平以前多阙轶仅得十一人复不省其序以丁德裕为首前志得其所遗者八曰魏琰曰孙冲曰王随曰席平曰庞籍曰李绚曰刘立之曰鞠真卿皆以世之先后附入然所遗不止此按皇朝文鉴滕宗谅撰王昱墓志昱字公旦咸平初登第仕桐城簿四转至屯田度支员外郎知柳州知南康军召还隶职中秘出守润州逾年移牧武昌再丁内艰以度支郎复召居阁下岁久以便乡求知邵武军得请遂老于家以景佑二年考终审此则昱守润当在仁宗之初又沈周括之父也守润为治简易讼有可已者辄谕以义使归思之狱以故少事见王安石撰墓志铭长兴集梦溪自志云考讳周庆历中太常少卿计其守润在仁宗朝无疑又长编王古知润州九朝通略范致虚虞策知润州皆在徽宗朝又夏竦集有上润守陈丽天书类说载陈亚郎中知润州无治状二人岁月未详强祠部集有贺润守曹殿丞启蔡襄集有回润守章郎中启王元之集有寄润州赵舍人二诗已见京口集而又有哭润州职方诗如送牛学士知润州诗元之集不载而见唐宋类诗 【诏从书殿理江干江外生民识谏官京口浪花迎棹白海门山色入楼寒茅君仙洞披图见张祜诗牌拂藓看他日政成无事了好吟诗句寄长安】 然五人皆不得其名
　　　丁德裕
开宝八年九月乙酉润州降就命东南路行营都监内客省使丁德裕为常润等州经略巡检使 【以九朝通略长编参定】 
　　　刘蒙正
　　　王明
　　　柳开
太宗征河东开从驾督粮适常润有小寇遂以开知常州徙润州
　　　秦羲
　　　魏瓘 
【瓘琰皆礼部侍郎羽之子】 
　　　林潍 
【三司使特之子】 
　　　牛学士
　　　赵舍人
忘其名 
【王元之尝赠以诗则二人与元之同时】 
　　　魏琰 
【以琰传前后履历考之当在真宗初】 
　　　陈丽天
知润州日夏竦为丹阳主簿以书上之 【竦以景德四年中制科则丽天守润乃景德间】 
　　　孙冲
咸平末擢甲科初任倅晋四转而典是郡 【当在真宗时】 
　　　王昱
　　　王随
本传言干兴初在通州丁母忧既而起复守润 【计其时当在仁宗朝】 
　　　李縠
天圣初自主客郎中守润 【得之罗汉院铜钟】 
　　　庞籍
守润在天圣景佑间京口集有范文正仲庵寄润守庞醇之诗二首
　　　范仲淹
景佑四年十二月以吏部员外郎自饶徙润范文正公集有到任谢表
　　　席平
庆历三年五月乙酉平自使御史出为润州中丞王拱辰言其议论无取故出之
　　　李绚
杜岐公衍为宰相表任天下名士与参政事其所置台省要官皆高材显人不利衍者则诋以为朋党故绚亦坐谪守润
　　　刘立之
欧阳修铭其墓言守润有能声 【考其历任当在庆历间】 
　　　钱彦远
内相希白之子庆历六年八月癸卯御崇正殿策试贤良方正能直言极谏彦远时为太常博士策入第四等擢祠部员外郎知润州京口集有紫微舍人刘敏送润州钱祠部诗寻召为右司谏
　　　王琪
庆历间以馆职守润召修起居注皇佑间再以度支员外郎龙图阁待制守润治平初又以枢密直学士守润
　　　张升 【壁记在范仲淹前误】 
皇佑中自御史知杂论张尧佐事出守润
　　　孙夷甫 
【壁记作余夷甫在仲淹前据至和中修郡厅石记乃集贤殿修撰孙夷甫继张升之后】 
 　　陈亚
自郎中出守润无治状 【见类说　按亚与蔡襄同时必是仁宗末年】 
　　　沈周 【沈周○ (钞本无此二字)　案上文宋润州太守叙内言补壁记及前志所遗者自王昱以下凡十二人而沈周在其中且引王安石所撰墓志铭及长兴集梦溪自志以证之考订颇为详审王昱等十一人既皆有传则沈周不应独无此必传写者佚之也元志卷十五宋太守门列沈周于首注中所言括之父云云与此卷叙中所言全同盖传写者误以宋志之叙为元志之传也今删彼移此 (张氏鉴以为元志内之沈周乃补宋志之遗然宋志叙内本有沈周则不得谓之遗矣)】 
括之父守润在仁宗时
　　　章郎中
忘其名蔡襄集有回润州章郎中启
　　　潘夙
　　　裴煜
京口集有紫微舍人刘攽送润守裴如晦诗
　　　钱公辅
　　　余良肱
　　　王琪
枢密直学士
　　　曹殿丞
忘其名初以殿丞守润后在润转国子博士又转虞部强祠部集有贺润守曹殿丞三启状
　　　李及之
光禄卿
　　　孔延之
司封郎中
　　　滕甫
翰林侍读学士
　　　孙觉
熙宁八年十月辛亥前右司谏直集贤院孙觉知润州 【初觉知庐州丧祖母以嫡孙解官持服而觉有叔父在有司以觉不当解官故有是命而觉已去庐州亦不赴润州也壁记有孙觉姓名姑存之】 
　　　王安礼
直集贤院熙宁八年因吕惠卿言出守润强祠部集有代王润守到任谢表
　　　徐亿
职方郎中
　　　吕嘉问
大理寺丞元丰二年以直昭文馆守润坐报上不实落职而去
　　　卢秉
集贤殿修撰
　　　鞠真卿 
【事见神宗实录】 
　　　许遵
朝议大夫元丰壬戌守润至之日岁荒民饥躬为之发廪岁凶民疫躬为之发药大抵以仁莅政于是人说气和雨旸应之比其次年麰登于夏稻登于秋蚕者衍丝绩者衍麻京口集有元章简绛寄润守许朝议诗朱服直龙图阁元佑元年守润京口集有蔡肇送朱行中守润诗
　　　赵杨
秘阁校理东坡大全集有赵扬知润诰词
　　　杨杰
朝散郎元佑初自尚书郎守润未几被召辞不赴就移浙西宪 【按无为集有杨杰诰词】 
　　　蔡卞
龙图阁待制守润俞木后再以观文殿学士守润州
　　　王觌
直龙图阁元佑三年五月自谏官除职守润建中靖国元年再自翰林学士除职守润
　　　林希
元佑四年以集贤殿修撰守润后进职龙图阁待制
　　　张耒
直龙图阁元佑末罢右史除职守润集中有谢执政启
　　　崔公度
朝请大夫守润张耒后再以朝议大夫守润
　　　王悆
朝请大夫
　　　龚原
集贤殿修撰元符己卯守润
　　　王古
元符三年二月以集贤殿修撰守润
　　　傅燮
中大夫
　　　曾布
崇宁元年六月以观文殿大学士守润
　　　葛蘩
朝请大夫
　　　范致虚
崇宁三年十二月以枢密学士守润
　　　虞策
崇宁五年十二月以吏部尚书为龙图学士守润周穜直秘阁
　　　叶□
朝请大夫
　　　卢航
直龙图阁
　　　刘拯
龙图阁直学士大观四年召为吏部尚书
　　　俞木
显谟阁待制大观四年自给事中除职守润
　　　林虡希
之子朝奉郎政和三年守润宣和中毛友后再以秘阁修撰守镇江
　　　韩跂
朝请大夫
　　　李图南
述古殿直学士
　　　林震
朝奉大夫
　　　蔡居厚
显谟阁待制
　　　毛友
宣和二年自翰林学士除龙图阁待制守镇江烂柯集有毛友到任谢表后进职显谟阁直学士林虡后再以龙图阁学士守镇江烂柯集有谢表
　　　沈纯诚
　　　虞奕
龙图阁学士
　　　张汝舟
直秘阁
　　　李尧文
直秘阁
　　　柳庭俊
述古殿学士
　　　赵亿
右文殿修撰浮溪集有代作谢表后除广南东路转运使
　　　梅执礼
显谟阁待制宣和初为给事中与时相王黼论事不合改礼部侍郎黜守蕲守滁王黼罢相复职知镇江靖康初以翰林学士召
　　　蔡翛
资政殿学士
　　　李皓
显谟阁待制
　　　赵子崧
延康殿学士建炎元年
　　　钱伯言
枢密直学士建炎二年
　　　叶焕
朝散大夫充徽猷阁待制知镇江府充浙西路安抚使后落职提举亳州明道宫北海集有叶焕诰词
　　　陈邦光
徽猷阁直学士
　　　胡唐老
自衢州除徽猷阁待制知镇江府浙西路安抚使北海集有胡唐老制词
　　　刘光世
建炎四年六月丙戌以刘光世为浙西安抚大使知镇江府中兴制草有授刘光世开府仪同三司集庆军节度使制
 　胡世将 【胡世将○ (钞本此条在沈与求沈晦刘宁止李谟之后)　案下文云徽猷阁待制后再以徽猷阁直学士绍兴六年十二月辛酉御笔除世将为给事中卷十学校门载张扶修学记云绍兴三年端明胡世将复取之又五年宝文李谟请于朝盖世将守润前后凡两任皆在李谟之前也沈晦条下云绍兴四年沈与求条下未言年月据乾隆镇江府志卷三十三名宦门所载其守润在绍兴七年是世将初任在晦之前再任在与求之前矣上文之王琪蔡卞林虡毛友等或再任或三任皆以初任之年月定其次序然则世将自当列于晦及与求之前不应反在谟及宁止之后矣至于晦之守润在与求之前而钞本列于与求之后谟之守润在宁止前 (谟传云刘宁止后再以直宝文阁知镇江府是初任在宁止前再任在宁止后也)而钞本列于宁止后均为舛误今亦改正】 
徽猷阁待制后再以徽猷阁直学士绍兴六年十二月辛酉御笔除世将为给事中
　　　沈晦
徽猷阁待制绍兴四年
　　　沈与求
龙图阁学士知镇江府兼两浙西路安抚使
　　　李谟
直宝谟阁知镇江府刘宁止后再以直宝文阁知镇江府
　　　刘宁
止秘阁修撰
　　　曾开
徽猷阁待制
　　　刘岑
徽猷阁待制
　　　程迈
徽猷阁待制
　　　孟忠厚
开府仪同三司京口集有内翰汪藻赠忠厚诗二首
　　　郭仲
绍兴十年十月初淮东宣抚使张俊荐仲有才遂令知镇江
　　　刘子羽
徽猷阁待制绍兴十一年知镇江府兼镇江安抚使襄阳张子微集有代刘润州到任谢表 【襄阳张子微集有代刘润州到任谢表○ (钞本此下有舆地纪胜一段)　案揅经室外集舆地纪胜提要云今考其成书之年在南宋嘉定十四年又宫阙殿门寿康宫下引朝野杂记云宁宗始受禅云云则是作序在嘉定全书之成又在理宗时矣据此则不独作嘉定志之时不及见是书即作嘉定续志时亦不及见是书此必咸淳志之文也严氏元照以为当删今移入附录之内后凡有引舆地纪胜仿此】 
　　　鲍琚
直敷文阁
　　　汪藻
显谟阁学士浮溪集有到任谢表并罢除宫观谢表
　　　蒋璨
直龙图阁
　　　郑滋
显谟阁直学士
　　　荣嶷
右朝散大夫
　　　曾湻
右朝请郎
　　　黄穆厚
左朝请大夫绍兴十九年八月到次年改知泰州
　　　张柟
左朝请大夫绍兴二十年七月到二十一年改知衢州
　　　张汇
右中奉大夫直徽猷阁绍兴二十一年九月到寻除两浙转运副使
　　　王循友
右朝散郎绍兴二十一年十月到二十三年改知建康府
　　　张修
左中奉大夫绍兴二十五年三月到七月召赴行在所
　　　蒋及祖
左朝奉大夫绍兴二十五年九月到次年宫祠林大声左朝请大夫直秘阁绍兴二十六年七月到十月宫祠
　　　董苹
右朝请大夫金部郎中淮东总领绍兴二十八年三月除直秘阁知府十二月除司农少卿
　　　杨揆
右朝请大夫充敷文阁待制绍兴二十八年到二十九年改知湖州
　　　郑作肃
左朝议大夫直秘阁绍兴二十九年闰六月到三十年七月去
　　　赵公称
左朝奉郎直秘阁绍兴三十年八月到三十二年九月代
　　　方滋
右朝请大夫绍兴三十二年九月到隆兴元年正月代二年八月再以左中奉大夫直敷文阁知府干道元年除两浙转运副使
　　　朱夏卿
右朝散郎直龙图阁隆兴元年二月到二年正月罢
　　　李直
右朝议大夫直宝文阁隆兴元年八月到次年除太府少卿 【次年除太府少卿○ (钞本此下有方滋一段)　案方滋为镇江太守前后两任上文传内已详言之下文但言隆兴二年之后一任不言绍兴三十二年之前一任而其词则与上文无异盖传写者误复之也今删(卷十七宰贰门丹徒县令内云梁褚澐本传先曲阿令又延陵令下文复云梁褚澐本传为曲阿令清谨可纪者盖丹阳县本延陵曲阿之地故分列二邑令长于丹阳令长之首前纪褚澐以延陵为主后纪褚澐以曲阿为主本非重复与此处两言方滋不同)】 
　　　吕擢
右朝散大夫直徽猷阁干道元年三月到次年除直龙图阁再任除司农少卿淮东总领
　　　陈天麟
左朝散郎敷文阁待制干道四年七月到六年罢
　　　蔡洸
端明殿学士襄之孙干道庚寅三月以户部郎官总饷淮东纔数日会复置大漕总司之在京口者省之就命为守寻加直秘阁明年总司复旧兼摄五月除司农少卿再领兵饷又明年升正卿再入奏计面赐金带宋贶故相莒公之族孙干道辛卯复右太中大夫集英殿修撰守镇江九月到明年诏赐金带九月被旨奏事既对而罢
　　　黄钧
干道壬辰九月自兵部侍郎除集英殿修撰守镇江十月到次年十二月改知庐州
　　　张津
敷文阁学士右朝议大夫干道九年十二月到
　　　沈复
资政殿大学士中大夫淳熙二年十月到四年六月改知福州
　　　吕正巳
朝请大夫直显谟阁淳熙四年八月到次年闰六月改除浙西提刑依旧权府
　　　司马伋
中奉大夫徽猷阁待制淳熙五年七月到次年三月升宝文阁待制改知平江府
　　　曾逮
朝奉大夫充集英殿修撰淳熙六年四月到八年十一月宫观总领宇文子震暂权
　　　潘纬
朝散郎淳熙八年八月到次年三月改知台州
　　　钱良臣
正奉大夫淳熙九年三月到次年四月除端明殿学士九月改知建康府
　　　耿秉
承议郎直龙图阁淳熙十年十月至十三年闰七月改知明州总领吴琚暂权时三县合催畸零税总为钱三千余贯被扰者数万家秉下令蠲之而代以公帑之赢民至今犹思之
　　　盖经
中大夫淳熙十三年九月到十一月宫观
　　　张枃
朝奉郎淳熙十三年十二月到次年八月被召除权户部侍郎
　　　张子颜
显谟阁直学士通奉大夫淳熙十四年九月到绍熙元年三月被召除户部侍郎
　　　叶翥
焕章阁直学士朝议大夫绍熙元年四月到十二月被召
　　　赵彦逾
朝议大夫集英殿修撰绍熙二年二月到次年十月除户部侍郎
　　　马大同
朝议大夫焕章阁待制绍熙三年十二月到五年九月宫观
　　　陈居仁
通奉大夫焕章阁待制绍熙五年十月到庆元二年五月升宝文阁待制改知福州
　　　杨大灋
朝奉大夫集英殿修撰庆元二年七月到三年八月宫观总领朱晞颜暂权
　　　万锺
中大夫秘阁修撰庆元三年九月到次年十二月除司农卿总领沈作宾暂权
　　　张叔椿
华英阁学士中大夫庆元五年五月到十月致仕总领薛绍暂权
　　　李沐
华文阁学士朝散大夫庆元六年四月到嘉泰元年八月除徽猷阁学士改知潭州
　　　黄由
华文阁直学士通奉大夫嘉泰元年九月到次年十月除宝谟阁学士改知庆元府
　　　张孝伯
华文阁学士朝议大夫嘉泰二年闰十二月到三年九月被召除同知枢密院事总领梁季珌暂权
　　　辛弃疾
朝议大夫宝谟阁待制嘉泰四年三月到开禧元年六月十九日改知隆兴府七月初五日宫观
　　　李大异
朝奉大夫敷文阁待制开禧元年七月十八日到二年六月十九日除徽猷阁待制改知婺州
　　　宇文绍节
中大夫宝文阁待制开禧二年八月十九日到三年二月十六日奉旨令赴行在奏事除兵部尚书沈作宾大中大夫龙图阁待制知平江府兼督视江淮军马行府参赞军事三月二十一日暂权府事三月二十四日改差知镇江府仍旧参赞军事是年六月匄祠二十四日得请总领叶籈暂权
　　　钱廷玉
通直郎直秘阁开禧三年七月二十九日到当年十二月十三日罢总领叶籈暂权
　　　赵师（上睪下廾）
通议大夫嘉定元年正月初五日到当年七月十三日复宝谟阁直学士与宫观总领叶籈暂权八月致仕浙西提刑汪文振被旨权淮东总领兼权镇江府事
　　　俞烈
中奉大夫集英殿修撰嘉定元年十一月初五日到三年二月十五日宫观总领林祖洽暂权
　　　傅伯成
中奉大夫宝谟阁待制嘉定三年六月二十八日到四年七月十五日除焕章阁待制依所乞宫观总领钱仲彪暂权
　　　宇文绍
彭中大夫右文殿修撰嘉定五年三月二十五日到六年八月十九日改知汉州总领钱仲彪暂权
　　　史弥坚
中大夫宝文阁待制嘉定六年九月二十八日到八年九月五日除宝谟阁直学士依所乞宫观 【依所乞宫观○ (钞本此下有邱寿儁一段)　案邱寿儁之知镇江府在嘉定八年其时卢宪尚未去任似可列其名于嘉定志中然其末云十二年正月改知扬州则宪已去任恐系嘉定续志之文也今移入附录之内】 
　参佐〔一〕
总目(缺) 【参佐○(钞本无此二字)　案自此卷大中正以下至下卷都酒务以上皆系参佐(元志官制表参佐之目与此正合)大中正叙末云故以之冠于参佐之首是其明证今特补入(下卷唐别驾前一行亦补此二字)】 
叙(缺)
　　晋宋齐梁陈大小中正以下 【晋宋齐梁陈大小中正以下○(钞本无此十一字)　案下文长史前有晋宋齐梁陈长史司马以下十一字别驾前有晋宋齐梁陈别驾治中以下十一字则此处亦当有此十一字明矣(下文宋迄陈郡丞齐梁典签文学及下卷宋通判以下皆仿此例补入)】 
　　　大中正
按通典魏司空陈羣以天台选用不尽人才择州之贤有识鉴者为中正 【择州之贤有识鉴者为中正○ 【钞本贤作优识作昭】 　案此叙引通典以证中正之制而优有昭鉴句语句不明今据通典原文改正】 自拔人才铨定九品州郡皆置晋宣帝加置大中正故有大小中正杜佑考究甚明然附于州佐之后却未为允考晋宋齐梁陈大小中正见于南徐州郡者甚多有先为令仆而为之者亦有自中正而为令仆者亦有为令仆而领中正如故者似未可概以州佐目之盖羣建议以吏部不能审核天下士故令郡国各置中正取本土德望浑全才识纯盛者居其任差次人才为九品言行修着则升之上流正议亏缺则降之下列吏部凭以补授百官以五升四以六升五者皆公议之所推美者也有自五退六自六退七者皆公议之所黜戮者也刺史初临州大中正选州里才业高者兼主簿从事迎刺史若吏部注拟必下中正访其爵里及其先世履践本末天下士流进退黜陟之权不专执于选官之成例而定于乡闾之公是公非盖有司徒以律令从事而中正得施笔削于律令之表有司徒以常格选才而中正得以施品藻于常格之外此陈羣所以议立九品中正之官其权甚尊故以之冠于参佐之首
　　　　晋伏滔
本传平昌安邱人太元中领本州岛岛大中正 【按宋志南平昌郡有安邱县隶南徐州在郡为徐州伏滔事晋孝武时徐州郡县侨立已久则滔为本州岛岛大中正是徐州分明矣但平昌郡县治所今不得而详然宋志它州皆无此郡县名惟南徐有之以下侨郡皆类此】 
　　　　徐邈
本传东莞姑幕人家于京口孝武帝时领本郡大中正 【按宋志徐州南徐州各有东莞郡而徐州之东莞郡则无姑幕县邈所居隶本州岛岛分明】 
　　　　徐广
本传邈之弟义熙六年领徐州大中正
　　　　江夷
宋书本传济阳考城人历待中领本州岛岛大中正
　　　　羊规
刘裕临徐州辟大中正 【梁羊侃传】 
　　　　檀韶
宋书本传高平金乡人世居京口义熙九年领本州岛岛大中正
　　　　宋王镇之
本传琅邪临沂人高祖践阼领本州岛岛大中正王球本传琅邪临沂人元嘉中领本州岛岛大中正
　　　　萧思话
本传元嘉二十四年领南徐州大中正
　　　　江湛
本传济阳阳城人元嘉二十五年为侍中领本州岛岛大中正
　　　　齐王延之
本传琅邪临沂人建元四年迁中书领本州岛岛大中正转左仆射特进中正如故
　　　　梁王份
本传为南徐州大中正
　　　　萧琛
本传普通元年领南徐州大中正
　　　　萧子云
本传大同二年领南徐州大中正后复为侍中国子祭酒再领大中正
　　　　王冲
陈书本传绍泰中累迁尚书左仆射领南徐州大中正
　　　　江总
本传天嘉间领南徐州大中正后迁左民尚书太子詹事中正如故
　　　　王通
本传废帝即位领南徐州大中正
　　　　王固
本传太建间迁南徐州大中正
　　　　徐陵
本传太建七年领南徐州大中正转侍中太子少傅大中正如故
　　　中正
　　　　宋王琨
齐书本传琅邪临沂人元徽中迁本州岛岛中正
　　　　齐江斆
本传济阳考城人永明初迁侍中领本州岛岛中正王俭本传琅邪临沂人永明三年领本州岛岛中正
　　　　王奂
本传琅邪临沂人永明四年迁右仆射本州岛岛中正奂无学术以事干见处迁尚书仆射中正如故
　　　　王晏
本传琅邪临沂人永明九年迁侍中领本州岛岛中正后改授散骑常侍金紫光禄大夫转左仆射加侍中尚书令后将军进骠骑大将军并领中正如故
　　　　徐孝嗣
本传东海郯人建武间转尚书令领本州岛岛中正蔡约本传济阳考城人领本州岛岛中正
　　　　臧未甄
为南徐州中正 【梁臧盾传】 
　　　　梁徐勉
东海郯人天监元年迁本邑中正
　　　军司
按通典晋世都督诸军为上监诸军次之督诸军为下军司亦监军之职初隗嚣军中尝置军师至魏武帝又置师官四人晋避景帝讳改为军司凡诸军皆置之晋史南北史为军司者不止蔡谟今以徐州条出止蔡谟郄昙二人
　　　　晋徐谟
先为太常徐州刺史郄鉴疾笃上疏曰臣所统错杂率多北人或逼迁徙或是新附百姓怀土皆有归本之心臣宣国恩示以好恶处与田宅渐得少安闻臣疾笃众情骇动若虏北渡必启寇心大常臣谟平简直正素望所归谓可以都督徐州刺史诏以蔡谟为太尉军司
　　　　郄昙
通鉴升平二年徐兖二州刺史荀羡有疾昙以御史中丞为羡军司
　　　监军
　　　　晋孟昶
义熙五年徐州刺史刘裕抗表北讨以丹阳尹昶监中军留府事 【宋高祖纪】 
　　　　宋檀道济
以丹杨尹出监南徐兖之江北淮南诸郡军事
　　　知留府事
叙(缺)
　　　　梁陈昙朗
陈书本传霸先刺南徐州诛王僧辨留昙朗镇京口知留府事
　　　　徐度
陈书本传绍泰元年霸先制南徐东讨杜龛奉敬帝幸京口以度领宿卫并知留府事
　　　监州
叙(缺)
　　　　齐陆慧晓
本传崔慧景事平出监南徐州
　　　　梁陈昙朗
本传绍泰元年监南徐州
　　　　陈拟
本传绍泰二年监南徐州至陈永定三年再监州陈沈君理本传天嘉四年监南徐州
　　　　裴子烈
宣帝纪太建十一年领南徐州
　　　　沈恪
本传太建十二年监南徐州上遣裴子烈领马五百疋助恪缘江防戍
右大小中正至监州缺 【右大小中正至监州缺○(钞本无此九字)　案下文法曹参军条后有右长史司马至法曹参军云云部郡从事条后有右别驾治中至部郡从事云云则监郡条后必当有右大小中正至监州云云但州字以下难以臆补故注一缺字(下文右典签文学缺下卷右知盐铁院因盐铁使置俱仿此例补入)】 
　　晋宋齐梁陈长史司马以下
　　　长史
宋志诸军长史六百石者第七品
晋刘遐郄鉴传 【晋刘遐郄鉴传○(钞本传字上有本字而无刘遐二字)　案下文云以府事付长史刘遐盖遐乃鉴之长史则晋字下必有刘遐二字否则郄鉴乃刺史何得列于长史中乎遐事附见鉴传本字不当有】 镇江口寝疾上疏逊位以府事付长史刘遐 【按成帝纪咸和元年徐州刺史刘遐卒以郄鉴领徐州今郄鉴死以府事付长史刘遐当是别一刘遐偶同姓名耳又按褚裒传永和初召裒将以为扬州录尚书事吏部尚书刘遐说裒逊会稽王恐郄鉴长史刘遐当是此刘遐也】 
　　　　郄愔
本传褚裒镇京口以愔为长史
　　　　荀羡
本传褚裒镇京口以羡为长史既到裒谓佐史曰生资逸羣之气将有冲天之举诸君宜善事之
　　　　王胡之褚裒
镇京口胡之为长史裒被召为扬州录尚书事胡之劝裒固辞归藩 【褚裒传】 
　　　　殷仲堪
本传谢元镇京口以仲堪为长史厚任遇之时仲堪致书于元曰□□之后中原子女鬻于江东者不可胜数骨肉星离荼毒终年怨苦之气感伤和理当世大人既慨然经略将以救其涂炭而使至此良可叹息愿节下宏之以道德运之以神明隐心以及物垂理以禁暴使足践晋境者必无怀戚之心枯槁之类莫不同渐天润仁义与干戈并运德心与功业俱隆实所期于明德也德音一发声振沙漠二寇之党将靡然向风何忧黄河之不济函谷之不开哉元深然之
　　　　袁湛
宋书本传桓修刺徐州湛出补抚军长史
　　　　谢方明
本传刘道怜镇京口方明为长史刘裕命府内众事皆谘决之随府转中军长史 【以道怜传参定】 
　　　　宋张劭
元嘉中衡阳王义季镇京口劭为长史与隐士戴颙姻通 【戴颙传】 
　　　　沈昙庆 
【自昙庆至齐刘绘凡长史十八人并详见行事南东海太守】 
　　　　羊元保
　　　　江湛
　　　　袁淑
　　　　何偃
　　　　江智渊
　　　　庾徽之
　　　　王僧虔
　　　　萧惠开
　　　　沈文季
　　　　王缋
　　　　江概
　　　　齐谢朏
　　　　江谧
　　　　江祀
　　　　陆惠晓
　　　　刘绘
　　　　沈佚之
江夏王宝元刺南徐佚之为长史 【宝元传】 
　　　　范岫 
【自岫而下至梁张缵凡长史十人并详见行事南东海兰陵太守】 
　　　　萧琛
　　　　萧秀
　　　　梁王份
　　　　谢证
　　　　王泰
　　　　王僧孺
　　　　孔休源
　　　　褚球
　　　　张缵
　　　　谢哲
本传陈霸先刺南徐州表哲为长史
 　　　萧济陈霸先
传霸先以征北大将军刺南徐州济为明威将军征北长史
　　　司马
宋志诸军司马六百石者弟七品
　　　　晋袁乔
本传桓温镇京口引乔为司马
　　　　卞耽
为徐州府平北司马庾希举兵反自海陵夜入京口城耽踰城奔曲阿发诸县兵二千击希希战败 【庾希传】 毛璩本传谯王恬以镇北将军督徐州补璩司马 【以谯王恬传参定】 
　　　　刘牢之
本传王恭刺徐州将讨王国宝以牢之为府司马
　　　　檀韶
宋书本传世居京口为本州岛岛辅国司马
　　　　刁宏
桓修刺徐州宏为司马刘裕义军克京城宏率文武佐吏来赴刘裕谓曰诸军非大晋之臣乎宏退 【宋武帝纪】 
　　　　谢景仁
宋书本传刘裕为镇军将军徐青二州刺史景仁自司徒左长史出为刘裕镇军司马
　　　　檀道济
宋书本传义熙中宋公刘裕世子义符为征虏将军镇京口道济为司马
　　　　宋陆仲元
永初三年长沙景王道怜镇京口时为司马道怜入朝留仲元居守刁逵子弥为亡命率数十人入京城仲元击斩之 【以宋高祖纪及长沙景王道怜传参定】 
　　　　顾琛
　　　　萧道成 
【详见行事】 
　　　　柳世隆 
【详见南东海太守】 
　　　　何季穆
为建平王景素司马荐从弟豫之为参军景素败季穆先迁官不及祸 【景素传】 
　　　　孙谦
为建平王景素司马废帝所生陈氏亲戚杨运长忌惮景素密遣伧人周天锡伪投景素劝为异计景素知为运长所遣即斩之遣谦送首还台 【景素传】 
　　　　齐王元邈
　　　　萧赤斧
　　　　王广之 
【并详见南东海太守】 
　　　　陆慧晓
本传晋安王宝义以镇北将军刺南徐慧晓为镇北司马
　　　　王宝元
孔矜江夏王宝元刺南徐矜为司马崔慧景举兵宝元密与相应杀孔矜 【宝元传】 
　　　　梁沈恪
陈书本传陈霸先讨侯景恪起兵相应贼平恪谒霸先于京口即日授都军副寻为府司马
　　　从事中郎
宋志诸公领兵者置从事中郎二人加崇者置四人主吏
　　　　晋王敬宏
宋书本传刘裕诛桓元以敬宏为车骑从事中郎
　　　　谢方明
宋书本传为刘裕从事中郎
　　　　宋萧道成
齐纪新安王子鸾以北中郎将刺南徐有盛宠简选僚佐道成为北军中郎
　　　　徐孝嗣
齐书本传升明中萧道成以骠骑大将军刺南徐孝嗣为骠骑从事中郎
　　　　梁萧干
陈书本传陈霸先以司空镇南徐州引干为司空从事中郎
　　　功曹
宋志都督不带仪同三司者不置从事中郎置功曹一人主吏在主簿上
　　　　晋江逌
本传何充以骠骑将军刺徐州引逌为骠骑功曹
　　　　徐羡之
宋书本传义熙中刘牢之以镇北将军刺徐州以羡之为镇北功曹正佐
　　　　宋沈璞
始兴王浚为南徐州太祖谓璞曰浚既出藩卿当卧而护之与浚诏曰沈璞累年主簿又经国卿虽未尝为行佐今当正参军耶若尔正当除余曹兼房任不尔便宜行佐正除中兵恐于选体如不多耳乃为正佐 【事见宋文帝诏　按宋书沈约自序窃详宋太祖语意以沈璞曾为主簿欲升迁之以参军为卑不欲除璞中兵中兵者主簿中兵参军也故除正佐】 
　　　参军事
宋志除拜则为参军事府版则为行参军则参军事乃出于朝廷除命非军府自除辟刘裕创义从入京城参军事者自檀道济至臧焘凡九人列于左
　　　　晋檀道济
　　　　檀韶
　　　　檀祗
　　　　刘粹
　　　　向靖 
【以上五人并见宋书本传参裕建武军事】 
　　　　臧熹
参裕镇军事又参车骑中军军事 【宋书臧质传】 
　　　　沈渊子
参裕镇军车骑中军事
　　　　沈田子
参裕镇军军事 【宋书沈约自序】 
　　　　臧焘
宋书本传参裕中军军事
　　　　宋江淹
梁书本传建平王景素以镇军将军镇京口淹为镇军参军事
　　　军府主簿
宋志主簿主阁内事在记室上
　　　　晋沈穆夫
父警少好学亦通左氏春秋王恭镇京口命为前军主簿与警书曰足下既执不拔之志高卧东南故屈贤子共事非以吏职婴之也 【宋书沈约自序】 
　　　　刘穆之
宋书本传刘裕起义克京城问何无忌曰急须一府主簿何由得之无忌曰无过刘道民刘裕曰吾亦识之即驰书召焉时穆之闻京城有叫噪之声晨起出陌头属与信会穆之视不言者久之既而反室坏布裳为袴往见裕裕谓之曰我始举大义方造艰难须一军吏甚急卿谓谁堪其选穆之曰贵府始建军吏实须其才仓卒之际当略无见踰者裕笑曰卿能自屈吾事济矣即于坐受除从平京邑诸大处分皆仓卒立定并穆之所建也复为府主簿
　　　　谢方明
宋书本传从兄景仁举方明为刘裕中兵主簿方明事思忠益知无不为裕谓之曰愧未有瓜衍之赏且当与卿共豫章国禄屡加赏赐
　　　　宋萧惠开
本传元嘉二十六年始兴王浚以征北将军刺南徐惠开为征北府主簿
　　　　何昌寓
齐书本传建平王景素刺南徐昌寓为府主簿以夙素见重景素败后昌寓上书讼景素之冤 【以宋建平王传参定】 
　　　记室
按记室与记室参军虽皆军府官然职有崇卑陈蔡景历传云景历为征北府中记室参军仍领记室则为两职分明宋百官志主簿下自有记室亦自有录事记室以下十八曹参军故今条出者次于主簿之下而记室参军自列于参军条中
　　　　晋徐广
生长京口仕晋为秘书监武帝受禅悲感流涕谓谢晦曰君为晋朝佐命身是晋室遗老事固不同尝撰晋纪年八十而终
　　　　刘穆之
宋书本传刘裕克京城以穆之为记室
　　　　梁何烱
南康王绩刺南徐烱为王府记室与长史王僧孺为友 【见僧孺传】 
　　　　蔡景历
陈书本传霸先刺南徐景历领记室霸先将讨王僧辨独与侯安都等数人谋之景历弗之知也部分既毕召令草檄景历援笔立成辞义感激事皆称旨
　　　督护
宋志督护江左置皆领营有部曲
　　　　晋徐龛
褚裒镇京口龛为督护 【详见刺守褚裒之下】 
　　　　顾扬
　　　　顾众扬
为王舒护军参军前义兴太守苏峻作逆扬与众皆起义军以应舒讨峻舒假扬监晋陵军扬遣前锋进据无锡遇贼将张健等交战大败奔还舒以轻进免扬督护更以众督护吴晋陵军 【见王舒传　按晋陵此时实治丹徒前督护监晋陵军则丹徒军实在焉】 
　　　　王允之
苏峻作逆父舒假节都督行扬州刺史讨峻贼将韩晃入故鄣舒以允之督护吴郡义兴晋陵三郡征讨军事晃等南走允之追蹑于长塘湖 【在金坛县】 复大破之 【王舒传】 
　　　　郭龙
庾希举兵反自海陵夜入京口城龙为督护集众拒之 【庾希传】 
　　　　刘锺
宋书本传刘牢之镇京口锺为征北参军督护
　　　行参军
宋志行参军始于蜀丞相诸葛亮晋太傅司马越府府版则为行参军
　　　　晋到彦之
义熙元年补刘裕镇军行参军 【宋书监本缺本传今用李延寿史】 
　　　　宋到撝
齐书本传新安王子鸾以北中郎将刺南徐州除撝北中郎行参军
　　　参军
宋志参军不除曹者无定员
　　　　晋李闳
　　　　曹纳
郗鉴刺徐州闳纳并为参军 【详见攻守形势】 
　　　　江逌
本传蔡谟刺徐州命逌为参军
　　　　李充
本传褚裒刺徐州以充为参军
　　　　荀羡
本传何充镇京口请羡为参军
　　　　郑袭
本传荀羡刺徐州袭为参军羡使袭发二州兵戍淮阴
　　　　刘奭
为徐州平北参军庾希举兵反自海陵夜入京口城奭与高平太守郗逸之等集众拒之 【庾希传】 
　　　　刘牢之
本传太元初谢元为徐兖刺史以牢之为参军殷仲堪本传谢元镇京口请为参军
　　　　殷确
曲阿人王恭镇京口确为参军 【王恭传】 
　　　　刘敬宣
宋书本传王恭镇京口敬宣起家为王恭前军参军 【以王恭传参定】 
　　　　沈警
厚笃有行业王恭镇京口与警有旧好引为参军手书殷懃苦相招致不得已应之寻谢职 【见宋书沈约自序】 
　　　　刘袭
刘牢之刺徐州袭为参军牢之败将北奔广陵相高雅之欲据江北以拒桓元集众大议袭曰事不可者莫大于反而将军往年反王兖州近日反司马郎君今复欲反桓公一人而三反岂得立也语毕趋出 【见刘牢之传】 
　　　　朱龄石
宋书本传桓修刺徐州以龄石为抚军参军在京口刘裕克京城为建武参军裕刺徐州迁武康令又召为参军迁尚书都官郎寻复为参军龄石既有武干又练吏职裕甚亲委之
　　　　徐羡之
宋书本传桓修刺徐州与刘裕同在桓修府深相亲结裕义旗建版羡之为镇军参军
　　　　庾登之
宋书本传刘裕义旗初建为裕镇军参军
　　　　刘秀之
宋书本传刘裕克京城补裕建武参军为孟昶留守
　　　　孟龙符
宋书本传刘裕克京城以龙符为建武参军
　　　　孟怀玉
宋书本传刘裕镇京口以怀玉为镇军参军
　　　　宋顾迈
始兴王浚为南徐州以迈行征北府参军 【余见别驾】 祖冲之为南徐州公府参军
　　　　左暄
建平王景素刺南徐暄为参军景素举兵台军薄城暄骁果有胆力欲为景素尽力而兵力甚弱犹力战不退于万岁楼下横射台军不能禁然后退散
　　　　沈颙
建平王刺南徐颙为参军景素举兵台军薄城颙先众叛走 【并建平王景素传后】 
　　　　梁韦翙
陈书本传陈霸先以征北大将军刺南徐召翙为征北参军
　　　咨议参军
宋志咨议参军无定员
　　　　晋徐广
宋书本传义熙初刘裕义旗建使广撰军服仪注乃除镇军咨议参军
　　　　袁湛
宋书本传刘裕以湛为镇军咨议参军
　　　　刘粹
宋书本传卢循逼京邑京口任重 【卢循逼京邑京口任重○(钞本无京邑二字)　案京邑谓建康京口谓南徐州也无京邑二字则与当日事势不合今据宋书刘粹传补入】 刘裕使粹以咨议参军奉其子义隆镇京城
　　　　宋王谌
齐书本传桂阳王休范以骠骑大将军刺南徐谌为骠骑府咨议参军
　　　　柳世隆
齐书本传建平王景素刺南徐世隆为征北咨议参军
　　　　刘善明
齐书本传萧道成以骠骑大将军刺南徐善明为道成骠骑咨议参军
　　　　齐谢朓
本传建武四年晋安王宝义以镇北将军刺南徐朓为镇北咨议参军
　　　　柳憕
江夏王宝元刺南徐憕为咨议参军 【宝元传】 
　　　　梁王规
本传晋安王纲为南徐州高选僚佐引规为云麾咨议参军
　　　录事参军
宋志诸曹有录事记室户曹仓曹中兵骑兵长流贼曹刑狱贼曹城局贼曹法曹田曹水曹铠曹车曹士曹集右户墨曹凡十八曹参军前史南徐州可考者惟录事记室中兵刑狱法曹参军所谓十八曹者不能备也
　　　　晋刘穆之
宋书本传刘裕克京城以穆之为录事参军宋殷沵建平王景素刺南徐沵为录事参军景素举兵沵固争不能 【景素传】 
　　　　梁徐摛
本传晋安王移镇京口摛随府转为安北中录事参军
　　　记室参军
　　　　晋羊徽
刘裕镇京口以为记室参军掌事 【宋羊欣传】 
　　　　宋王螭
建平王景素刺南徐螭为记室参军景素败后螭上书讼景素之冤 【景素传】 
　　　　蔡履
建平王刺南徐履为记室参军 【景素传】 
　　　　梁蔡景历
陈书本传陈霸先以征北大将军刺南徐景历为征北府中记室参军
　　　　陈徐伯阳
本传新安王伯固以镇北将军刺南徐伯阳为镇北府中记室参军
　　　中兵参军
　　　　晋徐羡之
宋书本传义熙中桓修刺徐州羡之为修抚军中兵参军
　　　　宋杜幼文
大明三年刘延孙为南徐州刺史幼文为中兵参军南兖州刺史竟陵王诞有罪不受召延孙驰遣幼文率兵起讨 【刘延孙传】 
　　　　萧道成
齐纪新安王子鸾刺南徐道成为北军中兵参军
　　　　垣庆延
建平王景素刺南徐庆延为中兵参军
　　　刑狱参军
　　　　宋乐蔼
梁书本传建平王景素为南徐州蔼为征北刑狱参军
　　　法曹参军
　　　　宋刘琎
建平王景素刺南徐琎为法曹参军景素败齐建元初琎上书明其冤 【景素传】 
右长史司马至法曹参军晋宋迄陈系军府官是为府佐通典所谓府官理戎者是也
　　晋宋齐梁陈别驾治中以下
　　　别驾
宋志为刺史官属从刺史行部通典注梁时别驾官品扬州视黄门郎南徐州视散骑常侍隋志载梁官刺南徐别驾为八班陈官制皇弟皇子南徐州别驾第六品庶姓南徐州别驾第九品
　　　　晋徐放
为徐州别驾 【谯王尚之传】 
　　　　徐羡之
宋书本传义熙中为徐州别驾从事史
　　　　宋萧惠开
本传元嘉二十六年始兴王浚刺南徐惠开为别驾
　　　　刘瑀
始兴王浚为南徐州以瑀补别驾从事史为浚所遇瑀性陵物护前不欲人居已上时浚待参军顾迈甚厚瑀乃折节事迈深布情疑迈以瑀与之欵尽深相感信浚所言密事悉以语瑀瑀与迈共进射堂下瑀忽顾左右索单衣帻迈问其所以瑀曰公以家人待卿相与言无所隐而卿于外宣泄致使人无不知我是公吏何得不启因而白之浚大怒启太祖徙迈广州 【宋刘穆之传】 
　　　　刘子卷
为南徐州别驾 【宋刘穆之传】 
　　　　张永
本传世祖孝建元年臧质反遣永辅武昌王浑镇京口大明七年上宠子新安王子鸾为南徐州刺史割吴郡度属南徐州八年起永为别驾从事史召为御史中丞
　　　　张岱
齐书本传永之弟新安王子鸾以盛宠为南徐州割吴郡属焉高选佐史孝武召岱谓曰卿美効夙着兼资官已多今欲用卿为子鸾别驾总刺史之任无谓小屈终当大伸也
　　　　王奂
齐书本传琅邪临沂人为本州岛岛别驾
　　　　齐江佑
江夏王锋刺南徐佑除通直郎补别驾王与之友善 【以李延寿史萧锋传及佑传参定】 
　　　　梁臧
未甄天监初为南徐州别驾 【臧质传】 
　　　　王泰
本传为南徐州别驾从事史居职有能名
　　　　王劢
陈书本传为南徐州别驾从事史大同末梁武帝谒园陵道出朱方劢随例迎候敕劢令从辇侧所经山川莫不顾问劢随事应对咸有故实又从登北顾楼赋诗辞义清典帝甚嘉之
　　　　陈周宏实
侯安都刺南徐宏实为别驾 【安都传】 
　　　　徐伯阳
本传新安王伯固刺南徐伯阳为别驾
　　　治中
宋志在别驾之次主财谷簿书隋志载梁官制南徐州中从事为七班陈官制皇弟皇子南徐州中从事第六品庶姓南徐州中从事第九品
　　　　晋王敬宏
宋书本传刘裕诛桓元以敬宏为徐州治中从事史
　　　　宋萧惠开
本传始兴王浚刺南徐惠开为南徐州治中从事史
　　　　王琨
齐书本传琅邪临沂人为州治中
　　　　梁萧洽
本传为南徐州治中既近畿重镇史数千人前后居之者皆致巨富洽为之清身率职馈遗一无所受妻子不免饥寒
　　　　刘遵
本传简文帝为晋安王刺南徐遵为南徐州治中甚见宾礼大同元年卒王为皇太子深悼惜之令曰吾昔忝朱方从容坐首良辰美景清风月夜鹢舟乍动朱鹭徐鸣未尝一日不追随一时不会遇酒阑耳热言志赋诗校覆忠贤搉扬文史益者三友此实其人
　　　　刘苞
本传迁尚书殿中侍郎南徐州治中
　　　　萧视素
本传迁司徒左西属南徐州治中居职任情通率不自矜高士人咸敬之
　　　　王冏
为南徐州治中有集三卷 【隋志经籍四】 
　　　州郡主簿
宋志在治中之次隋志载梁官制南徐州主簿为二班陈官制南徐州主簿第九品
　　　　晋孙泰
恩之叔父传钱唐杜子恭秘术浮狡有小才琅邪王道子都督中外诸军事以泰为徐州主簿泰以道术眩惑士庶遂致孙恩之乱 【见孙恩传】 
　　　　檀韶
宋书本传世居京口初辟本州岛岛主簿
　　　　刘锺
宋书本传先为京口参军督护刘裕义旗建版锺为郡主簿
　　　　朱龄石
宋书本传刘裕镇徐州补龄石为徐州主簿
　　　　朱超石
龄石之弟刘裕喜之以为徐州主簿 【龄石传】 
　　　　江秉之
宋书本传刘裕督徐州转主簿
　　　　王华通
鉴廞之子刘裕辟为徐州主簿初王廞为王恭败于曲阿沙门昙永匿其幼子华使提衣幞自随津逻疑之昙永呵华曰奴子何不速行捶之数十由是得免遇赦还吴以其父存亡不测布衣蔬食绝交游不仕十余年徐州刺史刘裕闻华贤欲用之乃发廞丧使华制服服阕乃辟
　　　　宋江斆
齐书本传济阳考城人桂阳王休范临州辟迎主簿
　　　　王思远
齐书本传建平王景素刺南徐辟思远为南徐州主簿深见礼遇景素被诛左右离散思远亲视殡葬手种松柏与庐江何昌寓沛郡刘琎上表理之事感朝廷景素女废为庶人思远分衣食以相资赡年长为备笄总访求素对倾家送遣
　　　　齐范云
竟陵王子良为丹阳尹以云为主簿子良为南徐州云随府迁每陈朝政得失于子良 【李延寿史本传监本不载】 
　　　　梁徐崧
勉之子旧杨徐首迎主簿尽选国华中正取勉子崧充南徐选首 【李延寿史本传监本不载】 
　　　　刘孺
本传彭城安上里人本州岛岛召迎主簿 【彭城郡隶南徐州】 
　　　　江紑
本传济阳考城人南康王绩为南徐州召紑为迎主簿 【以陈江总传参定】 
　　　　蔡陈证书
本传承圣初陈霸先刺南徐召补迎主簿
　　　西曹书佐
即汉之功曹书佐也宋官志及隋志载梁陈官制在州主簿之次梁制为一班陈志第九品
　　　　晋徐广
本传谢元为徐州辟广为西曹
　　　　檀韶
宋书本传高平金乡人初辟本州岛岛西曹 【高平郡隶徐州州西曹即徐州西曹也】 
　　　　宋檀超
齐书本传高平金乡人解褐州西曹尝与别驾萧惠开共事不为之下
　　　　到坦
彭城武原人解褐本州岛岛西曹 【到撝传　南彭城郡有武原县隶南徐州本州岛岛西曹即南徐州西曹也】 
　　　　王智深
齐书本传琅邪临沂人建平王景素为南徐州作观法篇智深和之见赏辟为西曹书佐
　　　　王潭
建平王景素刺南徐潭为州西曹景素以潭为爪牙来去京邑多与金帛要结才力之士 【景素传】 
　　　　齐到洽
梁书本传年十八为南徐州迎西曹行事
　　　　梁沈君理
陈书本传陈霸先镇南徐州辟君理为府西曹掾
　　　祭酒从事
宋志公以上有东西阁祭酒其位次于主簿而州刺史又自有祭酒从事在西曹书佐之次隋志载梁陈官制亦同梁制为一班陈制第九品今条出者三人非公府祭酒乃州祭酒从事
　　　　晋羊规
刘裕临徐州辟规为祭酒从事 【梁羊侃传】 
　　　　宋荀伯玉
齐书本传为南徐州祭酒
　　　　王智深
齐书本传琅邪临沂人解褐为州祭酒
　　　议曹从事
宋志祭酒从事之次有议曹从事部郡从事通典总论州佐止载部郡从事今条出者议曹从事一人余十一人止称从事当是部郡从事隋志载梁陈官制亦在祭酒从事之下梁制为一班陈制第九品
　　　　齐徐度之
为南徐州议曹从事史 【陈徐伯阳传】 
　　　部郡从事
　　　　晋徐广
本传谢元为徐州辟广从事
　　　　何无忌
本传东海郯人州辟从事
　　　　刘毅
宋书本传彭城沛人家在京口仕为州从事
　　　　檀韶
宋书本传高平金乡人初辟本州岛岛从事
　　　　刘道怜
宋书本传谢琰为徐州命道怜为从事史
　　　　王元谟
宋书本传刘裕临徐州辟为从事史与语异之
　　　　宋刘悛
齐书本传刘延孙为南徐州初辟悛从事
　　　　萧谌
齐书本传南兰陵人为州从事
　　　　祖冲之
齐书本传解褐南徐州迎从事大明六年上言何承天元嘉历疏舛犹多更造新历云云上令善历者难之不能屈 【以通鉴参定】 
　　　　江淹
梁书本传起家南徐州从事
右别驾治中至部郡从事晋宋迄陈系刺史官属是为州佐通典所谓州官理民者是也
　　宋迄陈郡丞
　　 郡丞
宋志郡丞系第八品在诸县令六百石之下今得二人皆佐南徐之侨郡者
　　　　宋江淹
梁书本传建平王景素镇京口淹领南东海郡丞景素与腹心日夜谋议淹知祸机将发乃赠诗十五首以讽会南东海太守陆澄丁艰淹自谓郡丞应行郡事景素用司马柳世隆淹固求之景素大怒言于选部黜为建安吴兴令
　　　　陈徐伯阳
本传新安王伯固刺南徐伯阳带东海郡丞鄱阳王刺江州伯阳奉使造焉王率府僚与伯阳登康岭置宴酒酣命笔赋剧韵二十伯阳与祖孙登前成
右南东海郡治京口丞为郡佐
　　齐梁典签文学
　　　典签
按通典王侯封爵门载亲王府有典签二人主宣传教命今条出者二人意皆以亲刺南徐故有此职
　　　　齐吕承绪
江夏王宝元刺南徐承绪为典签崔慧景举兵宝元密与相应杀承绪 【宝元传】 
　　　　梁汤道愍
南康王绩刺南徐道愍为典签昵于王用事府内长史王僧孺每裁抑之 【僧孺传】 
　　　文学
按宋志王国公三卿师友文学品列第六而隋志载梁官制徐勉为吏部尚书定为十八班多者为贵位不登二品者又为七班南徐州文学从事列为七班今条出者一人乃梁时马枢考其传未曾出仕邵陵王方引为学士恐非宋官志所载王公文学疑是隋志所载梁官制位不登二品者耳
　　　　梁马枢
陈书本传字要理邵陵王纶为南徐州刺史素闻其名引为学士
右(缺)
　　唐副使行军司马以下
　　　副使
按通典唐制大总管乃前代专征之任自后改为节度大使置副使判官以为寮佐如前代长使以下官然长使司马是曰官名副使乃为使职有所改易合随府主置大使则有副使又按唐官志刺史领使则置副使诸军各置使一人五千人以上有副使一人万人以上有营田副使一人又按唐会要开成二年中书门下奏诸道节度观察都团练使许奏朝官一人充行军副使推此则副使乃方镇参佐之最尊唐志列行军司马之下通典列行军司马之上通典在前今从通典
　　　　唐房武
以殿中侍御史副丹阳军使吏民思之 【韩昌黎文集】 
　　　　潘孟阳
元和初李锜观察浙西孟阳为副使主上都留后 【食货志】 
　　　　窦庠
旧唐书本传韩皋镇浙西奏庠为节度副使殿中侍御史
　　　　李位
元和五年薛苹镇浙西位转侍御史为都团练副使加著作郎 【柳子厚集】 
　　　　韦齐休
擢进士第为王璠浙西团练副使大和八年卒于润州 【详见纪异】 
　　　　五代方讷
南唐燕王宏冀任宣润二州大都督以讷为浙西营田副使 【徐骑省集】 
　　　行军司马
按通典节度使兼都督置行军司马一人在副使下申习法令又唐官志掌弼戎政会要开成四年中书门下奏诸道节度观察使参佐冗长其行军司马望勒停省推此则唐不常置故居是职者无考南唐书得一人
　　　　五代徐玠杨
吴时徐温出镇润升辟玠为行军司马
　　　幕府幕僚
按通鉴唐书及文集得幕府幕僚五人抑副使而下参佐之通称也
　　　　唐何士干
通鉴韩滉节度镇海欲遣使献绫罗四十檐诣行在士干为幕僚请行滉喜曰君能相为行请今日过江士干许诺归别家则家之薪米储偫已罗门庭矣登舟则资装器用已充舟中矣下至厕筹滉皆手笔纪列无不周备
　　　　李约
勉之子通鉴李锜节度镇海约为幕僚与转运判官卢坦屡谏锜不悛皆去之 【一事见招隐山】 
　　　　冯定
新旧唐书本传权德舆掌贡士擢居上第后于润州佐薛苹幕府
　　　　杜审权
新唐书本传第进士辟浙西幕府
　　　　孟迟
尝在浙西幕府后移淮南幕润州类集有寄浙西旧僚诗
　　　从事
按通典隋开皇十二年诸州司从事为名者并改为参军唐未尝再复从事之职今考新旧唐书传得从事五人始以为疑及考李绅传旧唐书云锜辟绅为从事新唐书则云辟掌书记刘三复传旧唐书云辟为从事管记室新唐书则云表为掌书记而刘禹锡赠三复诗序亦云从弟三复三为浙右从事又按会要开成四年中书门下奏诸道节度使参佐自副使至巡官七员观察使从事在数外又五代南唐郝郎中为浙西判官徐铉送以诗云大藩从事本优贤幕府仍当北固前以数处参考则凡曰从事者亦幕府幕僚之异名判官支使掌书记等之总称尔
　　　　唐房孺复
先为淮南节度陈少游从事少游卒韩滉节度浙西又辟孺复入幕 【房管传】 
　　　　杜式方
旧唐书本传为晋陵尉浙西观察王纬辟式方为从事入为太子通事舍人
　　　　郑亚
擢进士第应贤良制科及书判拔萃连中三科李德裕在翰林亚以文干谒深知之德裕出镇浙西辟为从事久之不调会昌初始入朝为监察御史 【新旧唐书郑畋传】 
　　　　张中丞
忘其名自浙西从事入台类集有李德裕赠诗杨发尝为润州从事弟假收严因家金陵 【旧唐书杨假传】 
　　　判官
按通典节度使兼都督及采访使有判官二人分判仓兵骑冑四曹事与副使行军司马通佥又唐官志节度观察团练防御使各置判官一人在副使行军司马之下节度使兼招讨使别置判官一人会要开成四年中书门下奏诸道节度判官以一员为定
　　　　唐裴宽
新旧唐书本传景云中为润州参军刺史韦铣兼按察使宽受知于铣自参军引为按察判官举拔萃为河南丞迁长安尉
　　　　顾况
韩滉节度镇海况从滉为判官骤成其磊落大绩 【骤成其磊落大绩○ 【钞本无大字】 　案唐文粹所载皇甫湜顾况集序内此句有大字今据以补入】 【文粹皇甫湜顾况集序】 
　　　　王澹
新旧唐书本传为浙西镇海节度判官元和二年李锜以澹为留后 【事见刺守】 锜败死赠澹给事中 【以通鉴参定】 
　　　　周判官
忘其名类集有张籍送浙西周判官诗
　　　　李判官
忘其名杜牧有寄浙西李判官诗 【樊川集】 
　　　　杨假
旧唐书本传为浙西观察判官自浙西入为监察御史 【以新书杨收传参定】 
　　　　顾云
干符间高骈节度镇海兼江南行营招讨使云以试秘书省校书郎为行营都招讨判官撰隋故司徒陈杲仁庙碑
　　　　五代高越
南唐用为浙西判官就加检校水部郎中
　　　　袁特
南唐人自洪州判官为浙西判官
　　　　郝郎中
忘其名南唐为浙西判官徐骑省以诗送之 【见集中】 
　　　　艾筠
南唐为浙西判官后迁江都少尹
　　　支使
按通典旧唐书官志并无支使惟新书官志节度观察使有支使一人次于判官
　　　　唐姚南仲
新旧唐书本传韩滉观察浙西南仲自推官奏授殿中侍御史内供奉充支使寻召还四迁为御史中丞
　　　　邢羣
牧卢商镇京口羣牧复以大理评事应府命再为浙西观察推官转支使补阙杜牧荐于御史中丞孔温业温业曰愿闻其为人牧具以羣牧京口事对旬日诏下为监察御史 【樊川集】 
　　　掌书记
按通典节度使兼都督掌书记一人掌表奏书檄又唐官志掌朝觐聘问慰荐祀祝之文次于支使
　　　　唐李绅
新旧唐书本传元和初登进士第释褐国子助教不乐辄去东归金陵节度使李锜爱其才辟掌书记 【旧传云辟为从事】 锜浸不法宾客莫敢言绅数谏不入欲去不许会使者召锜称疾即胁使者为众奏天子幸得留锜召绅作疏坐锜前绅阳怖栗至不能为字下笔辄涂去尽数纸锜怒骂曰何敢尔不惮死邪对曰生未尝见金革今得死为幸即注以刃令易纸复然或言许纵能军中书绅不足用召纵至操书如所欲即囚绅狱中将杀绅锜诛乃免或欲以闻绅谢曰本激于义非巿名也乃止久之朝廷嘉之召为右拾遗
　　　　刘三复
新旧唐书本传长庆中李德裕观察浙西三复以所业文诣谒德裕奇其文表为掌书记 【旧传云辟为从事管记室】 三复长于章奏德裕三为浙西凡十年三复皆从之汝州刺史刘禹锡以宗人遇之深重其才尝为诗赠三复序曰从弟三复三为浙右从事往年主公入相荐用登朝中复从公之京口未几而罢昨以尚书员外郎奉使至潞 【未几而罢昨以尚书员外郎奉使至潞○(钞本无而罢二字)　案无此二字则文义不顺今据全唐诗所载刘禹锡赠从弟三复诗序补入】 旋承新命改辕而东三从公皆在旧地证诸故事敻无其比杜牧亦有送浙西刘三复赴阙诗 【以刘禹锡杜牧文集参定】 
　　　　五代乔辅舜
南唐时宋齐邱闻辅舜之名辟置门下每为文赋诗咏辄加称赏累迁屯田员外郎从齐邱出藩自洪州掌书记为浙西掌书记 【徐骑省集】 
　　　　田书记
忘其名南唐燕王宏冀移镇京口徐铉得浙西郝判官书未及报因寄诗并问方判官消息末云今日京吴建朱邸问君谁共曳长裾 【徐骑省集】 
　　　推官
按唐官志节度观察团练防御使各置推官一人并次于判官书记刺史领使亦置推官
　　　　唐姚南仲
新旧唐书本传擢制科韩滉表为推官
　　　　邢羣牧
王璠观察浙西羣牧为幕府吏璠峭重入幕多贤士转观察推官 【樊川集】 
　　　　五代李推官
忘其名类集有僧齐已寄浙西李推官诗 【按李建勋有酬已公见寄诗则李推官乃吴与南唐时人】 
　　　　顾彦回
南唐时自丹徒令为浙西推官徐铉尝有诗赠之云盛府宾僚八十余闭门高卧兴无如梁王苑里相逢早润浦城中得信疏 【徐骑省集】 
　　　巡官 【馆驿巡官附】 
按唐官志节度观察团练防御使各有巡官一人在推官之下衙推之上节度使兼度支使别置度支巡官一人而节度使又自有馆驿巡官隶于巡官衙推同节度副使之下则是巡官与馆驿巡官又自有等级润得四人内二人为团练度支巡官二人为馆驿巡官
　　　　唐邢羣牧
王璠镇浙西羣牧为团练巡官京口繁要游客所聚易生讥议璠行事有不合理言者不入羣牧必能夺之同舍以为智不以为颛璠以为贤不以为僭公事宴欢羣牧口未言足未至阙若不圆再迁度支巡官 【樊川集】 
　　　　杜顗
新旧唐书本传举进士授秘书省正字李德裕奏为浙西团练使巡官德裕贵盛宾客无敢忤旨惟顗数谏正及德裕责袁州言于亲吏曹居实曰如杜巡宫爱我之言若门下人尽能出之吾无今日德裕在袁州顗客居淮南牛僧孺欲辟顗为吏顗谢曰李公在困未愿仕宦僧孺叹美始顗仕浙西兄牧以诗送 【樊川集】 
　　　　姚颋
为浙西馆驿巡官 【宰相世系表】 
　　　　尚悫
为润州馆驿巡官 【徐骑省集】 
　　　随军
按通典节度使兼都督置随军四人分使出入唐官志巡官之下又有府院法直官要籍逐要亲事各一人然后随军次之
　　　　唐韩滉
故人子滉久在二浙所辟僚佐各随其长无不得人有故人子谒之一无所长滉与之宴竟席未尝左右视后数日置为随军使监库门其人终日危坐吏卒无敢妄出入者 【通鉴】 
右自副使至随军是为幕府参佐因节度观察团练防御招讨等使置
嘉定镇江志卷十六
 参佐〔二〕
总目(缺)
　　唐别驾长史司马 【司马○(钞本无此二字)　案自邢长史以上皆官长史者也自薛讷以下皆官司马者也若不标此二字则混而不分今从严氏说补入】 以下
　　　别驾
按唐六典通典官志会要武德元年改郡丞曰别驾永徽二年改别驾为长史 【旧纪会要系贞观二十三年】 上元二年诸州复置别驾永隆元年省永淳元年复天宝八年省至德中复德宗时省文宗时用宰相韦处厚议复中都督府别驾一人正四品下上州别驾一人从四品下在长史司马之上掌贰府州之事纪纲众务通判列曹岁终与长史司马更入奏计
　　　　唐李洁
为润州别驾 【宗室世系表】 
　　　　司马贞
开元间为润州别驾有史记索隐三十卷 【艺文志】 归崇敬新旧唐书本传治礼家学历润州别驾未几有事桥陵建陵召还参掌仪典改主客员外郎兼史馆修撰
按新书本传作别驾旧本传作长史然旧书礼仪志亦载崇敬为润州别驾当是别驾也
　　　长史
隋为郡官唐初无永徽二年改别驾为之其后二职并置王府都督府诸州皆有长史一员掌统官僚纪纲职务中都督府长史正五品上州长史从五品上次于别驾
　　　　唐姜皎
新唐书本传中宗时为润州长史元宗即位召拜殿中少监
　　　　颜元孙
先天中为润州长史本州岛岛汉荆王庙碑云旧德名家鸿才硕学端右一州羽仪当代
　　　　高绍
开元七年自长安令左迁润州长史为季子碑阴记
　　　　邢长史
忘其名润州类集有僧皎然赠润州长史邢端公诗
　　　司马
叙(缺)
　　　　唐薛讷
为润州司马 【事见先天荆王庙碑】 
　　　　李峤
新旧唐书本传高宗时为给事中酷吏来俊臣陷狄仁杰峤覆其狱列其枉状忤旨出为润州司马诏入转凤阁舍人
　　　　刘延嗣
文明初为润州司马属徐敬业作乱率众攻润州延嗣与刺史李思文固守不降俄而城陷敬业执延嗣邀之令降辞曰延嗣世蒙国恩当思效命州城不守多负朝廷终不能苟免偷生以累宗族岂以一身之故为千载之辱今日之事得死为幸敬业大怒将斩之其党魏思温救之获免囚于江都狱敬业败录忠当叙竟以裴炎近亲不得叙功迁梓州长史 【以新书刘升传旧书刘得威传参定】 成敬荷为润州司马先天中修本州岛岛荆王神祠州人孙处元为撰碑
　　　　李元纮
新旧唐书本传为好畤令迁润州司马以办治得名
　　　　令狐滔
为丹阳郡司马 【宰相世系表】 
　　　　陶司马
忘其名润州类集有薛据题丹阳陶司马厅诗王司马忘其名类集有郎士元送王司马赴润州诗
　　　　武就
为润州司马 【宰相世系表】 
　　　　郑微
为润州司马 【白氏长庆集】 
　　　　云朝霞
教坊乐工自左骁卫将军宣授兼扬州司马宰臣奏扬府司马品高不可授贱工补阙魏谟亦累疏乃改授朝霞润州司马 【以新旧唐书魏谟传及会要参定】 
　　　　五代陈彦谦
通鉴后梁贞明二年杨吴用为润州司马五月徐温爱升州繁富彦谦劝温徙镇海军治所于升温从之以彦谦为镇海节度判官温但举大纲细务悉委彦谦江淮称治
　　　郡丞
隋置赞治后改为郡丞唐废郡丞矣然考文集乃有岑顾二人岂即别驾长史司马而文其称谓乎
　　　　唐岑郡丞
忘其名润州类集有岑参送樊夫子归江宁因寄家兄丹阳郡丞诗
　　　　顾况
自镇海判官入佐著作郎众排为江南郡丞【唐文粹皇甫湜顾况集序】 类集载段安节乐府录言望江南曲始自李太尉镇浙西日为亡妓撰本名谢秋娘后改曰望江南亦曰梦江南葢德裕所谓江南多指京口故熊克类集补遗亦以况为郡丞正在润州大率唐人多以润州为江南
　　　宾佐
唐别驾长史司马通谓之上佐传有宾佐类此
　　　　唐张袆
赵隐镇浙西辟袆为宾佐入为监察御史 【旧唐书张毅夫传】 
　　　通判军府
隋有通守郡各一人唐有别驾通判列曹今考五代有通判军府之职葢源流于隋唐也
　　　　五代方讷
南唐燕王宏冀任宣润二州大都督讷以浙西营田副使通判军府六载匪懈庶职交修诏命迭委累迁至金紫光禄大夫俄拜泰州刺史 【徐骑省集】 
　　　录事参军事诸曹参军
晋宋以来本为府佐非州郡职至隋为郡官唐因之中都督府一人正七品下上州一人从七品上掌勾稽省曹抄目紏弹部内非违
　　　　唐魏晰
为润州录事参军 【先天荆王庙碑】 
　　　　包岋
为润州录事参军 【徐骑省集】 
　　　司功参军事
上州一人从七品下掌官吏考课
　　　　唐李荣
为润州司功参军 【宰相世系表】 
　　　　裴侑
　　　　李眺并
为润州司功参军 【先天荆王庙碑】 
　　　　薛司功
忘其名润州类集与季丹徒宋之问同游招隐寺之问有诗
　　　　韩启
余俞之子愈之侄 【韩启余俞之子愈之侄○ 【钞本愈作俞】 　案韩俞父云卿为文公之叔俞与文公为从昆弟而启余则文公之侄也钞本误愈为俞遂不可通今据新唐书宰相世系表改正】 为润州司功参军 【宰相世系表】 
　　　司仓参军事
上州一人从七品下掌租调仓库
　　　　唐韩掖
为润州司仓参军 【宰相世系表】 
　　　司户参军事
上州二人从七品下掌户籍计帐
　　　　唐李信
为润州司户参军 【宗室世系表】 
　　　　卢正容
　　　　姚闲
　　　　陆岘
并为润州司户参军 【宰相世系表】 
　　　司兵参军事
上州一人从七品下掌武官选举
　　　　唐沈岌
为润州司兵参军 【无为集沈立神道碑】 
　　　　王瓒
为司兵参军润州类集焦山瘗鹤铭后有瓒诗
瓒虽不知何时人然自称谪丹阳功曹掾又称司兵参军乃唐时官称京口自天宝称丹阳则瓒唐人明矣
　　　司法参军事
上州二人从七品下掌律令格式
　　　　唐杜佑
新旧唐书本传尝过润州刺史韦元甫元甫以故人子待之不加礼他日元甫有疑狱不能决佑时在旁元甫试讯佑佑口对响应为辩处契要无不尽元甫奇之乃奏为司法参军
　　　司士参军事
上州一人从七品下掌河津桥梁
　　　　唐卢准
为润州司士参军类集从侄纶有诗送之
　　　参军事
中都督府四人从八品上上州四人从八品下掌直侍督守无常职 【中都督府录事参军事参军事官称与上州同余小异如上州曰司功参军都督府则曰功曹参军司仓以下类此景云中润为中都督府寻罢故参军有司功而无功曹余皆无以曹名之称】 
　　　　唐裴宽
新旧唐书本传景云中为润州参军刺史韦铣自以族望清华尝求子壻虽门第贵盛声名籍甚者铣悉以为不可会休日登楼眺览见数人于后圃有所瘗藏者铣异之召吏访求焉吏白曰参军裴宽居也令与宽俱来铣诘其由宽答曰某尝自戒义不以苞苴污其家今日有人遗鹿置之而去既不能自欺因与家僮瘗于后园以全所守不谓太守见之铣嗟异许妻以女归语妻曰尝求佳婿今得矣明日帏其族使观之宽瘠而长铣曰爱其女必以为贤公侯妻何可以貌求人乎 【以太平广记参定】 
　　　　薛云童
为润州参军 【宰相世系表】 
　　　　李晖
为润州参军 【宗室世系表】 
　　　　权少清
德舆之弟为润州参军类集有德舆诗序云今年羣从之调试于天官春官者以十数兴廉举秀既有其人而少清以明经解巾参南徐州军事尚书公政成事时镇安一方幕庭婉婉多我之执尔其敬恭以事长者求为可知闇然日彰向吾所谓不已之道在此而已路隋新旧唐书本传举明经授润州参军
　　　知市事
中都督府上州皆有市令一人从九品上掌市廛交易通判市事
　　　　唐路隋
新旧唐书本传为润州参军李锜欲困辱之使知市事隋怡然坐市中一不介意韦夏卿高其节辟置东郡幕府声名日振
按隋以参军知市事可见参军事无常职也
　　　监渡
唐六典诸津令一人李德裕传有蒜山渡然润之渡官无考南唐书得一人
　　　　五代马仁裕
本传杨吴时徐知诰镇润州仁裕监蒜山渡首闻朱瑾之乱驰白知诰即日以州兵渡江定乱知诰得政基于此以功拜左领军将军
右自别驾至监渡是为州郡参佐因都督刺史置
　　　知盐铁院
按润州自韩滉兼盐铁使后王纬李锜高骈皆兼之故润州有盐铁院按唐会要先为盐铁留后长庆四年改为知院官从盐铁使王涯之请也
　　　　唐薛諲
以侍御史知浙西盐铁院 【宰相世系表】 
右知盐铁院因盐铁使置【盐铁院虽在润州然节度观察使不兼领盐铁则朝廷别除盐铁使主之以其不常领与其它参佐不同耳故附于末】 
　　　宋参佐
宋朝官制沿唐闲有因革开国之初首惩五季藩镇之患置通判贰军州之政而判推书记支使录曹诸职谓之幕职曹官皆随时增置前代参佐理戎理民之意始合而为一曰通判军州府云者军乃军政州府乃民事也曰判官推官书记支使必冠以节度观察团练防御军事云者因前代军幕之称而临军政也况录事诸曹皆袭前代参军之称则于军政民政岂判然二物乎修军旅于闲暇之时拊吾民以为保障之备建官设属义诚取此若教授职司训导似专文事钤辖兵巡以下诸职似专武事然朝廷兴崇乡校课试之外其事甚巨异时孝悌修明忠信培植执干戈以卫社稷者亦有渐摩之效则脉络所系实相贯通其它仓庾务场管库岸闸虽上下相临究其源流未有不关于军民者孟轲氏云抱关击柝者皆有常职以食于上职无崇卑食焉而怠其事可乎润旧为节镇最占江山之胜承平盛时士大夫多乐于游宦考诸文集闲见姓名不欲遗之然不能备也条列之于左
　　　　通判
干德元年始置诸州通判大藩或置两员以京朝官充后大臣出藩多指名奏辟中丞孙抃言通判古监郡之职一州利害全籍论议与近下寮属不同乞今后不得奏辟通判绍兴后润有南北西三厅今西厅废久南北厅旧不著名氏庆元丁巳钱仲彪为北厅壁记自叶珏始嘉定壬申陈谟为南厅壁记自林仲纯始然多有遗逸今得十三人列于首
　　　　　向约
文正范公仲淹知润日约为通判后仲淹离润约知绛州荐约操守堪充清要任使
　　　　　江某
阙其名通判润州 【李泰伯皇佑续集】 
　　　　　王太博
忘其名韩忠献公琦有和润倅王太博林畔松诗
　　　　　黄殿丞
忘其名为润州倅梅圣俞送以诗中云南徐别乘简且闲下马岸傍呼画舫
　　　　　李屯田
忘其名为润州倅苏魏公颂送以诗中云蚤伏能名动江左重闻谣咏入朱方
　　　　　夏侯元
绍圣丁丑通判润州有栽松记在长山白龙王庙
　　　　　赵亿
通判润州后十八年知镇江府故谢表云十八年之官守故俗犹存 【浮溪集】 
　　　　　葛立隆
右丞议郎通判镇江 【丹阳集】 
　　　　　曾纡
通判镇江尝修城西楼为之记暇日与诸公会其上毛友有诗会淮南漕渠不通泗楚州连数守罢发运使陈亨伯密奏选纡知楚州 【浮溪烂柯二集】 
　　　　　陈昱
殿中侍御史师锡之子自大理寺丞出通判镇江府
　　　　　韩仲通 
　　　　　葛佑之
二人为通判时程迈知府事 【浮溪集】 
　　　　　刘公彦
绍兴初添差通判镇江时仓廪空虚军无见粮交相攘夺大帅刘光世不能禁从容问计公彦曰兵以食为本无食则死人岂肯束手就死其叛亡固宜因进足食足兵之计光世即檄公彦权府事调度给足军民妥安制置使仇愈奏公彦功乞召用一月之闲诏三下光世武人直奏云镇江大军屯驻若去通判刘公彦如失刘光世左右手乃止秋除知真州
以上壁记所无
　　　　　南厅壁记
林仲纯 【绍兴乙卯】 　李杼 【右宣义郎绍兴十四年】 　叶挺 【朝奉郎】 　施该 【朝请大夫】 　慕容邦佐 【朝请大夫】 　吴挟之 【承议郎】 　赵善括 【朝奉郎】 　陆谦之 【朝奉郎】 　沈潭 【承议郎】 　陆游 【通直郎干道元年】 　毛钦望 【朝奉郎】 　杜易 【承议郎】 　王日勤 【奉议郎干道三年到任】 　潘好谦 【承议郎五年到任】 　陶之真 【朝散郎六年到任】 　叶利用 【朝散郎八年到任】 　李宗质 【承议郎淳熙元年到任】 　赵善愖 【朝散郎二年到任】 　高凤 【朝散郎四年到任】 　葛郛 【朝奉郎七年到任】 　杨佑 【朝奉郎九年到任】 　罗颂 【承议郎十一年到任】 　赵绛 【朝奉郎十三年到任】 　朱赞 【朝散大夫十五年到任】 　刘宰 【朝请大夫绍熙元年到任】 　李巨 【朝请大夫三年到任】 　麋师孟 【朝请大夫五年到任】 　卫季敏 【朝请郎庆元三年到任】 　沈圻 【朝请郎五年到任】 　赵善谔 【朝奉大夫嘉泰元年闲到任】 　魏冲 【朝请郎二年到任】 　徐文敏 【承事郎四年到任】 　林中 【林中○ 【钞本此下一段在元志卷十五北厅通判内】 　案注云未详何年人尝建存心堂在潘友文之先则开禧以前人也今考南厅壁记有潘友文注云开禧三年到任而北厅壁记内无之此必传写者之误今特移至南厅潘友文前下文魏珪条注八年八月至以下钞本亦误入元志北厅通判内今亦改正 【珪以嘉定八年至九年七月去正卢宪任教授之时当为宋志不当为元志矣况北厅壁记载任一鹗以嘉定九年二月到任若珪是北厅通判则九年二月珪尚未去任一鹗安得已到任乎则珪为南厅而未为北厅明矣元志内魏珪朝奉大夫六字与宋志复今删之】 】 【未详何年人尝建存心堂在潘友文之先则开禧已前人也】 　潘友文 【承议郎开禧三年到任】 　李焕 【承议郎嘉定二年到任】 　陈谟 【宣教郎四年到任六年除权发遣南康军事】 　胡绾 【奉议郎六年到任】 　魏珪 【朝奉大夫嘉定八年八月至九年三月转朝散七月判太平州】 
　　　　　北厅壁记
叶珏 【左朝奉大夫】 　楼洎 【右承议郎】 　张昌时 【右朝奉郎】 　章汶 【右朝奉郎】 　孟充 【右朝议大夫干道六年】 　徐岘 【朝散郎八年】 　吴辉 【朝散郎淳熙二年】 　王百朋 【承议郎四年】 　惠举 【承议郎六年】 　李湛 【朝奉郎八年】 　时康祖 【朝请大夫十年】 　汪鸿举 【朝奉郎十二年】 　陈杲 【朝奉郎十四年】 　杨坦 【朝请郎十六年】 　施康年 【朝散郎绍熙三年】 　赵善詶 【朝奉大夫四年】 　钱仲彪 【朝散大夫庆元元年】 　李澄 【朝散郎三年】 　张煜 【承议郎四年】 　秦鉌 【承议郎五年】 　叶元汴 【朝奉郎嘉泰元年】 　莫柲 【朝奉大夫三年】 　卫藻 【朝奉郎开禧二年】 　王澣 【朝奉郎嘉定元年】 　吴镇 【朝散郎直秘阁三年】 　李琪 【宣教郎五年六月差知邵武军】 　沈炳 【朝散大夫六年】 　任一鹗 【朝奉郎九年二月】 
　　　　　西厅壁记
武守中 【武守中○ 【钞本自此条以下至臧辛伯条皆在元志卷十五】 　案宋元二志皆载南北西三厅通判宋志所载南厅终于魏珪北厅终于任一鹗皆在嘉定九年以前元志所载南厅始于黄士特北厅始于卫阗 【其注云未详何年人尝建北厅秀野堂记姑载之于首今考下文之史厚祖以嘉定十一年三月至而宋志之任一鹗以嘉定九年二月至则阗之到任当在十年矣】 皆在嘉定十年以后然则宋志之西厅必当载臧辛伯以上诸人 【臧辛伯注云嘉定四年闰三月至】 不得混入元志之内元志之西厅止可载邱寿迈以下诸人 【邱寿迈注云嘉定十二年正月至】 不得滥收宋志之文矣况通判叙云南北厅旧不著名氏则西厅旧着名氏可知今将武守中以下移入宋志而补西厅壁记四字于前 【钞本武守中注有此下皆见壁记六字今考南厅自林仲纯始北厅自叶珏始其注皆无是六字不应此处独有今删】 以符上文之例至于叙中又言今西厅废久者盖谓西厅之廨久废 【元志公廨通判南厅在谯门外之西北厅在府治之西而西厅则在丹阳馆之西注云以旧丹徒驿改创可见其廨之废已久矣】 非谓西厅之官久废 【自武守中以下从未尝裁省】 不得以为宋志缺而元志补之也 【元志将佐门内计议主管机宜文字等官皆明言补嘉定志之缺若西厅壁记果系补宋志之缺不应反畧而不言】 】 【左奉议郎干道七年十二月至】 　赵公广 【奉议郎淳熙三年十二月至】 　钱之望 【宣教郎淳熙五年十月至】 　赵不刊 【朝请郎淳熙六年正月至四月致仕】 　赵公崇 【承议郎淳熙六年九月至】 　赵彦骏 【奉议郎淳熙九年四月至】 　赵伯琉 【朝奉郎淳熙十一年四月至】 　赵善宣 【朝奉郎淳熙十三年六月至】 　赵希曾 【朝散郎淳熙十五年十二月至】 　戴履 【朝散郎绍熙元年四月至】 　俞烈 【朝奉郎绍熙五年七月至庆元二年二月除太学博士】 　曾棐 【朝请郎庆元二年七月至】 　陈臧孙 【承议郎庆元三年五月至】 　何润 【朝散郎庆元五年五月至】 　程准 【朝奉郎嘉泰元年七月至】 　胡坦 【朝奉郎嘉泰三年八月至】 　赵彦适 【承议郎嘉泰三年十月至】 　柴国光 【朝散郎开禧元年十月至二年十二月差通判常州】 　杨九鼎 【通直郎开禧二年至三年二月除权发遣无为军】 　郑镇 【奉议郎直秘阁开禧三年七月至九日改通判建康府】 　臧辛伯 【奉议郎嘉定四年闰三月至】 
　　　　钤辖 【钤辖○ 【钞本自此以下至寿囦条皆在元志卷十五】 　
案据叙中所言则镇江府钤辖本南宋时增置之官而宋通判以下序中亦曾言及钤辖则宋志内必有此官明矣今考寿囦以上诸人皆嘉定九年以前至皆当移入宋志而李邦玉以下诸人皆嘉定十年以后至□归于元志庶不相混至于宋通判以下叙中以学职居钤辖之前今必用元志之例移钤辖于通判之后者盖钤辖之官阶多系武功大夫武翼大夫不但尊于教授抑且重于签判等官叙中特以教授似专文事钤辖似专武事故相提并论而以文事列武事之先非谓钤辖当在教授之后也】 
会要绍兴二十八年守臣杨揆言旧法路分钤辖一州则有州钤辖如常秀平江皆有之独镇江阙乞添置州钤辖从之壁记今废 【按浙西路钤辖驻札平江秋阅则按其事已复归而润有州钤辖则自此始】 
郭端已 【武训郎】 　张（王已） 【武功大夫】 　李觉 【武功大夫】 　赵善全 【武翼大夫】 　张师孟 【武德郎】 　来处恭 【武节大夫】 　赵善玭 【武经郎】 　崔安世 【武翼郎】 　宋克俊 【武功大夫】 　靳祥 【武翼大夫】 　寿囦 【武德郎嘉定七年三月至】 
　　　　签判一员
太平兴国中置判官一员委诸州于牙校中择有干局者为之诸州节度判官则以赞善大夫十五员充此签判所由始润自开宝为镇江军节度实次于留守判官非防团军事判官比故旧称签书仁庙朝得一人
　　　　　郑民彝 
【郑民彝○(钞本无此下一段)案张氏鉴云至顺志卷十六云签判一员旧有壁记今不存嘉定志于壁记外得一人曰郑民彝仁宗朝人太尉戬之子签书镇江军节度判官公事见华阳集今本志不载亦佚脱也今考郑民彝下但云仁宗时人而不加宋字其语气不似元人当是咸淳志引嘉定志也故从张说补郑民彝以下于此而元志旧有壁记以下则移入附录之内(既云嘉定志于壁记外得一人则宋志内有壁记明矣今考赵希卭以下皆在嘉定十年之后自当列于元志钱仲虒以上虽无年月要当在嘉定九年之前则当为宋志壁记矣)】 仁宗时人太尉戬之子签书镇江军节度判官公事 【见华阳集】 
　　　　　壁记
张端修　徐嘉言　李处端　吴澧　耿弅　柳绩　韩莘臾　邹如愚　王禹锡　钱巽　蔡震　臧辛伯　燕棨　葛璨　宋叔晞　钱仲虒
　　　　节度掌书记
干德二年诏历两任有文学者许两使留后奏充掌书记润自唐为两使节镇宜有之久阙
　　　　　孙立节
字介夫为条例司属官以议不合引去出为镇江军书记苏文忠轼时通守钱塘往来常润间见立节于京口方新法之初监司皆新进少年驭吏如束湿不复以礼遇士大夫而独敬惮立节曰此抗丞相不肯为条例司者 【东坡后集刚说】 
　　　　观察支使
太平兴国六年诏诸节度州依旧置观察支使一员书记支使不并置有出身曰书记无出身曰支使在判官之下推官之上润自唐为节度宜有之久阙
　　　　　程珦
字伯温明道先生颢伊川先生颐之父参政文简公琳之族弟再调润州观察支使有侍禁曹元哲者挟权要势与人争田州守畏逼嘱珦右之珦弗为挠润当冲途州事颇剧多赖珦以济声闻甚着部使者至无有不论荐者改大理寺丞 【程珦家传】 
　　　　节度推官一员
宋沿前代之制两使置判官推官各一人润自唐为两使节镇故节度观察皆有推官今得数人
　　　　　阮逸
景佑三年为镇江军节度推官诏令较定旧钟律作钟磬律度案之虽与古多不合犹推恩而遣之转镇安节度掌书记知城父县 【通鉴长编】 
　　　　　孙锡
字昌龄部使者及两制以御札举锡自巢县主簿改充镇江军节度推官 【临川集】 
　　　　　胥彦迪
内翰偃之曾孙为润州推官 【蔡佑杂记】 
　 　壁记旧缺
陆师贾嘉定七年正月二十日到任
　　　　观察推官一员
叙(缺)
　　　　　陈郁
为润州观察推官 【华阳集】 
　　　　　许渤
权润州观察推官文正范公仲淹举渤清心至行不求闻达复通经术长于议论望改转京官签书陕府判官
　　　　　王觌
为润州观察推官召对除司农寺主簿改秘书省著作佐郎
　　　　　祝夔
崇宁闲为润州观察推官 【烂柯集】 
　　　　　刘察推正甫
不记其名赴南徐幕江西举老以诗送云此翁文采自权奇抹过盐车十万蹄笔下何多春草句胸中定有辟尘犀戴公山下竹三径米老庵前云一溪莲幕退思湖上客一篇为我赋新题
　　　　　壁记旧缺
赵希楢嘉定六年九月初十日到任
　　　　职官幕掾
签判判官书记推官皆为幕职官即幕掾也得二人不言所职当存之
　　　　　李育
字仲蒙为润州职官 【东坡集】 
　　　　　吴默
皇佑己丑张升守润默为幕掾修郡治
　　　　郡掾
政和三年尚书省言州建六曹参军参军之称起于行军之际恐不当袭有旨参军改为掾今得一人
　　　　　胡唐老
宣和辛丑虞奕守润唐老为郡掾
　　　　仪兵刑曹
政和初自判官至诸曹改为士户仪兵刑工曹掾建炎初始复旧制今得仪兵刑曹共四人
　　　　　陈桷
靖康闲为镇江府司仪曹事
　　　　　陶旊
政和初为润州司兵曹事改宣义郎时卿寺丞掾号美官寒士得之尤难当路有知旊者欲以此留旊旊度食贫留京师非便求金坛令以归其不汲汲于进取如此 【浮溪集】 
　　　　　蔡佑
肇之子政和末为镇江府司兵曹事
　　　　　陈晁
师锡之侄宣和闲为镇江府司刑曹事
　　　　录事参军一员
宋诸府为司录诸州为录事干兴元年令诸州尽置熙宁三年诏差职官知县及奏举县令人充政和为司录建炎复旧掌州院庶务纠诸曹稽违
　　　　　赵师陟
为润州录事参军兄师旦知康州与侬智高战死师陟护丧归事闻以师陟为大理寺丞签书泰州军事判官 【临川集】 
　　　　司理参军一员
五代诸州有马步狱以牙校充谓之马步院开宝六年诏改为司寇院以士人为参军后改为司理选在任清白能推狱者为之端拱淳化以来皆上躬自拣择
　　　　　虞太微
为润州司理参军 【临川集】 
壁记礼部侍郎李直土文曰典狱之义吕刑一篇训畅深矣然其要曰两造具备师听五辞又曰明清于单辞又曰非佞折狱惟良折狱罔非在中夫两造不备单辞独听世之折狱者皆知其不可而或为之自非佞者巧于迎伺倾侧而成其奸则谁忍昧冒出此故古之哲王明谨用刑必以付之端良之人故能尽其心而即天论然后一成不变可无憾也寒朗理楚狱不惮触显宗盛怒身犯不测之诛卒伸四侯与千人之冤非良而不佞者能之欤噫人心无常古训莫式冤滥始不胜其繁鬼责人非幽显一理独无惧于心乎蔡确治狱专以深文排陷善人致位丞辅崔台符杨汲亦以锻炼傅会旋践通显然丑声奸迹流于策牍所得几何所丧洪矣是皆惑于近而昧其远者也可不戒哉京口郡理掾季君淇于所居官立石刻来者氏名岁月自其身始君论谳守正不肯揣长官意为轻重予夺可谓能守其职矣虽君所职者特一郡之事耳然狱无小大自是而充之岂有异哉故予举其大者所以期君于远也君欲得余一言用辄书以广其敬忌之心焉
　　　　　季淇
为润州司理参军始立壁记
　　　　司户参军一员
掌户籍赋税仓库受纳
　　　　　刘正固
为润州司户参军 【王黄州集】 
　　　　司法参军一员
掌议法断刑
【以下缺】 
　　　　学职 【学职○ (钞本此下一段在下卷金坛县令之后)　案元志之学职在参佐之外而宋志之学职则在参佐之内故宋通判以下叙中有教授职司训导之语然则学职一门不得列于宰贰之后矣必知当列于司法参军之后都仓兼籴纳之前者以参军以上皆理民事其职视教授为繁都仓以下皆系杂流其职视教授为贱故也 (元志参军等官在参佐类仓库等官在司属类)】 
润学始于太平兴国八年景佑三年有旨立学宝元己卯文正范公仲淹为守聘江南处士李觏使讲说以教养其州之子弟此时虽未建官然设教于润当自李始继李之后得数人壁记所阙
　　　　　李觏
字泰伯盱江人有文藳十二卷祖无择为之序又有皇佑续集八卷常语上中下三卷周礼致太平论十卷后集六卷后授将仕郎试太学助教
　　　　　曾旼
熙宁闲以名儒分教京口显学魏宪家居平江年十二提书诣旼就弟子列旼知其非近器励使游太学 【丹阳集魏宪墓志】 
　　　　　毛友
崇宁初为润州教授不数年闲致身侍从后十七年来守润 【烂柯集】 
　　　　　董铸
字睎渊政和五年辟廱高第解褐宣和九年为镇江教授京口雅多士铸不啬其有乐以告人故方数千里士劝趋之显学毛友不妄许可待以上介论荐诸朝 【浮溪集】 
　　　　　董弅
字令升宣和闲为镇江教授
　　　　　壁记
庆元庚申陈德一立
马闳　俞篪　邹全嗣　吴武陵　王俊彦　谈宓　曹岠　虞仲珤　胡元质　戴几先　秦渊　葛掞　熊克　沈必豫　陈伯广　杨大灋　徐端卿　王极　赵默　周莘　谭良显　黄誾　费埙　陈德一　袁孚　许溪　杨迈　李勋　卢宪 【从政郎嘉定六年闲三月至】 【卢宪 【从政郎嘉定六年间三月至】 ○ 【钞本从政郎以下在元志卷十七】 　案宋志既有宪名则元志必不复见显系传写之讹今于元志内删去卢宪二字而移其注于此 【钞本下文有徐侔德方符何渷邵梦龙娄体仁罗闿六人皆复见于元志而到任年月又在卢宪后盖误衍也今删】 】 
　　 都仓兼籴纳一员
叙(缺)
曾旼元丰闲以秀州军事推官监润州籴纳仓军事推官今从事郎也太守许遵令旼采诸家文集始自东汉终于南唐歌诗赋赞五百余篇厘为十卷名曰润州类集
　　　　织罗务
润以土贡故有之 【详见公廨类库务】 【详见公廨类库务○ 【钞本公廨作官寺】 　案宋元志俱有公廨门而无官寺门 【元志内言详见公廨门者数处未有言详见官寺门者】 此处之织罗务又实在卷十二公廨门内 【库亦在公廨门内故连言之】 今特改正】 
　　　　　苏携
丞相颂之子监润州织罗务会课改宣德郎
　　 　都酒务一员
叙(缺)
 陈某
阙其名王安礼知润州器其材表监都酒务与参谋议榷酤课羡 【详见酒课及陵墓】 
　将佐 【将佐○ 【钞本无此二字】 　案元志内参佐与将佐判然为二此志下文云右都头兵马使以下是为将佐 【钞本在都头翟行约条后今案以下二字所包者广不但兵马使在其中即押衙大将亦在其中故移至大将陈佑条后】 则将佐亦另为一门非与参佐合而为一此二字之子目必不可不补矣】 
叙(缺)
　　唐都头以下
　　　都头 【都头○ 【钞本此下一段在下卷宰贰之末】 　案都头乃将佐中最尊之官若不列于都知兵马使之前而列于宰贰之后则与右都头兵马使以下之语不相应矣 【上文唐都头以下五字钞本脱去今据参佐门内唐别驾长史司马以下之例补列于此下文宋都统制以下亦仿此例】 】 
按唐会要都知兵马使之上有都虞候而都头无闻惟唐孔纬传载李顺节以天武都头领浙西节度又通鉴耀德都头李鋋为镇海节度推此则都头之职乃将军之尊称
　　　　唐翟行约
通鉴咸通中杜审权节度镇海行约为都头庞勋之乱审权遣行约将兵救泗州贼逆击于淮南围之城中兵少不能救行约及士卒尽死
　　　都知兵马使
唐官志元帅都统条下有前军中军后军兵马使会要元和四年中书门下奏应诸道军将官至常侍大夫职兼都知兵马使都押衙功绩显着本道无官职可奖者即任荐送是兵马使之上又自有都知兵马使也
　　　　唐张潾
高骈节度镇海潾为大将骈令潾分道击黄巢屡破之降其骁帅秦彦毕师铎李罕之许勍等巢贼遂趋广南后骈以潾为都知兵马使 【以旧唐书僖宗纪新旧唐书高骈传通鉴参定】 
　　　　张子良
　　　　李奉仙
　　　　田少卿
元和二年为浙西镇海军兵马使节度李锜反以宣州富饶有并吞意遣子良奉仙少卿将兵三千袭之三将夙有向顺志知锜必败与牙将裴行立同谋讨之召谕士卒曰仆射反逆欲使吾辈远取宣城何为随之族灭岂若弃逆效顺转祸为福乎部众大悦回戈趣城锜大惊曰何人邪曰张中丞也锜怒甚子良等以监军命晓谕城中逆顺且呼锜束身还朝左右以幕缒而出之送京师帝御兴安门问罪先是春三月彩虹入子良宅 【语见祥异】 及子良围城锜就擒擢子良检校工部尚书左金吾将军寻拜方镇封南阳郡王赐名奉国田少卿检校左散骑常侍左羽林将军代国公李奉仙检校右常侍右羽林将军邠国公 【以新旧唐书李锜传旧书宪宗纪通鉴太平广记参定】 
　　　押衙
唐会要其职与兵马使相次李景逊在浙西有左都押衙迕景逊意景逊杖之是押衙之上又自有都押衙
　　　　唐赵翼
通鉴咸通中杜审权节度镇海翼为押衙庞勋之乱审权遣翼将甲士救泗州 【详见刺守】 
　　　大将 【衙将裨将附】 
将校之职唐通典官志并不登载官志惟载上中下镇将会要通鉴云自艰难以来天下有军节将之权尤重遂于所管诸郡别置镇兵大将主之干扰郡政或为奸盗元和十四年宰臣因乌重嗣之请始奏罢诏诸道节度都团练都防御经略等使所管诸郡兵马并令刺史领之又会要开成三年敕今后诸道节度团练防御等使不得更奏大将充巡内上佐官推此则节镇宠任军将为上佐易骄难制其后至于差拨将校便为支郡刺史如钱镠杨行密之徒肆无忌惮矣今考润州将校多有忠勇立功之人亦有敢为叛逆者并列于左所以示来世当防微杜渐也
　　　　唐王栖曜
　　　　李长荣
　　　　柏良器
韩滉节度镇海三人为裨将李希烈陷汴州滉令将劲卒万人讨贼解宁陵之围 【详见兵防】 贞元三年栖曜长荣等已为浙西大将上以诸道大将有功劳者将擢掌禁兵增左右龙武军将军各一员以栖曜长荣等充之 【以新旧唐书韩滉栖曜良器传会要参定】 
　　　　赵琦
元和二年李锜节度镇海琦为大将锜反杀留后王澹监军使闻乱遣琦出慰止又脔食之锜死赠琦和州刺史 【以新旧唐书李锜传通鉴参定】 
　　　　裴行立
元和二年为浙西镇海军衙将节度使李锜之甥也锜反行立思向顺悉知锜之密谋与张子良等约还兵执锜其谋多决于行立及三将回戈趍城行立举火皷噪应于内引兵趍衙门锜大惊曰门外兵何人左右曰裴侍御也锜拊膺曰行立亦叛吾邪吾何望矣跣足逃女楼下亲将李钧引挽强三百趋出庭格鬬行立兵贯出其中斩钧传首城下锜闻之举族恸哭锜死擢行立泌州刺史 【以李锜传通鉴参定行立本传作泌州刺史】 
　　　　王国清
通鉴长庆二年为浙西大将作乱观察使窦易直讨擒之伏诛并杀其党二百余人
　　　　凌茂正
　　　　王克容
并为浙西衙将通鉴咸通中贼裘甫乱浙东观察使郑祇德求救于浙西 【语见杂录武事】 王式代祇德使茂正率同宣歙将白琮等解象山之围又命克容将水军巡海澨遇贼将刘简于宁海东贼弃船走
　　　　张潾
　　　　梁缵
干符闲高骈节度镇海潾缵为大将骈使潾缵分兵讨贼累捷降其首领数十人贼南趋岭表 【新旧唐书高骈传】 
　　　　张郁
通鉴光启二年正月镇海牙将张郁作乱攻陷常州六月节度使周宝遣牙将丁从实袭常州逐郁奔海陵宝遂以从实为常州刺史
　　　　刘浩
为润州衙将光启三年二月帅其党作乱攻府舍杀僚佐十二月钱镠命阮结克润州浩亡不知所在 【详见刺守】 
　　　　吴秦师权
　　　　陈佑
通鉴后梁贞明二年皆为润州大将秋七月衙将周郊作乱入府杀师权佑讨斩之
右都头兵马使以下是为将佐因镇海军置
　　宋都统制以下
　　　叙
 　都统制 【都统制○ (钞本此下一页余在元志卷十七)　案都统制之官设于绍兴十一年终南宋之世未尝或废故冯榯以上到任在嘉定九年以前者宋志之所载也刘琸以下到任在嘉定十年以后者元志之所续也今移其前半于宋志庶宋之将佐不致全缺(都统制之下尚有计议等官然元志既言其为嘉定志所无则不得移至此处矣)】 
绍兴十一年南北修好缘边诸军始置都统制领之其在京口者曰镇江府驻札御前诸军都统制旧都统司厅有壁记前记真州守鄱阳左昌时文续记司业袁燮文今不存
解元 【镇江军承宣使】 　王胜 【昭化军承宣使主管侍卫马军号王黑龙绍兴中镇江籍民丁以警夜人苦暴露而盗不息胜以诸军部分伺察于是奸偷屏迹居人安堵时户部侍郎蒋璨为书此事】 　刘宝 【武泰军承宣使主管侍卫马军绍兴三十年言补置制胜军三十一年以军律不严责散官安置张子葢后仍兼淮东招抚使再至】 　刘锜　成闵 【庆远军节度使主管侍卫马军京西河北等路制置招讨使召拜太尉为殿师王友直后再至】 　张子葢 【安德军为节度使绍兴三十二年解海州围】 　郭振 【奉国军承宣使主管侍卫步军】 　戚方 【宁武军承宣使主管侍卫步军】 　王友直 【宜州观察使召为步帅】 　李川 【武功大夫果州团练使主管侍卫步军司公事干道九年三月至】 　郭棣 【武功大夫荣州刺史主管侍卫步军司公事淳熙二年正月至】 　李思齐 【武功大夫英州刺史金州副都统制淳熙六年二月至】 　雷世方 【武夷大夫池州副都统制淳熙八年七月至】 　翟方道 【训武郎侍卫步军都虞候兼权侍卫马军司职事淳熙十一年闰十一月至】 　张诏 【武经大夫池州都统制淳熙十三年三月至】 　刘超 【武经郎带御器械淳熙十四年八月差充镇江副都统十五年四月至】 　阎世雄 【武节大夫鄂州江陵军副都统制就任改镇江都统制淳熙十六年九月至】 　王瑛 【武功大夫侍卫步军都虞候兼权侍卫马军司职事庆元六年十月至】 　李爽 【武德郎江州都统制嘉泰三年三月至】 　李郁 【武夷大夫忠州刺史侍卫步军司都虞候权侍卫马军司职事嘉泰四年四月至】 　李奕 【武德郎鄂州江陵府副都统制开禧元年四月改为镇江都统制五月至】 　郭倪 【金州观察使殿前副都指挥使改除镇江都统制兼知扬州淮东安抚开禧元年八月至】 　毕再遇 【忠州团练使右骁卫将军镇江副都统制开禧三年正月至扬州置司兼知扬州】 　彭辂 【忠州刺史主管侍卫步军司公事兼权侍卫马军司职事除镇江都统制开禧四年正月至】 　卢彦 【武修郎嘉定四年转武翼郎差充镇江副都统制扬州屯驻兼权都统制职事】 　刘元鼎 【武德大夫吉州刺史江州副都统制改除镇江都统制嘉定五年六月至】 冯榯 【武功大夫开州刺史主管侍卫马军司公事改除镇江都统制嘉定七年十月至】 
右都统制(缺)
嘉定镇江志卷十七
总目(缺) 【宰贰○(钞本无此二字)　案元志内宰贰与参佐分为二门此志宋通判以下叙中亦但言参佐不言宰贰则此卷之首必当补此二字无疑】 
 宰贰 
叙(缺)
 　丹徒县令〔丞佐附〕 【丹徒县令 (丞佐附) ○(钞本此下二页余在元志卷十六)　案钞本宋志内本无丹徒县今必移元志之前半为宋志者其证盖有四焉丹徒丹阳金坛三县皆属于镇江府而丹徒独为附郭之邑今丹阳金坛之令丞簿尉皆载于此志之中而丹徒独缺断无外县尚能采访而本城反遗之理且丹阳县令终于吴符(注云嘉定六年到)金坛县令终于王概(注云嘉定八年十二月到任)皆与卢宪同时而丹徒县令内之莫焕 (注云嘉定八年十一月十九日到)亦与卢宪同时然则陆肃以下莫焕以上俱是宋志而非元志矣此一证也张氏鉴论元志宋太守条云所记宋太守通判皆踵嘉定志作已见彼志者不重出今按张氏之说最为精确太守通判既不与宋志重复则县令亦必不与宋志重复矣夫元志所载丹阳县令始于朱天锡(注云嘉定九年至不言何月今考卢宪之去任在是年七月则天锡之到任必在七月以后矣)金坛县令始于厉思明(注云嘉定十二年至)皆在卢宪以后而丹徒县令内之倪祖义(注云嘉定十一年十二月三日至)亦在卢宪以后然则倪祖义以下始为元志而莫焕以上皆非元志矣此二证也元志之例惟姓名是大字其官阶年月无不小字而丹徒县令一段除壁记外其余皆是大字实与元志之例不同而与宋志之例相合王宏道传注云宰相世系表王纪传注云见徐骑省集侯道济传注云见伊川先生集虞丹徒季丹徒温丹徒等传皆引诗文为证陆肃及徐摛传后又有按语其例皆宋志宰贰门所有而元志宰贰门所无则非元志明矣此三证也下文丹阳金坛二县令下皆注云丞佐附此处丹徒县令下亦然故唐项斯为丹徒尉即列于唐丹徒令后宋陆安民为丹徒丞王深陈沂为丹徒簿叶梦得为丹徒尉即列于宋丹徒令之后皆宋志之例若是元志则丞佐等各为一门不得附于县令后矣金坛县令壁记前云今宰政壁记自咸平段备始其姓名比二邑为详者云云所谓二邑即指丹徒丹阳而言据此则宋志本有丹徒壁记无疑若壁记归于元志则是语为无着矣此四证也有此四证则钞本为传写者之误固显然矣】 
　　　汉陆肃
历丹徒令
按唐宰相世系表肃之父名稠稠之弟名逢逢之孙名穰犹为汉海盐县令于肃为侄行则知肃为东汉人也
　　　宋贾渊
齐书本传自太学博士出为丹徒令升明中萧道成刺南徐嘉渊世学取为骠骑参军
　　　齐沈巑之
为丹徒令以廉自守不事左右浸润日至遂锁系尚方叹曰一见天子足矣上召问之巑之曰臣坐清所以获罪上曰清何以获罪曰无以奉要人上曰要人为谁巑之以手板四面指曰此赤衣诸贤皆是上知其无罪复除丹徒令入县界吏候之谓曰我今重来当以人肝代米不然清名不立
　　　梁虞
丹徒忘其名润州类集有何逊答虞丹徒歌
　　　徐摛
本传晋安王移镇京口摛随府转带郯令
按宋齐志郯县侨治丹徒
　　　唐王宏道
历丹徒令 【宰相世系表】 
　　　季丹徒
忘其名类集宋之问有酬季丹徒见赠诗
　　　温丹徒
忘其名类集皇甫冉与之同登万岁楼有诗
　　　彭彦规
太和中为丹徒令建云腾庙
　　　项斯
会昌中擢进士第为丹徒尉杨敬之爱斯为诗所至称之诗云平生不会藏人善到处逢人说项斯
　　　五代段明府
忘其名南唐用为丹徒令类集有李建勋有赠丹徒段明府二诗
　　　顾彦回
南唐时为丹徒令
　　　宋王纪
太平兴国五年历丹徒令 【见徐骑省集】 
　　　李韶
长编太平兴国八年以殿中丞知丹徒县
　　　陈之奇
字虞卿庆历闲为丹徒令其为政主于爱而民亦爱之故相王岐公珪志其墓
　　　王国为丹徒令 【王国为丹徒令○ (钞本无国字)　案乾隆镇江府志嘉庆丹徒县志所载丹徒县令宋王纪李绍陈知奇之后皆有王国与此志次第正同今据以补入】 
改著作佐郎
　　　丹徒黄令
忘其名官满归王庄定存相遇于泗上以诗别之
　　　侯道济
明道先生程颢伊川先生程颐之外祖以儒学中科第为丹徒县令 【见伊川先生集】 
　　　陈安止
元佑四年为丹徒令
　　　陆安民
为丹徒丞尝咏江际沙田有爱民之意类集有陆仲高送行诗
　　　王深
熙宁闲丹徒主簿有文行南丰先生铭其父墓
　　　陈沂
御史里行洙之弟殿中侍御史师锡之叔丹徒主簿
　　　叶梦得
崇宁闲丹徒尉有所赋诗词在石林集中
宰政旧无壁记前志自苏行冲始
苏行冲 【右宣教郎绍兴元年到】 　钱觉 【右奉议郎绍兴三年到】 　向渡 【右奉议郎绍兴九年到】 　刘觉民 【右通直郎绍兴十二年到】 　柳材 【右宣教郎绍兴十三年到】 　赵学老 【右通直郎绍兴十六年到】 　窦公迈 【右承议郎绍兴十八年到】 　郭堂老 【右承议郎绍兴二十一年到】 　魏之基 【右宣教郎绍兴二十四年到】 　欧阳并 【右通直郎绍兴二十七年到】 　徐宅 【右承议郎绍兴三十一年到】 　吕广 【右通直郎隆兴二年到】 　谢杰 【右宣义郎干道二年到】 　韩元老 【右宣教郎干道五年到】 　何健 【右宣教郎干道九年到】 　周珝 【宣教郎淳熙二年到】 　高畯 【宣教郎淳熙四年到】 　孟致康 【宣教郎淳熙七年到】 　蔡戬 【通直郎淳熙十年到】 　田橡 【朝散郎淳熙十四年到】 　仲庆远 【宣教郎绍兴元年到】 　高得居 【承议郎绍兴四年到】 　张思忠 【承议郎庆元二年闲到】 　李时升 【奉议郎庆元四年到】 　王若水 【宣教郎庆元六年到】 史宜之 【奉议郎嘉泰二年到】 　强向 【奉议郎泰四年】 　林昌 【通直郎开禧三年到】 　赵善涟 【奉议郎嘉定三年到】 　高惟月 【奉议郎嘉定五年到】 　莫焕 【通直郎嘉定八年十一月十九日到】 
　　丹阳县令〔丞佐附〕
　　　宋到
撝齐书本传试守延陵令非所乐去官
　　　齐戴景度
世祖建元元年延陵令上季子庙涌井事 【见齐志祥瑞】 
　　　梁褚澐
本传先曲阿令又延陵令
　　　刘之遴
本传延陵令
　　　王僧恕
延陵令撰季子庙碑文
　　　唐迈之
延陵令有集十一卷 【未详何时人见隋经籍志注姑附于此】 
　　　唐师贤
延陵令有集十五卷 【未详何时人见隋经籍志注亦姑附于此】 
　　　唐杜羔
延陵令 【见宰相世系表】 
　　　沈琰
吴兴人开元十年延陵令与长史高绍同谒季子庙 【见季子碑阴记】 
　　　李令从
永泰元年延陵令刺史韦损开练湖李华作颂载其能如韦公之爱人
　　　邵挚
类集有刘长卿送挚赴延陵令诗
　　　卢少卿
延陵令忘其名类集有李颀送卢少卿赴延陵诗
　　　李延陵
忘其名类集有刘长卿同游紫阳观至华阳洞诗
　　　延陵张宰
忘其名类集有陆龟蒙赠诗
　　　锺重渐
试大理司直兼延陵令类集有重渐题季子庙诗曾旼疑其南唐人
　　　李韶
延陵丞 【见宰相世系表】 
　　　韦少府尉
延陵忘其名附见于此
宋朝仍唐为延陵县非古延陵也古延陵今常之晋陵是已熙宁五年废县为镇隶丹阳析其地属三县后百余年镇官周松年得县令壁记于土中其序文治平四年县令掌文纪撰附于左
刘赟 【淳化元年至】 　张德方 【至道元年】 　王在和 【咸平二年】 　王继明 【咸平五年】 　郑思齐 【景德二年】 　姜固 【祥符元年】 　黄宗望 【祥符三年】 　崔思齐 【祥符六年】 　方仲弓 【祥符九年】 　管昭文 【天禧四年】 　乐成象 【干兴元年】 　吴纪 【天圣二年】 　杨仪 【天圣三年】 　裴谅 【天圣六年】 　郑崇 【天圣九年】 　张文震 【景佑四年】 　赵永 【景佑四年】 　卫登 【宝元二年】 　孙佐 【康定二年】 　孟应之 【庆历二年】 　王琮 【庆历五年】 　陈锐 【皇佑元年】 　牛自诚 【皇佑四年】 　王颐 【至和元年】 　王夷直 【嘉佑二年】 　秦道 【嘉佑五年】 　高大明 【嘉佑八年】 　掌文纪 【治平三年】 
　　　吴顾雍
弱冠自合肥长转曲阿有治迹
　　　吾粲 【吾粲○(钞本吾作吴)　案三国志吴人有吾粲而无吴粲传写者因吾为罕有之姓遂改吾为吴而上文顾雍上复脱去吴字文义遂不可通(张氏鉴谓当作吴吾粲说亦可通然上文尚有顾雍则吴字当在顾雍之上不当在吾粲之上矣)今皆改正(顾雍传云弱冠自合肥长转曲阿有治迹钞本脱冠字今亦据三国志补入)】 
本传字孔休孙河为将军得自选长吏表粲为曲阿丞迁长史治有名迹
　　　孙助
河之子为曲阿长 【见孙桓传注】 
　　　宋孔曲阿
忘其名类集有谢惠连与孔曲阿别诗
　　　齐周洽
汝南人曲阿令廉约无私卒于都水使者无以殡吏人为买棺器武帝闻而罪之曰洽累历名邑而居处不理遂坐无车宅死令吏衣棺之此宜罪贬无论褒恤乃敕不给赠赙 【见傅琰传】 
　　　邱仲孚
梁书本传曲阿令仲孚以拒王敬则功迁山阴令 【详见攻守形势】 
　　　梁褚澐
本传为曲阿令清谨可纪
　　　臧仲博
曲阿令 【见臧质传后】 
　　　江子一
本传曲阿令着美绩
　　　司马寿
曲阿令 【见司马筠传】 
　　　胡颍
陈书本传曲阿令寻领马军
　　　陈拟
本传陈霸先镇朱方拟除步兵校尉曲阿令
　　　周宏贞
本传曲阿令
　　　唐尹元贞
本传文明元年曲阿令徐敬业攻陷润州元贞率兵赴援及战败被擒敬业临以白刃胁令附已元贞词色慷慨竟不屈寻遇害敬业平赠润州刺史谥曰壮
　　　柳尚素
曲阿令 【见柳子厚文集】 
　　　韩晕
丹阳令 【见宰相世系表】 
　　　杜孟寅
永泰元年丹阳令刺史韦损开练湖李华作练塘颂载其能秉韦公之清白
　　　王琼
贞元初丹阳令三年调集皆黜落甚惋愤乃赉百千诣茅山道士叶虚中求奏章以问吉凶虚中年九十余强为奏之其章随香烟飞上缥缈不见食顷复坠地有朱书其末云受金百两折禄三年枉杀二人死后处分后一岁琼暴终
　　　孔绚
丹阳令
　　　李明府
忘其名刘延史有题丹阳李明府后亭三诗 【类集】 包章丹阳令
　　　陆谋
丹阳丞 【见宰相世系表】 
　　　韦广宗
丹阳丞 【同上】 
　　　啖助
本传淹该经术天宝末丹阳主簿秩满屏居
　　　李纮
曲阿尉
　　　李素臣
曲阿尉
　　　郑伦
丹阳尉 【并宰相世系表】 
　　　赵少府
丹阳尉忘其名给事中治亲弟之子类集卢纶有送丹阳赵少府诗
　　　丁少府
忘其名归余杭觐省权德舆以序送之云丁氏子用文谊缘饰吏道尉丹阳三年嘉闻籍甚罢去之日以彩衣归田庐邑中诸生怆离燕之不足俾予序羣言以为贶
　　　樊潜
唐末以射策高等补丹阳尉课考为优 【见徐骑省集】 
　　　五代吕延祯
南唐时知丹阳县镇事兼点检馆驿迎送公事重开练湖有奏状又作铭序
　　　郭道规
南唐时丹阳令称疾辞官
　　　吴淑
以高第补丹阳尉
　　　宋王令
忘其名京口集有丹阳王令即事诗
　　　许元
知丹阳县有练湖决水一寸为漕渠一尺故法盗决湖者罪比杀人会岁大旱元请借湖水溉民田不得报决之州守遣吏按问元曰便民罪令可也竟不能诘由是溉民田万余顷岁乃大丰
　　　苏京
绍圣中宰丹阳寿堂京所立也
　　　张蒙
丹阳令葛胜仲有诗赠之 【见京口集】 
　　　苏携
丹阳丞会令缺行令事陈力二年如实为令者丹阳当东南舟车之冲异时高丽入贡吏并缘掊取方数百里骚然携为区处使者虽至而民不知岁饥赈济携乞米于有司有司难之请至再三必得米则朝夕临视唯恐不均虽邻邑归者亦受而不辞全活千万计
　　　夏竦
以父承皓死事授丹阳主簿上书乞应制举既中擢光禄寺丞通判台州
　　　王致尧
元丰初尉丹阳为丹阳县学记
　　　虞元佐
丹阳尉郡人苏师德仁仲有赠诗 【见京口集】 
宰政旧无壁记前志始于赵公达今本县题名自政和闲姚鹏始
姚鹏 【承议郎政和八年到】 　刘侨 【从政郎宣和四年到】 　赵公达 【建炎元年到】 　崔世雍 【建炎三年到】 　陈彦忠 【建炎四年到】 　李唐 【绍兴元年到】 　朱郁 【绍兴二年到】 　沈咏 【绍兴三年到】 　王绛 【绍兴五年到】 　章复 【绍兴七年到】 　吴芑 【绍兴十年到】 　刘长民 【绍兴十三年到】 　时檄 【绍兴十五年到】 　苏忠规 【绍兴十八年到】 　陶之真 【绍兴二十六年到】 　毛兟 【绍兴二十五年到】 　梅时 【绍兴二十六年到】 　韩贽冑 【绍兴二十九年到】 　胡杰 【绍兴三十年到】 　燕世弼 【隆兴二年到】 　施广成 【干道三年到】 　陈玠 【干道五年到】 　李漳 【干道七年到】 　徐安国 【干道八年到】 　孙泰辅 【淳熙二年到】 　李应 【淳熙四年到】 　张用之 【淳熙五年到】 　韦潜心 【淳熙七年到】 　曹畋 【淳熙八年到】 　章樾 【淳熙十一年到】 　陈环中 【淳熙十四年到】 　高栋 【淳熙十六年到】 　王括 【绍兴三年到】 　赵师傃 【庆元元年到】 　张再兴 【庆元四年到】 　施济 【庆元四年到】 　朱处大 【嘉泰二年到】 　陈廉 【嘉泰三年到】 　孙文达 【嘉泰四年到】 　李百寿 【开禧二年到】 　徐文度 【嘉定二年到】 　吴符 【从政郎嘉定六年到】 
　　金坛县令〔丞佐附〕 
　　　唐岑羲
金坛令颇有治绩以文吏著名宰相语本道巡察御史曰毋遗江东三岑乃荐羲为汜水令
　　　武平一
本传中宗时尝因诗颂规诫元宗立贬苏州参军徙金坛令被责而名不衰
　　　刘彦回
开元中自侍御史左迁金坛令彦回以直贬终守清节琴樽自娱吏民畏爱之
　　　徐有邻
金坛令 【见宰相世系表】 
　　　武谭
金坛令 【见宰相世系表】 
　　　李晤
金坛令 【见宗室世系表】 
胡玘永泰元年金坛令刺史韦损开练湖李华作颂载其能禀韦公之成规
　　　姚合
武功人金坛令筑武功台于金坛县衙西池中有石记
　　　樊谕
金坛令 【见徐骑省集】 
　　　王甲
开元末金坛丞 【见太平广记】 
　　　萧颖士
金坛尉将赴金坛有诗别二补阙三拾遗 【见文粹】 
　　　韦泛
大历初金坛尉 【见太平广记】 
　　　宋吴中复
字仲庶金坛令景佑中擢第时上锡羣进士诗其卒章有清修之训中复建亭取以为名士大夫咸咏歌之姚辟以书抵王存曰子熟吴君治不可以嘿存因为诗云
　　　曾长官
元丰闲金坛令奏请乞开夹苎千渎以兴水利降旨委江东及两浙两路监司相度
按东坡集不言其名考金坛县记止云庆历中有曾旦为宰庆历去元丰甫三十余年岂县记逸之耶
　　　李坦
长编崇宁三年以将仕郎为金坛主簿特迁承务郎
　　　曾憓
金坛主簿 【见浮溪集】 
　　　江寓
金坛尉位虽卑有爱民之心 【见苕溪集】 
今宰政壁记自咸平初段备始其姓名比二邑为详者有许德之裒于大观赵沔纂于建炎周茂刊于绍兴也
段备 【咸平元年到】 　任宗谔 【咸平五年到】 　邱士衡 【祥符元年到】 　高浃 【天禧元年到】 　陶实 【天禧五年到】 　施牧 【天圣元年到】 　王用宾 【天圣四年到】 　赵时 【天圣八年到】 　李昭寿 【明道元年到】 　孙觊 【景佑二年到】 　孙琬 【康定元年到】 　李元 【康定二年到】 　吴中复 【庆历二年到】 　曾旦 【庆历七年到】 　孟滋 【皇佑二年到】 　毕之翰 【皇佑四年到】 　林昌符 【嘉佑元年到】 　向宗旦 【嘉佑四年到】 　吕全 【嘉佑六年到】 　李越 【治平元年到】 　李湜 【熙宁二年到】 　汪毂 【熙宁四年到】 　沈元 【熙宁五年到】 　林景行 【熙宁六年到】 　牟概 【元丰二年到】 　吴彦 【元丰三年到】 　叶唐稷 【元丰六年到】 　李镇 【元佑二年到】 　项传 【元佑五年到】 　上官合 【绍圣元年到】 　瑱瓛 【绍圣四年到】 　江汝言 【建中靖国元年到】 　李元升 【崇宁二年到】 　虞龚明 【崇宁四年到】 　许德之 【大观二年到】 　周方将 【政和元年到】 　虞远 【政和四年到】 　向汲 【政和六年到宣和四年再到】 　陶旊 【政和八年到】 　林极 【宣和三年到】 　周元亨 【宣和五年到任】 　钱诩 【靖康元年到任】 　杨德载 【建炎二年到任】 　赵沔 【建炎三年到任】 　胡思忠 【绍兴二年以贼变迎敌遇害赠三官与一子恩泽】 　周茂 【绍兴二年到任】 　朱琰 【绍兴四年到任】 　张珰 【绍兴七年到任】 　沈松年 【绍兴十年到任】 　吴仁 【绍兴十一年到任】 　孙卫 【绍兴十二年到任】 　赵铿 【绍兴十四年到任】 　庄王寿 【绍兴十五年到任】 　赵公称 【绍兴十七年到任】 　魏彦机 【绍兴二十年到任】 　苏奕世 【绍兴二十一年到任】 　宋大年 【绍兴二十四年到任】 　胡绍 【绍兴二十七年到任】 　尤着 【绍兴二十八年到任】 　潘文礼 【绍兴三十一年到任】 　胡当可 【绍兴三十二年到任】 　赵埙 【干道元年到任】 　倪穆 【干道三年到任】 　张用成 【干道五年到任】 　朱呆 【干道八年到任】 　蒋楩 【淳熙二年到任】 　赵不俇 【淳熙四年到任】 　周庸 【淳熙六年到任】 　张佐 【淳熙九年到任】 　胡大成 【淳熙十二年到任】 　曹熙 【淳熙十五年到任】 　楼鋐 【绍熙元年到任】 　李松 【绍熙三年到任】 　许昌期 【庆元元年到任】 　孔元忠 【庆元五年到任】 　李直柄 【庆元五年到任】 　韩冠卿 【嘉泰元年到任】 　赵师与心 【嘉泰三年到任】 　陶廷俊 【开禧二年到任】 　黄朴 【嘉定二年到任】 　唐士列 【嘉定四年到任】 　石不矜 【承事郎嘉定五年到任】 　王概 【宣教郎嘉定八年十二月到任】 
　寓治 【寓治○(钞本此下数页在元志卷十七)　案寓治门内主管文字及准备差遣等官或淳佑时始设在嘉定之后或其官虽设于嘉定之前而其人一无可考俱不便移入嘉定志惟总领所官自胡纺至宋均粮料院官自薛尚贤至赵崇谟干办公事官自张孝曾至喻兴之其到任年月皆在嘉定九年以前自当移入此志寓治叙载洪适记文但言宰臣而不言宋以记之词义核之当是宋人所载而非元人所载今亦移入此志(主管公事叙云亦总领所属干办公事叙云亦总领所属官二亦字皆对粮料院叙隶总领所而言主管公事淳佑三年始置嘉定志中既不应载自当仍归元志若粮料院叙移入宋志则主管公事叙中亦字为无根矣粮料院叙既不可移则干办公事叙亦不可移明矣)】 
治以寓名葢谓其或置或废非郡县之比也然其闲多名公巨卿往往致位宰辅故不得而略焉题名记在本所宰臣洪适奉使时立 【其文曰初大参孟公开江淮荆浙都督府请用民部长贰居建康总领军须于是贰卿姚舜明以选行其后狄人来约和我师之在边城者皆敛而休于江之南分中都官置四总领京口建康武昌与蜀之利州其理所也京口葢山阳韩侯世忠之师近岁又掌江阴所屯凡供军之物民部计其实下江浙数州水输陆送无虚旬督其稽逗劝其能否有刺举之权颇得淮盐所算酒垆所榷以澹用月受诸军所作戎器藏之库岁收营田所获归之官招选士卒则甲乙呼辩涅之于庭下删汰老疾则集有秩者第功伐如铨注之法川蜀纲马至别其良驽则印之濒塞有互市则提其要凡关所隶者听其讼或边防军政不常之事则惟朝廷所命至于察虚伪谨出内抱公灭私则存乎其人其表笺谢庆之式大抵同外台以王人故序乎方伯部使者之上所谓报发军马文书或曰犹古之监军非也子短力弱材以毛锥子进金谷之事未之学也代匮于斯旬有八月当疆场未宁多垒增灶之际饟道所出远抵海泗而襁负东归解编北堂者费益无艺乏兴满谪上印绶而去且有日国家方整饬武备规恢再造之业他时归马偃革则是官可省矣吏无掌固文牍残阙前数人已不能纪惧后来之帚没没也乃摉次而志之石隆兴元年九月志】 
　　总领所
胡纺 【右中奉大夫司农少卿绍兴十一年六月到十二年十月除卿十一月罢】 　吕希常 【右朝散郎司农少卿绍兴十二年十二月到十三年闰四月易淮西】 　吴彦璋 【右朝奉大夫太府少卿绍兴十三年闰四月到十四年九月除广西提刑】 　林大声 【左朝请大夫太府少卿绍兴十四年十月到十六年三月除江东运副】 　华初成 【右朝散郎太府寺丞绍兴十六年三月到五月供职行在】 　荣薿 【右朝奉大夫仓部郎中绍兴十六年五月到十七年二月知镇江府】 　周石 【右朝请郎金部员外郎绍兴十七年二月到升郎中累转朝请大夫二十五年八月除直秘阁江东运副】 　苏振 【右朝散郎太府寺丞绍兴二十五年八月到二十六年五月罢】 　董苹 【右朝请大夫金部郎中绍兴二十六年五月到二十八年三月除直秘阁知镇江府】 　朱夏卿 【右永议郎司农寺丞绍兴二十八年三月到转朝奉郎升户部员外郎司农少卿三十二年三月供职行在】 　徐康 【右朝请大夫户部员外郎绍兴三十二年三月到四月主管台州崇道观】 　洪适 【左朝请大夫户部员外郎绍兴三十二年四月到升郎中司农少卿隆兴二年三月供职行在】 　王弗 【右中散大夫行司农少卿兼措置江淮等路营田隆兴二年三月到明年三月除刑部侍郎】 　张津 【右朝散郎度支员外郎兼措置营田干道元年三月到八月罢】 　赵公称 【左朝奉大夫户部郎中兼提领措置屯田干道元年九月到转朝散大夫二年四月主管崇道观】 　韩元龙 【右朝奉郎户部员外郎干道二年四月到升郎中十一月主管台州崇道观】 　韩彦直 【左朝议大夫户部郎中干道二年十二月到除司农少卿四年二月除直龙图阁江西运副】 　吕擢 【右朝请大夫司农少卿干道四年三月到六年二月罢】 　蔡洸 【右朝散郎度支员外郎干道六年三月到四月除直秘阁知镇江府】 　沈复 【左朝请郎太府少卿干道六年四月淮东总领并归淮西通领八月改除湖广总领】 　张松 【右中奉大夫直显谟阁江东运副干道六年五月兼权两淮总领十一月除太府少卿两淮总领十二月奉旨复置淮东总领罢通领知镇江府蔡洸暂兼】 　唐琢 【右朝请大夫太府卿干道七年三月到五月罢】 　蔡洸 【右朝请郎司农少卿干道七年五月到除司农卿九年正月除户部侍郎】 　曾逮 【右朝散郎户部员外郎干道九年到八月改直显谟阁知荆南府】 　胡与可 【右朝奉郎户部员外郎干道九年九月到淳熙元年四月除直敷文阁知临安府】 　许子中 【承议郎户部员外郎淳熙元年四月到转朝奉郎二年正月宫观】 　钱良臣 【奉议郎试军器少监兼户部郎官淳熙二年正月到升守太府少卿累转朝散郎四年正月除起居郎】 　赵思 【朝奉郎户部员外郎淳熙四年二月到九月除起居舍人】 　叶翥 【朝奉郎金部员外郎淳熙四年十一月到转朝散郎除司农卿七年八月除户部侍郎】 　宇文子震 【朝奉郎秘书省著作郎兼权户部郎官淳熙七年十月到九年二月除国子司业】 　朱佺 【朝奉大夫太府少卿淳熙九年二月到转朝散大夫十年八月丁母忧】 　吴琚 【朝散郎户部员外郎淳熙十年八月到除司农少卿累转朝奉大夫十四年十二月除敷文阁待制在京宫观】 　赵师（上睪下廾） 【朝请郎户部员外郎淳熙十四年十二月到升郎中累转朝散大夫十六年闰月除太府少卿】 　钱端忠 【朝议大夫金部郎中绍熙元年七月到二年十二月改司农少卿淮西总领】 　刘颖 【朝请大夫户部郎中绍熙元年七月到二年十二月改司农少卿淮西总领】 　吴珽 【朝奉郎守太府少卿绍兴三年正月到授太府卿累转朝请郎五年十一月赴行在奏事换授福州观察使】 　叶适 【朝请郎试太府卿绍熙五年十二月到庆元二年三月罢】 　朱希颜 【中大夫行太府少卿庆元二年四月到除太府卿四年二月召赴行在供职】 　沈作宾 【朝请大夫太府少卿庆元四年二月到除太府卿五年九月除直龙图阁知绍兴府】 　薛绍 【朝散大夫户部员外郎庆元五年十月到升郎中转朝请大夫除太府少卿二年七月除太常少卿】 　梁季珌 【朝请大夫户部郎中嘉泰二年八月到转朝议大夫除太府卿开禧元年九月除中书门下省检正诸房公事】 　赵不儳 【朝散大夫户部郎中开禧元年十月到二年四月罢】 　林祖洽 【中奉大夫守司农卿开禧二年四月到八月除秘阁修撰改差知太平州】 　程准 【朝散大夫户部郎中开禧二年八月到转朝请大夫三年五月宫观】 　叶籈 【降授朝奉郎守太府少卿开禧三年六月到叙转朝奉大夫嘉定元年八月致仕】 　汪文振 【朝散大夫司农少卿嘉定元年九月到二年七月与监司州郡差遣】 　林祖洽 【中奉大夫权户部侍郎嘉定二年七月到转中大夫授试户部侍郎四年四月除职到部】 　钱仲彪 【中大夫守司农卿嘉定四年六月到八年八月除大理卿召赴行在供职】 　宋均 【朝请郎守尚书户部郎中嘉定八年八月到】 
　　粮料院
薛尚贤　汤东辅　常□□　杜天启　宋惠畴　翟绂　李济老　刘唐稽　王子咏　葛立象　曾协　陆之渊　何几先　何侑　沈崈一　李峄　韦能谦　陆楠　赵不愚　陈杞　陈字　赵公豫　姜处厚　沈杞　周益　杨王休　韩亚卿　陈良弼　赵师谊　章葴　王尚通　赵汝砺　王斐　徐盈　黄谦　王百揆　胡监　舒杲　赵师鼎 【承议郎嘉定七年五月至】 　赵崇模 【奉议郎嘉定八年六月至】 
　　干办公事
张孝曾　姚松　陈如晦　鲍礼叔　张临　张洌　周荃　乔颢　周承勋　赵默　赵公伾　夏蹈中　陈景思　沈程　苏渭　柴几　赵彦掞　何处仁　应镛　赵佑夫　司马述　喻兴之
嘉定镇江志卷十八 【嘉定镇江志卷十八○(钞本作卷十九)　案此卷纪人物始于汉包咸终于五代吴淑皆宋以前之人钞本反列宋人于此卷前张氏鉴云人物先本朝而后前代亦此志创例严氏元照云唐五代以前人反在十九卷皆编次之疏也今考卷二十释道两门以时代先后为叙不应人物门独变其例况刺守参佐等类皆先述前代后述宋朝尤不应人物门内编次独有颠倒此必传写之误也今特改正(钞本卷十七所纪者皆宋人今改为卷十九钞本卷十八所纪者亦宋人张氏鉴云此卷篇袠甚少似有佚脱今考苏师德以下半页余陈丞相以下数行皆当移入附录则所存者惟汤模以下两行向舍人以下数行合计不及半页自不必另为一卷兹移入十九卷之末以符钞本之卷数盖宋志增补一卷删并一卷其数正相当也)】 
　人物
叙(缺)
　　汉包咸
字子长曲阿人习鲁诗论语举孝廉除郎中建武中以论语授皇太子拜谏议大夫侍中左中郎将永平五年迁大鸿胪病笃显宗亲驾临视年七十一卒
　　吴殷礼
字德嗣云阳人年十九守吴县丞召除郎中终于零陵太守　基礼子官至无难督　巨字符大基子官偏将军终苍梧太守　佑字庆元巨弟官至吴郡太守
　　宏咨
曲阿人大帝之姊壻　璆咨孙为五官中郎将迁中书令太子少傅
　　韦曜
字宏嗣云阳人本名昭史为晋讳之少好学除西安令迁尚书郎太子中庶子历黄门侍郎孙亮即位为太史令撰定吴书孙休践祚转中书郎博士祭酒孙皓即位封高陵亭侯迁中书仆射侍中常领左国史　隆曜子亦有文学
　　华核
字永先武进人 【即丹徒】 为上虞尉典农都尉入为秘府郎迁中书丞孙皓即位封徐陵亭侯迁东观令领右国史天册元年以微谴免数岁卒
　　左思
字公行云阳人历会稽余杭长沙三郡太守
　　晋祖逖
字士稚居丹徒之京口元帝用为奋威将军豫州刺史渡江中流击楫自誓曰逖不能清中原而复济者有如大江后果克复晋土进镇西将军卒　纳字士言逖兄元帝用为军谘祭酒后除光禄大夫卒　约字士少逖弟随逖渡江元帝用为掾属转从事中郎逖卒自侍中代逖为平西将军豫州刺史以功封五等侯进号镇西将军　涣逖子官沛国内史
　　刘混
居丹徒官武原令　靖混子官东安太守　翘靖子官郡功曹　淳混弟官正员郎　岩淳子官海西令　涓岩之子官彭城内史
　　刘爽
居京口官尚书都官郎山阴令　仲道爽子刘裕克京城以补建武参军与孟昶留守事定以为余姚令卒官　钦之仲道子官右军参军
　　刘回
居京口官中山太守
 　刘建
家京口官征虏将军　牢之字道坚建子以勇应募谢元用为参军破符坚将迁鹰扬将军 【迁鹰扬将军○(钞本鹰作英)　案晋书刘牢之传作鹰字今据以改正下文徐羡之条云除鹰扬将军钞本亦误作英扬今据宋书本传改正】 广陵相进平谯城迁龙骧将军彭城内史以功赐爵武冈县男攻慕容垂军败召还顷之复为龙骧将军领彭城太守王恭讨王国宝为府司马领南彭城内史加辅国将军破王廞领晋陵太守王恭败死代恭都督镇京口东讨孙恩进拜前将军都督吴郡诸军事进号镇北将军都督会稽五郡元兴初讨桓元为前锋都督征西将军领江州事元显败为征东将军会稽太守将袭桓元犹豫不决而死丧归丹徒　敬宣字万寿牢之子起家为王恭前军参军又参元显征虏军事转咨议参军加宁朔将军隆安三年孙恩为乱敬宣进平会稽加临淮太守迁后军从事中郎元显进号骠骑仍随府转寻进号辅国将军牢之败敬宣奔洛阳刘裕平京口手书召敬宣即驰还为辅国将军晋陵太守袭封武冈县男迁建威将军江州刺史寻除冠军将军宣城内史襄城太守义熙三年假节监征蜀诸军事五年刘裕伐鲜卑除中军咨议参军加冠军将军卢循逼京师迁使持节督马头淮西诸郡军事镇蛮护军淮南安丰二郡太守梁国内史循走从刘裕南讨转左卫将军加散骑常侍出为使持节督北青州郡军事征虏将军北青州刺史领清河太守寻领冀州刺史十一年进号右将军俄为小将王猛子所害年四十五
　　刘毅
字希乐居京口初为桓宏中兵参军从刘裕诛桓修又诛桓宏以功为冠军将军青州刺史诛桓元进平巴陵为使持节兖州刺史转抚军将军都督豫州等诸州事豫州刺史以克复功封南平郡开国公兼都督宣城军事给鼓吹一部进拜卫将军开府仪同三司寻为江州都督迁荆州刺史都督诸军事后贰于裕为裕所诛　镇之字仲德毅从父以左光禄大夫召不就年九十余卒　模毅兄毅败奔襄阳鲁宗之斩送刘裕　迈字伯羣毅兄初为殷仲堪中兵参军后为晋陵太守封东安侯为桓元所害　藩毅从弟刘裕义旗建为龙骧将军后迁兖州刺史义熙八年毅刺荆州请藩为副贰裕疑毅伪许之九月藩入朝裕命收藩赐死自表讨毅刘简之世居京口历官至通直常侍少府太尉咨议参军封晋安县五等侯　谦之简之弟义熙末为始兴相行州事迁振威将军广州刺史后至太中大夫　虔之简之弟为江夏相赠梁秦二州刺史封新康县男
　　徐宁
东海郯人 【侨治丹徒】 为舆县令以疾去职桓彝荐之庾亮迁吏部郎终左将军江州刺史　祚之宁子官上虞令　钦之宁孙官秘书监
　　徐澄之
永嘉之乱率子弟南渡江家于京口官州治中　藻澄之子官都水使者　邈藻子孝武帝招延儒学谢安举以应选年四十四补中书舍人迁散骑常侍转祠部郎前卫率领本郡大中正授太子经安帝即位拜骁骑将军隆安元年遭父忧以哀毁卒年五十四　广字野民邈弟谢元为徐州辟从事转镇北参军孝武世除秘书郎典校秘书省转员外散骑郎祠部郎元显引为中军参军迁领军长史大将军文学祭酒义熙初除镇军咨议参军领记室封乐成县五等侯转员外散骑常侍领著作郎撰成国史迁骁卫将军领徐州大中正转员外常侍大司农迁秘书监归老京口年七十四卒　浩邈子散骑侍郎镇南将军何无忌请为功曹出补西阳太守与无忌俱为卢循所害
　　王雅
字茂达东海郯人魏卫将军肃之曾孙州檄主簿举秀才除郎中出补永兴令累迁尚书左右丞历廷尉侍中左卫将军丹阳尹领太子左卫率迁太子少傅转领军尚书散骑常侍终左仆射隆安四年卒年六十七追赠光禄大夫仪同三司　准之雅子官散骑侍郎司徒左长史　协之准之弟官黄门　延年准之子官员外常侍
　　孟珩
居京口官河南尹　渊珩孙官右光禄大夫　绰渊子官给事中光禄勋赠金紫光禄大夫
　　孟馥
家京口官中护军　昶馥子为青州主簿刘裕为徐州昶为长史桓元平为丹阳尹裕北讨监中军留府事后至尚书仆射
　　臧汪
字山甫家居京口官尚书郎　隽字宣义汪子官郡功曹　熹字义和隽次子初参刘裕镇军事员外散骑侍郎领东海太守以建义功封始兴县五等侯又参刘裕车骑中军军事建威将军临海太守召拜散骑常侍母忧去职起为宁朔将军领建平巴东二郡太守义熙九年卒年三十九赠光禄勋
　　何伦
东海郯人官右卫将军　肹伦侄官益阳令
　　何无忌
居京口州辟从事转太学博士为东海王国中尉加广武将军同刘裕起义败走桓元迁辅国将军琅邪内史桓谦等败走侍卫安帝还京师督豫州等五郡军事右将军豫州刺史加节甲仗五十人入殿未之职迁会稽内史督江东五郡军事给鼓吹一部义熙二年迁都督八郡军事江州刺史以兴复之功封安城郡开国公增督司州之宏农扬州之松滋加散骑侍郎进镇南将军徐道覆顺流而下无忌督战握节死之诏赠侍中司空谥忠肃
　　殷确
曲阿人官参军赠散骑侍郎
　　殷旷之
居丹徒仕至剡令
　　萧源之
字君流南兰陵人 【曲阿县东五十里】 宅在曲阿墓在京口历中书黄门郎徐兖二州刺史冠军将军南琅邪太守赠前将军
　　诸葛长民
居丹徒桓元引为参军平西军事同刘裕建义为扬武将军从讨桓元拜辅国将军宣城内史击走桓歆封新涂县公以本官督淮北诸军事义熙初击走慕容超进使持节督青扬二州诸军事青州刺史领晋陵太守卢循平转督豫州等诸军事豫州刺史领淮南太守裕讨刘毅长民监太尉留府事裕疑而杀之　黎民长民弟刘毅被诛长民犹豫未发为裕所杀使收黎民骁勇绝人与捕者苦战而死　幼民黎民弟为大司马参军二兄被杀逃于山中裕追擒杀之
　　檀凭之
字庆子居京口初为会稽王骠骑行参军转桓修长流参军领东莞太守加宁远将军刘裕建义以为建武将军与桓元将皇甫敷战罗落桥为敷军所害赠冀州刺史义熙初诏加赠散骑常侍封曲阿县公
　　宋刘道怜
居京口高祖从弟为徐州从事史桓元走除员外散骑侍郎寻迁建威将军南彭城内史高祖镇京口进号龙骧将军领堂邑太守义熙二年加使持节监征蜀诸军事以义勋封新兴县五等侯四年为并州刺史义昌太守进号征虏将军督淮北军郡事北东海太守又封新淦县男从征广固加使持节进号左将军七年解并州加北徐州刺史镇彭城八年召为都督兖青二州晋陵京口淮南诸军郡事兖青州刺史还镇京口九年改封竟陵县公十一年进号中军将军加散骑常侍给鼓吹一部十二年监留府事江陵平都督七州诸军骠骑将军开府仪同三司镇护南蛮校尉荆州刺史召还为侍中都督徐兖青三州扬州之晋陵诸军事徐兖二州刺史元兴元年进位司空再镇京口高祖受命进位太尉封长沙王永初三年薨年五十五追赠太傅　道规字道则高祖少弟初为征虏中兵参军诛桓宏为振武将军义昌太守江陵平进号辅国将军督淮北诸军事并州刺史义昌太守进督九郡诸军事以义勋封华容县公迁使持节都督六州司州之河南诸军事领护南蛮校尉荆州刺史桓谦平进号征西将军又进大将军开府仪同三司加散骑常侍改授二州六郡诸军事豫州刺史以疾薨年四十三追赠侍中司徒谥烈武进封南郡公高祖受命赠大司马追封临川王　遵考高祖族弟始为振武参军预讨卢循封乡侯随高祖定长安督五郡诸军□辅国将军并州刺史除游击将军迁冠军将军高祖即位封营浦县侯以本号为彭城沛三郡太守景平初迁右卫将军元嘉二年出为征虏将军淮南太守三年转使持节领护军入直殿省出为使持节督四州六郡诸军征虏将军宁蛮校尉雍州刺史襄阳新野二郡太守七年除太子右卫率加给事中八年督南徐兖州之江北淮南诸军事南兖州刺史领广陵太守召为侍中领后军将军徙太常九年迁右卫将军加散骑常侍十五年领徐州大中正太子中庶子监徐兖二州豫州之梁郡诸军事前将军徐兖二州刺史未之镇留为侍中领左卫将军十六年出为持节监四州四郡诸军事豫州刺史领南梁郡太守二十五年召为领军三十年复出为使持节监豫州刺史进号安西将军镇西将军孝建二年迁尚书左仆射三年转丹阳尹五年迁尚书左仆射金紫光禄大夫废帝即位迁特进右光禄大夫景和元年出督南豫州诸军事南豫州刺史太宗即位为侍中领崇宪太仆泰始五年赐几杖四时珍味后废帝即位进左光禄大夫元徽元年卒年八十二谥元　义欣道怜长子嗣封为员外散骑侍郎历中领军征虏将军青州刺史魏郡太守元嘉元年进号后将军加散骑常侍三年为南兖州刺史七年迁使持节监四州诸军豫州刺史十年进号镇军将军进监为都督十六年薨年三十六追赠散骑常侍征西将军开府仪同三司谥成　义融义欣弟永初元年封桂阳县侯历侍左卫军领太子中庶子五兵尚书领军元嘉十八年卒追赠车骑将军谥恭　义宗字伯奴义融弟赐爵新渝县男永初九年进爵为侯历黄门侍郎太子左卫率转侍中太子詹事加散骑常侍征虏将军南兖州刺史元嘉二十一年卒追赠平北将军谥惠　义宾义宗弟元嘉二年封新野县侯六年改封兴安县侯黄门郎秘书监左卫将军转辅国将军徐州刺史二十五年卒追赠后将军谥肃　义綦义宾弟元嘉六年封营道县侯历右卫将军湘州刺史孝建二年卒赠平南将军谥僖　义庆道规子年十三袭封南郡公义熙十二年从伐长安拜辅国将军北青州刺史徙督豫州诸军豫州刺史复督淮北诸军事永初元年袭封临川王召为侍中元嘉元年转散骑常侍秘书监徙度支尚书迁丹阳令六年加尚书左仆射八年加中书令进号前将军九年出为使持节都督七州诸军平西将军荆州刺史十六年改散骑常侍荆州刺史卫将军十七年即本号都督六州诸军事南兖州刺史寻加开府仪同三司二十一年薨年四十三追赠侍中司空谥康　思考遵考从弟官豫章会稽太守兼徐州刺史泰始元年以散骑常侍金紫光禄大夫卒年七十五追赠特进　琨之遵考子初为竟陵王诞司空主簿诞作乱以琨之为中兵参军不就死之追赠黄门郎
　　刘穆之
字道和世居京口初为琅邪府主簿从高祖平京邑迁尚书祠部郎复为府主簿记室录事参军领堂邑太守以功封西华县五等子转中军太尉司马义熙八年加丹阳尹建威将军置佐史诸葛长民诛进前将军十一年迁尚书右仆射领选十二年转左仆射领监军中军二府军司甲仗五十人入居东城十三年疾笃十一月卒年五十八追赠散骑常侍卫将军开府仪同三司重赠侍中司徒封南昌县侯高祖受禅思佐命元勋诏进南康郡公谥文宣元嘉九年配食高祖庙庭　虑之穆之子仕至员外散骑常侍　邕虑之子嗣封　式之字廷叔穆之中子累迁相国中兵参军太子中舍人黄门侍郎宁朔将军宣城淮南二郡太守还为太子右率右卫将军吴郡太守卒追赠征虏将军以从征关洛功封德阳县五等侯谥恭　敳式之长子为太宰从事中郎世祖初转黄门侍郎　衍敳弟大明末为黄门郎出为豫章内史终中护军　瑀字茂琳衍弟补南徐州别驾从事史迁从事中郎领淮南太守元嘉二十九年出为宁远将军益州刺史转青州刺史世祖即位召为御史中丞寻转右卫将军孝建三年除辅国将军益州刺史俄免官大明元年起为东阳太守二年迁吴兴太守卒谥刚　子卷瑀子官南徐州别驾　藏子卷弟官尚书左丞　正之穆之少子官中书黄门侍郎太子右卫率宁朔将军江夏内史　裒正之子官至始兴相刘秀之字道宝世居京口景平二年除驸马都尉奉朝请家贫求为广陵郡丞仍除抚军出为无锡阳羡乌程令并着能名元嘉十六年迁建康令除尚书中兵郎世祖镇襄阳以为抚军录事参军襄阳令改领广平太守二十五年除督梁南北秦三州诸军事宁远将军西戎校尉梁南秦二州刺史迁使持节督益宁二州诸军事宁朔将军益州刺史进号征虏将军改督为监封康乐县侯迁监郢州诸军事郢州刺史未就大明元年召为右卫将军迁丹阳尹三年拜尚书右仆射领太子右卫率五年出为使持节散骑常侍都督诸军事安北将军宁蛮校尉雍州刺史未行卒年六十八诏赠侍中司空谥忠成　景远秀之子官至前军将军嗣封　隽景远子嗣封齐受禅国除　粹之秀之弟官晋陵太守
　　刘粹
字道冲家京口初为州从事高祖克京城参建武军事从平京邑转参镇军事寻加建武将军沛郡太守又领下邳太守复为车骑中军参军以功封西安县五等侯转中军咨议参军卢循逼京邑奉太祖镇京口转游击将军迁建威将军江夏相卫将军刘毅平封滠县男母忧去职起为宁朔将军竟陵太守进号辅国将军迁相国右司马侍中中军司马冠军将军迁左卫将军永初元年以佐命功改封建安县侯二年督江北淮南郡事征虏将军广陵太守三年以本号督四州三郡诸军事豫州刺史领梁郡太守镇寿阳景平二年贬宁朔将军太祖即位迁使持节督四州六郡诸军事领宁蛮校尉雍州刺史襄阳新野二郡太守元嘉四年卒年五十三追赠安北将军　旷之粹子嗣封官至晋熙太守　琛旷之子嗣封卒无子国除　亮琛弟升明末官尚书驾部郎　怀之粹庶长子官临川内史　道济粹弟为尚书起部郎车骑从事中郎抚军司马河东太守迁振武将军益州刺史卒　损字子骞粹族弟元嘉中历职义兴太守迁吴郡太守卒赠太常
　　刘伯龙
居京口历位尚书左丞少府武陵太守
　　刘康祖
世居京口初为长沙王镇军参军转员外散骑侍郎被劾罢为员外郎转太子左积弩将军世祖刺豫州镇历阳以康祖为征虏中兵参军转太子翊军校尉迁安蛮府司马转左军将军赠益州刺史谥壮
　　刘道产
世居京口初为辅国参军无锡令加振武将军除宁远将军巴西梓潼二郡太守还为骠骑中兵参军元嘉三年督梁南秦二州诸军事刺史西戎校尉七年召为后军将军八年迁左将军咨议参军仍持节督三州六郡诸军事宁蛮校尉雍州刺史襄阳太守十三年进号辅国将军十九年卒追赠征虏将军谥襄　道锡道产弟为广威将军巴西梓潼二郡太守迁冠军咨议参军又迁扬烈将军广州刺史卒　延孙道产长子初为徐州主簿举秀才司徒行参军尚书都官郎钱塘令中兵参军南清河太守世祖为徐州补治中从事史世祖即位为侍中领前军将军封东昌县侯改领卫尉孝建元年迁丹阳尹出为冠军将军吴兴太守置佐史召为尚书右仆射领徐州大中正三年又出为南兖州刺史加散骑常侍徙为使持节监四州二郡诸军事镇军将军宁蛮校尉雍州刺史以疾不行大明元年除金紫光禄大夫领太子詹事出为南徐州刺史三年进号车骑将军加散骑常侍给鼓吹一部五年召为侍中尚书左仆射领护军将军六年卒年五十二赠司徒给班剑二十人谥文穆　质延孙子嗣封泰始中国除　延熙延孙弟大明中为司徒右长史黄门郎临海义兴太守刘宏之惔四世孙官给事中　惠宏之子官治书侍御史临贺太守
　　虞邱进
字豫之东海郯人少时随谢元讨符坚有功封关内侯征孙恩破卢循定京邑除燕国内史义熙二年除龙骧将军封龙川县五等侯除鄱阳太守斩徐道覆除宁蛮护军寻阳太守领文武刘毅平补太尉行参军寻加振威将军九年以前后功封望蔡县男加龙骧将军辅国将军山阳太守迁秦郡太守督陈留郡事永初二年迁太子右卫率卒官年六十进爵子　耕进子嗣封　袭祖耕子嗣封　世宝袭祖子嗣封齐受禅国除檀韶字令孙世居京口初辟南徐州从事西曹主簿辅国司马从高祖平京城行参建武将军事都邑既平为镇军将军加宁远将军东海太守进号建武将军迁龙骧将军秦郡太守北陈留内史以平桓元功封巴邱县侯参车骑将军事迁骑将中军咨议参军加宁朔将军领北琅邪太守琅邪内史讨卢循有功更封宜阳县侯义熙七年号辅国将军八年丁母忧起为冠军将军迁淮南太守镇姑熟寻进号左将军领本州岛岛大中正十二年督二郡诸军事江州刺史高祖受命以佐命功增食邑永初二年卒年五十六追赠安南将军加散骑常侍　绪韶子嗣封　臻字系宗韶次子位员外郎　遐臻子嗣封　珪字伯玉臻次子历沅南令板征北行参军终安成郡丞　秪字恭叔韶弟少为孙无终辅国参军复为王诞龙骧参军从高祖克京城参建武军事京邑平参镇军事加振武将军除龙骧将军秦郡太守北陈留内史加宁朔将军封西昌县侯义熙五年入为中书侍郎八年迁右卫将军出为辅国将军宣城内史即本号督江北淮南军郡事青州刺史广陵相进号征虏将军加节十一年进号右卫将军十四年宋国初建为领军将军加散骑常侍卒年五十一赠抚军将军谥威　献秪子嗣封元熙中卒　明献弟献卒绍秪封　宣明子嗣封　逸宣子嗣封齐受禅国除　道济秪弟从高祖入京城参建武军事擒桓振除辅国参军南阳太守以勋封吴兴县五等侯卢循寇逆为扬武将军天门太守迁安远护军武陵内史复为太尉参军拜中书侍郎转宁朔将军参太尉军事以前后功封作唐县男补太尉主簿咨议参军世子镇京口为司马临淮太守梁国内史复为世子征虏司马加冠军将军从平长安为征虏将军琅邪内史迁持节南蛮校尉宋国侍中领世子中庶子兖州大中正高祖受命转护军加散骑常侍领石头戍事以佐命功封永修县公徙丹阳尹高祖不豫给班剑二十人出监南徐兖之江北淮南诸郡军事镇北将军南兖州刺史景平元年虏围青州加使持节监征讨诸军事还镇广陵太祖即位进号征北将军给鼓吹进封武陵郡公固辞增督五郡诸军事谢晦平迁都督四郡诸军事征南大将军开府仪同三司江州刺史增食邑北讨还进位司空还镇寻阳元嘉十三年以威名太盛被诛　植道济子官给事黄门侍郎　粲植弟官司徒从事中郎　隰粲弟官太子舍人　承伯隰弟官秘书郎　孺道济孙父邕道济第七子孺至世祖世为奉朝请
　　檀嶷之
字宏宗居京口官南琅邪太守　道彪字万寿嶷之子官正员郎　道鸾字万安道彪弟官国子博士永嘉太守
　　向靖
字奉仁世居京口从高祖平京城参建武军事进平京邑板参镇军军事加宁远将军义熙三年迁建武将军秦郡太守北陈留内史以平京城功封山阳县五等侯转中军咨议参军征卢循还除太尉咨议参军下邳太守八年转游击将军寻督马头淮西诸郡军事龙骧将军镇蛮护军安丰汝阴二郡太守梁国内史戍寿阳以平广固卢循功封安南县男十年迁冠军将军高阳内史临淮太守领石头戍事迁吴兴太守高祖北伐督北青州诸军事北青州刺史高祖受命以佐命功封曲江县侯迁太子左卫率加散骑常侍永初二年卒年五十九追赠前将军　植靖子嗣封　柳字符季植弟历征北中军参军始兴内史南康相　邵靖弟永初中为宣城太守元嘉初卒于义兴太守
　　孟怀玉
世居京口初为建武司马豫义旗从平京城之功封鄱阳县五等侯高祖镇京口为镇军参军下邳太守义熙三年出为宁朔将军西阳太守新蔡内史迁中书侍郎转辅国将军卢循逼京邑以战功为中军咨议参军循平封阳丰县男复为太尉咨议参军征虏将军八年迁江州刺史寻督六郡诸军事南中郎将十一年加持节丁父艰解官卒年三十一追赠平南将军　元怀玉子嗣封鄱阳县侯卒无子国除　慧熙怀玉次子嗣封阳丰县男　龙符怀玉弟高祖克京城为建武将军以战功参镇军军事封平昌县五等子加宁远将军淮陵太守斩桓歆除建威将军东海太守从伐广固为车骑将军加龙骧将军广川太守战死年三十三追赠青州刺史追封临沅县男　微生龙符弟仙客子龙符无子微生嗣封　佛护微生弟彦祖子微生夺爵佛护袭封齐受禅国除　系祖微主子入隶羽林为殿中将军元嘉二年与索虏战死诏赠颍川郡太守
　　孟灵休
昶子官秘书监封临汝公
　　徐羡之
字宗文东海郯人少为太子少傅主簿镇北功曹尚书祠部郎抚军中兵曹参军高祖义旗建板为镇军参军尚书库部郎领军司马司徒左西属徐州别驾从事史太尉咨议参军义熙十一年除鹰扬将军琅邪内史高祖北伐转太尉左司马掌留任副贰刘穆之穆之卒为吏部尚书建威将军丹阳尹总知留任甲仗二十人出入转尚书仆射高祖践祚进号镇军将军加散骑常侍封南昌县公迁尚书令扬州刺史进位司空录尚书事高祖不豫加班剑三十人被顾命太祖践祚进司徒南平郡公上表逊位被诛年六十三　乔之羡之子尚高祖第六女富阳公主官至竟陵王文学　佩之羡之兄钦之子为丹阳尹吴郡太守　逵之佩之弟尚高祖长女会稽公主为振威将军彭城沛二郡太守讨司马休之为前锋于阵见害追赠中书侍郎　湛之字孝源逵之子高祖之外孙永初三年封枝江县侯元嘉二年除著作佐郎员外散骑侍郎并不就六年补太子洗马转国子博士迁奋威将军南彭城沛二郡太守徙黄门侍郎加辅国将军迁秘书监领右军将军转侍中加骁骑将军散骑常侍迁中护军太子詹事寻加侍中迁冠军将军丹阳尹进号征虏将军二十四年转中书令领太子詹事出为前军将军南兖州刺史二十八年为尚书仆射领护军将军见害于元劭年四十四世祖即位追赠司空谥忠烈　聿之湛之子官著作郎　恒之聿之弟嗣侯尚太祖第十五女南阳公主
　　徐豁
字万同居京口隆安末为太学博士转秘书郎尚书仓部郎镇南参军永世令建武司马中军参军尚书左丞永初初为镇军司马山阴令元嘉初为始兴太守五年持节督二州诸军事宁远将军平越中郎将广州刺史未拜卒年五十一
　　徐凭道
东海郯人官海陵太守
　　徐长宗
东海郯人官霸府行参军
　　徐耕
延陵人元嘉二十一年以米助官赈贷酬以县令沈林子字敬士移居京口从高祖克京城以佐命功封汉寿县伯终辅国将军
　　王万庆
雅之孙官员外常侍　元闵万庆子官护军司马
　　王微
字景元琅邪人 【隶南徐州】 举南徐州秀才不就起家司徒祭酒转主簿功曹记室参军太子中舍人始兴王友父忧服阕除中书侍郎南琅邪义兴太守吏部郎并不就卒诏赠秘书监
　　臧焘
字德仁隽长子晋太元中立国学 【晋太元中立国学○ (钞本元作原)　案晋时无太原年号惟孝武帝年号乃系太元今据宋书臧焘传改正下文臧质条下云元嘉元年钞本元误作永今考宋时年号有元嘉而无永嘉今据宋书臧质传改正】 焘为明教后除临沂令义旗建为太学博士参右将军军事转镇南将军参高祖中军军事入补尚书度支郎改掌祠部袭封高陵侯迁通直郎镇军车骑中军太尉咨议参军高祖北伐除大司马从事中郎总留府事义熙十四年除侍中高祖受命召拜太常永初三年致仕拜光禄大夫加金章紫绶卒年七十赠左光禄大夫加散骑常侍　邃焘长子官护军司马宜都太守　绰焘少子官太子中舍人新安太守　谌之邃长子官尚书都官郎乌程令　凝之谌之弟历后军记室录事迁尚书右丞　夤字士若凝之子官尚书主客郎征西功曹　潭之凝之弟太宗世历尚书吏部郎御史中丞元徽中为左民尚书卒官　澄之潭之弟官太子左积弩将军元嘉二十七年战死赠通直郎　焕绰子升明中为武昌太守　棱夤弟官至后军参军
　　臧质
字含文熹子年未二十为世子中军行参军元嘉元年为员外散骑侍郎母忧去职服阕为江夏王抚军徙为给事中出为建平太守迁宁远将军历阳太守江夏王内史复为建武将军巴东建平二郡太守召为使持节都督二州诸军事徐兖二州刺史太祖北讨为辅国将军假节置佐守盱眙有功迁使持节监四州诸军事冠军将军宁蛮校尉雍州刺史封开国子后为丹阳尹加征虏将军世祖即位为江州刺史加散骑常侍
　　萧思话
源之子年十八除大司马行参军转相国参军父忧去服阕拜羽林监袭爵封阳县侯转宣威将军彭城沛二郡太守元嘉五年迁中书侍郎督青徐州之东莞诸军事振武将军青州刺史八年除左军司马南沛郡太守九年督梁南秦二州诸军事二州刺史横野将军十四年迁平西长史南蛮校尉十九年召为侍中领前军将军二十年迁持节监四州六郡诸军事雍州刺史襄阳太守二十二年除侍中领太子右率二十四年改领左卫将军南徐州大中正二十五年复刺雍州二十六年召为吏部尚书二十七年迁护军将军持节监四州梁郡诸军事抚军将军兖徐二州刺史世祖即位召为散骑常侍尚书左仆射固辞改中书令丹阳尹明年出为使持节都督五州梁郡诸军事安北将军徐州刺史加鼓吹一部移都督三郡诸军事江州刺史移都督郢湘二州诸军事镇西将军郢州刺史孝建二年卒年五十赠征西将军开府仪同三司谥穆　惠开思话长子初为秘书郎转太子舍人尚书水部郎征北府主簿南徐州治中从事史汝阴王友大将军大司马从事中郎孝建元年自太子中庶子转黄门侍郎大明二年出为北中郎长史宁朔将军襄阳太守袭封阳县侯入为御史中丞迁侍中八年持节督青冀二州诸军事辅国将军青冀二州刺史改督益宁二州刺史太宗即位进号冠军将军平西将军改督为都督泰始六年除少府加给事卒年四十九　惠明惠开弟历黄门郎御史中丞司徒左长史吴兴太守元徽末卒官　僧珍思话弟官廷尉卿
　　关康之
字伯愉世居京口元嘉中太祖闻康之有学义除武昌国中军将军江夏王广陵王辟为南徐州从事西曹并不就得疾寝顿二十余年泰始初召为通直郎又辞以疾升明元年卒年六十三
　　何承天
东海郯人隆安四年为南蛮参军义旗初除浏阳令刘毅板为行参军出补宛陵令寻阳司马除太学博士义熙十一年为世子征虏参军钱塘令宋台建召为尚书祠部郎永初末补南台治书御史谢晦镇江陵请为南蛮长史转咨议参军领记室晦败行南蛮府事元嘉十年到彦之北伐请为右军录事归补尚书殿中郎兼左丞十六年除著作佐郎转太子率更令十九年领国子博士迁御史中丞二十四年迁廷尉未拜卒年七十八　翼承天子官员外郎
　　何助
无忌子封安城公官至侍中
　　戴颙
居京口黄鹄山竹林精舍官通直散骑侍郎国子博士元嘉中召除太子中庶子散骑常侍并不就
　　戴明宝
丹徒人历员外散骑侍郎给事中世祖初为南清河太守前废帝即位为宣威将军南东莞太守太宗初为前军将军迁宣威将军晋陵太守进爵为侯泰始三年为安陆太守加宁朔将军游击骁骑将军武陵内史宣城太守升明初拜太中大夫病卒
　　奚显度
南东海郯人官至员外散骑侍郎
　　齐萧惠基
思话子惠明弟解褐著作佐郎征北行参军尚书水部左民郎出为湘东内史除奉车都尉抚军车骑主簿宋泰始中出为武陵内史转中书黄门郎又出为豫章太守还为吏部郎迁长兼侍中讨沈攸之加辅国将军事宁解军号领长水校尉太祖即位拜征虏将军卫尉转征虏将军东阳太守加秩中二千石还为都官尚书转掌吏部永明三年以久疾徙为侍中领骁骑将军五年迁太常给事中六年卒年五十九赠金紫光禄大夫　惠休惠基弟永明四年为广州刺史十一年自辅国将军为徐州刺史郁林即位进号冠军将军建武二年迁侍中领步兵校尉封建安县子永元元年徙吴兴太守召为右仆射二年卒赠金紫光禄大夫　惠照惠休弟永明九年为征虏长史行南兖州事　惠蒨惠照弟官左民尚书
　　刘季连
字惠绩思考子早历清官建武中为南郡太守迁辅国将军益州刺史永元元年召为右卫将军
　　刘祥
字显证穆之曾孙解褐为征西行参军历骠骑中军二府太尉东阁祭酒骠骑主簿建元中为征虏功曹除正员外永明初迁长沙王镇军板咨议参军累迁骠骑从事中郎后徙广州卒　彪祥从祖兄穆之正允建元初降封南康县公虎贲中郎将　整祥兄卒官广州
　　刘瓛
字子珪惔六世孙宋大明中举秀才袁粲荐为秘书郎除邵陵王郡主簿安陆王国常侍安成王抚军行参军公事免自此不复仕除车骑行参军南彭城郡丞尚书祠部郎并不拜太祖践阼重拜彭城郡丞兼总明观祭酒除会稽郡丞永明初竟陵王子良请为征北司徒记室除步兵校尉并不拜七年卒年五十六梁天监元年为瓛立碑谥曰正简先生　琎字子璥瓛弟宋泰豫中为明帝挽郎举秀才为征北主簿安南行参军建元初除冠军参军文惠太子召琎入侍东宫寻拜中兵兼记室参军大司马军事射声校尉卒官
　　刘尚父
灵贞宋司空秀之弟尚官越骑校尉
　　王谌
字仲和雅元孙宋大明中辟徐州迎主簿又为州迎从事转行参军明帝即位除司徒参军带薛令兼中书舍人寻除尚书殿中郎徙记室参军正员郎兼中书郎出为湘东太守秩中二千石历临川内史还为尚书左丞寻以本官领东观祭酒迁黄门转正员常侍辅国将军冠军将军给事中廷尉建元中为征虏长史永明初迁太尉司马淮南太守行府州事五年除黄门郎领骁骑将军迁太子中庶子八年行南兖州府事九年卒年六十九　摛谌从叔为秣陵令转永阳郡终尚书左丞
　　王延之
字希季琅邪人举南徐州秀才除中军主簿记室转秘书丞抚军咨议 【抚军咨议○(钞本抚作挥又脱议字)　案挥军谘三字义不可通今据南齐书王延之传改正下文加宣威将军钞本宣威作威武迁中书令钞本令上衍舍字今亦据王延之传改正】 州别驾冠军后军司马加振武将军出为安远护军武陵内史不拜转长史加宣威将军宁朔将军迁侍中领射声校尉未拜出为吴郡太守还除吏部尚书领骁骑将军出为后军将军吴兴太守迁都督浙东五郡会稽太守转侍中秘书监晋熙王师迁中书令未拜转右仆射宋升明二年转左仆射三年出为江州刺史建元二年进号镇南将军四年迁右光禄大夫本州岛岛大中正再转左仆射领竟陵王师永明二年转特进卒年六十四谥简
　　徐孝嗣
字始昌聿之子八岁袭封枝江县公拜驸马都尉除著作郎母丧去官为司空太尉二府参军安武王文学宋升明中迁太祖骠骑中郎带南彭城太守齐台建为世子庶子建元初出为晋陵太守还为太子中庶子领长水校尉未拜为征虏长史迁尚书吏部郎太子右卫率出为吴兴太守召为五兵尚书二年迁太子詹事转吏部尚书加右军将军领太子左卫率隆昌元年迁散骑常侍前将军丹阳尹高宗即位封枝江县侯给鼓吹一部甲仗五十人入殿转仆射加侍中中军大将军进爵为公增封食邑给班剑二十人加兵百人转尚书令领本州岛岛中正建武四年进号开府仪同三司加中书监永元初转特进位司空卒年四十七谥文忠　演孝嗣长子尚世祖女武康公主拜驸马都尉解褐著作郎太子舍人秘书丞枝江公世子司徒右长史黄门郎领步兵校尉太子中庶子赠侍中谥简　沈孝嗣第三子尚明帝女山阴公主拜驸马都尉赠散骑侍郎
　　徐融
东海郯人官南昌相
　　徐度之
东海人官南徐州议曹从事史
　　臧荣绪
隐居京口初南徐州辟西曹举秀才不就太祖为扬州召为主簿不到永明六年卒年七十四
　　檀超
字悦祖道彪子解褐州西曹举秀才孝建初板宣威府参军敕直东宫除骠骑参军宁蛮主簿镇北咨议转尚书度支郎车骑功曹桂阳内史入为殿中郎兼中书郎零陵内史征北骠骑记室国子博士兼左丞迁骠骑将军建元二年掌史职卒官
　　邱巨源
兰陵人初举孝廉宋大明五年敕助徐爰撰国史明帝即位使参诏诰自南台御史为镇军参军历佐诸王府转羽林监建元元年为尚书主客郎领军司马越骑校尉武昌太守
　　何询
东海郯人翼之子 【何询东海郯人翼之子○(钞本作何翼之)　案下文云官太尉中兵参军考梁书何逊传云东海郯人也曾祖承天宋御史中丞祖翼员外郎父询太尉中兵参军据此则何翼之官乃员外郎而官太尉中兵参军者则翼之子询也况上文何承天传后云翼承天子官员外郎是何翼前已有传不应重出必传写之讹今改正】 官太尉中兵参军
　　何敬叔
东海郯人官征东录事参军余杭令
　　何慧炬
东海人官尚书郎
　　梁萧惠训
惠开从弟齐末为巴东相武帝时为太中大夫卒官　琛字彦瑜惠训子起家齐太学博士辟丹阳簿举南徐州秀才累迁司徒记室永明九年为通直散骑侍郎迁司徒右长史出为晋熙王长史行南徐州事还兼少府卿尚书左丞高祖定京邑用为骠骑咨议领录事迁给事黄门侍郎梁台建为御史中丞天监元年迁庶子出为宣城太守召为卫尉卿迁员外散骑常侍三年除太子中庶子散骑常侍九年出为宁远将军平西长史江夏太守寻迁安西长史南郡太守母忧去官又父艰起为信武将军护军长史俄为正毅将军太尉长史出为信威将军东阳太守迁吴兴太守普通元年召为宗正卿迁左民尚书领南徐州大中正太子右卫率徙度支尚书左骁骑将军领军将军转秘书监后军将军迁侍中大通二年为金紫光禄大夫加特进给亲信三十人中大通元年为云麾将军晋陵太守秩中二千石改授侍中特进金紫光禄大夫卒谥平　游琛子官少府卿
　　萧介
字茂镜思话孙惠蒨子齐永元末释褐著作佐郎天监六年除太子舍人八年迁尚书金部郎十二年转主客郎出为吴令普通三年为湘东王咨议参军大通二年除给事黄门侍郎大同二年为扬州长史始兴太守七年召为少府卿加散骑常侍迁都官尚书中大同二年辞疾致仕就拜光禄大夫卒于家　视素思话孙惠明子起家为齐司徒法曹行参军迁著作佐郎太子舍人尚书三公郎永元末为太子洗马天监初为临川友丹阳尹丞迁司徒左西属南徐州治中召为中书侍郎辞不就八年卒私谥正文先生　洽字宏称惠基子齐永明中为国子生举明经起家著作佐郎迁西中郎外兵参军天监初为前军主簿尚书三公郎迁太子中舍人出为南徐州治中除司空从事中郎为建安内史坐事免起为护军长史北中郎咨议参军迁太府卿临川王司马普通初拜员外散骑常侍兼御史中丞二年迁散骑常侍出为招远将军临海太守还拜司徒左长史六年卒官
　　萧恺南
兰陵人举南徐州秀才对策高第起家秘书郎迁太子中舍人王府主簿太子洗马父忧去职复除洗马迁中书舍人累迁宣城王文学中书郎太子家令改中庶子未拜徙为吏部郎太清二年迁御史中丞侍中卒官
　　江淹
字文通济阳考城人 【隶南徐州】 举南徐州秀才对策上第转巴陵王国左常侍镇军参军事领南东海郡丞宋升明初召为尚书驾部郎骠骑参军事齐建元初为骠骑记室参掌诏册并典国史迁中书侍郎永明初迁骁骑将军出为建威将军庐陵内史迁为骁骑将军兼尚书左丞少帝初以本官兼御史中丞明帝即位除廷尉卿加给事中迁冠军长史加辅国将军出为宣城太守还为黄门侍郎领步兵校尉迁秘书监东昏末兼卫尉中兴元年迁吏部尚书天监元年为散骑常侍左卫将军封临沮县开国伯以疾迁金紫光禄大夫改封醴陵侯四年卒谥宪
　　江革
字休暎济阳考城人举南徐州秀才解褐奉朝请除尚书驾部郎中兴元年为征北记室参军带中庐令入为丹阳尹记室领五官掾除通直散骑常侍频迁秣陵建康令入为中书舍人尚书左丞司农卿复出为晋安王长史寻阳太守行江州府事徙庐陵王长史迁左光禄大夫南平王长史御史中丞除少府卿出为镇威将军南康王长史广陵太守改授豫章王长史除折冲将军武陵王长史会稽郡丞行府州事除都官尚书寻监吴郡除明威将军南中郎长史寻阳太守召入为度支尚书谢病还家除光禄大夫领步兵校尉南北兖二州大中正大同元年卒谥强
　　王琳
字孝璋琅邪人举南徐州秀才释褐征虏法曹司徒东阁祭酒南平王文学尚义兴公主拜驸马都尉累迁中书侍郎卫军长史员外散骑常侍出为明威将军东阳太守召为司徒左长史
　　王规
字威明琅邪人举南徐州秀才起家校书郎累迁太子舍人司徒左西属从事中郎云麾咨议参军久之为新安太守袭封南昌县侯中书黄门侍郎大通三年迁五兵尚书领步兵校尉中大通二年出为贞威将军骠骑长史吴郡太守召为左民尚书领右军将军未拜为散骑常侍大同二年卒赠光禄大夫谥章
　　王僧孺
雅曾孙准之孙仕齐起家王国左常侍太学博士丹杨功曹迁大司马行参军直东宫崇明殿出补晋安郡丞侯官令天监初除临川王记室参军待诏文德省寻出为南海太守召还拜中书郎领著作迁尚书左丞除游击将军兼御史中丞以公事降为云骑将军迁少府卿出监吴郡还除尚书吏部郎参大选出为南康王仁威长史行府州国事普通三年卒
　　徐勉
字修仁东海郯人孝嗣之族射策举高第补西阳王国侍郎迁太学博士镇军参军尚书殿中郎又除中兵郎领军长史高祖践祚除中书侍郎迁建威将军本邑中正尚书左丞天监二年除给事黄门侍郎尚书吏部郎迁侍中六年除给事中五兵尚书迁吏部尚书除散骑常侍领游击将军未拜改太子右卫率迁左卫将军领太子中庶子侍东宫敕知宫事转詹事领云骑将军迁尚书右仆射又改侍中寻授宣惠将军置佐史改尚书仆射中卫将军寻加中书令给亲信二十人中大通三年以疾自陈移授特进右光禄大夫增亲信四十人大同元年卒年七十赠开府仪同三司谥简肃　崧勉长子官南徐州迎宾主簿　悱字敬业勉次子起家著作郎转太子舍人掌记室之任累迁洗马中舍人以足疾出为湘东王友迁晋安内史
　　徐绲
孝嗣子位侍中太常信武将军谥顷　君蒨字怀简绲子终湘东王镇西咨议参军
　　徐超
东海郯人仕齐为郁林太守天监初官员外散骑常侍　摛字士秀超之子起家太学博士迁左卫司马晋安王侍读云麾府记室参军平西府中记室安北中录事参军带郯令除秣陵令大通初为宁蛮府长史入为皇太子家令兼掌管记中大通三年出为新安太守还为中庶子加戎昭将军转太子左卫率太宗嗣位授左卫将军不拜卒年七十八赠侍中太子詹事谥正　徐僧权东海人官至东宫通事舍人领秘书
　　臧未甄
焘曾孙潭之子宋起家为领军主簿入齐历太尉祭酒尚书主客郎建安庐陵二王府记室前军功曹史通直郎南徐州中正丹阳尹丞高祖平京邑用为骠骑刑狱参军天监初除后军咨议中郎南徐州别驾入拜黄门郎迁右军安成王长史少府卿出为新安太守迁为太子中庶子司农卿太尉长史母忧服阕除廷尉卿出为江夏太守卒官　盾字宣卿未甄子初为抚军行参军父母丧服阕除丹阳尹丞迁中书郎复兼中书舍人迁尚书左丞为武陵王长史行府州国事领会稽郡丞还除少府卿领步兵校尉迁御史中丞大通五年加散骑常侍兼领军大同二年迁中领军出为仁威将军吴郡太守以疾拜光禄大夫加金章紫绶七年疾愈复为领军将军九年卒诏举哀赠侍中谥忠　长博字孟宏盾子官桂阳内史　仲博长博弟官曲阿令　厥字献卿盾弟初为西中军行参军尚书主客郎入兼中书通事舍人累迁正员郎鸿胪卿迁尚书右丞未拜出为晋安太守还除骠骑庐陵王咨议参军迁员外散骑常侍兼司农卿大同八年卒官　操厥子官尚书三公郎
　　臧严
字彦威棱子初为安成王侍郎转常侍迁冠军行参军侍湘东王读累迁王宣惠轻车行参军兼记室王迁荆州随府转安西录事参军历监义阳武宁郡王入为石头戍军事除安右录事王迁江州为镇南咨议参军卒官
　　刘悫
字仲宝惔七世孙射策高第为陵海令迁湘东王记室参军转中记室历尚书左丞御史中丞承圣二年迁吏部尚书国子祭酒
　　刘勰
字彦和尚子天监初起家奉朝请临川王记室迁车骑仓曹参军出为太末令除南康王记室兼东宫通事舍人迁步兵校尉卒
　　何逊
字仲言承天曾孙尚子南徐州举秀才天监中起家奉朝请迁建安王水曹行参军兼记室还为安成王参军事兼尚书水部郎母忧服阕除庐陵王记室随府江州卒　僩字彦夷逊从叔位至台郎
　　何思澄
字符静敬叔子起家南康王侍郎累迁安成王左常侍兼太学博士安成王行参军兼记室除廷尉正天监十五年迁治书侍御史久之迁秣陵令入兼东宫通事舍人除湘东王录事参军出为黟县令迁武陵王中录事参军卒官　子明字世明思澄宗人历官员外散骑侍郎出为固山令
　　何远
字义方东海郯人仕齐为朝请高祖板辅国将军建康令帝践祚为步兵校尉以勋封广兴男迁建武将军鄱阳王录事参军顷之迁武昌太守坐事除名起为镇南将军武康令擢为宣城太守天监十六年除给事黄门侍郎还为仁威长史出为信武将军监吴郡迁东阳太守普通二年卒
　　鲍机
字景元东海郯人吏部尚书王亮举为舂陵令明山宾荐为太常丞改尚书郎历湘东王咨议参军治书侍御史　泉字润岳机子元帝承制累迁至信州刺史后移郢州长史行府州事
　　陶宏景
字通明居于茅山自号华阳隐居大同二年卒年八十五赠中散大夫谥贞白先生
　　诸葛璩
字幼玟世居京口齐建武初南徐州行事江祀辟为议曹从事天监中州郡举秀才并不就卒于家
 　陈徐陵
字孝穆摛子梁普通二年参宁蛮府军事大通二年为东宫学士稍迁尚书度支郎出为上虞令坐事免起为南平王府行参军迁通直散骑侍郎湘东王中记室参军太清二年兼通直散骑常侍使魏还朝为尚书吏部郎掌诏诰寻为正威将军尚书左丞绍泰二年使齐还除给事黄门侍郎秘书监高祖受禅加散骑常侍天嘉初除太府卿四年迁五兵尚书领大著作六年除御史中丞天康元年迁吏部尚书高祖纂历封建昌县侯太建元年除尚书右仆射七年领国子祭酒南徐州大中正寻加侍中给扶又除领军将军八年加翊右将军丹阳尹十三年为中书监给鼓吹以年老致仕后主即位迁左光禄大夫太子少傅至德元年卒年七十七赠镇右将军特进谥章　俭陵子起家豫章王行参军梁元帝召为尚书金部郎中永定初为太子洗马迁镇东从事中郎天嘉三年迁中书侍郎太建初持节喻旨广州还为镇北咨议参军兼中书舍人累迁国子博士大匠卿黄门侍郎转太子中庶子加通直散骑常侍兼尚书左丞以公事免起为咨议参军迁正威将军太子右卫率后主立授和戎将军晋熙王长史行丹杨郡国事父忧去职累迁寻阳内史袭封建昌侯入为御史中丞祯明二年卒　份俭弟解褐秘书郎转太子舍人累迁豫章王主簿太子洗马出为海盐令再入为洗马太建二年卒　仪份弟举高第为秘书郎出为乌伤令祯明初迁尚书殿中郎寻兼东宫学士陈亡入隋炀帝召为学士除著作郎大业四年卒　孝克陵弟梁太清初为太学博士天嘉中除郯令太建四年召为秘书丞六年除国子博士迁通直散骑常侍兼国子祭酒寻为真祯明元年入为都官尚书二年为散骑常侍侍东宫 【二年为散骑常侍侍东宫○(钞本少一侍字)　案少一侍字则语意不完下文云万载孝克子钞本载作戴今皆据陈书徐孝克传改正】 陈亡隋文帝授国子博士开皇十九年卒年七十三
　　万载
孝克子仕至晋安王功曹史太子洗马
　　徐伯阳
字隐忍东海人试策高第尚书板补河东王国右常侍东宫学士临川王府墨曹参军梁大同中出为侯官令天嘉二年诏侍晋安王读寻除司空侯安都府记室参军事卒
　　萧允
字叔佐介子居京口起家邵陵王法曹参军转湘东王主簿迁太子洗马天嘉三年召为太子中庶子三年除棱威将军丹杨尹丞五年兼侍中聘于周还拜中书侍郎大匠卿高宗即位迁黄门侍郎五年出为晋安王长史王为南豫州允行府州事至德三年除豫章王长史累迁通直散骑常侍光胜将军司徒左长史鄱阳王出镇会稽允又为长史带会稽郡丞拜光禄大夫隋师济江允迁长安以疾卒年八十四　引字叔休允弟释褐著作佐郎转西昌侯仪同府主簿高宗时拜金部侍郎太建七年加戎昭将军九年除中卫始兴王咨议参军兼金部侍郎转库部侍郎频加中书侍郎正威将军黄门郎十二年迁吏部侍郎后主即位转中庶子以疾去官明年复起为建康令卒　彤引弟官至太子中庶子南康王长史
　　萧密
字士机游子太建八年官散骑常侍聘于齐历位黄门侍郎太子中庶子散骑常侍
　　萧济
字孝康东海兰陵人解褐梁秘书郎迁太子舍人预平侯景功封松阳县侯高祖镇朱方以济为明威将军征北长史承圣二年召为中书侍郎转通直散骑常侍世祖守会稽以济为宣毅府长史迁司徒左长史世祖即位授侍中寻迁太府卿母忧不拜历守兰陵阳羡临津临安等郡太建初入为五兵尚书侍东宫寻授度支尚书领羽林监迁国子祭酒加金紫光禄大夫兼安德宫卫尉寻为仁威将军扬州长史迁祠部尚书加给事中卒年六十六诏赠本官
　　萧摩诃
字符嗣兰陵人年未弱冠随侯安都在京口天嘉初除本县令累迁巴山太守太建五年以功授明毅将军员外散骑常侍封廉平县伯寻进爵为侯转太仆卿七年除晋熙太守九年以功授持节武毅将军谯州刺史召还授右卫将军十四年以功授散骑常侍车骑大将军封绥远郡公寻改授侍中骠骑大将军加左光禄大夫授南徐州刺史祯明三年入隋授开府仪同三司死年七十二
　　蔡景历
字茂世济阳考城人侯景平高祖镇朱方板征北府中记室参军仍领记室承圣中授通直散骑侍郎高祖辅政除从事中郎绍泰元年除给事黄门侍郎高祖受禅迁秘书监中书通事舍人掌诏诰被劾降为中书侍郎世祖即位复为秘书监以定策功封新安县子累迁散骑常侍天嘉三年以功迁太子左卫率进爵为侯增食邑六年坐事免官废帝即位起为咨议参军高宗即位迁豫章王长史带会稽郡守行东扬州府事秩满迁戎昭将军长沙王长史寻阳太守行江州府事入为通直散骑常侍中书通事舍人掌诏诰仍复封邑迁太子左卫率太建五年被劾削爵土后复本邑爵入守度支尚书以疾卒赠太常卿祯明元年配享高祖庙庭二年重赠侍中中抚将军谥忠敬给鼓吹墓所立碑　证字希祥景历子梁承圣初南徐州召补迎主簿寻授太学博士天嘉初始兴王府法曹行参军历外兵参军事尚书主客郎太建初迁太子少傅丞新安王主簿通直散骑侍郎晋安王功曹史太子中舍人父忧服阕袭封新丰县侯授戎昭将军至德二年迁廷尉卿寻为吏部郎迁中庶子中书舍人掌诏诰授左民尚书加宁远将军迁吏部尚书安右将军寻徙为中书令祯明三年权知中领军入隋历尚书民部仪曹郎转给事卒　翼证子官至司徒属德教学士入隋为东宫学士
　　马枢
字要理隐居茅山时游京口尝为南徐州学士
　　隋鲍宏
字润身东海郯人梁湘东王用为中记室迁镇南府咨议尚书水部郎转通直散骑侍郎江陵平归于周用为麟趾学士累迁遂伯下大夫及定山东除少御正赐爵平遥县伯加上仪同高祖受禅加开府除利州刺史进爵为公转卭州刺史后授均州刺史以目疾免卒于家年九十六
　　徐则
东海郯人陈太建时尝应召炀帝镇扬州手书召之死于江都下书褒之曰东海徐先生
　　庾抱
润州人开皇中为延州参军事入调吏部尚书牛宏奇之补元德太子学士后为越巂主簿 【后为越巂主簿○ (钞本巂作嵩)　案嵩字误今据旧唐书庾抱传改正】 称病不行义宁中陇西公李建成辟为公府记室寻转太子舍人卒唐萧德言字文行思话元孙引子甫冠以国子生为岳阳王宾客陈亡徙关中诡浮屠服亡归江南仁寿中授校书郎贞观中历著作郎宏文馆学士以经授晋王王为太子兼侍读请致仕太宗下诏劝勉封武阳县侯进秘书少监高宗立拜银青光禄大夫全给其禄永徽五年卒年九十七赠太常卿谥博
　　萧立南
兰陵人天宝元年年十七中贤良方正科历佐幕府入为廷评尉拜监察御史转殿中侍御史卒赠考功郎中
　　许叔牙
字廷基润州人贞观初累授晋王文学兼侍读寻迁太常博士王为太子加朝散大夫迁太子洗马兼宏文馆直学士十三年卒　子儒字文举叔牙子高宗时为奉常博士长寿中官至天官侍郎宏文馆学士　桓法嗣丹阳人官王府咨议参军宏文馆学士　思敏法嗣子官少府丞　彦范(缺) 【彦范(缺)○ (钞本无此三字)　案下文云元范彦范弟而元范之上空字甚多此必本有彦范传而传写者佚之也】 　元范彦范弟官至常州刺史　臣范元范弟官工部侍郎　庭昌臣范子官刑部侍郎
　　孙处元
润州人长安中为左拾遗去官还乡里以病卒马怀素字惟日丹徒人进士第又应制举中文学优赡科补郿尉积劳迁左台监察御史转礼部员外郎以十道使黜陟江西还迁考功员外郎擢拜中书舍人内供奉为修文馆直学士开元初为户部侍郎封常山县公兼昭文馆学士侍读迁秘书监病卒帝特为之举哀废朝赠润州刺史谥文
　　马挺
丹徒人官江都主簿
　　丁仙芝
曲阿人进士第官余杭尉
　　蔡隐邱
曲阿人官缑氏主簿
　　蔡希周
曲阿人开元十二年举进士登第官监察御史　希寂希周弟 【希寂希周弟○ (钞本希寂上有蔡字希周弟作曲阿人)　案乾隆镇江府志卷三十七儒林门蔡希周传云曲阿人弟希寂兄弟并有时名考嘉定志人物门之例子弟附于父兄传后者或云某人子或云某人弟而不另述姓氏里居则蔡字必衍文曲阿人必希周弟之误也今改正(刘粹子旷之附粹传后钞本旷之上衍刘字萧惠基弟惠休附惠基传后钞本惠休上衍萧字皆与前后文之例不合凡类此者今并删去惟子弟另自为传不附于父兄传后者则当各着其姓今亦仍其旧焉)钞本上文官监察御史上脱开元十二年举进士登第十字下文登进士第下脱终渭南县尉五字戴氏守梧据乾隆镇江志补入今从之】 登进士第终渭南县尉
　　储光羲
延陵人进士第又诏中书试文章历官监察御史
　　陶翰
润州人进士第官礼部员外郎
　　谈戭
曲阿人进士第官长洲尉
　　申堂构
丹徒人进士第官武进尉
　　张晕
曲阿人进士第官校书郎
　　张彦雄
曲阿人处士有诗名
　　包融
延陵人历大理寺直集贤院学士　佶融子进士第累官建议大夫坐元载贬岭南刘晏奏起为江州刺史汴东两税使建中初宰相杨炎用事恶晏夺其权以佶为权领盐铁使转户部郎中充江淮水陆运使三年转太常少卿江淮盐铁使又为汴东水陆运两税盐铁使晏罢以佶充诸道盐铁轻货钱物使转左庶子迁刑部侍郎改秘书监贞元二年以国子祭酒知礼部贡举后封丹杨郡公　何字幼嗣佶弟进士第大历中为起居舍人
　　包章
延陵人汉大鸿胪咸之后终丹阳令　岋章子官润州录事参军
　　周瑀
曲阿人吏部常选
　　周惟长
居阳横山处士能为歌词
　　殷遥
润州人官王府记室参军
　　殷璠
丹阳人处士有诗名
　　樊光
润州人官硖石主簿
　　沈如筠
润州人官横阳主簿
　　徐延寿
润州人处士有诗名
　　皇甫敬德
丹阳人官银青光禄大夫泽州刺史　价敬德子官朝散大夫饶州乐平县令　彬价子官秘书少监集贤院修撰　顗彬弟官中散大夫潭州刺史　冉字茂政顗子进士第历无锡尉左金吾兵曹王缙为河南元帅表掌书记大历二年迁左拾遗转右补阙奉使江表因省家卒于丹阳　曾字孝常冉弟进士第历监察御史殿中侍御史坐事贬舒州司马阳翟令
　　朱放
字长通居丹阳曹王皋镇江西辟节度参谋贞元初召为拾遗
　　汤贲
字文叔丹阳人贞元中为宋州刺史
　　权皋
字士繇居润州丹徒进士第为临清尉安禄山表为蓟尉幕府诈死脱归高适表试大理评事淮南采访判官永王璘举兵又诡姓名以免元宗嘉之除监察御史母丧去浙西简度使颜真卿表为行军司马召拜起居舍人固辞李季卿为江淮黜陟使列其高行以著作郎召不就大历元年死殡丹徒元和中谥贞孝赠秘书监十二年复赠太子太保　德舆字载之皋子居丹阳练塘韩洄黜陟河南辟置幕府试秘书省校书郎贞元初复为江西观察使李兼判官德宗召为太常博士改左补阙十年迁起居舍人十七年冬以本官知礼部贡举十八年真拜侍郎转户部侍郎元和初历兵部吏部侍郎坐累徙太子宾客俄还前官迁太常卿五年拜礼部尚书同中书门下平章事寻以检校吏部尚书为东都留守复拜太常卿徙刑部尚书十一年复以检校吏部尚书出为山南西道节度使十三年以病乞还道卒赠左仆射谥文　璩字大圭德舆子元和二年登进士第历监察御史中书舍人劾李训贬阆州刺史文宗怜其母病徙郑州
　　刘太冲
字太真居北固兄弟相继登第太真大历中为淮南掌书记召拜起居郎累历台阁自中书舍人转工部刑部侍郎
　　刘三复
润州人不遂乡赋李德裕三领浙西及剑南淮南未尝不从累迁御史中丞会昌中历谏议给事拜刑部侍郎宏文馆学士判馆事病卒　邺字汉藩三复子高元裕廉察陜虢表为团练推官得秘书省校书郎高少逸又辟镇国幕府咸通初擢左拾遗召为翰林学士赐进士第转尚书郎中知制诰拜中书舍人户部侍郎迁承旨懿宗立以本官领诸道盐铁转运使寻以礼部尚书同中书门下平章事判度支转中书侍郎兼吏部尚书累加太清宫使宏文馆大学士僖宗即位再迁尚书左仆射出为淮南节度使同平章事徙凤翔固辞还拜左仆射巢贼犯长安不应伪命见杀
　　李畅
居丹阳贞元元年典校秘书补江陵松滋主簿
　　李绅
字公垂世宦南方客润州元和元年进士第补国子助教非其好东归金陵 【金陵即京口】 观察使李锜辟掌书记其反召绅作疏不从囚绅狱中锜诛乃免从辟山南观察府召为右拾遗拜翰林学士转右补阙长庆元年改司勋员外郎知制诰二年拜中书舍人御史中丞出为江西观察使改户部侍郎敬宗即位贬端州司马徙江州长史迁滁寿二州刺史大和中擢浙东观察使复以太子宾客分司开成初为湖南尹迁宣武节度使武宗即位徙淮南召拜中书侍郎平章事进尚书左仆射门下侍郎上柱国赵国公会昌四年复节度淮南六年卒赠太尉谥文肃
　　顾况
居茅山尝为韩滉判官历江南郡丞校书郎著作郎　非熊况子进士第累佐使府大中时历盱眙簿亦居茅山
　　郑光
润州人官检校户部尚书诸卫将军累迁平卢军节度使徙河中凤翔　汉璋光子官右金吾将军　汉卿汉璋弟官鸿胪少卿义昌军节度使
　　尚悫
家于润为馆驿巡官　公乃悫子初为升州牙将后为郡守累赠右千牛将军
　　元诜
居丹阳处士有诗名
　　王总
丹阳人尝举进士
　　陆桥
家丹阳好为诗
　　张文谨
润州人尝主汉荆王神祠祝事
　　周孝怀
　　汤清源
并丹阳人为县耆寿
　　五代包泊
延陵人仕唐为吉州长史入吴终和州历阳令　谔字直臣泊子初为牙门右职隶历阳军中终银青光禄大夫检校国子祭酒御史中丞　咏字义修谔弟为历阳主簿秩未满移知含山县令七考选知虔州雩都令
　　丁袗
字德祥金坛人唐末兵乱为金坛守将累战功为杨行密都押牙迁都知兵马使年九十一卒
　　刁彦能
家京口终昭武军节度使
　　刘瑜
居润州尝为巡官
　　沈彬隐
云阳山南唐先主辟置之授校书郎辅世子于东宫未几乞罢以尚书郎致仕　元彬子官秘书省正字
　　陈翊
京口人官太子洗马以赞善大夫致仕还京口
　　林仁肇
为润州刺史因居于润宅在京口城东后移节武昌干德三年移节洪州留守南都
　　吴文
润州人历官大理司直
　　刁舒
字公绰十五推官
　　吴淑
字正仪丹阳人父文任大理司直
以下缺 【(以下缺)○ (钞本无此三字而有高邮州志以下数条)　案钞本下文数段皆注有增添及同上字样断非嘉定志之原文张氏鉴疑为明志亦未必然 (张氏云高邮宋时两改军县元为府又为散府领高邮县明始为州此引高邮州志则并非元时所增矣今按宋高宗建炎四年升高邮军为承州领高邮兴化二县是高邮在宋时亦尝为州不得因一州字遽断为明志也)盖核其语气实系宋人之词(张知章条下载知章告身其末云或言唐时告身皆言人形状然不知祖宗时尚尔也元志卷二十一考古类旧藏告身条所载与此全同惟改祖宗时为宋庆历间盖知章乃宋仁宗时人此条乃宋人之言故云祖宗时也张氏亦知其语气皆系宋时而又云此必增者从宋人说部录入而遗其书名未免近于臆测)此必咸淳志之文也今删去增添同上等字而增邵必缺三字于高邮州志条上(张氏云高邮州志以上当有缺文必是邵必又云邵必传不详其官阀行事而引闻见录之言族系者且云丹阳河南成都之邵其次第如此又似统论邵氏家世盖丹阳之邵世济其美京口耆旧传所载颇详此必类叙而佚脱殊甚止存末数语也今案元志卷十八科举类邵必传注引闻见录与此畧同张氏疑此条本系类叙非也而谓高邮州志上当原有邵必缺三字则是今从之) 增邵彪缺三字于苏庠尝次彪韵上(张氏云苏庠尝次彪韵一条亦多脱佚此必邵彪传之残缺仅存者今从之)并移入附录之内惟北宋初年京口人物甚多而此志不载必有缺文故补以下缺三字于此以存其槩焉】 
嘉定镇江志卷十九
　人物〔二〕
　　宋李觉
字天民丹徒人政和二年莫俦牓亳州麻城令累赠朝散郎子正邦字进之宣和二年贡士祖秀实榜上等徽宗嘉其文升第四名终朝请郎觉兄弟三人觉生正邦觉之兄生揖揖生舜卿正邦从侄公旦以特科入官元孙亦举进士承平时其家聚四百口渡江兵火离散所居旧趾今为都统司眉寿酒库云
　　刘无极
字晞颜丹徒人政和五年何卤木牓丙科终尚书郎尝与后湖苏庠唱和 【庠次韵云校书绝足腾飞黄不数向来何与江锦囊诗句随云表十袭未启心先降又尝为其写照赞云举扇而障西风之尘赤手而超冀北之驾憎流俗以自拔遣细腰而俱化至其写胸次之磊隗状笔端之风烟藏一邱之曲拆倒百斛之流泉犹将与遗民而同轨追梦得而差肩】 张颉字冲卿一字强立丹徒人弱冠入乡校志于报亲发愤不嬉戏果五魁选贡太学傅崧卿牓升上舍政和五年何（上卤下木）牓丙科历解州户曹掾蔡州汝阳令兴州录参绍兴初胡世将为四川宣抚差资州签判潼川府知东益州十年召赴行在首言时政阙失忤时相出通判建康府越二年上思其忠召除架阁迁监尚书六部门兼权考功员外郎十六年迁兵部卒累官左朝议大夫 【二子遹适升朝累赠正议大夫颉工于诗文不蹈袭前人语常与后湖苏庠唱和有菊坡集藏于家】 
 　顾时大
字致尧干道八年黄定牓历泰州如皋县尉终池州贵池县丞时大为人厚重邃于文学为乡里所敬
　　张大允 【宋张大允○ (钞本此行前有宋顾方以下数叶)　案顾方以下诸人传末或注增添或注同上张氏鉴云翟焘以下多注增添字而增添之陈辅传末云详见耆旧传考耆旧传所记之事迄于端平嘉熙此更在其后则亦咸淳志矣其说最确然又云人物自宋顾方始而注云同上盖佚脱也周孚传注云同上而上条不注所出亦佚脱也则其说仍觉未安盖顾方周孚之前信有脱文然嘉定志纪五代以前人物无一注出处者不应纪宋之人物独注所出然则所谓同上者必与上文同是增添者耳今于此卷及下卷并入此卷者凡有增添及同上字样皆定为咸淳志移入附录(内有前数条不言同上而末一条言并同上者则前数条俱系增添可知当与不注增添同上而云详见耆旧传者并移入附录之内)】 
字德诚丹徒县人绍兴二十一年赵逵牓历通州海门主簿添差江东安抚司干办公事奉祠泰州教授不赴授扬州教授洪迈张栋吕正己戴几先周必大一时名公巨卿交章荐之知广德军建平县扬州签判主管西外睦宗院兼中丞官至朝请郎赐紫金鱼袋以寿终于家大允好学笃行恬于势利乡里以善人君子称之　处厚字希韦大允之从侄是年同登历秀州嘉兴县尉滁州全椒令扬州教授不赴终文林郎其子徙居仪真又徙太平州
　　史正志
字志道丹阳人赋籍扬之江都绍兴二十一年赵逵牓历徽州歙县东尉 【隆兴幕府秩满诣阙上保治要略八篇大概为国家根本在荆襄巴蜀防守利害在两淮】 差监行在省仓上界 【疏当今之务最急而宜先者八事曰戆语上宰执台谏一曰御将谓操纵在我而不使知朝廷用权所在二曰抑奸谓宦官不宜与诸军交通馈遗三曰节财谓贵戚权幸添差外补冗滥当限其员数使之待次四曰谨法谓节抑富人补授用戚里恩赏为中都官五曰士风谓以庸懦为静退小廉曲谨为谦和不区别是非为长者不挂口时事为谨重宜惩劝以作成之六曰军政谓诸将掊克侵剥以自丰交结权幸以固宠愿使有以畏朝廷之法七曰均用谓修内司坤宁殿赁屋钱似与户部分为两家不相均用八曰畏天谓日食冬雷及太一家推步小游见临荆楚主有兵象宜讲武备又叙中原变故以来可为近鉴者为兵鉴十篇曰料敌曰专事曰国是曰庙谟曰守险曰作气曰藏机曰用间曰治城曰防海又撰边问一篇论江淮防守利害当以绍兴初守淮为法建炎末守江为戒】 丞相陈康伯荐于朝除枢密院编修官 【论防秋五事料金人必遣使启衅开端径犯淮西以窥采石和州实濒江诸郡之咽喉因举孙权筑濡须坞故事乞筑和州垒及舒扬防守荆襄事势与用将任间之术已而果渝盟胁求土地指取将相因言遣使不足恃者四乞密札诸大将遣子诣行在所奏陈机事委才略堪用者畀以边郡或留环卫又论两淮水寨海道水军利害训饬诸将出军必先纪律诏令恳切如陆贽以感人心激士气武举进士授军官及边郡差遣以求异才会朝廷命中丞汪澈宣谕荆襄又叙事宜大要有四以送之】 兼枢密院检详诸房文字 【时敌犯淮西复论兵民沿江守御为今日计不过三策大意欲驾幸建康以宿卫兵守江而令淮上诸军或战或守为上策以刘锜退保天长坚壁真扬分兵援王权且战且守以俟成闵至为中策以李捧过和州援王权于成闵未至之前为下策及闻敌至采石仪真建议请以皇子为大元帅辇财货自衢信由长沙而上招募勇士令荆襄吴珙武巨直趋关洛还捣大梁出两淮腹背令四川吴璘姚仲王彦分兵攻陕西直据河东捣范阳以倾其巢穴敌必退保则其酋可以坐缚朝廷虽知奇策而不能用】 兼措置浙西海道所主管文字 【闻瓜洲失利恐通泰无备乞集官舟搬泰盐入江阴置场以榷之又陈却敌之计二千余言上之】 高宗视师江上命扈从至镇江 【摭自古东南用兵于西北可施诸今日者凡五篇曰恢复要览上陈丞相康伯张魏公浚且指魏公之失谓当去其轻脱尝试之说为万全之举庙堂亦多采用其说驻跸建康又论三国六朝形势与今日不同要当无事则都钱塘有事则幸建康为东西都御批史正志议论确实古今判然下侍从台谏集议卒从其说继闻金使来易地界于宿泗变旧理为敌国一切恭顺和议虽不日可成武备要当先立又论劾江上诸军诡名之数欲以七千五百人为一军额庶几可以潜消之】 改宣教郎寻除司农寺丞 【轮对论人材当警策其已用而开广其未用武备不可弛边将上功多不实宜戒饬之上奖谕】 以扈从劳绩转奉议郎孝宗即位覃恩转承奉郎 【上久闻其名首赐对内殿陈守成先恭俭平乱在智勇亲便殿阅武士自将以平区宇之说陈丞相康伯以正志所论招纳归正利害荐于上御笔具载此意遣密谕宣抚司两淮帅守】 命往江上计议军事催筑坞置转般仓还朝擢度支员外郎 【应诏上书言求实材节财用修军政明赏罚谨备守且策督府用兵必败书奏宣付三省御批史正志议论尤为切当】 隆兴初元迁吏部员外郎 【闻收复灵璧虹县复上书言二邑既下复难深入则小利不足以为胜既得之后势难远守则旋师适足以自疲得淮阳而后可以为喜且言淮上事之失】 求补外除江西运判召为户部员外郎寻除福建运判再召为户部员外郎 【既至赐对陈当今急务七策其防江之策略曰天以吴越便利遗我而使之保守东南吾西以为余事而缓于修缮可乎复陈四说论唐邓海泗不可弃欲求一契丹子孙为辽王用其来归名将以佐之资以兵财尽领归正人数万驻唐邓间俾得以借中国之势号召河南契丹必响应关陜必可得自此复契丹旧土如我白沟河以南可坐而得纵使不然彼亦十余年不得休息而海泗令数万人坚守朝廷竟不之行以此求去愈力】 丐外除江东运判未赴改江西 【始至漕计不给节无艺之费府库充羡乃以宽剩钱四千万缗米五万石助国用】 秩满召赴行在除左司兼权检正转朝奉郎除检正兼权吏部侍郎明年权刑侍兼吏侍 【转对言太仓无一岁储左帑无三月积九谷散于穰岁百姓凶于丰年望与大臣熟论大计如边防财用之急使专意精思筹划上嘉纳命坐赐茶退而条具财用事宜凡国家经常储蓄之数及三代以来理财变通之术或得或失以为原鉴上之】 又兼兵侍 【上封事言今日大者八事为可忧而后陈可以出奇之策大抵以保江淮择将材遣闲谍选精锐为言丐祠不允有旨以前论水军利害条具措置事即疏东南水军之利及三国六朝攻守备御之要以闻时朝廷议修刑书欲寘强盗奸污者死独建议使免死而至配所复受杖卒用其说】 改吏侍请郡除集英殿修撰知建康府 【陛辞陈三事论两淮城壁搜简军实又上疏乞令淮北归正人并在沿淮却将元归正忠义头首所管人数移屯边面替回正军两有所益续有旨委同郭振沈复点检和州关隘团结强壮上奏曰择地势之便利固难若已得之而择将帅之可守者尤难及论修筑城壁为急上美之令郭振遵用其言】 转朝散郎以职事修举进敷文阁待制赐金带除知成都改除户侍江浙京湖淮广福建等路都发运使检察诸路财赋 【时相欲因此济之乃上疏言欲谤之书何止一箧是其计者什未必有三惟陛下任臣以坚责臣以无欲速御笔云如卿之才深所信任虽有浮议朕岂不灼见而全护卿也】 未几乞守本官致仕诏答不允仍旧巡历遣中使宣谕再入户部忤时相意以散官谪永州 【因论左帑南库西库窠名差互忤时相意以发运司已拘桩未起发诸路钱为诞谩又以携去籴本为失陷故有是命】 寻复元官提举隆兴府玉隆万寿观除右文殿修撰知静江府未赴而罢再奉祠转朝请大夫赐爵文安县开国男转朝议大夫知宁国府改赣州又知庐州既至数月以疾终年六十正志自初被命计议军事及为大漕不受馈遗其奉祠家居也治圃所居之南号乐闲居士柳溪钓翁藏书至数万卷正志议论精确切中事机受知两朝如此而或者乃以口才訾之过矣
　　胡缉
字舜举一字熙绩丹阳人故秘撰陈公东之外孙豪于诗文举于乡为府学正少年时乡人有任平江理掾者馆之适尚书孙觌被召赴阙过郡缉为作诗贽见觌称之 【诗有曰九老图中白居易八仙座上李长庚觌喜云用事切当末有宣室若膺前席问鬼神姑置对苍生之句觌又喜云信前辈不能到此】 淳熙间番阳守赵公广馆于郡斋一夕大醉而卒
　　汤模
字符楷　大方字符龄金坛人工诗 【模尝游练湖上题甘露南庄壁云极目湖光里招提万顷田庭荒无马迹木落见炊烟今日山林畔他年香火缘烦师瀹春茗为说小乘禅】 
　　向舍人子莘
字天民文简公之四世孙也为人清谨沈厚精敏尝预开封府荐以父宗旦熙宁间任鸿胪卿广东运副故事过岭恩特补右班殿直累迁阁职至供备库副使勋飞骑尉赠武显大夫娶丞相文肃公曾布之第三女封静安县君子六人朝议大夫吴说志其墓 【见冡墓类】 
嘉定镇江志卷二十
　总目(缺) 【总目缺○(钞本无此三字)　案元志人材门以方外为子目释与道为小子目而宋志人物门则并无子目此卷以释与道为子目卷首自当另有总目疑是方外二字但其叙已缺未可臆补今姑列三字于此以存其槩焉】 
叙(缺)
　　释
　　　梁萧惠开
南兰陵人父思话为中书令惠开性孝家素事佛凡为父造四寺曲阿旧乡名禅乡寺京口墓亭名禅亭寺又有禅冈禅封
　　　元素 
唐延陵马氏有子为僧名元素字道清尝入南牛头山事威大师摩顶谓曰东南正法待汝兴行开元中韦铣守润请住鹤林后李憕为扬牧延以去未几坐灭建塔于黄鹤山之西原李华铭
　　　甘露寺某僧
甘露寺某僧者道行孤高李德裕廉问日尝与之游及罢任以方竹杖一枝留赠焉方竹出大宛国坚实而正方节眼须牙四面对出实卫公之所宝也及再镇浙右其僧尚在公问曰前所奉竹杖无恙否僧喜对曰已规圆而漆之矣公嗟惋弥日
　　　宋僧应夫
滁之蒋氏子既出家得法于天衣义怀号广照大师主甘露十四年聚徒常五百人曾肇尝铭其塔佛印师了元住持润州金山寺东坡久与之游赴杭过润留数日一日师与弟子入室公便服入方丈见之师云内翰何来此间无坐处公戏云暂借和尚四大用作禅床师曰山僧四大本空五蕴非有内翰欲于何处坐公拟议未即答师急呼侍者收公所许玉带永镇山门公笑而与之师遂取衲裙相报公有次韵诗 【见大全集】 
 　　僧祖可 【僧祖可○(钞本此条前有钱彦远及元佑二年两条) 　案钱彦远条述昙颖事元佑二年条述了元事然二僧之名不列于各条之首与上下文诸僧之传不同且了元前已有传不应此处复见(上文了元传称为师而元佑二年条则称为元语气各别断非一传而误分也) 且考其体例玩其文义实与二十二卷拾遗门诸条相同今移置其末又钞本此条后有苏庠云镇江妙惠大师一条(钞本无苏庠云三字考下文云余行年七十又云师其许我哉所谓余字我字不知何指及阅元志卷十九释类妙惠注乃知为苏庠之言今特补入以符语气)亦仿此例至于下文道类桓尊师条后有古今诗话一条宋妙明真人条后有曾慥百家诗选一条皆与前后诸传体例不合而与卷二十一纪异类诸条文义约同今移置纪异门之末俾得各从其类】 
字正平后湖苏养直之弟元名序后为僧易今名豫章徐师川俯为东溪集序后湖集祖可与苏庠同生庠有送行诗云语别既不易况与子同生如何携手好忽作千里行洪觉范尝有评云余久不见养直忽得其诗想见岸帻醉坐如行野渡春色盎盎于淳秾中自有一种清绝气味正平如潄壑夜泉响扫窗春雾空不类菜腹阿师语兄弟真连璧也
　　　江西僧书记道举
字季若绍兴辛酉客居丹阳何氏庵时闻急报仲春初金既至王师大捷季春复至因作破敌行 【见甘露举书记文集】 
　　道
　　　晋道士王纂
居马迹山永嘉末中原大乱饥馑疫疠纂于静室飞章告天至第三夜有光如昼一人前告纂曰太上道君至矣道君曰玉皇天尊虑鬼神之害人常命五帝三官御之然季世民伪诈自投死地由是六天魔鬼与历代败军如王翦白起之徒生为兵将死为鬼帅以神咒服之当戢今以神化神咒三经授子以拯万民阴功克功真阶可冀言讫而还
　　　唐魏法师名隆
字道崇本任城人贞观九年至京太宗悦之后居润之仁静观润守李厚德虞承庆乔师望皆尊礼之其卒也葬马迹山崇文馆学士胡楚宾铭
　　　王远知
琅邪人父昙选陈扬州刺史母尝昼寝梦灵凤而娠沙门宝志谓昙选曰生子当为神仙宗伯远知少聪敏博综羣书初入茅山师事陶宏景宗道先生臧兢陈主闻其名召入重阳殿隋炀帝亲执弟子礼高祖之龙潜也远知尝密传符命武德中太宗平王世充与房元龄微服谒之远知迎谓曰此中有圣人得非秦王乎太宗因以实告远知曰方作太平天子愿自惜也固请归山贞观九年敕润州茅山置大受观 【太平广记作太平观】 降玺书曰先生得妙诀于金坛受幽文于玉笈昔在藩朝早获问道近览来奏请归旧山已有别敕不违高志
　　　桓尊师
字探元曲阿人学仙术于本县云阳观时人称其道行开元十四年九月十五日尸解碑在仙台观
 　　李含光 【李含光○(钞本无此三字)　案自天宝七载以下皆李含光传与上文桓尊师传无涉自应补此三字至于上文唐魏法师王远知桓尊师三传及此处李含光传钞本除标题之外其余皆作小字张氏鉴云道类所载或正书或夹注多为后人窜乱严氏元照云当改为大字今从之(或疑元志释道等传俱是小字疑此数条为元志然考元志道类有魏隆及李含光传与此处所载有详畧此处魏法师传及王远知传俱言贞观九年钞本贞作正桓尊师之桓钞本作亘皆避宋朝之讳则为宋志无疑既是宋志则当与上文晋道士王纂传下文宋妙明真人吴元净传并作大字矣惟王远知传内太平广记作太平观八字乃置大受观句之注仍当作小字耳)】 
天宝七载练师李含光敕广陵李练师上清品人也抗志云霞和光代俗为予修福灵迹将赴金坛故赋诗宠行紫府烟霞士元宗道德师心将万籁合志与九仙期绝俗遗尘境同人喜济时访经游玉洞敷教入瑶墀茅岭追余迹金坛赴远思阴宫看旧记阳观饬新词缅想留双璧长怀采五芝灵真若可遇鸾鹤伫来兹今石刻尚存
　　　宋妙明真人
吴元净丹阳人明真观乃其祖宅徽宗朝赐号妙明后归浙右多乘小舫游江湖间绍兴壬申敷文阁待制陈桶瘗于汝山南御史黄达如作诗纪之
嘉定镇江志卷二十一
　祥异 【祥异○(钞本无此二字) 　案卷十六将佐门张子良李奉仙田少卿传注云先是春三月彩虹入子良宅语见祥异考此卷虹类详载彩虹入子良宅事是虹与天文等类皆系子目而祥异乃总目也(钞本虹类在龙凤后鸟兽前然虹乃天象不应与动物并列今移至天文之后)卷十五副使韦齐休传注云详见纪异考此卷纪异类引河东记详述韦齐休事盖纪异亦祥异之子目也】 
叙(缺)
　　天文
宋大明六年八月月入南斗魁中占曰吴越有忧明年扬南徐州大旱田谷不收民流死亡
元徽三年十一月庚戌月入太微掩屏西南星占曰贵者失势四年七月建平王景素据京口反 【同上】 
　　虹
唐永贞二年春三月彩虹入润州大将张子良宅初入浆瓮水尽入井饮之是年九月节度使李锜诏召不赴阙欲乱令子良领兵收宣歙子良翻然反兵围城李锜就擒子良拜金吾将军 【太平广记】 
　　地震
晋太兴三年四月庚寅晋陵地震 【时晋陵郡治丹徒】 
唐则天纪长安元年七月乙亥杨楚常润苏五州地震
　　火
晋康帝建元元年晋陵吴郡灾
　　花木
晋志成帝咸和六年五月癸亥曲阿有柳木倒地六载是日忽复起生 【又见宋志】 
丹阳练湖莲花开邑人必有位执政者元佑初上下两湖莲花盛开是岁王存拜丞辖绍兴壬子初夏又开是岁翟汝文入参大政越八载己未章复为宰日亦开半湖虽邑人无登二府其后复为签书
　　龙凤
吴孙权传赤乌十一年云阳言黄龙见 【又见宋志】 
宋志孝建元年正月庚申凤凰见丹徒憇贤亭双鹄为引众鸟陪从
梁天监元年凤凰集南兰陵
普通中龙鬬于曲阿王陂因西行至建陵所经处木皆折开数十丈隋志云武帝专以讲论为务不崇耕战将轻而卒惰故有龙孽之应
天圣中近辅献龙卵云得自大河中诏遣中人送润州金山寺至元佑间犹匮藏沈括居润屡见之
　　鸟兽
晋志建武元年七月晋陵陈门才牛生犊一体两头按京房易传言牛生二首一身天下将分之象是时愍帝蒙尘元帝即位江东天下分为二是其应也 【时晋陵徙治丹徒】
太兴三年四月白鹿见晋陵延陵 【宋志】 
刘波字道则孝武太元中居京口昼寝闻屏风外悒咤声见一狗蹲地而语语毕自去波隗孙也后为前将军败见杀 【异苑】 
宋志元嘉十八年六月白燕产丹徒县二十七年五月甲戌白燕产京口
大明五年五月丙寅白鹿见南东海丹徒
明帝泰始二年九月庚寅青雀见京城口
泰始三年五月癸酉白（上鹿下章）见东海丹徒 【同上】 
齐志永明八年延陵县前泽畔获毫龟一枚
梁中大同元年邵陵王纶在南徐州卧内方昼有狸鬬于櫩上堕而获之又有野鸟如（□鸟）数百飞屋梁上弹射不中俄顷失所在后纶为王僧辩所败
武帝纪中大同元年正月丁未曲阿县建陵隧口石骐驎动有大蛇鬬隧中其一被伤犇走隋志云石骐驎动木沴金也动者迁移之象天戒若曰园陵无主石驎将为人所徙也后竟国亡
唐光启中金山寺西矶石上有异兽状如牛无角长可数十丈色黄而毛引首顾望城中久之复回顾广陵寺僧观者渐众乃跃入水波涛汹涌如众车马声顷乃止好事者图其形以访识者广陵有老人惨然曰顷年此兽出江表有乱今复出祸至矣是必京口先而广陵后也不数年皆验 【稽神录】 
唐志中和二年秋丹徒狗与彘交占曰诸侯有谋害国者
　　虫鱼
晋志怀帝永嘉五年蝘鼠出延陵郭景纯筮之曰此郡东之县当有妖人欲称制者其后吴兴徐馥作乱杀太守袁琇馥亦时灭 【又见宋志文小异】 
唐志贞元三年润州鱼鳖蔽江而下皆无首
　　器物
宋志孝建二年四月甲辰延陵得古钟六口徐州刺史竟陵王诞以献
齐志建元元年四月有司奏延陵令戴景度称季子庙旧涌井北掘得沸泉泉中得一银木简长一尺广二寸隐起文曰庐山道人张陵再拜谒诣起居简木坚白而字色黄 【余见嘉贤庙记】 【(余见嘉贤庙记)　案此志注中言互见他卷者颇多或正相符合(卷一叙郡注云详见郡县表卷十四韩滉传案语注云具叙郡韦儇传注云语见攻守形势李德裕传注云语见土贡钱镠传案语注云语见叙郡卢绛传注云事迹具攻守形势刘澄传注云余见攻守形势卷十五参军李闳曹纳传注云一事见招隐山卷十七曲阿令邱仲孚传注云详见攻守形势今检之均属不误全书中似此者尚多缘已见他条故不重出后皆仿此)或微有参差(卷十六大将王栖耀李长荣柏良器传注云详见兵类考此条在卷十兵防内而他卷别无兵类今特改类为防卷十七向舍人子莘传注云见冢墓类考卷十一以陵墓为小子目则子目当作陵墓不当作冢墓矣今从戴氏守梧说改冢为陵)或今已佚脱(卷十六郡酒务陈某注云详见酒课及陵墓今考陵墓门不载陈某墓课程门不载酒课元志卷六虽曾引嘉定志酒课然亦不载陈某榷酤课羡事其脱处无从补矣)然皆系本书之总目子目未尝言及所载之文而此处言余见嘉贤庙记者盖以述延陵季子之事迹莫详于记文也今考卷七之祠庙门内脱去嘉贤庙而元志卷十八神庙门内有之且详载晋晋陵太守殷仲堪梁延陵县令王僧恕唐武进县主簿赵晋用上柱国高绍润州刺史萧定等记此条所言嘉贤庙记虽不知定指何篇要必在此数篇之内或疑诸记本宋志之文混入元志然考高绍记云访贞石而湮灭萧定记云保无欲之贞若是宋志则钞本当避写贞字为正今钞本既皆作贞则为元志无疑不得因宋志之缺而以元志补之也(元志载嘉贤庙在丹阳县此志卷七祠庙门内丹阳金坛两县全缺今但注丹阳县缺金坛县缺八字而不复言嘉贤庙缺者以阖县之庙所缺甚多但举此庙转觉罣漏也他皆仿此)若夫卷十四王孝畅注云本府汉荆王神祠记又云具荆王庙今考元志神庙门本府顺佑王庙条下云即汉荆王贾庙并详载唐先天时重修二记(记文内云前刺史东平毕构构字为宋高宗讳今钞本既不避写则非宋志可知)而此志祠庙门无之今亦仍其旧焉(附录咸淳志云案沓详见石刻在讲堂之西盖刻案牍之文于石非此志另有石刻一门也)】 
永明九年曲阿县民黄庆宅左有园园东南广袤四丈每种菜辄鲜异虽加采拔随复更生夜中常有白光皎质属天状似垂绢私疑非常请师卜候道士傅德占使掘之深三尺获玉印一钮文曰长承万福 【同上】 
梁末京口人于藏儿年五岁登城西南角大楼打鼓作长江櫑鼓兵象也于是有侯景之乱 【隋史】 
陈大定中有人发郗愔冢见愔尸如生得古铜器十余有郑康成所书箴左氏膏肓愔手注其后云得于广固邓伯道邓云石勒军发康成冢得之又有纸笔并题人名
建康实录陈时东征北军于丹徒盗发晋郗昙墓大获王羲之书及诸名贤遗迹
因话录唐兵部员外郎李约有山林之致不好俗谈多蓄古器在润州尝得古铁一片击之清越又养一猿名生公常以随逐月夜泛江登金山击铁鼓琴猿必啸和倾壶达夕醉而后已约又于焦山得一石号宝峯载归洛中
观音寺铜钟杨氏将安仁义所铸
招隐寺铜钟李氏所铸
国史纂异润州曾得玉磬十二以献张率更叩其一曰晋某岁所造也是岁闰月造磬者法月数当有十三今阙其一宜于黄钟东九尺掘必得焉求之如言而得
宋太平兴国中丹徒县令王纪改筑县墙掘地得石函验其刻文梁大同五年道人法序瘗真身舍利于此函中铜龛一龛中银合一合中银瓶二舍利七粒存焉而铜龛复有刻文则唐贞观十二年再加营奉掌役者张遇者获之以献遇感贞观在已因投慈云寺为沙门易名闺贞端拱元年夏四月八日迁之于郡之甘露寺东隅建浮屠散骑常侍徐铉记略曰是郡也扬州之都会京口之重镇六代之风流人物综萃于斯三吴之山川林泉肇发于此高深自改气象常存云云见集中
　　谣
晋志太元末京口谣曰黄雌鸡莫作雄父啼一旦去毛衣衣被拉飒栖 【衣被拉飒栖○(钞本被作披)　案晋书五行志作被今据以改正下文咙喉喝复喝钞本少复喝二字亦据晋志补入】 寻而王恭起兵诛王国宝旋为刘牢之所败 【又见宋志】 
王恭镇荆口 【宋志作京口】 举兵诛王国宝百姓谣云昔年食白饭今年食麦麦孚天公诛谪汝教汝捻咙喉咙喉喝复喝京口败复败识者曰昔年食白饭言得志今年食麦（麦孚）（麦孚）麤秽其精已去明将败天公将加谴谪而诛之也捻咙喉气不通死之祥也败复败丁宁之辞也恭寻死京都又时行咳疾而喉并喝焉 【又见宋志文小异】 
王恭在京口民间忽云黄头小儿欲作贼阿公在城下指缚得又云黄头小人欲作乱赖得金刀作蕃扞黄字上恭字头也小人恭字下也寻如谣者言焉 【又见宋志】 
　　谶
齐志祥瑞老子河洛谶曰肃草成道德怀书备出身形法治吴出南京上即姓讳南京南徐州治京口也
　　纪异
邓艾庙在京口上有一草屋晋安北军司马恬病梦一老翁曰我邓公屋坏君为治之后访之为立瓦屋 【幽明录】 曲阿大埭下有庙晋孝武世有一逸刼官司追之刼径至庙跪请求救许上一猪不觉忽在床下追者至觅不见羣吏悉见入门又无出处因请曰得刼者当上太牢少时刼形见吏即缚去刼云神灵已见过度云何有牛猪之异言未绝口觉神像面色有异既出门有大虎张口而来径夺刼而去 【同上】 
梁韦鼎字超盛博涉经史明阴阳善相术侯景之乱鼎兄昂于京口战死负尸求棺无所得鼎哀愤恸哭忽见江中有物流至鼎所窃异之往视乃新棺也因以充敛元帝闻之以为精诚所感
唐开元末金坛县丞王甲以充纲领户税在京于左藏库输纳忽有使者至库所云王令召丞甲仓卒随去出城行十余里到一府舍入门闻故左常侍崔希逸语声王与崔知故因问门者求为通刺门者人白希逸惊喜谓甲曰知此是地府否甲始知身死悲感因问其来由王云适在库随使至此未了其故有顷外传王坐崔令传语白王云金坛丞是己亲友计未合死事了愿早遣王引入谓甲曰君前任县丞受赃相引见丞着枷坐庭木下问云初不同情何故见诬丞言受罪辛苦权救仓卒王云若不相关即宜放去出门诣希逸别希逸云卿得还甚善传语崔翰 【翰希逸子】 为官第一莫为人作枉后自当之取钱必折寿每至月朝十五日宜送清水一瓶置寺中佛殿上当获大福甲问此功德云何逸云冥间事卿勿预知但有福即可言毕送出至其所遂活 【广异记】 
元和中陆桥家于丹阳居有池沼高榭一夕有人叩门急视见一人仪状秀逸自称曰沈约闻公雅好诗故来奉谒既而呼左右曰召青箱来有一儿年可十岁约曰此吾子也欲使绍吾学故名青箱然亦能此从吾与范仆射过台城曾作感旧诗令讽之曰六代旧山川兴亡几百年繁华今寂寞朝市昔喧阗夜月琉璃水春风柳色天伤时为怀古垂泪国门前忽不见
润州城南隅万岁楼俗传楼上烟出不祥开元前以润州为(阙)董琬为江东采访使尝居此州其时尽日烟出刺史皆忧惧干元中复然圆可一尺余直上数丈吏密伺其烟乃出于楼角隙中近而视之即蚊蚋也 【辨疑志】 
韦齐休为王璠浙西团练副使大和八年卒于润州之官舍三更后将小敛忽大声曰娘子且止哭当有处分其妻大惊齐休曰娘子闻鬼语惊悸耶妻曰非畏悸但不分与君遽隔幽冥孤怀无所依怙不意神识有知诚俟明教齐休曰死生之期涉于真宰夫妇之道重在人伦今某尸骸且在足宽襟抱家事不小且须商量不可空为儿女悲泣使某幽冥更忧妻孥也良久语绝即各营丧事纔晓又闻呼适到张清家造得草屋三间其夕张清梦齐休曰我昨日已令买茔三亩地可速交关布置一一分明清悉依其命及将归自择发日呼唤一如常时婢仆将萌私窃无不发摘 【河东记】 
道士范可保夏月独游甘露寺将登北轩忽有人衣故褐衣自傍入肩帔相拂范素好洁衣新心不悦俄牵一黄狗又驾肩而出范怒形于色褐衣回顾目光如电范始惧顷之山下人至曰向山上霹雳取龙知之乎范固不闻也 【稽神录】 
韩滉廉问浙西强悍自负常有不轨之志一旦有商客李顺泊舟京口堰下夜深矴断漂船不知所止及明泊一山下风波稍定上岸寻求微有鸟径行五六里见一人乌巾岸帻古服异常相引登山诣一宫阙台阁华丽殆非人间入门数重庭除甚广望之拜有人自帘中出语之曰欲寓金陵韩公一书得书一函拜而受之赞者引出门径至舟所因问赞者曰此为何处恐韩公诘问是何人致书答曰此东海广桑山也是鲁国宣父仲尼得道为真官理于此山韩公即仲由也性强自恃夫子恐其掇刑网致书以谕之言讫别去李顺却还舟中有一使者戒舟中人曰安坐勿惊惧不得顾船外逡巡则达旧所若违此戒必致倾覆舟中人皆如其言不敢顾视舟行如飞顷之复在京口堰下既而诣衙投书韩公发函视之古文九字皆科斗书了不可识诘问其由深以为异拘絷李顺为妖妄欲加刑愽访能篆籀数辈皆不能辨一客庞眉古服自诣宾位言善识古文韩公以书示之客捧书于顶再拜贺曰此孔宣父书乃夏禹科斗文也文曰告韩滉谨臣节勿妄动公异礼加敬客出门不知所止韩惨然默坐良久了然自忆广桑之事以为非远厚礼遣谢李顺自是恭默谦谨克保终焉 【神仙感遇传】 
周宝为浙西节度使治城隍至鹤林门得古冢棺椟将腐发之有一女子面如生鈆粉衣服皆不败掌役者以告宝亲视之或曰此当是尝服灵药待时而发发则解化之期矣宝即命改葬之具车舆声乐以送与僚属登城望行数里有紫云覆輀车上众咸见一女子出自车中坐于紫云冉冉而上久之乃没开棺则空矣 【稽神录】 
五代卢绛为吉州兴云回务吏欺窃官缗罪当弃市遂亡入金陵薄游京口往来涧壁寒雪及踊折檐桶而烧守囷吏见而壮之既久遭岁饥吏无以给因俾绛夜跃囷檐窃官粟数十往一夕见长人立囷中绛于是奋缚而束之乃为一柱遂中痁疾逾月既乏资给疲瘵且极忽梦一白衣妇人谓之曰子之疾当食蔗即愈既诘朝见鬻者遂贻数挺绛喜而食之至旦疾损迨数夕又梦前白衣妇人谓绛曰妾乃玉真也太尉富贵时至可诣都城妾有一诗一缗以助行旅十年后于孟家陂上奉见其词曰清风凉月夜深时箕帚卢郎恨尚迟他日孟家陂上约再来相见是佳期言讫而去由是自负诣后主疏陈京口涧壁屯戍备御事累为润州节度使金陵陷归朝授冀州团练使以刼杀龚慎仪太宗命斩之乃呼延赞视刑事将至梁门绛顾见拥一白衣妇人来宛同昔日梦中因嗟曰玉真矣赞问其故绛白其梦绛复问孟家陂持刃者曰斯场是矣 【江南野史】 
甘露寺僧话吴王收浙右之明年夏月莹无云长江如昼有僧持课俄数人自西轩上江亭而止云明月幸相遇坐定命酒列果殽窃思中夜必是幽灵于牕隙伺之东向一人衣南朝衣西向一人衣北朝衣北向一人衣缝掖衣指南向者设礼而坐南向一人朱衣霜简清瘦多髯飞杯之次东向者曰今日恣江南游皆不乏风流矣仆尝记公云何人种得西施花千古春风开不尽可谓越古超今矣酒至西北服曰各述曩日临危一言以代丝竹自吟自送可乎众曰可北服执柸而言曰赵壹能为赋邹阳解献书可惜西川水不救辙中鱼次至缝掖举白而歌曰伟哉横海鲜壮矣垂天翼一旦失风水飜为蝼蚁食巡至东向云功遂侔昔人保退无智力既涉太行险兹路信难陟次至朱衣高吟曰窟里龙蛇纸上鸾逡巡千幅不将难顾云已往罗隐髦更有何人逞笔端吟罢晨钟鸣僧户轧然而启忽散
欧阳文忠公尝宿采石渡夜闻呼声曰去来舟尾有应之曰参政宿此不可去斋料幸携至公念舟尾且无人至五鼓又闻岸上驰骤声舟尾者呼曰斋料如何岸上者且行且答曰道场不清净皆无所得而归公异其事后半月因游金山以告长老长老曰昨有施主在寺设斋方第二时其妻乳卧少顷腥风灭烛时皆骇异但不知是此否公问其日乃宿采石之夜 【夜话录】 
陈升之将薨之夕有火光起于所居之寝上宿鸟皆噪逻卒走白官司请救扑暨至惟见白气上属空中黎明乃知其薨
闲乐先生陈伯修宣和三年以祠官居南徐一旦昼寝梦至一处殿宇巍然中有人冠服如天帝正坐侍卫环列赞者引公拜殿下命升殿慰藉久之谓曰卿平生论事章疏可悉录以进呈公对曰臣在杭州日因陈正汇事郡守贾伟节遣人搜取多已焚灭帝曰能记者录进即有仙官导公至庑下幕中设几案笔研有一青册公方沈吟间仙官曰不必追记尽在是矣开册示之则平日所草章疏具在公即袖进帝喜曰已安排卿第六等官矣遂觉呼其子大理丞昱至前引其手按其顶则十字裂如小儿顖热如火 【顖热如火○(钞本顖作（□页）)　案集韵以顖为囟之或体说文囟字下云头会脑盖也此志上文云引手按其顶则十字裂如小儿与顖字正相联属若卤页字则徧检字书俱无其字必传写之讹也今改正(卷十一陵墓门云后湖居士苏庠墓在马迹山金桥村大（艼去丁改乘）附录咸淳志翟耆年传云兴同右老隐元志卷十九人材门隐逸类亦同徧检字书均不载（艼去丁改乘）兴同右三字然无他书可据未便臆改今姑仍其旧焉)至于全书中有用假借之字者(卷十学校门云旧牓曰半宫盖泮水本取义于半半与泮古通用半宫即泮宫也卷十七寓治叙注云总领军须盖易彖传云需须也二字可互训军须即军需也)有用隐僻之字者(卷十六北厅通判壁记有秦鉌考广韵七歌有鉌字注云鉌銮亦作和卷十七金坛县令壁记有朱（□呆）考玉篇部有（□呆）字注云补道切藏也)此则似误而实非误断不可轻易之也】 谓之曰与吾书谒刺数十将别亲旧吾去矣其子请曰大人何往公告以梦子曰此吉梦其殆有归诏耶公曰不然丰相之临终亦梦朝帝盖永归之兆也已而再寝顷之觉复谓其子曰适又梦入点漆屋三间此棺椁象吾去必矣俄太守虞纯臣遣人招其子告之曰适尊公有状丐挂冠正康强何乃尔莫测其意言未既闻传呼陈殿院来若已知其故者谓太守曰死生定数也公何讶戒其子曰凡吾治命事不可妄易遂归携亲戚酌酒告别既退命诸子子妇皆坐置酒谆谆告戒家人见公无疾而遽若是愕眙不知所答迨夜入寝有婢奔告诸子曰殿院咳逆不止若疾状诸子亟走至则以趺坐而终七日忽有僧来吊以素不识止之僧云我诚不识公但畴昔在瓜洲梦一官人着朱骑马导从甚盛凌波而北人马不濡或指云陈殿院也故欲敬瞻遗像时名流多作挽诗纪其事黄冕仲裳云不须更草玉楼记已作仙官第六人张子韶九成云凌波应作水中仙乃知世之伟人皆非混混流转者傅说骑箕尾而为列星其可信矣
崇宁中葛蘩知润州后告老居于润蘩奉观音极谨久之绘像出舍利蘩每请之礼数十顷应时堕几案磔若有声士夫闻之争匄以归大观初蘩无疾正坐而逝 【玉壶清话】 水月庵乐善录云大观间一士夫于京师买靴认一靴是其父葬时物诘之云一官员携来修可候之既至乃其父拜之不顾但取靴乘马而去行二三里度不可及乃呼曰生为父子何无一言见教父曰学镇江太守葛蘩其子谒蘩言之因问何以为幽冥所重蘩曰予始者日行一利人事嗣后或二或三或十今四十年矣未尝少废问何以利人蘩指坐间踏子曰此物置之不正则蹙人足予为正之若人渴予能与杯水皆利人事也但随其事而利之上自卿相下至贫匄皆可以行惟在乎久
蔡卞寓居京口子仍幼自言是丹阳王家子访之果然其妻孥尚在乃来见之相语如昔时至八九岁渐熟世境则旋忘前事矣
夏竦初仕为丹阳邑掾一日侍母燕坐见黄鹂双舞而俱没于地发之得金莺二母取莺瘗地焚香祝曰天若赐夏竦愿从明中来竦因筑亭其上曰金莺竦寻登制科后至者发地求金莺不复得因遂为池亦号金莺
邵彪希文为士人时梦至一官府人皆称安抚彪自喜行至前见一大蠖煮蛤蜊作人声叫彪姓名彪遂念弥陁一声皆变黄雀飞去彪后果仕至安抚使 【王日休文】 
蔡佑宣和初以醮事至三茅谒柳谷陈彦吴先生陈云近山数月前雷雨空中坠下一十余岁小儿两目不开遍体皆毛其腥逆鼻村人聚观间忽阴云四合雷震一声遂失所在恐是雷部中物也 【竹窗杂记】 
淳熙五年丹阳县市一妇人为盗所杀沈尸于河府县捕逐日竣会稽姚仲文作尉自以失职绝忧之两弓级素能搜迹奸隐锐以求盗自任先是近舍少年子常出入女家忽往淮上两弓心疑焉言于尉丐引帖同渡江至杨子桥与少年遇固邑里素相识乃邀诣道店买酒与饮酒人持陶盏四只设于案弓曰吾辈二人只共请一客何四之有酒人指下坐曰此女子既在席同饮何害两弓惊愕少年独惨沮于是诘之曰本县某妇人死于非命岂汝为之故冤鬼随不舍少年无以答遂就缚而归伏其辜
古今诗话女贞钱氏二姊妹依止陶隐居诵黄庭经即茅山燕洞也至今有紫菖蒲碧桃焉其姊披白练衣得道入洞及女弟至则洞已扃矣淳化五年夏侯嘉正与道士五人往彼投龙简是夜雷震其洞复开田霖题诗曰燕口龙泓气象清钱贞此处有遗灵仙兄去后师犹在女弟回时户已扃云片尚如披白练泉声长似诵黄庭碧桃花发菖蒲紫留与人间作画屏
曾慥百家诗选苏养直居丹阳后湖号后湖病民盛夏追凉方与客对棋有衣褐者持谒云罗浮山道人江观潮直造就坐曰罗浮黄真人以公不好世之所好气母已成令吾持丹度公袖中出小合药黄色膏融养直以置佛室后食蜜雪和以龙脑一夕暴下而卒所亲记道人言亟取磨饮即苏绍兴十七年岁旦与家人酌别二日东方未明披衣曳杖出门行步如飞妻孥奔逐挽衣则已逝矣 【苕溪渔隐曰洪庆善与养直皆丹阳人余以问庆善庆善云初无此事乃曾端伯传闻之误】 
　杂录
郡志所述昉自三代 【郡志所述昉自三代○ (钞本此下一段在卷二十二武事门敌围海州条后)　案张氏鉴云卷三攻守形势类载樊毅事云详见杂录是武事特杂录门之一类也此条云为杂录一门当是杂录总叙而文事武事等皆杂录中之子目传钞错杂脱落以致前后淆互今考此叙下文云仍别其类则杂录本分类可知卷十六将佐门凌茂正王克容传注云语见杂录武事足征张说之确严氏元照亦谓此段当移于杂录后今从之】 至于本朝古今闻见异辞所以辨疑解惑者亦既附注于各类之下今复综校前志旁摭他书而为杂录一门仍别其汇以备参考然文献寥落网罗放失宁无阙遗嗣而补之尚有望于后之博雅君子
　　子目缺 【子目缺○(钞本无此三字)　案此卷之文事与下卷之武事恤刑鞠狱拾遗皆杂录之子目此处自建炎戊申以下十数条亦系杂录门内之文而脱去子目以元志参之似当有郡事二字(说详二十二卷恤刑条下)然无明文可证今姑列三字于此】 
建炎戊申高宗幸镇江先是本府寄留温杭二州上供物有以螺钿为之者帝恶其奇巧令知府钱伯言毁之伯言奏曰奉诏毁螺钿什物于市观者莫不悦服帝因谓宰臣曰早来御史张浚奏事朕语浚曰还淳反朴须人主以身先之天下自然向化
开宝末丁德裕为常润等州经畧使德裕恃势黩货无厌不恤士卒人不能堪为钱俶所奏太祖黜之
柳开守润州既至治所招诱羣盗以俸金给之又解衣与贼酋置之左右或谓不可开曰彼失所则盗不尔则吾民也始惧死故假息锋刃之下今推以赤心夫岂不怀未半岁境内辑宁
钱彦远守润上疏曰陛下即政以来内无声色之娱外无畋鱼之乐而前岁地震雄霸沧登旁及荆湖幅员数千里虽往日定襄之异未甚于此今复大旱人心嗷嗷天其或者以为陛下备寇之术未至牧民之吏未良天下之民未定故出谴告以示之苟能钦天之戒增修德业则宗庙社稷之福也古者四裔言语衣服与中国不同其来也不过驱老弱掠蓄产而已今契丹据山后诸镇元昊盗灵武银夏衣冠车服子女玉帛莫不有之往时元昊内寇出入五载天下骚然及纳欵赐命则备边长吏不复诠择高冠大袑耻言军旅一日契丹负恩乘利入塞岂特元昊之比耶湖广蛮獠刧掠生民调发督敛军须百出三年于今未闻尺寸之效惟陛下念此三方之急讲长久之计以上答天戒则天下幸甚
宪窃谓彦远出守藩方而抗疏及此忧国之忠度越时辈矣
陈亚知润州无治状浙宪马寻欲按之马至因觞于甘露寺宪曰满酌郎中陈素滑稽惊谢曰不敢望满但得成资保全大幸也 【湘山野录】 
元丰中有言知润州鞠真卿侮法作威请劾其罪从之神宗曰刺史县令治民为最近汉自刺史有入为三公者盖重其任尔今之藩郡不过数十往往多不得人则县令可知也自今更宜谨择
侍御史张汝贤奏左丞王安礼素行贪秽身任润州太守日倡女共政私其部内馆阁故老侍婢以归闺门之内数至忿争安礼修身治家如此其能为陛下正百官理万民乎安礼求去遂知江宁
元佑初苏轼言臣窃见前者台官论朱服不孝因此乞外官宰相除服直龙图阁知润州服因人言反获美命盖宰相上欺朝廷下困台谏习用此术久以成例不可不察
曾肇言王觌言事不当差知润州臣恐在廷之臣以觌为戒依违顾望莫肯正论所有制辞未敢修撰后觌卒守润州
许遵领州事至之日岁荒民饥躬为之发廪岁民疫躬为之发药大抵以仁莅政于是人说气和雨旸应之比其次年麰登于夏稻登于秋蚕者衍丝绩者衍麻
郑德象滋晚守京口怠于为政汤致远为两浙漕宣言俟应办北使至郡按治之时秦桧当国德象求援于秦盖宣和初秦试南宫为参详官其所取也至是汤别以行秦云郑德象久不通问有少书信烦为携达因面授之汤视缄题门下具位秦某汤得之幡然而改
镇江自经建炎之乱岁输上供米率不如数转运使按视计仓粟之在存者尚负数万尽扃钥而去军食不继官吏忧窘不知所出而守臣汪藻适至命破鐍给之贻书使者曰官军张颐待哺米在廪中而不予之食羣黔饥饿无聊虽锢南山犹有隙也辄以便宜开发老守重得罪不敢辞会言者谗藻而罢
京口江山素号奇伟故承平时士大夫有生居洛阳死葬朱方之语绍兴罢兵屯大军于江上向时公卿甲第与夫名胜之迹率为营砦所占穿凿殆遍近岁江上诸帅多生于此亦江山之秀不在此而在彼也守臣宝学刘子羽尝曰予若早来则当置诸寨于新丰盖新丰地平如掌庶不至坏山川之形势云
淳熙中进呈户部勘当知镇江府耿秉奏如遇亢旱听民车河水上曰河水岂可不令百姓灌田大臣等奏寻常人使来时恐水浅所以不听人户车水上曰稼穑事大可从耿秉所请
建炎遭寇暴失府印自后施用唯以观察使印代之而附小帖于旁曰借用淳熙十二年耿直之秉作守言于朝诏文思院重铸府印一钮及给降率僚吏望阙祗拜且受贺启视之府字左画偏识者曰使君必不久于此当移他藩才一月果徙四明二年之间盖德常经张定叟杓张几仲子颜连莅兹土吴居甫琚亦兼领数月其或诏罢又颇多鲜有满两岁者 【夷坚志支集】 
赵彦逾以德政称郡人为立生祠在户部日尝修奏财赋乞省国用出镇京口陛辞日复奏札子谓之绍熙财赋稽考见刻梓郡斋
　　文事
唐李德裕在润州作鼓吹赋自序云鼓吹本轩皇因出师而作前代将帅有功则假之今藩阃皆备此乐予往岁剖符金陵有童子六七人皆于此艺特妙每曲宴奏之及再至江南并逾弱冠悲流年之焂忽忆前欢而凄怆乃为之赋 【见集中】 
宋朝许渤在润州与范文正胡宿周茂叔游 【明道先生语录】 
柳开知润州 【柳开知润州○ 【钞本此条前有范文正公一条】 　案上文子目系文事故前后诸条所述皆系文事惟范文正公一条所述者乃尧夫以麦舟赠石曼卿实与文事无涉而与拾遗类诸条词意相同今移置其末庶门类不致相混】 胡旦为淮漕二人者俱以文鸣于时旦为汉春秋邀开于金山观之旦颇作书自矜开杖剑叱之曰生民以来未有如夫子若邱明公谷邹夹数子止传述而已尔何辈辄敢窃圣经之名今日聊赠一剑以为狂且之戒语讫勇逐旦旦阔步摄衣急投旧舰剑锋几及赖舟人拥入犹斫数剑于舟以快忿焉 【玉壶清话】 
苏丞相颂家藏书万卷秘阁所传居多颂自维扬拜中太一宫使归乡里是时叶梦得为丹徒尉颇许其假借传写梦得每对士大夫言亲炙之幸其所传遂为叶氏藏书之祖 【谭训】 
李季常敶苏子容丞相外孙为予言东坡归自儋耳舟次京口子容初薨东坡已病遣叔党来吊自作饭僧文所谓在熙宁初陪公文德殿下巳为三舍人之冠及元佑际缀公迩英阁前又为五学士之首虽凌厉高躅不敢言同而出处大槩无甚相愧者明日季常与子容诸孙往谢之东坡侧卧泣下不能起 【邵氏闻见后录】 
苏子美谪居吴中欲游丹阳潘师旦深不欲其来宣言于人欲拒之子美作水调歌头有拟借寒潭垂钓又恐鸥鸟相猜不肯傍青纶之句 【魏泰东轩笔录】 
京口集载东坡诗间有遗者如赠张刁二老又景纯见和复次韵赠之二首又柳子玉以诗见邀同刁丈游金山又金山寺与柳子玉饮大醉卧宝觉禅榻夜分方醒书其壁又送金山乡僧归蜀开堂又去金山五年而复至次旧诗韵赠宝觉又留别金山宝觉圆通二长老又徐元用使君与其子端常邀仆与儿子过同游金山浮玉堂戏作又书焦山纶长老壁皆集中所遗诗 【并见大全集】 
罗隐题金山诗老僧斋罢闭门睡不管波涛四面生孙山诗结宇孤峯上安禅巨浪间亦可亚张祜诗 【青琐集】 
熙宁中三韩使人朴寅亮作金山诗其叙旧云前后诗人不见山之为金故曰万迭危岑天倚杵一竿斜日水浮金 【陈辅之诗话】 
金山寺留题亦多而绝少佳句熙宁中荆公有句云天末海门横北固烟中沙岸似西兴尤为中的 【遯斋闲览　西清诗话以天末海门横北固为王平甫诗】 
杨蟠金山诗云天末楼台横北固夜深灯火见扬州王平甫云庄宅牙人语也解量四至 【后山诗话】 
晁以道诗清霜下牛斗凛然北固秋全似选诗 【雪浪斋日记】 后山云余登多景楼南望丹徒有大白鸟飞近青林得句云白鸟过林分外明谢脁亦云黄鸟度青枝语巧而弱杜诗云白鸟去边明语少而意广 【诗话】 
米元章不及陪东坡往金山作水陆诗云久阴障夺佳山川长澜四溢鱼龙渊众看李郭渡浮玉晴风扫出清明天颇闻妙力开大施足病不列诸方仙想应苍壁有垂露照水百恠愁寒烟栖云阁云云出救世旱泽浃云寻归入石了不见丰功已如遗龙骞荐复起抱石明幽姿云乎无定所隐者何当栖如此二诗殆出翰墨畦径之表盖自迈往凌云之气流出非寻规索矩者之所可到也 【葛立方韵语阳秋】 　又金山词云昔日丹阳行乐里紫金浮玉临无地宝阁化成弥勒世龙宫对时时更有天花坠浩渺一天秋水至鲸鲵鼓鬣连山沸员峤岱舆更赑赑无根蔕莫教龙伯邦人戏 【宝晋集】 
总饷吴琚有词刻于浮玉之石排山云我来浮玉似凭陵沧海蹑金鳌背又若骑鲸游汗漫飞出八荒之外钟鼓传声楼台倒影不类人间世徘徊吟眺恨无陶谢酬对今古潮落潮生问英雄多少与江俱逝直欲乘风归阆苑疑是三生习气未办渔蓑先盟鸥鹭奈卜邻无地从今清夜梦魂应绕空翠
东坡与王存正仲孙洙巨源会多景楼以胡琴侑酒巨源曰残霞晚景恐非奇才不能尽乃作词多情多感仍多病多景楼中樽酒相逢乐事回头一笑空停杯且听琵琶语细捻轻拢醉脸春融斜照江天一抹红　又词雨过春容轻更丽只有离人幽恨终难洗北固山前三面水碧琼梳拥青螺髻一纸乡书来万里问我何年真个成归计白首送春拚一醉东风吹破千行泪
僧仲殊陪太守宴多景楼词丛霄逸韵祥烟渺摇金翠玲珑三岛地控全吴山横旧楚春来早千里断云芳草六朝遗恨连江表都分付倚楼吟啸铁瓮城头一声画角吹残照带夜潮来到　又独登多景楼词花戟云幡拥上方画帘风细度春香银色界前多远景人静铁城西面又斜阳山色入江流不尽古今一梦莫思量故里无家归去懒伤远年华满眼多凄凉　又词北固山前波浪远铁瓮城头画角残声短促酒溅金催小宴灯摇蜡焰香风软落日烟霞晴满眼欲仗丹青巧笔彤牙管解写伊川山色浅谁能画得江天晚
陆游多景楼赋水调歌头张孝祥书而刻之崖石江左占形胜最数古徐州连山如画佳处缥缈着危楼鼓角临风悲壮烽火连空明灭往事忆孙刘千里曜戈甲万灶宿貔貅露沾草风落木岁方秋使君宏放谈笑洗尽古今愁不见襄阳登槛磨灭游人无数遗恨黯难收叔子独千载名与汉江流
东坡云属玉双飞水满塘菰蒲深处浴鸳鸯白苹满棹归来晚秋着芦花一岸霜扁舟系岸依林樾萧萧两鬓吹华发万事不理醉复醒长占烟波弄明月此篇若置李太白集中谁疑其非乃吾家养直所作清江曲也
葛立方韵语阳秋云既为东坡所赏名已不没而又作后清江曲一篇岂养直尚恶其少作耶所谓呼儿极浦下笭箵社瓮欲熟浮蛆香轻蓑淅沥鸣秋雨日暮乘流自相语如此等句前清江曲似未到也
钱穆父守润东坡赋朝中措别之昨夜扁舟京口今朝马首长安旧官何物与新官只有湖山公案此景百年几变个中下语千难使君才气卷波澜与把新诗判断东坡元日过丹阳明日立春寄鲁元翰诗云西湖弄水犹应早北寺观灯欲及辰赵尧注北寺在润州上元最盛未详北寺今为何寺
叶石林梦得琴趣外篇注云程致远寄顷与江子我登北固山用赤壁韵因记往岁旧游词曰云峯横起障吴关三面真成尤物倒卷回潮目尽处秋水粘天无壁绿鬓人归如今虽在空有千茎雪追寻如梦漫余诗句犹杰闻道尊酒登临孙郎终古遗恨歌时发万马云屯瓜步晚落日旌旗明灭鼓吹风高画船遥想一笑吞穷发当时曾照更谁重问山月
文康葛胜仲有文号丹阳集尝寓居丹阳作诗自序云里中无居寓丹阳县书怀呈邑宰张蒙子蒙假守秦头两月强往来遵路一年忙幸逢庇邑人惟旧蹔脱浮家计亦良退食井腴如就国 【胜仲封丹阳子】 遥寻祖系似还乡 【葛稚川丹阳人】 南风未便轻篷筚也与虚窗拂袵凉集中与洪庆善孙道祖唱和如送庆善赴广德军诗首句云五年心迹寄沧洲邂逅连墙接俊游
世传李太白草书数轴乃葛叔忱伪书叔忱豪放不羣或叹太白无字画可传叔忱偶在僧舍纵笔作字一轴题之曰李太白书且与其僧约异日无语人其所谓得之丹徒僧舍者乃书之丹徒僧舍也 【邵氏闻见后录】 
蓬池先生闻人武子尝寓居丹徒之丁角所作诗文号蓬池编曾慥端伯掇入百家诗选有丁角暮春诗绿叶成阴春已归茅檐相对两斜晖残花且插春事急别酒欲酌歌声微黄乌忩忩隔林语杨花欵欵沾人衣人间一别春常好过我渔舟果是非
崔鸥德符命僧仲殊赋南徐好十词　　一瓮城　南徐好鼓角乱云中金地浮山星两点铁城横鏁瓮三重开国旧夸雄春过后佳气荡晴空渌水画桥沽酒市清江晚渡落花风千古夕阳红　　二花山李卫公园亭　南徐好城里小花山淡薄融香松滴露萧疏笼翠竹生烟风月共闲闲金晕暗灯火小红莲太尉昔年行乐地都人今日散花天桃李但无言　　三渌水桥　南徐好桥下渌波平画柱千年尝有鹤垂杨三月未闻莺行乐过清明南北岸花市管弦声邀客上楼双榼酒舣舟清夜两街灯直上月亭亭　　四沈内翰宅百花堆　南徐好溪上百花堆宴罢歌声随水去梦回春色入门来芳草遍池台文彩动奎璧烂昭回玉殿仪刑推旧德金銮词赋少高才丹诏起风雷　　五刁学士宅藏春坞　南徐好春坞鏁池亭山送云来长入梦水浮花去不知名烟草上东城歌榭外杨柳晚青青收拾年华藏不住暗传消息漏新声无计奈流莺　　六多景楼　南徐好多景在楼前京口万家寒食日淮南千里夕阳天天际几重山莺啼处人倚画栏干西塞烟深晴后色东风春减夜来寒花满过江船　　七金山寺化城阁　南徐好浮玉旧花宫啄破琉璃闲世界化城楼阁在虚空香雾锁重重天共水高下混相通云外月轮波底见倚栏人在一光中此景与谁同　　八陈丞相宅西楼　南徐好樽酒上西楼调鼎勋庸还世事镇江旌节从仙游楼下水空流桃李在花月更悠悠侍燕歌终无旧梦画眉灯暗至今愁香冷舞衣秋　　九苏学士宅绿杨村　南徐好桥下绿杨村两谢风流称郡守二苏家世作州民文彩动星辰书万卷今日富儿孙三径客来消永昼百壶酒尽过芳春江月伴开樽　　十京口　南徐好直下控淮津山放凝云低凤翅潮生轻浪卷龙鳞清洗古今愁天尽处风水接西滨锦里不传溪上信杨花犹见渡头春愁杀渡江人 【见宝月集】 
秦少游长相思慢有铁瓮城高蒜山渡阔千霄十二层楼开尊待月卷箔披风依然灯火扬州之句
吕大虬叔潜言镇江丹阳玉乳泉壁间一绝云骑马出门三月暮杨花无奈雪漫天客情最苦夜难度宿处先寻无杜鹃然不著名氏也 【唐溪诗话】 
嘉定镇江志卷二十二
　杂录
　　武事
梁侯景败羊鹍密图之景惟余三舸下海欲向蒙山会景昼寝鹍语海师此中何处有蒙山汝但听我处分遂直向京口至胡豆洲景觉大惊将依郭元建鹍拔刀叱海师使向京口景欲投水鹍以矟入刺杀之
隋杨素造大舰名曰五牙容战士八百人次曰黄龙置兵百人自余平乘舴艋等各有差隋军临江素帅水军东下舟舻被江旌甲耀日陈人望之惧曰清河公江神也江滨镇戍闻隋军将至相继奏闻施文庆沈客卿抑而不言初上使南平王嶷镇江州永嘉王彦镇南徐州寻诏二王赴明年元会命沿江诸防船舰悉从二王还都为威势示梁人之来奔者由是江中无一鬬船上流诸州兵皆阻素军不得至护军将军樊毅言于仆射袁宪曰京口采石俱是要地各须锐兵五千并出金翅二百缘江上下以为防备宪及骠骑将军萧摩诃皆以为然与羣臣议请如毅策文庆客卿白帝曰此是常事边城将帅足以当之若出人船必恐惊扰及隋军临江间谍骤至宪等殷勤奏至再三文庆曰元会将逼南郊之日太子多从今若出兵事便废阙议久不决帝从容谓侍臣曰王气在此齐师三来周师再来无不摧败彼何为者邪都官尚书孔范曰长江天堑古以为限隔南北今日虏军岂能飞度邪边将欲作功劳妄言事急臣每恨官卑彼若渡江臣定作太尉公矣帝故不为深备春正月朔贺若弼自广陵引兵济江陈人不觉攻拔京口执南徐州刺史黄格弼军令严肃秋毫无犯所俘获皆释之给粮劳遣所至风靡弼分兵断曲阿之冲进据钟山顿白土冈之东杜彦与韩擒虎步骑并进陈人大骇降者相继弼之攻京口也萧摩诃将兵逆战陈主不许及弼至钟山摩诃又曰弼军深入垒未坚出兵掩袭可以必克又不许竟以取亡
郭衍开皇十年从晋王广镇扬州遇江表唱逆命衍为总管领精锐万人先屯京口于贵洲南与贼战败之生擒魁帅大获舟楫粮储以充军实
刘元进作乱江南以兵攻润州帝召吐万绪讨之绪率众至杨子津元进自茅浦将渡江绪勒兵击走绪因济江背水为栅明旦元进来攻又大挫之贼解润州围而去绪进屯曲阿元进复结栅拒绪挑之元进出战陈未整绪以骑突之贼众遂溃赴江水死者数万元进挺身夜遁
唐咸通初浙东贼帅裘甫攻陷象山浙东骚动观察使郑祗德求救于邻道浙西遣牙将凌茂正将四百人赴之祗德馈之比度支常馈多十三倍而宣润将士犹以为不足请土军为导以与贼战诸将或称病或阳坠马其肯行者必先邀职级竟不果遣
唐承训讨蛮寇诏发许滑青汴兖郓宣润八道兵以授之承训不设斥堠入境敌至不设备五道兵八千人皆没
建炎初赵子崧守润辛道宗下叛兵子崧御之锐甚及与战府兵败绩子崧领亲兵渡江保瓜洲贼入城遂据之子崧以散官贬南雄州
羣盗有张遇等号一窝蜂初犯江宁府江淮制置使刘光世截其后军破之遇转由真州攻陷镇江守臣钱伯言弃城而去张遇屯于金山寺及杨子桥众约三万诏两浙制置使王渊招安之贼遂听命渊奏授遇与其将刘立等官伯言始归镇江诏降二级给事中汪藻言建康京口九江皆要害之地当宿重兵故杜充守建康韩世忠守京口刘光世守九江而以王王燮隶杜充其措置非不尽善若敌骑渡江充世忠王燮并力扼其前光世掩其后可使奔北不暇而世忠八九月间已扫镇江所储之赀尽装海舶焚其城郭而去洎充力战于前世忠王燮卒不为用光世亦偃然坐视不出一兵臣愚以为敌退之后正朝廷大明赏罚之时莫若择有威望大臣一人尽护诸将虽陛下亲军亦听其节制稍以法裁之
初镇江无守兵独恃制置使韩世忠之军以为固时世忠引兵驻江阴而建康溃卒戚方等迫城以万计守臣胡唐老度不能支因抚定之无何方欲犯浙西妄言赴行在请唐老部众以行唐老不从为方所害
邵清据通州崇明镇安抚大使刘光世大破之始清聚于芜湖光世尝遣王德王世忠招降之亡卒有告清刘军无粮清乃自贰与其众谋曰刘公谓我降必不疑可顺流直趋京口畧战船为入海计清遂夜至镇江屯于海门光世命德等急攻之遂请降
金监军挞辣遣太乙索堇等提兵南寇援兀朮进围扬州守张缜金坛人也朝廷恐其力不能支许退保镇江缜坚守不动故苏庠挽张彦知诗云 【缜字彦知】 敌骑乘秋入妖氛拥贼营孤城控淮海百口付柴荆徒想回天力空余恋阙情艰难思报主烱烱寸心明注云己酉冬金人入境公独守广陵不顾其家 【后湖集】 
绍兴初左仆射吕颐浩言今岁必稔欲于镇江府上下积粟三十万石备军用上曰若选得精兵十五万分作三军何事不成祖宗取天下兵数不过此
四年鼎寇杨么败行下诏安而贼以不堪程昌寓杀戮为辞寻诏除昌寓徽猷阁待制知镇江府候招安毕日行
十一年春中外议论纷然以金兵逼江为忧上谓宰执曰今日之势与建炎不同建炎间我兵皆退保江南杜充书生遣偏将轻与彼战故彼得乘间猖獗今韩世忠屯淮东刘锜屯淮西岳飞屯上流张浚方自建康进兵前渡彼若窥江则我兵皆乘其后今虽虚镇江一路以檄呼其渡江亦不敢来盖上沈机料敌明果如此
三十年秋知院叶义问奏应变之说中云镇江刘宝与马帅成闵则真扬通泰之所隶江阴正控海道宜自镇江分兵以扼之
金亮自采石之败北抵瓜洲虞允文谓李显忠曰贼惩采石之败往合瓜洲兵镇江无备某当往第患兵少今采石深堑筑堤或伐木为栅守御甚固敌未可卒犯镇江边岸分屯备御甚多要害仅数处将军共任其责分一兵如何须更得百余战舰则事济矣显忠曰敬受命洎至建康知府事张焘谒允文曰焘所谓赖公庇诸公问可往镇江者皆有难色焘谓允文允文忻然从之往镇江见刘锜锜已疾剧执允文手曰朝廷养兵二十年我兵一技无所施今日成大功勋乃一中书舍人也锜愧当死矣 【晁公愈辛巳金人叛盟请盟录】 
敌围海州镇江都统制张子盖奉诏整军渡江解围既而有旨犒解围军时镇江前军右军太平州武锋军以在围中独不与淮东总领洪适从权比附且倍其赏适又奏沿边已招降者若使饥寒失所则必怨望乞将有官人与给料历进勇副尉与依武勇给券四口五口以上亦与添给口食人谓适临事知变如此
　　恤刑 【恤刑○(钞本此行前有地理以下数叶)　案志书之例已见前卷者后不重出今考此数页内地理类鸠兹隶润条与卷一叙郡叙同京口谓京条与卷三攻守形势门同唐号金陵条与卷二西津渡条同开伊娄河条与卷六伊娄河条同人物类曲阿宏戎条与卷十三卞耽传后案语同郑女入宫条与下文拾遗类唐丹阳郑氏女条同(张氏鉴云丹阳郑氏女已见上人物内此又重出盖皆后人掇拾所为非原书矣今按拾遗类此条实系宋志但将人物类移入元志则自不重出)郡事类置幽州牧条与卷三攻守形势门同领京下督条与卷一叙郡门同事系安危条与卷十三江夏王义恭传同谐之举才条与卷十三胡谐之传同萧绩诘吏条与卷十三南康王绩传同延嗣不降条与卷十六刘延嗣传同息元诡寿条与卷十四李德裕传同韩皋罚俸条与卷十四韩皋传同李翛鸠财条与卷十四李翛传同仁义掷弓条与卷十四安仁义传同(注中引卢宪论曰一段与安仁义传后案语正同张氏鉴云据此是此志为宪撰无疑今案嘉定志之案语或言案或言宪案未有言卢宪论曰者此必至顺志引嘉定志之文故特着其姓也)茂章毁第条与卷十四王茂章传后按语同乞米振饥条与卷十七苏携传同至于柳开诱盗彦远忧旱德裕黩货真卿侮法曾肇言觌苏轼论服安礼丐去德象求援为军发粟听民车水等条亦与上卷文事类前一门所载全同(文事类前脱去一子目而所载之事与郡事门同者凡十条疑彼乃宋志之郡事门也上卷既有郡事则此卷不应又有郡事矣) 即人物类杜秋归乡条郡事类裴宽自戒若山遇仙两条其注皆已缺佚然考此卷拾遗类详载杜秋归乡事卷十四韦铣传详载裴宽自戒事唐若山传后案语详载若山遇仙事此处亦不应再见综而计之与宋志他卷重复者不啻十之六七然则非宋志明矣元志卷三风俗门苞总形胜实为名都注云宋文帝纪余见杂录郡事类今考郡事类不见于元志而见于此卷(钞本此卷作郡氏张氏鉴云郡氏当作郡事至顺志卷三风俗门注云见杂录郡事宋志当同此例也今按张氏虽未知此卷之郡事本系元志然谓郡氏为郡事之讹其说最确今从其说改正)就中地兼蕃重一条引宋文帝纪较元志风俗门为详是所谓余见杂录郡事类者必指地兼蕃重条可知且地理类修瓜洲城条纪宋宝佑四年事在嘉定以后郡事类柳开诱盗以下诸条与上卷所载相同而每条之首必加一宋字亦不似宋人语气至陈策发廪条乃元天历己巳事尤为元志之确证(张氏鉴云柳开以下称宋又载天历时事盖元人羼入也今案张氏但知柳开诱盗以下为元志而不知茂章毁第以上亦元志也)况宋志杂录各门其文皆散行而无对偶其字皆大书而少小注至元志杂录各门则四字为句两两相对而夹注于下今此处数页体例不合于宋志而合于元志就中郡事类李母弭变一条未有对句今检元志杂录门拾遗类有篪父绝患一条亦无对句而此二条实系字字相对则李母弭变条本系元志无疑(李母弭变宋志卷十四李景让传已详述之此卷不应复见盖本在元志拾遗类误移于郡事类复误移于宋志耳)此外诸条与宋志他卷重复者又皆元志所未载然则为元志审矣今将李母弭变条移入元志卷二十一拾遗类余皆移入元志卷二十以还其旧焉】 
宋文帝纪元嘉四年二月幸丹徒谒京陵三月丙子诏蠲此县今年租布五岁刑以下皆悉原遣
明帝纪泰始元年赦扬南徐三州囚系凡逋亡一无所问
齐武帝纪永明二年四月诏扬南徐等五州统内诸狱并部送还台须候克日断枉直
唐贞元八年江淮荆襄大水遣京兆少尹韦武往扬楚庐寿滁润苏常湖等州宣抚诏系囚及狱诉久不决者委所在长吏即与疏辨务从宽简俾绝冤滞贪官暴吏苛法害公特加惩肃用明典宪
　　鞫狱
唐韩滉在润州夜与从事登万岁楼方酣置杯不悦语左右曰汝听妇人哭乎当近何所或对在某桥某街诘朝命吏捕哭者讯之信宿狱不具吏惧罪守于尸侧忽有大青蝇集其首发髻验之果妇私于邻醉其夫而钉杀之吏以为神因问晋公晋公云吾察其哭声疾而不悼若强而惧者王充论衡云郑子产晨出闻妇人之哭拊仆之手而听有间使吏执而问之即手杀其夫也异日其仆曰夫子何以知之子产曰凡人于其所亲爱知病而忧将死而惧已死而哀今哭已死而惧知其奸也李德裕出镇浙右日有甘露寺主事僧诉交代得常住什物被前主事僧隐用却常住金若干两引证前数辈皆有递相交割传领文籍分明众词皆指以新得替者隐而用之且初上之时交领分两既明及交割之日不见其金鞫成具狱伏罪昭然然末穷破用之所或以僧人不拘僧行而费之以无理可伸甘之死地引虑之际公疑其未尽微以意揣之具实以闻曰前后主者积年以来空交分两文书其实无金矣羣众欲乘此挤排因流涕不胜其冤公悯曰此固非难吾得之矣立促召兜子数乘命关连僧入对事咸遣坐兜子下帘子毕指挥门不令相见命取黄泥各令模前后交付下次金样以凭证据僧既不知形段竟模不成公怒劾前数辈皆一一伏罪其所排者遂获清雪
宋朝张升知润州日有妇人之夫出外数日不归忽有人报菜园井中有死人妇人惊往视之号哭曰此吾夫也遂以闻官升令属邻里就井验是其夫与非众以井深不可辨请出尸验之升曰皆不能辨妇人何以知为其夫收付所司鞫问果奸人杀其夫而妇人预闻其谋升后为名臣
鞫真卿守润民有鬬殴者本罪之外别令先殴者出钱以与后应者小人靳财兼不愤输钱于敌人终日纷争相视无敢先下手者
绍兴戊寅郑作肃知镇江府严屠牛之禁尝有牛奔至府问之果将就屠者人皆异之
　　拾遗
唐成都府有散花楼河中有熏风楼绿莎厅扬州有赏心亭郑州有夕阳楼润州有千岩楼今皆易其名或不复见 【春明退朝录】 
唐时以齐州灵岩荆州玉泉润州栖霞台州国清为四绝 【九域志台州古迹】 
润州大江本与今杨子桥对岸而瓜洲乃江中一洲耳故潮水悉通扬州城中李绅与李频诗云鸬鹚山头片云晴扬州城里见潮生以为自大历后潮信始不通今瓜洲既与杨子桥相连自杨子距江尚三十里瓜洲以闸为限则不惟不至扬州亦自不至杨子矣 【亦自不至扬子矣○(钞本此下有山川形势一段)　案山川形势以下乃蔡宽夫诗话之语亦自不至扬子矣以上亦蔡宽夫诗话之语戴氏守梧因杂录门地理类大江涨沙一条(钞本在此卷今移入元志卷二十)脱去夹注而山川形势以下正述大江涨沙事谓当移为彼处夹注今从之】 【蔡宽夫诗话】 
京口江中沙田田户每岁旦收一瓿以秤水水重则是年江水大若水轻则江水小岁岁不差 【蔡佑杂记】 
晋刁协之孙逵素殷富奴客纵横固吝山泽为京口之蠹逵之诛也其子弥亡命帅数十人入京口城太尉留府司马陆仲元击斩之刘裕散其资蓄令百姓称力而取之弥日不尽时天下饥弊编户赖之以济焉 【以晋书及通鉴参定】 
梁邵陵王纶摄南徐州事轻险躁虐喜怒不常邀游市里杂于厮隶尝问卖（鱼旦）者曰刺史何如对者言其躁虐纶怒令吞（鱼旦）以死
张僧繇吴人润州兴国寺苦鸠鸰栖梁上秽污尊容僧繇乃东壁上画一鹰西壁上画一鹞皆侧首向檐外看自是鸠鸰等不敢复来 【太平广记】 
隋麦铁杖始兴人骁勇有膂力日行五百里性疏诞不治产业陈大建中结聚为盗没为官户配执御伞每罢朝后行百余里夜至南徐州踰城刼盗旦还及时仍执伞如此者十余度物主识之州以状奏朝士见其每旦常在不之信后数告变尚书蔡证曰此可验耳于仗下时募以百金求人送诏书与南徐州刺史铁仗出应募赍勑而往明旦及奏事帝曰信然为盗明矣惜其勇捷诫释之
唐丹阳郑氏女有相者言是女当生天子李锜闻之纳为侍人锜诛没入掖廷侍懿安后宪宗幸之遂生宣宗后尊为皇太后杜秋娘亦锜妾也锜灭籍之入官有宠于景陵后赐归故乡杜牧过金陵感其穷且老为之赋诗 【见类集】 
金坛县唐大历中有北人为主簿以竹筒赍蝎十余枚置于厅事后遂孽育至百余为土气所蒸而不能螫人南人不识呼为主簿虫 【太平广记】 
高骈镇京口召致方技士求不死之道吕用之以其术通于客次逾月不召俞公楚奇之强为儒服目曰江西吕巡官因荐于骈自是出入无禁专方药香火事骈移镇补右职用之乃立私党逞妖妄滥刑重赋道路怨嗟怀乱用之惧请置巡察使召募废吏阴狡凶狠者得百许人纵横闾巷谓之察子至于士庶之家密言隐语莫不知之纵谨静端默亦不免祸破灭者数百家将校中累足屏气焉
范文正公在睢阳遣尧夫到姑苏般麦五百斛尧夫时尚少既还舟次丹阳见石曼卿问寄此久近曼卿曰两月矣三丧在浅土欲葬之而北归无可与谋者尧夫以所载麦舟付之单骑自长芦快捷方式而去到家拜起侍立良久文正曰东吴见故旧乎曰曼卿为三丧未举方留滞丹阳时无郭元振莫可告者文正曰何不以麦舟与之尧夫曰已付之矣
钱彦远知润州值上元于因胜寺法堂设戏幄时庭下新以花砖甃之彦远饬役徒掘砖埋柱主僧昙颖者法辩迅敏度其气骄难讽但佯语曰可惜打破八花砖彦远遂止
元佑二年高丽僧义天航海问道至明州传云义天弃王位出家上疏乞徧历丛林问法受道有诏朝奉郎杨杰管伴所至吴中诸剎皆迎饯如王臣礼至金山了元床坐纳其大展次公惊问其故元曰义天亦异国僧耳丛林规绳如是不可易也朝廷闻之以元为知大体 【冷斋夜话】 
苏庠云妙惠大师之医治病取差盖饮上池水者也若鹰起鹘落鸷鸟击而风迫之也余行年七十得疾甚可畏一日间欲死者屡师调护甚至俄得罗浮山黄真人神丹而愈自是疾每作得师调护辄安余方将盘结草庵于风烟之表当与师为莲社之游师其许我哉
嘉定镇江志附录
　嘉定镇江续志 【嘉定镇江续志　案元志卷二子城注中言宋嘉定癸未郡守赵善湘乃补筑旧城甓以固之云云又言宋嘉定癸未郡守赵善湘始板筑而甓之云云二条之末皆言见嘉定续编张氏鉴据此谓续志成于善湘时今考坊巷门条下云嘉定癸未守臣龙图大卿赵善湘鼎新司户厅条下云嘉定癸未守臣龙图大卿赵善湘增建皆足为张说之证元志卷十五宋太守赵善湘注云嘉定十四年十二月至十七年召除大理少卿宝庆二年再任三年春改知建康府是善湘两守镇江后一任在宝庆闲首尾止二年前一任在嘉定闲首尾将四年也癸未为嘉定十六年续志中屡言癸未其书当成于癸未甲申之闲正善湘在任时也其时纂修者虽无可考然据方逢辰咸淳志叙云逢辰答以图志盍属郡博士赘丞非所职也则前此修志者均用教授可知况干道志为教授熊克所修(宋史艺文志有熊克镇江志十卷嘉定志卷十六学职内有熊克乾隆志卷三十三名宦类熊克传云干道八年任镇江府教授)嘉定志为教授卢宪所修则嘉定续志疑亦当时教授所修也元志卷十七教授何渷注云嘉定十五年七月至实与善湘同时癸未甲申二年正渷在任之日(元志教授邵梦龙注云宝庆二年三月至盖渷以是年去任而梦龙代之也据此则善湘去郡之时渷尚未去任矣)然则监修者为善湘而纂修者疑即渷也惜续志之原书久亡无明文可证今姑存此说以备考焉(咸淳初年李士龙任教授至顺初年韩祺徐圆任教授修志时皆不在秉笔之列与嘉定之例异矣)】 
 　以下见二卷坊巷门内
嘉定癸未守臣龙图大卿赵善湘鼎新标表揭名于其上近贡闱则曰登贤近教场则曰阅武因邑则曰制锦因营则曰威武其它如曰铁瓮曰西津曰通市曰驿坊曰市东缺
　　　
　　以下见六卷放生池条后 
放生池创于绍兴庚寅岁月浸久沿岸民居日侵月壅池面因以湫狭累政固病之屡欲经度而弗克举守臣龙图大卿赵善湘视诸故府按籍而复旧墙以限其外径以绕其内为重门复屋与夫待班之次立碑之亭色色整具开敞雄丽始称臣子虔祝南山万寿无疆之意矣自为记曰圣天子在御二十有八年春二月臣善湘以暇日登月观之台周览城邑慨然感于圣天子清静之化比闾族党雍雍穆穆无嚚讼之风无鬬狠之习俾非才之人得以冒焉居此为之赧然俯视台下有池一窊中植荷芰傍积粪壤问之左右曰此放生池也于是大惊惧亟求之故府考诸图籍其所登载仅存条目书其大义而已昔之规模广狭漫不可考倘就其所存加之葺辟不惟湫隘特甚无以遂鱼鳖之乐而畔岸弗立无所底止深恐屋于其旁者日侵而不已也乃率僚吏临而审观之博访故老有知其故者谓数十年前池之广盖不翅一倍于此后以郡计之急借以为游观乃临池设酒垆而池日就湮塞指今小轩曰此旧南山亭也羣不逞日醉饮其上不知几年矣迩来沿池居民并缘为奸潜以粪壤侵积池垠稍久则筑而屋之相其曲直高下之势池之旧迹宛然而具存僚吏故老相与告曰是无可疑者矣试诘邻池之业其地者各以契券来验必得其要领乃遣知丹徒县事臣姚元特以礼而进谕以臣子报上之义皆欣然而从因命坊吏竿而步之有溢于券契丈尺之外者皆此池之旧物总而计之所归已富因不复穷其所隐遂与之约曰凡所见侵皆前人数十年间之事今乃使复归之官撤楹櫩决藩墙得无薄费官尽给之宽与之程使得从便移徙乃先自治其官地之害池者辟修衢作重门于池之东为亭五楹直池而西面当一池最深处揭南山旧名于亭上又于亭前别为轩如亭之数亭之两傍各为屋以为郡县军官待班之所视其秩序皆左右差列莫不虚敞宽洁无揉杂斥塞之患酒垆之轩撤而去之退为限隔以绝其临眺日役尝三百夫不一月官役曾未涯而民所还已如数于是尽取其地绕为高墙墙之内为径丈有奇以容往来植柳其傍以护倾圯皆引绳而划之其粪壤之不可筑者乃徙之闲地取土为墙墙成而池辟始集工于七月之十三日讫事于十月之朔乙亥越十八日会流虹之旦臣善湘恭率僚吏祗拜于亭下顾瞻池中纤鳞巨介浮游而去咸得其乐若忘其曾受网罟而新沐恩波者是日也积阴雨余霁色微开亭池一新臣工济济尽礼尽敬邦人环视莫不肃然而悦亦以见人心之所同欲也夫天下之事其弊乏已久者未易以兴起而狃于私情之切己则视公上之事不暇深顾然至于感发之机油然生于观听之余而数十年已失之物乃得复还于一旦之顷此岂威令所可及言语所可孚猗欤盛哉皆圣天子清静之化风俗还于醇厚之所致也臣善湘一介无他不能仰副圣天子拔擢之意嘉与邦人涵泳清静之化幸托于斯池以自见其拳拳报上之万一敢再拜稽首以告来者继自今岁葺月理前规后随使斯池日新又新亿万斯年于以对扬圣天子之休命则又小臣之与邦人所同欲也池之四维广狭不一其西墙自北而南又折而西然后直遂皆立石为表巡表而计之为丈周回围墙共一百八十八仍图其曲折之形于碑阴以备他时考订云嘉定十五年岁在壬午十月朔日朝请大夫直龙图阁知镇江军府兼管内劝农营田事节制水军都统司诸军赐紫金鱼袋臣赵善湘恭书
　　以下见十卷学官元日上巳条后 
正至会拜之礼所以重齿贵德也嘉定癸酉教官卢宪集台府官属及寓公于学宫欵谒先圣礼毕升堂而拜叙拜而饮诸生序于两庑守臣待制史弥坚总领钱仲彪捐金馈醴以侑今为常比
　　以下见十二卷妓堂条后
郡官厅钤辖厅在府教场侧
教授厅旧在学之西偏淳熙中教授王极得邑人废地于学之北始剙建焉郡人田晓为记
签判厅在谯门外
签判厅在城隍庙巷东 【初为总领所前岳珂展为政足园遂迁于此】 
节推察推厅并在府治之西两厅相向
知录厅在通判南厅之南
司理厅在知录厅之东
司户厅在郡治之西节察推厅之北旧为签幙听治之地淳熙中移入府治更为司户厅屋宇庳隘岁久不葺
居者病焉嘉定癸未守臣龙图大卿赵善湘增建
　　以下见十三卷史弥坚条后
邱寿儁朝散郎直秘阁嘉定八年十一月到九年冬转朝请郎十年夏权节制水军冬除华文阁再任十二年正月改知扬州
　咸淳镇江志 【咸淳镇江志　案乾隆镇江府志载方逢辰咸淳志叙述修志之始末最为详备盖逢辰以景定四年官西厅通判(叙云景定癸亥之冬逢辰问戌来润考乾隆志卷二十四西厅通判门云方逢辰景定四年到任二书正相符合盖景定四年正癸亥也至顺志卷十五西厅通判门云方逢辰景定五年至盖传写之讹今改正)其时守郡者为陈均(叙云今吴门使者府卿陈公均开藩之初也考元志卷十五宋太守注云景定四年十月至是均与逢辰之到任皆在四年冬也)命逢辰与黄国用共修府志(叙云公曰郡有志子曷网罗而缉续之辞至再弗获则俾与淮海书院山长永嘉黄君国用共之考元志卷十七淮海书院山长内无黄国用乾隆志卷二十六濂溪书院山长之末有黄国用云永嘉人景定中任即此叙所述之人也)而咨访于艾庆远黄开(叙云求乡士之齿宿而闻见博者前鄱阳县丞艾君庆远府学正黄君开皆逾八袠则又从而延致之考元志卷十八科举类云艾谦丹徒人庆洪庆远并谦子兄弟皆三与乡举俱就南廊而不言庆远曾任鄱阳县丞则此叙可补志之缺矣嘉定志学职门不分教授学正教谕之名壁记内无黄开而有黄誾乾隆志师儒门以学正教谕附于教授之内其中亦无黄开而有黄誾元学正胡龙孙后云黄开郡人考至顺志元学正终于胡龙孙则黄开乃元人非宋人矣疑此叙开字乃誾字之误然无明文可证姑存此以备一说云耳)创始于五年之春至夏四月既草创而均去任(叙云始甲子春至夏四月亦既草创而公自润易苏考元志宋太守陈均注云五年四月改知平江府平江府即苏州甲子即景定五年也)继之者为赵汝楳书脱藳而汝楳又去任(叙云以是属兼府饟事赵卿汝楳藳脱矣是秋逢辰护试而山长黄君以校文出赵公且归束高阁者一年考元志宋太守赵汝楳注云中大夫总饷景定五年四月兼权八月去正当秋试校文之时故不及问志书之事也)继之者为陈梦斗未及刊刻而又去任(叙云都丞陈公梦斗来适时多事有所未暇考元志宋太守陈梦斗注云朝议大夫淳佑十二年二月至九月去景定五年十月再以中大夫右文殿修撰至咸淳元年六月召除枢密都承旨是梦斗两次守润初任在修志前再任在修志后也)赵与可履任始为付梓(叙云今王人赵公与可兼郡组而府卿兼庾节亦乐闻之于是命工锓梓戴氏守梧云庾节即总饷之官元志卷十七总领所赵与可注云景定五年十二月至曹元发注云咸淳三年正月至是咸淳元年与可虽摄郡事而总饷之官仍自兼领未尝使他人摄之也疑府卿二字当在赵公之上兼郡组当作摄郡组盖府卿乃与可守郡时之衔故云今王人府卿赵公与可以总领所权府事故云摄郡组而兼庾节也今案戴说不为无见但无他本可证耳) 是此志虽刊于咸淳元年而实修于景定五年(元志赵与可注云咸淳元年六月兼权府事孟之缙注云咸淳元年十二月至是赵与可之权郡仅及半年此志之刊成当即在此半年之中上距修志之初将及二年矣)督刊者虽为赵与可而监修者实为陈均赵汝楳陈梦斗也(叙云更四政而后就何其甚难也盖陈均赵汝楳陈梦斗赵与可四人先后任郡守皆于此志有关涉也)据至顺志知逢辰为朝散郎据乾隆志知逢辰为淳安人据成化志叙知逢辰号蛟峰据此志之叙知志既刻成逢辰即去任(叙云逢辰受代且有日)至于其后更为何官则不可考矣】 
嘉熙二年旨罢丹阳县酒税 【酒税务在云阳桥下月解八百二贯续以官吏苛征民旅苦之陈乞抱纳嘉熙二年知县施与之备申郡守吴潜以本务官钱不过八百贯为数不多不以贻害一邑令自四月始免解务官一员具申朝廷省罢　邑人宝章洪秉哲为记略曰嘉熙二年夏四月从前知镇江军府事宝章阁待制吴公之请有旨罢丹阳县税务仍下吏部废其官邑之人士惊喜呼舞告于秉哲愿有述使我子孙无忘大赐秉哲不敢以固陋辞抑征商之事唐虞夏商文不可证吾得诸周文王之发政施仁也关市讥而不征成周之兴始以关市列于九赋识者谓敛财贿抑末作孟子一言以蔽之曰征商自贱丈夫始夫抑末作于以劝务本人皆以为贱故从而征之于以明礼义善风俗非若后世张官置吏取诸民以为利也至太府以式法授财则关市之赋待王之膳服而已又非若后世较税敛之多寡计国用之盈缩也其后乃与搉酤并行以赡大农繇汉迄于五季凡可以损下益上者殆算无遗策太祖首榜税则于市戒毋发篚以索南渡以来利源（马奏）狭军饷孔殷征商之入区分于享上供军及诸司经总制而邦计仰焉者日益繁重然地左道绝则舟车之所止留壤沃民富则珍货之所凑集丹阳独下邑跨运渠自南而北归于润自北而南运于常厥田下下厥赋上中错民贫俗匮拥厚赀规大利者往往鄙而去之而常润之间纔百有五十里两郡二镇为务者县界其中而五过者不胜其费率犯险由径或戴星越境或诡迹过宾虽司存设于要津每搏手竟日解后至者污吏黥胥鸱张虎视日课之外又以属餍其私区区于买贱卖贵者率窜名它业以自免而列肆几何复攈拾科抑不扫地尽不止邑缘是于浙右以最陋闻知县事施君沂因民弗忍白于府愿以税额均敷行舍撤务栅之见存者太守吴公孜孜去民之害而兴其利犹虑行舍之开阖不常敷额之诛求常在务栅之彻者有时而复乃从幕府考月解之数为缗仅八百有奇公慨然曰郡虽瘠何爱于是即拜疏以闻符县并月解悉除之商贾悦而藏于市行旅悦而出于涂井聚熙恬风采顿异公之惠吾邑社而祝之可也】 
　　以下见五卷常赋目后
宝佑六年免收屯田随苗钱耗米 【宝佑六年郡守赵与訔以屯田重租非籍田比而金坛正租之外杂色钱谷与纳籍租同无敢占业多致荒芜乃援总所围田例请于朝凡租之随苗钱耗米自宝佑六年并免收画旨报可浙漕赵孟高复去耗米分隶漕司邑人德之记其事刻诸石】 
景定四年减公田租 【宝佑四年修明板籍赋额比旧增多至景定四年民田之买为公田者十有六万八千二百二十八亩有奇已准朝旨蠲免常赋今实纳之数比修明后则又减矣】 
　　以下见六卷长塘湖注
【京口耆旧传王康字伯寿尝论金坛水利谓洮湖旧有八十一浦口实受荆城延陵丁角薛步四源之水今所存惟二十有七皆淤塞不通盍访旧迹浚而深之下流无壅则水不为害人以为便】 
　　以下见七卷三贤祠堂条后 
丹徒旧有孔子庙南鲁郡寄治时立之齐晋安王宝义刺南徐江祀以南东海太守行府州事治下有宣尼庙久废不修更开扫营立宋着令夫子庙为中祀春秋二仲上丁行事庙在子城东南隅渡江初郡适当兵冲学宫坏为垒舍绍兴己未庙复毁守臣阁学程迈议建会州豪以浮图氏之材来献者于是庀工不数月而殿成内翰汪藻有记见浮溪集庙门牓额刑部郎官徐兢书壬戌岁守臣待制刘 【子羽】 增创庙学始备郡人张扶有记御书大成殿牌开禧间教官杨迈立大成殿自绍兴己未草创至嘉熙己亥岁月既久庙宇颓敝教官多拘于阴阳之说因循不葺三山刘卿月到任首议兴修会有金坛庄为豪民侵夺郡帅吴文昌 【潜】 申省归于学米价稍穹遂度材鸠工费钱一万六千缗米二百石阅三月告成自殿而庑自庑而门表里为之鼎新规模视旧为宏壮吴文昌有记
　　以下见十卷御书殿条后
祭器五百余事淳熙甲辰守臣秘撰耿秉依仪式鼎造献官及诸生之执事者皆为祭服四十余袭藏于库祭器库旧在西廊祠堂之后浅隘卑湿祭器易损嘉熙己亥教授刘卿月移建祭器所于戟门之西
范文正公当宝元初以吏部员外郎守润州始建学请赐以闲田具经史传疏诸子书聘江南处士李泰伯使讲说以教养其州之子弟率五日一视学躬较以文间设饮食延劳奖进之士翕然兴于学民相劝趋于善邦之人士深德之立祠于学庄定公王存有记后教官袁孚为之广其祠先是范文正公有祠继而苏魏国公颂王庄定存陈殿撰东以乡之先贤皆附祠漫塘刘宰有记东坡先生塑像旧在都统司不知何年移入郡庠风雨漂湿尘埃蒙积遗像隳坏教官刘卿月重为修饰安奉于大成殿后东庑嘉熙己亥大成殿毕工制置吴文昌潜给木材命教授刘卿月鼎创祠堂分为三间东以传道之统濂溪明道伊川横渠晦庵南轩东莱绘像为一祠中以乡先贤苏魏国王庄定宗忠简陈殿撰为一祠西以前郡守京使柳公开文正范公仲淹直院钱公彦远康节张公升礼部员外郎杨公杰大学毛公友少傅刘公子羽为一祠以己亥季秋初六日壬申兴工仲冬之七日迄役度材之外费钱五千缗米九十石吴文昌有记
忠简宗公泽寓居于润瘗于京岘山忠谊凛凛有功王室教授方符以其文集刊于学辛巳平章益国公乔少傅持宪节兼郡事始为立祠教授刘卿月作记
程待制迈曾修学董秘阁苹沈简肃复创贡院钱文惠良臣拨杨椿沙田万秘阁锺创贡士钱遂为立祠旧附于范文正公堂今移在御书殿之西庑
　　以下见十卷麟凤碑条后 
龙龟麟凤四灵图赞教官刘卿月甲午岁得于应天之府治今摹刻于大成殿之西庑麟凤二赞与熊直院所传一同不复书龙龟赞曰或潜或跃龙称其神爰飞在天易况大人名师命纪瑞应昌辰类孰从之祥风庆云天下有道神龟出焉背书胁文光昭后先谓何千岁游于芳莲得气致和维以永年
　　以下见十卷学官元日上巳条后
常平沙田在大慈乡四顷二十八亩元系翟氏没官田绍兴辛亥教官谭良显申常平司乞拨入本学常平使者徐谊乐从所请给据为业岁输于官者夏有罗绵盐钱三色秋有常平租米三十二石租钱一百四十贯文宝庆间风潮冲坍垾坝刺入新围除沟垾外止存三顷九十亩而输官如故至嘉熙丁酉安边所拘收听就本学承佃径于是年每亩添作三斗起租送纳安边所一时勉强听从以三斗解纳每年一百二十石本学遇熟已无所得一有水涝未免陈乞减放是诚无补至戊戌又行下每亩再增三斗教官刘卿月申省乞照旧额得提督财用局回报增租只为豪民非为学校已免增讫至己亥夏提督官改迁省吏又行下增纳续准指挥司所申每亩只纳四斗
乌纲沙在丹徒乡走坍不常于嘉定年间判府兵右司任内退佃还官见有主管司黄通判免催租钱公文在学库照应
金坛县田旧管三万余亩为县学并豪户冒占外止岁收租米四百六十余石夏秋租钱玖百余贯至绍定庚寅守臣兵侍赵公范任内有以金坛田告者檄委郑路分璋核其入每亩俾量增一斗租以赡士事未竟会移镇维扬军器监丞韩公 【大伦】 继守是邦命林比较根括其间有移增米之家转而增钱自后所得田以亩计之一万五千一百有奇岁增租米九百二十石有奇钱九百五十四贯有奇租丝八两有奇租麦三石九斗有奇绍定癸巳洪中书咨夔为之记
金坛县登荣乡十七都有学田一千四百八十一亩绍熙间王淳佃作庆元五年平江马谅私于王淳家交佃就金坛县计会作买到民田给据缘所收甚厚学租不多嘉泰四年张搢等争佃马谅男彦明情愿增租宝庆三年李大谏干人何端义争佃增米五十石钱一百五十贯冯知府多福任内遂勒马彦明退佃后来争佃者纷纷何秘监处久申省拘入本学自行耕作以绝争讼岁收一千一百余石内拨二百石入贡士庄为三年劝驾之费马彦明累次经省部运司陈诉谓自买民田为本学攘夺送下本府知府桂少卿如琥吴阁学渊两次申省照何秘监所行本学已收自租三年嘉熙二年七月马彦明又经朝省进状送运司定夺运司签厅拟将六分还马彦明四分助学养士教授刘卿月以其事本末申府蒙吴侍郎 【潜】 主盟追上马彦明送狱备申朝省嘉熙三年五月省札照本府所申事理行马彦明从条科断案沓详见石刻在讲堂之西
丹徒县薛村田一顷一十四亩二角元系羽流宋其姓者之田后没于官嘉泰甲子守臣辛待制 【弃疾】 拨归本学本学有房廊地段四散日掠房地钱每日三贯九百二文月收地钱二十二贯五百二十二文其房钱数内有典屋三户每日收一贯六百有奇系教授任褒然置到建中靖国庚辰岁米芾为涟水军使子友仁来赴举京口时场屋在登云寺淳熙初贡院犹未创大比试于郡学及先圣庙两庑撤棘辄再补葺士以为病岁次丁酉守臣简肃沈复鼎建在府治之东南凡八十六楹总领赵思有记其后文惠陈居仁增广之廊庑回环通一百一十五楹南廊三十八北廊七十七足以容多士解额十有七人干道间应举者以千计今文风日盛应诏之数倍之
贡士钱庆元三年有浮图氏阴占沙田豪民兼并芦地太守万锺稽检得实以属之郡每岁桩管储之三年凡六十缗以待宾兴助其入京新贡百千恩免半之过省百五十千宗子武举三十千余悉供秋闱教官陈德一有记嘉定间寺僧词讼不止郡守欲绝其争始将上项钱归之府不复以助贡士金坛有羽流没官田岁租二百余石送学贡士未几金坛士人争归之县学贡士礼不逮于前端平间有没官田在长乐乡上塘村岁收米十九石九斗有奇钱十贯有奇麦八石三升有奇何秘监处久拨送本学添助贡士之费令项桩管别历收支三年所积不多随宜供送而已
金坛县登荣庄为马彦明强占争佃纷纷至于朝省端平间何秘监处久申省取回本学每年拨二百石为劝驾用马彦明互诉不止嘉熙三年运司签厅欲拨还马彦明刘教授卿月申漕司力争吴尚书 【潜】 申省仍旧以二百石为贡士庄今三岁所收稍丰士与计偕津送增厚
　　以下见十二卷多景楼注
【方舆胜览舆地志在北固山上天色晴明望见广陵城如青霄中鸟道相去五十里】 
　　以下见十二卷妓堂条后
司法厅在司理厅之南
都会厅在郡庠前门相对 【景定间都仓朱通重建】 
寄桩监库厅在社坛之西
　　以下见十五卷刘子羽注
【舆地纪胜子羽墓志铭曰绍兴十一年虏始至揭大旗舟上书曰江南抚谕子羽时守镇江见之怒夜以他旗易之翌日接伴使者见旗有异大惧以为请且以语胁子羽子羽曰某为守臣朝论无所与然欲揭此于吾州之境则吾有死而已出境乃还之】 

　　以下见十五卷刘穆之注
【舆地纪胜刘穆之世居京口宋武帝建议诸大处分并穆之所建内总朝政外供军旅目览词讼手答笺书耳听口酬悉皆赡举】 

　　以下见十六卷李元纮注
【方舆胜览纮治润有惠政代去鹊拥行车】 

　　以下见十八卷徐广注
【舆地纪胜广生长京口仕晋为秘书监武帝受禅悲感流涕谓谢晦曰君为晋朝佐命身是晋室遗老事固不同尝撰晋纪年八十而终】 

　　以下见十八卷檀道济注
【舆地纪胜道济高平金乡人世居京口武帝北伐为前锋文帝时督诸军北伐与魏军三十余战多捷雄名大振后彭城王义康矫诏收付廷尉道济怒曰乃坏汝万里长城也】 

　　以下见十八卷吴淑条后
邵必(缺)高邮州志云必在高邮尝新军学一百八十楹毗陵志必善篆至今张公洞惠山泉六大篆字皆必遗迹又邵伯温闻见录云邵康节少时游京师与国子监直讲邵不疑初叙宗盟不疑年长康节以兄拜之葢不疑自河朔迁丹阳康节上世亦河朔人也又云宣和乙丑伯温赴果州道出于阆州有知阆中县邵充美孺者相迎自称同姓侄曰充之上世自润州入蜀龙阁公先人叔父行也自此与美孺之中外皆论亲癸巳伯温奉使西州美孺居毕尝至其家拜刑部公庙美孺资和厚与人言如恐伤之至临政是非不可夺君子人也丹阳河南成都之邵其次第如此
邵彪(缺)苏庠尝次彪韵云斯人活国计不数管及萧又云惟公廊庙姿骨相宜珥貂又云饱闻胸次有云梦语作惊澜翻舌端
邵彦字君美乡举第一治平四年许安世牓乙科历淮阳军下邳主簿真州杨子尉以病去官自号练塘真隐竟老于乡元符二年卒年五十七子绘绍圣元年毕渐牓终奉议郎篪字仲恭以父任为太常寺太祝熙宁六年余中牓丙科管当在京南排岸擢为司农寺丞移太府神宗亲擢提举开封府界常平哲宗即位入为开封府推官管当使院公事迁都官郎中改驾部出知郑州召为金部郎中除京东运副移河北复陕西知邓州徽宗即位除直龙图阁知秦州兼秦凤路经略安抚使移知青州道改郓州除显谟阁待制知瀛州以名在党籍差知常州明年移苏州卒
张子芳丹徒人宝元元年吕溱牓历知临颍冠氏丹棱开封四县及光化军州建昌军以太常少卿奉祠卒子缜　缜字彦智以祖荫出仕历平江府长洲宿州临涣尉亳州永城丞建康军节度推官知广德军建平县江宁府溧阳县以亲老乞监延陵镇代还擢军器监簿迁通判和州明年金兵至摄郡坚守孤城通判杭州再知和州南渡初除直秘阁淮西提刑召赴行在升直徽猷阁知寿春府改扬州进直宝文阁召还丐闲绍兴初除知建康数月以疾丐祠提举江州太平观卒年六十三陈孝威字德仲绍兴二年张九成牓终选调
张知章丹徒人庆历六年学究及第授将仕郎守连州桂阳尉以捕杀人贼功迁承务郎守濠州司理参军卒其曾孙藏敕告于家如新告身云将仕郎前守桂阳尉张知章年三十岁癸亥身材中形面貌黄白色少有髭润州丹徒县长乐乡支化里父为户云云或云唐时告身皆言人形状然不知祖宗时尚尔也故录之

　　以下见十九卷李觉条前
顾方丹阳人皇佑五年郑獬牓丙科明州象山令有治声病卒邑人思慕立祠
杨照嘉佑六年王俊民牓终承议郎庆成军使累赠朝请大夫子镐宣和六年沈晦牓奉议郎知常州晋陵县卒
翟涛丹阳人通三传专于礼学一时硕儒好礼者推之知苏州长洲县赠太子少保子从扬州通判赠太子少傅子思(缺)
翟耆年字伯寿以父任入官自少知文名士刘器之所甚爱而以着骚见称于张文潜好古文介褊不苟合自谓为吏必以戆罢放浪山谷间着书自娱宰相范宗尹欲召之苏庠曰翟子清浊太明善恶太分此张惠恕之所以不能取容当世也耆年既老自号兴同右老隐
蔡肇字天启丹阳人肇尝从王安石游一日语及卢仝月蚀诗天启立诵之不遗一字又一日同泛舟适见羣凫数百掠舟而过安石戏曰子能数之乎肇一阅即得其数问之主者数不差其机警如此大观末召试中书舍人拟拜节度使制云于戏千里缪之毫厘朕不从中御也万世垂之竹帛卿其以身任之为张商英所赏
纪霖字彦泽丹阳人元丰五年黄裳牓知河南巩县子叙交　叙崇宁五年蔡薿牓终郡倅　交字志同大观三年贾安宅牓历太平州繁昌县尉监芜湖酒税知平江府吴江县通判平江府知江阴军泰州进直秘阁淮南运判显仁皇后騩驾归命摄兵书以迎之进直敷文阁知楚州绍兴十八年卒子旬知房州匊太平州判官 【交之迎显仁也乡人兵部张颉赠诗述其事有持节淮堧剧骏奔扈扶文母入天阍之句】 
洪光祖以父任入官绍兴十四年通判严州时水暴至城下不没者数版光祖于城下集舟以援民且区处山阜给之薪粥卒无溺者　造字彦袭与兴祖同登授歙州黟县尉死于方腊之变弟逴诉于朝赠通直郎官其一子　遇崇宁元年霍端友牓　逵政和五年何木牓陈东自少负气节有愤世嫉邪之意在太学时尝因大雪与同舍生饮初筮斋酒酣约联句为乐公独为古诗一篇曰飞帘强搅朔风起朔雪随风洒中土雪花着地不肯消万亿苍生受寒苦天公刚被阴云遮世人冻死如乱麻人间愁叹之声不忍听谁肯采掇传说闻达太上家地行贱臣无言责私忧过计如杞国揭云直欲上天门首为苍生讼风伯天公傥信臣言怜世间开阳阖阴不作难便驱飞廉囚下酆都狱急使飞雪作水流潺潺东方出日还照耀坐令和气生人寰又为律诗三十韵有山岳遭埋没乾坤着蔽蒙已成堆积势应费扫除工之句被收之日视死如归则东之志操此诗见之矣淳熙间守臣秘撰耿秉判免东赐田之税云如可赎兮百身尚何较于田税犹将宥之十世宁不念其子孙
陈辅字辅之丹阳人不事科举工于诗自号南郭子人以南郭先生称之不娶无子有南郭先生前后集详见耆旧传 【苏轼尝荐辅于章衡子平帖云京口陈辅之秀才学行甚高诗皆过人王介甫最雅素介甫用事他绝不自通及居金陵日与之唱和孤介寡合不仕不娶近古独行然贫甚薪水不给窃恐贵郡未有学官请此人如何哀其孤高穷苦故谩为之一言】 
苏庠子扶工诗与书酷肖其父 【扶贫甚而乐尝有郡太守招之语子侄辈曰吾何以获知于人特以先世隐名存尔殆不过哀吾贫而周之宁忍以父名卖钱耶固辞不往死至无以敛葬云云】 
黄虒字文郁丹徒人居马墅父若南渡初为扬州江都令有劳绩韩世忠刘光世荐之就任改秩而卒虒幼从后湖之子扶游恬于进取 【尝一赴乡举晨及棘闱有仆地众蹂而毙者自是绝意不往后姻党有骤贵者将私奏之虒曰吾岂可因斯人而得官且反以辱吾亲】 淮上被兵徙家平江取陶渊明逍遥自闲止之句扁所居曰闲止终日宴啸其间卒年五十四葬丹阳之随驾山后溪先生左史刘光祖题曰宋闲止居士黄君文郁墓苏扶类其诗词为一卷

　　以下见十九卷张大允条前
忠惠先生大参翟公汝文之次子侍郎绂以诗名号云岫主人史骕即其壻也尚书凌景夏志其墓
李迥字叔友丹徒人高尚不出士人宗仰之宣和初董弅令升分教京口日因白太守虞奕纯臣曰治下有隐君子盍访之虞曰愿见久矣一日携具邀董偕诣李辞以未尝制衣冠野服见明日李遣介持诗谢曰揖客将军重扬名御史尊时称美之
李巨源字符通金坛人唐宗室之裔绍兴十三年陈诚之牓博学有文与正言袁孚游终太平州司户 【苏庠送其赴洮湖陈氏馆诗云骑鲸公子汉于菟并驾殊非□与苏又云蟠匈历历邺侯书落笔犇犇走坂车办作五言玉节信直拚病渴马相如】 

　　以下见十九卷顾时大条前
周孚字信道丹徒人干道二年萧国梁牓为真州教授卒于官年四十三有蠹斋集三十卷 【稼轩辛弃疾幼安刊于长沙枢密邱崈宗卿为之序略曰予评信道之为诗大要本诸黄太史而滥觞于江西诸贤不为蹈袭高爽刻厉似可正平而行布创立纡徐明畅又似高子勉逮其合处微词宛转一唱三叹有讽有刺而不为虐跂望太史氏犹将见之又有集曰铅刀编乡人之从游者为板行于世】 同时有朱叔珤字德裕宋郭字安民陈珙字德厚叔珤仅占贡籍珙淳熙八年黄由牓郭以特科入官从张诏辟兴州簿领再请蜀漕举卒 【孚尝以诗赠三人叔珤云潘洪已鬼录尚喜之子在安民云兰雕潘洪逝壁碎韩吕亡非渠妙语口何以浣我肠德厚云祝君鲁曹子玉陛奏方略云】 

　　以下见十九卷胡缉条前
钱弼字圣俞金坛人拟应洞明韬畧科以特科入官授鄂州蒲圻尉未上卒子纯四举于乡早卒

　　以下见十九卷胡缉条后
姜谦光字德明
刘倬字显道
艾谦字益之
向公庆字符卿皆丹徒人再举于乡尝为府学正人推敬之倬以书魁荐光谦以词赋称迭居首选谦光语尤壮详见耆旧传谦光为人刚介有所编文章发源文选华句及尔雅并文集

　　以下见十九卷汤模条前
苏师德字仁仲丹徒人丞相颂之孙以父任入官历计幕有诗见京口集
柳闳字展如东坡之甥居北固山下有诗见京口集
蒋元龙字子云丹徒人工于乐府有词板行世以特科入官终县令
蔡放字天固丹阳人中书舍人肇之弟有诗见京口集
刘昭字图南丹阳人有诗见京口集 【其渡江诗云大江注东溟十月风涛壮舟人造养生奋臂衡奔浪睠言君勿惊世路方难行若言世路险此水真安平】 
李公异字仲殊丹阳人号后湖居士有诗见京口集
朱斗文字彦章丹阳人号北湖先生有诗见京口集
顾松年字伯茂丹阳人有诗见京口集
陈瑑字季明金坛人溧水主簿有诗见京口集
潘锜字见独金坛人号勾曲先生有诗见京口集
李天才字邦美金坛人诗名尤着详见耆旧传

　　以下见十九卷向舍人条前
陈丞相升之字旸叔建安人居丹徒升之自建安来从子禧豫实与俱以升之奏禧于员外郎管当在京仪鸾司子琳选调豫中奉大夫四子机桷最知名机知信州楚州淮南漕知衢州桷敷文阁待制三子皆升朝禧之弟继升之后即镇也今继升之后者禧之元孙箕详见耆旧传镇亦升朝子耆从政郎禧之孙雅言嘉言□□之子应山午三举于乡箕应山午之子也

　　以下见六卷金山注【钞本在元志七卷】 
【方舆胜览山前有三岛号石牌称郭璞墓按唐书韩滉传建中之难陈少游在扬州以甲士三千临江大阅滉亦总兵临金山与少游会则是建中之时已有金山之名非始于李锜也长编建炎四年夏兀朮回至镇江韩世忠提兵驻扬子江金山以邀之敌众数万世忠战士纔八千兀朮约日会战世忠募海船百余艘泊金山下预命工缎铁为长绠贯一大钩比合战世忠分海舟两道每缒一绠则曳一舟而入虏不得渡以轻船绝江而遁俘获杀伤甚众】 

　　以下见十七卷叶梦得注 【钞本在元志十六卷】 
【舆地纪胜少蕴初登弟润州丹徒尉郡守器重之俾检察征税之出入务亭在西津上叶尝以休日往与监官并栏杆立望江中有彩舫依亭而南满载皆妇女诣亭上见叶再拜致词曰学士隽声满江表妾辈乃真州妓也今日太守私忌故相约绝江此来不度鄙贱敢以一杯为公寿愿得公妙语持归夸示淮人为无穷光荣酒数行其魁捧花笺以请叶命笔立成即今所传贺新郎词也】 

 永乐镇江志 【永乐镇江府志　案纂修永乐志者为丹徒丁礼见于丁元吉成化志叙而未言监修为何人考乾隆镇江志卷三十四名宦类云罗观字彦宾江西南昌人初为丹徒令治称最永乐初擢守本郡声绩益着居郡甚久郡志散佚纂辑梓行(嘉庆丹徒县志卷十七名宦类罗观传与此正同)据此则监修永乐志者乃罗观也宋志引永乐志数条其中屡言永乐三年考乾隆镇江府志卷二十三明镇江府知府罗观之下云见名宦郑桓条下云永乐五年由兵部主事任是罗观守郡在永乐四年以前府志成于永乐三年正罗观在任之日也观之政绩既为一时循吏(乾隆镇江志罗观传云威惠孚洽远迩悦服时学宫及城隍祠颓圮悉加完辑嘉庆丹徒志罗观传同)而礼之学业亦称当世名儒 (乾隆镇江志儒林丁礼传云耽吟咏工书札永乐中入觐献周礼补注所著有郡志三余集兰室吟藳嘉庆丹徒志儒林丁礼传所载约同)所修之书必有可观今原本久亡仅存羼入宋元二志者数条而全书无由见矣至于丁元吉为礼之从子颇有学行 (乾隆镇江志儒林传云丁元吉字无咎博学尤深于易学者称为易洞先生嘉庆丹徒志云丁元吉为诗古文才思宏远而律度严正修郡志笔削有法)其修镇江志在成化末监修者为知府熊佑(元吉叙云郡守博兴熊公良佐政平讼理之暇文献是征而属元吉以草创乾隆志名宦传云熊佑山东博兴人己丑进士成化十六年守镇江累官湖广四川布政使)亦有贤声(乾隆志名宦传载佑蠲税平粜修湖堰兴学校等事甚详)又得名儒俞桂以为之助 (乾隆镇江志云俞桂字时芳丹徒人力学好古潜心于易与丁元吉相友善尝与元吉居寿邱山同修郡志嘉庆丹徒志畧同)故其发凡起例最为精密(元吉叙云取旧本证以史志图经传纪文集诸书旁摭断碑残碣询于父老为复位其凡例提其纲要繁者芟之阙者补之讹者正之增其新事参以异闻仍严其去取)惜其书亦不传耳】 
　　以下见四卷田赋条后 
明朝镇江府永乐三年分　官民田地山塘滩荡场沟产三万一千六百二十一顷九十三亩八分二厘二毫五丝　夏税小麦一十五万八千四百四十五石五斗三升三勺　丝一千二百四十六斤九两八钱一分二厘　绵二十二斤一十两九钱四分一厘一毫　秋粮米三十四万二千八百二十三石二斗二合七勺　豆四万八千六百六十二石三斗二合二勺　钞二贯一百五十一文
丹徒县永乐三年　官民田地山塘滩荡场产一万一千九百八十三顷三十七亩二分四厘四毫五丝　夏税小麦八万一百二十一石二斗二升六勺　丝七百二十六斤八两七钱七分一厘三毫　绵二十二斤一十两九钱四分一厘一毫　秋粮米一十三万二千一百七石七升三合五勺　豆二万七千七百一十一石一斗二升一合八勺　钞二贯一百五十一文
丹阳县永乐三年　官民田地山塘荡滩产一万二百二十顷六亩九分二厘五毫　夏税小麦四万一千九百九十一石八斗七升一合四勺　丝三百五十二斤四两三钱六分七厘一毫　秋粮米九万五千八百二十七石五斗八升五合九勺　豆一万四千七百一十二石四斗八升六勺
金坛县永乐三年　官民田地塘山荡产沟滩九千四百一十八顷四十九亩六分五厘三毫　夏税小麦三万六千三百三十二石四斗三升八合三勺　丝一百六十七斤一十二两六钱七分三厘六毫　秋粮米一十一万四千八百八十八石五斗四升三合三勺　豆六千二百三十八石六斗九升九合八勺
　　以下见五卷常赋条后
德佑元年罢公田复茶盐市舶法如故 【德佑元年谢太后诏有司曰十数年来征赋繁急而田里怨嗟赏讨无章而将士解体吾深居宫中亦罔闻知属边事危急人人离心采之人言为贾似道秉国以来多行不恤之政民甚苦之如买公田更茶盐市舶法又其甚者先帝幼冲居简军国惟所专制其害乃至于毒民误国使吾与嗣君坐受其祸兴言及此痛悔何追似道明正其罪其诏有罢公田复茶盐市舶法如故诸不恤而害于民者次第悉除之】 

　　以下见五卷课程条前
上供米七万九千四百八十八石
明朝镇江府课程总并属县永乐三年分　实在课钞六万二千二百六十五定二贯二百七十文　酒醋钞二千四百三十四定四贯九百六十文　房地赁钞一千五百三十八定二贯九百文　局院房租钞三定四贯九百六十文茶课引由钞三百二十定　树株课钞五十三定三贯一百八十文　茶课芽叶钞二贯六百二十文　商税课钞四万八千七百八定一百九十文　门摊钞六千七百八十六定一贯六百文　契本工墨钞九定三贯六百文　鱼课钞一千三十二贯四百文　船课钞七百八定三贯六百四十文　芦课钞一十三定二贯四百二十文　杂办短课钞六百五十四定三贯二百文
丹徒县课程永乐三年分　实在课钞一万二千九百三十三定三贯四百七十文
丹阳县课程永乐三年分　实在课钞一万四千一定三贯三百五十文
金坛县课程永乐三年分　实在课钞一万六百八十五定二百九十文

　　以下见六卷汝山注
【元一统志上】 
【出药物荠苨】 

　　以下见六卷顾龙山注
【元一统志山在县南五里前望白龙荡故曰顾龙山又名土山上有大圣塔五圣庙宋咸淳年间立龙山书院】 

　　以下见六卷长塘湖注
【元一统志通大岯山舟楫往来多有风涛之险】 

　　以下见六卷白龙荡注
【元一统志在金坛县西南十里与长荡湖相连其先有白龙化于此地故曰白龙荡傍有龙祠祈祷有应宋嘉定间敕封孚惠灵佑王咸淳中加封顺应】 

　　以下见十五卷柳开注
【元一统志开治郡所至招诱羣盗以俸金给之又解衣与贼酋置之左右或谓不可开曰彼失所则为盗不尔则吾民也始惧死故假息锋刃之下今推以赤心夫岂不可化未半岁境内辑宁】 

　　以下见十五卷王琪注
【元一统志琪事宋三为润守政事精敏有讼立决民甚怀之】 

　　以下见十五卷王觌注
【元一统志觌宋哲宗朝为谏议胡宗愈除右丞觌论其过出知润州徽宗即位用为中丞论章惇罪再出知润州有政声】 

　　以下见十五卷檀道济注
【元一统志道济本高平金乡人世居京口南史武帝北伐为前锋文帝时北伐与魏军三十余战多捷雄名大振后彭城王义康矫诏收付廷尉道济怒曰乃坏汝万里长城道济死后魏人闻之皆曰道济已死吴儿辈不足惮也】 

　　以下见十五卷江淹注
【元一统志淹事梁尝为丹徒令以廉自守不事左右浸润日至遂锁系尚方叹曰一见天子足矣上召问之淹对曰臣坐清所以获罪上曰清何以获罪曰无以奉要人上知其无罪复除丹阳令】 

　　以下见十八卷包咸注
【元一统志王莽末咸客于东海界为赤眉所得拘执十余日咸晨夜诵经自若贼异而遣之因住东海立精舍讲授光武即位乃归乡里太守王谠署户曹史显宗以咸有师傅恩特赐奉增于诸卿咸皆散与诸生之贫者】 

　　以下见十八卷刘粹注
【元一统志粹本沛郡萧人自其先随晋元帝南渡寓家丹徒遂为京口人粹初作州从事从宋武平建邺有功封侯文帝即位为雍州刺史加都督元嘉三年讨谢晦初晦与粹善以粹子旷之为参军至是帝甚疑之及受命南讨一无所顾文帝以此嘉之晦亦不害旷之遣还粹寻卒】 

　　以下见十八卷皇甫冉注
【元一统志皇甫冉丹阳人十岁能文张九龄叹异之师事萧颖士以文名于世天宝中第进士授无锡尉累迁右补阙卒弟曾历监察御史名与冉相上下当时比张氏景阳孟阳云】 

　　以下见十九卷陈东注
【元一统志东字少阳宋靖康中率同舍生上书言时政斥邪佞命以官不就而去及高宗南渡东又上书极论黄潜善汪伯彦非宰相才潜善等恶之遂诬以指斥乘舆杀之天下以为冤后高宗知其非辜诏赠秘阁修撰禄其亲者三人又追赠右谏议大夫】 
 
校勘记
 宋元镇江志校勘记序
校刻古书难矣而展转传钞之书则校刻尤难是故宋元椠本及影宋钞本皆可据原书付梓闲有讹误着于别录而不必改易旧文至于传钞之书脱文错简往往而是若不刊谬正讹则其书几不可读亦憾事也伏读钦定四库全书凡从永乐大典录出者悉经删衍补脱京口耆旧传陈升之许旸米友仁邵饰谭知柔李珙等传案语或引嘉定镇江志或引至顺镇江志疑二书亦从大典中录出馆臣曾见是书而未经编定故有宋志断烂而以元志补之者有元志淆讹而以宋志羼入者有子注而误为正文者有子目而混为总类者选楼校本及焦山校本已详言其误今因包君景维刊刻是书相国阮公命 【文淇】 及子 【毓崧】 重加校正并谕以不必以揅经室提要在前有所牵就总期实事求是不为凿空之谈爰取二书反复详校其有彼此互淆前后倒置者悉加厘正而仍载原文于校刊记并述其所以改易之故至嘉定续志咸淳志永乐志之羼入二书者则另入附录之中而不加删削俾后人得以考见昔宋彭叔夏作文苑英华辨证其体例大约有三实属承讹在所当改别有依据不可妄改义可两存不必遽改兹编所校略仿其例其有以一条而汇举各条者亦彭氏之例也惟是学识谫陋疏谬犹多尚望博雅君子匡其不逮焉道光壬寅孟夏仪征刘文淇识
　目录
嘉定镇江志
案直斋书录解题云镇江志天台卢宪子章撰此志卷十六教授卢宪注云嘉定六年三月至元志卷十七教授徐侔德注云嘉定九年七月至是宪为镇江教授凡三年有余其后更为何官则别无可考 【乾隆镇江府志载丁元吉成化志序称宪为郡倅案宋时称通判为郡倅今考宋元二志南北西三厅通判皆无卢宪之名盖丁氏偶误记耳】 方逢辰咸淳志序云嘉定七年史贰卿畀校官重修贰卿谓史弥坚校官即卢宪也揅经室外集嘉定镇江志提要云此书中称宪者四条故知是宪之书书中所载事迹惟史弥坚最详张氏鉴云人物内史正志传独详疑书成于史弥坚时卷五土贡门宪谨释云云即作志人名也今考卷十五宋太守史弥坚传云嘉定六年九月二十八日到八年九月五日除宝谟阁直学士依所乞宫观是弥坚守郡与宪为教授正在一时卷二城池门载弥坚修城记卷六山水门载弥坚开丹徒漕河水记及浚归水澳记卷七祠庙门载弥坚修泰江王庙记卷十兵防门载弥坚修止戈亭记卷十二载弥坚修都仓记皆累牍联篇首尾悉备其余述弥坚之政绩如卷二桥梁门载修千秋桥事卷五均役门载定差役事尤不可枚举然则纂修者为宪而监修者为弥坚固显然可见矣
目录 【二十二卷】 
案直斋书录解题载嘉定镇江志作三十卷而钞本止二十二卷盖原书久亡后人由永乐大典录出故卷数既有缺佚而每书之总目子目亦非其旧今于显然知其脱误者逐条改定若无明文可证者则但注明其缺仍各附案语于后而目录亦一律更正使其前后相应 【钞本目录但载总目不载子目然往往误以子目为总目今则总目子目皆载以便寻检至小子目则门类繁多难于罗列故不赘焉】 若夫总目之缺当补而难定其次第 【卷六归水澳注云详见漕渠而漕渠类久佚无从追补他皆仿此】 子目之缺当补而难于分析者 【卷三之风俗门及攻守形势门卷十八卷十九之人物门俱缺子目】 今皆仍存其旧至于卷数之先后必须移易者既列案语于各卷即改次第于目录惟未得确据者 【如学校门当在神庙之前今列于卷十反在僧寺道观之后然既无实证未可据虚理以断也】 及无关大义者 【如山川为地理之子目当在风俗及攻守形势之前今列于卷六反在田土赋税之后楼台亭堂为宫室之子目当在祠庙之前今列于卷十二反在陵墓之后然于体例尚无大碍】 今亦仍存其旧以免纷更 【元志目录之例亦与宋志相同缘已详列于此故彼处不复更言他皆仿此】 
跋
直斋书录解题载镇江志三十卷教授天台卢宪子章撰原书久亡后人由永乐大典录出者止二十二卷嘉庆闲阮文达以所得钞本送存焦山书藏至道光辛丑吾邑包景维 【良丞】 请于文达为之刊行然传布无多经咸丰之乱墨印益稀板片盖久失矣余笃嗜宋元两志多方从人通假舟车所至必携以自随光绪丙午编书焦山松寥阁观书藏钞本欲为雕播适吾邑贾人朱小楼 【魁光】 住水晶庵因与述文达书楹帖奖包商事 【梁章巨楹联续话卷三佳话类镇江有某鹾商欲求阮芸台师书楹联师未许也而某商愈欲得之师令人语之曰我有两部旧书应归镇江人刊行如肯成此美事必书楹帖以报之某商首肯师即日以七字联句奖之云古籍待刊三十载旧闻新见一千年跋云嘉庆闲余得宋嘉定元至顺镇江府志两部皆四库未收之书曾经进呈得蒙　恩鉴因以底本贮之焦山书藏三十余年无过而问者岁辛丑丹徒包怡庄学兄请付枣梨镇江之书归镇江人珍护甚善不意归田老眼尚见此书之成乃知书之行世及刊书之人迟早皆有福命焉因喜而记之节性斋老人阮元撰并书时年七十有八】 小楼有歆于中愿任剞劂其后荣心庄 【恒】 刘襄荪 【燕翼】 两观察及吾郡金坛冯梦华 【煦】 中丞皆有所助遂依包本开雕于金陵至宣统庚戌而毕功逾年国变仓皇归省久之始至宁敛板以归卒能保持无失亦吾邑文献之幸也顾包氏刻此志时阮文达命刘孟瞻 【文淇】 暨其子伯山 【毓崧】 为作校勘记颇有宋志钞本所无从元志移入之处今加以覆审多未精碻即如宋志原无金山事实此或传钞时所得本适有缺叶之故只可听其阙如刘氏乃从元志卷七内移入三叶有余谓元志于此云高宗皇帝幸建康孝宗以元子扈从云陈侍郎赞圣制诗皆系宋人口气元人断不应作此言不知此等云云之上叙政和立神霄宫事明有镇江府以金山龙游寺改建毛友领府事有记其略曰之文则此等云云自是毛友记中之语元志既载宋人之文安得以系宋人口气疑之故文中高宗皇帝钞本即连下不空其为元志甚明乃刘氏改为提行必欲申其说以元志卷九龙游寺下只载孝宗诗前二句谓彼乃元志故删之此则宋志故不删今按龙游寺下但取明寺地之胜处故引崒然天立镇中流雄跨东南二百州二句足矣此志上文先言孝宗赋二十八字若只载前二句则二十八字不全且此记文之末句已包不战而屈人兵之意矣既归诸此意作结则狂敌每临须破胆何劳平地战貔貅二句何能不载此以文势论之固不得不尔不关于宋志与元志也至宋志钞本有确系元志之文而此刻未尽移出者如卷二十一杂录门下原无叙文标题后即载郡事文事二类之事卷二十二又载武事类事始接以郡志所述昉自三代云云乌程张秋水 【鉴】 以其文有杂录一门之语谓是杂录之总叙刘氏遂移于前杂录题名之下今按武事以上为嘉定志杂录原文自郡志所述起为至顺志杂录之叙文故其文有云今复总校前志旁采他书而为杂录一门前志者指嘉定志言之下又云仍别其汇以备参考即指下地理人物杂记姓氏郡事诸类而言诸类各事多与宋志他卷重复即叙所谓总校前志者也其文四字为句两两相对夹注于下与前文之散行大书体例迥别刘氏知移此数类入元志而不知此叙即元志杂录门之叙亦智者之一失也此但论其两端而已乖违若此其它以意移属与增损者尚不可胜论也余既并刘校锓于木久之始取焦山钞本反复雠勘稽譔其异同丙辰夏闲卒业于西津江楼居忧以来复为理董成嘉定志校勘记一卷知包氏刻本未云尽善意欲审正旧钞别写定本更付剞氏使海内识嘉定志真面得与好此学者共读之尤足快已以无从容考订之暇有志未逮姑发其大凡于此云岁在着雍敦牂夏六月十四日己巳丹徒陈庆年跋于传经堂











嘉定镇江志卷十五
　刺守〔三〕
总目缺
　　宋润州太守
壁记绍兴十九年重立在府治正厅之东壁中书舍人李南寿文自治平以前多阙轶仅得十一人复不省其序以丁德裕为首前志得其所遗者八曰魏琰曰孙冲曰王随曰席平曰庞籍曰李绚曰刘立之曰鞠真卿皆以世之先后附入然所遗不止此按皇朝文鉴滕宗谅撰王昱墓志昱字公旦咸平初登第仕桐城簿四转至屯田度支员外郎知柳州知南康军召还隶职中秘出守润州逾年移牧武昌再丁内艰以度支郎复召居阁下岁久以便乡求知邵武军得请遂老于家以景佑二年考终审此则昱守润当在仁宗之初又沈周括之父也守润为治简易讼有可已者辄谕以义使归思之狱以故少事见王安石撰墓志铭长兴集梦溪自志云考讳周庆历中太常少卿计其守润在仁宗朝无疑又长编王古知润州九朝通略范致虚虞策知润州皆在徽宗朝又夏竦集有上润守陈丽天书类说载陈亚郎中知润州无治状二人岁月未详强祠部集有贺润守曹殿丞启蔡襄集有回润守章郎中启王元之集有寄润州赵舍人二诗已见京口集而又有哭润州职方诗如送牛学士知润州诗元之集不载而见唐宋类诗 【诏从书殿理江干江外生民识谏官京口浪花迎棹白海门山色入楼寒茅君仙洞披图见张祜诗牌拂藓看他日政成无事了好吟诗句寄长安】 然五人皆不得其名
　　　丁德裕
开宝八年九月乙酉润州降就命东南路行营都监内客省使丁德裕为常润等州经略巡检使 【以九朝通略长编参定】 
　　　刘蒙正
　　　王明
　　　柳开
太宗征河东开从驾督粮适常润有小寇遂以开知常州徙润州
　　　秦羲
　　　魏瓘 
【瓘琰皆礼部侍郎羽之子】 
　　　林潍 
【三司使特之子】 
　　　牛学士
　　　赵舍人
忘其名 
【王元之尝赠以诗则二人与元之同时】 
　　　魏琰 
【以琰传前后履历考之当在真宗初】 
　　　陈丽天
知润州日夏竦为丹阳主簿以书上之 【竦以景德四年中制科则丽天守润乃景德间】 
　　　孙冲
咸平末擢甲科初任倅晋四转而典是郡 【当在真宗时】 
　　　王昱
　　　王随
本传言干兴初在通州丁母忧既而起复守润 【计其时当在仁宗朝】 
　　　李縠
天圣初自主客郎中守润 【得之罗汉院铜钟】 
　　　庞籍
守润在天圣景佑间京口集有范文正仲庵寄润守庞醇之诗二首
　　　范仲淹
景佑四年十二月以吏部员外郎自饶徙润范文正公集有到任谢表
　　　席平
庆历三年五月乙酉平自使御史出为润州中丞王拱辰言其议论无取故出之
　　　李绚
杜岐公衍为宰相表任天下名士与参政事其所置台省要官皆高材显人不利衍者则诋以为朋党故绚亦坐谪守润
　　　刘立之
欧阳修铭其墓言守润有能声 【考其历任当在庆历间】 
　　　钱彦远
内相希白之子庆历六年八月癸卯御崇正殿策试贤良方正能直言极谏彦远时为太常博士策入第四等擢祠部员外郎知润州京口集有紫微舍人刘敏送润州钱祠部诗寻召为右司谏
　　　王琪
庆历间以馆职守润召修起居注皇佑间再以度支员外郎龙图阁待制守润治平初又以枢密直学士守润
　　　张升 【壁记在范仲淹前误】 
皇佑中自御史知杂论张尧佐事出守润
　　　孙夷甫 
【壁记作余夷甫在仲淹前据至和中修郡厅石记乃集贤殿修撰孙夷甫继张升之后】 
 　　陈亚
自郎中出守润无治状 【见类说　按亚与蔡襄同时必是仁宗末年】 
　　　沈周 【沈周○ (钞本无此二字)　案上文宋润州太守叙内言补壁记及前志所遗者自王昱以下凡十二人而沈周在其中且引王安石所撰墓志铭及长兴集梦溪自志以证之考订颇为详审王昱等十一人既皆有传则沈周不应独无此必传写者佚之也元志卷十五宋太守门列沈周于首注中所言括之父云云与此卷叙中所言全同盖传写者误以宋志之叙为元志之传也今删彼移此 (张氏鉴以为元志内之沈周乃补宋志之遗然宋志叙内本有沈周则不得谓之遗矣)】 
括之父守润在仁宗时
　　　章郎中
忘其名蔡襄集有回润州章郎中启
　　　潘夙
　　　裴煜
京口集有紫微舍人刘攽送润守裴如晦诗
　　　钱公辅
　　　余良肱
　　　王琪
枢密直学士
　　　曹殿丞
忘其名初以殿丞守润后在润转国子博士又转虞部强祠部集有贺润守曹殿丞三启状
　　　李及之
光禄卿
　　　孔延之
司封郎中
　　　滕甫
翰林侍读学士
　　　孙觉
熙宁八年十月辛亥前右司谏直集贤院孙觉知润州 【初觉知庐州丧祖母以嫡孙解官持服而觉有叔父在有司以觉不当解官故有是命而觉已去庐州亦不赴润州也壁记有孙觉姓名姑存之】 
　　　王安礼
直集贤院熙宁八年因吕惠卿言出守润强祠部集有代王润守到任谢表
　　　徐亿
职方郎中
　　　吕嘉问
大理寺丞元丰二年以直昭文馆守润坐报上不实落职而去
　　　卢秉
集贤殿修撰
　　　鞠真卿 
【事见神宗实录】 
　　　许遵
朝议大夫元丰壬戌守润至之日岁荒民饥躬为之发廪岁凶民疫躬为之发药大抵以仁莅政于是人说气和雨旸应之比其次年麰登于夏稻登于秋蚕者衍丝绩者衍麻京口集有元章简绛寄润守许朝议诗朱服直龙图阁元佑元年守润京口集有蔡肇送朱行中守润诗
　　　赵杨
秘阁校理东坡大全集有赵扬知润诰词
　　　杨杰
朝散郎元佑初自尚书郎守润未几被召辞不赴就移浙西宪 【按无为集有杨杰诰词】 
　　　蔡卞
龙图阁待制守润俞木后再以观文殿学士守润州
　　　王觌
直龙图阁元佑三年五月自谏官除职守润建中靖国元年再自翰林学士除职守润
　　　林希
元佑四年以集贤殿修撰守润后进职龙图阁待制
　　　张耒
直龙图阁元佑末罢右史除职守润集中有谢执政启
　　　崔公度
朝请大夫守润张耒后再以朝议大夫守润
　　　王悆
朝请大夫
　　　龚原
集贤殿修撰元符己卯守润
　　　王古
元符三年二月以集贤殿修撰守润
　　　傅燮
中大夫
　　　曾布
崇宁元年六月以观文殿大学士守润
　　　葛蘩
朝请大夫
　　　范致虚
崇宁三年十二月以枢密学士守润
　　　虞策
崇宁五年十二月以吏部尚书为龙图学士守润周穜直秘阁
　　　叶□
朝请大夫
　　　卢航
直龙图阁
　　　刘拯
龙图阁直学士大观四年召为吏部尚书
　　　俞木
显谟阁待制大观四年自给事中除职守润
　　　林虡希
之子朝奉郎政和三年守润宣和中毛友后再以秘阁修撰守镇江
　　　韩跂
朝请大夫
　　　李图南
述古殿直学士
　　　林震
朝奉大夫
　　　蔡居厚
显谟阁待制
　　　毛友
宣和二年自翰林学士除龙图阁待制守镇江烂柯集有毛友到任谢表后进职显谟阁直学士林虡后再以龙图阁学士守镇江烂柯集有谢表
　　　沈纯诚
　　　虞奕
龙图阁学士
　　　张汝舟
直秘阁
　　　李尧文
直秘阁
　　　柳庭俊
述古殿学士
　　　赵亿
右文殿修撰浮溪集有代作谢表后除广南东路转运使
　　　梅执礼
显谟阁待制宣和初为给事中与时相王黼论事不合改礼部侍郎黜守蕲守滁王黼罢相复职知镇江靖康初以翰林学士召
　　　蔡翛
资政殿学士
　　　李皓
显谟阁待制
　　　赵子崧
延康殿学士建炎元年
　　　钱伯言
枢密直学士建炎二年
　　　叶焕
朝散大夫充徽猷阁待制知镇江府充浙西路安抚使后落职提举亳州明道宫北海集有叶焕诰词
　　　陈邦光
徽猷阁直学士
　　　胡唐老
自衢州除徽猷阁待制知镇江府浙西路安抚使北海集有胡唐老制词
　　　刘光世
建炎四年六月丙戌以刘光世为浙西安抚大使知镇江府中兴制草有授刘光世开府仪同三司集庆军节度使制
 　胡世将 【胡世将○ (钞本此条在沈与求沈晦刘宁止李谟之后)　案下文云徽猷阁待制后再以徽猷阁直学士绍兴六年十二月辛酉御笔除世将为给事中卷十学校门载张扶修学记云绍兴三年端明胡世将复取之又五年宝文李谟请于朝盖世将守润前后凡两任皆在李谟之前也沈晦条下云绍兴四年沈与求条下未言年月据乾隆镇江府志卷三十三名宦门所载其守润在绍兴七年是世将初任在晦之前再任在与求之前矣上文之王琪蔡卞林虡毛友等或再任或三任皆以初任之年月定其次序然则世将自当列于晦及与求之前不应反在谟及宁止之后矣至于晦之守润在与求之前而钞本列于与求之后谟之守润在宁止前 (谟传云刘宁止后再以直宝文阁知镇江府是初任在宁止前再任在宁止后也)而钞本列于宁止后均为舛误今亦改正】 
徽猷阁待制后再以徽猷阁直学士绍兴六年十二月辛酉御笔除世将为给事中
　　　沈晦
徽猷阁待制绍兴四年
　　　沈与求
龙图阁学士知镇江府兼两浙西路安抚使
　　　李谟
直宝谟阁知镇江府刘宁止后再以直宝文阁知镇江府
　　　刘宁
止秘阁修撰
　　　曾开
徽猷阁待制
　　　刘岑
徽猷阁待制
　　　程迈
徽猷阁待制
　　　孟忠厚
开府仪同三司京口集有内翰汪藻赠忠厚诗二首
　　　郭仲
绍兴十年十月初淮东宣抚使张俊荐仲有才遂令知镇江
　　　刘子羽
徽猷阁待制绍兴十一年知镇江府兼镇江安抚使襄阳张子微集有代刘润州到任谢表 【襄阳张子微集有代刘润州到任谢表○ (钞本此下有舆地纪胜一段)　案揅经室外集舆地纪胜提要云今考其成书之年在南宋嘉定十四年又宫阙殿门寿康宫下引朝野杂记云宁宗始受禅云云则是作序在嘉定全书之成又在理宗时矣据此则不独作嘉定志之时不及见是书即作嘉定续志时亦不及见是书此必咸淳志之文也严氏元照以为当删今移入附录之内后凡有引舆地纪胜仿此】 
　　　鲍琚
直敷文阁
　　　汪藻
显谟阁学士浮溪集有到任谢表并罢除宫观谢表
　　　蒋璨
直龙图阁
　　　郑滋
显谟阁直学士
　　　荣嶷
右朝散大夫
　　　曾湻
右朝请郎
　　　黄穆厚
左朝请大夫绍兴十九年八月到次年改知泰州
　　　张柟
左朝请大夫绍兴二十年七月到二十一年改知衢州
　　　张汇
右中奉大夫直徽猷阁绍兴二十一年九月到寻除两浙转运副使
　　　王循友
右朝散郎绍兴二十一年十月到二十三年改知建康府
　　　张修
左中奉大夫绍兴二十五年三月到七月召赴行在所
　　　蒋及祖
左朝奉大夫绍兴二十五年九月到次年宫祠林大声左朝请大夫直秘阁绍兴二十六年七月到十月宫祠
　　　董苹
右朝请大夫金部郎中淮东总领绍兴二十八年三月除直秘阁知府十二月除司农少卿
　　　杨揆
右朝请大夫充敷文阁待制绍兴二十八年到二十九年改知湖州
　　　郑作肃
左朝议大夫直秘阁绍兴二十九年闰六月到三十年七月去
　　　赵公称
左朝奉郎直秘阁绍兴三十年八月到三十二年九月代
　　　方滋
右朝请大夫绍兴三十二年九月到隆兴元年正月代二年八月再以左中奉大夫直敷文阁知府干道元年除两浙转运副使
　　　朱夏卿
右朝散郎直龙图阁隆兴元年二月到二年正月罢
　　　李直
右朝议大夫直宝文阁隆兴元年八月到次年除太府少卿 【次年除太府少卿○ (钞本此下有方滋一段)　案方滋为镇江太守前后两任上文传内已详言之下文但言隆兴二年之后一任不言绍兴三十二年之前一任而其词则与上文无异盖传写者误复之也今删(卷十七宰贰门丹徒县令内云梁褚澐本传先曲阿令又延陵令下文复云梁褚澐本传为曲阿令清谨可纪者盖丹阳县本延陵曲阿之地故分列二邑令长于丹阳令长之首前纪褚澐以延陵为主后纪褚澐以曲阿为主本非重复与此处两言方滋不同)】 
　　　吕擢
右朝散大夫直徽猷阁干道元年三月到次年除直龙图阁再任除司农少卿淮东总领
　　　陈天麟
左朝散郎敷文阁待制干道四年七月到六年罢
　　　蔡洸
端明殿学士襄之孙干道庚寅三月以户部郎官总饷淮东纔数日会复置大漕总司之在京口者省之就命为守寻加直秘阁明年总司复旧兼摄五月除司农少卿再领兵饷又明年升正卿再入奏计面赐金带宋贶故相莒公之族孙干道辛卯复右太中大夫集英殿修撰守镇江九月到明年诏赐金带九月被旨奏事既对而罢
　　　黄钧
干道壬辰九月自兵部侍郎除集英殿修撰守镇江十月到次年十二月改知庐州
　　　张津
敷文阁学士右朝议大夫干道九年十二月到
　　　沈复
资政殿大学士中大夫淳熙二年十月到四年六月改知福州
　　　吕正巳
朝请大夫直显谟阁淳熙四年八月到次年闰六月改除浙西提刑依旧权府
　　　司马伋
中奉大夫徽猷阁待制淳熙五年七月到次年三月升宝文阁待制改知平江府
　　　曾逮
朝奉大夫充集英殿修撰淳熙六年四月到八年十一月宫观总领宇文子震暂权
　　　潘纬
朝散郎淳熙八年八月到次年三月改知台州
　　　钱良臣
正奉大夫淳熙九年三月到次年四月除端明殿学士九月改知建康府
　　　耿秉
承议郎直龙图阁淳熙十年十月至十三年闰七月改知明州总领吴琚暂权时三县合催畸零税总为钱三千余贯被扰者数万家秉下令蠲之而代以公帑之赢民至今犹思之
　　　盖经
中大夫淳熙十三年九月到十一月宫观
　　　张枃
朝奉郎淳熙十三年十二月到次年八月被召除权户部侍郎
　　　张子颜
显谟阁直学士通奉大夫淳熙十四年九月到绍熙元年三月被召除户部侍郎
　　　叶翥
焕章阁直学士朝议大夫绍熙元年四月到十二月被召
　　　赵彦逾
朝议大夫集英殿修撰绍熙二年二月到次年十月除户部侍郎
　　　马大同
朝议大夫焕章阁待制绍熙三年十二月到五年九月宫观
　　　陈居仁
通奉大夫焕章阁待制绍熙五年十月到庆元二年五月升宝文阁待制改知福州
　　　杨大灋
朝奉大夫集英殿修撰庆元二年七月到三年八月宫观总领朱晞颜暂权
　　　万钟
中大夫秘阁修撰庆元三年九月到次年十二月除司农卿总领沈作宾暂权
　　　张叔椿
华英阁学士中大夫庆元五年五月到十月致仕总领薛绍暂权
　　　李沐
华文阁学士朝散大夫庆元六年四月到嘉泰元年八月除徽猷阁学士改知潭州
　　　黄由
华文阁直学士通奉大夫嘉泰元年九月到次年十月除宝谟阁学士改知庆元府
　　　张孝伯
华文阁学士朝议大夫嘉泰二年闰十二月到三年九月被召除同知枢密院事总领梁季珌暂权
　　　辛弃疾
朝议大夫宝谟阁待制嘉泰四年三月到开禧元年六月十九日改知隆兴府七月初五日宫观
　　　李大异
朝奉大夫敷文阁待制开禧元年七月十八日到二年六月十九日除徽猷阁待制改知婺州
　　　宇文绍节
中大夫宝文阁待制开禧二年八月十九日到三年二月十六日奉旨令赴行在奏事除兵部尚书沈作宾大中大夫龙图阁待制知平江府兼督视江淮军马行府参赞军事三月二十一日暂权府事三月二十四日改差知镇江府仍旧参赞军事是年六月匄祠二十四日得请总领叶籈暂权
　　　钱廷玉
通直郎直秘阁开禧三年七月二十九日到当年十二月十三日罢总领叶籈暂权
　　　赵师（上睪下廾）
通议大夫嘉定元年正月初五日到当年七月十三日复宝谟阁直学士与宫观总领叶籈暂权八月致仕浙西提刑汪文振被旨权淮东总领兼权镇江府事
　　　俞烈
中奉大夫集英殿修撰嘉定元年十一月初五日到三年二月十五日宫观总领林祖洽暂权
　　　傅伯成
中奉大夫宝谟阁待制嘉定三年六月二十八日到四年七月十五日除焕章阁待制依所乞宫观总领钱仲彪暂权
　　　宇文绍
彭中大夫右文殿修撰嘉定五年三月二十五日到六年八月十九日改知汉州总领钱仲彪暂权
　　　史弥坚
中大夫宝文阁待制嘉定六年九月二十八日到八年九月五日除宝谟阁直学士依所乞宫观 【依所乞宫观○ (钞本此下有邱寿儁一段)　案邱寿儁之知镇江府在嘉定八年其时卢宪尚未去任似可列其名于嘉定志中然其末云十二年正月改知扬州则宪已去任恐系嘉定续志之文也今移入附录之内】 
　参佐〔一〕
总目(缺) 【参佐○(钞本无此二字)　案自此卷大中正以下至下卷都酒务以上皆系参佐(元志官制表参佐之目与此正合)大中正叙末云故以之冠于参佐之首是其明证今特补入(下卷唐别驾前一行亦补此二字)】 
叙(缺)
　　晋宋齐梁陈大小中正以下 【晋宋齐梁陈大小中正以下○(钞本无此十一字)　案下文长史前有晋宋齐梁陈长史司马以下十一字别驾前有晋宋齐梁陈别驾治中以下十一字则此处亦当有此十一字明矣(下文宋迄陈郡丞齐梁典签文学及下卷宋通判以下皆仿此例补入)】 
　　　大中正
按通典魏司空陈羣以天台选用不尽人才择州之贤有识鉴者为中正 【择州之贤有识鉴者为中正○ 【钞本贤作优识作昭】 　案此叙引通典以证中正之制而优有昭鉴句语句不明今据通典原文改正】 自拔人才铨定九品州郡皆置晋宣帝加置大中正故有大小中正杜佑考究甚明然附于州佐之后却未为允考晋宋齐梁陈大小中正见于南徐州郡者甚多有先为令仆而为之者亦有自中正而为令仆者亦有为令仆而领中正如故者似未可概以州佐目之盖羣建议以吏部不能审核天下士故令郡国各置中正取本土德望浑全才识纯盛者居其任差次人才为九品言行修着则升之上流正议亏缺则降之下列吏部凭以补授百官以五升四以六升五者皆公议之所推美者也有自五退六自六退七者皆公议之所黜戮者也刺史初临州大中正选州里才业高者兼主簿从事迎刺史若吏部注拟必下中正访其爵里及其先世履践本末天下士流进退黜陟之权不专执于选官之成例而定于乡闾之公是公非盖有司徒以律令从事而中正得施笔削于律令之表有司徒以常格选才而中正得以施品藻于常格之外此陈羣所以议立九品中正之官其权甚尊故以之冠于参佐之首
　　　　晋伏滔
本传平昌安邱人太元中领本州岛岛岛大中正 【按宋志南平昌郡有安邱县隶南徐州在郡为徐州伏滔事晋孝武时徐州郡县侨立已久则滔为本州岛岛岛大中正是徐州分明矣但平昌郡县治所今不得而详然宋志它州皆无此郡县名惟南徐有之以下侨郡皆类此】 
　　　　徐邈
本传东莞姑幕人家于京口孝武帝时领本郡大中正 【按宋志徐州南徐州各有东莞郡而徐州之东莞郡则无姑幕县邈所居隶本州岛岛岛分明】 
　　　　徐广
本传邈之弟义熙六年领徐州大中正
　　　　江夷
宋书本传济阳考城人历待中领本州岛岛岛大中正
　　　　羊规
刘裕临徐州辟大中正 【梁羊侃传】 
　　　　檀韶
宋书本传高平金乡人世居京口义熙九年领本州岛岛岛大中正
　　　　宋王镇之
本传琅邪临沂人高祖践阼领本州岛岛岛大中正王球本传琅邪临沂人元嘉中领本州岛岛岛大中正
　　　　萧思话
本传元嘉二十四年领南徐州大中正
　　　　江湛
本传济阳阳城人元嘉二十五年为侍中领本州岛岛岛大中正
　　　　齐王延之
本传琅邪临沂人建元四年迁中书领本州岛岛岛大中正转左仆射特进中正如故
　　　　梁王份
本传为南徐州大中正
　　　　萧琛
本传普通元年领南徐州大中正
　　　　萧子云
本传大同二年领南徐州大中正后复为侍中国子祭酒再领大中正
　　　　王冲
陈书本传绍泰中累迁尚书左仆射领南徐州大中正
　　　　江总
本传天嘉间领南徐州大中正后迁左民尚书太子詹事中正如故
　　　　王通
本传废帝即位领南徐州大中正
　　　　王固
本传太建间迁南徐州大中正
　　　　徐陵
本传太建七年领南徐州大中正转侍中太子少傅大中正如故
　　　中正
　　　　宋王琨
齐书本传琅邪临沂人元徽中迁本州岛岛岛中正
　　　　齐江斆
本传济阳考城人永明初迁侍中领本州岛岛岛中正王俭本传琅邪临沂人永明三年领本州岛岛岛中正
　　　　王奂
本传琅邪临沂人永明四年迁右仆射本州岛岛岛中正奂无学术以事干见处迁尚书仆射中正如故
　　　　王晏
本传琅邪临沂人永明九年迁侍中领本州岛岛岛中正后改授散骑常侍金紫光禄大夫转左仆射加侍中尚书令后将军进骠骑大将军并领中正如故
　　　　徐孝嗣
本传东海郯人建武间转尚书令领本州岛岛岛中正蔡约本传济阳考城人领本州岛岛岛中正
　　　　臧未甄
为南徐州中正 【梁臧盾传】 
　　　　梁徐勉
东海郯人天监元年迁本邑中正
　　　军司
按通典晋世都督诸军为上监诸军次之督诸军为下军司亦监军之职初隗嚣军中尝置军师至魏武帝又置师官四人晋避景帝讳改为军司凡诸军皆置之晋史南北史为军司者不止蔡谟今以徐州条出止蔡谟郄昙二人
　　　　晋徐谟
先为太常徐州刺史郄鉴疾笃上疏曰臣所统错杂率多北人或逼迁徙或是新附百姓怀土皆有归本之心臣宣国恩示以好恶处与田宅渐得少安闻臣疾笃众情骇动若虏北渡必启寇心大常臣谟平简直正素望所归谓可以都督徐州刺史诏以蔡谟为太尉军司
　　　　郄昙
通鉴升平二年徐兖二州刺史荀羡有疾昙以御史中丞为羡军司
　　　监军
　　　　晋孟昶
义熙五年徐州刺史刘裕抗表北讨以丹阳尹昶监中军留府事 【宋高祖纪】 
　　　　宋檀道济
以丹杨尹出监南徐兖之江北淮南诸郡军事
　　　知留府事
叙(缺)
　　　　梁陈昙朗
陈书本传霸先刺南徐州诛王僧辨留昙朗镇京口知留府事
　　　　徐度
陈书本传绍泰元年霸先制南徐东讨杜龛奉敬帝幸京口以度领宿卫并知留府事
　　　监州
叙(缺)
　　　　齐陆慧晓
本传崔慧景事平出监南徐州
　　　　梁陈昙朗
本传绍泰元年监南徐州
　　　　陈拟
本传绍泰二年监南徐州至陈永定三年再监州陈沈君理本传天嘉四年监南徐州
　　　　裴子烈
宣帝纪太建十一年领南徐州
　　　　沈恪
本传太建十二年监南徐州上遣裴子烈领马五百疋助恪缘江防戍
右大小中正至监州缺 【右大小中正至监州缺○(钞本无此九字)　案下文法曹参军条后有右长史司马至法曹参军云云部郡从事条后有右别驾治中至部郡从事云云则监郡条后必当有右大小中正至监州云云但州字以下难以臆补故注一缺字(下文右典签文学缺下卷右知盐铁院因盐铁使置俱仿此例补入)】 
　　晋宋齐梁陈长史司马以下
　　　长史
宋志诸军长史六百石者第七品
晋刘遐郄鉴传 【晋刘遐郄鉴传○(钞本传字上有本字而无刘遐二字)　案下文云以府事付长史刘遐盖遐乃鉴之长史则晋字下必有刘遐二字否则郄鉴乃刺史何得列于长史中乎遐事附见鉴传本字不当有】 镇江口寝疾上疏逊位以府事付长史刘遐 【按成帝纪咸和元年徐州刺史刘遐卒以郄鉴领徐州今郄鉴死以府事付长史刘遐当是别一刘遐偶同姓名耳又按褚裒传永和初召裒将以为扬州录尚书事吏部尚书刘遐说裒逊会稽王恐郄鉴长史刘遐当是此刘遐也】 
　　　　郄愔
本传褚裒镇京口以愔为长史
　　　　荀羡
本传褚裒镇京口以羡为长史既到裒谓佐史曰生资逸羣之气将有冲天之举诸君宜善事之
　　　　王胡之褚裒
镇京口胡之为长史裒被召为扬州录尚书事胡之劝裒固辞归藩 【褚裒传】 
　　　　殷仲堪
本传谢元镇京口以仲堪为长史厚任遇之时仲堪致书于元曰□□之后中原子女鬻于江东者不可胜数骨肉星离荼毒终年怨苦之气感伤和理当世大人既慨然经略将以救其涂炭而使至此良可叹息愿节下宏之以道德运之以神明隐心以及物垂理以禁暴使足践晋境者必无怀戚之心枯槁之类莫不同渐天润仁义与干戈并运德心与功业俱隆实所期于明德也德音一发声振沙漠二寇之党将靡然向风何忧黄河之不济函谷之不开哉元深然之
　　　　袁湛
宋书本传桓修刺徐州湛出补抚军长史
　　　　谢方明
本传刘道怜镇京口方明为长史刘裕命府内众事皆谘决之随府转中军长史 【以道怜传参定】 
　　　　宋张劭
元嘉中衡阳王义季镇京口劭为长史与隐士戴颙姻通 【戴颙传】 
　　　　沈昙庆 
【自昙庆至齐刘绘凡长史十八人并详见行事南东海太守】 
　　　　羊元保
　　　　江湛
　　　　袁淑
　　　　何偃
　　　　江智渊
　　　　庾徽之
　　　　王僧虔
　　　　萧惠开
　　　　沈文季
　　　　王缋
　　　　江概
　　　　齐谢朏
　　　　江谧
　　　　江祀
　　　　陆惠晓
　　　　刘绘
　　　　沈佚之
江夏王宝元刺南徐佚之为长史 【宝元传】 
　　　　范岫 
【自岫而下至梁张缵凡长史十人并详见行事南东海兰陵太守】 
　　　　萧琛
　　　　萧秀
　　　　梁王份
　　　　谢证
　　　　王泰
　　　　王僧孺
　　　　孔休源
　　　　褚球
　　　　张缵
　　　　谢哲
本传陈霸先刺南徐州表哲为长史
 　　　萧济陈霸先
传霸先以征北大将军刺南徐州济为明威将军征北长史
　　　司马
宋志诸军司马六百石者弟七品
　　　　晋袁乔
本传桓温镇京口引乔为司马
　　　　卞耽
为徐州府平北司马庾希举兵反自海陵夜入京口城耽踰城奔曲阿发诸县兵二千击希希战败 【庾希传】 毛璩本传谯王恬以镇北将军督徐州补璩司马 【以谯王恬传参定】 
　　　　刘牢之
本传王恭刺徐州将讨王国宝以牢之为府司马
　　　　檀韶
宋书本传世居京口为本州岛岛岛辅国司马
　　　　刁宏
桓修刺徐州宏为司马刘裕义军克京城宏率文武佐吏来赴刘裕谓曰诸军非大晋之臣乎宏退 【宋武帝纪】 
　　　　谢景仁
宋书本传刘裕为镇军将军徐青二州刺史景仁自司徒左长史出为刘裕镇军司马
　　　　檀道济
宋书本传义熙中宋公刘裕世子义符为征虏将军镇京口道济为司马
　　　　宋陆仲元
永初三年长沙景王道怜镇京口时为司马道怜入朝留仲元居守刁逵子弥为亡命率数十人入京城仲元击斩之 【以宋高祖纪及长沙景王道怜传参定】 
　　　　顾琛
　　　　萧道成 
【详见行事】 
　　　　柳世隆 
【详见南东海太守】 
　　　　何季穆
为建平王景素司马荐从弟豫之为参军景素败季穆先迁官不及祸 【景素传】 
　　　　孙谦
为建平王景素司马废帝所生陈氏亲戚杨运长忌惮景素密遣伧人周天锡伪投景素劝为异计景素知为运长所遣即斩之遣谦送首还台 【景素传】 
　　　　齐王元邈
　　　　萧赤斧
　　　　王广之 
【并详见南东海太守】 
　　　　陆慧晓
本传晋安王宝义以镇北将军刺南徐慧晓为镇北司马
　　　　王宝元
孔矜江夏王宝元刺南徐矜为司马崔慧景举兵宝元密与相应杀孔矜 【宝元传】 
　　　　梁沈恪
陈书本传陈霸先讨侯景恪起兵相应贼平恪谒霸先于京口即日授都军副寻为府司马
　　　从事中郎
宋志诸公领兵者置从事中郎二人加崇者置四人主吏
　　　　晋王敬宏
宋书本传刘裕诛桓元以敬宏为车骑从事中郎
　　　　谢方明
宋书本传为刘裕从事中郎
　　　　宋萧道成
齐纪新安王子鸾以北中郎将刺南徐有盛宠简选僚佐道成为北军中郎
　　　　徐孝嗣
齐书本传升明中萧道成以骠骑大将军刺南徐孝嗣为骠骑从事中郎
　　　　梁萧干
陈书本传陈霸先以司空镇南徐州引干为司空从事中郎
　　　功曹
宋志都督不带仪同三司者不置从事中郎置功曹一人主吏在主簿上
　　　　晋江逌
本传何充以骠骑将军刺徐州引逌为骠骑功曹
　　　　徐羡之
宋书本传义熙中刘牢之以镇北将军刺徐州以羡之为镇北功曹正佐
　　　　宋沈璞
始兴王浚为南徐州太祖谓璞曰浚既出藩卿当卧而护之与浚诏曰沈璞累年主簿又经国卿虽未尝为行佐今当正参军耶若尔正当除余曹兼房任不尔便宜行佐正除中兵恐于选体如不多耳乃为正佐 【事见宋文帝诏　按宋书沈约自序窃详宋太祖语意以沈璞曾为主簿欲升迁之以参军为卑不欲除璞中兵中兵者主簿中兵参军也故除正佐】 
　　　参军事
宋志除拜则为参军事府版则为行参军则参军事乃出于朝廷除命非军府自除辟刘裕创义从入京城参军事者自檀道济至臧焘凡九人列于左
　　　　晋檀道济
　　　　檀韶
　　　　檀祗
　　　　刘粹
　　　　向靖 
【以上五人并见宋书本传参裕建武军事】 
　　　　臧熹
参裕镇军事又参车骑中军军事 【宋书臧质传】 
　　　　沈渊子
参裕镇军车骑中军事
　　　　沈田子
参裕镇军军事 【宋书沈约自序】 
　　　　臧焘
宋书本传参裕中军军事
　　　　宋江淹
梁书本传建平王景素以镇军将军镇京口淹为镇军参军事
　　　军府主簿
宋志主簿主阁内事在记室上
　　　　晋沈穆夫
父警少好学亦通左氏春秋王恭镇京口命为前军主簿与警书曰足下既执不拔之志高卧东南故屈贤子共事非以吏职婴之也 【宋书沈约自序】 
　　　　刘穆之
宋书本传刘裕起义克京城问何无忌曰急须一府主簿何由得之无忌曰无过刘道民刘裕曰吾亦识之即驰书召焉时穆之闻京城有叫噪之声晨起出陌头属与信会穆之视不言者久之既而反室坏布裳为袴往见裕裕谓之曰我始举大义方造艰难须一军吏甚急卿谓谁堪其选穆之曰贵府始建军吏实须其才仓卒之际当略无见踰者裕笑曰卿能自屈吾事济矣即于坐受除从平京邑诸大处分皆仓卒立定并穆之所建也复为府主簿
　　　　谢方明
宋书本传从兄景仁举方明为刘裕中兵主簿方明事思忠益知无不为裕谓之曰愧未有瓜衍之赏且当与卿共豫章国禄屡加赏赐
　　　　宋萧惠开
本传元嘉二十六年始兴王浚以征北将军刺南徐惠开为征北府主簿
　　　　何昌寓
齐书本传建平王景素刺南徐昌寓为府主簿以夙素见重景素败后昌寓上书讼景素之冤 【以宋建平王传参定】 
　　　记室
按记室与记室参军虽皆军府官然职有崇卑陈蔡景历传云景历为征北府中记室参军仍领记室则为两职分明宋百官志主簿下自有记室亦自有录事记室以下十八曹参军故今条出者次于主簿之下而记室参军自列于参军条中
　　　　晋徐广
生长京口仕晋为秘书监武帝受禅悲感流涕谓谢晦曰君为晋朝佐命身是晋室遗老事固不同尝撰晋纪年八十而终
　　　　刘穆之
宋书本传刘裕克京城以穆之为记室
　　　　梁何烱
南康王绩刺南徐烱为王府记室与长史王僧孺为友 【见僧孺传】 
　　　　蔡景历
陈书本传霸先刺南徐景历领记室霸先将讨王僧辨独与侯安都等数人谋之景历弗之知也部分既毕召令草檄景历援笔立成辞义感激事皆称旨
　　　督护
宋志督护江左置皆领营有部曲
　　　　晋徐龛
褚裒镇京口龛为督护 【详见刺守褚裒之下】 
　　　　顾扬
　　　　顾众扬
为王舒护军参军前义兴太守苏峻作逆扬与众皆起义军以应舒讨峻舒假扬监晋陵军扬遣前锋进据无锡遇贼将张健等交战大败奔还舒以轻进免扬督护更以众督护吴晋陵军 【见王舒传　按晋陵此时实治丹徒前督护监晋陵军则丹徒军实在焉】 
　　　　王允之
苏峻作逆父舒假节都督行扬州刺史讨峻贼将韩晃入故鄣舒以允之督护吴郡义兴晋陵三郡征讨军事晃等南走允之追蹑于长塘湖 【在金坛县】 复大破之 【王舒传】 
　　　　郭龙
庾希举兵反自海陵夜入京口城龙为督护集众拒之 【庾希传】 
　　　　刘钟
宋书本传刘牢之镇京口钟为征北参军督护
　　　行参军
宋志行参军始于蜀丞相诸葛亮晋太傅司马越府府版则为行参军
　　　　晋到彦之
义熙元年补刘裕镇军行参军 【宋书监本缺本传今用李延寿史】 
　　　　宋到撝
齐书本传新安王子鸾以北中郎将刺南徐州除撝北中郎行参军
　　　参军
宋志参军不除曹者无定员
　　　　晋李闳
　　　　曹纳
郗鉴刺徐州闳纳并为参军 【详见攻守形势】 
　　　　江逌
本传蔡谟刺徐州命逌为参军
　　　　李充
本传褚裒刺徐州以充为参军
　　　　荀羡
本传何充镇京口请羡为参军
　　　　郑袭
本传荀羡刺徐州袭为参军羡使袭发二州兵戍淮阴
　　　　刘奭
为徐州平北参军庾希举兵反自海陵夜入京口城奭与高平太守郗逸之等集众拒之 【庾希传】 
　　　　刘牢之
本传太元初谢元为徐兖刺史以牢之为参军殷仲堪本传谢元镇京口请为参军
　　　　殷确
曲阿人王恭镇京口确为参军 【王恭传】 
　　　　刘敬宣
宋书本传王恭镇京口敬宣起家为王恭前军参军 【以王恭传参定】 
　　　　沈警
厚笃有行业王恭镇京口与警有旧好引为参军手书殷懃苦相招致不得已应之寻谢职 【见宋书沈约自序】 
　　　　刘袭
刘牢之刺徐州袭为参军牢之败将北奔广陵相高雅之欲据江北以拒桓元集众大议袭曰事不可者莫大于反而将军往年反王兖州近日反司马郎君今复欲反桓公一人而三反岂得立也语毕趋出 【见刘牢之传】 
　　　　朱龄石
宋书本传桓修刺徐州以龄石为抚军参军在京口刘裕克京城为建武参军裕刺徐州迁武康令又召为参军迁尚书都官郎寻复为参军龄石既有武干又练吏职裕甚亲委之
　　　　徐羡之
宋书本传桓修刺徐州与刘裕同在桓修府深相亲结裕义旗建版羡之为镇军参军
　　　　庾登之
宋书本传刘裕义旗初建为裕镇军参军
　　　　刘秀之
宋书本传刘裕克京城补裕建武参军为孟昶留守
　　　　孟龙符
宋书本传刘裕克京城以龙符为建武参军
　　　　孟怀玉
宋书本传刘裕镇京口以怀玉为镇军参军
　　　　宋顾迈
始兴王浚为南徐州以迈行征北府参军 【余见别驾】 祖冲之为南徐州公府参军
　　　　左暄
建平王景素刺南徐暄为参军景素举兵台军薄城暄骁果有胆力欲为景素尽力而兵力甚弱犹力战不退于万岁楼下横射台军不能禁然后退散
　　　　沈颙
建平王刺南徐颙为参军景素举兵台军薄城颙先众叛走 【并建平王景素传后】 
　　　　梁韦翙
陈书本传陈霸先以征北大将军刺南徐召翙为征北参军
　　　咨议参军
宋志咨议参军无定员
　　　　晋徐广
宋书本传义熙初刘裕义旗建使广撰军服仪注乃除镇军咨议参军
　　　　袁湛
宋书本传刘裕以湛为镇军咨议参军
　　　　刘粹
宋书本传卢循逼京邑京口任重 【卢循逼京邑京口任重○(钞本无京邑二字)　案京邑谓建康京口谓南徐州也无京邑二字则与当日事势不合今据宋书刘粹传补入】 刘裕使粹以咨议参军奉其子义隆镇京城
　　　　宋王谌
齐书本传桂阳王休范以骠骑大将军刺南徐谌为骠骑府咨议参军
　　　　柳世隆
齐书本传建平王景素刺南徐世隆为征北咨议参军
　　　　刘善明
齐书本传萧道成以骠骑大将军刺南徐善明为道成骠骑咨议参军
　　　　齐谢朓
本传建武四年晋安王宝义以镇北将军刺南徐朓为镇北咨议参军
　　　　柳憕
江夏王宝元刺南徐憕为咨议参军 【宝元传】 
　　　　梁王规
本传晋安王纲为南徐州高选僚佐引规为云麾咨议参军
　　　录事参军
宋志诸曹有录事记室户曹仓曹中兵骑兵长流贼曹刑狱贼曹城局贼曹法曹田曹水曹铠曹车曹士曹集右户墨曹凡十八曹参军前史南徐州可考者惟录事记室中兵刑狱法曹参军所谓十八曹者不能备也
　　　　晋刘穆之
宋书本传刘裕克京城以穆之为录事参军宋殷沵建平王景素刺南徐沵为录事参军景素举兵沵固争不能 【景素传】 
　　　　梁徐摛
本传晋安王移镇京口摛随府转为安北中录事参军
　　　记室参军
　　　　晋羊徽
刘裕镇京口以为记室参军掌事 【宋羊欣传】 
　　　　宋王螭
建平王景素刺南徐螭为记室参军景素败后螭上书讼景素之冤 【景素传】 
　　　　蔡履
建平王刺南徐履为记室参军 【景素传】 
　　　　梁蔡景历
陈书本传陈霸先以征北大将军刺南徐景历为征北府中记室参军
　　　　陈徐伯阳
本传新安王伯固以镇北将军刺南徐伯阳为镇北府中记室参军
　　　中兵参军
　　　　晋徐羡之
宋书本传义熙中桓修刺徐州羡之为修抚军中兵参军
　　　　宋杜幼文
大明三年刘延孙为南徐州刺史幼文为中兵参军南兖州刺史竟陵王诞有罪不受召延孙驰遣幼文率兵起讨 【刘延孙传】 
　　　　萧道成
齐纪新安王子鸾刺南徐道成为北军中兵参军
　　　　垣庆延
建平王景素刺南徐庆延为中兵参军
　　　刑狱参军
　　　　宋乐蔼
梁书本传建平王景素为南徐州蔼为征北刑狱参军
　　　法曹参军
　　　　宋刘琎
建平王景素刺南徐琎为法曹参军景素败齐建元初琎上书明其冤 【景素传】 
右长史司马至法曹参军晋宋迄陈系军府官是为府佐通典所谓府官理戎者是也
　　晋宋齐梁陈别驾治中以下
　　　别驾
宋志为刺史官属从刺史行部通典注梁时别驾官品扬州视黄门郎南徐州视散骑常侍隋志载梁官刺南徐别驾为八班陈官制皇弟皇子南徐州别驾第六品庶姓南徐州别驾第九品
　　　　晋徐放
为徐州别驾 【谯王尚之传】 
　　　　徐羡之
宋书本传义熙中为徐州别驾从事史
　　　　宋萧惠开
本传元嘉二十六年始兴王浚刺南徐惠开为别驾
　　　　刘瑀
始兴王浚为南徐州以瑀补别驾从事史为浚所遇瑀性陵物护前不欲人居已上时浚待参军顾迈甚厚瑀乃折节事迈深布情疑迈以瑀与之欵尽深相感信浚所言密事悉以语瑀瑀与迈共进射堂下瑀忽顾左右索单衣帻迈问其所以瑀曰公以家人待卿相与言无所隐而卿于外宣泄致使人无不知我是公吏何得不启因而白之浚大怒启太祖徙迈广州 【宋刘穆之传】 
　　　　刘子卷
为南徐州别驾 【宋刘穆之传】 
　　　　张永
本传世祖孝建元年臧质反遣永辅武昌王浑镇京口大明七年上宠子新安王子鸾为南徐州刺史割吴郡度属南徐州八年起永为别驾从事史召为御史中丞
　　　　张岱
齐书本传永之弟新安王子鸾以盛宠为南徐州割吴郡属焉高选佐史孝武召岱谓曰卿美効夙着兼资官已多今欲用卿为子鸾别驾总刺史之任无谓小屈终当大伸也
　　　　王奂
齐书本传琅邪临沂人为本州岛岛岛别驾
　　　　齐江佑
江夏王锋刺南徐佑除通直郎补别驾王与之友善 【以李延寿史萧锋传及佑传参定】 
　　　　梁臧
未甄天监初为南徐州别驾 【臧质传】 
　　　　王泰
本传为南徐州别驾从事史居职有能名
　　　　王劢
陈书本传为南徐州别驾从事史大同末梁武帝谒园陵道出朱方劢随例迎候敕劢令从辇侧所经山川莫不顾问劢随事应对咸有故实又从登北顾楼赋诗辞义清典帝甚嘉之
　　　　陈周宏实
侯安都刺南徐宏实为别驾 【安都传】 
　　　　徐伯阳
本传新安王伯固刺南徐伯阳为别驾
　　　治中
宋志在别驾之次主财谷簿书隋志载梁官制南徐州中从事为七班陈官制皇弟皇子南徐州中从事第六品庶姓南徐州中从事第九品
　　　　晋王敬宏
宋书本传刘裕诛桓元以敬宏为徐州治中从事史
　　　　宋萧惠开
本传始兴王浚刺南徐惠开为南徐州治中从事史
　　　　王琨
齐书本传琅邪临沂人为州治中
　　　　梁萧洽
本传为南徐州治中既近畿重镇史数千人前后居之者皆致巨富洽为之清身率职馈遗一无所受妻子不免饥寒
　　　　刘遵
本传简文帝为晋安王刺南徐遵为南徐州治中甚见宾礼大同元年卒王为皇太子深悼惜之令曰吾昔忝朱方从容坐首良辰美景清风月夜鹢舟乍动朱鹭徐鸣未尝一日不追随一时不会遇酒阑耳热言志赋诗校覆忠贤搉扬文史益者三友此实其人
　　　　刘苞
本传迁尚书殿中侍郎南徐州治中
　　　　萧视素
本传迁司徒左西属南徐州治中居职任情通率不自矜高士人咸敬之
　　　　王冏
为南徐州治中有集三卷 【隋志经籍四】 
　　　州郡主簿
宋志在治中之次隋志载梁官制南徐州主簿为二班陈官制南徐州主簿第九品
　　　　晋孙泰
恩之叔父传钱唐杜子恭秘术浮狡有小才琅邪王道子都督中外诸军事以泰为徐州主簿泰以道术眩惑士庶遂致孙恩之乱 【见孙恩传】 
　　　　檀韶
宋书本传世居京口初辟本州岛岛岛主簿
　　　　刘钟
宋书本传先为京口参军督护刘裕义旗建版钟为郡主簿
　　　　朱龄石
宋书本传刘裕镇徐州补龄石为徐州主簿
　　　　朱超石
龄石之弟刘裕喜之以为徐州主簿 【龄石传】 
　　　　江秉之
宋书本传刘裕督徐州转主簿
　　　　王华通
鉴廞之子刘裕辟为徐州主簿初王廞为王恭败于曲阿沙门昙永匿其幼子华使提衣幞自随津逻疑之昙永呵华曰奴子何不速行捶之数十由是得免遇赦还吴以其父存亡不测布衣蔬食绝交游不仕十余年徐州刺史刘裕闻华贤欲用之乃发廞丧使华制服服阕乃辟
　　　　宋江斆
齐书本传济阳考城人桂阳王休范临州辟迎主簿
　　　　王思远
齐书本传建平王景素刺南徐辟思远为南徐州主簿深见礼遇景素被诛左右离散思远亲视殡葬手种松柏与庐江何昌寓沛郡刘琎上表理之事感朝廷景素女废为庶人思远分衣食以相资赡年长为备笄总访求素对倾家送遣
　　　　齐范云
竟陵王子良为丹阳尹以云为主簿子良为南徐州云随府迁每陈朝政得失于子良 【李延寿史本传监本不载】 
　　　　梁徐崧
勉之子旧杨徐首迎主簿尽选国华中正取勉子崧充南徐选首 【李延寿史本传监本不载】 
　　　　刘孺
本传彭城安上里人本州岛岛岛召迎主簿 【彭城郡隶南徐州】 
　　　　江紑
本传济阳考城人南康王绩为南徐州召紑为迎主簿 【以陈江总传参定】 
　　　　蔡陈证书
本传承圣初陈霸先刺南徐召补迎主簿
　　　西曹书佐
即汉之功曹书佐也宋官志及隋志载梁陈官制在州主簿之次梁制为一班陈志第九品
　　　　晋徐广
本传谢元为徐州辟广为西曹
　　　　檀韶
宋书本传高平金乡人初辟本州岛岛岛西曹 【高平郡隶徐州州西曹即徐州西曹也】 
　　　　宋檀超
齐书本传高平金乡人解褐州西曹尝与别驾萧惠开共事不为之下
　　　　到坦
彭城武原人解褐本州岛岛岛西曹 【到撝传　南彭城郡有武原县隶南徐州本州岛岛岛西曹即南徐州西曹也】 
　　　　王智深
齐书本传琅邪临沂人建平王景素为南徐州作观法篇智深和之见赏辟为西曹书佐
　　　　王潭
建平王景素刺南徐潭为州西曹景素以潭为爪牙来去京邑多与金帛要结才力之士 【景素传】 
　　　　齐到洽
梁书本传年十八为南徐州迎西曹行事
　　　　梁沈君理
陈书本传陈霸先镇南徐州辟君理为府西曹掾
　　　祭酒从事
宋志公以上有东西阁祭酒其位次于主簿而州刺史又自有祭酒从事在西曹书佐之次隋志载梁陈官制亦同梁制为一班陈制第九品今条出者三人非公府祭酒乃州祭酒从事
　　　　晋羊规
刘裕临徐州辟规为祭酒从事 【梁羊侃传】 
　　　　宋荀伯玉
齐书本传为南徐州祭酒
　　　　王智深
齐书本传琅邪临沂人解褐为州祭酒
　　　议曹从事
宋志祭酒从事之次有议曹从事部郡从事通典总论州佐止载部郡从事今条出者议曹从事一人余十一人止称从事当是部郡从事隋志载梁陈官制亦在祭酒从事之下梁制为一班陈制第九品
　　　　齐徐度之
为南徐州议曹从事史 【陈徐伯阳传】 
　　　部郡从事
　　　　晋徐广
本传谢元为徐州辟广从事
　　　　何无忌
本传东海郯人州辟从事
　　　　刘毅
宋书本传彭城沛人家在京口仕为州从事
　　　　檀韶
宋书本传高平金乡人初辟本州岛岛岛从事
　　　　刘道怜
宋书本传谢琰为徐州命道怜为从事史
　　　　王元谟
宋书本传刘裕临徐州辟为从事史与语异之
　　　　宋刘悛
齐书本传刘延孙为南徐州初辟悛从事
　　　　萧谌
齐书本传南兰陵人为州从事
　　　　祖冲之
齐书本传解褐南徐州迎从事大明六年上言何承天元嘉历疏舛犹多更造新历云云上令善历者难之不能屈 【以通鉴参定】 
　　　　江淹
梁书本传起家南徐州从事
右别驾治中至部郡从事晋宋迄陈系刺史官属是为州佐通典所谓州官理民者是也
　　宋迄陈郡丞
　　 郡丞
宋志郡丞系第八品在诸县令六百石之下今得二人皆佐南徐之侨郡者
　　　　宋江淹
梁书本传建平王景素镇京口淹领南东海郡丞景素与腹心日夜谋议淹知祸机将发乃赠诗十五首以讽会南东海太守陆澄丁艰淹自谓郡丞应行郡事景素用司马柳世隆淹固求之景素大怒言于选部黜为建安吴兴令
　　　　陈徐伯阳
本传新安王伯固刺南徐伯阳带东海郡丞鄱阳王刺江州伯阳奉使造焉王率府僚与伯阳登康岭置宴酒酣命笔赋剧韵二十伯阳与祖孙登前成
右南东海郡治京口丞为郡佐
　　齐梁典签文学
　　　典签
按通典王侯封爵门载亲王府有典签二人主宣传教命今条出者二人意皆以亲刺南徐故有此职
　　　　齐吕承绪
江夏王宝元刺南徐承绪为典签崔慧景举兵宝元密与相应杀承绪 【宝元传】 
　　　　梁汤道愍
南康王绩刺南徐道愍为典签昵于王用事府内长史王僧孺每裁抑之 【僧孺传】 
　　　文学
按宋志王国公三卿师友文学品列第六而隋志载梁官制徐勉为吏部尚书定为十八班多者为贵位不登二品者又为七班南徐州文学从事列为七班今条出者一人乃梁时马枢考其传未曾出仕邵陵王方引为学士恐非宋官志所载王公文学疑是隋志所载梁官制位不登二品者耳
　　　　梁马枢
陈书本传字要理邵陵王纶为南徐州刺史素闻其名引为学士
右(缺)
　　唐副使行军司马以下
　　　副使
按通典唐制大总管乃前代专征之任自后改为节度大使置副使判官以为寮佐如前代长使以下官然长使司马是曰官名副使乃为使职有所改易合随府主置大使则有副使又按唐官志刺史领使则置副使诸军各置使一人五千人以上有副使一人万人以上有营田副使一人又按唐会要开成二年中书门下奏诸道节度观察都团练使许奏朝官一人充行军副使推此则副使乃方镇参佐之最尊唐志列行军司马之下通典列行军司马之上通典在前今从通典
　　　　唐房武
以殿中侍御史副丹阳军使吏民思之 【韩昌黎文集】 
　　　　潘孟阳
元和初李锜观察浙西孟阳为副使主上都留后 【食货志】 
　　　　窦庠
旧唐书本传韩皋镇浙西奏庠为节度副使殿中侍御史
　　　　李位
元和五年薛苹镇浙西位转侍御史为都团练副使加著作郎 【柳子厚集】 
　　　　韦齐休
擢进士第为王璠浙西团练副使大和八年卒于润州 【详见纪异】 
　　　　五代方讷
南唐燕王宏冀任宣润二州大都督以讷为浙西营田副使 【徐骑省集】 
　　　行军司马
按通典节度使兼都督置行军司马一人在副使下申习法令又唐官志掌弼戎政会要开成四年中书门下奏诸道节度观察使参佐冗长其行军司马望勒停省推此则唐不常置故居是职者无考南唐书得一人
　　　　五代徐玠杨
吴时徐温出镇润升辟玠为行军司马
　　　幕府幕僚
按通鉴唐书及文集得幕府幕僚五人抑副使而下参佐之通称也
　　　　唐何士干
通鉴韩滉节度镇海欲遣使献绫罗四十檐诣行在士干为幕僚请行滉喜曰君能相为行请今日过江士干许诺归别家则家之薪米储偫已罗门庭矣登舟则资装器用已充舟中矣下至厕筹滉皆手笔纪列无不周备
　　　　李约
勉之子通鉴李锜节度镇海约为幕僚与转运判官卢坦屡谏锜不悛皆去之 【一事见招隐山】 
　　　　冯定
新旧唐书本传权德舆掌贡士擢居上第后于润州佐薛苹幕府
　　　　杜审权
新唐书本传第进士辟浙西幕府
　　　　孟迟
尝在浙西幕府后移淮南幕润州类集有寄浙西旧僚诗
　　　从事
按通典隋开皇十二年诸州司从事为名者并改为参军唐未尝再复从事之职今考新旧唐书传得从事五人始以为疑及考李绅传旧唐书云锜辟绅为从事新唐书则云辟掌书记刘三复传旧唐书云辟为从事管记室新唐书则云表为掌书记而刘禹锡赠三复诗序亦云从弟三复三为浙右从事又按会要开成四年中书门下奏诸道节度使参佐自副使至巡官七员观察使从事在数外又五代南唐郝郎中为浙西判官徐铉送以诗云大藩从事本优贤幕府仍当北固前以数处参考则凡曰从事者亦幕府幕僚之异名判官支使掌书记等之总称尔
　　　　唐房孺复
先为淮南节度陈少游从事少游卒韩滉节度浙西又辟孺复入幕 【房管传】 
　　　　杜式方
旧唐书本传为晋陵尉浙西观察王纬辟式方为从事入为太子通事舍人
　　　　郑亚
擢进士第应贤良制科及书判拔萃连中三科李德裕在翰林亚以文干谒深知之德裕出镇浙西辟为从事久之不调会昌初始入朝为监察御史 【新旧唐书郑畋传】 
　　　　张中丞
忘其名自浙西从事入台类集有李德裕赠诗杨发尝为润州从事弟假收严因家金陵 【旧唐书杨假传】 
　　　判官
按通典节度使兼都督及采访使有判官二人分判仓兵骑冑四曹事与副使行军司马通佥又唐官志节度观察团练防御使各置判官一人在副使行军司马之下节度使兼招讨使别置判官一人会要开成四年中书门下奏诸道节度判官以一员为定
　　　　唐裴宽
新旧唐书本传景云中为润州参军刺史韦铣兼按察使宽受知于铣自参军引为按察判官举拔萃为河南丞迁长安尉
　　　　顾况
韩滉节度镇海况从滉为判官骤成其磊落大绩 【骤成其磊落大绩○ 【钞本无大字】 　案唐文粹所载皇甫湜顾况集序内此句有大字今据以补入】 【文粹皇甫湜顾况集序】 
　　　　王澹
新旧唐书本传为浙西镇海节度判官元和二年李锜以澹为留后 【事见刺守】 锜败死赠澹给事中 【以通鉴参定】 
　　　　周判官
忘其名类集有张籍送浙西周判官诗
　　　　李判官
忘其名杜牧有寄浙西李判官诗 【樊川集】 
　　　　杨假
旧唐书本传为浙西观察判官自浙西入为监察御史 【以新书杨收传参定】 
　　　　顾云
干符间高骈节度镇海兼江南行营招讨使云以试秘书省校书郎为行营都招讨判官撰隋故司徒陈杲仁庙碑
　　　　五代高越
南唐用为浙西判官就加检校水部郎中
　　　　袁特
南唐人自洪州判官为浙西判官
　　　　郝郎中
忘其名南唐为浙西判官徐骑省以诗送之 【见集中】 
　　　　艾筠
南唐为浙西判官后迁江都少尹
　　　支使
按通典旧唐书官志并无支使惟新书官志节度观察使有支使一人次于判官
　　　　唐姚南仲
新旧唐书本传韩滉观察浙西南仲自推官奏授殿中侍御史内供奉充支使寻召还四迁为御史中丞
　　　　邢羣
牧卢商镇京口羣牧复以大理评事应府命再为浙西观察推官转支使补阙杜牧荐于御史中丞孔温业温业曰愿闻其为人牧具以羣牧京口事对旬日诏下为监察御史 【樊川集】 
　　　掌书记
按通典节度使兼都督掌书记一人掌表奏书檄又唐官志掌朝觐聘问慰荐祀祝之文次于支使
　　　　唐李绅
新旧唐书本传元和初登进士第释褐国子助教不乐辄去东归金陵节度使李锜爱其才辟掌书记 【旧传云辟为从事】 锜浸不法宾客莫敢言绅数谏不入欲去不许会使者召锜称疾即胁使者为众奏天子幸得留锜召绅作疏坐锜前绅阳怖栗至不能为字下笔辄涂去尽数纸锜怒骂曰何敢尔不惮死邪对曰生未尝见金革今得死为幸即注以刃令易纸复然或言许纵能军中书绅不足用召纵至操书如所欲即囚绅狱中将杀绅锜诛乃免或欲以闻绅谢曰本激于义非巿名也乃止久之朝廷嘉之召为右拾遗
　　　　刘三复
新旧唐书本传长庆中李德裕观察浙西三复以所业文诣谒德裕奇其文表为掌书记 【旧传云辟为从事管记室】 三复长于章奏德裕三为浙西凡十年三复皆从之汝州刺史刘禹锡以宗人遇之深重其才尝为诗赠三复序曰从弟三复三为浙右从事往年主公入相荐用登朝中复从公之京口未几而罢昨以尚书员外郎奉使至潞 【未几而罢昨以尚书员外郎奉使至潞○(钞本无而罢二字)　案无此二字则文义不顺今据全唐诗所载刘禹锡赠从弟三复诗序补入】 旋承新命改辕而东三从公皆在旧地证诸故事敻无其比杜牧亦有送浙西刘三复赴阙诗 【以刘禹锡杜牧文集参定】 
　　　　五代乔辅舜
南唐时宋齐邱闻辅舜之名辟置门下每为文赋诗咏辄加称赏累迁屯田员外郎从齐邱出藩自洪州掌书记为浙西掌书记 【徐骑省集】 
　　　　田书记
忘其名南唐燕王宏冀移镇京口徐铉得浙西郝判官书未及报因寄诗并问方判官消息末云今日京吴建朱邸问君谁共曳长裾 【徐骑省集】 
　　　推官
按唐官志节度观察团练防御使各置推官一人并次于判官书记刺史领使亦置推官
　　　　唐姚南仲
新旧唐书本传擢制科韩滉表为推官
　　　　邢羣牧
王璠观察浙西羣牧为幕府吏璠峭重入幕多贤士转观察推官 【樊川集】 
　　　　五代李推官
忘其名类集有僧齐已寄浙西李推官诗 【按李建勋有酬已公见寄诗则李推官乃吴与南唐时人】 
　　　　顾彦回
南唐时自丹徒令为浙西推官徐铉尝有诗赠之云盛府宾僚八十余闭门高卧兴无如梁王苑里相逢早润浦城中得信疏 【徐骑省集】 
　　　巡官 【馆驿巡官附】 
按唐官志节度观察团练防御使各有巡官一人在推官之下衙推之上节度使兼度支使别置度支巡官一人而节度使又自有馆驿巡官隶于巡官衙推同节度副使之下则是巡官与馆驿巡官又自有等级润得四人内二人为团练度支巡官二人为馆驿巡官
　　　　唐邢羣牧
王璠镇浙西羣牧为团练巡官京口繁要游客所聚易生讥议璠行事有不合理言者不入羣牧必能夺之同舍以为智不以为颛璠以为贤不以为僭公事宴欢羣牧口未言足未至阙若不圆再迁度支巡官 【樊川集】 
　　　　杜顗
新旧唐书本传举进士授秘书省正字李德裕奏为浙西团练使巡官德裕贵盛宾客无敢忤旨惟顗数谏正及德裕责袁州言于亲吏曹居实曰如杜巡宫爱我之言若门下人尽能出之吾无今日德裕在袁州顗客居淮南牛僧孺欲辟顗为吏顗谢曰李公在困未愿仕宦僧孺叹美始顗仕浙西兄牧以诗送 【樊川集】 
　　　　姚颋
为浙西馆驿巡官 【宰相世系表】 
　　　　尚悫
为润州馆驿巡官 【徐骑省集】 
　　　随军
按通典节度使兼都督置随军四人分使出入唐官志巡官之下又有府院法直官要籍逐要亲事各一人然后随军次之
　　　　唐韩滉
故人子滉久在二浙所辟僚佐各随其长无不得人有故人子谒之一无所长滉与之宴竟席未尝左右视后数日置为随军使监库门其人终日危坐吏卒无敢妄出入者 【通鉴】 
右自副使至随军是为幕府参佐因节度观察团练防御招讨等使置
嘉定镇江志卷十六
 参佐〔二〕
总目(缺)
　　唐别驾长史司马 【司马○(钞本无此二字)　案自邢长史以上皆官长史者也自薛讷以下皆官司马者也若不标此二字则混而不分今从严氏说补入】 以下
　　　别驾
按唐六典通典官志会要武德元年改郡丞曰别驾永徽二年改别驾为长史 【旧纪会要系贞观二十三年】 上元二年诸州复置别驾永隆元年省永淳元年复天宝八年省至德中复德宗时省文宗时用宰相韦处厚议复中都督府别驾一人正四品下上州别驾一人从四品下在长史司马之上掌贰府州之事纪纲众务通判列曹岁终与长史司马更入奏计
　　　　唐李洁
为润州别驾 【宗室世系表】 
　　　　司马贞
开元间为润州别驾有史记索隐三十卷 【艺文志】 归崇敬新旧唐书本传治礼家学历润州别驾未几有事桥陵建陵召还参掌仪典改主客员外郎兼史馆修撰
按新书本传作别驾旧本传作长史然旧书礼仪志亦载崇敬为润州别驾当是别驾也
　　　长史
隋为郡官唐初无永徽二年改别驾为之其后二职并置王府都督府诸州皆有长史一员掌统官僚纪纲职务中都督府长史正五品上州长史从五品上次于别驾
　　　　唐姜皎
新唐书本传中宗时为润州长史元宗即位召拜殿中少监
　　　　颜元孙
先天中为润州长史本州岛岛岛汉荆王庙碑云旧德名家鸿才硕学端右一州羽仪当代
　　　　高绍
开元七年自长安令左迁润州长史为季子碑阴记
　　　　邢长史
忘其名润州类集有僧皎然赠润州长史邢端公诗
　　　司马
叙(缺)
　　　　唐薛讷
为润州司马 【事见先天荆王庙碑】 
　　　　李峤
新旧唐书本传高宗时为给事中酷吏来俊臣陷狄仁杰峤覆其狱列其枉状忤旨出为润州司马诏入转凤阁舍人
　　　　刘延嗣
文明初为润州司马属徐敬业作乱率众攻润州延嗣与刺史李思文固守不降俄而城陷敬业执延嗣邀之令降辞曰延嗣世蒙国恩当思效命州城不守多负朝廷终不能苟免偷生以累宗族岂以一身之故为千载之辱今日之事得死为幸敬业大怒将斩之其党魏思温救之获免囚于江都狱敬业败录忠当叙竟以裴炎近亲不得叙功迁梓州长史 【以新书刘升传旧书刘得威传参定】 成敬荷为润州司马先天中修本州岛岛岛荆王神祠州人孙处元为撰碑
　　　　李元纮
新旧唐书本传为好畤令迁润州司马以办治得名
　　　　令狐滔
为丹阳郡司马 【宰相世系表】 
　　　　陶司马
忘其名润州类集有薛据题丹阳陶司马厅诗王司马忘其名类集有郎士元送王司马赴润州诗
　　　　武就
为润州司马 【宰相世系表】 
　　　　郑微
为润州司马 【白氏长庆集】 
　　　　云朝霞
教坊乐工自左骁卫将军宣授兼扬州司马宰臣奏扬府司马品高不可授贱工补阙魏谟亦累疏乃改授朝霞润州司马 【以新旧唐书魏谟传及会要参定】 
　　　　五代陈彦谦
通鉴后梁贞明二年杨吴用为润州司马五月徐温爱升州繁富彦谦劝温徙镇海军治所于升温从之以彦谦为镇海节度判官温但举大纲细务悉委彦谦江淮称治
　　　郡丞
隋置赞治后改为郡丞唐废郡丞矣然考文集乃有岑顾二人岂即别驾长史司马而文其称谓乎
　　　　唐岑郡丞
忘其名润州类集有岑参送樊夫子归江宁因寄家兄丹阳郡丞诗
　　　　顾况
自镇海判官入佐著作郎众排为江南郡丞【唐文粹皇甫湜顾况集序】 类集载段安节乐府录言望江南曲始自李太尉镇浙西日为亡妓撰本名谢秋娘后改曰望江南亦曰梦江南葢德裕所谓江南多指京口故熊克类集补遗亦以况为郡丞正在润州大率唐人多以润州为江南
　　　宾佐
唐别驾长史司马通谓之上佐传有宾佐类此
　　　　唐张袆
赵隐镇浙西辟袆为宾佐入为监察御史 【旧唐书张毅夫传】 
　　　通判军府
隋有通守郡各一人唐有别驾通判列曹今考五代有通判军府之职葢源流于隋唐也
　　　　五代方讷
南唐燕王宏冀任宣润二州大都督讷以浙西营田副使通判军府六载匪懈庶职交修诏命迭委累迁至金紫光禄大夫俄拜泰州刺史 【徐骑省集】 
　　　录事参军事诸曹参军
晋宋以来本为府佐非州郡职至隋为郡官唐因之中都督府一人正七品下上州一人从七品上掌勾稽省曹抄目紏弹部内非违
　　　　唐魏晰
为润州录事参军 【先天荆王庙碑】 
　　　　包岋
为润州录事参军 【徐骑省集】 
　　　司功参军事
上州一人从七品下掌官吏考课
　　　　唐李荣
为润州司功参军 【宰相世系表】 
　　　　裴侑
　　　　李眺并
为润州司功参军 【先天荆王庙碑】 
　　　　薛司功
忘其名润州类集与季丹徒宋之问同游招隐寺之问有诗
　　　　韩启
余俞之子愈之侄 【韩启余俞之子愈之侄○ 【钞本愈作俞】 　案韩俞父云卿为文公之叔俞与文公为从昆弟而启余则文公之侄也钞本误愈为俞遂不可通今据新唐书宰相世系表改正】 为润州司功参军 【宰相世系表】 
　　　司仓参军事
上州一人从七品下掌租调仓库
　　　　唐韩掖
为润州司仓参军 【宰相世系表】 
　　　司户参军事
上州二人从七品下掌户籍计帐
　　　　唐李信
为润州司户参军 【宗室世系表】 
　　　　卢正容
　　　　姚闲
　　　　陆岘
并为润州司户参军 【宰相世系表】 
　　　司兵参军事
上州一人从七品下掌武官选举
　　　　唐沈岌
为润州司兵参军 【无为集沈立神道碑】 
　　　　王瓒
为司兵参军润州类集焦山瘗鹤铭后有瓒诗
瓒虽不知何时人然自称谪丹阳功曹掾又称司兵参军乃唐时官称京口自天宝称丹阳则瓒唐人明矣
　　　司法参军事
上州二人从七品下掌律令格式
　　　　唐杜佑
新旧唐书本传尝过润州刺史韦元甫元甫以故人子待之不加礼他日元甫有疑狱不能决佑时在旁元甫试讯佑佑口对响应为辩处契要无不尽元甫奇之乃奏为司法参军
　　　司士参军事
上州一人从七品下掌河津桥梁
　　　　唐卢准
为润州司士参军类集从侄纶有诗送之
　　　参军事
中都督府四人从八品上上州四人从八品下掌直侍督守无常职 【中都督府录事参军事参军事官称与上州同余小异如上州曰司功参军都督府则曰功曹参军司仓以下类此景云中润为中都督府寻罢故参军有司功而无功曹余皆无以曹名之称】 
　　　　唐裴宽
新旧唐书本传景云中为润州参军刺史韦铣自以族望清华尝求子壻虽门第贵盛声名籍甚者铣悉以为不可会休日登楼眺览见数人于后圃有所瘗藏者铣异之召吏访求焉吏白曰参军裴宽居也令与宽俱来铣诘其由宽答曰某尝自戒义不以苞苴污其家今日有人遗鹿置之而去既不能自欺因与家僮瘗于后园以全所守不谓太守见之铣嗟异许妻以女归语妻曰尝求佳婿今得矣明日帏其族使观之宽瘠而长铣曰爱其女必以为贤公侯妻何可以貌求人乎 【以太平广记参定】 
　　　　薛云童
为润州参军 【宰相世系表】 
　　　　李晖
为润州参军 【宗室世系表】 
　　　　权少清
德舆之弟为润州参军类集有德舆诗序云今年羣从之调试于天官春官者以十数兴廉举秀既有其人而少清以明经解巾参南徐州军事尚书公政成事时镇安一方幕庭婉婉多我之执尔其敬恭以事长者求为可知闇然日彰向吾所谓不已之道在此而已路隋新旧唐书本传举明经授润州参军
　　　知市事
中都督府上州皆有市令一人从九品上掌市廛交易通判市事
　　　　唐路隋
新旧唐书本传为润州参军李锜欲困辱之使知市事隋怡然坐市中一不介意韦夏卿高其节辟置东郡幕府声名日振
按隋以参军知市事可见参军事无常职也
　　　监渡
唐六典诸津令一人李德裕传有蒜山渡然润之渡官无考南唐书得一人
　　　　五代马仁裕
本传杨吴时徐知诰镇润州仁裕监蒜山渡首闻朱瑾之乱驰白知诰即日以州兵渡江定乱知诰得政基于此以功拜左领军将军
右自别驾至监渡是为州郡参佐因都督刺史置
　　　知盐铁院
按润州自韩滉兼盐铁使后王纬李锜高骈皆兼之故润州有盐铁院按唐会要先为盐铁留后长庆四年改为知院官从盐铁使王涯之请也
　　　　唐薛諲
以侍御史知浙西盐铁院 【宰相世系表】 
右知盐铁院因盐铁使置【盐铁院虽在润州然节度观察使不兼领盐铁则朝廷别除盐铁使主之以其不常领与其它参佐不同耳故附于末】 
　　　宋参佐
宋朝官制沿唐闲有因革开国之初首惩五季藩镇之患置通判贰军州之政而判推书记支使录曹诸职谓之幕职曹官皆随时增置前代参佐理戎理民之意始合而为一曰通判军州府云者军乃军政州府乃民事也曰判官推官书记支使必冠以节度观察团练防御军事云者因前代军幕之称而临军政也况录事诸曹皆袭前代参军之称则于军政民政岂判然二物乎修军旅于闲暇之时拊吾民以为保障之备建官设属义诚取此若教授职司训导似专文事钤辖兵巡以下诸职似专武事然朝廷兴崇乡校课试之外其事甚巨异时孝悌修明忠信培植执干戈以卫社稷者亦有渐摩之效则脉络所系实相贯通其它仓庾务场管库岸闸虽上下相临究其源流未有不关于军民者孟轲氏云抱关击柝者皆有常职以食于上职无崇卑食焉而怠其事可乎润旧为节镇最占江山之胜承平盛时士大夫多乐于游宦考诸文集闲见姓名不欲遗之然不能备也条列之于左
　　　　通判
干德元年始置诸州通判大藩或置两员以京朝官充后大臣出藩多指名奏辟中丞孙抃言通判古监郡之职一州利害全籍论议与近下寮属不同乞今后不得奏辟通判绍兴后润有南北西三厅今西厅废久南北厅旧不著名氏庆元丁巳钱仲彪为北厅壁记自叶珏始嘉定壬申陈谟为南厅壁记自林仲纯始然多有遗逸今得十三人列于首
　　　　　向约
文正范公仲淹知润日约为通判后仲淹离润约知绛州荐约操守堪充清要任使
　　　　　江某
阙其名通判润州 【李泰伯皇佑续集】 
　　　　　王太博
忘其名韩忠献公琦有和润倅王太博林畔松诗
　　　　　黄殿丞
忘其名为润州倅梅圣俞送以诗中云南徐别乘简且闲下马岸傍呼画舫
　　　　　李屯田
忘其名为润州倅苏魏公颂送以诗中云蚤伏能名动江左重闻谣咏入朱方
　　　　　夏侯元
绍圣丁丑通判润州有栽松记在长山白龙王庙
　　　　　赵亿
通判润州后十八年知镇江府故谢表云十八年之官守故俗犹存 【浮溪集】 
　　　　　葛立隆
右丞议郎通判镇江 【丹阳集】 
　　　　　曾纡
通判镇江尝修城西楼为之记暇日与诸公会其上毛友有诗会淮南漕渠不通泗楚州连数守罢发运使陈亨伯密奏选纡知楚州 【浮溪烂柯二集】 
　　　　　陈昱
殿中侍御史师锡之子自大理寺丞出通判镇江府
　　　　　韩仲通 
　　　　　葛佑之
二人为通判时程迈知府事 【浮溪集】 
　　　　　刘公彦
绍兴初添差通判镇江时仓廪空虚军无见粮交相攘夺大帅刘光世不能禁从容问计公彦曰兵以食为本无食则死人岂肯束手就死其叛亡固宜因进足食足兵之计光世即檄公彦权府事调度给足军民妥安制置使仇愈奏公彦功乞召用一月之闲诏三下光世武人直奏云镇江大军屯驻若去通判刘公彦如失刘光世左右手乃止秋除知真州
以上壁记所无
　　　　　南厅壁记
林仲纯 【绍兴乙卯】 　李杼 【右宣义郎绍兴十四年】 　叶挺 【朝奉郎】 　施该 【朝请大夫】 　慕容邦佐 【朝请大夫】 　吴挟之 【承议郎】 　赵善括 【朝奉郎】 　陆谦之 【朝奉郎】 　沈潭 【承议郎】 　陆游 【通直郎干道元年】 　毛钦望 【朝奉郎】 　杜易 【承议郎】 　王日勤 【奉议郎干道三年到任】 　潘好谦 【承议郎五年到任】 　陶之真 【朝散郎六年到任】 　叶利用 【朝散郎八年到任】 　李宗质 【承议郎淳熙元年到任】 　赵善愖 【朝散郎二年到任】 　高凤 【朝散郎四年到任】 　葛郛 【朝奉郎七年到任】 　杨佑 【朝奉郎九年到任】 　罗颂 【承议郎十一年到任】 　赵绛 【朝奉郎十三年到任】 　朱赞 【朝散大夫十五年到任】 　刘宰 【朝请大夫绍熙元年到任】 　李巨 【朝请大夫三年到任】 　麋师孟 【朝请大夫五年到任】 　卫季敏 【朝请郎庆元三年到任】 　沈圻 【朝请郎五年到任】 　赵善谔 【朝奉大夫嘉泰元年闲到任】 　魏冲 【朝请郎二年到任】 　徐文敏 【承事郎四年到任】 　林中 【林中○ 【钞本此下一段在元志卷十五北厅通判内】 　案注云未详何年人尝建存心堂在潘友文之先则开禧以前人也今考南厅壁记有潘友文注云开禧三年到任而北厅壁记内无之此必传写者之误今特移至南厅潘友文前下文魏珪条注八年八月至以下钞本亦误入元志北厅通判内今亦改正 【珪以嘉定八年至九年七月去正卢宪任教授之时当为宋志不当为元志矣况北厅壁记载任一鹗以嘉定九年二月到任若珪是北厅通判则九年二月珪尚未去任一鹗安得已到任乎则珪为南厅而未为北厅明矣元志内魏珪朝奉大夫六字与宋志复今删之】 】 【未详何年人尝建存心堂在潘友文之先则开禧已前人也】 　潘友文 【承议郎开禧三年到任】 　李焕 【承议郎嘉定二年到任】 　陈谟 【宣教郎四年到任六年除权发遣南康军事】 　胡绾 【奉议郎六年到任】 　魏珪 【朝奉大夫嘉定八年八月至九年三月转朝散七月判太平州】 
　　　　　北厅壁记
叶珏 【左朝奉大夫】 　楼洎 【右承议郎】 　张昌时 【右朝奉郎】 　章汶 【右朝奉郎】 　孟充 【右朝议大夫干道六年】 　徐岘 【朝散郎八年】 　吴辉 【朝散郎淳熙二年】 　王百朋 【承议郎四年】 　惠举 【承议郎六年】 　李湛 【朝奉郎八年】 　时康祖 【朝请大夫十年】 　汪鸿举 【朝奉郎十二年】 　陈杲 【朝奉郎十四年】 　杨坦 【朝请郎十六年】 　施康年 【朝散郎绍熙三年】 　赵善詶 【朝奉大夫四年】 　钱仲彪 【朝散大夫庆元元年】 　李澄 【朝散郎三年】 　张煜 【承议郎四年】 　秦鉌 【承议郎五年】 　叶元汴 【朝奉郎嘉泰元年】 　莫柲 【朝奉大夫三年】 　卫藻 【朝奉郎开禧二年】 　王澣 【朝奉郎嘉定元年】 　吴镇 【朝散郎直秘阁三年】 　李琪 【宣教郎五年六月差知邵武军】 　沈炳 【朝散大夫六年】 　任一鹗 【朝奉郎九年二月】 
　　　　　西厅壁记
武守中 【武守中○ 【钞本自此条以下至臧辛伯条皆在元志卷十五】 　案宋元二志皆载南北西三厅通判宋志所载南厅终于魏珪北厅终于任一鹗皆在嘉定九年以前元志所载南厅始于黄士特北厅始于卫阗 【其注云未详何年人尝建北厅秀野堂记姑载之于首今考下文之史厚祖以嘉定十一年三月至而宋志之任一鹗以嘉定九年二月至则阗之到任当在十年矣】 皆在嘉定十年以后然则宋志之西厅必当载臧辛伯以上诸人 【臧辛伯注云嘉定四年闰三月至】 不得混入元志之内元志之西厅止可载邱寿迈以下诸人 【邱寿迈注云嘉定十二年正月至】 不得滥收宋志之文矣况通判叙云南北厅旧不著名氏则西厅旧着名氏可知今将武守中以下移入宋志而补西厅壁记四字于前 【钞本武守中注有此下皆见壁记六字今考南厅自林仲纯始北厅自叶珏始其注皆无是六字不应此处独有今删】 以符上文之例至于叙中又言今西厅废久者盖谓西厅之廨久废 【元志公廨通判南厅在谯门外之西北厅在府治之西而西厅则在丹阳馆之西注云以旧丹徒驿改创可见其廨之废已久矣】 非谓西厅之官久废 【自武守中以下从未尝裁省】 不得以为宋志缺而元志补之也 【元志将佐门内计议主管机宜文字等官皆明言补嘉定志之缺若西厅壁记果系补宋志之缺不应反畧而不言】 】 【左奉议郎干道七年十二月至】 　赵公广 【奉议郎淳熙三年十二月至】 　钱之望 【宣教郎淳熙五年十月至】 　赵不刊 【朝请郎淳熙六年正月至四月致仕】 　赵公崇 【承议郎淳熙六年九月至】 　赵彦骏 【奉议郎淳熙九年四月至】 　赵伯琉 【朝奉郎淳熙十一年四月至】 　赵善宣 【朝奉郎淳熙十三年六月至】 　赵希曾 【朝散郎淳熙十五年十二月至】 　戴履 【朝散郎绍熙元年四月至】 　俞烈 【朝奉郎绍熙五年七月至庆元二年二月除太学博士】 　曾棐 【朝请郎庆元二年七月至】 　陈臧孙 【承议郎庆元三年五月至】 　何润 【朝散郎庆元五年五月至】 　程准 【朝奉郎嘉泰元年七月至】 　胡坦 【朝奉郎嘉泰三年八月至】 　赵彦适 【承议郎嘉泰三年十月至】 　柴国光 【朝散郎开禧元年十月至二年十二月差通判常州】 　杨九鼎 【通直郎开禧二年至三年二月除权发遣无为军】 　郑镇 【奉议郎直秘阁开禧三年七月至九日改通判建康府】 　臧辛伯 【奉议郎嘉定四年闰三月至】 
　　　　钤辖 【钤辖○ 【钞本自此以下至寿囦条皆在元志卷十五】 　
案据叙中所言则镇江府钤辖本南宋时增置之官而宋通判以下序中亦曾言及钤辖则宋志内必有此官明矣今考寿囦以上诸人皆嘉定九年以前至皆当移入宋志而李邦玉以下诸人皆嘉定十年以后至□归于元志庶不相混至于宋通判以下叙中以学职居钤辖之前今必用元志之例移钤辖于通判之后者盖钤辖之官阶多系武功大夫武翼大夫不但尊于教授抑且重于签判等官叙中特以教授似专文事钤辖似专武事故相提并论而以文事列武事之先非谓钤辖当在教授之后也】 
会要绍兴二十八年守臣杨揆言旧法路分钤辖一州则有州钤辖如常秀平江皆有之独镇江阙乞添置州钤辖从之壁记今废 【按浙西路钤辖驻札平江秋阅则按其事已复归而润有州钤辖则自此始】 
郭端已 【武训郎】 　张（王已） 【武功大夫】 　李觉 【武功大夫】 　赵善全 【武翼大夫】 　张师孟 【武德郎】 　来处恭 【武节大夫】 　赵善玭 【武经郎】 　崔安世 【武翼郎】 　宋克俊 【武功大夫】 　靳祥 【武翼大夫】 　寿囦 【武德郎嘉定七年三月至】 
　　　　签判一员
太平兴国中置判官一员委诸州于牙校中择有干局者为之诸州节度判官则以赞善大夫十五员充此签判所由始润自开宝为镇江军节度实次于留守判官非防团军事判官比故旧称签书仁庙朝得一人
　　　　　郑民彝 
【郑民彝○(钞本无此下一段)案张氏鉴云至顺志卷十六云签判一员旧有壁记今不存嘉定志于壁记外得一人曰郑民彝仁宗朝人太尉戬之子签书镇江军节度判官公事见华阳集今本志不载亦佚脱也今考郑民彝下但云仁宗时人而不加宋字其语气不似元人当是咸淳志引嘉定志也故从张说补郑民彝以下于此而元志旧有壁记以下则移入附录之内(既云嘉定志于壁记外得一人则宋志内有壁记明矣今考赵希卭以下皆在嘉定十年之后自当列于元志钱仲虒以上虽无年月要当在嘉定九年之前则当为宋志壁记矣)】 仁宗时人太尉戬之子签书镇江军节度判官公事 【见华阳集】 
　　　　　壁记
张端修　徐嘉言　李处端　吴澧　耿弅　柳绩　韩莘臾　邹如愚　王禹锡　钱巽　蔡震　臧辛伯　燕棨　葛璨　宋叔晞　钱仲虒
　　　　节度掌书记
干德二年诏历两任有文学者许两使留后奏充掌书记润自唐为两使节镇宜有之久阙
　　　　　孙立节
字介夫为条例司属官以议不合引去出为镇江军书记苏文忠轼时通守钱塘往来常润间见立节于京口方新法之初监司皆新进少年驭吏如束湿不复以礼遇士大夫而独敬惮立节曰此抗丞相不肯为条例司者 【东坡后集刚说】 
　　　　观察支使
太平兴国六年诏诸节度州依旧置观察支使一员书记支使不并置有出身曰书记无出身曰支使在判官之下推官之上润自唐为节度宜有之久阙
　　　　　程珦
字伯温明道先生颢伊川先生颐之父参政文简公琳之族弟再调润州观察支使有侍禁曹元哲者挟权要势与人争田州守畏逼嘱珦右之珦弗为挠润当冲途州事颇剧多赖珦以济声闻甚着部使者至无有不论荐者改大理寺丞 【程珦家传】 
　　　　节度推官一员
宋沿前代之制两使置判官推官各一人润自唐为两使节镇故节度观察皆有推官今得数人
　　　　　阮逸
景佑三年为镇江军节度推官诏令较定旧钟律作钟磬律度案之虽与古多不合犹推恩而遣之转镇安节度掌书记知城父县 【通鉴长编】 
　　　　　孙锡
字昌龄部使者及两制以御札举锡自巢县主簿改充镇江军节度推官 【临川集】 
　　　　　胥彦迪
内翰偃之曾孙为润州推官 【蔡佑杂记】 
　 　壁记旧缺
陆师贾嘉定七年正月二十日到任
　　　　观察推官一员
叙(缺)
　　　　　陈郁
为润州观察推官 【华阳集】 
　　　　　许渤
权润州观察推官文正范公仲淹举渤清心至行不求闻达复通经术长于议论望改转京官签书陕府判官
　　　　　王觌
为润州观察推官召对除司农寺主簿改秘书省著作佐郎
　　　　　祝夔
崇宁闲为润州观察推官 【烂柯集】 
　　　　　刘察推正甫
不记其名赴南徐幕江西举老以诗送云此翁文采自权奇抹过盐车十万蹄笔下何多春草句胸中定有辟尘犀戴公山下竹三径米老庵前云一溪莲幕退思湖上客一篇为我赋新题
　　　　　壁记旧缺
赵希楢嘉定六年九月初十日到任
　　　　职官幕掾
签判判官书记推官皆为幕职官即幕掾也得二人不言所职当存之
　　　　　李育
字仲蒙为润州职官 【东坡集】 
　　　　　吴默
皇佑己丑张升守润默为幕掾修郡治
　　　　郡掾
政和三年尚书省言州建六曹参军参军之称起于行军之际恐不当袭有旨参军改为掾今得一人
　　　　　胡唐老
宣和辛丑虞奕守润唐老为郡掾
　　　　仪兵刑曹
政和初自判官至诸曹改为士户仪兵刑工曹掾建炎初始复旧制今得仪兵刑曹共四人
　　　　　陈桷
靖康闲为镇江府司仪曹事
　　　　　陶旊
政和初为润州司兵曹事改宣义郎时卿寺丞掾号美官寒士得之尤难当路有知旊者欲以此留旊旊度食贫留京师非便求金坛令以归其不汲汲于进取如此 【浮溪集】 
　　　　　蔡佑
肇之子政和末为镇江府司兵曹事
　　　　　陈晁
师锡之侄宣和闲为镇江府司刑曹事
　　　　录事参军一员
宋诸府为司录诸州为录事干兴元年令诸州尽置熙宁三年诏差职官知县及奏举县令人充政和为司录建炎复旧掌州院庶务纠诸曹稽违
　　　　　赵师陟
为润州录事参军兄师旦知康州与侬智高战死师陟护丧归事闻以师陟为大理寺丞签书泰州军事判官 【临川集】 
　　　　司理参军一员
五代诸州有马步狱以牙校充谓之马步院开宝六年诏改为司寇院以士人为参军后改为司理选在任清白能推狱者为之端拱淳化以来皆上躬自拣择
　　　　　虞太微
为润州司理参军 【临川集】 
壁记礼部侍郎李直土文曰典狱之义吕刑一篇训畅深矣然其要曰两造具备师听五辞又曰明清于单辞又曰非佞折狱惟良折狱罔非在中夫两造不备单辞独听世之折狱者皆知其不可而或为之自非佞者巧于迎伺倾侧而成其奸则谁忍昧冒出此故古之哲王明谨用刑必以付之端良之人故能尽其心而即天论然后一成不变可无憾也寒朗理楚狱不惮触显宗盛怒身犯不测之诛卒伸四侯与千人之冤非良而不佞者能之欤噫人心无常古训莫式冤滥始不胜其繁鬼责人非幽显一理独无惧于心乎蔡确治狱专以深文排陷善人致位丞辅崔台符杨汲亦以锻炼傅会旋践通显然丑声奸迹流于策牍所得几何所丧洪矣是皆惑于近而昧其远者也可不戒哉京口郡理掾季君淇于所居官立石刻来者氏名岁月自其身始君论谳守正不肯揣长官意为轻重予夺可谓能守其职矣虽君所职者特一郡之事耳然狱无小大自是而充之岂有异哉故予举其大者所以期君于远也君欲得余一言用辄书以广其敬忌之心焉
　　　　　季淇
为润州司理参军始立壁记
　　　　司户参军一员
掌户籍赋税仓库受纳
　　　　　刘正固
为润州司户参军 【王黄州集】 
　　　　司法参军一员
掌议法断刑
【以下缺】 
　　　　学职 【学职○ (钞本此下一段在下卷金坛县令之后)　案元志之学职在参佐之外而宋志之学职则在参佐之内故宋通判以下叙中有教授职司训导之语然则学职一门不得列于宰贰之后矣必知当列于司法参军之后都仓兼籴纳之前者以参军以上皆理民事其职视教授为繁都仓以下皆系杂流其职视教授为贱故也 (元志参军等官在参佐类仓库等官在司属类)】 
润学始于太平兴国八年景佑三年有旨立学宝元己卯文正范公仲淹为守聘江南处士李觏使讲说以教养其州之子弟此时虽未建官然设教于润当自李始继李之后得数人壁记所阙
　　　　　李觏
字泰伯盱江人有文藳十二卷祖无择为之序又有皇佑续集八卷常语上中下三卷周礼致太平论十卷后集六卷后授将仕郎试太学助教
　　　　　曾旼
熙宁闲以名儒分教京口显学魏宪家居平江年十二提书诣旼就弟子列旼知其非近器励使游太学 【丹阳集魏宪墓志】 
　　　　　毛友
崇宁初为润州教授不数年闲致身侍从后十七年来守润 【烂柯集】 
　　　　　董铸
字睎渊政和五年辟廱高第解褐宣和九年为镇江教授京口雅多士铸不啬其有乐以告人故方数千里士劝趋之显学毛友不妄许可待以上介论荐诸朝 【浮溪集】 
　　　　　董弅
字令升宣和闲为镇江教授
　　　　　壁记
庆元庚申陈德一立
马闳　俞篪　邹全嗣　吴武陵　王俊彦　谈宓　曹岠　虞仲珤　胡元质　戴几先　秦渊　葛掞　熊克　沈必豫　陈伯广　杨大灋　徐端卿　王极　赵默　周莘　谭良显　黄誾　费埙　陈德一　袁孚　许溪　杨迈　李勋　卢宪 【从政郎嘉定六年闲三月至】 【卢宪 【从政郎嘉定六年间三月至】 ○ 【钞本从政郎以下在元志卷十七】 　案宋志既有宪名则元志必不复见显系传写之讹今于元志内删去卢宪二字而移其注于此 【钞本下文有徐侔德方符何渷邵梦龙娄体仁罗闿六人皆复见于元志而到任年月又在卢宪后盖误衍也今删】 】 
　　 都仓兼籴纳一员
叙(缺)
曾旼元丰闲以秀州军事推官监润州籴纳仓军事推官今从事郎也太守许遵令旼采诸家文集始自东汉终于南唐歌诗赋赞五百余篇厘为十卷名曰润州类集
　　　　织罗务
润以土贡故有之 【详见公廨类库务】 【详见公廨类库务○ 【钞本公廨作官寺】 　案宋元志俱有公廨门而无官寺门 【元志内言详见公廨门者数处未有言详见官寺门者】 此处之织罗务又实在卷十二公廨门内 【库亦在公廨门内故连言之】 今特改正】 
　　　　　苏携
丞相颂之子监润州织罗务会课改宣德郎
　　 　都酒务一员
叙(缺)
 陈某
阙其名王安礼知润州器其材表监都酒务与参谋议榷酤课羡 【详见酒课及陵墓】 
　将佐 【将佐○ 【钞本无此二字】 　案元志内参佐与将佐判然为二此志下文云右都头兵马使以下是为将佐 【钞本在都头翟行约条后今案以下二字所包者广不但兵马使在其中即押衙大将亦在其中故移至大将陈佑条后】 则将佐亦另为一门非与参佐合而为一此二字之子目必不可不补矣】 
叙(缺)
　　唐都头以下
　　　都头 【都头○ 【钞本此下一段在下卷宰贰之末】 　案都头乃将佐中最尊之官若不列于都知兵马使之前而列于宰贰之后则与右都头兵马使以下之语不相应矣 【上文唐都头以下五字钞本脱去今据参佐门内唐别驾长史司马以下之例补列于此下文宋都统制以下亦仿此例】 】 
按唐会要都知兵马使之上有都虞候而都头无闻惟唐孔纬传载李顺节以天武都头领浙西节度又通鉴耀德都头李鋋为镇海节度推此则都头之职乃将军之尊称
　　　　唐翟行约
通鉴咸通中杜审权节度镇海行约为都头庞勋之乱审权遣行约将兵救泗州贼逆击于淮南围之城中兵少不能救行约及士卒尽死
　　　都知兵马使
唐官志元帅都统条下有前军中军后军兵马使会要元和四年中书门下奏应诸道军将官至常侍大夫职兼都知兵马使都押衙功绩显着本道无官职可奖者即任荐送是兵马使之上又自有都知兵马使也
　　　　唐张潾
高骈节度镇海潾为大将骈令潾分道击黄巢屡破之降其骁帅秦彦毕师铎李罕之许勍等巢贼遂趋广南后骈以潾为都知兵马使 【以旧唐书僖宗纪新旧唐书高骈传通鉴参定】 
　　　　张子良
　　　　李奉仙
　　　　田少卿
元和二年为浙西镇海军兵马使节度李锜反以宣州富饶有并吞意遣子良奉仙少卿将兵三千袭之三将夙有向顺志知锜必败与牙将裴行立同谋讨之召谕士卒曰仆射反逆欲使吾辈远取宣城何为随之族灭岂若弃逆效顺转祸为福乎部众大悦回戈趣城锜大惊曰何人邪曰张中丞也锜怒甚子良等以监军命晓谕城中逆顺且呼锜束身还朝左右以幕缒而出之送京师帝御兴安门问罪先是春三月彩虹入子良宅 【语见祥异】 及子良围城锜就擒擢子良检校工部尚书左金吾将军寻拜方镇封南阳郡王赐名奉国田少卿检校左散骑常侍左羽林将军代国公李奉仙检校右常侍右羽林将军邠国公 【以新旧唐书李锜传旧书宪宗纪通鉴太平广记参定】 
　　　押衙
唐会要其职与兵马使相次李景逊在浙西有左都押衙迕景逊意景逊杖之是押衙之上又自有都押衙
　　　　唐赵翼
通鉴咸通中杜审权节度镇海翼为押衙庞勋之乱审权遣翼将甲士救泗州 【详见刺守】 
　　　大将 【衙将裨将附】 
将校之职唐通典官志并不登载官志惟载上中下镇将会要通鉴云自艰难以来天下有军节将之权尤重遂于所管诸郡别置镇兵大将主之干扰郡政或为奸盗元和十四年宰臣因乌重嗣之请始奏罢诏诸道节度都团练都防御经略等使所管诸郡兵马并令刺史领之又会要开成三年敕今后诸道节度团练防御等使不得更奏大将充巡内上佐官推此则节镇宠任军将为上佐易骄难制其后至于差拨将校便为支郡刺史如钱镠杨行密之徒肆无忌惮矣今考润州将校多有忠勇立功之人亦有敢为叛逆者并列于左所以示来世当防微杜渐也
　　　　唐王栖曜
　　　　李长荣
　　　　柏良器
韩滉节度镇海三人为裨将李希烈陷汴州滉令将劲卒万人讨贼解宁陵之围 【详见兵防】 贞元三年栖曜长荣等已为浙西大将上以诸道大将有功劳者将擢掌禁兵增左右龙武军将军各一员以栖曜长荣等充之 【以新旧唐书韩滉栖曜良器传会要参定】 
　　　　赵琦
元和二年李锜节度镇海琦为大将锜反杀留后王澹监军使闻乱遣琦出慰止又脔食之锜死赠琦和州刺史 【以新旧唐书李锜传通鉴参定】 
　　　　裴行立
元和二年为浙西镇海军衙将节度使李锜之甥也锜反行立思向顺悉知锜之密谋与张子良等约还兵执锜其谋多决于行立及三将回戈趍城行立举火皷噪应于内引兵趍衙门锜大惊曰门外兵何人左右曰裴侍御也锜拊膺曰行立亦叛吾邪吾何望矣跣足逃女楼下亲将李钧引挽强三百趋出庭格鬬行立兵贯出其中斩钧传首城下锜闻之举族恸哭锜死擢行立泌州刺史 【以李锜传通鉴参定行立本传作泌州刺史】 
　　　　王国清
通鉴长庆二年为浙西大将作乱观察使窦易直讨擒之伏诛并杀其党二百余人
　　　　凌茂正
　　　　王克容
并为浙西衙将通鉴咸通中贼裘甫乱浙东观察使郑祇德求救于浙西 【语见杂录武事】 王式代祇德使茂正率同宣歙将白琮等解象山之围又命克容将水军巡海澨遇贼将刘简于宁海东贼弃船走
　　　　张潾
　　　　梁缵
干符闲高骈节度镇海潾缵为大将骈使潾缵分兵讨贼累捷降其首领数十人贼南趋岭表 【新旧唐书高骈传】 
　　　　张郁
通鉴光启二年正月镇海牙将张郁作乱攻陷常州六月节度使周宝遣牙将丁从实袭常州逐郁奔海陵宝遂以从实为常州刺史
　　　　刘浩
为润州衙将光启三年二月帅其党作乱攻府舍杀僚佐十二月钱镠命阮结克润州浩亡不知所在 【详见刺守】 
　　　　吴秦师权
　　　　陈佑
通鉴后梁贞明二年皆为润州大将秋七月衙将周郊作乱入府杀师权佑讨斩之
右都头兵马使以下是为将佐因镇海军置
　　宋都统制以下
　　　叙
 　都统制 【都统制○ (钞本此下一页余在元志卷十七)　案都统制之官设于绍兴十一年终南宋之世未尝或废故冯榯以上到任在嘉定九年以前者宋志之所载也刘琸以下到任在嘉定十年以后者元志之所续也今移其前半于宋志庶宋之将佐不致全缺(都统制之下尚有计议等官然元志既言其为嘉定志所无则不得移至此处矣)】 
绍兴十一年南北修好缘边诸军始置都统制领之其在京口者曰镇江府驻札御前诸军都统制旧都统司厅有壁记前记真州守鄱阳左昌时文续记司业袁燮文今不存
解元 【镇江军承宣使】 　王胜 【昭化军承宣使主管侍卫马军号王黑龙绍兴中镇江籍民丁以警夜人苦暴露而盗不息胜以诸军部分伺察于是奸偷屏迹居人安堵时户部侍郎蒋璨为书此事】 　刘宝 【武泰军承宣使主管侍卫马军绍兴三十年言补置制胜军三十一年以军律不严责散官安置张子葢后仍兼淮东招抚使再至】 　刘锜　成闵 【庆远军节度使主管侍卫马军京西河北等路制置招讨使召拜太尉为殿师王友直后再至】 　张子葢 【安德军为节度使绍兴三十二年解海州围】 　郭振 【奉国军承宣使主管侍卫步军】 　戚方 【宁武军承宣使主管侍卫步军】 　王友直 【宜州观察使召为步帅】 　李川 【武功大夫果州团练使主管侍卫步军司公事干道九年三月至】 　郭棣 【武功大夫荣州刺史主管侍卫步军司公事淳熙二年正月至】 　李思齐 【武功大夫英州刺史金州副都统制淳熙六年二月至】 　雷世方 【武夷大夫池州副都统制淳熙八年七月至】 　翟方道 【训武郎侍卫步军都虞候兼权侍卫马军司职事淳熙十一年闰十一月至】 　张诏 【武经大夫池州都统制淳熙十三年三月至】 　刘超 【武经郎带御器械淳熙十四年八月差充镇江副都统十五年四月至】 　阎世雄 【武节大夫鄂州江陵军副都统制就任改镇江都统制淳熙十六年九月至】 　王瑛 【武功大夫侍卫步军都虞候兼权侍卫马军司职事庆元六年十月至】 　李爽 【武德郎江州都统制嘉泰三年三月至】 　李郁 【武夷大夫忠州刺史侍卫步军司都虞候权侍卫马军司职事嘉泰四年四月至】 　李奕 【武德郎鄂州江陵府副都统制开禧元年四月改为镇江都统制五月至】 　郭倪 【金州观察使殿前副都指挥使改除镇江都统制兼知扬州淮东安抚开禧元年八月至】 　毕再遇 【忠州团练使右骁卫将军镇江副都统制开禧三年正月至扬州置司兼知扬州】 　彭辂 【忠州刺史主管侍卫步军司公事兼权侍卫马军司职事除镇江都统制开禧四年正月至】 　卢彦 【武修郎嘉定四年转武翼郎差充镇江副都统制扬州屯驻兼权都统制职事】 　刘元鼎 【武德大夫吉州刺史江州副都统制改除镇江都统制嘉定五年六月至】 冯榯 【武功大夫开州刺史主管侍卫马军司公事改除镇江都统制嘉定七年十月至】 
右都统制(缺)
嘉定镇江志卷十七
总目(缺) 【宰贰○(钞本无此二字)　案元志内宰贰与参佐分为二门此志宋通判以下叙中亦但言参佐不言宰贰则此卷之首必当补此二字无疑】 
 宰贰 
叙(缺)
 　丹徒县令〔丞佐附〕 【丹徒县令 (丞佐附) ○(钞本此下二页余在元志卷十六)　案钞本宋志内本无丹徒县今必移元志之前半为宋志者其证盖有四焉丹徒丹阳金坛三县皆属于镇江府而丹徒独为附郭之邑今丹阳金坛之令丞簿尉皆载于此志之中而丹徒独缺断无外县尚能采访而本城反遗之理且丹阳县令终于吴符(注云嘉定六年到)金坛县令终于王概(注云嘉定八年十二月到任)皆与卢宪同时而丹徒县令内之莫焕 (注云嘉定八年十一月十九日到)亦与卢宪同时然则陆肃以下莫焕以上俱是宋志而非元志矣此一证也张氏鉴论元志宋太守条云所记宋太守通判皆踵嘉定志作已见彼志者不重出今按张氏之说最为精确太守通判既不与宋志重复则县令亦必不与宋志重复矣夫元志所载丹阳县令始于朱天锡(注云嘉定九年至不言何月今考卢宪之去任在是年七月则天锡之到任必在七月以后矣)金坛县令始于厉思明(注云嘉定十二年至)皆在卢宪以后而丹徒县令内之倪祖义(注云嘉定十一年十二月三日至)亦在卢宪以后然则倪祖义以下始为元志而莫焕以上皆非元志矣此二证也元志之例惟姓名是大字其官阶年月无不小字而丹徒县令一段除壁记外其余皆是大字实与元志之例不同而与宋志之例相合王宏道传注云宰相世系表王纪传注云见徐骑省集侯道济传注云见伊川先生集虞丹徒季丹徒温丹徒等传皆引诗文为证陆肃及徐摛传后又有按语其例皆宋志宰贰门所有而元志宰贰门所无则非元志明矣此三证也下文丹阳金坛二县令下皆注云丞佐附此处丹徒县令下亦然故唐项斯为丹徒尉即列于唐丹徒令后宋陆安民为丹徒丞王深陈沂为丹徒簿叶梦得为丹徒尉即列于宋丹徒令之后皆宋志之例若是元志则丞佐等各为一门不得附于县令后矣金坛县令壁记前云今宰政壁记自咸平段备始其姓名比二邑为详者云云所谓二邑即指丹徒丹阳而言据此则宋志本有丹徒壁记无疑若壁记归于元志则是语为无着矣此四证也有此四证则钞本为传写者之误固显然矣】 
　　　汉陆肃
历丹徒令
按唐宰相世系表肃之父名稠稠之弟名逢逢之孙名穰犹为汉海盐县令于肃为侄行则知肃为东汉人也
　　　宋贾渊
齐书本传自太学博士出为丹徒令升明中萧道成刺南徐嘉渊世学取为骠骑参军
　　　齐沈巑之
为丹徒令以廉自守不事左右浸润日至遂锁系尚方叹曰一见天子足矣上召问之巑之曰臣坐清所以获罪上曰清何以获罪曰无以奉要人上曰要人为谁巑之以手板四面指曰此赤衣诸贤皆是上知其无罪复除丹徒令入县界吏候之谓曰我今重来当以人肝代米不然清名不立
　　　梁虞
丹徒忘其名润州类集有何逊答虞丹徒歌
　　　徐摛
本传晋安王移镇京口摛随府转带郯令
按宋齐志郯县侨治丹徒
　　　唐王宏道
历丹徒令 【宰相世系表】 
　　　季丹徒
忘其名类集宋之问有酬季丹徒见赠诗
　　　温丹徒
忘其名类集皇甫冉与之同登万岁楼有诗
　　　彭彦规
太和中为丹徒令建云腾庙
　　　项斯
会昌中擢进士第为丹徒尉杨敬之爱斯为诗所至称之诗云平生不会藏人善到处逢人说项斯
　　　五代段明府
忘其名南唐用为丹徒令类集有李建勋有赠丹徒段明府二诗
　　　顾彦回
南唐时为丹徒令
　　　宋王纪
太平兴国五年历丹徒令 【见徐骑省集】 
　　　李韶
长编太平兴国八年以殿中丞知丹徒县
　　　陈之奇
字虞卿庆历闲为丹徒令其为政主于爱而民亦爱之故相王岐公珪志其墓
　　　王国为丹徒令 【王国为丹徒令○ (钞本无国字)　案乾隆镇江府志嘉庆丹徒县志所载丹徒县令宋王纪李绍陈知奇之后皆有王国与此志次第正同今据以补入】 
改著作佐郎
　　　丹徒黄令
忘其名官满归王庄定存相遇于泗上以诗别之
　　　侯道济
明道先生程颢伊川先生程颐之外祖以儒学中科第为丹徒县令 【见伊川先生集】 
　　　陈安止
元佑四年为丹徒令
　　　陆安民
为丹徒丞尝咏江际沙田有爱民之意类集有陆仲高送行诗
　　　王深
熙宁闲丹徒主簿有文行南丰先生铭其父墓
　　　陈沂
御史里行洙之弟殿中侍御史师锡之叔丹徒主簿
　　　叶梦得
崇宁闲丹徒尉有所赋诗词在石林集中
宰政旧无壁记前志自苏行冲始
苏行冲 【右宣教郎绍兴元年到】 　钱觉 【右奉议郎绍兴三年到】 　向渡 【右奉议郎绍兴九年到】 　刘觉民 【右通直郎绍兴十二年到】 　柳材 【右宣教郎绍兴十三年到】 　赵学老 【右通直郎绍兴十六年到】 　窦公迈 【右承议郎绍兴十八年到】 　郭堂老 【右承议郎绍兴二十一年到】 　魏之基 【右宣教郎绍兴二十四年到】 　欧阳并 【右通直郎绍兴二十七年到】 　徐宅 【右承议郎绍兴三十一年到】 　吕广 【右通直郎隆兴二年到】 　谢杰 【右宣义郎干道二年到】 　韩元老 【右宣教郎干道五年到】 　何健 【右宣教郎干道九年到】 　周珝 【宣教郎淳熙二年到】 　高畯 【宣教郎淳熙四年到】 　孟致康 【宣教郎淳熙七年到】 　蔡戬 【通直郎淳熙十年到】 　田橡 【朝散郎淳熙十四年到】 　仲庆远 【宣教郎绍兴元年到】 　高得居 【承议郎绍兴四年到】 　张思忠 【承议郎庆元二年闲到】 　李时升 【奉议郎庆元四年到】 　王若水 【宣教郎庆元六年到】 史宜之 【奉议郎嘉泰二年到】 　强向 【奉议郎泰四年】 　林昌 【通直郎开禧三年到】 　赵善涟 【奉议郎嘉定三年到】 　高惟月 【奉议郎嘉定五年到】 　莫焕 【通直郎嘉定八年十一月十九日到】 
　　丹阳县令〔丞佐附〕
　　　宋到
撝齐书本传试守延陵令非所乐去官
　　　齐戴景度
世祖建元元年延陵令上季子庙涌井事 【见齐志祥瑞】 
　　　梁褚澐
本传先曲阿令又延陵令
　　　刘之遴
本传延陵令
　　　王僧恕
延陵令撰季子庙碑文
　　　唐迈之
延陵令有集十一卷 【未详何时人见隋经籍志注姑附于此】 
　　　唐师贤
延陵令有集十五卷 【未详何时人见隋经籍志注亦姑附于此】 
　　　唐杜羔
延陵令 【见宰相世系表】 
　　　沈琰
吴兴人开元十年延陵令与长史高绍同谒季子庙 【见季子碑阴记】 
　　　李令从
永泰元年延陵令刺史韦损开练湖李华作颂载其能如韦公之爱人
　　　邵挚
类集有刘长卿送挚赴延陵令诗
　　　卢少卿
延陵令忘其名类集有李颀送卢少卿赴延陵诗
　　　李延陵
忘其名类集有刘长卿同游紫阳观至华阳洞诗
　　　延陵张宰
忘其名类集有陆龟蒙赠诗
　　　钟重渐
试大理司直兼延陵令类集有重渐题季子庙诗曾旼疑其南唐人
　　　李韶
延陵丞 【见宰相世系表】 
　　　韦少府尉
延陵忘其名附见于此
宋朝仍唐为延陵县非古延陵也古延陵今常之晋陵是已熙宁五年废县为镇隶丹阳析其地属三县后百余年镇官周松年得县令壁记于土中其序文治平四年县令掌文纪撰附于左
刘赟 【淳化元年至】 　张德方 【至道元年】 　王在和 【咸平二年】 　王继明 【咸平五年】 　郑思齐 【景德二年】 　姜固 【祥符元年】 　黄宗望 【祥符三年】 　崔思齐 【祥符六年】 　方仲弓 【祥符九年】 　管昭文 【天禧四年】 　乐成象 【干兴元年】 　吴纪 【天圣二年】 　杨仪 【天圣三年】 　裴谅 【天圣六年】 　郑崇 【天圣九年】 　张文震 【景佑四年】 　赵永 【景佑四年】 　卫登 【宝元二年】 　孙佐 【康定二年】 　孟应之 【庆历二年】 　王琮 【庆历五年】 　陈锐 【皇佑元年】 　牛自诚 【皇佑四年】 　王颐 【至和元年】 　王夷直 【嘉佑二年】 　秦道 【嘉佑五年】 　高大明 【嘉佑八年】 　掌文纪 【治平三年】 
　　　吴顾雍
弱冠自合肥长转曲阿有治迹
　　　吾粲 【吾粲○(钞本吾作吴)　案三国志吴人有吾粲而无吴粲传写者因吾为罕有之姓遂改吾为吴而上文顾雍上复脱去吴字文义遂不可通(张氏鉴谓当作吴吾粲说亦可通然上文尚有顾雍则吴字当在顾雍之上不当在吾粲之上矣)今皆改正(顾雍传云弱冠自合肥长转曲阿有治迹钞本脱冠字今亦据三国志补入)】 
本传字孔休孙河为将军得自选长吏表粲为曲阿丞迁长史治有名迹
　　　孙助
河之子为曲阿长 【见孙桓传注】 
　　　宋孔曲阿
忘其名类集有谢惠连与孔曲阿别诗
　　　齐周洽
汝南人曲阿令廉约无私卒于都水使者无以殡吏人为买棺器武帝闻而罪之曰洽累历名邑而居处不理遂坐无车宅死令吏衣棺之此宜罪贬无论褒恤乃敕不给赠赙 【见傅琰传】 
　　　邱仲孚
梁书本传曲阿令仲孚以拒王敬则功迁山阴令 【详见攻守形势】 
　　　梁褚澐
本传为曲阿令清谨可纪
　　　臧仲博
曲阿令 【见臧质传后】 
　　　江子一
本传曲阿令着美绩
　　　司马寿
曲阿令 【见司马筠传】 
　　　胡颍
陈书本传曲阿令寻领马军
　　　陈拟
本传陈霸先镇朱方拟除步兵校尉曲阿令
　　　周宏贞
本传曲阿令
　　　唐尹元贞
本传文明元年曲阿令徐敬业攻陷润州元贞率兵赴援及战败被擒敬业临以白刃胁令附已元贞词色慷慨竟不屈寻遇害敬业平赠润州刺史谥曰壮
　　　柳尚素
曲阿令 【见柳子厚文集】 
　　　韩晕
丹阳令 【见宰相世系表】 
　　　杜孟寅
永泰元年丹阳令刺史韦损开练湖李华作练塘颂载其能秉韦公之清白
　　　王琼
贞元初丹阳令三年调集皆黜落甚惋愤乃赉百千诣茅山道士叶虚中求奏章以问吉凶虚中年九十余强为奏之其章随香烟飞上缥缈不见食顷复坠地有朱书其末云受金百两折禄三年枉杀二人死后处分后一岁琼暴终
　　　孔绚
丹阳令
　　　李明府
忘其名刘延史有题丹阳李明府后亭三诗 【类集】 包章丹阳令
　　　陆谋
丹阳丞 【见宰相世系表】 
　　　韦广宗
丹阳丞 【同上】 
　　　啖助
本传淹该经术天宝末丹阳主簿秩满屏居
　　　李纮
曲阿尉
　　　李素臣
曲阿尉
　　　郑伦
丹阳尉 【并宰相世系表】 
　　　赵少府
丹阳尉忘其名给事中治亲弟之子类集卢纶有送丹阳赵少府诗
　　　丁少府
忘其名归余杭觐省权德舆以序送之云丁氏子用文谊缘饰吏道尉丹阳三年嘉闻籍甚罢去之日以彩衣归田庐邑中诸生怆离燕之不足俾予序羣言以为贶
　　　樊潜
唐末以射策高等补丹阳尉课考为优 【见徐骑省集】 
　　　五代吕延祯
南唐时知丹阳县镇事兼点检馆驿迎送公事重开练湖有奏状又作铭序
　　　郭道规
南唐时丹阳令称疾辞官
　　　吴淑
以高第补丹阳尉
　　　宋王令
忘其名京口集有丹阳王令即事诗
　　　许元
知丹阳县有练湖决水一寸为漕渠一尺故法盗决湖者罪比杀人会岁大旱元请借湖水溉民田不得报决之州守遣吏按问元曰便民罪令可也竟不能诘由是溉民田万余顷岁乃大丰
　　　苏京
绍圣中宰丹阳寿堂京所立也
　　　张蒙
丹阳令葛胜仲有诗赠之 【见京口集】 
　　　苏携
丹阳丞会令缺行令事陈力二年如实为令者丹阳当东南舟车之冲异时高丽入贡吏并缘掊取方数百里骚然携为区处使者虽至而民不知岁饥赈济携乞米于有司有司难之请至再三必得米则朝夕临视唯恐不均虽邻邑归者亦受而不辞全活千万计
　　　夏竦
以父承皓死事授丹阳主簿上书乞应制举既中擢光禄寺丞通判台州
　　　王致尧
元丰初尉丹阳为丹阳县学记
　　　虞元佐
丹阳尉郡人苏师德仁仲有赠诗 【见京口集】 
宰政旧无壁记前志始于赵公达今本县题名自政和闲姚鹏始
姚鹏 【承议郎政和八年到】 　刘侨 【从政郎宣和四年到】 　赵公达 【建炎元年到】 　崔世雍 【建炎三年到】 　陈彦忠 【建炎四年到】 　李唐 【绍兴元年到】 　朱郁 【绍兴二年到】 　沈咏 【绍兴三年到】 　王绛 【绍兴五年到】 　章复 【绍兴七年到】 　吴芑 【绍兴十年到】 　刘长民 【绍兴十三年到】 　时檄 【绍兴十五年到】 　苏忠规 【绍兴十八年到】 　陶之真 【绍兴二十六年到】 　毛兟 【绍兴二十五年到】 　梅时 【绍兴二十六年到】 　韩贽冑 【绍兴二十九年到】 　胡杰 【绍兴三十年到】 　燕世弼 【隆兴二年到】 　施广成 【干道三年到】 　陈玠 【干道五年到】 　李漳 【干道七年到】 　徐安国 【干道八年到】 　孙泰辅 【淳熙二年到】 　李应 【淳熙四年到】 　张用之 【淳熙五年到】 　韦潜心 【淳熙七年到】 　曹畋 【淳熙八年到】 　章樾 【淳熙十一年到】 　陈环中 【淳熙十四年到】 　高栋 【淳熙十六年到】 　王括 【绍兴三年到】 　赵师傃 【庆元元年到】 　张再兴 【庆元四年到】 　施济 【庆元四年到】 　朱处大 【嘉泰二年到】 　陈廉 【嘉泰三年到】 　孙文达 【嘉泰四年到】 　李百寿 【开禧二年到】 　徐文度 【嘉定二年到】 　吴符 【从政郎嘉定六年到】 
　　金坛县令〔丞佐附〕 
　　　唐岑羲
金坛令颇有治绩以文吏著名宰相语本道巡察御史曰毋遗江东三岑乃荐羲为汜水令
　　　武平一
本传中宗时尝因诗颂规诫元宗立贬苏州参军徙金坛令被责而名不衰
　　　刘彦回
开元中自侍御史左迁金坛令彦回以直贬终守清节琴樽自娱吏民畏爱之
　　　徐有邻
金坛令 【见宰相世系表】 
　　　武谭
金坛令 【见宰相世系表】 
　　　李晤
金坛令 【见宗室世系表】 
胡玘永泰元年金坛令刺史韦损开练湖李华作颂载其能禀韦公之成规
　　　姚合
武功人金坛令筑武功台于金坛县衙西池中有石记
　　　樊谕
金坛令 【见徐骑省集】 
　　　王甲
开元末金坛丞 【见太平广记】 
　　　萧颖士
金坛尉将赴金坛有诗别二补阙三拾遗 【见文粹】 
　　　韦泛
大历初金坛尉 【见太平广记】 
　　　宋吴中复
字仲庶金坛令景佑中擢第时上锡羣进士诗其卒章有清修之训中复建亭取以为名士大夫咸咏歌之姚辟以书抵王存曰子熟吴君治不可以嘿存因为诗云
　　　曾长官
元丰闲金坛令奏请乞开夹苎千渎以兴水利降旨委江东及两浙两路监司相度
按东坡集不言其名考金坛县记止云庆历中有曾旦为宰庆历去元丰甫三十余年岂县记逸之耶
　　　李坦
长编崇宁三年以将仕郎为金坛主簿特迁承务郎
　　　曾憓
金坛主簿 【见浮溪集】 
　　　江寓
金坛尉位虽卑有爱民之心 【见苕溪集】 
今宰政壁记自咸平初段备始其姓名比二邑为详者有许德之裒于大观赵沔纂于建炎周茂刊于绍兴也
段备 【咸平元年到】 　任宗谔 【咸平五年到】 　邱士衡 【祥符元年到】 　高浃 【天禧元年到】 　陶实 【天禧五年到】 　施牧 【天圣元年到】 　王用宾 【天圣四年到】 　赵时 【天圣八年到】 　李昭寿 【明道元年到】 　孙觊 【景佑二年到】 　孙琬 【康定元年到】 　李元 【康定二年到】 　吴中复 【庆历二年到】 　曾旦 【庆历七年到】 　孟滋 【皇佑二年到】 　毕之翰 【皇佑四年到】 　林昌符 【嘉佑元年到】 　向宗旦 【嘉佑四年到】 　吕全 【嘉佑六年到】 　李越 【治平元年到】 　李湜 【熙宁二年到】 　汪毂 【熙宁四年到】 　沈元 【熙宁五年到】 　林景行 【熙宁六年到】 　牟概 【元丰二年到】 　吴彦 【元丰三年到】 　叶唐稷 【元丰六年到】 　李镇 【元佑二年到】 　项传 【元佑五年到】 　上官合 【绍圣元年到】 　瑱瓛 【绍圣四年到】 　江汝言 【建中靖国元年到】 　李元升 【崇宁二年到】 　虞龚明 【崇宁四年到】 　许德之 【大观二年到】 　周方将 【政和元年到】 　虞远 【政和四年到】 　向汲 【政和六年到宣和四年再到】 　陶旊 【政和八年到】 　林极 【宣和三年到】 　周元亨 【宣和五年到任】 　钱诩 【靖康元年到任】 　杨德载 【建炎二年到任】 　赵沔 【建炎三年到任】 　胡思忠 【绍兴二年以贼变迎敌遇害赠三官与一子恩泽】 　周茂 【绍兴二年到任】 　朱琰 【绍兴四年到任】 　张珰 【绍兴七年到任】 　沈松年 【绍兴十年到任】 　吴仁 【绍兴十一年到任】 　孙卫 【绍兴十二年到任】 　赵铿 【绍兴十四年到任】 　庄王寿 【绍兴十五年到任】 　赵公称 【绍兴十七年到任】 　魏彦机 【绍兴二十年到任】 　苏奕世 【绍兴二十一年到任】 　宋大年 【绍兴二十四年到任】 　胡绍 【绍兴二十七年到任】 　尤着 【绍兴二十八年到任】 　潘文礼 【绍兴三十一年到任】 　胡当可 【绍兴三十二年到任】 　赵埙 【干道元年到任】 　倪穆 【干道三年到任】 　张用成 【干道五年到任】 　朱呆 【干道八年到任】 　蒋楩 【淳熙二年到任】 　赵不俇 【淳熙四年到任】 　周庸 【淳熙六年到任】 　张佐 【淳熙九年到任】 　胡大成 【淳熙十二年到任】 　曹熙 【淳熙十五年到任】 　楼鋐 【绍熙元年到任】 　李松 【绍熙三年到任】 　许昌期 【庆元元年到任】 　孔元忠 【庆元五年到任】 　李直柄 【庆元五年到任】 　韩冠卿 【嘉泰元年到任】 　赵师与心 【嘉泰三年到任】 　陶廷俊 【开禧二年到任】 　黄朴 【嘉定二年到任】 　唐士列 【嘉定四年到任】 　石不矜 【承事郎嘉定五年到任】 　王概 【宣教郎嘉定八年十二月到任】 
　寓治 【寓治○(钞本此下数页在元志卷十七)　案寓治门内主管文字及准备差遣等官或淳佑时始设在嘉定之后或其官虽设于嘉定之前而其人一无可考俱不便移入嘉定志惟总领所官自胡纺至宋均粮料院官自薛尚贤至赵崇谟干办公事官自张孝曾至喻兴之其到任年月皆在嘉定九年以前自当移入此志寓治叙载洪适记文但言宰臣而不言宋以记之词义核之当是宋人所载而非元人所载今亦移入此志(主管公事叙云亦总领所属干办公事叙云亦总领所属官二亦字皆对粮料院叙隶总领所而言主管公事淳佑三年始置嘉定志中既不应载自当仍归元志若粮料院叙移入宋志则主管公事叙中亦字为无根矣粮料院叙既不可移则干办公事叙亦不可移明矣)】 
治以寓名葢谓其或置或废非郡县之比也然其闲多名公巨卿往往致位宰辅故不得而略焉题名记在本所宰臣洪适奉使时立 【其文曰初大参孟公开江淮荆浙都督府请用民部长贰居建康总领军须于是贰卿姚舜明以选行其后狄人来约和我师之在边城者皆敛而休于江之南分中都官置四总领京口建康武昌与蜀之利州其理所也京口葢山阳韩侯世忠之师近岁又掌江阴所屯凡供军之物民部计其实下江浙数州水输陆送无虚旬督其稽逗劝其能否有刺举之权颇得淮盐所算酒垆所榷以澹用月受诸军所作戎器藏之库岁收营田所获归之官招选士卒则甲乙呼辩涅之于庭下删汰老疾则集有秩者第功伐如铨注之法川蜀纲马至别其良驽则印之濒塞有互市则提其要凡关所隶者听其讼或边防军政不常之事则惟朝廷所命至于察虚伪谨出内抱公灭私则存乎其人其表笺谢庆之式大抵同外台以王人故序乎方伯部使者之上所谓报发军马文书或曰犹古之监军非也子短力弱材以毛锥子进金谷之事未之学也代匮于斯旬有八月当疆场未宁多垒增灶之际饟道所出远抵海泗而襁负东归解编北堂者费益无艺乏兴满谪上印绶而去且有日国家方整饬武备规恢再造之业他时归马偃革则是官可省矣吏无掌固文牍残阙前数人已不能纪惧后来之帚没没也乃摉次而志之石隆兴元年九月志】 
　　总领所
胡纺 【右中奉大夫司农少卿绍兴十一年六月到十二年十月除卿十一月罢】 　吕希常 【右朝散郎司农少卿绍兴十二年十二月到十三年闰四月易淮西】 　吴彦璋 【右朝奉大夫太府少卿绍兴十三年闰四月到十四年九月除广西提刑】 　林大声 【左朝请大夫太府少卿绍兴十四年十月到十六年三月除江东运副】 　华初成 【右朝散郎太府寺丞绍兴十六年三月到五月供职行在】 　荣薿 【右朝奉大夫仓部郎中绍兴十六年五月到十七年二月知镇江府】 　周石 【右朝请郎金部员外郎绍兴十七年二月到升郎中累转朝请大夫二十五年八月除直秘阁江东运副】 　苏振 【右朝散郎太府寺丞绍兴二十五年八月到二十六年五月罢】 　董苹 【右朝请大夫金部郎中绍兴二十六年五月到二十八年三月除直秘阁知镇江府】 　朱夏卿 【右永议郎司农寺丞绍兴二十八年三月到转朝奉郎升户部员外郎司农少卿三十二年三月供职行在】 　徐康 【右朝请大夫户部员外郎绍兴三十二年三月到四月主管台州崇道观】 　洪适 【左朝请大夫户部员外郎绍兴三十二年四月到升郎中司农少卿隆兴二年三月供职行在】 　王弗 【右中散大夫行司农少卿兼措置江淮等路营田隆兴二年三月到明年三月除刑部侍郎】 　张津 【右朝散郎度支员外郎兼措置营田干道元年三月到八月罢】 　赵公称 【左朝奉大夫户部郎中兼提领措置屯田干道元年九月到转朝散大夫二年四月主管崇道观】 　韩元龙 【右朝奉郎户部员外郎干道二年四月到升郎中十一月主管台州崇道观】 　韩彦直 【左朝议大夫户部郎中干道二年十二月到除司农少卿四年二月除直龙图阁江西运副】 　吕擢 【右朝请大夫司农少卿干道四年三月到六年二月罢】 　蔡洸 【右朝散郎度支员外郎干道六年三月到四月除直秘阁知镇江府】 　沈复 【左朝请郎太府少卿干道六年四月淮东总领并归淮西通领八月改除湖广总领】 　张松 【右中奉大夫直显谟阁江东运副干道六年五月兼权两淮总领十一月除太府少卿两淮总领十二月奉旨复置淮东总领罢通领知镇江府蔡洸暂兼】 　唐琢 【右朝请大夫太府卿干道七年三月到五月罢】 　蔡洸 【右朝请郎司农少卿干道七年五月到除司农卿九年正月除户部侍郎】 　曾逮 【右朝散郎户部员外郎干道九年到八月改直显谟阁知荆南府】 　胡与可 【右朝奉郎户部员外郎干道九年九月到淳熙元年四月除直敷文阁知临安府】 　许子中 【承议郎户部员外郎淳熙元年四月到转朝奉郎二年正月宫观】 　钱良臣 【奉议郎试军器少监兼户部郎官淳熙二年正月到升守太府少卿累转朝散郎四年正月除起居郎】 　赵思 【朝奉郎户部员外郎淳熙四年二月到九月除起居舍人】 　叶翥 【朝奉郎金部员外郎淳熙四年十一月到转朝散郎除司农卿七年八月除户部侍郎】 　宇文子震 【朝奉郎秘书省著作郎兼权户部郎官淳熙七年十月到九年二月除国子司业】 　朱佺 【朝奉大夫太府少卿淳熙九年二月到转朝散大夫十年八月丁母忧】 　吴琚 【朝散郎户部员外郎淳熙十年八月到除司农少卿累转朝奉大夫十四年十二月除敷文阁待制在京宫观】 　赵师（上睪下廾） 【朝请郎户部员外郎淳熙十四年十二月到升郎中累转朝散大夫十六年闰月除太府少卿】 　钱端忠 【朝议大夫金部郎中绍熙元年七月到二年十二月改司农少卿淮西总领】 　刘颖 【朝请大夫户部郎中绍熙元年七月到二年十二月改司农少卿淮西总领】 　吴珽 【朝奉郎守太府少卿绍兴三年正月到授太府卿累转朝请郎五年十一月赴行在奏事换授福州观察使】 　叶适 【朝请郎试太府卿绍熙五年十二月到庆元二年三月罢】 　朱希颜 【中大夫行太府少卿庆元二年四月到除太府卿四年二月召赴行在供职】 　沈作宾 【朝请大夫太府少卿庆元四年二月到除太府卿五年九月除直龙图阁知绍兴府】 　薛绍 【朝散大夫户部员外郎庆元五年十月到升郎中转朝请大夫除太府少卿二年七月除太常少卿】 　梁季珌 【朝请大夫户部郎中嘉泰二年八月到转朝议大夫除太府卿开禧元年九月除中书门下省检正诸房公事】 　赵不儳 【朝散大夫户部郎中开禧元年十月到二年四月罢】 　林祖洽 【中奉大夫守司农卿开禧二年四月到八月除秘阁修撰改差知太平州】 　程准 【朝散大夫户部郎中开禧二年八月到转朝请大夫三年五月宫观】 　叶籈 【降授朝奉郎守太府少卿开禧三年六月到叙转朝奉大夫嘉定元年八月致仕】 　汪文振 【朝散大夫司农少卿嘉定元年九月到二年七月与监司州郡差遣】 　林祖洽 【中奉大夫权户部侍郎嘉定二年七月到转中大夫授试户部侍郎四年四月除职到部】 　钱仲彪 【中大夫守司农卿嘉定四年六月到八年八月除大理卿召赴行在供职】 　宋均 【朝请郎守尚书户部郎中嘉定八年八月到】 
　　粮料院
薛尚贤　汤东辅　常□□　杜天启　宋惠畴　翟绂　李济老　刘唐稽　王子咏　葛立象　曾协　陆之渊　何几先　何侑　沈崈一　李峄　韦能谦　陆楠　赵不愚　陈杞　陈字　赵公豫　姜处厚　沈杞　周益　杨王休　韩亚卿　陈良弼　赵师谊　章葴　王尚通　赵汝砺　王斐　徐盈　黄谦　王百揆　胡监　舒杲　赵师鼎 【承议郎嘉定七年五月至】 　赵崇模 【奉议郎嘉定八年六月至】 
　　干办公事
张孝曾　姚松　陈如晦　鲍礼叔　张临　张洌　周荃　乔颢　周承勋　赵默　赵公伾　夏蹈中　陈景思　沈程　苏渭　柴几　赵彦掞　何处仁　应镛　赵佑夫　司马述　喻兴之
嘉定镇江志卷十八 【嘉定镇江志卷十八○(钞本作卷十九)　案此卷纪人物始于汉包咸终于五代吴淑皆宋以前之人钞本反列宋人于此卷前张氏鉴云人物先本朝而后前代亦此志创例严氏元照云唐五代以前人反在十九卷皆编次之疏也今考卷二十释道两门以时代先后为叙不应人物门独变其例况刺守参佐等类皆先述前代后述宋朝尤不应人物门内编次独有颠倒此必传写之误也今特改正(钞本卷十七所纪者皆宋人今改为卷十九钞本卷十八所纪者亦宋人张氏鉴云此卷篇袠甚少似有佚脱今考苏师德以下半页余陈丞相以下数行皆当移入附录则所存者惟汤模以下两行向舍人以下数行合计不及半页自不必另为一卷兹移入十九卷之末以符钞本之卷数盖宋志增补一卷删并一卷其数正相当也)】 
　人物
叙(缺)
　　汉包咸
字子长曲阿人习鲁诗论语举孝廉除郎中建武中以论语授皇太子拜谏议大夫侍中左中郎将永平五年迁大鸿胪病笃显宗亲驾临视年七十一卒
　　吴殷礼
字德嗣云阳人年十九守吴县丞召除郎中终于零陵太守　基礼子官至无难督　巨字符大基子官偏将军终苍梧太守　佑字庆元巨弟官至吴郡太守
　　宏咨
曲阿人大帝之姊壻　璆咨孙为五官中郎将迁中书令太子少傅
　　韦曜
字宏嗣云阳人本名昭史为晋讳之少好学除西安令迁尚书郎太子中庶子历黄门侍郎孙亮即位为太史令撰定吴书孙休践祚转中书郎博士祭酒孙皓即位封高陵亭侯迁中书仆射侍中常领左国史　隆曜子亦有文学
　　华核
字永先武进人 【即丹徒】 为上虞尉典农都尉入为秘府郎迁中书丞孙皓即位封徐陵亭侯迁东观令领右国史天册元年以微谴免数岁卒
　　左思
字公行云阳人历会稽余杭长沙三郡太守
　　晋祖逖
字士稚居丹徒之京口元帝用为奋威将军豫州刺史渡江中流击楫自誓曰逖不能清中原而复济者有如大江后果克复晋土进镇西将军卒　纳字士言逖兄元帝用为军谘祭酒后除光禄大夫卒　约字士少逖弟随逖渡江元帝用为掾属转从事中郎逖卒自侍中代逖为平西将军豫州刺史以功封五等侯进号镇西将军　涣逖子官沛国内史
　　刘混
居丹徒官武原令　靖混子官东安太守　翘靖子官郡功曹　淳混弟官正员郎　岩淳子官海西令　涓岩之子官彭城内史
　　刘爽
居京口官尚书都官郎山阴令　仲道爽子刘裕克京城以补建武参军与孟昶留守事定以为余姚令卒官　钦之仲道子官右军参军
　　刘回
居京口官中山太守
 　刘建
家京口官征虏将军　牢之字道坚建子以勇应募谢元用为参军破符坚将迁鹰扬将军 【迁鹰扬将军○(钞本鹰作英)　案晋书刘牢之传作鹰字今据以改正下文徐羡之条云除鹰扬将军钞本亦误作英扬今据宋书本传改正】 广陵相进平谯城迁龙骧将军彭城内史以功赐爵武冈县男攻慕容垂军败召还顷之复为龙骧将军领彭城太守王恭讨王国宝为府司马领南彭城内史加辅国将军破王廞领晋陵太守王恭败死代恭都督镇京口东讨孙恩进拜前将军都督吴郡诸军事进号镇北将军都督会稽五郡元兴初讨桓元为前锋都督征西将军领江州事元显败为征东将军会稽太守将袭桓元犹豫不决而死丧归丹徒　敬宣字万寿牢之子起家为王恭前军参军又参元显征虏军事转咨议参军加宁朔将军隆安三年孙恩为乱敬宣进平会稽加临淮太守迁后军从事中郎元显进号骠骑仍随府转寻进号辅国将军牢之败敬宣奔洛阳刘裕平京口手书召敬宣即驰还为辅国将军晋陵太守袭封武冈县男迁建威将军江州刺史寻除冠军将军宣城内史襄城太守义熙三年假节监征蜀诸军事五年刘裕伐鲜卑除中军咨议参军加冠军将军卢循逼京师迁使持节督马头淮西诸郡军事镇蛮护军淮南安丰二郡太守梁国内史循走从刘裕南讨转左卫将军加散骑常侍出为使持节督北青州郡军事征虏将军北青州刺史领清河太守寻领冀州刺史十一年进号右将军俄为小将王猛子所害年四十五
　　刘毅
字希乐居京口初为桓宏中兵参军从刘裕诛桓修又诛桓宏以功为冠军将军青州刺史诛桓元进平巴陵为使持节兖州刺史转抚军将军都督豫州等诸州事豫州刺史以克复功封南平郡开国公兼都督宣城军事给鼓吹一部进拜卫将军开府仪同三司寻为江州都督迁荆州刺史都督诸军事后贰于裕为裕所诛　镇之字仲德毅从父以左光禄大夫召不就年九十余卒　模毅兄毅败奔襄阳鲁宗之斩送刘裕　迈字伯羣毅兄初为殷仲堪中兵参军后为晋陵太守封东安侯为桓元所害　藩毅从弟刘裕义旗建为龙骧将军后迁兖州刺史义熙八年毅刺荆州请藩为副贰裕疑毅伪许之九月藩入朝裕命收藩赐死自表讨毅刘简之世居京口历官至通直常侍少府太尉咨议参军封晋安县五等侯　谦之简之弟义熙末为始兴相行州事迁振威将军广州刺史后至太中大夫　虔之简之弟为江夏相赠梁秦二州刺史封新康县男
　　徐宁
东海郯人 【侨治丹徒】 为舆县令以疾去职桓彝荐之庾亮迁吏部郎终左将军江州刺史　祚之宁子官上虞令　钦之宁孙官秘书监
　　徐澄之
永嘉之乱率子弟南渡江家于京口官州治中　藻澄之子官都水使者　邈藻子孝武帝招延儒学谢安举以应选年四十四补中书舍人迁散骑常侍转祠部郎前卫率领本郡大中正授太子经安帝即位拜骁骑将军隆安元年遭父忧以哀毁卒年五十四　广字野民邈弟谢元为徐州辟从事转镇北参军孝武世除秘书郎典校秘书省转员外散骑郎祠部郎元显引为中军参军迁领军长史大将军文学祭酒义熙初除镇军咨议参军领记室封乐成县五等侯转员外散骑常侍领著作郎撰成国史迁骁卫将军领徐州大中正转员外常侍大司农迁秘书监归老京口年七十四卒　浩邈子散骑侍郎镇南将军何无忌请为功曹出补西阳太守与无忌俱为卢循所害
　　王雅
字茂达东海郯人魏卫将军肃之曾孙州檄主簿举秀才除郎中出补永兴令累迁尚书左右丞历廷尉侍中左卫将军丹阳尹领太子左卫率迁太子少傅转领军尚书散骑常侍终左仆射隆安四年卒年六十七追赠光禄大夫仪同三司　准之雅子官散骑侍郎司徒左长史　协之准之弟官黄门　延年准之子官员外常侍
　　孟珩
居京口官河南尹　渊珩孙官右光禄大夫　绰渊子官给事中光禄勋赠金紫光禄大夫
　　孟馥
家京口官中护军　昶馥子为青州主簿刘裕为徐州昶为长史桓元平为丹阳尹裕北讨监中军留府事后至尚书仆射
　　臧汪
字山甫家居京口官尚书郎　隽字宣义汪子官郡功曹　熹字义和隽次子初参刘裕镇军事员外散骑侍郎领东海太守以建义功封始兴县五等侯又参刘裕车骑中军军事建威将军临海太守召拜散骑常侍母忧去职起为宁朔将军领建平巴东二郡太守义熙九年卒年三十九赠光禄勋
　　何伦
东海郯人官右卫将军　肹伦侄官益阳令
　　何无忌
居京口州辟从事转太学博士为东海王国中尉加广武将军同刘裕起义败走桓元迁辅国将军琅邪内史桓谦等败走侍卫安帝还京师督豫州等五郡军事右将军豫州刺史加节甲仗五十人入殿未之职迁会稽内史督江东五郡军事给鼓吹一部义熙二年迁都督八郡军事江州刺史以兴复之功封安城郡开国公增督司州之宏农扬州之松滋加散骑侍郎进镇南将军徐道覆顺流而下无忌督战握节死之诏赠侍中司空谥忠肃
　　殷确
曲阿人官参军赠散骑侍郎
　　殷旷之
居丹徒仕至剡令
　　萧源之
字君流南兰陵人 【曲阿县东五十里】 宅在曲阿墓在京口历中书黄门郎徐兖二州刺史冠军将军南琅邪太守赠前将军
　　诸葛长民
居丹徒桓元引为参军平西军事同刘裕建义为扬武将军从讨桓元拜辅国将军宣城内史击走桓歆封新涂县公以本官督淮北诸军事义熙初击走慕容超进使持节督青扬二州诸军事青州刺史领晋陵太守卢循平转督豫州等诸军事豫州刺史领淮南太守裕讨刘毅长民监太尉留府事裕疑而杀之　黎民长民弟刘毅被诛长民犹豫未发为裕所杀使收黎民骁勇绝人与捕者苦战而死　幼民黎民弟为大司马参军二兄被杀逃于山中裕追擒杀之
　　檀凭之
字庆子居京口初为会稽王骠骑行参军转桓修长流参军领东莞太守加宁远将军刘裕建义以为建武将军与桓元将皇甫敷战罗落桥为敷军所害赠冀州刺史义熙初诏加赠散骑常侍封曲阿县公
　　宋刘道怜
居京口高祖从弟为徐州从事史桓元走除员外散骑侍郎寻迁建威将军南彭城内史高祖镇京口进号龙骧将军领堂邑太守义熙二年加使持节监征蜀诸军事以义勋封新兴县五等侯四年为并州刺史义昌太守进号征虏将军督淮北军郡事北东海太守又封新淦县男从征广固加使持节进号左将军七年解并州加北徐州刺史镇彭城八年召为都督兖青二州晋陵京口淮南诸军郡事兖青州刺史还镇京口九年改封竟陵县公十一年进号中军将军加散骑常侍给鼓吹一部十二年监留府事江陵平都督七州诸军骠骑将军开府仪同三司镇护南蛮校尉荆州刺史召还为侍中都督徐兖青三州扬州之晋陵诸军事徐兖二州刺史元兴元年进位司空再镇京口高祖受命进位太尉封长沙王永初三年薨年五十五追赠太傅　道规字道则高祖少弟初为征虏中兵参军诛桓宏为振武将军义昌太守江陵平进号辅国将军督淮北诸军事并州刺史义昌太守进督九郡诸军事以义勋封华容县公迁使持节都督六州司州之河南诸军事领护南蛮校尉荆州刺史桓谦平进号征西将军又进大将军开府仪同三司加散骑常侍改授二州六郡诸军事豫州刺史以疾薨年四十三追赠侍中司徒谥烈武进封南郡公高祖受命赠大司马追封临川王　遵考高祖族弟始为振武参军预讨卢循封乡侯随高祖定长安督五郡诸军□辅国将军并州刺史除游击将军迁冠军将军高祖即位封营浦县侯以本号为彭城沛三郡太守景平初迁右卫将军元嘉二年出为征虏将军淮南太守三年转使持节领护军入直殿省出为使持节督四州六郡诸军征虏将军宁蛮校尉雍州刺史襄阳新野二郡太守七年除太子右卫率加给事中八年督南徐兖州之江北淮南诸军事南兖州刺史领广陵太守召为侍中领后军将军徙太常九年迁右卫将军加散骑常侍十五年领徐州大中正太子中庶子监徐兖二州豫州之梁郡诸军事前将军徐兖二州刺史未之镇留为侍中领左卫将军十六年出为持节监四州四郡诸军事豫州刺史领南梁郡太守二十五年召为领军三十年复出为使持节监豫州刺史进号安西将军镇西将军孝建二年迁尚书左仆射三年转丹阳尹五年迁尚书左仆射金紫光禄大夫废帝即位迁特进右光禄大夫景和元年出督南豫州诸军事南豫州刺史太宗即位为侍中领崇宪太仆泰始五年赐几杖四时珍味后废帝即位进左光禄大夫元徽元年卒年八十二谥元　义欣道怜长子嗣封为员外散骑侍郎历中领军征虏将军青州刺史魏郡太守元嘉元年进号后将军加散骑常侍三年为南兖州刺史七年迁使持节监四州诸军豫州刺史十年进号镇军将军进监为都督十六年薨年三十六追赠散骑常侍征西将军开府仪同三司谥成　义融义欣弟永初元年封桂阳县侯历侍左卫军领太子中庶子五兵尚书领军元嘉十八年卒追赠车骑将军谥恭　义宗字伯奴义融弟赐爵新渝县男永初九年进爵为侯历黄门侍郎太子左卫率转侍中太子詹事加散骑常侍征虏将军南兖州刺史元嘉二十一年卒追赠平北将军谥惠　义宾义宗弟元嘉二年封新野县侯六年改封兴安县侯黄门郎秘书监左卫将军转辅国将军徐州刺史二十五年卒追赠后将军谥肃　义綦义宾弟元嘉六年封营道县侯历右卫将军湘州刺史孝建二年卒赠平南将军谥僖　义庆道规子年十三袭封南郡公义熙十二年从伐长安拜辅国将军北青州刺史徙督豫州诸军豫州刺史复督淮北诸军事永初元年袭封临川王召为侍中元嘉元年转散骑常侍秘书监徙度支尚书迁丹阳令六年加尚书左仆射八年加中书令进号前将军九年出为使持节都督七州诸军平西将军荆州刺史十六年改散骑常侍荆州刺史卫将军十七年即本号都督六州诸军事南兖州刺史寻加开府仪同三司二十一年薨年四十三追赠侍中司空谥康　思考遵考从弟官豫章会稽太守兼徐州刺史泰始元年以散骑常侍金紫光禄大夫卒年七十五追赠特进　琨之遵考子初为竟陵王诞司空主簿诞作乱以琨之为中兵参军不就死之追赠黄门郎
　　刘穆之
字道和世居京口初为琅邪府主簿从高祖平京邑迁尚书祠部郎复为府主簿记室录事参军领堂邑太守以功封西华县五等子转中军太尉司马义熙八年加丹阳尹建威将军置佐史诸葛长民诛进前将军十一年迁尚书右仆射领选十二年转左仆射领监军中军二府军司甲仗五十人入居东城十三年疾笃十一月卒年五十八追赠散骑常侍卫将军开府仪同三司重赠侍中司徒封南昌县侯高祖受禅思佐命元勋诏进南康郡公谥文宣元嘉九年配食高祖庙庭　虑之穆之子仕至员外散骑常侍　邕虑之子嗣封　式之字廷叔穆之中子累迁相国中兵参军太子中舍人黄门侍郎宁朔将军宣城淮南二郡太守还为太子右率右卫将军吴郡太守卒追赠征虏将军以从征关洛功封德阳县五等侯谥恭　敳式之长子为太宰从事中郎世祖初转黄门侍郎　衍敳弟大明末为黄门郎出为豫章内史终中护军　瑀字茂琳衍弟补南徐州别驾从事史迁从事中郎领淮南太守元嘉二十九年出为宁远将军益州刺史转青州刺史世祖即位召为御史中丞寻转右卫将军孝建三年除辅国将军益州刺史俄免官大明元年起为东阳太守二年迁吴兴太守卒谥刚　子卷瑀子官南徐州别驾　藏子卷弟官尚书左丞　正之穆之少子官中书黄门侍郎太子右卫率宁朔将军江夏内史　裒正之子官至始兴相刘秀之字道宝世居京口景平二年除驸马都尉奉朝请家贫求为广陵郡丞仍除抚军出为无锡阳羡乌程令并着能名元嘉十六年迁建康令除尚书中兵郎世祖镇襄阳以为抚军录事参军襄阳令改领广平太守二十五年除督梁南北秦三州诸军事宁远将军西戎校尉梁南秦二州刺史迁使持节督益宁二州诸军事宁朔将军益州刺史进号征虏将军改督为监封康乐县侯迁监郢州诸军事郢州刺史未就大明元年召为右卫将军迁丹阳尹三年拜尚书右仆射领太子右卫率五年出为使持节散骑常侍都督诸军事安北将军宁蛮校尉雍州刺史未行卒年六十八诏赠侍中司空谥忠成　景远秀之子官至前军将军嗣封　隽景远子嗣封齐受禅国除　粹之秀之弟官晋陵太守
　　刘粹
字道冲家京口初为州从事高祖克京城参建武军事从平京邑转参镇军事寻加建武将军沛郡太守又领下邳太守复为车骑中军参军以功封西安县五等侯转中军咨议参军卢循逼京邑奉太祖镇京口转游击将军迁建威将军江夏相卫将军刘毅平封滠县男母忧去职起为宁朔将军竟陵太守进号辅国将军迁相国右司马侍中中军司马冠军将军迁左卫将军永初元年以佐命功改封建安县侯二年督江北淮南郡事征虏将军广陵太守三年以本号督四州三郡诸军事豫州刺史领梁郡太守镇寿阳景平二年贬宁朔将军太祖即位迁使持节督四州六郡诸军事领宁蛮校尉雍州刺史襄阳新野二郡太守元嘉四年卒年五十三追赠安北将军　旷之粹子嗣封官至晋熙太守　琛旷之子嗣封卒无子国除　亮琛弟升明末官尚书驾部郎　怀之粹庶长子官临川内史　道济粹弟为尚书起部郎车骑从事中郎抚军司马河东太守迁振武将军益州刺史卒　损字子骞粹族弟元嘉中历职义兴太守迁吴郡太守卒赠太常
　　刘伯龙
居京口历位尚书左丞少府武陵太守
　　刘康祖
世居京口初为长沙王镇军参军转员外散骑侍郎被劾罢为员外郎转太子左积弩将军世祖刺豫州镇历阳以康祖为征虏中兵参军转太子翊军校尉迁安蛮府司马转左军将军赠益州刺史谥壮
　　刘道产
世居京口初为辅国参军无锡令加振武将军除宁远将军巴西梓潼二郡太守还为骠骑中兵参军元嘉三年督梁南秦二州诸军事刺史西戎校尉七年召为后军将军八年迁左将军咨议参军仍持节督三州六郡诸军事宁蛮校尉雍州刺史襄阳太守十三年进号辅国将军十九年卒追赠征虏将军谥襄　道锡道产弟为广威将军巴西梓潼二郡太守迁冠军咨议参军又迁扬烈将军广州刺史卒　延孙道产长子初为徐州主簿举秀才司徒行参军尚书都官郎钱塘令中兵参军南清河太守世祖为徐州补治中从事史世祖即位为侍中领前军将军封东昌县侯改领卫尉孝建元年迁丹阳尹出为冠军将军吴兴太守置佐史召为尚书右仆射领徐州大中正三年又出为南兖州刺史加散骑常侍徙为使持节监四州二郡诸军事镇军将军宁蛮校尉雍州刺史以疾不行大明元年除金紫光禄大夫领太子詹事出为南徐州刺史三年进号车骑将军加散骑常侍给鼓吹一部五年召为侍中尚书左仆射领护军将军六年卒年五十二赠司徒给班剑二十人谥文穆　质延孙子嗣封泰始中国除　延熙延孙弟大明中为司徒右长史黄门郎临海义兴太守刘宏之惔四世孙官给事中　惠宏之子官治书侍御史临贺太守
　　虞邱进
字豫之东海郯人少时随谢元讨符坚有功封关内侯征孙恩破卢循定京邑除燕国内史义熙二年除龙骧将军封龙川县五等侯除鄱阳太守斩徐道覆除宁蛮护军寻阳太守领文武刘毅平补太尉行参军寻加振威将军九年以前后功封望蔡县男加龙骧将军辅国将军山阳太守迁秦郡太守督陈留郡事永初二年迁太子右卫率卒官年六十进爵子　耕进子嗣封　袭祖耕子嗣封　世宝袭祖子嗣封齐受禅国除檀韶字令孙世居京口初辟南徐州从事西曹主簿辅国司马从高祖平京城行参建武将军事都邑既平为镇军将军加宁远将军东海太守进号建武将军迁龙骧将军秦郡太守北陈留内史以平桓元功封巴邱县侯参车骑将军事迁骑将中军咨议参军加宁朔将军领北琅邪太守琅邪内史讨卢循有功更封宜阳县侯义熙七年号辅国将军八年丁母忧起为冠军将军迁淮南太守镇姑熟寻进号左将军领本州岛岛岛大中正十二年督二郡诸军事江州刺史高祖受命以佐命功增食邑永初二年卒年五十六追赠安南将军加散骑常侍　绪韶子嗣封　臻字系宗韶次子位员外郎　遐臻子嗣封　珪字伯玉臻次子历沅南令板征北行参军终安成郡丞　秪字恭叔韶弟少为孙无终辅国参军复为王诞龙骧参军从高祖克京城参建武军事京邑平参镇军事加振武将军除龙骧将军秦郡太守北陈留内史加宁朔将军封西昌县侯义熙五年入为中书侍郎八年迁右卫将军出为辅国将军宣城内史即本号督江北淮南军郡事青州刺史广陵相进号征虏将军加节十一年进号右卫将军十四年宋国初建为领军将军加散骑常侍卒年五十一赠抚军将军谥威　献秪子嗣封元熙中卒　明献弟献卒绍秪封　宣明子嗣封　逸宣子嗣封齐受禅国除　道济秪弟从高祖入京城参建武军事擒桓振除辅国参军南阳太守以勋封吴兴县五等侯卢循寇逆为扬武将军天门太守迁安远护军武陵内史复为太尉参军拜中书侍郎转宁朔将军参太尉军事以前后功封作唐县男补太尉主簿咨议参军世子镇京口为司马临淮太守梁国内史复为世子征虏司马加冠军将军从平长安为征虏将军琅邪内史迁持节南蛮校尉宋国侍中领世子中庶子兖州大中正高祖受命转护军加散骑常侍领石头戍事以佐命功封永修县公徙丹阳尹高祖不豫给班剑二十人出监南徐兖之江北淮南诸郡军事镇北将军南兖州刺史景平元年虏围青州加使持节监征讨诸军事还镇广陵太祖即位进号征北将军给鼓吹进封武陵郡公固辞增督五郡诸军事谢晦平迁都督四郡诸军事征南大将军开府仪同三司江州刺史增食邑北讨还进位司空还镇寻阳元嘉十三年以威名太盛被诛　植道济子官给事黄门侍郎　粲植弟官司徒从事中郎　隰粲弟官太子舍人　承伯隰弟官秘书郎　孺道济孙父邕道济第七子孺至世祖世为奉朝请
　　檀嶷之
字宏宗居京口官南琅邪太守　道彪字万寿嶷之子官正员郎　道鸾字万安道彪弟官国子博士永嘉太守
　　向靖
字奉仁世居京口从高祖平京城参建武军事进平京邑板参镇军军事加宁远将军义熙三年迁建武将军秦郡太守北陈留内史以平京城功封山阳县五等侯转中军咨议参军征卢循还除太尉咨议参军下邳太守八年转游击将军寻督马头淮西诸郡军事龙骧将军镇蛮护军安丰汝阴二郡太守梁国内史戍寿阳以平广固卢循功封安南县男十年迁冠军将军高阳内史临淮太守领石头戍事迁吴兴太守高祖北伐督北青州诸军事北青州刺史高祖受命以佐命功封曲江县侯迁太子左卫率加散骑常侍永初二年卒年五十九追赠前将军　植靖子嗣封　柳字符季植弟历征北中军参军始兴内史南康相　邵靖弟永初中为宣城太守元嘉初卒于义兴太守
　　孟怀玉
世居京口初为建武司马豫义旗从平京城之功封鄱阳县五等侯高祖镇京口为镇军参军下邳太守义熙三年出为宁朔将军西阳太守新蔡内史迁中书侍郎转辅国将军卢循逼京邑以战功为中军咨议参军循平封阳丰县男复为太尉咨议参军征虏将军八年迁江州刺史寻督六郡诸军事南中郎将十一年加持节丁父艰解官卒年三十一追赠平南将军　元怀玉子嗣封鄱阳县侯卒无子国除　慧熙怀玉次子嗣封阳丰县男　龙符怀玉弟高祖克京城为建武将军以战功参镇军军事封平昌县五等子加宁远将军淮陵太守斩桓歆除建威将军东海太守从伐广固为车骑将军加龙骧将军广川太守战死年三十三追赠青州刺史追封临沅县男　微生龙符弟仙客子龙符无子微生嗣封　佛护微生弟彦祖子微生夺爵佛护袭封齐受禅国除　系祖微主子入隶羽林为殿中将军元嘉二年与索虏战死诏赠颍川郡太守
　　孟灵休
昶子官秘书监封临汝公
　　徐羡之
字宗文东海郯人少为太子少傅主簿镇北功曹尚书祠部郎抚军中兵曹参军高祖义旗建板为镇军参军尚书库部郎领军司马司徒左西属徐州别驾从事史太尉咨议参军义熙十一年除鹰扬将军琅邪内史高祖北伐转太尉左司马掌留任副贰刘穆之穆之卒为吏部尚书建威将军丹阳尹总知留任甲仗二十人出入转尚书仆射高祖践祚进号镇军将军加散骑常侍封南昌县公迁尚书令扬州刺史进位司空录尚书事高祖不豫加班剑三十人被顾命太祖践祚进司徒南平郡公上表逊位被诛年六十三　乔之羡之子尚高祖第六女富阳公主官至竟陵王文学　佩之羡之兄钦之子为丹阳尹吴郡太守　逵之佩之弟尚高祖长女会稽公主为振威将军彭城沛二郡太守讨司马休之为前锋于阵见害追赠中书侍郎　湛之字孝源逵之子高祖之外孙永初三年封枝江县侯元嘉二年除著作佐郎员外散骑侍郎并不就六年补太子洗马转国子博士迁奋威将军南彭城沛二郡太守徙黄门侍郎加辅国将军迁秘书监领右军将军转侍中加骁骑将军散骑常侍迁中护军太子詹事寻加侍中迁冠军将军丹阳尹进号征虏将军二十四年转中书令领太子詹事出为前军将军南兖州刺史二十八年为尚书仆射领护军将军见害于元劭年四十四世祖即位追赠司空谥忠烈　聿之湛之子官著作郎　恒之聿之弟嗣侯尚太祖第十五女南阳公主
　　徐豁
字万同居京口隆安末为太学博士转秘书郎尚书仓部郎镇南参军永世令建武司马中军参军尚书左丞永初初为镇军司马山阴令元嘉初为始兴太守五年持节督二州诸军事宁远将军平越中郎将广州刺史未拜卒年五十一
　　徐凭道
东海郯人官海陵太守
　　徐长宗
东海郯人官霸府行参军
　　徐耕
延陵人元嘉二十一年以米助官赈贷酬以县令沈林子字敬士移居京口从高祖克京城以佐命功封汉寿县伯终辅国将军
　　王万庆
雅之孙官员外常侍　元闵万庆子官护军司马
　　王微
字景元琅邪人 【隶南徐州】 举南徐州秀才不就起家司徒祭酒转主簿功曹记室参军太子中舍人始兴王友父忧服阕除中书侍郎南琅邪义兴太守吏部郎并不就卒诏赠秘书监
　　臧焘
字德仁隽长子晋太元中立国学 【晋太元中立国学○ (钞本元作原)　案晋时无太原年号惟孝武帝年号乃系太元今据宋书臧焘传改正下文臧质条下云元嘉元年钞本元误作永今考宋时年号有元嘉而无永嘉今据宋书臧质传改正】 焘为明教后除临沂令义旗建为太学博士参右将军军事转镇南将军参高祖中军军事入补尚书度支郎改掌祠部袭封高陵侯迁通直郎镇军车骑中军太尉咨议参军高祖北伐除大司马从事中郎总留府事义熙十四年除侍中高祖受命召拜太常永初三年致仕拜光禄大夫加金章紫绶卒年七十赠左光禄大夫加散骑常侍　邃焘长子官护军司马宜都太守　绰焘少子官太子中舍人新安太守　谌之邃长子官尚书都官郎乌程令　凝之谌之弟历后军记室录事迁尚书右丞　夤字士若凝之子官尚书主客郎征西功曹　潭之凝之弟太宗世历尚书吏部郎御史中丞元徽中为左民尚书卒官　澄之潭之弟官太子左积弩将军元嘉二十七年战死赠通直郎　焕绰子升明中为武昌太守　棱夤弟官至后军参军
　　臧质
字含文熹子年未二十为世子中军行参军元嘉元年为员外散骑侍郎母忧去职服阕为江夏王抚军徙为给事中出为建平太守迁宁远将军历阳太守江夏王内史复为建武将军巴东建平二郡太守召为使持节都督二州诸军事徐兖二州刺史太祖北讨为辅国将军假节置佐守盱眙有功迁使持节监四州诸军事冠军将军宁蛮校尉雍州刺史封开国子后为丹阳尹加征虏将军世祖即位为江州刺史加散骑常侍
　　萧思话
源之子年十八除大司马行参军转相国参军父忧去服阕拜羽林监袭爵封阳县侯转宣威将军彭城沛二郡太守元嘉五年迁中书侍郎督青徐州之东莞诸军事振武将军青州刺史八年除左军司马南沛郡太守九年督梁南秦二州诸军事二州刺史横野将军十四年迁平西长史南蛮校尉十九年召为侍中领前军将军二十年迁持节监四州六郡诸军事雍州刺史襄阳太守二十二年除侍中领太子右率二十四年改领左卫将军南徐州大中正二十五年复刺雍州二十六年召为吏部尚书二十七年迁护军将军持节监四州梁郡诸军事抚军将军兖徐二州刺史世祖即位召为散骑常侍尚书左仆射固辞改中书令丹阳尹明年出为使持节都督五州梁郡诸军事安北将军徐州刺史加鼓吹一部移都督三郡诸军事江州刺史移都督郢湘二州诸军事镇西将军郢州刺史孝建二年卒年五十赠征西将军开府仪同三司谥穆　惠开思话长子初为秘书郎转太子舍人尚书水部郎征北府主簿南徐州治中从事史汝阴王友大将军大司马从事中郎孝建元年自太子中庶子转黄门侍郎大明二年出为北中郎长史宁朔将军襄阳太守袭封阳县侯入为御史中丞迁侍中八年持节督青冀二州诸军事辅国将军青冀二州刺史改督益宁二州刺史太宗即位进号冠军将军平西将军改督为都督泰始六年除少府加给事卒年四十九　惠明惠开弟历黄门郎御史中丞司徒左长史吴兴太守元徽末卒官　僧珍思话弟官廷尉卿
　　关康之
字伯愉世居京口元嘉中太祖闻康之有学义除武昌国中军将军江夏王广陵王辟为南徐州从事西曹并不就得疾寝顿二十余年泰始初召为通直郎又辞以疾升明元年卒年六十三
　　何承天
东海郯人隆安四年为南蛮参军义旗初除浏阳令刘毅板为行参军出补宛陵令寻阳司马除太学博士义熙十一年为世子征虏参军钱塘令宋台建召为尚书祠部郎永初末补南台治书御史谢晦镇江陵请为南蛮长史转咨议参军领记室晦败行南蛮府事元嘉十年到彦之北伐请为右军录事归补尚书殿中郎兼左丞十六年除著作佐郎转太子率更令十九年领国子博士迁御史中丞二十四年迁廷尉未拜卒年七十八　翼承天子官员外郎
　　何助
无忌子封安城公官至侍中
　　戴颙
居京口黄鹄山竹林精舍官通直散骑侍郎国子博士元嘉中召除太子中庶子散骑常侍并不就
　　戴明宝
丹徒人历员外散骑侍郎给事中世祖初为南清河太守前废帝即位为宣威将军南东莞太守太宗初为前军将军迁宣威将军晋陵太守进爵为侯泰始三年为安陆太守加宁朔将军游击骁骑将军武陵内史宣城太守升明初拜太中大夫病卒
　　奚显度
南东海郯人官至员外散骑侍郎
　　齐萧惠基
思话子惠明弟解褐著作佐郎征北行参军尚书水部左民郎出为湘东内史除奉车都尉抚军车骑主簿宋泰始中出为武陵内史转中书黄门郎又出为豫章太守还为吏部郎迁长兼侍中讨沈攸之加辅国将军事宁解军号领长水校尉太祖即位拜征虏将军卫尉转征虏将军东阳太守加秩中二千石还为都官尚书转掌吏部永明三年以久疾徙为侍中领骁骑将军五年迁太常给事中六年卒年五十九赠金紫光禄大夫　惠休惠基弟永明四年为广州刺史十一年自辅国将军为徐州刺史郁林即位进号冠军将军建武二年迁侍中领步兵校尉封建安县子永元元年徙吴兴太守召为右仆射二年卒赠金紫光禄大夫　惠照惠休弟永明九年为征虏长史行南兖州事　惠蒨惠照弟官左民尚书
　　刘季连
字惠绩思考子早历清官建武中为南郡太守迁辅国将军益州刺史永元元年召为右卫将军
　　刘祥
字显证穆之曾孙解褐为征西行参军历骠骑中军二府太尉东阁祭酒骠骑主簿建元中为征虏功曹除正员外永明初迁长沙王镇军板咨议参军累迁骠骑从事中郎后徙广州卒　彪祥从祖兄穆之正允建元初降封南康县公虎贲中郎将　整祥兄卒官广州
　　刘瓛
字子珪惔六世孙宋大明中举秀才袁粲荐为秘书郎除邵陵王郡主簿安陆王国常侍安成王抚军行参军公事免自此不复仕除车骑行参军南彭城郡丞尚书祠部郎并不拜太祖践阼重拜彭城郡丞兼总明观祭酒除会稽郡丞永明初竟陵王子良请为征北司徒记室除步兵校尉并不拜七年卒年五十六梁天监元年为瓛立碑谥曰正简先生　琎字子璥瓛弟宋泰豫中为明帝挽郎举秀才为征北主簿安南行参军建元初除冠军参军文惠太子召琎入侍东宫寻拜中兵兼记室参军大司马军事射声校尉卒官
　　刘尚父
灵贞宋司空秀之弟尚官越骑校尉
　　王谌
字仲和雅元孙宋大明中辟徐州迎主簿又为州迎从事转行参军明帝即位除司徒参军带薛令兼中书舍人寻除尚书殿中郎徙记室参军正员郎兼中书郎出为湘东太守秩中二千石历临川内史还为尚书左丞寻以本官领东观祭酒迁黄门转正员常侍辅国将军冠军将军给事中廷尉建元中为征虏长史永明初迁太尉司马淮南太守行府州事五年除黄门郎领骁骑将军迁太子中庶子八年行南兖州府事九年卒年六十九　摛谌从叔为秣陵令转永阳郡终尚书左丞
　　王延之
字希季琅邪人举南徐州秀才除中军主簿记室转秘书丞抚军咨议 【抚军咨议○(钞本抚作挥又脱议字)　案挥军谘三字义不可通今据南齐书王延之传改正下文加宣威将军钞本宣威作威武迁中书令钞本令上衍舍字今亦据王延之传改正】 州别驾冠军后军司马加振武将军出为安远护军武陵内史不拜转长史加宣威将军宁朔将军迁侍中领射声校尉未拜出为吴郡太守还除吏部尚书领骁骑将军出为后军将军吴兴太守迁都督浙东五郡会稽太守转侍中秘书监晋熙王师迁中书令未拜转右仆射宋升明二年转左仆射三年出为江州刺史建元二年进号镇南将军四年迁右光禄大夫本州岛岛岛大中正再转左仆射领竟陵王师永明二年转特进卒年六十四谥简
　　徐孝嗣
字始昌聿之子八岁袭封枝江县公拜驸马都尉除著作郎母丧去官为司空太尉二府参军安武王文学宋升明中迁太祖骠骑中郎带南彭城太守齐台建为世子庶子建元初出为晋陵太守还为太子中庶子领长水校尉未拜为征虏长史迁尚书吏部郎太子右卫率出为吴兴太守召为五兵尚书二年迁太子詹事转吏部尚书加右军将军领太子左卫率隆昌元年迁散骑常侍前将军丹阳尹高宗即位封枝江县侯给鼓吹一部甲仗五十人入殿转仆射加侍中中军大将军进爵为公增封食邑给班剑二十人加兵百人转尚书令领本州岛岛岛中正建武四年进号开府仪同三司加中书监永元初转特进位司空卒年四十七谥文忠　演孝嗣长子尚世祖女武康公主拜驸马都尉解褐著作郎太子舍人秘书丞枝江公世子司徒右长史黄门郎领步兵校尉太子中庶子赠侍中谥简　沈孝嗣第三子尚明帝女山阴公主拜驸马都尉赠散骑侍郎
　　徐融
东海郯人官南昌相
　　徐度之
东海人官南徐州议曹从事史
　　臧荣绪
隐居京口初南徐州辟西曹举秀才不就太祖为扬州召为主簿不到永明六年卒年七十四
　　檀超
字悦祖道彪子解褐州西曹举秀才孝建初板宣威府参军敕直东宫除骠骑参军宁蛮主簿镇北咨议转尚书度支郎车骑功曹桂阳内史入为殿中郎兼中书郎零陵内史征北骠骑记室国子博士兼左丞迁骠骑将军建元二年掌史职卒官
　　邱巨源
兰陵人初举孝廉宋大明五年敕助徐爰撰国史明帝即位使参诏诰自南台御史为镇军参军历佐诸王府转羽林监建元元年为尚书主客郎领军司马越骑校尉武昌太守
　　何询
东海郯人翼之子 【何询东海郯人翼之子○(钞本作何翼之)　案下文云官太尉中兵参军考梁书何逊传云东海郯人也曾祖承天宋御史中丞祖翼员外郎父询太尉中兵参军据此则何翼之官乃员外郎而官太尉中兵参军者则翼之子询也况上文何承天传后云翼承天子官员外郎是何翼前已有传不应重出必传写之讹今改正】 官太尉中兵参军
　　何敬叔
东海郯人官征东录事参军余杭令
　　何慧炬
东海人官尚书郎
　　梁萧惠训
惠开从弟齐末为巴东相武帝时为太中大夫卒官　琛字彦瑜惠训子起家齐太学博士辟丹阳簿举南徐州秀才累迁司徒记室永明九年为通直散骑侍郎迁司徒右长史出为晋熙王长史行南徐州事还兼少府卿尚书左丞高祖定京邑用为骠骑咨议领录事迁给事黄门侍郎梁台建为御史中丞天监元年迁庶子出为宣城太守召为卫尉卿迁员外散骑常侍三年除太子中庶子散骑常侍九年出为宁远将军平西长史江夏太守寻迁安西长史南郡太守母忧去官又父艰起为信武将军护军长史俄为正毅将军太尉长史出为信威将军东阳太守迁吴兴太守普通元年召为宗正卿迁左民尚书领南徐州大中正太子右卫率徙度支尚书左骁骑将军领军将军转秘书监后军将军迁侍中大通二年为金紫光禄大夫加特进给亲信三十人中大通元年为云麾将军晋陵太守秩中二千石改授侍中特进金紫光禄大夫卒谥平　游琛子官少府卿
　　萧介
字茂镜思话孙惠蒨子齐永元末释褐著作佐郎天监六年除太子舍人八年迁尚书金部郎十二年转主客郎出为吴令普通三年为湘东王咨议参军大通二年除给事黄门侍郎大同二年为扬州长史始兴太守七年召为少府卿加散骑常侍迁都官尚书中大同二年辞疾致仕就拜光禄大夫卒于家　视素思话孙惠明子起家为齐司徒法曹行参军迁著作佐郎太子舍人尚书三公郎永元末为太子洗马天监初为临川友丹阳尹丞迁司徒左西属南徐州治中召为中书侍郎辞不就八年卒私谥正文先生　洽字宏称惠基子齐永明中为国子生举明经起家著作佐郎迁西中郎外兵参军天监初为前军主簿尚书三公郎迁太子中舍人出为南徐州治中除司空从事中郎为建安内史坐事免起为护军长史北中郎咨议参军迁太府卿临川王司马普通初拜员外散骑常侍兼御史中丞二年迁散骑常侍出为招远将军临海太守还拜司徒左长史六年卒官
　　萧恺南
兰陵人举南徐州秀才对策高第起家秘书郎迁太子中舍人王府主簿太子洗马父忧去职复除洗马迁中书舍人累迁宣城王文学中书郎太子家令改中庶子未拜徙为吏部郎太清二年迁御史中丞侍中卒官
　　江淹
字文通济阳考城人 【隶南徐州】 举南徐州秀才对策上第转巴陵王国左常侍镇军参军事领南东海郡丞宋升明初召为尚书驾部郎骠骑参军事齐建元初为骠骑记室参掌诏册并典国史迁中书侍郎永明初迁骁骑将军出为建威将军庐陵内史迁为骁骑将军兼尚书左丞少帝初以本官兼御史中丞明帝即位除廷尉卿加给事中迁冠军长史加辅国将军出为宣城太守还为黄门侍郎领步兵校尉迁秘书监东昏末兼卫尉中兴元年迁吏部尚书天监元年为散骑常侍左卫将军封临沮县开国伯以疾迁金紫光禄大夫改封醴陵侯四年卒谥宪
　　江革
字休暎济阳考城人举南徐州秀才解褐奉朝请除尚书驾部郎中兴元年为征北记室参军带中庐令入为丹阳尹记室领五官掾除通直散骑常侍频迁秣陵建康令入为中书舍人尚书左丞司农卿复出为晋安王长史寻阳太守行江州府事徙庐陵王长史迁左光禄大夫南平王长史御史中丞除少府卿出为镇威将军南康王长史广陵太守改授豫章王长史除折冲将军武陵王长史会稽郡丞行府州事除都官尚书寻监吴郡除明威将军南中郎长史寻阳太守召入为度支尚书谢病还家除光禄大夫领步兵校尉南北兖二州大中正大同元年卒谥强
　　王琳
字孝璋琅邪人举南徐州秀才释褐征虏法曹司徒东阁祭酒南平王文学尚义兴公主拜驸马都尉累迁中书侍郎卫军长史员外散骑常侍出为明威将军东阳太守召为司徒左长史
　　王规
字威明琅邪人举南徐州秀才起家校书郎累迁太子舍人司徒左西属从事中郎云麾咨议参军久之为新安太守袭封南昌县侯中书黄门侍郎大通三年迁五兵尚书领步兵校尉中大通二年出为贞威将军骠骑长史吴郡太守召为左民尚书领右军将军未拜为散骑常侍大同二年卒赠光禄大夫谥章
　　王僧孺
雅曾孙准之孙仕齐起家王国左常侍太学博士丹杨功曹迁大司马行参军直东宫崇明殿出补晋安郡丞侯官令天监初除临川王记室参军待诏文德省寻出为南海太守召还拜中书郎领著作迁尚书左丞除游击将军兼御史中丞以公事降为云骑将军迁少府卿出监吴郡还除尚书吏部郎参大选出为南康王仁威长史行府州国事普通三年卒
　　徐勉
字修仁东海郯人孝嗣之族射策举高第补西阳王国侍郎迁太学博士镇军参军尚书殿中郎又除中兵郎领军长史高祖践祚除中书侍郎迁建威将军本邑中正尚书左丞天监二年除给事黄门侍郎尚书吏部郎迁侍中六年除给事中五兵尚书迁吏部尚书除散骑常侍领游击将军未拜改太子右卫率迁左卫将军领太子中庶子侍东宫敕知宫事转詹事领云骑将军迁尚书右仆射又改侍中寻授宣惠将军置佐史改尚书仆射中卫将军寻加中书令给亲信二十人中大通三年以疾自陈移授特进右光禄大夫增亲信四十人大同元年卒年七十赠开府仪同三司谥简肃　崧勉长子官南徐州迎宾主簿　悱字敬业勉次子起家著作郎转太子舍人掌记室之任累迁洗马中舍人以足疾出为湘东王友迁晋安内史
　　徐绲
孝嗣子位侍中太常信武将军谥顷　君蒨字怀简绲子终湘东王镇西咨议参军
　　徐超
东海郯人仕齐为郁林太守天监初官员外散骑常侍　摛字士秀超之子起家太学博士迁左卫司马晋安王侍读云麾府记室参军平西府中记室安北中录事参军带郯令除秣陵令大通初为宁蛮府长史入为皇太子家令兼掌管记中大通三年出为新安太守还为中庶子加戎昭将军转太子左卫率太宗嗣位授左卫将军不拜卒年七十八赠侍中太子詹事谥正　徐僧权东海人官至东宫通事舍人领秘书
　　臧未甄
焘曾孙潭之子宋起家为领军主簿入齐历太尉祭酒尚书主客郎建安庐陵二王府记室前军功曹史通直郎南徐州中正丹阳尹丞高祖平京邑用为骠骑刑狱参军天监初除后军咨议中郎南徐州别驾入拜黄门郎迁右军安成王长史少府卿出为新安太守迁为太子中庶子司农卿太尉长史母忧服阕除廷尉卿出为江夏太守卒官　盾字宣卿未甄子初为抚军行参军父母丧服阕除丹阳尹丞迁中书郎复兼中书舍人迁尚书左丞为武陵王长史行府州国事领会稽郡丞还除少府卿领步兵校尉迁御史中丞大通五年加散骑常侍兼领军大同二年迁中领军出为仁威将军吴郡太守以疾拜光禄大夫加金章紫绶七年疾愈复为领军将军九年卒诏举哀赠侍中谥忠　长博字孟宏盾子官桂阳内史　仲博长博弟官曲阿令　厥字献卿盾弟初为西中军行参军尚书主客郎入兼中书通事舍人累迁正员郎鸿胪卿迁尚书右丞未拜出为晋安太守还除骠骑庐陵王咨议参军迁员外散骑常侍兼司农卿大同八年卒官　操厥子官尚书三公郎
　　臧严
字彦威棱子初为安成王侍郎转常侍迁冠军行参军侍湘东王读累迁王宣惠轻车行参军兼记室王迁荆州随府转安西录事参军历监义阳武宁郡王入为石头戍军事除安右录事王迁江州为镇南咨议参军卒官
　　刘悫
字仲宝惔七世孙射策高第为陵海令迁湘东王记室参军转中记室历尚书左丞御史中丞承圣二年迁吏部尚书国子祭酒
　　刘勰
字彦和尚子天监初起家奉朝请临川王记室迁车骑仓曹参军出为太末令除南康王记室兼东宫通事舍人迁步兵校尉卒
　　何逊
字仲言承天曾孙尚子南徐州举秀才天监中起家奉朝请迁建安王水曹行参军兼记室还为安成王参军事兼尚书水部郎母忧服阕除庐陵王记室随府江州卒　僩字彦夷逊从叔位至台郎
　　何思澄
字符静敬叔子起家南康王侍郎累迁安成王左常侍兼太学博士安成王行参军兼记室除廷尉正天监十五年迁治书侍御史久之迁秣陵令入兼东宫通事舍人除湘东王录事参军出为黟县令迁武陵王中录事参军卒官　子明字世明思澄宗人历官员外散骑侍郎出为固山令
　　何远
字义方东海郯人仕齐为朝请高祖板辅国将军建康令帝践祚为步兵校尉以勋封广兴男迁建武将军鄱阳王录事参军顷之迁武昌太守坐事除名起为镇南将军武康令擢为宣城太守天监十六年除给事黄门侍郎还为仁威长史出为信武将军监吴郡迁东阳太守普通二年卒
　　鲍机
字景元东海郯人吏部尚书王亮举为舂陵令明山宾荐为太常丞改尚书郎历湘东王咨议参军治书侍御史　泉字润岳机子元帝承制累迁至信州刺史后移郢州长史行府州事
　　陶宏景
字通明居于茅山自号华阳隐居大同二年卒年八十五赠中散大夫谥贞白先生
　　诸葛璩
字幼玟世居京口齐建武初南徐州行事江祀辟为议曹从事天监中州郡举秀才并不就卒于家
 　陈徐陵
字孝穆摛子梁普通二年参宁蛮府军事大通二年为东宫学士稍迁尚书度支郎出为上虞令坐事免起为南平王府行参军迁通直散骑侍郎湘东王中记室参军太清二年兼通直散骑常侍使魏还朝为尚书吏部郎掌诏诰寻为正威将军尚书左丞绍泰二年使齐还除给事黄门侍郎秘书监高祖受禅加散骑常侍天嘉初除太府卿四年迁五兵尚书领大著作六年除御史中丞天康元年迁吏部尚书高祖纂历封建昌县侯太建元年除尚书右仆射七年领国子祭酒南徐州大中正寻加侍中给扶又除领军将军八年加翊右将军丹阳尹十三年为中书监给鼓吹以年老致仕后主即位迁左光禄大夫太子少傅至德元年卒年七十七赠镇右将军特进谥章　俭陵子起家豫章王行参军梁元帝召为尚书金部郎中永定初为太子洗马迁镇东从事中郎天嘉三年迁中书侍郎太建初持节喻旨广州还为镇北咨议参军兼中书舍人累迁国子博士大匠卿黄门侍郎转太子中庶子加通直散骑常侍兼尚书左丞以公事免起为咨议参军迁正威将军太子右卫率后主立授和戎将军晋熙王长史行丹杨郡国事父忧去职累迁寻阳内史袭封建昌侯入为御史中丞祯明二年卒　份俭弟解褐秘书郎转太子舍人累迁豫章王主簿太子洗马出为海盐令再入为洗马太建二年卒　仪份弟举高第为秘书郎出为乌伤令祯明初迁尚书殿中郎寻兼东宫学士陈亡入隋炀帝召为学士除著作郎大业四年卒　孝克陵弟梁太清初为太学博士天嘉中除郯令太建四年召为秘书丞六年除国子博士迁通直散骑常侍兼国子祭酒寻为真祯明元年入为都官尚书二年为散骑常侍侍东宫 【二年为散骑常侍侍东宫○(钞本少一侍字)　案少一侍字则语意不完下文云万载孝克子钞本载作戴今皆据陈书徐孝克传改正】 陈亡隋文帝授国子博士开皇十九年卒年七十三
　　万载
孝克子仕至晋安王功曹史太子洗马
　　徐伯阳
字隐忍东海人试策高第尚书板补河东王国右常侍东宫学士临川王府墨曹参军梁大同中出为侯官令天嘉二年诏侍晋安王读寻除司空侯安都府记室参军事卒
　　萧允
字叔佐介子居京口起家邵陵王法曹参军转湘东王主簿迁太子洗马天嘉三年召为太子中庶子三年除棱威将军丹杨尹丞五年兼侍中聘于周还拜中书侍郎大匠卿高宗即位迁黄门侍郎五年出为晋安王长史王为南豫州允行府州事至德三年除豫章王长史累迁通直散骑常侍光胜将军司徒左长史鄱阳王出镇会稽允又为长史带会稽郡丞拜光禄大夫隋师济江允迁长安以疾卒年八十四　引字叔休允弟释褐著作佐郎转西昌侯仪同府主簿高宗时拜金部侍郎太建七年加戎昭将军九年除中卫始兴王咨议参军兼金部侍郎转库部侍郎频加中书侍郎正威将军黄门郎十二年迁吏部侍郎后主即位转中庶子以疾去官明年复起为建康令卒　彤引弟官至太子中庶子南康王长史
　　萧密
字士机游子太建八年官散骑常侍聘于齐历位黄门侍郎太子中庶子散骑常侍
　　萧济
字孝康东海兰陵人解褐梁秘书郎迁太子舍人预平侯景功封松阳县侯高祖镇朱方以济为明威将军征北长史承圣二年召为中书侍郎转通直散骑常侍世祖守会稽以济为宣毅府长史迁司徒左长史世祖即位授侍中寻迁太府卿母忧不拜历守兰陵阳羡临津临安等郡太建初入为五兵尚书侍东宫寻授度支尚书领羽林监迁国子祭酒加金紫光禄大夫兼安德宫卫尉寻为仁威将军扬州长史迁祠部尚书加给事中卒年六十六诏赠本官
　　萧摩诃
字符嗣兰陵人年未弱冠随侯安都在京口天嘉初除本县令累迁巴山太守太建五年以功授明毅将军员外散骑常侍封廉平县伯寻进爵为侯转太仆卿七年除晋熙太守九年以功授持节武毅将军谯州刺史召还授右卫将军十四年以功授散骑常侍车骑大将军封绥远郡公寻改授侍中骠骑大将军加左光禄大夫授南徐州刺史祯明三年入隋授开府仪同三司死年七十二
　　蔡景历
字茂世济阳考城人侯景平高祖镇朱方板征北府中记室参军仍领记室承圣中授通直散骑侍郎高祖辅政除从事中郎绍泰元年除给事黄门侍郎高祖受禅迁秘书监中书通事舍人掌诏诰被劾降为中书侍郎世祖即位复为秘书监以定策功封新安县子累迁散骑常侍天嘉三年以功迁太子左卫率进爵为侯增食邑六年坐事免官废帝即位起为咨议参军高宗即位迁豫章王长史带会稽郡守行东扬州府事秩满迁戎昭将军长沙王长史寻阳太守行江州府事入为通直散骑常侍中书通事舍人掌诏诰仍复封邑迁太子左卫率太建五年被劾削爵土后复本邑爵入守度支尚书以疾卒赠太常卿祯明元年配享高祖庙庭二年重赠侍中中抚将军谥忠敬给鼓吹墓所立碑　证字希祥景历子梁承圣初南徐州召补迎主簿寻授太学博士天嘉初始兴王府法曹行参军历外兵参军事尚书主客郎太建初迁太子少傅丞新安王主簿通直散骑侍郎晋安王功曹史太子中舍人父忧服阕袭封新丰县侯授戎昭将军至德二年迁廷尉卿寻为吏部郎迁中庶子中书舍人掌诏诰授左民尚书加宁远将军迁吏部尚书安右将军寻徙为中书令祯明三年权知中领军入隋历尚书民部仪曹郎转给事卒　翼证子官至司徒属德教学士入隋为东宫学士
　　马枢
字要理隐居茅山时游京口尝为南徐州学士
　　隋鲍宏
字润身东海郯人梁湘东王用为中记室迁镇南府咨议尚书水部郎转通直散骑侍郎江陵平归于周用为麟趾学士累迁遂伯下大夫及定山东除少御正赐爵平遥县伯加上仪同高祖受禅加开府除利州刺史进爵为公转卭州刺史后授均州刺史以目疾免卒于家年九十六
　　徐则
东海郯人陈太建时尝应召炀帝镇扬州手书召之死于江都下书褒之曰东海徐先生
　　庾抱
润州人开皇中为延州参军事入调吏部尚书牛宏奇之补元德太子学士后为越巂主簿 【后为越巂主簿○ (钞本巂作嵩)　案嵩字误今据旧唐书庾抱传改正】 称病不行义宁中陇西公李建成辟为公府记室寻转太子舍人卒唐萧德言字文行思话元孙引子甫冠以国子生为岳阳王宾客陈亡徙关中诡浮屠服亡归江南仁寿中授校书郎贞观中历著作郎宏文馆学士以经授晋王王为太子兼侍读请致仕太宗下诏劝勉封武阳县侯进秘书少监高宗立拜银青光禄大夫全给其禄永徽五年卒年九十七赠太常卿谥博
　　萧立南
兰陵人天宝元年年十七中贤良方正科历佐幕府入为廷评尉拜监察御史转殿中侍御史卒赠考功郎中
　　许叔牙
字廷基润州人贞观初累授晋王文学兼侍读寻迁太常博士王为太子加朝散大夫迁太子洗马兼宏文馆直学士十三年卒　子儒字文举叔牙子高宗时为奉常博士长寿中官至天官侍郎宏文馆学士　桓法嗣丹阳人官王府咨议参军宏文馆学士　思敏法嗣子官少府丞　彦范(缺) 【彦范(缺)○ (钞本无此三字)　案下文云元范彦范弟而元范之上空字甚多此必本有彦范传而传写者佚之也】 　元范彦范弟官至常州刺史　臣范元范弟官工部侍郎　庭昌臣范子官刑部侍郎
　　孙处元
润州人长安中为左拾遗去官还乡里以病卒马怀素字惟日丹徒人进士第又应制举中文学优赡科补郿尉积劳迁左台监察御史转礼部员外郎以十道使黜陟江西还迁考功员外郎擢拜中书舍人内供奉为修文馆直学士开元初为户部侍郎封常山县公兼昭文馆学士侍读迁秘书监病卒帝特为之举哀废朝赠润州刺史谥文
　　马挺
丹徒人官江都主簿
　　丁仙芝
曲阿人进士第官余杭尉
　　蔡隐邱
曲阿人官缑氏主簿
　　蔡希周
曲阿人开元十二年举进士登第官监察御史　希寂希周弟 【希寂希周弟○ (钞本希寂上有蔡字希周弟作曲阿人)　案乾隆镇江府志卷三十七儒林门蔡希周传云曲阿人弟希寂兄弟并有时名考嘉定志人物门之例子弟附于父兄传后者或云某人子或云某人弟而不另述姓氏里居则蔡字必衍文曲阿人必希周弟之误也今改正(刘粹子旷之附粹传后钞本旷之上衍刘字萧惠基弟惠休附惠基传后钞本惠休上衍萧字皆与前后文之例不合凡类此者今并删去惟子弟另自为传不附于父兄传后者则当各着其姓今亦仍其旧焉)钞本上文官监察御史上脱开元十二年举进士登第十字下文登进士第下脱终渭南县尉五字戴氏守梧据乾隆镇江志补入今从之】 登进士第终渭南县尉
　　储光羲
延陵人进士第又诏中书试文章历官监察御史
　　陶翰
润州人进士第官礼部员外郎
　　谈戭
曲阿人进士第官长洲尉
　　申堂构
丹徒人进士第官武进尉
　　张晕
曲阿人进士第官校书郎
　　张彦雄
曲阿人处士有诗名
　　包融
延陵人历大理寺直集贤院学士　佶融子进士第累官建议大夫坐元载贬岭南刘晏奏起为江州刺史汴东两税使建中初宰相杨炎用事恶晏夺其权以佶为权领盐铁使转户部郎中充江淮水陆运使三年转太常少卿江淮盐铁使又为汴东水陆运两税盐铁使晏罢以佶充诸道盐铁轻货钱物使转左庶子迁刑部侍郎改秘书监贞元二年以国子祭酒知礼部贡举后封丹杨郡公　何字幼嗣佶弟进士第大历中为起居舍人
　　包章
延陵人汉大鸿胪咸之后终丹阳令　岋章子官润州录事参军
　　周瑀
曲阿人吏部常选
　　周惟长
居阳横山处士能为歌词
　　殷遥
润州人官王府记室参军
　　殷璠
丹阳人处士有诗名
　　樊光
润州人官硖石主簿
　　沈如筠
润州人官横阳主簿
　　徐延寿
润州人处士有诗名
　　皇甫敬德
丹阳人官银青光禄大夫泽州刺史　价敬德子官朝散大夫饶州乐平县令　彬价子官秘书少监集贤院修撰　顗彬弟官中散大夫潭州刺史　冉字茂政顗子进士第历无锡尉左金吾兵曹王缙为河南元帅表掌书记大历二年迁左拾遗转右补阙奉使江表因省家卒于丹阳　曾字孝常冉弟进士第历监察御史殿中侍御史坐事贬舒州司马阳翟令
　　朱放
字长通居丹阳曹王皋镇江西辟节度参谋贞元初召为拾遗
　　汤贲
字文叔丹阳人贞元中为宋州刺史
　　权皋
字士繇居润州丹徒进士第为临清尉安禄山表为蓟尉幕府诈死脱归高适表试大理评事淮南采访判官永王璘举兵又诡姓名以免元宗嘉之除监察御史母丧去浙西简度使颜真卿表为行军司马召拜起居舍人固辞李季卿为江淮黜陟使列其高行以著作郎召不就大历元年死殡丹徒元和中谥贞孝赠秘书监十二年复赠太子太保　德舆字载之皋子居丹阳练塘韩洄黜陟河南辟置幕府试秘书省校书郎贞元初复为江西观察使李兼判官德宗召为太常博士改左补阙十年迁起居舍人十七年冬以本官知礼部贡举十八年真拜侍郎转户部侍郎元和初历兵部吏部侍郎坐累徙太子宾客俄还前官迁太常卿五年拜礼部尚书同中书门下平章事寻以检校吏部尚书为东都留守复拜太常卿徙刑部尚书十一年复以检校吏部尚书出为山南西道节度使十三年以病乞还道卒赠左仆射谥文　璩字大圭德舆子元和二年登进士第历监察御史中书舍人劾李训贬阆州刺史文宗怜其母病徙郑州
　　刘太冲
字太真居北固兄弟相继登第太真大历中为淮南掌书记召拜起居郎累历台阁自中书舍人转工部刑部侍郎
　　刘三复
润州人不遂乡赋李德裕三领浙西及剑南淮南未尝不从累迁御史中丞会昌中历谏议给事拜刑部侍郎宏文馆学士判馆事病卒　邺字汉藩三复子高元裕廉察陜虢表为团练推官得秘书省校书郎高少逸又辟镇国幕府咸通初擢左拾遗召为翰林学士赐进士第转尚书郎中知制诰拜中书舍人户部侍郎迁承旨懿宗立以本官领诸道盐铁转运使寻以礼部尚书同中书门下平章事判度支转中书侍郎兼吏部尚书累加太清宫使宏文馆大学士僖宗即位再迁尚书左仆射出为淮南节度使同平章事徙凤翔固辞还拜左仆射巢贼犯长安不应伪命见杀
　　李畅
居丹阳贞元元年典校秘书补江陵松滋主簿
　　李绅
字公垂世宦南方客润州元和元年进士第补国子助教非其好东归金陵 【金陵即京口】 观察使李锜辟掌书记其反召绅作疏不从囚绅狱中锜诛乃免从辟山南观察府召为右拾遗拜翰林学士转右补阙长庆元年改司勋员外郎知制诰二年拜中书舍人御史中丞出为江西观察使改户部侍郎敬宗即位贬端州司马徙江州长史迁滁寿二州刺史大和中擢浙东观察使复以太子宾客分司开成初为湖南尹迁宣武节度使武宗即位徙淮南召拜中书侍郎平章事进尚书左仆射门下侍郎上柱国赵国公会昌四年复节度淮南六年卒赠太尉谥文肃
　　顾况
居茅山尝为韩滉判官历江南郡丞校书郎著作郎　非熊况子进士第累佐使府大中时历盱眙簿亦居茅山
　　郑光
润州人官检校户部尚书诸卫将军累迁平卢军节度使徙河中凤翔　汉璋光子官右金吾将军　汉卿汉璋弟官鸿胪少卿义昌军节度使
　　尚悫
家于润为馆驿巡官　公乃悫子初为升州牙将后为郡守累赠右千牛将军
　　元诜
居丹阳处士有诗名
　　王总
丹阳人尝举进士
　　陆桥
家丹阳好为诗
　　张文谨
润州人尝主汉荆王神祠祝事
　　周孝怀
　　汤清源
并丹阳人为县耆寿
　　五代包泊
延陵人仕唐为吉州长史入吴终和州历阳令　谔字直臣泊子初为牙门右职隶历阳军中终银青光禄大夫检校国子祭酒御史中丞　咏字义修谔弟为历阳主簿秩未满移知含山县令七考选知虔州雩都令
　　丁袗
字德祥金坛人唐末兵乱为金坛守将累战功为杨行密都押牙迁都知兵马使年九十一卒
　　刁彦能
家京口终昭武军节度使
　　刘瑜
居润州尝为巡官
　　沈彬隐
云阳山南唐先主辟置之授校书郎辅世子于东宫未几乞罢以尚书郎致仕　元彬子官秘书省正字
　　陈翊
京口人官太子洗马以赞善大夫致仕还京口
　　林仁肇
为润州刺史因居于润宅在京口城东后移节武昌干德三年移节洪州留守南都
　　吴文
润州人历官大理司直
　　刁舒
字公绰十五推官
　　吴淑
字正仪丹阳人父文任大理司直
以下缺 【(以下缺)○ (钞本无此三字而有高邮州志以下数条)　案钞本下文数段皆注有增添及同上字样断非嘉定志之原文张氏鉴疑为明志亦未必然 (张氏云高邮宋时两改军县元为府又为散府领高邮县明始为州此引高邮州志则并非元时所增矣今按宋高宗建炎四年升高邮军为承州领高邮兴化二县是高邮在宋时亦尝为州不得因一州字遽断为明志也)盖核其语气实系宋人之词(张知章条下载知章告身其末云或言唐时告身皆言人形状然不知祖宗时尚尔也元志卷二十一考古类旧藏告身条所载与此全同惟改祖宗时为宋庆历间盖知章乃宋仁宗时人此条乃宋人之言故云祖宗时也张氏亦知其语气皆系宋时而又云此必增者从宋人说部录入而遗其书名未免近于臆测)此必咸淳志之文也今删去增添同上等字而增邵必缺三字于高邮州志条上(张氏云高邮州志以上当有缺文必是邵必又云邵必传不详其官阀行事而引闻见录之言族系者且云丹阳河南成都之邵其次第如此又似统论邵氏家世盖丹阳之邵世济其美京口耆旧传所载颇详此必类叙而佚脱殊甚止存末数语也今案元志卷十八科举类邵必传注引闻见录与此畧同张氏疑此条本系类叙非也而谓高邮州志上当原有邵必缺三字则是今从之) 增邵彪缺三字于苏庠尝次彪韵上(张氏云苏庠尝次彪韵一条亦多脱佚此必邵彪传之残缺仅存者今从之)并移入附录之内惟北宋初年京口人物甚多而此志不载必有缺文故补以下缺三字于此以存其槩焉】 
嘉定镇江志卷十九
　人物〔二〕
　　宋李觉
字天民丹徒人政和二年莫俦牓亳州麻城令累赠朝散郎子正邦字进之宣和二年贡士祖秀实榜上等徽宗嘉其文升第四名终朝请郎觉兄弟三人觉生正邦觉之兄生揖揖生舜卿正邦从侄公旦以特科入官元孙亦举进士承平时其家聚四百口渡江兵火离散所居旧趾今为都统司眉寿酒库云
　　刘无极
字晞颜丹徒人政和五年何卤木牓丙科终尚书郎尝与后湖苏庠唱和 【庠次韵云校书绝足腾飞黄不数向来何与江锦囊诗句随云表十袭未启心先降又尝为其写照赞云举扇而障西风之尘赤手而超冀北之驾憎流俗以自拔遣细腰而俱化至其写胸次之磊隗状笔端之风烟藏一邱之曲拆倒百斛之流泉犹将与遗民而同轨追梦得而差肩】 张颉字冲卿一字强立丹徒人弱冠入乡校志于报亲发愤不嬉戏果五魁选贡太学傅崧卿牓升上舍政和五年何（上卤下木）牓丙科历解州户曹掾蔡州汝阳令兴州录参绍兴初胡世将为四川宣抚差资州签判潼川府知东益州十年召赴行在首言时政阙失忤时相出通判建康府越二年上思其忠召除架阁迁监尚书六部门兼权考功员外郎十六年迁兵部卒累官左朝议大夫 【二子遹适升朝累赠正议大夫颉工于诗文不蹈袭前人语常与后湖苏庠唱和有菊坡集藏于家】 
 　顾时大
字致尧干道八年黄定牓历泰州如皋县尉终池州贵池县丞时大为人厚重邃于文学为乡里所敬
　　张大允 【宋张大允○ (钞本此行前有宋顾方以下数叶)　案顾方以下诸人传末或注增添或注同上张氏鉴云翟焘以下多注增添字而增添之陈辅传末云详见耆旧传考耆旧传所记之事迄于端平嘉熙此更在其后则亦咸淳志矣其说最确然又云人物自宋顾方始而注云同上盖佚脱也周孚传注云同上而上条不注所出亦佚脱也则其说仍觉未安盖顾方周孚之前信有脱文然嘉定志纪五代以前人物无一注出处者不应纪宋之人物独注所出然则所谓同上者必与上文同是增添者耳今于此卷及下卷并入此卷者凡有增添及同上字样皆定为咸淳志移入附录(内有前数条不言同上而末一条言并同上者则前数条俱系增添可知当与不注增添同上而云详见耆旧传者并移入附录之内)】 
字德诚丹徒县人绍兴二十一年赵逵牓历通州海门主簿添差江东安抚司干办公事奉祠泰州教授不赴授扬州教授洪迈张栋吕正己戴几先周必大一时名公巨卿交章荐之知广德军建平县扬州签判主管西外睦宗院兼中丞官至朝请郎赐紫金鱼袋以寿终于家大允好学笃行恬于势利乡里以善人君子称之　处厚字希韦大允之从侄是年同登历秀州嘉兴县尉滁州全椒令扬州教授不赴终文林郎其子徙居仪真又徙太平州
　　史正志
字志道丹阳人赋籍扬之江都绍兴二十一年赵逵牓历徽州歙县东尉 【隆兴幕府秩满诣阙上保治要略八篇大概为国家根本在荆襄巴蜀防守利害在两淮】 差监行在省仓上界 【疏当今之务最急而宜先者八事曰戆语上宰执台谏一曰御将谓操纵在我而不使知朝廷用权所在二曰抑奸谓宦官不宜与诸军交通馈遗三曰节财谓贵戚权幸添差外补冗滥当限其员数使之待次四曰谨法谓节抑富人补授用戚里恩赏为中都官五曰士风谓以庸懦为静退小廉曲谨为谦和不区别是非为长者不挂口时事为谨重宜惩劝以作成之六曰军政谓诸将掊克侵剥以自丰交结权幸以固宠愿使有以畏朝廷之法七曰均用谓修内司坤宁殿赁屋钱似与户部分为两家不相均用八曰畏天谓日食冬雷及太一家推步小游见临荆楚主有兵象宜讲武备又叙中原变故以来可为近鉴者为兵鉴十篇曰料敌曰专事曰国是曰庙谟曰守险曰作气曰藏机曰用间曰治城曰防海又撰边问一篇论江淮防守利害当以绍兴初守淮为法建炎末守江为戒】 丞相陈康伯荐于朝除枢密院编修官 【论防秋五事料金人必遣使启衅开端径犯淮西以窥采石和州实濒江诸郡之咽喉因举孙权筑濡须坞故事乞筑和州垒及舒扬防守荆襄事势与用将任间之术已而果渝盟胁求土地指取将相因言遣使不足恃者四乞密札诸大将遣子诣行在所奏陈机事委才略堪用者畀以边郡或留环卫又论两淮水寨海道水军利害训饬诸将出军必先纪律诏令恳切如陆贽以感人心激士气武举进士授军官及边郡差遣以求异才会朝廷命中丞汪澈宣谕荆襄又叙事宜大要有四以送之】 兼枢密院检详诸房文字 【时敌犯淮西复论兵民沿江守御为今日计不过三策大意欲驾幸建康以宿卫兵守江而令淮上诸军或战或守为上策以刘锜退保天长坚壁真扬分兵援王权且战且守以俟成闵至为中策以李捧过和州援王权于成闵未至之前为下策及闻敌至采石仪真建议请以皇子为大元帅辇财货自衢信由长沙而上招募勇士令荆襄吴珙武巨直趋关洛还捣大梁出两淮腹背令四川吴璘姚仲王彦分兵攻陕西直据河东捣范阳以倾其巢穴敌必退保则其酋可以坐缚朝廷虽知奇策而不能用】 兼措置浙西海道所主管文字 【闻瓜洲失利恐通泰无备乞集官舟搬泰盐入江阴置场以榷之又陈却敌之计二千余言上之】 高宗视师江上命扈从至镇江 【摭自古东南用兵于西北可施诸今日者凡五篇曰恢复要览上陈丞相康伯张魏公浚且指魏公之失谓当去其轻脱尝试之说为万全之举庙堂亦多采用其说驻跸建康又论三国六朝形势与今日不同要当无事则都钱塘有事则幸建康为东西都御批史正志议论确实古今判然下侍从台谏集议卒从其说继闻金使来易地界于宿泗变旧理为敌国一切恭顺和议虽不日可成武备要当先立又论劾江上诸军诡名之数欲以七千五百人为一军额庶几可以潜消之】 改宣教郎寻除司农寺丞 【轮对论人材当警策其已用而开广其未用武备不可弛边将上功多不实宜戒饬之上奖谕】 以扈从劳绩转奉议郎孝宗即位覃恩转承奉郎 【上久闻其名首赐对内殿陈守成先恭俭平乱在智勇亲便殿阅武士自将以平区宇之说陈丞相康伯以正志所论招纳归正利害荐于上御笔具载此意遣密谕宣抚司两淮帅守】 命往江上计议军事催筑坞置转般仓还朝擢度支员外郎 【应诏上书言求实材节财用修军政明赏罚谨备守且策督府用兵必败书奏宣付三省御批史正志议论尤为切当】 隆兴初元迁吏部员外郎 【闻收复灵璧虹县复上书言二邑既下复难深入则小利不足以为胜既得之后势难远守则旋师适足以自疲得淮阳而后可以为喜且言淮上事之失】 求补外除江西运判召为户部员外郎寻除福建运判再召为户部员外郎 【既至赐对陈当今急务七策其防江之策略曰天以吴越便利遗我而使之保守东南吾西以为余事而缓于修缮可乎复陈四说论唐邓海泗不可弃欲求一契丹子孙为辽王用其来归名将以佐之资以兵财尽领归正人数万驻唐邓间俾得以借中国之势号召河南契丹必响应关陜必可得自此复契丹旧土如我白沟河以南可坐而得纵使不然彼亦十余年不得休息而海泗令数万人坚守朝廷竟不之行以此求去愈力】 丐外除江东运判未赴改江西 【始至漕计不给节无艺之费府库充羡乃以宽剩钱四千万缗米五万石助国用】 秩满召赴行在除左司兼权检正转朝奉郎除检正兼权吏部侍郎明年权刑侍兼吏侍 【转对言太仓无一岁储左帑无三月积九谷散于穰岁百姓凶于丰年望与大臣熟论大计如边防财用之急使专意精思筹划上嘉纳命坐赐茶退而条具财用事宜凡国家经常储蓄之数及三代以来理财变通之术或得或失以为原鉴上之】 又兼兵侍 【上封事言今日大者八事为可忧而后陈可以出奇之策大抵以保江淮择将材遣闲谍选精锐为言丐祠不允有旨以前论水军利害条具措置事即疏东南水军之利及三国六朝攻守备御之要以闻时朝廷议修刑书欲寘强盗奸污者死独建议使免死而至配所复受杖卒用其说】 改吏侍请郡除集英殿修撰知建康府 【陛辞陈三事论两淮城壁搜简军实又上疏乞令淮北归正人并在沿淮却将元归正忠义头首所管人数移屯边面替回正军两有所益续有旨委同郭振沈复点检和州关隘团结强壮上奏曰择地势之便利固难若已得之而择将帅之可守者尤难及论修筑城壁为急上美之令郭振遵用其言】 转朝散郎以职事修举进敷文阁待制赐金带除知成都改除户侍江浙京湖淮广福建等路都发运使检察诸路财赋 【时相欲因此济之乃上疏言欲谤之书何止一箧是其计者什未必有三惟陛下任臣以坚责臣以无欲速御笔云如卿之才深所信任虽有浮议朕岂不灼见而全护卿也】 未几乞守本官致仕诏答不允仍旧巡历遣中使宣谕再入户部忤时相意以散官谪永州 【因论左帑南库西库窠名差互忤时相意以发运司已拘桩未起发诸路钱为诞谩又以携去籴本为失陷故有是命】 寻复元官提举隆兴府玉隆万寿观除右文殿修撰知静江府未赴而罢再奉祠转朝请大夫赐爵文安县开国男转朝议大夫知宁国府改赣州又知庐州既至数月以疾终年六十正志自初被命计议军事及为大漕不受馈遗其奉祠家居也治圃所居之南号乐闲居士柳溪钓翁藏书至数万卷正志议论精确切中事机受知两朝如此而或者乃以口才訾之过矣
　　胡缉
字舜举一字熙绩丹阳人故秘撰陈公东之外孙豪于诗文举于乡为府学正少年时乡人有任平江理掾者馆之适尚书孙觌被召赴阙过郡缉为作诗贽见觌称之 【诗有曰九老图中白居易八仙座上李长庚觌喜云用事切当末有宣室若膺前席问鬼神姑置对苍生之句觌又喜云信前辈不能到此】 淳熙间番阳守赵公广馆于郡斋一夕大醉而卒
　　汤模
字符楷　大方字符龄金坛人工诗 【模尝游练湖上题甘露南庄壁云极目湖光里招提万顷田庭荒无马迹木落见炊烟今日山林畔他年香火缘烦师瀹春茗为说小乘禅】 
　　向舍人子莘
字天民文简公之四世孙也为人清谨沈厚精敏尝预开封府荐以父宗旦熙宁间任鸿胪卿广东运副故事过岭恩特补右班殿直累迁阁职至供备库副使勋飞骑尉赠武显大夫娶丞相文肃公曾布之第三女封静安县君子六人朝议大夫吴说志其墓 【见冡墓类】 
嘉定镇江志卷二十
　总目(缺) 【总目缺○(钞本无此三字)　案元志人材门以方外为子目释与道为小子目而宋志人物门则并无子目此卷以释与道为子目卷首自当另有总目疑是方外二字但其叙已缺未可臆补今姑列三字于此以存其槩焉】 
叙(缺)
　　释
　　　梁萧惠开
南兰陵人父思话为中书令惠开性孝家素事佛凡为父造四寺曲阿旧乡名禅乡寺京口墓亭名禅亭寺又有禅冈禅封
　　　元素 
唐延陵马氏有子为僧名元素字道清尝入南牛头山事威大师摩顶谓曰东南正法待汝兴行开元中韦铣守润请住鹤林后李憕为扬牧延以去未几坐灭建塔于黄鹤山之西原李华铭
　　　甘露寺某僧
甘露寺某僧者道行孤高李德裕廉问日尝与之游及罢任以方竹杖一枝留赠焉方竹出大宛国坚实而正方节眼须牙四面对出实卫公之所宝也及再镇浙右其僧尚在公问曰前所奉竹杖无恙否僧喜对曰已规圆而漆之矣公嗟惋弥日
　　　宋僧应夫
滁之蒋氏子既出家得法于天衣义怀号广照大师主甘露十四年聚徒常五百人曾肇尝铭其塔佛印师了元住持润州金山寺东坡久与之游赴杭过润留数日一日师与弟子入室公便服入方丈见之师云内翰何来此间无坐处公戏云暂借和尚四大用作禅床师曰山僧四大本空五蕴非有内翰欲于何处坐公拟议未即答师急呼侍者收公所许玉带永镇山门公笑而与之师遂取衲裙相报公有次韵诗 【见大全集】 
 　　僧祖可 【僧祖可○(钞本此条前有钱彦远及元佑二年两条) 　案钱彦远条述昙颖事元佑二年条述了元事然二僧之名不列于各条之首与上下文诸僧之传不同且了元前已有传不应此处复见(上文了元传称为师而元佑二年条则称为元语气各别断非一传而误分也) 且考其体例玩其文义实与二十二卷拾遗门诸条相同今移置其末又钞本此条后有苏庠云镇江妙惠大师一条(钞本无苏庠云三字考下文云余行年七十又云师其许我哉所谓余字我字不知何指及阅元志卷十九释类妙惠注乃知为苏庠之言今特补入以符语气)亦仿此例至于下文道类桓尊师条后有古今诗话一条宋妙明真人条后有曾慥百家诗选一条皆与前后诸传体例不合而与卷二十一纪异类诸条文义约同今移置纪异门之末俾得各从其类】 
字正平后湖苏养直之弟元名序后为僧易今名豫章徐师川俯为东溪集序后湖集祖可与苏庠同生庠有送行诗云语别既不易况与子同生如何携手好忽作千里行洪觉范尝有评云余久不见养直忽得其诗想见岸帻醉坐如行野渡春色盎盎于淳秾中自有一种清绝气味正平如潄壑夜泉响扫窗春雾空不类菜腹阿师语兄弟真连璧也
　　　江西僧书记道举
字季若绍兴辛酉客居丹阳何氏庵时闻急报仲春初金既至王师大捷季春复至因作破敌行 【见甘露举书记文集】 
　　道
　　　晋道士王纂
居马迹山永嘉末中原大乱饥馑疫疠纂于静室飞章告天至第三夜有光如昼一人前告纂曰太上道君至矣道君曰玉皇天尊虑鬼神之害人常命五帝三官御之然季世民伪诈自投死地由是六天魔鬼与历代败军如王翦白起之徒生为兵将死为鬼帅以神咒服之当戢今以神化神咒三经授子以拯万民阴功克功真阶可冀言讫而还
　　　唐魏法师名隆
字道崇本任城人贞观九年至京太宗悦之后居润之仁静观润守李厚德虞承庆乔师望皆尊礼之其卒也葬马迹山崇文馆学士胡楚宾铭
　　　王远知
琅邪人父昙选陈扬州刺史母尝昼寝梦灵凤而娠沙门宝志谓昙选曰生子当为神仙宗伯远知少聪敏博综羣书初入茅山师事陶宏景宗道先生臧兢陈主闻其名召入重阳殿隋炀帝亲执弟子礼高祖之龙潜也远知尝密传符命武德中太宗平王世充与房元龄微服谒之远知迎谓曰此中有圣人得非秦王乎太宗因以实告远知曰方作太平天子愿自惜也固请归山贞观九年敕润州茅山置大受观 【太平广记作太平观】 降玺书曰先生得妙诀于金坛受幽文于玉笈昔在藩朝早获问道近览来奏请归旧山已有别敕不违高志
　　　桓尊师
字探元曲阿人学仙术于本县云阳观时人称其道行开元十四年九月十五日尸解碑在仙台观
 　　李含光 【李含光○(钞本无此三字)　案自天宝七载以下皆李含光传与上文桓尊师传无涉自应补此三字至于上文唐魏法师王远知桓尊师三传及此处李含光传钞本除标题之外其余皆作小字张氏鉴云道类所载或正书或夹注多为后人窜乱严氏元照云当改为大字今从之(或疑元志释道等传俱是小字疑此数条为元志然考元志道类有魏隆及李含光传与此处所载有详畧此处魏法师传及王远知传俱言贞观九年钞本贞作正桓尊师之桓钞本作亘皆避宋朝之讳则为宋志无疑既是宋志则当与上文晋道士王纂传下文宋妙明真人吴元净传并作大字矣惟王远知传内太平广记作太平观八字乃置大受观句之注仍当作小字耳)】 
天宝七载练师李含光敕广陵李练师上清品人也抗志云霞和光代俗为予修福灵迹将赴金坛故赋诗宠行紫府烟霞士元宗道德师心将万籁合志与九仙期绝俗遗尘境同人喜济时访经游玉洞敷教入瑶墀茅岭追余迹金坛赴远思阴宫看旧记阳观饬新词缅想留双璧长怀采五芝灵真若可遇鸾鹤伫来兹今石刻尚存
　　　宋妙明真人
吴元净丹阳人明真观乃其祖宅徽宗朝赐号妙明后归浙右多乘小舫游江湖间绍兴壬申敷文阁待制陈桶瘗于汝山南御史黄达如作诗纪之
嘉定镇江志卷二十一
　祥异 【祥异○(钞本无此二字) 　案卷十六将佐门张子良李奉仙田少卿传注云先是春三月彩虹入子良宅语见祥异考此卷虹类详载彩虹入子良宅事是虹与天文等类皆系子目而祥异乃总目也(钞本虹类在龙凤后鸟兽前然虹乃天象不应与动物并列今移至天文之后)卷十五副使韦齐休传注云详见纪异考此卷纪异类引河东记详述韦齐休事盖纪异亦祥异之子目也】 
叙(缺)
　　天文
宋大明六年八月月入南斗魁中占曰吴越有忧明年扬南徐州大旱田谷不收民流死亡
元徽三年十一月庚戌月入太微掩屏西南星占曰贵者失势四年七月建平王景素据京口反 【同上】 
　　虹
唐永贞二年春三月彩虹入润州大将张子良宅初入浆瓮水尽入井饮之是年九月节度使李锜诏召不赴阙欲乱令子良领兵收宣歙子良翻然反兵围城李锜就擒子良拜金吾将军 【太平广记】 
　　地震
晋太兴三年四月庚寅晋陵地震 【时晋陵郡治丹徒】 
唐则天纪长安元年七月乙亥杨楚常润苏五州地震
　　火
晋康帝建元元年晋陵吴郡灾
　　花木
晋志成帝咸和六年五月癸亥曲阿有柳木倒地六载是日忽复起生 【又见宋志】 
丹阳练湖莲花开邑人必有位执政者元佑初上下两湖莲花盛开是岁王存拜丞辖绍兴壬子初夏又开是岁翟汝文入参大政越八载己未章复为宰日亦开半湖虽邑人无登二府其后复为签书
　　龙凤
吴孙权传赤乌十一年云阳言黄龙见 【又见宋志】 
宋志孝建元年正月庚申凤凰见丹徒憇贤亭双鹄为引众鸟陪从
梁天监元年凤凰集南兰陵
普通中龙鬬于曲阿王陂因西行至建陵所经处木皆折开数十丈隋志云武帝专以讲论为务不崇耕战将轻而卒惰故有龙孽之应
天圣中近辅献龙卵云得自大河中诏遣中人送润州金山寺至元佑间犹匮藏沈括居润屡见之
　　鸟兽
晋志建武元年七月晋陵陈门才牛生犊一体两头按京房易传言牛生二首一身天下将分之象是时愍帝蒙尘元帝即位江东天下分为二是其应也 【时晋陵徙治丹徒】
太兴三年四月白鹿见晋陵延陵 【宋志】 
刘波字道则孝武太元中居京口昼寝闻屏风外悒咤声见一狗蹲地而语语毕自去波隗孙也后为前将军败见杀 【异苑】 
宋志元嘉十八年六月白燕产丹徒县二十七年五月甲戌白燕产京口
大明五年五月丙寅白鹿见南东海丹徒
明帝泰始二年九月庚寅青雀见京城口
泰始三年五月癸酉白（上鹿下章）见东海丹徒 【同上】 
齐志永明八年延陵县前泽畔获毫龟一枚
梁中大同元年邵陵王纶在南徐州卧内方昼有狸鬬于櫩上堕而获之又有野鸟如（□鸟）数百飞屋梁上弹射不中俄顷失所在后纶为王僧辩所败
武帝纪中大同元年正月丁未曲阿县建陵隧口石骐驎动有大蛇鬬隧中其一被伤犇走隋志云石骐驎动木沴金也动者迁移之象天戒若曰园陵无主石驎将为人所徙也后竟国亡
唐光启中金山寺西矶石上有异兽状如牛无角长可数十丈色黄而毛引首顾望城中久之复回顾广陵寺僧观者渐众乃跃入水波涛汹涌如众车马声顷乃止好事者图其形以访识者广陵有老人惨然曰顷年此兽出江表有乱今复出祸至矣是必京口先而广陵后也不数年皆验 【稽神录】 
唐志中和二年秋丹徒狗与彘交占曰诸侯有谋害国者
　　虫鱼
晋志怀帝永嘉五年蝘鼠出延陵郭景纯筮之曰此郡东之县当有妖人欲称制者其后吴兴徐馥作乱杀太守袁琇馥亦时灭 【又见宋志文小异】 
唐志贞元三年润州鱼鳖蔽江而下皆无首
　　器物
宋志孝建二年四月甲辰延陵得古钟六口徐州刺史竟陵王诞以献
齐志建元元年四月有司奏延陵令戴景度称季子庙旧涌井北掘得沸泉泉中得一银木简长一尺广二寸隐起文曰庐山道人张陵再拜谒诣起居简木坚白而字色黄 【余见嘉贤庙记】 【(余见嘉贤庙记)　案此志注中言互见他卷者颇多或正相符合(卷一叙郡注云详见郡县表卷十四韩滉传案语注云具叙郡韦儇传注云语见攻守形势李德裕传注云语见土贡钱镠传案语注云语见叙郡卢绛传注云事迹具攻守形势刘澄传注云余见攻守形势卷十五参军李闳曹纳传注云一事见招隐山卷十七曲阿令邱仲孚传注云详见攻守形势今检之均属不误全书中似此者尚多缘已见他条故不重出后皆仿此)或微有参差(卷十六大将王栖耀李长荣柏良器传注云详见兵类考此条在卷十兵防内而他卷别无兵类今特改类为防卷十七向舍人子莘传注云见冢墓类考卷十一以陵墓为小子目则子目当作陵墓不当作冢墓矣今从戴氏守梧说改冢为陵)或今已佚脱(卷十六郡酒务陈某注云详见酒课及陵墓今考陵墓门不载陈某墓课程门不载酒课元志卷六虽曾引嘉定志酒课然亦不载陈某榷酤课羡事其脱处无从补矣)然皆系本书之总目子目未尝言及所载之文而此处言余见嘉贤庙记者盖以述延陵季子之事迹莫详于记文也今考卷七之祠庙门内脱去嘉贤庙而元志卷十八神庙门内有之且详载晋晋陵太守殷仲堪梁延陵县令王僧恕唐武进县主簿赵晋用上柱国高绍润州刺史萧定等记此条所言嘉贤庙记虽不知定指何篇要必在此数篇之内或疑诸记本宋志之文混入元志然考高绍记云访贞石而湮灭萧定记云保无欲之贞若是宋志则钞本当避写贞字为正今钞本既皆作贞则为元志无疑不得因宋志之缺而以元志补之也(元志载嘉贤庙在丹阳县此志卷七祠庙门内丹阳金坛两县全缺今但注丹阳县缺金坛县缺八字而不复言嘉贤庙缺者以阖县之庙所缺甚多但举此庙转觉罣漏也他皆仿此)若夫卷十四王孝畅注云本府汉荆王神祠记又云具荆王庙今考元志神庙门本府顺佑王庙条下云即汉荆王贾庙并详载唐先天时重修二记(记文内云前刺史东平毕构构字为宋高宗讳今钞本既不避写则非宋志可知)而此志祠庙门无之今亦仍其旧焉(附录咸淳志云案沓详见石刻在讲堂之西盖刻案牍之文于石非此志另有石刻一门也)】 
永明九年曲阿县民黄庆宅左有园园东南广袤四丈每种菜辄鲜异虽加采拔随复更生夜中常有白光皎质属天状似垂绢私疑非常请师卜候道士傅德占使掘之深三尺获玉印一钮文曰长承万福 【同上】 
梁末京口人于藏儿年五岁登城西南角大楼打鼓作长江櫑鼓兵象也于是有侯景之乱 【隋史】 
陈大定中有人发郗愔冢见愔尸如生得古铜器十余有郑康成所书箴左氏膏肓愔手注其后云得于广固邓伯道邓云石勒军发康成冢得之又有纸笔并题人名
建康实录陈时东征北军于丹徒盗发晋郗昙墓大获王羲之书及诸名贤遗迹
因话录唐兵部员外郎李约有山林之致不好俗谈多蓄古器在润州尝得古铁一片击之清越又养一猿名生公常以随逐月夜泛江登金山击铁鼓琴猿必啸和倾壶达夕醉而后已约又于焦山得一石号宝峯载归洛中
观音寺铜钟杨氏将安仁义所铸
招隐寺铜钟李氏所铸
国史纂异润州曾得玉磬十二以献张率更叩其一曰晋某岁所造也是岁闰月造磬者法月数当有十三今阙其一宜于黄钟东九尺掘必得焉求之如言而得
宋太平兴国中丹徒县令王纪改筑县墙掘地得石函验其刻文梁大同五年道人法序瘗真身舍利于此函中铜龛一龛中银合一合中银瓶二舍利七粒存焉而铜龛复有刻文则唐贞观十二年再加营奉掌役者张遇者获之以献遇感贞观在已因投慈云寺为沙门易名闺贞端拱元年夏四月八日迁之于郡之甘露寺东隅建浮屠散骑常侍徐铉记略曰是郡也扬州之都会京口之重镇六代之风流人物综萃于斯三吴之山川林泉肇发于此高深自改气象常存云云见集中
　　谣
晋志太元末京口谣曰黄雌鸡莫作雄父啼一旦去毛衣衣被拉飒栖 【衣被拉飒栖○(钞本被作披)　案晋书五行志作被今据以改正下文咙喉喝复喝钞本少复喝二字亦据晋志补入】 寻而王恭起兵诛王国宝旋为刘牢之所败 【又见宋志】 
王恭镇荆口 【宋志作京口】 举兵诛王国宝百姓谣云昔年食白饭今年食麦麦孚天公诛谪汝教汝捻咙喉咙喉喝复喝京口败复败识者曰昔年食白饭言得志今年食麦（麦孚）（麦孚）麤秽其精已去明将败天公将加谴谪而诛之也捻咙喉气不通死之祥也败复败丁宁之辞也恭寻死京都又时行咳疾而喉并喝焉 【又见宋志文小异】 
王恭在京口民间忽云黄头小儿欲作贼阿公在城下指缚得又云黄头小人欲作乱赖得金刀作蕃扞黄字上恭字头也小人恭字下也寻如谣者言焉 【又见宋志】 
　　谶
齐志祥瑞老子河洛谶曰肃草成道德怀书备出身形法治吴出南京上即姓讳南京南徐州治京口也
　　纪异
邓艾庙在京口上有一草屋晋安北军司马恬病梦一老翁曰我邓公屋坏君为治之后访之为立瓦屋 【幽明录】 曲阿大埭下有庙晋孝武世有一逸刼官司追之刼径至庙跪请求救许上一猪不觉忽在床下追者至觅不见羣吏悉见入门又无出处因请曰得刼者当上太牢少时刼形见吏即缚去刼云神灵已见过度云何有牛猪之异言未绝口觉神像面色有异既出门有大虎张口而来径夺刼而去 【同上】 
梁韦鼎字超盛博涉经史明阴阳善相术侯景之乱鼎兄昂于京口战死负尸求棺无所得鼎哀愤恸哭忽见江中有物流至鼎所窃异之往视乃新棺也因以充敛元帝闻之以为精诚所感
唐开元末金坛县丞王甲以充纲领户税在京于左藏库输纳忽有使者至库所云王令召丞甲仓卒随去出城行十余里到一府舍入门闻故左常侍崔希逸语声王与崔知故因问门者求为通刺门者人白希逸惊喜谓甲曰知此是地府否甲始知身死悲感因问其来由王云适在库随使至此未了其故有顷外传王坐崔令传语白王云金坛丞是己亲友计未合死事了愿早遣王引入谓甲曰君前任县丞受赃相引见丞着枷坐庭木下问云初不同情何故见诬丞言受罪辛苦权救仓卒王云若不相关即宜放去出门诣希逸别希逸云卿得还甚善传语崔翰 【翰希逸子】 为官第一莫为人作枉后自当之取钱必折寿每至月朝十五日宜送清水一瓶置寺中佛殿上当获大福甲问此功德云何逸云冥间事卿勿预知但有福即可言毕送出至其所遂活 【广异记】 
元和中陆桥家于丹阳居有池沼高榭一夕有人叩门急视见一人仪状秀逸自称曰沈约闻公雅好诗故来奉谒既而呼左右曰召青箱来有一儿年可十岁约曰此吾子也欲使绍吾学故名青箱然亦能此从吾与范仆射过台城曾作感旧诗令讽之曰六代旧山川兴亡几百年繁华今寂寞朝市昔喧阗夜月琉璃水春风柳色天伤时为怀古垂泪国门前忽不见
润州城南隅万岁楼俗传楼上烟出不祥开元前以润州为(阙)董琬为江东采访使尝居此州其时尽日烟出刺史皆忧惧干元中复然圆可一尺余直上数丈吏密伺其烟乃出于楼角隙中近而视之即蚊蚋也 【辨疑志】 
韦齐休为王璠浙西团练副使大和八年卒于润州之官舍三更后将小敛忽大声曰娘子且止哭当有处分其妻大惊齐休曰娘子闻鬼语惊悸耶妻曰非畏悸但不分与君遽隔幽冥孤怀无所依怙不意神识有知诚俟明教齐休曰死生之期涉于真宰夫妇之道重在人伦今某尸骸且在足宽襟抱家事不小且须商量不可空为儿女悲泣使某幽冥更忧妻孥也良久语绝即各营丧事纔晓又闻呼适到张清家造得草屋三间其夕张清梦齐休曰我昨日已令买茔三亩地可速交关布置一一分明清悉依其命及将归自择发日呼唤一如常时婢仆将萌私窃无不发摘 【河东记】 
道士范可保夏月独游甘露寺将登北轩忽有人衣故褐衣自傍入肩帔相拂范素好洁衣新心不悦俄牵一黄狗又驾肩而出范怒形于色褐衣回顾目光如电范始惧顷之山下人至曰向山上霹雳取龙知之乎范固不闻也 【稽神录】 
韩滉廉问浙西强悍自负常有不轨之志一旦有商客李顺泊舟京口堰下夜深矴断漂船不知所止及明泊一山下风波稍定上岸寻求微有鸟径行五六里见一人乌巾岸帻古服异常相引登山诣一宫阙台阁华丽殆非人间入门数重庭除甚广望之拜有人自帘中出语之曰欲寓金陵韩公一书得书一函拜而受之赞者引出门径至舟所因问赞者曰此为何处恐韩公诘问是何人致书答曰此东海广桑山也是鲁国宣父仲尼得道为真官理于此山韩公即仲由也性强自恃夫子恐其掇刑网致书以谕之言讫别去李顺却还舟中有一使者戒舟中人曰安坐勿惊惧不得顾船外逡巡则达旧所若违此戒必致倾覆舟中人皆如其言不敢顾视舟行如飞顷之复在京口堰下既而诣衙投书韩公发函视之古文九字皆科斗书了不可识诘问其由深以为异拘絷李顺为妖妄欲加刑愽访能篆籀数辈皆不能辨一客庞眉古服自诣宾位言善识古文韩公以书示之客捧书于顶再拜贺曰此孔宣父书乃夏禹科斗文也文曰告韩滉谨臣节勿妄动公异礼加敬客出门不知所止韩惨然默坐良久了然自忆广桑之事以为非远厚礼遣谢李顺自是恭默谦谨克保终焉 【神仙感遇传】 
周宝为浙西节度使治城隍至鹤林门得古冢棺椟将腐发之有一女子面如生鈆粉衣服皆不败掌役者以告宝亲视之或曰此当是尝服灵药待时而发发则解化之期矣宝即命改葬之具车舆声乐以送与僚属登城望行数里有紫云覆輀车上众咸见一女子出自车中坐于紫云冉冉而上久之乃没开棺则空矣 【稽神录】 
五代卢绛为吉州兴云回务吏欺窃官缗罪当弃市遂亡入金陵薄游京口往来涧壁寒雪及踊折檐桶而烧守囷吏见而壮之既久遭岁饥吏无以给因俾绛夜跃囷檐窃官粟数十往一夕见长人立囷中绛于是奋缚而束之乃为一柱遂中痁疾逾月既乏资给疲瘵且极忽梦一白衣妇人谓之曰子之疾当食蔗即愈既诘朝见鬻者遂贻数挺绛喜而食之至旦疾损迨数夕又梦前白衣妇人谓绛曰妾乃玉真也太尉富贵时至可诣都城妾有一诗一缗以助行旅十年后于孟家陂上奉见其词曰清风凉月夜深时箕帚卢郎恨尚迟他日孟家陂上约再来相见是佳期言讫而去由是自负诣后主疏陈京口涧壁屯戍备御事累为润州节度使金陵陷归朝授冀州团练使以刼杀龚慎仪太宗命斩之乃呼延赞视刑事将至梁门绛顾见拥一白衣妇人来宛同昔日梦中因嗟曰玉真矣赞问其故绛白其梦绛复问孟家陂持刃者曰斯场是矣 【江南野史】 
甘露寺僧话吴王收浙右之明年夏月莹无云长江如昼有僧持课俄数人自西轩上江亭而止云明月幸相遇坐定命酒列果殽窃思中夜必是幽灵于牕隙伺之东向一人衣南朝衣西向一人衣北朝衣北向一人衣缝掖衣指南向者设礼而坐南向一人朱衣霜简清瘦多髯飞杯之次东向者曰今日恣江南游皆不乏风流矣仆尝记公云何人种得西施花千古春风开不尽可谓越古超今矣酒至西北服曰各述曩日临危一言以代丝竹自吟自送可乎众曰可北服执柸而言曰赵壹能为赋邹阳解献书可惜西川水不救辙中鱼次至缝掖举白而歌曰伟哉横海鲜壮矣垂天翼一旦失风水飜为蝼蚁食巡至东向云功遂侔昔人保退无智力既涉太行险兹路信难陟次至朱衣高吟曰窟里龙蛇纸上鸾逡巡千幅不将难顾云已往罗隐髦更有何人逞笔端吟罢晨钟鸣僧户轧然而启忽散
欧阳文忠公尝宿采石渡夜闻呼声曰去来舟尾有应之曰参政宿此不可去斋料幸携至公念舟尾且无人至五鼓又闻岸上驰骤声舟尾者呼曰斋料如何岸上者且行且答曰道场不清净皆无所得而归公异其事后半月因游金山以告长老长老曰昨有施主在寺设斋方第二时其妻乳卧少顷腥风灭烛时皆骇异但不知是此否公问其日乃宿采石之夜 【夜话录】 
陈升之将薨之夕有火光起于所居之寝上宿鸟皆噪逻卒走白官司请救扑暨至惟见白气上属空中黎明乃知其薨
闲乐先生陈伯修宣和三年以祠官居南徐一旦昼寝梦至一处殿宇巍然中有人冠服如天帝正坐侍卫环列赞者引公拜殿下命升殿慰藉久之谓曰卿平生论事章疏可悉录以进呈公对曰臣在杭州日因陈正汇事郡守贾伟节遣人搜取多已焚灭帝曰能记者录进即有仙官导公至庑下幕中设几案笔研有一青册公方沈吟间仙官曰不必追记尽在是矣开册示之则平日所草章疏具在公即袖进帝喜曰已安排卿第六等官矣遂觉呼其子大理丞昱至前引其手按其顶则十字裂如小儿顖热如火 【顖热如火○(钞本顖作（□页）)　案集韵以顖为囟之或体说文囟字下云头会脑盖也此志上文云引手按其顶则十字裂如小儿与顖字正相联属若卤页字则徧检字书俱无其字必传写之讹也今改正(卷十一陵墓门云后湖居士苏庠墓在马迹山金桥村大（艼去丁改乘）附录咸淳志翟耆年传云兴同右老隐元志卷十九人材门隐逸类亦同徧检字书均不载（艼去丁改乘）兴同右三字然无他书可据未便臆改今姑仍其旧焉)至于全书中有用假借之字者(卷十学校门云旧牓曰半宫盖泮水本取义于半半与泮古通用半宫即泮宫也卷十七寓治叙注云总领军须盖易彖传云需须也二字可互训军须即军需也)有用隐僻之字者(卷十六北厅通判壁记有秦鉌考广韵七歌有鉌字注云鉌銮亦作和卷十七金坛县令壁记有朱（□呆）考玉篇部有（□呆）字注云补道切藏也)此则似误而实非误断不可轻易之也】 谓之曰与吾书谒刺数十将别亲旧吾去矣其子请曰大人何往公告以梦子曰此吉梦其殆有归诏耶公曰不然丰相之临终亦梦朝帝盖永归之兆也已而再寝顷之觉复谓其子曰适又梦入点漆屋三间此棺椁象吾去必矣俄太守虞纯臣遣人招其子告之曰适尊公有状丐挂冠正康强何乃尔莫测其意言未既闻传呼陈殿院来若已知其故者谓太守曰死生定数也公何讶戒其子曰凡吾治命事不可妄易遂归携亲戚酌酒告别既退命诸子子妇皆坐置酒谆谆告戒家人见公无疾而遽若是愕眙不知所答迨夜入寝有婢奔告诸子曰殿院咳逆不止若疾状诸子亟走至则以趺坐而终七日忽有僧来吊以素不识止之僧云我诚不识公但畴昔在瓜洲梦一官人着朱骑马导从甚盛凌波而北人马不濡或指云陈殿院也故欲敬瞻遗像时名流多作挽诗纪其事黄冕仲裳云不须更草玉楼记已作仙官第六人张子韶九成云凌波应作水中仙乃知世之伟人皆非混混流转者傅说骑箕尾而为列星其可信矣
崇宁中葛蘩知润州后告老居于润蘩奉观音极谨久之绘像出舍利蘩每请之礼数十顷应时堕几案磔若有声士夫闻之争匄以归大观初蘩无疾正坐而逝 【玉壶清话】 水月庵乐善录云大观间一士夫于京师买靴认一靴是其父葬时物诘之云一官员携来修可候之既至乃其父拜之不顾但取靴乘马而去行二三里度不可及乃呼曰生为父子何无一言见教父曰学镇江太守葛蘩其子谒蘩言之因问何以为幽冥所重蘩曰予始者日行一利人事嗣后或二或三或十今四十年矣未尝少废问何以利人蘩指坐间踏子曰此物置之不正则蹙人足予为正之若人渴予能与杯水皆利人事也但随其事而利之上自卿相下至贫匄皆可以行惟在乎久
蔡卞寓居京口子仍幼自言是丹阳王家子访之果然其妻孥尚在乃来见之相语如昔时至八九岁渐熟世境则旋忘前事矣
夏竦初仕为丹阳邑掾一日侍母燕坐见黄鹂双舞而俱没于地发之得金莺二母取莺瘗地焚香祝曰天若赐夏竦愿从明中来竦因筑亭其上曰金莺竦寻登制科后至者发地求金莺不复得因遂为池亦号金莺
邵彪希文为士人时梦至一官府人皆称安抚彪自喜行至前见一大蠖煮蛤蜊作人声叫彪姓名彪遂念弥陁一声皆变黄雀飞去彪后果仕至安抚使 【王日休文】 
蔡佑宣和初以醮事至三茅谒柳谷陈彦吴先生陈云近山数月前雷雨空中坠下一十余岁小儿两目不开遍体皆毛其腥逆鼻村人聚观间忽阴云四合雷震一声遂失所在恐是雷部中物也 【竹窗杂记】 
淳熙五年丹阳县市一妇人为盗所杀沈尸于河府县捕逐日竣会稽姚仲文作尉自以失职绝忧之两弓级素能搜迹奸隐锐以求盗自任先是近舍少年子常出入女家忽往淮上两弓心疑焉言于尉丐引帖同渡江至杨子桥与少年遇固邑里素相识乃邀诣道店买酒与饮酒人持陶盏四只设于案弓曰吾辈二人只共请一客何四之有酒人指下坐曰此女子既在席同饮何害两弓惊愕少年独惨沮于是诘之曰本县某妇人死于非命岂汝为之故冤鬼随不舍少年无以答遂就缚而归伏其辜
古今诗话女贞钱氏二姊妹依止陶隐居诵黄庭经即茅山燕洞也至今有紫菖蒲碧桃焉其姊披白练衣得道入洞及女弟至则洞已扃矣淳化五年夏侯嘉正与道士五人往彼投龙简是夜雷震其洞复开田霖题诗曰燕口龙泓气象清钱贞此处有遗灵仙兄去后师犹在女弟回时户已扃云片尚如披白练泉声长似诵黄庭碧桃花发菖蒲紫留与人间作画屏
曾慥百家诗选苏养直居丹阳后湖号后湖病民盛夏追凉方与客对棋有衣褐者持谒云罗浮山道人江观潮直造就坐曰罗浮黄真人以公不好世之所好气母已成令吾持丹度公袖中出小合药黄色膏融养直以置佛室后食蜜雪和以龙脑一夕暴下而卒所亲记道人言亟取磨饮即苏绍兴十七年岁旦与家人酌别二日东方未明披衣曳杖出门行步如飞妻孥奔逐挽衣则已逝矣 【苕溪渔隐曰洪庆善与养直皆丹阳人余以问庆善庆善云初无此事乃曾端伯传闻之误】 
　杂录
郡志所述昉自三代 【郡志所述昉自三代○ (钞本此下一段在卷二十二武事门敌围海州条后)　案张氏鉴云卷三攻守形势类载樊毅事云详见杂录是武事特杂录门之一类也此条云为杂录一门当是杂录总叙而文事武事等皆杂录中之子目传钞错杂脱落以致前后淆互今考此叙下文云仍别其类则杂录本分类可知卷十六将佐门凌茂正王克容传注云语见杂录武事足征张说之确严氏元照亦谓此段当移于杂录后今从之】 至于本朝古今闻见异辞所以辨疑解惑者亦既附注于各类之下今复综校前志旁摭他书而为杂录一门仍别其汇以备参考然文献寥落网罗放失宁无阙遗嗣而补之尚有望于后之博雅君子
　　子目缺 【子目缺○(钞本无此三字)　案此卷之文事与下卷之武事恤刑鞠狱拾遗皆杂录之子目此处自建炎戊申以下十数条亦系杂录门内之文而脱去子目以元志参之似当有郡事二字(说详二十二卷恤刑条下)然无明文可证今姑列三字于此】 
建炎戊申高宗幸镇江先是本府寄留温杭二州上供物有以螺钿为之者帝恶其奇巧令知府钱伯言毁之伯言奏曰奉诏毁螺钿什物于市观者莫不悦服帝因谓宰臣曰早来御史张浚奏事朕语浚曰还淳反朴须人主以身先之天下自然向化
开宝末丁德裕为常润等州经畧使德裕恃势黩货无厌不恤士卒人不能堪为钱俶所奏太祖黜之
柳开守润州既至治所招诱羣盗以俸金给之又解衣与贼酋置之左右或谓不可开曰彼失所则盗不尔则吾民也始惧死故假息锋刃之下今推以赤心夫岂不怀未半岁境内辑宁
钱彦远守润上疏曰陛下即政以来内无声色之娱外无畋鱼之乐而前岁地震雄霸沧登旁及荆湖幅员数千里虽往日定襄之异未甚于此今复大旱人心嗷嗷天其或者以为陛下备寇之术未至牧民之吏未良天下之民未定故出谴告以示之苟能钦天之戒增修德业则宗庙社稷之福也古者四裔言语衣服与中国不同其来也不过驱老弱掠蓄产而已今契丹据山后诸镇元昊盗灵武银夏衣冠车服子女玉帛莫不有之往时元昊内寇出入五载天下骚然及纳欵赐命则备边长吏不复诠择高冠大袑耻言军旅一日契丹负恩乘利入塞岂特元昊之比耶湖广蛮獠刧掠生民调发督敛军须百出三年于今未闻尺寸之效惟陛下念此三方之急讲长久之计以上答天戒则天下幸甚
宪窃谓彦远出守藩方而抗疏及此忧国之忠度越时辈矣
陈亚知润州无治状浙宪马寻欲按之马至因觞于甘露寺宪曰满酌郎中陈素滑稽惊谢曰不敢望满但得成资保全大幸也 【湘山野录】 
元丰中有言知润州鞠真卿侮法作威请劾其罪从之神宗曰刺史县令治民为最近汉自刺史有入为三公者盖重其任尔今之藩郡不过数十往往多不得人则县令可知也自今更宜谨择
侍御史张汝贤奏左丞王安礼素行贪秽身任润州太守日倡女共政私其部内馆阁故老侍婢以归闺门之内数至忿争安礼修身治家如此其能为陛下正百官理万民乎安礼求去遂知江宁
元佑初苏轼言臣窃见前者台官论朱服不孝因此乞外官宰相除服直龙图阁知润州服因人言反获美命盖宰相上欺朝廷下困台谏习用此术久以成例不可不察
曾肇言王觌言事不当差知润州臣恐在廷之臣以觌为戒依违顾望莫肯正论所有制辞未敢修撰后觌卒守润州
许遵领州事至之日岁荒民饥躬为之发廪岁民疫躬为之发药大抵以仁莅政于是人说气和雨旸应之比其次年麰登于夏稻登于秋蚕者衍丝绩者衍麻
郑德象滋晚守京口怠于为政汤致远为两浙漕宣言俟应办北使至郡按治之时秦桧当国德象求援于秦盖宣和初秦试南宫为参详官其所取也至是汤别以行秦云郑德象久不通问有少书信烦为携达因面授之汤视缄题门下具位秦某汤得之幡然而改
镇江自经建炎之乱岁输上供米率不如数转运使按视计仓粟之在存者尚负数万尽扃钥而去军食不继官吏忧窘不知所出而守臣汪藻适至命破鐍给之贻书使者曰官军张颐待哺米在廪中而不予之食羣黔饥饿无聊虽锢南山犹有隙也辄以便宜开发老守重得罪不敢辞会言者谗藻而罢
京口江山素号奇伟故承平时士大夫有生居洛阳死葬朱方之语绍兴罢兵屯大军于江上向时公卿甲第与夫名胜之迹率为营砦所占穿凿殆遍近岁江上诸帅多生于此亦江山之秀不在此而在彼也守臣宝学刘子羽尝曰予若早来则当置诸寨于新丰盖新丰地平如掌庶不至坏山川之形势云
淳熙中进呈户部勘当知镇江府耿秉奏如遇亢旱听民车河水上曰河水岂可不令百姓灌田大臣等奏寻常人使来时恐水浅所以不听人户车水上曰稼穑事大可从耿秉所请
建炎遭寇暴失府印自后施用唯以观察使印代之而附小帖于旁曰借用淳熙十二年耿直之秉作守言于朝诏文思院重铸府印一钮及给降率僚吏望阙祗拜且受贺启视之府字左画偏识者曰使君必不久于此当移他藩才一月果徙四明二年之间盖德常经张定叟杓张几仲子颜连莅兹土吴居甫琚亦兼领数月其或诏罢又颇多鲜有满两岁者 【夷坚志支集】 
赵彦逾以德政称郡人为立生祠在户部日尝修奏财赋乞省国用出镇京口陛辞日复奏札子谓之绍熙财赋稽考见刻梓郡斋
　　文事
唐李德裕在润州作鼓吹赋自序云鼓吹本轩皇因出师而作前代将帅有功则假之今藩阃皆备此乐予往岁剖符金陵有童子六七人皆于此艺特妙每曲宴奏之及再至江南并逾弱冠悲流年之焂忽忆前欢而凄怆乃为之赋 【见集中】 
宋朝许渤在润州与范文正胡宿周茂叔游 【明道先生语录】 
柳开知润州 【柳开知润州○ 【钞本此条前有范文正公一条】 　案上文子目系文事故前后诸条所述皆系文事惟范文正公一条所述者乃尧夫以麦舟赠石曼卿实与文事无涉而与拾遗类诸条词意相同今移置其末庶门类不致相混】 胡旦为淮漕二人者俱以文鸣于时旦为汉春秋邀开于金山观之旦颇作书自矜开杖剑叱之曰生民以来未有如夫子若邱明公谷邹夹数子止传述而已尔何辈辄敢窃圣经之名今日聊赠一剑以为狂且之戒语讫勇逐旦旦阔步摄衣急投旧舰剑锋几及赖舟人拥入犹斫数剑于舟以快忿焉 【玉壶清话】 
苏丞相颂家藏书万卷秘阁所传居多颂自维扬拜中太一宫使归乡里是时叶梦得为丹徒尉颇许其假借传写梦得每对士大夫言亲炙之幸其所传遂为叶氏藏书之祖 【谭训】 
李季常敶苏子容丞相外孙为予言东坡归自儋耳舟次京口子容初薨东坡已病遣叔党来吊自作饭僧文所谓在熙宁初陪公文德殿下巳为三舍人之冠及元佑际缀公迩英阁前又为五学士之首虽凌厉高躅不敢言同而出处大槩无甚相愧者明日季常与子容诸孙往谢之东坡侧卧泣下不能起 【邵氏闻见后录】 
苏子美谪居吴中欲游丹阳潘师旦深不欲其来宣言于人欲拒之子美作水调歌头有拟借寒潭垂钓又恐鸥鸟相猜不肯傍青纶之句 【魏泰东轩笔录】 
京口集载东坡诗间有遗者如赠张刁二老又景纯见和复次韵赠之二首又柳子玉以诗见邀同刁丈游金山又金山寺与柳子玉饮大醉卧宝觉禅榻夜分方醒书其壁又送金山乡僧归蜀开堂又去金山五年而复至次旧诗韵赠宝觉又留别金山宝觉圆通二长老又徐元用使君与其子端常邀仆与儿子过同游金山浮玉堂戏作又书焦山纶长老壁皆集中所遗诗 【并见大全集】 
罗隐题金山诗老僧斋罢闭门睡不管波涛四面生孙山诗结宇孤峯上安禅巨浪间亦可亚张祜诗 【青琐集】 
熙宁中三韩使人朴寅亮作金山诗其叙旧云前后诗人不见山之为金故曰万迭危岑天倚杵一竿斜日水浮金 【陈辅之诗话】 
金山寺留题亦多而绝少佳句熙宁中荆公有句云天末海门横北固烟中沙岸似西兴尤为中的 【遯斋闲览　西清诗话以天末海门横北固为王平甫诗】 
杨蟠金山诗云天末楼台横北固夜深灯火见扬州王平甫云庄宅牙人语也解量四至 【后山诗话】 
晁以道诗清霜下牛斗凛然北固秋全似选诗 【雪浪斋日记】 后山云余登多景楼南望丹徒有大白鸟飞近青林得句云白鸟过林分外明谢脁亦云黄鸟度青枝语巧而弱杜诗云白鸟去边明语少而意广 【诗话】 
米元章不及陪东坡往金山作水陆诗云久阴障夺佳山川长澜四溢鱼龙渊众看李郭渡浮玉晴风扫出清明天颇闻妙力开大施足病不列诸方仙想应苍壁有垂露照水百恠愁寒烟栖云阁云云出救世旱泽浃云寻归入石了不见丰功已如遗龙骞荐复起抱石明幽姿云乎无定所隐者何当栖如此二诗殆出翰墨畦径之表盖自迈往凌云之气流出非寻规索矩者之所可到也 【葛立方韵语阳秋】 　又金山词云昔日丹阳行乐里紫金浮玉临无地宝阁化成弥勒世龙宫对时时更有天花坠浩渺一天秋水至鲸鲵鼓鬣连山沸员峤岱舆更赑赑无根蔕莫教龙伯邦人戏 【宝晋集】 
总饷吴琚有词刻于浮玉之石排山云我来浮玉似凭陵沧海蹑金鳌背又若骑鲸游汗漫飞出八荒之外钟鼓传声楼台倒影不类人间世徘徊吟眺恨无陶谢酬对今古潮落潮生问英雄多少与江俱逝直欲乘风归阆苑疑是三生习气未办渔蓑先盟鸥鹭奈卜邻无地从今清夜梦魂应绕空翠
东坡与王存正仲孙洙巨源会多景楼以胡琴侑酒巨源曰残霞晚景恐非奇才不能尽乃作词多情多感仍多病多景楼中樽酒相逢乐事回头一笑空停杯且听琵琶语细捻轻拢醉脸春融斜照江天一抹红　又词雨过春容轻更丽只有离人幽恨终难洗北固山前三面水碧琼梳拥青螺髻一纸乡书来万里问我何年真个成归计白首送春拚一醉东风吹破千行泪
僧仲殊陪太守宴多景楼词丛霄逸韵祥烟渺摇金翠玲珑三岛地控全吴山横旧楚春来早千里断云芳草六朝遗恨连江表都分付倚楼吟啸铁瓮城头一声画角吹残照带夜潮来到　又独登多景楼词花戟云幡拥上方画帘风细度春香银色界前多远景人静铁城西面又斜阳山色入江流不尽古今一梦莫思量故里无家归去懒伤远年华满眼多凄凉　又词北固山前波浪远铁瓮城头画角残声短促酒溅金催小宴灯摇蜡焰香风软落日烟霞晴满眼欲仗丹青巧笔彤牙管解写伊川山色浅谁能画得江天晚
陆游多景楼赋水调歌头张孝祥书而刻之崖石江左占形胜最数古徐州连山如画佳处缥缈着危楼鼓角临风悲壮烽火连空明灭往事忆孙刘千里曜戈甲万灶宿貔貅露沾草风落木岁方秋使君宏放谈笑洗尽古今愁不见襄阳登槛磨灭游人无数遗恨黯难收叔子独千载名与汉江流
东坡云属玉双飞水满塘菰蒲深处浴鸳鸯白苹满棹归来晚秋着芦花一岸霜扁舟系岸依林樾萧萧两鬓吹华发万事不理醉复醒长占烟波弄明月此篇若置李太白集中谁疑其非乃吾家养直所作清江曲也
葛立方韵语阳秋云既为东坡所赏名已不没而又作后清江曲一篇岂养直尚恶其少作耶所谓呼儿极浦下笭箵社瓮欲熟浮蛆香轻蓑淅沥鸣秋雨日暮乘流自相语如此等句前清江曲似未到也
钱穆父守润东坡赋朝中措别之昨夜扁舟京口今朝马首长安旧官何物与新官只有湖山公案此景百年几变个中下语千难使君才气卷波澜与把新诗判断东坡元日过丹阳明日立春寄鲁元翰诗云西湖弄水犹应早北寺观灯欲及辰赵尧注北寺在润州上元最盛未详北寺今为何寺
叶石林梦得琴趣外篇注云程致远寄顷与江子我登北固山用赤壁韵因记往岁旧游词曰云峯横起障吴关三面真成尤物倒卷回潮目尽处秋水粘天无壁绿鬓人归如今虽在空有千茎雪追寻如梦漫余诗句犹杰闻道尊酒登临孙郎终古遗恨歌时发万马云屯瓜步晚落日旌旗明灭鼓吹风高画船遥想一笑吞穷发当时曾照更谁重问山月
文康葛胜仲有文号丹阳集尝寓居丹阳作诗自序云里中无居寓丹阳县书怀呈邑宰张蒙子蒙假守秦头两月强往来遵路一年忙幸逢庇邑人惟旧蹔脱浮家计亦良退食井腴如就国 【胜仲封丹阳子】 遥寻祖系似还乡 【葛稚川丹阳人】 南风未便轻篷筚也与虚窗拂袵凉集中与洪庆善孙道祖唱和如送庆善赴广德军诗首句云五年心迹寄沧洲邂逅连墙接俊游
世传李太白草书数轴乃葛叔忱伪书叔忱豪放不羣或叹太白无字画可传叔忱偶在僧舍纵笔作字一轴题之曰李太白书且与其僧约异日无语人其所谓得之丹徒僧舍者乃书之丹徒僧舍也 【邵氏闻见后录】 
蓬池先生闻人武子尝寓居丹徒之丁角所作诗文号蓬池编曾慥端伯掇入百家诗选有丁角暮春诗绿叶成阴春已归茅檐相对两斜晖残花且插春事急别酒欲酌歌声微黄乌忩忩隔林语杨花欵欵沾人衣人间一别春常好过我渔舟果是非
崔鸥德符命僧仲殊赋南徐好十词　　一瓮城　南徐好鼓角乱云中金地浮山星两点铁城横鏁瓮三重开国旧夸雄春过后佳气荡晴空渌水画桥沽酒市清江晚渡落花风千古夕阳红　　二花山李卫公园亭　南徐好城里小花山淡薄融香松滴露萧疏笼翠竹生烟风月共闲闲金晕暗灯火小红莲太尉昔年行乐地都人今日散花天桃李但无言　　三渌水桥　南徐好桥下渌波平画柱千年尝有鹤垂杨三月未闻莺行乐过清明南北岸花市管弦声邀客上楼双榼酒舣舟清夜两街灯直上月亭亭　　四沈内翰宅百花堆　南徐好溪上百花堆宴罢歌声随水去梦回春色入门来芳草遍池台文彩动奎璧烂昭回玉殿仪刑推旧德金銮词赋少高才丹诏起风雷　　五刁学士宅藏春坞　南徐好春坞鏁池亭山送云来长入梦水浮花去不知名烟草上东城歌榭外杨柳晚青青收拾年华藏不住暗传消息漏新声无计奈流莺　　六多景楼　南徐好多景在楼前京口万家寒食日淮南千里夕阳天天际几重山莺啼处人倚画栏干西塞烟深晴后色东风春减夜来寒花满过江船　　七金山寺化城阁　南徐好浮玉旧花宫啄破琉璃闲世界化城楼阁在虚空香雾锁重重天共水高下混相通云外月轮波底见倚栏人在一光中此景与谁同　　八陈丞相宅西楼　南徐好樽酒上西楼调鼎勋庸还世事镇江旌节从仙游楼下水空流桃李在花月更悠悠侍燕歌终无旧梦画眉灯暗至今愁香冷舞衣秋　　九苏学士宅绿杨村　南徐好桥下绿杨村两谢风流称郡守二苏家世作州民文彩动星辰书万卷今日富儿孙三径客来消永昼百壶酒尽过芳春江月伴开樽　　十京口　南徐好直下控淮津山放凝云低凤翅潮生轻浪卷龙鳞清洗古今愁天尽处风水接西滨锦里不传溪上信杨花犹见渡头春愁杀渡江人 【见宝月集】 
秦少游长相思慢有铁瓮城高蒜山渡阔千霄十二层楼开尊待月卷箔披风依然灯火扬州之句
吕大虬叔潜言镇江丹阳玉乳泉壁间一绝云骑马出门三月暮杨花无奈雪漫天客情最苦夜难度宿处先寻无杜鹃然不著名氏也 【唐溪诗话】 
嘉定镇江志卷二十二
　杂录
　　武事
梁侯景败羊鹍密图之景惟余三舸下海欲向蒙山会景昼寝鹍语海师此中何处有蒙山汝但听我处分遂直向京口至胡豆洲景觉大惊将依郭元建鹍拔刀叱海师使向京口景欲投水鹍以矟入刺杀之
隋杨素造大舰名曰五牙容战士八百人次曰黄龙置兵百人自余平乘舴艋等各有差隋军临江素帅水军东下舟舻被江旌甲耀日陈人望之惧曰清河公江神也江滨镇戍闻隋军将至相继奏闻施文庆沈客卿抑而不言初上使南平王嶷镇江州永嘉王彦镇南徐州寻诏二王赴明年元会命沿江诸防船舰悉从二王还都为威势示梁人之来奔者由是江中无一鬬船上流诸州兵皆阻素军不得至护军将军樊毅言于仆射袁宪曰京口采石俱是要地各须锐兵五千并出金翅二百缘江上下以为防备宪及骠骑将军萧摩诃皆以为然与羣臣议请如毅策文庆客卿白帝曰此是常事边城将帅足以当之若出人船必恐惊扰及隋军临江间谍骤至宪等殷勤奏至再三文庆曰元会将逼南郊之日太子多从今若出兵事便废阙议久不决帝从容谓侍臣曰王气在此齐师三来周师再来无不摧败彼何为者邪都官尚书孔范曰长江天堑古以为限隔南北今日虏军岂能飞度邪边将欲作功劳妄言事急臣每恨官卑彼若渡江臣定作太尉公矣帝故不为深备春正月朔贺若弼自广陵引兵济江陈人不觉攻拔京口执南徐州刺史黄格弼军令严肃秋毫无犯所俘获皆释之给粮劳遣所至风靡弼分兵断曲阿之冲进据钟山顿白土冈之东杜彦与韩擒虎步骑并进陈人大骇降者相继弼之攻京口也萧摩诃将兵逆战陈主不许及弼至钟山摩诃又曰弼军深入垒未坚出兵掩袭可以必克又不许竟以取亡
郭衍开皇十年从晋王广镇扬州遇江表唱逆命衍为总管领精锐万人先屯京口于贵洲南与贼战败之生擒魁帅大获舟楫粮储以充军实
刘元进作乱江南以兵攻润州帝召吐万绪讨之绪率众至杨子津元进自茅浦将渡江绪勒兵击走绪因济江背水为栅明旦元进来攻又大挫之贼解润州围而去绪进屯曲阿元进复结栅拒绪挑之元进出战陈未整绪以骑突之贼众遂溃赴江水死者数万元进挺身夜遁
唐咸通初浙东贼帅裘甫攻陷象山浙东骚动观察使郑祗德求救于邻道浙西遣牙将凌茂正将四百人赴之祗德馈之比度支常馈多十三倍而宣润将士犹以为不足请土军为导以与贼战诸将或称病或阳坠马其肯行者必先邀职级竟不果遣
唐承训讨蛮寇诏发许滑青汴兖郓宣润八道兵以授之承训不设斥堠入境敌至不设备五道兵八千人皆没
建炎初赵子崧守润辛道宗下叛兵子崧御之锐甚及与战府兵败绩子崧领亲兵渡江保瓜洲贼入城遂据之子崧以散官贬南雄州
羣盗有张遇等号一窝蜂初犯江宁府江淮制置使刘光世截其后军破之遇转由真州攻陷镇江守臣钱伯言弃城而去张遇屯于金山寺及杨子桥众约三万诏两浙制置使王渊招安之贼遂听命渊奏授遇与其将刘立等官伯言始归镇江诏降二级给事中汪藻言建康京口九江皆要害之地当宿重兵故杜充守建康韩世忠守京口刘光世守九江而以王王燮隶杜充其措置非不尽善若敌骑渡江充世忠王燮并力扼其前光世掩其后可使奔北不暇而世忠八九月间已扫镇江所储之赀尽装海舶焚其城郭而去洎充力战于前世忠王燮卒不为用光世亦偃然坐视不出一兵臣愚以为敌退之后正朝廷大明赏罚之时莫若择有威望大臣一人尽护诸将虽陛下亲军亦听其节制稍以法裁之
初镇江无守兵独恃制置使韩世忠之军以为固时世忠引兵驻江阴而建康溃卒戚方等迫城以万计守臣胡唐老度不能支因抚定之无何方欲犯浙西妄言赴行在请唐老部众以行唐老不从为方所害
邵清据通州崇明镇安抚大使刘光世大破之始清聚于芜湖光世尝遣王德王世忠招降之亡卒有告清刘军无粮清乃自贰与其众谋曰刘公谓我降必不疑可顺流直趋京口畧战船为入海计清遂夜至镇江屯于海门光世命德等急攻之遂请降
金监军挞辣遣太乙索堇等提兵南寇援兀朮进围扬州守张缜金坛人也朝廷恐其力不能支许退保镇江缜坚守不动故苏庠挽张彦知诗云 【缜字彦知】 敌骑乘秋入妖氛拥贼营孤城控淮海百口付柴荆徒想回天力空余恋阙情艰难思报主烱烱寸心明注云己酉冬金人入境公独守广陵不顾其家 【后湖集】 
绍兴初左仆射吕颐浩言今岁必稔欲于镇江府上下积粟三十万石备军用上曰若选得精兵十五万分作三军何事不成祖宗取天下兵数不过此
四年鼎寇杨么败行下诏安而贼以不堪程昌寓杀戮为辞寻诏除昌寓徽猷阁待制知镇江府候招安毕日行
十一年春中外议论纷然以金兵逼江为忧上谓宰执曰今日之势与建炎不同建炎间我兵皆退保江南杜充书生遣偏将轻与彼战故彼得乘间猖獗今韩世忠屯淮东刘锜屯淮西岳飞屯上流张浚方自建康进兵前渡彼若窥江则我兵皆乘其后今虽虚镇江一路以檄呼其渡江亦不敢来盖上沈机料敌明果如此
三十年秋知院叶义问奏应变之说中云镇江刘宝与马帅成闵则真扬通泰之所隶江阴正控海道宜自镇江分兵以扼之
金亮自采石之败北抵瓜洲虞允文谓李显忠曰贼惩采石之败往合瓜洲兵镇江无备某当往第患兵少今采石深堑筑堤或伐木为栅守御甚固敌未可卒犯镇江边岸分屯备御甚多要害仅数处将军共任其责分一兵如何须更得百余战舰则事济矣显忠曰敬受命洎至建康知府事张焘谒允文曰焘所谓赖公庇诸公问可往镇江者皆有难色焘谓允文允文忻然从之往镇江见刘锜锜已疾剧执允文手曰朝廷养兵二十年我兵一技无所施今日成大功勋乃一中书舍人也锜愧当死矣 【晁公愈辛巳金人叛盟请盟录】 
敌围海州镇江都统制张子盖奉诏整军渡江解围既而有旨犒解围军时镇江前军右军太平州武锋军以在围中独不与淮东总领洪适从权比附且倍其赏适又奏沿边已招降者若使饥寒失所则必怨望乞将有官人与给料历进勇副尉与依武勇给券四口五口以上亦与添给口食人谓适临事知变如此
　　恤刑 【恤刑○(钞本此行前有地理以下数叶)　案志书之例已见前卷者后不重出今考此数页内地理类鸠兹隶润条与卷一叙郡叙同京口谓京条与卷三攻守形势门同唐号金陵条与卷二西津渡条同开伊娄河条与卷六伊娄河条同人物类曲阿宏戎条与卷十三卞耽传后案语同郑女入宫条与下文拾遗类唐丹阳郑氏女条同(张氏鉴云丹阳郑氏女已见上人物内此又重出盖皆后人掇拾所为非原书矣今按拾遗类此条实系宋志但将人物类移入元志则自不重出)郡事类置幽州牧条与卷三攻守形势门同领京下督条与卷一叙郡门同事系安危条与卷十三江夏王义恭传同谐之举才条与卷十三胡谐之传同萧绩诘吏条与卷十三南康王绩传同延嗣不降条与卷十六刘延嗣传同息元诡寿条与卷十四李德裕传同韩皋罚俸条与卷十四韩皋传同李翛鸠财条与卷十四李翛传同仁义掷弓条与卷十四安仁义传同(注中引卢宪论曰一段与安仁义传后案语正同张氏鉴云据此是此志为宪撰无疑今案嘉定志之案语或言案或言宪案未有言卢宪论曰者此必至顺志引嘉定志之文故特着其姓也)茂章毁第条与卷十四王茂章传后按语同乞米振饥条与卷十七苏携传同至于柳开诱盗彦远忧旱德裕黩货真卿侮法曾肇言觌苏轼论服安礼丐去德象求援为军发粟听民车水等条亦与上卷文事类前一门所载全同(文事类前脱去一子目而所载之事与郡事门同者凡十条疑彼乃宋志之郡事门也上卷既有郡事则此卷不应又有郡事矣) 即人物类杜秋归乡条郡事类裴宽自戒若山遇仙两条其注皆已缺佚然考此卷拾遗类详载杜秋归乡事卷十四韦铣传详载裴宽自戒事唐若山传后案语详载若山遇仙事此处亦不应再见综而计之与宋志他卷重复者不啻十之六七然则非宋志明矣元志卷三风俗门苞总形胜实为名都注云宋文帝纪余见杂录郡事类今考郡事类不见于元志而见于此卷(钞本此卷作郡氏张氏鉴云郡氏当作郡事至顺志卷三风俗门注云见杂录郡事宋志当同此例也今按张氏虽未知此卷之郡事本系元志然谓郡氏为郡事之讹其说最确今从其说改正)就中地兼蕃重一条引宋文帝纪较元志风俗门为详是所谓余见杂录郡事类者必指地兼蕃重条可知且地理类修瓜洲城条纪宋宝佑四年事在嘉定以后郡事类柳开诱盗以下诸条与上卷所载相同而每条之首必加一宋字亦不似宋人语气至陈策发廪条乃元天历己巳事尤为元志之确证(张氏鉴云柳开以下称宋又载天历时事盖元人羼入也今案张氏但知柳开诱盗以下为元志而不知茂章毁第以上亦元志也)况宋志杂录各门其文皆散行而无对偶其字皆大书而少小注至元志杂录各门则四字为句两两相对而夹注于下今此处数页体例不合于宋志而合于元志就中郡事类李母弭变一条未有对句今检元志杂录门拾遗类有篪父绝患一条亦无对句而此二条实系字字相对则李母弭变条本系元志无疑(李母弭变宋志卷十四李景让传已详述之此卷不应复见盖本在元志拾遗类误移于郡事类复误移于宋志耳)此外诸条与宋志他卷重复者又皆元志所未载然则为元志审矣今将李母弭变条移入元志卷二十一拾遗类余皆移入元志卷二十以还其旧焉】 
宋文帝纪元嘉四年二月幸丹徒谒京陵三月丙子诏蠲此县今年租布五岁刑以下皆悉原遣
明帝纪泰始元年赦扬南徐三州囚系凡逋亡一无所问
齐武帝纪永明二年四月诏扬南徐等五州统内诸狱并部送还台须候克日断枉直
唐贞元八年江淮荆襄大水遣京兆少尹韦武往扬楚庐寿滁润苏常湖等州宣抚诏系囚及狱诉久不决者委所在长吏即与疏辨务从宽简俾绝冤滞贪官暴吏苛法害公特加惩肃用明典宪
　　鞫狱
唐韩滉在润州夜与从事登万岁楼方酣置杯不悦语左右曰汝听妇人哭乎当近何所或对在某桥某街诘朝命吏捕哭者讯之信宿狱不具吏惧罪守于尸侧忽有大青蝇集其首发髻验之果妇私于邻醉其夫而钉杀之吏以为神因问晋公晋公云吾察其哭声疾而不悼若强而惧者王充论衡云郑子产晨出闻妇人之哭拊仆之手而听有间使吏执而问之即手杀其夫也异日其仆曰夫子何以知之子产曰凡人于其所亲爱知病而忧将死而惧已死而哀今哭已死而惧知其奸也李德裕出镇浙右日有甘露寺主事僧诉交代得常住什物被前主事僧隐用却常住金若干两引证前数辈皆有递相交割传领文籍分明众词皆指以新得替者隐而用之且初上之时交领分两既明及交割之日不见其金鞫成具狱伏罪昭然然末穷破用之所或以僧人不拘僧行而费之以无理可伸甘之死地引虑之际公疑其未尽微以意揣之具实以闻曰前后主者积年以来空交分两文书其实无金矣羣众欲乘此挤排因流涕不胜其冤公悯曰此固非难吾得之矣立促召兜子数乘命关连僧入对事咸遣坐兜子下帘子毕指挥门不令相见命取黄泥各令模前后交付下次金样以凭证据僧既不知形段竟模不成公怒劾前数辈皆一一伏罪其所排者遂获清雪
宋朝张升知润州日有妇人之夫出外数日不归忽有人报菜园井中有死人妇人惊往视之号哭曰此吾夫也遂以闻官升令属邻里就井验是其夫与非众以井深不可辨请出尸验之升曰皆不能辨妇人何以知为其夫收付所司鞫问果奸人杀其夫而妇人预闻其谋升后为名臣
鞫真卿守润民有鬬殴者本罪之外别令先殴者出钱以与后应者小人靳财兼不愤输钱于敌人终日纷争相视无敢先下手者
绍兴戊寅郑作肃知镇江府严屠牛之禁尝有牛奔至府问之果将就屠者人皆异之
　　拾遗
唐成都府有散花楼河中有熏风楼绿莎厅扬州有赏心亭郑州有夕阳楼润州有千岩楼今皆易其名或不复见 【春明退朝录】 
唐时以齐州灵岩荆州玉泉润州栖霞台州国清为四绝 【九域志台州古迹】 
润州大江本与今杨子桥对岸而瓜洲乃江中一洲耳故潮水悉通扬州城中李绅与李频诗云鸬鹚山头片云晴扬州城里见潮生以为自大历后潮信始不通今瓜洲既与杨子桥相连自杨子距江尚三十里瓜洲以闸为限则不惟不至扬州亦自不至杨子矣 【亦自不至扬子矣○(钞本此下有山川形势一段)　案山川形势以下乃蔡宽夫诗话之语亦自不至扬子矣以上亦蔡宽夫诗话之语戴氏守梧因杂录门地理类大江涨沙一条(钞本在此卷今移入元志卷二十)脱去夹注而山川形势以下正述大江涨沙事谓当移为彼处夹注今从之】 【蔡宽夫诗话】 
京口江中沙田田户每岁旦收一瓿以秤水水重则是年江水大若水轻则江水小岁岁不差 【蔡佑杂记】 
晋刁协之孙逵素殷富奴客纵横固吝山泽为京口之蠹逵之诛也其子弥亡命帅数十人入京口城太尉留府司马陆仲元击斩之刘裕散其资蓄令百姓称力而取之弥日不尽时天下饥弊编户赖之以济焉 【以晋书及通鉴参定】 
梁邵陵王纶摄南徐州事轻险躁虐喜怒不常邀游市里杂于厮隶尝问卖（鱼旦）者曰刺史何如对者言其躁虐纶怒令吞（鱼旦）以死
张僧繇吴人润州兴国寺苦鸠鸰栖梁上秽污尊容僧繇乃东壁上画一鹰西壁上画一鹞皆侧首向檐外看自是鸠鸰等不敢复来 【太平广记】 
隋麦铁杖始兴人骁勇有膂力日行五百里性疏诞不治产业陈大建中结聚为盗没为官户配执御伞每罢朝后行百余里夜至南徐州踰城刼盗旦还及时仍执伞如此者十余度物主识之州以状奏朝士见其每旦常在不之信后数告变尚书蔡证曰此可验耳于仗下时募以百金求人送诏书与南徐州刺史铁仗出应募赍勑而往明旦及奏事帝曰信然为盗明矣惜其勇捷诫释之
唐丹阳郑氏女有相者言是女当生天子李锜闻之纳为侍人锜诛没入掖廷侍懿安后宪宗幸之遂生宣宗后尊为皇太后杜秋娘亦锜妾也锜灭籍之入官有宠于景陵后赐归故乡杜牧过金陵感其穷且老为之赋诗 【见类集】 
金坛县唐大历中有北人为主簿以竹筒赍蝎十余枚置于厅事后遂孽育至百余为土气所蒸而不能螫人南人不识呼为主簿虫 【太平广记】 
高骈镇京口召致方技士求不死之道吕用之以其术通于客次逾月不召俞公楚奇之强为儒服目曰江西吕巡官因荐于骈自是出入无禁专方药香火事骈移镇补右职用之乃立私党逞妖妄滥刑重赋道路怨嗟怀乱用之惧请置巡察使召募废吏阴狡凶狠者得百许人纵横闾巷谓之察子至于士庶之家密言隐语莫不知之纵谨静端默亦不免祸破灭者数百家将校中累足屏气焉
范文正公在睢阳遣尧夫到姑苏般麦五百斛尧夫时尚少既还舟次丹阳见石曼卿问寄此久近曼卿曰两月矣三丧在浅土欲葬之而北归无可与谋者尧夫以所载麦舟付之单骑自长芦快捷方式而去到家拜起侍立良久文正曰东吴见故旧乎曰曼卿为三丧未举方留滞丹阳时无郭元振莫可告者文正曰何不以麦舟与之尧夫曰已付之矣
钱彦远知润州值上元于因胜寺法堂设戏幄时庭下新以花砖甃之彦远饬役徒掘砖埋柱主僧昙颖者法辩迅敏度其气骄难讽但佯语曰可惜打破八花砖彦远遂止
元佑二年高丽僧义天航海问道至明州传云义天弃王位出家上疏乞徧历丛林问法受道有诏朝奉郎杨杰管伴所至吴中诸剎皆迎饯如王臣礼至金山了元床坐纳其大展次公惊问其故元曰义天亦异国僧耳丛林规绳如是不可易也朝廷闻之以元为知大体 【冷斋夜话】 
苏庠云妙惠大师之医治病取差盖饮上池水者也若鹰起鹘落鸷鸟击而风迫之也余行年七十得疾甚可畏一日间欲死者屡师调护甚至俄得罗浮山黄真人神丹而愈自是疾每作得师调护辄安余方将盘结草庵于风烟之表当与师为莲社之游师其许我哉
嘉定镇江志附录
　嘉定镇江续志 【嘉定镇江续志　案元志卷二子城注中言宋嘉定癸未郡守赵善湘乃补筑旧城甓以固之云云又言宋嘉定癸未郡守赵善湘始板筑而甓之云云二条之末皆言见嘉定续编张氏鉴据此谓续志成于善湘时今考坊巷门条下云嘉定癸未守臣龙图大卿赵善湘鼎新司户厅条下云嘉定癸未守臣龙图大卿赵善湘增建皆足为张说之证元志卷十五宋太守赵善湘注云嘉定十四年十二月至十七年召除大理少卿宝庆二年再任三年春改知建康府是善湘两守镇江后一任在宝庆闲首尾止二年前一任在嘉定闲首尾将四年也癸未为嘉定十六年续志中屡言癸未其书当成于癸未甲申之闲正善湘在任时也其时纂修者虽无可考然据方逢辰咸淳志叙云逢辰答以图志盍属郡博士赘丞非所职也则前此修志者均用教授可知况干道志为教授熊克所修(宋史艺文志有熊克镇江志十卷嘉定志卷十六学职内有熊克乾隆志卷三十三名宦类熊克传云干道八年任镇江府教授)嘉定志为教授卢宪所修则嘉定续志疑亦当时教授所修也元志卷十七教授何渷注云嘉定十五年七月至实与善湘同时癸未甲申二年正渷在任之日(元志教授邵梦龙注云宝庆二年三月至盖渷以是年去任而梦龙代之也据此则善湘去郡之时渷尚未去任矣)然则监修者为善湘而纂修者疑即渷也惜续志之原书久亡无明文可证今姑存此说以备考焉(咸淳初年李士龙任教授至顺初年韩祺徐圆任教授修志时皆不在秉笔之列与嘉定之例异矣)】 
 　以下见二卷坊巷门内
嘉定癸未守臣龙图大卿赵善湘鼎新标表揭名于其上近贡闱则曰登贤近教场则曰阅武因邑则曰制锦因营则曰威武其它如曰铁瓮曰西津曰通市曰驿坊曰市东缺
　　　
　　以下见六卷放生池条后 
放生池创于绍兴庚寅岁月浸久沿岸民居日侵月壅池面因以湫狭累政固病之屡欲经度而弗克举守臣龙图大卿赵善湘视诸故府按籍而复旧墙以限其外径以绕其内为重门复屋与夫待班之次立碑之亭色色整具开敞雄丽始称臣子虔祝南山万寿无疆之意矣自为记曰圣天子在御二十有八年春二月臣善湘以暇日登月观之台周览城邑慨然感于圣天子清静之化比闾族党雍雍穆穆无嚚讼之风无鬬狠之习俾非才之人得以冒焉居此为之赧然俯视台下有池一窊中植荷芰傍积粪壤问之左右曰此放生池也于是大惊惧亟求之故府考诸图籍其所登载仅存条目书其大义而已昔之规模广狭漫不可考倘就其所存加之葺辟不惟湫隘特甚无以遂鱼鳖之乐而畔岸弗立无所底止深恐屋于其旁者日侵而不已也乃率僚吏临而审观之博访故老有知其故者谓数十年前池之广盖不翅一倍于此后以郡计之急借以为游观乃临池设酒垆而池日就湮塞指今小轩曰此旧南山亭也羣不逞日醉饮其上不知几年矣迩来沿池居民并缘为奸潜以粪壤侵积池垠稍久则筑而屋之相其曲直高下之势池之旧迹宛然而具存僚吏故老相与告曰是无可疑者矣试诘邻池之业其地者各以契券来验必得其要领乃遣知丹徒县事臣姚元特以礼而进谕以臣子报上之义皆欣然而从因命坊吏竿而步之有溢于券契丈尺之外者皆此池之旧物总而计之所归已富因不复穷其所隐遂与之约曰凡所见侵皆前人数十年间之事今乃使复归之官撤楹櫩决藩墙得无薄费官尽给之宽与之程使得从便移徙乃先自治其官地之害池者辟修衢作重门于池之东为亭五楹直池而西面当一池最深处揭南山旧名于亭上又于亭前别为轩如亭之数亭之两傍各为屋以为郡县军官待班之所视其秩序皆左右差列莫不虚敞宽洁无揉杂斥塞之患酒垆之轩撤而去之退为限隔以绝其临眺日役尝三百夫不一月官役曾未涯而民所还已如数于是尽取其地绕为高墙墙之内为径丈有奇以容往来植柳其傍以护倾圯皆引绳而划之其粪壤之不可筑者乃徙之闲地取土为墙墙成而池辟始集工于七月之十三日讫事于十月之朔乙亥越十八日会流虹之旦臣善湘恭率僚吏祗拜于亭下顾瞻池中纤鳞巨介浮游而去咸得其乐若忘其曾受网罟而新沐恩波者是日也积阴雨余霁色微开亭池一新臣工济济尽礼尽敬邦人环视莫不肃然而悦亦以见人心之所同欲也夫天下之事其弊乏已久者未易以兴起而狃于私情之切己则视公上之事不暇深顾然至于感发之机油然生于观听之余而数十年已失之物乃得复还于一旦之顷此岂威令所可及言语所可孚猗欤盛哉皆圣天子清静之化风俗还于醇厚之所致也臣善湘一介无他不能仰副圣天子拔擢之意嘉与邦人涵泳清静之化幸托于斯池以自见其拳拳报上之万一敢再拜稽首以告来者继自今岁葺月理前规后随使斯池日新又新亿万斯年于以对扬圣天子之休命则又小臣之与邦人所同欲也池之四维广狭不一其西墙自北而南又折而西然后直遂皆立石为表巡表而计之为丈周回围墙共一百八十八仍图其曲折之形于碑阴以备他时考订云嘉定十五年岁在壬午十月朔日朝请大夫直龙图阁知镇江军府兼管内劝农营田事节制水军都统司诸军赐紫金鱼袋臣赵善湘恭书
　　以下见十卷学官元日上巳条后 
正至会拜之礼所以重齿贵德也嘉定癸酉教官卢宪集台府官属及寓公于学宫欵谒先圣礼毕升堂而拜叙拜而饮诸生序于两庑守臣待制史弥坚总领钱仲彪捐金馈醴以侑今为常比
　　以下见十二卷妓堂条后
郡官厅钤辖厅在府教场侧
教授厅旧在学之西偏淳熙中教授王极得邑人废地于学之北始剙建焉郡人田晓为记
签判厅在谯门外
签判厅在城隍庙巷东 【初为总领所前岳珂展为政足园遂迁于此】 
节推察推厅并在府治之西两厅相向
知录厅在通判南厅之南
司理厅在知录厅之东
司户厅在郡治之西节察推厅之北旧为签幙听治之地淳熙中移入府治更为司户厅屋宇庳隘岁久不葺
居者病焉嘉定癸未守臣龙图大卿赵善湘增建
　　以下见十三卷史弥坚条后
邱寿儁朝散郎直秘阁嘉定八年十一月到九年冬转朝请郎十年夏权节制水军冬除华文阁再任十二年正月改知扬州
　咸淳镇江志 【咸淳镇江志　案乾隆镇江府志载方逢辰咸淳志叙述修志之始末最为详备盖逢辰以景定四年官西厅通判(叙云景定癸亥之冬逢辰问戌来润考乾隆志卷二十四西厅通判门云方逢辰景定四年到任二书正相符合盖景定四年正癸亥也至顺志卷十五西厅通判门云方逢辰景定五年至盖传写之讹今改正)其时守郡者为陈均(叙云今吴门使者府卿陈公均开藩之初也考元志卷十五宋太守注云景定四年十月至是均与逢辰之到任皆在四年冬也)命逢辰与黄国用共修府志(叙云公曰郡有志子曷网罗而缉续之辞至再弗获则俾与淮海书院山长永嘉黄君国用共之考元志卷十七淮海书院山长内无黄国用乾隆志卷二十六濂溪书院山长之末有黄国用云永嘉人景定中任即此叙所述之人也)而咨访于艾庆远黄开(叙云求乡士之齿宿而闻见博者前鄱阳县丞艾君庆远府学正黄君开皆逾八袠则又从而延致之考元志卷十八科举类云艾谦丹徒人庆洪庆远并谦子兄弟皆三与乡举俱就南廊而不言庆远曾任鄱阳县丞则此叙可补志之缺矣嘉定志学职门不分教授学正教谕之名壁记内无黄开而有黄誾乾隆志师儒门以学正教谕附于教授之内其中亦无黄开而有黄誾元学正胡龙孙后云黄开郡人考至顺志元学正终于胡龙孙则黄开乃元人非宋人矣疑此叙开字乃誾字之误然无明文可证姑存此以备一说云耳)创始于五年之春至夏四月既草创而均去任(叙云始甲子春至夏四月亦既草创而公自润易苏考元志宋太守陈均注云五年四月改知平江府平江府即苏州甲子即景定五年也)继之者为赵汝楳书脱藳而汝楳又去任(叙云以是属兼府饟事赵卿汝楳藳脱矣是秋逢辰护试而山长黄君以校文出赵公且归束高阁者一年考元志宋太守赵汝楳注云中大夫总饷景定五年四月兼权八月去正当秋试校文之时故不及问志书之事也)继之者为陈梦斗未及刊刻而又去任(叙云都丞陈公梦斗来适时多事有所未暇考元志宋太守陈梦斗注云朝议大夫淳佑十二年二月至九月去景定五年十月再以中大夫右文殿修撰至咸淳元年六月召除枢密都承旨是梦斗两次守润初任在修志前再任在修志后也)赵与可履任始为付梓(叙云今王人赵公与可兼郡组而府卿兼庾节亦乐闻之于是命工锓梓戴氏守梧云庾节即总饷之官元志卷十七总领所赵与可注云景定五年十二月至曹元发注云咸淳三年正月至是咸淳元年与可虽摄郡事而总饷之官仍自兼领未尝使他人摄之也疑府卿二字当在赵公之上兼郡组当作摄郡组盖府卿乃与可守郡时之衔故云今王人府卿赵公与可以总领所权府事故云摄郡组而兼庾节也今案戴说不为无见但无他本可证耳) 是此志虽刊于咸淳元年而实修于景定五年(元志赵与可注云咸淳元年六月兼权府事孟之缙注云咸淳元年十二月至是赵与可之权郡仅及半年此志之刊成当即在此半年之中上距修志之初将及二年矣)督刊者虽为赵与可而监修者实为陈均赵汝楳陈梦斗也(叙云更四政而后就何其甚难也盖陈均赵汝楳陈梦斗赵与可四人先后任郡守皆于此志有关涉也)据至顺志知逢辰为朝散郎据乾隆志知逢辰为淳安人据成化志叙知逢辰号蛟峰据此志之叙知志既刻成逢辰即去任(叙云逢辰受代且有日)至于其后更为何官则不可考矣】 
嘉熙二年旨罢丹阳县酒税 【酒税务在云阳桥下月解八百二贯续以官吏苛征民旅苦之陈乞抱纳嘉熙二年知县施与之备申郡守吴潜以本务官钱不过八百贯为数不多不以贻害一邑令自四月始免解务官一员具申朝廷省罢　邑人宝章洪秉哲为记略曰嘉熙二年夏四月从前知镇江军府事宝章阁待制吴公之请有旨罢丹阳县税务仍下吏部废其官邑之人士惊喜呼舞告于秉哲愿有述使我子孙无忘大赐秉哲不敢以固陋辞抑征商之事唐虞夏商文不可证吾得诸周文王之发政施仁也关市讥而不征成周之兴始以关市列于九赋识者谓敛财贿抑末作孟子一言以蔽之曰征商自贱丈夫始夫抑末作于以劝务本人皆以为贱故从而征之于以明礼义善风俗非若后世张官置吏取诸民以为利也至太府以式法授财则关市之赋待王之膳服而已又非若后世较税敛之多寡计国用之盈缩也其后乃与搉酤并行以赡大农繇汉迄于五季凡可以损下益上者殆算无遗策太祖首榜税则于市戒毋发篚以索南渡以来利源（马奏）狭军饷孔殷征商之入区分于享上供军及诸司经总制而邦计仰焉者日益繁重然地左道绝则舟车之所止留壤沃民富则珍货之所凑集丹阳独下邑跨运渠自南而北归于润自北而南运于常厥田下下厥赋上中错民贫俗匮拥厚赀规大利者往往鄙而去之而常润之间纔百有五十里两郡二镇为务者县界其中而五过者不胜其费率犯险由径或戴星越境或诡迹过宾虽司存设于要津每搏手竟日解后至者污吏黥胥鸱张虎视日课之外又以属餍其私区区于买贱卖贵者率窜名它业以自免而列肆几何复攈拾科抑不扫地尽不止邑缘是于浙右以最陋闻知县事施君沂因民弗忍白于府愿以税额均敷行舍撤务栅之见存者太守吴公孜孜去民之害而兴其利犹虑行舍之开阖不常敷额之诛求常在务栅之彻者有时而复乃从幕府考月解之数为缗仅八百有奇公慨然曰郡虽瘠何爱于是即拜疏以闻符县并月解悉除之商贾悦而藏于市行旅悦而出于涂井聚熙恬风采顿异公之惠吾邑社而祝之可也】 
　　以下见五卷常赋目后
宝佑六年免收屯田随苗钱耗米 【宝佑六年郡守赵与訔以屯田重租非籍田比而金坛正租之外杂色钱谷与纳籍租同无敢占业多致荒芜乃援总所围田例请于朝凡租之随苗钱耗米自宝佑六年并免收画旨报可浙漕赵孟高复去耗米分隶漕司邑人德之记其事刻诸石】 
景定四年减公田租 【宝佑四年修明板籍赋额比旧增多至景定四年民田之买为公田者十有六万八千二百二十八亩有奇已准朝旨蠲免常赋今实纳之数比修明后则又减矣】 
　　以下见六卷长塘湖注
【京口耆旧传王康字伯寿尝论金坛水利谓洮湖旧有八十一浦口实受荆城延陵丁角薛步四源之水今所存惟二十有七皆淤塞不通盍访旧迹浚而深之下流无壅则水不为害人以为便】 
　　以下见七卷三贤祠堂条后 
丹徒旧有孔子庙南鲁郡寄治时立之齐晋安王宝义刺南徐江祀以南东海太守行府州事治下有宣尼庙久废不修更开扫营立宋着令夫子庙为中祀春秋二仲上丁行事庙在子城东南隅渡江初郡适当兵冲学宫坏为垒舍绍兴己未庙复毁守臣阁学程迈议建会州豪以浮图氏之材来献者于是庀工不数月而殿成内翰汪藻有记见浮溪集庙门牓额刑部郎官徐兢书壬戌岁守臣待制刘 【子羽】 增创庙学始备郡人张扶有记御书大成殿牌开禧间教官杨迈立大成殿自绍兴己未草创至嘉熙己亥岁月既久庙宇颓敝教官多拘于阴阳之说因循不葺三山刘卿月到任首议兴修会有金坛庄为豪民侵夺郡帅吴文昌 【潜】 申省归于学米价稍穹遂度材鸠工费钱一万六千缗米二百石阅三月告成自殿而庑自庑而门表里为之鼎新规模视旧为宏壮吴文昌有记
　　以下见十卷御书殿条后
祭器五百余事淳熙甲辰守臣秘撰耿秉依仪式鼎造献官及诸生之执事者皆为祭服四十余袭藏于库祭器库旧在西廊祠堂之后浅隘卑湿祭器易损嘉熙己亥教授刘卿月移建祭器所于戟门之西
范文正公当宝元初以吏部员外郎守润州始建学请赐以闲田具经史传疏诸子书聘江南处士李泰伯使讲说以教养其州之子弟率五日一视学躬较以文间设饮食延劳奖进之士翕然兴于学民相劝趋于善邦之人士深德之立祠于学庄定公王存有记后教官袁孚为之广其祠先是范文正公有祠继而苏魏国公颂王庄定存陈殿撰东以乡之先贤皆附祠漫塘刘宰有记东坡先生塑像旧在都统司不知何年移入郡庠风雨漂湿尘埃蒙积遗像隳坏教官刘卿月重为修饰安奉于大成殿后东庑嘉熙己亥大成殿毕工制置吴文昌潜给木材命教授刘卿月鼎创祠堂分为三间东以传道之统濂溪明道伊川横渠晦庵南轩东莱绘像为一祠中以乡先贤苏魏国王庄定宗忠简陈殿撰为一祠西以前郡守京使柳公开文正范公仲淹直院钱公彦远康节张公升礼部员外郎杨公杰大学毛公友少傅刘公子羽为一祠以己亥季秋初六日壬申兴工仲冬之七日迄役度材之外费钱五千缗米九十石吴文昌有记
忠简宗公泽寓居于润瘗于京岘山忠谊凛凛有功王室教授方符以其文集刊于学辛巳平章益国公乔少傅持宪节兼郡事始为立祠教授刘卿月作记
程待制迈曾修学董秘阁苹沈简肃复创贡院钱文惠良臣拨杨椿沙田万秘阁钟创贡士钱遂为立祠旧附于范文正公堂今移在御书殿之西庑
　　以下见十卷麟凤碑条后 
龙龟麟凤四灵图赞教官刘卿月甲午岁得于应天之府治今摹刻于大成殿之西庑麟凤二赞与熊直院所传一同不复书龙龟赞曰或潜或跃龙称其神爰飞在天易况大人名师命纪瑞应昌辰类孰从之祥风庆云天下有道神龟出焉背书胁文光昭后先谓何千岁游于芳莲得气致和维以永年
　　以下见十卷学官元日上巳条后
常平沙田在大慈乡四顷二十八亩元系翟氏没官田绍兴辛亥教官谭良显申常平司乞拨入本学常平使者徐谊乐从所请给据为业岁输于官者夏有罗绵盐钱三色秋有常平租米三十二石租钱一百四十贯文宝庆间风潮冲坍垾坝刺入新围除沟垾外止存三顷九十亩而输官如故至嘉熙丁酉安边所拘收听就本学承佃径于是年每亩添作三斗起租送纳安边所一时勉强听从以三斗解纳每年一百二十石本学遇熟已无所得一有水涝未免陈乞减放是诚无补至戊戌又行下每亩再增三斗教官刘卿月申省乞照旧额得提督财用局回报增租只为豪民非为学校已免增讫至己亥夏提督官改迁省吏又行下增纳续准指挥司所申每亩只纳四斗
乌纲沙在丹徒乡走坍不常于嘉定年间判府兵右司任内退佃还官见有主管司黄通判免催租钱公文在学库照应
金坛县田旧管三万余亩为县学并豪户冒占外止岁收租米四百六十余石夏秋租钱玖百余贯至绍定庚寅守臣兵侍赵公范任内有以金坛田告者檄委郑路分璋核其入每亩俾量增一斗租以赡士事未竟会移镇维扬军器监丞韩公 【大伦】 继守是邦命林比较根括其间有移增米之家转而增钱自后所得田以亩计之一万五千一百有奇岁增租米九百二十石有奇钱九百五十四贯有奇租丝八两有奇租麦三石九斗有奇绍定癸巳洪中书咨夔为之记
金坛县登荣乡十七都有学田一千四百八十一亩绍熙间王淳佃作庆元五年平江马谅私于王淳家交佃就金坛县计会作买到民田给据缘所收甚厚学租不多嘉泰四年张搢等争佃马谅男彦明情愿增租宝庆三年李大谏干人何端义争佃增米五十石钱一百五十贯冯知府多福任内遂勒马彦明退佃后来争佃者纷纷何秘监处久申省拘入本学自行耕作以绝争讼岁收一千一百余石内拨二百石入贡士庄为三年劝驾之费马彦明累次经省部运司陈诉谓自买民田为本学攘夺送下本府知府桂少卿如琥吴阁学渊两次申省照何秘监所行本学已收自租三年嘉熙二年七月马彦明又经朝省进状送运司定夺运司签厅拟将六分还马彦明四分助学养士教授刘卿月以其事本末申府蒙吴侍郎 【潜】 主盟追上马彦明送狱备申朝省嘉熙三年五月省札照本府所申事理行马彦明从条科断案沓详见石刻在讲堂之西
丹徒县薛村田一顷一十四亩二角元系羽流宋其姓者之田后没于官嘉泰甲子守臣辛待制 【弃疾】 拨归本学本学有房廊地段四散日掠房地钱每日三贯九百二文月收地钱二十二贯五百二十二文其房钱数内有典屋三户每日收一贯六百有奇系教授任褒然置到建中靖国庚辰岁米芾为涟水军使子友仁来赴举京口时场屋在登云寺淳熙初贡院犹未创大比试于郡学及先圣庙两庑撤棘辄再补葺士以为病岁次丁酉守臣简肃沈复鼎建在府治之东南凡八十六楹总领赵思有记其后文惠陈居仁增广之廊庑回环通一百一十五楹南廊三十八北廊七十七足以容多士解额十有七人干道间应举者以千计今文风日盛应诏之数倍之
贡士钱庆元三年有浮图氏阴占沙田豪民兼并芦地太守万钟稽检得实以属之郡每岁桩管储之三年凡六十缗以待宾兴助其入京新贡百千恩免半之过省百五十千宗子武举三十千余悉供秋闱教官陈德一有记嘉定间寺僧词讼不止郡守欲绝其争始将上项钱归之府不复以助贡士金坛有羽流没官田岁租二百余石送学贡士未几金坛士人争归之县学贡士礼不逮于前端平间有没官田在长乐乡上塘村岁收米十九石九斗有奇钱十贯有奇麦八石三升有奇何秘监处久拨送本学添助贡士之费令项桩管别历收支三年所积不多随宜供送而已
金坛县登荣庄为马彦明强占争佃纷纷至于朝省端平间何秘监处久申省取回本学每年拨二百石为劝驾用马彦明互诉不止嘉熙三年运司签厅欲拨还马彦明刘教授卿月申漕司力争吴尚书 【潜】 申省仍旧以二百石为贡士庄今三岁所收稍丰士与计偕津送增厚
　　以下见十二卷多景楼注
【方舆胜览舆地志在北固山上天色晴明望见广陵城如青霄中鸟道相去五十里】 
　　以下见十二卷妓堂条后
司法厅在司理厅之南
都会厅在郡庠前门相对 【景定间都仓朱通重建】 
寄桩监库厅在社坛之西
　　以下见十五卷刘子羽注
【舆地纪胜子羽墓志铭曰绍兴十一年虏始至揭大旗舟上书曰江南抚谕子羽时守镇江见之怒夜以他旗易之翌日接伴使者见旗有异大惧以为请且以语胁子羽子羽曰某为守臣朝论无所与然欲揭此于吾州之境则吾有死而已出境乃还之】 

　　以下见十五卷刘穆之注
【舆地纪胜刘穆之世居京口宋武帝建议诸大处分并穆之所建内总朝政外供军旅目览词讼手答笺书耳听口酬悉皆赡举】 

　　以下见十六卷李元纮注
【方舆胜览纮治润有惠政代去鹊拥行车】 

　　以下见十八卷徐广注
【舆地纪胜广生长京口仕晋为秘书监武帝受禅悲感流涕谓谢晦曰君为晋朝佐命身是晋室遗老事固不同尝撰晋纪年八十而终】 

　　以下见十八卷檀道济注
【舆地纪胜道济高平金乡人世居京口武帝北伐为前锋文帝时督诸军北伐与魏军三十余战多捷雄名大振后彭城王义康矫诏收付廷尉道济怒曰乃坏汝万里长城也】 

　　以下见十八卷吴淑条后
邵必(缺)高邮州志云必在高邮尝新军学一百八十楹毗陵志必善篆至今张公洞惠山泉六大篆字皆必遗迹又邵伯温闻见录云邵康节少时游京师与国子监直讲邵不疑初叙宗盟不疑年长康节以兄拜之葢不疑自河朔迁丹阳康节上世亦河朔人也又云宣和乙丑伯温赴果州道出于阆州有知阆中县邵充美孺者相迎自称同姓侄曰充之上世自润州入蜀龙阁公先人叔父行也自此与美孺之中外皆论亲癸巳伯温奉使西州美孺居毕尝至其家拜刑部公庙美孺资和厚与人言如恐伤之至临政是非不可夺君子人也丹阳河南成都之邵其次第如此
邵彪(缺)苏庠尝次彪韵云斯人活国计不数管及萧又云惟公廊庙姿骨相宜珥貂又云饱闻胸次有云梦语作惊澜翻舌端
邵彦字君美乡举第一治平四年许安世牓乙科历淮阳军下邳主簿真州杨子尉以病去官自号练塘真隐竟老于乡元符二年卒年五十七子绘绍圣元年毕渐牓终奉议郎篪字仲恭以父任为太常寺太祝熙宁六年余中牓丙科管当在京南排岸擢为司农寺丞移太府神宗亲擢提举开封府界常平哲宗即位入为开封府推官管当使院公事迁都官郎中改驾部出知郑州召为金部郎中除京东运副移河北复陕西知邓州徽宗即位除直龙图阁知秦州兼秦凤路经略安抚使移知青州道改郓州除显谟阁待制知瀛州以名在党籍差知常州明年移苏州卒
张子芳丹徒人宝元元年吕溱牓历知临颍冠氏丹棱开封四县及光化军州建昌军以太常少卿奉祠卒子缜　缜字彦智以祖荫出仕历平江府长洲宿州临涣尉亳州永城丞建康军节度推官知广德军建平县江宁府溧阳县以亲老乞监延陵镇代还擢军器监簿迁通判和州明年金兵至摄郡坚守孤城通判杭州再知和州南渡初除直秘阁淮西提刑召赴行在升直徽猷阁知寿春府改扬州进直宝文阁召还丐闲绍兴初除知建康数月以疾丐祠提举江州太平观卒年六十三陈孝威字德仲绍兴二年张九成牓终选调
张知章丹徒人庆历六年学究及第授将仕郎守连州桂阳尉以捕杀人贼功迁承务郎守濠州司理参军卒其曾孙藏敕告于家如新告身云将仕郎前守桂阳尉张知章年三十岁癸亥身材中形面貌黄白色少有髭润州丹徒县长乐乡支化里父为户云云或云唐时告身皆言人形状然不知祖宗时尚尔也故录之

　　以下见十九卷李觉条前
顾方丹阳人皇佑五年郑獬牓丙科明州象山令有治声病卒邑人思慕立祠
杨照嘉佑六年王俊民牓终承议郎庆成军使累赠朝请大夫子镐宣和六年沈晦牓奉议郎知常州晋陵县卒
翟涛丹阳人通三传专于礼学一时硕儒好礼者推之知苏州长洲县赠太子少保子从扬州通判赠太子少傅子思(缺)
翟耆年字伯寿以父任入官自少知文名士刘器之所甚爱而以着骚见称于张文潜好古文介褊不苟合自谓为吏必以戆罢放浪山谷间着书自娱宰相范宗尹欲召之苏庠曰翟子清浊太明善恶太分此张惠恕之所以不能取容当世也耆年既老自号兴同右老隐
蔡肇字天启丹阳人肇尝从王安石游一日语及卢仝月蚀诗天启立诵之不遗一字又一日同泛舟适见羣凫数百掠舟而过安石戏曰子能数之乎肇一阅即得其数问之主者数不差其机警如此大观末召试中书舍人拟拜节度使制云于戏千里缪之毫厘朕不从中御也万世垂之竹帛卿其以身任之为张商英所赏
纪霖字彦泽丹阳人元丰五年黄裳牓知河南巩县子叙交　叙崇宁五年蔡薿牓终郡倅　交字志同大观三年贾安宅牓历太平州繁昌县尉监芜湖酒税知平江府吴江县通判平江府知江阴军泰州进直秘阁淮南运判显仁皇后騩驾归命摄兵书以迎之进直敷文阁知楚州绍兴十八年卒子旬知房州匊太平州判官 【交之迎显仁也乡人兵部张颉赠诗述其事有持节淮堧剧骏奔扈扶文母入天阍之句】 
洪光祖以父任入官绍兴十四年通判严州时水暴至城下不没者数版光祖于城下集舟以援民且区处山阜给之薪粥卒无溺者　造字彦袭与兴祖同登授歙州黟县尉死于方腊之变弟逴诉于朝赠通直郎官其一子　遇崇宁元年霍端友牓　逵政和五年何木牓陈东自少负气节有愤世嫉邪之意在太学时尝因大雪与同舍生饮初筮斋酒酣约联句为乐公独为古诗一篇曰飞帘强搅朔风起朔雪随风洒中土雪花着地不肯消万亿苍生受寒苦天公刚被阴云遮世人冻死如乱麻人间愁叹之声不忍听谁肯采掇传说闻达太上家地行贱臣无言责私忧过计如杞国揭云直欲上天门首为苍生讼风伯天公傥信臣言怜世间开阳阖阴不作难便驱飞廉囚下酆都狱急使飞雪作水流潺潺东方出日还照耀坐令和气生人寰又为律诗三十韵有山岳遭埋没乾坤着蔽蒙已成堆积势应费扫除工之句被收之日视死如归则东之志操此诗见之矣淳熙间守臣秘撰耿秉判免东赐田之税云如可赎兮百身尚何较于田税犹将宥之十世宁不念其子孙
陈辅字辅之丹阳人不事科举工于诗自号南郭子人以南郭先生称之不娶无子有南郭先生前后集详见耆旧传 【苏轼尝荐辅于章衡子平帖云京口陈辅之秀才学行甚高诗皆过人王介甫最雅素介甫用事他绝不自通及居金陵日与之唱和孤介寡合不仕不娶近古独行然贫甚薪水不给窃恐贵郡未有学官请此人如何哀其孤高穷苦故谩为之一言】 
苏庠子扶工诗与书酷肖其父 【扶贫甚而乐尝有郡太守招之语子侄辈曰吾何以获知于人特以先世隐名存尔殆不过哀吾贫而周之宁忍以父名卖钱耶固辞不往死至无以敛葬云云】 
黄虒字文郁丹徒人居马墅父若南渡初为扬州江都令有劳绩韩世忠刘光世荐之就任改秩而卒虒幼从后湖之子扶游恬于进取 【尝一赴乡举晨及棘闱有仆地众蹂而毙者自是绝意不往后姻党有骤贵者将私奏之虒曰吾岂可因斯人而得官且反以辱吾亲】 淮上被兵徙家平江取陶渊明逍遥自闲止之句扁所居曰闲止终日宴啸其间卒年五十四葬丹阳之随驾山后溪先生左史刘光祖题曰宋闲止居士黄君文郁墓苏扶类其诗词为一卷

　　以下见十九卷张大允条前
忠惠先生大参翟公汝文之次子侍郎绂以诗名号云岫主人史骕即其壻也尚书凌景夏志其墓
李迥字叔友丹徒人高尚不出士人宗仰之宣和初董弅令升分教京口日因白太守虞奕纯臣曰治下有隐君子盍访之虞曰愿见久矣一日携具邀董偕诣李辞以未尝制衣冠野服见明日李遣介持诗谢曰揖客将军重扬名御史尊时称美之
李巨源字符通金坛人唐宗室之裔绍兴十三年陈诚之牓博学有文与正言袁孚游终太平州司户 【苏庠送其赴洮湖陈氏馆诗云骑鲸公子汉于菟并驾殊非□与苏又云蟠匈历历邺侯书落笔犇犇走坂车办作五言玉节信直拚病渴马相如】 

　　以下见十九卷顾时大条前
周孚字信道丹徒人干道二年萧国梁牓为真州教授卒于官年四十三有蠹斋集三十卷 【稼轩辛弃疾幼安刊于长沙枢密邱崈宗卿为之序略曰予评信道之为诗大要本诸黄太史而滥觞于江西诸贤不为蹈袭高爽刻厉似可正平而行布创立纡徐明畅又似高子勉逮其合处微词宛转一唱三叹有讽有刺而不为虐跂望太史氏犹将见之又有集曰铅刀编乡人之从游者为板行于世】 同时有朱叔珤字德裕宋郭字安民陈珙字德厚叔珤仅占贡籍珙淳熙八年黄由牓郭以特科入官从张诏辟兴州簿领再请蜀漕举卒 【孚尝以诗赠三人叔珤云潘洪已鬼录尚喜之子在安民云兰雕潘洪逝壁碎韩吕亡非渠妙语口何以浣我肠德厚云祝君鲁曹子玉陛奏方略云】 

　　以下见十九卷胡缉条前
钱弼字圣俞金坛人拟应洞明韬畧科以特科入官授鄂州蒲圻尉未上卒子纯四举于乡早卒

　　以下见十九卷胡缉条后
姜谦光字德明
刘倬字显道
艾谦字益之
向公庆字符卿皆丹徒人再举于乡尝为府学正人推敬之倬以书魁荐光谦以词赋称迭居首选谦光语尤壮详见耆旧传谦光为人刚介有所编文章发源文选华句及尔雅并文集

　　以下见十九卷汤模条前
苏师德字仁仲丹徒人丞相颂之孙以父任入官历计幕有诗见京口集
柳闳字展如东坡之甥居北固山下有诗见京口集
蒋元龙字子云丹徒人工于乐府有词板行世以特科入官终县令
蔡放字天固丹阳人中书舍人肇之弟有诗见京口集
刘昭字图南丹阳人有诗见京口集 【其渡江诗云大江注东溟十月风涛壮舟人造养生奋臂衡奔浪睠言君勿惊世路方难行若言世路险此水真安平】 
李公异字仲殊丹阳人号后湖居士有诗见京口集
朱斗文字彦章丹阳人号北湖先生有诗见京口集
顾松年字伯茂丹阳人有诗见京口集
陈瑑字季明金坛人溧水主簿有诗见京口集
潘锜字见独金坛人号勾曲先生有诗见京口集
李天才字邦美金坛人诗名尤着详见耆旧传

　　以下见十九卷向舍人条前
陈丞相升之字旸叔建安人居丹徒升之自建安来从子禧豫实与俱以升之奏禧于员外郎管当在京仪鸾司子琳选调豫中奉大夫四子机桷最知名机知信州楚州淮南漕知衢州桷敷文阁待制三子皆升朝禧之弟继升之后即镇也今继升之后者禧之元孙箕详见耆旧传镇亦升朝子耆从政郎禧之孙雅言嘉言□□之子应山午三举于乡箕应山午之子也

　　以下见六卷金山注【钞本在元志七卷】 
【方舆胜览山前有三岛号石牌称郭璞墓按唐书韩滉传建中之难陈少游在扬州以甲士三千临江大阅滉亦总兵临金山与少游会则是建中之时已有金山之名非始于李锜也长编建炎四年夏兀朮回至镇江韩世忠提兵驻扬子江金山以邀之敌众数万世忠战士纔八千兀朮约日会战世忠募海船百余艘泊金山下预命工缎铁为长绠贯一大钩比合战世忠分海舟两道每缒一绠则曳一舟而入虏不得渡以轻船绝江而遁俘获杀伤甚众】 

　　以下见十七卷叶梦得注 【钞本在元志十六卷】 
【舆地纪胜少蕴初登弟润州丹徒尉郡守器重之俾检察征税之出入务亭在西津上叶尝以休日往与监官并栏杆立望江中有彩舫依亭而南满载皆妇女诣亭上见叶再拜致词曰学士隽声满江表妾辈乃真州妓也今日太守私忌故相约绝江此来不度鄙贱敢以一杯为公寿愿得公妙语持归夸示淮人为无穷光荣酒数行其魁捧花笺以请叶命笔立成即今所传贺新郎词也】 

 永乐镇江志 【永乐镇江府志　案纂修永乐志者为丹徒丁礼见于丁元吉成化志叙而未言监修为何人考乾隆镇江志卷三十四名宦类云罗观字彦宾江西南昌人初为丹徒令治称最永乐初擢守本郡声绩益着居郡甚久郡志散佚纂辑梓行(嘉庆丹徒县志卷十七名宦类罗观传与此正同)据此则监修永乐志者乃罗观也宋志引永乐志数条其中屡言永乐三年考乾隆镇江府志卷二十三明镇江府知府罗观之下云见名宦郑桓条下云永乐五年由兵部主事任是罗观守郡在永乐四年以前府志成于永乐三年正罗观在任之日也观之政绩既为一时循吏(乾隆镇江志罗观传云威惠孚洽远迩悦服时学宫及城隍祠颓圮悉加完辑嘉庆丹徒志罗观传同)而礼之学业亦称当世名儒 (乾隆镇江志儒林丁礼传云耽吟咏工书札永乐中入觐献周礼补注所著有郡志三余集兰室吟藳嘉庆丹徒志儒林丁礼传所载约同)所修之书必有可观今原本久亡仅存羼入宋元二志者数条而全书无由见矣至于丁元吉为礼之从子颇有学行 (乾隆镇江志儒林传云丁元吉字无咎博学尤深于易学者称为易洞先生嘉庆丹徒志云丁元吉为诗古文才思宏远而律度严正修郡志笔削有法)其修镇江志在成化末监修者为知府熊佑(元吉叙云郡守博兴熊公良佐政平讼理之暇文献是征而属元吉以草创乾隆志名宦传云熊佑山东博兴人己丑进士成化十六年守镇江累官湖广四川布政使)亦有贤声(乾隆志名宦传载佑蠲税平粜修湖堰兴学校等事甚详)又得名儒俞桂以为之助 (乾隆镇江志云俞桂字时芳丹徒人力学好古潜心于易与丁元吉相友善尝与元吉居寿邱山同修郡志嘉庆丹徒志畧同)故其发凡起例最为精密(元吉叙云取旧本证以史志图经传纪文集诸书旁摭断碑残碣询于父老为复位其凡例提其纲要繁者芟之阙者补之讹者正之增其新事参以异闻仍严其去取)惜其书亦不传耳】 
　　以下见四卷田赋条后 
明朝镇江府永乐三年分　官民田地山塘滩荡场沟产三万一千六百二十一顷九十三亩八分二厘二毫五丝　夏税小麦一十五万八千四百四十五石五斗三升三勺　丝一千二百四十六斤九两八钱一分二厘　绵二十二斤一十两九钱四分一厘一毫　秋粮米三十四万二千八百二十三石二斗二合七勺　豆四万八千六百六十二石三斗二合二勺　钞二贯一百五十一文
丹徒县永乐三年　官民田地山塘滩荡场产一万一千九百八十三顷三十七亩二分四厘四毫五丝　夏税小麦八万一百二十一石二斗二升六勺　丝七百二十六斤八两七钱七分一厘三毫　绵二十二斤一十两九钱四分一厘一毫　秋粮米一十三万二千一百七石七升三合五勺　豆二万七千七百一十一石一斗二升一合八勺　钞二贯一百五十一文
丹阳县永乐三年　官民田地山塘荡滩产一万二百二十顷六亩九分二厘五毫　夏税小麦四万一千九百九十一石八斗七升一合四勺　丝三百五十二斤四两三钱六分七厘一毫　秋粮米九万五千八百二十七石五斗八升五合九勺　豆一万四千七百一十二石四斗八升六勺
金坛县永乐三年　官民田地塘山荡产沟滩九千四百一十八顷四十九亩六分五厘三毫　夏税小麦三万六千三百三十二石四斗三升八合三勺　丝一百六十七斤一十二两六钱七分三厘六毫　秋粮米一十一万四千八百八十八石五斗四升三合三勺　豆六千二百三十八石六斗九升九合八勺
　　以下见五卷常赋条后
德佑元年罢公田复茶盐市舶法如故 【德佑元年谢太后诏有司曰十数年来征赋繁急而田里怨嗟赏讨无章而将士解体吾深居宫中亦罔闻知属边事危急人人离心采之人言为贾似道秉国以来多行不恤之政民甚苦之如买公田更茶盐市舶法又其甚者先帝幼冲居简军国惟所专制其害乃至于毒民误国使吾与嗣君坐受其祸兴言及此痛悔何追似道明正其罪其诏有罢公田复茶盐市舶法如故诸不恤而害于民者次第悉除之】 

　　以下见五卷课程条前
上供米七万九千四百八十八石
明朝镇江府课程总并属县永乐三年分　实在课钞六万二千二百六十五定二贯二百七十文　酒醋钞二千四百三十四定四贯九百六十文　房地赁钞一千五百三十八定二贯九百文　局院房租钞三定四贯九百六十文茶课引由钞三百二十定　树株课钞五十三定三贯一百八十文　茶课芽叶钞二贯六百二十文　商税课钞四万八千七百八定一百九十文　门摊钞六千七百八十六定一贯六百文　契本工墨钞九定三贯六百文　鱼课钞一千三十二贯四百文　船课钞七百八定三贯六百四十文　芦课钞一十三定二贯四百二十文　杂办短课钞六百五十四定三贯二百文
丹徒县课程永乐三年分　实在课钞一万二千九百三十三定三贯四百七十文
丹阳县课程永乐三年分　实在课钞一万四千一定三贯三百五十文
金坛县课程永乐三年分　实在课钞一万六百八十五定二百九十文

　　以下见六卷汝山注
【元一统志上】 
【出药物荠苨】 

　　以下见六卷顾龙山注
【元一统志山在县南五里前望白龙荡故曰顾龙山又名土山上有大圣塔五圣庙宋咸淳年间立龙山书院】 

　　以下见六卷长塘湖注
【元一统志通大岯山舟楫往来多有风涛之险】 

　　以下见六卷白龙荡注
【元一统志在金坛县西南十里与长荡湖相连其先有白龙化于此地故曰白龙荡傍有龙祠祈祷有应宋嘉定间敕封孚惠灵佑王咸淳中加封顺应】 

　　以下见十五卷柳开注
【元一统志开治郡所至招诱羣盗以俸金给之又解衣与贼酋置之左右或谓不可开曰彼失所则为盗不尔则吾民也始惧死故假息锋刃之下今推以赤心夫岂不可化未半岁境内辑宁】 

　　以下见十五卷王琪注
【元一统志琪事宋三为润守政事精敏有讼立决民甚怀之】 

　　以下见十五卷王觌注
【元一统志觌宋哲宗朝为谏议胡宗愈除右丞觌论其过出知润州徽宗即位用为中丞论章惇罪再出知润州有政声】 

　　以下见十五卷檀道济注
【元一统志道济本高平金乡人世居京口南史武帝北伐为前锋文帝时北伐与魏军三十余战多捷雄名大振后彭城王义康矫诏收付廷尉道济怒曰乃坏汝万里长城道济死后魏人闻之皆曰道济已死吴儿辈不足惮也】 

　　以下见十五卷江淹注
【元一统志淹事梁尝为丹徒令以廉自守不事左右浸润日至遂锁系尚方叹曰一见天子足矣上召问之淹对曰臣坐清所以获罪上曰清何以获罪曰无以奉要人上知其无罪复除丹阳令】 

　　以下见十八卷包咸注
【元一统志王莽末咸客于东海界为赤眉所得拘执十余日咸晨夜诵经自若贼异而遣之因住东海立精舍讲授光武即位乃归乡里太守王谠署户曹史显宗以咸有师傅恩特赐奉增于诸卿咸皆散与诸生之贫者】 

　　以下见十八卷刘粹注
【元一统志粹本沛郡萧人自其先随晋元帝南渡寓家丹徒遂为京口人粹初作州从事从宋武平建邺有功封侯文帝即位为雍州刺史加都督元嘉三年讨谢晦初晦与粹善以粹子旷之为参军至是帝甚疑之及受命南讨一无所顾文帝以此嘉之晦亦不害旷之遣还粹寻卒】 

　　以下见十八卷皇甫冉注
【元一统志皇甫冉丹阳人十岁能文张九龄叹异之师事萧颖士以文名于世天宝中第进士授无锡尉累迁右补阙卒弟曾历监察御史名与冉相上下当时比张氏景阳孟阳云】 

　　以下见十九卷陈东注
【元一统志东字少阳宋靖康中率同舍生上书言时政斥邪佞命以官不就而去及高宗南渡东又上书极论黄潜善汪伯彦非宰相才潜善等恶之遂诬以指斥乘舆杀之天下以为冤后高宗知其非辜诏赠秘阁修撰禄其亲者三人又追赠右谏议大夫】 
 
校勘记
 宋元镇江志校勘记序
校刻古书难矣而展转传钞之书则校刻尤难是故宋元椠本及影宋钞本皆可据原书付梓闲有讹误着于别录而不必改易旧文至于传钞之书脱文错简往往而是若不刊谬正讹则其书几不可读亦憾事也伏读钦定四库全书凡从永乐大典录出者悉经删衍补脱京口耆旧传陈升之许旸米友仁邵饰谭知柔李珙等传案语或引嘉定镇江志或引至顺镇江志疑二书亦从大典中录出馆臣曾见是书而未经编定故有宋志断烂而以元志补之者有元志淆讹而以宋志羼入者有子注而误为正文者有子目而混为总类者选楼校本及焦山校本已详言其误今因包君景维刊刻是书相国阮公命 【文淇】 及子 【毓崧】 重加校正并谕以不必以揅经室提要在前有所牵就总期实事求是不为凿空之谈爰取二书反复详校其有彼此互淆前后倒置者悉加厘正而仍载原文于校刊记并述其所以改易之故至嘉定续志咸淳志永乐志之羼入二书者则另入附录之中而不加删削俾后人得以考见昔宋彭叔夏作文苑英华辨证其体例大约有三实属承讹在所当改别有依据不可妄改义可两存不必遽改兹编所校略仿其例其有以一条而汇举各条者亦彭氏之例也惟是学识谫陋疏谬犹多尚望博雅君子匡其不逮焉道光壬寅孟夏仪征刘文淇识
　目录
嘉定镇江志
案直斋书录解题云镇江志天台卢宪子章撰此志卷十六教授卢宪注云嘉定六年三月至元志卷十七教授徐侔德注云嘉定九年七月至是宪为镇江教授凡三年有余其后更为何官则别无可考 【乾隆镇江府志载丁元吉成化志序称宪为郡倅案宋时称通判为郡倅今考宋元二志南北西三厅通判皆无卢宪之名盖丁氏偶误记耳】 方逢辰咸淳志序云嘉定七年史贰卿畀校官重修贰卿谓史弥坚校官即卢宪也揅经室外集嘉定镇江志提要云此书中称宪者四条故知是宪之书书中所载事迹惟史弥坚最详张氏鉴云人物内史正志传独详疑书成于史弥坚时卷五土贡门宪谨释云云即作志人名也今考卷十五宋太守史弥坚传云嘉定六年九月二十八日到八年九月五日除宝谟阁直学士依所乞宫观是弥坚守郡与宪为教授正在一时卷二城池门载弥坚修城记卷六山水门载弥坚开丹徒漕河水记及浚归水澳记卷七祠庙门载弥坚修泰江王庙记卷十兵防门载弥坚修止戈亭记卷十二载弥坚修都仓记皆累牍联篇首尾悉备其余述弥坚之政绩如卷二桥梁门载修千秋桥事卷五均役门载定差役事尤不可枚举然则纂修者为宪而监修者为弥坚固显然可见矣
目录 【二十二卷】 
案直斋书录解题载嘉定镇江志作三十卷而钞本止二十二卷盖原书久亡后人由永乐大典录出故卷数既有缺佚而每书之总目子目亦非其旧今于显然知其脱误者逐条改定若无明文可证者则但注明其缺仍各附案语于后而目录亦一律更正使其前后相应 【钞本目录但载总目不载子目然往往误以子目为总目今则总目子目皆载以便寻检至小子目则门类繁多难于罗列故不赘焉】 若夫总目之缺当补而难定其次第 【卷六归水澳注云详见漕渠而漕渠类久佚无从追补他皆仿此】 子目之缺当补而难于分析者 【卷三之风俗门及攻守形势门卷十八卷十九之人物门俱缺子目】 今皆仍存其旧至于卷数之先后必须移易者既列案语于各卷即改次第于目录惟未得确据者 【如学校门当在神庙之前今列于卷十反在僧寺道观之后然既无实证未可据虚理以断也】 及无关大义者 【如山川为地理之子目当在风俗及攻守形势之前今列于卷六反在田土赋税之后楼台亭堂为宫室之子目当在祠庙之前今列于卷十二反在陵墓之后然于体例尚无大碍】 今亦仍存其旧以免纷更 【元志目录之例亦与宋志相同缘已详列于此故彼处不复更言他皆仿此】 
跋
直斋书录解题载镇江志三十卷教授天台卢宪子章撰原书久亡后人由永乐大典录出者止二十二卷嘉庆闲阮文达以所得钞本送存焦山书藏至道光辛丑吾邑包景维 【良丞】 请于文达为之刊行然传布无多经咸丰之乱墨印益稀板片盖久失矣余笃嗜宋元两志多方从人通假舟车所至必携以自随光绪丙午编书焦山松寥阁观书藏钞本欲为雕播适吾邑贾人朱小楼 【魁光】 住水晶庵因与述文达书楹帖奖包商事 【梁章巨楹联续话卷三佳话类镇江有某鹾商欲求阮芸台师书楹联师未许也而某商愈欲得之师令人语之曰我有两部旧书应归镇江人刊行如肯成此美事必书楹帖以报之某商首肯师即日以七字联句奖之云古籍待刊三十载旧闻新见一千年跋云嘉庆闲余得宋嘉定元至顺镇江府志两部皆四库未收之书曾经进呈得蒙　恩鉴因以底本贮之焦山书藏三十余年无过而问者岁辛丑丹徒包怡庄学兄请付枣梨镇江之书归镇江人珍护甚善不意归田老眼尚见此书之成乃知书之行世及刊书之人迟早皆有福命焉因喜而记之节性斋老人阮元撰并书时年七十有八】 小楼有歆于中愿任剞劂其后荣心庄 【恒】 刘襄荪 【燕翼】 两观察及吾郡金坛冯梦华 【煦】 中丞皆有所助遂依包本开雕于金陵至宣统庚戌而毕功逾年国变仓皇归省久之始至宁敛板以归卒能保持无失亦吾邑文献之幸也顾包氏刻此志时阮文达命刘孟瞻 【文淇】 暨其子伯山 【毓崧】 为作校勘记颇有宋志钞本所无从元志移入之处今加以覆审多未精碻即如宋志原无金山事实此或传钞时所得本适有缺叶之故只可听其阙如刘氏乃从元志卷七内移入三叶有余谓元志于此云高宗皇帝幸建康孝宗以元子扈从云陈侍郎赞圣制诗皆系宋人口气元人断不应作此言不知此等云云之上叙政和立神霄宫事明有镇江府以金山龙游寺改建毛友领府事有记其略曰之文则此等云云自是毛友记中之语元志既载宋人之文安得以系宋人口气疑之故文中高宗皇帝钞本即连下不空其为元志甚明乃刘氏改为提行必欲申其说以元志卷九龙游寺下只载孝宗诗前二句谓彼乃元志故删之此则宋志故不删今按龙游寺下但取明寺地之胜处故引崒然天立镇中流雄跨东南二百州二句足矣此志上文先言孝宗赋二十八字若只载前二句则二十八字不全且此记文之末句已包不战而屈人兵之意矣既归诸此意作结则狂敌每临须破胆何劳平地战貔貅二句何能不载此以文势论之固不得不尔不关于宋志与元志也至宋志钞本有确系元志之文而此刻未尽移出者如卷二十一杂录门下原无叙文标题后即载郡事文事二类之事卷二十二又载武事类事始接以郡志所述昉自三代云云乌程张秋水 【鉴】 以其文有杂录一门之语谓是杂录之总叙刘氏遂移于前杂录题名之下今按武事以上为嘉定志杂录原文自郡志所述起为至顺志杂录之叙文故其文有云今复总校前志旁采他书而为杂录一门前志者指嘉定志言之下又云仍别其汇以备参考即指下地理人物杂记姓氏郡事诸类而言诸类各事多与宋志他卷重复即叙所谓总校前志者也其文四字为句两两相对夹注于下与前文之散行大书体例迥别刘氏知移此数类入元志而不知此叙即元志杂录门之叙亦智者之一失也此但论其两端而已乖违若此其它以意移属与增损者尚不可胜论也余既并刘校锓于木久之始取焦山钞本反复雠勘稽譔其异同丙辰夏闲卒业于西津江楼居忧以来复为理董成嘉定志校勘记一卷知包氏刻本未云尽善意欲审正旧钞别写定本更付剞氏使海内识嘉定志真面得与好此学者共读之尤足快已以无从容考订之暇有志未逮姑发其大凡于此云岁在着雍敦牂夏六月十四日己巳丹徒陈庆年跋于传经堂

