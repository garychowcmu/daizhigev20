
资治通鉴外纪卷第一
宋京兆万年刘恕编集
包牺以来纪
包牺氏
包牺氏母曰华胥蛇首人身风姓生于成纪年可纪而皇甫谧上古至周厉王无
疑事异端备列于注以示传闻异辞诸儒所纪皆有年众说差玄不同及象日月之明谓
之太昊取牺牲以充包厨号包牺后世音谬谓之伏
牺或谓之虙牺一号皇雄氏黄熊或作都陈或云甲寅元年辛巳上
古之时人民无别羣物不殊未有三纲六纪衣食器
用之利民人但知其母不知其父卧则呿呿起则吁

吁饥则求食饱即弃余茹毛饮血而衣皮革伏牺徳
合上下天应以鸟兽文章地应以河图洛书则而象
之仰观象于天俯观法于地中观万物之宜造八卦
始作三画以象二十四气因而重之爻象备矣筮之
纪阳气之初以为律法建五气立五常定五行始名
官而以龙纪有甲历五运象法乾坤以正君臣父子
夫妇之义继天而王为百王先度时制宜作为罔罟
以佃以渔以赡民用制嫁娶以俪皮为礼于是人民
乃治君亲以尊臣子以顺羣生和洽各安其性一百在位
国皆风姓司太昊有济之祀昔者天地未分谓之太一十年或云一百一十六年至周任宿须句颛㬰四

质谓之太素质形已具谓之太极亦曰浑沌五气通易元气始萌谓之太初气形始端谓之太始形变有
气冲为天浊以阴凝故气下为地天地形别谓之二运二灵体散为天地之元故离为清浊清以阳发故
谓之三才仪以人参之
二十七万六千年或曰二十六万七千年十纪者开辟至获麟二百七十六万岁分为十纪大率一纪
五龙纪二也或云五姓纪二十七万三千六百年是九头纪一也时有臣无官位尊卑之别
摄提纪三也或云七十二姓纪六百一十四万九千为五龙一云七万三千六百年
千五百二十五年五百二十年是为摄提或云括提一云六十四万九
云六千三十年合洛纪四也或云三姓纪六千四十年是为合洛一
序命纪六也或云四姓纪四万年是为序命亦云述连通纪五也或云六姓纪三万二千年是为连通
犧始作十二言之教方叔機注曰九頭紀一五龍紀紀鄭六藝論曰遂皇之後歴六紀九十一代至伏

九十一代或云一百八十七代五摄提纪七十二合洛纪三连通纪六序命纪四凡
因提纪八也循飞纪七也
流讫纪十也或云疏讫或以为十纪自燧人已下禅通纪九也
天地浑沌如鸡子盘古氏生其中万八千岁天下开一云伏牺前六纪后三纪流讫纪自黄帝为始
天圣于地天日髙一丈地日厚一丈盘古日长一丈辟阳清为天阴浊为地盘古在其中一日九变神于
生物始於盤古天地萬物之祖也其也頭為五岳如此萬八千嵗天數極高地數極深盤古極長然則
为江河气为风声为雷目瞳为电喜为晴怒为阴秦目为日月脂膏为江海毛发为艹木先儒说盘古泣
臂为北岳足为西岳吴楚间说盘古夫妻阴阳之始汉问俗说盘古头为东岳腹为中岳左臂为南岳右
于九故天去地九万里也后乃有三皇数起于一立于三成于五盛于七处
十二头号曰天灵或云一姓十二人头即人也古语天皇氏天地初立元气肇始岁起摄提有神人一身

山下一作括州治一万八千歳易纬通卦验曰天皇质如今人数鱼鸟以头计之被迹在西北柱州昆仑
有三名注云君之用事五行王亦有五期辅有三名之先与干曜合元天地成位君臣道生君有五期辅
地皇氏代天皇一姓十一头兴于熊耳龙门山定星公卿大夫也
或云八千年或云一万一千年辰分昼夜以三十日为月十一月为冬至治一千年
地之口依山川土地之势财度为九州岛谓之九囿各人皇氏代地皇九头兄弟九人生于刑马山出于堤
云车使风雨兄弟各三百岁或云各一百岁一百五居其一而为之长人皇居中州以制八辅驾六羽乗
各一百六十代一云天皇地皇人皇兄弟九人分长十六代合四万五千六百年谓之九头纪或云兄弟
有巢氏上古穴处人民不胜禽兽虫蛇有圣人教之天下
南有天下百余年或云百余代构木为巢以避羣害食艹木实号大巢氏治石楼山
病有圣人作上观星辰下察五木鑚木取火炮生为燧人氏民食果蓏蜯蛤腥臊臭恶伤害腹胃而多疾

万年或云一万二千年通卦验曰遂皇始出握机矩熟养人利性避臭去恶遂天之意有天下百余代八
也言遂皇持斗机运转之法指天以施政教六艺论表计寘注云遂皇谓遂人在伏牺前始王天下矩法
皇初起人皇卽遂皇也谯周古史考曰有圣人以火曰易者阴阳之象天地之所变化政教之所生自人
曰燧人氏没包犠氏代之自天皇至燧皇九十一代徳王号燧人次有三姓乃至伏犠皇甫谧帝王世纪
包牺氏没女娲氏代立号女帝是为女皇元年辛未一百八万二千七百六十年
时四极废九州岛裂天不兼覆地不周载火爁炎而不风姓蛇身人首作笙簧张云幕而枚占神明往古之
娲錬五色石以补苍天断鳌足以立四极杀黑龙以灭水浩洋而不息猛兽食精民鸷鸟攫老弱于是女
地不足东南故百川注焉苍天神四极正淫水涸冀济冀川积芦灰以止淫水天不足西北故日月移焉
百三十年川平狡蟲精民生承包犧制度無所革造在位一
柏皇氏大庭氏

栗陆氏中央氏
赫胥氏骊连氏
混沌氏尊卢氏
有巢氏非人皇之后有巢氏皥英氏
实不成士逹作为五瑟以来阴气以定羣生朱襄氏之治天下也多风而阳气畜积万物散解果
二曰鳥三曰遂草木四曰奮五榖五曰敬天常六葛天氏之樂三人犙牛尾投足以歌八闋一曰載民
阴康氏曰达帝功七曰依地徳八曰总万物之极
七千七百八十二年女娲至无怀十五君袭包犠氏无懐氏自伏牺至无懐一千二百六十年或云五万
七年一云一万六千八十年宋均曰女娲至神农七之号一千一百五十年或云一万七千七百八十
十姓至神农十二姓谯周曰伏牺次有三姓始至女娲女娲后五

纪官虽有水徳在火木之闲非其序也周语曰昔共共工氏在包牺后任知刑以强伯九域而不王以水
天下皇天弗福庶民弗助祸乱并兴共工用灭贾逵工虞于湛乐淫失其身欲壅防百川堕髙堙庳以害
诸侯与髙辛氏争而王归藏启筮曰共工人面蛇身曰共工诸侯炎帝之后姜姓颛顼氏衰共工氏侵陵
共工之力触不周之山使地东南倾与髙辛争而帝朱髪文子曰共工为水害故颛顼诛之淮南子曰昔
洪水以薄空桑荀卿子曰禹伐共工六韬曰共工氏遂潜于渊宗族残灭继嗣絶祀又曰舜时共工振滔
而亡韩诗外传曰古封太山禅梁甫者万余人仲尼自贤以为无可臣者乆空大官天下日乱民无所附
王天下封禅书曰封太山禅梁父者七十二家夷吾观焉不能尽识管子治国曰昔者七十九代之君俱
伏牺已来三十余万岁庄子胠箧曰容成氏大庭氏所识十二而已无懐氏乃至伏牺神农列子杨朱曰
氏祝融氏伏戏氏神农氏六韬大明曰柏皇氏栗陆伯皇氏中央氏栗陆氏骊畜氏轩辕氏赫胥氏尊卢
沌氏昊英氏有巢氏朱襄氏葛天氏阴康氏无懐氏氏黎连氏轩辕氏共工氏宗卢氏祝融氏庸成氏混

氏骊连氏赫苏氏宗卢氏祝和氏鹖冠子称成鸠氏金楼子兴王曰容成氏大庭氏柏皇氏中央氏栗陆
孔衍春秋后语泰皇作人皇董仲舒春秋繁露曰推秦丞相绾等曰古有天皇有地皇有㤗皇㤗皇最贵
四氏没三皇兴张晏曰三皇之前有人皇九首韦昭神农以为九皇史记曰九皇氏没六十四氏兴六十
皇尚书中侯义明曰洞五九礼阏邮注云阏止邮过曰上古有人皇者九人即九皇也淮南子曰泰古二
也言五帝后洞三王之世其治各九百岁当以礼止过
背且复烦而无用今并畧之粗举一二可以见古今诸儒各称上古名号年代世逺书亡其存者参差乖
妄不同众说诞
神农氏
神农氏姜姓女名曰女登少典之正妃人身牛首母曰任已有蟜氏长于姜水
以火承木故为炎帝云辛丑壬午元年己巳或古者民茹艹饮水

采树木之实食蠃蛖之肉多疾病毒伤之害神农以
为人民众多禽兽难以乆养乃求可食之物相土地
燥湿肥硗髙下因天之时分地之利教民播种五榖
雨粟神农耕而种之周书曰神农之时天作陶冶斤斧为耒耜鉏耨以垦
艹莽然后五榖兴以助果蓏实而食之又尝百艹酸
咸之味察水泉之甘苦令民知所避就当此之时一
日而遇七十毒神而化之使民宜之天下号曰神农
本起烈山称烈山氏一曰连山氏伊耆氏大庭氏魁
隗氏苇钥伊耆氏之乐也郊特牲曰伊耆氏始为蜡非包牺之后大庭氏礼记明堂位曰土鼓蒉桴
轅逮於髙辛皇侃曰神農伊耆一代總號其子孫為鄭曰伊耆氏古天子有天下之號詩譜曰大庭軒

神农始作耒耜或云大庭神农之别号则伊耆神农天子者始为蜡祭熊安生曰伊耆氏即神农也案易
一人也与大庭为都鲁以火纪官其俗朴重端悫不忿争而
财足无制令而人从威厉而不杀法省而不烦列
于国日中为市以聚货帛国实民富而教化成削桐
为琴绳丝为以通神明之徳合天人之和诸侯夙
沙氏叛不用命箕文諌而杀之神农而修徳夙沙
之民自攻其君而来归其地南至交趾北至幽都东
至汤谷西至三危莫不聴从一百四十年神农纳莽在位一百二十年或云
谈生临魁水氏女曰聴
帝承元年辛巳在位六年或云六十年一本承在临帝临魁元年辛巳在位六十年或云八十年

帝明元年丁亥在位四十九年魁先
帝厘一曰克元年辛酉在位四十八年帝直元年丙子在位四十五年
帝榆罔元年壬辰在位五十五年自神农至榆罔四帝哀元年己酉在位四十三年
六年春秋纬命歴序曰炎帝传八世五百二十岁或百二十六年临魁至榆罔七帝袭神农氏之薨三百
七世谯周曰神农至炎帝一百三十三姓云三百八十年吕氏春秋曰神农有天下十
黄帝
黄帝有熊国君少典之子姓公孙名轩辕其先即炎母曰附宝
生晋语曰少典娶于有蟜氏生黄帝炎帝帝母家有蟜氏之女孕轩辕二十四月而生于寿丘
长于姬水改姓姬神农氏世衰诸侯相侵伐暴虐百
姓而弗能征轩辕习用干戈以征不享诸侯咸来宾

从尤最为暴莫能伐炎帝欲侵陵诸侯诸侯咸归
轩辕轩辕修徳振兵治五气艺五种抚万民度四方
教熊罴貔貅貙虎与炎帝战于阪泉之野三战然后
得志尤作乱不用命轩辕征师与尤战于涿鹿
之野尤为大雾军士昏迷轩辕作指南车以示四
方遂禽尤戮于中冀名其地曰絶辔之野尤古应劭曰
亂延及於平民孔安國曰九黎之君號曰尤孔子天子鄭曰尤伯天下尚書吕刑曰尤惟始作
尤之徒也周书尝麦曰赤帝分正二卿命尤临四三朝记曰尤庶人之贪者韦昭曰九黎氏九人
黄帝执尤杀之于中冀山海大荒北经曰尤作方司百工尤乃逐帝子涿鹿之阿赤帝大惧说于
请风伯雨师作大风雨黄帝下天女曰魃雨止遂杀兵伐黄帝帝命应龙攻于冀川之野应龙蓄水尤

㦸河图曰尤兄弟八十一人并兽身人语食沙石尤管子曰葛卢之山发而出金尤以为剑铠矛
符伏尤主兵以制八方尤没后天下扰乱轩辕作兵杖刀㦸大弩威振天下诛杀无道天授轩辕神
云尤兄弟七十二人食鐵石軒轅誅之秦漢閒說畫尤形象以威海内衆謂尤不萬邦弭伏或
轩辕闘以角抵人人不能向尤氏耳鬓如剑㦸头有角与诸侯咸尊轩辕代神
农氏为天子己丑辛丑丙子元年丁亥或云是为黄帝黄者中和美
色帝始制法度万世不易有土徳之瑞故天下以为
号一曰轩辕氏服天下号曰轩辕氏三统暦曰有轩冕之有熊氏曰新郑皇甫谧
居轩辕之丘故因以为名又以为号古有熊国黄帝之所都受国于有熊帝鸿氏归藏氏
内行刀锯外用甲兵制陈法设五旗五麾天下不顺
者从而征之东至于海西至于空桐南至于江北逐

荤粥而邑于涿鹿之阿迁徙无常处以师兵为营卫
成命百物以明民共财受地形象天文以云纪官举
风后力牧太山稽常先大鸿得六相而天地治神明
至风后明乎天道故为当时纪曰黄帝举风后为相风后或作尤轩辕本
为将力牧太常察乎地利故为禀者奢龙辨乎东方故为
土师祝融辨乎南方故为司徒大封辨乎西方故为
司马后土辨乎北方故为李史官苍颉造文字曹植崔瑗
于禅通纪慎到曰在包牺前卫氏曰在包牺苍帝之蔡邕索静曰苍颉古之王者张楫曰苍颉为帝王生
帝之间或云苍颉作书天雨粟鬼夜哭世谯周曰在炎帝世徐整曰在神农黄帝受河图见
日月星辰之象始有星官之书其师大挠探五行之

情占斗刚所建始作甲子甲乙谓之干子丑谓之枝
枝干相配以名日命容成造历首作数伶伦自大
夏之西阮隃之阴取竹于嶰溪之谷以生空窍厚钧
者断两节闲长三寸九分而吹之以为黄锺之宫制
十二筒以聴凤凰之鸣而别十二律其雄鸣为六雌
鸣亦六以比黄锺之宫生六律六吕气之应以立
宫商之声治阴阳之气节四时之度推律历之数起
消息正闰余作五声以正五锺五官以正人位又命
伶伦与荣猨铸十二锺以和五音以仲春之月乙夘
之日日在奎始奏之命曰咸池作冕垂旒充纩为衣

裳黄旁觀翬翟艸木之華乃染五色為文章以表
贵贱作舟车以济不通旁行天下方制万里画壄分
州得百里之国万区以分星次经土设井以塞诤端
立步制畆以防不足使八家为井井开四道而分八
宅凿井于中一则不泄地气二则无费一家三则同
风俗四则齐巧拙五则通财货六则存亡更守七则
出入相司八则嫁娶相媒九则无有相贷十则疾病
相救是以情性可得而亲生产可得而均欺陵之路
塞闘讼之心弭井一为邻邻三为朋朋三为里里五
为邑邑十为都都十为师师十为州分之于井而计

于州则地着而数详人民不夭百官无私市不预贾
城郭不闭邑无盗贼相让以财风雨时五榖登虎豹
不妄噬鸷鸟不妄搏逺夷之国莫不献其贡职黄帝
之子二十五宗其四母之子得姓者十四十别为十
二姓姬酉祁巳滕箴任荀僖姞儇依二人为姬二人
為已正妃西陵之女曰嫘祖生二子一曰囂是為
青阳名挚清清者黄帝之子清阳也其子孙名挚或云青阳母曰女节帝考徳曰少皥曰
二曰昌意居若水为诸侯娶蜀山氏女曰昌仆女极谓之
生颛顼于若水黄帝崩葬桥山百一十年或传以为在位一百年或云一
三百岁仙或言寿

帝宣元年丁夘或云己巳乙丑以金徳王号金天氏少皥青阳居江水邑于穷桑天下号曰穷桑帝一曰
以鸟纪官都曲阜别为已姓之祖昌意子颛顼十年能修太皥之法故曰少皥或云金天国号少皥身号
嵗或云在位百年葬雲陽命歴序曰少皥八世五而佐少皥十二而冠少皥在位八十四年崩年一百
颛顼二十登帝位年辛夘或云癸卯癸巳都卫故百年或云十世四百年
也能専正天人之道故称之尚赤荐王以赤缯古者为帝丘后徙髙阳称髙阳氏或云颛者専也顼者正
夫人作享家为巫史无有要质民匮于祀而不知其民神异业少皥之衰九黎乱徳民神杂糅不可方物
则不蠲其为嘉生不降无物以享旤灾荐臻莫尽其福蒸享无度民神同位民渎齐盟无有严威神狎民
以属民使复旧常无相侵渎颛顼作历以孟春为元气颛顼受之乃命南正重司天以属神火正黎司地
泮蛰虫始发鸡始三号天曰作时地曰作昌人曰作是时正月朔旦立春五星㑹于天历营室也冰冻始
幽陵南至交址西至流沙东至蟠木莫不砥属颛顼乐鸟兽万物莫不应和故颛顼圣人为歴宗也北至

效八风之音命曰承云以祭上帝令鳝先为乐倡鳝之法妇人不辟男子于路者拂之四逹之衢飞龙作
喾生而神灵自言其名年十五佐颛顼颛顼在位七乃偃浸以其尾鼓其腹其音英少皥孙蟜极之子曰
曰颛顼传九世三百五十年或云八世五百四十八十八年崩年九十八岁或云九十一葬濮阳命歴序
帝喾三十登帝位年己酉或云辛亥辛巳号髙辛年
顼以来天下之号因其地百官之号因其事髙阳髙氏少皥之前天下之号象其徳百官之号象其征颛
也或云髙辛非地名徳髙而新也或云颛顼帝喾为辛皆所兴之地名颛顼与喾皆以字为号上古质故
也言能穷极道徳序三辰以固民都亳尚黒荐玉以帝之身号髙阳髙辛皆国氏土地之号或云喾者极
吹苓管埙箎令鳯鸟天翟舞之以康帝徳帝喾纳四黒缯命咸黒为声歌九招六列六英倕作鼙鼓钟磬
狄生契次妃陈锋氏女曰庆都孕十四月生尧于丹妃元妃有邰氏女曰姜原生弃次妃有娀氏女曰简
章卷章生重黎为喾火正淳耀敦大天明地徳光照陵次妃娵訾氏女曰常仪生挚昔颛顼生称称生卷

黎诛之而不尽帝以庚寅日诛重黎而以其弟吴回四海以生柔嘉材故命曰祝融共工氏作乱喾使重
云六十三年年一百或云一百五岁九十八岁九十为重黎后复居火正为祝融喾在位七十五年崩或
案左氏传少皥氏有子曰重颛顼氏有子曰黎重黎二岁塟宜阳或云濮阳命历序曰喾传十世四百年
重黎为官号而吴回为之故束晳讥迁幷两人而为二人各出一帝而司马迁幷以重黎为楚国祖又以
帝挚元年己未在位九年不善崩或云荒淫无法度一以无为有谓此也
挚三百四十一年少皥至帝挚四君二百四十一年不修善政见废挚少皥曽孙同名未详自黄帝至帝
十八代尚書緯曰孔子得黄帝孫帝魁之書命歴序曰黄帝傳十世一千五百二十年或云
帝尧
帝尧帝喾之子年十五长十尺佐兄挚受封唐侯姓
伊祁云戊寅辛夘元年戊辰或號陶唐氏都平陽帝堯舊都之地鄭詩譜曰唐

尧始封于唐今中山唐县也后徙晋阳及为天子都今曰太原晋阳尧始居此后迁河东平阳皇甫谧曰
永安去晋四百里卽彘也平阳汉书音义曰唐今河东尚白荐玉以白缯茅茨
不翦朴桷不斵素题不枅大路不画越席不縁大羮
不和粢食不毇藜藿之羮饭于土簋饮于土铏金银
珠玉不饰锦绣文绮不展竒怪异物不视玩好之器
不宝淫泆之乐不听宫垣室屋不垩色布衣揜形鹿
裘御寒衣履不敝尽不更为也不以私曲之故害耕
稼之时吏忠正奉法者尊其位廉贞平絜爱民者厚
其禄民有慈力耕桑者遣使表其闾正法度禁诈
伪存养孤寡赈亡旤之家自奉甚薄赋役甚寡巡狩

行教周流五岳西教沃民东至黒齿存心于天下加
志于穷民一民饥则曰我饥之也一人寒则曰我寒
之也一民有罪曰我陷之也百姓戴之如日月亲之
如父母仁昭而义立徳博而化广故不赏而民劝不
罚而民治先恕而后教单均刑法以仪民是时十日
并出焦禾稼杀艹木而民无所食猰㺄凿齿九婴大
风封豨修蛇皆为民害尧乃使羿诛凿齿于畴华之
野杀九婴于凶水之上缴大风于青丘之泽上射十
日下杀猰㺄断修蛇于洞庭禽封豨于桑林万民皆
喜天下广狭险易逺近始有道里三苗复九黎之徳

尧征而克之于丹水之浦以服南蛮育重黎之后不
忘旧者使复典之是为羲氏和氏至于夏商周重黎
氏世叙天地而别其分主于是龙门未开吕梁未发
河出孟门江淮通流四海溟涬无有平原髙阜尽皆
灭之名曰鸿水民上丘陵赴树木阴多滞伏而湛积
水道壅塞不行其原民气郁阏而滞着筋骨瑟缩而
不达尧作为舞以倡导之尧求能治水者羣臣四岳
皆曰鲧可帝曰方命圯族岳曰等之未有贤于鲧者
愿帝试之乃用鲧治水鲧颛顼五世孙世纪颛顼生史记及帝王
祖父也而及舜共为尧臣尧则舜之三从髙祖而妻鲧三统历颛顼五世生鲧杜预曰鲧则舜之五世从

之可疑也其女此史记尧封为崇伯鲧生禹于石细长于西羌
长九尺二寸女曰志是为修已禹字髙宻母有莘氏尧娶散宜氏女曰
女皇生朱不肖尧在位七十年求巽位四岳荐舜昔
颛顼生穷蝉穷蝉生敬康敬康生句芒句芒生蟜牛
蟜牛生瞽叟瞽叟生舜於姚墟姓姚曰握登字都君母母
后母生象父母及象皆下愚不移瞽叟爱后妻子常
欲杀舜舜顺事父母与弟日以笃谨出田则号泣年
五十犹婴儿慕好学㕛寛裕温良耕于歴山朞年
而田者争处硗埆以封壤肥饶相让渔于雷泽渔者
争处湍瀬以曲隈深潭相予陶于河濵河濵器不苦

窳作什器于寿丘就时于负夏一年所居成聚二年
成邑三年成都二十以孝闻三十尧闻其贤征之艹
茅之中与之语礼乐而不逆道广大而不穷尧妻二
女以观其内任之百官以观其外封于虞为诸侯昔
髙阳氏有才子八人天下谓之八凯髙辛氏有才子
八人天下谓之八元世济其美尧不能举舜举八凯
主后土八元布五教于四方三载考绩尧知舜足授
天下以为授舜则天下得其利而丹朱病授丹朱则
天下病而丹朱得其利尧曰终不以天下之病而利
一人卒授舜使摄行天子事舜受终于文祖鲧播其

淫心称遂共工之过治水九年鄣洪水而不息功用
不成舜巡狩四岳流共工放驩兠窜三苗殛鲧四罪
而天下咸服或云帝鸿氏少皥氏颛顼氏缙云氏皆
有不才子曰浑敦穷竒梼杌饕餮尧不能去舜投诸
四裔以御螭魅即四罪也帝乃举禹使续鲧之业鲧
殛于羽山以鯀作九仭之城或云禹作城郭春秋吕氏
道者为三公尧为失论欲得三公怒甚猛兽欲为乱曰尧以天下让舜鲧怒曰得天之道者为帝得地之
徉于野以患帝舜于是殛之于羽山禹不敢怨而反比兽之角能以为城举其尾能以为旌召之不来彷
不通以中帝心韩子曰尧欲传天下于舜鲧諌曰不事之官为司空以通水潦颜色黧黒步不相过窍气
山之郊共工又諌尧又举兵而诛之于幽都于是天祥哉孰以天下而传之匹夫尧不聴举兵杀鲧于羽

难也不以所疑败其所察至乎诛諌者乃其难也下莫敢言无传天下于舜仲尼曰尧知舜贤非其
刘恕曰八凯八元尧之诸父昆弟四凶之罪着于
海内尧知舜于侧微天下未尽厌服遗之大功二
十使民臣仰其功業而鄭以堯之末年四凶在
朝为亢龙有悔乌足以知圣人哉
禹为人敏给克勤其徳不违其仁可亲其言可信声
为律身为度见耕者五耦而式过十室之邑则下为
秉徳之士存焉與益稷命諸侯百姓興人徒以土
行山表木定高山大川禹伤先人功之不成念前之
非度厘改制量象物天地比类百则仪之于民而度

之于羣生共工从孙四岳佐之禹劳身焦思居外十
三年过家门不敢入陆行载车水行载舟泥行蹈橇
山行则梮身执耒臿以为民先股无胈胫无毛手足
胼胝支体偏枯高高下下疏川导滞锺水丰物封崇
九山决汨九州岛陂鄣九泽丰殖九薮泪越九原宅居
九隩合通四海品处庶类以为河所从来者髙水湍
悍难以行平地数为败乃酾二渠以引其河北载之
高地至大陆播为九河瀹济漯决江汉排淮泗而注
之海凿龙门辟伊阙析底柱破碣石通九派疏五湖
浚四渎鸿水漏中州干百川顺流蛇龙潜处各归其

所民得去髙险处平土皆寜其性故天无伏阴地无
散阳水无沈气火无灾燀神无闲行民无淫心时无
逆数物无害生禹常称人无食则不能使也不利于
人则不能劝也民劳而不怨苦者利归于人也人有
无卖子者禹以歴山之金铸币赎之令益予众庶
稻可种卑湿命稷予众庶难得之食食少调有余相
给以均诸侯禹乃行相地宜所有以贡及山川之便
利复旧制为九州岛行自冀州始制土田各因所生逺
近赋入贡棐楙迁有无万国作乂禹使大章步自东
极至于西垂二亿三万三千五百里七十一步又使

䜿亥步南极尽于北垂二亿三万三千五百里七十
五步四海之内东西二万八千里南北二万六千里
帝錫禹圭以告成功天下於是平治稷帝嚳子棄
也为儿时忔如巨人之志其游戏好种树麻菽麻菽
美及为成人遂好耕农地之宜糓者稼穑焉民皆法
则之尧举为农师民得其利命䕫效山林溪谷之音
作质䕫或以歌以麋置缶而鼓之拊石击石以象上帝
玉磬之音以致舞兽拌五之瑟为十五命曰大
章以祭上帝而天下大和尧有子十人辟位二十八
年凡在位百年而崩舜即天子位尧周书谥法周公谥法翼善传圣曰



以奉先祀服其服礼乐如之谓之虞宾天子弗臣示
不敢専也舜载天子旗往朝瞽叟䕫䕫惟谨如子道
封弟象于有庳为诸侯不得有为于其国天子使吏
治其民而纳其贡税故谓之放舜放之象为弟而舜韩子曰瞽叟为父而
之杀舜广开视听求贤人以自辅作五明扇立诽木
恭已无为弹五之琴歌南风之诗曰南风之熏兮
可以解吾民之愠兮南风之时兮可以阜吾民之财
兮帅象禹之功度之于轨仪莫非嘉绩克厌帝心舜
美禹能以徳修鲧之功以为司空赐姓曰姒封为夏
伯氏曰有夏谓之伯禹天下宗之谓之大禹祚四岳

国命以侯伯赐姓曰姜氏曰有吕谓其能为禹股肱
心膂以养物丰民人封于申吕即伯夷也禹曰非予
能成亦大费为辅舜曰咨尔费赞禹功其赐尔皁游
爾後嗣將大出乃妻之姚姓之玉女玉妻以姚姓皇甫謐曰賜之
女之大费拜受佐舜能让百物调驯鸟兽而知其言是
为栢翳舜赐姓嬴秦之先伯益助禹治水为舜虞官郑语曰嬴栢翳之后汉地里志曰
异也列女传曰皋子生五岁而佐禹曹大家注云皋养艹木鸟兽赐姓羸则柏翳伯益乃一人声转故字
记音义曰大业是皋陶大费是伯益一名栢翳案史子皋陶之子伯益也中侯苗兴曰皋陶之苗为秦史
益䕫龙其后不知所封则秦之先柏翳非伯益也尚记歴叙舜禹名臣之后云栢翳之后为秦有本纪垂
诸家或云父子不可详考书皋陶益同佐尧舜禹而先颛顼之裔孙曰女修生

子大业大业取少典之子曰女华生大费大费生子
二人一曰大廉实鸟谷氏二曰若木实费氏其子孙
或在中国或在夷狄舜以乐教天下重黎举䕫舜以
为乐正命延益八为二十三之瑟䕫修九招六
列六英以明帝徳于是正六律和五声以通八风而
天下大服重黎欲益求人舜曰乐天地之精得失之
节䕫能和之以平天下一而足矣弃及契益伯夷皆
佐禹平水土有功舜以弃为后稷契为司徒益作虞
伯夷作秩宗皋陶作士垂作共工䕫典乐教胄子龙
作纳言四岳十二牧咸成厥功唯禹之功为大四海

之内咸戴舜之明徳禹既兴九韶之乐致异物天下
宗禹之明度数声乐为山川神主禹当朝廷尝曰吾
不恐四海之士留于道路恐其留吾门也故士皆至
舜以契能和合五教于百姓封於商賜姓子棄能
播殖百糓蔬以衣食民人封于邰赐姓姬弃勤百糓
而山初舜娶堯二女曰娥皇女英女英生商均亦
不肖英生商均次妃癸比生二女霄明烛光帝王世纪曰舜长妃娥皇无子次妃女舜子九
人在位三十三载命禹摄行天子事正月朔旦受命
于神宗帅百官若帝之初于时俊乂百工相和而歌
卿云帝倡之曰卿云烂兮礼缦缦兮日月光华旦复

旦兮八伯稽首曰明明上天爛然星陳日月光華
于一人帝乃再歌拥旋持衡枕首而笑曰时哉夫天
下非一人之天下也亦见乎钟石竽瑟乃及鸟兽莫
不辟情归意焉日月有常星辰有行四时顺经万姓
允诚于予论乐配天之灵迁于贤圣莫不咸聴鼚乎
鼓之轩乎舞之精华已竭褰裳去之有苗氏左洞庭
右彭蠡大山在其南北因险而不服禹欲伐之舜不
许曰吾徳不厚而行武非道也乃谕教焉三年有苗
氏请服天下闻之皆非禹而归舜之徳苗于三危谓舜典云窜三
三苗谓舜即位后三苗复不从化分北流徙之大禹舜居摄之时投窜之于西裔也又云庶绩咸熈分北

之鄭曰苗民即九黎之後顓頊誅九黎其子孫為謨云帝曰惟時有苗弗率汝徂征謂禹攝位受命詩
之穆王深恶此族三生凶徳故吕刑曰苗民弗用灵三国髙辛之衰又复九黎之恶尧末禹摄位又三诛
下又曰苖民无辞于罚乃絶厥世吴起曰三苗氏左制以刑惟作五虐之刑曰法又曰遏絶苗民无世在
后诸侯也尧舜之时诛讨有罪废絶其世不灭其国洞庭右彭蠡徳义不修禹灭之韦昭曰三苗炎帝之
化随巢子汲冢纪年曰三苗将亡天雨血夏有冰地立其近亲绍其先祀所以有苗国歴代常存屡不从
三苗数叛数亡未知众异出于何时圻及泉青龙生于庙日夜出昼日不出禹摄政十七
年舜勤民事南巡狩崩于苍梧之野禹即天子位
刘恕曰舜受尧顾托之重公天下而不私其亲禹
平水土拯民昏垫而舜在位五十载功徳浃于众
心故舜巡守南裔往而不返欲兆庶専意戴禹而

逺迩无徯望之意也夫尧舜之徳禹之大功自生
民以来未之有也
舜生三十征庸三十在位年摄位二十八年孔安国曰历试二五十载
陟方乃虎通曰舜猶僢僢也言能推信堯道而行謚法曰受禪成功曰舜仁聖盛明曰舜白
在三十之数为天子五十年凡寿百一十二岁案书之孔安国曰舜三十征庸三十在位服丧三年其一
百姓思慕尧徳且明舜虽受终令天下服䘮三年如称帝乃殂落百姓如丧考妣三载四海遏宻八音言
格于文祖谓尧崩踰年见于文祖庙而改元孟轲不继世之礼故于殂落下终言之下文云月正元日舜
曰舜既为天子又帅天下诸侯以为尧三年䘮是二达此言以为三载服除后舜格于文祖乃妄称孔子
也踰年改元春秋常法迄今如之轲又云尧舜禹崩天子矣若然当以服除之月至庙不当用正月元日
日受终文祖已二十八年岂容至服除未定方让其三年䘮毕舜禹益皆避其子然后践位且舜正月上

复至文祖庙周衰杨墨道盛孟子排而辟之可谓醇子孔安国仍轲之谬乃曰舜服尧䘮三年毕将即政
其词简意浅杂然崇尚固可鄙笑也司马迁云舜年矣其于论经义谈世事知谋往往短局乖戾陋儒爱
代堯踐帝位三十九年崩亦用孟軻舊說也鄭讀三十堯舉之五十攝行天子事五十八堯崩六十一
三十年也在位五十載陟方乃謂攝位至為五此經云舜生三十謂生三十年也徴庸三十謂歴試
甲子生三十一年甲午征庸七十九年壬午即真百十年舜年一百岁也皇甫谧曰舜以尧之二十一年
五岁亦云一百一十三岁岁癸卯崩或云舜年一百于江南九疑是为零陵
有虞氏禘黄帝而祖颛顼郊尧而宗舜幕能帅颛顼
者也故报焉
刘恕曰六经惟春秋及易彖象系辞文言说卦序
卦杂卦仲尼所作诗书仲尼刋定皆不称三皇五

帝三王易下系曰古者包牺氏之王天下也包牺
氏没神农氏作神农氏没黄帝尧舜氏作载继世
更王而无三五之数或以包牺至舜是为五帝然
孔子未尝道学者不可附㑹臆说也书之在孔子
前存于今者无几汉艺文志周史六弢六篇惠襄
之间或曰显王时或曰孔子问焉颜师古曰卽今
之六韬也今六韬周文王武王问太公兵战之事
其言鄙俚烦杂不类太公之语葢后人依托而为
之按志兵书五十三家自吴齐孙子已下而无六
弢又在儒家非兵书也颜说之妄孔颖达云六韬

后人所作好事者妄云太公非实事也班固曰礼
经三百威仪三千及周之衰诸侯将踰法度恶其
害己皆灭去其籍自孔子时而不具至秦大壊马
融云秦孝公已下用商君之法其政酷烈与周官
相反故始皇禁挟书特疾恶欲絶灭之搜求焚烧
独悉汉武帝开献书之路周礼出于山岩屋壁复
入秘府诸儒莫得见焉孝成时刘歆挍秘书始得
列序着于録畧为众排弃林硕以为末世渎乱不
验之言作十论七难以诋之何休亦谓六国阴谋
之书据秦火之余周礼最后出儒者附益固非完

本周三百六十官今乃有三百六十职冗琐浅陋
可明其伪妄刘歆不当谓之周公致太平书而目
为六国阴谋过矣管子亦在孔子前称明一者皇
察道者帝通徳者王谋得兵胜者霸又称五帝三
王子云管仲之書過半便是後之好事所加乃
說管仲後事其輕重篇尤復鄙俗孔頴達曰世
有管子书或是后人所録故知六韬称三皇周礼
称三皇五帝及管氏书皆杂孔子后人之语挍其
岁月非本书也先秦之书存于今者周书老子曽
子董子慎子邓析子尹文子孙子吴子尉缭子皆

不言三皇五帝三王论语墨子称三代左氏传国
语商子孟子司马法韩非子燕丹子称三王糓梁
传荀卿子鬼谷子亢仓子称五帝亢仓子又称明
皇圣帝孔颕达云糓梁传汉初始作不见经文故
多妄言陆徳明云糓梁赤乃后代传闻案汉隋唐
书无亢仓子新唐书艺文志云天宝元年诏号亢
桑子为洞灵真经求之不获襄阳处士王士元谓
庄子作桑子太史公列子作亢仓子其实一也
取诸子文义类者补其亡封演云王巨源采庄子
庚桑楚篇义补葺分为九篇云其先人于山中得

古本奏上之敕付学士详议疑不实竟不施行今
亢桑子三卷是也惟文子列子庄子吕氏春秋五
经纬始称三皇鹖冠子称九皇案文子称墨子而
列子称魏文侯墨子称吴起皆周安王时人去孔
子没百年矣艺文志鹖冠子一篇楚人居深山以
鹖为冠唐世尝辨此书后出非古鹖冠子今书三
卷十五篇称剧辛似与吕不韦皆秦始皇时人其
文浅意陋非七国时书艺文志云文子老子弟子
孔子并时非也庄子又在列子后与文列皆寓言
诞妄不可为据秦汉学者宗其文词富美论议辩

博故竞称三皇五帝而不究古无其人仲尼未尝
道也汉夏侯胜眭孟之徒以道术立名其所述着
无䜟一言刘向父子挍定九流亦无䜟録故知䜟
纬起于哀平间假托鬼神妄称祥瑞王莽好符命
光武以图䜟兴俗儒趋时其学遂盛乃云孔子既
叙六经恐后世不能稽同其意别立纬䜟而春秋
元命包称公输班墨翟又言益州案班翟在仲尼
之后汉武帝始置益州春秋䜟云尧使共工理水
诗䜟云尤败然后尧受命前后颠倒咸与经传
不合故名儒以为祅妄乱中庸之典司马迁孔安

国皆仕汉武帝迁据糓梁传荀卿子等称五帝不
敢信文列庄子吕氏春秋称三皇见百家言黄帝
左氏传言髙阳髙辛氏书始尧舜而当时大儒董
仲舒亦云推神农为九皇改号轩辕谓之黄帝因
存帝颛顼帝喾帝尧帝舜为五帝迁故作五帝本
纪孔安国为博士考正古文独见周礼据外史掌
三皇五帝之书左传云左史倚相能读三坟五典
八索九丘史克曰少皥氏有不才子郯子曰我髙
祖少皥挚之立也安国以周礼为古文而不知周
礼经周末秦汉増损伪妄尤多故尚书序云伏牺

神农黄帝之书谓之三坟少昊颛顼髙辛唐虞之
书谓之五典孔颕达云三坟之书在五典之上数
与三皇相当坟又大名与皇义相类故云三皇之
书尧舜典是二帝之典推此而上则五帝当五典
三坟五典已经芟夷存者二典而已书纬云帝喾
以上朴畧难传唐虞以来焕炳可法禅让之首至
周五代此皆无所稽据穿凿妄说耳史克又云缙
云氏郯子又云共工氏岂皆帝乎论者以世本帝
系大戴礼五帝徳家语宰我问与史记本纪同以
黄帝为五帝则三皇乃少一人故甄耀度以燧人

白虎通以祝融或以共工同犧農為三皇鄭注
中候敕省图引运斗枢以伏牺女娲神农为三皇
轩辕少昊髙阳髙辛陶唐有虞六代为五帝徳合
北辰得天皇之气者皆称皇协五帝座星者皆称
帝故三皇三而五帝六也梁武帝以伏牺神农燧
人为三皇黄帝少皥颛顼帝喾帝尧为五帝而曰
舜非三王亦非五帝与三王为四代而已郑及诸
儒自相讥病其指不通世本经秦歴汉儒者改易
大戴禮出於世本家語王肅私定以難鄭故有
冉有问孔子三皇五帝不用五刑案孔子时未有

语三皇五帝言者皆周末秦已后伪书耳马昭云
家語王肅増加非鄭所見孔穎達云王肅欲家
语与经传符同故强为之辞冀合其说所言虽同
司马迁而不足为迁之助贾逵云三坟三皇之书
五典五帝之典延笃言张平子说三坟三礼礼为
人防尔雅曰坟大防也书曰谁能典朕三礼天地
人之礼也五典五帝之常道也马融云三坟三气
阴阳始生天地人之气也五典五行也杜预云皆
古书名汉晋羣儒论三坟五典亦与孔说不同惟
鄭注周禮外史三皇五帝之書云楚靈王所謂

三坟五典此说出于孔安国非其新意贾公彦云
孔郑之说无正文故延叔坚马季长所解有异也
或说董仲舒程雅曰三皇三才也五帝五常也
三王三明也五伯五岳也其说全无意义非仲舒
之言也或曰左氏传礼记祭法有少昊颛顼帝喾
名号岂可据系辞皆去之以尧舜次黄帝无乃太
畧乎答曰儒学论议当本于经顾彪谓正可依经
诰大典不可用传记小说此言得之先儒云女娲
至无懐氏十五帝临魁至榆罔七帝承袭牺农而
王然则少昊已后亦嗣黄帝如无懐临魁比也至

尧功徳特髙别为一代又自古以来皆传其子或
以干戈逆取而尧及舜皆有子择贤而授不私其
亲上古以来二人而已故可上绍黄帝而继牺农
艺文志云孝文时得魏文侯乐人窦公献其书乃
周官大宗伯之大司乐章也桓谭新论云窦公时
年百八十岁武帝时河间献王好儒与毛生等共
采周官及诸子言乐事者取公孙尼子以作乐记
大司乐舞云门以祀天神咸池以祭地示大㲈以
祀四望通夏周为六乐乐记曰武王封黄帝尧
舜夏殷之后为三恪二王后黄帝而及尧舜不数

少皥颛顼帝喾窦公所传在秦焚书之前献王采
録古书可以取信然大司乐有云门大卷大咸而
乐记有大章咸池已差异矣包牺神农世逺乐名
不见少皥颛顼帝喾承黄帝之后不特为一代故
无乐名孝经钩命决云伏牺乐曰立基神农曰下
谋祝融曰属续帝系谱云伏犠乐曰扶来神农曰
扶持帝王世记云少皥乐曰九渊乐纬云颛顼乐
曰五茎帝喾曰六英汉礼乐志云颛顼作六茎帝
喾作五英皆纬书帝系诸谱汉志世纪放六乐撰
其名故多差异非本称也秦初并六国丞相等议

帝号曰古有天皇有地皇有㤗皇㤗皇最贵臣等
上尊号王为㤗皇王曰去㤗着皇采上古帝位号
号曰皇帝乃知秦以前诸儒或言五帝犹不及三
皇后代不考始皇本纪乃曰兼三皇五帝号曰皇
帝误也西汉之末去圣益逺孔安国尚书传虽未
立于学官而儒者惑于安国司马迁二家殊异又
怪易系大司乐乐记以尧舜上继黄帝虽刘歆博
物洽闻疑而未了故三统历本易始于包牺至少
皥颛顼帝喾乃曰周其乐故易不载而不明言
樂及不載之義鄭注易繫辭云金天髙陽高

辛遵黄帝之道无所改作故不述焉崔灵恩曰舞
乐之始兴于黄帝其徳宜法逺存其后敬之为恪
颛顼髙阳二代之君虽复为乐进非始舞之制又
非宜今之用故越之而用云门不立其乐亦不为
恪也熊安生解礼周以黄帝尧舜之后为三恪但
云取其制作之人孔颍逹谓易畧举五帝之终始
则少皥颛顼帝喾在其闲也历世纷纭莫知定论
皆泥于旧文肆为解释不可强通易云作八卦为
㒺罟取诸离包牺氏也为耜耒取诸益日中为市
取诸噬嗑神农氏也垂衣裳取诸乾坤为舟楫取

诸涣服牛乗马取诸随重门击柝取诸豫为杵臼
取诸小过弧矢取诸暌黄帝尧舜也至于宫室取
大壮棺椁取大过结绳而治易之以书契取诸夬
葢世逺难明传闻殊异仲尼于疑事则阙而不强
为之辞六事则总言黄帝尧舜三事但曰后世圣
人而孔安国尚书序乃曰伏牺氏造书契以代结
䋲之政指言伏牺与系辞文意相反按家语篇后
及史记孔子世家云安国至临淮太守蚤卒连丛
子有孔臧报从弟侍中书言以篆定尚书五十
余篇并为之传即安国也安国于经义不详故书

传多差谬马郑王肃诸儒悉解今文尚书晋宋后
始行古學獨有孔傳因而之其學非能優於諸
家也
资治通鉴外纪卷第一终


初编,史部,资治通鉴外纪,卷第二

资治通鉴外纪卷第二
宋京兆万年刘恕编集
夏商纪
夏四世通羿浞四百三十二年起戊戌终己酉十七君一十
夏后氏禹元年戌戊都安邑云晋阳及韩或云平阳亦尚黑其社用
松牲用以黑為徽號朝燕服收冠而黑衣十寸為
尺封丹朱于唐商均于虞皆为诸侯作乐曰大夏命
皋陶为夏钥九成以昭其功夏大也言能大尧舜之
徳以五音聴治悬钟鼓磬铎鼗待四方之士为铭于
簨虡曰教寡人以道者击鼓谕以义者击钟告以事

者振铎语以忧者击磬有狱讼者揺鼗一馈而十起
一沐三捉髪以劳天下之民出见罪人下车问而泣
之左右曰罪人不顺道君王为何痛之禹曰尧舜之
人皆以尧舜之心为心寡人为君百姓各自以其心
为心是以痛之初舜分天下为十二州禹复为九州岛
收天下美铜铸为九鼎以象九州岛昔黄帝作车少皥
加牛奚仲加马禹命奚仲为车正建旗斿旐以别尊
卑等级古有醴酪禹时仪狄作酒禹饮而甘之遂疏
仪狄絶㫖酒曰后世必有以酒亡国者禹任皋陶益
以国政皋陶卒封其后于英六或在许契后稷伯夷

皆有功兴于虞夏之际益垂䕫龙其后不知所封是
时天雨金三日亦尝雨稻禹娶涂山氏女生子启南
廵守㑹诸侯于涂山承唐虞之盛执玉帛者万国济
江黄龙负舟舟中人惧禹仰天而叹曰吾受命于天
竭力而劳万民生寄也死归也余何忧于龙焉视龙
犹蝘蜓颜色不变龙俛耳低尾而逝禹致羣臣于㑹
稽防风氏后至禹戮之防风汪芒氏之君漆姓守封
嵎之山禹崩谥法葢谥法诸本不同或后人所加也谥法渊源流通曰禹马融曰禹汤不在
塟㑹稽之山隂夏殷曰王詩商頌曰王武王學者在位九年年百嵗案書稱堯舜曰帝
归妹卦曰帝乙归妹书酒诰多士多方曰自成汤至言夏殷周称王而诗书易春秋未尝言三王惟易泰

天王登假措之庙立之主曰帝谯周曰夏殷之君生于帝乙故司马迁夏殷之君皆曰帝曲礼曰告䘮曰
曲礼秦汉后书谯周皇甫谧之说出于史记俱不足称王死称庙主皆以帝号配之帝王世纪夏殷曰帝
据为
夏后氏禘黄帝而祖颛顼郊鲧而宗禹
刘恕曰大江之南前代要服舜禹南廵崩不返塟
禹非不尊而敬舜也启非不孝于其父也时享在
乎庙貌魂气则无所不之也秦汉以下崇尚墓祭
违经弃礼逺事尸柩难以语乎理矣
启甫谧曰甲辰元年丁未皇筮享神于大陵之上是为钧台之享
又筮于晋之墟作璇台于水之阳有扈氏不服启伐

之禹独与子故伐启淮南子曰有扈氏为义而亡世本曰有扈夏同姓或云启之庶兄以尧舜传贤
启崩甫谧曰十年在位九年皇子太康立
太康丙辰元年失徳四夷背叛畋于有洛之表十旬弗反
有穷后羿因民弗忍距于河羿先祖世为射官帝赐
之弓矢使司射夏衰自鉏迁于穷石射官也淮南子许慎曰羿帝喾
皆死堕其翼羽又曰羿请不死之药于西王母其妻曰尧时十日并出尧命羿仰射十日中其九日九乌
为宗布孟子曰逢䝉学射于羿尽羿之道思天下惟姮娥窃之奔月宫为月精又曰羿除天下之害死而
羽归藏易曰羿弹十日说文曰弹射也博物志曰羿羿为愈已于是杀羿楚辞天问曰羿焉弹日乌焉解
曰河伯弱杀人羿射其左目风伯坏人屋室羿射中与凿齿战于畴华之野羿持弓凿齿持矛羿杀之或
羿是善射之号非人名字不知此羿其名为何其膝据此诸说帝喾尧时各有羿夏时又有羿则太

康失国而崩太康不得入国羿遂废之在位二十九年孔安国曰羿立其弟仲
康
仲康乙酉元年微弱政出于羿崩三年在位十子相立
相元年戊戌一作相安征畎夷黄夷二年征黄夷竹书纪年曰其后干夷来
宾七年纪年曰东夷有九种曰畎夷干夷方夷黄夷白夷
赤夷夷風夷陽夷相為羿所逐失國居商丘依夏
同姓诸侯斟灌斟鄩后相与有扈战于甘泽而不胜在位二十八年吕氏春秋曰夏
胜是吾徳薄而敎不善也于是乎处不重席食不贰六卿请复之相曰不可吾地不浅吾民不寡战而不
能朞年而有扈氏服书称启与有扈战于甘之野而味琴瑟不张钟鼓不修子女不饬亲亲长长尊贤使
能修徳以服有扈岂不能服羿乎此说近诬不言胜败帝相之时政出于羿已数十年既

有穷后羿因夏民以代夏政丙寅元年乐正后䕫之子伯
封实有豕心贪惏无餍忿类无期谓之封豕羿灭之
䕫是以不祀羿恃其善射不修民事而淫于原兽弃
武罗伯因熊髠龙圉而用寒浞寒浞伯明氏之䜛子
弟也伯明后寒弃之夷羿收之信而使之以为已相
浞行媚于内施赂于外愚弄其民而虞羿于田树之
诈慝外内咸服羿犹不悛将归自田家众杀而亨之
以食其子其子不忍食死于穷门浞自立八年羿在位
寒浞甲戌元年因羿室不改有穷氏之号生浇及豷浇长
浞使用师杀斟灌代斟鄩氏灭夏后相后缗方娠逃

出自窦归于有仍生少康浞处浇于过处豷于戈少
康既长为仍牧正惎浇能戒之浇使椒求之逃奔有
虞为庖正虞君思妻之二姚而邑诸纶有田一成有
众一旅能布其徳而兆其谋以收夏众抚其官职浞
恃其䜛慝诈伪而不徳于民夏遗臣靡自有鬲氏收
二国之烬灭浞而立少康十二年浞在位三使女艾谍浇灭
浇于过使子季杼诱豷灭豷于戈有穷逐亡羿囚羿寒浞杀
生及灭浞少康子杼又长已堪诱杀豷计太康失邦室而生浇浇长大能用师灭后相相死之后少康始
矣而夏本纪不载最为疏略及少康绍国向百年夏乱甚
少康灭浞还旧都丙午元年复禹之绩祀夏配天不失旧

物夏道复兴方夷来宾崩十一年在位二子杼立
杼在位十七年一作予元年丁崩子槐立杼能帅禹者也夏后氏
报焉
槐武亦作魁元年甲申帝王世纪作芬或作祖九夷来御曰三年竹书纪年崩位在
六年二十子芒立
芒帝王本纪云十三年元年庚戌在位十八年崩子泄立
泄作宗元年戊辰帝王世纪作世或畎夷等六夷服从始加爵命崩
加畎夷等爵命与帝王本纪不同在位十六年纪年曰帝泄二十一年子不降立
不降申在位五十九年一作江成元年甲崩弟扄立
扄癸未在位二十一年帝王世纪作乔元年崩子廑立

廑元年甲辰在位二十年帝王世纪作广或作崩不降子孔甲立
孔甲甲子元年淫乱好鬼神徳衰诸侯多叛乱夏四世而周语曰孔甲
陨天降乘龙河汉各二有雌雄孔甲不能食而未获
豢龙氏陶唐氏既衰其后有刘累学扰龙于豢龙氏
事孔甲能饮食之夏后嘉之赐后曰御龙以更豕韦
之后龙一雌死濳醢以食夏后夏后飨之既而使求
之懼而遷于魯縣孔甲崩曰甲即位居西河十日在位三十一年汲冡紀年
甲陟竝出其年子臯立
皋位十一年元年乙未在崩子发立
发年丙午一作敬元诸夷宾于王门献其乐舞元年纪年曰崩位在

纪云十一年十三年帝王本子履癸立是为桀
桀己未元年自孔甲以来诸侯叛夏桀为无道暴戾顽贪
虐政淫荒武伤百姓天下颤恐而患之桀有力能申
铁钩索伐有施有施人以妹喜女焉妹喜有宠所言
皆从为倾宫瑶台殚百姓之财肉山脯林酒池可以
运舩糟堤可以望十里一鼓而牛饮者三千人妹喜
笑以为乐初商契卒子昭明立居于砥石迁于商卒
子相土立相土作乘马卒子昌若立卒子曹圉立卒
子根国立卒子㝠立为司空勤其官而水死子振立
卒子微立卒子报丁立卒子报乙立卒子报丙立卒

子主壬立卒子主癸立卒子天乙立汤曰天乙天即谯周曰商人尊
也帝是为成汤名履扶都母曰长九尺自契至汤八迁曰帝商颂
曰今上洛商世本曰昭明居砥石左傳曰陶唐氏之立子生商是契居商也鄭曰在太華之陽皇甫謐
也及汤居亳四迁事见经传而不见余四迁火正阏伯居商丘相土因之杜预曰梁国睢阳汤始
居亳從先王居書音義曰濟隂亳縣有湯已氏有鄭曰亳今河南偃師縣有湯亭漢
西又有伊尹皇甫謐曰孟子稱湯居亳與葛為鄰伊尹冡杜預曰梁國䝉縣北有亳城城中有湯其
郷也若汤居偃师去宁陵五百余里岂当使民为之葛伯不祀汤使亳众为之耕葛即今梁国宁陵之葛
之地榖熟为南亳即汤都也偃师为西亳即盘庚所耕乎亳今梁国谷熟县也䝉为北亳即景亳汤受命
三亳也古书亡灭未知孰得其实徙三地皆名为亳尚书立政所谓伊尹耕于有莘之
野秋伊尹名挚孙武及吕氏春汤使人以币聘之三反然后肯从

见汤言素王及九主之事或曰汤闻伊尹贤使人请
之有莘氏不可伊尹亦欲归汤汤婚于有莘氏乃以
伊尹为媵送女汤得伊尹祓之于庙照之以爝衅以
牺明日设朝而见之请汤以至味汤曰可得而为
之乎对曰君之国小不足以具之为天子然后可也
因说汤以伐夏救民汤进于桀桀与之饮酒沈湎羣
臣醉者持不醉者不醉者持醉者相和而歌曰江水
沛兮舟檝败兮我王废兮盍归乎盍归乎薄亦大矣
伊尹退而闲居深取乐音更曰乐兮乐兮四牡骄兮
六辔沃兮觉兮较兮吾大命格兮去不善而从善何

不乐兮伊尹入告于王曰大命之至亡无日矣王阘
然抃哑然笑曰子又訞言矣天之有日犹吾之有民
日有亡乎日亡吾乃亡矣伊尹既丑有夏复归于亳
报汤曰桀迷惑妹喜不抚其众上下相疾民心积怨
皆曰上天弗恤夏命其卒汤复使伊尹往视夏闻妹
喜言曰天子夣两日相与斗东方日不胜伊尹以告
汤任伊尹以国政桀臣干辛恃威凌轹诸侯以及兆
民左师曹触龙謟䛕不正贤良鬰怨诸侯不宾关龙
逢引黄图进谏曰古之人君躬行礼义爱民节财故
国安而身寿今君用财若无穷杀人若恐弗胜天殃

必降而诛必至君其革之立而不去桀于是焚黄图
杀龙逢众庶莫敢直言大臣同患桀愈自贤国人大
崩汤使人哭之乃囚于夏台已而得释桀为仍之㑹
有缗叛而攻克之是时主闇晦而不明道澜漫而不
修至徳灭而不扬帝道揜而不兴举事戾苍天发号
逆四时春秋缩其和天地除其徳人君处位而不安
大夫隐道而不言羣臣凖上意而懐当邪人参耦比
周而阴谋居君臣父子之间竞载骄主而像其意乱
人以成其事君臣乖而不亲骨肉疏而不附植社槁
而㙤裂容台振而掩覆犬羣嘷而入渊豕衔蓐而席

澳美人挐首墨面而不容曼声吞炭内闭而不歌丧
不尽其哀猎不聴其乐西老折胜黄神啸吟飞鸟锻
翼走兽废脚山无峻干泽无洼水狐狸首穴马牛放
失田无立禾路无莎薠金积折廉壁袭无理磬无
腹蓍䇿日施桀见箓书云亡夏者桀大诛豪杰在位
以来回禄信于聆隧百川沸伊洛竭泰山走山石三
日泣宫中女子化为龙俄而复为妇人甚丽而食人
桀命为蛟妾告吉凶鹤鸣于国十日十夕不止天雨
血雨木冰六月霜降为夜宫于深谷之中男女杂处
桀三旬不出聴政一夕大风扬沙填宫合之鬼哭于

国地出黄雾尧山崩㾜山亡两日斗五星陨错行枉
矢流大水地震雷霆杀人瞿山地裂水出十月凿山
穿陵通之于河谏者曰泄天气发地藏天子失道后
必有败桀杀之朞年瞿山崩为大泽水深九尺山覆
於谷下反在上耆老諌而被殺大費子之孫費昌
见二日出东者焰西者沈问于冯夷夷曰西唯夏东
唯商桀将亡费昌闻而归汤汤出见张网四面祝曰
从天坠者地出者四方来者皆离吾网汤曰嘻尽之
矣非桀孰能为此乃解其三面置其一面更教之祝
曰欲左者左欲右者右欲髙者髙欲下者下不用命

者乃入吾网汉南诸侯闻之曰汤徳及禽兽归之者
四十国汤欲伐桀伊尹请乏贡职以观夏动桀怒起
九夷之师伊尹曰未可彼尚能起九夷之师是罪在
我也汤乃谢请复入贡职太史终古出其图法执而
泣之桀迷惑暴乱愈甚终古奔商汤告诸侯曰夏王
无道暴虐百姓穷其父兄耻其功臣轻其贤良弃义
聴谗众庶咸怨守法之臣自归于商明年年庚戌商汤元汤
伐灭桀曰夏十七王四百三十二年汲冡纪年曰四在位五十一年谥法贼人多杀曰桀三统历
禹三十一世至桀百七十一年六韬曰禹之后分封以国为姓有夏后
氏有扈氏有男氏斟寻氏彤城氏襃氏费氏杞氏绘

氏辛氏氏斟氏戈氏
商十七世六百二十九年起庚戌终戊寅三十君
成汤元年顾彪曰殷家犹质踰月即改元年以明世汤在诸侯位十七年即天子位年庚戌
异即位易代必不俟踰年改元亦不俟踰月也异不待正月为首案汤以干戈取天下与尧舜殊
又乏职贡夏桀起九夷之师九夷之师不至伊尹曰
可矣昔髙辛火正祝融氏名黎其后八姓已姓昆吾
蘓顾温也董姓鬷夷豢龙也彭姓彭祖豕韦诸稽也
秃姓舟人也妘姓邬郐路偪阳也曹姓邹莒也姓
也斟姓也惟斟姓无后或云帝喾之祝融吴回生陆
终陆终生子六人坼剖而产其长曰昆吾二曰参胡

三曰彭祖四曰㑹人五曰安六曰季连夏末昆吾氏
伯而为乱汤有景亳之命帅兵自把钺伐韦顾及昆
吾以费昌为御而伐桀令师从东方出于国西以进
桀战败于有娥之虚奔鸣条谓人曰吾悔不杀汤于
夏台使至此放于南巢而死诸侯大㑹汤再拜而从
诸侯之位曰天子惟有道者可以处之可以治之三
让诸侯皆莫敢当然后汤践天子位反桀之事遂其
贤良以寛治民而除其邪徇民所喜逺近归之顺天
革命改正朔以建丑为正月变服殊号一文一质示
不相㳂易民视聴若天时大变尚白其社用石塟树

松牲用白以白为徽号朝燕服哻冠而缟衣十二寸
为尺初置二相以伊尹仲虺为之汤谓伊尹曰诸侯
来献逺方之物不利吾欲因其地势所有易得而不
贵伊尹受命为四方献令自伐桀大旱七年洛坼川
竭煎沙烂石大史占之曰当以人祷汤曰吾所为请
雨者民也若必以人祷吾请自当遂斋戒剪髪断爪
素车白马身婴白茅以身为牺牲祷于桑林之野持
三足鼎祝山川曰无以余一人之不敏使上帝鬼神
伤民之命以六事自责曰政不节与民失职与宫室
崇与妇谒盛与苞苴行与䜛夫倡与何不雨之极也

言未已大雨方数千里人无食者汤以庄山之金铸
币救之命伊尹作乐曰大䕶修九招六列以见其善
䕶言以寛政治民除其邪虐覆䕶下民各得其所闻
宫声使人温良而寛大闻商声使人方亷而好义闻
聲使人惻隱而仁愛聞徴聲使人樂養而好施聞
羽声使人恭敬而好礼汤作历弗复以正月朔旦为
节更以十一月冬至为元首至周从之汤令未命之
为士者车不得朱轩及有飞軨不得乘饰车骈马衣
文绣命然后得以顺有徳初作囿取禽兽以奉宗庙
简士卒习射御以戒不虞海外肃慎北发渠搜氐羌

来服汤娶有莘氏女生子太丁外丙仲壬太丁为太
子蚤卒汤崩行施曰汤除虐去残曰汤在位十三年年百岁谥法云亳北商
人禘舜而祖契郊㝠而宗汤上甲微能帅契者也故
报焉微字上甲皇甫谧曰
外丙在位二年元年癸亥崩
仲壬乙丑在位四年一作中壬元年崩伊尹立成汤适长孙太丁之
子太甲
太甲云汤没而太甲立孟轲司马迁云汤崩外丙仲元年己巳尚书伊训成汤既没太甲元年孔传
固皇甫谧皆违经从轲迁未详其㫖壬皆即位乃及太甲与书不同刘歆班既立不明颠
覆汤之典刑伊尹放诸桐而摄政当国以朝诸侯王

徂桐宫悔过自责反善三祀十有二月朔伊尹以冕
服奉嗣王歸于亳而授之政作太甲三篇以戒之汲
放太甲于桐乃自立也伊尹即位于太甲七年太甲纪年曰殷仲壬即位居亳其卿士伊尹仲壬崩伊尹
田宅而中分之案书序伊尹奉太甲归于亳其文甚濳出自桐杀伊尹乃立其子伊陟伊奋命复其父之
尹之志则可无伊尹之志则簒伊尹不肯自立太甲明左传伊尹放太甲而相之卒无怨色孟子云有伊
则伊尹死有余罪义当污宫灭族太甲何所感徳而不杀伊尹也必矣若伊尹放君自立太甲起而杀之
民发魏安厘王冡得之葢当时流俗有此妄说其书复立其子还其田宅乎纪年之书晋太康元年汲郡
老叟之伏生或致昏忘将此古书亦当时杂记未足因记之杜预曰纪年与尚书叙说太甲事乖异不知
审也以取太甲修徳诸侯归之在位三十三年逸出无崩亦
称祖甲祖殷本纪曰褒太甲称太宗孔安国曰殷家祖有功故称子沃丁立

沃丁壬寅元年伊尹卒亳年百余歳大雾三日沃丁塟皇甫谧曰沃丁八年伊尹卒
亲临䘮以报大徳焉之以天子礼祀以太牢沃丁崩十九年在位二弟太庚立
太庚位二十五年元年辛未在崩子小甲立
小甲帝王本纪云五十七年元年丙申在位三十六年崩弟雍已立
雍已壬申元年商道衰诸侯或不至崩三年在位十弟太戌立
中宗太戊乙酉元年亳有祥桑谷共生于朝七日大拱太
戊惧问于其相伊陟伊陟曰臣闻妖不胜徳君之政
其有阙与君其修徳太戊退而占之曰野木生于朝
意者国亡乎太戊修先王之政明飬老之礼早朝晏
退问疾吊䘮三日而祥桑枯死三年逺方重译而至

七十六国桑谷俱生于朝七日而大拱武丁问诸祖尚书大传曰成汤之后武丁之先王道亏
身修行思昔先王之道兴灭国继絶世举逸民明飬已祖已曰桑谷野艹生乎朝朝噫亡乎武丁恐骇侧
道既衰髙宗承敝而起尽谅阴之哀天下应之既获老之道三年之后诸侯以译来朝者六国刘向曰
谷犹生也杀生之秉失而在下也案伏生刘向以武显荣怠于政事国将危亡故桑谷之异见桑犹䘮也
氏春秋汤时谷生于廷比旦而大拱韩诗外传三日丁有桑谷面向着说苑以太戊武丁时俱有桑谷吕
书序不同而大拱皆与
太戊赞伊陟于庙言弗臣巫咸治王家有成及用臣
扈商复兴诸侯归之尊其徳称中宗在位七十五年
崩子仲丁立
仲丁庚子元年自亳迁都嚣蓝夷为冦仲丁征之崩十一在位

年弟外壬立
外壬位十五年元年辛亥在崩弟河亶甲立
河亶甲丙寅元年迁都相商复衰崩九年在位子祖乙立
祖乙乙亥元年迁都耿为水所圯迁于邢或云奄巫贤任
职商复兴崩九年在位十子祖辛立
祖辛位十六年元年甲午在崩弟沃甲立
沃甲戊在位二十年一作开甲元年庚崩祖辛子祖丁立
祖丁位三十二年元年庚午在崩沃甲子南庚立
南庚位二十九年元年壬寅在崩祖丁子阳甲立
阳甲辛未元年自仲丁以来废适而立诸弟子弟子争立

比九世乱商衰诸侯莫朝崩本纪云十七年在位七年帝王弟盘庚
立
盘庚戊寅元年将涉河南迁都自汤至盘庚五迁无定处
民咨胥怨不欲徙盘庚乃告谕诸侯大臣曰昔髙后
成汤与尔之先祖俱定天下法则可修舍而弗勉何
以成徳遂渡河南复居汤之故居治亳殷殷是亳内亳是大名
奄遷于殷殷在鄴南三十里與書涉河不同史記祖之别名鄭曰治干亳之地汲古文云盤庚自
水所圮毁修徳以禦之不復徙也又云其後奢侈踰乙遷于邢亦不知出何書鄭曰祖乙去相居耿為
徙居汤旧都又序注云民居耿久奢淫成俗故不乐礼土地迫近山川尝圮焉至阳甲立盘庚为臣乃谋
下民邑居垫隘水泉㵼卤不可以行政化故徙都于徙王肃曰自祖乙五世至盘庚元兄阳甲宫室奢侈

盘庚迁殷书盘庚下篇云今我民用荡析离居孔传殷皇甫谧曰耿迫近山川自祖辛以来民皆奢侈故
卤不可行化故欲迁都不必为奢侈也此以君名名云水泉沈溺孔颍逹云地势洿下久居水变水泉㵼
是盤庚為臣時事未知何所考據篇必是為君時事而鄭以上篇自此改號曰殷以湯
臣追书也来言殷者史盘庚行汤之政遵汤之徳殷道复兴诸
侯来朝崩十八年在位二弟小辛立
小辛丙午元年殷复衰崩十一年在位二弟小乙立
小乙位二十一年元年丁在崩子武丁立
髙宗武丁戊子元年为太子时尽知人民之所好恶能耸
其徳至于神明亲丧居庐三年未尝及国事黙以思
道而天下无倍叛之心既免丧思复兴殷未得其佐

不言政事决定于冡宰卿士患之曰王言以出令若
不言无所禀令武丁作书曰以余正四方余恐徳之
不类兹故不言梦得良弼曰说视羣臣百吏皆非也
乃使百工以象梦于野旁求四方之贤是时说为胥
靡築於巖武丁得而與之語立以為相總百官使
朝夕规諌殷衰而复兴礼废而复起国家大治遂以
傅險姓之號曰説靡之衣䝉之而來口云我徒也皇甫謐曰髙宗夢天賜賢人胥
者相也説者懽説也天下當有傅我而説民者哉姓名説天下得我者豈徒也哉武丁寤而推之曰
求诸天下果见筑者胥靡衣褐带索执役于虞虢之明日以梦视百官百官皆非也乃使百工写其形象
初夢即云姓傅名説又言得之傅巖謂之傅説其言間傅巖之野名説以其得之巖謂之傅説案謐言

曰傅说居北海之洲圜土之上衣褐带索庸筑于傅自不相副谧见书傅㑹为近世之语非实事也墨子
城岩之
刘恕曰武丁卽位之初殷道中衰甘盘遯世朝多
具臣説賢而隠于胥靡一旦舉而用之出于微
贱众必骇怪故托于梦寐旁求天下置诸左右如
天所授羣臣莫之疑懼而説之道得行也若不
知其才徒以梦取则与王莽按符命以王兴王盛
为四将光武据䜟用王梁为司空何异哉仲尼刋
书而存之可以见武丁之意矣
武丁开先祖之府取其明法以为君臣上下之节祭

成汤有飞雉升耳而雊武丁惧祖已训诸王作髙
宗肜日髙宗之训祖已曰逺方将有来朝者武丁内
反诸已以思王道三年编发重译来朝者六国自是
服章多用翟羽孔子曰吾于髙宗肜日见徳有报之
疾也茍由其道致其仁故逺方归徳焉刘向以为武
丁恐骇谋于忠贤修徳而正事内举傅说授以国政
外伐鬼方三年乃克以安诸夏感变而惧灾自消
修政行徳天下咸驩殷道复兴在位五十九年崩立
其庙为髙宗子祖庚立
祖庚在位七年元年丁亥崩弟祖甲立

祖甲元年甲午一作辛甲淫亂殷復衰崩六年在位十子廩辛立鄭
不义逃于人闲孔安国曰无逸所称祖甲汤孙太甲曰祖甲兄祖庚贤其父武丁欲废兄立弟祖甲以为
乱之七世而陨也周语曰帝甲
廪辛庚戌在位六年一作冯辛元年崩弟庚丁立
庚丁王本纪云二十三年元年丙辰在位六年帝崩子武乙立
武乙壬戌元年徙都河北国中衰敝东夷䆮盛分迁淮岱
渐居中土昔后稷卒子不窋立姞氏母曰世后稷及夏
之衰弃稷不务不窋用失其官而自窜于戎狄之间
夏而遷于邠史記曰慶節國于豳鄭豳詩譜曰公韋昭曰啟子太康廢稷之官不復務農不窋失官去
恤爱民民咸归之而国成焉案大雅公刘篇说公刘刘以太康时失其官守窜于此地犹修后稷之业勤

之时已窜豳地尚往来邰国至公刘而尽以邰民迁迁豳事详悉故郑以自邰徙豳必从公刘始葢不窋
卒子鞠立卒子公刘立公刘虽在戎狄复修后稷之
业务耕种行地宜自漆沮渡渭取材用行者有资居
者有畜积百姓懐之多徙而保归焉周道自此而兴
诗人歌乐其徳公刘卒子庆节立卒子皇仆立卒子
差弗立卒子毁隃作榆世本立卒子公非立字辟方皇甫谧曰卒
子髙圉立卒子亚圉立甫谧曰云都亚圉字世本曰亚圉云都皇卒子公
叔祖類立紺諸盩鄭曰先公組紺以上至后稷則一本作太公叔穎世本曰亞圉生太公組
绀诸盩是一人也公叔祖类叔颖组卒子古公亶父立复修后稷公刘
之业积徳行义国人戴之武乙暴虐犬戎寇边薫育

狄人来攻古公事之以皮币犬马珠玉菽粟财货不
得免焉狄人又欲土地古公曰与之耆老曰君不为
社稷乎古公曰社稷所以为民也不可以所为亾民
也耆老曰君不为宗庙乎古公曰宗庙吾私也不可
以私害民夫有民立君将以利之与人之兄居而杀
其弟与人之父居而杀其子以其所养害所养吾不
忍也民之在我与在彼为吾臣与狄人臣奚以异哉
二三子何患无君杖策而去率其私属出豳渡漆沮
踰梁山邑于岐山之阳始改国曰周南有周原徐广曰梁山豳
人曰仁人之君不可失也举国扶老携弱从之者二

千乗一止而成三千户之邑旁国闻其仁亦多归之
古公乃贬戎狄之俗营筑城郭室屋而邑别居之作
五官有司民皆歌乐颂其徳古公娶有台氏女曰太
姜贤而有色生太伯仲雍季歴化导三子皆成贤徳
古公有事谘谋焉季歴娶挚国任氏之中女曰太任
亦賢婦人生昌有聖瑞在母不憂在弗勤處師弗
烦事父不怒孝友二虢仲虢叔昌弟虢比于诸弟古公曰我
世当兴其在昌乎太伯仲雍知古公欲立季歴以传
昌二人乃犇荆蛮以避之太伯自号句呉荆蛮义之
从而归之者千余家古公卒寿百二十年六韬曰太王季歴立是

为公季去而适呉大王没而不反或曰古公将卒谓王肃曰太伯见王季生文王知天命之有在
公卒季歴之呉召二兄相从而归羣臣欲立之太伯季歴曰我死汝让两兄彼即不受汝有义而安矣古
让季歴复如荆蛮仲雍以先君命固修古公之遗道笃于行义诸侯顺
之公季伐西落鬼戎俘其狄王武乙无道为偶人
谓之天神令人为行与之博天神不胜僇辱之为革
囊盛血仰而射之命曰射天猎于河渭之间暴雷震
五年周俘狄王與帝王本紀不同在位四年竹書紀年曰武乙三十子太丁立
太丁丙寅元年周公季伐燕京之戎周师大败丁二年纪年曰太
其后周伐余无之戎克之太丁命公季为牧帅曰太纪年
年丁四又伐克始呼之戎丁七年纪年曰太翳徒之戎捷其三

大夫太丁崩周伐翳徒戎与帝王本纪不同在位三年纪年曰太丁十一年子乙立
乙元年己巳一作辛乙益衰周公季宅程以功九命作伯受
珪瓒秬鬯之赐卒季寿百年六韬曰王子昌立昌十二而冠王文
义曰左氏说岁星十二年一周天天道备故人君子十三生伯邑考左传曰冠而生子礼也许慎五经异
以冠十二可长十尺嗣位遵后稷公刘之业则古公公季
之法笃仁敬老慈少礼贤者日中不暇食以待士太
颠闳夭散宜生南宫适鬻子辛甲尹佚之徒皆往归
之昌询于八虞八士皆在虞官贾逵曰八虞周谘于二虢以为卿士
度于闳夭而谋于南宫诹于蔡原而访于辛尹重之
以周召毕荣亿宁百神而柔和万民昔陆终弟三子

曰彭祖氏其裔孙曰大彭豕韦为商伯而灭弟六子
曰季连生附沮附沮生穴熊其后中微或在中国或
在蛮夷弗能纪其世鬻子名熊即其苗裔也年九十
见周昌昌曰老矣鬻子曰捕虎逐麋臣已老矣使臣
坐而策国事臣尚少也辛甲尝事纣七十五諌不听
而适周召公与语以为贤告昌昌亲迎之以为公卿
召公奭毕公髙周同姓或云皆昌庶子昌即位之八
年六月寝疾五日而地动东西南北不出国郊有司
曰地之动为人主也羣臣皆恐请兴事动众増国城
以移之昌曰天之见妖以罚有罪我必有罪天以罚

我请改行其可免乎于是谨其礼秩皮革以交诸侯
其辞令币帛以礼俊士颁其爵列等级田畴以赏
有功无几疾止乙之妾子同母三人长曰微子启
次曰中衍季曰受徳受徳乃紂也辛欲立焉號曰受鄭曰乙愛少子
转作纣徳传声其母为后而生纣尚少乙及后以启贤欲立
为太子太史据法争之曰有妻之子不可立妾之子
故纣为后乙崩十七年在位三
辛天下谓之纣丙午元年资辨捷疾闻见甚敏材力过人
手挌猛兽知足以巨諌言足以饰非以为天下皆出
已之下始为象箸箕子叹曰彼为象箸必不盛以土

簋将为犀玉之杯玉杯象箸必不羮菽藿衣短褐而
舍于茅茨之下则锦衣九重髙台广室称此以求天
下不足矣逺方珍怪之物舆马宫室之渐自此而始
故吾畏其卒也預曰紂之庶兄司馬彪曰箕子名胥鄭王肅曰箕子紂之諸父服䖍杜
余纣伐有苏有苏氏以妲己女焉妲己有宠其言是
从所好者贵之所憎者诛之使师延作朝歌北鄙之
音北里之舞靡靡之乐造鹿台为琼室玉门其大三
里髙千尺七年乃成厚赋税以实鹿台之钱盈巨桥
之粟燎焚天下之财罢苦万民之力收狗马奇物充
仭宫室以人食兽广沙丘苑台以酒为池县肉为林

使男女倮相逐其闲宫中九市为长夜之饮车行酒
騎行炙以繩羈人頭牽詣酒池醉而溺紂醉而忘
其日辰甲子问左右皆不知问于箕子箕子曰为天
下主而一国失日天下其危乎一国不知而我独知
之吾其危乎辞以亦醉而不知百姓怨望诸侯有畔
者妲己以为罚轻诛薄威不立耳纣乃重刑辟为熨
斗以火烧然使人举辄烂其手不能胜纣怒乃更为
铜柱以膏涂之加于炭火之上使有罪者缘之足滑
跌坠火中纣与妲己以为大乐名曰炮烙之刑纣以
周诸侯昌及九侯鄂侯为三公九侯入女于纣其女

不喜淫纣怒杀之而醢九侯鄂侯争辨之并脯鄂矦
伯而醢之杀鬼矦而脯之以礼诸侯于庙楚辞曰梅明堂位曰纣脯鬼矦以享诸矦吕氏春秋曰纣杀梅
醢伯菹昌闻之窃叹崇矦虎以告且谮之曰昌积善累
徳仁而善谋太子发勇而不疑中子旦恭俭而知时
若与竞行则不堪其殃纵而舍之身必危亡冠虽弊
礼加头履虽鲜位在足彼将不利于王请及其未成
形图之纣囚昌于羑里昌为易卦辞乃申愤郁厄作
歌曰殷道溷溷浸浊烦兮朱紫相合不别分兮迷乱
声色信谗言兮炎炎之虐使我愆兮幽闭牢穽由其
言兮遘我四国忧勤勤兮太公望吕尚者东海上人

四岳伯夷之后姜姓吕氏夏商之时申吕或封枝庶
子孙或为庶人吕尚避乱隠辽东三十年行年七十
屠牛朝歌卖食棘津遇七十余主而不听人人皆曰
狂丈夫周昌将出猎史编卜之曰所获非熊非罴非
虎非豹兆得伯王之师昌斋三日田于渭之阳见吕
尚坐茅而渔昌劳而问之曰子乐渔邪吕尚曰君子
乐其志小人乐其事吾渔非乐之也昌与语大说曰
自吾先君太公曰当有圣人适周周以兴子真是邪
吾太公望子久矣故号曰太公望立为师或曰太公
博闻尝事纣纣无道去之游说诸侯无所遇归周或

曰吕尚处士隠海滨钓于滋泉周昌之囚于羑里其
臣散宜生闳夭南宫括患之而招吕尚初三子学于
吕尚尚知其贤酌酒切脯约为朋友尚亦曰嗟乎西
伯贤君也而不能自济由吾力不足而不能自举也
四子见于羑里相与求有莘氏美女骊戎之文马有
熊九驷西海之滨白狐林陵怪兽江淮大贝因纣之
嬖臣费中献之散宜生趋而进曰西藩之臣昌之使
者敢效其宝以备其辜纣大说曰西伯之忠于寡人
如是此一物足以释西伯况其多乎昌长子伯邑考
质于殷为纣御纣烹之为羮赐昌曰圣人当不食其

子昌得而食之纣曰谁谓昌圣食其子尚不知昌之
囚七年诸侯皆从之囚纣惧而归之曰谮昌者崇侯
虎也昌献洛西之地赤壤之田方千里请除炮烙之
刑纣许之赐昌弓矢斧钺因公季得专征伐为西伯
典治南国江汉汝旁诸侯袭父为西伯皇甫谧曰文王西伯归乃
为王门筑灵台列侍女撞钟击鼓待纣之失纣闻之
曰西伯改过易行吾无忧矣西伯治岐耕者九一仕
者世禄闗市讥而不征泽梁无禁罪人不孥为池沼
掘得人之骨西伯曰葬之吏曰此無主矣西伯曰
有天下者天下之主有一国者一国之主寡人固其

主矣以衣棺更塟之天下闻之曰西伯泽及朽骨况
于人乎西伯问太公曰为天下若何对曰王国富民
伯国富士仅存之国富大夫无道之国富仓府是谓
上溢而下漏西伯曰善对曰宿善不祥是日发仓府
以振鳏寡孤独周有玉版纣令胶鬲索之西伯不与
费中以无道来求乃与之西伯问太公曰商王罪杀
不辜汝助予忧乎太公曰天道无殃不可以先唱人
道无灾不可以先谋取天下若逐野兽得之皆有分
肉若同舟而济舟败皆同其害鸷鸟将击卑身翕翼
猛兽将捣俛耳俯伏圣人将动必有愚色吾观商野

草茅胜谷吾观其羣众曲胜直虐残贼败法乱刑
亡国之则也西伯问太公曰人主动作举事有祸殃
之应鬼神之福乎太公曰人主重赋敛大宫室作台
观则人多病温霜露杀五榖丝麻不成人主好田猎
毕弋不避时禁则岁多大风禾榖不实人主好破壊
名山壅决名川则岁多大水人主好武事兵革不息
则日月薄食太白失行西伯曰诚哉乃与太公阴谋
行善修徳以倾商政其事多兵权与竒计故后世之
言兵及隂謀皆宗本太公昔栢翳子大㢘孫曰孟
戏中衍鸟身人言太戊卜使之御吉遂妻之其后

世有功佐殷故嬴姓多显遂为诸侯其曽孙曰中潏
在西戎保西垂生蜚㢘善走蜚㢘生恶来革有力善
毁谗手裂虎兕父子俱以材力事纣纣用费中为政
善谀好利殷人弗亲诸侯益䟽多叛归西伯西伯滋
大纣由是稍失权重为黎之搜东夷叛而克之虞芮
之君争田久而不平相谓曰西伯仁人也盍往质焉
乃如周决平入其竟则耕者让畔行者让路入其邑
男女异路班白不提挈入其朝士让为大夫大夫让
为卿二国之君相谓曰此其君亦能让天下而不居
矣吾所争周人所耻吾等小人不可以履君子之庭

祗取辱耳遂相让以其所争田为闲田而退天下闻
之归者四十余国诸侯曰西伯葢受命之君自是西
伯更称元年
刘恕曰无逸曰文王受命惟中身厥享国五十年
武成曰我文考文王诞膺天命以抚方夏惟九年
大统未集予小子其承厥志秦誓曰惟十有一年
武王伐殷惟十有三年春大㑹于孟津洪范曰武
王胜殷杀受立武庚以箕子归惟十有三祀王访
于箕子尚书大传曰天之命文王非啍啍然有声
音也文王在位而天下大服施政而物皆听命听

则行禁则止动摇而不逆天之道故曰天乃大命
文王文王受命一年㫁虞芮之质二年伐䢴三年
伐密须四年伐犬夷五年伐耆六年伐崇七年而
崩史记亦以㫁虞芮之讼为受命之君明年伐犬
戎明年伐密须明年败耆国明年伐䢴明年伐崇
侯虎明年西伯崩虽伐犬戎伐耆伐䢴之年与书
传不次然同云西伯七年崩伏生司马迁不见古
文尚書鄭專信䜟候皆以文王受命七年而崩
孔安国治古学见武成篇故泰誓传曰周自虞芮
质厥成诸侯并附以为受命之年至九年文王卒

刘歆作三统历考上世帝王以为文王受命九年
而崩贾逵马融王肃韦昭皆同歆说皇甫谧帝王
世纪云文王卽位四十二年岁在鹑火更为受命
之元年始称王矣引周书文传解曰文王受命九
年时惟莫春在镐召太子发九年犹召太子明七
年未崩也五经纬候言受命者谓有黄龙玄龟白
鱼赤雀负图衔书以命人主易纬称文王受命改
正朔布王号于天下其书皆出西汉之末瓌诡谲
怪不本經典故學者惑焉惟鄭依而用之大戴
礼曰文王十五而生武王礼记文王世子云文王

九十七而终武王九十三而终计文王之崩武王
八十三岁踰年改元至九十三适满十年故知十
一十三非武王之年自文王受命而数之也后世
疑文王为诸侯而辄改元案史记秦惠王十四年
更为元年汲冡纪年魏惠成王三十六年改元称
一年然则诸侯于其国各称元年已之所称中年
可改秦魏或有因于古也
西伯伐䢴问太公吾用兵孰可太公曰密须氏疑于
可我先伐之管叔曰其君天下之明君伐之不义太
公曰先王伐逆不伐顺伐险不伐易西伯曰善遂侵

阮徂共而伐密须宻须之人自缚其君而归西伯西
伯又伐犬夷子朔昆夷伐周一日三至周之东门文帝王世纪曰文王受命四年周正月丙
而不与战王闭门修徳胜黎迁作耆伏生司马祖伊恐奔告于纣纣曰
我生不有命在天是何能为祖伊反曰纣不可諌矣
刘恕曰世之贱者众而贵者鲜愚者多而贤者少
物情艰于自知不遇则生怨怼故知者强名曰命
以杜无妄之求中人安于摈弃俟时而不竞葢圣
人以此笼羣愚而息争端也夫谓之命则有命之
者安可生而黙定哉桀纣据禹汤之资不善守而
亾之民斯为下矣其能不曰命哉

西伯欲伐崇宣言曰崇侯虎蔑侮父兄不敬长老听
狱不哀分财不均百姓力尽不得衣食余将征之乃
伐崇令无杀人无壊室无填井无伐树木无动六畜
不如令者無赦崇人三旬不降退修教而復伐之
因垒而降初西伯自岐徙鲜原阳不出百里鲜原在岐山之至是
作丰邑徙都丰百余里丰水之西丰在岐山东南三分岐邦周召之地
为周公旦召公奭之采地天下三分其二归周者太
公望之谋计居多散宜生曰殷可伐矣西伯弗许西
伯之九年西伯寝疾五日谓太子曰见善而勿怠
时至而勿疑去非而勿处此三者道之所止也柔而

静恭而敬屈而强忍而刚此四者道之所起也太子
再拜受之西伯卒国四十一年韩婴曰在位五十一纣之三十年吕氏春秋曰文王立
年年九十七是为文王西伯正妃太姒莘国之女号
曰文母旦夕勤劳以进妇道西伯治外文母治内有
贤妃之助焉太姒生十子长曰伯邑考次发次管叔
鲜次周公旦次蔡叔度次曹叔振铎次郕叔武次霍
叔处次康叔封季曰耼季载考次武王次管叔鲜次皇甫谧曰文王生伯邑
振铎次康叔封次耼季载其名则同其次则异蔡叔度次郕叔武次霍叔处次周公旦次曹叔惟发
旦贤仁孝异于羣子左右辅西伯故西伯舍伯邑考
而以发为太子又有滕叔绣及毛郜雍毕原丰郇八

国皆西伯子也太子发即位是为武王太公望为师
周公旦辅翼用事召公毕公之徒为左右伯夷叔齐
孤竹君之子也父欲立叔齐父卒叔齐让伯夷伯夷
曰父命也叔齐亦不肯立俱逃去国人立其中子伯
夷叔齐闻西伯善养老往归焉及至西伯已卒西伯
之十一年发除丧修父绪业上祭于毕东伐以观诸
侯载西伯木主于车中以行自称太子发言奉先君
東伐不敢自專師行伯夷叔齊叩馬諌曰父不塟
爰及干戈可谓孝乎以臣弑君可谓仁乎左右欲兵
之太公曰此义人也扶而去之齐如周至岐阳则文吕氏春秋曰伯夷叔

富三等就官一列又使召公就微子启于共头之下王已殁武王即位使叔旦就胶鬲于次四内盟曰加
三书同辞血之以牲埋其一以一归伯夷叔齐闻之盟曰世为长侯守殷祭祀相奉桑林宜私孟诸皆为
尽敬而不祈福其于人也忠信尽治而无求不以人相视而笑曰嘻异哉非吾所谓道也昔神农氏时祀
为之正与治上谋而行货阻兵而保威割牲而盟以之壊自成不以人之卑自髙今周见殷之僻乱而遽
暴也今天下闇周徳衰与其并乎周以漫吾身不若为信扬梦以说众杀伐以要利以此绍是以乱易
行至首阳之山而饿焉避之以絜吾行二子北师尚父左杖黄钺右把白旄
誓众渡河至孟津叛殷从周不期而㑹者八百诸侯
皆曰纣可伐矣发曰汝未知天命乃还师归纣淫乱
昏虐滋甚微子數諌度紂終不從欲之及去未能
自決問於太師疵少師强對曰國治身不恨爲

终不得治不如去箕子諌不听人曰可以去矣箕子
曰知不用而言愚也杀身以彰君之恶不忠也为人
臣而自说于民吾不忍为也乃被发佯狂为奴隠而
鼓琴以自悲故传之曰箕子操纣囚之王子比干见
箕子为奴戚家语曰纣之诸父史记曰比干纣之亲曰为大臣者主暴不
諌非忠也畏而不以爭則百姓何辜非勇也見
過即諌不用即忠之至也諌三日不去紂怒曰吾
闻圣人心有七窍乃杀比干刳视其心剖比干妻以
视其胎微子曰父子有骨肉而臣主以义属父有过
子三諌不听则随而号之人臣三諌不听义可以去

矣太师少师抱持其祭乐器奔周周发问太公曰仁
贤已亡殷可伐乎太公曰先谋后事者昌先事后谋
者亡夏条可结冬氷可折难得而易失也纣在位以
来夷羊在牧梓化为松大旱有燕口俱句天雨肉
雨土于亳河竭宫中鬼夜哭女子化为丈夫山崩山
鳴兩日見天火燒宫大水大龜生毛生角紂嘗六
月猎于西土发民逐兽諌者曰长育之时不可逆天
道絶地徳而行人贼君践一日之苗而民失百日之
食纣杀之后数月天大暴风飘牛马发屋折木飞
数十里有雀生鹯占曰以小生大国家王而名昌纣

介雀之徳不修国政亢暴无极外冦乃至朝臣莫敕
周发见暍人䕃之于樾下左拥而右扇之天下懐其
徳内史尚击载其图法出亡之周周发吿诸侯曰商
王大乱沈于酒徳避逺箕子爰近姑息与妲己为政
赏罚无方不用法式杀三不辜民大不服守法之臣
出奔周明年即武王元年己周西伯之十三年周武王伐灭纣三十在位
年左氏曰载祀六百迁于周殷历曰起丙戌终甲三年谥法残义损善曰纣三统历曰殷六百二十九
曰二十九王四百九十六年申四百五十八年汲紀年湯之後分封以國為姓
有氏来氏宋氏空桐氏稚氏北殷氏目夷氏


初编,史部,资治通鉴外纪,卷第三

资治通鉴外纪卷第三
宋京兆万年刘恕编集
周纪一百八十一年起共和元年上章涒滩尽上起武王元年己至厉王四十年己未二
七十一年章敦牂凡
武王
元年即西伯之十三年己春武王将伐纣问于太公
曰吾欲不战而知胜不卜而知吉为之有道乎对曰
得众人之心以图不道则不战而知胜矣以贤伐不
肖则不卜而知吉矣彼害之我利之虽非吾民可得
而使也王问周公曰天下以殷为天子以周为诸侯

诸侯攻天子胜之有道乎周公曰攻礼者为贼攻义
者为残失其民者为匹夫王攻失民者也何天子乎
王曰善初武王使人候反报曰谗慝胜良王曰未
也又徃反报曰贤者出走矣王曰尚未也又往反报
曰百姓不敢诽怨矣王曰嘻遽告太公太公曰刑胜
故不敢诽怨其乱至矣武王将行卜战龟燋不兆蓍
立而折筮又不吉风雨暴至折葢太公因其形而制
曲葢羣公尽惧太公曰枯骨朽蓍不踰人矣乃焚龟
弃蓍帅众先进武王从之徧告诸侯曰有重罪不
可不伐行之日以兵忌东面而逆太岁鱼辛諌曰岁

在北方不北征王不从至汜而泛王将度河阳侯之
波逆流而击甚雨疾雷大风晦㝠人马不相见王瞋
目而撝之曰余任天下谁敢害吾意者于是风济而
波罢大㑹誓于孟津前歌后舞次于河朔至怀而怀
至共头而山坠霍叔惧曰三日而五灾至无乃不可
乎周公曰刳比干而囚箕子蜚㢘恶来知政恶有不
可遂选马而进诸侯以兵㑹者车四千乘军至鲔水
纣使胶鬲候周师见王问曰西伯将焉之王曰将之
殷胶鬲曰何日至王曰甲子日胶鬲去而雨甚皆曰
卒病请休王曰吾已令胶鬲以甲子报其主矣不可

不救其死也遂行王韈系解五人御于前曰臣所以
事君非为系韈也王乃释旄钺而系之甲子至商郊
纣发兵拒之于牧野师尚父与百夫致师以大卒驰
纣纣师虽众皆欲武王亟入无战心倒戈以开武王
武王以戎车虎贲驰之商师大崩纣走反入宣室衣
其珠玉衣赴火死武王持大白旗以麾诸侯诸侯毕
拜武王揖诸侯从入商国商国百姓咸待于郊观周
军之入见毕公至民曰是吾新君也商容曰非也
视其为人严乎将有急色故君子临事而惧见太公
至民曰是吾新君也容曰视其为人虎据而鹰趾当

敌将众威怒自倍见利即前不顾其后故君子临众
果于进退见周公至民曰是吾新君也容曰视其为
人忻忻休休志在除贼是非天子周之相国也故圣
人临众知之见武王至民曰是吾新君也容曰然圣
人为海内讨恶见恶不怒见善不喜颜色相副是以
知之商人皆再拜稽首武王亦答拜入至紂所王
自射之三发而后下车以轻剑击之以黄钺斩纣头
悬大白之旗亲射恶来之口纣之嬖妾二女皆自杀
又射三發擊以劒斬以鉞懸其頭小白之旗武王
上殷堂见玉入室见女皆取而归之武王乃出复军

皇皇若天下之未定问太公曰奈之士众何对曰
爱其人者兼屋上之乌憎其人者尽其胥余咸刘厥
敌使靡有余王曰不可问于召公对曰有罪者杀之
无罪者生之王曰不可问于周公对曰使各安其居
田其田无变旧新唯仁是亲王曰善哉其明日除道
及商纣宫柴于上帝祈于社朝成汤之庙乃出设奠
于牧室以王瑞自太王兴故追王太王王季文王祀
先公以天子之礼不以卑临尊也改建子为正月以
垂三统至于敬授民时巡狩祭享犹用夏焉尚赤其
社用栗樹栢牲用騂以赤為徽號朝燕服冕而

衣八寸为尺其乐大武王践祚三日师尚父道丹书
之言曰敬胜怠者吉怠胜敬者灭义胜欲者从欲胜
义者凶凡事不强则枉弗敬则不正枉者灭废敬者
万世藏之约行之恒可以为子孙常以仁得之以仁
守之其量百世以仁得之以不仁守之其量十世以
不仁得之以不仁守之必倾其世王闻书之言惕若
恐惧退而为戒书于席之四端及机鉴盥盘楹杖带
履屦觞豆户牖剑弓矛皆为铭焉王命周公进之
遗老而问之亡故又问众之所说民之所欲对曰
欲复盘庚之政王从之亲如周视人如已破鼓折

枹㢮弓絶去舍露宿以示平易解剑带笏以示无
仇天下美其徳万民说其义歌謡而乐之微子持其
祭器造于军门面衔璧舆衬王亲释其缚受其璧
而袚之焚其榇礼而命之使复其位王得二虏问之
曰若国有妖乎一虏曰昼见星天雨血雨灰雨石大
如瓮六月雨雪此妖也一虏曰有大妖此不与也
子不听父弟不听兄君令不行君喜刑杀割人心
以人餧虎以信为欺欺者为忠忠者为不忠阿谀者
赏女子为政君子为下小人为上急令暴取万民愁
苦田猎毕弋走狗试马不避风雨寒暑好治宫室修

池台大宫百里者七十三所坐起以金鼓无长幼贵
贱之序无礼义忠信无斗尺权衡此妖之大者也王
贵其言避席再拜之武王欲筑宫于五行山周公曰
不可固塞险阻之地使我徳能覆之则天下纳贡职
者回也使我有暴乱之行则天下之伐我难矣王分
畿内为三国封纣子武庚禄父为诸侯续殷祀以
初定未集恐武庚作乱命管叔尹墉蔡叔尹卫相
禄父居邶治余民谓之三监纣化日乆未可以建诗谱曰庶顽民彼
管叔蔡叔霍叔尹而教之诸侯乃三分其地置三监使命召公释箕子之囚毕
公释百姓之囚表商容之闾商容贤者为百姓所爱

纣废之商容执羽钥凭于马徒欲伐纣而不能遂去
伏于太行山王以为三公商容曰吾尝欲伐纣而不
能愚也不争而隠无勇也愚而无勇不足以备三公
固辞不受命南宫括散鹿台之钱发巨桥之粟分财
弃责以振穷困显贤者之位归倾宫之女南宫伯逹
史佚展九鼎寳玉闳夭封比干之墓民咸喜曰王
之于人仁贤也死者犹封其墓况生者乎亡者犹表
其闾况存者乎王之于财也聚者犹散之肯复藉乎
王之于色也在者犹归其父母肯复征乎恶来父蜚
㢘为纣作石椁于北方还无所报死霍太山王已

平乱天下宗周而伯夷叔齐耻之义不食周粟隠
于首阳山采薇而食之作歌曰登彼西山兮采其薇
矣以暴易暴兮不知其非矣神农虞夏忽焉没兮我
安適歸矣于嗟徂兮命之衰矣遂餓於首陽山
刘恕曰易称汤武革命顺乎天而应乎人孔子曰
伯夷叔齐求仁而得仁又谁怨二者意殊志戾圣
人并称之葢言汤武所以惧后世之为人君者举
夷齐所以戒后世之为人臣者道悖而同归于教
虽万世无焉
王罢兵西归四月至丰荐俘馘于太室封神农之后

于焦黄帝之后于蓟尧之后于祝舜之后自夏时或
失或续虞阏父为周陶正事王王赖其利器用与其
神明之后以元女大姬配其子胡公满封于太皥之
墟都宛丘之侧是曰陈与黄帝尧后备三恪以舜为
庶人时居妫水乃赐胡公姓妫夏禹之后殷时或絶
或封得其苗裔东楼公封之于杞封功臣谋士以师
尚父为首封封于营丘曰齐周公于少皥之墟曲阜
曰鲁召公奭于北燕毕公髙于毕弟叔鲜于管叔度
于蔡叔振铎于曹叔武于郕叔处于霍康叔封聃季
载皆少未封兼制天下立七十一国封兄弟之国十

五人姬姓之国四十人周之子孙不狂惑者皆为诸
侯于周庙将帅之士皆封诸侯国四百人皇甫谧曰武王伐纣之年夏四月乙祀王亲虚
已问箕子殷所以亡曰吾杀纣是与非与箕子不忍
言殷恶而杀之是王亦丑之问以天道作洪范封箕
子于朝鲜而不臣也余各以次受封班赐宗彛分殷
之器物于诸侯惟周公留周佐王毕公之后以国为
氏乆之絶封为庶人在中国或夷狄箕子至朝鲜教
以礼义田蚕制八条之教相杀者以当时偿杀相伤
者以榖偿相盗者男没入为其家奴女子为婢欲自
赎者人五十万其妇人贞信无门户之闭而人不为

盗初吴太伯卒无子弟仲雍立断发文身羸以为饰
仲雍卒子季简立卒子叔达立卒子周章立王求太
伯仲雍之后得周章已君吴因而封之别封周章弟
仲雍之庶孙虞仲于周之北故夏虚为西吴后世谓
之虞周公问太公何以治齐曰尊贤而尚功周公曰
后世必有篡弑之臣太公问周公何以治鲁周公曰
尊尊而亲亲太公曰后世䆮弱矣太公东就国道宿
行迟闻逆旅人曰时难得而易失客寝甚安殆非就
国者太公夜衣而行犂明至国周初定未能集逺方
营丘边莱夷莱侯来伐争营丘太公至国辟草莱而

居焉修道术尊贤知赏有功东海上有居士狂矞华
士昆弟二人议曰吾不臣天子不友诸侯耕而食之
掘而饮之无求于人无上之名无君之禄不仕而事
力太公執而殺之周公急而問曰二子賢者殺之
何也太公曰是昆弟议曰不臣天子是望不得而臣
也不友诸侯是望不得而使也耕而食之掘而饮之
无求于人是望不得赏罚劝禁也夫王者使臣非爵
禄则刑罚也今四者不足以使之望谁为君乎是以
诛也太公以齐地负海舄卤少五榖而人民寡乃劝
女工极技巧通工商之业便鱼盐之利民多归之故

齐冠带衣履天下海岱之间敛袂而朝焉王谓周公
曰自洛汭延于伊汭居易无固其有夏之居我南望
三涂北望岳鄙顾詹有河奥詹伊洛母逺天室营周
居于洛邑纵马于华山之阳放牛于桃林之虚偃干
戈振兵释旅衅鼓旗甲兵藏之府库示天下不复用
王通道于九夷八蛮各以其方贿来贡使无忘职业
肃慎氏贡楛矢石砮其长尺有咫王欲昭其令徳之
致逺以示后人使永监焉故铭其栝曰肃慎氏之贡
矢分同姓以珍玉展亲也分异姓以逺方之职贡使
无忘服也

二年王有疾弗豫疾孔曰伐紂明年也金縢曰既克商二年王有羣臣懼
太公召公穆卜周公乃袚齐自为质告太王王季文
王欲代武王占之曰吉周公纳册于金縢之匮中明
日王有瘳箕子尝朝周过故殷虚感宫室毁坏生禾
黍箕子伤之欲哭则不可俯泣则为其近妇人乃作
麦秀之诗曰麦秀渐渐兮禾黍油油彼狡僮兮不与
我好兮狡僮谓纣也殷民闻之皆流涕武王迁都镐
而文王之庙在丰南二十里丰水之东皇甫谧曰镐在长安王崩七年在位年
九十三太子诵立是为成王周人禘喾而郊稷祖文
王而宗武王髙圉大王能帅稷者也故报焉

成王
元年戌丙周公居冢宰以王年少恐天下畔乃践阼摄
政代王当国南面倍依以朝诸侯塟武王于毕成王
冠经然否论曰古文尚书说武王崩成王年十三推礼传天子之年近则十二逺则十五必冠谯周五
谯周与皇甫谧诸儒言武王成王年皆不同故云庚武王以庚辰岁崩周公以壬午岁出居东癸未岁返
与大夫冠弁开金縢之书成王年十四丧冠也诸儒辰武王崩也许慎五经异义曰周公居东岁大风王
秋王与大夫尽弁以启金縢之书则已冠矣其年则之说前后附㑹不足为据书金縢云周公居东二年
冠或言十四十六皆无所出不可知先儒云成王十五而周公命史雍曰辞逹而
勿多也史雍颂曰近于民逺于佞近于义啬于时惠
于财任贤使能朝于祖以见诸侯管叔蔡叔霍叔流

言于国曰公将不利于孺子奄君谓武庚禄父曰此
百世之时也请举事禄父从之周公告太公召公曰
大王王季文王之忧劳天下乆矣于今而后成我所
以摄行政者恐天下畔周无以告我先王也管蔡果
挟武庚率奄淮夷叛周公奉王命兴师东伐使召公
命齐太公曰东至海西至河南至穆陵北至无棣五
侯九伯实得征之齐由此得征伐为大国
二年周公居东罪人斯得诛武庚管叔放蔡叔与之
车七乗徒七十人降霍叔于庶人三年不齿洛解曰周书作
囚蔡叔于郭邻管叔霍叔缢而卒遂定奄及淮夷东土以寜诸侯复

宗周象为虐于东夷周公以师逐之至于江南为三
象以嘉其徳分殷余民为二其一封㣲子启于陶唐
氏火正阏伯之墟商丘为宋以奉殷祀得用先王礼
乐于周为客天子有事膰焉有丧拜焉微子仁贤殷
民甚戴爱之
三年周公歸自東征崩後三年成王年十三也居東鄭曰周公避居之初是武王
王年十五也七年致政王年二十一也故金縢注云二年罪人斯得成王年十四也迎周公反而居摄成
于文王受命为七年后六年伐纣后二年有疾瘳后文王十五生武王九十七而终终时武王八十三矣
五年秋反而居摄四年作康诰五年作召诰七年作二年崩崩时年九十三矣周公以武王崩后三年出
诰时年二十一也即政时年二十二然则成王以文洛诰伐纣至此十六年也作康诰时成王年十八洛

九十七而终时受命九年武王八十三矣十三年伐王终明年生也王肃金縢注云文王十五而生武王
月其明年称元年周公摄政遭流言作大诰而东征纣明年有疾时年八十八矣九十三而崩以冬十二
六年而成七年营洛邑作康诰召诰洛诰致政成王二年克殷杀管叔三年而归制礼作乐出入四年至
王武王崩时成王已十三周公摄政七年而致政成然则文王崩之年成王已三岁武王八十一而生成
即政年二十一也王年二十也明年
四年周公以殷余民之一封康叔封于卫居河淇闲
故商虚周公惧康叔齿少申告之曰必求殷之贤人
君子长者问其先殷所以兴所以亾而务爱民告以
纣所以亾者以淫于酒酒之失妇人是用纣之乱自
此始为梓材示君子可法则故作康诰酒诰梓材以

命之康叔之国既以此命能和集其民民大说曰成康诰
孔传云周公摄政七年三月也孔亦无明据葢以洛王既伐管叔蔡叔以殷余民封康叔惟三月哉生魄
康诰云周公初基作新大邑于东国洛故以为七年诰云在十有二月惟周公诞保文武受命惟七年而
周公居东罪人斯得踰五年乃封康叔于事大缓武尚书微子之命后即归禾嘉禾序乃至洛诰自二年
書大叙周公居攝曰一年救亂二年克殷三年踐王時即營周居洛邑此云作新大邑不必七年也尚
致政成王此言虽不可全信然与克殷践相连故四年建侯于卫五年营成周六年制礼作乐七年
之从其后亦封季弟季载于聃初武王后齐太公之女
曰邑姜方震大叔梦帝谓已余命而子曰虞将与之
唐属诸参而蕃育其子孙及生有文在其手曰虞遂
以命之字曰子干未几唐有乱周公诛灭之成王削

桐叶为珪与弟大叔虞戏曰以此封若史佚请择日
王曰吾与之戏耳史佚曰天子无戏言言则史书之
礼成之乐歌之遂封大叔虞于河汾之东方百里尧
之故虚曰唐侯又有䢴应韩三国皆武王子也周公
遣使者出举逺方之民有饥寒不得衣食者狱讼失
职者贤才不举者以告周公周公于其君之朝也揖
而问之其君归召其国大夫告以周公之言百姓闻
之皆喜曰何居之深逺而见我之明也岂可欺哉
六年周公朝诸侯于明堂制礼作乐颁度量而天下
大服周公作乐曰勺言能勺先祖之道也交趾南有

越裳氏重译而献白雉曰道路悠逺山川阻深恐一
使不通故重三译而来朝周公曰徳泽不加君子不
飨其质政令不施君子不臣其人译曰吾受命吾国
之黄耉曰天之无烈风淫雨海不波三年矣意者
中国有圣人乎盍往朝之周公归之于王称先王神
致荐于宗庙使者迷其归路周公锡以軿车五乘皆
为司南之制越裳使者载之由扶南林邑海际朞年
而至其国故指南车常为先导示服逺人而正四方
七年初武王作邑于镐京谓之宗周是为西都至是
成王欲如武王之志定鼎于郏鄏卜世三十卜年七

百
刘恕曰左传曰殷载祀六百商周相接旧史所记
葢得其详殷年过于夏不得不谓周踰于殷也七
百年间约计前代三十世矣而后世谓左传在周
未亾之前逆知享国之年时之兴废专归于术舍
弃徳政不亦野哉汲冢纪年西周二百五十七年
通东周适合七百之数而三统历西周三百五十
二年并东周八百余年既演百年乃曰周过其历
是前后错谬不可得强通者也
二月使召公先相宅三月周公至洛师复卜申视营

筑谓之王城是为东都方千七百二十丈郛方十七
里南系于洛水北因于郏山以为天下之凑制郊甸
方六百里因西土为方千里分为百县县有四郡郡
有鄙曰此天下之中四方入贡道均周公又营成周
成王居洛邑迁殷顽民于成周复还归西都成王长
能聴政十二月周公反政初周公避流言之难居东
思公刘太王居豳之职忧念民事至苦之功以比序
已志后成王迎之摄政致太平其出入也一德不回
纯似公刘太王之所为太师述其志主意于豳公之
事故别其诗为豳国变风焉

元年巳癸正月朔成王临朝周公北面就臣位
孔子曰昔者周公事文王行无専制事无由己身若
不胜衣言若不出口奉持于前洞洞焉若将失之可
谓能子矣武王崩成王幼周公承文武之业履天子
之位聴天子之政征夷狄之乱诛管蔡之罪负扆而
朝诸侯诛赏制断无所顾问威动天地声慑海内可
谓能武矣成王既壮周公致政北面而臣事之请而
后为复而后行无擅恣之志无矜伐之色可谓能臣
矣一人之身而三变者应时也周公留相成王使其
子伯禽就封于魯周公問伯禽于其對曰其為人

寛而好自用以慎周公曰呜呼以人恶为美徳乎彼
其寛也出无辨矣君子力如牛不与牛争力走如马
不与马争走知如士不与士争知彼争者钧之气也
其好自用所以窭小也不察不闻即物少至少至则
浅浅者贱人之道也彼其慎所以浅也我文王之子
武王之弟今王之叔父于天下不贱矣然吾执贽而
见者十人还䞇而相见者三十人貌执之士百有余
人欲言而请毕事者千有余人仅得三士焉人皆以
我为越踰好士故士至汝无教之以鲁国骄人仰禄
之士犹可骄也正身之士不可骄也周公谓伯禽曰

吾闻徳行寛裕守之以恭者荣土地广大守之以俭
者安禄位尊盛守之以卑者贵人众兵强守之以畏
者胜聪明狥知守之以愚者善博闻强记守之以浅
者益六者谦徳利而勿利也成王告伯禽曰尔知为
人上之道乎凡处尊位必以敬下谏者勿振以威毋
格其言有文无武无以威下有武无文民畏不亲文
武俱行威徳乃成清白上通巧佞下塞伯禽再拜受
命而辞伯禽至曲阜淮夷徐戎并兴东郊不开伯禽
帅师伐之成王东伐淮夷遂践奄鲁亦平徐夷王大
搜于岐山之阳初太子封齐五月而报政周公曰何

疾也曰吾简其君臣礼从其俗及伯禽封鲁三年而
报政周公曰何迟也伯禽曰变其俗革其礼丧三年
然后除之周公叹曰呜呼后世其北面事齐矣夫政
不简不易民不能近平易近民民必归之虞夏商之
币金为三品或黄或白或赤或钱或布或刀或龟贝
周制以商通货以贾易物太公立九府圜法太府玉周官有
掌财币之官故曰九府圜谓均而通也府内府外府泉府天府职内职币职金皆黄金方寸
而重一斤钱圜函方轻重以铢布帛广二尺二寸为
幅长四丈为匹故货寳于金利于刀流于泉布于布
束于帛太师太公望卒年百有余歳塟镐京陪文武

之墓子丁公伋立周公为太师召公为太保毕公为
太傅召公以周公尝摄王政不宜留在王朝复列臣
职其意不说周公陈己意作君奭以告之家云成王史记燕世
篇是周公归政言留辅成王之意司马迁妄说耳既幼周公摄政当国践阼召公疑之作君奭今案此
伯禽尝与康叔朝于成王见周公三见而三笞康叔
有骇色与伯禽问于商子商子曰南山之阳有木曰
乔二子盍往观乎见乔踈焉实而仰商子曰乔者父
道也南山之阴有木名梓二子盍往观乎见梓勃焉
实而俯商子曰梓者子道也二子明日见周公入门
而趋登堂而跪周公拂其首劳而食之曰安见对曰

见商子周公曰君子哉卫康叔耼季载皆有驯行周
公言于王举康叔为司㓂赐寳祭器以章有徳季载
为周司空治皆有令名于天下余五叔无官初降霍
叔后三年复其旧封蔡叔度既迁而死其子曰胡改
行率徳驯善周公举胡为己卿士言于王复封胡于
蔡徙居新蔡奉蔡叔之祀是为蔡仲周公曰不如吾
者不与处累我也与我齐者不与处无益我也惟贤
于己者可与处也周公归政三年之后老于丰事文
王之庙将没曰塟我成周示天下臣于王也公卒劭应
九十九曰周公年谥文公成王于毕从文王之墓以明予

小子不敢臣周公也命鲁世世祀周公以天子礼乐
赐之重祭外则郊社内则大尝禘升歌清庙下而管
象朱干玉戚冕而舞大武八佾以舞大夏虞夏殷周
四代之乐器服官鲁兼用之昭文王周公之徳以示
子孫凡蔣邢茅胙祭六國皆周公之也初鬻熊生
熊丽熊丽生熊狂熊狂生熊绎王举文武勤劳之后
嗣封熊绎以子男之田于楚蛮姓芉居丹阳成王问
于尹佚曰何德而民亲其上对曰使之以时而敬顺
之忠而爱之布令信而不食言如临深渊如履薄冰
王曰惧哉对曰天地之间四海之内善之则畜不善

则雠也夏殷之臣雠桀纣而臣汤武若何其不惧也
成王之时咸阳雨金
末年四月甲子王疾大渐惧太子钊之不任召太保
奭芮伯彤伯毕公卫侯毛公帅百官相太子而立之
五国姬姓毛公文王庶子王肃曰彤伯姒姓之国其余乙丑王崩通周公摄政在位三十年
成王二十八年崩三十七年鄭曰二公以太子見先王廟申告以文
王武王为王业之不易务在节俭母多欲以笃信临
之是为康王
康王癸亥元年十二年六月庚午王命毕公保厘成周初
召公治西方甚得民和有司请召民召公曰不劳一

身而劳百姓非吾先君文王之志也乃巡行乡邑聴
㫁于阡陌陇之间庐于棠树下以桑蚕耕种时㢮
狱出拘民得反业自侯伯至庶人无失职者及召公
卒谥康公民思其政怀棠树不敢伐作甘棠之诗歌
咏之之兄年百八十岁王充曰召公周公鲁侯伯禽晋侯爕齐侯伋卫
康伯牟楚子熊绎并事康王唐国之南有晋水故爕
改为晋侯鲁侯伯禽之四十六年六年康王十卒子考公
酋立四年十年康王二卒弟公熈立筑茅阙门徙鲁康
王朝诸侯于酆宫成康之际天下安寜刑错四十余
年不用王崩年年五十七在位二十六子昭王瑕立周昭王以下案三统历自

侯年为纪亡年数据鲁
昭王己丑元年王道微缺徳衰有光五色贯紫微井水溢
王南廵狩反济汉汉滨之人以胶胶舡王至中流胶
液舡解王及祭公溺焉蛮辛余靡长且多力为王右吕氏春秋曰昭王亲将征荆
北济反振蔡公周公乃侯之于西翟实为长公还反涉汉梁败王及祭公陨千汉辛余靡振王其崩
不赴告讳之也曰在位二年年三十五在位五十一年皇甫谧子穆王满立
穆王庚辰元年卽位春秋已五十矣卽位过四十矣孔安国曰穆王鲁
公六十年三年穆王卒子幽公宰立十四年七年穆王十弟茀
弑公自立是为微公王宠盛姬为之筑重璧之台盛
姬盛伯子也徐夷作乱帅九夷以伐宗周西至河上

穆王畏其方炽乃分东方诸侯命徐子主之徐子嬴
姓处潢池东地方五百里行仁义通沟陈蔡之间欲
舟行上国得朱弓朱矢以为天瑞自号偃王徐偃王尸子曰
无骨有筋而陆地而朝者三十六国昔蜚㢘子恶来弟曰
季胜生孟増幸于成王是为宅皋狼生衡父衡父生
造父以善御习马幸于穆王得骥之乗匹桃林温骊
骅駠騄耳之驷王使造父御西巡狩乐而忘归闻徐
子僣号穆王日驰千里马长驱归周以救乱使造父
告楚令伐徐王孙厉谓楚子曰徐君好行仁义君若
不伐楚必事徐楚子曰若信有道不可伐也对曰大

之伐小强之伐弱犹石之投卵虎之啖豚也恶有其
理楚子大举兵伐徐徐子爱民无权不忍鬬故败乃
北走彭城东山下百姓随之者以万数因名其山为
徐山徐子将死曰吾赖于文徳而不明武备故至于
此穆王令楚文王灭徐偃王案穆王西周之王楚文刘向云王孙厉劝楚文王伐徐偃王残之范晔云
由刘向误云楚文王晔从而记之故差谬耳王乃在东周庄王八年即位相去仅三百年葢穆王
乃以赵城封造父其族由此为赵氏王将征犬戎祭
公谋父谏曰先王非务武也勤恤民隠而除其害自
大毕伯士之终犬戎氏以其职来王天子曰予必以
不享征之无乃废先王之训而王几顿乎王不聴遂

征之获其五王四白鹿四白狼王遂迁戎于太原自
是荒服者不至王享国百年耄荒诸侯有不睦者甫
侯言于王修刑辟命曰甫刑王起六师至于九江伐
楚三十七年汲冢纪年曰㑹诸侯于涂山王崩十五年在位五子共王
繄扈立
共王乙亥元年游于泾上密康公从有三女奔之其母曰
必致之于王夫女三为粲美之物也众以美物归汝
而何德以堪之小丑备物终必亡康公不献一年王
灭密王能庇昭穆之阙崩谥曰共曰在位二十五年在位十年皇甫谥
十四年八子懿王囏立

懿王乙酉元年王室遂衰詩人作刺公今齊風有刺哀公鄭曰懿王烹齊哀
诗王尝居犬丘离宫懿王暂居非徙都也皇甫谧曰犬丘与镐相近有鲁微公
五十年二年懿王卒子厉公擢立王崩甫谧曰在位二十在位二十五年皇
五十年年共王弟孝王辟方立
孝王庚戌元年是時年七大雹牛馬江漢俱凍昔惡來革
子曰女防女防生旁皋旁皋生太几太几生大骆大
骆生非子以造父之宠皆䝉赵城姓赵氏非子居犬
丘好马及畜善养息之孝王召使主马汧渭之闲马
蕃息王欲以为大骆适嗣申侯谓王曰昔我先郦山
之女为戎胥轩妻生中潏以亲故归周保西垂西垂

和睦今我复妻大骆生适子成申骆重婚西戎皆服
所以为王王其图之王曰昔栢翳为舜主畜畜多息
故有土赐姓今后世亦为朕息马朕其分土为附庸
邑之秦别居槐里使复续嬴氏祀号曰秦嬴遂不废
大骆适子成以和西戎鲁厉公三十七年四年孝王十卒
弟献公具立王崩年六十五在位十五年懿王子夷王爕立
夷王乙丑元年觐礼王始下堂而见诸侯荒服不朝命虢
公帅六师伐太原之戎至于俞泉获马千匹初楚子
熊绎生熊艾熊艾生熊䵣熊䵣生熊胜熊胜以弟熊
楊為後弟熊延熊摯自弃於䕫子孫有功王命為䕫孔晁曰熊繹孫熊摯有疾楚人廢之立其



元年鲁献公之三十二年也六年厉王十顷公厚赂周周
命卫为侯王夷王命卫为侯非也卫世家云顷侯厚赂周夷顷公之时仁人
不遇小人在侧卫之变风始作曹叔振铎卒子太
伯脾立卒子仲君平立卒子宫伯侯立卒子孝伯云
立卒子夷伯喜立燕自召公奭九世至惠侯曹夷
伯及燕惠侯元年鲁献公之三十四年也八年厉王十
蔡仲卒子荒伯荒立卒子宫侯立卒子厉侯立卒子
武侯立武侯元年鲁献公之三十五年也九年厉王十
齐丁公吕伋卒子乙公得立卒子癸公慈母立卒子
哀公不辰立荒淫怠慢好田猎政衰齐之变风始作

紀侯譖哀公於周周烹之烹齊哀公公羊傳及史記鄭詩譜序曰懿王受譛
王之时诗人作刺谥法保民耆艾曰胡故知胡公寿齐世家皆云周烹哀公而不言何王郑据本纪称懿
王时也郑亦无明文葢约其事而言耳徐广见史记考自懿王历孝夷厉始被杀齐变风始于哀公则懿
传㑹而言夷王烹哀公云夷王时献公杀胡公故而立其弟静是为胡公徙
都薄姑纪姜姓侯爵或云子爵哀公同母弟山怨胡
公与其党帅营丘人袭胡公驺马繻以胡公入贝水
而杀之山自立是为献公公自立是为献公九年卒齐世家周夷王时山杀胡
四年王益严三年王出奔彘是时周虽未见年厉王子武公立武公九年厉王出奔彘案本纪厉王三十
安得以夷王时即位哉在位必踰十八年献公献公元年复都临菑鲁献公
之三十九年也十三年厉王二宋微子启卒子微仲衍立

子死立其弟衍殷礼也而宋世家误以衍为微子之礼记檀弓曰微子舍其孙腯而立衍郑云曰微子适
弟卒子宋公稽立卒子丁公申立卒子愍公共立卒
弟公熈立愍公子鲋祀曰我当立弑公而自立
是为厉公卒子厘公举立晋侯爕卒子武侯寜族
立卒子成侯服人立自唐徙都曲沃卒子厉侯福立
卒子靖侯宜臼立宋厘公及晋靖侯元年鲁献公之
四十年也十四年厉王二秦嬴非子卒子秦侯立秦侯元
年鲁献公之四十一年也十五年厉王二陈胡公满卒子
申公犀侯立卒弟相公皋羊立卒申公子孝公突立
卒子慎公圉戎立卒子幽公寜立幽公元年鲁献公

之四十四年也十八年厉王二幽公淫荒昏乱游荡无度国
人伤而刺之陈之变风作矣鲁献公五十年卒王厉
四年三十子慎公执立公濞立皇甫谧曰献公立三十六鲁世家曰献公三十二年卒子真
年楚熊渠卒子熊摰红立卒弟熊延弑而代立卒
子熊勇立熊勇元年鲁慎公之元年也十五年厉王三自是
卫曹燕蔡齐宋晋秦陈楚之年始可纪厉王无道淮
夷入㓂王命虢仲征之不克王好利说荣夷公大夫
芮良夫諌曰夫利百物之所生也天地之所载也而
或専之其害多矣匹夫専利犹谓之盗王而行之其
归鲜矣荣公若用周必败既荣公为卿士诸侯不享

诗之变雅始作王行侈傲国人谤王召公告曰民不
堪命矣王怒得卫巫使监谤者以告则杀之国人莫
敢言道路以目王喜告召公曰吾能弭谤矣召公曰
是障之也夫民虑之于心而宣之于口成而行之胡
可壅也今王塞下之口而遂上之过恐为社稷忧王
不聴于是国莫敢出言王心戾虐万民弗忍三年乃
相与畔袭王王出奔彘近荣夷公三十四年王益严史记本纪厉王三十年好利
好利非一年之事三十年王杀谤者三十四年始道国人莫敢言三年王奔彘案史记厉王以前皆无年
国语无年今从之路以目事不相接王子静匿召公之宫国人围之召
公曰昔吾骤諌王王不从是以及此难今杀王子王

其以我为怼而怒乎乃以其子代王子召公周公二
相行政号曰共和公卿相与和而修政事号曰共和厉王在位四十年韦昭曰彘之乱
史记不同案自武王元年己卯至厉王四十年己未汲冢纪年及鲁连子曰共国之伯名和行天子政与
午七十一年共三百五十二年为西周汲冢纪年曰二百八十一年自共和元年庚申至幽王十一年庚
在位之年献公三十二年卒三统历云五十年故共自武王至幽王二百五十七年史记鲁世家无伯禽
和元年合当真公二十五年而十二诸侯年表共和和元年当慎公之七年史记献公既少十八年则共
二年或伯禽无年故移易不定三统历武公在位二元年当真公十五年或云献公四十二年误作三十
后史记与三统历鲁公之年始同年而鲁世家云九年年表云十年然西戎因王室之
乱灭秦犬丘大骆之族
共和

元年晋靖侯薨子厘侯司徒立厘侯甚啬爱物俭不
中礼国人闵之唐之变风始作
四年蔡武侯薨子夷侯立楚熊勇薨弟熊严立
七年曹夷伯薨弟幽伯强立
十年陈幽公薨子厘公孝立
十一年宋厘公薨子惠公覸立
十四年厉王崩于彘太子静长于召公家二相共立
之是为宣王大旱楚熊严有子四人曰伯霜仲
雪叔熊季紃熊严薨伯霜立是为熊霜
宣王

元年召公周公辅王修政法文武成康之遗风王命
召公伐平淮夷申伯仲山甫顺天下存失理喻徳教
举遗士海内翕然向风诸侯复宗周尹吉甫作诗美
之王不籍千亩虢文公谏曰民之大事在农故稷
为大官今欲修先王之绪而弃其大功匮神乏祀困
民之财将何以求福用民王不聴燕惠侯薨子厘
侯庄立王以秦仲为大夫讨西戎始有车马礼乐
侍御之好国人美之秦人变风始作天下大旱
二年曹幽伯弟苏弑幽伯而代立是为戴伯
三年齐武公薨子厉公无忌立

五年晋厘侯薨子献侯籍立
六年西戎杀秦仲王召其子五人与兵七千人使伐
西戎破之王予其长子庄公父秦仲及其先大骆犬
丘地即大骆旧居为西垂大夫戎由是少却楚熊
霜薨三弟争立仲雪叔熊逃難於濮季紃立是為
熊紃濮南夷也自二年不雨至于是岁
十年鲁慎公薨弟武公敖立
十二年春鲁武公与子括戏朝王王爱戏欲立为鲁
太子樊仲山父諌曰废长立少不顺不顺必犯犯王
命必诛今天子立诸侯而建其少是教逆也若鲁从

之而诸侯效之王命将有所壅若不从而诛之是自
诛王命也是事也诛亦失不诛亦失天子其图之王
卒立之夏武公归而薨戏立是为懿公齐厉公暴
虐齐人欲立故胡公子乃攻杀厉公胡公子亦战死
齐人立厉公子赤是为文公诛杀厉公者七十人
十五年卫厘侯薨太子余立初余弟和有宠于厘侯
多予之赂和以赂士袭攻余于墓上余入厘侯羡自
杀谥曰共伯和立是为武公武公修康叔之政百姓
和集
十六年晋献侯薨子穆侯弗生立自曲沃徙都绛

十八年蔡夷侯薨子厘侯所事立
二十一年鲁懿公兄括之子伯御与国人攻杀懿公
而自立
二十二年封季弟友于郑伯爵都咸林王尝晏起
姜后脱簪珥待罪于永巷使其傅母通言于王曰王
乐色而忘徳失礼而晏起乱之兴自婢子始敢请罪
王曰寡人不徳寔自生过非夫人之罪也自是勤于
政事早朝晏罢卒成中兴之名
二十三年晋穆侯伐条
二十四年齐文公薨子成公说立

二十六年晋穆侯伐千亩有功初穆侯夫人齐女姜
氏以条之役生太子仇千亩之战生少子成师晋人
师服曰仇者雠也成师大号成之者也名自命也物
自定也今适庶名反逆晋其能母乱乎
二十七年宋惠公薨子哀公立
二十八年楚熊紃薨子熊咢立宋哀公薨子戴公
立宋政乆衰商之礼乐散亡戴公时大夫正考父校
商之名颂十二篇于周太师归以祀其先王
三十年周有马化为人有兎舞于镐京
三十二年王伐鲁杀其君伯御立懿公弟称是为孝

公诸侯从是而不睦王欲得国子之能训导诸侯者
樊穆仲曰鲁侯肃恭明神敬事耉老赋事行刑必问
遗训而咨于故实王曰然则能训治其民矣乃命孝
公于夷宫陈厘公薨子武公灵立曹戴伯薨子
惠伯兕立
三十三年王伐太原戎不克齐成公薨子庄公购
立周有马化为狐
三十四年王征猃狁
三十七年燕厘侯薨子顷侯立楚熊咢薨子熊仪
立是为若敖

三十八年王伐条戎奔戎王师败绩
三十九年战于千亩王师败绩于姜氏之戎王御
父曰公仲脱宣王奄父赵造父六世孙王既丧南国
之师乃料民于太原仲山甫谏曰古者不料民而知
其多少且无故而料民天所恶也害于政而妨于后
嗣王卒料之
四十年晋败北戎于汾隰戎灭姜侯之邑
四十一年王征申戎破之
四十三年晋穆侯薨弟殇叔自立太子仇出奔
四十六年初王将杀其臣杜伯而非其罪伯之友左

儒争之于王九复之而王不许王曰汝别君而异友
也儒曰君道友逆则顺君以诛友友道君逆则帅友
以违君王怒曰易而言则生不易则死儒曰士不枉
义以从死不易言以求生臣能明君之过以死杜伯
之无罪王杀杜伯左儒死之
王崩子幽王宫湦立
幽王
元年陈武公薨子夷公说立晋穆侯太子仇攻杀
殇叔而自立是为文侯未几王无道赵奄父之子叔
带去周如晋事文侯始建赵氏于晋国

二年西周三川皆震伯阳父曰昔伊洛竭而夏亡河
竭而商亾今周德若二代之季矣其川源又塞塞必
竭川竭山必崩国亾不过十年数之纪也是岁三川
竭岐山崩初夏之衰也襃人之神化为二龙以同王
庭而言曰余襃之二君也夏后卜杀之与去之止之
莫吉卜请其漦而藏之吉乃布币而䇿告之龙亾漦
在椟而藏之传郊之及殷周莫之发也厉王之末发
而观之漦流于庭不可除也王使妇人不帏而噪之
化為黿入于王府府之童妾未既齓而遭之既笄
而孕当宣王时而生不夫而育惧而弃之时童谣曰

檿弧箕服实亾周国有夫妇鬻是器者王使执而戮
之逃于道而见乡者后宫童妾所弃妖子夫妇哀其
夜号而取之逸逃于襃襃人襃姁有狱而入于王王
遂置之弃女子出于襃是为襃姒
三年王之后宫见襃姒而嬖爱之襃姒年十四与虢
石父比而谮申后太子周大夫尹氏及祭公导王为
非
四年陈夷公薨弟平公爕立秦庄公三子其长世
父曰戎杀我大父仲我非杀戎王不敢入邑遂让其
弟为太子自将击戎庄公薨太子襄公立

六年王命伯士伐六济之戎军败伯士死之王既
淫乱四夷交侵戎围犬丘秦世父击之为戎所虏岁
余复归之
八年王以郑伯友为司徒和集周民周民皆说而便
爱之
九年王竟以虢石父褒姒之譛废申后及太子宜臼
以襃姒为后其子伯服为太子宜臼出奔申太史伯
阳曰旤成矣无可奈何襃似不好笑王说之万方故
不笑有宼至则举烽火大鼓为燧襃姒乃大笑诸侯
悉至至而无㓂王为是数举㷭火诸侯不信亦不至

襃姒好闻裂缯声王发缯裂之以适其意虢石父为
人佞巧善谀好利王以为卿用事専任国人皆怨政
治多邪诸侯或畔王室始骚王尝为太室之盟戎狄
叛之郑伯友问于史伯曰王室多故余惧及焉何
所可以逃死史伯曰济洛河颍之闲乎其子男之国
虢郐为大虢叔恃势郐仲恃险君若以周难之故寄
孥与贿不敢不许周乱而是骄而贪必将背君君
以成周之众奉辞伐罪无不克矣若克二邑邬补
丹依历华君之土也修典刑以守之可以少固公
曰周其乎对曰今王弃髙明昭显而好谗慝暗昧

恶角犀丰盈而近顽童穷固去和而取同凡周存亾
不过三稔矣时至而求恐无及也郑伯说乃东寄孥
与贿虢郐受之十邑皆有寄地虢王季子虢仲之后
国在荣阳南邻于郐是为东虢郐妘姓髙辛火正祝
融黎之后处其之故墟溱洧之闲周衰郐君不务
政事而好絜衣服逍遥游燕国小而迫不能自强于
政治大夫去之郐之变风始作
十一年王欲杀故太子宜臼求之于申申侯弗予王
伐之申侯于鄫人召西夷犬戎攻王王举烽火征兵
兵莫至遂杀王骊山下戏水虏襃姒并杀郑桓公尽

取周赂而去诸侯即申立故幽王太子宜臼是为平
王以奉周祀秦襄公卫武公将兵救周平戎战甚力
有功郑人立桓公子掘突是为武公幽王之末日晕
再重内赤外青有一黒画上下通在日中牛化为虎
羊化为狼
刘恕曰汲冢纪年曰幽王死申侯鲁侯许文公立
平王于申虢公翰立王子余二王并立余为晋文
侯所杀是为携王案左传携王奸命杜预曰携王
谓伯服也古文作伯盘皆与旧史不同




初编,史部,资治通鉴外纪,卷第四





资治通鉴外纪卷第四
宋京兆万年刘
周纪二荒落凡一百一十九年起重光恊洽尽屠维大
平王
元年王以西都偪戎晋文侯郑武公秦襄公夹辅王
徙居东都王城王劳晋郑赐之盟质曰世相起也命
晋文侯为侯伯赐秬鬯圭瓒封秦襄公为诸侯赐岐
以西之地曰戎无道侵夺我岐丰秦公逐戎即有其
地与誓封爵之襄公于是始国与诸侯通使聘享之
礼自以为居西垂主少皥之神作西畤祠白帝其牲

用駵驹黄牛羝羊各一初郑桓公将袭郐先问郐
之豪杰良臣辩智果敢之士尽书其官爵名姓择郐
之良田赂之设坛场郭门之外而埋之衅之以鸡豭
若盟状郐君以为内难尽杀其良臣至是武公取史
伯所云虢郐十邑之地前华后河右洛左济主芣騩
而食溱洧为郑国焉武公代父为周司徒善于其职
国人宜之郑之变风始作周室衰㣲诸侯强并弱齐
秦晋渐大政由方伯王室之尊与诸侯无异其时诗
不能复雅谓之王国变风
二年邢侯大破北戎鲁孝公薨子恵公弗湟立

四年燕顷侯薨子哀侯立
五年宋戴公薨子武公司空立秦襄公伐戎至岐
薨子文公立
六年燕哀侯薨子郑侯立秦文公居西垂宫
七年楚若敖薨子熊坎立是为霄敖
九年楚厘侯薨子共侯兴立秦文公东猎至汧渭
之㑹曰昔周邑我秦嬴于此后卒获为诸侯乃因非
子旧虚而营邑之
十一年蔡共侯薨子戴侯立曹恵伯薨子石甫立
其弟武杀石甫而代立是为缪公

十三年初卫武公年九十有五犹箴儆于国曰自卿
以下至于师长士茍在朝者无谓我老耄而舍我必
恭恪于朝朝夕以交戒我闻一二之言必诵志而纳
之以训导我在舆有旅贲之规位宁有官师之典倚
几有诵训之谏居寝有亵御之箴临事有瞽史之导
宴居有师工之诵史不失书朦不失诵以训御之于
是乎作懿戒以自儆也卫人颂其徳为赋淇澳武公
薨子庄公杨立楚霄敖薨子熊眴立是为蚡冒
十四年曹缪公薨子桓公终生立
十五年秦文公作鄜畤用三牢郊祭白帝而雍旁故

有吴阳武畤雍东有好畤皆废无祠或曰自古以雍
州积髙神明之隩故立畤郊上帝诸神祠皆聚葢黄
帝时尝用事虽晩周亦郊焉其语不经见搢绅者不
道
十六年陈平公薨子文公圉立
十八年秦初有史以纪事
二十年初杞东楼公生西楼公西楼公生题公题公
生谋娶公当厉王时是岁薨子武公立杞之年始可
纪
二十一年蔡戴侯薨子宣公考父立秦文公伐戎

戎败走公收周余民有之地至岐岐以东献之周
二十三年初宋武公之世鄋瞒伐宋司徒皇父帅师
御之败狄于长丘获长狄縁斯鄋瞒长狄国名防风
氏之后武公薨子宣公力立
二十四年秦文公获若石于陈仓北阪城以一牢祠
之其神或歳不至或歳数来来也常以夜光辉若流
星从东南来集于祠城若雄雉其声殷殷云野鸡夜
鸣命曰陈宝
二十五年秦初有三族辠晋文侯薨子昭侯伯立
自綘徙都翼

二十六年晋始乱封文侯季弟成师于曲沃是为桓
叔曲沃大于翼桓叔时年五十八好徳靖侯庻孙栾
宾傅之晋国之众皆附君子曰晋之乱其在曲沃矣
末大于本而得民心不乱何待陈文公薨长子桓
公鲍立
二十七年初郑武公尝欲伐胡以女娶胡君因问羣
臣吾欲用兵谁可伐者大夫闗其思曰胡可伐武公
怒曰胡兄弟之国奈何伐之戮闗其思胡君以为亲
已不设备郑人袭胡取之武公薨子庄公寤生立
二十八年郑庄公封弟叚于京谓之京城太叔

三十年楚蚡冒薨子熊通杀太子而代立是为武王
或云熊通蚡冒弟也
三十二年晋大臣潘父弑昭侯纳曲沃桓叔桓叔欲
入翼晋人发兵攻之桓叔败归晋人诛潘父立昭侯
子平是为孝侯
三十六年卫庄公薨子桓公完立
三十八年卫桓公庻弟州吁骄奢公绌之州吁出奔
四十年齐庄公薨子厘公禄父立晋曲沃桓叔卒
子庄公鳝立
四十一年晋不雨雪

四十二年燕郑侯薨子缪侯立宋宣公病谓其弟
和曰父死子继兄死弟及天下通义也我其立和和
三让而受之公薨和立是为穆公狄攻翼至于晋
郊
四十七年晋曲沃庄伯攻翼弑孝侯晋人攻庄伯庄
伯复入曲沃晋人立孝侯子郄为晋侯自是曲沃强
于晋
四十八年晋无云而雷初鲁恵公使宰让请郊庙
之礼于天子王使史角徃鲁公止之其后在鲁恵
公败宋师于黄恵公长庶子息姑娶于宋宋女至

而好公夺而自妻之生子允登宋女为夫人公薨鲁
人立息姑是以隐公
刘恕曰春秋隠公不书即位左氏曰摄也公羊曰
隠长又贤诸大夫扳隠而立之凡隐之立为桓立
也谷梁曰君之不取为公将以让桓也夫非己有
而緫其事谓之摄已有之而推与人谓之让摄则
非让让则非摄也恵公爱少子立为太子公薨国
人不与而立隠公隠承袭有国尝曰先君有太子
矣吾将让焉虽有是语非诚而伪眷恋君位莫能
践言桓公傒望十年隐不推避羽父伺其间隙遂

成簒夺虚词兆祸隐实为之桓公立而曰隠摄也
久不归政而吾取之后世惑焉春秋诛意故不书
即位谓之公而无异辞明其当立也左氏取桓之
说则曰隠摄公羊谷梁信隠诈妄乃曰让国俱失
之也
四十九年夏四月郑太叔段叛庄公伐之五月辛丑
太叔出奔共卫州吁求与之友卫伐郑取廪延
冬十月郑以王师虢师伐卫虢文王弟虢叔之后是
为西虢
五十年夏莒入向莒嬴姓少皥之后武王封兹舆期

于莒初都计后徙莒向姜姓鲁司空无骇入极极
附庸国或云戎邑冬郑伐卫是时周既陵迟戎逼
诸夏自陇山以东及乎伊洛往往有戎于是渭首有
狄豲封冀之戎泾北有义渠之戎洛川有大荔之戎
渭南有骊戎伊洛间有杨拒泉皋之戎颍首以西有
蛮氏之戎
五十一年春三月壬戌王崩太子泄父蚤死立其子
林是为桓王秋宋穆公疾立兄宣公子与夷曰吾
不可以负宣公八月庚辰公薨与夷立是为殇公
桓王

元年春卫州吁收聚亡人袭杀桓公自立为卫君夏
宋陈蔡卫伐郑秋鲁㑹诸侯复伐郑败之九月卫人
杀州吁冬十二月立桓公弟晋是为宣公郕侵卫
二年春曲沃庄伯以郑邢伐翼王使尹氏武氏助之
晋侯奔随夏四月郑侵卫卫以燕师伐郑六月郑
败燕于北制南燕姞姓伯爵黄帝之后曲沃叛王
秋王命虢公伐曲沃而立晋侯子光是为哀侯卫
入郕九月邾郑以王师伐宋邾曹姓武王封陆终
第五子安苗裔挟为附庸居邾自挟至邾子克仪父
十二世始见于春秋冬十二月宋伐郑是歳秦

文公太子卒赐谥竫公立其长子为太子
三年春晋人逆晋侯郄于随纳诸鄂晋人谓之鄂侯
夏五月庚申郑侵陈秋宋取郑长葛
四年春滕侯薨秋七月鲁伐邾是歳秦文公薨
太子宁公立年十岁晋曲沃庄伯卒子称立
五年蔡宣公薨子桓侯封人立
六年春三月癸酉鲁大雨霖庚辰大雨雪夏郑伐
宋冬北戎侵郑十一月甲寅郑败戎是岁秦宁
公徙居郿之平阳伐荡社
七年夏五月齐鲁郑伐宋六月壬戍鲁败宋于菅郑

伯入郜及防皆归于鲁秋七月宋卫入郑蔡人从
之伐戴八月壬戍郑围戴戴国也九月戊寅郑入
宋冬齐郑入郕是岁秦与亳战亳王奔戎遂灭
荡社或云西夷国也
八年秋七月齐郑鲁伐许壬午入许许庄公奔卫郑
庄公奉许庄公之弟许叔居许东偏许姜姓与齐同
祖武王封文叔于许以奉太岳之祀文叔之后曰徳
男曰伯封曰孝男曰靖男曰康男曰武公曰文公兴
父曰庄公茀庄公之后桓公郑疑即许叔也息伐
郑败还息姬姓冬十月郑以虢师伐宋壬戌败宋

鲁公子翚谄谓隠公曰百姓便君君其遂立吾靖
为君杀允君以我为相隠公不许翚惧允闻而诛之
反谮公于允曰公欲去子子其图之请为子杀公允
许诺十一月公祭钟巫馆于寪氏壬辰翚使人杀公
于寪氏而立允是为桓公
九年秋鲁大水是岁燕缪侯薨子宣侯立
十年春宋华父督弑殇公召穆公子冯于郑而立之
是为庄公秋九月鲁入
十一年春晋曲沃伯称伐翼韩万御戎获晋哀侯及
栾共叔晋人立哀侯子是为小子侯曲沃伯止栾共

叔曰茍无死吾以子见天子令子为上卿制晋国之
政辞曰民非父不生非君食不长非师教不知故壹
事之唯其所在则致死焉从君而贰君焉用之遂斗
而死初武王子封于韩宣王时为侯伯平王时为晋
所灭韩万曲沃桓叔之子食邑于韩以韩为氏万孙
曰简是为定伯简生武子子舆或云万生求伯求伯
生子舆栾共叔栾宾子也冬芮伯万之母芮姜逐
芮伯出居于魏芮魏皆姬姓魏者舜禹所都之地南
枕河曲北渉汾水与秦晋邻国日见侵削平桓之世
魏之变风始作后为晋献公所灭

十二年秋秦侵芮败还冬王师春师围魏取芮伯
而东之是岁曲沃伯称弑晋哀侯
十三年春正月陈桓公薨弟佗杀太子免而自立
秋王以诸侯代郑王卒大败郑射王中肩鲁大雩
是岁戎逆芮伯于郏
刘恕曰西周昭王始衰穆王盘游无度共懿孝夷
陵迟至厉王而大壤宣王修振纲纪天下翕然宗
周幽王无道平王东迁晋郑夹辅诸侯宾从自桓
王伐郑师败王伤天子威令下同列国吴楚越本
南裔小国迭为盟主而东周之王无中主之才歴

二十世至赧王卒不振而亡灭诗云不吊昊天乱
靡有定式月斯生俾民不寕言天下之乱月益甚
也
十四年春楚武王侵随随曰我无罪楚曰我蛮夷也
今诸侯皆叛相侵或相杀我有敝甲欲以观中国之
政请王室尊吾号随人请周尊楚周不从随姬姓
夏北戎伐齐郑救齐六月败戎是岁蔡人杀陈侯
佗桓公子跃蔡出也蔡人立跃是为厉公
十五年冬曲沃伯称诱杀晋小子侯
十六年夏楚伐随败之随侯逸秋楚熊通怒曰吾先

鬻熊文王师也成王举我先公居楚蛮夷皆率服而
王不加位我自尊耳乃自立为武王与随人盟而去
楚始开濮地而有之冬王命虢仲伐曲沃立晋哀
侯弟缗为晋侯是岁杞武公薨子靖公立秦宁
公立伐荡氏取之公薨庻长弗忌威垒三父废太子
而立公少子为君年五岁是为出子出子母鲁姬与
太子异母
十七年夏楚及巴伐邓败之巴姬姓邓曼姓秋虢
仲芮伯梁伯荀侯贾伯伐曲沃梁嬴姓荀贾皆姬姓
十八年春曹桓公薨太子庄公射姑立虢大夫詹

父以王师伐虢夏虢公出奔虞秋春纳芮伯万于
芮虞公弟虞叔伐虞虞公出奔共池冬齐卫郑
伐鲁
十九年春郧人将与随绞州蓼伐楚楚败郧于蒲骚
郧绞州蓼皆近楚小国州姜姓蓼皋陶之后偃姓
初郑庄公娶邓曼生太子忽又娶宋雍氏女曰雍姞
生突夏庄公薨昭公忽立宋庄公诱执郑卿祭仲使
立突祭仲许之以突归秋九月丁亥昭公奔卫己亥
立突是为厉公初卫宣公为太子伋取于齐女而
美公夺之生寿及朔朔与其母愬伋于公公令伋之

齐使贼先待于隘而杀之寿知之以告伋使去之伋
曰君命也不可以逃寿窃其节而先徃贼杀之伋至
曰君命杀我寿有何罪贼又杀之宣公乃立朔为太
子
二十年冬鲁郑伐宋楚伐绞败之是岁陈厉公
薨子完不得立立公弟林是为庄公卫宣公薨太
子恵公朔立
二十一年春楚伐罗为罗所败罗熊姓郑以纪鲁
及齐宋卫燕战
二十二年秋八月壬申鲁御廪灾冬宋以诸侯伐

郑败之取牛首齐僖公子诸儿纠小白小白母卫女
也公使鲍叔牙傅之鲍叔曰君知臣之不肖臣知弃
矣召忽曰吾观小白必不为后颕上人管仲夷吾曰
不然国人恶糺之母以及糺而怜小白之无母诸儿
长而贱事未可知也是岁僖公薨襄公诸儿立燕
宣侯薨桓侯立徙都临易秦庻长三父等令人贼
杀出子复立寕公故太子是为武公
二十三年春郑厉公患祭仲専欲杀之不克夏厉公
出奔蔡祭仲迎昭公六月乙亥入郑许叔入于许
秋郑厉公因栎人杀檀伯而居栎冬诸侯伐郑



昭公出猎射杀昭公于野祭仲与渠弥不敢入厉公
更立昭公弟公子亹为君无谥号谓之子舋是岁
秦讨庶长三父等弑出子罪夷其族
三年春鲁桓公及夫人文姜如齐齐襄公通其妹文
姜桓公谪之以告夏四月丙子齐飨公公醉齐使公
子彭生抱桓公因折其胁桓公死于车鲁人立太子
同是为庄公齐竖曼曰彭生无尽言而䛕行力成吾
君之祸以构二国之怨其得免乎未几鲁人告于齐
请得彭生以除丑齐人杀彭生齐襄公为公子时
尝与郑子亹㑹鬬相仇秋襄公师于首止㑹诸侯祭

仲请子亹无行子亹曰齐强而突居栎不往即帅诸
侯伐我纳突往何遽必辱我不如往髙渠弥相祭仲
称疾不行子亹至不谢齐襄公襄公怒伏甲杀子亹
轘髙渠弥祭仲逆子亹弟公子婴于陈而立之是为
郑子仪周公黑肩欲弑庄王而立王弟克辛伯告
王王杀周公克奔燕
四年陈庄公薨少弟宣公杵臼立
五年宋庄公薨子闵公㨗立
六年春齐鲁伐卫夏五月桓王秋纪季以酅
入齐纪于是乎始判是岁燕桓侯薨子庄公立

七年春周召随侯数以立楚为王楚武王怒随背已
三月伐随武王薨兵罢子文王熊赀立始都郢纪
侯不能下齐以与纪季夏纪侯大去其国违齐难也
八年冬诸侯伐卫纳恵公
九年夏卫恵公入卫诛左右公子卫君黔牟奔周
冬楚文王伐申还伐邓申姜姓伯爵是岁秦武公
伐邽冀戎初县之
十年夏恒星不见星陨如雨秋鲁无麦苗是岁
秦初县社郑灭小虢
十一年夏鲁及齐围郕郕降于齐齐襄公诛杀不

当淫于妇人数欺大臣政令无常羣弟恐祸及鲍叔
牙奉公子小白奔莒冬十二月齐大夫连称管至父
弑襄公立公季父夷仲年之子公孙无知管夷吾
召忽奉公子紏奔鲁
十二年春齐大夫雍廪杀无知告齐人曰无知弑君
自立臣谨行诛唯大夫更立公子之当立者公子小
白自少好善大夫髙傒及国人阴召小白于莒小白
曰管仲知召忽强武我不得入也鲍叔曰事若不济
老臣死之公子犹免也夏鲁闻无知死亦发兵送公
子紏使管仲别将兵遮莒道射中小白带钩小白佯

死以误管仲已而载温车中驰行管仲使人报鲁鲁
送紏者行益迟六日至齐小白先入髙傒立之是为
桓公发兵拒鲁秋与鲁战于干时鲁兵败走桓公使
鲍叔为宰辞曰臣君之庸臣也幸得从君君竟以立
使不冻馁君之赐也君将治齐髙傒叔牙足矣君若
欲伯王非管夷吾不可其所居之国国必重寛恵柔
良忠信结于百姓制礼义可法于四方决狱折中执
枹鼓于军门士卒贾勇五者臣皆不如夫管子民之
父母也将治其子不可弃其父母公曰夷吾射寡人
中钩而濵于死鲍叔曰君若宥而反之犹是也鲁致

政于夷吾则能弱齐矣不受必将杀之公曰夷吾受
鲁之政乎鲍叔曰夷吾欲定齐国之社稷必不受也
君亟迎之公曰施伯鲁之谋臣也知吾将用之必不
予我鲍子曰君遗鲁书曰子紏兄弟弗忍诛请杀之
召忽管仲雠也请得而甘心醢之不然将围鲁施伯
谓鲁庄公曰此非欲戮之管子天下之才也所在之
国必得志于天下令彼在齐长为鲁国忧矣不如杀
而以其尸授之庄公杀子紏于生窦将杀管仲齐使
者请曰寡君若不生得之以徇于国为羣臣戮是君
与寡君之贼比非敝邑所请也使臣不敢受命庄公

许之使吏鞹其拳胶其目盛之以鸱夷置之车中以
予之召忽谓管仲曰杀君而用吾身是再辱我也子
为生臣忽为死臣生者成名死者成行子其勉之遂
自杀鲍叔迎受管仲及堂阜而税桎梏比至三衅三
浴之齐祓而见桓公公问曰社稷可定乎对曰伯王
可定也公曰吾不敢至于此定社稷而已管仲曰君
免臣于死臣之幸也若禄齐国之政而不死紏也臣
不敢走出至门公反之曰伯可勉乎管仲再拜曰君
承伯臣敢不承命桓公问曰先君襄公不聴国政唯
女是崇田狩毕弋戎士冻馁吾恐社稷之不血食也

为此若何对曰圣王参其国而伍其鄙定民之居成
民之事四民勿使杂处士就闲燕工就官府商就市
井农就田野制国为二十一乡工商之乡六士乡十
五公及国子髙子皆帅五乡参国起案以为三官臣
立三宰工立三族市立三乡泽立三虞山立三衡公
曰吾欲修政以干时管子曰国未安宜修旧法择其
善者而用之滋无财而敬百姓桓公曰国安矣其可
乎管仲曰未可公曰吾士不练吾兵不实请修兵管
子曰内夺民用士劝于勇乱之本也外犯诸侯民多
怨也齐国危矣公不聴令四封之内修兵闗市之征

侈之以勇授禄鲍叔谓管仲曰国弥乱如何管仲曰
国中之政夷吾为焉未有敢犯者既而朝之争禄刎
颈者不絶鲍叔曰母乃害乎管仲曰此皆贪民也诸
侯之为义者莫肯入齐齐之为义者莫肯仕此夷吾
所患也管仲谓公曰与其厚于兵不如厚于人君若
正卒伍修甲兵则大国小国皆有守御之备君若欲
速得志于天下诸侯作内政而寓军令焉分齐国为
三军田猎因以赏罚管子制五家为轨十轨为里四
里为连十连为乡五人为伍轨长帅之五十人为小
戎里有司帅之二百人为卒连长帅之二千人为旅

乡良人帅之五乡一帅故万人为一军卒伍定乎里
而军政成乎郊连其什伍居处同乐死生同忧旤福
共之故夜战则其声相闻昼战则其目相见缓急足
以相死君有此教士三万人以诛无道以屏周室天
下莫之能御乡长进贤使役官官长期而书伐选其
官之贤者而用之公召与之语訾相其质而授之升
以为上卿之佐谓之三选公曰伍鄙若何管子曰相
地而衰征则民不移公曰定民之居若何管子曰制
鄙三十家为邑十邑为卒十卒为乡三乡为县十县
为属五属立五大夫正月之朝五属大夫复事择寡

功者而谪之蔽明蔽贤下比者皆有罪公曰吾欲籍
于台雉树木六畜及籍于人如何管子曰此隐情也
唯官山海为可海王之国谨正盐筴则百倍归于上
人无以避数也铁官之数及其余轻重凖此而行举
臂胜事无不服籍政既成矣以守则固以征则强公
曰吾欲从事于诸侯可乎管子曰邻国未亲也反其
侵地无受其资以安四邻为游士八十人多其资币
使周游于四方择其淫乱者而先征之公曰齐国寡
甲兵管子曰制重罪赎以犀甲一㦸轻罪赎以鞼楯
一㦸小罪谪以金分讼而不胜者出一束箭乃矫箭

为矢铸金为刃甲兵大足公曰吾欲诛大国之不道
者管仲曰爱四封之内而后可以恶竟外之不善者
安卿大夫家而后可以危救敌之国赐小国地而后
可以诛大国之不道者举贤良而后可以废慢法鄙
贱之民先王必有置也而后有废必有利也而后有
害桓公大说将相管仲对曰斧钺之人幸属领非
臣之任也公固授之管仲受相三日公曰寡人有大
邪三好田好酒好色可以为国乎对曰恶则恶矣然
非急也人君唯僾与不敏为不可僾则亾众不敏则
不及事公曰吾子就舍异日图之对曰何待异日隰

朋聪明徢给可令为东国宾胥无坚强以良可以为
西土卫国之教危以传公子启方可游于卫鲁好迩
而训于礼公子举可游于鲁楚巧文以利不立大义
而好小信曹孙宿可游于楚行三使者结三国之交
而后退桓公郊迎客宁戚饭牛于车下击牛角悲
而商歌公闻之曰非常人也命后车载之赐之衣冠
明日与之语公大说将任之羣臣曰客卫人去齐五
百里不若使人问之固贤人也任之未晩公曰问之
恐其有小恶以小恶而忘其大美此所以失天下士
也且人固难全宜用其长遂授之以政管仲相三月

请论百官曰进退闲习臣不如隰朋请立为大行艺
粟尽地利臣不如寗戚请立为大司田三军之士视
死如归臣不如王子城父请立为大司马决狱折中
臣不如宾胥无请立为大理进谏不避死亾臣不如
东郭牙请立为大谏五子可治国强兵矣公令皆任
其事受令于管子管子曰今天子㣲弱聘享不上公
其弱强继絶帅诸侯以起周室公曰善管仲又请赏
于国以及诸侯诸侯行事善者以重币贺之其臣谏
而善者以玺问之齐有龙鬬管仲谓桓公曰天使使
者臨君之郊請使大夫飭左右服祭之天下聞之

曰神哉齐侯天使使者临其郊不待举兵而朝者八
诸侯此乘天威而动天下也故知者役使鬼神而愚
者信之
刘恕曰古之长民者兴事动作必谋于众废置迁
徙悉因人心愚者难与虑始黔首信惑灵怪故圣
人设鬼神以惧之为卜筮以断之以神道设敎而
天下服矣泥者为之舍弃人事専信诡谲以管仲
之知因齐众以威诸侯可也佗人则近于罔矣葢
明于天地之性不可惑以神怪知万物之情不可
罔以非类也

桓公立政去食肉之兽食粟之鸟系罝之罔三举而
百姓说
十三年春齐桓公曰鲁与寡人近其宋也疾寡人
将诛焉管仲曰有土之君不勤于兵不忌于辱不辅
其过则社稷安不然则危公不聴兴师伐鲁庄公逆
战败齐于长勺夏六月齐宋伐鲁鲁败宋于乘丘
秋九月楚败蔡于莘虏蔡哀侯以归已而释之楚
强陵江汉间小国小国畏之初齐桓公亡过谭谭
无礼及其入也诸侯皆贺谭又不至冬齐伐谭谭子
奔莒

十四年夏宋侵鲁败还秋宋大水
十五年秋宋南宫万弑闵公立公子游为君冬十月
萧叔大心及宋之诸公子共击杀万之子牛杀子游
而立闵公弟御说是为桓公万奔陈宋人请于陈醢
之是岁王崩子厘王胡齐立郑祭仲卒
厘王
元年春齐桓公㑹诸侯于北杏遂人不至夏齐灭遂
初齐桓公败于长勺曰吾兵尚少吾参围之安能
圉我乃修兵同甲十万车五千乘谓管仲曰吾士既
练吾兵卽多寡人欲服鲁管仲喟然叹曰齐国危矣

君不竞于徳而竞于兵天下之国带甲十万者不鲜
吾欲发小兵以服大兵内失吾众诸侯设备吾入设
诈国欲无危得乎公不聴伐鲁鲁不敢战去国五十
里而为之闗请比闗内以从于齐齐亦母得侵鲁桓
公许诺冬鲁人请盟于柯曰鲁小国也固不带劔今
而带劔是交兵闻于诸侯君不如已请去兵桓公曰
诺令从者母以兵鲁庄公好力鲁人曹刿以勇力进
管仲谏曰曹刿坚强以忌不可以约取也桓公不听
庄公曹刿俱懐劔至坛上庄公左抟桓公右抽剑自
承曰鲁国去境数百今去境五十里惟死而已均之

死也戮死于君前管仲鲍叔进曹刿按剑当两阶之
间曰鲁城坏压齐境二君将改图无有进者管仲曰
君归侵地以汶为境桓公许诺退而欲倍其约管仲
曰贪小利以自快弃信于诸侯不如与之乃割曹刿
三战所亡地尽复予鲁桓公归而修于政不修兵革
自圉辟人以过弭师是岁靖公薨子共公立
二年夏单伯㑹诸侯伐宋郑厉公自栎侵郑获大
夫甫瑕要以求入瑕许之六月甲子瑕杀子仪而纳
厉公厉公即位谓甫瑕曰子事君有二心瑕曰重徳
不报诚然哉遂诛之楚灭息秋七月楚入蔡

三年春齐桓公始伯楚亦始大秋诸侯为宋伐郳
郳邾挟之后夷父颜有功于周其子友别封为附庸
居郳曾孙犂来始见春秋附从齐桓公以尊周室命
为小邾子郑侵宋是岁曲沃伯称伐晋侯缗灭
之尽以其宝器赂献于周复徙都绛
四年夏诸侯伐郑秋楚伐郑冬王使虢公命曲
沃伯以一军为晋侯列为诸侯通在曲沃即位三十
八年矣是岁秦武公薨初以人从死从死者六十
六人子白不立封平阳立其弟徳公邾子克薨子
琐立

五年王崩子恵王阆立晋武公薨子献公诡诸立
秦徳公卜居雍后子孙饮马于河遂都雍雍之诸
祠自此兴用三百牢于鄜畤
恵王
元年夏鲁庄公追戎于济西秋鲁有冬巴伐
楚是岁秦徳公初作伏祠磔狗邑四门以御蛊灾徳
公薨长子宣公立
二年春楚文王御巴大败于津还伐黄败之及湫有
疾曰常侍筦苏数犯我以义违我以礼与处则不安
旷之而不榖得焉当及吾身爵之乃进为五大夫又

曰申侯伯善持养吾意吾所欲则先为之与处则安
旷之而不谷䘮焉当及吾身逺之于是送而行之夏
六月庚申王薨子熊囏立是为杜敖黄嬴姓秋周
大夫边伯等五人作乱奉庄王子子颓伐王不克子
颓奔卫卫燕伐周冬立子颓
三年夏恵王奔郑之栎冬郑厉公见虢公谋纳王
虢公许之
四年夏郑虢同伐王城王归京师杀子颓及五大夫
五月郑厉公薨子文公㨗立是岁共公薨子徳
公立或云恵公

五年初陈宣公娶陈女生太子御冦后有嬖姬生子
款欲立之春杀御冦御冦素爱厉公子完完惧旤及
奔齐为工正食菜于田或为田氏其后完卒谥敬仲
是歳楚杜敖欲杀其弟熊頵頵奔随与随袭杀杜
敖而伐立是为成王晋献公卜伐骊戎史苏占之
曰胜而不吉公伐克骊戎灭骊子获骊姬以归立为
夫人与其娣皆有宠公谓史苏曰克国得妃吉孰大
焉史苏曰君亦乐其吉而备其㐫臣之不信国之福
也出告大夫曰晋以男戎胜戎戎必以女戎胜晋寡
徳而安俘女又增其宠虽当三季之王亾无日矣郭

偃曰䜛口之乱不过三五挟小鲠也可以小戕而不
能䘮国惧则甚矣亡犹未也秦宣公作宻畤于渭
南祭青帝
六年夏鲁庄公如齐观社曹刿谏曰齐弃太公之法
而观民于社君为是举而徃观之何以训民天子祀
上帝诸侯㑹之受命焉诸侯祀先王先公卿大夫佐
之受事焉不闻诸侯相㑹祀也公不听遂行晋桓
庄之族偪献公与士蒍谋去之秋鲁丹桓宫楹
是歳曹庄公薨子僖公夷立楚成王初即位布徳
施恵结旧好于诸侯楚地千里使人献天子天子赐

胙曰镇尔南方夷越之乱无侵中国
七年春鲁刻桓宫桷匠师庆言于庄公曰圣王公之
先封者遗后人之法使无䧟于恶其为后世昭前之
令闻也先君俭而君侈令徳替矣鲁庄公娶于齐
秋夫人哀姜至公使宗妇觌用币宗人夏父展曰非
故也公曰君作故对曰君作而顺则故之逆则书其
逆也臣惧书于后不敢不告是时戎间在中国与
诸夏盟㑹伊洛戎强东侵鲁及曹
八年夏六月辛未朔日有食之秋鲁大水晋城
聚处羣公子冬晋献公围聚尽杀羣公子是歳卫

惠公薨子懿公赤立
九年夏晋城绛以深其宫晋公子亾奔虢秋冬虢
再侵晋
十年冬王使召伯廖赐齐桓公命桓公尝谓管仲
曰寡人之有仲父也犹飞鸿之有羽翼也济大水之
有舟檝也对曰齐国百姓公之本也人忧饥而税敛
重人惧死而刑政险人伤劳而举事不时桓公曰闻
命矣明日朝于太庙之门定令于百吏税者百一锺
田二歳而税一歳饥㢮而税市书而不赋泽梁时纵
孤㓜不刑近者示以忠信逺者示以礼义公将东游

管仲曰先王之游也春出原农事之不本者谓之游
秋出补人之不足者谓之夕师行而粮食其民者谓
之亾从乐而不反者谓之荒桓公命曰宝法管仲复
于公曰无翼而飞者声也无根而固者情也无方而
富者生也任之重者莫如身涂之畏者莫如口期而
逺者莫如年公问治民于管仲对曰牧民者必知其
疾忧之以徳勿惧以罪勿止以力桓公尝之平陵见
年老而自飬者公问其故对曰有之九人家贫无以
妻之佣而未返也公取外御者五人妻之管仲曰公
待所见而施恵则齐国之有妻者少矣公曰若何管

仲曰令丈夫二十而室女子十五而嫁桓公尝田
于麦丘见邑人问其年对曰八十三矣公曰美哉寿
乎子以子之寿祝寡人麦丘人曰祝主君甚寿金玉
是贱以人为寳公曰至徳不孤善言必再吾子其复
之曰祝主君无恶下问贤者在傍谏者得入公曰善
哉言必三曰无使羣臣百姓得罪于吾君亦无使吾
君得罪于羣臣百姓公怫然作色曰吾闻子得罪于
父臣得罪于君未闻君得罪于臣也子更之邑人曰
子得罪于父可因姑姊叔父而解臣得罪于君可因
便僻左右而谢昔桀得罪于汤纣得罪于武王此君

得罪于臣孰为谢而赦之公曰寡人得吾子于此社
稷之福也扶而载之自御以归礼之于朝封之以麦
丘而议政焉桓公出游于野见亾国故城问于野
人对曰郭氏之墟公曰郭氏曷为而墟野人曰善善
而恶恶公曰人之善行也何为而亾野人曰善善而
不能行恶恶而不能去是以亾也公归以语管仲管
仲曰其人为谁公曰不知管仲曰君亦一郭氏也于
是公招野人而赏之昔郭君出亾谓御者曰吾渴欲
饮御者进清酒曰吾饥欲食御者进脯梁糗君曰何
备也御者曰臣储之为君之出亾而道饥渴也君曰

子知吾且亾何以不谏御者曰君喜䛕而恶至言臣
恐先郭亾是以不谏郭君作色而怒御者转其词曰
天下无贤而君独贤而君独贤是以亾也君伏轼而
喜枕御膝而寝御易以土而亾去郭君身死中野为
虎狼所食
十一年春齐伐卫败之晋献公太子申生及秦穆
公夫人母曰齐姜早死重耳母翟之狐氏女也其女
弟生夷吾献公子八人申生重耳夷吾皆有贤行骊
姬生奚齐其娣生卓子骊姬问于优施曰吾欲作大
事而难三公子之徒安始而可对曰申生小心精絜

而不忍人精必愚而易辱愚不知避难虽欲无迁其
得乎优施先䜛太子骊姬又赂外嬖梁五与东闗嬖
五言于公使太子主曲沃二公子主蒲与屈公曰曲
沃吾先祖宗庙所在而蒲边秦屈边狄不使诸子居
之我惧焉夏使申生居曲沃重耳居蒲夷吾居屈逺
此三子唯二姬之子在绛乃生之言太子由是得罪
史苏朝告大夫曰乱本生矣又生男其天道也天强
其毒民疾其态其乱生矣献公将黜太子而立奚齐
里克曰史苏之言将及矣荀息曰事君竭力以役事
不闻违命㔻郑曰事君者从其义不阿其惑必立太

子里克曰我不佞虽不识义亦不阿惑烝于武公公
称疾使奚齐莅事猛足言于太子曰伯氏不出奚齐
在庙子盍图乎太子曰弃命不敬作令不孝又何图
焉晋献公田见翟柤之氛归寝不寐郄叔虎朝公
语之出遇士蒍曰翟柤之君好専利而不忌其臣竞
谄以求媚君若伐之可克也士蒍以告公说乃伐翟
柤克之秋楚伐郑诸侯救郑楚师夜遁冬鲁饥
臧文仲言于庄公曰国病矣君盍以名器请籴于齐
公命文仲以鬯圭玉磬如齐告籴曰天灾流行戾于
邑饥馑荐降民羸几卒大惧乏周公太公之命祀

职贡业事之不共而获戾不腆先君之弊器敢告滞
积以纾执事齐归其玉而予之籴是歳邾子琐薨
子文公蘧蒢立
十二年夏郑侵许秋鲁有蜚
十三年冬山戎伐燕燕告急于齐桓公敇燕请助于
鲁鲁人谋曰师行数千里入北狄之地必不反矣齐
伐山戎刜令支斩孤竹擒狄王败胡貉破屠何而冦
骑始服九夷海濵莫不来听燕庄公送桓公出境桓
公曰吾非天子不可无礼于燕因割燕君所至地与
之使复修召公之政纳贡天子如成康时桓公欲移

兵伐鲁管仲曰伐逺诛近邻国不亲非伯王之道鲁
必事楚是我一举而两失也宜以所得山戎宝器进
周公之庙桓公从之诸侯闻之皆奉桓公之令管
仲曰君教诸侯为民聚食桓公乃告诸侯必足三年
之食以其余修兵革不足者齐助之发客或欲见
桓公请仕上官授禄千锺管仲曰君予之客闻之曰
取人以人者其去人也亦用人吾不仕矣秦宣公
薨子九人莫立立其弟成公
十四年齐桓公与管仲谋伐莒未发而闻于国管仲
曰国必有圣人公曰日之役者有倚杵而上视者意

其是邪令役者无得相代少顷东郭垂至管仲曰子
言伐莒者对曰然君子善谋小人善意臣窃意之也
臣闻君子有三色优然乐喜者钟鼓之色愀然愁悴
者衰绖之色悖然充满者兵革之色臣望君之在台
上有兵革之色君呿而不唫所言者莒也举臂而指
所当者莒也臣意诸侯之未服者唯莒乎臣故言之
桓公尊禄而厚礼之公起兵伐莒鲁君下令丁男悉
发五尺童子皆至桓公尝与管仲谋伐卫退朝而
入卫姬望见君下堂再拜请卫君之罪公曰吾于卫
无故对曰妾望君之入也足髙气强伐国之志也见

妾而有动色伐卫也明日君朝揖管仲而进之管仲
曰君舍卫乎公曰安识之管仲曰君之揖朝也恭而
言也徐见臣而有惭色臣是以知之公曰善仲父治
外夫人治内寡人不为诸侯笑矣薛伯薨
十五年秋七月有神降于莘恵王问于内史过曰何
神也对曰昔昭王娶于房曰房后有爽徳协于丹朱
丹朱凭身以仪之生穆王实临照周之子孙而旤福
之王曰其谁受之对曰在虢土今虢少荒其亾乎王
曰吾其若之何对曰使太宰以祝史帅狸姓奉牺牲
粢盛王帛徃献焉无有祈也虢公亦使祝史请土焉

内史过曰虢必亾矣动匮百姓以逞其违离民怒神
而求利焉不亦难乎初鲁庄公夫人哀姜无子娣
叔姜生子启公爱孟女生子般欲立般为后公弟三
人曰庆父叔牙季友夏六月公疾问嗣于叔牙叔牙
曰一继一及鲁之常也庆父在君何忧公患之问于
季友季友曰请以死立般公曰曩者叔牙欲立庆父
奈何季友以君命酖杀叔牙而立其子为叔孙氏八
月癸亥庄公薨子般卽位冬十月己未庆父使圉人
荦弑子般于次季友母陈女故奔陈齐人以叔姜故
立启是为闵公曹厘公薨子昭公班立昔尧塟成

阳舜渔雷泽曹之民俗化其遗风重厚多君子务稼
穑薄衣食以致畜积夹于鲁卫间又寡患难末时富
而无教乃更骄侈国小而迫无法以自守昭公好奢
任小人曹之变风始作
十六年春狄伐邢齐救邢冬晋献公作二军公将
上军太子申生将下军赵夙御戎毕万为右师未出
士蒍言于公曰太子君之贰也而帅下军无乃不可
乎公曰寡人在上申生在下士蒍曰下不可以贰上
阙而变败弗能补也可以陵小难以征国君其图之
公曰寡人有子而制焉非子之忧也士蒍出语人曰

太子不得立矣行之克也将以害之若其不克因以
罪之无以避罪不如逃之太子闻之曰为人子者患
不从不患无名为人臣者患不勤不患无禄遂行与
公伐灭霍魏耿太子还䜛言弥兴公为太子城曲沃
赐赵夙耿毕万魏为大夫霍公求奔齐晋大旱卜之
曰霍太山为祟使赵夙召霍公复之耿姬姓赵夙叔
带五世之孙公明子也毕万毕公髙之后其后从所
封故晋有魏氏
十七年春虢公败大戎于渭汭鲁哀姜与庆父通
欲杀闵公而立庆父秋八月辛丑庆父使卜齮贼公

于武闱年十歳季友闻之自陈与闵公庶兄申适邾
请鲁求内之鲁人欲诛庆父庆父奔莒季友奉申入
鲁立之是为僖公哀姜奔邾季友以赂求庆父于莒
莒人归之庆父请奔弗听乃使大夫奚斯行哭而往
庆父闻奚斯音乃自杀其后为孟孙氏卫懿公淫
乐奢侈百姓大臣不服冬十二月狄伐卫其民曰君
之所与禄位者鹤也所贵富者宫人也君使鹤与宫
人余焉能战皆溃去狄败卫于荧泽遂灭卫杀懿公
盡食其肉獨舍其肝懿公之臣演使逺而至呼天
而号曰臣请为表因自刺其腹内懿公之䏏而死齐

桓公闻之曰卫之亾也以无道有臣如此不可不存
乃救卫自恵公朔之䜛杀太子伋至其子懿公国人
常欲败之至是卫人欲立伋之后伋子死而代伋死
者寿又无子伋同母弟二人黔牟尝为君而败季曰
昭伯顽已死宋桓公收卫遗民立昭伯子申是为戴
公东徙都曹是月戴公卒迎其弟毁于齐而立之是
为文公文公初立轻赋平罪身自劳与百姓同苦
晋优施教骊姬夜半而泣谓公曰申生甚好仁而强
寛恵而慈于民谓君惑我必乱国盍杀我无以一妾
乱百姓公曰夫岂恵其民而不恵其父乎骊姬曰君

盍老而授之政公曰不可能絶于我必能害我尔勿
忧吾将图之骊姬曰皋落狄朝夕苛我边鄙君盍使
之伐狄若不胜狄济其罪可也胜狄则善用众矣求
必益广乃可厚图也公说使申生伐东山里克谏曰
君居太子行未有此也公曰立太子之道三身钧以
年年同以爱爱疑决之卜筮子无谋吾父子之间太
子谓里克曰君赐我以偏衣金玦何也里克曰孺子
何惧敬贤于请勉之乎君子曰善处父子之间矣狐
突叹曰以庬衣纯而玦之以金铣者寒之甚矣胡可
恃也至于稷桑狄人出逆申生欲战狐突曰不可国

君好内适子殆社稷危况危身于狄以起䜛于内也
申生曰君之使我非欢也抑欲测吾心也不战而反
我罪滋厚战死犹有令名焉果败狄而反䜛言益起
狐突杜门不出君子曰善深谋也秦成公薨子七
人莫立立其弟任好是为缪公虢公梦在庙有神
人面白毛虎爪执钺立于西阿公惧而走神曰无走
帝命曰使晋袭于尔门公拜稽首觉召史嚚占之对
曰蓐收天之刑神也公囚之且使国人贺梦舟之侨
告其族曰嘉其梦侈必展天夺之鉴而益其疾也民
疾其态天又诳之内外无亲吾不忍俟也以其族适

晋
十八年春初齐桓公谓管仲曰寡人有千歳之食无
百歳之寿今有疾病姑乐乎管子曰诺令县钟磬陈
歌舞竽瑟之乐日杀数十牛者数旬群臣谏曰狄伐
邢卫不可不救公曰非寡人之国也子无事焉公起
行笋虡之闲视管子曰乐乎对曰君在钟磬之间有
四面兵革之忧令不行于天下臣所谓哀非乐也桓
公于是伐钟磬之县并歌舞之乐帅诸侯救邢邢溃
而逐狄夏邢迁于夷仪诸侯城之桓公予车百乘卒
千人男女不淫牛马选具桓公闻鲁哀姜与庆父

乱以危鲁秋召于邾而杀之楚伐郑九月鲁败
邾冬鲁败莒鲁僖公以汶阳及费封季友其后
为季孙氏与叔孙孟孙氏是为三桓
十九年春齐桓公帅诸侯城楚丘卫文公徙都之其
畜散而无育桓公与之系马三百车三百乘甲五千
天下知桓公仁非为已动故归之桓公轻诸侯之币
而重其礼齐以豹皮徃小侯以鹿皮报齐以马徃小
侯以犬报使者垂櫜而入载而归拘之以利结之
以信示之以武而莫敢背通齐国之鱼盐于东莱使
闗市讥而不征以为诸侯利筑葵兹晏负夏领釜丘

以御戎狄筑五鹿中牟葢与牡丘以卫诸夏定三革
隐五刃大国惭媿小国附恊鲁梁为绨莱莒有柴田
楚鹿代狐白皮管仲劝桓公皆厚以金币买之其民
释农事而作绨治柴取鹿狐已而齐闭闗不通使诸
国籴贵鲁梁莱莒楚代之民多降齐管仲尝㑹国用
三分二在宾客惧而复之公曰入者说出者誉粟尽
则生货散败聚君人者名之为贵财安可有管仲曰
此君之明也夏晋㑹虞伐虢灭下阳秋虢公败
戎于桑田冬楚伐郑是歳燕庄公薨襄公立
二十年春鲁不雨夏六月雨冬楚伐郑

二十一年春初齐桓公问管仲曰吾欲南西北伐何
主对曰南以鲁为主西以卫为主北以燕为主皆反
其侵地正其封疆南至于阴西至于济北至于河
东至于纪酅三歳治定四歳教成五岁兵出有革车
八百乘东南多淫乱者征之东救徐州分吴半存鲁
蔡陵割越地南据宋郑莱莒徐夷吴越一战帅服三
十一国楚欲吞宋郑而畏齐令于国曰人君之贤莫
如齐侯人臣之贤莫如管仲寡人愿以重宝币帛事
之桓公谓管仲曰楚王善寡人甚矣仲父何不交楚
对曰不可楚焚郑地使城坏者不得筑屋烧者不得

葺要宋田夹塞两川使水不得东流楚思人众兵强
能害己者必齐也欲以文克齐而武取宋郑也公曰
然则若何对曰请兴兵南存宋郑而令曰无攻楚与
楚王遇而以郑城宋水为请楚若许是我以文令也
不许则以武令焉公曰善以诸侯之师侵蔡蔡溃虏
缪侯以郑城宋水请于楚楚人不许桓公退七十里
而舍城郑南之地立百代城而楚不敢隳也东发宋
田水复东流而楚不敢塞也遂伐楚济汝踰方城望
汶山使贡丝于周周反胙于隆岳荆州诸侯莫不来
服夏师退次召陵诸侯为蔡谢齐齐归缪侯越之先

夏少康庶子无余封于㑹稽奉守禹祀文身断髪披
草莱而邑焉或云越祀祝融之后芉姓秋齐伐陈
许穆公新臣薨子僖公业立冬诸侯侵陈晋骊
姬谓献公曰吾闻申生之谋愈深君若不图难将至
矣公曰吾不忘也抑未有以致罪骊姬告优施曰君
许我杀太子而立奚齐矣吾难里克乃具使优施饮
里克酒中饮优施起舞乃歌曰暇豫之吾吾不如鸟
鸟人皆集于已独集于枯里克笑曰何谓苑何谓
枯优施曰其母为夫人其子为君可不谓苑乎其母
既死其子又有谤可不谓枯乎枯且有伤优施出里

克辟奠不餐而寝夜半召优施曰曩而言戏乎抑有
所闻乎曰然君许骊姬杀太子而立奚齐谋既成矣
里克曰中立其免乎优施曰免旦而里克以优施之
谋告㔻郑且曰吾对以中立㔻郑曰惜也不如曰不
信以疏之今固其谋也彼有成矣里克曰子将何如
㔻郑曰我无心君为我心制不在我里克曰废人以
自利利方以求成人吾不能将伏也明日称疾不朝
三旬难乃成骊姬以君命命申生祭齐姜于曲沃归
福于绛公田骊姬寘鸩于酒寘堇于肉公至召申生
献公祭之地地坟申生恐而出骊姬与犬肉犬毙饮

小臣酒亦毙公命杀杜原欵申生奔新城杜原将
死使小臣圉告申生曰君子不去情不反䜛死不迁
情强也守情说父孝也杀身以成志仁也死不忘君
敬也孺子勉之申生许诺人谓申生曰非子之罪何
不去乎申生曰去而罪释必归于君是怨君也章父
之恶取笑诸侯吾谁乡而入是重困也弃君去罪是
逃死也吾将伏以俟命十二月戊申骊姬见申生而
哭之曰有父忍之况国人乎杀父以求利人人孰利
之民之所恶难以长生骊姬退申生雉经于新城之
庙谥为共君骊姬譛二公子曰皆与知之重耳奔蒲

夷吾奔屈是歳吴伐谷诸侯之师竭至桓公以车
千乘㑹诸侯于境吴人逃管仲曰可以加政矣适子
不闻孝弟可诛也臣及国事三年不闻善大夫不谏
君不进善可罚也桓公受而行之近侯莫不请事桓
公修钟磬而复乐管仲曰此臣之所谓乐也
二十二年春晋献公使阉楚刺重耳重耳出亾及栢
谷卜适齐楚狐偃曰无卜齐楚道远而望大不可以
困往夫狄近晋而不通走之易达今若休忧于狄以
观晋国且以监诸侯之为其无不成遂逃于狄从者
狐偃赵衰顚颉魏犨胥臣狐毛贾佗赵衰赵夙弟成

子也或云夙生共孟共孟生衰魏犨毕万孙芒季之
子武子也秋楚灭子奔黄晋献公伐虢师
出于虞宫之竒谏不听出谓其子曰虞将亾矣唯忠
信者能留外冦而不害今君施其所恶于人以贿灭
亲自㧞其本矣何以能乆吾不去惧及焉以其孥适
西山八月甲午晋围虢冬十二月丙子朔灭虢虢公
丑奔京师晋师还馆于虞袭虞灭之执虞公虏其大
夫百里奚为缪姬媵于秦奚亾走宛楚鄙人执之秦
缪公闻其贤欲重赎之恐楚人不与以五羖羊皮赎
之楚人遂许缪公释其囚与语国事谢曰臣亾国之

臣何足问缪公曰虞君不用子故亾非子罪也固问
语三日缪公大说授之国政号曰五羖大夫奚年已
七十余让曰臣友蹇叔贤而世莫知臣尝欲事齐君
无知蹇叔止臣臣脱齐难周王子颓欲用臣蹇叔止
臣臣去得不诛臣事虞君蹇叔止臣臣私利禄爵且
留再用其言得脱一不用及难是以知其贤缪公使
人厚币迎蹇叔为上大夫或云缪公使贾人载盐贾
人买百里奚以五羖羊皮将车之秦缪公观盐见奚
牛肥而问之对曰任重道逺饮食之以时使之不暴
有险先后之以身是以肥也公知其君子也且沐浴

为衣冠与坐而语公说之异日公孙枝谓公曰君耳
目聪明思虑审察其得圣人乎公曰吾说夫奚之言
类圣人也明日公孙枝致上卿以让之公不许枝曰
废君之徳逆臣之行臣将逃之公乃受之以奚为上
卿枝为次卿以佐之或曰百里奚饭牛于秦传鬻以
五羊之皮公孙枝得而说献缪公三日请属事焉公
曰买之五羊皮无乃天下笑乎枝曰信贤而任之君
之明也让贤而下之臣之忠也境内将服敌国且畏
谁暇笑哉缪公用之谋无不当举必有功是歳
徳公薨子成公立

二十三年春晋献公使贾华伐屈刺夷吾夷吾出奔
曰盍从吾兄窜于狄冀芮曰不可偕出偕入难聚居
异情恶不若走梁梁近于秦秦亲吾君吾君老矣子
徃骊姬惧必告悔是吾免也遂之梁居二年骊姬使
奄楚以环释言夏齐桓公率诸侯伐郑围新宻秋
楚成王围许以救郑诸侯救许乃还冬蔡穆侯将许
僖公以亾国之礼见楚王王释之
二十四年春齐伐郑冬闰月王崩初恵后生太叔
带有宠于王太子郑恶之畏其作难不立不发䘮而
告难于齐是岁晋败狄于采桑曹昭公薨子共

公襄立
二十五年春正月翟伐晋周有白兎舞于市齐
桓公谋王室㑹诸侯盟于洮襄王定位而后发䘮
夏狄伐晋是时晋强西有河西与秦接境北边狄东
至河内冬宋桓公病太子兹父让其庻兄目夷为嗣
桓公义太子意竟不听


初编,史部,资治通鉴外纪,卷第五

资治通鉴外纪卷第五
宋京兆万年刘恕编集
周紀三攝提格凡三十三年起上章敦䍧盡黓
襄王
元年春宋桓公薨太子襄公兹父立夏王使宰周
公致胙于齐桓公曰以尔自卑劳无下拜桓公召管
子而谋管子曰为君不君为臣不臣乱之本也桓公
惧遂下拜升受命赏服大辂龙旗九旒渠门赤旗秋
桓公盟诸矦于葵丘诸侯束牲载书而不歃血初命
日诛不孝无易树子无以妾为妻再命曰尊贤育才

以彰有徳三命曰敬老慈㓜无忘宾旅四命曰士无
世官官事无摄取士必得无专杀大夫五命曰无曲
防无遏籴无有封而不告桓公兵出而大功十二东
夷西戎南蛮北狄中国诸侯莫不宾服兵车之属六
乗车之㑹三诸侯甲不解累兵不解翳弢无服无
矢寝武事行文道晋献公将如㑹病行后未至遇
宰周公曰齐侯轻致诸侯而重遣之使至者劝而叛
者慕吾闻之惠难偏也施难报也不徧不报卒于怨
雠后之㑹将在东矣君弟毋㑹母如晋何公乃还宰
孔谓其御曰晋侯将死矣不量齐徳之丰否不度诸

侯之势释其闭修而轻于行道失其心矣晋献公病
甚谓荀息曰奚齐年少诸大臣不服恐乱起子能立
之乎荀息曰能乃以荀息主国政九月公薨里克将
杀奚齐先告荀息曰三公子之徒将杀孺子息曰有
死而已克曰子死孺子立可也子死孺子废焉用死
息曰昔君问臣事君于我我对以忠贞曰力有所能
无不为忠也塟死者养生者死人复生不悔生人不
媿贞也吾言既徃矣虽死焉避之㔻郑曰我使狄以
动之援秦以揺之立其薄者可以得重赂厚者可使
无入国谁之国也里克曰义者利之足也贪者怨之

本也夫孺子岂获罪于民以骊姬之惑蛊君而诬国
人谗羣公子而夺之利杀无罪以为诸侯笑百姓藏
恶于心中如壅大川溃而不可救御也是故将杀奚
齐而立子之在外者以定民弭忧于诸侯且为援国
可以固今杀君而頼其富贪且反义不可常也冬十
月里克杀奚齐于次荀息将死之人曰不如立其弟
荀息立卓子而塟献公十一月里克杀卓子鞭杀骊
姬于市荀息死之君子曰不食其言矣里克及㔻郑
使屠岸夷告公子重耳于狄曰子盍入乎舅犯劝重
耳不行重耳出见使者曰负父之命出奔父死不得

修人子之礼重耳何敢入吕甥郄称使蒲城午告公
子夷吾于梁曰子厚赂秦人以求入吾主子夷吾告
冀芮曰非乱何入非危何安盍尽国以辂外内夷吾
出见使者再拜稽首许诺吕甥告大夫请君于秦乃
使梁由靡告于秦穆公穆公使公子挚吊重耳于狄
许之为后不从又使絷吊夷吾于梁夷吾告冀芮曰
秦人勤我矣出见絷曰里克与我吾命之以汾阳之
田百万㔻郑与我吾命之以负蔡之田七十万君茍
辅我亾人茍入且入河外列城五请纳黄金四十镒
白玉之珩六䨇于左右公子絷反穆公曰重耳不役

为后吾与之也絷曰不如置不仁以猾其中可以进
退穆公发兵纳夷吾于晋齐桓公讨晋乱至髙梁使
隰朋㑹秦俱入夷吾为晋君是为惠公穆公问惠公
于冀芮对曰夷吾戏不过所复怒不及色出亾无怨
于国而众安之君子曰善以微劝也是时周室㣲
唯齐楚秦晋为强秦穆公僻逺不与诸夏㑹盟楚成
王初收荆蛮夷狄自置晋国内乱独齐伯中国桓公
能宣其徳诸侯宾服而欲封禅管仲曰古者封㤗山
禅梁父者七十二家皆受命然后得封禅桓公曰寡
人北伐山戎过孤竹西征攘白狄至于西河方舟济

河至石枕悬车东马踰太行与辟耳之溪拘夏西服
流沙西吴南伐至召陵登熊耳山以望江汉三代受
命何以异乎管仲暏桓公不可穷以辞因设之以事
曰古之封禅远方珍怪之物不召而自至者十有五
焉今鳯凰麒麟不来嘉谷不生蓬蒿藜莠荗䲭枭数
至而欲封禅无乃不可乎桓公乃止桓公将饮管
仲掘新井而柴焉十日斋戒管仲至公执爵夫人执
尊觞三行管仲出鲍叔隰朋趋及于途曰公怒管仲
反入公不与言进传堂曰仲父不告寡人而出何也
对曰沈于乐者反于寡厚于味者薄于徳公曰仲父

年长寡人亦衰愿一朝安仲父也对曰壮而怠则失
时老而解则无名顺天之道必以善终君奈何偷乎
公再拜送之明日管仲朝公曰愿闻国君之信对曰
民爱之邻国亲之天下信之公曰信安始而可对曰
始于为身中于为国成于为天下管仲曰黄帝立明
䑓之议尧有衢室之问舜有告善之旌禹立建鼓于
朝汤有緫街之庭武王有灵台之复所以听于人而
主不蔽也公曰吾欲効而为之对曰名曰啧室之议
人有非上之过谓之正士
二年春狄灭温苏子奔卫苏子已姓周司㓂苏忿生

之后畿内诸侯国于温故曰温子夏四月王使周
公忌父㑹齐秦大夫立晋惠公晋惠公使㔻郑谢
秦曰始夷吾以河西地许君今大臣曰先君之地君
亾在外何以得擅许秦寡人争之弗能得故谢秦亦
不与里克汾阳邑而夺之权舆人诵之曰佞之见佞
果䘮其田诈之见诈果䘮其赂得之而狃终逢其咎
䘮田不惩祸乱其兴公以重耳在外畏里克为变赐
死㔻郑未还故不及难惠公出共世子而改塟之
臭达于外国人诵之曰贞之无报也孰是人斯而有
是臭也贞为不听信为不诚国斯无刑偷居幸生不

更厥贞大命其倾威兮懐兮各聚尔有以待所归兮
猗兮违兮心之哀兮岁之二七其靡有征兮若狄公
子吾是之依兮镇抚国家为王妃兮郭偃曰君改塟
共君以为荣也而恶滋章十四年君之冡嗣其替乎
其数告于民矣公子重耳其入乎其魄兆于民矣若
入必伯诸候以见天子其光耿于民矣惠公既杀
里克而悔之曰芮也使寡人过杀我社稷之镇郭偃
曰冀芮不谋而谏不忠君不图而杀不祥不忠受君
之罚不祥罹天之祸受君之罚死戮罹天之祸无后
将及矣㔻郑在秦闻里克诛谓穆公曰君厚问召

吕甥郄称冀芮而止之以师奉重耳臣之属内作晋
君必出公使泠至报问召三大夫㔻郑见共华曰可
以入乎曰二三子皆在外而不及子使于秦可哉㔻
郑入冀芮曰秦使诱我弗杀必作难遂杀㔻郑共赐
谓共华曰子行乎其及也华曰夫子之入吾谋也知
而背之不信谋而困人不智困而不死无勇子其行
矣我姑待死惠公杀七舆大夫共华贾华叔坚骓歂
累虎特宫山祁皆里㔻之党也㔻之子豹奔秦谓穆
公曰晋君大失其众其党半国矣伐之必出公曰祸
唯无毙胜败若化以祸为违孰能出君尔俟我

三年春王使召武公及内史过赐晋惠公命吕甥郄
芮相不敬晋侯执玉卑拜不稽首内史过归告王曰
晋君不亾必无后吕郄将不免晋侯非嗣也而得位
若广其心而逺其邻陵其民而卑其上将何以固守
大臣弗谏而阿亦必及焉夏太叔带召杨拒泉皋
伊洛之戎同伐京师入王城焚东门秦晋伐戎以救
周秋晋惠公卒戎于王冬楚伐黄是岁雨金于
晋
四年夏楚灭黄王讨太叔带秋带奔齐是岁陈
宣公薨太子穆公欵立星昼坠于秦有声

五年夏淮夷病秋为狄难齐桓公帅诸侯戍周
冬晋饥乞籴于秦㔻豹曰晋已失人又失天君其
伐之勿予籴穆公曰补乏荐饥道也不可废道于天
下公孙枝曰不若予之以说其众众说必咎其君其
君不听然后诛焉故汜舟于河归籴于晋
六年春诸侯城縁陵而迁齐桓公与车百乘甲一
千秋八月辛夘晋沙鹿崩冬秦饥晋惠公令河上
输之粟虢射曰弗与赂地不若勿予庆郑曰已頼其
地又受其实忘善背徳秦必击我公曰非郑所知也
不予是岁蔡穆侯薨子庄公甲午立

七年春楚伐徐三月诸侯救徐夏五月日有食之
秋齐伐厉秦侵晋至于韩惠公谓庆郑曰秦㓂
深矣庆郑曰君深其怨能浅其㓂乎卜右庆郑吉公
曰郑也不逊弗使公孙枝谏穆公曰君不置徳而置
服击而不胜其若诸侯笑何君盍待之穆公曰杀其
内主背其外赂彼塞我施若有天吾必胜之揖大夫
就车君鼔而进之晋师溃戎马泞而止公号庆郑曰
载我庆郑曰忘善而背徳又废吉卜何我之载遂止
于秦穆公归至王城合大夫而谋曰杀晋君与逐出
之与以归之与复之孰利公子絷曰杀之利逐之恐

构诸侯以归则国家多慝复之则君臣合作恐为君
忧公孙枝曰耻大国之士于中原又杀其君以重之
臣子思报君父之仇雠天下孰弗患公子絷曰吾岂
将徒杀之将以重耳代之战胜大国武也杀无道立
有道仁也胜无后害智也公孙枝曰杀其弟而立其
兄兄徳我而忘其亲不可谓仁若弗忘是再施不遂
也不可谓智不若归之要晋国之成质其适子使子
父代处秦国可以无害穆公从之郭偃曰众口祸福
之门君子省众而动监戒而谋谋度而行故无不济
鲁震夷伯之庙冬宋伐曹楚败徐于娄林晋

吕甥逆君于秦穆公讯之对曰小人忌而不思愿从
其君而报秦君子则否曰能纳之能执之则能释之
惠莫大焉穆公曰然乃改馆晋君十一月惠公归蛾
柝谓庆郑曰君将来子何俟庆郑曰将待刑以快君
志君若曰来将独伐秦不得君必死之公至于绛郊
使家㒒徒召之曰郑犹在乎庆郑曰待刑以成君政
君曰刑之庆郑曰君虽弗刑必自杀也蛾析曰奔刑
之臣不若舎之以报秦雠梁由靡曰我能行之秦岂
不能成而反之不信失刑乱政不威不若刑之公曰
斩郑无使自杀司马说进士三军之士而数庆郑曰韩

之誓曰失次犯令死将止不面夷死伪言误众死庆
郑曰有人能坐待刑而不能面夷趣行事乎丁丑斩
庆郑公乃入绛秦伯始知河东之政是岁晋饥秦
又饩之粟齐管仲寝疾桓公往问之曰仲父之疾
甚矣寡人将属国于鲍叔牙何如管仲夷吾吾善叔
牙君子也千乗之国不以其道予之不受也清亷洁
直视不已若者不比于人一闻人之过终身不忘不
可以为政桓公曰然则孰可管仲曰隰朋可朋之为
人也丑不若黄帝而哀不已若者坚中而亷外少欲
而多信居其家不忘公居公不忘其家事君不二其

心亦不忘其身动必量力举必量技公又问曰不幸
而失仲父二三大夫者能以国宁乎管仲曰鲍叔好
直宾胥无好善而皆不能以国绌戚能事而不能
以足息孙在善言而不能以信黙臣闻消息盈虚与
百姓诎信然后能以国宁勿己者朋其可乎言终喟
然而叹曰天之生朋为夷吾舌也其身死舌焉得生
哉管仲曰江近于楚君必归之不归则不可不救救
之乱自此始矣桓曰诺管仲又言曰易牙以调和事
公公曰惟烝婴儿之未尝于是烝其首子而献之子
之不爱将何有于公公喜宫而妬䜿刁自刑而为公

治内身之不爱将何有于公公子唘方去其千乗之
太子而臣事君是其得于君者过其千乗齐卫之间
不过数日之行而十五年不归视其亲愿君之逺易
牙竖刁启方及常巫也桓公曰善初管仲遇盗取二
人焉上以为公臣曰其所与游辟也可人也管仲卒
桓公使为之服后十月隰朋亦卒齐遵管仲之政常
强于诸侯桓公憎四子而废之逐易牙而五味不至
逐竖刁而宫中乱逐公子启方利言卑辞不在侧而
朝不治逐常巫而苛病起桓公曰圣人固有悖乎乃
复反四子

刘恕曰管氏之书大抵审轻重法术持度量权衡
以盐铁钱币粟帛马牛金珠玉通商贾明劵契以
笼天下之权致邻国之弱尽地利以成富强完兵
械以临不服赏罚防禁以全威势号令表仪以定
毁誉仗王室之义为诸侯之长操督责絶利孔其
术类商鞅其言如韩非其寛厚旷大则过之固非
王者之佐矣管仲始困时与鲍叔分财多自予曰
鲍叔不以我为贪知吾贫也夫富盛而亷渝则民
斯下矣贫窭而贪常人不学而能也君子固穷絜
身逺利守死善道则异于是鲍叔仰伯国之才而

其贪污之行故天下不多管仲之贤而多鲍叔
能知人管仲之徳葢不及其才也
八年春陨石于宋五六鹢退飞过宋都夏齐伐厉
秋狄侵晋取狐厨受铎昆都王以戎难告于齐
齐桓公征诸侯戍周鲁近世政衰国事多废僖公
能遵伯禽之法养四种之马牧于垧野是岁冬㑹诸
侯于淮上谋东略未几遂伐淮夷修姜嫄之庙复鲁
旧制是岁晋惠公畏其足重耳使宦者履鞮与壮
士如狄杀之重耳闻之谋于赵衰狐偃等偃曰吾来
此非以狄可成事以奔而易达困而有资可以戾也

戾乆将底盍速行乎不适齐楚避其逺也蓄力一纪
可以逺矣齐侯长矣而欲亲晋管仲殁矣求善以终
兹可以亲皆以为然乃行过五鹿饥而从野人乞食
野人盛土器中进之重耳怒子犯曰民以土服又何
求焉十有二年岁在鹑尾其有此土复于寿星必获
诸侯天之道也再拜稽首受而载之遂适齐齐桓公
妻之甚善焉重耳曰民生安乐谁知其佗将死于齐
九年春齐伐英氏夏晋太子圉质于秦秦归河东
而妻之鲁灭项或云齐灭之齐桓公之夫人三
皆无子公多内宠如夫人者六人长卫共姬生公子

无亏是为武孟少卫姬生惠公元郑姬生孝公昭葛
嬴生昭公潘密姬生懿公商人宋华子生公子雍公
与管仲属太子昭于宋襄公雍巫易牙有宠于卫姬
因竖刀厚献于公亦有宠公许之立无亏管仲卒五
公子皆求立易牙竖刀常巫卫公子启方作难围公
一室不得出冬十月有妇人从窦入至公所公曰吾
饥渇欲食饮而不可得妇人曰易牙竖刀常巫启方
四人分齐国涂十日不通启方以书社七百下卫矣
公曰嗟乎圣人之言若死者有知何面目见仲父于
地下乃援素幭裹首而絶易牙竖刀因内宠以杀羣

吏立公子无亏太子昭奔宋公子各树党争立相攻
宫中空莫敢棺桓公尸在床上六十七日蛊出于户
十二月乙亥赴辛巳夜殡
十年春宋襄公帅诸伐齐纳太子昭三月齐人杀
无亏将立昭四公子之徒攻昭而与宋人战夏五月
宋败四公子师而立昭是为孝公秋八月塟桓公
晋子犯知齐之不可动患重耳之安齐与从者谋姜
氏谓重耳曰自子之行晋无宁岁民无成君天未䘮
晋子其勉之重耳曰吾不动矣必死于此姜曰齐国
之政败矣晋之无道乆矣从者之谋忠矣时日及矣

公子几矣子必速行重耳弗听姜与子犯谋醉而载
之以行醒以戈逐子犯曰若无所济吾食舅氏之肉
舅犯走且对曰若克有成公子其甘食晋之柔嘉偃
之肉腥臊将焉用之遂行过卫冬邢及狄伐卫卫
文公师于訾娄狄师还卫文公有邢狄之虞不能
礼晋重耳寗庄子曰康叔文之昭也唐叔武之穆也
周之大功在武天祚將在武族武族唯晉實昌晉
公子实徳晋之守祀必公子也若复而获诸侯以讨
无礼小人是惧敢不尽心弗听重耳自卫过曹曹共
公亦不礼焉僖负羁谏曰晋公子生十七年而亾卿

材三人从之不可不礼也公不从重耳过宋与司马
公孙固相善固言于襄公曰晋公子亾长㓜矣好善
不厌狐偃惠以有谋赵衰文以忠贞贾佗多识以恭
敬此三人者实左右之公子居则下之动则谘焉殆
有礼也襄公赠以马二十匹重耳过郑郑文公不礼
焉叔詹谏曰亲有天用前训礼兄弟资困穷天所福
也弃此以徼天祸无乃不可乎弗听叔詹曰若不礼
请杀之亦不从重耳遂如楚楚成王以周礼亨之九
献庭实旅百重耳欲辞子犯曰天命也君其飨之令
尹子玉请止狐偃王曰曹诗曰彼已之子不遂其媾

邮之也效邮非礼也
十一年春宋襄公执滕宣公婴齐自滕叔绣至宣公
十七世矣夏宋使邾文公用鄫子于次睢之社鄫
夏后姒姓秋卫大旱伐邢师兴而雨宋围曹
冬梁伯沟公宫曰秦将袭我民惧而溃秦遂取梁
十二年夏郑入滑滑伯爵姬姓冬楚伐随是岁
秦灭芮
十三年夏鲁大旱秋宋襄公㑹诸侯于盂楚成王
执宋公以伐宋冬㑹于薄以释之邾灭须句须句
子奔鲁是岁郑伐滑王使游孙伯请滑郑人执之

王怒将以狄伐郑富辰曰郑在天子兄弟也武庄有
大勲力于平桓不可以小怨置大徳弃亲即狄王不
听
十四年春鲁伐邾取须句夏宋伐郑初平王东
迁辛有适伊川见被髪祭于野者曰不及百年此其
戎乎礼先亡矣秋秦晋迁陆浑之戎于伊川晋太
子圉在秦闻惠公病曰吾母家在梁秦灭之我外轻
于秦而内无援于国君即不起大夫更立佗公子乃
谋与其妻俱亾归秦女不从亦不言圉遂逃归秦
穆公召重耳于楚楚成王厚币以送于秦穆公归女

五人懐嬴与焉公子使奉匜沃盥既而挥之羸怒曰
秦晋匹也何以卑我重耳惧降服囚命穆公见重耳
曰寡人之适此为才子圉之辱备嫔嫱焉公子有辱
寡人之罪也重耳欲辞司空季子曰子于子圉道路
之人也取其所弃以济大事不亦可乎子犯曰将夺
其国何有于妻为秦所命从也子余曰将婚媾以从
秦受好以爱之听从以徳之惧其未可也又何疑焉
乃归女而纳币且逆之他日穆公享重耳如享国君
之礼子余相如宾明日宴穆公赋采菽子余曰君以
天子之命服命重耳敢不降拜子余使重耳赋黍苖

子余曰重耳之仰君也若黍苖之仰阴雨也使成嘉
榖荐在宗庙君之力也穆公曰岂专在寡人乎穆公
赋鸠飞公子赋河水穆公赋六月子余使公子降拜
曰君称所以佐天子匡王国者以命重耳重耳敢有
惰心重耳亲筮之曰尚有晋国得贞屯悔豫皆入
筮史占之曰不吉闭而不通爻无为也司空季子曰
在周易皆利建侯不有晋国以辅王室安能建侯得
国之卦也吉孰大焉襄王自齐召大叔带复归京
师八月丁未邾败鲁于升陉冬十一月己巳朔
楚成王败宋于襄公伤股

十五年春齐伐宋夏五月宋襄公病伤竟薨子成
公王臣立秋楚伐陈取焦夷九月晋惠公薨大
子懐公圉立冬十一月成公薨弟桓公姑容立
十二月晋大夫栾郄等闻重耳在秦阴劝令反国
为内应者甚众是岁王使颓叔桃子出狄帅伐郑
王徳狄人将以狄女为后富辰曰婚姻祸福之阶利
内则福外则取祸王不忍小忿而弃郑又登叔隗以
阶狄封豕豺狼不可厌也王不听
十六年春正月秦缪公发革车五百乗畴骑二千步
卒五万纳重耳于晋晋人多附惟惠公贵臣发兵拒

之及河重耳令笾豆茵席捐之面目黧黑手足胼胝
者在后舅犯闻之中夜而哭重耳曰不欲吾反国乎
对曰笾豆茵席所以养者而弃之面目黧黑手足胼
胝劳有功者而后之臣闻国君弊士无所取忠臣大
夫游无所取忠友臣在所弊之中故不胜哀也乃
以璧授重耳曰臣过多矣请从此辞重耳曰祸福利
害不与舅氏同者河伯视之投璧于河介子推笑曰
天开公子而子犯要市于君固足羞也吾不忍与同
位乃去而隠董因迎重耳于河重耳问曰吾其济
乎对曰实沈之墟晋人是居今君当之必有晋国臣

筮之得泰之八曰是谓天地配享小往大来且以辰
出而以参入皆晋祥也必伯诸侯重耳涉自河曲懐
公奔髙梁二月壬寅重耳入于晋师丙午入于曲沃
丁未入绛即位于武宫是为文公戊申杀懐公于髙
梁吕甥冀芮畏偪悔纳文公谋作乱将焚公宫欲公
出救火而弑之寺人勃鞮求见公辞焉曰骊姬之谗
尔射余于屏内困余于蒲城斩余衣祛又为惠公从
余于濵濵若干二命以求杀余对曰君之徳宇何不
寛裕也余罪戾之人又何患焉君不见我其无悔乎
公遽出见之告以吕郄之谋公惧三月乗驿自下脱

㑹秦穆公于王城告之乱己丑公宫火二子求公不
获遂如河上穆公诱而杀之文公逆夫人羸氏以归
公属百官赋职任功弃责薄敛施舍分寡救乏振滞
匡困资无轻闗易道通商寛农懋穑劝分省用足财
利器明徳以厚民性举善援能官方定物正名育类
昭旧族爱亲戚明贤良尊贵宠赏功劳事耉老礼宾
旅友古旧胥籍狐箕栾郄栢先羊舌董韩寔掌近官
诸姬之良掌其中官异姓之能掌其逺官政平民阜
财用不匮初晋文公亡过曹从者里鳬须盗其资
而亾公馁不能行介子推割股以食之至是里鳬须

请见曰臣能安晋国公使人应之曰子何面目见寡
人鳬须曰君沐邪曰否鳬须曰沐者其心倒倒者其
言悖今君不沐何言之悖邪公闻而见之鳬须曰君
去国乆民臣多过君反国民臣自危鳬须之为君贼
大矣君诚赦其罪使之骖乗游于国中百姓见之知
君不念旧恶人自安矣文公说而从之民臣皆曰里
鳬须不诛吾何惧也文公之亾于狄狄人代廧咎
如获二女纳诸公子公子取季隗以叔隗妻赵衰生
盾至是衰之妻文公女赵姬请逆盾与其母来以盾
为才固请于公以为嫡子使其三子同括婴下之以

叔隗为内子而已下之
刘恕曰让天下之至徳也势位之际君子其犹病
诸赵姬不以文公为宠而以贤才为尚屈身庶孽
以成赵宗其后婴以淫乱得罪同括罹刑戮文
子长为名卿赵氏益大于晋仲尼曰泰伯三以天
下让民无得而称焉赵姬知人而让可谓贤矣
文公赏从亾者介子推从者悬书宫门曰有宠矫矫
顷失其所五蛇从之周流天下龙饥无食一蛇割股
龙反其渊安其坏土四蛇入穴皆有处所一蛇无穴
号于中野公曰嘻寡人之过也使人求之不得环绵

上山而封之号曰介山晋从亡贱臣陶叔狄狐曰
君三行赏不及臣敢请罪文公报曰导我以仁义者
受上赏援我不得为非引我于贤人之门者受次赏
矢石之难汗马之劳复受次赏若以力事我无补吾
缺者三赏之后且及子晋人闻之皆说文公之理
李离过聴杀人自拘当死文公曰官有贵贱罚有轻
重下吏有过非子之罪也离曰臣居官为长不与吏
讓位受禄為多不與下分利有罪其下而畏死非
义也公曰寡人亦有罪邪离曰臣受印绶之日君命
曰必以仁义辅政寜过于生无失于杀臣受命不称

壅惠蔽恩君何过之有君以所私害公法杀无罪而
生当死二者非所以教于国也遂伏剑而死襄王
使太宰文公及内史兴赐晋文公命上卿逆于境晋
侯郊劳馆诸宗庙馈九牢设庭燎及期命于武宫设
桑主布几筵太宰莅之晋侯端委以入太宰以王命
命冕服内史赞之三命而后即冕服既毕宾飨赠饯
如公命侯伯之礼而加之以晏好内史兴归以告王
曰晋君必伯逆王命敬奉礼义成王其善之使于晋
者道相逮也周大叔带通于狄后王黜之夏颓叔
桃子奉带以狄师攻王王出及坎欿国人纳之秋颓

叔等复以狄伐周大败王师杀谭伯富辰曰昔吾骤
谏王王弗从以及此难若我不出王其以我为怼乎
乃以其属死之狄入周王出适郑处于汜带以狄后
隗氏居于温冬王遣使告难于晋秦鲁
十七年春正月丙午卫灭邢秦缪公师于河上将
纳王子犯谓晋文公曰民亲而未知义也君盍纳王
以教之义秦纳之则失周矣何以求诸侯赵衰曰周
晋同姓尊王晋之资也公说乃行赂艹中之戎与丽
土之狄以启东道以二军辞秦师而下三月甲辰次
阳樊逆王夏四月丁巳王入于王城取叔带于温杀

之于隰城戊午晋文公朝王王劳之以地辞请隧王
曰天降祸灾于周室以勤叔父而班先王之大物以
赏私徳叔父实应且憎以非余一人余一人岂敢有
爱变前之大章以忝天下其若先王与百姓何文公
遂不敢请受南阳阳樊温原州陉絺组攒茅之田阳
人不服文公围之将残其民仓葛呼曰阳樊懐我王
徳未从于晋谓君布徳以懐柔之今将大泯其宗祊
蔑杀其人民宜吾不敢服也阳人有夏商之嗣典周
室之师旅樊仲之官守非官守则皆王之父兄甥舅
也若之何虐之公曰是君子之言也乃出阳民秋

秦晋伐鄀鄀允姓楚围陈纳顿子于顿冬晋文公
伐原令以三日之粮三日而原不降公䟽军而去之
谍出曰不过一二日矣公曰信不可失乃去之及孟
门而原请降以赵衰为原大夫于是晋国苦奢文公
以俭矫之衣不重帛食不兼肉无几人皆大布之衣
脱粟之饭是岁卫文公薨子成公郑立
十八年春正月鲁僖公㑹莒兹㔻公兹㔻公兹舆期
之十一世孙也莒夷无谥以号为称齐孝公侵鲁
西鄙夏伐北鄙臧文仲欲以辞告病焉问于展禽对
曰乱在前矣辞其何益文仲曰国急矣百物唯其可

者无不趋也愿以子之辞行赂焉展禽使乞喜以膏
沐犒师齐侯曰鲁国何恃而不恐对曰昔者成王命
我周公及齐太公曰赐女土地质之以牺牲世世子
孙无相害也君岂贪壤地而弃先王之命孝公许平
而还卫伐齐秋楚灭䕫以䕫子归冬楚伐宋
围缗鲁以楚师伐齐取榖
十九年夏齐孝公薨弟潘因卫公子启方杀孝公子
而自立是为昭公秋鲁入杞冬楚及诸侯围宋
宋告急于晋狐偃曰若伐曹卫楚必救之则齐宋免
矣于是搜于被庐先定其民緫帅诸侯接齐桓公为

盟主然其礼已颇僣差又随时茍合以求欲速之功
不能充王制矣文公问元帅于赵衰对曰郄縠行
年五十矣守学弥惇不忘百姓公从之使縠将中军
以为大政命赵衰为卿辞曰栾枝贞慎先轸有谋胥
臣多闻皆可以为辅佐臣弗若也使原季为卿辞曰
三徳偃之出也以徳纪民其章大矣使狐偃为卿辞
曰毛之智贤于臣其齿又长毛不在位不敢闻命以
魏犨为右
二十年春正月晋文公率齐秦伐曹卫以救宋戊申
取五鹿二月卫成公请盟晋弗许卫侯欲与楚国人

不欲出成公居于襄牛以说晋楚救卫不克晋围
曹文公令人告僖负覊曰军旅薄城吾知子不违也
表其闾令军勿犯曹人帅亲戚而保其闾者七百余
家三月丙午晋入曹令无入僖负覊之宫魏犫颠颉
僖负羁氏魏犫伤于胷公欲杀之而爱其材乃舍
之使断颠颉之脊以狥以舟之侨伐魏犫为戎右人
皆惧曰颠颉有宠况于我乎乃无犯禁者晋国大治
晋执曹共公分曹卫之田以畀宋人夏四月己巳
晋宋齐秦次于城濮陈于莘北与楚子玉战楚师败
绩文公始伯退而有忧色曰吾闻能以战胜安者惟

圣人若夫诈胜之徒未尝不危晋作王宫于践土
五月丙午晋献楚俘于王己酉王䇿命晋文公为侯
伯卫成公闻楚败奔楚遂适陈使元喧奉叔武以
受盟六月晋人复成公成公入前驱杀叔武元喧奔
晋成公与元喧讼不胜晋执成公归之于京师元喧
归于卫立公子瑕晋文公召王狩于河阳诸侯朝
于王所诸侯围许晋释曺共公是岁陈穆公
薨子共公朔立
二十一年秋鲁大雨雹
二十二年春晋侵郑夏狄侵齐晋文公请杀卫

成公王曰君臣无狱元喧虽直不可听也为臣杀其
君其安庸刑余何私于卫侯晋人使医酖成公不死
医亦不诛臧文仲言于鲁僖公曰卫君殆无罪刑五
而已无有隠者隠乃讳也有诸侯之请必免之君盍
请卫君以示亲于诸侯且以动晋公说行玉二十瑴
秋释成公自是晋聘鲁加于诸侯一等爵同厚其好
货成公闻臧文仲之为也使纳赂焉辞曰外臣之言
不越竟不敢及君卫成公归国杀元喧及公子瑕
九月甲午晋侯秦伯围郑郑人以名寳行成文公
弗许曰予我詹而师还叔詹固请往曰一臣可以救

百姓而定社稷君何爱也郑人以詹予晋晋人将烹
之詹曰天降郑祸弃礼违亲臣杀身赎国忠也乃就
烹据鼎耳而疾号曰自今以往知忠以事君者与詹
同乃命弗杀厚为之礼而归之郑文公使烛之武见
秦穆公穆公与郑人盟乃还晋亦去之初郑文公有
三夫人宠子五人皆以罪蚤死公怒逐羣公子子兰
奔晋事文公甚谨从公伐郑求入郑为太子公以告
郑郑大夫石癸曰夫人子尽死余庻子无如兰贤晋
以为请利孰大焉遂立兰为太子
二十三年春晋文公解曹地以分诸侯鲁僖公使臧

文仲往重馆人告曰诸侯莫不望分而欲亲晋晋不
以故班必亲先者鲁之班长而又先诸侯其谁望之
从之获地于诸侯为多反命请曰重馆人之力也一
言辟境其章大矣出而爵之晋上军狐毛卒使赵
衰代之辞曰城濮之役先且居之佐军也善臣之伦
箕郑胥婴先都在乃使先且居将上军文公曰赵衰
三让皆社稷之卫也秋搜于清原作五军以赵衰为
卿将新上军及子犯卒蒲城伯请佐公曰赵衰三让
不失义乃使衰佐上军初晋饥公问救饥于箕郑
对曰信于君心则美恶不踰信于名则上下不干信

于令则时无废功信于事则民从事有业民知君心
贫而不惧藏出如入何匮之有公使为箕至是佐新
上军文公伐邺赵衰言所以胜邺公从之而克将
赏赵衰衰曰君赏其末则骑乗者存赏其本则臣闻
之郄虎公召虎而赏之虎曰言之易行之难臣言之
者也公曰子无辞文公学读书于臼季三日曰吾
不能行也咫闻则多矣对曰多闻以待能者不犹愈
也文公谓郭偃曰始也吾以治国为易今也难对
曰君以为易其难将至矣君以为难其易将至焉
文公出田逐兽入大泽迷不知其所公问渔者曰道

安从出渔者曰鸿鹄保河海厌而徙于小泽必有九
矰之忧鼋鼍保深渊厌而出之浅渚必有罗网钓射
之忧君之至此何太逺也公曰善哉出泽谓从者曰
记渔者名渔者曰君尊天事地敬社稷固四国慈爱
万民薄赋敛轻租税则臣亦与焉何以名为君若不
敬社稷不固四国外失礼于诸侯内逆民心一国流
亡渔者虽得厚赐不能保也遂辞不受曰君亟归国
臣亦反渔所矣文公田于虢遇一老父而问之曰
子虚此故矣虢亡其有说乎对曰虢君断则不能諌
则无与所以亡也公辍田而归以告赵衰衰问其人

安在公曰吾不与之来衰曰古之君子听其言而用
其人今之君子听其言而弃其身哀哉晋国之忧也
公召而賞之文公問於胥臣曰吾欲使陽處父
欢而教诲之能善之乎对曰是在驩也质将善而贤
良赞之则济可俟若有违质教将不入何善之为公
曰教无益乎对曰人生而学非学不入教者因体能
质而利之者也臼季使舍于冀野冀缺薅其妻馌
之敬相待如宾问之冀芮之子也与之归复命而进
之文公曰其父有罪子何以知其贤对曰臣见其不
忘敬也恪于徳以临事其何不济公使为下军大夫

冬狄围卫卫迁于帝丘
二十四年夏卫侵狄冬晋文公薨子襄公驩立
秦袭郑是岁卫侵郑郑文公薨太子穆公兰立
二十五年春秦师过周左右免冑而下拜王孙满言
于王曰秦必有谪入险而脱能无败乎郑已觉秦烕
滑而还晋襄公怒曰秦侮我孤因䘮破滑夏四月辛
巳墨衰发兵遮击秦兵大破之于殽虏孟明视等三
将狄侵齐鲁伐邾取訾娄秋复伐邾狄伐晋
八月戊子晋败狄于箕获白狄子冬鲁僖公薨子
文公兴立晋陈郑伐许楚侵陈蔡遂伐郑晋

侵蔡楚救之
二十六年夏四月晋伐卫六月戊戍取戚卫伐晋
楚成王欲黜太子啇臣而立王子职冬十月丁未
啇臣弑王而自立是为穆王
二十七年春正月秦孟明视伐晋二月晋襄公御之
赵衰佐中军甲子败秦于彭衙鲁夏父弗忌为宗
烝时跻僖公宗有司曰非昭穆也曰我为宗伯明者
为昭其次为穆有司曰宗庙之有昭穆也以次世之
長㓜而等冑之親踈也自王及主癸莫若湯自稷
及王季莫若文武啇周之烝未尝跻汤与文武为不

踰也弗听秋八月丁卯大事于太庙跻僖公展禽曰
夏父弗忌必有殃犯顺以逆易神之班僖又未有明
焉而跻之皆不祥也海鸟曰爰居止于鲁东门之
外三日臧文仲使国人祭之展禽曰禘郊祖宗报五
者国之典祀也社稷山川之神及前哲令徳之人天
之三辰地之五行九州岛名山川泽非是不在祀典今
海鸟至而祀之难以为仁且智矣夫广川之鸟兽恒
知避其灾今兹海有灾乎是岁海多大风文仲曰信
吾过也季子之言不可不法书以为三筴鲁文公
欲弛孟文子之宅使谓之曰吾欲利子于外之寛者

对曰署所以朝夕䖍君命也臣立先臣之署服其车
服为利故而易其次是辱君命也不敢闻命公弗取
臧文仲曰孟孙善守矣公欲㢮郈敬子之宅亦如之
对曰先臣惠伯以命于司里尝禘烝享之所致君胙
者出入受事之币以致君命者亦有数矣今命臣更
次于外无者违乎请从司徒以班徒次公亦不取
冬晋宋陈郑伐秦取汪及彭衙戎王闻秦穆公贤使
由余来观由余其先晋人亡入戎能晋言穆公示以
宫室积聚由余曰使鬼为之则劳神人为之亦苦民
古之有国者未尝不以㳟俭失国者未尝不以骄奢

也穆公怪之问曰中国以诗书礼乐法度为政然尚
时乱戎夷无此何以为治由余笑曰此乃中国所以
乱也自上圣黄帝仅以小治及其后世阻法度之威
以责督于下下以仁义怨望于上上下交争簒弑灭
宗皆以此也夫戎夷上含淳徳以遇下下懐忠信以
事上一国之政犹一身眞圣人之治也穆公退而谓
内史廖曰邻有圣人敌国之忧也廖曰戎王处辟陋
之地未尝见中国声色君试遗之女乐以夺其志戎
王好乐必怠于政为由余请缓期留而莫遣使其君
臣有间乃可图也穆公曰善与由余曲席而坐传器

而食问其地形兵势尽詧而后令内史廖以女乐二
八遗戎王戎王受而说之终岁淫纵牛马半死秦乃
归由余由余数諌不听穆公使人间要之由余遂去
降秦穆公以客礼礼之拜为上卿问伐戎之形
二十八年春晋以诸侯伐沉沉姒姓子爵夏秦缪
公伐晋取王官及郊封殽尸而还遂伯西戎用孟明
也秋雨螽于宋楚围江冬王师及晋伐楚救江
二十九年秋晋伐秦楚灭江是岁秦用由余谋
伐戎益国十二开地千里天子使召公过贺穆公以
金鼓

三十年夏秦入鄀秋楚灭六冬楚灭蓼晋阳
处父如卫舍于逆旅嬴氏嬴谓其妻曰吾求君子
乆矣今乃得之举而从之阳子道与之语及山而还
曰吾见其貌而欲之闻其言而恶之且刚而主能不
本而犯怨之聚也是故去之期年乃有贾季之难阳
子死之晋新上军帅中军佐赵衰成子卒是岁
许僖公薨子昭公锡我立
三十一年春晋舍二军赵盾将中军始为国政夏
秦穆公薨有子四十人太子康公罃立塟穆公雍从
死者百七十七人秋八月乙亥晋襄公薨太子夷

皋少晋人以难欲立长君赵遁遣使如秦逆公子雍
三十二年春鲁伐邾三月甲戍取须句夏四月宋
成公薨弟御杀太子自立宋人杀御立成公少子杵
臼是为昭公秦康公送公子雍于晋太子夷皋母
穆嬴日夜抱太子号泣于朝赵盾患之乃背秦而立
夷皋是为灵公戊子败秦于令狐狄侵鲁冬徐
伐莒
三十三年春晋归匡戚之田于卫夏秦伐晋取武
城秋王崩子顷王壬臣立

资治通鉴外纪卷第八终
初编,史部,资治通鉴外纪,卷第六

资治通鉴外纪卷第六
宋京兆万年刘恕编集
周纪四赤奋若凡四十七年起昭阳单阏尽屠维
顷王
元年春二月塟襄王三月楚伐郑晋宋鲁卫许救
郑夏楚侵陈克狐丘秋楚伐陈陈人败之陈惧
及楚平是岁曹共公薨子文公寿立燕襄公薨桓
公立
二年春晋伐秦取少梁夏秦伐晋取北征秦任
望谓康公曰饥召兵疾召兵劳召兵乱召兵君筑台

三年今荆将攻齐臣恐其以齐为声而袭秦为实也
不如备之戍东边楚乃辍行
三年春楚再伐麇败之秋鄋瞒侵齐遂伐鲁长狄
弟兄三人佚宕中国瓦石不能害冬十月甲午鲁
叔孙得臣败狄于咸获长狄侨如射其目身横九亩
断其首而载之眉见于轼
四年春郕伯薨羣舒叛楚夏楚执舒子平及宗子
遂围巢羣舒偃姓舒庸舒鸠之属宗巢二国名冬
秦伐晋取羁马初赵宣子言韩厥于晋灵公以为司
马是役也宣子使人以其乗车于行厥执而戮之众

咸曰韩厥必不没矣其主朝升之而莫戮其车其谁
安之宣子召而礼之曰事君者比而不党军事无犯
犯而不隠吾言女于君以是观女女勉之临长晋国
非女其谁告诸大夫曰二三子可以贺我矣吾举厥
也而中免于罪矣十二月秦晋战交绥秦师夜遁复
侵晉入瑕厥韓萬孫子輿之子也
五年夏邾迁于绎五月邾文公薨子定公貜且立
是岁陈共公薨子灵公平国立楚穆王薨子庄王
旅立
六年春王崩子匡王班立邾伐鲁鲁伐邾齐昭

公妃鲁叔姬无宠子舍孤弱国人莫畏公弟商人自
桓公死争立不得阴交贤士附爱百姓夏五月昭
公薨舍立秋七月乙卯夜商人弑舍自立是为懿
公有星孛入于北斗
匡王
元年夏六月辛丑朔日有食之晋伐蔡戊申入蔡
秋齐侵鲁冬十一月又侵鲁遂伐曹入其郛是
岁蔡庄公薨子文公申立
二年秋八月楚大饥戎伐其西南又伐其东南庸人
帅羣蛮以叛麇人帅百濮将伐楚楚师出百濮乃罢

楚灭庸楚庄王即位三年不出号令沈湎于酒淫
于声色令国中曰敢諌者死无赦伍举入谏庄王左
抱郑姬右抱越女坐钟鼓之间伍举曰愿有进隠曰
有鸟在南方之阜三年不动不蜚不鸣何鸟也王曰
三年不动将定志意不蜚将长羽翼不鸣将覧民则
虽无蜚蜚将冲天虽无鸣鸣将骇人举退吾知之矣
居数月淫益甚大夫苏从曰食君厚禄爱死不谏非
忠臣也乃入谏王曰若不闻令乎对曰杀身以明君
臣之愿也臣闻好道者多资粮好乐者多求而亡国
亡无日矣臣敢以告王曰善左执苏从手右抽刀断

钟鼓之悬明日听政所进者五人所退者十人诛大
臣五举处士六任伍举苏从以政国人大说宋昭
公无道国人不附庶弟鲍贤而下士冬十一月甲寅
昭公田于孟诸襄夫人王姬使帅甸攻而杀之立鲍
是为文公晋赵盾请师伐宋灵公曰非晋国之急也
对曰宋人弑其君反天地而逆民则晋为盟主而不
修天罚将惧及焉公许之乃召军吏而戒乐正令三
军钟鼓必备赵同曰国有大役不镇抚民而僃钟鼓
何也宣子曰伐僃钟鼔声其罪也袭侵宻声为蹔事
也今宋人弑其君罪莫大焉明声之犹恐其不闻也

使告于诸侯治兵振旅鸣钟鼔以至于宋晋灵公
造九层台费用千亿令左右曰敢谏者死孙息曰臣
能累十二棋加九鸡子其上孙息正颜色定志意而
为之左右皆慑公俯伏气息不续曰危哉孙息曰复
有危甚于此者九层之台三年不成国用空虚户口
减少吏民叛亡邻国兴兵社稷一灭君何所望公即
壊台不作
三年春晋卫陈郑伐宋责以弑君文公定立乃去
夏四月齐伐鲁秋周甘歜败戎于邥垂
四年春二月丁卯鲁文公薨太子恶立夏五月齐

邴歜阎职弑懿公于囿竹国人立桓公子元是为惠
公冬十月鲁襄仲杀恶而立文公子倭是为宣公
莒自纪公庶其以下为已姓不知谁赐之纪公多
行无礼于国爱少子季佗欲黜太子仆仆因国人弑
纪公以其寳奔鲁国人立季佗是为厉公鲁宣公
命季文子曰莒太子不惮以吾故杀其君而以其寳
来爱我甚矣为我子之邑今日必授里革遇之而更
其书曰为我流之于夷今日必通明日有司复命公
诘之仆人以里革对公执之对曰毁则者为贼掩贼
者为臧窃寳者为宄用宄之财者为奸使君为奸藏

者不可不去也臣违君命者亦不可不杀也公曰寡
人实贪非子之罪乃舍之是岁秦康公薨子共公
稻立
五年夏六月齐取鲁济西田晋帅诸侯伐宋秋
楚侵陈及宋晋救之遂伐郑楚救郑冬晋侵崇伐
郑
六年春郑伐宋二月壬子败宋于大棘秦伐晋围
焦夏晋赵盾救焦遂及诸侯侵郑楚救郑晋灵
公虐赵盾谏不从秋九月乙丑赵穿弑灵公逆文
公子黒臀于周而立之是为成公是岁王崩弟定

王瑜立
定王
元年春晋伐郑楚庄王伐陆浑之戎遂至洛观兵
于周郊王使王孙满劳之楚庄王问鼎大小轻重对
曰在徳不在鼎庄王曰楚国折钩之喙足以为九鼎
夏楚侵郑曹伐宋秋宋围曹冬郑穆公薨太
子灵公夷立
二年春鲁伐莒取向夏郑子公子家弑其君夷立
夷弟坚是为襄公谥夷曰幽公冬楚伐郑是岁
秦共公薨子桓公荣立

三年冬楚伐郑晋救郑伐陈晋尝伐楚三舍不止大
夫请击之庄王曰先君之时晋不伐楚及孤之身而
晋伐楚是寡人之过如何其辱诸大夫大夫曰君之
时晋不伐楚及臣之身而晋伐楚是臣之罪也请击
之庄王俛泣而起拜诸大夫晋闻之曰君䏻下其臣
而君臣争以过为在已上下一心未可攻也乃夜还
师庄王罢朝而晏樊姬问其故王曰旦与贤相语
不知日之晏也樊姬曰为谁王曰虞丘子樊姬掩口
而笑王问之对曰妾非不欲専贵擅爱以为伤王之
义也故所进与妾同位者数人今虞丘子为相十年

未尝进一贤知而不进是不忠也不知是不知也安
得为贤明日王以樊姬之言告之虞丘子稽首曰如
樊姬之言于是辞位曰臣为令尹国不加治狱讼不
息处士不升淫祸不讨乆固禄位妨羣贤路臣窃选
国俊下里之士曰孙叔敖多能无欲可授之政庄王
曰子辅寡人令行絶域奈何去之虞丘子固辞王许
之赐菜田三百号曰国老
刘恕曰圣人因人而成大功愚者贪权而忌胜己
虞丘子悟樊姬之一言荐孙叔敖而庄王伯天下
谓之贤相可也奚独楚㢤

孙叔敖代虞丘子为令尹狐丘丈人麄皮白冠来吊
曰身已贵而骄人者民去之位已髙而擅权者君恶
之禄已厚而不知足者怨处之孙叔敖曰愿闻余教
丈人曰位髙而意益下官大而心益小禄厚而施益
博谨此三者足以治楚矣或云叔敖沈尹茎相与友
叔敖游郢三年声晦不知修行不闻沈尹茎曰令人
主上至于王下至于伯我不若子接俗说义调均以
适主心子不如我沈尹茎游郢五年楚王欲以为令
尹让曰期思鄙人孙叔敖圣人也王必用之王乃使
人以王舆迎叔敖为令尹叔敖施教导民政缓禁止

吏无奸邪盗贼不起民皆乐其生不教而从化故三
得相而不喜知其材自得之也三去相而不悔知非
已之罪也莊王盡境内之勞與諸侯之憂於叔敖
遂伯天下功迹著乎竹帛乎後世莊王問於孫
叔敖曰寡人未得所以为国是也孙叔敖曰国之有
是众非之所恶臣恐王之不能定王曰不定独在君
乎亦在臣乎孙叔敖曰国君骄士曰士非我无逌贵
富士骄君曰国非士无逌安强人君失国而不悟士
饥寒而不进君臣不合国是无逌定矣桀纣以合其
取舍者为是不合者为非故亡而不知王曰愿相国

与士大夫共定国是寡人岂敢以褊国骄士民哉
庄王好田猎弋射大夫谏曰晋楚敌国也楚不谋晋
晋必谋楚王无乃耽于乐乎王曰吾猎以求士也榛
藂刺虎豹者吾知其勇也攫犀兕者吾知其劲有
力也罢田而分吾知其仁也因是道也而得三士焉
楚国以安
四年春晋卫侵陈秋赤狄伐晋
五年夏齐鲁伐莱莱子爵赤狄侵晋是岁河徙
燕桓公薨宣公立
六年夏白狄㑹晋伐秦晋获秦谍杀诸绛市六日而

苏楚灭舒蓼晋郄缺代赵宣子为政秋赵朔佐
下军朔盾子也冬楚伐陈王使单襄公聘于宋
遂假道于陈以聘楚火朝觌矣道茀不可行野有庾
积功未毕饍宰不致饩司里不授馆民将筑台于
夏氏及陈灵公与孔宁仪行父南冠以如夏氏留宾
不见单子归告王曰陈侯不有大咎国必亡道路不
可知田在艹间功成而不收废其教而弃其制蔑其
官而犯其令将何以守国居大国之间其能乆乎
七年秋鲁取根牟东夷国也滕昭公毛薨子文公
绣立晋成公与楚庄王争强㑹诸侯于扈陈灵公

畏楚不㑹晋以诸侯之师伐陈成公薨子扈子景公
孺立冬宋围滕陈灵公行僻而言失泄冶曰陈其
亡乎吾骤谏君君不吾听而愈失威仪夫人君不直
其行不敬其言未有能保王公之号垂显令之名者
也今君縦恣不亡必弑灵公以泄冶为妖言而杀之
楚伐郑晋救郑郑败楚师是岁卫成公薨子穆
公遬立
八年春齐归鲁济西田夏齐惠公薨子顷公无野
立陈灵公淫于夏姬其子征舒弑公六月宋伐
滕诸侯伐郑秋鲁伐邾取绎冬楚伐郑晋救

郑逐楚师诸侯戌郑郑子家卒国人讨幽公之
乱斵子家棺而逐其族改塟幽公谥曰灵是岁刘
康公聘鲁归王问鲁大夫孰贤对曰季孙行父仲孙
蔑俭俭能足用族可以庇其长处鲁乎叔孙侨如公
孙归父侈侈则不恤匮忧必及之人臣而侈国家弗
堪亡之道也
九年春楚伐郑夏楚侵宋冬楚庄王为夏氏乱
陈欲伐之使人视之还报曰其城髙沟深而畜积多
宁国也王曰可伐陈小国而蓄积多必赋敛重而民
怨上城髙沟深则民力殚矣王遂兴兵伐陈谓陈曰

无惊吾诛征舒而已遂入陈杀夏征舒因县陈申叔
时谓庄王曰王以贼弑君征兵诸侯以义伐之已而
利其地何以令于天下庄王曰善乃迎陈灵公太子
午于晋而立之是为成公孔子读史记至楚复陈曰
贤哉庄王轻千乗之国而重一言庄王使士亹傅
太子审辞王曰赖子之善善之也对曰善在太子太
子欲善善人将至若不欲善善则不用王卒使傅之
问于申叔时叔时曰教之春秋世诗礼乐令语故志
训典若是而不从动而不悛悛而不摄摄而不彻则
导之忠信义礼孝事仁文武罚赏而明齐肃以耀之

临若是而不济不可为也庄王之法曰羣臣入朝
至门马蹄践溜者斩其辀而戮其御太子犯令廷理
斩辀戮御太子怒入见王泣曰为我诛廷理王曰立
法从令所以尊敬宗庙前有老主而不踰后有储主
而不属真吾守法之臣也益爵二级令尹子佩请
饮庄王王许之而不往子佩曰臣有罪乎王曰闻子
具于强台南望料山以临方皇左江右淮其乐忘死
吾薄徳之人不可以当此乐恐留而不能反也庄
王以越政乱兵弱欲伐之杜子曰臣患知之如目也
能见百步之外而不自见其睫庄蹻为盗于境内而

吏不能禁此政乱也王兵败于秦晋丧地数百里此
兵弱也王之弱乱非越之下此知之如目也王乃止
初庄王欲伐晋使豚尹观焉反曰其忧在上其乐
在下贤臣沈驹在焉不可伐也明年又使观之反曰
可矣沈驹已死谄谀多在君之庐其君好乐而无礼
其下危处以怨上上下离心伐之民必先叛庄王从
之
十年春楚庄王围郑三月克之而许之平六月晋救
郑赵朔将下军韩厥为司马楚败晋于邲将军子重
三言而不当庄王归过申侯之邑申侯进饭日中而

王不食申侯请罪王喟然叹曰贤君有师者王中君
有师者伯下君羣臣莫若者亡我下君也羣臣又莫
若吾恐亡也且世不絶圣国不絶贤天下有贤而我
独不得何以食为庄王见天不见妖地不出孽则祷
于山川曰天其忘余与冬楚伐萧宋蔡救萧楚围
萧萧溃遂灭之宋伐陈卫救陈
十一年春齐伐莒夏楚伐宋秋赤狄伐晋
十二年夏晋伐郑秋九月楚围宋将军子重谏曰
君厨肉臭而不食尊酒败而不饮三军之士皆有饥
色欲以胜敌不亦难乎庄王曰请有酒投之士有食

馈之贤是岁曹文公薨子宣公卢立
十三年夏五月宋及楚平六月癸卯晋败赤狄辛
亥灭潞获长狄侨如之弟焚如鄋瞒由是遂亡赤狄
潞氏隗姓秋七月秦伐晋晋败秦师周室既衰
暴君污吏慢其经界繇役横作政令不信上下相诈
鲁宣公初税畆春秋讥焉于是上贪民怨灾害生而
祸乱作冬鲁蝝生
十四年春晋灭赤狄甲氏及留吁铎辰赵庄子问于
狄封人曰吾闻狄雨沙三日雨血三日马生牛牛生
马信乎曰然庄子曰妖足以亡国也对曰雨沙䖟风

所飘也雨血鸷鸟击于上也马生牛牛生马杂牧也
此非狄之妖也庄子曰奚为妖对曰其国数散其君
㓜弱诸卿货大夫比党百官肆断而无告政令不竟
而数变其士巧贪而有怨此其妖也夏成周宣榭
火冬晋使士㑹聘于周王享之肴烝士㑹私于相
礼原公曰吾闻王室之礼无毁折今此何礼也王曰
子弗闻乎禘郊之事则有全烝王公立饫则有房烝
亲戚宴享则有肴烝唯戎狄则有体荐坐诸门外而
使舌人体委与之今叔父使士季修旧徳以奬王室
唯是先王之宴礼以贻女余一人敢设饫禘焉胡有

孑然其効戎狄也士㑹不敢对而退归乃讲聚三代
之典修执秩以为晋法
十五年春晋使郄克聘于齐齐项公使妇人观而笑
之克怒归请伐齐秋八月范武子谓其子燮曰郄
子之怒甚矣不逞于齐必发诸晋不得政何以逞怒
干人之怒必获毒焉余将致政以成其怒无以内易
外也乃老郄克为政范文子莫退于朝武子曰何
莫也对曰有秦客庾辞于朝大夫莫之能对也吾知
三焉武子怒曰大夫非不能让父兄也尔童子而三
掩人于朝亡无日矣击之以杖折委笄是岁蔡文

公薨子景公固立许昭公薨子灵公立
十六年春晋卫伐齐秋邾人戕鄫子于鄫楚庄
王薨子共王审立鲁宣公尝夏滥于泗渊里革断
其罟而弃之曰古者太寒降土蛰发水虞于是乎讲
罛罶取名鱼登川禽而尝之寝庙行诸国助宣气也
鸟兽孕水虫成兽虞于是乎禁罝罗鸟兽成水虫孕
水虞于是乎禁罣䍡蕃庶物也公闻之曰吾过而里
革匡我是良罟也为我得法使有司藏之师存侍曰
藏罟不如寘里革于侧之不㤀也冬宣公薨子成
公肱立

十七年春周刘康公伐茅戎三月癸未败绩于徐吾
氏
十八年春齐伐鲁取龙卫侵齐夏齐败卫鲁卫
乞师于晋以伐齐皆主郄献子晋侯许之于是赵朔
庄子已卒栾书代将下军六月壬申师于靡笲之下
癸酉陈于鞌郄克伤曰余病喙张侯曰三军之心在
此车也其耳目在于旗鼓车无退表鼓无退声军事
集焉吾子忍之不可以言病受命于庙受胀于社甲
胄而効死戎之政也病若未死秪以解志三军从之
齐师大败秋七月齐及晋盟使齐归鲁汶阳田

八月宋文公薨子共公固立九月卫穆公薨子定
公臧立晋师归范文子后入谓武子曰夫师郄子
之师也其事臧若先则恐国人之属耳目于我也郄
献子范文子栾武子见景公曰克也以军命命三军
之士三军之士用命爕也受命于中军以命上军之
士上军之士用命书也受命于上军以命下军之士
下军之士用命冬楚侵卫鲁
十九年春晋帅诸侯伐郑郑败晋于丘舆夏郑伐
许秋晋伐廧咎如讨赤狄之余廧咎如溃冬十
二月甲戌晋作六军韩厥为卿将新中军齐顷公

朝晋郄献子曰寡君使克也不腆弊邑之礼为君之
辱敢归诸下执政以整御人苗棼皇曰郄子勇而不
知礼矜其伐而耻国君其与㡬何齐顷公归而㢮
苑囿薄赋敛不听声乐不食酒肉内爱百姓问疾吊
丧外敬诸侯从㑹与盟卒终其身国家安宁
二十年冬十一月郑师疆许田许人败诸展陂郑伐
许取鉏任冷敦之田晋救许伐郑取汜祭楚救郑
是岁郑襄公薨子悼公费立燕宣公薨昭公立
二十一年夏梁山崩晋景公召伯宗绛人谓伯宗曰
䇿于上帝国三日哭以礼焉从之伯宗朝以喜归

告其妻曰吾言于朝诸大夫皆谓我智似阳子对曰
阳子华而不实主言而无谋难及其身子何喜焉诸
大夫莫子若也然民不能戴其上乆矣难必及子盍
亟索士整庇州犂焉得毕阳及栾弗忌之难诸大夫
害伯宗毕阳送州犂于楚冬十一月己酉王崩子
简王夷立初吴周章卒子熊遂立卒子柯相立卒
子强鸠夷立卒子余桥疑吾立卒子柯卢立卒子周
繇立卒子屈羽立卒子夷吾立卒子禽处立卒子转
立卒子颇髙立卒子句卑立卒子去齐立是岁去齐
卒子寿梦立吴始益大寿梦称王吴之年始可纪

简王
元年春二月鲁立武公之宫为武世室鲁取鄟鄟
附庸也三月晋卫郑伊洛之戎陆浑蛮氏侵宋
夏四月丁丑晋迁都新田亦谓之绛以绛为故绛
六月郑悼公薨弟成公腀立秋鲁侵宋楚伐郑
冬晋救郑晋侵蔡楚救蔡
二年春吴伐郯郯已姓子爵秋楚伐郑诸侯救郑
楚亡大夫申公巫臣在晋使其子狐庸为行人于
吴教之射御导之伐楚吴始大通于上国
三年春晋使鲁归汶阳之田于齐晋侵蔡遂侵楚

晋赵婴通于赵朔之妻晋成公女庄姬其兄赵同
赵括放婴于齐庄姬譛之于景公曰同括将为乱栾
郄为征夏六月讨赵同赵括杀之朔子赵武从其
母庄姬畜于公宫以其田与祁奚韩厥言于景公曰
成季之勲宣孟之忠而无后为善者惧矣乃立武而
反其田焉
刘恕曰史记晋世家景公十七年诛赵同赵括复
令庶子武为后其年及事与左氏略同赵世家云
晋景公三年屠岸贾攻赵赵朔赵同赵括赵婴齐
朔之殳人程婴匿赵氏孤儿武于山中十五年景

公有疾与韩厥谋立赵武攻灭屠岸贾复与赵武
田邑案左成二年晉景公之十一年欒書將下
军则于时朔已死矣据此说杀赵同括后十五年
乃立趙武而外晉語趙文子冠見諸大夫皆不
言赵氏复立惟邮无正谓赵简子曰昔先主文子
少亹于难失赵氏之典刑而去其师保基于其身
以克复其所诸书多言程婴公孙杵臼之事不知
其然乎晉趙世家與春秋内外不相符合其説
近诬
赵武冠见栾武子曰昔吾逮事庄主华则荥矣请务

实乎见中行宣子曰惜也吾老矣见范文子曰贤者
宠至而益戒不足者为宠骄故兴王赏谏臣逸王罚
之见郄驹伯曰壮不若老者多矣见韩献子曰成人
在始与善如艹木之产也各以其物人之有冠犹宫
室之有墙屋也粪除而已又何加焉见智武子曰成
子之文宣子之忠事君必济其可忘乎见苦成叔子
曰抑年少而执官者众吾安容子见温季子曰谁之
不如可以求之见张老而语之张老曰从栾伯之言
可以滋范叔之教可以大韩子之戒可以成智子之
道善矣三郄亡人之言也何称述焉冬晋鲁伐郯

四年楚共王曰孤有徳于郑使人来盟郑成公私与
之盟秋成公朝晋晋曰郑私平于楚执之使栾书
伐郑楚侵陈以救郑冬十一月楚伐莒戊申入渠
丘庚申莒溃楚遂入郓秦及白狄伐晋郑围许
是岁齐顷公薨子灵公环立
五年春卫侵郑三月郑公子如立公子繻为君
夏四月郑人杀繻立成公太子髠顽子如奔许晋
景公有疾五月立太子州蒲为君㑹诸侯伐郑辛
巳晋归郑成公六月丙午晋景公薨州蒲立是为
厉公

七年夏狄侵晋秋晋败狄
八年春三月鲁成公将朝周使叔孙侨如先聘且告
见王孙说与之语说言于王曰叔孙享觐之币薄而
言谄殆请之也若贪陵之人来而盈其愿是不赏善
也且财不给王遂不赐礼如行人成公至仲孙蔑为
介王孙说与之语说让说以语王王厚贿之刘康
公成肃公㑹晋厉公伐秦韩厥将下军夏五月丁
亥晋以诸侯之师败秦于麻隧曹宣公薨秋公
庶子负刍杀太子而自立是为成公
九年秋八月郑伐许败还戊戌郑复伐许庚子入其

郛九月卫定公有疾立子衎为太子冬十月公
薨太子立是为献公是岁秦桓公薨子景公后立
莒渠丘公朱薨厉公孙犂比公宻州立
十年春晋㑹诸侯讨曹成公执而归诸京师夏六
月宋共公薨少子平公成立楚侵郑及卫郑侵楚
取新石冬十一月许灵公畏郑之偪请迁于楚辛
丑楚迁许于叶
十一年夏四月滕文公薨子成公原立郑伐宋宋
败郑于汋陂郑败宋于汋陵卫伐郑晋厉公将
伐郑使苦成叔及栾黡兴齐鲁之师范文子曰诸侯

皆叛则晋可为也唯有诸侯故扰扰焉诸侯难之本
也得郑忧滋长焉用郑郄至曰然则王者多忧乎文
子曰我王者乎寡徳而求王者之功故多忧楚共王
帅东夷救郑晋人欲争郑范文子曰能内睦而后图
外盍姑谋睦乎今司㓂之刀锯日弊而斧钺不行内
犹有不刑而况外乎唯厚徳者能受多福无徳而服
者众必自伤今胜荆与郑吾君将伐智而多力怠教
而重敛大其私昵夺诸大夫田而益妇人诸臣之委
室而徒退者将几人战若不胜晋国之福也战若胜
其产将害大盍无战乎栾武子曰韩邲箕之役晋有

大耻三今我任晋国之政又以违蛮夷重之虽有后
患非吾所知也范文子曰晋国故大耻君臣不相听
以为诸侯笑也六月甲午晦荆压晋军厉公使击
之栾书请俟齐鲁之师郄至曰楚师将退我击之必
以胜归夫陈不违忌一间也南夷与楚来而不陈二
间也楚与郑陈而不整三间也士卒在陈而哗四间
也众闻哗则必惧五间也郑将顾楚楚将顾夷莫有
鬬心不可失也公说败楚师于鄢陵射共王中其目
栾书是以怨郄至楚师宵遁晋将榖范文子曰吾庸
知天之不授晋且以劝楚乎徳福之基也无徳而福

隆犹无基而厚墉也其壤无日矣秋七月尹武公
㑹诸侯伐郑晋以诸侯之师侵陈蔡曹人请于晋晋
归曹成公鲁叔孙侨如晋郄犫欲去季孟九月晋
人执季孙行父鲁成公使子叔声伯如晋谢请季文
子郄犫欲予之邑弗受归鲍国问之对曰若成叔家
欲任两国而无大徳少徳而多宠位下而欲上政无
大功而欲大禄皆怨府也其君骄而多私胜敌而归
必立新家不因民不能去旧非多怨民无所始其身
不能定焉能与人邑冬十二月晋厉公使郄至告
庆于周见邵桓公与之语邵公告单襄公曰温季曰

微我晋不战矣楚败晋不知乗我则强之战而胜是
吾力也若是而知晋国之政楚越必朝吾曰子则贤
矣抑晋国之举也不失其次吾惧政之未及子也曰
昔荀伯自下军之佐以政赵宣子未有军行而以政
今栾伯自下军往若佐新军而升为政不亦可乎襄
公曰君子不自称非以譲恶其盖人故王天下者必
先诸民则能长利郄至佻夭之功以为己力不亦难
乎兵在其颈不可乆也
十二年春正月郑侵晋卫救晋侵郑夏五月尹武
公单襄公及诸侯伐郑晋范文子反自鄢谓其宗

祝曰以徳胜者犹惧失之况骄泰乎君多私今以胜
归私必昭难必作吾恐及焉为我祈死先难为免
六月戊辰文子卒乙酉盟于柯陵单襄公谓鲁成公
曰晋将有乱其君与三郄当之晋侯视逺而足髙目
不在体目体不相从何以能久郄氏晋之宠人也三
卿五大夫可以戒惧矣今郄锜之语犯郄犫之语迂
郄至之语伐犯则陵人迂则诬人伐则掩人谁能忍
之虽齐国佐亦将与焉立于淫乱之国而好尽言以
招人过怨之本也吾闻国徳而邻于不修必受其福
今君偪于晋而邻于齐齐晋有祸可以取伯楚救

郑冬十月诸侯伐郑楚救郑齐国佐恶庆克淫
乱十一月杀克以榖叛灵公与之盟而复之鄢
陵之战晋获楚王子发钩栾书怨郄至使发钩告厉
公曰郄至使人劝楚王战及齐鲁之未至也微郄至
王必不免公以告栾书书曰臣固闻之郄至欲为难
使若成叔缓齐鲁之师战败将纳孙周事不成故免
楚王今君若使之于周必见孙周郄至聘于周公使
觇之见孙周厉公即位以来南伐楚东伐齐西伐秦
北伐燕兵横行天下而无所绻威服四方而无所诎
遂合諸侯於柯陵氣志驕淫侈無度暴虐萬民伐

智而多功怠教而重敛大其私昵内无辅拂之臣外
无诸侯之助戮杀大臣亲近䛕十二月使胥之
昧夷羊五刺郄至郄犫郄锜锜谓至曰君不道于我
以吾宗党夹而攻之虽死必败君必危郄至曰武人
不乱智人不诈仁人不党钧之死也不若听君之命
皆自杀于榭尸诸朝纳其室以分妇人国人不蠲长
鱼矫胁栾书中行偃公不忍杀长鱼矫曰臣脆弱不
能忍俟也乃奔狄栾书中行偃围厉公于匠丽氏
召韩献子献子曰弑君以来威非吾所能为也偃欲
伐之书曰其身果而辞顺犯顺不祥伐果不克舒庸

人以楚师之败道吴人围巢及厘虺伐驾楚袭舒庸
之是岁燕昭公薨武公立邾定公薨子宣公
牼立
十三年春正月庚申晋栾书中行偃囚厉公六日而
弑之厉公所以死者无徳而功烈多服者众也诸侯
莫之救百姓莫之哀鲁邉人以告成公曰臣杀其君
谁之过也里革曰君之过也君人者其威大矣失威
而至于杀其过多矣初晋襄公之曽孙桓叔㨗之
孙恵伯谈之子周辟难适周事单襄公立无跛视无
还聴无耸言无逺晋国有忧未尝不戚有庆未尝不

怡襄公有疾召项公而告之曰必善晋周将得晋国
其行也文天地所祚小而后国敬忠信仁义智勇教
孝惠让此十一者夫子皆有焉其昭穆又近可以得
国晋仍无道而鲜胄其将失之必早善周厉公既死
栾武子使智武子彘恭子迎周于京师庚午大夫逆
于清原周曰人有元君将禀命焉禀而弃之是焚榖
二三子之虐也禀而不材是榖不成孤之咎也二三
子为令之不从故求元君而访焉孤之不元废也谁
怨元而以虐奉之二三子之制也图之进退愿由今
日大夫对曰辱君之允令敢不承业乃盟而入甲

申晦齐以庆氏之难杀国佐二月乙酉晋悼公即
位定百事立百官育门子选贤良兴旧族出滞赏毕
故刑赦囚系宥间罪荐积徳逮鳏寡振废淹养老幼
恤孤疾年过七十公亲见之称曰王父使吕宣子将
下军彘共子将新军而称吕锜之功士武子文子之
徳故以彘季屏其宗使令孤文子佐之而称魏颗退
秦师之勲以赵武为卿以士贞子帅志博闻宣惠于
教右行卒能以数宣物定功栾纠能御以和于政荀
宾有力而不暴祁奚果而不淫羊舌职聪敏肃给魏
绛勇而不乱张老智而不诈铎遏㓂恭敬而信强籍

偃惇帅旧职而恭给程郑端而不淫好谏而不隠使
為太下至賛僕欒伯請公族大夫公曰荀家惇惠
教之则徧而不倦荀㑹文敏导之则婉而人栾黡果
敢谂之则过不隠韩无忌镇静修之则壹使兹四人
者为之魏绛犫子也夏六月郑侵宋遂㑹楚伐宋
取朝郏幽丘伐彭城纳宋鱼石秋八月己丑鲁成
公薨子㐮公午立年三岁冬十一月楚伐宋晋救
宋晋韩厥将中军为政十二月晋合诸侯于虚朾
谋救宋宋人辞诸侯而请师围彭城晋使张老延君
誉四方且观道逆者

十四年春正月诸侯围宋彭城彭城降晋夏五月
晋帅诸侯伐郑入其郛晋侵楚及陈秋楚救郑
侵宋郑侵宋取犬丘是岁王崩子灵王泄心立
资治通鉴外纪卷第六终




初编,史部,资治通鉴外纪,卷第七





资治通鉴外纪卷第七
宋京兆万年刘恕编集
周纪五大荒落凡五十二年起上章摄提格尽重光
灵王
元年春郑侵宋齐伐莱秋七月庚辰郑成公薨
太子僖公髠顽立晋侵郑
二年春楚伐吴克鸠兹至于衡山吴伐楚取驾
夏晋祁奚辞军尉悼公问孰可对曰臣之子午有直
质而无流心非义不变非上不举若临大事可贤于
臣公使午为军尉军无秕政六月晋㑹诸侯盟于

鸡泽悼公弟干乱行中军司马魏绛斩其仆而谓
公曰臣誅于干不忘其死君不說請之公曰軍
旅之事也公于是布命结援修好申盟而还令狐文
子卒使张老为卿辞曰智仁勇学臣不如魏绛若在
卿位外内必平鸡丘之㑹其官不犯而辞顺不可不
赏也五命而固辞乃使为司马赵武将新军魏绛佐
之秋楚侵陈冬晋伐许
三年春三月陈成公薨子哀公溺立楚将伐陈闻䘮
乃止陈人不聴命夏楚侵陈冬陈围顿顿姬姓子
爵晋悼公誉达于戎无终子嘉父因魏绛请和诸

戎于是遂伯邾莒伐鄫鲁救鄫侵邾败于狐骀
四年秋鲁大雩冬楚伐陈十一月甲午诸侯救陈
鲁子服它谏季文子曰子相二君妾不衣帛马不
食粟人以子为爱且不华国文子曰徳荣为国华吾
观国人食麄而衣恶者多文子以告其父仲孙蔑蔑
囚之七日自是子服之妾衣不过七升之布马饩不
过狼莠文子闻之曰过而能改民之上也使为上大
夫
五年春杞桓公薨子孝公丐立秋莒灭鄫冬十
一月丙辰齐灭莱共公浮柔奔棠

六年冬十月晋韩厥献子老使公族穆子受事于朝
辞曰厉公之乱无忌备公族智不能匡君使至于难
仁不能救勇不能敢辱君朝以忝韓宗悼公曰難
雖不能君而能讓不可不賞也使掌公族大夫庚
戌宣子起朝楚围陈晋㑹诸侯干鄬以救之郑
子驷使贼夜弑僖公以疟疾赴于诸侯子简公嘉立
年五岁
七年夏四月郑侵蔡五月莒伐鲁秋九月鲁大
雩冬楚伐郑郑及楚平
八年春宋灾夏晋韩起佐上军赵武为新军将

秋秦侵晋冬十月诸侯伐郑郑及晋成晋以诸侯
复伐郑闰十二月次阴口而还楚伐郑郑及楚平
九年夏五月甲午晋灭偪阳偪阳妘姓子爵六月
楚郑伐宋晋伐秦卫救宋郑侵卫秋七月楚
郑侵鲁还围宋萧八月丙寅克之九月郑侵宋莒
伐鲁晋帅诸侯伐郑冬十月楚救郑十一月丁未
晋帅诸侯侵郑
十年春鲁季武子为三军叔孙穆子曰天子作师公
帅之以征不徳元侯作师卿帅之以承天子诸侯有
卿无军帅教卫以赞元侯伯子男有大夫无卿帅赋

以从诸侯今我小侯也处大国之间为元侯之所以
怒大国无乃不可乎弗从遂作中军自是齐楚代讨
于鲁宋侵郑夏四月郑侵宋诸侯伐郑秋七月
楚乞旅于秦秦师从楚子将伐郑郑伯逆之丙子伐
宋九月诸侯复伐郑郑人行成冬十二月郑简公纳
女工妾女乐歌钟寳辂车于晋悼公公锡魏绛女
乐一八歌锺一肆曰㣲子寡人无以待戎子其受之
绛徙治安邑晋悼公与司马侯升台而望曰乐夫
对曰临下之乐则乐矣徳义之乐未也公曰何谓徳
义对曰诸侯之为日在君侧以其善行以其恶戒可

谓徳义矣公曰孰能对曰羊舌肸习春秋乃召叔向
使傅太子彪秦伐晋以救郑己丑秦败晋于栎
十一年春莒伐鲁围台鲁救台遂入郓吴王寿梦
四子曰诸樊余祭夷昧季札季札贤寿梦欲立之季
札让不可秋寿梦薨长子诸樊摄行事当国
刘恕曰太伯仲雍南之句吴而季歴嗣周季札有
三兄故不敢当吴君夫适庻之分不明则争篡之
祸迭起君子思患而豫防逺利以全身及阖庐弑
王僚季札曰非我立乱立者从之先人之道也蛮
夷之人仲尼称之岂不以其知而能守节哉

冬楚秦伐宋
十二年夏邿乱鲁救乱遂灭之晋赵武将上军魏
绛佐下军初楚共王多宠子而世子之位不定屈
建曰楚必多乱夫一兎走于街万人追之一人得之
贪夫知止太子者国之基而百姓之望也絶则挠乱
犹兎走也共王闻之立昭太子楚共王作宫楼未
成有鹿上焉秋王有疾召大夫曰不榖不徳覆楚国
之师若得保首领以没请为灵若厉王薨子囊曰事
君者先其善不从其过能知其过可不谓共乎大夫
从之太子康王昭立吴侵楚战于庸浦吴大败

十三年春吴诸樊既除䘮将立季札季札固让乃舍
之夏诸侯从晋伐秦及泾莫济晋叔向曰诸侯谓
秦不恭而讨之及泾而止于秦何益鲁叔孙穆子曰
豹之业及匏有苦叶矣不知其佗叔向召舟虞与
司马曰若匏不材于人共济而已叔孙将涉也具舟
除隧不共有法是行也鲁莒先济诸侯从之不获成
晋师还四月卫孙林父宁殖叛献公奔齐居郲卫
人立穆公孙剽是为殇公或云子叔孙宁相之晋
舍新军秋楚伐吴吴不出而还吴人要击败之
十四年夏齐围鲁成秋邾伐鲁冬晋悼公薨子

平公彪立
十五年夏六月庚寅晋㑹诸侯伐许遂伐楚败之复
伐许秋齐围鲁成
十六年春宋伐陈夏卫伐曹取重丘秋齐伐鲁
冬邾伐鲁是岁邾宣公薨子悼公华立
十七年秋齐伐鲁冬十月晋㑹诸侯伐齐魏绛将
下军丙寅齐师夜遁十一月克兹邿十二月己亥焚
雍门及西郭南郭壬寅焚东郭北郭甲辰东侵及潍
南及沂楚伐郑至牢而反是岁曹成公薨子武
公胜立燕武公薨文公立

十八年春诸侯取邾田自漷水归于鲁二月晋卫
伐齐齐灵公废太子光以子牙为太子灵公疾崔
杼逆光疾病而立之夏五月壬辰晦公薨光即位是
为庄公
十九年秋鲁伐邾
二十年春邾庶其以漆闾丘奔鲁晋栾桓子黡娶
范宣子女叔祁生懐子盈黡卒叔祁与老州宾通盈
患之夏叔祁惧愬诸宣子曰盈将为乱宣子畏其多
士使城着将逐之平公谓阳毕曰自穆侯以至于今
恐及吾身若之何对曰去其枝叶絶其本根可以少

间栾氏之诬晋乆也栾书弑厉公以厚其家灭栾氏
则民威矣起瑕原韩魏之后而赏立之则民懐矣公
曰栾书立吾先君栾盈不获罪如何对曰若爱盈则
明逐羣贼而知国伦数而遣之彼若逺逃乃厚其外
交而勉之以报其徳不亦可乎公许诺秋尽逐羣贼
使祁午及阳毕适曲沃逐栾盈盈出奔楚公令国人
曰自文公以来有力于先君而子孙不立者将授立
之得之者赏栾盈之出执政使栾氏之臣勿从其臣
辛俞行吏执之公曰国有大令何故犯之对曰臣顺
之岂敢犯之执政曰无从栾氏而从君臣闻三世事

家君之再世以下主之臣于栾氏三世矣敢忘其
而叛其君以煩司宼公說固止之不可厚賂之辭
曰臣尝陈辞矣若受君赐是堕其前言何以事君乃
遣之冬十月庚子孔子生孔子名丘字仲尼其先
宋人生鲁昌平乡陬邑为儿嬉戏常陈俎豆设礼容
二十二年春杞孝公薨弟文公益姑立夏四月齐
纳栾盈于晋曲沃盈帅曲沃之甲因魏舒入绛败奔
曲沃秋齐庄公伐卫将伐晋晏婴崔杼谏弗听陈
须无曰将如君何遂伐晋取朝歌八月鲁救晋初陈
完敬仲生穉孟夷穉孟夷生涽孟庄涽孟庄生须无

即陈文子也冬十月晋人克栾盈于曲沃尽杀栾
氏之族党初齐庄公为车五乗之宾而杞梁华舟
獨不與焉歸而不食其母曰生而有義而有名五
乗之宾尽汝下也梁与舟同车侍于庄公还自晋遂
袭莒公伤股明日复战杞梁华舟下斗获甲首三百
公曰子止吾与子同齐国二子曰君为五乘之宾而
舟与梁不与焉是少吾勇也临敌涉难止我以利是
恶吾行也深入多杀臣之事也齐国之利非吾所知
也壊軍陷陳三軍不敢當至莒城下莒人曰子無
吾与子同莒国杞梁华舟曰去国归敌非忠臣也鸡

鸣而期日中忘之非信也深入多杀臣之事也莒国
之利非吾所知進鬭殺二十七人而莒人行成杞
梁之妻闻之而哭城为之㢮而隅为之崩
二十三年春鲁侵齐夏楚为舟师伐吴无功而还
秋齐伐莒冬楚伐郑诸侯救郑周榖洛斗将
毁王宫灵王欲壅之太子晋谏曰民有怨乱犹不可
遏而况神乎王将防斗川以饰宫是饰乱而佐斗也
无乃章祸且遇伤乎王卒壅之齐人城郏晋平
公使叔誉于周见太子晋而与之言五称而五穷归
告公曰太子晋行年十五而臣勿能与言君请归邑

而与之田若不反有天下将以为诛平公将归之师
旷曰请使瞑臣往与之言反而复之师旷见太子与
之言皆称善师旷歌无射曰国诚寜矣逺人来观修
义经矣好乐无荒太子歌蟜曰何自南极至于北极
絶境越国弗愁道逺师旷谓太子曰汝将为天下宗
乎太子曰自太皥至尧舜禹未有一姓再有天下者
吾后三年上宾于帝所汝慎无言师旷归未及三年
告者至晉羊舌肸聘于周發幣于大夫及單靖
公靖公享之俭而敬宾礼赠饯视其上而从之燕无
私送不过郊叔向曰异哉吾闻一姓不再兴今有单

子周其兴乎昔史佚有言动莫若敬居莫若俭徳莫
若让事莫若咨单子之贶我礼也皆有焉子孙必蕃
后世不忘初晋范宣子与和大夫争田久而无成
宣子欲攻之司马侯曰诸侯皆有二心是之不忧而
怒和大夫非子之任也祁午曰晋为盟主子为正卿
若能靖端诸侯使服聴命于晋晋国其谁不从何必
和盍密和宣子问于家老訾祏对曰吾子嗣位于朝
无奸行于国无邪民将何治为宣子说乃益和田而
與之和訾祏宣子謂獻子曰昔吾有訾祏朝夕顧
焉以相晋国且为吾家今吾观女专则不能谋则无

与将若之何对曰鞅也居处恭不敢安易敬学而好
仁和于政而好其道谋于众不以贾好私志虽衷不
敢谓是必长者之由宣子曰可以免身晋平公射
鴳不使竪襄之失公怒拘將殺之叔向聞之夕
君告之对曰昔唐叔射兕于徒林殪以为大甲今君
射鴳不死之不得耻也必速杀之勿令逺闻公忸
怩赦之是岁燕文公薨懿公立
二十四年春齐伐鲁齐庄公通于崔杼妻姜氏夏
五月乙亥杼弑公邢蒯瞶使晉而反將入而報君
其仆曰君之无道四邻诸侯莫不闻也蒯瞶曰子早

言我能諫之不聴我能去之不諫又不去吾將之
驅車入其僕曰人有亂君猶之我有治長可無
乎結轡自刎於車上申蒯將往赴難申詳止之曰
君之無道聞於諸侯何必之蒯曰食無道之食衣
無道之衣居無道之位安得有道而馳至公門崔
杼不内蒯以剑断臂与门者杼陈八列命之蒯入门
奮劒三踴而鬭殺七列不及一列而陳不占往赴
难食则失七上车失轼其御曰怖惧如此虽往何益
不占曰君義也無勇私也君子不以私害義至門
聞鬭戰之聲恐駭而杼令士大夫皆脫劒入盟言

不疾指不至血者所殺十人次及晏子晏子奉桮
血仰天叹曰呜呼崔杼不忠而弑其君杼曰子从我
与子分国不与吾吾将杀子直兵将推之曲兵将句
之晏子曰回以利而背其君非仁也劫以刃而失其
志非勇也诗云恺悌君子求福不回婴可回乎崔子
舍之晏子趋出授绥而乘其仆将驰婴子抚其手曰
麋鹿在山林其命在庖厨馳不益生緩不益桉之
成节而去丁丑崔杼立庄公弟杵臼是为景公崔杼
庆封相之晋伐齐齐请成纳赂平公许之六月
郑伐陈入之赂郑以宗器乃还秋七月晋赵武为

政舒鸠叛楚楚伐之吴救之楚败吴师围舒鸠八
月灭之卫献公入于夷仪冬十月郑复伐陈
十二月吴王诸樊伐楚门于巢巢牛臣射杀之弟王
余祭立初诸樊嘉季札之义兄弟皆欲以次致国令
以渐至故诸樊称先王寿梦之意传弟焉季札封延
陵号延陵季子卫献公自夷仪使与宁喜言求复
国宁喜许之
二十五年春二月宁喜告蘧伯玉伯玉曰瑗不得闻
君之出敢闻其入辛卯宁喜弑殇公甲午献公入卫
夏楚秦侵吴闻吴有备而还遂侵郑六月晋㑹

诸侯讨卫执献公秋七月齐景公郑简公为献公如
晋晋许归之楚椒举奔郑将奔晋蔡声子将如晋
遇之于郑飨之以璧侑曰能事晋君以为诸侯主辞
曰非所願也若得歸骨於楚且不朽聲子曰子尚
良食吾归子椒举降三拜纳其乗马声子受之还见
楚令尹子木言举若以晋谋楚必有丰败子木愀然
曰召之其来乎对曰亡人得生又何不来为子木曰
不来则若之何对曰资东阳之盗使杀之可乎子木
曰我为楚卿而赂盗以贼一夫于晋非义也乃使椒
鸣召其父而复之初屈到嗜芰有疾召其宗老而

属之曰祭我必以芰及祥宗老将荐芰屈建命去之
曰夫子承楚国之政其法刑在民心而藏在王府上
可比先王下可训后世虽㣲楚国诸侯莫不誉夫子
不以私欲干国典遂不用许灵公如楚请伐郑秋
八月薨于楚子悼公买立冬十月楚伐郑十二月
卫人归卫姫于晋乃释献公
二十六年鲁郈成子聘于晋过卫右宰榖臣止而觞
之陈乐而不乐酒酣送之以璧成子反过而弗辞其
仆怪而问之成子曰止而觞我与我欢也乐而不乐
告我忧也酒酣送之以璧寄之我也卫其有乱乎卫

献公患宁喜专夏公孙免余攻杀宁喜及右宰榖臣
郈成子倍卫三十里还车而临三举而归使人迎榖
臣妻子隔宅异之分禄而食其子长而反其璧孔子
曰知可以㣲谋仁可以托财者郈成子之谓乎宋
向戍善于晋赵文子又善于楚令尹子木欲弭诸侯
之兵晋楚齐秦许之皆吿小国为㑹于宋秋七月辛
巳盟于宋子木欲袭晋军曰若尽晋师而杀赵武则
晋可弱也叔向谓赵文子曰何患焉忠不可暴信不
可犯合诸侯以为不信诸侯何望焉荆败我诸侯必
叛之子何愛於而可以固晉國之盟主何懼焉

楚人固请先歃叔向谓赵文子曰霸王之势在徳不
在歃昔成王盟诸侯于岐阳楚为荆蛮置茆蕝设望
表与鲜卑守燎故不与盟今将与狎主诸侯之盟唯
有徳也务徳所以服楚也无争先乃先楚是行也晋
以藩为军攀辇即利而舍遮扞卫不行楚人不敢
谋畏晋之信也冬十一月乙亥朔日有食之
二十七年春鲁无冰秋鲁旱大雩周有黑气如
日者五冬十一月癸巳王崩子景王贵立十二
月楚康王薨子麇立是为郏敖鲁襄公如楚及汉
闻康王卒诸侯大夫欲还叔仲昭伯曰君之来也为

其名與衆也今王其名未改其衆未敗何為還義
人者固庆其喜而吊其忧况畏而服焉二三子有御
楚之术守国之备则可也若未有不如往也遂行
是岁燕懿公薨子简公欵立
景王
元年夏四月鲁襄公还及方城闻季武子袭卞公欲
还出楚师以伐之荣成伯曰君不能令于国而恃诸
侯其谁昵之若楚克鲁置其同类以服东夷而大攘
诸夏何徳于君而予君也若不克君以蛮夷伐之又
求入焉必不获矣不如予之武子使季冶逆公追

予之玺书以告公未言荣成子曰社稷之事子实制
之唯子所利何必卞季冶归致禄而不出曰使予欺
君敢享其禄而立其朝乎五月塟灵王吴子余
祭观舟阍以刀弑之弟王夷昧立郑宋饥六月
吴季札出聘通嗣君至鲁见叔孙穆子说之请观周
乐至齐说晏平仲谓之曰纳邑与政乃免于难故晏
子因陈桓子纳政与邑札至郑见子产如旧相识适
卫说蘧瑗史狗史鳅公子荆公叔发公子朝如晋入
其境叹曰暴哉入其都叹曰力阙哉入其朝叹曰乱
哉从者问其故季札曰吾见乌巢髙所以知其暴见

旧室好新室恶是以知其力阙见其君自决而不下
问臣保禄而不上谏所以知其乱也见赵文子韩宣
子魏献子及叔向而说之陈桓子无字文子子也初
季札北过徐徐君好季札寳剑口弗敢言季札心许
之為使上國未獻還至徐徐君於楚乃解劒致之
嗣君從者曰此吳國之寳也季子曰以倍吾心是
欺也爱剑伪心廉者不为嗣君曰先君无命孤不敢
受季子以剑系其墓树而去徐人歌之曰延陵季子
兮不忘故脱千金之劔兮带丘墓晏平仲治东阿
三年齐景公召而数之曰子治而乱将加大诛晏子

曰臣請改道易行三年不治臣當之明年上計公
曰善矣晏子曰臣前之治东阿举俭罚偷惰民恶之
决狱不畏强贵强贵恶之事贵人不能过礼贵人恶
之属托不行货赂不至陂池之鱼以利贫民君以为
罪臣后日之治皆反于前民饥过半矣愿乞骸骨避
贤者路公谢之曰子强为我治东阿寡人无复与焉
是岁卫献公薨子襄公恶立
二年夏四月蔡太子般弑景公而自立是为灵公
五月或叫于宋太庙曰嘻嘻出出鸟鸣于亳社如曰
嘻嘻甲午大灾伯姬卒冬十月郑子皮受子产政

一年子不戏狎斑白不提挈僮子不犂畔二年市
不豫贾三年门不夜闗道不拾遗四年田器不归五
年士无尺籍䘮期不令而治郑简公谓子产曰内政
无出外政无入衣裘之不美车马之不饰子女之不
洁寡人之丑国家之不治封强之不正夫子之丑终
简公之身内无国中之乱外无诸侯之患
三年春齐伐鲁夏六月辛巳鲁襄公薨子野立秋
九月癸巳毁而卒襄公子昭公裯立莒犂比公生
去疾及展舆既立展舆又废之犂比公虐国人患之
冬十一月展舆因国人攻犂比公弑之自立去疾奔

齐
四年春正月诸侯㑹于虢寻宋之盟三月甲辰盟郑
子皮曰楚公子围有执戈之前吾惑之蔡子家曰楚
大国也围令尹也有执戈之前不亦可乎鲁叔孙穆
子曰服心之文也大夫而设诸侯之服有其心矣
鲁伐莒取郓楚令尹围以鲁食言将以叔孙穆子为
戮晋乐王鲋求货于穆子穆子不予曰国有罪我以
货私免其若诸侯之事何余非爱货患其不衷也罪
非我之由为戮何害赵文子曰子盍逃之不幸必及
于子穆子曰豹也受命于君以从诸侯之盟为社稷

也苟可以安君利国美恶一心也文子将请之于楚
乐王鲋曰诸侯盟未退而鲁背之安用齐盟纵不能
讨又免其受盟者晋何以为盟主必杀叔孙豹文子
曰有人不難以安利其國可無愛乎善人在位患
弗救不祥恶人在位不去亦不祥固请于楚而免之
穆子归季武子劳之穆子曰吾不难为戮养吾栋也
栋折榱崩吾惧压焉既免大耻而不忍小忿可以为
能乎乃见之夏五月秦后子奔晋与赵文子语谓
其徒曰赵孟相晋国主诸侯之盟思长世之徳歴逺
年之数犹惧不终其身今悦日而㵣岁怠偷甚矣非

逮之必有大咎六月晉敗無終及羣狄于太原
莒展舆立而夺羣公子秩公子召去疾于齐秋齐
纳去疾展舆奔吴去疾立是为着丘公晋平公有
疾秦景公使醫和視之曰君惑以生若不必失
诸侯赵文子曰医及国家乎对曰上医医国其次疾
人固医官也文子曰何实生之对曰物莫伏于蛊蛊
莫嘉于榖食榖者昼选男徳以象榖明宵静女徳以
伏蛊慝今君一之是不飨榖而食榖也文子曰君其
几何对曰诸侯服不过三年不服不过十年过是晋
之殃也冬楚郏敖季父围聘于郑未出竟闻王有

疾而还十一月己丑围入问王疾缢而杀之塟于郏
谓之郏敖围自立是为灵王王弟公子比奔晋其车
五乘秦后子来仕其车千乘叔向为太傅实赋禄韩
宣子问二公子之禄对曰大国之卿一旅之田上大
夫一卒之田二公子上大夫皆一卒可也宣子曰秦
公子富若之何钧之对曰绛之富商韦藩木楗以过
于朝唯其功庸少也秦楚匹也若之何回于富也乃
均其禄赵文子为室斵其椽而砻之张老曰天子
之室斵其椽而砻之加密石焉诸侯砻之大夫斵之
士首之今子贵而忘义富而忘礼吾惧不免文子归

令勿砻也赵文子问于叔向曰晋六卿其孰先亡
对曰中行氏以苛为察以欺为明以刻下为忠以计
多为功以聚敛为良譬犹鞹革者大则大矣裂之道也
刘恕曰夫利者众人之所趋人主之操柄上专之
则民怨望下渎之则身鄙秽厉王近荣夷公而不
知大难幽王用虢石父而国人皆怨故曰与其有
聚敛之臣寜有盗臣不能不亡也
十二月晋赵文子卒未几平公过九原而叹曰嗟乎
此地藴吾良臣多矣叔向曰赵武举士于白屋者四
十六人公家賴之文子之也四十六人皆就賔位

是其无私徳也公曰赵武贤臣也相晋九年天下无
兵革景子成文子子也是岁邾悼公薨庄公穿立
六年春正月丁未滕成公薨子悼公寜立齐使晏
婴于晋叔向问之晏子曰齐季世其为陈氏矣公弃
其民而归于陈氏叔向曰吾公室亦政在家门其能
乆乎秋八月鲁大雩九月燕简公欲去诸大夫
立其宠人冬大夫杀公之外嬖公惧奔齐
七年春正月鲁大雨雹秋七月楚帅诸侯伐吴八
月甲申克朱方遂灭赖赖子爵莒着丘公不抚鄫
鄫叛九月鲁取鄫冬吴伐楚

八月春正月鲁舍中军夏莒牟夷以牟娄及防兹
奔鲁秋七月莒伐鲁戊辰败莒冬十月楚以诸侯
及东夷伐吴是岁秦景公薨子哀公立
九年春正月杞文公薨弟平公郁厘立夏六月丙
戌郑灾秋九月鲁大雩楚灵王不修方城之内
踰诸夏而图东国三岁于沮汾以服吴越遂伐徐吴
救之楚伐吴吴败楚于房锺冬十二月齐景公伐
北燕将纳简公晏子曰燕有君矣
十年春正月癸巳齐师次于虢燕人行成二月戊午
盟于濡燕人归燕姬赂齐而还燕人立悼公是岁悼

公之元年夏四月甲辰朔日有食之晋为杞取
鲁成秋八月卫襄公薨子灵公元立晋反卫戚
田
十一年春石言于晋卫灵公尝朝晋舍于濮水之
上召师涓曰吾夜半独闻鼓琴声其状似鬼神师涓
端坐援琴聴而写之明日曰臣得之矣然未习也请
宿习之公复宿明日报曰习矣即去之晋平公置酒
于施惠之台酒酣灵公曰寡人得新声请奏之平公
令师涓坐师旷㫄援琴鼓之未终师旷抚而止之曰
此亡国之声也不可遂昔师延与纣作乐以为淫乱

武王伐纣师延东走抱其乐器自投濮水之中闻此
声必于濮水之上先闻者国削平公曰寡人所好者
音也愿遂闻之师涓鼓而终之晋平公说新声师
旷曰公室其将卑乎君之明兆于衰矣夫乐以开山
川之风耀徳于广逺是以逺服而迩不迁平公淫
六卿擅权东伐诸侯楚灵王兵强陵轹中国齐大而
近于鲁鲁小弱附于楚则晋怒附于晋则楚来伐不
备于齐齐师侵陈哀公有废疾三月甲申公弟招
及过杀太子偃师立公子留为太子公怒欲诛招招
发兵围公夏四月辛亥哀公自经招立留为君使于

征师赴于楚楚人执杀之留奔郑秋八月招归罪于
过而杀之九月楚公子弃疾围陈冬十一月灭陈舆
嬖袁克哀公楚使穿封戍为陈公
十二年春二月楚迁许于夷夏四月陈灾
十三年春正月有星出于婺女夏五月齐陈桓子
请老凢公子公孙之无禄者私分之邑国之贫约孤
寡者私与之粟陈氏始大桓子生强启是为武子
晋平公游于河曰安得贤士与之乐此乎船人葢胥
跪而对曰剑出于越珠出江海玉出昆山无足而至
者君好之也士有足而不至者君不好耳公曰吾食

客门左千人门右千人朝食不足夕收市赋莫食不
足朝收市赋可不谓之好士乎葢胥曰鸿鹄一举千
里所恃者六翮耳背上之毛腹下之毳益之飞不加
髙损之飞不加下今君食客二千人亦六翮邪亦腹
背之毛毳邪晋藏寳台灾三日三夜而止公子晏
束帛而贺平公悖然作色曰天火烧国之重寳士大
夫趋车走马而救之子独贺何也晏曰王者藏于天
下诸侯藏于百姓农夫藏干囷庾商贾藏于箧匮今
百姓乏絶而收大半之赋是以天火烧之昔桀赋敛
无度残贼海内故汤诛之皇天降灾乃君之福也公

曰自今已后请藏于百姓平公问于师旷曰人君
之道何如对曰清净无为务在博爱趋在任贤广开
耳目以察万方不牵制于流俗不拘系于左右屡省
考绩以临臣下此人君之本也公曰善平公出田
见乳虎伏而不动顾谓师旷曰吾闻伯王之主出则
猛兽伏不敢起对曰鹊食猬猬食鵔鸃鵔鸃食豹豹
食驳驳食虎夫驳状似驳马君骖驳马乎公曰然师
曠曰一自誣者窮再自誣者辱三自誣者今虎為
驳马非君之徳义奈何一自诬乎平公异日出朝有
鸟环而不去公谓师旷曰吾闻伯王之主凤下之对

曰东方有鸟名曰珂文身朱足憎鸟而爱狐君必衣
狐裘以出朝乎公曰然师旷曰君奈何再自诬乎公
不说异日置酒虎祁之台布蒺藜于陛上令人召师
旷师旷履而上堂公曰安有人臣履而上人主堂乎
师旷解履刺足蒲伏刺膝仰天而叹公起引之曰与
叟戏叟遽忧乎对曰肉生蛊还自食也木生蠧还自
刻也人生妖还自贼也五鼎之具不当烹藜藿人主
堂殿不当生蒺藜公曰为之奈何师旷曰妖己在前
來月當立太子君將矣秋七月戊子平旦公謂師
旷曰叟以今日为期寡人如何师旷不乐谒归未到

平公薨子昭公夷立鲁伐莒取郠冬十二月宋
平公薨子元公佐立
十四年春三月丙申楚灵王享蔡灵公于申醉而执
之夏四月丁巳杀之使公子弃疾围蔡冬十一月灭
蔡用隠太子于冈山十二月楚城陈蔡不羮灵王
问于范无宇曰吾城三国赋皆千乘亦当晋矣又加
之楚诸侯其来乎对曰国为大城未有利者昔鲁有
弁费弱襄公晋有曲沃纳齐师秦有征衙难桓景夫
制城邑若体性焉大能掉小故变而不勤边境国之
尾也而不能掉臣亦惧之王曰是知天咫安知民则

右尹子革曰知天必知民是言可以惧哉初楚灵
王不君其臣箴谏不入筑台于章华之上阙为石郭
陂汉以象帝舜与伍举升章华台曰台美夫对曰国
君服宠以为美不闻以土木崇髙雕镂为美今君为
此台国民罢焉财用尽焉年榖败焉百官烦焉举国
留之臣不知其美也楚其殆矣是岁龙门赤三里
十五年春齐髙偃纳北燕简公于唐三月郑简公
薨子定公寜立秋八月壬午晋灭肥以肥子绵
归冬十月楚围徐以惧吴晋伐鲜虞楚灵王
虐白公子张骤谏王患之谓史老曰吾欲己子张之

谏对曰用之寔难已之易矣若諌君则曰凡百箴谏
吾尽闻之矣白公又谏王如史老之言对曰君未及
武丁而恶规谏不亦难乎齐桓晋文不敢淫逸近臣
谏逺臣谤舆人诵以自诰也君欲自逸臣惧民之不
信也遂趋而退杜门不出七月乃有干溪之乱
十六年夏楚灵王在干溪其民不忍饥劳之殃三军
叛王王弟蔡公弃疾杀太子禄立其兄比为王使观
从至干溪令楚众曰国有王矣先归复爵邑田室后
者迁之王众皆溃王独行屏营彷徨于山林之中三
日乃见其涓人畴王呼之曰予不食三日矣涓人趋

而进曰新王下法有敢饟王从王者罪及三族王枕
其股以寝于地王寐畴枕王以墣而去之王觉而无
见也匍匐将入于棘闱棘闱不纳遂饥不能起芋尹
无宇之子申亥曰吾其从王乃求王遇王饥于泽
奉之以归五月癸亥王缢申亥土埋之其室是时楚
國雖已立比為王不聞靈王畏其復來國人每夜
惊曰王入矣乙卯夜弃疾使船人从江上走呼曰王
至矣国人愈惊弃疾使蔓成然告比及其弟令尹子
晳曰君早自图又有呼而走至者曰众至矣二子皆
自杀丙辰弃疾即位改名熊居是为平王塟比于訾

谓之訾敖杀囚衣之王服而流诸汉取而塟之以靖
国人佗年芋尹申亥以王柩告乃改塟之平王以诈
弑两王自立恐国人及诸侯叛之乃施惠百姓修政
教存恤国中复立陈蔡之后秋七月晋将合诸侯
于平丘八月邾莒愬鲁于晋甲戌同盟于平丘鲁昭
公弗得与盟子服惠伯曰晋信蛮夷而弃兄弟必失
诸侯失其政者必毒于人鲁惧及焉不可不恭使上
卿从之季平子曰然则意如乎晋必患我谁为之贰
子服惠伯曰椒既言矣敢逃难乎请从晋人执平子
晋侵鲜虞楚求故陈哀公悼太子偃师之子吴

于晋立为陈侯是为惠公故蔡灵公隠太子有之子
庐立为蔡侯是为平公冬十月吴取楚州来鲁
子服惠伯见晋韩宣子曰晋为盟主主信也盟而弃
鲁信抑阙矣无乃得蛮夷而失诸侯之信乎宣子乃
归平子是岁燕悼公薨共公立
十七年秋八月莒着丘公薨子郊公狂立国人弗顺
冬十二月蒲余侯杀莒公子意恢郊公奔齐公子铎
逆着丘公之弟庚舆于齐而立之是为共公昔柱厉
叔事莒敖公自以为不知而去居于海上夏则食菱
芡冬則食橡栗莒敖公有難柱厲叔將往之其㕛

曰子自以為不知故去今又之是知與不知無異
别也柱厲叔曰而弗往是果知我也吾將死之以
丑后世人主之不知其臣者所以激君人之行而厉
人臣之节也或云郊公即敖公或曰非也晋叔鱼
为赞理纳雍子女而抑邢侯邢侯杀叔鱼及雍子韩
宣子患之叔向曰以回鬻国之中絶亲以买直非司
宼而擅杀其罪一也叔鱼叔向母弟羊舌鲋也叔鱼
之生其母视之曰是虎目而豕喙鸢肩而牛腹溪壑
可盈是不可餍也必以贿死遂不视叔向尝见韩
宣子宣子忧贫叔向贺之宣子曰吾有卿之名而无

其实叔向曰若不忧徳之不建而患货之不足将吊
不暇何贺之有宣子拜稽首曰起也将亡赖子存之
叔向见司马侯之子抚而泣之曰自其父之死吾
蔑与比而事君昔其父始之我终之我始之夫子终
之无不可籍偃曰君子有比乎叔向曰君子比而不
别比徳以赞事比也引党以封己利己而亡君别也
是岁曹武公薨子平公须立
十八年秋八月晋中行穆子伐鲜虞围鼓馈闻伦曰
鼓之啬夫闻伦知之请无罢武夫而鼓可得穆子弗
应左右曰不折一㦸不伤一卒而得鼓君奚为弗使

穆子曰闻伦为人佞而不仁若下之可勿赏乎赏之
是赏佞人佞人得志晋国将舍仁而为佞虽得鼓焉
用之鼓人请以城叛穆子不受曰守而二心奸之大
者赏善罚奸国之宪法许而弗予失吾信也若其予
之赏大奸而教吾边鄙贰也令军吏呼城儆将攻未
传而鼓降以鼓子苑支来既献而反之初晋董叔
将娶于范氏叔向曰范氏富盍已乎曰欲为系援他
日董祁愬于范献子献子执而纺于庭之槐叔向过
之曰子盍为我请乎叔向曰求系既系矣求援既援
矣欲而得之又何请焉晋赵简子鞅曰鲁孟献子

有斗臣五人我无一何也叔向曰子不欲也若欲之
肸也待交捽可也鞅景子成之子也是岁吴王夷
昧薨欲授国于季札季札让逃去吴人曰先王有命
兄卒弟代必致季子今季子逃位则王夷昧后立其
子当代乃立夷昧之子僚为王
刘恕曰世本曰夷昧生光而及僚服䖍曰夷昧生
光而废之夷昧卒庶兄僚代立光曰我王嗣也班
固曰司马迁采世本为史记而今之世本与史记
不同未详孰是
十九年春正月齐伐徐晋诱戎蛮子嘉杀之遂取

蛮氏既而复立其子秋八月晋昭公薨子顷公去
疾立六卿强公室卑九月鲁大雩郑大旱
二十年夏六月甲戌朔日有食之是时晋楚强盛
威服诸戎自轘辕之东在河南山北者其种滋广号
曰阴戎与陆浑伊洛戎事晋而蛮氏从楚至是陆浑
叛晋秋九月丁卯晋荀吴帅师灭陆浑之戎陆浑子
奔楚其后楚执蛮氏尽囚其人冬有星孛于大辰
吴伐楚战于长岸大败吴吴大败楚
二十一年春三月曹平公薨子悼公午立夏五月
戊寅风甚壬午大甚宋卫陈郑火六月邾袭鄅入

之鄅妘姓子爵冬楚迁许于析是岁周景王将
铸大钱单穆公曰古者民患轻则作重币以行之为
母权子若不堪重则作轻而行之亦不废重为子权
母小大利之今废轻而作重民失其资能无匮乎絶
民用以实王府犹塞川原而为潢污竭无日矣王弗
聴燕共公薨平公立
二十二年春二月宋伐邾围虫三月取之夏许悼
公疟五月戊辰饮太子止之药薨止奔晋悼公子斯
立楚为舟师伐濮初楚平王使伍举之子奢为
太子建师费无极为少师无极不忠于太子无宠常

谗恶太子王使无极为太子娶妇于秦无极驰归报
王曰秦女絶美王可自取更为太子取妇平王聴之
太子母蔡女也无宠于王王稍疏建无极去太子而
事平王言于王曰晋近诸夏所以伯楚僻逺故不能
与之争若大城城父而置太子以通北方王收南方
得天下也王说从之使建居城父秋齐伐莒入纪
共公出奔冬楚取吴州来郑大水龙鬬于时门
之外洧渊
二十三年春二月楚费无极日夜言太子短于平王
伍奢游人于王侧言大子仁勇得民心王以吿无极

无极曰太子以秦女之故不能无怨望自居城父内
抚百姓外约诸侯其事已构平王召伍奢考责之奢
曰王奈何以小臣疏骨肉之亲王囚奢使城父司马
奋扬杀太子三月太子奔宋无极曰奢二子皆贤不
杀为楚国患王谓奢曰能致二子则生不能将死奢
曰尚之为人廉死节慈孝而仁闻召免父必不顾其
死而至员知而好谋勇而矜功刚戾忍询能成大事
知来必死必不来王使人召二子曰来吾生女父伍
尚欲往员曰至则父子俱死而雠不得报不如奔佗
国借力以雪父耻尚曰我知往终不能全父然恨父

召我以求生而不往后不能雪耻为天下笑谓员曰
女能报雠我将归死尚既就执员弯弓属矢将射使
者使者不敢逼员遂出亡奢闻员不来曰楚国君臣
且苦兵矣王杀奢与尚员闻太子建在宋往从之道
逢其㕛申包胥员曰吾将复楚以雪父兄之耻申包
胥曰子能亡之吾能存之员至宋宋有华氏之乱与
建奔郑郑人甚善之建又适晋晋顷公曰郑信太子
太子能为内应我攻其外灭郑必矣许以郑封太子
太子还郑事未成从者知其谋而告之郑定公与子
产诛建员惧与建子胜俱奔吴到昭闗吏欲执之员

与胜步走追者在后几不得脱至江上一渔父乗船
知其急而渡之员既絶渡渔父视则有饥色以麦饭
饱鱼羮盎浆食之员问其名族不肯告解剑与之曰
此直千金父曰楚国之法得伍子胥者爵执珪禄万
担金千镒岂徒千金剑耶不受子胥员字也将去诫
渔父曰掩子之盎浆无令其露渔父曰诺员行数步
顾视渔父覆船自沈于水中员奔至吴说王僚以伐
楚之利公子光曰子胥父兄僇于楚欲自报雠未见
其利员知光有佗志未可说以外事求勇士堂邑鱄
设诸见之光光喜乃客员员退而与胜耕于野以待

鱄设诸之事光者王诸樊子也曰以兄弟次邪季子
当立必以子乎则光真适嗣常阴纳谋臣贤士欲袭
王僚是岁郑子产卒蔡平公薨太子朱立景
王将铸无射问律于伶州鸠对曰古之神瞽考中声
量之以制度律均锺百官軏仪纪之以三平之以六
成于十二天之道也律吕不易无奸物也王又为之
大林单穆公曰先王之制锺也大不出钧重不过石
律度量衡于是乎生小大器用于是乎出故圣人慎
之三年之中而有离民之器二焉国其危哉王弗聴
问之伶州鸠对曰细过其主妨于正用物过度妨于

财正害财匮妨于乐细抑大陵不容于耳非和也聴
声越逺非平也非宗官之所司也无益于教而离民
怒神非臣之所闻也王卒铸大钟
二十四年春钟成伶人告和伶州鸠曰上作器民备
乐之则为和财亡民罢莫不怨恨臣不知其和也王
曰尔老耄矣何知及王崩钟不和夏晋士鞅聘于
鲁问具山敖山鲁人以其乡对曰先君献武之讳鞅
归戒其所知曰吾适鲁而名其二讳为笑焉唯不学
也木有枝叶犹庇荫人况君子之学乎宋少司马
华貙刼其父司马费遂而召亡人以南里叛秋七

月壬午朔日有食之冬十月华登以吴师救华氏
丙寅齐师宋师败吴于鸿口华登帅其余以败宋师
元公败华氏于新里十一月晋齐卫救宋大败华氏
围南里楚费无极取货于蔡侯朱叔父隠太子之
子东国而谓蔡人曰楚王将立东国若不先从必围
蔡蔡人惧出朱而立东国是为悼侯鼓叛晋
二十五年春二月甲子齐伐莒莒败齐于寿余景公
伐莒莒子行成楚使薳越吿于宋请出华氏宋人
从之己巳华貙华登等出奔楚景王长庶子朝有
宠于王欲立之夏四月乙丑王崩子猛立六月晋

袭鼓灭之以鼓子苑支来令鼓人各复其所非僚勿
从鼓子之臣夙沙厘以其孥行军吏执之辞曰我君
是事非事土也名曰君臣岂曰土臣今君实迁臣何
赖于鼓中行穆子召之曰鼓有君矣对曰臣委质于
狄之鼓未委质于晋之鼓委质为臣无有二心敢卽
私利以烦司宼穆子叹而谓左右曰吾何徳之务而
有是臣也乃使行言于顷公与鼓子田于河阴使夙
沙厘相之丁巳塟景王王子朝作乱败奔京冬
十一月乙酉王子猛卒周人谥曰悼王己丑猛母弟
敬王匄卽位


初编,史部,资治通鉴外纪,卷第八

资治通鉴外纪卷第八
宋京兆万年刘恕编集
周紀六作噩凡二十八年起黓敦䍧盡屠維
敬王上
元年夏六月壬午王子朝入于尹庚寅王如刘甲午
子朝入于王城莒共公虐国人逐之秋七月奔
鲁齐人纳郊公于莒吴伐楚州来戊辰晦及楚
胡沈陈许蔡顿战于鸡父楚师大奔获胡子髠沈子
逞胡姬姓八月丁酉周南宫极震冬十月甲申
吴入郥楚司马薳越追之不及缢于薳澨是岁蔡

悼侯薨弟昭侯申立
二年夏五月乙未朔日有食之秋八月鲁大雩
冬十月楚平王为舟师以略吴疆及圉阳而还初吴
之边邑卑梁与楚边邑锺离两女子争桑两家交怒
相攻屠卑梁人之家卑梁大夫怒发邑兵攻锺离杀
其老弱楚王发国兵灭卑梁吴王闻之亦发兵灭锺
离居巢是岁杞平公薨子悼公成立鲁孟僖子
病且死诫其子懿子曰孔丘圣人之后年少好礼其
达者欤吾没若必师之僖子卒懿子与南宫敬叔往
学礼焉孔子年三十五矣长九尺六寸而贫且贱尝

为季氏史料量平为司职吏畜蕃息
三年夏鲁有鸜鹆来巢秋鲁再雩九月戊戌鲁
昭公伐季孙意如季氏与叔孙氏孟氏三家共伐公
公出奔己亥逊于齐次于阳州十一月己亥宋元
公薨太子景公栾立十二月庚辰齐围鲁郓
四年春正月庚申齐取郓三月处鲁昭公于郓夏
齐围鲁成秋七月晋知跞赵鞅帅师纳王九月
楚平王薨太子昭王轸立伍子胥闻之曰吾志不悉
矣坐泣于室冬十一月辛酉克巩逐王子朝朝奔
楚癸酉敬王入于成周自是谓王城为西周成周为

东周十二月齐有彗星见景公坐栢寝叹曰堂堂
谁有此乎晏婴曰其陈氏乎陈氏虽无大徳公厚敛
焉陈氏厚施焉齐尝大饥饿者相牵而趋田氏不闻
不生周秦之民歌之曰讴乎其已乎苞乎往归田子
乎民歌舞之矣后世陈氏不亡国其国也公然出
涕曰为之奈何晏子曰君近贤而逺不肖治烦乱而
缓刑罚振贫穷而恤孤寡行恩恵而给不足虽十田
氏其如君何羣臣泣晏子笑公怒晏子曰臣笑羣臣
谀甚景公曰彗星出东北当齐寡人以为忧晏子曰
君髙台深池赋敛如撝夺诛戮如仇雠孛又将出彗

星何惧乎公使伯常骞禳之晏子曰使神可祝而来
亦何禳而去也是时景公缮治宫室好声色聚狗马
奢侈厚赋重刑故晏子以此誎之晏子事灵公庄
公景公以节俭力行重于齐既相齐食不重肉妾不
衣帛其在朝君语及之即危言语不及之即危行国
有道即顺命无道即衡命以此三世显名于诸侯
晋尝伐齐阿鄄燕侵河上败齐师晏婴荐田穰苴景
公以为将军扞燕晋穰苴曰臣素卑贱愿得君之宠
臣国之所尊以监军景公使庄贾往穰苴与贾约旦
日日中㑹于军门穰苴至军立表下漏待贾日中不

至穰苴仆表决漏入军门申明约束夕时庄贾乃至
穰苴责以失期斩之以徇三军皆振慓公闻之遣使
者持节赦贾驰入军中穰苴问军正曰军中不驰驰
者云何对曰当斩使者大惧穰苴曰君之使不可杀
斩其仆车之左驸马之左骖以徇遣使者还报然后
行问士卒之疾身自拊循之悉取将军之资粮享士
卒平分粮食最比其羸弱者三日而后勒兵病者争
奋为之赴战晋师燕师闻之度水而解追击之取所
亡故境而引兵归释兵旅解约束誓盟而后入景公
与诸大夫郊迎劳师尊穰苴为大司马景公尝夜

诣晏子家晏子整衣冠立于门曰诸侯有故乎大夫
作乱乎君何为非时而辱之公曰酒肴丝竹愿与大
夫共之晏子曰未闻其礼不敢承命公移至司马穰
苴家穰苴执戈持剑于门曰诸侯有故乎大夫作乱
乎君何为非时而辱之公曰酒肴丝竹愿与将军共
之穰苴曰未闻其礼不敢承命公又移于梁丘据之
家鼓琴击筑奉迎于门公曰无彼二子何以治吾国
无此一臣何以乐吾身是时梁丘据子家哙导君于
邪大夫髙国鲍氏之属害穰苴譛于景公公退之穰
苴发病死景公射晏子修礼而侍公曰寡人厌礼

久矣欲得天下勇士与之图国晏子曰君子无礼是
庶人也庶人无礼是禽兽也臣勇多则弑其君子力
多则弑其父然而不敢者礼也礼所以御民辔所以
御马无礼而能治国家婴未之闻也公曰善射更
席以晏子为上客终日问礼景公问于晏子曰忠
臣事君何若对曰有难不死出亡不送公曰可谓忠
乎对曰言而见用终身无难臣何死焉谋而见从终
身不亡臣何送焉忠臣能纳善于君而不能与君陷
难也晏子侍于景公朝寒命进热食与服裘对曰
婴非君厨养田泽之臣也敢辞公曰夫子于寡人奚

为者也对曰社稷之臣能辨上下之宜制百官之序
作为辞令分布四方臣之任也自是公不以礼不见
晏子景公畋十有八日而不反晏子往见公曰国
人皆以君安野而不安国好兽而恶人公曰寡人有
吾子犹心之有四支故得安佚晏子曰四支可无心
乎公乃罢田而归景公起台岁寒役者冻馁公与
晏子饮酒而乐晏子歌曰庶民之冻我若之何奉上
靡我若之何歌罢喟然流涕公止之曰子为大台
之役寡人将罢之景公铸钟撞之庭下郊雉皆呴
又欲为大钟晏子曰重敛于民民必哀敛哀为乐不

祥公乃止景公饮酒晏子入公令乐人歌曰已哉
已哉寡人不说尔何为来晏子曰婴闻强而无礼祸
必及身公谢之景公好弋使烛雏主鸟而亡之景
公怒欲杀之晏子请数其罪曰汝为吾君主鸟而亡
之一罪也使吾君以鸟之故杀人二罪也诸侯闻之
以吾君重鸟而轻士三罪也天子闻之必将贬绌吾
君絶其社稷四罪也数毕请公杀之公曰止勿杀而
谢之景公怒有罪者缚置殿下召左右支解之敢
谏者死晏子左手持其头右手磨刀仰而问曰古者
明王圣主支解人不审从何支始也公离席曰纵之

罪在寡人齐大旱卜之祟在髙山广水景公欲赋
敛以祠灵山晏子曰灵山以石为身艹木为髪天久
不雨髪将焦身将热彼独不欲雨乎祠之何益公欲
祠河伯晏子曰河伯以水为国以鱼鳖为民天久不
雨百川竭国将亡民将灭彼独不欲雨乎祠之何益
公避殿暴露与灵山河伯共忧幸而雨乎公野居暴
露三日而大雨景公谓晏子曰君严曷害于治国
家哉晏子曰君严则下无言而暗上无闻而聋何为
非害乎夫治天下非一士之言也固有受而不用恶
有距而不入者哉

五年春吴王僚因楚䘮而伐之使二公子围楚潜楚
救潜吴师不能退公子光欲弑王僚鱄设诸曰吴外
困于楚而内空无骨鲠之臣是无奈我何夏四月
光享王使鱄设诸以首刺杀王僚左右共杀鱄设
诸光代立是为王阖庐拜鱄设诸之子为客卿楚
费无极譛郄宛于令尹子常子常杀宛初晋杀伯宗
其子伯州犂奔楚为太宰及灵王弑郏敖杀伯州犂
至是伯氏之族出伯州犂之孙噽奔吴为太宰以谋
楚秋九月楚子常杀费无极以说于国曹悼公
朝于宋宋囚之曺立其弟野是为声公是岁悼公死

于宋归葬
六年夏六月晋杀祁盈及杨食我遂灭祁氏羊舌氏
初叔向生食我叔向之母闻之往及堂闻其号乃还
曰豺狼之声终灭羊舌氏之宗必是子也秋晋韩
起宣子卒魏舒献子为政分祁氏羊舌氏之田为十
县以魏舒之子戊知盈孙徐吾韩起孙固起胜曾孙
朝四卿之余子也贾辛司马乌有力于王室司马弥
牟等四人以贤举为十县大夫韩平子须起之子也
是岁郑定公薨子献公虿立滕悼公薨子顷公
结立吴王阖庐召伍子胥为行人与谋国事吴

王僚之子庆忌居卫集宾客养士卒谋欲报仇阖庐
患之子胥荐要离为人薄弱迎风则偃背风则仆而
志气勇决见之阖庐阖庐曰庆忌筋骨果劲十人莫
当走追奔兽手接飞鸟驷马驰不及射之不能中子
之力不如也要离曰安其妻子之乐而不除君患非
勇也请君以罪逐臣杀臣妻子焚之而其灰臣往
投庆忌得近而图之阖庐从其谋要离被桎梏奔卫
庆忌纳之居有间谓庆忌曰吴无道愈甚请与王子
往夺其国庆忌许之与要离涉江中流因风势抽戈
击庆忌力薄不制庆忌捽而投之于江浮则又取而

投之如是者三庆忌曰舎妻子为君忠也得来近吾
谋也弱力敢加兵于吾勇也赦之归于吴阖庐将厚
赏之要离曰杀妻子以便事不仁也为故主杀新主
不義也捽而三八三出於江臣已辱矣伏劒而
七年鲁昭公自齐如晋处干侯秋龙见于绛郊
八年夏六月晋顷公薨定公午立晋益弱六卿皆大
冬十二月吴执锺吾子遂灭徐徐子章禹奔楚
吴王阖庐与伍子胥伯噽谋伐楚将军孙武曰民劳
未可且待之孙武齐人僻隠幽居时人莫知其能伍
子胥荐之于阖庐问以兵法每陈一篇王不觉称善

齐景公以其子妻阖庐泣送诸郊曰余死不女见
矣髙昭子曰齐负海而逺君爱则勿行公曰余不能
以齐国令诸侯又不能以齐听是生乱也吴蜂虿也
余恐弃毒于我遂遣之
九年夏四月薛献公榖薨子襄公定立薛任姓黄帝
之后奚仲为夏车正迁于邳汤相仲虺居薛周武王
复以其苗裔为薛侯齐桓公之伯黜为伯秋吴侵
楚潜六围楚师救潜及吴师还始用子胥之谋
也冬邾黑肱以滥奔鲁十二月辛亥朔日有食
之

十年夏吴伐越自是越允常与吴阖庐战而相怨伐
秋八月劉文公與萇欲城成周敬王遣使告晉
冬十一月晋魏舒韩不信合诸侯之大夫城成周卫
彪傒適周見單穆公曰萇其不没乎欲支天之所
坏不亦难乎自幽王而天夺之明以亡其百姓十有
四世矣单子曰苌刘其咎孰多曰苌叔必速及将天
以道补周若无咎必为戳虽晋魏子亦将及焉若刘
氏子孫實有禍萇周之執數者天地之氣日月之
行风雨之变律历之数无所不通是时诸侯莫朝周
萇明鬼神事設射狸首狸首諸侯之不來者欲依

物怪以致諸侯而不從周人之言方怪者自萇韓
不信伯音韩须之子简子也十二月己未鲁昭公
薨于干侯是岁曹平公弟通弑声公代立是为隠
公
十一年春正月晋魏献子舒卒襄子曼多舒孙也
三月城成周三旬而毕夏六月癸亥鲁昭公之丧
至自干侯戊辰公弟宋即位是为定公冬十月有
一足鸟飞集鲁定公庭翼而跳孔子曰是商羊见则
有大水俄而大霖雨是岁蔡昭侯朝楚持美裘佩
二献其一于昭王而自衣其一楚令尹子常欲之不

与子常纔昭侯留之楚
十二年秋楚伐吴吴潜师于巢冬十月败楚克巢
十三年春二月辛夘邾庄公薨子隠公益立秋九
月鲜虞败晋于平中楚昭王尝使王孙圉聘于晋
定公飨之赵简子鸣玉以相问圉曰楚之白珩犹在
乎其为宝也几何曰未尝为实楚之所宝者曰观射
父能作训辞以行事于诸侯左史倚相朝夕献善败
于寡君使无忘先王之业又有薮曰云连徒洲金木
竹箭之所生珠角齿皮革羽毛所以备赋此楚国
之宝也若夫白珩先王之玩也哗嚣之美楚虽蛮夷

不能宝也楚左史倚相廷见申公子亹子亹不出
倚相谤之曰唯子老耄故欲见以交儆子子实不
圣老楚国而自安楚其难哉子亹曰老之过也乃骤
见之楚司马子期欲以妾为内子访之左史倚相
曰吾有妾而愿欲笄之可乎对曰君子违而道不从
而逆子木能违子夕之欲而去芰荐吾子经营楚国
而欲荐芰以干之其可乎子期乃止楚昭王问于
观射父曰周书所谓重黎寔使天地不通者何也若
无然民将能登天乎对曰非此之谓也古者民神不
杂民之精爽不携贰者在男曰觋在女曰巫于是有

天地神民类物之官是谓五官周宣王时重黎之后
失其官守宠神其祖以取威于民曰重寔上天黎寔
下地遭世之乱莫之能御也楚子期祀平王祭以
牛俎于王王问于观射父曰祀牲何及对曰祀加于
举则上下有序神求备物不求丰大圣王正端冕帅
其羣臣精物以临监享祀谓之一纯玉帛为二精天
地民及四时之务为七事民之彻官百王公子弟之
质能言能听彻其官者而物赐之姓以监其官是为
百姓姓有彻品十于王谓之千品五物之官陪属万
为万官官有十丑为亿丑天子之田九畡以食兆民

王取经入以食万官楚斗且廷见令尹子常归语
其弟曰楚其亡乎不然令尹不免吾见其问蓄聚积
实如饿豺狼焉积货滋多蓄怨滋厚不亡何待冬
蔡昭侯献裘佩于子常子常受之归昭侯昭侯归而
如晋请伐楚是岁尘入成周熊入于周
十四年春三月刘文公合诸侯于召陵谋伐楚晋荀
寅求货于蔡侯弗得言于范献子乃辞蔡侯晋使
蔡伐沈夏灭沈秋楚为沈故围蔡楚自昭王即位
无岁不有吴师蔡昭侯以其子干与大夫之子为质
于吴阖庐谓伍子胥孙武曰始子言郢未可入今果

如何对曰楚囊瓦贪唐蔡皆怨之王必欲大伐得唐
蔡乃可阖庐从之冬吴悉兴师与蔡侯唐侯伐楚选
多力者五百人利趾者三千人以为前陈十一月庚
午陈于栢举阖庐弟夫槩请战弗许夫槩曰王已属
臣兵兵以利为上尚何待焉以其部兵击楚大败之
囊瓦奔郑吴乗胜而前比至郢五战楚五败己夘楚
昭王出奔庚辰吴入郢昭王奔郧郧公之弟懐将弑
王郧公辛止之懐曰平王杀吾父在国则君在外则
雠也见雠弗杀非人也郧公曰事君者不为内外行
不为丰约举茍君之卑尊一也怀弗听曰吾思父不

能顾矣郧公以王奔随伍子胥求昭王不得乃掘楚
平王墓出其尸鞭之三百申包胥亡于山中使人谓
子胥曰报雠以甚乎子故平王之臣亲北面而事之
今至於僇人此無天道之極子胥曰吾日暮塗逺
故倒行而逆施之申包胥走秦告急求救秦哀公未
许包胥立秦庭哭七日七夜不絶声哀公怜之曰楚
虽无道有臣若是可无存乎是岁陈惠公薨子怀
公柳立杞悼公薨子隠公乞立七月其弟过弑隠
公自立是为僖公曺声公弟露弑隠公而自立是
为靖公

十五年春王人杀子朝于楚夏越闻吴王在楚国
空入吴吴王使别兵击越六月申包胥以秦师救
楚再败吴师秋七月楚子期子蒲灭唐吴夫槩
见越秦交败吴吴王留楚不去九月亡归自立为吴
王吴败楚于雍澨秦楚皆败吴师又大败吴于公壻
之溪阖庐乃归攻夫槩败之夫槩奔楚冬十月楚昭
王还入郢封夫槩于堂溪为堂溪氏昭王之出奔
也见蓝尹亹载其孥王曰载予对曰自先王莫坠其
国当君而亡之君之过也遂去王归又求见王欲执
之曰臣避于成臼以儆君也庶悛而更乎今之敢见

观君之徳也曰庶忆惧而鉴前恶乎君有国而不爱
臣何有于死子西使复其位以无忘前败王乃见之
昭王归赏始于申包胥包胥曰辅君安国非为身
也救急除害非为名也功成受赏是卖勇也君既定
矣又何求焉遂逃赏终身不见赏及郧公之弟懐子
西曰君有二臣或可赏也或可戮也君王均之羣臣
惧矣王曰或礼于君或礼于父均之可也晋围鲜
虞是岁燕平公薨简公立或云恵公日陨于地
有麈入丰
十六年春郑灭许执许男斯二月鲁侵郑取匡

夏四月己丑吴败楚舟师又败楚陵师于繁楚
迁郢于鄀周儋翩率王子朝之徒因郑人将以作
乱于周郑伐周六月晋戍周冬十二月敬王辟乱处
于姑莸
十七年春二月齐归鲁郓阳闗阳虎居之以为政
夏四月齐伐鲁冬十一月戊午单子刘子逆王晋
籍秦送王入于王城
十八年春正月鲁侵齐二月己丑单子伐榖城刘
子伐仪栗辛夘单子伐简城刘子伐盂以定王室
鲁侵齐夏齐伐鲁晋救鲁晋赵鞅使涉佗成何与

卫灵公盟于鄟泽将歃涉佗成何捘灵公之手而撙
之灵公怒王孙商曰不如与百姓同恶之请令于国
有姑姉妹者家一人质于晋百姓必怒君因反之公
曰善令三日而征之五日而令毕国人巷哭乃出西
门闭东门而叛晋秋晋侵郑卫九月鲁侵卫鲁
阳虎欲去三桓冬十月季孟氏败阳虎虎出奔初
吴入楚召陈怀公不往是岁复召怀公至则怒其前
不往留之未几怀公卒于吴子愍公越立曹靖公
薨子阳立
十九年夏六月阳虎自鲁阳闗出奔齐遂自宋奔晋

赵鞅受赂厚遇之虎谓鞅曰堂上之人朝廷之吏边
境之士臣所树主者过半今堂上之人却臣于君朝
廷之吏危臣于法边境之士劫臣于兵鞅曰惟贤者
能报徳不肖者不能也夫树桃李者夏得其休息秋
得其食焉树蒺藜者夏不得休息秋得其刺焉子之
所树者蒺藜非桃李也阳虎常言曰主贤明则悉
心以事之不肖则饰奸而试之简子相之左右曰虎
善窃人国政简子曰虎务取之我务守之遂执术而
御虎虎不敢为非简子几至于伯秋齐伐晋是
岁郑献公薨子声公胜立晋六卿强侵夺郑郑遂弱

秦哀公薨太子早死谥夷公夷公子惠公立
二十年初孔子仕鲁为中都宰制为养生送死之节
行之一年四方诸侯则焉定公曰学子法以治鲁何
如孔子曰天下可矣二年为司空别五土之性物各
得所生之宜由司空为大司冦夏齐景公鲁定公㑹
于夹谷孔子摄相事齐人归鲁郓讙阴之田鲁有
父子讼者孔子同狴执之三月不别其父请止孔子
赦之季桓子不说孔子喟然叹曰乱其教繁其刑使
民迷惑而陷焉初桓子穿井獲如土其中有羊焉
问之仲尼曰吾穿井而获狗何也对曰以丘之所闻

羊也木石之怪曰䕫蝄蜽水之怪曰龙罔象土之怪
曰羵羊桓子尝以粟千锺饩孔子孔子受之而不辞
既而以颁门人之无者子贡曰无乃非季孙之意乎
孔子曰夫受人之财不以成富与季孙之惠于一人
岂若惠数百人哉晋赵鞅围卫讨卫之叛曰由涉
佗成何涉佗而斩之成何走燕子贡曰王孙商憎
人而能害之有患而能处之欲用民而能附之可谓
善谋矣是岁齐晏婴卒景公游于蒌闻之行哭而
往以驱车为迟下而趋知不若车之速则又乗比至
于国四下而趋至则伏尸而号曰子大夫日夜责寡

人不遗尺寸寡人犹且淫佚而不收怨罪重积于百
姓今天降祸齐之社稷危矣百姓将谁告哉
刘恕曰世称管晏伯者之佐考其行事则殊别管
仲才髙而主于功晏子博辨而安于徳争扰则功
近于伯衰世则徳不能王景公尚佞而好善优柔
非桓公之俦管晏性差而时异安能同道而较徳
哉
景公游于海上而乐之六月不归令左右先言归者
死不赦颜烛趋进谏曰傥有治国者君安得乐此海
也景公援㦸将砍之颜烛趋进抚衣而待曰桀杀闗

龙逢纣杀比干臣得参此二人君奚不斫公遂归中
道闻国人谋不纳矣
二十二年夏卫伐曹克郊孔子言于鲁定公曰三
家过制请皆损之乃使季氏宰仲由隳三都之城强
公室弱私家政化大行是岁薛襄公薨子比立
二十三年春齐卫伐晋秋七月晋范昭子士吉射
中行文子荀寅攻赵简子鞅鞅奔晋阳冬十一月晋
定公伐范氏中行氏败之奔朝歌韩简子魏襄子以
赵氏为请十二月赵鞅入于绛下邑之役董安于多
赵简子赏之辞固赏之对曰臣之少也进秉笔赞为

名命称于前世立义于诸侯而主弗志臣之壮也耆
其股肱以从司马苛慝不产臣之长也端委韠带以
随宰人民无二心今臣一旦为狂疾而曰必赏女与
余以狂疾赏也不如亡趋而出乃释之简子有两
白骡甚爱之广门之官夜款门曰主君之臣阳城胥
渠有疾医曰不得白骡肝则死董安于愠曰期吾君
骡请即刑焉简子曰杀人而活畜非仁者也召庖人
杀白骡取肝以与胥渠无几简子兴兵攻翟广门之
官左七百人右七百人皆先登而获甲首董安于
为上地守行石邑山中涧深峭百仞如墙问其旁乡

左右曰人尝有入此者乎对曰无有曰婴儿痴聋狂
悖之人尝有入此者乎对曰无有曰牛马犬彘尝有
入此者乎对曰无有董安于喟然太息曰使吾法无
赦犹入涧必死则人莫敢犯也何为不治简子尝
将兵攻卫及战逺立又居犀蔽屏橹之下鼓之而士
不起简子叹曰士之弊一若此乎行人烛过免胄横
戈而进曰亦君不能耳昔献公即位五年兼国十九
用此士也惠公淫色暴慢秦人袭我逊去绛十七里
用此士也文公城濮之战五败荆人围卫取曹定天
子之位用此士也简子乃去犀蔽屏橹而立矢石之

所及一鼓而士毕乗之简子曰吾得革车千乗不如
闻烛过之一言简子猎于晋山之阳抚辔而叹曰
吾有食榖之马数千多力之士数百欲以猎兽吾恐
邻国贪养贤以猎吾也是岁薛弑其君比惠公夷
立越允常薨子句践立始称王
二十四年春二月楚灭顿夏吴王阖庐闻越允常
死乃兴师伐越越王句践迎击之于檇李吴师大败
阖庐伤指军却阖庐病伤死子夫差立秋卫灵公
太子蒯瞶欲杀公夫人南子不克太子奔宋卫灵
公尝凿池宛春谏曰天寒起役恐伤民公曰天寒乎

宛春曰君衣狐裘坐熊席隩隅有灶民衣弊不补履
决不苴君则不寒民诚寒矣公曰善令罢役左右曰
徳归宛春怨归君矣公曰春鲁国之匹夫吾举之民
未有见焉今将令民以此见之且春也有善非寡人
之善与灵公坐重华之台侍御数百随珠照日罗
衣从风仲叔敖谏曰四境内侵诸侯加兵土地日削
百姓乖离内宠太盛桀纣所以亡也公再拜曰寡人
过矣出宫女数百人百姓大说灵公夜闻车声辚辚
至阙而止过阙复有声夫人曰此蘧伯玉也公曰何
以知之夫人曰礼下公门式路马伯玉敬于事上必

不以闇昧废礼公使人视之果伯玉也冬十二月
晋败郑是岁孔子由鲁司冦摄行相事其初鲁人
谤诵曰麛裘而韠投之无戾韠之麛裘投之无邮三
月政成化行民诵之曰衮衣章甫实获我所章甫衮
衣惠我无私齐人闻孔子为政惧鲁必伯乃遗鲁定
公女乐文马定公终日游观怠于政事孔子遂行
刘恕曰子产从政一年舆人诵之曰孰杀子产吾
其与之三年又诵之曰子产而死谁其嗣之及作
丘赋国人又谤之孔子为司空司㓂得政已数年
摄行相事民谤诵之三月而后诵之彼一贤一圣

犹得民若此之难也后之为政一日而见善恶者
兴于爱憎之口或出于狡狯之吏因谖诈以惑众
听非至当之论也
初吴子伐越堕㑹稽获大骨吴使使聘鲁执骨问于
仲尼对曰昔禹戮防风氏其骨节专车客曰防风何
守仲尼曰在虞夏商为汪芒氏于周为长狄今为大
人焦侥氏长三尺短之至也长者不过十数之极也
二十五年春二月楚灭胡夏五月壬申鲁定公薨
子哀公将立吴王夫差任伯噽习战射常以报越
为志

二十六年春楚围蔡越王勾践欲先吴未发往伐
之大夫南阳范蠡少伯諌曰君王未盈而溢未盛而
骄不劳而矜其功天时不作而先为人客人事不起
而创为之始逆于天而不和于人王曰吾已断之矣
遂兴师伐吴吴王夫差亦兴师败越于夫椒遂入越
句践以余兵五千人栖于㑹稽之上勾践喟然叹曰
吾终于此乎大夫南郢文种少禽曰汤系夏台文王
囚羑里何遽不为福乎句践执其手而与之谋又召
范蠡曰吾不用子之言以至于此对曰卑辞尊礼玩
好女乐尊之以名如此不已身与之市文种曰吴之

与越唯天所授天若弃吴必许吾成越王命诸稽郢
行成于吴曰勾践申祸无良重得罪于下执事越固
贡献之邑也君王不以鞭棰使之而辱军士㓂令勾
践请盟敢使下臣尽辞唯天王秉利度义焉又使文
种膝行顿首曰君王亡臣勾践使其下臣种不敢彻
声闻于天王私于下执事曰师徒不足以辱君愿以
金玉子女赂君之辱请勾践女女于王大夫女女于
大夫士女女于士寳器毕从吴不许文种来而复往
曰请委管钥从君之师徒唯君左右之夫差告诸大
夫曰孤有大志于齐将许越成伍子胥諌曰吴越仇

雠敌战之国也君必灭之失此利也虽悔无及勾践
闻之欲杀妻子燔寳器触战以死文种止之曰吴太
宰噽贪可诱以利乃饰美女八人纳之于噽曰茍赦
越国之罪又有美于此者将进之噽諌吴王曰古之
伐国服之而已今已服矣又何求焉伍子胥曰越非
实中心好吴又非慑畏吾兵甲之强也大夫种勇而
善谋将还玩吾国于股掌之上以得其志吴王曰大
夫奚隆于越越曽足以为大虞乎乃许之成三月将
盟勾践使诸稽郢辞曰君王舎甲兵之威重于鬼神
以自轻也吴王许之荒成不盟勾践说于国人曰寡

人不知力之不足与大国执雠暴露百姓之骨于中
原寡人之罪也寡人请更勾践置胆于坐坐卧则仰
胆饮食亦尝胆曰女忘㑹稽之耻耶乃苦身焦思折
节下贤食不加肉衣不重采目不视靡曼耳不听钟
鼓葬死者问伤者养生者吊有忧贺有喜送往者迎
来者去民之所恶补民之不足然后卑事夫差勾践
曰蠡为我守于国对曰四封之内百姓之事蠡不如
种四封之外敌国之制立断之事种亦不如蠡王曰
诺令文种守于国与范蠡宦士三百人入官于吴亲
为夫差前马身为臣妻为妾奉四时之祭祀入春秋

之贡职礼甚卑辞甚服秋八月吴侵陈齐卫鲁
鲜虞伐晋取棘蒲楚子西叹于朝蓝尹亹问之子
西曰阖庐能败吾师吾闻其嗣又甚焉对曰阖庐口
不贪嘉味耳不乐逸声目不淫色身不怀安是故得
民以济其志今闻夫差好罢民力以成私好纵过而
翳諌先自败也焉能败人子修徳以待吴吴将毙矣
二十七年春鲁伐邾邾赂以漷沂之田夏卫灵公
薨立太子蒯瞶之子輙是为出公六月乙酉晋赵鞅
纳蒯瞶于戚秋八月晋败郑冬吴迁蔡于州来
是岁燕简公薨子献公立

二十八年春齐卫围戚夏五月鲁司铎火火踰公
宫桓僖災周劉氏晉范氏世為昏姻萇事劉文
公趙鞅以為討六月癸夘周殺萇是歲秦惠公
薨子悼公立晋赵简子曰晋有窦鸣犊舜华鲁有
孔子吾杀此三人天下可图也乃召鸣犊舜华而任
之以政使人聘孔子孔子行及河闻杀鸣犊舜华回
舆而还为操曰周道衰微礼乐陵迟文武既坠吾将
焉师周游天下靡邦可依鳯鸟不识珍寳枭䲭眷然
顾之惨焉心悲巾车命驾将适唐都黄河洋洋攸攸
之鱼临津不济还辕息鄹伤予道穷哀彼无辜翱翔

于卫复我旧庐从吾所好其乐只且遂反于卫复行
如陈有隼集陈侯之庭而死楛矢贯之石砮其长尺
有咫陈愍公使人问于仲尼对曰昔武王克商分陈
以肃慎氏之矢使求之金椟果得之孔子常使宰
予使楚昭王以安车象饰遗孔子宰予曰夫子贵义
尚徳清素好俭仕而有禄不以为积不合则去退无
吝心道行则乐其治不行则乐其身若夫观目之䴡
靡窈窕之淫音夫子适之弗视遇之弗听无以此为
也王曰夫子何欲而可对曰方今天下道徳寝息其
志欲兴而行之诚有欲治之君能行其道则夫子虽

徒步以朝固犹为之何必逺辱君之重贶乎王曰今
乃知孔子之徳大矣鲁公父文伯之母敬姜季康
子之从祖叔母也康子往焉䦱门与之言皆不踰阈
祭悼子康子与焉胙不受彻俎不宴宗不具不绎绎
不尽饫则退仲尼闻之以为别男女之礼敬姜如
季氏康子在其朝与之言弗应及寝门弗应而入康
子入见曰肥也罪乎对曰卿以下合官职于外朝合
家事于内朝寝门之内妇人治其业焉上下同之夫
外朝业君之官职焉内朝凡季氏之政焉皆非吾所
敢言也康子问于敬姜曰肥愿有闻于主对曰吾

闻之先姑曰君子能劳后世有继子夏闻之曰古之
嫁者不及舅姑谓之不幸妇学于舅姑者也敬姜
欲室文伯飨其宗老赋緑衣之三章师亥闻之曰男
女之飨不及宗臣宗室之谋不过宗人今诗以合室
歌以咏之度于法矣文伯退朝朝其母其母方绩
文伯曰以歜之家而主犹绩惧忓季孙之怨也以歜
为不能事主乎其母叹曰鲁其亡乎使僮子备官而
未之闻也居吾语汝夫民劳则思思则善心生逸则
淫淫则忘善而恶心生沃土之民不材淫也瘠土之
民向义劳也自天子至于庶人王后至于庶士以下

之妻男女效绩愆则有辟古之制也尔今曰胡不自
安以是承君之官余惧穆伯之絶嗣也仲尼闻之曰
弟子志之季氏之妇不淫矣文伯饮南宫敬叔酒
以露睹父为客羞鳖小睹父怒遂出文伯之母怒曰
吾闻之先子曰祭养尸飨养上宾鳖于何有而使夫
人怒也遂逐之五日鲁大夫辞而复之公父文伯
卒其母朝哭穆伯而莫哭文伯戒其妾曰好内女死
之好外士死之今吾子夭死吾恶其以好内闻请无
瘠色无洵涕无掐膺无忧容有降服无加服从礼而
静是昭吾子也室人有从死者二人其母怒而不哭

曰于长者薄而妇人厚也仲尼闻之曰季氏之妇可
谓知礼矣爱而无私上下有章女知莫若妇男知莫
若夫欲明其子之令徳知也夫
资治通鉴外纪卷第八终

初编,史部,资治通鉴外纪,卷第九

资治通鉴外纪卷第九
宋京兆万年刘恕编集
周纪七逢困敦凡十五年起上章阉茂尽阏
敬王下
二十九年春蔡昭侯将朝于吴大夫恐其复迁令贼
利杀昭侯诛贼利以解过昭侯子成侯朔立夏楚
围蛮氏蛮氏溃蛮子赤奔晋阴地冬十一月齐伐
晋取邢任栾鄗逆畤阴人盂壶口是岁滕顷公薨
子隠公虞母立越王句践在吴三年夫差遣之句
践之地南至句无北至御儿东至鄞西至姑蔑广运

百里乃致其父母昆弟而誓之曰女子十七不嫁丈
夫二十不娶其父母有罪当室者死三年释其政支
子死三月释其政四方之士来者必庙礼之范蠡曰
时将有反事将有间必知天地之恒制乃有天下之
成利事无间时无反则抚民保教以须之计然南
游于越范蠡卑身师事之计然姓辛名研字文子葵
丘濮上人其先晋国亡公子也研状貌似不及人博
学无所不通明阴阳历数尤善计筭不肯自显于诸
侯其言曰知斗则修备时用则知物二者形则万货
之情可见矣故旱则资舟水则资车物之理也夫粜

二十病农九十病末上不过八十下不减三十则农
末俱利平粜齐物闗市不乏治国之道也积着之理
务完物无息币以物相贸易贵上极则反贱贱下极
则反贵财币欲其行如流水推此类而修之十年国
富厚赂战士士赴矢石如渇得饮遂报强吴观兵中
国
三十年春晋范吉射中行寅自栢人出奔齐寅将亡
召其祝而欲加罪焉曰牺牲不肥泽耶齐戒不敬耶
使吾国亡何也祝简对曰先君中行穆子皮车十乗
惟忧徳义之不足也今主君有革车百乗犹患不足

夫舟车餙则赋敛厚而民怨谤诅矣君茍以为祝有
益于国则诅亦有损矣一人祝之一国诅之一祝不
胜万诅国亡不亦宜乎中行子大惭中行寅过邑
从者曰此啬夫公之故人奚不休舍以待后车寅曰
吾好音此人遗我鸣琴吾好佩此人遗我玉环是振
我过以求容于我者吾恐其以我求容于人也乃去
之果收寅后车二乗献之晋君赵简子曰吾欲得
范中行氏之良臣史黯曰事君者谏过而荐可章善
而替否献能而进贤择材而荐之朝夕诵善败而纳
之聴则进否则退今范中行氏之臣不能匡相其君

使至于难出在于外又不能入亡而弃之何良之为
夫二子之良将勤营其君使立于外死而后止何曰
以来若来非良臣也简子曰善吾言过矣简子叹
曰雀雉鼋鼍鱼鳖莫不能化唯人不能哀夫窦犨曰
君子哀无人不哀无贿哀无徳不哀无宠哀名之不
令不哀年之不登夫范中行氏不恤庻难欲擅晋国
令其子孙将耕于齐宗庙之牺为之勤人之化
也何日之有子路问于孔子曰治国何如对曰尊
贤而贱不肖子路曰范中行氏尊贤而贱不肖其亡
何也曰范中行氏尊贤而不能用贱不肖而不能去

贤者知其不用而怨之不肖者知其必已贱而雠之
怨雠并作虽欲无亡得乎赵简子使尹铎为晋阳
曰必堕其垒培吾若见之是见寅与吉射也尹铎往
而增之简子如晋阳见垒怒曰必杀铎昭余雠也邮
无正曰吾子嗣位有先主文子之典刑景子之教训
重之以师保加之以父兄子皆疏之以及此难夫尹
铎曰思乐而喜思难而惧委土可以为师保吾何为
不憎若罚之是罚善也罚善以赏恶臣何望矣简子
说曰微子吾几不为人矣以免难之赏赏尹铎初尹
铎与邮无正有怨以其赏如无正曰子免吾死敢不

归禄辞曰吾为主图非为子也怨若怨焉简子田
于蝼史黯以犬待于门曰欲试之兹囿简子曰何为
不告对曰君行臣不从不顺主将适蝼而麓不闻臣
敢烦当日简子乃还简子之右少室周闻牛谈有
力与之戏弗胜致右焉简子许之使周为宰曰知贤
而让可以训矣简子问壮驰兹曰东方之士孰愈
壮驰兹拜而贺简子曰何贺也对曰国家将兴君子
自以为不足其亡也若有余今主任晋国之政而问
及小人又求贤人是以贺也
刘恕曰徳义生于不足骄怠出于满假自贤自伐

以行为足也矜夸陵人以功为足也士则曰道业
充矣而善日䘮农则曰耕耘至矣而田畴荒工则
曰伎巧髙矣而绳墨拙商则曰财用盈矣而资产
匮有生之害莫大于足也老子之言曰知足不辱
知止不殆指名与货货可足也名不可止也君子
进徳而未尝足小人志小而安乎止独善之言不
可以训
简子之中牟宰佛肸畔置鼎于庭曰与我者受邑不
从者烹田基曰义死不避斧钺之诛义穷不受轩冕
之服无义而生不仁而富不如有义而烹褰衣将就

鼎佛肸止之简子屠中牟论有功者以田基为始基
曰一人举而万夫俛首知者不为也赏一人以惭万
夫义者不取也负其母南徙于楚楚王髙其义以为
司马赵简子之臣尹绰郄厥简子曰绰不爱我諌
于显厥爱我諌于隠绰曰厥爱君之丑不爱君之过
绰爱君之过不爱君之丑不质君于众恐君之不变
化也孔子曰君子哉尹绰面諌不面誉可谓至忠矣
夏晋赵鞅伐卫齐景公四望而叹曰先君桓公
车八百乗而伯诸侯今我长毂千乗而功不及得无
管仲乎章曰水广则鱼大君明则臣忠昔有桓公

故有管仲今桓公若在车下之人尽为管仲矣景公
大惭景公饮大夫酒公射出质堂上唱善若出一
口公作色太息谓章曰自吾失晏子未尝闻过今
射出质而众乃唱善章曰君好之臣服之君嗜之
臣食之夫尺蠖食黄则身黄食苍则身苍君其犹有
谄人之言乎海人入鱼公以五十乗赐章章曰晏子
辞赏以正君故过失不掩今受鱼是反晏子之义而
顺谄谀以干利也固辞不受子贡问于孔子曰三
君问政夫子应之不同然则政有异乎孔子曰齐景
公奢乎台榭淫于苑囿一旦而赐人百乗之家者三

故告之曰政在节用叶都大而国小民有离心故告
叶公曰附近而来逺鲁公有臣三人内比周以惑其
君外鄣距宾客以蔽其明故告之曰政在谕臣察此
三者可同哉齐景公宠芮姬生子荼荼少母贱无行
诸大夫言愿择诸子长贤者为太子景公老恶言嗣
事爱茶母欲立之惮发之口公病命国夏髙张立荼
为太子逐羣公子于莱秋公薨荼立冬十月羣公子
奔鲁
三十一年春晋伐鲜虞吴伐陈楚救陈夏六月
戊辰齐陈僖子乞及鲍牧逐国夏髙张陈乞武子强

启子也初楚昭王之理石渚公正好义廷有杀人
者渚追之乃其父也纵之而反于廷曰杀人者臣之
父也臣罪当死王曰追而不及庸有罪乎渚曰以父
立政非孝子也废法纵罪非忠臣也王赦其罪上惠
也伏诛而死臣职也不受令而自刎昭王尝出游
留夫人姜氏于渐台之上王闻江水大至使使者迎
夫人夫人曰王召宫人必以符使者忘持符来妾不
敢从妾闻贞女不犯约勇者不畏死守节而已不敢
弃约越义而求生大水至而死号曰贞姜先是楚
有云如众赤鸟夹日以飞三日秋七月楚昭王在城

父将救陈召诸公子大夫曰孤不佞再辱楚师今得
以天寿终孤之幸也命其弟公子申及结为王皆让
不可又命次弟公子闾五让乃许之将战王有疾庚
寅攻大冥薨于城父公子闾曰王病甚而舍其子臣
所以许王广王意也今王卒臣敢忘乎乃与子西子
期谋伏师闭涂迎越女之子章立之而后还是为惠
王八月齐陈乞使人之鲁召景公子阳生夜至于
齐冬十月丁卯立之是为悼公使朱毛迁其君荼于
骀杀诸野幕之下谓之安孺子
三十二年春宋侵郑晋侵卫秋鲁伐邾入之执

邾隠公以归宋围曹冬郑救曹侵宋
三十三年春宋灭曹执曹伯阳以归杀之三月吴
伐鲁夏五月齐伐鲁取讙及阐六月鲁归邾隠
公公无道吴讨之囚诸楼台使诸大夫奉太子革为
政秋鲁及齐平九月齐闾丘明如鲁莅盟子服景
伯戒宰人曰陷而入于恭闵马父笑景伯问之对曰
笑吾子之大也先圣王之传恭犹不敢专称曰自古
在昔先民今吾子之教官僚曰陷而后恭满之甚也
十二月齐归鲁讙及阐杞僖公薨子愍公维立
是岁晋有豕人言

三十四年春郑围宋雍丘宋围郑师二月甲戍取之
夏楚伐陈宋伐郑是岁越王勾践谓范蠡日
上天降祸于越委制于吴吾欲与子谋之对曰得时
不成反受其殃王无蚤图
三十五年春邾隠公奔鲁遂奔齐吴鲁邾郯伐齐
齐鲍牧弑悼公吴王夫差帅舟师将自海入讨齐齐
人败之吴师还夏晋伐齐取犂及辕齐人立悼公子
壬是为简公越王献美女西施郑旦于吴夫差纳
之伍子胥諌曰越王夏被毛裘冬御絺绤聚敢死之
士数万人必为吴隙夫差不聴初阖庐起台于姑

苏山去国三十五里春夏游焉夫差髙而饰之三年
乃成周旋诘屈横亘五里崇饰土木殚耗人力宫妓
千人别立春宵宫为长夜饮造千石酒钟作天池池
中作青龙舟舟中盛陈妓乐日与西施为水嬉宫中
作海灵馆馆娃阁铜沟玉槛宫之楹槛皆珠玉饰之
秋夫差复儆师将伐齐伍子胥曰天命有反越王戚
然服士以伺吾间而王以齐鲁为忧越将有吴土今
王罢民于姑苏都鄙荐饥吴民离矣王不聴越王勾
践拊循其士民欲以报吴大夫逢同曰吴兵加齐晋
怨深于楚越徳少而功多为越计莫若结齐亲楚附

晋以厚吴三国伐之越承其弊可克也勾践问范蠡
曰吴王淫于乐而忘百姓乱民功逆天时信谗喜优
憎辅逺弼上下相偷其可乎对曰人事至矣天应未
也王姑待之冬楚代陈吴延州来季子救陈是岁
薛惠公薨
三十六年春齐国书髙无㔻帅师伐鲁仲尼在卫闻
之谓弟子曰鲁父母之国二三子何为莫出子路子
张子由请出孔子皆弗许子贡请行孔子许之至齐
说田恒曰忧在内者攻强忧在外者攻弱今君破鲁
以广齐战胜以骄主破国以尊臣而君之功不与焉

则交日疏于主求以成大事难矣不如伐吴伐吴不
胜人民外死大臣内空孤主制齐者唯君也田恒曰
善虽然吾兵业已加鲁矣去而之吴大臣疑我奈何
子贡曰君按兵无伐臣请使吴令救鲁而伐齐君因
以兵迎之田恒许之子贡南说吴王曰霸者无强敌
千钧之重加铢两而移今以万乗之齐伐千乗之鲁
与吴争强窃为王危之夫救鲁显名也诛暴齐以服
强晋利莫大焉吴王曰吾尝与越战越王有报我心
待我伐越而聴子子贡曰王方以存亡继絶为名伐
小越而畏强齐非勇也今存越示诸侯以仁救鲁伐

齐威加晋国诸侯相帅而朝吴伯业成矣王必恶越
臣请东见越王令出兵以从吴王大说使子贡之越
越王除道郊迎身御至舍而问曰此蛮夷之国大夫
何以俨然辱而临之子贡曰吾说吴王以救鲁伐齐
其志欲之而畏越曰待我伐越乃可如此破越必矣
句践顿首再拜曰孤不料力与吴战困于㑹稽痛入
骨髓日夜欲与吴王接踵而死子贡曰吴王猛暴羣
臣不堪国家敝于数战百姓怨上今王发士卒佐之
以徼其志卑辞以尊其礼其伐齐必矣彼战不胜王
之福也战胜必以兵临晋臣请北见晋君令共攻之

吴锐兵尽于齐重甲困于晋而王制其敝此灭吴矣
越王许诺子贡报吴王曰臣敬以大王之言告越王
越王大恐曰抵罪于吴頼大王之赐死不敢忘何谋
之敢虑后五日越使大夫种顿首言于吴王曰东海
役臣孤勾践使者臣种敢修下吏问于左右窃闻大
王将兴大义诛强救弱请悉起境内士卒三千人孤
被坚执锐先受矢石因贱臣种奉先人藏器甲二十
领铁屈卢之矛步光之劔以贺军吏吴王说太宰嚭
数受越重寳厚赂日夜言于吴王爱信越殊甚伍子
胥谏曰齐之与吴习俗不同言语不通我得其地不

能处得其民不能使吴之与越接土邻境道易人通
讐敵戰之國也非吳䘮越越必䘮吳王信越浮詞
诈伪而贪齐后将悔之太宰噽曰君王之令不行于
上国者齐晋也王胜齐而以兵临晋是一举而服两
国也子胥曰王战而胜天亡吴矣不胜犹未也王不
聴子贡劝王许越师而辞其君吴王乃谢越王夏发
兵及鲁伐齐子贡因之晋谓定公曰吴与齐将战胜
必以兵临晋定公大恐子贡曰修兵休卒以待之定
公许诺田恒成子僖子乞之子也
刘恕曰司马迁曰子贡一出存鲁乱齐破吴强晋

伯越十年之中五国各有变战国之时齐鲁交兵
者数矣一不被伐安能存哉田氏弱齐一当吴兵
安能乱哉吴不备越而亡胜齐安能破哉四卿擅
权晋以衰弱修兵休卒安能强哉越从吴伐齐灭
吴乃强此安能伯哉十年之中鲁齐晋未尝有变
吴越不为是而存亡迁之言华而少实哉
五月吴克齐博甲戌战于艾陵大败齐师吴王使行
人奚斯释言于齐曰大夫国子兴其众庶犯猎吴国
之师徒天若不知有罪则何以使下国胜夫差归而
让子胥子胥曰王无喜越大饥范蠡曰此越之福吴

之祸也吴国甚富王年少政骄好名而不思后患王
重币卑词请籴以卜之食可得则王何患焉乃请于
吴吴王将与之子胥諌曰越非国贫民困伺王间也
夫狐雉之相戏狐卑体而雉信之故狐得志而雉必
死夫饥代事也犹渊之与阪谁国无有不如勿与而
伐之吴王曰服而攻之非义兵也饥而不食非仁体
也虽得十越吾且不为贷之粟万石越人私喜太宰
噽数与子胥争越议与逢同共谗之王使子胥于齐
子胥临行谓其子曰吾数谏王王不用汝与吾俱亡
无益也乃属其子于齐鲍牧而还报吴太宰嚭谓王

曰子胥为人刚暴猜贼恐为深祸王伐齐有大功耻
其计谋不用乃反怨望起祸不难王不可不备其使
齐也属子于鲍氏夫为人臣内不得意外倚诸侯自
以先王谋臣常怏怏不见用愿王早图之王曰㣲子
言吾亦疑之乃使使赐子胥属镂之剑曰先王刈杀
四方之蓬蒿立名于荆大夫之力也今大夫老不自
安恬逸而处以念恶挠乱百度妖孽吴国子胥对曰
王播弃黎老而近孩童比谋若不得志于齐觉寤王
心吴国犹世王无以取之而天禄亟至是吴命之短
也员不忍见王为越之擒员请先死乃仰天叹曰嗟

乎谗臣嚭为乱王反诛我我令若父伯若未立时诸
公子争立我以死争之于先王若既得立欲分吴国
予我今听谀臣言以杀长者乃告其舍人曰必树吾
墓上以梓令可以为器抉吾目县吴东门以观越之
淢吴也乃自刭死王愠曰孤不使大夫得见也取子
胥尸盛以鸱鴺投之于江吴人怜之立祠江上命曰
胥山越王谓范蠡曰吾与子谋吴子曰未可今申胥
骤諌王怒而杀之其可乎对曰天地未形而先为之
征其事不成杂受其刑王姑待之初孔子去鲁适
卫曹宋郑陈蔡楚诸国反乎卫冉求言于季康子曰

国有圣人而不能用欲以求治犹却步而求及前人
今孔子在卫卫将用之已有才而资邻国难以言知
康子以告哀公公从之冬以重币召之孔子乃归年
六十九矣季康子欲以田赋使冉有访诸仲尼仲
尼不对私于冉有曰先王制土籍田以力而砥其逺
迩赋里以入而量其有无任力以夫而议其老㓜先
王以为足若欲犯法又何访焉弗聴鲁哀公问于
孔子曰寡人举事与羣臣虑之而国愈乱何也对曰
明主在上羣臣直议于下故一人知之一人不知今
羣臣无不一辞同乎季孙者鲁国尽化为一君虽问

境内之人犹不免于乱也鲁终不能用孔子孔子
亦不求仕作丘陵之歌曰登彼丘陵峛崺其阪仁道
有迩求之若逺遂迷不复自婴屯蹇喟然回虑题彼
㤗山郁确其髙梁甫回连枳棘充路陟之无缘将伐
无柯患兹蔓延惟以永叹涕霣潺湲于是周室㣲而
诗书阙礼乐废乃序书传上纪唐虞之际下至秦缪
去诗之重复取可施于礼义者三百五篇皆歌之
求合韶武雅颂之音追迹三代之礼礼乐可得而述
以备王道成六艺晩而喜易序彖系象说卦文言孔
子论诗至正月之六章矍然曰不逢时之君子岂不

殆哉从上依世则废道违上离俗则危身世不与善
已独由之则曰非妖则孽也故贤者不遇时常恐不
终焉子夏读书毕孔子问曰吾子何为于书子夏
曰书之论事昭昭若日月焉所受于夫子者弗敢忘
退而穷居河济之间深山之中壤室蓬户弹琴瑟以
歌先王之风有人亦乐之无人亦乐之上见尧舜之
道下见三王之义可以忘死生矣孔子愀然变容曰
嘻子殆可与言书矣虽然见其表未见其里窥其门
未入其中颜回曰何谓也孔子曰丘常悉心尽志以
入其中则前有髙岸而后有大溪填填正立而已六

誓可以观义五诰可以观仁甫刑可以观诫洪范可
以观度禹贡可以观事皋陶谟可以观治尧典可以
观美鲁人颜回子渊闵损子骞冉耕伯牛冉雍仲弓
宰予子我冉求子有曾参子舆澹台灭明子羽宓不
齐子贱樊须子迟有若子有公伯僚子周公西赤子
华公冶长子长南宫适子容卫人端木赐子贡仲由
子路卜商子夏吴人言偃子游陈人颛孙师子张巫
马施子期陈亢子禽齐人髙柴子髙宋人原宪子思
司马耕子牛蔡人漆雕开子若等异能之士七十二
人其余受业者三千人东郭子惠问于子贡曰夫子

之门何杂也对曰隠括之旁多枉木良医之门多病
者砥砺之旁多顽钝夫子修道以俟天下是以来者
不止也孔子之所严事于周则老子于卫蘧伯玉于
齐晏平仲于楚老莱子于郑子产于鲁孟公绰数称
臧文仲柳下惠铜鞮伯华介山子然孔子皆后之不
并世老子楚苦县人在孕八十一岁剖母左腋而生
生而白首故谓之老子姓李名耳字伯阳又有老耼
之号周守藏室之史也修道徳其学以自隠无名为
务孔子尝适周问礼焉老子见周衰乃去至闗闗令
尹喜曰子将隠矣强为我着耆老子乃着上下篇言

道徳之意五千余言而去莫知其所终老子百六十
余岁或言二百余岁以其修道而养寿也世之学老
子者则绌儒学儒学亦绌老子葢道不同不相为谋
孔子没后百余年而周大史儋见秦献公或曰儋即
老子或曰非也常枞有疾老子问焉曰先生疾甚矣
无遗教以语弟子乎枞张其口曰吾舌存乎老子曰
然吾齿存乎老子曰亡枞曰子知之乎老子曰舌以
其柔齿以其刚枞曰天下之事尽矣无以复语子
老莱子楚人著书十五篇言道家之用孔子闲处
喟然叹曰铜鞮伯华而无死天下其定矣子路曰其

为人何若孔子曰其㓜也敏而好学其壮也勇而不
屈其老也有道而能以下人子路曰有道又谁下哉
孔子曰以众攻寡无不消也以贵下贱无不得也周
公制天下之政而下士岂无道哉欲得士也成回
学于子路三年恭敬不已子路问其故对曰人比于
鸟上畏鹰鹯下畏网罗夫为善者少而谗者多若身
不死安知祸罪不施行年七十常恐行节之亏恭敬
以待天命子路曰君子哉是岁洛絶于周淇絶于
旧卫滕隠公薨
三十七年春鲁用田赋自成公作丘甲哀公用田赋

搜狩治兵大阅之事皆失其正春秋书而讥之以存
王道秋卫出公㑹吴于郧吴王囚之说者冠葢相望
而弗能止鲁哀公撤钟鼓之县缟素而朝谓仲尼曰
诸侯无亲以诸侯为亲大夫无党以大夫为党吾欲
免卫君而不能仲尼请子贡行至吴见太宰嚭嚭说
之欲荐之于王子贡曰子不能行也且卫君之来其
半曰不若朝晋其半曰不若朝吴卫君以吴可归故
束身以受命今子受而囚之又欲流之于海是赏言
朝晋者而罚言朝吴者也诸侯以为蓍龟则皆移心
于晋矣子欲成伯王之业难乎嚭入复之于王王出

令曰十日而遣卫君不具者死卫出公怨吴王曾从
子曰吴王好剑臣相劔者请为吴王相剑拔而示之
因为君刺之出公曰子非义士为利者也吴强而富
卫弱而贫子必徃吾恐子为吴王用之于我也乃逐
之九月宋伐郑取锡遂围嵒冬十二月郑救嵒丙
申围宋师鲁螽越王勾践召范蠡问曰吴稻蟹
不遗种其可乎对曰天应至矣人事未尽也王怒曰
吾与子言人事子应我以天时今天应至矣子应我
以人事何也对曰人事与天地相参乃可成功今祸
新民恐将同其力致其死王其驰骋弋猎无至禽荒

宫中之乐无至酒荒彼上将薄其徳民将尽其力望
而不得食乃可以致天地之殛王姑待之吴王夫
差起师北征阙为深沟通于商鲁之间北属之沂西
属之济将㑹于黄池
三十八年春郑取宋师于嵒吴欲伯中国以尊周
室夏单平公㑹晋定公吴夫差鲁哀公于黄池越
王勾践非其身之所种则不食非其夫人所织则不
衣十年不收于国民有三年之食国之父兄请曰昔
夫差耻吾君请报之勾践辞曰寡人之罪也无庸战
父兄又请曰越四封之内亲吾君犹父母也敢不尽

力乎勾践许之致其众而誓之曰进则思赏退则思
刑者有常赏进不用命退则无耻者有常刑国人皆
劝曰孰是吾君也可无死乎六月丙子越伐吴命范
蠡后庸帅师㳂海泝淮以絶吴路败王子友于姑熊
夷勾践帅中军泝江袭吴入其郛焚姑苏徙其大舟
吴晋争长未成边遽至以越乱告吴王惧天下闻而
秘之合大夫而谋曰越为不道背其齐盟道路修逺
无㑹而归与㑹而先晋孰利王孙洛曰今夕必挑战
以广民心励士以奋其朋势彼将不战而先我吴王
许诺昏乃戒令秣马食士夜中服兵擐甲带甲三万

去晋军一里昧明三军皆哗声动天地晋师大骇令
董褐请事曰大国越録造于弊邑之军垒敢请乱故
吴王亲对之曰孤欲守先君之班爵进则不敢退则
不可㑹日薄矣恐事不集以为诸侯笑孤之事君在
今日不得事君亦在今日董褐还告赵鞅曰吴王之
色类有大忧小则嬖妾嫡子死大则越入吴将毒不
可与战主其许之先然不可徒许也赵鞅许诺乃令
董褐复命曰曩君之言周室既卑诸侯大夫失礼于
天子今君王东海淫名闻于天子君有短桓而自踰
之况蛮荆何有于周室命圭有命固曰吴伯不曰吴

王周无二王君若无卑天子以干其不祥而曰吴公
孤敢不顺从君命吴王许诺乃就幕而㑹吴公先歃
晋侯亚之吴王既㑹越闻愈章恐齐宋之为己害命
王孙洛先与勇获帅徒师以为过宾于宋焚其北郛
夫差使王孙茍告劳于周曰昔楚为不道不共承王
事吾先君阖庐不贯不忍今齐侯壬不鉴于楚夫差
遵汶伐博克有成事敢告于下执事周王答曰周室
逢天之降祸遭民之不祥余心岂忘忧恤今伯父曰
勠力同徳余一人兼受介福吴王欲伐宋太宰嚭曰
可胜而不能居也乃引兵归国国亾太子内空王居

外乆士皆罢敝冬厚币与越平越自度亦未能灭吴
乃与吴平是岁许元公成薨子结立元公悼公孙
也
三十九年春鲁西狩获麟孔子曰吾道不行矣乃因
史记而作春秋约其文辞以绳当世鲁哀公问孔
子曰东益宅不祥信有之乎孔子曰损人益己身之
不祥也弃老取㓜家之不祥也释贤用不肖国之不
祥也老者不教㓜者不学俗之不祥也圣人伏匿天
下之不祥也故不祥有五而东益不与焉孔子闲
居喟然而叹子思再拜请曰意子孙不修将忝祖乎

羡尧舜之道恨不及乎夫子曰孺子安知吾志对曰
伋于进瞻亟闻夫子之教其父析薪其子弗克负荷
是谓不肖伋所以恐而不解也夫子欣然笑曰吾无
忧矣世不废业其克昌乎孔子娶于宋并官氏生子
鲤字伯鱼先孔子卒伋字子思伯鱼子也小邾射
以句绎奔鲁齐田恒与隰斯登灵台观望三面皆
畅独南面以隰子之家树蔽之田恒不言而欲去之
隰子知其意归使人伐树俄复止之其相室曰何变
之速乎隰子曰古者以愚全身今田子将有大事而
我知其㣲祸莫大焉夏四月田恒执简公于舒州

五月庚申朔日有食之莒郊公狂薨六月甲午
齐田恒弑简公立简公弟骜是为平公田恒与国人
盟曰不盟者死及家石佗人曰不盟是杀吾亲也从
人而盟是背吾君也呜呼生于乱世不得正行刼于
暴人不得全义乃进盟以免父母退伏劔而死田恒
使勇士六人刼子渊栖子渊栖曰子以我为知乎臣
弑君而从之非知也以我为仁乎见利而背君非仁
也以我为勇乎刼我以兵惧而与子非勇也使我无
此三者何补于子有此三者终不从子乃舍之恒相
平公惧诸侯以弑君诛已乃尽归鲁卫侵地西约晋

四卿南通吴越修功行赏以亲百姓恒言于平公曰
徳施人之所欲君其行之刑罚人之所恶臣请行之
数年齐国之政皆归恒恒尽诛大臣不附已及公族
之强者割安平以东至琅邪自为封邑地大于齐选
女子七尺以上百余人为后宫宾客舍人出入者不
禁生七十余男秋晋伐卫冬有孛星鲁饥
是岁晋城顿丘
四十年夏五月郑伐宋秋八月鲁大雩晋伐卫
冬晋伐郑卫蒯瞶自戚入于卫孔悝立之是为
庄公出公奔鲁

四十一年夏四月孔子卒年七十四
刘恕曰包牺以来圣王兴利知者创物生民日用
资而仰之然其祠冡苖裔自天子至于庶人莫不
宗奉厯千余年未有如孔子之盛者岂非君臣父
子仁义礼乐之教虽蛮貊之不可斯须舍乎刘
向曰周室衰礼义废孔子以三代之道教导于后
世继嗣至今不絶者有隠行也
鲁季康子问子贡曰昔子产死郑人舍珠佩琴瑟不
御牧童不歌巷哭三日孔子死鲁人不能如是何也
对曰子产之于夫子如浸水之与天雨浸水所及则

生不及则死故人爱之天雨降物无不生物岂有谢
于天乎初楚子西闻平王太子建之子胜在吴使
人召之曰吾闻胜直而刚欲寘之境叶公子髙曰胜
华而不实狷而不絜若果用之害可待也不从使为
白公子髙以疾闲居于蔡胜请伐郑子西未从佗日
又请许之晋伐郑楚救之胜怒曰雠不逺矣屈建谓
石乞曰白公将为乱石乞曰胜卑身下士不敢骄贤
其家无筦钥之信闗楗之固大斗斛以出轻斤两以
内建曰此乃所以反也白公罢朝而立倒杖而策锐
贯颐血流至地而弗知郑人闻之曰颐之忘何不忘

哉白公欲得易甲陈士勒兵示之曰与我无患不富
贵易甲笑曰不义得天下吾不取也威吾以兵吾不
从也子行子之威吾亦明吾义拱而待兵颜色不变
秋七月胜作乱杀子西子期刼惠王㧞剑而属之屈
庐曰子与我乎庐曰知命之士见利不动临死不恐
为人臣者时生则生时死则死其可刼乎白公乃内
其剑白公欲立王子闾为王不从胜曰楚国之重天
下无有天以与子子何不受闾曰辞天下者非轻其
利以明其徳也不为诸侯者非恶其位以絜其行也
见国而忘主不仁也刼白刄而失义不勇也白公强

之不可遂杀之白公得楚国不能以府库分人石乞
曰不义得之又不能施患必至矣不若焚之无令人
害我白公弗聴初申鸣以养父孝闻于楚国惠王欲
以为相鸣不受其父问之对曰不可舍父之孝子为
王之忠臣父曰汝有禄于国立义于庭汝乐吾无忧
矣吾欲汝之相也鸣曰诺入朝王受之相居三年遇
白公之乱鸣将徃死之其父曰弃父可乎鸣曰仕者
身归于君禄归于亲去子事君得无死其难乎叶公
闻乱曰吾怨子西弃吾言而徳其治楚国乃帅方城
之外以入发太府之货以子众出髙库之兵以赋民

因而攻之申鸣以兵围白公公谓石乞曰鸣天下之
勇士也乞曰鸣天下之孝子也往刼其父以兵鸣闻
之必来白公曰善取其父持之以兵告鸣曰子不与
吾父将死矣鸣流涕应之曰食其食者死其事吾已
不为父之孝子乃君之忠臣也援桴鼓之遂与叶公
杀白公而定王室塟二子之族惠王复位申鸣之父
亦死王赏鸣金百斤鸣曰食禄避难非忠臣也定国
杀父非孝子也名不可两立行不可两全遂自杀
楚惠王尝以梁与鲁阳文子文子辞曰梁险而在境
惧子孙之有贰者王曰仁人不忘子孙施及楚国敢

不从子与之鲁阳越大夫种谓勾践曰吴王罢师
不戒以忘我我不可怠今吴民既罢大荒荐饥天占
既兆人事又见王夺之利无使夫悛越王乃大戒师
将伐吴楚申包胥使于越勾践问曰吾欲与吴徼天
之衷车马兵甲卒伍既具请问战奚以而可包胥曰
战不智则不知民之极无以铨度天下之众寡不仁
则不能与三军共饥劳之殃不勇则不能断疑以发
大计勾践召五大夫而问之命有司大令于国王命
夫人曰内政无出外政无入命大夫曰食土不均土
地不修内有辱于国是子也军士不死外有辱是我

也夫人去笄夫人与大夫皆侧席而坐不扫王问范
蠡曰岁晚矣子将奈何对曰从时者犹救火追亡人
也蹶而趋之唯恐弗及王曰诺
四十二年春三月越伐吴勾践之坛列鼓而行之至
军三日徙舍至于御儿三斩有罪以狥命有司大狥
于军曰有父母耆老而无昆弟者兄弟四五人皆在
此者有瞀之疾者皆以告王亲命之归后若有事
吾与子图之又狥曰筯力不足以胜甲兵志行不足
以聴命者归莫告明日迁军斩有罪者人有致死之
心有司大狥于军曰归而不归处而不处进而不进

退而不退左不在左右不在右身斩妻子鬻至于五
湖吴人挑战王欲许之范蠡曰彼来从我固守勿与
若将与之必因天地之灾尽其阳节盈吾阴节而夺
之利今其来也刚强而力疾王姑待之吴军于江北
越军于江南中分为左右军私卒君子六千人为中
军明日将舟战于江及昏令左右军衔枚泝江五里
夜中命涉江鸣鼓水中以须吴亦中分其师越王中
军潜涉不鼓不噪袭攻之吴师大北越之左军右军
涉而从之又大败之于没夏六月晋围卫齐陈救
卫楚师取陈麦陈败遂围之秋七月己卯楚灭陈

杀愍公冬十月晋伐卫入其郛卫人出庄公而与
晋平晋立襄公之孙般师而还十一月庄公自鄄入
般师出辛巳石圃攻公公入于戎州已氏已氏杀庄
公卫人复立般师十二月齐伐卫卫人立灵公子起
而请平齐执般师以归
四十三年春巴伐楚围鄾三月楚败巴师夏卫石
圃逐其君起起奔齐出公自齐复归初晋有孕妇
七岁不生西山女子化为丈夫是岁王崩子元
王仁立秦悼公薨子厉共公立

初编,史部,资治通鉴外纪,卷第十

资治通鉴外纪卷第十
宋京兆万年刘恕编集
周纪八赤奋若凡七十三年起旃䝉赤奋若尽强圉
元王
元年春越侵楚夏楚追越师至㝠不及乃还秋楚
伐东夷
二年冬十一月越围吴是岁晋知伯伐郑取九邑
晋定公薨子出公错立晋赵简子尝与栾激游
曰吾好声色而激致之吾好宫室台榭而激为之吾
好良马善御而激求之吾好士六年矣而激未尝进

一人是进吾过而黜吾善也将沈激于河或谓简
子曰君何不更乎简子曰诺左右曰君未有过何更
简子曰吾将求之以来諌者却之必止我过矣简
子聞楊實之賢問於成曰不知也簡子曰子與
之友何不知也曰實年十五亷而不匿年二十善
义且仁三十勇毅果决四十绥懐乡里逺人亲附不
见于今十年为人数变是以不知也杨因见简子
曰臣居乡三逐事君五去闻君好士故来见简子絶
食而迎之左右諌曰居乡三逐不容于众也事君五
去不忠于君也简子曰美女丑妇之仇也盛德之士

乱世所疏也正直之行邪枉所憎也授以为相而国
大治赵简子病召太子母恤而告之曰我死已塟
服衰上夏屋山以望太子敬诺简子卒母恤代立是
为襄子未塟简子而中牟畔入齐塟五日襄子兴师
攻之围未合而城自壊者十堵襄子击金而退军军
吏曰天助也曷为去之襄子曰吾闻之于叔向曰君
子不乗人于利不迫人于险使之城成而后攻中牟
闻其义请降襄子服衰与羣臣上夏屋山望代俗甚
乐甚美襄子曰先君必以此教也乃先善之代君好
色以其姊妻之其所善代者万故久之代君以善马

奉襄子襄子谒代君请觞之舞者数百人置兵羽中
先具大金斗代君酒酣反斗而击之一成脑涂地舞
者操兵以斗尽杀其从者以代君之车迎其妻道闻
之泣呼天曰以弟亡夫非仁也以夫恐弟非义也磨
笄自刺而死代人怜之名其所死地为磨笄山遂兴
兵平代代卽北戎也襄子兄伯鲁早死封其子周于
代为代成君
刘恕曰左氏传鲁哀公十七年晋复伐卫简子曰
止谓赵鞅也二十年十一月越围吴赵孟降于䘮
食曰先王与吴王有质告于吴王曰寡君之老无

恤谓襄子也杜预曰赵孟襄子无恤时有父简子
之丧是岁周元王二年晋定公三十七年也史记
六国表周定王十一年晋出公十七年赵简子之
六十年简子卒赵世家亦云出公十七年简子卒
在鲁哀公二十年之后十七年也而赵世家襄子
元年越围吴襄子降丧食乃是左传哀二十年事
若简子以晋出公十七年卒则襄子元年在吴亡
后十六年也史记前后差互故以左氏传为据
四年夏四月邾隠公自齐奔越曰吴为无道执父立
子越王归之太子桓公革奔越越王勾践郊败吴

吴三战三北冬入吴吴师自溃夫差帅其贤良与重
禄上姑苏越围王台吴使王孙洛肉袒膝行请成于
越曰孤臣夫差异日尝得罪于㑹稽夫差不敢逆命
今君王举玉趾而诛孤臣孤臣意者欲如㑹稽之事
敢布腹心越王欲许之范蠡曰天节不逺五年复反
王曰诺不许使者徃而复来辞愈卑礼愈尊请以金
玉子女赂君之辱男女服为臣御王又欲许之范蠡
曰十年谋之一朝而弃之可乎王曰吾难对其使者
子其对之范蠡乃左提鼓右援枹以应使者曰昔上
天降祸于越委制于吴而吴不受今反此义以报此

祸吾王敢无聴天之命而聴君王之令乎王孙洛曰
吴稻蟹不遗种子助天为虐不忌不祥乎范蠡曰昔
吾先君周室之不成子也濵于东海之陂鼋鱼鳖
之与处鼃黾之与同渚吾虽腼然人面犹禽兽也又
安知是諓諓者乎王孙洛请反辞于王范蠡曰君王
委制于执事之人子徃矣无使执事之人得罪于子
使者反范蠡击鼓兴师至姑苏宫十一月丁勾践
使人告夫差曰天以吴赐越孤不敢不受王其无死
寡人达王于甬句东夫妇三百唯王所安吾与王为
二君以没王年夫差对曰天降祸吴国不在前后当

孤之身土地人民越既有之矣孤何面目以视天下
吾老矣不能事君王夫差将死曰使死者有知吾无
以见子胥为幎冐面而死自是越春祭三江秋祭五
湖为之立祠越王索卒于楚而攻晋左史倚相谓
楚惠王曰越已破吴豪士死鋭卒尽大甲伤索兵攻
晋示我病也不如起师与之分吴惠王曰善起师从
之越王怒将击楚文种曰我惫矣与战必不克不如
赂之乃割露山之西五百里以与楚勾践反至五
湖范蠡辞王曰臣不复至越国矣君忧臣劳君辱臣
死昔君王辱于㑹稽臣不死者为此事也今事已济

请从㑹稽之罚王曰子聴吾言与子分国不聴身死
妻子为戮范蠡曰君行制臣行意乃叹曰计然之䇿
十用其五而得意既以施国吾欲用之家装其轻宝
珠玉与私徒属乗舟浮于五湖莫知其所终极越王
命工以良金冩范蠡之状而朝礼之浃日令大夫朝
之环㑹稽三百里为范蠡地曰后世子孙有敢侵蠡
地者使无终没于越国
刘恕曰史记吴世家越王灭吴诛太宰嚭以为不
忠而归左氏传哀二十四年闰月哀公如越季孙
惧使因太宰嚭而纳赂焉在吴亡后二年也如左

氏之说则嚭入越亦用事安得吴亡即诛哉
是岁陨石于晋
五年夏六月晋伐齐壬辰败齐于犂丘是岁蔡成
侯薨子声侯产立越王勾践以兵北渡淮与齐晋
㑹于徐州致贡于周元王使人赐勾践胙命为伯兼
有九夷归吴所侵宋地于宋与鲁泗东方百里当是
时越兵横行于江淮东诸侯毕贺号称伯王句践令
羣臣曰闻吾过而不告者其罪刑句践一决狱不辜
援龙渊而切其股血流至足以自罚而战武士必其
死范蠡浮海出齐变姓名自谓鸱夷子皮苦身勠

力耕于海畔父子治产致数千万齐人闻其贤以为
相范蠡喟然叹曰居家致千金居官致卿相此布衣
之极也乆受尊名不祥乃归相印尽散其财而懐其
重宝间行以去止于陶以为陶天下之中诸侯四通
货物所交易可以致富自谓陶朱公复约要父子耕
畜废居时转物逐什一之利居无何赀累巨万初
范蠡自齐遗越文种书曰越王为人长颈鸟喙可与
共患难与共乐子何不去种见书称病不朝人或䜛
种且作乱勾践赐种劔曰子教寡人伐吴七术寡人
用其三而败吴其四在子子为我从先王试之种遂

自杀范蠡善治产能择人而任时十九年间三徙所
止必成名再散贫友昆弟鲁之穷士猗顿耕桑而常
饥寒闻朱公富徃问术焉朱公告之曰畜五牸乃适
西河大畜牛羊子猗氏南十年之间其息不可计赀
拟王公以兴富于猗氏故曰猗顿或曰顿用盬盐起
邯郸郭纵以铸冶成业皆与王者埒富范蠡衰老聴
子孙修业而息之遂至巨万故天下言富者称陶朱
公
六年夏四月晋鲁伐齐取廪丘邾隠公无道越人
执之以归而立其子何何亦无道是岁杞愍公弟

阏路弑公自立是为哀公
七年夏五月卫褚师北等作乱攻出公公奔蒲遂奔
宋是岁彗星见晋浍丹水絶三日不流
八年夏五月越宋鲁纳卫出公公不敢入国人立庄
公庶弟黚是为悼公宋景公使工为弓九年而成
曰臣之精力尽矣归三日而死公弯弧登台东射矢
踰山集彭城之东其余力逸劲饮羽于石梁冬十月
辛巳景公薨无子大尹立元公孙周之子启司城乐
茷攻大尹大尹奉启奔楚国人立启兄得是为昭公
卫出公自城鉏使问子贡曰吾其入乎对曰臣不识

也私于使者曰若得其人四方以为主而国于何有
出公后卒于越子贡好废举与时转货赀废着鬻
财于曹鲁之间七十子之徒赐最为饶益喜人之
美不能匿人之过尝相鲁卫家累千金原宪不厌糟
糠匿于穷巷子贡结驷连骑排藜藿过之原宪摄敝
衣冠见子贡子贡耻之曰夫子病乎宪曰吾闻无财
谓之贫学道而不能行谓之病若宪贫也非病也夫
希世而行比周而交学以为人教以为己仁义之慝
舆马之饰衣裘之丽宪不忍为也子贡面有愧色不
辞而去原宪曵杖拖履行歌商颂而反声满天地如

出金石子贡终身耻其言之过也
刘恕曰颜回原宪之才之徳不屈于衰乱之世歌
颂夫子之文章优游六艺之富箪食瓢饮在陋巷
而不改其乐摄敝衣冠曵杖拖履而歌商颂乐道
忘势可以谓之贤矣若夫闾巷贱才卑志下冻
馁艰苦行歌坐啸愚于雀鼠曾何足道哉
子贡束帛之币聘享诸侯所至国君无不分庭与之
抗礼终于齐曽参有疾谓曽元曽华曰飞鸟以山
为卑而増巢其巅鱼鳖以渊为浅而蹷穴其中然所
以得者饵也君子茍能无以利害义则辱安从至乎

为官怠于成病加于少愈祸生于懈惰孝衰于妻子
察此四者终如始也是岁齐郑伐卫王崩子贞
定王介立
贞定王
元年夏四月晋伐郑齐救郑鲁哀公欲以越伐鲁
去三桓秋八月公逊于邾遂如越国人逆之复归薨
于有陉氏子悼公宁立是时鲁如小侯卑于三桓之
家
二年彗星见
三年晋空桐震七日台舍皆壊人多死

四年燕献公薨孝公立
五年晋荀瑶围郑入南里瑶谓赵无恤入之对曰主
在此曰恶而无勇何以为子对曰以能忍耻庻无害
赵宗乎襄子繇是惎知伯知伯尝与襄子饮而批
其首大夫请杀之襄子曰先君之立我也曰能为社
稷忍羞岂曰能刺人哉越王勾践薨子王鼫与立
后越迁琅邪与淮夷共征战夷遂陵暴诸夏侵灭小

六年郑声公薨子哀公易立晋河絶于扈
七年晋有虹围日

八年秦壍河旁伐大荔取其王城是时义渠大荔最
强筑城数十皆自称王杞哀公薨愍公子出公敕
立
十年晋有虹青色五聚于日
十一年晋知伯与赵韩魏共分故范中行地以为邑
晋出公怒告齐鲁欲伐四卿四卿反攻公公奔齐道
死知伯欲尽并晋未敢乃立昭公曽孙骄是为哀公
初哀公大父雍号戴子雍生忌忌善知伯故知伯立
哀公是时知伯最强决晋国政哀公不得有所制
知伯尝欲袭卫佯使其太子颜亡奔卫南文子曰太

子甚爱而有宠非有大罪而亡必有故使人迎之于
境曰车过五乘勿纳也知伯遗卫君野马四白璧一
卫君大说羣臣皆贺南文子有忧色卫君曰大国大
欢子何忧也文子曰无功之赏无力之货小国之礼
而大国致之不可不察也卫君以其言告边境知伯
果起兵袭卫至境而反曰卫有贤人先知吾谋也
知伯欲攻夙繇而无道铸大钟方车二以遗之夙
繇之君斩岸堙溪以迎钟赤章蔓枝諌曰知伯贪而
无信欲攻我而无道今师必随之君曰大国为欢而
子逆之不祥赤章蔓枝曰为人臣不忠贞罪也忠贞

不用逺身可也㫁毂而行至齐七月而夙繇亡
十二年蔡声侯薨子元侯立晋河水赤三日
十三年齐平公薨子宣公积立晋知伯荀瑶为室
美士茁夕焉知伯曰室美夫对曰髙山峻原不生草
木松栢之地其土不肥土木胜人臣惧其不安也
知伯约魏桓子韩康子将伐赵赵襄子告张孟谈曰
知伯三使韩魏而寡人不与措兵于寡人必矣吾安
居而可孟谈曰董安于简主之才臣治晋阳而尹铎
循之余教犹存君其定居晋阳襄子曰诺至而行城
郭及五官之藏城郭不治仓无积粟府无储钱库无

甲兵邑无守具襄子惧曰何以应敌孟谈曰圣人藏
于民不藏于府库修其教不治城郭君其出令令民
遗三年之食余粟入之仓遗三年之用余钱入之府
有竒人使缮治城郭夕出令而明日仓不容粟府无
所积钱库不受甲兵居五日城郭已治守备已具㐮
子谓张孟谈曰无矢奈何对曰臣闻董子之治晋阳
公宫之垣皆以荻蒿楛楚墙之有楛其髙丈余㐮子
发而用之其坚则箘簬之劲不能过也襄子曰矢足
矣无金奈何对曰董子治公宫令舍之堂皆以錬铜
为柱质发而用之有余金矣号令已定守备已具知

伯帅韩魏之兵果至乘晋阳城战三月弗能拔因舒
军围之决晋水灌之张孟谈曰先主为重器也为国
家之难也盍无爱宝于诸侯乎㐮子曰吾无使孟谈
曰地也可㐮子曰吾不幸有疾不徳而贿地也求饮
吾欲是养吾疾而干吾禄也吾不与皆毙韩康子简
子之孙庄子之子魏桓子㐮子之孙也
十四年郑人弑哀公立声公弟丑是为共公
十六年知伯韩魏围晋阳三年城中巢居而处悬釜
而炊财食将尽士卒病羸赵襄子鑚筮占兆以视
利害何国可降谓张孟谈曰吾不能守矣孟谈曰亡

不能有危不能安则无为贵知士也君释此计臣请
见韩魏之君孟谈阴见二君而约之孟谈入晋阳㐮
子迎而再拜之且恐且喜知果谓知伯曰二主色动
而意变行矜而志髙必背君不如杀之知伯曰晋阳
旦莫当拔而飨其利岂有佗心子勿复言知果曰不
然则遂亲之魏之谋臣曰赵葭韩之谋臣曰段䂓皆
能移其君之计君约破赵封二子万家之县各一则
二主之心可不变矣知伯曰破赵而三分其地又封
二子则吾所得者少不可赵与韩魏协谋灭知伯分
其地段规谓韩康子曰分地必取成皋康子曰石溜

之地寡人无所用之段䂓曰一里之厚而动千里之
权者地利也千人之众而破三军者不意也君用臣
言韩必取郑康子从之其后灭郑果繇成皋自是地
大于诸侯知伯之士曰长儿子鱼絶去二年将东之
越道闻知伯见杀谓其御曰还车反吾将死之御曰
絶属无别乎曰仁者无余爱忠臣无余禄吾闻知伯
之死而动吾心余禄之加于我尚存遂反而死赵
㐮子赏有功之臣五人髙赫无功而受上赏五人皆
怒羣臣请曰晋阳之存张孟谈功也㐮子曰吾在忧
约之中惟赫不失臣主之礼佗人虽有功皆有骄侮

之心张孟谈谓㐮子曰主势能制臣无令臣能制主
故贵为列侯者不在相位将军以上不为近大夫今
臣名显而身尊权重而众服臣愿损功名去权势以
离众㐮子怅然曰辅主者名显功大者身尊任国者
权重忠信在已而众服焉子何为然对曰君之所言
成功之美也臣之所谓持国之道也天下之美同臣
王之权均而能美者未之有也君若弗图则臣力不
足乃纳地释事而耕于负亲之丘㐮子使新稚穆
子伐狄胜左人中人遽人来告㐮子方食搏饭有忧
色左右曰一朝而两城下主之色不怡何也㐮子曰

江河之大不过三日飘风雨不终朝日中不须臾
徳不纯而福禄并至谓之幸夫幸非福非徳不当雍
雍不为幸吾是以惧君子曰赵氏其昌乎忧所以为
昌也喜所以为亡也胜非难也持之其难也㐮子
饮酒五日五夜优莫曰君勉之纣饮七日七夜君不
及二日耳㐮子惧曰吾亡乎优莫曰桀纣之亡也遇
汤武今天下尽桀而君纣也焉能相亡然亦殆矣
初田恒成子卒子㐮子盘代为齐相相宣公至是与
三晋通使以其兄弟宗人尽为齐都邑大夫
十七年晋知开奔秦

十八年卫悼公薨子敬公弗立卫君尝问子思曰道
大而难明非吾所能也欲学术何如子思曰体道者
逸而不穷任术者劳而无功古之笃道君子生不足
以喜之利何足以动之死不足以禁之害何足以怨
之故明于死生之分通于利害之变虽以天下易其
胫毛无所槩于志矣是以与圣人居使穷士忘其贫
贱使王公简其富贵君无然也卫君曰善蔡元侯
薨子侯齐立秦城南郑
十九年燕孝公薨成公立
二十年杞出公薨子简公春立

二十一年晋知寡奔秦
二十二年楚灭蔡蔡侯齐亡
二十四年楚灭杞杞小微其事不足称述自越灭
吴不能正江淮北楚东侵广地至泗上遂灭莒自是
上距莒共公四世矣
二十五年秦伐义渠虏其王是时韩魏共灭伊洛阴
戎其遗脱者皆走西踰汧陇自此中国无戎冦唯余
义渠种焉
二十六年日有食之昼晦星见秦厉共公薨子躁
公立

二十八年王崩长子哀王去疾立三月弟叔袭杀哀
王而自立是为思王在位五月少弟嵬攻杀思王而
自立是为考王秦南郑反
考王
元年晋哀公薨子幽公栁立独有綘曲沃余皆入韩
魏赵幽公畏三家反朝之
二年河水赤于晋龙门三日
六年日有食之夏六月秦雨雪是岁晋大风壊
垣
七年燕成公薨愍公立

九年卫敬公薨子昭公纠立三晋强卫如小侯属之
楚惠王薨子简王仲立
十年鲁悼公薨子元公嘉立晋丹沁水出相反击
十一年义渠伐秦至渭南
十二年秦躁公薨弟懐公立
十三年晋无云而雷冬晋桃杏实
十四年晋鲁㑹于楚丘
十五年王崩子威烈王午立卫公子亹弑昭公自
立是为懐公
威烈王

元年秦庶长与大臣围懐公公自杀太子昭子蚤
死大臣立昭子之子是为灵公晋赵㐮子卒兄伯
鲁孙浣立是为献侯治中牟献侯少襄子弟桓子逐
献侯而自立晋韩康子卒子武子立魏桓子卒
孙文侯斯立
二年晋赵桓子卒国人复立献侯郑共公薨子幽
公已立
三年冬十一月晋有火下于北方其声如鼓是岁
晋韩武子伐郑杀幽公郑人立幽公弟骀是为繻公
或云骀幽公子也

四年夏四月晋大雨雪是岁晋幽公夫人秦嬴贼
公于髙寝或云幽公淫夜窃出为盗所杀魏文侯以
兵诛晋乱立幽公子止是为烈公秦作吴阳上畤
祭黄帝下畤祭炎帝
五年晋韩武子都平阳赵献侯城氏
七年魏城少梁楚伐晋南鄙
八年秦攻魏战于少梁越灭郯
九年秦城壍河濒齐伐赵东鄙围平邑
十一年卫敬公孙公子适之子颓弑懐公而自立是
为慎公秦城藉姑秦灵公薨季父昭子之弟悼子

立是为简公
十二年初考王封其弟揭于河南以续周公之官职
是为西周桓公是岁辛子威公立
十三年秦与晋战败于郑下齐伐晋毁黄城围阳
狐初齐田襄子盘卒子庄子白代为相卒子太公和
代为相皆相宣公晋河崩壅龙门至于㡳柱
十四年自十三年十月至春正月大雨雪是岁魏
文侯使其子击围繁龎齐田昐及赵战于平邑获
赵将韩举取平邑是时李悝为文侯作尽地力之
教以为地方百里治田勤谨则畮益三斗不勤损亦

如之为粟百八十万石善平籴者必观岁有上中下
孰小饥则发小孰之所敛中饥则发中孰之所敛大
饥则发大孰之所敛而粜之虽遇饥馑水旱籴不贵
而民不散取有余以补不足也战国贵诈力而贱仁
谊先富有而后礼让悝行之魏国国以富强李悝
为上地守下令曰人有狐疑之讼令射的中者胜不
中者负令下而人皆习射及与秦人战大败之齐
伐鲁葛及安陵
十五年齐取鲁一城赵取平邑城之
十六年日有食之鲁元公薨子穆公显立王命

韩赵伐齐入长城
十七年秦简公初令吏带剑壍洛城重泉魏伐秦
筑临晋晋韩武子卒子景侯䖍立赵献侯卒子
烈侯籍立
十八年秦初租禾魏攻秦至郑筑汾阴合阳鲁
穆公访于子思曰寡人嗣先君之业三年矣欲掩先
君之恶以其善使谈者有术焉愿先生教之子思
曰私情之细不如公义之大故舜禹于其父弗敢私
有之公问可以利民者曰毁不居之室以赐穷民夺
嬖宠之禄以振困匮无令人有悲怨而后世有闻见

也曽申谓子思曰屈已以伸道乎抗志以贫贱乎
子思曰道伸吾所愿也今天下王侯其孰能哉与其
屈已以富贵而制于人不若抗志以贫贱而不愧于
道鲁人公仪僣砥节励行乐道好古恬于荣利不
事诸侯子思与之友鲁君因子思欲以为相曰公仪
子必辅寡人参分鲁国而与之一子思曰此公仪子
所以不至也君若饥渴待贤纳用其谋虽疏食水饮
伋亦愿在下风今徒以髙官厚禄钓饵无信用之意
公仪子之智若鱼鸟可也不然则彼将终身不蹑乎
君之庭且臣不佞又不任为君操竿下钓以伤守节

之士也鲁公仪休者为相奉法循理无所变更百
官自正使食禄者不得与下民争利受大者不得取
小食茹而美㧞其园葵而弃之见其家织布好而疾
出其家妇燔其机云欲令农士工女安所售其货乎
穆公之时公仪子为政子栁子思为臣鲁之削也滋
甚子上杂所习请于子思子思曰先人有训焉学
必繇圣所以致其材也砺必繇砥所以致其刃也故
夫子之教必始于诗书而终于礼乐杂说不与焉又
何请子上名白子思子也年四十七
刘恕曰家语篇后叙孔子子孙及史记孔子世家

皆云伋字子思年六十二孔丛子有子思与孔子
相问荅则孔子时子思已长矣孔子以周敬王四
十一年壬戍卒至鲁穆公三年甲戍当威烈王之
十九年距孔子卒七十三年子思葢九十余矣汉
蓺文志云子思鲁穆公师礼记檀弓云鲁穆公问
子思旧君友服孟轲子思弟子亦言与鲁穆公同
时必不妄则家语世家不当云子思六十二岁而
孔丛子云子思居卫鲁穆公卒去此又三十一年
子思葢百二十余岁矣寿考若是当时莫之称道
固可疑也

辛栎见鲁穆公曰昔太公封于营丘滨海阻山险固
之地故地日广子孙弥隆周公封于鲁无山林溪谷
之险诸侯四面以达故地日削子孙弥杀吾先君周
公不若太公之知也穆公惭不能对以语南宫子南
宫子曰成王之居成周曰余一人有善易得而见也
有不善易得而诛也周公卜居曲阜曰贤则茂昌不
贤则速亡夫贤者岂欲子孙阻山林之险长为无道
哉小人哉栎也魏文侯尝借道于赵攻中山赵不
许赵利曰魏攻中山而不能取则魏罢而赵重魏㧞
中山必不能越赵而守是用兵者魏而得地者赵也

君不如许之彼知君利之必将辍行君不如借之道
而示不得已也文侯轼叚干木之闾曰干木光乎
德寡人光乎势干木富乎义寡人富乎财势不如德
财不如义干木未尝肯以已易寡人吾安敢髙之致
禄百万时徃问之国人喜而诵之曰吾君好正叚干
木之敬吾君好忠段干木之隆秦尝欲攻魏司马庾
谏秦君曰段干木贤者而魏礼之不可加兵秦君然
之干木子夏弟子也文侯见段干木立倦而不敢
息及见翟璜踞堂而与之言璜不能文侯曰段干木
官之则不肯禄之则不受汝禄则千钟官则上卿既

受吾赏又责吾礼母乃难乎师经鼓琴文侯起舞
曰使我言而无违者师经援琴而撞文侯不中文侯
问左右曰撞君者何罪曰当烹提师经下堂一等师
经曰臣一言而死昔尧舜唯恐言而人不违桀纣唯
恐言而人违之臣撞桀纣非撞吾君也文侯曰释之
是寡人之过也
刘恕曰言而人违之善则改焉不善择焉止吾过
而成吾美也言而人不违非畏其势则人所侮玩
也畏势则长其恶侮玩则以儿童犬彘待之面誉
背毁蠢然嗤笑以白为黑以败为成诗云维此良

人弗求弗迪维彼忍心是顾是复好同恶异近佞
逺直则莫能别善恶祸患继之而不悟其愚可胜
道哉
魏西门豹为邺令文侯曰必就子之功而成子之名
豹曰敢问有术乎文侯曰有之乡邑老者敬之贤良
师事之求其好掩人之美人之丑者而参验之夫
幽莠之㓜也似禾骊牛之黄也似虎白骨疑象武夫
类玉此皆似之而非也文侯问李克吴所以亡对
曰数战数胜文侯曰国之福也曷为而亡克曰数战
则民罢数胜则主骄以骄主治罢民所以亡也骄则

恣恣则极物罢则怨怨则虑上下俱极吴之亡犹晩
也李克谓文侯曰贵者贱恶之富者贫恶之知者
愚恶之文侯曰三者勿恶可乎李克曰贵而下贱则
众弗恶也富能分贫则穷士弗恶也知而教愚则童
䝉弗恶也文侯曰寡人虽不敏请守斯语田子方
见老马于道其御曰公家之畜罢而不用出而鬻之
子方曰少尽其力老弃其身仁者不为也以束帛赎
之子方子夏弟子也文侯与田子方语有两童子
青白衣侍于君前子方曰君之宠子乎文侯曰非也
其父死于战此其㓜孤也子方曰臣以君之贼心为

足今又滋甚君宠此子也又以谁之父杀之乎文侯
愍然曰寡人受令矣自是兵革罕用文侯出游见
路人反裘而负刍文侯问之对曰臣爱其毛文侯曰
若不知其里尽而毛无所恃邪明年东封上计其入
三倍有司请赏其吏解扁文侯曰此无异反裘而负
刍者吾地不加广民不加众而钱布三倍何也解扁
曰以冬伐木春浮河而鬻之文侯曰民春耕暑耘以
秋收敛惟冬无事乃伐林而积之负轭而浮之河是
民不得休息也民已弊矣虽入三倍将焉用之韩
伐郑取雍丘齐伐鲁取郕郑城京楚简王薨

子声王当立
十九年齐伐卫取母丘郑败韩于负黍
二十年夏五月晋有三大犬帅众犬数万聚于绛杀
一犬于东方杀一犬于西方
二十一年齐宣公薨子康公贷立齐田㑹以廪丘
反
二十二年初宋昭公尝出亡谓其御曰吾被服而立
侍御者数十人无不曰吾君丽也吾发言动事朝臣
数百人无不曰吾君圣也内外不见吾过失是以亡
也乃改操易行二年而美闻于宋宋人迎而复之薨

子悼公购由立



