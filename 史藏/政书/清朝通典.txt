清朝通典　　（清）高宗 敕撰

　　●目录

　　职名
　　　三通馆
　　　　总裁
　　　　纂修兼总校
　　　　纂修兼校对官
　　　　满纂修官
　　　　提调官
　　　　收掌官
　　　武英殿修书处
　　　　总理
　　　　总裁
　　　　提调
　　　　校对
　　　　监造
　　　　总目
　　　　凡例
　　卷一
　　　食货一
　　　　田制一
　　　　　民田
　　卷二
　　　食货二
　　　　田制二
　　　　　官庄
　　卷三
　　　食货三
　　　　田制三
　　　　　驻防庄田
　　　　　官田【祭田　学田　马厂　牧厂附】
　　　　　　祭田　学田附
　　　　　　马厂　牧厂附
　　卷四
　　　食货四
　　　　田制四
　　　　　屯田　新疆屯田附
　　　　　　新疆屯田附
　　卷五
　　　食货五
　　　　水利上【河工】
　　卷六
　　　食货六
　　　　水利下【海塘】
　　卷七
　　　食货七
　　　　赋税上【田赋　丁银　芦课附】
　　　　　田赋
　　　　　丁银附
　　　　　芦课附
　　卷八
　　　食货八
　　　　赋税下【关榷　杂税附】
　　　　　关榷
　　　　　杂税附【茶矿　鱼课　税契　行帖　落地税】
　　卷九
　　　食货九
　　　　户口丁中
　　卷十
　　　食货十
　　　　钱币
　　卷十一
　　　食货十一
　　　　漕运
　　卷十二
　　　食货十二
　　　　盐法
　　卷十三
　　　食货十三
　　　　轻重上【平粜　常平仓　义仓　社仓　盐义仓】
　　卷十四
　　　食货十四
　　　　轻重下
　　卷十五
　　　食货十五
　　　　市籴
　　卷十六
　　　食货十六
　　　　蠲赈上
　　　　　赐复
　　　　　免科
　　　　　免役
　　卷十七
　　　食货十七
　　　　蠲赈下
　　　　　灾蠲
　　　　　赈恤
　　卷十八
　　　选举一
　　　　选举制【文科】
　　卷十九
　　　选举二
　　　　选举制【武科】
　　卷二十
　　　选举三
　　　　选举制【文选】
　　卷二十一
　　　选举四
　　　　选举制【武选】
　　卷二十二
　　　选举五
　　　　考绩
　　卷二十三
　　　职官一
　　　　宗人府
　　　　师傅保加衔
　　　　内阁
　　　　翰林院
　　　　詹事府
　　卷二十四
　　　职官二
　　　　吏部
　　　　户部
　　卷二十五
　　　职官三
　　　　礼部
　　　　兵部
　　　　刑部
　　　　工部
　　卷二十六
　　　职官四
　　　　理藩院
　　　　都察院
　　卷二十七
　　　职官五
　　　　通政使司
　　　　大理寺
　　　　太常寺
　　卷二十八
　　　职官六
　　　　光禄寺
　　　　太仆寺
　　　　鸿胪寺
　　　　国子监
　　　　钦天监
　　　　太医院
　　卷二十九
　　　职官七
　　　　内务府
　　卷三十
　　　职官八
　　　　銮仪卫
　　卷三十一
　　　职官九
　　　　八旗都统
　　　　领侍卫内大臣
　　　　前锋统领
　　　　护军统领
　　　　步军统领
　　　　火器健锐虎鎗各营
　　卷三十二
　　　职官十
　　　　宗室封爵
　　　　世爵世职
　　卷三十三
　　　职官十一
　　　　京尹
　　　　总督巡抚
　　　　漕运各官
　　　　河道各官
　　卷三十四
　　　职官十二
　　　　司道
　　　　府州
　　　　州县
　　卷三十五
　　　职官十三
　　　　学政
　　　　盐政
　　　　关税各差
　　卷三十六
　　　职官十四
　　　　盛京将军等官
　　　　各处驻防
　　卷三十七
　　　职官十五
　　　　新疆各官
　　卷三十八
　　　职官十六
　　　　提督
　　　　总兵副将
　　　　参将游击等官
　　卷三十九
　　　职官十七
　　　　藩属各官
　　　　土司各官
　　　　僧录道录等司
　　卷四十
　　　职官十八
　　　　文武官阶
　　　　禄秩
　　　　秩品
　　　　　满汉文职
　　　　　满汉武职
　　　　　土官武职
　　卷四十一
　　　礼一
　　　　吉一
　　　　　郊天
　　卷四十二
　　　礼二
　　　　吉二
　　　　　雩祀
　　　　　朝日　夕月
　　　　　天神　地祇
　　　　　风师　雨师等祠
　　卷四十三
　　　礼三
　　　　吉三
　　　　　北郊
　　　　　社稷
　　　　　堂子
　　卷四十四
　　　礼四
　　　　吉四
　　　　　山川
　　　　　耤田
　　　　　先蚕
　　卷四十五
　　　礼五
　　　　吉五
　　　　　太庙
　　　　　时享【荐新附】
　　　　　大祫
　　卷四十六
　　　礼六
　　　　吉六
　　　　　奉先殿
　　　　　原庙
　　卷四十七
　　　礼七
　　　　吉七
　　　　　谒陵
　　卷四十八
　　　礼八
　　　　吉八
　　　　　传心殿
　　　　　释奠
　　　　　阙里祀典
　　　　　直省府州县学释奠
　　卷四十九
　　　礼九
　　　　吉九
　　　　　祀历代帝王【名臣附】
　　卷五十
　　　礼十
　　　　吉十
　　　　　告礼
　　　　　禜祭
　　　　　祈祷
　　　　　羣祀
　　　　　　昭忠祠
　　　　　　贤良祠
　　　　　　双忠祠
　　　　　　旌勇祠
　　　　　　功臣专祠
　　　　　　盛京贤王祠
　　　　　　兰州忠勇祠
　　　　　　直省所在神祠
　　　　　亲王郡王家庙
　　　　　贝勒贝子宗室公家庙
　　　　　品官家庙
　　　　　庶士寝荐【庶人附】
　　卷五十一
　　　礼十一
　　　　嘉一
　　　　　元正冬至朝贺
　　　　　圣节朝贺
　　　　　皇太后三大节朝贺
　　　　　皇后三大节朝贺
　　卷五十二
　　　礼十二
　　　　嘉二
　　　　　御门听政
　　　　　常朝
　　　　　朝位
　　　　　皇帝登极
　　　　　上皇太后尊号徽号
　　　　　尊封太妃太嫔
　　　　　册立皇后　册封妃嫔一
　　卷五十三
　　　礼十三
　　　　嘉三
　　　　　册立皇后　册封妃嫔二
　　　　　圣祖　世宗圣谕　皇上谕旨
　　　　　册封诸王贝勒贝子
　　　　　册封公主
　　　　　婚礼
　　　　　　大婚
　　　　　　皇子婚
　　　　　　皇孙　皇曾孙婚
　　　　　　亲王以下婚
　　　　　　郡主以下出嫁
　　　　　　品官庶士庶人婚
　　卷五十四
　　　礼十四
　　　　嘉四
　　　　　冠服
　　　　　　皇帝冠服
　　　　　　皇子冠服
　　　　　　亲王以下冠服
　　　　　　固伦额驸以下冠服
　　　　　　民公以下凡品官冠服
　　　　　　士庶冠服
　　　　　　皇太后　皇后冠服
　　　　　　皇贵妃　贵妃　妃　嫔冠服
　　　　　　皇子福晋冠服
　　　　　　王福晋公主以下凡品官妻冠服
　　　　　宝印
　　　　　　皇帝御宝
　　　　　　亲王宝郡王以下官员印信
　　卷五十五
　　　礼十五
　　　　嘉五
　　　　　车舆
　　　　　　皇帝五辂
　　　　　　皇太后辇舆
　　　　　　皇后车舆
　　　　　　皇贵妃车舆
　　　　　　贵妃　妃　嫔车舆
　　　　　皇帝卤簿
　　　　　　大驾卤簿
　　　　　　法驾卤簿
　　　　　　銮驾卤簿
　　　　　　骑驾卤簿
　　　　　皇太后　皇后仪驾
　　　　　皇贵妃　贵妃仪仗
　　　　　妃　嫔采仗
　　　　　亲王以下仪卫
　　　　　固伦额附以上仪卫
　　　　　民公以下仪卫
　　　　　京官仪从
　　　　　直省文官仪从
　　　　　直省武职仪从
　　　　　王福晋公主以下仪卫
　　　　　颁詺
　　　　　颁朔
　　　　　进实录
　　　　　进玉牒
　　　　　经筵
　　卷五十六
　　　礼十六
　　　　嘉六
　　　　　临雍
　　　　　阙里讲学
　　　　　巡幸
　　卷五十七
　　　礼十七
　　　　嘉七
　　　　　优老
　　　　　燕礼
　　卷五十八
　　　礼十八
　　　　军一
　　　　　大阅
　　　　　大狩
　　卷五十九
　　　礼十九
　　　　军二
　　　　　亲征
　　　　　命将出征
　　　　　凯旋郊劳
　　　　　受降
　　　　　献俘
　　　　　受俘
　　　　　马政【马祭附】
　　　　　日月食救护【直省附】
　　卷六十
　　　礼二十
　　　　宾
　　　　　外国朝贡
　　　　　敕封外国
　　　　　信节
　　　　　馆饩
　　　　　御制诗篇
　　　　　王公百官相见礼
　　卷六十一
　　　礼二十一
　　　　凶一
　　　　　列圣大丧
　　卷六十二
　　　礼二十二
　　　　凶二
　　　　　列后大丧
　　　　　皇后丧
　　　　　太妃丧
　　　　　皇贵妃丧
　　　　　贵妃丧
　　　　　妃丧
　　　　　追封
　　　　　　皇太子丧
　　　　　　皇子丧
　　　　　　亲王以下丧
　　　　　　品官丧【庶士庶人附】
　　　　　服制
　　卷六十三
　　　乐一
　　　　乐制
　　卷六十四
　　　乐二
　　　　祭祀乐
　　　　朝会宴飨乐
　　　　歌
　　　　杂歌曲
　　　　舞
　　　　杂舞曲
　　　　导迎乐
　　　　铙歌鼓吹乐
　　　　散乐
　　　　杂乐
　　　　四方乐
　　卷六十五
　　　乐三
　　　　十二律
　　　　五声八音名义
　　　　五声十二律旋相为宫
　　　　五声十二律相生法
　　　　制造
　　卷六十六
　　　乐四
　　　　权量
　　　　八音
　　　　　金一
　　　　　石二
　　　　　土三
　　　　　革四
　　　　　丝五
　　　　　木六
　　　　　匏七
　　　　　竹八
　　　　乐县
　　卷六十七
　　　乐五
　　　　用四倍声议
　　　　五声必兼二变议
　　　　管弦分均议
　　　　还宫无哑钟议
　　　　三大祀及常朝用律不同议
　　　　回奏乐律札子
　　　　回奏丹陛乐导引乐用鼓起音札子
　　卷六十八
　　　兵一
　　　　八旗兵制上
　　　　　领侍卫府
　　　　　八旗骁骑营
　　　　　八旗前锋营
　　　　　八旗护军营
　　　　　御营向导
　　　　　圆明园八旗护军营
　　卷六十九
　　　兵二
　　　　八旗兵制下
　　　　　八旗步军营
　　　　　内府三旗
　　　　　圆明园内府三旗
　　　　　火器营
　　　　　健锐营
　　　　　三旗虎枪营
　　卷七十
　　　兵三
　　　　驻防兵制
　　　　　盛京
　　　　　吉林
　　　　　黑龙江
　　　　　直隶
　　　　　山东
　　　　　山西
　　　　　河南
　　　　　江南
　　　　　浙江
　　　　　福建
　　　　　广东
　　　　　湖广
　　　　　四川
　　　　　陜西
　　　　　甘肃
　　　　　伊犁各处驻防
　　　　　西北各处驻防
　　卷七十一
　　　兵四
　　　　绿营兵制上
　　　　　直隶
　　　　　山东
　　　　　山西
　　　　　河南
　　　　　江苏　安徽　江西
　　　　　福建　浙江
　　卷七十二
　　　兵五
　　　　绿营兵制下
　　　　　陜西　甘肃
　　　　　四川
　　　　　湖北　湖南
　　　　　广东　广西
　　　　　云南　贵州
　　卷七十三
　　　兵六
　　　　藩部兵制
　　卷七十四
　　　兵七
　　　　恩恤
　　卷七十五
　　　兵八
　　　　军令
　　卷七十六
　　　兵九
　　　　军政【巡防附】
　　卷七十七
　　　兵十
　　　　教阅【兵籍附】
　　　　　京营
　　　　　直省
　　　　　兵籍
　　卷七十八
　　　兵十一
　　　　军器
　　　　军器制度
　　　　　王命旗牌
　　　　　令箭
　　　　　盔甲
　　　　　弓箭
　　　　　旗纛
　　　　　皇朝礼器图式武具
　　　　　　佩刀
　　　　　　火器
　　　　　　火药
　　　　　　账房
　　　　　　战船
　　卷七十九
　　　兵十二
　　　　马政
　　卷八十
　　　刑一
　　　　刑制一
　　卷八十一
　　　刑二
　　　　刑制二
　　卷八十二
　　　刑三
　　　　刑制三
　　卷八十三
　　　刑四
　　　　详谳一
　　卷八十四
　　　刑五
　　　　详谳二
　　卷八十五
　　　刑六
　　　　杂议一
　　卷八十六
　　　刑七
　　　　杂议二
　　卷八十七
　　　刑八
　　　　宽恕
　　　　囚系
　　卷八十八
　　　刑九
　　　　考讯
　　卷八十九
　　　刑十
　　　　赦宥
　　　　赎刑
　　卷九十
　　　州郡一
　　　　京师顺天府
　　　　盛京
　　　　兴京
　　　　直隶省
　　卷九十一
　　　州郡二
　　　　山东省
　　　　山西省
　　　　河南省
　　卷九十二
　　　州郡三
　　　　江苏省
　　　　安徽省
　　　　江西省
　　　　浙江省
　　　　福建省
　　卷九十三
　　　州郡四
　　　　湖北省
　　　　湖南省
　　卷九十四
　　　州郡五
　　　　陕西省
　　　　甘肃省
　　　　四川省
　　卷九十五
　　　州郡六
　　　　广东省
　　　　广西省
　　卷九十六
　　　州郡七
　　　　云南省
　　　　贵州省
　　卷九十七
　　　边防一
　　　　东序畧
　　　　　东
　　　　　　朝鲜
　　　　　　日本
　　　　　　琉球
　　卷九十八
　　　边防二
　　　　南序畧
　　　　　南
　　　　　　安南
　　　　　　暹罗
　　　　　　南掌
　　　　　　港口
　　　　　　东埔寨【尹代玛附】
　　　　　　宋腒朥【■〈土赤〉仔六昆大呢附】
　　　　　　缅甸
　　　　　　整欠
　　　　　　景海
　　　　　　广南
　　　　　　葫芦国
　　　　　　柔佛【丁机奴单呾彭亨附】
　　　　　　亚齐
　　　　　　吕宋
　　　　　　文莱
　　　　　　马辰
　　　　　　苏禄
　　　　　　噶喇巴
　　　　　　旧港【马六甲附】
　　　　　　曼加萨【池闷万丹思吉港附】
　　　　　　英吉利
　　　　　　千丝腊
　　　　　　荷兰
　　　　　　法兰西
　　　　　　瑞国
　　　　　　连国
　　卷九十九
　　　边防三
　　　　西序畧
　　　　　西
　　　　　　东布鲁特
　　　　　　西布鲁特
　　　　　　安集延
　　　　　　塔什罕
　　　　　　拔达克山
　　　　　　博洛尔
　　　　　　爱乌罕
　　　　　　西洋意达里亚
　　　　　　西洋博尔都噶尔亚
　　卷一百
　　　边防四
　　　　北序畧
　　　　　北
　　　　　　俄罗斯
　　　　　　左哈萨克
　　　　　　右哈萨克
　　　　　　启齐玉苏
　　　　　　乌尔根齐

　

　　●职名

　　三通馆
　　武英殿修书处

　　○三通馆

　　总裁
　　纂修兼总校
　　纂修兼校对官
　　满纂修官
　　提调官
　　收掌官

　　△总裁

　　经筵日讲起居注官大学士兼翰林院掌院学士（臣）嵇璜
　　经筵讲官吏部尚书管理国子监事务（臣）刘墉
　　兵部尚书（臣）王杰
　　经筵讲官户部尚书管理顺天府府尹事务（臣）曹文埴

　　△纂修兼总校

　　日讲起居注官翰林院侍讲学士（臣）曹仁虎
　　翰林院侍讲（臣）蔡廷衡
　　翰林院编修（臣）祝德麟
　　武英殿纂修翰林院编修（臣）陈嗣龙
　　翰林院编修（臣）黄瀛元
　　翰林院编修（臣）陈昌齐
　　翰林院编修（臣）翟槐

　　△纂修兼校对官

　　日讲起居注官翰林院侍讲学士（臣）陆伯焜
　　署日讲起居注官翰林院侍讲学士（臣）吴璥
　　翰林院侍讲（臣）陈万青
　　翰林院编修（臣）励守谦
　　翰林院编修（臣）秦泉
　　翰林院编修（臣）李潢
　　翰林院编修（臣）余集
　　翰林院编修革职留任（臣）汪镛
　　翰林院编修（臣）王春煦
　　翰林院编修（臣）徐如澍
　　翰林院编修（臣）戴均元
　　翰林院编修（臣）周琼
　　翰林院编修（臣）吴锡旗
　　翰林院编修（臣）程昌期
　　翰林院编修（臣）甘立猷
　　翰林院编修（臣）刘汝慕
　　翰林院编修（臣）秦承业
　　翰林院编修（臣）俞廷棆
　　翰林院编修（臣）王受
　　翰林院编修（臣）卢荫溥
　　翰林院编修（臣）万承风
　　翰林院编修（臣）茹棻
　　翰林院编修（臣）邵瑛
　　文渊阁检阅内阁中书（臣）顾宗泰
　　翰林院庶吉士（臣）陈万全
　　翰林院庶吉士（臣）王锡奎
　　翰林院庶吉士（臣）贺贤智
　　翰林院庶吉士（臣）温汝适
　　翰林院庶吉士（臣）崔景仪
　　翰林院庶吉士（臣）李骥元
　　翰林院庶吉士（臣）朱依炅
　　翰林院庶吉士（臣）程嘉谟
　　原任翰林院侍讲候补主事（臣）庄承钱
　　原任翰林院庶吉士（臣）郑应元

　　△满纂修官

　　理藩院主事（臣）巴达尔呼
　　工部笔帖式候补小京官（臣）龄椿
　　候补笔帖式（臣）嵩年
　　内阁写中书（臣）明达

　　△提调官

　　内阁侍读（臣）西精额
　　文渊阁校理武英殿提调林院检讨（臣）彭元珫

　　△收掌官

　　翰林院笔帖式（臣）库蒙额
　　翰林院笔帖式（臣）鹤麟

　　○武英殿修书处

　　武英殿修书处刊刻
　　皇朝三通诸臣职名

　　总理
　　总裁
　　提调
　　校对
　　监造

　　△总理

　　和硕仪亲王（臣）永璇
　　经筵讲官太子太师领侍卫内大臣大学土世袭骑都尉（臣）庆桂

　　△总裁

　　经筵日讲起居注官太子少师大学士世龙云骑尉（臣）戴衢亨
　　经筵讲官户部左侍郎兼左翼总兵官（臣）英和
　　户部右侍郎管理钱法堂事务署吏部左侍郎（臣）陈希曾

　　△提调

　　都察院山东道监察御史（臣）吴云
　　河南陈州府知府（臣）李振翥
　　国史馆总纂文颖会总纂会典馆纂修翰林院编修（臣）陈鸿墀
　　国史馆总纂文颖会纂修功臣馆纂修翰林院编修（臣）姚元之

　　△校对

　　翰林院编修（臣）朱珔
　　翰林院编修（臣）徐松
　　翰林院编修（臣）邵葆锺
　　翰林院编修（臣）龚守正
　　翰林院编修（臣）王泽
　　翰林院编修（臣）卓秉恬
　　都察院湖广道监察御史（臣）赵未彤
　　翰林院编修（臣）孙尔准
　　都察院山东道监察御史（臣）朱澄
　　翰林院编修（臣）程家督
　　翰林院编修（臣）何彤然
　　翰林院编修（臣）李可琼
　　翰林院编修（臣）石葆元
　　翰林院编修（臣）胡敬
　　翰林院编修（臣）费丙章
　　翰林院编修（臣）朱棨
　　翰林院编修（臣）黄中模
　　翰林院编修（臣）穆彰阿
　　翰林院编修（臣）陈传经
　　翰林院侍讲（臣）恩寍
　　翰林院编修（臣）谢崧
　　翰林院编修（臣）熊常錞
　　翰林院编修（臣）蒋诗
　　翰林院编修（臣）翟锦观
　　翰林院侍读（臣）觉罗宝兴
　　翰林院编修（臣）彭邦畴
　　翰林院编修（臣）黄旭
　　翰林院编修（臣）刘荣黼
　　翰林院编修（臣）李振庸
　　翰林院编修（臣）孔传纶
　　翰林院编修（臣）俞肯堂
　　翰林院庶吉士（臣）马志燮
　　翰林院庶吉士（臣）黄崇光
　　举人（臣）童珖起
　　拔贡生（臣）王依仁
　　优贡生（臣）曾芝柎
　　副贡生（臣）辛炳星
　　拔贡生（臣）王盘
　　副贡生（臣）谢宝田
　　副贡生（臣）陶象佩
　　拔贡生（臣）唐瀛士
　　副贡生候选知县（臣）李炳彦
　　优贡生（臣）李畴
　　副贡生（臣）蔡鸿燮
　　拔贡生（臣）徐开裕
　　副贡生（臣）万有千

　　△监造

　　内务府坐办堂郎中兼参领佐领（臣）长申
　　内务府郎中兼参领佐领（臣）克蒙额
　　正监造员外郎（臣）永清
　　副监造副内管领（臣）经文
　　委署主事（臣）敏谦
　　六品衔库掌（臣）和兴
　　掌稿笔帖式（臣）玉广
　　库掌（臣）光裕
　　委署库掌（臣）崇文

　　●皇朝通典总目

　　食货典 【 凡十七卷】
　　卷一至十七
　　选举典 【 凡五卷】
　　卷十八至卷二十二
　　职官典 【 凡十八卷】
　　卷二十三至卷四十
　　礼典 【 凡二十二卷】
　　卷四十一至卷六十二
　　乐典 【 凡五卷】
　　卷六十三至卷六十七
　　兵典 【 凡十二卷】
　　卷六十八至卷七十九
　　刑典 【 凡十卷】
　　卷八十至卷八十九
　　州郡典 【 凡七卷】
　　卷九十至卷九十六
　　边防典 【 凡四卷】
　　卷九十七至卷一百
　　（臣）等谨按皇朝通典百卷乾隆三十二年奉敕撰分门隶事一如杜佑之旧其中条例或革或因于理相通于义有取者今亦无所更易至于古今异宜不可强同如食货典之榷酤算缗礼典之封禅前朝弊法久已为圣代所除即一例从删不复更存虚目若兵典首登八旗地理典分省胪列谨遵今制况乎威弧迭式廓昄章东西南朔职贡所图皇舆所表更非九州岛旧域所能包举而八旗创建古所未闻尤宜专门纪述以昭世守不必拘于大刑用甲兵之一语也至杜氏述唐朝掌故与历代其为一书故皆分缀篇终其文简略亦体裁所限不得不然今则专勒成编式昭国典当法制修明之世鸿猷善政史不胜书故卷目加繁溢于旧笈且杜氏所采者惟开元礼为详今则谟烈昭垂各成完帙礼有大清通礼皇朝礼器图式乐有圣祖御制律吕正义皇上御律吕正义后编刑有大清律例兵有中枢政考地理有皇舆表大清一统志钦定日下旧闻考盛京通志热河志皇舆西域图志又有大清会典及则例总其纲领八旗及六部则例具其条目故缕分件系端委详明用以昭示万年又岂杜氏之掇拾残文合裒成帙者所可同日语哉

　　皇朝通典总目

　　●皇朝通典凡例

　　一杜佑通典八门由食货以讫边防本末次第具有条理续通典因之我朝制度典章因革损益尽美尽善载在大清会典者实有以酌时会之宜立质文之准若礼制则有大清通礼皇朝礼器图式乐制则有圣祖御制律吕正义皇上御制律吕正义后编兵制则八旗兵部有中枢政考刑制则有大清律集解大清律例地理则有皇舆表大清一统志盛京通志热河志皇舆西域图志诸书煌煌乎经国之良模足以垂宪万世今宜以类编次至于八旗则例各部院则例及诸家著述亦并广为甄采与要提纲务期简而不遗核而不冘庶足勒为成书传示永久
　　一通典纪事之外每杂载议论于选举职官礼乐刑典诸门为尤多今仿其例凡特颁论旨及臣工奏议有当于振兴文治澄叙官方改立科场条规增定武职品级者无不仰奉圣裁下经部议即令刊入现行则例悉于各门依类采入以备考稽
　　一通典各门中如钱币附于食货马政附于军礼今并仍其旧惟诸门细目今昔沿革不同如食货典榷酤算缗之类礼典封禅之类凡昔有今无者一并从删
　　一通典州郡分别九州岛唐以前之郡县皆析载于下我朝幅员之广超越千古非可概执禹迹以论今谨遵本朝之制凡直省新疆各地名之因废增省悉以见在者登载无庸仍以九州岛为纲至边防一门唯载荒外诸国而不及内地沿边屯戌之政葢以中外一统边彻敉寍即用列史四裔传之例分方叙载以表归向之诚
※※※※※※
古典小说之家备份区　http://club.xilu.com/wave2002/
本帖地址：http://club.xilu.com/wave99/msgview-950484-83675.html[复制地址]
上一主题：求古典艳情小说"人间世" 下一主题：请问对我国古代各种刑罚的考证大...
[楼主]  [2楼]  作者:沉思曲 发表时间: 2008/12/01 19:39 
[加为好友][发送消息][个人空间]
回复 修改 来源 删除

《清朝通典》　食货典（001～017）一百卷　（清）高宗 敕撰

　　●皇朝通典卷一

　　食货一

　　○食货一

　　田制一

　　△田制一

　　（臣）等谨按田赋之制九等列于夏书九赋详于周礼诚以国本在农民天惟食我国家首重农桑教民稼穑定鼎之初分遣御史循视土田定正赋役全书除前明之苛赋禁墨吏之浮征履亩清量彻田定赋其有无主荒田则募民垦种视则升科遗之钱镈之资授为恒产之业所以为闾阎之食计者至详且尽矣至八旗王公勋戚大臣以至官员兵丁均设立庄屯俾羣策羣力之士皆得世有田土而奔走御侮之材亦得保其家室所以厚亲亲而酬勋庸者又优且渥矣若夫官田之名见于载师自汉唐至宋而其说始详明则又有皇庄牧马厂地草场牲地园陵坟地诸王公主勋戚大臣内监寺观乞赐庄用百官职田边臣养廉田军民商屯田通为官田其时民田输赋官田轮租官租浮于民赋甚至买民田以为官田田不改旧而租加至数倍此官田之为民累也我朝削除故明宗室禄田令与民田一例起科其废藩田产号为更名地者皆给于民而薄其征敛至于驻防官庄悉新辟污莱之地游牧刍厂皆选择闲旷之场此外如耤田圣贤后裔田学田文庙祠墓田部寺公田俱除其租息一遇灾荒得与民田一例邀免若屯田之政原所以给兵饷而息转输也今函夏宁谧边陲宴安无事挽运之劳故内地卫所屯田止留为漕运之用其无运卫所悉行裁革并归州县以益民田至驻防官兵虽授以屯地然既列为官庄则不得专目为屯政矣惟是底定新疆版图式廓二万余里由巴里坤以至伊犁前后垦辟无虑十余万顷村堡台站城池仓廪以及沟渠水道布种先后之宜无不讲求尽制迄今驻札官兵招徕民众暨佃种回民之歌乐土而享盈宁者十余万户此屯政之善诚从古所未闻者也兹纂通典于田制列为四等首民田次官庄次驻防官庄及官田次屯田新疆屯田附纪其始末厘为四卷以彰昭代隆规定典则而垂万世焉

　　民田

　　?田制【民田】

　　国家民田之目直隶有更名田农桑地蒿草籽粒地苇课地归并卫地河淤地盛京有退圈地山东有归并卫所地更名田灶地江南江苏有山荡溇滩地安徽有草地江西有山塘等地浙江有山荡塘湖桑茶灶地等地陕西有更名地广东有泥沟车池地广西有猺田獞田狼田贵州有苗田甘肃有熟田鹻地皆为民田均相其肥瘠为科则
　　崇德二年令各屯该管官劝饬农事任土宜以树艺诫王贝勒大臣勿许人践民禾
　　顺治元年御史卫周祚请行正定地方清丈编审之法山东总河杨方兴疏请清丈田亩以见在熟地为数其抛荒者无论有主无主尽数豁除俱从之始定开垦荒地之例凡州县卫所荒地分给流民及官兵屯种有主者令原主开垦官给牛种三年起科二年准新垦荒地免租一年又定原荒之田三年后起科原熟而抛荒之田一年后供赋六年定州县以上官考成以劝垦多寡催督勤惰为殿最八年命御史分巡各省察民间利病苏松巡按秦世桢疏言田地令业主自相丈量明注印册从之九年令八旗退出晌地并首告清出地及各省驻防遗地照垦荒例招垦十一年定丈量规制凡丈量州县地用步弓旗庄屯地用绳十二年颁部定步弓尺广一步纵二百四十步为亩命有司于农隙时履亩丈勘其濒江濒海之地十年一丈视有无涨坍分别升免十五年命御史诣河南山东二省率州县履亩清丈分别荒熟实数凡直省田土悉登十一年新编赋役全书 【 赋役全书详见田赋】其与前明万历年间赋役全书数符者不丈又以山东明藩田产相沿以五百四十步为一亩者照民田例概以二百四十步为一亩十八年巡按河南御史刘源浚请以开垦荒地之初免其杂项差役并令地方官先给帖文详载姓名地址年月以杜争讼云贵总督赵廷臣请以招民耕种之无主荒田官给印票永为已业均从之是年总计天下田土共五百四十九万三千五百七十六顷有奇
　　康熙元年论直省有隐匿地亩不纳钱粮或反图冒功报为新垦者州县卫所及所辖上司官俱分别议处二年申定开垦年限之例凡荒芜之地以五年为期四年申禁丈量摊派诈扰之弊并遣官分行各省踏勘时云南巡抚袁懋功疏言云南地少平衍难以勘丈请停止遣官踏勘之差从之又停止限年垦额之例六年定劝垦各官俟三年起科后钱粮如额完纳者方准议叙例七年云南御史徐旭龄疏奏垦荒三事一缓科差请令新荒者三年起科积荒者五年起科极荒者永不起科一集招徕请令流移者给以宫庄匮乏者贷以官牛陂壤沟洫修以官帑一严考成请令地方官限以几年招复户口几年修举水利几年垦荒地土有田功者升无田功者黜从之八年户部请准遣员赴直隶将前明废藩田产分荒熟酌量变价上以地既易价复征额赋重为民累谕令撤回将未变价地亩给与原种之人改为民户号为更名地承为世业九年以既易价银两有征收在库者许抵次年正赋又以更名地内有废藩自置之田给民佃种者输粮之外又纳租银重为民累令与民田一例输粮免纳租银十三年定招民开垦酌量叙用之例凡贡监生员民人垦地三十顷以上至百顷以上者奏送吏兵二部试其文艺通否与以知县县丞守备百总等官其招民不足额数垦地钱粮未经起解地方官遽行具题者州县以上等官俱各议处有差川湖总督蔡敏荣请令现任文武官招徕流民三百名以上安插得所垦荒成熟者不论俸满即升其各省候选州同州判县丞及举贡监生有力招民者授以署县职衔俟开垦起科实授本处知县从之是年又定官民隐田罪例凡该管官能查出隐田者按地多寡分别议叙有能举首他人隐地在十顷以上者即以其地予之妄告者罪从前隐匿之地立限八月令其自首二十年上虑清查隐地之例既行有司或利其升叙虚报田粮摊派民间谕部檄行直省督抚严行察核二十四年户部总计天下田土共六百七万八千四百三十顷有奇 【卫所田土归入州县征粮者并载于内】 二十八年谕嗣后民人有出首开垦田亩不拘年限以自行首报之年起科该管官免其议处 【二十一年又令隐匿地亩限一年内自首三十四年复令再宽限一年四十三年又申地方官隐匿捏报之禁】二十九年以四川民少地多凡流寓愿垦荒居住者永给为业又定云南垦荒地纳粮之例凡老荒田地招见纳军粮之人承垦者照民田分上中下三则减征至三年或五年再按例升科其非见纳军粮之人悉照民田下则五年后量加十分之五起科三十二年定云南所有明代勋庄照老荒地之例招民开垦免其纳价三十三年定云南清浪卫业经清丈田地每十亩科粮一石是年招徕西安等处流民复业户给牛种耕具佣值又贵州民燹荒废招徕开垦其隐匿田亩限一年自首三十四年清丈福建沿海州县田地三十八年湖广督臣郭琇奏请湖南居民自行清丈田亩出首官抽查丈隐漏治罪清丈之后钱粮较前减十分之二上曰果于民有益所减虽倍于此亦所不惜若不清丈以荒田着落他人征收钱粮有累穷黎断不可也四十一年令山东所有明藩基地愿承垦者每亩纳价五两给以印照守为恒业申明地方官隐匿垦荒田地人已侵蚀之禁四十四年令湖北民人愿垦荒者官给牛种又令湖广省滨江田亩凡堤身所压之田及筑堤取土之地丈明亩数给与价值开除粮额四十六年令福建省未垦荒田二千余顷限一年照数垦足征粮四十八年以湖南隐匿田地日久未清再限一年尽数首报违者许里民举首田产人官追征积逋仍治欺隐之罪扶同不举者坐五十一年谕湖广四川巡抚凡民人有自湖广往四川种地者各于往回时造册移送时湖广民人往四川开垦者每将原籍田宅变卖至五年起征之时复回湖南争讼原产故有此制山东民人往口外种地者亦如之五十三年准甘肃各村堡中有荒地未种者拨给无地贫民耕种官给牛种五十五年巡抚绰奇勘阅肃州迤北地方及嘉峪关锡济木金塔寺达哩图方城子等处地可开垦请招民树艺
　　雍正元年世宗宪皇帝以国家承平日久生齿殷繁开垦旷土于民最有裨益敕督抚以下等官加意劝督谕凡有可垦之处听民相度地宜自垦自报地方官不得勒索胥吏亦不得阻挠升科之例水田仍以六年旱田宽至十年着为定例准山西河南山东旷地开垦无力者官给牛具起科后给与执照永为世业又以濒江近海之区定例十年一丈者恐未及年数即有坍涨令不时清查无拘十年之例 【六年复定五年一丈】二年上以国家休养生息户口日繁务使尽力田亩家给人足敕直省督抚各董率有司实心劝督咨访疾苦有丝毫妨于农业者必为除去每乡中择一二老农之勤劳作苦者优其奖赏以示鼓舞其不可耕种之地课令种树禁非时斧斤牛羊践踏及盗窃之害牧养亦令乳字以时又谕四民士为首农次之工商为下士子学成用世国家荣之以爵禄而农民勤劳作苦以供租赋养父母育妻子其敦庞淳朴之行岂惟工贾不逮亦非不肖士人所能及令州县有司择老农之勤劳俭朴身无过举者岁举一人给以八品顶带又令各督抚率所属举行劝农之典有轻视民隐不实力奉行者以溺职论又以西宁布隆吉尔地方遥远招垦人少令直隶山西河南山东陕西发遣军流之人有能种地者前往开垦官拨给地亩牛种耕具三年起科是年总计天下田土共六百八十三万七千九百一十四顷有奇四年清丈张家口外地亩设同知一员分亩为十分限年招垦又令直隶州县勤民树植桑麻枣栗及种菱藕畜鱼凫之属五年上以隐匿开垦定例甚严或吏民恐一经首报追究从前欺隐之罪谕各省官民限一年首报其从前侵隐之罪悉从宽免未纳之钱粮亦不复究以雍正七年为始入额征解山东省首报地一千七百四十余页六年令再展限六月又令云南贵州二省广行开垦官主捐垦者按户多寡议叙所垦之田归于佃户民间自垦者仍给为世业又江南省安河淀水家墩新淤地数千顷山阳盐城二县海口疏通新涸地六千顷均给民耕种分别年分输税又各省荒地如积鹻未消浮沙涨漫山石硗瘠低洼积水之区难于开复者仍令设法开垦不入年限之内五年遣科道等官清丈四川田亩六年以甘肃宁夏之察罕托辉地平衍可垦遣大臣会同督抚浚治河渠得地二万余顷招民垦种官给房舍牛具籽种凡本籍绅士俱令开垦授业其陕西各属无业民户愿往者给与路费每户受田百亩以为世业又浙江温州府之玉环山孤悬海外设同知一员招民开垦得田九百四十四顷有奇八年清厘四川田亩 【四川开垦田土未经丈量隐占争讼五年遣科道往丈至是事竣较原册赢田干四百八十顷有奇】敕四川巡抚宪德布政使高维新于额粮稍重州县清丈之后仿适中之科则核减又准四川报垦田地分别年限起科 【谨按四川省自雍正元年令该督抚劝谕开垦其民苗愚钝不知开垦之法者择湖广江西在蜀之老农给以衣食使之教垦俟有成效题给老农顶带六年议准各省入川民人每户酌给水田三十亩或旱田五十亩若有子弟成丁者每丁增给水田十五亩或旱田二十五亩丁多不敷养赡者临时酌增至是松茂川东永宁建昌四道报垦荒田六千八百五十五顷荒地二万九百五顷各有奇荒田垦种六年起科荒地垦种十年起科】十一年令四川苗疆山林坡冈之间招民垦种十二年令山东河南选善种旱田者赴广东高雷廉琼等州教之耕种十三年申定地方官报垦不实处分又申清丈江南江西湖广沿江沙滩坍涨升除不实之禁又定江苏漕田芦州升科不实之禁 【 腹内地亩日漕田近水泥滩沙地曰芦洲或有新涨已成漕田仍报芦课芦洲久成熟地不转则升科者故有是禁】十三年八月皇上登极谕曰朕见各省督抚题报开垦者纷纷不一至于河南一省所报亩段尤多而闽省继之访察其中多有未实或由督抚欲以广垦见长或由地方有司欲以升科之多迎合上司之意而其实并未开垦不过将升科钱粮飞洒于见在地亩之中名为开荒实则加赋非徒无益于地方并贻害于百姓也嗣后各督抚遇造报开垦亩段务必详加查核实系垦荒然后具奏不得丝毫假饰以滋闾阎之累
　　乾隆二年谕方今天下土地不为不广民人不为不众以今之民耕今之地使皆尽力焉则蓄诸有备水旱无虞乃民之逐末者多而地之弃置者亦或有之纵云从事耕耘而黍高稻下之宜水耨火耕之异南人尚多不谙北人率置不讲此非牧民之责谁之责与朕欲天下之民使皆尽力南亩而其责则在督抚牧令必身先化导毋欲速以不达毋繁扰而滋事将使逐末者渐少奢靡者知戒蓄积者知劝朕即以此别督抚之优劣至北五省之民于耕耘之术更为疏略其应如何劝戒百姓或延访南人之习农者以教导之牧令有能劝民垦种一岁得谷若何三岁所储若何视其多寡为激劝毋轻率劾去使久于其任则与民相亲而劝课有成令部臣详悉定议寻议仿周礼遂师之制于乡民之中择熟谙农务素行勤俭为闾阎信服者每一州县量设数人董劝其地方官考绩之法均宽以岁月如劝戒有方境内地辟民勤谷丰物阜督抚于三年之内据实题报官则交部议叙老农量加奖赏从之命南书房翰林同武英殿翰林编纂授时通考凡播种之方耕耨之节备旱捕蝗之术散见经籍及后世农家者流之说皆取择焉又谕令各州县于春耕秋敛之时亲为履亩察其勤惰稽其丰歉凡事有利农者申请举行定承垦荒地例凡土著流寓呈报开垦者以呈报在先之人承垦又清丈江南靖江县坍涨田地 【谨按靖江滨河之田涨则均减坍则均增五年清丈之例时未举行致有一户报升而通邑减一户报减而通邑升者至是升免核实】五年谕民间多辟尺寸之土即多收升斗之储乃往往任其闲旷不肯致力者或因报垦则必升科或因承粮易致争讼以致愚民退缩不前嗣后凡边省内地零星地土可以开垦者悉听本处民夷垦种并严禁豪强首告争夺其在何等以上仍照例升科何等以下永免升科之处各省督抚悉心定议续议准直隶零星地土在二亩以下者山东山头土角以及河滨溪畔在中则以上不足一亩及下则以下不足二亩者山西瘠薄下地不成邱段在十亩以下者河南上地不足一亩中地不足五亩高冈砂碛下隰低洼之地江苏山头土角沟畔田塍奇零隙地安徽水田不及一亩旱田不成二亩者江西山头土角不及二亩砂石间杂坍涨不一者福建奇零田地不及一亩或虽及一亩而地角山头不相毗连者浙江临溪傍崖零星不成邱段者湖北旱地不足二亩水田不足一亩者湖南奇零土地高滩阪隰种植稻禾不及一亩杂粮不及二亩并峯头湖泽之隙不成邱段者陕西甘肃其山头地角砂碛之地听民试种至平原空地在开垦未及起科之年地或鹻卤者四川上田中田不足五分下田上地中地不足一亩山头土角间石杂砂者广东山梁冈陁砂砾夹杂者广西平原成片段之地上则中则水田不足一亩旱田不足三亩下则水田不及五亩旱田不足十亩者云南砂石硗确水耕火耨更易无定及不能引溉或低漥不能定其收成者贵州依山傍岭工多获少土浅力薄者均免升科其余减则分别年限起科河南巡抚雅尔图上言豫省旱田可改水田者甚多旱田赋轻水田赋重一经改种必须题请加赋小免未免观望上谕河南民人愿将旱田改为水田者钱粮仍照原定科则免加其赋又准湖北旱田改水田者亦照河南例又定湖北承垦官民田地例凡承垦官地者以具呈之先后为定承垦民地者先责成业主业主无力许他人承垦为业六年议准陕西无主荒地官为招垦给照为业若本地人力无余准邻近无业之人承垦编入土著其平衍易收之地每丁授地五十亩山冈沙石之地每丁授地百亩如父子兄弟均系壮丁酌量加增七年议准原垦佃户之子孙业主不得擅更业主子孙欲种者将肥瘠地亩各分一半若业主他徙承佃之户久经应差纳课业主子孙回籍计其抛荒年分酌量分给如过三十年以外者概不分给在一二年之内者将当年所获给承种之户次再归业主十一年上以广东高雷廉三府荒地硗瘠居多令该地民人垦种者概免升科并为世业十五年申弓尺盈缩之禁凡新涨新垦升科之田务遵部式丈量不得仍用本处大小不齐之弓十八年谕广东琼州为海外瘠区贫民生计维艰查有可垦荒地二百五十余顷照高雷廉之例招民开垦免其升科是年总计天下土田七百八万一千一百四十二顷八十八亩二十六年回疆底定其从前安插吐鲁番回人移归故土所遗肃州威鲁堡熟地一万五千三百六十余亩陕甘总督杨应琚疏请募民承种从之是年山西大青山土默特十五沟垦地四百四十余顷安西府属之玉门渊泉二县垦地千二百一十余顷四川屏山县大竹堡二处垦地一千一百八十余顷俱分别年限起科三十一年谕滇省山多田少水陆可耕之地俱经垦辟无余惟山麓河滨尚有旷土向令边民垦种而定例山头土角在三亩以上者照旱田十年之例水滨河尾在二亩以上者照水田六年之例俱以下则升科第念此等零星土地本与平原不同倘地方官一切丈量查勘不免滋扰令滇省此等地土俱听民垦种概免升科又议准凡内地及边省零星地土听民人开垦种植直隶江西不及二亩福建及江苏之苏州等属不及一亩浙江及江苏之江宁等属不及三亩陕西不及五亩安徽湖南湖北贵州水田不及一亩旱田不及二亩下地不论顷亩山东中地以上不及一亩下地不论顷亩山西下地不及十亩广东中则以上水田不及一亩旱田不及三亩下则水田不及五亩旱田不及十亩四川上田中田不及五分下田上地中地不及一亩下地不论顷亩云南及广东之高雷廉三属不计顷亩奉天之山冈土阜河滨漥下之处不成邱段者不计顷亩俱免升科是年总计天下土田七百四十一万四千四百九十五顷有奇三十二年淮太仆寺牧厂空地招民开垦三十四年丰镇宁远二厅报垦一千五百五十五顷七十余亩又募垦吴县金山无锡丹阳宝山等县荒田二十七年募垦黄州府黄州卫荒地三十八年户部疏请招民佃垦定限起租谕曰前以荒芜地亩及低洼之处每易滋生蝻孽曾令裘曰修亲往履勘并令英廉等酌量可垦者令业主佃户垦种成熟其实系沮淤之区即为开掘水泡以杜虫孽而资潴蓄数年以来尚未办及此事于畿辅农田最有关系者着周元理专派明干妥员逐加踏勘将实可施工民间乐于认垦者听从其便其荒芜低洼之区即酌开水泡以期日久利赖三十九年定广东三水新安等县报垦荒地照旱田例起科四十五年开垦广西镇安府属水田四十九年开垦山西浑源州荒地五十年直隶查勘可垦荒地八百余顷请按八年升科之例部请以盐鹻沙压难垦之地再限二年其实难施工之地仍令各州县随时踏勘俟其地脉转移即行招垦从之上谕所有各州县历年报荒官旗各项地亩经此次派员履勘即查出可垦之地八百余顷分年招垦于旗民均有裨益足见从前荒弃皆因地方官不实力所致但恐此后地方官因循日久又复视为具文日渐废弛着督抚董率所属认真办理至地利转移无定并着随时察看续有可垦及续行报荒之处年终汇奏以专责成

　　皇朝通典卷一

　　●皇朝通典卷二

　　食货二

　　○食货二

　　田制二

　　△田制二

　　官庄

　　?田制【官庄】

　　国初以近京各州县无主荒田及前明皇亲驸马贵戚大臣内监殁于寇乱无主荒田并百姓带地投充之田设立庄屯自王以下及官员兵丁皆授以土田俾世为恒产嗣后生齿日繁凡盛京古北口外新辟之壤咸隶焉其官庄有三一宗室庄田一八旗官兵庄田一驻防官兵庄田凡牧场地专隶内务府会计司掌其牧纳之数
　　顺治元年上谕户部清厘近京各州县无主荒田及前明贵戚内监庄田如本主及有子弟尚存者量口给与其余尽分给东来诸王勋臣兵丁并令各府州县乡村满汉分居各理疆界以杜异日争端顺天巡按柳寅东上言安置庄头其无主地与有主地犬牙相错易起争端请先将州县大小定用地数多寡使满洲自住一方然后以察出无主地与有主地互易庶疆理明晰从之设指圈之令时近畿百姓带地来投者甚多乃设为纳银庄头愿领入官地亩者亦为纳银庄头各给绳地每四十二亩为一绳其纳蜜苇棉靛等物附焉分隶内务府镶黄足黄正白三旗奉天山海关古北口喜峯口亦令设立又令诸王贝勒贝子公等于锦州各设庄一所葢州各设庄一所其额外各庄均令退出二年定给诸王具勒贝子公等大庄每所地四百二十亩至七百二十亩不等半庄每所地二百四十亩至三百六十亩不等园每所地六十亩至百二十亩不等给内务府总管园地四十八亩亲王府管领园地三十六亩郡王府以下管领园地三十亩各官执事人员皆给地有差又题准王以下各官所属壮丁计口给地三十六亩停支口粮谕户部民间田房有为旗人指圈改换他处者视其田产夫恶速行补给务令均平其有瞻顾徇庇者罪命给事中御史等官履勘畿内地亩从公指圈其有去京较远不便指圈者如满城庆都等二十四州县无主荒地则以易州等处有主田地酌量给旗而以满城等处无主地补给就近居民凡民间坟墓在满洲地内者许其子孙随时祭扫三年谕京城内外无主园地酌量拨给诸王府寻定副都统以上官各给园地百八十亩地六十亩凡直隶民人田地被圈者以连界州县地亩拨补其不愿他适者以未圈之民房地均分住种愿他适者按亩蠲赋一年其地土房舍虽未经拨给满洲而与近村被拨之民同居分种者亦按亩量减前明公侯额外屯地既经拨出其钱粮永行蠲免四年令参领以下官员各给地六十亩定拨给官兵地亩以见在为准例凡拨给之后兵则增丁不加减丁不退官则升迁不加已故降革不退兵丁有告称不能耕种者不准至所圈地内如有集场仍留给民以资贸易五年定亲王给园十所郡王七所每所地百八十亩又准南苑海户每户给地十八亩每佐领下增给十名壮丁地六年定凡加封王贝勒贝子公等各照本爵拨给园地其袭封王贝勒贝子公等祖父所遗园地除拨给应得之数外余地仍留本家不必撤出又定公侯伯各给园地三百亩子二百四十亩男百八十亩都统尚书轻车都尉百二十亩副都统侍郎骑都尉各六十亩一等侍卫护卫参领各四十二亩二等侍卫护卫各三十亩三等侍卫护卫云骑尉各二十四亩凡旗员致仕者督抚藩臬总兵各给园地三十六亩道员副将参将各二十四亩府州县游守等官各十八亩又新来壮丁每名给地三十亩 【 嗣于次年令八旗旧壮丁每名撤出地亩拨给新壮丁】七年定给公主园地三百六十亩郡主百八十亩县主郡君县君各百五十亩拨给亲王园八所郡王五所贝勒四所贝子三所公二所每所地百八十亩 【嗣后凡初封贝勒贝子公等皆照此例拨给】 镇国将军二百四十亩辅国将军百八十亩奉国将军百二十亩奉恩将军六十亩 【谨按官兵庄田镶黄旗满洲蒙古汉军共壮丁地二万三千六百三十三顷四十亩正黄旗满洲蒙古汉军共壮丁地二万三千五百四十三顷八十五亩正白旗满洲蒙古汉军共壮丁地二万七千九十六顷四十八亩正红旗满洲蒙古汉军共壮丁地万二千四百七顷十亩镶白旗满洲蒙古汉军共壮丁地万五千四百四十四顷三十亩镶红旗满洲蒙古汉军共壮丁地万三千五十五顷七十亩正蓝旗满洲蒙古汉军共壮丁地万七千一百三十六顷六十亩镶蓝旗满洲蒙古汉军共壮丁地万四十一百十有一顷二十八亩均座落通涿晶平霸蓟遵化滦安易沧延庆等州大兴宛平良乡固安永清东安香河三河武清宝坻顺义密云怀柔房山文安大城保定玉田平谷丰润卢龙迁安抚宁昌黎乐亭清苑满城安肃定兴新城唐容城完蠡雄高阳新安涞水河间肃宁们邱交河青静海天津南皮获鹿开平望都赤城宣化各县永宁卫河西务良牧署采育里开平沙河驿德州古北口令口张家口喜峯口独石口罗文峪石阑等处】十年令民间房地有被圈一半者不必拨补全圈者以未被圈之房地均摊补给本州岛县不足以邻近州县存留房地补给停圈拨民间房地之例十一年议准壮丁自四名以上地土尽数退出量加钱粮月米申禁满洲置买民产例凡所买之业俱令入官户部给还原价十五年又议准未禁以前者免其入官既禁以后者如旧议
　　康熙二年定新来佐领给地三十亩领催十八亩四年给守陵官员园地内大臣九十亩总管七十二亩副总管六十亩防御及郎中员外三十六亩茶膳读祝赞礼内监笔帖式骁骑校佐领下给事人及骁骑礼工二部执事人给地各有差八年敕禁复行圈占民间房地谕将本年见圈之地悉还民间旗人无地者择边外空地拨给寻议以张家口杀虎口喜峯口古北口独石口山海关外旷土宗室官员兵丁有愿将壮丁地亩退出取口外闲地耕种者本都统咨送按丁拨给九年定官员兵丁地亩不许越旗交易兵丁本身种地不许全卖例二十年定新满洲来京归旗者停给园地又定民地拨给旗下者以别州县卫所额外开垦之官屯地补还二十四年议各处壮丁及新满洲应给地者将上三旗皇庄并内务府八旗礼部光禄寺丈量余地拨给 【谨按此外又有部寺官庄分隶于礼部光禄寺各衙门自行征收支放以给公用皆不属于户部】 内务府官庄国初定制每庄壮丁十名选一人为庄头给田一百三十晌 【六亩为一晌】场园马馆另给田四晌壮丁蕃衍则留于本庄缺则补足量给牛种房舍日粮庄有整庄有半庄有稻庄有豆秸庄有园又有蜜户苇户靛户瓜园果园菜园牧地网户地猎户地 【谨按宗室庄田镶黄旗宗室整庄四所半庄一所园一所共地三十六顷六十亩在大兴通武清平谷河间各州县正黄旗宗室整庄五所半庄十二所庄四所园三所共地百有六顷五十六亩在涿易二州大兴宛平三河宝坻顺义房山保定雄任邱各县正白旗宗室整庄四所庄一所园二所共地三十六顷在顺天府及通州香河宝坻房山各县沙河所等处正红旗宗室整庄百四十五所半庄三所整园五十所半园十所园四所共地千二百四十四顷十有六亩零在昌平涿辽阳等州及宛平文安保定定兴涞水海城葢平各县镶白旗宗室整庄百七十六所半庄五所庄八所整园八所园二十所果地靛地网户猎户等地七十六处共地千七百十有七页十有四亩零在通昌平霸蓟遵化滦易沧辽阳等州大兴宛平良乡固安永清东安香河三河清宝坻密云怀柔房山玉田平谷丰润迁安临榆乐亭保定河间任邱保安海城葢平□岭各县镶红旗宗室整庄二百九十八所半庄二十三所庄五所整园百十有一所半园二所共地二千六百三十顷一亩在通涿昌平霸滦沧延庆等州大兴宛平永清香河宝坻房山新城河间肃宁各县及张家口外等处正蓝旗宗室整庄五百四十四所半庄百五十一所庄二十二所整园百有三所半园十有九所园七十三所果园菜园牧地五处共地五千三百十有三顷二十四亩零在通涿昌平霸蓟遵化滦易辽阳锦宁远等州大兴宛平良乡永清东安香河武清顺义怀柔房山保定玉田平谷丰润卢龙昌黎乐亭新城青无极保安承德开原广宁开平各县及冷口外等处镶蓝旗宗室整庄二百三十一所半庄六十三所庄九所整园百有二所半园二所园三所共地二千二百五十四顷七十四亩零在昌平滦安辽阳锦等州大兴宛平固安永清东安怀柔蠡高阳海城葢平开平各县】凡整庄半庄园地蜜户等户各设庄丁内选一人为庄头给以晌地康熙初年编各庄头等第以其田土编为四等每十年编定一次至是年设立粮庄每庄各给地三百晌其山海关内古北喜峯诸口外粮庄每一所纳粮百石合仓石三百六十石山海关外粮庄每一所纳粮百二十石合仓石四百三十二石凡各庄头收粮毕时于定额外多纳一石以上者赏缺额一石以上者卖二十六年题准交纳银二百两之庄头改为粮庄增庄丁为十五名停止庄头报粮溢额赏给三十年新满洲退出地亩令给民间耕种输租四十五年更定拨给之例凡旗人退出之地官收存拨给者俱俟秋成后始行拨地已拨之后不准更换其初次应行给地之新满洲于八旗余地内丈给四十八年令庄头地亩不足额者准其补给薄鹻沙压者准其换给五十一年定给屯长地亩五十三年定拨补庄头地亩在各旗退出输租地内匀拨不得指圈民地五十五年定给庄头顶带之例凡庄头当差四五十年不欠钱粮者给八品顶带二三十年无欠者给九品顶带
　　雍正元年设总理大臣专司口外报粮编审谕免山海关内庄头所欠陈粮其所欠新粮一二年内全完者赏给品级三年不完者治罪二年行井田之法将内务府退出余地及户部所收官地内拨新城县百十六顷固安县百二十五顷八十九亩制为井田挑选无产之旗丁满洲五十户蒙古十户汉军四十户耕种自十六以上六十以下各授田百亩周围八分为私田中百亩为公田公田之谷俟三年后起征于耕种余地立村庄庐舍每名给银五十两为口粮牛种农具之用设管理劝教二人三年令口内庄头交仓所余之粮折银口外庄粮运交热河仓其杂粮秫秸等项折银均交广储司四年更定山海关外粮庄地数一等庄给地五十四顷二等庄五十一顷三等庄四十五顷四等庄三十九顷六年令内务府宗人府八旗都统将直隶所属旗庄圈赏投充各项地亩核明基址载册交户部并直隶总督与各州县存贮如有旗民互相争讼者即据册勘审七年于顺天府属之霸州永清县设立井田谕免八旗地亩私行典卖与民者罪令各旗稽查清出动支内库帑银取赎限一年令原业主赎回逾限者听他旗人承买十三年遣官清丈察哈尔西四旗东四旗地亩谕旗人欺隐余地俱令自首违首罪又遣官清查园头牲丁壮丁地亩凡官庄内园头牲丁壮丁当差养家房地私相典卖者若系内务府红册内所载本属官物概行撤回私业则不应强撤清厘之后将地亩数目村庄载册分存本州岛县户部内务府及该总督处以备稽考定承催官奖劝例完六年者加一级三年者纪录
　　乾隆元年改井田户为屯户于附近州县按亩纳粮定古北口外热河东西两河旗地分别上中下则纳银以省挽运停承催官令屯领催办 【 嗣于四年复设】二年定庄园人等应给官地于直属驻防兵丁交出在京所受之地及各庄头退出之地旗人丈出余地户绝无人承种之地内动拨旗人来京当差应得地亩亦如之八旗都统疏言旗人入官地亩原定租额过轻吏胥易于作奸请派员查勘更定按额征收解部上谕现在入官地亩之租较民人佃种旗地之租为数本少而此项入官之地原属旗地与民人纳粮之地不同虽经官定租额而百姓不知仍纳重租以致吏胥中饱今因地定租固为允协但愚民不知妄意增添租额亦未可定夫旗人民人均我赤子并无歧视着直省督抚出示晓谕若无从前弊端即令停止增添至照数征收解部恐年岁荒歉不齐如遇歉岁仍照定例闾闇不免受累其旱潦之年作何减收丰稔之年作何补纳着州县官随岁酌量办理报明该旗及户部存案以备稽察三年谕朕前以旗人生计贫乏者多令王大臣议将八旗入官地亩立为公产收租解部按旗分给以资养赡此等地亩内有定鼎之初圈给八旗官兵将田赋悉行开除者亦有旗人与百姓自相交易出银置买仍在该州县纳粮者若以入官之后均定为公产不准民买殊非朕轸念讥辅黎赤之本怀嗣后除原圈官地不准民间置买外其旗人自买有粮之民地现在入官者不论旗民准照原估值价变卖将银解部交各旗料理生息分给旗人俾沾实惠四年谕从前降旨令将入官地亩仍赏与八旗以为产业随经八旗大臣议称借支库银于京城空地葢屋赏无房人居住将公产地租陆续补库其续收地租作何赏给永远接济别议具奏等语朕思此项地亩均系旗人旧业有因拖欠钱粮入官者有贪婪官吏抵应赔款项入官者今既赏还八旗人等仍留公官办不但所得地租分散之时势难均齐而地亩租银官收之数亦必少于私收分赏众人则人多数少无济于事势必随手花费此项地亩仍令八旗官兵或指俸饷或交见银承买为业则八旗人等各立恒产于生计自有裨益承买价银即交部以补葢房之项其余银作何办理及现有地亩作何视其肥瘠酌量等第别定价直令其认买着户部会同八旗大臣详议寻议准等则价值令官兵承买限五年交完价银其指俸饷抵买者亦于五年内侳扣其余银悉交地方官将民典旗地赎回上谕我朝定鼎之初将近京地亩圈给旗人在当日为八旗生计有不得不然之势其时旗人所得地亩原足以资养赡嗣因生齿日繁恒产渐少又或因事急需将地亩渐次典与民家为业阅年久远辗转相授已成民产今欲将从前典出旗地陆续赎回必须于民全无扰累始为妥协再此项地亩官员内尚须扣俸认买贫乏兵丁食饷有限无从措价势必尽归当户究于贫乏旗人未必有益再下直隶总督安议复议以取赎旗地百姓不苦于得价还地实惧其夺田别佃请于赎地之时将见在佃户及见出之租数造册无论何旗承买仍令原佃承种房屋坟墓在于旗地内者丈明所占地亩照数输租免其迁移至赎回之地贫乏兵丁未能措价认买请以八旗公产及入官地并此次赎回之地勘明八旗闲散人内有正户出身居家勤俭情愿下乡种地者上地给与百亩中地给百五十亩下地给二百亩令其携妻子居乡耕种初种之年官给牛种房舍之资如此则贫乏旗人实为利赖从之九年定民典旗地减价取赎之令凡地不论契载年限以十年为率在十年之内者照原价十年以外者减价十分之一每十年以次递减至五十年外者半价取赎又令旗人承买公产者亦照官赎减价十一年令八旗公产编泵庄头凡公产内有未经承买及存买余绝地亩酌留千顷为拨补之用其余五千四百亩令履亩详勘如地沃租多整分庄头仍照例给十八顷半分庄头九顷如地瘠租少酌量加增其新设庄头免差一年十八年定旗下奴仆及开户人等典买旗地限一年内自首照民典旗地例分年减价取赎若原主不能取赎作为公产官收租息岁终请旨赏给贫乏旗人以资养赡十九年清查遗漏旗地军机大臣疏言民典旗地内多有原业子孙年幼其地亩数目坐落村庄典地人名姓不能记忆者易致隐匿查直隶各属除民地外俱系旗人原圈地亩请将见纳钱粮民地开除挨村清查从之二十年准各庄头薄鹻沙洼地亩在附近州县入官地内拨换二十一年谕八旗另记档案及养子开户人等俱准其出旗为民所有本身田产并许带往二十二年复议准本身自置田产许其带往如系老圈并典买八旗地亩动官帑赎回从之又定旗人旧典房地不准回赎之例停止新满洲丈拨地亩照地给与租银每亩给租银一钱伍分核计一名壮丁地每年给租银四两五钱即在直属征解旗租银内动给其远年得地之新满洲人等退地领租者俱如此例又户部疏言人官地亩三千四百九十一顷请交与该旗查明原租令地方官照数征收按年解部上谕此等地亩以加惠小民而论即租额再为轻减亦无不可但向来官地租额虽轻而民佃多不沾实惠葢地租一项既不在官又不在民官吏转得视为利薮该部请照原纳租数征收自为杜绝弊端所议是但旗人原收租数或系市平市斛而官为收纳势必用库平官斛则租数虽符而贫民所加已属不少嗣后入官地亩地方官照原数征收并照原收平斛令其输纳二十三年谕出旗为民之汉军内所有向日承种井田屯田者俱久赖地亩为生一旦撤出未免失其生业着加恩赏给听其随带耕种直隶总督方观承疏请勘明村庄段落填给印照注明赏种官地字样交本人收执免混民产其井屯定额钱粮仍照旧额归州县征收解部从之二十七年部请积存地亩仍分设庄头上谕分设庄头编地不过三四千顷所余尚有万顷之多此等地亩皆系老圈旗地且发帑赎回者十有七八令将三千顷安设庄头其余交内务府派员征收俟原帑归清之后即赏给八旗作为恒业二十八年停止安放庄头之例命军机大臣会同总督方观承妥议交租则例寻议请将原租之额分别上中下三则使租地两得其平无庸拘泥原租并请将佃户姓名注册给照内详载地名亩数每亩征租若干统计地一万四千五百三十四顷六十余亩原征租银二十万二千二百六十七两酌复租银十有一万三千二百二十五两照例解部从之三十二年议准内务府所属鹰户炭军炸军灰军并银两庄头如私典旗地及旗民亲族借名顶冒者均照民买民典之例治罪三十四年直隶总督杨廷璋请永停本旗委员查丈入官地亩定租之例凡报出入官地亩地方官即行履勘其从前有照原租短少者令其自首上是其请三十六年大学士刘统勋疏请八旗低漥出亩应行开挖泡予之处交户部于官赎旗地及入官地亩内减半抵给从之三十八年议定八旗左翼右翼按季将有地旗人名字地亩段落原价报部转行直隶及顺天府存案以备稽核三十九年题准旗人报抵入官地亩将原价原佃原租各数报部行文直隶委员履勘计租定价统以三分三厘之息为式四十四年谕八旗赎回入官老圈地节经更定仍准官员兵丁分买今计亩浩繁其认买地亩若离京在数百里外必致纷纷告假取租不惟徒费资斧又启民人勒掯之端其地租未定能否全得反将所得钱粮先行坐扣地价于旗人生计全无裨益不如仍令官为取租解部分给八旗赏赉兵丁交户部八旗均匀分给四十七年定庄园人等承种官地报灾之例凡遇灾歉俱照民地之例一分至四分者不准报灾

　　皇朝通典卷二

　　●皇朝通典卷三

　　食货三

　　○食货三

　　田制三

　　△田制三

　　田制【驻防庄田　官田】

　　驻防庄田
　　官田【祭田　学田　马厂　牧厂附】

　　?驻防庄田

　　驻防官兵庄田

　　国初以盛京为驻防重地按旗分处各有定界继因边内地瘠粮不足支展边开垦移两黄旗于铁岭两白旗于安平两红旗于石城两蓝旗所分张义站靖远堡地瘠以大城地与之又以外藩蒙古隶入版图分为五等拨给田土一等给庄屯三所园地九十亩二等给庄屯二所园地六十亩三等以下止给庄屯直隶江苏浙江陕西山西河南所设驻防官兵均量给庄地
　　顺治四年定缘边分拨地亩均次第挨给其越界选择者罪又定锦州葢州各官庄原非钦赐者概令退出给江宁西安驻防旗员园地江宁六十亩至百八十亩不等西安二百十有五亩至二百四十亩不等惟浙江官兵不给田地照经制支领俸饷五年更定盛京庄屯地界两黄旗设于承德县沙河所两白旗设于宁远两红旗设于承德县塔山两蓝旗设于锦州又准沙河所以外锦州以内八旗官员家丁每名给地三十六亩令分给外藩边外庄地各守界限不许越境定各省驻防官兵家口半携去者在京园地半撤全携去者全撤六年准外省驻防官员初任未经拨给园地者拨给其加级升任者不增凡应给地六十亩以下者户部拨给六十亩以上者奏请拨给七年驻防官员量给园地兵及庄丁者每名给地三十亩驻山西者以临汾太原无主地并官地拨给驻直隶者以保定河间沧州入旗退出地拨给十二年题准辽阳铁岭至山海关八旗庄地有在边外者令照旧种住惟酌量边界开门勿悞耕获十八年令蒙古察哈尔大臣侍卫等各照品级拨给庄屯
　　康熙十二年定在京旗人愿往奉天领地设庄守护坟墓者如退出在京所受之地准拨给奉天熟地不退者仍准拨给荒地十八年定分给伊彻满洲地亩例奉天所属东自抚顺起西至宁远州老天屯南自葢平县拦石起北至开原县除马厂羊草地外丈清地三十二万九千四十九顷三十亩定旗地二十七万六千三百二十余顷伊彻满洲迁来者若拨种豆地每六亩给地种一斗拨种谷米黏米高粱地每六亩给各种六升二十年停给蒙古新编归旗者园地二十五年给锦州凤凰城等八处旗民开垦牛种口粮农器二十六年令索伦达呼尔官兵耕种墨尔根地方奉天官兵耕种黑龙江地方由部差官监视二十八年令奉天等处旗民各在本界内垦种不许互相侵越三十一年以山西阳曲太原二县屯地给与满洲驻防官兵耕种三十二年令八旗驻防官兵均于所驻之处给与地亩五十七年以山西右卫荒地自苎麻口外西至十家铺东至弥陀山共二千余顷安设庄头十五名五十八年以河南南阳府扬河地方垦荒田亩给与满洲驻防官兵耕种
　　雍正十一年令喜峯口驻防官兵百名以铁门关外大屯地分给每名给地一顷十五亩有奇菜园四分有奇照民田例分别科则租银留充兵饷
　　乾隆元年定口外官兵私垦地亩分别纳粮例热河驿站营汛官兵于驿地外自行开垦者令按亩纳粮古北口沿边瘠地悉行赏给免其征输蒙古等地亦免其征输又内务府鹰手捕牲人鞍匠等开荒地亩均将丈出余地注册免征嗣后如续有开垦仍按亩征收二年设立黑龙江呼兰地方官庄每丁拨地六十亩每十丁编为一庄共庄四十所每十庄设领催一名皆于盛京将军所辖八旗挑选发往六年增设呼兰庄屯五所择闲丁五十名领种七年又议准呼兰左近温得亨山及都尔图地方土性肥饶水草佳美选壮丁五十名增设庄五所合六年增设之五所共十庄亦设领催一名三十一年盛京刑部侍郎朝铨疏言丈量奉天地亩余地在二三十晌以上于十分中分出二三分为各城兵丁随缺地亩余仍令原业承种纳粮注载红册新丈出旗人自首余地三十三万六千四百余晌民人自首余地七万四千七百余晌民人余地在停止开荒以后违例私开者全行撤出在未停开荒以前者照旗人例酌量地数分拨其官员兵丁应得随缺地亩各城营田水手公产及旗民水冲沙压不足红册地亩即于丈出余也内拨补从之户部侍郎英廉疏言旗民丈出余地系违例私开均请撤出令无地兵丁闲散认买上谕英廉所请固为旗人生计起见但此等无地人户贫富不一富者置产必多贫者不能承买旗人生计仍无实济以应拨补各项外余地一并入官令原种之旗民照数纳租以为赏给冬围兵丁鞍马之需四十年议准偷垦地亩入官纳租之例时有山东民人偷垦岫岩城五块石等处兵丁牧马官厂地者均令纳租不欲耕种者别募四十六年定惩匿报之令凡盛京吉林民人私垦查出者每亩岁征银八分仍在旗仓纳米二升六合五勺五抄以惩匿报盛京土田拨给八旗官兵地亩内务府三旗包衣佐领下壮丁地镶黄旗共地百六十四顷八十四亩四分正黄旗共地九十九顷一亩四分正白旗共地二百五顷六十二亩一分均在盛京兴京开原辽界内内务府三旗包衣佐领下园丁地共千三百三十四顷八十亩在盛京开原辽阳界内盛京礼部六品官所属各项壮丁地共五百顷九十九亩三分在盛京兴京辽阳铁岭秀岩界内盛京工部五品官所属壮丁地五百六十一顷九十六亩六品官所属壮丁地百八十九顷四亩九分均在盛京兴京辽阳开原牛庄秀岩界内制造军匠役人等地共二十二顷三十二亩谁盛京界内盛京户部仓官庄头楼军仓军地共四百十一顷九亩四分领催庄头地共二千八百十三顷一亩六分盛京礼部庄头壮丁地共四十顷五亩六分盛京兵部站丁地共六十二顷七十四亩八分盛京工部庄头壮丁地共七十六顷五十六亩三分兴京界内八旗所属诸王贝勒贝子公大臣等地千二百二顷三十六亩官员兵丁闲散人等地共五百八十顷八十六亩五分抚顺界内右翼四旗所属王贝勒贝子公大臣等地千二百九十八顷九十九亩七分官员兵丁闲散人等地七十五顷二十亩六分鹻场汪清二门官兵台丁地三百二十八顷三十亩开原界内八旗庄屯地二千八百顷七十九亩辽阳城界内八旗官员兵丁地八百八十八顷五十五亩铁岭界内左翼四旗庄屯地八千六百五十七顷四十四亩二分法库边门庄屯地六百七十八顷五十八亩威远堡边门庄屯地二百二十八顷八十七亩英额边门庄屯地二十六顷七十二亩二分凤凰城八旗巴尔呼地千九百四十八顷六十四亩又正黄旗屯地六十顷九亩叆河边门分种地二十四顷七十四亩四台四屯地六十一顷五十九亩复州界内八旗分拨地千七百二十九顷四十亩熊岳城界内八旗满洲蒙古巴尔呼汉军庄屯地二千八百八十三顷三十九亩金州界内八旗满洲蒙古汉军官员兵丁地三千三百四十一顷四亩水师营地二十六顷十八亩山海关官员兵丁寡妇闲散人等地百三顷五十七亩七分在山海卫宁远州界内又正白正红镶红旗下闲散人等地三顷六十七亩秀岩界内八旗官员兵丁地二千百二十一顷二亩七分葢州界内各旗官员兵丁地四十六顷三十八亩牛庄界内八旗官员兵丁地二千九百二十三顷广宁城所属巨流河白旗堡小黑山闾阳驿彰武台边门等界内八旗官员兵丁闲散人等地万五千百九十四顷九十六亩二分锦州界内王贝勒贝子公宗室额驸官员庄头闲散人等地二千七百十七顷七亩八分八旗兵丁闲散人等地千五十四顷五十亩四分义州界内八旗庄屯地五千四百七十一顷二十五亩清河边门庄屯地五百三十四顷二十三亩九关台湾门庄屯地二百三十二顷十八亩吉林乌拉界内官员兵丁开垦地镶黄旗三百七十四顷五十二亩正黄旗二百九十五顷二十六亩正白旗二百六十六顷十亩正红旗二百五十二顷七十八亩镶白旗二百八十八顷四十八亩镶红旗二百二十一顷七十六亩正蓝旗二百六十一顷二十四亩镶蓝旗二百六十七顷二十四亩水师营二百六十五顷五十六亩又各庄头开垦地二百五十二顷六亩宁古塔内官员兵丁开垦地镶红旗三百四十七顷四亩正黄旗二百三顷七十亩正白旗三百三十五顷十亩正红旗四百二十顷镶白旗四百七十顷五十四亩镶红旗三百二十六顷七十亩正蓝旗二百八十顷十四亩镶蓝旗二百十九顷六十六亩又各庄头开垦地三百三十三顷四十二亩珲春界内官员兵丁开垦地镶黄旗百十七顷十八亩正黄旗九十九顷五十四亩正白旗三百十六顷九十二亩三姓地方官员兵丁开垦地镶黄旗百八十一顷五十亩正白旗五十九顷四十六亩正红旗四百十九顷六十四亩伯都讷界内官员兵丁开垦地镶黄旗百十六顷五十八亩正黄旗七十三顷六十八亩正白旗二百三十五顷四十四亩正红旗百二十五顷五十二亩镶白旗八十顷二十二亩镶红旗七十一顷二十二亩正蓝旗二百十五顷四亩镶蓝旗百九十四顷十亩又各庄头开垦地二十二顷三十亩阿勒楚喀界内官员兵丁开垦地镶黄旗百十五顷八亩正黄旗百二十顷三十亩正白旗五十九顷十亩

　　?官田【祭田　学田　马厂　牧厂附】

　　官田之制凡藉田及在京坛壝直省社稷山川厉坛祠墓寺观文庙学校等田并部寺公用田太仆寺牧厂及在官地均为公田除其租赋
　　顺治十一年耕耤田于南郊设耤田于正阳门外之西中为先农坛坛内地百七十顷其二十顷种五谷蔬菜以供祭祀余千五百亩岁征租三百两供修坛墙
　　康熙二十四年诏曰礼天子为耤干亩诸侯百亩此则耤田之礼通于天下今朕欲各地方守土官通行耕耤之礼下九卿详议寻议颁耕耤之制令各省择东郊官地洁净丰腴者立为耤田径直田亩九分后立先农坛令守坛农夫灌溉耤田 【 无官地者置买民田】 每岁仲春行九推之礼

　　祭田　学田附
　　马厂　牧厂附

　　祭田学田附

　　顺治元年赐圣贤后裔祭田衍圣公二千百五十七顷五十亩孔林地庙基地二十一顷五十四亩零四氏学学田五十顷复圣裔祭田墓田庙基地五十四顷十有五亩零宗圣裔祭田墓田庙基地六十二顷十有四亩零亚圣裔祭田墓田庙基地五十九顷七十六亩零先贤仲氏裔祭田墓田庙基地七十五顷五十六亩零又置各省学田凡贫生均于学内酌给银米每年清厘各省学田
　　康熙二十四年复增孔林地十有一顷十有四亩九分免曲阜颜氏额粮有差又赐元圣周公祭田五十顷
　　雍正元年总校天下学田共三千八百八十六顷七十八亩有奇
　　乾隆十二年除福建闽县先贤二十三祠祭田粮租 【谨按祭田直隶十有九顷二十四亩　盛京一顷四十一亩山东九十八顷九十六亩山西三十八顷六十七亩河南百有一顷七十四亩江南江苏百有八顷八十四亩安徽十有三顷十有三亩江西十有四顷三十一亩福建五百二十顷五十五亩浙江七十六顷五十四亩陕西十有六顷二十三亩四川十有五顷十有九亩各有奇】

　　马厂牧厂附

　　畿辅牧场镶黄旗牧马场地在武清宝坻二县东自唐畦西至陈林庄七十里南自张家庄北至上马台九十里　正黄旗牧马场地在天津府西北自俞家庄东北至小稍子口十五里西南自孙家庄东南至秋家庄四十七里　正白旗牧马场地在天津府东自好家沽西至白家庄四十二里南自城儿上北至清沟六十五里　正红旗牧马场地在瓮山者十有五顷芦沟桥西高陵者二十七顷六十亩　镶白旗牧马场地在通州二十四顷八十四亩　镶红旗牧马场地在顺义县天竺马房村三十五顷二十八亩芦沟桥四顷八十亩　正蓝旗牧马场地在丰台王兰等庄东西三十里南北五十里　镶蓝旗牧马场地在草桥十里廊房八里
　　顺治二年议准御马场王贝勒贝子马场均按本旗地方牧养六年议准顺义清河漷县及沙河芦沟桥五处荒地千四百六十八顷四十亩潞河沙河清河桑干河两岸隙地均定为马场定荒地非沙石不堪耕种者不准作为牧场例五年盛京牧场地以奉天中前所后屯卫中后所三处地亩分给八旗为牧场自东迤西先给两黄旗次两白旗次两红旗次两蓝旗十二年定牧场制凡亲王牧场方二里郡王牧场方一里
　　康熙二年令锦州大凌河牧场东至右屯卫西至鸭子厂南至海北至黄山堡留为牧马地不许民间开垦
　　雍正二年清查八旗存留牧场地凡可耕者均募民开垦
　　乾隆十三年裁减马羣复议大凌河马场袤延于西界截出十里给官兵耕种后又以西界地势不齐量地截给东至杏山北濠沟西至鸭子厂南至七里河北至金厂堡二十一年清丈直隶马厂地给民为业名恩赏官地三十七年定民人开垦马厂例杀虎口外民人开垦马厂在于察哈尔游牧地界外已经成熟者听其耕耘征赋毋许再行私开三十九年又蒙古招民开垦辅国公马厂地百余顷议准在饬禁以前早已成熟者即照三十七年民人开垦牧地例又准太仆寺厂地招民开垦是年山西丰镇宁远二厅垦地二万千五百五十五顷七十余亩

　　皇朝通典卷三

　　●皇朝通典卷四

　　食货四

　　○食货四

　　田制四

　　△田制四

　　屯田　新疆屯田附

　　?田制【屯田　新疆屯田附】

　　（臣）等谨按屯田之政前明仿唐府兵遗意剙卫所之制以军隶卫以屯养军而设都司以统辖之嗣后经制屡更别募民以镇守于是营军与屯军分而为二屯军惟职漕运其无漕运者又有营造之役是军政屯户两无裨益矣国初创制屯堡凡卫弁各所给军分佃剔除差徭后以直省各设经制官兵而屯卫之军次第裁汰惟散漕运之地仍隶卫所其驻所之军亦给屯田余皆归并县葢稽其籍虽有军民之殊而承佃输赋则屯户与民无异隶之州县体制详明诚昭代之鸿规万世之良法也此外垦荒及圈地绐粮地凡所以实军储而裕民力者悉随时裁定俾军屯安耕凿之常兵民享盈宁之利典制精详谨按年编纂至新疆屯政版图式廓二万余里由巴里坤以至伊犁前后垦辟无虑十余万顷边疆瘠土皆成沃壤其经画尤非内地之军屯可比谨按年汇次附于各省屯田之后以昭典则而垂示万世焉
　　顺治元年定荒地屯种例 【先是　国初定每佐领给壮丁十牛四于旷土屯田至是准州县卫所无主荒田分给民兵屯种】 二年遣御史巡视屯田 【 寻裁巡屯御史归巡按兼管】三年更定屯田官制每卫设守备一员兼管屯田量设干总百总分理卫事裁原设指挥副指挥改卫军为屯丁其卫所钱粮职掌及漕运造船并都司行都司之制皆仍旧四年给江宁西安驻防园地江宁六十亩至百八十亩不等西安二百四十亩或二百十五亩不等惟浙江驻防官兵仍照京制支领俸饷不给田地五年准云镇屯田令军民垦种官给牛种量收租银【 十五年归并山西驿粮道管理】定各省驻防官兵家口半携去者在京园地半撤全携去者全撤例六年定直隶屯地输租例天津葛沽等处屯地旧例上地每亩六升中地四升五合下地三升今定果树菜畦水田苇地每亩科一斗麦地六升杂粮地四升五合定外省驻防初任官员未给园地者准拨给其加级升任者不准添给例 【 给地六十亩以下者户部拨给六十亩以上者奏请拨给】七年裁汰卫军凡卫所屯田从前分给军丁承种者归并州县其有运粮卫所屯粮仍旧派征其无运粮卫所屯田俱照民田起科九年令广东屯粮本折各半征收免其全征本色 【谨按十年又定江南秣陵广武英武三卫屯粮准其折银康熙六年又以江南石城等卫屯粮改折太重令仍收本色十年复以广东屯粮十倍民赋令减额照民田重则每亩八升八合起征又减广东卫所及河南等省屯粮均照民田征收】 十三年定屯田贴运之例向例漕船一艘派屯田百五十一亩今议定有屯带运卫所照数分派 【杭宁温台各卫嘉湖严衢各所有屯带运】 余田征租银拨贴无屯卫所 【 金华等所绍处等卫无屯有运】 至有屯无运卫所 【 金乡等卫有屯无运】有愿运者给田佥运余田亦征租拨贴无屯卫所运丁 【 康熙十年以屯田缺额每船给田百十三亩】招垦广西卫所荒屯十四年清查民田赋役册籍凡民册当差者卫所不得告攀军册有役者州县不得重派民佃军田者照地纳租不派军役军佃民田者只完正赋不派民役 【先是湖广有运军班军操军三项各设屯田后裁汰班军操军归农只留运军以致军民册籍混淆至是厘正永着为例】十六年除四川卫所屯粮归并州县照民田起科十七年更定云南卫弁职田收租准俸例其田各归卫所编入户口以本七折三征收 【按云南向有卫弁职田收租准俸不纳税粮】
　　康熙二年复以江南屯粮归都司管辖四年归还德州圈地其驻防兵均如陕西例给粮五年以陕西卫所屯粮与民粮一体输纳无佥运领运之事不必改归都司仍令布政司总理六年议令投诚兵屯田湖广道御史萧震上投诚兵丁屯田四便疏一以投诚之众所携家口数倍正兵予以荒地牛种可为招徕之劝一以绿旗兵有防御之任屯田难投诚兵无汛地之责屯田易一以投诚兵随标月给饷粮岁费八十余万使开垦荒芜三年起科既有兵饷又增屯赋一以各省荒地四百余万顷分给耕种军储日实户口渐繁故有是令又令广东云南屯田道稽察卫所各官及征收屯粮 【 十八年定江南屯田道考成视都司例二十六年复裁云南都司】十五年严荒田影射之禁 【 时卫所荒田坐落州县境内县勘则指为军地卫勘则诡为民田故令督抚檄州□卫所互核影射者罪】二十三年令湖南遍桥镇远二卫地亩钱粮归并贵州征收 【嗣后湖南屯粮则例屡更二十五年以铜鼓卫屯粮归并新宁县征收三十六年辰州卫屯田归并泸溪县照民田征收又步城县有经征靖州卫屯粮改归靖州绥宁县征收四十年以沅州龙阳黟阳靖州四州县屯粮偏重将赋役全书讹刊之数改正减免四十五年以清浪平溪二卫屯粮征米输运维难准其征银】三十一年以山西太原阳曲二县屯地给驻防官兵耕种三十四年上以云南屯田钱粮较民田额重数倍改屯赋令照河阳县民田上则征收三十五年复议云南屯地钱粮亦照屯田则例五十七年减湖北沔阳卫屯田额粮 【 谨按沔阳卫屯田五百七十二顷八十亩有奇向系水淹漥地故令照湖南清浪卫减则之例每亩征五升四合五勺】又丈量山西右卫荒地五十八年以河南扬河垦荒地给驻防官兵耕种
　　雍正二年定内地无运卫所悉并州县例凡钱粮皆归布政司管辖裁山西江南浙江江西湖广山东广东屯田都司浙江杭州征屯千总是年总计直省屯田三十九万四千五百二十七顷九十九亩屯赋银四十三万六千四百四十六两四钱屯粮百六万四千五百九十二石草四百八十七万一千三百四十五束各有奇三年定安西屯垦事宜凡驻防兵之不愿久住者召募民人更换择宜稼之处分屯其应募兵丁未习农业者就沿边州县雇农人为帮夫每兵三名给一使教农事俟资粮充裕再令携家永远驻防五年定军田照民田给契上税例 【 每亩照贵州军田例纳税五钱给契】 改江南建德东流二县屯粮归池州府经营 【向例解归南昌抚州饶州三卫所】 九年定屯卫田仍典与军户例凡私典与民者田归卫价入官仍治以罪
　　乾隆元年除广东屯粮羡余减各省屯赋重额 【至十一年合计岁减银一万二千两有奇】 诏减浙江严州卫遗漏减免银两 【浙江屯粮向例每石征银一两康熙年间特减改征银五钱五厘惟严州一所遗漏至是改照杭州前右二卫科则征收】 减广西武缘县屯赋减浙江温州卫田赋 【均照杭州前右二卫科则】停止贵州新设苗疆屯军时贵州总督张广泗请将逆苗绝产安设屯军上谕数年以来经理苗疆原期宁辑地方化导顽梗并非利其一丝一粟是以彼处应输之正供朕皆仰体皇考圣心永远革除岂肯收其田亩以给内地之民乎从前屯田之意原因该督等奏系无主之绝产今看来此等苗田未必尽系无主之产或经理之人以为逆苗罪本当诛今既宥其身命即收其田产亦法所宜然殊不知苗众自有之乐一旦归官目前虽惕于兵威勉强遵奉而非出于中心之愿安能保其久远宁帖耶至于拨换之举在田地有肥瘠之不同而亩数又有多寡之各异岂能铢两悉合餍服其心使苗众无丝毫较量之念乎总之顽苗叛逆之罪本属重大国家既施宽大之恩贷以不死予以安全而此区区之产业反欲收之于官则轻重失宜非皇考与朕经理苗疆之意矣奉敕令张广泗即行停止其实在绝产令查明疏请寻议以惟逆苗绝户田产赏给屯兵垦种择形胜之地建筑堡墙以资捍御又谕各省屯粮有原额粮则较重者悉行酌减 【 三年又减安徽怀远卫军银减武平卫军田加征银】 裁汰凉州府镇番县柳林湖屯户设立屯长总甲分理 【谨按镇番招民屯垦在雍正十三年至是以地方辽阔屯户众多酌留熟谙农事者余皆裁汰】四年招民承种安西镇口外屯田五年严屯田私租之禁凡运军额设屯田止许得本年之租不得加租及立券预支其已经加租之田令其回赎违者例以私典军田罪 【六年令限一年清出归军赡运】八年清厘湖广军屯田凡典卖者如民买愿应差或军买随田应差者均免赎若民买不愿应差及军买而田去差存者均令原丁取赎力不赡者令典买之人每岁助费以济漕运至故绝逃亡之户民人顶种现在纳粮贴运者田有出售仍令军户承买湖北卫所屯田亦如之十二年陕西提督拉布敦疏请口外八沟塔子沟等处设兵屯田从之十八年总计各省屯田二十五万九千四百十有六顷四十八亩屯赋银五十万三千五百五十七两屯粮三百七十三石各有奇 【 其归并各州县者不入】二十一年陕西总督黄廷桂疏请招民屯重移归鲁克沁回民所遗瓜州熟地二万四千五百亩从之 【 吐鲁番回人归附在雍正三年】二十二年清查陕西屯地银粮二十三年清查江西屯地田亩二十四年准瓜州屯户加垦地亩改屯升科二十七年甘肃柳林湖屯田亦如瓜州例改屯升科初垦者照民田中则例续垦者照民田下则例纳赋 【 二十八年安西府渊泉县之柳沟布隆吉尔玉门县之靖远赤金等处均准屯户加垦余地改屯升科以为世业】三十一年总计各省屯田三十九万二千七百九十五顷六十七亩屯赋银七十八万四千九百二两粮百九万七千六十四石草五百五万六百二十束各有奇三十六年豁除江西袁州赣州饶州建昌四卫所坍没屯田粮赋三十八年谕裴宗锡覆奏查办军屯请将上江下江无为等州十七州县向不归运之裁卫屯田加征津费所办非是而加征之名更属不能深体朕意朕惠爱百姓普蠲恩免不下数千百万惟期家给人足乐利放征何独因清厘屯粮欲举百余年相沿之民产一旦忽议加赋朕岂肯为之且定以官为加征之名则断乎不可寻敕高晋查办续结其江苏省并谕照此办理浙江巡抚陈辉祖疏请民屯新垦丁银随年摊征上谕国家承平休养百有余年闾阎生齿日繁向来编审人丁按丁科则自康熙五十二年我皇祖圣祖仁皇帝特贫恩诏盛世之民永不加赋即以是年丁粮之数作为定额仰见皇祖惠爱黎元法良意美实我万世子孙臣庶所当遵守不易者朕临御以来仰承天佑祖德因洽重熙无时不以爱养斯民为念岂肯于丁粮区区毫末之赋稍存计较乎况人数既多自地无遗利若求可垦之地则惟新疆乌噜木齐等处尚可招徕屯垦至于内地即间有东坍西涨其数甚微祗须地方官照例妥办苦以新垦民屯地亩复将丁银随年摊纳是与小民较及锱铢尤非惠下恤民之道所有各省办理丁粮俱着悉仍其旧三十九年除江苏省坍没屯田额赋四十年停民户典卖屯田编入军籍之例但令从重津贴免其撤田定军户自置民堤挖压军屯额征四十一年准甘肃九家窑屯田八千八百三十三亩改归田升科

　　新疆屯田附

　　新疆屯田附

　　康熙五十四年上以额德尔齐老图地近推河应屯田驻兵令将军费扬古等与喀尔喀汗会议寻以费扬古疏称苏勒图喀喇乌苏乌兰固木科布多等处土田肥美均可耕种请拨上狊特善种地兵丁干人每旗令台吉塔布囊一人督率屯种遣大臣一员监管又请于哈密地方屯种均从之后又准都统穆赛等疏言科布多等处收获逾常请拨土默特干人出兵归化城之土狊特兵干人令往耕种五十五年开巴里坤哈密等处屯田凡发往军前効力人等有愿种地者许其耕种又议准尚书富宁请哈密所属博罗尔图古哩克接壤之处并巴里坤都尔博勒津哈喇乌苏及锡济木达哩图巾隆吉尔附近之上浦下浦等处兵丁有愿往者亦令耕种是年冬苏尔德奏称都尔博勒津国古哩克哈喇乌苏所种地亩有秋寻议令备明岁籽种五十六年增垦阿尔衮固楚实伯哩乌苏鼐玛尔塔呼埒克察罕郭勒等处荒地命户部侍郎梁世勋等督理巴里坤屯田五十七年令新旧开垦都尔博勒津图古哩克及回子扎萨克敏所种塔哩雅沁地所余青稞贮仓充裕军粮郎中苏赫等议叙有差六十年增垦乌兰固木地六十一年核丈科布多乌兰固木等处地亩谷数
　　雍正三年谕振武将军穆克登开鄂尔坤图拉等处屯田穆克登疏言鄂尔坤尚有昔人耕种处所及故渠灌田踪迹图拉现有大麦小麦非不可种之土第霜降早晚不一树谷宜否不同请于屯长中择十余人于明春三月遣往耕种俟秋收后具奏从之七年振武将军顺承郡王锡保疏言鄂尔坤济尔玛台图拉三处屯田收大小麦糜子共七千五百五十石有奇九年奏报万六千三十石有奇十年西安巡抚玛尔泰请撤额塞勒津城驻防兵并西安马步兵二千人开垦哈拉该图地从之
　　乾隆元年增垦鄂尔屯田兵额 【雍正十三年拨绿营兵五百至是增拨三千】二年复拨绿营兵六百并负罪人千余二十年准噶尔部落势日穷蹙议遣大兵征剿二月上谕军机大臣曰从前因未深知达瓦齐情形原议四月进兵故令于额尔齐斯派喀尔喀兵绿旗兵并策凌所属人等留驻屯田今进兵甚早而达瓦齐之力已穷兵到即可成功其额尔齐斯仍需屯田与否应另行酌办如需屯田即于策凌等游牧所留人内派往或凯旋后并将策凌等人众派往着班第等详议具奏班第等寻奏平定准噶尔后额尔齐斯地方仍需屯田上谕照所请行其耕种所得谷石令备往来兵丁口粮 【谨按屯田地定于伊苏图坚格尔等处又移布勒罕兵干人于鄂伦滇尔地方驻札照管】二十一年开垦巴里坤至济尔玛台济木萨乌噜木齐罗克伦玛纳斯安济海雅尔晶崆吉斯珠勒都斯等处荒地 【 设回人百名绿旗兵百名试种一年】又酌派内地兵民前往耕种照安西地方之例二十二年复设塔哩雅沁屯田 【 乾隆七年停种至是修复】又派兵吐鲁番屯田时以吐鲁番地方直通伊犁并与各处回城声息相通故遣兵屯田 【 是年五月分种小米二千二百四十余亩接种大米】其新附回人即令留种又谕选绿旗兵丁善于耕种之人往乌噜木齐试种总督黄廷桂疏请派兵干名于巴里坤尖山子起至奎苏地百余里内先期疏浚水泉设木槽接引渠道俟春间翻犁试种从之 【 巴里坤尖山子等处于雍正年间曾经开垦嗣以正渠九道水多渗入砂碛难周灌溉停止至是始建木槽之制】上谕军机大臣曰黄廷桂奏派兵千名于来春往巴里坤等处屯田等语自应及时筹办但此尚在近地其乌噜木齐等处亦须渐次屯种其如何相度水利测验土脉及派兵前往预为料理之处着传谕黄廷桂详奏二十三年遣兵二千名赴哈喇沙尔等处屯田取海都河水灌溉增派乌噜木齐屯兵 【 原派兵五百复增五百】增派辟展鲁克沁吐鲁番托克三屯兵 【 托克三在吐鲁番西百余里通哈喇沙尔设屯兵五百名】 五月又议增哈喇沙尔托克三屯兵 【前屯兵三千六百名至是增二千四百名合计六千名】上谕黄廷桂等曰现在办理回部未竣屯田伊犁可以暂缓惟于乌噜木齐一带及噶尔多尔济游牧之罗克伦等处急宜相度地亩广为屯种俟将来酌量情形由近及远即一二年后亦无不可六月侍郎永贵等奏报乌噜木齐附近等处屯田开垦亩数哈喇和卓垦地八千七百亩托克三垦地五千三百亩哈喇沙尔垦地四千余亩合辟展所种万亩计新旧共五万二千七百九十一亩又议垦穆垒至乌噜木齐噶尔多尔济游牧之昌吉罗克伦等处屯田 【昌吉距乌噜木齐六十余里罗克伦距昌吉四十余里昌吉可垦田八万余亩罗克伦可垦田七万余亩与穆垒等处均系噶尔藏多尔济游牧之地驻兵三千名合穆垒等处屯兵共万人】上谕据黄廷桂疏称塔哩雅沁试种豌豆已有成效辟展吐鲁番托克三乌噜木齐等处想皆可试种着于明春布种又论从前因办理回部将伊犁屯田暂时停止今回部迎降相继大功计日可成则屯田自不可缓军营绿旗兵丁驻防各城所用无几应行派往伊犁并酌派回人令纳穆扎尔等办理屯务或将鲁克沁哈喇沙尔乌噜木齐等处屯田兵移至伊犁再于内地派兵补缺令兆惠等将应办之事先时预备二十四年增特讷格尔昌吉罗克伦等处屯田兵四千名 【 前拨千名共五千名】又谕定长等疏称除乌噜木齐外其它处地亩较之初种时渐觉歉薄此等地亩虽不能如内地人工粪治可以常年耕种但地颇宽展彼此递年互调耕作自有余力令杨应琚舒赫德悉心讲求具奏二十五年命调巴里坤绿旗兵九百名赴乌噜木齐屯田谕阿桂等奏称伊犁河以南海努克地与固勒扎相隔一日程途水土沃衍请先行屯种相其形势分立村庄所办甚是又奏准于伊犁自乌噜木齐至罗克伦择水土饶裕之处设村庄四每庄屯兵八百余名兴举伊犁海努克屯田副都统伊柱疏言官兵驻札与屯田回人距二三里伊犁河南安台五处其屯田回人三百余名约每距半里立一村共村十五均立墙垣基址俟农隙俾立室宇又驻札处有庙宇百余间加以修葺可驻兵六七百名续经参赞大臣舒赫德请添派回人五百户携眷耕种筑伊犁海努克及察罕乌苏城又筑固勒扎大城 【 凡大臣驻札公署仓库咸在以为总汇之地】调喀什噶尔绿旗兵九百十名赴伊犁屯田二十六年募回人承种辟展喀喇和卓托克三余地设玛纳斯库尔喀喇乌苏晶河等处屯田立村堡三每村兵三百名各垦地十五亩议准乌噜木齐驻防兵丁挈家立业 【 向例议驻防兵三年更替至是以乌噜木齐收获盈宁堪立室家故有是议】 又招徕游民于乌噜木齐立业户给地亩牛具照水田六年升科例【 肃州安西二处招贫民二百户高台县招民五十六户又肃州招民四十四户山西临晋县民卢文忠一户愿自备资斧前往赏给监生顶带】 参赞大臣阿桂奏报二麦有秋【 兵一名种大小麦十亩回人一户给麦种一石丰收在二十分以上】 谕成衮扎布筹办科布多屯田 【先派绿营兵百名给牛种俟收获后再将喀尔喀杜尔伯特扎哈沁兵丁派往】 二十八年成公衮扎布疏言科布多地土腴沃蒙古等未谙垦种请泒绿旗兵二百名开屯 【旋议拨乌里雅苏台兵百名喀尔喀兵百名】 募民开垦巴里坤余地 【十二月招徕民人王玉美等六十七名二十七年招民人三十九户二十八年招吴臣等三十名二十九年招商民三十名又敦煌等县愿往种地民人百八十余户共垦地三千六百九十余亩俱照水田六年升科例】定伊犁屯田纳粮则例阿桂等疏称伊犁屯田八千亩收获大小麦糜青稞等谷二万七千百石有奇约计在二十分以上回人八百户收获大小麦约二十分以上糜栗青稞约四十分以上合计每人收谷四十石请交粮二十石定为成额嗣后改定人给耔种一石五升交粮十六石又议叙屯田各官兵丁赉赏银有差二十九年明瑞疏称伊犁种地绿旗兵千名新旧回人三千二十户所收麦谷青稞等视去岁多至二千石以上得粮四万四千六百余石请议叙赏赉官兵各有差从之二十七年定乌噜木齐遣犯屯田地亩 【每名给屯田二十亩挈芊者加给五亩与民兵一例纳粮】 定安插添驻伊犁屯田回人地 【 叶尔羗回人续请移居伊犁二百十四户】霍济格尔巴克编设一屯安插八十户海努克编设一屯安插七十户共老弱七十四户给该伯克养赡 【霍济格尔巴克等处均在伊犁河南其河北之固勒扎等处先于二十五年分五村庄至是两岸俱有庄屯】定各城回民纳赋之制凡回民自种地亩视岁收粮数交纳十之一承种官地者平分入官总计各城回民自种地亩岁纳粮石辟展四千五百六十五石哈喇沙尔千四百石库车九百六十石又纳地租粮二十五石沙雅尔五百六十石阿克苏六千八百三十五石赛哩木九百七十五石拜城五百二十石又纳地租粮三十石叶尔羗二千八百帕特玛 【每帕特玛一得官斛五石三斗】 纳普尔钱四万八千腾格 【 每普尔五十为一腾格二腾格合银一两】所属巴尔楚克纳钱千二百腾格扣尔巴九帕特玛和阗二千帕特玛纳钱二万四千腾格又纳官借耔种另册粮六百九十二帕特玛所属伯德尔格纳钱四百腾格英阿杂尔五百帕特玛承种官地库车岁收额粮千二百五十石沙雅尔三百七十五石阿克苏五十石叶尔羗千二百二十一帕特玛和阗六百四十帕特玛喀什噶尔三十二帕特玛侍郎旌额理疏言乌噜木齐安插民户每户给地十五亩外尚有余力复垦地十余亩悉行播种可必有秋二十八年定续派伊犁屯田回人额数永贵疏言于各城选派约以千五百名为率阿克苏等处十二城分派足额设呼图拜屯田将罗克伦换班兵丁六百名移往 【 呼图拜地在罗克伦西东至宁边城七十里西至玛纳斯百三十里田亩广阔河水充裕】将军明瑞疏言伊犁驻札凉州庄浪满洲兵建造城署营房粮饷预须筹备请以明年为始先增屯兵五百名俟城工竣事再增内地调赴绿旗兵千人归屯播种以足军食从之二十九年上谕官兵钱粮毋拘内地成例并量给地亩学习耕种又议筑巴尔托辉城安插伊犁屯田回人以巴尔托辉泉甘土肥将军明瑞疏请将回人所种之地稍迁迤西空出摩垓图阿里玛二处水泉为满洲兵丁屯田灌溉将伊犁河南霍济格尔之三百户河北固勒扎之千一百户并巴尔托辉之七百二十户俱驻札巴尔托辉城从之令安插多伦回人三十户于伊犁屯田【 多伦回人勒哈子伯克阿璊等因慕塔哩雅沁回人迁居伊犁乐业自请迁往故有是令】三十年招肃州张掖敦煌高台等县贫民千九百户于呼图拜宁边城昌吉罗克伦等处安插屯种筑伊犁雅尔城屯田 【二十六年阿桂疏言塔尔巴哈台地居厄鲁特西北与俄罗斯哈萨克相近应驻兵屯田至是举行筑城二一在玉勒一即雅尔拨兵千五百名驻札】总督杨应琚疏言巴里坤向止种青稞近岁小麦豌豆俱获有秋夏日炎热渐与内地相似交秋仍暖霜霣较迟官民田地尚可开垦请拨马厂余兵百名加垦从之募安西肃州民屯田于穆垒 【 穆垒距巴里坤六百余里接壤乌噜木齐新屯之特腾格尔地土肥泉畅可垦地二十余万亩】三十年总计绿旗兵屯田伊犁四屯地三万六千亩塔尔巴哈台万八千亩乌噜木齐三营五万千三百二十亩景化城万一千三百四十亩库尔喀喇乌苏四千亩晶河四千亩玛纳斯四千亩乌什万二千亩哈喇沙尔七千三十五亩巴里坤万六千五百亩穆垒四千亩哈密所属之材巴什呼四千六十五亩塔哩雅沁七千三十亩招民承种地巴里坤四万四千七百二十亩乌噜木齐十万三千八十八亩伊犁种地回民六千户岁纳九万六千石三十七年陕甘总督文授上屯田五事一招新疆商贾佣工之人就近承垦以省资送 【向例凡他省应垦之人俱官给车辆路费】一指明新疆地名道里情形晓喻户民以期乐从一嘉峪关请每日辰开酉闭以便商民往来一乌噜木齐孔道数处请修治宽阔以利行旅一安西沟渠疏浚深广以畅灌溉从之三十九年乌噜木齐续垦地成熟奏请升科 【三十二年至三十七年兵民所垦地已行升科至是遣犯一百三十户垦地并巴里坤所属之奇台东济尔玛台等处地俱已六年并请入额】定塔尔巴哈台等处屯田照伊犁乌噜木齐收粮分数劝惩例 【 凡伊犁乌噜木齐等处屯粮每兵丁一名收细粮至十余分以上者官与议叙兵给赏赉有差】巴里坤宜禾县续绍民人垦地三千亩成熟奏请升科四十一年定金川移屯垦种兵丁给与口粮例四十二年定各营绿旗兵给与口粮例凡屯兵一名于应得钱粮外计家属名口每日大口给米八合三勺小口半并盐菜有差垦种成熟停止四十三年四川总督文授疏言四川省携眷赴屯兵丁所种新疆地亩瘠薄若照乌噜木齐兵丁之例每名给地二十亩不足养赡请照民户例每户给三十亩各给牛一农具一从之 【 向例以阡陌毗连同力合作每三名给农具一马二】 四十四年准给兵丁养赡地亩 【每丁所受之三十亩以二十亩供赋十亩养赡】 又定两金川新收屯粮照打箭炉至西藏台站贮粮成例每石准盘折耕米一升四十六年裁减两金川新疆牛具 【谨按金川新疆屯田原议驻兵六千名以二千名种地每名给农具一牛一是年裁兵二千名四十五年又裁兵一千名除四百名空粮为各官养廉公费实存兵二千六百名二兵合种一分故裁】 四十八年四川总督福康安疏言美诺等屯安插降番戎阿噶阿甲等千四十三户 【 降番戎噶阿甲投诚在四十一年次年耕垦】屯垦成熟请照汉牛降番之例征收 【 □拉汉牛降番二百九十二户于三十八年投诚给地安插】每户征杂粮二斗一升八勺五抄从之五十年准令湖广弁田照民产例税契承粮执业 【谨按弁田顺治十七年议归各卫所编入户口不准收租准俸湖广弁田经归折并变后仍余二万八千九百七十亩私相买卖易起争端卖主无力缴价买主不安耕种至是改照民田准其卖买税契过户承粮执业永革除弁田名目】

　　皇朝通典卷四

　　●皇朝通典卷五

　　食货五

　　○食货五

　　水利上【河工】

　　△水利上【河工】

　　（臣）等谨按三代以后言水利者纷纷不一然考其成绩率皆补救一时求所谓永远奠安之计者不少概见洪惟我朝列圣相承念切民依广兴水利凡江淮河汉以及浍渎沟渠莫不仰赖神谟经画尽善而我皇上御极以来每参验盈虚消长之道豫事绸缪不爱帑不惜工总期濒水居民登于袵席是以至今河流顺翕海水宴安巨浸之区安澜永庆洵乎千古未开之盛业也兹辑水利特分河工海塘为上下卷详悉条载以垂后世
　　顺治九年工科给事中胡之俊疏言江浙之苏松嘉湖地势汗下所有刘家河吴淞江等处海口壅淤河道成田水患屡告请浚吴淞江以泄陈淀之水浚刘家河以泄巴阳之水从之十一年上谕东南财赋重地素称沃壤连年水旱为灾民生重困皆因失修水利致误农功该督抚责成地方官悉心讲求疏通水利以时蓄泄庶水旱无虞民安乐利
　　康熙二年以直隶河间一带地方夏潦堤岸溃决庄屯淹没遣官经理修堤挑浅事宜十一年浚吴江长桥一带以泄太湖十二年修河南安阳县之万金渠引坦水以溉民田二十年清常熟之白茆武进之孟渎河二十三年上南巡阅黄河视北岸诸险工谕将萧家渡九里冈崔家镇徐家坝七里沟黄家嘴新庄一带吃紧迎溜之处所筑长堤与逼水坝时加防护二十五年遣官往淮扬下河督率挑浚车路串场白驹丁溪草堰等处河口二十八年上南巡阅视中河至支河口下马坐堤上出河图指示诸臣谕曰朕观此河逼近黄河之岸且自徐州北镇口闸所出黄水及微山湖荆山口之水俱归内运河必流入中河骆马湖之水亦入此河万一黄堤溃决中河黄河必将混而为一又谕若重载与回空之船并行则中河窄狭且逼近黄河朕意犹以为可虑镇口闸微山湖等处水大可仍开支河口其黄河运道原自不废仍并存之三十六年谕漕河督臣会勘下河积水作何尽令归海涸出民田之处一一议奏寻据漕运总督桑格疏言下河为泄水入海之区自淮安以至邵伯镇计运河东岸共有涵洞三十闸十滚水灞第八运河及高邮邵伯等湖之水田诸涵洞闸坝之口归入射阳广洋等湖以至白驹冈门等口入海缘下河受水之处甚多而泄水入海之口犹少是以易于停蓄下河州县均受其害宜疏浚各口以分水势从之三十七年桑格又疏言开浚分水之法一请修芒稻河分高邮邵伯两湖之水入江一请挑曹家湾汤家绊七节桥使通高邵两湖淤塞达芒稻河以入江一请挑车儿埠之滔子河使泰州所受积水由苦水洋以入海一请挑涧河分运河之水入涧由射阳湖以入海一请挑海陵溪使高邮所受之水通冈门以入海一请挑车路白涂海沟三湖使兴化所受之水由丁溪草堰白驹以入海一请挑虾须二沟戛梁河并朦胧河西淤塞之射阳湖使高宝兴泰盐山等处之水由庙湾以入海经部臣议定如所请行直隶霸州新安等处水行泛滥旗民庄尽没上以保定府南之水与浑河会流而浑河为源甚微每遇大水横于淤沙壅塞以致田土冲没又以漳河支流经大城县入子牙河其势湍悍遂命直隶巡抚于成龙河督王新命察勘随遣旗下壮丁备器械绐以银米挑浚分疏于是修清河子牙河官堤民堤共千五百二十余丈三十八年上南巡阅视高家堰等堤谕治河上策诚能深浚河底则洪泽湖水直达黄河至于黄淮二河交会之口过于径直所以黄水常逆流而入今宜将黄河南岸近淮之堤更迤东长二三里筑令坚固淮水近河之堤亦迤东湾曲拓筑使之斜行会流则黄可之水不至倒灌入淮矣又谕朕自淮南一路详阅河道测算高邮以上河水北湖水高四尺八寸自高邮至邵伯河水湖水始见平等应将高邮上下堤岸俱修筑坚固有月堤处照旧存留至邵伯地方河湖合而为一不必修筑堤岸将湖水河水俱由芒稻河人字河引出归江下河自可不必挑浚矣四十年淮河道总督张鹏翮请挑虾须二沟淤塞之处四十余里挑鲍家庄至白驹地高水壅之处八十余里挑捞鱼港淤塞之处八十余里挑老河口淤浅之处三里有余挑滔子河三十余里四十二年上南巡阅视河工谕归仁堤引河用以分泄洪泽湖之水势若黄水加长则恐清口水弱着将祥符闸下板楮闭草坝将五堡闸酌量开放以助清水之势四十四年上南巡阅视河工谕从前骆马湖口设竹络坝湖水大则从坝流入黄河河水大则溢流入坝内今止有湖水畅流黄水并无浸灌则黄河之水深通可知矣谕河工已经告成善后之策更为紧要修建天妃闸甚当若遇倒灌即暂时下板蓄清水全力以敌黄流其惠济祠一带可相度形势修建挑水坝三四处其王公堤亦应相度修建运河东堤应行加帮高邮淮安堤岸卑薄之处修建石工黄河南岸堤工应加谨修防至直隶山东之河与河道总督相距甚远应交与该省巡抚就近料理又谕九里冈堤工不似从前直埽不能挑溜今修鱼鳞埽逐段挺出逼溜开行此法甚善其埽工钉桩处可再建挑水坝二座四十六年上南巡阅视河工谕古今治河形势不同旧时常患清水不敌黄水每有黄水倒灌之虞今清水敌黄有余运河清水甚大反流入高邮湖设高邮湖水长溢入运河则运河东堤受险今应将大墩分水处西岸草坝再加挑宽大使清水多出黄河一分少入运河一分则运河东堤不致受险又于蒋家坝开河建闸引水田人字河芒稻河入江新修五里滚水坝由下河及庙湾等处入海不惟洪泽湖之水可以宣泄而盱眙泗州积水田地亦可渐次涸出水小则下板蓄水以敌黄水大则启板泄水且便于商民舟楫往来其祥符闸口门甚窄狭趁此黄水不甚高之时将归仁安仁利仁三闸委干员改宽泄水则徐州一带民田可无淹没之虞矣上又以江南之苏松常镇浙江之杭州嘉湖各处或近太湖或通潮汐民田可资以灌溉谕工部行文督抚于该处所有河渠水口度田建闸随时启闭其有支港淤浅者并加疏浚仍行建闸四十八年浚宁夏之宋澄堡李洋堡二渠引黄水助塘渠建闸坝十三座以灌田亩
　　雍正二年诏修浚杭州西湖寻据总督满保疏言钱塘仁和海宁三县田亩数万顷赖城外上下两塘河水灌溉两塘河之水源自西湖西湖三十余里内民人占为田荡阻遏水道每年银米纳于官者甚微而损于民者甚巨应清出归湖将浅涸淤塞及葑草之处开浚芟除以复故址则湖水不致涸竭而三县民田旱潦有备至于城内之河昔人设笕凿沟引西湖之水入城然后由桃花港响水闸会流于上下两塘以溉田亩今当相其浅深量请开浚庶几水利可复从之三年特命怡亲王大学士朱轼察勘直隶水利绘图进呈四年命设营田水利府以怡亲王董其事于是于滦州玉田诸州县浚流筑圩建闸开渠招民人愿耕者官给帑银以为工本募江南浙江老农导之耕种其浚疏圩岸以及潴水节水引水戽水之法俱因地乘势次第兴修又分立营田四局一曰京东局一曰京西局一曰京南局一曰天津局局各有长有副有效力委员凡开渠建闸皆委员与地方官偕而查报地数花名给发工本则专属之地方官水田既成令地方官遵前规而以时达之嗣又议设营田观察使二员副使二员出资经理所有旧田园渠闸并时加修理五年河道总督齐苏勒副总河嵇曾筠漕运总督张大有河南巡抚田文镜山东巡抚塞楞额陕西巡抚法敏等先后奏报黄河自陕西府谷县历山西河南山东至江南之桃源县河水澄清上下三千一百余里绵历三旬有余陕西山西始自四年十二月初八日至五年正月十三日凡三十有六日河南山东自四年十二月初九日至五年正月初十日凡三十有一日山东单县亦始于十二月初九日至二十二日凡十四日江南始自十二月十六日至二十三日凡七日俱以渐复旧其清自上而下复旧自下而上诸王大臣合词奏称为从来未有之瑞恳请升殿受贺上不允所请专遣祭告景陵并遣大臣致祭河神内外大小官员各加一级羣臣恭请宣付史馆御制碑文勒石得旨允行是年上以江浙水利凡附近太湖及通江潮之处曾经圣祖亲临指示动帑兴修特遣副都统李淑德原任山东巡抚陈世倌等悉心踏勘大兴筑浚又谕太湖之水归海刘白二河为要必径直深黄顺下畅流方能一劳永逸但潮汐堙塞太仓常熟士民占耕日久今当尽去新涨地亩以复故道寻据李淑德陈世倌等疏言苏松常镇水道并藉太湖为吐纳西北承宜兴荆溪百渎之水西南承杭湖苕霅诸山溪之水而皆由三江以入海一自吴县之鲇鱼口经苏郡之娄门至太仓之刘河出天妃闸以入海是为娄江一自吴江之长桥出瓜经港由庞山湖经长洲青浦以至上海合黄浦以入海是为吴淞江一自白蚬港过淀泖湖会杭嘉诸水入海是为黄浦江实太湖之尾闾关七郡之休戚诚疏其下流自不至泛滥贻害民田请先挑吴淞江白茆河孟渎德胜九曲河其余诸河俟完工之日以次开浚从之又议修扬州五塘以溉民田又以陕西郑渠白渠龙洞三处民田向引泾水灌溉年久渐致淤塞命督臣岳锺琪疏浚建闸七年以高家堰当湖河之冲非坚固高厚不能障护清水敌黄以助畅流之势乃发帑金百万坚筑石工以垂久远是年上以甘肃宁夏地瘠渠工为万姓资生之策特遣侍郎通智等董率该地方官属开浚渠道嗣议定察罕托辉地方开凿大渠二百七十余里建进水石闸一座退水石闸三座尾闸一座大支渠百余道小堤口百余道闸旁设水手以司启闭又建大石闸一座以通汉唐二渠之出水渠东筑长堤三百余里堤岸种柳盘固以障黄河之溢渠西疏浚西河三百五十余里以泄汉唐二渠并大渠余水灌溉新渠宝丰宁宁平罗各县民田又开浚六羊渠一百二十余里建进水石闸一座退水石闸二座开大支渠二十余道小陡口一百余道闸旁亦设木手以司启闭上赐名大渠曰惠农渠改六羊渠名润昌渠八年又以大清汉唐三渠旧设专员每年修理今历久废弛堤闸损坏命通智等查勘及时补修又命于瓜州疏勒河上流筑坝开渠浚安家窝对岸导渠引水十一年修扬州之范公堤又于陕西之柔远堡镇夷堡及口外双树墩开渠溉田十二年于甘肃口外柳林湖地建堤开渠又于陕西之中卫县白马寺滩开渠建槽以资灌溉
　　乾隆元年谕直省凡古堤旧渠不为田害便当仍旧毋妄改作凡督抚各官建言为民兴利或因小而害大或利在目前而害伏于后或有利无害而其事难求皆宜熟筹慎之于始又谕管理水利河臣及濒河州县各于所属境内相视河流浅阻每岁农募夫修浚定为章程三年特遣大理寺卿汪漋总办江南河道工程寻据汪漋疏言山阳阜宁之渔滨河兴化县之白驹闸下引河高邮州之通湖桥马饮塘河江都之湾头河通州分司所属十场盐河通州之黄河洋范公堤及盐城之新兴场河阜宁之庙湾场河俱宜及时修疏从之五年命廷臣会议淮扬九属水利事宜汪漋言淮阳下河九属水利有二最甚者开放高邮三坝次则东边易进咸水请将高邮三坝及昭关坝子婴坝平撤另添石闸三座以杀水势其咸水易进处惟天妃与白驹三闸为甚应将天妃口闸及白驹三闸并行拆修其沿范公堤之丁溪小海诸闸内有上冈北草堰二闸移建于串场河口外又请挑浚淮扬各属东塘河道加筑范公堤以及栟茶斜角二场堤工又扬子桥闸口过高请令改修其九属田亩之毗近河渠者请两岸修筑田圩以作堤防俱从之时江宁布政使晏斯盛请兴修凤颖滁泗四属水利疏上发汪漋会同督抚详勘定议寻议定肥城内之金斗河及泄水越河虹县之枯河头亳州之干溪沟和州之太洋河姥下河牛屯河含山之铜城闸河来安之龙尾坝河俱淤浅不足灌溉均当开堰疏浚其余各州县陂塘沟渠圩埂土坝共六十二所饬地方官量民力能否次第举行又河南巡抚尹会一请兴豫省水利并浚贾鲁河下游入涡会淮安庆巡抚陈大受亦言上游之水奔游下注涡河浅窄恐不能容复令汪漋会督抚定议漋言贾鲁河入淮之水既分泄以入江南之涡河则涡河亦当分泄入淮庶上游下游两得其平于是浚贾鲁河并浚涡河南岸入淮之漳河七年江水漫溢命直隶总督高斌前往经理赈恤旋命大学士陈世倌会同高斌办理水利寻疏言淮扬徐海凤颍泗七属为百川聚汇高宝诸湖承洪泽湖之下游自邵伯以上入海自邵伯以下入江而入海不如入江之便请于金湾坝下添滚坝三座分引湖水入于盐河即于盐河对岸挑引河一道并挑凤凰桥下引河及壁虎桥下寥家沟归石羊河以达于江至董家沟原归芒稍河当令挑深自为一河直注于江其泰州河内之秦塘港白塔河百汊港改建闸门以时启闭此导湖水入江之路也黄河北岸微山湖为上流之潴驹马湖为下流之潴而中河为咽喉六塘河又承骆马湖之下流归场河以入海今应将板浦以下场河及六里车轴等河一律疏浚武漳义泽六里河头各建石闸以时减泄凤泗诸州浍沱濉为大而沱河久淤应将宿州之水导入浍凤灵之水导入濉不使仍入沱河为患海州诸水沂沭为大应将河身淤塞者浚深民堰残缺者坚筑以通积水其余七府州属支河沟渠应修理者百四十余处并请次第兴修俱从之八年准高斌请于直隶桑干河南北两岸开大渠一道引水以溉民田九年尚书讷亲请修理江南清水下游河道于是浚泰州盐河及高宝二湖相连之华家滩大新河高邵二湖相连之王家港茅塘港邵伯通运之引河循次灌注为湖河递减之法浚盐城以南南北二串场河白驹闸下引河及泄水之蚌沿梓新车路白涂海沟兴盐界河东西官河以资利导其范堤各闸多添金门会各引河以广出水之路又疏浚通州境内任家港等处以备宣泄又准御史柴潮生请经理畿辅水利特遣尚书刘于义往保定会同高斌疏浚河间天津二府河渠淀泊
　　十年谕江南海州沭阳一带连年被水朕询问巡抚陈大受据称南州之水下苦于盐河之南北横截使六塘南北之水不得东流上苦于沭河之水尽由沭阳海州入海宣泄不及以致为害欲去海州之水下当去盐河横截之弊上当分泄沭河之源等语着尹继善白钟山委员查勘应作何开通疏浚之处妥协办理务使水患悉除寻据尹继善等议定修浚濉河南北两岸黄疃桥等处河道建设涵洞颍州府肥河宋汤河蒙城芡河北淝河揠浅筑埂建设桥梁以清上江之水下江六塘河承骆马湖之水至沭阳分南北两股入盐河归海令接筑南北塘河子堰建设涵洞疏浚诸处港河筑堰建闸至山阳之吉家桥河盐城之九曲河阜宁之横沟河放生河清河之民便河史家荡古河安东之龙家荡河桃源之刘老涧积水河海州之蔷薇河逐一挑浚筑堰立闸又于盐河下之武障义泽六里三河口各设滚水石坝赣榆之三公河围子河疏去淤滞以泄异涨大沙河旁筑子堰以资捍御工竣后定凡各处长堤巨川大桥大闸归官修理其支河小港民堰路沟分隶厅汛州县史官经管督劝居民以时修整从之十二年又令加筑沭河堰工疏浚宿迁桃源境内兜湾河接建骆马湖尾闾永济石桥四十丈开浚上下引河以助分泄又建甘泉县东西湾二处滚水石坝筑范公提一千一百余丈十三年谕江南淮海一带州县近年屡被灾伤推原其故皆由山东沂郯等处雨水盛涨建瓴而下遂直注骆马湖冲决六塘河两岸子堰淹浸民田着大学士高斌左都御史刘统勋会同抚臣阿里滚将本省近年致患之由并将来作何查办悉心定议寻据高斌等疏言运河受漳卫汶泗沂之水两旁承以诸湖其间山泉支港闸坝涵洞桥梁斗门皆有关于蓄泄应将德州哨马营滚水坝落低以消漳卫之盛涨海丰之马颊河聊城之徒骇河疏导以分运河之涨东平之戴村二坝落以减运河涨溢之水济宁之董家口引入白马河归河济运以卫民田沂州之江枫口坚筑堤坝使入湖归运以免旁溢山东之运道泉湖安流顺轨即下游淮海之地无忧滥漫矣疏入如议速行十六年上南巡周览河工谕洪泽湖上承清淮汝颍诸水汇为巨浸所以保障者惟高堰一堤天然坝乃其尾闾伏秋盛涨辄开此坝泄之而下流诸县胥被其害冬月清水势弱不能刷黄往往浊流倒灌在下游居民深以开坝为惧朕亲临高堰循堤而南越三滚坝至蒋家闸周览形势乃知天然坝断不可开近者河臣又请于三滚坝外增建石滚坝以资宣泄不知增三为五即以过水一二尺言之向过三尺者即五尺向过六尺者增而至丈是与天然坝名异实同亦当为之限制上年滚坝过水三尺五寸天然坝仍未开放应即以是为准于是于天然坝立石永禁开放其五坝以仁义礼智信为次仁义礼三坝一如其旧智信二坝则于石面之上加封浮土如仁义礼三坝已过水三尺五寸不足减盛涨则启智坝之土仍不减乃次及于信坝永着为例至高堰石堤南滚坝以南旧用土工石堤有首无尾亦令自新建信坝北雁翅以北一律改建石工又谕朕经过淮安见城北一带内外皆水虽有土堤为之防而人烟凑集之区设经异涨其何以堪亟应改建石工以资保障着该河臣督抚确勘详估及时建筑又准大学士傅恒请于京师高梁桥迤西近河地亩营治水田十八年七月淮水盛涨泄洪泽湖五坝泛车罗溃二闸下河高宝兴胥受其患至九月会黄河复决铜山堤南注灵虹诸邑归洪泽湖夺淮而下特命舒赫德刘统勋等往来督率堵筑均于岁冬合龙河流顺轨又于高堰武家墩迤北筑砖工堤堰千余丈以资捍御二十一年黄河漫溢孙家集杨锡绂请疏荆山桥河身以泄滕峄等县积水
　　二十二年上南巡亲莅河干指示一切疏泄捍御机宜时微山昭阳诸湖俱已疏通而骆马湖堤堰残缺不足御运河盛涨于是并筑骆马湖堤又以六塘河以下余潦停积桃源宿迁诸洼地多成巨浸山东之金乡鱼台等属未涸地亩尚有十余庄江南之宿迁灵壁及河南之永城夏邑等处漫衍地界不下数百里经山东巡抚鹤年奏报即命鹤年速赴荆山桥偕白钟山及侍郎梦麟筹济宁金乡鱼台滕峄五州县水势复遣侍郎裘曰修驰视山东河南上江各属积水在山东者与鹤年会商在河南者与图尔炳阿会商在上江者与高晋会高其地方官有熟习水道之员听其酌量差委并饬裘曰修梦麟尹继善白钟山嵇璜张师载及各督抚先后勘明各工权其轻重缓急就最要者同时并举余亦次第兴修均于岁内告成于是自濉河以上坚闭毛城铺诸闸使不得泄黄水以壅濉河而于颍亳一带及虞夏商永各属干河支河一律疏导以泄中州诸河去路并挑兖州之府河洸河改金口闸涵洞为减水闸改杨家坝为石闸浚伊家河泄微山湖水入运又筑堵沂水不使入运以免沛县旁溢添设昭关滚坝又建高邮运河东堤石闸酌定水则以时启闭浚芒稻闸越河以辟湖河归江之路又于微山湖口泄入荆山桥一带支河专派道员驻札随涸随挑以畅下游之势是年又于高堰南岸添甃石堤明年又筑北岸土堤二十四年浚山东曹单二县与江南丰沛二县之顺堤河开常熟昭文二县之白茆河徐六经海口及塘外淤河其上游旧有石闸移建于开坝之处以资蓄泄又浚河东之卫河泉源二十五年准尚书嵇璜请开运河东堤金湾坝下引河改低董家沟等三坝准陈宏谋请改常熟昭文二县海口石闸为滚坝准尹继善请将南关车逻等坝封土三尺二十六年黄沁盛涨怀庆府城被淹命裘曰修驰驿赴豫相导河渠未几开封水消而河夺溜杨桥下趍贾鲁复命大学士刘统勋兆惠驰往董筑贾鲁河夺溜急工岁冬合龙并添筑怀庆城外月堤是年准方观承请于易州原泉村建坝开渠于良乡之雅河广阳牤牛琉璃诸河一律开疏以资灌溉又开泰州之丁溪小梅二闸引河汇全家港归海开阜宁盐城二县境内之上冈草堰陈家冲三闸各引河汇入射阳湖归海又以陈宏谋言浚常熟之福山塘河
　　二十七年上南巡驻跸苏城先命刘统勋兆惠会同河臣详勘湖河归江之路刘统勋等勘定标志上回銮取道安阅如所议拓新挑引河下游使有建瓴之势折金湾中二闸添建石坝三十丈落低西湾坝四丈其河头加挑深宽以资利导又特示宣泄机宜令展拓清口视高堰五坝增水一尺即开清口十丈为釜底抽薪之策又命于徐州河堤自砖工止处一律接筑甃石十七层以资巩固是年以杨廷璋言浚乌程长兴二县溇港又以汤聘言于南昌县之富食墟复建石坝护民田千余顷是年又以直属盛涨各处堤堰多被冲刷准总督方观承请挑浚停淤水道修筑滨河堤堰以工代赈二十八年方观承请浚凤河上游自南宫以上至闸子口一百二十余里以工代赈从之又特命兆惠会同长芦盐政达色天津府知府周元理察勘海河其坝口有应行增开之处照展拓清口之制及时筹办又浚松江太仓等属水道挑荆山桥旧河二十九年修筑安征无为州墟田堤坝三十年上南巡谕前因微山湖蓄水过多濒湖漥地每致淹浸经崔应阶等奏请宣泄微湖以水志一丈为度于韩庄添建新闸以杀其势并挑荆山桥以畅其流朕今岁南巡回銮时舟行所经询知洼地近多涸出农田耕作有资但湖水畅消亦恐艰于济运今据杨锡绂奏称湖内之水须存一丈二尺用至五月八闸底水尚可得四尺余寸若止存一丈则五月间八闸底水止存二尺六七寸重运难行请交东省河抚可否量改水志或将胡口以下数十里河底一律挑浚五尺等语所奏于漕渠转输自有裨益但水志改加二尺于低洼地亩有无妨碍及挑深河底是否可行着崔应阶会同李宏详悉确勘具奏期于漕运民田均得利赖寻议定将滚坝内机心每空安砌石槽设立版片水小之年加板拦束其八闸河亦将新淤沙泥尽力挑占至旧时河底而止是年浚武进丹阳之孟渎等河
　　三十二年上亲省天津淀河堤闸命自长堤之三里滩庄儿头止筑新堤一道上下衔接约十余里卫村民三千户成膏腴地亩数千顷是年湖北黄梅堤溃命自董家口递江西德化境内通行坚筑三十四年从范宜宾请挑东省运河命刘统勋德成履勘筹计寻议挑深五尺计工五年而后竣三十六年永定河暨北运河漫溢命大学士高晋尚书裘曰修往会总督周元理勘定修理后遂于永定河自山西口外入直隶出芦沟桥迤下六工悉就泓湾曲处疏直宽槽十余丈深七八尺其南岸之金门闸北村坝北岸之求贤桥并改灰工齐归牤牛河六工以下顺导东行并筑土埝以遏北徒其北运河则自东岸南仓上新筑横堤以卫北仓村庄再建桥座以泄西来之水又疏浚两减河及东岸引河培筑隔淀堤及千里长城计动帑五十余万又谕裘曰修疏言近水居民与水争地之弊淀泊利在宽深其旁闲淤地不过水小时偶然涸出乃濒水愚民贪其肥润即行占垦不知所占之地日增则蓄水之区日减每遇潦涨水无所容甚至漫溢为患在闾阎获利有限而于河务关系非轻着传谕各督抚凡有此等濒水地面除已垦者姑免追禁外嗣后务须明切晓谕毋许复行占耕三十八年命将淀河内鹰觜坝及鹿疃两处添建引河又筑张家口上堡圈城东北两面石坝计百六十余丈三十九年黄河老坝口堤工漫溢淹及板闸命大学士舒赫德驰往江南会同高晋克期堵筑旬月集事黄河大溜仍由故道归海四十一年谕朕从前屡次南巡阅视清黄交会处悉其倒灌之虞因思若能引向陶庄以北而流则清口通畅庶免黄流倒灌因未躬临陶庄一带阅视是以踟蹰昨岁萨载赴山东行在召见时谕令赴黄河海口上下察看伊即奏请若于陶庄开挖引河一道使黄水绕北下注清水益得畅行与朕意相合伊果能遵照指示剔挑完竣可免黄水倒灌之虞并收清水刷沙之益即就近险工亦俱化为平稳矣是为全河一大关键又命河臣于新河头下添石坝一道为重门保障四十三年预省仪封考城漫口溃决两江督臣高晋请将贾鲁河至涡河一带停淤饬州县按田照业食佃之例归岁修案内疏浚上以灾民不可派累乃截留新旧漕粮三十万石先后拨运两淮盐课及库银五百六十万特命大学士公阿桂刑部尚书袁守侗往董其役四十五年上南巡阅视高家堰堤闸总督萨载请将三堡六堡等砖工加高数尺上以砖工不若石工之固命一律改建甃石分年建造又命嵇璜萨载勘视徐州周家庄至韩家山一带石工寻以徐州旧有石堤九百七十余丈较新筑石堤短少三层命一律加高十七层其韩家山至奎山一带堤堰四百五十余丈亦命一律改筑石堤直至山脚以垂巩固四十六年邳睢南岸魏家庄大堤溃上饬河道何裕城即行裹护漫口毋使场宽并一面防护北河堤工节经下河督臣奏报河湖骤消数尺黄不为害谕即阿桂萨载等筹计经久良策 【 时阿桂奉命阅视海塘工即令经理河务】又仪封北岸曲家楼堤亦溃东由曹县归赵家河至张秋西由金乡鱼台至南阳湖下注逼近运河河臣韩鑅即于外滩筑坝以冀漫口断流济东道沈启震即于戴村坝暨分水龙王庙口添筑石坝以防倒灌上以黄水经过河湖断无不淤垫之理谕河臣速赴运河筹办分泄事宜确勘微山湖水深尺丈迅速堵筑寻以河臣奏报于东西两坝赶下门埽追压坚实坝台增长高厚金门断流大溜全归引河引河中泓宽深流行迅驶直注六塘河归海四十七年南北两岸漫口先后合龙又陡蛰三十余丈随谕阿桂等于上游南岸改筑坝工俾得吸溜归槽令萨载于下游潘家屯六塘等处展阔去路并挑微山湖下顾家庄等处分泄通畅又阿桂等议定自兰阳十二堡至商邨七堡南堤外一百七十余里另筑新堤一道并疏挑引渠导河水下注商邱归正河故道入海又奉谕今年春间豫省青龙冈漫口合龙未就遣大学士阿桂之子干清门侍卫阿弥达前往青海务穷河源告祭河神事竣复命并据按定南针绘图具说呈览据奏星宿海西南有一河名阿勒坦郭勒蒙古语阿勒坦即黄金郭勒即河也此河实系黄河上源其水色黄回旋三百余里穿入星宿海自此合流至贵德堡水色全黄始名黄河又阿勒坦郭勒之西有巨石高数丈名阿勒坦噶达素齐老蒙古语噶达素北极星也齐老石也其崖壁黄赤色壁上为天池池中流泉喷涌酾为百道皆作金色入阿勒坦郭勒则真黄河之源也其所奏河源颇为明晰从前康熙四十三年皇祖命侍卫拉锡等往穷河源其时伊等但穷至星宿海即指为河源自彼回程复奏而未穷至阿勒坦郭勒之黄水尤未穷至阿勒坦噶达素齐老之真源是以皇祖所降谕旨并几暇格物编星宿海一条亦但就拉锡等所奏以鄂敦他腊为河源也今既考询明确较前更加详晰因赋河源诗一篇叙述原委又因汉书河出昆仑之语考之于今昆仑当在回部中回部诸水皆东注蒲昌海即盐泽也盐泽之水入地伏流至青海始出而大河之水独黄非昆仑之水伏地至此出而挟星宿海诸水为河渎而何济水三伏三见此亦一证因于河源诗后复加按语为之决疑传正嗣检阅宋史河渠志有云河绕昆仑之南折而东复绕昆仑之北诸语夫昆仑大山也河安能绕其南又绕其北此不待辨而知其诬且昆仑在回部离此万里谁能移此为青海之河源既又细阅康熙年间拉锡所具图于贵德之西有三支河名昆都伦乃悟昆都伦者蒙古语谓横也横即支河之谓此元时旧名谓有三横河入于河盖蒙古以横为昆都伦即回部所谓昆仑山者亦系横岭而修名者不解其故遂牵青海之昆都伦河为回部之昆仑山耳既解其疑不可不详志因复着读宋史河渠志一篇兹更检元史地理志有河源附录一卷内称汉史张骞道西域见二水交流发葱岭汇盐泽伏流千里至积石而再出其所言与朕蒲昌海即盐泽之水入地伏流意颇合可见古人考证已有先得我心者按史记大宛传云于阗之西水皆西流注西海其东水东流注盐泽潜行地下其南则河源出焉河注中国汉书西域传于阗国条下所引亦同而说未详尽张骞既至蒲昌海则或越过星宿海直至回部地方或回至星宿海而至寻至阿勒坦郭勒等处当日还奏必有奏牍或绘图陈献而司马迁班固纪载弗为备详始末仅以数语了事致后人无从考证此作史者之畧也然则武帝纪所云昆仑为河源本不误特未详伏流而出青海之阿勒坦噶达素而经星宿海为河源耳至元世祖时遣使穷河源亦但言至青海之星宿海见有泉百余泓便指为河源而不言其上有阿勒坦噶达素之黄水又上有蒲昌海之伏流则仍属得半而止朕从前为热河考即言河源自葱岭以东之和阗叶尔羌诸水潴为蒲昌海即盐泽蒙古语谓之罗布淖尔伏流地中复出为星宿海云云今覆阅史记汉书所记河源为之究极原委则张骞所穷正与今所考订相合又岂可没其探本讨源之实乎所有两汉迄今自正史以及各家河源辨证诸书允宜通行校阅订是正讹编辑河源纪畧一书四十九年两江总督萨载河道总督李奉翰奏江南河工预筹修防蓄泄机宜绘图请示旋谕萨载李奉翰奏江南河工预筹修防蓄泄机宜办理工程三处绘图贴说具奏已于图内详晰批示并面谕该督等遵办矣天然闸下既旧有引河年久淤垫理应一并疏浚深通以备盛涨之年开放分泄自当首先办理方为有备无患其所奏外河顺黄坝堤工后深塘用土填平并于迤下估筑新堤一道自应次第办理以资保障至该督等所称高堰石工子堰尾土尚矮须一律加高培厚一节高堰石工既经加高层数其土堰间有卑矮之处自应一律加高培厚接成一势并栽种柳树俾根株盘结更可永远应巩固此事与前在海宁令将柴塘石工中间积水沟漕垫平以资重障之旨事同一例应定为再次办理将此分晰指示该督等其仰体朕意遵照妥办所需钱粮着照所请于两淮运库内拨用又江西巡抚伊星阿奏南昌新建等六县下游地接鄱湖又当章贡诸水之冲而圩堤冲塌田禾被淹请动项修筑从之
　　五十年大学士阿桂等奏接奉上谕前因桐柏山为淮水发源特谕毕沅详晰查勘支流或有淤塞即应设法筹办兹据毕沅覆奏该处发源之地河身不甚宽广易于疏浚倘有需开挖之处即勘明兴工又贾鲁惠济两河即系淮水支河现在一律疏瀹江南洪泽湖向藉淮水挹注今淮水发源之处经毕沅勘明疏瀹将支港小河一律浚导该处贾鲁惠济二河其下流归并涡河入淮现在亦加疏浚俾就通畅并于淮渎庙虔申祭告自当仰邀灵佑泉源涌发众水会归下游湖水日就充足以助清敌黄伏查淮河清水御黄济运为全河最要关键今岁淮水未经大长仰蒙圣明远照以桐柏山为淮水发源谕令毕沅广为浚导从此会流下注洪湖自必日就充足畅出清口永资利赖河南巡抚毕沅奏贾鲁河即在古汴水发源荥阳之大周山会京孛等水经郑州中牟祥符至朱仙镇下达尉氏扶沟西华淮宁之周家口商水项城沈邱至安徽之颍州正阳关入淮又贾鲁河自中牟县西十五里分支为惠济河经祥符陈留杞县睢州概城淮宁鹿邑至安徽亳州金阳河入淮各计四百余里此河淤塞为开封等府属商贩民食攸关今久经浅淤自应及时开浚且于水旱年时兼可以资蓄泄从之又云南巡抚刘秉恬疏言滇池在省城之南周围三百余里受昆明六河之水会为巨浸附近昆明呈贡晋宁昆阳四州县环海田畴资以灌溉者不下数百万顷所恃以宣泄者惟在昆阳之海口大河为滇池出水咽喉疏通均受其利壅遏即受其害应自龙王庙至石龙坝共长二千七十五丈挖深一二尺至四五尺不等从之

　　皇朝通典卷五

　　●皇朝通典卷六

　　食货六

　　○食货六

　　水利下【海塘】

　　△水利下【海塘】

　　顺治元年礼科给事中张惟赤疏言海塘自明末至今未修请仍限岁修以防潮患于是修海盐县塘二十一丈二年增修六十丈 【 谨按海塘自前明崇祯二年同知刘元瀚建修海宁捍海塘后不复修】
　　康熙三年海决筑海宁县塘次年九月石堤成并筑尖山石堤五千余丈九年设浙江海防同知二人专司塘务三十八年修钱塘江塘四十年修钱塘江岸筑石塘温州府同知甘国奎请每塘一丈用石一纵一横固以油灰镕铁锭镶嵌石缝深根坚杵加筑子塘以为重障布政使赵申乔请专委国奎修筑经始于本年秋四十五年春事竣建石塘六百六十七丈子塘八百九十五丈四十一年江塘圮布政使郎连极筑之建潮神祠于上五十四年修每塘三千三百九十七丈五尺五十五年重筑江塘布政使段志熙董筑其法用石一纵一横每层凿孔贯以巨木每五六石联为一石以镇压水势又于横直合缝之处各用铁锭嵌扣成塘二十丈五十七年修筑海宁石塘浚备塘河巡抚朱轼建筑其法每塘丈用水柜二每柜贮石块五十斤【 其竹篓法亦如之】为塘基外筑坦水复开备塘河建闸一座五十九年巡抚朱轼请于老盐仓筑鱼鳞石塘开浚中小舋淤沙令海防同知司岁修事从之是年分修海宁塘六十一年改筑草塘
　　雍正元年浚赭山口三年命吏部尚书朱轼建修海宁县陈文港乱石塘三千八百丈并修补子塘 【时浙江巡抚石文焯初请用石修筑旋疏不必用石中无定见故遣尚书朱轼往勘建筑】 五年巡抚李卫请增筑浦儿兜草坝并改建姚家堰草塘从之 【 姚家堰旧建土堤】是年复修海宁县钱家坂马牧港等处塘工又修江塘六年修海宁县老盐仓西塘南门外海塘钱塘江塘七年命建海神庙 【 在海宁县东门内】又改建海宁县荆煦庙等处石塘 【 向系草塘后改土塘今建石塘】筑陈文港等处草坝八年筑海宁四塘大坝设海防兵弁铸镇海铁牛五座又修仁和县塘九年续修海宁钱塘塘工十年筑仁和沈家埠海宁华家衖草塘十一年命内大臣海望查勘浙江海塘嗣据海望疏言海宁之东南尖山耸峙海口与西塌山水底石脚相连两山相去仅百余丈旧有石坝堵截后因筑塘误取其石致江水大溜直趋两山之间引入海潮冲激塘身应仍筑石坝一道以堵江溜从之又谕于中小舋开引河一道分江流入海以减水势增设道员一同知一守备二千总三把总七兵八百专司随时修补又修仁和钱塘平湖诸邑塘岸十二年浚南港河筑尖山西浮坝十三年总督程元章疏定海塘事宜四一钱粮宜分案具领一分别保固年限一令承修官会同估造一于紧要工所预贮物料从之增筑鱼鳞石塘葺浦儿兜旧塘添建海宁南门外鱼鳞石塘又定攻沙大学士嵇曾筠疏言宁邑塘工之患虽在北岸而致患之由实由南岸沙滩沙觜挑溜遂至水势全向北趋请用借水攻沙之法于南岸沙洲用铁具梳控陡岸俾沙岸根脚空虚海潮来往自为冲刷坍卸以泄水势从之
　　乾隆元年建筑仁和海宁鱼鳞石塘六千余丈并海宁南门石塘设运石海船五十只二年编石塘草塘字号 【向例各塘坍矬率以某家东西起止开报易于朦混雍正年间监督汪漋张坦麟等议将各塘编立字号至是大学士嵇曾筠咨部将各塘照千文编号以二十丈为一号建竖界碑仁和计编七十二号海宁编六百四十号其余海盐等塘均照此例】改建海宁遶城坦水四年停草塘岁修时抚臣卢焯以水势日南涨沙绵亘数十里刮卤煎盐已成原野疏请罢之改建浦儿兜等处石工续筑尖山未竣坝工 【前大学士嵇曾筠因水势险急难以堵塞疏请暂停兹抚臣卢焯以水势已平合龙甚易疏请补筑】 复浚备塘河兴筑仁和钱塘江海塘埭五年续建东塘石工是年尖山水口成【 乾隆二年经始】 铸镇海铁牛四座六年总督德沛复请老盐仓迤西至仁和县之章家庵柴塘改建石工从之命左都御史刘统勋查勘浙江海塘 【先是五年十一月德沛曾有是请部议准行以刘统勋言改建不必过急乃缓兴筑至是复请故仍遣会勘】七年总督那苏图疏言章家庵至海宁县之华家衖旧筑柴塘外沙绵涨数里不必改建石塘惟老盐仓汛至东石塘界地俱顶冲请择其最险之观音堂汛坐字号老盐仓汛伏字号及益字等号建筑竹篓石坝是年左都御史刘统勋疏言亲履南北两岸柴塘改建石塘诚经久之图请俟水缓沙停乘机兴筑每年以三百丈为率督臣那苏图复疏言老盐仓汛至东石塘界最险请先间段排筑石篓俟石篓根脚坚实再照原议改建石塘均从之九年命吏部尚书公讷亲赴浙江勘修塘工寻疏言仁和海宁柴塘外护沙宽广不必改建如虑护沙坍塌请将中小亹故道开浚俾潮水安循出入上下塘俱可安堵部臣议准遂罢改建石塘议是年海宁鱼鳞大石塘工成 【 乾隆二年经始】十二年浚中小亹工成十三年增筑塘土堰又议增滚坝及塘汛弁兵十五年海潮平 【谨按海水自乙丑岁以来大溜直趋中亹至是年秋海波不扬臣民庆幸冬十二月抚臣永贵以秋汛安澜塘工稳固疏闻】十六年上巡幸江浙莅钱塘江幸六和塔敬念世宗宪皇帝奠安之德勒石纪事永示无极十八年海潮平十九年督臣喀尔吉善请改海塘营官弁 【江海塘工向设兵备道一员统率守备二员千总四员把总八员外委六员马步兵干分守防护至是以尖山石坝告成中小亹引河畅流塘工稳固裁汰道员归杭嘉湖道专管其守备以下官兵均令裁改留堡夫四百名三百名守北岸一百名守南岸余兵改归杭乍二营】二十二年上巡阅海塘幸观潮楼命建海神庙于城南明年庙成御制碑文勒石二十四年酌复海塘营弁兵 【复千总一把总二外委三马兵二十兵战兵六十守兵百三名海宁分设二汛旧设堡夫悉行裁汰统归兵额】 加筑护塘土堰 【时抚臣庄有恭言海宁石塘近城一带护河冲塌故有是筑】 增筑层石坦水修海宁条石坦水 【 时江流海潮复改由北大亹出入】二十五年修东西塘坦水及韩家池柴塘复修筑海宁南门外诸坦水 【 时海宁南门外及石门遶城塘外二层坦水为五月望汛潮损故复修】 二十六年修胡家兜坦水 【时潮水逼塘护沙至刷地当顶冲故建之】 修鱼鳞石塘坦水 【 自雍正八年后已历年久今外无护沙故改建】 修马牧港塘工坦水筑秧田庙坦水修韩家池柴塘 【均以潮汛冲塌护沙故修】二十七年上巡幸浙江躬阅海塘咨度经久之计建筑石塘因试下木桩始苦沙涩旋筑以巨硪所入不及寸许逮桩下既深又苦沙散不能啮木其柴塘向内数十丈土地似宜下桩可以即工然所在皆田庐沟塍鳞次栉比乃命筑柴塘定岁修坦水又改筑四里桥鱼鳞石塘并华岳庙等处石塘盘头坦水二十八年改建念里亭诸处鱼鳞石塘二十九年置老盐仓护竹篓增筑念里亭坦水三十年上以海宁全城环遶石塘止建坦石两层潮势侵逼外沙恐有汕刷之势命普筑三层坦石并随时修整以资防护四十三年修筑浙江仁和海宁等处柴塘四十五年上五次南巡亲勘塘工以柴塘虽尚完整究不如石塘巩固因命该督抚董率所属自海宁城东至陈文港条石塘百六十余丈迤上老盐仓柴塘四千余丈通建鱼鳞石工旋遣大学士阿桂往浙江阅勘工程四十七年总督陈辉祖奏西塘头围为江海交接之处涨沙十余里横江截海隔阻水道致范公塘以东渐致搜刷章家庵迤西冲击滩墈遂于头围沙滩开引河一道待山水暴注时开放借山水奔腾之势顺流攻沙会春雨涨大溜直趋引河西岸冲塌宽深范公塘正溜开向南行渐有南坍北涨之势四十八年老盐仓石塘工竣又奉上谕浙江范公塘一带看来竟须一律改建石塘以资捍卫星已谕知富勒浑等矣明春南巡时朕亲临阅视指示机宜降旨后即可兴工办理至富勒浑有老土塘根脚同系淤沙土性浮松之语从前老盐仓一带亦称沙性浮松难以开槽打椿乃自建石工一律稳固坚实可见事在人为该处改建石工所费不过较前三分之一方今府藏充盈即多费数十万帑金捍卫民生使闾阎永臻乐利亦所不靳也四十九年上南巡视阅工程谕普筑鱼鳞石塘所以保障民生关系甚重今所办工程多未协之处石塘既建自应砌筑坦水保护塘根乃考之督抚惟云柴塘必不可废此受工员怂慂为日后岁修冒销地步况此番添建石塘原欲留柴塘以为重门保障并未令拆去柴塘若如该抚所言复加岁修又安用费此数百万帑金为耶又石塘之前柴塘之后见有沟槽一道槽内积水并无去路将来日积日甚石塘根脚势必淹浸渗漏该督抚亦并未虑及其石塘上堆积土牛甚属灰谓设果遇异涨又岂几尺浮土所能抵御所有塘上土牛即着填入积木沟槽之内仍将柴塘后之土顺坡斜筑祗露石塘三四层为度并于其上栽种柳树俾根株蟠结如此柴石连为一势即以柴塘为石塘之坦水至范公塘一带亦必需一律接建石工方于省城足资永远巩护着自新筑石工止处及挑水段落起至诛笔圈记处止再接至乌龙庙止一体添筑石塘再拨部库银五百万两乃予限五年分段修筑以期海疆永庆安澜
　　（臣）等谨按浙省海塘自章家庵至老盐仓一带乾隆四十五年皇上亲临阅视命建石塘四千九百丈四十九年又蒙圣明指示将柴塘所空沟槽填土种树俾柴石两塘合为一势即以旧有柴塘为坦水表里完固其章家庵以西至范公堤一带续奉谕旨一律添建石塘内章家庵以西石塘工尾起至范公塘迤东朱笔圈记处二千一百一十丈形本兜湾又有上游桐庐各处山水自南而来适当其冲是以原定添建时立为急工并命于石工告竣亦即以新建柴工为坦水将来自范公塘东至老盐仓绵亘数十里俱有重门保障益仰圣明计出万全亿万年巩固之鸿规无非千百万帑金之实效至范公塘以西朱笔圈记处乌龙庙一带二千九百三十丈原定添建时即列为缓工五十一年复命大学士公阿桂覆加察勘寻疏言该处老土塘从前建筑时即向东北以渐收进而老土塘迤西之江塘又自北斜向东南建筑挑溜南趋居民复于老土塘之外添筑土塘一道即名范公塘庐舍桑麻郁然在望范公塘外沙涂亦有宽至千余丈者询之在塘年久之弁兵等佥云数十年来从未见有刷动等语（臣）亲加履勘既非朱笔圈记以东水势直抵塘根者可比此一带大溜亦无渐次逼近之势所有原定石塘缓工二千九百余丈应暂行停止将原定急工二千一百一十丈内已经开工之一千五百丈及未经开工之六百余丈均已接续兴建再将外卫之柴工透过石塘工尾往西接续二三百丈并遵旨于朱笔圈记处塘外添筑挑水大石坝一座实已足资保护至于塘外沙涂坍涨无常若向后常得南坍北涨塘工离水益远自是极好机会北岸现有沙涂虽从未见刷动尚大溜渐有趋近之势应交与抚臣随时留心察看万一将来有须改建石工之处再一律改建奉旨如所议行从此海疆永庆安澜洵亿万年金堤巩固之长策也

　　皇朝通典卷六

　　●皇朝通典卷七

　　食货七

　　○食货七

　　赋税上【田赋　丁银　芦课附】

　　△赋税上【田赋　丁银　芦课附】

　　（臣）等谨按九等之赋载在夏书九职之供详于周礼皆所以明取民之制也沿及后世代有重轻及明末造厉政不一而其甚者莫如辽饷剿饷练饷三事民不堪命我朝扫除底定首除三饷及召买粮料诸弊颁行赋役全书厘正征收定额严禁加征火耗凡有输纳令民亲行投柜设立联票以杜胥吏滋扰凡所以厚下恤民者计至周矣而且以康熙五十年钱粮册内有名丁数垂为定额其滋生人丁另册编造永不加赋谓之盛世滋生册此诚自古帝王所未闻之盛典而我国家亿万世休养生息之政源也含哺鼓腹耕凿何知兹纂通典谨编辑田赋以彰昭代惠养元元之政焉

　　田赋
　　丁银附
　　芦课附

　　?田赋

　　田赋有二曰民田曰屯田皆分上中下三则有本征者有折征者有本折各半者本征曰漕漕有正粮有杂粮 【 正粮米杂粮豆麦荞麻等类】 折征者始定以银继则银钱兼纳
　　直隶田赋每亩科银八厘一毫至一钱三分零不等米一升至一斗不等豆九合八抄至四升不等更名田每亩科银五厘三毫至一钱一分七厘三毫不等农桑地每亩科银一厘六毫八丝零蒿草籽粒地每亩科银五分至七钱二分五厘一毫不等苇课地每亩科银一分至六分不等归并卫地每亩科银七毫二丝至七分九厘三毫不等米八合九勺七抄至九升七勺二抄不等豆四合三勺八抄至三升六合不等草一分 【 每十分为一束】九厘二毫至四分一厘不等河淤地每亩科银二分九厘至二钱五分六厘五毫不等学田每亩科银一分至二钱六分七厘八毫不等小麦粟各六升
　　盛京田赋每亩科银一分至三分不等米二升八勺至七升五合不等退圈地每亩科银一分至三分不等豆四升三合至一斗不等
　　山东田赋每亩科银三厘二毫至一钱九厘一毫不等麦一勺至四合三勺不等米二勺至三千六勺零不等归并卫所地每亩科银一分至六分五厘零不等更名田每亩科银一分至三钱七毫零不等麦三合二勺零米一升八合零学田每亩科银九厘至三钱不等灶地每亩科银二分六厘五毫至四分四厘一毫不等麦一勺至四合一勺零不等米一升八合至二升八合四勺零不等卫所军屯粮田每亩科银一分至五分三厘八毫零不等条银一分二厘至二分四厘不等卫所更名籽粒等地每亩科银六厘至一钱二分不等
　　山西田赋每赋科银一厘七丝至一钱零不等粮一合五勺至二斗七升不等屯地每亩科银二厘三毫至一分四厘零不等粮一千八勺至一斗九合零不等更名地每亩科银五厘至一钱四分不等粮七勺至二斗不等卫所屯地每亩科银一分四厘
　　河南田赋每亩科银一厘四毫至二钱二分七厘不等米七勺至二升二合不等更名地每亩科银一分一厘至一钱二分九厘不等归并卫所地每亩科银一厘六毫至一钱八厘零不等
　　江苏田赋每亩科银九厘至一钱四分一厘零不等米豆一升四合七勺至一斗九升二合六勺零麦二抄至三勺零不等地每亩科银九厘至三钱三分三毫零不等米豆七合三勺至四斗一升六合九勺零麦一抄至八勺零不等山荡溇滩每亩科银九厘至一钱四分五毫零不等米豆三合四勺至一斗六升五合二勺零麦一勺至三勺零不等城基仓基屋基每间科限五分七厘至一钱二厘四毫不等米豆五升五勺至一斗二升六合三勺零麦一勺至二勺零不等归并卫所地每亩科银九厘至一钱四分一厘一毫零米豆一升四合七勺至一斗九升二合六勺零麦二抄至二勺零不等
　　安徽田赋每亩科银一分五厘至一钱六厘零不等米二合一勺至七升一合零不等麦五勺至八勺零不等豆八勺至九合一勺零不等地每亩科银八厘九毫至六钱三分零不等米七合九勺至五升九合零不等麦八勺至二合二勺零不等塘每亩科银一钱九厘至四分四厘零不等米四合七勺至七合八勺零不等麦一勺至二勺零不等草山每里科银八分三厘桑丝每两折银三分二厘归并卫所屯田每亩科银一分至六分不等粮一升八合至八升六合不等卫所管辖屯田地每亩科银一分七厘九毫至二两七钱二分二厘九毫零不等粮三合至二斗五升四合一勺零不等江西田赋每赋科银一厘三毫三丝六忽至一钱一分七厘一丝三忽零不等米一合四勺至一斗七合二勺五抄零不等地每亩科银五丝四忽至二钱一分一厘一毫二丝八忽零不等米五勺二抄至五升一合二勺八抄零不等山每亩科银五忽至六分二厘七毫二丝零不等米一勺七抄至一升四合七勺八抄零不等塘每亩科银五丝四忽至二钱七分六毫七丝七忽零不等米一合一勺三抄至六升八合三勺七抄零不等归并卫所屯田每亩科种三升九合五勺九抄至二斗七升三合零不等每石折银五钱每石又摊征余徭等银二厘九毫七丝五忽至四分八厘三毫八丝四忽零不等归并卫所屯地每亩科粮七升九合七勺三抄至二斗二升八合三抄零不等每石折银二钱归并卫所余田每亩征余粮银四分一厘六毫六丝零自福建省改归屯田每亩科银九分四丝七忽至一钱一分四厘二毫四丝五忽不等
　　福建田赋每亩科银一分六厘九毫至一钱六分二厘五毫零不等米一勺九抄至二升四合七勺零不等官折田园地 【 自明代相沿凡职田沿官田官租田废寺田不征粮米止征折色曰官折田园地】 每亩科银八厘七毫至四钱一分七厘五毫零不等学田每亩科银六分四厘三毫至六钱九分九厘五毫不等
　　浙江田赋每亩科银一分五厘三丝至二钱五分五厘不等米三勺至一斗九升零不等地每亩科银二厘四毫至二钱一分三厘二毫不等米八抄至一斗九升三合五勺零山每亩科银五丝至一钱九分六厘三毫不等米六抄至五升三合七勺不等荡每亩科银四毫至七分三厘不等米五勺至七升五合不等塘每亩科银二毫至一钱二分四厘五毫不等米七撮至一升六合八勺不等湖地每亩科银三分七毫米九勺五抄桑每株科银一厘九毫至五厘六毫不等米一抄茶每株科银一厘五毫米七勺灶地每亩科银一分六厘一毫至一钱四分一厘四毫不等米三合七勺至三升七合不等归并卫所田地每亩科银五厘七毫二丝至一钱四分九厘零不等米一斗五升七合五勺至二斗四升零不等
　　湖北田赋每亩科粮六抄至二斗九升一合四勺八抄零不等每石征银二钱五分四厘五毫至二两九钱七分四厘一毫零不等更名田地每亩科粮四合九勺九抄至六升三合一勺不等每石征银四钱六分六厘归并卫所屯地每亩科粮一升五合至九升九合六勺零不等卫所管辖屯地每亩科粮一升二合至一斗八升不等每石征银三钱至一两三钱一分六厘六毫零不等
　　湖南田赋每亩科粮二勺九抄四撮至一斗四升六合九勺零不等每石征银二钱二厘三毫八丝至一两八钱四分四毫不等更名田地每亩科粮五合至一斗二升不等每石征银三钱七分三厘五毫至九钱二分四厘四毫不等归并卫所屯地每亩科银一厘九毫至一钱四厘三毫不等粮三合八勺至二斗不等每石征银一钱七分七厘四毫至一两六钱五分三厘一毫零不等岳州卫管辖屯田塘每亩科粮一升至一斗二升五合不等每石征银五钱六分苗强地每亩科银一厘五毫至三分六厘七毫九丝零不等
　　陕西田赋每亩科银二两三钱八分一厘七毫粮五升八合五勺至五升二合五勺不等屯地每亩科银二厘至九分八厘不等粮一升五合至三斗不等更名地每亩科银六厘九毫至七分五厘一毫零不等粮四升三合五勺至一斗四升八合零不等
　　甘肃田赋每亩科银二毫至一钱五分四毫零不等粮三勺至八升一合一勺零不等草三分至四分六厘零不等归并卫所屯地每亩科银一厘二毫至六毫不等粮五升至六升不等更名地每亩科银四厘八毫至一分七厘一毫零不等粮二合二勺至一升四合二勺零不等草一分至九分二厘不等土司地每亩科银七分五厘零粮二升四合二勺五抄零卫所管辖屯地每亩科粮四升一合八勺七抄零草五分八毫零番地每亩科粮四合至三升不等草二分一厘五毫至三分不等每户轮银三钱粮一斗至二斗五升不等监牧地每亩科银六厘
　　四川田赋每亩科银一厘五毫七丝至八分四厘九毫一丝零不等粮每斗折银四分估种每石征钱七分一厘二丝至七钱一分二厘零不等归并卫所屯地每亩科银一分二厘五毫至三钱不等粮二斗七升二合七勺零每粮一石征米五斗并八斗不等土司地每亩科银三厘四毫至二分三厘一毫零不等卫所管辖屯地每亩科银一分二厘五毫至二分不等米豆一升九合二勺九抄至八斗不等
　　广东田赋每亩科银八厘一毫至二钱二分三厘二毫零不等米六合五勺至二升二合九勺零不等归并卫所屯地科银照民地科则米每亩八升八合八勺泥沟每条科银四钱五分三毫零车池每方科银三钱九分四厘零
　　广西田赋每亩科银二分四毫至二钱一分二厘二毫零不等米三升七合至五升三合五勺不等官田每亩科米六升四合二勺至二斗七合七勺不等猺田每亩科米三升至五升三合五勺獞田每亩科银九厘至二分二厘三毫不等米三升七合四勺至五升三合五勺不等狼田每亩科银九厘米四升二合八勺学田每亩科银九厘米二斗四升八合四勺
　　云南田赋每亩科银五厘五毫至四分六厘五毫零不等粮一升九合四勺至一斗五升零不等归并卫所屯地每亩科粮五升九合二勺至八升一合八勺零不等马场地每亩科银三分夷地每亩科粮一升
　　贵州田赋民苗田俱每亩科银一分至六钱五分不等米五合一抄至四斗五升不等豆一斗土司田每亩科银八厘至一钱不等米七合二勺二抄至一斗五升不等官田每亩科米二斗五升至五斗不等归并卫所屯田每亩科银一分四厘一毫至二钱三分四厘不等米五升三合五勺至三斗七升三合三勺零不等豆三斗荞二斗三升三合三勺至三斗一升一合四勺零不等学田祭田每亩科银一钱至四钱不等米二斗至四斗不等谷二斗至一石一斗七合八勺零不等租地每亩科银三分至一钱不等山土每亩科银一分三厘六毫至五分不等米五升荞一斗旱祭田每亩科银一钱豆一斗官庄赈恤田每亩科米一斗四升九合至五斗不等谷四升一合三勺至一石二斗五升一合二勺零不等
　　（臣）等谨案直省州县科则多寡不一详载赋役全书兹谨照会典所载举其大凡至新疆田赋已杂见于新疆屯政篇不备载
　　顺治元年论曰前明厉政莫如加派辽饷以致民穷盗起而复加剿饷再为各边抽练又如练饷惟此三饷数倍正供更有召买粮科始犹官给以银继则按粮摊派官吏短价克扣书役勒索追比名为当官平市实则计亩加征民无控告殊可悯恤财兹以后凡正额之外一切加派尽行豁除如有官吏朦混倍征者杀无赦定各欵钱粮汇解例 【时解京钱粮头绪纷杂有正额止三千余两而条分四十余项者故设此例】 严加征火耗之禁八年苏松巡抚秦世桢疏言八事一田地令业主自丈 【 见田制篇】一额定钱粮俱填易知单设有增减分给小单以防侵蚀一由单详开总散数目花户名姓以便磨对一催科不许滥差衙役设立滚单以次追比一收粮听里户自纳簿柜俱加司府印封以防抽换一解放先急后缓勒限掣销毋许存留胥役之手一民差按田均派与排门册对验无使不均一备用银两不得预支从之令广东屯粮本折各半征收十年令江南秣陵广武英武三卫屯粮准其折色十一年钦定赋役全书 【谨按赋役全书顺治三年纂凡在京各衙门钱粮项欵原额及见在收支销算数目在外直省钱粮见在熟田应征起存数目均载入颁行每年令布政司将开垦荒田及增减户丁实数订入至是复行订正】十三年命户部侍郎王宏祚将直省额征起存总散实数编撰成帙凡有参差遗漏者悉行驳正其明季加派陋规豁免未尽者概行蠲除至漕白杂项或改折或本色俱细加清核编勒成书颁示天下于是赋役全书外又有会计册赤历丈量册黄册诸书 【会计册备载州县正项本折钱粮及起解交部日期解户姓名以杜侵欺并清积欠赤历载户口钱粮数目每年颁发二扇一备誊真一备百姓自登纳数令布政司岁终磨对丈量册载天下田土凡原隰坟壤下湿沃瘠沙卤咸具焉黄册则准于户口详其旧管新收开除实数条为四柱与赋役全书相为表里】 行一条鞭法颁易知由单 【一条鞭法以府州县一岁中夏税收粮存留起运之额通为一条总征而均支之至运输等事皆官为支拨而民不与由单之式以每州县土中下地正杂本折钱粮开列总数刊成定式于开征之前绐花户使民通晓此外又有截票印簿循环簿粮册奏销册截票之法开列实征地丁钱粮数目分为十限每月限完一分截票其票用印钤葢就印字中分为两半给纳户执凭半留库柜存验即所谓串票也印簿由布政司颁发令纳户亲填入簿季冬徼司报部粮册载各区纳户花名细数务与一甲总额相符易于摘比循环簿照赋役全书款项急者居先缓者居后按月循环征收奏销册以各省钱粮支解完欠按年分款汇造清册岁终送府由府送部据以考核】严征收加派之禁十五年御史许之潮疏言财赋之害莫大于蠹役官以参罚去而蠹役历久尚存前无所惩后无所戒故所侵蚀每至盈千累万而不知止请将从前侵蠹姓名数目清查籍其家业多者坐以大辟少者流配以清蠹源从之十六年令州县设征收柜凡征收时各置木柜排列署门令纳户眼同投柜以免扣克工科给事中阴应节疏言钱粮四弊一州县挪移一绅士包揽一土豪晒名绅士一隔县寄庄抗粮请严查惩禁从之
　　康熙二年工科给事中吴龙疏言直省解京各项钱粮国初原总归户部自顺治七年令各部寺分管催收以致款项繁多易滋奸弊请以一应杂项俱称地丁钱粮作十分考成除扣拨兵饷外其余通解户部各造简明赋役册其易知由单颁给民闲者尽除别项名色各部寺应用钱粮即向户部支给从之四年革来年预征之例凡钱粮均以夏秋分征申加潻火耗之禁六年上以由单款项繁多小民难以通晓令嗣后只开上中下等应征银米实数其湖广陕西二省粮石派征本折数目向未开载令照例填注七年谕户部收租直省起运钱粮督抚不得纵容司道书吏勒索苦累解官 【 谨按州县经征钱粮运解布政使司候部拨日起运】
　　直隶起运银百九十一万三千四百九十一两四钱八分九厘有奇
　　盛京起运银二万六千三十一两六钱一分七厘七毫有奇
　　山东起运银二百七十八万一千六百四十七两六钱二分八毫有奇
　　山西起运银二百五十九万三千五百十有七两六钱五分八厘有奇
　　河南起运银二百七十三万八千一百五十两三钱六分有奇
　　江苏起运银百八十九万八千九百九十一两有奇
　　安徽起运银百三十七万九千五百十有二两有奇
　　江西起运银百五十七万一千三百二十两一钱九分有奇
　　福建起运银百有三万七千六百十有八两五钱二分有奇
　　浙江起运银二百十有四万五千八十三两二钱八分有奇
　　湖北起运银八十二万三千百有二两七钱有奇
　　湖南起运银九十万二千五百十有七两六钱六分有奇
　　陕西起运银百三十五万六千三百五两一钱五分有奇
　　甘肃起运银十有九万一千五百九十三两四钱二分有奇
　　四川起运银四十九万三百六十四两一钱八分有奇
　　广东起运银八十四万一千三百七十二两有奇
　　广西起运银二十九万六千三十五两七钱三分有奇
　　云南起运银十有六万六千二百一两六钱五分有奇
　　贵州起运银七万五千四百八十九两五钱九分有奇 【 以上起运银数均谨按会典则例载入】
　　二十八年申定截票之法 【截票始于顺治十三年一票而中分之一给纳户一存库柜每逢比较察验有票者免催未截者追比行之既久奸胥或藉磨对为名将纳户所缴之票强不给遂有已完作未完多征作少征者今定三印票一存州县一付差役应比一付花户执照征收数目每票填写如州县勒令不许填写及无票付执者许小民告发以尽守自盗律科罪】 停岁造赤历册 【黄册会计册俱于十年停止】 令各州县日收钱粮流水簿于岁底同奏销文册赍司磨对三十年令直省各州县卫所署门均勒赋役全书科则于石使民悉知三十九年设立滚单【滚单之法或五户或十户用一单于纳户名下注明田亩若干该银米若干春应还若干秋应还若干分作十限每限应完若干给甲内首名挨次滚催令民自行投柜不许里长银匠柜役称收一限若完二限挨次滚催如有一户沈单不完不缴察出究处】四十二年令截票分别注明漕项地丁数目毋许朦混征比五十二年谕嗣后止将见在钱粮册内有名丁数垂为定额其滋生人丁另造清册永不加赋 【寻定新增者谓之盛世滋生册】
　　雍正元年定凡州县开征之始令该府委员同封银柜或十日二十日别委员拆封即解其存贮谷石按季盘察出结转报隐徇同坐二年谕民间输纳钱粮用自封投柜法亦属更民之道但偶有短少之处令其增补每致多索其数浮于所少之外理应将原银发还仍于原封内照数补足交纳庶可免多索之弊此虽细事督抚大吏亦不可不留心体察严饬有司以除民累三年更刊四联截票一送府一存串根 【 截票一名串票】一给花户一于完粮柜旁别设一柜令花户完银时自投柜中每夜州县官取出对流水簿勾销欠册又定零星钱粮纳钱之例凡一钱以下小户每银一分准交制钱十文其大户尾欠一钱以下者亦如之又定附纳之例凡小户钱粮数在一两以下者附大户投柜于截票载明山西巡抚诺敏布政司高成龄疏请提解火耗上以州县火耗原非应有之项因通省公费及各官养廉有不得不取给于民者今非不愿天下州县丝毫不取于民而其势有所不能若各属火耗酌定分数则将来竟为成额必至有增无减又以奏称提解火耗将州县应得之项听其如数扣存不必解而复拨等语势必额外加征私行巧取浮于应得之数累及小民况解交督抚则显然有据扣存州县则难保贪廉未准议行十三年皇上御极之初谕向来征收钱粮因银色有倾销之耗折解送有路途之盘费故于正项外征收耗羡原无定额廉洁者尚知自爱不肖者任意征求经诺敏等倡为提解归公之法各该督抚就本省情形酌定分数外丝毫不许滥征葢以耗羡原属额外之项与其听地方官私行征取不如明定分数使有节制不敢违越也然在未提解以前尚有私项既提解以后或恐不肖官员视同正课又得以耗羡之外巧取殃民从前皇考洞见流弊屡降谕旨欲俟将来亏空全清府库充裕之日渐减渐革圣心廑念未或忘之朕绍承大统切念民依孜孜轸恤日与王大臣等悉心筹划期使我民于正项之外丝毫无扰而一时势有未能尚须从容计议惟是提解耗羡之法行之已十有余年恐日久弊生奸吏夤缘朘削耗外加耗重困闾阎不可不为深虑各该督抚其咸体朕意知耗羡一项可减而决不可增可于格外从宽而断不可于额外多索再各省耗羡分数率在加一上下然江南赋重之区如苏松常镇四府额赋较之他省几及数倍雍正六年以前每两加耗仅止五分雍正六年以后增至加一且有司又复巧取民何以堪令量减分数征收不得仍前重耗
　　乾隆元年谕朕闻永平府属州县凡征收钱粮皆以钱作银每银一两连加耗羡银一钱五分共折制钱千一百五十文今该处钱价昂贵民间纳钱比之纳银为费较重朕思民间完纳钱粮银数在一钱以下者向例银钱听其并用原以便民若数在一钱以上又值钱价昂贵之时之令交钱转致多费是便民而适以累民殊未妥协嗣后在一钱以上者不必勒令交钱二年谕外省荒辟赋银向例在于知府等官以下俸工内扣除抵补朕念佐杂微员力量单薄不应在扣除之内已于乾隆元年降旨谕令在督抚司道大员及府县正印官俸工内均摊抵阙今思官有崇卑役无大小征员俸工既经免其摊扣其各衙门人役工食藉以养赡其家若因荒辟扣除则餬口无资情有可悯此项共计十二万余着准地丁项下全支免其扣荒定浙江杭嘉湖三府属南米随同漕米十月起征例 【谨按南米向系春征四分于冬季办漕之后复令催输今以漕南二米分款交仓多形跋涉故改归十月随漕米分别免运】减湖南湘乡浏阳二县赋准长沙县适中定额又减湘阴县折色银又谕湖北所属忠峝等土司田地应征粮银奉照原额秋粮银数按田均输作为定额毋庸别立科则十二年禁民人置买湖广永顺等处土苗赋轻田地 【 永顺土苗田地较之内地粮额轻减嗣因改土归流已入版图民人利其粮轻产贱故有是禁】

　　?丁银附

　　顺天府十五万四千百七十三两有奇
　　直隶二百三十三万四千四百七十五两有奇
　　盛京三万八千七百八两有奇
　　江苏三百十一万六千八百二十六两有奇
　　安徽百七十一万八千八百二十四两有奇
　　江西日八十七万八千六百八十二两有奇
　　浙江二百九十一万四千九百四十六两有奇
　　福建百七万四千四百八十九两有奇
　　湖北百十七万四千一百十两有奇
　　湖南八十八万二千七百四十五两有奇
　　河南三百十六万四千七百五十八两有奇
　　山东三百三十七万言百六十五两有奇
　　山西二百九十九万六百七十五两有奇
　　陕西百六十五万八千七百两有奇
　　甘肃二十八万六百五十二两有奇
　　四川六十三万一千九十四两有奇
　　广东百二十六万四千三百四两有奇
　　广西四十一万六千三百九十九两有奇
　　云南二十万九千五百八十二两有奇
　　贵州十万千六百二十八两有奇 【 右谨据乾隆二十九年奏销册开载】
　　康熙三十二年令浙江湖北山东丁绝户存丁银匀派地亩内带征
　　雍正二年定直隶地丁银赋摊征例每地赋银一两摊入丁银二钱七厘
　　（臣）等谨按丁随地转之例广东四川已先行之惟奉天府民人入籍增减无数仍旧分征至是年通行各省令行摊征凡各州县按丁多寡地亩广狭分为差等每地赋银一两摊丁不过二钱使无业贫民永免催科有业民户亦有定额不至多寡悬殊

　　?芦课附

　　按芦地惟江苏安徽江西湖北湖南五省有之其地有草麦籽粒荡滩熟田低田泥滩水光滩水影荒白涂水洼基草荻草市地芦墩埂划塘水套湖垱白沙草塌地等名又有密芦稀芦上地中地下地上草地中草地下草地中芦田下芦田葫荻之别均按亩分别征收
　　江苏计芦地三万四千三十顷七十三亩零课银十有二万六千九百五十三两五钱一分有奇
　　安征计芦地三万一千四百八十五顷三十一亩零课银五万一千三百四十七两二钱四分有奇
　　江门计芦地四千三百四顷八十七亩六分零课银六千二百六十八两三钱六分有奇
　　湖北计芦地八千四百八十九顷三十五亩二分零课银九千八百八十四两二钱三分有奇
　　湖南计芦地千六百三十六顷十有九亩二分零课银千三百二十九两三钱五分有奇 【 以上芦课谨按会典则例加载】
　　顺治二年定滨海涨沙芦地五年一丈例分别坍涨增除十八年御史何可化疏言芦课六弊一坍塌赔累宜豁一征收解费宜革一豪强隐占宜清一书吏飞洒宜禁一佃蠹侵欠宜究一蠲免条例宜溥工科给事中王曰高疏言芦政四条一严催征以惩积欠一清踏勘以核实数一按地形以清课额一酌久任以专卖成均从之
　　康熙二年除崇明县大粮田芦课银 【 崇明县大粮田九千六十顷五十亩除正赋外复征芦课一田两赋故除之】 十年停遣湖广江南江西收芦课官归并地方官管理
　　乾隆二十年定芦州地亩坍户拨补例凡新涨地亩遇有课之洲报坍者次第拨补其无课坍户即将拨补余地按照报坍先后亦酌量拨给俟再有余始行开垦

　　皇朝通典卷七

　　●皇朝通典卷八

　　食货八

　　○食货八

　　赋税下【关榷　杂税附】

　　△赋税下【关榷　杂税附】

　　（臣）等谨按山林薮泽之司所以崇本抑末使民尽力于南亩也后世征赋繁兴视为利薮至明末季搜索靡遗凡民间耰锄箕箒以及薪炭鱼蔬之细莫不有征甚至一物而关市迭输一市而东西重税取民之制荡然无存我朝廓清海宇首革烦苛除无蓺之征求蠲困民之重赋即关市津梁亦皆随宜酌取务从节简以厚民生而且定牙行之额严契尾之规封山而货宝不言定额而盈余有制诚百代之经常万年之乐利也兹纂通典谨列关榷一编而以杂税附焉

　　关榷
　　杂税附【茶矿　鱼课　税契　行帖　落地税】

　　?关榷

　　直隶天津关税七万四千五百六十两有奇山海关税三万二千二百两 【 税有正税商税船料税正税各按出产地道商税按物价船税按梁头大小】张家口税二万两杀虎口税一万六千九百十有九两潘桃口税七千六百四十五两古北口税二千六百九十九两呼纳呼河税二千三十两辉发穆震税二百八十两伯都讷税二百八十两 【 凡牲畜计价值货物分地道】 龙泉紫荆独石等关口税四千三百六两有奇 【 系落地税地方官随时酌收无定例】
　　奉天牛马税四千八十八两凤凰城中江税三千二百九十四两凡朝鲜国贡使往还与内地客商互相贸易不拘何项货物内地商人每两征三分朝鲜人免税
　　山东临清关税四万三千三百五两有奇 【 商货税船税米麦杂粮税】
　　工关税四千五百七十二两有奇
　　山西武元城税千二百三十一两有奇
　　江苏海关税七万七千五百有九两有奇凡商贩内地货出洋与贩外洋货进口者纳税又船税贸易捕鱼船每年征收二次安南商船进口出口均七折征收东洋商船进口六折出口不论货物槩征银百二十两闽广商船三月至八月进出均七折征收九月至二月进出均五折征收山东关东商船并各口税货均八折征收优免分数安南关东山东商船均优免十分之一东洋闽广商船均例免五分优免五分浒墅关税四十九万五千二百二十六两有奇凡船料及米豆等均照例征收税法计箱计盒计斤计担北钞口税 【长山白洋新河后湖四分口为北钞凡船载杂货杂粮按梁头输税】 庙湾税 【 淮关口分】 淮仓清江厂 【 均淮关兼管】凡商货按斥疋条件船按梁头征收宿迁工关税四万八千八百八十四两扬州关税二十万千九百八两有奇凡商船货物按包捆篮篓箱筩担驮分别精粗合梁头税瓜州闸 【扬州兼管】 西新关 【 旧系西新龙江二关西新隶户部龙江隶工部相隔二十里康熙二十八年合为一关以免商民守候】税银十二万九千九百十有五两有奇凡水陆舟车所载货物经由江宁府各城门口岸者都税司收出城税龙江江东朝阳聚宝四司收进城税均分别贵贱按斤科税有按个件条把连副箱篓船担者各因其物又龙江江东二司收进城夏布税 【 按疋】 聚宝通济等六门酒税 【 按驮】抽分厂太平神策等五门下关赵沟浦口江浦乌江石碛等口岸驴羊豕税 【 按数】 茶引所收进城茶税 【 按细茶中茶】 又龙江司船契税 【造船按契价一两收三分折船按估价一两收二分】 船钞每年额征二十四两四钱龙江工关税五万七千六百七两有奇 【 凡属工税银解工部余俱隶户部】安徽凤阳关税二十八万七千九百二十两有奇凡商货分水旱征收临淮 【 正阳分口】 水税按船之桅封丈尺征收长淮 【 正阳分口】水税自亳州装载不足船料五钱三分及自正阳怀远装载各货换车转贩者按物征收又旱税陆路货止经本口不往别口报税水路货载往亳州及正阳小贩均照临淮旱税例盱眙【 正阳分口水税】 亳州 【 正阳分口无水税】 凡水旱货物别日止报船料者至此按物征收已报细税者无征本口发卖者征落地税怀远 【 正阳分口】水税照关下装船梁头例征收旱税未经别口报税者照正阳旱税例若过往民船止于讥察无征蚌■〈虫阜〉 【 正阳分口】与怀远例同芜湖关税三十一万六千八百二十五两有奇凡客商货船满载者分加料平料下料三等按梁头丈尺征收若零货税不及一钱并麦谷米盐柴炭煤草粪田草鸡毛农具等船及瓜果丁香土鹻之类皆免税茶船有引者归茶税别征别解金柱口裕溪泥汊 【皆芜湖分口金柱裕溪照例征收泥汊则江广上流商货就便入此口输税或河南及本省庐凤土货南行入江河避大关皆转就此口输税】 工关税七万一百四十六两有奇
　　江西九江关税三十五万四千二百三十四两有奇凡官商盐茶有征客货除竹木外皆无征惟科船料 【 船分各类均量宽深长以别号数以定税之轻重】将银数填注印单贴各船后仓用火印钤烙板上以备下次稽察□关税九万六百八十二两有奇凡商货分上下水视其贵贱征收又有临关例较正税减则征收 【又税银一两五钱以上为正税皆足色库平一两五钱以下者亦为临关零税皆九三色市平】福建海关税三十一万四千四百四十八两有奇凡商船出洋进口各因其物分别贵贱征收船按梁头大小征收闽安关税二万三千三百六十五两有奇 【除落地税地方官随时酌收无定例】浙海关税八万七千六百五十四两有奇凡商船出洋及进口各按其物分别贵贱征收大关出口入口货税例每百斤作八十斤安南东洋货税例每百斤作六十斤科税其作八十斤者与闽广货同均九折征收湖头渡象山口窑小港沥海等口与大关例同头围口税例每布百疋作六十疋土丝百斤作六十斤又各色杂货每百斤往宁绍台温者照本关例由长江往闽广者照北新关例乍浦税进口货物有百斤作八十斤者有连包篓八折至对折者木杉木按船不按根 【 余俱如他关】东洋货惟红铜照本条余货七折安南闽广货八折及双九折单九折征收出口货物有计实征收者有按斤八折按疋七折八折征收者江埠白桥家子等口税出口货物每百斤往本省作九十斤往闽省作八十斤进口货物每百斤均作八十斤散仓货丈量乘算每百斤亦作八十斤征收温州瑞安平阳等口进口货物百斤作六十斤出口货物往本省百斤作八十斤往闽省百斤作六十斤征收船税按梁头大小征收 【 免税例凡鱼鲜类十九条四百斤以下者柴炭千斤以下者蛎蝗等十五条均免税】北新关税二十一万六千五百六十二两有奇货勿视其贵贱分别科税 【 皆按数按斤间有按担篓把束者】 船分别大小征收南新工关税三万二百四十七两有奇
　　湖北武昌厂税五万三千九百六十七两凡商货均按载船梁头大小科税荆关税万七千十有九两有奇辰关税万一千五百两 【 闰月加九百两与荆关税均解工部】四川夔关税十六万三千百十四两有奇打箭炉税万九千六百七十五两有奇商税照地方征税之例 【 每两三分】 余分地道 【凡地道货物均照部颁见行条例征收】 广东海关税五十一万五千百八十八两有奇凡出洋进口各货按斤 【 间有按丈尺个件者】船税东洋分四等西洋分三等本省出洋发各外国等大船亦分四等出海盐船沿海贸易桨艍船均一年两次征收民间日用餬口贸易小船免征其装载砖瓦石灰蚬壳坛缸稻米柴炭等项补半料太平关 【 兼太平遇仙二桥含光一厂】税十有三万七千二百九十七两有奇凡商船分上水下水视其贵贱科税内赣税每正税一两征银二钱部饷每货百斤征银二厘料银每货百斤上水征四厘下水二厘 【均归正税支解】 又膳夫银每货百斤征一厘船料亦分上水下水征收 【遇仙桥上水税例不征赣税部饷料银又太平遇仙二桥减免实收例亦分上下水又含光厂较太平遇仙例及减免实收例互有增减又按太平遇仙二桥向无定则乾隆十三年比照各例权其轻重量增者四十一条改减者二十九条照旧例者二十五条均刊入条例】
　　广西梧厂税六万三千八两有奇浔厂税四万五千八百二十两有奇 【 系落地税地方官随时酌收无定地梧厂同】 以上税则均按会典则例加载
　　顺治元年定直省关差专遣户部汉司官一人撰给专敕精微批文四年以荆关通惠河中河清江厂杭州芜湖西新各关归并户部兼差满洲汉军汉官五年定差满洲司官微赣关税例七年定独石口杀虎口差满洲笔帖式收税八年定各关专差汉官每关一人例九年并西新关江宁仓为一差停独石口差严关差留用保家委官之禁凡额设巡拦各制号衣腰牌十年令各关差刊示定例设柜征收不得勒扣火耗及陋规并禁关役包揽报单十一年定各关兼差户部满汉官笔帖式例十三年定各关专差汉官两翼差笔帖式张家口杀虎口各差满官一人笔帖式一人均照例一年更代十四年令各关将部颁条列刊榜竖立关口便商输纳又令各关当堂设柜设梁头货物条例商民亲行填簿输银投柜
　　康熙元年停蒙古汉军关差定六部各咨送满汉官笔帖式各一人轮掣例又定张家口杀虎口专差满洲蒙古官例二年定外国人携带货物入崇文门免税例申定满汉关差例 【满官差郎中员外郎汉官专差郎中】 又更定两翼张家口杀虎口准六部司官轮差例 【 向例止差满洲蒙古】三年复题准各关差令六部满洲蒙古汉军旗人各司官及笔帖式同掣其两翼张家口杀虎口仍差户部官定送差按回部久暂例凡出差一次者以回部月日久之员送户部轮掣【 凡六月撤回者即作一差不及六月者仍补差】 二十一年定凤阳关差六部满官一人收税例 【 向例凤阳仓征收】移九江关驻湖口二十三年设福建广东海税监督 【 满汉各一人笔帖式一人】又准福建广东载五百石以下船出海贸易登载人数钤烙火印给发印票验放其进海口内桥津地方贸易舟车等物免税 【 江浙二省亦同此例】 定各衙门轮差例 【向例止六部送差是年并张家口杀虎口二处亦停止专差户部例令各部院官掣差】又议准福建沿海无篷桅捕鱼船税仍听地方官征收其有篷桅船归监督征收梁头税课沿海要口均拨哨船兵役巡察设江南江海税监督 【 满汉各一人笔帖式一人】设西新龙江课税专官二十五年定州县官隐匿海口船处分 【 五船至十船者罚俸十五船至三十船者分别降调三十船以上者革职仍治以隐匿之罪】二十八年谕采捕鱼虾船及民间日用之物并餬口贸易悉免其收税嗣后海关着各差一人又以朦胧归海关轧东归淮关管理沙沟免税 【沙沟为朦胧轧东总汇海关有税故沙沟不设而以二处分隶之】三十三年设立山海关差官管税三十四年设浙海关署于宁波府拨沿海巡哨船二十于各口巡察又设海关署于定海县并设红毛馆令监督往来巡视严差官自京私带年满旧役谋占总科库头名色之禁四十六年议准山海关外金州牛庄等处交与监督巡察越关漏税所得赢余作为定额五十四年议准九官台清河松岭子等处交山海关监督巡察收税增课银三千两五十五年北新凤阳天津三关监督题报阙额谕该监督任满交巡抚监收 【 临清关亦如此例】停瓜税课裁税课大使五十八年议准淮关税务于两河同知内差一人管理又议准福建糖船至厦门者赴本关纳税其往浙江江南贸易者免税五十九年以江海关归江宁巡抚浙江关归浙江巡抚管理又令横城口税归山海关兼管增税千两作为定额
　　雍正元年议准九江关仍自湖口移归九江其不由九江经过之江南江西商船于大孤塘别设口岸征收令江西巡抚委官二一驻九江一驻大孤塘湖广往江西船若在九江纳税至大孤塘即验票放行江西至湖广船在大孤塘纳税者亦如之裁淮安北新凤阳天津临清江海浙海荆州各关加增赢余银二年谕嗣后税务交与地方官监收于钱粮地方均有裨益 【至是各关差官俱停止惟崇文门无地方官可交仍差内务府官山海关左右两翼古北口潘桃口杀虎口呼纳呼河差仍照例差遣部员】又谕凡商贾贸易之人往来关津宜加恩恤故将关差归之巡抚以巡抚为封疆大吏必能仰承德意加惠商旅也但各关皆有远处口岸所委看管家人难免额外苛求及索取饭钱等弊嗣级着将应上税课之货物遵照条例刊刻详单均给各货店其关上条例木榜务竖立街市使人共见申禁关役报单不实之弊严放关迟滞之禁又覆准淮安关仍差部员浒墅关交苏州织造管理又更定凤凰城中江税务在盛京五部司内遴选派往例 【 向系城守尉管官管理】
　　乾隆元年谕闻外洋红毛夹板船到广时泊于黄埔地方起其所带炮位然后交易俟事竣给还至输税之法每船按梁头征银二千两左右再照例征其货物之税此向来之例也乃近来夷人所带之炮听其安放船中而于额税外将所携置货见银别征加一之税名曰缴送亦与旧例不符因思从前洋船到广既有起炮之例此时仍当遵行何得改易至于加增缴送税银尤非加惠远人之意着察照旧例按数裁减又定江西九江赣州关钞课三联单例凡商人纳银入柜后发给一联一存税署一交巡抚衙门又准张家口居庸关照崇文门例车驮货物过税收取饭钱以资养赡 【 二关向无火耗】二年定米谷税例倘地方偶遇旱涝米谷船到准其放行俟成熟再如旧例征收 【嗣又议准验明实系贩往歉收地方者免税放行仍给印照至歉收处关口验明填注到日月钤印发票回关再验如回船载有他货止征货税仍免船料】四年谕上年江安两省岁旱歉收朕蠲赈兼施多方筹划并令豁免米粮赋税俾商贩流通源源接济于地方甚有裨益续经该督奏请尃淮安扬州浒墅凤阳等关免征米税俟乾隆四年麦熟时停止朕允其请今届麦熟之期闻各属雨泽尚有未曾沾足之处且上岁歉收之后米价一时未能平减若商贩稀至仍恐民食艰难着将上下江各关口米税照旧免征俟本年九月米谷盛行之时再行征收六年议准各关赢余银如与上年悬殊者令将地方情形察核据实申明又定黄豆非麦秫可比虽遇歉年不准免税例又定出海樵采船每船准带食锅一每名止许携斧一人数不得过十例五年立讨关之禁凡奸牙假捏京官名帖或京官子弟执持父兄名帖讨关希图免税者皆罪之六年定凡领帑及采办铜锡铅经过关口察验文批数目相符者立即放行例 【 应纳船料关口仍征船料】 七年复设德州魏家湾尖冢樊厂等口岸 【 临清关所属】九年定福建如遇歉收之年委官购买海运接济不得招商运贩例十年定台湾商鱼船搬运米石例每船止许带食米六十石于出鹿耳门之先查验多者分别责惩十一年定各关任满具题其银册到部日期例如题本已到而银册至二十日以外未到者将该管官参处又定各关征收赢余较上年短少有俟督抚察核覆奏者以奉旨之日为始扣限四月覆奏又崇文门左右两翼张家口山海关等处限任满三月后将册籍送部移科磨对十二年移福建诏安县溪雅税馆改设悬钟地方谕昨工部具奏芜湖关较去年短少行令察核今日户部议称芜湖户关赢余较去年有余毋庸置议等语此案工关赢余虽较上届不足其户关较上年赢余之数足敷抵补工部再行察核之处不必行嗣后如一人而兼两关其比较上年赢余之处均有不足再令该督抚据实察核十四年定赢余短少处分例凡一分以上至三分者罚俸有差四分五分者分别降级调用二十二年增定闽海关税则 【向以外洋番船俱由广东收税其至宁波者不过十之一二故闽海税则较轻于粤海市舶易于规避至是更定】二十五年两广总督李侍尧疏请革除粤海关规礼银悉归公造报从之二十七年江苏巡抚陈宏谋疏言芜湖关四弊奏请革除一禁铺户代客完税包揽居奇仍令商人按簿亲填一货船抵关签验纳税给票后始准过关以杜偷透一关员遴选佐杂照例半年更替不得再留一督抚与监督本相助为理每月所征数目监督按月先行知会督抚再于年满奏报时统行知会从之

　　?杂税附【茶矿　鱼课　税契　行帖　落地税】

　　茶课凡商贩入山制茶不论精粗每担给一引每引额征纸价银三厘三毫其征收茶课例于经过各关时按照则例验引征收汇入关税项中解部 【 间亦有汇归地丁款项内奏报者】
　　江苏行万五千引以八千引发江宁茶引所大使以七千引发产茶之吴县荆溪县
　　安征行六万九千九百八十引 【 旧行万五千复增二万四千九百八十】发产茶之潜山太湖歙县休宁县黟县宣城宁国太平贵也青阳铜陵建德芜湖六安霍山广德建平十七州县 【雍正十年增设休宁黟宁国建德霍山各县万八千三百八十引又加增六安霍山黟建德宁国五州县万五千五百引开除怀宁桐城宿松望江南陵泾旌德石埭东流当涂等地不产茶之十县八千九百引十三年又以六安歙休宁霍山四州县原引不敷行运复于额引外预发万引】
　　江西行二千四百三十八引额征银三百六十五两七钱 【 雍正九年增宁州武宁二县百五十引增课三十二两五钱开除南昌等地不产茶之三十二县七百十二引豁除课百有六两八钱】
　　浙江行十四万引北新关每引征税二分九厘三毫八丝
　　湖北行二百三十引额征银二百三十两 【谨按湖北茶引系咸宁嘉鱼蒲圻崇阳通城兴国通山七州县请领各州县产茶无几不足本地日用所有茶引无商可给向种茶园户经纪中按每引纸价银三厘三毫征税银一两又均州荆门州锺祥县本地铺户肩贩小篓粗茶每引报税一厘八毫尽收尽解乾隆八年四川建始县改隶湖北施南府旧行茶十八引随带湖北每引征银一钱五分课银一钱二分五厘】
　　湖南行二百四十引额征银二百四十两 【 向例茶商皆自陕西带引胡南采买本省所颁之引并无客领给发产茶之善化湘阴浏阳等十七州县行户以为一年护帖每引征纸价三厘三毫纳税银一两】
　　甘肃行二万八千七百六十六引额征银六千二百六十六两三钱二分六厘本色茶十三万六千四百八十篦 【榆林府千引神木同知二百引宁府二百七十引三路共千四百七十引每引征银三两九钱共征银五千七百三十三两】 又西商大引二万七千九十六引 【于西宁庄浪洮岷河州甘州各处地方营销内小引百三十二在西安凤翔汉中同州四府州县售卖每引行茶百斤内交五十斤余五十斤即为商茶令其售卖作本每茶百斤作为十篦每篦二封每封五斤共征茶十三万六千四百八十篦】又汉中府属西乡兴安汉阴紫阳石泉等州县所产之茶向不设引止许本地营销每年征税银五百三十三两三钱二分有奇归入地丁奏销案内 【顺治初年定易马例每茶一篦重十斤上马给十二篦中马九篦下马七篦十年定延宁二处商税每引茶百斤入官茶三十斤每斤折银一钱三分十三年准新茶中马即足陈茶变价充饷如新茶不足陈茶两篦折一中马康熙三十三年准西宁五司收贮茶篦每斤变价六钱三十六年停发陕西黄甫堡茶引百三十四引又准甘州司积贮茶篦在五镇奉饷之内搭放三钱值茶一封四十四年停止西宁等处易马将茶篦变价充饷六十年增陕西西宁庄浪岷州河州引四千雍正三年定甘肃四司茶篦自康熙六十一年为始五年内总收本色五年后即将五年前之茶变价例乾隆元年定甘肃应征新茶准每篦折银五钱又以新茶虽经改折陈茶销售犹难再减陈茶价每封二钱二年令商茶入陕后榆林茶令绥德州察验神木茶令府谷县察验七年仍征本色十三年定二成征收本色八成征收折色】
　　四川行旧额新增共十万六千百二十七引 【边引八万四百二十七每引征四钱七分二厘腹引九千二百有六每引征二钱五分土引万六千四百九十四每引征三钱六分一厘按年造报奏销】额征银万三千一百二十八两三钱七分五厘税银四万五千九百四十二两三钱七分八厘 【康熙二十六年增边腹引万有一百五引二十九年复增二千四百二十三引四十一年定四川天全土司增五千六百引雅州增二千七十九引卭州三百引荣经县三千五百有四引四十四年名山县增边引三千三百有十四十五年增新繁大邑灌县千九百引四十八年又增天全土司一千三十引四十九年雅州边引增一千九百八十引五十八年议准四川茶课合边引土引共六万四千九十八引于松潘打箭炉营销令行饬禁将引缴部应征税银暂行停止寻以二处土司相继归诚仍发边土二司营销雍正三年增卭州边引千三百四年增雅州成都大邑荣经灌县边引八千六百三十有五又增天全土司土引七百七十增安县边引二百五年增卭州边引下有一百六年遵义府改属贵州怀仁县茶引税银正安州茶引税银均令归贵州交纳七年增洪雅嘉定二州县腹引共三百又天全土民愿增土坲六千三百四十五又以雅州荣经二县引拨新繁峩眉等县招商认销又增定征银数每斤征一厘二毫五丝为额九年增成都等六州县三百六十九引通江县六百七十八引灌县等九县边腹共六百五十二引罗江等四州县腹引五十一新都等四县二百二十卭州边引千一百】
　　云南行三千引额征银九百六十两每引纸价三厘税银三钱三分入地丁册内造报 【 康熙四年永平府开茶马市每两改税三分雍正十三年颁茶引三千】
　　盛京山西河南广西均无茶课向不颁行山东惟济南府额征茶税银八两 【 系牙行赴司领帖每茶一驮收税银三分】历城县额征银一两四钱寿张县茶行经纪一名每年征税银三两六钱又济宁州有商运茶到州每百斤收税一钱粗者五分福建向不颁行康熙十九年因军需议加茶课银三百五十九两二钱至康熙二十六年豁免惟崇安之武夷山产茶听商贩运于经过关口照例征收汇入商税项下奏销广东地不产茶向不颁行所征茶税惟乐昌县十两五钱长宁县六两每年附入杂税又潮州广济桥每粗茶百斤税银五分细茶百斤三钱四分汇入桥税内报解贵州旧无茶引雍正八年四川仁怀县改隶随带二百五十引共征税六十二两五钱课一两六钱九分三厘八毫
　　金银矿课云南永北府属金沙江金矿每年额课金七两二钱六分 【 遇闰加金一两二钱一分】永昌府属上潞江金厂额课金二十五两五钱六分 【 遇闰不加】 开化府属锡版金厂额课金三十四两 【 遇闰加二两四钱】贵州思南府属天庆寺金矿每两收课金三钱三分广东惠州府永安县粗石坑潮州府丰顺县双山岽嘉应州大禾砰各银船矿均每银一两收课四钱五分每铅百斤收课二十斤云南开化府属马腊底银矿额课银七百六两八钱六分 【 遇闰不加】 中旬属古学银厂额课银五百六十八两五钱有奇 【 遇闰不加】建水州属黄泥坡银厂额课银六百六十一两有奇 【 遇闰不加】 云南属兴隆银厂额课银三千百三十二两有奇 【 遇闰不加】 永昌府属募乃银厂额课银三百两【 遇闰不加】 南安府属石羊银厂额课银二万二千三百九十两有奇 【 遇闰加银二十九两】又马龙银厂额课银六百九十八两有奇又土廿喇银厂额课银六十两有奇 【 均遇闰不加】 楚雄县属永盛银厂额课银三千三百七十五两有奇 【 遇闰不加】鹤庆府属蒲草塘银厂额课银四百二十一两有奇 【 遇闰加银二十四两三钱】 邓川州属沙涧银厂额课银千三百二两有奇 【 遇闰加百六两三钱三分零】临安府属个旧银厂额课银三万三千六百十三两有奇 【 遇闰加银三十八两】 新平县属方丈银厂额课银六十八两有奇 【 遇闰加银四两七分四厘】永昌府属茂隆银厂收课多少无定额
　　顺治元年开采山东临朐招远等处银矿 【 后于八年停止】
　　康熙十五年遣官监视山西应州边耀山煎炼矿银十九年定各省开采所得金银四分解部六分抵还工本例又试采陕西临潼山东莱阳等银矿二十一年定云南银矿官收四分给民六分例二十二年停止山东山西陕西开采四十三年谕闻开采之事甚无益于地方嗣后有请开采者悉不准行五十一年奏准开采云南大姚县惠隆银厂五十二年定湖南郴州黑铅矿所出银母官收半税例五十三年令云南惠隆厂照郴州例收税五十七年定云南楚雄府石羊等厂临安府等个旧厂征收不足照地丁杂项银例议处开采云南金龙银厂又定贵州威宁州属猴子厂银矿二八收课例五十八年令云南建水州属华祝箐厂云南县属水木支山金龙厂照惠隆厂例收税五十九年定贵州威宁观音山银铅矿厂二八收课例六十年停采云南华祝箐厂
　　雍正元年开采云南马腊底银厂停采贵州观音山等厂三年开采云南古学银厂五年开采云南黄泥坡并贵州威宁州属白■〈巾巤〉拃子三厂六年定湖南靖州属之墓坪山金砂课例每净金一两收课四钱以五分作解供耗费及官役养廉以三钱五分作商民工本定广西苍梧县属芋荚山金砂课例 【 每两收课二钱后于九年停采】定广西临桂县属之水槽野鸡二矿所出银铅铜砂二八收课例十年开采云南阿发银厂十一年定广西贺县蚂■〈虫另〉山银矿每两收课三钱例十三年停采湖南郴州九架夹黑白银铅各矿
　　乾隆二年停采广西怀集县汶塘山临桂县之水槽野鸡等厂三年广西贺县之蚂■〈虫另〉银矿礲深砂薄准其封闭五年贵州威宁州白■〈巾巤〉银矿开采年久洞老山空广西苍梧县金盘岭金矿砂薄荔枝山银铅矿礲浅沙竭均行封闭八年覆准贵州天桂县相公塘东海洞等处金矿均属旷野无干民田庐舍照例开采每金一两收课三钱九年定广东开采铜铅银砂等矿并招商民承采事宜例凡有矿之处令地方官覆实无碍民田庐墓确有成效再行招商开采仍照定例二八征收各厂该管道员发给地方官循环流水簿连五串票将每日所出之数填注流水簿分截串票一缴本道一存地方官处稽察一付商人存照其串根并流水簿一月一缴本道察覆仍十日一次申报督抚司道等官稽考按月造具支销公费各册申报本道按季分报督抚及该有司衙门凡日所采矿砂挨次堆贮如某日煎炼某礲某日矿砂若干斤炉头报明官商督同煎炼分别铜铅金银分记块数斤两注册登填串票至所有矿山惟于连界处许一商兼承其隔远不相连者每山只许一商承充使在山工丁便于管束倘资本无几者仍听合伙同充至承充之人先令其将本银哺该管道覆实 【 或二千或三千不拘定数以足敷支用为度】移贮该州县库发领承充之时由布政使给与印照赴山开采如矿少砂微之处不能容商者听附近民人报采照例收课又议准金银二矿于鼓铸无涉悉行停采其铜铅矿有夹带金砂银屑者仍照原定章程开采封闭云南大姚县惠隆金龙等银厂贵州天柱县相公塘东海洞金矿广东海阳县水尾白坟河丰顺县李村湾风吹磜阳春县莫村那软瓦盎等矿十二年开采贵州威宁州大化里新塞等处银铅矿砂每煎银一两收课四钱十四年封闭贵州新塞银铅矿云南阿发银厂
　　铜铁锡铅矿课山西交城县马鞍山铅矿交城县新开子洞金沟铅矿湖南郴州桂阳二铅厂陕西同州府华阳川铅厂湖北宜都县横碛汉洋二铁矿四川乐山县老铜沟海子凹铜矿广东惠潮韶肇等府铜锡矿厂广西宣化县渌生岭铅矿恭城县上陡冈莲花石铜铅矿厂贵州威宁州铜川河铜厂水城法都铅厂宁州莲花塘朱砂铅厂都匀府济川铅厂均二八收课四川迤北建昌镇会川属沙沟岭黄矿青矿 【黄矿烧炼点化红铜青矿烧炼点化黑铅】兴隆厂建昌镇宁番营属紫古哵铜厂均三分收课福建延平府属州县炉户每年输银二百六十二两有奇四川黄铁山高炉六座每年收税变银尽收尽解广东铁炉二十四座岁输银千二百十六两云南铁炉十六座岁输银百三十四两有奇广西临桂等州府铁炉五十四座每座岁输银十两恭城县山斗冈铜矿大有朋山铅厂均每百斤收课十五斤广东罗平州卑淅铅厂平彝县块泽铅厂贵州大定府格得正铜厂八地子铜厂均每百斤收课十斤云南各府州县属铜厂三十处岁输银万八百二十五两有奇其定远县妈泰茂密二厂白铜岁无定额
　　康熙二年令四川黎汉红小荁二洞白铜旧厂听民开采输税十七年令浙江富阳等县听民采取铜铅输税 【 二十年停止】二十四年招民开采四川卭州蒲江县黄铁山铁矿六座官收十之二 【 谨按四川自是年起至二十五年止共收税铁万一千六百余斤每斤照时价变卖】四十九年开采云南昆阳州子母厂易门县塞子山厂铜矿五十年令封闭湖南产铅诸山 【 时以湖南山深谷邃境通黔粤苗猺杂处不便开采五十七年并停止四川各厂】
　　雍正元年定云南厂课造册题报限期将元年正月起至十二月止缴收课项于二年五月内册报后着为例七年开采贵州毕节大鸡倭铅厂威宁州猓木果铜矿八年令四川建昌所属之迤北兴隆宁番之紫古哵沙基九龙五厂招别省商人开采 【 本省商人不善开矿】所出铜斤三分收课更云南罗平州之卑淅块泽二厂二八收课例每百斤收课十斤十年以贵州大定府格得为正厂八地为子厂十三年谕广东近年以来年谷顺成地方宁谧与从前风景迥异今若举行开采之事不免聚集多人其中良顽不一恐为闾阎之扰累况现在动民开垦彼谋生务本之良民正可用力于南亩何必为此侥幸贪得之计以长喧嚣争讼之风着行停止
　　乾隆三年申定矿厂事宜例凡系产铜山矿令地方官辨明砂色实有裨于鼓铸始准结报开采其金银矿悉行封闭至黑铅即系银母亦严禁朦混开采募招各商设总副名目使本地殷实良民承充禁外省游民冒报所收铜铅照二八收课外所余者每百斤别收银三厘加收铜铅三斤以备折耗及官役养廉之用五年开广东锡山即令铜商分任采办每锡百斤亦照例二八征收十年增贵州各厂官买余铅价 【 向例余铅百斤给炉民一两三钱今增二钱】 又定广西平乐府恭城县铅矿内所出密陀僧课例 【每百斤收正课二十斤撒散三斤】 十一年增广西收买余铜价 【 向例每余铜百斤给价两三钱今增十三两】俟充裕之日将余铜收买一半余给商自行销售十五年定征收浙江炉坑课例坑课三则上则征银一两六钱中一两二钱下八钱炉饷二则上则六钱下则三钱又每坑岁纳银四钱以为疏浚洗铁诸溪河淤塞之费 【 十七年又以永嘉平阳泰顺产铁无多改归下则征收豁除浚河银】
　　水银朱砂雄黄矿课贵州开州用砂厂额征水银千二百六十九斤 【 过闰加百三十三斤】 婺川县厂征水银百六十九斤
　　康熙元年定贵州开州斗甫厂征水银额每岁九十五斤 【 遇闰加十斤】 变价拨充本省兵饷九年定贵州黔西州属新开黄土坎厂征水银百斤三十八年开州用砂斗甫二厂山颓砂尽改于修文县红白岩开采
　　雍正八年定贵州大定府开采朱砂雄黄二八征收例广西恩城土州朱砂厂亦如之开采广西南宁府果化土州雄黄
　　乾隆二年停采恩城土州朱砂五年停采果化土州雄广十二年移广西镇安府天宝县孟村渌矿于那坡山开采
　　鱼课江苏安徽征课银七千五两有奇江西五千二十二两有奇福远八千四百六两有奇浙江二千三百九十九两有奇湖北二千八百八十五两有奇湖南二千五十七两有奇 【 遇闰加百有五两】 广东三千六百四十两有奇
　　乾隆元年豁除广东归善海丰惠来潮阳四县加增鱼课银六千两有奇六年豁除直隶大陆泽水泊鱼课
　　田房税契
　　顺治四年定凡买田地房屋增用契尾每两输银三分
　　康熙十六年增定江南浙江湖广各府契税 【每岁苏松常镇四府大县六百两小县二百两安徽等十府州分别大小自五百两至百两不等扬州府照赋役全书额征淮安府州县无定额尽收尽解杭嘉湖宁绍金严七府大县三百两中县二百两小县百两湖北大县百五十两中县百两小县五十两僻小州县十两】 十七年增定山东等省房契税 【大县百八十两至二百四十两中县百二十两小县六十五两至三十五两】 二十年增定浙江台衢温处四府契税 【 大县百两中县六十两小县三十两】二十一年增定江西等县契税照浙江台衢等县例
　　雍正七年准契税每两三分之外加征一分为科场经费
　　乾隆十二年申定税契例凡民间置买田房令布政使司颁发契尾编刻字号于骑缝处钤印发各州县填注业户姓名价值一存州县一同季册报司如有不投税无契尾者事发照漏税例治罪牙帖商行当铺税直隶征银三万二千一百五十八两盛京三千八百六十一两山东万三千二百四十七两山西三万五千六百四十七两河南七千三百五十三两江苏二万八百六两安徽万一千七百四十五两江西五千七百十八两福建七千百二十两浙江九千五百五十八两湖北五千三百六十两湖南千二百八十五两陕西八千五百二十五两甘肃八千四百七十七两四川千一百七十两广东万八千四百二十一两广西百六十五两云南千六十两贵州五百十四两各有奇
　　康熙三年定当铺每年征银五两大兴宛平大行店铺同十五年定京城行铺税例上等每年五两余二两五钱
　　雍正六年设典当行帖十一年谕各省商牙杂税固有关国课亦所以便民是以各省额设牙帖皆由藩司颁发不许州县滥给所以杜增潻之弊近闻各省岁有加增即如各集场中有杂货小贩无藉牙行者今槩给牙帖抽分利息是多一牙户即商民多一苦累况牙帖纳税每岁无多徒滋繁扰甚非平价通商之本意着各省藩司因地制宜酌为定额报部存案不许有司任意加增嗣后止将额内各牙退帖顶补换给新帖再有新开集场应设牙行者酌定名数给发亦报部存案如此则贸易小民可永免牙户苛索之弊
　　落地牛马猪羊等杂课直隶税银二万六千九百十九两 【 牛驴花布烧缸海税河利■〈艹秝〉麻榛栗丁字沽等税】 盛京三百六十二两山东三万三千一百六十两各有奇 【牛驴等税船筏税落地税】 山西三万八千七百六十六两 【 内溢额商税三百八千二百七十七两余俱木筏并谷虎堡马税】 河南二万四千六十五两 【老税活税新增税】 江苏二万四千二百五十二两 【 杂项税牛驴税商税】 安徽五千五百六十三两 【 杂项税牛驴猪羊等税】 江西九万一千六十九两 【杂项商贾课钞等税牛税】 福建商杂货税八千四百四十四两浙江三千九百七十四两 【 牛马杂税】 湖北三万八千六十五两 【武昌船料汉阳船税商税牛驴马税】 湖南万五千五百二两 【 布税商税牛驴马税】 陕西二万六千九百五十两 【课程银药材折价商筏税畜税驻防征收畜税磨课矾税】 甘肃万四千二百五十七两 【 课程银年例盘费脚价银匹价银商税银牛驴猪羊税磨课店租银竭毯税烟税】四川十有九万一千二百九十五两 【 黄蜡折价银草料粮银秋草银水碾磨课杂货税油并银】 广东十有二万四百十七两 【 落地杂税炉饷银】广西二万九百七十九两 【 杂税小税】 云南十五万千一百六十七 【 花斑竹田钱池沟户口商税酒税民办站银纸筋银子花银厂课】 贵州二万一千四百八两【 杂税水银变价婺川县盐税】
　　顺治元年定牲畜每两三分收税例
　　康熙三十二年豁除江南邳州杂课额税阙额银 【 嗣后不限定额尽收尽解】 四十八年定四川水碾水磨课银例
　　雍正十三年谕闻各省地方于关税杂税外更有落地税之名凡耰锄箕箒薪炭鱼虾蔬果之属其直无几必察明上税方许交易且贩自东市即已纳课货于西市又复重征至于乡村僻远之地或差胥役征收或令牙行总缴交官甚微不过饱奸胥之私橐而细民已重受其扰矣着各省凡乡村镇落落地税全行禁止
　　乾隆元年令甘肃商畜二税刊示条款画一征收申定原额牙行歇业即行开除例凡不愿承充者不必俟顶补有人方行退帖除浙江甪里等处各口界址商税二年裁云南镇雄州盐税 【 镇雄系辰州盐业已征税故裁】 革山东鱼筏税四年申新开集场滥给牙帖之禁五年严衙役捏充牙行之禁十七年严私开硝矿硫黄之禁

　　皇朝通典卷八

　　●皇朝通典卷九

　　食货九

　　○食货九

　　户口丁中

　　△户口丁中

　　（臣）等谨按户口之制所以验生民之聚散以征治理之得失而夫布口算之则亦国家维正之供与田赋并重者也国家定鼎之初即行编审之法嗣后五年一举丁增而赋亦随之圣祖特颁恩诏自康熙五十年以后滋生人丁永不加赋民生熙字世享宽闲此自古郅隆之世贻休乐利所不能如今日之盛者也至直省丁徭多寡明代旧制有分三等九则者有一条鞭征者有丁随地派者有丁随丁派者我朝列圣相承次第改随地派俾无业贫民永免催科之累休养生息百有五十余年化行俗美家室盈宁而且西陲底定二万余里编审安插数十百万户版章式廓荒陬僻壤乐利恬熙尤书契以来所未见之盛事也若夫八旗壮丁生齿日盛既庶且繁审编之规载于会典尤宜特书兹恭辑通典谨以类从合为一卷以昭大同之治
　　顺治元年王师入关百户危列宿上言天津到海避乱之民万有一千余户宜令有司抚绥安插兵部侍郎金之俊亦请谕各镇道臣招徕土寇归顺者悉令州县编置牌甲于是制编置户口保甲之法其法州县城乡十户立一牌头十牌立一甲头十甲立一保长户给印牌书其姓名丁口出则注其所往入则稽其所来寺观亦给印牌以稽僧道之出入其客店令各立一簿书寓客姓名行李牲畜及往来何处以备稽察三年诏天下编审人丁凡军民驿灶医卜工乐诸色人户并以原报册籍为定惟年老残疾逃亡故绝者悉行豁免若一户全不附籍及将他人隐蔽或隐瞒自己成丁人口并增减年状妄作老幼废疾者分别罪之五年定三年编审一次令州县官照旧例造册以百有十户为里推丁多者十人为长余百户为十甲城中曰坊近城曰厢在乡曰里各有长凡造册人户各登其丁口之数授之甲长甲长授之坊厢里长坊厢里长上之州县州县合而上之府府别造总册上之布政司民年六十以上开除十六以上增注凡籍有四曰军曰民曰匠曰灶各分上中下三等丁有民丁站丁土军丁卫丁屯丁总其丁之数而登黄册督抚据布政司所上各属之册达之户部户部受直省之册汇疏以闻以周知天下生民之数十年定外省流民附籍年久者与土著之民一例当差新来者五年当差十一年申隐匿捏报之律十三年更定五年编审一次十四年定州县官编审户口增丁二千名以上者各予纪录十五年定编审丁册于次年八月内咨部州县官借名科派者罪之十七年定以户口消长定州县官殿最例十八年总计直省人丁二千一百六万八千六百口
　　康熙五年以广西西隆州西林县改归内地停其编丁十年定各省贫民携带妻子入蜀开垦者准其入籍十七年定安徽浙江江西湖广福建广东卫所屯丁照州县人丁例一体编征二十四年总计直省人丁二千三百四十一万一千四百四十八口二十五年以原定编审限期太宽胥役得以任意作弊乃更定一年岁底造报二十五年各省编审缺额人丁令该抚陆续招徕于下次查编补足二十七年定奉天入籍例凡身入奉天府版籍应顺天文武乡试中式及出任之员解们者即令于奉天居住毋许居住原籍及他省违者分别议处二十八年以四川松建等卫所地处极边屯丁无几建叙二厅所辖山多土瘠旧例银米并征人丁载在银米之内与云南等省卫所不同俱免其编审二十九年定入籍四川例是时川省民少而多荒地凡他省民人在川省垦荒居住者即准其子弟入籍考试如中式后回原籍及别省居住者永行禁止三十三年停陕西西凤二府编审三十五年清查云南省兵丁之兄弟亲属余丁编入丁数三十六年以四川新设会理州原系番夷所辖无籍可稽免其编审又定浙江匠班银派入地丁征收例时浙省匠班户籍虽存人丁巳绝其实征七千四百九十余两令派入通省地丁征收三十九年令湖北山东各省匠班银两均照浙江之例四十年以四川东川府僻处极边免其编审五十年总计直省人丁二千四百六十二万一千三百二十四口五十一年谕朕览各省督抚奏编审人丁数目并未将加增之数尽行开报今海宇承平巳久户口日繁若按现在人丁加征钱粮实有不可人丁虽增地亩并未加广应令直省督抚将见今钱粮册内有名丁数勿增勿减永为定额自后所生人丁不必征收钱粮编审时止将增出实数察明另造册题报朕凡巡幸地方所至询问一户或有五六丁止一人交纳钱粮或有九丁十丁亦止一二人交纳钱粮诘以余丁何事咸云蒙皇上宏恩并无差徭其享安乐优游闲居而已此朕之访问甚晰者前云南贵州广西四川等省遭叛逆之变地方残坏田亩抛荒自平定以来人民渐增开垦无遗山谷崎岖之地已无弃土由此观之民之生齿日繁朕固欲知人丁之实数不在加征钱粮也今国帑充裕屡岁蠲免辄至千万而国用所需并无不足故将见征钱粮册内有名人丁永为定数嗣后所生人丁免其加征但将实数造册具报岂特有益于民亦一盛事也直省督抚及有司官编审人丁时不将所生实数开明具报者特恐加增钱粮是以隐匿不报岂知朕并不为加赋止欲知其实数耳寻议定嗣后编审人丁据康熙五十年丁册定为常额其新增者谓之盛世滋生人丁永不加赋至五十五年恩诏复申明之五十三年编审甘肃无业贫民俱入丁册准其免纳丁银五十五年严地卖丁留之禁五十六年停州县增丁议叙并严私行科派之律六十年总计直省人丁二千七百三十五万五千四百六十二口内滋生人丁不加赋者四十六万七千八百五十口
　　雍正元年定直隶所属丁银摊入地粮内征收例嗣是各省丁银俱照例次第更改时山西等省民人有因先世在明建文末不附燕兵被害者其子孙编为乐籍浙江绍兴府有与乐籍无异者曰惰民向例均不得为良是年俱削除令改业与齐民同二年总计直省人丁二千四百八十五万四千八百一十八口四年定江南浙江福建三省搭棚居山之棚民广东省搭寮居山之寮民俱令州县照保甲之例按户编查入册五年谕江南徽州府之伴当宁国府之世仆及丁户仆役无据者均照乐籍惰民例开除为良六年川陕总督奏湖广广东江西广西等省民人挈眷入川逃荒者多请设法安插谕去岁湖广广东并非甚歉之岁江西广西并未题成灾何远赴四川者如此之众此皆本省大小官吏平日全无抚绥以致百姓失所尚何以腼颜任职乎但此等远来多人良奸莫辨若不行稽查必转为良民之扰其令四川州县将入川人户逐一稽查籍贯果系无力穷民即留川令其开垦所有牛种口粮目前将公项给发即着落本籍州县官赔补下九卿议寻议定赴川民人有愿回籍者量子盘费口粮其愿在川开垦者量人多寡分给荒地五六十亩或三四十亩给以牛种口粮各府州县稽其姓名籍贯造册申报该督抚咨查原籍令将本户居址造册报覆七年谕粤东蜑户以船为家捕鱼为业粤民视为卑贱不容登岸居住局蹐舟中甚为可悯蜑户本属良民且输鱼课与民相同安得强为区别着有司通行晓谕准其于近水村庄居住与齐民一同编列甲户不得欺凌驱逐是年以广西宁明东兰二州改土为流免其编审八年以江南苏州常熟昭文二县丐户族居沿海久陷沈沦准其削除丐籍同列编氓九年停止广西归顺州编审十一年滇省缅宁地方改土为流其编审亦令停止十二年总计直省人丁二千七百三十五万五千四百六十二口十三年议准广西宜山县龙门司接界之索潭等大村归流土民汇入宜山县版籍至福建台湾彰化县向化生番亦令汇入彰化县册籍
　　乾隆元年诏减福建台湾等处丁银从乾隆元年为始冬着为例复谕甘省平庆临巩四府及秦阶二州所属新编人丁应完丁银均摊入地粮渐次补额俟补足之后即行停止永不加赋并将康熙五十七年伏羌通渭秦安会宁岷州卫地震伤亡额缺之丁银俱着查明豁免定湖北江夏等十九州岛县摊纳之重丁及福建龙岩州之宁洋县福宁府之寿宁县延平府之南平县着照通省中则每丁征银二钱俱以乾隆二年为始又以漳州府之平和县汀州府之清流县延平府之永安县丁银加倍令督抚定议减免至滇省军丁一项历年惟按册载老丁名字征收是年概予豁免三年除云南土官庄奴院奴等丁银先是云南丽江府原属土府于雍正二年加设流官其时清查田亩户口有土官庄奴院奴等类二千余名俱无田粮愿自纳丁银以比齐民每名编为一丁迨滇省民丁改为随粮派纳而夷丁不得与有粮之户一例摊派输纳维艰至是豁免并免云南鹤庆州及所辖之观音山驿站丁银又准福建台湾府合番社向化生番附入台属版图五年户部奏言每岁造报民数若俱照编审之法未免烦扰直省各州县设立保甲门牌土著流寓原有册籍可稽嗣后只将土著造册申报可得户口实数从之合寄寓奉天人民愿入籍者听不愿者限十年内回籍十年定山西太原交城宁乡浑源河曲等州县丁银分别摊入地亩其阳曲等二十州县仍地丁分办内有屯丁徭银之处即摊入屯地征收又定粤省在台湾民人情愿挈眷居住者编入丁册十一年停止江西妇女编审 【江西向有盐钞一项分给小户计口纳钞行编审妇女之法后盐钞亦摊入地粮故停止】十四年总计直省人丁共三千六百二十六万一千六百二十有三户丁万有七千七百四十九万五千三十有九口十五年定奉天沿海地方官稽察内地流民毋许偷越出口例二十三年更定保甲之法凡绅衿之家与民一体编列听甲长稽查其余往来商贾盐场煤窑以及旗民杂处村庄苗疆寄籍内地者俱令同土著一体编入保甲稽查约束是年总计直省人丁共一万九千三十四万八千三百二十八口二十六年定番界苗疆禁例凡台湾流寓民人自去年停止搬眷之后不准内地民人偷渡亦不得与番人结亲即己娶生子者禁止往来番社其民人无故擅入苗地及苗人无故擅入民地均照偷越例治罪二十七年定内地流民潜入宁古塔之禁其现在查出宁古塔种地流民于吉林乌拉伯都纳等处安插编入里甲是年总计直省人丁二万四十七万二千四百六十一口二十八年定江西安徽浙江等省棚民稽查之例凡棚民有室家者准其隶籍编入其单身赁垦之人令于原籍州县领给印票及认识亲族保领方许编入保甲安插准其租种至现在单身棚民已经种地者责取具有家棚民保状编入无者令回本籍二十九年总计直省人丁二万五百五十九万一十七口三十一年定京师五城所属村庄照直省州县例编联保甲三十二年定新疆遣犯积年无过准入民籍例原犯死罪减等者定为五年军流改发者三年均安插昌吉河东旧堡给地耕种输粮是年总计直省人丁共二万有九百八十三万九千五百四十六口三十三年添设湖北郧阳新开地界保甲三十四年定阿勒楚喀拉林流民入籍例于伯都讷地方每户拨给空甸垦种二年输粮【谨按吉林宁古塔伯都讷阿勒楚喀拉林等处自乾隆二十七年清查现在流民安插耕种后申禁毋许无籍流民再行潜往私垦是年吉林将军傅良疏奏查出流民二百四十户自雍正四年至乾隆二十二年陆续存住在乾隆二十七年定议之前故令一例安插】三十六年定削籍乐户惰民蜑户九姓渔户丐户等报捐应试例自改业之人始下逮四世本族亲支皆系清白自守者准报捐应试是年总计直省人丁二万一千四百六十万三百五十六口三十七年定四川户口人丁额数归入地亩奏销例停止编审之法谕据李翰奏请停止编审造册一折所见甚是令丁银皆摊入地粮而滋生人户又钦遵康熙五十一年皇祖恩旨永不加赋则五年编审原属具文无裨实政况各省民谷细数俱经该督抚于年底专折奏报户部核实具题付之史馆纪载是户口之岁增繁盛俱可按籍而稽更无藉五年一次之另行查办徒滋纷扰着永行停止三十八年禁各省增摊新垦民屯地亩丁粮时浙江巡抚陈辉祖疏请将新垦丁银随年摊征部臣议准并请令各省督抚就本省情形酌筹疏奏上以户口繁滋自地无遗利安得复有未辟之旷土广为垦种升科即或濒河沿海之区闲有东坍西涨其数甚微若以新垦民屯地亩复将丁银随年摊纳是与小民较及锱铢尤非惠下恤民之道谕令直省办理丁粮悉仍其旧毋庸另议更张四十年定重犯缘坐子孙发遣者不准援轻罪有职人员于戌所免其为奴另户当差之例又申编查保甲之令四十一年总计直省人丁共二万六千八百二十三万八千一百八十一口四十二年定云南近边照内地保甲之例四十五年总计直省人丁共二万七千七百五十五万四千四百三十一口四十八年总计直省人丁共二万八千四百三万三千七百八十五口
　　八旗户口
　　国初定编审八旗人丁每三年一次凡各旗壮丁及已成丁者令各佐领稽查入册隐匿者罪之其置买人丁及新成幼丁误编入别佐领者退回初定壮丁三百名为一佐领后改为二百名至八旗新添壮丁每旗编佐领三十逃亡缺少者于诸王贝勒贝子等府壮丁内拨补又定家丁壮丁首先登城者准其开户至旗员子弟俟十八岁登载部册后方准分居
　　顺治元年定凡旗下汉人有父母兄弟妻子情愿入旗同居者地方官给文赴部入册不许带田地投献三年行汉人投充旗下之禁九年定内府及诸王府官员有劳绩素著者准其开出府佐领各归所属佐领十七年准官员子弟有职任者不拘岁数概许分户
　　康熙四年定满洲蒙古佐领内余丁多至百名以上听其分两佐领十三年定八旗每佐领编壮丁一百三十四名余丁汇集别编佐领或余丁仅百名以上者令该旗王贝勒贝子公等酌验无误披甲当差者出结送部亦准编入佐领二十三年谕八旗满洲蒙古每旗均设佐领百员
　　雍正二年严开档之人越佐领认户之禁四年谕上三旗定设汉军四十佐领下五旗定设汉军三十佐领又令八旗都统及直省驻防都统将军等将新旧壮丁逐户开明并编审各官姓名保结送部除人丁验实准其开除五年申造编审丁册之令每户书另户某人某官无官者则曰闲散某上书父兄官职名氏傍书子弟兄弟之子及户下若干人或在籍或他往皆备书之至各省驻防旗员兵丁及外任文武各官子弟家属着该将军督抚查明造册附入该旗佐领册内嗣后三年编审一次俱如此例七年定八旗壮丁年至十五以上该管官查无假冒方准入册十二年令旗员子弟随任在外者十八岁以上皆归旗当差肄业
　　乾隆三年定满洲蒙古八旗投充奴仆于直省本无籍贯及带地投充入本籍年远难考者均准其开户不得放出为民例六年复定八旗造丁册之例凡编审各佐领下已成丁及未成丁食饷之人皆造入丁册分别正身开户户下各书三代履历其户下人之祖父或契买或盛京带来或带地投充及乾隆元年以前白契所买分别注明至外省驻防及外任文武各官子弟家口先期行文该管官大员照式造册二本一留部一付该旗复核附入各佐领册内又定八旗开尸养子有因出兵阵亡及军功列一等二等改为另户者别行记档例又定投充俘获入旗之人后经开户及旗人抱养民人子为嗣或因亲入旗或良民之子随母改嫁入旗或旗下家奴开户及旗下家奴过继与另户为嗣已人另户档内后经首明者亦别记档案令该旗造册三本一存旗一咨户部一咨呈宗人府存案不得与宗人联姻七年谕八旗汉军其初本系汉人有从龙入关者有定鼎后投诚者有缘罪入旗与三藩户下归入者内务府王公包衣拨出者以及召募之炮手过继异姓并随母因亲等类先后归旗情节不一其中惟从龙人员子孙皆系旧有功勋无容另议更张其余各项人等或有庐墓产业在本籍者或有族党姻属在他省者朕欲稍为变通以广其谋生之路如有愿改归原籍者准其与该处民人一例编入保甲有愿外省居住者准其前往此内如有世职仍许其承袭不愿出旗者听之所有愿改归民籍及愿移居外省者限一年内具呈本管官查奏如此屏当原为汉军人等生齿日多筹久远安全计出自特恩后不为例此朕格外施仁原情体恤之意非逐伊等出旗亦非为国家粮饷有所不给可令八旗汉军都统等详晰晓谕八年又谕前降谕旨八旗汉军人等有愿改归民籍及移居外省者准其具哺本管官查奏原指未经出任及微末之员而言至于服官既久世受国恩之人其本身及子弟自不应呈请改籍朕亦不忍令其出旗嗣后文职自同知等官以上武职自守备等官以上不必改归民籍十二年令八旗汉军人等愿在外省居住者在京报明该旗在外呈明督抚不拘远近任其随便散处该督抚咨明该旗每年汇奏一次二十一年定八旗别载册籍及养子开户之人皆准出旗为民例二十五年申定清厘旗档之例凡另户旗人不许抱养民人子及家人子为嗣民人之子自幼随母改嫁旗人者该旗详记档案俟成丁后令其为民旗下家人之子随母改嫁另户者民人之子随母改嫁旗下家人者及家人抱养民人之子者均以户下造报八旗投充户口旗档内有名者造丁册一分送部一分发地方官存案如有事故顶充于丁册内声明报部行该地方官注册至何等亲族不在旗档者责令地方官逐一清查编入里甲又定跟役军功出户之例凡官兵跟役有能临敌奋勇前进者本人及父母妻子俱准出佐领为另户二十六年申定八旗汉军京官自主事以上旗员自五品以上俱不准改归民籍其父在旗子愿为民或子在旗而父愿为民亦不准改籍其余愿出旗者在京报明该旗咨送编入民籍并准一体考试二十八年更定满洲蒙古人等逃走在一月以内自行投回及拏获者连家属派发伊犁赏给步军当差汉军在一月内投回者免罪拏获者分别次数治罪如逃走至三次及一月之外满洲蒙古将旗档圈销照例发遣汉军照民人犯流罪例安插为民同妻削除旗档二十九年定军功另户之例凡八旗另记档案养子开户内未经出旗之人或因军营着绩或因技艺出众蒙恩作另户者其父母子弟及亲弟兄俱准作另户三十一年申定迷失幼丁之例凡八旗迷失幼丁在十五岁以上者该管官咨部知照该旗及步军统领衙门都察院顺天府一体查缉获日咨旗认领不更治罪如在十五岁以上者照逃人例办理其十五岁以前失迷十五岁以后始行投回者如系素好游荡不肖性成者仍照逃人例如实系愚蒙幼穉本无恶习者奏明请旨又奉谕向来八旗遇有流徒罪名均以枷责发落嗣因旗人渐染恶习竟有不顾颜面甘为败类者曾降旨令将旗人流徒案件满洲则按其情罪公私轻重分别问遣折抵汉军则均斥为民照所犯定例发遣原以示之儆征用挽颓风此专指情罪重大者而言非谓寻常事件亦不加区别也至包衣汉军则皆系内务府世仆向无出旗为民之例与八旗汉军又自有别尤不应混行援引乃刑部问拟往往未能画一嗣后务详核犯案情节如实系寡廉鲜耻有玷旗籍者不但汉军当斥为民依律发遣即满洲亦当削其名籍投畀远方其寻常罪犯及因公获遣无论满洲汉军仍照向例折枷鞭责三十九年定盛京续查遗漏人丁准乾隆二十七年例作为另户四十三年改定编审乌拉打牲壮丁停派京员例令该将军就近编审造册交部 【 向例户部派旗员笔帖式编审】四十四年定黑龙江遣犯滋生人丁挑取壮丁例其有情愿回籍者听其不知原籍及另住旗人家奴均选取壮丁在于齐齐哈尔黑龙江城墨尔根各官庄耕种纳粮其余入于各城旧官庄册内备挑补缺四十六年定满洲驻防人员回京就养之例凡驻防官员有年老退休无依倚之人京中尚有子嗣欲就养者令呈明该将军自备资斧回旗

　　皇朝通典卷九

　　●皇朝通典卷十

　　食货十

　　○食货十

　　钱币

　　△钱币

　　（臣）等谨按国朝钱币目太祖太宗应运龙兴即已颁铸钱文所以足国裕民之规模至为宏远矣逮定鼎燕京府事孔修内则设宝泉宝源二局外则设各省局凡开停鼓铸增减炉座无时不以便民为计迩自回疆底定月竁天西并遵制度于回城开铸天朝乾隆通宝钱俾荒服之人咸资利用斯固肇兴刀布以来所未有之盛烈矣至若白金之用本与钱相为重轻然此盈彼绌贵在适中我朝银钱兼权凡钱之多寡俱准银之重轻上下流通允为良法兹纂通典于银色之高下与银直之重轻与钱法相比附者备着于篇天命元年铸天命通宝钱依古九府圜法制铸钱二品轮郭外周作字阳起一为国书一汉字其满文一品钱质较大天聪元年铸天聪通宝钱式如旧制
　　顺治元年京师设户部宝泉局工部宝源局铸顺治通宝钱用汉字每文重一钱宝泉局以户部汉右侍郎一人督理钱法满汉司官各一人监督局务寻复设局大使一人宝源局亦掌于汉右侍郎置满汉监督官二人专司出纳嗣是将钱式颁发河南陕西两省直隶宣府蓟州山东临清陕西延绥等镇开局鼓铸二年定钱制每文重一钱二分凡七文准银一分旧钱以十四文准银一分三年禁用前代旧钱惟明崇祯钱暂许行使以银乃币之一端令民间互相行使严假银及行使低银之禁四年更定钱直每十文准银一分永着为例令山西省及密云蓟宣大同延绥临清等依式开局旋又开盛京江西河南湖广省会及湖黄之荆州常德二府铸局其有囤积官钱搀和小钱者申令禁止五年开江南之江宁府鼓铸局停盛京延绥镇局六年移大同镇局于阳和城又开浙江福建山东各省铸局七年开湖广襄阳郧阳二府铸局八年增定钱制每文重一钱二分五厘行钞贯之制造钞一十二万八千一百七十二贯自后岁以为额至十八年停止又令各布政使司止各设一局余悉罢除十年以钱用日广钱价渐昂复开密云蓟宣阳和临清等镇鼓铸局铸一厘字钱每钱均铸汉文一厘二字于钱背之左其右户部铸户字工部铸工字各直省者均铸地方一字务极精工不如式者罪每千文准银一两其见行旧制钱仍听民便又禁官炉夹带私铸犯者以枉法赃论十二年定京局制钱配合俸饷之制每年二月八月以局钱半成搭放其直省开铸地方除搭给兵饷外兼给官役俸工驿站杂支等项视局钱多寡随时酌配是年开山东莱州府铸局十三年停浙江铸局复移阳和局于大同改铸钱幕阳字为同字 【是年裁宣大总督故阳和局仍移大同焉】十四年户部疏言直省征纳钱粮多系收银现今钱多壅滞应上下流通请嗣后征纳钱粮银钱兼收以银七钱三为准永为定例从之时各省鼓铸甚多奸民或行盗铸上谕钱法无弊莫若鼓铸归一令各省铸炉一槩停止独留京局比旧钱体质更加阔厚每文重一钱四分磨炉精工兼用满汉字一面铸顺治通宝四汉字一面铸宝■〈曰上水下〉泉二满字俾私钱难于伪作其现行旧钱姑准暂用俟新钱充足尽营销毁又定私铸禁例定各官失察处分定搀和行使旧钱私钱禁例十七年复开各省鼓铸局增设云南省局钱幕兼铸地名满汉文江南江寍府铸寍字江西南昌府铸江字浙江杭州府铸浙字福建福州府铸福字湖广武昌府铸昌字河南开封府铸河字山东济南府铸东字山西太原府铸原字陕西西安府铸陕字云南云南府铸云字密云镇铸密字蓟镇铸蓟字宣府镇铸宣字大同镇铸同字临清镇铸临字皆满汉文各一每文俱重一钱四分惟京局之宝源宝泉俱用满文 【谨按顺治十年所铸一厘钱幕汉字地名惟江南江宁作江字江西南昌作昌字湖广武昌作武字余具与是年所铸字同】更定工部宝源局监督差满汉司官各一人一年更代十八年议收毁无一厘字旧钱 【谨按顺治十年复开密云蓟宣阳和临清等镇鼓铸局每钱均铸汉文一厘二字其旧行无一厘字钱暂从民便故有是议】先是十四年定钱文兼用满字其旧钱俟三年后尽营销毁至是期满户部言新铸满汉文钱尚少其一厘字钱暂行展限二年请先收买无一厘字旧钱每斤给直七分交局改铸减大同炉局十座增入山西省城以给太原平阳潞安汾州府配给兵饷之用准御史余司仁言于京师直隶各省地方收买私钱及明季旧钱废钱以杜搀和行使之弊
　　康熙元年铸康熙通宝钱又以钱价过贱停止各省镇鼓铸局惟江宁为驻防重地仍留鼓铸二年收买一厘字钱每斤给直六分发钱局改铸新钱三年申定失察私铸处分自知县吏目典史及卫所官均有失察之责四年定失察搀和旧钱废钱处分自州县卫所上至督抚均有失察之责六年复开各省局镇局鼓铸并增湖南江苏甘肃省局其钱幕满汉文湖南长沙府局铸南字江苏苏州府局铸苏字甘肃巩昌府局铸巩字 【谨按湖广左右布政使旧驻武昌府康熙三年移右布政使于长沙府改为湖南布政使司江南左右布政使驻江宁府顺治十八年移右布政使于苏州府康熙六年改为苏州布政使司陕西左右布政使旧驻西安府康熙二年移右布政使于巩昌府五年改为甘肃布政使司是年以三处分省伊始故特增铸局】七年定征纳国课所收钱文均照银七钱三例配给官役俸工驿站杂支开四川广东广西贵州四省铸局其钱幕满汉文四川成都府局铸川字广东广州府局铸广字广西桂林府局铸桂字贵州贵阳府局铸贵字九年四川巡抚张德地疏言西蜀僻处边地州县本无存留钱粮而陆路有栈道之难水路有训江之险若令银钱兼征则起解脚费恐致累民见在无需钱文之用请停鼓铸经户部议如所请并以江宁苏州江西福建湖北湖南河南山东山西陕西甘肃广东广西云南贵州十五布政使司钱局开铸以来官钱既多或致壅滞亦禁者将铜器入官并论罪十三年停浙江铸局十四年停临清镇铸局十八年复开广西铸局定宝泉宝源二局俱增设满右侍郎一人督理钱法又谕令户部工部都察院堂官同诣钱局清厘弊端至部院衙门及直省所有黄铜器皿尽行解部鼓铸十九年议派满汉科道各一人稽查钱局一年更代开福建漳州府鼓铸局钱幕铸满汉文漳字二十年停广西鼓铸局二十一年停福建漳州铸局开云南省铸局增置大理府禄丰县蒙自县局钱幕俱令暂停明年并停密云蓟宣府大同铸局十年行收买旧钱废钱之令令民间尽数交官每斤照铜价给直六分五厘解局改铸十二年定私销制钱禁例是时钱制精工民间铜价高昂毁千钱可得铜八斤有余奸民多销毁制钱造作铜器御史罗人杰疏请严立科条凡私销之罪同于私铸 【谨按是时私铸之罪为首斩决为从绞决】行铸造铜器之禁民间市肆交易除红铜锅及已成铜器不禁外嗣后一应黄铜器在五斤以下者仍许造卖其余不得滥行铸造违铸云字二十二年复开湖南铸局二十三年上以京局二部钱法向以本部侍郎管理不无隐徇复行选差详察积弊亲督铸造寻以吏部侍郎陈廷敬兵部侍郎阿兰泰刑部侍郎佛伦左副都御史马世济管理于是佛伦请增办宝源局铜斤令每年按月铸足二十四卯不令匠役闲暇出局以杜私铸之弊更令钱制每文重一钱时银价昂贵钱制厚重民间多私销牟利向定制钱千直银一两今银一两仅得易钱八九百文钱法侍郎陈廷敬上言更定钱制每文止重一钱既令私销者无厚利且可多铸钱十六万千九百二十串每年铸足四十卯按卯增铸从之其各省钱局俱令照新定钱式铸造定以铜六铅四配铸制钱之法 【谨按　国初铸钱或听各关于铜额内兼办铅斤或收用废钱旧器分别生熟铜配铸至是始酌定成数并令各省如式配铸惟云南以铅矿未开铜贱铅贵准以铜八铅二配铸】申定炉役夹铸私钱之禁令钱法侍郎与稽察钱局科道监督等严行查究其有瞻徇纵容者各官均以失察论并定步军统领衙门巡捕三营官员协同查缉京城内外私销私铸不力者亦并照例议处二十四年复开福建铸局罢前代旧钱之禁时福建巡抚金鋐疏请禁遏经户部议准上复以问内阁诸臣学士徐干学言古今钱相兼行使历代皆然考梁大同宋泰始魏熙平金大定明太祖及明嘉靖百六十年来古今二钱并用钱亦不壅况闽处岭外负山邻海非同内地听民兼用古钱似为至便于是凡民间搀和行使及各官失察禁例一切罢除二十五年复开广东省铸局增置肇庆府局钱幕亦铸广字二十六年开湖北铸局定户工二部钱法仍令本部右侍郎督理停止选差专员二十七年复定工部宝源监督仍差满汉司官各一人开福建台湾府铸局钱幕铸满汉文台字停云南省各局云南旧设炉四十八座前巳裁减二十四座至是以钱法壅滞从总督范承勋请将云南省城禄丰县临安府城蒙自县大理府城五局概行停止二十九年申定钱直不平禁例仍照顺治年定制每十文准银一分市肆交易每银一两毋得不足千文之数违者罪之申收买私钱之令民间私钱准限六月呈缴照铜价每斤给银一钱收买改铸免其治罪官不严查者每起罚俸一年三十一年停广东及福建台湾府铸局三十三年令宝泉局每年开铸三十六卯每卯用铜铅五万斤三十四年停福建铸局复开广东铸局三十五年复开浙江铸局又以湖北昌字钱湖南南字钱式样轻小申禁行使 【谨按二十六年已奉　旨严加申饬至是户部照小钱例依限交收嗣后务铸造精工如仍搀和多铅督抚及司道官照例处分】三十七年上诣盛京谒陵见民间所用率多小钱旧钱两局钱使用者绝少令廷臣议私铸之禁凡内外文武各官失察者均从重处分是年停广东铸局三十八年议令民间自营销毁私钱交官收买每斤给银六分五厘其所收之钱仍于户部处存贮以便两局搀和鼓铸是年停浙江铸局三十九年停湖北湖南铸局四十四年户工二部疏言两局监督向系一年更代新旧接任情弊不能即知应以三年更代从之四十五年以旧钱价直甚贱大钱壅滞复定官为收买例并令山西陕西两省该管地方官查察关口如有奸民贩运大制钱者拏获治罪是时山东长山县奸民铸小钱者多上特差侍郎恩丕等往捕缉获又以即禁私钱若不收买流用民间者无日可尽遂令来年征收山东钱粮每银一两折钱二千运至京城增炉鼓铸俟私钱尽而止四十七年议令湖广旧铸南字昌字钱展银行使以五年为准五年后再行者禁申定失察私钱处分凡有私铸及兴贩不法之徒该管地方文武官与押运官不行严缉察究者分别知情与不知情依律拟罪四十八年大学士等会议钱法轻小易于搀和以致私铸日多官钱壅滞若不稍更旧制钱法颇难疏通寻议定仍照顺治十四年钱式改铸每文重一钱四分务令分量准足每千文准银一两旧铸小制钱每千文准银七钱俟三年后新钱足用时自营销毁五十一年巡抚潘宗洛以湖南新制大钱尚未敷用请拨京局大制钱四万串运往搭放以三年为限俟大钱敷用将小制钱尽数销毁从之五十三年令宝源局每年开铸三十六卯五十五年令宝泉宝源二局暂行收买废铜以充鼓铸于是奸民私销小制钱作废铜变卖牟利五十六年上谕九卿科道会同户部确议寻议定嗣后钱局止许买旧铜器皿不准买新铸板块铜斤如有毁钱变卖者通行严缉禁止至五十八年并罢收买旧铜之令停各衙门公费及官俸给钱之例因宝泉局每年所铸制钱不敷官工之用止令配给八旗兵饷其各衙门应支公费与汉官官俸每钱一串给银一两着为例
　　雍正元年铸雍正通宝钱令宝泉局开铸四十卯并令大兴宛平两县设立钱行官牙议平钱直毋使低昂以便交易其所铸新钱与顺治钱及康熙年间大小制钱相兼行使颁行天下增开云南鼓铸局四所时云南产铜日多足供鼓铸其省城之云南府及临安府大理府沾益州四处相近铜厂转运为便故各令开局鼓铸省城局铸二十一座临安府局炉六座大理府局炉五座沾益州局炉十五座每年开铸三十六卯遇闰加三卯钱幕铸满文宝云字嗣后他省铸钱俱用宝字为首次铸本省一字更定兵饷搭放制钱之制先是户部给发兵饷惟二月八月银钱各半搭放每逢放饷时钱价渐平过此仍贵至是从京畿道御史戴芝请更定每两月一次银八钱二兼放军民便之停止稽察宝泉宝源二局科道官专委钱法侍郎并满汉监督加谨鼓铸以清钱法其监督更代仍以一年差满为例二年令宝源局每年开铸四十卯所铸之钱除给匠役工价外俱令交送户部以备增搭兵饷之用三年令云南各局鼓铸制钱听其流通各省以便民用不必禁止出境复申私钱之禁行使者发黑龙江四年分宝泉局为四厂以旧厂为公署收贮铜铅西厂置炉十四座东南北三厂各置炉十二座共为正炉五十座复于东南西三厂各置勤炉三座北厂置勤炉一座共为十座以备铜铅多余加卯鼓铸增设大使各一人及笔帖式二人并令宝泉宝源二局每年各开铸四十一卯申造用黄铜器皿之禁定限三年呈缴给价收买违者照私藏禁物例治罪严定各官收禁私钱不力处分裁云云各局炉七座五年定宝泉宝源二局以所收铜器于定额外加臣鼓铸仍为四十一卯定铜铅各半配铸制钱例 【谨按云南各局及后开之贵州四川两局以铜质高低沙水异宜仍铜六铅四相配至乾隆五年改铸青钱始照京局之例是年更定宝源局移交户部放饷钱额每年本局存留十万串以备各工取用其余皆移交户部放饷倘遇大工需钱至十万串不能足用者另行奏请】行各省旧欠钱粮折收铜器之令熟铜定价每斤一钱一分九厘有奇生铜每斤九分五厘有奇各按成色斤两抵算六年定宝源局增设新厂鼓铸如宝泉局例共正炉二十五座勤炉六座增设大使二员于本部笔帖氏内拣补七年申定钱值每银一两止许换制钱千文时奉天直隶等处钱值过贱故有是令并令各省一例遵行令江西浙江湖北湖南河南山东山西各收买铜器开鼓铸局钱幕俱用满文江西南昌府局铸宝昌二字浙江杭州府局铸宝浙二字湖北武昌府局铸宝武二字湖南长沙府局铸宝南二字河南开封府局铸宝河二字山东济南府局铸宝济二字山西太源府局铸宝晋二字是时惟粤西距京遥远制钱到粤者少民间所用多系私钱每年虽有云南拨钱二万串不敷流转寻令于云南省城临安二局岁拨钱六万串发运广西沿途截留以为搭放兵饷俸工之用其易银还滇悉如旧例开贵州毕节县铸局时贵州威宁州采铜有效大定府境内又产有铅矿巡抚张广泗奏请乃于毕节县城开局设炉十座每年开铸三十六卯钱幕铸满文宝黔二字九年复定制钱放饷成数单月以一成搭放双月以二成搭放嗣后以钱数多寡酌定一成二成或增至三成按季具奏配给严贩运及囤积制钱之禁开江苏安徽铸局江苏设于苏州府炉十二座安徽设于江宁府炉四座每月各开铸二卯其钱幕俱用满文各铸宝苏宝安二字停河南宝河局山西宝晋局鼓铸十年更定宝源局监督一年为满之令改为二年期满并定满汉二员新旧互相更代之例是年门四川成都府鼓铸局设炉八座每年开铸二十四卯钱幕满汉文铸宝川二字时陕西钱价昂贵户部议请云南岁铸钱十万串发往易银还滇寻从云南巡抚张允随奏请开设于东川府设炉二十八座钱幕亦铸宝云二字所铸钱发运陕西停江苏宝苏局及浙江宝浙湖北宝武湖南宝南等局鼓铸十二年复定钱制每文重一钱二分先是顺治元年每文铸重一钱二年改重一钱二分十四年加至一钱四分康熙二十三年因销毁弊多仍改一钱嗣因私铸竞起于四十一年仍复一钱四分之制至是以铜价加增钱重铜多易兹销毁奉谕宝泉宝源二局仍照顺治二年例每文重一钱二分并将钱样颁行各省照式鼓铸其见行一钱四分之钱亦令一体行时开云南广南府局铸钱运京停湖北湖南广东办解滇铜时三省递年采办滇铜解部每百斤费价十四两五钱部议若即于滇省照厂价买铜铸钱较运京鼓铸实多节省应令云南铸出钱文运赴汉口照运陕钱之例每百斤给水脚银二两三钱五分其附搭漕船运至通州毋庸议给水脚至通州运京应照运铜例每百斤给脚价银一钱二分八厘统较从前铜铅解京运费每百斤三两之数亦有节省云南巡抚张允随寻请开局于广南府设炉四十九座照旧例于正额外加带铸钱及外耗钱钱幕亦铸宝云二字其运道令自广南府城运粤西另委员运至汉口听楚省转运到部运停湖北湖南广东解办滇铜更定宝泉局监督以二月更代停安徽宝安局鼓铸十三年陕省钱价渐平停云南东川府局拨运陕西钱是时民间多行使翦边钱定翦边钱禁例及各官失察处分 
　　乾隆元年颁行乾隆通宝钱除用黄铜器皿之禁户部尚书海望疏言铜器散用民间相习已久一旦禁使勿用则其情有所不便缓之则互相观望急之则百弊丛生胥吏借此需索刁民借此讹诈得贿则卖官法不得而入人罪其弊一民隐既难上达有司未必皆贤民间交纳铜器或有侵蚀扣克仅得半价者或有除去使费空手而归者名为收铜实为勒取其弊二此等铜质本极粗杂一经镕化折耗甚多而工价不减在收卖之时原费帑金所得不偿所失其弊三况黄铜乃系白铜配成令禁用黄铜而不禁红铜则奸匠皆将销毁制钱搀药煮白以成器皿较之未禁之先不特铜又多费适以昂其价值而速其销毁其弊四凡此四弊必究其根源以求变通之计夫自古钱文轻重必随铜价之低昂增减上年世宗宪皇帝因私销之弊饬九卿议减钱数每文重一钱二分所以调剂夫铜贵钱重者业有成效固已不必屑屑于禁铜末务矣嗣后祗于云南江浙办铜之处设官分职统计部用铜斤采办如有余铜任民贩卖则鼓铸自得充裕而于国计民生均属有益上是其议增定云南饷钱作银之数每钱一千二百文作银一两配给二年发工部余钱设官局出易以平钱值是时京城钱价渐昂每纹银一两易大制钱八百文部臣议以兑换之柄操于钱铺之手而官不司其事故奸商得以居奇请将工部节慎库见存余钱八万串于京城内外开设官钱局十处出易从之钱直遂平三年停广南府铸运京钱局令即以原铜按年解京停山东宝济局鼓铸是年复增四川宝川局炉七座共炉十五座添铜鼓铸以给配支兵饷及各官养廉之数四年令宝泉宝源二局钱尽行归库每月加增成数支放兵饷其炉头应领工料每钱千给银一两于四季由户部发两局监督按数分给增贵州宝黔局炉十座共为二十座其添设局兵每月关支饷银俱以钱文搭放五年改铸青钱每红铜五十斤配合白铅四十一斤八两黑铅六斤八两再加点锡二斤配合鼓铸并令开局各省一体如式改铸与现在黄钱相兼行使其钱销毁锤击即碎不能改造器皿私毁以熄开福建福州府铸设炉八座钱幕满文铸宝福二字复开江苏宝苏局设炉十六座浙江宝浙局设炉十座并增云南炉局十座及临安局炉五座其钱照青钱式又以云南改铸青钱需用点锡赴粤采买不易准其以个旧厂版锡搭配鼓铸六年复开云南东川府铸局设炉二十座湖南宝南局设炉五年定京局淘洗余铜及工料分给银钱之例七年户工二部议定二局各开铸六十一卯以备增搭兵饷遇闰加铸四卯开广西省城桂林府局设炉十座钱幕满文铸宝桂二字八月复开江西宝昌局设炉六座八年定私铸铅钱禁例凡首从工匠及知情买使与知情不举首者分别拟罪有差开湖北宝武局鼓铸及云南大理府铸局各设炉十五座增定江南饷钱作银之数仍照定例每银一两给钱一千文自甲子年为始时京城钱价昂贵九年令宝泉宝源二局于定额六年一卯之外各加铸钱十卯交官局易换十年又命两局各带铸五卯加铸二十二卯并申严贩运及囤积制钱之禁寻以钱价渐减停止官局其两局开铸仍照原额六十一卯是年以贵州苗疆渐知用钱交易总督张广泗奏请添请炉座遂令加铸十卯为四十六卯并令江西宝昌局增炉四座共为十座开广东广州府铸局设炉六座铸满文宝广二字定用银用钱事宜京师钱文自各门严查后价直渐平而近京州县仍贵令地方文武官将天津一带商船漕船兴贩钱文回南者严查禁止又谕令九卿议定凡各省修理城垣仓库领出帑银除雇觅匠夫给发工钱外一应买办物料毋许以银易钱其民间各店铺零星买卖准其用钱至总置货物仍令用银交易使商民皆知以银为重不得专使钱文开保定府铸局保定府向未鼓铸直隶总督高斌奏请配买汉口铅锡设炉六座钱幕铸满文宝直二字每年开铸四十八卯从之后以铜斤不敷减炉二座十一年复增四川宝川局炉十五座共为三十座以每岁所铸钱一半拨运陕西搭放兵丁月饷易银归款铸工部宝源局督理钱法堂关防仍照宝泉例一体补给以昭画一十二年增湖北宝武局炉座仍令鼓铸大钱先是湖北铸局以滇铜不敷鼓铸奏准收买汉口镇商铜改铸每文重八分小钱与大制钱同价配饷至是湖广总督塞楞额疏言官局改铸小钱计其工料毁大制钱二千即可铸小钱三千盗销私铸弊且相因而起近日汉口商铜颇多应广为收买仍铸每文重一钱二分之大钱并请增炉五座为十二座于配饷之外发江夏汉阳二县设立官局按市价酌减出易从之十三年山西巡抚准泰以钱价昂贵奏请复开宝晋局设炉十座每年开铸十二卯除去工价及配给兵饷外并随时减价平卖以资民用从之开陕西鼓铸局于省城西安府设炉十座钱幕满文铸宝陕二字每年开铸二十四卯所铸之钱设局听民易换以平市价十四年停云南拨运广西钱酌减省城炉局十座存留二十五座临安府局炉八座存留八座铸钱以敷滇用是年增广西本省宝桂炉局八座为二十座并令广东宝广局每年按原定之卯加倍鼓铸其从前各镇协营兵饷未经搭钱者一例给配十五年令江浙二省钱局加炉鼓铸时以明年圣驾巡幸江浙商民云集乃先特命截留滇铜于江苏浙江二局加卯开铸届期设立官局减价出易以平市价嗣后恭遇南巡盛典皆照例加卯鼓铸复开广南府铸局设炉十五座每年开铸三十六卯除去工价等项照银七钱三之例配给曲靖开化二镇标及广罗协广南营兵饷十六年户工二部议定宝泉宝源二局额铸之外所余铜铅锡应各加铸十卯为七十一卯每年添铸之钱如遇钱价昂贵即发八旗米局照市价酌减出易改拨四川铜斤运陕于宝陕局另增设炉局十座加配铅锡鼓铸裁川省炉局七座停铸运陕钱十七年暂停山西宝晋局七座复于云南东川府设炉二十座鼓铸专搭兵饷时东川产铜日盛令就近增开新局设炉五十座亦开铸三十六卯以备存贮其搭放铜铅工本脚价每银一两仍照兵饷例以一千二百文发给增湖南宝南局炉五座共为十座加铸一倍钱文增搭兵佁以每百两给钱十串作为一成之数余钱仍交官局以时易换是年以湖北议修城工令宝武局照原定之卯加倍开铸除工料外添铸钱文仍令该局出易还归铸本以所得余息银备充公用复开山西宝晋局以购买铜斤不敷较从前酌减炉四座止存六座随时鼓铸以需公用其各营官兵俸饷令照银七钱三之例配给十九年工部奏言宝源局按卯铸钱解交节慎库者除给钱各工及移交户部放饷外递年存积贮库者三十七万余串查搭放兵饷每月约计需钱七万余串内工部协放仅二万串为数较少请嗣后工部饷钱每月以三万串为例从之二十年总督黄廷桂以四川议修城工请更增宝川局炉三十座加倍鼓铸以充公用从之二十一年令宝源局以每年存积余铜于正额七十一卯之外加铸十卯以广流通俟余铜用尽即行停止时川省余铜足敷采买是年增山西宝晋局炉五座为十一座旋令云南东川府新局内加铸十八卯并增湖南宝南局炉十座为二十座其时宝泉局岁铸额用外余钱八万余串逐年递积存库钱约六十万串户部奏准以各衙门应支公费每月需银九千四百余两不等请照工部各官给发宝源局钱之例一体改给制钱二十二年谕前代废钱流传无几如唐宋元明旧钱不妨听民行使至伪号钱文例应严行禁革准民间检出官为收买二十四年移贵州毕节县局于省城贵阳府加铸二十六卯寻定每年六十九卯除去工价及搭放兵饷等项外余钱令官钱铺发卖以平市价开西域叶尔羗城鼓铸局先是回部叶尔羗喀什噶尔和阗城旧有红铜钱文名曰普尔每文重二钱制小而厚外有轮郭中无方孔每五十文直银一两谓之腾格至是平定回部皇上从将军兆惠请开局于叶尔羗改铸钱文特命户部颁发钱式仍用红铜每文重二钱形如内地制钱较厚文为乾隆通宝用汉字其幕铸叶尔羗城名左国书右回字先以预备军营之铜铸钱五十万易回部旧钱销毁更铸以资回众之用仍于各城产铜之地陆续采铜加铸又因回疆荡平大兵凯旋经理甘肃一应屯田事宜需钱甚多酌拨四川省每岁协济钱十二万串湖广省协济钱八万串按数分运甘省复增宝南局炉座时湖南余钱不敷解运巡抚冯钤奏准于旧炉二十座外增炉二十座加卯鼓铸以资协济寻以甘省钱文市价大平将四川湖广拨运钱停止增宝泉局五卯为七十六卯二十六年开西域阿克苏城鼓铸局亦如叶尔羗之例惟钱幕铸阿克苏城地名仍置七品伯克二员管理采铜回户令其岁解红铜于阿克苏城及乌什城库车城沙雅尔城赛哩木城拜城哈喇沙尔城等处以资鼓铸令湖南收禁小钱地方官给价收买惟前代古钱及康熙年间之小制钱仍听民便行使增设户部宝泉局钱法堂司官满汉各一人仍照监督之例二年更代酌裁笔帖式二人二十九年开云南顺宁府鼓铸局设炉八座每年开铸三十六卯并照东川新局之例加铸十八卯钱幕仍铸宝云二字三十年四川总督阿尔泰疏言川省各营需用赏恤曾请于盐茶项下支银万余两交宝川局每年加铸二卯惟重庆夔州二处仍系营中领本四万余两开典生息较之钱局加卯鼓铸相去悬殊应请将二营官典停止以所获息银及房间什物变价归本解司以一万九千余两仍照例交局随卯带铸除归还价本所余银两足敷添补赏项之用从之三十一年裁减云南顺宁局加卯鼓铸增省城临安鼓铸卯期三十二年令宝直局余铜铸钱供饷三十五年减云南炉座时云南钱值过贱将东川新设炉二十五座大理广西各十五座临安顺宁各八座均行裁减三十六年酌减贵州搭放兵饷钱例宝黔局鼓铸钱文向例均以一六搭放俸饷至是总督彰宝巡抚李湖先后奏准安笼威远等镇钱价平贱又离省窵远运回每至亏损停止搭放文武廉俸及书役工食减半搭放其提标古州镇标二十一处仍如旧例减山西宝晋局炉五座减江西宝昌局炉四座 【 时两省钱值平贱官钱陈积稍多】三十七年令贵州省局存贮余钱搭放兵饷三十八年复宝泉局工钱改给银两之制向例局役原定每卯给制钱一千二百四十串嗣于乾隆四年议准改给银两后因钱价昂贵复经定议给钱至二十八九年以来钱价日就平减匠役按例给银旧款不符至是仍改给钱三十九年湖南巡抚觉罗敦福疏言宝南局钱积至十七万四千四百余串难以流通请于修巴陵县城工内减价易银从之四十年开伊犁鼓铸局钱幕用宝伊字照内地常行制钱每文重一钱二分用红铜八分四厘黑铅三分四厘八毫点锡一厘二毫鼓铸四十一年复开云南省炉并增炉座时云南产铜甚多足资鼓铸于东川局增十五座曲靖府十八座广西州复炉十五座保山局增四座大理局三座省局一座共五十六座统旧存炉共百四十一座每年每炉加铸三十六卯搭放兵饷外加搭放各厂盐井工本薪食又复宝黔局炉时滇铜丰旺又增给厂价采挖日富而黔省自减炉以后官钱既少市价增昂至是拨滇铜之余赴黔鼓铸复原减五炉移于省城四十二年令云南兵饷以银钱各半搭放四十四年裁云南省炉二十七座以节省铜斤拨供他省采办减广西炉四座以滇省近年出铜较少止存炉十二座其炉役工食概给以银四十五年以云南各厂采铜竭蹶且距省稍远稽察难周谕令将大理府所设八炉移归省局其东川府只留十座余六座并裁

　　皇朝通典卷十

　　●皇朝通典卷十一

　　食货十一

　　○食货十一

　　漕运

　　△漕运

　　（臣）等谨按漕运自明开会通河始罢海运陆运而为攒运自支运而变为兑运又为改兑始罢民运法似善矣然明臣邱浚历言其害甚谓唐宋之不若今考其弊军固无室家之乐有转输之劳而民受其害者亦多当时有司漕之责者皆左军右民交兑之际军日益横需索无餍民虽不任运而其苦十倍于漕我朝于运丁则有赡运之屯田有官给之行月有民输之赠贴而且贸易土宜利倍十一家室完聚往返有期军固无运输之苦而改军民交兑为官收官兑小民免于挽运而乐于输将其所以惠爱军民者计至周矣兹纂通典于漕运别为一编按年纂列至列圣相承偶遇偏灾或蠲免或缓征或截留或折色诸惠政已列蠲赈册中兹不具载 
　　顺治二年定漕运官司提衡巡察则设总漕巡漕督押则设漕道粮道统领则设总运挽运则设旗甲又监兑官以同知通判为之押运官专以通判为之领运官以卫所守备千总为之四年定各省漕船缺额令运军自备船装运自备船不支三修料价仅给重运银令其雇募民船七年裁巡漕御史九年定给漕船水脚银江南苏州松江安庆庐州并江西浙江等处每石自三钱至三钱五分扬州府每石二钱五分均于随漕项内动给定官收官兑征赠贴银半给运军十年以白粮无漕船令攒厂成造制铁斛定式颁发仓场十二年定五年一编审军丁毋令窜入民籍是年定各省漕运过淮限期江北各府州县限十二月内江南江宁苏松等处限正月内江西浙江限二月内其不过淮之山东河南二省限正月尽数开行十三年定各仓收米限期京仓限十日通州仓限七日印给仓收以坐派红单到日起限逾限者劾之先是贴造漕船例于民地征十之七军地征十之三给备料价其有不敷于江宁各卫屯米每石协济银一钱黄快船每丁协济银五分官舍余丁编为三则上则纳银五钱中三钱下二钱审定造册征收解厂以供贴造至是饬将各卫所舍余闲丁按年编审纳银为帮贴之费十六年漕船回空过淮者责之漕运总督不过淮者责之粮道核其船原数阙者罪之十七年定押运府倅过淮抵通违误者如粮道例议罪令折征灰石米解部拨支十六年禁折征漕毋得以兑漕为名价外苛索
　　康熙元年谕领运官军依限抵通回空均宜恪守成法如有私贩货物隐藏犯法人口及盗卖漕粮中途故致船坏者着督漕官并该地方官参奏严提治罪若知而徇隐亦从重处治二年刊发各省漕运全单开列兑粮船数修船钱粮及到次开兑开行过淮到通回空违限日期及验米色察夹贩欵目毕具令依式填注违者着该管官察参并严格途文武官催攒之责有不力者论罪定漕粮完欠分数除带运米外将余米并入正项总作十分考核未完六厘及一分以上不及二分者经管粮厅罚俸有差三年增造浙江白粮船六十四号并入漕帮佥运四年定漕船抵通州限十日回空十一年更定漕船抵通限期山东河南限三月初一日江北限四月初一日江南限五月初一日江西浙江湖广限六月初一日到通均限三个月完粮如违限不完押运等官计违限月日各降罚有差又定白粮过淮抵通违限者督运官议处如督运漕粮例十四年定江苏白粮照浙江例抽漕船装运五年更换十七年增定沿途程期重运有违限一时以上至违限与原限之期相等及逾于原限专催督催官各议罚降调革职有差回空如逆流顺流有闸坝之处均照重运定期无闸坝之处原限十二日者改为九日四日改为三日三日改为二日一日半改为一日顺流无闸之处原半日改为三时一日改为半日四日改为二日五日改为二日半如致违限沿途文武官并随帮官皆照催攒重运例议处天津至通州重运系逆流二十里限一日回空系顺流五十里限一日浙江至山阳重运顺流四十里限一日逆流二十里限一日回空顺流五十里限一日逆流三十里限一日违限照例议处至镇江渡江如因风守候令地方官报明免议再江西湖广漕船行长江至仪征者因风挽运难以立限应令地方官作速严催出境其自仪征至天津皆如新定例行是年准淮北向例止收红米之州县红白兼收着为令二十二年定漕船载运额数每船载正耗米五百石土宜六十石并令漕督亲督重运至通岁以为例二十六年申严代运之令及该管处分至各卫所漕船照每年见运之数成造十分之一又定各省岁修漕船每出运一船给修费银七两五钱二十八年定漕船受兑离次各省巡抚题报限期不得过二月逾限议处三十三年禁折征耗米违者以改折漕粮治罪三十五年定出运每船佥军一名其余水手九名择有身家并谙习撑驾者雇充三十七年定江南建平县漕粮改折耗米例四十五年定佥军例四十九年定挂欠漕粮之例除本军名下追赔一半外其半令漕运各官照数分赔五十一年定佥副军一人随运并定给漕船来往限单饬令沿河州县挨次填注入境出境时日五十四年定交兑样米每船用米一石着粮道及漕运总督加封抵通起卸时其样米仍作正收
　　雍正元年免江西脚耗扒夫修仓铺垫等银五十一万两米六十一万石有奇是年令漕运总督于开兑开帮时将粮船各数运军姓名册送户部查核二年严漕船剥浅扰害商船及包揽货物夹带私盐私藏火器禁裁船政同知其修造漕船事宜令归粮道管理先是经纪运米到桥车户运米到仓每米五十袋抽掣一袋一袋短少余袋例算于各役脚价内扣赔是年更定掣欠之制每石秔米作价银七钱稄米六钱仍于脚价内扣抵若欠数多照盗卖漕粮例治罪其每秔稄米一石作价银一两四钱着地方官将家产变赔三年定漕白粮抵通日期及起卸回空船粮各数并并坝外河水深浅令仓场侍郎五日一次具奏四年谕押运同知通判抵通之日着总督仓场侍郎送部引见五年谕在京各仓委都统副都统御史等每仓各一人专任稽察之责其支放奏销等事不必经管惟仓房渗漏墙垣捐坏与仓内铺垫及匪类盗窃各弊察出即行文仓场侍郎知之倘不能察出弊端以致亏损仓粮着落都统及仓场监督等官分赔通州三仓交与通永道通州副将稽察其失察分赔之例与京仓同并定催漕船成造岁修银两每船给银三十七两六钱三分三厘动支税课银每岁给二修银二两动支茶果银十年期满照例别造六年定文学生员准免佥运令浙江征收漕米无论红白籼粳概行收纳着为令七年谕朕闻粮船过淮所费陋规甚多嗣后着御史二人前往淮安稽查不许官吏需索扰累其粮艘中携带物件除照例许带外如有夹带私盐及违禁等物者亦着该御史稽察但不得过于吹求以致粮运迟滞至漕船抵通时其该管衙门官吏及经纪车户人等恐有向运军额外需索者亦着差御史二人稽察淮安于二月初差往通州于四月内差往都察院按期开列请旨时山东河南增设总河是年定漕船经过济宁临清二处令河东河道总督题报八年定漕船底料银向例成造新船将旧船解厂充作底料如无交银五十一两九年免江淮兴武二卫底料银十万八千一百余两十一年令河南山东于额征粟米内改征黑豆十二万石十三年复申漕船水手扰害居民之禁
　　乾隆元年定截留漕粮各事宜江苏安徽浙江三省应支本折月粮三修银准其照数全给其行粮盘耗赠银负重赠米等项各随多寡按程期远近计算江西漕船大米较多遇有截留将原领折耗行月赠银赠米斛面米均免扣追湖北湖南漕船泊临洞庭湖风波不测遇截留时例给一半月粮之外每船酌留头舵水手四名防护每名日给口粮一升减去人等每裕给盘费银三分米一升照时值折给二年将河南山东粟米改征黑豆河南二万石山东四万石裁减江南浙江白粮十二万石改征漕粮以纾民力并定山东自备船回空之例是年令御史四人分驻淮安通州济宁天津等处巡察诸弊三年恩赏运弁银人各四两军半之是年以湖北通山当阳二县僻处山陬兑运较难每石改征银一两二钱五分制铁尺用积方之法核算仓粮旋定各仓贮米每廒以万石为率其奇零之数别贮一廒四年定漕船遇浅剥运例凡重运所经遇浅令河道总督即饬所在有司官员民船剥运其剥船雇值凭有司官酌给五年复定漕粮裁留事宜未兑者照停运例给与减半月粮已兑本开者并将三修一项全给七年又定山东河南截留已兑开行者加给银五十两江南浙江六十两湖广七十两江西九十两免江西南昌江南兴武浙江绍兴各帮贷逋银四千六百四十两复定山东漕船不由漕运总督给发限单受兑之后即呈报河道总督及巡漕御史稽察催行时江淮兴武二卫运军有黄快船避佥者八年俱令归入民赋以严勾考是年河南粟米复改征黑豆二万九千三百五十六石六升有奇十一年增设河北垡船六十汊夫百八十名浅夫三百名随时疏浚其置造垡船器具夫工等费于红驳银内动支十六年又改河南粟米徽黑豆二万石十七年定稽察各仓官除都统值班御史在城理讼之期均更番到仓稽查违者令巡漕御史纠参是年增定稽查仓庾事例京通各仓每仓差御史一人稽查奏明年终更代不实者议处申禁收漕州县收兑留难之弊十八年谕向来旗员承修廒座往往虑及工部料估之数不敷辗转议增议减以至迟延时日嗣后各仓如有应修工程着工部仓场该旗各派司官一员会同料估修理是年定仓廒匙钥封闭之令向例各廒匙钥交仓场侍郎收执其残廒用都统御史封条恐阴雨查验不便兹改交满汉监督以专责成又收漕甫完即行封闭易致蒸郁糜烂俟深秋时始行上板加封二十七年定监督期满即行更代不准留仓例如遇满汉同时任满者准仓场侍郎于各仓监督内拣调二十九年令司漕各员不得滥收潮润米色并行军籍绅官富户规避佥丁诡捏脱漏之禁三十三年停各仓五年盘验之例以省糜费三十七年定粮道亲行督运抵淮不得转委丞倅代押例四十一年定直省州县仓庾建于城内者其收兑稽查令知州知县自行监督至其地不通水道者改建邻邑水次以便起运是年谕令沿河州县酌量安设纤夫并选派夫头照管以供受雇其各帮雇觅纤夫并令押运千总督率旗丁查点稽核按站交替不许携带过站亦不许中途私雇以专责成不致滋事

　　皇朝通典卷十一

　　●皇朝通典卷十二

　　食货十二

　　○食货十二

　　盐法

　　△盐法

　　（臣）等谨按盐铁之制自汉武帝设立官司除故盐铁之富者为吏吏多贾人而山海之利专于上矣唐宋明以来代沿其旧故郑志所载盐铁使筦盐及铁与茶类为一编葢以三者之赋当时专设一官总司征榷故不得不类纪也我国家荡涤烦苛俾民乐利于盐法则维求裕商益民故加斤加引蠲逋提纲以纾商力设仓备贮减价平值以利民用至于灶户场丁则减额给息银老幼孤独则弛例禁准负贩凡设官分职皆所以惠下恤民也若夫铁冶之产久无征榷而茶惟甘肃陕西尚有茶课他省并无专司其税或归关榷或入杂税与郑志所载沿革互异自不得仍因其旧兹纂辑通典谨于盐法列为一编而于茶铁则附见征榷杂税编兹无赘焉
　　顺治元年谕整理长芦盐法詹事府通事舍人王国佐条奏十四事一复额引以疏壅滞一改引部以速引利一便引价以壮京圉一革防销以省商贾一除滥赎以伸商冤一除变价以止奸欺一清焚溺以杜虚冒一止改告以一引盐一疏关禁以通引楫一杜扰害以清私贩一核场灶以清窝囤一复两坨以备稽察一免徭助以济孤商一设赏例以鼓富商部覆允行二年诏免陕西本年盐引额课三分之二河东巡盐御史刘今尹疏言河东盐课向例解贮京库而给发盐引率皆先纳银而后领引商力不敷请循按引纳课旧例定期征解从之又准刘今尹奏请山西太原府辽沁二州亦照河东例革票行引又定原食淮盐之汝宁归两淮巡盐御史管理原食西和漳县盐之临汝巩昌归甘肃巡按兼管又定河南江北江南各运司盐课照前朝会计录原额征解是年诏免各省本年盐课三分之一核定本行行盐百七十一万六千六百二十五引征课银五十六万三千三百十两六钱有奇四年严示私贩之禁蠲免浙闽广东加派盐课 【谨按故明天启崇祯年闲浙闽等省盐课加派名色甚多今尽行蠲免止照万历年间旧额按引征课】又免江南崇明盐课又议准山西盐法道归盐运司兼管六年以四川未定免征商民盐课七年定广西驿盐事务并归布政司兼理八年定征解盐课毋许于正额外勒索余银十二年申禁河东长芦等处派民纳课积弊十五年礼部议准长芦运司所解青白盐砖存贮光禄寺库者历年存剩六十余万斤现在足用令该地方官将应解盐斤照时价改折寻定上元江宁等八县食盐九万六千七百引将原派纲盐十三万八千八百四十七引仍归纲地营销十七年严回空粮船夹带私盐之禁准四川巡按张所志疏请新凿盐井仍照闹荒事例三年起课其贫民易食盐斤在四十户以上者始令按数纳课是年两淮巡盐御史李赞元疏定盐法八欵一每年额引宜带积引附销一清理府州县私贩之源一清理三十盐场之弊一严饬各道巡缉越贩一稽核官引以杜夹带一淮北宜并引行盐一盐引日增宜照长芦河东两浙例加课不加引一溢斤割没日重宜照所发印簿实填从之十八年准长芦巡盐御史张冲翼疏定盐引仍照旧例归部 【 先是长芦旧例引存户部先课后引自顺治十五年户部发引到司皆争先求售减价而卖盐贱引壅逋课甚多是年仍令盐引归部】以杜盐贱引壅之弊并定临安府属枯木八寨牛羊新县四处食盐银两编入蒙自县经制全书以是年为始
　　康熙元年以淮北引壅议准疏通淮安府等州县一万引改拨宁国州六千五百引和州含山三千五百引三年免广东逋欠盐课银七万一千一百一十五两是年定江西吉安府改食淮盐四年诏蠲免各省积欠盐课长芦巡盐御史李粹然请并将山东本年灶课银一万四千八百余两照例豁免从之准广西巡抚金光祖请暂减广西盐引六年定湖南衡永宝三府改食淮盐从巡盐御史宁尔讲请也又定郴州十一州县食盐免其销引办课七年令广西布政使兼理盐务改广东巡海道为广肇道管理盐去严陕西盐引州县官按亩摊派之弊又定各省盐斤听商人自营销运九年两淮巡盐御史席特纳疏言淮省积弊有苦累商人者六 【一曰输纳商人纳课例将自变量填注限单谓之皮票而运库扣勒皮票胥役又有使费谓之照看纲总又有科敛谓之公匣一引之盐岁费约至数万两二曰过桥商盐出场例将舱口报验谓之桥掣而关桥扣勒引票每引科费数分不等岁费约至数万两三曰过所商盐呈纲例必造册摆马谓之所掣而未经称掣先有江掣之费又有茶果之费又有缓掣之费又有加窝之费岁费约至数万两四曰开江引盐既掣例必请给水程每自变量分不等又请给桅封每张数两不等岁费约至数万两五曰关津盐船既行所过盐道有挂号之费营伍有巡缉之费关钞有验科之费岁费亦数万两六曰口岸船既抵岸江广进引每引道费钱余不等样盐每包数厘不等岁费亦数万两】 又言淮盐分掣有三大弊 【一为加铊之弊掣官每籍余斤亏头为名不论盐包轻重暗挂斤两每一引增至二三十斤不等二为坐斤之弊掣官又籍合算抵马为名不论斤重有无豫定余盐非多带斤两不能抵偿每一引带至四五十斤不等一为做斤改斤之弊斤多赂入可以填少斤少赂不入可以填多掣官于未掣之先议定使费暗做斤两已掣之后又暗做斤两】疏上谕部臣酌议寻议定将私派等欵严禁勒石立于桥所及经过关津口岸永行禁止如有违禁者照律治罪是年又准席特纳请停止五十七日豫征盐课之例十二年定长芦等处盐务仍令御史巡视 【 谨按顺治二年定巡视两淮长芦两浙河东盐政御史各一员岁一更代十年裁各省巡按御史将巡盐御史一并议停盐务交与运司管理】十三年添设江南安徽驿盐道其管理通省驿道改为江苏等驿盐道又添设四川督粮道及湖北驿盐道俱兼管理盐务十四年又改陕西固原道为平庆道管理驿盐事务十七年定场灶地丁钱粮照民户地丁刊刻由单十八年蠲免福建海澄等十三县历年旧欠盐课二十年停止奉天销引凡民人有煎盐发卖者听其自行贸易不必官为经理是年严广东私充盐商及福建横征盐课之禁二十一年蠲免广东渡口盐埠额外加增银六万五千余两从巡抚李士桢请也是年令广西食盐仍复旧例 【谨按广西南宁太平思恩三府旧例俱食廉州府盐郁林等处俱食高州府盐后因塘田尽迁改销梧州府引是年以二府盐田既复故仍照旧例】二十二年豁免里甲包赔盐丁修筑银一万五百余两二十五年定江西南赣两府仍食粤盐 【谨按江西南赣吉安三府原食淮盐后改食粤盐康熙五年将吉安一府改食淮盐十七年南赣二府又改行淮盐是年始令仍食粤盐】二十六年准河南陈州项城舞阳等属改食长芦盐二十七年广东巡抚朱宏祚疏言粤盐利弊一严禁大小衙门凡签商掣盐纳饷藉公费额外私派一埠商不拘三年一换善良者永远承充奸猾者即行去除一盐引宜通融营销以免废滞一禁私废埠商课饷派征田亩致累居民一请于虎门港口惠州浮桥等处专差佐贰驻守盘查以杜透漏一生熟二引 【粤省原有生熟二引生盐出淡水等场熟盐出归德等场】宜随商掣运随民买食不拘定额以利商民一掣盐之地如佛山距省城止三十里省城掣定行至佛山应免复掣一盐价请酌水陆运费多寡以定价值如遇阴雨量加毫厘一严禁奸商搀和沙土俱从之二十八年免河东本年分额征盐池地租又免长芦新征引课及云南黑井盐课是年以陕西花马小盐池并临巩二府去河东甚远其岁征盐课令甘肃抚臣就近管辖二十九年直隶巡抚于成龙以直省宣化各属地方最苦请将长芦额引除去听民自煎食盐仍照旧额纳课从之三十二年暂减西凤二府额销引盐之半以岁歉故也三十八年诏减两淮盐课二十万两又减浙江加征银三万一千三百两四十三年江南总督阿山疏言两淮盐务浮费甚多如赏给差役及馈送赆仪此盐政差满所用也又带行盐斤随费饭银及重收桅封此盐政书差规例也又如巡盐到任规费及过所称掣盐斤到任预借息银种种浮费苦累商民请悉行勒石严禁从之四十四年谕朕顷者南巡见直隶山东两省贩私盐铸私钱者甚多传谕该部严行禁止四十八年广东巡抚范时崇疏言广东连乐两处总盐额引原派营销本处及湖南郴桂等处今请将此项引饷分作十分量地均匀连乐二处营销十分之三桂阳郴州所属八州县营销十分之七其余各州县及江西福建广西所属向有广盐之州县有额引多少不匀者俱令改拨匀销至赣属十二县内信丰龙南定南三县原食潮盐接壤惠州应就近改食惠盐从之四十九年定湖广盐引无分南北一例通销 【谨按湖广长岳等十二府一州向行淮引原系酌量地方食盐多寡通融销售自康熙六年将向食粤盐之衡州永州宝庆三府改行淮引遂致各守口岸不能通销而衡永宝三府又有粤省私贩盐引壅积是以两淮巡盐御史李煦请仍照旧例不计疆界一例通销】五十三年准四川巡抚年羹尧请成都所属犍为等七州县灶户增水陆盐引一千一百四十五张征税银七百三十两有奇五十七年准两淮巡盐御史李煦疏请于京口将军标下派兵一百五十名千总一员添驻三江营缉防私贩五十八年议准山东胶莱盐运分司事务裁并滨乐分司兼管又裁湖北驿盐道其盐务归督粮道管理五十九年议定两广盐务交与两广总督专理六十年谕闻浙江私盐盛行流为盗贼着江南浙江京口将军等派兵丁严行查拏
　　雍正元年上以盐法弊窦丛生其正项亏欠非由官差需索致穷商力竭即由商人用度奢华之故谕各省盐政将陋例积习尽情禁革以思裕课苏商之道又谕各省盐政官员崇尚节俭以振颓俗是年议准湖广盐价价贱时每包以一钱一分九厘为率价贵时每包不得过一钱二分四厘其安盐每包较梁盐再减二厘 【 谨按楚省有安盐梁盐二种安盐黑梁盐白盐价不同故价有低昂】二年议准广西盐法改为官运官销又议准福建盐法将盐院衙门各官及商人尽行裁革所有盐课均摊各场交与州县官照数收纳又议准广东盐法将场商停设委官尽收其埠商仍留使完课运盐内有无人充商之地着地方官领盐运销解价完课若引多壅积地方有可以代销者听其呈明代销寻以各省督抚兼理盐政申谕各省督抚曰盐差之弊飞渡重照贵卖夹带弊之在商若犹少加派陋规弊之在官者更多若不彻底澄清势必至商人失业国帑常亏夫以一引之课渐添至数倍有余官无论大小职无论文武皆视为利薮照引分肥商家安得而不重困赔累日深则配引日少配引日少则官盐不得不贵而私盐得以横行故逐年之课难以奏销连岁之引尽皆壅滞非加派之所致与惟督抚系封疆大吏巡盐御史地方官或不奉约束今归并督抚则孰敢抗违况钦差犹每年更换而督抚兼理则无限期必实心奉行严除加派庶风清弊绝不负归并之本意也议准湖广江西及江南上江等处每引加盐五十斤惟山阳等州县逼近场灶盐不易售仍照旧例不再加敕查漕船私盐旋论漕船回空夹带私盐固宜严禁但仍照例在运河口内派官搜查若至大江不可拦阻搜查有误漕运议准粤省灶丁盐价照旧定之数十分内加增一分又准广东旧裁运同一员仍于潮州复设又准福建汀州府盐务即令该知府领运办理又定淡水等场拣选干员分委督收皆从两广总督孔毓珣请也三年谕盐价之贵贱亦如米价之消长岁歉则成本自重价亦随之岁丰则成本自轻不待禁而自减朕意若仍随时销售以便商民均属有益寻定淮南湖广等处行盐以本年成本之轻重合远近脚费酌量时价随时销售不得禁定盐价以亏商亦不得高抬时价以病民仍令以自取卖盐值报部湖北巡抚纳齐喀疏言荆州府巴东县地涌盐泉居民煎熬请照淮盐行引于楚北各州县分销从之裁波罗冲可克地方盐务通判并驻防官兵五年云南总督鄂尔泰疏言黑盐一并薪本不敷请每百斤加银四分二厘又额煎拨给盐斤每百斤加银二钱又黑盐发价于每斤额定三分再减二厘得旨地方出产有旧无而可以新增者亦有旧有而应当裁减者倘但令增添而不许裁减殊非公平之道且隐瞒挪移之弊由此而生着鄂尔泰查明盐斤内所增银两抵补减价增薪之数定议奏闻嗣奏滇省各盐井新增正课共银五万七千七百有奇减价增薪之数共银一万九千余两抵补有余请如前奏从之河东池盐献瑞产盐七百余万斤六年河南总督田文镜疏请汝宁一府引盐停止知府汇销令各州县召募殷实水商行盐办课该州县按季督催各销各引从之盐政硕色疏请修理盐池岁拨余银羡银六千两以三千两充岁修以三千两积至五年充大修从之五年议准闽省盐暂令水商营销试行三年无误课食再照两淮等处例设商引 【嗣于乾隆元年复行招商行引】定私枭连坐之法惟大伙窝囤聚众拒捕者始将首犯之同甲一并连坐若寻常兴贩止治两邻甲长以不首之罪准两淮盐场设立灶长保甲稽查私弊又禁盐场灶鸟私置盘■〈釒敝〉 【 谨按深者为盘浅者为■〈釒敝〉皆烧盐之具】 并定淮北晒扫余盐令商人收买配运酌加引课 【 谨按淮北五场用潮水晒扫成盐难与火伏一例】七年复设山东胶莱分司运判 【 谨按山东旧设分司二员康盐五十八年胶莱公司今复设】八年谕川省盐课考成惟责之产盐州县倘僻远地方不行官引必致私贩充塞甚为盐政之弊应将官引通行各州县计户口之多寡均匀分发引张令其各自招商转运倘有壅滞责成州县如此则有司稽查必严私贩息而官引销弊端亦永剔矣长芦盐政郑禅宝疏言山东青登莱三府所属之十六州县票盐旧系招商办课民情未便请除商名听民自行领票销卖其应纳课银摊入地粮征收从之定地方官经征盐课全定议叙之例九年谕两淮盐政着总督尹继善兼行管理十年定广东子盐配引之例 【广东正盐之外余盐谓之子盐今定遇正盐迟缺之时即以子盐约配商引营销】 从广东鄂弥达请加给灶丁盐价每包加银一钱二分 【嗣于乾隆元年以盐价有贵贱不一又定随时增长之例】 十一年严盐斤亏短之禁定广东高广二府设运判一员专管盐务 【 旧系知府兼管】改设淮南巡道督缉盐务并于仪征等处添设营员 【 仪征之青山头守备一把总一外委一兵一百名江都县之马家桥甘泉县之邵伯镇僧道桥各添设把总一员兵三十名】禁埠商设立坐标私收渔户帮饷又定湖南巡抚锺保疏常宁县例销淮引桂阳州例食粤盐今桂阳屯丁散处常宁食粤食淮不无混淆请将五十四户屯丁田赋户口归并常宁县管辖其原食粤盐亦改销淮引以杜委贩之源从之定粤省收卖场灶余盐以清私贩江南总督赵宏恩疏言通泰等州县渔户贫民请按户口多寡于附近场灶余盐酌留若干俟渔汛之期填定盐数照票赴场买盐汇册报查从之又准赵宏恩请于淮南仪所添设监掣同知一员十三年两淮盐政高斌疏定盐法四条一浙闽川粤及长芦商人与淮盐接界广开盐店宜查究治一湖广界连川粤宜各选勤干府佐一员督率巡查一审盐案无许避重就轻一江广水程与引目无异请归抚臣就近查核完欠分数檄行驿盐道勒限严催俱经部臣议准是年八月皇上御极谕淮南盐政盐课甲于天下两江三楚皆仰给于淮盐课源用以饶裕近闻湖北早禾稍歉盐未畅销楚地夙为鱼米之乡湖鱼旺产商得资其腌切藉以完课今年汉水涨发鱼市稀少又湖南因经理贵州苗疆军务未及转运以致汉口盐壅未销积至七八百万包是今年乙卯纲未能报销而明年丙辰纲又应起运两年并纳商力维艰朕心深为轸念筹度变通将乙卯未完正额为分年带征自乾隆元年丙辰纲起按年接运则商力既纾完纳自无迟误从此年清年额可永无递压之虞矣又谕朕即位之初加意海内民人即降旨将雍正十二年以前民欠钱粮尽行蠲免因查两淮盐场灶户应征折价钱粮亦有未完之项当与民人一体加恩着该部即速传谕总督与盐政将雍正十二年以前旧欠查明奏闻蠲免俾灶户均沾实惠毋许胥吏作弊中饱
　　乾隆元年改浙江巡抚为总督兼管两浙盐政 【 旧系布政使兼管】 又裁汰滇省盐课盈余以平盐价 【旧例盐课除正项外有增添盈余以备地方公用】又定增斤改引之法杭嘉湖三所引盐照两淮旧额每引增五十斤松江所照淮海温台例每引增给盐四百斤又暂停浙江盐政颁发余引 【谨按两浙正引共七十万一千六百九十八道自雍正七年准督臣李卫请预发余引十万道递年来增至二三十万不等兹因冬夏两掣盐仅可敷正引之数其余引暂行停止】又议准云南黑井等井盐运昆阳等处营销盐价每百斤减至三两以下其应减盐价等项银六万一千余两即将各井应减盈余通融抵补又定广西盐价仍照雍正年闲部定之数每斤减价二厘销售二年免两淮盐课余平银两从总督鄂弥达请也 【谨按两广盐课商人完饷每一千两于平头三十三两之外征收饭食银十五两余平二十五两是年悉令豁免】 四年定贵州省古州等处埠销引征课额 【谨按古州系所辟苗疆向无外课兹定以古州为总埠丙妹永从三角■〈屯上土下〉等处为子埠由古州总埠分拨销售其商人归古州同知管辖】 又停止浙江省储备盐斤【 先是盐政嵇曾筠请卖余盐存贮以备平价之需至是巡抚卢焯以出易之时分派各商脚价甚重且盐斤销耗力不能赔请罢之】又免云南白琅二井节礼及黑井锅盐银两六年定淮商运楚盐价价贱时每引以五两四钱一分三厘为率价贵时不得过五两八钱二分八厘又准每引量加余息二三钱 【谨按前定贵贱两价只核给成本故再加余息以示鼓励】七年谕闽省为滨海之区百姓多藉鱼盐之利以为生计朕闻该省盐课内颇有苦累商民之处如每盐百斤加增钱二十文至七八十文不等名之曰长价又各场肩鱼客贩买盐请领道印结票执照或每单征钱三文或每石征钱三文名之曰单钱又正额每盐百斤收银一钱五分各场实收钱百五十文该合银一钱六分六厘每百斤申银一分六厘亦令入官名之曰银水以上各项皆巧取陋规不便于商民者着该督抚确察禁革如有必不可少之杂费即于项内存留若干减去若干不得仍前多索永着为例又定福远招商行引 【谨按雍正五年即招水商营销是年始行请引】每年额颁正引五十四万五千六十有二余引四十万三千百六十有二如有销不及额者照例报参又额外余引十二万三千不注定州县令各路通融办销尽销尽报不入年限考成之内八月两广总督庆复疏言粤省各埠额引有难销者有易销者请将难销埠分拨于易销埠引中配运营销并言粤省近年产盐甚多其沿海地方盐塷请改为稻田耕种稻麦以重本计俱从之十一月四川巡抚硕色以蓬溪等县盐引积滞请酌量改拨于德阳等处就近营销从之八年议准两淮乙卯纲未完引额提入癸亥纲闰月内带销九年以滇省东川等处盐斤不敷改四川犍为各厂余盐增引行滇接济民食其应征课银仍照川省旧例计算收纳 【 谨按川省水引一张征税银三两四分五厘陆引一张税银七分二厘】十年准两淮盐政吉庆请两淮盐场添铸煎盐盘角二十七副 【 谨按盘角煎盐较盘■〈釒敝〉费省而产多甚为便利】定淮扬预运盐斤每引加耗盐二十斤十一年豁免海赣二州县之板浦徐渎中正莞渎临洪兴庄等六盐场带征银两十二年定运盐赴楚装载船斤例大船均改作小船每船只许装载四五百引至千二百引限四十日抵汉口无故逾限十日以外者准起解官物违限律加等科断又建常平仓于湖北汉口以存贮递年未销积引十三年准淮北盐亦照淮南加耗之例六月每引加耗十五斤七月加耗十斤 【 惟五月内中河水浅尚未掣运不给卤耗】又谕近年淮商急公输课颇为踊跃着加恩于引额之外每引增给十斤俾商本不致亏折民食永资利益又定预提额引例如遇本年额驯不敷即于次年额引提销至次年正纲仍照岁额请领引内注明豫提字样以免正纲重复又定运销江西盐价 【 价贱时每引以五两五钱七分九厘为率价贵时不得过五两九钱八分五厘】十四年定江西盐价照楚省例每引加余息银二三钱十五年定行运湖南江西盐价令盐政每岁会同两省督抚按营销地方年岁丰歉酌定贵贱价值饬商营销例十六年谕朕省方所至广沛恩膏前因两淮商众踊跃急公业已加恩优奖更念其运纲输课接济民食恤血斯足以惠民特再沛殊恩着将两淮纲盐食盐于定额外每引赏加十斤在原定成本之内俾得永远沾受实惠商人当体朕博爱敦本至意风俗虽不必骤更近一分返朴之心即远一分极奢之心殖息无取其三倍减一分售盐之价即利一分食盐之人其有昂直网利致累闾阎则深负加恩德意矣又谕两淮各场煎丁本属穷民每因不能接济向各灶户重利借贷以资食用生计甚为拮据着该盐政酌量于公项内动银数万两准其赴官借领每年春借冬还不必加息俾穷民咸沾实惠是年上以两淮丁卯戊辰己巳三纲引盐专用原定贵价营销经部议驳请将贵价盈余追缴谕曰恤商裕民本属一事若任其屡抬时价则于民食有害勒令贱价则商人又以成本有亏纷纷吁请今计各商营销价直于成本自可无亏即将来年岁不齐不过如今所称歉岁而止嗣后淮商销售盐引即遇应贵之年不得于现在所销价值外复议加增至于丰稔盐价可以酌量平减该督抚会同盐政随时筹划部臣亦不必执定例驳诘至部议已卖贵价复令追缴若给还食盐之尸势固有所不能若以所余归之官帑于政体又有所不可着免其追缴又准河东盐政西宁请酌减河东余引四万道 【谨按河东余引自雍正十三年至乾隆五六两年陆续增添至二十四万道兹酌减四万道其余二十万道作为定数】 并更正陕西咸宁等处升斗照依部式 【咸宁等处旧用升斗较报部数加重故请改正】十七年谕芦商积困之余旧欠甫清若按斤加课商力未免拮据着将所加盐斤减半纳课永为定额其乾隆二年至六年应追未完加斤课银一十四万余两着一并加恩豁免十八年准长芦添领余引七万道从长芦盐政吉庆请也又免天津余引输纳课银从直隶总督方观承请也十九年准两淮盐政吉庆请定私贩荡草出境该管官不行查出者照管理矿厂官员失察私运铜铁罚俸一年又准云南巡抚爱必达疏请镇雄州盐斤仍听商贩营销即于镇雄总汇扼要处酌设税口抽收每驮一百六十斤抽税银一钱八分俟试抽一年再为定额从之二十年议准江苏巡抚庄有恭疏请两淮新淤草场八千六十一顷八十一亩零有自置■〈土亭〉■〈釒敝〉办盐者即令其报升二十一年准两广总督杨应琚疏言粤东雷属海康遂溪徐闻三县向未设有场员场端口事务俱交商人承办兹请一体改归各县管理二十二年谕两淮商众销引办课岁额通完而于地方公事更乐输恐后着加恩自丁丑纲为始纲盐食盐每引加赏十斤不在原定成本之内以二年为限山西巡抚塔永宁等以本年河东池盐歉收不敷配运疏请买食蒙古之盐从之二十三年定蒙古买运盐斤事宜以邻近之萨拉齐厅并托克托城及陕西皇甫川神木县四处为蒙古商人交易之所至蒙古盐斗每斗四十斤有奇酌定每斗价银二钱四分是年修筑河东盐池以资浇晒从山西巡抚塔永宁河东盐政那俊请也二十四年河东盐政萨哈岱以河东盐池歉收请配销甘省花马大小池等处盐斤接济从之是年准粤西南宁等府土民盐斤仍归官办 【前因粤省官埠欠课侍郎吉庆等请将官运各埠招商定引其各土司盐斤亦一体改引兹督臣李侍尧以土司不便请仍交官运】又准两淮盐政高恒请高宝泰等十四州县食引积壅改拨纲地融销又准滇省添买粤盐拨给弥勒县营销二十六年议准河东盐池被淹盐少不敷配运二十五年额引宽至来年六月清缴又续增余引十四万道之内暂行停领七万道现今盐价之外每斤酌增一厘从巡抚鄂弼盐政萨哈岱请也是年谕两淮盐务经费浩繁商力不无拮据应作何定立章程着军机大臣会同尹继善吉庆高恒等详悉妥议具奏寻议定盐务事宜七条一拟派余驯宜均摊众商以普利泽一外支银两除公务应用不得滥行开销一办理常贡宜酌定用数以备查核一盐政养廉宜裁减五千归之公项一匣商费用宜严加查察以免通纲派累一纲食盐引宜照例营销不得滥为通融一私盐透漏宜严加查缉以疏引目从之又谕长芦本年未完盐课四十二万两令缓至明年奏销后分作五年带征二十七年停止粤东茂晖等场垦辟盐■〈土屚〉 【先是两广总督杨应琚疏言茂晖等场垦辟盐■〈土屚〉嗣因沙土浮松基围易于塌坏旋作旋辍户部奏行令该督将现在开成场■〈土屚〉一百八十三口造具应升课银清册报部其余俱应停止从之】二十九年准长芦盐政高诚请增芦盐价值于原定价外每斤加钱一文又准云南巡抚刘藻请加给滇省黑白二井薪本银两黑井盐每百斤加银一钱白井盐每百斤加银一钱五分是年两淮盐政高恒疏言本年甲申一纲不敷民食请豫提乙酉纲淮南盐引三十万道淮北盐引十万道分给领运以裕民食从之三十年复准高恒请雨淮豫提丙戌纲引给商接济是年准河东额外存盐照两淮之例配用余引以济民食又准长芦盐政高诚请酌增山东行盐余票 【谨按原设额票一十七万一千七百四十道雍正八年增余票五万道乾隆元年复增一千五百道五年六年复增一千五百道至是又增一万五千道】三十一年又准两淮盐政高恒请豫提丁亥纲淮南盐引二十万道淮北引五万道给商接济三十二年上恭奉皇太后安舆巡幸天津以长芦通纲引课每年十月内奏销正值售销菜盐之时盐价未及收齐而奏销已届商力未能舒徐将长芦通纲盐课改于十一月底奏销又以两浙商人吁恳携众赴津抒诚祝嘏忱悃可嘉加恩将每引额定盐斤外加盐五斤免其输纳课项以一年为满是年淮南北各场春夏多雨场盐歉产各口岸亦多被水营销不畅谕将己丑纲奏销展至八月题报三十六年上临幸天津以长芦盐池被淹商力拮据谕加恩每斤暂增钱一文以降旨之日为始定限一年仍照旧值营销其本年引课分作三年带征以纾商力又山东各商历年引课无欠而积盐仍有未销商力亦艰驾至山东谕将乾隆三十五年正课分作八年带征并准照长芦之例每斤暂加钱一文定限半年以资充裕三十八年谕长芦商众赀业素微两次巡幸莅天津阅视盐务深悉其情是以节次加恩增价带征今翠华临幸各商无不踊跃欢呼但念伊等第一次银两业已完缴而第二次带征之银与本年正课同时并纳仍不免少形竭蹶着再加恩将三十七年正余课项自三十八年奏销后起分限六年带征三十九年准长芦盐政西宁疏请将乾隆三十六年第三限银两并三十七年六限银两统俟本年奏销后分限十年带征是年山西巡抚巴延三盐政常龄疏言河东太池产盐歉薄不敷配运请于河东开浚六小池并发运芦盐接济从之又准四川总督文绶请令开淘犍为县盐井照例征收课银又盐政李质颖以黄河水漫淮安盐堆被浸请将准北甲午纲未运引盐应完正课银二十七万五千余两准其自乙未纲起分限五年带征从之四十年又准两淮将乙未纲限至来年八月造报并准淮北上年被水各商仍将丙申以后四纲带征银二十二万余两展限四年分作八年完纳又谕河东盐价未平其小盐池六处甫经开采接济所得赢余未能补足前两年歉收之数商力不无拮据着加恩照该抚巴延三等所请将从前暂增二厘盐价再行加限三年俾转运益资充裕四十一年上巡幸山左见商众迎銮欢欣鼓舞于是特沛渥恩将山东商人本年应征乾隆四十年四十一年引票正项银三十六万七千七百余两及未完借项银二十四万两自本年奏销后起限分作八年带征四十三年定山西巡抚兼管河东盐务四十五年上巡幸江浙途经直隶山东商众踊跃抒忱加恩将长芦商人应征乾隆四十四年盐课五十余万两内十分之一分作五年带征其山东商人并将乾隆四十五年应征票引盐课银十八万余两自本年奏销后起限分作六年带征四十五年停止河东盐池五年轮派商人承办之例四十七年豁免淮南商人应缴提引余利银二百万两 【先是淮商应缴提引余利银分作二十一限完缴时该商已完缴十三限银其余八限尚应缴银三百八十六万六千余两兹豁免二百万两其下欠一百八十六万六千余两仍照原限完缴】四十九年又将淮商未缴余利银一百八十六万六千余两全行豁免又免淮南灶户所有乾隆四十五六等年带征未完银七千九百余两又山东应征引课银三十六万余两长芦应征引课银四十九万余两准作八年带征两广总督舒常疏言粤东旧设总商派捐津贴银两散商辘轳转运积欠甚多请照乾隆二十三年清查积欠例分别带征并将总商裁革以杜勒派之渐从之

　　皇朝通典卷十二

　　●皇朝通典卷十三

　　食货十三

　　○食货十三

　　轻重上【平粜　常平仓　义仓　社仓　盐义仓】

　　△轻重上【平粜　常平仓　义仓　社仓　盐义仓】

　　（臣）等谨按轻重之说始于管子管子曰民有余则轻之故人君敛之以轻民不足则重之故人君散之以重其后李悝得其术以相魏每岁视上中下三熟以为籴即视大中小三饥以为粜而平籴之说详焉常平义仓和籴者又本于平籴之法也自唐以后积贮非不丰盈至宋又有结籴寄籴俵籴均籴博籴兑籴括籴诸名目原其始意未尝不欲抑富贵囤积居奇之谋而其既也或取以充他用或取以给边军甚至挪移补空官自效商贾之为而利其积粟之入于救荒全无实济大失常平之意矣我国家太和洋溢年谷顺成而列圣勤求民瘼多为未雨绸缪之计其在直省则设有常平仓乡村则有社仓市镇则有义仓近边则有营仓濒海则有盐义仓又复以时布截漕之惠定劝输之法广协采之方申遏籴之禁其粜籴也有时其出纳也有制出陈易新不累害于闾阎散滞取盈严漏弃于胥吏鸿规善政无一夫不沾实泽此所谓万世不易之良法也兹仍旧典编目而以平籴常平义社诸仓附焉崇德元年令八家各出粮百石诣市发卖以充民食六年都察院参叔祖可法等上言二事一杜塞囤积之弊有粮之家或卖或借卖则从市平粜借则从时起息一请开纳粟之例论罪大小限以米粟捐赎其平人有急公输粟者量加奖录俟秋成丰稔即行停止从之
　　顺治四年江西巡抚章于天上言请发仓米三千余石减价平粜从之十一年谕赈济直隶大臣巴哈纳等曰饥民得银易米维艰殷实之家有能捐谷麦减价出粜者酌给好义匾额及羊酒弊帛以示旌表其丰收处有遏籴者拏问重处寻议定各府州县常平义社各仓责成各道员专管其应行事宜听呈该督抚具奏每年二次造册报部按积谷多寡以定该道功罪十二年定各州县自理赎锾春夏积银秋冬积谷贮常平仓备赈十三年令各省修葺仓廒并印烙仓斛十七年定常平仓谷春夏出粜秋冬籴还之制
　　康熙六年令甘肃省将积贮米石变价另籴新谷以备赈济七年谕停止陕西西安等府积谷变价生息十八年巡抚慕天颜以江宁各属报灾请借拨库银往湖广籴米平粜从之是年令各省地方官于每岁秋成劝谕官绅士民捐输常平仓米谷乡村立社仓市镇立义仓公举本地善良之人出陈易新春贷秋还以备赈济十九年谕户部积谷原备境内凶荒若拨解外郡则未获赈济之利反受转运之累人将惮于从事必致捐助寥寥嗣后常平积谷留本州岛备赈义仓社仓积谷留本村镇备赈永免协济外郡以为乐输者劝是年令奉天城守征收杂税购米贮内府修造仓廒名曰备米以备紧急拨用二十一年命州县卫所官员劝输常平各仓谷定议叙之例一年内劝输至二千石以上者纪录一次四千石以上纪录二次遇加至万石以上者加一级二十四年议准山海关古北口张家口等处积贮谷石以备蒙古岁歉并令黑龙江墨尔根建仓贮谷二十九年令奉天锦州等处将地丁钱粮每年存五千余两酌量米价采买其所收牛马税银三千余两亦酌量买米收贮是秋山东丰熟正赋先经蠲免绅衿士民咸及时乐输巡抚以闻议准不论高梁谷石每亩捐三合共捐二十五万余石三十年令直省各州县所捐谷石大县存五千石中县存四千石小县存三千石遇荒即以此项散给其留仓余剩者俱于每年三四月照价平粜嗣又令直属捐谷各州县再加贮一倍是年令江宁京口等处官兵驻防之地各截留漕米十万石建仓存贮三十一年直隶巡抚郭世隆奏言奉天屡登大有请令山海关监督许肩挑畜驮者进关转粜从之又谕通州至山海关所有皇庄及王等庄屯米谷俱照时价转粜又以山西平阳府等处麦贱命兵部右侍郎王维珍往籴备贮是年令转运湖广襄阳府米二十万石至西安仍照湖广价值止加算所运脚费平粜令江西将常平仓米春间出陈秋成后每一石收买新谷二石还仓又定各省常平仓谷石州县离们时照正项钱粮交代例短少者以亏空谕复令西安凤翔二府及福建浙江等处俱照山东捐输之例择地备贮三十二年以西安米价尚贵谕户部招募富商给以正项钱粮听其于各省购米运至西安发粜米价平后但收所给银其利息听商人自取是年令通仓每月发米万石减价平粜三十三年令将山东运济盛京之米酌量截留于金州等处减价平粜又令霸州文安等处贮仓米壳十万余石赈给三万石余着减价平粜其沿河一带景州等州县卫所各截留山东漕米二千石平粜三十四年上以盛京亢旱令支去岁海运米二万石以万石散给万石粜又于密云顺义拨转运积贮之米每月发千石平粜并运通仓米至密云顺义各万石贮仓备用三十五年发盛京仓储米谷五千石运至墨尔根阿敦备黑龙江吉林之赈三十六年议准陕西榆林所属驻兵卫堡照州县积贮是年从山西巡抚倭伦请拨运湖广仓谷分贮保德州备赈三十七年直隶保定霸州固安文定大城永清开州新安水截运山东河南漕粮每县万石积贮平粜是年四川松潘等处贮谷以二分存贮以一分出借着为例又定州县及府道等官霉烂仓谷处分之例三十八年截留漕粮十万石于江南高邮等处平粜四十年又截留二十万九千余石于江宁淮安等处存贮备赈截留二万石贮河问沙河桥地方备赈三万石运至济宁州兖州府等处州县充赈是年又于江苏截运漕粮十万石安徽五万石浙江杭嘉湖三府八万石减价平粜四十二年令陕甘积贮仓谷大州县贮米三千石次二千石又次一千石每年于秋成时采买存贮又令各省于村庄设立社仓令本村诚实之人经管上岁加谨收贮中岁粜借易新下岁量口发赈四十三年发通州仓米三万石至京城平粜又议准各省常平仓积贮米谷定例大州县存万石中八千石小六千石又议准山东常平仓额大州县存二万石中州县万六千石小州县万二千石山西常平仓额大州县存二万石中万六千石小万二千石江苏常平仓额大州县存五千石中四千石小三千石四十四年议准河南居数省之中宜积谷以备赈济山陕令将四十三年漕米易谷四十六万五千六百八十二石于河南府贮二十三万五千六百八十二石建仓二百九十三闲其余二十三万石于近汴近洛之祥符贮三万石中牟二万五千石汜水二万石巩县二万五千石渑池二万石偃师二万八千石陕州二万七千石灵宝二万八千石阌乡二万七千石共建仓三百六十四间四十六年江苏巡抚于准请发藩库银至湖广买米平粜从之寻令江苏各州县将截留分贮米石平粜并令各省督抚听商人贩米出境四十一年以江浙米价腾贵令有司劝谕绅民捐输平粜并申禁富豪收买囤积之弊四十九年议定陕甘存贮米石于粮贵之年存五粜五粮贱之年存七粜三又令湖广镇筸地方酌借帑银三千两买谷贮仓开浙江纳粟例向例惟江南开例捐监定额贮仓浙江捐纳之人多将米运赴江南浙省米贵至是亦照江南例纳粟俟贮仓额足即行停止五十一年议准山东省分贮捐谷大县一万石小县八千石仍于沿河等处酌留数十万石以备邻省拨运五十二年发京仓米一万石于京城平粜时以广东米贵发常平仓谷三十万石令都察院左都御史赵申乔赴广平粜又谕拨江浙两省米二十万石由海运往若广东丰收将米一半存贮粤省一半分运闽省备赈【 是年浙江歉收惟拨江南五万石运】  【 至福建五万石运至广东】五十四以密云古北口关隘要地各运米万石存贮是年定直省社仓劝输例凡富民捐谷五石者免本身一年差徭至一二倍者照数按年递免绅衿捐谷自四十石至二百石以上者令督抚道府州县分别给匾以示奖劝五十五年开山海关米谷入口之禁时直隶永平府属艰食而关外积米颇多故令暂开两月以济关内复发仓米三万石贮京仓平粜五十六年发通州仓积米分运直隶各府州县存贮并发内务府庄头谷石减价平粜六十年直隶山东河南山西陕西岁歉陕西较甚拨河南湖广米各十万石存贮备赈 【五十九年截运漕米十万石】复发内库银五十万两又令左都御史朱轼光禄寺卿卢询往陕省劝谕富户照时价粜卖发直隶山东河南山西常平仓谷分赈并平粜又令浙江运米三万石至福建厦门收贮是年山西建立社仓
　　雍正元年饬直省督抚查核存仓米石发浙江库帑买米三万石运至福建分贮厦门万石泉漳二府各六千石其余八千石运赴福州遇米价稍贵奏请平粜谕河南巡抚石文焯豫省地广民庶素封之家常喜储藏米谷以收居奇之利比年荒歉民食维艰其早为筹划俾富之粟皆得流通出粜于官以为赈恤之用又谕截留漕米六万二千五百九十石于卫辉府存贮拨运陕州收捐米二万石于怀庆府存贮二年以江浙海潮泛溢发湖广江西帑金买米十六万石运至江浙平粜河南买米四万石山东买米六万石安徽买米五万石运至苏州平粜是年议定社仓事例谕社仓之设原以备荒歉不时之需奉行之道宜缓不宜急劝谕百姓听其自为不当以官法绳之也是在有司善为倡导于前留心稽核于后使地方有社仓之益而无社仓之害督抚当加意体察寻议定地方官劝输米石暂于公所寺院收存俟息米既多建廒收贮所捐之数立册登明若有捐至十石三十石五十石以上者给以花红匾额递加奖励如年久不倦捐至三四百石者给以八品顶带每社设正副社长二人以司出纳其收息之法凡借本谷一石收息二斗小歉减半大歉全免至十年后息倍于本祗以加一行息 【 乾隆三年议定每息谷十升以七升归仓以三升给社长作修仓折耗】其出入斗斛遵照部颁公平较量夏则计口给发冬则依限完纳其册籍登记每社设用印官簿二本登载数目一社长收执一缴州县存查其存查之本夏缴秋领冬缴春领凡州县官止听稽查不许干预出纳三年定各省存仓米麦改易稻谷例又令黔省兵米合计共存三年之蓄减价平粜着为例又以归化城土默特地方年谷丰成令购买建仓收贮其归化城大青山黄可岸口亦令建仓贮谷又谕仓场总督将旧贮米石减价平粜并令近水州县可通舟楫者俱赴通仓领运平粜定云南社仓题报谷数之例是年以湖广江南浙江秋成丰稔命湖广动支库银十万两采买于省仓及各州县收贮四年从巡盐御史噶尔泰请以两淮商捐银二十四万两并缴公务银八万两建盐义仓交商人经理从之是年令京仓减价平粜又定州县侵蚀挪移浥烂仓谷之罪是年发通仓米二万五千石运至保定平粜又令山西发帑金四万两买谷分贮太平潞大四府各州以五年为例陕西发帑金十二万两买谷存贮凉州临洮巩昌甘州宁夏各府属以备拨用又令福建动支正项钱粮运米十万石存边海地方又令黄东贮数多者开仓平粜将价银交数少州县买贮其广西捐谷粜三价值亦令采买谷石运交广东分贮又谕发仓米五万于京城平粜又准浙闽总督奏请于江南淮安采买二麦运闽平粜并截留浙江漕粮十万石易谷运闽备赈令广东各营建仓贮谷每兵一名存谷一石以备借贷【广东边海南澳镇右营登海二门达濠等营贮谷五千二百石潮州镇标三营惠来平海大鹏等营贮谷六千二百石提标五营贮谷五千石督标并水师六营肇庆城守营共贮谷七千石】时上以江南被水未消荞麦未能耕种恐交春米价渐昂存贮留运之粟未必敷用下九卿议寻议令该督抚动帑赴产米地方采买再照河工议叙贡监之例将银两改为本色分别府州县大小酌量米谷多寡俟收足停止令杭州建仓以浙商输银买米存贮照两淮盐义仓之例随时平粜五年定盘查常平之制又增贮浙江常平仓谷百四十万石 【原贮谷七十万石】开湖南湖北捐谷事例定山东社仓事例又建米谷仓六所于江南泰州通州如皋盐城海州板浦附近商灶地方以备贫苦灶户缓急之用六年设立京城八旗兵丁米局二十四通州二京师每局给银五千两通州每局给银八千两凡兵丁卖米者赴局以时值买贮买者平价卖给七年以两翼八旗通州米局生息银四百余两仍留米局内买米生息着三年查奏一次又拨江苏贮谷十万石截运浙江漕米十万石运闽接赈八年定福建台湾府拨发泉漳等府额粟将官庄现存粟银内抽拨采买运往例又定广东潮州城守三营贮谷三千石之制是年颁发社仓谕旨令陕西督抚勒石宣布又申明各社谷借给之例凡遇荒歉贫民借领仓谷者每石止收息谷十升遇小歉免息还仓八年准淮商领运湖南仓谷于本年湖南岳常二府雨泽稀少之处照时价粜卖令奉天近海州县运米二十万石至山东平粜时东省十场二县存贮灶谷八千三百石零旧无仓廒收贮至是议令移贮府仓以备赈济是年京城平粜于五城暨暨通州各增一厂九年山东水发米二十万石平粜十五万石充赈又遣科道官赍帑往天津等处买粟五万石运赴德州常丰临清等仓收贮备赈又于奉天拨粟二十万石由海运赴天津转输德州接济其东昌以上近水州县截江西湖广漕运三十万石存贮备赈又接浙江省永济盐义二仓及水次州县谷石赴淮北山东平粜是年直隶亦发粟平粜增贮江苏四川两省积贮江苏大县增米万五千石中县万石小县八千石谷则倍之其常镇二府令于水路冲要处另各贮五万石以备转运四川存贮米谷通计止四十二万石亦令于三年内买足六十万石又议准广东琼州镇琼协龙门协香山协虎门协广海塞分贮谷万六百石十年定甘肃凉三州向捐折色者改捐米石设江苏崇明县积贮仓贮米万石十一年拨永平府属仓谷八千石至喜峰口建仓存贮是年黔省新辟苗疆安设重镇令于广西浔州沿河等仓拨谷五万石分运古州都江建仓存贮又议令新设苗疆河西七儿堡建仓贮米二千石十二年建福建厦门积贮仓十三年内阁学士方苞疏定平粜仓谷三事 【一仓谷每牛存七粜三设遇谷价昂贵必待申详定价示期穷民一时不得邀惠请令各州县酌定官价先期开粜一江淮以南地气卑湿若通行存七粜三恐霉烂实多请饬南省各督抚验察存仓谷色因地分年酌定存粜分数其河北五省倘遇岁歉亦不拘三七之例随时定数发粜一谷存仓则有鼠耗盘量则有折减移动则有脚价粜籴守局则有人工食用春粜之价则有赢余亦仅足充诸费请饬监司郡守岁终稽查但谷数不亏不得借端要挟倘逢秋籴价平贱除诸费外果有赢余详明上司别贮一仓以备歉岁赈济之用】又议定奉天锦县宁远州各贮米十万石长宁县贮米五千石又议准云南社仓存贮未及千石者于常平官庄等谷内动拨五百石或八百石作为社本令社长经管俟足千石之额将常平等谷归还原欵

　　皇朝通典卷十三

　　●皇朝通典卷十四

　　食货十四

　　○食货十四

　　轻重下

　　△轻重下

　　乾隆元年谕积贮平粜之法原以便民乃闻各省州县于仓谷出入竟有派累百姓者当出粜之时则派单令其纳银领谷若干及买补之时则派单令其纳谷领银若干纳银则收书重取其赢余纳谷则仓胥大肆其抑勒甚至以霉烂之谷充为干洁小民畏势不敢不领惟有隐忍赔累而已更有山多田少之地产谷无多而该地方官不能向他处采买但按田亩册籍核算发价派令百姓将田亩岁收之谷交仓绝不为民间计及盖藏至有十余亩之田而亦责其承买米谷者在附郭居民去仓不远尚可就近转输至于远乡僻壤离城百里或七八十里之遥亦一概令其领银纳谷小民负戴越岭登山穷日之力始至交纳之所而奸胥蠹吏又复们意留难及平粜之日窵远乡村更不能均沾实惠是不蒙积贮之益徒有转运之苦良法美意行之不善以致流弊种种其作何变通使闾阎受其实惠而无扰累各大吏当悉心筹划令有司实力奉行以副朕爱养斯民之至意寻严禁粜买派累之弊是年定湖南省存粜例长沙等四十五府州县地势干燥者仍存七粜三永州等三十一府厅县卫地势稍湿者存半粜半龙阳等四县地势尤卑者粜七存三又议准四川龙安宁远茂州所属及雷波卫黄螂所等流地居边荒风土较异兼积贮杂粮性不耐久令每年粜半存半广东广州等七府南海等之三十九州岛县新安等二县丞所管属沿海卑湿之区亦如四川例二年又准安徽临近江湖地形卑下之安庆等府州怀宁等三十八州县减价粜半存半增设广东左翼镇标营仓令动支公项一千一百余两买谷三千石存贮二年行烧锅躧曲之禁 【北省以麦烧酒者谓之烧锅】两江总督庆复巡盐御史三保先后疏请拨两淮盐运仓谷三十六万石于扬州平粜从之三年严申躧曲之禁又定地方官交代仓谷凡采买续交者限运到之后五日内盘查如采买地远者酌量定限竢运到交仓再行报部不许虚立文案又题准四川粜卖常平谷价银买补正项外余银均买作社粮以为民倡四年截留江苏漕米二十万石以补平粜之用时江南浙江四川年谷丰稔各采买有差又采买口外八沟等处杂粮令直隶提督永常分贮附近各仓又议准陕西巡抚奏定社仓事例社长限定三年更换以杜欺弊并将借户谷数姓名粘贴晓示以除捏冒是年设立浙江福建四川各属营仓发帑买谷分贮五年从河道总督白钟山请设立河标营仓买谷分贮又谕地方积谷备用乃惠民第一要务而州县有司惟恐贮谷太多平时难以照料离任难于交盘瞻顾迁延实为通病今年直隶山东河南江西等省皆获丰收而各省奏报年谷顺成者颇多况江西湖广原属产米之地皆当乘时料理积贮之攻并切谕小民撙节爱惜毋縻费于无益之地如造酒造曲之事尤宜禁约又谕地方积谷恒难充盈而州县有司往往虑及霉变赔补以多积谷石为忧其如何酌量定例俾其从容不致赔补之处该部议奏寻议各州县如地本潮湿难以久贮者令该督抚查核京仓气头廒底数目酌减开报估成粜买七年谕从前苏抚奏请减价粜谷于成熟之年每石照市价核减五分米贵之年每石照市价核减一钱此盖欲杜奸民贱籴贵粜之弊也但思荒歉之岁谷价甚昂止照例减价一钱则穷民得米仍属艰难不沾实惠嗣后着该督抚临时酌量情形应减若干预行奏闻请旨又谕各省凡遇岁歉米贵之年着该督抚即饬地方官多出仓谷减价平粜务期有济民食毋得拘泥成例又申明平粜减价之令又定江西湖广于有收之岁将米值每月咨报他省以便采买八年发京仓米豆平粜又谕户部将仓贮米石酌量给发各旗米局及五城米厂减价平粜与奇零负贩之人俾得粜买九年于通州北路沙河西路芦沟桥设厂发米二千石南路黄村设厂发米六千石平粜复通州米局时通州两局归并一局止留本银六千两收买俸米至是从都统永兴请仍于旧城内添设一局每局给发本银万两于收米时令地方官稽查先尽两局收买足数方准民间收买关仓之后官局将所收之米仍减价平粜又拨湖北米十万石运赴浙省以备赈粜议定陕西所属常平谷二百七十三万三千有十石按州县大小分贮咸宁长乐二县各贮谷七万五千石葭州神木等七州县各贮五万石绥德肤施等十二州县各贮四万石富平临潼等七州县各贮五万石干州三原等八州县各贮四万五千石华州蓝田等十一州县各贮四万石邠耀等七州县各贮三万石商鄜等十七州县各贮万七千二百余石同官麟游等七州县各贮八千石兴安洵阳等七州县地气潮湿易致红朽仍以现存旧谷四万四千五百四十石作为定额是年设河南驻防营常平仓二座籴米存贮十年发密云古北口并喀喇和屯仓粮于热河平粜发宣化府粮二十余万石接济十一年定福建台湾常平四十万之额是年上以徐淮海三属系常被水患之处积贮尤关紧要饬令于所属丰收地方或麦或谷买补并令各省贮价未买者照江南例分路采买定山西士民所捐义仓谷俱照直省社仓之例设山东营仓以标息银买谷四千石存贮十三年发京仓米给各旗并五城米局平粜又拨江西米十万石于江苏平粜定直省常平仓额直隶二百一十五万四千五百二十四石奉天百万二十二石山东二百九十五万九千三百八十六石山西百三十一万五千八百三十七石河南二百三十一万九百九十九石江苏百五十二万八千石安徽百八十八万四千石江西百三十七万七百三十石浙江二百八十万石湖北五十二万九百三十五石湖南七十万二千一百三十三石四川百有二万九千八百石广东二百九十五万三千六百六十石广西百二十七万四千三百七十八石云南七十万千五百石贵州五十万七千余石福建二百五十六万六千四百九十石陕西二百七十三万三千余石甘肃三百二十八万石又定各省常平仓额外积贮河南省仓贮七十七万五千一百四十三石有奇江宁省仓贮万二千石崇明县仓贮二万石浙江永济仓贮八万四千四百三石有奇玉环同知仓贮六千石广东广粮通判仓贮九万八千七百八十五石有奇福建新设台湾仓贮四十万石十五年截江浙漕三十万石平粜是年京师发仓粟千石平粜十六年复发米豆十八万四千石于京师平粜是年发浙江常平谷于温台二州平粜更定八旗米局为左右二翼米局十七年裁八旗米局收买银二万两 【 向给本银二万今裁米局故并除之】十八年直隶义仓告成总督方观承绘图以闻 【直隶义仓贮谷二十八万石其有士民捐输者每年一次专折具奏凡上年报捐及出借动用之数于次年二月内奏明存案以备稽查】又谕四川总督黄廷桂酌拨仓谷二三十万石运往江南以备赈粜又以湖南巡抚陈宏谋请复运湖南仓谷二十万石于江南接济增湖北常平额四十万石二十年以京仓所贮豆粮年久色减令该仓场等酌定数目分给五城减价平粜其未久之豆令王公大臣官员等各按品级承买二十一年上以巡幸江浙谕拨江西湖南米各十万石运交江苏湖北米十万石运交浙江并将该二省漕各截运十万石以备平粜
　　二十二年以预省赈借不敷拨江西湖北仓粮运交河南以备平粜又发直隶魏县元城大名等处仓谷照市价每石减银三钱平粜二十三年奉谕旨据刘慥奏州县出借仓谷每年秋收后不能催完至春辄捏报还仓游即详请出借不过令旧借之户换一新领等语各省仓储向例春借秋还贫民既得资其接济谷石亦可以出陈易新而次年贫户又可再行借给若不如期催令完纳而以旧欠作新领则出借之项年复一年不惟胥役从中影射侵蚀而欠户逃亡事故势必终致无着仓储既虚谅不能另为筹给是名虽设仓备借仍属有名无实嗣后各督抚务当严饬所属实力奉行除缓征州县外所有民欠仓谷各令依限还仓其有捏欠作还以欠作领者即查明参处是年定旗丁余米准在通州出粜例 【 谨按向例】  【运丁所余食米俱由坐粮厅衙门绐与照票俟回空时于天津沿途售卖而通州水次则例应严禁私粜至是令所余食米听其在通出粜】二十四年甘肃皋兰等属及关外安西五卫粮价昂贵酌减粟米每石银二两四钱小麦每石银二两二钱平粜又令河南巡抚胡宝瑔购麦运京平粜并截运漕粮四十万石存贮天津北仓备赈至景州以北被水州县二次截留漕粮共四十万石俱令酌量分贮云南巡抚刘藻疏请社仓谷照常平额数七分为率按年敛散每石收税米三升永不收息从之二十五年拨山东漕米五万石江南十万石运京平粜二十六年准甘肃省收捐纳监粮又以安徽省社仓还官谷本十五万三千三百六十石归补常平仓是冬以明春巡幸江浙令照丁丑年例将两省漕粮各截留十万石在水陆驻跸处分厂平粜二十七年发京仓米五万石及黑豆分给五城平粜是年增奉天所属仓贮米石并于沿海各仓加贮黑豆省会旗仓加贮粟米六万石沿海之锦州加贮粟米三万石黑豆二万石牛庄盖州各加贮粟米二万石黑豆万五千石宁远广宁辽阳义州四城各加贮粟米一万石熊岳复州宁海秀岩凤凰开原六城各加贮粟米五千石又于大同府属之丰镇厅朔平府属之宁远厅各设常平仓贮谷三万石二十八年拨存仓黑豆四万石分给五城平粜又拨米万余石于热河平粜三十年定各府仓谷责成首邑经管例 【 向例均系知府经理】三十二年谕节年以来屡经降旨准令旗丁在通州变卖余米以资日用现在各该省漕艘陆续抵通于兑足正供后旗丁余多米石如有情愿出售者仍着加恩准其在通州粜卖旗丁既属便宜而地方粮石益加充裕于民食更有裨益该部遵谕速行 【 嗣于三十二年至五十年并准粜如例】
　　三十五年谕今岁适届夏开秋成节候少远而距官员领俸之期亦迟一月市肆米粮未免不敷接济所有王公大臣官员秋冬二季俸米即于七月十五日起开仓支放俾官员早有常糈市值自可藉以平减于民食亦属有益又谕前因直隶被水各属赈务需米颇多业经降旨将截留漕粮并拨通仓米共四十万石交杨廷璋饬属妥办兹面询该督据奏各属常平米石尚未买足今年临幸天津复经蠲免旧欠米石现在各州县仓廒所存尚恐不敷应用着再加恩拨通仓米二十万石俾得宽裕赈给贫民口食亦资接济三十六年谕京城及近畿地方自春入夏雨泽较稀麦收不免歉薄幸有官麦平粜市值未致加昂但现届青黄不接之时米价或恐因而增长着照二十七年之例于京仓内量拨米石给五城平粜三十七年谕嗣后各督抚按月奏报粮价务饬属周咨市值核实详明列单具奏不得蹈袭积年陋习 【 奏报粮价自乾隆三年山东巡】  【 抚黄叔琳奏准将贵贱昂平分为等则嗣后皆循例奏报至是革除务准时值】三十九年拨通州仓米十万石于天津府属平粜是年截江苏漕二十万石于淮安备粜四十四年谕朕明春巡幸江浙所有供宿顿次皆出自帑项丝毫不以累民第扈从官兵以及外省接驾人等辐辏云集经过地方米粮价值恐一时或致腾涌着照从前之例于江浙二省冬兑漕粮内各截留十万石分厂平粜是年截留安徽省颖州凤阳泗州三府六安霍山二州县漕三万五千石于亳州蒙城平粜四十六年截留江苏漕十万石于崇明平粜是年又截留江南淮徐漕五万石于沛县睢宁丰铜山邳州宿迁等州县平粜四十七年谕本年直隶承德府各属雨泽未溥粮价稍昂现在平粜存仓余米二千石以资接济数日以来甘霖虽已垒沛而青黄不接之时恐民食未免拮据着再加恩将存仓余米平粜三千石以副朕轸念民艰有加无已之至意 【 是秋复平粜一千石】又截留江西起运漕米三十万石于山东兖曹等处平粜四十八年四川总督特成额请以未经变价之义仓谷存贮民间以资接济从之又谕明春南巡着照从前之例于江浙二省冬兑漕粮内各截留十万石在水陆驻跸之地分厂平粜四十九年准甘肃应行平粜地方照例价大加酌减 【 时以甘肃逆回滋扰故有是令】五十年准河南截留漕粮三十万石山东裁留漕粮二十万石以资平粜又谕江苏徐淮海三属州县仓储频年赈贷所存粮石无多其淮安一属着该督抚就近酌拨调济所有徐海二属邻近豫东二省地方粮价不无昂贵着即于邳宿一带水次截留漕米十万石以八万石分拨徐州各属二万石分拨海州各属以备赈粜又谕安河亳凤等属上年被水歉收本年又复雨泽愆期农民望泽孔殷未免情形拮据自应宽为储备俾资赈恤着于三进帮船内截留漕粮五万石存贮备用

　　皇朝通典卷十四

　　●皇朝通典卷十五

　　食货十五

　　○食货十五

　　市籴

　　△市籴

　　（臣）等谨按周礼司市之法以泉府同贷而敛赊原以为酌盈剂虚之制后之言事者遂置平准立均输借口于泉府之法则失周制之遗矣我国家以时乂厥庶民凡陈肆辨物皆因商民所便时地所宜未尝设立专官而通工易事经邦柔远之规无不裁成尽善自世祖章皇帝奄有九字尽革明季召买诸弊禁王府商人满洲王公大臣家丁庄头不得出外贸易其供亿内府之需靡不当官平市厚给价值并严饬内外臣工毋得摊买克扣收量有式糜费有禁市价有经至于牙行侵蚀居奇既饬之以明条尤晓之以德意以故泉货溢于寰中刀布流于域外至于市舶之制我国家受命之初高丽琉球率先表贡他如红毛日本暹罗吕宋噶喇吧诸国远隔重洋莫不献琛纳赆愿效悃忱列圣抚绥怀柔德威并着缘其职贡以通其货贿宽减税额以丰其生息厚加赉赏以奖其忠诚又为之核验官符讥察内匪是以外藩莫不怀畏百余年来遐迩皆梯航恐后若乃西北茶马之市行之既久边氓番族胥享其利迩者新疆底定版章式廓二万余里因而度地开廛因中置市先之以官办次之以招商斗斛权衡一禀部颁法制皇哉大一统之闳规蔑以加兹臣等恭纂皇朝通典例仍杜典旧四编列伏念我朝并无所谓平淮均输名目既无其事则不得徒仍其目谨据昭代通商惠民之政首编市易次编次舶互市通曰市籴仰见我国家阜成兆民有互市交通之便而无商贾榷并之术焉
　　顺治元年设立贸易人参科条止许于江宁扬州济宁临清四处开肆其有亏值勒买者罪之二年令各庄头采买刍粮毋得勒价强买又申江宁苏杭各处机房组织恶薄之禁四年罢粤东雷廉二郡采珠役五年禁止诸王府商人及旗下官员家人外省贸易六年申定贸易人参人科条嗣后止许在京均平市易永为定例八年停止陕西买办皮张又颁定山西潞绸式样每疋长五丈阔二尺五寸酌定价银十三两岁织千四百七十九匹十七年以内大臣伯索尼言令商人解部木料照额抽税余听发卖
　　康熙五年谕户部近闻内外奸民违禁妄称显要名色于各处贸易马匹縀匹及各项货物河路霸占船只关津恃强妄为此皆设管官瞻徇怠玩所致以后如有此等地方官必严察拏获送部治罪六年议减山西大潞绸一百匹改织小潞绸四百匹长三丈阔一尺四寸严禁四川湖广江西浙江江南五省采买楠木官役借端累民之弊是年并严察福建广东江南三省采买香料毋许借端累民七年定河南布花价值准照每年时价折解九年准户科给事中姚文然议定民间办买药材铜铁绢布丝绵白麻鱼胶颜料等项交官者其部驳核减银两概行给还至豆米草料原系当官发价办买仍令追银入库十四年复减山西潞绸大小各百匹每匹并减银五钱十七年湖广道御史郝浴疏请官吏招买军需严禁里摊之弊从之十八年严备办军前草束米豆等项营私射利浮冒开销之禁违者照贪婪例治罪又定凡包衣下人王贝勒贝子公大臣家人领赀私占关津生理及王大臣以上各官将银借贷与民指名贸易者分别治罪有差十九年遣侍郎伊昌阿会同广东巡抚清厘从前藩下侵占市廛归民贸易其藩下私市私税银两令充国赋以济军需二十二年令户部给发执照听浑河运木至天津贸易二十四年以光禄寺估计价值头绪甚多谕悉照时价估计毋得减刻二十五年停四川采运楠木及直隶采办皮张例增直省关差采买铜斤价于定则外每斤增六分五厘永为定额二十七年江西巡抚宋荦疏请江省采买竹木动支正帑并严禁科派勒掯经收等弊从之三十二年停减各省解送印书纸张及青粉等例三十八年定皮张沈香等物量用采买其余一概停止四十三年上以各省民间所用斗斛大小各别而升斗又复面宽底窄尖量即至浮刀平量即至亏少弊端易生下廷臣议寻议斛式令工部照顺治十二年存部铁斛铸造七具分发盛京顺天府五城外其升斗俱改底面一律平准各造三十具分发直隶各省永远遵行至盛京金石金斗关东斗俱令停其使用从之复谕廷臣曰户部呈样之斛与升斗朕俱注水详加测量其样升上下四角宽窄不均算积数见方得三万一千三百八十二分有零其样斗上下四角宽窄亦不均算积数见方得三十一万六千七百六十四分有零其样铁斛算积数见方得一百六十万分其数不相符查性理大全嘉量第十二内每斛积一百六十二万分与今之铁斛数较多二万分因铁斛用之已久不可轻改是以依今之铁斛五斗为准造新样斗一具方径八寸深五寸算积数见方得三万二千分若位此样十升一斗五斗一斛毫厘不差因出新样铜斗升付户部令照式以铁为之及申私役牙行之禁五十九年定河工采买草束不得短价多收之禁及禁诸王阿哥及家赀丰裕大臣毋许听家人出城邀买草炭
　　雍正二年令各省采办木植仍照民间价值给发扣克丝毫者罪之六年申承办军需派累之禁九年定疏通钱价应行应禁事例 【一五城十厂粜米钱文发五城钱铺照定价九百五十文兑换兑完即令官钱铺将所换银两照时价收钱至八旗米局之钱亦交本旗钱铺照五城例循环收换一兵丁月饷现在一九搭放户部卯钱及五城买米等钱共得二十四万余串官钱铺既有银两兑换不必于库内再发则八九十月饷钱皆可以二成搭放俟十一月以后仍照旧例行一八旗五城现有钱文并所卖成色米钱定价每市平纹银一两换大制钱九百五十文俟市价渐增官价亦渐增以银一两换大制钱千文为率不得因市价而递减一京城内有奸民勾通经纪预发本银于大小铺户收买制钱多藏堆积俟钱贵始行发卖名为长短钱饬令严行禁止其有贩运出京及囤积居奇者罪】十一年谕直省督抚饬令各藩司将各省牙帖因地制宜着为定额报部存案不许有司任意增添致奸牙恃为护符把持争夺抽分利息令商民交受其累嗣后祗将各牙退帖顶补处查明换给新帖再有新开集场应设牙行者酌定名数给发亦报部存案时河南地方出产焰硝之处小贩经纪往往以杂物零星易换赴邻省售卖是年令该督抚饬令各属实力查禁又以淮关上下凡河路豆米货船有重载至关口须用小船起剥者土棍辄恃强代雇勒索而河工官员亦每于装运工料差役封船胥役借端骚扰及三汛抢工则称装运紧急物料甚至将重载客船勒令中途起货者饬令严行禁止至各省督抚采买贡物刀委属员代办其属员恃上司体势因而发价减少累及贸易百姓上甚悯之于是严禁短价之弊着将从前贡物之数再减一半以是年为始
　　乾隆元年谕顺天府五城通行晓谕商人毋许增长物价巧取兵丁营运银两二年申明商人居奇勒价之禁三年定直隶宣化府属采办每岁需用杨木长柴令出产之怀来县承办以专具成其办解之资仍按数动用正项造入地丁册内报销先是安庆按察使张坦麟言牙行侵吞客商银两虽值农忙亦准告理追给奉旨发与各省督抚阅看回奏寻议应如所奏但牙行领帖时应令地方官查明取具保邻甘结不得滥行给发从之寻以牙帖岁增令各省严加核实五年申定清厘牙行之例先是每行认充经纪取具同行互保一人出具殷实良民甘结该管官加结送布政司给帖充应互结虽有殷实字样而互保之责成未经议及今定铺家拖累商人者将本牙行帖追缴勒限清还若系牙行诓骗商人者将互保行帖一并追缴清还后本牙更换互保行帖仍行给与倘逾限不完将互保之人一并更换牙行惟图用钱听铺户侵蚀客商者牙行革退仍将铺户责限追比其不足之项令牙行赔补牙行侵蚀客帐者将本牙互保一体斥革仍将本牙责限追比其不足之项令互保摊赔其追比之限期按欠数多寡酌定至于以后客之货挪补前客之欠移弱客之货代偿强客之欠互保先行举首免其治罪容隐者责令分赔牙行伙计侵蚀客帐具照牙行侵蚀例追帖赔补至胥役更名捏姓兼充牙行及地方官失察徇纵者一并照例治罪更定开报物料价值例凡修建工程不必拘泥定价所需物料令承办各员悉照时价确估造报七年准步军统领舒赫德议设钱牙十二名领帖充当以平钱价其囤积钱文除当铺外各项铺户所买大制钱积至五十千以上者即令赴市售卖居奇勒价者罪之八年令民买卖牛只者听其自相论买不许牙行从中需索十六年令顺天府四路米局所粜钱文仍交八旗局内照市价酌减兑换十九年议准滇省各厂采办铅斤余铅悉行抽课准厂民自行通商由布政司编发印票存厂临时填给二十七年准江苏解办布下工价以五钱核销时因五城设厂以米豆平粜所收钱文俱交户部至是依御史平治议定各厂每日所得钱文俱令按数与步军统领衙门陆续兑易其负贩小民以货易钱数在十千以内者准其携出各门外数在十千以外者即令易银携回至大制钱一千文仍以向例扣底四文为准二十八年酌定顺天府属牙行事例按各牙行帖统计额缺八百九十一名向例由顺天府通判管理遇有悬缺报明府尹衙门募补后各廛贸易多寡不齐其绸縀桐油棉花药材等行帖多货少悬缺六十四名白炭江米猪肉酒户石炭铜铅锡等行帖少货多至是经户部议定令将现在所悬之帖发司查销所遗悬缺即于帖少货多之行准其认补三十四年定直隶通州开设米局之禁三十九年严积米麦居奇之禁凡囤积者令减价出粜违者罪之四十六年召商开采西山煤窑 【谨按西山产煤民用甚溥历年久远刨挖日深工本运脚既重窑户无力开采呈请封闭者甚多至是遣官踏看产煤处所招商开采】四十九年定广东洋夷珍珠宝石等不准征收税课例

　　皇朝通典卷十五

　　●皇朝通典卷十六

　　食货十六

　　○食货十六

　　蠲赈上

　　△蠲赈上【赐复　免科　免役　灾蠲　赈恤】

　　（臣）等谨按蠲之法有三一免租一免科一免役蠲之故有二一遇灾一遇事遇事者若巡幸兵兴则下赦除之令即古所谓赐复也马端临考于蠲贷杂叙盖以历代蠲贷之事不岁降又非徧及天下者不录故虽杂陈犹为明简我朝定鼎以来惠养黎庶有加无已豁免逋欠岁不胜书若夫省方问俗以及军行凯旋凡所经历之区莫不蠲免其所为藏富于民者计至周矣至于普免天下漕粮尤属亘古所未闻之旷典我朝列圣相承几为代有之常规使不事以类从或至繁而失次兹纂通典于蠲贷分为四一赐复一免科一免役一灾蠲谨按年分隶焉至赈恤为救荒之首政而古所称无善策者也我国家太和翔洽俗用阜康而如伤在抱虽偏隅偶有旱涝无不绸缪备至严奏报之期先抚恤之令责大吏以亲勘榜赈数以号众发仓廪截漕运不惜数十百万帑金务使匹夫匹妇无一失所爱民之政立法之周莫逾昭代谨于蠲免之后继以赈恤分为上下卷以见纪纲明备实有超万古而独隆者焉

　　赐复
　　免科
　　免役

　　?赐复

　　顺治元年免京城赋役凡遭明末寇贼蹂躏本家迁徙者免三年房屋被毁者免一年大兵经由田禾被践者免本年租税之半河北府州县卫免三之一二年免河南被寇额赋有差除山西租税之半三年免江南漕于恩诏外再蠲三之一豁免潜山太湖英山霍山等县赋五年免湖广大兵经宿岳辰二府租赋有差十一年诏免顺治六七两年直省地丁逋赋十三年诏免顺治八九两年直省地丁钱粮逋赋又定蠲荒抵流恐民间不得实惠令百姓亲填布政使司原簿以禁滥征
　　康熙元年除江西南昌新建丰城进贤奉新靖安宁州等处浮米及银三年诏顺治十五年以前民欠各色赋税悉除之四年诏免顺治十六十七十八三年逋赋四年诏巡幸经历通州以东至山海关蠲免今年租赋十九年免江南康熙十二年以前逋赋二十三年诏江南江西浙江湖广等省自用兵以来供应繁多宜加恩恤明年所运漕粮者免三之一二十四年诏免江南湖北今年租及明岁田租之半直隶江南被灾地方二十四年秋冬二十五年春夏租悉除之二十五年免直隶顺天永平保定河间四府四川贵州湖广福建四省二十六年秋冬二十七年春夏额赋又免直隶正定顺德广平大名四府明年租二十六年恩诏自用兵以来动用钱粮累年未清者槩行豁免又谕免江苏陕西今岁未入租赋并明年地丁杂赋二十七年上南巡语免江南安徽府属去年地丁漕赋又谕免康熙十七年以前直省民欠漕粮米麦又谕曰朕南巡至江南境上所经宿迁诸处民生风景较前次南巡稍加富庶朕念江南积年带征钱粮恐为民累出京时曾询户部知全省积欠约有二百二十万除江南正项钱粮已与直隶各省节次蠲免外再将江南全省积年民欠地丁一应钱粮屯粮芦课米麦豆杂税槩予豁除又谕云南百姓供亿王师运送劳瘁着将二十一年至二十七年所欠屯赋银及米麦等项蠲免二十九年蠲免山东本年地丁钱粮三十年谕朕抚御区宇三十年以来夙夜图维惟以爱育苍生俾咸增康阜为念比岁各省额征钱粮业已次第蠲除其岁运漕米向来未经议免朕时切轸怀所有京通各仓米谷撙节支给数载于兹今观近年储积之粟恰足供用应将起运漕粮逐省蠲免以纾民力除河南省明岁漕粮已颁谕免征外湖广江西浙江江苏安徽山东应输漕米自康熙三十一年为始以次各蠲一年至江宁京口杭州荆州大兵驻防地方亦应预行积贮将康熙三十一年起运三十年漕米各截留十万石存贮仓廒以备需用又免江西南昌等五府自二十二年起至二十七年带征逋赋又免吉水县二十七年以前逋赋三十一年谕免广东化州琼山等四州县自十八年至二十九年逋赋三十二年谕朕念广西四川贵州云南四省该属边地土壤硗瘠民生艰苦与腹内舟车辐辏得以广资生计者不同朕时切轸怀数岁以来屡施恩泽积欠钱粮皆经节次豁免兹念育民之道无如宽赋矧边省地方非再沛优恤之恩则闾阎无由充裕所有康熙三十三年四省应征地丁银米着通行蠲免三十三年免江南邳州二十四年至二十七年积逋又免直隶安州等十一州县明年地丁钱粮三十四年诏免河南三十二三四年积逋三十五年普免天下漕项银米又以大兵征厄鲁特葛尔丹其经过之直隶宣化山西大同及陕西省供亿繁多谕免明年田租三十六年免山西甘肃明年田赋及陕西榆林等沿边州卫今年租又免苏松等府十八年至二十六年逋赋三十八年上南巡蠲免浙江三十四五六等年逋赋又谕朕巡省民生风俗南至江浙兹已返跸行经山东沿途见父老咨询农事幸今年雨旸时若二麦继登小民可以无忧粒食但前年被灾泰安等二十七州县生计尚未丰盈宜更加恩休养所有三十六年未完地丁银米均着免征又免湖广三十年甘肃四十一年田赋直隶蓟州三十三十一三十二年退地逋免江南淮扬灶户三十七八年盐课四十一年免安征并陕西河西地方明年租四十二年上巡幸山西免去年逋赋又免山东河南云南贵州广西四川明年田租浙江四十四年田租四十四年免湖南明年租停带征旧赋又谕嗣后蠲免新疆之年均停征旧欠俟次年再征四十五年谕免天下逋赋有己征在官者即抵本年正赋 【直隶银八万二千七百两粮五千九百石各有奇山东银百六十九万千七百两粮五千九百石各有奇山西陕西甘肃江苏安徽江西浙江湖北湖南广东各省银二百十二万二千七百两粮十万五千七百石各有奇】四十七年免江南明年租四十九年谕朕比来省方时迈已阅七省南北人民风俗及日用生计靡不周知而民所以未尽殷阜者良由承平既久户口日繁地不加增产不加益食用不给理有必然朕洞烛此隐时深轸念爰不靳敷仁用苏民力明年为康熙五十年原欲将天下钱粮一槩蠲免因廷臣集议恐各处兵饷拨解之际兵民驿递益致烦苦细加筹划悉以奏闻故自明年始于三年以内通免一周俾远近均沾惠泽直隶奉天福建浙江广东广西云南贵州各巡抚及府尹所属除漕项钱粮外五十年应征地亩银共七百二十二万六千一百两有奇均予豁免并累年旧欠百十有八万六千一百两有奇亦着免征其五十一年五十二年应蠲省分至期候旨行又谕免江南淮徐扬三府淮徐泰三卫地丁银湖南省三十一年地丁银四十八九年逋赋盛京奉天锦州承德等府州明年租五十年福建巡抚黄秉中疏言蠲免之例谷不入蠲台湾有谷无银本年岁租已入毋庸蠲免谕复除台湾明年应征谷五十一年谕朕宵旰孜孜勤求民瘼永维惠下实政无如除赋蠲租除每岁直省报闻偶有水旱灾伤照轻重分数蠲免正供仍有赈恤外将天下地丁钱粮自康熙五十年为始三年之内全免一周使率土黎庶普被恩膏除将直隶奉天浙江福建广东广西四川云南贵州山西河南陕西甘肃湖北湖南各省五十年五十一年地丁钱粮一槩蠲免累年旧欠钱粮一并免征外所有江苏安徽江西山东各省除漕项外康熙五十二年应征地亩银八百八十二万九千六百四十四两有奇人丁银百有三万五千三百二十五两有奇悉行豁免其累年旧欠银二百四十八万三千八百二十八两有奇着一并免征计三年之内总免过天下地亩人丁新征旧欠银三千八百有六万四千六百九十七两有奇各该督抚务须实心奉行体朕轸念民生至意又谕陕西潼关卫山西大同府所属康熙五十一年应征米豆刍草既已征完着将明年应征者蠲免又免陕西西安地丁并积欠银五十二年谕免天下明年房地租税及积年逋欠山西河南陕西西安会宁等处今年田租五十四年谕免顺天永平保定河间宣化五府有年田租五十五年谕策妄阿拉布坦近忽侵扰哈密故特征兵备边一应飞刍挽粟悉支正供毫无累及闾阎今岁山西陕西二省虽屡丰收犹念兵民效力转输无误特将沿边一带运粮地方自山西大同府属前卫右卫大同怀仁马邑朔保等七州县卫直至陕西延安府属府谷神木等共四十二州县卫所堡康熙五十六年额征银八万六千一百两有奇粮米豆谷三十一万七千七百石有奇草二千七十六万五千九百束有奇通行蠲免并将从前积欠逋欠银两草豆悉予蠲免又免直隶地丁银米刍草
　　五十六年谕朕抚驭寰宇五十余年各省正赋屡经全免累年积欠亦已蠲征近者民力虽已稍舒然念分年带征之银若不格外优宽则小民一岁所获分纳二年之赋以其赢余养赡家室断虽充足朕每怀及此轸恻良深宜更加殊恩通行豁免今将直隶江苏安徽江西浙江湖广西安甘肃等八省带征屯卫银二百三十九万八千三百八十两有奇槩免征收其漕项虽例不准免亦破格施恩将江苏安徽所属带征漕项银四十七万五千一百余两米麦豆十有四万六千六百十有余石内免征一半又谕顷者朕巡幸口外经过三河等州县及永平府交界地方见今岁秋成丰稔米价称平惟是去年雨水过溢田亩间被淹没朕深加轸恤蠲赋平粜转漕分赈贫民使不至失所今者虽复有年然仅足支一岁之用恐来年之输将尚多难继是必再沛恩膏始可大培民力着将顺天永平所属大兴宛平通州三河密云蓟州遵化顺义怀柔昌平宝坻平谷丰润玉田良乡涿州武清香河霸州大成文安房山保定延庆卢龙迁安乐亭滦州抚宁昌黎等州县山海梁城等卫所康熙五十六年地丁银二十六万四千三百余两米豆高粱二万千六百余石草九万四千九百余束通行蠲免所有屡年积欠银九万三百九十余两米豆高粱万六千三百余石草八万四千四百余束亦并与蠲除五十七年大屯兵驻西陲谕免陕西甘肃明岁地丁银百八十八万三千五百两并积欠银四万七百两各有奇五十八年以师旅屯驻沿边数郡民供转输谕免陕西延安府属府谷神木等六十六州县卫所堡明年赋税九万八千百十两有奇五十九年免陕西甘肃康熙六十年正赋延庆等五州杂粮福建台湾府番民银粟六十一年世宗宪皇帝登极谕古北一路为我皇考每年行幸之地百姓效力有年今将宛平顺义怀柔密云平谷五县昌平一州雍正元年应征正项钱粮一万四千三百八十两尽行豁免又谕陵寝一路此时正当修道之际亦宜轸恤令将大兴三河二县通蓟遵化三州雍正元年应征正项钱粮万三千三百两有奇尽行豁免
　　雍正元年免宛平等十一州县田租杂税又谕免江苏等属康熙三十三年以前逋赋百四十万八百两有奇又续免江苏康熙三十四年以后逋赋七百二十九万六千余两芦课十九万二千七百余两苏太等卫屯银二万一千六百余两四十七年以后逋赋三百有六万五千八百余两又以陕西自军兴以来大兵驻札民供转输非他省可比谕免康熙六十年以前民屯卫所逋赋二年谕恩诏议免各省钱粮自康熙十八年至四十五年止着再加恩将五十年以前旧欠银米悉与豁免又免广东海康遂溪今年租直隶霸州等七州县逋赋二万七千七百余两六年免直隶明年起运银四十一万七千八百余两又免福建康熙五十五年至雍正四年逋贼三十三万八千三百余两七年西藏苗疆底定免甘肃四川云南贵州广西明年租并西安田租十之三谕浙江为财赋重地民力输将朕所轸念今浙省自雍正二年以前未完旧欠以及六年未完钱粮士庶踊跃输将实为浙省风俗称庆着将雍正七年额征蠲免十分之二又谕朕前见四川崇庆州士民好义急公是以格外加恩蠲除正赋今见抚臣奏知泸州里民有背运年饷之劬劳又有乐助仓储之忱悃着照崇庆州例将雍正七年额征全行豁免又免山东广东直隶陕西山西安徽明年额赋各四十万两浙江民屯田租十之二八年谕国家经费既敷宜藏富于民朕特降旨蠲免巳多今次第举行应及于江西湖北湖南三省着将雍正九年钱粮各蠲免四十万两直隶乃畿辅首善之地应沛殊恩山东今岁被水之州县稍多朕心深为轸念着将九年直隶山东钱粮各蠲免四十万两又免甘肃租赋及西安地丁银十之三并加免二省额赋四十万又免甘肃之河州厅洮州卫归德所西宁凉州府番民刍粟十一年谕云南元江普洱两府猓夷蠢动夫役频烦之后恐小民输将力有不逮着将两府本年额征银蠲免又免甘肃今年额赋二十七万九千三百两有奇河南额赋四十万两十三年免云南贵州及湖南之沅州今年田租是年八月皇上登极诏免天下田租又谕免雍正十二年以前逋赋其江南积逋内有官侵吏蚀二欵亦予豁除又谕皇考山陵正在兴工之时由京城至易州经过地方如大兴宛平良乡涿州房山涞水易州等处凡修道应差诸事不免资于民力朕心轸念着将该州县乾隆元年正赋加恩蠲免又谕输纳钱粮多由业户则蠲免大典大槩业户邀恩者居民彼无业贫民终岁勤动按产输粮未被国家之恩泽尚非公溥之义业户受朕惠者苟十捐其五以分惠佃户亦未为不可其令所在有司善为劝谕各业户酌量宽减又免直隶州县雍正十二年以前旗退地亩及入官地亩由地方官征收逋赋甘肃雍正十二年以前旧欠刍粟四川口外番部各土司所属本年杂粮银及贡马银松潘所属各土番本年正额杂赋银甘肃乾隆元年田租西安乾隆元年田租之半又普安定阜酉阳建造城垣豁免本年应纳贡赋
　　乾隆元年谕浙江严州所屯粮照杭州前右二卫科则征收以舒军力永着为例又免甘肃明年租西安明年租之半二年谕来年经理山陵大事自京师至易州七州县民人应差趋役勤慎可嘉着将乾隆二年正赋再行豁免又谕凡遇蠲免皆以奉旨之日为始其奉旨之后部文未到之前有己输在官者准作次年正赋永着为例又免陕西之宝丰新渠二县招垦新户雍正十三年以前租赋直隶宣化永平等府未完地粮旗退地亩入官地亩银米四年谕免直隶本年赋九十万两江苏百万两安徽六十万两并正赋之耗羡银陕西榆林等十一州县雍正十二年至乾隆二年民贷常平谷石六年谕朕初次行围经过地方本年应征额赋酌量蠲免十之三又谕准噶尔来使进藏熬茶曾令纳克舒三十九部落豫备马匹毫无违误黾勉奉公甚属可悯着加特恩将本年应纳钱粮宽免七年谕朕御极以来爱养黎元于蠲免正赋外复将雍正十三年以前积欠陆续蠲除今查雍正十三年江苏安徽福建三省未完民欠正项钱粮十七万七千六百七十四两甘肃福建江苏等省米豆粮九万五千二百六十九石甘肃草百七十万四千二十一束又直隶江苏安徽甘肃广东福建杂项钱粮银二千九百二十四两福建杂项租谷四百四十八石此等拖欠各项历年已久多系贫乏之户无力输将着将各项悉行豁免再查江浙二省尚有雍正十二年未完漕项银七万一千二百七十两米二万九百四十九石麦四千三十七石豆百八十五石向来漕项不在豁免之例今既蠲除各项着将漕项一体免征又免甘肃凉州府之柳林湖肃州之三清湾柔远堡毛目城等处屯户所贷牛种武威平番永昌古浪西宁碾伯等六县三年带征银八年谕盛京户部庄头每年交纳仓粮今朕恭谒祖陵亲诣盛京轸念各庄头终岁勤苦输将无误着将八年分应交仓粮加恩宽免再各庄头尚有七年分未完米豆着一并豁免又免纳克舒三十九部落明年额赋十年谕我朝列圣相承深仁厚泽无时不加意培养元元以期家给人足百年以来薄海内外物阜民康共享升平之福朕临御天下十年于兹抚育蒸黎民依念切躬行俭约薄赋轻徭今寰宇敉宁既鲜糜费之端亦无兵役之耗是以左藏尚有余积数年来直省偶有水旱朕加恩赈济多在常格之外如前年江南被水抚绥安插计费帑金千余万两凡此皆因灾伤补救而沛恩泽者朕思海宇乂安民气和乐持盈保泰莫先于足民仰惟皇祖在位六十一年蠲租赐复之诏史不绝书又特颁谕旨将天下钱粮普免一次我皇考旰食宵衣勤求民瘼无日不下减赋宽征之令如甘肃一省正赋全行豁免者十有余年朕以继志述事之心际重熙累洽之候欲使海澨山陬一民一物无不均沾大泽为是特降恩旨将乾隆十一年直省应征钱粮通行蠲免又以客边郡刍粮福建台湾府应征粟谷四川纳贝母青稞折征银各厅土司及番民夷赋银折贡马限陕西西宁之玉树等属及纳克舒番众马贡均不在蠲例谕一体豁免又谕各省蠲免正赋之年其未完旧欠着一并停征至开征之年令其输纳至于有田之家既邀蠲赋之恩其承佃田户亦应酌减租粮着照雍正十三年十二月蠲免之例行十一年驾幸山西免五台县明年额赋十之三又谕此番征剿瞻对四川各土司承办军粮踊跃可嘉其本年贡赋已经普免今军务告竣着再加恩将打箭炉口内口外效力之各部番众应纳贡赋再蠲免二年又免浙江玉环山海宁之大亹中小亹垦地银谷直隶固安霸州二防尉守屯粮奉天奉锦二府米豆山西太原平阳潞安宁武泽州蒲州六府辽沁平忻代保解绛八州及归化城供饷米豆谷麦河南开封等府广东广韶等府滩池官庄官地义田租课及屯田旷军余羡银米学租 【 向例非地丁钱粮例不蠲免今并豁除】十三年驾幸山东免所经州县明年田租十五年恭谒易州陵寝免所经州县田租被灾者十之五未被灾者十之三驾幸五台免所经州县田租十之三驾幸嵩洛谕此次巡幸河南省方问俗所至推恩尤念祥符为首会之区登封实望秩之所銮舆驻跸宜沛优施着将二县乾隆十六年应征地丁钱粮全行蠲免十六年谕朕巡幸江浙问俗省方广沛恩膏聿昭庆典更念东南贡赋甲于他省其累年积欠钱粮虽屡准地方大吏所请分别缓带以舒民力而每年新旧并征小民未免拮据朕宵旰勤劳如伤在抱兹当翠华临莅倍深轸恤用普均沾之泽以慰望幸之忱着将乾隆十三年江苏积欠地丁银二百二十八万余两安徽三十万五千余两悉行蠲免其浙江一省虽额赋略少于江苏而节年以来并无积欠具见浙省官民敬公急事朕甚嘉焉着将本年应征地丁钱粮蠲免三十万两以示鼓励又谕朕上年巡幸嵩洛问俗省方清跸所经已迭沛恩膏彰行庆施惠之典而该省绅民踊跃急公就瞻恐后其欢忻鼓舞之忱不惟无怨而益肫至今犹为系念所宜再沛恩施者也其河南省乾隆十四年以前积欠带征缓征钱粮三十五万余两着再加恩槩行蠲免又谕免南巡经过各州县今年田租十之三又免两淮灶户积欠银四万二千余两甘肃乾隆元年至十年逋赋十七年免长芦盐课积欠银十四万余两十九年恭谒盛京陵寝免奉天今年田租二十一年幸阙里免曲阜县明年田租又以用兵西陲民供输挽悉免甘州肃州凉州安西各卫皋兰一县今年银赋刍粟免宁夏平凉巩昌兰州四府田租十之三免甘肃省乾隆十一年至十五年逋赋十年至十五年所贷牛种又免齐齐哈尔黑龙江墨尔根呼兰本年以前所贷种食二十二年上南巡免江苏安徽浙江本年以前逋赋并免江宁苏州杭州三今今年租江南乾隆十年以前漕项两淮乾隆十七八九三年灶赋浙江漕项屯饷沙地公租及贷种各积逋又免甘肃十六年至二十年逋赋甘州凉州肃州安西皋兰今年田租直隶沧州静海南皮山东海丰等县各逋赋二十三年免甘肃十六年至二十二年逋赋二十四年免甘肃明年田租西安州县本年田租各有差安西瓜州二十二年所贷牛具二十五年征西官兵凯旋免甘肃明年田租二十六年巡幸五台免山西经历州县今年租十之三五台县乾隆二十四五年贷谷石楼阳曲二县缓征带征银米免宣化府八年至十八年逋赋二十七年巡幸江浙免江宁苏州杭州附郭州县今年田租江苏安徽浙江二十二年至二十六年缓征及地丁之未入者又免两淮灶课带征银九千两浙江民屯田租漕赋灶课诸逋银二十六万四千两各有奇又谕朕巡省江南浙江所过地方应征额赋已特颁恩旨分别蠲免但念各属尚有节年民欠之项分年缓征带征钱粮尚应按数征收兹回銮沿途体察民依宜敷恩泽着再加恩将乾隆十三年至二十五年大兴静海龙门宣化怀安万全西宁怀来蔚州四旗等十州县厅未完地丁银七千一百余两改折银六千六百余两屯粮万六千余石槩予豁免三十一年谕朕统御万方孜孜求治惟以爱育黎元为念自御极以来蠲赐所逮不下千亿万乾隆十年曾恭依皇祖普免直省钱粮恩例蠲免天下额征正赋二千八百万有奇惟岁运漕米向以供给俸饷廪糈之用非水旱特蠲例不普免恭阅皇祖实录康熙三十年特颁恩旨将各省起运漕粮通行蠲免一周大泽均沾庆逾常格仰惟皇祖冲龄践阼临御之三十年春秋未及四十朕年二十有五始登大宝应祺受祉迄今亦阅三十年际重熙累洽之会必世昌期均符泰运其为庆幸倍深兹荷蒙上天眷佑列祖鸿庥函夏谧宁疆式辟北庭西域二万余里咸隶版图外有耕屯之获内无馈饷之劳且连岁年谷顺成庶物丰殖京通仓储尽有余粟天既诞贻岁惠洽升平朕自当仰体天心推恩黎庶是用敬承嘉贶懋继前谟使薄海亿兆益裕仓箱之庆所有湖广江西浙江江苏安徽河南山东应输漕米着照康熙年间之例以乾隆三十一年为始按年分省通行蠲免一次 【 谨按乾隆】  【三十一年免山东河南二省三十二年免江苏省三十三年免江西省三十四年免浙江省三十五年免安徽省三十六年免湖南省三十七年免湖北省凡蠲免之省劝业户亦令佃户免交所入之半】 巡幸木兰免所经州县今年额赋十之三 【 按嗣后岁以为常】又以云南近日缅匪滋扰各土司踊跃急公免附近普洱之普藤猛旺整董等十三土司本年额征正耗及米折银三千余两正耗粮六百余石豁免猛笼宿逋又谕前经降旨将各省漕粮分年普免一次期使黎庶均沾□泽但闻漕粮欵内有例征折色及民户输银官为办漕者着再申谕一体槩令蠲免三十二年巡幸天津免经过地方及天津府今年田租十之三又豁免天津府属节年积欠及上年缓征银七万三千余两屯谷三千四百余石又免节年因灾出借并旧欠及上年被水所贷谷十三万千一百余石又免直隶省节年积欠地粮银四万九千五百余两屯粮六万六千四百余石又以云南缅匪滋扰谕免本年田租其官兵经过之地及永昌腾越普洱三府州全行豁免余免十之五三十四年免云南近边土司本年赋又免云南办理军需及永昌腾越普洱三府州明年田租十之五并宽直隶河南湖北湖南贵州等省官兵经过各州县明年田租十之三三十五年谕朕寅承丕绪抚有万方旰食宵衣无日不以勤恤民依为念是以劭农省岁减赋逭征不靳多费帑金蕲闾阎共臻康阜溯在乾隆十一年丙寅朕御字周旬肇敷闿泽曾恭依皇祖普免天下钱粮恩例蠲除直省额赋二千八百万两有奇越在二十一年丙壬际当必世兴仁益惟比户饶裕是计复下诏将征漕米省分照康熙年例槩蠲一次俾各仓箱盈衍倍积耕余迩年以来寰宇乂宁民气和乐惟上天孚佑我邦家洊锡康年符绥屡朕祗膺昊苍鸿眷其可不究泽推仁以与我海内元元答兹嘉贶我国家席全盛之模内外经费度支有盈无绌府库所贮月羡岁增因思天地止此生财之数不在上即在下与其多聚左藏无宁使茅檐蔀屋自为流通乃者仰绍列祖贻庥化成熙洽为民藏富欣际斯辰且今年为朕六十诞辰明岁恭逢圣母八旬万寿普天忭祝庆洽频年尤从来史册所未有是宜更沛非常之恩以协天心而彰国庆兹用乘春颁令诞布阳和着自乾隆三十五年为始将各省应征钱粮通行蠲免一次又谕乃者恭奉皇太后安舆展谒两陵前已降旨蠲免所过地方十分之三兹跸途所至小民扶老携幼欢迎爱戴之忱特切朕心深为嘉悦着加恩将经过州县及天津府属乾隆三十一年至三十三年未完地粮银共五万千八百余两地粮项下本色豆谷共五千九百余石又节年因灾借谷共十二万六千一百余石普行蠲免又免直隶省未完尾欠地粮银千二百余两及谷豆二千八百余石改折银二千六百余两并因灾缓征银十二万四千九百余两谷豆八千二日余石改折银千二百余两免甘肃临边各属明年番粮刍粟又免河东西屯粮草束三之一乌鲁木齐新疆户民刍粟三十六年免福建台湾府气十六万余石广东韶州等府官租屯田旷军余羡学租银十之一豁免四川杂粮并厅营土司夷赋及折贡马银是年上恭奉皇太后安舆巡幸山东免经过地方今年租十之三免天津去岁被灾转重之沧州等五州县贷谷三万八千余石及天津县常贷谷三千六百余石东安等四州县贷谷三万八千余石宝坻等五州县贷谷万八千余石武清县田赋十之五又免曲阜县田赋十之五是时上谒阙里复谕泰安曲阜为驻跸之地均免本年田租并免济南府属贷谷四万九千余石东平未完灾缓地丁银四千八百余两济南武定二府灾贷麦本银五千八百余两兖州曹州等六府属银九万八千余两又谕朕巡幸木兰今岁雨水较大着加恩蠲十之五三十七年免奉天锦州米豆杂赋又免山西太原等六府辽沁等八州及归化城各协米豆十之三豁除大同朔平两府今年田租又免口外清水河厅折色银两之三豁除和林格尔等处今年应输折色银尽免太仆寺牧厂地折色银并租十之三又免浙江温台所属玉环厅谷二万一千石海宁沙涨地租银千二百余两又谕江南苏州等属积欠现在仅余尾欠五万余两急公可嘉着行蠲免又免陕西西安等九州岛田租并存留谷及延安等三府刍粟甘肃各厅州县民欠仓粮三百七十六万五千余石三十八年谕朕此次巡幸津淀业将经过州县民欠槩予蠲免但念三十六年被灾最重者二十四州县其宛平等十五州县积欠已在经过普免之列惟通州宝坻三河等九州岛县非銮辂经行所及仅免三十五年以前而其地多有经过各州县界址毗连者此征彼免小民未免向隅着将此各州县三十六年未完缓带地粮银万五千六百六十余两豆四百八十余石一并蠲免又免直隶霸州等七十五州县厅节年灾借仓谷二十三万八百余石屯粮项下米谷七千九百余石三十九年上以川省自征剿金川以来羣黎踊跃奉公着将大兵经过之地方及出运夫粮州县按差务繁简酌免本年以前缓征钱粮并各土司夷民贡马夷赋四十一年金川底定祗谒两陵恭奉皇太后巡幸山东免经过地方正赋十之三蠲通州三河第十三州县大兴宛平等十五州县并沧州交河节年缓带灾借银粮麦豆又免畿南霸州保定文安大成等二十州县缓带灾借银米又谕朕因两金川荡平祗奉安舆恭诣泰岱辇路所经加恩优渥而泰安曲阜为驻跸之地尤宜广敷恩泽着将二县乾隆丙申年应征地丁钱粮全行蠲免又免水陆经行之德州禹城等州县逋赋并免跸路未经之邹平新城齐东陵县二十一州县卫征借银谷谕免德州寿张等十一州县并临清等州县缓征漕米银赋四十二年恭奉孝圣宪皇后梓宫诣泰东陵奉安免沿途经过州县本年田租十之五易州十之七是年福建值轮蠲之年准台湾府属官庄租息照上次例免十之三又免陕西甘肃刍粟 【 向例皆不入蠲故特免】四十三年上恭谒泰陵泰东陵免经行地方本年田赋十之三又谕辽渖为我朝鸿业肇基之地风俗敦庞人心淳厚兹由山海关至陪京恭谒祖陵跸路所经村村殷阜老幼欢迎扶携恐后嘉悦之余恩施宜渥启銮日业经降旨免所过地方钱粮十之三着再加恩将奉天所属府州县乾隆四十四年地丁正项钱粮通行蠲免又免各庄头本年仓粮万余石盛京兴京辽阳牛庄等十五处旗地刍粟之半又谕各省漕粮于乾隆三十一年普免一次兹蒙昊苍眷佑累洽重熙敬体天心爱养亿兆用是再沛恩膏着于庚子年为始复行普免天下漕粮一次四十四年谕朕此次敬谒泰陵恭祭泰东陵及四月释服恭诣祭谒所有沿途经过地方着加恩蠲免本年地丁钱粮十之三免湖南干州凤凰永绥三厅城步绥宁二县苗疆均照三十五年例谕户部议覆富勒浑等奏销川省军需项下分别民欠商欠专赔分赔各欵一折其中如民欠一欵念办理金川军务买粮运饷悉发官帑丝毫不以累民而川省百姓挽输运送各出其力今于大功告藏之后复令偿还前借帑项朕心实所不忍所有该省民欠银百九十六万八千四百余两均着加恩豁免再商欠一项米价脚价银九十八万六千九百余两虽有亏缺实情并非侵蚀其实在家产尽绝无可着追者并加恩一体豁免又报销与例案不符各欵请分别专赔分赔于通省文职内按年在养廉内扣半赔补等语因思平定金川之事费帑六千余万两期使番民永除后患何必以此难于报销之案累及各官所有专赔分赔银二百八十三万二千余两粮米十五万三千六百余石及代赔无着一半商欠应扣通省一半养廉并富勒浑与升调别省各员应扣一半养廉俱着加恩豁免又免陕西延榆绥三府民欠常平仓粮十二万三千石社仓谷万三千石各有奇四十五年圣驾南巡免经过直隶山东本年正赋十之三又免直隶顺德广平大名天津四府节年灾借谷八万四千石银九万八千两山东历城等二十一州县缓征银十三万四千两临清等七州县缓征谷二万六千石社仓谷二千四百石麦种三千二百石各有奇免江南浙江水陆经行地方本年正赋十之三又谕江省为财赋重地兹入疆伊始渥泽宜覃将江宁属乾隆四十四年以前积欠银四十五万三千余两米麦谷九万七千余石俱全行蠲免又两淮灶户僻处海滨生计艰苦其各场历年未完银三万五千余两并予豁免又谕朕巡幸江浙所过维扬两淮商众踊跃抒忱并应一体加恩所有应还川饷项内未缴银百二十万两全行豁免又江宁苏州杭州为省会驻跸之地并免附郭诸县本年正赋 【是年福建台湾府属额征供粟山西太原等十六府州并清水河厅太仆寺牧厂和林格尔等处本折银两广东广韶等府州属应征各项银两粮刍向不入蠲例者今值轮遇普蠲之岁悉照上次例分别蠲免有差】四十六年巡幸五台免经过直隶山西各州县本年正赋十之三并五台县未完借谷三千六百石顺天保定等府未完借谷四万七千石米三万四千石麦三千四百石银五万一千八百两各有奇又免江苏河滩地租宿逋又免甘肃承办军需之靖远安定等七州县本年田租四十七年巡幸盘山免经过地方本年正赋十之三谕淮南商人应征提引余利银两前经降旨加恩将未完银展缓分作二十一限缴完今该商等巳完全第十三限其余八限尚应交银三百八十六万六千余两此项提引余利该商等按银完交已经过半朕思恤商所以恤民着加恩于未完银内豁免二百万两其余仍按原限完缴四十八年上恭谒泰陵免经过地方本年正赋十之三谕豫省自办理河工以来历次部拨及动用司库银千余万两无非为百姓保护田庐所有采办料物雇募人夫俱于例价之外宽裕给值俾小民踊跃趋事其例价外酌增银两自应分年均摊带征还欵但此次为数甚多而上次漫工案内又尚有摊征未完银九十余万两若按年带征民力未免拮据朕自御极以来普免天下地丁钱粮者三次普免各省漕粮者二次不惜万万帑金又何靳此千余万库项而令小民每年于正赋之外多此征输耶所有此次所请分年摊征九百四十五万三千九百二十余两以及上次摊征未完银九十四万五千余两俱着加恩普行豁免并免南岸开挑新河考城商邱曹县等处酌增银二十二万余两又免甘肃积逋银二十四万六千两粮百三十八万九千石各有奇是年上临幸盛京恭谒祖陵免奉天所属州县本年正赋各庄头各旗地应纳钱粮 【 均照四十三年例】四十九年上幸江浙免直隶山东经行地方本年正赋十之三又免顺天保定等十二府州属积逋谷十五万五千余石并山东利津沾化等二十一州县卫灾借籽谕免江宁所属积欠地丁漕项银三十六万七千两民借银十五万千九百两米麦豆十八万九千石各有奇苏州所属地丁等银四万八百两民借银千二百两漕项等欵米豆三万八千石各有奇安徽所属地丁等银三十七万三千两民借六万一千两漕项银八万三千两漕粮六万五千石各有奇两淮商人提引余利银百六十三万余两又免驻跸江浙省会附郭诸县本年正赋杭州嘉兴湖州三府本年地丁钱粮十之三又谕甘省逆回滋事挽运粮草有需民力除今年田租其业经征收者作明年正赋又免乾隆三十八年至四十六年积欠银一百六十余万并民欠存留银五万一千余两粮二万五千余石民番草束银二十万四千余两民欠耗羡银十万二千余两粮四十五万二千余石五十年上幸盘山免经过地方今年正赋十之三

　　?免科

　　顺治元年除明季加派三饷及召买津粮三年除直隶任邱县水淹地租四年除江南淮徐无主荒地租有主者量免正赋三年漕米一年七年免湖广蕲州麻城罗田蕲水黄梅黄冈六州县五年六年荒田赋八年除山西荒田赋二万八千四百九十顷西安新荒民屯废藩地赋并浮开丁银三万七千三百九十两粮千二百八十石各有奇除直隶安州芝麻绵花折征赋九年除陕西庄浪西宁肃州坟绝抛荒水淹沙压各地赋十一年减江西瑞州袁州二府浮粮
　　康熙元年除江南海州近海居民迁移内地所遗田赋二年除广东福建海滨无主田赋九年除邳州海州宿迁沭阳通州泰州坍没田赋十年除河南陕州江南灵壁临淮各荒地田赋定各官虚报垦荒令民赔累者准开明豁免例又定凡蠲除漕粮并随漕银米亦准蠲例十三年除江南丹徒金坛江滨坍没田赋二十一年定凡筑堤占用民田豁除漕粮例二十九年谕朕近见广东高州琼州所属地丁各项钱粮累年每致逋欠如果丁阙地荒不能输纳着该督抚将实在户口稀少田地荒芜徭赋无从办纳州县积年所欠钱粮数目详晰察明具奏寻议除广东高州府吴川县琼州府临高澄迈一县十八年至二十八年未完地丁银十二万八千六百两米四千六百石各有奇三十年除江南睢宁县废阙地丁赋通州海门乡丹田银米三十一年除云南邓州水石冲压荒田赋三十四年除山西津荥二县河壖坍没田赋三十八年除浙江鄞县海潮冲没田赋三十九年除鄞县坍没田赋 【 谨按鄞十一都三图近海田地旧有塘闸御潮蓄水顺治十七年冲没】四十九年除江南荒地银五十二年除江苏荒地银五十三年除浙江奉化县水没田赋
　　六十一年世宗宪皇帝登极谕朕闻陕西甘肃二省各州县卫所地丁银每钱额外征银三厘米每斗额外征三合以为备荒之用此项徒有加赋之名而无赈济之实着自雍正元年为始将额外征收银米永行停止如有旧欠悉予豁免又谕京师琉璃亮瓦两厂官地每月按间计檩征租相沿己久朕念两厂多系流寓赁租揭本经营之民情可悯恻嗣后止征地租免其按间计檩逐月输纳雍正二年除浙江仁和等十一州县水冲沙压地租除江西南昌新建丰城进贤奉新宁州靖安七州县浮粮三年谕苏松浮粮向日常廑皇考圣怀本欲施恩裁减朕仰体皇考爱民宽赋之盛心将苏州府额征银豁免三十万两松江府额征银豁免十五万两着为定例又除江南丹徒县滨海坍没田赋百八十一顷有奇又台湾凤山县上淡水下淡水等八社 【 康熙十九年平定】番妇千八百四十四口折纳谷三千六百八十石自明年为始照诸罗番妇例免其纳赋五年谕各省之中赋税最多者莫如江南之苏松二府浙江之嘉湖二府考四府赋税加重之由盖始自明初籍富民之田以为官田按私租以为重赋此洪武之刻政也明二百余年减复不一我朝定鼎以来仍照明例征收盖因陆续办理军需经费所在未便遽然裁减皇考圣祖仁皇帝常论及此雍正三年朕仰体皇考圣心已将苏松二府额征浮粮豁免今特沛恩膏将嘉兴府额征银四十七万二千九百余两着减十分之一计免银四万七千二百九十余两湖州府额征银三十九万九千九百余两着减十分之一计免银三万九千九百九十余两共二府免银八万七千二百八十余丙永着为例六年除陕西西乡县康熙六十一年无着浮粮银千二百余两七年谕除湖南武陵县宿郎堰湖滨渰没田赋十年谕朕闻淮安府阜宁县属射阳湖地方于雍正五年题升淤地八千一百余顷升租银四千余两康熙五十九年丈量射阳湖北崖滩地妹内升地四百余顷应升银百七十两皆系有银无地小民赔累难堪向来积欠累累从未清完甚属累民着将前项升地并租银悉行豁免又除江苏淮扬徐等属开河占用民地田赋陕西武功县水冲田赋十三年皇上登极恩诏苏松浮粮前已蒙世宗宪皇帝谕旨裁免四十五万两以纾民力但江省粮额尚有浮多之处着再加恩免额征银二十万两
　　乾隆元年谕江苏淮安府之桃源县徐州府之宿迁县睢宁县沿河地亩淹涸靡常雍正五年涸出睢宁县报升地五千三十九顷宿迁县报升地四千七十二顷桃源县报升地三千八百四十二顷嗣蒙世宗宪皇帝以淤地勘报不实令河臣会同督臣察勘共豁地七千二百余顷万民感颂存地五千七百余顷照各县成例折算实地三千五百余页科则亦经减轻其潼安一卫裁汰改归州县征收乃比年以来仍催征不前葢此淤出之地亩即旧有粮田是以民力维艰输将不继也朕既洞悉其中情事自当加恩开除以纾民力着将宿迁睢宁桃源三县见存新淤涸复改科地粮额征银六千五百两全行豁免其雍正十三年淤地未完钱粮亦免征收至水沉地亩仍照例每年冬勘又免泗州安河两岸淹涸靡常淤地额征银千二百余两山东郯城等二十八州县淹没地田赋又谕山东章邱县捏报垦荒地亩相沿已久着将已摊入地亩者于乾隆元年核明开除免其征收未摊入地亩者自雍正十三年起悉行豁免又免河南祥符等四十二州县郑州临河之姚店等堡鹻卤飞砂河坍水占地亩田赋又免直隶吕家湾等处甘肃狄道州河南荥泽县荒地及无着田赋二年谕江苏阜宁盐城二县有滨河地亩淹涸靡常有司误报升科小民纳赋维艰着确核地亩银数悉行豁免又免江南高邮等五州县河堤民房租银山东商河县鹻卤官庄田赋甘肃河西各属州县卫所随征马粮三年除四川射洪等六县坍没田赋四年谕除云南勋庄变价田被水冲沙压地亩应征银两五年除河南中牟封邱等十四州县水冲沙压各荒地田赋及郑州地户积逋六年除湖南湘乡临武二县坍没田赋七年除浙江钱塘县及河南洧川等十一州县河坍沙压荒田赋八年谕朕闻浙江温台二洋为渔船采捕之所从前玉环未经展复之前凡渔船被汛兵需索陋规无异私税后因展复玉环地方官恐经费无出遂将陋规改收涂税此一时权宜之计也朕思滨海编民以海为田每岁出没于波涛之中捕鱼餬口生计淡薄应加轸恤着将此项永远革除又除湖北兴国黄冈二州县荒地田赋九年除四川被水冲决田亩百九十余顷额赋并碾榨磨十九座租税十年除江西乐平德兴玉山宜黄陕西合阳各坍荒田赋十一年除江苏沿城基地废房租银 【 江苏沿城基地向系居民赁地建屋输租因屋坍他徙地势低洼不堪栖止租遂逋悬州县率以罚锾抵解至是奏除并禁滥罚】又谕减直隶庆云县正赋十之三着为令又免广东琼州府杂赋福建积逋渔课十二年免直隶天津芦课渔课十六年谕朕闻常州府属之武进阳湖二县开抵役田租银一项原系前明时虚田领价后因本户逃亡株连亲族各将己产开抵实非前明原置之田亦非当日领价之户小民条粮役租力难并输以致积年拖欠朕省方所至民隐勤求清问既周倍深轸念着将武进阳湖二县开抵役田除应办条漕仍照民田一例完纳外其新旧租银槩予豁免又除浙江淳安临海瑞安三县坍荒田赋十七年除甘肃狄道州十五州县坍荒田赋十八年除浙江山东灶地安徽太平县福建台湾府及直隶四旗通判热河八沟同知所辖地方坍荒田赋二十年谕免诸罗县民陈天松等垦荒追罚银米二十二年改山东海丰县东北乡低洼庄地照下则征收二十九年免湖北汉阳县积年坍没田赋三十三年谕滇省山多田少水陆可耕之地俱经垦辟无余惟山麓河滨尚有旷土向令边民垦种以供口食而定例山头地角在三亩以上者照旱田十年之例水滨河尾在二亩以上者照水田六年之例升科第念此等零星地土本与平原沃壤不同倘地方官经理不善一切丈量查勘胥吏不免从中滋扰嗣后滇省地头河尾俱听民耕种槩免升科又改湖广汉川县汊垸低洼民田上则者照渔粮上则征收军田照渔粮下则征收三十六年除临清及陵县沙鹻田赋江宁震泽清河坍荒田泰州淹没田江西水冲屯田各粮赋又免直隶喀喇河屯所属被水粮地并巴里坤垦不成熟地田赋三十七年免湖北江陵县直隶永定河下口江苏宿迁县修筑月堤占废民地及江苏靖江县甘肃中卫县陕西兴平县合阳县水冲沙压田赋三十八年定直隶文安县大漥田地每年视积水多寡除田赋例 【 大洼连络四演涨涸靡常时定水大全行蠲除水小量行减赋】免山西丰厅属旗地直隶涿州民地浙江仁和县场荡水冲荒坍各田赋又湖北监利县创筑月堤占用民地田赋三十九年免直隶怀柔县浙江钱塘桐庐余杭临安乌程等县江苏上元江宁清河六合上海江浦震泽铜山常熟等县江西新昌宁都等县冲坍及筑堤占用民地各田赋四十年免甘肃朔宁县沙压地刍粟山丹县草湖等渠坍没地赋四十一年除福建建阳台湾二县江西新淦新城二县江苏桃源县浙江仁和县冲坍田赋又免江苏丹徒县坍废田地漕米四十二年免直隶喀喇河屯水冲地亩田赋四十三年除江苏常熟娄县嘉定长洲坍没田赋浙江仁和三江两场潮没灶课四十四年除江苏常熟嘉定等县甘肃高台县水冲沙压出赋四十五年免河南孟津县甘肃平番碾伯二县坍没田赋刍粟四十七年除浙江仁和场仁和仓三围等处坍没存减则地九百二十亩四十八年免直隶怀柔县水冲田赋并浙江仁和场扶基等处续被冲坍田赋四十九年谕苏州藩司所属地丁漕项公田余租等欵积欠银粮业经槩予蠲除因思吴县公田已与民田一律交纳条银漕米并加征义租嗣因该县有积年无着田粮复于公田征收余租米二千二百余石抵补无着虚粮七百余石外尚余米千四百余石留为该县地方公用历年均有拖欠民力拮据所有该县无着田粮除照旧于此项余租征收抵补外其留备地方公用应征米千四百余石着永免征收五十年免河南郑州水冲堤压地田租

　　?免役

　　顺治元年除各旗壮丁差徭并输纳粮草布疋二年除江南丹徒丹阳二县明末加派马折银三年免浙江钱塘仁和二县间架房税七年除江南桐城潜山太湖宿松休宁句容六县逃丁荒地额赋十一年除江西逃丁额赋十八年准江南江都如皋海州民修理烽墩马路各免差徭一年
　　康熙十二年除河南全派河夫 【 如遇岁修官为雇募每夫月给银二两】十六年严有司罚民修筑城楼垛口禁二十三年上东巡免山东江南各州县卫所地丁银曲阜县地丁银二十八年除江宁市廛岁输房号廊钞银五十二年恩诏嗣后编审增益人丁止将滋生实数奏闻其征收办粮但据五十年丁册定为常额永不加赋五十四年定社仓捐谷免徭例
　　雍正二年严官司到任苛派供设及修理衙署之禁又定官用什物照价给值不得科敛之禁六年罢口率之赋凡地丁均匀入地粮征收八年谕新设永顺一府所属永顺龙山保靖桑植四县火坑锄头烟户等名色钱一槩删除令该户自行开报开垦官给印照永为世业十三年皇上登极谕山西大同偏关老营水泉三汛兵丁交纳徭银向在饷银内扣交每年征银六百八十余两着自乾隆元年始悉行蠲除永着为例又除江南太平县杂派江夫河篷钱粮
　　乾隆元年谕除湖北江夏等十九州岛县未经摊减丁银甘肃伏羌通渭秦安会宁等县岷州卫阙额丁银江南长江网户鲥鱼折价银三年除福建延平府南平县浮多丁银五年谕闻江省岁额钱粮地丁漕项芦课杂税之外又有名为杂办者不在地丁项下编征仍入地丁项下汇入分数奏销欵项甚多沿自前明迄今赋役全书止编应解之数未闻载出办原委即有开载出办之处亦未编定如何征收则例于是有阙额累官者有征收累民者有累在官而因以及民者有累在民而因以及官者朕心轸念特颁谕旨其实在阙额有累官民者确查奏免十一年议免江苏杂办钱粮 【 城租吏农班余米军饷碾饷折谷等项】又谕朕从前巡幸直隶地方见城垣多有残阙皆因不能随时堵筑以致出入践踏踰越成路因令大学士等寄谕各督抚令其督率有司留心整饬嗣据巡抚硕色奏请分别工程千两以上者候以工代赈之年动项兴修千两以内者令该州县分年修补除土方小工酌用民力外其余即于上费项下支修朕将伊折令各督抚阅看俾共仿照办理但须善为经纪勿致累民而各督抚中遂有因此奏请开捐土方并将各官养廉合力捐修者或经批示或经议驳俱未准行今鄂尔达覆奏折内又称按田起夫诚恐占田之户必派之佃田之家不若暂借税银生息以备修补等语此奏甚属错误全不知朕本意矣葢城垣为国家保障其责全在地方官其所以酌用民力者葢因各处城垣偶有坍损地方官并不查禁听民践踏甚且附近居民竟将城砖窃取以供私用是以令于农隙之际酌用本地民夫补葺使民知城垣之设原以卫民己身曾用力于其间则遇有损坍自然护惜不肯任意践踏且随时修补亦易为力此上下相维之义并非令其按田起夫竟成赋额之外增一力役之征也如鄂尔达所称者恐各省督抚亦错会朕旨或致累民用是特颁此旨晓谕各督抚知之二十七年立生监不得滥充社长圩长牙行埠头各杂役之禁三十七年谕李翰奏请停编审造册所见甚是编审人丁旧例原因生齿烦滋恐有漏户避差之弊是以每届五年查编造册以备考核今丁银既皆摊入地粮而滋生人户又钦遵康熙五十二年皇祖恩旨永不加赋则五年编审不过沿袭虚文无稗实政况各省民谷细数俱经督抚于年底专折奏报更无藉五年一次之另行查办嗣后编审之例着永行停止三十八年谕据陈辉祖奏请将该省民屯新垦丁银随年摊征批交该部议奏旋经户部覆准并请行查各督抚就本省情形酌筹妥议具奏嗣据直隶等省先后入奏大槩请仍旧制者居多则陈辉祖所奏及该部所议皆未得当国家承平休养百有余年闾阎生齿日繁岁有增益向来编审人丁按丁科则自康熙五十二年我皇祖特颁恩诏永不加赋即以是年丁粮之数作为定额朕临御以来无时不以爱养斯民为念讵肯于丁粮区区毫末之赋稍存计较乎若以新垦民屯田亩复将丁银随年摊纳是与小民较及锱铢尤非惠下恤民之道所有各省办理丁粮一事无论巳未覆奏俱着悉仍其旧毋庸另议更张

　　皇朝通典卷十六

　　●皇朝通典卷十七

　　食货十七

　　○食货十七

　　蠲赈下

　　△蠲赈下

　　灾蠲
　　赈恤

　　?灾蠲

　　顺治三年直隶成安等七县水湖广兴国等十州县旱免本年租江西频年旱涝罢本年漕四年陕西西安延安等府雹五年山东夏津蝗六年直隶真定顺德广平大名四府水山西太原平阳汾辽泽等府州水均免本年租又定遇灾蠲免之例于起解存留项下匀减如存留无余即减起运之欵八年定题请灾蠲颁发免单例凡州县遇有灾免将实数刊刻免单颁发各户其已入者明年以实除之不给免单者以赃论十年定灾免分数例八分至十分者免十之三五分至七分者免十之二四分者免十之一有漕粮州县卫所准改折 【谨按康熙十七年增定灾地除五分以下不成灾外六分者免十之一七八分者免十之二九分十分者免十之三雍正六年又定十分者免十之七九分者免十之六八分者免十之四七分者免十之二六分者免十之一乾隆元年复定五分者亦免十之一永着为例】免直隶房山湖北襄阳黄州荆州德安湖南常德岳州永州江苏扬州淮安安徽凤阳庐州山东济南东昌各府灾田本年租十一年直隶八府山东二十一州县江南五州县浙江二十二县卫旱湖广天门蝗陕西汉中雹均免本年租十二年免直隶三十六州县卫江南浙江江西山东河南湖广山西旱涝诸县本年租陕西五府地震免兵民丁徭田赋十三年直隶新乐河南彰德蝗湖南常德湖北武昌水山西大同陕西清水洛川二县靖远洮岷凤翔四卫雹十四年直隶霸蓟等七州宝坻等二十一县保安等三卫梁城一所雹武清漷二县水十五年直隶蠡雄等八县山西五台陕西潼关辛庄各屯卫雹均免本年租又免河南杞县雹灾秋粮十之三浙江绍兴宁波二府飓灾各赋十六年江西旱免被灾之四十五县田赋银粮又免贵州贵阳等六府河南睢宁等十四州县卫江苏淮徐扬三府安徽凤阳府湖北天门等六县水灾田本年租十七年河南河决睢杞虞城永城夏邑六县灾彰德府旱江南邳萧宿迁沐阳四州县湖北蕲州广济县直隶曲阳县水均免本年租并酌免直隶新安丰润等县十之二江南睢宁宿州盐城等州县各有差十八年浙江宁波等二十九县旱江西鄱阳等四县湖北沔阳州水免本年租并酌免湖北黄梅广济等县十之三
　　康熙元年直隶江南山西河南四川水江西浙江旱湖北水均免被灾各县本年租三年江西四十一州县旱免赋有差定遇灾之地停征额赋十分之三例四年山东山西旱免本年租并山西逋赋又免山东宁海栖霞被兵疫之各州县卫荒亡诸赋左都御史郝惟纳疏言灾地丁赋请准田赋分数并行蠲免从之五年江南桃源赣榆蝗湖北沔阳黄冈十二州县卫旱陕西镇原雹并免今年租江西南昌等三十五州县旱浙江象山等六县水甘肃霜均各免赋有差六年定蠲免各事宜凡遇蠲免有司官将应免者取具每图里长结状分送部科察核如有巳征在官不流抵次年及不扣蠲数一槩征收侵蚀或题定蠲数不即出示晓谕或称止蠲起运不蠲存留或由单内扣除不及蠲数者均以欺罔论其管辖官各降级有差又蠲免流抵如蠲本年者填明次年由单之首流抵次年者填明第三年由单之首不开载实数者罪之八年又定灾伤之处不得以阖邑地亩通算仍按区图村庄地亩被灾分数报蠲时以直隶五十州县卫水十分九分者谕除其租七分八分者免十之四余如旧例江南淮扬被水之处各按分加免一分河南安阳临漳给复三年浙江临海天台二县卫甘肃被旱之庄浪等五县并除本年租安徽湖广偏灾之县各免赋有差山东地震诸县准照水旱例按分蠲免 【九年复免灾地赋银二十二万七千三百余两】九年淮扬水罢本年漕并免康熙六年以后漕逋银米又直隶博野等二十九州岛县水开州等十四州县旱山东济阳等二十九州岛县旱潍县雹济宁州水江苏安徽浙江河南湖北五十七州县旱各免赋有差并免江南种蓝田本年靛吏科给事中莽佳疏言遇灾蠲赋并请免佃户纳租从之十年江南淮安扬州水除康熙元年至六年逋赋江宁徐海等府州蝗凤阳等府旱直隶文安安肃等州县夏旱秋蝗山东河南浙江湖广陕西水各免本年田租有差浙江巡抚范承谟疏言临海太平平阳石门乌程温州频年荒歉请将康熙元年二年三年随漕逋赋援八年恩诏蠲免地丁逋赋例赦免从之十一年又奏免石门县康熙三年轻赍银平阳县康熙元年二年三年月粮及随漕逋赋十二年直隶霸州宝坻等十三州县卫江南六安赣榆等七州县河南辉县水湖南浏阳等三县浙江仙居县旱均免本年租又谕免江南苏松常镇四府淮扬六府灾田明年租十三年山东水免泰安等五十二州县赋有差又直隶江南二十五州县水免十之二江西河南十八州县旱免十之二十五年江南河决免淮扬二府租十之三余各有差又免福建陕西被兵各田赋定增减报灾蠲免册籍处分州县降二级调用余罚俸有差十六年免江西庐陵赣州等四十一州县被兵田赋十七年免浙江省近福建省之各州县被兵去年田赋十八年免江西福建湖北被兵历年逋赋严侵蚀蠲赋之罪十九年直隶山东山西旱雹免赋各有差二十一年除山西太原大同灾民逋赋二万四千四百余两又免福建省被兵之侯官等二十六州县康熙十八年以后逋赋二十四年谕直隶献县河间卫江南宿迁县兴化县邳州高邮州盐城县山东郯城县鱼台县地方今年重罹水灾小民艰苦所有康熙二十四年秋冬二十五年春夏地丁各项钱粮俱与豁免二十八年上南巡免邳州水淹田漕银及递年逋赋二十九年直隶灾谕免顺天保定河间真定顺德广平大名宣化各属去年未征并今年春夏额赋银五十七万五千两粮八万六千百有余石三十年陕西旱蝗命大臣往勘免西安凤翔等府明年民屯各赋银米三十一年复谕免陕西西安明年额赋二十二年又免西安凤翔灾民明年租三十三年上以山西平阳泽州沁州前被蝗旱民气未苏免康熙三十一三十二年逋赋限五十八万千六百两米豆二万八千五百八十石各有奇三十七年谕淮安扬州凤阳等处比年水患频仍屡赈屡蠲被灾地方赖以安堵但念久歉之余恐致资生匮乏着将海州山阳安东盐城高邮泰州兴化宝应娄县泗州亳州凤阳临淮怀远五河虹县蒙城盱眙灵璧等州县并被灾各卫所康熙三十八年一切地丁银米漕粮尽行蠲免
　　三十八年复免淮安扬州凤阳三府属去年地丁漕银十有九万两米麦十万石各有奇四十年陕西旱免明年田租巡抚喀拜坐匿灾罪夺职四十一年免山东莱芜等六州县河南永城等三县明年租四十二年山东水免九十四县田赋各有差江苏巡抚宋荦疏言徐州睢宁县频遭水患请将康熙三十七八九年未入额赋每年止带征一年谕令豁免并免四十年岁租四十三年谕山东比年歉收朕焦劳宵旰未尝晷刻稍释于怀今岁幸二麦毕登秋禾稔获但念被灾之后若非大敷恩泽终不能递底盈宁着将康熙四十四年地丁银米通行蠲免四十四年谕嗣后蠲免钱粮如并免积欠则带征俱免如止蠲本年钱粮则所有旧欠俱于次年征收蠲免之年槩不得开征永着为例四十六年江南浙江旱谕免两省明年丁银六十九万七千七百两江苏安徽田赋二百九十七万五千二百两粮三十九万二千石浙江田赋银九十六万千五百两粮九万六千石各有奇又谕免康熙四十年以前江苏漕项银六十八万七千两米麦三十一万千八百石各有奇四十七年谕去年江南浙江俱被旱荒多方轸恤民力稍苏今年复被潦灾旋经照例蠲赈但岁再不登生计益匮欲令办赋力必难供所有康熙四十八年江南通省地丁银四百七十五万四百两浙江通省地丁银二百五十七万七千两各有奇着全行蠲免四十八年江南河南水山东旱各如例免租又谕免灾田明年赋淮徐扬三府十九州岛县银五十九万三千八百两归德府六县银二十万二千四百两兖州府四州县银十四万六千六百两各有奇又浙江灾后民力未裕缓征今岁漕赋四十九年定遇灾免之处业户七分佃户三分例五十三年免河南江南浙江湖北灾田赋各有差又免甘肃靖边等二十八州县卫所旱灾明年刍粟并免五十五年银粮刍粟五十四年免直隶顺天保定河间永平宣化五府灾田明年赋银八十五万八百两米豆十一万五千五百石草九万四千五百束各有奇五十六年免江南沛县福建台湾水灾田赋各有差五十九年直隶庆云等五州县地震免本年田租六十年陕西旱命大臣往勘除本年租福建台湾飓灾蠲本年额赋
　　雍正二年江浙潮溢场地灾免雍正元年二年盐课三年直隶蓟州清苑七十四州县水免租有差五年直隶玉田县河决免灾田赋一年九年免直隶霸州文安大城等六州县水灾田康熙三十四至四十二年逋赋又免黑龙江墨尔根各官庄霜灾田赋十年免台湾凶番滋扰之彰化县雍正八九两年未入银谷十三年谕甘肃省入夏以来雨泽愆期着将雍正十三年应征地丁钱粮全行豁免又免四川九姓等土司被水田赋
　　乾隆二年定凡被灾地方令总督巡抚勘明或分年带征或按分数蠲免临时具题请旨又定地丁银统核蠲免例 【 丁银自雍正六年始摊入地粮故未一例蠲免至是特与豁除以昭画一】又定八旗余绝及革退网户地被灾均照入官地减免例三年江南旱免江苏安徽逋赋并免江苏田租一年六年谕朕御极以来爱养黎元蠲免正赋之外复将雍正十三年以前各属积欠陆续豁免以息民间追呼之扰今各省未完正项银米豆草并杂项租谷积欠已久多系贫乏之户无力输将况江苏所欠独多目今现被水灾待恩抚恤着将各项悉行豁免再江浙二省尚有未完漕项银米豆麦向不在豁免之例今既蠲除各项着将漕项一并免征七年谕江南上下两江今年水涨逾常该督抚陆续奏报者不下数十州县朕每一览奏宵旰靡宁已屡降谕旨令该督抚加意抚绥毋使失所又特命大臣前往会同该督抚等拯救目前之灾荒永除将来之水患但念此等被灾之地夏已无收秋更失望小民困苦其何以堪况此数十州县有今年被灾特甚者有今年稍轻而连年被灾现有水涨未消亟待赈恤其流离颠连之状时在朕心目中所有本年应纳钱粮着该督抚勘明被灾州县先行缓征将确数分别具奏请旨蠲免寻议准免江苏江浦等二十九州岛县卫地丁岁夫芦课学租银二十四万九千三十三两米八千百九十四石山阳等二十六州县卫漕银三万三千五十余两米麦豆十二万八千八百余石安徽寿州等二十州县卫地丁漕银十七万八百余两米麦豆千八百三十余石各有奇八年又续免江苏安徽各灾地蠲除带征赋以苏民困十年除江南海州萧沛砀山四州县雍正十三年至乾隆元年漕逋十一年江南水免山阳等二十四州县各赋十二年山东水免被灾之九十二州县赋银二十五万三千八百九十余两江南崇明县潮溢免灾田本年租十三年又除蠲余各赋除江南山阳等二十六州县乾隆七年蠲余米及地丁杂赋泗州学田银米十四年安徽寿州凤阳临淮泗州凤台怀远五河霍邱八州县凤阳泗州等县水并除赋有差十五年谕朕巡洛祀嵩甫经丰乐即已降旨蠲免经过州县十分之三其地年岁顺成是以照例蠲除数目所过州县体察农功夏麦告丰晚禾觉歉秋牟播种亦复待时朕深为轸念其歉收之处着再加恩统前蠲免十之五又免江宁淮安扬州徐州海州五府被水田赋漕赋十六年上南巡谕朕车驾南巡乘时布泽蠲除积欠迭沛恩施更念江苏之宿迁等州县上年被水稍重虽经格外加赈可以接至麦秋着再加恩将经过之宿迁清河桃源三县被灾贫民上年借出籽种银悉行免征又谕免江南扬州府兴化县积淹荒废田亩自乾隆元年至八年租银米麦逋赋徐州府沛县滨湖地亩自乾隆十年以前租银十七年甘肃耀州等三十九州岛县旱十八年江南安徽二十五州县江苏三十二州县水均免本年租又免浙江仁和县被淹盐场课有差十九年安徽泗州盱眙等州县水免本年租二十二年上南巡谕江南淮徐海等属受水患有年矣朕翠华南莅周览土风所过桃源宿迁邳州睢宁诸县鹑衣鹄面相望于道而徐属较甚朕心为之惄然增戚国家所恃以拯患恤灾者惟赈济一事现在徐属七州县已降旨加展赈期可至五月并截留未处漕粮以资借粜所以为斯民计者不遗余力而目击情形于心实有所不忍所见如此未见者亦复可知着再加恩将淮徐海三属各州县所有积年借欠耔种口粮不分新旧槩予豁免以籽痌瘝一体之念又免河南夏邑商邱虞城永城水渰田亩积负并田赋二年又免山东济宁鱼台金乡滕峄去年水渰未涸田赋仓谷贷种并济宁鱼台之屯户及两淮灶户各逋二十七年免江苏清河昆山等十一州县灾田租浙江仁和等十七州县漕赋二十八年免山东济宁等八州县卫水灾田赋二十九年免甘肃巩昌等属旱灾云南江川等五州县地震江苏江浦海州旱山东济宁等州县水各灾田赋有差三十年免直隶霸州固安永清屯户二十六年以前被灾积逋谷八百石有奇湖北汉阳七州县卫湖南益阳县江西南昌等三县安徽安池等五府水均免赋有差三十一年免甘肃被旱及雹灾霜灾之靖远等十四厅州县积逋银三十七万四千余两粮百二十四万五千余石陕西延安等三府逋粮四万六千余石银万一千余两又山东章邱等十八州县直隶献县等十八州县水各免赋有差三十三年免伊犁屯田回人未交纳被雪潮湿霉变之乾隆三十年仓谷并三十一年被灾未纳粮共七万余石又已豁免万余石外尚应带交五万石上以回人生业未裕并免之三十六年免山西萨拉齐通判所属之善岱瑞安民等七村被水田赋并甘肃比年被灾各厅州县积欠粮四百四万余石皋兰等县各有差三十八年江南水免安东山阳阜宁清河沭阳海各田赋三十九年黄水骤溢免山阳清河盐城阜宁明年租淮安大河二卫漕又直隶霸州二十五州县卫安徽寿州等十州县水甘肃皋兰等州县旱均免田赋有差是年逆匪王伦滋扰酌免山东临清新旧城居民正赋四十年酌免江苏河南湖北安徽浙江云南各水旱被灾田赋四十一年免江苏上元等四十六州县卫安徽合肥等州县甘肃皋兰等三十一州县被灾田赋有差四十三年河南旱免被灾较重之汲淇临漳三县缓征丁银十之四山东旱并将二省四十五年轮免钱粮即于本年普行蠲免其已征者准作明年正赋四十五年免湖南长沙十五州县灾田额赋有差四十六年免直隶湖北江苏各被灾州县田赋有差四十六年江南崇明县风潮成灾免本年租又免浙江绍兴金华府属旱灾田赋有差是年逆回滋扰甘肃兰州河州等处谕免本年租四十七年免直隶霸州等州县灾田宿逋四十八年免江苏铜山等州县山东邹县利津等县灾田租并免山东永阜场江南沛县灶课杂税四十九年直隶旱河南旱并免被灾州县四十八年逋赋又免陕西延榆绥三府灾所四十七八两年逋赋五十年免河南卫辉府属五县并附近灾区之延津等九县逋赋并本年赋有差受旱较重之开封彰德府属之祥符内黄等十一州县正赋十之五次重之杞县等十州县十之三其递年积逋各按灾分数蠲免有差又安徽旱谕将五十一年轮免钱粮先于本年豁免其已入者作明年正赋

　　?赈恤

　　顺治二年定赈恤八旗例凡八旗涝地每六亩给米二石王贝勒贝子公府属人役给米如之 【投充带来地弗与】 八旗蒙古按口折银许其沿边籴米不令进口八旗游牧地每口月给米一斗 【 张家口给米古北口给银】五年定直省驻防官涝地米随家口所在支给例六年停八旗踏勘灾地例如遇水旱之年王以下及食俸官每岁照俸米倍给之八年定给大兴宛平二县收养孤贫银米每名月给米三斗银三钱 【 每年准给六月至十年增给至十月】 定直省灾荒督抚详察顷亩分数具奏例发山东浙江仓谷学租赈穷民贫士 【 是出山东浙江水】九年设饭厂以赈贫民京师五城城设一厂日费米二石岁十月起至明年三月停赈十年赈八旗贫人满洲蒙古每佐领下布六十疋棉六百斤米百石汉军半定勘灾责大员奏报例京城由户部直省由督抚请赈 【十六年申定直省勘灾用道府府倅康熙四年复定勘八旗灾地用骁骑校领催等勘明结报户部具题又定旗人七岁以上为一口六岁以下四岁以上为半口其报充及庸雇人弗与】十一年发库贮银十六万内帑银八万分赈直隶各府饥民申定赈恤旗人例满洲蒙古每佐领下给米二百石汉军百石管旗都统旱地每六亩给米二斛 【米折各半折银视时值高下】守南苑海户灾地不论旱涝每六亩给米一斛十二年发内帑银二万两赈八旗穷民十三年赈给八旗满洲蒙古每佐领下米三百石汉军百石赈八旗灾地每六亩米一斛又发内帑银三万两赈直隶饥民十四年发内帑银十万两分赈八旗兵丁及直隶饥民十六年云南贵州新入版图发银十五万两赈济穷民十七年定奏报灾伤限期凡遇灾伤先以情形入奏夏灾限六月秋灾限七月州县迟报逾三月夺职一月以下降罚有差抚司道官逾限亦如之 【康熙七年定八旗报灾不得逾八日十日雍正六年增定勘报之官宽限十日奏报之官宽限五日统以四十五日为限乾隆二年定督抚以情形入奏后即亲诣灾所发仓廪先赈仍于四十五日限内题明加赈赈毕册具户口米粮题销其被灾顷亩分数于勘奏之日附疏声明其应蠲免数目于勘奏日始限两月册报七年定甘肃地气节候较异他省巩昌兰州宁夏西宁甘州凉州六府肃州安西靖边二厅如夏秋二禾于六月九月灾者仍旧限申报或有限后灾者准于七月十月望前申报】
　　康熙元年定八旗水旱灾地每六亩给米二斛蝗雹灾给半建育婴堂于京师广渠门内定育婴事宜凡收育弃孩其有姓名年月日时可稽查者注于册雇乳妇乳之有愿收为子孙者听之本家有访求认领者讯与原注册符合其归宗三年发八旗庄田灾赈米粟二百十三万六千斛有奇七年赈山东地震灾民九年命重臣往勘淮扬水灾明年谕江南督抚截留漕米并发徐凤各仓粟人给米五斗六岁以上至十岁者半又分设米厂以食饿者每府遣部臣一人同地方官验给赈湖广竹山县被灾灾民十年八旗屯地旱赈粟百六十四万七百余石十二年山西饥发银二十万遣部臣往赈十八年赈山东沂州等十三州县饥民又发帑十万两赈恤旗民 【 是年京师地震】 二十四年蒙古饥浩齐特郡王请赈发粟千石二十五年命大臣赈凤阳徐州灾民 【是年二府水】二十七年云南剑川州地震死者每名给银一两伤者半之屋圯者每间给银二两无栖止者人给谷一石二十八年发银三十万两赈直隶饥民二十九年增京师饭厂每城各一 【向五城每城设一厂】以满汉部院官各一人日董其事三十年陕西西安二十七州县饥发山西贮帑二十万两移赈命大臣一人往验每大口日给米三合小口半明年四月停赈又赈直隶十四州县饥民粟三十一年贷山东贫民谷二十八万九千石又贷陕西西安凤翔二府灾民种值三十四年山西平阳府地震命大臣往赈各有差三十五年贷直隶宝坻等州县灾民仓粟三十七年赈山东济南兖州东昌三府粟三十八年贷直隶赞皇县复业流民牛种 【 前有土贼之扰今始安集】三十九年发坡赖村仓粮赈巴林二旗穷丁四十年赈甘肃河州属土司均准内地例给粟四十一年西安饥贷贫民粟四十二年山东饥命户部官驰驿往截漕运米五十万石助赈又遣八旗官各赍帑银三千两会赈复赈安徽凤阳等州县饥民大口日五合小口三合又发盛京所贮米贷给捕牲乌拉虞人四十三年赈湖广监利县饥民自十一月至明二年月止又定河南省见贮仓谷每岁半存仓备赈半贷给贫民例四十五年颁赐京城广宁门外士庶所建普济堂膏泽回春匾额并御制碑文每岁恩赏崇文门税银千两口粮银二百两堂内地租银千两为养赡孤贫之用减粜畿辅常平仓粟每石减十之三其穷民无力者酌贷三之一四十六年江南饥谕仓谷数少未足徧给惟各州县截留漕米吾以实惠及民目下时已届冬总漕无事着会同总督巡抚亲往各州县被灾地方备加察勘将本年所征漕粮每州县或留八九万石或留十万石酌量足支赈给之数分别多宽存留支散及今漕米尚未开兑截见收之粮以济待哺之众实于民生大有裨益此朕殷殷怀保赤子矜念如伤之至意户部即移文该督抚实心奉行仍开具赈济实数奏闻时淮徐扬三府无存粟发司库银十万两充赈四十七年定河南各州县常平仓粟每年以三之一出陈易新并将新贮各仓粟照常平例听民便贷不限以额四十九年申定五城饭厂米数赈期每厂日米二石银一两十月朔起至次年三月二十日停赈 【 六十一年加赈一月银米倍给】福建漳州泉州旱截留江南镇江松江浙江湖州三府漕三十万石转运至郡赈济五十二年赈四川茂州及平番等营堡地震灾民五十三年赈甘肃饥民自二月至六月每大口给米三合小口二合五十四年蒙古雪损伤牲畜输谷赈乌喇特十四旗察哈尔八旗饥人五十五年顺大永平府属米价翔贵发通州仓粟二十万石济之五十七年索伦水发银万两遣副都统等往协黑龙江将军酌赈又发盛京仓粟赈扎赉特固山贝子特古斯属下穷丁五十九年陕西饥发部帑银五十万两命大臣及部院官分西安延安兰州三路赈济又发陕西甘肃常平仓粟百三十六万四千石充赈并准旗人有愿助赈者自备银米赴部呈送散赈官处事竣准银米之多寡议叙有差六十年谕今春雨泽甚少备荒要紧着发帑金五十万两差大臣往陕西地方买米赈济又拨户部帑银二十万两贷给甘肃陕西灾民牛种资是年黄水涨溢直隶大名府长垣等四州县灾发仓粟贷贫民之乏食者并酌截漕粟赈之又贷黑龙江兵丁水手口粮六十一年命大臣赈直隶赞皇等四十二州县饥民并发米各州县设粥分赈
　　雍正元年直隶河南山东灾各遣大臣一人往赈又郭尔罗斯喀喇沁扎噜特各旗饥发帑七万两命大臣往赈二年谕京师广宁门外向有普济堂凡老疾无依之人每栖息于此司其事者殊为可嘉圣祖仁皇帝曾赐额立碑以旌好义有地方之责者宜时奖劝鼓舞之但年力尚壮及游手好闲之人不得借名溷入其中长浮惰而生事端赐育婴堂帑银千两赈苏尼特四旗穷民银二万两三年直隶饥截留漕米二十万石发通州仓粟十万石赈霸州七十二州县民三月赈大兴等四县民一月又谕今岁直隶地方被水小民乏食恐停赈之后正值东作之时农民谋食无策着再加赈一月又赈江南睢宁宿迁二县饥民粥五月山东黄水溢发常平粟贷曹县鱼台县灾民又谕今冬天气甚冷京城广宁门外安定门外养济院二处将变色米赏给百石煮粥赈济以安穷民四年赈安徽无为望江等州县饥民粥五月赈泗州银二万两五年直隶河决遣大臣御史赍银二万两分赈被灾玉田等二十三州县六年定赈济例凡勘灾给粮有司官必亲临每近城之地设粥厂去城二十里内各乡设一米厂照粥厂米按口月给一次七年定赈济毕将银米数目户口姓名月日刊示通衢以杜吏胥侵蚀又定广东城守饶平平镇三营准于青黄不接时贷给穷兵仓谷例八年北河溢直隶顺德广平大名河间灾遣侍郎副都统科道翰林等官分赈每府发银二万两准留漕及捐谷助赈凡三月复遣大臣抚绥毋令失所山东江南河溢赈滨河州县饥民粟并给银葺水毁庐舍京师地震发帑二万两分五路勘赈每旗赏银三万两按名分给又贷陕西西宁县蔚州蔚县饥民谷又谕朕闻广渠门内有育婴堂一区凡孩稚不能养育者收留于此数十年来成立者颇众夫养少存孤载于月令与扶衰恤老同一善举为世俗之所难朕心嘉悦特赐御书功深保赤匾额并白金千两顺天府尹等其宣宗朕意并倡率资助使之益加鼓励再行文各省督抚转饬有司劝募好善之人于通都大邑人烟稠集之处若可以照京师例推而行之其于字弱恤孤之道似有裨益而凡人怵惕恻隐之心亦可感发而兴起矣 【 是年又将养济】  【院每年余剩孤贫口粮拨给育婴堂二百两及积年捐助之银每岁支销欵项均归顺天府察核】 九年定五城御史亲至饭厂监赈例恩赏饭厂京仓老米二百石 【是岁直隶属歉就赈者多】 十一年江南海溢赈常熟等二十九州岛县灾民十三年议准五城饭厂如米色不佳者仍赴仓改领又行令五城展赈一月
　　乾隆元年谕地方偶有水旱之事凡察勘户口造具册籍势不得不经由胥役里保之手其所需饭食舟车纸张等货朕闻竟有派累民间并且有取给于被灾之户口者益滋闾阎之扰嗣级凡饭食纸张舟车各费皆酌量动用存公银毋许丝毫派累是年巴林四旗旱发帑万两遣官往赈又谕各省府州县皆有养济院以收养贫民此即古帝王哀矜茕独之意朕闻归化城地方接壤边关人烟稠集其中多有疲癃残疾之人无栖身之所日则乞食街衢后则露宿荒野甚可悯恻彼地旧有把总官房三十余间可以改为收养贫民之所每年于牛羊税内拨银二三百两粟百余石为饘粥寒衣之费着简选诚实乡耆经理其事二年增定收养孤贫例令保甲将本地实在孤苦无依者开明里甲年貌取邻佑保结呈报验补其有浮于额数者亦准收养动公项散给口粮仍人册报销外来流丐送本籍收养 【 七年复定凡流寓隔省遥远及本省相去至千里外亦准收养】又议准漕船纤夫中途患病者弃置河干即无生理令河臣转饬各官就近入普济堂或附近庵观量给口粮务令得所又议令五城御史饬司坊官每日巡视如有贫民冻卧道旁者即就近引赴普济堂栖流所等处宿歇令其赴厂竢来岁春融听其去留二年谕各省出借仓谷于秋后还仓时有每石加息谷一斗之例如遇方本非歉岁循例出陈易新则应照例加息若值歉收之年国家方赈恤之不遑非平时贷谷者可比至还仓时止应完纳正谷不应令其加息将此永着为例三年增定贷粟加息例凡年岁收成八分至十分者仍照例收息五分至七分者免又定本年收成五分者缓至明年秋后责入六分者本年责入其半次至全入七分者本年责入免息八分至十分者本年责入仍加息又谕各省学田银粮原为散给廪生之用但为数无多地方偶遇歉收贫生不能自给往往不免饥馁深可悯念朕思士子身列胶庠自不便令有司与贫民一例散赈嗣后凡遇地方赈贷着该督抚学政饬令教官将贫生等姓名开送地方官视人数多寡即于存公项内量发银米移交本学教官均匀散给资其饘粥是年宁夏地震命大臣驰驿前往发司库银二十万两赈恤其官弁遇灾身故者照巡洋被风漂溺例议恤又定火灾酌赈例四年赈江南贫民极贫者四月次贫者三月又次者一月又定赈济米数例向例每名日支三四合至七八合不等兹定大口日五合小口三合五勺申定赈恤欵目预期宣示例向例于赈后将姓名赈数榜示兹复于赈前将被灾分数欵目榜示以杜朘减又申令各直省养济院加意收养茕独六年赈安徽凤阳颍州饥民增定养济院收养孤贫例令该管官核明实数分额内额外为二册载具里居姓氏申达上司遇有开除随时呈补该管上司遇便赴院按册点验七年黄淮交涨淹民田庐舍江淮饥上命大臣往会督抚勘赈用帑千余万江苏江浦等二十九州岛县赈米百五十六万二千六百三十五石银五百五万二千五百二十余两沛县赈米二千八百三十四石银四万三千六百九十余两小麦七百四十三石安徽凤阳等二十四州县赈米八十三万千九百八十石银二百三十三万四千余两宿州收养无依贫民赈米百十九石银百有余两各有奇并贷给口粮麦种刍草又增定抚恤例凡遇水旱即行抚恤先赈一月再察明户口被灾六分者极贫加赈一月七分者极贫加赈二月次贫加赈一月九分者极贫加赈三月次贫二月十分者极贫加赈四月次贫三月又定如遇积歉或灾出非常者许将极贫加赈自五六月至七八月次贫加赈自三四月至五六月又删除又次贫减赈例止分极次二等论赈又定凡遇夏灾其灾地岁不两熟及虽两熟而秋禾不可复种者照秋灾例请赈如遇风灾照雹灾例贷给粮种伤大田者亦以秋灾论八年谕上年江南淮徐凤颍等府遭值水灾朕宵旰焦劳无一时释于怀抱特遣大臣会同督抚百计经理不惜千万帑金期登斯民于袵席顷据陆续奏报被水之地渐次涸出冬间可以种麦石林决口亦已堵御水势减落朕心稍慰但念两江受水之地甚广其见在已经涸出者民间努力耕种自不待言其沮洳将涸者开春布种亦可冀望有秋惟最洼之地积水较深有非人力所能宣泄者倘春月不能赶种春麦杂粮而停赈之期已届穷民何以为生朕思虑及此深为悯恻着钦差大臣及该督抚将实在不能涸出补种之地察看所有饥民口数若干按其情形酌定月分接续赈恤毋使失所又谕今年天气炎热甚于往年闻山东山西河南陕西民人有病暍或至伤损者此等最苦之人无所依倚全在地方官善为抚恤可令各该督抚转饬有司悉心查办有应动存公银两者即行动用嗣级如有类此之事无得膜视九年四川西昌水泸宁县南江县雹贷谷有差秋成责入时仍免息冤宁县水不成灾亦令于来岁青黄不接时量贷仓谷又赈安徽徽州宁国二属浙江绍兴严州衢州三属间被水之区十一年山东河南江苏安徽水江南稍甚截留漕二十万石并给银葺被水民庐余均于常赈外加赈有差又赈广东肇庆韶州南雄等州水灾直隶宣化府雹灾饥民又谕直隶盐山庆云宁津三县原属上年灾重之地先经借给籽种口粮此时想已告匮着照大小户口再给借一月按亩给借籽种粟米四升十二年山东水截山东河南漕并运天津北仓米充赈共赈谷四十四万七千六百八十余石米五十九万八千六百十余石银百七十九万三千六百四十余两各有奇赈老弱残病民银七万八百七十余两是年江苏飓风海溢崇明宝山上海镇洋常熟昭文南汇江阴沿江海各县灾谕兵民并赈又直隶天津浙江杭州江南徐州遍灾咸赈如例十三年驾幸山东轸念灾黎令于加赈外再行展赈江南亦如之并运仓谷助赈本年被水之邹平等二十州县又官买耕牛以资力作陕西西安旱发河南粟赈之福建旱截留江南浙江漕由海运输赈十五年赈上下江二十七州县被水饥民十六年浙东旱五十四州县灾截留漕米五十万石并谕湖广碾仓谷米十万石协赈又山东河溢河南福建水福安寿宁风雨坏民庐工苏之铜山邳州沛萧宿迁睢宁安徽之歙县绩溪广德建平铜陵宿州山西之凤台高平陕西之朝邑直隶之长垣皆以灾告于常赈外均展赈有差又借给浙省兵丁每名米二名复谕朕因浙省宁绍等属歉收米贵曾降旨将被灾各标营兵令借给米粮以资接济念该省今年旱灾稍重各属米粮一例昂贵着再加恩将浙江通省兵丁每名借给一季饷银于明年夏季后分四季扣偿十七年陕西三十七州县山西十一州县旱赈如例定灾民贷粟例夏灾贷者秋后责入秋灾贷者来岁麦成后责入均免息十八年黄淮涨淮扬徐灾河决铜山堤宿灵虹泗等州县水命大臣往视发帑截漕以赈饥又输江西浙江湖北湖南河南山东四川粟赈之山东掖潍昌邑三县风灾人给一月口粮十九年淮扬两河涨被渰农民灶丁赈如例并设粥厂以仓饥者贷山东兖州沂州东昌府济宁州东昌卫等处积水未涸农田粟贷台湾澎湖风灾民户粟又赈云南易门石屏地震灾民二十年江南淮扬徐浙江杭湖绍水赈如例山东沂州秋禾灾加赈有差二十一年江南十六州县卫山东四州县卫水赈如例又谕上年江省被灾米价昂贵所有江宁驻防兵着借给一月饷米又谕晋省岢岚州等处上年收成歉薄先后贷常平粟三十三万二千余石今岁有秋例应征入但念承上年歉收之后与各项钱粮一时并征不无拮据着分作两年征入以纾民力二十二年驾幸江浙念山东灾黎命加赈外各展一月又谕豫省之夏邑商邱永城虞城四县与萧砀曹单灾地犬牙相入岂独无灾此中州之民风淳朴不敢言灾是以赈恤未及益用嘉悯着勘明积水地亩与赈一月又谕河南归德府属之夏邑商邱虞城考城永城并陈许各属县五六月间大雨连绵以致洼地复有积水秋禾被渰已命侍郎裘曰修前往相度疏浚冀速为消涸但该省滨河州县与山东之金乡鱼台江南之宿虹丰沛等处壤地相错屡岁被灾在山东江南者均邀赈恤而该省地方官从前并未留心查办独抱向隅今涸出补种之秋禾复被淹漫平地亦多潦浸朕心深为悯恻虽定例夏灾不赈而该处积歉之后民食艰难应加优恤着查明被灾户口无论极贫次贫槩予一月口粮寻查赈汲淇封邱中牟阳武新郑武陟原武辉滑新乡延津获嘉许州长葛祥符等州县并运江西湖北粟协赈复以工赈自十月至明年二月上复以受赈之民譬如赤子出慈母之怀未能强饭遽断其乳其何以堪再加赈一月是年漳河涨注卫河山东直隶均被水发粟赈济给银葺居民庐舍如豫省其山东济宁金乡鱼台邹峄滕六州县水淹未涸者再予折赈倍给其值复赈两江水及甘肃雹偏灾所及州县二十三年甘肃河东河西旱银粟兼赈增折值河东十之三河西十之四展赈至明年七月河州狄道环县又展赈三月谕山西交城等四十州县上年秋收稍歉其借出社仓义仓谷石虽系民捐例亦官为催纳若依限责令还仓小民未免拮据着将乾隆二十一年贷谷缓至今岁麦熟后征收二十二年贷谷缓至今岁秋成后征收此外八州县亦照此例分别缓征又借给山东济宁鱼台各州县灾民牛具籽种福建泉州漳州各府属社仓麦石令明岁秋成后免息还仓二十四年甘肃皋兰等二十五厅州县秋禾灾其折赈视去年增值外再各增十之三仍展赈有差并谕甘肃省连年歉收明岁春耕一切籽种口粮皆须酌借向来原有折银借给之例但该处粮价稍昂若照常例折给不敷买买着河西每石折银一两四钱河东每石折银一两三钱 【 嗣于本年十一月又各加给三钱】是年山西山东偏灾予赈贷粟有差二十五年江南之淮扬徐海四州府山东湖南甘肃各州县偏灾均予赈有差又增设五城内外饭厂五增给米日一石二十六年河南河溢祥符等县灾免漕命大臣会赈直隶山东均被水截漕充赈直隶四十万山东十万石云南新兴州江州县地震照例赈给又谕贷直隶各属秋雨淹涸堪以布种田亩每亩谷五升文安大城霸州保定等属河决被淹各村庄亦如之又被潦不及十之三之宁河宝坻蓟州等属并酌贷有差山东齐河等四十五州县涸出地亩并贷如例二十七年赈直隶四十五州县山东甘肃各三十州县卫饥民贷宿迁等被水州县谷又于京城东霸芦沟桥黄村清河树村五处各增设饭厂一于额支米数外日加给一石派科道满汉官各一会同五城御史率司坊官经理 【时近京州县岁歉贫民就食者多故有是令】二十八年谕朕恭谒东陵途次周谘民隐直属州县上年秋霖被灾较重深堪轸念前已迭降谕旨槩行加赈至本年三月但现在农民东作方兴麦秋尚远口食犹恐拮据着加恩将被灾六分以上各州县无论极次贫民再予展赈一个月其被灾五分者例不应赈并格外加恩亦无论极次贫民特予加赈一个月以资接济至地亩虽经涸出闾阎或无力播种者并着查明有可赶种春麦或候种大田者均分别借给籽种一面办理一面奏闻俾得无误春畬副朕体恤爱养至意又谕前因直属去秋被水洼地虽屡经加恩抚恤但当此青黄不接之际民力犹恐拮据已降旨将被灾六分以上各州县暨被灾五分者槩予加赈展赈一月以资接济兹恭谒东陵西陵所过通州三河良乡三州县其成灾分数皆不及应赈之例念其地近辇道上年岁事歉薄闾阎生计维艰着格外加恩将通州等三州县不应给赈村庄地方官确查实在贫民均予加赈一个月该督其率属悉心体察毋任胥吏侵蚀中饱俾泽必下究副朕加惠黎元至意又设直属州县留养局收恤老弱贫民其流寓贫民例无给赈者均准入局留养贷直隶各属上年水本年交河蝗蔚州雹旱山东济宁八州县卫湖北沔阳天门二州县卫水甘肃狄道河州十二厅州县灾民籽种口粮二十九年广东湖北湖南江西水甘肃兰州巩昌等府旱赈被灾饥民三十年山东水加赈济南等十五州县浙江天台新昌宁海旱人结口粮一月仁和钱塘等六县贷给籽种亩三升又赈甘肃皋兰等州县地震灾民三十一年赈江南浙江山东陕西湖南江西甘肃等偏灾州县饥民三十二年江南三十四县江西十三县湖北十三州县水于常赈外各加赈有差三十三年直隶霸州等五十州县厅水江苏安徽河南各属旱盛京永德辽阳海成广宁及云南各属水均予加赈并贷口粮籽种有差三十四年运通州仓粟六十万石赈直隶饥民又赈江南安徽浙江江西湖北偏灾各州县并加赈有差三十五年买运山东麦石解京平粜又直隶十六州县灾谕令加赈发帑银百五十万两通州仓谷百三十万石加赈浙江十四州县饥民又定赈恤帑项均照库□元宝给发不必照俸饷扣发平余例是年古北口山水骤发命大臣赍帑二万两加倍赈给又以闾阎艰食论即发仓赈粜毋拘成例复拨内帑银二万两协赈三十六年直隶江苏山东甘肃各属灾常赈加赈共发帑银五十万两截漕粟并通州仓粟八十万石听直属应拨州县领运又发陕西藩库银二百万两赴甘肃于经运米三十万石外复谕大吏就近酌济三十七年又发库帑二十五万两通仓谷十八万石济直隶展赈借粜三十八年赈河南江苏安徽陕西甘肃各属灾民均予展赈又给山西归化城之黑河萨拉齐之善岱灾民口粮人一月三十九年直隶天津河间十六州县灾发通州仓粟十万石备灾属冬春加赈借粜又江苏水截漕粟二十万石济赈又赈安徽河南湖北山东甘肃偏灾处所饥民四十年直隶十四州县水安徽七州县卫江苏二十八州县卫甘肃三十一厅州县旱于例赈外各加赈一月四十一年赈江苏安徽甘肃偏灾州县饥民四十二年赈甘肃三十二厅州县旱灾四十三年河溢河南灾截漕粟三十万石并发盐课银百六十万命大臣发赈又加赈河南下游之安徽省又出贷亳州蒙城粟万二千石免其补偿湖北汉江涨江夏等十八州县灾发库银六十万两备明春加赈江苏水江浦等二十六州县卫及各场灶户灾均加赈有差四十四年谕京城广宁门外普济堂冬间贫民较多将京仓气头廒底内小米拨给三百石 【 自是岁以为常】又以河南去岁灾谕临河三十六州县存仓积谷各按县大小尽数出借其开封彰卫辉怀庆河南五府属贫民酌借一月口粮并每亩借给籽种六分又贷归德府属九州岛县陈州府属三县汝许二州银粟均如封开五府例又谕给亳州蒙城灾重贫民照夏灾例增一月口粮复于各属丰收州县应征漕米内截三万五千石以备减价平粜四十五年直隶水武清房山等四十一州县灾截漕粟三十万石赈济上念被灾较重之区明春尚须加赈再发通州仓粟三十万石库银三十万两又山东曹县定陶武城灾免所贷麦本银六千七百两有奇复加赈河南商邱考城五县贫民两月加赈直隶二十州县江苏睢宁六州县安徽泗州四州县卫甘肃皋兰九州岛县贫民一月四十六年谕本年山东章邱等十县卫又邹县等七州县卫被黄水淹浸查明应行补种麦田照例酌借籽种归人来春借案造报是年江苏水拨藩库银五十万两盐课银五十万两漕粟五万石资赈又因灾地较广赈费甚多再发银六十万两分别加赈又加赈安徽河南山东直隶湖北陕西甘肃等属灾民各一月又谕甘省收捐监粮之事原因边陲地瘠民贫应令仓储充裕以备赈恤之用是以复经允行祗捐本色不准折色乃开例之始即公然私收折色甚至通省大小官员连为一气冒赈分肥扶同捏结积成弊薮既经败露自不得不彻底根究现据阿桂等陆续查奏历年情弊俱已水落石出是竟以朕惠养黎元之政作为官吏肥橐之资实属愍不畏法为天理所不容况办赈之事朕屡有旨宁滥无遗亦欲穷民受实惠耳若公然上下通同冒赈作弊则有滥必致有遗官吏多一分侵渔即灾民少受一分实惠朕之所以严行穷究者正欲剔除官吏积弊使百姓实受赈恤之益并非因办赈有弊致将赈恤之事靳而不举也前恐各督抚误会此意或致有灾不办曾经明降谕旨宣示中外但恐督抚等仍未能仰体朕怀且不肖之员或于己无可分肥即于民视为膜外其所关于民生者甚大朕如伤在抱每遇各省偏灾不惜多发帑金优恤以期一夫不使失所此天下臣民所共知共见者各该督抚务皆以爱民恤灾使得均沾实惠为念遇有地方水旱即详悉查勘据实奏报加意赈恤断不可因有甘肃监粮之案遂尔因噎废食以致稍有讳饰倘如此申诫再三而督抚等仍有蹈此者经朕察出必当重治其罪将此再行通谕中外知之四十七年黄河溢河南山东江南灾命被水各区于加赈外复展赈三月发浙商佐工银八十万两遭粟八万石济江南发淮商公输银二百万两漕粟三十万石济山东又因江南丰沛等县山东兖曹济各属灾甚谕常予赈恤不必论月俟灾退后始行停赈是年安徽二十州县江苏二十四州县秋禾灾赈如例并加赈有差又加赈河南灾民两月复展山东江苏河流下游地亩赈至明年六月又谕京城德胜门外功德林冬间贫民就食较普济堂人数虽减但常例赏银千两经费尚恐不敷着加恩将京仓内小米赏给百五十石以资接济四十八年赈湖北江苏安徽灾民江南之铜山丰县沛县邳州照山东例如赈五月上元句容丹徒三县加赈两月四十九年甘肃逆回滋事照乾隆四十六年撒拉尔之例伤毙者大口给银二两小口七钱五分焚毁庐舍者每间给银二两生存者每口先给粮一斗初赈不论大小口均给三斗加赈大口给八合三勺小口半之又靖远伏羌静宁等处经贼人攻围者人给一月口粮是年黄河溢谕大吏分途抚赈又赈江西福建安徽亳州偏灾州县五十年河南旱赈卫辉属五县两月复命展赈三月其附近灾区之延津九县人给一月口粮仍再赈两月其开封河南彰德府属二十三州县受旱灾较重及频年被淹积歉之区并无地极贫下户均加赈有差共发帑银三百五十万两漕粟三十万石是年山东安徽旱于常赈外截漕粟三十五万石济赈又江苏淮安五府旱截漕粟十五万石平粜

　　皇朝通典卷十七


《清朝通典》　选举典（018～022）一百卷　（清）高宗 敕撰

　　●皇朝通典卷十八

　　选举一

　　○选举一

　　（臣）等谨按杜佑选举典首历代制次杂议论考绩即附历代制后用人之得失致治之兴衰可考而知也自秦至唐悉载杜典自宋迄明则五朝续通典备载焉窃惟选举之制肇于成周汉唐以来不相沿袭迨至故明末造士则专尚文艺而实行不敦官则习于恬嬉而实效莫纪所谓用人致治者其势岌然不可终日矣时则我太祖高皇帝太宗文皇帝式廓鸿图肇基东土贤路宏开不拘资格或拔之于行伍或举之于单寒以至归诚降将且令负弩前驱就俘累臣多预持筹赞画怀奇抱异之士应运而生无不附凤攀龙乘时利见矣迨世祖章皇帝奠鼎神京定贡举之科访遗逸之士满汉一体文武员弁惟能其官列圣相承储养人材多方擢用虽片长微艺并录兼收莫不登明选公随才器使所以激扬士类整肃官常者实有加无已也钦惟我皇上继隆列祖精一执中羣才之美恶大吏之公私无或逃九重洞鉴者举士杜苟且轻儇之习举官严铨选考察之程即优拔诸生咸邀朝考丞倅小吏悉荷圣裁是以重熙累洽庶绩其凝衡之往古莫与比隆葢劝惩必信无非上决于宸衷而赏罚无私悉因其人之自取书曰野无遗贤又曰无旷庶官非上有浚哲之圣人亶聪之至德孰能与于此哉（臣）等恭阅列圣实录以及累年记注谨书其尤要者次第登载仿杜典例而变通之首选举制四卷先举而后选各分编年月以见因时损益之意考绩一门文则有京察大计武则有军政所以严黜陟而示劝惩原典仅附选举制后今特别为一卷以重考绩大典至杂议论一门杜典博采周汉以来诸臣议论其意因唐之中叶登进乏才铨选壅滞始议更定条例欲救一时之弊耳我朝臣工奏议凡有当于振兴文治澄叙官方者无不仰邀圣鉴下部议行其随时奏准各条即刊入现行则例兹己散见选举制诸篇不别为总系焉

　　选举制【文科】

　　△选举制【文科】

　　（臣）等谨按乡举里选着于成周尚己迨两汉以来举士之法曰孝廉曰贤良方正曰博士弟子曰茂才异等亦既略备焉而策试贤良文学于廷即后世以文艺试士所自昉隋始置进士之科唐之科目有秀才进士明经学究明法书算三礼三传三史诸科天子自认曰制科其目至繁宋之进士以及诸科大半沿袭唐制金以经义词赋两科取士元明独置进士之科我朝自定鼎之初乡会开科征名遗逸圣祖仁皇帝振兴文治培植士林于常制乡会之外特举博学鸿词之科以收奇才异能之士世宗宪皇帝循名责实搜罗羣彦广开保举之门累颁求贤之诏举孝廉方正举孝友端方增设翻译之科加惠边远之士我皇上御极之初亲试鸿博举察孝行复诏九卿荐举经学迨夫大驾六巡江浙幸山东临天津凡献赋属车之次皆蒙召试授官而拣选举班疏通淹滞凡士之操一技以自见者莫不甄综无遗猗欤休哉多士之沐圣化而被恩荣者宜何如其报效也（臣）等谨按杜典之例列选举制而以文科目为首依次编载具详于篇
　　天聪元年八月敕诸贝勒府以下及满汉蒙古家所有生员俱令考试分别优劣赏缎布有差八年四月考试汉人生员赏给银两又考试习满汉书中式者为举人各赐衣一袭宴于礼部
　　崇德三年八月赐中式举人等朝衣各一领秀才各赐绸布六年七月范文程等请于满汉蒙古内考取举人生员寻考取中式举人各赐缎朝衣一领生员等各赐缎布有差
　　顺治元年十月定乡试俱于子午卯酉年举行会试俱于辰戌丑未年举行二年二月定选拔贡生之例大学二名小学一名兼取文行又定乡会试三场试题初场四书三题五经各四题士子各占一经四书主朱子集注易主程朱二传诗主朱子集传书主蔡传春秋主明传礼记主陈氏集说二场论一道判五道诏诰表内科一道三场经史时务策五道乡会试同六月定乡会试期之例 【 乡试定期秋八月举行初九日第一场十二日第二场十五日第三场先一日点名放进次一日交卷放出春二月举行会试与乡试同】又定主考专司去取权衡房官不得执拗愤争违者劾治九月定礼部磨勘试卷法前场文字明理会心不愧先程后场出经入史条对详明者俱为合格严弊幸简瑕疵字句偶误者贷之三年三月宴诸进士于礼部定新进士冠服式 【 新进士冠服金镀银三枝九花顶一甲一名赐冠服照六品顶带】 定新进士铨选法 【前明旧例进士四百名二甲选部属知州三甲选中行评博推官知不论名次内外兼用】部议开创之始法宜变通拟二甲前五十名选部属后二十名及三甲前十名选中行评博三甲十一名至二十名选知州二十一名至七十名选推官余选知县从之四月命再行乡会试以收人才 【 本年八月乡试四年二月会试并定新选庶吉士及前科庶吉士分清汉书教习之制】八年三月吏部疏请满洲蒙古汉军各旗子弟有通文义者提学御史考试取入顺天府学乡试作文一篇优者准其中式下礼部议定八旗开科乡试其满洲蒙古生员笔帖式同一榜汉军生员笔帖式汉生员监生同一榜六月礼部议定八旗科举凡遇应考年分内院同部考取满洲生员一百二十名蒙古生员六十名顺天学政考取汉军生员一百二十名乡试取中满洲五十名蒙古二十名汉军五十名满洲蒙古通汉文者译汉文一篇不精汉文者止作清文汉军文章篇数如汉人例会试取中满洲二十五名蒙古十名汉军二十五名各衙门博士笔帖式俱准应会试又奏定顺天乡试满洲蒙古主考应用满洲内院礼部官各一员阅卷汉军听汉主考阅卷又题准磨勘试卷内有字句可疑者以卷数多寡分别处分考官降罚革职有差九年正月以壬辰科会试恩诏广额取四百名经礼部议分定南北中卷之例南卷应取二百三十三名北卷应取一百五十三名中卷应取一十四名从之二月亲诣太学行释奠礼加监生中额十五名十一年十二月礼部请停满洲蒙古博士笔帖式会试之例从之十二年三月上谕殿试读卷大臣不必书姓名以除师生陋习十四年停止八旗考试又上谕乡会考官所取士及殿试读卷廷试阅卷学道考试优等督抚按荐举属史皆称门生实属陋习相沿嗣后俱不许仍袭师生之号以永绝朋党之根十五年正月上谕覆试上年顺天中式举人谕之曰顷因考试不公故亲加覆阅尔等皆朕赤子其安心毋畏各抒实学朕非好为此举欲求真才故不获己耳嗣取米汉雯等一百八十二名仍准会试苏洪浚等八名革去举人又定会试四书题请旨颁发余着考试官照例出题又议定磨勘试卷内文理悖胶疵蒙缪累不谙禁例文体不正等条四月更定科场条例 【科场条例一解卷迟延司府官每十日罚俸两月一磨勘试卷字句可疑主考同考降级罚俸有差重者革职提问一文体不正主考分别罚俸降革同考官降革提问有差一举予试卷字句句可疑文体不正者俱褫革有词累句者罚停会试二科不谙禁例者罚停会试三科一用墨笔蓝笔添改字句者主考同考及同经共阅分别降级一取中卷内二三场同考官蓝笔主考官墨笔不全点阅者分别降罚一各考官轻率辄改原墨者降三级一朱卷应先填举子名次后填姓名墨卷虽有姓名亦应填写名次违者降一级墨卷错落及违式应贴不贴者受卷官降一级本生文内笔误一二字不碍禁者罚停会试一科错落题目者罚停会试二科其文内有不谙禁例字句稍涉可疑者罚停会试三科一誊写错落数行者誊录对读官罚俸】又敕殿试士子于太和殿前丹墀考试十六年七月命考官二场论以孝经命题敕礼部再行会试以云贵内附绥辑需人故也十七年议准磨勘试卷雷同剿袭者黜革
　　康熙二年二月停止八股文三年八月更定科场试题 【 乡会考试自甲辰年为始头场策五篇二场用四书本经题作论各一篇三场表一篇判五道】四年三月仍复三场旧制六年九月命满洲蒙古汉军仍准考试九年五月奏定二甲三甲进士俱以知县用 【 时推官已裁故有是奏】十一年正月敕顺天乡试及会试仍兼用满汉监察御史稽察场务 【 顺治十四年停八旗考试并停监试满差今礼部题准八旗复行乡会试应仍兼差满御史监试】十五年十月暂停八旗考试十八年三月召试博学鸿词 【 试题贼一篇诗一首】 钦取彭孙遹等五十人分授翰林官有差
　　（臣）等谨按博学鸿词一科在唐极为优选昌黎韩愈所云吏部有以博学鸿词举者其名甚美且得美仕可以知当日之趋向矣而刘禹锡柳宗元诸人皆以进士复中此科入仕为时所丰称迨宋绍兴以后此科得人亦号极盛每科不过取三四人或一人选择之慎如此如洪遵洪适周必大至因之以取宰相执政其它亦多至侍从元明以来此科废罢己久惟进士一科孤行议者所以有偏重之说也我圣祖仁皇帝立贤无方旁招俊乂犹恐怀奇负异之才沈沦草泽爰命内外臣工荐举宿儒征诣京师特予召试授以馆职而五十人中如富平李因笃秀水朱彝尊吴江潘耒无锡严绳孙皆以布衣入选径授翰林检讨尤从来所罕见
　　雍正十一年再命举鸿博之士
　　皇上御极之元年二年两次召试选取录用如之三朝稽古右文之化千载一时己二十四年正月定乡会试俱钦命四书题从刑科给事中杨尔淑请也三月定会试三场事竣主丐等官遴选头场试卷十本缮写进呈自第一名至第十名俱由钦定仍送场内折号填榜以后会试及顺天乡试俱以此为例二十六年恩诏八旗准照汉人一体考试二十八年覆准满洲蒙古汉军应乡试之监生生员均由兵部考验能骑射步箭者方准入试二十九年题准奉天满洲蒙古汉军乡试诸生由奉天将军考验能步骑射者方准送试又论题增性理太极图说通书西铭正蒙诸篇三十六年敕宗室子弟与满洲诸生一体应试取中又以各省乡试命题悖谬谕大学士王熙等曰乡试为抡才大典出题理宜详慎今览各省所进题名录如福建三场策问台湾事宜一道于地方情形事势毫未通晓乃茫昧命题殊为悖谬其余各省亦多未当尔等详加检阅若有悖谬最甚察出参奏于是察勘福建云南河南三省第三场策问命题悖谬主考王连英等分别降调从之三十九年正月上谕本科中式举人因有情弊为人指参故行覆试及阅各卷俱能成文诸臣所拟三等以上者皆可观有自三等拔置二等者有自四等拔置三等者三等以上仍令会试四等黜革四月停止吏部考试举人 【向例各省举人吏部考试】  【 并无去取亦无分职衔大小之处实属具文兹奏请停止】五月定各省正副主考除应行开列外将侍郎学士京堂翰林科道部属等官由甲举出身者无论己未典试通行开列六月敕停止宗室子弟科举会试十一月定官卷取士例上曰考取举人进士特为得人若行贿夤缘而得之则出身之本源不清欲冀他日为忠臣良吏得乎凡系大臣子弟宜另编字号取中且不致妨孤寒之路经九卿议覆嗣后顺天乡试在京三品以上及大小京堂翰林科道吏礼二部司官在外督抚提镇藩臬等官子弟俱编官字号另入号舍考试各照定额每十卷民卷取中九卷官卷取中一卷其官卷或止数人者不必另编字号四十一年九月礼部疏本年乡试监生庄令舆俞长策试卷作五经文字上俱特赐举人并令嗣后乡会试作五经文者额外取中三名 【顺治二年以士子博雅不在多篇停五经中式至康熙三十六年京□乡试有五经二卷　　　】 特 【旨授为举人后不为例至是复准作举人议定其例五十年增五经中额顺天二名外省一名会试增中三名五十四年停止雍正二年议准每额中十九名加中五经一名乾隆十八年停止】四十四年正月上勤心典籍以卷帙繁多供奉人员缮写不给敕安徽江苏浙江举贡生等有精于书法者报名考试旋考取顾祖雍等其贡监生员并准入顺天乡试五十年十月宽乡会试发榜期限先是顺天乡试发榜过期监试御史劾奏上论赴考者众若发榜之期太迫考官不能细心徧阅寻议宽期揭晓五十一年三月敕新中文武归班进士留京学习行走四月开万寿思科于五十二年二月乡试八月会试五月定会试分省取中进士之制十一月敕文生员举人内愿就武场武生武举内愿就文场各听其互试五十四年正月敕科场无出熟习拟题令同考官互相纠察五十五年议定二场论专用性理五十六年八月礼部奏请派顺天乡试正副考官及同考官将九卿举荐官员职名开列得旨即在所开正副考官内每房派二员其各省人着参杂派出每房二人不得派同省之人六十年三月上谕举人王兰生学问素优校对精熟留保学问好俱赐进士一体殿试六十一年十一月世宗宪皇帝登极特开恩科【 以雍正元年癸卯为　恩科二年甲辰为正科】
　　雍正元年二月定八旗满洲翻译乡会试之制又定乡会试论题仍用孝经又覆准候补天文生及补用天文生之监生生员俱令入血字号乡试又覆准官卷内佳文不敷中额以民卷佳者补之十月诏举孝廉方正十二月礼部议定学政科考生员增经文一篇 【各省学政科考生员旧例用四书题文二篇至是增用经题文一篇以崇经学如遇三冬日短减去四书文一篇从御史田嘉谷请也】二牛二月录用浙江直隶福建广西孝廉方正各二员以知县用五十五岁以上者以知州用敕科场房考各房仍止用一人校阅以专其责又上谕此次特开恩科士子因回避不得应试者即另派大臣拟题于内阁考试取中十月敕今年殿试天气已寒诸贡士着在太和殿内两旁对策再传谕总督太监多置火炉使殿内和暖诸贡士得尽心作文写卷又敕乡会试揭晓后刊刻试录登科录进呈试录并载三场中式文择其尤者每题一篇三年二月定应考试差之翰林及进士出身官员人等于太和殿试以四书题文二篇上亲定甲乙以备差遣三月上亲诣太学释奠加增国子监乡试中额十八名五经加中四名各省分别加增五经中额八月敕回避卷仍着一体应试另派大臣校阅遴选九月赏给会试举人路费分道里远近以定多寡之数又命会试及顺天乡试元魁三场试卷缮录进呈十月诏举八旗汉军孝友读书人士十一月敕定考试翻译举人条例不必分作三场十二月敕工部国子监复立进士题名碑四年三月敕各省学政三年任满将生员中人品端方有猷有为有守之人大省四五人小省二人送部引见亲加考试酌量擢用十月敕各省所中副榜内有两次中副榜者亦准作举人一体会试此系特典后不为例十二月定恩拔副贡生就教学臣会同巡抚验看造册送部铨选年老者原品休致五年三月敕八旗举人生员分别考试 【前因八旗举人生员有在护军执事人行走者令其退回仍给钱粮俾得专心读书至是已三年有余是以考试分别勤惰】又谕本年闰月节气稍迟二月天寒会试日期改至三月各举子许携带手炉皮衣供给官加意预备茶饭姜汤木炭等项以资其用又议准会试落卷内拣选文理明通者引见以教职即用 【 嗣于乾隆二年十年十九年俱照此举行录用如之谓之明通榜】四月上谕取人之法惟乡举里选合于三代之制着州县官会同该学教官将贡生生员内居家孝友行止端方才可办事而文亦可观者秉公确查一年各举一人于今年冬底申报该上司奏闻请旨八旗之满洲蒙古亦照此例着该佐领各举一人庶潜修笃行之士得以表见而国家亦收得人之效寻经吏部带领各省荐举生员引见以知县用者三员余以国子监助教学正学录补用十二月敕学政考取选拔务于学问优通品行端方才猷可用之人并定六年选犮一次之制六年八月复浙省士子乡会试 【先是雍正四年停止浙江乡会考试至是以两浙士子省愆悔过因有是旨】九月上谕连州生员陈锡等呈首朱振基奉祀逆贼吕留良牌位可谓深明大义不为邪说所惑命该省学政秉公遴选学问优通者赏作举人一体会试其今科所取副榜即准作举人八年十一月朝考湖北应山县拔贡杨可镜文理荒疏部议革去选拔上谕杨可镜乃明臣杨涟之元孙昔顺治四年杨涟之子杨之易为江南松江府同知遭提督吴胜兆之叛捐躯殉难凛然忠节此即杨可镜之曾祖也杨涟父子两世忠义其后嗣子孙若稍能自立品行无亏虽文艺不工亦当格外造就杨可镜准作选拔赴国子监肄业仍着礼部带领引见十三年禁八旗开户家奴子孙考试又覆准论题仍参用性理八月皇上登极恩诏开科 【 乾隆元年八月乡试二年二月会试】
　　乾隆元年正月议准会试与顺天乡试内廉主考同考官其有服之同姓与翁婿甥舅皆令回避如应回避之人不行开出者革职又敕内外帘官子弟应回避者着另行考试乾隆元年会试及乡会恩科准于常额外宽余取中三月以会试遗卷内尚有佳卷敕兵部尚书傅鼐会同大学士鄂尔泰朱轼议再行校阅寻于未经取中之荐卷内续取三十卷年老举人试卷内选出五卷一并进呈照取拟名次出榜赏给刘起振等检讨及中书助教学正各职衔四月诏举孝廉方正十月召试博学鸿词 【先是雍正十一年诏举博学鸿词至是陆续到京首场试经解一篇史论一篇二场试诗赋论各一篇】钦取刘纶等十五名分别选授翰林院官有差二年四月诏督抚举才品优长山林隐逸之士又补试博学鸿词钦取万松龄等四名授翰林院官有差三年三月上诣太学行释奠礼其观礼三十一人俱准入监读书国子监本科乡试广额十八名四月议准翻译乡会试于钦命翻译一题外再于清文四书内钦命一题令士子作清文一篇四年三月敕监试提调留心查看入场士子粥饭并给与木炭许其携带手炉以温笔砚又敕禁止新进士于殿试前呈送颂联阅卷大臣务清白乃心绝请托之私四月殿试御制策问题不拘旧式以杜诸生预先揣摩策内不许用四六颂联但取敷陈切当不泥成格六年三月申严怀挟之禁七月敕顺天乡试同考官南省人回避南皿卷北省人回避北皿卷边省人回避中皿卷满洲汉军概令回避满字合字卷以清弊窦以息浮议七年二月复选拔贡生十二年举行之制四月停文武乡会互试之制允御史陈大玠请也八年六月定举人恩拔副岁贡生及捐纳贡监生考试各誊录之制九年八月停回避卷考试九月减各直省中额十分之一十年正月特命移会试场期于三月以待春温永着为例并于搜检条内加恩停止皮衣去面毡衣去里之例三月敕改殿试之期于四月二十六日五月初一日传胪四月敕学政考官申严文体艰深俳丽之禁十三年二月上幸阙里加恩多士增广入学名数复令学政甄拔十三氏子孙文行兼优者数人贡入成均引驾官举人孔继汾授为内阁中书十六年二月上南巡江浙士子进献赋颂特予名试考列一等之进士举人以内阁中书即用贡监生员赏给举人授为内阁中书学习行走 【嗣于乾隆二十二年二十七年三十年四十五年四十九年驾幸江浙三十六年四十一年驾幸山东三十八年四十一年驾幸天津凡进献诗赋人员皆考试选取录用如之】闰五月大学士九卿等遵旨保举经学人员陈祖范等疏上上谕陈祖范等平日研穷经义必见之著述将亲览之以觇实学在京者交送内阁进呈其人着该部带领引见在籍者行文督抚就近取进俟观其著述另降谕旨或愿赴部引见及年老不能来京者俱听寻赏给陈祖范顾栋高国子监司业职衔授吴鼎国子监司业梁锡玙额外司业又以恭逢圣母皇太后六旬万寿敕于壬申年三月乡试八月会试举行万寿恩科 【乾隆二十六年三十六年四十五年迭开乡会恩科加惠年老应试诸生有差嗣是　　　寿宇洪开　　殊恩迭沛故有加郭锺岳之寿登百五者洵属升平人瑞】又定拔贡选用之法十九年三月停翻译会试之例四月敕钦定四书文存贮内廉令试官知衡文正鹄策问时务主试官不当以己意立说启士子窥探迎合附和之弊二十一年闰九月定顺天冒籍之禁从御史陈庆升请也十月严磨勘试卷之令磨勘官俱令于卷面填写衔名再令大臣详加校勘呈览草率从事交部议处着为例十一月敕更定乡试之制第一场止试书文三篇第二场经文四篇第三场策五道其论表判概行罢去会试第二场经文外加试表文一道即以明春会试为始乡试以乾隆己卯科为始并增会试磨勘之例二十二年正月敕会试第二场表文易以五言八韵排律一首即以本年丁丑科会试为始又御史表芳松请自乾隆已卯科乡试为始于第二场经文之外一体试以五言八韵排律一首从之 【并定岁试四书文一篇经文一篇诗一首科试四书文一篇策一道诗一首】二十三年二月御史吴龙见请第一场四书三题后仍增性理论一篇从之三月敕满洲蒙古现任三品以上大臣之子孙及亲兄弟子侄有应试者俱令自行奏闻方准入场二十五年四月敕传胪前一日将拟定十卷进呈即带领引见详核文品以定名次又上谕廷试士子为抡才大典对策自重于书法又向来读卷官虽不回寓然皆各回公所散住地非锁院人得自由未免潜通消息且试策不过一二百卷十四人公阅迟至三五日进呈于形迹尤为未协着大学士九卿详悉议奏寻议定参阅文字除文字俱佳者尽登上选外其有字不甚工而援据典确晓畅时务者亦应列为上卷若对策全无根据即书法可观亦不得充选进呈其读卷官及监察之王大臣科道收掌等官请于文华殿两廊并传心殿之前后房住宿旧例读卷官十四人请量行裁减只派用八员以两日阅卷第三日进呈从之二十六年三月定会试遗卷选取内阁中书国子监学正学录
　　（臣）等谨按内阁中书其先进士举人贡监俱准考试补用自康熙五十二年定例专用进士举人其不由甲举出身者对品改选雍正元年又定进士充教习期满以中书补用二年复定以进士举人考取铨选至是定会试落卷内选取嗣于三十四年三十七年俱照此次选取录用如之惟学正学录三十一年四十一年俱另派大臣考取四十九年仍在会试遗卷内选取谨识其更定之制如此四月礼部请定于四月二十一日殿试二十五日传胪从之 【 以后历科并沿此例】钦差大臣察看读卷官标识三十年正月敕八旗大臣子弟入闱应试仍毋庸奏明七月敕本年顺天乡试点名时增派大臣于龙门内严察换卷乱号之弊榜后填写亲供令中式举人默写闱中首艺七八行并交磨勘大臣详核三十一年三月知贡举程岩等奏誊录所失火烧损墨卷五十二本俱不堪录送内帘奉敕被烧之卷止烧损边幅字迹可辨仅缺数字者三十四本另行誊写其烧毁零落难以识辨者一十八本传集各举子赴圆明园另试四书文二篇仍封交知贡举一体弥封迅速发誊送入内帘以定去取三十四年六月敕学政举保优生照选拔贡生之例会同督抚一体考核会衔保题是年会试后上阅朝考进呈卷以拟取前列之严本王世维程沅鲍之锺数卷皆隐藏名姓字样迹涉关节因阅卷皆信任大臣不因此遽兴大狱姑从宽免究令军机大臣会同原看官通行覆阅更定其原派阅卷大臣将不应入选之卷滥取充数交部议处三十六年减殿试受卷弥封印卷填榜各员之数从礼部请也四十一年十二月复翻译乡会试之例以戊戌年八月乡试己亥年三月会试临期以起銮前往盛京改期七月乡试四十二年敕乡会试同考官不必拘泥五经分房又敕乡会试头场书艺三篇承题起讲起处虚字令主考官临时酌定刊发举子通场一体遵用四十五年定乡会两试及学臣取士每文一篇无逾七百字又九卿议准各省商籍应仍编卤字号于该省中额内五十名取中一名虽卷多不得过二名四十四年敕热河士子乡试加恩照宣化府之例另编承字号取中一人九月乡试榜发上谕大学士于敏中之孙于德裕中式举人时文认题不真遣词不当并是科元魁卷均未能体会正解申严文体不正之禁四十七年七月定乡会试二场排律诗移置头场制艺后即以头场性理论移置二场经文后以防关节四十八年定顺天乡试同考官南北两籍应回避者不得专看中皿卷并申严同考官不得互相阅卷之例又经御史请定殿试规条策冒颂语皆须关照本题不得泛写套语对策不拘字数短者以千字为率草槁副本应官为给发完卷时一并交纳其由中书及誊录中式者不得在内阁诰敕房国史馆等处住宿以防属托从之五十年二月圣驾临雍礼成诏明年加增国子监乡试中额十五名十二月礼部尚书姚成烈请论题仍参用孝经从之

　　皇朝通典卷十八

　　●皇朝通典卷十九

　　选举二

　　○选举二

　　选举制【武科】

　　△选举制【武科】

　　（臣）等谨按射为六艺之一三代士人未有不能射者射义所载诸侯岁献贡士于天子天子试之于射宫中多者得与于祭中少者不得与于祭此后世武科以射试士其所由昉乎汉选六郡良家子给羽林期门唐长安中始置武举又有翘关负重之选宋金迄明武举相沿不废我朝八旗人士无不以善射著称挽强命中之技所在多有不仅如汉人应武科者始能射也至于取士之制国朝文武并重其武举乡会试悉视文科例会试及顺天乡试则钦派大臣阅箭各省乡试则巡抚主之既以外场定其优劣复以策论决其去留法至善也谨依次编辑备武科之制焉
　　顺治元年十月定武乡会试年分武举会试定于辰戌丑未年各省武乡试定于子午卯酉年凡京卫武学官生遇乡试年准一体赴试二年六月准于十月举行各直省武闱乡试三年九月定武乡会试事宜 【 武乡会试初九日试骑射十二日试步射十五日试策论】 又定武进士衣顶 【武进士衣顶第一甲一名武进士赏甲冑撒袋刀弓矢鞾带等物诸武诸士衣顶照文进士一体穿带并赏给银两】十二年九月上谕国家选举人才共襄治理文武允宜并重今科中式武举应照文进士一体殿试朕亲行阅视先视马步箭后视策文永着为例届期武举人各于天安门就试毕以卷送午门外东直房读卷官公阅进呈俟御批一甲三名毕各赴内院公同填榜十四年正月敕定官员恩诏荫子停上入监读书改补武职十六年九月敕明年天下武举再行会试以文闱再会试故也十月定武举殿试读卷传胪俱照文场例十七年正月停武科技勇奉上谕武科取士拔其韬略谙通弓马娴熟者以备将才至于开弓舞刀掇石俱属虚文无益以后俱不必试二月兵部再举行会试命内大臣及大学士监射永着为例三月上谕武闱取士原以遴选将材以资实用向来考试马步箭沿习旧例用高大之的较射以致软弓小箭易于幸中其用满式弓矢者反不得合式殊非收罗材勇之意以后乡会考试马箭用满洲例射帽步箭亦照满洲例射寻常小的十八年十月兵部请殿试天下武举得旨武闱已考过步箭及策论又经内试选定停止殿试
　　康熙七年定先试马步箭后试策论八年定外省武闱以学政为阅卷官旋罢之十三年复武场技勇之制二十八年三月兵部覆御史钱三锡请定武闱条例以马箭中三步箭中二者为合式上谕马箭弓刀等项俱已合式惟因步箭中不及两箭不准合式似属屈抑着再议寻议步箭虽未中式其射法精善者亦准考取至比箭时应令内大臣都统内阁大臣与兵部公同监射得旨嗣后武乡会考试马箭以中四箭为合式步箭以中一箭为合式三十二年兵部题考试武举一疏得旨步箭大把以八十步为则太远善射之人多致遗弃嗣后着改为五十步以中二箭为合式 【 武场事宜头场试马箭竖立三把各】  【离三十五步务要放马跑圆三回九箭中四箭者合式马箭不及额者不准入二场试步箭立大把以五十步为则务要彀满精优直冲把子中央者为中如有撞中把子根把子旗者不准九前中二箭者合式不及额者不准入三场试马步箭外再试八力十力十二力弓八十觔一百觔一百二十觔刀二百觔二百五十觔三百觔石弓必开满刀必舞花石必离地一尺为合式三项内有能一二项者准入三场三项全不能者亦不准入三场三场试策二道论一道】三十三年九月敕武关应重外场十月上阅视武举骑射技勇谕不合式举人许其效力再试上曰天下武举会试者或其人才可用骑射亦优而以不合式之故遗而不录者有之朕意殊为悯惜令兵部宣示有愿效力再试者具呈候请旨再行考试遴选交火器营令其服习戎事于会试时照常考校既悉知其人亦便于拔取有超羣者即与录用三十六年十月上御瀛台紫光阁阅武举骑射上发五矢皆中上曰今科落卷内安知无骑射俱佳而被遗者乎如其回籍则己若有留此者令兵部察明复试四十八年五月上谕考试武举当扩其典以备录用现今八旗监生为护军骁骑者俱有入文场考试之例直隶各省绿旗营兵千把总及年满千总其中有通文理愿入场就试者可分别令就武乡会试即于其充伍为弁之地就近乡试不必令回原籍寻遵旨议定直隶各省绿旗营兵有通文艺愿就武乡试者于充伍地方该营将弁申送巡抚一体乡试不中者仍令归营又各营千把总及年满千总门卫所千总有愿应会试者该督抚提镇给咨赴部一体会试不中者仍归原职田兵丁千把中乡会试愿归职伍者听六月敕汉军人等一体考试武举武进士寻议定八旗汉军内务府无品笔帖式库使由官学生补授之外郎闲散人等有愿考武生者该旗移送顺天府考取八十名乡试时所取武生并中书及部院衙门笔帖式荫生监生及监生之披甲护军领催执事人员愿应武乡试者亦移送乡试取中四十名如不中仍令当差会试取中八名照文场编合字号四十九年九月太原总兵马见伯疏称武经七书注解互异请选定一部颁行经部议驳寻请嗣后考试武生武童论二篇一题出论语孟子一题出孙子吴子及司马法旧例乡会试论一篇策二篇今改出论题二策题一从之五十一年十二月定本省现任官员子弟顶食兵粮冒滥入场之禁从御史段曦请也五十二年十一月上御畅春园内西厂阅试武举骑射技勇选宋如柏等十五人再以骑步射令善射侍卫等射毕上亲射二次每发皆中谕大学士等曰近见直隶各省考取武进士额数或一省偏多一省偏少皆因其不知弓马武艺止凭文章取中以致骑射娴熟谙悉韬略之人多有遗漏嗣后考取武进士不必拘定额数俟天下会试武举齐集京师令该部将各省赴试到部武举照例考试弓马将合式武举等实数查明预行奏明朕计省之大小人之多寡照考取文进士例按省酌定取中额数则学习武艺弓马优长者不致遗漏矣十二月定新中武举内弓马不堪人材不及弓刀石不能者将监试取中之巡抚照文科场例议处从御史李景迪请也五十六年十一月定武场初七日为始考试十三日入闱十四日编号点名十五日考试策论从府尹俞化鹏请也
　　雍正元年六月增满州武乡会试兵部请武场乡会试录仍照旧例刊刻进呈从之二年五月吏部左侍郎史贻直请武乡试亦照武会试设立好字号各省考试之时将弓马技勇汉仗好者另行记注移送内帘先于好字号选取如不足额再将余卷选取得旨允行其各省武乡试或以好字号取中或以文章好取中之处于武乡试录内注明以便查对七年九月各旗副骁骑校前锋马兵人等赴顺天府愿应乡试府尹陈良弼以闻得旨允行九年三月敕各督抚所属地方召募拣选人材壮健技勇可观者百余人咨送兵部奏闻候拣派官员训练教习以备军旅之用武生童生及乡勇民壮等俱可入选每人本籍额外给与守粮一分以养赡其家口本人进京之时着督抚动支公用银两赏给路费十年三月敕各省技勇可用之武举令其充补经制马粮十一年十月定会试武举到部务取同考五人连名互结倘三场有人冒名顶替令互结之人立时首出将顶替与本人拿送刑部治罪乡试亦照此例从御史朱士伋请也十一月上谕武场乡会两试原期选俊储材所以人材壮健技勇兼优者外场考试另编好字号并分别双单令入内场再考试文艺比较取中以杜冒滥幸进诸弊本年武会试有顶替进场作弊者当经查出交部治罪又有人材技勇皆属平常而考试大臣滥列好字号入场取中者现在查参黜革议处俾各知儆戒至于各省学臣考试闻有弓马平庸文理粗通之人混入内场赴号换卷传递代笔贿属倩代拨厥所由总由府州县考试时市宽大之名遂令技艺不堪汉仗猥琐之辈混入内场种种作弊嗣后有似此滥行录送者着该学政题参议处其学政校阅外场若将平常懦弱之人滥列好字号入场取中亦着督抚查参十二年四月敕停止满洲武乡会试
　　乾隆元年八月兵部右侍郎吴应棻请酌定大省人数多者移期于初五日开弓十三日入闱较之从前宽两日之限则监射官得从容较阅从之二年九月兵部会同监射大臣奏请考试外场除马步箭俱各缺一箭者仍不准合式倘马步箭两项止缺一箭者仍令其再试技勇如弓刀石三项俱能胜头号者准与合式缺一者即不准合式其中果有勇力过人技艺杰出者仍准其一体挑选好字号乡会试俱照此例从之四年八月兵部覆准武乡试令提调监试各官将外场较射册带入内场于举子出场交卷时查明外场较射原册原填某号技勇酌量覆验一二项如果相符准其交卷放出倘与原填技勇全不相符即严加查究以清顶替从御史甄不璜请也六年六月定武场试卷悞填双单好合式字号之禁并申严怀挟代倩之弊从御史七格请也九年二月复武生捐监准入文场之例从山东学政李治运请也湖南巡抚蒋溥请武闱乡试举子有年届六十者即不准其入场应试以杜混冒代鎗之弊从之二十四年十一月御史戈涛奏考试之人弓刀石三项技勇皆系三号不准合式必有一二样头二号技勇方准入内场又双单好字号列甬道东号房合式号列甬道西号房则代倩之弊自可永绝再武内场原以讲明韬略自当以武经为重将四书论一篇裁汰以归简易从之二十五年三月巡抚陈宏谋条奏武场考试向来外场考试马箭连射三回共计九箭中四箭为合式请马箭止射二回共射六箭后复考地球一回总以中三箭者为合式其缺一者不准考试步箭弓刀石其刀石后考试地球之例并请停止又向来考试远把以五十步为程请酌改三十步每人各射六箭以中二箭者为合式缺一者不准复考弓刀石其考试弓刀石后再射近把之例并请停止又应试之弓马弓以三力为率步以五力为率其不及三力五力者不准合式从之二十六年十月兵部侍郎张师载请外场监箭原册及分别东西号舍只令监试提调等官公同办理不得假书吏之手从之又浙江学政李因培请令中式武举就本州岛县衙门亲自填写亲供由各州县申送布政使汇齐送部不得违限并定无故三科不赴会试之禁以防恃符生事从之二十七年十月侍郎王际华请停武科乡会试合式字号惟挑选双单好字号令入内场从之三十六年四月步军统领公福隆安请停马兵乡试之例其情愿考试者令其与武童一体应试取中武生再准乡试从之三十八年十月敕武生有情愿入伍食粮者准其兼充四十年八月鸿胪寺卿江兰请于殿试之前钦点六部满汉堂官二三员传集中式武举按照会试原册弓刀石觔重号数令其逐一演试如有前后参差者即行参奏将该武举照文会试磨勘之例罚停殿试一科原挑之监射大臣交部议处从之又御史李连钦条奏监试大臣随带跟役不得过四名之数又监射大臣及兵部堂官宣旨后即不准归私宅并外围住宿以远嫌疑从之十一月巡抚巴延三请外委应准其与食粮之武生一体乡试从之四十五年九月上谕向来武乡会试考试技勇内硬弓一项原以十二力为头号近来士子辄填注十七八力及至较试时类皆勉强从事并竟有不能者殊属无谓嗣后考试武场硬弓务以满足入彀为度其主考册内有能过头号弓十二力以上者亦不得过十五力着为令

　　皇朝通典卷十九

　　●皇朝通典卷二十

　　选举三

　　○选举三

　　选举制【文选】

　　△选举制【文选】

　　（臣）等谨按自汉成帝置常侍曹尚书一人后汉光武改常侍曹尚书曰吏曹尚书亦曰选部而典选之名始起魏晋以后吏部之权渐重然其时虽立九品中正之法辟召荐举亦相兼而进至隋制凡一命以上铨选悉归吏部唐以后皆因之然身言书判之格铨注唱厌之烦严则贤愚同滞宽则贤否混淆马氏讥其宽严失中诚笃论也宋辽金元大抵相若明之三途并用制非不善而中叶以后请托贿嘱渐成风尚此孙丕扬所以创为掣签之法亦救弊之一术也国朝选官专归吏部吏部凡四司而文选堂铨选考功掌考察其职尤要窃惟列圣相承辟门吁俊询事考言凡前代铨选之弊已厘剔无余我皇上睿谟独运慎重官方一切铨选之法斟酌损益因时变通而权衡悉称洵哉不易之良规矣
　　太祖高皇帝乙卯年十一月敕廷臣举贤授职
　　天命十年八月敕大臣举劾属员
　　天聪三年四月选用臣工分班侍直或翻译汉字书籍或记注本朝政事
　　顺治二年四月敕举秦中山林隐逸并录用故明文武进士举人九年十一月敕吏部铨选不得援引亲党纳贿营私十年设立记注官员允工科都给事中刘显绩请也十一年三月敕吏兵两部现在大小文武员缺作速详察尽行推补十二月开复建言弹事罢斥科道六人十二年正月上谕知府乃吏治之本其最要者如直隶之真保河间江南之江宁淮扬苏松常镇浙江之杭嘉湖绍山东之济南青兖山西之太原平阳河南之开封彰德陕西之西安延安江西之南昌吉安湖广之武昌荆襄福建之福州泉州共三十府着在京各衙门满汉堂官三品以上及在外督抚各举堪任知府者一人详开履历事迹具奏吏部再加察议奏请定夺并着吏部将州县地方繁简酌分三等其应选官员考其身言书判分三等具奏上等者以上等缺列名引见候朕面定二等者授二等地方三等者授三等地方不必引见俱从公掣签至有司贤否司道府推开报不实即先指名题参如督抚不亲自体访核实以至贤否混淆事发一体究治九月敕六部卿寺官员有才优经济堪任牧民者着各堂官开列六科官员着吏科开列各道御史着都察院开列通送吏部会同都察院察核速奏其在外司道等品行着闻政治卓越者确察实迹遇缺内转旋以侍郎等官及科道官俱传谕亲加裁定分别酌用遇缺即补吏部议翰林官升职衔正詹以布政使用支正二品俸少詹以布政使用侍读学士以按察使用侍读中允以参政用编修检讨以副使用侍郎副都御史通政使大理寺卿以布政使用支正二品俸太仆寺少卿顺天府府丞以按察使用光禄寺少卿以参政用六科左右给事以副使用给事中以参议用监察御史以副使用从之十月吏部奏考选御史现在科道缺员太多应将在内中行评博及五部主事历俸二年以上者咨取考补十员余缺于在外推知内查历俸三年荐有三次者咨取考选至内院中书应否考选伏候上裁得旨内院中书不准考选科道着为令十一月敕考选巡按及科道升转悉请上裁十三年十月上谕向来屡次考选俱行取俸深保荐有司其乙未科外任各员资俸在后行取本及着察年力精壮能修职业者行取来京候考选酌用十五年七月以行取各官未到暂于各部郎中员外主事察取才品堪用者改授御史十六年九月吏部议定翰林官外转除侍读学士侍讲学士以上照常升转外侍读以下每年外转二员侍读侍讲以参政用修撰以副使用编修检讨以参议用从之又奏言降补官员或遇缺出因出身资格不得补用得旨降补各官遇缺即补不必仍论出身资格十七年四月议准俸满中行评博与俸满未经考选升主事者一并开列职者与行取推知一并考选御史十八年六月定各省巡抚荐员数 【是时巡按已停地方事务巡抚专管顺天巡抚应荐方面官一员有司佐贰官共三员教官三员保定巡抚应荐方面官一员有司佐贰官共五员教官五员江宁巡抚应荐方面官一员有司佐贰官共三员教官三员凤阳巡抚应荐方面官二员有司佐贰官共四员山东巡抚应荐方面官二员有司佐贰官共六员教官六员河南巡抚应荐方面官三员有司佐贰官共七员教官六员甘肃巡抚应荐方面官一员有司佐贰教官共二员延绥巡抚应荐方面官一员有司佐贰官共三员教官一员宁夏巡抚应荐方面官一员有司佐贰教官共二员浙江巡抚应荐方面官三员有司佐贰官共六员教官五员福建巡抚应荐方面官二员有司佐贰官共四员教官四员江西巡抚应荐方面官三员有司佐贰官共五员教官五员南赣巡抚应荐方面官二员有司佐贰官共三员教官二员郧阳巡抚应荐方面官一员有司佐贰官共二员教官二员湖广巡抚应荐方面官四员有司佐贰官共七员教官六员偏沅巡抚应荐方面官二员有司佐贰官共四员教官三员广东巡抚应荐方面官三员有司佐贰官共六员教官六员广西金抚应荐方面官二员有司佐贰官共四员教官四员四川巡抚应荐方面官三员有司佐贰官共七员教官六员贵州巡抚应荐方面官一员有司佐贰官共三员教官二员云南巡抚应荐方面官三员有司佐贰官共四员教官三员漕运总督应荐方面官七员有司官十六员佐贰官六员】 七月定各官在籍候选之法
　　康熙二年五月定月选官仍令亲身赴部每月初一日投供自投文到部后隔一选铨补三年二月定官员较俸推升例【官员较俸推升如大学士缺以各尚书左都御史推升如不用以各部侍郎学士推补各部尚书缺照衙门次序以尚书左都御史转补如不用以侍郎推补吏部侍郎缺以各部侍郎转补各部侍郎以学士左副都御史通政使大理寺卿宗人府府丞推补如不用以府尹太常寺卿推补左副都御史缺以通政使大理寺卿宗人府府丞推补如不用以府尹太常寺卿推补如不用以光禄寺卿推补如不用以侍读学士左右通叔大理寺少卿照考语俸次推补府尹太常寺卿缺以光禄寺卿推补如不用以左右通政大理寺少卿推补如不用以太常寺少卿鸿胪寺卿太仆寺少卿督捕理事官照考语俸次推补光禄寺卿缺以左右通政大理寺少卿推补如不用以太常寺太仆寺少卿鸿胪寺卿督捕理事官照考语俸次推补其四品京堂缺将每年内升京官四员用完后用五品京堂官一员再用内升司道一员上以学士既推升恃郎以后大学士缺停其推用】闰六月定各衙门堂官汉军人员不得过一员七年三月谕吏部国家政务必委任贤能乃可赞成上理今在京各部院满汉官员俱论资俸升转虽系现行之例但才能出众者常以较量资俸超擢无期此后遇有紧要员缺着不论资俸将才能之员选择补用又上谕旧例科道之员行取在外有司补授因有司乃亲民之官诸悉民闲利弊得以据实指陈有裨政治且外官内擢足以鼓励人才振兴吏治今后科道缺出可移文督抚有司内举贤能素著者咨部行取来京朕亲选用每岁行取几人尔部酌议以闻寻议行取知县既咨行各省令将才能夙著者选送但勿预定员数凡知县内有卓异荐举无钱粮盗案者列名咨送如无卓异荐举之员将历俸三年无钱粮盗案才能夙著者令该督抚详确选择列名咨送吏部详核具题行取来京考选以科道用者注册以次题补若无才能官员不必充数滥送督抚咨送非人及钱粮盗案未结之员治以徇情之罪从之八年十月敕定八旗轻车都尉以下云骑尉以上有明习满汉文才堪部院者选择咨部题补九年五月定二三甲进士俱以知县用之例六月定推升大选例 【按定例凡推升大选缺出将双月所出之缺彚算如出十缺升补二人大选八人如出七八缺升补一人余缺但归大选仍注册内与下月所出之缺合计升补】十年四月吏部奏八旗满洲监生识满汉字者考试翻译专识满字考试缮写优者授为正八品以部院笔帖式补用其汉军监生识满汉字者照满洲监生例考试取用专识汉字者照汉监生考职例以州同等官用从之七月停止会推 【推升之法顺治九年议准尚书侍郎都御史副都御史宗人府府丞通叔使大理寺卿内阁学士掌院学士等官俱由会推至是停止将应升转各官开列具题凡九卿京堂翰林吏部科道内阁中书及在外布按盐运使各官遇缺当补即行单题凡各部寺属官及方面有司佐贰杂职缺出掣签逐月汇题是时推外省藩臬间一奉　　　旨推举至五十一年尽行停止】十二年八月定起用告病在籍官员之例上谕向来定例外官告病不准起用原以防其规避但其中才品优长政绩素著者迫次一时至情引例告归终身弃置殊为可惜宜令地方督抚确行咨访果有才品堪用者据实保奏擢用十二月禁止文武官弁控告自称淹滞十七年正月改户部郎中王士祯为翰林院侍讲入直南书房
　　（臣）等谨按翰林诸职明制以一甲进士授修撰编修复选二三甲进士为庶吉士散馆考绶编修检讨非是不得与侍从清华之列我朝登用羣材不拘常格广励淹通之士以顾问之选如靳辅张允钦以未与馆选得改授翰林官而王士祯尤以诗文盛名海内推服爰自部郎入官禁从嗣是改授之典随时举行文学之臣比肩接踵莫不膺异数而叨殊恩书曰知人则哲能官人固远超乎前代资格之说已
　　十九年五月云南巡抚伊辟奏请将随行人员坐名题补上谕大学士等曰此等坐名随行人员一时仓卒奏请往往不能尽当如知府知县等官俱将此辈补授徒误地方此后坐名题补各员概为停止吏部仍照例铨补六月定捐纳岁贡及京三品以上并督抚子弟不准考选科道二十年正月上谕行取官员吏部已经引见其各部主事等汉官朕尚未知其人科道为耳目之司选择不可不慎传谕九卿科道令各举所知将居官洁清办事才能者从公保举不可以同年同乡亲党徇情私保即督抚所举不当亦着指陈勿隐二十三年四月敕六部保举清廉有守之员大学士奏遵旨传谕六部俱云办事有才及谨慎者尚有其人至于操守知之实难上曰清操如何可废凡贪犯之人有应坐之罪如郝浴居官甚好然犹侵蚀钱粮数万魏象枢曾荐郝浴此等情事安能预知朕皆信其清操而委任之各衙门官员或谨慎有守或生事奔竞岂有不知者但将有守之人举出则被举者自能效力寻经九卿科道举出苏赫范承勋赵伦崔华张鹏翮陆陇其上曰陆陇其等向闻其居官甚好今俱各称善但从此操守不改方为真实好官八月定考试助教录用之例二十四年九月上以会议会推申谕满汉大臣上曰九卿会议之事闲或不据实具议草率苟且因循而行有此一次立议争胜以冀下次不与相拂而从之者或有此一次将彼意中之人荐出冀下次将其亲朋荐出以相报者或有荐其门生者或有荐其同年者有荐其同乡亲友者夫九卿会推理宜虚公持论岂可一二人专擅以行尔等齐集满汉九卿大臣传谕申饬之二十九年五月吏部以行取知县事奏请上曰行取知县以科道用者甚多科道职任关系紧要着九卿各以平昔所知学问优长品行可用者面商举奏寻经户部尚书王骘举清苑县知县邵嗣尧兵部尚书李天馥举三河县知县彭鹏灵寿县知县陆陇其居官有声上谕大学士等曰适九卿列荐有邵嗣尧陆陇其彭鹏三人其服官廉介朕所素知尔汉大学士亦有知者否梁清标奏曰三人允称廉吏徐元文奏湖广麻城县知县赵苍璧牧民有声上曰彭鹏邵嗣尧陆陇其赵苍璧俱准行取三十二年四月敕九卿科道从公举劾三十九年四月吏部会议各省举人吏部于每年四月十五日考试并无去取分别实属具文应行停止俱照各省中式年分名次注册挨次选用从之五月吏部奏各省举人就中书者人多缺少此内有愿就知县教职之人听其具者改注仍以科分名次序选八旗教习期满以知县用照咨送日期注册与举人较年月先后序选汉军举人酌议于举人选过三班后选汉军举人一人从之五十三年四月上谕教官有教士之责应令大臣面试补授州同亦应令九卿面试补用有出身不明者着革退五十七年敕教官不必来京补用时令该督抚考试年老者罢之六十一年三月敕督抚题补太多下大学士九卿议寻议河工官员关系紧要台湾远属海疆广西之南宁太平庆远思恩四府云南之元江开化广西广南四府俱在边远此等地方官员仍令该督抚题补其余增添保题各缺概行停止从之十一月世宗宪皇帝登极谕大学士等各举所知又命王以下闲散宗室以上各举属下人员一二人十二月敕举内廷执事人员
　　雍正元年正月上以满洲进士举人出身之翰林无升转之途着吏部议寻议嗣后翰林院侍读侍讲谕德洗马国子监司业缺出将由庶吉士授职编检之翰林论奉推升一员将由进士举人出身之中允等升补一员讲读学士少詹庶子等缺出将现任之侍讲侍读谕德洗马司业推升一员之后将进士举人出身之科道等官升补一员从之又吏部议定新进士除选庶吉士外拣选学问好者令为官学教习三年期满照科分名次以中书补用八月敕各省督抚布按各举所知十月敕大学士会同翰林院掌院教习将扁检庶吉士等秉公别择或留本衙门办事及派各馆纂修或可当科道吏部之选或编检可为道府庶吉士可为州县者一一分别具奏至或老病衰废愿自解退者听其以原官休致其有行止不端事迹确实者奏闻革退至将来拣选庶常当加考试引见日后散馆仍以三等分用十一月敕清书散馆之翰林不可令其荒废或在翰林或在部曹即令与满员一同翻译新科进士于引见之前先行考试庶人才不致遗漏十二月分别录用本科新进士未经馆选之员上以尖圈记名者十七员如愿在各馆效力及在内官学教习者令各自陈明若行走勤慎学问好者仍拔为翰林二年七月拣选下第举人分发云贵川广五省试用十二月敕满汉编修检讨庶吉士等有愿在刑部学习办事者拣选二三十员引见分在各司学习办事其明白者酌量题补三年六月定外任回避例 【定例督抚两司统辖全省之道员其族人回】  【 避者赴京别补若分巡数府之道员及知府同知通判知州等官所辖之地无几本族回避官员即于本省调补】四年三月敕汉军人员铨选回避直隶七月因督抚等密举各员俱极庸陋谕仍于道府州县中各明举一人如有挟私任情草率滥举者从重治罪十二月定恩拔贡生就教例 【恩拔贡生就教例令各省学臣于岁科考事竣会同巡抚与挨贡一体验看造册送部铨选年老者以原品休致】五年三月敕拣选举人令九卿荐举并令举人公举所知十二月敕内外诸臣各保荐一人六年四月起复府厅州县废员七月上谕督抚带往各省委用人员在地方不甚相宜除己经到任之后因地方要缺奉旨题补不必解任外如杨文干陈时夏莽鹄立及各省督抚大吏从前所请带往之人目今现在属下俱着回京请旨另用八月定委署州县之例十月敕内外大小臣工各举所知七年正月定宗学教习之贡生期满引见以知县教职分别录用四月敕内外大臣荐举可胜督抚藩臬者各一人五月改定江南湖广陕甘官员回避本省之制八年六月敕新进士在六部额外主事上学习行走三年后如能称职该部堂官题补十一年敕拣选云南贵州广东广西四川福远六省下第举人录用 【 以路程遥远故也】十三年六月敕京官三品以上大臣于科道部属及府厅州县内各举堪胜道府一人
　　乾隆元年三月敕拣选云南贵州广东广西四川福建六省下第举人录用又尚书兼管国子监事务杨名时奏荐进士庄亨阳等七人留心经学上敕该部调来引见为该监属员听杨名时等分委办事以收成均课士之益四月吏部议准凡保举孝廉方正照恩诏内开事例给以六品顶带荣身其中果有德行才识兼优堪备召用者准破格保荐倘所举不实照滥举匪人例分别议处五月敕吏部疏通举人选法寻议现在捐纳知县为数无多请嗣后双单月捐纳人员不敷班次之数即以举人抵补从之二年三月敕督抚藩臬荐举道府五员敕停满洲庶吉士习清书例三年三月敕九卿荐举堪胜道府之员敕未经保送科道之翰林部属通行引见记名补用御史四月敕现任教谕中进士归班加教授衔留任现任训导中举人副榜加教谕衔留任仍准本班铨选十二月敕云贵督抚慎选守令调补苗疆四年三月敕尚书都御史侍郎荐举堪胜科道之部属知县十一月敕大学士九卿各举所知六年二月敕满洲进士一体选用知县九月敕行取以主事用之知县缺少人多以同知兼补七年三月敕卓越之员虽有因公参罚仍准行取七月敕大学士九卿督抚荐举骨鲠直朴明通政治之人如马周阳城之起布衣而为御史者以备纠绳之任十二年四月定守令久任之制十三年七月敕大学士尚书侍郎保举应升三品京堂人员十四年六月敕大学士尚书荐举堪胜侍郎及三器京堂人员侍郎荐举堪胜三品京堂人员十六年四月定特派大臣拣员分发例上谕向来分发各省人员由吏部堂官拣选虽职掌所在然未足以示慎重嗣后凡有拣选之处该部将满汉大学士九卿并该部堂官一同开列候旨特派大臣拣选交部带领引见着为例五月上谕向例知县三年行取一次吏部按期奏请此特相仍故套于吏治人材毫无裨益所当永行停止科道内升外转改为三年举行一次着为例又敕嗣后云南贵州广东广西等省庶吉士不必令习清书直隶山东河南山西陕西等省人数止三四员以上者酌派一二人江浙等省人数在五六员以上者酌派二三人率以三十岁以下者充之十七年九月命王大臣拣选下第举人引见以元克庄等六人分部学习余以知县试用教职铨选分别录用
　　（臣）等谨按明代举人以推官知县铨注其入监肄业拨各衙门历事者期满得授小京官及府佐各员国朝更定选用之法举人以次铨知县教职外由别项考试得授内阁中书国子监学正学录等官我皇上立贤无方不拘资格既念中额有定予以及时自效之途加惠己属极渥复破常格优予部僚诚为士人之希遇己嗣于二十六年恩科会试后复拣选下第举人以知县教职分别录用附识于此
　　十八年二月敕各督抚保举堪胜知府人员七月敕文职同知以下武职副将以下参用蒙古人员十九年三月敕于翰林科道部属内拣选堪胜道府人员科道部属令各该堂官秉公保举交与吏部带领引见以备简用二十一年四月改曲阜县知县员缺归部铨选赐孔氏世职知县为世袭六品官二十八年敕选翰林讲读等官堪胜道府者以备简用三十年十月敕疏通举人选法于明年春闱后拣选知县教职分别录用年老者当给职衔
　　（臣）等谨按每科乡试天下中式解额共一千二百余人其经吏部拣选以知县注册候选者动至数千积久愈多遂成壅滞是以需次竟至三十余年诚如谕旨所云其壮岁获售者既不得及锋而用而晚遇者益复就衰应筹所以疏通之法仰见我皇上轸念寒畯登进羣材之至意是科士子闻风踊跃云集京师视历科应试者倍广而拣选一二等录用者至二千人之多遂得同被渥恩弹冠交庆诚为希世之旷典已
　　三十一年三月敕拿获邻境盗首送部引见以同知知州升用之知县仍回原任以本省缺升补三十五年四月御史李漱芳奏降调人员有官可补与革职休致者不同毋庸与接驾废员一例查办从之五月敕教职俸满保举知县如复行改教将原保之督抚学政等一并议处三十六年四月敕停止内升人员督抚出具考语之例嗣后吏部将此等人员每三年一次列名带领引见着为令三十七年正月敕拣选下第举人以知县教职分别录用扣除近四科不入选
　　（臣）等谨按拣选下第之例乾隆十七年有由本年中式举人与选者奉旨扣除二十六年拣选遂议定扣除新科一科三十一年拣选大挑议定扣除近科二科是年复敕改扣除近科四科乙酉戊子庚寅辛卯各科俱不得与选嗣后四十六年拣选大挑即照此例行之葢于甄拔人才之中复寓疏通淹滞之意因附识其前后大槩于此
　　三十八年二月上采购遗书各督抚盐政呈进及朝臣上献者不下万余种于翰林院特开四库全书馆选择翰林诸臣并部员中多识能文者充纂修各员韪牛八月刑部郎中陆锡熊以总纂官改授翰林院侍读明年充分校之进士邵晋涵周永年余集俱授翰林院庶吉士举人戴震杨昌霖赏给进士与乙未科一体殿试并选庶吉士 【嗣于四十二年十一月以纂修官吏部表事程晋芳学问素优在馆五年纂校甚多且协同总纂办理总目改授翰林院编修四十五年云南巡抚孙士毅罢任来京特授翰林院编修在四库全书处行走与总纂纪昀陆锡熊一同列名按孙士毅先由进士授中书起家亦不由翰林出身故为特典】
　　（臣）等谨按旧制翰林官员皆由馆选进身不以庶僚迁叙所以重文学侍从之选也康熙中张允钦王士祯皆以部曹改官翰林出自圣祖仁皇帝特达之知我皇上宏开册府网罗遗编金匮石渠咸臻美备储书之富远非前代所及而编排考订必资著述之才诸臣得自庶僚改官词苑为一时荣遇臣等汇集编次以志其盛并以备国朝优除之一格焉
　　是月广东布政使姚成烈请商籍中式归籍之员铨选时并回避行商省分从之五月定月选吏兵二部堂官掣签之例从御史鲁赞元请也 【 向例选人自掣故议更定】又御史鲁赞元请月选官员制签后及截缺后告病应即照现任告病之例概令坐补原缺以防规避从之七月给事中富尔敏等奏顺天府府尹府丞缺出直隶人员应概行回避无庸开列从之三十九年四月定外省题升官员送部引见统不得逾一年之限如有任意迁延将该员照赴补迟延例议处又敕分部学习人员三年报满各堂官务须核实甄别四十一年正月敕定王大臣验看月官如人缺不当即酌议对调仍令派出验看之九卿科道覆看武职内有应分别营卫者亦一并酌核二月敕各部堂官截取俸满应升知府之司员务须秉公察核分别宜繁宜简及不胜外任据实办理不得仍前滥送适贵州巡抚裴宗锡奏石阡府知府洪彬由刑部司员截取知府该员才质中平办事竭蹷难胜表率之任请以府佐降补上是其奏并严定滥行保送司员之堂官处分四月吏部奏满洲蒙古笔帖式外升知县向例由吏部论俸截取二十员令各衙门堂官保送堪胜外任之员咨部约计俸次必须在二十余年以上但该员等积俸既深年力多有就衰请嗣后笔帖式截取知县令各该衙门历俸五年以上人去得堪胜外任者出具切实考语六部理藩院都察院各保送三员其余各衙门各保送二员吏部会同大学士拣选二十员带领引见请旨记名升用倘有以不胜外任题参者即将滥行保送之堂官照例议处从之七月敕奉天各州县员缺仍以满洲汉人通行补用敕满洲蒙古道府丞倅州县人员丁忧回旗已满百日在部行走者吏部于每年十月带领引见一次九月敕六部京察一等满汉主事仍准保举直隶州知州其小衙门主事等官概不准升用直隶州如京察保列一等者准调补六部主事十月清查赴选人员籍贯寄籍祖籍一体回避十二月按察使李承邺奏请旨道府缺出其应行开列人员内查系曾任繁缺道府以及调繁卓异并部员外用从前原保送繁缺者准其开列名单进呈恭候简用其原缺未经调繁卓异者遇有请旨之缺俱毋庸开列从之四十三年六月吏部奏各省州县及佐杂选缺调缺不得妄请更改如有今昔情形实在不同必须繁改繁简之处应令各督抚分别缺之大小如丞倅牧令之缺应请改繁者即于丞倅牧令缺内改简互换其佐杂之缺以佐杂内酌改互换从之又定京官外姻回鸟之例母之父兄弟妻之父兄弟已之女壻嫡甥同衙门令官小者回避同官令后进者回避是月朝考八旗各省拔贡生一二等拣选引见以部员知县教职分别录用经吏部议以部员用者分派各部在七品小京官上学习行走三年期满该堂官确加考核如行走勤慎留心部务准其奏明留部授为七品小京官食俸办事再行历俸三年该堂官复加甄核果能始终奋勉熟习部务准其遇有本部主事缺出保题升用从之四十五年五月暂停员外郎论俸截取知府之例十月吏部请佐贰首领曾经卓异及俸满保荐或历俸五年以上者方准题升知从之十一月敕各部司员升调别处不准奏留仍兼原衙门行走至刑部理藩院必得谙悉之员欲行奏留者带领引见钦定又吏部奏请凡修书优叙即用之员应请与正班人员分缺简简用遇有各项应得缺出先用即用一人次用正班一人轮流间用从之又敕缘事降革人员呈请捐复该部核明情节无论应准应驳俱着具奏请旨准捐人员并着该部带领引见十二月敕各督抚题请实授人员有与例不符者吏部议驳外即将该督抚议处四十七年十二月御史李翮请嗣后庶吉士散馆改部以到部之日为始捐纳议叙与学习期满人员以奏留之日为始一同较其行走年分浅深按次题补以杜夤缘躐等之渐经吏部议覆应如所奏办理但查此等人员之外尚有选拔贡生学习六年期满及现任小京官中式进士以部属用及现任小京官由各处保奏分部补用并留部升用各项人员自应一体办理以归画一从之四十八年三月敕定满汉官员放出家奴三世后准其出仕京官不得至京堂外官不得至三器以示限制着为令十二月敕科道有纠核之责概不准仍兼各衙门司员行走刑部理藩院出力之员该堂官奏闻引见以四五品京堂酌用仍兼部行走四十九年十一月吏部奏各馆修书及各处捐输议叙人员酌量与以正班分班选用从之御史冯堉奏委署州县请照实缺之例俱令回避原籍五百里以内从之五十年十月御史梁景阳奏月选人员告病无论何项官员概定以一月之限逾限不痊即行开缺将来病痊照例以原缺坐补从之

　　皇朝通典卷二十

　　●皇朝通典卷二十一

　　选举四

　　○选举四

　　选举制【武选】

　　△选举制【武选】

　　（臣）等谨按武选之制历代不一唐则兵部主之课试之法如举人之制取其躯干雄伟应对详明有骁勇材艺及可为统帅者宋初武臣则枢密院掌之其后分典选之职为四武选曰审官西院曰三班院金具文武选俱属吏部元则领于枢密院明仍归兵部国朝兵部四司武选掌铨选职方掌考察凡满洲蒙古汉军八旗护军前锋步军健锐火器诸营并各处驻防以及各省提镇绿营咸隶焉窃考八旗官员与绿营武职不同绿营所司者惟士卒耳至于户口田庐则州县司之惟八旗佐领自训练之外于本佐领下人隐然兼司牧之任焉是以旗职得与满洲文职迁叙而司封之典所载封赠官阶旗职皆与文员相同惟章服则等诸武职缘均隶兵部故也谨依类编次凡关八旗条例汇辑而总列于前其由旗员简用绿营者亦并载焉至绿营武职之制则按年附列于后庶不致混淆无别云
　　太祖高皇帝乙卯年既削平诸国每三百人设一牛彔额真 【 后改为牛彔章京译汉曰佐领】五牛彔设一甲喇额真 【 后改为甲喇章京译汉曰参领】 五甲喇设一固山额真 【 后改为固山按班译汉曰都统】 为一旗之总率左右设两梅勒额真副之 【后改为梅勒章京译汉曰副都统】 初设四旗旗以纯色为别曰黄曰红曰蓝曰白至是添设四旗参用其色镶之共为八旗
　　崇德七年七月新设汉军八旗各设牛彔章京上曰汉军旗内新设官员应用之人贤否朕未悉知着该部王大臣同汉军固山额真梅勒章京等遴选用之于是多罗睿郡王多尔衮镇国将军承政阿拜参政满珠锡礼启心郎索尼等与汉军固山额真梅勒章京公同遴选请旨补授
　　康熙八年六月停止阿思罕尼哈番 【 即男爵】 阿达哈哈番 【 即轻车都尉】补授提镇兵部奏各省提镇所关甚重以后提督缺出应将八旗副都统现任总兵官论俸分缺推选其阿思罕尼哈番阿达哈哈番既令升补副都统参领遇提镇缺出应停止推选从之三十八年五月议准世职伯爵以下补用武职例伯子男参领俱以副将用伯子男参领兼都督佥事衔轻车都尉火器营参领俱以参将用兼参将衔佐领骑都尉等官俱以游击用兼署参将云骑尉等官以都司守备用兼都司佥书衔护军校骁骑校等官俱以守备用
　　雍正四年八月兵部议覆佐领一官非散职可比如兼散骑郎行走则佐领事务必致有悞应将现在佐领兼散骑郎者俱撤回嗣后散骑郎缺出不准佐领挑补十年十一月兵部议准八旗武举应请派大臣验看分别等次交与该旗以护军校骁骑校等缺挨次委署补授现任内九门满千总应请改补以昭画一从之十一年七月八旗汉军都统奉谕旨嗣后补授骁骑校如本佐领下不得其人即于合旗通行拣选如一佐领下人材果好即多补码缺亦无不可八月停止满洲侍卫拣补绿营员缺例十二年十一月敕各省将军于所属协领内保举堪膺外省副都统之任
　　乾隆六年敕八旗护军统领前锋统领于护军前锋内每旗各拣选四名内务府总管于内府三旗护军内每旗拣选一名引见分发步军统领及两处陆寝令其在千总上效力行走十七年六月敕保举副都统人员不得自行题奏如领侍卫内大臣处则于该旗侍卫内公同保举都统副都统则于该旗参领内会同保举左右翼及护军统领处则按翼在于前锋章京护军参领内公同保举圆明园健锐营章京则令该大臣保举如本旗不得其人于别营别旗内有深知真切者亦可保奏三十二年六月敕东三省人员不必补用绿营将弁永着为例仍交兵部查明具奏十月兵部请将现在绿营所有东三省人等俱行撤回上以办理拘泥谕八旗嗣后东三省人等移住京城者仍照前降谕旨毋庸升用绿营若移住京城后所生子嗣既历二代与京城久住之旧满洲蒙古无异即与在京之满洲蒙古一体拣选升用外任三十七年四月步军统领衙门具奏八旗汉军武举如有祖父伯叔兄弟在巡捕营为官者准其入营效力如当差奋勉效力五年之后咨部支给千总半俸与千总把总一体较拔从之八月敕八旗人等到外任后须谨守满洲淳朴之旧习操演技艺毋效浮华糜费之恶习以作绿营表率四十年二月敕八旗各营大臣凡保送应用绿营人员务选年壮技优堪为表率者引见其五十五岁以上骑射技艺平常者不得保送五月军机大臣会同兵部遵旨议定满洲人简放绿营将佐遇有应得恤荫绿营都司守备千把等官奉旨以内用者仍以旗员对品补用以外用者交巡捕营学习三年期满考验分别如人材弓马堪列一等者留该营以相当缺题补列二等者发往直隶督标题补列三等者该营带领引见恭候钦定七月兵部尚书公福隆安奏八旗候选员弁应咨行该旗将各该员实在年貌履历造册先行送部以便投供时核对如隐瞒年岁希图朦混即将该员及本旗出结之员从重参处从之四十一年八月敕八旗各营保送绿营外任有不愿者即呈明该管大臣如不准所呈强行保送即在派出拣选大臣及兵部呈明如已至外任概不准具呈并严行参处四十二年兵部奏陕西西凤协副将伸泰母老请终养上谕旗员向无终养之例有亲老情愿回京者督抚奏明送部引见文员以部属用武员以侍卫或旗职候酌量降旨六月銮仪卫请将应补放汉军十缺内拨出三缺归满洲蒙古人员补用四月分参将一缺十月分都司一缺十二月分守备一缺其余七缺仍归汉军人员补放并请将十月分汉军应用都司一缺改为副将作为满洲蒙古汉军公缺遇有部推副将缺出即以满洲蒙古汉军等冠军使择其行走年久堪膺保送者各拣一二员咨送从之四十三年十月兵部奏汉军人员必须历俸三年方准保送外任兵部考验弓马好人去得者拣选引见如无历奉三年之员即将员缺扣除另选从之四十八年十二月军机大臣会同兵部酌议銮仪卫领侍卫处满洲蒙古汉军应用绿营分缺之例得旨此项銮仪卫应用绿营人员所议额缺内着将守备三缺拨归绿营由部铨选其余俱着分年轮用 【 以上八旗】  【 官员选用之制】
　　顺治元年十二月定武进士出身授官一甲一名授参将二名授游击三名授都司二甲授守备三甲授署守备十二年九月上谕文进士有考选庶吉士作养教习之例武进士亦应简选教习随侍卫学习骑射又本科武进士上谕于国柱等二十三名武艺可观且系本朝初行殿试宜加优异第一名著授副将品级第二名著授参将品级第三名著授游击品级第四名以至二十三名俱照例授以应得品级伊等在京学习骑射赡养需资俱着先行照品级给俸禄顶带俟满一年该部题请选授
　　康熙二年三月定武职投供例上谕武官职任紧要居家候选县缺迟久仍令单月投供双月选授如投供不到者虽名次在前不准选授六年十一月定武举与行伍分缺选用御史朱裴疏言国家开科取士文武相等查顺治十五年以后历科武举武进士未经选用者甚多因部科效力及提督札委之人混淆杂进躐等先用而科目反不得与较迟速非制科取士之本意也请将外委效力等与武进士武举等较人数多寡仿二八分缺之例科目人员量行先选其外委各弁须有战功及捕盗实绩不可止凭该衙门一概咨送选补下部议行八年三月定提镇会推例给事中张登选疏言提镇统辖将领捍卫地方其权甚重不可不公同选择请照顺治年间定例提督总兵官仍着九卿会推开列恭候简用至武官功绩令兵部逐一详开九卿会同查核则无功者不致幸进矣得旨提督及总兵官统辖边疆地方关系重大以后缺出将应补授官员兵部册内开载功绩逐一开列着九卿科道会推九年四月敕各省武弁员缺不得概行题补兵部奏近见总督提镇每遇标员缺出不问地方缓急不论衔缺相当辄将标员坐名题补其中恐有情弊且使历俸年久及在部候补之人益多壅滞请敕下该督提镇嗣后将副将以下守备以下缺出实系近海沿边岩疆果属人地相宜酌量题补外其余员缺不得概行题补从之二十二年十月改定选用卫用之例兵部遵旨议准卫官缺出向以掌房贴案人等补授今应停止于汉军汉人世职并武进士内选择轮用二十七年十二月定武进士推选营卫守备例向例武进士分别名次在前半者候选营缺在后半者候选卫缺以营缺多而卫缺少至是定例嗣后不拘营缺卫缺将武进士挨次补用二十八年十二月发各省候选武举分属督抚提镇标下效用如果骑射娴熟即以千把总补用五十二年七月定拣选保送武弁例川陕总督鄂海疏言督抚提镇拣选保送武弁请以曾出兵效力者保送如无出兵效力之人应论俸拣选保送以绝徇私之弊上谕国家承平日久行间效力之人所余无几前此保举人员尚属公平今渐滋流弊督抚提镇等官皆各为其子弟夤缘保送者多即部院大臣亦多为其子弟互相援引此本着照鄂海所请行五十七年兵部题各衙门效力人员至推选时每有弓马生疏年力衰迈之人请于单月考验弓马观其年貌如有衰老病废不堪者题明勒令休致其有军功带伤之员虽年老仍行推用从之五十九年三月兵部奏在部效力之武生及官员子弟停其取用专取武举其武进士内有情愿效力者亦准收录宗人府銮仪卫兵科俱照兵部一体取用效力三年后考试武进士一等者以营守备推用二等者以卫守备推用武举一等者亦以营守备推用二等者以守御所千总补用从之六十一年三月遵旨议定副参游都守各官仍遵定例内应保题之缺拣选衔缺相当者题补其余不应题补调补之缺及有事故并越衔保题者概行停止从之
　　雍正元年十二月上谕今科中式武进士系元年所取状元授为一等侍卫榜眼探花授为二等侍卫二甲十三名授为三等侍卫令戴孔雀翎三甲记名三十六人俱授蓝翎余照例拣选补用二年三月敕各省督抚提镇不准题留升任官员惟水师紧要员缺仍许题请六月兵部遵旨议定每科武进士前半以营守备用后半以卫守备用今卫守备之缺既令裁减嗣后将以卫守备用之武进士内再分十五名以营守备用于双月营守备各班之末另立一班推补守御所千总裁减之外存缺无几旧例粮船回空随帮千总以卫千总推用此等人员总漕称为明季世袭子孙今既非世职应停其顶补将拣选之武举候推守御所千总人员内顶补推用敕文官在军前效力者着令兵部议叙着为例五年三月定武进士授官例 【一甲进士照元年例补授一二等侍卫二甲挑选十名授三等侍卫三甲挑选十名授蓝翎侍卫俱俟补营缺时照侍卫品级兼衔其三甲武进士候选守备者兵部奏请　钦点大臣会同兵部拣选一等二等者以营守备注册三等者以卫守备注册】十一月上谕随军效力之人往往有未谙营伍而具呈愿往滥邀议叙者嗣后若有自备鞍马愿往效力之人俱不准行十二月上谕今科武进士拣选侍卫者少特广为加恩将未选侍卫之满洲蒙古进士授为蓝翎交与领侍卫内大臣效力行走汉军进士交与该旗以骁骑校补用其余汉进士有人材可用者分发各省赏食千总俸令督抚提镇试看如果材力壮勇效力勤慎者以守备题补六年十月宗室满珠锡礼奏言京营武弁等官参将以下千总以上应参用满洲不宜专用汉人上谕为治之道在开城布公遐迩一体自太祖高皇帝开国之初即将满汉兼用是以规模宏远中外归心且满洲人数本少今将中外紧要之缺补用已足办理若参将以下员弁悉将满洲补用则人数不敷势必有员缺而无补授之人朕临御以来以四海为一家万物为一体于用人之际必期有济于国计民生总无分别满汉之见中外诸臣宜同寅协恭交相为济则国家深有倚赖久安长治之道必由于此也七年正月上谕各省守备内有操守廉洁汉仗去得谙练营务熟习本师堪用游击之员饬兵部行文该提督出具考语分别水师陆路填写年岁籍贯履历照保举副将参将分定等第之例开互一等者咨部俟降谕旨再行调来引见倘保举之后有改易前辙不思奋励精进者亦照副将参将更换等第之例咨部改定七月敕武举本省学习之后该督抚等看其材技优娴晓习营伍者送部考验分发别省遇有千总缺出即行补授闰七月定满洲武举武进士补官例 【满洲武举补授内九门千总者遇会试之年仍准入场考试平时令步军统领考验限以三年材技优长者补授巡捕营守备中平者补授佐领下护军校并本旗骁骑校等缺平常者留门当差学习有成再行保送至满洲武进士除选授侍卫外其余仍以各营守备与骁骑校护军校等缺补授】十年七月上谕分发各省试用之武进士必须弓马优娴熟谙营伍方可题补若科分不及应选日期即为不合例传谕各省知之十一月敕各省督提保题将弁务重弓马兼选汉仗不得以软弱机巧之员滥行保题
　　乾隆五年十一月准武进士随营差操向例各省兵丁应乡试者中式武举后仍准食本身马粮若中式武进士除选取侍卫外皆离营候选开除名粮上谕伊等开粮之后衣食拮据且恐离营日久渐疏技艺嗣后兵丁中式武进士之后有情愿回营效力者准仍留本身马粮随营差操遇有署事之处准一体酌量委署八年六月定疏通随帮武举之例汉军汉人武举及各省世职随帮于会试之年赴部报名足有百人之数兵部奏请钦点大臣会同兵部堂官考试马步箭分别一二三等均注册归入各班内选用卫千总至是上谕一等人数无多选用尚早其二等数十人三等多至二百余人每年选用不过三四人甚为壅滞此项武举既系随帮年满非闲散武举可比若迟至二三十年之久方得录用未免精力就衰难为国家宣力所当酌量疏通下部议行十四年八月上谕从前降旨令各省督抚于所属副将内保举堪胜总兵之员陆续保举调来引见人皆平常着该督抚提督等再于所属副将内择其实在堪胜总兵者各保二三人倘副将内乏人即于参将内拣选亦可十五年五月以保举将弁拣拔不得人申诫督抚提臣二十二年十二月敕各省总督提督于副将内历俸五年以上者保举堪胜总兵之任各一二人其参游都守等官如果才略出众足膺专阃之寄不拘资格并各保举一人三十三年十二月直隶总督杨廷璋奏验看得推升游击之静海营都司狄璋精力衰老弓马不堪不特不宜升任游击并难胜都司之任请勒令休致上是其奏并谕嗣后督抚验看推升武弁照此办理着为令三十五年二月两广总督李侍尧奏推升都司之守备高天琪于上年七月暴发眼疾迄今医治未痊已成残废不便给咨送部请勒令休致上谕所奏非是李侍尧着交部察议嗣后各省督抚于所属文武各员若平日不加察核直俟推升引见时始行陈奏者俱照此行三十六年十月敕嗣后巡幸时遇有预保千总咨送到部即着留京办事之王大臣照外省送到年满千总之例验看分别注册给咨令其即回本任毋庸在京守候三十七年八月兵部将拣发云南武职人员带领引见内由绿营汉官拣用者止有一员上询之该部因向来遇有拣选汉员内合例者甚少未经保送到部是以多将各处保送之满洲人员拣补奉敕兵部将拣选武职人员令满汉间用至巡捕营各员本在应行拣选之列京城人众事繁巡捕营有察缉专司该员等易干吏议嗣后巡抚三营官员现有降级停升处分者遇应行拣选时仍准其一体拣选其处分之案即令其带于新任三十八年九月湖南巡抚梁国治奏应题应拔缺出令该总督巡抚将派往出征员弁与本省营员等核其人材弓马一体拣拔俟凯旋之日补行引见副将以上遇非军营所出之缺应由兵部开列请旨补放者请将出征人员得有功牌功加各员夹单一并进呈恭候钦简从之又兵部奏河南山东江西湖广江南俱系腹地闽浙两广等省半系水师均应停止拣发旗员材技本优兼有劳绩其得缺升用较速是以各省副将参将半属旗员而绿营未免壅滞查甘肃四川幅■〈巾员〉辽阔差务殷繁有新疆屯种弹压地方之责云南贵州地接苗疆多边防要隘之处实在需员之时仍准其声明奏请宜定以限制副将参将不得过二员游击都司每次不得过四员守备一项自有候补候推人员足资差遣不得率行请拣所拣人员请仍照原例先尽在部候补候选及俸满卓异一等预保各次之到部未经引见并引见后未经起身者拣选补放或人数无多不敷拣选再行咨取旗员一并拣发其到标合例后应与现任预保人员两掣一题轮流补用其甘肃一省四川松藩一镇拣发人员遇有旗员即以该处轮用旗员之缺补用不得更占绿营之缺从之四十年五月户部会同兵部议奏捐纳卫所武职人员请准其加捐分发在标学习试用其加捐分发之守御所干总俟分发漕标后遇部选三缺之后行文漕运总督题补一人从之九月兵部议奏请将汉员难荫都司守备照汉世职分发学习之例带领引见其守备一项毋庸分别营卫俱发本省随营学习以三年为限如果弓马娴熟谙练营伍都司守备送部引见或由部选用或发回本省题补恭候钦定至卫千总乃督理漕运之员尤非初登仕籍之幼官所克胜任请毋庸议以卫缺所有难荫千总把总亦复发营学习期满即行在外拔补毋庸送部如弓马营伍未谙者展限学习庸劣无能不堪造就者奏请休致从之 【原例提督总兵官有身先士卒投贼阵亡者均荫子弟一人以都司推用副将参将游击等官阵亡者均荫子弟一人以守备推用都司守备阵亡者均荫子弟一人以卫千总用千总把总阵亡者均荫子弟一人以把总补用其在内洋遭风溺故之把总照军功例减等恤荫者荫一子作监生准其应试难荫人员之子如有未任而故者准其补荫一次或残废不能承荫其孙生在伊祖题荫奉　　旨之后确查未曾请荫缘由与部册相符并取有该地方官印甘各结咨送者亦准其补荫至是更定其例】闰十月兵部议奏拣选三等武举例应以卫千总推用铨补需时请嗣后拣选卫千总之武举有年力壮盛情愿入伍效力者报明兵部考验分发各省抚提镇给与马粮一分令其效力三年如果弓马汉仗可观以把总拔补从之四十三年二月兵部议定汉侍卫行走年满由该管大臣出具考语分别保送兵部考验弓马将应用何官注册之处带领引见恭候钦定如遇应用之缺毋庸指定与候补候选人员一同掣签从之六月兵部奏候补人员例归双月铨选如遇军政之年二月四月六月十月此四月专用卓异不选候补八月十二月此二月专选候补不用卓异若八月十二月未有缺出必致守候需时请嗣后卓异人员与候补人员不必拘定月分按其应得缺数核计双月分遇有缺出先用卓异二人后用候补一人如无候补专用卓异如无卓异专用候补从之又大理寺少卿江兰奏嗣后选拔外委把总于补用三缺后选拔精习鸟鎗者一人并注明精于鸟鎗报部备查其步兵果能精习鸟鎗虽弓马未能纯熟亦准于三缺后拔补马兵一名从之四十七年七月兵部奏定例营守备选用班次双单月俱设有分发班系用年满千总发回本省题补此项久经无人亦无抵补班次查双月内设有劳班系以营守备用之效力期满差官此项人员选用壅滞请将单月内分发班轮用无人时抵补一次又蓝翎侍卫以都司守备用者俱与月选人员一同掣签其原例内开单月都司守备之缺先将蓝翎侍卫拟补一条应行删除至难荫守备已停止卫缺选用其学习期满引见奉旨留部以守备用者应仍照例于单月营守备缺出与澎湖台湾俸满千总相间轮补一员为札班从之四十八年三月兵部奏查蓝翎侍卫年满后分别以都司守备用归于正三五七九月内都司守备合选一员至归班武进士以营守备用者归于双单月科班选用其蓝翎侍卫以守备用者应选月分遇有都司之缺则以守备用者便当退班较之归班进士得缺较迟请嗣后蓝翎侍卫以守备用者按科分名次归于双单月科班内铨选以昭平允从之又兵部具奏历科武进士向由兵部奏请钦派大臣拣选一二等者以营守备用三等者以卫守备用嗣因卫守备人多缺少选补无期于乾隆元年十六年三十六年俱经兵部奏明将以卫用之武进士奏派大臣复行拣选其有年力精壮弓马可观者拔置以营缺选用续于乾隆三十七年十月内钦奉谕旨新科武进士毋庸另派大臣拣选者兵部即于紫光阁较阅时将上届分别营卫人数开单进呈候朕酌量分别录用着为令查每科以营用之武进士约有十余人一二年内俱已选用而历科以卫用之武进士积有百余人虽同一录用而迟速县殊应请仍照前例每届十年奏派大臣复行拣选考验人材弓马其中拔置以营用者带领引见恭候钦定交兵部注册归入本班选用其弓马平常者仍以卫用如有年力衰老弓马平庸饬令回籍将卫缺选用之人注销从之又兵部奏嗣后各省拣发人员辞曾历外任者到标后准其随时选补其未历外任之员到标二年后方准补缺如或题缺出一时未得合例之员其拣发人员内果有人地相宜而于年限未符者准该总督巡抚声明先行题署俟扣满年限再行实授又兵部奏预行保举之例原为边海要缺不便久悬令该总督巡抚等预保送部引见注册遇缺掣补如云南贵州四川广东广西陕西甘肃湖南等省及各省之内河外海诸缺应照向例预保升补此外省分较近之陆路题缺其预保之例应请停止从之四十九年四月四川总督李世杰奏松潘镇总兵刘俸旧伤举发动履维艰请解任调理奏旨准其解任回籍调理并敕嗣级绿营告休人员年届六十以上因老病乞休曾经打仗受伤者俱着照旗员之例一体给与全俸着为令五十年八月成都将军保宁等遵旨奏请嗣后鎗兵止令专精鸟鎗迨拔补马粮及外委千把时即以鸟鎗之精熟比较拔补无须兼试弓箭俾悉心讲究自不至有生疏之虑其拔至外委千把总即令教演鎗兵更得用其所长于训练较为有益如鸟鎗操练精熟诚如圣谕较弓矢尤为得力其由鎗兵出身拔至千总后六年俸满时仍较阅弓箭如骑射未娴只准留住若弓马亦能一律纯熟方准照例保送以昭激劝从之 【 以上绿营武职选用之制】

　　皇朝通典卷二十一

　　●皇朝通典卷二十二

　　选举五

　　○选举五

　　考绩

　　△考绩

　　（臣）等谨按三载考绩肇自虞书六计尚廉传于周礼迨汉法以六条察二千石令刺史岁终奏事举殿最刺史得课郡国守相而丞相御史杂考郡国计书考课之法渐加详矣唐考功之法掌于吏部流内之官叙以四善善状之外又有二十七最善最相乘差以九等宋法以七事考监司以九事考县令置审官院考课院考察中外职事受代京朝官引对磨勘金制凡内外官所历资考及更代之期去就之故秩满备陈于解由吏部据定能否又撮解田之要于铨拟时读之谓之铨头又会历任铨头书于行止簿泰和中定为四善十七最葢参用唐制而稍为简易元太祖命宋子贞为右司郎中仿前代观察采访之制立纠察官吏程序黜贪惰奖廉勤至元初令官吏计月日以考殿最明制有考满考察二者相辅而行考满之法论一身所历之俸分称职平常不称职三等三等初考六年再考九年通考考察者通天下内外官计之其目有八曰贪曰酤曰浮躁曰不及曰老曰病曰罢曰不谨分致仕降调闲住为民有差我朝考绩之法在内曰京察在外曰大计各以三年为期武职曰军政以五年为期自列圣以来省成慎宪大法小廉皇上澄叙官方内而阁部寺监以及曹司外而督抚提镇以至小吏莫不奉职惟谨而每当考课之期圣训谆谆不啻至再至三既清阘葺不职之员复存爱惜人材之意知明虎当劝惩互用固当永奉为成模已
　　天聪五年六月定考课黜陟等差六年二月定各处城守官员三年任满者令赴沈阳考察功过有功者赏有罪者革职仍令留任供职八年考察管辖汉民各官以抚养善否户口繁减分别优劣
　　崇德八年十二月申三年考察之令又都察院奉谕旨尔等系朝廷风纪之官诸王贝勒贝子公等办理国政朝谒勤惰应尔衙门稽察有事应纠参者据实奏闻
　　顺治元年六月严犯赃官吏之刑八年二月敕吏部具列各部院堂官职名上亲行更定五月吏部奏言京察应以皇上亲政辛卯年为始六年一次遇寅申年举行从之十年正月上幸内院阅大计疏谓大学士范文程等曰贪吏何其多也文程奏曰彼平居未仕时亦知贪吏不可为一登仕籍则见利智昏矣上曰此圈平素不能正心之故也苟识见既明持守有定安能为货利摇夺乎又敕六科将六部都察院从前奉旨应销事件挨顺年月各造清册逐月进呈以后俱照旧例严行注销其行各督抚按者亦定限报完内无留滞外无推诿若瞻狥容隐罪必不宥又敕以后科道纠拾官员照大计一例处分科道官有挟私妄纠者着吏部都察院指实参奏 【 顺治四年科道拾遗被处者多科臣魏象】  【枢疏奏拾遗紧要故有是旨】二月上谕国家设翰林院衙门原为储养人材以充侍从之选今计三科之内有经六七年者有经三四年者朕亲临内院面试若不加分别伊等何由激劝今将通满洲文义者三人不拘资俸以应升之缺用其次可造者十二人仍各照原衔责令勉力学习俟再试分别其全未通晓不能成文者五人理应调外念伊等曾入词林数月姑着调六部用三月上谕翰林官丕止百员其中通经学古与未尝学问者朕何由知今将亲加考试先阅其文继观其品再考其存心持己之实据预求其学备朕异日顾问自吏礼二部翰林侍郎及三院学士詹事府以下各候朕旨亲试分别高下以昭慎重词之意寻经考试御笔亲定去留因谕吏部曰国家官人内外互用在内者习知纪纲法度则内可外在外者谙练土俗民情则外亦可内内外扬历方见真才朕亲试词臣量为分别有照旧留任者有改授外任者编修以上官照词臣外转例优与司道等缺如年衰病弱者听其请告朕仍优遣之四月上谕京官殿最亦当察核除吏礼侍郎及学士詹事等官朕亲行考试区别外其六部等衙门有年老疾病不能任事及素行不孚众论或才力可外任者俱令各部堂官自行详察严核汇送吏部都察院同吏科河南道议奏其通政司大理寺太常寺太仆寺等衙门堂官开送吏部都察院同吏科河南道察核具奏嗣据各衙门甄别具奏照八法例分别办理十一年十二月以考察言官申谕吏部曰近来言官未见有建白切当及纠参显要者皆因惧被论之人反唇仇讦遂尔缄口自今以后凡被论者如有辨处止许就所参事欵据实剖白不许反唇仇讦有乖法纪言官亦不得挟私诬捏自取咎戾其参奏公私当否或现任或升任考察京官之时该部分别核奏以为劝惩尔部即行严饬十二年四月上谕考选庶吉士原欲储养真才以备任用除照旧教习馆试院试外今后满汉庶吉士同读书一甲翰林每二月朕必面试一次以辨勤惰高下每岁六试着为令七月定官员考满议叙例初次考满大学士六部尚书有应加宫保衔者俱候上裁学士侍郎及通政司大理寺等衙门正卿有注优考者作何加衔亦候上裁二次考满仍列优等加一级照旧供职二等者纪录三次考满一二等照前议加级纪录满启心郎侍读学士理事官初次考满注优等者加正卿衔汉启心郎副理事官内阁侍读初次考满注优等者加正卿衔俱照旧供职十三年二月上谕翰林习清书者将及一年顷经亲试语句生疏皆因不肯专心工夫怠惰若不分别劝惩何以激励此次考试前十名俱加赏赉后四名各罚俸三个月嗣以右春坊庶子王熙精通清书以御服貂褂赐之又谕吏部曰国家考绩之典所以辨功能昭劝惩不可无画一之程自今以后部院满官除有事故罪过外三年俸满者三品以上自行具疏吏部分别议奏四品等官各衙门咨呈尔部分别议奏朕悉核其优劣定为劝惩其六年一次会行京察之例三品以上自陈尔部会同都察院察议具奏四品等官各衙门咨呈尔部尔部仍会同都察院察议具奏朕皆亲核优劣以定去留考核之时加升者有罪者及才力不及老疾等项详细开列永为定例遵行部院满官今年即照此例考满十六年十月上谕翰林院自乙未科以后所选翰林庶吉士令习清书朕今先加考试一次以后翰林院堂官仍不时考课务令纯熟副朕简拔之意十七年二月上谕在京各衙门官员宜加澄叙以励官常大学士尚书等俱着自陈侍郎以下俱着开列职名候朕亲行甄行嗣以吏部甄别京官开列各衙门职名进呈得旨三品以上各官开列职名候朕亲加甄别四品以下各官吏部甄别具奏旋以外省各督抚任内功过称职与否饬该部详加甄别三月左都御史魏裔介疏言请行纠拾之法以补甄别之所未及内而京官外而督抚不拘现任丁忧告假养病应悉照京察事例令科道各官遇有见闻即据实纠劾下部知之十八年七月奉敕内三院满汉大学士各部院尚书侍郎等官俱着自行陈奏具满郎中向来亦系自陈今同汉郎中以下至笔帖式俱着部院堂官详加考核称职与否应去应留如草率徇情姑留即以徇庇治罪以后京察考满郎中不许自陈永着为例
　　康熙元年五月敕京察考满俱着堂官详加察议注定考语日后升转即将称职者照考语次序先合升转仍注明历俸年月六月上谕内外大小官员历俸三年考满视其称职与否即可分别去留以示劝惩此外又有京察大计之例实属故套应行停止内外大小官员俱着三年考满之时在外责成督抚在内责成各衙门堂官矢公矢慎开注事迹考语移送部院严加考察分别去留以昭劝惩如开送不公并原衙门考察之官纠参治罪该部院详议定例以闻寻议三年考满满汉三品衙门堂官以上及在外督抚俱各自陈其余官员应立五寺考语一等称职者皆纪录一次办事平常者仍留原任办事不及者降一级调用不称职者革职以后升转照考语次序一等者先用又在京四品佥都御史卿员国子监祭酒六科满汉都给事中中书科行人司上林苑堂印官并在外兼佥都御史衔之巡抚任满三年咨送部院考核填注考语此外各官在京者各部院堂官注考语在外者各督抚注考语仍咨送部院复核如注考语官员徇情不公及明知属员俸满不考或地方盗案钱粮未清冒称考满及各官历俸已满规避不考者在内部院在外督抚及本官一并治罪从之旋奉特旨改定一等称职者纪录一次分别赏给表里有差三年十一月改考满除法为三年汇考敕内外大小文武各官除今年考满外以后每三年汇考一次其到任未经三月者不必考向来自陈等官仍照旧例自行陈奏候旨定夺事下吏部兵部议覆在外各官每人一本具题事务繁多今定考一等二等平常及办事不及不称职者各一疏每省会齐具题其办过事件功过亦造册送部院部院官仍照例覆考从之四年正月停止考满例从御史季振宜请也六年二月举行京察大计军政吏部兵部都察院奉谕旨议覆旧例三年一次大计六年一次京察自康熙元年停止京察内外官俱行考满至康熙四年停止考满今应照旧例举行京察大计从之
　　雍正元年二月上谕国家养育人材首重翰苑着大学士张鹏翮等会同满汉掌院学士将翰林院詹事府等官不安本分有玷官箴者勒令解退回籍无得徇情三年三月谕部院官之兼旗职者该旗保举俱令部院衙门于京察时察核五月敕嗣后降级留任官员遇有恩诏及议叙加级者俱准以加一级抵销降一级至于降级后捐纳加级者不得抵销前案四年正月敕部院司官将本司之笔帖式分别勤惰优劣据实奏明所举当否许笔帖式公同面质四月敕嗣后遇京察之年着内阁满汉大学士吏部都察院吏科河南道公同阅卷着为令六月上谕凡因冤抑被参复职者嗣后除因公罣误外若居官仍有贪酷不法者应从重治罪题参亏空革职之员补完开复与捐复者亦如之七月上谕居官立身之道自以操守清廉为本但封疆大吏职任甚巨洪范所称有猷有为有守三者并重则是操守者不过居官之一节耳安民察吏兴利除弊其道多端倘但恃其操守博取名誉而悠悠忽忽于地方事务不能整饬经理苟且塞责姑息养奸贻害甚大葢此等清官无所取于民而善良者感之不能禁民之为非而豪强者颂之故百姓之贤不肖皆称之无所取于属员亦不能禁属员之不法故属员之贤不肖者皆安之大臣之子弟亲戚犯法则姑容而不行参革地方之强绅劣衿生事则宽待而不加约束故大臣绅衿皆言其和平而望其久留甚至胥吏作奸而不能惩盗贼肆行而不能察故自胥吏至于盗贼皆乐其安静而不欲其去任及至事务废弛朝廷访闻加以谴责罢斥而地方官民人等羣然叹息以为去一清廉上司为之称屈此则平日模棱悦众违道千誉之所致也且操守平常者其心既不敢自恃心怀畏惧颇能整顿经理事务不致旷废朝廷又时时留心访察一有不善即有惩戒而在朝之官员及伊属下之官吏绅衿人等皆伺察其过不肯为之隐讳是以此等之人贻累于地方者尚轻而洁己沽誉之巧官贻累于地方者更甚朕深望尔等为明体达用之全材而深惜尔等为同流合俗之乡愿勉之勉之十月敕各部堂官将所属各司详加甄别有材具平常目前不能办事将来不堪升用者尽行举出与应留办事之人员一同带来引见请旨各部堂官不得赡徇情面稍有容隐又敕向来革职留任官员从前无开复之例但年久奉职无愆亦应示以鼓励嗣后革职留任之员如四年无过该督抚等题明准其开复着为定例五年三月敕嗣后凡遇御门理事之日着满汉司官各四员轮流侍班引见若有条奏之事即于侍班时密封具奏八年三月敕嗣后在京文武各官有因公罣误至于降革而任内无钱粮不清及治罪之案者准照外员之例令该堂官该旗大臣出具考语奏闻带领引见或将该员仍留原任或另行试用或照例降革候朕降旨定夺
　　乾隆元年二月上谕翰林以读书为职业古来制诰多出词之手今翰詹官员甚多于诗赋外亦当留心诏敕掌院学士以下编检以上可各以已意拟写上谕一道陆续封呈朕览即可以观其文艺之浅深亦可以观其胸中之蕴蓄倘有切于吏治民生者朕亦即颁发见诸施行则词曹非徒章句之虚文而国家亦收文章之实用矣嗣后庶吉士散馆后即照此例行五月上谕翰林乃文学侍从之臣所以备制诰文章之选非朕亲加考试无以鼓励其读书向学之心自少詹讲读学士以上编修检讨以上着于本月初七日齐赴干清宫候朕出题亲试倘有称病托词者具奏以闻试毕寻进呈各卷上亲加详阅按其优劣分别升降改补部属知县及原品休致有差嗣后如例考试皆分别黜陟焉十一月上谕京察各官才守兼优列为一等人员均以应留注册而无优叙之例惟列在四等者照八法例处分未免有惩无劝不足以示鼓励朕意京察列在一等者亦应酌量加恩寻议嗣后京察之年除三品以上自陈官员仍应照例举行其各衙门四品五品京官并内阁侍读学士及开坊翰詹官员以上俱系蒙恩特用之员官阶体制与外省藩臬无异虽经列为一等无庸复行优叙加级又顺天府奉天府所属城内应入京察各官向例大计之年仍准保荐卓异亦无庸另议外其余应行考察官奏准引见列为一等者准其加一级注册以示奖励至盛京五部等衙门三年期满调回之时带领引见准列一等并加一级以上人员遇有保举之时该堂官即于此项人员内拣选荐举从之三年三月上谕我朝国书义蕴精微向来工于翻译者能得其神理于汉文大有裨益昔圣祖仁皇帝时常将满洲官员考试分别优劣以示鼓舞皇考世宗宪皇帝特开翻译之科俾人人奋勉向学以图进取诚为盛典朕思现任官员不在乡会试之例者若不特加考试则优者无以表见或至怠惰日渐荒疏着礼部通行传谕除三品大臣外现任职官等有通晓翻译者在部报名该部奏闻候旨考试五月鸿胪寺少卿查斯海奏外省官员有于六法者例得送部引见惟京察被劾向无引见之例内外似未画一或以姿本英露而堂官性多沈抑即目之为浮躁或以质稍迟钝而堂官识多明敏即弃之为不及且更有赋性戆直举止率略不善应酬遂以嫌隙而加之吏议则废置之中安知无片善寸长可以自效嗣后京察六法官员请照外省大计例令各该衙门咨送吏部引见恭候圣裁从之五年十月上谕郝玉麟鄂弥达从前议处之案皆从外省发觉廷臣并未有参奏之者又如王士任之劣迹德沛参劾之岳浚之劣迹杨超曾参劾之岂伊等未经败露之前在廷大臣等竟一无闻见而必待督臣之举发耶嗣后各矢丹诚无稍瞻顾则于朝廷进贤退不肖之道大有裨益六年四月上谕八旗记名人员内不无人材可用者着大学士等传齐考试或能诗文或能翻译各就所长不拘一格考试后分别等第呈八年十月敕大臣自陈乞罢斥者令各举德行材能堪以自代之人随疏奏闻若一人兼数职者材恐难全举二三人或三四人者听食禄及韦带之士均许但不得举同列及位在巳上者着为令十年五月敕清书留馆各员既用三年之功仍应随时温习不使遗忘弃置数年之后当考试以分勤惰十一年十一月上谕察核司员惟堂官最为亲切如上次定以一等者三年中行走平常即当改为二三等不得稍存姑息之心上次原列二三等者三年以来如能奋勉即当列为一等亦不得仍拘己成之见明岁又届京察之期特先行传谕各部院堂官知之十二年五月上谕京察之年令自陈大臣各举贤自代本省督抚不得举本省藩臬本省搢绅亦不许举本省官员着为例十五年三月敕京察年分吏部开列王大臣等职名请旨特派数人将四五品京堂秉公分别一二三等及应留应去具折奏闻带领引见以定黜陟着为令十七年六月敕嗣后内而部院司员外而道府京察大计之例仍举行以昭激劝其部院大臣各省督抚循例自陈繁文着停止武职五年军政视此十八年二月上谕京察之年四五品京堂特派王大臣秉公分别去留奏闻引见至三品京堂令吏部于京察时将伊等事实另缮清册候朕亲为裁夺二十四年二月敕嗣后京察人员在新任衙门年例未满移咨前任堂官出具考语其有列为一等者于带领引见时另分一班但不得因有此分班之旨转增额数 【京察向例各部院堂】  【 官将所属官员分别等第若升调未满半年者则仍由原衙门堂官出具考语移咨新任衙门办理故有是旨】又更定京察大计军政开列大员之例敕嗣后吏部于京察时将在京之尚书侍郎以下至三品京堂以上在外之总督巡抚分别为二本兵部于军政时将在京之都统副都统在外之驻防将军都统副都统各省之提督总兵官分别为三本缮具简明履历清单进呈候朕鉴裁以重考绩大典着为令三十年七月吏部议覆御史王懿德奏翰林院学士及詹事府庶子遇京察之年俱入于四五品京堂内一体请旨归王大臣验看列为等次分别去留带领引见从之三十三年二月定京察二三等人员年老引见之例上谕向来部院各衙门京察届期所有列入二三等留任各官并无引见之例其中即有年力衰庸不无稍为姑息嗣后京察二三等人员内凡年至六十五岁以上者并令吏部一并带领引见三十六年敕停止庶吉士保列一等之例又敕此次兼部翰林之保列一等者俱着撤去不准带领引见嗣后满洲翰詹各员有兼部行走列在一等者即于各该部保送员数内一体比较其仍归本衙门另班声叙之例不必行又各部院衙门有到任未满半年之员仍由原衙门注考者该堂官等往往因业经迁调曲为奖藉此等人员任事之日既浅即使才猷出众何妨暂置二等视其人果能奋勉俟下届再登荐剡亦未为晚奚事亟亟于此一时为耶着自今年为始即为查明改正所有原衙门注考之例永远停止至各衙门人员在翻书房行走者因其给事勤劳亦准保送一等以示鼓励向由该管大臣注考而引见则仍归各本衙门并不于单内注明尤易混滥此后翻书房准其自为一项所有该处现保一等人员着吏部另行带领引见又太常寺鸿胪寺读祝鸣赞等官其职专于宣赞自以仪娴声亮者为优闲有升任各部院衙门者仍兼本寺行走遇典礼执事如常并不藉其专心部务与翰林兼部者不同是其考察又当责之本寺堂官而不必归于部院嗣后读祝鸣赞等官升任后仍兼本寺行走者俱由该堂官注考保送着为令四十年二月吏部遵旨酌议京察大典事阙考核其由别衙门升调各员到任仅满半年者贤否虽已可灼知任事究属未久若即准保送一等诚恐易启躁进之风请嗣后京察除在本衙门先经任事因出差假满服阕仍回原衙门补用人员俱准其接算仍照旧例办理外其别衙门升调新任及由外升补京职人员如定俟三年方准保送未免淹滞旧例半年亦觉过速应酌定在现任衙门历俸已满一年方准一体保送从之四十二年五月上谕向来各衙门保送京察一等人员俱照上次数目比较宁阙毋滥惟是每次与上届相较固以防其滥额然或过泥成例此次比齿届少一人下届又比此次少一人递行减少势将无所底止亦非所以示鼓励嗣后吏部引见进呈比较清单着将上两次数目一并开列若此次比上届多一人而较之再上次数仍相仿即可毋庸裁减如此酌中定制既无虑滥膺保荐亦不至屈抑人材着为令四十八年三月上谕三品京堂每逢京察届期吏部不过照例具本开列嗣后京察时满汉内阁学士副都御史仍着吏部开列题本外其余大小三品京堂俱着吏部一体带领引见注明履历所有本年京察三品京堂即照此例行
　　（臣）等谨按宋代考绩不仅责之吏部端供四年制磨勘京朝官之司曰审官院诏翰林学士钱若水枢密直学士刘昌言同知审官院事凡京朝官考校功过以定任使皆其职掌京察之典己略备矣明于察典最重宏正嘉隆间士大夫廉耻自重以罣察典为终身之玷至万历时阁臣有所徇庇闲留一二以挠察典而羣臣水火之争莫甚于辛亥丁巳党局既成互相报复其弊有不可胜言者我皇上干纲独揽诸臣功过悉视其人之自取从无畸重畸轻之见而在廷大臣莫不奉法承流明季门户陋习久己芟除净尽谨依类编载为京察之典至考试翰林虽非察典亦京职考课之一故因类并载焉 【 以上京察之制】
　　顺治三年七月吏部奏言朝觐官员俱限十二月到京贤否考语惟督抚注定考语用才守政年四格须按人指事明白直书从之四年二月以举行大计敕谕天下朝觐官员十月定大计限期吏部请以三载考绩为定制填注考语用才守政年四格凡大计处分官员不准还职八年闰二月敕督抚严行甄别属员其不识文字听信吏役害民者立行参劾九年四月敕朝觐计典止令藩臬各一员各府佐一员代觐免府州县正官入觐之例十年十一月敕部院严行考核总督巡抚十三年四月以举行大计敕谕各省监司守令十五年五月定督抚按臣举劾例荐举大省不过十人小省不过三四人有举无劾者不淮注考
　　康熙六年四月议准卓异官以清操为首十一月复荐举之例与卓异并行督抚司道荐举不实降级调用二十四年九月上谕督抚藩臬官资相近请托易行每逢大计各省督抚多以藩臬举报卓异不无结纳徇情之弊着通行禁止二十五年三月左都御史佛伦请大计停止各省藩臬及各府佐人觐之例从之二十六年四月上谕直隶巡抚于成龙真实清廉毫无赡顾着加太子少保衔以为廉能称职者劝三十一年十一月定河官大计归河道总督考核从总河靳辅请也四十四年五月定荐举卓异事实必无加派无盗案无亏空民生得所日有起色其它所开虚文俱不必入
　　雍正四年三月定计典举劾官员引见例九月敕旗人外任文官仍须熟练骑射不能者劾之六年三月敕嗣后文武卓异官员有犯赃不法之款审讯确实者将从前荐举之上司一并议处倘于该员未败露之先能查出参奏者免其处分八月敕各省督抚甄别知府胜任者代之七年正月严学臣教职纵容劣生处分
　　乾隆元年六月定各省行取以主事用之知县回任候升二年二月吏部奏亲老改补近地人员到任后停其升转俟丁忧服阕后坐补原缺再行论俸升转以杜规避得旨亲老改近人员将来坐补原缺后若在任三年无过准其通算前俸升转三年六月敕督抚折奏属员贤否四年三月敕各省道府来京引见以观其优劣六年五月甄别各省知府七年七月举行大计川饬各省督抚十八年九月定六年甄别教职例保题及留任俱送部引见十九年湖广总督开泰奏称截取举人李兆龙不特不堪知县之任即改补教职并恐难司训迪已勒令休致上谕知县为举人应选之缺改补教职已属降等今开泰于截取之日未试以职即行陶汰未免过当此正所谓过犹不及也李兆龙既不胜知县之任着仍以教职用二十四年敕督抚甄别截取举人二十九年定俸满教职留任者毋庸送部引见又定教职六年俸满应行留任者分为勤职循分供职二项其才力衰庸及年老者即与休致四月定卓异附荐之例三十年四月敕督抚咨送道员副将引见声明堪胜臬司总兵与否之处概行停止又定离任之员遇前任罣误处分查照该员回籍时原隶之督抚考语送部三十五年七月给事中虞鸣球奏大计荐举之员俸次显然未满三年者将该督抚查议照越次保题降一级留任从之五十年十一月议定直省保荐卓异官员按省分大小区定员数并裁去附荐之名一并归入正荐定数之内
　　（臣）等谨按宋置考课院以磨勘募职官县官端拱四年以判流内铨翰林学士苏易简虞部员外郎知制诰王旦等同知考课院凡常调选人流内铨主之奏举及历任有私累者考课院主之治平中自发运使至知州皆归考课院其监司以上则命御史中丞侍御史考校所以察外吏者详矣明制外官三年一朝觐以辰戌丑未岁察典随之抚按通核其属事状造册具报丽以八法而处分焉谓之大计我朝考绩之典尤重大计省朝觐之繁卓异严举主之罚知县停行取教佐定甄别法良意矣举劾公当大小臣工罔不自励于功之会已 【以上大计之制】
　　天聪五年七月敕朝廷黜陟以昭劝惩而人才亦宜矜惜向日官员获罪不论应赎与否概行削职似觉未当嗣后自总兵官以下备御以上功绩茂著者或宜超升或宜叙升量功迁擢若犯应坐者或宜削职或宜降级亦量罪处分
　　顺治元年十月敕满洲将领等官应得叙荫该部察例奏请施行十二年敕考选军政照文官例卓异者赐服旌劝
　　康熙六年三月定举行军政事宜各衙门武职听各该管官详核填写考语开明四柱一曰操守一曰才能一曰骑射一曰年岁并将各该员履历及有无在军前行走受伤得功之处注明分别应去应留送部其堪膺荐举必有行止端方弓马娴熟管辖严肃当差勤慎不扰害该属给赏无虚等考语方准荐举其应行纠参之员必有贪酷不谨罢软年老患病才力不及浮躁始行纠参又敕各省提督仍听总督注考七年九月停总兵军政自陈听总督提督考核无总督省分听提督巡抚考核六十一年十二月上谕在京武职官员亦当照外省武职官员例五年一次考选军政寻议在京武职官员如领侍卫内大臣八旗都统前锋统领护军统领副都统步军统领等俱系近侍大臣不必令其自陈遇五年考选军政时各将属员详核填注考语照外省荐举及八法例分别具奏各省驻防将军副都统等照提镇例自陈其属员俱照京城之例举行至德州等处之城守尉协领派大臣前往考选其属员即会同城守尉协领详核填注考语具奏从之
　　雍正元年十一月谕兵部有出兵效力年老俸深者诸事尚能坐理仍着留任再人虽年老衰颓而出兵交力之处甚多应另行分晰具奏候朕加恩二年七月谕各省副将以下游击以上人材可观者每省陆续保送来京至伊等操守训练何如之处各省将军督抚提镇于咨部引见时据实密奏三年三月敕管旗大臣不得徇情荐举五年二月上谕向来千把总俱由督抚提镇拔补往往以其家人长随及私自效力请托夤缘之人补用而兵丁内年力精壮技勇可观者转不能得一官职着该督抚提镇将千把总老弱不堪不能称职者细加考验尽行裁汰所出之缺从公拔补不得仍蹈故习八月敕各省副将参将着该省之督抚提镇出具考语分别一二三等密送兵部进呈六年五月山西太原总兵袁立松奏平垣营守备梁玉年已六十八岁虽千八法而精力不衰且操守廉洁事敏练上谕八法内开列年老者谓其衰老不能办事非限定年岁也若年老谙练尤为难得梁玉着仍留原任若可胜游击之任酌量题补
　　乾隆二年十月兵部议覆绿营军政年老官内如从前曾经出兵效力者准其原品休致仍令其子弟一人入伍食粮如无子弟给与守粮一分以终养赡从之十五年三月敕御前大臣领侍卫内大臣御前侍卫干清门侍卫等兼理阁部及八旗事务者遇大计军政俱不必自陈三十九年十月定军政六法官员引见以六个月为限十一月定绿营旗员弓马生疏即行解任回京之例四十二年十月敕各总督将所属总兵每届五年出具考语分别等第密为陈奏一次无总督省分着兼提督之巡抚办理
　　（臣）等谨按以后各史志俱不载军政之制惟明代武之军政犹文之考察葢唐宋辽金元尚未尝有定制也我朝整肃戎行虽总兵大员仍令督臣五年出具考语分别等第而守备分别营卫悉禀睿裁千把甄别拔补时廑圣虑八旗官员同外省军政之例每届五年一体举行所以整饬营伍严明军纪者至详且尽固唐宋以来所未可并论者己 【以上军政之制】

　　皇朝通典卷二十二


《清朝通典》　职官典（023～040）一百卷　（清）高宗 敕撰

　　●皇朝通典卷二十三

　　职官一

　　○职官一

　　（臣）等谨按杜佑通典叙次职官首历代官制次三公次三省次尚书次御史次诸卿次武官次东宫官次王侯封爵次州郡次文武散官次禄秩次秩品从前续修唐五季宋辽金元明历代职官典悉遵杜佑原书体例臣等奉命纂辑本朝职官典一代之制创置实多古未有者于通典既阙其目今所有者于通典每异其名即使职掌可推要难体例悉合我朝官制增益省并至精至详度越千古殊非通典职官所能限其类悉其制也故兹典编次未便仍袭旧章况通典虽载周秦以来制度而究必以唐代官名标首亦即张衡以汉次叙汉事之例未尝舍当代职典反从异代也（臣）等谨据大清会典钦定职官表二书分门别序自宗人府官属内阁官属以至藩属各官土司各官终之以文武官阶禄秩秩品凡十八卷虽与通典首列公孤末载京尹进给事于三省退宗正于诸卿先后有异而各从宪典义本同也玉海载职官之书有曰汉官解诂汉官仪汉官典仪汉官仪式汉官名秩簿晋百官名魏官仪齐职官仪梁职官要录若斯之类均各标一代典章与往古秩然不混矧我皇上德博化光因心作则内而阁部院司外而督抚司道守令丞尉靡不谨凛常箴各举厥职乃知执秩正官古今所同而惟尧舜之君表正于上始克光乎官师之典迁秩之书然则创置沿革不特见盛代之轨范且以昭圣人之德业焉刊定职次着为格令杜典遗文岂足以赅我朝之政法乎
　　第一宗人府　师傅保加衔　内阁　翰林院　詹事府
　　第二吏部　户部 【 附总督仓场】
　　第三礼部　兵部　刑部　工部　盛京户部　礼部　兵部　刑部　工部
　　第四理藩院　都察院
　　第五通政司　大理寺　太常寺
　　第六光禄寺　太仆寺　鸿胪寺　国子监　钦天监　太医院
　　第七内务府
　　第八武官上　銮仪卫
　　第九武官下　八旗都统　领侍卫府　前锋统领　护军统领　步军统领　火器健锐虎鎗各营
　　第十宗室封爵 【 王府官属公主府官附】 　世爵世职 【 圣贤后裔世职　并衍圣公官属附】
　　第十一京尹 【 顺天府附大兴宛平县奉天府附承德县】 　总督巡抚　漕运总督 【 官属附】 　河道总督 【 官属附】
　　第十二学政 【 附各府州县儒学官属】 　盐政　关税各差
　　第十三司道　府州　州县
　　第十四直省武官上　盛京将军等官　各处驻防武官　各处驻札武官
　　第十五直省武官中　新疆各官
　　第十六直省武官下　提督　总兵副将　参将　游击等官
　　第十七藩属各官　土司各官　僧录道录等司
　　第十八文武官阶 【 命妇附】 　禄秩　秩品

　　宗人府
　　师傅保加衔
　　内阁
　　翰林院
　　詹事府

　　△宗人府【宗令　左右宗正　左右宗人　府丞　左右司理事官　副理事官　主事　经历　堂主事　笔帖式】

　　宗人府宗令一人　左右宗正各一人　左右宗人各一人并顺治元年置掌皇族之属籍以时修辑玉牒辨昭穆序爵禄均其惠养而布之教令凡亲疏之属胥受治焉 【初制宗令以亲王郡王统理宗以贝勒贝子兼摄宗人以镇国辅国公及将军兼摄后择贤任使不复以封爵为限】 　府丞汉人一人顺治九年置掌校理汉文册籍 【初制有觉罗启心郎二员汉军启心郎二员与丞均为正官康熙十二年裁】　左右司理事官宗室各二人　副理事官宗室各二人　主事宗室各二人分掌左右翼宗室觉罗之籍并书其子女适庶生卒婚嫁官爵名谥以备玉牒纪载凡承袭次序秩俸等差及养给贫幼优恤婚丧之事时为稽核综理焉 【初制设郎中六员员外郎四员主事四员康熙十二年始分隶左右两司三十八年两司各裁郎中一员雍正二年改郎中为理事官改员外郎为副理事官惟主事仍旧名初制皆以觉罗为之后以觉罗满洲参用雍正二年定以宗室满洲参用乾隆二十九年定制悉以宗室为之】 　经历宗室二人掌出纳文书 【顺治九年初制经历三员其二员参用宗室满洲一员用汉人康熙三十八年裁汉人经历一员乾隆二十年定制以宗室为之】 堂主事宗室二人堂奏疏稿案 【初制以宗室满洲参用乾隆二十九年定制以宗室为之】 　汉主事二人掌汉文册籍 【 雍正元年增置】 　笔帖式宗室二十四人掌翻译文书 【初制以宗室满洲参用乾隆二十九年定制以宗室为之】

　　△师傅保加衔【太师　太傅　太保　少师　少傅　少保　太子太师　太子太傅太子太保　太子少师太子少傅　太子少保】

　　凡师傅保皆有少皆虚衔无职掌亦无员额凡大臣宣力中外劳绩懋著者则奉特旨加衔或为赠典以示优宠焉

　　△内阁 【 大学士　学士　侍读学士　侍读　典籍　中书　中书科中书】 殿阁大学士满汉各二人 【 兼各部尚书衔】

　　协办大学士满汉各一人掌宣纶綍赞理庶政内外诸司题疏到票拟进呈得报转下部科凡上徽号进册宝册印俱由内阁撰拟文篆至皇子皇孙及王公公主名号俱承旨拟奏凡纂修实录史志诸书充监修总裁官经筵领讲官会试充考试官殿试充读卷官凡擢任大学士膺简命后奏请殿阁名及各部兼衔其协办大学士以六部尚书简充满汉各一人均为赞理机务表率百僚朝位班次俱列六部尚书之上自国初置文馆设八大臣及十六大臣凡事与诸贝勒会议天聪十年改设内三院曰内国史院曰内秘书院曰内弘文院各设大学士一人内国史院掌记注诏令编辑实录史书撰拟郊祀祝文庆贺表文诰命印文册文内秘书院掌撰外国往来书状及敕谕祭文之属内弘文院掌注释历代行事善恶进讲侍讲并教诸亲王德行制度之属顺治元年二月增设内三院学士各一员二年以翰林官分隶之增侍读学士侍读等官九年设典籍十五年改内三院为内阁其大学士俱加殿阁衔殿名四曰中和曰保和曰文华曰武英阁名二曰文渊曰东阁仍分设翰林院十六年裁学士侍读学士等官定内阁与翰林院各分职等十八年复改内阁为内国史院内秘书院内弘文院裁翰林院康熙九年十月内院仍为内阁复翰林院官如旧以图海巴泰为中和殿大学士兼吏部尚书索额图李霨为保和殿大学士兼户部尚书魏裔介杜立德为保和殿大学士兼礼部尚书对哈纳为文华殿大学士管刑部尚书事折尔肯哈占为中和殿学士塞赫达都为保和殿学士马朗古张凤仪为文华殿学士靳辅为武英殿学士田种玉为文渊阁学士陈敳永为东阁学士折库纳熊赐履为翰林院掌院学士俱兼礼部侍郎此为复内阁之始十年仍补授学士以下等官乾隆十三年十二月定殿阁大学士额缺奉谕大清会典开载内阁满汉大学士员缺无定出自简在等语本朝由内三院改设内阁大学士未有定数自是官不必备惟其人之意而康熙年闲满汉大学士率用四员至雍正年闲以来多用至六员更或增置一二人协办朕思内阁居六卿之首满汉大学士应有定员方合体制嗣后着定为满汉各二员其协办满汉或一员或二员因人酌派又大学士官衔仍兼殿阁会典所载四殿二阁未为画一其中和殿名从未有用者即不必开载着增入体仁阁名则三殿三阁较为整齐再大学士出缺定例请旨开列亦有迟至一月后始行请旨者朕思大学士职司襄赞如其宣力有年遇有病休病故不忍遽行开列应俟至一月以后乃国家眷念旧臣加恩辅粥之意若缘事降革则机务重地未容久旷自应即行开列不必请旨将此载入会典永着为令遂定今制凡用御宝顺治初内三院大学士学士公同验用十年设尚宝监官承收十二年又设尚宝司卿满汉各一人少卿各一人丞一人十三年裁尚宝司十八年裁尚宝监专令内监承收康熙九年题准内阁同内务府大臣在干清门验用凡每年封印日洗御宝前期大学士启奏是日典籍随学士赴干清门内监捧出洗净入匣如遇行幸驻跸以内务府总管一人监视之　学士兼礼部侍郎衔满洲六人汉人四人掌敷奏本章传宣纶綍初制置汉学士三员汉军三员自顺治元年以后增减不一康熙九年定满学士二员十年增四员又定汉军二员汉人二员十二年以汉军并于汉缺共四员今定满六人汉四人兼礼部侍郎衔　侍读学士满洲四人蒙古二人汉人二人掌收发本章总稽翻译顺治二年置初兼太常寺衔后停兼衔八年设满侍读学士三员汉军侍读学士三员十八年增满侍读学士三员蒙古侍读学士三员康熙九年定制满侍读学士满文二员汉文二员共四员蒙古侍读学士二员汉军侍读学士二员乾隆十四年改定满四人蒙古二人汉二人汉军侍读学士缺出以汉军汉人通行铨补　侍读满洲十人蒙古汉军汉人各二人掌勘对本章检校签票顺治二年置初兼太常寺少卿光禄寺少卿寻停兼衔满侍读初设满文五员满汉文六员共十一员康熙三十八年省满文一员满汉文二员共八员旋复增二员为十员雍正四年置汉侍读二员今定满十人蒙古汉军汉人各一人　典籍满洲汉军汉人各二人掌收贮图籍出纳文移 【 内阁为典掌丝纶之地自大学士以下皆不置印惟典籍给印以钤往来文牒】顺治九年置初设满洲汉军汉人各三员康熙九年定各设二员今定满洲汉军汉人各二人俱以中书舍人掌理　中书满洲七十人蒙古十有六人汉军八人汉人三十人贴写中书满洲四十人蒙古六人掌撰拟纪载翻译缮写之事顺治十六年置满中书初设满文撰文二十员办事二十员满汉文撰文十七员办事十八员共七十五员康熙三十八年省清文撰文办事各一员清汉文撰文一员办事二员共七十员蒙古中书初设撰文九员办事十员共十九员康熙三十八年省撰文一员办事二员共十六员汉军中书初设撰文五员办事八员共十三员康熙三十八年省撰文一员办事四员共八员汉中书初设撰文六员办事三十员共三十六员康熙三十八年省四员乾隆十三年又省二员共三十员今定满七十人蒙古十有六人汉军八人汉三十人贴写中书满四十人蒙古六人　中书科中书满洲二人汉人四人掌缮写诰敕初设满中书舍人一员汉中书舍人八员乾隆十三年省汉中书舍人四员十四年增满中书舍人一员今定满二人汉四人内阁自侍读学士以下办理本章分为五所曰满本房专司缮写清字校正清文曰汉本房专司翻译清汉文曰蒙古本房专司翻译外藩奏章及缮写颁行西番属国诏敕曰满票签处曰汉票签处专司缮写清汉票签记载谕旨及撰文之事俱以侍读学士侍读司其事中书分任之其内廷批发红本曰红本房以内阁翰林等官司其事凡内外本章阁臣票旨进呈恭请裁定后即付批本处批清字于翼日下阁付内阁学士批汉字六科给事中受而行之凡所奉谕旨票签处恭录于丝纶簿若上谕由内阁颁发者则别录为上谕档中外奏折下阁付外者存其底汇录之曰外记档俱以中书掌之而侍读会其成焉又有稽察房稽察各部院迟延事件月终汇奏大学士酌委侍读学士侍读中书兼司之又稽察钦奉上谕事件处雍正八年置以满汉大学士各部院堂官兼领其文移俱钤以典籍印 【 按以上所列虽非设有专管而职守所存均关　纶扉典则谨识】军机大臣无定员由满汉大学士及尚书侍郎奉特旨召入自雍正十年三月大学士等遵旨议奏办理军机处密行事件所需钤封印信谨拟用办理军机印信字样移咨礼部铸造贮办理军机处派员管理并行知各省及西北两路军营至乾隆初年停止改设总理乾隆二年十一月奉谕庄亲王等奏辞总理事务朕勉从所请但目前两路军务尚未全竣且朕日理万几亦闲有特旨交出之事皇考当日原设有办理军机大臣今仍着大学士鄂尔泰张廷玉公讷亲尚书海望侍郎纳延泰班第办理嗣后永以为制至军机章京以内阁满汉侍读中书及各部郎中员外郎主事简其贤能者奏充无定额 【 谨按军机为机务要地不设专署即附载内阁之后】

　　△翰林院【掌院学士　读讲学士　侍读　侍讲　修撰　编修　检讨　庶常馆教习　庶吉士　典簿　孔目　待诏　笔帖式　经筵讲官　日讲起居注官　起居注主事　笔帖式　文渊阁领阁事　提举阁事　直阁事　校理　检阅　内务府办事司员】

　　翰林院掌院学士满洲汉人各一人　侍讲学士满洲二人汉人三人　侍讲学士满洲二人汉人三人　侍读满洲二人汉人三人　侍讲满洲二人汉人三人　修撰编修检讨无定员凡翰林官掌国史图籍制诰文章之事南书房侍直尚书房教习自读讲学士以下咸得与选凡遇祭告郊庙神祗则拟上祝文恭上徽号册立册封则拟上册文宝文内外文武官碑文祭文皆撰词以进而行之修辑诸书则以掌院学士充总裁官读讲学士以下充纂修官其直省考官及提督学政磨勘乡会试卷皆预焉庶常馆教习大臣满洲汉人各一人　小教习翰林官六人庶吉士无定员凡每科殿试传胪后集诸进士于保和殿而试之录其佳卷进御掌院学士乃以诸进士引见凡入选者改为庶吉士入馆分清汉书肄业不任以事吏部疏请简用大臣二人掌教习事月考其学业而成就之以侍读侍讲以下学优品端者分司训课比三年期满教习疏请散馆试以诗赋上亲定甲乙越日引见留馆者授职余以主事知县用有差自国初设文馆于盛京天聪十年改建内三院顺治元年设翰林院置汉人掌院学士一人侍读字士侍讲学士各一人二年省并内三院十五年复设如元年制增置满洲掌院学士一人汉人侍读侍讲学士各二人十八年仍省入内三院康熙九年始定设翰林院增置满洲侍读侍讲学士各三人二十八年五月以大学士徐元文兼管翰林院掌院学士事始用重臣兼领自乾隆元年以来大学士及尚书侍郎特简兼摄以重其任其学士员缺不别加除授焉侍读侍讲顺治元年置汉人侍读侍讲各二人十五年各增一人康熙九年增置满洲侍读侍讲各三人乾隆五十年二月裁满洲侍读学士侍讲学士侍读侍讲各一人修撰以授第一甲第一名进士编修以授第一甲第二第三名及二甲进士检讨以授三甲进士皆以庶吉士散馆者充之其试博学鸿词科入式及奉特旨改馆职者亦闲得除授不为定额国初教习多以内院学士为之侍读等亦闲有预者自康熙九年后皆以掌院学士领其事而内阁学士时参用焉六十一年辛丑科始以工部尚书陈元龙领教习事嗣后尚书侍郎之不兼院事者均得为之皆由特简无常制小教习始置于康熙三十三年雍正八年停罢乾隆十年复置如庚戌以前定例皆教习大臣会同掌院学士抡选奏充焉至翰林侍从禁近自康熙十六年命侍讲学士张英等入直南书房始嗣后供奉者率由词臣抡选即擢至卿贰亦称内廷翰林实为西清专职云 【谨按翰林院不设司属凡有陈奏及往来文牒旧例以典簿笔帖式具稿呈堂雍正元年以官轻滋弊令掌院学士于俸浅编修检讨内择才守优长者满洲汉人各二人充作司官名曰办院事后复增置协办院事二人由掌院学士抡充有缺递补以非院官正额谨附识】　典簿厅典簿满洲汉人各一人掌出纳文移　孔目满洲汉人各一人掌收贮图籍　待诏厅待诏满洲汉人各一人掌校对章疏文史 【顺治元年增置汉人典簿孔目省待诏员额十五年复设待诏员额】 　笔帖式满洲四十人汉军四人掌翻译清汉章奏文籍 【初制满洲四十八人汉军八人康熙三十四年省满洲八人汉军四人凡笔帖式职事并同后不悉载】经筵讲官满洲汉人各六人掌进读讲章敷陈典训以奉侍经幄敬襄巨典岁二月八月两举经筵讲书满洲汉人各一人讲经满洲汉人各一人由翰林院先期请旨简派满洲讲官以内阁学士掌院学士读讲学士詹事少詹事及尚书侍郎左都御史副都御史通政使大理寺卿之由内阁翰林升任者列名汉人讲官以内阁学士掌院学士读讲学士詹事少詹事祭酒及尚书侍郎左都御史等官之由翰林升任者列名以原衔兼充日讲起居注官满洲八人汉人十有二人掌侍直起居记言记动均翰林詹事坊局官以原衔兼充惟满汉掌院学士例各兼一缺凡皇上御门听政朝会宴飨大典礼大祭祀及每岁勾决重囚皆以日讲官满洲汉人各二人近前侍班谒陵校猎巡狩方岳则请旨扈从凡侍直敬聆纶音退而谨书之具年月日及当直官姓名于籍月成满汉文各二帙至次年按月编排封鐍于匮送内阁尊藏焉起居注馆主事满洲二人汉人一人掌出纳文移校对典籍 【初制满洲主事三人汉军主事一人康熙三十八年省满洲汉军主事各一人五十七年俱省雍正元年复设满洲主事二人十二年增设汉人主事一人】　笔帖式满洲十有四人汉军八人 【 顺治初制满洲八人汉军四人康熙五十七年俱省雍正元年复设如今额】经筵讲官员额顺治十四年定置又设日讲官十人康熙九年置起居注馆于太和门西廊设满洲记注官四人汉人记注官八人俱以日讲官兼摄十二年增设满洲记注官一人汉人记注官二人十六年又增设满洲记注官一人二十年增汉人记注官至十八人三十一年定设汉人记注官十二人五十七年三月省记注官令翰林官五员于理事日侍班记注之事并归内阁雍正元年诏复设日讲起居注官如康熙五十六年以前故事乾隆元年增设满洲记注官二人凡满汉记注官均兼日讲系衔文渊阁领阁事满洲汉人各一人以大学士协办大学士掌院学士兼充掌总领秘书典司册府文渊阁提举阁事一人以内务府大臣兼充掌率内务府官属综理阁务焉文渊阁直阁事六人以科甲出身之满洲汉人内阁学士内班出身之满洲詹事少詹事读讲学士汉人詹事少詹事读讲学士兼充典司厘辑之事以时与校理轮番入直凡春秋曝书则董率而经理之文渊阁校理十有六人以内班出身之满洲庶子侍读侍讲洗马中允赞善编修检讨汉人庶子侍读侍讲洗马中允赞善修撰编修检讨及科甲出身之内阁侍读等官兼充分掌注册点验之事文渊阁检阅八人以由科甲出身之内阁中书兼充掌排次清厘之事文渊阁办理事务内务府司员四人笔帖式四人由提举阁事大臣抡选奏充掌一切收发启闭扫除及稽查宿直之事自国初定制大学士以文渊阁系衔而阁制未建我皇上右文稽古修明典籍乾隆三十七年特诏直省守吏购访海内遗书以广石渠藏弆逸文坠简奇秘响臻复允廷臣议采古书之散见永乐大典者重加厘订成编爰敕馆臣排校缮录汇为四库全书凡三万六千册而赢命于文华殿后鼎建文渊阁以贮之四十一年上以宋程俱麟台故事所载秘书官品颇详诏大学士等集议参仿其制剙置阁职定额有差用资典守兰台东观永昭美备矣

　　△詹事府【詹事　少詹事　左右春坊庶子　中允　赞善　司经局洗马　主簿　笔帖式】

　　詹事府詹事满洲汉人各一人 【 汉人詹事兼翰林院侍读学士衔】 　少詹事满洲汉人各一人 【 汉人少詹兼翰林院侍讲学士衔】掌经史文章之事凡充日讲官纂修耆籍典试提学皆与翰林官同凡遇秋审朝审及奉旨下九卿翰林詹事科道会议之事咸入班预议焉顺治元年初设少詹事一人掌詹事府事其年十一月省归内三院九年置汉人詹事一人少詹事二人以内三院官兼之专设满洲詹事一人以掌府印十五年复省康熙十四年奉旨复设詹事府置满洲汉人詹事各一人少詹事各二人三十七年省满洲少詹事一人乾隆十三年省汉人少詹事一人又国初设左右春坊各庶子一人谕德一人中允二人赞善二人皆汉人员缺以内三院官兼摄顺治十五年省康熙十四年复置左右春坊官兼设庶子各一人谕德各二人中允赞善各四人三十七年省满洲右谕德左右中允左右赞善各一人三十六年省汉人右中允右赞善各一人五十二年省汉人右谕德左中允左赞善各一人乾隆十三年省满洲汉人左谕德各一人又初置司经局洗马汉人一人康熙十四年置满洲汉人各一人所属有正字初置满洲汉人各二人康熙三十七年省满洲二人三十八年又省汉人一人所存一缺例以应选内阁中书者除授遂为中书兼衔至乾隆三十六年亦从部议裁省又初置有通事舍人顺治十五年裁录事康熙五十二年裁我朝家法相承具载储贰金鉴书中而豫建至为严慎皇子皆在尚书房读书各选翰林官分侍讲读日有课程择大臣二三人为总师傅以综领之凡詹事坊局之旧称宫僚者但以备叙进之阶云　左春坊左庶子满洲汉人各一人 【 汉人左庶子兼翰林院侍读衔】 　左中允满洲汉人各一人 【 汉人中允兼翰林院编修衔右春坊同】　左赞善满洲汉人各一人 【 汉人赞善兼翰林院检讨衔右春坊同】 　右春坊右庶子满洲汉人各一人 【 汉人右庶子兼翰林院侍讲衔】　右中允满洲汉人各一人　右赞善满洲汉人各一人掌记注纂修之事所职与翰林院讲读编检同　司经局洗马满洲汉人各一人 【 汉人洗马兼翰林院修撰衔】掌经籍图书之事　主簿满洲汉人各一人掌文移案牍 【 员额康熙十四年定又初置有录事满洲二人汉人三人康熙三十七年以后次第裁省】 　笔帖式满洲六人 【康熙十四年初置十人三十八年省四人】

　　皇朝通典卷之二十三

　　●皇朝通典卷之二十四

　　职官二

　　○职官二

　　吏部
　　户部

　　△吏部【尚书　侍郎　文选司郎中　员外郎　主事　考功司郎中　员外郎　主事　稽勋司郎中　员外郎　主事　验封司郎中　员外郎　主事　堂主事　司务　笔帖式】

　　吏部尚书满洲汉人各一人掌中外文职铨叙勋阶黜陟之政厘饬官常以赞邦治其属有文选考功稽勋验封四清吏司初天聪五年十月议定官制建六部每部各一贝勒主之吏部设满洲承政一员户礼兵刑工五部承政二员蒙古承政六部各一员汉承政吏户礼丘工各一员刑部二员崇德三年更定六部设满洲承政一员顺治五年停贝勒总理例改六部承政为尚书五年定六部满汉尚书各一员七年各部增设满洲尚书一员八年仍令亲王郡王兼摄部务九年停十年复裁各部满洲尚书一员雍正元年以来常以大学士兼理部务与尚书率其属以叙正羣吏焉至亲王郡王奉命总理部务皆由特简无常员　左右侍郎满洲汉人各一人掌佐理铨衡以贰尚书崇德三年定六部承政外皆为左右参政顺治元年改左右参政为左右侍郎十五年定满汉左右各一人七年增满洲一人十年裁汉右侍郎初兼翰林院学士衔其非翰林出身者不兼寻罢兼衔 【又各部初设有启心郎三员满一人汉二人顺治十五年裁】文选清吏司郎中满洲三人蒙古汉人各一人　员外郎满洲汉人各二人　主事满洲一人汉人二人掌班秩迁除均平铨法　考功清吏司郎中满洲三人汉人一人　员外郎满洲二人蒙古汉人各一人　主事满洲一人汉人一人掌论劾考察旌别功过　稽勋清吏司郎中满洲汉人各一人　员外郎满洲二人汉人一人　主事满洲汉人各一人掌更名改籍终养服制兼稽在京文员俸廪　验封清吏司郎中满洲汉人各一人　员外郎满洲二人汉人一人　主事满洲蒙古汉人各一人掌封赠袭荫土司嗣职　堂主事掌文案者满洲二人掌章奏者满洲二人汉军一人初崇德三年定制吏部设理事官四员副理事官六员户部理事官十员副理事官十六员礼部理事官四员副理事官七员兵部理事官十员副理事官十六员刑部理事官六员副理事官八员工部理事官九员副理事官十二员顺治元年改理事官为郎中副理事官为员外郎吏部设满洲郎中四人汉军郎中二人满洲蒙古员外郎八人汉军员外郎六人十二年增满洲郎中四人员外郎停兼用蒙古十八年复设蒙古员外郎一人康熙元年仍省三十八年裁汉军郎中员外郎四人五十二年增设蒙古郎中一人员外郎一人雍正五年裁汉军郎中员外郎至吏部主事顺治元年设汉军四人康熙五十八年增设蒙古一人四司主事满汉各一人雍正五年增设考功司汉主事一人堂主事满洲四人汉军一人初制满洲蒙古汉军司属六部皆统为员额不分专曹悉听堂官调拨后始分司定缺其汉人司属则顺治元年即随曹置额凡吏礼二部汉缺郎中员外郎主事皆以由科甲出身者注授　司务厅司务满洲汉人各一人掌出纳文移稽察胥吏凡司务职掌并同后不悉载　笔帖式满洲五十七人蒙古四人汉军十二人掌翻译清汉章奏文籍初天聪五年令六部办事笔帖式各酌量补授吏部满洲初设六十五人后省八人蒙古初设二人后增二人汉军初设十六人后省四人

　　△户部【尚书　侍郎　十四司郎中　员外郎　主事　堂主事　司务　笔帖式　内仓监督　管理三库事务大臣　三库郎中　员外郎　堂主事　大使　司库　笔帖式　库使　督理钱法侍郎　宝泉局监督　大使　监铸官　总督仓场侍郎　坐粮厅　大通桥监督　京通各仓监督　仓场笔帖式】

　　户部尚书满洲汉人各一人掌天下土田户口钱谷之政平准出纳以均邦赋所属有山东山西河南江南江西福建浙江湖广陕西四川广东广西云南贵州十有四司　左右侍郎满洲汉人各一人掌审计国用以贰尚书满汉右侍郎兼管理钱法堂事务初制增减不一顺治时更定满汉左右各一人　山东清吏司郎中满洲二人汉人一人　员外郎满洲三人汉人一人　主事满洲汉人各一人掌稽山东布政使司及奉天民赋收支奏册青州德州驻防盛京吉林黑龙江将军所属兵糈出纳并参票畜税之事兼核长芦等处盐课请引疏销　山西清吏司郎中满洲汉人各一人　员外郎满洲蒙古汉人各一人　主事满洲汉人各一人掌稽山西布政使司民赋收支奏册兼核游牧察哈尔地亩土默特地粮喀尔喀四部定边左副将军办事官属张家口赛尔乌苏台站官兵俸饷及乌里雅苏台科布多屯田官兵番换之事　河南清吏司郎中满洲汉人各一人　员外郎满洲二人汉人一人　主事满洲汉人各一人掌稽河南布政使司民赋收支奏册兼核河南城守尉游牧察哈尔官兵俸饷勾检各省采买事汇而奏之江南清吏司郎中满洲汉人各一人　员外郎满洲三人汉人一人　主事满洲汉人各一人掌稽江宁苏州安徽三布政使司民赋收支奏册兼核江宁苏州织造支销奏册江宁京口驻防官兵俸饷　江西清吏司郎中满洲汉人各一人　员外郎满洲二人汉人一人　主事满洲汉人各一人掌稽江西布政使司民赋收支奏册　福建清吏司郎中满洲汉人各一人　员外郎满洲五人汉人一人　主事满洲蒙古汉人各一人掌稽直隶福建二布政使司民赋收支奏册兼核东西陵及热河密云驻防等处官吏兵丁俸饷与乳牛马牧之政令文武乡会试支供五城赈粟皆属焉浙江清吏司郎中满洲汉人各一人　员外郎满洲二人汉人一人　主事满洲汉人各一人掌稽浙江布政使司民赋收支奏册兼核杭州织造支销奏册杭州乍浦驻防官兵俸饷　湖广清吏司郎中满洲二人汉人一人　员外郎满洲二人汉人一人　主事满洲汉人各一人掌稽湖北湖南二布政使司民赋收支奏册兼核荆州驻防官兵俸饷凡各省耗羡之数合其籍帐以时奏之　陕西清吏司郎中满洲蒙古汉人各一人　员外郎满洲三人汉人一人　主事满洲汉人各一人掌稽西安甘肃二布政使司民赋收支奏册并营销盐引兼核伊犁乌噜木齐屯田支销奏册在京汉官俸廪外藩俸币及巡捕五营俸饷各衙门经费　四川清吏司郎中满洲汉人各一人　员外郎满洲二人汉人一人　主事满洲汉人各一人掌稽四川布政使司民赋收支奏册兼核两金川等处新疆屯务本省关税在京入官户口赃罚银两各部院衙门纸朱支费察直省郡县之丰歉水旱岁具其数而上之　广东清吏司郎中满洲汉人各一人　员外郎满洲三人满人一人　主事满洲汉人各一人掌稽广东布政使司民赋收支奏册兼核八旗断嗣归宗更正户口及寿民孝子节妇之受旌者给以坊直诸仓诸局诸关差之满岁者则以期请代焉　广西清吏司郎中满洲汉人各一人　员外郎满洲四人汉人一人　主事满洲汉人各一人掌稽广西布政使司民赋收支奏册差核京省钱局运铜鼓铸及内仓支放供应刍豆　云南清吏司郎中满洲二人汉人一人　员外郎满洲三人汉人一人　主事满洲汉人各一人掌稽云南布政使司民赋收支奏册兼核山东河南江南江西浙江湖广等省岁运漕粮京通仓储及江宁水次六仓收支考核　贵州清吏司郎中满洲汉人各一人　员外郎满洲三人汉人一人　主事满洲汉人各一人掌稽贵州布政使司民赋收支奏册兼核太平二十有四关征收税课　堂主事直南档房者满洲二人掌八旗编审直北档房者满洲二人汉军二人掌酌拨饷银校勘奏章户部初设满洲郎中十八人蒙古郎中四人汉军郎中二人满洲员外郎三十八人蒙古员外郎五人汉军员外郎六人康熙三十八年裁蒙古汉军郎中员外郎五十七年复设蒙古郎中一人员外郎一人至十四司主事初设满洲十四人蒙古一人康熙五十七年增设蒙古一人汉主事缺自顺治元年即随司定额十四司事三人十一年裁汉人主事各司一人康熙六年又裁江南浙江江西湖广福建河南陕西广西四川贵州司各一人三十八年又裁山东山西广东云南司各一人今汉主事各司一人堂主事满洲四人汉军二人　司务厅司务满洲汉人各一人　笔帖式满洲百人蒙古四人汉军十有六人户部满洲初设九十有九人后增至一百三十有五人续改定员额百人蒙古初设二人后增二人汉军初设十有六人后增至三十二人续裁定员额如初　户部自十四司外其别领者有三曰井田科掌核八旗土田内府庄户凡入官房宅地亩及岁租敛给之数悉以咨之雍正十二年置曰俸饷处掌核八旗官兵俸饷库银丁册视所由牒请画一而给受之曰现审处掌治八旗户口田房之讼会刑部以听其成皆铸给关防乾隆十三年置堂官遴司属分治其政令无定员内仓监督满洲二人 【 内仓本明内官监仓顺治十年改今名专隶本部】掌供内府奉祭祀待外藩属国朝贡之饔饩教习官役之廪粟牧马之豆咸贮焉监督应时而给之初属之广西满汉司员康熙三十二年定于应除小差之满洲蒙古汉军年久司员内次除一人管理雍正元年定于本部满洲司员内委用二年而代管理三库大臣无定员于大臣内简用掌综理三库之政令稽其财用出入之数月有要岁有会皆核实以闻雍正元年始置特铸管理三库银印以授之　银库郎中一人　员外郎二人　司库一人　大使二人皆满洲员额掌银货解纳收支之政凡直省田赋及关市盐茶之税课咸入焉岁有常数本部核数无阙乃移库准部定权衡受之知启椟验封有作弊及数不实者论 【初顺治元年止设后库置满洲郎中四人员外郎二人司库六人十三年分建三库置理事官二人以总其事增司库二人康熙二十五年定制三库各置郎中一人员外郎一人司库二人雍正二年三库各增员外郎一人置大使各一人省银库司库一人乾隆三年增银库大使一人凡郎中员外郎缺各部院于所属诸司遴选贤能者送部引　　见补用阅三年更选以代司库大使亦如之】　縀疋库郎中一人　员外郎二人　司库二人　大使一人皆满洲员缺掌币物解纳收支之政令凡岁用缣帛纱谷咸入焉由织造市丝民闲织染输部本部移库受之所需财用皆给公帑具册达部以待稽核有造作不如法者论　颜料库郎中一人　员外郎二人　司库二人　大使一人皆满洲员额掌杂物解纳收支之政令凡器用所需百物之良若铜锡铅铁丹青赭绿香楮茶蜡之属咸入焉直省有司各以其土产岁支正赋市自民闲大者疏闻下部小者以册达部核其数移库受之采择不精良者论　三库堂主事一人满洲员额掌三库文案凡财贿之受藏于库及取用于库者皆书其数岁终乃执其总会三库羣吏之籍而参考之以待奏销雍正二年置　三库笔帖式十有五人　库使二十有六人皆满洲员额分隶三库各佐其长以行遣文书稽考出纳 【笔帖式初置十人顺治十二年增置二人康熙二十五年定置二十二人雍正二年省九人库使初置三十二年雍正二年增颜料库一人省银库六人縀疋库一人】
　　（臣）等谨按明之内府十库虽称隶于有司其实皆以中官司其出纳葢即如前代之内藏库而太仓银库主之户部则如前代之左右藏库也但太仓祗贮银两而縀疋在承运库颜料在甲字库仍与右藏之专受缣帛者其制相等
　　本朝顺治初祇设后库十三年分为三库银库在部署内即后库故地縀疋库在东华门外即旧里新库颜料库在西安门内即旧甲字库而承运库分贮纸张乙字库分贮布麻诸物以及供用库之承造香蜡者并属焉故附于户部之后户部督理京省钱法右侍郎满洲汉人各一人凡京师鼓铸统设二局隶户部者曰宝泉局岁铸钱六十一卯 【以万二千四百八十缗为卯】 遇闰则加增四卯满汉右侍郎掌其局之政令 【初止汉人右侍郎一人康熙十八年令满洲右侍郎一人公同督理十九年以给事中御史稽察钱局雍正二年停遣乾隆二十六年户部钱法堂置掌稿司官满洲汉人各一人于各司属中选委】　户部宝泉局监督满洲汉人各一人　大使满洲五人掌铸造缗钱收纳铜课以裕国储以利民用其监督无专员由六部司员遴选保举引见简用二年而代大使由笔帖式选委咨吏部注册五年而代称职者以应升官用 【 大使初设汉人一人雍正四年以宝泉局分设四厂增置汉人大使四人七年改汉大使俱为满大使】 各省钱局监铸官十有八人【凡天下鼓铸缗钱者十有四省新疆则开炉伊犁如各之制皆随其地之宜作之泉布以交易流通前民利用以布政使总其成而受□式于户部各置监铸官以判局事直隶宝直局一人以保定府同知充山西宝晋局一人陕西宝陕局一人江苏宝苏局二人俱以佐贰官选充浙江宝浙局二人以同知通判选充福建宝福局一人亦以佐贰官选充江西宝昌局一人以南昌府同知充湖南宝南局一人以长沙府同知充湖北宝武局一人以武昌府同知充广东宝广局一人四川宝川局一人俱以同知通判选充广西宝桂局一人布政使于所属官内任便选充云南宝云局一人以云南府知府充东川局一人以东川府知府充贵州宝黔局一人以贵阳府知府贵筑县知县或通判县丞选充伊犁宝伊局一人以伊犁同知充】总督仓场户部右侍郎满洲汉人各一人掌总稽岁漕之入以均廪禄以储军饷凡南北漕艘京通仓庾悉隶焉 【顺治元年初设汉仓场侍郎一人九年设满洲汉军仓场侍郎各一人寻裁汉军员额康熙七年复裁汉人员额止设满洲侍郎一人八年定制设满洲汉人侍郎各一人又有总理满洲侍郎一人顺治四年置与总漕同理漕务八年裁十二年复置十八年仍裁】　坐粮厅满洲汉人各一人以给事中御史各部郎中员外郎抡选简充二年而代掌北河浚浅修筑堤岸闸坝催趱漕艘抵坝回空督令经纪车户转运输仓兼司通济库银出纳及抽收通州税课之事所属有通济库大使一人通流庆闸官各一人 【顺治元年通州坐粮厅止差户部汉人司官一人康熙二年添差户部满洲司官一人二十六年定制依各关差例以各部院官员通行差遣又初制有坐粮厅笔帖式一人寻裁】　大通桥监督满洲汉人各一人以各仓监督抡选调充凡石坝运到漕白二粮抽验斛面督催车户分运京仓及随粮松板收支之事属焉 【初差户部汉人司官一人康熙二年改设满洲汉人监督各一人寻省四十七年以通州大通桥会清河相隔甚远事难兼办仍设满洲汉人监督各一人管理】京通各仓监督满洲汉人各一人在京仓十有三曰禄米仓曰南新仓曰旧太仓曰富新仓曰兴平仓曰海运仓曰北新仓曰太平仓 【 以上八仓均国初建】 曰本裕仓 【康熙四十五年建】 曰万安仓 【 雍正七年建】 曰储济仓曰裕丰仓 【 俱雍正六年建】 曰丰益仓 【 雍正七年建】凡八旗三营兵食官军牧马豆贮焉通州仓二曰西仓曰中仓 【 均国初因明制建旧有南仓乾隆十八年省】凡王公百官俸廪米贮焉其十五仓监督以内阁中书部院监寺属官抡选引见注其名于册籍有阙员则户部掣签以授三年而代掌漕白二粮交纳上仓及收贮支放之事 【初制差户部满洲汉人司官管理诸仓或一人或二人增损不一康熙五十年始定每仓置满洲汉人监督二人五十七年令九卿各举其属以待　　简用雍正元年选部曹之候补者充其任二年置副监督以预监督选者于应代先一年为之称职则如期交替不及者罢免四年复以满洲各部笔帖式及汉人之候补道府同知知州者抡选充补勤职者擢用之寻改定如今制又各仓原设笔帖式一人后俱省】 　仓场笔帖式满洲四人掌受遣文书之事
　　（臣）等谨案今定制稽察仓储京仓以都统副都统通仓以通永道通州副将专司其事若仓有渗漏米有盗窃者移仓场之满汉御史则每仓岁差一人通稽一岁内收漕发米厘剔弊端以重天庾储备葢即唐监仓明巡仓之职而立法周详视前代益昭严慎云

　　皇朝通典卷之二十四

　　●皇朝通典卷之二十五

　　职官三

　　○职官三

　　礼部
　　兵部
　　刑部
　　工部

　　△礼部【尚书　侍郎　仪制司郎中　员外郎　主事　祠祭司郎中　员外郎　主事　主客司郎中　员外郎　主事　精膳司郎中　员外郎　主事　铸印局员外郎　署主事　大使堂主事　司务　笔帖式　总理乐部大臣　神乐署署正　署丞　协律郎　司乐　和声署署正　署丞　供用　銮仪卫掌乐官　提督　会同四译馆郎中　大使　序班　通事官】

　　礼部尚书满洲汉人各一人掌吉嘉军宾凶之秩序学校贡举之法以赞邦礼所属有仪制祠祭主客精膳四清吏司乾隆十四年定制礼部满洲尚书以兼管乐部太常寺鸿胪寺入衔永为定式左右侍郎满洲汉人各一人掌祇若彝典以贰尚书初制增减不一顺治时更定满汉左右各一人汉人左右侍郎初俱兼翰林院学士衔其非翰林出身者不兼寻罢兼衔　仪制清吏司郎中满洲二人汉人一人　员外郎满洲三人汉人一人　主事满洲汉人各一人掌嘉礼军礼凡朝廷典礼具上其仪而辨其名数以颁式于诸司三岁大比天下士则掌其名籍焉　祠祭清吏司郎中满洲二人汉人一人　员外郎满洲三人蒙古汉人各一人　主事满洲汉人各一人掌吉礼凶礼凡大祀中祀羣祀以岁时辨其序事与其用等以诏执事者而共其职丧祭之式拯恤之礼皆视其数而为之制天下术数医卜僧道则司其禁令焉　主客清吏司郎中满洲蒙古汉人各一人　员外郎满洲二人　主事满洲汉人各一人掌宾礼凡四夷朝贡之仪封册之命馆饩赐予之数高下之等悉隶焉　精膳清吏司郎中满洲汉人各一人　员外郎满洲二人　主事满洲蒙古汉人各一人掌五礼燕飨之仪与其牲牷　铸印局员外郎汉人一人　笔帖式署主事满洲一人　大使汉人一人堂铸造金宝金印及内外百司之印信 【顺治元年设铸印局满洲员外郎一人寻省雍正十三年定于礼部司属内遴选一人以司局事一年而代乾隆二年复设汉员外郎一人以笔帖式行主事事二年称职者擢之大使由儒士选充五年称职以应升官用】　堂主事满洲三人汉军一人分掌章奏文案礼部初设满洲郎中四人员外郎六人蒙古章京四人汉军郎中八人员外郎五人顺治十二年增设满洲员外郎四人十八年增设满洲郎中二人康熙九年裁蒙古章京二人以一人改为郎中一人改为员外郎又裁汉军郎中七人三十八年裁蒙古郎中员外郎汉军员外郎各二人五十七年复设蒙古郎中一人员外郎一人雍正五年裁汉军郎中员外郎至四司主事顺治七年设满洲四人康熙五十七年增设蒙古二人汉人主事每司各一人以科甲出身注授堂主事满洲三人汉军一人　司务厅司务满洲汉人各一人　笔帖式满洲三十四人蒙古二人汉军四人 【按礼部初设马馆二于宣武广渠门储峙牧刍以待外藩朝觐置正监督一人以本部司官充副监督一人以理藩院司官充均一年更代乾隆二十七年省监督官以马馆归理藩院经理又礼部初设满宣表官四人后裁二人今亦省并太常寺又初设有行人司司正一人司副一人俱乾隆三年裁行人四十九人顺治五年裁一人十五年裁六人康熙三十八年裁四人五十二年裁四人乾隆三年悉裁谨附录】总理乐部事务礼部满洲尚书一人各部院内务府大臣无定员乾隆七年直乐部凡郊庙祠祭之乐神乐署司之殿廷朝会燕响之乐和声署司之宫中庆贺燕飨之乐掌仪司司之铙歌鼓吹前部大乐 【 即大罕波】銮仪卫司之均隶于乐部特简典乐大臣以治乐政考五音六律以合阴阳之声应天地之和凡大祭祀大朝会则立于宫悬之次岁春秋仲月大合乐于掌仪司则率所属莅视而协其律吕焉　神乐署署正汉人一人　署丞汉人一人　协律郎汉人五人　司乐汉人二十有五人掌祠祭乐章佾舞之数习其声容辨其条理以诏乐工凡乐生一百八十人舞生三百人咸隶焉 【顺治元年设太常寺协律郎五人司乐二十六人神乐观提点一人左右知观各一人康熙三十八年省协律郎一人司乐二人雍正二年复置如初额乾隆二年增设司乐三人八年改神乐观为神乐所知观改为知所九年省司乐六人二十年改神乐所为神乐署提点改为署正知观改为署丞】 　和声署署正满洲汉人各一人　署丞满洲汉人各一人 【以礼部内务府司官充】 　供奉供用无定员 【 以太常寺鸿胪寺内务府司官充】 掌朝会乐律及诸队舞仪节 【顺治元年沿明制设教坊局以掌宫悬大乐置奉銮一人左右韶舞各一人左右司乐各一人协同官十五人俳长二十人色长十七人歌工九十八人寻省协同官五人俳长无定员雍正元年始除乐户籍更选精通音乐之人充教坊乐工七年改教坊司为和声署除奉銮韶武等官名干隆七年定设署正署丞侍从待诏供奉供用官均以礼部内务府太常寺鸿胪寺官兼摄其侍从待诏无正员以为署正署丞之加衔所属署吏百二十八】提督会同四译馆礼部郎中兼鸿胪寺少卿衔二人掌四夷朝贡之国设广厦以待贡使之至置象译以通言语习番夷书凡贡使就馆率大使庀治屋宇稽其出入五市之事视其脯资饩牵毋有不给若朝见及赐燕颁赏皆馆卿率使臣以行礼焉初制会同四译分设两馆会同馆自顺治初置即隶礼部以主客司满洲汉人各一人提督馆事十四年设员外郎品级通事一人掌会同馆印寻省雍正十年改定会同馆监督由部抡选改见简用一人四译馆则国初沿明制置隶于翰林院设太常寺汉少卿一人提督馆事立回回缅甸百夷西番高昌西天八百暹罗八馆以译远方朝贡文字乾隆十三年以四译馆闲冗无事诏下大学士礼部定议省提督馆事太常寺少卿员额并入礼部为会同四译馆改八馆为二曰西域馆百夷馆以礼部郎中一人兼鸿胪寺少卿衔兼摄之于满汉郎中内抡选引见请旨简任三年而代　会同四译馆大使汉人一人　序班汉人二人　朝鲜通事官满洲十有二人掌治馆舍委积以接待人使通外国语言翻习文字 【大使员额顺治元年定序班初设二十人十五年定设正教序班八人协教序班八人康熙三十八年五十二年又先后省至九人仍以一员管典务厅典务事乾隆十三年省典务一人序班六人定设序班二人朝鲜通事官初置六人后增至十六人凡六品十人七品六人二十三年省六品四人七品二人增设八品二人朝鲜译学置译生二十人于下五旗朝鲜子弟内选充西域馆置译生四人百夷馆置译生四人均于顺天府属儒童内选充凡大使员缺咨吏部以序班序补通事官及序班员缺均以译生选补咨吏部注册】

　　△兵部【尚书　侍郎　四司郎中　员外郎　主事　堂主事　司务　馆所监督　笔帖式】

　　兵部尚书满洲汉人各一人掌中外武职铨选简核军实以赞邦治其属有武选车驾职方武库四清吏司　左右侍郎满人汉人各一人掌厘治戎政以贰尚书初制增减不一顺治时更定满汉左右各一人　武选清吏司郎中满洲三人蒙古一人汉人一人　员外郎满洲四人汉人二人　主事满洲汉人各一人掌武职除选封荫及征伐训诰颁其政令　车驾清吏司郎中满洲三人汉人一人　员外郎满洲二人蒙古一人　主事满洲汉人各一人掌驿传邮符及中外牧马之令　职方清吏司郎中满洲四人汉人二人　员外郎满洲三人蒙古一人汉人一人　主事满洲蒙古各一人汉人二人掌天下舆图以周知险要叙功核过以待赏罚黜陟　武库清吏司郎中满洲三人汉人一人　员外郎满洲蒙古各一人　主事满洲汉人各一人掌兵籍戎器乡会武科及编发戍军之事　堂主事掌文案者满洲二人掌章奏者满洲二人汉军一人兵部初设满洲郎中员外郎各八人蒙古郎中员外郎各四人汉军郎中二人员外郎六人顺治十二年增设满洲郎中三人员外郎五人康熙三十八年裁满洲员外郎三人蒙古郎中员外郎及汉军员外郎各四人五十七年复设蒙古郎中一人员外郎一人雍正五年裁汉军郎中员外郎员额至四司主事初设满洲四人康熙五十七年增设蒙古一人汉人主事共五人堂主事满洲四人汉军一人　司务厅司务满洲汉人各一人　馆所监督满洲汉人各一人掌驿马传车之政令以待使命及急遽之用顺治八年设满洲监督一人乾隆十八年增设汉人监督一人俱于本部司员内遴选引见岁周而代　笔帖式满洲六十有二人蒙古八人汉军八人 【按兵部初设督捕侍郎满洲汉人各一人以掌旗人逃亡之事有左右理事官满洲汉人各一人郎中满洲汉人各一人员外郎满洲十五人汉军八人汉人一人主事满洲三人汉军一人汉人六人司务满洲汉人各一人笔帖式满洲三十四人汉军十六人司狱汉人二人康熙三十八年俱省其职事并入刑部为督捕清吏司又初设有会同馆大使一人亦系康熙三十八年省又京城九门步军及巡捕营初制以兵部职方司主事总司之后归入步军统领衙门谨识于此】又国家凡有征讨之事特命大将军经略辅以参赞大臣领队大臣皆由王公大臣大学士尚书侍郎并八旗武职大臣选贤能而任之系临期暂设平解职 【按此条有关军务其　　命将出师凯旋献俘等典礼兵部堂司皆襄其事故附载兵部之后】

　　△刑部【尚书　侍郎　十八司郎中　员外郎　主事　堂主事　司务　笔帖式　提牢主事　司狱　赃罚库司库　库使　律例馆总　裁　提调　纂修　收掌　翻译　誊录】

　　刑部尚书满洲汉人各一人掌折狱审刑简核法律受天下奏谳咸阅实而上其辞以肃邦宪所属有直隶奉天江苏安徽江西福建浙江湖广河南山东山西陕西四川广东广西云南贵州督捕十有八司 【初置刑部设江南等十四司康熙三十八年省兵部督捕衙门以督捕前司后司及督捕厅改隶刑部为十六司雍正元年增置左右二现审司凡囚系之待谳者则主其鞫讯之事十二年析江南司为江苏安徽二司罢督捕前司及督捕厅并其事于后司仍省后字但曰督捕司乾隆二年改右现审司为直隶司七年复改左现审司为奉天司始定为十八司】　左右侍郎满洲汉人各一人掌迪播祥刑以贰尚书初制增减不一顺治时更定满汉左右各一人　直隶清吏司郎中满洲汉人各二人　员外郎满洲一人蒙古一人汉人二人　主事满洲汉人各一人掌顺天直隶及八旗游牧察哈尔左翼 【 正黄东半旗镶黄正白镶白正蓝四旗】所属刑名　奉天清吏司郎中蒙古一人汉人一人　员外郎满洲汉人各一人　主事满洲汉人各一人掌盛京黑龙江吉林将军及奉天府所属刑名兼宗人府理藩院文移关白之事　江苏清吏司郎中满洲汉人各一人　员外郎满洲二人汉人一人　主事满洲汉人各一人掌江苏所属刑名凡奉德音肆眚则审定其条格而颁之于四方　安徽清吏司郎中满洲汉人各一人　员外郎满洲汉人各一人　主事满洲汉人各一人掌安徽所属刑名兼镶红旗文移关白之事　江西清吏司郎中满洲汉人各一人　员外郎满洲汉人各一人　主事满洲汉人各一人掌江西所属刑名兼正黄旗中城御史文移关白之事　福建清吏司郎中满洲汉人各一人　员外郎满洲汉人各一人　主事满洲汉人各一人掌福建所属刑名兼户部户科仓场衙门左右两翼镶蓝旗文移关白之事　浙江清吏司郎中满洲汉人各一人　员外郎满洲一人汉人二人　主事满洲汉人各一人掌浙江所属刑名及都察院刑科南城御史文移关白之事兼司本部条奏汇题及各司爰书驳正者会其成比年一奏　湖广清吏司郎中满洲一人汉人二人　员外郎满洲二人汉人一人　主事满洲汉人各一人掌湖北湖南所属刑名　河南清吏司郎中满洲汉人各一人　员外郎满洲二人汉人一人　主事满洲汉人各一人掌湖南所属刑名兼礼部礼科太常寺光禄寺鸿胪寺国子监钦天监太医院东城御史正红旗文移关白之事凡夏令热审则布告各司颁行天下钦恤如制　山东清吏司郎中满洲汉人各一人　员外郎满洲二人汉人一人　主事满洲汉人各一人掌山东所属刑名兼兵部兵科太仆寺文移关白之事凡步军营捕获盗窝岁登其数请叙　山西清吏司郎中满洲汉人各一人　员外郎满洲汉人各一人　主事蒙古一人汉人一人掌山西及八旗游牧察哈尔右翼 【 正黄西半旗正红镶红镶蓝三旗】定边左副将军绥远城将军归化城副都统科布多大臣库抡大臣所属刑名兼军机处内阁翰林院詹事府起居注馆内务府上驷院武备院镶白旗北城御史文移关白之事　陕西清吏司郎中满洲一人汉人二人　员外郎满洲二人汉人一人　主事满洲汉人各一人掌陕西甘肃及伊犁乌噜木齐塔尔巴哈台叶尔羌喀什噶尔乌什阿克苏库车吐鲁番哈喇沙尔和阗哈密所属刑名兼大理寺西城御史文移关白之事兼稽核囚粮出纳俾无侵冒　四川清吏司郎中满洲汉人各一人　员外郎满洲汉人各一人　主事满洲汉人各一人掌四川所属刑名兼工部工科文移关白之事秋审则会九卿詹事科道于朝房以定爰书　广东清吏司郎中满洲汉人各一人　员外郎满洲二人汉人一人　主事满洲汉人各一人掌广东所属刑名兼銮仪卫正白旗文移关白之事　广西清吏司郎中满洲汉人各一人　员外郎满洲汉人各一人　主事满洲汉人各一人掌广西所属刑名兼通政使司文移关白之事及以时散给囚衣朝审则会九卿詹事科道于朝房以定爰书　云南清吏司郎中满洲汉人各一人　员外郎满洲汉人各一人　主事满洲汉人各一人掌云南所属刑名兼镶黄旗文移关白之事　贵州清吏司郎中满洲汉人各一人　员外郎满洲汉人各一人　主事满洲汉人各一人掌贵州所属刑名兼吏部吏科正蓝旗文移关白之事　督捕清吏司郎中满洲汉人各一人　员外郎满洲一人　主事满洲汉人各一人掌八旗及各省驻防逃人之事　堂主事掌文案者满洲二人掌章奏者满洲三人汉军一人刑部初设满洲郎中六人员外郎八人汉军郎中四人员外郎十有二人顺治五年增设满洲郎中八人员外郎十人十八年增设蒙古员外郎八人康熙元年裁雍正五年裁汉军郎中员外郎员额至十八司主事初设满洲十四人汉人每司各一人顺治十五年裁汉主事四人康熙三十九年增设督捕司主事满汉各一人五十七年又增设蒙古主事一人雍正三年又增设汉主事四人十一年增设江苏司满汉主事各一人安徽司满汉主事各一人乾隆二年增设直隶司满汉主事各一人六年增设奉天司满汉主事各一人堂主事满洲五人汉军一人　司务厅司务满洲汉人各一人　笔帖式满洲百有五人蒙古四人汉军十有五人刑部满洲初设九十有六人后增九人汉军初设十有九人后省四人　提牢主事满洲汉人各一人掌稽核罪囚于额外及试俸主事内抡选引见补充岁周更代咨吏部议叙　北所司狱满洲二人汉军汉人各一人　南所司狱满洲二人汉军汉人各一人分掌南北监禁督禁卒更夫昼夜巡警凌虐需索者问如法【 顺治元年置汉军汉人司狱四人康熙五十一年增置满洲司狱四人三年而代咨吏部叙升又置官医二人分隶南北所以疗囚之疾病】赃罚库司库满洲一人　库使满洲二人掌收见审赃罚银钱会其数以送户部律例馆总裁无定员 【 以本部尚书侍郎兼之】 　提调官一人　纂修官四人 【以本部司员充】 　收掌官四人　翻译官四人　誊录官六人 【 以本部笔帖式充】掌修明法令刊定条式随时审订以诏有司设馆西长安门外凡岁五周则汇辑而排比之谓之小修比十年乃重编新格增损删定勒为宪典颁行天下谓之大修皆月给餐钱期年而毕初顺治二年特置律例馆敕修律官撰定律书四年书成名曰大清律集解附例其后次第刊修皆特简王大臣为总裁以各部院通习法律者为提调纂修等官凡额设十有八人乾隆七年始以其馆并隶刑部复改定员额如今制焉
　　（臣）等谨按定制录直省狱囚曰秋审录刑部狱囚曰朝审岁以八月刑部会九卿詹事科道于天安门外金水桥西公阅其爰书而核定之初以四川广西两司分掌案牍雍正十二年始别选司属满洲汉人各二员主其事曰总办秋审处寻佐以协办者四员岁满则交替乾隆十九年以后凡核直省审册辨实缓矜疑之当否以白于长官皆以总办司员任之先后增至十六人学习者无定员其职虽出堂官抡派而专司秋谳所系綦重至如三法司会议凡刑部重辟囚先以御史大理左右寺官会刑曹察其辞辨其死刑之罪而要之曰会小三法司及致辞于长官都御史大理卿乃诣刑部与尚书侍郎会听之各丽其法以议狱曰会大三法司迨三司合议而后上之我皇上矜慎庶狱犹必推勘至当以期合乎辟以止辟刑期无刑之意惟明惟允洵远轶三代盛轨矣

　　△工部【尚书　侍郎　四司郎中　员外郎　主事　节慎库郎中　员外郎　司库　库使制造库郎中　司匠　司库　库使　料估所　琉璃厂监督　木仓监督　皇木厂监督　管理钱法侍郎　宝源局监督　大使】

　　工部尚书满洲汉人各一人掌天下工虞器用辨物庀材以饬邦事所属有营缮虞衡都水屯田四清吏司　左右侍郎满洲汉人各一人掌综事训工以贰尚书满汉右侍郎兼管理钱法堂事务初制增减不一顺治时更定满汉左右各一人　营缮清吏司郎中满洲四人蒙古一人汉人一人　员外郎满洲五人汉人一人　主事满洲二人蒙古一人汉人二人掌缮治坛庙宫府城垣仓库廨宇营房辨饬物材而司其禁令凡工作之籍以时会而上之　虞衡清吏司郎中满洲四人汉人一人　员外郎满洲四人蒙古一人汉人一人　主事满洲三人汉人二人掌山泽采捕及陶冶器用修造权衡武备之事若苇席竿绳之属则储以待用应时而给之　都水清吏司郎中满洲五人汉人一人　员外郎满洲五人汉人一人　主事满洲四人汉人二两掌河防海塘及直省河湖淀泊川泽陂池水利之政令凡道路之平治桥梁之营葺舟楫之制度咸总而举之岁十有二月则藏冰夏而出之以供祭祀宫府之用焉　屯田清吏司郎中满洲四人汉人一人　员外郎满洲五人汉人一人　主事满洲三人汉人二人掌陵寝大丁及王公百官坟茔之制凡大祭祀则供其薪炭百司岁给亦如之工匠之饩于官及以时和雇者皆量其工役而为之程度焉　节慎库郎中满洲一人　员外郎满洲一人　司库满洲二人　库使满洲十有一人掌出纳金钱月要岁会以上其数郎中员外郎俱于各司属中简调一年而代 【 初设有汉人大使一人顺治十五年裁】　制造库郎中满洲二人汉人一人　司匠满洲二人　司库满洲二人　库使满洲二十有二人掌攻治金革所领银工之属十有二■〈釒受〉工之属九皮工之属十有三绣工之属五甲工之属八凡车阁仪仗之制展采备物皆辨其名数而供之汉人郎中初以虞衡司员额管制造库事乾隆十九年改为制造库郎中皆于本部司员内抡选补授　料估所司员满洲汉人各三人掌审曲面埶量丈尺权物价计庸直以授成于督工之官工竣则覆核之皆于本部司员内简委一年而代　琉璃厂监督满洲汉人各一人掌陶琉璃官器按其模式辨其等差以供大工之用顺治初专差汉人司官康熙元年改差满洲汉人司官各一人一年而代　木仓监督满洲汉人各一人木仓在天安门右干步廊外凡各省岁输木材自张家湾运京者谨其储偫以待各工顺治初专委汉人司官一人康熙六十年改定以满洲汉人司官各一人管理二年而代皇木厂监督满洲一人木厂初设于通州及张家湾各遣笔帖式二人验收运京木材康熙二十六年停遣笔帖式通州厂以通惠河分司主之寻改归通永道张家湾厂本部遴满洲司员一人管理凡运木至水次本部委官验视如式则令监督受之核其数以运入木仓一年而代　管理街道厅御史一人本部司员一人步军统领衙门司员一人掌平易道路清理沟洫岁时相度疏浚涤泥渫潦以利车马初委本部司员满汉各一人乾隆五十年定制令都察院抡选御史满洲汉人各一人工部步军统领衙门各抡选司属二人引见简派以专责成一年而代　堂主事掌章奏者满洲一人汉军二人掌案牍者满洲二人工部初设满洲郎中八人蒙古郎中一人满洲员外郎九人蒙古员外郎三人汉军郎中二人员外郎六人顺治十二年增设满洲郎中九人员外郎十人康熙三十八年裁蒙古郎中员外郎员额又裁汉军员外郎四人五十七年复设蒙古郎中员外郎各一人雍正五年裁汉军郎中员外郎员额至四司主事顺治元年设满洲一人康熙二十二年增设满洲每旗各一人五十七年增设蒙古一人汉人司属初设营缮司主事六人虞衡司主事三人都水司主事十有一人屯田司主事三人顺治十四年增设营缮司主事三人十五年裁都水司主事一人十六年裁营缮司主事二人康熙元年又裁营缮司主事一人六年又裁营缮虞衡屯田三司主事各一人都水司主事四人十三年又裁都水司主事四人堂主事满洲三人汉军一人　司务厅司务满洲汉人各一人　笔帖式满洲九十三人蒙古二人汉军十有二人工部满洲初设九十人后增三人汉军初设十有四人后省二人 【按工部旧设营缮所所正一员所副一员俱顺治十五年省所丞二员顺治十四年置以一员管清江砖厅一员管临清砖厂寻省临清厂一员清江厂一员中罢复置雍正四年俱省又旧沿明制有文思院广积库柴炭司通州抽分竹木局大使各一员后俱省又初设有柴薪正副监督各一人以本部司员充煤炭监督二人一以本部司官兼摄一以内务府司官兼摄掌预时给直采取薪炭以储备内廷之用乾隆四十六年以其司并归内务府经理焉】工部督理京省钱法右侍郎满洲汉人各一人凡京师鼓铸统设二局隶工部者曰宝源局岁铸钱七十一卯 【 以六千二百四十九缗二百七十文为卯】遇闰则加铸四卯满汉右侍郎掌其局之政令 【 初制具户部篇】　工部宝源局监督满洲汉人各一人　大使满洲二人掌铸造缗钱收纳铜课以裕国储以利民用其监督无专员 【 初置三人康熙十七年改定二人】由六部满汉司员遴选保举引见简用二年而代大使由本部笔帖式选委 【 初止设笔帖式一人雍正七年改设大使二人】 咨吏部注册五年而代称职者以应升官用 【各省监铸官见户部篇】 盛京五部官属盛京五部侍郎一人 【 满洲员额五部同】掌盛京赋税之出纳及官庄旗地岁输之数谨其储积辨其支给以时稽核而会计之岁终则要其成以听于在京户部焉盛京自国初设有六部承政参政等官顺治元年世祖章皇帝定都燕京悉裁诸旧制官不备设以内大臣等官镇守户礼兵工四曹咸属焉十五年复设礼部十六年复设户部工部康熙元年复设刑部皆置侍郎及其官属三十年又设兵部侍郎雍正八年设满洲尚书一人以总五部寻罢之　户部经会司郎中一人　员外郎一人　主事一人　粮储司郎中一人　员外郎一人　主事一人　农田司员外郎二人　主事一人　堂主事二人初制郎中十三人员外郎二十三人顺治十四年置户部满洲郎中二人员外郎五人康熙二十九年增设员外郎四人雍正五年增设汉人郎中一人员外郎二人乾隆三年改户部满洲员外郎为银库员外郎八年裁汉人员额又裁满洲员外郎四人礼部员额系顺治十四年定兵部员额系康熙三十年定惟员外郎初置六人乾隆八年裁二人刑部郎中初置二人康熙二十八年增二人员外郎初置四人康熙二十八年增四人乾隆八年又增蒙古二人裁满洲四人又雍正五年增设刑部汉人郎中一人员外郎二人乾隆八年裁工部员额顺治十四年定惟员外郎初置六人乾隆八年裁二人至五部主事顺治十四年设户部满洲主事二人雍正五年增设汉人主事一人乾隆八年裁汉人员额增设满洲主事二人堂主事二人礼部设堂主事一人兵部设满洲主事四人堂主事一人刑部初置满洲主事三人雍正五年增设汉人主事一人乾隆八年裁汉人员额增设主事三人 【内蒙古二人汉军一人】堂主事二人工部初置满洲主事四人雍正五年增设汉人主事一人乾隆八年裁汉人员额增设满洲主事二人初五部司属皆以本地人员除授雍正五年命在京各部抡员往补其本地人员皆撤回以京员调用
　　乾隆八年诏以京员与本地人员参半除用十八年谕吏部定议用京员十之七本地人员十之三以归平允焉　银库掌关防一人　司库二人　库使八人　掌官庄六品官二人　笔帖式二十三人初设十有五人康熙二十九年增八人　内仓正副监督二人分掌钱粮仓库租税征收及关支存贮之政令
　　盛京礼部侍郎一人掌盛京祭祀朝会燕飨之仪式及园池果蓏畜牧之用咸辨其物以供时荐焉　礼部左司郎中一人员外郎二人　右司郎中一人　员外郎二人　掌主事一人　读祝官八人　赞礼郎十有六人　笔帖式十人初设十有二人乾隆八年省二人　管于丁六品官一人　凤凰城迎送朝鲜官三人　助教四人分掌朝仪祀典职贡教习之事又有牧务总管一人掌牧场乳牛以锦州副都统兼管其属有六品翼领一人七品牧长十有七人八品副牧长十有七人牧副三十有四人皆总辖于礼部焉
　　盛京兵部侍郎一人掌盛京武备及邮驿边防之政　兵部左司郎中一人　员外郎二人　主事二人　右司郎中一人　员外郎二人　主事二人　堂主事二人　笔帖式十有二人　驿站正副监督各一人　驿丞二十九人分掌驻防驿递简稽军实之事员额俱康熙三十年定惟员外郎初置六人乾隆八年省二人
　　盛京刑部侍郎一人掌盛京旗民之狱讼会奉天府共谳之边外蒙古讼者会扎萨克副台吉共谳之秋审则定其爰书送在京刑部与各直省同　刑部肃纪前司郎中一人　员外郎一人　主事一人　肃纪左司郎中一人　员外郎二人　主事一人　肃纪右司郎中一人　员外郎二人　主事三人　肃纪后司郎中一人　员外郎一人　主事一人　堂主事二人 【 以上员外郎内置蒙古二人主事内置蒙古二人汉军一人】 　笔帖式三十人 【 内蒙古二人汉军五人】 　赃罚库司库一人　库使一人　司狱二人 【内汉人一人】 分掌讯囚断狱赃罚禁系之事
　　盛京工部侍郎一人掌盛京营造工作制器物料及诸色工匠之属凡黄瓦厂席厂灰厂缺厂炸子厂木炭等壮丁咸司其役籍焉　工部左司郎中一人　员外郎二人　主事二人　右司郎中一人　员外郎二人　主事二人　堂主事二人　笔帖式十有七人 【 内汉军一人】　银库司库二人　库使八人　掌千丁四品官一人　管理烧造瓦料五品官一人　管理匠役六品官一人　看守大政殿六品官一人分掌营缮制造之事

　　皇朝通典卷之二十五

　　●皇朝通典卷之二十六

　　职官四

　　○职官四

　　理藩院
　　都察院

　　△理藩院【尚书　侍郎　六司郎中　员外郎　主事　堂主事　司务　笔帖式　银库郎中　员外郎　蒙古翻译房员外郎　唐古特学司业　助教　笔帖式　稽察内外馆监督乌兰哈达等处司官　察哈尔理事官　张家口等处驿站员外郎　围场总管】

　　理藩院尚书一人　左右侍郎各一人 【 均以满洲蒙古补授】
　　额外侍郎一人 【 特简蒙古贝勒贝子之贤能者任之】掌内外藩蒙古回部及诸番部封授朝觐疆索贡献黜陟征发之政令控驭抚绥以固邦翰所属有旗籍王会典属柔远徕远理刑六清吏司自国初设蒙古衙门承政参政等官崇德三年六月定蒙古衙门为理藩院七月定置承政一员左右参政各一员顺治元年改承政为尚书左右参政为左右侍郎十五年以礼部尚书衔掌理藩院事以礼部侍郎衔协理理藩院事十八年仍为理藩院尚书侍郎雍正元年以王公大学士兼理院事 【 又初设满汉启心郎顺治十五年裁】
　　旗籍清吏司郎中满洲二人蒙古一人　员外郎满洲三人蒙古二人　主事满洲一人掌漠南诸藩科尔沁扎赉特杜尔伯特郭尔罗斯敖汉柰曼翁牛特巴林扎噜特喀尔喀左翼阿噜科尔沁克什克腾土默特喀喇沁乌珠穆沁阿巴噶浩齐特苏尼特阿巴哈纳尔四子部落喀尔喀右翼乌喇特茂明安鄂尔多斯归化城土默特二十五部落五十一旗之礼籍畴其封爵正其等次辨其世系三岁会盟则遣大臣奉敕往莅之以同好恶而颁禁令焉若归化城土默特及索伦除授官校则叙而正之如岁有不登则辨其轻重而赒恤之　王会清吏司郎中满洲一人蒙古二人　员外郎满洲二人蒙古三人　主事蒙古二人掌科尔沁等诸部落每岁朝觐之仪贡献之式燕飨赐予舍馆飨饩皆视其等次以礼之　典属清吏司郎中满洲蒙古各一人　员外郎满洲五人蒙古四人　主事满洲蒙古各一人掌蒙古北部喀尔喀后路图谢图汗喀尔喀东路车臣汗喀尔喀西路扎萨克图汗喀尔喀赛音诺颜扎萨克亲王等列爵之位盟会之制其青海四部落贺兰山厄鲁特乌兰乌苏厄鲁特推河厄鲁特额济讷土尔扈特杜尔伯特土尔扈特等部胙土锡命亦如之诸喇嘛番僧之受号者则辨其名数授以印札有差凡乌噜木齐伊犁防守屯田之政库抡恰克图互市之事咸综其法式以颁布焉　柔远清吏司郎中满洲一人　员外郎满洲三人蒙古三人　主事蒙古一人掌喀尔喀等部落及喇嘛番僧朝贡禄赐之事　徕远清吏司郎中满洲一人　员外郎满洲三人蒙古二人　主事满洲蒙古各一人掌嘉峪关以西回部回城及四川诸土司之政令凡诸回旧若哈密辟展吐鲁番则爵其长而领以扎萨克如蒙古之制新疆若哈喇沙尔库车沙雅尔赛哩木拜阿克苏乌什喀什噶尔叶尔羌和阗诸城则因俗设官皆辨其等秩而禄命之田赋征榷则准式定制而颁布焉四川诸土司奉岁事以入觐于廷厘其班位而诏之仪节凡哈萨克左右部布噜特东西部安集延玛尔噶朗霍罕那木千四城塔什罕拔达克山博罗尔爱乌罕齐齐玉斯谔尔根齐诸部落汗长重译以时朝贡者各以其国之籍礼之　理刑清吏司郎中满洲蒙古各一人员外郎满洲二人蒙古三人　主事满洲一人掌蒙古及番部刑罚之事　堂主事满洲二人蒙古三人汉军一人掌校缮章疏又有校正汉文官二人于内阁翰林院侍读学士侍读内奏委三岁而代初制顺治十八年置满洲蒙古郎中十有一人员外郎二十七人其后增减不一今定满洲蒙古郎中十三人员外郎五十九人至主事分录勋宾客柔远理刑四司初设满洲主事四人汉人主事四人其后增减不一康熙三十八年裁汉人主事员额后又析柔远司为二曰前司后司乾隆二十二年改录勋司为典属宾客司为王会柔远后司为旗籍柔远前司仍为柔远二十六年并旗籍柔远为一司增设徕远司二十七年旗籍柔远仍分为二司二十九年复改典属司为旗籍司其旧旗籍司仍改为典属司旗籍司满洲主事一人王会司蒙古主事二人典属司主事满洲蒙古各一人柔远司蒙古主事一人徕远司主事满洲蒙古各一人理刑司满洲主事一人堂主事满洲二人蒙古三人　司务厅司务满洲蒙古各一人 【顺治元年置司务三人为满洲蒙古员额院判一人知事一人副使一人为汉人员额康熙三十八年俱省雍正十年复设满洲司务蒙古司务各二人】
　　题署主事满洲三人蒙古五人乾隆三十六年置由笔帖式内题补　笔帖式满洲三十六人蒙古五十五人汉军六人初制满洲十有一人蒙古四十一人汉军二人康熙二十八年增设汉文笔帖式每旗各一人汉军笔帖式每翼各二人雍正十一年复增满洲笔帖式十七人蒙古笔帖式十四人分隶各司随事之繁简以为额　银库郎中一人　员外郎一人 【俱于本院司官内奏委】
　　司库满洲一人　笔帖式满洲二人　库使满洲二人掌帑金出纳初制蒙古王台吉等人朝由户工二部及光禄寺庀器用具廪饩康熙四十六年始立银库设官如今额计宾馆所需按直给赀以惠远人焉　蒙古翻译房员外郎一人　主事一人 【 均于本院司属内抡选简委】掌翻译章奏文书　唐古特学司业一人　助教一人　笔帖式蒙古四人掌学习唐古特字以译西藏章疏文移顺治十四年初设唐古特学给教习人六品俸后改为司业其助教初以他官兼乾隆五年始定为额设之官　稽察内外馆监督二人 【 由科道及各部司官内抡选奏委】掌致馆于宾缮完涤除以待行李　乌兰哈达驻札司官一人　三座塔驻札司官一人　八沟驻札司官一人　笔帖式一人 【 分驻塔子沟】分掌诸蒙古部落与民人交涉之事则听其讼而平之岁则徧巡所属以周知其风俗兼掌榷百物之税以待蒙古赡恤岁周而代　察哈尔游牧处理事员外郎蒙古十有六人掌治游牧察哈尔狱讼之事以在京蒙古各旗与察哈尔各旗官员抡选由院引见除授自护军校骁骑校选用者即授员外郎自中书笔帖式选用者先授主事三年称职乃授员外郎又雍正七年置巡察游牧御史或部院司官一人每岁更替今改定五年抡遣一次　张家口喜峰口独石口杀虎口古北口管理驿站员外郎各一人掌蒙古各处邮驿之政令以宣传命令通达文移凡百里为一传自喜峰口至扎赉特置邮十有六自古北口至乌珠穆沁置邮九自独石口至浩齐特置邮六自张家口至四子部落置邮五自杀虎口至乌喇特置邮九又自归化城至鄂尔多斯置邮八 【 仍为杀虎口路】均于水泉形势之地安设五路各设员外郎一人由本院司官内奏委司其事笔帖式一人佐之三岁而代　围场总管一人　左右翼长各一人　章京八人　骁骑校八人木兰围场在蒙古各部落中周一千四百余里国语谓哨鹿为木兰故以得名圣祖仁皇帝因喀喇沁敖汉翁牛特等诸部落所献牧地置岁行秋狝康熙四十五年设围场总管一员六品官八员率官兵驻守以司讥察巡察之禁令皇上式遵前制每以八月行围肄武凡内扎萨克蒙古王公台吉及喀尔喀青海尼鲁特并轮年入觐之都尔伯特土尔扈特回部伯克等咸会朝行在所櫜鞬执役岁以为常乾隆十四年始以围场总管属理藩院统辖十八年升总管等品秩增设翼长二人骁骑校每旗各一人
　　（臣）等谨按我朝威德广被其内扎萨克诸蒙古久受疆索比于内臣而圣武所昭无思不服北踰瀚海西越流沙亦莫不碁布星罗咸归版籍设官黚吏多因其俗以治之臂指相维不殊郡县如蒙古诸旗之扎萨克官及新疆回城之伯克等官皆领属于理藩院今以其本由各部落选置与内地注授者不同故别系之藩属诸官篇内云

　　△都察院【左都御史　左副都御史　六科给事中　十五道监察御史　经历　都事　笔帖式　巡仓科道　巡漕科道　巡察科道　巡视五城御史　五城兵马司指挥　副指挥　吏目】

　　都察院左都御史满洲汉人各一人　左副都御史满洲汉人各二人掌察核官常整饬纲纪国初都察院置承政一员左右参政各二员顺治元年改承政为左都御史参政为左副都御史员数增减不一三年定设左副都御史满洲汉人各二人五年定设左都御史满洲汉人各一人旧有满洲启心郎一员汉军启心郎二员顺治十五年省又有汉人左佥都御史一员乾隆十年省其右都御史为总督坐衔右副都御史为巡抚坐衔俱无京员故都察院长官皆以左系衔焉　吏科户科礼科兵科刑科工科掌印给事中满洲汉人各一人　给事中满洲汉人各一人掌传达纶音稽考庶政吏科分稽铨衡注销吏部顺天府文卷户科分稽财赋注销户部文卷礼科分稽典礼注销礼部宗人府理藩院太常寺絖禄寺鸿胪寺国子监钦天监文卷兵科分稽戎政注销兵部太仆寺銮仪卫文卷刑科分稽刑名注销刑部通政使司大理寺文卷工部分稽工程注销工部文卷国初沿明制六科自为一署顺治十八年设满洲汉人都给事中各一人满洲汉人左右给事中各一人汉人给事中二人康熙四年六科止留满洲汉人给事中各一人余俱皆五年复增设掌印给事中满洲汉人各一人雍正元年始奉诏以六科隶都察院听都御史考核焉　京畿道掌印监察御史满洲汉人各一人监察御史满洲汉人各一人分理本院事及直隶盛京刑名稽察内阁顺天府大兴宛平县　河南道掌印监察御史满洲汉人各一人监察御史满洲汉人各一人分理河南刑名照刷部院诸司卷宗稽察吏部詹事府步军统领五城　江南道掌印监察御史满洲汉人各一人监察御史满洲汉人各三人分理江南刑名稽察户部宝泉局左右翼监督在京十有二仓总督漕运磨勘三库月终奏销之籍　浙江道掌印监察御史满洲汉人各一人监察御史满洲汉人各一人分理浙江刑名稽察礼部都察院　山西道掌印监察御史满洲汉人各一人监察御史满洲汉人各一人分理山西刑名稽察兵部翰林院六院中书科总督仓场坐粮厅大通桥监督通州二仓　山东道掌印监察御史满洲汉人各一人监察御史满洲汉人各二人分理山东刑名稽察刑部太医院总督河道催比五城命盗案牍缉捕之事　陕西道掌印监察御史满洲汉人各一人监察御史满洲汉人各一人分理陕西刑名稽察工部宝源局覆勘在京工程　湖广道掌印监察御史满洲汉人各一人监察御史满洲汉人各一人分理湖广刑名稽察通政司国子监　江西道掌印监察御史满洲汉人各一人监察御史满洲汉人各一人分理江西刑名稽察光禄寺　福建道掌印监察御史满洲汉人各一人监察御史满洲汉人各一人分理福建刑名稽察太常寺　四川道掌印监察御史满洲汉人各一人分理四川刑名稽察銮仪卫　广东道掌印监察御史满洲汉人各一人分理广东刑名稽察大理寺　广西道掌印监察御史满洲汉人各一人分理广西刑名稽察太仆寺　云南道掌印监察御史满洲汉人各一人分理云南刑名稽察理藩院钦天监　贵州道掌印监察御史满洲汉人各一人分理贵州刑名稽察鸿胪寺又八旗事务每岁以满洲科道四员专司稽察一年又宗人府事务以宗室御史稽察内务府事务初设御史四员稽察后省今以协理陕西道掌贵州道满洲御史二员兼管皆不为专缺焉国初设满洲御史二人顺治五年增置十七人康熙二十八年又增一人雍正五年始置宗室御史二人蒙古初置章京二人康熙元年省五十七年增置蒙古御史二人汉军御史初置八人康熙三十九年省三人雍正初俱省统归汉人额缺内补用汉人御史顺治初置六十九人旋省二十九人康熙初又省十六人雍正四年增置八人乾隆十三年又省九人十四年定设满洲汉人员额如今制宗室蒙古御史俱统于满洲员额之数四十六年复增置宗室御史二人而省满洲员缺二人又旧制御史分设十四道而以河南江南浙江山西山东陕西为六掌道分稽在京诸司及各直省刑名河南道仍参治院事京畿道惟司照刷卷宗六掌道或以二员或一员协理依次递迁其它则谓之坐道皆不理本道之事惟存空衔而已乾隆十四年特诏厘正按道定额各给印信而以职事分隶之二十年复命以京畿道改列河南道之前俾互易所掌而官署亦从对换至京畿河南二道员阙皆由长官抡选疏请简调各道掌印则以资深者递转其四川广东广西云南贵州五道满汉员额本各一人今制即以新授者掌印不复由他道转补　经历满洲汉人各一人初设司务后改为经历员额顺治元年定　都事满洲汉人各一人分掌董察胥吏缮写章疏而行遣文书之事则两厅分理之初制满洲二人汉军一人康熙三十九年省汉军员额乾隆十七年省满洲都事一人改为满洲汉人各一人　笔帖式满洲三十五人蒙古二人汉军五人　六科笔帖式满洲八十人初制满洲五十一人汉军七人康熙三十八年省满洲十有六人汉军二人雍正十二年增设蒙古笔帖式二人六科笔帖式初制百有七人乾隆二年省二十七人其分隶之制堂笔帖式十人京畿道江南道各三人河南浙江山西山东陕西湖广江西福建四川广东广西云南贵州道各二人吏科户科兵科刑科各十有五人礼科工科各十人　巡察京通各仓科道十有四人掌稽察在京禄米等十有二仓通州中西二仓核其出纳而禁其盗窃以厘剔弊端岁以十月引见派往一年而代　巡视淮安漕务科道一人 【 旧驻淮安今移扬州】 　巡视济宁漕务科道一人 【 驻济宁】 　巡视天津漕务科道一人 【旧驻天津今移杨村】 　巡视通州漕务科道一人 【 驻通州】掌催督粮运凡官吏需索稽留及旗丁私挟禁物者咸纠治之济宁巡漕兼掌运河水道董察有司以时其疏浚焉每岁以次奏请简派给钦差官员关防以行事竣而纳之　巡视盛京科道满洲一人 【 雍正三年置】 　巡察吉林黑龙江科道满洲二人 【 雍正元年置】 　巡视台湾科道满洲汉人各一人 【 康熙六十一年置】掌巡省风俗厘察奸弊考核稽违凡地方兴革事宜及吏治民情皆以实采访而入告焉初制盛京巡察吉林黑龙江巡察每岁更代后改定俱五年抡遣一次台湾巡察初制亦每岁更代雍正五年以汉人巡察兼理台湾学政乾隆十七年改定三年抡遣一次三十年复命届期奏请应否派往均候旨以行 【按各省巡按御史　国初因明旧制凡自郎中以下各官皆得选任兼宪衔以行顺治十八年定议永行停止又有巡江御史巡视屯田御史俱顺治初停止督理茶马御史康熙初停止又雍正三年设各省巡察以督捕盗贼由科道及小京堂部属各官抡遣江宁共一人湖北湖南共一人山东河南共一人又四年设直隶巡查御史顺天永平宣化二人保定正定河间二人顺德广平大名二人又有巡视山东河湖工务御史一员雍正元年置直隶巡农御史一员雍正七年置又顺治十一年设直省恤刑同巡察御史审录罪囚刑部差郎中员外郎大理寺差寺正寺副雍正四年设观风整俗使乾隆八年设宣谕化导使嗣俱先后停止谨附识】　巡视五城科道满洲汉人各一人掌弹压地方厘剔奸弊凡中东南西北五城分莅而治之中城辖中西中东二坊东城辖崇南朝阳二坊南城辖东南正东二坊西城辖宣南关外二坊北城辖曰南灵中二坊皆布其禁令而听其狱讼大事奏闻小事则牒刑部结正而月具事目上都察院堂官考核焉有缺则以六科给事中十五道御史引见简用二年而代初制以新资御史巡城后改用满洲汉军汉人御史每城各一人雍正元年改定每城二人以汉军归并汉人班内又初制有五城笔帖式后裁　五城兵马司指挥汉人各一人　副指挥汉人各一人　吏目汉人各一人掌缉捕兆盗纠诘奸宄初制指挥吏目分治各坊乾隆三十一年移东南西北四城副指挥于朝阳永定阜成德胜诸门外钤辖关厢而城内事宜则以吏目专治各铸关防条记以授之惟中城如旧副指挥每城初设二员顺治十五年各省一员

　　皇朝通典卷之二十六

　　●皇朝通典卷之二十七

　　职官五

　　○职官五

　　通政使司
　　大理寺
　　太常寺

　　△通政使司【通政使　副使　参议　经历　知事　笔帖匡　登闻鼓厅笔帖式】

　　通政使司通政使满洲汉人各一人　副使满洲汉人各一人　参议满洲汉人各一人掌受天下章奏校阅送阁稽其程限而按其违失有不如式者劾论之顺治元年初设通政使满洲汉人各一人左通政满洲汉人各一人右通政汉人二人左参议满洲汉人各二人右参议汉人二人康熙三十八年省汉人右参议一人五十二年省汉人左参议一人乾隆十年省汉人右通政一人十三年省右通政员额改左通政为通政副使又省参议满洲汉人各一人并去左右衔　经历满洲汉人各一人　知事满洲汉人各一人掌出纳文移承受案牍 【经历初称司务后改为经历知事初置满洲二人汉军一人后省汉军员缺乾隆十七年改满洲知事二人为满洲汉人各一人】 笔帖式满洲六人汉军二人 【初制满洲八人汉军二人后省满洲二人】登闻鼓厅笔帖式满洲汉军各一人凡军民实有冤抑所司不受理击登闻鼓陈诉者由司核实奏闻下所司昭雪诬控越诉者论如法初顺治元年设登闻鼓于都察院门日以御史一人监之十三年移置长安右门外以给事中或御史一人更替管理康熙六十一年始以其事并入通政使司置笔帖式以掌之
　　（臣）等谨按我朝定制凡臣工封事皆许诣宫门由奏事处直达御前其陈事之疏在内各部院径送内阁惟在外督抚等章奏通政司校阅送阁其向来是本奏本之目概并为题以省繁冗谨附识

　　△大理寺【卿　少卿　左右寺丞　左右评事　堂评事　司务　笔帖式】

　　大理寺卿满洲汉人各一人　少卿满洲汉人各一人掌平反重辟以贰邦刑与刑部都察院为三法司凡直省案件寺受其牍下左右寺官准律定谳卿受其中竣刑部简正既孚致辞于寺乃参核焉议合者弊之不合者反之凡刑部重辟囚以左右寺司谳者暨御史会刑司察其辞辨其死刑之罪而要之致辞于卿乃诣刑部暨都御史会听之各丽其法以议狱议合者弊之不合者覆之必尽合乃会疏以上异则另为一议具奏凡有应议大政大狱与大部都察院通政使司称九卿会议焉大理寺卿顺治元年置额少卿初设满洲一人汉人二人乾隆十三年省汉人少卿一人　左等丞满洲汉军汉人各一人　左评事汉人一人　右寺丞满洲汉军汉人各一人　右评事汉人一人　堂评事满洲一人分掌京师五城顺天府属直省府州县卫死罪之刑 【 初置左右寺正左右寺副左右评事等员后改左右寺正为左右寺丞康熙三十八年省左寺副寻并省右寺副又有汉军堂评事一人亦康熙三十八年省】　司务厅司务满洲汉人各一人掌收发文移承受案牍　笔帖式满洲四人汉军二人 【 满洲笔帖式初置六人后省二人汉军笔帖式顺治元年定额】

　　△太常寺【卿　少卿　寺丞　博士　赞礼郎　读祝官　典簿　司库　库使　笔帖式　坛　庙　各陵　陵寝各官】

　　太常寺卿满洲汉人各一人　少卿洲汉人各一人掌典守坛壝庙社以岁时序其祭祀而诏其行礼之节祭日则帅其属以分司厥事凡牲牢之数笾豆之实咸准仪式而为之供备焉国初太常寺隶礼部置卿少卿等官凡祭祀事宜由礼部掌行顺治十六年改归本寺康熙二年复以寺事属礼部十年仍归本寺雍正元年始特简大臣总理寺事乾隆十四年定礼部满洲尚书以兼管太常寺入衔永为成式　寺丞满洲一人汉人二人掌祭祀之仪式辨其职事以诏有司及遴补员吏钩稽廪饩之事 【初设满洲寺丞一人汉人左右寺丞各一人皆堂上正官乾隆十三年改为属官】　博士满洲一人汉军一人汉人一人掌缮写章牍有祀事则具仪以进品物所须咸应时而供其直焉　赞礼郎满洲二十二人汉人十四人　读祝官满洲八人　学习赞礼郎读祝官满洲各二人掌相仪序事备物洁器凡国之大禋祀则分充典仪典乐通赞引礼传赞司香司玉帛司爵司祝司馔掌燎掌瘗进俎挈壶司拜牌拜褥等官共其职无有不恪凡中祀羣祀咸准式而差次之以奉殷礼焉 【满洲赞礼郎初置十六员读祝官初置四员又有礼部读祝官二员康熙二年以礼部读祝官改隶太常寺寻又增置额外读祝官二员雍正十一年增置赞礼部八员改额外读祝官二员为正额乾隆三十七年以赞礼郎二员分隶銮仪卫司赞鸣鞭四十年增置学习赞礼郎謮祝官各二员汉人赞礼郎顺治初十六员康熙三十八年省二员雍正元年复置乾隆二年又增置二员九年复省四员又初制尚沿明旧凡郊坛执事率用道流乾隆七年奉　　诏凡充太常乐员者毋得仍习道教如有不愿改业者削其籍听为道士】典簿厅典簿满洲汉人各一人掌行遣文移凡祭祀则辨笾豆牲牷之位而陈之　司库满洲一人　库使满洲二人掌祭器仪服之属各以其物而分贮之岁支银于户部钩考出入以供祀事 【 司库员额顺治元年置库使员额雍正七年置】 笔帖式满洲九人汉军一人 【满洲笔帖式初置十八员康熙三十八年省九员汉军笔帖式初置二员康熙三十八年省一员谨按太常寺初设有牺牲牧满洲汉人各一人从七品掌系牲牷而刍牧之以待祭祀乾隆二十六年省以其事改入内务府庆丰司管理】 天坛尉满洲八人地坛尉满洲八人太庙尉满洲十人社稷坛尉满洲五人 【 右俱隶太常寺】 堂子尉满洲八人 【右隶礼部】掌管钥守卫直宿之事朔望则奉芗以行礼凡祀日则守门以司其开阖出入之节焉员额顺治元年定凡四品尉阙员以五品尉序升五品尉阙员以六品尉序升惟太庙五品尉阙则以各坛六品尉及各部院休致郎中员外郎闲次选授六品等尉阙吏部牒八旗抡送除授天坛祠祭署奉祀汉人一人　祀丞汉人一人地坛祠祭署奉祀汉人一人　祀丞汉人一人朝日坛祠祭署奉祀汉人一人夕月坛祠祭署奉祀汉人一人先农坛祠祭署奉祀汉人一人帝王庙祠祭署无专员 【 以汉人赞礼郎司乐内一人委理右俱隶乐部】掌典守神库以时巡祀而督其洒扫之役若葺治墙宇树艺林木咸白于长官而敬供其事焉顺治初置奉祀五人祀丞五人寻省祀丞二人凡奉祀员阙以祀丞序升祀丞员阙以祝版生抡选除授 【谨按顺治初设　太庙首领内监一人内二十九人今省内监九人　　社稷坛首领内监一人内监九人今省内监五人又康熙二十五年　传心殿告成设首领内监二人内监八人今省首领一人内监四人又顺治初各　　　坛设坛户各　　　庙设庙户以给扫除乾隆六年以原额过冗量加裁省今定设坛户　　　天　　　地坛各十八人　　社稷坛十五人　　朝日　　夕月坛各十二人　　先农坛二十人庙户　　帝王庙十二人　关帝庙五人　都城隍庙六人又雍正闲设昭忠祠贤良祠户各二十八今省十人谨识于此】
　　永陵掌关防官一人　副关防官兼内管领一人　副关收官兼尚茶正尚膳正二人　笔帖式四人永陵总管一人　翼领二人　防御十有六人福陵掌关防官一人　副关防官二人　尚茶正尚膳正各一人　内管领一人　笔帖式四人福陵总管一人　翼领二人　防御十有六人　世袭骑都尉一人　云骑尉品级官七人　六品官一人　七品官五人　八品官四人昭陵掌关防官一人　副关防官二人　尚茶正尚膳正各一人　内管领一人　笔帖式四人昭陵总管一人　翼领二人　世袭一等侍卫兼二等轻车都尉一人　防御十有六人　世袭六品尉四人　云骑尉品级官二人　世袭六品官七人 【 右俱满洲员额】掌守卫三陵凡班直之令飨献之礼洒扫之节咸以时分司其事焉永陵总管等员康熙九年置掌关防等员康熙十一年置福陵昭陵掌关防总管等员俱顺治十三年置又永陵有副总领司香尚膳及国戚章京等员福陵有副茶领副膳领尚茶尚膳司香管千丁佐领等员又国戚章京六十五员昭陵有副总领尚茶尚膳司香管千丁佐领等员恩赐国戚防御品级三员国戚章京二十员俱顺治初年以来先后增置东陵泰陵管理承办事务衙门宗室贝勒贝子公均无常员东陵泰陵内务府总管各一人掌帅其属而严卫护时荐享以祗奉陵寝初康熙二年始除内大臣侍卫等守护孝陵康熙六十一年十二月建景陵特命以王公守护别置大学士尚书侍郎领侍卫内大臣内务府总管副都统散秩大臣清门侍卫御前侍卫侍卫等员皆月阙不除乾隆二年定守护泰陵人员贝勒二人公一人大臣官员十人侍卫十人皆奉旨除往寻设东陵泰陵承办事务衙门各铸给印章以守陵之贝勒贝子公及内务府总管等同领其政令焉守陵寝总兵官马兰镇泰宁镇各一人掌督帅官兵巡防游徼以翼卫陵寝其内务府总管奉命兼摄者皆由特简不为例所辖将弁职制详具武职篇
　　昭西陵奉祀礼部郎中一人　员外郎二人　读祝官二人　赞礼郎四人　笔帖式二人孝陵奉祀礼部掌关防郎中一人 【 兼管孝东陵事务】员外郎二人　读祝官二人　赞礼郎四人　笔帖式二人孝东陵奉祀部员外郎二人　读祝官二人　赞礼郎四人　笔帖式二人景陵奉祀礼部郎中一人　员外郎二人　读祝官二人赞礼郎四人　笔帖式二人景陵皇贵妃园寝读祝官二人　赞礼郎三人景陵妃园寝读祝官二人　赞礼郎三人奉陵奉祀礼部郎中一人 【 兼管泰东陵事务】员外郎二人　读祝官二人　赞礼郎四人　笔帖式四人泰东陵奉祀礼部员外郎二人　读祝官二人　赞礼郎四人　笔帖式四人泰陵妃园寝主事一人　读祝官二人　赞礼郎三人孝贤皇后陵寝奉祀部郎中一人　员外郎二人　读祝官二人　赞礼郎四人　笔帖式二人纯惠皇贵妃园寝读祝官二人　赞礼郎三人端慧皇太子园陵读祝官二人　赞礼郎三人东陵承办事务衙门主事二人　笔帖式二人西陵承办事务衙门主事一人　委署主事一人　笔帖式四人 【右东陵宗室郎中一员外郎一主事一　　泰陵宗室员外郎一主事一余俱满州员额】郎中员外郎主事掌判署文案监视礼仪岁供其品物以序祀事读祝官掌读祝辞奉制帛赞礼郎掌赞唱导引以诏行礼之节笔帖式掌缮录文移员额自康熙二年以来先后置乾隆二年定以孝陵奉祀礼部郎中为掌关防郎中凡各陵事务皆令会同办理有阙则抡选引见请旨简补四十六年改置宗室郎中员外郎主事共五人东陵工部郎中一人　外郎四人　笔帖式四人泰陵工部郎中一人　外郎一人　笔帖式四人泰东陵工部员外郎一人泰陵妃园寝工部主事一人掌岁时修葺缮治之事祭祀则供其楮币官府所须咸给其器具焉员额自康熙二年以来先后置昭西陵内务府郎中一人　员外郎一人　主事一人尚茶正尚膳正各一人　内管理一人　笔帖式二人孝陵内务府郎中一人　员外郎一人　主事一人　尚茶正尚膳正各一人　内管领一人　内副管理一人　笔帖式二人孝东陵内务府郎中一人　员外郎一人　主事一人　尚茶正尚膳正各一人　内管领一人　笔帖式二人景陵内务府员外郎一人　主事一人　尚茶正一人尚膳正二人　内管领一人　内副管理一人　笔帖式二人景陵皇贵妃园寝内务府员外郎一人　尚茶副尚膳副各一人　委署内副管理一人泰陵内务府员外郎一人　主事一人　尚茶正一人尚膳正二人　内管领一人　内副管理一人　笔帖式二人泰东陵内务府郎中一人　员外郎一人　主事一人尚茶正尚膳正各一人　内管领一人　笔帖式二人泰陵妃园寝内务府主事一人　内副管理一人孝贤皇后陵寝内务府郎中一人　员外郎一人　主事一人　尚茶正尚膳正各一人　内管领一人内副管理一人　笔帖式二人纯惠皇贵妃园寝尚茶副尚膳副各一人　委署内副管领一人端慧皇太子园寝内副管理一人　尚茶副尚膳副各一人 【右俱内务府员额】郎中员外郎主事掌奉祭祀奠享之礼扫除开阖之节艺林木薙草莱皆因时经理之尚茶尚膳正副掌熟俎之具蔬茹之品酏浆之用咸洁治而敬共之内管领副管领掌饼饵饴蜜之物以时荐之笔帖式分掌文案员额自康熙二年以来先后置昭西陵防御十有六人　骁骑校二人　笔帖式二人孝陵总督一人　翼领二人 【俱兼管　　　昭西陵　　　孝东陵事务】防御十有六人　轻车都尉一人　云骑尉二人　骁骑校二人　笔帖式二人孝东陵防御十有六人　骁骑校二人　笔帖式二人景陵总管一人　翼领二人　防御十有六人　骁骑校二人　笔帖式二人景陵皇贵妃园寝防御四人　騞骑校一人泰陵泰东陵总管一人　翼领二人　防御四十人　骁骑校五人　笔帖式二人孝贤皇后陵寝总管一人　翼领二人　防御十有六人　骁骑校二人纯惠皇贵妃园寝防御八人　骁骑校一人端慧皇太子园寝防御委署翼领一人　防御七人委署骁骑校一人 【 右俱满洲员额】总管翼领掌帅八旗官兵巡视守护防御骁骑校掌守卫门户库藏祭祀则供其几筵笔帖式分掌文案员额自康熙二年以来先后置

　　皇朝通典卷之二十七

　　●皇朝通典卷之二十八

　　职官六

　　○职官六

　　光禄寺
　　太仆寺
　　鸿胪寺
　　国子监
　　钦天监
　　太医院

　　△光禄寺【卿　少卿　四署署正　署丞　典簿　司库　库使　笔帖式】

　　光禄寺卿满洲汉人各一人　少卿满洲汉人各一人掌大内膳羞及祭祀朝会燕飨酒醴饔饩之需辨其物品厘其法式以待供馈凡大祀则视刲牲祭之日以卿二人进福酒福胙而颁其膰肉于百执事之人凡蕃国贡使廪于馆者则序其等而为之庀具焉所属有大官珍羞良酝掌醢四署顺治元年置光禄寺卿满洲汉人各一人少卿满洲一人汉人二人寺丞汉人一人康熙三十八年省寺丞员额少卿亦省汉人一人乾隆十三年以来以大臣总理寺事皆由特简无常员　大官署署正满洲汉人各一人　署丞满洲二人掌肉修蔬茹之属辨其物而共之祭祀燕飨则陈其几席焉 【初顺治元年定四署置署正满洲汉人各一人署丞各满洲二人汉人一人又汉人监事各一人十三年省汉人监事员额十五年又省汉人署丞四人】珍羞署署正满洲汉人各一人　署丞满洲二人掌及时献其禽鱻以荐新于庙祭祀则共兔醢若燕飨之品物各准其度数以差次之　良酝署署正满洲汉人各一人　署丞满洲二人掌共祭祀燕飨之酒醴酒库于西安门内授之灋式而颁其政令焉　掌醢署署正满洲汉人各一人　署丞满洲二人掌共百事之盐及果实饴蜜酰酱之属咸以时按式而告备焉　典簿厅典簿满洲汉人各一人掌章疏文移 【 顺治元年又置司牲汉大使一人十五年省】 　司库满洲二人　库使满洲八人掌库帑出纳　笔帖式满洲十有八人 【顺治元年置满洲笔帖式二十有一人汉军二人康熙三十八年省汉军员额省满洲笔帖式三人】
　　（臣）等谨按周礼膳夫有惟王不会之文说经者或以为疑不知当时九式掌于冢宰人主自不得恣其费用所以用皆合式不必以有司之法会之并非荡然无节也三代以后侈汰渐萌至明嘉隆闲岁用逾四十万厨役多至四千一百余名奸蠹丛生实为弊薮我朝自康熙初定制钱粮皆归户部光禄以时支取储用历加撙节岁祗支银二万两月要其数以奏务使品式有定出入有经冗费尽除成规共守信足永昭俭德矣

　　△太仆寺【卿　少卿　左右司员外郎　主事　主簿　笔帖式　统辖总管　两翼总管翼长　护军校　办理牧场主事　笔帖式】

　　太仆寺卿满洲汉人各一人　少卿满洲汉人各一人掌两翼牧马场之政令凡遇车驾行幸以卿少卿一人随跸司幔城网城驮载櫜驼每岁夏季则以卿少卿一人率属赴牧场稽其孳生毙损之数分注于册三年乃均齐之以定赏罚焉国初太仆寺附于兵部武库司设卿满洲汉人各二人少卿满洲二人汉人一人寺丞满洲汉人各一人顺治元年省太仆寺九年复置十五年省寺丞员额十六年复置康熙二年仍省雍正三年始建衙署于正阳门之东乾隆十三年省满洲少卿一人又初设各牧监监正康熙二年省近岁以来以大臣兼管寺事皆由特简无常员 【 按　国初别设宛马寺置卿及主簿监正等官康熙二年裁谨附议】　左司员外郎满洲蒙古各一人　主事满洲蒙古各一人掌驮载幔城网城之驼只以备巡幸之用 【初制不分司设满洲员外郎八人雍正三年省二人改设蒙古员外郎二人乾隆六年始置左右二司各分职掌给以印信十三年定原设员外郎八人改为满洲员外郎二人蒙古员外郎二人满洲主事二人蒙古主事二人】 　右司员外郎满洲蒙古各一人　主事满洲蒙古各一人掌察验牧场马匹盈亏以时印烙　主事满洲一人掌章奏文移 【初置汉人主簿一人康熙二年省雍正二年复置满洲主簿一人】 　笔帖式满洲八人蒙古八人 【初制满洲笔帖式十有一人蒙古四人汉军二人康熙二年省满洲笔帖式三人雍正三年省汉军员额乾隆三年增置蒙古笔帖式四人　谨按太仆寺初置常盈库以直隶山东河南额征马价银六十余万解寺贮库岁终核销设汉大使一人掌之寻以马价银归并户部省常盈库大使员额谨识】 　统辖两翼牧场总管一人 【 以察哈尔副都统兼管】　两翼总管各一人　翼长各一人　护军校各四人 【 以上皆蒙古员额】　驻札张家口办理牧场事务主事一人　笔帖式一人牧场置于张家口外左翼四旗在哈喇尼敦井东西百五十里南北百三十里右翼四旗在齐齐尔汉河东西百五十里南北三十二里马羣百九十二每羣牧长牧副各一人牝马羣百六十每羣牧丁八人牡马羣三十二每羣牧丁十有四人护军三百十有四人总管翼长居适中之地综治牧政护军校协领等各巡牧所禁盗马及垦耕者统辖总管乾隆十三年置以察哈尔副都统兼理总管康熙四十四年置护军校等员雍正元年置又原置有副管二人防御二人翼领四人骁骑校三人今俱省凡总管员阙于察哈尔佐领世爵及牧场翼长等官内选用翼长以下员阙于护军校等官次第选用皆由寺引见除授张家口办理牧场事务官于本寺主事笔帖式内各拣选一员五年轮请更换

　　△鸿胪寺【卿　少卿　鸣赞　序班　主簿　笔帖式】

　　鸿胪寺卿满洲汉人各一人　少卿满洲汉人各一人掌朝会宾客祭祀燕飨之仪诏之着位而赞其升降拜跪之节有失朝及不如仪者纠之顺治元年置鸿胪寺设满洲汉人卿各一人满洲少卿一人汉人左右少卿各一人左右寺丞各一人十五年省汉人少卿一人寺丞一人康熙五十二年罢寺丞官不设乾隆十四年定以礼部满洲尚书兼管鸿胪寺事永为恒式　鸣赞满洲十有四人汉人二人掌傧导及行礼唱赞之事满洲鸣赞顺治初置十六人乾隆三十七年以二人改属銮仪卫司赞鸣鞭其留寺者实十有四人汉人鸣赞初置八人自顺治二年至十三年先后省四人乾隆七年又省二人　序班汉人四人掌序百官之班位初置二十二人顺治十五年省十人康熙三十八年省六人乾隆七年省二人又有学习序班以直隶山东山西河南儒学生内考取初置十有二人乾隆十七年改定专用直隶诸生以八人为额序班缺以学习者选授鸣赞缺以序班递升咨送吏部题补　主簿厅主簿满洲汉人各一人掌行遣文移缮写章牍顺治元年置额初又设有各馆主簿后俱省　笔帖式满洲四人 【 满洲初置十人后省四人又有汉人二人后俱省】

　　△国子监【祭酒　司业　监丞　博士　典簿典籍　教　学正　学录　算法馆助教　笔帖式】

　　国子监祭酒满洲汉人各一人　司业满洲蒙古汉人各一人掌成均之法以教国子及俊选之士八旗官学亦隶属焉分经书文艺以课诸生月有试季有考以辨其诣力之勤惰学业之优劣而董劝之国初设国子监祭酒满洲蒙古汉人各一人司业满洲二人蒙古汉人各一人顺治十七年省蒙古祭酒司业员额雍正五年复置蒙古司业一人乾隆十三年省满洲司业一人其总理监事大臣自雍正三年始置皆由特简无定员　监丞满洲汉人各一人掌学规以督教课察勤惰均廪饩核支销有不如规者纠治之　博士满洲汉人各一人掌阐明经说以助教迪与六堂助教学政学录并司学舍经义事宜 【 初置满洲博士一人汉人博士三人顺治十五年省汉人一人康熙五十二年又省一人】　典簿厅典簿满洲汉人各一人掌簿书以稽文移之出入典籍厅典籍汉人一人掌藏弆经史以备诸生诵习凡书籍之刻板于者则主其摹印之事以备流传　率性堂汉人助教一人学彳一人修道堂汉人助教一人学正一人诚心堂汉人助教一人学正一人正义堂汉人助教一人学正一人崇志堂汉人助教一人学录一人广业堂汉人助教一人学录一人八旗官学助教满洲十有六人蒙古八人六堂助教掌教八旗直省俊选之士学正学录为之贰凡诸生之学于黉舍者百五十六人在外讲肄而以时赴学考核者百二十人其持州县牒赴监考到分堂学习者无员数每旬以制艺策论试所习业三年期满视其等第移吏部注籍而录用之八旗官学助教掌分教八旗子弟旗各有学选满洲六十人蒙古汉军各二十人以充学生清文国语满洲助教诏立蒙古语言文字及骑射蒙古助教诏之经书文艺汉人教习诏之三年学成升其尤者于太学汉人助教初设十有二人顺治十二年省六人学正初设十有二人康熙三十八年省六人五十二年又省二人学录初设六人顺治十五年省四人满洲助教顺治元年始设二人于太学寻立八旗官学令六堂分教十五年八旗各建学舍乃省太学员额而别置官学助教十有六人康熙五十七年省四人雍正三年复置蒙古助教六人亦顺治元年置十八年省四人雍正二年复置　算法馆助教一人掌分教算学诸生初康熙九年始选八旗官学生习算法雍正十二年增置教习十有六人乾隆三年罢八旗官学算法教习别立算学设肄业生满洲汉人各十有二人蒙古汉军各六人附学生二十四人以汉人教习二人佐训课助教综司之凡线面体三部各限一年业成七政共限二年满五岁乃甄录之视出身有差以钦天监博士天文生叙用　俄罗斯馆助教满洲汉人各一人掌教俄罗斯所遣入学子弟于官学及六堂助教内抡选二员兼司之不为额阙又琉球等国有遣子弟入学者选贡生一人教习而以博士一人董率之　笔帖式满洲四人蒙古二人汉军二人 【满洲汉军员额顺治元年置蒙古员额顺治十八年置】

　　△钦天监【监正　监副　时宪科五官正　五官司书　天文科五官灵台郎　五官监候漏刻科五官挈壶正　五官司展　博士　主簿　天文生　阴阳生　笔帖式】

　　钦天监监正满洲一人西洋一人　监副满洲汉人各一人　左右副监各西洋一人掌测候推步之法观察星辰稽定节序占天象以授人时所属有时宪天文漏刻三科顺治元年设钦天监监正等官皆以汉人除授康熙四年定置满洲汉人监正各一员满洲汉人左右监副各二员八年以西洋人充汉监正员额寻又增置西洋监副一员雍正三年以西洋人实授监正乾隆十八年省监副满洲汉人员额各一增置西洋左右监副各二员其总理监务王大臣自乾隆十年以来始置皆由特简无定员　时宪科五官正满洲二人蒙古二人春夏中秋冬五官正汉人各一人　秋官正汉军一人　五官司书汉人一人　博士满洲三人汉军二人汉人十有六人掌推天行之度验岁差以均节气凡时宪书之以国书蒙古文译布者满洲蒙古五官正司之推算日月交食七政相距冲退留仗交宫同度等事汉人五官正司之推验日用五星相距等事汉军秋官正司之校刊时宪书以颁四方五官司书司之博士岁以汉人二人直谯楼视更鼓之节余各从其长以分典厥事 【五官正满洲蒙古汉人员额俱康熙四年定又初沿有制设有回回科顺治初裁革以其职改隶汉军秋官正五官司书初置二人康熙十四年省一人博士初置满洲六人汉军三人汉人三十六人康熙四年省汉人博士十有四人五年复增设汉人博士二人分隶三科如今额焉】　天文科五官灵台郎满洲三人汉军一人汉人四人　五官监候汉人一人　博士满洲三人汉人二人掌视天象之垂书云物以协岁占每日以满洲汉人官各一人率天文生十有五人登观象台考仪器以窥干象每时以四人分观四方昼夜轮值凡八节风占及云气流星诸象当奏者送监密题以闻 【五官灵台郎五官监候各员额俱康熙四年定又原设有汉人五官保章正二人康熙十四年省】漏刻科五官挈壶正满洲汉人各二人　五官司晨汉军一人　博士汉人六人掌调壶漏测中星审纬度相阴阳以诹时日而卜营建焉 【五官挈壶正员额康熙四年定五官司晨初置汉军汉人各一人康熙十四年省汉人员缺】 　主簿厅主簿满洲汉人各一人掌章奏文移 【 主簿员额康熙四年定】食俸天文生满洲十人蒙古六人汉军八人汉人二十四人　食粮天文生汉人五十六人　食粮阴阳生汉人十人满洲蒙古汉军天文生俱以算学生充补视笔帖式食俸汉人天文生阴阳生以算学生暨肄业生选充食俸者视从九品食粮者亦以九器顶带给之均与世业子弟分班补用天文生分隶三科各司推算观候之事阴阳生隶漏刻科主谯楼直更监官以时考其术业而进退之　笔帖式满洲十有一人蒙古四人汉军二人 【 笔帖式员额俱康熙四年定】

　　△太医院【院使　院判　御医　吏目　医士　医员】

　　太医院院使汉人一人　左右院判汉人各一人掌医之政令率其属以供医事　御医十有五人吏目三十人 【 八品十五人九品十五人】　医士四十人　医员三十人以上俱汉人员额掌九科之法以治疾曰大方脉小方脉伤寒科妇人科疮疡科针灸科眼科口齿科正骨科自院使至医士皆以所业专科分班侍直曰宫直曰六直其道次曰外班房曰东药房各以其次更代供使令焉又有效力医生无定员掌炮制之法院使考其术而进退之又设教习厅简御医吏目之能者二人为教习以课医人自顺治元年初设御医十人吏目三十人豫授吏目十人医士二十人十八年省吏目二十人并省豫授吏目员额康熙九年复设吏目豫授吏目各十人十四年省吏目十人三十一年又省豫授吏目六十一年增置医士二十人雍正元年复增置吏四十人改豫授吏目为吏目七年增置御医五人八年吏目改为八品九品者各十五人增置食粮医员三十人凡医员闲有蒙特旨加衔者不得过三品

　　皇朝通典卷之二十八

　　●皇朝通典卷之二十九

　　职官七

　　○职官七

　　内务府

　　△内务府【总管大臣　堂郎中　主事　广储司郎中　员外郎　主事　织造监督　会计司郎中　员外郎　主事　内总管　副内总管　掌仪司郎中　员外郎　主事　御茶膳房总管大臣　尚茶尚膳正副侍卫　主事　御药房主事　内管领　都虞司郎中　员外郎主事　行宫总管　苑副　千总　养鹰狗处统领头目　慎刑司郎中　员外郎　主事　营造司郎中　员外郎　主事　养心殿造办处郎中　员外郎　主事　庆丰司郎中　员外郎　主事　各司库掌催掌　各司笔帖式　上驷院　奉宸苑　武备院　盛京内务府官属　太监职制附】

　　内务府总管大臣无定员以王公大臣兼摄或以侍卫府属郎中内三院卿简用掌理内府之政令凡职员选除财用出入宴飨祭祀膳羞服御赏赉赐予刑罚工作教习训导之事皆综理而受其成凡直宿日派总管大臣一人如因事不能入直以郎中等官代之所属广储会计掌仪部虞慎刑营造庆丰七司及储衙门上驷院奉宸苑武备院并隶焉
　　国初置内务府顺治十一年改置十三衙门曰司礼监尚方司御用监御马监内官监尚衣监尚膳监尚宝监司设监兵仗局惜薪司钟鼓司织染局十八年并裁仍设内务府以大臣总管　堂郎中一人　堂主事二人　委署主事一人掌治堂事凡府属文职升补 【 武职隶都虞司】 及章奏文移皆隶焉 【康熙四十二年设郎中一员后省雍正十三年复设堂主事康熙十六年设委署主事雍正元年设后乾隆二十二年复设即以笔帖式补放给以六品虚衔山缺各司主委署主事裁设皆同】 　堂笔帖式三十八人　兼司缺笔帖匡四人掌理文案 【顺治十八年设堂事帖式十六员以后陆续增设至三十八员各司笔帖式因其事之繁简以定额皆先后裁设兼司缺笔帖式雍正四年置】 　广储司总管六库 【银库皮库银库衣库磁库茶库】郎中二人部员兼管六库郎中二人郎中四人员外郎十二人部员兼库员外郎六人主事一人委署主事一人司库十二人无品级司库十二人笔帖式二十六人总管六库郎中掌总核六库出纳事务郎中员外郎主事掌分理各库部员兼库郎中员外郎掌兼综库事以资纠查司库掌储藏出纳初名御用监顺治十八年分为银库皮库縀库衣库康熙十六年改定为广储司四库二十八年分设磁库茶库共为六库初设郎中三人雍正十三年增设总管郎中二人员外郎初设八人康熙二十八年增设四人部员兼库郎中员外郎乾隆三十三年设司库康熙九年设八人二十八年增四人无品级司库康熙四十四年设自后陆续增设宁寿宫总管务郎中二人员外郎二人主事一人委署主事一人笔帖式四人学习笔帖式四人内管领二人郎中员外郎主事掌稽查看守宁寿宫陈设轮流直宿及造具档册之事内管领掌分地扫除乾隆四十年以宁寿宫地方紧要派内务府大臣二人专管并设立郎中员外郎主事笔帖式内管领等员以专司其事其档籍清册钤用广储司印四十四年增设委署主事一人学习笔帖式四人　织造监督江宁府苏州府杭州府各一人于内务府司员内简用带原衔管理司库各一人笔帖式各二人库使各二人掌分司所驻札地方供奉上用縀疋及应用官用縀疋皆监视而督理之岁终奏销造册呈内务府以副册送广储司察核顺治初年设三处织造官监督笔帖式库使各一人三年更代十八年定一年更代康熙元年各增库使一人二年奏定三处织造不限年更代各增笔帖式一人六年各增库使一人　会计司郎中二人员外郎六人主事一人委署主事一人笔帖式二十六人催长五人掌核理内府帑项出纳之数及庄园田亩户口徭役定其籍而受其要焉初名内官监顺治十七年改为宣徽院康熙十六年改定为会计司初设郎中三人康熙三十八年裁一人雍正元年复设一人乾隆四十年裁一人员外郎员额顺治十七年定初设总催八人后裁寻复设五人后改为催长　内管领掌关防一人于各司院郎中内拣选兼管协理关防事务二人于各司院员外郎内拣选兼管内管领三十人副内管领三十人笔帖式八人内管领副内管领掌承应内廷洒扫糊饰官三仓出纳酒菜器皿皆司之并管理该管领下户口田产官员俸饷兵丁钱粮之收发出入国初设内管领四员顺治闲增十六员康熙二十三年每管领下增设副内管领一员嗣后陆续增置有官三仓酒醋房青菜库外饽饽房车辆库家伙仓蜡备仓冰窖蜡票苏拉处诸专司之事雍正元年以一员管理关防二员协理关防事务乾隆十五年以各司院郎中拣选一员掌管理关防员外郎二员协理关防事务其掌关防之内管领仍专司本管领之事　管理三旗纳银庄郎中一人员外郎六人委署主事一人笔帖匡十有二人掌三旗各庄之粮税征收治其赏罚与其优恤之事初由三旗各佐领管理康熙三年设员外郎六人专管十六年隶会计司雍正二年另设衙门置郎中一员乾隆元年设主事一人后裁　掌仪司郎中二人员外郎八人主事一人委署主事一人笔帖式二十一人司俎官五人赞礼郎十有七人掌内府祭祀筵宴礼仪乐舞之事初名礼仪监顺治十七年改为礼仪院康熙十六年定为掌仪司初设郎中三人员外郎八人康熙三十八年裁郎中一人司俎官初为司胙官设四人后增设一人并改为司俎官赞礼郎初设十二人雍正十年增五人御茶膳房总管大臣无定员尚膳正尚茶正头等侍卫各一人二等侍卫各二人尚膳副尚茶副三等侍卫各二人尚膳三等侍卫四人蓝翎侍卫七人尚茶三等侍卫三人蓝翎侍卫四人主事一人委署主事一人笔帖式十有二人掌敬设上用茶品供奉御馔及供应赐茶筵宴之事初设饭房总领茶房总领各三人饭上人三十五人茶上人十七人康熙二十八年定饭上人委署总领一人雍正元年定饭房茶房俱授为二等侍卫饭上人授三等侍卫六人蓝翎侍卫七人茶上人授三等侍卫三人蓝翎侍卫四人又定茶房侍卫内委署总领一人乾隆八年定饭房茶房二等侍卫内各授一等侍卫一人十五年改饭房为外膳房二十四年改饭房总领为尚膳正副总领为尚膳副茶房总领为尚茶正副总领为尚茶副主一人雍正二年设中正殿管理事务员外郎二人笔帖式四人 【内务府三人外旗蒙古一人】雍和宫管理事务郎中一人员外郎一人笔帖式三人掌造办佛像供应念经事务中正殿员外郎康熙三十六年设雍和宫郎中等员乾隆九年以司官兼管十八年定为额设咸安宫官学管理事务大臣一人协理事务大臣一人 【 以内大臣简派兼充】 满汉总裁六人 【 以翰林院官充满洲二人汉人四人】管理事务郎中二人员外郎二人笔帖式一人满洲教习十三人 【 翻译六人清语三人弓箭四人】汉人教习九人官学生一百十八人蒙古学总裁二人管理事务司官二人教习二人官学生二十四人凡内府三旗八旗满洲蒙古之秀颖者咸与焉雍正七年立乾隆元年定咸安宫官学生内务府留三十人增设八旗满洲各十人十三年增设蒙古官学员额皆陆续增置景山官学兼管事务司官五人 【 以郎中员外郎派充】满教习九人汉教习十二人官学生三百八十八人景山官学掌训迪内府三旗之俊秀教之书射以作人材康熙二十四年立御药房兼管司官二人内管领一人主事一人委署主事一人副内管领二人库掌二人委署库掌二人笔帖式十有二人掌详慎供用药料和合丸散之事顺治十四年设以总管首领太监管理康熙三十年改归府属员额陆续增置　都虞司郎中二人员外郎四人主事一人委署主事一人笔帖式二十六人催长八人掌府属武职升补及三旗禁旅训练调遣供应畋渔之禁令初名尚膳监顺治十八年改为采捕衙门康熙十六年改定为都虞司初设郎中三人员外郎五人后各裁一人　内务府镶黄正黄正白三旗护军营护军统领各一人护军参领各五人副护军参领各五人孔雀翎委署参领各三人前锋委署参领各二人鸟鎗护军校各二十人旧营护军校各十三人前锋护军校各二人前锋戴蓝翎委署护军校各二人旧营戴蓝翎委署军各五人笔帖式各十人圆明园内务付三旗护军营夸兰达一人护军参领各一人副护军参领各一人委署参领各一人护军校各三人副护军校各一人笔帖式四人护军营统领参领等官掌率其属以宿卫宫禁导引扈从及训练察班之事国初每旗编为五甲喇设参领一人顺治九年立鸟鎗营每旗添设参领委署参领护军校等员十三年鸟鎗护军拨回旧营以委署参领为副参领乾隆十三年立前锋营设前锋委署参领护军校等员圆明园内三旗护军营夸兰达及参领等官掌率其属以翊卫园苑及训练稽察之事雍正三年以京城内护军营分驻设参领护军校等员九年设执掌关防夸兰达一员热河行宫总督二人 【 由尚书都统内务府简放者仍各带原品职衔】苑副四人千总十一人副千总二十二人喀喇河屯常山峪两闲房巴克什营中关波罗河屯济尔噶朗图阿穆呼朗图张三营等处行宫千总各一人副千总各一人王家营钓鱼台黄土坎十八理汰等处行宫副千总各一人溥仁寺普乐寺安远庙普陀宗乘庙殊像寺千总各一人副千总各一人普宁寺广安寺罗汉寺把总各二人 【会典载东路七处西路四处北路六处千总委署千总各一人】行宫总管苑副掌总理翊卫各处行宫及陈设稽察之政令千总副千总把总掌典守陈设稽察内围董率扫除之事热河总管康熙四十二年设苑副乾隆三十五年设各处千总康熙四十一年以来陆续增设养鹰鹞处管理事务三人 【 以王公御前大臣侍卫等官管理】 协办事务兼鹰上统领二人 【 副都统一人二等侍卫一人】蓝翎侍卫头领五人六品职衔副头领五人笔帖式二人内养狗处头目二人 【 兼三等侍卫一人兼蓝翎侍卫一人】副头四二人外养狗处头目六人副头四六人笔帖式三人掌饲养鹰狗随围进哨以供搜畋之事鹰房鸦鹘房及养狗处员额俱系国初设立乾隆十一年改鹰房鸦鹘房为养膺处养鸦鹘处三十七年裁养鸦鹘处其员额转补养鹰处　慎刑司郎中二人员外郎四人主事一人委署主事一人笔帖式二十人掌府属例名审谳定拟之事凡审拟罪案皆依刑部律例其有情罪重大者移咨三法司会审题结初名尚方司顺治十二年改为尚方院康熙十六年改定为慎刑司员额顺治以来前后增定　营造司郎中二人员外郎七人主事一人委署主事一人笔帖式二十六人掌缮修工作及薪炭陶冶之事所属有六库三作曰木库司物材曰铁库司铸造铁器曰器皿库司藤竹木器曰柴库司薪材曰炭库司煤炭石灰曰房库司凉棚席篷苘麻曰铁作司打造铁器曰花爆作司造烟火花爆曰油漆作司绘垩六库各设库掌库守三作皆设司匠领催皆未入流惟铁作司匠给八品虚衔初名惜薪司顺治十八年改为内工部康熙十六年改定为营造司初设郎中三人后裁一人员外郎六人复增一人　官房租库值年总管内务府大臣一人郎中一人员外郎三人 【 以各司兼管】笔帖式七人库掌一人掌内外城官房之租课按月征收以供营造司之用初属营造司管理康熙六十二年立租库各员额乾隆三十六年以内务府大臣值年管理御书处管理事务大臣一人兼管郎中员外郎无定员监造一人署监造一人库掌三人署库掌六人笔帖式二人掌敬刊御笔裱搨之事员额康熙四十九年定造库掌品级
　　乾隆四十三年定武英殿修书处管理事务王大臣一人造造二人库掌四人署库掌六人笔帖式四人掌缮刻装潢各馆书籍及宫殿陈设书籍之事员额康熙十九年定监造库掌品级乾隆四十三年定设总裁二人 【 请旨钦点】 提调二人 【 于纂修内奏充】 纂修十二人 【 以翰詹衙门各官奏充专司校对】养心殿造办处郎中三人员外郎二人主事一人委署主事一人库掌六人笔帖式十五人掌造办供御对象监督工作管理储藏之事初设造办活计处管理事务无定员乾隆二十四年定设员额庆丰司郎中一人员外郎八人主事一人委署主事一人笔帖式十五人厩长十人厩副十九人掌蕃息牛羊羣牧供用考成之事顺治初年设内牛圈三于西华门外设外牛圈三供乳饼牛圈一于南苑设牛圈六于丰台管牛只羊只各设员外郎三人及厩长笔帖式等员康熙十六年归并掌仪司管理二十二年设庆丰司置郎中二人增置员外郎四人主事一人不隶内务府雍正元年归并内务府管理乾隆四十年裁郎中一人员外郎二人
　　（臣）等谨按内务府之制七司各掌府事其余分建衙门并铸给关防印信统辖于总管大臣而不与七司相隶属惟是事类相近允宜依次分序如宁寿宫事务档册用广储司钤印监督织造由縀库郎中察核内管领之钱粮纳银庄之奏销皆由会计司办理御茶膳房中正殿雍和宫管理事务皆掌习礼仪之事而官学药房附焉官房租库本由营造分设御书处武英殿修书处养心殿造办处均掌内廷书籍典册修造之事兹并遵大清会典成例以类序次惟内三旗护军营圆明园护军营暨各行宫千总会典序官别着于武职篇而奉行则例仍载于都虞司卷以府属武职升迁诸事均隶都虞司也兹并从类序于七司之后至府属之三院及盛京内务府官属并附卷中
　　上驷院兼管事务大臣无定员卿二人掌总理御厩事务供直扈从应用诸马政皆总司之及厩属官员选除赏罚之事所掌有上乘御马一厩皇子乘马一厩南苑御马六厩御骡二厩小马一厩驽马六厩仪仗马一厩又有大凌河牧羣上都达布逊诺尔达里岗爱牧羣各设有总管翼领牧长牧副等员皆归上驷院统辖上驷院初名御马监顺治十八年改为阿敦衙门以大臣侍卫等官管理无定员康熙十六年改为上驷院三十三年额设堂官一人雍正六年定为三品卿职乾隆十四年定为卿二人由侍卫补授一人由内务府司官补授一人　掌郎中一人主事一人委署主事一人掌办理拣选补放及稽查马匹钱粮文移档案之事　左司员外郎一人主事一人委署主事一人掌内外羣厩游牧处马驼数目及定议赏罚之事　右司员外郎一人主事一人委署主事一人掌员役俸廪马驼草豆及稽察奏销之事 【康熙十六年设员外郎四人主事一人二十四年设郎中一人增设员外郎二人三十三年分为左右二司增设主事三人三十八年裁员外郎二人五十九年设委署主事三人雍正元年增一人寻裁乾隆二十二年仍设委署主事二人】 　笔帖式二十二人 【 员缺自康熙十六年以来陆续增置】　上驷院侍卫二十一人司鞍长三人掌演习御马　厩长十七人牧长五人副牧长五人牧厩副四十五人蒙古医生头目三人掌时其刍牧谨其出入以听堂司之政令 【康熙三十三年设办理堂务上驷侍卫四人办理二司事务各二人复增设七人干二年增设六人厩长牧长以下康熙六十年以来陆续增置】奉宸院兼管事务内大臣无定员卿二人掌总理苑囿事务及本苑职官迁授升除之事所隶有景山瀛台长河玉泉山稻田厂南苑圆明园畅春园清漪园等处事务奉宸苑初名尚膳监所管系景山瀛台事务康熙十年以内务府总管管理十六年归并都虞司二十三年设立奉宸苑仍以内务府总管管理印信雍正六年设奉宸苑堂官定为三品卿职乾隆十四年定为卿二人由侍卫补授一人由内务府司官补授一人　郎中二人员外郎四人主事一人委署主事一人苑丞十三人笔帖式十五人玉泉山稻田厂库掌一人笔帖式三人郎中主事掌本苑题奏咨行及补授职员之事员外郎掌分管各处园囿河道事务苑丞掌看守直宿陈设器皿之事 【康熙三十三年设郎中一人乾隆十六年增设一人员外郎主事俱康熙二十三年设委署主事四十年设雍正十二年裁乾隆二十二年仍设初设催总二人雍正二人以后陆续增设乾隆十七年改名总领二十四年改为苑丞笔帖式　国初以来先后增置】南苑郎中一人员外郎二人主事一人委署主事一人苑丞三人苑副六人笔帖式五人郎中员外郎主事掌本苑官职升除及分管九门草甸园墙树木牲兽之事苑丞苑副掌看守直宿陈设器皿之事初属内监管理顺治十八年属采捕衙门康熙二十三年归并奉宸院 【 员额顺治十八年以来先后增设】圆明园管理事务大臣无定员郎中一人协理事务郎中一人主事一人委署主事一人苑丞六人苑副十七人笔帖式九人库掌二人长春园　熙春园　绮春园　春熙院管理事务员外郎一人苑丞三人苑副九人笔帖式四人畅春园管理事务郎中一人苑丞四人苑副六人署苑副十六人笔帖式六人清漪园　静明园　静宜园兼管大臣无定员办理事务员外郎各一人苑丞九人苑副十人笔帖式四人学习笔帖式二人催长二人郎中员外郎等官分掌园庭事务职守与本苑司官同 【　园明园额雍正三年以来先后置设　畅春园额康熙年闲定　清漪园额乾隆十六年以来陆续增定】 　织染局员外郎无定员 【 由总管大臣　奏委】司库一人笔帖式三人库使六人司匠二人领催二人掌织造上用縀纱染彩绣绘之事顺治十八年设康熙三年归内务府管理乾隆十六年移织染局于万寿山 【初设员外郎一人乾隆十六年裁以　万寿山总理大臣兼管其办事员外郎由该大臣奏委司库以下员缺康熙三年以后陆续增定按　国初别设有上林苑监监丞一人康熙三十七年裁属官林衡嘉蔬二署设汉署丞各一人顺治十五年裁良牧蕃育二署设汉署丞各一人康熙三十七年裁谨附识】武备院兼管事务大臣无定员卿二人掌总理陈设御用武备修造器械及赏赐支放之事武备院初名鞍楼以侍卫三人员外郎等官掌理顺治十一年改为兵仗局十八年改为武备院康熙五年隶内务府十五年分为鞍库甲库毡库共三库三十七年分鞍库为北鞍库南鞍库雍正三年以侍卫三人定为正三器卿职乾隆十四年定为卿二人由侍卫补授一人由内务府司官补授一人　郎中二人主事二人委署主事一人笔帖式二十八人 【 内四库各二人沙河毡作二人】 掌本院题奉事件核销钱粮总理四库收发文移之事 【郎中康熙二十一年设主事康熙十六年设委署主事六十一年设后省乾隆二十二年复设】　北鞍库员外郎二人库掌二人署库掌一人伞房掌葢三人署掌葢三人班领三人署库掌一人账房处司幄三人署司幄三人鞍板司匠一人掌供奉上用鞍辔伞葢幄幕之事伞房账房处鞍板作皆属焉　南鞍库员外郎二人库掌二人署库掌一人熟皮作司匠一人掌官用鞍辔各项皮张雨缨绦带之事熟皮作属焉 【康熙十五年设鞍库员外郎等官三十七年分为北南二库四十三年添设员外郎二人初设掌伞账房头目匠役催领等员乾隆二十四年改为掌葢司幄司匠员额均先后增定】　四库员外郎二人库掌二人署库掌一人鋄作司匠三人掌盔甲刀仗旗纛器械之事鋄作属焉 【 员额康熙十五年以后陆续增定】毡库员外郎二人库掌二人署库掌一人沙河毡作司匠一人司弓三人署司弓三人司矢三人署司矢三人骲头作司匠一人靴皮作司匠一人掌弓箭靴鞋毡片之事骲头作靴皮作属焉 【 康熙十五年设员外郎及弓匠协领备箭协领等员乾隆二十四年弓箭协领改为可弓备箭协领改为司矢】盛京内务府镶黄正黄正白三旗佐领各一人骁骑校一人广储司承管司库二人库使十有六人兼领三旗织造库催总三人会计司承管催总二人笔帖式一人掌仪司承管催总二人笔帖式三人广宁司承管催总一人都虞司承管催总二人笔帖式一人营造司承管催总一人堂主事一人委署主事一人管理三库内管理一人笔帖式十有五人三旗内管领一人掌领达一人仓达三人笔帖式三人掌祗奉三陵守护宫殿凡营葺扫除之宜四时品物荐献之事咸共其事粟谷果蓏鱻薧皮革之着于籍者则辨其类而纳之以储邦用皆佐领率其属经理之而总其成于奉天将军焉盛京内务府镶黄旗正黄旗佐领顺治三年置正白旗佐领雍正八年置各骁骑校康熙十九年置营造掌仪都虞三司总催初各置一员乾隆二十九年各增一员会计司总催初置三员乾隆二十九年省一员广储司司库初置三员后省一员库使初置十员乾隆九年增六员堂主事内总管等员俱乾隆十九年以来先后增置太监职制四品总管太监衔二曰宫殿监督领寺曰宫殿监正侍 【 亦有以七品执守侍充者】 　六品副总管衔曰宫殿监副侍 【 亦有系执守侍衔者】　首领太监衔二七品曰执守侍八品曰侍监　副首领 【 八器侍充亦有无品级者】 　笔帖式 【 八品侍监充惟敬事房有之】 　太监 【 无品级】凡总管首领初定品级皆有正从雍正八年更定品级不分正从乾隆七年定宫内等处太监官职以四品为定又颁定则例七条宫殿监处分例十一条又凡例四条各处首领太监处分例十六条永远遵守钱粮俱按现行则例内额数不许增添其钱粮之额以银五钱米半斛银自每月八两至二两凡十三等米自每月八斛至一斛半凡十四等其人之数总管十四人副总管八人首领一百八十九人副首领四十三人笔帖匡四人太监无定额顺治年定制不过千余其职掌惟敬事房办理宫内一切事务礼仪及承行内务府文移并收纳外库钱粮其余专掌随侍守护承应洒扫坐更等事
　　（臣）等谨按我朝内治修明世祖章皇帝设立铁牌裁定内官员数圣祖仁皇帝御极之初以内官吴良嗣狡谲尽罢十三衙门其七司三院特简内大臣总督合于官奄寺隶属太宰之意皇上亲定条规爵秩永不得至三品列圣相承训饬兢兢凡内务府官所司事明以宦官总领者胥为裁汰奄人不过供扫除使令之役其职制人数详载宫史最为肃清云

　　皇朝通典卷二十九

　　●皇朝通典卷三十

　　职官八

　　○职官八

　　銮仪卫

　　△銮仪卫【常卫事大臣　銮仪使　五所冠军使　驯象所冠军使　旗手卫冠军使　陪祀冠军使　王事经历　笔帖式】

　　銮仪卫掌卫事大臣一人无定员 【 以王公满洲蒙古武大臣管理】 銮仪使三人 【 内二人以满洲蒙古兼授一人以汉人汉军兼授】掌供奉乘舆秩序卤簿辨其名数与其班列凡祭祀朝会时巡大阅则率所司而敬供之既事复进而藏之所属有左右中前后五所分銮舆驯马擎葢弓矢旌旛幢扇手斧钺班剑戈戟十司驯象一所分东西二司旗手一卫分左右二司　左所掌所印冠军使满洲一人 【 凡满洲员额皆以蒙古兼授各所卫同】掌銮舆司驯马司司印云麾使满洲二人闲散云麾使满洲一人云麾使汉军二人治仪正满洲四人汉军五人整仪尉满洲二人汉军八人掌乘舆辇辂之事 【凡各所卫官制员额皆顺治十一年定】　右所掌所印冠军使满洲一人掌擎葢司弓矢司司印云麾使满洲二人闲散云麾使满洲一人云麾使汉军一人治仪正满洲三人汉军二人整仪尉满洲三人掌伞葢仪刀弓矢枪戟之事　中所掌所印冠军使满洲一人掌旌节司旛幢司司印云麾使满洲二人闲散云麾使满洲一人云麾使汉军一人治仪正满洲三人汉军二人整仪尉满洲二人汉军一人掌麾氅旛幢纛帜节钺仗马之事　前所掌所印冠军使满洲一人掌扇手司斧钺司司印云麾使满洲二人闲散云麾使满洲一人云麾使汉军一人治仪正满洲三人汉军三人整仪尉满洲二人汉军二人掌扇炉瓶盂杌椅星拂御仗椶荐静鞭及品级山之事　后所掌所印冠军使满洲一人掌班剑司戈戟司司印云麾使满洲二人闲散云麾使满洲一人云麾使汉军一人治仪正满洲三人汉军三人整仪尉满洲二人掌旗帜立瓜卧瓜吾仗之事　驯象所掌所印冠军使满洲一人掌东司西司司印云麾使满洲二人闲散云麾使满洲一人云麾使汉军一人治仪正满洲二人汉军二人整仪尉满洲二人掌仪象骑驾卤簿铙歌前部大乐　旗手卫掌卫印冠军使满洲一人掌卫事冠军使汉军一人掌左司右司司印云麾使满洲二人治仪正满洲二人汉军二人整仪尉满洲三人掌金钲鼓角铙歌大乐及午门司钟神武门钟鼓楼直更之事乾隆七年以鼓手旗尉八十人并头尉八人隶乐部改名署史学习音律又民尉六十人旧以内府匠役闲散人借补者亦改用旗人并隶乐部焉　陪祀冠军使汉军二人驾仪管理云麾使汉军一人治仪正汉军三人驾库管理整仪尉汉军二人各以其事隶属于尉无专领职掌品秩与各所卫同 【 谨案以上八员虽定制额缺而与七所之各有司存者不同今据现在员数另为一条次于各所卫之后】　主事满洲一人经历汉人一人掌章奏文移 【 员额俱康熙十六年定】 　笔帖式满洲七人汉军三人 【 员额康熙十六年定】　鸣赞官四人掌赞鸣鞭初制以本卫官八人兼之乾隆三十七年改定于太常寺鸿胪寺赞礼郎鸣赞官内送卫选择补用　汉人侍卫无定员乾隆十三年定制每科以武进士简拔侍卫者派拨数员在卫行走以备差委不为额缺其升转仍依侍卫之例初制自顺治元年置锦衣卫指挥使等官二年改为銮仪卫四年罢指挥使置銮仪使及副使等官五年罢銮仪副使定銮仪使满洲汉人员额各二九年始以内大臣掌卫事康熙三十年省汉人銮仪使一人所隶有军尉旗尉民尉凡陈设卤簿仪仗弓矢殳戟用亲军豹尾枪仗马用护军蒙古画角用蒙古画角军奉请乘舆用旗尉擎执各项仪仗用民尉 【 由内府选充者为旗尉五城选充者为民尉】奉辇旗尉百六十八人民尉六十人各执事旗尉二百四十六人民尉一千八百五十六人皆分隶各所 【乾隆四十四年定凡民尉籍隶大兴宛平者有缺仍以两县人充补其籍隶外州县者有缺则以包衣闲散人等改补】 三旗蒙古布勒器三十人汉军更夫四十人

　　皇朝通典卷之三十

　　●皇朝通典卷三十一

　　职官九

　　○职官九

　　八旗都统
　　领侍卫内大臣
　　前锋统领
　　护军统领
　　步军统领
　　火器健锐虎鎗各营

　　△八旗都统【副都统　参领　副参领　佐领　骁骑校　笔帖式】

　　八旗都统满洲蒙古汉军旗各一人　副都统旗各二人分掌满洲蒙古汉军二十四旗之政令以宣布教养整诘戎兵厘治土田稽核户口　八旗骁骑参领满洲旗各五人蒙古旗各二人汉军旗各五人　副骁骑参领各如参领之数掌受都统副都统之政令以颁于佐领而行之　八旗佐领满洲六百八十人蒙古二百有四人汉军二百六十六人　骁骑校每佐领下一人掌稽所治人户田宅兵籍以时颁其职掌　印务参领满洲旗各二人蒙古旗各一人汉军旗各二人 【 于本旗参领内选充】印务章京满洲旗人各八人蒙古旗各四人汉军旗各六人 【 于佐领骁骑校世职内选充】 　印务笔帖式满洲旗各八人蒙古旗各四人汉军旗各六人 【于生监甲兵内选充】 随印外郎汉军旗各一人蒙古旗各一人 【 于汉军官学生内考充】 掌章疏文移案牍及翻译行遣之事 【雍正七年每旗设左右司掌关防参领章京及司务等员十三年俱省改设印务参领章京笔帖式员额乾隆元年定】圣朝定龙兴东土诸部以次削平归附日众太祖高皇帝辛丑年始编三百人为一牛彔每牛彔设额真一先是我国出兵校猎不论人数众寡各随族党屯寨而行每人各取一矢十人设长一领之其长称为牛彔额真至是遂以名官寻复定户籍分为四旗曰黄旗曰白旗曰红旗曰蓝旗以纯色为辨乙卯年以初设四旗为正黄正白正红正蓝增设镶黄镶白镶红镶蓝四旗黄白蓝均镶以红红镶以白合为八旗每三百人设一牛彔额真五牛彔设一甲喇额真五甲喇设一固山额真每固山额真设左右梅勒额真二人以佐之天聪八年改梅勒额真以下为章京惟固山额真如故其随固山额真行营马兵定为阿礼哈超哈 【 此为骁骑营之始】九年分设蒙古八旗旗色官制与满洲八旗同崇德二年始立汉军二旗四年以汉军二旗分为四旗七年定设汉军八旗旗色官制与满洲蒙古八旗同顺治十六年铸给八旗都统二十四印十七年定制固山额真汉字称为都统梅勒章京汉字称为副都统雍正元年改八旗都统印满文固山额真字为固山按班汉字如旧凡八旗序次以镶黄正黄正白为上三旗正红镶白镶红正蓝镶蓝为下五旗行军搜狩以镶黄正白镶白正蓝四旗居左为左翼正黄正红镶红镶蓝四旗居右为右翼至除授官职公差践更以上下旗为辨朝祭班列旗籍界址以左右翼为辨京城八旗方位左翼自北而东自东而南镶黄旗在安定门内正白旗在东直门内镶白旗在朝阳门内正蓝旗在崇文门内右翼自北而西自西而南正黄旗在德胜门内正红旗在西直门内镶红旗在阜城门内镶蓝旗在宣武门内四周星拱以环卫宸居焉以下管甲喇者即为甲喇章京顺治八年定甲喇章京汉字称为参领满字如旧康熙三十四年每甲喇增置委署参领各一人于世爵佐领等员内选用雍正元年改为副参领七年又增置左右司掌关防参领旗各二人十三年省至满洲牛彔天命元年始编置八年增编蒙古牛彔天聪四年增编汉军牛彔八年制管牛彔者即为牛彔章京顺治十七年定牛彔章京汉字称为佐领分得拨什库汉字称为骁骑校满字如旧佐领所治以三百人为率丁口滋生则递有增设今以现数计之满洲佐领镶黄旗八十六人正黄旗九十三人 【 内一人半个佐领一人兼办番子事务】正白旗八十六人正红旗七十四人镶白旗八十四人镶红旗八十六人正蓝旗八十四人镶蓝旗八十八人 【 内一人半个佐领】蒙古佐领镶黄旗二十八人正黄旗二十四人正白旗二十九人正红旗二十二人镶白旗二十四人镶红旗二十二人正蓝旗三十人镶蓝旗二十五人汉军佐领镶黄旗四十一人正黄正白二旗各四十人正红旗二十八人镶白旗三十人镶红正蓝镶蓝三旗各二十九人佐领之制有世袭有公中世袭佐领有四等国初各部落长率其属来归授之佐领以统其众爰及苗裔者曰勋旧佐领其率众归诚功在旗常得赐户口者曰优异世管佐领其仅同弟兄族里来归因授之以职奕叶相承者曰世管佐领其户少丁稀合编佐领两姓三姓迭为是官者曰互管佐领皆以应袭者引见除授公中佐领则以八旗户口蕃衍于康熙十三年以各佐领拨出余丁增编佐领使旗员统之有缺则以本旗不兼部务之大臣世爵及五品以上文武官内简选除授焉满洲蒙古每佐领下领催五人骁骑二十人弓匠一人鞍匠或铁匠一人汉军每佐领下亦领催一人鸟鎗骁骑四十一人抬鹿角兵八人每旗藤牌兵一百人炮手四十人又定制八旗有值年公署岁列都统副都统衔名奏请简派掌八旗会理之事选左右翼官校之贤能者分治之领催骁骑掌书钞各举职以从其长课事考成岁终则会已结未结之事汇疏以闻所属之称职者于每岁更代日咨本旗以应升注册立法最为详备云

　　△领侍卫内大臣【内大臣　散秩大臣　御前干清门侍卫　一等侍卫　二等侍卫　三等侍卫　蓝翎侍卫　亲军校　侍卫处主　笔帖式】

　　三旗领侍卫内大臣六人 【 镶黄正黄正白三旗每旗各二人】掌统领侍卫亲军　内大臣六人散秩大臣无定员俱掌先后宸御左右翊卫出入扈从国初以八旗将士平定海内镶黄正黄正白三旗皆勋戚大臣而宗室之秀外藩之侍子亦咸得以选预环列焉凡轮直殿廷以领侍卫内大臣等总统之若朝会燕飨时巡大阅则率其属以执事领侍卫内大臣皆由特简内大臣亦如之散秩大臣由特恩简授无定额其勋旧后裔世袭者以次承袭御前侍卫干清门侍卫俱无定员 【 于三旗侍卫内擢用】一等侍卫三旗六十人宗室九人二等侍卫三旗一百五十人宗室十八人三等侍卫三旗二百七十人宗室六十三人蓝翎侍卫三旗九十人汉人侍卫无定员 【分一二三等及蓝翎侍卫】掌宿卫扈从更番轮直凡六班班分两翼宿卫干清门内右门神武门宁寿门为内班宿卫太和门为外班行幸驻跸宿卫如宫禁之制扈从前导领侍卫内大臣侍卫班领带领执豹尾枪侍卫佩长把刀侍卫扈从随行侍卫班领委署侍卫班领侍卫按队扈从随行其散秩大臣侍卫什长带领执纛亲军扈从随行大阅则按队环卫各共其事其分司职守者有粘竿处侍卫三十四人上驷院侍卫二十四人养鹰狗处侍卫九人善扑处武备院及诸达侍卫无定员皆统于三旗员额顺治初以汉荫生遴选侍卫寻罢康熙二十九年以武进士之娴骑者擢置侍卫附于三旗三十七年设宗室侍卫雍正三年于蓝翎侍卫中选其才技为四等侍卫后仍为蓝翎侍卫五年定制武进士一甲一名授一等侍卫二名三名授二等侍卫在二甲者得选三等侍卫三甲者选蓝翎侍卫七年以宗室侍卫并入三旗旧设三旗印务班领十二人班领十二人乾隆三十六年改印务班领为一等侍卫班领为二等侍卫凡侍卫十人则设之长三旗侍卫什长六十人宗室侍卫什长九人　亲军校镶黄旗二十五人正黄旗二十六人正白旗二十五人掌率其属随侍卫以执事所辖蓝翎长三旗各八人亲军镶黄旗二百七十七人正黄旗二百九十五人正白旗二百八十七人旧设亲军校四十五人后增置乾隆四十年增设委署亲军校七十七人 【 镶黄旗二十五人正黄旗正白旗各二十六人】　主事一人署主事二人 【 于笔帖式内题署】 　笔帖式三旗各四人贴写笔帖式三旗各九人掌章奏案牍翻译文移

　　△前锋统领 【 参领　前锋侍卫前锋校　笔帖式】

　　前锋统领左右翼各一人以王公大臣兼领掌本翼四旗前锋之政令 【 镶黄正白镶白正蓝四旗为左翼正黄正红镶红镶蓝四旗为右翼】　前锋参领前锋侍卫左右翼各八人 【 凡前锋营各官皆满洲蒙古兼用】 　委署前锋侍卫左右翼各四人 【 以前锋校或亲军校选委给五品冠带】　前锋校左右翼各四十八人掌督率前锋警跸宿卫凡行幸止顿于御营一二里外安设卡论立前锋旗以为门户列帐守卫以前锋参前锋侍卫共四人前锋校前锋共百二十人董其役焉初制天聪八年定巴雅喇营前哨兵为噶布什贤超哈顺治十七年定噶布什贤噶拉依按班汉字称为前锋统领每翼各设一人以总其事焉又国初设噶布什贤章京顺治十七年定为前锋参领并置前锋侍卫前锋校等员额乾隆十七年增置委署前锋侍卫旗各一人前锋军八旗满洲蒙古每佐领各二人分其半以兼习乌鎗设立什长队长以时训练而黜陟之　随印协理事务前锋参领侍卫左右翼各一人　随印前锋校左右翼各二人　随印笔帖式左右翼各二人掌案牍文移

　　△护军统领【参领　司钥长　副参领　护军校　随印参领等官　圆明园护军营参领等官】

　　护军统领每旗各一人掌护军之政令　护军参领每旗满十人蒙古四人　内司钥长署司钥长每旗各一人 【 以前锋参领护军参领鸟鎗护军参领遴选除授】副护军参领每旗满洲十人蒙古四人　委署护军参领每旗各七人 【 以护军校选委给五品冠带】　护军校满洲蒙古每佐领各一人掌董率护军守卫宫殿门户及紫禁城外环列周庐番上宿直传筹巡警凡禁门扃钥启闭以时置籍以验出入车驾行幸则宿卫御营专司网城堆铺及清道警跸之禁令　随印协理事务护军参领副护军参领每旗各一人　随印护军校每旗各二人　随印笔帖式每旗各二人门笔帖式镶黄正黄正白三旗各十人掌案牍文移圆明园八旗护军营总统无定员以王公大臣兼任掌圆明园翊卫之政令　营总护军参领每旗各一人　副护军参领每旗各二人　护军校每旗各八　人副护军校每旗各八人掌守卫御园番直巡警凡车驾出入则率其属以司清跸之事　随印协理事务营总护军参领各二人　随印护军校四人　随印笔帖式八人掌案牍文移初设巴雅喇营统以巴雅喇纛章京顺治十七年定汉字称为护军统领设员额如今制又初设巴雅喇营甲喇章京顺治十七年定汉字称为护军参领又设署护军参领乾隆十七年复设委署护军参领员额护军八旗满洲蒙古每佐领各十七人初制以上三旗护军参领护军校护军等守卫禁门下五旗各守王公府门遇行围出征则八旗一列分拨雍正七年始定八旗护军均司禁卫焉又随印参领副参领及护军校俱雍正三年定随印笔帖式初制每旗各一人康熙四十六年省门笔帖式初制未设后增置又圆明园八旗护军统雍正二年始置于禁苑周围建营房八所选京中八旗官军分地驻札专司宿直以王公大臣统辖营务焉至营总副参领署副参领俱雍正三年置参领雍正十年增置护军校初置八十人雍正十年增置三十二人乾隆十二年又增十六人副护军校雍正七年置初定七十二人十年增置四十人乾隆十二年又增十六人护军三千六百七十二人教养兵四百八十人又随印营总护军参领护军校笔帖式员额俱乾隆十六年置御营向道总统无定员 【 以前锋统领护军统领八旗副都统兼任】 　向道处参领侍卫各四人　前锋校护军校各六人 【 皆于前锋护军营内选用】向道之职凡遇时巡省方以总统一人先期率官校诣车驾经行之地周览山川通桥梁夷险隘计程入告驾行佩櫜鞬前导每日驻跸后以次日程途及驻跸之所奏闻交兵部晓谕阖营回銮亦如之凡御营及顿营看营均由向导总统先期指示饬所在有司敬谨修治焉 【谨按向导虽无专设之员非定有常额者可比然翊卫　警跸责任綦重今以随时　　简任者皆在前锋护军营官内谨附识】

　　△步军统领【翼尉　协尉　副尉　步军校　城门领　城门吏　门千总　员外郎　主事　司务　笔帖式　巡捕五营副将　参将　游击　都司　守备　千总　把总】

　　提督九门巡捕五营步军统领满洲一人以亲信大臣兼任之掌京城内外门禁锁钥统帅八旗步军五营将备以徼巡京师诘禁奸宄平易道路肃清辇毂　左右翼步军翼尉每翼各一人　八旗步军协尉每旗各三人　步军副尉每旗各三人掌董率守卫巡警扫除　捕盗步军校每旗满洲三人蒙古汉军各一人掌缉捕盗贼稽察奸宄　步军校每旗满洲二十一人蒙古汉军史八人　委署步军校每旗满洲五人蒙古汉军各二人掌分汛警夜清道诘奸　城门领满洲十八人汉军七人　城门吏满洲十八人汉军七人　门千总汉军三十二人掌内城九门外城七门晨昏启闭之事以严出入稽诈伪　步军统领衙门员外郎满洲二人　主事满洲二人掌勾捡旗营簿书　司务满洲一人掌稽查簿籍兼理俸饷　笔帖式满洲十有二人掌文移翻译　信炮总管满洲一人司信炮官汉军旗各一人掌守白塔信炮　巡捕中营副将一人游击一人都司一人守备四人千总十人把总二十人　巡捕南营参将一人游击一人都司一人守备五人千总十二人把总二十四人　巡捕北营参将一人游击一人都司一人守备三人千总八人把总十六人　巡捕左营参将一人游击一人都司一人守备三人千总八人把总十六人　巡捕右营参将一人游击一人都司一人守备三人千总八人把总十六人掌分汛防守讥察巡逻缉捕奸匪初置九门步军巡捕三营皆领于兵部职方司以汉人主事一员专司政令康熙十三年始改设提督九门步军统领一员特简八旗大臣综理其事三十年以巡捕三营并隶于步军统领乾隆四十六年以所辖三营地方辽阔增为巡捕五营旧设有协理步军统理衙门刑名事务部臣一人乾隆四十三年省如步军统领有以都统副都统任者仍用部臣一人协理至翼尉本名总殿康熙十三年置协尉本名副尉顺治五年置副尉本名参尉雍正四年置乾隆十九年俱改今名步军校顺治中置捕盗步军校委署步军校俱康熙三十四年置所属凡领催二千二十八人步军一万八千七百二十六人捕盗步军三百二十人乾隆四十六年增步军二千二十六人员外郎初置一人康熙六十一年增一人司务雍正十三年增置笔帖式初置四人康熙三十年增四人雍正十三年又增四人又城门领初名城门尉城门吏初名城门校乾隆十九年俱改今名其员额内城每门各二人外城每门各一人门千总初名指挥千户顺治四年改置内外城每二人所属凡门甲三百二十人门军六百四十人炮手每门各二人又顺治十年定置信炮五于白塔山及内九门各置信炮五设信炮官汉军左右翼各二人以司其事雍正二年改定员额如今制乾隆八年定归于步军统领管辖又紫禁城内西筩子河旧置步军校二人步军四十人以备紧急差传乾隆四十八年增制协尉一员步军六十名移驻造办处外围地方焉又初制巡捕分南中北三营辖十九汛置官七十员马步兵五千一百名乾隆四十六年增为中南北左右五营分设二十三汛所置各汛名目中营汛五曰圆明园汛畅春园汛静宜园汛树村汛乐善园汛南营汛六曰东河沿汛东珠市口汛花儿市汛西河沿汛西珠市口汛菜市口汛北营汛四曰德胜汛安定汛东直汛朝阳汛左营汛四曰正阳汛东便汛广渠汛左安汛右营汛四曰阜城汛西便汛黄宁汛永定汛共置官一百七十一员增兵四千九百名合为一万分马战守粮额仍拨兵二千依健锐营制以时操演训练武备各置有外委千总把总以司协防操演之事并募民充番捕人役以伺察旗民牙错星罗法制益加详密焉

　　△火器健锐虎鎗各营火器营【总统　翼长　营总　鸟鎗护军参领　副参领　委署护军校　笔帖式　参领　护军校　笔帖式　健锐营总统　翼长　前锋参领　副参领　委署参领　前锋校　副前锋校　笔帖式　虎鎗营总统　总领　虎鎗长　副长　笔帖式　委署笔帖式】

　　火器营总统六人 【 以王公或领侍卫内大臣都统前锋统领护军统领兼任】 掌教演火器之政令　火器营左右翼翼长各一人　八旗掌关防营总每旗各一人 【委署翼长二人在内】 　鸟鎗护军参领每旗各二人兼管炮位每旗各一人　委署鸟鎗护军参领每旗各四人　又五品顶带花翎委署鸟鎗参领十人 【由鸟鎗护军校内放】 　鸟鎗护军校每旗二十八人　笔帖式每旗各二人 【 于护军内选用】掌训练火器较试以时每岁秋后于芦沟桥演放子母炮咸率其属以从事焉初康熙三十年始置火器营设鸟鎗护军每人各给鸟鎗一八旗各给子母炮五专司练习火器以王公大臣兼领初无定员雍正年间始定置六人乾隆十年以朝阳门内隆福寺前官房一所为火器营公署三十八年移住一半于广仁宫后之御河旁列为一营以去城市远俾得专心训练焉其所移住御河旁一营兼在昆明湖教习水战营总乾隆二十九年置鸟鎗护军参领初设十六人均以旗员兼任雍正三年省察哈尔八旗护领改入火器营定为专设之缺乾隆二十九年省八人又初制有鸟鎗骁骑参领二十四人鸟鎗骁骑校一百十二人乾隆三十五年省骁骑参领以骁骑校额并入护军校内即以副护军参领兼管炮位委署护军参领如今额又有鸟鎗蓝翎长每旗二十八人八旗满洲蒙古汉军每佐领下鸟鎗护军六人炮骁骑一人　健锐营总统无定员 【 以公侯大臣兼任】掌健锐营之政令督率所属以时训练　健锐营左右翼翼长各一人　八旗前锋参领每旗各一人　副前锋参领每旗各一人　委署前锋参领每旗各二人 【即于前锋校内选委】 　前锋梭共五十人　副前锋校共四十人 【 即于前锋内选用】 　笔帖式四人 【 即于前锋内选用仍食原饷】　前锋军演习水师教习汉人侍卫十人把总十人掌帅领营卒习云梯马步射鸟鎗驰马跃马舞鞭舞刀之技每遇巡幸则分其军十之二以共随扈之事又于昆明湖置赶缯红八艘以教水战驾船驶风咸精于其艺焉乾隆十四年于八旗前锋护军内简云梯精卒千人从征金川功成凯旋命以其众特立为健锐云梯营于香山实胜寺旁建屋以居之其官属皆设为定额而以公侯大臣兼理营务有缺则请旨特简焉至翼领等官俱乾隆十四年置委署前锋参领副前锋校水师教习侍卫俱乾隆十八年增置水师把总由天津及福建水师营选天津四人福建八人又蓝翎长共五十人前锋千人委署前锋千人养育兵百人水手七十二人三旗虎鎗营总统一人 【 以公侯领侍卫内大臣简任】 　三旗总领各二人 【以内大臣都统前锋统领护军统领副都统侍卫简用】 　虎鎗长每旗各七人　虎鎗副长每旗各七人 【 均于虎鎗人内选用】笔帖式三人　委署笔帖式三人掌以虎鎗翊从凡遇车驾搜狩虎鎗总统总领日以十人佩虎鎗于前导侍卫前行安营后领虎豹出入备伏弩箭犁刀行田遇大兽则列鎗从之奉旨殪虎或追踪或寻山得则具奏以献将首先刺虎一二人名奏闻初康熙二十三年黑龙江将军进精骑射善杀虎新满洲四十人至京分隶上三旗始制虎鎗营设官以领之三旗虎鎗人共六百人于侍卫参领亲军校亲军前锋校前锋护军校护军骁骑校骁骑领催及闲散人内选用初制设三百六十人雍正元年增置每旗各八十人内虎鎗人四百八十人学习虎鎗人一百二十人虎鎗总统总领马褂以黄色鎗长以红色虎鎗人以白色衿均镶以青乾隆三年始铸给关防焉
　　（臣）等谨按荀子称齐之技击不可以遇魏之武卒魏之武卒不可以值秦之锐士自古有国家者于兵制常额之外必有选锋之军训练之众教养于平时而收其效于一旦以资指臂而壮声灵所关甚巨我朝法制周密军威整肃康熙中特置火器营以练习鎗炮虎鎗营以格殪猛兽政一令专技精艺熟为前代所未有我皇上圣武维扬万方震迭自岁己巳始以云梯胜兵剙置健锐营于香山劲旅如云无不一当千百复以岁时亲临简阅号令严明节制有方屹为千城腹心之选嗣是王师挞伐所至荡平捣穴擒渠是军实宣劳着绩仰见睿谟广运条画精详储材豫而收效远洵为超轶前代云

　　皇朝通典卷三十一

　　●皇朝通典卷三十二

　　职官十

　　○职官十

　　宗室封爵
　　世爵世职

　　△宗室封爵 【 王府官属　公主府官附】

　　宗室封爵十有四等一和硕亲王二世子三多罗郡王四长子五多罗贝勒六固山贝子七镇国公八辅国公九不入八分镇国公十不入八分辅国公十一镇国将军十二辅国将军十三奉国将军十四奉恩将军天潢宗派以显祖宣皇帝本支为宗室伯叔兄弟之支为觉罗宗室束金黄带觉罗束红带诸王授封以素行为封号和硕亲王亲王世子皆金宝龟钮多罗郡王餙金银印麒麟钮皇子生十五岁由宗人府请封其爵级出自钦定亲王郡王适福晋所生子二十岁后由宗人府请考试亲王适子奉特旨始封世子其未封世子者与余子同授封爵余子考授不入八分公 【天命年间立八和硕贝勒共议国政各置官属凡朝会燕飨皆异其礼　　　赐赉必均及是为八分　有功加至贝子准入八分如有过降至公仍不入八分】郡王适子奉特旨始封长子其未封长子者亦与余子同授封爵余子考授一等镇国将军贝勒适子降袭贝子余子考授二等镇国将军贝子适子降袭镇国公余子考授三等镇国将军镇国公适子降袭辅国公余子考授一等辅国将军辅国公适子世袭余子考授二等辅国将军不入八分镇国公适子降袭不入八分辅国公不入八分辅国公适子降袭三等镇国将军余子均考授三等镇国将军一二三等镇国将军适予各降袭一二三等辅国将军余子均考授三等辅国将军一二三等辅国将军适子各考袭一二三等奉国将军余子均考授三等奉国将军一二三等奉国将军适子均降袭奉恩将军余子均考授奉恩将军其奉恩将军既无可降之品级将奉恩将军适妻所生子但准一予考试承袭奉恩将军余子停封为闲散宗室酌量人才优者奏请考试准食云骑尉俸凡王爵由军功得者世袭罔替由恩封者以次递降以功加封者自奉恩将军递加一等至和硕亲王亲王有功酌赏金银其以过降封者自和硕亲王递降一等至奉恩将军无级可降则为闲散宗室亦月有赡银岁给禄米婚丧嫁娶特加恩赐康熙二十七年定考试法王贝勒以上至奉恩将军之子应授封者考试国语及马步射优者封应得之爵平者降一旁劣者降二等封授乾隆八年定亲王侧福晋子考授二等镇国将军郡王侧福晋子考授三等镇国将军贝勒侧室子考授一等辅国将军贝子侧室予考授二等辅国将军镇国公侧室子考授三等辅国将军辅国公侧室子考授一等奉国将军亲王妾媵子考授三等辅国将军郡王妾媵子考授三等奉国将军贝勒贝子妾媵子均考授奉恩将军其余妾婢所生子为闲散宗室不授封十一年定考试法其学业平庸者降等封授奉恩将军无级可降如考试降等仍授奉恩将军停俸三年又定世子之适子恩封不入八分公如未恩封与余子同授封爵余子考授一等镇国将军侧福晋子考授三等镇国将军妾媵子考授三等奉国将军长子之适子恩封一等镇国将军如未恩封亦与余子同授封爵余子考授二等镇国将军侧福晋子考授一等辅国将军妾媵子考授奉恩将军三十九年又定亲王世爵递降之法亲王递降至镇国公郡王递降至辅国公贝勒递降至未入八分镇国公贝子递降至未入八分辅国公镇国公递降至一等镇国将军辅国公递降至一等辅国将军俱世袭罔替四十三年以睿亲王有赞翊功特命配享庙廷追谥续封豫亲车肃亲王郑亲王克勤郡王子孙皆复原封号以罪废之果亲王亦还其属籍四十七年复定亲车之子给以一品章服郡王贝勒以下俱照蒙古王公台吉塔布囊等嗣子之例给与三品顶带其余闲散宗室一概给与四品顶带于四十八年新正赐宴干清宫又广宗室御史及陵寝官员额令咸得以才自効云
　　（臣）等谨按宗室王公封爵虽与官制不同而杜氏通典及列代史志皆系之职官一门今从其体例详加诠次并以王府官属公主府官属附后
　　长史亲王府世子郡王府长子各一人　司仪长贝勒一人掌府中之政令率僚属以各共府事员额并顺治八年定乾隆十八年奏准诸王长史贝勒司仪系首领官若仅于所属官内补授恐有迁就嗣后员缺于下五旗前锋护军骁骑各参领及世职官与所属应升人员简拟正陪送部引见补授凡王府以下各官自五品以上出缺引见补授六品以下咨送兵部补授　散骑郎亲王府四人世子郡王府三人长子二人掌佐长史理府事皆以世职领之初制每旗各设散骑郎无定员雍正四年定制各王属下散骑郎仍旧选充贝勒贝子等散骑郎俱停止　护卫亲王府二十人 【 一等六人二等六人三等八人】 世子十七人 【 一等六人二等五人三等六人】 郡王府十五人 【 一等五人二等四人三等六人】长子十二人 【 一等二人二等四人三等六人】 贝勒十人 【 二等六人三等四人】 贝子六人公四人 【 俱三等护卫】掌随护宿卫王府护卫自二等以下均戴蓝翎初制为正品乾隆十九年护卫典仪俱改为从品　典仪亲王府六人 【 从四品二人从五品二人从六品二人】 世子五人 【从四品一人从五品从六品各二人】 郡王府四人 【 从五品从六品各二人】 长子三人 【 从五品二人从六品一人】 贝勒三人 【从五品一人从六品二人】 贝子三人 【 从六品一人从七品二人】 公三人 【 从七品一人从八品二人】掌仪节导引五旗王公府属参领旗各五人佐领旗各七人骁骑校每佐领下一人掌王府所属旗籍之政令凡田赋户口出纳盈缩之数综其实而稽之　管领亲王府四人郡王府三人掌王府文移及遣委之事　典膳亲王府一人郡王府一人掌王府之膳羞　司库亲王府二人郡王府二人掌会计王府之库藏　司匠亲王府四人郡王府四人掌王府缮造修葺之事　牧长亲王府四人郡王府三人掌王府之牧事亲车府马羣牧长二人牛羣羊羣牧长各一人郡王府马羣牛羣羊羣牧长各一人公主府官长史固伦公主府一人 【三品蓝翎】 和硕公主府一人 【 四品蓝翎】 　护卫固伦公主府五人 【 头等一人二等二人三等二人】 和硕公主府三人 【 二等二人三等一人】　典仪固伦公主府二人 【 俱六品】 和硕公主府二人 【 六品一人七品一人】长史掌府中之政令护卫掌随护宿卫府门典仪掌仪节导引凡公主下嫁此项护卫员数向未有等级例由陪嫁人户内拣捕咨明内务府注册乾隆五十一年定额不必拘定陪嫁人户听从公主拣放

　　△世爵世职 【 圣贤后裔世职并衍圣公官属附】

　　世爵世职之等有九曰公曰侯曰伯曰子曰男曰轻车都尉曰骑都尉曰云骑尉曰恩骑尉自公至轻车都尉又各有三等 【授爵自云骑尉始云骑尉袭一次加一云骑尉则合为骑都尉袭二次再加为骑都尉兼一云骑尉袭三次再加为三等轻车都尉袭四次再加为二等轻车都尉袭五次再加为一等轻车都尉袭六次再加为一等轻车都尉兼一云骑尉袭七次递加至三等男袭八次二等男袭九次一等男袭十次一等男兼一云骑尉龙十一次三等子袭十二次二等子袭十三次一等子袭十四次一等子兼一云骑尉袭十五次三等伯袭十六次二等伯袭十七次一等伯袭十八次一等伯兼一云骑尉袭十九次三等侯袭二十次二等侯袭二十一次一等侯袭二十二次一等侯兼一云骑尉袭二十三次三等公袭二十四次二等公袭二十五次一等公袭二十六次内有因阵亡给与者袭次已完仍受恩骑尉令其世袭】公侯伯子男轻车都尉骑都尉云骑尉恩骑尉之爵以褒叙勋绩酬庸懋赏次第其功绩之大小而锡以世袭之等国初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番则合为一拜他拉布哷哈番再加则为拜他拉布哷哈番兼一拖沙喇哈番再加为三等阿达哈哈番递加至一等阿达哈哈番如再加一拖沙喇哈番则为一等阿达哈哈番兼一拖沙喇哈番再加则为三等阿思罕尼哈番积拖沙喇哈番二十有六则为一等公开创功臣策勋锡爵与河山共永封爵在顺治七年九年恩诏以前者世袭罔替或论功在诏后立功在诏前者亦世袭罔替其给予敕书注明世次者仍按次承袭自后凡有忠诚宣力懋建军功膺授功爵者除奉特旨世袭罔替外其余自拖沙喇哈番袭一次递加至一等公袭二十六次至一等公以上爵无可加令以适子袭一等公以别子袭其余爵康熙元年定凡世爵合并至公侯伯者其子弟承袭时照原系几人之爵仍与几人分袭雍正元年定一二三等公各锡以美名 【 加褒绩公忠达公等】其外戚则仿古恩泽侯义命为承恩公乾隆元年总理王大臣奏定精奇尼哈番以下世爵清文并改用汉文精奇尼哈番为一二三等子阿思罕尼哈番为一二三等男阿达哈哈番为一二三等轻车都尉拜他拉布哷哈番为骑都尉拖沙喇哈番为云骑尉其清文从旧十四年定一二三等侯伯亦各锡以美名 【 如奉义侯敦惠伯等】自后膺封爵者凡勋猷殊等皆奉特旨定锡嘉号十五年定自一等公袭二十六次至云骑尉袭一次均按所开袭次载入诰敕又定陈亡人等子孙袭次已完者赏七品京官令其世袭罔替十六年世袭七品官定为恩骑尉与国初所定共为世爵九等　凡军功议叙授爵战功有功牌五等自一等至五等皆全者授云骑尉多一倍至数倍者由云骑尉递加攻城视城之大小攻之难易分六等自轻车都尉以次递减水战以舟之大小分三等自骑都尉以次递减其升降又各视其官职之大小准其功之差等而上下焉 【 详见　　大清会典】衍圣公 【 世袭正一品】掌奉至圣孔子阙里庙祀顺治元年题准封爵一如前朝阶正一品班列尚书上二年改赐三台银印十三年依例授光禄大夫十六年依例给清汉文三台银印乾隆十四年改给清汉篆文一品三台银印有大庆典衍圣公并蒙锡荫初公阶正一品而荫子则仍依正二器康熙六十一年始视正一器荫一子五品官着为例　圣贤后裔翰林院五经博士二十七人 【正八品俱世袭】孔氏北宗一人掌奉中庸书院祀南宗一人掌奉衢州孔子庙祀元圣周公后裔二人复圣颜子宗圣曾子亚圣孟子先贤仲子闵子冉子伯牛冉子仲弓端木子言子卜子颛孙子有子周子明道程子伊川程子张子邵子后裔各一人朱子后裔二人先儒韩子后裔一人关氏后裔三人各掌奉其先后之祀孔氏北宗以衍圣公次子承袭余并以嫡子袭孔氏颜氏曾氏孟氏东野式仲氏闵氏冉氏端木氏卜氏言氏颛孙氏有氏博士十五人属于衍圣公余各就其家除授有缺则督抚核明应袭之人咨部题请承袭　圣裔太常寺博士一人 【正七品世袭】 掌奉圣泽书院祀以衍圣公第三子承袭　圣裔国子监学录二人 【 正八品】一奉尼山书院祀一奉洙泗书院祀并由衍圣公于族内选用　圣裔国子监学正一人 【 正八品世袭】掌俸仪封圣庙祀顺治八年衍圣公奏准世袭如故　圣裔世袭六品官一人掌分献祭圣祠国初仍前代曲阜用孔氏世职知县乾隆六年山东巡抚白钟山言曲阜知县向由衍圣公保举选用每多瞻狥请在外拣选调补不必拘用孔氏奉旨允行以现任世职知县授为世袭六品官遇有缺出拣选调补悉照执事官之例　四氏学教授一人 【 正七品】学录一人 【 正八品】教授掌训课孔颜曾孟四氏生徒以学录文行兼优历俸六年者升补学录掌副教授训迪生徒于孔氏岁贡廪生捐贡及廪生内选用初教授学录止用衍圣公保举咨部除授乾隆二十六年山东布政使奏定令衍圣公将拣选应补人员移送抚臣验看送部具题　圣庙执事官四十人 【 三品二人四品四人五品六人七品八人八品十人九品十人】掌凡祭祀分献及爵帛香祝之执事雍正四年特旨增设各按品级给章服着衍圣公于孔氏子孙内选择人品端方威仪娴雅者报部充补每年各给俸禄银二十两以曾经出仕而退休在籍或身有职衔而未曾出仕以及贡监生童等皆可入选　司乐一人掌乐章乐器而教肄业生　奎文阁典籍一人掌奎文阁书籍及礼　屯田管勾一人 【 以上并正七品】掌祀田钱谷之出入祭祀则供其牲牷粢盛浊膳羞酰醢之属其属有屯官八员巨野郓城平阳各二人东阿独山二屯各一人分掌五屯以供祀事　孔林寺卫司百户一人 【秩视卫守备】掌稽察户籍廿供其洒扫户役之事主守礼器祭祀则司涤濯掌牺牲之宰割　知印一人掌书一人书写一人掌公府文书信印　奏差一人掌赍衍圣公表笺奏章　随朝伴官六人【 以上并正七品】 掌随从衍圣公朝觐办事自司乐以下为兵农礼乐四司初无常员遇朝觐辄咨部给衔乾隆十五年始额定六员以上官皆由衍圣公保举咨部补授

　　皇朝通典卷三十二

　　●皇朝通典卷三十三

　　职官十一

　　○职官十一

　　京尹
　　总督巡抚
　　漕运各官
　　河道各官

　　△京尹【府尹　丞　治中　通判　经厯　照磨　司狱　副使　京县知县　县丞　主簿巡检　典史　闸官　教授　训导】

　　顺天府尹汉人一人掌京畿治理凡田赋出纳之政以时句稽会直隶总督而上其要于户部凡师行则和雇民车岁以立春前一日率僚属迎春东郊遂进春于宫门退而颁春于民间以劝东作耕籍则具耒耜丝鞭实青箱以穜稑奉之以从乡试则充监临凡考试咸司其供具焉　丞汉人一人掌学校之政令乡试具充提调官以佐尹而经理之员额俱顺治元年定雍正元年以来以部院大臣兼管府事皆由特简无定员　治中汉人一人掌供文武乡试之饔饩制卷以授诸生　通判汉人一人掌京城各市牙侩之籍而榷其常税乡试则治其名簿焉【 初设治中一人通判三人推官一人顺治六年省通判二人康熙六年省推官员额】　经厯司经厯汉人一人掌出纳文移　照磨汉人一人掌乡试缮册弥封之事　司狱司司狱汉人一人掌刑部所送军流徒罪人收系而发遣之　崇文门副使汉人一人掌守崇文门库藏员额俱顺治元年定 【 旧设有知事一人检校一人康熙六年省库大使一人康熙三十九年省崇文门大使一人康熙四十年省】　大兴县知县一人　宛平县知县一人各掌其县之政令与五城兵马司分壤而治抚辑良民缉禁奸匪以安畿辅品秩服章视外县加一等　大兴县县丞一人　典史一人　巡检三人闸官一人　宛平县县丞二人　主簿一人　典史一人　巡检四人　闸官一人咸佐知县以分掌其事焉 【初设有广禄闸闸官顺治十年省张家湾宣课大使一人康熙四十年省递运所大使一人康熙三十八年省】　儒学教授满洲汉人各一人训导满洲汉人各一人掌八旗及京师黉序训课之政 【初设府学教授一人训导六人京卫武学汉人教授一人训导二人顺治二年省武学训导员缺三年省府学训导四人康熙四年又省二人十五年复设府学训导武学训导各一人雍正三年改京卫武学为顺天府武学四年罢武学之制增置儒学满洲教授训导各一人　谨按顺天府初止辖大兴宛平二县康熙十五年始以昌平良乡等州县并直隶顺天府今所属自大兴宛平以外凡州县二十有五设东西南北四路同知以分领之皆兼统于直隶总督其职制员数巳别载入州县篇故不具于此卷】奉天府尹满洲一人掌留都治化与其禁令　丞汉人一人掌学校考试以为之贰国初设辽阳府知府顺治十四年改建奉天府置尹一人康熙三年增置丞一人乾隆三十年始以盛京侍郎兼管奉天府尹事务皆由特简无常员　治中汉人一人　通判满洲一人兴京理事通判满洲一人　儒学教授汉人一人　经厯司经厯汉人一人　司狱司司狱汉人一人分掌府属之政令 【治中通判康熙三年置　兴京通判乾隆二十八年置教授经厯初皆属辽阳府顺治十四年改隶奉天府旋设训导一人后省司狱康熙七年置又初设有奉天府推官一人康熙六年省】 　承德县知县满洲一人　典史汉人一人职掌品秩与大兴宛平二县同员缺俱康熙三年置 【旧有县属巨流河巡检一人乾隆四十二年省所属府州县俱详府县卷中】

　　△总督巡抚

　　总督直隶一人 【 驻保定府】江南江西一人 【 驻江南江宁府】 福建浙江一人 【 驻福建福州府】 湖北湖南一人 【 驻湖北武昌府】 四川一人 【 驻成都府】 陕西甘肃一人【 驻甘肃兰州府】 广东广西一人 【 驻广东广州府】 云南贵州一人 【 驻云南府】掌总治军统辖文武考核官吏修饬封疆直隶初设巡抚后加总督衔后又改为直隶总督仍管巡抚事又有三省总督驻大名府兼辖山东河南又有宣大总督驻山西大同府以宣化府属之后俱省两江总督初兼辖河南府定为两江总督辖江苏安徽江西湖广总督初为川湖总督后定为湖广总督辖湖北湖南四川初设巡抚后裁设总督兼管巡抚事陕甘总督初兼辖四川改辖山西后定为陕甘总督辖陕西甘肃云贵总督初兼辖广西后定为云贵总督辖云南贵州又河南初设河东总督辖河南山东后省凡总督例兼都察院右都御史衔其应否兼兵部尚书衔由吏部请旨定夺间有擢任大学士奉特旨留任者巡抚直隶一人 【 总督兼】 山东一人 【 驻济南府】 山西一人 【 驻太原府】 河南一人【 驻开封府】 江苏一人 【 驻苏州府】 安徽一人 【 驻安庆府】 江西一人 【 驻南昌府】 福建一人 【 驻福州府】 浙江一人 【驻杭州府】 湖北一人 【 驻武昌府】 湖南一人 【 驻长沙府】 陕西一人 【 驻西安府】 甘肃一人 【 总督兼】 广东一人 【 驻广州府】广西一人 【 驻桂林府】 云南一人 【 驻云南府】 贵州一人 【 驻贵阳府】掌宣布德意抚安齐民修明政刑兴革利弊考羣吏之治会总督以诏废置三年大比献贤能之书则监临之其武科则主考试直隶初设顺大巡抚正保巡抚宣府巡抚后并定为直隶巡抚以总督兼管江南初设庐凤巡抚后定为安徽巡抚江南初设南赣巡抚湖北初设郧阳巡抚后俱省湖南初设偏沅巡抚后改湖南巡抚陕西初设延绥巡抚宁夏巡抚后俱省凡巡抚例兼都察院右副都御史衔其应否兼兵部侍郎衔由吏部请旨定夺

　　△漕运各官【总督漕运　巡视漕务　粮道　管粮同知通判　押运通判　漕标副将以下官　领运守备　千总】

　　总督漕运一人掌督理漕挽以足国储凡收粮起运过淮抵通皆以时稽核催攒而总其政令 【 驻札淮安】康熙二十一年定制粮艘过淮后总漕随运北上率所属官弁相视运道险易调度全漕察不用命者俾舳舻相接氧渡天津入觐述职以重官守　巡视漕务四人掌稽察所巡之地挑浅疏滞趱程纠弊以肃漕政以给事中御史抡选简充一年而代顺治初沿明制遣御史巡漕七年裁巡漕御史以粮道逐程分押雍正七年以粮船过淮抵通多有漏规分遣御史二人往淮安稽察二人往通州稽察乾隆二年定制巡漕御史四人一驻淮安巡察江南江口至山东界一驻通州巡察至天津一驻济宁巡察山东台庄至直隶界一驻天津巡察至山东界　督粮道江南二人山东河南江西浙江湖南湖北各一人掌监察兑粮督押运艘而治其政令江南江安粮道驻江宁苏松粮道驻常熟山东粮道驻德州河南以开归道兼理及江西浙江福建湖南粮道并驻省城每年粮船起帮督押过淮盘验毕回任科理新粮山东河南粮道每年押运抵通雍正四年令总漕于江苏二粮道内每年委一人亲押过山东八闸俟江南粮船尽数过淮即回本任乾隆四十八年定各省粮道俱押本省粮船抵临清盘验方回本任惟山东粮道上下攒运俟总漕押送尾帮抵临清然后回任 【谨按明时十三省各以布政司参议督粮　国朝亦沿明制各省并设督粮道以司仓储江南山东河南江西浙江两湖而外若福建陕西广东云南贵州皆有粮道甘肃有巴里坤粮道然皆非总漕所辖于漕事无与】　管粮同知六人　通判三十二人掌监兑漕粮凡米色之美恶兑运之迟延及运军横肆苛求衙役需索奸蠹包揽搀和等弊皆司其禁戢之政初漕粮以府推官监兑康熙六年各府推官既裁改委同知通判山东以武定府同知济南兖州东昌泰安曹州五府通判河南以归德卫辉怀庆三府通判江南以江宁苏州松江凤阳四府管粮同知苏州安庆宁国池州太平庐州扬州七府管粮通判松江镇江徐州三府粮捕通判淮安府军捕通判浙江以湖州府同知杭州嘉兴二府通判江西以南昌吉安临江三府通判湖北以武昌汉阳黄州安陆德安荆州六府通判湖南以长沙衡阳岳州三府通判　押运同知通判十六人掌督押粮艘管束运军禁沿途迟延侵盗搀和之弊山东一人河南一人江南七人 【旧制五人乾隆元年增二人】 浙江三人江西二人 【 旧制一人乾隆元年增一人】 湖北一人 【 旧制四人乾隆元年裁三人】湖南一人总漕会同督抚于各省同知通判内选委抵通日仓场侍郎送部引见部给限单管押回空到淮总漕察核逾限者参处漕标副将一人游击一人都司二人守备二人管理塘务一人千总四人把总十人掌催护粮艘漕标副将所属中营都司一人守备二人左营都司一人右营游击一人管理塘务一人左右哨千总四人把总十人领运守备五人卫守备九人守御所千总十三人千总一百八十六人随帮効力武举每帮一人漕粮领运直隶通州左所右所天津左所右所领运千总各一人 【 均领河南运】山东济宁州卫守备一人前后及前左后右漕船四帮任城一帮每帮领运千总二人德州卫德州左卫东平守御所东昌卫濮州所平山前帮后帮领运千总各二人临清卫山东前帮后帮 【 领本省运】 河南前帮后帮 【 领河南运】 蓟粮帮 【 运送直隶蓟州】每帮领运千总二人　江南江安粮道所属兴武江淮二卫守备各一人漕船各九帮淮安卫守备一人漕船四帮大河卫守备一人漕船三帮扬州卫守备一人漕船三帮仪征一帮徐州卫守备一人本卫漕船一帮河南前后二帮 【 领河南运】安庆新安宣州建阳庐州滁州泗州七卫漕船各一帮凤阳卫守备一人本卫漕船常州一帮原凤中常州三帮长淮卫守备一人本卫漕船四帮宿州卫二帮每帮领运千总二人　浙江杭州卫漕船四帮嘉兴卫湖州严州二所各一帮台州温州二卫各二帮每帮领运千总二人绍兴处州二卫漕船前帮领运守备各一人千总各一人后帮领运千总各二人海宁卫金衢所领运守御千总各一人卫千总各一人　江西南昌卫漕船前帮领运守备一人千总一人后帮领运千总二人袁州赣州二卫漕船各一帮领运守备各一人千总各一人九江卫漕船二帮领运千总各二人吉安安福永新抚州建昌广信铅山饶州八所漕船各一帮领运守备千总各一人卫千总各一人　湖北武昌卫武昌左卫蕲州黄州襄阳沔阳岳州五卫荆州卫荆州左卫右卫湖南三帮领运千总各一人以上各省各帮每帮随帮劾力武举一人　白粮领运江苏苏州府太仓州运白粮船共一帮松江常州二府各一帮浙江嘉兴湖州二府各一帮领运千总每帮各二人随帮劾力武举各一人

　　△河道各官【河道总督　河库道　河道　管河同知　通判　州同　知县　县丞主簿　巡检　吏目　典史　闸官　河标副将以下官　河营参将以下官】

　　河道总督江南一人 【 驻淮安清江浦】 掌黄淮会流入海洪泽湖汕黄济运南北运河泄水行漕及瓜洲江工支河湖港疏浚堤防之事　山东河南一人 【驻济宁州】掌南河南下汶水分流运河蓄泄及支河湖港疏浚堤防之事　直隶一人掌漳卫入运归海永定河疏浚堤防之事以总督兼管顺治初止设总河一人总理黄运两河事务驻札济宁州康熙十六年以后江南河工紧要移驻清江浦雍正二年以河南武陟中牟等县堤工紧要设副总河一人驻札济宁州总河兼理南北两河副总河为总督河南山东河道分管南北两河初南北两总河并兼兵部尚书右都御史衔乾隆四十八年奉旨以总河无地方之责况又有道员升署及简擢初任之员嗣后但给与兵部侍郎右副都御史衔着为令直隶河道总督雍正八年置河库道一人河道十一人河库道驻札清江浦掌出入河帑而岁要其成于总督江西淮徐河道驻徐州淮扬河道驻淮安山东运河道驻济宁直隶永定河道驻固安皆掌专理河务山东兖沂曹兼管黄河道驻兖州河南开归陈道驻开封彰卫怀道驻武陟直隶通永河道驻通州天津河道驻天津清河道驻保定大广顺河道驻大名皆掌分巡所属而兼理河务其山东运河道河南二道直隶五道又兼掌河帑之出纳　管河同知二十七人通判二十五人州同十人州判二十人县丞七十三人主簿六十九人巡检二十五人吏目二人典史四人兼管河务知县十八人江南淮徐河道辖铜沛邳睢宿虹桃源同知四人丰萧砀宿迁运河通判二人二十四汛州同州判各一人县丞五人巡检一人内大坝运河二汛各巡检二人主簿十有二人淮扬河道辖山清里河山清外河山安海防江防同知五人高堰山旴桃源安清中河扬河扬粮水利通判六人三十八汛州同州判各三人县丞十有四人主簿十人巡检八人又西溪司安丰司管河巡检各一人山东运河道辖运河郯沂海赣同知二人泇河捕河上河下河泉河通判五人二十八汛州同州判各三人县丞九人内一丞管二汛主簿十有二人分理泉州州同二人府经历三人县丞六人巡检一人兖沂曹道辖曹单黄河同知一人四汛县丞一人主簿二人巡检一人河南开归道辖上南河下南河同知二人仪考商虞通判二人十二汛州判一人县丞七人主簿四人彰卫怀道辖怀庆黄河开封上北河下北河同知三人彰德河务卫辉盐河怀庆河务曹仪河务通判四人二十汛县丞八人主簿十人巡检二人又林县管河典史一人直隶永定河道辖石景山永定河南岸北岸同知三人三角淀通判一人十五汛州判三人县丞主簿各五人吏目二人通永河道辖北运河务关同知一人北运河杨村蓟运粮河通判二人十三汛州同一人州判四人县丞三人主簿五人天津河道辖南运河津军河间河捕同知二人泊河子牙河通判二人西汛清河故城吴桥管河县丞各一人东汛景州沧州管河州判各一人天津管河县丞一人东光交河南皮青静海献管河主簿各一人青县管河巡检一人清河道辖保定河捕同知一人正定粮马河通判一人分汛冀州祁州安州管河州判各一人武强隆平宁晋兼河务知县各一人清苑蠡高阳新安雄安肃新城管河县丞各一人保定任唐管河主簿各一人满完方顺桥管河巡检各一人深泽管河典史一人大广顺河道辖广大漳广平河务漳河同知三人分汛永年刑台沙河南河平乡广宗巨鹿唐山内邱任元城大名魏长垣管河县丞各一人永平成安管河典史各一人凡河务自管河同知以下为专司知县为兼职各掌沿河堤堰坝闸岁修抢修及挑浚淤浅导引泉流并江防海防各工程同知通判总理督率州同州判以下分汛防守　闸官四十三人掌司闸之启闭以时蓄泄江南十四闸闸官十有一人 【 内一官管四闸】 山东四十八闸闸官三十一人 【 内一官管二闸者九一官管三闸者四】直隶一人　江南河标副将二人游击一人都司三人守备二人管理塘务一人千总八人把总十有六人管理塘务二人河东河标副将一人游击二人都司一人守备二人管理塘务一人千总六人把总十有二人掌催护工程江南河标中军副将一人其属中军都司一人管理塘务一人左右哨千总二人把总五人河标左营副将一人其属中军都司一人千总二人把总三人右营守备一人千总一人把总二人萧营都司一人把总二人河标右营游击一人其属中军守备一人左右哨千总三人把总四人河东河标中军副将一人其属都司一人管理塘务一人千总二人把总四人河标左营游击一人其属守备一人千总二人把总四人右营亦如之　江南河营参将一人游击二人守备二十人千总十有七人把总三十人苇荡营参将一人守备二人千总二人山东黄运河营守备一人千总五人把总二人东昌德州二卫管河守备各一人德州运河南北两岸管河千总各一人河南豫河怀河二营守备各一人协办守备各一人千总四人把总三人直隶永定河河营守备一人千总九人把总十有五人凡河营参将以下皆掌河工调遣及守汛防险之事苇荡营参将以下掌采苇芦以供修筑堤埽之用江南河营参将周淮徐营游击一人九营守备九人二十一汛千总八人把总十有三人淮扬营游击一人十一营守备十有一人二十六汛千总九人把总十有七人苇荡营参将辖左右营守备千总把总各二人山东黄运河营守备辖七汛千总五人把总二人河南豫河怀河二营守备辖七汛千总四人把总三人直隶永定河营守备辖南北岸淀河三汛千总把总各一人右景山汛千总一人北运河汛千总把总各三人南运河汛千总一人把总八人束淀垡船千总一人西淀垡船把总一人

　　皇朝通典卷三十三

　　●皇朝通典卷三十四

　　职官十二

　　○职官十二

　　司道
　　府州
　　州县

　　△司道【布政使　按察使　守道　巡道　布政使司经厯　理问　都事　照磨　库大使仓大使　按察使司经历　知事　照磨　司狱各道库大使　仓大使】

　　承宣布政使司布政使直隶山东山西河南江宁苏州安徽江西福建浙江湖北湖南陕西甘肃四川广东广西云南贵州各一人掌一省之政事钱谷之出纳朝廷有德泽禁令承流宣布以达于有司阖省僚属以时颁其禄俸满秩廉其称职不称职报督抚以达于吏部十年会户版均税役登民数田数以达于户部凡诸政务与督抚会议经画而行之国初每省设承宣布政使司置左右布政使各一人顺治十八年分江南布政使司为江苏安徽各二人康熙二年分陕西布政使司为陕西甘肃各二人三年分湖广布政使司为湖北湖南各二人六年去左右系衔每省止设布政使一人初以直隶近在畿甸不设藩司以口北守道兼山西布政司衔康熙八年增设直隶守道一人总司钱谷雍正二年改为布政使乾隆二十五年分江苏布政使为江宁苏州各一人　布政使司经厯直隶山东山西河南江苏安徽江西福建浙江湖北陕西四　川广东广西云南贵州各一人掌出纳文移理问直隶江宁苏州江西浙江湖南陕西云南各一人掌勘核刑名　都事河南福建各一人掌受发文移　照磨山西福建浙江湖北甘肃四川广东各一人掌照刷卷宗　库大使直隶山东山西河南江宁苏州安徽江西福建浙江湖北湖南陕西甘肃四川广东广西云南贵州各一人掌司库藏之出入　仓大使安徽一人掌检稽仓库 【经厯等官员额俱康熙六年定直隶员额雍正二年定理问初各布政使俱设淮贵州不置康熙三十八年省福建广东广西四川各一人雍正二年又省山东山西河南安徽湖北甘肃各一人乾隆二十五年增设江宁一人又初置有副理问康熙三十八年省都事初置福建河南江西山西布政使各一人康熙三十八年省江西山西二人照磨初各布政司俱置康熙三十八年省山东河南广西云南江苏安徽江西陕西湖南贵州各一人库大使初置山西三人江南湖广各二人浙江江西福建山东河南陕西广东云南贵州各一人后省山西二人乾隆元年又增置直隶甘肃四川各一人二十五年增设江宁一人又初置有各布政司检校库副使宝源局大使副使等官后俱省】提刑按察使司按察使直隶山东山西河南江苏安徽江西福建浙江湖北湖南陕西甘肃四川广东广西云南贵州各一人掌全省刑名按劾之事振扬风纪澄清吏治大者与藩司会议以听于部院理阖省之驿传三年大比为监试官大计为考察官秋审为主稿官与布政使称两司员额顺治年间定江南陕西湖广分省添设与布政使同初直隶不设臬司以大名巡道兼河南按察吏衔通永天津道俱兼山东按察使衔霸昌井陉道俱兼山西按察使衔康熙八年增设直隶巡道一人总理刑名三十八年省井陉道雍正二年改直隶巡道为按察使　按察使司经厯直隶山东山西河南江苏江西福建浙江湖北陕西四川广东广西云南各一人职掌与布政司属同　知事江西一人掌勘察刑名　照磨安徽福建浙江湖南甘肃广东贵州各一人职掌与布政司属同　司狱道隶山东山西河南江苏安徽江西福建浙江湖北湖南陕西四川广东广西云南贵州各一人掌管理系囚 【经历等官员额俱康熙六年定直隶员额雍正二年定知事初设江西福建山西广东广西各一人康熙三十八年裁福建山西广东广西各一人照磨每省一人康熙三十八年裁山东河南江西广西云南江苏陕西山西湖北四川各一人又初置有各省检校后供省】 各道 【初制参政道从三品副使道正四品参议道从四品佥事道正五品乾隆十八年省去兼衔俱改为正四品】直隶口北道霸昌道通永道天津道清河道大名道热河道各一人山东督粮道济东泰武营道登莱青道兖沂曹道各一人山西冀宁道河东道雁平道归绥道各一人河南开归陈许道粮盐道南汝光道河北道河陕汝道各一人江南江安粮储道苏松粮储道常镇通道松太道盐巡道凤庐道宁池太广道各一人浙江督粮道盐法道宁绍台道温处道杭嘉湖道金衢严道各一人江西督粮道盐法道广饶九南道吉金赣宁道各一人福建督粮道盐法道兴泉永道延建邵道汀漳龙道台湾道各一人湖北督粮道盐法道荆宜施道安襄郧道武汉黄德道各一人湖南粮储道盐法长宝道衡永郴桂道岳常澧道辰永沅靖道各一人陕西督粮道盐法道潼商道汉兴道延榆绥道各一人甘肃甘凉道平庆道巩秦阶道兰州道宁夏道西宁道安肃道镇迪道各一人四川盐茶马道松茂道川东道建昌道永宁道川北道各一人广东督粮道惠潮嘉道肇罗道雷琼道南韶连道高廉道各一人广西苍梧道左江道右江道各一人云南粮储道盐法道迤西道迤东道迤南道各一人贵州督粮道贵西道古州道各一人分守分巡及粮储盐法各道或兼兵备或兼河务或兼水利或兼学政或兼茶马屯田或以粮盐兼分巡之事皆掌佐藩臬核官吏课农桑兴贤能厉风俗简军实固封守以倡所属而廉察其政治国初设布政司左右参政参议曰守道设按察使副使佥事曰巡道有通辖全省者有分辖三四府州者各以职事设立于要地后因时裁设衔额无定均视其升补之本职为差如由京堂等官补授者为参政道由掌印给事中知府补授者为副使道由科道补授者为参议道由郎中员外主事同知补授者为佥事道守巡皆同乾隆十八年省去参政参议副使佥事等衔定为守巡各道　各道库大使直隶山东江西福建浙江湖北湖南云南各一人江苏二人仓大使陕西广东各一人库仓大使掌各道之库藏仓庾皆因所掌之事先后设定员额

　　△府州【知府　直隶州知州　各府同知　通判　经历　知事　照磨　司狱　宣课司大使引　税课司大使　仓大使　检校　库大使　茶批验所大使　长官司吏目　各直隶州州同　州判　吏目　巡检　驿丞　闸官　税课司大使】

　　各府知府奉天府一人直隶山东福建湖北广东各十人陕西七人江苏安徽各八人山西河南甘肃湖南各九人浙江广西四川各十一人江西贵州各十三人云南十四人掌一府之政统辖属县宣理风化平其赋役听其狱讼以教养万民凡阖府属吏皆总领而稽核之国初定制每府设知府一人顺治十八年江南分省康熙二年陕西分省三年湖广分省各以其府分隶之嗣后各府互有建置裁并员额亦因之增减焉又初制知府正四品乾隆十八年改从四品　同知直隶二十四人江苏二十三人浙江十五人安徽贵州各七人山东十二人陕西六人山西江西各十一人河南甘肃广西各八人福建湖北广东四川各十人湖南九人云南十三人分掌督粮捕盗海防江防清军理事抚苗水利诸事　通判奉天府一人直隶安徽湖北各八人江苏十六人山东河南各十一人山西浙江江西湖南各十人陕西三人甘肃广西云南贵州各六人福建广东各七人四川九人分掌粮运督捕水利理事诸务均各量地置员以佐知府之政治其有兼理民事直隶于各省者其职如各府各直隶州之制而品级则同国初每府设同知通判或一二人或三四人不等嗣后酌量繁简因时裁设又各府旧设推官专掌谳狱之事康熙六年裁　各府经历直隶湖北湖南广西各十人江苏六人安徽河南广东各八人山东山西甘肃福建各九人陕西四人浙江云南各十一人江西四川贵州各十一人　各府知事江苏三人浙江一人广西二人云南五人　各府照磨江苏五人安徽河南各一人陕西浙江各四人甘肃贵州各二人江西十二人四川十人掌受发文移磨勘卷宗　各府司狱直隶四人江苏安徽河南陕西四川贵州各一人山东十人山西广西各三人浙江湖北各六人福建广东各八人湖南二人云南五人掌察理系囚　各府宣课司大使江苏三人　各府税课司大使浙江四人广东一人　各府仓大使直隶二人山西陕西各一人　各府检校江苏三人　各府库大使山西一人　各府茶引批验所大使江苏一人　各府长官司吏目贵州三人各守其职以分理府属之事　　各直隶州知州直隶甘肃各六人江苏广东各三人安徽陕西各五人山东福建各二人山西十人四川九人河南湖南云南各四人江西广西各一人掌直隶州一州之政令其规制与知府同惟无倚郭县其所治州即以知州行知县之事国初各直隶州俱置知州一人嗣后或以府改设析置或以府属州升或省并入各府其员额亦因之增减焉　各直隶州同直隶安徽四川各三人江苏山东陕西甘肃福建各一人河南广东各一人　州判直隶五人江苏安徽山东陕西广东广西各二人山西湖南各四人河南甘肃各三人江西云南各一人四川七人所掌如府同知通判之职以贰各州而佐其政治其员额因事之繁简并随各州升改之制而建置焉　各直隶州吏目直隶六人江苏广东各三人安徽陕西甘肃各五人山东广西各二人山西四川各九人江西一人湖南云南各四人掌禁戢奸宄防护狱囚典司簿籍　各直隶州巡检直隶山东甘肃江西广西各一人江苏七人安徽山西广东四川各五人福建二人湖南云南各三人　各直隶州驿丞直隶山西四川各一人　各直隶州闸官山东八人　税课司大使江苏山东各一人各掌其职与各县所属同员额随州建置复因地裁减如今制焉

　　△州县【知州　知县　各州州同　州判　吏目巡检　驿丞　库大使　闸官　各县县丞　主簿　巡检　典史　驿丞　闸官　税课大使　河泊所官　仓官】

　　知州顺天府五人奉天府四人直隶十二人江苏安徽湖南各三人山东九人山西陕西各五人河南六人甘肃湖北广东各七人浙江江西各一人广西二十六人四川十一人云南二十七人贵州四人掌一州之政治以县之地大而事繁者升而置之所统辖一如县制国初每州置知州一人嗣后随地制宜或由特设或由县升或以属州升为直隶州其员额亦因时而增减焉　州同顺天府一人江苏安徽各三人山东六人河南甘肃江西湖南四川云南各一人陕西贵州各二人湖北四人广西十人　州判顺天府三人直隶七人江苏甘肃湖南四川各二人山东河南广西各五人陕西浙江江西各一人湖北广东云南各四人贵州三人分掌各州粮马巡捕之事　州吏目顺天府五人奉天府四人直隶十三人江苏安徽湖南各三人山东九人山西陕西各五人河南六人甘肃七人浙江江西各一人湖北广东各七人广西二十一人四川十一人云南二十七人贵州十四人掌辅理各州之刑禁　各州巡检顺天府一人奉天府一人直隶四川各五人江苏广西云南各七人安徽六人山东四人山西江西各二人河南浙江各一人湖北广东各十三人湖南贵州各三人　各州驿丞顺天府一人河南陕西贵州各一人四川一人　各州库大使顺天府一人　各州闸官顺天府一人江苏二人山东三人各因所属分地而掌其职事国初每州置州同州判各官因事之繁简无定员惟吏目每州一人嗣后因时裁设凡县之升为州者并置各属员如今制焉各县知县顺天府十九人奉天府八人 【 顺天府奉天府京县知县已见前卷】直隶一百五人江苏六十二人安徽五十人山东九十五人山西八十八人河南九十四人陕西七十三人甘肃五十二人浙江七十六人福建六十二人江西七十五人湖北六十人湖南六十四人广东八十一人广西四十九人四川一百十一人云南三十九人贵州三十四人掌一县之政令平赋役听治讼兴教化厉风俗凡养老祀神贡士读法皆躬亲厥职而勤理之国初每县置知县一人嗣后因地增设或属于府或属于直隶州繁要则升为州其州之简者亦改为县各因时裁置而定其员额焉　各县县丞顺天府三人直隶十八人江苏五十九人安徽十七人山东三十五人山西五人河南三十三人陕西十五人甘肃广西各六人浙江四十六人福建二十九人江西五十五人湖北二十三人湖南十三人广东二十人四川二十一人云南四人贵州七人　各县主簿顺天府二人直隶五人江苏三十七人安徽陕西甘肃省各三人山东河南各十三人山西福建湖北湖南广东广西各一人浙江十一人江西二人分掌粮马征税户籍巡捕之事以佐其县　各县巡检顺天府四人奉天府六人直隶四十一人江苏八十五人安徽五十三人山东二十人山西三十三人河南十五人陕西十三人甘肃七人浙江四十人福建六十六人江西八十八人湖北六十八人湖南六十五人广东一百二十九人广西六十人四川九十五人云南十六人贵州四人掌缉捕盗贼盘诘奸伪凡州县关津要害并设之　典史顺天府十五人奉天府七人各直省员数与知县同掌监察狱囚如无丞簿则兼领之　各县驿丞顺天府一人直隶九人山西河南陕西各六人甘肃江西二人四川一人浙江四人典邮传迎送　各县闸官江苏十一人山东十四人掌潴泄启闭事　各县税课大使江苏二人浙江三人典商税之事　各县河泊所官广东二人掌收鱼税　各省仓官奉天府九人国初每县置县丞各官因事多寡无定员惟典史每县一人嗣后县丞因时裁设并因各县之升改分并而定其员额焉

　　皇朝通典卷三十四

　　●皇朝通典卷三十五

　　职官十三

　　○职官十三

　　学政
　　盐政
　　关税各差

　　△学政【府学教授　州学学正　县学教谕　府州县学训导】

　　提督学政顺天山东山西河南江苏安徽江西福建浙江湖北湖南四川广东广西云南贵州各一人陕西甘肃一人 【以侍郎京堂翰林科道部属等官由进士出身者充各带原衔品级】 奉天府一人 【 以奉天府府丞充】 福建台湾府一人 【 以台湾道充】掌直省学校生徒考课黜陟之事以岁科二试巡历所属府州进诸生而论文艺程品行升其贤者能者斥其不率教者凡兴革事宜皆会督抚以行之三年而代国初各省并设督学道带按察司佥事衔以各部郎中由进士出身者循资擢用康熙二十三年御史张集疏请慎学政之选诏下九卿詹事科道等会议停论俸补授之例凡顺天学政缺以侍读侍讲谕德洗马等官简用江南浙江学政以侍读侍讲谕德洗马中允赞善等官简用其余各省学道将应升之五部郎中及参议道知府等官选择开列请用嗣后不拘省分凡由翰林科道出身者即为学院由部属等官者则为学道雍正四年定制各省督学皆改为学院其以部属简任者依出身甲第各加翰林院编修检讨衔各府厅等儒学教授直隶十人奉天二人山东十人山西十人河南九人江苏八人安徽八人江西十有三人福建十人浙江十有一人湖北九人湖南九人陕甘十有六人四川十有二人广东十人广西十有一人云南十有五人贵州十有三人各州儒学学正直隶二十有二人奉天四人山东十有一人山西十有六人河南十人江苏六人安徽九人江西二人福建二人浙江一人湖北七人湖南七人陕甘二十有三人四川十有八人广东十人广西十有六人云南三十人贵州十有四人各厅县儒学教谕直隶一百十有五人奉天一人山东九十有一人山西六十有一人河南九十有八人江苏四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陕甘六十有四人四川八十有六人广东七十有三人广西四十有二人云南三十有二人贵州三十有三人各府厅州县等儒学训导直隶一百四十人奉天五人山东一百十人山西九十有五人河南一百五人江苏五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陕甘一百三十有四人四川一百二十人广东九十有四人广西六十有三人云南七十有三人贵州六十人各掌其学校生徒训迪之事凡儒学官除江苏安徽两省通用外其余例用本省人惟同府州者避不用 【初康熙三年裁各府州训导又大县裁训导小县裁教谕十五年均复设其后县有析置者则训导每移置所析县而裁省之县亦间存乡学校谕或训导焉又初设有各卫武学训导康熙三十二年裁都司儒学教授雍正三年裁】

　　△盐政【都转运盐使司运使　盐法道　运同　运副　运判　盐课使提举　盐课司大使批验所大使　库大使经历　知事　巡检】

　　盐政长芦两淮各一人 【 由　　特旨简用或都察院奏差各带原衔品级】福建甘肃四川两广以总督兼理两浙云南贵州均以巡抚管理河东以山西巡抚管理掌理盐政而纠其属吏征收督催之不如法者以时审其价而酌剂之凡盐赋之奏课与盐法之宜更者以闻总督巡抚兼盐政者亦如之国初各省置巡盐御史后定为盐政由特旨简充其由都察院奉差者亦以盐政名之由内务府官员简充者仍带御史衔各省以督抚兼管者皆因地制宜永为恒式焉　都转运盐使司运使长芦山东河东两淮两广各一人　盐道两浙福建陕西四川云南各一人其余各直省营销地方盐法多由驻札省城守巡道兼理掌督察场民之生计与商之行息而平其盐价水陆挽运必计其道里时其往来平其贵贱俾商无滞引民免澹食以听于盐政及监理盐政之督抚焉国初定两浙福建运使各一人康熙四十九年改两浙运使为驿盐道雍正四年改福建运使为盐法道　分司运同长芦山东河东两广各一人运副两浙一人运判长芦二人山东两浙各一人两淮三人掌分司产盐之地而纠察之辅运使盐道以分治其事长芦分司天津运同蓟永运判各治场四沧州运判治场二山东分司滨乐运同胶莱运判各治场五两淮分司泰州运判治场十有一通州运判治场九海州运判治场三河东运同治山西解州安邑县盐池一场三两浙分司宁绍运副治场二十嘉松运判治场十有二广东分司惠潮汀赣运同治场十有三国初定两淮两浙长芦河东山东两广运同各一人副使一人两淮运判四人两浙长芦山东河东运判各一人康熙十六年裁各盐运同副使十七年复设长芦山东两浙福建盐运同知各一人两浙副使一人三十八年裁两淮运判一人四十三年裁两浙福建运同雍正二年增设河东两广运同各一人　监掣同知两淮二人掌掣盐之政令　盐课提举司提举云南三人分辖盐井之政职掌与运使所属分司同国初定云南提举司三人广东提举司一人云南广东吏目各一人康熙三十二年裁广东提举一人吏目并裁　盐课司大使长芦山东各十人河东三人两淮二十三人两浙三十二人陕西一人广东十三人福建十八人四川七人云南九人 【 初设副使康熙五十年裁】掌盐场及池井之务凡直省有沿海及有池之地听民辟地为场置灶开畦为盐而授之商或官出帑收盐授之商而行之以盐课大使掌其池场之政令与场地之征收其有井者分掌其政令皆治其交易审其权衡而平准之日稽其所出之数以杜私贩之源 【 按　设有卫税课司大使雍正二年裁谨附识】国初设大使之职酌场地池井之多寡而为之额嗣后因时分并增设如今额焉　盐引批验所大使长芦山东两淮各二人两浙四人两广一人掌批验盐引之出入　库大使长芦山东两淮两浙福建两广四川云南各一人掌盐课之收纳而监理其库贮　经历长芦山东两淮两浙两广各一人知事长芦河东两淮两浙各一人掌稽核文书　巡检两淮二人掌巡察盐场以上员额康熙以来陆续定设因其事之繁简而置员其缺者则以运副运判及课大使兼理其事焉 【 按　国初别设有市舶提举其属有吏目康熙五年裁谨附识】

　　△关税各差 【 崇文门监督　左右翼监督　各直省关税　各直省委道府州县监收】

　　关税各监督京师崇文门正监督一人 【 以大臣简充】 副监督一人 【 由总管内务大臣抡选奏充】 左翼右翼各一人 【 以大臣简充】 直隶天津关一人【 以长芦盐政兼管】 通州二人 【 以满汉坐粮厅兼管】 山海关一人 【 以四五品满京堂及各部院内务府司员差充】 张家口杀虎口各一人 【以部院司员差充】 潘桃口一人 【 以多伦诺尔同知管理】 龙泉紫荆奇峰五虎固关白石倒马茨沟插箭岭马水口各一人 【以提督兼管委参将都司守备把总监收】 三座塔八沟乌兰哈达各一人 【 以理藩院司员差充】 奉天牛马税一人 【 以部院司员差充】 中江一人 【以　盛京将军衙门章京及五都司员差充】 山西武元城一人 【 以巡抚兼管委交城县知县监收】 归化城一人 【 亦以巡抚兼管委道员监收】山东临清关一人 【 以山东巡抚兼管委临清州知州监收】 江南海关一人 【 以江苏巡抚兼管委松太道监收】 浒墅关一人 【 以苏州织造兼管】淮安宿迁关一人 【 以内务府官员简充】 扬关一人 【 以江苏巡抚兼管委常镇扬通道监收】 龙江西新关一人 【 以江宁织造兼管】 凤阳关一人 【以芦凤道管理】 芜湖关一人 【 以安徽巡抚兼管委安徽宁池太道监收】 江西九江关一人 【 以广饶南九道管理】 赣关一人 【以江西巡抚兼管委吉南赣道监收】 福建海关一人 【 以福州将军兼管】 闽安关一人 【 以巡抚兼管委福州府同知监收】 浙江海关一人 【以巡抚兼管委宁绍台道监收】 南北新关一人 【 以杭州织造兼管】 湖北武昌厂一人荆关一人 【 以巡抚兼管委员监收】 湖南辰关一人 【以巡抚兼管委辰州府知府监收】 四川夔关一人 【 以总督兼管委夔州府知府监收】 打箭炉一人 【 以同知兼管】 广东海关一人 【以内务府官员简充】 太平关一人 【 以巡抚兼管委南韶连道监收】 广西梧厂浔厂各一人 【 以巡抚兼管委梧州浔州各知府监收】掌于水陆会冲之地设官置吏颁其治禁以安行旅以通财贿爰系之税以便诇几以佐国家经费凡榷百货者为户部分司榷竹木及船钞者为工部分司必行商大贾挟赀货殖以牟利者乃讥而征之物有精麤直有贵贱利有厚薄各按其时地以定应征之数遵部贫科条刊示木榜俾商贾咸知而吏不能欺其有藏匿奸匪私冒越渡及漏应税之物者俱论如法监督以一岁报满则条析经征之数具疏专达其隶督抚经理者岁周疏报亦如之皆以册达部部受其要而会之定其殿最以闻初制关税各差皆以户工二部司员充之寻改差六部司员又改归地方官管理嗣后随时斟酌改定或特简京员或由部院司员抡选引见除授或归督抚总理或以将军织造盐政兼理京差由部疏请或更代或留任候旨遵行由督抚兼管者期满奏明接管皆因地制宜永为恒式焉

　　皇朝通典卷三十五

　　●皇朝通典卷三十六

　　职官十四

　　○职官十四

　　盛京将军等官
　　各处驻防

　　△盛京将军等官

　　盛京将军一人 【 驻　盛京城】 掌镇抚留都安辑旗民董率文武凡军师卒戌田庄粮糈之籍疆域之广轮关梁之要隘咸周知其数以时简稽而修饬之　副都统三人【 一驻　盛京一驻锦州府一驻熊岳城】各守分地以赞其治初顺治元年世祖章皇帝定都燕京以内大臣一员副都统二员及每旗驻防章京留守盛京三年改驻防大臣为按班章京给镇守总管印康熙元年改为镇守辽东等处将军四年改镇守奉天等处将军乾隆十二年改奉天将军为镇守盛京等处将军其副都统二员雍正五年以一员移驻锦州府又增置熊岳副都统一员盛京等处驻防城守尉十人协领十人佐领一百二十四人防御九十二人骁骑校二百有四人凡盛京驻防之地自将军所治外其所属各城曰兴京曰抚顺曰辽阳曰海城曰葢州曰开元曰铁岭曰复州曰宁海曰旅顺水师营曰岫岩城曰凤凰城曰锦州城曰熊岳曰小凌河曰宁远曰中前所曰中后所曰广宁曰巨流河曰白旗堡曰小黑山曰闾阳驿曰义州边门十六曰威远堡曰英峨门曰鹻厂曰旺清曰叆河曰凤凰城 【 右俱属　盛京兵部而将军兼统之】 曰法库曰松岭子曰新台曰梨树沟曰白石嘴曰明水塘曰彰武台曰清河曰白土厂曰九关台 【右俱将军所属】皆设兵驻守置城守尉协领佐领防御等官各视兵数多寡定额有差以掌巡防讥察之事又有委官一百人皆以七品冠带食领催前锋钱粮乾隆二十七年置盛京将军衙门主事一人笔帖式十有一人各处驻防衙门笔帖式十有三人仓官六人分掌行遣案牍及粮储出纳之事吉林将军一人 【 驻吉林城】掌镇守吉林鸟拉等处地方缮固镇戌绥和军民秩祀山川辑宁边境　副都统五人 【 一驻吉林一丑宁古塔一驻伯都讷一驻三姓地方一驻阿勒楚喀】各守分地以赞其治初顺治十年始设按班章京于宁古塔以镇其地康熙九年改按班章京为镇守宁古塔等处将军十五年以宁古塔将军移驻吉林乾隆二十二年改为吉林将军吉林副都统康熙十五年置三十一年移驻伯都讷雍正三年复置宁古塔副都统顺治十年置伯都讷副都统康熙三十一年自吉林移驻三姓副都统雍正十年置阿勒楚喀副都统乾隆二十一年置又初置有拉林副都统一员乾隆二十四年省　吉林等处驻防总管一人协领二十有五人参领一人佐领一百十九人防御八十有一人骁骑校一百十六人管水手四品官二人五品官二人六品官二人凡吉林驻防之地自将军所治外其所属各处曰宁古塔曰伯都讷曰三姓曰阿勒楚哈曰拉林曰打牲乌拉曰伊屯曰额木赫索啰边门四曰巴延鄂佛啰曰伊屯曰克尔素曰布尔圆库苏巴尔汉皆设兵驻守置总管协领参领佐领防御等员各视兵数多寡定额有差职掌与盛京各驻防同　吉林理事同知一人狱官一人吉林将军衙门主事一人笔帖式十有二人伯都讷副都统衙门委署主事一人各处驻防衙门笔帖式二十有八人管台站笔帖氏十有八人管仓笔帖式十有二人仓官七人助教十人同知掌旗民狱讼之事主事等官分掌文案邮传仓储教习之事初雍正四年设永吉州于吉林长宁县于伯都讷置知州知县吏目典史等官俱属奉天府乾隆元年省长宁县并入永吉州十二年罢永吉州改设吉林理事同知隶于吉林将军焉黑龙江将军一人 【 驻齐齐哈尔城】 掌镇守黑龙江等处地方均齐政刑修举武备绥徕部族控制东陲　副都统三人 【一驻齐齐哈尔一驻墨尔根一驻黑龙江】　各守分地以赞其治初康熙二十二年始置黑龙江将军及副都统二十九年移黑龙江将军驻墨尔根三十八年复移驻齐齐哈尔城齐齐哈尔副都统康熙三十七年自墨尔根移置墨尔根副都统康熙四十九年置黑龙江副都统康熙二十二年置　黑龙江等处驻防副都统衔总管一人城守尉一人协领十有六人总管七人参领一人副总管二十有六人佐领二百三十八人防御二十有四人骁骑校二百三十一人护军校二人管水手四品官四人五品官二人六品官四人管造船四品官一人五品官一人六品官一人凡黑龙江驻防之地自将军所治齐齐哈尔外其所属各处曰墨尔根与黑龙江齐齐哈尔各置水师营曰呼伦贝尔曰呼兰城曰布特哈曰博尔多皆设兵驻守沿边卡伦四十有六皆遣官率兵防戌置城守尉总管副总管协领参领佐领防御等官各视兵数多寡定额有差职掌与盛京各驻防同　黑龙江将军衙门主事一人理刑主事一人银库主事一人笔帖式十有二人各处驻防衙门笔帖式二十人管台站笔帖式三十有三人六品官二人台站官二人管仓笔帖式六人管官屯七品官四人分掌刑名赋饷邮驿仓储之事雍正四年于黑龙江置泰宁县知县七年省凡旗军狱讼之事改设理刑主事治之

　　△各处驻防【将军　副都统　协领　城守尉　佐领　防御　骁骑校】

　　直隶保定府城守尉一人防御四人骁骑校四人　沧州城守尉一人防御四人骁骑校四人　宝坻县防守尉一人防御二人骁骑校一人　东安县防守尉一人防御二人骁骑校一人　采育防守尉一人防御二人骁骑校一人　霸州防守尉一人防御二人骁骑校一人　雄县防守尉一人防御二人骁骑校一人　良乡县防守尉一人防御二人骁骑校一人 【谨案以上俱稽察九处驻防旗务大臣所属故列于热河密云山海关三处副都统之前】
　　热河副都统一人协领兼佐领五人佐领十五人防御二十人骁骑校二十人　密云县副都统一人协领四人佐领十六人防御十六人骁骑校十六人　分驻古北口防守尉一人防御二人骁骑校四人　昌平州防守尉一人防御二人骁骑校一人　山海关副都统一人协领兼佐领二人佐领六人防御八人骁骑校八人　分驻喜峯口防守尉一人防御二人骁骑校四人　泠口防守尉一人防御二人骁骑校三人　玉田县防守尉一八防御二人骁骑校二人　三河县防守尉一人防御二人骁骑校二人　顺义县防守尉一人防御二人骁骑校一人　永平府防守尉一人防御二人骁骑校二人　罗文峪防御一人骁骑校二人 【 谨案以上三处副都统皆自率所属专镇一方别无将军都统以节制之其张家口都统惟辖察哈尔八旗别见各处办事大臣篇中兹不复载】
　　陕西西安将军一人副都统二人协领兼佐领八人佐领三十二人防御四十人骁骑校四十人
　　甘肃宁夏将军一人副都统一人协领兼佐领五人佐领十九人防御二十四人步营防御二人骁骑校二十四人
　　凉州副都统一人协领兼佐领二人佐领六人防御八人骁骑校八人庄浪城守尉一人佐领四人防御四人骁骑校四人 【 谨案各省副都统皆统于将惟凉州副都统不属宁夏将军节制】
　　江苏江宁将军一人副都统一人协领兼佐领八人佐领三十二人防御四十人骁骑校四十人分驻京口副都统一人协领兼佐领二人佐领十四人防御十六人骁骑校十六人
　　浙江杭州将军一人副都统一人协领兼佐领九人佐领二十三人防御二十人骁骑校三十二人分驻乍浦副都统一人协领兼佐领五人佐领十一人防御八人骁骑校十六人
　　湖北荆州将军一人副都统二人协领兼佐领十人佐领四十六人防御五十六人骁骑校五十六人
　　广东广州将军一人副都统二人协领兼佐领八人佐领八人防御三十二人骁骑校三十二人水师营协领一人佐领二人防御二人骁骑校六人
　　福建福州将军一人副都统一人协领兼佐领八人佐领八人防御八人骁骑校十六人水师营协领一人佐领二人防御二人骁骑校六人
　　四川成都将军一人副都统一人协领兼佐领五人佐领十九人防御二十四人骁骑校二十四人
　　山东青州副都统一人协领兼佐领四人佐领十二人防御十六人骁骑校十六人兼辖分驻德州城守尉一人防御四人骁骑校四人 【 谨按山东驻防未设将军惟以副都统管领与热河密云山海关诸处同例】
　　山西太原城守尉一人防御四人骁骑校四人 【 谨案山西城守尉乾隆二十五年定归巡抚节制】
　　河南河南城守尉一人佐领十人防御十人骁骑校十人 【 谨案河南城守尉乾隆二十五年定归巡抚节制】
　　各处驻札大臣
　　喀尔喀军营定边左副将军一人乌里雅苏台参赞大臣一人科布多参赞大臣一人掌喀尔喀四部之军政凡四部会盟参赞大臣间岁分驻会核稽其边防军实之事总听左副将军裁决具疏以闻
　　阿勒台乌里洋海散秩大臣二人副都统一人总管四人佐领二十七人骁骑校二十七人
　　库抡办事大臣一人掌俄罗斯之往来明其禁令　司员一人掌库抡贸易诸务稽察奸宄平其争讼 【 谨按乾隆四十九年正月奉　　旨增派大臣二人同办库抡事务系出　　特简不在定制之内故不列为额缺】 　分驻恰克图办事司员一人掌俄罗斯贸易诸务听节制于库抡大臣
　　绥远□将军一人协领五人佐领二十人防御二十人骁骑校二十人兼管归化城土默特　归化城土默特副都统一人参领十人佐领四十九人掌归化城土默特之军政以时巡阅边方编审户册　石卫城守尉一人防御四人骁骑校四人
　　游牧察哈尔都统一人副都统一人八旗游牧满洲理事官八人八旗蒙古理事官九人护理都统关防笔帖式二人护理军站印务笔帖式一人八旗总管八人参领三人佐领一百一十一人骁骑校一百一十七人护军校一百一十七人捕盗六品官三人掌察哈尔之军政东西各分四旗西四旗在山西多伦诺尔境东四旗则热河道所属境也
　　西宁办事大臣一人司员一人笔帖式三人掌西宁之军政凡青海三十六旗之会盟一如喀尔喀四部之制间岁举行听简命大臣裁决具疏以闻西藏办事大臣二人司员一人笔帖式一人掌西藏之政令凡噶卜伦代贲第巴堪布皆属焉有事则与达赖喇定其赏罚由特旨简派三年更代

　　皇朝通典卷三十六

　　●皇朝通典卷三十七

　　职官十五

　　○职官十五

　　新疆各官

　　△新疆各官【伊犁将军　参赞大臣　办事大臣　协办大臣　领队大臣　总管　协领参领　佐领　印房章京　笔帖式　粮饷官　卡伦侍卫　办事郡王　回部伯克】

　　总统伊犁将军一人统掌新疆之军政山北山南皆听节制　参赞大臣一人 【 裁设无定】参赞军务与将军同驻伊犁　领队大臣六人分统游牧驻惠宁城者一驻惠远城者五　印房司官二人笔帖式二人粮饷处司官二人笔帖式一人驼马处司官一人笔帖式一人卡伦侍卫十二人　总管六人副总管七人分理营务锡伯一副一索伦达呼尔一副一察哈尔二副二厄鲁特二副三　协领十有二人驻惠宁城者四驻惠远城者八　佐领一百有八人惠宁城十六惠远城四十锡伯八索伦达呼尔八察哈尔十六厄鲁特二十　防御五十有六人惠宁城十六惠远城四十　骁骑校一百有八人各如其佐领之数　署理营务笔帖式十人满洲蒙古二锡伯二布伦达呼尔二察哈尔二厄鲁特二俱经制之缺由伊犁所属之旗拣补又有领催委署前锋校或给七品顶带或给六品顶带在卡伦侍卫上行走者旧无定额　总理回务头等台吉三品阿奇木伯克一人总理回部诸务四品伊什罕伯克一人副之　五品噶匝纳齐伯克二人掌理田赋　五品商伯克二人掌征输　六品哈子伯克二人掌词讼　六品都官伯克一人掌递送兵马粮饷文案一切官物及分攒差务　七品密喇布伯克六人掌水利　七品明伯克六人掌千户之征输一切杂务　七品什和勒伯克一人掌驿馆薪刍诸务　七品帕察沙布伯克一人掌巡缉牢狱诸务　七品玉资伯克一人掌百户之征输一切杂务 
　　乌鲁木齐都统一人副都统一人掌乌鲁木齐之军政满洲绿营官兵皆属焉旧惟设安西提标绿旗五营乾隆三十六年始以满洲兵驻防设参赞大臣一人三十八年又设领队大臣二人四十二年始定为今制　协领六人佐领二十有四人防御二十有四人骁骑校二十有四人九品笔帖式二人卡伦侍卫三人乾隆三十七年设管理厄鲁特官兵总管一人副总管一人佐领四人骁骑校四人四十二年移驻塔尔巴哈台又有管理台站屯政厂务各员或由陕西甘肃二省除派或由伊犁调拨无定额　库尔喀喇乌苏领队大臣一人旧以侍卫驻札属于乌鲁木齐不得自奏事其文移亦由乌鲁木齐转行不给印信乾隆三十五年始请给印信仍属乌鲁木齐三十七年始定为今制　管理粮饷官一人有管理台站屯政文武各员或由陕西甘肃二省除派或由伊犁乌鲁木齐调拨无常员　塔尔巴哈台参赞大臣一人领队大臣二人乾隆三十年设初驻雅尔后移驻今治　总管一人副总管一人佐领八人骁骑校八人卡伦侍卫十二人印房章京三人笔帖式三人管理粮饷官一人总管旧驻乌鲁木齐乾隆四十二年移驻今治
　　巴里坤领队大臣一人协领四人佐领十六人防御十六人骁骑校十六人印房笔帖式二人并乾隆三十九年设 【 谨按巴里坤今为镇西府治巳列在郡县且原隶版图不在新疆之数以其为新疆北路之门户而分设驻防亦与新疆一例故以领队大臣列新疆卷中其驻守之官则各见本门兹不复载】
　　总理乌什等处参赞大臣一人协理大臣一 【 裁设无定】阿克苏领队大臣一人掌乌什之政令兼统赛哩木拜城其阿克苏一城旧别设办事大臣乾隆三十一年亦并隶乌什而裁旧设副都统一人改设参赞大臣以阿克苏大臣移驻其领队大臣则自喀什噶尔移驻　印房章京二人笔帖式三人管理粮饷官一人印房章京员额乾隆三十一年设笔帖式旧设一员乾隆三十一年增二员管理粮饷官旧调用陕甘二省典史一员亦乾隆三十一年改用部员其换防屯田等官由陕甘二省自副将以下除派旧无常员　协领一人佐领二人防御二人骁骑校二人护送伯克侍卫一人卡伦侍卫十有一人军台委署笔帖式十人佐领防御骁骑校员额俱乾隆三十一年由乌鲁木齐巴里坤调拨移驻卡伦侍卫则旧所设也
　　管理回民五品阿奇木伯克一人六品哈子伯克一人七品明伯克一人七品密喇布伯克一人分理阿克苏三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人六品巴济吉尔伯克一人六品伯克二人七品讷克布伯克一人七品都官伯克三人七品莫提色布伯克三人七品木特干里伯克三人七品明伯克二人七品阿尔巴布伯克一人七品帕察沙布伯克一人七品什和勒伯克二人七品伯克三人分理阿克苏所属六品阿奇木伯克一人喀勒喀勒六品阿奇木伯克一人七品哈子伯克一人七品密喇布伯克一人七品明伯克二人雅尔巴什七品密喇布伯克一人七品明伯克一人库库巴什七品密喇布伯克一人七品明伯克一人阿克雅尔七品密喇布伯克一人七品明伯克一人哈喇塔勒七品密喇布伯克一人七品明伯克一人哈尔噶额密什七品密喇布伯克一人雅尔赛喇木七品明伯克一人爱库尔七品密喇布伯克一人英额阿里克七品明伯克一人赫巴额七品明伯克一人分理赛哩木三品阿奇木伯克一人四品伊什罕伯克一人五品噶匝纳齐伯克一人六品哈子伯克一人七品密喇布伯克一人七品明伯克一人分理拜城四品阿奇木伯克一人五品伊什罕伯克一人六品噶匝纳齐伯克一人七品密喇布伯克一人七品哈子伯克一人七品明伯克一人凡巴济吉尔伯克掌税务讷克布伯克掌营建莫提色布伯克掌回众之教法不兴政事木特斡里伯克掌售受田产与其税务阿尔巴布伯克掌差役六品伯克掌修坝管台七品伯克掌采铜余伯克与伊犁同名者其所掌并同
　　叶尔羌办事大臣一人协办大臣一人乾隆二十六年设领队大臣二人寻省以协办大臣兼理领队事务　印房章京二人笔帖匡三人委署笔帖式二十人管理粮饷官一人佐领二人骁骑校二人听差坐卡侍卫十有三人佐领骁骑校员额并乾隆三十六年设由伊犁乌鲁木齐等处调拨侍卫乾隆二十六年设初定十五员后减二员
　　管理回民三品阿奇木伯克一人四品伊什罕伯克一人四品商伯克一人五品密喇布伯克一人五品讷克布伯克一人五品木特斡里伯克一人五品哈喇都官伯克一人五品帕察沙布伯克一人五品哈子伯克一人六品巴济吉尔伯克一人六品明伯克一人六品都官伯克一人六品莫提色布伯克一人六品什和勒伯克一人六品匝布梯墨克塔布伯克一人六品巴克玛塔尔伯克一人六品哲博伯克一人六品阿尔巴布伯克二人六品赛特里伯克一人分理托克斯哈特五品阿奇木伯克一人六品哈子伯克一人六品明伯克一人分理英额齐盘五品阿克木伯克一人六品密喇布伯克一人六器明伯克一人分理哈尔噶里克五品阿奇木伯克一人六品哈子伯克一人六品密喇布伯克一人六品明伯克一人分理和什阿喇布五品阿奇木伯克一人分理伯什恰特五品密喇布伯克一人分理萨纳珠五品阿奇木伯克一人分理舒帖五品密喇布伯克一人六品明伯克一人分理裕勒阿里克六品阿奇木伯克一人分理色哩克郭勒五品阿奇木伯克一人六品伊什罕伯克一人六品商伯克一人六品哈子伯克一人六品阿尔巴布伯克一人七品什和勒伯克一人七品巴匝尔伯克一人分理巴尔楚克六品阿奇木伯克一人分理塔克布依六品阿奇木伯克一人分理坡斯恰木六品哈子伯克一人分理阿喇巴特齐六品密喇布伯克一人分理鄂湍楚鲁克六品密喇布伯克一人凡匝布梯墨克塔布伯克掌教习经馆巴克玛塔尔伯克掌果园哲博伯克掌修造甲械赛特里伯京掌巡察街道园林果木诸务巴匝尔伯克掌市肆细务余与伊犁诸处同名者所掌并同
　　和阗办事大臣二人委署笔帖式二人
　　管理回民三品阿奇木伯克一人四品伊什罕伯克一人五品哈什伯克一人五品木特斡里伯克一人六品哈喇都官伯克一人七品纳克布伯克一人七品莫提色布伯克一人七品木特斡里伯克一人七品都官伯克一人七品哈喇都官伯克一人七品什和勒伯克一人分理额勒齐五品噶匝纳齐伯克一人六品哈子伯克一人七品帕察沙布伯克一人七品明伯克一人分理额勒齐属境七品密喇布伯克一人七品明伯克三人分理玉陇哈什四品阿奇木伯克一人五品商伯克一人六品哈子伯克一人分理玉陇哈什属境七品密喇布伯克二人七品明伯克二人分理哈喇哈什四品阿奇木伯克一人五品商伯克一人六品哈子伯克一人七品帕察沙布伯克一人七品都官伯克一人分理哈喇哈什属竟七品密喇布伯克三人七品明伯克四人分理齐喇四品阿奇木伯克一人六品哈子伯克一人七品密喇布伯克一人七品明伯克一人分理塔克四品阿奇木伯克一人六品哈子伯克一人分理克勒雅四品阿奇木伯克一人六品哈子伯克一人分理克勒雅属境七品密喇布伯克一人七品明伯克二人内惟哈什伯克掌采玉哈喇都官伯克掌安设台站修整兵械余与伊犁诸处同名者所掌并同
　　喀什噶尔办事大臣一人协办大臣一人乾隆二十四年设参赞大臣一人总理各回城事务又设领队大臣一人三十一年移驻乌什改设办事大臣专司境内之事其协办大臣则仍二十四年所旧设也　印房章京一人办理回务章京一人笔帖式一人委署笔帖式六人军台委署笔帖式一人管理粮饷官一人印房章京及办理回务章京员额俱乾隆二十六年设笔帖匡二十七年设管理粮饷官亦二十六年设又有驻防满洲领队官无常员　总管一人参领二人防御一人骁骑校三人听差守卡侍卫十有三人总管等官俱乾隆二十四年设侍卫乾隆二十六年设初十五员三十五年移驻塔尔巴哈台二员
　　管理回民三品阿奇木伯克一人四品伊什罕伯克一人四品噶匝纳齐伯克一人四品商伯克二人五品哈子伯克一人五品讷克布伯克一人五品莫提色布伯克一人五品木特斡里伯克一人六品巴济吉尔伯克一人六品明伯克一人六品都官伯克一人六品阿尔巴布伯克一人六品帕察沙布伯克一人六品克哷克雅喇克伯克一人六品什和勒伯克一人六品巴克玛塔尔伯克一人七品明伯克一人分理牌租巴特四品阿奇木伯克一人七品明伯克一人分理塔什巴里克四品阿奇木伯克一人分理阿斯屯阿喇图什五品阿奇木伯克一人六品哈子伯克一人七品明伯克五人分理玉嘶屯阿喇图什六品阿克木伯克一人六品哈子伯克一人七品明伯克一人分理伯什克哷木五品阿奇木伯克一人六品哈子伯克一人六品密喇布伯克一人六品明伯克一人分理提斯衮五品密喇布伯克一人分理阿喇古六品阿奇木伯克一人六品哈子伯克一人分理鄂坡勒六品阿奇木伯克一人分理汗阿里克六品密喇布伯克一人六品哈子伯克一人七品明伯克一人分理霍尔千六品密喇布伯克一人六品明伯克一人分理克色勒布依六品密喇布伯克一人分理塞尔满六品密喇布伯克一人分理托库萨克六品密喇布伯克一人分理托普鲁克七品明伯克一人分理岳普啰克七品明伯克一人分理英吉沙尔四品阿奇木伯克一人六品哈子伯克一人六品密喇布伯克一人总理英吉沙尔五处卡伦伯克一人英吉沙尔属赛哩克七品密喇布伯克一人内惟克哷克雅喇克伯充掌商贾贸易收其税入余与伊犁诸处同名者所掌并同
　　库车办事大臣一人兼辖沙雅尔乾隆二十四年设　印房章京一人笔帖式二人委署笔帖式三人办理粮饷官一人并乾隆三十一年设章京原设二员三十四年裁一员办理粮饷官乾隆二十四年设二十六年定以陕甘二省县丞典史差充管理回民三品阿奇木伯克一人四品伊什罕伯克一人五品噶匝纳齐白克一人五品商伯克一人六品哈子伯克一人七品密喇布伯克二人七品讷克布伯克一人七品明伯克三人七品都官伯克三人七品木特斡里伯克一人七品莫提色布伯克一人七品阿尔巴布伯克一人七品帕察沙布伯克一人七品采铜伯克一人分理沙雅尔三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品密喇布伯克一人七品讷克布伯克一人七品都官伯克二人七品莫提色布伯克一人七品采铜伯克一人
　　哈尔沙尔办事大臣一人　印房笔帖式六人管理粮饷官一人又有管理屯政等雪由陕西甘肃二省以参将游击除派无常员
　　管理库尔勒回民三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯克一人七品玉资伯克一人六品伯克一人七品伯克一人管理布古尔回民三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯克一人七品玉资伯克一人六品伯克一人七品伯克一人自阿奇木伯克至玉资伯克所掌皆与伊犁诸处同其六品伯克则专司查台七品伯克则专司采铜均乾隆三十一年设旋因移回户于库撤满裁六品哈子伯克一员增四品阿奇木伯克一员并移五品噶匝纳齐伯克一员七品玉资伯克一员前往治之后回户仍移归库尔勒官制亦仍如旧额
　　吐鲁番办事大臣一人办事大臣初驻辟展统绿旗兵三百名乾隆四十二年改定今制移驻吐鲁番　参领二人佐领十有五人骁骑校十有五人印房章京一人正八品笔帖式一人委署笔帖式六人乾隆二十六年设印房笔帖式一员后改设章京二员四十一年裁一员其笔帖式一员四十年设委署笔帖式二十六年设初定十三员后裁七员又有听差各员于内地镇营员弁内派拨无定额
　　总理回务扎萨克郡王一人协理回务图撒拉克齐二人分驻罗布淖尔五品伯克三人六品伯克七人 【 详见藩属】
　　哈密办事大臣二人掌哈密之屯政与其诸积之数印文称哈密办理粮饷大臣而地方诸务亦并治焉　印房章京一人骁骑校一人笔帖式六人总理回众郡王一人 【 详见藩属】 管辖五堡回民屯众诸务以听于大臣 【 谨按哈密虽旧有之地以其为新疆南北两路之门户故列于新疆卷中】

　　皇朝通典卷三十七

　　●皇朝通典卷三十八

　　职官十六

　　○职官十六

　　提督
　　总兵副将
　　参将游击等官

　　△提督

　　提督军务总兵官直隶一人山东一人 【 以巡抚兼】 山西一人 【 以巡抚兼】 河南一人 【 以巡抚兼】 江南一人江西一人 【 以巡抚兼】福建二人浙江一人湖广一人四川一人陕西一人甘肃二人广东一人广西一人云南一人贵州一人掌统辖本标官兵及分防营汛节制各镇阅军实修武备课其殿最以听于总督直隶提督驻古北口节制马兰泰宁宣化天津正定五镇本标四营山东提督驻济南府节制兖州登州二镇本标二营山西提督驻太原府节制太原大同二镇本标二营河南提督驻开封府节制河北南阳二镇本标二营江南水陆提督驻松江府节制崇明狼山寿春三镇本标五营江西提督驻南昌府节制南昌赣州二镇本标二营福建水师提督驻厦门节制金门海坛南澳台湾四镇本标五营陆路提督驻泉州府节制福宁汀州建宁漳州四镇本标五营浙江水师提督驻宁波府节制黄岩定海温州处州衢州五镇本标五营湖广提督驻常德府节制襄阳宜昌镇筸永州四镇本标四营四川提督驻成都府节制川北重庆建昌松潘四镇本标五营陕西提督驻固原州节制延绥兴汉河州三镇本标五营甘肃甘州提督驻甘州府节制西宁宁夏凉州肃州四镇本标五营安西提督驻迪化城节制一镇本标五营广东提督驻惠州府节制左翼右翼碣石潮州高州琼州南澳七镇本标五营广西提督驻柳州府节制左江右江二镇本标五营云南提督驻大理府节制临元开化腾越鹤丽昭通普洱六镇本标五营贵州提督驻安顺府节制安笼古州镇远威宁四镇本标四营初提督带左都督右都督衙者正一品带都督同知衔者从一品带都督佥事署都督事者正二品乾隆十八年省都督等衔定为从一品

　　△总兵副将

　　总兵官直隶马兰镇泰宁镇宣化镇天津镇正定镇各一人山东兖州镇登州镇各一人山西太原镇大同镇各一人河南河北镇南阳镇各一人江南崇明镇狼山镇寿春镇各一人江西南昌镇南赣镇各一人福建金门镇海坛镇南澳镇台湾镇福宁镇汀洲镇建宁镇漳州镇各一人浙江黄岩镇定海镇温州镇处州镇衢州镇各一人湖广襄阳镇宜昌镇镇筸镇永州镇各一人四川川北镇重庆镇建昌镇松潘镇各一人陕西延绥镇兴汉镇河州镇各一人甘肃西宁镇宁夏镇凉州镇肃州镇巴里坤镇各一人广东三翼镇右翼镇碣石镇潮州镇高州镇琼州镇南澳镇各一人广西左江镇右江镇各一人云南临元镇开化镇腾越镇鹤丽镇昭通镇普洱镇各一人贵州安笼镇古州镇镇远镇威宁镇各一人各掌其镇之军政统辖本标官兵及分防各营协将弁而受成于提督马兰镇驻遵化州之马兰关本标左右二营同城一营分防二营泰宁镇驻易州之梁各庄本标左右二营分防九营宣化镇驻宣化府本标中左右三营同城一营分防二协二十有四营天津镇驻天津府本标左右二营同城一营分防二十有二营正定镇驻正定府本标左右二营同城一营分防十有一营兖州镇驻兖州府本标左右二营分防二协十营登州镇驻登州府本标左右前三营分防二协九营太原镇驻平阳府本标左右二营同城一营分防一协十有一营大同镇驻大同府本标中左右前四营分防一协三十有一营河北镇驻怀庆府本标左右二营分防七营南阳镇驻南阳府本标左右二营分防七营崇明镇驻崇明县本标中左右奇兵四营狼山镇驻通州本标中左右三营分防五营寿春镇驻寿州本标中左右三营分防四营南昌镇驻南昌府本标前后二营同城二营分防十有一营南赣镇驻赣州府本标中左右三营同城一营分防十有二营金门镇驻同安县本标左右二营海坛镇驻福清县之海坛汛本标左右二营南澚镇驻广东潮州府之南澳兼属两广总督及广东提督节制本标左右二营台湾镇驻台湾府本标中左右三营同城一营分防三协三营福宁镇驻建宁府本标中左右三营分防一协一营漳州镇驻漳州府本标中左右三营分防七营同城一营黄岩镇驻黄岩县本标中左右三营同城一营分防一协一营定海镇驻定海县本标中左右三营同城一营分防一协二营温州镇驻温州府本标中左右三营同城一营分防三协三营处州镇驻处州府本标中左右三营分防一协一营衢州镇驻衢州府本标中左右三营同城一营分防三协三营襄阳镇驻谷城县本标中左右三营同城一营分防一协三营宜昌镇驻宜昌府本标中左前后四营分防一协三营镇筸镇驻辰州府之镇筸五寨司城本标中左右前四营分防二协二营永州镇驻永州府本标中左右三营分防三营川北镇驻保宁府本标中左右三营重庆镇驻重庆府本标中左右三营分防一协五营建昌镇驻宁远府本标中左右三营分防十营松潘镇驻松潘卫本标中左右三营分防一协七营延绥镇驻榆林府本标中左右三营分防三协二十六营同城一营兴汉镇驻兴安府本标中左右三营同城一营分防一协九营河州镇驻河州本标中左右二营分防一协十有二营西宁镇驻西宁府本标中左右前后五营同城一营分防一协十有二营宁夏镇驻宁夏府本标左右前后四营同城一营分防二协十有一营凉州镇驻凉州府本标中左右前后五营同城一营分防一协十有九营肃州镇驻肃州本标中左右三营同城一营分防二协十有六营巴里坤镇驻巴里坤城本标中左右三营分防一协三营左翼镇驻东莞之虎门塞本标中左右三营分防三协四营右翼镇驻英德县本标中左右三营分防二协二营碣石镇驻惠州府之碣石卫本标中左右三营分防一营潮州镇驻捷胜所本标中左右三营同城一营分防一协四营高州镇驻高州府本标左右二营分防三协八营琼州镇驻琼州府本标左右二营分防六营广东又有南澳镇兼属闽浙总督及福建水师提督节制本标左右二营分防一协二营左江镇驻南宁府本标中左右三营同城一营分防三协五营右江镇驻湘城府本标中左右三营分防一协三营临元镇驻临安府本标中左右三营分防二营开化镇驻开化府本标中左右三营分防一协一营腾越镇驻腾越州本标中左右三营分防二协一营鹤丽镇驻鹤庆州本标中左右三营分防一协一营昭通镇驻昭通府本标中左右前四营分防二营普洱镇驻普洱府本标中左右三营安笼镇驻南笼府本标中左右三营分防四营古州镇驻古州本标中左右三营分防二协四营镇远镇驻镇远府本标中左右三营分防二协八营威宁镇驻威宁州本标中左右三营分防二营副将直隶督标一人三屯协河屯协山永协河间协通州协大名张家口协独石口协史一人山东文登协胶州协临清协沂州协各一人山西蒲州协杀虎口协各一人江南督标一人江宁城守营京口协安庆协太湖协各一人江西九江协袁州协各一人福建督标一人闽安协台湾协北路协水师协福州城守营兴化城守营延平城守营各一人浙江杭州城守营嘉兴协湖州协绍兴协象山协台州协乐清协瑞安协平阳协金华协严州协各一人湖广督标一人郧阳协黄州协施南协长沙协洞庭协永顺协辰州协靖州协沅州协永绥协衡州协宝庆协各一人四川督标将军标各一人阜和协夔州协维州协各一人陕西将军标一人靖远协庆阳协潼关协波罗协神木协定边协汉中城守营岷洮协各一人甘肃督标一人永固协永昌协中卫协西大通协金塔寺协西安协玛纳斯协哈密协各一人广东督标一人广州城守营肇庆城守营惠州协顺德协香山协春江协南雄协三江口协龙门水师协罗定协黄冈协澄海协各一人广西义宁协平乐协广远协浔州协梧州城守营新太协镇安协各一人云南督标一人曲寻协楚雄协永昌协龙陵协推西协各一人贵州清江协大定协铜仁协都匀协上江协黔西协遵义协平远协定广协各一人各掌其分地之军政以整饬行伍参将以下之在其分内者胥隶焉 【凡副将之为总督统理营务者曰督标中军副将其为驻防将军统理营务者曰将标中军副将为河道总督漕运总督统理营务及稽核工汛催护漕船者曰河标中军副将漕标中军副将兹河标漕标副将巳别具河道漕运总督篇内故不赘列】

　　△参将游击等官

　　参将直隶八人山东九人山西十有四人河南五人江南十有一人江西六人福建十有四人浙江七人湖广十有三人四川八人陕西九人甘肃十有二人广东十有六人广西六人云南十有二人贵州七人　游击直隶二十有三人山东八人山西七人河南三人江西二十有七人江西八人福建四十有一人浙江二十人湖广三十有二人四川二十有二人陕西二十有八人甘肃四十有三人广东二十有八人广西十有一人云南十有八人贵州十有五人　都司直隶五十有八人山东十有二人山西二十有七人河南六人江南二十有三人江西二十有四人福建十有七人浙江二十有五人湖广二十有一人四川三十人陕西三十有八人甘肃四十有四人广东三十有五人广西十有九人云南十有六人贵州二十有二人 【初设有行掌印都司管田都司佥书及都司经历断事俱雍正二年裁】
　　守备直隶六十舒六人山东二十有一人山西二十有七人河南十有七人江南五十有七人江西十有五人福建六十有六人浙江五十有三人湖广五十有三人四川四十有二人陕西四十人甘肃六十有九人广东八十人广西三十人云南四十有七人贵州五十人　营千总直隶一百三十有六人山东四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖广一百三十有四人四川一百二人陕西六十有三人甘肃一百三十有七人广东一百七十人广西六十有七人云南九十有七人贵州一百十有六人　把总直隶三百十有四人山东一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖广二百七十人四川一百九十有九人陕西一百四十有三人甘肃二百九十有八人广东三百二十有四人广西一百八十有一人云南三百一人贵州二百三十有三人各掌其防汛之军政练饬营伍以听于其长 【凡参将之为提督及巡抚统理营务者称提标中军参将抚标中军参将游击之为总兵统理营务者称镇标中军游击都司之为副将统理营务者称协标都司其参将以下为河道总督漕运总督并各衙门守御所官俱散见各门类此不赘入】又设有外委把总直隶三百二十有九人山东一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖广二百七十人四川二百九十有四人陕西二百六十有二人甘肃四百六十有五人广东三百九十有四人广西一百八十有一人云南三百一人贵州二百六十有一人

　　皇朝通典卷三十八

　　●皇朝通典卷三十九

　　职官十七

　　○职官十七

　　藩属各官
　　土司各官
　　僧录道录等司

　　△藩属各官

　　外藩蒙科尔沁等二十四部四十九旗喀尔喀四部八十五旗青海四部二十九旗阿拉善厄鲁特一旗乌兰乌苏厄鲁特二旗额济讷土尔扈特一旗杜尔伯特十六旗每旗扎萨克一人协理旗务二人或四人管旗章京一人副章京二人或一人参领每六佐领则一人佐领每百丁或二百丁或二百五十丁则一人骁骑校每佐领下则一人惟札萨克掌治一旗之政令或由世袭或由简任不拘爵秩蒙古科尔沁等部四十九旗及青海四部落二十九旗每旗札萨克以王贝勒贝子公台吉为之惟喀喇沁添设一旗以一等塔布囊为之喀尔喀等部八十五旗及杜尔伯特十六旗每旗札萨克以汗王贝勒贝子公台吉为之阿拉善厄鲁特以王及公乌兰乌苏厄鲁特以贝子额济讷土尔扈特以贝勒协理旗务掌佐札萨克之政亦以台吉以上为之自管旗章京以下至骁骑校皆掌统其所属之众以听于札萨克惟青海达喇嘛察汉诺们汗所属蒙古分四佐领不统于各旗给印令达喇嘛管辖每旗按丁数编为佐领设佐领一人骁骑校一人领催六人骁骑五十人六佐领设参领一人佐领多者设管旗章京一人副章京二人十佐领以下设章京副章京各一人并于每旗台吉内遴选以原爵兼任如台吉内无人于参领内遴选参领于佐领内遴选佐领于骁骑校内遴选以次递升 【按外藩蒙古自康熙三年以前来归者称内札萨克自康熙二十七年以后来归者称外札萨克设官虽同而分地各异其大别有三一为漠南科尔沁等部一为漠北喀尔喀四部一为青海四部若阿拉善厄鲁特额济讷土尔扈特皆在宁夏甘肃边止亦漠南地杜尔伯特在喀尔喀疆理之内乌兰乌苏又喀尔喀赛音诺颜部所辖也故以漠南漠北青海等部区别为三】　回部哈密一旗札萨克一人协理旗务一人管旗章京一人副章京一人参领二人佐领十三人吐鲁番一旗札萨克一人协理旗务二人管旗章京一人副章京二人参领二人佐领十五人伯克十人凡回部之久经内属者一如蒙古之制编为旗分设札萨克以下等官哈密札萨克以功晋郡王贝勒吐鲁番晋郡王 【按哈密吐鲁番二部虽并膺王封而实佐我驻札大臣共理庶政故互见于新疆各官属而其属则冠以　　天朝之品秩仍存诸部之旧称谨具列于此至于　　德威遐布西域荡平二万余瑞安屯置郡土尔扈特复率众输诚全部归顺其间量材授职品秩昭然而悉　简大臣往临其政故并列新疆卷中而识其区别如右云】

　　△土司各官

　　甘肃土指挥使八人指挥同知七人指挥佥事八人土千户八人正千户一人副千户二人上百户九人青海千户一人百户二十四人百长二十六人西藏百户十六人百长十人　内土指挥使河州卫一人狄道卫一人平番县三人西宁县三人指挥同知河州卫一人平番县一人西宁县一人碾伯县四人指挥佥事平番县一人西宁县二人碾伯县三人洮州厅二人土千户河州保安撒喇四房一人保安撒喇族五一人平番县一人武威县一人永昌县一人古浪县一人碾伯县一人大通县一人正千户平番县一人副千户平番县一人洮州厅一人上百户河州癿藏一人平番县二人碾伯县二人岷州四人青海奇克巴彦南称族千户一人阿里克族百户二人格尔吉族百户三人蒙果尔津族邕希叶布族百户各一人玉树族百户四人苏鲁克族尼牙木错族库固察族称多族百户各一人札武族百户二人下札武族下阿拉克沙族上隆坝族下隆坝族苏尔莽族多伦尼托克安都族百户各一人叶尔吉族阿萨克族列玉族阿永族拉尔吉族丹巴族巴彦南称界绰库尔族桑博尔族隆东族百户各一人洞巴族百长三人上隆坝族百长一人下隆坝族百长三人阿拉克硕族百长四人附住玉树界内噶尔布族附住札武界内班石族白利族哈尔受族吹冷多尔族巴彦南称界内拉布库克百长各一人西藏纳克书贡巴族纳克书色尔查族纳克书毕鲁族纳克书奔频族纳克书拉兢什族纳克书达格鲁克族勒纳伙尔族邛布纳克鲁族伙尔族百户各一人邛布噶鲁族邛布色尔查族百户各二人格鲁克族上冈噶鲁族伙尔逊提嘛尔族百户各一人白腊冈札嘛尔族扑错族三查族三纳拉巴族上阿查克族下阿查克族上多尔树族下多尔树族伙尔彭他嘛族伙尔拉塞族百长各一人雍正十三年覆准清理西宁玉树纳克书等番子分界安插其千人以上之部落设千户一人百户以上之部落设百户一人千户之下设百长五人或六人百户之下设百长三人或四人各给号纸凡土司各掌其所属番夷军民之政自知府以下至典史为文职隶于吏部验封司自宣慰指挥使以下至千户百户为武职隶于兵部武选司而各省文武大员统辖焉各以其土之所有为贡或三年一贡或五年一贡其承袭按其支派宗图定其当袭者不容混冐顺治初定土司承袭由督抚具题将该土司宗图亲供司府州邻印信甘结及旧敕印号纸送部亲身赴京兵部查验明确方准承袭康熙十一年题准土司袭职子弟年满十五岁方许承袭未满十五岁者督抚报部将土司印信事务令本族土舍护理俟年满督抚题请承袭又题准土官袭职传其亲身赴京取具地方官保结并宗图呈报该督抚保送到日许其承袭雍正三年覆准各处土司文武官员嫡长子孙承袭本职其支庶子弟有驯谨能办事者俱许本职土官详报督抚具题请旨酌量给与职衔令其分管地方事务其所授职视土官各降二等如文职土官系知府则所分者给通判职衔系通判则所分者给县丞衔武职系指挥使则所分者给指挥佥事衔本土官系指挥佥事则所分者给与正千户衔四年覆准土司土目有随师効力应行议叙之员止就原土职加衔如宣慰使司宣抚使司安抚使司则有各司使副使同知佥事等员招讨司则有招讨使副招讨使长官司则有长官副长官等衔指挥司则有指挥使同知佥事正千户副千户百户等衔均照原官品级以次升绶递加至宣慰使指挥使而止如有余功准其随带仍令以本土职管事及袭替时亦以原职承袭 【 各员额　国初以来随时置设亦时有裁改今以现在部册为定各省并同又初宣慰招讨二司设有经历雍正二年裁】
　　四川土通判二人土知事一人土巡检一人土副巡检一人宣慰使五人副使一人宣抚使五人副使三人安抚司二十人副使三人长官三十有七人副长官三人千户四十人土千总二人土百户一百六十有三人　内龙安府土通判一人土知事一人石砫土通判一人水草抨牟托土巡检各一人竹土坎土副巡检一人军民宣慰使司一日明正长河西鱼通宁远宣慰使一人宣慰使司五曰董卜韩胡曰布拉克底曰巴旺曰梭磨各宣慰使一人曰德尔格忒宣慰使副使各一人宣抚使司五曰邛部曰沙骂曰绰斯甲并宣抚使一人曰里塘宣抚使一人副使二人曰巴塘宣抚使一人副使一人安抚司二十曰长宁曰加渴瓦寺曰沃日曰瓜别曰木里曰单东革什咱曰巴底曰瓦述余科曰竹窝曰绰倭曰霍耳绰倭曰霍耳章谷曰霍耳孔撒曰霍耳甘孜磨书曰霍耳咱护曰霍耳林葱曰上纳夺各安抚司一人曰喇滚曰下瞻对曰春科各安抚使一人副使一人长官司三十有七曰阿都长官一人副长官一人曰静州曰陇木曰岳希曰实大关曰松冈曰卓克塞曰党坝曰威龙州曰普济州曰昌州曰沈边曰冷卓曰瓦述崇喜曰瓦述毛了曰瓦述曲登曰瓦述色他曰瓦述更平曰霍耳纳林冲曰霍耳白利曰霍耳东科曰春科高日曰上瞻对曰蒙葛结曰中瞻对茹色曰泥溪曰平茶洞曰平夷曰蛮夷曰沐川曰九姓曰河东曰嘉克杜时述曰石耶峝曰邑梅各长官一人曰地坝曰马喇各副长官一人曰咱哩曰松坪曰双则红凹寨曰班佑寨曰川柘寨曰畲湾寨曰祈命寨曰寒盼寨曰商巴寨曰谷尔坝那浪寨曰竹当寨曰包子寺寨曰甲多寨曰墨苍寨曰阿强寨曰呷竹寺曰丢谷寨曰云昌寺曰沙坝曰阿思洞寨曰峩眉喜寨曰七布寨曰毛革阿按寨曰麦杂畲湾寨曰松林地曰暖带密曰暖带田坝曰酥州曰黎溪州曰迷易所曰盐萨卫中所曰左所曰右所曰古柏树曰瓦述写达曰瞻对峪纳曰上纳夺曰中郭罗中押落寨曰中阿树曰上瞻对撒敦土千户各一人曰河西曰雷波千万贯土千总各一人曰沙卡阿业曰木噶妈寺猛呷阿他曰瓦七立曰恶落曰白桑曰恶热曰上八义曰下八义曰沙俣石曰作苏策曰八哩笼坝曰上波噶喇佳寨曰中渡亚出卡曰他咳曰索窝笼巴曰恶拉曰八鸟笼曰拉里曰姆朱曰乐壤曰上渣坝恶迭曰上渣坝卓泥曰中渣坝热错曰中渣坝业洼石曰中渣坝沱曰下渣坝莫藏石曰扒桑曰木辘曰革洼卡巴曰呷那工轮曰吉增卡桑阿笼曰鲁密东谷曰普共碟曰郭宗曰结藏曰初把曰祖卜柏哈日昌拉曰坚贞曰达妈曰格桑曰本滚曰长结杵尖曰长结松归曰白隅曰梭布曰达则曰卓笼曰洼黑曰阿招曰腻乃窠曰旁阿孤曰明州乐土曰迪石洞穵希曰大羊旸曰斡田坝曰麻柳坝曰输沃曰冷纪曰阿细柘弄寨曰巴细蛇任坝寨曰上作革寨曰合坝独杂寨曰辖幔寨曰下作革寨曰物藏寨曰热当寨曰磨下寨曰甲凹寨曰阿革寨曰郎惰安出寨曰下泥巴曰热雾曰拈佑曰迭溪阃外曰沙坝曰大姓黑水曰小姓黑水曰迭溪阃内小姓曰松坪曰料林坪曰野猪塘曰白石村日前后山曰六翁曰老鸦漩曰阿得桥曰白路曰虚郎曰苗出曰太村曰糯白瓦曰窝卜曰迤东大盐井曰热即哇曰中村曰架州曰三大支曰河西地曰继事田曰长村曰大石头曰者保曰红卜苴曰普隆曰披砂曰盐井卫前所曰后所曰上撒路曰中撒路曰下撒路曰崇路各谟寨曰作路生纳寨曰上勒凹曰下勒凹曰瓦述更平曰瓦述墨科曰霍耳孔撒科则曰苏述曰霍耳图根满牒曰笼坝曰杂谷马竹卡曰瓦述色他曰上郭罗克曰下郭罗克曰上阿树曰下阿树曰小阿树曰鹊个寨曰云多曰仪盖曰麻林曰瓦述毛茂丫曰上临卡石曰下临卡石曰冈里曰桑隆曰上苏阿曰下苏阿曰郭布曰桑阿笼百户各一人曰三舍羊峒曰瓦述更平东撒曰杂竹卡曰东署曰革赍曰下革赍曰黎州大田百户各二人曰上纳夺黎窝百户三人曰上革赍百户四人
　　广西土知州二十六人土州同一人土州判一人土知县四人土巡检十二人长官二人副长官一人　其土州知州二十六人曰南丹州那地州田州归德州果化州忠州万承州全茗州凭祥州下石西州太平州安平州茗盈州结安州佶伦州龙英州都结州镇远州江州思州上下冻州下雷州上映州思陵州向武州都康州土州同一人曰上兰州土州判一人曰阳万州土知县四人曰忻城曰罗阳曰罗白曰上林土巡检十二人曰上龙司曰湖润寨曰白山司曰兴隆司曰那马司曰定罗司曰旧城司曰下旺司曰安定司曰都阳司曰古零司曰迁隆峒长官司二曰永顺长官一人副长官一人曰永定长官一人
　　云南土知府四人土同知一人士通判二人土知事一人土经历一人土知州四人土州同四人土州判二人土县丞五人土主簿二人土巡检十有九人土典史一人土驿丞三人宣慰使一人指挥使二人宣抚使五人副宣抚吏二人安抚使三人长官三人副长官二人土守备四人土千总二十有八人土把总五十有五人　内土府知府四人曰景东府曰永宁府曰蒙化府曰孟定府土同知一人曰广南府土通判二人曰丽江府曰鹤庆州土知事一人曰景东府土经历一人曰开化府土州知州四人曰富州曰北胜州曰湾甸州曰镇康州土州同四人曰姚州曰顺州曰北胜州曰镇南州土州判二人曰新兴州曰镇南州土县丞五人曰云南曰平彝曰新平曰南涧曰楚雄土主簿二人曰云南曰定远土巡检十九人曰练象关曰南平关曰定西岭曰青索鼻曰凤羽乡曰上江觜曰下江觜曰箭杆场曰蒲陀崆曰纳更山曰三岔河曰保甸曰猛麻曰猛猛曰观音山曰镇南关曰阿雄关曰回镫关曰沙矣旧土典史一人曰浪穹土驿丞三人曰板桥驿曰在城驿曰观音山军民宣慰使司宣慰使一人曰车里指挥使二人曰整欠曰孟良宣抚使司宣抚吏五人曰千崖曰陇川曰南甸曰耿马曰孟连副宣抚使二人曰盏达曰遮放安抚使司安抚使三人曰潞江曰猛卯曰芒市长官司长官二人曰户撒曰腊撒副长官三人曰十二关曰那楼茶甸曰亏容甸土守备四人曰儒林等里一人丽江府一人迭巴二人土千总二十八人曰儒林等里曰永丰等里曰斗门磨沙曰喇博曰猛遮曰普藤曰桧溪阿兴曰六库曰老窝曰江边曰格咱曰泥西曰鲁掌登埂曰镇远各一人曰宝宁县曰丽江府曰神翁曰奔子栏曰阿墩子各二人曰元江州四人土把总五十五人曰纳更司曰宝宁县曰永丰等里曰定南等里曰岩旺曰他旦曰老是达曰猗邦茶山曰猛腊曰易武曰猛阿曰猛笼曰打罗曰猛海曰猛混曰顶针曰猛旺曰整董曰猛鸟曰耿马曰洗马溪曰漕润曰临城曰澜沧江曰其宗喇普曰奔子栏曰阿墩子曰次竹曰古勇曰明光关曰镇远曰橄榄坝曰乌得各一人曰六困曰大塘关曰威远各二人曰迭宾十六人
　　贵州土同知二人土通判一人土推官一人土吏目一人土县丞五人土主簿二人土巡检二人长官司长官六十六人副长官二十一人　内镇远府土同知土通判土推官各一人独山司土同知一人重安司土吏目一人安化县土县丞土主簿土巡检各一人余庆县土县丞土主簿各一人印江县瓮水司草塘司土县丞各一人盘江司土巡检一人长官司六十五曰烂土曰麻向曰丰宁上曰丰宁下曰上马桥曰方番曰卧龙番曰小龙番曰金石曰大龙番曰程番曰小程番曰罗番曰韦番曰养龙曰大平伐曰小平伐曰新添曰沙营曰施溪曰邦水曰乐平曰平定曰杨义曰八舟曰中林验洞曰古州曰新化曰亮寨曰顶营曰蛮夷曰慕役曰虎坠曰大谷龙曰小谷龙曰羊肠曰平伐曰岩门曰宣化曰龙里长官各一人曰卢番曰都坪曰都素曰黄道溪长官各二人曰木瓜曰底寨曰白纳曰都匀曰欧阳曰湖耳曰省溪曰乌罗曰邛水十有五洞蛮夷曰提溪曰沿河佑溪曰郎溪曰潭溪曰洪州泊里曰乖西曰平头着可各长官一人副长官一人曰偏桥长官一人左右副长官二人曰石阡曰新西堡曰康佐副长官各一人思南府随府属办事长官一人

　　△僧录道录等司

　　僧录司左右善世各一人左右阐教各一人左右讲经各一人左右觉义各一人掌释教之事　各直省府属曰僧纲司都纲一人副都纲一人州属曰僧正司僧正一人县属曰僧会司僧会一人各掌其属释教之事　道录司左右正一各一人左右演法各一人左右至灵各一人左右至义各一人掌道教之事　各直省府属曰道纪司都纪一人副都纪一人州属曰道正司道正一人县属曰道会司道会一人各掌其属道教之事 【按善世正一俱正六品阐教演法俱从六品讲经至灵俱正八品觉义至义俱从八品余俱未入流各司其业不与职官并列谨附识】本朝凡缁黄之持修精进者俱蒙特恩锡以国师禅师真人之号非正员不具载惟正一嗣教真人国初曾授以光禄大夫诰命乾隆十二年议定正一真人有统率龙虎山上清宫道众之责秩视太医院院使为正五品令其世袭三十一年正一真人来朝京师特旨加恩晋视三品秩世袭如故其僧道等官自天聪六年始设顺治年间定品制悉仿明旧谨依会典体例附于品官之后云

　　皇朝通典卷三十九

　　●皇朝通典卷四十

　　职官十八

　　○职官十八

　　文武官阶
　　禄秩
　　秩品

　　△文武官阶

　　文职正一品曰光禄大夫从一品曰荣禄大夫正二品曰资政大夫从二品曰通奉大夫正三品曰通议大夫从三品曰中议大夫正四品曰中宪大夫从四品曰朝议大夫正五品曰奉政大夫从五品曰奉直大夫正六品曰承德郎从六品曰儒林郎正七品曰文林郎从七品曰征仕郎正八品曰修职郎从八品曰修职佐郎正九品曰登仕郎从九品曰登仕佐郎若吏员出身者其从六品正七品俱为宣德郎不及九品者为未入流初制一品正从俱光禄大夫从三品为中大夫后改定凡官阶五品以上为诰授六品以下为敕授武官亦如之武职正一品曰建威将军从一品曰振威将军正二品曰武显将军从二品曰武功将军正三品曰武义将军从三品曰武翼将军正四品曰昭武都尉从四品曰宣武都尉正五品曰武德骑尉从五品曰武德佐骑尉正六器曰武畧骑尉从六品曰武畧佐骑尉正七品曰武信骑尉从七品曰武信佐骑尉正八品曰奋武校尉从八品曰奋武佐校尉正九品曰修武校尉从九品曰修武佐校尉初制正从一品俱荣禄大夫正二品为骠骑将军从二品为骁骑将军正三品为昭勇将军从三品为怀远将军正四品为明威将军从四品为宣武将军正五品为武德将军从五品为武畧将军正六品为昭信校尉从六品为显忠校尉正七品为奋力校尉经乾隆二十年改定公侯伯及正一品俱光禄大夫从一品为振威大夫正二品为武显大夫从二品为武功大夫正三品为武义大夫从三品为武翼大夫正四器为昭武大夫从四品为宣武大夫正五品为武德郎从五器为武畧郎正六品为武信郎从六品为武信佐郎正七品为奋武郎嗣以文职正一品起至从九品共十八阶武职从一品起至正七品共十二阶多寡悬殊体制未协经乾隆五十一年增设阶品改定封典名号用昭画一焉国朝定命妇之制凡封赠一品之妻为一品夫人二品妻夫人三品妻淑人四品妻恭人五品妻宜人六品妻安人七品妻孺人八九品止封本身
　　（臣）等谨按续通典承杜佑通典之例备载散官盖金元及明皆以官阶为散也本朝增设官制凡文职十八阶武职亦照文阶厘定并为十八阶初制凡遇覃恩及三年考满均给封赠康熙九年停三年考满之例止遇覃恩按品颁给一品封赠三代二品三品封赠二代四品至七品封赠一代凡貤封赠者听均论服制不准旁推其八品以下亦得貤封赠父母

　　△禄秩

　　宗宗岁支俸银禄米亲王 【 银一万两米五千石】 世子 【 银六千两米三千石】 郡王 【 银五千两米二千五百石】 长子 【 银三千两米一千五百石】 贝勒 【银二千五百两米一千二百五十石】 贝子 【 银一千三百两米六百五十石】 镇国公 【 银七百两米三百五十石】 辅国公 【 银五百两米二百五十石】一等镇国将军 【 银四百一十两米二百五石】 二等镇国将军 【 银三百八十五两米一百九十二石五斗】 三等镇国将军 【 银三百六十两米一百八十石】一等辅国将军兼一云骑尉 【 银三百三十五两米一百六十七石五斗】 一等辅国将军 【 银三百一十两米一百五十五石】 二等辅国将军 【银二百八十五两米一百四十二石五斗】 三等辅国将军 【 银二百六十两米一百三十石】 一等奉国将军兼一云骑尉 【银二百三十五两米一百一十七石五斗】 一等奉国将军 【 银二百一十两米一百五石】 二等奉国将军 【 银一百八十五两米九十二石五斗】 三等奉国将军【 银一百六十两米八十石】 奉恩将军兼一云骑尉 【 银一百三十五两米六十七石五斗】 奉恩将军 【银一百一十两米五十五石　谨按亲王以下奉恩将军以上俱系宗室封爵不入品秩内其俸银俸米现据户部则例编载】 八旗世职岁支俸银禄米一等公 【银七百两米三百五十石】 二等公 【 银六百八十五两米三百四十二石五斗】 三等公 【 银六百六十两米三百三十石】 闲散公 【银二百五十五两米一百二十七石五斗】 一等侯兼一云骑尉 【 银六百三十五两米三百一十七石五斗】 一等侯 【 银六百一十两米三百五石】 二等侯 【银五百八十五两米二百九十二石五斗】 三等侯 【 银五百六十两米二百八十石】 闲散侯 【 银二百二十两米一百一十五石】 一等伯又一云骑尉 【银五百二十五两米二百六十七石五斗】 一等伯 【 银五百一十两米二百五十五石】 二等伯 【 银四百八十五两米二百四十二石五斗】 三等伯 【银四百六十两米二百三十石】 伯品级官 【 银二百五两米一百二石五斗】 一等子又一云骑尉 【 银四百三十五两米二百一十七石五斗】 一等子 【银四百一十两米二百五石】 二等子 【 银三百八十五两米一百九十二石五斗】 三等子 【 银三百六十两米一百八十石】 一等男又一云骑尉 【银三百三十五两米一百六十七石五斗】 一等男 【 银三百一十两米一百五十五石】 二等男 【 银二百八十五两米一百四十二石五斗】 三男等 【银二百六十两米一百三十石】 一等轻车都尉又一云骑尉 【 银二百三十五两米一百一十七石五斗】 一等轻车都尉 【 银二百一十两米一百五石】二等轻车都尉 【 银一百八十五两米九十二石五斗】 三等轻车都尉 【 银一百六十两米八十石】 骑都尉又一云骑尉 【银一百三十五两米六十七石五斗】 骑都尉 【 银一百一十两米五十五石】 云骑尉 【 银八十五两米四十二石五斗】 恩骑尉 【银四十五两米二十二石五斗】以上世爵俸禄俱由都统咨部支领其曾经効力行间致仕者或给半俸或给全俸由兵部奏请凡八旗武职皆同其或授外省文职者如世职之俸浮于外俸于任所支领外俸其世爵银米仍留京支领若与外俸相等及外俸浮于世爵者俸银均在任所支领其世爵禄米仍准留京 【 乾隆三年定】 其或授外省武职者世爵禄米照文员例留京支领 【乾隆四年定】汉世爵俸禄各由本省支给咨部察核凡擢用京营外省及选授侍卫者均食全俸其发标効力未经受职及自愿効力非命往者均给半俸实授始给全俸如奉旨令其回籍及不能供职并未及岁承袭在家问住者均停给俸 【 雍正十三年定】 至在京文武官员俸银满洲汉人俱一例按品颁发禄米即照俸定数每俸银一两支禄米一斛正从一品 【银一百八十两米九十石】 正从二品 【 银一百五十五两米七十五石五斗】 正从三品 【 银一百三十两米六十五石】 正从四品 【银一百五两米五十二石五斗】 正从五品 【 银八十两米四十石】 正从六品 【 银六十两米三十石】 正从七品 【 银四十五两米二十二石五斗】正从八品 【 银四十两米二十石】 正九品 【 银三十三两一钱一分四厘米一十六石五斗五升七合】 从九品 【 银三十一两五钱米十五石七斗五升】未入流俸银禄米与从九品同又雍正五年二月议准盛京五部及守护陵寝文武官各俸银照京员正俸一体颁给又十三年议准凡内府及王公府属佐领照八旗佐领一体颁给俸禄又乾隆元年四月奏准七品笔帖式岁支俸银三十八两八品二十八两九品二十一两禄米照俸支给又凡在京官员于正俸外加倍赏给曰恩俸其数与正俸同雍正五年二月奉谕旨令干清门侍卫照品加给俸银一倍禄米不必加给又六年二月奉谕旨吏户兵刑工五部堂官除差往外省署印外俸银俸米着加倍给与其署理之大臣亦照此赏给若遇罚俸案件将分外所给之俸不必入议又乾隆元年六月奉谕旨礼部掌官照五部堂官例给与双俸又八月奉谕旨从前在京文官俸入未足供其日用屡廑皇考圣怀是以雍正三年特旨增添汉官俸米而各部堂官又加恩给与双俸其余大小各员俸银俱仰体皇考加恩臣工之意仿照双俸之例加一倍赏给俾得用度从容专心官守所给恩俸自乾隆二年春季为始又近奉特旨凡在京文武各官降级革职留任者其应得俸米仍照原品支领以示体恤至八旗官员养廉之设自雍正五年二月奉谕将两淮盐课羡余银每旗赏给一千两分拨都统副都统等员各有差三月又将两浙盐课羡余银赏给一万两分拨前锋统领护军统领等员各有差至乾隆十年奉特恩议定今制凡岁给在京旗员养廉领侍卫内大臣 【 九百两】满洲都统 【 七百两】 蒙古都统汉军都统前锋统领护军统领 【 六百两】 满洲副都统步军统领 【 五百两】蒙古副都统汉军副都统步军翼尉内大臣散秩大臣銮仪使上驷院卿奉宸苑卿武备院卿 【 四百两】 参领 【 六十两】 副参领前锋侍卫印房官 【 四十两】至各直省大小文员俸银俱照在京文员正俸按品支领在外武职俸银正一品 【 九十五两有奇】 从一品 【 八十一两有奇】 正二品 【 六十七两有奇】从二品 【 五十三两有奇】 正从三品 【 三十九两有奇】 正从四品 【 二十七两有奇】 正从五品 【 一十八两有奇】 正从六品 【一十四两有奇】 正从七品 【 一十二两有奇】 薪银正从一品正从二品 【 一百四十四两】 正从三品 【 一百二十两】 正从四品 【 七十二两】正从五品 【 四十八两】 正从六品正从七品 【 三十二两】乾隆十八年改提督为从一品总兵官为正二品各按品给俸如制至直省文员养廉之设始于雍正二年山西巡抚诺岷奏请以耗羡之存公者即其赢余定为各官养廉嗣后各省大吏俱奏请仿效其法蒙世宗宪皇帝次第允行逮我皇上御极之初复增定佐杂各官养廉其多寡之数详见户部则例廪禄门内兹不悉载
　　（臣）等谨按国朝定制于俸禄之外加给外吏养廉仰见加惠臣工及杜止贪墨之至意若夫酌耗羡之多寡分差务之繁简同一省而官有等差同一官而数有等差自督抚司道以至佐贰杂职为数递减不等皆核其籍于户部至八旗武职大臣及各员旧给亲兵随粮直省武职自提镇至将弁旧有亲丁名粮另详兵典又考杜典及五朝典秩禄后复有职田一门国初勋臣皆给庄田以代廪禄寻即按器给禄其庄田之数详见田赋不另赘

　　△秩品 【 满汉文职　满汉武职　土官武职】

　　满汉文职
　　满汉武职
　　土官武职

　　?满汉文职

　　正一品
　　太师　太傅　太保 殿阁大学士 【 初定满洲一品汉人二品后俱改为正二品兼各部尚书衔今定正一品】
　　从一品
　　少师　少傅　少保　太子太师　太子太傅 太子太保　各部院尚书　都察院左右都御史 【 初制尚书都御史满洲俱一品汉人俱二品后俱改为二品康熙六年复改满洲为一品九年俱定为正二品雍正八年俱升为从一品】
　　正二品
　　太子少师　太子少傅　太子少保　各省总督 【 加尚书衔者从一品】 　各部院左右侍郎 【 初制满洲汉军二品汉人三品顺治十六年改俱三品康熙六年复改满洲为二品九年定俱为正三品雍正八年升为从二品乾隆十四年复升为正二品】 　内务府总管 【 初定三品今定正二品】
　　从二品
　　内阁学士 【 初定满洲汉军二品汉人三品后改为正五品以兼礼部侍郎衔从侍郎品级为正三品今定从二品】 　翰林院掌院学士 【初定正五品以兼礼部侍郎衔从侍郎品级为正三品今定从二品无专员以阁部大臣翰林出身者领之】 　各省巡抚 【 加侍郎衔正二品】 　布政使司布政使
　　正三品
　　都察院左右副都御史　宗人府府丞　通政使司通政使 【 满洲初系二品后改为三品复改为二品今定为正三品】 　大理寺卿 【满洲初系二品后改为三品复改为二品今定为正三品】　詹事府詹事　太常寺卿　顺天奉天二府府尹　武备院卿上驷院卿　奉宸苑卿　孔庙三品执事官　按察使司按察使
　　从三品
　　光禄寺卿　太仆寺卿　都转盐运使司运使
　　正四品
　　通政使司副使 【 满洲初系三品后改为正四品】 　大理寺少卿 【 满洲初系三品后改为四品复改为三品今定为正四品】　詹事府少詹事　太常寺少卿　太仆寺少卿　鸿胪寺卿 【 满洲初系三品后定为正四品】  顺天奉天二府府丞　四品 太庙尉 陵寝掌关防官 陵寝尚茶正陵寝尚膳正 孔庙四品执事官　各省守巡道
　　从四品
　　内阁侍读学士 【 初系三品后改为从五品兼太常寺卿衔寻停兼衔后定为从四品】　翰林院侍读学士 【 初系从五品后定为从四品侍讲学士同】 　翰林院侍讲学士　国子监祭酒 【 满洲初系三品后定为从四品兼太常寺少卿衔后停兼衔】　都转盐运使司同知　各府知府 【 初系正四品今定从四品】
　　正五品
　　左右春坊左右庶子　通政使司参议 【满洲初系四品后定为正五品】 　光禄寺少卿 【 满洲汉军初系四品后定为五品】 　六科给事中 【满洲初系四品康熙二年改为七品六年复为四品九年定俱为正七品雍正七年升为正五品】 　宗人府理事官 【 初系三品后改为四品今定为正五品】　各部院郎中 【 满洲初系三品后改为五品复改四品复改为三品今定为正五品】 　五品坛尉　五品太庙尉　顺天奉天二府治中　内务府管领　钦天监监正 【满洲初系四品后改为三品今定为五品】 　太医院院使 陵寝副掌关防官 孔庙五品执事官 盛京凤凰城迎送官　各府同知　盐运监掣同知
　　从五品
　　翰林院侍读 【 初系六品后定为从五品侍讲同】 　翰林院侍讲司经局洗马　各道监察御史 【满洲汉军初系三品顺治十六年改为七品康熙六年改为四品九年复为正七品雍正七年定满洲由员外郎汉军由郎中升授汉人由内阁侍读编修检讨郎中员外郎补授者为正五品由中行评傅行取知县补授者为正六品乾隆十七年俱改为从五品】 　鸿胪寺少卿　内阁侍读 【 初系四品今改为从五品】 　宗人府副理事官　各部院员外郎【 满洲初系四品后改为五品复改为四品今定为从五品】 　盐运使司副使　盐课提举司提举　各州知州
　　正六品
　　左右春坊左右中允　国子监司业　各部院主事 【 满洲初系四品后改为六品复改为五品今定为正六品】 　宗人府经历 【 初系四品后改为五品今定为正六品】都察院经历　都察院都事大理寺左右寺丞 【 满洲汉军初系四品后改为六品复改为五器今定为正六品】　内务府副内管领　内务府司俎官　武备院掌盖　武备院库掌　奉宸苑六品苑丞　奉宸苑六品库掌　太常寺寺丞　六品坛尉　钦天监监副 【满洲初系三品后改为四品今定为正六品】　钦天监春夏中秋冬官正　太医院判　王府管领　孔庙六品执事官　京府通判　京县知县　兵马司指挥　神乐署署正　六品朝鲜通事　盛京管京屯六品官　盛京管于丁六品官　盛京管理琉璃窑官　各府通判
　　从六品
　　左右春坊左右赞善　翰林院修撰　光禄寺署正 【 初系四品改为六品复改为五品今定为从六品】 　钦天监满洲五官正　王府典膳　王府马羣牧长　布政使司经历　布政使司理问　盐运司运判　各州同知
　　正七品
　　翰林院编修　通政使司知事 【 初系四品后定为正七品】 　通政使司经历　大理寺左右评事 【 满洲汉军初系四品改为七品复改为五品后定为正七品】　内阁典籍 【 满洲汉军初系正五品后改为从八品今定为正七品】皇史宬尉　太常寺博士　太常寺典簿　七品堂子尉　国子监监丞　太仆寺满主簿　各部寺内务府司库　武备院司弓　武备院司幄　上驷院厩长　上驷院牧长　奉宸苑七品苑丞　奉宸苑七品苑副　奉宸苑七品库掌　孔颜曾孟四氏儒学教授　孔庙七品执事官　孔庙司乐　孔庙管句　孔庙典籍　京府儒学满汉教授　京府儒学满训导　兵马司副指挥　京县县丞　各部院衙门七品笔帖式　七品朝鲜通事　盛京管理驿站官　盛京管千丁七品官　按察使司经历　各县知县　各府儒学教授
　　从七品
　　翰林院检讨　内阁撰文办事中书舍人　中书科中书舍人 【 满洲初系四品后定为从七品】　国子监助教　国子监博士　詹事府主簿　光禄寺典簿　光禄寺各署署丞 【 初系六品康熙九年定为从七品】　銮仪卫经历　顺天府经历　奉天府经历　京府儒学汉训导　太常寺各祠祭署奉祀　钦天监五官灵台郎　王府司库　布政使司都事　盐运司经历　各州州判　卫经历
　　正八品
　　翰林院五经博士　国子监学正　国子监学录　钦天监主簿　各部院衙门八品笔帖式　八品朝鲜通事　太常寺协律郎　太医院御医八品　堂子尉　内务府司匠　武备院司矢　武备院司匠奉宸苑八品苑丞　奉宸苑八品苑副　孔庙八品执事官　布政使司库大使　按察使司知事　各府经历　同知经历　各县县丞　各州儒学学正　各县儒学教谕　盐课司大使盐运司批验所大使　各部院司务 【 初系从九品今定为正八品】
　　从八品
　　翰林院典簿　国子监典簿　钦天监五官挈壶正　太常寺各祠祭署祀丞　神乐署署丞　太医院八品吏目　王府司匠　王府牛羣牧长　王府羊羣牧长　布政使司照磨　盐运司知事　各府州县儒学训导
　　正九品
　　礼部太常寺　盛京读祝官 【 初系五品后定为正九品】 　内务府太常寺　盛京赞礼郎 【 满洲初系四品改为九品后改为六品复改为五品后定为正九品】　各部院九品笔帖式　宝泉宝源局大使　会同馆大使　钦天监五官监候　钦天监五官司书　孔庙九品执事官　按察使司照磨　各府知事茶马司大使　各县主簿
　　从九品
　　翰林院待诏　国子监典籍　四译馆正教序班　太常寺司乐　鸿胪寺鸣赞　鸿胪寺序班　工部内务府制造库司匠 【 初系七品后定为从九品】　钦天监博士　钦天监五官司晨　刑部司狱　京府照磨　京府司狱　太医院九品吏目　府宣课司大使　布政司库大使　按察司司狱　道库大使　各府照磨　同知照磨　各州吏目　府税课司大使　各府司狱　通判司狱　巡检司巡检
　　未入流
　　翰林院孔目　内务府库掌　内务府署库掌　内务府监造　奉宸苑未入流苑丞　奉宸苑未入流苑副　礼部铸印局大使　兵马司吏目　崇文门副使　各府检校　各县典史　府库大使　盐茶大使　驿丞　批验所大使　盐运司库大使　州县税课司大使　闸官　递运所大使　河泊所所官　道仓大使　州库大使　州仓大使　县仓大使　营仓大使　长官司吏目 【谨按以上历年裁省各官其沿革具详各职篇中谨识】

　　?满汉武职

　　正一品
　　领侍卫内大臣
　　从一品
　　内大臣　八旗满洲蒙古汉军都统　外省驻防将军　乌噜木齐都统　察哈尔都统　提督
　　正二品
　　左右翼前锋统领　八旗护军统领　提督九门巡捕五营步军统领　八旗满洲蒙古汉军副都统　銮仪使　外省驻防副都统　总兵
　　从二品
　　散秩大臣　副将 【 谨按旧辞署副将今停下署参将游击都司守备并同】
　　正三品
　　一等侍卫　冠军使　火器营翼长　健锐营翼长　步军翼尉　包衣护军统领　圆明园营总　鸟鎗营总　前锋参领　护军参领骁骑参领　陵寝总管　围场总管　黑龙江总船炮水手总管　察哈尔总管　城守尉　王府长史　参将
　　从三品
　　圆明园包衣营总　包衣护军参领　包衣骁骑参领　吉林参领　黑龙江参领　察哈尔参领驻防协领　王府一等护卫　游击 【 初系正三器后改从三品】
　　正四品
　　二等侍卫　云麾使　前锋侍卫　副护军参领　副鸟鎗护军参领　副前锋参领　副骁骑参领　佐领　步军协尉　信炮总管　南苑总管　陵寝副总管　陵寝司工匠　围场翼长　上都达布逊诺尔达里岗爱总管　太仆寺马厂驼厂总管　防守尉　驻防参领　黑龙江吉林等处管水手四品官　贝勒府司仪长　都司 【初系正三品后改为从三品复改正四品又改从三品今定正四品】
　　从四品
　　城门领　包衣副护军参领　包衣副骁骑参领　包衣佐领 【原列正四品查包衣副参领系从四品佐领与副参领体制相等乾隆五十一年改正】 　察哈尔副参领 【原列正四品查察哈尔参领系从三品副参领应列从四品以符体制乾隆五十一年改正】 　察哈尔佐领 【 原列正四品乾隆五十一年改正】　王贝勒府四品典仪　王府二等护卫
　　正五品
　　三等侍卫　治仪正　步军副尉　步军校　监守信炮官　南苑门章京　陵寝防御　陵寝管理烧造砖瓦官　分营佐领　盖州牛庄二处满洲掌印防御　关口守御　防御　黑龙江吉林等处管水手五品官　守备
　　从五品
　　四等侍卫　委署前锋参领　委署护军参领委署鸟鎗护军参领　王贝勒府五品典仪　王公府三等护卫　守御所千总　河营委署守备
　　正六品
　　蓝翎侍卫　整仪尉　亲军校　前锋校　护军校　鸟鎗护军校　骁骑校　监造火药官　陵寝祭祀供应官　太仆寺马厂驼厂翼长　黑龙江吉林等处管水手六品官　门千总　营千总 【 原列从六品乾隆五十一年改正】
　　从六品
　　委署步军校　内务府六品翎长　王贝勒贝子府六品典仪　卫千总 【 原列正六品乾隆五十一年改正】
　　正七品
　　城门吏　弓匠固山达　盛京游牧正尉　太仆寺马厂驼厂固山达　七品荫监生　把总
　　从七品
　　盛京游牧副尉　贝子公府七品典仪
　　正八品
　　盛京养息牧左右翼长　八品荫监生　外委千总
　　从八品
　　委署亲军校　委署前锋校　委署护军校　委署骁骑校　副护军校　公府八品典仪
　　正九品
　　各营蓝翎长　外委把总
　　从九品
　　太仆寺委署固山达　额外外委
　　（臣）等谨按八旗世爵查会典不载入官品内其公侯伯以下品级制度子爵视一品官男爵视二品官轻车都尉视三品官骑都尉视四品官云骑尉视五品官恩骑尉本为七品官改设另详世爵世职篇

　　?土官武职

　　正三品
　　指挥使
　　从三品
　　宣尉使　指挥同知
　　正四品
　　指挥佥事
　　从四品
　　宣抚使
　　正五品
　　千户
　　从五品
　　宣抚副使　安抚使　副千户
　　正六品
　　长官　百户
　　从六品
　　安抚副使
　　正七品
　　副长官 【 土官文职自知府同知以下至巡检等官俱与直省官品同其武职品级据现在官数另编如右】

　　皇朝通典卷四十


《清朝通典》　礼典（041～053）一百卷　（清）高宗 敕撰

　　●皇朝通典卷四十一

　　礼一

　　○礼一

　　（臣）等谨按杜佑通典首载历代沿革礼于前次为开元礼纂于后诚以经制文章与仪节度数并相辅以行也钦惟我朝圣圣相承重熙累治规模隆盛载在册府垂法万世有大清会典则例以详其制度有皇朝礼器图式以着其形模悉经睿裁订定损益折衷至为赅备至于仪文秩序条理灿然则大清通礼一书准彝章而垂定式并非前代礼书所能及其万一焉谨考典文次第纂纪为皇朝礼典二十二卷凡五礼序次条目于杜典并有更定增删各于本门加案声明其仪注悉以通礼为准云

　　△吉一

　　郊天

　　?郊天

　　（臣）等谨按杜典郊天一门凡冬至大祀孟春祈谷并入焉今考汉代以后祈谷礼多不行而正月之祀且与冬至相混二祭不分相沿已久本朝郊天之礼冬至圜丘孟春祈谷巨典并修敬勤之义斯为至矣伏惟列圣事天之诚迥超前代凡郊坛大礼岁皆亲诣具着典策我皇上精虔昭格膺鸿眷而集繁厘自临御以来无岁不躬亲祀事珥笔之臣有纪纂所不能尽者兹篇于冬至南郊孟春祈谷敬详肇举之隆仪以及增修之懋制兼稽列圣升配旧典悉为恭载如左
　　天命元年贝勒以下诸臣奉上太祖高皇帝尊号立国建元行焚香告天礼
　　天聪十年王贝勒以下诸臣奉上太宗文皇帝尊号是年始建圜丘于盛京德盛门外制九成周围一百十丈南门三东西北门各一太宗率王贝勒以下文武羣臣斋戒三日于四月乙酉以太牢亲祀南郊建国号曰大清改元崇德是为本朝祀天于郊之始旧例以生太牢祭告即以祭肉分给众官太宗谕曰古帝王当未知火食之前即行祭天之礼是以用生牢致享后世特踵而行之未之有易耳况以恭祀上天之胙分给众官令各于其家享之是反污亵也可熟而荐之祭毕即于上帝神位前分享乃为洁诚于是定制祭天用太牢熟荐十一月乙丑冬至大祀天于圜丘时将征朝鲜并告征是为冬至大祀圜丘之始七年冬至以驻跸纳兰遣官恭代斋戒如礼停止行猎
　　顺治元年十月乙卯朔世祖章皇帝定鼎燕京亲祀南郊告祭天地即皇帝位是年定制每岁冬至大祀天于圜丘以大明夜明星辰云雨风雷为四从坛配享又定制每年正月上辛日祭上帝于大享殿祈谷礼仪与冬至大祀同惟不设从坛神位不燔柴圜丘在正阳门外南郊形圆象天南向三成内壝形圆周百有六丈四尺门四外壝形方周二百十丈一尺门四壝北门后为皇穹字南向形圆左右庑各五间围垣形圆周五十六丈六尺八寸南向门三壝外围垣门四东曰泰元南曰昭亨西曰广利北曰成贞门北为祈谷坛形圆南向三成上建大享殿 【 今改为祈年殿】制圆左右庑各九间内壝周百九十丈七尺二寸门四北门后为皇干殿殿五间壝外围垣门四南接成贞门内外围垣二重内垣周千二百八十六丈一尺五寸外垣周千九百八十七丈五尺西向门二南北并列南入圜丘北入祈谷坛十一月丁未冬至大祀天于圜丘亲诣行礼二年十月定郊祀斋戒及设玉帛祝文香亭仪注三年四月设守视天坛地坛社稷坛官员四年三月礼部奏言国初定制祀南北郊及社稷坛向例俱用生牢今应如旧惟南郊以胙牛一进上得旨照旧例如朕亲祀则照例进胙牛遣官则止五年十一月戊辰冬至大祀天于圜丘奉太祖高皇帝配享八年三月定祭祀斋戒例四月定诸王羣臣陪祭扈从及送驾接驾仪注六月定制凡祀圜丘方泽先期三日遣公侯伯一人视牲前二日遣礼部堂官省牲十三年七月礼部奉谕旨致祭天地不可不虔嗣后凡祭圜丘方泽朕于五鼓出宫尔部先期一日奏闻十四年正月辛亥祈谷于上帝奉太祖高皇帝配享二月谕礼部南郊祀天理宜严重祀前一日朕亲宿斋宫祀前五日朕亲诣视牲如遣官恭代亦着诣坛斋宿视牲是年以后视牲之礼前期五日遣官恭代为常三月礼部奉谕旨礼莫重于祀天孝莫大于尊亲朕缵承鸿绪恪修典礼每岁郊祀皆奉太祖高皇帝配享今思太祖受命上天肇兴帝业太宗继志述业丕振皇猷功德并隆咸宜崇祀以后冬至祈谷祭天俱奉太宗同太祖配享夏至祭地亦奉太祖太宗配享着为定制部臣议奏肇行配享大典攸关现今夏至在迩冬至尚遥若先方泽而后圜丘于序少紊若俟冬至太宗配天之后明岁举行方泽配享礼为期太远应不俟冬至夏至即恭制太祖太宗神牌择吉先行太宗配享圜丘祈谷坛之礼随行太祖太宗配享方泽之礼奏上悉如所议至日亲诣行礼恭奉太宗文皇帝神位配十七年二月谕礼部帝王奉天子民礼隆禋祀享帝大典所关尤重必仪物克备乃足昭对越之诚向来郊祀惟冬至用燔柴礼祈谷坛未经举行虽祀典原有等差而同为祀上帝典礼不宜有异嗣后祈谷亦行燔柴礼四月合祀天地百神于大享殿先是二月谕礼部帝王父天母地禋祀大典务求至当朕稽考旧章洪武初原系孟春合祭南郊至嘉靖年间始定分祭冬至祀圜丘夏至祭方泽春分朝日秋分夕月而合祭之礼遂止朕思合祭之礼原以毕萃神祗普荐馨香不宜竟废今欲祗申昭事之诚每年孟春合祭天地日月及诸神于大享殿但礼关重大尔部详议以闻部臣议合祀事宜奏上奉谕旨合祭典礼已定于孟春举行今虽时序已过大典肇修理应本年即举尔部择期速议又谕孟春祈谷向例于大享殿今大享殿合祭以后祈谷礼于圜丘举行 【谨案是年之后合祀旋罢祈谷礼仍于大享殿举行】十八年正月己未圣祖仁皇帝登极遣官告祭昊天上帝寻以诸臣详议祀典请罢禁中上帝坛及大享殿合祀从之十一月丙子冬至圣祖仁皇帝大祀天于圜丘亲诣行礼
　　康熙六年十一月谕朕惟自古帝王建极绥猷保民图治莫不以懋昭先德祗尽孝诚为务朕缵承丕基躬亲庶政恭惟世祖章皇帝功德兼隆当崇配享是用上稽前典下协舆情谨告天地宗社率诸王贝勒文武羣臣于康熙六年十一月七日丁未冬至大祀天于圜丘恭奉世祖章皇帝配享祀日圣祖仁皇帝亲诣行礼是月丙辰即举行配享方泽礼九年正月辛丑祈谷于上帝奉世祖章皇帝配享十二年八月礼部奉谕旨议奏历代致祭时辰俱未画一详定请照太宗文皇帝时坛庙用黎明夕月坛用酉时又言历代致斋俱于别殿今凡遇祭祀皇上应于别殿斋戒从之二十五年十二月礼臣议请大祀陪祀官员不照加级止论职掌有失仪者监察御史及礼部指名题参其它中祀亦如此例行疏上从之二十八年十二月谕祈谷祝文每年皆用定式既为民祈求宜直抒情事去岁直隶亢旱已经蠲免赈济但三冬雨雪甚少朕心仍切焦劳此祝文该衙门将朕肫恳恤民之意切实撰拟进览二十九年正月辛丑祈谷于上帝亲诣行礼御制祝文曰臣缵承鸿业抚育烝黎惟贵粟重农先务是亟荷天之眷历纪顺成率土元元久沾乐利顷者岁行在巳旱暵为忧畿甸之间阻饥尤甚臣覩灾馑闵此穷檐宵肝省惟中情惶惕殚心赈救罔敢暇宁顾时阅三冬同云鲜应侧席减膳倍笃焦劳兹者候届上辛田功肇始伏念天心仁爱必轸民力艰难苟非锡以丰穰何由共登康乂敢因祈岁展竭悃诚冀昭事之精虔荷穹苍之鉴格谨率臣僚以玉帛牲醴粢盛庶品恭祀上帝仰祈右兹将享时若雨旸用观百谷之登溥治三农之庆尚飨四十六年十一月丁丑冬至大祀羣臣请遣官恭代弗许谕内大臣大学士九卿等郊祀大典诸臣以天时严寒请朕勿亲诣行礼朕身体强健步履安和毫不知倦若果稍有患苦即遣皇太子或大臣代行典礼何不可之有今身既无恙可欺妄乎况年齿渐增正欲乘未老之时躬亲行礼耳四十八年正月辛巳祈谷于上帝御制祝文曰臣仰承眷命抚育万方念切民生亟图康乂两年以来江浙地方遭罹水旱民失生业去岁山东河南亦因被旱田禾歉收又去冬至今干暵无雪臣虽抱病心切靡宁遡自顺治二年以迄今日垂七十载承平日久生齿既繁野无旷土纵当大获之岁犹虑民食不充倘或偶遇旱潦则臣虽竭力殚思蠲租散赈而穷乡僻壤岂能保无转于沟壑之人在臣忧国忧民之念即始终不渝而雨泽应期实惟上天仁爱愚民是赖兹者时届上辛春耕将举臣理应躬诣斋次祗修祀事但今幸荷天佑疾渐痊愈而肃将大礼尚未克胜身虽不能致斋而为万民恳切祷祈之诚敢用摅布仰吁洪庥特命臣僚洁蠲敬戒虔备玉帛牲醴粢盛庶品恭祀上帝伏冀昭鉴俾雨旸时若百谷用成三农宏济尚飨五十年十一月戊戌冬至大祀羣臣以圣躬违和请遣官恭代报可寻奉谕旨朕躬安好如常必亲祭方展诚心朕今年已六十行礼时两旁人少为扶掖可也至日遂亲诣行礼五十四年正月辛酉祈谷于上帝是年正月十日上辛尚未立春谕旨以从前亦有用次辛下辛致祭者令诸臣议之乃以正月三十日下辛行礼十一月己未冬至大祀天于圜丘用御定雅乐 【 详见乐典】五十七年十一月乙亥朔冬至大祀遣官恭代先是谕大学士等十一月冬至祀天明日即应斋戒朕因足乏力来至汤泉身虽在此瞻望郊坛不能释怀尔等传谕太常寺令将斋戒铜人照常送至干清门朕在此照常斋戒其祭祀人员斋戒务令恭敬五十八年十一月庚辰冬至大祀天于圜丘命亲王恭代仍亲往瞻拜行礼先是谕大学士等敬天尊祖所关重大年来因多病足痛不能亲往遣大臣恭代今冬至斋戒之时朕足虽不得力洁诚之念有余拟于祭祀之前升坛瞻仰省视俎豆量力跪拜退处幄次俟恭代王行礼毕然后回宫此系创行之礼如汉大臣以从无此典引据书史为言朕年已老在位六十年矣岂易得此例乎诸臣覆奏圣体初愈天气严寒请停亲祭又奉谕旨朕必亲往前者偶未亲祭王以下公以上俱不斋戒此次着照常斋戒随朕前往不必随朕行礼朕行礼时不必赞礼作乐俟拜毕至更衣幄次派出亲王偕众行礼礼毕朕乃回宫将朕亲诣之处著书于祝文内六十一年十一月世宗宪皇帝登极冬至大祀遣大臣恭代行礼
　　雍正元年正月辛卯祈谷于上帝世宗宪皇帝亲诣行礼九月谕礼部自古祖功宗德制在不祧飨帝飨亲理应并举报本之情罔极配天之典宜隆我皇考圣祖仁皇帝允宜崇祀郊坛克配上帝以后冬至祈谷祭天祗奉圣祖仁皇帝同太祖高皇帝太宗文皇帝世祖章皇帝配享夏至祭地亦如南郊祈谷礼祇奉配享其详议以闻十一月辛丑冬至大祀世宗宪皇帝亲诣行礼恭奉圣祖仁皇帝配享二年正月辛巳祈谷于上帝奉圣祖仁皇帝配享七年正月诏严坛庙演礼之禁部臣议奏凡祭祀执事等官当在凝禧殿演礼如有特加祭典先期于神乐观演习从之十二月奉谕旨定例正月上辛日祈谷于上帝若上辛在初五日以前则仿次辛行礼雍正三年五年俱以次辛祈谷仍旧章也但思元旦朝贺者朕躬之礼仪之辛祈谷者祀天之大典明年正月初二日上辛礼部请于十二日中辛行祈谷礼朕思以正月而论则十二日为中辛若以立春后而论则为下辛矣因朝贺筵燕而展祈谷之期朕心深有未安着于初二日上辛行礼先期照例敬谨斋戒停止朝贺筵燕嗣后若逢元旦上辛则于次辛祈谷如在初五以前或值初七日世祖章皇帝忌辰着两奏请旨八年十一月冬至大祀前期奉谕朕自临御以来每值圜丘大祀必亲诣行礼至诚至敬以展对越上帝之悃忱今年冬至之日恭遇皇考圣祖仁皇帝忌辰礼部太常寺引康熙三十九年及四十五年正月初七日祭祈谷坛恭遇世祖章皇帝忌辰遣官恭代之例奏称今年郊祀之期应照此例遣官恭代朕为此五中辗转今年不亲行郊祀之礼于心甚为不安其如何得展朕心而又符合典则着大学士九卿敬谨妥议具奏大学士等奏言记称君子之祭必身亲莅之有不能亲则使人摄可也周礼春官亦称大祭祀若王不亲则摄祀唐宋之制大祀与国忌同日者乐备而不作然议者谓飨神不可无乐未若摄祀之当乎礼也应仍遣官恭代以展明禋奏上从之十二年十二月奉谕旨前太常寺奏请于雍正十三年正月初十日恭祭祈谷坛今顺天府尹奏于雍正十三年正月十二日进春朕思祈谷乃新春典礼似不应在立春以前其定议以闻部臣请以次辛二十日行礼从之十三年九月皇上绍登大宝逾三月后羣臣以祀典上请奉谕旨郊庙大祀朕不敢因一己孺慕之私情有缺天祖禘尝之巨典所议朕诣行礼甚是但先期斋戒所以洁齐心志对越神明朕意斋戒之日即当素服冠缀缨纬其视祝版亦当照例用礼服以昭敬谨
　　乾隆元年正月辛丑祈谷于上帝皇上亲诣行礼十二月谕礼部仰惟皇考世宗宪皇帝德并高深恩覃海宇骏烈鸿功垂于万世允宜配享郊坛永崇禋祀朕思来年三月升祔太庙之后配享之礼理宜敬谨举行第其时夏至伊迩冬至尚遥敬稽我朝旧制顺治十四年三月世祖章皇帝恭奉太宗配享圜丘翼日配享方泽康熙六年十一月丁未时届南郊圣祖仁皇帝恭奉世祖配享越十日配享方泽两朝典制均系特行礼隆仪备灿垂史册且稽之经传成周郊祀后稷以配天宗祀文王于明堂以配上帝即月令所谓季秋大享帝也名诰三月丁巳用牲于郊释者谓非常祀而祭天以告即位也又宋仁宗皇佑二年以大庆殿为明堂合祭天地三圣并侑一如南郊圜丘之仪则是古来因事郊祀之礼不必定在二至之时明矣我朝旧制尽孝尽诚与古符合来年世宗宪皇帝配天大礼宜遵照奉行于是礼部议奉上奉谕旨尔部具奏皇考配享天坛仪注朕敬谨详阅内称配享时朕恭奉神牌升坛奉安于东三青幄次并未议议及祗见上帝之仪朕思升祔太庙时先行祗见列祖列后礼毕然后升座今配享圜丘亦应先行祗见上帝礼然后升座于礼方协议政王大臣等遵旨议奏增入祗见上帝仪夏至配享方泽祗见皇地祇俱遵此仪至上辛配享祈谷坛不必再行祗见礼疏入从之二年四月甲戌大祀天于圜丘奉世宗宪皇帝配享三年正月辛酉祈谷于上帝奉世宗宪皇帝配享四年正月初四日上辛祈谷之期以前三日斋戒时值元旦改用次辛于十四日行祈谷礼七年十一月辛巳冬至大祀皇上亲诣行礼前期奉谕朕惟郊坛祭祀必致诚敬以荐明禋历来前明斋戒悉遵旧制住宿别殿今郊坛建有斋宫若于致祭之期亲诣斋宫更为祗肃该部详酌妥议具奏自是定制大祀前一日皇上亲诣斋宿又是年始定乘辇之制旧例皆御礼舆至是礼臣议奏郊祀典礼最巨是以历代制度车辇仪仗备列尊崇所以肃明禋而重礼制也周礼祀天用玉辂晋宋以后并皆遵循无异唐宋参用大辇或乘辇自斋宫赴坛或祀毕御辇还宫虽仪节间有不同皆乘辇辂今亲祀南郊前期诣斋宫请御玉辇为宜从之十一年正月以上辛在初四日照四年之例改用次辛日行祈谷礼十二年十一月丁未冬至大祀后六日奉谕旨古天地大祀前期有百官受誓戒之礼周官冢宰祀五帝则掌百官之誓戒唐宋则掌以太尉或于尚书省或于朝堂明初誓于中书省后于阙门宣制嘉靖中则亲御奉天殿百官朝服听誓戒所以耸众听而致肃共儆怠玩典至重也国朝祀典太常寺先期行文出示葢本古人誓戒遗意而集众宣示仪章未举朕思八政祀居其首而大祀莫重于郊嗣后有事于圜丘方泽祈谷雩祭应于午门前宣誓戒陪祀之王公文武大臣官员朝服齐集跪听行礼以明斋明严敬之义大学士会同该部稽古具仪以闻寻具仪奏上行如仪十二月奉旨议定郊坛大祀省视神位上香及省视牲器之礼寻大学士等遵旨议奏皇帝诣斋宫日诣皇穹宇皇干殿皇祇室内上香次诣坛视坛位又次阅笾豆毕诣斋宫从之十三年正月奉谕旨国家敬天尊祖礼备乐和品物具陈告丰告洁所以将诚敬昭典则也考之前古笾豆簠簋诸祭器或用金玉以示贵重或用陶匏以崇质素各有精义存乎其间历代相承去古寖远至明洪武时更定旧章祭器祭器悉遵古而祭器以甆代之惟存其名我朝坛庙陈设祭品亦用甆葢沿前明之旧皇考世宗宪皇帝时考按经典范铜为器颁之阙里俾为世守曾宣示廷臣穆然见古先遗则朕思坛庙祭品既遵用古名则祭器自应悉用古制一体更正以备隆仪着大学士会同该部稽核经图审其名物度数制作欵式折衷至当详议绘图以闻朕将亲为审定敕所司敬谨制造用光禋祀称朕意焉十月奉谕朕敬天尊祖寅承毖祀坛庙祭器聿既稽考古典亲为厘定命所司准式敬造质文有章精洁告备今岁圜丘大祀为始灌献陈列悉用新成祭器展虔敬焉古者崇郊享则备法驾乘玉辂以称巨典国朝定制有大驾卤簿行驾仪仗行幸仪仗其名参用宋明以来之旧而旗章麾葢视前倍简今稍为增益更定大驾卤簿为法驾卤簿行驾仪仗为銮驾卤簿行幸仪仗为骑驾卤簿合三者则为大驾卤簿南郊用之方泽以下皆用法驾卤簿五辂酌仿周官及唐宋遗制金玉象革各如其仪乘用亦自今岁南郊始光昭羽卫用肃明禋谕所司知之十四年五月内阁奉谕旨朕于两郊大祀先御斋宫以齐一思虑闻之记曰斋者耳不听乐孔子曰三日斋一日用之犹恐不敬二日伐鼓何居言不敢散其志也今斋宫宵漏下鸣画角严鼓以为节虽异于宫悬合奏而吹角鼓鼜军中之容岂所谓专致其精明者欤此葢相沿前明弊典未更后此严更鼓角不当用之斋次大学士其会同礼部定议以闻大学士等遵旨议定嗣后斋宫吹角严鼓悉行停止以昭肃穆是月皇上以夏至大祀方泽诣斋宫斋宿命大学士等议修两郊坛宇寻遵旨议奏及时兴修疏上上命和亲王海望王安国三和总理其事十五年正月谕和亲王等圜丘坛上张幄次及陈祭品处过窄既议鼎新可将圜丘三层台面仍九五之数量加展宽则执事者得以从容进退益昭诚敬至椶荐向系满铺则台面可以不用琉璃着改用金砖益经久矣王等奏上特命大学士等议奏大学士等奏言郊坛规制其意贵乎法古而数贵乎合宜谨按易大传曰天数二十有五葢一三五七九皆奇属阳而五为中数九为老阳是故洛书用五统奇大易用九策筮煌煌圣谕仍九五之数量加展宽至为精当查明时上成用五丈九寸当九五之数稍涉牵合而三成用十二丈则于奇义无取今据奏以古尺计度台面上成径九丈为取九数二成径十五丈为取五数极为妥协惟三成径十九丈虽亦为奇数然非由九而生谓为仍取九数未尽脗合拟请三成面径用古尺二十一丈取三七之数上成为一九二成为三五三成为三七则天数一三五七九于此而全目合三成径数共四十五丈于九五之数尤为脗合再考古尺制起黄锺数协九九我圣祖仁皇帝审元音而定以作乐我皇上重郊坛而推以制礼义既法古而数更合宜应如所奏照依律吕正义所载古尺制度上成面径九丈二成面径十五丈惟三成面径二十一丈确核今尺按数兴修又查坛面砖块原制上成圆面九重自一七递加环砌以至九九其义甚精允宜仍旧至二成七重三成五重围砖不拘未免参差臣等酌议坛面既加展宽二成三成拟合亦用九重递加环砌二成自九十至一百六十二三成自一百七十一至二百四十三体制方为整齐再查金砖向例不过见方二尺余今上成铺面每块长阔至三尺五六寸诚难烧造应如所奏用艾叶青石敬谨成造俾保永远坚固又前奉圣谕台面椶荐满铺是以改用金砖若栏板则系露明不便易用青石应请仍用瑠璃成造至原奏称瑠璃栏板每块长四尺五寸有余难以烧造臣等伏思栏板扇数加多则尺寸自然减少拟请三成栏板共享三百六十扇应周天度数上成每面十八扇四面计七十二扇每扇之长得今尺二尺二寸余二成每面二十七扇四面计一百八扇每扇之长得今尺二寸六寸余三成每面四十五扇四面计一百八十扇每扇之长得今尺二尺二寸余则扇数加多尺寸减少自然易于成造而每成每面亦皆与九数相合总计三百六十较之二百一十有六取义尤为明显再查原奏三成径数俱系古尺而所定中心圆面周围压面及九重之长则皆系今尺至三成台高现今上成高五尺七寸二寸高五尺二寸三成高五尺并栏柱长阔高厚踏垛宽深亦系今尺臣等逐项悉按古尺核算略为增减皆与九数相合如此则郊坛重典制崇法象数协干元允足昭盛代之宏规垂万年之巩固矣谨绘图列数恭呈御览奏上允之嗣瑠璃栏板难以成造经总理工程大臣奏明易用青白石须弥座用旱白玉石为栏板柱子添安出水龙头至十八年工竣十六年正月初三日上辛系在立春以前改用次辛日行祈谷礼九月总理工程和亲王等奏臣等奉修两郊坛宇伏见祈谷坛匾额旧书大享二字殿与门相同窃疑名义未协详考明史记载缘前明初建大祀殿合祀天地至嘉靖中定南北郊二至分祀罢大祀殿不用其后致仕扬州同知丰坊疏请复古明堂大享之制葢傅会孝经严父配天语以迎合大礼之议时明世宗已尊生父兴献王为皇帝因并议称宗以配上帝明堂秋享即于大祀殿行之改大祀为大享此殿与门得名所自始也国朝既定南北郊祀奉祖宗升配爰举祈谷之礼行礼之地即明之大享殿是以旧有题额袭用未改谨按大享之名见于礼记月令篇葢指季秋报祀而言与孟春祈谷异义仰惟皇上厘定典礼式焕郊坛理合仰请圣训别荐嘉名庶于祭义协应上命大学士等议奏大学士等奏言祈谷坛额实起前明嘉靖中原取季秋享帝之说以崇兴献王已非成周明堂本制而殿宇告成以后每岁大享咸在元极宝殿隆庆初并罢元极享礼是即在前明时固已徒存虚名矣考祭法列叙礼神之处于祭天曰泰坛于祭地曰泰折于祭日曰王宫于祭月曰夜明虽郊坛不屋无事标题然循名足以见义未有不相应者宋儒朱子有言为坛而祭谓之天祭于屋下谓之帝天与帝其实一也随地而异其名耳国朝孟春祈谷上帝因殿行事准诸朱子所论屋下祭帝义例正自相通敬稽礼部每岁恭进祝册于冬书某日冬至大祀天于圜丘于春书某日祈谷典式备极昭著独殿与门袭用大享名号觉未协仰请皇上钦定嘉名俾昭盛典寻奉谕旨改曰祈年十九年三月大学士等奏午门外宣读誓戒之礼令各衙门恭录敕谕制牌收每遇两郊大祀太常寺豫奏通行令于致斋日恭设堂中随时仰瞻其宣读之仪请停止从之二十三年正月以上辛在初四日仍照四年十一年之例改用次辛日行祈谷礼二十四年十一月庚戌冬至大祀天于圜丘是岁西师告捷回部悉平时在冬至之前奉谕旨殊勋克奏茂典应修郊庙告功宜申昭报时当长至朕方躬祀圜丘其敕所司敬举受厘宣捷之忱载诸祝册用申恳欵告祭太庙朕亲行展事方泽社稷照例遣亲王恭代二十九年十二月谕礼部前经该部请于正月初五日举行祭辛典礼但初五日在立春以前为时尚早应俟立春后初辛举行于义方协所有祈谷坛典礼于十五日举行三十五年三月奉谕先期赴坛时神位前允宜躬亲展谒其省视笾豆应按例专遣臣工莅视不必更行请旨至赴坛所经道路向由昭亨门外降辇步入第步履遥远当质明行事转恐失仪嗣后应改由广利门入于向时祭毕乘辇处降辇三十七年十一月丙寅冬至大祀诣斋宫以石街积雪銮仪卫奏请暂仍旧例乘用礼轿从之先是奉谕朕御极以来夙夜孜孜惟以敬天报本为念每届郊坛大祀必躬亲昭事用展悃诚三十七年于兹未敢稍懈向来诣坛行礼日用降辇进至拜位以迄荐献礼成中间履蹈升降仪节最为繁重朕惟虔恪以临无有愆忽今自念春秋已逾六旬其于动容周游差不能及前此之从容中节幸朕躬康强如昔仍得祗循仪度经久不渝第思敬意所持贵乎内外交养若精力过劳恐心志转未能纯一与其拘于行走末节弗克致其寅恭且或因此而惮于亲诣何如酌损步陟繁文得专于升馨告备时肃将劼毖更足以严对越而抒诚愫乎自古帝王履帝位而臻寿考者载籍曾不多觏我朝景运遐昌化成熙洽上荷昊苍鸿眷列祖贻庥朕周甲已逾励勤未怠真可谓国家祥瑞之大者兹特降此旨非敢自惜其劳惟期要之于久从此更增年岁当永矢此昭格之诚我世世子孙承庥衍庆即可奉此为法守且知朕六十岁以前不惮经曲之繁六十岁以后冀申专壹一敬初无二致也所有升降次数及降辇步行之远近无关大体诸仪节应如何酌定合宜之处着大学士会同各该衙门敬谨详定妥议具奏大学士等奏言郊祀前一日皇上先期莅斋宫乘步辇入自西天门由斋宫南御礼轿至神道西降舆步入琉璃左门诣皇穹宇上香礼成仍于降舆处御礼轿还斋宫其视坛位即令原遣视牲之亲王恭代行礼祀日皇上自斋宫乘步辇行至神道西阶下幄次相对处降辇升阶由棂星左门步入礼成仍于降辇处御礼轿还宫其行礼时皇上初升至二成拜位立赞引官奏升坛皇上升阶上香毕还至二成拜位行迎神礼典仪官唱奠玉帛皇上升阶行奠玉帛礼还就读祝位立以次进俎三献及饮福受胙礼成仍还至二成拜位行谢福胙及送神礼并酌议祈谷前一日皇上乘辇入西天门于斋宫东御礼轿至西砖城左门间降舆步入琉璃左门诣皇干殿上香其视坛位即令视牲之亲王恭代祀日皇上自斋宫乘辇至东北甬道适中处御礼轿至南砖城门外神道西降舆由左门步入就幄次自祈年左门入行礼礼成仍于降舆处御礼轿还斋宫至酌减行礼升降仪节与圜丘仪同从之三十八年正月以上辛值元旦改用次辛于十一日行祈谷礼三十九年正月谕朕临御以来恒以敬天报本为要不敢稍有怠惰凡坛庙大祀必亲诣行礼自降辇以至礼成一切典礼必敬必诚四十年来未敢少有怠忽而一切礼仪宜尽之处靡不加增至三十七年朕年逾六旬始敕大学士及该部将降辇步行之远近及升降之无关巨典者酌减一二葢欲稍减步履之小节蓄养精力期于大典益致恪恭亦因朕年逾六旬始如此酌量节减所以益矢诚敬也万世子孙其敬识朕意于诸大祀设非年至六旬一切典章断不可稍减倘蒙上天眷佑年逾六旬方可遵朕现在所行举行将此永着为例四十年四月谕朕每遇郊坛大祀必亲诣行礼历四十年如一日弗敢稍有懈弛一切仪文典礼悉本诚敬之心仰期昭格凡诸升降拜献弗愆于仪实有可以自信者惟是行礼时诸皇子向不在陪祀之列无由知朕恪恭将事之忱着于本年冬至南郊勺诸皇子在旁侍立敬谨观瞻祀事既蒇并令就坛位前恭阅朕所进之爵皆安奉端正无稍偏欹俾共体朕所以展精禋而答鸿贶者实在乎是其敬承毋忽四十二年正月以上辛在初四日仍照四年十一年二十三年之例改用次辛日行祈谷礼四十三年八月皇上恭谒祖陵至盛京命修葺盛京天坛四十四年十一月谕南郊典礼最为繁重恐过劳生惫转非所以将诚意因思正位晋献香帛爵自当躬致申虔至配位列祖列宗惟上香仍前亲奉其献爵进俎诸礼则命诸皇子恭代庶得少节烦劳以专心祼荐即自今岁冬至为始四十五年正月以上辛在初二日应于来年斋戒时值祫祭太庙改用次辛日行祈谷礼四十六年十二月谕本月二十三日内阁进呈礼部具题壬寅各坛庙祭祀斋戒日期一本册开正月十四日次辛祀祈谷坛所拟甚属不当天子父天母地祇承之义不可稍弛从前雍正七年恭奉皇考世宗宪皇帝谕旨以定例正月上辛若在初五日以前则改于次辛但元旦朝贺乃朕躬之礼仪若因此而展祈谷之期于心实有未安着于上辛行礼煌煌圣训实属万世不刊之论朕御极以来遇正月初三日以前上辛因必须来年斋戒是以改用次辛其有初四日上辛亦改用次辛行礼者则因圣母皇太后祝厘初祉朕于元辰躬率王公大臣拜贺东朝仪节不容稍缺至明岁正月初四日上辛并非向年可比矣该部何得亦改次辛况冬至南郊礼成有于次日受贺者所谓礼缘义起而义以方外尤必敬以直内如谓臣下意在尊君不敢轻易朝正令典亦当备查往例具奏请旨乃礼部遽行题达何昧昧一至于此至阁臣职司票拟于此等典礼攸关之章疏何以并不细心请旨拟签必待朕自行看出耶所有礼部堂官着交部严加议处大学士着交部察议至祀典本属吉礼而上辛祈谷尤岁首巨仪乃该部必于二十三日具题阁臣亦即于是日呈进朕虽不以责备而诸臣疏忽若是可谓不知仰体朕怀矣所有明岁祈谷行礼仍用上辛并着为令将此通谕中外知之又奉旨礼莫大乎敬天义莫隆于郊祀前以礼部具题壬寅年祭祀坛庙各日期将祈谷行礼改用次辛所拟不当已明降谕旨仍用上辛矣孟春祈谷所以迓阳气而兆农祥考诸经传葢指孟春以后之上辛雍正年间恭奉皇考圣谕饬礼臣定议允宜永远遵守敬思其义若上辛在立春前举行与来阳之义未为精当又上辛设在正月初三日以前则当于旧腊来年斋戒而太庙祫祭为合飨大礼即宫中拜神亦属国朝定例若于斋戒期内照旧举行于专一致敬之道似犹未协其应如何斟酌古今益臻明备并百世遵守可行之处着大学士九卿详晰妥议具奏寻大学士等奏言上辛祈谷以立春后所得之辛始为上辛若立春后之辛尚在上年十二月内则仍用正月之上辛以符岁首之义至正月初四日上辛应于初一日斋戒起是日皇上未入斋宫之前宫中拜神奉先殿行礼均可各昭诚敬即毋容改期从之又奉谕旨朕自临御以来每遇郊祀大典无不蠲洁躬承四十六年如一日仰荷昊苍眷佑寿古稀仍当躬亲行礼而一切登降礼仪步履究觉稍逊于前若遣官恭代非朕勤于躬亲昭事之初心而勉强将事复于精一凝承之意转有未尽因谕该部前往敬视祈谷坛宿斋宫诣坛瞻拜日降辇处兹据福隆安等奏请拟由皇干殿西墙门外降舆较为近便等语应如所奏交各该衙门遵照办理此朕仰体上天眷爱朕躬长申寅恪之意将来朕子孙缵绪凝庥有寿登古稀者亦可钦承朕志于郊坛大祀每岁躬行率由此典以上邀皇天眷顾之隆庶几无疆惟庥永膺昊贶垂裕万年将此通谕中外知之四十九年正月谕朕临御以来祗奉寅畏于郊坛大典罔不恪恭将事亲诣行礼本年正月初五日上辛祈谷因去岁所患气滞旧恙偶发诚恐登降仪节或愆转不足以昭诚敬此次着派皇六子永瑢恭代行礼朕仍在斋宫敬谨斋宿届期亲诣大高殿行礼凡南郊祈谷及列圣升配仪节并具大清通礼

　　皇朝通典卷四十一

　　●皇朝通典卷四十二

　　礼二

　　○礼二

　　吉二

　　△吉二

　　雩祀
　　朝日　夕月
　　天神　地祇
　　风师　雨师等祠

　　?雩祀

　　（臣）等谨按古者龙见而雩以为百谷祈膏雨是孟夏之雩乃每岁常行之典至遇旱而祷则为大云我朝列圣相承旰食宵衣勤求民瘼凡遇水旱躬诣圜丘祈祷即古大雩之义乾隆七年上命礼臣集议定制每岁孟夏行常雩礼仪与冬至大祀同旱至季夏祈祷既遍乃奉特旨敬举大雩所以为民请命者益致精虔敬稽典制详载于篇又凡祈雨之事义与雩同谨类纪云
　　顺治十四年四月世祖章皇帝以旱祷于圜丘先期率羣臣致斋三日官民衣浅淡色服禁屠宰不理刑名至日皇帝素服诣圜丘不设卤簿不除道不奏乐不设配位不奠玉不饮福受胙余行礼如常遣官致祭方泽社稷坛神祇坛应时大雨越三日遣官行告谢礼十七年六月谕礼部今夏亢旸日久农事堪忧朕念致灾有由痛自刻责谷为民天非雨不遂竭诚祈祷积有日时乃精诚未达雨泽尚稽昼夜焦心不遑启处兹卜于月之十三日预行斋戒黎明步至南郊于夜子刻祭告圜丘恳祈甘霖速降以拯灾黎若仍不雨则再行躬祷务回天意又谕祭告为民请命应先诣郊坛洁诚斋戒十三日步至南郊即于彼处斋戒三日以十五日之夜祭告至日皇帝率诸王文武羣臣素服步至南郊斋宿是日早四际无云顷之阴云密布甘霖大沛越三日行祭告礼于圜丘祭毕雨复降越四日遣官行告谢礼
　　康熙十年四月旱圣祖仁皇帝祷雨于圜丘前期致斋三日素服诣坛致祭旋以甘霖沾足遣官报谢如仪十七年六月谕礼部朕惟天人感召理有固然人事失于下则天变应于上捷如影响岂曰罔稽今天气亢旸禾苗枯槁朕夙夜靡宁力图修省躬亲斋戒虔祷甘霖尔部择期具仪来奏前期致斋至日圣祖仁皇帝自西天门步行至坛行礼时甘霖大沛仍步出西天门乘马回宫自后十八年四月十九年四月皆以祈雨亲诣圜丘行礼得雨告谢并同二十六年五月谕九卿等曰京师为天下根本之地乃几月不雨朕甚忧之欲躬行祈祷大小臣小宜尽诚斋戒毋循故事至期素服乘马自西天门步行至坛行礼御制祭文曰臣以眇躬仰承天眷抚育羣黎兢兢业业惟恐陨越迩者自春徂夏雨泽愆期京辅亢旸深怀疚惧良由眇躬不德政未咸宜大小臣工罔尽厥心惟君臣之咎于亿兆何辜前者循省己过诏告四方而霖雨尚未沾足浃旬仰望弥切焦劳兹特洁蠲吉日率励羣工实图洗心斋祓将事呼吁上帝切望慈庥伏冀俯鉴诚恳大沛甘霖俾兆民之咸苏惟邦家之有庆引领郊坛尚祈昭格谨告祭毕回銮甘霖立降越日遣官告谢如仪五十五年五月驻跸热河以天旱减膳斋戒谕京师虔诚祈雨越七日雨始复常膳
　　（臣）等谨按圣祖仁皇帝六十年中祈祷雨泽精诚感格史不胜书伏考康熙五十六年冬谕诸皇子及大臣等曰京师初夏每少雨泽朕临御五十六年约有五十年祈雨每至秋成悉皆丰稔昔年曾因暵早朕于宫中设坛祈祷长跪三昼夜日惟淡食不御盐酱至第四日步诣大坛虔祷油云忽作大雨如注步行回宫水满雨鞾衣尽沾湿后各省人至始知是日雨徧天下又谕人言每月十八二十二十二二十四等日往往有雨宜及此数日祈祷朕以为既知有雨而后祷此心便已不诚矣恭诵圣见仰见祈祷之诚有尧汤所弗逮者敬稽史册所载谨识于此
　　雍正元年五月旱世宗宪皇帝减膳虔祷甘霖立沛二年二月亲诣黑龙泽祈雨越数日亲祭历代帝王庙甘雨大■〈雨上澍下〉羣臣衣尽沾湿各加恩赐御制喜雨诗羣臣恭和九年六月旱命设坛祈祷即日大雨
　　（臣）等谨按世宗宪皇帝十三年中偶值亢旱无不斋居虔祷立沛甘霖感格之诚昭垂史册谨载数事以见圣心之敬天爱民始终如一日云
　　乾隆八年四月始行常雩礼于圜丘先是御史徐以升奏言按春秋传曰龙见而雩葢古者有雩祭之典所以为百谷祈膏雨也祭法曰雩宗祭水旱也月令仲夏之月命有司祈祀山川百源大雩帝用盛乐命百县雩祭百辟卿士有益于民者以祈谷实是为常雩乃若偶逢亢旱则又有雩周礼稻人旱暵共其雩敛春秋书雩二十有一故有一月而再雩者旱甚也是又因旱而雩义虽不同要之雩祭之典自古有之考雩字为吁嗟求雨之义其制则为坛于南郊之旁故鲁南门为雩门是雩坛实有其地矣自西汉之世雩礼始废旱则祷祀天地宗庙晋永和时议制雩坛于国南郊梁武帝始移于东郊又改燎柴而从坎瘗唐太宗又雩祀于南郊宋制孟夏雩祀昊天上帝前明雩坛在泰元门外是历代皆雩也我朝礼制具备会典载有躬祷之仪独于雩祭尚未设有坛壝似属缺典虽郊祀亦有云雨风雷之神与岳镇海渎之位而礼必有所专设乃于祈祷之典似更觉诚敬周详伏乞敕下礼臣博求典故详考制度于京城之内择地建立雩坛仿古龙见而雩之礼每年及期择日致祭偶遇亢旱愆阳雨泽稀少即于此望告岳镇海渎及诸山川能出云雨者以祈求雨泽毋庸于各宫观处祈祷再者祈雨祈晴事同一体倘有雨水过多祈求开霁之处请照祭法雩宗祭水旱之例亦于雩坛致祷庶诚敬克伸于典礼似为允协至于直省州县亦应并设雩坛俾展祈求之典疏上诏礼臣详议寻议奏孟夏龙见择日行常雩礼祀昊天上帝于圜丘以列圣配享四从坛从祀于下前旗礼部奏请皇上亲诣行礼或遣亲王恭代孟夏后旱则祈天神地祇太岁坛次祈于社稷坛次祈于太庙皆七日一祈不雨或小雨不足还从各坛祈祷如初旱甚乃大雩祀昊天上帝于圜丘先经祈祷太庙既已虔告列祖此次不设配位仍设四从坛于下雨足则报祀或已斋未祈而雨及所曾经祈祷者皆报祀如常仪其以前望祭四海之礼可以停止再考古大雩用舞童二佾衣元衣各执羽钥歌云汉之诗今蒙皇上仿云汉诗体御制歌诗八章圣念恳诚宸章剀切从古未有应令舞童习歌交内务府制办教演若久雨祈晴之处历考前代皆无禜祭雩坛之礼请仿春秋左传鼓用牲于社及文献通考禜祭国门之礼但伐鼓禜祭于京师国门视水来涌集最多之门而祭仍雨不止则伐鼓用牲祭于社毋庸于各坛祈祷至直省州县所有耕耤田中皆设有坛祀应令于孟夏择日行常雩礼或有亢旱亦每七日先祭界内山川次祭社稷致斋虔祷雨泽但不得用大雩之礼其或淫潦为灾则伐鼓用牲禜祭城门以祈晴霁不必另设雩坛至京师雨旸衍期皇上于大内祈祷其专祈祷之官天神地祇社稷太庙各坛遣王大臣一人太庙上帝遣亲王一人应陪祀各官皆一体斋戒诣坛行礼如遇皇上亲诣圜丘王以下俱陪祀疏上皆从之是岁初举雩祭皇上已降旨亲诣行礼太医院臣奏圣体微患初愈不宜劳动左右大臣言皇上诚敬之心至肫至切足以昭格穹苍雩祭为常行之典不必今岁一定亲行乃遣恒亲王弘晊恭代行礼九年四月皇上亲诣圜丘行常雩礼先五日奉谕雩祭之典所以为百谷祈膏雨也从前定议礼仪悉照恭祀圜丘之制行朕思目下畿辅雨泽愆期此次举行雩祭正望恩迫切之时非每夏常雩可比其先期前诣斋宫及祭毕回銮朕俱御常服不乘辇不设卤簿不作乐以示虔诚祈祷为民请命之意二十四年四月常皇上亲诣行礼以天时亢旱步行致祷先三日奉谕旨日者恭逢雩祀农民望泽正殷朕宵旺靡宁仰祈灵贶宜从抑损以懋寅承前期诣坛斋宿所司应设法驾卤簿一概停止视坛位拈香时服常服至翼朝由斋宫步行恭诣幄次行礼五月皇上步祷社稷坛御制祝文荐玉行礼 【 详见社稷】六月大雩于圜丘前五日奉谕旨朕躬祭方泽值祈雨之时竭诚吁恳未获甘霖夏至已踰迫不可待后日即进宫彻膳虔斋思过待命十一日敬举大雩之礼以祈天佑御制祝文曰臣奉命嗣服今二十四年无岁不忧旱今岁甚焉曩虽失麦可望大田兹尚未种赤地里千呜呼其惠雨乎常雩步祷未蒙灵佑方社方泽均漠弗佑为期益迫嗟万民谁救敢辞再渎之罪用举大雩以申前奏呜呼其惠雨乎上天仁爱生物为心下民有罪定宥林林百辟卿士供职惟钦此罪不在官不在民实臣罪日深然上天岂以臣一身之故而令万民受灾害之侵呜呼其惠雨乎谨以臣身代民请命昭昭在上言敢虚佞计穷力竭辞戆诚罄油云沛雨居歆赐应呜呼其惠雨乎谨告先一日皇上乘马诣斋宫斋宿正祭日戴雨缨冠素服步诣圜丘坛行礼越日大雨露足乃令直隶总督饬所属有司劝种晚禾酌借牛具耔种以待秋成二十八年四月微旱值常雩行礼皇上躬致祈祷成得雨复以雨未露足亲诣玉泉及黑龙泽祈雨并遣官虔祷天神地祇各坛寻得渥雨报祀如礼三十二年四月常雩后十日亲诣黑龙潭祈雨并遣官虔祷天神地祇各坛寻得大雨报祀如礼三十五年四月微旱常雩后旬日余亲诣黑龙潭祈雨并遣官致祷天神地祇各坛得雨报祀如礼四十三年四月常雩行礼皇上以雨泽稀少躬致祈祷越十日复亲诣黑龙潭祈雨并遣官致祭天神地祇各坛请雨逾七日再祷如初又遣官往石匣龙潭虔祈寻得渥雨均报谢如礼凡雩祀仪节具大清通礼
　　（臣）等谨按乾隆八年皇上肇举雩祀以来孟夏常雩岁皆亲诣惟巡幸之年遣官恭代二十四年六月旱甚特行大雩之礼并御制祷雨告风文仁爱相通感孚即应至每岁常雩闲值望雨之时诣斋宫日不乘辇不设卤簿次日步行赴坛躬致诚祈甘膏即沛或以偶未优沾复亲祷龙潭以期■〈雨上澍下〉并敕礼臣按例虔申祈请精诚感格无不立应记注所书有不能尽述者兹恭纂数次于篇以见敬勤之至五十年来常如一日又自畿辅　至各省雨泽或稍愆期即驰询地方大吏并再三申谕毋许讳饰一经奏报优沾即御制诗篇以志喜慰恭诵之下仰见圣心肫切所由感召天和绥丰屡庆亿万斯年常膺昊贶焉臣等又按杜典有大享明堂一条考明堂之制始于成周历代有之而制度迄莫能定汉儒所述如大戴礼白虎通蔡邕之说各不相符朱子谓郊者古礼明堂者周制盖周公以义起之其不必强行于后代可知矣我朝南郊大祀列圣配天极尊崇之巨典明堂之制不复建立洵为超轶前古此条谨从删去

　　?朝日　夕月

　　顺治八年六月定春分秋分朝日夕月之礼先是初定祀典以日月从祀天坛罢春秋二分祀事至是年礼臣请照旧典以春分秋分日致祭于从祀天坛外仍立朝日坛于朝阳门外东郊立夕月坛于阜城门外西郊从之又定朝日坛以春分日卯时致祭值甲丙戊庚壬年皇帝亲诣行礼余年遣官夕月坛以北斗七星木火土金水五星二十八宿周天星辰共为从坛配享于秋分日酉时致祭值丑辰未戌年皇帝亲诣行礼余年遣官
　　雍正四年奏定朝日坛向系露祭请照社稷坛之例于坛下别设神龛以备风雨并香炉上增设炉盖
　　乾隆三年七月谕今年夕月坛旧例系遣官之年但朕即吉之后初次举行朕亲诣行礼以展诚敬四年礼部奏夕月坛旧于酉时前六刻申时三刻请驾至坛尚隔酉时二刻此次亲诣月坛行礼谨拟于酉时前四刻申时五刻请驾至坛适合致祭之时从之十一年二月春分皇上亲祭朝日坛以次日日食不乘辇不设卤簿不奏乐凡朝日夕月仪具大清通礼

　　?天神　地祇

　　（臣）等谨按杜典朝日夕月后别立禋六宗一条其礼迄于后魏而止自唐以后罕有述者伏考我朝祀典有神祇坛以祷水旱有太岁坛以祭时并与六宗义合又云雨风雷之祀世宗宪皇帝圣谕取义六宗尤炳然不易者兹谨分为天神地祇等门详载于后
　　顺治元年立天神坛于先农坛之南以祀云师雨师风伯雷师立地祇坛于天神坛之西以祀五岳五镇启运山积庆山天柱山隆业山四海四渎京畿名山大川天下名山大川岁遇水旱则遣官祇告祈祷有应则报祀十四年以祈雨遣官致祭天神地祇得雨报谢如仪十六年停祭积庆山
　　康熙二年封凤台山为昌瑞山设位地祇坛二十九年以祈雨遣官致祭天神地祇得雨报谢如仪
　　雍正十年以祈雨遣官致祭天神地祇得雨报谢如仪
　　乾隆元年封泰宁山为永宁山设位地祇坛二年六月谕天时亢旱已逾兼旬见在虔诚祈祷尚未得霈甘霖朕心深为忧惕天神地祇坛应竭诚致祭着礼部太常寺即察明典礼具奏举行礼部等遵旨议上遣官致祭天神地祇得雨报谢如仪七年五月旱命于神祇坛祈雨增用乐章 【 详见乐典】十七年礼臣奏言神祇坛本无专祀惟祈雨则祗告于坛而不奏乐自乾隆七年始增设乐章揆之一应因事祗告之礼均不作乐殊未画一至甘雨沾足报祭之时谨用酒果脯醢与祈告相同又与报祭之礼未称请嗣后各坛告祭停止作乐至报祭时均应加笾豆牲牢即将神祇坛乐章用于报祭诏令更议之寻奏言凡祈雨之祭时当待泽孔殷蠲诚致祷与因事祗告之礼原有不同仪文自宜周备今奉谕旨祭祀用乐以导和气而格神祇乃事神之礼与斋戒彻悬其义各异且乐足以宣通阴阳之气祈雨致祭仍当用乐为是应遵旨仍用乐章奏上从之二十八年四月京师微旱遣官致祭天神地祇寻得雨报祭如礼三十二年四月三十五年五月四十三年四月均以微旱遣官致祭得雨报祀如仪凡祈祀报祭仪节具大清通礼
　　太岁
　　顺治元年定每岁致祭太岁坛之礼太岁殿在先农坛东北正殿祀太岁之神雨庑祀十二月将之神每年正月初旬诹吉及十二月岁除前一日遣官致祭初春为迎岁暮为祖祖迎之礼岁有常举遇水旱则遣官祭告祈祷报祀如仪
　　康熙二十九年以旱祈雨遣官致祭太岁之神寻得雨行报谢礼三十五年二月圣祖仁皇帝亲征噶尔丹遣官致祭太岁之神
　　雍正十年以旱祈雨遣官致祭太岁之神寻得雨报祭如仪
　　乾隆元年十二月祭太岁坛遣亲王行礼旧例遣太常寺堂官主祭是年太常寺照例题请奉旨遣亲王行礼次年孟春亦如之二年六月以旱祈雨遣官致祭太岁之神寻得雨报祭如仪十六年礼部奏各坛圯神均有上香之仪太岁月将同属天神则升馨求阳不应与他祭异况偶逢祈雨致祭仪注见载上香其春秋二祭应行上香礼两庑分献并同从之十八年礼部奏太岁暨十二月将神牌请于殿庑内供奉设神座于神龛前祭时请神牌奉安神座祭毕复龛恭遇皇上祀先农礼成至太岁殿上香时神牌安奉殿内不请出龛奉旨太岁月将神牌照所奏安奉又是岁礼部奏太岁殿现在乐章乃新正岁除通用与祈祷雨泽之义全不相涉应交乐部别撰照神祇坛皆用丰字以昭画一从之 【 详见乐典】二十年定太岁坛改遣亲王郡王行礼二十一年太常寺奏承祭之官既改遣亲王郡王而两庑分献仍如旧例派厅员行礼于体制未协请嗣级用太常寺堂官分献临时奏派从之二十八年四月三十二年四月三十五年四月四十三年四月均以微旱遣官致祭太岁坛寻雨报祀如礼仪具大清通礼

　　?风师　雨师等祠

　　（臣）等谨按杜典六宗之外又有风师雨师及诸星等祠我朝定礼以云雨风雷为南郊从位又专立天神坛以祀云雨风雷之神至北斗五星二十八宿周天星辰之神并从祀于夕月坛已于各门详载兹不重述惟风神云神雷神均特建庙宇于京师又时应宫崇祀龙神恭绎世宗宪皇帝圣谕亦即以为雨神谨汇着于篇并附直省特祀之典即以风师雨师等祠一条移并于此
　　雍正元年奉世宗宪皇帝谕旨以西苑紫光阁北前后殿改建为时应宫前殿奉四海四渎龙神后殿中奉顺天佑畿龙神两旁左右奉十有七省龙神每岁以六月十三日致祭遣内务府官行礼五年迁直省龙神位奉于各省增修后殿以奉八方龙神六年二月奉谕旨朕惟风雨时若百物繁昌皆由诚敬感格天心用能福佑下民时和岁稔而司天号令长养阜成风神之贶厥功尤懋频年以来朕虔祀龙神有祈必应历有明验因思风神巽顺和煦茂时育物亦宜特隆祀典以答洪庥考之周礼大宗伯以槱燎祀风神虞书禋于六宗刘歆郑康成之说咸谓六宗之内风神其一也历代各建坛兆至宋祥符闲曾立风伯庙近代及本朝俱列南郊四配之中典礼具备今欲于都城和会之地特建庙宇因时祷祀以展朕为民祈福之诚应如何考据礼仪相度营建之处礼工二部会同内务付详议具奏部臣等奏言伏查周礼以槱燎祀飌师注郑康成以风师为箕星即虞书六宗之一孔安国蔡沈洪范传皆云箕星好风而马端临郊社考亦谓周制以立春后丑日祭风师于国城东北葢东北为箕星位次丑亦应箕之位也汉刘歆等议立风伯庙于东郊而东汉县邑常以丙戌日祀风伯于戌地唐开元礼则遵周制就箕星之位为坛祭之宋仍唐制祥符闲建风伯庙迨元及明亦各有祀典臣等会同详议于都城内东北择得景山东边当东北箕星之位建庙甚宜其庙宇规制仿时应宫酌量营建每年于立春后丑日致祭由内务府敬谨备办奏上允之乃封风神为应时显佑风伯之神庙曰宣仁庙前殿奉风伯之神后殿奉八风之神又河臣齐苏勒言淮安府清河县清口地方乃洪泽湖水出口敌黄之所从前建有风神庙官民行旅皆致祭祷至于洪泽一湖诸水总汇全赖高堰大堤以为保障惟此堤工最忌西风鼓浪自昔传有日费斗金之说比年每逢大汛从无西风湖工平稳转险为安皆由我皇上念切民生怀柔百神感召天和之所致也伏查水道河神凡有捍灾御患者俱蒙敕赐爵号以彰神庥惟兹风神福国佑民潜维默护神功既懋褒锡宜隆伏乞一体敕封以崇祀典礼部复议从之乃封为清和宣惠风伯之神七年二月奉谕旨朕惟云雨风雷之神代夫司令俾百昌万宝普含膏泽以锡福于烝民厥功并懋朕恭承天眷恪修祀典为四海苍黎仰祈嘉佑已经特建庙宇崇祀龙神风伯而云师雷师尚阙专祀尝考虞书禋于六宗之文汉人以乾坤六子释六宗震雷巽风均列禋祀而易曰雷以动之风以散之则风雷之发生万物功实相等礼记曰天降时雨山川出云周礼亦以五云辨年岁是云与雷皆运行造化同昭天贶者也前代及本朝南郊大祀云雨风雷俱列从坛之次式隆配享典礼亦既备矣迩年以来云物兆祥雷行应候茂育庶汇宣畅阳和庇国佑民之德灵应显然今欲特建庙宇虔奉云师雷师之神因时祷祀敬迓洪庥以展朕为民祈福之意礼工二部详议具奏部臣奏言伏查尚书洪范五行传曰雷首长万物为出入又论衡曰雷出地则养长华实发扬隐伏宣盛阳之德易干卦曰云行雨施品物流形左传凡分至必书云物以辨年岁是云师雷师锡福苍生厥功甚着唐天宝五载增雷师于雨师之次每岁于立夏后申日致祭宋元因之明集礼增云师于风师之次郡县立雷雨坛于稷坛西风云坛于社坛东明会典载秋分后三日合祭云雨风雷坛今雷师庙宇应建于西方立夏后申日致祭云师庙宇应建于东方秋分后三日致祭从之寻择地营建其规制祭仪俱仿宣仁庙乃封云师为顺时普荫云师之神庙曰凝和庙雷师为资生发育雷师之神庙曰昭显庙十三年封广东边海郡县庙祀风师为宣仁昭泰风伯之神封甘肃兰州府庙祀雷神为显仁应瑞之神并春秋致祭从督抚诸臣请也
　　（臣）等谨按杜典有大■〈礻昔〉一门■〈礻昔〉古作蜡其典自元明以来久已停止我朝臣工有以蜡祭请者奉皇上谕旨详悉指示不必举行今谨载圣谕于篇中以见酌古准今折衷尽善之至意焉
　　乾隆十年十二月谕大学士等国家崇报之文明禋肇荐考议周详凡祀典所关羣神咸秩即如雩祭诸礼事系农桑近复议行有举无废皆以为民也迩年以来诸臣工有以蜡祭为请朕追惟旧制酌古准今有宜于详慎者考大蜡之礼昉于伊耆三代因之所以报万物之成也虽咏于诗详于礼记周官而古制敻远传注参错难以折衷所谓八蜡配以昆虫后儒谓其害稼不当与祭月令祈年于天宗蜡祭也注云日月星辰则所主又非八神至谓合聚万物而索飨之其神甚多尤难定位且蜡与腊冠服各殊有谓腊即蜡者有谓蜡而后腊者是古制己不可考终无定衡至于后世自汉腊而不蜡此礼已湮魏晋以来迄于唐宋时行时止或溺于五行之说甚且天帝人帝及于龙麟朱鸟多至百九十二座议者以为失先王之礼远矣苏轼曰迎猫则为猫之尸迎虎则为虎之尸近于倡优所为是以子贡观于蜡言一国之人皆若狂以其沿习日久迹类于戏也盖祀于南郊己不合于古制而蜡于四郊则惟顺成之方始祭较量区别杂琐细于义有乖于礼未治于神为亵自元明以来停止此典实有难以举行之处况蜡祭诸神如先啬司啬日月星辰山林川泽今皆祀于各坛庙原于典文无阙即民闲秋成之后休息农功祀神报赛大抵借蜡之遗意以尽其闾井欢洽之情犹有吹豳击鼓之风亦皆听从民便未尝禁止是蜡祭原行于民闲但田夫萃处杂以嬉戏各随其乡之风尚初不责以仪文若朝廷议祀洁蠲虔享必严肃整齐何至有一国若狂之论可知此祭即古亦闾阎相沿之旧俗讵可定以为郊庙典礼如以为有祈无报则方春而祈谷冬又有事于圜丘礼谓郊之祭为大报天又云万物本乎天大报本也岂得谓之有祈无报乎况二仲荐馨并崇社稷班固所谓为天下求福报功者具在陈祥道所谓大社国社农之祈报在焉今社稷坛春秋两祀祈报之礼己备至义近于重复事涉于不经者即下之礼臣亦难定议因诸臣但泥古制多未深考是以特降此旨俾共知之
　　（臣）等谨按杜典有灵星一门考汉立灵星祠以天田主谷农祥晨见而祭之配以后稷盖即祈谷之意我朝定制列星为圜丘从位孟春祈谷则已及之后稷为太稷配位春秋祈报祭典具备灵星之祀诚无事于复举矣此条谨从删去

　　皇朝通典卷四十二

　　●皇朝通典卷四十三

　　礼三

　　○礼三

　　吉三

　　△吉三

　　北郊
　　社稷
　　堂子

　　?北郊

　　（臣）等谨按方丘祭地见于周官杜典因之是也其附神州后土则以神州为北郊误分祭地为二百神州之说出自郑注谶纬之说未可为据至于汉代渭阳汾阴后土祠祀更为不经唐宋相沿至明始辍国朝定制夏至日大祭地于方泽是为北郊法占垂后准礼经而超百代矣钦维列祖亲祀方丘巨典煌煌允与圜坛并重皇上临御以来岁必躬亲展祀每以夏至正当盼雨之时寅衷默祷旋即甘■〈雨上澍下〉渥沾仰见昭格之忱五十年来精诚如一谨稽北郊祀典并列祖升配大礼恭着于篇而原书附见之神州后土则谨从删去云
　　顺治元年定每岁夏至日大祭地于方泽于五岳五镇四海四渎为四从坛配方泽在安定门外北郊形方象地方折四十九丈四尺四寸深八尺六寸宽六尺泽中贮水方丘北向二成上成方六丈下成方十丈六尺均高六尺内壝方二十七丈二尺正北三门东西南各一门外壝方四十二丈与内壝同南门后皇祇室五间北向围垣正方周四十四丈八尺北向一门内外围垣二重内垣周五百四十九丈四尺北三门东西南各一外垣周七百六十五丈西向门三角门一又西有坊一曰泰折街 【 雍正二年改名广厚街】八年尊封肇祖原皇帝兴祖直皇帝陵山为启运山景祖翼皇帝显祖宣皇帝陵山为积庆山 【 十六年奉移二陵祔启运山停积庆山从祀】太祖高皇帝陵山为天柱山太宗文皇帝陵山为隆业山附四从坛配享十四年三月壬子大祀地于方泽奉太祖高皇帝太宗文皇帝配享世祖章皇帝亲诣行礼
　　康熙元年五月戊寅夏至大祀地于方泽圣祖仁皇帝亲诣行礼二年尊封世祖章皇帝陵山为昌瑞山从祀三陵山之次六年十一月丙辰大祀地于方泽奉世祖章皇帝配享
　　雍正二年五月癸卯夏至世宗宪皇帝大祀地于方泽奉圣祖仁皇帝配享
　　乾隆元年五月丙午夏至大祀地于方泽皇上亲诣行礼是月尊封世宗宪皇帝陵山为永宁山从祀四陵山之次二年五月辛亥夏至大祀地于方泽奉世宗宪皇帝配享皇上亲诣行礼恭奉世宗宪皇帝神位行参拜皇地祇礼礼毕安奉配位如仪八年五月癸未夏至大祀方泽先期致斋于斋宫定制两郊皆有斋宫是岁修葺北郊斋宫斋宿如礼九年五月戊子夏至大祀方泽先奉谕旨去岁新葺斋宫先期一日住宿但彼处树木新植尚未成阴天气炎热扈从人多不免有病暍者今岁炎热甚于旧岁此次不必前诣坛内斋宿仍在宫内斋宫住宿将来遇亲祭之年该衙门两请候旨俟树木成阴仍照例斋宿坛内此次前往致祭正当祈雨之际不乘辇不设卤簿传谕各衙门知之十一年四月谕今岁夏至致祭地坛斋宫树木渐次成阴扈从人等已有憩息之所况逢时雨之后天气清凉朕仍照原议前往坛内斋宫住宿十四年五月谕稽古明禋肇祀郊坛各以其色地坛方色尚黄今皇祇室乃用绿瓦葢沿前明旧制未及致详朕思南郊大飨殿在胜国时合祀天地山川故其上覆以青阳玉叶次黄次绿具有深意且南郊用青而地坛用绿于义无取其议更之至两郊坛宇虽岁加涂塈而经阅久远应敕所司省视所当修整者敬谨从事大学士会同各该衙门详考典章具议以间寻大学士等奏言谨考礼经所载两郊义类甚着故祭分二至以顺阴阳之时坛厘南北以从阴阳之位制别方圜以则阴阳之象惟辨色亦然春官以玉作六器以礼天地四方苍璧礼天黄琮礼地牲帛各从其器之色所谓依类求神者也制礼从类辨色从方原属不易之道又况栋宇檐桷乃以藏神祇而昭妥侑其义尤谨明代南北两郊分祀而皇祇室编次绿瓦臣等详检一切礼书并无考据查绿乃青黄闲色诚如圣谕于义无取坤卦天元地黄考工记天谓之元地谓之黄二者系乾坤正色今北郊坛砖壝瓦及牲帛帏幄色俱用黄乾隆十三年遵旨议定笾豆成式地坛祭器亦用黄质制造契合古制宁神与歆神不当有异应请易葢瑠璃黄瓦庶与坤卦黄中之义相符若天两郊坛宇岁修答有着令而经阅久远金碧采章或日久不鲜阶级砖璧闲有损缺垩赤闲有漫漶均宜遵旨修整及时兴工奏上从之十五年五月夏至大祀方泽以祈雨不乘辇不设卤簿与九年同自后凡值祈雨皆如此例是年奏准方泽二成台面琉璃惟中含六六阴数其余皆系凑合于义无取请照圜丘坛制铺石就坛面凿眼以备安设幄次其石数一成正中仍照旧制用三十有六八方均以八八积成纵横各二十四路二成倍上成八方八八之数半径各八路庶与偶数相合而砖式匀称益堪永久十六年修理北郊皇祇室择吉兴工前期遣官告祭天地太庙后殿奉先殿社稷届期诣皇祇室以奉请神位祇告皇地祇列圣从坛神位礼部尚书率太常寺官恭奉神牌至暂奉神位所敬谨安设十七年北郊工竣择吉恭请神位还御皇祇室遣官诣暂奉神位所祗告皇地祗列圣从坛神位礼部尚书率太常寺官恭奉各神牌还御奉安毕行一跪三叩礼其祗告天地宗社侯南郊工竣日举行三十二年礼部奏夏至恭祭地坛斋宿斋宫恭候钦定奉谕宫内斋宫斋宿嗣后不必请旨三十六年太常寺奏皇上亲诣行礼向由北门入礼毕由西门还宫今仰请皇上由西门入礼毕仍由西门还宫从之三十七年十一月大学士等遵旨议准郊天仪注并酌定方泽坛行礼仪节皇上初升至二成拜位立赞引官奏升坛皇上升阶上香还至二成拜位行迎神礼典仪官唱奠玉帛皇上升阶行奠玉帛礼还就读祝位立以次进俎三献及饮福受胙礼成仍还至二成拜位行谢福腓及送神礼
　　（臣）等谨按是年大学士等遵旨议定坛庙大祀亲诣行礼升降仪节酌减合宜所奉圣谕已于南郊篇中恭载又三十九年有年逾六旬始如此酌量节减之谕并详着南郊篇云四十三年八月皇上恭谒祖陵至盛京命修葺盛京地坛四十五年五月定北郊大祀亲诣正位晋献香帛俎爵至配位列祖列宗前惟躬诣上香献帛其献爵进俎则命诸皇子恭代一如南郊之礼
　　（臣）等谨按乾隆四十四年南郊大祀上以年届七旬因稍省繁劳专心裸荐定为亲承恭代之礼所奉圣谕巳恭载于南郊篇中至四十五年北郊大典一如此礼举行云四十八年五月谕朕临御以来祗畏寅恭凡遇坛庙大祀无不恪诚斋祓亲诣行礼兹届夏至北郊于十九日进宫斋戒适因气滞旧病作痛现在令医加意调摄尚未全痊诚恐升降仪节有愆转不足以昭诚敬此次朕即在御园斋戒派皇六子永瑢敬谨恭代行礼若临期气体全安朕仍亲往肃恭莅祀凡北郊仪节具大清通礼

　　?社稷

　　（臣）等谨按古者建国之制社稷为先祈福报功祀典最重我朝定制社稷坛为大祀凡列圣以来亲祭社稷坛者国史所书不可胜纪兹惟恭载最初一次以见德馨诚格有终始如一者焉我皇上临御五十年来凡春祀社稷皆躬诣行礼惟遇巡省之岁遣官恭代至每年巡幸塞外举行大狝之典秋祀社稷皆遣官恭代又二十四年皇上以亲祭社稷坛仪注无荐玉之礼谕以玉庇嘉谷于答阴之义为称敕所司用玉将事载入会典礼仪益为隆备兹悉恭纪于篇
　　顺治元年定祭社稷坛之礼每岁春秋仲月上戊祭太社太稷之神同坛同壝太社以后土勾龙氏配太稷以后稷氏配社主用石半埋土中 【 今全埋】稷主用木仍设太社太稷后土勾龙氏后稷氏神牌祭坛上坛在午门之右八年二月戊戌祭太社太稷世祖章皇帝亲诣行礼饮福受胙如圜丘例八月上戊值太宗文皇帝忌辰行礼毕仍易素服
　　康熙元年二月戊申祭社稷坛圣祖仁皇帝亲诣行礼三年八月上戊恭遇太宗文皇帝忌辰改期中戊致祭社稷坛十六年二月戊申亲祭社稷坛定制祭日遇雨皇帝于拜殿内门坎南行礼陪陪王公在殿外中甬路两旁各官在王公后行礼是日雨太常寺以旧例请命仍照常处行礼二十一年二月戊子亲祭社稷坛前期斋戒恭值太皇太后圣节于行礼之后补行庆贺
　　雍正元年二月戊午祭社稷坛世宗宪皇帝亲诣行礼二年闰四月以平定青海告祭社稷行献俘礼六年议定太社太稷神牌均高二尺五寸神座尺有五寸共高四尺笾豆案仅高尺有二寸较各坛稍低应将神座加高一尺安奉神牌共高五尺以符土为五数之古制其笾豆等案应加高尺有三寸共二尺五寸以符五五之数配位神牌各高二尺四寸神座高尺有四寸笾豆案高尺有二寸应将神座及笾豆案均增高一尺以符体制十年三月诏直省郡县修社稷坛敬谨行礼先是定制直省均设坛壝以祀社稷至是奉谕旨直隶各府州县设立坛墠致祭社稷及风云雷雨山川城隍之神每岁春秋展祀以崇报享典至重也从前初建之时有司或视为具文规制未必周备又未必及时修葺是以僻远之郡县规模简略礼仪草率者往往有之甚非肃将禋祀之本意也着礼部行文各省督抚饬府州县敬谨修理以重祀典
　　乾隆元年二月戊辰祭社稷坛皇上亲诣行礼二年闰九月奉谕旨大清律载各府州县社稷山川风云雷雨诸神所在有司以时致祭所以肃祀典而迓休和礼至重也省会之地督抚司道驻札同城向不与祭专属府州县官行礼督抚司道均有封疆守土之任自当虔奉明禋为民祈报凡春秋致祭督抚应率领阖属文武大小官员敬谨行礼提镇道员驻札之地一体率属陪祭其如何分别班次派员监礼及修整坛壝祭器之处该部详议具奏奏上通饬行之八年七月颁发各省坛庙祝文十八年奏定增撰社稷坛祈雨报祭乐章皆以丰为名 【 详见乐典】二十年六月以平定准噶尔献俘社稷坛十月再行献俘礼俱遣亲王从事二十一年五月增社稷坛望瘗乐章 【 详见乐典】二十四年五月谕朕此次亲诣社稷坛祈求雨泽礼部所开仪注内无荐玉之礼询其原委则系相沿旧规并无意义可考夫玉以庇荫嘉谷使无水火之灾载在传记且于答阴之义更为相称着饬所司敬用玉将事御制祝文曰臣闻人事失于下天变应于上兹亢旸之示警洵赞化之无能言念昨年秋霖缺而冬雪乏逮至今岁春望霈而夏未沾历四时之久矣嗟三农其如何常雩步祷弗蒙矜不敢再三之渎羣祀亲藩徒致吁益增宵旰之忧敬念右坛为祈报之所载稽祭义司土谷之精蠲吉虔斋摅忱躬恳为民请命愿代万姓之灾责已惟诚奚啻六事之舛重举答阴之典冀施甘雨之滂云作雷随毋俾箕伯侵轶牺成粢洁尚敷帝里休和殷伫神歆立沾祥■〈雨上澍下〉谨告祭日皇上戴雨缨冠素服自右门由右路至御辇处步行诣坛行礼二十五年正月以平定回部献俘社稷坛如二十年之礼三十七年大学士等遵旨议准郊天仪注并酌定社稷坛行礼仪节有司先设幄次于拜殿内皇上乘辇由阙右门入东北门至社稷坛外门外御礼轿入右门循戟殿东行至拜殿东阶下降舆升阶诣坛行礼礼成升舆亦如之
　　（臣）等谨按是年大学士等遵旨议准郊天仪注并酌定社稷坛行礼仪节又三十九年奉谕年逾六旬始如此酌量节减并恭载于南郊篇内兹不重述云四十一年二月谕社稷坛之有拜殿原以备致祭之日或有风雨也今年偶值雨所司移拜位香案于殿中余仍列于坛上是朕蔽栋宇而神位牲醪并习露设非所以昭妥侑朕心深切不安社稷之制不设栋宇以承天阳祇就坛壝而言至神牌平日原系尊藏神库未尝不在屋宇之内则祭享时偶因风雨移奉殿内又有何嫌忌乎且拜殿甚宽想当缔造之初未必不预为临时移奉计祇以未尝经之事所司遂依例陈设不知所据嗣后祭时或遇风雨所有神位祭器应如何移就拜殿之处着大学士九卿会同太常寺敬谨详议具奏寻大学士等遵旨议奏如祭日请驾前十刻值风雨太常寺将祭品乐簴移设拜殿奉安神牌于殿内致祭若骤遇风雨谨用神龛覆设神位另设香案于拜殿奏请皇上于拜殿行礼从之四月以平定两金川献俘社稷坛如二十五年之礼凡祭社稷坛仪节具大清通礼

　　?堂子

　　大内祀神（臣）等谨按钦定满洲祭神祭天典礼一书知堂子之祭为我圣朝敬事天神之令凡遇大事及每岁元旦春秋二季有祈有报又凡大出征必告凯旋则列纛而拜皆亲诣行礼祀典尊崇敬诚悫着谨考典文与郊社以义相从大内之祀即以类载仪节备详永垂亿禩焉
　　国朝初建堂子在盛京抚顺门外太祖高皇帝建国之初有谒拜堂子之礼
　　天聪九年八月太宗文皇帝以征察哈尔奏凯师还亲诣堂子行拜天礼崇德元年五月大军征明太宗文皇帝亲率王贝勒等诣堂子行礼拜纛出师是岁定制每年元旦皇帝率亲王以下副都统以上及藩王等诣堂子上香行三跪九拜礼十二月亲征朝鲜出师之日设卤簿吹螺奏乐亲诣堂子行礼于堂子外建立八纛吹螺奏乐拜纛启行次年班师诣堂子行礼七年三月以锦州捷闻亲率王贝勒等诣堂子行礼
　　顺治元年四月世祖章皇帝命王贝勒帅师平定中原亲诣堂子奏乐行礼拜纛出师九月既定燕京即建堂子于长安左门外玉河桥东街门北向内门西向正中为祭神殿南向前为拜天圜殿殿南正中设大内致祭立杆石座次稍后两翼分设皇子致祭立杆石座次亲王郡王贝勒贝子公各以次序列北向东南为上神殿南向
　　康熙十三年正月以吴三桂叛逆遣大将军王等帅师出征圣祖仁皇帝亲诣堂子行礼祭纛以行十四年闰五月以平定察哈尔凯旋圣祖仁皇帝率大将军王暨诸大臣诣堂子行礼三十五年二月亲征噶尔丹率诸王大臣诣堂子行礼祭纛出师六月凯旋诣堂子行礼五十七年十一月以遣大将军王等帅师出征策旺阿喇布坦御太和殿设卤簿出征大将军王等以下俱戎服不出征者蟒服以从诣堂子行礼乃鸣角祭纛启行
　　雍正七年六月以大兵进剿准噶尔遣大将军出师北征世宗宪皇帝率大将军以下及诸王大臣诣堂子行礼祭纛出师
　　乾隆十三年十一月以遣大学士经略金川皇上率经略大学士及王公大臣等诣堂子行礼祭纛出师次年凯旋祗告如礼十四年五月奉谕旨堂子之祭乃我朝先代循用通礼所祭之神即天神也列祖膺图御宇既稽古郊禋而燔柴典重举必以时堂子则旧俗相承遇大事及春秋季月上旬必祭天祈报岁首最先展礼定鼎以来恪遵罔怠且不易其名重旧制也考诸经训祭天有郊有类有祈谷祈年礼本不一兵戎国之大事故命遣大将必有事于堂子正类祭遗意而列纛行礼则禡也我祖宗于行营中或别有征讨不归告堂子则望祭而列纛行事其诚敬如此朕思出师告遣则凯旋即当告至乃天地宗社俱巳祝册致虔且受成太学而堂子则弗之及祠官疏略如神贶何祀典攸关彝章宜备着议政王大臣详议具奏朕亲为裁定王大臣等遵旨议上大兵凯旋皇帝告祭堂子之礼请载入会典从之十九年四月谕礼部等衙门王公等建立神杆理应按照爵秩等次设立整齐以肃观瞻着每翼作六排每排六分乃以未分封皇子等列于前其次则亲王郡王贝勒贝子公等分为六层设立神杆皇子内已受封爵者其神杆视所封爵立于应立之处所有石座不必移动神杆各按爵次更换每年修整一次交礼部会同内务府总管查看绘图进呈着为例寻礼部等衙门议奏谨遵谕旨神杆立座每翼为六排每排为六分皇子神杆列于前其次亲王郡王贝勒贝子公各按排建立但查左翼亲王现有七位今一排建立六杆应将第七位亲王神杆列于次排郡王之首其郡王贝勒贝子公俱按次接续右翼亲王四位郡王六位贝勒二位贝子一位公十七位人数多寡不一不能每排俱得六人之数通将亲王列于前其次郡王贝勒贝子公按一排六分之数通融接续叙立奏入从之四十三年八月皇上恭谒祖陵至盛京命修葺盛京堂子四十七年正月初四日祭祈谷坛仍于初一日亲诣堂子行礼先是定制元旦行礼值祈谷坛斋戒将可否展期于初五日行礼之处具奏得旨遵行是年以元旦行礼礼成还宫时尚在未入斋戒以前仍导迎作乐用昭大典凡仪节制度详具大清会典及钦定满洲祭神祭天典礼大内祭神大礼肇自盛京既恭建堂子以祀天又于清宁宫正寝恭设神位以祀神至顺治元年定为坤宁宫祭神之礼皆如清宁宫例每日奉朝祭神位于祭神殿西位东向日昧爽行礼奉夕祭神位于西北南向申刻行礼惟斋戒忌辰并禁止屠宰等日期不祭余日皆祭每月朔则祭神翼日则祭天季春季秋月朔 【 或二四八十月或上旬诹吉】则立杆大祭前期一二日宫内报祭大祭之日恭请神位于堂子内祭毕复请入宫大祭翼日则祭天春夏秋冬四季则有献神之祭均用马牛金币祗荐如礼岁于十二月二十六日恭请神位供于堂子正月初二日自堂子恭请神位入宫四月初八日浴佛节请神至堂子礼毕请神还宫其仪节并详大清会典及钦定满洲祭神祭天典礼

　　皇朝通典卷四十三

　　●皇朝通典卷四十四

　　礼四

　　○礼四

　　吉四

　　△吉四

　　山川
　　耤田
　　先蚕

　　?山川

　　（臣）等谨按礼经所载五狱四渎望秩隆焉其余山川之神亦咸崇报享本朝定制义法悉协敬稽祀典于岳镇海渎有时巡展祭有因事遣祭有所专祭于名山大川有奉特典崇建庙祀者并着于篇至于封祀龙神原非即海渎之本神而昭德报功载在祀典相沿巳久即盐井之神亦与山川义近谨从类附惟黑龙潭玉泉龙神宜在京都祀典之列另立专门故不以附于此篇
　　顺治元年定礼以五岳五镇四海四渎配享方泽坛又立地祇坛以五岳五镇四陵山四海四渎之祇为正位以京畿名山大川天下名山大川之祇为从位凡岳镇海渎所在地方有司岁以春秋仲月诹日致祭祭东岳泰山于山东泰安州 【 今升为府】祭西岳华山于陕西华阴县祭中岳嵩山于河南登封县祭南岳衡山于湖广衡山县祭北岳恒山于直隶曲阳县 【 移祭见后】祭东镇沂山于山东青州府祭西镇吴山于陕西陇州祭中镇霍山于山西霍州祭南镇会稽山于浙江会稽县祭北镇医巫闾山于辽东广宁卫 【 今改为县】祭东海于山东莱州府望祭西海于山西蒲州 【 今升为府】 祭南海于广东广州府望祭北海于河南济源县 【 移祭见后】祭河渎于蒲州祭江渎于四川成都府祭淮渎于河南唐县祭济渎于济源县三年加封黄河龙神为显佑通济金龙四大王之神封运河龙神为延庥显应分水龙王之神令河道总督以时致祭八年正月世祖章皇帝亲政遣官致祭岳镇海渎定制恭遇庆贺大典颁布恩诏则遣官致祭岳镇海渎以各衙门四品以上堂官将军诹吉将行先期陈祝文香帛于中和殿皇帝亲阅遣之十七年三月以科臣粘本盛条奏下礼部议覆改祀北岳于山西浑源州
　　康熙六年七月圣祖仁皇帝亲政遣官致祭岳镇海渎十六年四月命内大臣觉罗武默纳侍卫费耀色等诣长白山审验明晰酌行祀礼九月奉谕旨长白山发祥重地奇迹甚多山灵宜加封号永着祀典以昭国家茂膺神贶之意礼部奏请依岳镇之例封为长白山之神照五岳例春秋致祭令宁古塔将军遣官在黑龙江地方望祭遇有庆典即令祭北镇官前往望祭奏上从之十八年五月以湖南用兵屡捷咸言湖神助顺敕封为洞庭湖之神遣官致祭二十一年二月以平定云南遣官致祭岳镇海渎长白山三月圣祖仁皇帝东巡盛京驻跸吉林乌喇地方于松花江岸东南设幄次望祭长白山之神二十二年正月遣官往祀鸡公山神令有司春秋致祭二十三年十月圣祖东巡躬祀泰山之神至黄河遣官祭河神庙十一月遣官致祭岳镇海渎长白山嗣是东巡及南巡所过名山大川均照例致祭二十五年五月副都御史徐元珙疏言祀典所载致祭北海尚沿宋明旧制于河南济源县系在京之南于义未合况北岳已改祀浑源州则北海应请改祀于混同江庶方位允协下部议行之二十七年十月以孝庄文皇后升祔太庙遣官致祭岳镇海渎长白山三十五年封大沽海口之神遣官致祭时由天津海道运米盛京以备赈济海神効灵往来迅驶立庙天津春秋致祭三月圣祖仁皇帝北征驻跸噶尔图遣大学士致祭山川之神及出卡伦遣祭域外山川之神圣驾至克噜伦河遣祭河神均与因事遣祭岳渎礼同三十六年二月西巡至保德府及横城均遣官致祭河神凡所过名山大川均遣官致祭七月以平定朔漠致祭岳镇海渎长白山三十七年七月以霸州等处新河告竣赐名永定河封为永定河之神建庙于芦沟桥祀之九月圣祖仁皇帝东巡遣大学士致祭松花江之神三十九年六月河臣疏言江南安东县海口拦黄坝拆去水势流通海神効灵请建庙崇祀诏改名大通口封为大通口海神春秋致祭四十年正月加黄河龙神昭灵効顺封号四十二年三月圣祖仁皇帝五十万寿遣官致祭岳镇海渎长白山是年圣祖仁皇帝巡幸山西经过驻跸地方应祭岳渎均遣官致祭又西巡至潼关遣官致祭西岳华山四十三年二月封淮神为长源佑顺大淮之神五十二年三月圣祖仁皇帝六十万寿遣官致祭山川如四十二年之礼五十七年十二月以孝惠章皇后升祔太庙遣官致祭岳镇海渎长白山六十年三月以御极六十年大庆遣官致祭山川如五十二年之礼六十一年建江海潮神庙于浙江之尖山春秋致祭十一月世宗宪皇帝登极遣官致祭岳镇海渎长白山
　　雍正元年二月以恭上圣祖仁皇帝尊谥遣官致祭岳镇海渎长白山十二月以册立皇后遣官致祭如礼二年八月加四渎封号江渎曰涵和河渎曰润毓淮渎曰通佑济渎曰永惠均遣官赍送祭文香帛令督抚布政使大员致祭又加四海龙神封号东海曰显仁南海曰昭明西海曰正恒北海曰崇礼均遣官赍送祭文香帛令地方官致祭又加大沽海口神广惠封号加洞庭湖神涵元汇利封号均致祭如仪又封云南各盐井神为普润龙王之神令地方官立庙春秋致祭三年三月封山东临清州河神为福漕漳河之神馆陶县河神为惠济漳河之神又封青海水神为灵显青海之神先是大军西征道经青海于塞外严寒之候涌泉济军督臣奏请封号从之并令委官致祭又河南抚臣奏言百泉之上卫源神祠通漕济通请列祀典从之五年二月以黄河澄清遣官分往江南清河河南武陟二县致祭河神庙五月重修江南宿迁县早河河神庙春秋致祭十二月遣官致祭河源之神于河州口外六年封河东盐池神为昭惠阜裕盐池之神七年建江神庙于湖北武昌府春秋致祭又封浙江蛟门山龙神为涵元昭泰镇海龙神又封宁夏大渠龙神为宁渠普利龙王之神八年建海神庙于浙江海宁县【 今升为州】先是奉谕旨朕惟古圣人之制祭礼也凡山川岳渎之神有功德于民生能为之御灾捍患者皆载在祀典葢所以荐歆街昭格崇德报功也雍正二年浙江海塘潮水冲决发帑修筑比年以来塘工完整灾沴不作居民安业今年潮汛盛长几至泛滥官民震恐幸而水势渐退堤防无恙此皆神明默垂护佑惠我蒸民者也兹特发内帑十万于海宁县敕建海神之庙以崇报享着该督遴委贤员度地鸠工务期制度恢宏规模壮丽崇奉祀事用荅明神庇民御患之休烈寻建庙工成御制碑文敕加宁民显佑浙海之神封号遣官致祭是年又建湘江神庙于湖南长沙府春秋致祭又建河源神庙于甘肃河州加封为开津广济佑国庇民昭应河源之神先是奉谕旨古称黄可之神上通云汉光启图书礼曰三王之祭川也皆先河而后海此之谓务本惟神泽润万国福庇兆民自古及今功用昭著我朝自定鼎以来仰荷神庥尤为彰显至于澄清于六省之遥阅历于七旬之久稽诸史册更属罕闻朕思江南河南等处皆有庙宇而河源相近之处向来未建专祠考河源发于昆仑地隔遥边人稀境僻其流入内地之始则在秦省之西宁地方朕意欲于此地特建庙宇专祀河源之神九卿详议具奏寻议于河州口外择地建庙春秋致祭御制碑文勒石从之又封直隶滹沱河神为长源永济滹沱河神春秋致祭九年建永定河神惠济庙于石景山遣大臣致祭十五闰五月建望祭长白山享殿于温德亨山 【 今名望祭山】七月建洪泽湖神庙于高家堰春秋致祭是年又封广西兴安县陡河海阳山神为安流襄绩海阳山神十一年封广西郁林州泉神为昭德沛泽泉源之神十三年九月皇上登极遣官致祭岳镇海渎长白山十一月以恭上世宗宪皇帝遵谥遣官致祭山川如礼
　　乾隆元年八月奉谕旨南北河工与浙江海塘关系国计民生最为紧要当朕即位年咸庆安澜理宜虔修祀典以答神贶部臣议于清河武陟海宁三处神祠照例赍送祭文香帛令总督致祭又令直隶总督往石景山致祭永定河神从之二年四月以恭奉世宗宪皇帝配享南郊遣官致祭岳镇海渎长白山十二月以册立皇后恭上皇太后徽号遣官致祭山川如礼三年立海神庙于江南宝山县春秋致祭八年八月皇上东巡盛京遣官致祭北镇医巫闾山长白山十二年六月谕内阁奉圣母皇太后懿旨泰山灵岳坤德滋生近在鲁邦宜崇报享朕不敢违爰遵慈训亲奉銮舆秩于岱宗旋跸青齐观风泽以昭崇圣法祖教孝省方巨典大学士等会议以闻寻议奏古者因名山以升中原有燔柴之礼圣祖仁皇帝因仪文度数书阙有间议封禅者尤多不经特允廷议以祀五岳礼致祭今皇上东巡致祭泰山应遵康熙二十三年之例举行惟是致祭方岳向未用乐谨案周礼大司乐奏蕤宾歌函钟舞大夏以祭山川是山川之祭自古用乐今特举盛典秩于岱宗请用中和韶乐令儒臣增撰乐章太常协律郎率乐生豫习备用从之十三年二月谕稽古巡狩翕河乔岳典礼攸隆朕兹亲祀孔庙有事于泰山其岳渍等祀皆宜荐馨用申诚敬着各该督抚就近遴委大员致祭东巡至泰安日亲诣岳庙于配天门降舆由仁安门入三上香行一跪三拜礼翼日致祭如仪十四年四月以平定金川恭上皇太后徽号遣官致祭山川如二年之礼十五年九月以册立皇后恭上皇太后徽号遣官致祭山川如十四年之礼十月皇上巡幸中州亲诣嵩岳庙上香翼日致祭均与十三年祭岱宗礼同并以御道所经遣官致祭河渎及卫源神祠十六年二月皇上南巡江浙凡銮舆所经于山东遣官致祭泰岳又亲诣岱庙行礼于江南则河渎淮渎江渎之神皆遣官致祭并亲祭清河河神庙至浙遣官祭海神庙及南镇会稽山如礼又凡往返渡河渡江致祭之处皆亲诣上香行礼嗣是南巡所过名山大川均致祭如礼 【 二十二年二十七年三十年四十五年四九年六次　南巡并同】　是年六月封永定河神为安流广惠之神庙名惠济即将芦沟桥石景山二处旧庙酌加修葺工竣遣官告祭并饬有司春秋展祀十二月以皇太后六旬万寿恭上徽号遣官致祭山川如十五年之礼十九年八月皇上东巡盛京望祭长白山渡松花江祭江神九月祭北镇医巫闾山嗣是东巡盛京均致祭如礼 【 四十三年四十八年　四巡　盛京并同】　又吉林东门外有望祭北海之处遣官致祀如仪二十年六月以平定伊犁恭上皇太后徽号遣官致祭山川如十四年之礼是岁以遣大兵西征所过之山一曰阿勒台山一曰珠尔库柱山一曰博克达山一曰阿拉克山皆以诏旨读文致祭二十二年三月皇上南巡驻跸杭州奉谕旨浙海之神自雍正八年海塘告成时特加褒封敕于海宁县地方建庙崇祀迩年以来海皮不扬塘工巩固朕省方浙中亲临踏阅见大溜直趋中小亹两岸沙滩自为捍御滨海诸邑得庆安澜利及生民实资神明显佑应于杭州省城之观潮楼敬建海神之庙以昭朕崇德答佑至意应行事宜该部查例具奏礼部奏言悉遵雍正八年敕建海宁海神庙事宜举行从之乃建庙于观潮楼敕封为平潮利涉浙海之神嗣是南巡皆亲诣行礼 【二十七年三十年四十五年四十九年南巡至海宁并亲诣海神庙行礼】四月皇上亲临徐州阅视河工以河溜刷深神明默佑令地方官建河神庙于云龙山之北加封为显佑通济昭灵効顺广利安民金龙四大王之神二十四年十一月以荡平回部遣官致祭山川如二十年之礼二十五年定西域山川祀典每岁春秋令驻札大臣致祭其祭文香帛由京师赍往二十六年十二月以皇太后七旬万寿恭上徽号致祭山川如十六年之礼三十二年三月谕东西二淀为畿辅汇萃清流之所迩年潴蓄安恬节宣有藉近淀村庄田土泛溢无虞而菰蒲鱼蠏之饶利赖于民生者更大兹者春巡郊甸循览河堤凤艇乘流祥飙助顺尤足征神贶之昭宜建专祠用答灵佑着该督方观承卜地兴工特崇庙祀以示妥神报功之典三十五年八月皇上六旬万寿遣官致祭山川如礼三十六年二月以新葺泰山祠庙蒇工恭逢皇太后八旬大庆皇上祗奉安舆瞻礼岱庙并亲诣岳顶行上香礼十二月以恭上徽号遣官致祭山川如二十六年之礼三十九年四月封陕西太白山神为昭灵普润太白山之神建祠祀之四十一年二月以平定两金川集勋奏凯皇上亲奉皇太后东巡展礼泰岱四月以恭上徽号遣官致祭山川如三十六年之礼四十二年二月陶庄开放引河工成命建河神庙岁以春秋致祭御制碑文纪之八月定两金川山川祀典每岁春秋致祭十月陕西抚臣奏请修葺华岳庙从之四十三年八月谕海为众水朝宗最昭灵应乃各处海神咸有庙祀惟北海自山海关至盛京一带向未专建庙宇以隆禋祀尚属阙典朕叔次诣盛京恭谒祖陵跸途循海而行瞻望甚近宜先申虔祭以迓灵庥着该部于滨海地方择地望祭派庄亲王永瑺行礼所有应行事宜各衙门即速照例备办并着周元理于山海关澄海楼相近处所度地建立北海神庙即行绘图呈览候朕降旨发帑兴工俾庙貌崇闳以妥神佑又谕辽河双源遥引合而为巨流河襟带神皋恬波涵润实为陪都境内大川朕恭谒祖陵跸路所经舟梁利涉缅念河神之功甚溥顾该处向无祠祀典尚阙焉着迈拉逊德成会同将军府尹于勘估城工之便在濒河高阜处所度地计工奏闻请帑专建河神庙以昭妥侑九月谕运河发源遥远自东北来入英莪边门西流几及千里会辽入海萦护三陵滋演万年灵脉长川襟带并卫陪都厥功甚巨自宜虔崇庙祀以答神庥着交迈拉逊德成会同将军府尹于盛京城东度地鸠工奏闻请帑兴建河神庙以昭妥侑又谕前己降旨于山海关之澄海楼旁建立北海神庙兹稽考祀典北海原于河南济源县望祭河南地属中州且非滨海固于事理未协嗣今改于吉林东门外望祭虽属北境然距海尚远亦非所宜所有春秋秩祀及遇告祭典礼自应恭移于此以协方位至吉林之松花江导源长白襟带神皋为本朝发祥之地绵演亿万载景祚灵长厥功甚巨自宜虔崇庙祀用迓神庥己谕令吉林将军福康安于吉林城外滨江处所度地鸠工兴建松花江神庙其一切祀事即照从前望祭北海之制着礼部载入会典遵行四十五年二月皇上南巡渡河日亲诣陶庄河神庙瞻礼
　　（臣）等谨按四十二年陶庄开放引河工成敕建庙宇以答神贶至是年二月初十日亲临瞻礼以仪封漫工未成默致虔祷适引河放溜奏至御制诗以志事十一日仪封两坝自行合龙即告工成详见御制河复记仰维圣神感召之速丕应傒志诚为史册所罕闻四十五年八月皇上七旬万寿遣官致祭山川如三十五年之礼四十七年二月命侍卫阿弥达驰往西宁务穷河致祭河神三月谕朕前岁南巡驻跸金山即敬书金山灵区安澜恒佑宏仁广济至德尊神牌位供奉神祠及回銮渡江时虽有风涛而御舟稳渡实赖神佑不可不崇昭秩祀以答灵庥着该部载入祀典嗣后每遇致祭之期着该部封香帛祝文送往交该督抚亲诣金山寺行礼四十八年三月河南抚臣奏言重修中岳庙告成请赐碑记御制诗一章迭庚午禋祀诗韵命勒石四十九年十一月河南兰阳睢宁新堤并引河工成命建河神庙于南岸御制碑文纪之五十年正月以御极五十年嘉庆迭臻遣官致祭山川如四十五年之礼 【 是年遣祀　　北海改于山海关致祭定为制】凡致祭山川仪节具大清通礼

　　?耤田

　　顺治十年三月诏举行先农祀典十一年二月世祖章皇帝行耕耤礼亲祭先农坛坛在正阳门外太岁坛西南坛北为正殿东南为观耕台台前为耤田东北为神仓前为收谷亭定制岁以清明节后亥日祭先农坛礼成即行耕耤礼及秋玉粒告成所司以闻择吉收贮神仓以供天地宗庙社稷之粢盛
　　康熙十一年二月圣祖仁皇帝行耕耤礼亲祭先农坛前期遣官祗告奉先殿雍正二年二月世宗宪皇帝行耕耤礼亲祭先农坛躬耕三推毕复加一推颁发新制三十六禾词使工歌左右随行礼毕王以上行庆贺礼停止筵宴自是每岁皆亲耕如仪是年耤田内产瑞谷一茎四穗者三本一茎三穗者三本一茎两穗者十二本顺天府尹张令璜奏进羣臣请宣付史馆从之次年所产尤多有至一茎九穗者丰泽园所植稻亦然并以羣臣表贺宣付史馆四年八月谕国以民为本民以食为天朕念切民依举行耕耤之礼殚竭精诚为民祈谷于上帝乃
　　雍正二年三年耤田特产嘉禾今岁所产自一茎双穗至九穗皆硕大坚好异于常谷朕见之心甚慰悦特令宣示廷臣葢实有见于天人感召之理捷于影响无纤毫之或爽朕以至诚肫恳之心每岁躬耕耤田以重农事即蒙上帝隆鉴迭产嘉谷以昭休应岂人力之所强为乎礼曰天子为耤千亩诸侯百亩则耕耤之礼亦可通于臣下矣朕意欲地方守土之官俱行耕耤之礼使之知稼穑之艰难悉农民之作苦量天时之晴雨察地方之肥硗凡为官者存重农课稼之心凡为农者无苟安怠惰之习于养民务本之道大有裨益九卿详议具奏寻奏上请令奉天府尹各直省督抚及府州县卫官于所治地方择洁净之地设立先农坛及耤田自雍正五年为始每岁仲春亥日各率所属行礼如仪所收米粟敬谨收贮以供祭祀之粢盛其祭先农坛之礼如祭社稷凡大小武职官与文职官一体与祭俾知耕耤巨典从之又以吉林黑龙江二处将军皆有民社之任令照直省之例建立先农坛致祭耕耤以重农事
　　乾隆三年三月皇上行耕耤礼前期六日幸丰泽园演耕至日亲祭先农坛遂诣耤田行三推礼毕复加一推礼成上御斋宫王以下行庆贺礼五年三月礼部奏亲耕典礼原可闲岁举行今逢闰岁春寒更衣行礼不无过于烦劳请暂行停止其致祭先农坛遣官行礼从之八年二月谕向来先农坛亲祭始用中和韶乐遣官则同小祀之例不用中和韶乐按日月坛中祀虽遣官仍用中和韶乐惟不饮福受胙朕思国家之大事在农先农坛宜在中祀之例此次遣亲王恭代即着照日月坛之例用中和韶乐永着为令十三年三月皇上东巡是年致祭先农坛遣官恭代顺天府府尹率属行耕耤礼自后恭遇时巡省方遣官恭代顺天府府尹率属行耕耤如礼十九年三月重修先农坛先是奉谕朕每岁亲耕耤田而先农坛年久未加崇饰不足称朕祗肃明禋之意今两郊大工告竣应将先农坛宇修缮鼎新其外壖隙地老圃于彼灌园殊为亵渎应多植松柏榆槐俾成阴郁翠庶足以昭虔妥灵该部会同查明具奏总理工程王大臣等遵旨详议次第修缮疏上从之二十三年二月谕吉亥耤亩所重劭农黛耜青箱畚鏄蓑笠咸寓知民疾苦之意而设棚悬彩以芘风雨义无取焉吾民凉雨犁而赤日耘虽袯襫之尚艰岂炎湿之能避且片时用而过期撤是中人数十家之产也其饬除之三十七年三月皇上行耕耤礼臣工以圣寿六旬以上请遣官恭代不许嗣是亲耕皆依古制三推弗行加一之礼又是年大学士等遵旨议准郊天仪注并酌定躬诣先农坛行礼仪节皇上御礼轿自外北天门入内北天门循太岁殿后转至先农坛东北隅降舆诣坛行礼礼成仍于降舆处御礼轿诣太岁殿上香
　　（臣）等谨按是年大学士等遵旨议准郊天仪注并酌定先农坛行礼仪节三十九年奉谕年逾六旬始如此酌量节减谨详载南郊篇云四十七年三月皇上亲祭先农坛行耕耤礼五十年三月皇上亲祭先农坛行耕耤礼十月谕每岁春三月应祭先农坛行耕耤礼礼部俱先期将祭祀日期及一应事宜预行具题虽属照例办理但国家典礼以实不以文朕临御以来兢兢以敬天勤民为念郊坛大祀无不躬亲即耤田亲耕亦从未堂稍惮烦劳虽本年寿已七十有五犹亲举三推之典惟是春秋已高或恐步履稍逊若二三年后自揣精力如常偶一举行岂非熙朝盛事至本年甫经亲行耕耤明岁应否躬莅自应候朕酌行乃礼部仍照例具题竟似每岁俱应亲诣行礼者然岂不转为具文耶我国家受命延洪纯嘏敷锡世世子孙若能皆似朕之敬勤不倦自必景祚绵长享国久远朕所用古稀天子之宝特于干清宫存贮一分若我子孙内有享永祚而登上寿者亦得钤用此宝洵为社稷灵长之福嗣后我子孙继承亦禩惟当不懈益勤凡遇亲耕典礼若年在六十以内礼部自应照例具题年年躬行耕耤若年逾六十令礼部先期以亲莅或遣官之处具本题请庶巨典不尚虚文而展礼益昭诚敬着为令凡耕耤祭先农仪具大清通礼

　　?先蚕

　　乾隆元年建先蚕祠于安定门外北郊每岁季春已日遣太常寺卿一人以少牢致祭七年七月大学士鄂尔泰等奏言古制天子亲耕南郊以共粢盛后亲蚕北郊以共祭服我皇上亲耕耤田以示重农至意乾隆元年议建先蚕祠宇所以经理农桑之道蚌为周备今又命议亲蚕典礼伏思躬桑亲蚕历代遵行但蚕坛向在安定门外前明以来遗址久经罢废考唐宋时后妃亲蚕多在宫苑之中伏读圣祖仁皇帝御制耕织图序于丰泽园之北治田数畦环以溪水陇畔树桑旁立蚕舍是育蚕之事圣祖仁皇帝亲加讲求今逢重熙累洽礼明乐备之时亲蚕大典关系农桑自应遵旨举行以光典礼请交内务府礼部详议奏上从之乃建先蚕坛西苑之东北坛东南为先蚕神殿西向坛东为观桑台前为桑园浴蚕河在宫墙之东自北垣流入由南垣出设闸启闭木桥二蚕署蚕室均在桥之东西向定制皇后亲蚕之年豫日设立先蚕西陵氏神位于蚕坛之上前二日皇后于正殿致斋至日以一太牢亲祀行三献礼翼日 【 蚕未生则诹日】皇后诣桑坛行躬桑礼蚕事毕蚕母率蜸妇择茧之圆洁者贮筐恭献以告蚕事之登择吉皇后复诣蚕坛亲临织室行缫三盆手礼遂布于蚕妇之吉者使缫而朱绿元黄之以供郊庙黼黻之用 【 蚕母二人于内外命妇中择高年娴礼仪者充之蚕妇二十七人择内苑熟悉蚕事者充之】九年三月皇后亲飨先蚕坛翼日行躬桑之礼十一年二月谕从前建立蚕祠未议皇后亲蚕之礼是以照祭祀例遣官今既举行皇后亲蚕典礼若遇不行亲祭之年自应遣妃一人恭代所有行礼仪注大学士会议具奏寻议上嗣后年皇后亲蚕或遣妃恭代礼部两请具题如遇遣妃恭代之年着内务府请旨十四年二月谕礼部奏称本年三月内先蚕祭期请照例遣妃致祭此于礼意未协夫妃所恭代者代皇后也有皇后则妃可承命行事皇贵妃未经正位中宫则亲蚕之礼尚不当举行何得遣妃恭代应照皇帝不亲行耕耤顺天府尹致祭先农之例于内务府总管或礼部太常寺堂官奉宸苑卿内酌派一人致祭方足以明等威而昭仪制是年遣内务府堂官行礼十六年三月吉已宜飨先蚕恭逢皇上南巡礼部先期奏请照皇后不行亲祭之年遣妃一人恭代奉旨皇后行礼后再遣妃恭代是年仍遣内务府堂官行礼仪具大清通礼

　　皇朝通典卷四十四

　　●皇朝通典卷四十五

　　礼五

　　○礼五

　　吉五

　　△吉五

　　太庙
　　时享【荐新附】
　　大祫

　　?太庙

　　（臣）等谨奉社典于天子宗庙一门具详历代建庙之制钦维本朝列祖以来太庙尊崇之典远隆前代敬稽大礼一为升祔入庙一为加上尊谥一为恭进册宝谨汇着于篇中至时享祫祭并仿杜典之例各列一门云
　　天聪十年四月太宗文皇帝受尊号建国大清改元崇德即盛京立太庙于抚近门东
　　崇德元年四月追尊始祖为泽王高祖为庆王曾祖为昌王祖为福王恭上太祖尊谥曰承天广运圣德神功肇纪立极仁孝武皇帝庙号太祖皇太后尊谥曰孝慈昭宪纯德贞顺成天育圣武皇后前殿安奉太祖太后神位后殿安奉四祖神位太宗文皇帝亲行大飨之礼
　　顺治元年九月世祖章皇帝定鼎燕京立太庙于端门左南向恭奉太祖承天广运圣德神功肇纪立极仁孝武皇帝神士孝慈照宪纯德贞顺成天育圣武皇后神主大行皇帝神主奉安太庙十月恭上大行宽温仁圣皇帝尊谥曰应天兴国弘德彰武宽温仁圣睿孝文皇帝庙号太宗前一日遣官祭告天地社稷至日遣官祭告太庙二年七月恭进太祖武皇帝孝慈武皇后太宗文皇帝玉册玉宝奉安太庙五年四月以重修太庙遣官祗告恭奉神牌暂安后殿六月工成遣官祗告奉安神位于正殿十一月追尊太祖以上四世始祖泽王为肇祖原皇帝始祖妣为原皇后曾祖庆王为兴祖直皇帝曾祖妣为直皇后祖昌王为景祖翼皇帝祖妣为翼皇后考福王为显祖宣皇帝妣为宣皇后世祖章皇帝亲诣后殿奉安神位致祭如时享仪七年二月恭上大行皇太后尊谥曰孝端正敬仁懿庄敏辅天协圣文皇后八年正月恭奉孝端正敬仁懿庄敏辅天协圣文皇后神主升祔太庙前一日遣官祗告至日世祖章皇帝亲诣恭行祗见太祖武皇帝孝慈武皇后太宗文皇帝礼恭奉神主奉安于太宗文皇帝神位之次行大飨礼如仪九年二月恭进肇祖原皇帝原皇后兴祖直皇帝直皇后景祖翼皇帝翼皇后显祖宣皇帝宣皇后孝端文皇后玉册玉宝奉安太庙十年正月太庙悬庆成灯定制每岁悬灯自正月初七日起至十七日止十八年正月圣祖仁皇帝登极三月恭上大行皇帝尊谥曰体天隆运英睿钦文大德弘功至仁纯孝章皇帝庙号世祖十一月恭奉世祖体天隆运英睿钦文大德弘功至仁纯孝章皇帝神主升祔太庙圣祖仁皇帝恭代行祇见太祖武皇帝孝慈武皇后太宗文皇帝孝端文皇后礼恭奉神主奉安于太祖武皇帝神位之西旁东向行大飨礼如仪是月恭进世祖章皇帝玉册玉宝奉安太庙
　　康熙元年四月恭改上太祖承天广运圣德神功肇纪立极仁孝睿武弘文定业高皇帝孝慈昭宪敬顺庆显承天辅圣高皇后尊谥恭加上太宗应天兴国弘德彰武宽温仁圣睿孝隆道显功文皇帝尊谥先是礼部奉圣祖仁皇帝谕我国家诞膺天命抚御寰区实由太祖皇帝神功圣德肇造丕基太宗皇帝伟烈显谟恢弘大业暨世祖章皇帝克绍鸿绪奄有多方朕以眇躬缵承大统追思祖宗贻谋燕翼启佑无疆欲抒孝悃仰报隆庥稽考古制宜进尊称以昭功德于奕世兹宜加上太祖皇帝尊谥为二十字加上太宗皇帝尊谥为十八字庶展朕追享孝思应行典礼尔部即详察开列具奏其举行之期或在世祖章皇帝祔享之前或在祔享之后着一并察例具奏礼臣奏言加上太祖皇帝太宗皇帝尊谥典礼重大似应在世祖章皇帝祔享之后再为举行得旨是至是举行恭进册宝奉安如仪二年五月恭上慈和皇太后尊谥曰孝康慈和庄懿恭惠崇天育圣皇后九年闰二月谕礼部慈和皇太后诞育朕躬未遂孝养思慕之忱每切于怀虽已上尊谥但今升祔太庙配食皇考典礼重大其应进谥号着议政王贝勒大臣九卿科道会同详议具奏寻议上太祖高皇帝皇后称高皇后太宗文皇帝皇后称女皇后今慈和皇太后配祀世祖章皇帝前上孝康慈和庄懿恭惠崇天育圣尊谥亦宜加上尊谥为章皇后得旨是五月恭奉孝康慈和庄懿恭崇天育圣章皇后神主升祔太庙十三年恭进孝康章皇后玉册玉宝奉安太庙二十七年十月恭上大行太皇太后尊谥曰孝庄仁宣诚宪恭懿翊天启圣文皇后是月恭奉孝庄仁宣诚宪恭懿翊天启圣文皇后神主升祔太庙大臣二人恭奉世祖章皇帝孝康章皇后神主避立于旁圣祖仁皇帝恭奉孝庄文皇后神主奉安于拜位恭代行祗见太祖高皇帝孝慈高皇后太宗文皇帝礼恭奉神主奉安于孝端文皇后神位之次大臣二人恭请世祖章皇帝孝康章皇后神主奉安于拜位孝康章皇后神主于宝座行大飨礼如仪三十三年恭进孝庄文皇后玉册玉宝奉安太庙五十七年三月恭上大行皇太后尊谥曰孝惠仁宪端懿纯德顺天翼圣章皇后十二月恭奉孝惠仁宪端懿纯德顺天翼圣章皇后神主升祔太庙先是奉谕旨皇太后系朕嫡母神牌升祔太庙应安奉于慈和皇太后神牌之上王大臣等遵旨议奏得旨是五十九年恭进孝惠章皇后玉册玉宝奉安太庙六十一年十一月世宗宪皇帝登极
　　雍正元年二月恭上大行皇帝尊谥曰合天弘运文武睿哲恭俭宽裕孝敬诚信功德大成仁皇帝庙号圣祖八月恭加上太祖承天广运圣德神功肇纪立极仁孝睿武端毅弘文定业高皇帝孝慈昭宪敬顺仁徽庆显承天辅圣高皇后太宗应天兴国弘德彰武宽温仁圣睿孝敬敏隆道显功文皇帝孝端正敬仁懿哲顺庄敏辅天协圣文皇后孝庄仁宣诚宪恭懿至德翊天启圣文皇后世祖体天隆运定统建极英睿钦文大德弘功至仁纯孝章皇帝孝惠仁宪端懿慈淑纯德顺天翼圣章皇后孝康慈和庄懿恭惠温穆崇天育圣章皇后尊谥于太庙并恭上仁孝皇后尊谥曰仁孝恭肃正惠安和俪天襄圣皇后孝昭皇后尊谥曰孝昭静淑明惠正和钦天顺圣皇后孝懿皇后尊谥曰孝懿温诚端仁宪穆奉天佐圣皇后先是大学士等奉世宗宪皇帝谕朕仰荷祖宗眷佑缵承大统恭上皇考圣祖仁皇帝尊谥敬念太祖高皇帝太宗文皇帝世祖章皇帝三圣相承功高德盛载考典章加上尊谥因念孝庄文皇后肇基翊运启佑两朝朕在冲龄备膺慈爱孝康章皇后诞育先皇懿徽流庆孝惠章皇后德隆福厚笃爱朕躬朕意亦宜并加尊谥但追尊固出至情而推崇必遵定礼尔等酌古准今会同确议俾朕得稍展思慕之诚又念仁孝皇后作配皇考孝敬宽仁坤仪懋着孝昭皇后恪恭温顺树范宫闱孝懿皇后徽音淑德慈抚朕躬恩勤备至均应恭上尊谥以昭示万年内阁九卿翰詹科道会同详察典礼具奏寻议上得旨是至是举行世宗宪皇帝亲诣行礼是月恭上大行皇太后尊谥曰孝恭宣惠温肃定裕赞天承圣仁皇后九月恭奉圣祖合天强运文武睿哲恭俭宽裕孝敬诚信功德大成仁皇帝神主孝诚恭肃正惠安和俪天襄圣仁皇后神主孝昭静淑明惠正和钦天顺圣仁皇后神主孝懿温诚端仁宪穆奉天佐圣仁皇后神主孝恭宣惠温肃定裕赞天承圣仁皇后神主升祔太庙先是王大臣等奏恭请四后同祔圣祖庙尊谥并加仁字又奏恭上仁孝仁皇后尊谥仁字重复谨请改易恭上孝诚恭肃正惠安和俪天襄圣仁皇后尊谥奉谕曰朕惟母后升祔太庙大典攸关欲伸臣子之孝思必准前代之成宪务得情理允协乃可昭示万年诸王大臣等奏请四后同祔太庙引据宋朝太宗真宗四后祔庙之礼朱子及有宋诸儒皆以为允当览奏既得展朕孝敬无穷之心复合前代斟酌尽善之典不觉悲慰交集恭维孝诚仁皇后元配宸极孝昭仁皇后孝懿仁皇后继位中宫孝恭仁皇后诞育朕躬母仪天下按先儒祔庙之议一元后一继后一本生以次并列今母后升祔位次当首奉孝诚仁皇后次奉孝昭仁皇后次奉孝懿仁皇后次奉孝恭仁皇后如此庶于古礼符合而朕心亦安矣至是升祔太庙世宗宪皇帝恭代行祗见列祖列后礼于太宗文皇帝神位之次以次奉安神位行大飨礼如仪六年十二月恭进太祖高皇帝孝慈高皇后太宗文皇帝孝端文皇后孝庄文皇后世祖章皇帝孝惠章皇后孝康章皇后圣祖仁皇帝孝诚仁皇后孝昭仁皇后孝懿仁皇后孝恭仁皇后玉册玉宝奉安太庙世宗宪皇帝亲诣行礼先是大学士等遵旨议奏列祖列后玉宝修平旧篆敬镌加上尊谥新造玉册并旧进玉册一同珍奉至是告成恭进如仪十三年九月皇上登极十一月恭上大行皇帝尊谥曰敬天昌运中表正文武英明宽仁信毅大孝至诚宪皇帝庙号世宗恭上孝敬皇后尊谥曰孝敬恭和懿顺昭惠佐天翊圣宪皇后
　　乾隆元年正月谕国家式崇太庙并奉先殿妥侑列祖神灵岁时祗荐明禋典礼允宜隆备今庙貌崇严而轩棂榱桷年久未经增饰理宜敬谨相视慎重缮修以昭黝垩示新之敬着该部会同内务府详议具奏三月恭加上太祖承天广运圣德神功肇纪立极仁孝睿武端毅钦安弘文定业高皇帝孝慈昭宪敬顺仁徽懿德庆显承天辅圣高皇后太宗应天兴国弘德彰武宽温仁圣睿孝敬敏昭定隆道显功文皇帝孝端正敬仁懿哲顺慈僖庄敏辅天协圣文皇后孝庄仁宣诚宪恭懿至德纯徽翊天启圣文皇后世祖体天隆运定统建极英睿钦文显武大德弘功至仁纯孝章皇帝孝惠仁宪端懿慈淑恭安纯德顺天翼圣章皇后孝康慈和庄懿恭惠温穆端靖崇天育圣章皇后圣祖合天弘运文武睿哲恭俭宽裕孝敬诚信中和功德大成仁皇帝孝诚恭肃正惠安和淑懿俪天襄圣仁皇后孝昭静淑明惠正和安裕钦天顺圣仁皇后孝懿温诚端仁宪穆和恪奉天佐圣仁皇后孝恭宣惠温肃定裕慈纯赞天承圣仁皇后尊谥于太庙先是谕礼部尊祖孝亲谊应并重报本追远礼有加隆兹者恭上皇考大行皇帝尊谥缅维贻燕之谟宜备追崇之典太祖高皇帝太宗文皇帝肇造洪基创垂大业世祖章皇帝统一方夏抚有万邦骏烈鸿猷敷扬莫罄皇祖圣祖仁皇帝深仁厚泽沦浃寰区久道化成功齐覆载朕自冲龄仰蒙慈爱宫庭抚育厚眷独锺仰思圣德之难名恒念洪恩之莫报天宗庙之徽称有制而报本之忱悃无穷应详察典礼酌古准今恭议加上太祖太宗世祖圣祖尊谥以展孝思此朕追慕之至情崇先之特典后世子孙不得奉为成式又敬念列祖尊谥既己加崇列后并应恭议加上尔等详酌典礼敬议具奏寻议上得旨是至是躬诣太庙致祭行礼二年三月恭奉世宗敬天昌运建中表正文武英明宽仁信毅大孝至诚宪皇帝神主孝敬恭和懿顺昭惠佐天翊圣宪皇后神主升祔太庙皇上恭代行祗见列祖列后礼毕奉安神主于西旁世祖章皇帝神位之次行大飨礼如仪三年二月兴工修太庙先期亲诣祗告恭奉后殿四祖四后神牌中殿列祖列后神牌暂安前殿六月后殿工竣恭奉四祖四后神牌还御前一日亲诣祗告四年九月前殿工竣致祭太庙皇上亲诣行礼如祫祭仪是月恭进太祖高皇帝孝慈高皇后太宗文皇帝孝端文皇后孝庄文皇后世祖章皇帝孝惠章皇后孝康章皇后圣祖仁皇帝孝诚仁皇后孝昭仁皇后孝懿仁皇后孝恭仁皇后加上尊谥重造玉册改镌玉宝世宗宪皇帝孝敬宪皇后新制玉册玉宝奉安太庙皇上亲诣行礼四十二年三月恭上大行皇太后尊谥曰孝圣慈宣康惠敦和敬天光圣宪皇后五月恭奉孝圣慈宣康惠敦和敬天光圣宪皇后神主升祔太庙皇上恭代先行祗见列祖列后礼次行祗见世宗宪皇帝孝敬宪皇后礼奉安神位致祭如仪是月恭奉孝圣宪皇后玉册玉宝奉安太庙四十七年七月谕前以列朝宝册系随时镌造玉质颜色不能一律整齐特命英廉福隆安将和阗贡玉慎选良工敬造列朝宝册一分以奉太庙其旧藏之册宝恭送盛京太庙尊藏以昭祖宗功德之成于万代意深远也今据将列圣宝册敬谨镌造完成奏闻请旨朕惟我国家受天庥命列圣相承玉检金绳虔申对越自朕躬继序以来仰荷上苍眷佑中外蒙庥迄今年逾古稀日理万几孜孜不倦无日不以敬天勤民为念皆祗承祖宗之彝训永维余庆笃念前徽所有此项镌成宝册本年孟冬时享阅视祝版之日着礼部堂官谨敬安设中和殿俟朕亲加阅视后次日于朕行礼以前先派宗室亲王赍捧供奉一切应行仪注俱照升祔之礼并着该衙门先期详议具奏其旧藏一分册宝仍照前旨于明岁敬诹吉日再行简派皇子恭送盛京太庙尊藏以志文谟武烈显承佑启之盛礼部等遵旨议定奏上从之十月孟冬朔恭奉新造册宝尊藏太庙皇上亲诣行礼如仪四十八年七月奉旨派皇十一子皇十五子皇十七子及怡亲王永琅等恭送旧藏册宝至盛京太庙尊藏九月皇上驾至盛京入太庙诣册宝案前行礼如仪
　　（臣）等谨案杜典于天子宗庙后有后妃庙以下诸条其典为今之所无并从删去惟亲王以下家庙应从大清通礼之例退列于吉礼之末至升祔礼内列圣列后神主有制造书写扫青等仪载在大清通礼兹不复述云

　　?时享【荐新附】

　　（臣）等谨案杜典时享一门附入荐新葢详历代之制即随文以见也钦惟我朝礼制随时酌定条理具备当太宗文皇帝建国之初每岁清明除夕亲祭太祖陵寝是实时享之始洎崇建太庙岁凡元旦清明中元除夕万寿节以祭且荐新焉世祖章皇帝定为四孟月及清明除夕万寿节之制太庙祭礼岁有七皆时享也敬考典策备载是篇迨后举行祫祭则除夕之祭归于祫祭门恭载又恭建奉先殿以后凡遇庆辰令节及每月荐新之礼俱于奉先殿恭行谨立奉先殿一门于后详述其仪若夫列圣以来世隆躬祀皇上敬勤绍绪五十年来每岁亲享太庙对越申虔圣孝之隆有纪载所不能尽者云
　　崇德元年四月太宗文皇帝亲享太庙五月有以新樱桃献者命荐于太庙又命凡新进果品五谷皆先荐太庙然后进御着为令七月中元节亲享太庙自后中元节致享并同十二月除夕祭太庙自后除夕致享并同三年正月祭太庙自后元旦致享并同十月万寿节祭太庙自后恭遇圣节致享并同五年二月清明节祭太庙自后清明节致享并同
　　顺治元年九月定太庙时享每岁孟春于正月上旬诹吉孟夏孟秋孟冬皆于朔日行礼又定宗庙乐章六奏用平字二年正月定万寿节祭太庙仪二月礼部奏言凡遇清明等节盛京四祖庙令守庙总管官献酒果从之 【 谨案是时于盛京太庙崇称为四祖庙云】闰六月礼部以秋祭太庙奏上得旨太庙盛京四祖庙俱以七月朔用牛羊致祭七月时享太庙世祖章皇帝亲诣行礼自后时享皆亲诣如仪三年正月定制盛京祖庙于岁除清明及庆贺祭如京师例牲用生四年三月内院礼部会同议奏祭太庙应荐熟牛至于进上胙肉应停止得旨依议八年二月定制亲享太庙饮福受胙如祀圜丘礼三月定制祀太庙斋戒三日上亲诣或遣官恭代俱于太和殿设斋戒牌铜人各衙门亦设斋戒牌大内及宗室并斋戒官之家不祀神六月定岁暮之祭大月于二十九日小月于二十八日其清明祭各官不必陪祀十三年六月定制祭太庙日驾于黎明出宫
　　康熙元年正月时享太庙圣祖仁皇帝亲诣行礼自后每岁时享皆亲诣如仪十二年九月定祭太庙时用黎明先期斋戒皇帝于别殿致斋十二月定执事官及乐舞生之数二十四年正月圣祖仁皇帝亲享太庙礼毕谕曰往见赞礼郎宣读祝版至朕名声辄不扬父前子名前经所载朕对越之次惟惧诚敬稍有未至无以昭格神灵为子孙者通名于祖父岂可涉于慢易嗣后俱应高声朗读无庸顾忌又谕内阁学士等曰前见太庙致祭时执事官奉福胙由雨神位闲趋走于尊祖敬宗之意未协且亚献礼唱为次献亦与汉文不符玺等会同礼部察例奏闻寻议奏执事各官应从外旁趋走唱次献应改为亚献得旨是
　　雍正元年正月时享太庙世宗宪皇帝亲诣行礼自后行礼皆亲诣如仪又命庙祭派王二人散秩大臣御史各二员部属侍卫各四员稽察失仪及扈从人等任意行走着为例八年正月谕初五日时享太庙但朕颊旁偶长小热颗二三日即可平复展期初十日至期亲诣行礼十一年正月谕享祀太庙向无上香之仪朕意应确议增添至奠帛献爵时恭立拜位无跪献之仪大学士会同礼部酌古准今敬谨定议寻议奏唐以前典制尚有三代■〈火苪〉萧之礼至宋代始有上香之仪并于每位前跪三上香其奠帛献爵亦如之爵以三献明洪武定制无上香奠帛之仪爵两献亦不跪至嘉靖改从宋制本朝会典因洪武所定而酌增之有奠帛有三献爵而无上香之仪臣等敬谨详议大祀莫重于郊坛而孝享莫大于配天至宗庙宜与社稷坛同查祭社稷坛时皇上亲诣大社大稷前跪上香则太庙上香自应一例至奠帛献爵太庙社稷俱不亲献是以皇上于拜位前恭立所以亚于郊坛也似应仍照旧仪奏上从之十三年九月皇上登极是月定三年内享太庙仪皇上亲诣或遣官恭代俱用礼服作乐先期斋戒用素服冠缀缨纬视祝版用礼服
　　乾隆元年正月时享太庙皇上亲诣行礼自后时享皆亲诣如仪二年七月时享太庙是日大雨奉旨令陪祀王公于戟门分献官陪祀百官于两庑廊下行礼十二年十月谕曰向来祭享太庙献爵献帛例用侍卫及太常寺官朕御极后俱令用宗室人员葢因宗支繁衍实惟祖德所贻一气感孚昭格尤为亲切且使骏奔走执豆笾有事为荣亦得服习礼仪陶镕气质意葢有在但演习礼节太常实所专司宗室既非所属未必听其指授嗣后每逢祭祀之期着派宗人府王公一人前往监视俾进退优娴执事有恪以昭诚敬十三年正月命审定坛庙祭器仿古制造大学士等遵旨议定太庙之笾编竹为之以绢饰里顶及缘均髤漆画以文采豆与簠簋皆用木髤漆饰以金玉豋用陶铏则范铜而饰以金贮酒以尊孟春时享用牺尊孟夏时享用象尊孟秋时享用着尊孟冬时享用壶尊岁暮大祫用山尊皆范铜为之献酌用玉爵十七年礼部等奏定太庙后殿奠帛献爵一如前殿用宗室官之制均用觉罗官又奏定祭太庙日遇雨雪分献官陪祀王公于两庑廊下戟门行礼陪祀百官于左右门行礼三十七年十一月大学士等遵旨议定郊天仪注并议定时享太庙仪节皇上诣庙时乘辇由阙左门入西北门至太庙北门外御礼舆入左门循东墙行至戟门外东阶下降舆步入左门升陛进殿行礼礼成升舆亦如之凡时享太庙仪具大清通礼
　　（臣）等谨案乾隆三十七年大学士等遵旨议定郊天仪注并议定时享祫祭太庙仪节三十九年奉谕年逾六旬始如此酌量节减谨详载南郊篇云

　　?大祫

　　（臣）等谨案杜典列禘祫一门以叙历代禘祫之制其为典礼本未能合一又众说纷纭不皆合于古训我朝定制行祫祭而未尝行禘祭洪维世祖章皇帝推本太宗文皇帝除夕享庙之精意定为祫祭之礼每岁之中大祫时享为祭有五典制明备五年一禘之祭诚无俟于举行矣且自世祖章皇帝肇举祫祭以来圣祖仁皇帝世宗宪皇帝岁皆亲诣行礼皇上御极五十年来思切奉先礼隆追远每岁祫祭必亲诣行礼兹恭书最初一次以见例至于合享即吉之礼敬惟世宗宪皇帝圣作于前皇上圣述于后孝治之隆超越万古谨汇纪于篇
　　顺治十六年七月世祖章皇帝定太庙祫祭之制每年岁除前一日奉后殿列祖列后神牌中殿列圣列后神牌于前殿行大祫礼前一日遣官告其致斋视牲请阅祝文等仪均与时享同是年世祖章皇帝亲诣行礼十七年三月饬工部修造祫祭神位器皿十二月祫祭亲诣如仪十八年正月圣祖仁皇帝登极十二月祫祭太庙亲诣行礼
　　康熙元年十二月祫祭太庙圣祖仁皇帝亲诣行礼自后每岁暮祫祭皆亲诣行礼闲遣官恭代如仪四十年十二月祫祭太庙礼成谕曰朕自御极以来一切祀典必敬谨斋戒躬亲展祭以尽昭事之诚四十年于兹矣每当临祭之时朕无一事不敬此礼部太常寺起居注官所共知从来祭祀登降起立莫不如常这次行礼将毕微觉头眩朕之身体稍逊于前于此可见祀典关系重大朕恐精力偶有不周谕诸大臣等着议奏自是闲行遣官恭代如仪
　　雍正元年十二月祫祭太庙世宗宪皇帝亲诣行礼自后岁暮祫祭皆亲诣如仪二年十二月吏部尚书朱轼言皇上至仁大孝居丧三年犹如一日今服制已满请祫祭太庙即吉释哀得旨朕览朱轼所奏当之甚愧朕受皇考四十余年顾复深恩罔极莫报谅阴三年祗以默尽一点私情非谓历代帝王不能行之事朕能行之思欲立法定制以垂令名也且如祭祀朝会大礼不容久旷者朕亦勉徇诸王大臣之请照常举行惟有斋居素服悲哀思慕尽一己之诚于宫禁之中古人云礼之至者无文哀之深者无节朕自嗣统以迄于今抚时生感触物增凄僾见忾闻澘然出涕情不容以自禁心不能以自觉遑论其合于古制否乎昔世祖圣祖皆以冲龄登极一时礼制容有未备设世祖圣祖践阼之日己若朕躬之年则尽礼尽制必有朕所万不能逮者今朕抱歉之处尚多敢云尽礼乎至所奏三年以来深山穷谷无不哀思恋慕遏密八音等语此乃皇考六十余年深仁厚泽浃髓沦肌四海臣民哀痛迫切感激思慕愈久不忘出于人心之自然非有所禁约而然也夫以薄海内外凡有知识之伦尚且哀慕不忘如此况躬为子臣欲报昊天罔极之德其终身哀慕复何时能己耶朕之衷曲非欲表暴于人特因奏章过于称扬朕心滋媿故畧为宣写以示中外三年二月世宗宪皇帝以圣祖仁皇帝服制二十七月期满亲诣太庙行祫祭礼礼成谕顺天府尹直省督抚朕惟古昔帝王以孝治天下诚以孝者天之经地之义民之则也故鲁论云慎终追远民德归厚矣朕以眇躬缵承大统永惟皇考圣祖仁皇帝顾复洪慈恩德罔极中心哀痛什伯恒情以日易月实所不忍特以郊庙大祀朝会重典不容久旷时亦勉从诸王大臣之请遵礼举行惟于宫庭内素服斋居默尽此心每抚时触景辄增凄怆僾见忾闻之际哀发于中澘然出涕古人云情之至者无文哀之至者无节实非有所仿而行亦非欲以立法定制垂誉于天下后世也终身孺慕宁有己时今诸臣据二十七月即吉之文合词公请祫祭释服朕以礼制情勉允所请于雍正三年二月十二日祫祭太庙释服即吉伏念皇考圣祖仁皇帝御极六十一年深仁厚泽普遍寰区宾天之日凡京畿直省海澨山陬士农工贾白叟黄童莫不号呼哀泣孺慕之诚三年有如一日今举行吉礼应敷告天下朕嗣位以来惟日兢兢严恭寅畏不敢怠息庶几克荷皇考圣祖仁皇帝付托之重羣黎百姓受皇考圣祖仁皇帝教育深恩当勉励忠诚勤守职业言慈言孝克友克恭农夫尽力于田亩工商致精于器用毋尚奢侈毋事游惰共期归真还朴比户可封以无负皇考六十余年培养渐摩之至德于朕奉先思孝之心实有赖焉该地方官遍行晓谕俾薄海黎庶咸悉朕意十三年九月皇上登极十二月祫祭太庙皇上亲诣行礼
　　乾隆元年十二月祫祭太庙皇上亲诣行礼自后每岁暮祫祭皆亲诣如仪二年十一月礼臣奏言古礼天子三年丧毕合先祖之神而飨之谓之吉祭今世宗宪皇帝服已二十七月请于亲诣泰陵释服后祫祭太庙恭行吉礼得旨于十一月二十四日亲诣太庙行祫祭礼三十七年十一月大学士等遵旨议准郊天仪注并定祫祭太庙行礼仪节皇上亲诣肇祖原皇帝前上香至列祖列宗位前钦派皇子亲王分诣同时上香毕仍各复其位行礼如常仪又酌定诣庙时降辇降舆各仪节并与时享同凡岁暮祫祭太庙仪具大清通礼
　　（臣）等谨案康熙年闲御史李时谦疏请举行禘礼圣祖仁皇帝命下九卿等会议礼部尚书张玉书等议曰臣等综考体制言禘者不一有谓虞夏禘黄帝殷周禘帝喾皆配祭昊天于圜丘者有谓祖之所自出为感生帝而祭之于南郊者有谓圜丘方泽宗庙为三禘者先儒皆辨其非而言宗庙之禘又不一说有谓禘祭止及毁庙不及亲庙者有谓长发之诗为殷之禘雍之诗为周之禘而亲庙与毁庙皆兼祭者惟唐赵匡陆淳皆以为禘异于祫不兼羣庙王者既立始祖之庙又推始祖所自出之帝而以始祖配之故名为禘至于三年一祫五年一禘经无明文其说始于汉懦而后之议礼者咸宗之汉唐宋所行禘礼亦莫考始祖之所自出止于五岁之中行一祫一禘两大祭于其宗庙而已大抵夏商以前有禘之祭而其制未详汉唐以后有禘之名而与祫无别惟周以后稷为始祖以帝喾为所自出之帝而太庙之中原无帝喾之位故祫祭不及帝喾至禘祭时乃诗设帝喾之位以稷配焉行于后代不能尽合故宋神宗谕廷臣议罢禘礼明洪武初御史答禄与权请举禘祭众议亦以为不必行诏从其议至嘉靖中乃立虚位祀皇初祖帝而以太祖配享事属不经礼亦旋罢洪惟我国家受天显命世德相承定鼎之初追上四祖尊称以肇祖原皇帝始基王迹故立庙崇祀以肇祖始夫太庙之中以受命之君为太祖允宜特尊者也我太祖高皇帝功德隆盛与天无极自当为太庙万世之祖上而推所自出则缔造之业肇祖为最着今太庙祭祀四孟分祭于前殿后殿以各伸其尊岁暮祫祭于前殿以同将其敬一岁之中自肇祖以下屡申祼献仁孝诚敬己无不极五年一禘之祭不必举行从之仰见圣祖礼制折衷尽善垂法于亿万世焉谨附识于此
　　功臣配享
　　（臣）等谨案太庙时祫典有专隆兹已敬登于太庙之次至两庑配享之礼则以侑食庙庭敬从附载并叙其蒙国厚恩列庑先后之次以昭勋伐又如开国时诸王近邀旷典追复封号并令配享用显功宗谨详录圣谕于篇仰见我皇上彰阐忠勋恩眷宗亲之至意焉
　　崇德元年四月以武功郡王礼敦巴图鲁配享太庙设位东庑 【 王妃并配】 以直义公费英东宏毅公额亦都配享太庙设位西庑
　　顺治元年以武勋王扬古利配享太庙设位西庑九年六月追谥功臣图尔格为忠义公图赖为昭勋公配享太庙设位西庑十一年三月以多罗慧哲郡王额尔衮多罗宣献郡王界堪多罗通达郡王雅尔哈齐配享太庙设位东庑 【 王妃并配】
　　雍正二年正月以大学士一等公谥文襄图海配享太庙设位西庑图海子孙等具疏请恩世宗宪皇帝谕曰此出自圣祖皇考所遗恩旨尔祖茂着功勋尔等其法祖报効各本奋勉是年定功臣配享仪八年五月以怡贤亲王允祥配享太庙设位东庑是年定王配享仪九年追加直义公费英东为信勇公忠义公图尔格为果毅公昭勋公图赖为雄勇公文襄公图海为忠达公
　　乾隆十年以大学士鄂尔泰配享太庙设位西庑遵奉雍正十三年世宗宪皇帝遗诏举行十五年二月以定边左副将军固伦额驸喀尔喀扎萨克和硕超勇襄亲王策凌配享太庙设位西庑先是蒙古亲藩未有与配享者谕以王系两朝勋旧名勒旗常宜膺特典且示中外一体之意特令配享并照和硕王之例崇祀贤良祠二十年四月以致仕大学士张廷玉配享太庙设位西庑奉谕致仕大学士张廷玉历事三朝宣力年久勤劳夙着受恩最深前以其年届八旬精神衰惫特加体恤准令退休实朕优念老臣本怀至于配享太庙一事系奉皇考世宗宪皇帝遗诏遵行而恩礼攸隆则非为臣子者所可要请及朕赐诗为券又不亲赴宫门谢恩自不得不示以薄谴用申大义今张廷玉患病溘逝要请之愆虽由自取皇考之命朕何忍违且张廷玉身在皇考时勤慎赞小心书谕原属旧臣宜加优恤应仍谨遵遗诏配享太庙以彰我国家酬奖勤劳之盛典四十三年正月奉谕睦亲彰善王政宜先继绝昭屈圣经所重朕自临御以来闲日恭阅列祖列宗实录一册因得备知祖宗创业艰难及尔时懿亲荩臣勤劳佐命底定中原伟伐殊功实为从古所未有而当时策勋锡爵荣号崇封所以酬答者本从优厚迨其后或有及身缘事旋被降削者或有子孙承袭更易封号者迄今平情准理若不为之溯述阐扬追复旧恩于心实有未惬因念睿亲王多尔衮当开国时首先统众人关扫荡贼氛肃清宫禁分遣诸王追歼流寇抚定疆陲一切创制规模皆所经画寻即奉迎世祖车驾入都定国开基以成一统之业厥功最着顾以摄政有年威福不无专擅诸王大臣未免畏而忌之遂致殁后为苏克萨哈等所构授款于其属人首告诬以谋逆经诸王定罪除封其时我世祖章皇帝实尚在冲龄未尝亲政也夫睿王果萌异志则方兵权在握何事不可为且吴三桂之所迎胜国旧臣之所奉止知有摄政王耳其势更无难号召即我满洲大臣心存忠笃者自必不肯顺从然彼诚图为不轨无难潜锄异己以逞逆谋乃不于彼时因利乘便直至身后以敛服僭用黄龙衮指为觊觎之证有是情理乎况英亲王阿济格其同母兄也于追捕流贼回京时诓报李自成身死且不候旨班师睿王即遣员斥责其非并免王公等往迎之礼又因阿济格出征胁令巡抚李鉴释免逮问道员及擅至鄂尔多斯土默特取马会议其罪降为郡王平日办理政务秉公持正若此是果有叛志无叛志乎又实录载睿王集诸王贝勒贝子公大臣等遣人传语曰今观诸王贝勒大臣但知谄媚于予未见有尊崇皇上者予岂能容此昔太宗升遐嗣君未立英王豫王诡请予即尊位予曰尔等若如此言予当自刎誓死不从遂奉皇上缵承大统似此危疑之时以予为君予尚不可今乃不敬皇上而媚予予何能容自今以后有尽忠皇上者予用之爱之其不尽忠不敬事皇上者虽媚予予不尔宥也且云太宗恩育予躬所以特异于诸子弟者葢深信诸子之成立惟予能成立之每览实录至此未尝不为之堕泪则王之立心行事实能笃忠荩感厚恩深明君臣大义尤为史册所罕觏使王彼时如宋太宗之处心积虑则岂肯复以死固辞而不为邪说摇惑耶乃王之身后久抱不白之冤于泉壤心甚悯焉假令当时王之逆迹稍有左验削除之罪果出于我世祖圣裁朕亦宁敢复翻成案乃实由宵小奸谋构成冤狱而王之政绩载在实录皆大有功而无判逆之迹又岂可不为之昭雪乎昨于乾隆三十八年因其茔域久荒特敕量为缮葺并准其近支以时祭扫然以王之生平尽心王室尚不足以慰彼成劳朕以为应加恩复还睿亲王封号追谥曰忠补入玉牒并令补继袭封照亲王园寝制度修其茔墓仍令太常寺春秋致祭其原传尚有未经详叙者并交国史馆恭照实录所载敬谨辑录添补宗室王公功绩传用昭彰阐忠勋至意又如豫亲王多铎从睿亲王入关肃清京辇即率师西平流寇南定江浙实为开国诸王战功之最乃以睿亲王之诬狱株连降其亲王之爵其后又改封信郡王虽至今承袭罔替但以王之勋绩超迈等伦自应世胙原封以彰殊眷岂可以风影微眚辄加贬易乎朕以为应复其原封又诸王中披坚执锐拓土开疆共成一统之业者如礼亲王代善后改封康亲王郑亲王济尔哈朗后改封简亲王肃亲王豪格后改封显亲王克勤郡王岳托后改封平郡王当时具茂着壮猷克昭骏烈载在宗盟今其子孙所袭均非始封之名外人不知妄疑宗藩当国家缔造时有大勋劳而后人均不得长延带砺似为阙典即其本支承家袭庆以去祖渐远几忘其先世锡封之由弗克顾名奋效所系于宗室子孙者甚重况功臣世封内如扬古利之英诚公费英东之信勇公额亦都之果毅公俱以本号相传其子孙承袭者各能溯勋阀以宣伟绩不失故家乔木之遗今以亲贤世冑竟改其初封嘉号何以垂诒奕禩示酬庸追本之义乎朕以为应复其原号着交军机大臣会同宗人府悉心妥议具奏其余宗室诸王贝勒等如有显著功绩其封爵后经降夺者除本人身罹重愆自不当复邀优典若系承袭之子孙获咎议处着仅当斥其本身而不当追贬其祖宗封爵方为平允亦着一并会查议奏再配享太庙诸王仅有通达武功慧哲宣献四郡王其太祖太宗世祖时戮力行闲栉风沐雨之亲藩如向所举数人皆未之及葢由当时议礼诸王各怀私意遂尔没其勋伐不得同侑馨香岂足以彰公道所有睿亲王礼亲王郑亲王豫亲王肃亲王克勤郡王俱着补置牌位配享太庙用以妥功宗而昭渥典至通达郡王系显祖之子武功慧哲宣献三郡王系景祖之子当时虽身与配享第以宗支而论则己在觉罗之列是以宗室王公表传内未经列传但思宗室传既限于支派国史传又以属在宗潢令此四王无所附丽亦觉欠缺着并交国史馆查明四王事实补为立传列于国史诸大臣传之前即或当时纪载简少其功绩无由稽核无妨不拘详畧各立一传以征信实并将此通谕知之寻宗人府会同军机大臣议奏礼亲王代善睿亲王多尔衮郑亲王济尔哈朗豫亲王多铎肃亲王豪格克勤郡王岳托奉旨配享太庙所有东叙叙次礼亲王应在宣献郡王之下睿亲王等以次列叙得旨依议是年又奉谕超勇亲王额驸策凌移于东庑怡贤亲王之次凡功臣配享仪具大清通礼
　　（臣）等谨案杜典功臣配享之后有天子七祀一条葢于五祀外增司命泰厉为七惟或祀行废井或祀井废行历代相沿制各不同且四时分祭各于其所而岁暮合祀则即庙庭之中为位以祭其地亦复不一今考我朝自顺治八年定制每岁正月祭司户之神于宫门外道左南向四月祭司灶之神于大内大庖前中道南向六月祭中溜之神于文楼前西向七月祭司门之神于午门前西角楼东向十月祭司井之神于内府大庖井前南向中溜门二祀太常寺掌之户灶井三祀内务府掌之其岁暮合祭之礼于是年停止十五年十二月复行合祭于太庙西庑阶下神位俱东向遣太常寺堂官致祭十八年正月奉旨停其祭祀经议政王大臣奏罢太庙阶下合祭之祀从之自后不复举行谨附载于此以存典故至杜典杂议数条今无可采或有附见本门者亦无庸析出并从删去

　　皇朝通典卷四十五

　　●皇朝通典卷四十六

　　礼六

　　○礼六

　　吉六

　　△吉六

　　奉先殿
　　原庙

　　?奉先殿

　　（臣）等谨按本朝崇建奉先殿与太庙同尊每岁万寿圣节元旦冬至及国有大庆则于前殿祭飨如遇册立册封经筵耕耤谒陵省方诸典则于后殿告祗又列圣圣诞列圣列后忌辰上元清明霜降岁除等日立春端阳重阳等节暨孟夏八日并于后殿上香行礼每月荐新朔朢祭献每日早晚燃香烛礼制备极周详敬考典策自世祖章皇帝以来凡亲享奉先殿及躬诣上香祗告行礼岁无虚月皇上继述弥勤绍庭展拜礼用家人记注所垂笔难罄载仰见我圣朝世德相承仁孝之诚典文之备真堪垂宪万古谨稽奉先殿礼制汇为一篇以次于庙礼之后
　　顺治十三年十二月世祖章皇帝命建奉先殿于景运门之东立前殿后殿均九闲南向如太庙寝制礼部奉谕旨朕考往代典制岁时致享必于太庙至于晨昏谒见朔朢荐新节序告虔圣诞忌辰行礼等事皆另建有奉先殿今制度未备孝思莫伸朕心歉然尔部即察明旧典具奏寻以次年正月兴工十四年正月礼部奏奉先殿初安神位皇上亲诣致祭内大臣侍卫内府官随行礼太常寺赞礼官赞礼乐舞生作乐各司其事以后亲诣致祭俱行家人礼内大臣侍卫内府官不与陪祀应令内府官赞礼作乐如前行礼其元旦冬至万寿系大节诸册封系大礼及月朔朢俱应亲诣致祭内府官赞礼作乐其供献与太庙大祀同立春上元四月初八日端阳重阳系寻常节忌辰清明霜降十月朔系哀慕日期亲诣致祭均不赞礼作业七夕不致祭止如常供中元中秋系朢日常祭日期不必重行每月随时荐新上躬诣供献但系常例供献不必请神位于前殿即于后殿供献上享太庙或祭毕俱应上香烛于奉先殿行躬告礼得旨奉先殿初次行礼宜用祝文余俱如仪是年定每日供献汤饭果五盘肉五盘上香行礼又定御经筵前期行幸前期还宫次日均于后殿读祝祗告十一月奉先殿告成恭奉太祖高皇帝孝慈高皇后太宗文皇帝孝端文皇后神牌奉安奉先殿世祖章皇帝亲诣行大飨礼如仪又谕奉先殿恭祭太祖太宗未经合祭四祖朕之孝思犹为未尽嗣后遇元旦皇太后圣寿及朕诞辰恭请太庙后殿四祖四后神位于奉先殿合享祀毕恭送神位于太庙后殿十七年五月谕工部奉先殿享祀九庙稽考往制应除东西夹室行廊中建敞殿九闲斯合制度前兴工时该衙门未加详察连两夹室止共造九闲殊为不合今宜于夹室行廊外中仍通为敞殿九闲以合旧制尔部即会同宣徽院详议具奏寻遵旨议上兴工改建十八年正月圣祖仁皇帝登极十一月恭奉世祖章皇帝神牌升祔奉先殿前期祗告是日升祔太庙礼成圣祖仁皇帝诣奉先殿奉安神位行大飨礼如仪
　　康熙元年四月以加上太祖太宗庙号尊谥恭奉改题加上庙号尊谥神牌奉安于奉先殿后殿遣大臣行礼六年十一月恭奉孝康皇后神牌升祔奉先殿圣祖仁皇帝亲诣行大飨礼如仪九年七月加上孝康章皇后庙号恭奉改题加上庙号神牌奉安于奉先殿后殿前期遣官祗告至日圣祖仁皇帝亲诣行礼十一年二月圣祖仁皇帝行耕耤礼前期遣官祗告奉先殿定为例十三年定奉先殿早晚点香烛停止每日供献每月荐新令内务府掌仪司官于后殿上香行礼十四年正月奉仁孝皇后神牌升祔奉先殿前期亲诣祗告是日遣官行大飨礼如仪十五年定册封等日停止大飨遣官于后殿祗告十八年四月奉孝昭皇后神牌升祔奉先殿一如仁孝皇后祔飨仪五月恭修奉先殿暂奉列圣列后神牌奉安于太庙中殿仁孝皇后孝昭皇后神牌并宝座仍奉安奉先殿东傍一闲用黄幄笼罩遮以步障自是暂辍朔朢时令祭飨每月令内府官照常荐新有事则告二十年二月以奉先殿工竣恭奉列圣列后神牌还御圣祖仁皇帝亲诣致祭行礼二十七年十月恭奉孝庄文皇后神牌升祔奉先殿圣祖仁皇帝亲诣行大响礼奉安神位如仪二十八年十一月奉孝懿皇后神牌升祔奉先殿一如仁孝皇后祔飨仪三十八年十二月谕元旦诸臣俱齐人众烦扰从太庙请捧四祖神牌往来朕心不安着大学士内务府礼部太常寺会议具奏寻议奏请嗣后元旦万寿圣节停止奉请太庙后殿四祖神牌即于太庙后殿一如奉先殿仪列笾豆读祝奠帛献爵遣官行礼从之五十七年十二月恭奉孝惠章皇后神牌升祔奉先殿是日遣和硕亲王允祉恭代行礼
　　雍正元年七月以加上列祖列后尊谥恭奉改题加上尊谥神牌奉安于奉先殿行大飨礼如仪九月恭奉圣祖仁皇帝神牌孝恭仁皇后神牌升祔奉先殿是日升祔太庙礼成世宗宪皇帝诣奉先殿恭捧圣祖仁皇帝神牌亲王四人恭捧孝诚仁皇后孝昭仁皇后孝懿仁皇后孝恭仁皇后神牌奉安于奉先殿行大飨礼如仪三年七月谕礼部据奏八月二十三日皇妣孝恭仁皇后服制期满请照皇考圣祖仁皇帝释服之礼祫祭太庙颁谕中外等语朕迭遭皇考皇妣大事追念罔极深恩莫由仰报三年以来祗于宫禁中斋居素服默尽思慕哀戚之忱非敢自谓遵循古礼更不欲宣播于众也父母之丧人子之心则一而帝后之礼国家之制则殊今八月二十三日届皇妣孝恭仁皇后释服之期着择日于奉先殿告祭自行家礼至于颁谕中外可不必行八月世宗宪皇帝躬享奉先殿释服即吉九年奉旨嗣后恭遇圣祖仁皇帝圣诞于奉先殿后殿上香致祭十三年奉旨祭奉先殿遵太庙四孟时享之礼增上香仪
　　乾隆元年三月以加上列祖列后尊谥恭奉改题加上尊谥神牌奉安于奉先殿行大飨礼如仪是年奉旨列祖圣诞均应如圣祖仁皇帝圣诞仪于奉先殿后殿上香致祭世宗宪皇帝升祔奉先殿后圣诞日亦上香致祭二年三月恭奉世宗宪皇帝神牌孝敬宪皇后神牌升祔奉先殿是日升祔太庙礼成皇上亲诣奉先殿行大飨礼奉安神位如仪七月以修奉先殿兴工恭奉列祖列后神牌暂安太庙皇上亲诣奉先殿祗告八月谕今因修奉先殿恭请列祖列后神牌暂安太庙中殿八月初九日太宗文皇帝忌辰十一日太祖高皇帝忌辰此二日朕亲诣太庙中殿行礼着总理事务王大臣会同礼部查明礼仪具奏和硕庄亲王允禄等奏言向来恭遇列祖列后忌辰皇上亲诣奉先殿俱用素服至时享及告祭太庙皇上亲诣俱用朝服并无素服人庙之制再礼部等前奏奉先殿兴工告成之闲朔朢一切祭祀俱遵康熙十八年修奉先殿例彼时遇列祖列后忌辰圣祖仁皇帝未尝亲诣太庙中殿今太祖太宗忌辰未便于太庙素服行礼应请停止从之十月以奉先殿工竣恭奉列祖列后神牌还御皇上亲诣奉先殿致祭行礼十七年月和硕亲王允禄等奏臣等伏查本朝康熙十三年孝诚仁皇后山陵礼毕升祔奉先殿未祔太庙缘本朝既建奉先殿与太庙同尊是以孝诚仁皇后大礼酌定升祔奉先殿以安神爽臣等原议孝贤皇后神牌升祔太庙祗系据依戴礼今敬谨详考具奏伏候训示奉谕旨孝贤皇后神主遵照孝诚仁皇后之例奉安奉先殿十月皇上以孝贤皇后升祔亲诣奉先殿祗告是日遣亲王行礼四十二年五月恭奉孝圣宪皇后神牌升祔太庙礼成升祔奉先殿皇上亲诣前殿行大飨礼如仪是日派出皇子一人恭捧孝圣宪皇后神牌进后殿又派出皇子一人恭捧孝贤皇后神牌先出祗竢孝圣宪皇后神牌至恭捧孝贤皇后神牌跪接候过随行进右第二闲寝室皇子恭捧孝圣宪皇后神牌行祗见世宗宪皇帝孝敬宪皇后礼皇子恭代行三跪九叩礼恭捧孝圣宪皇后神牌奉安宝座皇子恭捧孝贤皇后神牌行祗见孝圣宪皇后礼皇子恭代行三跪九叩礼毕恭捧孝贤皇后神牌出进左第三闲寝室奉安原位如仪凡致祭奉先殿及上香祗告诸仪具大清通礼

　　?原庙

　　寿皇殿
　　（臣）等谨按杜典宗庙门历叙唐以前庙制即附载原庙于内以其事本略故无专条至唐宋以后别庙之建神御之奉典制递增钦定续通典详考为原庙一门以补杜典之所未备体例洵为尽善我朝既建奉先殿与太庙同申孝享仪文隆备巳于前篇恭述至崇奉圣容之礼则寿皇殿恩佑寺安佑宫永佑寺先后建立宫中苑中神御式凭如亲陟降洪惟世宗宪皇帝孝思垂则礼展家庭我皇上继述心虔追隆世德恭绎御制各碑记仰见仁孝诚敬之心无乎不达煌煌巨典有非前代原庙之制所能拟其万一者矣兹恭纪寿皇殿于前即恭纪恩佑寺安佑宫永佑寺于后与奉先殿典礼并隆焉
　　雍正元年四月世宗宪皇帝恭奉圣祖仁皇帝御容于寿皇殿中殿在景山之东北先是奉谕朕受皇考深恩四十余年未尝远离皇考升遐无由再瞻色笑今追想音容宛然在目御史莽鹄立精于写像昔日随班奏事常觐圣颜皇考有御容数轴今皇考年高圣颜微异于往时着莽鹄立敬忆御容悉心熏沐图写莽鹄立恭绘圣祖仁皇帝御容成捧进于养心殿世宗宪皇帝瞻仰依恋悲恸不胜命俟梓宫发引后敬谨恭奉于寿皇殿至是亲诣行礼自后岁时奠献日以为常遇圣诞忌辰元旦令节世宗宪皇帝皆先诣奉先殿复诣寿皇殿展谒奠献着为定礼凡亲享亲祫太庙礼成后及奉先殿行礼后皆亲诣寿皇殿兼诣恩佑寺 【 恩佑寺见后】以时奠献月必瞻礼或月至三诣焉四年五月孝恭仁皇后三周忌辰世宗宪皇帝诣寿皇殿行礼
　　乾隆元年正月元旦皇上诣寿皇殿行礼自后岁必亲诣如仪十月恭奉世宗宪皇帝御容于寿皇殿东至皇上亲诣行礼自后香灯供献日以为常与中殿仪同二年八月世宗宪皇帝二周忌辰皇上诣寿皇殿行礼复诣雍和宫御容前瞻拜行礼前二日皇上诣雍和宫供奉世宗宪皇帝御容以是年兴修奉先殿恭请列祖列后神牌暂安奉太庙中殿恭奉世宗宪皇帝忌辰定例素服不入庙爰有雍和宫特供御容之礼至十一月祫祭太庙即告后专奉御容于寿皇殿三年八月世宗宪皇帝忌辰皇上恭奉皇太后慈舆诣泰陵致祭先诣寿皇殿行礼启銮自后恭遇谒陵省方启跸回銮皆行礼于寿皇殿四年八月世宗宪皇帝忌辰皇上诣寿皇殿行礼自后岁如圣祖仁皇帝忌辰仪恭行五年八月皇上万寿圣节诣寿皇殿行礼如诸令节仪着为定礼七年十二月定每年除夕寿皇殿供九如灯一对十四年正月谕内务府移建寿皇殿于景山前正中如安佑宫规制 【 安佑宫见后】寻诹吉兴工于是冬告成御制重建寿皇殿碑记曰予小子既敬循寿皇殿之例建安佑宫于圆明园以奉皇祖皇考神御重垣广墀戟门九室规模略备而岁时朔朢来礼寿皇聿瞻殿宇岁久丹雘弗焕且为室仅三较安佑翻逊巨丽予心歉焉葢寿皇在景山东北本明季游幸之地皇祖常亲射较士于此我皇考因以奉神御初未择山向之正偏合閟宫之法度也乃命奉宸发内帑鸠工庀材中峯正午砖城戟门明堂九室一仿太庙而约之葢安佑视寿皇之义寿皇视安佑之制于是宫中苑中皆有献新追永之地可以抒忱可以观德传不云乎歌于斯哭于斯则寿皇实近法宫律安佑为尤重若夫奉敬神御之义则见于安佑宫碑记兹不复述惟述重建本意及兴工始末岁月葢经营于己巳孟春而落成于季冬上澣之吉日云敬作颂曰惟尧巍巍惟舜重华祖考则之不竞不絿仁渐义摩祖考式之弘仁皇仁明宪帝宪小子职之是继是绳曰明曰旦小子恧之天游云殂春露秋霜予心恻之考奉祖御于是寿皇子仍即之制广向正爰经爰营工勿亟之陟降依凭居歆攸宁羹墙得之佑我后嗣绵禩于万匪万亿之观德于兹无然畔援永钦识之十五年五月内阁奉谕旨寿皇殿恭奉皇祖圣祖仁皇帝皇考世宗宪皇帝圣容朕以时躬诣行礼忾闻僾见得伸逮事之忱仰惟太祖太宗世祖圣容列后圣容向于体仁阁函奉尊藏未获修岁时展谒之礼粤稽前代安奉神御或于寺中别殿或于寺观净宇本无定所国家缘情立制宜极明备周详敬念列祖创垂显承斯在永怀先泽瞻仰长新式衷庙祫之仪斯协家庭之制应即于寿皇殿增修丹雘恭迎列祖列后圣容敬谨奉安于岁朝合请悬供肃将裸献以昭诚悫所有应行典礼着大学士会同内务府王大臣等详悉具议以闻七月和硕庄亲王等议奏恭查太庙四孟时享岁除祫祭俱用太牢笾豆奉先殿前殿朔朢用笾豆奉先殿后殿节令用果品今寿皇殿恭悬圣容暨恭收圣容之日请如奉先殿后殿节令果供致祭大祭之日如奉先殿前殿朔朢献磁器笾豆供品致祭每岁除夕恭请列祖列后圣容恭悬供献如仪元旦大祭行礼作乐乐章用奉先殿前殿朔朢乐章初二日如除夕供行礼毕恭收圣容即殿尊藏元旦皇上诣奉先殿行礼后诣寿皇殿行礼除夕初二日俱命皇子轮班行礼岁秋季开晾圣容饬宫殿监督领侍等派内监敬谨执事十二月恭绘列朝圣容成大祭寿皇殿皇上亲诣行礼
　　恩佑寺
　　雍正三年四月世宗宪皇帝敬即畅春园建恩佑寺四年三月恭奉圣祖仁皇帝御容于恩佑寺自后月必展拜或两诣三诣焉
　　乾隆八年十一月皇上恭迎圣祖仁皇帝御容敬奉于安佑宫中室 【 安佑宫见后】
　　（臣）等谨按雍正三年世宗宪皇帝敬即畅春园建恩佑寺以奉圣祖仁皇帝御容葢宫中则诣寿皇殿苑中则诣恩佑寺圣心思慕之诚永言惟则我皇上御极之初既恭奉世宗宪皇帝御容于寿皇殿东室御即圆明园建安佑宫恭奉世宗宪皇帝圣容葢苑中则时瞻圣祖仁皇帝圣容于恩佑寺时瞻世宗宪皇帝圣容于安佑宫犹我世宗宪皇帝纯孝之圣心也继又扩安佑宫制恭迎圣祖仁皇帝御容于恩佑寺虔奉于安佑宫中室奉世宗宪皇帝御容于安佑宫东室于是苑中瞻仰圣容始专礼于安佑宫两圣神御瞻对同申圣人之孝永垂无极矣谨详识于此
　　安佑宫
　　乾隆三年二月皇上敬奉世宗宪皇帝御容于安佑宫五年四月命重建安佑宫大殿九室如太庙规制七月兴工八年十一月告成御制安佑宫碑文曰序昭穆以祀其先祖有功而宗有德建报本之义为万古之经者宗庙之制三代以上即有之继人之志述人之事者所当谨也设衣裳以如其生朔有酌而朢有献尽事亲之礼抒不匮之思者原庙之制西汉以来始有之继人之志述人之事者弗敢废也后世神御殿亦犹汉原庙之义耶然汉之原庙不过月出衣冠一游耳至宋之时乃有神御之名葢奉安列朝御容所也上元结灯楼寒食设秋千其视汉为已备矣而徖建徧郡国奉祀或禅院识者多议其非礼焉我皇祖圣祖仁皇帝在位六十余年恩泽旁覃僻邑穷谷圆顶方趾之众饮其德而不知子孙臣庶躬被教育者宜其讴歌慨慕而无巳思也是以雍正元年我皇考世宗宪皇帝谨就大内寿皇殿奉安御容朔朢瞻礼牲新时荐而于皇祖所幸畅春园亦陈荐如礼非轻为此创举也我皇祖有非常之泽及天下是以皇考合天下之情亦以非常之礼报之有汉宋备物备礼之诚而无宋代徧及郡国祀繁致亵之讥也予小子嬛嬛在疚顾諟皇考之陟降敕明旦澟绍庭良法美政布在方策者谨守而弗敢失既就寿皇殿东室虔奉皇考御容以配皇祖念兹圆明园我皇考向日游观在囿在沼之地也其何忍恝视爰择爽垲之地具殿庑之规为室九敬奉皇祖御容于中奉皇考配东一室匪惟予小子罔极之思羹墙之慕藉以稍抒亦欲使后世子孙凛觐扬之志勤堂构之基所为礼以义起有其举之莫敢废也鸠工于乾隆庚申而蒇事于癸亥所司以碑文请乃序其事如左而系之以诗懿兹苑囿皇考所作土阶茅茨遵尧之约匪夸丹雘有窅溪壑匪沸管弦有唳云鹤讵美之求惟圣所乐我龙受之中心惕若宅是广居九有是度祖武斯绳宏规敢略爰相其地载斟载酌爰创其模载经载落庙貌岩岩堂皇绰绰有闲旅楹有梴松桷周之以郛其郛岳岳环之以池其池■〈氵虢〉■ 〈氵虢〉其水何有鸢飞鱼跃其宇何有纲轩珠箔神御孔安心乎莫莫来觐来斋曰朢曰朔于万斯年予诚永托是年定安佑宫供享仪恭请圣祖仁皇帝御容安奉中室世宗宪皇帝御容安奉东一室先期钦天监谨诹十一月十九日辰时安奉吉至日内务府大臣率属蟒袍补服赴恩佑寺清净地恭备彩亭驾衣从恩佑寺预备龙旗御仗鼓乐恭迎圣祖仁皇帝御容进圆明园西南门过清净地恭请世宗宪皇帝御容同进安佑宫安奉恭引皇上供享行礼如仪每岁春正月皇上幸圆明园驻跸之初诣安佑宫行礼上元日亦如之恭遇大驾谒陵省方秋狝自苑启銮及还驻跸皆诣安佑宫行礼永佑寺
　　（臣）等谨按康熙四十二年热河建避暑山庄圣祖仁皇帝岁临暑遂秋狝于木兰用绥拊蒙古藩部我皇上法祖巡边讲武岁驻山庄式崇宝构虔奉圣祖仁皇帝神御名曰永佑继又于寺楼东室敬奉世宗宪皇帝御容每岁躬谒纪以诗章皇上绍庭对越之思弥切于继序省方之日兹用敬谨编载以志圣孝于无斁焉
　　乾隆十五年皇上于避暑山庄躬度平敞地规建永佑寺以奉圣祖仁皇帝御容是年鸠工至十六年秋告成明年增建后楼至十八年夏工竣御制永佑寺碑文曰昔如来以法王御世宏济人天徧现十方虚空不住顾其安立道场必在灵山宝地鹫峯鹿苑精舍庄严葢圣迹所留尤福佑之所聚矣我皇祖圣祖仁皇帝以无量寿佛示现转轮圣王福慧威神超轶无上省方览胜乃睠热河建山庄为清暑地因岩壑自然之势示茅茨不翦之规养性怡神从容综理而风雷之所鼓动雨露之所涵濡神化周通不疾而速犹佛之林闲燕坐洒落安禅而说法则声震大千庆生则施洽羣有也予小子蚤年随侍仰见我皇祖清晏娱游无逸乃逸对时育物天地同流至于今弹指三十余年秋狝之余时复税驾于此松云如旧榱桷翘瞻感陟降之在庭思报恩而荐福遂即山庄内万树园之地创立精蓝爰名永佑固不特钟鱼梵呗足令三十六景借证声闻我皇祖圣日所照千秋万岁后子孙臣庶无不永如在之思是即释迦之耆阇崛山金刚法座天龙拥护相好依然而朕之绳武宁亲祝厘养志者于是乎托庶其无忝前志云尔二十七年以每岁秋中驻跸山庄八月二十三日届世宗宪皇帝忌辰皇上思慕斋居时殷僾忾爰恭奉圣容于寺楼之东室至日上虔诣瞻拜用申依恋楼西偏精蓝三楹额曰写心精舍上谒神御时每临憩焉至是恭奉世宗宪皇帝神御于东室自后每岁驾临山庄先诣永佑寺瞻谒及中元日亲诣行礼恭遇世宗宪皇帝忌辰上虔诣瞻拜一如安佑宫之礼
　　（臣）等谨按寿皇殿恭安列圣列后神御惟除夕元旦敬奉瞻礼至圆明园之安佑宫避暑山庄之永佑寺则祗奉圣祖仁皇帝世宗宪皇帝御容而未及列后惟养心殿及圆明园之东佛堂世宗宪皇帝时曾恭奉孝恭仁皇后神位皇上因亦遵奉孝圣宪皇后神位自四十二年以后恭遇孝圣宪皇后圣诞令辰及上元节日皆诣寿康宫佛前展礼并瞻仰宝座行礼至圆明园之长春仙馆避暑山庄之松鹤斋为孝圣宪皇后旧日寝宫则皆敬诣宝座前行礼又于畅春园之恩佑寺侧敬建恩慕寺奉佛以报慈恩仰见我皇上圣心追慕永言不匮之诚于是乎在葢以礼缘义起恪奉前规未增神御之奉四十三年正月十四日御制诗有式礼敢遵神御屡之句注云寿康宫尊奉慈闱颐庆年久其地宜留为万万年奉养东朝所居奕禩所当敬守若于此安奉圣母御容神位何以示垂贻久远之图是以不敢轻率议加以协旧典又恩慕寺瞻礼诗注以畅春园避暑山庄之松鹤斋亦与寿康宫相同未敢增奉御容屡见于篇伏读之下益以见皇上孝思维则而训示亿万年之意至深且远也恭述御制诗注详识于此

　　皇朝通典卷四十六

　　●皇朝通典卷四十七

　　礼七

　　○礼七

　　吉七

　　△吉七

　　谒陵

　　?谒陵

　　（臣）等谨按杜典上陵一门旁注拜扫及诸节上食附伏惟圣朝尊祖敬宗孝思肫切太宗文皇帝屡诣山陵祗修时享圣祖仁皇帝亲政以后仰承世祖章皇帝遗志三诣盛京诋谒祖陵至于孝庄文皇后暂安奉殿世祖章皇帝孝陵展谒之礼岁必举行世宗宪皇帝御宇岁修谒陵之礼皇之御极五十年来东陵西陵岁时展谒且复四诣盛京亲谒三陵礼仪至为崇备敬谨叙次以昭世德相承至诚至孝之义焉凡陵寝祭祀之典别为一门恭附于后
　　天聪六年十二月太宗文皇帝率诸贝勒大臣诣太祖陵行时享礼九年十二月上率诸贝勒大臣诣太祖陵以察哈尔举国来归兼获玉玺上瑞及莽古尔泰等逆党伏法告十年三月清明节上率诸贝勒大臣祭太祖陵
　　崇德四年四月以征明大捷祭告福陵亲诣行礼
　　顺治十年五月世祖章皇帝谕内三院朕仰承天眷统一区宇深惟我太祖高皇帝肇造艰难太宗文皇帝大勋克集诞佑朕躬以有今日自登极以来睠怀陵寝辄思瞻谒但彼时朕年冲幼未获举行每届祀期瞻仰在天之灵徘徊几筵不禁陨涕以致寝食俱废日夜靡宁今将躬诣山陵稍展孝思议政诸王大臣满汉九卿等官其详议以闻即传谕礼部知之寻和硕郑亲王济尔哈朗等奏言皇上思念太祖太宗日夜靡宁孝思诚笃虞舜之大孝武王之达孝不是过也兹欲躬诣山陵稍展孝思臣等仰体圣心敢不恭承但思我皇上为天下臣民之主亲政以来因革损益各当天心太祖太宗在天之灵必然欣慰见今南方用兵吏治尚未全饬民生尚本全宁一日万几靡不出自亲裁若圣驾远行奏报未免稽迟稍需岁月再议举行亦不为晚伏望皇上以太祖太宗安定天下之心为心天下太平百姓歌咏圣德即是太祖太宗之德永永与天罔极其为圣孝更大矣疏入得旨览王等奏欲朕以太祖太宗安定天下之心为心具见为国悃忱但朕追念深恩昊天罔极顾瞻山陵以日为年即今未可必行拟于来年躬诣尔诸王大臣勿阻朕诚礼部届期预行择吉具奏十一年三月和硕承泽亲王硕塞等奏言近承圣谕择期躬诣太祖太宗山陵仰见皇上睠怀罔极之孝思但近因畿内水灾方遣大臣赈济又南方弗靖屡发禁兵若圣驾远行旦夕奏报未免稽迟仍当稍缓俟南征大兵回京方可恭谒疏入得旨朕瞻仰山陵久思恭谒慕恋之诚无忘寤寐四月内朕必亲往寻和硕郑亲王济尔哈朗等复奏言圣驾躬诣山陵奉旨定于四月十一日启行但经行郡县值民闲粒食方艰恐难供应伏愿稍需日月俟物力稍纾然后恭谒以展孝思疏入得□朕本欲早谒山陵以抒恋慕今览王等奏暂停此举俟于七月闲行七月谕礼部朕方在冲龄即值先帝晏驾终天抱恨时刻靡谖梦想音容涕泗横集自元年定鼎以来绥辑多方焦心劳思不遑宁晷顾瞻陵寝渺在天涯虽岁时祭祀斋沐遣官而朕躬未行恭谒追慕之殷以日为岁每临餐废箸中夜以兴所以择吉东行必不获己兹思太祖太宗创造丕基付托朕躬缵承非易目今方未靖师旅繁兴兼之旱涝频仍小民失所一应养兵恤民措置规画朕与诸司夙夜图维犹虞不给东行往返未免延旷时日有稽政务欲专心化理则难展至情若亟遂孝思又虑乖民望再四踌躇我太祖太宗原以天下生民为念如天下未安无以上慰太祖太宗在天之灵朕心亦何能安为此今岁停止东行俟他年有暇再行展谒尔部即行传知九月遣辅国公班布尔善等恭代致祭福陵祝文曰恭荷皇祖考皇祖妣鸿庥获承天眷庆衍眇躬继登大位十有一年翘望山陵曷胜瞻恋顷于八月谨卜吉期虔申祭谒第念太祖太宗创兴大业及兹缵承付托甚重今者方未靖水皇频仍生民未得其所凡恤兵养民筹度未遑诚虑往来道远动需时日或致有悞国事上负皇祖考皇祖妣又安天下之至意用是勉从羣议暂止兹行俟岁之暇必当躬往反复思维不胜忾慕中心感伤兹遣官恭代用将悃诚伏祈神灵照鉴昭陵祝文同
　　康熙九年闰二月圣祖仁皇帝谕礼部皇考升遐倏经十载罔极之思时恫于怀山陵在望未一展祭尤切凄怆朕拟于今岁八月恭行谒陵礼又奉太皇太后旨思念情殷亦欲诣陵朕敬遵慈命躬侍前往应行典礼尔部详议具奏八月圣祖仁皇帝恭奉太皇太后仁宪皇太后率孝诚仁皇后祗谒孝陵启銮前一日躬诣太庙祗告及诣陵之日太皇太后驾入隆恩门至明楼阶前降舆仁宪皇太后驾入隆恩门至隆恩殿阶东南降舆孝诚仁皇后至隆恩门燎炉旁降舆公主等至隆恩门外阶下下车马扈从妇女至三洞桥迤南下车马太皇太后于方城上东旁坐祭酒举哀仁宪皇太后率孝诚仁皇后暨公主等于明楼前正中行六肃三跪三拜随举哀祭酒时行三拜礼礼毕奉太皇太后升舆还行宫圣祖仁皇帝至下马石牌降骑王以下各官均在五洞桥迤北下马躬谒行礼出乘骑还行宫次日于隆恩殿行大飨礼又次日于宝城前设黄幄行杰楮读文致祭礼圣驾回銮至京日亲诣太庙祗告越二日御太和殿设卤簿大驾王以下文武各官咸朝服进表庆贺自后躬谒孝陵岁必一行或至再三诣焉九月谕礼部太祖高皇帝创建鸿图肇兴景运太宗文皇帝丕基式廓大业克宏迨世祖章皇帝诞昭功德统一寰区即欲躬诣太祖太宗山陵以天下一统致告用展孝思因盗贼未靖师旅繁兴暂停往谒朕以眇躬缵承鸿绪上托祖宗隆庥天下底定盗贼戢宁兵戈偃息每念皇考未竟之志朝夕寝食不遑宁处本欲先诣太祖太宗山陵再诣世祖山陵因奉太皇太后慈命以世祖升遐十年未得一诣陵寝于本年八月前往朕是以恭侍太皇太后先诣孝陵展谒礼成言旋今欲仰体皇考前志躬诣太祖太宗山陵以告成功展朕孝思着议政王贝勒大臣内院九卿科道各官会议具奏寻议政王大臣等议请暂停疏上得旨谒陵典礼关系甚大今且暂行停止其举行日期着候旨行十年正月谕礼部朕仰体世祖章皇帝遗志欲躬诣太祖太宗山陵展祭以告成功前命议政王贝勒大臣等会议议政王等以去年各处多有水旱灾荒且为时甚迫应用之物预备不及具题暂行停止今思太祖太宗创业垂统功德隆盛山陵在望刻不能忘去年恭谒孝陵礼成今巳数月若再久延孝思莫殚朕怀靡宁兹当海内无事欲乘此躬诣福陵昭陵以告成功用展孝思事关大典着议政王贝勒大臣内阁九卿科道各官会议具奏尔部即遵谕行九月圣祖仁皇帝启銮诣盛京谒陵前期亲诣太庙祗告至盛京先谒福陵次谒昭陵翼日诣福陵昭陵隆恩殿行大飨礼次日于福陵昭陵隆恩殿前设黄幄焚楮帛行读文致祭礼礼毕还行宫遣王大臣前诣永陵致祭如仪其致祭福陵昭陵时诸妃园寝照常致祭颖亲王克勤郡王功臣直义公费英东宏毅公额亦都武勋王扬古利忠义公图尔格墓各遣大臣祭酒回銮时亲诣福陵昭陵行告辞礼圣驾往返均诣孝陵祭酒行礼至京日祗告太庙礼毕还宫次日御太和殿设卤簿大驾王以下文武各官咸朝服进表庆贺颁诏天下二十年三月奉移孝诚仁皇后孝昭仁皇后梓宫安葬陵寝圣祖仁皇帝亲谒孝陵行礼次至皇后陵奠酒自后圣驾谒孝陵毕次至皇后陵奠酒仪同十一月以云南报捷亲谒孝陵二十一年二月以云南底定亲谒永陵福陵昭陵告祭前期祗告奉先殿启銮至遵化州诣孝陵祭酒三月至盛京恭谒福陵昭陵并诹日行焚楮帛读文致祭礼次日行大飨礼如仪寿康太妃宸妃懿靖大贵妃园寝皆亲诣祭酒康惠淑妃以下遣王等祭酒颖亲王克勤郡王功臣费英东扬古利额亦都图尔格墓遣大臣读文致祭贝勒以下奉恩将军以上一品官墓遣官祭酒驾至兴京恭诣永陵行谒见礼次日行大飨礼如仪永陵内武功郡王恪恭贝勒墓遣大臣于殿外两旁设筵致祭礼成赏赉永陵居住官员兵丁各有差次诣黑龙江地方望祭长白山四月至盛京诣福陵昭陵祭酒回銮五月至遵化州复诣孝陵祭酒回京日祗告奉先殿其王以下文武各官表贺奉旨停止二十二年十一月以平定海疆亲诣孝陵二十七年四月奉移孝庄文皇后梓宫于暂安奉殿五月圣祖仁皇帝恭谒暂安奉殿行礼次谒孝陵自后圣驾谒暂安奉殿次谒孝陵仪同二十八年十月奉安孝懿仁皇后梓宫于陵寝亲诣暂安奉殿孝陵祭酒次至皇后陵祭酒三十五年二月以亲征噶尔丹诣暂安奉殿孝陵行礼三十七年七月以平定噶尔丹恭奉仁宪皇太后谒陵先期谕大学士等曰朕三次亲征剿灭噶尔丹皆祖宗庇佑所致朕奉皇太后躬诣盛京谒陵告祭但此时秋禾盛长若由山海关而行恐致践蹈田亩可取道口外前往至是启銮出古北口经蒙古诸部落至松花江及吉林乌拉之地七月至兴京展谒永陵行礼武功郡王恪恭贝勒墓遣官奠酒赏守陵官员人等银币有差至盛京谒福陵昭陵翼日行大祭礼亲临功臣担古利费英东额亦都墓奠酒赐守陵官员人等银币有差回銮入山海关十一月谒暂安奉殿孝陵行礼次至皇后陵奠酒礼成奉皇太后回京五十七年四月奉安孝惠章皇后梓宫于孝东陵十二月亲诣孝东陵奠酒读文致祭毕旋诣暂安奉殿孝陵举哀奠酒行礼如仪六十年正月圣祖仁皇帝以御极六十年大庆命世宗宪皇帝诣盛京祭福陵皇子皇孙祭永陵昭陵谕大学士等曰诸王大臣为朕在位六十年奏请庆贺而于典礼之大者并未议及朕在位六十年皆祖宗积德阴佑所致幸而六十年来一无所失应在往盛京行大祭典礼但朕今年近七旬不能亲谒三陵应遣阿哥等恭代告祭俟上元节后朕亲往孝陵恭行大祭礼其祭陵撰文即将朕旨纂入 【谨按　永陵　福陵　昭陵总称　盛京　三陵】 二月亲谒暂安奉殿孝陵孝东陵行礼次至皇后陵奠酒次日行大飨礼如仪
　　雍正元年四月世宗宪皇帝恭谒暂安奉殿孝陵孝东陵次谒孝诚仁皇后孝昭仁皇后孝懿仁皇后陵是日奉安圣祖仁皇帝梓宫于景陵飨殿八月亲谒暂安奉殿孝陵孝东陵遂诣景陵飨殿行礼九月奉安圣祖仁皇帝梓宫于景陵宝城地宫孝恭仁皇后同日祔葬二年二月以清明节亲诣景陵至日恭谒暂安奉殿祭酒行礼以次恭谒孝陵孝东陵行礼如仪三年十一月奉移孝庄文皇后梓宫安葬于昭西陵是月世宗宪皇帝亲谒昭西陵次谒孝陵次谒孝东陵次谒景陵行礼自后谒陵仪同
　　乾隆元年正月皇上恭谒昭西陵孝陵孝东陵景陵礼成谕王大臣等曰朕恭谒祖陵敬瞻庙宇规模崇整妥侑攸昭惟是榱题丹获多阅年所似应重加藻饰以肃观瞻但陵寝关系重大宜详稽典制敬谨酌议方可举行朕思祖宗福祚绵长万年垂裕山陵庙貌灵爽式凭为子孙者以时修葺庶足以展孝思如典制应行则追远崇先谊当均切永陵福陵昭陵殿宇并应一切修缮着总理事务王大臣敬谨定议具奏寻奏上诹吉兴工二年十月以修理陵寝工程告竣亲谒昭西陵孝陵孝东陵景陵行礼是年奉安世宗宪皇帝梓宫于泰陵孝敬宪皇后同日合葬三年二月以清明节躬诣泰陵展谒行礼十一月谕王大臣九卿等曰上年修理三陵工程告竣朕特降谕旨躬亲展谒经王大臣九卿等议于来年秋闲前往嗣奉皇太后懿旨朕诣盛京时皇太后亦亲往恭谒祖陵正拟降旨交王大臣等会议今思近年畿辅收成歉薄虽行营一切所需俱系官办丝毫不以累民而沿途经过地方预先购备如米粮草束之类恐致价值高昂于民闲未便应俟丰稔之年朕另降谕旨前往展谒四年九月谕曰朕奉皇太后懿旨欲叩谒祖陵以展诚切朕奏奉天路远且俟一二年之后今年请先谒孝陵景陵行礼已蒙俞允其起程日期着钦天监选择具奏一切应行事宜着各该衙门先期备办至日皇上恭奉皇太后展谒昭西陵孝陵孝东陵景陵行礼如仪八年七月皇上恭奉皇太后诣盛京恭谒祖陵先期大学士等议奏永陵殿宇稍狭拜褥照例铺设殿外其降神之初应请皇上躬亲上香以展诚孝以达馨闻再旧例祭昭陵因帛案前隙地虽窄原有跪献帛毕择隙地行三拜之例似与典礼未协恭按各陵隆恩殿大祭原与太庙礼同会典载躬飨太庙献帛官跪献帛三叩献爵官立献毕各退并未载有亲献礼仪此次躬谒祖陵请遵照太庙亲祭典礼行从之前期亲诣奉先殿祗告启銮九月至兴京恭谒永陵仪与康熙二十一年礼同次日行大飨礼如仪礼成赏守陵官员兵丁等有差是日永陵内附葬之武功郡王恪恭贝勒墓各遣官致祭附近之觉罗等祖茔皆遣官往奠驾至盛京恭谒福陵仪与康熙十年礼同次日行大飨礼成即往谒昭陵仪与谒福陵同次日行大飨礼如仪寿康太妃宸妃懿靖大贵妃康惠淑妃并公主园寝各遣官致祭躬谒祖陵礼成择日亲临功臣之墓奉旨朕亲奠克勤郡王等园寝据礼部援引皇祖圣祖亲奠功臣坟墓之例随驾之皇子王等皆随行礼此次随驾之皇子王贝勒等应随行礼具奏朕已降旨依议窃思从前驾之皇子王等皆系皇祖子孙是以均随行礼此次随行之王贝勒内有朕之叔辈或朕之兄弟辈非从前随驾之皇子王等可比每祭酒时亦随行礼似属未便朕亲临祭酒功臣即为荣宠之至克勤王园寝王贝勒等仍随往功臣扬古利等坟墓不必随往此后朕之子孙若随来朕降旨遵行再蒙古王额驸王大臣坟墓皆不必随往着令礼部记载是日亲临克勤郡车功臣扬古利费英东额亦都之墓各祭酒三爵又亲王贝勒以及大臣等墓以次遣官往奠回銮次日亲诣奉先殿告祭越二日行庆贺礼十四年二月谕曰金川大兵奏捷番酋归诚皆蒙列祖皇考在天之灵默佑朕躬致此嘉庆理宜展谒陵寝以告成功拟于三月十三日起程恭谒孝陵景陵礼毕即由马兰峪前往易州恭谒泰陵所有应行一切事宜各衙门照例敬谨预备三月皇上恭谒昭西陵孝陵孝东陵景陵泰陵行礼如仪十五年八月谕曰朕恭承慈命继册中宫庆典既成礼宜诋谒先陵兹于八月十七日自京师启程恭诣景陵行礼旋由海子西至泰陵行礼毕取道保阳巡幸豫省所有应行典礼所司敬谨预备届期皇上恭奉皇太后祗谒昭西陵孝陵孝东陵景陵行礼九月奉皇太后恭谒泰陵行礼十七年十月皇上恭谒昭西陵孝陵孝东陵景陵行礼毕次至孝贤皇后梓宫前奠酒越日奉安孝贤皇后梓宫于陵寝自后圣驾恭谒昭西陵孝陵孝东陵景陵礼毕均随诣孝贤皇后陵奠酒十九年七月皇上恭奉皇太后自避暑山庄启行恭谒祖陵九月至兴京谒永陵次日行大飨礼赏守陵官员兵丁有差遣官致祭附葬之武功郡王恪恭贝勒墓暨附近觉罗等祖茔驾至盛京先谒福陵次谒昭陵皆于次日行大飨礼赏守陵官员兵丁有差遣官致祭寿康太妃宸妃懿靖大贵妃康惠淑妃并公主园寝礼仪均与八年同皇太后谒陵行礼并如八年仪又遣官致祭克勤郡王功臣扬古利费英东额亦都墓礼成回銮祗告奉先殿御太和殿行庆贺礼如仪是年定展谒祖陵之日皇上素服行礼大祭日皇上礼服凡陪祀及执事大臣官员咸朝服二十年五月谕曰平定准噶尔捷闻此皆仰蒙皇祖皇考谟烈显承福贻宗社故得肤功迅奏荒服敉宁理应敬诣桥山躬申告祭因今春甫经展谒而目下青苗弥望农事方殷车驾所经恐滋践蹈然朕仰慰先灵之意实切于衷告庙之典宜躬诣行礼孝陵着遣皇子永璋景陵着遣皇子永城泰陵着遣皇子永琪前往代行告祭又谕曰准噶尔用兵一事上年朕诣盛京恭谒祖陵时具已虔诚默祷今仰邀列祖福佑迅奏肤功荒服敉宁庆洽中外实我大清万年宗社无疆之庥理应告祭三陵躬申谢悃惟是东巡尚未逾岁不欲以清尘除道重烦我邠岐父老永陵着派皇子永璋福陵着派皇子永琪昭陵着派皇子永珹代行告祭礼今秋诸皇子随侍热河即就近取道前往俾其周历辽渖仰思祖宗肇兴之烈礼成后并可于奉天围校猎用习武事而昭家法所有应行预备事宜着行文各该衙门照例办理二十四年十月谕曰将军富德等奏报巴达克山汗素尔坦沙将小和卓木霍集占逆尸献出并生擒之俘驰送京师殊勋克奏茂典应修恭惟盛京三陵理宜亲诣但以序届冬寒恐勤属车之众特遣亲王前往恭代东陵西陵即拟恭赴展谒而计程往返适届慈宁万寿庆辰以明年献岁诹日亲诣行礼 【谨按　昭西陵　孝陵　孝东陵　景陵　孝贤皇后陵总称　东陵　泰陵称　西陵】二十五年二月皇上恭谒东陵泰陵八月谕曰明年恭逢皇太后七旬万寿钦奉懿旨来岁春和虔诹吉日祗谒泰陵用申诚悃钦此所有应行典礼着该衙门照例敬谨预备二十六年二月皇上恭奉皇太后祗谒泰陵二十八年二月皇上恭谒东陵三月恭谒泰陵二十九年二月皇上恭谒泰陵三十一年二月皇上恭谒东陵泰陵三十三年二月皇上恭谒泰陵三十四年十二月谕明岁为朕六十庆节祗循彝典躬诣东陵西陵复据杨廷璋奏直隶臣民情殷瞻就吁请欢奉慈辇巡莅天津以申祝厘望幸之忱巳降旨允行随即奏闻圣母兹蒙皇太后以后岁为八旬万寿亦欲于明春同朕展谒两陵礼成再幸津门朕敬承懿旨益切钦愉谨涓吉于来年二月十八日恭奉皇太后圣驾启銮所有应行典礼着各该衙甫敬谨豫备三十五年二月皇上奉皇太后銮舆恭谒东陵泰陵三十八年三月皇上恭谒泰陵礼成后恭奉皇太后銮舆巡幸天津阅视河工三十九年二月皇上恭谒东陵四十一年二月以两金川荡平大功告成皇上恭谒东陵泰陵四十二年四月恭奉孝圣宪皇后梓宫奉安于泰东陵宝城地宫九月皇上恭谒泰陵泰东陵是月奉谕旨盛京乃我朝定都创业之地永陵福陵昭陵巍然在望皇祖圣祖仁皇帝御极六十一年曾经三次展谒孝思追远常切钦承朕自乾隆八年及十九年恭谒祖陵以来迄今已二十余年遥企桥山每深依恋常时恭阅太祖太宗实录敬惟开创艰难佑启万年统绪兹际重熙累洽之庥溯念松云葱郁向惟再莅瞻仰心甚歉焉朕现在精力如前尚堪远涉拟于明岁秋闲前诣盛京恭谒祖陵以申积悃所有跸路往来俱由内地出山海关而行于置顿安营较为妥便尚在二十七月之内途次不行围至盛京时不升殿不筵宴朝鲜国毋庸遣使朝贺其札萨克蒙古王公等亦毋庸朝觐至启銮日期届时再降谕旨四十三年正月皇上恭谒泰陵泰东陵致祭行礼三月清明节皇上恭谒泰陵泰东陵七月圣驾启銮展谒祖陵八月至兴京恭谒永陵次日致祭行礼至盛京先谒福陵次谒昭陵翼日致祭行礼毕临克勤郡王墓功臣扬古利费英东额亦都墓各酹酒九月奉谕嗣后每阅三月即派皇子二人恭谒祖陵届期着军机大臣请旨四十四年下月皇上恭谒泰陵泰东陵四月皇上恭谒泰陵泰东陵四十五年八月恭逢皇上七旬万寿九月躬诣东陵西陵 【 谨按　泰陵　泰东陵总称　西陵】四十八年二月皇上恭谒泰陵泰东陵八月自热河启銮九月恭谒永陵福陵昭陵致祭如四十三年之仪恭诣盛京太庙行礼阅安奉五朝册宝十月谒东陵回銮致祭奉先殿凡上陵仪注详见大清通典陵寝祭祀崇德元年四月定礼岁除清明日祭兴京陵用牛一遣守陵官行礼东京陵用牛二遣宗室觉罗大臣行礼福陵用牛一羊二遣大臣一人行礼忌辰孟秋望日万寿圣节点春烛献酒果均遣大臣一人奠帛读祝行礼每月朔望致祭用牛一点香烛献酒不读祝奠帛遣守陵官行礼
　　（臣）等谨按肇祖原皇帝陵兴祖直皇帝陵共一山在兴京城西十里称兴京陵景祖翼皇帝陵显祖宣皇帝陵共一山在盛京城东南百二十里称东京陵
　　顺治十五年奉移东京陵改祔兴京陵称兴京陵曰永陵亦称四祖陵顺治二年二月礼部奏言凡清明等节令驻防盛京官祭福陵昭陵其兴京陵东京陵令守陵官祭奠从之三年正月定每年岁除清明及庆贺祭昭陵如福陵礼每月朔望于福陵昭陵献酒果燃香烛八年六月定祭兴京陵东京陵冬至元旦清明用牛一献酒果上饭上羹供香烛焚帛读祝文中元十月朔用羊一献酒果供香烛焚帛读祝文俱遣宗室觉罗大臣行礼每月朔望荐熟羊一献酒果供香烛令守陵官行礼祭福陵昭陵除清明中元岁墓照常致祭外十月朔冬至各致祭一次十月朔用酒果供香烛冬至用牛一羊一豕一献酒果上饭上羹供香烛焚帛读祝文十年定兴京陵东京陵照福陵昭陵例停止元旦之祭豫于岁墓日行礼十二年定凡遇忌辰遣官三人于本陵献酒果点香烛致祭或遗在京官前往或遗盛京官致祭具题请旨十五年奉移东京陵改祔兴京陵安葬地宫十六年称兴京陵曰永陵遣官致祭十八年建永陵称飨殿为启运殿
　　康熙二年十一月礼部奏福陵昭陵孝陵四季大祭恭奉神牌安设宝座致祭其圣诞忌辰十月朔及每月朔望祭祀既无祝帛应不动神牌揭幔祭献从之十五年定陵寝供献酌定用五十盘每年清明孟秋望冬至岁墓陵寝各遣官一人陈太牢俎豆上香奠帛献爵读文致祭遣官由宗人府具题万寿圣节及十月朔陵寝献酒果不读祝奠帛遣守陵官上香行礼各陵寝忌辰行礼同以上由太常寺具题每月朔望陵寝各厨羊一果实十二盘守陵官上香行礼十八年七月定盛京三陵每年四时祭祀令盛京将军副都统侍郎内派出致祭孝陵仍遣在京大臣致祭如有大事致祭四陵俱于和硕亲王以下镇国将军及文武大臣内遣祭 【 谨按永陵福陵昭陵孝陵总称四陵下同】二十二年十二月定孝陵孝诚仁皇后孝昭仁皇后陵四时祭祀及遇大事致祭四陵俱将和硕亲王以下宗室公以此派出遣祭四十八年二月礼部奏二月二十六日清明祭陵之期是日值孝昭皇后忌辰例应致祭查从前并无二祭相值之日且忌辰无祭文今或于前一日致祭或二祭并于一日伏候钦定得旨着前期一日致祭
　　雍正四年十一月世宗宪皇帝谕礼部曰皇考圣祖仁皇帝三年大礼己满朕追念罔极深恩欲于皇考忌辰每岁遵照三年内祭礼举行朕终身永慕岂三年祭礼所能限况亿万臣民感戴皇考深仁厚泽自古帝王罕能比并一切礼仪亦非定制所得拘也朕举行此礼自展思慕诚切之衷至与旧制合否皆不遑计此礼亦惟朕躬特行于我皇考后世子孙不必奉为成例应行礼仪该部议奏寻礼部议每年圣祖仁皇帝忌辰照周年祭祀例读文致祭其内务府礼部等衙门先期奏请遗堂官前往届期于在京王公大臣内或陵寝王公大臣内恭候钦命一人致祭在京王公各官遣三分之一前往陪祭永远遵行八年十一月十三日圣祖仁皇帝忌辰值冬至节先期于十一日行周年致祭礼十三年十月皇上谕王大臣等曰据礼部以十一月十三日恭遇皇祖圣祖仁皇帝忌辰或照陵寝忌辰祭祀礼致祭或照四时大祭礼致祭之处具奏朕思皇考诚孝纯笃哀慕无穷三年之后每遇圣祖仁皇帝忌辰于景陵祭祀之礼特加隆备并降谕旨谓此礼惟朕躬特行之于皇考后世子孙不得奉为成例但朕仰体皇考孝思于皇祖圣祖仁皇帝忌辰祭祀之礼意欲仍照旧例举行至于率亲率祖理本同原孝飨明禋不容或异嗣后恭遇列祖列后忌辰应否遵照致祭景陵之礼一体举行以展报本追远之意王大臣会同礼部定议具奏寻王大臣议奏享祀固在备物而典礼尤贵酌中谨按各陵寝四时大祭牲用太牢献帛爵读祝致祭于隆恩殿具朝服行礼从前圣祖仁皇帝于孝庄文皇后忌辰此礼行之最久原与各陵忌辰祭祀之礼不同至遇圣祖仁皇帝忌辰致祭景陵乃奉大行皇帝谕旨于定例外仍照周年礼致祭是以又有不得奉为成例之旨谨详酌典礼今十一月十三日圣祖仁皇帝忌辰应照陵寝四时大祭用太牢厨帛爵读祝文遗官致祭其承祭官及执事官照例具朝服行礼陪祀大臣官员停其由京遗往在陵官员咸令陪祀祝文交翰林院撰拟进呈永远遵行嗣后恭遇列祖列后忌辰均照陵寝四时大祭礼举行从之
　　乾隆三年二月礼部奏清明山陵增土因沿前明旧制但负土十三担往来二十余次似觉烦数且十三担并无取义恭拟每年清明于各陵皆增土一担由四磴道升至石栅并为一筐令承祭官一人敬谨奉筐而升祗跪上土于宝顶仍由西磴道降庶践履不致多人而保护巩固之意益昭诚敬矣从之六年定永陵福陵昭陵四时大享福陵昭陵忌辰祭享均由盛京礼部于往驻盛京宗室将军六人内按名拟定正陪咨送太常寺具题永钦命承祭行礼福陵每月朔望令掌关防官上香行礼昭陵陵每月朔望由礼部轮委宗室将军二人行礼如钦定后遇有事故无应补宗室将军请于奉天将军副都统侍郎内酌补行礼将职名送太常寺奏闻其小祭酌补行礼大臣照常注册

　　皇朝通典卷四十七

　　●皇朝通典卷四十八

　　礼八

　　○礼八

　　吉八

　　△吉八

　　传心殿
　　释奠
　　阙里祀典
　　直省府州县学释奠

　　?传心殿

　　（臣）等谨按经筵之典始于宋代圣师之祭举自明时葢文华秩祀与学宫释奠礼不同而仪则一也我朝自顺治十四年举行经筵礼部疏请皇帝诣宏德殿行致祭先师孔子礼康熙十年举行经筵亦遣官告祭先师孔子逮传心殿既建而前期祗告始垂令典于圣学道统之传益尊崇而光显矣敬稽展祀之制增列太学释奠之前以补杜典之所未有至经筵仪制别详嘉礼焉
　　康熙二十四年于文华殿之东建传心殿奉皇师伏羲式皇师神农氏皇师轩辕氏帝师陶唐氏帝师有虞氏王师夏禹王王师商汤王王师周文王王师周武王均正位南向先圣周公东位西向先师孔子西位东向每岁御经筵前期遣大学士一人行祗告礼二十五年定御经筵前一日皇帝亲诣传心殿祗告仪又定每月朔望太常寺堂官一人供酒果上香行礼
　　乾隆六年二月谕春秋举行经筵例应先期祗告传心殿当年皇祖曾经亲诣行礼以昭诚敬今经筵届期朕亲诣传心殿所有应行事宜着该衙门察例具奏礼部等遵旨议奏雍正四年定祗告之礼除祫祭太庙躬耕耤田仍于前一日祗告外其余祭祀皆于本日祗告今年二月经筵应照例于本日祗告传心殿皇上亲诣行礼一应事宜均照康熙二十五年之例从之仪具大清通礼
　　臣（等）谨按杜典吉礼有太学一门今以贡士应归选举师儒亦系职官至视学临雍是为嘉礼不应与释奠并列吉礼伏惟本朝德治熙洽重道崇儒以国子监为太学官司条教备极周详并具选举职官诸篇并不胪述谨稽太学掌故凡文庙规制与释奠合为一甫叙列于后至临雍典礼别详嘉礼云

　　?释奠

　　（臣）等谨按唐代以前并尊周孔为先圣至贞观中始以孔子为先圣众儒为先师后世乃独尊孔子为先圣是杜典所载释奠之礼不皆专祀孔子故别立孔子祠一门凡褒赠录后之典入焉伏惟我朝太宗文皇帝始剙大业即崇文重道建孔子庙于盛京行释奠礼古文敷教开万年有道之盛世祖章皇帝定鼎中原以京师国子监为太学亲临视学躬祭文庙圣祖仁皇帝临雍释奠典礼优隆世宗宪皇帝尊礼先师崇封五代且又特定春秋亲祭之礼仪文益为隆备我皇上临御之初加崇文庙诏易黄瓦继又重新殿庑厘定题榜特颁法物以备礼器凡春秋丁祀屡经躬诣行礼近又新建辟雍亲临释奠大典益昭至如驻跸盛京躬诣文庙行礼又建学滦河亲临释奠每岁遣官致祭并与在京礼同兹谨汇纪于篇若乃诣阙里酹孔林以及遣官告祭之仪并仿杜典旧例详列阙里祀典篇中
　　崇德元年八月遗官释奠于先师孔子以颜子曾子子思孟子配享五年定春秋仲月上丁日行释奠礼
　　顺治元年定每月朔望日国子监祭酒司业率属员诸生拜谒文庙二年二月定每岁春秋仲月上丁日祭先师孔子遣大学士一人行礼翰林院官二人分献国子监祭酒祭启圣公于启圣祠均以先贤先儒配享从祀如遇有事改用次丁或下丁通行府州县卫各学遵行又定太学文庙每月朔日祭酒行释菜礼望日司业行上香礼三年四月修盛京文庙九年二月世祖章皇帝视学释奠于先师孔子四配十哲两庑各遣官分献王以上公以上文官二品武官二品翰詹官七品以上暨国子监官咸斋戒陪祭又题定视学前期行取衍圣公率孔颜曾孟仲五氏世袭五经博士孔氏族五人颜曾孟仲族各二人乘传赴京凡五氏子孙现任京官者咸与祭是年定视学释奠仪注十四年三月给事中张文光奏言我朝顺治二年定孔子神位为大成至圣文宣先师孔子葢仍元之旧谥而不称王耳臣谓追王固属诬圣即如大成文宣四子亦岂足以尽孔子哉皇上事事稽古议礼制度考文务求至当宜仍改主为至圣先师孔子神位庶质之先圣而无疑传之万世而永遵矣从之十七年以修葺太学告成世祖章皇帝视学释奠与九年礼同
　　康熙六年八月命颁中和韶乐于太学诏名乐曲曰平【 详见乐典】八年四月圣祖仁皇帝视学释奠与顺治九年礼同二十三年御书万世师表扁额恭悬大成殿并颁发直省学宫二十六年四月颁御制孔子赞序及颜曾思孟四赞于国子监摹勒上石分颁直省三十六年七月以定厄鲁特噶尔丹朔漠永清仿王制天子出征执有罪反释奠于太学以讯馘告之礼遣官释奠于先师御制碑文勒石太学五十一年二月升朱子配享位于大成殿十哲先贤卜子商之次五十四年十一月以宋儒范仲淹从祀文庙位列西庑先儒之次
　　雍正元年三月谕至圣先师孔子道冠古今德参天地树百王之模范立万世之宗师其为功于天下者至矣而水源木本积厚流光有开必先克昌厥后则圣人之祖考宜膺崇厚之褒封所以追遡前徽不忘所自也粤稽旧制孔子之父叔梁公于宋真宗时追封齐国公自宋以后历代遵循而叔梁公以上则向来未加封号亦未奉祀祠庭朕仰体皇考崇儒重道之盛心敬修崇德报功之典礼意欲追封五代并享烝尝用伸景仰之诚庶慰羹墙之慕内阁礼部可会同确议具奏寻议奏孔子先世五代应俱封公爵得旨五伦为百行之本天地君亲师人所宜重而天地君亲之义又赖师教以明自古师道无过于孔子诚首出之圣也我皇考崇儒重道超轶千古凡尊崇孔子典礼无不备至朕蒙皇考教育自幼读书心切景仰欲再加尊崇更无可增之处故敕部追封孔子先世五代今部议封公上考历代帝王皆有尊崇之典唐明皇封孔子为文宣王宋真宗加封至圣文宣王封圣父叔梁纥为齐国公元加封孔子为大成至圣文宣王加封齐国公为启圣王至明嘉靖时犹以王系臣爵改称为至圣先师孔子改启圣王为启圣公王公虽同属尊称朕意以为王爵较尊孔子五世应否封王之处着诸大臣议奏四月遵旨议定自叔梁公以上凡五代并封为王爵木金父公为肇圣王祈父公为裕圣王防叔公为诒圣王伯夏公为昌圣王叔梁公为启圣王其启圣祠向系专祀叔梁公故以启圣为名今合祀五代应更名为崇圣祠国子监之崇圣祠改造扁额添设神牌祭器择吉入庙遣大臣一员读祝祭告每年春秋牲牢酒醴笾豆簠簋每神位前俱照启圣王例陈设将追封字样通行直省府州县一体遵行十月命颁文庙崇祀先儒位次及祭器祭品乐器图于天下学宫十一月谕礼部孔子道冠古今为万世师表薄海内外无不俎豆尊崇国学乃四方表率其制尤重圣祖仁皇帝临雍释奠典礼优隆朕缵承大统景仰先型羹墙如见念国学为造士之地圣教所被莫先于此恐历岁既久有应加修葺之处尔部会同工部详加阅视凡殿宇廊庑及讲堂学舍务须整理周备俾庙貌聿新以申景慕朕将亲诣焉二年三月世宗宪皇帝视学行释奠礼与康熙八年同是月谕祔享庙庭诸贤皆有羽翼圣经扶持名教之功然历代进退不一而贤儒代不乏人或有先罢而今宜复有旧缺而今宜增其从祀崇圣祠诸贤周程朱蔡外孰应升堂祔享者九卿翰林詹事科道会同国子监详考定议以闻寻议奏上得旨先儒从祀文庙关系学术人心典至重也议复议增必详加考证折中尽善庶使万世遵守永无异议尔等所议复祀诸儒虽皆有功经学然戴圣何休未为纯儒郑众卢植服虔范宁谨守一家言转相传述视郑康成之淳质深通似乎有闲至若唐之陆贽宋之韩琦勋业昭垂史册自是千古名臣然于孔孟心传果有授受而能表彰羽翼乎其它诸儒是否允协着再公同确议务期至当不易具奏六月以平定青海遣官释奠于先师御制碑文勒石太学八月九卿等遵旨再议从祀孔庙宜复祀者六人林放蘧瑗秦冉颜何郑康成范宁宜增祀者二十人孔子弟子县亶牧皮孟子弟子乐正子公都子万章公孙丑汉诸葛亮宋尹焞魏了翁黄干陈淳河基王栢赵复元金履祥许谦陈澔明罗钦顺蔡清国朝陆陇其入崇圣祠者一人宋横渠张子之父迪得旨朕念先贤先儒扶持名教羽翼圣经有关学术人心爰命九卿详议今诸臣参考周详评论公正甚合朕心着依议行四年八月仲丁世宗宪皇帝亲释奠于先师孔子行读祝跪献礼先是春秋二祭均遣大学士行礼未载有亲诣仪注至是奉特旨亲诣行礼礼部等奏言陈设牺牲笾豆仍照春秋丁祭礼仪请照雍正二年视学释奠行二跪六拜礼立献帛爵一次不读祝不饮福受胙分献四配以尚书分献十一哲两庑以侍郎又奏言视学释奠旧仪不读祝今亲诣行礼实属旷典请照康熙二十三年亲祭先师阙里例读祝文行礼从之世宗宪皇帝亲诣行礼毕谕礼部太常寺仪注内开奠帛献爵皆不跪朕今跪献非误也若立献于先师之前朕心有所不安将此谕众知之尔衙门可记载嗣后照此遵行六年二月仲丁亲诣太学释奠先师孔子御制诗一章勒碑国学是年御书生民未有扁额恭悬大成殿并颁发直省学宫七年十二月阙里文庙上梁以庆云见告亲诣太学致祭先师孔子十一年二月仲丁亲诣太学释奠先师孔子礼成谕礼部嗣后亲诣行礼于香案前行三上香礼
　　乾隆元年二月礼部议增祭祀脯醢鹿脯鹿醢加增鹿二正位及四配崇圣祠正位仍用免醢十一哲两庑崇圣祠配位两庑易免醢为醓醢加增豕二其陈设向于前一日与各处例不画一交太常寺照各庙办理祭毕国子监官分胙二年九月奉上谕至圣先师孔子师表万世尊崇之典至我朝而极盛皇考世宗宪皇帝尊师重道礼敬尤隆阙里文庙特命易葢黄瓦鸿仪炳焕超轶前模朕祗绍先猷羹墙念切思国子监为首善观瞻之地辟雍规制宜加崇饰大成门大成殿着用黄瓦崇圣祠着用绿瓦以昭展敬至意又礼部议覆元儒吴澄应从祀太学位在西庑先儒赵复之次从之是年御书与天地参扁额恭悬大成殿并颁发直省学宫三年二月谕今年春祭先师孔子朕降旨亲诣行礼旧例春秋二祭皆遣官我皇考尊师重道始定亲祭之礼今览太常寺奏进仪注朕躬献爵一次其亚献三献之爵则豫设于案朕思既行亲祭仍当从三献之仪三月皇上视学释奠行三献礼余仪均与雍正二年同又礼部议覆先贤有子若升配大成殿为十二哲在先贤卜子商之次移朱子神位于西在先贤颛孙子师之次从之五年八月仲丁皇上亲诣太学释奠行礼如仪八年九月皇上驻跸盛京亲诣文庙行礼九年二月上丁皇上亲诣太学释奠行礼如仪十四年五月以平定金川遣官释奠于先师御制碑文勒石太学十八年八月上丁亲诣太学释奠行礼如仪先是改定太学春秋丁祭大成殿内十二哲东西各少牢一两庑各少牢三崇圣祠四配两庑东西各少牢一至是又改定两庑各少牢二又向例十二哲东西各篚一帛一未免太简应照崇圣祠配位各异帛之例每位一帛东西共篚二二十年六月以平定伊犁遣官释奠于先师御制碑文勒石太学二十一年二月上丁亲诣太学行释奠礼如仪二十四年十一月以平定回部遣官释奠于先师御制碑文勒石太学三十三年十一月谕修葺文庙现届落成太学规模式昭轮奂惟甫殿题榜尚应详考彝章用肃景仰向来正殿称先师庙二门曰庙门而大门未有书额葢沿习明代旧文未加厘正夫庙门之号于礼经所称祖庙既涉嫌疑而先师庙额揭诸殿楹名实尤多未称应于大门增先师庙额其正殿改为大成殿二门改为大成门庶符会典定制朕亲书榜字涓吉恭悬以彰崇道尊师之至意又谕国学崇祀先师规制法程美备是饬我列圣右文重道尊礼有加朕临御初即诏易黄瓦仪惟其隆迩以殿庑岁久弗葺特发帑金二十余万鸠庀鼎新敕大臣董厥成轮奂视旧增益工就告蒇而门殿诸额向沿明张璁陋议非所以肃观瞻明折中也既依会典定名躬为书榜并宣示厘正大指兹复亲制碑记具修建原委且于几暇手书付锓表示郑重将以明年仲春诣学释奠落成之彰盛典焉遐稽阙里庙堂有后汉时牺象诸尊以为观美爰择内府所藏周范铜鼎尊卣壶罍簋觚爵洗各颁置太学陈之大成殿中用备礼器夫孔子志在从周楹间列姬朝法物于义惟允所司其敬谨将事典守弗替以克副朕意三十四年二月上丁亲诣文庙释奠行礼如仪四十一年三月平定两金川大功告成御制碑文勒石太学七月命设学热河建立文庙四十四年五月驻跸热河以新建文庙适届落成亲诣行释奠礼如仪四十六年闰五月奉谕热河自恭建文庙以来朕每年至山庄之日必即展诚祗谒用志景行嗣后仲秋丁祭着照在京文庙之例派扈从大学士一员前往行礼以襄大典四十八年二月上丁亲诣文庙行释奠礼如仪特命国学建立辟雍 【 详嘉礼】五十年二月上丁以太学新建辟雍工成亲诣文庙行释奠礼凡释奠礼仪具大清通礼

　　?阙里祀典

　　（臣）等谨按杜典有孔子祠一门叙次于老君祠之后未足以昭尊圣之意伏考圣朝崇祀先师备极隆礼祠祭赠谥首自太学已恭载于前篇矣而曲阜之地里宅林泉圣灵所妥培切钦崇洪惟圣祖仁皇帝亲祀庙庭仪隆幸鲁世宗宪皇帝懋昭诚敬堂庑重新我皇上展礼告功銮舆数诣躬修茂典万禩钦承谨汇叙为一篇以次于释奠之后至先贤先儒从祀之制己具释奠篇中兹惟以四配专祠附焉
　　顺治八年四月世祖章皇帝亲政遣官告祭阙里
　　康熙六年七月圣祖仁皇帝亲政遣官告祭阙里二十三年十一月圣祖仁皇帝东巡躬诣阙里致祭先师孔子礼成谕曰至圣之德与天地日月同其高明广大无可指称朕向来研求经理体思至道欲加赞颂莫能名言特书万世师表四字悬额殿中非云阐扬圣教亦以垂示将来又特命以御前曲柄黄葢留设庙庭复诣孔林行三酹酒礼赐衍圣公以下陪祀五经博士等银币有差先是亲诣阙里释奠仪照视学释奠之礼行二跪六拜礼是年奉旨尊礼先师应行三跪九拜礼二十六年四月建孔子庙碑圣祖仁皇帝亲制碑文御书勒石二十七年十月孝庄文皇后升祔礼成致祭阙里二十九年四月建子思子庙于阙里仿颜曾孟三庙规制春秋致祀三十一年九月重修阙里圣庙成御制碑文勒石三十二年十月命皇子诣阙里告祭先师祭日具蟒袍补服于杏坛上行礼余仪与遣官致祭同礼成诣孔林行三跪九叩礼跪祭酒三爵每祭酒行一叩礼三十六年七月以平定朔漠遣官告祭阙里四十二年三月圣祖仁皇帝五十万寿五十二年三月圣祖仁皇帝六十万寿均遣官告祭阙里五十七年十二月孝惠章皇后升祔礼成遣官告祭阙里六十一年十一月世宗宪皇帝登极遣官告祭阙里
　　雍正元年十一月圣祖仁皇帝升祔太庙配享南北郊礼成均遣官告祭阙里七年十一月阙里圣庙各工告成奉旨遣皇五子及郡王一人往祭是年定告祭阙里遣官分祭崇圣祠礼十二月命修孔林享堂墙垣九年颁发祭器于阙里凡登铏簠簋笾豆尊爵均依照经图旧式范铜为器俾藏诸圣庙永为世守十三年九月皇上御极遣官诣阙里致祭
　　乾隆二年四月世宗宪皇帝升祔太庙配享南北郊礼成遣官祭告阙里七年十月大学士等议中允于振奏阙里志乐章内称惟王神明犹袭唐人称王之旧恭请厘正曲阜及各省学宫并请另行撰拟颁发得旨依议十二年六月奉上谕朕幼诵简编心仪先圣一言一种无不奉圣训为法程御极以来觉世牖民式型至道愿学之切如见羹墙辟雍钟鼓躬亲殷荐而未登阙里之堂观车服礼器心甚歉焉仰惟皇祖圣祖仁皇帝巡幸东鲁亲奠孔林盛典传于奕禩皇考世宗宪皇帝崇圣加封重新庙貌尝遣朕弟和亲王恭代展祀未以命朕意者其或有待欤朕寅绍丕基抚兹熙洽思以来年春孟月东巡狩因溯洙泗陟杏坛瞻仰宫墙申景行之夙志所有应行典礼大学士会同该部稽考旧章详悉具议以闻寻大学士等奏阙里祀典康熙二十三年圣祖仁皇帝亲诣致祭折衷尽善典文该洽应请遵例举行从之十三年二月皇上东巡至曲阜先诣先师庙行上香礼次日诣先师庙行释奠礼崇圣祠遣亲王祭祭四配十哲两庑遣官分献礼成诣孔林行三酹酒礼又谕朕东巡躬诣阙里致祭先师颜曾思孟四贤作配殿筵虽从与飨但闻其故里尚有专庙应分遣大臣恭奉香帛前往致祭以展诚敬向在书斋曾制四贤赞景仰之忱积有日矣其勒石庙中致朕崇重先贤之意十四年五月平定金川遣官告祭阙里十六年三月皇上南巡十一月皇太后六旬万寿均遣官祭告阙里二十年六月谕平定准噶尔捷闻以数十年逋寇迅就廓清荒服敉宁中外蒙福乃我国家无疆之庥缅惟皇祖圣祖仁皇帝削平三孽于康熙二十三年诹吉东巡亲祭阙里武功文德彪炳史册朕仰承先绪集此大勋保泰持盈弥深兢业亲告成功于太庙郊社岳渎诸祀次第遣官敬谨举行以昭茂典先师孔子阙里应恪遵成宪躬诣行礼用申诚敬且自瞻谒林泉巳逾六载仰止之念时切于怀拟于明岁春月自京起銮躬诣曲阜翠华所经亦以体察吏治清问闾阎行庆施惠以称朕法祖尊师之至意所有应行豫备事宜该部详议以闻二十一年三月銮舆亲诣曲阜释奠先师庙礼成复诣孔林酹酒又亲祭元圣周公庙遣官分祭四配专祠礼仪与十三年同二十三年三月南巡回跸至山东诣阙里瞻礼二十四年十一月平定回部大功告成二十六年十一月皇太后七旬万寿均遣官祭告阙里二十七年三月南巡至邹县展礼孟子庙至曲阜释奠先师孔子遂诣孔林酹酒三十年二月南巡遣官告祭阙里三十六年三月皇上亲诣阙里致祭先师行礼与二十一年同礼成奉谕前岁修葺太学告成因念阙里庙堂有牺象诸尊爰择旧藏周范铜鼎尊等十事陈之大成殿用备礼器兹临幸曲阜祗谒先师阅视所列各器不过后汉时所造且色泽亦不能甚古惟兹昌平圣里宜陈法物以备观美着仿太学之例颁内府所藏姬朝铜器十事备列庙廷用惬从周素愿俟回銮后慎选邮发交与衍圣公孔昭焕世守勿替以副朕则古称先至意十一月皇太后八旬万寿遣官告祭阙里四十一年三月以平定两金川大功告成皇上亲诣阙里释奠行礼如三十六年之仪四十五年二月南巡八月皇上七旬万寿均遣官祭告阙里四十九年二月南巡至曲阜亲诣阙里行释奠礼如四十一年之仪五十年正月皇上御极五十年大庆遣官祭告阙里凡阙里释奠及祭告诸仪具大清通礼

　　?直省府州县学释奠

　　（臣）等谨按杜典太学之后有诸侯立学今钦定续通典改为郡县学一门伏惟我朝德化覃敷崇尚儒术四海之内学校如林圣天子揆文旧武拓地二万余里昆仑蒙泛皆我胶黉文治之隆亘古未有谨汇考直省府州县学释奠典制载于篇至于建立学校及弟子员额考核课试之条别详选举诸篇兹不重述焉
　　顺治二年定直省府州县释奠于先师之礼每岁春秋仲月上丁日行释奠礼以地方正印官主祭陈设礼仪均与国子监丁祭同十一年定提学按临次日祗谒先师行礼
　　康熙二十三年颁御书万世师表扁额恭悬直省文庙二十五年定直省武官协领副将以上遇文庙祭祀照例文东武西陪祀行礼二十九年四月颁御制孔子赞序及颜曾思孟四赞橅本于直省学宫三十七年十月颁御制平定朔漠碑文于直省学宫四十九年谕直省府州县春秋致祭先师凡同城大小武官均照文官例入庙行礼五十年礼臣奏言直省府州县文庙乐章令改用平字以归画一从之
　　雍正元年三月定崇圣祠追封五代字样通行直省府州县画一遵行二年六月颁御制平定青海碑文于直省学宫三年八月颁御书生民未有扁额恭悬直省文庙五年定每岁春秋上丁日省会之祭督抚学政率司道府州县官齐集致祭学政考试各府即于考试处文庙行礼六年二月颁御制仲丁祭文庙诗章石刻于直省学宫
　　乾隆二年颁御书与天地参扁额恭悬直省文庙六年定学宫从祀先贤先儒神位次序以京师太学成式通行直省府州县遵照书题按东西先后次序安设十四年十二月颁御制平定金川告成太学碑文于直省学宫二十年十月颁御制平定准噶尔告成太学碑文于直省学宫二十六年六月颁御制平定回部告成太学碑文于直省学宫凡直省府州县释奠仪具大清通礼

　　皇朝通典卷四十八

　　●皇朝通典卷四十九

　　礼九

　　○礼九

　　吉九

　　△吉九

　　祀历代帝王【名臣附】

　　?祀历代帝王【名臣附】

　　（臣）等谨按杜典有祀先代帝王一条于祠庙之外兼及陵寝兹从其例以次汇载伏惟圣朝礼祀历代帝王既立庙于京师春秋致享圣祖仁皇帝诏定祭典上自伏羲下逮有明凡曾在位者除无道亡国之君皆得奉主入庙增至一百四十三位我皇上祗绎圣训折衷至当特谕增入东西晋元魏前后五代与辽金一体列祀又命撤出汉之桓宪与明神熹二宗同黜祀典彰瘅之义为益昭矣至于前代陵寝所在岁时专祭或时巡躬祀或因事遣告礼典至为详备又自列圣以来防护修葺之命史不绝书我皇上隆礼前朝特发百万帑金修复前明诸陵殿宇俾臻完固仰见恩礼渥厚为非常之旷典恭录谕旨详着于篇
　　天聪三年十二月太宗文皇帝征明至燕京遣贝勒阿巴泰萨哈廉往祭金太祖世宗陵
　　顺治元年五月以礼葬明崇祯帝后又诏明十二陵洁禋祀禁樵牧设司香官及陵户给以香火地亩仍命户部给岁时祭品二年正月命祭金太祖世宗陵于常用祭品外加太牢一着为例三月定每岁春秋仲月诹日遣官祭历代帝王庙祭祀辽太祖金太祖世宗元太祖明太祖五帝增辽代功臣耶律赫噜 【 原作律曷鲁今改正】 金代功臣尼玛哈 【原作粘没忽今改正】 斡里雅布 【 原作斡里不今改正】 元代功臣穆呼哩 【 原作木华黎今改正】 巴延 【 原作伯颜今改正】明代功臣徐达刘基等从祀是月遣官祭历代帝王庙十月建明崇祯帝享殿八年二月定直省所在历代帝王陵寝遇大庆典遣官分诣河南淮宁县祭伏羲氏山西赵城县祭女娲氏河南酃县祭神农氏陕西中部县祭轩辕氏山东曲阜县祭少昊氏河南滑县祭高阳氏高辛氏山东东平州祭陶唐氏河南宁远县祭有虞氏浙江会稽县祭夏禹王山西荣河县祭商汤王河南内黄县祭商中宗西华县祭商高宗陕西咸阳县祭周文王武王成王康王泾阳县祭汉高祖咸宁县祭汉文帝长安县祭汉宣帝孟津县祭汉光武富平县祭后魏孝文武三原悬祭唐高祖醴泉县祭唐太宗蒲城县祭庆宪宗泾阳县祭唐宣宗河南郑州祭后周世宗巩县祭宋太祖太宗真宗仁宗辽东广宁卫 【 今为广宁县】祭辽太祖顺天房山县祭金太祖世宗宛平县祭元太祖世祖江南江宁县祭明太祖顺天昌平州祭明宣宗孝宗世宗凡祭皆就享殿行礼或因陵寝设坛惟元陵望祭六月谕礼部顺治元年定守明诸帝陵寝并祭典因神宗与我朝有嫌故裁之朕思前朝帝王陵寝理直防护况我朝凡事俱从宽厚神宗陵寝着照十二陵例以时致祭仍设太监陵户看守十三年十二月谕礼部古来圣帝明王皆有大功德于民者所以累代相因崇祀不替今历代帝王祭典虽已修举但十三年来俱系遣官致祭朕今欲于明春亲诣行礼以抒景仰前徽至意尔部即酌议礼仪具奏十四年正月定亲祭历代帝王庙仪又谕礼部金代帝陵在房山县迨明季国衰因我朝先取辽东误疑金代陵旺气相关遂将地脉掘断又因己已我太宗皇帝统帅入关念金代先德遣王贝勒大臣往陵致祭乃复将石柱等拆毁建关帝庙镇压朕思天祚本朝于金何与故明不思运数有归辄毁及金代陵寝愚诞甚矣金太祖世宗入帝王庙祀其陵寝照旧守护地方官春秋致祭外尔部即遣官往房山视金陵周围如切近处果有毁坏即酌量修整其关帝庙仍留存二月世祖章皇帝亲祭历代帝王庙六月立碑于金太祖世宗陵世祖章皇帝御制碑文勒石十六年三月命立明崇祯帝陵碑十一月亲酹明崇祯帝陵遣官祭明成祖仁宗宣宗英宗宪宗孝宗武宗世宗穆宗光宗熹宗陵并命修葺守护永禁樵采十七年正月谕礼部前明崇祯帝厉精图治十有七年不幸寇乱国亡身殉社稷考其生平无甚失德遘兹厄运殊堪矜悯宜加谥号以昭实行今谥为庄烈愍皇帝尔部即遵谕行寻遣官致祭于陵寝十一月遣官祭金太祖世宗陵
　　康熙元年九月圣祖仁皇帝谕历代帝王陵寝原有祀典理宜虔肃举行以昭追崇之意闻明朝陵向所给守护内员人户地亩数少致各陵祭品备办不敷止于大红门外总祭殊于朕怀未惬嗣后万历陵不祭外每年应春秋二次太常寺差官致祭金朝陵亦每年春秋太常寺遣官致祭其元朝陵未知定所应行望祭礼至前代各陵近者亦应春秋差官致祭远者着各该地方官春秋致祭六年七月圣祖仁皇帝亲政遣官祭历代帝王陵十一年正月遣官祭明诸陵十四年八月巡幸汤泉道经昌平亲至明成祖陵酹酒分遣内大臣等致奠诸陵并敕加谨防护十五年十月驾幸昌平过明诸陵并躬亲酹酒越日遣官读文致祭二十一年二月以滇南荡平遣官祭历代帝王陵二十三年十一月南巡至苏州谕曰明太祖陵代开创令主功德并隆朕巡省方域将及江宁钟山之麓陵寝斯在朕优礼前代况于其君实贤可遣祀如礼又谕明太祖陵已遣官致祭但朕既抵江宁欲至其处亲为拜奠至日躬诣行礼复谕地方官不时巡察务俾守陵人役用心防护二十七年十月孝庄文皇后升祔礼成遣官祭历代帝王陵二十八年二月南巡有旨亲祭禹陵祭文内可书御名至日亲撰祭文躬诣致祭行三跪九拜礼又颁发御书地平天成匾额县于飨殿并谕地方官即加修理增添守祀人役驾至江宁亲祭明太祖陵三十六年七月以平定噶尔丹遣官祭历代帝王陵三十八年四月南巡至江宁亲往明太祖陵奠酒毕谕大学士等曰朕今日往明太祖陵寝致奠见其圯毁已甚皆由专司无人朕意欲访察明代后裔授以职衔俾其世守祀事古者夏殷之后周封之于杞宋即今本朝四十八年旗蒙古亦皆元之子孙朕仍沛恩施依然抚育明之后世应酌授一官俾司陵寝俟回京日尔等与九卿会议具奏是日并颁发御书治隆唐宋匾额悬于陵殿四十一年十一月谕工部令杭州织造会同地方官修葺禹陵四十二年二月南巡至江宁遣官祭明太祖陵又命皇子往奠酒三月圣祖仁皇帝五十万寿遣官祭历代帝王陵十一月西巡遣官祭女娲氏陵周文王武王成王康王陵汉高祖文帝宣帝光武帝陵又谕文王武王皆古之圣君非他帝王可比且向以孔子圣人已书朕名致祭矣此祭文内亦须书名五十二年三月圣祖仁皇帝六十万寿五十七年十二月孝惠章皇后升祔礼成均遣官祭历代帝王陵六十一年四月谕大学士等曰朕披览史册于前代帝王每加留意书生辈但知讥评往事前代帝王虽无过失亦必刻意诣摘论列短长全无公是公非朕观历代帝王庙崇祀者每朝不过一二位或庙享其子而不及其父或配享其臣而不及其君皆因书生妄论而定甚未允当况前代帝王曾为天下主后世之人俱分属臣子而可轻肆议论定其崇祀与不崇祀乎今宋明诸儒尚以其宜附孔庙奏请前代帝王既无后裔后之君天下者继其统绪即当崇其祀典朕君临宇内不得不为前人言也朕意以为凡曾在位除无道被弒亡国之主外应尽入庙崇祀尔等公同从容详议具奏大学士等遵旨会议疏上谕明愍帝无甚过失国亡乃伊祖所致愍帝不可与亡国者例论神宗光宗哲宗三君不应入祀其历代功臣有治安之世辅佐有功者量加增补十一月世宗宪皇帝登极遣官祭历代帝王陵是月大学士等议覆历代帝王庙增祀夏王启仲康少康杼槐芒泄不降扃廑孔甲皋发商王太甲沃丁太庚小甲雍已太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁太丁帝乙周成王康王昭王穆王共王懿王孝王夷王宣王平王桓王庄王僖王惠王襄王顷王匡王定王简王灵王景王悼王敬王元王贞定王考王威列王安王烈王显王慎靓王汉惠帝文帝景帝武帝昭帝宣帝元帝成帝哀帝明帝章帝和帝殇帝安帝顺帝冲帝桓帝灵帝昭烈帝唐高祖高宗睿宗元宗肃宗代宗德宗顺宗穆宗文宗武帝宣帝懿宗僖宗辽太宗景宗圣宗兴宗道宗宋太宗真宗仁宗英宗神宗哲宗高宗孝宗光宗宁宗理宗度宗端宗金太宗章宗宣宗元太宗定宗宪宗成宗武宗仁宗泰定帝文宗宁宗明成祖仁宗宣宗英宗景帝宪宗孝宗武宗世宗穆宗愍宗凡一百四十三位其从祀功臣增黄帝臣仓颉商臣仲虺周臣毕公高吕侯仲山甫尹吉甫汉臣刘章魏相丙吉耿弇马援赵云唐臣狄仁杰宋璟姚崇李泌陵贽裴度宋臣吕蒙正李沆寇准王曾范仲淹富弼韩琦文彦博司马光李纲赵鼎文天祥金臣呼噜 【 原作斛罗今改正】 元臣博果密 【原作不忽朮今改正】 托克托 【 原作脱脱今改正】明臣常遇春李文忠杨士奇杨荣于谦李贤刘大夏凡四十人奉世宗宪皇帝谕是依议速行十二月增设牌位致祭遣履郡王允祹行礼世宗宪皇帝御制历代帝王庙碑文摹勒上石
　　雍正元年二月恭上圣祖仁皇帝尊谥礼成遣官祭历代帝王陵九月世宗宪皇帝谕朕近于圣祖仁皇帝所遗书笥中检得未经颁发谕旨以明太祖崛起布衣统一方夏经文纬武为汉唐宋诸君之所未及其后嗣亦未有如前代荒淫暴虐亡国之迹欲大廓成例访其支派一人量授官爵以奉春秋陈荐仍世袭之伏读之下仰见我圣祖仁皇帝海涵天覆大度深仁远迈百王超轶万古朕思史纪东楼诗歌白马商周以来无不推恩前代后世类多疑忌以致历代之君宗祀殄绝朕仰体圣祖如天之心远法隆古盛德之事谨将圣祖所贻谕曰颁发访求明太祖支派子姓一人量授爵秩俾之承袭以奉春秋祭享但恐有明迄今年代久远或有奸徒假冒致生事端大学士即会同廷臣详明妥议以副圣祖仁皇帝宽仁矜恤之至意是日发出恭录圣祖仁皇帝谕旨曰朕于宫中详览前史每见开国之君必英姿伟畧才识过人始能创肇丕基奄有天下其谟谋经画间虽详畧不同未有不期其子孙善克负荷以传永久迨其嗣君习于晏安隳堕先业或纵恣嗜欲或委任非人遂致纲纪废弛灭绝宗祀良可悼叹明太祖天授智勇崛起布衣纬武经文统一方夏凡其制度准今酌古咸极周详非独后代莫能越其范围即汉唐宋诸君诚有所未及也乃至末叶衰颓灾荒迭见臣工则门户纷然盗贼则西北蠭起京师失守社稷颠覆考其嗣主实未有如前代荒淫暴虐亡国之迹葢亦历数使然耶我朝歼逐逆寇入关定鼎明代诸陵特设人员守护守不湮于荒烟蔓草者亦已逾于旧典矣朕三经南巡皆诣明太祖陵园亲行奠酹更令严禁樵牧岁加葺治缅惟明太祖旷世英雄超轶往昔规模典章我朝尚多征据岂可使其宗祀渝绝承守无人今宜大廓成例访其支派一人量授爵秩以奉春秋陈荐仍世袭之庶可慰明太祖英灵于九原亦以昭朕仁厚矜恤之怀使天下后世咸共晓焉尔内阁大学士即会同吏礼二部确议以闻十一月圣祖仁皇帝升配南北郊十二月册立皇后礼成均遣官祭历代帝王陵二年二月礼部等奏明代后裔有镶白旗现任直隶正定府知府朱之琏一支乃明太祖第十三子代简王之后谱牒明确请于此一支按谱拣选引见拣用一人从之三月世宗宪皇帝亲祭历代帝王庙七月谕礼部嗣后亲祭历代帝王庙日卤簿大驾俱由庙门映壁外行十月吏部带领明代后裔朱之琏等六人引见得旨朱之琏着为一等侯世袭其族准入正白旗是年授爵之后遣往江宁祭明太祖陵一次祭毕回京往昌平州祭明十二陵一次嗣后春秋二季于该旗都统处呈明前往昌平致祭遇有应往江宁祭明太祖陵之处礼部请旨令其前往三年九月四年二月五年三月七年十二月均亲祭历代帝王庙十三年九月皇上御极遣官祭历代帝王陵十一月恭上世宗宪皇帝尊谥礼成遣官祭历代帝王陵
　　乾隆元年二月命各省修理历代帝王陵并添设陵户六月皇上谕易名以谥古之制也自周公定为谥法后世帝王未有无谥者明建文为太祖之嫡孙缵承大统在位四年固俨然天下共主矣及成祖既有其天下并去其年号而史官所书则仍称为建文元年二年三年四年此国之所赖有信史也然不系之以谥而称曰建文皇帝此俗称非史体也传之后世殊为阙典考之太祖有元之天下而谥元主为顺帝我世祖章皇帝代明之天下而谥明主为愍皇帝虽更姓改物之君尚且追谥而无所嫌忌况当其世者乎弘治以来如杨循吉诸人屡以为请迄寝不行皆以后世子孙席有成祖之业故不敢变乱旧章而不虑其贻讥来世也我国家谥崇祯而不谥建文者以明史未竣非当时所急今史书既成若不及此追谥良为遗憾大学士九卿会议确拟具奏候朕亲加裁定寻议上得旨用恭闵惠皇帝谥九月诏以明恭闵惠皇帝入祀历代帝王庙是年礼部议淮帝尧陵在濮州城东南六十里古雷泽之东地为谷林应即旧址加修照例设守陵陵户春秋祭享嗣后遇遣官祭告大典即往谷林行礼至东平一陵或系昔时衣冠弓剑之所藏仍饬有司以时展祀二年五月世宗宪皇帝升配南郊十二月册立皇后礼成均遣官祭历代帝王陵三年九月皇上亲祭历代帝王庙八年九月皇上诣盛京于广宁遣官祭辽太祖陵九年二月亲祭历代帝王庙十年九月谕从前圣祖巡幸路经昌平曾遣官致祭明陵此次进口路过昌平应如何遣官致祭该部查例具奏寻礼部覆奏得旨遣官分诣诸陵致祭十月侍郎钱陈羣奏言明庄烈愍皇帝陵享殿倾圯风雨剥落请重为修葺奉旨着照所请行十一年闰三月命陕西修历代帝王陵十三年二月东巡至曲阜亲祭少皞陵十四年以平定金川恭加上皇太后徽号遣官祭历代帝王陵十五年八月圣驾巡幸中州遣官祭周文王庙汉光武帝陵周世宗陵十六年三月圣驾南巡至浙江亲诣禹陵致祭奉谕朕时巡至杭州禹陵在望缅维平成之德万世永赖皇祖圣祖仁皇帝曾亲祀焉爰东渡浙江陟会稽式遵皇祖旧典躬荐馨于宇下厥有姒氏子姓世居陵侧应世予八品官奉祀该督抚择其有品行者一人充之用昭崇德报功至意驾至江宁亲祭明太祖陵八月谕金朝陵寝近在房山岁久榛芜未经修葺朕惟金太祖金世宗功德载在史书景仰传之弈禩我世祖章皇帝圣祖仁皇帝勒石建亭以垂不朽顾念国家祀典光昭虽以时遣官将事而一切享殿缭垣仪制所存观瞻宜备其令直隶总督方观承前往相度有应增修除治者即行奏闻率属鸠工庀事工竣之后朕将躬亲展奠以昭敬礼前朝之意十一月皇太后六旬万寿遣官祭历代帝王陵十八年二月亲祭金太祖世宗陵十九年二月皇上重诣盛京于广宁遣官祭辽太祖陵二十年六月平定准噶尔大功告成遣官祭历代帝王陵二十一年三月东巡至曲阜躬诣少皞陵上香二十二年二月南巡于浙江遣官祭禹陵于江宁遣官祭明太祖陵越一日亲诣明太祖陵奠酒自后南巡江浙并致祭如礼二十四年十一月平定回部大功告成遣官祭历代帝王二十六年十一月皇太后七旬万寿遣官祭历代帝王陵二十七年命重修历代帝王庙并令改葢黄以崇典礼二十九年二月工竣御制碑文勒石三月亲祭历代帝王庙三十六年十一月皇太后八旬万寿遣官祭历代帝王陵四十年礼部准停止明世宗陵祭祀四十年三月亲祭历代帝王庙四十一年五月以平定金川遣官祭历代帝王陵四十五年八月皇上七旬万寿恩诏遣官祭历代帝王陵四十八年三月亲祭历代帝王庙四十九年二月皇上南巡过曲阜亲诣少皞陵行礼闰三月至江宁亲诣明太祖陵行礼奉谕礼部奏诣明太祖陵仪注三奠酒每奠行一叩礼等语前代陵寝于经过时亲诣拈香自应较本朝陵寝仪郎有别然朕加隆前代礼数从优昨经过曲阜亲诣少皞陵孔林皆行二跪六叩礼嗣后遇亲诣前代陵寝俱照此行礼不必奠酒着为令七月谕朕因览四库全书内大清通礼一书所列庙祀历代帝王位号乃依旧会典所定有所弗惬于心敬忆皇祖实录有敕议增祀之谕令查取礼部原议红本则系康熙六十一年十一月内具是尔时诸臣不能仰体圣怀详细讨论未免因陋就简我皇祖谕旨以凡帝王曾在位者除无道被弒亡国之主此外尽应入庙即一二年者亦应崇礼煌煌圣训至大至公上自羲轩下至胜国其间圣作明述之君守文继体之主无不馨香妥侑不特书生臆论无能仰喻高深即历代以来升歆议礼未有正大光明若此者也乃会议疏内声明偏安亡弒不入祀典而仍入辽金二朝不入东西晋元魏前后五代未免意有偏向视若仰承圣意而实显与圣谕相背朕意若谓南北朝偏安不入正统则辽金得国亦未奄有中原何以一登一黜适足启后人之訾议即因东西晋前后五朝有因篡得国摈而不列如操丕不得为正统之例殊不知三国时正统在昭烈故虽以陈筹三国志之尊魏抑蜀而卒不能夺万世之公评至司马氏篡窃以还南朝神器数易如宋武帝崛起丹徒手移晋祚自不能掩其篡夺之罪其它虽祖宗得国不正而子孙能继绪承休即为守文中主亦不可概从缺略况自汉昭烈以至唐高祖统一区夏时之相去三百余年其间英毅之辟节俭之主史不绝书又安可置而不论至于后五代如朱温以及郭威或起自寇窃或身为叛臣五十余年更易数姓中华统绪不绝如线然周世宗承藉郭氏余业凭有疆域尚不失为令主此而概不列入则东西晋前后五代数百年间创守各主祀典缺如何以协千秋公论他若元魏雄据河北地广势强太武道武勤思政理讲学兴农亦可谓偏安英主并当量入祀典以示表章朕前命馆臣录存杨维桢正统辨谕内详晰宣论以维桢所辨正统在宋不在辽金元之说为是所以存春秋纲目之义见人心天命之攸归且检阅孙承泽春明梦余录所载明代崇祀古帝王位号原未列辽金二朝今通礼内崇祀辽金而不入东西晋前后五代似此互相入主出奴伊于何底是皆议礼诸臣有怀偏见明使后世臆说之徒谓本朝于历代帝王未免区分南北意存轩轾甚失皇祖降谕之本意也至明之亡国由于神熹二宗纪纲隳而法度弛愍帝嗣统时国事已不可为虽十七年身历勤苦不能补救倾危卒且身殉社稷未可与荒淫失国者一例而论是以皇祖睿裁将神熹二宗撤出而愍帝则特令庙祀褒贬予夺厘不爽实千古大公定论乃诸臣于定议时转复将汉之桓灵增入岂未思炎汉之亡亡于桓灵而不亡于献帝乎从前定议未将东汉全局详审论断转吏昏闇之君滥叨庙食所议未为允协夫自古帝王统绪相传易代以后飨祀庙庭原以报功崇德至于严篡窃之防戒守成之主或予或夺要必衷于至当而无所容心于其间方协彰瘅之义所有历代帝王庙祀典着大学士九卿更行悉心详议具奏并着于定议后交四库馆恭录皇祖谕旨并朕此旨于通礼卷首以昭殷鉴历朝垂示万年之至意寻大学士等议奏酌拟增入庙祀晋元帝明帝成帝康帝穆帝哀帝简文帝宋文帝孝武帝明帝齐武帝陈文帝宣帝元魏道武帝明元帝太武帝文成帝献文帝孝文帝宣武帝孝明帝唐明宗周世宗共二十三帝又唐宪宗金哀宗二帝应否增入庙祀恭候钦定得旨据大学士九卿等会议增祀两晋元魏前后五代各帝王一折并声请唐宪宗金哀宗应否一体增祀等语宪宗处唐中叶各镇节度凭陵跋扈僭叛不臣宪宗命将专征削平淮四厥功颇伟在有唐一代中尚属英王其末年被弒系祸变猝乘与荒乱失德召变致衅者不同至金哀宗处衰弱之时国势已不可问推其致败之由实田熙宗海陵淫虐阶厉哀宗自缢殉国与明之愍帝事同一例自应一体增祀余俱着照所议行五十年正月皇上御极五十年大庆恩诏遣官祭历代帝王陵二月亲诣历代帝王庙致祭行礼御制祭历代帝王庙礼成恭记文曰予小子既敬遵皇祖圣训增祀历代帝王以今年二月春祭之吉奉神主入庙礼以克成祭不欲数于是退而恭记曰皇祖之圣允符我皇考所尊称大成有类先师孔子而无以复加也即此增入之旨实出大公至明乃称历代之名义而非有意于其间也夫历代者自开辟以来君王者之通称非如配享先师孔子有所旌别彰瘅于其间也夫有所旌别彰瘅于其间则必有所进退而是非好恶纷然起矣入者主之出者奴之将无所底止且以旌别彰瘅言之汤武即有惭德则历代开创之君汤武且不若审如是三皇五帝之外其宜入庙者有几是非祭历代帝王之义也故我皇祖谓非无道亡国被弒之君皆宜入庙者义在此但引而未发予小子攻不敬申其义乎葢自洪武建庙南京以来北京祖之所祀者寥寥 【明洪武六年始建历代帝王庙于南京崇祀者三皇五帝夏禹王商汤王周文王武王汉高祖光帝帝隋高祖唐高祖太宗宋太祖元世祖十九帝已而罢周文王隋高祖唐高祖之祀嘉靖九年罢南京庙祀建历代帝王庙于北京二十四年又罢元世祖之祀】 及我世祖定鼎燕京幼龄即位百度毕举尔时议礼之臣于议历代帝王庙位次亦颇有所出入 【我　　世祖定鼎燕京因明代祀典顺治二年增祀辽太祖金太祖金世宗元太祖明太祖凡五帝】而我皇祖之谕亦因近大事之际在康熙六十一年十一月诸臣未能仰遵圣意其出入亦颇不伦 【会典载康熙六十一年　　皇祖谕旨凡帝王在位除无道被弒亡国之主外尽宜入庙崇祀尔时廷臣不能仰体　圣意详细讨论且疏奏在十一月　大事前数日所议增祀夏商以来帝王一百四十三位并汉之桓灵皆入之实不伦矣】 予小子于昨岁阅大清通礼始悉其事因命大学士九卿更议增祀而以仲春躬祀入所增神主于庙 【昨岁因阅大清通礼见崇祀　　历代帝王位次有不惬于怀者如汉之阑入桓灵而于前后五代全未议及因敕大学土九卿等更议增祀晋元帝以来二十五帝而于桓灵则撤出之以昭公论今岁仲春入　神主于庙躬礼致祭详见礼成述事诗并序】予尝论之洪武之去辽金而祀元世祖犹有一统帝系之公至嘉靖之去元世祖则是狃于中外之见而置一统帝系于不问矣若顺治初之入辽金而去前五代则尔时议礼诸臣亦未免有左袒之意孰若我皇祖之大公至明诏示千古为一定不易之善举哉夫天下土天下人之天下也非南北中外所得私舜束夷文王西夷岂可以东西别之乎正统必有所系故予于通鉴辑览之书大书特书一遵春秋不敢有所轩轾于其间 【子于历代通鉴辑览一书自隆古以至本朝四千五百余年于南北朝及宋元辽金正统偏安　天命人心系属存亡之际大书特书必公必平如南宋自德佑以前尚有疆域可凭至临安既破帝■〈显，去页〉见俘宋统始绝故自丙子三月以前为宋帝■〈显，去页〉德佑二年三月以后为元世祖至元十三年至于元顺帝北迁沙漠委弃中原则自至正二十八年八月以后正统乃归之叨为洪武元年至我朝　　世祖定鼎京师在甲申五月惟时明福王尚监国南京故通鉴辑览仍书明以别之直至乙酉五月大清兵下江南福王就执始书明亡折衷义例惟严惟谨一遵春秋之法无所容心曲徇于其间也】以为一时之虽权万古之论不可欺也然则历代帝王之祀果即非如配享先师孔子漠无旌别彰瘅于其间乎曰不然也历代帝王胥祀于景德之殿其有德无德若南若北曰曰外是一家非一家章章如昭昭如孰可以为法孰可以为戒万世之后入庙而祀者孰不憬然而思惕然而惧耶是即不明示旌别彰瘅而已寓旌别彰瘅于无穷矣其有不憬然思惕然惧者则是无道之伦必不能入此庙矣呜呼可不惧哉可不惧哉虽然予更有后言焉葢宜入庙与不宜入诚昭然应知惧而我大清国子子孙孙祈天永命所以绵万禩无疆之庥者更当以不入斯庙为棘安不忘危治不忘乱用慎苞桑之固思及此有不忍言而又有不忍不言者世世子孙其尚懔难谌之戒乎三月驾幸汤山道经昌平亲酹明成祖陵奉谕直隶昌平州为前明陵寝之地本朝定鼎后我世祖章皇帝即命以帝礼改葬思陵并敕工部修葺诸陵亲临奠酹并禁止樵采添设陵户我皇祖圣祖仁皇帝亦曾亲临致奠并饬地方官加意防护所以加礼前代者最为优渥朕此次行幸汤山取道昌平躬诣长陵致奠见诸陵寝明楼亭殿多有损坏神牌龛案亦遗失无存为之慨然弗忍视葢由明代中叶以后国事废弛全不以祖宗为念于陵寝并未修葺至末年复经流寇扰乱亦无人守卫以致日就倾圯若其后代之君果能岁加缮治整齐完固逮今不过百有余年亦何致颓剥若此又诸陵前虽建有碑座均未镌泐未审彼时是何意见今亲临奠醊周览之下深为轸恻自应重加修葺增设龛位俾臻完备再我朝开剙之初睿亲王以我师克取辽东时期之君臣惑于形家谬说疑金代陵寝与本朝王气相关将房山县金陵拆毁是以尔时亦将定陵享殿撒出停其祭祀然明楼宝城仍存其旧未坏也维时我世祖尚未亲下其事实由睿亲王建议亦非世祖意也今国家一统已历百数十年胜朝陵寝自应一体修复所有定陵享殿着仍行修建春秋祀事如故又明世宗永陵前因尹嘉铨条奏将其祭祀裁撤但前明之亡不亡于崇祯而亡于万历天启是以历代帝王庙中撤其位祀而陵寝仍前致祭明世宗虽溺意斋醮尚不至如万历天启之昏庸失德其陵寝自应照前一体致祭以昭大公我国家受天眷命世德显承于前代陵寝缮完保护礼从其厚此次修复诸明陵殿宇等工即费至百万帑金亦所不靳所有此项工程着派尚书刘墉德保金简侍郎曹文埴德成董率经理务期完固工成后饬该地方官随时稽察小心防护严禁樵苏用副朕隆礼胜朝之至意
　　（臣）等谨按杜典祀先代帝王之后有老君祠一条彼以一时所尚用加纂辑本非典要又孔子嗣后有太公庙一条亦非定礼前明罢之甚当伏考本朝祀典并无与此相类者应删其目至杜典以巡狩入吉礼亦于义理未协兹谨从大清通礼之例凡巡幸盛典恭载于嘉礼门内若封禅之说不见经传附会无稽莫甚于此杜典载之陋矣良出秦汉以至有唐多袭行之甚且以古帝王巡狩望祀之礼妄加缘饰夸耀当世愚惑后人宋代真宗踵行陋辙今钦定续通典载之葢存其事正所以黜其非也钦惟本朝受命圣德神功超越前代礼天祭地致敬郊坛大典煌煌义昭崇报圣祖仁皇帝省方登岱庆行惠施斥封祀之文而弗举我皇上法祖时巡瞻礼泰岱茂典重光望秩怀柔与诗书比烈矣伏读辛卯春东巡御制登泰山即事言志诗有那举升中礼之句注云多有引升中语为幸泰山数典者不知升中乃燔柴告天即为封禅之说所自昉向尝斥为不经是以前者两陟岱顶及此次登岳祝厘不过瓣香展敬并无所谓升中之事其误不可不正大哉圣言折衷经训而益精之允为卓越万古恭识于此益以见杜典封禅之议可不待加辟而自明矣

　　皇明通典卷四十九

　　●皇朝通典卷五十

　　礼十

　　○礼十

　　吉十

　　△吉十

　　告礼
　　禜祭
　　祈祷
　　羣祀
　　亲王郡王家庙
　　贝勒贝子宗室公家庙
　　品官家庙
　　庶士寝荐【庶人附】

　　?告礼

　　（臣）等谨按杜典所载历代告礼惟就当时有所议定者采录数条其余皆不复着盖以散见各门无庸复述也伏考国朝定制有大典先期祭告于圜丘方泽太庙奉先殿社稷及陵寝或亲诣或遣官随时协宜律昭诚敬又因事祭告则岳镇海渎历代帝王陵寝先师阙里亦皆载在彝章并以各具本门兹不备述谨稽列圣以来告礼有特举而非常行者恭纪于篇
　　天命元年正月太祖高皇帝受覆育列国英明皇帝尊号行焚香告天礼
　　天聪十年四月太宗文皇帝受宽温仁圣皇帝尊号建国号曰大清改元崇德先期祭告天地
　　崇德元年十一月以征明大捷祭告太庙自是大兵频捷并告太庙八年正月太宗文皇帝圣躬违和遣官祭告太庙
　　顺治元年七月以中原平定迁都燕京遣官祭告盛京圜丘太庙并祭告福陵太宗文皇帝寝殿十月世祖章皇帝以定鼎燕京祭告圜丘方泽太庙社稷十二年正月以营建干清宫景仁宫承干宫永寿宫遣官祭告圜丘方泽太庙社稷十一月冬至郊祀礼成奉谕朕自即位凡郊祀大典必诚必敬间有遣代亦必如礼致斋今冬至祀天遣额尔戴青恭代但因驻跸南苑致斋日期尔部未经题明内院诸臣亦未奏知偶失记忆忽然猛省不胜悚惕朕为天之子昭事当虔既有疏忽何敢自隐即选择吉日祗申祭告于是以后四日己酉遣官申告十四年十二月谕礼部皇太后圣体违和荷蒙天地祖宗社稷眷佑今已康宁朕心欣庆应躬行告谢礼尔部择吉以闻寻礼部议奏以十五年正月戊午谢圜丘己未谢方泽辛酉谢太庙社稷十七年正月谕礼部朕荷天眷佑缵承祖宗鸿绪统御天下夙夜干惕图所以又安海内永底升平十有七年于兹乃民生尚未尽遂贪吏尚未尽改积习相承未臻丕变且滇黔虽入版图而伏莽未靖征调犹繁焦思竭力治效未孚负上天之简畀愧祖宗之寄托虚皇太后教育之恩孤四海万民之望非朕未尝厉精求治实由凉德所致反复循省罔敢即安兹欲引咎自责祭告天地太庙社稷布告中外部即择期具奏寻礼部议奏奉谕宜简日行礼于是以丙子告圜丘丁丑告方泽己卯告太庙社稷十八年正月圣祖仁皇帝登极遣官祭告圜丘方泽太庙社稷
　　康熙元年三月以明桂王朱由榔就擒亲告世祖章皇帝寝殿遣官祭告圜丘方泽太庙社稷福陵昭陵六十年二月以御极六十年大庆遣官祭告圜丘方泽太庙奉先殿社稷六十一年十一月世宗宪皇帝登极遣官祭告圜丘方泽太庙奉先殿社稷
　　雍正十三年九月皇上御极遣官祭告圜丘方泽太庙奉先殿社稷
　　乾隆三年正月以兴工修太庙亲诣祭告遣官祭告圜丘方泽奉先殿社稷工竣祭告同十三年十一月冬至遣官祭告奉先殿皇上命于祭文中增叙入大学士傅恒经畧金川启行之期以谨告十六年正月以兴修皇干殿祈年殿遣官祭告圜丘方泽太庙后殿奉先殿社稷闰五月以兴修方泽皇祗室祭告礼同十七年十二月以兴修圜丘皇穹宇祭告礼同工竣祭告咸如初礼
　　（臣）等谨按杜典有历代所尚一条今考五德之运说本无稽盖自汉儒始以为言后且流于谶纬杜典侈陈之惑已甚矣宋初尚沿其陋至元明而服御专尚黄色不取五行生克之说制度始合正则国朝因之以定一尊之义而辟万古之疑杜典历代所尚一条无庸增辑也至于司寒之祀国朝并未举行惟祭太岁及四时月将之神礼意相近已见太岁门兹不重述

　　?禜祭

　　乾隆七年御史徐以升请立雩坛行雩祭并请祈求晴霁亦于雩坛致祷下礼部议以久雨祈晴前代皆无禜祭雩坛之礼请仿古制禜祭国门仍不止则伐鼓用牲于社令直省遵制行之寻以神位字样为请礼部议令闲行禜祭则书城门之神字样得旨允行

　　?祈祷

　　（臣）等谨按杜典有祈禳一条今从其例立祈祷门敬考策府所载备纪于篇仰见列圣以来精禋致祷皆本诚敬之实意自与杜典所载有迥异者至于祈祷旱潦已见雩祀诸篇兹不具述云
　　崇德八年四月太宗文皇帝圣躬违和命祷于盛京各庙
　　顺治十三年三月世祖章皇帝谕礼部曰朕自亲政以来凤夜冰兢罔敢怠忽务求克当天心光昭祖德民安安物阜旱底治平乃近者冬雷春雪陨石雨土所在见告变非虚生皆朕不德所致用是恐惧靡宁抚躬自责披沥悃诚冀回灾变欲昭告于上帝祖宗实图省改尔部择吉具奏四月乙卯祭告南郊太庙
　　康熙十八年九月乙巳圣祖仁皇帝谕礼部曰前以地震示警朕恐惧修省夙夜靡宁巳经遣官虔告郊坛乃精诚未达迄今时复震动未已朕心益用悚惕兹当虔诚斋戒躬诣天坛亲行祈祷尔部择期具仪来奏越五日庚戌亲诣天坛行祈祷礼二十六年十二月以太皇太后圣体违和步祷南郊祝文曰臣仰承天佑奉事祖母太皇太后高年荷庇藉得安康今者疹患骤作一句以内渐觉沈笃旦夕可虑臣夙夜靡宁寝食捐废虔治药饵徧问医方罔克奏效五内忧灼莫知所措窃思天心仁爱覆焘无方矧臣眇躬夙蒙慈养忆自弱龄早失怙恃趋承祖母膝下三十余年鞠育教诲以至有成设无祖母太皇太后断不能致有今日成立罔极之恩毕生难报值兹危殆方寸愦迷用敢洁蠲择日谨率羣臣呼吁皇穹伏恳悯念笃诚立垂昭鉴俾沈疴迅起遐算长延若大数或穷愿减臣年冀增太皇太后数年之寿为此匍伏坛下仰祈洪佑不胜恳祷之至行礼读祝伏地诚恳涕泗交颐诸王大臣等莫不感泣
　　雍正十年三月京师旱多风世宗命祈于风神庙
　　乾隆九年五月皇上谕京师自春徂夏雨泽愆期风霾时作朕心忧惕亲制祭文遣平郡王福彭虔祷于风神庙

　　?羣祀

　　（臣）等谨按杜典载高禖祓禊两门今无其事应从删去至于杂祠淫祠析为二条亦多不经之祭伏考国朝祀典所载凡皆有功于国有德于民春秋享报于礼为宜其间或从旧加封或因事特命揆礼度义具有本末谨依会典通礼所载考其由来详厥典礼汇为羣祀篇云
　　顺治元年定祀先医之神之礼每岁春二月冬十一月上甲日致祭先医于太医院署之景德殿殿中安奉太昊伏羲氏神位于正中炎帝神农氏神位于左黄帝轩辕氏神位于右东配句芒风后西配祝融力牧东庑僦贷季天师岐伯伯高太师太乙雷公伊尹仓公淳于意华陀皇甫谧巢元方药王韦慈藏钱乙刘完素李杲西庑鬼臾区俞跗少俞桐君马师皇神应王扁鹊张机王叔和抱朴子葛洪真人孙思邈启元子王冰朱肱张元素朱彦修均东西向以礼部堂官一员主祭太院堂官二员分献
　　雍正十二年令太医院御医吏目等官咸斋戒陪祀
　　顺治元年定祀关帝之礼建庙于地安门外岁以五月十三日遣官致祭九年敕封忠义神武大帝
　　雍正三年敕封关帝曾祖为光昭公祖为裕昌公父为成忠公制造神牌安奉后殿于五月致祭外增春秋二祭又以后裔之在洛阳者授为五经博士世袭罔替四年以关帝原籍山西解州后裔照洛阳世袭之例授为五经博士七年定直省关帝庙岁三祭皆用太牢十年令于湖北当阳县增置五经博士以奉冢墓之祀
　　乾隆二十五年易关帝原谥为神勇三十三年三月敕加忠义神武灵佑关圣大帝封号四十一年七月谕关帝在当时力扶炎汉志节懔然乃史书所谥并非嘉名陈寿于蜀汉有嫌所撰三国志多存私见遂不为之论定岂得谓公从前世祖章皇帝曾降谕旨封为忠义神武大帝以褒扬盛烈朕复于乾隆三十三年降旨加灵佑二字用示尊崇夫以神之义烈忠诚海内咸知敬祀而正史犹存旧谥隐寓讥评非所以传信万世也今当抄录四库全书不可相沿陋习所有志内关帝之谥应改为忠义第本传相沿已久民间所行必广难于更易着交武英殿将此旨刊载传末用垂久远其官版及内府陈设书籍并着改刊此旨一体增入
　　顺治二年八月定祀都城隍之神之礼以八月二十七日遣太常寺堂官致祭行礼自后岁以为常庙在都城宣武门内八年定万寿圣节遣官致祭之礼
　　雍正四年建禁城城隍神之庙九年建皇城城隍神之庙一在禁城西北隅一在西安门内曰永佑宫岁以万寿圣节及季秋遣内务府总管各一人致祭如祭都城隍庙之礼
　　顺治八年定祀北极佑圣真君之神庙在地安门外日中坊桥东曰灵明显佑宫每年万寿圣节遣官致祭
　　顺治八年定祭东岳之神之礼庙建朝阳门外每年万寿圣节遣官致祭
　　康熙二年定祀火神之礼庙在地安门外日中坊桥西岁以六月二十三日遣官致祭
　　雍正八年定祭礼加少牢为太牢
　　乾隆十八年定祀火神庙改用红色礼神制帛二十三年二十四年皇上亲诣庙拈香
　　康熙二十年以都城西北三十余里金山之麓旧有黑龙潭祷雨辄应重建祠宇圣祖仁皇帝御制碑文勒石
　　雍正二年世宗宪皇帝亲诣致祷澍雨立应重修工竣御制碑文亲洒宸翰勒石庙庭
　　乾隆五年三月皇上亲诣祈雨五月谕黑龙潭龙神福国佑民灵显素着每遇京师雨泽愆期祈祷必应是明神功德实能膏润田畴顺成年谷为万姓之所仰赖昔年皇祖式廓庙貌建立丰碑皇考又复易以黄瓦用昭敬礼今应加封号以示尊崇着大学士会同该部定议具奏寻大学士等议奏得旨封为昭灵沛泽龙王之神每岁春秋致祭二十五年二月谕岁祭黑龙潭龙神遣内务府圆明园大臣行礼二十八年四月亲诣黑龙潭祈雨得雨报谢如初礼自后偶遇微旱均亲诣祈雨甘澍立应
　　乾隆九年封玉泉山龙神为惠济慈佑龙神庙建于静明园内玉泉山十六年奉谕旨京师玉泉灵源浚发为德水之枢纽畿甸众流环汇皆从此潆注朕历品名泉实为天下第一其泽流润广惠济者博而远矣上有龙神祠已命所司鸠工崇饰宜列之祀典其品式一视黑龙潭该部具议以闻寻议奏谨案玉泉出西山东流环注京师抵通州合白潞以达于海灵源浚发流泽布惠利赖于畿辅实多允宜列之祀典俟庙工完竣照例遣官往祭并请敕赐鸿文勒石祠左以昭神功从之二十五年二月谕岁祭玉泉山龙神遣内务府圆明园大臣行礼
　　康熙二十八年定祀炮神之礼每岁九月初一日陈炮位于卢沟桥沙锅村由太常寺奏请遣汉军都统将事八旗按翼排列承祭都统于镶黄旗炮位前行礼七旗都统各于本旗炮位前随承祭官上香行礼副都统以下咸陪祀三十五年圣祖仁皇帝亲征噶尔丹遣官致祭火炮之神读祝行礼如仪三十六年凯旋遣祭如初
　　雍正三年定每三年一次遣官致祭
　　乾隆十四年定满洲火器营祭八旗子母炮神每年请旨举行以火器营总统一人承祭祭品礼仪均与汉军祭炮仪同十八年定八旗汉军都统致祭炮神各遣一人承祭祝文内书皇帝遣某官某等 【 书镶黄旗都统名如有故则书次旗都统名由太常寺临时开列具奏】 三十年定致祭炮神用祝版并制祭器八旗汉军都统并满洲火器营皆同
　　顺治初定制遇大兴作随其营造所在各建采棚致祭后土司工之神又凡大工迎吻祭琉璃窑神并经由一路门神各遣官一人将事礼仪与祭司工之神同
　　顺治十六年织造局设机祭告司机之神遣官行礼
　　雍正七年以国家漕运之利远轶前代储积盈溢分建各仓以贮之仓中或旧有神祠未列祀典司事者以奏请下礼部议通州三仓惟大西仓旧有仓神祠在京城内七仓惟右翼兴平仓旧有太仓神祠俱应重加修葺左翼择于海运仓城外五仓择于新建之储济仓各建庙宇每岁春秋致祭敕封通州仓为均调显佑司仓之神左翼仓为丰储裕饷司仓之神右翼仓为佑农广惠司仓之神新建二仓为凝禧阜众司仓之神各赐书匾额载入祀典
　　（臣）等谨按以上所列均为羣祀或由太常寺请旨遣官致祭或令所司以时专祭载在会典至如昭忠祠以上皆奉特旨建祠京师春秋致祀谨各条列于后

　　昭忠祠
　　贤良祠
　　双忠祠
　　旌勇祠
　　功臣专祠
　　盛京贤王祠
　　兰州忠勇祠
　　直省所在神祠

　　昭忠祠

　　雍正二年十月谕朕惟周礼有司勋之官凡有功者书名太常祭于大丞祭法曰以死勤事则祀之凡以崇德报功风励忠节也我太祖高皇帝肇造鸿图太宗文皇帝式廓区夏世祖章皇帝奄有万邦自创业以至定鼎将帅之臣致命立功者不少圣祖仁皇帝临御六十一年中间歼灭三逆永清朔漠以及平定西藏台湾虽天戈所指如疾风振槁而师旅之臣捐躯马革及守土之官见危授命者所在多有迩者青海荡平西域效顺然自用兵以来将士奋勇前驱亦有没于行阵者此皆尽忠报国之臣朕甚嘉之亦甚悯之当于京师建立祠庙春秋妥侑世世血食其偏裨士卒力战敌忾舍生取义者亦附列左右用褒崇大节扬表芳徽俾远近观听勃然生忠义之心于治道亦有裨益仍令翰林官纂其籍贯事迹各为立传汇成一编垂诸永久九卿詹事科道悉心详议具奏寻议覆凡文武诸臣临阵捐躯守土授命及偏裨士卒赤心报国奋不顾身者令兵部查案行文八旗直省将籍贯事迹缮册具奏交工部于京城内度地立祠制牌位恭请钦定匾额文武诸臣牌位设正祠偏裨士卒牌位设两庑入祠日遣官祭每岁春秋二祭太常寺司其事仍令翰林院详考史册立传从之六年工竣祠立崇文门内钦定曰昭忠御赐表奖忠勋匾额七年诹吉将议定王公大臣官员兵丁牌位入祠安设前室正中和硕敬谨庄亲王尼堪英诚武勋王场古利定南武壮王孔有德追赠忠勇王黄芳度武襄公巴尔堪五人东次龛赠太傅一等公安北将军谥忠勇佟国纲等三十人西次龛续顺公沈瑞等二十四人东又次龛前锋统领骑都尉刘哈等十八人西又次龛福建提督段应举等十八人东末龛赠左都督太子少保总兵官谥忠愍吴万福等十八人西末龛赠云骑尉护军参领署护军统领郭色等十七人后正室备御尼马禅等一百十五人左次龛赠云骑尉护军参领倭赫等七十人右次龛一等轻车都尉季普哈达等八十人左又次龛参将刘衍等四十五人右又次龛二等轻车都尉莽仪禄等四十人东配楼赠云骑尉七品官觉罗星德等七十四人左次龛赠云骑尉护军校德赫得等六十九人右次龛赠云骑尉骁骑校花色等七十二人左又次龛赠云骑尉护军校艾塔等一百八人右又次龛赠云骑尉五品官萨郭等一百十三人西配楼赠云骑尉护军校雅思哈等一百十九人左次龛护军校胡纽等七十一人右次龛赠七品官护军觉和托等九十四人左又次龛干总李龙等七十三人右又次龛典史赠主簿诸士英等一百一人东庑三等轻车都尉赫尔德等五十六人左次龛骑都尉赠云骑尉汪腾高等七十七人右次龛骑都尉吴鲁礼等五十五人西庑守备刘泽久等五十六人左次龛云骑尉赠骑都尉牛默淳等六十九人祔祀兵丁分别东西房共一万三百有七人八年二月春祭遣官奉旨嗣后着将各部满尚书八旗都统开列请旨后祠两庑着太常寺派官分献十一年令入祠满汉诸臣子孙在京居官及有顶带者均于祭日随班行礼
　　乾隆元年谕昭忠祠崇祀忠节诸臣原属酬勋之旷典其子孙内或有寖至衰替不克振其家声者情殊可悯着将崇祀昭忠祠各员之子孙除见在出仕者无庸具奏外其子孙内如并无出仕之人而贫乏不给才尚有可用者各该旗简选引见候旨以示朕崇奖忠勋之至意十三年七月谕经略大学士等奏称署总兵任举统兵攻昔领石城亲身督战奋往直前多所斩获乘胜追杀致被枪伤阵亡等语考之典礼以死勤事者祀之本朝特建昭忠祠用享疆埸効命之臣任举着入祠从祀又礼部遵旨议奏四川军营三等侍卫丹泰奋勇攻击杀死贼番三人矢尽力战枪伤阵亡应入祀昭忠祠仍交翰林院立传从之是年定八旗世爵官员有年久绝嗣将原立官之人入昭忠祠设立牌位一体飨祀以昭劳绩十四年正月谕金川逆囚穷蹙乞命朕已网开三面允准纳降现在振旅班师但念自用兵以来已逾二载将弁兵丁有攻碉夺卡奋不顾身以致阵亡者深堪悯恻着四川总督等详察报明经略核定具奏交部从优议恤寻议覆阵亡伤亡官员兵丁等均入祀昭忠祠交翰林院立传从之十五年以驻藏都统加赠一等伯傅清左都御史加赠一等伯拉布敦入祀昭忠祠十八年定昭忠祠前殿正龛内武襄公巴尔堪西第一龛内辅国公巴赛皆追封简亲王应改题封号移巴尔堪位于英诚武勋王扬古利之上移巴赛位于定南武壮王孔有德之上前室左右各三龛祀公侯以上至二三品官向皆以爵秩尊卑为序不论时代先后遂至淆杂无伦应将入祠大臣官员自天命年以来按代序官同代同官则序年月再前室内见设神牌内有赠袭公侯伯子男世爵而官兼尚书都统侍郎副都统者有任尚书都统等官而世爵不及五等者亦有赠袭世爵而别无兼衔者更有官爵本小以子孙贵显追封加大者位次最难允协应照贤良祠按代序官之例公侯伯居首大学士内大臣次之尚书都统将军总督一品子爵前锋统领护军统领侍郎巡抚副都统二品男爵三品京卿提督总兵官及武职加赠至正从一品等官皆依次序列于前室四品卿翰林院学士藩臬一等侍卫参领轻车都尉及武职二品之副将等官皆列后正室五品少卿二等侍卫道府佐领骑都尉及武职三品之参将游击等官皆列后左室讲读御史部员三等侍卫云骑尉及武职四品之都司等官皆列后右室同知知州通判骁骑等校及武职五品之守备等官皆列前东配室知县笔帖式州同县丞以上及武职六七品之千把总等官皆列前西配室以上均按时代官爵为序庶位次秩然而忠义之灵益昭妥侑至祠内兵丁设位计前后庑共八处应将各龛皆以横板隔别次第安设春秋配食可垂永久又奏定昭忠祠改用报功制帛二十年平定准噶尔以出师阵亡伤亡官员兵丁等入祀昭忠祠交翰林院立传二十一年以死事义烈公班第刚烈伯鄂容安入祀昭忠祠二十四年平定回部以出师阵亡伤亡官员兵丁等入祀昭忠祠交翰林院立传三十二年以将军公明瑞都统扎拉丰阿护军统领观音保总兵李全王玉廷副都统尹柱入祀昭忠祠四十一年平定两金川以出师阵亡伤亡官员兵丁等入祀昭忠祠交翰林院立传凡昭忠祠祭仪具大清通礼

　　贤良祠

　　雍正八年七月谕国家效忠宣力之臣勋绩懋着必膺崇报之典令其世享烝尝雍正二年朕已敕建昭忠祠自开国以来致命立功尽忠报国之臣皆得春秋妥侑世世血食顾念古者大烝之祭凡法施于民以劳定国者皆得并列祀典永受明禋则我朝名臣良弼其经邦佐治黼黻升平者皆祭法所必登朕欲为之建立祠宇久矣即如怡亲王之精白一心忠诚体国勋在社稷泽被生民其功德隆盛又岂一切効忠宣力者之所可比论乎洪惟太祖太宗创业垂统厥有一德佐命之良世祖抚绥万邦实多奋庸熙载之彦迨我圣祖临御六十余年其间良臣硕辅后先相望据朕所深知者举其一二如大学士公图海公赖塔大学士张英尚书顾八代马尔汉赵申乔河道总督靳辅齐苏勒总督杨宗仁巡抚陈璸等持躬正直奉职公忠或垂节钺之勋或励冰霜之节俯仰无愧为朝野所共钦终始不渝无瑕疵之可指此等靖共尔位不愧古大臣之风者正不乏人既树羽仪于一世宜隆俎豆于千秋且使世世为臣者观感奋发知所慕效羣以□夔稷契共相期待则明良喜起之盛朕于斯有厚望焉着于京城内选择吉地特建庙宇命名贤良祠春秋以时展祀其应入祠之人着大学士会同该部察明本朝满汉文武大臣才德着闻完名全节者详慎开列具奏请旨将来继起之臣亦并得沾被恩光永为盛典是年遵旨议准以怡贤亲王允祥大学士公谥文襄图海一等公谥襄毅赖塔大学士谥文端张英尚书谥文端顾八代尚书马尔汉尚书谥恭勤赵申乔河道总督谥文襄靳辅河道总督谥勤恪齐苏勒总督谥清端杨宗仁巡抚谥清端陈璸入祀贤良祠十年谕贤良祠之王大臣应各立小传以纪生平事迹是年奉旨以将军谥僖恪阿尔纳都统冯国相大学士谥文肃范文程大学士谥文成榜式达海大学士谥文清阿兰泰大学七谥文襄李之芳大学士谥文端吴琠大学士谥文贞张玉书大学士谥文贞李光地大学士谥文恭富宁安大学士谥文端张鹏翮领侍卫内大臣一等公福善一等公谥襄壮费扬古尚书谥文恪励杜讷尚书徐潮尚书谥端恪姚文然尚书谥敏果魏象枢尚书汤斌提督谥襄壮张勇提督谥忠勇王进宝提督谥襄武孙思克总督谥襄忠赵良栋总督谥情端于成龙总督谥清端傅□塔大学士谥文毅宁完我大学士魏裔介都统谥敏壮李国翰提督谥襄壮施琅护军统领莽依图一等公谥靖康爱星阿将军佛尼勒总督谥忠毅孟乔芳大学士谥文恪额色黑大学士谥文靖王熙总督谥襄勤李国英都统谥襄壮褚库巴图鲁领侍卫内大臣二等公尹德均入祀贤良祠十一年贤良祠工竣祠立地安门外之西御赐崇忠念旧匾额礼部会同工部太常寺堂官将王公大臣牌位入祠按次安设奏请遣官致祭得旨贤良司之王公大臣等着于本家各赐祭一坛又议令贤良祠诸臣入祠日后裔均齐集行礼春秋二季亦照例陪祀十二年奉旨以大学士谥文端田从典大学士谥文恪高其位入祀
　　乾隆元年正月谕易名之典古昔所重我朝赐谥尤为谨严亦有当时未蒙锡予而追谥于数十年之后者盖以事久论定协乎懿好之公也皇考世宗宪皇帝风励臣工肇举贤良祠祀诚旷古巨典其列祠者如一等公福善大学士魏裔介将军佛尼勒莽依图尚书汤斌徐潮马尔汉等其殁时皆有恤而无谥朕思诸臣既与贤良之祠似宜邀易名之典其应否追谥之处着九卿会议具奏寻议上予一等公福善谥恭懿大学士魏裔介谥文毅将军佛尼勒谥恭靖将军莽依图谥襄壮都统冯国相谥桓僖尚书汤斌谥文正尚书徐潮谥文敬尚书马尔汉谥恭勤是年奉旨以尚书衔兼祭酒谥文定杨名时大学士谥文端朱轼内大臣一等男谥恪僖哈世屯尚书一等男谥敏果米思翰入祀 【 谨按以下祀王公大臣均由奉　　旨之后礼部题请诹吉入祠各于本家赐祭一次令翰林院照例立传】五年以总督谥敏达李卫入祀六年奉旨以巡抚徐士林尚书谥文定徐元梦入祀十年礼部议奏前殿祀怡贤亲王后祠四龛祀贤良诸臣五十八人请合为一龛首供世之最先者余则左右分行各按世序爵大学士居前领侍卫内大臣次之尚书都统将军总督前锋统领护军统领提督侍郎巡抚副都统以次安设至奸爵有子男授尚书都统者有侯伯为侍郎副都统者应以尚书都统秩为序以昭画一从之十二年以大学士二等伯谥文穆马齐大学士谥文端伊桑阿入祀十四年以总督谥悫鄞那苏图入祀十五年以和硕超勇襄亲王策凌都统谥襄烈傅清左都御史谥壮果拉布敦入祀礼部议准前殿五间中供怡贤亲王位今超勇亲王策凌入祀应设位前殿左次间十六年以总督谥文肃陈大受入祀十七年以巡抚谥敏惠潘思榘入祀二十年以大学士谥文端福敏一等伯西路将军谥武烈和起入祀二十二年以总督谥悫勤喀尔吉善总督谥文勤鹤年入祀二十三年以尚书谥文端汪由敦入祀二十四年以大学士伯谥文襄黄廷桂入祀二十六年以尚书谥勤恪李元亮大学士谥文恪蒋溥入祀二十八年以大学士谥文靖史贻直总督谥勤肃鄂弼大学士谥文庄梁诗正入祀二十九年以大学士谥文端来保协办大学士一等武毅谋勇公谥文襄兆惠入祀三十四年以尚书果毅公谥襄壮阿里衮入祀三十五年以大学士一等忠勇公谥文忠傅恒入祀三十六年以大学士谥文端伊继善入祀三十七年以总督谥勤毅吴达善入祀三十八年以大学士谥文定刘纶大学士谥文正刘统勋入祀三十九年以尚书衔谥文端钱陈羣巡抚谥恭惠何煟入祀四十二年以大学士谥文襄舒赫德入祀四十四年以大学士谥文端高晋入祀 【 按是年以大学士谥文襄于敏中入祀五十一年奉　　旨撤出】四十八年以总督谥清悫袁守侗大学士谥文肃英廉人祀四十九年以巡抚谥恭毅李湖入祀凡贤良祠祭仪具大清通礼

　　双忠祠

　　乾隆十六年四月谕驻藏大臣等奏朱尔墨特那木扎尔自立名号潜遣其心腹坚参扎锡等通款准噶尔称策旺多尔济那木扎尔为汗且求其发兵至拉达克地方以为声援幸值准夷内溃所遣使人回藏被获得其逆书并馈献诸物是其阴蓄异志句结准夷罪不容诛设非都统傅清左都御史拉布敦协力同心决计先发则其贻害藏地将不可言是二臣之心甚苦而有功于国家甚大应特建双忠祠合祀二人春秋致祭丕昭劝忠令典傅清既有专祠着不必从祀家庙寻礼部遵旨会同内务府建祠于崇文门内春秋致祭

　　旌勇祠

　　乾隆三十三年二月谕将军公明瑞夙秉忠诚历着勋绩昨命统兵进剿缅匪明瑞身先士卒屡挫贼锋乃以悬军深入而额尔登额等有心逗遛后援不继因于猛腊地方保护诸军身留殿后冲冒矢石以致受伤身殒已降旨加恩优恤并入祀昭忠祠以酬忠荩从前驻藏大臣傅清拉布敦锄凶死事曾敕建双忠祠秩在祀典兹明瑞勤事捐躯义烈尤堪嘉尚着循前例于京师特建专祠举行岁祀其先后阵亡之都统扎拉丰阿护军统领观音保总兵李全王玉廷均予入祠从祀用慰忠魂所有应锡祠名及建祠事宜各该衙门察例具奏寻建祠于地安门外之西赐名曰旌勇三十四年奉谕据经畧大学士傅恒等奏总兵德福攻打贼寨勇往争先受伤阵亡等语德福身先士卒奋勉捐躯深为轸恻着入祀旌勇祠

　　功臣专祠

　　顺治十一年十月谕礼部定南武壮王孔有德审时率众航海来归屡建功绩迨朕平定天下有德剿巨寇靖南服开辟广西勋劳懋着不意桂林之役众寡不敌靖忠自矢竟以身殉义烈允彰稽考旧典有立祠致祭之例尔部详察具奏寻议建祠于广宁门外春秋致祭得旨允行并命以定南王妃白氏李氏配飨
　　康熙十八年三月谕礼部自古帝王敦重伦常笃念勋旧必有褒嘉之典以示推恩孝昭皇后德着椒宫母仪天下懿范如在每切追思其父遏必隆簪缨世裔宣力累朝忠殚谋猷功存弼亮况笃生贤淑佐理宫闱宜加表扬垂诸久远已敕所司特为建立祠堂其妻县主夙懋温恭克昭家训宜并祔享朕亲制碑文勒之贞珉告成之日应赐谕祭祠建于安定门外岁以春秋遣官致祭
　　雍正元年三月命建定南将军一等公谥勤襄佟图赖安北将军内大臣都统一等公谥忠勇佟国纲领侍卫内大臣一等公谥端纯佟国维祠祠在朝阳门外祠内三案勤襄公佟国赖居中以一品夫人觉罗氏配忠勇公佟国纲左以一品夫人他塔剌氏温都氏配岁以春秋遣官致祭是年命建一等公大学士谥文襄图海祠祠在德胜门外祠内一案以一品夫人觉尔禅氏钮祜禄氏配岁以春秋遣官致祭
　　乾隆二年命岁祭宏毅公额亦都祠祠在安定门外春秋诹吉即其本宗祠遣官致祭十四年三月谕人子报本之忱必念尔祖国家酬庸之典爰及所生大学士公傅恒夙夜宣猷赞襄机务前因金川番蛮不靖丹诚奋勉自请督师维时朕以其世笃忠贞服劳王家锺庆椒涂联辉懿戚悉由乃祖乃父积厚流光诞兹良弼陛辞之际朕欲加恩赐立祠堂秩于祀典大学士公傅恒奏称臣仰蒙高厚荣贲先人实出至愿如果凭仗天威肃清荒徼凯旋之日拟当恳请殊恩今威信远孚番酋效顺肤功克奏美着旗常宜考彝章以示优锡其照勋臣额亦都佟国维之例敕建宗祠春秋致祭增光俎豆用浆忠勋寻建祠于东安门内正祠五间太子太保内大臣议政大臣内务府总督一等男追封一等公谥恪僖哈世屯居中以一品夫人觉罗氏配户部尚书内务府总管一等男追封一等公谥敏东米思翰左以一品夫人穆溪觉罗氏博尔济吉特氏配一等男兼察哈尔总管追赠一等公谥壮悫李荣保右以一品夫人觉罗氏配春秋诹吉遣官致祭三十五年十一月谕前以大学士忠勇公傅恒体国公忠鞠躬尽瘁已降旨入祀贤良祠复念傅恒曩者金川奏绩时以其祖父世笃忠贞流絖锺庆曾谕令建立宗祠自其曾祖哈世屯以下定为春秋致祭今傅恒自应令其一体入祠酬庸俎豆至尚书果毅公阿里衮宣力殚忱克彰劳勚昨岁赐恤时曾令入祀贤良祠今思其先世额亦都遏必隆并以崇勋建有宗祠得膺祀典阿里衮亦宜附食邀荣而其父领侍卫内大臣尹德尚未列入着与阿里衮一并入遏必隆宗祠用奖勋荩该部即照例行

　　盛京贤王祠

　　乾隆十九年九月实谕朕由吉林至盛京周览山川形胜敬稽列录所载仰见祖缔造艰难维时宗室诸王克奋忠勤功成百战开国翊运之勋彪炳简册深切景念思盛京为龙兴重地国初诸王功烈懋着如此并宜建祠以酬旧勋而示来许此地现有怡亲王祠应将太庙配享之通达郡王武功郡王慧哲郡王宣献郡王及礼烈亲王饶余亲王郑简亲王颖毅亲王一并崇祀即命曰贤王祠令所司春秋致祭应行典礼该部详议以闻祠内碑文可移于正中镌勒此旨永昭我朝宗功元祀之巨典四十三年八月大学士等遵旨议奏睿亲王豫亲王肃亲王克勤郡王一并入祀盛京贤王祠从之仪具大清通礼

　　兰州忠勇祠

　　雍正九年正月命建忠勇祠于兰州以祀西征阵亡将士世宗宪皇帝谕曰朕命以酒三爵遥酹阵亡将士鄂善将酒赍往军营凡阵亡将士每名以羊一只奠祭宣朕悯恻伤悼至意仪具大清通礼
　　（臣）等谨按以上所列并皆特建祠宇列于羣祀者至直省祀典附载于后

　　直省所在神祠

　　（臣）等谨按直省御灾捍患诸神于民有功德者加封号立专祠谨按年月先后汇次如左
　　顺治三年以黄河着异加封浙人谢绪为显佑通济之神庙祀江南宿迁县 【 互见山川门】
　　康熙十九年六月以平定台湾封海神天妃为护国庇民妙灵昭应弘仁普济天妃遣官诣福建莆田致祭
　　雍正三年六月浙江抚臣疏请庙祀江海保障诸神乃封春秋吴国上大夫伍员为英卫公庙祀钱塘县唐吴越王钱镠为诚应王庙祀临安县宋张夏为静安公庙祀萧山县明绍兴知府汤绍恩为宁江伯庙祀绍兴府四年河臣奏言明工部尚书宋礼开会通河用汶上老人白英策分水济运事载史册旧有庙祀请加封号乃封宋礼为宁漕公白英为永济之神于汶上县祠庙祭之五年九月四川抚臣疏称都江堰口庙祀李二郎有功蜀地请加封号下礼部议言史记汉书载蜀守李冰凿离堆穿三江功绩可考灌县志内有使其子二郎凿山穿江之语元至顺初曾加封号今应并崇祀典请封李冰为敷泽兴济通佑王其子二郎为承绩广惠显英王庙祀灌县从之八年加封浙江显佑侯戴继元为保济显佑侯庙祀德清县又封故广东雷州府海安营水师副将姜起龙为英佑骁骑将军之神庙祀徐闻县海口十二年以江西鄱阳湖旧祀唐代忠臣张巡封为显佑安澜之神庙祀浮梁县
　　乾隆二年加封天妃为护国庇民妙灵昭应弘仁并济福佑羣生天后三年四月以河臣疏言河神灵应封河南人黄守才为灵佑襄济之神庙祀陈留县四年四月河臣疏言清口庙神张祥济漕有应封为彰灵卫漕之神庙祀清河县八年封故蜀汉裨将武当为显佑英济广福王庙祀广西义宁县二十二年加封天后为护国庇民妙灵昭应弘仁普济福佑羣生诚感咸孚天后四十七年三月以陈留河神旧封灵佑襄济王屡着灵应奉旨于其子孙内赏给奉祀生一人世传勿替又以顺治年间总河朱之锡功着南豫二省没为河神屡着灵应封为助顺永宁侯令有司照例致祭
　　直省圣贤忠烈名臣祠墓
　　康熙二十年二月圣祖仁皇帝诣盛京驻跸滦州日遣官往伯夷叔齐庙行礼谕曰伯夷叔齐古之圣人清风可仰尔等前往可焚香展敬三十六年西巡至陕西奉谕赵良栋乃为国宣力之臣来朝经过其门遣皇长子及部院诸臣往奠致祭一次陈福曾为国効力适至此地亦着致祭一次
　　乾隆十五年八月皇上巡幸中州于御道所经三十里内前代名臣忠烈先贤祠墓遣官致祭名臣以从祀帝王庙者为断如伊尹周公许远吕蒙正范仲淹司马光王曾韩琦岳飞九人先贤以从祀圣庙者为断如子贡韩愈程颢程颐邵雍朱子许衡七人其祠墓均遣官祭醊又如殷比干墓汉关帝墓晋嵇绍祠唐颜真卿墓并以忠义卓越千古一体遣官致祭又直隶省御道所经三十里内有唐宋璟墓国朝魏裔介墓一以从祀帝王庙一以入祀贤良祠均照例遣祭十六年圣驾南巡遣官于山东祭元圣周公庙于江南祭周泰伯季札言子游晋卞壶宋曹彬范仲淹宗泽韩世忠明常遇春方孝孺国朝于成龙傅腊塔汤斌张伯行陈鹏年等祠墓于浙江遣官祭唐陆贽钱镠宋岳飞明于谦王守仁国朝徐潮等祠墓皆如中州遣祀之例二十二年二十七年三十年圣驾南巡凡御道所经三十里内先贤忠烈名臣祠墓均遣祭如例特命以故大学士徐本入祀本省贤良祠并遣官致祭其墓四十五年四十九年圣驾南巡御道所经三十里内圣贤忠烈名臣祠墓均遣祭如礼
　　直省贤良祠
　　雍正十年二月谕我朝从前文武大臣持躬正直奉职公忠树绩建勋完名全节者朕已降旨于京师建贤良祠永远展祀因思外任大臣镇抚封疆宣猷布化忠勇効命威爱宜民其政绩卓然可纪者若于身故后立贤良祠俾永膺祀典既足慰兵民懿好之公亦足为后来居官者之劝如近日将军蔡良提督张起云总兵苏大有魏翥国皆素有贤声勤劳王事而殁于官者允宜在贤良之例着直省各于省会之地立祠其与祀之人追溯从前恐稽查未确或致滥膺即从近年为始而后有应请入祠者该督抚于一人具一本请旨不必汇奏
　　直省忠义节孝等祠
　　雍正二年谕旌表节义给银建坊民间往往视为具文未曾建立恐日久仍至泯没不能使民间有所观感着于学宫内建忠义祠一所立石碑一通于学宫附近处购买基地建节孝祠一所立大牌坊一座其石碑牌坊将前后忠孝节义之人悉标姓氏于其上已故者设牌位于祠中春秋祭祀用阐幽光以垂永久
　　直省祭厉
　　顺治初年定直省府州县各立厉坛于北郊府称郡厉县称邑厉咸以有司承祭

　　?亲王郡王家庙

　　（臣）等谨按杜典宗庙门有诸侯大夫士宗庙一条今以臣下家庙应退附吉礼之末我朝亲王郡王皆令立家庙盖即古者诸侯立庙之礼至品官之家祭及士庶之寝荐载在大清通礼者亦即古者大夫士庶家祭之礼谨稽定制具载于篇
　　崇德元年定宗室封王者立家庙致祭
　　顺治五年定宗室封王无嗣者于太庙后殿两庑祔祭有嗣者令其子孙立庙致祭又定庄亲王立一庙礼亲王巽亲王谦郡王共立一庙肃亲王立一庙饶余郡王端重亲王共立一庙颖亲王显承郡王共立一庙豫郡王立一庙克勤郡王衍禧郡王共立一庙
　　雍正九年定怡贤亲王立一庙凡亲王郡王庙制庙七间南向中五间为堂左右二间为夹室堂后楣以北分五室中奉始封之王世世不祧高曾祖祢依世次为二昭二穆昭东穆西亲尽则祧由昭祧者藏王于东夹室由穆祧者藏主于西夹室庭绕以垣南为中门又南为庙门左右各设侧门东西庑各三间东藏遗衣冠西藏祭器乐器庙重檐丹楹彩桷绿瓦红垩壁阶戺三出陛各七级门绘五色花草出陛如之焚帛炉在中门之内庭东南隅刲牲房在中门之外西间岁以四时仲月诹吉祭其始封祖及高曾祖祢五世仲春之祭并出祧主合食仪具大清通礼

　　?贝勒贝子宗室公家庙

　　贝勒贝子宗室公家祭立庙五间南向中三间为堂后楣以北分五室奉始封祖暨高曾祖祢两旁为夹室奉始封而下亲尽祧主庙及大门均绿瓦红垩壁陛五级庙不重檐门不备采余如前制仪具大清通礼

　　?品官家庙

　　品官家祭立庙于居室之东一品至三品官庙五间中三间为堂左右各一间隔以墙北为夹室南为房堂南檐三门房南檐各一门阶五级庭东西庑各三间东藏遗衣物西藏祭器庭缭以垣南为中门又南为外门左右各设侧门四品至七品官庙三间中为堂左右为夹室为房阶三级东西庑各一间余制与三品以上同 【世爵公侯伯子视一品男以上按品为差等】 八九品庙三间中广左古狭阶一级堂及垣皆一门庭无庑以箧分藏遗衣物祭器陈于东西房余与七品以上同 【在籍进士举人视七品拔岁副贡生视八品】堂后楣北设四室奉高曾祖祢四世皆昭左穆右妣以嫡配南向高祖以上亲尽则祧迁室祔庙均依昭穆之次东序西序为祔位伯督祖之成人无后者伯叔父之成人无后及其长殇【 十六岁至十九】 者兄弟成人无后及其长殇中殇 【 十二岁至十五】 者妻先殁子姓成人无后及其长殇中殇下殇 【 九岁至十一】者皆以版按行年墨书男统于东女统于西东西向岁以春夏秋冬仲月择吉致祭仪具大清通礼

　　?庶士寝荐【庶人附】

　　庶士 【 贡监生员有顶带者】 家祭于寝堂之北为龛以板别为四室奉高曾祖祢皆以妣配位如前仪南向前设香案总一服亲男女成人无后者按行年书纸位祔食男东女西事至则陈已事焚之不立版岁以春夏秋冬节日出主而荐庶人家祭于正寝之北为龛奉高曾祖祢神位岁逢节序荐新仪具大清通礼

　　皇朝通典卷五十

　　●皇朝通典卷五十一

　　礼十一

　　○礼十一

　　嘉一

　　△嘉一

　　（臣）等谨按杜典嘉礼一门凡寇婚朝会之仪尊崇册封之典章服车辂之制节文度数靡不详备顾冠礼自宋明以来虽或考定其制而当世鲜有行之者伏惟国朝典章明备宜古宜今要皆崇实斥虚以为亿万世遵守冠礼今既不行自无庸纂述兹敬考册府所载列圣继承嘉庆迭臻彝章隆洽仪文之盛并敬谨纂纪焉至于冠服辇辂旗章之制悉经睿裁以次厘正汇为皇朝礼器图式一书谨稽图说详着于篇并从会典通礼之例按次编载于杜典名目条例亦多有增删更定仍各加案声明于后至杜典所载杂议各条多出臣下一时之论我朝礼典悉遵皇制所有杂论无待采辑兹不复编列云

　　元正冬至朝贺
　　圣节朝贺
　　皇太后三大节朝贺
　　皇后三大节朝贺

　　?元正冬至朝贺

　　（臣）等谨按杜典有元正冬至受朝贺一条列于服章名物之后今以朝会之仪典礼尤大谨首载于篇以为嘉礼之冠伏考国朝定制元正岁始临御正殿王公百官及外国陪臣庆贺行礼中外一家整齐严肃仪至隆也冬至朝贺则以南郊大祀岁必亲行用是改于次日行礼准古酌今允堪垂宪万世凡朝贺礼仪岁恒举行兹不胪述惟恭载始制及更定诸大端并祗奉谕旨遵行者以昭典则焉
　　天命元年正月丙辰朔太祖高皇帝御殿行庆贺礼始定朝仪
　　天聪元年正月己巳朔太宗文皇帝御殿受朝不作乐停筵燕六年正月己亥朔御殿受朝贺次日筵燕
　　崇德元年定元日长至进表行庆贺礼惟长至不设燕又定元旦前三日至第九日各官皆朝服
　　顺治元年正月庚寅朔世祖章皇帝御殿受朝贺停筵燕免上表并年例进献十一月戊申以南郊礼成御殿受朝贺二年十二月定元旦前后七日王公百官皆朝服凡元旦庆贺先御武英殿内大臣两翼护军统领护军参领侍卫等内三院都察院大臣及礼部执事各官行礼毕御太和殿众官跪迎及升座诸王贝勒贝子公等奉表于阶上行礼次两翼满洲蒙古汉军各官次汉文武百官次朝鲜国进贡使臣次外国诸王使臣次吐鲁番回回哈密卫人及栋苏固尔地方喇嘛等行礼八年四月定元旦冬至礼仪上诣皇太后宫行礼毕还宫御太和殿鸣钟鼓作乐诸王文武百官行庆贺礼又定长至节于次日御殿受贺如元旦仪九月颁庆贺表笺式于各藩王及督抚提镇等衙门又定元旦长至及万寿圣节为三大节在外直省文武官均设香案朝服望阙行礼与京朝官同
　　康熙六年十一月丁未冬至戊申圣祖仁皇帝御殿受朝贺以世祖章皇帝配天礼成颁诏大赦
　　雍正元年正月辛巳朔世宗宪皇帝诣寿皇殿行礼不升殿受贺礼部等奏言帝王即位首重元正元者岁之始正者月之始也故曰春王正月所以纪即位之始也雍正元年为龙飞之首岁皇上孝思罔极即不升殿受贺而羣臣奏表之礼断不可缺臣等请雍正元年元旦在京诸王百官恭进皇太后表文皇上表文仍照例呈览交内阁收贮将此表文式颁示朝鲜及直隶各省于雍正二年具奏冬至万寿节虽不受贺其表文亦照例具奏交内阁收贮从之十一月辛丑冬至壬寅御殿受朝贺以圣祖仁皇帝配大礼成颁诏天下先是谕大学士等曰朕惟圣祖仁皇帝大礼告成普天同庆朕升殿颁布恩诏盖以贺列祖之鸿禧慰万方之诚悃也然朕思念顾复深恩中心哀慕今未满三年不忍升殿受贺着内阁九卿等详察典礼酌古准今务期于理允协庶朕心得安寻大学士等奏言谨按汉礼仪云冬至之日宗祀明堂登灵台大赦百官称贺此冬至配天行庆之明文也自晋至唐宋皆隆其议宋仁宗皇佑二年以大庆殿为明堂合祭天地三圣并侑大庆礼成百官奉表上贺其后仍之名曰庆成礼明会典载大祀礼成次日御奉天殿受贺我朝会典载冬至南郊礼成次日御殿百官进庆贺表臣等伏思先王制礼原以节情巨典攸宜古今不易恳祈俯允礼臣所请以二十六日御殿诸王羣臣上表行礼颁圣祖仁皇帝配天恩诏诚于典礼符协得旨诸臣酌古准今详察典礼具奏朕今亦难固却但朕中心实甚不安着允诸臣所请行二年正月丙子朔御殿受朝贺宣表十二月谕大学士等曰朕即位之初诸王大臣奏请元旦升殿受贺至再至三朕无可如何准于次年受贺今年元旦升殿读表时朕听之不禁心伤凄然垂泪今尚未过三年着停止行礼诸王大臣复请升殿行礼又谕曰诸王大臣虽请朕俯顺舆情亦当思仰体朕意朕意以为行庆贺礼以示万国不若尽孝道以示天下二年元旦因行元年之礼故允所请去年允行长至之礼因圣祖仁皇帝配天大典朕不得巳勉从众请至于御殿进表受贺不比寻常之御殿谢恩行礼也朕降此谕旨诸王大臣着即遵行诸王大臣又奏孝经言天子之孝得万国之欢心以事其先王今元旦升殿受贺锡福兆人圣祖仁皇帝在天之灵必为欣慰与孝经之义相合得旨诸王大臣引据经典陈恳再三着准行礼其表文但行呈进不必宣读七年十二月谕元日朝贺凡三品以上之大臣年逾七十者不必随班行礼俟百官朝贺礼毕朕还宫后至干清门行礼八年正月元旦令节以逢祈谷斋戒日期改于初六日行朝贺礼十二年正月元旦令节遇祈谷斋期改于初九日行朝贺礼
　　乾隆元年正月丙申朔皇上御太和殿中和韶乐设而不作诸王公文武各官朝鲜使臣进表行庆贺礼表文不宣读十二月谕今岁元旦乃朕御极元年朝正大典礼制攸关且在皇考大事百日之外是以勉从诸王大臣所请御殿受朝明年元旦尚在二十七月之内升殿受贺朕心不忍不必升殿行礼三年十一月庚申冬至壬戌御殿受朝贺是以冬至次日恭遇圣祖仁皇帝忌辰改于后二日行礼十八年十一月谕元旦长至万寿三大节外省文官臬司以上武官副将以上例得随进表笺称贺朕思督抚提镇封疆大吏事皆专达表贺为宜藩司副将既不得专达章疏其由督抚附进表笺亦可不必且不过由部送阁存贮并不呈览此亦向来虚文陋习甚无取焉其概行停止二十四年十一月庚戌冬至辛亥御殿受朝贺以回部平定颁诏中外二十七年八月通政使司奏言此次贵州巡抚乔光烈庆贺本章面用黄绫内加黄签与各省督抚本章互异请钦定式样以昭画一得旨嗣后庆贺本章着照乔光烈之式二十八年二月通政使司奏言凡恭逢庆贺之期在京各部院衙门陈奏寻常事件俱用黄擢况庆贺本章事关大典请嗣后恭遇庆贺皇太后皇上本章及贴黄俱用黄几其面页仍用黄绫黄签本内及贴黄俱无庸另行加签从之四十五年礼部议奏东三省地方所进庆贺表文改用清文至各省凡有驻防处所庆贺表文俱改用清文以昭画一从之四十六年十二月谕明年元旦系上辛祈谷斋戒日期所有元旦应行拈香各处仍亲诣行礼初五日升殿受贺凡朝贺仪节具大清通礼

　　?圣节朝贺

　　（臣）等谨按杜典不载圣明朝贺而开元礼则有千秋节朝贺仪唐以后圣节上寿礼与元正等自应别立专条以昭盛典洪惟我朝定制万寿圣节进表庆贺与元正冬至并称三大节圣祖仁皇帝御极六十余年深仁厚泽沦浃人心恭逢圣节庆洽敷天康熙癸巳岁以六旬万寿特颁恩诏遐迩均沾至羣臣请上尊号则谦而不居详载万寿盛典一编世宗宪皇帝于万寿之年屡颁谕旨禁止庆贺我皇上仁寿凝禧诞膺景福自临御以来每遇旬庆之年皆先期谕止祝颂岁庚子七旬万寿亿兆臣庶愿効欢舞用申祝嘏之忱既有诏勿事恩泽覃敷凡庆典所宜举行咸秩维昭臣等恭纪大典仰见皇上以圣继圣行庆施惠寿宇熙洽纯嘏绵长为从古所未有自今以始亿万斯年盛典延洪曷胜无疆之颂云
　　崇德元年定万寿圣节进表朝贺仪与元日同
　　顺治八年四月万寿圣节卤簿大驾全设世祖章皇帝先诣太庙行礼次诣皇太后宫行礼毕御殿受朝贺
　　康熙元年三月万寿圣节圣祖仁皇帝率诸王大臣诣太皇太后仁宪皇太后慈和皇太后宫行礼毕御殿受朝贺自是恭遇万寿圣节皆诣两宫行礼如仪四十二年三月圣祖仁皇帝五十万寿诣皇太后宫行礼停止朝贺筵燕颁诏天下五十年三月万寿圣节前期诸王贝勒文武大臣等奏言今当五十年升平之会中外臣民喁喁引领恳祈诞受尊号以慰兴情我皇上德盛不居屡诏未允臣等不敢更请恭遇万寿圣诞乃敷天率土衢歌封祝之时仰祈御殿受贺以惬中外诸臣及士子兵民人等之望得旨朕于寿日停止朝贺巳三十余年该诸王羣臣以今岁当五十年升平之会特请御殿行礼以惬中外官员士子及兵民人等仰望之心公疏奏陈词意诚恳朕勉顺羣情应如所请届期亲率诸王贝勒贝子公内大臣大学士侍卫等诣皇太后宫行礼毕御殿王以上文武诸臣上表庆贺如仪停止筵燕五十一年十一月诸王贝勒贝子公文武诸臣等以明岁万寿六旬圣诞请上尊号诏不许五十二年三月直省官员绅士耆庶咸赴京分建彩棚自西直门至畅春园相属二十里礼部奏言每岁恭遇万寿圣节王以上文武各官朝服七日在畅春园蟒袍补服今岁恭遇万寿六旬大庆非寻常可比应自三月初一日至三十日咸朝服蟒袍补服嗣后每遇十年照此例行旨着自初一日至二十日前期亲奉皇太后御辇陈大驾卤簿由畅春园回宫直隶各省官员士庶夹道跪迎耆老等跪献万年寿觞赐老人等寿桃及食品皆徧诸王贝勒贝子公文武大臣官员兵丁皆于诵经处跪迎并赐以食品是日遣官祗告天地太庙社稷颁诏天下又命查八旗满洲蒙古汉军汉人大学士以下民以上年逾六十五岁者奏间择日赐燕再查七十以上老妇另日宣至皇太后宫赐燕 【 详见优老】至日亲率诸王公大臣等诣皇太后宫行礼毕御殿王以下文武各官及致仕官员行庆贺礼八旗兵丁直隶各省耆老士庶齐集午门外大清门内叩祝行礼驾回宫内大臣侍卫内阁翰林院礼部都察院詹事府等衙门侍直官员诣干清门行礼是日躬奉皇太后幸畅春园王以下满汉文武官员直隶各省耆老士庶于各诵经处跪送六十年三月万寿圣节诸王公大臣百官合词请上尊号曰圣神文武钦明浚哲大孝弘仁体元寿世至圣皇帝圣祖仁皇帝谦让不许并命停止庆贺直省老民等诣京叩祝并进土产诸物皆却之仍赏赉有差
　　雍正元年七月谕诸王大臣及内外文武各官朕惟自古帝王抚御寰区治化隆盛中外臣民纪功述德颂祷情殷故天保之诗卷阿之什拟升恒于日月期纯嘏之弥长祝厘之词形诸歌咏者往往有之我圣祖仁皇帝御极六十余年至治神功参两天地深仁厚泽超迈百王薄海内外无不食德饮和沦肌浃髓臣工黎庶无以致其感激爱戴之诚故每于万寿圣节京师暨直省各建道场诵经祝寿总因圣祖仁皇帝恩德及人者至久感人者至深诸臣于无可报答之中勉竭忱悃以普天同庆之心效华封称祝之意在诸臣亦藉以自尽其心耳今朕嗣位之初夙夜祗惧不敢少懈所以立政图治者安能及圣祖之万一尔诸臣于朕诞日倘仍照从前建立道场则自此以后将成定例在京王公以下及部院等官未免从事靡文稽迟公事在外文武大吏亦恐科派属员贻累地方且以有用之财供无益之费既非朕以勤俭励有位之心又非朕以康阜期海内之意尚虚文而无裨实政朕甚无取焉特宣布中外于朕诞日毋得建立祝寿道场但冀内外诸臣各殚厥心勉襄化理勤修职业利济苍生以慰朕宵衣旰食之焦劳即不啻天保卷阿之祝颂矣若不遵谕旨朕必加以处分不少宽贷五年闰三月谕内外诸臣曰朕闻会试举人感朕特恩以今年为朕五十万寿特于京城寺庙设立经坛以申颂祝之意此举甚为虚妄朕临御天下孜孜求治凡所行之事惟以循理为本诚以理之所在即天意所在感孚默应捷于影响若朕所行悉合于理则问心无愧之处即可以对越神明而舆情之颂祝与否皆可置之不问也朕儆戒干惕之功无时或释举人乃平日读书明理之人当效法古之圣贤岂可为此世俗妄诞之举且朕正念士子贫寒归途艰于资斧是以赏给路费今乃费于无用之地尤不能体朕之心矣其所设经坛即行禁止朕又闻各省督抚因朕今年五十万寿欲购觅玩好之物以为进献者此举尤为不可夫地方大吏偶有进献方物土产者不过借此以达其瞻仰之意而朕之酌量收纳则又复随便分赐廷臣者亦所以联君臣上下之情若今年亦只照每年之例备办尚准其奏达朕前倘别有玩赏之物则槩不寓目朕仰赖皇考福庇在藩邸数十年所蓄器玩颇有及即位后见宫中传贻古玩器皿皆质朴之物实无奇异为人所罕见者视朕藩邸所藏尚属不逮朕深用抱愧于怀当日二阿哥在东宫时广蓄奇巧珍贵之物数倍于皇考宫中之所有朕仰思皇考恭俭至德实可垂法万世钦服之诚切于五内益觉二阿哥之所为当为鉴戒也朕既深知二阿哥之非若此时复留心玩好广收进献则将来子孙之贤而有识者岂不以此为朕躬之累乎朕意欲俟暇时将宫中所有之物或为皇考传留或朕藩邸旧蓄一一分晰标记以明皇考之俭德俾世世子孙共知之又安肯多收玩好之滋朕心之愧乎朕澄清吏治令督抚诸臣共励兼隅即量予公费不过供其日用之需安有余资搜求玩器倘转索之于属员则又开下吏逢印奔竞之渐尚望其秉公督率整饬官方乎朕心惟以民安物阜为美荐贤举能为贵尚督抚等秉公察吏实心为国行一利民之政胜于献希世之珍也荐一可用之才胜于贡连城之宝也当年皇考五十万寿时朕再三恳请庆贺不蒙俞允今朕五十寿诞躬自举行于心实有未安至于设立经坛建立碑亭等事在皇考当日甚鄙而厌之因见诸臣吁恳之切随便听其举行乃朕所深悉者而其中羣下隐情在皇考实不能深知朕居子臣之位四十年与臣庶情形皆所亲见是以不肯复为内外诸臣其共体朕心祗遵朕谕殚极诚意屏绝虚文勉之勉之四月复谕曰朕今年五十巳有谕旨不行庆贺礼昨杨名时南天祥奏折俱称今年进京庆祝万寿朕思圣祖仁皇帝久道化成圣德神功际天蟠地当年五十圣寿之时尚未允行庆贺之礼朕临御以来虽时时有励精图治之念又安海宇之心而实在善政善教可以造福于社稷苍生者何事可以自信正当君臣交相儆勉期于有成又安可为此粉饰之事以滋烦扰乎朕之待下惟有一诚诸臣果矢诚恳之念于隐微寐寤之中尊君亲上如诗书所载元后父母之谊岂不胜于拜舞彤墀效称觞祝嘏之仪节乎外任诸臣俱不必具本奏请来京只照当年之例行若有因地方事务应来陛见者朕自另降谕旨其各省耆民等若有欲来京庆祝者地方官切止之高年之人长途跋涉未免劳顿非朕体恤之意倘违朕旨而来俱不许奏闻朕亦不加以恩赐伊等若果有感恩戴德之忱何不训诲子弟劝导乡人使各为善良各务本业而乃仆仆道路以为报効朝廷乎再各省地方若有指称万寿建立经坛或聚集梨园諠哗靡费者此皆生事不安本分之徒诱惑愚人希图财利尤宜严禁地方官不行禁止经朕访闻定照欺罔之律治罪将此通行各省并转各府州县咸使闻知
　　乾隆元年八月万寿圣节皇上诣雍和宫行礼毕还宫诣皇太后宫行礼停止庆贺谕诸臣曰朕前降旨三年之内不行庆贺礼今八月十三日为朕诞辰礼部循例题请巳降旨停止行礼并令朝臣勿穿蟒袍补服所有外省庆贺本章俱着内阁发还五年八月万寿圣节御殿受朝贺前期谕曰八月十三日为朕诞辰闻内外臣工以今年为三十万寿之期欲行庆贺贡献之礼朕甚不取今年春间外省督抚提臣中有请八月进京陛见者朕批谕此之盖朕年甫及壮不言庆贺且朕所望于内外臣工者总在实心实政为国家宣猷効力不在称觞祝嘏之仪文着即传谕内外臣工等仍照常年之例行若有在常例之外者即俱着停止六年八月万寿圣节上巡幸热河诣皇太后行宫行礼毕御行殿扈从诸王公文武大臣官员暨外藩蒙古王以下从庆贺礼先是礼部奏言万寿圣节恭遇圣驾巡幸扈从王大臣官员应于行宫前行庆贺礼其班位王公大臣在网城内三品以下官在网城外在京王公大臣官员于午门前行庆贺礼其筵燕应行停止从之自后每岁巡幸热河恭遇圣节庆贺之礼俱照此行十五年四月谕曰今年八月为朕四十寿辰阅督抚诸臣奏折有陈请来京庆祝者各省将军督抚皆有封疆重任岂有槩离职守来京庆祝之礼一处陈请他处从而效之若明知不能悉允所请而各缮本章往来批答徒成具文岂君臣间以至诚相乎之谊耶当年皇祖圣祖仁皇帝四十五十圣寿皇考世宗宪皇帝五十圣寿具未行庆贺礼皇祖寿登六十始允臣民之请举行庆贺今朕四十寿辰未届应行祝嘏之时何必遽事纷纷陈奏着传谕各省文武大臣不必具折奏请来京诸臣其明体朕意八月万寿圣节御殿受朝贺如常仪二十四年十月谕曰雍正五年恭值皇考五十万寿因会试举人请于京城寺庙设立经坛以申颂祝钦蒙颁谕禁止并敕各直省督抚毋得因万寿进献玩好圣训有云朕心惟以民安物阜为美荐贤举能为贵倘督抚等秉公察吏实心为国行一利民之政胜于献希世之珍举一可用之才胜于贡连城之宝仰见我皇考恭俭圣德实为万世训行朕嗣服以来屡谕各督抚等不得于方物之外别有进献谅内外大小臣工无不明体朕意开岁八月为朕五十诞辰惟恐臣僚中或以万寿圣节欲购觅珍奇共申祝嘏其各省士民或且有设立经坛建立碑亭之事非先期详悉传谕必将竞事浮华徒滋糜费甚非所以励官常惜物力也朕心深所不取其饬禁之至在籍年老诸臣如尚书沈德潜侍郎钱陈羣等若以随班叩祝跋涉远来亦非朕优礼老臣之意况辛巳恭遇圣母皇太后七十大庆以新春敬奉安舆时巡南服诸臣就近迎銮相见不远又何必仆仆道路为耶着将此通行传谕知之二十五年正月谕来岁恭遇圣母皇太后七旬万寿今年为朕五十诞辰仰荷上苍福佑西陲大武告成普天同庆着于本年八月举行恩科乡试来岁三月举行会试俾多士并得观光益宏嘉禧该部即遵谕行七月谕今年为朕五十诞辰巳降旨臣工等不得以合词庆祝踵事繁文至督抚等各进土宜方物朕不过以其封疆大吏藉联上下之情未可径斥若藩臬两司其位次本不宜贡献前庚午年早经传旨饬禁惟托庸等数人以兼管关差织造故不在遣却之列乃今日调任甘肃布政使许松佶具折进贡微特不悉朕意于体制亦属冒昧巳饬奏事处发还恐直省各员未能遍晓效尤之习不可不防其渐将此宣谕知之八月万寿圣节御殿受朝贺如常仪三十四年八月谕昔者朕五十诞辰恐直省臣民有启经坛立碑亭贡献称祝之事或致糜耗物力曾预敕禁止之明年八月届朕六十正诞意中外耆庶必有以周甲圣节非五旬大庆比欲申祝厘以抒爱戴者情固难却而非朕心所乐从用是明切宣示朕临御三十四年以来承恩洽重熙之盛海宇乂宁民气恬乐复仰荷上苍眷佑连岁屡丰方思上答鸿庥宏敷闿泽以嘉惠吾民益臻熙阜国家之瑞莫大于此且越岁辛卯即恭遇圣母皇太后八旬万寿璇闱庆典亘古稀逢胜将率天下臣民胪欢舞彩敬迓慈禧自当听衢巷讴歌共展尊亲之义又何必因朕躬庆辰频年祝嘏多此繁文缛节为哉其布告天下咸体朕意一切仍遵二十四年所降谕旨不必举行各省督抚亦不必以来京叩祝为请并不必进奉珍玩及细缎表里等物至在籍大臣中如尚书沈德潜寿届期颐钱陈羣亦年逾八袠不宜复以远涉劳筋力巳谆复传谕令其无庸亲诣京师叩祝俾黄发耆臣领袖江乡父老携杖呼嵩为熙朝盛事不亦美欤三十五年正月谕国家茂膺多福瑞祉骈臻思与海内同兹嘉庆粤在壬申辛巳两遇庆典再开万寿恩科今岁为朕六十诞辰明年恭逢皇太后八旬万寿仰惟慈禧光被欢洽敷天允宜申锡无疆汇征叶吉用彰行庆作人之盛着于本年八月举行恩科乡试来岁三月举行会试俾多士忭舞观光副朕锡类延厘至意该部即遵谕行六月谕向遇国家庆典衍圣公及五经博士俱有来京朝贺之例创思五经博士虽膺章服之荣究与各省绅士无异且其品秩不崇非若衍圣公之身膺显爵者可比伊等趋诣阙廷无由一体延见加恩徒令其跋涉往来致滋糜费甚无谓也嗣后五经博士凡遇庆典俱在各本籍随班行礼其来京朝见之例着永行停止至衍圣公孔昭焕昨巳传谕令其今年且不必来京将来遇有应行朝贺之事并着先期奏请候旨遵行着为令八月万寿圣节上率王公大臣等诣皇太后宫行礼毕御殿王公文武大臣官员行庆贺礼赐宗室王公内廷大臣及诸外藩回部等燕四十三年十月两江总督等以江浙臣民望幸甚殷恭恳于庚子春南巡并请举行庆典得旨该督等以庚子年适逢朕七旬万寿欲就近举行庆典则断不可朕本意以庚子年为朕七旬庆辰越岁辛丑恭逢圣母九旬万寿斯则敷天同庆自当胪欢祝嘏以抒万姓悃忱今既不能遂朕初愿尚复何心为己称庆况朕跸途所经老幼欢迎扶携恐后未尝不顾而乐之若经棚戏台侈陈灯彩点缀粉华饰为衢歌巷舞深所不取且非所以深体朕意也不特江浙臣民不当为祝厘之举即凡内外大小臣工于朕七旬万寿时亦均不得请行庆典以及进贡献诗若伊等谓欲藉以申其尊敬之诚是转增朕心之不悦尚得谓之忠爱乎但天下士民遇朕七旬皆不免望恩幸泽此则情理之常朕亦何肯因不举行庆典并靳恩施乎着于己亥年八月举行恩科乡试庚子年三月举行恩科会试以彰寿考作人之盛至各省漕运于乾隆三十一年普免一次兹蒙昊苍眷佑累洽重熙敬体天心爱养亿兆用是再霈恩膏着于庚子年为始复行普免天下漕粮一次俾藏富于民共享盈宁之福所谓敛福锡民庆莫大焉四十五年正月元旦御太和殿以七旬万寿颁诏天下赐王公文武大臣官员及外藩王公等燕八月万寿圣节恭逢驻跸避暑山庄御行殿扈从诸王公文武大臣官员暨外藩蒙古王以下行庆贺礼凡朝贺仪节具大清通礼

　　?皇太后三大节朝贺

　　（臣）等谨按礼莫大于尊亲典尤隆于锡类粤稽史册咸称媺焉钦惟我朝以孝治天下自列圣尊奉慈宁定为三大节庆贺之礼圣祖仁皇帝孝养重闱数十年间仪隆典备皇上尊奉皇太后虔恭色养者四十一载问安视膳典礼光昭恭逢慈寿庆辰掖辇称觞自六旬至八旬盛典频仍元正长至岁必躬率羣臣庆贺行礼推恩锡恺周浃寰区不可胜纪谨稽三大节朝贺典礼以补杜典之所未备云
　　顺治八年四月定皇太后三大节礼仪是日皇太后仪仗全设皇帝皇后诣皇太后宫皇太后升内殿皇帝皇后先行礼毕还宫公主和硕福晋以下都统尚书子命妇以上俱诣皇太后宫行礼十年二月甲辰世祖章皇帝率内大臣侍卫等诣慈宁宫预行庆贺皇太后圣寿礼乙巳公主和硕福晋以下一品命妇以上行庆贺礼赐燕是年以皇太后圣寿节在社稷斋期改于前一日行礼
　　康熙八年定元旦冬至庆贺礼仪是日太皇太后皇太后仪驾俱全设皇帝御礼服率王公内大臣侍卫暨都统尚书子以上咸朝服先朝于太皇太后宫毕次诣皇太后宫行礼次皇后御礼服率公主福晋命妇咸朝服朝于太皇太后宫毕次诣皇太后宫行礼十七年二月太皇太后圣寿节圣祖仁皇帝亲撰表文率王以下文武大臣侍卫等诣太皇太后宫上表行礼十八年二月太皇太后圣寿节懿旨以春分斋戒改于初十日行礼至日圣祖仁皇帝率诸王文武大臣侍卫等诣太皇太后宫行庆贺礼二十一年正月定太皇太后皇太后三大节庆贺行礼时令在京文武官员及直省进表官员于午门外行礼二十二年二月礼部议凡遇喜庆太皇太后皇太后宫行礼时王以下入八分公以上内大臣侍卫大学士等照常行礼八旗一品大臣及满汉尚书俱令在午门外众班内行礼从之又定宁寿宫行礼时置纠仪御史二人于宁寿门外二人于仪驾末二人于午门外监礼三十九年十月皇太后六十圣寿圣祖仁皇帝率王以下文武羣臣行庆贺礼四十九年十月皇太后七十圣寿仪与三十九年同六十一年十二月王大臣等奏请
　　雍正元年元旦诣皇太后宫行庆贺礼奉懿旨停止行礼
　　乾隆元年十二月谕内阁曰朕前降旨明年元日停止御殿受朝皇太后前照常行礼今奏知皇太后蒙降懿旨明年元日尚在世宗宪皇帝二十七月之内皇帝既不受朝其王大臣赴慈宁宫行礼亦着停止二年十一月礼部奏皇太后圣寿日皇帝诣皇太后宫进表仪注得旨每年用进表仪注遇大庆之年用宣表仪注五年十一月定皇太后万寿圣节大小臣工咸服蟒袍七日不理刑名著为例六年谕曰本年十一月二十五日恭遇皇太后五十万寿普天同庆伏查康熙四十二年圣祖仁皇帝五旬大庆曾经赏赉八旗年老人等今年朕亦欲将在京八旗官员及男妇太监等年六十以上者加以恩赏此等老人于皇太后自畅春园回宫之日欲瞻仰跪接者不必禁止其年老艰于步履者亦不必勉强十一月皇太后圣驾进宫皇上出西华门请安奉皇太后诣丰泽园进膳万寿圣节上率诸王公大臣等行礼文武百官于午门外行礼七年十月礼部奏本年十一月二十五日皇太后万寿圣诞次日适届冬至令节皇上先期躬诣斋宫所有庆贺典礼请于二十二日预为举行得旨是十二年礼部会议向例庆贺大典皇太后宫行礼公主福晋以下止及一品大臣命妇嗣后二品命妇亦准入班行礼从之十四年正月谕朕阅礼部所进仪注朝贺皇太后行礼之世职大臣止列入公侯伯子而男爵则未之及盖因男爵原系二品向例惟一品大臣在长信门外行礼后以人数过少增入侍郎副都统而礼部所进仪注仍循前例不及男爵是五等之班竟阙其一未为允协着一并增入十六年十一月皇太后六十圣寿豫建寿安宫为奉觞之所上亲制慈圣万寿九如颂一篇以献是月癸未皇上奉皇太后安舆自畅春园进宫上侍皇太后膳于寿安宫称庆凡九日乙酉上率王公大臣诣慈宁宫恭上崇庆慈宣康惠敦和裕寿皇太后徽号进册宝礼成颁诏天下戊子皇太后圣诞日上率王公大臣侍卫诣慈宁宫行礼宣表文文武百官等俱于午门外生监耆老于天安门门各行礼自是月十四日至二十八日王公百官咸蟒袍补服不理刑名二十六年十一月皇太后七十圣寿上亲撰圣母皇太后七旬万寿连珠词制围屏恭献是月己酉上奉皇太后安舆自畅春园回宫每日上侍皇太后膳于寿安宫甲寅上率王公大臣诣慈宁宫恭上崇庆慈康惠敦和裕寿纯禧恭懿皇太后徽号进册宝礼成御太和殿颁诏中外是日上诣慈宁宫侍皇太后燕上彩衣躬舞捧觞上寿皇子皇孙额驸等以次进舞丙辰上率王公大臣诣慈宁宫行礼宣表文文武百官俱于午门外行礼生监耆老于天安门外行礼自是月初八日至二十八日王公百官咸蟒袍补服不理刑名是年以二十五日巳未皇太后圣诞日适逢南郊斋期改于二十二日丙辰预行庆贺礼二十八年二月通政使司奏言各省督抚庆贺皇太后本章及贴黄俱请纯用黄纸其面页仍用黄绫黄签本内毋庸另行加签从之三十六年十一月皇太后八十万寿上亲制恭祝圣母皇太后八旬万寿鸿称积庆颂一篇以献是月丙辰上奉皇太后安舆自畅春园回宫是日上率王公大臣诣慈宁宫恭上崇庆慈宣康惠敦和裕寿纯禧恭懿安祺皇太后徽号躬进玉册玉宝行礼每日侍皇太后膳于寿安宫辛酉皇太后圣诞日上亲撰表文率诸王公大臣诣慈宁宫行庆贺礼宣表文文武百官暨原任候补候选人员俱于午门外行礼生监耆庶于天安门外行礼礼成御太和殿颁诏天下是日上诣慈宁宫侍皇太后筵燕上彩衣躬舞捧觞上寿皇子皇孙皇曾孙以次进舞王公百官自是月初八日至三十日咸蟒袍补服不理刑名三十七年十一月谕本月二十五日恭逢皇太后万寿庆节适当长至郊天斋戒之期礼部奏请予二十二日行庆贺礼兹朕敬拟先期二日诣寿安宫侍膳庆祝又奉谕奉皇太后懿旨向来每遇庆典令节皇帝诣慈宁宫朝贺至永康左门外即降舆步入今皇帝春秋巳逾六旬虽体气强健精力如常而礼数过劳之处亦宜随事撙节嗣后遇元旦行礼在慈宁门东阶下降舆万寿行礼在慈宁门西阶下降舆并就门旁着内监设便座以资小憩以示惓惓爱护之意钦此朕钦承慈命敢不祗遵着传谕各该衙门载入仪注敬谨遵照凡三大节皇太后宫朝贺仪具大清通礼

　　?皇后三大节朝贺

　　（臣）等谨按杜典载开元礼有皇后至正受贺仪注而历代则未详焉国朝定制皇后宫庆贺礼以元旦冬至千秋节为三大节敬稽会典所载着于篇中
　　顺治八年四月定皇后三大节礼仪是日皇后仪仗全设皇后诣皇太后宫行礼毕还宫公主和硕福晋以下都统子尚书命妇以上俱诣皇后宫行礼
　　康熙八年元日设皇后仪驾于太和殿前 【 时修　干清宫尚本竣工】 设丹陛大乐于中和殿前皇后诣太皇太后皇太后宫行礼毕公主福晋以下一品命妇以上咸朝服行礼冬至礼同十年定皇后仪驾丹陛大乐设于坤宁宫前十一年定皇后千秋节庆贺仪与元日同
　　雍正六年定皇后千秋节王公百官咸蟒袍补服
　　乾隆六年二月礼部奏皇后千秋节恭进庆贺笺文向未列班行礼于典礼未备嗣后文武各官拟于午门外齐集行礼得旨仍照旧例行二十八年二月通政使司奏言嗣后各省督抚庆贺皇后本章及贴黄请改用红纸其面页仍用红绫红签本内毋庸另行加签疏下大学士等集议应如所请惟面页面签亦用黄绫以昭画一从之凡三大节皇后宫朝贺仪具大清典礼

　　皇朝通典卷五十一

　　●皇朝通典卷五十二

　　礼十二

　　○礼十二

　　嘉二

　　△嘉二

　　御门听政
　　常朝
　　朝位
　　皇帝登极
　　上皇太后尊号徽号
　　尊封太妃太嫔
　　册立皇后　册封妃嫔一

　　?御门听政

　　（臣）等谨按国初定制每日听政必御正门九卿科道各员齐集启奏以为常典至雍正初始定御门之制凡部院折本下内阁者积如千件始得旨举行其仪至为整肃至每日召见大臣引对庶僚咨询政治披阅章奏皆临御内殿寒暑无闲仰见列圣相承敕几凝绩宵旰勤求有国史所不能尽书者兹恭纂御门典礼为一篇列于常朝之前
　　顺治二年定每日奏事吏户礼兵工五部轮流首奏刑部常列三班并令翰林科道同奏事官齐进侍班记注
　　康熙六年七月圣祖仁皇帝亲政行庆贺礼毕御干清门听政嗣后日以为常十三年令各部院汉司官照满司官例随堂官入奏十八年九月谕大学士等朕每日听政一切折出票签应商酌者皆国家切要政务得失所系今后起居注官除照常记注外遇有折本启奏俱令侍班记注二十一年九月谕朕御朝太早各官于三四鼓趋赴朝会殊为劳瘁自今以后朕每日御朝听政春夏以辰初初刻秋冬以辰正初刻为期启奏各官从容入奏九卿詹事科道原系会议官员仍每日于启奏时齐集午门如有年力衰迈及偶患疾病俱向本衙门说明免其入奏齐集此外各衙门及部院司属官员俱停其每日齐集着各赴本衙门办事每月常朝仍应照旧行二十三年五月谕御史卫执蒲奏请御门听政或以五日或以二三日为期其意盖欲君臣之间政事余暇稍得休息也朕躬亲庶政宵旰弗遑念致治之道务在精勤励始图终勿宜有闲二十余年以来于凡用人行政事无巨细罔不殚心筹划早夜孜孜有如一日郊庙禋享必躬执事闲有不亲诣之时皆甚非得已至于内殿斋居几微悉谨左右贽御咸所稔知在朕未明求衣辨色视朝日与大小臣工率作省成用熙庶绩近念尔诸臣奏事劳苦少展御门晷刻俾得从容入奏非图便安迩年海宇敉宁政事渐简顷复谕部院事务应得归并者酌量合奏期于简要清省从此民生日康刑清政肃部院章奏当不期省而自省若必预定三日五日以为奏事常期非朕始终励精之意也二十四年五月九卿议言大朝之期皇上视朝最早回宫进讲后仍御门听政恐圣躬太劳今四海升平政事简少请以后大朝之期及大雨雪俱停止启奏得旨朕御极以来孜孜图治罔有暇逸惟期裨益国家乂安兆甫用臻上理非不自知其劳但念庶政丛集一日万几若从所请未免始勤终怠且恐不及详察致有疏畧舛错于政事得失所关非细自后大朝之期一切章奏交送内阁遇大雨雪临时请旨其祁寒盛暑之时各部院果无应奏事宜方许暂止启奏朕始终不欲一念倦怠晏安自便也二十九年十月给事中何金蔺疏请酌定御门之期或三日或五日事应面奏者仍面奏请旨至寻常奏章俱交内阁照例送进谕曰朕惟致治务在精勤久道期于无斁朕躬亲庶政早夜孜孜靡敢暇逸冀与大小臣工共图熙绩据奏用人行政条例具举寻常奏章日烦临御臣谊难安请酌定御门之期等语朕三十年来每晨听政面见诸臣咨询得失习以为常今若行更改非励精求治初终罔闲之道且与诸臣接见稍疏朕衷亦深眷念此奏不准行三十二年十二月谕曰朕观近日政务简少每日启奏部院大臣中有年迈者甚属劳苦自后年逾六旬以外大臣令其量力闲二三日一来启奏至折本内遇紧要事朕有旨传进尔等方来请旨若无朕旨尔部将折本汇齐亦闲二三日一来启奏寻大学士等奏言皇上宵旰勤劳励精图治天下巳享太平政务亦极清简臣等敢请每日奏章交送内阁皇上隔三四日御门一次听理引见人员与绿头牌启奏诸事似于政事亦不致有悞谕曰朕听政三十余年巳成常规不日日御门理事即觉不安若隔三四日恐渐致倦怠不能始终如一矣此干清门乃朕宫中亦有何劳但念年老大臣黎明从家中入奏甚为劳苦故有此谕朕仍照常每日听政
　　雍正元年四月总理事务王大臣等奏请世宗宪皇帝御门听政得旨皇考梓宫尚在享殿安奉朕今即临御正门理事心实不忍应俟奉安地宫之后举行诸王大臣复援典礼恳请再三乃允之二年定吏部奏事在各部院衙门之后三年定听政日于翰林院编修检讨内按俸以四人侍班班在科道之上七年十二月谕内阁十五日御门办事奏事大臣及引见官员等俱着用补服嗣后朕临御前殿照常用朝服至御门理事祗用补服遇应服蟒袍之日亦着补服蟒袍永着为例
　　乾隆元年十一月皇上御门听政先是雍正十三年十二月谕曰据礼部奏请初十日御门办事朕查雍正元年四月闲诸王大臣奏请御门听政皇考圣意欲俟山陵礼成之后经王大臣再三恳请始降旨允行计已五阅月矣今百日甫过朕即临御正门理事心实不安朕受皇考付托之重所有国家政务在便殿随时办理不敢略有旷废其御门之典俟明春再行请旨至是年二月复奉谕曰礼部奏请二月十三日御门听政朕思百日之后虽阅两月但皇考梓宫现在雍和宫朕即御门听政心实不忍可俟梓宫奉移山陵后再行请旨十月世宗宪皇帝山陵礼成至是月皇上始御门理事如仪二年六月御门听政谕曰连日仰蒙上天降赐甘霖众心感庆朕今日御门听政复值澍雨再降更为优渥念诸臣衣服未免沾湿大臣等着赏纱二匹凡陪奏侍班引见执事官员及侍卫等俱着赏纱一匹十一月谕曰向来御门听政大学士等俱不设毡垫惟圆明园奉皇考特旨铺设而干清门尚仍其旧原定制之意盖以君尊臣卑豫防专擅之渐然亦不系乎此况古有三公坐论之礼大学士等皆年老大臣当此严寒就地长跪朕心特切轸念嗣后着铺毡垫以示优礼至意又谕曰朕御门听政之时翰林院修撰编检与科道一同侍班翰林班次在科道之上科道悬带数珠而翰林未有定制朕思侍从之臣理应画一嗣后修撰编检亦着一体悬带数珠以肃朝仪凡御门听政仪具大清通礼

　　?常朝

　　（臣）等谨按杜典以朔望朝参及常朝附入元正冬至受贺之内伏考我朝定制以每月五日十五日二十五日为常朝之期先期鸿胪寺奏请御殿王公百官应谢恩者及外国陪臣以次行礼若不御殿则王公列坐于太和门外百官列坐于午门外纠仪官察其失仪者移时乃退常朝之外八旗官员则于月朔及十日二十日坐班左右翼王公分日坐班上三旗领侍卫大臣侍卫等每日坐班盖即唐时朔望朝参之意兹立常朝一日汇着于篇与御门听政并彰巨典焉
　　崇德元年定凡王以下各官升赏或因事谢恩者于每月初五十五二十五常朝日行谢恩礼亲王郡王贝勒贝子等谢恩皆启奏进内行礼官员有功升赏谢恩者于大清门外行礼如革职官不许具朝服行礼外藩王贝勒贝子等及外藩官谢恩亦于常朝日行礼凡王以下文武官升迁谢恩者行三跪九叩礼赐银币等物谢恩行二跪六叩礼赐食于一跪三叩礼凡赏赉谢恩皆常服不赞八年定常朝之期王贝勒贝子公等一次不到者有罚若借称有事失误朝会者送法司治罪
　　顺治八年九月定王以下各官以上升级授官谢恩王贝勒贝子公大臣等出师凯旋受赏谢恩王以下文武官以上及喀尔喀贡使朝见俱设卤簿奏乐鸣钟鼓御太和殿鸣赞官唱赞行礼王以下官员以上钦命婚娶者或于中和殿或于位育宫俱朝服行礼不唱赞其不时赏赉谢恩常服行礼亦不唱赞九年二月定每月初五十五二十五日御太和殿在京文武百官俱朝服入朝行朝参礼凡升选起用及见朝鲜辞朝等官有应面者于太和殿前丹墀行礼其余俱于午门外行礼八月定凡朝期御太和殿卤簿全设奏中和丹陛乐鸣钟鼓鸣鞭内大臣侍卫列殿内两旁王以下辅国公以上集于朝房文武各官列午门外其谢恩辞朝陛见等官该部分别应在内在外行礼先期奏闻亲王以下文武官进爵升官及王贝勒贝子公大臣出征凯旋赏赉及谢恩赐俱于常朝日进内听唱赞行礼汉军汉人官员赴任及外省朝觐应行礼各官亦进内行礼应在外行礼各官俱于午门外行礼如是日不御殿赴任及朝见官员均在午门外行礼外藩王以下公台吉以上来朝及喀尔喀厄鲁特诸部落入贡使臣亦于常朝日行礼又定八旗武官除大朝常朝外每月初一初十二十日具公服于午门外分翼坐班如遇巡幸除朝期外每日于午门外坐班用常服十年定常朝日谢恩及见朝辞朝文武官四品以上太和殿前行礼五品以下午门外行礼十二年定朝期王以上公以上在午门内朝房齐集又定常朝御殿谢恩各客行礼诸王贝勒贝子公等应进殿两旁排立俟各官行礼毕赐茶候旨列坐俟驾回宫方出十八年定凡大朝及常朝亲王以下入八分公以上在丹陛上行礼不入八分公以上于丹墀内行礼又定常朝日如遇御殿文武升赏各官及京官外升外官来京应行礼者不论品职皆于殿前行礼
　　康熙九年谕都察院曰国家朝仪大礼所在贵于整肃严饬不止系堂陛之观瞻亦以见臣心之敬肆诸王大臣有踰越班行交相接语或轻佻嬉笑礼不踰阶而相与言又况其甚乎尔衙门监察御史侍班切近见而不纠岂目未之睹皆缘畏事狥情所以如此都察院职任重大朕躬有失尚尔指陈王及诸臣乃不参奏揆之事理实所未协今后有失仪毋得容隐十四年定每月常朝日御殿行礼后羣臣入内奏事止具补服如不御殿仍具朝服二十年设常朝纠仪御史满汉各二员吏部礼部亦各委满汉司官监察
　　雍正二年定常朝日遣侍卫四人监看如有越班失仪御史指示侍卫即指名拿参交刑部治罪又定御殿日未明以前鸿胪寺官左右各二人引左右翼官从两掖门入各就本班坐鼓严咸起立听唱赞由仗南引进依次排班行礼
　　乾隆元年三月谕曰每月逢五朝期鸿胪寺照例奏请御殿朕虽未准行而未经降旨晓谕盖此二十七月之内如遇国家重大典礼万不可巳者闲一御殿外此概不举行从前谕旨甚为明晰似此朝会常仪理应停止俟二十七月之后再行奏请二年定凡朝期除内廷行走各官外凡满汉文武大小官均于黎明齐集坐班如有事故先期于朝单内声明至期都察院吏礼二部官稽察有无故不到者指名参奏三年定每月八旗官员坐班日礼部兵部各派司官二人稽察又凡文武官选授之后吏兵二部开列名单知会鸿胪寺俟领凭领札十日之内鸿胪寺传集演礼四品以上于午门外五品以下于天安门外谢恩谕期不到者四品以上由鸿胪寺指名题参四品以下送吏兵二部察议汇奏七年六月谕内阁昨日升殿遇雨谢恩大臣官员及御前侍卫干清门侍卫内务府官员等冠服未免沾湿着各赏给正俸之半十六年七月谕此次升殿行礼时遇雨沾湿衣帽之大臣官员等着各赏给正俸半年御前侍卫干清门侍卫亦照此赏给十二月礼部奏上朝官员宜朝服亲投职名以便稽察常朝坐班各部院大臣宜董率庶僚按期到班毋许旷阙从之十七年礼部奏常朝坐班向无定时今定春冬以辰正夏秋以卯正届期各官依次列坐后至者指参又定各部院堂官惟实有事故不能到班方许于册内声明若遇本署奏事仍留一人率属就列毋得旷阙二十八年七月定文武月选官于给发凭札日齐集吏兵二部先期行知鸿胪寺派员率领谢恩其各省拣发升调荐举卓异豫行保举人员例应给照者由部汇齐人数定期知照鸿胪寺率领谢恩再行给照赴任二十九年六月定凡外任文武各官引见后仍令吏兵二部将职名咨送鸿胪寺由寺定期传示带领谢恩三传不到者鸿胪寺按季汇参凡常朝仪节具大清通礼

　　?朝位

　　（臣）等谨按杜典宾礼有朝位一条盖古者朝觐本列宾礼唐开元礼仍用其式杜典所载亦惟周及唐制而已今考大清会典朝贺班位定制加载嘉礼盖班位之礼所以昭仪度而辨品秩自应与朝贺典制同系一门又国朝定制大朝常朝行礼毕赐坐赐茶之仪兹着于朝位篇中以彰定制焉
　　顺治九年定大朝常朝行礼毕赐羣臣坐郡王以上进殿内贝勒以下在丹陛上百官在丹墀内均照班次跪行一叩礼坐皇帝进茶王公百官均就坐次行一叩礼光禄寺执事授羣臣茶羣臣受茶就坐次行一叩礼饮毕行一叩礼十一年定凡朝期御殿王以下公以上进殿内两旁序坐十八年定亲王世子郡王长子贝勒贝子入八分镇国公辅国公在丹陛上序立行礼赐坐进殿内序坐
　　康熙元年定凡大朝及常朝不入八分公民公侯伯镇国将军都统子尚书第一班辅国将军护军统领副都统前锋统领侍郎男步军翼尉大九卿第二班奉国将军一等侍卫护卫参领轻车都尉步军协尉小九卿郎中第三班奉恩将军二等侍卫护卫骑都尉左领员外郎科道官第四班三等侍卫护卫云骑尉鸣赞官主事步军尉第五班护军校骁骑校笔帖式第六班其次各照职衔不论加级违者察处十六年定凡大朝及常朝齐集满官公侯伯镇国将军都统尚书左都御史子及凡一品官第一班辅国将军护军统领前锋统领步军统领副都统侍郎学士左副都御史通政使司通政使大理寺卿詹事府詹事男凡二品官第二班奉国将军步军翼尉长史参领一等侍卫护卫太常寺卿太仆寺卿光禄寺卿祭酒通政使司副使大理寺少卿少詹事侍读学士侍讲学士侍读侍讲庶子洗马鸿胪少卿理事官郎中给事中监察御史太常寺少卿太仆寺少卿轻车都尉及凡三品官第三班奉恩将军步军协尉佐领司仪长二等侍卫护卫钦天监监正内阁侍读司业光禄寺少卿鸿胪寺少卿通政使司参议中允员外郎骑都尉及凡四品官第四班三等侍卫护卫云骑尉步军尉赞善钦天监副太常寺丞主事大理寺正光禄寺署正都察院经历及凡五品官第五班护军校骁骑校通政使司知事大理寺评事鸣赞司务司库等各职掌官及六品笔帖式第六班七品官及七品笔帖式第七班八品官八品笔帖式第八班九品官九品笔帖式第九班汉官尚书左都御史第一班侍郎学士左副都御史宗人府府丞通政使大理寺卿詹事第二班太常寺卿顺天府尹太仆寺卿光禄寺卿通政使司副使大理寺少卿少詹事读讲学士祭酒庶子侍读侍讲洗马鸿胪寺卿太常寺少卿顺天府丞第三班通政使司参议大理寺丞中允赞善司业光禄寺少卿鸿胪寺少卿修撰编修检讨庶吉士给事中御史吏部司官五部郎中第四班五部员外郎宗人府经厯顺天府治中钦天监正太医院使光禄寺丞第五班五部主事都察院经厯都事理藩院判大理寺正钦天监副太医院判太常寺丞京府通判京县知县兵马司指挥钦天监五官正鸿胪寺丞大理寺副光禄寺署正第六班大理寺评事太常寺博士中书科中书内阁典籍撰文中书办事中书各部司务大理寺司务通政使司经厯太常寺典籍京县丞兵马司副指挥銮仪卫经厯詹事府主簿正字录事翰林院典簿待诏京卫经厯钦天监五官灵台郎祠祭署奉祀等官第七班五经博士国子监丞博士典簿助教学正学录典籍理藩院知事钦天监主簿五官保章正太医院御医太常寺协律郎等八品官第八班理藩院副使太常寺赞礼郎鸿胪寺鸣赞等九品官第九班武职参将游击在三班守备等官在四班千总等官在五班随旗上朝官照在部院衙门职掌品级其降级上朝官照所降品级部院衙门官有兼衔则从其衔之大者二十二年定直省行庆贺礼将军总督加将军衔提督为一班巡抚副都统提督加左右都督衔 【 乾隆十八年裁加衔】总兵官为二班加都督同知以下衔 【 乾隆十八年裁加衔】总兵官协领参领巡盐御史织造郎中督关郎中布政使按察使各道为三班佐领督关员外郎知府副将参将为四班防御督关主事司库同知通判游击都司为五班骁骑校知州知县守备为六班有品级笔帖式有品级库使经厯州同州判县丞千总等官为七班满洲蒙古汉军官分两翼汉官分文东武西
　　雍正二年定朝期汉官以吏部礼部刑部宗人府通政使司翰林院詹事府太常寺光禄寺鸿胪寺国子监吏科礼科刑科内阁中书钦天监太医院列左班户部兵部工部都察院大理寺銮仪卫太仆寺四驿馆中书科户科兵科工科行人司 【 乾隆三十年裁】 顺天府五城兵马司三营 【 乾隆四十六年改设五营】列右班均立于銮驾之末听赞唱依次排班行礼六年定盛京文武各官朝贺照在京文武官品级序定班次
　　乾隆二年十二月谕朕御太和殿向来大学士皆立于殿外檐下即于殿外赐茶嗣后立位仍照旧例赐茶时令坐于殿内领侍卫内大臣之上又定汉官东西班位以吏部户部礼部列左班兵部刑部工部列右班六年定行在恭遇万寿圣节朝贺行礼班位王公大臣在网城内三品以下官在网城外 【 详见圣节朝贺】七年定外省文武官或入觐或奉调在京者遇御殿日一例入班行礼总督加尚书衔者列六部尚书之末巡抚加侍郎衔者列侍郎之末加副都御史衔者列副都御史之末布政使按察使列小九卿之未道府列部郎之末将军都统提督列都统之末副都统总兵官列副都统之末协领副将列参领之末八年谕嗣后御殿及筵燕日殿内止大臣赐坐侍卫等均着侍立不必赐坐赐茶时若侍卫轮流奉授不无舛错遗漏嗣后授茶时着礼部前期取应坐之王公大臣数目每一人令侍卫一人授茶仍依次接回庶不致舛错遗漏寻礼部议奏御殿日除文官三品武官二品以上照旧赐茶其四品以上官惟殿内之记注官丹墀内之外国使臣赐坐赐茶其余百官但赐坐停止赐茶从之十一年以六科班次随六部分别左右吏科户科礼科列左班兵科刑科工科列右班十五年奉旨嗣后大学士坐次仍着在领侍卫内大臣之上协办大学士事务尚书着在领侍卫内大臣之下署领侍卫内大臣之上十六年十二月礼部奏国家建官列品各有正从次第秩然顺治初文官阶未置一品惟加师保及宫衔者充之每常朝尚书左都御史以二品居第一班侍郎内阁学士副都御史通政使大理寺卿以三品居二班祭酒通政副使大理太常太仆少卿鸿胪卿以四品居三班其下五品居四班六品居五班位次率进本阶一等此旧典所载朝班之位也雍正八年改大学士为正一品尚书左都御史从一品侍郎内阁学士从二品乾隆十五年又改侍郎为正二品翰林院掌院学士为从二品是今尚书左都御史之居一班侍郎学士之居二班适与本班相称而副都御史以下班位仍旧实为越次臣愚以为官品既巳更改则朝班亦尝厘定嗣后恭遇御殿日及每月常朝百官班次请旨依品序列正从一品为一班二品为二班递至九品分为九班毋许越次至翰林詹事为文学侍从之臣体统视庶僚为优但旧典以五品列三班六七品列四班亦为太过今拟少詹事侍读学士侍讲学士仍旧列三班庶子侍读侍讲洗马国子监祭酒改列四班中允赞善司业修撰编修检讨庶吉士改列五班其京营武职朝班及外省提镇等官遇事入朝者请照康熙二十二年所定直省行礼班位提督二班总兵官三班副将参将四班游击五班守备六班千总等七班均附于右翼各班之末从之二十二年礼部奏升殿日仗外百官班次恐有舛错不齐应于仪仗之后昭德贞度二门阶下东西各设满汉御史二人礼部司官二人侍卫二人严行稽察从之二十四年七月礼部议覆御史史茂条奏凡大朝之期百官仗外侍立各有品级班次但从前未经标示一定地位恐百官站立不无舛错嗣后遇升殿日交鸿胪寺于仪仗之外照常朝坐班例设立红漆本牌预先按次排班如有参差断续错综者令纠仪官查参从之

　　?皇帝登极

　　（臣）等谨按杜典不载登极仪然天子临莅万国体元居正乃兵礼之最距者讵宜从略洪维皇朝肇兴东土太祖建元受朝式剙受命之规太宗嗣位益扩丕基建有天下之号曰大清筑坛告天诞受尊号世祖定鼎燕京告天即位遂成万年一统中外之业圣祖世宗继体践阼统御寰区皇上寅承眷顾之隆绍登大宝祗告几筵御殿受朝所定仪注斟酌古今之宜至孝至仁超越千古兹按实录起居注及大清会典敬谨编载以垂万禩云
　　天命元年正月壬申朔太祖高皇帝即皇帝位建元天命贝勒羣臣上尊号曰覆育列国英明皇帝贝勒大臣率羣臣跪进贺表侍臣接表宣读太祖高皇帝率贝勒羣臣告天行三跪九拜礼毕御宝座贝勒大臣各率本旗官员行庆贺礼十一年九月庚午太宗文皇帝嗣皇帝位届日卤簿大驾全设太宗文皇帝率贝勒羣臣告天行三跪九拜礼毕御宝座贝勒羣臣庆贺行三跪九叩礼礼成颁诏大赦
　　天聪十年四月乙酉建国号曰大清改元崇德和硕贝勒羣臣上尊号曰宽温仁圣皇帝前期筑坛于天坛之东设宝座于坛上设卤簿大驾于坛前届期太宗文皇帝率贝勒以下文武百官出德盛门诣天坛祗告天地礼成文武各官奉御宝先至天坛之东导引官二人恭导太宗文皇帝由中阶升坛御宝座贝勒大臣等行三跪九叩礼毕皆跪和硕贝勒等奉御宝跪献太宗文皇帝受宝授内院官羣臣复行三跪九叩礼毕皆跪宣读官奉满洲蒙古汉字三体表文立于坛东以次宣读羣臣复行三跪九叩礼毕复位乃列仪仗奏乐还宫次日行庆贺礼太宗文皇帝御殿乐作贝勒大臣率满洲各官行三跪九叩礼毕奉表跪进侍臣接至御前跪宣羣臣复行三跪九叩礼毕退次外藩贝勒大臣进表行礼次汉官进表行礼均如前仪次执事各官行三跪九叩礼毕赐贝勒羣臣等燕礼成颁诏大赦
　　崇德八年八月丁亥世祖章皇帝嗣皇帝位前期遣宫祗告天地太庙届日王公百官朝服齐集笃恭殿前世祖章皇帝乘舆由左翊门出羣臣跪迎世祖章皇帝御宝座王以下文武百官行三跪九叩礼次外藩王以下官属行三跪九叩礼毕众复跪乃颁恩诏大学士诣案前奉诏书至丹陛上立宣毕复行三跪九叩礼复位世祖章皇帝乘舆还宫王公百官跪送不设卤簿不作乐不设燕
　　顺治元年十月乙卯朔世祖章皇帝定鼎燕京祗告天地受朝贺前期设宝座于郊坛之东南向设宝案于座前届日遣官祗告太庙社稷卤簿大驾全设世祖章皇帝御祭服由大清门出亲诣南郊祗告天地行礼毕内院大学士跪奏礼成礼部堂官恭导至天坛之东御幄次更礼服御宝座王以下文武百官皆跪礼部堂官引大学士一人由东阶升正中北面跪学土一人自案上奉宝授大学土大学士奉宝致辞云皇帝君临万国诸王文武羣臣不胜欢忭奏毕奉宝授学士学土跪接陈案上退复位羣臣行三跪九叩礼毕驾还宫踰时鸿胪时设御座于皇极门正中设表案于檐东诸王贝勒贝子公序立于内金水桥之北文武各官序立桥南均东西面作乐世祖章皇帝御宝座乐止鸣鞭内大臣侍卫内院礼部都察院鸿胪寺执事各官先于阶上行三跪九叩礼毕各就执事位王以上文武百官跪进表内院大学士奉王等所进表跪设案上鸣赞官赞宣表宣表官诣案前奉表大学士二人跪展表宣表官跪宣毕仍设案上行三叩礼复位诸王文武羣臣行三跪九叩礼毕鸣鞭驾还宫礼成颁诏天下十八年正月己未圣祖仁皇帝嗣皇帝位遣官祗告天地太庙社稷圣祖仁皇帝衰服诣世祖章皇帝几筵前行三跪九拜礼祗告受命诣侧殿更礼服乃诣圣祖母太皇太后宫行三跪九拜礼次诣圣母仁宪皇太后宫圣母慈和皇太后宫各行三跪九拜礼先御中和殿内大臣侍卫内院礼部都察院执事各官行礼乃御太和殿即皇帝位王公百官上表行礼不宣表不作乐赐茶不设燕驾还宫反丧服就苫次以登极礼成颁诏天下
　　康熙六十一年十一月辛丑世宗宪皇帝嗣皇帝位礼仪与顺治十八年同惟免赐茶届日内监下干清宫帘銮仪卫于干清宫丹陛中设金舆奏请世宗宪皇帝乘舆由干清门中门出奉旨干清宫虽下帘朕何忍于皇考前乘舆出中门朕从干清门左旁门出外乘舆心中始安礼成颁诏天下
　　雍正十三年九月己亥皇上嗣皇帝位礼部遵照康熙六十一年礼议具奏奉旨是停止宣表免赐茶此奏内称奉舆于干清门正中今皇考梓宫见安奉干清宫朕曷敢于干清门中乘舆着安舆于左旁礼成颁诏天下凡登极仪具大清通礼

　　?上皇太后尊号徽号

　　（臣）等谨按杜典有天子追尊祖考妣礼以上尊号附焉有天子崇母后礼追崇附焉今以追尊追崇之典应见庙制门我朝恭上列圣列后尊谥巳恭载于太庙篇中伏惟列圣以孝治天下尊奉慈宁遇大庆典晋上徽号圣祖仁皇帝孝事重闱则有恭上太皇太后徽号之仪彝章允洽备极崇隆皇上尊奉皇太后徽称迭晋璚宝璆册辉映万禩谨述隆仪汇着于篇
　　崇德八年八月世祖章皇帝嗣位尊圣母皇后为皇太后圣母为皇太后
　　顺治八年二月世祖章皇帝亲政恭上圣母皇太后徽号曰昭圣慈寿皇太后进册宝行礼礼成颁诏天下八月世祖章皇帝大婚礼成恭加上昭圣慈寿恭简皇太后徽号奉册宝行礼如仪次日御太和殿诸王贝勒文武羣臣上表行庆贺礼颁诏天下十一年六月世祖章皇帝大婚礼成恭加上昭圣慈寿恭简安懿皇太后徽号奉册宝行礼颁诏如仪十三年十二月册封皇贵妃礼成恭加上昭圣慈寿恭简安懿章庆皇太后徽号奉册宝行礼颁诏如仪十八年正月圣祖仁皇帝嗣位尊圣祖母皇太后为太皇太后尊圣母皇后为皇太后圣母为皇太后
　　康熙元年十月恭加上圣祖母太皇太后徽号曰昭圣慈寿恭简安懿章庆敦惠太皇太后恭上母后皇太后徽号曰仁宪皇太后恭上圣母皇太后徽号曰慈和皇太后奉册宝行礼如仪太皇太后仁宪皇太后慈和皇太后仆驾皇帝卤簿俱不设免诸王大臣官员朝贺礼成颁昭天下四年九月圣祖仁皇帝大婚礼成恭加上昭圣慈寿恭简安懿章庆敦惠温庄太皇太后徽号恭加上仁宪恪顺皇太后徽号太皇太后皇太后仪仗全设宫门前设大驾卤簿于太和门前圣祖仁皇帝率王公大臣等奉册宝行礼如仪颁诏天下六年十一月圣祖仁皇帝亲政恭加上昭圣慈寿恭简安懿章庆敦惠温庄康和太皇太后徽号恭加上仁宪恪顺诚惠皇太后徽号奉册宝行礼颁詺如仪十五年正月以册立皇太子礼成恭加上昭圣慈寿恭简安懿章庆敦惠温庄康和仁宣太皇太后徽号恭加上仁宪恪顺诚惠纯淑皇太后徽号奉册宝行礼如仪二十年十二月以滇黔荡平恭加上昭圣慈寿恭简安懿章庆敦惠温庄康和仁宣弘靖太皇太后徽号恭加上仁宪恪顺诚惠纯淑端禧皇太后徽号前期遣大学士勒德洪明珠诣慈宁宫奏加上徽号礼仪太皇太后谕曰自叛逆构乱于今八年皇帝焦心劳思运奇制胜故得寇盗削平海宇宁谧皇帝应受尊号以答臣民之望予处深宫之中不与外事受此尊号于心未惬此典礼不必行勒德洪等奉太皇太后旨还奏复遣诣慈宁宫奏曰厯稽往代国家凡有大庆必归美于尊亲太皇太后鉴臣微忱特允奏请臣虽无尊号传示中外亦有荣光太皇太后复不允勒德洪等还奏复遣诣慈宁宫奏曰自寇乱用兵以来将士疲劳生民因苦疮痍未复喘息未苏虽兵戈乍戢疆宇初平国家纪纲正宜整顿地方元气正宜培养臣何敢晏然自处以为太平无事受纳尊号惟祈太皇太后圣心欢豫俯体羣情允行大典臣实幸甚天下幸甚太皇太后曰皇帝既惓惓恳请至于再三予亦不能固辞可照礼议行届期恭奉册宝诣太皇太后皇太后宫加上徽号行礼颁诏天下三十六年七月以朔漠平定请加上仁宪恪顺诚惠纯淑端禧皇太后徽号奉皇太后懿旨皇帝懋建宏勋予不胜欣悦际此昌期予心慰矣尊加徽号向虽有例并非断不可已者着停止予心始安复遣大学士等奏请再三懿旨不允六十一年十一月世宗宪皇帝嗣位尊圣母为皇太后十二月礼部奏恭上皇太后尊号礼仪奉懿旨子自幼入宫蒙大行皇帝深恩备位妃列几五十年虽夙夜小心勤修内职未能图报万一龙驭升遐即欲相从皇帝再三谏阻情词恳至勉慰其心未伸予志今诸王大臣援引旧典请上尊称此时梓宫大事正在举行凄切哀衷何暇他及尊崇典礼实非予心所安况予戒慎居心谦冲训子但愿予子体先帝之心永保令名诸王大臣体先帝之心各抒忠悃则兆民胥赖海宇蒙休子躬大有光荣胜于受尊称远矣诸王大臣复叩请再三始蒙慈允恭上徽号曰仁寿皇太后奉册宝行礼如仪
　　雍正十三年九月皇上御极尊圣母为皇太后十二月恭上圣母皇太后崇号曰崇庆皇太后奉册宝行礼如仪礼成颁诏天下不御殿受贺
　　乾隆二年十二月册立皇后礼成恭加上崇庆慈宣皇太后徽号奉册宝行礼如仪次日御太和殿王公百官进表行庆贺礼颁诏天下十四年四月以金川平定恭加上崇庆慈宣康惠皇太后徽号奉册宝行礼如仪次日上率王公大臣诣皇太后宫行庆贺礼百官于午门外随行礼毕上御太和殿王公文武羣臣上表行庆贺礼颁诏天下十五年八月册立皇后礼成恭加上崇庆慈宣康惠敦和皇太后徽号奉册宝行礼颁诏如仪十六年十一月皇太后六十万寿恭加上崇庆慈宣康惠敦和裕寿皇太后徽号奉册宝行礼如仪越三日上率王公大臣等诣皇太后宫恭祝万寿行庆贺礼上御太和殿王公百官上表行庆贺礼颁诏天下二十年六月以伊犁平定大功告成恭加上崇庆慈宜康惠敦和裕寿纯禧皇太后徽号上率王公大臣恭进册宝宣表行庆贺礼上御太和殿王公百官上表行庆贺礼颁诏天下二十六年十一月皇太后七十万寿恭加上崇庆慈宣康惠敦和裕寿纯禧恭懿皇太后徽号上率王公大臣恭进册宝行礼越二日上率王公大臣诣皇太后宫恭祝万寿宣表行庆贺礼百官于午门外随行礼上御太和殿王公百官上表行庆贺礼颁诏天下三十四年十二月谕朕尊养璇玮展爱承欢一切务臻隆备前者每逢庆典加上圣母皇太后徽号悉遵会典成规敬制金册金宝以为准仪昭度程序宜然近检稽体仁阁尊藏法物则孝庄文皇后玉册玉宝俱存皆康熙年间皇祖厯次加奉太皇太后徽号所进者乃知册宝原有刻玉之制恩思国家传宝质皆琢玉而下逮亲藩封爵册宝亦得范金是嘉玉较良金尤为宝贵越岁辛卯恭遇圣母八旬万寿朕将躬率羣臣恭加徽号用洽彝章所奉册宝自宜备极珍崇以称尊亲茂庆之志着大学士会同该部博稽旧典敬谨详议以闻寻大学士等遵旨议上从之三十六年十一月皇太后八十万寿恭加上崇庆慈宣康惠敦和裕寿纯禧恭懿安祺皇太后徽号上率王公大臣等诣皇太后宫恭进玉册玉宝行礼礼成上诣慈宁宫率诸王公大臣恭祝圣寿宣表行庆贺礼御太和殿颁诏天下四十一年五月以平定两金川大功告成恭加上崇庆慈宣康惠敦和裕寿纯禧恭懿安祺宁豫皇太后徽号上率王公大臣恭进册宝行庆贺礼如仪御太和殿颁诏天下是月谕兹因平定金川恭上皇太后徽号会典所载届期应御太和殿阅视册宝随奉至慈宁宫躬进并宣表行庆贺礼昨奉皇太后懿旨是日仪典繁重皇帝春秋巳越六旬若拜跪太久予心怜之止须将册宝豫陈殿中至时皇帝率王公大臣行礼即表文亦毋庸宣读钦此仰见圣母慈爱备至体恤周详但自念精力尚健拜跪不觉过劳因奏圣母云恪遵温谕酌省恭阅册宝一节以副慈怀其余仍循仪典以展尊敬之忱至恭庆圣母九旬万寿当悉遵此次恩训而行仰邀俞允洪维萱庭集福承庆方长体懿慈更足以申爱慕着内阁礼部存记于辛丑年恭逢万寿庆典加上徽号敬谨遵照具奏以闻凡加上尊号徽号仪具大清通礼

　　?尊封太妃太嫔

　　（臣）等谨按尊封太妃前代厥有故事杜典阙焉伏考国朝定制尊封太妃太嫔或遣官将事或至尊亲自行礼其仪特为隆重今据会典所述汇列如左
　　顺治九年十月世祖章皇帝尊封太宗文皇帝妃二位曰皇考懿靖太贵妃皇考康惠淑妃设黄幄二于昭圣慈寿皇太后宫前东西相向设太妃座于幄内太贵妃在东淑妃在西世祖章皇帝亲奉册宝行礼礼成次日御殿行庆贺礼十八年圣祖仁皇帝登极尊封太祖高皇帝妃为皇祖寿康太妃内院礼部官奉册宝设黄案上舁送至太妃宫门前内监送入宫内太妃受册宝讫内院礼部官各退
　　康熙十五年圣祖仁皇帝尊封世祖章皇帝妃四位曰皇考恭靖妃皇考淑惠妃皇考端顺妃皇考宁悫妃典礼与顺治十八年同
　　雍正二年世宗宪皇帝尊封圣祖仁皇帝妃四位嫔一位曰皇考皇贵妃皇考贵妃皇考密妃皇考定妃皇考通嫔典礼与顺治十八年同
　　乾隆元年十一月皇上尊封圣祖仁皇帝妃四位曰皇祖寿祺皇贵太妃皇祖温惠贵太妃皇祖顺懿密太妃皇祖纯裕勤太妃亲诣宁寿宫行尊封礼以世宗宪皇帝服制不奏乐停止庆贺是月尊封圣祖仁皇帝嫔四位曰皇祖襄嫔皇祖熙嫔皇祖谨嫔皇祖静嫔遣官行礼如仪二年九月尊封世宗宪皇帝妃二位曰皇考贵妃皇考谦妃典礼与雍正二年同八年十一月尊封皇祖温惠贵太妃为皇祖温惠皇贵太妃亲诣行礼如仪四十三年二月谕曰裕贵妃母妃侍奉皇考诞育和亲王淑慎素着朕御极之初即钦奉圣母皇太后懿旨晋封贵妃以申敬礼之意四十余年慈宁随侍亲爱尤深兹年届九旬实宫闱盛事宜崇位号以介蕃厘晋封为皇贵妃所有应行事宜各该衙门察例预办届期涓吉举行十月上以裕皇贵妃九十寿日晋奉册宝并御笔匾额御制诗草寿星亲诣裕皇贵妃宫行礼凡册封仪具大清典礼

　　?册立皇后　册封妃嫔一

　　（臣）等谨按杜典有天子纳妃后礼以册后附之今考会典大婚之礼别有专条谨从兹例恭载册立皇后典制而同日册封妃嫔之礼附见于篇仍立专门于后
　　崇德元年四月孝端文皇后以嫡妃正位中宫行册立礼届日设黄幄于清宁宫前设黄案于幄内王公百官朝服序立崇政殿前太宗文皇帝御殿阅册宝命正副使持节至清宁宫宣读册文行册立礼礼成正副使持节复命孝端文皇后率公主福晋命妇于太宗文皇帝前行六肃三跪三拜礼诸妃率公主福晋命妇于孝端文皇后前行六肃三跪三叩礼太宗文皇帝御殿诸王大臣进满洲蒙古汉字表文次第宣读各行庆贺礼赐王公百官燕如仪
　　顺治八年八月世祖章皇帝册立皇后行大婚礼 【 详见大婚】 十一年六月册立孝惠章皇后行大婚礼 【 详见大婚】
　　康熙四年九月圣祖仁皇帝册立孝诚仁皇后行大婚礼 【 详见大婚】十六年八月孝昭仁皇后正位中宫行册立礼同日孝懿仁皇后肇封贵妃又册封安嫔敬嫔端嫔荣嫔惠嫔宜嫔僖嫔设节案于太和殿正中设册宝案于左右稍前次设贵妃册宝案嫔册案左右稍后圣祖仁皇帝御太和殿阁册宝王公百官咸朝服按翼序立乃宣制命正副使持节行册立礼正副使至景运门内监接奉节册宝入宫孝昭仁皇后受册宝行礼如仪贵妃嫔各行册封礼毕内监出景运门以节授正副使正副使还至后左门复命圣祖仁皇帝率王公大臣诣太皇太后仁宪皇太后宫行礼孝昭仁皇后礼服诣太皇太后仁宪皇太后圣祖仁皇帝前行礼各如仪公主福晋命妇免随行礼礼成越三日圣祖仁皇帝御太和殿王公百官上表行庆贺礼免公主福晋命妇诣孝昭仁皇后宫行礼颁诏天下二十八年七月孝懿仁皇后正位中宫行册立礼如仪
　　雍正元年十二月孝敬宪皇后以嫡妃正位中宫行册立礼同日孝圣宪皇后肇封熹妃又册封贵妃齐妃懋嫔裕嫔世宗宪皇帝御太和殿宣制命正副使持节行礼如仪惟庆贺礼奉旨俟三年后补行次日颁诏天下三年十月世宗宪皇帝御太和殿王公百官进表补行庆贺礼礼毕御干清宫孝敬宪皇后率妃嫔于世宗宪皇帝前行礼孝敬宪皇后还宫妃嫔率公主福晋命妇于教敬宪皇后前行庆贺礼如仪
　　乾隆元年孝贤皇后以嫡妃正位中宫二年十二月行册立礼同日册封贵妃娴妃纯妃嘉嫔礼与雍正元年同上御太和殿宣制遣使持节将事皇后受册宝行礼均如仪上率王公大臣诣皇太后宫行礼皇后率贵妃妃嫔诣皇太后宫行礼上御太和殿王公百官上表行庆贺礼颁诏天下皇后率贵妃妃嫔诣皇帝前行礼贵妃妃嫔及公主福晋命妇诣皇后宫行礼如仪十五年八月册立摄六宫事皇贵妃为皇后礼仪与乾隆二年同凡册封仪具大清通礼

　　皇朝通典卷五十二

　　●皇朝通典卷五十三

　　礼十三

　　○礼十三

　　嘉三

　　△嘉三

　　册立皇后　册封妃嫔二
　　圣祖　世宗圣谕　皇上谕旨
　　册封诸王贝勒贝子
　　册封公主
　　婚礼

　　?册立皇后　册封妃嫔二

　　崇德元年孝庄文皇后肇封西永福宫庄妃暨册封东关睢宫宸妃西麟趾宫贵妃东行庆宫淑妃是日设黄幄于清宁宫前设黄案于幄内太宗文皇帝御崇政殿阅册宝宣制命正副使持节至清宁宫行册封礼成妃等率公主福晋以下及大臣命妇于太宗文皇帝前行六肃三跪三叩礼又于孝端文皇后前行六肃三跪三叩礼次公主福晋大臣命妇于妃前各行四肃二跪二叩礼各如仪
　　顺治十三年册封皇贵妃世祖章皇帝驾幸南苑于行宫正殿阅册宝遣使持节往封皇贵妃受册宝行礼如仪礼成颁诏天下
　　康熙十六年孝昭仁皇后正位中宫同日孝懿仁皇后肇封贵妃又册封安嫔敬嫔端嫔荣嫔惠嫔宜嫔僖嫔各行礼如仪其公主福晋以下及大臣命妇奉旨均免庆贺十八年孝恭仁皇后肇封德嫔行礼如仪二十年孝懿仁皇后以贵妃晋封皇贵妃孝恭仁皇后以德嫔晋封德妃同日封贵妃又惠嫔封惠妃宜嫔封宜妃荣嫔封荣妃均行礼如仪停止庆贺三十七年册封贵妃和嫔良嫔均行礼如仪五十七年册封宣妃和妃成妃密嫔定嫔勤嫔各行礼如仪是日诸嫔增给采仗视妃仪仗内减红缎瑞草伞拂子各一对并命补给端嫔采仗
　　雍正元年世宗宪皇帝册立中宫同日孝圣宪皇后肇封熹妃暨封贵妃齐妃懋嫔裕嫔各行礼如是日陈设贵妃仪仗福晋以下大臣命妇等行庆贺皇后礼毕于贵妃前行庆贺礼十二年册封谦嫔行礼如仪
　　乾隆二年皇上行册立中宫礼同日封贵妃娴妃纯妃嘉嫔均行礼如仪六年嘉嫔晋封嘉妃暨册封愉嫔怡嫔舒嫔均行礼如仪十年贵妃晋封皇贵妃娴妃纯妃晋封贵妃愉嫔晋封愉妃暨册封令嫔均行礼如仪十四年册封摄六宫事皇贵妃同日嘉妃晋封贵妃令嫔舒嫔晋封妃暨册封婉嫔均行礼如仪奉论礼部所进册封皇贵妃摄六宫事及晋封贵妃仪注内称公主福晋命妇皆诣皇贵妃贵妃宫行礼等语朕意初封即系贵妃者公主福晋命妇自应行礼若由妃晋封者仪节较当酌减此一定之差等且今皇贵妃及嘉贵妃同日受封而公主福晋命妇行礼畧无区别则于仪制亦未允协嘉贵妃前着照纯贵妃之例不必行礼十六年册封庆嫔颖嫔十九年册封忻嫔均行礼如仪二十四年令妃晋封贵妃庆嫔颖嫔晋封妃暨册封豫嫔均行礼如仪二十五年纯贵妃晋封皇贵妃行礼如仪二十八年忻嫔豫嫔晋封妃均行礼如仪三十年令贵妃晋封皇贵妃行礼如三十三年庆妃晋封贵妃容妃晋封妃暨册封顺嫔均行礼如仪三十六年册封惇嫔行礼如仪三十九年惇嫔晋封妃行礼如仪四十一年顺嫔晋封妃暨册封诚嫔循嫔均行礼如仪凡册封贵妃妃嫔仪节具大清通礼

　　?圣祖　世宗圣谕　皇上谕旨

　　（臣）等谨按杜典有册命皇太子礼葢唐制如此今考史册所载厯代建储之事覆辙相寻其弊不可胜言钦惟我朝列圣嗣服均未明言册立而天眷有德付托得人光启亿万年无疆之祚圣祖仁皇帝时以理密亲王之事上烦圣虑明示训谕谓立储之事未可轻定世宗宪皇帝圣鉴周详特颁谕旨以示神明化裁之妙用我皇上睿照高深洞彻时势再三宣谕深斥泥古建储之失并命纂辑储贰金鉴一书永垂万世训诫仰见本朝家法相承深识远虑有超出于从古帝王万万者恭录圣祖世宗圣谕及我皇上谕旨于篇所有册立条目不复编列焉
　　康熙五十二年二月圣祖仁皇帝谕领侍卫内大臣大学士九卿等曰赵申乔陈奏皇太子为国本应行册立朕自幼读书凡事留意纤悉无遗况建储大事朕岂忘怀但关系甚重有未可轻立者昔立允礽为皇太子时索额图怀私倡议凡皇太子服御诸物俱用黄色所定一切仪注几与朕相似骄纵之渐实由于此索额图诚本朝第一罪人也宋仁宗三十年未立太子我太祖皇帝并未预立皇太子太宗皇帝亦未预立皇太子汉唐以来太子幼冲尚保无事若太子年长其左右羣小结党营私鲜有能无事者人非圣人谁能无过安得有克尽子道如武王者今众皇子学问见识不后于人但年俱长成已经分封其所属人员未有不各庇护其主者即使立之能保将来无事乎且为君难为臣不易古来人君穷兵黩武者有之崇尚佛老者有之任用名法者有之朕御极五十余年朝干夕惕上念祖宗遗绪之重下念臣民仰望之殷干纲独断柔远能迩体恤臣庶毫无私心当吴三桂叛乱时已失八省势几危矣朕灼知满汉蒙古之心各加任用励精图治转危为安是以数十年来海寓宁靖今欲立皇太子必能以朕心为心者方可立之岂宜轻举即臣僚为国为民念兹在兹先忧后乐者实不易得太子之为国本朕岂不知立非其人关系匪轻朕将允礽从幼教训迨后长成变为暴虐无所不为不知忠孝不识廉耻行事乖戾有不可言者推其故皆由疯狂成疾迷惑所致此疾有二十余载矣凡人醉后伤人醒时知悔伊似长醉不醒所为过恶身不自知伊之仪表及学问才技俱有可观今一至于此非疯狂而何自废而复立以来朕尤加意教训心血耗尽因伊狂疾终不痊愈故又行废黜孟子云父子之间不责善责善则离离则不祥莫大焉大学云人莫知其子之恶葢父之于子严不可宽亦不可诚为难事如朕方能处置得宜耳尔诸大臣俱各有子凡人幼时犹可教训及其长成一诱于党类便各有所为不复能拘制矣立皇太子事未可轻定特召集尔众大臣明示朕意
　　雍正元年八月世宗宪皇帝御干清宫西暖阁召总理大臣满汉大臣九卿入谕曰我圣祖仁皇帝为宗社臣民计慎选于诸子之中命朕缵承统绪于去年十一月十三日仓猝之间一言而定大计薄海内外莫不倾心悦服共享安全之福圣祖之精神力量默运于事先贯注于事后神圣睿哲高出乎千古帝王之上自能主持若朕则岂能及此乎皇考当日亦曾降旨于尔诸臣曰朕万年后必择一坚固可托之人与尔等作主必令尔等倾心悦服断不致贻累于尔诸臣也朕自即位以来念圣祖付托之重太祖太宗世祖创垂大业在于朕躬夙夜兢兢惟恐未克负荷向日朕在藩邸时坦怀接物无猜无疑饮食起居不加防范此身利害听之于命葢未任天下之重也今躬膺圣祖付托神器之重安可怠忽不为长久之虑乎当日圣祖因二阿哥之事身心忧悴不可殚述今朕诸子尚幼建储一事必须详慎此时安可举行然圣祖既将大事付托于朕朕身为宗社之主不得不预为之计今朕特将此事亲写密封藏于匣内置之干清宫正中世祖章皇帝御书正大光明匾额之后乃宫中最高之处以备不虞诸王大臣咸宜知之或收藏数十年亦未可定诸王大臣等当各竭忠悃辅弼朕躬俾朕成一代之令主朕于尔等亦必保全成就笃厚恩谊岂非家国天下之大庆乎朕意若此诸王大臣其共议之诸王大臣奏曰皇上圣虑周详臣下岂有异议惟当谨遵圣旨上曰尔诸臣既同心遵奉谕旨朕心深为慰悦乃命诸臣退仍留总理事务王大臣将密封锦匣收藏于干清宫正大光明匾额后乃出
　　乾隆元年七月皇上御干清宫西暖阁召总理事务王大臣九卿等人谕曰朕受皇考付托之重践阼以来兢兢业业无刻不以敬天勤民为念宵衣旰食日理万几务期海宇又安庶政咸理仰副我皇考付托得人之圣心以绵宗社无疆之庆朕思宗社大计莫如建储一事自古帝王即位首先举行所以重国本而定鸿基也朕即位已逾半载而未经降旨者并非不稽古典而视此事为缓图良以后世人心不古往往有因建储太早以致别生事端者或本人恃贵骄矜渐至失德或左右逢迎谄媚诱引作非甚且有奸宄之徒窥视谗构以摇动之是以皇祖当日于建储一事大费苦心及授神器于我皇考时一言而定万世之业我皇考御极之元年圣心即默注朕躬不肯宣布中外而传集诸王大臣九卿特加训谕亲书密旨收藏于干清宫正大光明匾额之后此我皇考鉴古宜今宝爱玉成之妙用也今朕当春秋方盛之时皇子年齿又尚冲幼揆之事势虽若可缓而国本攸系自以预定为宜再四思维惟有循用皇考成式亲书密旨照前收藏在我皇考神明化裁创举于一时而朕继志述事踵行于今日此乃酌权剂经之道非谓后世子孙皆当奉此以为法则也将来皇子年齿渐长日就月将识见扩充志气坚定万无骄贵引诱之习朕仍应布告天下明正储贰之位若夫以建储为嫌忌而不肯举行者此庸主卑陋之见朕亦深鄙者也今传集总理事务王大臣九卿等面降此旨非谓诸臣不知朕心必俟朕之谆谆告谕也诚恐天下读书泥古者以朕不早建储为疑用是特为宣晓如有拘牵旧制复行奏请者着该衙门将奏章发还今日朕亲书密旨着总理事务王大臣亲看宫中总管太监谨收藏于干清宫正大光明匾额之后三年十月谕曰二阿哥永琏乃皇后所生朕之嫡子为人聪明贵重气宇不凡皇考命名永琏隐然示以承宗器之意御极后不即册立者恐年幼志气未定恃贵骄矜或左右谄媚逢迎至于失德甚且有窥伺动摇之者故于乾隆元年七月初二日遵照皇考成式亲书密旨召诸王大臣面谕收藏于干清宫正大光明匾之后是虽未册立朕已命为皇太子矣今于本月十三日偶患寒疾遂致不起深为悲悼一切典礼着照皇太子仪注行元年密藏之谕旨着取出将此晓谕天下知之十八年十一月谕会典馆总裁官曰詹事乃东宫僚佐储贰未建其官原可不设第以翰林叙进之阶姑留以备词臣迁转地耳古称建储为国本大计朕酌古准今深知于理势有所难行载在史册者姑置勿论即如理密亲王当皇祖时圣慈钟爱初无间言嗣以东宫既建建狎昵匪人陷于失德再致废黜然其先所置宫僚何尝非一时之选如汤斌即所称当代醇儒然亦何裨万一葢别立宫府则僚属多人贤否参杂断难保其不滋事端夫以皇祖之包含宏大尚迫于宗社之重必不可容可见建储一事亦如封建井田固不可行之近世也是以皇考鉴于前事默定宸衷不事建储分府惟择老成宿望大臣如朱轼鄂尔泰福建张廷玉蔡世远等劝读内廷圣谟深远慈覆如天朕缵绪以来恪遵家法今皇子等读书内廷亦惟慎简师傅俾之熏陶德性讲习经书日有程课其视出阁就傅有名无实者相去为何如耶夫豫教固所当重实则存乎其人此苍穹之敷佑宗社之贻庥景运灵长有非人力所致者矣会典载詹事官春秋进讲虚文缛节甚属无谓又如皇太子贺笺论体制当由内阁撰拟乃由詹事颁发此亦前明坊局闲曹借以招事示权巳耳果尔则贺皇太后皇后表笺亦当由内务府颁发耶此皆沿袭之谬着该总裁官改正进呈四十八年九月上谕朕阅馆臣所进职官表志詹事府一门其按语内称詹事府为东宫官属我国家万年垂统家法相承不事建储册立詹事府各员留以备词臣迁转之阶等语是书馆臣因朕前降谕旨于建储一事之断不可行明切训示故于按语内特为揭出其实书生拘迂之见岂能深计及此且使是书留传后世安知不又訾议馆臣为无奈迎合谕旨非其本怀耶用是不得不再为明白宣谕夫尧授舜舜授禹唐虞固公天天即禹之传启亦非于在位时有建之太子之事三代以后人心不古秦汉预立太子其后争夺废立祸乱相寻不可枚举远而唐高祖立建成为太子至于兄弟相残建成被害近而明神宗朝羣臣奏请预立国本纷纭扰乱大率皆为后来希荣固宠之地甚至宵小乘闲伺衅酿为乱阶如梃击等案神宗召见太子泣为慰藉父子之间至于如此阅之真可寒心可知建储册立非国家之福召乱起衅多由于此即以我朝而论皇祖时理密亲王亦尝立为皇太子且特选公正大臣如汤斌者为之辅导乃既立之后情性乖张即汤斌亦不能有所匡救羣小复从而蛊惑遂致屡生事端上烦皇祖圣虑终至废黜且即理密亲王孝而无过竟承大统亦不过享国二年其长子弘皙纵欲败度不克干蛊年亦不永使相继嗣立不数年间连遭变故岂我大清宗社臣民之福乎是以皇祖有鉴于兹自理密亲王既废不复建储迨我皇祖龙驭上宾传位皇考诏登大宝十三年励精图治中外肃清皇考敬法前徽虽不预立储位而于宗祏大计实早为筹定雍正元年即亲书朕名缄藏于干清宫正大光明匾内又另书密封一匣常以随身至雍正十三年八月皇考升遐朕同尔时大臣敬谨启视传位于朕之御笔复取出内府缄盒密记核对脗合人心翕然此天下臣民所共知者也朕登极之初恪遵家法以皇次子乃孝贤皇后所生嫡子为人重醇良依皇考之例曾封其名藏于干清宫正大光明匾内后乃禀命不融未几薨逝遂命大学士鄂尔泰张廷玉将其名撒出追谥为端慧皇太子是未尝不立嫡也但不以明告众耳嗣后皇七子亦孝贤皇后所出秉资纯粹深惬朕心惜不久亦即悼殇其时朕视皇五子于诸子中觉贵重且汉文满洲蒙古语马步射及算法等事并皆娴习颇属意于彼而未明言乃复因病旋逝设依书生之见规仿古制继建元良则朕三十余年之内国储凡三易尚复成何事体是以前于癸巳年复书所立皇子之名藏于匣内常以自随是年南郊大祀命诸皇子在坛襄事曾以所定皇子默祷上帝若所定之子克承堂构则祈昊苍眷佑俾得年命延长倘非天意所属则速夺其算朕亦可另为选择毋悞我国家宗社生民重寄本年恭诣盛京祗谒祖陵亦如告天之言默祝于太祖太宗之前仰祈灵爽式凭永垂昭鉴朕非不爱子也诚以宗社为重若朕之子孙皆以朕此心为心实大清国亿万斯年之福也今日召对诸皇子及军机大臣面降此旨即朕前所默告上帝祖宗之言岂容有丝毫虚饰耶朕于天下一切庶务无不宵旰勤求悉心筹划宁于继体付托之重转不早为定计乎秋间朕于避暑山庄河岸御鎗打鵁鶄失足落水湿衣此时不特御前王公大臣等闻知俱即趋至问安即汉军机大臣亦接踵前赴该处朕仍率伊等谈笑而行并未有因内廷禁地太监等敢于阻止者设朕起居偶有违和大臣等俱可直诣寝所此皆由朕平日君臣一体无日不接见诸臣面承谕旨何至有若前代夜半禁中出片纸之语为杞人之忧乎总之建储一事即如井田封建之必不可行朕虽未有明诏立储而于天祖之前既先为斋心默告实与立储无异但不以往代覆辙之务虚名而受实祸耳故现在詹事官属虽沿旧制而其实亦无职掌祗以备员为翰林升转之资耳因再明切宣谕撼子孙其各敬承勿替庶几亿万年无疆之休其在斯乎总之此事朕亦不敢必以为是其有欲遵古礼为建立之事者朕亦不禁俟至于父子兄弟之间猜疑渐生酿成大祸时当思朕言耳并谕馆臣将此旨冠于是编之首俾天下万世咸知朕意十月谕曰朕厯览前代建储诸弊及我朝家法相承于立储一事之不可行已明降谕旨宣示中外至史册所载因建立储贰致酿事端者不可枚举自当勒成一书以昭殷鉴着皇子等同军机大臣及上书房总师傅等将厯代册立太子事迹有关鉴戒者采辑成书陆续进呈即着皇孙等之师傅为誊录书成名为古今储贰金鉴

　　?册封诸王贝勒贝子

　　（臣）等谨按杜典有策拜诸工侯一条葢兼同异姓而言之今考我朝定制同姓封爵载在会典者和砚亲王亲王世子多罗郡王郡王长子多罗贝勒固山贝子镇国公辅国公未入八分镇国公未入八分辅国公镇国将军辅国将军奉国将军奉恩将军凡十有四等亲王以下贝子以上受封者旨下举行册封典礼谨据大清会典备列如左
　　崇德元年定册封诸王贝勒贝子之礼届日诸王贝勒及文武各官均于崇政殿前分翼序立内院官奉制册印设殿内黄案上请旨授封内院官引诸王贝勒依次进跪殿前宣制册官及奉制册官于黄案东西面立次第宣制册毕奉制册印授诸王贝勒王等祇受转授从官从官跪受王等次第各复原位立册封礼成奉制册印官前引王等随后进至清宁宫前前引官分翼东西面立鸣赞官赞排班赞进赞跪叩兴王等于皇帝前行三跪九叩礼前引官前行王等随后由大清门次第出诸王贝勒相贺按班次序立互行二跪六叩礼各回府第诸王福晋贝勒夫人等各于王贝勒前行庆贺礼毕王府属官僚各于本王前庆贺行二跪六叩礼贝勒府属官各于贝勒前庆贺行一跪三叩礼
　　顺治九年定诸王贝勒贝子公等受封谢恩礼部具题于每月常朝日进殿前行礼十一年定封亲王世子给金册封郡王给镀金银册封贝勒以下皆给授诰命十四年定亲王郡王嗣封者传至宗人府礼部堂官授册宝该嗣王跪受贝勒以下奉恩将军以上传至宗人府宗人府官颁给诰命均跪受若年幼者就府第宣赐十七年定凡封贝勒给纸制册诰命
　　康熙十二年定封亲王世子郡王钦点正副使持节往封受册宝印礼仪封亲王曰宝郡王曰印贝勒有制册无印其行礼并同又定封亲王世子郡王遣内大臣散秩大臣为正使礼部侍郎内阁翰林院学士为副使封贝勒贝子遣内阁侍读学士侍读翰林院侍读学士侍讲学士侍读侍讲为正使礼部郎中员外郎主事为副使封镇国公以下奉恩将军以上由宗人府礼部给绶诰命
　　乾隆三十九年十二月谕和郡王绵伦薨逝尹虽无子嗣现有亲弟二人按兄终弟及之例应得袭爵着宗人府于绵循绵倬除服后带领引见候朕简定至向来王等袭爵惟军功勋旧诸王例应世袭罔替此外如怡贤亲王之公忠体国经皇考特恩有世袭罔替之旨亦应遵守勿替其余恩封诸王袭爵时例应以次递降葢承恩封爵宜有亲疏之例若不限以等差则国家延祚奕世王爵愈积愈多既不免于冗滥且与勋劳世及者无所区分亦非所以昭奖劝此展亲之恩不得不示之节制也即如和勤亲王永璧袭爵时已应降袭郡王朕念其为和恭亲王嫡长子朕之亲侄不忍降封是以仍袭亲王迨至绵伦则不得不递减为郡王矣今继绵伦袭爵者于例应降封贝勒但朕念其为和恭亲王之且绵伦袭爵未久即婴疾早逝弗克长享藩封殊为可悯今若照例改为贝勒则是和恭亲王薨后未五年而王爵已失于心实有所不忍此次仍着加恩袭封郡王将来再遇应袭时即照例递行降袭又念诸王递降之例自贝勒贝子公以下至奉恩将军不过六七传即至奉恩将军世袭罔替朕心仍有所不忍嗣后着加恩凡亲王以次递降者至镇国公而止郡王以次递降者至辅国公而止其公爵均着世袭罔替俾我大清国亿万斯年亲王郡王之子子孙孙均得永延世泽恪守恩封以称朕笃厚宗亲至意着为令四十三年正月奉旨复还睿亲王封号并令补继袭封又信郡王改复豫亲王原封康亲王改复礼亲王简亲王改复郑亲王显亲王改复肃亲王平郡王改复克勤郡王原号宗人府会同军机大臣遵旨议奏睿亲王本无子嗣从前曾将豫亲王之子多尔博承继为嗣今应遵面奉谕旨即令多尔博之四世孙淳颖承袭睿亲王爵其豫亲王爵即令现袭信郡王之修龄承袭康亲王改复礼亲王等原给宝文印文交礼部改镌其册内亦止将奉旨年月及改复封号增镌得旨允行三月谕朕因我朝开国时宗室懿亲勤劳佐命其殊勋茂绩实为史册罕有如睿亲王多尔衮受诬黜爵豫亲王多铎缘事降封朕为核其生平事迹昭雪加恩复还原封世袭又礼亲王代善郑亲王济尔哈朗肃亲王豪格克勤郡王岳托等并令称其原号用昭惇叙酬庸渥典其余诸王贝勒内或有显著功绩而封爵后经降夺者除本人身罹重愆不当复邀优典外若系承袭之子孙获咎议处竟将初封褫革未为平允因命军机大臣会同宗人府查明具奏今据开列清单进呈朕详加阅核口饶亲王阿巴泰及其子安亲王岳洛俱屡着功绩其子孙内止有奉恩将军一人不足以酬劳阀着加恩赏封辅国公一人又敬谨亲王尼堪功勋颇显且以力战捐躯其子孙内现在止有一辅国公亦着加恩晋封镇国公至谦郡王瓦克达巽亲王满达海镇国公屯齐从前亦均着有功绩现无承袭之人并着加恩瓦克达子孙赏给一等镇国将军满达海子孙赏给一等辅国将军屯齐子孙赏给一等奉国将军此次加赏之公爵世职俱着世袭罔替所有应袭之子孙均着宗人府照例拣选数人带领引见凡册封诸王贝勒贝子仪具大清通礼

　　?册封公主

　　（臣）等谨按杜典不及册封公主礼今考大清会典所载凡册封公主福晋夫人及郡主县主县君等仪节具备谨以次着于篇
　　崇德元年定册封公主之礼是日内院官奉制册设采亭内陈设崇政殿请旨授封持节官前行次册亭次封使至公主府门公主率侍从等出仪门右迎入行受册礼礼成封使持节复命公主送节至仪门外是日诸王贝勒文武各官咸于崇政殿前分翼序立皇帝升殿诸公主由右门至崇政殿于皇帝前行六肃三跪三叩礼次进清宁宫皇后前行六肃三跪三叩礼次诣诸妃前各行四肃二跪二叩礼公主各回府第各府属官于本府公主前行庆贺礼
　　顺治十一年定封固伦公主和硕公主 【 同辈者封长公主长一辈者封大长公主】 均给金册又定封郡王县主郡君礼仪均与公主同■〈日隹〉封郡王以下均给授诰命
　　康熙十二年定封内外固伦公主和硕公主奏遣往封正副使及宣读制册官均与封诸王例同封郡主县主县君奏遣正副使宣读制册官均与封贝勒贝子例同县君乡君由宗人府礼部给绶诰命三十九年定郡王县主郡君未经受封五年一次由部汇题遣使往封册封王等福晋贝勒贝子夫人
　　崇德元年定册封王等福晋贝勒贝子夫人之礼封王福晋与公主同
　　顺治十一年定封亲王福晋世子福晋金册封王福晋镀金银册贝勒夫人以下均给授诰命
　　康熙十二年定凡封亲王世子郡王福晋奏遣正副使及宣读官与亲王世子郡王例同封贝勒贝子夫人与封贝勒贝子例同镇国公夫人以上奉恩将军恭人以上由宗人府礼部给授诰命三十九年定王福晋以上贝子夫人以上未经受封者五年一次由部汇题遣使往封凡册封公主福晋夫人等仪具大清通礼

　　?婚礼

　　（臣）等谨按杜典纳后册后之礼并列一门今考大清通礼大婚册立各具仪注自应分载凡册立中宫之典已见前篇兹据会典所述顺治八年十一年康熙四年大婚礼以冠于婚礼篇之首

　　大婚
　　皇子婚
　　皇孙　皇曾孙婚
　　亲王以下婚
　　郡主以下出嫁
　　品官庶士庶人婚

　　大婚

　　顺治八年八月世祖章皇帝大婚预择吉行纳采礼 【 采币等物详见通礼】 前期一日行大征礼 【 采币等物详见通礼】遣官各一人以大婚祇告于天地太庙至日早卤簿大驾乐悬陈设如常仪銮仪卫官陈皇后仪驾于皇后邸礼部官设案于太和殿正中又设案于皇后邸堂正中设册宝盝于案上又设案于中案之东设采亭二于太和门外阶下内院礼部官朝服奉册宝由中道入太和殿陈于案王公百官咸朝服序立世祖章皇帝礼服御殿升座内院官奉册宝授册封使臣使臣跪受兴由中道奉出礼部堂官前导至太和门外设于采亭銮仪卫校尉舁册宝亭次第行前列御仗二对由协和门出诣皇后邸世祖章皇帝还宫遣亲王二人奏请昭圣皇太后幸位育宫【 今　保和殿】昭圣皇太后升舆乐作仪驾前导世祖章皇帝恭迎于太和门内昭圣皇太后舆由御道进位育宫使臣至皇后邸后父率亲属朝服出迎于门外皇后礼服同后母朝服迎于庭使臣奉册宝由中道入置东案上皇后就案南北面跪宣读官立案左西面宣册宝文毕次第奉授侍左女官跪接献皇后皇后祇受转授侍右女官女官跪接陈于案上盝内皇后兴行六肃三跪三拜礼毕皇后升舆女官奉册宝盝设采亭内仪驾鼓乐前导至协和门仪驾止 【 交内执事人】女官奉册宝前行皇后舆由中道入至太和殿阶下降舆入宫礼部堂官奏请御殿世祖章皇帝礼服诣中和殿诸王入至中和殿世祖章皇帝率诸王诣昭圣皇太后前行礼诸王退出复原班立世祖章皇帝御太和殿午门鸣钟鼓中和韶乐作世祖章皇帝升座乐止呜鞭赐后父及亲属燕王公百官咸与燕毕还宫皇后率后母暨公主福晋命妇朝昭圣皇太后于位育宫礼成皇后还宫昭圣皇太后赐后母燕公主福晋妇咸与燕毕昭圣皇太后乘舆还宫世祖章皇帝恭送如初越三日世祖章皇帝御太和殿王公百官上表行庆贺礼颁诏天下各如常仪是日赐后父母兄弟及从人等金币有差十一年六月世祖章皇帝大婚礼并与顺治八年典礼同惟孝惠章皇后行谒见昭圣皇太后礼于大婚之第三日昭圣皇太后御宫孝惠章皇后率公主福晋命妇行礼如仪乃设燕燕毕各退 
　　康熙四年九月圣祖仁皇帝大婚预择吉行纳采礼 【 采币等物详见通礼】以礼部尚书内务府总管充使咸朝服赍至孝诚仁皇后邸后祖率后父朝服出迎于大门外使臣陈礼物于堂陈马于庭授后父后父跪受讫率子弟望阙行谢恩礼是日设纳采燕于孝诚仁皇后邸命公主三人辅臣命妇三人往与燕内大臣侍卫各旗民公以下武官二品以上满汉文官侍郎以上咸朝服与燕大婚前期行大征礼 【 采币等物详见通礼】以礼部内务府堂官为正副使咸朝服赍至孝诚仁皇后邸后祖率后父朝服出迎及以礼物授受仪与纳采同是日赐后祖父母父母衣服各跪受讫后祖父率子弟于堂之南后祖母率诸妇于堂之北行谢恩礼如仪前期遣官祗告至日发册奉迎阅册宝仪均与顺治八年同钦差命妇十一人四人前导七人后随诣孝诚仁皇后邸襄事又以命妇十人恭侍执事于皇后宫以内大臣侍卫翊卫届时圣祖仁皇帝御殿发册孝诚仁皇后受册宝行礼均如前仪钦天监官报时孝诚仁皇后升舆前导命妇于舆前后随命妇于舆后皆乘骑行内大臣侍卫咸从由大清门中门入至午门外仪驾止孝诚仁皇后舆入自中门至太和殿阶下内大臣侍卫退孝诚仁皇后降舆内监奉册宝前导由中道至中和殿前导后随命妇退恭侍命妇祇迎入宫内监奉册宝授守宝内监讫退圣祖仁皇帝礼服诣昭圣慈寿太皇太后宫仁宪皇太后宫行礼毕御太和殿赐皇后亲属暨诸王百官燕燕毕乃还宫仁宪皇太后率辅臣命妇诣昭圣慈寿太皇太后宫赐后母暨亲属燕如仪诸王百官免随行礼公主福晋命妇免会燕至酉时宫中设合卺燕行合卺礼翼日孝诚仁皇后诣昭圣慈寿太皇太后宫仁宪皇太后宫行朝见礼越三日圣祖仁皇帝御殿羣臣上表行庆贺礼颁诏天下凡大婚礼具大清通礼

　　皇子婚

　　（臣）等谨按杜典婚礼篇上自天子纳妃后下迨公侯大夫婚礼而止至庶人则阙焉又公主以下于归之礼或由唐代以前初无定制俱未备载伏考大清通礼凡皇子婚公主下嫁下逮品官士庶均附列于大婚礼仪之后葢男女婚姻人伦之始备立礼制是为切于前民兹从通礼之例以次附载并以补杜氏之阙云
　　康熙年定皇子婚礼由内务府承旨交钦天监择吉具奏至日命大臣命妇偕老者一人传旨福晋父祇受命行谢恩礼皇子往福晋父家行礼择吉行纳采礼 【采币等物详见通礼】成婚礼均设燕皇子婚娶前期于皇太后皇帝皇后前行礼成婚次日偕福晋于皇太后皇帝皇后前行礼如行幸驻跸时巡省方俟回銮择吉行礼凡皇子婚仪具大清通礼

　　皇孙　皇曾孙婚

　　康熙年定皇孙婚礼纳采用表里八十棉二百五十斤余均与皇子同纳采设筵三十席羊二十六酒四十缾成婚设筵四十席羊三十五酒五十缾余均与皇子同
　　乾隆四十六年十月定皇曾孙婚礼纳采用表里五十棉一百七十斤余均与皇孙同纳采设筵十六席羊十二酒十六缾成婚设筵二十席羊十六酒二十缾余均与皇孙同公主下嫁顺治初定公主下嫁之礼有旨指婚乃择吉令大臣命妇偕老者一人传旨至日召额驸及其父兄至宫门前大臣传旨讫谢恩行礼择吉纳采具驼马筵席羊酒 【 详见通礼】额驸于是日诣午门恭进乃设燕行礼如仪下嫁前一日额驸诣宫门前谢恩是日遣官赍送妆奁诣额驸第铺设至日额驸恭进鞍马甲冑马驼筵席羊酒及设燕如纳采仪 【详见通礼】 下嫁日以皇子福晋近支王福晋贝勒贝子夫人内钦命三人送亲合卺襄礼成婚后九日行归宁礼凡公主下嫁仪具大清通礼

　　亲王以下婚

　　崇德初定亲王郡王亲王世子郡王长子贝勒贝子镇国公辅国公镇国将军辅国将军奉国将军闲散宗室婚礼 【 详见通礼】 又定觉罗婚礼有职者各照品级无职者与庶民同
　　顺治九年定王以下公以上奉旨赐婚者咸朝服于中和殿或位育宫 【 今保和殿】 谢恩行三跪九叩礼成婚日行礼同又定王公未受封之子婚礼视其父已受封者各从其爵
　　康熙元年定王以下入八分公以上有婚嫁事报礼部具题奉旨赐婚者咸朝服于太和殿或宫门前行谢恩礼凡亲王以下婚仪具大清通礼

　　郡主以下出嫁

　　崇德初定郡主县主郡君县君乡君于归礼 【 详见通礼】
　　顺治九年定凡奉旨赐婚公主郡主等外藩王以下内外各官咸朝服于中和殿或位育宫谢恩行三跪九叩礼成婚日行礼同
　　康熙元年定奉旨赐婚者外藩王以下内外各官诣太和殿或宫门前行谢恩礼凡郡主以下出嫁仪具大清通礼

　　品官庶士庶人婚

　　顺治九年定官员士庶婚礼公纳采礼缎衣五袭缎衾褥三具金领终一具金簪二枝金耳饰全副是日具筵用牲九成婚日具筵二十席侯纳采礼与公同纳采日具筵用牲八成婚日具筵十有八席伯纳采礼与侯同纳采日具筵用牲七成婚日具筵十有七席一品官纳采礼缎衣四袭余与侯伯同纳采日具筵用牲六成婚日具筵十有五席二品官纳采礼缎衣三袭缎衾褥二具余与一品官同纳采日具筵用牲四成婚日具筵十席三品官纳采礼与二品官同纳采日具筵用牲三成婚日具筵八席四品官纳采礼缎衣二袭缎衾褥一具金领约一具金耳饰全副纳采日具筵用牲二成婚日具筵六席五品官纳采礼与四品官同纳采日具筵用牲二成婚日具筵五席六品以下官纳采礼与五品官同纳采日具筵用牲二成婚日用牲三军民人等纳采礼衣一袭衾褥一具金耳环全副纳采日具筵用牲一成婚日用牲二
　　康熙七年定公纳采礼缎衣五袭缎衾褥四具金领约一具金簪四枝金耳饰全副金指环四是日具筵十有六席成婚日筵二十六席侯纳采礼缎衣五袭缎衾褥三具金领约一具金簪三枝金耳饰全副是日具筵十有三席成婚日筵二十席伯纳采礼与侯同纳采日具筵十有二席成婚日筵十有八席一品官纳采礼缎衣四袭缎衾褥三具金领约一具金簪三枝金耳饰全副是日具筵十帝成婚日筵十有六席二品官纳采礼缎衣三袭缎衾褥二具余与一品同是日具筵八席成婚日筵十有二席三品官纳采礼与二品官同纳采日燕用牲八成婚日具筵九席四品官纳采礼缎衣二袭余与三品官同纳采日燕用牲七成婚日具筵八席五品官纳采礼与四品官同纳采日燕用牲六成婚日具筵六席六品以下官纳采礼与五品官同纳采日燕用牲五成婚日用牲七
　　雍正元年定公纳采礼金领约一具金簪三枝金耳饰一副缎衣四袭缎衾褥三具纳采日燕用牲九成婚日具筵二十席侯纳采礼与公同纳采日燕用牲八成婚日具筵十有八席伯纳采礼与侯同纳采日燕用牲七成婚日具筵十有七席一品官纳采礼缎衣三袭余与伯同纳采日燕用牲六成婚日具筵十有五席二品官纳采礼缎衣二袭缎衾褥二具余与一品同纳采日燕用牲四成婚日具筵十有三席三品官纳采礼金簪二枝余与二品同纳采日燕用牲三成婚日具筵八席四品官纳采礼金领约一具金耳饰一副缎衣一袭缎衾褥一具纳采日燕用牲二成婚日具筵六席五品官纳采礼与四品同纳采日燕用牲二成婚日具筵五席六品以下官纳采礼与五品官同纳采日具筵用牲二成婚日用牲三自四品以下领约耳饰各听其力能具者备用军民人等纳采礼衣一袭衾褥一具具筵用牲一成婚日用牲二凡有品级官员婚嫁或用本官执事鼓乐人不得过十二名镫不得过六对无品级人及生监军民不得僭用执事鼓乐人不得过八名镫不得过四对一应靡费概行严禁又定汉人婚娶纳采及成婚礼四品官以上紬缎不得过八疋金银首饰不得过八件食品不得过十五品以下官各减二八品官以下有顶带人员以上又各减二军民人等紬绢不得过四果合不得过四其金银财礼军民概不许用至庶民妇女有僭用冠帔补服大轿者禁违者罪坐夫男凡品官士庶婚仪具大清通礼

　　皇朝通典卷五十三


《清朝通典》　礼典（054～062）一百卷　（清）高宗 敕撰

　　●皇朝通典卷五十四

　　礼十四

　　○礼十四

　　嘉四

　　△嘉四

　　冠服
　　宝印

　　?冠服

　　（臣）等谨按杜典有君臣服章制度一门又别立冠冕篇于冠礼之后所载多复今冠礼既无庸纂述冠冕篇亦应并入于冠服一门钦惟我朝鸿业肇兴列祖列宗制作隆备衣冠法式厘定服用者百数十年于兹我皇上念切绍衣慎守成宪于序礼器图式评通鉴辑览训诫轻易之弊俾子孙臣庶咸敬谨遵听毋忘馆臣续纂五朝礼典时于辽金元各代衣冠之制叙次未能明晰仰蒙训谕改正且宣示本天本祖飨帝飨亲之至论实为发从来所未发近复于御制全韵诗新建圜水辟雍记中重申祗述仰见皇上敬述前猷祗遵旧制圣心谆切如是所以绵景祚而昭来许者于铄哉超越万古矣兹（臣）等纂辑皇朝嘉礼典即恭载太宗文皇帝圣训并乾隆三十七年所奉谕旨敬录篇首以垂示万禩
　　崇德二年四月谕诸王贝勒曰昔金熙宗及金主亮废其祖宗时衣冠仪度循汉人之俗遂服汉人衣冠尽忘本国言语迨至世宗始复旧制衣冠凡语言及骑射之事时谕子孙勤加学习如元王马大郭遇汉人讼事则以汉语讯之有女直人讼事则以女直语讯之世宗闻之以其未忘女直之言甚为嘉许此本国衣冠言语不可轻变也我国家以骑射为业今若不时亲弓矢惟耽宴乐则田猎行阵之事必致疏旷武备何由而得习乎葢射猎者演武之法服制者立国之经朕欲尔等时时不忘骑射勤练士卒凡出师田猎许服便服其余俱令遵照国初之制仍服朝衣且谆谆训谕者非为目前起见也及朕之身岂有习于汉俗之理正欲尔等识之于心转相告诫使后世子孙遵守毋变弃祖宗之制耳
　　乾隆三十七年十月谕朕阅三通馆进呈所纂嘉礼考内于辽金元各代冠服之制叙次殊未明晰辽金元衣冠初未尝不循其国俗后乃改用汉唐仪式其因革次第原非出于一时即如金代朝祭之服其先虽加文饰未至尽去其旧至章宗乃概为更制是应详考诠次以征蔑弃旧典之由并酌入按语俾后人知所鉴戒于辑书关键方为有当若辽及元可例推矣前因编订皇朝礼器图曾亲制序文以衣冠必不可轻言改易及批通鉴辑览又一一发明其义诚以衣冠为一代昭度夏收殷冔本不相沿袭凡一朝所用原各自有法程所谓礼不忘其本也自北魏始有易服之说至辽金元诸君浮慕好名一再世辄改衣冠尽去其纯朴素风传之未久国势寖弱洊及沦胥盖变本忘先而隐患中之覆辙具在甚可畏也况揆其所以议改者不过云衮冕备章文物足观耳殊不知润色彰身即取其文亦何必仅沿其式如本朝所定朝祀之服山龙藻火灿然具列悉皆义本礼经更何通天绛沙之足云即且祀莫尊于天祖礼莫隆于郊庙溯其昭格之本要在乎诚敬感通不在乎衣冠规制夫万物本乎天人本乎祖推原其义实天远而祖近设使轻言改服即已先忘祖宗将何以上祀天地经言仁人飨帝孝子飨亲试问仁人孝子岂二人乎不能飨亲顾能飨帝乎朕确然有见于此是以不惮谆覆教戒俾后世子孙知所法守是创论实格论也所欲奕叶子孙深维根本之计毋为流言所惑永远恪遵朕训庶几不为获罪祖宗之人方为能享上帝之主于以绵国家亿万年无疆之景祚实有厚望焉其嘉礼考仍交馆臣确核辽金元改制时代先后逐一胪载再加拟按语证明改缮进呈候朕鉴定昭示来许并将此申谕中外仍录一通悬勒尚书房
　　（臣）等谨按皇朝冠服之制恭照钦定礼器图式以类叙次于后

　　皇帝冠服
　　皇子冠服
　　亲王以下冠服
　　固伦额驸以下冠服
　　民公以下凡品官冠服
　　士庶冠服
　　皇太后　皇后冠服
　　皇贵妃　贵妃　妃　嫔冠服
　　皇子福晋冠服
　　王福晋公主以下凡品官妻冠服

　　皇帝冠服

　　皇帝冬朝冠熏貂为之十一月朔至上元用黑狐上缀朱纬顶三层贯东珠各一皆承以金龙各四饰东珠如其数上衔大珍珠一夏朝冠织玉草或藤竹丝为之缘石青片金二层里用红片金或红纱上缀朱纬前缀金佛饰东珠十五后缀舍林饰东珠七顶如冬朝冠端罩紫貂为之十一月朔至上元用黑狐明黄缎里左右垂带各二下广而锐色与里同衮服色用石青绣五爪正面金龙四团两肩前后各一其章左日右月前后万寿篆文间以五色云春秋棉祫夏以纱终以裘各惟其时朝服色用明黄惟祀天用蓝朝日用红夕月用月白披领及袖俱石青冬用片金加海龙缘夏用片金缘绣文两肩前后正龙各一腰帷行龙五衽正龙一襞积前后团龙各九裳正龙二行龙四披领行龙二袖端正龙各一列十二章日月星辰山龙华虫黼黻在衣宗彝藻火粉米在裳间以五色云下幅八宝平水十一月朔至上元披领及裳俱表以紫貂袖端熏貂绣文两肩前后正龙各一襞积行龙六列十二章俱在衣间以五色云朝珠用东珠一百有八佛头记念背云大小坠珍宝杂饰各惟其宜大典礼御之惟祀天以青金石为饰祀地珠用蜜珀朝日用珊瑚夕月用绿松石杂饰惟宜绦皆明黄色朝带之制二皆明黄色一用龙文金圆版四饰红宝石或蓝宝石及绿松石每具衔东珠五围珍珠二十左右佩帉浅蓝及白各一下广而锐中约镂金圆结饰宝如版围珠各三十佩囊文绣燧觿刀削结佩惟宜绦皆明黄色大典礼御之一用龙文金方版四其饰祀天用青金石祀地用黄玉朝日用珊瑚夕月用白玉每具衔东珠五佩帉及绦惟祀天用纯青余如圆版朝带之制中约圆结如版饰衔东珠各四佩囊纯石青左觿右削并从版色吉服冠冬用海龙熏貂紫貂惟其时上缀朱纬顶满花金座上衔大珍珠一夏织玉草或藤竹丝为之红纱绸里石青片金缘上缀朱纬顶如冬吉服冠龙袍色用明黄领袖俱石青片金缘绣文金龙九列十二章间以五色云顶前后正龙各一左右及交襟处行龙各一袖端正龙各一下幅八宝立水裾左右开棉祫纱裘各惟其时吉时朝珠珍宝随所御吉服带用明黄色镂金版四方圆惟便衔以珠玉杂宝各从其宜左右佩帉纯白下直而齐中约金结如版饰余如朝带常服冠红绒结顶常服褂色用石青花文随所御裾左右开常服带如吉服乾隆十六年钦定雨冠之制二其一顶崇而前檐深其二顶平而前檐敞皆用明黄色毡及羽缎油绸惟其时雨衣之制六皆明黄色一如常服褂而长与袍称以油绸为之不加里自衽以下加博焉上袭重衣领下为襞积无袖斜幅相比上敛下递丰两重均加掩襟领及纽约皆青色一以毡及羽缎为之月白缎里顶下为襞积无袖叙幅相比上敛下递丰前加掩襟领及纽约如衣色或油绸为之不加里纽约青色一如常服褂而加领长与袍称以毡及羽缎为之月白缎里领及纽约如衣色一如常服袍而袖端平前施掩裆油绸为之不加里领用青羽缎纽约青色外加袍袖如衣色一如常服褂而加领长与坐齐以毡及羽缎为之领及纽约皆如衣色一如常服袍而加领长与坐齐以油绸为之不加里袖端平前加掩裆领用青羽缎纽约亦青色雨裳之制二皆用黄色一左右幅相交上敛下递博士前加浅帷为襞积两旁缀以纽约青色腰为横幅用石青布两末削为带以系之一前为完幅不加浅帷均以油绸为之行冠冬以黑狐秋以黑羊皮或青绒均如常服冠之制夏织藤竹丝为之红纱里缘如其色上缀雨缨顶及梁皆黄色前缀珍珠一行褂色用石青长与坐齐袖长及肘行袍如常服长减十之一右裾短一尺色及花文随所御棉祫纱裘各惟其时行带色用明黄左右佩系以红香牛皮为之饰金花文鋄银镮各三佩帉以高丽布视常服带帉微阔而短中约以香牛皮束缀银花文佩囊明黄圆绦饰珊瑚结削燧杂佩各惟其宜行裳色随所用左右各一前平后中丰上下敛并属横幅石青布为之毡祫各惟其时冬用鹿皮或黑狐为表

　　皇子冠服

　　皇子朝冠冬用熏貂青狐惟其时上缀朱纬顶金龙二层饰东珠十上衔红宝石夏织玉草或藤竹丝为之缘石青片金二层里用红片金或红纱上缀朱纬前缀舍林饰东珠五后缀金花饰东珠四顶如冬朝冠端罩紫貂为之金黄缎里左右垂带各二下广而锐色与里同龙褂色用石青绣五爪在面金龙四团两肩前后各一间以五色云朝服之制二皆金黄色一披领及裳皆表以紫貂袖端熏貂绣文两肩前后正龙各一襞积行龙六间以五色云一披领及袖皆石青冬用片金加海龙缘夏用片金缘绣文两肩前后正龙各一腰帷行龙四裳行龙八披领行龙二袖端正龙各一下幅八宝平水朝珠不得用东珠余随所用绦皆金黄色朝带色土金黄金衔玉方版四每具饰东珠四中饰猫睛石一左右佩绦如带色吉服冠红绒结顶蟒袍色用金黄版饰惟宜佩绦如带色雨冠雨衣雨裳均用红色毡及羽纱油绸惟其时雨冠顶平而前檐敞用蓝布带雨衣一如常服袍而袖端平一如常服褂而加领长与坐齐均前施掩裆雨裳前为完幅腰为横幅用石青布自皇子至宗室公雨冠雨裳之制并同

　　亲王以下冠服

　　亲王朝冠与皇子同端罩青狐为之月白缎里若赐金黄色者亦得用之补服色用石青绣五爪金龙四团前后正龙两肩行龙朝服蟒袍蓝及石青诸色随所用若赐金黄色者亦得用之吉服冠顶用红宝石若赐红绒结顶者亦得用之余皆如皇子亲王世子朝冠顶金龙二层饰东珠九上衔红宝石朝带色用金黄金衔玉方版四每具饰东珠三左右佩绦如带色余皆如亲王郡王朝冠顶金龙二层饰东珠八上衔红宝石夏朝冠前缀舍林饰东珠四后缀金花饰东珠三补服色用石青绣五爪行龙四团两肩前后各一朝带色用金黄金衔玉方版四每具饰东珠二猫睛石一左右佩绦如带色余皆如亲王世子贝勒朝冠顶金龙二层饰东珠七上衔红宝石夏朝冠前缀舍林饰东珠三后缀金花饰东珠二补服色用石青前后绣四爪正蟒各一团朝服蟒袍不得用金黄色余随所用朝服通绣蟒文皆四爪蟒袍亦如之朝珠绦用石青色朝带色用金黄金衔玉方版四每具饰东珠二佩绦皆石青色余皆如郡王贝子朝冠顶金龙二层饰东珠六上衔红宝石夏朝冠前缀舍林饰东珠二后缀金花饰东珠一吉服冠顶用红宝石皆戴三眼孔雀瓴补服色用石青前后绣四爪行蟒各一团朝带色用金黄金衔玉方版四每具饰东珠一余皆如贝勒镇国公朝冠顶金龙二层饰东珠五上衔红宝石夏朝冠前缀舍木饰东珠一后缀金花饰绿松石一吉服冠顶入八分公用红宝石未入八分公用珊瑚皆戴双眼孔雀翎端罩紫貂为之月白缎里补服色用石青前后绣四爪正蟒方补朝带金衔玉方版四每具饰猫睛石一余皆如贝子辅国公朝冠顶金龙二层饰东珠四上衔红宝石余皆如镇国公镇国将军朝冠顶镂花金座中饰东珠一上衔红宝石补服前后绣麒麟吉服冠顶用珊瑚余皆视一品辅国将军朝冠顶镂花金座中饰小红宝石一上衔镂花珊瑚补服前后绣狮吉服冠顶用镂花珊瑚余皆视二品奉国将军朝冠顶镂花金座中饰小红宝石一上衔蓝宝石补服前后绣豹吉服冠顶用蓝宝石余皆视三品奉恩将军朝冠顶镂花金座中饰小蓝宝石一上衔青金石补服前后绣虎惟衣裾四启带用金黄色凡宗室皆如之觉罗带用红色自亲王以下冬行冠如冬吉服冠之制毡貂各惟其时翎顶各随其所得用夏行冠织玉草或藤丝为之上缀雨缨行褂色用石青长与坐齐袖长及肘行袍如常服袍减十之一右裾短一尺色随所用棉祫纱裘各惟其时行带佩帉素布视常服带帉微阔而短版饰惟宜绦皆圆结带色金黄石青各随其所得用行裳蓝及诸色随所用左右各一前平后中丰上下敛并属横幅毡祫惟时冬以皮为表其制下达庶官凡扈行者冠服并如之乾隆四十七年奉旨宗室王公子弟各给官顶其余闲散宗室概予四品顶戴

　　固伦额驸以下冠服

　　固伦额驸冠服视贝子吉服冠顶用珊瑚戴三眼孔雀翎朝带色用石青或蓝金衔玉圆版四每具饰东珠一左右佩绦皆石青色吉服带色用石青或蓝和硕额驸冠服视镇国公吉服冠顶用珊瑚戴双眼孔雀翎朝带金衔玉圆版四每具饰猫睛石一余皆同郡主额驸冠服视武一品朝带用镂金圆版四每具饰绿松石一县主额驸冠服视武二品郡君额驸冠服视武三品县君额驸冠服视武四品朝带鋄金方铁版四乡郡额驸冠服视武五品朝带视县君额驸余皆同若固伦额驸爵在贝子以上和硕额驸爵在镇国公以上冠服各从其品郡主额驸以下皆如之乾隆四十年奉旨在京公主所生之子至十三岁时如系固伦公主所生即给予伊父固伦额驸品级和硕公主所生即给予伊父和硕额驸品级

　　民公以下凡品官冠服

　　民公朝冠冬用熏貂十一月朔至上元用青狐 【文武一品以上皆同】顶镂花金座中饰东珠四上衔红宝石端罩貂皮为之蓝缎里补服色用石青前后绣四爪正蟒朝服蓝及石青诸色随所用披领及袖俱石青片金缘冬加海龙缘 【文武四品以上皆同】 两肩前后正蟒各一腰帷行蟒四中有襞积裳行蟒八十一月朔至上元披领及裳俱表以紫貂袖端熏貂 【 文三品武二品以上皆同】两肩前后正蟒各一襞积行蟒四皆四爪曾赐五爪蟒缎者亦得用之朝珠珊瑚青金绿松蜜珀随所用杂饰惟宜绦用石青色 【文五品武四品以上及京官翰詹科道侍卫国子监太常寺光禄寺鸿胪寺有职掌官皆得用】朝带色用石青或蓝镂金衔玉圆版四每具饰猫睛石一佩帉下广而锐吉服冠顶用珊瑚蟒袍蓝及石青诸色随所用通绣九蟒吉服带佩帉下直而齐版饰惟宜雨冠雨衣及裳均用红色侯朝冠顶镂花金座中饰东珠三上衔红宝石朝带镂金衔玉圆版四每具饰绿松石一余皆如公伯朝冠顶镂花金座中饰东珠二上衔红宝石朝带镂金衔玉圆版四每具饰红宝石一余皆如侯子朝冠顶镂花金座中饰东珠一上衔红宝石补服前后绣麒麟吉服冠顶用珊瑚余皆视一品男朝冠顶镂花金座中饰小红宝石一上衔镂花珊瑚补服前后绣狮吉服冠顶用镂花珊瑚余皆视二品文一品朝冠顶镂花金座中饰东珠一上衔红宝石补服前后绣鹤惟都御史绣獬豸朝带镂金衔玉方版四每具饰红宝石一余皆如公武一品补服前后绣麒麟余皆如文一品文二品朝冠冬用熏貂十一月朔至上元用貂尾 【 文三品以上皆同】顶镂花金座中饰小红宝石一上衔镂花珊瑚补服前后绣锦鸡朝带镂金圆版四每具饰红宝石一吉服冠顶用镂花珊瑚余皆如文一品武二品补服前后绣狮余皆如文二品文三品朝冠顶镂花金座中饰小红宝石一上衔蓝宝石补服前后绣孔雀惟副都御史及按察使绣獬豸朝带镂花金圆版四吉服冠顶用蓝宝石余皆如文二品武三品朝冠冬惟用熏貂【 文四品以下皆同】补服前后绣豹余皆如文三品惟朝服无貂缘及无端罩一等侍卫戴孔雀翎端罩猞猁孙为之间以貂皮月白缎里余皆如武三品文四品朝冠顶镂花金座中饰蓝宝石一上衔青金石补服前后绣雁朝带银衔镂花金圆版四吉服冠顶用青金石蟒袍通绣八蟒皆四爪四品以下惟京堂翰詹科道得用端罩猞猁为之间以貂皮月白缎里武四品补服前后绣虎余皆如文四品二等侍卫戴孔雀翎端罩红豹皮为之素红缎里朝服翦绒缘色用石青通身云缎前后方襕行蟒各一腰帷行蟒四中有襞积领袖俱石青糚缎冬夏皆用之余皆如武四品文五品朝冠顶镂花金座中饰小蓝宝石一上衔水晶补服前后绣白鹇惟监察御史绣獬豸朝服片金缘 【 文武七品以上皆同】色用石青前后方襕行蟒各一中有襞积领袖俱石青糚缎冬夏皆用之朝带银衔素金圆版四吉服冠带用水晶余皆如文四品武五品补服前后绣熊余皆如文五品惟无朝珠三等侍卫戴孔雀翎端罩黄狐皮为之月白缎里朝服如文五品之制惟用翦绒缘余皆如武五品惟得用朝珠文六品朝冠顶镂花金座中饰小蓝宝石一上衔砗磲补服前后绣鹭鸶朝带银衔阀瑁圆版四吉服冠顶用砗磲余皆如文五品惟无朝珠武六品补服前后绣彪余皆如文六品蓝翎侍卫戴蓝翎端罩朝服朝珠均如三等侍卫余皆如武六品文七品朝冠顶镂花金座中饰小水晶一上衔素金补服前后绣鸂■〈涑鸟〉朝带素圆版四吉服冠顶用素金蟒袍通绣五蟒皆四爪余皆如文六品武七品补服如武六品余皆如文七品文八品朝冠顶镂花金座上衔花金补服前后绣鹌鹑朝服用石青云缎无蟒领袖皆青倭缎中有襞积冬夏皆用之朝带银衔明羊角圆版四吉服冠镂花金顶余皆如文七品武八品补服前后绣犀牛余皆如文八品文九品朝冠顶镂花金座上衔花银补服前后绣练雀朝带银衔乌角圆版四吉服冠镂花银顶余皆如文八品武九品补服前后绣海马余皆如文九品未入流冠服制如文九品凡雨冠民公侯伯子男一二三品文武官御前侍卫朝清门侍卫尚书房翰林南书房翰林奏事处批本处行走人员皆用红色四五六品文武官雨冠中用红色缘用青色七八九品文武官凡有顶人员雨冠中用青色缘用红色凡缘皆前二寸五分后五寸军民雨冠用青色凡雨衣雨裳民公侯伯子文武一品以上官御前侍卫各省巡抚皆用红色二品以上文武官下至军民皆用青色其明黄色行褂则领侍卫内大臣御前大臣侍卫班长护军统领健锐营翼领及凡诸臣之蒙赐者皆得服之

　　士庶冠服

　　会试中式贡士朝冠顶镂花金座上衔金三枝九叶吉服冠顶用素金举人公服冠顶镂花银座上衔金雀公服袍青绸为之蓝缘披领如袍饰公服带如文八品朝带吉服冠顶银座上衔素金贡生吉服冠镂花金顶余皆如举人监生吉服冠素银顶余皆如贡生生员公服冠顶镂花银座上衔银雀公服袍蓝绸为之青缘披领如袍饰公服带如文九品朝带吉服冠顶如监生外郎耆老冠顶以锡从耕农官袍青绒为之顶同八品补服色用石青前后绣彩云捧日袍青绢为之上加披领腰为襞积不加缘月白绢里祭祀文舞生冬冠骚鼠为之顶镂花铜座中饰方铜镂蔡花上衔铜三角如火珠形袍以绸为之其色南郊用石青北郊用黑祈谷坛太庙社稷坛朝日坛帝王庙文庙先农坛太岁坛俱用红夕用坛用月白前后方襕销石葵花带绿绸为之武舞生顶上衔铜三棱如古戟形袍以绸为之通销金葵花余俱如文舞生袍之制带如文舞生祭祀执事人袍以绸为之其色南郊用石青北郊用黑不加缘太庙文庙先农坛太岁坛俱用青色蓝缘祈谷坛社稷坛朝日坛帝王庙俱用青色石青缘夕月坛用青色月白缘带如文舞生乐部乐生冠顶镂花铜座上植明黄翎乐部袍红缎为之一前后方襕绣黄鹂中和韶乐部乐生执戏竹人服之一通织小团葵花丹陛大乐诸部乐生服之带用绿云缎为之卤簿与士冬冠以豹皮及黑毡为之顶镂花铜座上植明黄翎袍如丹陛大乐诸部乐生带如祭祀文舞生卤簿护军袍石青缎为之通织金寿字片金缘领及袖端俱织金葵花卤簿校尉冬冠平檐顶素铜上植明黄领袍及带如卤簿舆士

　　皇太后　皇后冠服

　　（臣）等谨按杜典有后妃命妇首饰制度服章制度两条兹据皇朝礼器图式谨汇叙成篇首
　　大内冠服次公主福晋以下及命妇冠服列载于左
　　皇太后皇后冬朝冠熏貂为之上缀朱纬顶三层贯东珠各一皆承以金凤饰东珠各三珍珠各十七上衔大东珠一朱纬上周缀金凤七饰东珠各九猫睛石一珍珠各二十一后金翟一饰猫睛石一珍珠十六翟尾垂珠凡珍珠三百有二五行二就每行大珍珠一中间金衔青金石结一饰东珠珍珠各六末缀珊瑚冠后护领垂明黄绦二末缀宝石青缎为带夏朝冠青绒为之余皆如冬朝冠金约镂金雪十三饰东珠各一间以青金石红片金里后系金衔绿松石结贯珠下垂凡珍珠三百二十四五行三就每行大珍珠一中间金衔青金石结二每具饰东珠珍珠各八末缀珊瑚耳饰左右各三每具金龙衔一等东珠各二朝褂之制三皆石青色片金缘一绣文前后立龙各二下通襞积四层相间上为正龙各四下为万福万寿一绣文前后正龙各一腰帷行龙四中有襞积下幅行龙八一绣文前后立龙各二中无襞积下幅八宝平水领后皆垂明黄绦其饰珠宝惟宜朝袍之制三皆明黄色一披领及袖皆石青片金加貂缘肩上下袭朝褂处亦加缘绣文金龙九间以五色云中有襞积下幅八实平水披领行龙二袖端正龙各一袖相接处行龙各二一披领及袖皆石青冬用片金加海龙缘夏用片金缘肩上下袭朝褂处亦加缘绣文前后正龙各一两肩行龙各一腰帷行龙四中有襞积下幅行龙八一领袖片金加海龙缘夏片金缘中无襞积裾后开余俱如貂缘朝袍之制领后垂明黄绦饰珠宝惟宜领约镂金为之饰东珠十一间以珊瑚两端垂明黄绦二中各贯珊瑚末缀绿松石各二朝珠三盘东珠一珊瑚二佛头记念背云大小坠珠宝杂饰惟宜绦皆明黄色彩帨绿色绣文为五谷丰登佩箴管縏袠之属绦皆明黄色冬朝裙片金加海龙缘上用红织金寿字缎下石青行龙糚缎皆正幅有襞积夏朝裙片金缘缎纱各惟其时吉服冠顶用东珠龙褂二皆石青色一绣文五爪金龙八团两肩前后正龙各一襟行龙四下幅八宝立水袖端行龙各二一下幅及袖端不施章采龙袍三色用明黄领袖皆石青一绣文金龙九间以五色云福祷文采惟宜下幅八宝立水领前后正龙各一左右及交襟处行龙各一袖如朝袍裾左右开一绣文五爪金龙八团两肩前后正龙各一襟行龙四下幅八宝立水一下幅不施章采吉服朝珠一盘珍宝随所御绦皆明黄色

　　皇贵妃　贵妃　妃　嫔冠服

　　皇贵妃朝冠顶三层贯东珠各一皆承以金凤饰东珠各三珍珠各十七上衔大珍珠一朱纬上周缀金凤七饰东珠各九珍珠各二十一后金翟一饰猫睛石一珍珠十六翟尾垂珠凡珍珠一百九十二三行二就中间金衔青金石结一饰东珠珍珠各四末缀珊瑚冠后护领垂明黄绦二末缀宝石青缎为带金约镂金云十二饰东珠各一间以珊瑚红片金里后系金衔绿松石结贯珠下垂凡珍珠二百有四三行三就中间金衔青金石结二每具饰东珠珍珠各六末缀珊瑚耳饰左右各三每具金龙衔二等东珠各二领约镂金为之饰东珠七间以珊瑚两端垂明黄绦二中各贯珊瑚末垂珊瑚各二朝珠三盘蜜珀一珊瑚二龙褂色用石青绣文五爪金龙八团两肩前后正龙各一襟行龙四下幅八宝立水袖端行龙各二龙袍色用明黄领袖皆石青绣文金龙九间以五色云福寿文采惟宜下幅八宝立水领前后正龙各一左右及交襟处行龙各一袖如朝袍裾左右开吉服朝珠一盘珍宝随所御绦明黄色余皆如皇后
　　贵妃冠服垂绦皆金黄色袍色亦用金黄余皆如皇贵妃
　　妃朝冠顶二层贯东珠各一皆承以金凤饰东珠共九珍珠各十七上衔猫睛石朱纬上周缀金凤五饰东珠各七珍珠各二十一后金翟一饰猫睛石一珍珠十六翟尾垂珠凡珍珠一百八十八三行二就中间金衔青金石结一饰东珠珍珠各四末缀珊瑚冠后护领垂金黄绦二末缀宝石青缎为带金约镂金云十一饰东珠各一间以青金石红片金里后系金衔绿松石结贯珠下垂凡珍珠一百九十七三行三就中间金衔青金石结二每具饰东珠珍珠各六末缀珊瑚耳饰左右各三每具金龙衔三等东珠各二彩帨绣文为云芝瑞草吉服冠顶用碧 ■〈王亚〉■〈王厶〉余皆如贵妃
　　嫔朝冠顶二层贯东珠各一皆承以金翟饰东珠共九珍珠各十七上衔■〈石罗〉子朱纬上周缀金翟五饰东珠各五珍珠各十九后金翟一饰珍珠十六翟尾垂珠凡珍珠一百七十二三行二就中间金衔青金石结一饰东珠珍珠各三末缀珊瑚冠后护领垂金黄绦二末缀宝石青缎为带金约镂金云八饰东珠各一间以青金石红片金里后系金衔绿松石结贯珠下垂凡珍珠一百七十七三行二就中间金衔青金石结二每具饰东珠珍珠各四末缀珊瑚耳饰左右各三每具金龙衔四等东珠各二朝珠三盘珊瑚一蜜珀二彩帨不绣花文龙褂绣文两肩前后正龙各一襟夔龙四袍皆用香色余皆如妃

　　皇子福晋冠服

　　皇子福晋朝冠顶镂金三层饰东珠十上衔红宝石朱纬上周缀金孔雀五饰东珠各七小珍珠三十九后金孔雀一垂珠三行二就中间金衔青金石结一饰东珠各三末缀珊瑚冠后护领垂金黄绦二末亦缀珊瑚青缎为带金约镂金云九饰东珠各一间以青金石红片金里后系金衔青金石结贯珠下垂三行三就中间金衔青金石结二每具饰东珠珍珠各四末缀珊瑚耳饰左右各三每具金云衔珠各二朝褂色用石青片金缘绣文前行龙四后行龙三领后垂金黄绦杂饰惟宜朝袍用香色披领及袖皆石青冬用片金加海龙缘夏用片金缘肩上下袭朝褂处亦加缘绣文前后正龙各一两肩行龙各一襟行龙四披领行龙二袖端正龙各一袖相接处行龙各二裾后开领后垂金黄绦杂饰惟宜领约镂金为之饰东珠七间以珊瑚两端垂金黄绦二中各贯珊瑚末缀珊瑚各二朝珠三盘珊瑚一蜜珀二绦皆金黄色彩帨月白色不绣花文结佩惟宜绦皆金黄色冬朝裙片金加悔龙缘上用红缎下石青行龙糚缎皆正幅有襞积夏朝裙片金缘缎纱各惟其时吉服冠顶用红宝石吉服褂色用石青绣五爪正龙四团前后两肩各一蟒袍用香色通绣九龙吉服朝珠一盘珍宝随所御绦金黄色

　　王福晋公主以下凡品官妻冠服

　　亲王福晋吉服褂绣五爪金龙四团前后正龙两肩行龙余皆如皇子福晋亲王世子福晋朝冠顶镂金二层饰东珠九上衔红宝石朱纬上周缀金孔雀五饰东珠各六后金孔雀一垂珠三行二就中间金衔青金石结一饰东珠各三末缀珊瑚冠后护领垂金黄绦二末亦缀珊瑚金约镂金云八饰东珠各一间以青金石后系金衔青金石结贯珠下垂三行三就中间金衔青金石结二每具饰东珠珍珠各四末缀珊瑚余皆如亲王福晋郡王福晋朝冠顶镂金二层饰东珠八上衔红宝石朱纬上周缀金孔雀五饰东珠各五后金孔雀一垂珠三行二就中间金衔青金石结一末缀珊瑚冠后护领垂金黄绦二末亦缀珊瑚金约镂金云八饰东珠各一间以青金石后系金衔青金石结贯珠下垂三行三就中间金衔青金石结二末缀珊瑚吉服褂绣五爪行龙四团前后两肩各一余皆如世子福晋贝勒夫人朝冠顶镂金二层饰东珠七上衔红宝石朱纬上周缀金孔雀五饰东珠各三后金孔雀一垂珠三行二就中间金衔青金石结一末缀珊瑚冠后护领垂石青绦二末缀珊瑚金约镂金云七饰东珠各一间以青金石后系金衔青金石结贯珠下垂三行三就中间金衔青金石结二末缀珊瑚朝褂绣四爪蟒领后垂石青绦朝袍蓝及石青诸色随所用领袖冬用片金加海龙缘夏用片金缘绣四爪蟒领后垂石青绦领约朝珠彩帨绦皆石青色吉服褂前后绣四爪正蟒各一团蟒袍蓝及石青诸色随所用通绣九蟒余皆如郡王福晋贝子夫人朝冠顶镂金二层饰东珠六金约镂金云六吉服褂前后绣四爪行蟒各一团余皆如贝勒夫人镇国公夫人朝冠顶镂金二层饰东珠五金约镂金云五吉服褂绣花八团余皆如贝子夫人辅国公夫人朝冠顶镂金二层饰东珠四金约镂金云四余皆如镇国公夫人镇国将军夫人冠服均视一品命妇辅国将军夫人冠服均视二品命妇奉国将军淑人冠服均视三品命妇奉恩将军恭人冠服均视四品命妇固伦公主冠服制如亲王福晋和硕公主朝冠金约制如亲王世子福晋余皆如固伦公主郡主朝冠金约制如郡王福晋余皆如和硕公主县主朝冠金约制如贝勒夫人吉服褂制如郡王福晋余皆如郡主郡君朝冠金约制如贝子夫人朝褂朝袍领约朝珠彩帨吉服褂蟒袍均如贝勒夫人余如县主县君朝冠金约制如镇国公夫人吉服褂制如贝子夫人余皆如郡君镇国公女乡君朝冠金约制如辅国公夫入吉服褂制如镇国公夫人余皆如县君辅国公女乡君朝冠顶镂金二层饰东珠三金约镂金云三余皆如镇国公女民公夫人冬朝冠熏貂为之顶镂花金座中饰东珠四上衔红宝石前缀金簪三饰以珠宝护领绦用石青色金约青缎为之中缀镂金火焰饰珍珠一左右金龙凤各一后垂青缎带二红片金里耳饰左右各三每具金云衔珠各二朝褂色用石青片金缘绣文前行蟒二后行蟒一领后垂石青绦杂饰惟宜朝袍蓝及石青诸色随所用披领及袖皆石青冬用片金加海龙缘夏用片金缘绣文前后正蟒各一两肩行蟒各一襟行蟒四中无襞积披领行蟒二袖端正蟒各一袖相接处行蟒各二后垂石青绦杂饰惟宜领约镂金为之饰红蓝小宝石五两端垂石青绦二中各贯珊瑚末缀珊瑚各二朝珠三盘珊瑚青金绿松蜜珀随所用杂饰惟宜绦用石青色彩帨月白色不绣花文冬朝裙片金加海龙缘上用红缎下石青行蟒糚缎皆正幅有襞积夏朝裙片金缘缎纱各惟其时吉服冠熏貂为之顶用珊瑚吉服褂色用石青绣花文团蟒袍蓝及石青诸色随所用通九蟒皆四爪候夫人朝冠顶镂花金座中饰东珠三上衔红宝石余皆如民公大人伯夫人朝冠顶镂花金座中饰东珠二上衔红宝石余皆如侯夫人子夫人朝冠顶镂花金座中饰东珠一上衔红宝石余皆如伯夫人男夫人朝冠顶镂花金座中饰红宝石一上衔镂花红珊瑚吉服冠顶镂花珊瑚余皆如子夫人一品命妇朝冠顶镂花金座中饰东珠一上衔红宝石余皆如民公夫人二品命妇朝冠顶镂花金座中饰红宝石一上衔镂花珊瑚吉服冠顶镂花珊瑚余皆如一品命妇三品命妇朝冠顶镂花金座中饰红宝石一上衔蓝宝石吉服冠顶用蓝宝石余皆如二品命妇四品命妇朝冠顶镂花金座中饰小蓝宝石一上衔青金石朝袍片金缘绣文前后行蟒各二中无襞积后垂石青绦杂饰惟宜朝裙片金缘上用绿缎下石青行蟒糚缎皆正幅有襞积吉服冠顶用青金石蟒袍通八蟒皆四爪余皆如三品命妇五品命妇朝冠顶镂花金座中饰小蓝宝石一上衔水晶吉服冠顶用水晶余皆如四品命妇六品命妇朝冠顶镂花金座中饰小蓝宝石一上衔砗磲吉服冠顶用砗磲余皆如五品命妇七品命妇朝冠顶镂花金座中饰小水晶一上衔素金吉服冠顶用素金蟒袍通五蟒皆四爪余皆如六品命妇

　　?宝印

　　（臣）等谨按杜典有天子诸侯玉佩剑绶玺印今考列代之制天子所佩曰玺臣下所佩曰印唐时改称玺曰宝至玉佩剑绶则今朝带杂佩制似相近已详见冠服篇兹据大清会典所述宝印之制敬谨编次首御宝次大内宝印次亲王以下宝印次官员印信关防条记悉按等差详着定式以彰昭代之法守并改杜典标目之旧以符今制云

　　皇帝御宝
　　亲王宝郡王以下官员印信

　　皇帝御宝

　　国朝诞膺天命设御宝于交泰殿初立尚宝司其后以内监典守当用则内阁请而用之乾隆十一年皇上御定宝谱藏之交泰殿者二十有五藏之盛京者十
　　御定交泰殿宝谱
　　大清受命之宝以章皇序白玉方四寸四分厚一寸盘龙纽高二寸
　　皇帝奉天之宝以章奉若碧玉方四寸四分厚一寸一分盘龙纽高三寸五分
　　大清嗣天子宝以章继绳金方二寸四分厚八分交龙纽高一寸七分
　　皇帝之宝以布诏赦青玉方三寸九分厚一寸交龙纽高二寸一分
　　皇帝之宝以肃法驾栴檀香木方四寸八分厚一寸八分盘龙纽高三寸五分
　　天子之宝以祀百神白玉方二寸四分厚八分交龙纽高一寸三分
　　皇帝尊亲之宝以荐徽号白玉方二寸一分厚七分交龙纽高一寸三分
　　皇帝亲亲之宝以展宗盟白玉方二寸二分厚一寸二分交龙纽高一寸二分
　　皇帝行宝以颁赐赉碧玉方四寸八分厚一寸九分蹲龙纽高二寸五分
　　皇帝信宝以征戎伍白玉方三寸三分厚六分交龙纽高一寸六分
　　天子行宝以册外蛮碧玉方四寸八分厚一寸九分蹲龙纽高二寸三分
　　天子信宝以命殊方青玉方三寸八分厚一寸三分交龙纽高一寸七分
　　敬天勤民之宝以饬觐吏白玉方三寸一分厚一寸五分交龙纽高一寸七分
　　制诰之宝以谕臣僚青玉方四寸厚二寸交龙纽高二寸七分
　　敕命之宝以钤诰敕碧玉方三寸五分厚一寸三分交龙纽高一寸八分
　　垂训之宝以扬国宪碧玉方四寸厚一寸五分交龙纽高二寸
　　命德之宝以奖忠良青玉方四寸厚一寸四分交龙纽高二寸一分
　　钦文之玺以重文教墨玉方三寸六分厚一寸五分交龙纽高一寸六分
　　表章经史之宝以崇古训碧玉方四寸七分厚二寸一分交龙纽高二寸二分
　　巡狩天下之宝以从省方青玉方四寸七分厚二寸交龙纽高二寸五分
　　讨罪安民之宝以张征伐青玉方四寸八分厚二寸交龙纽高二寸五分
　　制驭六师之宝以整戎行墨玉方五寸三分厚一寸四分交龙纽高二寸二分
　　敕正万邦之宝以诰外国青玉方三寸八分厚一寸五分盘龙纽高二寸三分
　　敕正万民之宝以诰四方青玉方四寸一分厚一寸五分交龙纽高二寸
　　广运之宝以谨封识墨玉方六寸厚二寸一分交龙纽高二寸
　　御制国朝传宝记曰朝受天命采古制为玺掌以宫殿监正袭以重盝承以髹几设交泰殿中以次左右列当用则内阁请而用之其质有玉有金有栴檀香木玉之品有白有青有碧纽有交龙有盘龙有蹲龙其文自太宗文皇帝以前专用国书既乃兼用古篆其大小自方方寸至二寸一分不一尝考大清会典载御宝二十有九今交泰殿所贮三十有九会典又云宫内收贮者六内库收贮者二十有三今则皆贮交泰殿数与地皆失实至谓皇帝奉天之宝即传国玺两郊大祀及圣节宫中告天青词用之此语尤诞谬大祀遵古礼用祝版署名而不用宝圣节宫中未尝有告天事或道箓祝厘时一行之亦不过偶存其教耳未尝命文臣为青词亦未尝用宝且此玺孰非世世传守而专以一宝为传国玺亦不经葢缘修会典诸臣无宿学卓识复未曾请旨取裁只沿明时内监所书册档承讹袭谬遂至于此甚矣纪载之难也且会典所不载者复有受命于天既寿永昌一玺不知何时附藏殿内反置之正中按其词虽类古所传秦玺而篆法拙俗非李斯虫鸟之旧明甚独玉质莹洁如截肪方得黍尺四寸四分厚得方之三以为良玉不易得则信矣若谕宝无问非秦玺即真秦玺亦何足贵乾隆三年高斌督河时奏进属员浚宝应河所得玉玺古泽可爱文与辍耕录载蔡仲平本颇合朕谓此好事者仿刻所为贮之别殿视为玩好旧器而已夫秦玺煨烬古人论之详矣即使尚存政斯之物何得与本朝传宝同贮于义未当又雍正年故大学士高其位进未刻碧玉宝一文未刻则未成为宝而与诸宝同贮亦未当朕尝论之君人者在德不在宝宝虽重一器耳明等威征信守与车旗章服何异德之不足则山河之险土宇之富拱手而绶之他人未有徒恃此区区尺璧足以自固者诚能勤修令德系属人心则言传号涣万里奔走珍非和璧制不龙螭篆不斯籀孰敢不敬信承奉尊为神明故宝器非宝宝于有德古有得前代符宝君臣动色矜耀侈为瑞贶者我太宗文皇帝时获蒙古所传元帝国宝容而纳之初不藉以为受命之符由今思之文皇帝之臣服函夏垂统万世在德耶在宝耶不待智者而知之矣善夫唐梁肃之言曰赚之轻重玺之去来视德之高下位之安危则人君承祖宗付畀思以永膺斯宝引而勿替其非什袭固守之谓谓夫日新厥德居安虑危凝受皇天大宝命则德足重宝而宝以愈重玺玉自古无定数今交泰殿所贮历年既久纪载失真且有重复者爰加考正排次定为二十有五以符天数并着成谱而序其大指如此
　　御定盛京尊藏宝谱
　　大清受命之宝碧玉方四寸八分厚一寸九分蹲龙纽高二寸四分
　　皇帝之宝青玉方四寸八分厚一寸九分交龙纽高二寸七分
　　皇帝之宝碧玉方五寸厚一寸八分盘龙纽高三寸
　　皇帝之宝栴檀香木方三寸八分厚六分素纽高五分
　　奉天之宝金方三寸七分厚九分交龙纽高二寸
　　天子之宝金方三寸七分厚九分交龙纽高二寸
　　奉天法祖亲贤爱民碧玉方四寸九分厚一寸五分交龙纽高二寸
　　丹符出验四方青玉方四寸七分厚二寸交龙纽高二寸二分
　　敕命之宝青玉方三寸七分厚一寸八分交龙纽高二寸五分
　　广运之宝金方二寸四分厚八分交龙纽高一寸五分
　　御制盛京尊藏宝谱序曰乾隆十一年春阅交泰殿所贮诸宝既详定位置为文记之其应别贮者分别收贮至其文或复见及国初行用者为数凡十虽不同于见用之宝而未可与古玩并列因念盛京为国家发祥地祖宗神爽实所式凭朕既重缮列祖实录尊藏凤凰楼上觐扬光烈传示无疆想当开天之始凝受帝命宝符焕发六服承式璠玙孚尹手泽存焉记不云乎陈其宗器弘璧琬琰陈之西序崇世守也爰奉此十宝赍送盛京鐍而藏之而着其缘起如此十三年九月改镌御宝始用清篆文左为清篆右为汉篆御题交泰殿宝谱序后曰宝谱成于乾隆十一年丙寅越三年戊辰始指授儒臣为清文各篆体书因思向之国宝官印汉文用篆书而清文则用本字者以国书篆体未备也今既定为篆法当施之宝印以昭画一按谱内青玉皇帝之宝本清字篆文传自太宗文皇帝时自是而上四宝均先代相承传为世守者不敢轻易其檀香皇帝之宝以下二十有一则朝仪纶綍所常用宜从新制因敕所司一律改镌与汉篆文相配并记之宝谱序后云是年内翻书房奏言谨将内阁颁发诰敕内制诰之宝四字遵照钦定玉筯篆体拟篆清文恭呈御定后交该衙门选择吉期于大内祗领应镌二十一御宝敬谨改镌从之四十五年八月御制古稀说曰余以今年登七袠因用杜甫句刻古稀天子之宝其次章即继之曰犹日孜孜葢予宿志有年至八旬有六即归政而颐志于宁寿宫其未归政以前不敢弛干惕犹日孜孜所以答天庥而励己躬也正寿之辰羣臣例当进献辞赋于是彭元瑞有古稀之九颂既以文房等件赐之以旌其用意新而遣辞雅顾一再翻阅颇有不得不为之说以申予意者其辞曰古人有言颂不忘规兹元瑞之九颂徒见其颂而未见其规在元瑞为得半而失半然使予观其颂洋洋自满遂以为诚若此则不但失半又且失全予何肯如是夫由斯不自满歉然若有所不足之意充之以是为敬天之本必益凛旦明毋敢或渝也以是为法祖之规必思继前烈而慎聪听也以是勤民庶无始终之变耳以是典学为实学以是奋武非黩武以是筹边非凿空以是制作非虚饰若夫用人行政旰食宵衣孰不以是为慎修思永之枢机乎如是而观元瑞之九颂方且益深予临深履薄之戒则其颂也即规也更惓思之三代以上弗论矣三代以下为天子而寿登古稀者纔得六人巳见之近作矣 【自三代以下帝王年逾七十者汉武帝梁高祖唐明皇宋高宗元世祖明太祖凡六帝昨七旬庆典诗有七旬屈指数今古六帝因心验法惩之句】至夫得国之正扩土之广臣服之普民庶之安虽非大当可谓小康且前代所以亡国者曰强藩曰外患曰权臣曰外戚曰女谒曰宦寺曰奸臣曰佞幸今皆无一彷佛者即所谓得古稀之六帝元明二祖为创业之君礼乐刑政有未遑焉其余四帝予所不足为法而其时其政亦岂有若今日者哉是诚古稀而巳矣夫值此古稀者非上天所赐乎天赐古稀于予而予设弗以敬承之弗励慎终如始之志以竭力敬天法祖勤政爱民古云适百里者半九十里栗栗危惧诚恐耄荒而有所陨越将孤天恩予又何敢如是然则元瑞九颂有裨于予者大焉故为之说如右羣臣献辞赋者甚伙大约不出于元瑞之九颂予将以是说概之则所谓有颂而鲜规者亦毕视之为进规而非啻颂矣四十六年正月皇上用乾隆宫西暖阁贮敬天勤民宝之例贮古稀天子之宝于东暖阁既刻古稀说于宝端并系以御制诗曰祖宗贻玉宝敬天及勤民兹予逮古稀爰始刻贞珉敬勤传家法奕世当永遵设我子孙中年或古稀臻此宝亦宜用弆之檀匣陈斯则待干贶未敢预卜频西清者恒守 【 谓西暖阁之敬天勤民宝】 左个者偶循 【 谓东暖阁之古稀天子宝】 嗣服祈承命巩谦勖最寅
　　太皇太后宝
　　（臣）等谨按康熙四年制
　　太皇太后金宝玉宝敬详宝制于皇太后宝之前太皇太后金宝玉筯篆盘龙纽平台方四寸四分厚一寸二分玉宝台高一寸八分余皆与金宝同
　　皇太后宝
　　皇太后金宝清文玉筯篆盘龙纽平四寸四分厚一寸二分玉宝同
　　（臣）等谨按乾隆三十六年十一月皇太后八旬万寿恭加上徽号所奉册宝敬用刻玉之制详见上徽号门
　　皇后宝
　　皇后金宝清汉文玉筯篆交龙纽余与皇太后宝同
　　皇贵妃贵妃宝
　　皇贵妃金宝清汉文玉筯篆蹲龙纽平台方四寸厚一寸二分贵妃宝同
　　妃印
　　妃金印清汉文玉筯篆龟纽平台方三寸六分厚一寸

　　亲王宝郡王以下官员印信

　　（臣）等谨按国朝初制亲王以下内外文职印信皆尚方大篆内外武职印信皆柳叶篆各关防条记亦如之至钦定国书篆体印文始兼用清汉篆并以品秩为序文职首尚方大篆次小篆次锂鼎篆次垂露篆武职首柳叶篆次殳篆次悬针篆尊卑有差秩然不紊制度葢尽善矣兹谨次第纂纪凡印制方长厚薄分寸大小皆从数定之例条列于篇其序次亦遵篆体等差而以京官为先外官次之京官先文职次武职外官先驻防将军副都统办事大臣等次文职次武职至喇嘛僧道等则附见于后焉
　　顺治元年置礼部铸印局掌造印信满文左汉文右字样由内院撰发又定每岁封印开印先期礼部札钦天监择吉具题行知内外各衙门八年铸行在六部都察院銮仪卫印各衙门官员扈从令携以行十六年铸行在通政使司大理寺翰林院太常寺太仆寺光禄寺鸿胪寺钦天监太医院各印
　　康熙二十九年谕凡差遣审事官员不必铸给印信事完日其本章即缮明启奏日期用地方督抚印信如事关督抚即用藩臬印信事关督抚藩臬则用提镇印信
　　雍正元年谕印信乃一应事件凭据不惟藩臬印信即州县印信亦属紧要着礼部竢有数印一同交与钦天监选择吉日铸给寻礼部奏言凡铸印信关防令钦天监择吉日专委礼部官监造务期铸刻精工字画端楷铸成礼部堂官验明将监造官姓名书于册如有银色不足铜质不精及字画模糊者将监造官参处并令加倍赔补从之三年以各处巡盐御史旧例有二印新任布一印前往旧任带一印回缴新旧官各有一印恐滋弊端定例嗣后止给一印令新旧官交代
　　乾隆七年议准凡内外官缴送旧印令于印文正中镌一缴字送部销毁十三年钦定清文篆书命改铸百官印信清篆左汉篆古印文以品秩为序文职一二品尚方大篆内三品外布政使司按察使司提督学政尚方小篆内四五品外三四品钟鼎篆内六品外五品以下垂露篆武职一二品柳叶篆三四品殳篆四五品以下悬针篆嗣是定和硕亲王金宝龟纽平台方三寸五分厚一寸亲王世子金宝龟纽平台方三寸五分厚一寸多罗郡王镀金银印麒麟纽平台方三寸四分厚一寸朝鲜国王金印龟纽平台方三寸五分厚一寸俱清汉文芝英篆琉球国王安南国王暹罗国王镀金银印驼纽方三寸五分厚一寸宗人府衍圣公银印直纽三台方三寸三分厚一寸俱清汉文尚方大篆公侯伯俱银印虎钮方三寸三分厚九分公三台侯伯二台经略大臣大将军将军领侍卫内大臣银印虎纽二台方三寸三分厚九分俱清汉文柳叶篆办理军机事务处银印直纽二台方三寸二分厚八分六部都察院银印直纽三台方三寸三分厚九分俱清汉文尚方大篆理藩院银印直纽三台方三寸三分厚九分兼清汉蒙古三体字清汉文尚方大篆蒙古字不用篆盛京五部银印直纽二台方三寸二分厚八分户部总理三库事务银印直纽二台方三寸二分厚八分翰林院银印二台方三寸二分厚八分内务府银印二台方三寸二分厚八分盛京内务府银印直纽二台方三寸二分厚八分景陵泰陵内务府总管东陵泰陵承办事务督理京省钱法堂铜关防【 凡关防皆直纽】长三寸阔一寸九分銮仪卫银印直纽二台方三寸二分厚八分俱清汉文尚方大篆通政使司大理寺顺天府奉天府银印直纽方二寸九分厚六分五厘太常寺银印直纽方二寸九分厚六分五厘詹事府铜印直纽方二寸七分厚九分光禄寺太仆寺武备院上驷院奉宸院铜印直纽方二寸六分厚六分五厘内翻书房铜关防长三寸阔一寸九分俱清汉文尚方小篆鸿胪寺国子监铜印直纽方二寸五分厚六分左右春坊司经局六科钦天监太医院铜印直纽方二寸四分厚五分各道监察御史稽察内务府御史稽察宗人府御史巡盐巡史铜印直纽有孔方一寸五分厚三分宗人府左右司六部理藩院各司太仆寺左右司銮仪卫左右司铜印直纽方二寸四分厚五分内务府各司銮仪卫驯象等所铜印直纽方二寸二分厚四分五厘提督会同四驿馆崇文门税务管理坐粮厅户部分司工部木柴监督工部木厂监督管理馆所车马事务监督左右翼管税户部银库缎匹库颜料库户部办理八旗俸饷户部办理八旗现审工部管理街道各仓监督顺天奉天府丞兼提督学政巡视台湾御史各关税监督铜关防长三寸阔一寸九分巡视五城御史管理古北口驿务管理独石曰驿务铜关防长二寸八分阔一寸九分盛京工部银库盛京户部金银等库织染局铜关防长二寸九分阔一寸九分畅春园圆明园清漪园官房税库铜条记 【 凡条记皆直纽】长二寸六分阔一寸九分钦天监时宪书铜印直纽方二寸一分厚四分四厘俱清汉文钟鼎篆吏部兵部稽俸厅大理寺左右司光禄寺四署五城兵马司乐部和声署铜印直纽方二寸一分厚四分五厘中书科铜印直纽方二寸一分厚四分五厘内阁典籍厅铜关防长三寸阔一寸九分宗人府银库翰林院典簿礼部铸印局刑部赃罚库理藩院银库工部料估所各部院督催所工部制造库铜关防长三寸阔一寸九分稽察盛京五部将军衙门稽察黑龙江等处稽察宁古塔等处巡视归化城等处巡察游牧等处顺天府治中铜关防长二寸九分阔一寸九分管理杀虎口路驿站管理金周鄂佛啰等处总管大凌河牧场铜关防长二寸六分阔一寸九分兵马司副指挥铜关防长二寸六分阔一寸六分宗人府经历司铜印直纽方二寸四分厚五分都察院经历司铜印直纽方二寸二分厚四分五厘通政使司经历司銮仪卫经历司太常寺典簿光禄寺主簿詹事府主簿太仆寺主簿各部院寺司务厅铜印直纽方二寸一分厚四分四厘国子监绳愆厅博士厅典簿厅鸿胪寺主簿钦天监主簿各坛庙祠祭署铜印直纽方二寸厚四分二厘刑部司狱司光禄寺银库太医院药库国子监典籍厅神乐观牺牲所铜印直纽方一寸九分厚四分二厘管理宝泉局户部分局管理宝源局工部分司铜关防方一寸九分厚四分二厘礼部铸印局大使铜条记长二寸六分阔一寸九分兵马司吏目铜条记长二寸四分阔一寸四分俱清汉文垂露篆都统护军统领前锋统领火器营统领向导总领银印虎纽二台方三寸三分厚九分提督九门步军统领圆明园总管八旗内府三旗官兵银印虎纽二台方三寸三分厚九分总管云梯健锐营八旗传事银关防直纽长三寸二分阔二寸俱清汉文柳叶篆总管御饭房茶房内府护军统领参领协领云梯健锐营翼长各处总管铜关防长三寸阔一寸九分俱清汉文殳篆八旗佐领宗室觉罗族长铜图记 【 凡图记皆直纽】方一寸七分厚四分五厘俱清文悬针篆咸安宫官学景山官学养心殿造办处铜图记方一寸七分厚四分看守通州三仓首领铜关防长三寸阔一寸九分旗手卫左右司铜印直纽方二寸二分厚四分五厘俱清汉文悬针篆镇守将军银印虎纽二台方三寸三分厚九分副都统银印虎纽二台方三寸二分厚八分俱清汉文柳叶篆察哈尔都统银印虎纽二台方三寸三分厚九分用满洲蒙古二种字满文柳叶篆察哈尔左右翼副都统银印虎纽二台方三寸二分厚九分用满洲蒙古二种字满文柳叶篆扎萨克盟长银印虎纽二台方三寸三分厚九分用满洲蒙古二重字不篆总统伊犁等处将军银印虎纽二台方三寸三分厚九分兼满汉托忒回子四种字满汉文俱柳叶篆托忒回子字不篆 【 下同】办理伊犁乌噜木齐等处事务大臣银印虎纽二台方三寸三分厚九分兼满汉扎忒三种字满汉文俱柳叶篆伊犁分驻雅尔城总理参赞大臣银印虎纽二台方三寸三分厚九分兼满洲托忒回子三种字满文柳叶篆办理叶尔羌喀什噶尔阿克苏诸处事务大臣银印虎纽二台方三寸三分厚九分兼满汉回子三种字满汉文俱柳叶篆办理哈密粮饷事务大臣银印虎纽二台方三寸三分厚九分柳叶篆管理巴里坤等处事务大臣银印虎纽二台方三寸三分厚九分柳叶篆管理厄鲁特二十一处内大臣铜印方三寸三分厚九分兼满汉托忒三种字满汉文柳叶篆驻防哈蜜统领铜关防长三寸阔一寸九分柳叶篆八旗游牧总管察哈尔总管城守尉铜印方二寸六分厚六分五厘殳篆办理英阿雅尔和阗乌什库车哈喇沙尔辟展等处事务铜图记方二寸二分厚四分五厘兼满汉回子三种字满汉文俱殳篆驻防左右翼长协领参领铜条记长二寸六分阔一寸六分五厘兴京等城守尉铜关防长三寸阔一寸九分锦州等城守尉铜关防长二寸九分阔一寸九分阿尔楚喀仓监督牛羊羣左右翼副总管上都达布逊马驼总管牛庄城守尉铜关防长二寸八分阔一寸九分俱殳篆防守尉铜关防长二寸八分阔一寸九分驻防佐领铜条记长二寸六分阔一寸六分五厘俱清汉文悬针篆直省总督 【 直隶总督陕甘总督四川总督镌兼巡抚字样】仓场河道漕运总督巡抚 【 江西巡抚河南巡抚山东巡抚镌兼提督字样山西巡抚镌兼提督盐政字样】银关防长三寸二分阔二寸俱清汉文尚方大篆钦差大臣铜关防如督抚式三品以上用之各省承宣布政使司银印直纽二台方三寸一分厚八分各省提刑按察使司铜印直纽方二寸七分厚九分各省盐运使司铜印直纽方二寸六分厚六分五厘各省提督学政铜关防长二寸九分阔一寸九分俱清汉文尚方小篆各处管理织造铜关防长二寸九分阔一寸九分各省守巡道铜关防长三寸阔一寸九分俱清汉文钟鼎篆钦差官员铜关防如道员式四品以上用之各府铜印直纽方二寸五分厚六分各府同知通判淮南仪所监制官铜关防长二寸八分阔一寸九分各州铜印直纽方二寸三分厚五分京县 【 大兴宛平承德】铜印直纽方二寸二分厚四分五厘各县铜印直纽方二寸一分厚四分四厘盐课提举司铜印方二寸四分厚五分布政使司经历司理问所铜印方二寸二分厚四分五厘按察使司经历司京府经历司盐运使司经历司铜印方二寸一分厚四分四厘布政使司照磨所京府儒学各府经历司铜印方二寸厚四分二厘京府照磨所司狱司按察使司照磨所司狱司各府照磨所司狱司各府儒学卫儒学布政使司库大使府库大使巡检司都统司税课司茶马司铜印方一寸九分厚四分各州县儒学铜条记长二寸六分阔一寸九分库大使县丞主簿吏目盐课所批验所各驿丞递运所各局各仓各闸铜条记长二寸四分阔一寸三分俱垂露篆提督总兵官银印虎纽三台方三寸三分厚九分镇守挂印总兵官银印虎纽二台方三寸三分厚九分镇守总兵官铜关防长三寸二分阔二寸俱清汉文柳叶篆副将参将游击铜关防长三寸阔一寸九分宣慰司铜印方二寸七分厚九分俱清汉文殳篆都司铜关防长三寸阔一寸九分都司卫所千总铜关防长二寸八分阔一寸九分守备铜条记长二寸六分阔一寸六分五厘卫守备铜印方二寸六分厚六分五厘宣抚司铜印方二寸五分厚六分宣抚司副使安抚司领运千总铜印方二寸四分厚五分五厘长官司指挥佥事铜印方二寸二分厚四分五厘俱清汉文悬针篆卫经历宣慰司经历司铜印方二寸一分厚四分四厘垂露篆土千户铜印方二寸三分厚四分五厘土百户铜印方二寸厚四分二厘俱清汉文悬针篆管理京城喇嘛班第管理盛京喇嘛班第铜印方二寸二分厚四分五厘俱清文转宿篆正乙真人铜印方二寸四分厚五分清汉文垂露篆十四年正月礼部奏理藩院堂印蒙古字应否仍照本文镌刻得旨理藩院印文之蒙古字不必篆书外藩扎萨克盟长喇嘛并蒙古西藏一应满洲蒙古唐寺文均亦不必篆书其在京扎萨克大喇嘛印满文俱篆书蒙古文不必篆书六月谕近用新定清文篆书铸造各衙门印信所司检阅库中所藏经略大将军将军诸印凡百余颗皆前此因事颁给经用缴还未经销毁者会典复有命将出师请旨将库中印信颁给之文遂至滥觞朕思虎符鹊纽用之军旅所以昭信无取繁多库中所藏其中振扬威武建立肤功者具载历朝实录班班可考今择其克捷奏凯底定迅速者经略印一大将军将军印各七分匣收贮稽其事迹始末刻诸文笥足以传示奕禩即仍其清汉旧文而配以今制清文篆书如数重造遇有应用具奏请旨颁给一并藏之皇史宬其余悉交该部销毁此后若遇请自皇史宬而用者蒇事仍归之皇史宬若遇因一事特行颁给印信者事完交部销毁将此加载会典御定印谱钦命总理一切军务储糈经略大臣关防一奉命抚远宁远安东征南平西平北大将军印各一镇海扬威靖逆靖东征南定西定北将军印各一
　　御制印谱序曰国家膺图御宇神圣代兴赫濯挞伐光启鸿业时则有推毂命将之典及功成奏凯还上元戎佩印载在册府藏之史宬葢法物留贻不啻如曩籍所称玉节牙璋尚方齐斧者比乾隆十七年厘考国书篆字成因详加酌定交泰殿所遵奉世传御宝仍依本文不敢更易其常行诰敕所钤用以及部院司寺巳下外而督抚提镇已下咸改铸篆文以崇典章昭法守而大将军经略及诸将军之印或存旧或兼篆一依交泰殿诸宝之例各以时代为次兹西陲武功将竣爰谱图系说如左书曰其克诘尔戎兵以陟禹之迹方行天下至于海表罔有不服信大兵可百年不用不可一日不备披斯谱也必将曰是印也是我朝某年殄某寇定某地所用也又将曰是印也铸自某年某官既奉以集事传至某年某官复奉以策励者也想见一时受成庙算元老壮猷丰纽重台焜耀耳目继自今觐扬光烈思所以宏此远谟弼我亿万世丕丕基将于是乎在以视铭绩鼎钟图形台阁者不尤深切着明也欤然则观于宝谱而一人守器之重可知观于印谱而羣才翊运之殷又可知诗曰王之荩臣无念尔祖记曰君子听鼓鼙则思将帅之臣一再披阅其何能置大风猛士之怀哉装潢蒇事并令守者什袭尊藏为部凡四一皇史宬一大内一内阁一盛京也

　　皇朝通典卷五十四

　　●皇朝通典卷五十五

　　礼十五

　　○礼十五

　　嘉五

　　△嘉五

　　车舆
　　皇帝卤簿
　　皇太后　皇后仪驾
　　皇贵妃　贵妃仪仗
　　妃　嫔采仗
　　亲王以下仪卫
　　固伦额附以上仪卫
　　民公以下仪卫
　　京官仪从
　　直省文官仪从
　　直省武职仪从
　　王福晋公主以下仪卫
　　颁詺
　　颁朔
　　进实录
　　进玉牒
　　经筵

　　?车舆

　　（臣）等谨案杜甫车舆篇先叙天子五辂次详车制并自皇太后车以至主妃命妇等车一一载入而辇舆之制乃具于后今变通其例谨据皇朝礼器图式首载皇帝五辂辇舆次皇太后辇舆次皇后及皇贵妃贵妃妃嫔车舆其余公主以下等轿车之制并见仪卫篇兹不复载云

　　皇帝五辂
　　皇太后辇舆
　　皇后车舆
　　皇贵妃车舆
　　贵妃　妃　嫔车舆

　　皇帝五辂

　　国朝初制玉辂大辂大马辇小马辇香步辇并称五辇大朝日设于太和门东乾隆八年改大辂为金辂大马辇为象辂小马辇为革辂香步辇为木辂玉辂仍旧并为五辂十三年钦定五辂之制玉辂木质髤朱圆盖方轸饰以青衔玉圆版四冠金圆顶镂金垂云承之檐帖镂金云版三层青缎垂幨亦三层绣金云龙及羽文相间系绣金青缎带四属于轸四柱绘以金华门垂朱帘四面各三环座以朱阑饰间金彩阑内周布花毯中设金云龙宝座两轮各有十八辐镂花饰金贯以轴辕二两端饰金龙首尾后建太常十有二斿青缎为之縿绣日月五星斿绣二十八宿里俱绣金龙下垂五彩流苏杆攒竹髤朱左加闟戟右饰龙首并缀朱旄五垂青緌外用纳陛五级左右阑皆髤朱饰金彩驾象一靷以朱绒紃陈设时行马二承辕亦髤朱直竿两端钻以铜金辂圆葢方轸饰以黄衔金圆版四黄缎垂幨三层系黄缎带四属于轸后建大旗十有二斿各绣交龙木辂圆盖方轸饰以黑衔花梨圆版四黑缎垂幨三层系黑缎带四属于轸后建大麾十有二斿各绣神武服马二骖马四设游环和铃象辂圆盖方轸饰以红衔象牙圆版四红缎垂幨三层系红缎带四属于轸后建大赤十有二斿各绣金凤服马二骖马六设游环和钤革辂圆盖方轸饰以泥银衔圆黄革四白缎垂幨三层系白缎带四属于轸后建大白十有二斿各绣金虎服马一骖马三设游环和铃余具如玉辂大驾卤簿法驾卤簿用之遇大朝会则设于午门外皇帝辇舆国朝初制祀天地并乘凉步辇升殿之日陈于太和门东乾隆七年定大祀亲诣行礼均乘礼舆出宫至太和门乘辇又奉旨凡遇祀毕还宫均备礼舆永为定例十三年始造玉辇改凉步辇为金辇大祀南郊乘玉辇北郊太庙社稷坛乘金辇其余朝日夕月耕耤以下等祀均乘礼舆遇朝会则并设于太和门外驾出入御步舆行幸御轻步舆是年钦定辇舆之制玉辇木质髤朱圆盖方座饰以青衔玉版四冠金圆顶镂金垂云承之曲梁四垂端为金云叶青缎重幨周为襞积绣金云龙系黄绒紃四属于座隅柱绘云龙冬垂青毡门帏夏易以朱帘黑缎缘四面各三座缀版二层上绘彩云下绘金云环以朱阑饰间金彩阑内周布花毯中设金云龙宝座左列铜鼎右植服剑内列四辕两端衔金龙首尾外用纳陛五级左右阑皆髤朱亦饰金彩舁以三十六人大驾用之金辇圆盖方轸饰以泥金衔金圆版四冠金圆顶黄缎垂幨冬垂黄毡门帏夏以朱帘黑缎缘四面各三座环以朱阑内外四辕舁以二十八人法驾用之礼舆称质上为穹盖二层上层八角饰金行龙下四角饰亦如之冠金圆顶镂金云承之衔以杂宝明黄缎垂幨绣金云龙四柱饰蟠龙门端及左右阑饰云龙皆镂金内为金龙宝座帏用明黄云缎纱毡各惟其时左右启棂夏用蓝纱冬以玻瓈直辕二大横杆二小横杆四肩杆八皆髤朱绘以金云龙横钻以铜纵加金云龙首尾舁十六人法驾用之步舆木质涂金不施幰盖中为蟠龙座冬施紫貂坐具夏以明黄妆缎四足为螭首虎爪承以圆珠用绘云龙踏几宠以黄缎直辕二大横杆二中为双龙首相对小横杆四舁以十六人銮驾用之轻步舆木质髤朱不施幰盖象牙为之座踏几髤以金直辕二加铜龙首尾大横杆二小横杆四肩杆八皆钴以铜余俱如步舆骑驾用之

　　皇太后辇舆

　　乾隆十四年钦定皇太后仪驾龙凤舆木质髤以明黄穹葢二重上为八角各饰金凤下正方四隅饰亦如之冠金圆顶镂云文衔以杂宝明黄缎垂幨上下皆销金龙凤四柱皆绘金龙凤棂四启青细网之前为双扉启扉则举棂悬之内髤浅红中置朱座坐具明黄缎彩绣龙凤前加抚式亦髤明黄绘金龙凤直辕二大横杆二中为铁鋄金双凤相向小横杆四肩杆八皆髤明黄横钻以铜纵加铜鋄金龙凤首尾舁以十六人龙凤车木质髤以明黄穹盖二重上绘八宝各饰金凤下绘云文四隅饰亦如之冠金圆顶镂云文衔以杂宝明黄缎垂幨盖明黄络四隅系明黄绒紃属于轸四柱左右及后皆绘金龙凤中各启棂青紃网之门上镂金龙凤相向明黄缎帏黄里坐具明黄缎彩绣龙凤两轮各十有八幅辕二钻以铁鋄金驾马一仪舆木质髤以明黄上为穹盖冠金圆顶涂金檐四隅系黄绒紃属于直辕明黄缎华幨明黄缎帏黄里中置朱座坐具明黄缎绣龙凤直辕二横杆四中为铁鋄金双凤相向肩杆四俱髤明黄两端钻以铜鋄舁以八人仪车木质髤以明黄穹盖上圆下方冠银圆顶涂金檐四隅系明黄绒紃属于轸明黄缎垂幨四柱不加绘饰里髤浅红明黄缎帏黄里坐具明黄缎彩绣龙凤轮各十有八辐辕二钻以铁鋄银驾马一十六年皇太后六旬万寿皇上尊养祝厘鸿仪备举预涓吉日自畅春园躬奉慈驾入宫皇太后御金辇明黄缎帏绣寿字篆文奉辇以二十八人二十六年三十六年皇太后七旬八旬圣寿并御万寿辇自畅春园回宫

　　皇后车舆

　　乾隆十四年钦定皇后仪驾凤舆木质髤以明黄穹盖二重上为八角各饰金凤下方四隅饰亦如之冠金圆顶镂云衔以杂宝明黄缎垂幨上下皆销金凤四柱皆绘金凤棂四启青紃网之苛为双扉启扉则举棂悬之内髤浅红中置朱座倚髤明黄绘金凤坐具明黄缎绣彩凤前加抚式亦髤明黄绘金凤直辕二大横杆二中为铁鋄金双凤相向小横杆四肩杆八皆髤明黄横钻以铜纵加铜鋄金凤首尾舁以十六人亲蚕御之凤车木质髤以明黄穹盖二层上绘八宝八角各饰金凤下绘云文四隅饰亦如之冠金圆顶镂云衔以杂宝明黄缎垂幨盖明黄络四隅系明黄绒紃属于轸四柱左右及后皆绘金凤中各启棂青紃网之门上镂金凤相向明黄缎帏黄里坐具明黄缎绣彩凤轮各十有八辐辕二两端钻以铁鋄金驾马一仪舆木质髤以明黄上为穹盖冠银圆顶涂金檐四隅系黄绒紃属于直辕明黄缎垂幨明黄缎门帏红里中置朱座倚髤明黄绘金龙凤坐具明黄缎绣彩凤直辕二横杆二中为铁鋄金双凤相向肩杆四两端钻以铜鋄金舁以八人仪车木质髤以明黄穹盖上圆下方冠银圆顶涂金檐四隅系明黄绒紃属于轸明黄缎垂幨四柱不加绘饰里髤浅红明黄缎帏黄里坐具明黄缎绣彩凤轮各十有八辐辕二钻以铁鋄银驾马一

　　皇贵妃车舆

　　乾隆十四年钦定皇贵妃翟舆木质髤明黄缎绘饰彩绣皆金翟横杆中为铁鋄银双翟相向翟首鋄金凡杆皆纵加铜鋄金翟首尾肩杆四舁以八人余俱如皇后凤舆之制翟车木质髤明黄盖饰金翟左右及后绘金翟门上镂金翟相向坐具绣彩翟辕钻以铁鋄银余俱如皇后凤车之制仪舆木质髤以明黄倚绘金翟坐具绣彩翟横杆中为铁鋄银双翟相向翟首鋄金余俱如皇后仪舆之制仪车坐具绣彩翟余俱如皇后仪车之制

　　贵妃　妃　嫔车舆

　　乾隆十四年钦定贵妃翟舆木质髤以金黄盖幨坐具皆金黄缎绘饰彩绣皆金翟横杆中为铁鋄银双翟相向翟首鋄金凡杆皆纵加金翟首尾肩杆四舁以八人余俱如皇贵妃翟舆之制仪舆木质髤金黄幨帏坐具皆金黄缎绘饰彩绣皆金翟横杆中为铁鋄银双翟相向翟首鋄金余俱即皇贵妃仪舆之制仪车木质髤金黄幨帏坐具皆金黄缎绣彩翟余俱如皇贵妃仪车之制
　　妃翟舆木质髤金黄冠铜圆顶涂金盖幨坐具皆金黄缎绘饰彩绣皆金翟直杆加铜髤金翟首尾肩杆镂翟首尾髤以金舁以八人余俱如贵妃翟舆之制仪舆木质髤金黄冠铜圆顶涂金肩杆二舁以四人余俱如贵妃仪舆之制仪车木质髤金黄冠铜圆顶涂金余俱如贵妃仪车之制
　　嫔翟舆仪舆仪车同

　　?皇帝卤簿

　　（臣）等谨按杜典分旌旗卤簿为两门然旌旗即在卤簿之内自不必分门别载以免互复惟前代定制凡后妃仪仗通名卤簿至臣下仪从亦同卤簿之称更非所以辨等威而昭物采也伏考国朝定制皇帝大驾法驾銮驾骑驾卤簿凡有四等皇太后皇后前陈设者曰仪驾皇贵妃贵妃陈设者曰仪仗妃嫔陈设者曰采仗至亲王以上及品官公主福晋以下及命妇俱称仪卫谨据皇朝礼器图式以次详载如左

　　大驾卤簿
　　法驾卤簿
　　銮驾卤簿
　　骑驾卤簿

　　大驾卤簿

　　国初定大驾卤簿朝祭均用行驾仪仗于巡幸皇城内用之行幸仪仗用以时巡省方乾隆十三年十月谕古者崇郊飨则备法驾乘玉辂以称巨典国朝定制有大驾卤簿行驾仪仗行幸仪仗其名参用宋明以来之旧而旗章麾盖视前倍简今稍为增益更定大驾卤簿为法驾卤簿行驾仪仗为銮驾卤簿行幸仪仗为骑驾卤簿合三者则为大驾卤簿南郊用之方泽以下皆用法驾卤簿五辂均仿周官及唐宋遗制金玉象革木各如其仪乘用自今岁南郊始光昭羽卫用肃明禋谕所司知之是年钦定皇帝大驾卤簿玉辇一导盖一拂尘二提炉二香合二盥盆一唾壶一水瓶二马杌一交椅一仪刀三十櫜鞬三十豹尾枪三十殳四戟四九龙曲盖四翠华盖二紫芝盖二九龙盖二十五色花盖二十五色龙盖十方伞八寿扇八爻龙扇二十八单龙扇十六孔雀扇八雉尾扇八鸾凤扇八长寿幢四紫幢四霓幢四羽葆幢四信旛四绛引旛四豹尾旛四龙头竿旛四教孝表节旌二明刑弼教旌二行庆施惠旌二褒功怀远旌二振武旌二敷文旌二纳言旌二进善旌二金节四仪锽■〈敝上毛下〉四黄麾四八旗骁骑纛二十四八旗护军纛八八旗前锋纛八五色金龙纛四十仪凤旗一翔鸾旗一瑞鹤旗一孔雀旗一黄鹄旗一白雉旗一赤乌旗一华虫旗一振鹭旗一鸣鸢旗一游麒旗一驯狮旗一白泽旗一角端旗一赤熊旗一黄罴旗一辟邪旗一犀牛旗一天马旗一天鹿旗一青龙旗一白虎旗一朱雀旗一神武旗一江渎旗一河渎旗一淮渎旗一济渎旗一东岳旗一西岳旗一南岳旗一北岳旗一中岳旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虚宿旗一危宿旗一室宿旗一璧宿旗一奎宿旗一娄宿旗一胃宿旗一昴宿旗一毕宿旗一觜宿旗一参宿旗一井宿旗一鬼宿旗一柳宿旗一星宿旗一张宿旗一翟宿旗一轸宿旗一甘雨旗一干雨旗一坎风旗一艮风旗一震风旗一巽风旗一离风旗一坤风旗一兑风旗一五色雷旗五五色云旗五日旗一月旗一门旗八金鼓旗二翠华旗二五色金龙小旗四十出警旗一入跸旗一钺十六星十六卧瓜十六立瓜十六吾仗十六御仗十六引仗六红灯六玉辂一金辂一木辂一象辂一革辂一宝象五导象四静鞭四仗马十后护豹尾枪十仪刀十櫜鞬二十黄龙大纛二

　　法驾卤簿

　　皇帝法驾卤簿金辇一礼舆一导盖一拂尘二提炉二香合二盥盆一唾壶一水瓶二马杌一交椅一仪刀二十櫜鞬二十豹尾枪二十殳四戟四九龙曲盖四翠华盖二紫芝盖二九龙盖二十五色花盖十五色龙盖十方伞八寿扇八双龙扇十六单龙扇十六孔雀扇八雉尾扇八鸾凤扇八长寿幢四紫幢四霓幢四羽葆幢四信旛四绛引旛四豹尾旛四龙头竿旛四教孝表节旌二明刑弼教旌二行庆施惠旌二褒功怀远旌二振武旌二敷文旌二纳言旌二进善旌二金节二仪锽氅四黄麾四八旗骁骑纛二十四八旗护军纛八八旗前锋纛八五色金龙纛二十仪凤旗一翔鸾旗一瑞鹤旗一孔雀旗一黄鹄旗一白雉旗一赤乌旗一华虫旗一振鹭旗一鸣鸢旗一游麒旗一驯狮旗一白泽旗一角端旗一赤熊旗一黄罴旗一辟邪旗一犀牛旗一天马旗一天鹿旗一青龙旗一白虎旗一朱雀旗一神武旗一江渎旗一河渎旗一淮渎旗一济渎旗一东岳旗一西岳旗一南岳旗一北岳旗一中岳旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虚宿旗一危宿旗一室宿旗一璧宿旗一奎宿旗一娄宿旗一胃宿旗一昴宿旗一毕宿旗一觜宿旗一参宿旗一井宿旗一鬼宿旗一柳宿旗一星宿旗一张宿旗一翼宿旗一轸宿旗一甘雨旗四干风旗一坎风旗一艮风旗一震风旗一巽风旗一离风旗一坤风旗一兑风旗一五色雷旗五五色云旗五日旗一月旗一门旗八金鼓旗二翠华旗二五色金龙小旗二十出警旗一入跸旗一钺六星六卧瓜六立瓜六吾仗六御仗六引仗六红灯六玉辂一金辂一木辂一象辂一革辂一宝象五导象四静鞭四仗马十后护豹尾枪十仪刀十櫜鞭二十黄龙大纛二

　　銮驾卤簿

　　皇帝銮驾卤簿步舆一导盖一九龙盖十双龙扇十五色金龙纛十五色金龙小旗十钺四星四卧瓜四立瓜四吾仗四御仗四后护豹尾枪十仪刀十櫜鞬二十黄龙大纛二

　　骑驾卤簿

　　皇帝骑驾卤簿轻步舆一导盖一仪刀十櫜鞬十豹尾枪十五色花盖十双龙扇六单龙羽六五色金龙纛十五色金龙小旗十钺六星六卧瓜六立瓜六吾仗六御仗六后护豹尾枪十仪刀十櫜鞬二十黄龙大纛二

　　?皇太后　皇后仪驾

　　乾隆十四年钦定皇太后仪驾龙凤舆一龙凤车一仪舆二仪车二九龙曲盖一拂尘二提炉二香合二盥盆一唾壶一水瓶二马杌一交椅一五色九龙盖十花盖四花伞四龙凤扇八鸾凤扇八金节二龙凤旗十卧瓜四立瓜四吾仗四
　　皇后仪驾凤舆一凤车一仪舆二仪车二九凤曲盖一拂尘二提炉二香合二盥盆一唾壶一水瓶二马杌一交椅一五色九凤盖十花盖四方伞四龙凤扇八鸾凤扇八金节二龙凤旗十卧瓜四立瓜四吾仗四

　　?皇贵妃　贵妃仪仗

　　乾隆十四年钦定皇贵妃仪仗翟舆一翟车一仪舆一仪车一七凤曲盖一拂尘二提炉一香合一盥盆一唾壶一水瓶二马杌一交椅一花盖六瑞草盖四鸾凤扇四团扇六金节二凤旗六彩旗四卧瓜二立瓜二吾仗二
　　贵妃仪仗翟舆一仪舆一仪车一七凤曲盖一拂尘二提炉一香合一盥盆一唾壶一水瓶二马杌一交椅一花盖六瑞章盖四鸾凤扇四团扇六金节二凤旗四彩旗四卧瓜二立瓜二吾仗二 【 自贵妃以下盖伞俱用金黄色】

　　?妃　嫔采仗

　　乾隆十四年钦定妃采仗翟舆一仪舆一仪车一七凤曲盖一提炉一香合一盥盆一唾壶一水瓶二马杌一交椅一黄盖二花盖四团扇四金节二凤旗四卧瓜二立瓜二吾仗二
　　嫔采仗翟舆一仪舆一仪车一七凤曲盖一提炉一香合一盥盆一唾壶一水瓶二马杌一交椅一花盖四团扇二金节二凤旗二卧瓜二立瓜二吾仗二

　　?亲王以下仪卫

　　亲王仪卫明轿一木质洒金不施幰盖辕杆皆髤朱饰金暖轿一银顶金黄盖幨红帏缎毡惟其时红罗绣五龙曲柄伞一红罗绣四季花伞一红罗销金瑞草伞二红罗绣四季花扇二青罗绣孔雀扇二豹尾枪四旗十大纛二条纛二色名从本旗立瓜卧瓜骨朵吾仗各四仪刀四每出入前引十后从六亲王世子仪卫明轿一 【 制同前】暖轿一红盖金黄幨红帏红罗绣四龙曲柄伞一红罗绣四季花伞一红罗销金瑞半伞二花扇二孔雀扇二豹尾枪二旗八大纛条纛各一吾仗四立瓜卧瓜骨朵各二仪刀二前引八后从六郡王仪卫明轿一暖轿一红盖红幨红纬红罗绣四龙曲柄伞一红罗销金瑞草伞二花扇二孔雀扇二豹尾枪二旗八条纛二吾仗立瓜各四卧瓜骨朵各二仪刀二前引八后从六郡王长子贝勒仪卫明轿一暖轿一红盖青幨红帏 【 自贝勒以上用轿夫八】红罗销金瑞草伞二花扇二旗六条纛一立瓜卧瓜骨朵吾仗各二前引六后从六贝子仪卫明轿一暖轿一红盖红幨青帏红罗销金瑞草伞一花扇二旗六条纛一立瓜骨朵吾仗各二前引四后从六镇国公仪卫明轿一暖轿一皁盖红幨早帏红罗销金瑞草伞一孔雀扇一旗六骨朵吾仗各二前引二后从六辅国公仪卫明轿一暖轿一青盖红幨青帏 【自辅国公以上用轿夫四】 红罗销金瑞草伞一孔雀扇一旗六骨朵吾仗各二前引二后从六镇国将军辅国将军仪卫 【 自镇国将军以下皆乘马】杏黄伞一青扇一旗六镇国将军前引二后从六辅国将军前引一后从六奉国将军奉恩将军仪卫青扇一旗六前引一后从四凡亲王以上仪卫遇大典礼陈于府第出使用以导从在京师不得旗伞进皇城内不得用大扇及棍凡宗室觉罗之有官者各从其品扇柄及棍皆髤以朱自郡王以上乘马用金黄缰自贝子以上用紫缰镇国公以下用青缰蒙古亲王销金红伞二条纛二旗枪十郡王销金红伞一条纛一旗枪八贝勒红伞一条纛一旗枪六贝子镇国公辅国公红伞一旗枪六遇行围出师俱用之马缰不得用金黄色紫色

　　?固伦额附以上仪卫

　　固伦额驸仪卫红伞一云罗不施绣青扇二饰以方金四豹尾枪二旗枪十红仗二前引二后从八和硕额驸杏黄伞二云罗不施绣青扇二饰以方金四旗枪十红棍四前引二后从八郡王额驸杏黄伞一青扇二饰以方金三旗枪十红棍四前引二后从八县主额驸杏黄伞一青扇一旗枪六前引二后从六郡君额驸青扇一旗枪六前引二后从四县君额驸青扇一旗枪四后从二乡君额驸青扇一旗枪二后从一

　　?民公以下仪卫

　　民公仪卫视和硕额驸侯金黄棍四余视郡主额驸其有加级者棍得用红伯杏黄伞一青扇二饰以圆金四旗枪十金黄棍四前引二后从八子杏黄伞一青扇二饰以圆金四旗枪八金黄棍二前引二后从八男杏黄伞一青扇二饰以圆金三旗枪八金黄棍二前引后从六

　　?京官仪从

　　京官一品仪从杏黄伞一青扇二饰以圆金四各用清汉文书衔 【 凡扇皆书清汉字官衔下同】旗枪八金黄棍二二品杏黄伞一青扇二饰以圆金三旗枪六金黄棍二三品杏黄伞一青扇二饰以圆金二旗枪六金黄棍二四品杏黄伞一青扇二洒以金旗枪四五品以下青扇一皆许于京城外排列常日惟用扇一品前引二后从八二品前引二后从六三品前引二后从四文官三品以上用甘蔗棍二武官三品以上用椶竹棍二四品以下不用前引满官文武均乘马惟亲王郡王大学士尚书得乘骄贝勒贝子公都统及二品文大臣非年老疾病不能乘马者均不得乘轿八旗大臣并不得乘车违者查旗御史参奏汉文官均许乘轿自大学士以下至三品以上轿用银顶皁帏皁盖轿夫四四品以下轿车用锡顶皁帏皁盖轿夫二

　　?直省文官仪从

　　总督杏黄伞青扇飞虎旗兵拳鴈翎刀兽剑金黄棍桐棍槊回避牌肃静牌各二旗枪四青旗八巡抚杏黄伞青扇兽剑金黄棍桐棍槊回避牌肃静牌旗枪各二青旗八布政司按察司杏黄伞青扇桐棍槊金黄棍回避牌肃静牌各二青旗六道杏黄伞青扇各一桐棍槊回避牌肃静牌各二青旗四知府同府佐贰蓝伞青扇各一桐棍槊各二肃静牌二青旗四知州知县并同县丞蓝伞一桐棍二学官蓝伞一杂职竹板二河道漕运总督视总督学政盐政织造暨各钦差官三品以上视巡抚四品以下视两司督抚用轿夫八司道以上教职以上用轿夫四杂职乘马

　　?直省武职仪从

　　提督杏黄伞青扇飞虎旗兵拳鴈翎刀兽剑刑杖回避牌肃静牌各二旗枪四青旗八总兵官杏黄伞青扇飞虎旗大刀兽剑回避牌肃静牌旗枪各二青旗八副将杏黄伞一青扇二金黄棍回避牌肃静牌各二青旗六参将游击都司杏黄伞青扇各一桐棍回避牌肃静牌各二青旗四守备减牌余视都司各省驻防将军副都统视在京都统副都统凡武官皆乘马将军都统副都统总兵官有老年不能乘马者听奏明请旨

　　?王福晋公主以下仪卫

　　亲王福晋仪卫乘暖轿车朱轮红盖四角皁缘金黄幨红帏红罗曲柄绣宝相花伞一红罗绣宝相花伞二青罗绣宝相花扇二红罗绣孔雀扇二黑纛二红仗二骨朵卧瓜立瓜各二 【 自亲王以下贝勒以上各侧室均降适一等】亲王世子福晋乘暖轿车朱轮红盖四角皁缘金黄幨红纬红罗曲柄绣宝相花伞一红罗绣宝相花伞二孔雀扇二黑纛二红仗二骨朵卧瓜立瓜各二郡王福晋乘暖轿车朱轮红盖四角皁缘皁幨红帏红罗绣宝相花伞二孔雀扇二黑纛二红仗二骨朵立瓜各二贝勒夫人乘暖轿车朱轮红盖四角皁缘红幨皁帏宝相花伞一红仗二立瓜二贝子夫人车朱轮红盖四角青缘红幨青帏镇国公夫人车朱轮皁盖四角红缘红幨皁帏辅国公夫人车朱轮皁盖四角青缘红幨皁帏 【 自公夫人以上盖幨帏均用云缎镇国将军夫人以下用素缎】镇国将军夫人车朱轮皁盖红幨青帏辅国将军夫人车朱轮青盖红幨青帏奉国将军淑人奉恩将军恭人车均朱轮皁幨皁帏固伦公主仪卫与亲王福晋同惟暖轿及朱轮车用金黄盖四角红缘和硕公主仪卫与亲王世子福晋同惟暖轿及朱轮车用红幨县主仪卫与贝勒夫人同惟暖轿及朱轮车红盖四角青缘青幨红帏郡君车与贝子夫人同县君与镇国将军夫人同镇国公主乡君与辅国将军夫人同辅国公女乡君与镇国将军夫人同民公夫人车黑辕轮绿盖四角皁缘绿幨皁帏侯伯夫人车四角青缘余同民公夫人子夫人车用皁盖余同侯伯夫人男夫人车皁盖不缘余同子夫人一品命妇车皁盖四角青缘绿幨皁帏二品命妇车皁盖不缘绿幨皁帏三品命妇车早盖不缘皁幨皁帏四品命妇车皁盖不缘皁幨青帏五品以下命妇车青盖青帏 【 自三品命妇以下盖幨帏均用布】 凡民公夫人及文武各命妇车轮均不得用朱

　　?颁詺

　　（臣）等谨按杜佑开元礼纂中载有宣赦书仪而礼典未着颁诏典制良以其事史瞥本门无庸复述伏考大清会典所述每遇大庆典则御殿颁诏己于各门恭载兹惟详叙仪节以次增定之制康熙四十二年以河工告成特颁恩诏载在彝章我皇上德隆治懋寿逾古稀五世一堂推恩锡福岁乙巳元旦恭逢御极五十年大庆特沛丝纶尤为非常之旷典臣等恭纪之下曷胜欣忭云
　　顺治元年定颁诏之日设卤簿大驾于午门外设御座于皇极门正中设诏案于丹陛上东旁王以下文武各官咸集大学士奏请御门升座鸣鞭执事各官行礼毕王以下文武各官皆跪大学士自案上奉诏书于丹陛上东旁立宣毕行礼各复原班立赐燕谢恩礼成鸣鞭驾还宫众皆退颁诏天下八年定颁诏之日设卤簿大驾于太和殿前设黄盖云盘于丹墀内设龙亭香亭于午门设宣诏高台于天安门设诏案于太和殿内之东又设黄案于丹陛上下中王以下公以上咸朝服齐集于午门内满汉文武各官咸朝服齐集于午门外领催耆老等齐集于天安门外内院官奉诏书至干清门用御宝毕奉至太和殿陈案上皇帝升殿王以下各官上表行礼毕大学士奉诏书至太和殿檐下授礼部堂书礼部尚书跪受至丹陛正中陈于案行礼毕由中阶设云盘内礼部官奉云盘覆黄盖由中道出文武各官后随王公等进殿内序立赐茶毕鸣鞭驾还宫王公等各退礼部官至午门外奉云盘设龙亭内至天安门外桥南奉诏书设高台黄案上宣毕各行礼退礼部堂官奉诏书誊黄刊刻颁布天下又定如驾不御殿文武百官咸朝服齐集于天安门外金水桥南余奉诏宣诏等仪与御殿同十一年定凡颁发诏书内院用宝毕由礼部敬领颁行外藩蒙古遣内院理藩院官各一人朝鲜国遣正副使二人具题请旨直省用行人司行人中书科中书及内院中书銮仪卫国子监钦天监上林苑四译馆各属官具题遣往是年定诏书所至地方官迎诏宣诏仪 【 详见通礼】
　　康熙二年定凡诏书经过地方五里以内府州县卫文武官咸出城迎送八年定凡颁诏汉督抚省分遣汉官满督抚省分遣内院礼部笔帖式二十一年定颁行直省督抚诏书酌委内阁中书翰林院笔帖式前往并带颁将军提督等誊黄诏书诏书用御宝誊黄不用二十七年奏定颁诏官员人数得旨每处着一人去仍禁地方官藉端科派四十二年定颁诏官各省往返程限奉旨颁诏官如有迂道行走及沿途生事扰累驿迡者着该督抚即行指参是年以河工告成颁诏天下
　　雍正元年谕颁发诏书礼部笔帖式人少不足以供各处之用且必得少知自爱材尚可用者方可差往着将各部院笔帖式令各该堂官与总理事务王大臣会同简选差往
　　乾隆十四年定颁诏仪奉诏官将诏书衔以金凤承以朵云由天安门上系下余如前仪十七年定各省颁诏直隶两江闽浙湖广陕甘四川两广云贵总督赍诏官史一人附誊黄分颁巡抚将军都统提督总兵等官漕运河道总督赍诏官各一人山东山西河南江西巡抚兼提督赍诏官各一人附誊黄分颁将军总兵等官浙江广西贵州巡抚赍诏官各一人附誊黄分颁将军提督总兵等官四十一年平定两金川大功告成颁诏天下其应颁朝鲜诏书交请封使臣恭赍回国四十九年十一月谕朕恭阅皇祖实录
　　康熙四十二年南巡回跸河工告成特颁恩诏今国家重熙累洽承平百四十余年朕寅绍丕基祗承世德御宇五十年以来无时不以民生为念仰荷天眷寿逾古稀五世元孙一堂衍庆明年正月六日绳祖武之丕休举耆筵之盛典又以辟雍肇建于上丁释奠礼成亲临讲学所以引年敷教者既隆且备允宜嘉与中外臣民普沛恩施用昭敷锡着于
　　乾隆五十年元旦特颁恩诏所有诏内条款着大学士军机大臣详晰开列具奏五十年正月元旦御殿颁诏所有直省奏闻五世同堂者凡一百九十二户诏内优予赏赉凡颁诏仪具大清通礼

　　?颁朔

　　（臣）等谨杜典有读时令一门盖自东汉至唐乃行之非古制也今考大清会典载颁朔之礼与周官太史颁告朔于邦国之义允合国初至今百数十年来凡自朝鲜诸属国及蒙古五十一旗外并及准部回城以至爱乌罕诸部悉为考定节气详列书中奉正朔者远至数万里以外尤从古所未有又时宪书纪年向惟六旬花甲自乾隆辛卯年皇上命钦天监加编至百二十岁每遇孟冬月颁朔凡跻耄耋期颐皆得披阅新书共庆增年以彰升平之瑞谨汇纪于篇并增进春典礼于后云
　　顺治二年时宪书成钦天监进呈御览世祖章皇帝御武英殿文武各官咸朝服齐集午门外颁朔行礼是年定每年十月初一日黎明钦天监官恭进皇帝皇太后皇后时宪书及颁给王公以下各官时宪书仪 【 详见通礼】十八年定朝鲜国每年十月朔遣使赍咨赴礼部恭领时宪书豫札钦天监封送仪制司郎中朝服于司署颁发来使跪领赍回本国
　　康熙三十二年颁时宪书于内扎萨克科尔沁等二十五部落五十三年颁时宪书于外扎萨克喀尔喀等四部落均以各来使请安之便给发
　　雍正三年定颁给青海扎萨克王台吉等时宪书于每年颁俸帑时一同给发七年定每岁四月由钦天监颁发考定时宪书式令各布政使司敬谨刊刷钤葢库贮钦天监时宪书印信凡现任文武大小官及在籍有职官举人贡生等各给一本并将所刻书版发贮公所听匠役或书坊备纸刷印赴布政使司钤葢钦天监时宪书印发卖以便民用仍饬地方官严禁伪造十二年以向例颁朔之日文武官各以其长一人跪领至是始令八旗都统各部院堂官各率所属并诸王府祗领官咸朝服齐集午门外行礼颁给时宪书三品以上官于午门外祗领其余满汉文武官员照向例于午门外行礼后各赴钦天监祗领
　　乾隆二年定凡颁诏青海扎萨克王台吉等时宪书于每年十月将次年时宪书由兵部交驿站发往十六年定孟冬颁朔自贝子公以下俱令亲领行礼又定直省时宪书颁到日督抚受朔仪注 【 详见通礼】十九年定孟冬颁朔于午门亲王郡王贝勒亦亲领行礼是年颁时宪书于杜尔伯特部落二十八年颁时宪书于哈蜜喀什噶尔英吉沙尔叶尔羌和阗乌什阿克苏喀喇沙尔吐鲁番伊犁库车沙雅尔凡十二处奉旨由理藩院给发三十五年正月谕国家熙治化成薄海其跻寿宇升平人瑞实应昌期是以每岁题报直省老民老妇年至百岁及百岁以上者不可胜纪因思向来所颁时宪书后页纪年祗载花甲一周为断殊不知周甲寿所常有而三元之序数本循环成例拘墟未为允协着交钦天监自乾隆三十六年辛卯岁为始于一岁下添书六十一岁仍依干支以次载至一百二十岁则开袠犁然期颐并登正朔用符纪岁授时之义
　　进春
　　顺治初定每岁立春日礼部会同顺天府进春芒神土牛由顺天府豫备前期行钦天监派天文生八名导引行顺天府派生员七十五人舁案是日内务府豫派恭进芒神春牛内监竢于干清门慈宁门届时由长安左门天安门端门午门协和门永康左门进又立春时刻由礼部奏明择寅卯辰等时恭进又定每岁各省府州县迎春于东郊仪 【 详见通礼】
　　康熙十三年令直省府州县进春止用鼓吹采亭其装潢故事台阁藉端科派严行禁止

　　?进实录

　　（臣）等谨按国朝定制纂修实录圣训择吉恭进典礼至重兹据会典所载敬谨编纪与进玉牒之礼各着于篇以补杜例之所未备
　　康熙十一年世祖章皇帝实录成择吉恭进圣祖仁皇帝御殿敬受行礼毕王公百官上表行庆贺礼是年定恭进实录仪 【 详见通礼】 二十一年恭进太宗文皇帝实录二十五年恭进太祖高皇帝实录均于太和门行礼如仪
　　雍正元年恭进圣祖仁皇帝实录圣训世宗宪皇帝御殿敬受行礼毕王公百官上表行庆贺礼是年增定恭进实录圣训仪
　　乾隆六年恭进世宗宪皇帝实录圣训皇上御殿敬受行礼毕王公百官上表行庆贺礼如仪八年五月谕奉天乃我朝发祥之地历朝实录皆应缮清汉文各一部送往尊藏俟见在皇史宬内阁藏本缮成后即着在馆人员敬谨誊录其送往仪注大学士会同礼部详议具奏寻大学士等奏言奉天尊藏之处惟崇政殿后有翔凤楼高敞壮丽堪以尊藏请勅下奉天将军会同盛京礼工二部奉天府尹敬谨办理尊藏金匮照在京皇京宬内式样制备应需官员专司守护均令该将军等妥议具奏从之九年恭送世宗宪皇帝实录圣训尊藏皇史宬其副本送内阁敬十五年礼部奏言历朝实录圣训恭送盛京尊藏请俟秋成后择吉送往从之又定恭送实录圣训尊藏盛京仪是年恭送历朝实录圣训尊藏盛京同日启行皇上亲诣上香于东华门外彩棚前行三跪九拜礼凡恭进实录各仪节具大清通礼

　　?进玉牒

　　顺治十八年纂修玉牒康熙元年告成择吉恭进圣祖仁皇帝御殿阅毕送至皇史宬尊藏是年定恭进玉牒仪
　　十年纂修玉牒成择吉恭进王以下各官咸朝服齐集圣祖仁皇帝御中和殿阅毕御太和殿总裁率纂修官行礼赐坐赐茶毕驾还宫诸王各官皆退恭送皇史宬尊藏如仪十八年二十七年三十七年纂修玉牒恭进礼仪俱与十年同五十四年恭进玉牒总裁王大臣捧玉牒于中和殿黄案上行礼毕恭捧玉牒至干清门内监捧进圣祖仁皇帝在宫中阅毕送皇史宬尊藏
　　雍正三年纂修玉牒恭进仪与康熙十年同
　　乾隆三年纂修玉牒成皇上御中和殿恭阅送至皇史宬尊藏如仪九年奉旨将礼部尊藏玉牒恭送盛京尊藏自顺治十八年以来共纂修八分并此次纂修玉牒告成一并恭送盛京嗣后每次纂成玉牒将礼部尊藏一分恭送盛京永为定例二十五年纂修玉牒成恭进如仪恭送王牒尊藏盛京既至盛京工部豫备彩亭更换行驾奉天府尹豫备鼓乐并派官二员导引至崇政殿陈设届吉尊藏敬典阁三十四年纂修玉牒成择吉恭进奉旨朕照康熙五十四年之例在宫中恭览玉牒不必升殿四十三年纂修玉牒恭进如仪凡进玉牒仪具大清通礼

　　?经筵

　　（臣）等谨按经筵之礼至宋始举以是为杜典之所未及伏惟我朝列祖以来崇经重道岁必举行典至重也其祗告传心殿礼已见吉礼兹祗载经筵典制于篇
　　顺治九年定每岁春秋仲月各举经筵一次大学士知经筵事以尚书左都御史通政使大理寺卿学士等官侍班以翰林官二人进讲又定御经筵后行日讲礼每日进讲冬夏至前一日乃辍讲又定满汉进讲官每日撰拟讲章先以正本进呈御览次奉副本诣干清宫设于案行一跪三叩礼毕以次进讲讲毕行礼如前乃退十四年定每岁春秋行经筵礼豫期酌取讲官人数具疏奏闻经书讲章令讲官撰拟内阁改定恭呈御览
　　康熙十六年奉旨讲官进讲毕免行一跪三叩礼二十四年文华殿告成举行经筵前期祗告传心殿是年定以大学士尚书左都御史学士詹事翰林出身者充经筵讲官
　　雍正三年谕礼部曰自古修己治人之道载在经书帝王御宇膺图咸资典学我圣祖仁皇帝天亶聪明而好古敏求六十余年孜孜不倦朕幼承庭训时习简编自即位以来更欲以研经味道之功为敷政宁人之本顾以亮阴之际未举经筵今八月二十三日为释服之期尔部可择日举行经筵典礼
　　乾隆五年八月谕经筵之设原欲敷宣经旨以献箴规朕观近日所进讲章颂扬之辞多而箴规之义少殊非责难陈善君臣咨儆一堂之意人君临御天下敷政宁人岂能毫无阙失正赖以古证今献可替否庶收经筵进讲之益若颂美过多不能实践躬行反滋朕心之愧此后务剀切敷陈期有裨于政治学问勿尚铺张溢美之虚文而无稽古典学之实义是年衍圣公入觐来京恭遇经筵即令入班听讲六年举行经筵届日皇上亲诣传心殿行礼七年二月谕今日举行经筵典礼礼部据向例以天雨奏请改期朕思魏文侯出猎而雨左右不欲行文侯曰吾己与虞人期矣岂可无期会哉乃往身自罢之夫田猎之娱尚不以雨失期况经筵大典业经祭告自应举行但执事诸臣例应在丹墀内行礼未免衣冠沾湿着衣雨服列班驾到即入殿进讲讲毕即奏礼成其阶下行礼殿内赐茶诸仪停止嗣后遇雨皆照此例四十一年二月以新建文渊阁告成御经筵毕幸文渊阁赐讲官及听讲诸臣燕四十四年正月谕经筵典礼两年未举行本年二月已过大祥且经筵为阐学崇经又无宫悬之奏自可如常行礼今以二月初四日御经筵所有应行事宜着各该衙门照例豫备四十七年二月御经筵礼毕御文渊阁赐四库全书总裁等官燕并赏赉有差凡经筵仪节具大清通礼
　　（臣）等谨按乾隆五十一年仲春皇上御经筵礼毕赐讲官及听讲诸臣燕命歌抑戒之诗典礼光昭益彰至教兹以成书在五十年所有五十一年以后诸典礼应俟续纂时敬谨编载恭识于此

　　皇朝通典卷五十五

　　●皇朝通典卷五十六

　　礼十六

　　○礼十六

　　嘉六

　　△嘉六

　　临雍
　　阙里讲学
　　巡幸

　　?临雍

　　（臣）等谨按杜典于吉礼释奠之前立太学一门凡临雍典礼悉入之今从大清通礼之例以临雍入嘉礼伏考我朝列圣视学必行讲书之礼于彝伦堂我皇上命稽礼经旧式于太学彝伦堂肇建辟雍殿规制崇备已互见吉礼太学篇兹恭稽列圣以来视学讲书之礼仰见德教熙洽训垂万世皇上临雍讲学敷言锡福圜桥门而观听者凡三千余人靡不涵咏圣涯沐浴教泽为从古未有之盛典彼史册所称永平听讲以亿万计纪载未免近诬且以辟雍为养老习射处支离傅会杜典亦宗其说陋矣（臣）等躬覩上仪祗聆圣训纂述之下弥深欣仰云
　　顺治八年七月世祖章皇帝幸太学行释奠礼毕诣彝伦堂御讲幄国子监祭酒讲四子书司业讲经宣敕以勉太学诸生凡衍圣公五经博士各氏后裔咸随班听讲礼成衍圣公及祭酒等上表行礼赐燕于礼部赐衍圣公等金纻有差各氏后裔并送监读书广国子监诸生乡试中额十五名赐敕勉励师生等十七年重修文庙落成视学礼仪与八年同
　　康熙八年四月圣祖仁皇帝幸太学行释奠礼毕御彝伦堂讲学颁敕谕赐衍圣公国子监祭酒以下燕各式后裔送监读书者十有五人广国子监诸生乡试中额八名
　　雍正二年二月谕帝王临雍大典所以尊师重道为教化之本朕览史册所载多称幸学近日奏章仪注相沿未改此臣下尊君之辞朕心有所未安今释奠伊迩朕将亲诣行礼嗣后一应奏章记注将幸字改为诣字以伸崇敬三月世宗宪皇帝诣太学行释奠礼毕御彝伦堂讲学如仪赐衍圣公国子监祭酒以下皆如例其在京进士举人贡生与观礼者并赐白金各式后裔送监读书广国子监乡试中额十有八名先是奉谕曰朕于三月内举行视学释奠大典衍圣公例应陪祀闻孔传铎有疾且值守制之初可令伊子弟一人来京代伊行礼至是以衍圣公孔传铎子孔继溥代行礼奉旨既代衍圣公行礼仍令在原班坐
　　乾隆二年十二月谕曰先师孔子圣集大成教垂万世我皇祖圣祖仁皇帝皇考世宗宪皇帝亲诣辟雍登堂释奠儒臣进讲经书诸生圜桥观听雍雍济济典至盛也朕祗承丕绪向慕心殷国学文庙特命易盖黄瓦以展崇礼竢工程告竣之日朕躬诣释奠用昭重道隆师作人至意三年三月上诣太学御彝伦堂讲学如仪是年命东野氏闵氏卜氏端木氏言氏颛孙氏之五经博士均照五氏之例来京陪祀凡各氏后裔观礼者三十一人均送监读书广国子监乡试中额十有八名召见衍圣公孔广棨等谕曰尔等皆圣贤后裔因朕视学来京特行召见尔等既为圣贤之后即当心圣贤之心凡学圣贤者非徒读其书而己必当躬行实践事事求其无媿方为不负所学况身为圣贤子孙尤与凡人不同不能实加体验徒鹜读书之名实与祖德家风不能无忝尔等务须勤思勉励克绍先传以副朕谆切期望之意赐衍圣公国子监祭酒以下如例加赐衍圣公暨圣裔五人五经博士等御制乐善堂文集各一部及徽墨貂皮有差四十八年二月谕稽古国学之制天子曰辟雍所以行礼乐宣德化昭文明而流教泽典至巨也朕此次释奠礼成念国学为人文荟萃之地规制宜隆而辟雍之立自元明以来典尚阙如自应增建以臻美备着派礼部尚书德保工部尚书兼管国子监事务刘墉侍郎德成敬谨前往阅视度地鸠工诹吉兴建落成之日朕将举行临雍典礼以昭久道化成之盛寻礼部尚书德保等遵旨往国子监相度地势于彝伦堂之南营建绘图具奏得旨据德保等将辟雍图式呈进自应仿照礼经旧制度地营建即着派德保刘墉德成总司其事敬谨承办以光盛典四十九年工成御制国学新建辟雍圜水工成碑记曰名者实之宾实者名之主为学之方应务其实以蕲循其名不可炫其名以致亡其实兴学之源綦要于国学国学者天子之学也天子之学曰辟雍诸侯之学曰泮宫北京之国学自元历明以至本朝盖五百余年矣有国学而无辟雍名实或不相称焉虽有建议请复以乏水而格部议至今未复癸卯春始有复建之谕甲辰冬乃观新工之竣将于七已仲春行释奠礼遂临雍而落成焉夫北京为天下都会教化所先也大典阙如非所以崇儒重道古与稽而今与居也虽乏水然有不改之井汲以绠而用之无穷亦在人为之而已于是石之鳞次见圜斯池水之镜澄见明斯漪殿之据中见隆其榱桥之通行见接其基上庠下庠虽难考二典之制而东序西序总不出三代之规则是工之举也又予知过谕所谓于不可已者仍酌行之之意而物给价工给值原非劳民动众之为若夫三老五更之说予以为括次养老化俗之仪而非天子临雍所必应并行而不遗者盖弗见于诗书乃特出杜氏通典之私耳且予向有三老五更之说巳明辟其谬兹不复缀乎辞虽然予更有所惧于是举者夫是举岂非复古兴学之懿有何惧而予惧之者恐后之人执予复古之说于一切衣冠典礼皆欲效汉人之制则予为得罪祖宗之人匪教伊虐甚虑不宜也予之子孙臣庶体予此心于可复古者复之其不可复者断不可泥古而复之夫徒慕复古之虚名而致有忘祖宗之实意非下愚而何予不为也予敬以是告子孙以保我皇清万年之基也五十年二月丁亥皇上亲诣文庙释奠礼成御辟雍殿行讲学礼命满汉大学士二人以次讲书满汉祭酒以次讲经皇上亲制御论二篇阐发书义经训宣示臣工王公衍圣公大学士以下及诸生均跪聆毕赐王公衍圣公大学士九卿詹事等官茶礼成回銮 【 仪注详后】是日奉谕朕此次释奠礼成临雍讲学圜桥观听文教覃敷实为矞皇盛典且自冬春以来雨雪尚未沾足朕心焦切兹当俎豆馨闻恰值春膏沾霈深为欣庆第念随从执事诸臣及观礼多士衣履沾湿允宜广锡恩施所有执事扈从王公大臣衍圣公并文武官员俱着纪录一次其观礼诸生及至圣各氏后裔并着查辞分别加恩赏赉次日衍圣公国子监祭酒率所属官及诸生于午门外谢恩行礼赐衍圣公五经博士及执事诸臣燕于礼部赐衍圣公貂冠朝服颁发刊刻御论二篇加赏徽墨二匣貂皮四赐至圣后裔七人五经博士二十人各氏后裔三十八人缎各一颁发刊刻御论二篇加赏徽墨各二匣貂皮各二赐满汉祭酒司业缎各二监丞助教等官缎各一赐肄业生及在京观礼进士举人贡监生荫生各官学教习及官学生等三千八十八人白金各一两陪祀各氏后裔送监读书者三十七人又命于乾隆五十一年丙午科顺天乡试皿字号广中额十有五名又是日遇雪奉旨加赏朝鲜使臣大缎二从官通官缎四圣贤各氏后裔一百二十二人缎各一诸生三千八十八人纺丝各一
　　乾隆五十年临雍讲学仪是日早工部官设更衣御幄于大成殿阶下之东南向乐部和声署设中和韶乐于辟雍殿阶下设丹陛大乐于太学门内武备院设宝座铺陈鸿胪寺设经书案一于宝座前又设讲案二于宝座下稍南东西向祭酒恭捧御览讲章陈于案上书左经右捧进讲副本陈书于左案陈经于右案进讲满汉大学士二人位左案西面满汉祭酒二人位右案东面左翼王公四人衍圣公内阁大学士吏部户部礼部通政司詹事府堂官满汉各一人位进讲大学士之后西面右翼王公四人兵部刑部工部都察院大理寺堂官满汉各一人位进讲祭酒之后东面起居注官四人位西南隅亦东面侍仪给事中御史各二人位东西檐柱内听讲各官位桥南甬道东西六堂师生各序立六堂阶下鸿胪寺鸣赞二人立东西檐柱外鸣赞官二人立于阶下又鸿胪寺官四人分立辟雅桥南左右鸿胪寺官四人分立太学门外左右皆东西面届时太常寺卿奏请皇上具礼服乘舆出宫午门鸣钟鼓王以下文武各官于东华门外分翼排立候驾过跪送法驾卤簿前导不作乐驾出东华门至成贤街国子监祭酒司业率所属官俱朝服诸生俱公服于街左跪迎陪祀王公大臣百官俱朝服先至大成门外祗候驾入皇上至更衣幄次降舆赞引官二员恭导俟皇上释奠于先师礼毕乘舆御彝伦堂更衮服各官咸更蟒袍补服王公大学士以下各官衍圣公率五经博士各氏后裔祭酒司业率所属官及肄业诸生各学教习进士举人贡生监生官学生均先至辟雍南分东西班序立起居注官侍仪给事中御史各按位立届时礼部堂官奏请皇上临辟雍行讲学礼太学鸣钟鼓礼部堂官恭导前引后扈如仪皇上御辟雍殿升宝座中和韶乐作奏盛平之章对引礼部堂官前引内大臣趋至前廊下立侍卫于阶下东西翼立乐止鸣赞齐班丹陛大乐作鸿胪寺官分引衍圣公进讲大学士五经博士各氏后裔在东班祭酒以下各官在西班肄业诸生各随东西班末听鸣赞官赞行二跪六叩礼毕退复原位立乐止鸿胪寺堂官二员分引进讲官四人由南桥升阶鸿胪寺官二员分引王公衍圣公大学士九卿詹事由东西桥升阶俱入左右门各就位立鸿胪寺堂官退就东西檐下立皇上赐王公大臣讲官坐咸按班就位一叩坐鸣赞官赞进讲满汉进讲大学士以次讲四书皇上阐发书义宣示臣工王公衍圣公大学士以下及诸生跪聆毕王公等仍一叩坐圜桥各官师生俱兴满汉祭酒以次讲经皇上阐发经义宣示臣工王公衍圣公大学士以下及诸生跪聆毕王公及各官师生俱兴进讲官退就桥南偕司业以下各就拜位北面立丹陛大乐作鸣赞官赞跪叩兴行三跪九叩礼以次退乐止国子监师生先至成贤街序立祗候御前进茶中和韶乐作奏庆平之章皇上赐王公衍圣公大学士九卿詹事茶俱行一跪一叩礼坐赐茶毕乐止鸿胪寺堂官引王公大学士以下各官自左右门出至桥南东西序立礼部堂官奏礼成中和韶乐作奏道平之章皇上起座乘舆出太学门乐止祭酒司业率所属官暨进士举人诸生跪送候驾过兴各官咸退

　　?阙里讲学

　　（臣）等谨按杜典吉礼有孔子祠一门祗述祠祭之典而天子亲临讲学则历代以来未之前闻洪惟我圣祖仁皇帝圣作于前皇上圣继于后释奠文庙御诗礼堂讲学尤为千古旷典恭纪如左至释奠已从杜典具吉礼篇云
　　康熙二十三年圣祖仁皇帝南巡回銮至山东躬诣阙里致祭先师孔子御诗礼堂讲学讲毕宣敕礼成驾还行宫是年定宣讲经书以圣贤后裔充进讲官以大学士充宣敕官赐衍圣公蟒袍狐裘貂裘各一袭表里各五端知曲阜县事及五经博士等银币有差
　　乾隆十三年皇上东巡至曲阜致祭先师孔子御诗礼堂讲学礼仪与康熙二十三年同是年设御案于诗礼堂御座南陈讲章一本于御案凡东野氏闵氏用氏言氏卜氏端木氏各后裔照五氏之例同赴讲堂听讲赐衍圣公蟒袍狐裘貂裘各一袭表里各五端御制乐善堂全集御制日知荟说十三经二十一史明史唐宋文醇各一部曲阜县知县五经博士采币一端衣一袭御制日知荟说朱子全书各一部各氏后裔在仕籍者及进士举人各采币一端衣一袭贡监生员衣一袭又赐孔氏及十二氏子孙官员各加一级进士举人贡监生员赏白金有差增广山东通省入学额数大学三名中学二名小学一名十二氏子孙由学政择其文行兼优者数人贡入成均凡阙里讲学仪节具大清通礼

　　?巡幸

　　（臣）等谨按四巡之典载在虞书又古称天子所至曰幸凡以观民设教展义示度礼至重也杜典以巡狩入吉礼与封禅并举颇为未当兹以巡典入嘉礼仰惟列圣相承以无逸作所为家法圣祖仁皇帝勤察吏治深恤民隐相度河防讲求水利数十年中迭举省方之典垂为成宪我皇上绳武时巡若河南若五台若山东若天津銮辂所临庆惠优渥而于河工海塘尤深廑念六巡江浙指示机宜大建堤工不惜帑金数千百万为小民农田衣食之计万世永赖以是东南士庶喁喁望幸之诚至今弥切也臣等恭次盛典详着于篇至于畿辅山庄岁常巡莅祗恭载初次而行围肄武之典则详见军礼云
　　顺治八年四月世祖章皇帝巡幸塞外是年定诸王文武羣臣扈从及接驾仪又定乘舆经过地方文武各官均在百里以内朝服迎送仪 【 详见通礼】
　　康熙十一年圣祖仁皇帝奉太皇太后幸汤泉往返每扶辇步行至坦道始乘马先期谕有司动支帑银前往攸理道路毋得扰民十六年九月圣祖仁皇帝巡视沿边内外诸蒙古王公等并来朝贡驼马二十年九月圣祖仁皇帝巡省畿甸自后以肄习水围循视河堤岁常举行二十二年二月圣祖仁皇帝巡幸五台山谕巡抚穆尔赛等曰五台繁峙静乐崞县等处地瘠民贫尔等既膺简用必持己廉洁恪共职业务期利兴害除使民生各得其所不然罪有所归矣六月圣祖仁皇帝奉太皇太后出古北口避暑闰六月幸兴安拜察地方召科尔沁达尔汗亲王额驸班第阿噜科尔沁多罗郡王额驸色楞翁牛特多罗杜楞郡王毕礼衮达赖喀喇沁多罗杜楞郡王扎什及公台吉官兵等谕曰人生以道理为重人为情欲所牵恣意妄为以致丧身者皆由不明道理故耳朕见其无知陷罪甚为悯恻即今阿噜科尔沁翁牛特二旗盗贼甚众为盗贼而致富者能有几人身受恶名被获则死凡贫富皆有天命违理妄求能必得乎尔等各遵法守分有牲畜者择水草善地畜牧能耕田者勤于耕种则各得生理天亦佑之倘有贫困至极无以聊生者该管之主宜加抚恤使之得所坐视其迫于饥寒以致离散尔等之心何安朕本内外一视并无分别尔外国遇年岁荒歉朕即运粮米赈济或有困乏即赐牲畜缎疋无非虑尔失所之意况此番巡幸尔等或有过犯朕并不执法治罪且频加赏赉优待尔等于此可见嗣后尔等宜遵守教谕革除恶习以副朕好生之意及回銮日复谕八旗护军统领等曰谷者生民之命一岁不登则一岁乏食今正秋收之时田谷未获向恐擅放马匹蹂践禾苗屡降明谕传饬今观随从人等尚有未遵法令蹂践民田者尔等各严缉以闻是年为巡幸热河避暑之始自是每岁夏月启銮至秋则举大狝之典 【 详见军礼大狩】九月圣祖仁皇帝奉太皇太后幸五台山驾过涿州以长城岭山径险峻先往亲视所修道路命裕亲王福全恭亲王常宁随太皇太后驾行谕扈从各官凡经过地方不许随从人等借名市物扰害小民犯者并其主罪之至曲阳县以行近五台戒扈从人等勿射生太皇太后驾至长城岭圣祖仁皇帝躬侍左右亲督校尉及随从人等前后扶行太皇太后谕曰岭路实险予及此而止积诚已尽五台诸寺应行虔礼者皇帝代我行之犹我亲诣也圣祖仁皇帝下马受命躬送銮舆还龙泉关仍命裕亲王福全扈行驾幸五台瞻礼诸寺发白金三百两绵三百觔命有司分给所过地方贫民二十三年九月圣祖仁皇帝东巡前期颁诏天下驾发京师日卤簿大驾照常陈设王以下文武各官跪送如常仪经过地方官员士民等跪迎跪送均如常仪至山东泰安州躬祭岱岳渡黄河遣官祭河神至江南江宁府亲诣明太祖陵奠酒谕江南督抚曰江南风俗奢华务令洁已爱民敦本尚实勒碑于江宁苏州安庆三府回銮至江都县命吏部尚书伊桑可等往视海口议疏导之法至淮安府阅高家堰及黄河南岸诸险工至宿迁县关堤工赐迎驾老民白金有差至山东曲阜县亲诣先师庙致祭御诗礼堂讲学驾还京师王以下文武各官朝服跪迎如常仪二十八年正月圣祖仁皇帝南巡江浙先期谕曰朕统莅寰宇二十八年于兹早作夜思勤求治理务恤黎庶永图又安如黄运两河运道民生攸系朕日切心劳比年工役虽渐有绪而应修应塞议论纷纭曩岁巡幸曾允淮扬士民所请疏浚下河前已兴工尚稽底绩屡经廷议请朕亲行阅视今特诹吉南巡躬历河道兼欲观览民情周知吏治所至沿途供亿皆令在京所司储偫一切不取之民闲即有日用应需该衙门于所在地方照市估平买不许锱铢抑勒小民犹恐地方官吏不能悉体朕怀借名科派供应今特颁谕严饬如有悖旨借端私征者察实即以军法从事地方文武大小官员不许与扈从官员指称交戚辄通馈还违者并以军法从事其扈从大小官员及随往傔役如有生事扰民者一并从重治罪朕兹巡省原以轸恤编氓咨诹风俗凡经过地方百姓各安生业务令廛无废市陇不辍耕毋得仓皇惊避辄滋烦扰其军民人等怀奸挟诈希逞私愤擅于驻跸虎所渎行告讦者一概严禁倘有妄控除所告事不与准理外仍严加治罪尔部即传谕各该督抚备行晓谕以副朕惠爱元元至意又谕部院本章仍日送内阁内阁汇齐三日一次驿送行在办理驾过山东望祭岱岳蠲山东二十九年正赋入江南境阅视河工至扬州府谕江浙督抚诸臣曰朕省察黎庶疾苦兼阅河工巡幸江南便道至浙观方问俗简约仪卫卤簿不设扈从者仅三百余人顷经维扬民间结彩欢迎盈衢溢巷虽出恭敬爱戴之忱恐至稍损物力甚为惜之朕视宇内编氓皆吾赤子惟使比户丰饶即不张结彩幔朕心亦所嘉悦前途经历诸郡邑宜体朕意悉为停止又见百姓老幼男妇奔走杂沓瞻望恐后未免諠哗拥塞念此行原以为民不严警跸但人众无所区别高崖水次或有倾跌之虞一夫不获其所足轸朕怀此后止于夹道跪迎勿得紊乱追趋致有诸患自苏州抵杭州府谕扈从部院诸大臣曰朕稽古省方咨求治理阅视河道期底平戊凡有利于民生必令羣沾实惠念政治所先在崇文教江南浙江为八文萃集之地入学额数应酌量加增永昭宏奖工宁镇江杭州驻防满洲汉军兵丁镇守要地久历岁时深用轸念应加恩赉以彰优恤自南巡以来所经过地方官员除八法虎分及列欵纠劾外凡因公罣悞降级留任者俱准与开复降级调用者着带所降之级留任其经过地方现在监禁人犯除十恶及诏欵所不赦等罪并官员犯赃者不宥外其余自康熙二十八年二月十一日以前死置及军流徒罪以下已结未结俱准宽释以示朕赦罪宥过之意备办船只地方各官効力勤劳着该督抚会同奉差官员确查具题各加一级纤夫供役劳苦亦着该督抚察明人数量给恩赏朕廑念民依特蠲租赋总期实德润泽苍生近见民闲有建立碑亭称颂德意者虽出羣黎爱戴之诚但各郡皆然未免致损民力诚使阊阎殷阜则裨益良多碑亭何与焉嗣后亦宜停止江浙钱粮既经蠲豁犹虑有不肖有司借端词讼朘削民生着该督抚严行禁饬至各处榷关原有则例朕舟行所至谘访过关商民每不难于输纳额税而以稽留关次不能速过为苦榷关官员理宜遵奉屡颁谕旨恤商惠民岂可反贻之累自今应力除积弊凡商民抵关交纳正税即与放行毋得稽留苛勒以致苦累朕早夜孜孜惟冀官吏军民士农商贾无一人不获其所故于民生吏治图维区画务极周详尔等可即传谕俾一体奉行称朕意焉赐扈从王大臣侍卫及部院诸臣银币至会稽亲诣禹陵致祭至江宁府躬诣明太祖陵祭酒回銮至淮安府阅视高家堰一带堤岸指授河臣方略驾还京师三十七年四月巡幸五台山三十八年二月圣祖仁皇帝奉仁宪皇太后南巡前期谕曰朕抚驭寰区孜孜图治期于天下咸遂生成物无不得其所今边烽永靖四方无事独是黄淮为患冲决时闻下河地方田庐漂没朕轸念民艰曩曾屡遣大臣督修不惜数百万帑金务期早绥黎庶乃历年已久迄无成功今水势仍复横溢浸漫城闾沉没陇亩以致民多失业董其役者未有上策可以宜民时廑朕怀未尝少释在内诸臣咸请朕亲临指示为一劳永逸之图方今春时水势减少正宜讲求疏浚以遂安澜爰诹吉南巡亲加勘阅更以吴地襟带江湖乃江南奥壤励俗省耕兼行临视凡一切往返供亿己皆俾办于京师即途次日用所需亦令各衙门照本地时值采买总于民间一无所累仍恐沿途官吏藉名科派致累闾阎故特颁谕严行申饬如有悖旨假托派索者察实即以军法从事其扈从大小官员随行傔役人等如有横行生事者一并从重治罪凡经过地方百姓各安生业皆如常时毋得惶遽引避其军民人等怀挟私怨受人指使擅于驻跸处所辄行告讦者一概严禁不准仍照例严加治罪尔部即传谕通知以副朕体恤惠爱至意驾发京师由水路启行至清河御舟前进临阅高家堰归仁堤等工毕回至清口迎仁宪皇太后舟渡河复临视黄河堤岸命截留漕粮二十万石于被水地方减值发粜至苏州府谕前京口接驾兵丁朕恐践伤麦田速行遣往今往浙省塘路狭隘不必设兵扈从又百姓欲覩朕颜踰畴越陌塞道聚观不必禁止但令遵令而行又命蠲江南浙江累岁逋赋宽免官吏降罚军民犯死罪以下概予宥释赐杭州驻防兵丁老妇白金有差减免各关税及盐课增额至江宁府遣官祭明太祖陵回銮仍由水路奉仁宪皇太后还京师四十一年正月幸五台山回銮至大城县巡视子牙河诸堤九月南巡前期谕曰朕念黄淮两河为运道民生所系屡次南巡亲临阅视以疏浚修筑之法指授河臣开六坝以束淮敌黄通海口以引黄归海比岁以来工程次第告竣修防渐有成效昨年冬月河臣张鹏翮曾以河工善后之策及应修之处请朕亲阅指示兹当农事之隙减约从员轻装南下自徐州一路循视堤堰沿途皆设营幄不御屋庐日用所需悉已储偫经过地方一切供帐宜通行禁止倘有官吏借名科派累及小民或指称预办擅动库帑察出定严加治罪地方大小文武官员托言亲旧私相馈遗及随从人等有妄行生事者俱以军法从事闾阎百姓各事本业不须引避有怀挟私怨于驻跸处所告讦者一概不准仍照治罪是月驾发京师至德州驻跸十余日谕扈从诸臣曰朕因阅河南巡今以皇太子允礽患病朕驻跸此地为时已久应即回銮明岁再阅视河工也四十二年正月南巡阅河至泰安州登岱遣领侍卫内大臣诣岳庙致祭蠲山东四十一年未完额赋其东平六州县并蠲本年正赋入江南境沿途阅视河防至苏州府命鸿胪寺传谕本地官员准其来朝浙江官员到杭州时来朝至杭州府遣官阅钱塘江堤至江宁府遣大学士祭明太祖陵回銮以河工告成颁诏天下十月西巡前期谕曰朕统御寰区勤求治理銮舆时迈省方观民春月阅视河工自畿辅山东以及江浙地方皆经巡幸兹两河渐已底绩所至之地民生风俗亦因以周知念陕西省为岩疆重地当出师塞外时曾经历其边境而西安一路未及亲莅顷陕西督抚诸臣言秦民望幸之心至殷至切合词陈奏河南山西巡抚等亦谆切具请乘此冬令农隙之际观览民风省察吏治简阅禁旅整饬军营实为要务用是轻装约从诹吉西巡沿途一切供御皆内廷储备纤毫不取办于地方即偶有市易之物亦敕所司依市价给值不许锱铢抑勒所过大小官吏宜体朕爱民德意勿借词供亿私派闾阎如有悖旨科敛者察出即以军法从事地方官不许与扈从人员指称交戚私相馈遗违者并以军法从事其扈从人员宜约束仆役勿使妄行如不遵法纪生事扰民一并从重治罪朕视民如子凡乘舆所至市廛陇亩宜各安生理米豆薪刍等物民间照常贸易不必禁止惟怀私挟诈冲突告讦者所告事不准理仍严加治罪尔等即传谕扈从官员人等并行各督抚令于经过府州县城市村庄徧示晓谕俾感悉朕怀驾发京师命给事中御史各一人于扈从后察不法者实时锁拏至太原府阅官兵骑射复谕山西抚臣曰朕君临天下四十余载无一刻不以苍生为念近因西省望幸甚切故于冬时农隙减从轻骑由晋及秦入境以来观风问俗见民生略有起色闾阎之间俗朴尚俭朕心少慰朕自弱龄读书往往以不知穷檐僻壤之疾苦为叹息所以留心于宫方凡有往来者必先咨询民情丰歉偶有失时定加蠲赈且思晋省不通水运岁或不登即难筹划虽有州县存贮之米谷未必实数具在反益不肖有司之亏空也今岁山西收成颇佳尔等仰体朕爱民如子之至意晓谕民间若岁丰用奢则荒年必致匮乏教之以礼义导之以守法重农务本藏富于民则朕无西顾之忧矣凡朕所历之处必大沛恩泽其将四十二年以前山西所属州县未完银两米草尽行蠲免以示朕嘉惠黎元之念驾至潼关遣礼部侍郎祭西岳华山赐百岁寿民及兵丁银两有差至西安府凡古帝王陵寝及巳故勋臣坟墓在百里内者咸祭之又命蠲陕西累岁逋赋驾由河南还京师过磁州赐先贤端木子后裔为五经博士四十四年二月南巡阅河前期谕曰朕廑念民生加意河道屡行亲阅一切疏浚修筑事宜悉经周详指画获告成功前黄河之水往往倒灌清口者皆由仲庄闸与清口相对骆马湖水势湍急遂逼黄流灌入清口朕视河时躬临相度命河臣移仲庄闸改建于杨家庄出口工竣之后河臣报称黄水畅流入海绝无倒灌清口之患朕尚未经亲阅今欲特莅其地察验形势用筹善后之规其中河黄河运河有应加修防者亦随宜指示以图经久至于山东省荐饥之民赖两年来极力赈瞻继以有秋幸皆得所其民间生聚果否殷阜并于沿途亲行周览焉乘兹仲春解冻减从轻装循河南下往返皆用舟楫不御室庐经过地方不得更指称缮治行宫妄事科敛其日用所需俱自内廷供御从无纤毫取办于民前此屡次南巡闾阎皆所深悉倘有不肖官吏藉名预备擅动官帑并图日后加派补偿以为巧取侵渔之地者事觉严行治罪决不宽宥所在官吏私馈扈从人员及随行人役生事扰民者俱如前旨以军法从事奸民挟私妄讦者从重治罪是月驾发京师于张家湾登舟由山东入江南境临视河工至苏州府恭逢圣诞百姓争献食物奉旨朕因阅视河工巡访风俗而来一切用物皆备自内府所过地方丝毫无扰尔等毋庸有所进献至松江府谕江南学臣曰朕临幸松江道经青浦据该邑贡监生员等奏称青浦之北地名孔宅自汉时至圣苗裔避地居此奉至圣衣冠葬焉朕念孔子万世之师既有遗迹亟宜表彰因亲书匾额对联以示尊崇着选良工摹刻颁发至杭州府谕曰朕顷因亲阅河工济江而南见民生殷繁麦畦菜陇远近弥望可冀丰穰朕心用慰凡车驾临幸必沛恩膏各省钱粮屡次递蠲浙江本年正赋又经全免惟是刑狱民命攸关今父老子弟夹道欢迎独身陷囹圄之人自新无路朕甚悯焉浙闽两省罪犯除诏欵所不赦外其余死罪以下悉减等发落至江宁府躬祭明太祖陵自苏州过江宁御试士子者三中选者给白金令赴京录用有差又奉旨江南山东地方所属人犯照浙闽例减等至清河复临高家堰徧阅河堤仍由水路回銮四十六年正月南巡前期谕曰朕念淮黄两河工程为东南要务屡次躬临河上相度指示一切修除疏浚业已次第奏功昨岁河漕督抚诸臣详勘地形请于溜淮套别开河道直达张福口以分淮势欲即令动帑兴筑而督抚诸臣又以事关创建合词请朕亲阅九卿等集议复再三陈请朕以诸臣之言奏闻皇太后祇遵慈命择于本年正月二十二日启行阅河舟楫往返不御室庐日用所需取办内府经过府州县毋得更以预备行宫供设御用冒侵库帑科敛闾阎倘有不遵事觉定严加治罪其文武大小官员私相馈赠随从人役生事扰民及奸恶挟私告讦者俱如屡次谕旨重处不宥是月启銮御舟至清口阅视溜淮套命停止开河至江宁府遣大学士祭明太祖陵复亲往行礼幸演武场阅射赐扈从大臣侍卫护军及执事人等金币有至苏州恭遇圣诞士民万余人集行宫前进表叩祝万寿至松江府阅提标官兵射至杭州府阅浙江驻防官兵射赐扈从大臣侍卫护军及执事人等缎疋有差谕浙江督抚曰朕因视河驻跸淮上江两省官员及地方官绅士军民皆环道远迎恳请临幸朕勉顺羣情涉江而南巡省风俗所至郡县见雨旸应时麦苗蕃殖比闾乐业可冀盈宁虽山东一路尚未悉覩而江浙田畴郁葱在望深惬朕怀方今二麦垂熟正将刈获之时一切扈从人员皆以次舟行不致蹂踏恐百姓沿途迎送老稚扶携动盈千万越阡度陌不无践伤朕心甚为轸惜凡所过地方悉令停止迎送且节候渐热朕舟行乘夜迎凉亦未可定民虽远来无由亲见尔等督抚可张示徧加晓谕无负朕重农爱民之意四十九年二月巡幸五台山五十七年七月左都御史蔡升元疏言皇上亲阅河堤指示方略淮黄底定漕连无虞生民永赖至于翠华时巡察吏治访民俗谘问必周刍荛必纳圣德神功洵可为万世法恭请编纂省方盛典一书以光至治下礼部议请如所奏设局纂修从之
　　乾隆六年七月皇上奉皇太后巡幸避暑山庄谕免经过州县地方本年额赋十分之三凡每年巡幸热河蠲免岁赋并如此例是年皇上巡幸木兰始举秋狝之典自后岁以为常 【 详见军礼大狩】十一年九月皇上奉皇太后巡幸五台山谕曰朕临幸五台观风问俗盖欲周知闾阎利病举登之袵席之安山西地方风俗向为淳朴朕此次巡行亲见民情颇为宁辑但敦庞之质在民而教养之责在上尤当加意抚循化导俾登上理抚臣乃通省之表率藩臬乃师帅之大员府州县等皆有父母斯民之责其各仰体朕心力行实政教养兼施惟日孜孜罔敢怠佚而在小民亦应敦行孝弟崇习礼让共为良民毋蹈浇漓犷悍之风以成熙皞盈宁之治朕有厚望焉回銮阅滹沱河堤工改庆都县曰望都谕曰朕自真定回銮固城祁水之间有县焉与尧母同名虽述古之意也触目踟蹰于意弗安其易之仍为望都十二年六月谕朕以来春孟月东巡狩因溯洙泗陟杏坛瞻仰宫墙申景行之夙志复遵慈训亲奉銮舆秩于岱宗旋跸青齐观风布泽以昭省方巨典其应豫备之各衙门检察事宜先期请旨至行在所需悉出公帑无得指称供顿储偫丝毫贻累闾阎羽林卫士内府人役等各该管大臣严行稽察约束并令扈跸文武臣僚严饬傔从毋使侵践田畴致妨宿麦如有骚扰地方指名需索者立即参奏从重治罪十三年二月驾发京师谕令蠲免直隶山东经过州县八年正赋十分之三至曲阜亲诣先师孔子庙行释奠礼毕御诗礼堂讲学至泰安躬诣岱岳致祭至济南阅兵又谕东省本年钱粮现己普免曲阜泰安历城三县乾隆十四年应征地丁钱粮全行豁免又谕山东直隶两省监候斩绞人犯五次缓决者着该督抚分别情罪奏请减等其军流以下人犯亦着减等发落赐德州青州及直隶天津沧州驻防官兵年七十八十以上银两有差又扈从王公大臣及官员兵丁均加赏赉十四年十月谕大学士等江南督抚以该省绅耆士庶望幸心殷合词奏请南巡朕以巨典攸关特命廷臣集议今经大学士九卿等援据经史且仰稽圣祖仁皇帝六巡江浙谟烈光昭允宜俯从所请朕念切民依省方问俗郊圻近省不惮躬勤銮辂江左地广人稠素所廑念其官方戎政河务海防与凡闾阎疾苦无非事者第程途稍远十余年来未遑举行屡常敬读圣祖实录备载前后南巡恭侍皇太后銮舆羣黎扶老携幼夹道观迎交颂天家孝德心甚慕焉朕巡幸所至悉奉圣母皇太后游赏江南名胜甲天下诚亲掖安舆眺览山川之佳秀民物之丰美良足以娱畅慈怀既询谋佥同应允从所请但朕将以明年秋幸五台经太原历嵩洛赵魏回銮己涉冬令南巡之举当在辛未年春正我圣母六旬万寿之年也将见巷舞衢歌欢腾献祝称朕以天下养之至意上以广承欢之庆下以慰望幸之忱益深嘉悦届期诹吉以闻向导人员朕酌量先期奏派前往清跸所至简约仪卫一切出自内府无烦有司供亿至行营宿顿不过偶一经临即暂停亦不踰旬日前岁山左过求华丽多耗物力朕甚弗取曾经降旨申饬明岁晋豫等省以及江南俱不可仿照至名山古迹南省尤多亦祗扫除洁净足备临观而已毋事崇饰倘有颓圯随宜补葺悉令动用官项但当据实不得任有司浮冒其民间张灯结彩圣祖尝以为戒载在方册宜共恪遵其慎勿以华侈相尚所司通行晓谕其一切应行典礼着照所议行十二月谕朕前经降旨于来年秋间巡幸五台由晋入豫省览中州回跸畿辅近日向导人员回奏称白太原一路至河南境经由太行山麓甚为崎岖狭隘省方巡幸惟取便民若因攸治道途重烦民力非朕观风问俗本意应于春间即诣五台至秋间百谷登场后再幸中州又谕闽浙总督浙江巡抚奏请临幸浙省阅视海塘前因江南督抚等奏请南巡特命大学士九卿会议询谋佥同业经降旨俞允江浙邻封接壤均系圣祖屡经巡幸之地且海塘亦重务也今据该省士民感恩望幸羣情踊跃督抚合辞代奏宜允所请于十六年春南巡便道前至浙省临视塘工慰黎庶瞻依之意所至不烦供亿勿事兴修勿尚华丽已详具前旨其共谕焉十五年二月皇上奉皇太后巡幸五台山驾发京师谕扈从大臣等曰时届春融正秋麦纽芽之后幸自去冬至今瑞雪频沾土膏滋润渐己青葱入望所有经过地方车马仆从俱着严加诚饬毋得践踏八月皇上奉皇太后巡幸中州亲登嵩岳遣官致祭河渎卫水周汉帝王陵寝谕曰朕举行秋狝觐岳省方盖欲周览民情懋登治理凡地方之利弊官吏之贤否与夫政令之得失清跸所至日切畴咨河南地宅土中素称淳朴今值雨旸协应禾稼告登巡幸之次亲见闾阎望幸童叟欢欣而俗尚敦庞室庐宁辑朕怀深为欣慰雇惟因时保治之方其权实操之自上抚臣表率通省藩臬任寄旬宣以至郡守牧令与民愈亲则导民尤切应仰体朕心力行善政敦本训俗除慝安良教养兼施屏虚文以求实政其在小民亦当敦礼让务农桑从俭去奢力田孝弟以期共享升平之福朕于该省臣民有厚望焉又谕祥符为省会之区登封实望秩之所著将乾隆十六年二县应征地丁钱粮全行蠲免又凡銮舆所经地方蠲免钱粮十分之三歉收者十分之五赏驻防官兵及百姓男妇七十以上者银两有差暨军流以下减等发落办差兵丁均赏给两月饷豫省在籍废员迎驾者赏给职衔十二月谕明岁恭逢圣母皇太后六十万寿之年銮舆巡幸江南浙江省方观民入疆考绩式遵祖烈庆典斯行东南父老共効嵩呼洵升平之盛事惟念江浙二省襟带江湖程途稍远自皇祖圣祖仁皇帝南巡以来异数隆恩昭垂史册迄今四十余年朕俯从望幸之忱倍切勤民之隐前于大学士九卿等议准两江总督黄廷桂等一折已降旨谆切晓谕又特遣向导大臣兆惠努三等前往面传谕旨务从俭约一切供顿丝毫不扰民间凡地方大吏职在旬宣自能仰体朕心遵旨办理但恐地方有司奉行不善或穷乡僻壤未及周知是用再行申谕各该督抚及所属官民人等尚其禀遵前旨共期撙期以敦善俗以导淳风如所在行宫与其远购珍奇杂陈好玩不如明窗净几洒扫洁除足供信宿之适也经过道路与其张灯悬采徒侈美观不若蔀屋茅檐桑麻在望足觇盈宁之象也轘阓通衢人烟稠密正以见懋迁有无之乐不得因道路湫隘俾迁移廛舍或致商民失业也朕翠华所至念切民依惟期宣达羣情勤求治道上以奉慈颜之悦豫下以答黎庶之瞻依凡属虚文浮费概宜实力屏除用光巨典其扈从满汉文武大臣宫员侍卫等皆当奉公守法不得与地方官往来交际潜通馈遗兵丁以及随从人等着该管大臣各严加约束经行所至不得稍有滋扰春苗遍野无得践踏违者察出从重治罪务令白叟黄童普沾膏泽共乐恬熙副朕问俗观风行庆施惠之至意十六年正月皇上奉皇太后南巡至江南境阅高家堰堤工谕督抚等朕命驾时巡周览风俗观民察吏惟日兢兢三吴尤素所廑念也粤自我皇祖圣祖仁皇帝巡幸东南先后六举历今四十余年盛典昭垂衢谣在耳顷者入境以来白发黄童携扶恐后就瞻爱戴诚意可嘉朕已迭沛恩膏广敷渥泽惟念大江南北土沃人稠重以百年休养户口益增习尚所趋盖藏未裕纷华靡丽之意多而朴诚之风转有未逮夫去奢崇实固闾阎生计之常经而因时训俗以宣风而布化则官兹土者之责也其尚励乃实心以行实政无忝教养斯民之任凡兹士庶更宜各敦本业力屏浮华以节俭留其有余以勤劳补其不足时时思物力之艰难事事惟侈犘之是戒将见康阜之盛益臻父老子弟共享升平之福朕清跸所至有厚望焉至浙江亲诣禹陵致祭回銮至江宁亲诣明太祖陵致祭至淮安谕增筑城北护城石堤阅视黄河南北岸堤扫各工銮舆所过遣官致祭岱宗先师孔子庙元圣周公庙河渎淮渎江渎海神南镇会稽山及先贤名臣忠烈祠墓谕令截留漕粮十五万石蠲免江苏累年逋赋二百八十万有奇安徽累年逋赋三十万五千有奇浙江本年正赋三十万两经过直隶山东地方蠲免正赋十分之三邹平等县积欠谷九十七万五千余石概行蠲免江苏宿迁清河桃源三县被灾贫民所借籽种均免征还浙江温台等处上年被灾施赈者更予加赈直隶等省办差兵丁各赏两月饷江南牵缆河兵加赏一月饷驻防官兵年七十八十以上民间男妇年七十以上者均分别赏赉在籍官绅恭迎圣驾各加赏赉或量给职衔或以原官起用御试进献诗赋士子中选者特赐内阁中书本年岁试增广学额大学五名中学四名小学三名自后南巡江浙皆准此例二十年六月谕曰平定准噶尔捷闻以数十年逋寇迅就廓清荒服敉宁中外蒙福乃我国家无疆之庥缅惟皇祖圣祖仁皇帝削平三孽于康熙二十三年诹吉东巡亲祭阙里武功文德彪炳简册朕仰承先烈集此大勋保泰持盈弥深兢业先师孔子阙里理应恪循成宪躬诣行礼用申诚敬且自瞻谒林泉已逾六载仰止之念时切于怀拟于明岁春月自京起銮恭谒曲阜翠华所经亦以体察吏治清问闾阎行庆施惠以称朕法祖尊师之至意又谕大学士等奏称江浙士庶望幸情殷请于明岁再举南巡一擢朕自乾隆十六年巡幸吴越迄今阅五载该督尹继善喀尔吉善等均曾具擢奏请朕因西师尚未凯旋未经允准现今肤功迅奏荒服敉宁南省吏治民风时廑予怀而高堰堤工尤数郡生灵攸关上年告竣以后正当亲加察看前降旨于明岁春月展谒孔林着照大学士等所请于礼成之后敬奉圣母皇太后銮舆顺道前往江浙以纾勤民之隐而慰望幸之忱朕省方观民入境考绩惟期勤求实政宣达羣情一切供顿皆出内府丝毫不以扰民地方官毋得指名储备令众商捐输及抑各属养廉察出定行严加究处前者巡南省时屡饬各督抚务从简朴而所至尚觉过于华饰喧溷耳目此次行宫及名胜憩游之地悉仍旧观但取洒扫洁除毋得增一椽一瓦毋陈设玩器城市径途毋张灯演剧踵事增华巡览所及各督抚等果能绥辑井疆康又烝庶俾人敦礼让俗庆丰宁朕自深为嘉怳若其徒事华靡致饰观美耗有用之财侈无益之费适以自滋咎戾甚无取焉各督抚及所属官民人等尚其善体朕心以副朕观风问俗行庆施惠之至意二十一年二月皇上东巡躬诣孔庙行释奠礼成回銮九月谕曰昨岁江浙督抚等据士民呈词吁请南巡朕已降旨俞允后因江苏所属偶礼灾祲地方各官皆有应办赈务朕恐伊等因除道清尘之役转于民事稍有妨误则殊非朕眷顾羣黎之本意复经特谕停止今据两江浙省督抚诸臣合词奏称西成有庆臣民望幸实深请以明岁再举巡幸之典南省民风吏治时廑朕怀兹当岁美人和之候省方观民入疆考绩正可纾朕勤民之隐而高堰堤工告竣后亦当亲加察看着允该督等所请于明春时巡至于一切供帐顿次丝毫不以累民地方官承办差宁朴勿华从前所降谕旨甚明该督抚等其善体朕心以副朕观风问俗加惠斯民之意二十二年正月皇上奉皇太后南巡至江南阅视河工至杭州遣官祭禹陵至江宁亲诣明太祖陵致祭回銮至徐州阅视黄河形势指授方略至山东亲诣阙里岱庙行礼驾还京师二十三年九月谕曰两江总督尹继善等以河工告竣年岁丰收臣黎望幸情殷请以庚辰之岁载举南巡令典合词具奏朕惟东南河道民生时萦宵旰前者翠华再莅每切咨询不敢自逸兹当大工既蒇泽国安澜于焉揽辔观风上以慰曩时往来指画之勤下以考在事大臣宣化承流之绩理亦宜之顾各督抚等前后奏报工程披章如睹而嵇璜裘曰修等又以亲承训示甫经复命回京条晰敷陈情形颇悉乃者大江南北年谷顺成民气和乐封函迭至仰见上苍福佑额手为南黎称庆此意与封疆诸大吏共之犹念积潦初除污莱日辟正宜乘时劝谕俾瘠土并化膏腴以培元气已降旨各督抚勘明滨河地亩有秋获虽登而小民牛犁籽种不能接济致旷土尚有未耕者并予格外加恩官为借给使得资东作而厚西成其果盈宁之象与岁俱增则机杼仓箱熙恬满目其足以佐时巡风景者不更多耶且明岁车驾临幸索约尔济又再定伊犁后若左右哈萨克东西布噜特及回部各城以次平定归降不无觐谒宴赉之典车马之烦所当少恤且岁届辛巳即恭逢圣母皇太后七旬大寿普天同庆如于此年敬奉安舆重临江浙庶几省方问俗嘉地利之毕登喜民生之益懋于此仰悦慈怀寿祺康豫当推恩锡福俯慰元元望幸之忱侯临期另行降旨所有庚辰年南巡之奏暂停举行毋庸具擢固请先将此通行晓谕知之二十五年八月谕大学士等献岁恭逢皇太后七旬万寿拟于新春敬奉安舆时巡南服俯慰士民禺祝之忱并顺道阅视徐州石堤及海宁塘工今岁大江以南在在丰收惟夏间雨水稍多河湖盛长高宝兴太一带低洼处所颇有漫溢恐地方有司承办南巡差务转于赈恤事宜不能尽心经理是以谕令该督将实在情形确查具奏今据奏到高宝等处被水较重该处俱现已成灾亟宜以赈务为切要所有南巡应办差务暂行停撤改于壬午春敬奉慈辇以慰舆情仍可览民风而昭盛典大差既经停止自可专心办理赈务该督等务宜仰体朕怀董率僚属确按灾地情形实力妥办勿使穷黎稍有失所以副朕痌瘝在抱之意又谕明年恭逢皇太后七旬万寿钦奉懿旨五台显通寺为文殊师利道场梵宇琳宫凤昭灵应谒陵成礼后顺道前诣拈香钦此所有应行各事宜着该衙门及地方有司照例谨预备二十六年二月皇上奉皇太后谒泰陵礼成取道幸五台山谕曰从前两次巡幸五台帐殿周庐随常顿宿今春恭奉皇太后前诣台山巡幸该抚于菩萨顶侧建盖行宫并于台麓寺旁添设坐起数楹以备安憩虽臣子之谊各尽其诚而询其工料所费乃出自伊等养廉夫朕既不许派累百姓而各官养廉原为办理公务及薪水之资今以之捐建行宫则甚不可着于存公项内拨赏银二万两以供鸠工饬材之用二十七年正月皇上奉皇太后南巡至江南境渡黄河阅清口东坝木龙过扬州渡江阅水操谕曰向来巡幸所至地方大吏预备灯船烟火颇觉繁俗顷在扬州适于哈萨克陪臣入觐聊示民情和乐之意是以听其预备倘苏杭等处悉仿而行之原属不必朕省方观民勤救治理即以几暇适情则山水名胜尽足以供吟眺之资又何事徒资繁费为耶自苏州至海宁阅海塘至杭州阅兵至江宁谕督抚等朕车驾所经惟桥梁道路葺缮扫除为地方有司所宜修补其彩亭灯棚一切饰观文具屡经降旨斥禁今江浙两省涂巷尚有踵事因仍者此在苏扬盐市商人等出其余资偶一点缀本地工匠贫民得资力作以沾微润所谓分有余以补不足其事尚属可行若地方官专欲仿而效之以为争华角胜则甚非奉职之道嗣后各督抚等其实力禁止一切屏浮靡以崇实政如有仍蹈故习者将惟该督抚是问至淮安阅高家堰命增筑堤工五百余丈命庄亲王允禄等恭奉皇太后由水程回京圣驾登陆阅视扫工至徐州阅黄河岸新堤至山东诣阙里岱庙行礼二十八年十二月谕曰两江总督尹继善等合词具奏请于乾隆乙酉年再举南巡之典以慰臣民禺望一擢朕惟江浙地广民殷一切吏治农功均关要计且襟江带河滨湖近海之区筹划泽国田庐无一不重萦宵旰前以壬午岁恭奉安舆时巡周览凡淮河心志节宣闸坝启闭以及杭属塘工勘建柴石料段诸事宜曾与封疆大吏目击手画以期利济羣生年来迭经督抚等疏报下河郡邑汛水恬流并无漫溢惟是浙中海潮涨沙虽有起机大溜尚未趋赴中亹是深所廑念而修筑柴石诸塘亦当亲阅其工以便随时指示又近日特遣大臣督修水利如濉河荆山桥等处亦为数省灌输吃紧关键所以验前工而程后效正惟其时矧东南岁事烦告丰登洪惟圣母皇太后福履康宁弥臻纯嘏于是承欢行庆答士民望幸之忱稽典实为允协着照所请准于乙酉之春诹吉南巡其河工海塘应亲临省视者即行先期预备至前次灯彩繁文暨扈从人员雇觅巨舟并签占公馆诸禁己屡颁谕旨即朕所过行宫道路距上届为日匪遥祗须洒扫洁蠲足供顿憩不得稍事增华劳费副朕仰承慈豫俯顺舆情之至意三十年正月皇上奉皇太后南巡至景州谕曰朕恭奉皇太后安舆省方问俗凡清跸所经祗令洒扫洁净毋事华饰及添建行宫屡经降旨申谕而地方大吏以慈驾临驻旃庐究不若屋宇之安善尚有葺治行馆以供憩息者因其义适温凊且成事不说是以不复禁止兹停跸景州见一切位置颇为妥适从前所赏公帑尚恐不敷应用在封疆大臣善体朕意虽不敢派累闾阍而各官或有捐廉经理亦非所以示体恤着加恩于直隶存公项内赏银二万两以裕工作之费再山东亦有新建坐落之处经画谅与直隶相同亦着于该省存公项内赏银二万两充用该部即遵谕行至江南清河县渡河阅清口东坝木龙至苏州诣文庙行礼至海宁阅海塘幸尖山观潮谕增筑塘下石坦水三层以卫石塘至杭州阅兵至江宁阅兵回銮至淮安阅高家堰堤工至徐州阅河工临子牙河至格淀堤驾白德州登陆命简亲王丰纳亨等扈从皇太后圣驾由水程回京三十二年正月谕朕子二月十五日启銮巡幸天津阅视河堤所有应办事宜着各该衙门照例预备届期自圆明园启跸越三日至赵北口御安福舻自赵北口至天津阅视全河形势自庄儿头迤南子牙入淀故道无堤者十余里特命接筑之又命特建淀神祠三月莅天津幸观海台阅水操诏免天津所属及直隶通省颖赋银十二万有奇谷二十万有奇及增广童子试额赐老民粟帛诸恩数并如南巡之例旋跸至潞河命筑筐儿港坦坡由南苑回銮三十四年十二月谕据杨廷璋奏淀河神宇告竣请奉皇太后拈香祝厘一折天津近因辇毂朕前此亲临巡视经理淀河工程俾得永资乐利复以神庥昭应岁稔澜安敕建淀神祠宇用答嘉贶该督既称兹当轮奂维新之会喜值普天同庆之时畿辅舆情愿切瞻就自宜俯从所请于明春掖辇承观祝延瞻礼以慰蒸黎望幸之忱明年为朕六旬庆节敬当展谒东陵西陵礼成旋跸正届春和即敬奉慈舆诹吉前往该督其饬所属一切务从俭约毋事增饰繁文副朕行庆省方嘉惠甸民之至意三十五年三月皇上奉皇太后启銮恭谒奉陵礼成幸天津诣淀神祠瞻礼阅子牙河及筐儿港等堤工命免天津府属积欠及直隶通省逋赋诸恩数并如前例八月谕今岁巡幸天津山东抚臣富明安至行在觐谒以明岁恭逢皇太后八旬万寿普天同庆奏请登岳祝厘且言该省臣民五年来幸之情实为诚切吁恳至于再三朕因奏闻圣母以泰山庙宇鼎新欲亲诣拈香展敬朕亦以阙里久未临谒便道往莅于礼为宜而往返俱由水程兼可适高年颐养面谕该抚俟秋成后再行降旨兹该抚奏山左二麦俱获大田丰稔比户盈宁爰允所请于献岁春和恭奉安舆撰吉启跸以胪欢忭面迓慈禧惟是连岁恭逢庆典业于春巡津淀时俯顺舆情俾共伸巷舞衢歌之悃来年巡跸所至非但畿甸境内不宜复事繁文即东省入疆以后亦不当缀景增华致滋糜费朕省方问俗念切观民惟以闾阎恬熙羣情爱戴为乐若备承彩饰粉耀川涂不足美观而徒耗物力实所不取该督抚其善体恪遵毋违朕命三十六年二月皇上奉皇太后东巡至泰安诣岱庙瞻礼至曲阜诣先师孔子庙释奠礼成回銮至天津谕改兴济捷地二闸为减水坝因罢芥园减水坝工恩免山东各属新旧积欠并减本年正赋余悉如前例三十七年九月谕昨据周元理奏请明春巡幸津淀仰恳敬奉皇太后安舆周览畿甸以洽慈欢并请由赵北口登舟一路均系水程较为妥适朕俯循舆望恭请懿旨仰蒙慈谕欣悦允行明岁敬奉皇太后自京启銮由黄新庄涿州至紫泉一路于赵北口登舟所有应行预备事宜各该衙门照例敬谨预备三十八年三月皇上奉皇太后銮舆巡幸天津阅视河工四十一年正月谕荡平金川大功业已全定今诹吉于二月初九日启銮先谒东陵再谒西陵申达集勋忱悃礼成回至南苑恭奉皇太后圣驾由桐柏村登舟巡幸山东由德州遵陆掖辇展谒岱庙祗迓慈厘即诣阙里告成瞻礼仍于济宁由水路回銮计当将士凯旋之期即可举行郊劳以彰定武鸿庸所有应行一切典礼各该衙门照例敬谨预备二月皇上谒陵礼成恭奉皇太后慈驾登舟巡幸山东至泰安诣岱庙瞻礼至曲阜诣文庙行释奠礼回銮至良乡行郊劳礼 【 详见军礼】四十三年十月谕大学士管两江总督高晋闽浙总督杨景素等合词陈奏以江浙臣民望幸甚殷且河工海塘皆冀亲临指示恳请于庚子春再举南巡盛典以惬舆情一折朕于乙酉南巡回銮时因耆孺攀恋情殷曾许以翠华再莅然敬念圣母皇太后春秋已高难以再奉安舆长途远涉遂谕江浙大吏不必更以南巡为请而江乡土庶爱戴依恋之情状未尝不往来于怀距今已十有四年其禺望悃忱自益肫切且自前巡阅定五坝水志以为展拓清口之准下河从此遂免水灾嗣闻黄河倒漾所系甚重因酌定挑浚陶庄引河面谕萨载筹办河成而清黄交汇处移远清口不复有倒灌之患但下游尚有渟淤亦不可不除其流弊而一切善后事宜若非临莅阅视究不能悉其实在情形至浙省海塘近来潮势渐趋北岸深为廑念亦不可不亲为相度机宜今高晋等既有此奏着照所请于乾隆四十五年正月诹吉启銮巡幸江浙便道亲阅河工海塘所有各处行宫坐落俱就旧有规模略加葺治毋得踵事增华致兹烦费至该督等以庚子年适逢朕七旬万寿欲就近举行庆典则断不可朕本意以庚子年为朕七旬庆辰越岁辛丑恭逢圣母九旬万寿斯则敷天同庆自当胪欢祝嘏以抒万姓悃忱今既不能遂朕初愿尚复何心为已称寿况朕跸途所经老功欢迎扶携恐后未尝不顾而乐之若经棚戏台侈陈灯彩点缀纷华饰为衢歌巷舞深所不取且非所以深体朕意也不特江浙臣民不当为祝厘之举即凡内外大小臣工于朕七旬万寿时亦均不得请行庆典以及进贡献诗若伊等谓欲借以申其尊敬之诚是转增朕心之不悦尚得谓之忠爱乎但天下士民遇朕七旬皆不免望恩幸泽此则情理之常朕亦何肯因不举行庆典并靳恩施乎着于己亥年八月举行恩科乡试庚子年三月举行恩科会试以彰寿考作人之盛至各省漕粮于乾隆三十一年普免一次兹蒙昊苍眷佑累洽重熙敬体天心爱眷亿兆用是再沛恩膏着于庚子年为始复行蠲免天下漕粮一次俾藏富于民共享盈宁之福所谓敛福锡民庆莫大焉其开科事宜着交礼部查例办理其各省漕粮应如何分年输免之处着交户部详悉妥议具奏四十五年下月祈谷礼成启銮南巡至山东诣岱庙瞻礼入江南境阅中河渡黄河阅木龙及清口出水志及高家堰塘至苏州诣文庙行礼入浙江境至海宁阅海塘命老盐仓上下相地改建石塘至杭州阅兵至江宁阅兵又命大学士阿桂总督萨载同勘陶庄黄河及入海口至徐州阅堤工五月回銮至圆明园四十六年三月巡幸五台山四十八年正月谕两江总督萨载闽浙总督富勒浑等合词陈奏以江浙两省臣民望幸情殷且河工海塘以次告竣一切善后事宜尤宜亲临指示恳请于乾隆四十九年春六举南巡盛典以惬舆情一折朕自庚子南巡时巡阅高家堰石塘及徐州城外石堤巨工俱逐一亲临指示兹据奏以次告成所有一切善后事宜自应临莅阅视指授机宜俾河流永庆安澜至浙省海塘前经降旨将柴塘四千二百余丈一体改建鱼鳞石塘为滨海羣黎次资捍卫今要工将竣亦不可不亲为相度且自四十一年告功阙里阅时己久应行展谒孔林以申景仰今据该督抚等合词陈奏江浙两省耆庶望幸悃忱尤为肫切着照所请于乾隆四十九年正月诹吉启銮祗谒孔林巡幸江浙顺道亲阅河工海塘所有各处行宫坐落俱就旧有规模略加葺治毋得踵事增华致滋繁费该督抚等其善体朕意妥协办理副朕省方问俗观民孚惠至意四十九年正月启銮自直隶至山东亲诣阙里行释奠礼入江南境阅视河工指示修防蓄泄机宜至浙江海宁州阅老盐仓新建石塘谕令柴塘之后连筑土坡栽种柳树俾石塘工益资障护又命于范公堤一带添建石塘给帑兴工限年告竣闰三月回銮至江南复谕河臣疏浚天然闸下引河以备盛涨之年开放分泄又外河顺黄坝接筑新堤用资保障高堰石工培土栽柳俾益加蟠固并发帑金次第办理五月回銮凡省方庆典悉如五巡江浙之例仪具大清通礼
　　（臣）等谨按乾隆五十一年皇上巡幸五恭俟续纂时敬载谨识于此

　　皇朝通典卷五十六

　　●皇朝通典卷五十七

　　礼十七

　　○礼十七

　　嘉七

　　△嘉七

　　优老
　　燕礼

　　?优老

　　（臣）等谨按杜典有养老一条今考古者养老之义虽载于礼经而三老五更之制诸说纷如杜典所载且有凭臆而害礼者皇上于戊戊岁御制三老五更说以辟之近复命刻于辟雍碑阴又御制三老记书张廷玉三老五更议后二篇煌煌圣训实发千古未发之蕴兹恭录篇端以正旧说之谬至若我朝定例民间寿跻百龄者题请建坊日升平人瑞每年举行不可胜数皇上于岁越期颐者赐诗赐额并加赏内府缎疋银两洵为异数又自圣祖肇举耆筵皇上重修茂典尤从古未有之盛事兹悉恭纪为优老一篇云
　　御制三老五更说曰三老五更之说不见于诗书其见于礼记者盖出乎汉儒非孔子之言惟左传三老冻馁之文为最古然传谓公聚朽蠹而三老反不见养遇非与五更相提并论也注三老五更者多矣或谓上中下寿或谓工商农而不及五更或谓明天地人与五行之事或谓取象三辰五星或谓知三德五事者各以臆度不堪缕指矣至蔡邕独断乃有父事兄者之说而白虎通之谬直以为老更各一人且曰父一而已不宜有三吁可怪哉天子养老即所以教孝于天下何至以父事之且即其说父一而已则天子已自有父今复事一人是非二父乎腐儒执虚文而谬大义真不直一噱耳邕复解更为叟谓豕亥之讹夫叟与老同既有老又何藉叟为哉予以为三者天地人之数养老自以三举其数耳若夫五更则更事之说为近而五伦五常莫不具于此人数不必其备行之以敬诚恺悌则中和位育将在是矣后儒一切穿凿之论何足数哉
　　御制三老记曰子既为三老五更之说以辟诸家之谬然以三老之称数典于左氏其何以称三老则求其解而终不得其辞兹以三余之暇书辟雍诗册有三老之语临池下愰然悟曰三老之言实出孟子所谓老而无妻老而无夫老而无子此非三老而何孟子虽出左氏后而此语自由古以传故即继之曰文王发政施仁必先斯四者可知文王时即有三老之称左氏提其纲孟子晰其目耳且晏子对叔向叹齐之将为陈氏所云公弃其民三老冻馁乃指一国鳏寡独穷之民之无恤者设以上寿中寿下寿论之岂八十以下之老即可以弗恤乎其余傅会之论愈说愈远然总于辟雍养老兴贤有何涉乎自是而三老之称徧于乡闾所谓三老董公壶关三老之类不一而足盖耆艾而长于乡者即可称三老而非定三人也夫予三老五更之说成于戊戌逮今又六年求其说而不得而笔下偶得之是不可以不记且此六年中何尝不读孟子而未有会兹偶会之益见理不可不日穷书不可不日读宁渠呈己之是显人之非以为博闻广识而已哉
　　御制题张廷玉三老五更议曰戊戌年为三老五更说亦既辟其踳驳而勒之新建辟雍之碑矣今秋驻避暑山羊检续书之四库全书内文颖集中有三老五更议之篇而挂漏其名因命检文津阁之书乃知为张廷玉所撰憬然忆之事在乾隆戊午为廿七月既阅诸礼毕举之时于视学之前曾向军机大臣等谈及三老五更而咨其可行与否彼时鄂尔泰依违其间张廷玉则断以为不可于是奏此议而遂寝其说盖鄂尔泰固好虚誉而近于骄者张廷玉则善自谨而近于懦者且二人彼时皆可望登此席者也以今观之则廷玉之议为当设尔时勉强行之必有如廷玉所谓资后人之议者矣若朕戊戌年之所为三老五更说戊戌去戊午历四十年其事早己忘之盖戊午朕方廿八岁而戊戌则六十有八此亦足验四十年间学问识见之效而年少时犹未免有好名泥古之意至今则洒然矣兹观廷玉之议与朕之说不约而同树之前旌焉因命并勒辟雍碑以识己学之浅深及弗掩人之善也夫廷玉既有此卓识何未见及朕之必不动于浮言遵皇考遗旨令彼配享太庙而临休致归里时乃有求入庙之请此所谓老衰而戒之在得乎朕又以廷玉之戒为戒且为廷玉惜之
　　顺治元年十月恩诏军民年七十以上者许一丁侍养免其差徭八十以上者给与绢一下绵一觔米一石肉十觔九十以上者倍之有德行着闻为乡里所敬服者给冠带荣身自后恭遇覃恩并如此例
　　康熙四十二年二月定百岁老民给与升平人瑞匾额并绐银建坊节妇寿至百岁者给与贞寿之门匾额仍给建坊银两命妇亦如之五十二年三月圣祖仁皇帝万寿圣节谕大学士等今岁天下老人为朕六十大庆皆从数千里而来赐伊等筵燕遣回着查八旗满洲蒙古汉军汉人大学士以上民以上年逾六十五岁以上者奏闻择日赐燕有不能来者朕另行按分额给再查八旗满洲蒙古汉军以至内府佐领下不论官员闲散人等年七十以上老妇亦着奏闻俟老人赐燕后再定一日送皇太后宫赐燕有贫乏不能来者着各属协助车马使之前来再敕宗人府诸王以下宗室子孙内二十岁以下十岁以上选择聪明堪供使任者六七十人令于耆老前执爵即朕子孙皆令之出宗室外不用他人也越翼日燕直隶各省汉大臣官员士庶人等年九十以上者三十三人八十以上者五百三十八人七十以上者一千八百二十三人六十五岁以上者一千八百四十六人于畅春园正门前传谕众老人曰今日之燕朕遣子孙宗室执爵授饮分颁食品尔等与燕时勿得起之以示朕优待老人至意又谕曰书称文王善养老孟子曰七十非帛不暖非肉不饱帝王之治天下发政施仁未尝不以养老尊贤为首务近来士大夫只论居官之贤否而移风易俗之实政入孝出悌之本心未暇讲究朕因今日之盛典特宣此意若孝悌之念轻而求移风易俗其所厚者薄而其所簿者厚矣尔等皆是老者比回乡井当各晓谕邻里须先孝弟倘天下皆知孝弟此诚移风易俗之本也命扶掖八十岁以上老人至御前亲视饮酒赐年老诸大臣袍帽等物直省各老人白金有差命给年老致仕闲居大臣诰封及宫保衔以示优崇耆旧至意又八旗满洲蒙古汉军大臣官员护军兵丁闲散人等年九十以上者七人八十以上者一百九十二人七十以上者一千三百九十四人六十五以上者一千十二人赐燕于畅春园正门前执爵颁赐饮酒一如前仪八旗满洲蒙古汉军老妇七十岁以上者齐集畅春园皇太后宫门前随召九十岁以上者入宫门内八十岁以上者至丹墀下七十岁以上者集宫门外大臣命妇年老者亦皆召至宫门内赐坐皇太后亲视颁赐茶果酒食等物其余令诸皇子及宗室子弟以次颁给又赐命妇年老者衣饰彩缎素珠银两五十三年四月赐八旗满洲蒙古汉军老妇白金有差五月赐热河居住耆老白金有差六十一年正月赐千叟燕召满汉大臣文武官员及致仕退斥人员年六十五以上者计千余人燕于干清宫前命诸王贝勒贝子及闲散宗室等授爵劝饮分颁食品如前礼
　　雍下元年正月谕户部恩赐老人原为崇年尚齿而地方赏老人者每州县动支数千金司府牧令上下通同侵扣吏役任意需索老人十不得一今饬督抚严查不许丝毫侵扣再老人九十以上者州县不时存问二年三月以向例老人年逾百龄者奏给坊银三十两并升平人瑞匾额奉旨年至一百十岁加一倍赏赐至一百二十岁者加两倍赏赐更有多得寿算者按其寿算加增着为定例
　　乾隆元年二月恩诏凡民人年七十以上者免一丁侍养年八十以上者顶带荣身又特谕直省凡属生监年七十以上者优免一丁年八十以上者给与八品顶带七月河南新乡县老妇刘氏年一百十五岁因雍正十二年间曾经题准建坊赏赐至是恭遇恩诏定例不得入册事闻奉谕刘氏跻此罕有之贞寿自应一体沾恩以昭旷典着该地方官仍造入恩赏册内使伊得被光荣各直省老民老妇凡年登百岁已蒙旌表者俱仍加赏赐以示优待寿民之意永着为令五年七月命妇索绰罗氏年一百三岁其子孙五世同堂万寿节扶掖入朝照例旌表加恩赏赐并御制诗章赐之六年九月巡幸热河至常山峪耆民赵可立年一百二岁迎谒道左御制诗章赐之八年九月驻跸盛京赐父老酺九年六月湖北巡抚以寿民汤云山一百四十一岁奏闻得旨赏给上用缎五疋银五十两再加恩特赐再阅古稀匾额以旌人瑞并赐御诗一章十一年九月巡幸五台经唐县老民刘永寿一百一岁迎驾道左行不扶杖命赐之金与食御制诗一章十二年十一月礼部以致仕内务府总管丁皂保年跻百岁请例建坊得旨赐朝衣一袭上用缎十疋银千两并给期颐国瑞匾额十五年二月巡幸五台唐县老民刘永寿年百有五岁重迎圣驾恩加赏赉并御制诗章赐之十六年正月南巡江浙恩赏经过州县老民银牌白金并命照从前恩诏之例分别赏赉自后銮舆所过地方并如之又翰林院侍讲刘起振一百三岁自粤至浙迎驾恩加优赏并赐御制诗章十一月皇太后六十万寿奉谕到京叩祝之老民老妇俱经赏赉仍令该地方官护送回籍其将次赴京称祝之寿民俱着地方官从优送回十二月谕生员詹星斗年届期颐实为胶庠人瑞着加恩给与国子监学正职衔仍于常例外赏给上用缎二疋十七年九月恩赏会试下第耆老诸生八十以上者给与翰林院检讨衔七十以上给与国子监学正职衔又七十岁以上之国子监学正王延年会试下第奉旨升授额外司业十八年正月谕国子监助教曹洛禋年逾大耋精力康强分教成均蔚为耆宿着加恩授为国子监司业额外行走二十年十二月赐安徽百龄生员姚光虞缎一疋银十两二十二年正月谕顾栋高年登耄耋经术湛深着加恩赐以国子监祭酒衔二十四年十月谕礼部议覆福建巡抚题诏安县民沈起龙年登百岁五世同居夫妇齐眉子孙绕膝洵属升平人瑞宜推优老之恩益懋敦伦之化亲制诗章并书匾额以赐仍着赏上用缎三疋以示宠异二十六年二月广东巡抚以南海县民杨能启暨妻黄氏百岁同臻奏闻特赐期颐偕老匾额并御制诗章赐之十一月皇太后七旬万寿恩诏满洲蒙古汉军兵丁及内扎萨克喀尔喀等蒙古年七十八十九十以上分别赏赉至百岁题明给与建坊银两余悉照前例诏举九老会在朝王大臣九人共六百七十七岁在朝武臣九人共七百二十二岁致仕诸臣九人共七百四岁命游香山以优遇之二十八年正月山东章邱县寿民王欣然寿一百三岁弟瑞然寿一百岁上以昆季一堂期颐萃庆特加优赏并御制诗章赐之三月幸盘山宁津县寿民李友益年一百三岁子三贵年八十六岁三刚年八十四岁三强年八十一岁侄孙知毅年八十岁奉旨每人赏给银牌缎疋有差寻赐李友益匾额并御制诗章三十年闰二月南巡浙江遂昌县训导王世芳年一百七岁迎銮奉旨赏绐匾额并缎二疋三十一年四月恩赏会试下第举人八十以上者六品京官衔七十以上七品京衔六十以上及虽未六十而验系实属衰颓者八品京衔自后每科会试年老举人恩赏京衔并同此例又敕直省督抚于每科验看截取举人时其年在七十以上者题请着给翰林院典簿国子监典簿等官职衔用昭优老至意五月山东巨野县民姚宏毅年一百一岁妻年一百岁上以齐眉难老人瑞所希御制诗章赐之三十五年正月安徽巡抚以太湖县民朱宪章偕妻刘式同登百岁题请旌表御制诗章赐之八月御制赐百有十二岁老人王世芳诗序曰乙酉春南巡至浙江芳以遂昌训导迎銮年已百有七矣跻上寿而神明不衰特书黉帝期颐额以赐并加六品秩荣其身今年以朕六旬庆节诣阙称祝计其齿复益五龄而康强如昔乃诏锡国子监司业衔且予在籍食俸示优老也国家熙洽百有余年太和之气蔚为耆儒用征寿世固史册所罕觏彼称明岁复来京师恭祝慈宁八袠万寿人瑞延洪式光庆典又岂香山九老所得差肩者哉因赐是诗以宠异之是年顺天乡试诸生年八十以上者特恩赏给举人各直省亦如之自后每科乡试耄耋观光咸加恩赐并视此例三十六年四月江西兴安县举人李炜年跻百龄来京应万寿恩科会试榜发未经中式特赐国子监司业职衔加赏内府缎疋并御制诗章赐之十一月皇太后八旬万寿诏再举九老会在朝王大臣九人共六百八十八岁武臣九人共六百八十五岁致仕诸臣九人共七百二十九岁命游香山并如前例四十五年正月安徽亳州寿民陈如寿百六岁妻王氏百一岁巡抚疏闻得旨优赏并御制诗以纪瑞四十九年三月南巡谕福建钦赐进士邓锺岳年届百四岁兹来浙迎銮皓首庞眉允称人瑞着加恩赏给国子监司业职衔以示朕嘉惠期颐至意四月谕朕清跸巡方优惠耆年江浙两省已普加恩赏至直隶山东为经过地方向来不在此例仰承天眷喜得五世元孙嘉庆骈臻恩施宜渥所有直隶山东二省老民老妇俱着加恩一体赏赉用溥寿祺九月谕朝鲜国进献年贡陪臣向例于岁底到京明正举行千叟燕中外大小臣工耆庶年逾周甲者咸得预燕用溥寿祺朝鲜国素称恭顺比于内臣其陪臣亦应一体入燕以昭宠眷着礼部即速行文该国王所有今岁年贡正副使内酌派年在六十以上者一二员来京俾得预兹盛典共沐光荣以示朕嘉惠远邦优礼耆年之至意十月谕繄古帝王御世建极凝庥上有敷锡之君下享盈宁之福洎乎近代史册尠称我皇祖冲龄践阼统驭寰区仁渐义摩涵濡休养康熙年间曾举行千叟燕与中外臣民跻寿宇而迓繁禧诚为千载一时之嘉会朕诞膺丕绪敬绍鸿图仰承昊苍眷顾福佑朕躬年逾古稀尚康强勤政惟是敛时锡福期举世盛登仁寿着于乾隆五十年正月初六日举行千叟燕盛典用昭我国家景运昌期重熙累洽嘉与中外臣民耆老介祉延禧之至意所有一切事宜着各该衙门敬谨预备十一月谕明岁举行千叟燕原定四品以下官员年六十五岁以上者始准入燕现在人数已增至三千而官员与兵丁不同如必六十五岁以上方准入燕则年过六十之职官不得邀荣者甚多着加恩凡在京四品以下现任原任各员年过六十者俱准其入燕用昭普锡春祺加惠耆臣之至意又谕明岁举行千叟燕现在已数三千之数所有年逾七十以上之各项兵丁在入燕人数之外者俱着加恩按年岁各赏给银牌一面十二月谕薪正举行千叟燕所有与燕之官员兵民年在九十以上者俱准其子孙一人扶掖入燕其文武大臣年逾七十者令其自行揣量如步履销艰亦准子孙一人扶掖入燕以示朕优待耆臣有加无己之至意五十年正月初六日赐千叟燕于干清宫几宗室王贝勒以下文武大臣官员予告大臣官员覃恩受封文武官阶绅士兵丁耆农工商外藩王公台吉回部番部土官土舍朝鲜贺正陪臣共三千人坐席各以品级班位凡八百筵钦定千叟燕乐歌于升座韶乐奏隆平之章于大燕进茶清乐奏寿恺升平瑞之章于进酒清乐奏紫禁春开之章于还宫韶乐奏庆平之章 【 详见乐典】其有官跻一品年届九十以上者召至御座前手赐之觞凡预燕三千人各赐鸠杖一并赉如意貂皮锦缎笔墨笺纸等物皆按品颁给有差礼成次日凡预燕王贝勒大臣官员人等均诣阙谢恩是月谕朕仰承天眷上年喜得五世元孙嘉庆骈臻恩施宜渥因令各省督抚查明所属绅士庶民有身及五代同堂者加恩赏赉兹据造册咨送军机处汇奏共一百九十二户内郭有英张羽刘湘锺君宠四人俱寿逾百龄曾元绕膝洵为升平人瑞朕制诗一章分赏四家并各御书匾额以赐用示宠荣所有应赏银两缎疋及建坊之处仍着该部照例具题其未届百龄五代同堂之张文聚等一百八十八人并着各督抚分别年岁给予匾额赏给缎疋银两以昭锡福推恩同登寿宇之至意

　　?燕礼

　　（臣）等谨案杜典不载燕礼而开元礼于朝贺后即有宴会仪注是所以通上下之情而示慈惠之意也伏考国朝定制有太和殿燕保和殿燕慈宁宫燕又有临雍经筵修书凯旋等燕仪具大清通礼凡赐燕之典己于各门分载今惟稽会典所述志其缘起以及更定诸仪制汇为燕礼一篇以补杜典之所未备至蒙古等外藩年班朝贺来京者除夕赐燕外又有紫光阁圆明园赐燕之例岁以为常兹不胪述惟惇叙殿赐燕联句及干清宫普燕宗室均为非常旷典恭纪于篇以仰志皇上睦族敦亲之至意若夫耆筵懋举承祖德而彰国庆者已详着优老篇云
　　崇德元年定元旦万寿圣节大燕礼王贝勒贝子公等各进馔筵牲酒如停止筵燕即免进又定燕外藩礼及王府燕礼是年喀尔喀来朝五日赐燕一次诸王府皆设燕索伦部落进贡三日赐恩燕一次诸王府按旗燕七次又定皇后宫元旦千秋节设燕公主福晋以下至一品命妇咸齐集郡王以下至县君候旨齐集三年定蒙古王贝勒贝子公台吉等朝贺元旦除元旦大燕外赐恩燕一次每旗王府各燕一次
　　顺治元年定衍圣公来朝燕礼朝见后在部燕一次三年定殿试进士传胪毕赐恩荣燕于礼部四年定会试主考各官入场出场燕八年世祖章皇帝大婚礼成御太和殿设庆贺礼与元旦同九年定冬至大燕礼与元旦同又定纂修实录及临雍赐燕礼十年定皇太后宫三大节燕礼十一年定蒙古王贝勒贝子公台吉都统等以事来京候常朝御殿日随班行礼在内筵燕一次十四年定经筵赐燕礼
　　康熙七年定太皇太后皇太后三大节燕礼诸王各进筵席牲酒皇后率公主福晋大臣命妇诣宫行礼毕筵燕二十一年定外藩王以上台吉都统以上朝贺来京除夕于保和殿赐燕一次元旦后五旗王府筵燕五次六十一年正月赐千叟燕于干清宫 【 详见优老】
　　雍正二年纂修大清会典开馆日筵燕一次四年定元旦赐王公百官燕仪五年奉旨外藩扎萨克王贝勒贝子公台吉等朝贺元旦来京明岁着左翼王等燕一次右翼王等燕一次七年纂修上谕开馆日筵燕一次
　　乾隆元年定外藩蒙古王等庆贺元旦来京除夕在保和殿筵燕一次如奉旨停其来京将除夕筵燕停止其在京之蒙古王等应人燕者照例赐给筵燕二年定外藩王台吉等朝贺来京元旦后王府筵燕仍按旗各燕一次三年定元旦太和殿大燕馔筵二百有十席羊一百酒一百瓶亲王每人进席八郡王席五均羊三酒三瓶贝勒进席三贝子席二均羊二酒二瓶入八分公进席一羊一酒一瓶又定正月初二日皇太后筵燕馔筵三十席羊二十酒二十瓶亲王郡王每人进席一羊一酒一瓶八年奉旨嗣后御殿及筵燕日殿内止大臣赐坐侍卫等不必赐坐着礼部前期行取应赐茶之王大臣数目每人以侍卫一人授茶其筵燕日与燕大臣众多若授茶侍卫不敷并令亲军奉授十一年八月赐燕宗室王贝勒贝子公以下一百三人于惇叙殿十五年定元旦太和殿筵燕亲王十有一人郡王九人贝勒四人贝子二人入八分公十有二人照例其应进馔筵一百六十一席羊八十四酒八十四瓶光禄寺增备席四十九酒十有六瓶两翼税务增备羊十有六正月初二日皇太后宫筵燕奉旨二品大臣命妇咸令与燕按亲王十有一人郡王九人应进席二十羊二十酒二十瓶光禄寺增备席二十交内务府收入陈设十九年赐杜尔伯特亲王策凌等燕于热河行宫与燕外藩蒙古同宗室王公暨四十九旗蒙古王公各设燕一次三十四年谕元旦太和殿筵燕所有丹陛上列坐之大学士尚书俱着列坐殿内着为令四十四年谕来年元旦应入太和殿筵燕大臣俱着殿内列坐寻礼部覆奏向在丹陛上之一二品文武大臣遵旨令其入殿内列坐至一二品世爵及侍卫仍于丹陛上列坐从之四十七年二月经筵礼毕以四库全书第一部告成赐总裁总纂总校分校提调各官燕于文渊阁并颁赏总裁以下各官如意杂佩文绮笔墨砚笺等物有差四十八年正月赐燕宗室王贝勒贝子公以下至三四品顶戴者共二千人于干清宫各颁赐如意朝珠等物及银币有差五十年正月赐千叟燕于干清宫 【 详见优老】
　　乡饮酒
　　顺治元年十月定乡饮酒礼每岁于正月十五十月初一日举行顺天府以府尹为主直省府州县以知府知州知县为主择乡里年高有德之人为大宾其次一人为介又其次为众宾司正一人以教职为之司爵赞礼引礼读律令各二人以生员为之僚佐皆与列序坐以年高有德者居上其次论齿列坐有过犯者不得与
　　康熙元年正月定奉天府举行乡饮酒礼
　　雍正二年五月定例嗣后所举宾介务贵齿德兼优允协乡评者举之如地方官徇情滥举即应题参若所举得人而不法之徒或藉端阻挠者着加究治
　　乾隆七年御制补笙诗六篇命于举行乡饮酒礼时奏之十八年礼部奏言各省举行乡饮酒礼事不画一且竟有频年不举致旷大典者应令督抚转饬各属府州县遵照定例于正月十月举行二次其宾介之数据旧礼所载乡饮酒有大宾介宾一宾二宾三宾众宾与大僎二僎三僎之名按仪礼宾若有遵者诸公大夫则既一人举觯乃入注言今文遵为僎又曰此乡之人仕至大夫者来助主人乐宾主人所荣而遵法者也又曰不干主人正礼也又按经文主人亲速宾及介而众宾从之至于门外主人拜宾及介而众宾自入其献酬辞让之仪甚繁及介己省至于众宾升授坐祭立饮不酢而降皆无一言及僎者所谓不干主人正礼者也嗣后应令顺天府及直省府州县先期访绅士之年高德劭者一人为宾次为介又次为众宾皆由州县详报府尹督抚覆定举行其本地有仕至显官偶居乡里愿来观礼者依古礼坐于东北顺天府及直省会城一品席南向二三品席西向各府州县三品以上席南向四五品席西向无则阙之不立一僎二僎三僎之名不入举报之内仍将所举宾介造具姓名籍贯清册送部存案倘乡饮后闻有过犯按所犯轻重详报递革咨部除名并将原举之官议处从之二十五年九月令直省举报乡饮由儒学及州县具详责成布政使核实报明督抚察核存案不得其人即详明停止不得拘于成例苟且塞责凡乡饮酒仪具大清通礼
　　（臣）等谨按乾隆五十年命岁时举行乡饮酒礼毋旷大典五十一年正月顺天府举行乡饮酒礼恭奏御制补笙诗六章元音宣播礼典光昭洵为盛举兹以成书在五十年应俟续纂时敬谨编载并识于此

　　皇朝通典卷五十七

　　●皇朝通典卷五十八

　　礼十八

　　○礼十八

　　军一

　　△军一

　　（臣）等谨按杜佑礼典以吉嘉宾军为次今从大清通礼之例以军礼移于宾礼之前考古者大师大田备礼于宗伯其典特重洪维圣朝武功赫濯凡讲肄行围师征受成诸礼尤为崇备恭稽国史参以会典敬谨纂纪篇目叙次于杜典稍为增补更定凡大阅大狩亲征命将出征凯旋郊劳受降献俘受浮马政日月食救护共十篇杜典所有而今从节略者乡射时傩二篇各申其说于后

　　大阅
　　大狩

　　?大阅

　　（臣）等谨按杜典有出师仪制一条以扬兵讲武附焉夫所谓出师仪制者即亲征是也考杜典此条所载亦祇各代阅兵讲武之典而已今从大清通礼之例改为大阅并移于军礼之首伏考皇朝天聪年间太宗文皇帝率贝勒等演习行阵是为大阅之始列朝皆举行之以为恒制皇上缵承前烈训武习勤于南苑及畅春园西厂屡行大阅之礼敕定仪注益为完备兹悉恭纪于篇至于内而京营外而直省教阅之制别详兵典云
　　天聪七年十月太宗文皇帝举行大阅分八旗护军为左右翼旧汉人马步军为一营满洲步军为一营俱四面环列前设红衣炮三十位及各种小大炮队伍既成乃上奏上擐甲乘马率大贝勒代善及诸贝勒先周视众军毕升御座诸贝勒率护军如对敌状护军在前诸具勒率亲军立于后吶喊三次传次闻炮声三即喊而进闻蒙古角声即退于是众军皆依令而进依令而退次旧汉人马步军次满洲步军亦如对敌三喊而进攻炮军炮军亦声炮对战阅毕颁谕申明军令
　　崇德八年三月大阅于沈阳城北郊兵部贝勒岳托率满洲八旗蒙古二旗旧汉军一旗共十一旗行营兵俱集前列旧汉兵炮手次满洲蒙古步兵次骑兵次守城各处应援兵次守城炮兵以序列绵亘二十里余上临阅驻马蒲河冈声炮三众军吶喊亦如之步伐止齐军威严肃特加奖赏
　　顺治十六年世祖章皇帝谕大阅典礼三年一行己永着为例连年尚未修举今不得再缓着即传谕各旗官兵整肃军容候秋月朕亲行阅视寻举行大阅礼如仪
　　康熙十二年正月圣祖仁皇帝大阅于南苑八旗王以下四品武官以上及前锋护军俱擐甲于晾鹰台两旁按队排列汉汉大学士尚书以下三品官以上及各衙门堂官翰林科道等官于台上分两翼立鸟鎗手在台西排列上擐甲登晾鹰台御黄幄命上三旗内大臣都统护军统领前锋统领各领队自西行至东排列诸王贝勒等亦各领本旗官员护卫按队行至东排列鸟鎗齐发鸣号发喊自台东结阵驰至西依两翼排列阅毕谕曰今日陈列甚善可着为令又命树侯台下亲发五矢皆中的又命内大臣护军统领护军参领侍卫等射上复骑射一发即中外藩王以下仰见上骑射超神军容严整震詟悦服上乃卸甲复登台御黄幄命诸王贝勒贝子公内大臣侍卫内阁都察院诸臣及外藩王贝勒等俱于台上分两翼坐八旗都统副都统尚书侍郎及文武各官俱于台下分两翼坐赐燕十六年二月大阅于南苑十九年二月大阅于南苑均如前仪二十四年十一月谕国家武备不可一日懈弛旧例每岁必操练将士习试火炮尔部即传谕八旗都统等豫为整备朕将亲阅焉时喀尔喀土谢图汗子多尔济额尔德尼阿海台吉等来京朝贡又厄鲁特固鲁木锡台吉噶尔丹博硕克图汗来使塔西兰和卓等咸奏请观上命随往是日上自午门出宣武门八旗都统各率所部将士擐甲冑属櫜鞬建旗纛自湾子里夹道分别至拱极城前锋官军自芦沟桥夹道分别至王家岭山麓官军排鎗列炮分东西次第布列上登王家岭升座军中吹螺角者三发巨炮三排鎗相继齐发已而命将士发巨炮八旗所列将军炮位及诸火器一时并发凡二次乃御行宫召扈从诸王内大臣及阿海台吉等赐燕毕复御黄幄设布侯较射而还三十一年九月幸玉泉山大关八旗前锋护军骁骑及火器营兵皆擐甲冑分翼排列上由右翼至左翼周阅毕登玉泉山御黄幄官兵吹角发炮三次马步军鸟鎗齐发以次退立命八旗鸟鎗兵演习连环旋转二式放鎗各一次翼日复阅于玉泉山三十四年十一月大阅于南苑西红门内八旗官军鎗炮按旗排为三队第一队以汉军火器营鸟鎗步军居中炮位排列左右满洲火器营鸟鎗列于炮之两旁第二队以前锋兵居中八旗护军列两旁第三队列八旗护军两翼则设应援兵届期上擐甲率皇子等均擐甲前张黄盖内大臣侍卫大学士及各部院大臣均扈从继以豹尾班侍卫后建黄龙大纛二上三旗侍卫擐甲冑均按次随从先周视众军毕火器营立于马军之前正中鸣角者三击鼓步军舁鹿角大炮众兵齐进鸣金而止发鸟鎗一次如是者九第十次火器营马步军鎗炮连环齐发无间鸣金而止开鹿角为八门后二队马军随出既成列鸣角呼噪而进复鸣角收军立于本阵结队徐旋其殿军立于后阅毕驾还行宫特降敕谕申明军令宣示于大阅之地是日未阅前官兵均赐食阅后赐酒
　　雍正六年兵部奏定大阅官兵数目及营伍器械之制 【 详见兵典】十二月世宗宪皇帝大阅于玉泉山是日黎明命诸大臣巡视各官兵赐酒食俟日出和暖时始令披甲列玉泉山西南平旷之地前队按旗列八旗红衣大炮各火器及骑步鸟鎗第二队第三队护军骁骑以次列前锋护军骁骑兵分翼列左右按旗各举大纛军容整肃届时上擐甲冑御玉泉山巅黄幄赐诸王列坐幄中诸大臣列坐幄旁幄前吹海螺三官兵皆吹海螺三齐放大炮及骑步鸟鎗九进步连环齐放声震山谷向前趋进时官兵齐声发喊乃收兵复原伍阅毕颁赏有差七年五月大阅车骑营兵于南苑赐诸王文武大臣食毕大将军傅尔丹等令车骑营车骑火炮鸟鎗并马步军士各按方位旗色于晾鹰台前排列上御黄幄升座赐诸王大臣等坐幄前鸣海螺三军中相继鸣海螺营内击鼓展旗鎗炮齐发诸军分队各依旗色列阵操演毕乃吶喊仍归本阵队伍阅毕颁赏有差
　　乾隆三年兵部议奏大阅之礼照顺治十六年定例三年一次具奏请旨其办理事宜照雍正六年规制举行奉旨朕于明年大阅嗣后遇朕亲阅之年该部豫期具奏先命王大臣操演仍三年一次请旨四年兵部奏定大阅仪注 【 详见通礼】十一月皇上大阅于南苑命大臣巡视官兵赐酒食日出官兵甲冑列南海子前队按旗列八旗大红衣炮各火器及骑步鸟鎗第二队第三队护军骁骑以次成列前锋护军骁骑分翼列左右按旗各举大纛军威严整上躬擐甲冑连发五矢皆中的乘骑周视众军毕御晾鹰台黄幄赐诸王列坐幄中诸大臣列坐幄旁幄前鸣海螺三军中皆鸣海螺三齐放大炮及骑步鸟鎗九进步连环齐放向前趋进时齐声发喊乃鸣金收军复原伍大阅毕赐在事大臣官员貂皮俸银及兵丁饷银各有差二十年定大阅日陈骑驾卤簿于行宫门外驾出作铙歌大乐奏壮军容之章回銮作铙歌清乐奏鬯皇威之章驾将出声炮三驾御帐殿开操时军中三举炮大阅礼成驾回行宫声炮三将士各归营伍余如前仪二十一年钦定大阅甲冑之制 【详见兵典】二十三年十一月大阅于南苑驾至南红门御圆幄建龙纛上躬擐甲冑率王公大臣侍卫等射并命右部哈萨克使臣卓兰等及布尔古特诺起等从观上亲发七矢皆中的大阅毕赐兵丁等银两有差复命行围赏赉有差二十八年正月大阅于畅春园之西厂御大西门幄次赐爱乌罕来使和卓密尔哈巴达克山来使阿布都喇阿咱木霍罕来使巴巴什克西哈萨克谔尔根齐部来使塞德克勒启齐玉斯部来使乌呼巴什布噜特部及回部年班入觐之喀什噶尔诸城阿奇木伯克等燕命诸王满汉文武大臣朝正外藩蒙古王贝勒贝子等入燕回部郡王霍集斯等并预坐燕毕上御幄次前帟帐阅健锐营八旗火器营前锋护军汉军鎗炮阵法命诸回部使臣皆与观大阅毕谕此次大阅于前一日晚间传行次日兵丁即全带器械前往伺候妥协此方不负满洲世仆朕嘉悦焉着加恩将大阅内所有兵丁每人赏给半月钱粮其余虽不在操演之内但听傅即往亦着加恩每人赏给半月钱粮之半仪具大清通礼
　　（臣）等谨按国朝定例每岁冬冬太液冰坚令八旗与内府三旗简习冰嬉之技分棚掷彩球互程趫捷并设旌门悬的演射校阅行赏御制冰嬉赋以示旌勇均赐而归本于观德之义今恭载于大阅篇后以昭典制
　　御制冰嬉赋【有序】
　　陆行之疾者吾知其为马水行之疾者吾知其为舟为鱼云行之疾者吾知其为鹍鹏鵰鹗至如冰则向之族莫不躄躄胶滞滑擦而莫能施其技国俗有冰嬉者护膝以芾牢鞵以韦或底含双齿使啮凌而人不踣焉或荐铁如刀使践冰而步逾疾焉较东坡志林所称更为轻利便疾惜自古无赋者故赋之共辞云
　　岁墓星穷和叔告冬阴凝北陆律中黄钟景长而土圭可测瑞兆而云物皆同抚序兮羣辟殷聘考时兮三农蒇功有厉疾之征鸟鲜求信之蛰虫叫严飙兮栗烈凛肃气兮穹窿于斯时也火井无燠温泉不热何水不凝何波不结阻川之会海徒望奫潫勒奔峡之倾流惟闻幽咽凘盈九曲谢神禹之剔鬟冻合三山驻王乔之旌节跃鱼之表孝曾传覆鸟之昭祥见说则有镜呈太液璧写龙池占昏危之应宿值颛顼之司时冱有不流兮碍矜鳞之鲤凝而原澈兮疏倒影之梅 【 叶】皓皓皑皑兮暎白塔之孤矗溓溓泠泠兮隔玉蝀之横欹载取载藏兮顺彼月令以训以赉兮陈我冰嬉爰答岁华率循旧典陈旅集众既雷动而风行结部整行埒春搜而秋狝元冥授律戢水族与波臣蚩尤秉旗乃暴御而崇遣于是戎士凭怒武卒振拳渴思一试遑虑谁先齐撙撙其轇轕兮昈陆离以属联骇营营其佖路兮纷偨傂以罗骈祖刘吕之左右兮各殊事以布班焂阴阳之闭阖兮期奏结以勤宣衣短后膝蔽前鞾齿双利鞵刀两儇编伍森列齐队便旋于斯少息以待号令之传焉尔其屯万人于中坚兮属堪舆以壁垒奔八神以周卫兮招丁甲而发指亘长絙以节止兮羣总总而切儗驿彩旌以传符兮看纵纵之立俟心无别营目不他视遂乃朱旗飐捷步腾缇衣扬轻武■〈轻上足下〉耸擢布濩豗逐■〈走周〉趟踧沑波流蠭轶猋惊闪如曳电疾若奔星蹂蹈云衢扬挥玉京故其为声也軯礚隐訇礌硠激越硡砰殷辚杂沓震迭营振天桭响匉地臬慑波底之娵隅堕林间之巢鹘元武缩壳而屏气烛龙守珠而闭阙起涌泉会奔物虽天籁之毫窍比千钧于一发其为状也似东皇整驾于若木之墟羲帝弭节于扶桑之津应真挂锡以凌虚茅君骖龙以羾天 【 叶】过骥羣而骏足抢捍上扶摇而鹏翼图南 【 叶】蠖略回翔演沲纠纷镜大圆而晶晶皛皛珠万琲而烂烂璘璘交差曼衍历落皴麟突都卢兮轻趫迅龙骧兮麟振弈六虬兮沛艾御八风兮穆旼首进者却视而小憩继至者错履而蹵跟虞后来之比肩更前往而擢身杰者得帜畴与比伦遗者失志第如逡巡复有革戏其名圆鞠汉家有执机之譬黄帝作练戎之俗武由是习兮其争也君子好谋而成兮如祭则受福申明誓兮众听无哗陈广场兮各司其局乃其冰床驻于琉璃之界豹尾扈于鸑鷟之隈千官俨立于悬圃万队伫待乎瑶喈历天之旗影捎朵殿昭云之盖光熻趯台殆而容与惄若■〈彳亶〉徊执事者中立而不倚争捷者有前而无回珠球一掷虎旅纷来思摘月兮广寒之窟齐趁星兮白榆之街未拂地兮上起忽从空兮下回突神龙之变化蕤祥凤之髤■〈髟上思下〉□■〈票鸟〉燕居姌袅鸿猜恰情悦目有如是哉夫其伯仲分甲乙第并前行赏纵后亦逮 【 叶】勇者特旌任者均赐普被曰仁有差曰义则岂啻西苑饰红板之柁温泉设锦鞍之戏而己乎重曰仲尼有言射观德兮安不忘危旧是式兮惟岁之宴以来以息兮一日之乐匪赉曷得兮敬告后人无或逾则兮

　　?大狩

　　（臣）等谨按杜典有天子诸侯田猎一门盖本周制兼诸侯以为言其于厯代则祗叙天子搜狩之典也我朝以武功定天下太祖太宗时率贝勒诸臣亲行校猎申严军令赏罚必当世祖常幸南苑命禁旅行围以习武事圣祖时巡塞外建避暑山庄于热河蒙古诸部献其牧地以为围场岁于秋间举行大狝依古三田之制神而明之柔远示惠至意存焉世宗圣训昭垂时以讲武习劳为念皇上敬绍前徽每岁巡幸木兰大举狄狝之典内扎萨克王公台吉等各率所属执役恐后加以天威远畅西域荡平凡年班回部伯克等咸在扈行之列而哈萨克布噜特之属遣使归诚率皆朝觐于此并令侍猎观围继之土尔扈特率全部归顺稽首塞垣倍蒙恩赉嗣是轮班入觐扈从行围岁以为常盖惠远绥边之略莫大乎此臣等恭加纂纪并从大清会典之例以大狩名篇云
　　天命十年四月太祖高皇帝自沈阳城出猎时征东海瓦尔哈部军还会于木户落地命以所猎兽百余赐之
　　天聪二年十二月太宗文皇帝率诸贝勒羣臣出猎于东北四百里外三洼地方亲殪五虎羣臣皆惊服神勇四年十一月幸扎木谷行猎御窄帽手不入袖控纵驰射若不知寒汉人蒙古各官莫不钦服六年十月幸新哈达地方行猎至费德里山又躬率诸贝勒出地载门往猎于叶赫地方十二月上率诸贝勒出猎至抚顺所又猎舫厄野地方以从猎者乱行谕每旗令大臣一人专司统辖有不随扎兰牛彔行走逗留失次者皆执治之七年十一月上率诸贝勒猎于叶赫地方八年十一月上率诸贝勒猎于蒙古地方谕从猎者曰搜苗狝狩古人原以之讲武须有纪律若猝遇猛兽不可轻射毋许一二人逗留在后有逗留者执之若遇黄羊勿逼近追逐恐逼逐之反致从后逸出尔等各按汛地分围驻守带伤之兽不可隐藏马之羁靮鞍鞯毋相私窃违者罪之十二月上率诸贝勒往猎于长岭历米鸦湖蒙古莫洛科及鸠绿哈达诸地射猎凡十有四日亲殪虎四鹿狍野豕共一百二十八
　　崇德二年四月上率诸王贝勒往叶赫地方渡辽河行猎七年十一月上率诸王贝勒行猎勒克地方由铁岭至于开原
　　顺治八年九月礼部拟奏仪注凡车驾出猎外藩王以上于行在朝见赐燕各官侍班鸣赞唱赞行礼如不赐燕不侍班亦不鸣赞从之十年三月世祖章皇帝幸南苑行围
　　（臣）等谨按南苑方一百六十里在永定门外二十里元为下马飞放泊明永乐中增广其地以为蕃养禽兽种植蔬果之所中有海子大小凡三有晾鹰台亦名按鹰台皆元旧也禁城北有海子故名南海子国朝设总管防御等官守之周缭以垣四达为门时命禁旅合围校猎其仪制具详于后迩年春季皇子等于此行围盖即以肄武事也
　　康熙二十年十一月幸塞外至米峪口闻居民有为虎伤者围猎南山亲殪大虎二小虎一民绝虎患二十一年二月巡盛京出山海关行围三月幸乌拉地方行围二十二年六月幸古北口外行围
　　（臣）等谨按是年为塞外木兰行围之始嗣是蒙古诸藩献游牧之地周千有余里规以为围场即所谓木兰也每岁幸塞外避暑至秋进哨行围率以为常间于冬月再出口校猎
　　三十七年十月巡盛京于奇尔萨毕喇地方行围上亲射二虎俱殪四十年八月幸塞外行围上发矢穿两黄羊并射断拉哈里木四十二年建行宫于热河曰避暑山庄自古北口至热河车驾顿宿之所曰巴克什营曰两间房曰常山峪曰王家营曰喀喇河屯自热河至围场曰中关曰波罗河屯曰张三营皆有行宫四十八年九月行围于巴颜陀罗海获异鹿藏其角于内库五十年八月行围至鄂尔楚克哈达哨获大鹿十一五十八年八月谕近御侍卫等曰朕于骑射哨鹿行猎等事皆自幼学习稍有未合式处侍卫阿舒默尔根即直奏无隐朕于诸事谙练者皆阿舒默尔根之功迄今犹念其诚实忠直未尝忘也朕自幼至今凡用鸟鎗弓矢获虎一百三十五熊二十豹二十五猞猁狲十麋鹿十四狼九十六野猪一百三十二哨获之鹿凡数百其余围场随便射获诸兽不胜纪矣朕曾一日内射兔三百一十八若庸常人毕世亦不能及此一日之数也朕所以屡谕尔等者以尔等年少宜加勤学凡事未有学而不能者朕亦不过由学而能岂生而能者乎六十一年幸塞外行围赏随围蒙古王贝勒贝子公台吉等衣物有差足为例谕议政王大臣等从前曾有以朕每年出口行围劳苦军士条奏者不知国家承平日久岂可遂忘武备前噶尔丹攻破喀尔喀并侵扰我内地扎萨克至乌兰布通朕亲统大兵征讨噶尔丹败走后又侵犯克噜伦朕统兵三路并进至昭莫多剿灭之今策妄阿喇布坦无端侵犯哈密地方朕征发阿尔泰及巴尔库两路兵进剿策妄阿喇布坦闻之心胆俱碎乃遣策凌敦多卜等潜往西藏劫掠毁坏寺庙土伯特地方已被残蠹朕又道大兵前往击败策凌郭多卜等复取西藏救土伯特于水火之中我兵直抵西藏立幼绝域此皆朕平时不忘武备勤于训练之所致也若听信从前条奏之言惮于劳苦不加训练又何能远至万里之外而灭贼立功乎尔等诸臣咸宜知之
　　雍正八年四月世宗宪皇帝谕步行较猎甚为善事人人既得学习而于行围之道亦得娴熟尔等每年与其较猎一次不若多演数次为善嗣后于初冬行步围时每一旗令行围二三次其行围之时着各该旗大臣亲身带往于前一日奏闻每围派侍卫打牲人鹰上人或二十名或三十名亦着前往如此则侍卫执事人等既得学习而兵丁等亦得娴熟行围之道矣
　　乾隆六年二月御史丛洞奏言皇上念切武备巡幸行围诚安不忘危之至意第恐侍从以狩猎为乐臣工或以违远天颜渐生怠安所关匪细方今纪纲整肃营务罔弛伏祈暂息行围颐养天和得旨古者春搜夏苗秋狝冬狩皆因田猎以讲武事我朝武备超越前代当皇祖时屡次出师所向无敌皆因平日训肄娴熟是以有勇知方人思敌忾若平时将狩猎之事废而不讲则满洲兵弁习于宴安骑射渐至生疏矣皇祖每年出口行围于军伍最有为益而纪纲整饬政事悉举原与在京无异至巡行口外按历蒙古诸藩加之恩意因以寓怀远之略所关甚巨皇考因雨路出兵现有征发是以暂停围猎若在撒兵之后亦必举行况今升平日久弓马渐不如前人情狃于安逸亦不可不加振厉朕之降旨行围所以遵循祖制整饬戎兵怀柔属国非驰骋畋游之谓至启行时朕尚欲另降谕旨加恩赏赉令其从容行走亦不至苦累兵弁朕性耽经史至今手不释卷游逸二字时加警省若使逸乐自娱则在禁中纵所欲为罔恤国事何所不至岂必行围远出耶朕广开言路丛洞胸有所见即行陈奏意亦可嘉但识见未广将此晓谕知之三月工部奏今次大驾进哨行围经由桥梁道路应饬地方官如式修垫其口外桥梁道路向系各蒙古修垫者令理藩院转饬遵行得旨国家武备不可废弛朕于本年秋月出口行围原以训练兵丁仿古狝狩之礼昔我皇祖每岁举行所经由道路及一切事宜俱有章程朕今岁踵行悉遵旧制但恐历年以久地方官员或借端派累随从之人或有恣意需索及强买物件不按时价者着总督孙嘉淦不时查察毋得容隐七月皇上奉皇太后启行幸热河谕免所过州县本年额赋十分之三 【 自后每年出口行围蠲免例并同】八月幸木兰行围木兰周一千三百余里南北相距二百余里东西相距三百余里周遭设卡伦守之每岁白露后鹿始出声而鸣效其声呼之可至谓之哨鹿国语谓之木兰今即为围场之通称矣围场之名曰色埒曰呼鲁苏台曰巴尔图曰岳乐曰珠尔图曰巴颜木敦曰默尔根乌里雅苏台曰巴颜郭 【 以上围场东北界】曰巴颜布尔噶苏台曰温都尔华曰鄂尔根郭勒曰达颜德尔吉曰毕图舍哩曰德尔吉曰多们曰布古图曰威逊格尔曰阿济格赳 【 以上围场东界】曰锡喇诺海曰噶海图曰巴颜喀喇曰察罕扎巴曰固尔班锡纳曰永安莽喀曰坡赉曰巴颜锡纳曰默尔根精奇尼曰固尔班固尔班曰克依哷曰喀喇楚古尔苏曰爱里色钦曰库库哈达曰汗特穆尔曰塔哩雅图曰布克曰布都尔日永安拜曰森机图 【 以上围场南界】曰们都阿噜曰图们素古图曰哈达图扎巴曰锡喇德十色克曰巴雅斯呼察罕曰库尔图察罕曰额埒苏锡纳曰额尔吉库哈达曰鄂兰素古图 【 以上围场中界】曰哈朗奎曰珠尔噶岱曰蒙奎色钦曰巴颜陀罗该 【 以上围场西南界】曰桂齐曰德勒格楞圭鄂博曰明安阿巴图曰喀喇玛表哈曰齐老图色钦曰巴颜图库们曰哈里雅尔曰永安拜色钦 【 以上围场西界】曰沙勒富曰巴颜莽喀曰崆郭啰鄂博曰阿噜布拉克曰鄂勒哲依图察罕 【 以上围场西北界】 曰扎哈乌里雅苏台曰都呼岱曰图尔根伊昭尔 【 以上围场北界】九月谕诸王大臣等曰朕行围回京之后恭读太宗皇帝实录内载昔太祖时我等闻明日出猎即预为调鹰蹴球若不令往泣请随行今之子弟惟务出外游行闲居戏乐在昔时无论长幼争相奋励皆以行兵出猎为喜尔时仆从甚少人各牧马鞁鞍析薪自爨如此艰辛尚各为主效力国势之隆非由此劳瘁而致乎今子弟遇行兵出猎或言妻子有疾或以家事为辞者多矣不思勇往奋发而惟躭恋室家偷安习玩国势能无衰乎此等流弊有关满洲风气是以蒙太宗皇帝谆切训谕朕此次行围诸王大臣中竟有躭恋室家托故不愿随往者朕已为姑容亦不必明指其人夫行围出猎既以操演技艺练习劳若尤足以奋发人之志气乃满洲等应行勇往之事若惟是偷安不知愧耻则积习相沿实于国势之隆替甚有关系嗣后倘有不知悛改仍蹈前辙者朕断不轻为宽宥十二年七月更定随围蒙古王贝勒贝子公等赏赐之例凡亲王郡王赏上用蟒縀一疋大縀二疋彩縀二疋贝勒贝子公赏官用蟒縀一疋大縀一疋官用縀二疋额驸赏官用蟒縀一疋官用縀二疋扎萨克台吉蔷布囊等赏官用蟒縀一疋官用縀一疋十七年七月幸木兰行围御制虎神鎗记曰虎神鎗者我皇祖所贻武功良具用以殪猛兽者也国家肇兴东土累洽重熙惟是诘扬烈之则守而弗失皇祖岁幸木兰行围诸蒙古部落云集景从予小子虽不敏缵承之志其敢弗寑故数年以来巡狩塞上一如曩时蒙业藉灵四十九旗及青海喀尔喀之仰流而来者亦较前无异焉若辈皆善射重武使无以示之非所以继先志也围有有虎未尝不亲往射之弓矢所不及则未尝不用此鎗用之未尝不中壬申秋于岳乐围场中猎人以有虎告而未之见也一蒙古云虎匿隔谷山洞间彼亲见之相去盖三百余步朕约略向山洞施鎗意以惊使出耳乃正中虎虎咆哮而出负嵎跳跃者久之复入复施一鎗则复中之遂以毙焉盖向之发无不中乃于溪谷丛薄目所能见之地斯己奇矣而兹岳乐所中则隔谷幽洞并未见眈眈阙如之形于揣度无意间馥焉深入不移时而殪猛兽则奇之最奇其称为神良有以也夫万乘之尊讵宜如孟古特库之流夸一夫之勇 【 孟克喀尔沁蒙古人特库满洲今为内大臣皆能独搏猛兽如冯妇者】而习武示度必资神器以效奇而愉快则是鎗也与兑戈和弓同为宗社法守不亦宜乎二十年八月幸木兰行围时大兵平定准噶尔绰罗斯台吉噶尔藏多尔济等入觐赐观围二十一年八月幸木兰行围时都尔伯特台吉伯什阿噶什来觐及土尔扈特汗敦噜布喇什之使臣吹扎布入贡皆赐观围二十二年七月幸木兰行围时哈萨克汗阿布赖使臣肯集哈拉等人贡赐观围二十三年七月幸木兰行围时布噜特使臣车里克齐等先后入贡皆赐观围上以西域诸部降附来朝自乙亥丁丑戊寅三年皆适会于布呼图口地灵佳兆若有神异改其地名曰伊县峪伊绵者国语会极归极之义也十二月副都御史孙灏请停止巡幸索约尔济谕曰孙灏奏请停止明年巡幸索约尔济一擢朕初阅其词以为无知罔识事体付之不问而己继思孙灏此奏其所关于本朝家法及我满洲风俗人心者甚大有不得不明白宣谕者我皇祖圣祖仁皇帝临御六十一年惟恐八旗之众承平日久躭于安乐不知以讲武习劳为务是以省方问俗较猎行围之典岁频举行圣寿既高犹不肯稍自暇逸其所以为万世子孙计者意至深远迨我皇考世宗宪皇帝十三年中朕与和亲王等日聆庭训每谆谆以皇祖之定制贻谋永当效法而深以未遑举行为憾朕临御以来思绍前徽早夜兢兢罔敢少懈如比年来戡定准夷两路用兵我满洲大臣官兵等皆能踊跃奉命克奏肤功亦由躬亲整率习之有素是以临事赴机人思自效即此亦其明验矣如徒以恭己养安借口于文恬武嬉之说朕岂少御园别馆足供览憩而必亲御鞍马时勤弓矢转以此为自娱计耶朕今日适阅圣祖仁皇帝实录有天下虽太平武备断不可废如满洲身历行间随围行猎素习勤苦故能服劳若汉人则不能矣虽由风土不同亦由平日好自安逸所致之谕恭读之余凛然悚惕岂敢一日忘之今孙灏折内以为索约尔济地在京师直北远与俄罗斯接界一似轻车前往不无意外之虑者此语尢为笑柄今额驸色布腾巴尔珠尔及喀尔沁贝子呼图灵阿扎拉丰阿俱在朕前试问索约尔济非即伊等之部落家室耶伊等非国家教养之子孙臣仆耶以伊等恭勤望幸迎请犹恐不及而谓有意外之虑当亦梦呓所不应出此者矣折内又称索约尔济非江浙胜地可观等语其言更为荒诞且南巡之举岂仅为山水观览之娱上年朕临徐邳淮泗沮洳之地为之相视求瘼疏泄修防次第兴举今岁农事倍收孙灏独不闻之乎且果如孙灏所言南方为胜赏之地则索约尔济之习劳练武所为固胜于彼益不可中止矣至称随从侍卫官员人等长途费重生计艰难则从前皇祖时狝狩之典岁率二三举行彼时大臣中或有外来之助至于侍卫兵丁何尝不以为苦然正所以教之节用知艰也且今预借俸饷额外赏给较昔实厚岂至苦累转甚于前者若如孙灏之意将使旗人尽忘淳朴服勤之旧俗而惟渐染汉人陋习人人颓废自安文既不文武亦不武如此而后快于孙灏之心则其心为何心乎至近年来朕每秋狝木兰恭奉圣母皇太后安舆窃念圣躬或致劳勚恳请驻跸山庄犹未蒙慈允且屡垂懿训示以大义谓祖制不可少违安逸不可少图惟恐朕之稍有废弛此亦诸王大臣所共知者而孙灏顾以长途往返藉词缘饰谓足耸动众听耶孙灏以上书房行走之员而识见舛谬害事如此若侍诸皇子教读耳濡目染岂独贻误养正之功而已哉副都御史职佐风纪断非谬妄之人所可滥竽孙灏着以三品京堂改用将此旨通行晓谕知之二十四年三月谕曰朕今岁将幸索约尔济行围已于上年降旨令所司预备马匹牲畜事宜嗣因将军兆惠等进剿逆回相持固守逆渠和卓木等尚未授首今年正当厚集兵力一举剿灭方欲暂停巡幸专事军储乃当宵旰筹维未颁明旨而孙灏不知从何处得此信遂以停止巡幸索约尔济渎奏夫索约尔济乃蒙古部落习劳讲武之地朕躬巡幸亦为加恩众蒙古及简习兵丁校阅材艺计耳孙灏不知大体妄谓劳民动众往可畏之地朕转定欲今岁前往者以此近据科尔沁亲王阿喇布坦奏到该处围场曾被野烧因遣额驸色布腾巴尔珠尔等前往看视今据奏称围场虽有被焚之处青草繁庑无恙蒙古等望幸甚殷惟围场野兽不无因火速出稀少等语往索约尔济本为行围今围场牲畜既少则转不如木兰之可以肄习搜狝矣今岁可停往索约尔济俟一二年后酌量降旨秋成前往木兰照例预备所省牲畜用济军需亦觉有益此非返顾却虑依孙灏所奏也将此通行晓谕知之是年建济尔哈朗图行宫自波罗河屯入围场有二道东道由崖口西道由济尔哈朗图每岁行围多从崖口出入至是建行宫于济尔哈朗图自后圣驾行围由崖口入则回銮由济尔哈朗图由济尔哈朗图入则回銮由崖口率以为例二十五年八月幸木兰行围时哈萨克汗阿布赖使臣都勒特克勒等入觐赐观园二十七年八月幸木兰行围时哈萨克汗阿布赖遣使臣苏尔统都勒特克勒等入觐赐观围三十二年八月幸木兰行围时哈萨克使臣都勒特克勒等入觐命扈行围三十六年九月幸木兰行围时土尔扈特汗鸟巴什率全部归顺至伊绵峪朝觐御制诗以纪事
　　（臣）等谨按哨鹿之法会典未载伏查木兰围场以哨鹿得名恭读皇上御制哨鹿二赋仰见化工之肖物尽其性而察其情且以知圣天子之率典由旧意至重也兹谨载篇中以昭国制焉
　　御制哨鹿赋【有序】
　　赋者古诗之流诗以言志其有不能尽言之志则赋可以申之我皇祖昔喜哨鹿朕冲龄随侍习闻其事年来乃亲试为之喜其有合于圣经顾古人无赋之者故不愧无文其辞曰
　　伊白露宵中之候正伊尼孳之时生不息焉洪钧运而谁测物虽蠢也气机至而咸知故三序 【 春夏冬】 则牝牡各从其类 【 谓牝随牝羣牡逐牡侣】 惟中 【去声】 秋斯牝牡各媲其妃 【 谓牝各分羣而匹牡】强有力者不为挟两而累十弱无能者或乏独匹以相随或依林而命侣或据岭而分畿或悍害而傲众或谨守而自持或豪敓而攘彼或窃取以私其万态纷其莫穷一以音而宣之于是虞人善因声以察情爰体情以斆声喜金风之飒爽值玉宇之晶明霜重而不言其冷雾浓而那觉其零陵崄巇而如登衽席冒蒙茸而不异户庭虑吾游之宴起虞原兽之怠鸣 【鹿迨晨则懒鸣哨亦不进故哨鹿者恒于未曙前即往】 夙戒仆而奚从欣戴月而披星舍从宽衣宜兹短服荷长哨于左肩 【 以木为哨鹿之具呦呦以鸣】 出象首于右簏【 象鹿之首人戴之则鹿不疑】躐嶒陟嵕沿溪穿谷攀萝兮岂辞胼手履石兮何妨馗足盖以畅兹心神讵惟饕其口腹于焉蹵乎崔嵬轶彼嵾嵳上干丹枫之巘下视白云之隈上风餮切之避忌杨林晃耀则纡回就丛薄之蔽翳及獭裘而毰毸众条理焉毕会乃得杰雄之争匹者呦踉跄而徐来角八义兮嶷嶷耳双耸兮湿湿挺强项兮莫撄矗灵鼻兮善■〈鼻及〉始吓侣兮自娴乃妒异兮矜急既漎漎兮疾赴复■〈脉上鸟下〉■〈脉上鸟下〉兮少戢盖屡试兮绝猜遂锐志兮直入尔其动林无形匪风有响适其将至撇尔惧往奋角思触浏睨争长则在夫能哨者善达变以随机比用中而执两或激其怒兮使进或示以弱兮令放惟察情之喜怒乃应声为低仰盖用心于既专斯通灵而不爽既然矣无动无虑不徐不遽蓦黡合之前陈陡应叱而少住屏营收息量卑揣高傍斗窥星 【 枪上施星斗所以审高低】度分以毫审度发机馥焉中膏命处择肥登于大庖若夫多疑旁剔既进中止胆劣心狷狐猜狼视未交战而长跳殴丛樾而如驶则亦比之穷寇之莫追又何必焚林而尽取哉盖尝研精哨鹿之理而知五德焉取一以新匪二以频仁也逆者毙之去者寘之义也爰登簠簋爰嘏福履礼也招之即至获之即遂智也呼哨以进射宿凛训信也如是者盖有合于圣人之洪道而又岂潘岳躭盘流遁之所诫相如子虚上林之所嘲也哉
　　御制后哨鹿赋
　　或问哨鹿之时之法之义盖已蕴赅前赋矣若夫冒凛冽之霜晨冲蒙翳之林薄践岝■〈山上咢下〉之巉峰涉沮洳之幽壑十哨未必一来十来未必一获获乃心忻失斯兴索多见其劳鲜闻其乐则何不张堂堂之围按徐徐之度收藉藉之富免皇皇之谑而故为是寒征而晓作者何哉曰吁是何言耶是何言耶见土障葛灯而嗤为己过者非忘其先也耶逸则淫而劳则思季氏之妇犹闻之固可弛其惕干耶或曰惕干者盖不若是矣意者慎大宝居法宫屏九御接三公劭农政熙天工岂谓当即鹿于隍中耶曰子知其一未知其二坐吾语汝赋以见兹若夫高谈尧舜深处庙廊文恬武嬉内弱外强孰不喜夫逸体而庸讵知其颓纲也哉且也身历其难者告之以人之难而知而不知人之馁者方谓何不食肉糜也是也神区天辟后法
　　先垂诘戎习众谨度节时围以示正哨以出奇得之艰者趣斯永躬其劳者乐亦随盖理境之当穷不絜矩而深思也于是秋本萧长塞犹凄所宵风定兮林静晓月上兮山岨儦儦者妬羣俟俟者携侣遵彼■〈虫断〉■〈虫断〉之蹊如或殷殷而伫吹长哨以通情似应声而答语去亦弗追来亦弗拒则有强者捍捩弱者趦趄猜者飘瞥怯者踟蹰忼慨者者恲性昏瞀者模糊虽人情之万熊亦奚有以异诸缘辏物来获一胜百其来也亦惟去之是虑其获也夫何失之足昔去与来固难期之傥然失与获亦无定之屡易吾因以参如幻于现前爱景光而为适也尔其问夜宵衣据鞍策马万帐灯明七萃声寡是则始出营而览离奇晃耀之状也若夫炬影渐远夜色犹暝峰岭纔分林树未形乍如梦游玉楼十二仙人京羽其晓蟾初吐或半或圆隔叶潋露度水翻澜又如虹桥可蹑径欲造广寒高山出云云去山在变幻顷刻步步观改则何异夫黄山之海赤乌扶桑露敛氛开攻瑰靺鞈熊熊回回又奚数其初阳之台于焉入深樾凌崇峦密容单骑疏见线天干年落叶鳞祴谷填色作黄金风吹不翻臭如沉水履若罽毡■〈彳亶〉徊乎静真乎忽讶夫身入布地之园而伊尼之羣方且左右前后与人周旋失兮获兮劳兮乐兮率已相忘于无何有之禅矣问者茫然不知所谓懡■ 〈忄罗〉局蹐唯唯而退
　　木兰行围仪
　　凡秋狝设围场于古北口外曰木兰以总管掌其地政岁遇皇帝行围既奉旨总理行营王大臣奏请向导官一人先莅围场于銮舆所经之地除道清轨行文所司储备宗人府内阁部院奉请钦命扈从王公各官八旗护军统领请命统领一人营总三人其参领以下及护军由八旗酌委奏闻先期由兵部行文驻防将军都统副都统各选所属官兵材艺优长者分班遣赴京师随围学习理藩院行文扎萨克王公等选猎士一千二百五十人从 【喀喇沁翁牛特共一千名敖汉五十名科尔沁一百名巴林克什克腾共一百名又哈喇沁派围场伙记鎗手六名随围鎗手六名哈玛尔三十名打鹿鎗手四十名喀喇沁土默特翁牛特派向导一百名长鎗手一百六十名】蒙古诸王公台吉应随围讲安者令其至波罗河屯祇候先期一日遣官祇告奉先殿至日皇帝御征衣乘马出宫翊卫诸臣前引后扈百官采服跪送均如巡幸仪行营驻跸护军统领营总各一人率护军参领护军校护军先莅其地度地广狭以立御营禁随驾官兵践禾稼扰吏民营总巡警严讥察止夜行违者论如法既至行在兵部颁行围禁令钦命统围大臣数人先莅围场按旗为队分两翼斜行成列各建纛以为表前哨左右用蓝两协左白右红中军用黄前哨驰而进则后队以次随发绕围场蝉联环匝由远而近毋差池毋间断行围之日五鼓管围诸王公率猎士先往撒围皇上临围场亲御弓矢围合兽突皇帝发矢殪之御前大臣侍卫皆射轶于围外者从官追射遇大兽虎鎗官兵从之既获兽各比次其类以献驾还行营以所获兽颁扈从诸臣大狝礼成赐宴赏赉有差
　　南苑行围仪
　　凡田于近郊设围场于南苑以奉宸苑领之统围大臣督八旗统领等各率所属官兵先莅围场布列镶黄正白镶白正蓝四旗以次列于左正黄正红镶红镶蓝四旗以次列于右两翼各建纛以为表两哨前队用白两协用黄中军用镶黄驾至围场合围校猎与前制同巡幸所至行围仪凡巡幸所至各备围场车驾东巡由兵部移文盛京等处将军经行蒙古诸部由理藩院行知扎萨克王公等各率所属官兵以从命统围大臣分翼合围均如前制驾幸木兰行围外藩进宴仪凡圣驾行围木兰蒙古卓索图昭乌达二盟长例进宴一次设蒙古账房六座白驼十八鞍马十八骣马一百六十二牛十八羊一百六十二酒八十一坛食品二十七卓扑跌人二十名歌蒙古曲人九名生驹一千匹骑生驹人二十名赛跑马二百五十匹先期呈行在理藩院奏闻并列各蒙古王公职名具奏请旨派一人进爵届期武备院官将所进蒙古账房设行营月牙城内所进驼马牛羊等俱列于道旁驾至理藩院官引蒙古王公台吉等在月牙城内跪迎驾升帐殿宝座理藩院官引帐殿内应坐之蒙古王公等入列坐于左右其余分坐于两旁所设账房内皇帝进茶诸王公等俱兴行一叩礼次赐诸王公茶复叩饮毕坐皇帝进膳有司恭捧御爵实酒进爵者出班跪接爵恭进御前退复位跪一叩众皆一叩进爵者兴诣御座前受虚爵退有司承旨赐进爵者酒进爵者跪饮毕复叩首兴复于原坐处赐蒙古王公台吉等食侍卫等分递酒于蒙古王等各以次徧是时绰尔齐人及歌蒙古曲人以次入侑皇帝进膳毕献茶乃陈相扑之戏次观蒙古王公子弟骑生驹宴毕皇帝还行宫诸王公台吉等于原接处跪送如仪

　　皇朝通典卷五十八

　　●皇朝通典卷五十九

　　礼十九

　　○礼十九

　　军二

　　△军二

　　亲征
　　命将出征
　　凯旋郊劳
　　受降
　　献俘
　　受俘
　　马政【马祭附】
　　日月食救护【直省附】

　　?亲征

　　（臣）等谨按杜典载周礼天子将出征类宜造禡并祭所过山川各条皆属亲征之礼历代亦未能具举也伏惟我朝武烈奋扬薄海震迭太祖高皇帝亲履行阵职肇迹拓统太宗文皇帝征明征服朝鲜圣祖仁皇帝荡平朔漠皆亲统六师用彰挞伐殊勋伟烈载在实录方略昭示万年兹敬稽亲征之礼着于会典者如告天及祭堂子皆类祭遗意告太庙告社稷即所谓宜于社而造于祢也至列纛行礼是为禡祭又遣祭道路之神而所过名山大川咸遣官致祭如礼及凯旋而告至受成仪悉备焉谨次第纂纪如左
　　崇德元年十二月太宗文皇帝亲统大军往征朝鲜先期告天告庙颁行军律令谕朝鲜官民人等在城在野倾心归服者即同内地臣民乃分兵为左右翼右翼兵由东京大路至浑河排列左翼兵由抚顺大路排列圣驾出抚近门设卤簿吹螺奏乐恭谒堂子行三跪九拜礼复于堂子外建立八纛吹螺奏乐行三跪九拜礼毕遂启行大军直抵南汉城西驻营朝鲜降服二年正月太宗文皇帝率从征王贝勒大臣等班师朝鲜国王率羣臣出王城十里外跪送太宗文皇帝下马升座该王率羣臣行三跪九叩礼赐国王侍坐于御座之侧赐茶国王起谢毕遣大臣二人送还国谕亲王等各宜严束士卒毋得杀降扰民太宗文皇帝乃于军中率诸王贝子羣臣以班师祭旗纛行礼沿途各地方官率众远迎跪候圣驾过随大军后至驻营处赐各官遥坐遣大臣赐酒次日驾发时地方官员进献牛米等物率军民道旁跪送留盛京郑亲王等于赍奏贺表后豫至盛京城二十里外除道设黄幄在盛京王贝子文武羣臣及土默特鄂尔多斯蒙古呼尔哈部长等皆前期祇俟圣驾将临离营五里许跪迎道左候过随行太宗文皇帝入黄幄升座王等率众排班赞礼官赞王等奉表跪进国史院大学士接表跪宣毕王等率众行三跪九叩礼乃大燕燕毕起行至盛京日恭谒堂子行礼由怀远门入还清宁宫
　　康熙三十五年二月圣祖仁皇帝以厄鲁特噶尔丹悖天虐众侵掠喀尔喀诸部落宜乘时翦灭辑宁疆圉遣发大兵分道并进躬统六师由中道声罪致讨令钦天臣择吉启行前期三日分遣官祇告天地宗庙社稷太岁颁行军律令至日遣官致祭道路火炮之神銮仪卫陈卤簿自午门至堂子不从征王贝勒贝子公等于午门前齐集候圣驾出跪接随行从征王贝勒贝子公等于外金水桥齐集候过随往行礼八旗鸣蒙古画角军士每旗四名八旗吹海螺护军每旗二十五名排列于堂子街门外八旗护军火器营护军参领各八人咸蟒袍补服持纛排列于堂子内门之外至吉时圣祖仁皇帝出宫午门鸣钟不作乐至御河桥鸣角吹螺进堂子街门螺角止礼部堂官恭导就位行三跪九拜礼诸王大臣侍卫等按依序立随行礼礼毕螺角齐鸣礼部堂官恭导至内门外致礼于旗纛之神毕螺角止卤簿自堂子设至郭外圣驾出照常作乐由安定门街出德胜门八旗护军分翼陈列先列鸟鎗护军次鸟鎗骁骑出征皇子王等旗纛护卫各于本旗护军之中排列其各旗鸟鎗护军之下列满洲炮兵次汉军炮兵次汉军火器营兵圣驾出郭三举炮圣祖仁皇帝至陈兵处官兵皆于马上俯伏候过方起其不随征王以下有顶带文武官以上咸蟒袍补服过大军排列之前分翼跪送并令八旗官兵肃清道路严禁仆从马匹喧杂之声候圣驾过官兵各整队伍相随进发至驻营处前锋军过御营前驻札为二营八旗军及骁骑列为十六营火器营兵随炮兵丁炮手棉甲兵列为四营部院堂司官员笔帖式等列为一营左翼察哈尔兵列为二营绿旗兵各为一营御营网城内建刁斗设巡警二十一处每处以旗员一人内府护军及执事人十名守卫网城三门每门以护军及执事人十名守卫外营安设巡警八处每处以旗员一人侍卫銮仪卫官执事人共十名守卫外营四门共以护军执事人四十名守卫马匹牧场于镶黄等三旗每旗以旗员一人侍卫銮仪卫官执事人共三十名守之大军分两路出口并分翼牧马前路牧马路左必留路右以待后路之牧所过城池村舍严禁驰骋骚扰辎重出口皆按序结队而行至居庸关及独石口并遣官祭山川之神师次青城雨雪交作至驻营处圣祖仁皇帝御雨具伫立旷野竢军士结营毕始入行营各营举炊然后进膳复赐网城内账房食物柴炭以给重车后至者驻跸噶尔图遇雨雪遣大学士致祭风雨山川之神风止雪霁自出卡伦后无水之地甘泉涌出不毛之土丰草茂生因复遣大学士祭告风雨暨城外山河川泽之神凡军中斥哨望圣驾亲行巡察申定军伍常御旌门令诸将士乘骑徐进以次简阅至西巴台遣使赍敕往谕噶尔丹大军进至库库车尔前遣去使臣还奏得噶尔丹所在实音躬率前锋兵进发次八旗前锋兵次绿旗兵居鹿角之中次左右翼八旗汉军火炮鸟鎗兵次八旗满州兵马上驮载大炮其鹿角后头队兵前列各旗内鸟鎗护军次列护军次列鸟鎗骁骑二队兵亦照前队排列两翼援兵每旗子母炮令满州鸟鎗骁骑兼管此后三旗内大臣侍卫等率黄龙大纛行皇子诸王等各在纛前行内务府兵执事人等部院官及蒙古兵皆按行噶尔丹知圣驾亲临登北孟纳尔山望见六师惊遁圣驾至克噜伦可时己窜去数日尽弃铠甲器械庐帐老弱于涂命大学士祭河神复率前军追至拖诺分兵平北大将军追蹑五月圣祖仁皇帝自克哷和朔统军回銮内外诸王大臣文武各官于行宫东门跪奏厄鲁特震惊天威望风逃窜大功已成请行庆贺礼奉旨朕预料噶尔丹必遁已密谕西路大兵截其归路信息不久即至姑竢之圣驾驻跸拖陵抚远大将军奏报祇遵庙算大破贼于昭莫多之地捷音至圣祖仁皇帝出行营南门外设香案率皇子诸王及蒙古王台吉等谢天行三跪九拜礼入行营大学士等进贺捷表文皇子在黄幔城内内外王公文武各官在黄幔城外三跪九叩行庆贺礼至锡喇布哩图前留牧卡伦之蒙古王等恭迎圣驾在行宫前三跪九叩行庆贺礼喀尔喀扎萨克等及众台吉之妻并携所属男妇齐集行宫东门跪奏噶尔丹恃其强悍虔刘我辈己极今皇帝从天而降灭此凶寇救我喀尔喀通国之患恭谢皇帝再造之恩恳请仰瞻天颜奏入命以次引入黄幔城进见众皆叩首齐呼万岁赐茶出复遣官赐燕并赉银币衣服有差自后每日王贝勒台吉等来迎行庆贺礼于行宫外燕赉皆同其有名喇嘛及王贝勒母福晋等挈羣来迎贡献驼马牛羊无算圣驾行时罗拜道旁络绎不绝附近众扎萨克及牧场蒙古率妻子迎献酒浆酥酪者沿途环拥命以所献分颁皇子诸王大臣侍卫凡执事以及仆从均得沾溉六月在京皇子诸王大臣等奉表称贺圣驾至独石口城中居民及二三百里居民列香案欢呼叩首是日在京皇子诸王大臣来迎驻跸怀来县时地方稍旱驾甫至即沛甘霖百姓踊跃跪叩驾发清河设卤簿在京皇子王公文武羣臣咸蟒袍补服于郭外五里道旁跪迎八旗护军骁骑步军近京绅士商民耆老男妇焚香悬采扶携跪迎命前驱勿警跸环集者数万人欢声雷动圣驾由德胜门入卤簿大驾自土城关设至堂子遵旨停排旗纛画角作乐前导礼部堂官恭导诣堂子就拜位行三跪九拜礼礼成卤簿大驾自堂子设至午门圣祖仁皇帝还宫是年九月噶尔丹败遁后收集散亡复图侵掠大将军报至圣祖仁皇帝亲巡北边经理机务谕朕出塞试鹰当减从而往诸色人等不得告请从行部院官照秋围例从少点出钦天监择定军行日期左翼于十七日起程右翼于十八日起程至十九日圣祖仁皇帝驾发京城十月至白塔向归化城设卤簿该副都统等率官兵来迎老少男妇皆执香拥集路旁跪接其城中大喇嘛等率其属排列旛幢作乐迎拜圣驾于南关驻营四方来朝之蒙古王与福晋等及兵民喇嘛各进献驼马牛羊食物自归化城驻跸赫图尔根之南前西路战胜之右卫官兵皆至圣祖仁皇帝亲临赐食引官兵皆令近前坐徧赐之虽仆从无遗次日复赐官兵衣银食物坐马遣诸皇子至右卫军营重赐茶酒又彻御膳分赐官兵十一月至湖滩河朔渡河幸鄂尔多斯地是时河水未冻独于渡处数里结为坚冰车马坦行驻营时该王贝勒贝子公及其母福晋等悉来朝觐贡献驼马诸物自是圣驾由河岸而行厄鲁特人来降旨络绎不绝噶尔丹知部由溃散遣使纳欵复颁敕谕遣使赍往招抚乃自栋斯垓统军回銮十二月圣驾由德胜门进神武门还宫三十六年二月圣祖仁皇帝三举北征仍分两路出师圣驾巡晋及秦就近调遣二月初六日启行陈设卤簿由神武门出德胜门经过地方凡遇帝王陵寝先贤坟墓名山大川皆遣官致祭驻跸保德州遣官祭黄河之神圣驾至横城复遣大学士祭黄河之神遣皇子祭故将军之有功疆圉者其前次宁夏阵亡官兵照例遣官奠醊口外王贝勒台吉等先传谕旨止其请安进贡各地方大员止许单身至黄河两岸迎接其余兵丁止于进城地方排列迎接免其披执时哈密己擒逆子俘送军前青海八台吉恳请来朝厄鲁特之部长幸桑等皆纳欵求降朔漠荡平圣祖仁皇帝以六师大捷于行营外设香案率皇子诸王文武羣臣谢天行三跪九拜礼毕回行营羣臣在外行庆贺礼班师由边外凯旋外藩蒙古王贝勒贝子公台吉等及其母福晋夫人等率众进献迎贺者所至无虚日圣驾至清河大设卤簿皇子王公在京文武百官咸蟒袍补服出郭外跪迎道旁八旗护军骁骑步军及京城附近绅士农贾耆老设香案沿门结彩各执香跪迎圣驾由德胜门入诣堂子行礼毕由午门还宫礼部奏请举行庆典遣官祇祭天地宗庙社稷永陵福陵昭陵暂安奉殿孝陵皇后陵寝及太岁旗纛炮神岳镇海渎帝王陵寝先师阙里钦天监诹吉日御殿受贺皇子王公文武百官进表庆贺直省文武官员咸恭进庆贺表文是日颁诏天下复允羣臣所请宣付史馆编集平定朔漠方略御笔勒铭磨崖刻石于察罕齐老拖诺昭莫多及狼居胥山并建碑太学垂文纪勋昭示万世仪具大清通礼

　　?命将出征

　　（臣）等谨按杜典有命将出征一条今仍其例敬考大清会典所载命将出征各条及乾隆十四年谕藏经略印一大将军将军印各七于皇史宬遇有应有具奏请给蒇事仍旧收贮以示昭信宣武之道其仪制汇具于篇
　　崇德元年太宗文皇帝命多罗武英郡王贝勒贝子等率诸大臣官兵出征蒙古亲临送出抚近门设卤簿诣堂子行礼又于堂子外列护军八纛行三跪九拜礼毕亲送至演武场诫谕遣行是年命和硕睿亲王和硕豫亲王贝勒贝子公大臣等率大军出征蒙古分两翼前后启行至日上亲率出师诸王贝勒贝子大臣出抚近门谒堂子吹螺鸣角行三跪九拜礼外列八纛复吹螺行礼毕上亲送出师诸王等至演武场上升御座召诸王贝勒贝子大臣等近前诫谕诸王等率兵声炮三启行圣驾入地载门还宫
　　顺治元年世祖章皇帝命摄政和硕睿亲王多尔衮代统大军往定中原授奉命大将军印锡以御用纛葢一切便宜从事前期诣堂子奏乐行礼又陈列八纛行礼毕大军声炮启行是年命和硕英亲王为靖远大将军往征流寇赐之以敕是日卤簿大驾全设于午门外设御座张黄幄于皇极门丹陛上以所颁敕印陈设檐下东旁黄案上王以下文武各官咸盛服齐集候圣驾出众皆跪世祖章皇帝御门升座大将军率出征官员皆进诣拜位跪内院大臣奉满洲蒙古汉字三体敕书次第宣毕奉敕印授大将军王及出征各官行三跪九叩礼毕退启行世祖章皇帝还宫众跪候圣驾过皆退五年命都统为征南大将军统兵征讨西赐之以敕是年又命固山贝子为平西大将军讨陕西叛回赐敕均如元年仪十三年定命大将军出征礼诸王贝勒贝子公于出师前一日将例赏衣服马匹弓刀等物于午门前颁给领赏毕出征护军校骁骑校等官以上诣御前谕行师方畧赐燕及出师日出征各官咸征服候于午门外是日卤簿全设不出征诸王贝勒贝子公咸朝服集太和殿丹陛上文武各官咸朝服集太和殿丹墀内分班序立颁给大将军敕印设于太和殿内东旁黄案上候圣驾御殿大将军近前跪领敕印毕率出征官弁行三跪九叩礼礼成赐茶遣行
　　康熙十三年正月命多罗顺承郡王为宁南靖寇大将军帅师之湖广都统为安西将军帅师之四川是日卤簿大驾照常陈设出征王及各官咸征服齐集午门外王以下文武各官咸蟒袍补服于常朝处分翼齐集内阁大臣设所颁敕印于太和殿外东旁黄案上鸿胪寺官引王贝勒贝子公等至太和殿丹陛上文武各官在丹墀内分翼序立次引出征王至丹陛上各官至丹墀内仪仗末序立礼部堂官奏请御殿升座出征王及各官跪大学士奉敕印授王王跪受转授从征内阁官行三跪九叩礼毕鸿胪寺官引王贝勒贝子公等进太和殿内都统以下营总以上在丹陛上参领等官在八旗班员分翼序立赐茶毕御中和殿卤簿大驾向堂子排设出征王及诸王贝勒等在金水桥文武各官在午门外常朝处贝子公镇国将军都统尚书等官及出征辅国将军都统护军统领副都统在长安左门外均分翼序立礼部堂官奏请恭诣堂子行礼王以下各官候圣驾至跪送出征王及诸王贝勒都统尚书等官出征副都统以上各官咸随至堂子礼部堂官恭导就位行礼王公大臣咸依次序立圣祖仁皇帝行三跪九拜礼王等均随行礼兴次吹螺于兵部所设纛前行三跪九拜礼圣驾出乐作进长安左门至天安门外桥前卤簿大驾向内陈设乐暂止圣驾出长安右门外送行出征王以下副都统以上咸佩弓矢上马随行至驻马处出征王疾马趋过启行圣驾还宫乐作午门外齐集各官跪迎候过皆退出征王及各官行至列兵处礼部预设祖帐光禄寺备茶内大臣礼兵二部堂官奉茶饮毕鸿胪寺官导引望阙谢恩礼行启行是年八月命王贝勒为大将军将军领兵出征湖广不诣堂子行礼不亲送大将军等出午门遣亲王内大臣出长安右门往送余仪皆同十月命和硕简亲王为扬威大将军帅师之江宁和硕安亲王为定远平寇大将军帅师之广东圣祖仁皇帝御太和殿赐以敕印诣堂子行礼拜纛还出长安右门送之行十四年三月命多罗信郡王为抚远大将军大学士为副将军往征察哈尔布尔尼二十九年命和硕裕亲王为抚远大将军以皇子为副圣祖仁皇帝御太和门大学士二人一奉敕一奉印授王王跪受毕圣驾出东直门视大将军王等启行三十五年命领侍卫内大臣安北将军伯为抚远大将军统西路大兵出征厄鲁特噶尔丹令先自归化城乘驿速赴京师至日大颁燕赉圣祖仁皇帝御太和门升座内大臣大学士等列坐两旁其出兵运米大臣官员按旗分坐于金水桥北之左绿旗提督总兵官等坐于金水桥北之右护军参领护军校护军等亦分左右按旗坐于桥南効力官员鸟鎗骁骑火器营兵炮手等依次坐于午门外作乐陈百戏命大将军进至御座前亲赐以巵酒大将军跪受退至阶叩首饮都统大臣等均以次进前亲赐巵酒副都统等亦近前侍卫赐酒自参领以下护军校以上皆十人一班进至阶上跪饮又命部院内务府大臣及侍卫等徧视众军士饮毕赐与燕大臣等御用蟒币有差其官员及护军等赐币有差营兵炮手等均赐布毕大将军率众官兵进前谢敕印令自京复赴归化城择吉启行五十七年圣祖仁皇帝命将进剿策妥阿喇布坦大兵起程前期设卤簿率出征之王等以下咸征服其不出征之王公以下俱蟒袍补服以从圣祖仁皇帝亲诣堂子行礼次鸣角拜纛礼成还宫是日抚远大将军王率兵起程命内阁大臣颁给大将军敕印于太和殿其出征之王贝子公等以下咸征服齐集太和殿前其不出征之王贝勒贝子公并二品以上大臣等咸蟒袍补服齐集午门外大将军上殿跪受敕印谢恩行礼毕随敕印出午门乘骑出天安门由德胜门前往诸王贝勒贝子公等并二品以上大臣送至列兵处大将军望阙谢恩毕肃队启行
　　雍正七年定命将出师之前日遣官行告庙礼启行之日遣官祇告奉先殿其祝文均由翰林院撰拟又定命将出师授大将军敕印拜纛仪又定命使赍送敕印大将军于军中恭送仪先期内阁将应行开列大臣恭请钦命正使一人副使一人赍送敕印诹吉遣往是日卤簿大驾全设正使副使咸征衣王以下文武各官咸蟒袍补服齐集内阁设颁给敕印于太和殿内东旁黄案上鸿胪寺官引王以下公以上至太和殿丹陛上文武各官在丹墀内序立次引赍送敕印官于丹墀卤簿下序立礼部堂官奏请御殿鸿胪寺官引赍送敕印正使副使至拜位行三跪九叩礼毕引至丹陛上北面跪大学士二人一奉敕授正使一奉印授副使次第恭受讫兴恭奉敕印由左阶降圣驾还宫敕印将至军中大将军恭受行礼如仪 【 详见通礼】 九年命抚远大将军出征准噶尔以内阁学士随印遣中书翰林院笔帖式等随征临行世宗宪皇帝遣官祇告奉先殿又遣官祭纛于德胜门
　　乾隆十三年命大学士忠勇公傅恒为经畧统领大兵征讨金川择吉于十一月初三日出师前期赐食于瀛台十月二十七日授敕印经畧大学士跪受出征大臣官员咸蟒袍补服行礼出师之日仍征衣随皇帝先诣堂子鸣角吹螺行礼次祭纛毕驾至长安左门外御黄幄升座亲赐经畧巵酒遂启行出阜成门至设祖帐处钦命大学士率侍卫等为经畧及出征大臣官员奉茶饮毕望阙谢恩如仪十四年定命将之仪三一曰授敕印经畧大将军出师皇帝临轩王公文武百官朝服侍班颁给敕印于太和殿经畧大将军率随征诸将于丹陛上跪受敕印行礼如仪二曰祓社经畧大将军出师先期祇告奉先殿启行之日皇帝亲率经畧大将军诸王贝勒贝子及随征诸将诣堂子行礼鸣角吹螺祭纛于门三曰祖道经畧大将军启行銮舆亲饯于长安门外赐巵酒属櫜鞬乘马文武大臣承诏送至郊外有司具祖帐及燕礼部兵部堂官奉经畧大将军茶望阙谢恩乃行 【 凡经畧与大将军并设者礼同后仿此】又定徂征之仪二一曰整旅经畧大将军前队应列上赐军械次令箭十二次敕印护敕印官内阁学士一人随行经畧大将军骑后建大纛参赞大臣及户部司官一人兵部司官一人刑部司官一人记室官四人内阁中书二人翰林院笔帖式二人及侍卫等均随纛行若蒙古地方并用理藩院官一人次标旗十二大队军旅殿一曰守土官相见经畧大将军所过地方守土官将军督抚蟒袍补服出郭迎候文官司道以下咸蟒袍补服武官总兵以下咸披执率弁兵列阵跪道迎接提督副都统近前问安经畧大将军升官厅正坐将军督抚旁坐文官司道以下武官提督副都统以下行庭参礼至启行时将军督抚以下各官候送如前仪又定专阃之仪三一日封章拜诏凡封奏记室官恭奉奏函安设帐中所设案上经畧大将军行三跪及九叩礼毕兵部官恭奉奏函由中道出授台站官赍驰若诏书至营经畧大将军出营恭候兵部官接受黄箧安设帐中所设案上经畧大将军行三跪九叩礼受箧启阅一曰升帐接属凡军营设大幕议事时经畧大将军正坐参赞大臣及一品官咸佥坐有问则起立参赞出入经畧大将军起立不迎送提镇等官禀事由传宣官转达令入则引进令坐则向上佥坐每月吉及逢五逢十常参之期参赞大臣等官入幕按品列坐待茶凡参赞大臣一品大臣于营门内下马余官于营门外下马一曰简阅凡简阅营伍经畧大将军启行守营各大臣及官兵离营里许候送头队赍敕印前行十二标旗随后周巡各提镇等官屯营处所每至一营官兵皆离营一里外整队列阵迎候经畧大将军阅过提镇等率所属官兵随行离本汛乃止

　　?凯旋郊劳

　　（臣）等谨按国朝定制凡出征有功凯旋至京师命廷臣以茶酒出郭迎劳其有擒贼灭寇立勋尤大者皇帝亲行郊劳并令成功将领行抱膝跪见礼以示优异典礼至为崇巨兹敬稽国史所载次第详着于篇
　　崇德元年和硕睿亲王豫亲王贝勒贝子等征蒙古大兵凯旋太宗文皇帝率王贝勒贝子公等及文武各官出城十里外迎劳其出征王贝勒贝子公大臣等至以次排列设八纛吹螺作乐太宗文皇帝率众拜天行三跪九拜礼毕御黄幄升座出征王贝勒等跪进献捷表文大学士接表奉至御前跪读毕行三跪九叩礼谕出征王贝勒大臣等近前行礼王等以次趋至御前一跪三叩毕赐坐王贝勒近御座右坐贝子公大臣等及有功将士皆序次在右坐大设燕上亲赐出征王及贝勒贝子公大臣等酒燕毕谢恩及至京上躬率凯旋王贝勒贝子公大臣等谒堂子行三跪九拜礼成圣驾还宫众皆退
　　顺治二年定国大将军和硕豫亲王自江南班师还京世祖章皇帝出正阳门于南苑北迎劳陈设大纛十作乐率诸王贝勒文武百官拜天行三跪九拜礼毕御黄幄诸王列侍左右大将军和硕豫亲王及出师王贝勒各官朝见行三跪九叩礼和硕豫亲王起近前跪行谒见礼投诚诸王亦行礼分坐赐茶毕还宫十三年定王贝勒贝子公大臣等凯旋遣王贝勒贝子公等一人或大臣出城迎劳礼部备茶酒同往到京次日在京王以下各官咸朝服齐集凯旋将军等各具盛服御殿行三跪九叩礼复以次诣御前行礼毕赐燕凡兵丁曾在阵前先登効力者均令与燕于各该管官后序立
　　康熙元年抚远大将军多罗信郡王等征灭察哈尔班师凯旋圣祖仁皇帝率王公大臣迎劳于南苑之大红门至京圣祖仁皇帝率王公大臣及凯旋王大臣等诣堂子行礼还宫十九年三月圣祖仁皇帝以定远平寇大将军和硕安亲王自湖广凯旋命议定郊劳礼仪届日上率在京诸王公满汉大臣出郊迎劳驻跸芦沟桥次日上自驻跸所率诸王大臣等迎凯旋大军于二十里外大军既至率出迎诸王大臣及凯旋王大臣官员等拜天毕御黄幄大将军和硕安亲王率凯旋将士行礼次投诚将军杜兴珠行礼诏王近前亲起抱见命近御座左侧坐诸大臣依次列坐其行闲効力军士亦依次列坐赐茶毕还宫九月大将军和硕康亲王自福建凯旋圣祖仁皇帝出郊迎劳仪同二十年十月圣祖仁皇帝以云南报捷诣太皇太后皇太后宫奏闻行礼王以下文武各官集干清门行庆贺礼圣祖仁皇帝诣孝陵躬行昭告是年十二月滇逆荡平遣官祇告天地太庙社稷二十一年定远平寇大将军贝子征南大将军都统等自云南凯旋圣祖仁皇帝亲至芦沟桥迎劳是日卤簿大驾全设王等常服于常朝处齐集都统满大学士尚书子副都统侍郎男等官以上常服于长安右门内齐集文武各官朝服于午门外齐集礼部堂官奏闻鸣钟作乐王以下文武各官咸于各齐集处跪候驾过王以下侍郎男以上随行圣驾由长安右门出宣武门汉大学士尚书侍郎等官预赴行宫咸蟒袍补服圣驾至跪迎至芦沟桥行宫驻跸次日黎明礼部堂官奏请升舆王大臣侍卫咸蟒袍补服齐集行宫前随行圣驾至红柱处鸣角吹螺鸿胪寺官引凯旋大将军各官于红柱内跪汉大学士尚书侍郎等官于红柱外跪候过礼部堂官恭导诣纛前立圣祖仁皇帝率王以下各官凯旋大将军以下各官拜天行三跪九拜礼毕御黄幄升座螺角止鸿胪寺官引王公百官于各翼幄下序立引凯旋大将军及各官排班行三跪九叩礼毕赐坐各行一跪一叩礼大将军及各官于各翼班首坐其有功兵丁在各官班后坐赐茶毕谢恩礼部堂官奏礼成圣驾出黄幄吹螺候过螺止回銮乐作午门外齐集各官跪候圣驾还宫乐止众皆退三十五年抚远大将军伯大破厄鲁特噶尔丹于昭莫多之地凯旋后留驻斥堠是岁冬巡狩至鄂尔多斯有旨着大将军伯自军中乘驿前来将至命皇子往迎圣驾出黄幔城大将军伯趋进跪请圣安乃召入黄幔城赐坐赐茶遂扈从于湖滩河朔之南赐大将军伯御佩櫜鞬弓矢复遣还军
　　雍正二年平定青海世宗宪皇帝御殿受贺如仪
　　乾隆十四年平定金川经略大学士忠勇公傅恒凯旋还京皇上命王公大臣迎劳经畧于阜成门外至日御殿王公文武百官朝服侍班经略大学士忠勇公率凯旋诸臣咸朝服至丹陛上谢恩行三跪九叩礼翼日赐经畧及出征大臣官员将士燕于瀛台颁赏有差王大臣等奏请御殿受贺奉旨统于恭上皇太后徽号举行是年议准凯旋礼一曰告成之仪经畧大将军奏凯功成应祭告天地庙社陵寝释奠于先师孔子勒碑太学并命儒臣辑平定方畧以垂奕禩一曰劳师之仪经畧大将军克捷师旋将入城应遣廷臣出郊迎劳上临轩经畧大将军还朝率凯文武诸臣咸朝服于丹陛上谢恩行礼恭缴敕印如受敕仪翼日赐燕经畧大将军及凯旋大臣官员将士咸与燕王公满汉大臣陪燕礼成经畧大将军及随征大臣并官弁等所立功勋由兵部考核议叙爵赏各有差二十五年平定回部定边将军武毅谋勇公兆惠等凯旋回京皇上驻跸黄新庄亲行郊劳是日法驾卤簿全设在京王公民公侯伯大学士尚书都统子侍郎副都统男等官预至郊劳处分翼排班候随行礼满汉三品以下文武官员咸蟒袍补服于行宫前齐集设黄幄御座于郊劳处正中南向两翼设青幕各八东西向筑台于黄幄正南台上设凯旋纛于左右设拜褥于台上正中设下马红柱东西各一乐部设铙歌乐于台左右设凯歌乐于御道左右设鸣螺军士按翼于台左右届时礼部堂官奏请上御龙袍衮服乘舆出行宫三品以下满汉文武官员跪送驾至郊劳处军士鸣螺铙歌乐作鸿胪寺官引将军及从征大臣官员兵丁咸甲冑于红柱外跪驾至恭请圣安上于铺椶荐处降舆礼部堂官恭导上升台上拜位立鸿胪寺官引将军从征大臣及从征官员在西班引王公满汉大学士文武大臣在东班咸向上立上拜天行三跪九拜礼将军及王公以下各官均随行礼毕礼部堂官恭导上御黄幄升座鸿胪寺官引王公满汉大臣于东班幕下排立引将军及从征大臣官员兵丁排班行三跪九叩礼毕候旨将军大臣行抱见礼鸿胪寺官引将军大臣等于西班青幕下立次引回部人等排班行三跪九叩礼毕赐坐凯旋将军大臣官及回部人等在西班青幕下坐有功兵丁各随后坐王公满汉大臣在东班青幕下坐各行一跪一叩礼赐茶各于坐次跪行一叩礼礼部堂官奏礼成上出黄幄乘骑铙歌鸣螺咸止马上凯歌乐作奏鬯皇威之章在卤簿前行凯歌乐随驾左右行至黄新庄宫门外排立将军王公满汉文武大臣及从征官员咸从三品以下满汉文武官员于行宫前跪迎如初仪驾还行宫凯旋歌止众皆退四十一年四月平定两金川将军诚谋英勇公阿桂等凯旋恭遇皇上巡幸山左诣阙里告成回銮行郊劳礼奉谕朕于本月二十七日由黄新庄行宫御龙袍衮服乘十六人金漆亮轿用骑驾卤簿导至郊劳台其大骂卤簿即于郊劳处排设所有随从之王公大臣俱穿蟒袍补褂礼成后仍乘十六人金漆亮轿骑驾卤簿乃铙歌乐导至行宫用膳更行衣随从大臣官员及凯旋之将军大臣官员等亦俱更换行衣随从朕由行宫乘八人轿至赵兴店头分尖营换车所有二分尖营着移设于广宁门关厢外其骑驾卤簿即先赴彼处豫备朕至二分尖营后仍乘八人轿用骑驾卤簿导行进宫大驾卤簿宫内无庸再设是日凯旋定西将军副将军等及随征大臣官员兵丁俱甲冑跪迎上登坛拜天行三跪九拜礼将军等及王公以下各官俱随行礼上御黄幄将军等及王公以下各官行礼毕将军等趋进御座前行抱见礼上慰劳有差赐坐赐茶礼成驾还行宫凡凯旋仪具大清通礼

　　?受降

　　天聪七年孔有德耿仲明率部下自皮岛航海来归太宗文皇帝赏马二千余匹陆续接应并备设供帐令暂驻东京休息从容来见勿致劳顿既至预设黄幄于浑河岸太宗文皇帝升黄幄御座孔有德耿仲明率各官以次序立二人行朝见礼毕复近御座前叩头抱膝见次各官行三跪九叩礼乃大燕以金巵酌酒亲赐之燕毕各赐蟒袍貂裘鞍马弓矢等物封孔有德为都元帅耿仲明为总兵官
　　崇德元年大封诸王时封孔有德为恭顺王耿仲明为怀顺王二年太宗文皇帝命致书切责朝鲜国王并赍敕文往谕朝鲜国车服罪请降于是礼臣择汉江东岸筑坛设黄幄圣驾出御营奏乐渡江登坛设卤簿如常仪朝鲜国王率文武羣臣步行来朝遣官一人迎于一里外引至仪仗下太宗文皇帝降座率朝鲜国王及羣臣对天行三跪九拜礼还座该王率羣臣伏地请罪行三跪九叩礼毕命该王班次坐于左翼和硕亲王之上朝鲜王长子坐于左翼贝勒之下次子三子坐于右翼贝勒之下乃赐燕尽还其俘赐该王王妃及三子大臣貂裘等物率众谢恩毕圣驾还御营
　　康熙三十五年圣祖仁皇帝驻跸中拖陵抚远大将军费扬古奏报剿灭噶尔丹于昭莫多之地遂命安插厄鲁特降人于边外谕驻扎归化城安亲王等着往阿巴该西喇穆楞之斥堠于大兵进斥堠之前暂行驻扎如有厄鲁特溃散逃窜来投降者令其收受又谕归化城留大臣一人受厄鲁特降人完其夫妇给其衣食如有厄鲁特降人兮上人下人各给以白金皮衣有差是年厄鲁特降人丹巴哈什哈等一百六十口及大将军送到伊家人一百六十一口均令于张家口外居住其所需衣服衾褥着于张家口司官处支领噶尔丹降人憨都等二百四十三口一同暂居张家口外应给口粮仍以张家口仓中所贮米计口颁发又安郡王解到降人厄鲁特绰克图巴图尔唐古特宰桑等所属弓箭手一百十有八人喇嘛四人妇女童穉五十四人奉旨着给绰克图巴图尔唐古特宰桑茶饭衣食带此两人赴安郡王所令酌发此次降人于厄鲁特内配以蒙古兵收服厄鲁特之离散者其厄鲁特降人家口着善为防护还至张家口外与丹巴哈什哈等一同安插沿途给伊等行粮驻札后照常给以口粮三十六年灭噶尔丹有阿喇卜坦等率部众归降谕以德意并加奖赏
　　乾隆十四年经畧大学士忠勇公傅恒平定金川番首莎罗奔等乞命投诚泥首请罪经畧奉诏受降遣官番众于军门外除道设坛铺陈供帐至时经畧升帐出征大臣等同至营门莎罗奔等率众喇嘛及头人番众跪迎皆服鲜衣举香作乐至经畧帐下俯伏经畧责以抗拒之罪示以朝廷如天好生之恩皆泥首伏辜畏威怀德经畧遂大书灵布驰告京师是年定受降之仪凡克捷受降军营应飞章入告得旨允降乃大书露布传示中外筑受降坛于大营之左坛方南向坛以南百步许树大旗书奉诏纳降字降者至兵部官率引立旗下经畧大将军出营鼓吹声炮参赞大臣及各官皆随行兵部官命降者于受降旗旁北向跪匐伏候经畧大将军登坛鼓吹声炮参赞大臣及一品大臣分翼佥坐队伍将领等官分两旁肃立其余官校兵丁分班排列兵部官引降者抵坛前匐伏经畧大将军宣谕德意讫酌加赏赉军门鼓吹降者泥首叩谢而退仪具大清通礼

　　?献俘

　　雍正二年命将讨平青海解送俘囚至京师择日献俘于太庙社稷
　　乾隆十四年议定献俘之仪凡出师克捷如雍正二年平定青海之礼以俘献于太庙社稷二十年六月擒获叛逆巴朗孟克特穆尔并雍正年间叛逃之罗卜藏丹津献俘于太庙社稷悉如雍正二年之礼十月平定准噶尔擒获达瓦齐献俘行礼亦如之仪具大清通礼

　　?受俘

　　康熙三十六年王师大捷哈密擒厄鲁特噶尔丹之子色布腾巴尔珠尔俘献于驻跸之神木县圣祖仁皇帝御行营一等侍卫学士以下诸臣侍立解俘将校引色布腾巴尔珠尔入伏地不敢仰视遂遣送京师遵旨拘禁于理藩院仍支给食物旋奉旨赦而不诛四十年宥释授以一等侍卫给之妻室
　　雍正二年平定青海世宗宪皇帝御午门受俘是年定献俘次日行受俘礼仪注
　　乾隆十四年定出师克捷于献俘次日行受俘礼均如雍正二年之仪二十年六月擒获巴朗孟克特穆尔罗卜藏丹津以俘来献皇上御午门受俘悉如雍正二年议定之礼有赦而不杀者奉旨释缚交理藩院十月平定准噶尔擒获达瓦齐皇上御午门受俘行礼宥罪仪与二十年同二十五年正月平定回部函霍集占之首以献皇上御午门受俘馘四十一年四月平定两金川生擒逆酋索诺木等七人并函送逆酋僧格桑首级献于阙下皇上御午门行受俘礼是年奉谕礼部等所奏二十八日受俘仪注将军等应入百官班内在午门前行礼但将军等于郊劳及凯燕两次俱有行礼之处受俘时将军及自军营回京之在御前干清门行走者俱着扈从登午门楼不必入班行礼止须令福康安带领押俘将校等在午门前行礼其仪注具大清通礼

　　（臣）等谨按杜典有天子诸侯大射乡射一条葢据周礼射仪自天子以至卿大夫制咸备焉顾自汉以后其礼久废间有举行如唐开元礼宋史礼志明集礼所载大射仪亦徒效其仪节而于游艺观德之实意均未有当恭惟我列圣家法相承世守满洲旧制肄勤尚射太宗文皇帝垂谕煌煌皇上立碑箭亭鑴示子孙典至巨也意良深也圣祖仁皇帝神勇天锡于行围阅武之时每御天弧发无不中一日内射兔三百一十八凡外藩之随侍者咸相视慑服以为自来神射所未有又命大臣侍卫等更番校射按第行赏垂为定制我皇上法祖肄武每幸木兰行围御箭射中虎豹熊罴应弦即仆者无日无之记注所书不可胜数岁时命射亲御弧矢俾万众观瞻知所效法常于大西门集近侍诸臣校射上连发二十矢中十有九是葢出圣德之绪余而多能天纵神明独擅超绝万古矣至若侍卫官员每年随围必先期集射抡其能中鹄首优给路费又巡幸所至阅射颁赏并定十五善射之制皆于习勤示惠之中寓序贤选能之意视古射礼为益精矣又岂在虚文缛节之末哉谨阐载大畧其前典所有大射乡射诸仪从删节焉

　　?马政【马祭附】

　　（臣）等谨按杜典有马政一门旁注马祭附其所述马政祇周礼夏官数条而以隋唐马祭附后凡历代之沿革得失均未及焉伏考我朝马政之善为从古所未有如上都达布逊诺尔达里纲爱大凌河各牧场则上驷院掌之张家口外左右两翼各牧场则太仆寺掌之加以分给蒙古诸部落滋牧者其数共二十万有奇岁有孳生随时增额至于满汉各营及各省驿递塘站皆月给马干银各就所在分饲其数亦二十万有奇均资实用凡皆以时损益立定科条详见兵典兹不具缀谨仿杜典之例敬稽钦定大清会典首载上驷院所掌内外诸厩以供御用者政悉具焉葢即周官校人所谓王马及十有二闲之制也次太仆寺所掌诸牧场均齐赏罚之政亦即所谓趣马赞正良马之制也次附以禂马之礼又即甸祝之掌所谓为马祷无疾者也以杜典条制相合故仍其名焉
　　国朝定制设上驷院掌在京内厩外厩及边外各牧场之政内厩设于皇城凡御马厩一副马厩一俱随时增减无定额仗马厩一马三十匹川马厩一无定额公马厩五马各二百匹驾车马骡厩二马各五十匹骡各五十匹其应差马三十匹附各厩驼百匹附公马五厩外厩设于南苑御马内马 【备御马之选及充皇子乘骑】厩六无定额其应差巡羣马附各厩各三十匹■〈氵展〉河公马厩一马二百匹凡御马中有不驯者汰入公马厩上乘御马阙以内厩御马补内厩御马阙以外厩御马补外厩御马阙简内马之良者奏补仗马及祭神受厘四色马阙行取大凌河良马充补川马阙行崇文门税务驾车骡阙行户部转行左右翼税各监督买补驾车马阙以公马补公差及应差马阙汇数行各牧羣总管取补京城各厩每年于四月朔以公马四百匹就草张家口外限九月望回厩见一月奏遣侍卫二人率厩长厩副经理出入南苑六厩内巡羣马即于南苑就草出入期如之内厩驼以五十臣就草上都出入期亦如之内扎萨克蒙古王贝勒贝子公台吉及喀尔喀厄鲁特青海朝鲜等处岁贡马驼由理藩院具奏送上驷院行知掌试御马大臣侍卫会同选者交理藩院给还入选者行广储司如例给赏驼发内厩马发南苑六厩牧养又喀尔喀哲卜尊丹巴胡图克图岁贡马驼陕西岷州卫二十四寺番僧岁贡马均由理藩院咨送发各厩刍秣应管之大臣率本院侍卫诣厩验试验御马内马公马之属列其等次以闻乾隆二十二以后哈萨克巴达克山爱乌罕诸部先后遣使贡马其尤者则御定囍名余皆分入各厩每日供直以内厩御马四匹齐其毛色具鞍辔列于院门外驻跸圆明园以六匹预备如前每岁秋狝预于春月驱马至喀喇河屯牧养备用圣驾启銮日以十马备上乘御由掌御马大臣奏请于御马内马中简其尤良者以从其需用驾车马公马及橐驼之数附疏以闻由院奏遣卿及侍卫各一人掌御马侍卫一人沿途监视支放刍菽凡扈从之尚茶尚膳各执事官役及内监所乘之马由所司行院如数以公马拨给回日缴院如不足具数行兵部以八旗官马拨给遇皇子公行拨给官役应乘公马如之每岁四孟月敬神各用青白马二敬毕交会计司变价皇子分封初祭神荐以马婚礼以马充赏公主下嫁给马生子弥月以马充赏设太仆寺掌左右两翼牧场之政左翼四旗牧场在张家口外东北一百四十里拉拉尼敦井右翼四旗牧场在张家口外西北三百十里齐齐尔罕河各该翼骒马骟马游放其中彼此各有定界不得侵越亦不许私自垦种定为牧课骒马羣每三年均齐时比原额滋生多者有赏少及缺额者有罚骟马羣均齐时倒毙少者有赏倒毙多者有罚其马驹内得调习驯良者进御厩备用禂马之礼顺治年间定每岁春秋二季祷马于神第一日早以绛帛系御马鬣尾凡七十匹 【干四年减定三十匹】 晚以青帛送大凌河骟马羣系三十匹次日早以绛帛晚以青帛送大凌河牝马羣系绛帛者千三百匹青帛者二百七十六匹

　　?日月食救护【直省附】

　　（臣）等谨按杜典以合朔伐鼓入军礼葢以古者救日月太仆赞鼓实夏官之属也今大清会典所载日月食救护仪并用伐鼓谨从此例载于军礼之后并以直省救护仪附焉
　　顺治三年定日月食救护仪日食前期由礼部具题在京文武各官均赴礼部救护分行直省各官均于本衙门救护
　　康熙元年定月食于太常寺衙门救护十四年定日月食归钦天监职掌前期钦天监推算分秒时刻奏闻礼部分行直省各官均于本衙门救护至期礼部遣司官一人前往观象台督同钦天监官测验所食分秒仍令钦天监奏覆是年定日食集礼部衙门救护仪又定月食集太常寺救护仪六十年议定闰六月初一日日食钦天监推得京师盛京朝鲜日食四分五分余者救护其日食二三分者皆不颁行六十一年奏定本年十一月十五日月食凡无执事之九卿詹事科道等官咸素服前往太常寺行三跪九叩礼不作乐仍击金鼓救护
　　雍正十三年奏定本年九月初一日日食各官素服赴礼部救护如仪
　　乾隆二年奏定日月薄蚀官员齐集祗跪救护所以谨天戒严对越也但自初亏以迄复圆为时久暂不等每见应齐集各官多有因不能久跪推托事故不能齐集者或有年老衰病跪久委顿不能支持者又或徙倚蹲踞有碍观瞻事关典礼岂容亵越请将吏户兵刑工五部分为五班及文武各衙门亦各分配班次附于五部每班令礼部堂官一人领班祇跪礼部都察院监礼等及鸿胪寺赞礼官等官亦轮流更换初亏复圆行礼时五班官员咸就班行礼初亏行礼后五班官员内除年老不能久跪者退立外余均轮替其更替之人暂退祇候勿使讙哗笑语其祇跪官员务必整齐严肃敬谨从事倘有托故不到及怠玩失仪者监礼官即纠参照例议处庶齐集各官无不祗畏恪恭始终无怠七年四月十五日月食二分一秒照康熙六十年之例均不颁行又议定救护日月食止击鼓鸣金毋庸作乐十一年谕月朔之期朝臣例具补服若值日食仍具补服殊非敬畏之意嗣后月朔如遇日食皆常服永着为例十三年礼部奏准月食为月入地复印件体失光故各省见食分秒皆同日食为月体掩日日距地远月距地近人在地面有东西南北之殊故各省见食分秒各异旧例月食三分以上按各省见食时刻颁行日食三分以上按各省见食分秒时刻颁行不及三分者均不颁行但日体光盛人难仰窥月体光清人所共覩或遇轻云薄雾日色亦有淡时若食在三分以内不预行传知恐观者致生骇异请嗣后凡遇日月交食无论一分以下及二分三分皆由钦天监前期五月具题请旨敕部通行直省盛京各衙门并朝鲜国一体钦遵三分以上者救护不及三分者不行救护仍绘图进呈十四年谕凡日月交食授时者原可推算而得旧制交食分秒时刻颁行各省不及一分者不行救护后定为三分以上方行救护又经礼部奏定不见食省分并不及三分者皆不行知夫不先期行知则二三分者原可见食将至反生疑骇不以为灵台失占即为有司怠事非所以克谨天戒也嗣后仍循曩制一分以上者即令救护前期五月具题请旨无论见食不见食省分皆颁行其不见食省分不必救护三十七年礼部议奏嗣后遇有救护典礼各部院满汉堂官照常齐集外如该衙门堂官俱有兼管行走之处不克一体入班仍须酌以司官一员前赴行礼以符体制其该司官等并请责令各该堂官确查除有差使外所有每司满汉官员届期均严饬齐集不得仅以四五人或二三人充数倘有概入直本署及托别项事故者严加参处四十七年七月谕礼部具题本年八月十五日京师月食百官朝服齐集太常寺行救护礼一本虽系照例具题但日月薄蚀究非经行常度向来朕遇此等事皆于宫中素服拈香行救护礼百官齐集救护亦应素服将事以合奏鼓之义嗣后如遇日月食当应穿朝服之朝亦着用素服行礼着为令仪大清通礼

　　（臣）等谨按杜典军礼之末有傩一条虽索室驱疫本周官旧制而近代皆不行之今考大清会典亦未载时傩之制谨从删去

　　皇朝通典卷五十九

　　●皇朝通典卷六十

　　礼二十

　　○礼二十

　　宾

　　△宾

　　（臣）等谨按杜典宾礼七篇一曰诸侯朝觐二曰诸侯遣使来聘三曰天子遣使迎劳四曰三恪二王后五曰天子朝位六曰执贽七曰信节所录皆经传旧文杜佑自谓三代而下并无其礼是也臣等采唐以后至明代续为宾礼凡昔所有而后所无者巳于各篇目下申明其说矣兹恭纂皇朝礼典凡朝仪朝位已登之嘉礼至若职贡诸国盖即周礼所称九州岛以外谓之蕃国者实大行人所掌宾客之属大清通礼以系之宾礼今谨从此例纂为外国朝贡及敕封外国二篇并稽大清会典为信节馆饩二篇一以存其旧目一以补其阙文凡皆宾礼之属也他如三恪二王后篇目虽已从删仍恭录御制诗篇以彰圣朝之盛德而执贽一篇则改为王公百官相见礼类附于后

　　外国朝贡
　　敕封外国
　　信节
　　馆饩
　　御制诗篇
　　王公百官相见礼

　　?外国朝贡

　　（臣）等谨按越裳献雉西旅贡獒古称外蕃之国各以宝贵为贽是也洪惟国朝自列圣以来声教诞敷恩威遐鬯衣冠玉帛万国攸同我皇上念服属外臣日以增扩尝敕所司绘为皇清职贡图以诏方来由是缵武策勋西陲大功载蒇而蒙瀛二万余里悉入版图有若爱乌罕巴达克山之属远至贡驹安集延痕都斯坦之伦偕来辑瑞又土尔扈特归自穷边凡蒙古之族无不隶于臣仆其内附之事并详具边防典中兹以徼外山海诸国来朝入贡属于礼部职掌者恩礼隆洽仪典光昭敬稽大清会典参以职贡图所述纂为外国朝贡篇云
　　崇德二年定朝鲜每年进贡一次并圣节元旦冬至三大节为四贡同进年贡方物黄金百两白金千两苎布二百疋各色棉绸四百疋各色木棉布四千四百疋龙纹席二花席二十鹿皮百水獭皮四百豹皮百四十有二青黍皮三百佩刀十大小纸五千卷米百石万寿圣节礼物各色苎布三十疋各色棉绸七十疋龙纹席二花席六十豹皮十水獭皮二十白棉纸二千卷厚油纸十部元旦冬至二节减棉绸三十疋及水獭皮油纸二种皇后千秋节苎布三十疋棉绸三十疋花席三十元旦冬至节加螺钿梳丞一具又定凡朝鲜国来使有职衔称君者俟朝员行礼毕引入殿内坐于右翼辅国公之下是年赐朝鲜国王裘帽及鞍马一疋貂皮百有二十银百两正副使各鞍马一疋貂皮五十朝鞾一双银五十两书状官押物官貂皮银鞾从人银布各有差三年朝鲜国王恭进庆贺方物苎布六十疋棉绸七十疋龙纹席二花席四十五豹皮五白绵纸二千卷又进谢恩方物如之又陈奏方物减苎布二十疋花席五加水獭皮二十青黍皮三十笔百枝墨五十笏恭进皇后苎布二十疋棉绸二十疋花席二十
　　顺治元年定外国朝贡以方物为凭该督抚察验的实方准具题入贡又定贡使到京所贡方物会同馆报部提督该管司官赴馆察验拨役管领由部奏闻贡物交进内务府象交銮仪卫马交上驷院刀及鹿皮青黍皮等交武备院五年赐朝鲜国王世子鞍马貂冠貂裘狐裘罗袍段袍朝鞾通事外郎貂皮银有差十一年琉球国世子尚质遣陪臣进贡庆贺方物金饰佩刀银饰佩刀金酒缾银酒缾泥金画屏泥金扇泥银扇旧布苎布红花胡椒苏木又恭进二年一次正贡方物马十疋螺壳三千硫黄药二千六百斤是年赐琉球国王蟒段二采段六蓝段三素段闪段各二锦三绸罗纱各四王妃采段四糚段闪段各一蓝段锦段各二罗纱各四正使采段表里各四闪段一罗二绸纱各四副使采段表里各三蓝段一罗绸纱各二从者采段表里各二蓝段绸罗纱各一通事从人段绸纱布银各有差十三年荷兰国王恭进御前方物镶金铁甲镀金马鞍镶金刀剑乌铳琉药袋镶银千里镜玻璃镜八角大镜珊瑚珊瑚珠琥珀琥珀珠哆罗绒哔叽段西洋布花被面大毡毛缨丁香番木蔻五色番花桂皮檀香恭进皇后方物玻璃镜玳瑁匣玻璃匣乌木饰人物匣珊瑚珠琥珀珠琥珀哆啰绒哔叽段西洋布白倭段花毡花被面玻璃杯花石合白石画蔷薇露是年谕荷兰国慕义输诚航海修贡念其道路险远着八年一次来朝赐荷兰国王大蟒段糚段倭段各二花段八闪缎帽段蓝段青段各四绫纺丝罗各十银三百两使臣二人每人大蟒段糚段倭段各一花段六蓝段三绫纺丝绢各四银百两标官糚段倭段蓝段各一花段三绫纺丝绢各二银五十两通事从人段绸绢银各有差十八年安南国王黎维禔奉表投诚入贡方物金香炉花缾银盆沉香速香紫降香白木香黑线香白绢犀角象牙赐国王及来使银段等物照琉球国例赏给又安南出兵助剿海寇加赐国王大蟒段糚段锦段各二采段表里各十有二银五百两是年恩诏有外藩王公福晋夫人加恩赐一款赐朝鲜国王大蟒段糚段补段片金段倭段各二帽段闪段蓝段青段各五各色段十洋段十王妃大蟒段糚段锦段倭殷闪段帽段素段各二大段彭段各三蓝段二纺丝纱各四又定朝鲜国遣陪臣庆贺谢恩及有事陈奏各进贡方物赐来使及从人与元旦节同若附正贡同来统于正贡之赐非正贡而数事并来者总赐一次
　　康熙元年定朝鲜国每年进贡太皇太后皇太后二大节及遇庆贺谢恩陈奏进贡方物均与进贡皇后礼同二年安定南贡期三年一次三年定外国慕化来贡方物照其所进收受不拘旧例是年琉球国王尚质谢敕封恩进贡方物金饰佩刀银饰佩刀漆柄大刀漆杆枪漆盔甲泥金画屏泥金扇泥银扇画扇红铜胡椒丝棉土苎布蕉布赐琉球国王蟒段二采段四蓝段青段闪段锦段绸罗纱各二正使采段表里各四罗四鞾一双采段三副使采段表里各四罗三鞾一双从者采段表里各二布四通事从人段布有差安南入贡礼部查奏照会典少熏衣香及纸扇二种奉旨宽免赐安南国王大蟒段糚段倭段闪段锦段各二采段表里各十使臣每人段表里各五纱罗各一绢七鞾一双通事行人从人段纱罗绢绸布各有差荷兰国王遣陪臣助克金门厦门赐银千两大蟒段糚段锦段各四采段表里各二十四又赐国王银二千两大蟒段糚段倭段锦段闪段片金段各五采段表里各三十五遣礼部笔帖式赍往同该督给付国人带回四年琉球国王补进庆贺贡物与顺治十一年同贡船在梅花港口遭风漂失贡物免其补进暹罗国王遣陪臣入贡御前方物龙涎香西洋闪段象牙胡椒螣黄荳蔻速香乌木大枫子金银香苏木孔雀六足龟凡十有三种皇后前方物并同各减半赐暹逻国王段纱罗各六织金段纱罗各四王妃各减二正副使及通事从人采段绢布各有差是年定暹罗贡期三年一次五年琉球国王补贡四年方物奉旨琉球国王补进漂失贡物具见恭顺但前己有旨免进仍着发还六年琉球国王进常贡方物加红铜五百斤螺钿漆盘十荷兰国王进贡方物大马鞍辔具镶金镶银铳起花金刀哆啰呢哔叽段哔叽纱荷兰绒大花段荷兰五色大花段大紫色金段红银段大珊瑚珠五色绒毯五色毛毯西洋五色花布西洋白细布西洋小白布西洋大白布西洋五色花布褥大玻璃镜玻璃镶镫荷兰地图小车大西洋白小牛大琥珀丁香白胡椒大檀香大象牙琉璃器皿一箱给赏照顺治十三年例加赐国王大蟒段糚段倭段片金段闪段帽段蓝段素段各一花段绫纺丝各四绢二正使蟒段大段各一七年安南国入贡乞将三年一贡之例改为六年一次得旨允行七年暹罗国入贡给赏与四年同八年琉球国入贡于常贡外加贡红铜千斤丝烟百匣螺钿茶锺十具九年西洋国王阿丰肃遣陪臣奉表入贡方物国王画像金刚石饰金剑金珀书箱珊瑚树珊瑚珠琥珀珠伽枬香哆啰绒象牙犀角乳香苏合油丁香金银乳香花露花幔花毡凡十有七种赐西洋国王大蟒段糚段倭段各三闪段五片金段一花段十帽段蓝段青段各五绫纺丝各十有四罗十绢二银二百两使臣大蟒段一糚段倭段二帽段一花段六蓝段三绫纺丝各四绢二银百两护贡官从人段绸绫绢银各有差十年琉球国世子尚贞入贡于常贡外加贡鬃烟番纸蕉布十二年谕暹罗国航海远来抒诚进贡其虫蛀短少等物免令补进嗣后各国皆照此例十七年西洋国贡狮子照九年例赏外加赐国王大蟒段糚段倭段片金段闪段帽段蓝段青段各一花段二绫纺丝各四绸二贡使以下各加赏有差二十年奉旨琉球国进贡方物以后祗令贡琉黄海螺壳红铜其马匹丝烟螺钿器皿均免进贡二十一年圣祖仁皇帝恭谒祖陵朝鲜国王遣陪臣至盛京迎接进贡方物豹皮鹿皮水獭皮青黍皮倭剑金鳆八带鱼大口鱼海参海带菜红蛤浮椒白蜜柏子银杏黄栗柿又使封尚贞为琉球国王御书中山世土四字赐之二十三年尚贞谢恩进贡方物与康熙二年同又以特赐御书加贡金鹤一对二十四年定琉球国王原赏段二十今加三十安南国王原赏段三十今加二十暹罗国王原赏段三十四今加十六各表里五十二十五年以荷兰国王感被皇仁请更八年一贡之期改为五年一次并减定嗣后进贡方物珊瑚琥珀哆啰绒织金毯哔叽段自鸣钟镜马丁香檀香冰片鸟枪火石余均免贡赐国王及正使均照六年加赏例副使以下各照例赏给有差二十七年琉球国以陪臣子弟入监读书于常贡外加贡围屏纸三千张嫩蕉布五十疋是年奉旨琉球国航海入贡途远劳烦海螺壳嗣后免进三十一年奉旨朝鲜世笃悃忱克殚恭顺近复输应军需捐进鸟鎗一千甚属可嘉年贡内黄金百两及蓝青红木棉嗣后永着停止是年琉球国以免常贡海螺壳补进白刚锡千觔三十七年朝鲜国王为平粜及赏给米谷恭进谢恩礼物奉旨为平粜谢恩礼物发回为赏给米壳所进谢恩礼物准收三十九年谕朝鲜国王因送回飘溺人民赏赐谢恩其礼物不必收嗣后此等奏谢着停其进贡四十七年暹罗国入贡方物外加贡物九件其副贡船加贡驯象二金丝猴二赐国王王妃及贡使均如例其副贡人四名照从人例赏给五十一年谕朝鲜国慎守封圻恪循仪度四十余年来未尝稍懈朕用嘉美将该国贡典屡加裁减至于甚轻今贡物内白金千两红豹皮百四十二张犹恐艰于备办嗣后将二项永停贡献五十五年奉旨安南路远解送贡物甚属劳苦嗣后犀角象牙免其进贡金香炉花瓶银杯准折作金银五十六年谕朝鲜国王李焞安静奉法人民爱戴四十余年伊国中享太平之福未有如此之久者朕甚嘉之览礼部奏请王因病目来购空青朕闻王疾深为轸念即于行在特简正副使赍空青往赐此系格外之恩凡一应礼节使臣到时令王不必拘于成例随处可以相见并传谕知之安南国王嗣子黎维祹以谕旨轸念该国路远免其解送重物请遣陪臣谢恩照例准其进贡之年进表五十九年暹罗国王遣陪臣恭奉金叶表文入贡方物加进驯犀二西洋金段二大西洋阔宋锦一西洋国遣使臣斐拉理奉表来朝是日设表案于畅春园殿阶下正中圣祖仁皇帝御殿升殿礼部鸿胪寺官引贡使奉表陈案上退行三跪九叩礼仍诣案前奉表由殿左门外左陛膝行至宝座旁恭进圣祖仁皇帝受表转授接表大臣贡使兴仍由左陛降出左门于阶下行三跪九叩礼入殿赐坐赐茶毕谢恩退
　　雍正元年谕朝鲜国自归顺我朝恪共藩职列圣以来屡次施恩减免贡物今所贡或尚有可减者着确议具奏礼部遵旨议奏朝鲜贡物明时有金银器皿人参马匹苎布棉紬等数十种我太宗文皇帝崇德二年免本年常贡之半五年免贡米九千包世祖章皇帝时凡金银器皿人参马匹概与停免圣祖仁皇帝康熙三十二年免黄金百两青红蓝木棉布六百疋五十一年免白金千两红豹皮百四十二视明时贡物己免过半今惟年贡内可减去青黍皮三百水獭皮百木棉布八百疋白棉纸二千卷余贡如常从之是年朝鲜国王以庆贺入贡特赐周易折中朱子全书各一部及松花石砚法琅器皿笔墨等物二年琉球国王恭进庆贺方物金银饰佩刀金银瓶泥金画屏扇围屏纸红铜白刚锡蕉布夏布恭进皇后金银粉匣扇蕉布夏布特赐国王御书辑瑞球阳四字内库段二十松花石砚玉器磁器法琅器等物安南国王庆贺谢恩恭进方物均如常贡特赐国王御书日南世祚四字古文渊鉴佩文韵府渊鉴类函各一部内库段二十匹松花石砚玉器甆器法琅器等物暹逻国运米至广附进彀种果树洋鹿猎犬等物特赐国王各色段二十松花石砚玉器甆器法琅器等物差礼部司官赍送广东交该抚付船长领回三年安南国王遣陪臣入贡奉旨召见西洋意达里亚国教化王伯纳第多遣使奉表进贡方物厚福水绿玻璃凤壶各色玻璃鼻烟壶玻璃碁盘碁子哩阿期波罗杯蜜蜡杯小杯小缾小刀柄法琅小圆牌银累丝连座船四轮船缾花大小花盘小花缾小漏盘小铜日晷水晶满室红镫咖什伦鼻烟罐葢杯绿石鼻烟合带头片各宝鼻烟壶玩器圆球素珠实地银花盘花匣小罐素鼻烟合花砂漏镶宝石花线花画皮画皮扇面画绣花纸盘花纸盘花石铁花盆巴尔萨木油阿噶达片番银笔里金规矩镶牙片玛瑙刀柄鼻烟壶珠各色石鞭头小石合珊瑚珠香枕囊火漆石印纽火漆八宝显微镜火镜照字镜大红羽段周天球鼻烟凡六十种奉敕览王奏并进方物具见悃诚我圣祖仁皇帝怙冒万方无远弗届龙驭升遐中外臣民悲思永慕朕纂承大统勉思绍述前徽教化王远行陈奏感先帝之垂恩祝朕躬之衍庆周详恳至辞意虔恭披阅之下朕心嘉慰使臣远来朕己加礼优待至于西洋寓居中国之人朕以万物一体为怀时教其谨饬安静果能慎守法度行止无愆朕自推恩抚恤兹因使臣归国特颁斯敕并赐糚段锦段大段六十疋次段四十疋王其受领悉朕惓惓之意又特赐国王貂皮人参各色糚段锦段大段次段洋漆器甆器芽茶纸墨绢扇等物四年琉球国王尚敬遣使谢赐御书恩恭进金鹤二嵌螺钿黑漆盘椀各三十彩屏二扇二百纸万张青花蕉布白花焦布素花旧布各五十疋其正使紫巾官召见奉谕琉球国王因朕颁赐御书匾额及采段玉器等件特遣使臣进表谢恩贡献仪物具见悃诚朕加惠远藩不受贡物但既航海远来不忍令其带回本国向来朝鲜国王进献礼物若不收受有交送内务府存留准作年贡之例今琉球国王所贡礼物准作三年一次正贡特赐国王内段端砚玉器法琅器玻璃器甆器并加赏正使紫巾官银段等物五年奉谕朝鲜年贡之例每年贡米百石朕念该国路途遥远运送非易着减去稻米三十石糯米三十石每年贡糯米四十石足供祭祀之用永着为例西洋博尔都噶国王若望遣使麦德乐等具表庆贺恭请圣安仪与五十九年同进贡方物大珊瑚宝石素珠金法琅合金镶咖什伦缾蜜蜡合玛瑙合银镶伽什伦合蓝石合银镀金镶玳瑁合银镀金镶云母合各品药露五十缾金丝段金银丝段金花段洋段大红羽段大红哆啰呢洋制银柄武器洋刀长剑短剑镀银花火器自来火长枪手枪鼻烟葛巴依瓦油圣多默巴尔萨木油壁露巴尔萨木油伯肋西里巴尔萨木油各品衣香巴斯第里葡萄红露酒葡萄黄露酒白葡萄酒红葡萄酒伽什伦各色法琅乌木镶青石桌面镶黄石桌面乌木镶各色石花条桌织成远视画凡四十一种赐国王大蟒段糚段倭段各六片金段四闪段蓝花段蓝段帽段素段各八绫纺丝各二十二罗十三绢七贡使以下段紬纺丝绢银有差又特赐国王人参内段甆器洋漆器荔枝酒芽茶纸墨绢镫扇香囊等物来使亦加赐有差苏禄国王毋汉末毋拉律林遣使奉表入贡方物珍珠玳瑁描金花布金头牙萨白幼洋布苏山竹布燕窝龙头花刀夹花标枪满花番刀藤席猿凡十有二种奉谕苏禄国向来未通职贡今该国王输诚向化遣使远来进贡方物奏辞恳切具见悃诚其有应行议奏之处着大学士九卿详议寻大学士等遵旨议奏苏禄国入贡照东南海外安南琉球荷兰暹罗诸国初次纳贡之例赏给特赐国王玉器甆器等物正副吏加赏内段银两有差七年谕据福建巡抚奏称琉球国中山王尚敬差耳目官毛鸿基等进贡方物照例进港安插馆驿朕以琉球历来恪守臣节不失贡期而地处重洋之外使臣远涉风涛深可轸念是以令其四年进贡方物准作六年正贡其六年应进表文俟八年进贡一同恭进所以宽其朝贡之期与海邦休息之意也今该国王以未接部文仍按期遣使实因未知朕之明旨并非有违成例且其船己经进港行李己安顿馆驿宁可以不合例而却之使空往返于洪涛巨浪中乎着照例准其入贡该抚委官伴送来京一应廪饩舟楫悉遵二年例从厚办给又谕六年进贡准作八年正贡君若八年贡物己经遣使起程即准作十年进贡是年琉球国陪臣入贡来京恭遇圣驾升殿俟百官行礼毕引至丹墀西行三跪九叩礼毕于右翼众官之末赐坐赐茶又特赐国王内段玉砚松花石砚玉器玻璃器法琅器甆器及使臣银段等物朝鲜国差陪臣骊川君李增谢恩来京未遇升殿世宗宪皇帝御干清宫宝座礼部堂官一人引来使随带通事一人由干清宫右门入至丹墀西行三跪九叩礼毕引入干清宫右门赐坐于右翼大臣之末赐茶来使叩头饮讫世宗宪皇帝慰问来使跪聆毕引出至干清门外谢恩齐集之大臣咸补服议政大臣及应齐集大臣均入内大臣班列坐豹尾班侍卫随进扈卫不赐茶在圆明园召见于正大光明殿仪同又谕嗣后朝鲜差来陪臣有职衔称君者遇升殿之日照常赐茶如未遇升殿着礼部于使臣起程之前奏闻令其便殿进见赐茶遣回又奉旨嗣后凡属谢恩表章皆着与三大节表一同赍奏不必特遣使臣永着为例又谕朕臣礼部具题颁赐朝鲜国王仪物本内开载赏赐银百两又貂皮折银百五十两朕思赏赐之例既已开载貂皮何以又折为银至于赏银百两亦应用仪物以示朕优重藩王之意尔等酌议具奏礼部遵旨议定赏貂皮一百不必折价至赏给国王银百两改为内库糚段四疋云段王疋永着为例又陈奏伊国贼党谋逆遣兵缉获奉旨嘉奖特赐国王段三十二绫八康熙字典性理精义诗经传说汇纂音韵阐微各一部赏该国兵丁银万两暹罗国王遣陪臣朗微述申黎呼等赍金叶表文入贡御前方物驯象龙涎香幼鐉石冰片沈香犀角孔雀尾翠鸟皮象牙速香安息香紫降香荳蔻螣黄胡椒大枫子乌木荜拨紫梗桂皮儿茶皮樟脑硫黄檀香树胶香织金头白袈裟桃红袈裟幼花布阔幼花布织金头白幼布阔红布花幼幔大荷兰毡冰片油蔷薇露皇后前方物不进象余物各减半又加进宝剑仗剑金地交枝柳条版带礼部遵旨议定嗣后免贡速香安息香胡椒紫梗红白裟裟白幼布幼花布阔幼花布花布幔等物是年暹逻国来使共四人奉旨着大贡使于同来贡使内选一人令二人进见特赐国王御书天南乐国四字内段二十玉器法琅器松花石砚玻璃器甆器等物八年安南国遣陪臣进四年七年正贡又谢赐御书书籍段币宝玉器皿恭进礼物加进金龙黄纸二百张玳瑁笔百枝斑石砚二方土墨二包南掌国苏玛喇萨提位既孙差头目叭猛花等奉销金缅字蒲叶表文一道贡驯象二礼部奏南掌国通事刁猛虽通汉语语言蹇涩奏对时不能明晰有伴送贡使之把总康天赐熟悉南掌国言语令其随贡使进见其颁赏照苏禄国初次例又特赐国王玻璃器甆瓶糚段大段人参等物正副使银段有差是年定南掌国五年一次入贡九年琉球国入贡奉旨十年贡物即准作十二年正贡十一年不必遣使前来是年以琉球陪臣子弟入监读书学成归国国王加进谢恩礼物嫩蕉布百疋围屏纸五千张
　　乾隆元年暹罗国入贡方物加进金段二花幔一荷兰毡一照康熙六十一年加赐之例赏给又贡使呈称国王衷曲恳忻转奏乞邀恩眷颁赐蟒龙大袍一二袭奉旨暹罗远处海洋抒诚纳贡除照定例赏给外着特赏蟒段四端又礼部议奏暹罗国陪臣朗三立哇提等四人入贡来京或召见大贡使一人或四人或令其选一人同大贡使二人进见或停其进见奉旨皆令进见又奏言旧例朝鲜来吏有称君者坐于左翼辅国公之下随班赐茶至琉球安南等国差来陪臣若系该国王兄弟世子来朝应如朝鲜称君之例若寻常贡使等召见其议政大臣齐集赐坐赐茶之处应行停止从之二年谕朝鲜国王为请封世子进献礼物若仍来使赍回未免徒滋往返着暂留收贮准作来年正贡是年琉球国入贡庆贺方物与雍正二年同四年琉球国入贡特赐国王永祚瀛壖四字并谕琉球远隔重洋不必专遣使臣谢恩俟正贡之年一同奏谢六年琉球国谢赐御书恩恭进仪物与雍正四年同奉旨准作七年正贡其进到七年正贡准作九年正贡九年应进表文照例遣使恭进八年苏禄国入贡请复三年一贡之例奉旨着仍遵雍正五年所颁敕谕酌俟五年之外一修岁献之旨行又谕南掌国贡象旧例以五年为期朕思该国僻处天末远道致贡未免烦劳着改为十年一贡是年皇上恭谒盛京祖陵朝鲜国王遣陪臣迎接进贡方物与康熙二十一年同特赐御书式表东藩四字并弓矢貂皮鞍马糚段大段等物正使以下银段有差十四年暹罗国王遣陪臣朗呵派哌提等奉金叶表文入贡御前方物象二龙涎香犀角沉香土璇石象牙紫降香大枫子荳蔻螣黄乌木胡椒花桂皮■〈木盏〉朴齿舌皮樟脑檀香硫黄苏木上冰片冰片油翠毛孔雀尾红布幔贺南毡皇后前不贡象余物各减半又附洋船贡到黑熊鬬鸡金丝猿等物使臣朗呵派哌提等奉表来京恭遇圣驾巡狩于启銮日礼部满堂官引来使等四人并通事一人至圆明园宫门外行三跪九叩礼恩赏物件于宫门前赏给随至王公百官处送驾排班之末跪候瞻仰特赐国王御书炎服屏藩四字蟒段片金段糚段闪段各二锦段四色各段八玉器玛瑙器法琅炉缾松花石砚玻璃器甆器等物十六年缅甸国遣陪臣希里觉填奉表入贡御前方物毡段四缅布十有二驯象八皇太后前驯象二奉谕缅甸越在荒裔自前明嘉靖后职贡不通兹复专遣陪臣赍表阙廷向化奉琛具昭忱悃向来南掌等国入贡筵燕赏赉均照各国贡使之礼所有缅甸贡使到京一应接待事宜亦应照各国例以示绥怀寻礼部奏言缅甸国使臣等奉表来京恭遇升殿己经行礼应照例停其进见从之赐国王蟒段锦段各六闪段八青蓝采段蓝段素段紬罗纱各十王妃织金段织金纱织金罗各四段纱罗各六贡使以下采段绢布有差加赐国王御书瑞辑西琛四字青白玉器玻璃器甆器松花石砚法琅炉缾内库段贡使银段等物十八年暹罗国使臣郎损吞派沛等奉表来京恭遇驾幸南苑即令使臣道旁瞻仰照例停其进见特赐国王人参段锦玉器玛瑙器法琅器铜暖砚玻璃器甆器等物又西洋国使臣巴哲格等奉表来京皇上御干清宫宝座礼部堂官率领在京居住西洋人一人引来使进见仪与雍正五年同赏给如例加赐国王龙段糚段线段绫纺丝罗绢册页玛瑙玉器法琅器漆器甆器紫檀木器画绢香袋香饼纸墨扇茶等物正使糚段花段线段玉器法琅器漆器甆器画绢纸墨扇茶等物又五月初一日于圆明园赐国王纱葛香囊香串宫扇药锭等物正副使以下纱葛香囊宫物等物各有差十九年皇上恭谒祖陵朝鲜国遣陪臣至盛京迎接恭进仪物与八年同苏禄国入贡珍珠花藤席玳瑁燕窝花刀花枪花标瓜鸦钟咾哮丁香跂踏竹布龙涎春赏给国王与雍正五年同二十六年南掌国入贡庆贺皇太后七旬万寿恩赏该国王及贡使等与雍正八年同二十八年苏禄国入贡珍珠玳瑁燕窝剑标枪吹筒藤席洋布花布竹布丁香鹦鹉等物赏赐与十九年同三十二年琉球国恭进谢恩方物金鹤盔甲马鞍金银饰佩刀漆饰镀金佩刀衮刀枪金彩画屏扇丝绵练蕉布纹蕉布土苎布红铜白刚锡等物赏赐如雍正二年例三十六年南掌国入贡庆贺皇太后八旬万寿恩赏该国王糚段倭段蟒段锦段大段红绿猩猩毡片五色绢五色纸人参玻璃器甆器等物贡使以下银段有差其贡使先蒙召至热河筵宴入于侍郎班次特赏贡使蟒段四先目段各二又于西直门接驾赏贡使段三貂皮四先目段各二貂皮各二四十三年皇上恭谒祖陵朝鲜国遣陪臣迎驾恭进方物与十九年同特赐御书东藩绳美四字安南庆贺平定金州恭进方物照例内少金龟漆扇二件多速香十斤礼部奏明奉旨凡外国进贡正贡方物自不可短少若因庆贺陈奏谢恩等事加贡间有短少与例不符者毋庸计较是年安南国将窜越匪犯解送进关奉旨于正赏外加赏国王蟒段糚段倭段锦段各一闪段一表段二四十五年朝鲜国王遣使至热河庆贺万寿加赏国王段十八正副使以下银段有差又进谢恩随表方物特赏国王鞍马表段糚段云段紬豹皮等物先是奉旨朝鲜陈谢表章所有随表贡物概行停止是年该国王遣使谢恩仍贡方物奉旨收受饬嗣后毋庸再进四十六年安南国遣陪臣谢恩入贡方物奉旨着礼部堂官带至热河瞻觐特赏国王蟒段倭段闪段锦段各二正副使以下银段有差南掌国入贡驯象进蒲叶表文恭祝皇上万寿恩赏该国王与三十六年同暹罗国先为缅匪所破至是国人郑昭报雠复土国王无后吏民推昭为国长遣使入贡象二沉香龙涎香金刚钻西洋毯孔雀尾翠皮象牙犀角降香檀香白胶香樟脑荜拨白蔻螣黄大枫子乌木桂皮甘蜜皮苏木等物外又有备贡奉旨收象一只犀角一担其象牙等物准其在广东省自行变价并压鎗货物一体免税又于例赏外特赏国长蟒段锦段各二闪段片金段各一八丝段四玉器玛瑙器各一松花白砚二法琅器十三甆器一百有四四十七年正月初九日紫光阁筵燕朝鲜使臣奉旨入燕赏正使锦三漳绒三八丝段五丝段各五大荷包二小荷包八酒锺一副使锦漳绒各一八丝段五丝段各三大荷包二小荷包四酒锺一琉球南掌二国使臣并入燕恩赏与朝鲜同十五日正大光明殿赐宴观灯朝鲜使臣等献诗恩赏八丝段各一绢笺各二卷笔各一匣墨各一匣十六日赐朝鲜琉球南掌三国使臣于山高水长看烟火恩赏正使锦各一八丝段各二副使锦各一八丝段各一二月谕安南国王黎维■〈礻端〉前因盘获逃犯周贵遣使押送人关赏给段疋等物赍奏陈谢并备具方物附表进呈念其专使远来不令赍回即准留充正贡以示优恤今据两广总督巴延三奏该国王复行具表奏称接奉恩旨准将此次谢恩仪物充作正贡下方葵藿无以将忱恳将此次奉进方物仍为谢仪洎四十八年岁贡之期钦遵常例奉贡等语具见该国王恭顺悃忱深可嘉尚若复仍行却还转无以达该国述职输诚之意所有此次随表方物该部即行收受其四十八年应进正贡着减常年所进贡物之半至嗣后该国王遇有陈谢章奏一概无庸备物随表呈进以副朕柔惠远人至意并令该督巴边三传知该国王遵谕行四十八年正月初五日紫光阁筵燕十二日山高水长筵燕朝鲜使臣献诗恩赏与四十七年同九月皇上恭谒祖陵朝鲜国王先期遣陪臣在盛京迎驾修贡与四十三年同特赏国王御制诗一章玉如意一柄德符心矩一帖正副使以下银段有差又恩燕使臣赏正副使各纸笔墨砚糚段中段等物有差十二月除夕保和殿筵燕朝鲜琉球各谢恩进贡正副使臣俱赐入燕赏给燕桌四十九年正月初九日赐中正殿筵燕恩赏朝鲜琉球使臣与四十八年紫光阁燕同十四日赐中正殿看烟火十五日赐保和殿筵燕中正殿看烟火朝鲜琉球使臣并同三月安南国王遣陪臣谢恩入贡恭遇圣驾南巡陪臣等于江宁省城外接驾钦命题作诗恩赏段各一纸笔墨各一分特赐国王御书南交屏翰四字御制古稀说又加赏蟒段倭段等物赐使臣筵燕于江宁将军衙门八月使臣进京赴热河瞻觐奉旨作诗恭进赏五丝大段三匹笔墨各三匣纸大小六轴特赐国王御制诗一章瑞芝如意一柄蟒段闪段章段锦段各一又赏陪臣三员各色段及羊皮袄镶如意鼻烟壶荷包牙签甆器蜜浸荔枝茶膏茶饼鲜果等物九月特命朝鲜国王酌派年在六十以上陪臣二三人充正副使来京预新正千叟燕盛典十一月礼部奏接准朝鲜国王咨称遵旨将陪臣年六十以上者专差进贺正副使即日登程进京入燕奉旨加恩特赐朝鲜国王澄泥仿唐石渠砚一方梅花玉版笺花笺花绢仿澄心堂纸各二十张徽墨二十锭湖笔二十枝即交贡使祗领并谕该国王毋庸具表谢恩以示体恤远邦至意五十年正月干清宫赐千叟燕朝鲜正使陪臣李徽之副使陪臣姜世晃并预燕赋诗恩赏有加二月恭遇皇上临新建辟雍讲学陪臣等并随班观礼奉谕朝鲜国于藩封中臣服最久每遇万寿元旦冬至年节俱备方物呈进朕鉴其忱悃俱令该衙门收存仍优加赏赉此外遇有奏贺奏谢及陈奏等事亦均有随表贡物向例皆称不收受准为下次正贡并经降旨令于寻常陈奏事件不必再具贡物而该国王仍前备进以致备抵之物辗转存积在该国王恪守成规固属恭顺之道但存积日久转相抵算且仍有余出者非朕厚往薄来体恤属国之意也所有朝鲜国历年留存各物竟着该衙门悉行收受仍按照原物从优加赏嗣后该国于每岁正贡及如千叟燕等类特举旷典自应照旧备物呈进朕亦必收受厚加赏赉此外凡遇寻常奏贺奏谢陈奏等事祗须备具表文其随表贡物该国王务仰体朕意恪遵谕旨概行停止毋事多仪以副朕柔惠远邦以实不以文之至意该部即行文该国王知之凡朝贡之仪悉具大清通礼

　　?敕封外国

　　（臣）等谨按遣使诣蕃始见于唐开元礼其后惟元代有遣使高丽安南之事明集礼亦着有遣使诣蕃之仪顾外方间有徕宾而属籍不皆世守册封之典亦未数见举行也我朝自太宗文皇帝征服朝鲜勒石三田渡以纪恩德由是岁修职贡藩封世守永効忠诚洎世祖章皇帝一统中外而山海诸邦梯航毕集若琉球若安南尤先奉表请封百数十年以来朝使所临恪循仪典恭顺倍加其它荒远阻绝之区输诚向化者颁敕嘉奖即授来使赍回凡册府所书不可胜数谨就大清会典所载汇着于篇
　　崇德二年朝鲜国王李倧举国归附敕封为朝鲜国王赐龟纽金印给诰命封王妻为王妃子为世袭顺治六年遣正副使赍诏敕往封朝鲜国世子李淏为朝鲜国王妻为王妃赐国王黑狐皮裘一黑貂皮百鞍马一大蟒段四大段四团补段四小蟒段糚段锦段石青段各一王妃大蟒段糚段锦段倭段闪段帽段青段石青段各二大段彭段各三纺丝纱各四付封使赍往八年琉球国差陪臣赍表及通事到京颁敕一通谕该国将明季敕印缴换即令差官赍回十一年琉球国世子尚质遣陪臣缴到明季敕印特颁诏敕各一道及镀金驼纽银印一颗遣正副使往封琉球国世子尚质为中山王是年定往封琉球国王开列内阁典籍中书舍人翰林院读讲编检六科给事中礼部郎中员外郎主事行人司行人恭候钦点正副使各给蟒段朝麒麟补服十六年遣使赍诏敕往封朝鲜国世子李棩为朝鲜国王是年定往封朝鲜国王开列内大臣散秩大臣一等侍卫满内阁学士翰林院掌院学士礼部侍郎恭候钦点正副使各一人十八年安南国王黎维禔奉表投诚照琉球国例颁敕一道令来使赍回本国
　　康熙三年以荷兰国王助兵克取厦门金门颁敕谕二道褒奖是年礼部秦言安南国世子黎维禧请封得旨俟该国王缴送明季敕印再行议奏五年安南国世子黎维禧缴到明季敕印特遣正副使赍敕及铸给镀金驼纽银印往封黎维禧为安南国王又定往封安南国王开列正副使及给蟒段朝衣麒麟补服悉照出使琉球之例十二年暹罗国请封给与敕书并镀金驼纽银印贡使于午门外祗领并行令该国王恭迎各如仪十四年遣正副使赍诏敕封朝鲜国世子李焞为朝鲜国王妻为王妃二十一年遣使赍敕封琉球国世子尚贞为中山王赐国王蟒段闪段青段各二石青采段蓝采段锦段各三纱罗绸各四王妃石青采段蓝采段蓝段青段各二糚段闪段各一纱罗各四特赐国王御书中山世土四字二十二年敕封安南国世子黎维正为安南国王以旧印模糊并换给新铸驼纽镀金银印赐国王御书忠孝守邦四字三十六年谕朝鲜国奏称正妃无子请将侧室所生之子李昀封为世子应准其所请赐物照例由户部支取遣正副使臣赍敕往封赐世子织金段四段纱罗各四里各四四十二年定朝鲜国王继室照例封为王妃其诰命及赐封王妃礼物均与封嫡妃同五十七年琉球国王世曾孙尚敬具奏自四十八年中山王尚贞薨逝世子尚纯早世世孙尚益权署国事未及请封亦薨今遣耳目官正议大夫等请封袭王爵奉旨琉球国世守臣节忠诚可嘉准该国王世曾孙尚敬所请敕赐承袭琉球国中山王遣使行敕封礼五十八年遣使赍敕封安南国世子黎维祹为安南国王五十九年遣使赍敕封朝鲜国世子李昀为朝鲜国王是年朝鲜故王妃奏请世子原配追赠王妃继室封王妃颁赐诰命从之六十一年朝鲜国王奏请其弟李昑为世弟部议与例不符得旨照所请行遣使赍敕往封其弟李昑为世弟赐世弟织金段四段纱罗各四里各四
　　雍正二年遣使敕封朝鲜国王世弟李昑为朝鲜国王妻为王妃二年朝鲜国王请封侧室所生之子为世子得旨建立世子该王必再三斟酌始恳切具呈着照所请行遣使赍敕往封其子李緈为朝鲜国王世子是年西洋教化王入贡颁敕一道付来使赍回五年西洋博尔都噶国入贡颁敕一道付来使赍回是年苏禄国入贡奉谕苏禄国向来未通职贡今该国王输诚向化遣使远来进贡方物奏辞恳切具见悃忱其有应行议奏之处着大学士九卿详议寻大学士等遵旨议奏苏禄国入贡照东南海外安南琉球荷兰暹罗诸国初次奉表纳贡之例钦赐敕谕一道给赐该国王即令来使赍奉还国从之七年暹罗国入贡颁敕一道付来使赍回八年南掌国入贡钦颁敕谕照苏禄国初次纳贡之例十一年遣使敕封安南国世子黎维祜为安南国王
　　乾隆元年谕旨朝鲜国馈送使臣礼仪着减半以示体恤行文该国嗣后务宜遵旨凡陋规所有悉行禁革至使臣回京之日奉天将军及山海关监督查验倘正礼外有多携礼物者严劾之若代为隐匿事觉一并议处二年朝鲜国王李昑以世子李緈早世遣使请封子李愃为世子得旨该王既称迟暮之年子李愃知识渐长舆情所在愿名位早定情辞恳切着照所请行是年遣使赍敕封安南国王弟黎维祎为安南国王十六年礼部奏缅甸国入贡照苏禄各国初次入贡之例钦颁敕谕一道即令来使赍还从之二十一年遣使赍敕封琉球国王世子尚穆为琉球国王二十六年遣使赍敕封安南国王世子黎维■ 〈礻端〉为安南国王二十七年谕安南世守藩封及者国王黎维■〈礻端〉新嗣特遣使臣等持节往封该国王于使臣莅境时先请商五拜之仪必待使臣驳定始克如礼未免狃于鄙俗实为弗当但念该国王一经使臣指示即遵定制亦可从宽弗论矣该部可传谕该国王俾知永遵三跪九叩之礼毋再陨越其送使臣之物亦止应用该国土产如食品币帛之类已足将敬所有例备程仪银两究属非体嗣后永行停止此次虽在未禁以前亦应发还俟该国谢恩使回之便令其携往礼部详悉行文该国王知之二十八年遣使赍敕封朝鲜国王李昑之孙李祘为世孙谕向来钦差大臣出使高丽闻入境时该国王备舆迎候此固属国敬礼天朝敕使以昭恭顺但满洲大臣素娴鞍马而身膺使命四牡宣勤尤不应乘用扈舆自图安适着该衙门行文该国王嗣后钦差到境止须预备马匹其旧用肩舆之处永行停止在奉使者既不致躭逸一时致忘习劳之义而外藩亦稍省繁文以示体恤着为令四十一年遣使敕封朝鲜国王世孙李祘为朝鲜国王妻金氏为王妃四十九年九月礼部奏朝鲜国王李祘生子啍年及三岁请封为世子得旨允行特派正副使持节往封并给诰敕各一道仪具大清通礼

　　?信节

　　（臣）等谨按杜典有信节一门专录周官掌节之文而以汉代铜虎符诸名附注其下自后历代俱缺焉不载顾符节之制用以征发期会自属兵家其在宾礼者使节之往来具有典制伏考大清会典钦点正副使持节乘传往封至贡使来朝回国并给邮符而沿途护送悉备章程应从附见兹谨纂辑各条仍从杜典之例以信节名篇云
　　崇德二年定朝鲜进贡及奉表奏事由礼部奏准移咨兵部给发信票移文守关官拨人伴送至盛京验票放入回部兵部仍给信票遣官伴送守关官验票放出
　　顺治元年定贡使归国差官给勘合由驿递伴送交明该督抚即还该督抚照例送出边境六年定遣正副使封朝鲜国王得旨启行工部给黄伞旗钦差牌肃静回避牌各一对兵部给邮符起程沿途夫马给兵票拨营汛兵护送至山海关出关拨旗兵送至朝鲜国界给路引载随行通事官从人及车马弓矢佩刀之数以备稽察十一年定往封琉球国正副使启行乘传给伞仗旗牌皆如例
　　康熙元年定朝鲜来使回国兵部给与山海关凤凰城路引量给官兵护送至关自关拨兵护送至凤凰城五年定往封安南国正副使启行乘传给伞仗旗牌如出使琉球之例十七年西洋国入贡给驿递夫船二十三年暹罗国入国回国由驿递护送有不能乘马者官给夫轿从人给舁夫
　　乾隆三年十一月安南贡使回国以潞河冰冻改给车辆至江南换船三十七年正月以北河尚未开冻仍照原来勘合给与车辆至江南换船凡封使启途日由礼部行工部取节及节衣其捣节及奉节仪具大清通礼

　　?馆饩

　　（臣）等谨按国初定制凡外国贡使来京设立宾馆日给廪饩至周且渥嗣是服属外臣无远弗届岁时职贡万国攸同馆舍饔饩日益增备兹敬稽大清会典汇纂于篇以昭圣朝口惠远人之至意云
　　顺治初设会同馆以待外国贡使礼部主客司满汉主事各一人提督馆事凡贡使到馆光禄寺备廪饩均照数按月支给
　　雍正二年定会同馆舍仍令外国先到者居住别拨干鱼胡衕官房一所交礼部管理如俄罗斯人先入会同馆即令朝鲜人居住此处再拨御河桥官房一所亦交礼部以备他国使臣同时至京者居住
　　乾隆二年礼部奏俄罗斯人到京居住会同馆设有彼俗庙宇他国使臣不得栖止朝鲜人役众多干鱼胡衕官房多有不便应将此房缴还工部别择安定门大街官房一所以待朝鲜每年贡使至御河桥官房仍留以备他国来使之用从之七年奉旨外国使臣在京若遇禁止屠宰其每日应得食物着照常给与永着为例八年礼部奏言内务府将正阳门外横街官房一所三十七年间半潻作会同馆按从前会同馆设立内城原以便监督稽察周其日用官兵看守严其出入今在正阳门外与设立内城之例不符但现在朝鲜安南琉球等国使臣不日来京不得不预为安顿将旧馆额设馆夫酌拨此馆居住看守俟外国贡使来京增拨官兵看守监督等不时巡视从之十三年礼部奏言外国朝贡旧有馆舍三处惟安定门大街计七十四间当时原为朝鲜随从人马殷繁增设嗣因使臣以住宿不便改馆御河桥其安定门一馆经久不住今安南贡使到京业安置横街馆内御河桥一所应留为朝鲜年贡居住但见据云南督臣题报南掌国入贡广东抚臣题报暹罗国入贡安定门一馆房宇虽多皆系奇零凑合又久未修理于观瞻未肃地安门外有原建正一真人公馆一所计八十一间整肃完固已属闲旷将此处充设贡使馆舍其安定门旧馆仍缴还内务府从之二十一年移地安门外贡使馆舍于宣武门内瞻云坊

　　?御制诗篇

　　（臣）等谨按杜典所载三恪二王后一篇经无正文说各不同汉魏隋唐以来追封先代之事率皆相沿其名不知三恪之封本难行之后世若乃推恩前代加以封爵于礼为宜而元明旧典不闻世及未足以称厚德也洪惟我圣祖仁皇帝天覆悔涵深仁大度超轶万古命访明代后裔一人量授官爵俾之承袭世宗宪皇帝祗遵遗旨命廷臣详议访得正白旗有现任知府朱之琏确系明代后裔特授为一等侯世袭以奉明祀已于吉礼历代帝王陵寝篇恭载兹伏读皇上御制新乐府二王后篇彰列圣之盛德斥往代之空文大哉圣言昭垂万禩恭禄如左
　　御制新乐府二王后一章曰三恪二王古有云受禅征伐说徒纷魏晋以降更以假不修实德修空文元之瀛国明崇礼虽加封爵未闻延及奕世享隆恩天命天聪肇东土顺治奄有中外建极尊然实取之流寇并非取之胜国者岂于明之后裔有所惭德而当待以宾康熙有成命雍正奉以遵遂求朱氏之裔赐以通侯俾世守其祀而弗禋则我祖宗兴灭继绝之意超往代讵如李唐周旋周武隋父之子孙

　　?王公百官相见礼

　　（臣）等谨按杜典执贽篇仪制今无可述应从其阙惟仪礼士相见一篇虽主于士礼而大夫相见诸仪连类及焉葢礼重交际揖让以致其敬所谓上交不谄下交不渎者于是乎在近代以来宋明礼志虽有百官相见仪颇多简畧亦未尽协于礼伏惟国朝定为王公百官士民相见之礼尊卑长幼秩然有等大清通礼详其仪节大清会典胪其体制凡皆准今酌古礼从其宜有非前代旧章所得而媲者敬稽会典参以通礼条列于左
　　王公相见
　　崇德元年定宗室外藩亲王郡王贝勒贝子公相见仪具大清通礼
　　京官相见
　　顺治元年定品官相见仪具大清会典
　　雍正五年定八旗官于本署白事都统副都统前参领侍立佐领以上官屈一膝其侍卫蓝翎侍卫及骑都尉以上之副参领署参领并视参领云骑尉以下之副参领并视佐领骁骑校等官白事于参领前屈一膝佐领前侍立步军副尉在步军统领前屈一膝翼尉前侍立步军尉城门领在统领翼尉前咸屈一膝在协尉前侍立公所白事都统副都统前男以上官侍立轻车都尉以下官屈一膝管旗务之王贝勒贝子入八分公前参领以下官咸屈一膝佐领系大臣兼摄者从其品系小京堂及科道等官兼摄者视参领系宗室于八旗都统前皆侍立前锋统领护军统领前锋参领侍卫护军参领侍卫以上骑都尉以上之各副参领署参领并视八旗参领云骑尉以下副参领署参领并视八旗佐领前锋校护军校视八旗骁骑校如八旗官白事于别旗各长官与本旗同有越分违例者该管大员并稽察八旗御史题参议处又奉旨宗室管佐领白事于王公前皆着屈一膝又定各部院在本署理事堂上官上坐司官侍立若事件繁多司官设褥席地序坐如在朝房堂官席地坐司官屈一膝白事堂官前往来皆趋过满汉司官一例遵行不得互异违者堂官指参议处其汉科道亦照满科道仪节违者议处堂官如徇情容隐察出一并议处凡京官敌体相见及属官见长官仪节并具大清通礼
　　直省文官相见
　　康熙三十三年定督抚开门视事抚先督后每月逢五逢十督抚司道府厅等官均停相见大小各官除朝贺祭祀及到任外相见不具朝服
　　雍正八年定直省官敌体相见及属官见长官仪又定司道以下官见学政盐政及钦差官仪并具大清通礼
　　直省武官相见
　　雍正八年定直省武属官见长官仪具大清通礼
　　直省文武官相见
　　顺治十二年定直省文武官相见仪具大清通礼
　　直省满汉官相见
　　顺治十八年定直省镇守将军与督抚提镇相见及其余文武各官见本省将军仪
　　康熙十二年定协领以下等官见督抚仪并具大清通礼

　　皇朝通典卷六十

　　●皇朝通典卷六十一

　　礼二十一

　　○礼二十一

　　凶一

　　△凶一

　　（臣）等谨按杜典凶礼一门所载丧制于唐以前具见梗槩矣臣等续纂五朝礼典即用其例有者补之无者阙之而杂议之有关丧制者亦依类附录以资考证伏维我朝以孝治天下列圣以来慎终之典备极周详所有礼仪具载大清会典准今古之宜揆情文之当于杜典门类节目俱已包括靡遗（臣）等谨遵会典之例分条编辑凡随时举行之制及祗奉谕旨遵行者悉纂纪于篇中末附服制一篇其一定仪注详着通礼者兹不胪举云

　　列圣大丧

　　?列圣大丧

　　（臣）等谨按杜典首载大丧初崩及山陵之制次以总论丧期帝后不分二编窃以帝后同尊而国家典制自有轻重之别今从大清会典之例分门恭纪伏维我朝列圣大事凡自初丧成服以至安奉山陵一切礼仪斟酌古今周详赅备诚孝之至通乎神明自古以来未有尽礼尽哀如斯者巳礼经云三年之丧自天子达虽有其说而厯代帝王无闻终制者我世宗宪皇帝当圣祖仁皇帝大丧欲终制三年诸王大臣请遵以日易月之典固请再三乃允所奏仍于宫中躬行素服三年之礼圣谕有曰昔世祖圣祖皆以冲龄登极一时礼制容有未备设践阼之日若朕躬之年则尽礼尽制必有朕躬所万不能逮者伏读之下仰见圣心敬体孝思善继善述莫大乎是洎世宗宪皇帝大事皇上定亲行三年丧礼实以仰承贻绪用展哀思并命诸臣详议晰今昔之异宜昭先后之同揆仰见圣朝孝治之隆超轶万古矣又杜典于丧礼之后别为谥议讳议各篇今以恭上尊谥及敬避圣讳并见大丧仪内不复分缀云
　　天命十一年八月庚戌太祖武皇帝崩是日恭奉梓宫于宫中正殿辛亥奉移于沈阳城西北隅
　　天聪三年二月奉移于山陵
　　崇德元年四月尊日福陵恭上尊谥曰承天广运圣德神功肇纪立极仁孝武皇帝庙号太祖 【 康熙元年恭改上尊谥详见吉礼】 八年八月庚午太宗文皇帝崩辛未奉安梓宫于崇政殿九月壬子奉移梓宫于山陵寝殿
　　顺治元年八月丙寅尊太宗文皇帝陵曰昭陵 【 康熙二年九月癸酉改建　昭陵十二月甲寅工成安奉　梓宫于昭陵地宫】十月辛酉恭上尊谥曰应天兴国弘德彰武宽温仁圣睿孝文皇帝庙号太宗 【 互见吉礼】十八年正月丁巳世祖章皇帝崩戊午恭奉梓宫于干清宫设几筵朝晡日中三设奠圣祖仁皇帝亲诣尚食哀恸不已太皇太后挥泪抚慰左右无不感泣己未圣祖仁皇帝谕朕惟自古圣贤之君必有显号徽称用昭功德之隆垂于万世此国家不易之巨典也仰惟我皇考大行皇帝缵绍鸿绪一寰区十有八年敬天尊祖勤政爱民奉侍慈闱克谐孝道敦睦宗族攸叙彝伦典学日新修身思永制礼作乐振武崇文敕法明刑立纲陈纪盛德之事不一而足朕方与天下臣民均切怙戴不幸龙驭上宾顾予冲人嗣膺大统仰承佑启之恩敢后显扬之礼谨考彝章宜升尊谥该部详察典礼具奏二月壬午奉移梓宫于景山寿皇殿设几筵圣祖仁皇帝三奠酒哀恋不已太皇太后再三慰谕始还宫三月癸酉恭上大行皇帝尊谥曰体天隆运英睿钦文大德弘功至仁纯孝章皇帝庙号世祖 【 互见吉礼】
　　康熙元年三月庚戌建世祖章皇帝陵曰孝陵四月辛酉奉移宝宫于孝陵六月壬寅行安葬地宫礼六十一年十一月甲午圣祖仁皇帝崩小敛时凡带履之属世宗宪皇帝皆躬奉首戴以进敬体圣祖仁皇帝孝思用孝庄文皇后昔所赐冠服次日大敛谕令王贝勒贝子公文武大臣皆入干清门内瞻仰行礼又礼部奏请公主福晋咸于干清宫丹墀齐集奉旨皇考之女朕兄弟之福晋岂可远列丹墀朕心不忍着仍入大内亲近梓宫使得尽哀朕之兄弟子侄亦皆令入干清门在丹陛上随朕行礼是日奉梓宫于干清宫中设几筵以干清宫东庑为倚庐每日躬上香奠礼凡五次己亥世宗宪皇帝谕曰朕凡事无不遵奉皇考遗旨但持服乃人子之道遗诏二十七日释服朕断然难从若此事朕不得行其志必至懑恨无已尔等宜体朕意辛丑谕曰朕惟自古贤圣之君必有显号徽称以昭功德之盛垂于万世此国家不易之巨典也仰惟我皇考大行皇帝临御六十一年早承大统寅畏小心旦明凛昭恪之忱郊祀亲升中之典监于成宪率由旧章孝奉两宫尊养兼至展敬陵庙备物尽诚总揽万几阜成兆姓蠲赋动盈千万赈恤曾不稽时水旱先筹雨旸必达宽刑肆赦德洽好生盛暑则释囹圄严寒则赈饘粥兵粮预给优赏屡颁淮河屡巡动累百万之帑金运睿谟而两河底绩鲁郊特幸行数千年之殊礼屈帝尊而九拜崇师览奏牍而利弊周知觐臣僚而贤愚立辨保全勋旧庇荫宗支广育人材敦厚风俗布昭圣武申讨不庭元裔背叛而旋踵就歼三孽逆命而克期献馘俄罗斯占喀尔喀之疆圉谕以威德即奉纳章喀尔喀逼厄鲁特之暴残纳其困穷胥登袵席噶尔丹肆毒邻境三临绝漠扫尽烽烟策妄阿喇布坦摧灭与国出师命将恢复藏地台湾置郡红苗格心南朔东西无思不服至于天纵生知日新好学讲筵时御手定六经广博士于五贤配先儒于十哲文媲二典书迈百家贯彻天文总括地理旁罗术数考正元声研索羣编鉴裁纂辑凡此难名之美善洵亘古帝王首出之一人虽复累牍连章不能颂述万一朕方与天下臣民均切怙戴不意龙驭上宾顾予冲人嗣膺大统仰承佑启之恩敢后显扬之礼谨考彝章宜升尊谥王大臣等详察典礼具奏壬寅诸王大臣等奏言万几至重难以久旷请遵遗诏二十七日释服奉谕释服之制以日易月虽始于汉文而高宗谅阴三年独非古制乎朕不能上比高宗而思慕之情何能自巳揣尔等惟恐过劳朕躬殊不知有服朕尚可稍进饘粥暂眠苫块若必强朕释服必至寝食皆废矣皇考遗命一句一字朕无不拳拳服膺止此二十七日释服之诏非敢故违而罔极深恩哀思迫切虽蹈违命之愆亦不恤也尔诸王大臣其谅之甲辰诸王大臣等复合词奏言从来天子之孝与士庶人不同孝经云天子以德教加于百姓施于四海为孝书称高宗谅阴晋臣杜预谓是释服后心丧之文盖以人君一身为郊庙社稷之享祭为吉礼必于除服举行若二十七日不即除服则祀典不免有阙大行皇帝圣学渊深若易月之制可以更易岂肯于遗诏中谆谆垂训伏乞上思郊庙神灵之所倚下念中外臣民之所托命勉遵遗诏俛顺舆疏入复叩首固请始奉旨朕览诸王大臣所奏引据经书义理明晰朕惟有呜咽悲痛耳始知为君之难祗此持服一节乃天子第一苦衷转不如臣庶尚能各尽其心虽勉从所请朕之哀思因兹愈切矣又谕曰诸王大臣敛云二十七日后应居干清宫朕思皇考六十余年所御宫殿朕即居住其中心甚不忍朕意欲居月华门外养心殿着将殿内向日一应陈设敬谨收彻葺改务令垩素以备朕居朕不敢谓遵古谅阴之礼然必如此守孝二十七月以尽朕心乙巳诸王大臣等奏言大行皇帝圣德神功颂扬莫罄尊谥庙号乃追崇大典臣等蠡测管窥未能比拟万一皇上至孝性成惟圣人能知圣人伏乞睿思亲定垂万世奉谕朕思子臣尊崇君父之心何有止极然必至允至当方孚千秋定论我皇考缵继大统本应称宗但经云祖有功而宗有德我皇考鸿猷骏烈古烁今拓宇开疆极于无外论继统则为守成论勋业则为开创朕意宜崇祖号方副丰功但追崇大典理应佥谋共协一人之心即千万人之公心一时之论即千万世之公论尔诸王大臣等可会同九卿翰詹科道文六品以上武四品以上详考旧章从公确议丁未王大臣等奏言大行皇帝功德巍焕天地化育有未周者大行皇帝实赞之祖宗经纶有未竟者大行皇帝实弘之孔子集千圣之大成大行皇帝集百王之大成史称帝尧其仁如天惟大行皇帝实与并之又按礼经称有虞氏祖颛顼而尚书所载有格于文祖格于艺祖之文则有虞氏有三祖是知凡配天者皆得称祖也廷议佥同舆情允洽惟圣字可以赞扬大行皇帝之峻德惟祖号可以显彰大行皇帝之隆功恭拟尊谥曰合天弘运文武睿哲恭俭宽裕孝敬诚信功德大成仁皇帝庙号圣祖天下万世称曰圣祖仁皇帝奏上得旨诸王大臣官员深悉我皇考一生神圣实行同心合辞恭上尊称甚惬朕意因亲刺指血将本内圣祖字圈出恭奉授大学士等赍出十二月甲寅奉移梓宫于寿皇殿世宗宪皇帝每日黎明亲诣上食三次退于观德殿席地而坐有应奏之事即于观德殿进奏至晡奠毕乃还倚庐申大祭礼成世宗宪皇帝从倚庐移御养心殿斋居素服三年如一日
　　雍正元年二月己巳恭上尊谥曰合天弘运文武睿哲恭俭宽裕孝敬诚信功德大成仁皇帝庙号圣祖 【 互见吉礼】丁卯尊圣祖仁皇帝陵曰景陵三月丙午奉移梓宫于景陵先是正月总理事务王大臣等奏言谨按宋明之礼梓宫至山陵皇帝皆不亲送宋时以亲王至宰相充之明时或以皇子亲王主之祈皇上思宋明定制之深意念宗庙社稷之重任以慰臣民之心得旨凡事当遵祖考己行典礼方为尽善前曾祖母太皇太后发引时皇考亲自恭送至祖母皇太后发引时皇考圣躬违和并有足疾尚且亲送梓宫启行诸王大臣岂能劝止乎亲送皇考梓宫至山陵朕意已定大臣等勿再强奏四月辛亥圣祖仁皇帝梓宫至景陵暂安奉飨殿世宗宪皇帝谕曰朕亲送梓宫沿途于大礼虽获免阙遗而思慕未有穷期朕欲留住山陵数日然后回京王大臣等合辞奏言驾奉皇太后在此若不回銮皇太后亦必愈加哀恸所关甚重恳请仍照原议于祭毕回京乃从之九月丁丑奉安梓宫于景陵地宫二年九月礼部奏元旦元夕庆贺礼及廷臣朝服日期得旨俟朕素服三年后照所请行十二月吏部尚书朱轼奏雍正三年二月十三日服制己满请祫祭太庙颁示天下臣民即吉释哀得旨朕受皇考四十余年顾复深恩罔极莫报谅阴三年祗以默尽一点私情非谓厯代帝王不能行之朕能行之欲立法定制以垂令名也且如祭祀朝会大典不容久旷者朕亦强徇诸王大臣之请照常举行惟有斋居素服悲哀思慕尽一己之诚于宫禁之中古人云礼之至者无文哀之深者无节朕自嗣统以迄于今抚时生感触物增凄僾见忾闻澘然出涕情不容以自禁心不容以自觉遑论其合于古制否乎昔世祖圣祖皆以冲龄登极一时礼制巳满未备设践阼之日已若朕躬之年则尽礼尽制必有朕所万不能逮者今朕抱歉之处尚多敢云尽礼乎至深山穷谷无不哀恋思慕遏密八音此皇考六十余年深仁厚泽浃髓沦肌四海臣民哀痛迫切愈久不忘出于人心之自然非有所禁约而然也夫以薄海内外凡有知识之伦尚且哀慕不忘如此况躬为子臣欲报昊天罔极之德其终身哀慕复何能巳耶三年二月行祫祭太庙礼如仪十三年八月己丑世宗宪皇帝崩是日恭奉梓宫于干清宫中设几筵皇上以干清宫南廊读书处为倚庐庚寅谕朕受皇考鞠育顾复深思昊天罔极今忽遭大故龙驭上宾朕自念生平无纤毫之报答日夜哀泣痛入五中况我皇考仰体圣祖仁皇帝付托之重教养万国臣民十三年来旴食宵衣苦心远虑备极劳瘁此朕所亲知亲见者是以薄海内外共享升平之福贻及子孙不独朕心感切仰报无由也若服制一节仍遵定例朕心实为不忍惟有行三年之丧稍尽思慕之情于万一天下臣民仍照定例行着诸王大臣即行会议具奏九月庚子谕自古臣子之于君父皆有讳名之义载在礼经着于史册所以展哀慕而致诚敬也雍正元年皇考特颁谕旨谨将圣祖仁皇帝圣讳钦定避易书写今朕绍承大位哀痛方深皇考圣讳理应恭避敬遵皇考从前钦定典则嗣后凡内外各部院文武大小衙门一切奏章文移遇圣讳上一字则书允字圣讳下一字则书正字该部敬谨遵行又谕自古圣帝明王功德大成必有显号徽称所以昭垂万世典至巨也我皇考大行皇帝乘干御极抚御万邦锡福諴民德化翔洽虔恭寅畏昭事苍穹郊祀祈年必亲必敬钦承祖烈光大前猷至孝肫诚千古未有当皇祖上宾时尽制尽情丧仪隆备亲送梓宫屡谒陵寝岁时瞻拜御容举念常伸孺慕继显谟之盛推锡类之仁震衷祗敬则朝干夕惕历久弥勤亲政忧劳则盛暑祁寒未尝稍间整纲饬纪明目达聪施措咸宜德威并用笃宗室则立学以隆教育惠八旗则赐帑以备吉凶厚臣工而加俸养廉眷忠良而建祠赐祭励廉能以察吏宏荐拔以罗才广耤田以重农桑定品式以崇节俭重道则经筵岁举爱士则科目频加隆先师五代之王封新阙里千秋之庙貌修明典礼怀柔百神厚植纲常旌扬节孝蠲逋减赋不惜亿万之帑金开垦筑堤永享万年之乐利备赈则广行积贮养兵则优赡身家律例则厘定科条决谳则特详咨酌广开言路详示朱批洞瞩羣情虑周六合大阅以诘兵戎训练以修武备睿谟独运而小丑立奏荡平圣武布昭而荒徼永图绥靖开天明道圣学高深觉世牖民震章炳焕阐圣贤之精蕴宣心性之圆机函盖古今彪烁宇宙天心协应有感必通德盛化神诸瑞毕至千古帝王之良法善政至皇祖而集其大成我祖宗之骏烈宏猷迨皇考而益征善述眇予冲予寅承丕基仰惟功德之隆宜备尊亲之典敬循礼制恭上尊谥庙号诸王大臣详察典礼具奏又谕诸王大臣奏称三年之丧难以举行请朕仍依旧制号人二十七日释服朕受皇考顾复深恩昊天罔极中心哀慕实不能自己所以欲行三年之丧以尽子臣之谊朕承皇考付托之重总期恪守贻谋勉遵先志使天下乂安永享升平之福乃朕之孝非以持服三年遂为孝也自古帝王亦有行三年之丧者今诸王大臣所引杜预心丧之说后人多议其非朕自幼读书与未曾披览典籍者有闻此等议论岂可援以为据耶若以遗诏有二十七日释服之旨此乃为天下臣民而言非指朕一人也从前皇祖圣祖仁皇帝冲龄践阼未得举行而我皇考大行皇帝即位之时军国重务速行办理之处甚多是以备准廷臣之请然素服斋居三年如一日也今经皇考十三年宵旰勤劳孜孜图治举凡大纲小纪莫不悉有章程朕今日遵守成规一如皇考在日朕亲承指授一一奉行而已辗转思维三年之丧在朕今日实属可行况昨日大学士等奏称十五日以后应照例送本办事朕已允行岂行三年之丧遂不能办理一切事务乎至于郊坛祭祀大典原可并行不悖诸王大臣所奏以日易月之说断不准行朕意已定毋得再请其如何举行三年之丧着详查典礼确议具奏乙未诸王大臣等奏言大行皇帝丕冒八挻曲成万物有与天同体之德有敬天行健之功凡运会之弥昌弥炽皆圣德之可法可传中以宅心正以体政文以敷化武以定功英以决几明以烛理宽以居之仁以行之信以成之毅以守之而皆本之于大孝运之以至诚谨按虞书曰慎乃宪说命曰惟圣时宪又曰宪天立王成宪周礼疏云悬法以示人曰宪盖惟宪天立教之圣人然后能慎法度修政事俾万世奉为成宪守而不忘若虞舜商汤周之文王武王皆是也窃谓大行皇帝尊谥于宪为宜又按礼记祖有功宗有德周公作无逸称殷有三宗而周文武之庙并称世室窃惟大行皇帝庙号宜称世宗与太祖太宗世祖圣祖并为百世不祧之庙拟敬上尊谥曰敬天昌运建中表正文武英明宽仁信毅大孝至诚宪皇帝庙号世宗天下万世称曰世宗宪皇帝庶足以显扬大德表着巍功奏上得旨诸王大臣公同议上皇考大行皇帝尊谥曰宪皇帝庙号世宗于我皇考至德鸿猷实相符合礼称祖有功宗有德庙号之称祖称宗均属尊崇之极而象功昭德惟期允当方协至公昔我皇祖圣祖仁皇帝久道成成身兼创守平定逆藩扫清朔漠神功骏烈自古莫与比隆庙号定应称祖皇考大行皇帝善继述敬天勤民十三年来宵旴忧劳咸熙庶绩昭万年之景福固百代之丕基庙号世宗正合古宗有德之意上配列祖百世不祧此乃万世之定论非在廷诸王大臣尊崇君父敷扬称颂之私情尤非朕一人哀感隆恩表章盛德之私愿所能强置一辞也在我皇考神谟垂于宇宙厚泽洽于臣民即罄厥抡扬难尽万一今据所奏敬拟上尊谥庙号详慎公当足以昭示万世朕心深为慰惬所有应行典礼该部敬拟具奏丁未奉移梓宫于雍和宫先是奉旨于雍和宫苫次居住百日诸王大臣等奏请于二十七日后还宫奉谕诸王大臣援引典礼议称朕于二十七日之后应在宫殿之中乃一定之体制等语朕思二十七日之后既不于雍和宫苫次居住则朕哀慕之思何能自释应于百日之内每日亲诣雍和宫一次奠献诸王大臣将亲诣时刻酌定具奏王大臣等奏言皇上莅官听政事务殷繁若每日亲诣雍和宫一次往来数十里难以兼办政务谨拟奉移梓宫后百日内应请皇上于数日亲诣雍和宫一次其亲诣之日或早或午不必拘定时刻如此既可展皇上之孝思而于礼典亦协得旨一月之内朕每日亲诣一次一月以外间一日亲诣一次两月以外间二日亲诣一次至是奉移梓宫皇上步行恭送安奉礼毕以雍和宫别殿为苫次是日诸王大臣遵旨议定三年丧礼具奏召入面谕曰诸王大臣所议三年丧礼援据经传斟酌典章甚为详悉朕惟皇考临御十有三年居心行政念念出于至诚此诸王大臣所共见共知者也皇考聪明天亶建极绥猷垂法万世朕虽不能企仰万一然诚之一字实欲身体力行黾勉效法以图善继善述至持服三年乃朕哀慕至情万不能巳并非欲博行三年之丧之名也况持服三年亦何足以言孝所愿吾君臣同德同心勤求治理使民物康阜海宇乂安令天下咸颂我皇考付托得人此吾君臣所当共勉者今览所奏诸王大臣深悉朕迫切苦衷俾得稍展哀忱可谓能谅朕心矣但所议尚有一二宜酌者如元旦朝贺请朕吉服升殿朝正固国家之吉典然羣臣实为朕一人称庆在二十七月之内吉服受贺朕心实切不安又称御门莅官听政用素服冠缀缨纬等语朕缟素斋居凡一切引见官员奏事降旨俱可以便殿随时举行非必须御门方可办理也至郊庙大祀朕自不敢因一己孺慕之私情有缺天祖禘尝之巨典所议朕诣行礼甚是但先期斋戒所以洁齐心志对越神明朕遇斋戒之日即当素服冠缀缨纬其视祝版亦当照例用礼服以昭敬谨朝日夕月等祀虽系遣官行礼然诚敬之心默为昭格陟降左右不啻亲承朕意于遣祭正日亦应素服冠缀缨纬方与礼意相合又所议朕躬及羣臣诸典制俱属明备皇后妃嫔及皇子持服之处尚未议及尔等一并详查典礼再议具奏己酉谕今日将议定持服三年之丧奏闻皇太后奉皇太后懿旨皇帝欲行三年之丧诸王大臣遵旨议行悉遵古制予思帝王之孝非臣民可比盖因国家典礼重大政务殷繁实有至难举行之处是以当年大行皇帝屡经降旨欲持服三年比时诸臣奏恳再三虽中心哀慕亦不得不俯从所请今皇帝必欲举行诸王大臣自应劝阻且国朝服制自有典褚亦不便轻为改易在皇帝受大行皇帝付托之重惟当善继善述勤求上理岂可执意欲行皇考所未行之制诸王大臣亦惟当殚心辅佐俾海宇乂安庶政澄清始为克尽子臣忠孝之道至于持服三年不过尽孝之一端况大行皇帝十三年以来宵旱忧勤惟愿四海升平吉祥善庆为子臣者自应仰体在天之灵绍述缵承共享和平之福以成先志若必欲重服三年以为尽孝上揆大行皇帝圣心亦未必鉴慰也持服一节朕原不敢以为克尽继述之大猷不过稍尽臣子之私情今皇太后既有此旨且责朕以行皇考所未行朕何敢当之尔诸王大臣将皇考未行之故并朕今日可行之故分晰开陈俾皇太后阅之而心安则朕意既遂而朕心亦慰矣即日诸王大臣覆奏言臣等伏思丧礼古今异宜斟酌务期至当钦奉皇上谕旨令臣等议行三年丧礼敬惟圣祖仁皇帝冲龄御极未经举行大行皇帝临御之初迭降谕旨欲三年持服以展孝思因彼时军国重务有急需整理之事是以廷臣再三奏恳虽蒙俞允二十七日释服而圣孝纯笃素服三年有如一日今伏覩皇上至性肫诚哀思迫切屡蒙训谕以仰承大行皇帝贻绪必行三年之丧于心始安伏念皇上为社稷臣民之主羣生之所倚赖皇上纯孝哀慕之心得安即海内臣民之心亦得少安是以遵旨酌议具奏又奉谕旨元旦不应受贺听政不必御门臣等正在议覆间伏读皇太后懿旨以国家典礼重大政务殷繁本朝服制旧章不便轻改慈训谆笃指示周详臣等谨遵懿旨再行定议谨议得皇帝服制于百日之内用缟素二十七月之内俱用素服诣几筵前仍用缟素遇郊庙祀典应请皇上亲诣行礼以承大典至升殿受贺所以肃万国之观瞻御门听政所以综万几之体要俱应循照典礼以时举行如此则皇上之孝思既得尽展国朝之典制亦属相符期以上慰皇太后谆切垂谕之圣心即以副皇帝遵奉慈训之至意而臣庶仰望之忱均慰矣奏入上召见总理事务大臣面传皇太后懿旨诸王大臣议奏持服之礼酌古准今情理允协知道了九月癸丑管理礼部事务多罗履郡王允礿等会议言皇上大孝深纯断自震衷举行三年丧制臣等谨考载籍详慎酌议准古今之宜揆情文之当仰遵皇太后之慈训敬体皇上之孝思国朝之典制既符臣庶之舆情均惬谨条列于左一祭祀按礼记王制丧三年不祭惟祭天地社稷为越绋而行事注谓不敢以皁废尊是天地社稷之祭三年之内于古礼本当亲行明吕坤谓祖宗不轻于父母奉祭不缓于居丧何可久废诚以天祖一理宗庙之祭亦当并举谨议凡遇天地太庙奉先殿社稷大祀皇上亲诣行礼或遣官恭代俱礼服行礼作乐先期斋戒用素服冠缀缨纬视祝版用礼服朝日夕月厯代帝王先师孔子先农等祀遣官行礼咸用礼服作乐正祭之日皇上素服冠缀缨纬宫内祭神俊百日后举行凡报祀之日若皇上亲诣行礼具常服冠缀缨纬其承办祭祀职事人员俱用常服至经筵临雍耕耤等礼俱俟二十七月释服之后举行一朝会巨典体制攸关元旦朝正共球毕集万国瞻仰朝仪最重臣等谨议二十七月之内遇元旦朝贺皇上具吉服升太和殿不宣表不作乐常朝升殿亦用吉服不作乐一御门听政典制至巨昔宋仁宗行三年之丧临朝改服孝宗于二十七日之后百官请听政援书经被冕服出应门之礼固请乃许是持服三年不废临朝听政稽之史册自古为然谨议寻常事件及引见官员俱请于便殿办理百日后恭请皇上御干清门听政一冠服按谅阴之制先儒谓上古本无可考史载魏孝文帝唐德宗释服后仍以素服练巾听政宋仁宗虽用以日易月之制改服临朝宫中实行三年之丧盖缟素不可以临朝前代行三年之丧者亦惟宫中素服而巳朱子亦云人主不免于视朝听政岂可不酌轻重而为之权制此不易之论也谨拟百日内皇上服缟素百日外请发易素服诣大行皇帝几筵前仍服缟素御门莅百官听政恭诣皇太后宫俱素服冠缀缨纬遇升殿受朝俱用吉服祭祀并一切典礼俱用礼服至二十七月服百日礼致祭礼毕皇上释服一宫中服制帝后斋体服制不容有异皇后持服自应遵照皇上举行伏惟皇后朝夕侍奉皇太后兼有祭神报祀之礼应于二十七日后在宫中素服遇一切典礼日期俱礼服恭诣大行皇帝几筵前仍用缟素妃嫔于二十七日释服二十七月之内俱素服遇一切典礼日期俱用礼服皇子与诸王臣工同一在京诸王公大臣文武官员二十七日释服百日剃头自释服后各衙门有应行典礼及朝会坐班仍用礼服吉服从事外凡入朝奏事在署办事俱素服冠缀缨纬恭诣大行皇帝几筵前则冠去缨纬二十七月服满皇上释服后俱遵吉礼行一二十七月内门神对联除太和殿中和殿保和殿坤宁宫仍照常张挂外余处俱释服后张挂一各衙门进呈本章于二十七日百官除服后俱用朱印一在京王公大臣文武官员二十七日内不作乐不宴会一年之内不嫁娶其外省官员以及军民人等仍照从前定例行其门神对联王公以下及有顶带官员俱于二十七月后张挂军民人等仍照常例行制曰可十一月丁未恭上大行皇帝尊谥曰敬天昌运建中表正文武英明宽仁信毅大孝至诚宪皇帝庙号世宗 【 互见吉礼】己未谕雍正元年我皇考请发及御门听政在皇祖梓宫奉移山陵之后今百日将届皇考梓宫尚在雍和宫若即剃头朕心不安但岁底新正又有坛庙祭祀大典朕当亲行者其礼当何如王大臣等确议具奏王大臣等奏言雍正元年元旦尚在圣祖仁皇帝大事百日之内而奉移山陵之期甚近是以世宗宪皇帝请发以及御门听政均得于奉移山陵后举行今
　　乾隆元年元旦已在世宗宪皇帝大事百日之后而山陵工程尚未告竣奉移之期尚早岁暮新正一应坛庙祭祀大典皇上亲诣行礼之处时有不同礼以义起应请皇帝于二十九日请发十二月初一日后御门听政于礼允洽从之又谕王大臣议奏乾隆元年正月初一日朕躬若往雍和宫行礼不便具礼服亦不便摘冠缨于初二日再往行礼等语正月初一日朕躬若不往雍和宫行礼朕心如何得安况有雍正元年正月初一日皇考素服往寿皇殿门下行礼之例乾隆元年正月初一日朕躬前往寿皇殿行礼毕在观德殿更素服于雍和门行礼乾隆元年正月丙申朔皇上诣雍和门行礼是日雍和宫照常三次奠献停止举哀二月戊子尊世宗宪皇帝陵曰泰陵八月谕本月十三日诣雍和宫行礼据礼部奏称请照今年元旦之例雍和门行礼朕思元旦乃天下臣民公共之大节只得勉从所请今朕一人诞辰非元年岁朝可比朕仍诣几筵前行礼九月谕礼部议奏恭送梓宫发引时朕随出寰宇尊亲牌寸门跪于街南恭候过后朕乘舆出西直门前往恭候至于灵驾到泰陵三洞桥更换小轝时朕先至隆恩门恭候到陵后安奉次日祭毕即行还京等语雍和宫奉移之日朕不忍于城内乘舆前往应步送出城再乘舆由别路前往以便跪接至三洞桥更换小轝时朕仍在旁跪候不必先至隆恩门安奉次日祭毕即回朕心实为不安朕欲在彼居住数日以申哀慕之忱着总理事务王大臣议奏十月初九日行奉移礼毕朕即在雍和宫居住恭候发引寻王大臣奏言谨按前代帝王亲送梓宫者少无成宪可稽礼曰既葬反而卒哭又曰既反哭主人与有司视虞牲有司以几筵舍奠于墓左反日中而虞是安奉既毕原无复行居住之文应请皇上遵照雍正元年世宗宪皇帝恭送圣祖仁皇帝梓宫祭毕回銮之例于次日祭后回銮实属允洽从之十月辛未奉移世宗宪皇帝梓宫于泰陵飨殿十一月乙酉冬至先期谕曰据礼部奏称本年冬至恭祭列祖陵寝世宗宪皇帝梓宫尚未奉安地宫每日照常供献应照例不行冬至致祭之礼朕思冬至祭祀关系大典若皇考梓宫前不行冬至祭祀之礼于心不安于理亦属未协着该部再议具奏礼部奏言查各陵大祭遇清明中元岁暮忌辰皆朝服行礼祭毕更素服举哀冬至日惟朝服致祭不更素服举哀是以会典丧仪内未载有冬至之祭今奉旨以冬至祭祀关系大典请于世宗宪皇帝几筵前供牲帛三献读祝致祭令赞礼官赞礼但梓宫尚未安奉地宫且在二十七月以内所有承祭执事各官应不缀冠缨素服行礼从之二年三月恭奉梓宫安葬泰陵地宫凡大丧之仪具见大清通礼

　　皇朝通典卷六十一

　　●皇朝通典卷六十二

　　礼二十二

　　○礼二十二

　　凶二

　　△凶二

　　列后大丧
　　皇后丧
　　太妃丧
　　皇贵妃丧
　　贵妃丧
　　妃丧
　　追封
　　服制

　　?列后大丧

　　（臣）等谨按国朝列后大事孝端文皇后在尊称皇太后之后孝庄文皇后在尊号太皇太后之后孝康章皇后孝惠章皇后孝恭仁皇后均以正位慈宁之曰仙驭升遐敬稽典礼世祖章皇帝圣祖仁皇帝世宗宪皇帝躬行丧礼备极哀慕诚敬之至孝圣宪皇后母仪天下四十二载皇上孝思肫笃尊养兼隆及遇大事哀毁倍至一切礼仪悉本至孝以定典章必诚必敬垂法万世臣等谨考实录记注所载各按年月纂纪如左
　　顺治六年四月乙巳孝端文皇后崩越日奉安梓宫于宫中正殿设几筵世祖章皇帝率王以下文武各官公主福晋以下官员命妇皆成服凡初祭大祭绎祭月祭百日祭一应礼仪咸与太宗文皇帝大丧礼同七年二月丁亥恭上尊谥曰孝端正敬仁懿庄敏辅天协圣文皇后 【互见吉礼】 戊子奉移梓宫于昭陵行安葬礼
　　康熙二年二月庚戌慈和皇太后崩越日奉安梓宫于宫中正殿设几筵圣祖仁皇帝率王以上文武各官公主福晋以上官员命妇皆成服每日三次上食圣祖仁皇帝亲奠献悲泣癸丑诸王大臣等以圣祖仁皇帝哀痛过甚叩请节哀庚申奉移梓宫于坝上飨殿灵驾发圣祖仁皇帝奠酒行礼攀号益切太皇太后仁宪皇太后念圣祖仁皇帝冲龄荷宗社之重不便远离紫禁亲送梓宫频降懿旨论止圣祖仁皇帝虽勉遵慈谕仍哭踊不辍五月甲午恭上尊谥曰孝康慈和庄懿恭惠崇天育圣章皇后 【 互见吉礼】乙未奉移梓宫于孝陵六月壬寅奉安于孝陵地宫二十六年十二月己巳太皇太后崩越日奉安梓宫于宫中正殿设几筵每日三次奠献圣祖仁皇帝亲上食奠酒行礼谕礼部朕孝服用布旧制国有大丧自宗室公以上服素帛今孝服俱改用布庚午诸王大臣合辞夭请节哀继又以除夕请圣驾暂还宫不允壬申奉谕太皇太后疾大渐时谕朕曰太宗文皇帝梓宫安奉己久不可为我轻动况我心恋汝皇父及汝不忍远去务于孝陵近地择吉安厝则我心无憾矣谆谆降旨朕何敢违伏思慈宁宫之东新建宫五间太皇太后在日屡曾向朕称善乃未及久居遽尔升遐今于孝陵近地择吉修建暂安奉殿即将此宫拆运所择吉处毋致缺损着拣选部院贤能官员前往敬谨料理天气甚寒务期基址坚固工程完备二十七年正月乙亥朔诸王大臣以元旦令节再三奏请节哀还宫不允惟令王以下辍哭一日乙酉奉移太行太皇太后梓宫暂安于朝阳门外殡宫圣祖仁皇帝居殡宫傍倚庐不还宫三日始设褥戊子诸王大臣合辞屡请乃还宫幕居于干清门外之左乙未行大祭礼释服先是谕曰自汉以来帝王居丧持服以二十七月易为二十七日惟魏孝文帝欲行三年之丧朕平日读史至此常称赞之今非欲遵古贤君祇念朕八岁世祖章皇帝宾天十一岁慈和皇太后崩逝全赖圣祖母太皇太后鞠养教诲以至成立遽遭大故实增痛伤哀疚靡尽今定持服二十七月少慰罔极之痛朕独持于宫中几政毫无旷废不令臣民持服一切俱不禁止如此可以遂朕本怀诸王大臣及百官士民再三陈奏请遵以日易月之制得旨勉从众请犹欲持服百日诸王大臣复固请乃止四月己酉奉移梓宫于暂安奉殿圣祖仁皇帝哭踊扶掖步行三里余始乘马在途每日号恸步行数里如初启行时辛酉奉安梓宫于暂安奉殿十月乙卯恭上尊谥曰孝庄仁宣诚宪恭懿翊天启圣文皇后 【 互见吉礼】五十六年十二月丙戌仁宪皇太后崩越日恭奉梓宫于宁寿宫正殿设几筵圣祖仁皇帝以足疾方甚舁榻近几筵前就榻成服跪哭失声奠酒三爵乃跪呼圣母念臣足疾不能尽礼惟圣母鉴之言毕大恸迷晕时世宗宪皇帝及诸皇子皆侍左右惶遽失措世宗宪皇帝急呼哭者止声于是内外寂然少顷圣祖仁皇帝始苏诸皇子内大臣环跪叩劝乃强舁榻退至侧殿圣祖仁皇帝仍哀哭不止皇子诸王大臣再四叩请圣祖仁皇帝乃还苍震门内以延禧宫为苫次丙申行奉移启奠礼先期礼部奏请简皇子恭代行礼奉谕此乃初祭朕虽艰于动履务必亲诣祭酒宁寿宫中复能得行礼乎从此永诀矣诸皇子及大臣等勿拂朕意是日遣皇子恭代行礼圣祖仁皇帝乃御榻诸几筵前跪于榻上举哀恭代行礼之皇子诣奠几前跪祭气三爵每祭一叩圣祖仁皇帝随行三拜礼众随行礼举哀毕女官奉仁宪皇太后冠服出圣祖仁皇帝皆一一顶戴跪送至燎所遣公主祭酒三爵圣祖仁皇帝在内随行三拜礼举哀毕还宫丁酉奉移梓宫于朝阳门外殡宫圣祖仁皇帝御榻哭送出宁寿宫西门举哀跪送灵驾发仰望不见始止哀还苫次丁未行大祭礼圣祖仁皇帝亲诣几筵前奠酒举哀行礼释服五十七年三月辛酉恭上尊谥曰孝惠仁宪端懿纯德顺天翼圣章皇后 【 互见吉礼】壬申奉移梓宫于山陵四月乙酉奉安于宝城地宫五十八年二月甲子尊称孝惠章皇后陵曰孝东陵时礼臣奏言古来帝后有不合葬而自为陵俱就方位定名今孝惠章皇后陵在孝陵之东不必另立陵名恭拟尊称为孝东陵得旨是
　　雍正元年五月辛丑仁寿皇太后崩越日恭奉梓宫于宁寿宫正殿设几筵举哀成服世宗宪皇帝于苍震门内设倚庐以居甲辰恭移梓宫奉安于寿皇殿世宗宪皇帝行安奉礼毕乃于顺贞门内设倚庐以居日亲奠献诸王大臣等疏言时当盛暑躬亲奠献请间两二日一诣不允八月己未恭上尊谥曰孝恭宣惠温肃定裕赞天承圣仁皇后 【 互见吉礼】乙丑奉移梓宫于景陵世宗宪皇帝谕曰皇太后素性谦谨事圣祖仁皇帝数十年未尝少懈今暂安奉仁寿皇太后梓宫于芦殿飨殿内见奉圣祖仁皇帝梓宫仁寿皇太后前一应供献及祭文不可由中门出入皆应于西门行走以仰体我皇妣谦冲至意九月丁丑朔奉安于景陵宝城地宫二年二月谕诸王大臣九卿等钦惟孝庄文皇后躬备圣德天锡纯禧诞育世祖章皇帝瑞应昌期君临万国逮我圣祖仁皇帝继圣嗣统久道化成立万世无疆之业皆我孝庄文皇帝福德兼隆之所启佑也康熙二十六年十二月慈驭升遐先期面谕我圣祖仁皇帝曰我身后之事特以嘱汝太宗文皇帝梓宫安奉己久卑不动尊此时未便合葬若另起茔域未免劳民动众究非合葬之意我心恋汝父予不忍远去务必于遵化安厝我心无憾矣再四丁宁言之恳切我圣祖仁皇帝涕泣受命爰谕诸王大臣集议佥同于康熙二十七年四月安奉梓宫于孝陵之南为暂安奉殿迄今三十余年矣朕惟礼经曰合葬非古也先儒又云神灵有知无所不通是知合与不合惟义所在今昭陵安奉日久若于左近多起山陵究非合葬之义且自孝庄文皇后安奉以来我圣祖仁皇帝历数绵长海宇乂安子孙蕃衍想孝庄文皇后在天之灵极为安妥遗命谆谆圣祖仁皇帝遵奉三十年今朕身任付托之重山陵典礼理宜斟酌尽善以垂世者莫大于此着诸王大臣九卿等会同确议具奏寻王大臣等遵旨议奏暂安奉殿自圣祖仁皇帝亲受孝庄文皇后遗命奉安三十余年景运绵长子孙蕃衍海宇乂安诚希有之吉兆稽考古礼无必当合葬之文应即暂安奉殿定为陵寝得旨是十一月辛酉尊孝庄文皇后陵曰昭西陵三年八月丙戌以孝恭仁皇后三年服阕世宗宪皇帝诣奉先殿祭告行释服礼先是圣祖仁皇帝三年服阕世宗宪皇帝以孝恭仁皇后制未满仍斋居养心殿素服莅事总理事务王大臣等奏请遵制举行吉礼得旨国家大礼皇考皇妣虽有轻重之别而朕之私衷则不容分视外边吉礼令照国家典制举行己有谕旨朕于宫中务期独尽人子之礼况今二十七月并非勉强从事沾取孝名以为观美祇求朕心之安耳礼尽则朕心自安朕意己定诸王大臣毋得再奏寻内阁九卿等奏言八月二十三日为孝恭仁皇后服阕之辰应照前圣祖仁皇帝服阕典礼择日行祫祭礼并行令顺天府尹及直省各督抚出示晓谕以慰舆情奉旨朕迭遭皇考皇妣大事追念罔极深恩莫由仰报三年以来祇于宫禁之中斋居素服默尽思慕哀戚之忱非敢自谓遵循古礼更不欲宣播于众也父母之丧人子之心则一而帝后之礼国家之制则殊今届皇妣孝恭仁皇后释服之期择日于奉先殿祭告自行家礼至于颁谕中外着不必行至是祭告奉先殿礼成回宫召诸王大臣等入谕曰父母之恩鞠育顾复为人子者终身仰报不尽而朕荷皇考皇妣之恩尤为至深至厚诚所谓欲报之德昊天罔极也三年之中如祭祀朝会国家大礼不可旷缺朕亦照例举行不过于宫中持服默尽其心究未能尽此心千万一也日月易迈己届三载礼制有定而朕心无穷此一件素服朕衣着三年今日更换不胜凄怆朕之一念岂但三年固结于中即终身之久断不能忘也谕毕天颜惨戚诸王大臣仰见圣孝诚笃莫不感动涕零十二月辛酉奉安孝庄文皇后梓宫于昭西陵宝城地宫
　　乾隆四十二年正月庚寅皇太后崩是日恭奉梓宫于慈宁宫正殿设几筵陈奠皇上痛哭失声擗踊不己百官齐集举哀上至含青斋苦次王公大臣恳请还宫不允奉谕孝服日期皇太后遗诏令朕止穿孝二十七日然追忆雍正十三年遭皇考大故朕欲持服三年因奉圣母慈谕止令穿孝百日朕并遵从今值皇太后之事朕仍当依前谕穿孝百日其余王公官臣官员等并照例二十七日而除辛卯谕曰大行皇太后坤元协德懋着徽音四十二年母仪天下尊养兼隆福德备至实古今史册所未有今忽遭仙驭升遐朕心哀痛不能稍释敬稽典礼宜隆谥号以表尊崇第至德难名实非臣下拟议所能切当朕欲亲尊为孝圣宪皇后其令大学士九卿公议可否如是及所有节次晋加徽号其中或有按例应行酌减及应增加字样仍着敬谨详议具奏又谕朕登极以来即尊养皇太后于畅春园迄今四十二年视膳问安承欢介景所以奉懿娱而尽爱敬为时最久今奄遭大故遵例于慈宁宫办理丧仪痛深罔极因念奉安梓宫于陵寝地宫诹吉鸠工尚需时日稽诸旧典理应殡宫移奉以展哀诚与其另择暂安奉殿不若畅春园为皇太后颐和娱志之地神御所安最为妥适业于九经三事殿易盖黄瓦敬设几筵谨蠲本月二十九日举行奉移礼所有应行事宜各该衙门即遗敬谨预备是日王大臣等再三恳请皇上暂还养心殿得旨午奠后暂居养心殿壬辰谕雍正十三年皇考龙驭上宾朕欲持服三年羣臣请循以日易月之制朕皆未允嗣奉圣母慈谕令朕持服百日因即遵行然百日释服仍素服满二十七月今遭圣母大故自应仍遵懿旨持服百日昨已明降谕旨矣其素服二十七月亦照前例惟遇坛庙大祀行礼及致斋三日阅视祝版先期诣坛并视朝听政诸事朕从前惟准理而行并未载在令典此时当详议及之又如王公大臣官员持服二十七日而除素服则满百日至百日后用何服色及陪祀斋戒常朝坐班并一切典礼如何定制亦当酌定章程顷检阅雍正十三年王大臣等所定条欵颇为赅括着将原折交军机大臣会同办理丧仪王大臣等悉心详议具奏乙未谕曰大行皇太后万年吉地今定为泰东陵丙申奉移皇太后梓宫于九经三事殿设几筵皇上以无逸斋为苫次王大臣等固请是日暂回圆明园居住二月丁酉皇上诣安佑宫于圣祖仁皇帝世宗宪皇帝神御前行告哀礼戊戌仍至无逸斋居住王大臣等合辞固请己亥朔皇上朝奠后回圆明园是日大学士等遵旨议奏臣等伏考历代母后尊谥自东汉明帝始建光烈之称厥后典制相仍着于史册而所上谥号类皆出于臣下由其徽音令德虽有不同而考礼定名尚易比拟故也钦惟大行皇太后诞育皇躬母仪天下备福寿者八十六载受孝养者四十二年合九州岛万国以尊亲萃五世一堂而颐乐鸿称迭晋庆典便蕃惟我皇上本至孝以定典章宣示谕旨以至德难名亲尊为孝圣宪皇后仍令臣等集议谨查孝庄文皇后徽号二十字孝惠章皇后徽号十字于恭上尊谥时俱敬列十二字今大行皇太后徽号系十八字臣等遵旨详议于徽号拟用八字又照例增加四字恭上尊谥曰孝圣慈宣康惠敦和敬天光圣宪皇后以符礼制伏候钦定得旨是庚子王大臣等奏言皇上至孝性成自皇太后慈驭升遐迄今己逾一旬而孝思肫笃哀恸弥深至奉移以来无日不躬奠几筵诚恐哀毁过甚实非仰体圣母慈爱之意恳请皇上间一二日亲诣梓宫前奠祭上不允三月壬午上率诸王贝勒文武羣臣恭奉册宝上大行皇太后尊谥曰孝圣慈宣康惠敦和敬天光圣宪皇后 【 互见吉礼】四月己酉奉移梓宫于泰东陵上恭奉启行哭泣步从里许由别路先至芦殿候迎奉安行礼奠酒举哀在途每日皆如之辛亥谕本月十八日恭奉皇妣孝圣宪皇后梓宫至泰东陵道由泰陵东经过自应朕躬恭代向皇考世宗宪皇帝皇妣孝敬宪皇后陵寝行礼而礼部仪注未经议及葢因康熙初年孝康章皇后大事未行此礼是以部臣无可援引然其时皇祖尚在冲龄廷臣又忽于礼遂致阙畧朕思皇妣升祔太庙之日朕恭捧神牌进殿门预设拜位安奉朕躬代于列祖列后皇考皇妣前行礼然后请神牌升座正可援以为例是日早朕先展谒泰陵再诣泰东陵恭阅工程毕预至泰陵分路处候梓宫至恭请灵舆暂停朕即于道旁遥向泰陵恭代行礼再奉梓宫启行朕仍先至隆恩门外跪迎安奉隆恩殿所谓礼以义起必如是于心安亦足为万世法守者交礼部增入会典遵行癸丑奉安孝圣宪皇后梓宫于泰东陵飨殿庚申奉安于宝城地宫仪具大清通礼

　　?皇后丧

　　（臣）等谨按国朝典礼孝诚仁皇后孝昭仁皇后孝懿仁皇后孝敬宪皇后大事皆在正位中宫之时载在会典列为皇后丧仪乾隆十三年孝贤皇后崩逝一切典礼皆经皇上睿裁诏定准今酌古务协其宜兹悉恭纪于次
　　康熙十三年五月丙寅仁孝皇后崩越日奉安梓宫于干清宫圣祖仁皇帝辍朝成服妃嫔以下咸成服戊辰奉移梓宫于西华门外殡宫庚寅奉移梓宫暂安于都城北沙河巩华城殡宫六月庚申册谥大行皇后曰仁孝皇后 【 雍正元年恭加上　尊谥曰　孝诚仁皇后详见吉礼】十二年二月丁卯孝昭皇后崩越日奉安梓宫于宫中正殿圣祖仁皇帝辍朝成服妃嫔皇子以下咸成服己巳奉移梓宫于武英殿三月丙申奉移梓宫于沙河巩华城与仁孝皇后同安于殡殿闰三月辛酉册谥大行皇后曰孝昭皇后 【 雍正元年恭加上　尊谥曰　孝昭仁皇后详见吉礼】二十年二月癸卯奉移仁孝皇后孝昭皇后梓宫于陵寝四月辛酉同奉安于陵寝地宫二十八年七月甲辰孝懿皇后崩越日奉安梓宫于承干宫正殿圣祖仁皇帝辍朝成服妃嫔皇子以下咸成服丁未奉移梓宫于朝阳门外殡宫九月乙卯册谥大行皇后曰孝懿皇后 【 雍正元年恭加上　尊谥曰　孝懿仁皇后详见吉礼】十月甲戌奉移梓宫于陵寝癸未奉安于陵寝地宫
　　雍正九年九月己丑孝敬皇后崩越日奉安梓宫于畅春园九经三事殿世宗宪皇帝成服缟素十三日妃嫔皇子以下咸成服十月丁酉奉移梓宫暂安于田村殡宫十二月己亥册谥大行皇后曰孝敬皇后十三年十一月丙辰皇上恭上尊谥曰孝敬恭和懿顺昭惠佐天翊圣宪皇后 【 互见吉礼】
　　乾隆二年二月庚辰奉移孝敬宪皇后梓宫于泰陵三月庚寅奉安于泰陵地宫十三年三月乙未孝贤皇后崩丙申谕皇后同朕奉皇太后东巡诸礼己成忽在济南微感寒疾将息数天己觉渐愈诚恐久驻劳众重廑圣母之念劝朕回銮朕以途次亦可将息因命车驾还京今至德州水程忽遭变故言念皇后乃皇考恩命作配朕躬二十年以来诚敬皇考孝奉圣母事朕尽礼待下极仁此亦宫中府中所尽知者今在舟行值此事故永失内佐痛何忍言一应典礼至京举行布告天下咸使闻知辛丑灵驾至京由东华门入至长春宫奉安于正殿皇上亲临视安奉梓宫毕皇子奠酒三爵众随行礼毕各退甲辰王大臣等奏言谨按会典所载孝诚仁皇后丧仪礼部题准移文直省免其齐集举哀制服葢缘康熙十三年时值三藩叛逆大兵致讨恐任外各衙门举哀制服有惑观听是以礼部题明免直省官民治丧原属一时权宜嗣后相沿遂未更正考周礼为王后服齐衰注言诸侯诸臣皆齐衰是内外臣无异也明会典载皇后丧仪十三布政使司及直隶礼部请敕差官计告在外文武官员军民人等制服与京师同今大行后崩逝钦奉谕旨布告中外应由礼部誊黄遗官颁下直省今在外文武各官于奉到谕旨为始摘冠缨齐集公所哭临三日持服通前二十七日而除三日后照常办事二十七日内文武各官不嫁娶不作乐军民人等摘冠缨七日内不嫁娶不作乐其现在出征官军悉免举哀制服督抚以下仍照常例免其遣官进香从之己酉奉移梓宫暂安于景山观德殿五月甲辰册谥大行皇后曰孝贤皇后丙午大学士等奏帝后虽云俪体而地道臣道天泽昭然升殿视朝事关典制非燕飨用乐可比孝贤皇后丧制应遵用祖制百日后皇上升殿文武各官及外藩使臣行礼羣臣朝服均如常仪其作乐之处并照常举行皇上两月除沐后即应御门听政羣臣常服不挂数珠礼毕仍素服百日后遇御门之期羣臣常服挂数珠庶于礼制分义皆为允协再恭检孝诚仁皇后丧仪案卷内载百日以后期年以内王公以下各官逢初五十五二十五等日咸朝服月朔初十二十等日补服皆挂数珠马悬繁缨寻常入内奏事常服不挂数珠马不悬繁缨今孝贤皇后百日以后期年以前上朝坐班及入内奏事应悉遵此制至一切典礼应朝服采服之日仍如常仪所有原仪入朝奏事用常服之处应通行改正得旨孝贤皇后大事一切典礼朕皆斟酌古今务协其宜葢皇后坤宁正位体制原尊然以天子之礼视之则节文亦自有别纵令伉俪恩笃亦不可事事从而加厚以致失之太过即或情谊稍有未洽亦不宜事事从而贬抑以致失之不及葢皇后自有皇后之体制不可以夫妻之私情为之增损于其问也朕于孝贤皇后情谊隆重固天下臣民所恭知而经纪丧仪从不肯以一毫私意稍紊典常考明代嘉靖七年孝洁陈皇后之丧阁臣张璁据古礼以为丧服自期以下诸侯绝特为旁期言若妻丧本自三年报服杀为期年固未尝绝上宜为后服期等语其折衷颇为允当今据大学士议奏礼仪内如升殿作乐一节凡属大朝祀典自当照例朕意今年内寻常升殿但鸣钟鼓乐悬而不作庶为合宜至来年正月将届期年二切典礼着照康熙十四年之例如常仪余依议六月奉谕山东沂州府营都司姜兴汉奉天锦州府知府金文淳皆于孝贤皇后大事百日内薙头经巡抚及都统参奏己降旨交刑部问罪本朝定制遇有国恤百日以内皆不薙头倘违例私犯祖制立即处斩亦如进关时令汉人薙发彼不薙发者无不处斩之理此百余年人所共遵不待传谕而后晓是以会典条例皆无明文葢以修会典时不过增损明季之旧章明朝原无此制也又以其事本理法所必当然不必载之简册即如子孙孝养父母当食进食当衣加衣岂待专立科条然后尽其子职亦岂得以律令不载遂为不孝者解免至谓汉人遂可不遵百日之制苟有此心即与不肯薙发者同尤不容诛也伊等身为臣子岂有不遵国朝定制之理若谓出于不知岂不见他人尚未薙头何以不推求其故安心违犯此即立行正法以彰宪典亦无可恕然自朕思之律例会典实无明文而部文究未传谕其所以未经声明者亦因其为众所共知今既明正其违犯之罪又当曲体其愚昧犯法之情且或远方僻陋拘于二十七日除服之文遂有陷于不知或见他人有薙头者即谓事属可行冒昧触网此等情节又不得不格外原矜更恐外省见有此两案谕旨虑蹈狥隐之愆纷纷参奏国家无此体制可传谕各督抚提镇学政钦差各官等此旨未到之前或见在己经察出之案自当参处不容废法姑纵其余未发觉者概不必再行饬参旗人本属当知若有丧心之徒不在此宽免之例嗣后将国恤百日内不得薙头违者立即处斩之处载入会典律例令人共知遵守朕惟率由祖制欲使法在必行并无从宽从严之见存乎其间也七月复谕今日见江宁协领员缺保送之佐领尚未薙头葢伊等以旨到日计算皇后大事满百日薙头皆当以事出之日为始若以旨到计之则极远省分益致迟久不齐从前会典未加载此条而礼部行文并未明白指示以致外省人员非失之不及则转至矜持至于太过将此通行晓谕各省驻防处如有似此观望未薙头者皆令薙头纂修会典时详悉载入十月戊子奉移孝贤皇后梓宫于静安庄十七年十月康子奉移孝贤皇后梓宫于陵寝甲寅奉安于陵寝地宫三十一年七月谕据留京办事王大臣奏皇后于本月十四日未时薨逝皇后自册立以来尚无失德去年春朕共奉皇太后巡幸江浙正承欢洽庆之时皇后忽改常于皇太后前不能恪尽孝道比至杭州则举动尤乖正理迹类疯迷因令先程回京在宫调摄经今一载余病势日剧遂尔奄逝此实皇后福分浅薄不能仰承圣母慈眷受朕恩礼所致若论其行事乖违即予以废黜亦理所当然朕仍存其名号己为格外优容但饬终典礼不便复循孝贤皇后大事所有丧仪止可照皇贵妃例行交内务府大臣承办着将此宣谕中外知之凡皇后丧仪具大清通礼

　　?太妃丧

　　（臣）等谨按国朝定制皇贵太妃丧仪与皇贵妃例同惟未赠谥以前称皇贵太妃赠谥以后照所谥称皇贵妃恭遇皇帝临丧于殡前正中行一跪三拜礼其仪注由内务府进奏太贵妃与贵妃同太妃与妃同恭遇皇帝亲临皆如皇贵太妃礼今从会典之例汇为太妃丧礼列于皇贵妃之前
　　顺治十八年正月皇考贞妃薨从妃礼
　　康熙四年十二月皇曾祖寿康太妃薨六年十一月皇考恪妃薨皇祖康惠淑妃薨并从妃礼十三年十一月皇祖懿静太贵妃薨圣祖仁皇帝亲诣冠摘缨纬奠酒行礼余从妃礼二十八年四月皇考恭靖妃薨从妃礼三十三年六月皇考宁悫妃薨圣祖仁皇帝亲诣冠摘缨纬奠酒行礼余从妃礼四十八年六月皇考端顺妃薨从妃礼五十二年十月皇考淑惠妃薨圣祖仁皇帝亲诣冠摘缨纬奠酒行礼余从妃礼
　　雍正五年闰三月皇考荣妃薨十年四月皇考惠妃薨十一年八月皇考宜妃薨皆从妃礼
　　乾隆元年八月皇祖宣妃薨从妃礼二年正月皇祖熙嫔薨从嫔礼四月皇考齐妃薨皇上亲诣冠摘缨纬奠酒行礼余从妃礼四年三月皇祖谨嫔薨从嫔礼五年十月皇祖成妃薨从妃礼八年四月皇祖悫惠太妃皇贵妃薨奉旨辍朝十日皇上亲诣冠摘缨纬奠酒行礼余从妃礼九年四月皇祖顺懿密太妃薨皇上亲诣冠摘缨纬奠酒行礼余从妃礼六月皇祖通嫔薨从嫔礼十一年六月皇祖襄妃薨从妃礼十八年十二月皇祖纯裕勤太妃薨皇上亲诣冠摘缨纬奠酒行礼余从妃礼二十二年四月皇祖定妃薨皇上亲诣冠摘缨纬奠酒行礼余从妃礼四十九年十二月皇考纯懿皇贵妃薨从妃礼凡仪具大清通礼

　　?皇贵妃丧

　　雍正三年十一月敦肃皇贵妃薨定为皇贵妃丧礼诹日奉移金棺于阜城门外十里庄行册谥礼
　　乾隆二年三月奉移敦肃皇贵妃金棺从葬泰陵十年正月慧贤皇贵妃薨是日谕皇贵妃高氏着晋封慧贤皇贵妃礼部遵旨议准照册谥敦肃皇贵妃之例行册谥礼一应丧仪皆与敦肃皇贵妃同是月哲悯皇贵妃薨谕皇长子生母哲妃富察氏着追封皇贵妃又谕皇贵妃富察氏着追封哲悯皇贵妃一应典礼与慧贤皇贵妃同十六年十月奉移慧贤皇贵妃哲悯皇贵妃金棺从葬孝贤皇后陵寝二十年十一月嘉贵妃薨奉旨追谥淑嘉皇贵妃一应礼仪与慧贤皇贵妃同二十二年十一月奉移淑嘉皇贵妃金棺于孝贤皇后陵安葬四十年正月令懿皇贵妃薨奉旨皇贵妃薨逝著称令懿皇贵妃又谕皇贵妃薨逝例应素服十日今已择于二月初五日移殡静安庄所有初六日经筵典礼仍照常举行至初七八等日适届社稷坛斋戒其应行陪祀执事大臣官员着于初七日起即穿用常服朝珠余仍穿足素服十日二月奉移金棺于静安庄一应典礼俱与慧贤皇贵妃同仪具大清通礼

　　?贵妃丧

　　康熙三十三年十一月温僖贵妃薨奉旨辍朝五日定为贵妃丧礼
　　乾隆二十九年四月忻妃薨奉旨着加恩照贵妃例办理仪具大清通礼

　　?妃丧

　　崇德六年九月关睢宫宸妃薨定为妃丧礼
　　顺治十五年三月悼妃薨奉旨追谥为悼妃一切礼仪如妃
　　康熙九年四月慧妃薨圣祖仁皇帝辍朝三日一切礼仪如妃例 【 是年并定　嫔丧仪　贵人丧仪并见　大清通礼】 三十五年六月平妃薨三十八年七月敏妃薨五十年十一月良妃薨礼俱与慧妃同
　　雍正元年追封敏妃为敬敏皇贵妃十二年五月宁妃薨礼与康熙五十年良妃同
　　乾隆三十二年五月谦妃薨三十八年十二月豫妃薨礼俱同仪具大清通礼

　　?追封

　　皇太子丧
　　皇子丧
　　亲王以下丧
　　品官丧【庶士庶人附】

　　皇太子丧

　　乾隆三年十月端慧皇太子薨奉谕皇次子永琏乃皇后所生朕之适子为人聪明贵重气宇不凡当日蒙皇考命名永琏隐然示以承宗器之意朕御极以后不即显行册立皇太子之礼者葢幼年志气未定恃贵骄矜或左右谄媚逢迎至于失德甚且有窥伺动摇之者是以乾隆元年七月初二日遵照皇考成式亲书密旨召诸王大臣面谕收藏于干清宫正大光明匾之后是永琏虽未行册立之礼朕己命为皇太子矣今于本月十二日偶患寒疾遂致不起朕心深为悲悼朕为天下主岂肯因幼殇而伤怀抱但永琏系朕适子己定建储之计与众子不同一切典礼着照皇太子仪注行礼部等遵旨谨将皇太子丧礼公同酌议具奏得旨遵行是月奉移金棺于田村十一月行册谥礼七年建端慧皇太子园寝于朱华山八年十一月奉移金棺恭送朱华山园寝安葬仪具大清通礼

　　皇子丧

　　顺治十六年皇子荣亲王薨追封荣亲王治丧视亲王加厚卜葬于黄花山园寝
　　雍正六年皇八子怀亲王薨定为皇子丧仪十三年十一月皇上谕朕兄皇长子乃皇妣孝敬皇后所生朕弟皇八子素为皇考所钟爱当日曾以亲王礼殡葬今朕眷念手足之谊均着追封亲王一切应行典礼着宗人府会同礼部察例具奏寻宗人府等奏言由内阁拟追封亲王谥号恭候钦定后遣官往殡处读文致祭见今修造园寝俟安葬后照封谥字样制造神牌安设飨堂从之
　　乾隆十三年下月悼敏皇七子薨奉谕皇七子永琮敏醉中宫性成夙慧甫及两周岐嶷表异圣母皇太后因其出自正嫡聪颖殊常钟爱最笃朕亦深望教养成立可属承祧今不意以出痘薨逝深为轸悼建储之意虽朕衷默定而未似端慧皇太子之书旨封贮又堂在襁褓非其兄可比且中宫所出于古亦无遭殇追赠概称储贰之理但念皇后名门淑质在皇考时虽未久承孝养而十余年来侍奉皇太后承欢致孝备极恭顺作配朕躬恭俭宽仁可称贤后乃诞毓佳儿再遭夭折殊难为怀皇七子丧仪应视皇子从优着该衙门遵旨办理送入朱华山园寝寻奉旨追赠皇七子谥曰悼敏皇子十五年三月皇长子定安亲王薨奉谕皇长子诞自青宫齿序居长且年逾弱冠诞育皇孙今遗疾薨逝朕心深为悲悼宜备成人之礼着追封亲王一切丧仪该部详察典礼具奏至弥留之际迁移外所以便殡敛虽属内廷向例但当沉绵疾亟令其远迁朕心实有所不忍况园亭不同大内着即于皇长子所居别室治丧其亲王爵即令皇长孙绵德承袭朕近年屡遭哀悼之事至于情实不能己侍奉慈闱自当以礼节情且皇长子幼而质弱朕加恩顾复念其未能承受厚福原非端慧皇太子悼敏皇子望其可属承祧者比虽父子至情实不能忍而轻重所系朕岂不知明谕至此诸王大臣可不必为朕过虑矣寻内阁撰拟追封谥号进呈奉旨追封皇长子为和硕定安亲王遣官诣殡处追封致祭九月奉移定安亲王金棺于园寝仪具大清通礼

　　亲王以下丧

　　顺治九年定亲王郡王贝勒具子镇国公辅国公镇国将军辅国将军奉国将军丧仪
　　康熙四年定亲王郡王等由宗人府奏赐谥号贝勒以下不入八分公以上应否给谥请旨遵行
　　雍正十三年十一月皇上谕诸王贝勒贝子公朕维治天下之道首重亲亲亲亲之道首在慎终追远我朝宗室皆太祖太宗后裔自当敦睦友爱岂可视为疏逖宗人府所奏服制一事各分支派殊有未协是饬令复议嗣恭阅皇祖时皇考所奏折内裕亲王太福晋薨逝时皇祖行围在外仍令太妃等临丧令皇考及诸叔亦往成服由此观之则彼时实存古道后朕叔怡贤亲王薨逝皇考遗朕弟兄临丧并令皇五子成服彼时众意不过以为格外之恩未有言及理所当然者如此风渐长则将来皇子等皆以倨傲自恣而亲亲之义势必冺没无存朕常于此有深惧焉古人云以父母之心为心则天下无不和之兄弟以祖宗之心为心则天下无不睦之宗族尔诸王贝勒贝子公等惟当以太祖太宗之心为心视国事如家事彼此提撕共臻至善果能如此则朕敦睦亲族之怀庶几可副而皇祖鸿基大业从此贻庆于亿万斯年矣且亲族者乃天地之常经必当有久远不易之则岂可以君上一时之爱憎率意从事嗣后虽朕之子孙若遇近派尊属薨逝亦当成服除诸王属下仍照原定支派遵行外诸王贝勒贝子公等如何成服会丧之处必使合乎礼节以尽亲亲之诅其旨内事宜着诸王贝勒贝子公等会同详议具奏遵旨议准嗣后皇帝子孙照依会典所定五等服制遇期服胞伯叔兄弟之事除年幼未分封之皇子皇孙不议外长者照例具奏再行临丧既未分出自应停止成服其诸王贝勒贝子公宗室将军闲散宗室等不论爵次凡近支皆照会典所定服制五等遇小功服以上之丧照例会丧成服期服六十日而除大功一月而除小功七日而除遇百日内致祭仍齐集摘冠缨宗人府委官稽察朝祭大典王公皆当侍班应令期服者于大祭日薙头小功七日大功于出殡后薙头遇斋戒日暂停前往丧所至亲王福晋以下亦照定例准礼部传令齐集委官稽察如丧家呈部愿停止福晋等齐集者准其停止其丧服事宜仍照康熙九年定例遵行乾隆三年奏定期服者令大祭日除服大功服者令初祭日除服小功者送殡日除服仪具大清通礼亲王福晋以下丧公主以下丧顺治九年定仪并具大清通礼

　　品官丧【庶士庶人附】

　　顺治三年定丧服之制列图于律颁行天下 【 详后服制篇】 七年定额驸民公以下各官及庶人丧仪并具大清通礼

　　?服制

　　斩衰三年子为父子之妻同子为继母 【 父之后妻】 慈母 【 谓妾子无母父命他妾养子者】 养母 【 自幼过房与人者】子之妻同庶子为嫡母为所生母庶子之妻同为人后者为所后父母为人后者之妻同女在室为父母己嫁被出而反在室者同嫡孙承重为祖父母祖父俱亡承重为高曾祖父母嫡孙之妻同 【 为人后者承重同】 妻为夫妾为家长
　　齐衰杖期嫡子众子为庶母 【 谓父妾有子者】 嫡子众子之妻同子为嫁母 【 谓亲生母父殁而改嫁者】 子为出母 【 谓亲生母父在被出者】 夫为妻 【 父母在不杖】
　　齐衰不杖期祖为嫡孙父母为嫡长子及众子父母为嫡长子之妻父母为女在室者父母为子为人后者继母为长子众子子为从居改嫁继母 【谓父卒继母改嫁而己从之者】 从子为伯叔父母及姑在室者为亲兄弟及姊妹在室者为亲兄弟之子及女在室者孙为祖父母孙女为祖父母虽适人不降庶孙为生祖母 【慈母养母孙同】女出嫁为父母为人后者为其本生父母女在室及虽适人而无夫与子者为其兄弟姊妹及兄弟之子兄弟之女在室者女适人为兄弟之为父后者妇为夫兄弟之子及女在室者妾为家长之父母及家长之妻妾为家长之长子众子与其所生子为同居继父两无大功以上亲者
　　（臣）等谨按乾隆四十年奉上谕独子出继之例以一人承两房宗祀原例内虽无服制明文但既为人后其嗣父病故自应照雍正十三年议准定例服丧三年至将来本生父母病故则丧不并行例止期服其人情切报本于礼仍有心丧三年之文原可自尽仰见圣人酌礼准情化民加厚之至意葢降服心丧礼节不踰而衷情各尽实所以补丧礼之所未备也
　　齐衰五月为曾祖父母女孙虽适人不降
　　齐衰三月为高祖父母女孙虽适人不降为继父先同居今不同居者 【 自来不同者无服】 为同居继父两有大功以上亲者
　　大功九月祖为众孙及孙女在室者祖母为嫡孙众孙及孙女在室者生祖母为庶孙 【 慈养祖母同】 父母为众子妇及女之己嫁者 【 慈母养母为其子妇同】伯叔父母为从子妇及兄弟之女己嫁者为人后者为其兄弟及姑姊妹在室者夫为人后其妇为夫本生父母为夫之同堂兄弟及同堂姊妹在室者为姑及姊妹之己嫁者为兄弟之子为人后者女出嫁为本宗伯叔父母及兄弟与兄弟之子及姑姊妹及兄弟之女在室者妇为夫之祖父母为夫之伯叔父母
　　小功五月为伯叔祖父母 【谓祖之亲兄弟】 嫡孙众孙为庶祖母为同堂伯叔父母 【 谓父之堂兄弟】为同堂姊妹之出嫁者为再从兄弟及从姊妹在室者为同堂兄弟之子及女在室者为祖姑在室者 【 谓祖之亲姊妹】 为堂姑之在室者 【 谓父之同堂姊妹】为兄弟之妻祖为嫡孙之妇为兄弟之孙及兄弟之孙女在室者为外祖父母为母之兄弟姊妹为姊妹之子及女之在室者为人后者为其本生母之父母为其姑及姊妹之己嫁者妇为夫兄弟之孙及孙女在室者妇为夫之姑及夫之姊妹 【 在室出嫁同】妇为夫之兄弟及夫兄弟之妻妇为夫堂兄弟之子及女之在室者女出嫁为本宗姊妹之出嫁者为本宗堂兄弟及堂姊妹之在室者有子之妾为家长之祖父母
　　（臣）等谨按钦定礼记义疏云外祖父母有当服者六子为因母之父母一也因母即亲母也母出为继母之父母二也庶子君母在为君母之父母三也君母即嫡母也庶子为继母之父母四也庶子不为父后者为己母之父母五也为人后者为所后母之父母六也又云继母多则服在堂继母之党葢外祖父母之服有六则自外祖父母以下者其同为当服可知此母党之服之制也
　　缌麻三月祖为众孙妇曾祖父母为曾孙曾孙女高祖父母为元孙元孙女祖母为嫡孙众孙妇为乳母为曾伯叔祖父母为族伯叔祖父母为族伯叔父母为族兄弟及族姊妹在室者为曾祖姑在室者为族祖姑及族姑在室者为兄弟之曾孙及曾孙女在室者为兄弟之孙女出嫁者为同堂兄弟之孙及孙女在室者为再从兄弟之子及女在室者为祖姑 【 谓祖之亲姊妹】 及堂姑 【 谓父之堂姊妹】及己之再从姊妹出嫁者为同堂兄弟之女出嫁者为父姊妹之子为母兄弟之子为母姊妹之子为妻之父母为婿为外孙及外孙女为兄弟孙之妻为同堂兄弟之妻为同堂兄弟子之妻妇为夫高曾祖父母为夫之伯叔祖父母及夫之祖姑在室者为夫之堂伯叔父母及夫之堂姑在室者为夫之同堂兄弟及同堂兄弟之妻为夫之同堂姊妹 【 在室出嫁同】为夫之再从兄弟之子及女在室者为夫同堂兄弟之女出嫁者为夫同堂兄弟子之妻为夫同堂兄弟之孙及孙女在室者为夫兄弟孙之妻为夫兄弟之孙女出嫁者为夫兄弟之曾孙及曾孙女之在室者女出嫁为本宗伯叔祖父母及祖姑在室者为本宗同堂伯叔父母及堂姑在室者为本宗堂姊妹之出嫁者为本宗堂兄弟之子及女在室者
　　八旗官员服制除父母之丧应持服百日外养子于本生父母之丧持服两月于一月后薙头当差亲伯叔伯母婶母亲兄弟妻娶妻之子抚养庶母之丧于一月后薙头当差此一户内如有承办其事者仍照常持服两月亲伯叔祖亲伯叔祖之子亲伯叔之子亲兄弟娶妻之子亲嫂亲子妇娶妻之孙生子庶母之丧于出殡七日后薙头当差亲伯叔祖母亲伯叔祖之子妇亲伯叔祖之孙亲弟妇亲伯叔之子妇亲兄弟之子妇亲孙妇之丧于出殡后薙头当差无服族人之丧不准持服照常当差行走凡大臣官员持服日期其职任官差各异应行令各地方各量职任于其应行走之时即令当差行走

　　皇朝通典卷六十二
※※※※※※
古典小说之家备份区　http://club.xilu.com/wave2002/
[楼主]  [7楼]  作者:沉思曲 发表时间: 2008/12/06 20:34 
[加为好友][发送消息][个人空间]
回复 修改 来源 删除

《清朝通典》　乐典（063～067）一百卷　（清）高宗 敕撰

　　●皇朝通典卷六十三

　　乐一

　　○乐一

　　（臣）等谨按大乐之作天地同和盖惟圣人之心通极造化故能建中和之极究声气之原嘉应神祗茂豫民物所谓圣人生古乐兴也我朝开国之始肇鬯元音广大清明灿然隆备圣祖仁皇帝心通天矩钦定律吕正义一书古乐之大义明而千古有定论今乐之至理具而千古有正声我皇上恭承先绪重辑后编凡郊庙所陈朝会燕飨所奏无不按律谐音分刌节比举前书所谓审音定乐制器协均者一一见诸施行盛德形容于斯为极良由圣心天纵学贯神枢所以制作之隆超越千古也窃观古来论乐皆以黄锺为律本而律尺不明纵黍横黍聚讼纷如律本之失盖由于此圣祖仁皇帝躬亲布黍审定今尺七寸二分九厘为黄锺真度以为律本律本既定以之上生下生诸律皆由此而定皇上业隆继述一切笵金琢玉之制悉禀成模典法攸昭范围不过此制律之密也乐之为用最重分均自后汉志以管子弦音之度牵合管音故有黄锺为宫太簇为商姑洗为角蕤宾为变征林锺为征南吕为羽应锺之变宫之说历代相沿承讹袭谬遂致一均之内律吕互用岂古人制律阴阳不紊之义乎圣祖仁皇帝神明律数确然定为清浊分均使阳皆从律阴皆从吕皇上于周礼六乐奏黄锺歌大吕奏太簇歌应锺之文谓清浊同均者尚不可合用岂有清浊不同均者而可合用之理盖既云奏则但奏其乐而不歌既云歌则始作乐以合人声耳奏与歌自必各为一事义蕴深融不徒昭揭緀旨直契先圣造律之原此审音之确也至于宫律之用考之周礼既曰圜锺为宫奏之圜丘函锺为宫奏之方泽黄锺为宫奏之宗庙又曰奏黄锺以祀天神奏太簇以祭地祗奏无射以享先祖奏夷则以享先妣经文已歧而不合自汉以后或以黄锺祀天地以蕤宾享宗庙或以黄锺祀天以太簇祀地均未允协我皇上贯通三极以黄锺子位天之统也天坛用黄锺为宫林锺未位地之统也地坛用林锺为宫太簇寅位人之统也太庙用太簇为宫而朝贺燕飨之乐则随月用律为宫既握三才并建之原更协五行迭嬗之序此用律之当也若夫厘定乐章务归雅正遇有举行庆典登奏攸资或从几暇亲裁或自臣工奏进纪肤功则轶采薇杕杜之篇志恺乐则迈湛露蓼萧之什溥福祺则追寿考作人之颂光文治则俪辟雝于乐之诗以至勤求民瘼谱云汉之章广厉学宫补笙诗之什敦和庄雅美备详明他如丹陛导迎饶歌鼓吹花袍禺马之声远藩藏卫之音并皆列在阙廷登诸乐府铿鍧炳耀莫与比隆近犹以锺吕元音古今同揆特命乐臣定宫商之谱究疏越之音辑为一编用昭法守所由折衷善美依永和声洋洋乎声振之休藻金石而絣万禩也臣等职司编纂未能窥测精深谨依杜佑通典各门分类记载有前书所未备者量为增置至清乐为唐以前所尚之声坐立部伎为有唐一代之制则谨从删恭读御制新乐府立部伎篇曰皇清之制较唐诚回殊大哉王言国家审音正乐之模圣主崇雅黜郑之意即此并可仰见矣

　　乐制

　　△乐制

　　（臣）等谨按杜佑乐典首列沿革一门上自邃古下迄有唐其闲历代相承或袭用前朝或更新立制故以此为名我朝开国之初肇兴制作嗣后屡经增定无非绍承前绪益昭美备详明若名沿革于义未协因仿马端临文献通考之例名为乐制按时编载昭法守焉
　　天命元年正月元旦诸贝勒大臣文武羣臣进表恭上尊号上焚香告天行受宝礼以是年为天命元年升御座受庆贺陈设卤簿奏乐八年台吉阿巴泰等征蒙古还至都城上出城迎之因破敌竖纛八鸣角拜天礼毕设大宴庆劳奏乐天聪六年喀尔沁部落古噜斯恰布济衮都棱具筵进献陈设乐舞适奏报锦州蒙古贝勒诺木齐等归降上大悦命八门击鼓召众宣捷翌日上至演武亭行拜天礼毕升御座诺木齐等率部众朝见因设乐舞大晏选力士为角抵之戏八年出师征明上谒堂子列八纛鸣角奏乐复定元旦朝贺陈设卤簿奏乐九年停止元旦杂剧八旗筵宴止用雅乐十年诸贝勒大臣文武羣臣进表恭加上尊号陈设卤簿奏乐上拜天行受宝礼建国号曰大清改元崇德受庆贺设筵宴备陈乐舞
　　崇德元年肇建太庙追尊列祖凡四孟时享岁暮祫祭并奏乐定卤簿乐器凡冬至万寿圣节朝贺乐制与元旦同元旦前三日起至第九日止上元十四日起至十六日止俱作乐十二月上亲征朝鲜二年朝鲜国王李倧自南汉山城来朝上出营渡汉江登坛受降奏乐 【按国初之制命将出师凯旋庆贺宣捷受降并皆作乐所以肃军威而作士气也规模盛远创造宏深万年法制开于此矣】
　　顺治元年九月大学士冯铨等奏言郊庙及社稷乐章前代各取嘉名以昭一代之制本朝削寇乱以有天下拟用平字从之是年即议准圜丘大祀乐九奏迎神奏始平之章奠玉帛奏景平之章进俎奏咸平之章初献奏寿平之章亚献奏嘉平之章终献奏雍平之章彻馔奏熙平之章送神奏太平之章望燎奏安平之章皇帝出宫午门鸣锺不作乐 【 下同】致祭礼毕皇帝还宫导迎乐奏佑平之章值齐期仍不奏 【 下同】方泽大祀乐八奏迎神奏中平之章奠玉帛奏广平之章进俎奏咸平之章初献奏寿平之章亚献奏安平之章终献奏时平之章彻馔奏贞平之章送神望瘗奏宁平之章礼毕皇帝还宫导迎乐奏佑平之章祈谷坛大祀乐九奏迎神奏中平之章奠玉帛奏肃平之章进俎奏咸平之章初献奏寿平之章亚献奏景平之章终献奏永平之章彻馔奏凝平之章送神奏清平之章望燎奏太平之章礼毕皇帝还宫导迎乐奏佑平之章 【 按顺治元年定大祀乐制后凡恭奉　列圣配享　两郊及　祈谷坛致祭用乐之制并同】太庙时享乐六奏迎神奏开平之章奠帛初献奏寿平之章亚献奏嘉平之章终献奏雍平之章彻馔奏熙平之章送神奏成平之章 【 望燎乐同】礼毕皇帝还宫导迎乐奏禧平之章 【按顺治元年定时享乐制后凡恭遇追尊　列祖加上　尊谥升祔　太庙致祭用乐之制并同又按顺治十六年祫乐制惟迎　　　神奏贞平之章送　神奏清平之章乐名从异余同】社稷坛乐七奏迎神奏广平之章奠玉帛初献奏寿平之章亚献奏嘉平之章终献奏雍平之章彻馔奏熙平之章送神望瘗奏成平之章礼毕皇帝还宫导迎乐奏佑平之章太岁坛乐六奏迎神奏保平之章奠帛初献奏安平之章亚献奏中平之章终献夭肃平之章彻馔奏雍平之章送神望燎奏宁平之章二年以后节次议历代帝王庙乐凡六奏迎神奏雍平之章奠帛初献奏安平之章亚献奏中平之章终献奏平之章彻馔奏凝平之章送神望燎奏寿平之章 【按　　历代帝王庙定制遣官致祭嗣于顺治十二年礼部奏准如遇　　　特行崇祀之典　　亲祭行礼照例用导迎乐】文庙乐六奏迎神奏咸平之章奠帛初献奏宁平之章亚献奏安平之章终献奏景平之章彻馔奏咸平之章送神望燎奏咸平之章 【按顺治九年　　　驾幸太学行释奠礼迎　　神奏咸平之章奠献奏宁平之章送　　神奏咸井让章凡三奏嗣后恭遇　　　临雍释奠行礼用乐之制并同】朝日坛乐七奏乐章用曦字迎神奏寅曦之章奠玉帛奏朝曦之章初献奏清曦之章亚献奏咸曦之章终献奏纯曦之章彻馔奏延曦之章送神望燎奏归曦之章夕月坛乐六奏乐章用光字迎神奏迎光之章奠玉帛初献奏升光之章亚献奏瑶光之章终献奏瑞光之章彻馔奏涵光之章送神奏保光之章先农坛乐七奏乐章用丰字迎神奏永丰之章奠帛初献奏时丰之章亚献奏咸丰之章终献奏大丰之章彻馔奏屡丰之章送神奏报丰之章望瘗奏庆丰之章俱用中和韶乐凡坛庙舞制初献用武舞千戚六十有四亚献终献用文舞羽钥六十有四惟文庙用六佾初献亚终献俱文舞皆太常寺神乐观司之其余羣祀皆教坊司作乐此祭祀乐之定制也 【按顺治十七年又定　　　大享殿合祀乐制迎　　　神奏元和之章奠玉帛奏景和之章进俎奏肃和之章初献奏寿和之章亚献奏安和之章终献奏永和之章彻馔奏协和之章送　　　神奏泰和之章望燎瘗奏清和之章乐章用和字嗣后未经复行至乾隆十六年改　　　大享殿为　　　祈年殿每岁　　皇上于此行祈谷之礼云】至于朝会宴飨三大节及常朝元年定制皇帝升殿还宫俱奏中和韶乐羣臣行礼奏丹陛大乐皇太后皇后三大节庆贺俱丹陛大乐皇帝升殿奏隆平之章还宫比显平之章王公百官行礼奏庆平之章外藩行礼奏治平之章乘舆出入一切庆典用导迎乐燕飨侑食殿廷用清乐以乐辞之首句为章名部宴衍圣公及文武会试上马下马宴进士传胪后恩荣宴文武乡试开榜后鹿鸣鹰扬等宴皆教坊司作乐承应时制作肇兴如受宝颁诏大婚上徽号巡幸尊封册立及百官进庆贺表笺谢恩等诸典礼俱折衷定制用乐又屡申诏旨十四年谕礼部祭祀乐器必考辨精良始足肃将诚悃朕观近来各坛庙所用乐器其中尚有敝坏非朕祗事天地宗庙社稷及致敬古帝王圣贤之意尔部即详加察验应行修整者节次开列奏请以便内府修理换给十五年谕礼部祭祀大典必执事人员通晓娴熟始克肃将诚敬近见太常寺乐舞生声容仪节多有未谙皆该衙门平日教演不精以致如此尔部即遵谕严行申饬是月辛亥上亲行祈谷礼毕还宫复谓大学士等曰各处祭祀太常寺所奏乐俱未和谐乐乃祭祀之大典必声容仪节尽合歌章始臻美善其召太常寺官严饬之此后须责令勤加肄习毋致违忽十七年谕礼部祭祀乐歌所以歆格神明理宜虔恪今太常寺奏乐人员平日怠于肄习以致乐章音韵多不中节该寺各官演习不勤殊为琉玩尔部即严加申饬以后务演习精熟声调协和以副朕诚敬祭典之意
　　康熙八年定三大节朝贺乐章元旦皇帝升座奏元平之章还宫奏和平之章冬至皇帝升座奏遂平之章还宫奏允平之章还宫奏恒平之章均中和韶乐行礼奏晋平之章俱用丹陛大乐皇太后三大节朝贺升座奏豫平之章还宫奏履平之章行礼奏益平之章俱用丹陛大乐皇后三大节朝贺升座奏淑平之章还宫奏顺平之章行礼奏正平之章俱用丹陛大乐十年恭谒祖陵幸盛京御清宁宫及是年玉牒告成十一年世祖章皇帝实录告成择吉恭进皆奏乐着为定制裁减祭祀执事乐舞人数谕礼部太常寺坛庙禋祀理宜虔肃今观祭祀执事之人过多殊为烦杂应酌量裁减务令肃清二十一年厘正朝会宴享乐章时左都御史余国柱奏请厘正郊庙朝会宴享乐章上曰享祀乐章一代制作所系礼部翰林院集议以闻嗣礼臣等议奏自古庙乐原以述祖功宗德本朝郊坛庙祀乐章曲名曰平现今遵奉已久太祖太宗世祖同在太庙致祭不便分庙另撰宜如旧惟朝会宴享等乐曲调风雅未备宜敕下所司酌古准今求声律之原定雅奏之节进呈请定嘉名以昭盛典从之二十三年上东巡亲诣阙里致祭先师孔子所用乐章乐舞先生期令太常寺委司乐官前往指示肄习二十九年以喀尔喀新附数十万众必训以法度俾知礼仪特行会闻礼奏乐三十四年定大阅鸣角击鼓鸣金之制 【按　大阅会阅之礼旧制并用鼓乐兹复定金鼓之节后凡遇举行　大典均照是年定例】五十二年诏修辑律吕数理诸书并考定坛庙宫殿乐器五十三年考订中和乐章声调谕南书房翰林等向来升殿所奏中和乐章皆仍明代所撰句有长短体制类词后因文体不雅命大学士陈廷敬等改撰其章法皆以四字为句而奏乐人未习声调仍以长短句法凑合歌之是虽文法易而声调未易也今考察旧调已得宫商节奏甚为和平必得歌章字句亦随词调则章法明而宫商谐此事所关最要着南书房翰林同大学士等详考定议务使章法与声调协和归于允当五十四年冬至躬祀圜丘用新定乐律 【按是时考正律吕凡乐制乐器乐歌皆经　亲定制度得中以是月　　　南郊大祀为始嗣后各祭祀朝会典礼并用　钦定雅乐】 五十五年颁中和韶乐于直省文庙
　　雍正元年定直省祭器乐器图式二年御制耕耤禾词如遇举行大典教坊司领乐官四员及乐工于耕耤所排列俟行礼时歌三十六禾词又定耕耤筵宴乐制进筵丹陛乐奏雨旸时若之章进酒管弦乐奏五谷丰登之章进馔清乐奏家给人足之章皇帝升座还宫俱奏导迎乐羣臣行礼奏丹陛乐令阙里乐工赴太常寺淀习七年改教坊司为和声署十二年遴选各省乐舞生择其实系本籍俊秀子弟通晓音律娴习礼仪者存留如有冒滥即行斥退
　　乾隆六年复位中和乐章音律节奏时奏试殿廷中和乐章歌音不协于律诏令详酌妥议大学士礼部奏覆乐章十二成内惟淑平顺平二成每章八句其十成每章各十句每句四字按之音律节奏则每章八句每句六七八字不等以十句四字之乐章而和以八句六七八字之音律宜其不能尽协请将乐章酌从八句句无拘四言以期调协尽善从之谕和硕庄亲王等朕因临朝乐章句读与乐音不相比合是以命大学士该部会议复位乐章期合于正恭查康熙五十二年纂修律吕正义重造中和韶乐既经圣祖仁皇帝钦定岂得乐章乐音尚乃如此径庭及阅律吕正义凡宗庙朝廷所用乐章并不在内律吕正义一书专为发有乐律而设何以阙如及观御制序文则系雍正三年皇考所撰意此书在皇祖时尚属未完之本至雍正三年刻时未暇补足与抑皇祖圣意待制造乐器审比乐音之法具有成书之后再行考定续纂入帙与否则该馆办理之时未经议定奏请是以尚少乐章字谱也夫大乐与天地同和嘉感神祗茂豫民物其事甚巨不可稍有阙遗继志述事责在后人如果有所未备理宜绍续前典着庄亲王等将此书原委悉心查明朕思临朝乐章如此则坛庙乐章恐亦不相符合着一并查明具奏嗣经和硕庄亲王等查覆奏请重修律吕正义后编将所定乐章考订宫商字谱务使律吕克谐至有声无字之乐章及外藩音乐并应以字谱写之载入简牍得旨允行于是改定律吕为宫之制黄锺子位天之统也天坛乐章用黄锺为宫黄锺下生林锺林锺未位地之统也地坛乐章用林锺为宫林锺上生太簇太簇寅位人之统也太庙乐章用太簇为宫月生于西酉西方正位也又秋分夕月建酉之夕也月坛用南吕为宫至日坛若以日东月西日卯月酉论应用夹锺为宫但夹锺阴而日为阳故亦用太簇为宫先农坛为农事也用姑洗为宫帝王庙先师庙祭以春秋春以夹锺秋以南吕为宫 【按　帝王庙致祭每有用三月九月者然钦天监择吉必在清明霜降之前故不用姑洗无射为宫】太岁坛用岁始之律太簇为宫社稷坛于春秋二仲月上戊日致祭故春以夹锺秋以南吕为宫天神从圜丘以黄锺为宫地祗从方泽以林锺为宫皇帝三大节并以黄锺为宫朝会宴飨各以其月之律为宫闰月则视时宪书所载交节之前用上月宫调交节之后用下月宫调皇太后皇后三大节均以南吕为宫至一切乐章皆重经制撰章名亦详加更定圜丘终献改奏永平送神改奏清平望燎改奏太平 【 余同前】 方泽进俎改奏含平初献改奏太平 【 余同前】祈谷坛迎神奏祈平奠玉帛奏绥平进俎奏万平初献奏宝平亚献奏穰平终献奏瑞平彻馔奏渥平送神奏滋平望燎奏谷平雩祭迎神奏霭平奠玉帛奏云平进俎奏需平初献奏霖平亚献奏露平终献奏沾平彻馔奏灵平送神奏霮平望燎奏霈平又定大雩乐制御制云汉诗八章于终献毕文舞生退后司乐官引舞童执羽翳歌之 【按　雩制之乐前所未备至是始有定制】太庙时享迎神奏贻平奠帛初献奏敉平亚献奏敷平终献奏绍平彻馔奏光平送神还宫望燎奏乂平奉先殿同太庙祫祭迎神奏开平奠帛初献奏肃平亚献奏协平终献奏裕平彻馔奏诚平送神还宫望燎奏成平社稷坛迎神奏登平奠玉帛初献奏茂平亚献奏育平终献奏敦平彻馔奏博平送神奏乐平望瘗奏征平偶遇岁旱祈祷雨足报祀迎神奏延丰奠玉帛初献奏介丰亚献奏滋丰终献奏霈丰彻馔奏绥丰送神奏贻丰望燎奏溥丰 【 按是时更定　社稷坛乐词章名其望瘗乐章系乾隆二十一年增定】神祗坛遇水旱祈祀报谢迎神奏祈丰奠帛初献奏华丰亚献奏与丰终献奏议丰彻馔奏和丰送神望燎瘗奏锡丰 【按　神祗坛向例遣祀未备乐章　皇上轸恤民依崇修祀典始有定制】先蚕坛每岁季春吉巳皇后亲祭迎神奏庥平初献奏承平亚献奏均平终献奏齐平彻馔奏柔平送神奏洽平历代帝王庙迎神奏肇平奠帛初献奏兴平亚献奏崇平终献奏恬平彻馔奏淳平送神望燎奏匡平文庙迎神奏昭平奠帛初献奏宣平亚献奏秩平终献奏叙平彻馔奏懿平送神望燎奏德平太岁坛迎神奏保平奠帛初献奏定平亚献奏嘏平终献奏富平彻馔奏盈平送神奏丰平祈雨报祭迎神奏需丰奠帛初献奏宜丰亚献奏晋丰终献奏协丰彻馔天应丰送神奏洽丰其余羣祀并用庆神欢乐章 【按　朝日坛　夕月坛　　先农坛皆重撰乐词章名则仍前所定】朝会之乐一切章名仍用前定增制内廷行礼奏雝平之章又定羣臣行礼丹陛乐节奏之制凡五节以一节为趋进三节为三跪九叩头一节为趋退如有退表宣表礼仪则于第一节乐阕廷臣已跪之后进表宣表毕乐再作总于赞礼排班之后乐作赞退之后廷臣趋至仗末之时乐止又定皇太后宫皇后宫并用中和韶乐至于筵宴皇帝升座还宫所奏中和韶乐三大节即依三大节朝贺乐章除夕即用十二月常朝乐章惟上元则升座奏怡平之章还宫奏升平之章至进果进酒进馔乐章向承明代之旧并用戏曲一阕至是改用清乐进果奏海宇升平日进酒奏玉殿云开进奏万象清宁惟耕耤礼成筵宴进茶丹陛清乐奏喜春光进酒丹陛清乐奏云和迭奏进馔中和清乐奏风和日丽所用乐舞则进馔乐止之后乐部引庆隆舞上先奏扬烈舞次奏喜起舞舞毕笳次进笳吹奏毕朝鲜国俳进百伎并作皇太后三大节暨上元筵宴皇太后升座还宫所奏中和韶乐行礼所奏丹陛大乐与三大节庆贺同进茶进酒用丹陛清乐进馔用中和清乐所奏歌词乐名与皇帝筵宴同部宴向例俱承应作乐至是亦改撰乐章衍圣公奏洙泗发源长正一真人奏上清碧落文进士奏启天门武进士奏和气洽并用五魁舞乡饮则奏御制补笙诗时设立乐部凡太常寺所司祭祀之乐和声署掌仪司所司朝会宴飨之乐銮仪卫所司铙歌鼓吹并隶之又奉谕旨朕因时享聆太常寺笙箫管钥之奏至不能分别宫商何以交神明而达诚敬朕命庄亲王三泰张照为总领乐部大臣非祇辖和声署也嗣后一应太常寺乐部事务俱着管理又闻向来太常寺乐员系道士承充夫二氏异学不宜用之朝廷今乃令道士掌宫悬司燎瘗为郊庙大祀骏奔之选暇日则向民间祈禳诵经以餬其口成何典制太常寺乐员嗣后毋得仍习道教有不愿改业者削其籍听为道士可也朕询问三泰知额设五六百人得毋冘滥着庄亲王等查议如果额数太多奏请芟汰将钱粮归并酌增精选实能任事之人令其承应时又更定和声署乐员乐工名目先经和硕庄亲王等奉谕旨和声署乐工皆民闲屠沽之辈即加教训岂易通晓伊等在署当差徒误其衣食生理朕意须令掌仪司人员承应方能妥协俟乐章既定之后将和声署作何裁汰并朝会日期如何掌仪司率领所属人员承应之处王会同三泰详悉定议具奏寻议和声署奉銮一员左右韶舞二员左右司乐二员协同十五员并正九品俳长无定员奉銮等官品秩虽卑究亦一命之士岂容污贱之人忝窃今遵旨令内务府掌仪司办理请将奉銮等官裁去更其名为满汉署正各一员满汉署丞各一员于掌仪司所属人员内挑选补授其额设乐工一百二十名必出身清白通晓音律者始克充选除章仪司所属人员内有可充当承应外请于銮仪卫鼓手头目及内务府借充校尉六十名内挑选学习至鼓手名目既系俗称而乐工二字又人所轻贱请更名为署吏而以所司之乐器分别其名曰司锺司鼓司磬司琴司瑟视一器应用若干人之处另行派拨分定员额得旨允行八年定先农坛遣官致祭用中和韶乐 【按　　先农坛旧制遣官则司小祀之例皇上以国之大事在农　　先农宜在中祀之列故准　　朝日　　夕月之制虽遣官仍用中和韶乐永着为例】九年皇上幸盛京恭谒祖陵御崇政殿设朝亲撰世德舞十章于筵宴时奏之十月幸翰林院锡宴赋诗增制清乐乐词进茶奏文物京华盛进酒奏延阁云浓进馔奏玉署延英十三年皇上东巡亲祭岱岳增撰乐章迎神奏祈丰奠帛初献奏华丰亚献奏兴丰终献奏仪丰彻馔奏和丰送神望燎奏锡丰 【按乾隆十五年　　巡幸中州致祭　　嵩岳十九年再谒　　祖陵望祭　　长白山乐制并同】十月命大学士傅恒为经畧讨金川复位命将出师乐制十四年平定金川凯旋锡宴增制乐章进果奏景运乾坤泰进酒奏圣德诞敷进馔奏日耀中天十七年奏准道迎乐章凡躬祭回銮皆奏佑平一应庆典皆奏禧平十八年增定太岁坛祈雨乐章迎神奏需丰奠帛初献奏宜丰亚献奏晋丰终献奏协丰彻馔奏应丰送神奏洽丰十九年改定神乐署及官名旧制太常寺神乐观设提点知观等员掌各坛祭祀之乐乾隆八年改名神乐所至是改为神乐署改提点为署正知观为署丞二十四年回部悉平王公羣臣行庆贺礼钦颁恩诏增撰武成庆语乐章以志肤功二十五年西师凯旋皇上亲行郊劳制平西铙歌十六章凯歌四十章于行礼时奏之复制圣武组昭世禹甸遐通圣治遐昌清乐章于幸丰泽园赐宴刀时奏之二十六年铸造镈锺先是古钟十一圜出自江西抚臣恭进皇上辨正注疏异同定为镈钟至是命庄亲王钦遵圣祖御定律吕正义钟律尺度铸造十二律镈钟一分以备特悬其旧有镈钟内缺一圜亦依式补铸嗣又经和硕庄亲王等奏请以和阗玉制造特磬十二虡用俪镈钟以备声振之全并请御制铭词镌识于上三十三年礼部奏准关帝庙加增署史十六名合前八名共二十四名所奏乐以迎神送神三献各为一章四十一年平定两金川奏凯班师皇上亲行郊劳御制凯歌三十章又令增制铙歌十六章奏之凯宴羣臣及行庆贺礼并制撰乐章又作喜起舞以光盛典四十五年皇上七旬万寿增撰喜起舞乐章十月藏僧班禅额尔德呢撰古稀祝嘏乐章以献四十八年干清宫普宴宗室制撰乐章升座奏隆平还宫奏庆平进茶奏瑞旭中天丽进酒奏珠斗杓乡回进馔奏景丽仙瀛并增制世德舞奏之五十年于干清宫赐宴千叟升座奏隆平还宫奏庆平进茶奏寿恺升平瑞进酒奏紫禁春开进馔奏寿宇同登二月以辟雍新建皇上躬亲释奠即莅辟雍殿讲学升座奏盛平还宫奏道平并制仰君师清乐一章于赐茶时奏之 【按正月　　赐宴以溥寿祺二月　临雍以光文治仰见我　　皇上福备道隆迭申懋典雅音宣畅实为千古未有之盛云】八月内阁奉上谕古乐以宫商角征羽为五音合诸变宫变徽则为七音今之乐犹古之乐何以乐部所奏乐音仅以五六工尺上等字为音而问之以宫商角征羽则茫然不知为何事近偶阅张照所奏论乐札子辨析颇详其所谓五六工尺上即宫商角征羽甚合古意因复取律吕正义再加参核本属相合因思今之五六工尺上古之宫商角征羽名虽异而实则同声音之道原欲僻俗趋雅今反援雅而归于俗甚非道也况郊庙乐章格天歆视正朝御殿敷政临民钟簴元音自应用古制为节奏今乐部所定乐章俱取便注工尺揆诸名义殊乖庄雅但相沿已久若猝令乐工等改习宫商角征羽则心手俱所未娴其势亦有所难朕意俗用工尺既与宫商角征羽相同嗣后虽令乐工等取便用工尺等字而于乐章每章每字下则兼注宫商角征羽变宫变征字样皆令兼知则不但用诸郊庙朝廷倍彰庄雅而以此潜移默化渐复古音未始非返朴还淳之一道再古乐古琴瑟与金石并重近来乐部奏乐琴或闲能操缦而瑟则竟属虚陈即业儒之人虽偶有学琴者已非古道至于瑟则未有能鼓者是瑟之为道久已失传夫八音迭奏琴瑟相宣岂容偏废向来乐部奏乐俱因笙笛声壮琴瑟声细为其所掩丝不如竹古已有其语是以乐工等罕有娴习者殊非八音咸备之意从前励宗万为太常寺少卿时寺丞张乐盛编辑坛庙乐章励宗万为之作序维时已有律吕正义一书而张乐盛所编书内乐章并不仿照兼注宫商辄专注工尺励宗万又不为之定正所谓不学无术不可与言乐亦安能窥律吕正义之博洽赅备耶然律吕正义一书卷帙既繁剖析又极精微乐工未易领会德保系礼部尚书太常寺乐部皆所综理庄存与则礼部侍郎而兼管乐部着德保庄存与向武英殿咨取律吕正义刻本一部将律吕正义书内每字下骈注宫商角征羽及五六工尺上字样者摘出令乐工按书演习精熟并着将琴瑟二乐饬令乐舞生一体用心娴习盖黄锺为万事根本五音十二律还相为宫而所谓三分损益隔八相生之说其义原可贯乎今之工尺盖黄钟生大吕至半大吕而又生黄锺夫黄锺宫也以宫商角征羽变宫变征之位言之则为七以其相生之数言之则为九此隔八之说所由来也如岁时之有八节八节递蟺而岁时成矣今之五六工尺上四合合字音之终也而即以生五生生不穷自为循环所谓贞下起元声音之道与政通也着德保庄存与悉心讲求检阅于律吕正义一书取要节繁辑为简要一编会同军机大臣酌定缮写进呈刊发再律吕正义中原有御制补笙诗六首骈注工尺宫商字样着一并入编颁发学官肄习以示作乐崇德协律同和之至意钦此十一月奉谕前因乐部所用乐章仅以五六工尺上为音问以宫商角征羽茫然不知为何事因命德保庄存与将律吕正义一书取要节繁辑为简要会同军机大臣酌定缮写进呈今据将各乐章酌定按语开单呈览朕详加披阅与从前张照所论原属相合不过拘泥黄锺之说各调具以羽字起羽字止其实如郊坛及御殿万寿所用乐章自应以黄锺为宫羽字起止至每月所用乐章则应以每月本律为宫如太簇为正月主宫正合人生于寅之义其余逐月皆依律吕相生所谓旋相为宫者此也今阅所进清单按照乐章将五音配合兼注已属明晰毋庸另为一编着与旋宫图俱附入律吕正义后编并于四库全书内一体补入并将前降谕旨及此旨冠于律吕正义后编篇首俾讲求乐律之士及肄习伶官俱晓然于宫商角征羽五音共知避俗趋雅援今入古而仍不禁其五六工尺上俾雅颂各得其所云尔

　　皇朝通典卷六十三

　　●皇朝通典卷六十四

　　乐二

　　○乐二

　　（臣）等谨按杜典载历代庙朝之乐于沿革中总述其槩不另立门葢汉后各朝竞尚新声其朝庙之章无盛美之可陈无功德之可纪故从其畧也我国家文焕功巍作为大乐无非巨典所关自宜按门胪载以昭盛轨兹谨遵律吕正义后编所列增祭祀乐朝会宴飨乐导迎乐铙歌鼓吹乐四门至歌杂歌曲舞杂舞曲散乐杂乐四方乐则仍其旧目至各门次序旧列在乐悬之后今卷中所载悉与首卷乐制相表里因谨为移置总以见盛朝规制美备详明迥非前书所能髣髴尔

　　祭祀乐
　　朝会宴飨乐
　　歌
　　杂歌曲
　　舞
　　杂舞曲
　　导迎乐
　　铙歌鼓吹乐
　　散乐
　　杂乐
　　四方乐

　　△祭祀乐

　　圜丘乐九成始平景平咸平寿平嘉平永平熙平清平太平
　　祈谷乐九成祈平绥平万平宝平穰平瑞平渥平滋平谷平
　　雩祭乐九成霭平云平需平霖平露平沾平灵平霮平霈平
　　方泽乐八成中平广平含平大平安平时平贞平宁平
　　太庙时享乐六成贻平敉平敷平绍平光平乂平
　　太庙祫祭乐六成开平肃平协平裕平諴平成平
　　社稷坛乐七成登平茂平育平敦平博平乐平征平
　　社稷坛祈雨报祀乐七成延丰介丰滋丰沛丰绥丰贻丰溥丰
　　朝日坛乐七成寅曦朝曦清曦咸曦纯曦延曦归曦
　　夕月坛乐六成迎光升光瑶光瑞光涵光保光
　　历代帝王庙乐六成肇平兴平崇平恬平淳平匡平
　　文庙乐六成昭平宣平秩平叙平懿平德平
　　先农坛乐七成永丰时丰咸丰大丰屡丰报丰庆丰
　　先蚕坛乐六成庥平承平均平齐平柔平洽平
　　神祗坛乐六成祈丰华丰兴丰仪丰和丰锡丰
　　太岁坛乐六成保平定平嘏平富平盈平丰平
　　太岁坛祈雨报祀乐六成需丰宜丰晋丰协丰应丰洽丰
　　羣祀奏庆神欢乐

　　△朝会宴飨乐

　　皇帝元旦中和乐元平和平
　　皇帝冬至中和乐遂平允平
　　皇帝万寿中和乐干平泰平
　　皇帝常朝中和乐隆平显平
　　皇帝上元中和乐恬平升平
　　皇帝普宴宗室赐宴千叟中和乐隆平庆平
　　皇帝莅辟雍殿讲学中和乐盛平道平
　　内庭行礼丹陛乐雝平
　　外庭行礼丹陛乐庆平治平
　　皇太后三大节中和乐豫平履平丹陛乐益平
　　皇太三大节中和乐淑平顺平丹陛乐正平
　　海宇升平日玉殿云开万象清宁皇帝三大节及上元除夕筵宴进果进酒进馔奏此词
　　火树星桥除夕元宵干清宫上灯奏此词
　　海上蟠桃皇太后册尊典礼及上徽号庆典并有皇帝阅册宝之礼于升殿时奏此词
　　喜春光云和迭春风日丽皇上躬耕耤田筵宴奏此词 【 按雍正二年定耤田筵宴清乐为雨旸时若五谷丰登家给人足三章此系乾隆七年复位】 文物京华盛延阁云浓玉署延英乾隆九年驾幸翰林院筵宴作
　　景运乾坤泰圣德诞敷日耀中天乾隆十四年平定金川凯旋赐宴作
　　圣武光昭世禹甸遐通圣治遐昌乾隆二十五年平西凯旋赐宴作
　　瑞旭中天丽珠斗杓回景丽仙瀛乾隆四十八年普晏宗室作
　　寿恺升平瑞紫禁春开寿宇同登乾隆五十年赐宴千叟作
　　仰君师乾隆五十年皇上莅辟雍殿讲学命制此词于赐茶时奏之洙泗发源长部宴衍圣公作
　　启天门部宴文进士乐和气洽部宴武进士乐 【按二乐章系乾隆七年所定至五十一年　　命乡试鹿鸣宴歌鹿鸣之诗会试恩荣宴歌棫朴之诗鹰扬宴歌免罝之诗而于　　经筵礼成后筵宴臣工　　命歌抑戒之诗示勖勤之意凡以折衷古制宣鬯雅音足以焜耀史册因是书编纂之例以五十年为断故谨于案内声明】
　　御制补笙诗正月十月顺天府学直省郡县庠举行乡饮酒礼时奏之

　　△歌

　　冬至大祀孟夏常雩祀天于圜丘夏至祭地于方泽太庙时飨大祫暨社稷等各坛庙祭祀并乐部率太常寺设中和韶乐司乐协律郎乐工序立乐县之次歌工立乐工之次左右司歌章者各五人朝会之乐皇帝御殿乐部和声署设中和韶乐左右司歌章者各二人三大节常朝诸燕飨并同
　　乾隆七年上谕郊庙朝会巨典攸关其登歌下管史工必肄业有素方免临期舛误当于春秋二季令赴掌仪司演习如有不协之处即为训导俾律吕均谐用昭诚敬钦此嗣议准于每年三月九月遵行律吕正义后编五声二变篇曰朱子曰宫商角征羽变宫变征皆是数之所生自然如此非人力所能加损朱子此说最得乐之精理今使三尺童子信口讴吟而为考寻其声韵未有不暗与五正声相合者间有抅者则必错出于二变人之不能歌者多矣断无不具七音之人古之审于音者亦多矣断无在七音之外能别创一音之人至第八声则后与第一声同增之固无可增减之亦无可减也

　　△杂歌曲

　　三十六禾词世宗宪皇帝御制遇行耕耤礼时用金鼓箫篴笙拍各六歌禾词乐工十四名于耕耤所排列俟行礼时乐工鸣锣鼓歌此词
　　采桑歌皇后采桑时童监歌采桑词者十人金鼓拍版各二箫蓫笙各六排立桑外东西径道唱之
　　笳吹六十六章牧马歌古歌如意宝佳兆诚感词吉庆篇肖者吟君马黄懿德吟善哉行乐土谣踏摇娘颂祷词慢歌唐公主丹诚曲明光曲吉祥师圣明时微言际嘉平善政歌长命词窈窕娘湛露四贤吟贺圣朝英流行坚固子月圆缓歌至纯词美封君少年行四天王吟宛转词铁骊木槵珠好合曲童阜天马吟大龙马吟始条理追风赭马回波词长豫平调游子吟高士吟哉生明高哉行三章圆音栏杆思哉行法座引接引词化导词七宝鞍短歌夕照归国谣僧宝吟婆罗门引三部落五部落皇帝筵宴时于庆隆舞毕后奏之
　　番部合奏三十一章大合曲染丝曲公莫雅政曲凤凰鸣乘驿使免罝西鲽曲政治词千秋词鸿鹄词庆君侯庆夫人羡江南救度词大番曲小番曲游逸词兴盛词艳冶曲庆圣师白鹿词合欢曲白驼歌流莺曲君侯词夫人词贤士词舞词鼗鼓曲调和曲皇帝筵宴时于笳吹后奏之
　　古稀祝嘏词乾隆四十五年藏僧班禅额尔德呢上
　　（臣）等谨按国初筵宴有喜得功名朝天子金殿喜重重三月韶光等曲葢仍明代旧制也至乾隆七年改撰乐章其曲并以乐章首句为名谨附识旧用曲名于此

　　△舞

　　顺治元年定乐舞人员额数及服色之制凡乐舞仪节令协律郎等官教习作文德武功之舞祭日典仪官唱乐舞生就位初献乐作司乐执节引武舞生执干戚进奏武功之舞舞毕乐止武舞生退亚献乐作司乐执节引文舞生执羽钥进奏文德之舞终献乐作如之舞毕乐止文舞生退
　　乾隆七年定大雩童子舞制用舞童十六人衣元衣为八列各执羽翳终献后文舞生退司乐引舞童进典乐唱舞童歌诗舞童按舞而歌歌毕乃望燎其羽翳俱染五采本周礼皇舞之式八年定武舞干上字句用雨旸时若四海永清仓箱大有八方敉宁奉三永奠得一为正百神受职万国来庭等字又定筵宴乐舞名色队舞总名为庆隆舞介冑骑射为扬烈舞大臣对舞为喜起舞竹马为禺马所戴丑面为面具歌章为司章骑竹马为司舞弹琵琶为司琵琶弹三弦为司三弦拉奚琴为司奚琴搊筝为司筝拉胡琴为司阮划箕为司节拍板为司拍拍掌人为司抃司琵琶司三弦各八人司奚琴司筝各一人司节司拍司抃各十六人俱服石青金寿字袍豹皮端罩在丹陛两旁立两翼并上司节司拍司抃两翼各八人分三排北面立司琵琶司三弦两翼各四人东西向立司奚琴在东司筝在西司章十三人服蟒袍豹皮端罩从右翼上东向立奏庆隆之章扬烈舞上服黄画布套者十六人服黑羊皮套者十六人各戴面具跳跃掷倒象异兽骑禺马者八人分两翼上北面一叩头周旋驰逐象八旗一人射一兽受矢羣兽慑服象武成舞毕喜起舞上队舞大臣十八员朝服入殿正中三叩头退东边西向立以两为队进前对舞每队舞毕正中三叩头退次队复进如仪九月作世德舞时皇上幸盛京御崇政殿筵宴奏是舞十四年平定金川作德胜舞二十五年平定西域增制德胜舞乐章奏之四十五年皇上七旬万寿并制喜起舞乐章四十八年普宴宗室增制世德舞乐章奏之

　　△杂舞曲

　　喀尔喀部乐舞司舞八人服红云缎镶糚缎花补袍狐皮大帽在丹陛西边立进前正中三叩头退于西边柱后立司觱篥司阮各四人分两翼上向上一膝跪奏喀尔喀部乐曲司舞以两为队按队进舞每队舞毕正中三叩头次队复进如仪
　　回部乐舞司达卜一人司那噶喇一人司哈尔扎克一人司喀尔鼐一人司塞塔尔一人司喇巴卜一人司巴拉满一人司苏尔鼐一人皆衣锦面杂色纺丝接袖衣锦面倭缎缘边回回帽青靴缘紬■〈月荅〉膊司舞二人舞盘二人皆衣靠子锦腰襕纺丝接袖衣先作乐司舞二人起舞舞毕舞盘人上以次舞毕退
　　五魁舞部宴衍圣公及文武会试乡试筵宴乐用鼓一管二笛二笙二云锣一板一歌童五人衣五魁衣进舞

　　△导迎乐

　　顺治元年定制躬祀坛庙礼成回銮乘舆出入一切庆典用导迎乐乐章均用平字
　　乾隆七年奏准和声署导迎乐奏佑平禧平之章奉銮以汉语赞奏嗣后请用赞礼即以国语赞奏庶与各赞相之礼画一十七年奏准导迎乐章凡躬祭回銮皆奏佑平一应庆典皆奏禧平

　　△铙歌鼓吹乐

　　（臣）等谨按铙歌鼓吹杜典列在杂乐中特以为谨严之节耳我朝折衷定制大飨丕宣胥关典礼而平西平金川诸制尤属布昭圣武之篇谨特列铙歌鼓吹一门以彰度越前古之盛
　　康熙十二年幸南苑大阅二十九年以喀尔喀新附上特行会阅礼皆陈设卤簿鼓吹大乐三十五年三十六年上三举北征讨厄鲁特噶尔丹及朔漠荡平振旅凯旋并用鼓吹大乐前导
　　雍正二年平定青海受俘用鼓吹
　　乾隆七年定时巡省方铙歌鼓吹驾出宫前导鼓吹振作马上所奏有铙歌大乐铙歌清乐铙歌大乐有大清朝四时仗承天眷贡琛球锦绣乾坤中天盛世奉宸欢晴开五云端云笼驾六龙扈翠华四时念壮军容日初升嘉祥曲练吉日谒珠邱御黼座长白山布尔湖建阳曲沈阳城铁岭山孕嘉座毓灵禽蕃珍树建皇极铄皇清等曲凡二十八章铙歌清乐有九龙旃鬯皇威整貔貅河清海宴辇路平景清明圣武光昭皇风泰庆云呈象天行虹流华渚皇都无外夏谚歌芳塍曲渥洼曲美留都溯与京格皇天大凌河狩干原日上扶桑九五飞龙圣德巍巍蹀躞游龙庆皇图万国瞻天昊天命等曲凡二十七章其乐器有大小铜角金口角蒙古角金鼓点钹钹云锣笙笛之属凡大阅亲征亲征凯旋受俘并得奏之二十四年平定西域大功告成特撰铙歌乐帝效天烁月竁振王鈇攻库车厥角稽黑水战援兵来阿克苏鹿斯奔回城降伊西洱和门开天断成皇式辟廱帝图巩等十六章及凯歌乐四十章二十五年西师凯旋皇上亲行郊劳驾至郊台军士鸣螺铙歌乐作行礼毕皇上出黄幄乘骑铙歌乐止停鸣螺马上凯歌乐作驾还行宫乐止四十一年平定两金川大军凯旋御制凯歌三十章又命制铙歌皇威鬯慎行师掎角攻赞拉平讨楚沁迅霆复八旗勇穷猿僵扼宜喜越重濠河之西后路清一窟摧斧底魂穴蚁埽武功成等十六章于郊劳时奏之翼日皇上御午门楼受俘如定制用鼓吹

　　△散乐

　　耕耤筵宴进果卓毕领乐官领舞童五名四时和队舞承应舞毕百戏变碗承应进酒领乐官领幼童十三名呈瑞应承应舞毕领老人一名探子二名承应进馔彻馔后领乐官领庄家老四人舞童八名老人四名撺掇四名黄童白叟鼓腹讴歌承应次文士九名感天地承应次武士九名感祖宗承应次进宝回回五名颂得胜承应次香斗老人三名黎民欢乐承应次五方夜叉五名承应次五海龙王承应次三官五方彩旗承应俱用大乐以次陈伎 【按此　国初所用耕耤筵宴散乐葢仍明代之旧至雍正二年进果进酒进馔俱改用清乐】
　　火戏每岁正月例于十三十四十七十八每日晚刻设放吉祥盒子灯十五十六每日午刻设放日间盒子晚刻设放吉祥盒子灯及万国乐春台火戏
　　冰戏每岁十月咨取八旗及前锋统领护军统领等处照定数挑选善走冰者二百名内务府预备冰鞋行头弓箭球架等项冬至后驾幸瀛台等处陈设冰嬉及较射天球等伎分兵丁为二翼每翼头目十二名射球兵丁一百六十名幼童四十名以次走冰较射陈伎走马伎乾隆十二年奉旨交与内府三旗前锋人等挑选学习解马花马箭共一百二十名至十三年冬奉上谕南苑紫光阁圆明园及木兰热河等处呈明预备
　　高丽国俳笛伎管伎鼓伎各一人俳长一人戴面具掷倒伎十四人服红短衣在丹陛两旁立俳长从右翼上于毡南立北面致辞笛伎管伎鼓伎从右翼上于毡西南立东北向掷倒伎从左翼上自东向西各呈其伎
　　回部铜绳伎用铜绳一根径二寸长一丈余或用麻绳一根径二寸长三丈余横于架木之上架木高二丈五尺又下旺一绳斜系于地面之杙一边立桅木一根高六丈回人服彩衣两手执木一根赤足自地登绳斜上履绳而走往返游跃于绳上既而又服其靴足掌下加一铜盘踏铜盘而履绳亦可往返行之或去铜盘踏一立木径二寸许高五寸许游于绳上亦可或履或行或跳或跃或跨而骑或坐而起如履平地然下立回人一亦服彩衣击鼓而喧于下戏跃既毕左悬弓右挟矢抱桅木直上至桅顶地设帽球一枚援弓射之 【按回部以铜绳伎为最奇后有登竿颠什者　　皇上以因戏伤人　　命禁此伎　　圣念周详慎微谨小于斯可仰见云】

　　△杂乐

　　鼓吹之制有可通用者如命将出师穷寇乞命得旨报可诹吉纳降直省督抚提镇每岁霜降日校阅本标弁卒及试院宾兴奏进试题试日启门揭晓陈榜并用之又每岁迎春顺治元年定制直省府州县迎春东郊以鼓乐前药至署乐工击鼓又直省迎接诏书顺治十一年定制恭遇诏书至地方官员具龙亭仪仗鼓乐出迎至展读毕行礼时乃奏乐又乡会试筵宴顺治十五年定制文武会试有上马宴有下马宴进士有恩荣宴各于礼部兵部衙门陈设用鼓乐承应文武乡试鹿鸣鹰扬宴亦如之又日月食救护康熙十四年定制救护日食在礼部衙门月食在太常寺衙门设鼓乐于露台下日月初食至复圆救护各官俱行礼鸣鼓作乐乾隆七年定制停止作乐祇用金鼓

　　△四方乐

　　（臣）等谨按四方乐一门杜典与散乐并列体制未协今移置我朝声教覃敷化隆无外谨登诸乐媲靺师职掌之文云
　　西洋波尔都哈尔国人徐日升精于音乐其法专以弦音清浊二均递转和声为本后又有壹大里呀国人德礼格精乐律与徐日升所传源流无二以乌勒鸣乏朔拉犀七字纪乐即古五声二变之七音今度曲家四乙上尺工凡六之七字谱也弦音之度分五正声为全分二变声为半分乏与犀皆得半分即变征变宫二音也若夫旋转为调则正变清浊亦互易焉其法有所谓五线界声者凡度曲之声字不过七音至第八音而仍合于首音因用五线以界之五线四空共九位已足于用也有所谓二记纪音者凡乐不出刚柔二端故用刚柔二记以纪清浊互易为用之号葢桑乐浊声刚乐清声若夫纯用刚音或纯用柔音则不纪如柔乐内间以刚乐声字则用刚纪刚乐内闻以柔乐声宇则用柔纪也有所谓三品明调者凡作乐必有高音低音平音之三等若不设一准则高低无凭故用上中下三品以纪一曲之始终为何声调也其详具着本书圣祖仁皇帝特载其说于律吕正义葢其辨调审音实与古法默相符合也其国天主堂内有三十六祭台中台左右有编箫二座中各有三十二层每层百管管各一音合三千余管凡风雨波涛讴吟战鬬与百鸟之声皆可模仿
　　朝鲜郊庙朝会杂用唐乐宋大晟乐明雅乐又有俗乐俗乐之名颇有新异有动动无■〈碍，去石〉西京大同江五冠山扬州月精花长生浦丛石亭处容沙里花长岩安东紫青济危宝冬栢木礼成江郑瓜亭紫霞洞等曲
　　琉球凡有宴歌呼蹋蹄一人唱众皆和音颇哀怨扶女子上膊摇首而舞
　　准噶尔部其俗每日申刻则击鼓鸣铙名曰送日其乐器有雅图噶伊奇尔和尔图卜硕尔必和色尔特穆尔和尔绰尔等六器为其欢会宴饮所用有铿格尔格昌定沙克鸿和必斯奇古尔伊克布哷栋布哷等七器则为诵经应和之用也其乐曲有名都尔本卫拉特者有声无辞用以试弦有名噶尔丹穆图尔者叹美其人之辞有名布图根雅布萨尔者颂祷之辞别有沙律齐默克噶尔丹穆尔奇勒噶苏图们额齐诸曲
　　回部喀什噶尔其俗于十月朔日十二月十日大伯克率众张鼓乐赴寺拜天并庆贺宴会回民吉礼用鼓二胡琴一三弦二筝一乐人席地而坐以手拍鼓众乐从之声音和翕乐人歌曲妇女数人起舞踏步旋转皆能应节城内筑高亭一座每日夕时作乐以送日辟展每岁二月谓之年头彼此宴会幼子幼女相率歌舞其乐器有大鼓小鼓铜号铰子唢吶喇叭三弦哈龙乌什各城阿奇木每日用鼓吹一次回民吉礼用乐男女歌舞叶尔羌和阗乐器有筝三弦琵琶胡琴管喇叭唢吶鼓钹日夕时亦作乐送日库车沙雅尔乐器有大鼓小鼓喇叭唢吶三弦筝阿克苏典哩木拜乐器有三弦琴手鼓每日申刻以后亦作乐以送日回部乐曲一名斯那满爱慕其人之词一名塞勒喀斯拊掌行乐之辞一名察罕一名珠鲁马前鼓吹之辞凡按工尺字一周终而复始节以人声随其长短以成曲调
　　瓜哇乐有横笛鼓板亦能舞
　　浡泥凡宴会鸣鼓吹笛击钹歌舞为乐
　　湖南苗击铜鼓沙锣以祀鬼神亲戚宴会以匏笙铜鼓为乐
　　四川苗宾人喜鼓舞宴乐则击铜锣鼓吹横笛歌舞
　　两广苗俚人最贵铜鼓铸初成悬于庭中置酒招同类来者以金银为大钗执以扣鼓因遗主人名为纳鼓钗有是鼓者极为豪强号为都花
　　云南苗僰夷一名摆夷筵宴酒初行乐作一人大呼一声众人和之如此者三既就坐乐有三曰僰夷乐缅乐车里乐僰夷乐有筝笛胡琴响盏之类缅乐者缅人所作以羊皮为三五尺长鼓以手拍之间以铜铙鼓拍板乡村宴饮则击大鼓吹芦笙舞牌为乐窝泥又曰和泥饮酒以一人吹芦笙为首男女连手周游跳舞为乐花苗凡节序击铜鼓吹喇只欢聚赛神漫且男妇作欢鸣叶吹笙音节流畅和以夷曲其声喑然吚然亦可听
　　贵州苗红苗击鼓歌舞名曰调鼓八番燕会击长腰鼓为乐狆家岁时击铜鼓为欢土人或掘地得鼓即以为诸葛所遗富者不吝直争购花苗每岁孟春合男女于野谓之跳月男吹芦笙女振飨铃旋跃歌舞东苗跳月与花苗同至禾熟牛肥酿酒斫牛召集亲属剧饮歌唱西苗延善歌祝者导于前童男女百数十辈相随于后吹笙舞踏历三书夜以赛丰年

　　皇朝通典卷六十四

　　●皇朝通典卷六十五

　　乐三

　　○乐三

　　（臣）等谨按杜典所列十二律五声八音旋宫相生诸门皆以阐发乐律精微然自汉唐以来误以弦音度分牵合管音遂致阴阳紊杂我朝考订中声定清浊分均之法一洗千古相沿之谬兹所登载与杜典所列迥乎不同升平制作天地为昭远非前代所可比拟也

　　十二律
　　五声八音名义
　　五声十二律旋相为宫
　　五声十二律相生法
　　制造

　　△十二律

　　康熙五十二年诏修辑律吕数理诸书五十三年律吕正义书成嗣后各祭祀朝会典礼并用新定乐律
　　（臣）等谨按汉后言律吕者皆以阴阳相杂为言黄锺为宫太簇为商姑洗为角蕤宾为变征林锺为征南吕为羽应锺为变宫其余各宫以类从焉圣祖仁皇帝制器审音定为阳纯用律阴纯用吕俾清浊阴阳不相紊杂足订历世相沿之误其精意悉载律吕正义一书我皇上心通天矩重纂律吕正义后编以抉前书之蕴与今谨从二书中备辑其阐发改定律吕精义者详着于篇以昭古乐昌明立隆千古之盛
　　律吕正义黄锺理数篇曰按律吕新书黄锺九寸空围九分积八百一十分注曰天地之数始于一终于十其一三五七九为阳九者阳之成也其二四六八十为阴十者阴之成也黄锺阳声之始阳气之动也故其数九分寸之数具于声气之元不可得而见及断竹为管吹之而声和候之而气应而后数始形焉均其长得九寸审其围得九分积其实得八百一十分长九寸围九分积八百一十分是为律本度量权衡于是而受法十一律由是而损益焉朱子以为本原第一章是最大节目葢上古圣人心通造化默会中声制为黄锺适符天地自然之数汉晋而后凡究心于律吕者因未详考黄锺之真度是以中声无由而得今欲定黄锺之管必先定黄锺之度既得黄锺之度乃考其周径面幕积实之相生而较以容黍之多寡然后制以器审以音一一脗合则理之出于自然者无不归于大同矣　律吕正义后编律由数起篇曰问汉志言度量衡皆起于律又曰推历生律律吕新书则曰分寸之数具于声气之元不可得而见及截竹为管吹之而声和候之而气应而后数始形焉然则数由律起乎抑律由数起乎曰律由数起也汉志曰推历生律制器规圆矩方权重衡平准绳嘉量探赜索隐钩深致远莫不用焉度长短者不失毫厘量多少者不失主撮权轻重者不失黍絫纪于一协于十长于百大于千衍于万其法在算术观志所言是律生于数而度量衡又起于律也后汉志曰物生而后有象象而后有滋滋而后有数天地初形人物既着则算数之事生记称大挠作甲子隶首作算数二者既立以比日表以管万事一十百千万所同用也律度量衡历其同用也是又言律与度量衡同起于数也蔡元定曰律未成之前有数而未见律成而后数形焉度之成在律后度之数在律前故律之长短围径以度之分寸之数而定是又言律起于数度成于律而律又定于度也凡此皆律由数起之义也　律吕正义后编律吕分均篇曰周礼太师掌六律六同以合阴阳之声阳声黄锺太簇姑洗蕤宾夷则无计阴声大吕夹锺仲吕林锺南吕应锺皆文之以五声宫商角征羽夫既曰合阴阳之声矣而又分别之曰若者阳声若者阴声明乎阴阳之可合而不可杂也且曰皆文之以五声脍乎阳律阴吕各有五声也向使律吕而可相杂则周礼何不直云十二律又何不浑言之曰律吕而必条分缕晰曰六律六同阴声阳声云尔哉且周礼大司乐之用六乐也所奏者黄锺太簇姑洗蕤宾夷则无射所歌者大吕应锺南吕林锺仲吕夹锺倘律吕之可杂用何不于所奏者一参以吕或于所歌者而一错之以律乎是其奏与歌有相合无相混也国语伶州鸠曰律所以立均出度也古之神瞽考中声而量之以制夫黄 【 国语本作六依朱子作黄】中之色也故名之曰黄锺二曰太簇三曰姑洗四曰蕤宾五曰夷则六曰无射为之六间以扬沈伏而黜散越也元问大吕二间夹锺三间仲吕四间林锺五间南吕六间应锺律吕不易无奸物也彼其于律吕也既分别次第而数之又各自连类而数之未尝曰一黄锺二大吕三太簇四奏锺云云也且其曰律吕不易云者言其各有条理不相互易夫而后乃无奸物也【 按杜典于十二律备言律吕分属阴阳此条论清浊分均正深明律吕阴阳不相紊杂之义故谨录于此不赘列于旋宫法内云】

　　△五声八音名义

　　律吕正义后编中声篇曰问宫最浊商次浊角居中征次清羽最清然则角乃中声乐不以角为君而以宫为君何也曰沈括曰浊为宫稍清为商最清为角清浊不常为征羽斯言最是夫音大则浊小则清自宫以下清至于羽而止自羽以上浊至于宫而止然管子言五声数征羽大于宫然则宫之上有征羽犹夫角之下有征羽也羽之不下容复有声必转而之乎宫之上乃可是以沈括曰征羽清浊不常夫征羽必转而之乎宫之上乃可然则宫乃中声正声君声而不可以紊欤 【按此条本论中声以证旋宫必用倍律然正发明五声清浊之旨故列于此】律吕正义八音乐器总说篇曰八音之乐各从其类而制器尤宜探其体要书曰诗言志歌永言声依永律和声八音克谐无相夺伦葢生于人声成于乐器而宫调运于其中所以节人声而裁乐器也古圣人初制律吕以和五声然后被之八音金石有厚薄轻重之差匏竹有空窍短长之别丝音则徽柱散实以分声调土乐则中空容积以较度分革木虽止一声亦皆有所由起要之莫不以律吕五音之倍半准其损益葢丝与金石为一类假人力以生声者也竹与匏土为一类假人气以生声者也革与木为一类所以为乐之节奏者也然八音之中备律吕阴阳之体叶宫调声字之全惟丝竹为最要何也金石之器以律吕实积容受分量较以厚薄轻重其为体也虽各不同而为用则一器独限一声而已匏土之器其声生于空窍其分定于容积与竹音同革木之器虽不以律吕之法为准则而其度分亦皆依黄锺而得数要之皆所以应和乐之始终节奏耳夫六经所载八音备具然堂上之乐贵人声而以丝音为主堂下之乐贵人气而以竹音为主竹之声在虚虚之多者声浊少者声清而多少之数定于中空之围径短长丝之声在实实之多者声浊少者声清而多少之数定于丝纶之巨细分度所以然者竹音之乐十二律吕为之本相与比例推求而取其声由于比例推求而得其数其围径长短加分减分总不越乎十二律吕之范围大者用其大体本形之度分小者用其小体本形之度分而后竹音诸乐之声字各归于律吕之位而各应于律吕之宫调焉葢竹音诸乐依人之气而生声故本之中空容积之多寡而无与乎形体厚薄之度分也丝音之乐五声二变为之本相与比例折取而察其声由于比例折取而得其分其丝纶巨细徽柱远近总不越乎五声二变之范围大者用其大体本弦之度分小者用其小体本弦之度分而后丝音诸乐之声字各得五声二变之位而各应于律吕之宫调焉葢丝音诸乐依人之力而生声故本之丝纶之巨细长短而无与乎形质之大小也必使丝竹之器一皆协于十二律吕五声二变之正而众音之器所应宫调声字又皆协于丝竹之音然后诸乐之大本可得而论焉　律吕正义后编八风篇曰问史记以八风协十二律始于不周风终于阊阖风始于应锺之吕终于舞射之律风何以不始广莫而始不周律何以不始黄锺而始应锺遂使十二辰以亥始以戊终亦有说乎抑传述之误也曰天地之本固如是也不观诸易乎易曰干知大始又曰干西北方之卦也若是乎十二律吕虽始于黄锺十二辰虽始于子而言其大始固必在西北也西北者戊亥之交不周风居焉故风始不周也阳无可尽之理变于上则生于下无间可容息也故以四序言之则十一月一阳生而为十二辰之始以二气言之九月之剥而为纯坤则阳已生为焉何也无干不能成坤坤画断处即干之充塞于其内已全其纯干之体也则知非阳之绝而复续直是未尝绝也有表里而无绝续此阴阳之情状也曰史记之义亦精矣而他书无以戌亥为始终之会者何也曰黄帝素问言五运六气以戌亥为天门五运六气皆八风之所为故必以戌亥为终始十二律吕亦八风之所应故律书所言与素问相表里也曰六经中犹有可证佐者欤曰文王后天之卦固如是矣干坎艮震巽离坤兑岂非始于干而终于兑乎干者亥也兑者西也兑干之交戊亥之会也

　　△五声十二律旋相为宫

　　律吕正义十二律吕五声二变篇曰言乐者皆知三分损益隔八相生然此二者义各有在不可一槩而论三分损益乃制律之则也古圣人立为算术以别十二律吕相生之度凡金石之厚薄丝竹之长短皆依以定焉隔八相生乃审音之法也审音之法必取首音与第八音叶和同声以为之准即首音八音之间区而别之以为五声二变则清浊之相应高下之相宣皆赖以生焉但五声二变有施于管律者有施于弦度者其生声取分各有不同自汉唐以后皆宗司马氏淮南子之说以三分损益之术误为管音五声二变之次复执管子弦音五声度分而牵合于十二律吕之中故管律弦度俱不可得而明如旋宫图黄锺为宫太簇为商姑洗为角蕤宾为变征林锺为征南吕为羽应锺为变宫至半黄锺复为清宫大吕为宫奏锺为商仲吕为角林锺为变征夷则为征无射为羽黄锺为变宫而半大吕复为清宫夫正律为宫至半律而仍为宫正律为商至半律而仍为商则宫商一定而旋宫之义已失且阳律而杂以阴吕阴吕而杂以阳律阴阳相杂而取声之原亦未为得是葢各守所传固执一理而未始备制律吕之管以审音也间尝截竹为管详审其音黄锺之半律不与黄锺合而合黄锺者为太簇之半律则倍半相应之说在弦音而非管音也明矣又黄锺为宫其征声不应于林锺而应于夷则则三分损益宫下生征之说在弦度而非管律也明矣是知古圣人审定律吕阴阳各六阳则为律阴则为吕意固有在也孟子曰不以六律不能正五音郑康成大司乐注六律合阳声六吕合阴声国语以六吕为六间非阴阳分用之证耶吕式春秋以三寸九分之管为声中黄锺之宫非半太簇合黄锺之义耶是以即阴阳之各分者言之则阳律从阳阴吕从阴各成一均而不相紊故今所定黄锺为首音宫声次太簇为二音以商声应姑洗为三音以角声应蕤宾为四音以变征声应夷则为五音以征声应无射为六音以羽声应半黄锺为七音以变宫声应此阳律之五声二变也至半半簇为清宫而与黄锺应则阳律旋宫之义见焉如定大吕为首音宫声则夹锺为二音以商声应仲吕为三音以角声应林锺为四音以变征声应南吕为五音以征声应应锺为六音以羽声应半大吕为七音以变宫声应此阴吕之五声二变也至半夹锺为清宫而与大吕应则阴吕旋宫之义见焉所谓阴阳以类相从而不杂者此也若夫以阴阳唱和而合用之则一律一吕折中取声使阴阳之气得以相兼故黄锺之宫为浊宫大吕之宫为清宫浊者不得扬之使高清者不得抑之使下惟定宫声在黄锺大吕之间而可浊可清始能兼律吕之用黄锺大吕既合而为宫则太簇奏锺合而为商姑洗仲吕合而为角蕤宾林锺合而为变征夷则南吕合而为征无射应锺合而为羽至半黄锺半大吕合而为变宫是又阴阳唱和律吕合用者也验之于乐器排箫锺磬各一十有六正阴阳之分用者也今箫与笛一孔而兼律吕一音而能高下正阴阳之合用者也至于箫笛之最上一孔适当出音孔上第一孔之半而声低一字即宫声之半不应宫声而为变宫者也按其体推其数制以器审以音莫不确然有据而无纤毫之可疑则五声二变运于十二律吕之中诚有一定不易之至理也 【按杜典旋宫法以阴阳相杂者为言葢沿后汉书之误　　　圣祖仁皇帝心通天矩审定元音知古人用乐于清浊阴阳有相合而无相杂乃以清浊分均使阳纯用律阴纯用吕定论收昭洵足以袪万世之惑矣】
　　律吕正义后编律吕分均篇曰问后汉书以黄锺为宫太簇为商姑洗为角蕤宾为变征林锺为征南吕为羽应锺为变宫其余各宫各类从焉国语七律韦昭注遵用其说历代因之朱子亦曰七律自成一均其声自相协应江邻几杂志六律为宫则商角以律应征羽以吕应六吕为宫则商角以吕应征羽以律应律应律吕应吕为从声律应吕吕应律为变声然则一均之内律吕互用由来旧矣今锺磬排箫以六律加二倍律为阳均六吕加二倍吕为阴均阳纯用律阴纯用吕则前古未之有闻自律吕正义创之果可为万世法乎曰音之有七也以第八音与首音同故左传有七音国语有七律七增一为八然后还宫之用足故周礼锺磬各八为堵十六为肆此古今之所同而人之所共知也然则弦则半分与全分应自首音至第八音计得六分五声各得一分二变各得半分在管则半律不与全律应而下律之半乃与本律应自首音至第八音计得七分五声二变各得一分故黄锺为宫则征声不与林锺应而与夷则应羽声不与南吕应而与无射应变宫不与应锺应而与半黄锺应至半太簇乃复为清宫而与黄锺应前编言之綦详此则秦汉以下乐书沦亡后人疑之而不能知知之而不能断自圣祖仁皇帝精其数制其器审其音确然定之而无疑而亦为有耳所共晓是直与黄帝造律先后同揆而万世莫能易者也夫律管也其不可与弦同日而语理之自然者也管子曰凡将起五音先主一而三之四开以合九九以是生黄锺小素之首以成宫三分而益之以一为百有八为征有三分而去其乘以是生商有三分而复于其所以是成羽有三分而去其乘以是成角此乃以弦音五声之分而言故曰黄锺小素之首而数止于五未尝及十二律吕也凡此虽未析言管弦之不同而要各不相混夫既不相混则亦无庸析言之矣至淮南子乃取管子五声之分而衍之以至于十二然虽用十二律之名而犹是弦音之度未即以弦为管也史记律数九九八十一以为宫乃弦音之度自为一段黄锺八寸十分一以下乃律管之度别为一段是虽用十二管之分数而亦未即以管为弦也逮后汉志则直曰京房受学焦延寿六十律相生之法黄锺为宫林锺为征云云又曰竹声不可以度调故作准以定数准之状如瑟长丈而十三弦隐间长九尺以应黄锺之律七寸中央一弦下有画分寸以为六十律清浊之准始以律准弦而后又以弦准律于是管弦混淆而度数遂不可辨矣梁制四通亦犹夫是然房曰竹音不可以度调则犹疑律与弦之不合葢如弦音林锺之分不应林锺之律而应夷则之律之类而特不知弦之非管九尺可为宫而不可以为黄锺六尺可为征而不可为林锺八尺可为商而不可为太簇而六十律之弦度皆后世所谓变律弦或用之而管则不可用耳目房以后则又皆祖房之失而并所谓竹音之不可度调者亦不可考夫弦有缓急非管则不定孟子曰不以六律不能正五音谓竹不可以度调岂待智者而后知其谬哉明郑世子载堉谓八音当以竹为首竹以律为首黄锺半律不与黄锺应而半大吕近之是亦实有考据而具卓识者然未能密考算数多载律管而得半太簇之与黄锺合依然局于龚误而莫之能辨此则所谓后人疑之而不能知知之而不能断者也问者曰今之所定固为有耳所共闻而自东汉以来何以独无一人闻而知之者耶曰朱子有言十二律皆在只起黄锺之宫不得所以起不得者只是尺不定圣祖仁皇帝始得黄锺声气之元故五声之分际阴阳正半乃得皦然明白汉晋而后人未尝闻今日之元声则当日之失宜其不能辨也

　　△五声十二律相生法

　　（臣）等谨按古来论乐者皆以黄锺为律本累黍候气聚讼纷如圣祖仁皇帝圣神天纵审定古今尺度累黍布算纵黍百粒得今尺十寸之全横黍百粒适得今尺八寸一分之限因定今尺七寸二分九厘正古尺九寸即为黄锺之律准以制造诸律上生下生无不脗合葢至理得而至数毕符所谓近之不遗于日用而推之直可通于造化者也故兹所综辑各条悉黄帝造律以来未宣之蕴云
　　律吕正义黄锺转生律吕篇曰律吕始黄锺终应锺止于十二者圣人审音制律其生声之理不得不止于十二且稽之于度三分损益上下相生其成形之数尤不得不止于十二故国语曰纪之以三平之以六成于十二天之道也至蕤宾之生大吕汉志主下生通典主上生主下生者宗司马迁律书主上生者宗吕氏淮南之说也而朱子仪礼经传通解亦取上生葢蕤宾下生则三分损一仅得大吕之半必倍之始得其全上生则三分益一适得大吕之全其数立黄锺太簇之间而声界黄锺太簇之交与其下生而得其半孰若即用上生之直截简当耶此以声音度数言之而宜用上生者也黄锺一阳复始为十一月之律三分损一下生林锺为六月之吕此阳生阴宜下生也林锺三分益一上生太簇为正月之律此阴生阳宜上生也太簇三分损一下生南吕为八月之吕此阳生阴宜下生也南吕三分益一上生姑洗为三月之律此阴生阳宜上生也姑洗三分损一下生应锺为十月之吕此阳生阴宜下生也应锺三分益一上生蕤宾为五月之律此阴生阳宜上生也至蕤宾之生大吕复用上生者葢自黄锺十一月之律一阳始生而大吕十二月之吕二阳相继位虽居阴而气实应乎阳蕤宾五月之律一阴始生位虽居阳而气则属乎阴故蕤宾之生大吕实以阴生阳而宜上生者也自蕤宾一阴生而夷则七月之律无射九月之律气皆为阴自黄锺一阳生而夹锺二月之吕仲吕四月之吕气皆为阳故大吕生夷则为下生夷则生仲吕为上生是皆缘蕤宾上生而然此以阴阳理气言之而宜用上生者也宋陈祥道礼书注曰黄锺至姑洗阳之阳也林锺至应锺阴之阴也阳之阳阴之阴则阳息阴消之时故阳常下生而有余阴常上生而不足蕤宾至无射阴之阳也大吕至仲吕阳之阴也阴之阳阳之阴则阳消阴长之时故阳常上生而不足阴常下生而有余周礼订义杨谨仲曰阳中之阳则下生而损一分至阴中之阳则下生者反当益阴中之阴则上生而益一分至阳中之阴则上生者反当损此二说者可以阐吕氏淮南之指而发蕤宾上生之蕴矣古之圣人制为十二律吕以配十有二月节四时之变明消息之机一皆本乎阴阳阴阳之辨精则理明而数备故律吕三分损益上下相生之法诚千古不易之至论也　律吕正义律吕之长损益相生篇曰自古论律吕者必先考黄锺之长黄锺之长定而十一律吕皆由此定律吕新书言黄锺九寸寸作十分为九十分又言黄锺九寸寸作九分为八十一分夫九十分乃黄锺之正数而八十一分原于管子弦音五声度分史记淮南子遂以为管音度分新书虽兼取之而九寸之说实不可易但尺度不明则执九寸之说亦不能无失故定律吕之长必以单尺通之今尺比例推求然后真数可得以古尺言之黄锺九寸三寸损一得六寸为林锺林锺三分益一得八寸为太簇太簇三分损一得五寸三分三厘三毫三丝三忽三纤三微有奇为南吕南吕三分益一得七寸一分一厘一毫一丝一忽一纤一微有奇为姑洗姑洗三分损一得四寸七分四厘零七丝四忽零七纤有奇为应锺应锺三分益一得六寸三分二厘零九丝八忽七微六纤有奇为蕤宾蕤宾三分益一得八寸四分二厘七毫九丝八忽三微五纤有奇为大吕大吕三分损一得五寸六分一厘八毫六丝五忽五微六纤有奇为夷则夷则三分益一得七寸四分九厘一毫五丝四忽零九纤有奇为夹锺夹锺三分损一得四寸九分九厘四毫三丝六忽零六纤有奇为无射无射三分益一得六寸六分五厘九毫一丝四忽七微四纤有奇为仲吕仲吕三分益一得八寸八分七厘八毫八丝六忽三微三纤有奇比之黄锺九寸不足一分二厘一毫一丝三忽六微六纤有奇以今尺言之黄锺之七寸二分九厘损益相生则林锺得四寸八分六厘太簇得六寸四分八厘南吕得四寸三分二厘姑洗得五寸七分六厘应锺得三寸八分四厘蕤宾得五寸一分二厘大吕得六寸八分二厘六毫六丝六忽六微六纤有奇夷则得四寸五分五厘一毫一丝一忽一微一纤有奇夹锺得六寸零六厘八毫一丝四忽八微一纤有奇无射得四寸零四厘五毫四丝三忽二微有奇仲吕得五寸三分九厘三毫九丝零九微四纤有奇至仲吕上生比黄锺原数不足九厘八毫一丝二忽零六纤有奇夫黄锺古尺之度所生律吕其分寸如彼今尺之度所生律吕其分寸如此古尺之度为数多今尺之度为数少数多者横黍之所生数少者纵黍之所累数之多少虽异而管之长短则同今尺之七寸二分九厘正古尺之九寸也至于仲吕不能还生黄锺乃数之使然葢十二律吕上下相生损之渐少而益之不足故仲吕上生之变黄锺虽不及黄锺一分上下而其数仍与黄锺相近不得自成一律其声亦与黄锺相近不能自成一音细译其理下生而损上生而益损益之间数有消长亦如气盈朔虚之有闰分此古人所以以律吕配之寸二月也　律吕正义后编三分损益篇曰问阳律皆主下生阴律皆主上生汉志相生之法固然乃蕤宾夷则无射之律法宜下生然三分损益仅得其所生之吕之半必倍之而后其数合何也曰阴阳之道不可为典要其以六律为阳六吕为阴者因其所中之月而以奇者为阳偶者为阴也实则自子至已六辰为阳自午至亥六辰为阴此则生于阴阳之大分而不以奇偶为泥者也如易之横图然其生于阳仪者有奇有偶其生于阴仪者亦有奇有偶凡奇皆阳凡偶皆阴此以奇偶为阴阳者也实则凡生于阳仪者无论奇偶皆阳之属凡生于阴仪者无论奇偶皆阴之属此又阴阳之大分不泥于奇偶者也以此推之则黄锺太簇姑洗三律于月则奇而又属乎阳辰之分故为阳之阳若蕤宾夷则无射三律于月虽为奇而已属乎阴辰之分故为阳之阴林锺南吕应锺三吕于月则偶而又属乎阴辰之分故为阴之阴若大吕夹锺仲吕三吕于月虽为偶而乃属乎阳辰之分故为阴之阳以阳之阳者而下生阴之阴者而上生自于阳损阴益之本法合若阳之阴阴之阳者则其法不能以无异故自吕览淮南以及通志其相生之法皆以蕤宾夷则无射三律为上生大吕夹锺仲吕三吕为下生者以此也曰然则马班之说主于奇偶以定阴阳吕览淮南通志之说主于大分以判阴阳亦既各有所见矣将孰优耶曰天有辟阖之二运而后有十二辰之方岁有舒肃之二气而后有十二月之位则大分之阴阳所以括乎奇偶之阴阳者也故律吕相生朱子亦主吕览淮南通志之说者以此也曰如马班之说则损一而下生者六益一而上生者亦六其数适均如吕览淮南通志之说则损一而下生者五益一而上生者七其数不均今不从其均者而反从其不均者何欤曰此阳饶阴乏之秘乐理于是为至也今夫一日之间晷行地上者一百八十度于分为昼属阳行地下者亦一百八十度于分为夜属阴此其均焉者也然日未出地平十有八度而色已可辨日入地平十有八度而色始不辨是昼之度数凡二百一十有六夜之度数仅一百四十有四故曰干之策二百一十有六坤之策百四十有四此阳饶阴乏验诸蒙景而最明者也且夫午虽阴辰而适奠正南之方故后天图以离位之而退坤于西南明姤阴虽始生于午而午实为阳明用事之会必至西南之未方而后纯属乎阴也蕤宾以阴辰之律而从乎阳其义亦犹是也由斯以谈则子丑寅卯辰巳以及次午之律皆以上生而属阳是阳居其七也惟未申酉戊亥之律皆为下生而属阴是阴仅居其五也赢绌之分明而扶抑之理得矣

　　△制造

　　康熙三十一年正月训谕羣臣正定律吕上御干清门取五声八音八风图展阅指谓诸臣曰古人谓十二律吕定而后被之八音则八音和奏之天地则八风和而诸福之物可致之祥无不毕至其言乐律所关如此其大而律吕之所从出不可不知如律吕新书所言算数专用径一围三法此法若合则所算皆合此法若舛则无所不舛矣朕观径一围三之法用之必不能合葢径一尺则围当三尺一寸四分一厘有奇若积累至百丈所差至十四丈有奇等而上之其为舛错可胜言耶因取方圆诸图指示诸臣曰所言径一围三止可算六角之数若圆围则必有奇零其理具在目前甚为明显朕观八线表中半径勾股之法极其精微凡圆者可以方算开方之法即从此出逐一验算无不脗合至黄锺之管九寸空围九分积八百一十分是为律本此旧说也其分寸若以尺言则古今尺制不同自朕观之当以天地之度数为准至隔八相生之说声音高下循环相生复还本音必须隔八此一定之理也随命乐人取笛合瑟次第审音至八声仍还本音上曰此非隔八相生之义耶以理推之固应如是至五十二年诏辑律吕理数诸书并考定乐器审定今营造尺七寸二分九厘为黄锺之度准损益相生之法制十二正律以和八音复以黄锺之积为本大而加分小而减分皆用黄锺之长与径相比成形制为同形管六百九十有六其法大者加至八倍则长与径各加一倍小者减至八分之一则长与径各减一半自八倍黄锺之管至正黄锺之律率以一倍递减自黄锺正积八分之七之管至八分之一之管率以一分递减而管体渐小声音易别故递减以倍者又有半积及目分之一八分之一之法递减以分者又有八分之三分半八分之二分半八分之二又加一分之四分之一八分之一又加一分之四分之三八分之三又加一分之四分之二八分之一又加一分之四分之一八分之一又加一分之八分之一之法自八倍黄锺至黄锺八分之一管之长短围径虽各不同而皆得名为黄锺每一黄锺各具同径之十二律吕各成一调之五声二变凡管乐之制皆由是出又有旋宫起调图谱以正管音有清浊二均弦表以定弦音备载律吕正义一律以昭成法
　　乾隆六年以律吕正义内尚少乐章字谱诏续辑后编于是研穷声律究极本源埙箎从箫为一谱笙从笛为一谱磬从钟为一谱琴与瑟各为一谱钟磬沿古用律吕箫笛从今用工尺凡祭祀朝会宴享及有声无字之乐章莫不别阴阳辨清浊声之高下奏之短长咸分刌而节度之而后圣祖之所为审音定乐制器协均者一一施诸实用矣

　　皇朝通典卷六十五

　　●皇朝通典卷六十六

　　乐四

　　○乐四

　　（臣）等谨按审度乃以正音和声必先制器故杜典于制造之后即继以权量八音二门顾律尺既亡前代所沿未必尽有当于古也我朝得黄锺真度以之审定衡量足以整齐物用以之制造乐器足以宣鬯元音故宫悬所列美备精详制作之隆洵有立极千古者矣

　　权量
　　八音
　　乐县

　　△权量

　　（臣）等谨案班固汉志于备数和声之后即继以审度嘉量权衡之篇隋书因之宋蔡元定律吕新书亦附之篇后顾古律既亡度量权衡之制无所折衷圣祖仁皇帝精研象数得黄锺真数而度量衡之制皆有以稽其同异而观其会通编之会典皇上复设嘉量于殿廷葢所以立经国之大端而审音之要道即于是乎在矣
　　顺治五年颁发斛式十一年饬遵部定法马私自增加者罪之十二年复位铁斛颁发各省十五年定各关秤尺务使准足不得任意轻重长短
　　康熙元年颁定新法马四十三年议定斛式并停用金斗关东斗五十二年御制律吕正义定度量衡律尺十寸为今营造尺八寸一分律尺权法重五钱今权法重二钱五分强律尺量法一斛二千龠为十斗今量法一斛二千龠为五斗圣祖仁皇帝庭训曰书云同律度量衡论语曰谨权量葢为禁贪风除斯诈所以平物价而一人情也今市廛之上闾阎之中日用最切者无过于丈尺升斗平法其间长短大小亦或有不同而要皆以部颁度量衡法为准通融合算均归画一则不同而实同也葢以大同者定制度而以随俗者便民情斯为善政自上古以迄于今几千百年度量权衡改易非一苟一旦必欲强而同之非惟无益于民生抑且有妨于治道此又不可不留心讲究者也乃以金银制为寸方着其轻重以为权量之准权制形圆以寸法定轻重之率量制形方以寸法定容积之率列之为表载入会典颁行
　　乾隆九年御制嘉量方圆各一圆制仿东汉嘉量之式方制仿唐张文收之式用今律度范铜涂金列之殿廷其上为斛其下为斗左耳为升右耳为合龠其重二均声中黄锺之宫亲为之铭并刻方圆度数于其上于是律度量衡之制了如指掌极制作之明备焉

　　△八音

　　金一
　　石二
　　土三
　　革四
　　丝五
　　木六
　　匏七
　　竹八

　　?金一【镈钟　编钟　方响　云锣　大铜角　小铜角　金　钲　金口角　铜鼓　铜点　　钹　　蒙古角　口琴　哈尔扎克　喀尔鼐　苏尔鼐】

　　镈钟周礼春官镈师注镈如锺而大乐器图镈钟十二各应律吕之音凡合乐以某律为宫则击本律之钟以宣之孟子所谓金声是也乾隆二十四年冬于西江得镈钟十一皇上命遵圣祖仁皇帝所定七寸二分九厘为黄锺之数参考本律倍半之法补铸其一足成十二又另铸镈钟十二以备特悬御制铭词镌识其上　编钟十六枚为一虡阴阳各八以厚薄为次第薄者声浊厚者声清故外形皆同一制而中空容积之多寡实体之厚薄依次递减之　方响十六枚以钢为之长阔皆一制亦以厚薄分清浊应十二正律四倍律以小钢槌击之　云锣十面共一木架厚薄有损益与编钟同即云璈也元史始见于宴乐　大铜角一名大号上下二截形如竹筒本细末大　小铜角一名二号上截如筒下截如角金边穿二孔以黄绒绦系于木柄左手提而右手击之　钲形如盆外用木匡钲边匡周俱平分三分各穿二孔以黄绒绦系之挂于项隋后卤簿皆有钲而形制不详通典则曰钲如大铜迭悬而击之通考则曰钲形圆如铜锣明制有金又有钲我朝因之金即锣钲则如锣而有边是则今之钲制自唐已然而今之金即宋之钲也　金口角旧名琐■〈口奈〉木管本小末大上下金口加芦哨吹之其名不知所自起或始于方言云　铜鼓边有二孔以黄绒绦悬而击之陈旸乐书谓昔马援征交趾得骆越铜鼓铸为马式此其迹也范成大桂海器志谓如坐墩而空其中两人舁行以手拊之声似鞞鼓则实始于岭南云　铜点制如铜鼓而小后世用以为点故以为名今之节奏先击点乃击鼓鼓再击乃击铜鼓则是点与铜鼓为应和亦犹将击鼓先击■〈申东〉也　钹中有孔以黄绒绦贯之两面相击以和乐始于隋九部乐唐乃用之燕乐唐末乐器散亡辽得之具于大乐元明史志不载此器今行幸用之　蒙古角亦名蒙古号木质空心上下二节末加镀金铜口雄雌各一雄者内径微大而声浊雌者内径微小而声清其长短皆相等唐书礼乐志金吾所赏有大角为魏之簸逻回即此　口琴以铁为之一柄两股中设一簧簧端点以蜡珠衔股鼓簧以成音　哈尔扎克回乐状类胡琴以椰为槽其末圆顶以马尾二缕为弦马尾弦下有钢丝弦另以圆木杆为弓以马尾为弦以弓弦轧马尾弦应钢丝以取声　喀尔鼐回乐状类洋琴木胎中空左端直右端曲左端上面施木梁以系钢弦之本钢弦之末施木轴入于右端立面孔内转其轴以定弦之缓急以手冒拨指弹之取声　苏尔鼐回乐一名琐■〈口奈〉状类金口角木管本大末小上下饰以金木管口上安铜管铜管上口安芦哨应笛声
　　（臣）等谨按蒙古角口琴等器皆蒙古乐国初时即已取用哈尔扎克喀尔鼐苏尔鼐诸器与革之达卜那噶喇丝之塞嗒尔喇巴十竹之巴拉满并回部乐我皇上德威远播西邮二万余里尽入版图其国俗乐器与高丽国俳喀尔喀乐并陈宴享方诸周礼鞮鞻之掌益昭无远弗届之休已

　　?石二【特磬编磬】

　　特磬尔雅大磬谓之磬周礼注特磬十二依辰次陈之以应其方之律朱子云钟磬有特悬者器大而声宏故于起调毕曲之时击之以为作止之节上皆言特磬即孟子所谓玉振是也乾隆二十五年西域耆定和阗贡玉可叶鸣球因命依律琢为特磬御制铭词镌识其上磬凡十二以俪镈钟　编磬十六枚同在一虡长阔皆同一制其厚薄则有损益应律与钟同明代圜丘磬用玉今祈谷坛亦用玉余俱灵璧石周礼簨饰以鳞今则钟簨以龙而磬簨以凤业亦如之其数必十六枚与编钟之阴阳各八同陈旸乐书谓古制不过十二其说非是

　　?土三【埙】

　　埙烧土为之朱漆绘金云龙垂五彩流苏为饰有黄锺埙大吕埙黄锺埙以八倍黄锺积为体大吕埙以七倍黄锺积为体皆顶上一孔前四孔后二孔律吕正义后编曰风俗通曰有四孔其二通凡六孔是必四孔之外又有二孔与四孔之二相通葢前四后二之谓故曰凡六孔朱载堉谓埙腰四隅各开一孔相对透明虽显四孔只是两孔之通则下文凡六孔句意不相承又云六孔即前三后二并吹孔之谓尤与所云四隅各开一孔者自相矛盾故知风俗通所云六孔者必四孔并通而为六非并吹孔为六也

　　?革四【建鼓　搏拊　大鼓　杖鼓　小杖鼓　手鼓　龙鼓　行鼓　导迎鼓　俳鼓　达卜　那噶喇】

　　建鼓以木为匡冒以革穿径为方孔以柱贯其中而树之趺趺上为座以受柱圆柱之上为托云以承鼓柱贯鼓上出以擎葢葢上压梁上植金鸾律吕正义后编曰考明堂位曰殷楹鼓周大射礼用建鼓隋志曰植而贯之谓之建鼓元史树鼓四每树三鼓中植以柱曰建鼓惟明会典则曰应鼓或以其度小于晋鼓而名之然孔颖达谓应鞞为应和建鼓则建省不当名为应也　搏拊如鼓而小匡上衔小金环以黄绒绦系之横置之趺凡合乐工人挂于颈以手击之律吕正义后编曰书搏拊琴瑟孔安国以搏拊为乐器蔡以为作用之名然周礼有令奏击拊下管之文则在各必有其器其用则鼓每一击搏拊再击以为应和之节　大鼓腹内安铜胆平悬架上律吕正义后编曰孔颖达谓悬鼓即大鼓陈旸谓后世大鼓即薣鼓然古鼓横悬于簨今则平悬于架似不同隋唐鼓吹有大鼓然用之大驾则非悬于簨虡可知宋有散鼓教坊鼓乐图皆平置与今相似　杖鼓上下二面木匡细腰以红漆竹片击之其制始于汉魏今有大小二种　小杖鼓元史谓之扎鼓左手持而右手击之葢后周杖鼓有三等之遗制　手鼓不知其所自起左手持而古手以槌击之周礼小师小乐事鼓■〈申东〉此或其遗　龙鼓匡绘五彩云龙四旁金铜镮系以黄绒绦陈则置鼓于架行则挂鼓于项历代卤簿鼓名不一古横悬有葢今平置有衣微不同　行鼓一名陁罗鼓上大下小匡贴金铜钉钹镮系以黄绒绦跨于马上下马陈乐则悬之于架按唐有三面鼓形如缸首广下锐冒以虺皮类此　导迎鼓制如大鼓而小匡绘五彩云龙腹内安铜胆四旁镀金环以黄绒绠举之　俳鼓朝鲜国乐制与卤簿龙鼓相似而微小两旁施铜环以黄扁绦系于项　达卜回乐木腔冒以革以手指击之　那噶喇回乐状类行鼓铁匡上大下小冒以革以二木杖击之

　　?丝五【琴　瑟　筝　琵琶　三弦　奚琴　六弦筝　胡琴　月琴　二弦　提琴　和必斯　轧筝　塞塔尔　喇巴卜】

　　琴前广后狭上圆下方通长三尺一寸五分九厘为黄锺四倍又三分之一弦长二尺九寸一分六厘为四倍黄锺之度凡七弦面用桐木底用梓木黑漆虚中岳山集尾用紫檀徽用螺蚌为饰以漆金几承之　瑟前广后狭面圆底平中高首尾俱下通长六尺五寸六分一厘为九倍黄锺之度弦长四尺三寸七分四厘为六倍黄锺之度弦凡二十有五通体桐木黑漆身绘云龙首尾绘锦边绘云梁用紫檀弦孔用螺蚌为饰以漆金架二承之　筝似瑟而小十四弦各随宫调设柱和弦以谐律吕通体用桐木金漆梁及尾边用紫檀弦孔用象牙为饰唐书言十三弦或十二弦制不可考今十四弦则五声二变为七倍之故为十四也　琵琶曲首长颈广腹圆背四弦其制大小不等四象十三品多以意为迁就弹者难之　三弦方槽圆角冒以蛇皮木柄下曲贯槽中止直与槽面平通体用紫檀山口及轴用象牙柱用竹定弦取声各随宫调其制不知所自起唐书有龙首琵琶云头琵琶皆三弦饰以虺皮则似亦唐制　奚琴刳木为体二弦以木杆系马尾轧之　六弦筝陈旸谓天宝中史盛作六弦琵琶今蒙古筝六弦意亦唐制　胡琴似琵琶而下锐龙首皮腹背有脊棱二弦以木杆系马尾轧之元史胡琴如和必斯卷颈龙首二弦用弓捩之弓之弦以马尾则胡琴亦奚琴类是也但槽端彼方此尖槽面彼覆以木此冒以皮微不同　番胡琴椰槽竹柄二弦以竹弓系马尾施弦间轧之较奚琴制微短彼槽以木此以椰彼柄以木此以竹彼轧以木杆此以竹弓　月琴八角木槽而微凹其面柄贯槽中四弦覆手曲首似琵琶通体用紫檀槽面用桐木本名阮咸王圻三才图绘曰元行冲以其形似月声似琴名月琴今人但呼曰阮　二弦方槽底面有孔木柄曲首覆尾如琵琶又似三弦但鼓方耳　提琴圆木为槽上冒蟒皮而空其下竹柄贯槽中柄端刻木为龙首柄有王环贯四弦于其中槽面正平设柱以承弦竹片为弓马尾双弦夹四弦间而轧之　和必斯似琵琶而狭小直柄曲首四弦柄下腹背如芦节通体用桐木　轧筝似筝而小十弦以木杆轧之元史礼乐志■〈?秦〉如筝七弦有柱用竹轧之则筝亦轧筝之类　塞塔尔回乐木槽通柄槽如茄形面平下圆冒以革柄而平背圆两侧有八轴丝弦二双钢弦一单钢弦六应丝弦以取声　喇巴上回声状类胡拨木槽通柄丝弦五钢弦二上端曲向后以施弦轴柄槽形似半瓶曲柄两旁施五轴通五丝弦而击于轴以手冒拨指弹之应钢弦以取声

　　?木六【柷　敔　拍板拍　番部拍】

　　柷所以起乐上阔下小状如方斗三面正中各设圆鼓以受击一面开圆孔以出音椎用绿漆八楞律吕正义后编曰考击之法郑樵谓有椎柄连底旁开孔内手于中击之本于郭璞及通典唐志之说但连底挏之令左右击则是铃铎之属其器应俯而不应仰至内手孔中撞之则其器又应高而不应卑今用郑康成说投椎其中撞之其一面有孔者殆如琴瑟底之有孔以取声非便于内手其中也　敔所以止乐状如伏虎背上有二十七龃龉通体有红黑斑纹趺以金漆旁施两耳以置籈籈以竹为之律吕正义后编日击敔之法先三击首而后戛其背唐宋已然朱载堉谓不必潻击首三声第以传注无击首之说耳然古制多不可考据今稽古故从其旧　拍板用坚木为之六片以黄绒紃联之左右各三片合击以为乐节周礼春牍应雅皆节乐之器后世代之以板魏晋以来已有之元惟用于燕乐明始用于丹陛乐　拍紫檀板四片以弦合三片为一束执一片拍之　番部拍紫檀板三片以二片为一束执一片拍之拍小子拍板番部拍又小于庆隆舞拍其用则同

　　?匏七【笙】

　　大笙十七簧下接紫檀木以代匏为管本攒众管于一匏而共一吹口每管设簧以取音小笙之制如大笙而四管无簧故簧止十三管律吕正义后编曰笙为匏音其以木代匏者笙之音以簧不以匏列管匏中取其能纳气以鼓簧耳以匏为笙音固清越但质不坚不能经久故以木代之而与匏音亦无差别至簧数之多寡汉魏诸儒皆谓十二簧郭璞谓大笙十九簧小笙十三簧宋书谓南蛮笙有十六簧陈旸乐书始言宋大乐笙并十六簧又言唐乐图所传有十七管笙有十二管笙后周郑译献十六管笙李照作二十四管笙孟蜀进三十六管笙而宋史乃曰巢笙十九簧和笙十三簧皆用十九数而以管之长短声之大小为别十三簧者曰闰余匏九簧者曰九星匏七簧者曰七星匏律吕精义疑十九簧者名竽又名巢十三簧者名笙又名和诸说固自不同而小笙十三簧则未之有异其为古制无疑然今小笙十三簧有无簧之四管实亦十七管大笙十七簧而四管不用实亦十三簧耳葢管之必以十七者所谓以象凤翼而止用十三簧者以声止十三而无十七也

　　?竹八【排箫　箫　笛　箎　管　画角　胡笳　觱篥　巴拉满】

　　排箫十六管为一具即十二正律加四倍律也律吕正义后编曰管皆用竹两旁管长参差渐短如两翼然蔡邕及三礼图皆主二十四管十六管隋宋元志明会典皆止十六管然则今之排箫葢古箫之小者十六管备阴阳二均足旋宫之用与编钟编磬相应有架古以竹为之今用木亦自宋以来相传之旧　箫即古之笛体用紫竹箫笛之制古法皆用角律黄锺者阳律一均之正宫而姑洗其正角大吕者阴吕一均之清宫而仲吕其正角故用姑洗箫应阳均用仲吕箫应阴均以配排箫之音最为和协　笛即古之横吹体用芦竹用与箫同以姑洗笛协排箫阳律一均之用以仲吕笛协排箫阴吕一均之用　箎体用竹间缠以弦吹口之上塞之令气不泄周礼笙师注郑司农云箎七孔礼图曰九孔广雅隋书孔疏贾疏皆曰八孔宋史明会典曰六孔今定一孔上出五孔向外一孔向内一孔在底近底下出并开二孔统计为十孔除吹孔底孔与二小孔不数则为六孔　管用坚木或骨角为之两端象牙为饰大管以姑洗律为体小管以黄锺半积同形管为体各设哨于管端大管九孔小管八孔葢六孔巳具七音八孔则七音兼二清声九孔则七音兼四清声也　画角木质空心腹广端锐设木哨入角口吹之　胡笳本角音今上下用角即古角遗制　觱篥喀尔喀乐即唐芦管但多金口　巴拉满回乐状类头管以木为之本小末大饰以金木管上口安芦哨应笛声

　　八音之外又有二麾黄帛为之其制见于唐志历代因之举之而乐作偃之而乐止故麾虽非乐器实乐器之纲　戏竹一对二人执之立丹陛上举以作乐偃以止乐其制始见于元史礼乐志言长二尺余明制则长一丈一尺二寸朝会导迎皆用之我朝因明之制葢丹陛乐无柷敔乐设太和门上惟有戏竹在丹陛上视其开合以为作止之节举而合向则乐作偃而开植则乐止也戏音麾与麾同

　　△乐县

　　凡郊庙暨社稷等各坛庙祭祀皆乐部太常寺协律郎设中和韶乐用镈钟一编钟十有六特磬一编磬十有六建鼓一柷一麾一敔一琴十瑟四箫十笛六排箫二箎六埙二笙十搏拊二笙二节二干戚羽钥各六十有四司乐协律郎乐工序立乐县之次歌工立乐工之次乐舞生文武八佾分行序立东在歌工之左西在歌工之右凡乐作止舞进退均协律郎执麾引之诸祀乐器并同惟镈钟特磬各随其应用宫调其位次诸祀皆东西分列惟朝日坛夕月坛则南北分列又案太岁坛则用琴四瑟二箫四笛四笙四箎二不设旌节先师孔子庙则用琴六瑟四箫六笙二箎四不设节舞用羽钥三十有六余并同皇帝躬祀南郊卤簿鼓吹导迎乐器前部大乐大号四小号四金口角四和声署史十有二人鼓吹大乐金二金钲四钹二鼓二点二笛四云锣二管二笙二金口角八大号十有六小号十有六金钲四画角二十有四棡鼓二十有四横笛十有二拍板四杖鼓四金二棡鼓二十有四署史六十有八人民尉百七十有六人画角前棡鼓后导迎乐戏竹二管六笛四笙二云锣二鼓一板一皇帝躬祀北郊卤簿鼓吹导迎乐器前部大乐大号四小号四金口角四和声署史十有二人鼓吹大乐大号八小号八金钲四画角二十有四棡鼓二十有四横笛十有二拍板四杖鼓四金二棡鼓二十有四署史六十有八人民尉百六十有四人余同南郊凡亲祭太庙暨社稷等各坛庙并同皇上耕耤司金司鼓司板司笛司笙司箫各六人工歌禾词者十有四人先农坛建鼓一琴四瑟二箫六笛六笙六杖鼓二方响十有六云锣二拍板二皇后躬桑童监歌采桑词者十人司金司鼓司板司笛司笙司箫各四人皇帝时巡致祭方岳编钟编磬建鼓一柷一麾一敔一琴四瑟二箫四笛四排萧二笙四埙二箎二搏拊二不设舞佾其余羣祀则和声署设乐鼓一笙一管二云锣二笛二板一朝会之乐皇帝御殿乐部和声署设中和韶乐镈钟一 【正月至十二月各按十二律吕特磬同】编钟十有六特磬一编磬十有六建鼓一琴四瑟二箫四笛四埙二箎二排箫二器各一人笙八搏拊二麾一柷一敔一器各一人歌生四人丹陛大乐大鼓二架方响二虡云锣二箫二笙管各四杖鼓拍板各一器各一人司戏竹二人銮仪卫率官校设卤簿鼓吹大乐棡鼓二十有四金二杖鼓四拍板四横笛十有二棡鼓二十有四画角二十有四金钲四小号大号各八署史六十有八人民尉百六十有四人画角前棡鼓后皇太后宫皇后宫并内监设乐镈钟特磬俱用南吕余器同皇帝筵宴中和韶乐丹陛大乐陈设如朝会仪设清乐二部每部笙二笛二云锣二杖鼓一手鼓一拍板一庆隆舞乐琵琶八三弦八奚琴一筝一节拍各十六司抃十六人 【 世德舞德胜舞等并同】笳吹乐笳一胡琴一筝一口琴一番部合乐筝琵琶三弦和必斯番部胡琴笙管笛箫云锣二弦月琴提琴轧筝拍各一高丽国俳笛一管一鼓一喀尔喀部乐觱篥四阮四回部乐达十一那噶喇二哈尔扎克一喀尔鼐一塞塔尔一喇巴卜一巴拉满一苏尔鼐一皇太后筵宴同皇帝巡幸铙吹乐器大铜角八小铜角八金口角八云锣二龙笛二平笛二管二笙二金二棡鼓四铜点四钹二行鼓二蒙古角二皇帝亲征鼓吹大乐器金二金钲四钹二点二鼓二笛四云锣二管二管二笙二金口角八小号八大号八亲征祭纛乐器蒙古角十有六海螺二百凯旋郊劳铙歌乐器金四大铜角四小铜角四锣二铜鼓二铙四钹四小钹二金口角八花腔鼓四得胜鼓四海笛四管六箫六笛六笙六箎四云锣四人各一器司铙歌二十人凯歌乐器方响一钹二杖鼓二管十二点二笛四笙四箫四大钹二云锣四司乐器共四十八人司凯歌十二人大阅乐部陈设铙歌鼓吹大乐于行宫门外御营左右设蒙古画角十鸣角军二十有一人其前设五旗诸主蒙古画角十鸣角军二十人承传鸣螺亲军十有二人汉军骁骑火器营汉军鸟鎗营背金五鸣金兵十人鼓一舁鼓兵四人击鼓兵二人骁骑火器号螺五鸣螺兵五人鸟鎗营号螺十有三鸣螺兵十有三人护军鸟鎗营骁骑鸟鎗营并号螺十鸣螺兵十人前锋营号螺五鸣螺兵五人骁骑营号螺十鸣螺兵十人护军营号螺六鸣螺兵六人

　　皇朝通典卷六十六

　　●皇朝通典卷六十七

　　乐五

　　○乐五

　　（臣）等谨按杜典所载诸议皆有关乐制之文我朝律吕正义二编广大精微无非阐明乐律之奥今谨登与乐制相发者数篇而张照回奏二札采入律吕正义后编者并为录入古今乐律源流之概亦藉此可见云

　　用四倍声议
　　五声必兼二变议
　　管弦分均议
　　还宫无哑钟议
　　三大祀及常朝用律不同议
　　回奏乐律札子
　　回奏丹陛乐导引乐用鼓起音札子

　　△用四倍声议

　　律吕正义后编乐问四倍律篇曰问古以十二正律不足于用必加以四清声而后成乐此晋唐以来至于朱子蔡季通未之有改者也今乃不用半黄锺半太蔟半大吕半夹锺而用倍夷则倍无射倍南吕倍应锺如谓十二律伶伦制之不应复加四半声则加四倍声于黄锺大吕之上无异于加四半声于无射应锺之下也如使可加则何不仍其旧制而必务其异于古欤况黄锺为元首之象与其加倍律于上何如加半律于下欤曰黄锺者应乎气之始而实应乎声之中中则必有始今不始之求而于末续之以中为始则中失其中而黄锺于是乎非黄锺而以大蔟夹锺姑洗之间当黄锺矣葢历汉唐宋元明而无人为破其惑也夫言大乐者必曰元声正声中声黄锺之声中之中也中之中即正中也故曰正声从此正中之声以执其两端而数乃由以起则此正中之声乃元声也然而此声必有上必有下上之固至于无射应锺矣上之非加四倍律则黄锺不得为中之中四倍律者乃自然而然而毫非人力之所能为也若夫天地之性必至于中之中而后能生生而不穷冬至子之半天心无改移中之中也一阳初动处万物未生时则谓之始也固宜故自律之通于数者言之则黄锺固始也固元首也不特星官家舍冬至无以推步即音律家不得黄锺之真度又何以推知四倍律之真度若其考击之间则音必更唱迭和如轮转虚然后可以为乐则黄锺为宫固必处乎中之中也即至应锺为宫亦未尝越此正中之声之度也然欲令黄锺之声处乎中之中非加四倍律其曷由此数千年之袭谬至圣祖仁皇帝而重开者也
　　（臣）等谨按前代用乐皆以四半声足十二正律之用夫黄锺为中声以四半声续之于末则中失其中顾自汉唐以来无人为破其惑圣祖仁皇帝学贯神枢特揭律吕应倍不应半之义改用四倍声一洗自来沿袭之谬记曰大人举礼乐则天地为昭此本朝之乐所以立隆千古也

　　△五声必兼二变议

　　律吕正义后编乐问五声二变篇曰问变宫变征备而后七声全今还相为宫除调之法以六律六吕还转为变宫变征而除去不用则何不并变宫变征而去之乎曰二变在角征羽宫之间无之则五声自不能转有之则五声又不能调及其还相为宫也前之二变皆成正声又别出二正声以为二变如黄锺为宫则蕤宾为变征倍无射为变宫矣迨太蔟为宫则前之正征夷则又为变征为蕤宾之变征为角矣前之正宫黄锺为变宫而倍无射之变宫为羽矣迨姑洗为宫则前之正征无射为变征而夷则之变征又为角矣前之正宫太蔟为变宫而黄锺之变宫又为羽矣推而至于无射为宫莫不皆然推而至于阴吕六均亦莫不皆然是则二变迭相为用而又何尝不用哉今谓二变不用而欲去之则将以何者定为二变而去之哉宋史乐志仲冬之月以黄锺为宫太蔟为商姑洗为角蕤宾为开征林锺为征南宫为羽应锺为闰宫季冬之月以大吕为宫夹锺为商仲吕为角林锺为闰征夷则为征无射为羽黄锺为闰宫余月还转仿此虽以律从吕以吕从律本于京房不同今法而五声二变则同也随苏夔难郑译曰月令所载五音不言变宫变征七调之法所出未详译日周有七音之律汉志天地人四时为七始黄锺为天始林锺为地始太蔟为人始姑洗角于时为春蕤宾变征于时为夏南吕羽于时为秋应锺变宫于时为冬若不以二变为调则四时不备故每宫必立七调也唐祖孝孙张文收等因五音生二变因变征为正征以变宫为清宫一宫二商三角四变征五征六羽七变宫其声由浊至清为一均唐书具载之矣乐律纂要亦云五声得变而后成均犹四时得闰而后成岁乃自然之理虽圣人不得而增损之也葢五岁再闰共六十二个月而仍止一百二十中气节气犹夫二变处角征羽宫之间共七声转相为宫而仍止五声则是用于不用之中惟有此不用乃能迭相为用有如闰法之为天然而非人事之矫强也五岁不能无再闰则五声不能无二变矣

　　△管弦分均议

　　律吕正义后编乐问弦名假借篇曰问名由义起律也者一成而不可变故可用此以律彼而名之曰律今在管清浊二均分用在弦又清浊二均同用则律之不足以为律矣毋乃失其律乎曰弦度非律也弦之音乃应律耳黄林太南者本钟名也吹管而应何钟则以何钟之名名其管管以黄林太南名本假借也度弦而协何律则又以何钟之名名其弦之分位弦之以黄林太南名又假借之之假借也夫钟名之所以可假借以名管者以钟音之本出于管伶伦吹管而得十二声之分乃写于钟以纪之而曰黄曰林曰太曰南等十二音今之凤箫十二管各一音其音固即十二钟之音则以十二钟之音名其管固吻合也即横笛直笛以一管而穴孔出声其所穴之处与中之容积分度既协则亦必应乎十二钟之音还以十二钟音名其管音必吻合也至于弦之出声由于手之弹按则与管与钟固不侔矣虽依管律定其首音而二音以下依次暗移于是征羽变宫弦度得管阴吕之分者音与阳律应弦度得管阳律之分者音与阴吕应故曰钟名名弦音乃假借中之假借其所为黄林太南云者不啻算家以甲乙丙丁纪率近世以天地元黄编号也则虽曰黄锺为宫太蔟为商姑洗为角林钟为征南吕为羽应锺为变宫蕤宾为变征阴阳杂糅而亦非有两歧之说也若夫用乐之时则又并非清浊二均同用夫所为黄林太南云者特分其度而宫商角征云者乃是其音清浊之均在于定弦定为清均则清均矣定为浊均则浊均矣清弦与清管应浊弦与浊管应又安在其为弦与管异而有律失其律之诮哉

　　△还宫无哑钟议

　　律吕正义后编乐问还宫无哑钟篇曰问还相为宫则无哑钟之哨矣顾各祭祀或用律或用吕其用律音吕之一均仍哑钟也其用吕者律之一均仍哑钟也则如之何曰所谓哑钟者谓止奏一均其余各钟永不施用故谓之哑钟耳今圜丘用黄锺为宫则太蔟为商姑洗为角蕤宾为变征夷则为征无射为羽倍无射为变宫而大吕一均及蕤宾倍无射之二变设而不用方泽用林锺为宫则南吕为商应锺为角倍应锺为变征大吕为征夹锺为羽仲吕为变宫而黄锺一均及仲吕倍应锺之二变设而不用太庙用太蔟为宫则姑洗为商蕤宾为角夷则为变征无射为征倍无射为羽黄锺为变宫而大吕一均及黄锺夷则之二变设而不用合三大祀言之律吕并宣灿然大备三大祀既用黄锺林锺太蔟而夕月坛用南吕帝王庙用夹锺先农坛用姑洗以还宫之法十六锺固皆用之矣安得所谓哑钟之诮哉若谓用律则吕为哑钟用吕则律为哑钟则必十六钟一时并击而后可十六钟一时并击成何音调且古之编钟有二十八为一肆者有五十六为一肆者若必一时尽击之非惟不成律均亦恐无此手法此皆不待辨而自明者况一均虽有七音而变不用则击者止五钟耳又得以本均之二变而谓之哑钟乎按明任氏乐律志太仆丞张鹗言古人制十六编钟非徒示观美葢为还宫而设耳其下八钟为黄锺大吕太蔟夹锺姑洗仲吕蕤宾林锺其上八钟为夷则南吕无射应锺黄锺清大吕清太蔟清夹锺清此其悬钟次第及还宫之法虽与今法不符然而还宫之理则一也还相为宫则十六钟迭相为用迭相为用则不穷于用哑钟之疑可以涣然冰释乎

　　△三大祀及常朝用律不同议

　　律吕正义后编乐问三大祀篇曰问常朝之乐还相为宫而各坛庙又不用还相为宫何也曰义各有取也帝王御宇法天以出治故汉鲍邺言天子有食举之业所以顺天地养神明求福应也宜作十二月均以迎和气隋音乐志亦言古者人君皆用当月之律以取时律之声唐祖孝孙奏言朝贺飨燕皆宜随月用律为宫宋政和七年诏大晟府乐律随月用律右旋明大政记洪武三年定朝会宴飨乐舞之数凡奏乐曲皆按月律然则随月用律不自今始也古人以为宜然者非一人矣其不用者时为之非理应尔也又按月令之文天子所居所服典礼之大政事之繁无不与月律相符故能召天地之和协五行之序隋郑译苏夔请用十二律还相为宫而何妥沮坏之遂止用黄锺一宫致堂胡氏非之曰五音十二律犹十二支配十干所以变而不穷且宫为君商为臣角为民征为事羽为物若独奏黄锺一均是有君而无臣民事物也不亦亢乎由是言之人君法天行健必当按月生律还相为宫先儒有定论矣至于坛庙之乐则乌可同日语哉周礼凡乐圜锺为宫黄锺为角太蔟为征姑洗为羽冬日至奏之圜丘则天神可得而礼矣凡乐函锺为宫太蔟为角姑洗为征南吕为羽夏日至奏之方泽则地亦可得而礼矣凡乐黄锺为宫大吕为角太蔟为征应锺为羽奏之宗庙之中则人鬼可得而礼矣此周礼之文虽难施于用然亦以见坛庙之乐宜各以其宫矣问者曰坛庙用乐各以其宫原本周礼固巳今祀圜丘何以不仿周礼用圆锺而用黄锺祀太庙何以不仿周礼用黄锺而用太蔟祀方泽仿周礼用林锺矣而律吕次第又与周礼互异何欤曰汉志言之矣黄锺为天统林锺为地统太蔟为人统故祀天用黄锺黄锺子天正也祀地用林锺林锺未之冲丑地正也祀宗庙用太蔟寅人正也唐祖孝孙遵用其说最为近古可法也若夫隋奏黄锺以祀圜丘奏太蔟以祀方泽奏蕤宾以祀宗庙宋以夹锺之宫祀昊天以黄锺之宫献宗庙以林锺之宫祀地祗是皆附会经传参以臆见故揆之三统大义或合或否不可用也至于律吕次第与周礼互异者朱子曰周礼所称是降神之乐自是四乐各举其一言之注家之说非也隋音乐志牛宏姚察许善心刘臻虞世基等亦言后周之时以四声降神虽采周礼而年代深远其法久绝不可依用先儒解释既莫知适从且此四声非直无商又律吕乖次以之为乐无克谐之理今古事异不可行也明何瑭乐律管见曰周礼圜锺为宫之说或有别法今无所考阙疑可也然则周礼之不可附会亦古之人言之详矣今师其意不必泥其文可也曰然则何以不用月律也曰若以月律言则圜丘之祭以建子之月其用黄锺不待言矣方泽之祭以建午之月于法当用蕤宾也阴而用阳律非其质矣况林锺固蕤宾之吕坤位在未又万古不可易者也太庙之祭大祫于建丑之月于法当用大吕时享以四孟之月于法当用太蔟仲吕夷则应锺若与朝会同义则十二律吕阙其七人神同制已非所以尊神况又阙也故惟太蔟一均寅为人正人本乎祖为宜用之宗庙也综诸儒之说酌古今之宜则坛庙用乐各以其宫义至精当与常朝之乐以月律还相为宫并行不悖可也

　　△回奏乐律札子 【 乾隆六年尚书臣张照奏】

　　伏蒙天语垂问古乐今乐雅乐俗乐之变律度量衡之曷由同乐音乐字之本末同异编钟倍律及有设而不作之故臣章句鲰生不学操缦其于律吕日剽耳食而非有真得于心承问茫昧震惧失图切惟古乐自周而废仲尼以前鲁犹守之季札观乐载在左氏迨师挚适齐在鲁者亦遂沦坠论语所记记乐亡也魏文侯与子夏问答语在乐记时去师挚适齐未远列国犹有吉光片羽至于七国入秦而澌灭尽矣虽然观子夏言乐与音相近而不同则知乐之与音犹识之与性性不离识不涉识识不同性不异性乐不离音不涉音音不同乐不异乐识在则性固无所亏音在则乐亦无所阙性虽无亏而必俟空有双融始能见乐虽无阙而必俟欲净理纯始可作纵使抟拊考击之法笙镛钟鼓之制于今泯焉而宫商角征羽出于天然非人力之所得与则岂世代今古之所可殊古乐安得而亡况黄锺之管曾经圣祖仁皇帝考定而乐器制度散见于经史者犹可沿流以溯源哉惟在人存政举而己乐经曰以乐德教国子中和祗庸孝友以乐语教国子兴道讽诵言语以乐舞教国子舞云门大卷大咸大磬大夏大濩大武臣闻之师曰体中达和所谓至德也敬业有常所谓敏德也仁孝友悌所谓孝德也此与师氏之教同养士之本也兴者于物兴怀道者自述其意所谓诗言志也倍文曰讽以声节之曰诵所谓歌永言也发端曰言答述曰语所谓君子于是语于是道古也云门以下黄帝至周历代之乐也葢乐德则以义理养其心乐语则以声音养其耳乐舞则以舞蹈养其血脉古人所谓以乐教者如此所以声音之道与政通也后世不知乐为教之事故其职领于有司而已学士大夫鲜有知者则其精微之旨不传而徒索之铿锵节奏已不足以和神人况太常工人记其髣髴用之郊庙者存什一于千百耳其施之民间曰用莫非子夏所谓及优侏儒猱杂子女则其所化之民所成之俗当何如耶此固有教养亿兆之责者所为蒿目乎斯世也然则三代以下非古乐之不可复特无复之之人耳得其臣如万宝常如蔡季通者又不用于彼时若我朝列圣相承功成治定恭遇圣祖仁皇帝心契天地之秘手握声气之元考定黄锺正历古之讹谬则又有君而无臣迄于今普天之下雅颂之声未作而淫乐郑声亦未放此我皇上所为抚世而兴叹也溯自列国时古乐既废俗乐繁兴桑间濮上之音流入宫掖左氏所称撞钟舞女吴越春秋所载越夫人教舞史记所载优旃优施之属自朝廷以至闾巷以娱心志以悦耳目莫不用是惟郊庙所用则畧存古乐之铿锵百姓不得而知则谓之古乐亡也亦宜非乐亡也乐教亡也使铿锵之节露于古而即可谓之古乐则孔子不当云乐云乐云钟鼓云乎哉矣使器必蒉桴土鼓歌必鹿鸣四牡而后可谓之古乐则孟子又不当曰今之乐犹古之乐矣孔孟之言必同而无异则古乐在今匪存而匪亡断可识矣迨汉高祖入秦有制氏者世隶太常记其度数叔孙通因之制为汉乐高祖好楚声唐山夫人为安世乐实楚声用之房中安世乐秦名寿人或曰即关睢之度数至文帝时以奉高祖祠庙而楚声又混入古乐矣汉武帝以讴者李延年为协律都尉造新声制乐章述已功德陈之宗庙为太乙天马等歌汲黯谏丞相公孙氏斥黯诽谤先儒以古乐之亡断自汉武焉嗣后俗乐音节尽入古乐如油入面世愈久愈不可考历代虽欲修明无征不信人自为说莫能断其是非史氏但以用之宗庙朝廷者曰古乐雅乐其虽在朝廷而本出于里巷者谓之今乐俗乐依古有雅乐部俗乐部前明以来亦有太常部教坊部其源流沿革文虽烦赜而亦具有条贯濂溪周子有言乐声淡而不伤和而不淫入于耳感于心莫不淡且和焉淡则欲心平和则躁心释此数语者状古乐之音最为明尽失目之司视也口之司味也凡悦目悦口之物未有不败道而伤生何独于耳而有殊故凡乐声激烈慷溉流荡靡曼则耳必悦之若淡且和何悦之有古之作乐于以养德后之作乐于以悦耳所以三代而下朝廷之上奋然欲正乐复古者屡矣而卒不能者葢以反乎周子之言而未尝于此加之意欤至于度也量也权衡也皆本于律尚矣黄锺为声气之元象数之本度量权衡皆于是受法度量权衡正而人生日用万事筦焉
　　皇上深惟事本而期四海之同诚立政之要也按汉书律者分寸尺丈引也本起黄锺之长以子谷秬黍中者一黍之起积一升二百黍之广度之九十分黄锺之长一为一分十分为寸各自其十以升于引而五度审矣量者龠合升斗斛也本起黄锺之龠用度数审其容以子谷秬黍中者千有二百实其龠以井水平其概合龠为合十合为升各自其十以升于斛而五量嘉矣权衡者权重也衡平也铢两斤钧石也本起黄锺之重一龠容千二百黍重十二铢两之为两二十四铢为两十六两为斤三十斤为钧四钧为石历代诸儒考古制者胥以此为鼻祖焉夫黄锺元声自在天壤而造律之尺难得其真蔡元定律吕新书所载有周尺汉刘歆铜斛尺蔡邕铜钥尺建武铜尺魏杜夔尺晋田父玉尺始平古铜尺汲冢玉律尺刘曜土圭尺刘宋钱乐之浑仪尺后魏元延明尺后周玉尺梁景表尺隋开皇水尺五代王朴律准尺宋和岘尺李照尺胡瑗阮逸尺邓保信尺大晟乐尺共二十种其同异则宋史详之至于量周制则见考工记■〈〈卤，仌代乂〉上木下〉氏为量章汉制则见汉书律志至梁陈则以古升五升为一斗后周获晋古玉升仿其制颁天下径七寸一分深二寸八分重七斤八两以彼时宫斗较之多三合四勺隋开皇以古三升为一升大业后复古升嗣后史无其文至于权衡汉志虽详而不知其器之何似石勒十八年造建德殿得圆石有铭曰律权石重四钧同律度量衡云又后魏景明中并州人王显达献石铜权一校具有铭二七十九字识者云皆王莽所造也梁陈以前犹依汉古称齐以晋宋时一斤八两为一斤开皇时以三斤为一斤大业中复古称贞观时铸铜斛与古玉尺玉斗同符玉尺玉斗藏于大乐署武后时亡之宋淳化间诏以秬黍依古法较定权衡史称其制为精备颁之天下奸弊无所措元明两朝无闻焉我圣祖仁皇帝心通天矩学贯神枢既以斗尺称法马式颁之天下又凡省府州县皆有铁斛收粮放饷一准诸平违则有刑又恐法久易湮且古法累黍定度度立而量与权衡准焉度既不齐黍数即不合躬亲累黍布算而得今尺八寸一分恰合千二百黍之分符乎天数之九九于以定黄锺之律尺既定矣又恐不寓诸器则法不可明乃于御定数理精蕴书内载其法以金银制为寸方着其轻重而度与权衡之准了如指掌雍正九年列之为表载入大清会典颁行天下诚百世以俟圣人而不惑焉我皇上以度量权衡天下犹有未同勤惓垂问仰见平均四海之至意臣以为在今日非法度之不立在奉行之未能请命有司按表成造尺秤法马斗斛颁行天下再为申明违式之禁务使画一并令直省将会典内权量表刊刻颁布使人人共晓或亦同之之一法也夫五方风气不齐民俗所便各异然在官者有一定之程则能以我之至齐者齐彼之不齐而不齐者亦齐其所不齐亦无害臣昔闻于圣祖仁皇帝者如此今蒙圣谕虞舜巡狩同律度量衡唯其时亦有不同者是以同之若其皆同何同之有然而在我者安可不同至哉圣言信乎先圣后圣其揆一也臣又谓立法固当深讲而用法自在得人度量权衡虽同而官司用之入则重而出则轻以为家肥其鄙陋更甚者转以此为国利譬如平粜以谷贵故平其价也往者有司转就民间贵价之数畧减五分以卖官米则加以银色法马使费之数必转贵于现在之贵价矣于是米价以平粜而愈贵鄙陋之见曰此乃国之利也否则曰如此乃可告无罪也岂不与平粜之意适相反耶行之在上如此百姓至愚必以为度量权衡国家本无定准浸假而民间各自为制浸假而官司转从民制以为便此历代度量权衡所以不同之本也夫期民间之恪守先从官司之恪守始臣愚见如此伏候皇训至十二律五声工尺乐字同异臣谨会同和硕庄亲王校定声律谨按孟子曰不以六律不能正五音是知六律六吕所以为五声之筦凡物之声有低有高低可至于希微高可至于霆震皆声也而不可以为乐故以六律六吕筦之去其两端而用其中则其声成文乐记所谓声成文谓之音也音有清浊愈浊则亦愈低愈清则亦愈高划高低为五分谓之宫商角征羽然而天数五地数五五音之间必各有半声自然之理也尔雅云宫谓之重商为之敏角谓之经征谓之迭羽谓之柳即半声也即有律之必有吕也又此五音必有余分闰位而余分闰位必在阴阳互易之地故必又有二变亦自然之理也合五音二变谓之七音则国语所谓以七同其数也然国语所谓七同者谓自子至午七律皆阳律也而自午至子亦有七律是故倍五为十加二变为十二则六律六吕备二变又各有阴阳则二七为十四十四位成则阳律七阴律七可以比音而乐之矣乐记所谓比音而乐之谓之乐也夫黄锺宫也而大吕即为清宫太蔟商也而夹锺即为清商姑洗角也而仲吕即为清角至于蕤宾一阴生矣而时方五月阴尽午中而即生于午故蕤宾为变征而林锺则为清变征夷则征也而南吕即为清征无射吕也而应锺即为清羽十月阳气尽矣而阳无可绝之理故应锺至黄锺之交又有半黄锺半大吕之位为变宫清变宫然后声音旋转不穷与造化同符焉皆非人之所能为也自然之理也自黄锺以至半黄锺名之曰律自大吕以至半大吕名之曰吕其自宫与清宫以至变宫变清宫者则皆音之名也律以筦音音以协律然论其名则异举其实则同也乐工记数不便于用则以其声相似之字而又笔画少易于标识者易之为十四字其曰工者即宫黄锺也其曰仜者即清宫大吕也其曰凡者即商太蔟也其曰■〈亻凡〉者即清商夹锺也其曰合者即角姑洗也其曰六者即清角仲吕也其曰四者即变征蕤宾也其曰五者即清变征林锺也其曰乙者即征夷则也其曰亿者即清征南吕也其曰上者即羽无射也其曰仩者即清羽应锺也其曰尺者即变宫半黄锺也其曰伬者即清变宫半大吕也查■〈亻凡〉字仜字亿字仩字伬字五者本无其字则知其止以记数而即黄锺等律即宫商等音非实有是字别有义例又可知矣然而其来旧矣楚词大招曰四上竞气极声变只则周末己有之也上声歌注曰或用一调或用无调一者乙字无音五字则梁时又有可证也但其位分虽有十四而阳七阴七阳自为阳阴自为阴不相参杂则虽十四而仍止七也又七音必旋相为宫调乃可转而又必除去二音调乃可成则七音仍止五音也然则虽加二变为七而仍止于五虽倍五为十而阳为阳阴为阴亦仍止于五也其编锺一架上八下八上为阳律下为阴律向来考击之节若南郊庙祀及临朝大典皆用黄锺为宫若北郊月坛则用大吕为宫用黄锺为宫则止击上钟不击下钟若用大吕为宫则止击下钟不击上钟临期以下钟易置上位而击之非下八钟不击也掌仪司向无应击下钟之典是以不知下钟亦有时而击若太常寺乐工则知之矣然而其所以然之故则各不能知也若上八钟内又有三钟不击则以八钟原止七音黄锺为宫即当以倍夷则起调为上字调倍无射蕤宾夷则三钟不入调无可考击是以不击将来元旦节若以太蔟为宫则三钟皆当考击而黄锺夷则无射三钟又当不击矣是上三钟亦有不击者因历来俱以黄锺为宫故为考击之所不及而非设而不作也儒生不知音律谓黄锺为声气之元万物之母郊庙朝廷必须用黄锺为宫否则有碍不知黄锺为宫其第一声便是下羽除征不入调外商角羽声必胥迭用若声声皆是黄锺则晏子所谓琴瑟专一谁能听之况大武之乐即是无射为宫载在国语无射乃阳律之穷而武王用之则十二月各以其律为宫无所不可亦明矣况明代及我圣祖仁皇帝未经考订黄锺以前并称以黄锺为宫及考定之后始知一向误以太蔟为宫而明代盛衰不一我朝隆盛如斯则迂儒之论不足信又甚明但自黄锺以上音必渐高自黄锺以下音必渐低其八音谐和与否非历试不能明晓容（臣）等详悉查考办理再行请旨谨先将源委具陈伏候圣训

　　△回奏丹陛乐导引乐用鼓起音札子 【 乾隆六年十一月尚书臣张照奉】

　　本月初十日臣等奉上谕今按中和乐及坛庙所用之乐皆柷起而敔之鼓以节之惟丹陛乐与夫导引之乐则用鼓起音此始自何时意书云下管鼗鼓谓堂下之乐也丹陛导引皆堂下乐故乐工等误用鼓起耶即今俗乐亦皆用鼓起可细查其颠末也钦此
　　（臣）等谨按会典中和韶乐乐器图有柷敔丹陛乐器图无柷敔乐必有作止之节柷作之敔止之今丹陛乐无柷敔故以鼓为作止也丹陛乐所以无柷敔者明代无之今因之也明代所以无者古者堂上堂下皆柷敔至隋时以四镶乐柷敔同时并奏转至喧杂遂废不用唐季并废堂柷敔宋仁宗因王珪言下礼官议始置堂柷敔而堂下仍无之四镶乐犹今丹陛乐所谓堂下之乐也故丹陛乐无柷敔相沿至今至夫不用柷敔即以鼓起众音者鼓为众音之帅其来旧矣周礼太师大祭祀帅瞽登歌令奏击拊注云击拊瞽乃歌也拊形如鼓以韦为之着之以糠又云下管播乐器今奏鼓■〈申东〉注云鼓■〈申东〉管乃作也■〈申东〉小鼓也汉风俗通曰鼓者郭也春分之音也万物郭皮甲而出故为之鼓又汉白虎通曰鼓震音也万物满盈震动而生其本在万物之始耶故谓之鼓是知鼓为众音之帅也学记曰鼓无当于五声五声弗得弗和以比学之于五官师之于五服然则以之为作止以之为节奏宜矣国语曰革木一声汉宋诸儒皆谓金石丝竹匏土悉具五音若革与木则惟一声而已故八音之序以革木为最下然而高以下基洪由纤起质为文本一为万之母革之器为鼓为五音之节奏木之器为柷敔为五音之作止无柷敔则鼓可代亦自然之序若拊鼓即是古乐中之拍板以为乐句拍板木音也堂下之乐及今俗乐以拍板代古乐鼓之用犹夫以鼓代古乐柷敔之用皆原于革木一声之理也

　　皇朝通典卷六十七


《清朝通典》　兵典（068～079）一百卷　（清）高宗 敕撰

　　●皇朝通典卷之六十八

　　兵一

　　○兵一

　　（臣）等谨按历代设兵各有因革损益惟唐府兵为较善我朝八旗之制开国之初先编立四旗以统人众寻以远近归附日广增建为八旗然犹统满洲蒙古汉军之众而合于一也其后户口日繁又编蒙古八旗设官与满洲等编汉军八旗设官与满洲蒙古等共为二十四旗以旗统人即以旗统兵凡隶乎旗者皆可以为兵非如历代有签派召募充补之烦而后收兵之用也越自宝箓攸归中外一统复设绿旗营以统汉兵盖本朝建旗辨色以相胜为用于是五德兼全五行悉备内而京营则有亲军前锋骁骑护军步军之分或用上三旗或兼用八旗外而直隶各省驻防兵用八旗各标及营汛兵用绿旗百数十年增损随时悉臻尽善迩者西陲底定式廓版图列戌开屯规模益远至于外藩诸部奔走偕来分职编旗与内八旗相等有大征伐并帅师以从尤为柔远之鸿图迄于无外者也兹谨叙兵制分八旗驻防绿营藩部四门而以恩恤军令军政教阅军器马政依类备载德威并着简练至精真所谓法良而意美矣

　　八旗兵制上

　　△八旗兵制上

　　太祖高皇帝辛丑年初设四旗曰黄旗曰白旗曰红旗曰蓝旗以纯色为辨每旗下以三百人为一牛彔辖以牛彔额真一人
　　（臣）等谨按是年为编牛彔之始嗣设固山额真梅勒章京扎兰章京等官至顺治十七年定固山额真为都统梅勒章京为副都统扎兰章京为参领牛彔章京为佐领雍正元年以八旗都统印信额真二字
　　国语作主字解非臣下所得滥用改为固山按班　甲寅年定八旗之制以初设四旗为正黄正白正红正蓝增设四旗为镶黄镶白镶红镶蓝 【 黄白蓝均镶以红红镶以白】合为八旗都率满洲蒙古汉军之众每三百人设牛彔额真一人五牛彔设扎兰额真一人五扎兰设固山额真一人每固山设左右梅勒额真二人时满洲牛彔三百有八蒙古牛彔七十六汉军牛彔十六行军时地黄则八旗并列分八路地狭则八旗合一路而行
　　天命五年改设八旗官分总兵官为三等其副将参将游击亦如之各牛彔额真俱为备御官每牛彔下设千总四人
　　天聪八年定八旗官名谕凡我国官名皆当易以满语勿仍袭汉语旧名今悉为厘定五备御之总兵为一等公一等总兵官为一等按班章京二等总兵官为二等按班章京三等总兵官为三章按班章京一等副将为一等梅勒章京二等副将为二等梅勒章京三等副将为三等梅勒章京一等参将为一等扎兰章京二等参将为二等扎兰章京游击为三等扎兰章京备御为牛彔章京旗长为专尼达凡管理不论官职管固山者即为固山额真管梅勒者即为梅勒章京管扎兰者即为扎兰章京管牛彔者即为牛彔章京管巴雅喇推额真即为推章京管巴雅喇扎兰额真即为巴雅喇扎兰章京嗣后皆照我国新定者称之又定八旗兵名谕满洲蒙古汉人前此骑步守哨等兵虽各有营伍未分名色故止以该管将领姓名称为某将领之兵今宜分辨名色永为定制随固山额真行营马兵为阿礼哈超哈巴雅喇营前哨兵为噶布什贤超哈驻防盛京兵为守兵预备兵为援兵各城寨兵为守边兵旧蒙古左营为左翼兵右营为右翼兵旧汉兵为乌珍超哈元帅孔有德兵为天佑兵总兵官尚可喜兵为天助兵
　　（臣）等谨按阿礼哈超哈为骁骑营之始巴雅喇为护军营之始噶布什贤超哈为前锋营之始乌珍超哈为汉军之始天佑天助兵后俱归入汉军　九年设蒙古八旗以八年所获察哈尔部千余户及是年察哈尔来归各官并壮丁三千二百余名编审人丁及旧喀喇沁壮丁分为蒙古八旗其旗分为满洲八旗同每旗设固山额真一人梅勒章京扎兰章京各二人分辖所编牛彔
　　崇德二年分汉军为二旗以满洲各户下汉丁共一千五百八十户令旧汉兵之将领官统之分为左右翼二旗其旗色皆用皂每旗设固山额真一人辖所编牛彔　四年分汉军为四旗定旗色一以皂镶黄一以皂镶白一以皂镶红一纯用皂色每旗设固山额真一人梅勒章京二人扎兰章京四人牛彔章京十八人　七年设汉军八旗定旗色与满洲八旗同每旗设固山额真一人梅勒章京二人扎兰章京五人
　　顺治元年定满洲蒙古汉军八旗于京师内城分置以为拱卫其方位镶黄正黄旗居北方正白镶白旗居东方正红镶红旗居西方正蓝镶蓝旗居南方左翼自北而东自东而南镶黄旗在安定门内正白旗在东直门内镶白旗在朝阳门内正蓝旗在崇文门内右翼自北而西自西而南正黄旗在德胜门内正红旗在西直门内镶红旗在阜成门内镶蓝旗在宣武门内以寓制胜之意
　　（臣）等谨按八旗之制实我朝开国经武肇造之始基兹纂兵典恭载简端用昭创建式垂世守以后详稽会典并则例按门胪载庆巩固于万斯年焉

　　领侍卫府
　　八旗骁骑营
　　八旗前锋营
　　八旗护军营
　　御营向导
　　圆明园八旗护军营

　　?领侍卫府 【 顺治初设】

　　领侍卫内大臣六人 【 镶黄正黄正白上三旗每旗各二人】内大臣六人散秩大臣无定员一等侍卫六十人二等侍卫一百五十人三等四等侍卫二百七十人宗室侍卫一等九人二等十八人三等六十三人 【康熙三十七年增设宗室侍卫无定员雍正七年定制共九十人并入三旗随班行走】 蓝翎侍卫九十人 【每侍卫十人各设什长一人即于什长及两翼班领署班领内定以十二人随印协理事务】
　　御前侍卫干清门侍卫 【 于三旗侍卫内简用】 汉侍卫 【雍正五年定例亦分一二三等及蓝翎于武进士内简用】 皆无定员主事一人笔帖式十二人贴写笔帖式十五人亲军校七十五人 【镶黄旗十五人又下五旗移入十人正黄旗十五人又下五旗移入十一人正白旗十五人又下五旗移入九人】 亲军九百九十五名 【三旗满洲蒙古每佐领下亲军二名镶黄旗二百二十四名又下五旗移入一百三十名正黄旗二百二十四名又下五旗移入一百三十五名正白旗二百三十名又下五旗移入一百十七名内以七十五人为亲军校三旗亲军每旗选六十名随侍卫班入直余皆随三旗护军营护军校护军一体直宿当差】 凡宿卫之制更番轮直三旗侍卫各分六班班分两翼【 镶黄旗为左翼正黄旗为右翼正白旗半为左翼半为右翼】各设侍卫班领一人署班领一人侍卫三十人宿卫干清门内右门为内班昼坐门禁夜守扃钥散秩大臣一人侍卫亲军十人宿卫中和殿侍卫什长三人侍卫亲军三十人宿卫太和殿为外班以领侍卫内大臣一人总统之内大臣散秩大臣二人随班入直如驻跸行营以内大臣一人散秩大臣二人入直御前大臣侍卫及干清门侍卫分五班更番入直御营黄幔城旌门以侍卫班领一人署班领一人内班侍卫二十人前东西隅以侍卫班领各一人内班侍卫各十人后东西隅以署班领各一人内班侍卫各十人网城门内以侍卫什长三人外班侍卫亲军三十人宿卫若恭奉慈舆行幸皇太后行营正门以侍卫领班一人侍卫十人后隅署班领一人侍卫十人宿卫凡扈从之制后扈二人于领侍卫内大臣内简用前引十人于内大臣散秩大臣统领副都统内简用豹尾班侍卫于三旗侍卫内选功臣后裔六十人日以二十人直后左门每乘舆出入以十人执豹尾枪十人佩仪刀侍于干清门阶下左右驾出豹尾班侍卫殿于后以领侍卫内大臣一人侍卫班领二人统之驾还宫随至干清门退还直皇帝御太和殿受朝前引侍卫二人自干清门后左门引至殿后止后扈大臣二人自干清门扈从【 如系　御前大臣则自　宫内随出后并门】前引大臣十人候于殿北阶下驾至按翼前导进殿由左右趋至宝座前北上东西面序立后扈大臣于宝座左右佥立豹尾班侍卫于宝座后左右南向序立皇上诣皇太后官行礼前引侍卫二人自干清门导至永康左门止前引大臣候于隆宗门内驾至按翼前导至慈宁门阶止豹尾班侍卫至门陛下左右墙角止立后扈大臣随升阶在后佥立驾还宫引扈如前遇御门听政届时直班侍卫引有事各官由后左门入 【 日常入奏官亦均由侍卫引进】豹尾班侍卫于干清门阶下左右墙角立领侍卫内大臣直班内大臣侍卫于阶下立侍卫班领每翼一人于阶上左右楹前立御前侍卫随驾出同干清门侍卫于御座两旁立驾还宫御前侍卫随入余各退还直御经筵曰侍卫二人前导至又华门止后扈大臣随至宝座左右佥立御前侍卫干清门侍卫于宝座后两旁豹尾班侍卫于殿外阶下均左右序立如御前亭侍卫二人前导至降舆处止遇外藩来朝及召见外藩使臣或于便殿或于驻跸行宫前引后扈大臣皆侍班御前侍卫干清门侍卫直日侍卫班领豹尾班侍卫均于殿内按翼序立皇帝躬祀郊坛前引侍卫二人自干清门前导至午门外止前引大臣候于太和门北阶下驾至按翼前导后扈大臣随行自午门外乘马至坛门外下马均佩刀引扈御辇前后执镫侍卫四人辇前执提炉侍卫二人皆步从辇后豹尾班执枪侍卫十人佩仪刀侍卫十人佩矢弓侍卫二十人以领侍卫内大臣一人侍卫班领二人领之建黄龙大纛二司纛侍卫什长二人以领侍卫内大臣或内大臣散秩大臣一人领之及坛前引大臣在圜丘坛三成阶上立方泽坛及日坛月坛于二成阶下立后扈大臣随升坛于驾后佥立豹尾班侍卫于坛内随门外序立祀祈年殿飨太庙前引大臣由左阶升驾入殿门于中门外一成阶上东西面序立后扈大臣随入于驾后佥立豹尾班侍卫于三成阶下立祀社稷坛前引大臣立于内壝门外豹尾班侍卫立于拜殿南门外展拜堂子前引大臣立于甬道北豹尾班侍卫立于祭神殿两旁祀先农坛前引大臣立于阶下豹尾班侍卫立于乐悬南遇驾耕耤御具服殿前引大臣立于殿前阶上驾诣耤田引至耕所三推礼成引由观耕台午阶升于御座前左右序立遇大阅日前引后扈大臣均甲冑引扈豹尾班侍卫甲冑殿后御前大臣侍卫等均甲冑随行其次黄龙大纛行三旗亲军甲冑按次行驾御帐殿豹尾班侍卫按翼排列左右建黄龙大纛三旗侍卫亲军按翼环卫遇皇太后皇后妃嫔出入以干清门侍卫四人侍卫十人前导如出郊外前引侍卫二十人其余侍卫在豹尾班后扈从车驾巡幸御前大臣侍卫干清门侍卫皆从其六班轮直之侍卫以一班或二班随往如恭奉皇太后巡幸则三班随往日行以侍卫二十人前导二十人左右翊卫均属櫜鞬豹尾班侍卫二十人后从以领侍卫内大臣一人侍卫班领二人统之黄龙大纛前以领侍卫内大臣或内大臣一人散秩大臣一人侍卫什长二人领之余侍卫暨扈从各官均于大纛后以次行仍分令侍卫稽查踰越喧哗者御前擎盖以干清门侍卫更番执事遇恭奉慈舆行幸皇太后舆前均以侍卫前导翊卫后从如仪
　　（臣）等谨按侍卫班内有上驷院侍卫每旗七人司辔司鞍侍卫无定员隶上驷院其兼尚虞鹰鹞房鹘房狗房十五善射善骑射善射鹄善强弓善扑等侍卫各有专管统在三旗额内均无定员又銮仪卫亦系侍从武职设有掌卫事内大臣以下等官具详职官典其所属军尉仪刀弓矢殳戟用亲军豹尾枪仗马用护重蒙古画角用蒙古鸣角军其奉辇擎执仪仗各校尉由内府选充者为旗尉由五城选充者为民尉奉辇旗尉一百六十八人民尉六十人各执事旗尉二百四十六人民尉三百二十二人左右中前后五所民尉计一千三百二十八人驯象所民尉二百六人八旗汉军司更兵四十人均隶在军数谨附载于此

　　?八旗骁骑营 【 顺治初设】

　　满洲八旗都统每旗各一人副都统各二人骁骑参领各五人副骁骑参领各五人 【 康熙三十四年于每旗参领下增设委署参领雍正元年改名副参蒙古汉军八旗并同】 佐领无定员 【 随人户编设】每佐领下骁骑校一人领催五名 【 初制满洲及蒙古每佐领下设领催六名康熙四十三年裁一名】 骁骑二十名匠役二名养育兵 【雍正二年初设具详　　恩恤门乾隆三十六年定额按三兵一缺八旗满洲共应一万七百九十八缺】
　　蒙古八旗都统每旗各一人副都统各二人骁骑参领各二人副骁骑参领各二人佐领无定员每佐领下骁骑校一人领催五名骁骑二十名匠役二名养育兵 【 干三十六年定额按三兵一缺八旗蒙古共应三千二百七十九缺】汉军八旗都统每旗各一人副都统各二人骁骑参领各五人副骁骑参领各五人佐领无定员每佐领下骁骑役一人领催五名鸟枪骁骑四十二名每旗藤牌兵一百名 【雍正二年汉军每佐领下设藤牌兵四名乾隆元年定汉军每旗设藤牌兵一百名六年定藤牌兵归并大营每旗百名于鸟枪手额内选取并简选参领一人散秩官骁骑校各二八领催五名令其管辖】 养育兵 【 乾隆三十六年定额八旗汉军仍照原额共应四千八百十三缺】
　　凡八旗序次镶黄正黄正白为上三旗镶白正红镶红正蓝镶蓝为下五旗行军搜狩以镶黄正白镶白正蓝四旗居左为左翼正黄正红镶红镶蓝四旗居右为右翼
　　凡八旗方位雍正六年奏定镶黄满洲蒙古汉军三旗自鼓楼向东至新桥自新桥大街北口城根向南至府学胡衕东口与正白旗接界正黄满洲蒙古汉军三旗自鼓楼向西至新街口自大街北口城根向南至马状元胡衕西口与正红旗接界正白满洲蒙古汉军三旗自府学胡衕东口与镶黄旗接界向南至大市街豹房胡衕东口西自皇城根飨东至大城根与镶白旗接界镶白满洲蒙古汉军三旗自豹房胡衕与正白旗接界向南至就日坊西自皇城根向东至大城根与正蓝旗接界正红满洲蒙古汉军三旗自马状元胡衕东口与正黄旗接界东自皇城根向西至大城根与镶红旗接界镶红满洲蒙古汉军三旗自羊肉胡衕与正红旗接界向南至瞻云坊东自皇城根向西至大城根与镶蓝旗接界正蓝满洲蒙古汉军三旗自就日坊至崇文门由金水桥向东至大城根与镶白旗接界镶蓝满洲蒙古汉军三旗自瞻云坊至宣武门由金水桥向西至大城根与镶红旗接界
　　凡城门直班之制内城九门安定德胜东直西直朝阳阜城崇文宣武八门各按官兵居住方位以八旗满洲蒙古汉军分直正阳门以八旗满洲蒙古轮直外城七门以镶黄旗直东便门正白旗直广渠门正黄旗直西便门正红旗直广宁门镶蓝镶白二旗直左安门镶红旗直右安门正蓝旗直永定门均派汉军雍正六年于八门城外增建营房仍按八旗方位每旗委满洲蒙古汉军官四人骁骑校四人骁骑满洲一百二十名蒙古四十名汉军四十名各旗均分为四班每班五日以委官一人骁骑校一人骁骑五十名令其更番居住看守十二年又定正阳门两旁城门即于看守八门官兵内八旗共委官四人骁骑校四人每旗各委骁骑十名按翼看守十日一次更代每日按翼各委兵十名昼夜巡宿以为常其汛守之制康熙二十二人定恭遇车驾巡幸八旗骁骑营于内九门城上每旗增设汛六所于街道每旗增设汛十所内城各门于门内各增设汛一所正阳门八旗轮直其余八门八旗分设均委官兵看守乾隆五年复定恭谒陵寝及驻跸圆明园南苑等处并逢年节封印后照例于城上每旗设汛六所共四十八所委骁骑营官兵与城上步军营分汛相闲看守每旗于满洲蒙古汉军内会委参领一人约束如恭遇巡幸口外及远省则增设汛十五所将步军撤下分防大街巷口城上汛守悉易以骁骑营分委骁骑校领催骁骑昼夜巡宿以参领二人往来稽察凡各处看守之制户部银库委官一人领催二名兵十八名库后门委官一人兵十名颜料库委官四人骁骑校四人领催四名兵三十八名缎匹库委官二人骁骑校二人兵五十名以镶黄正黄正白三旗轮派工部节慎库以镶红旗官一人兵十名制造库以正红旗官一人兵五名刑部赃罚库以镶蓝旗官一人兵十名宗人府库以镶白旗官四人兵四十名理藩院库以正蓝旗官二人兵二十名光禄寺库以正蓝旗官一人兵十名太常寺库镶红镶蓝二旗轮委官一人兵十名鸿胪寺龙亭以正红旗兵八名圆明园值月 【 今为直年】衙门左右翼各轮委领催一名兵五名海运仓以镶黄旗北新仓以正黄旗储济仓以镶白旗裕丰仓以镶红旗各委官二人领催二名兵三十八名旧太仓以正白旗南新仓以镶白旗兴平仓以正红旗富新仓以镶红旗各委官二人领催二名兵十八名万安仓以正红旗委官四人领催四名兵三十一名禄米仓以正蓝旗委官二人领催二名兵三十三名太平仓以镶蓝旗委官四人兵四十一名丰益仓八旗会派官二人领催五名兵四十五名皆兼用满洲蒙古汉军工部濯灵厂八旗汉军轮派官四人兵二十名硝磺库满洲正红旗官二人兵二十名户部内仓满洲正白旗领催二名兵六名以上各昼夜看守喀尔喀馆围墙于喀尔喀到日委正白旗官二人兵十名馆门委正蓝旗官一人领催一人兵九名俄罗斯馆于俄罗斯到日八旗满洲蒙古汉军正设班房十六处每四处委参领一人每处委官一人兵十五名馆门轮委参领一人兵二十名外馆于马匹到日八旗满洲蒙古轮派官二人骁骑校二人兵二十名后黄寺于蒙古使臣及喇嘛来使到日八旗满洲蒙古轮委官一人兵十名昼夜看守均于回日撤退
　　凡防火之制顺治初年设八旗火班雍正八年定如失火在东南城令正蓝镶白二旗西南城令镶蓝镶红二旗东北城令镶黄正白二旗西北城令正黄正红二旗各率官兵往救禁城之内每翼令二旗救护步军营见某处失火即报知相近旗分乾隆六年复定八旗火班八处每处满洲蒙古汉军诸旗更番轮直以都统或副都统一人参领二人参领以下官八人领催八名骁骑七十二名如旗界及接壤之地有不戒于火者都统等即令直班官兵之半往救其余官兵仍留该班处备用

　　?八旗前锋营 【 顺治初设】

　　前锋统领左右翼 【镶黄正白镶白正蓝四旗为左翼正黄正红镶红镶蓝四旗为右翼】 各一人 【 或以王公大臣兼领】 前锋参领每翼各八人 【 每旗俱满洲蒙古兼用】前锋侍卫各八人 【 雍正三年定以左右翼前锋参领各一人前锋侍卫各一人随印协理事务】 委署前锋侍卫各四人 【干十七年增设即于前锋校或亲军校内选委给五品虚衔仍食原饷】 前锋校各四十八人 【 雍正三年定以左右翼前锋校各二人随印】 随印笔帖式各二人 【初制每翼各一人康熙四十六年裁雍正三年复增设】 蓝翎前锋长委署前锋校各四人蓝翎前锋长 【 每十人设长】各二十人鸟枪队长委署蓝翎前锋长各四人鸟枪队长 【 每十二人为一队】 各二十人前锋委署鸟枪队长各四人前锋八旗满洲蒙古每佐领下各二名 【自委署前锋校以下皆在兵数内】
　　凡宿卫扈从之制与八旗护军营一体派委 【 制详后护军营】其行在宿卫扈从前锋参领前锋侍卫共八人率前锋校前锋共二百二十人于御营前一二里外相度形势安设卡伦立前锋旗二以为门户左右以次列帐各于帐内巡警宿卫有于卡伦内行走者坐以军法次日各属櫜鞬控马于道旁排立候黄龙大纛过各乘马整队扈从

　　?八旗护军营 【 顺治初设】

　　护军统领八旗各一人护军参领每旗满洲十人蒙古四人 【 每旗设内司钥长一人署司钥长一人】 副护军参领如参领之数 【初设委署参雍正元年改名副参领三年定以每旗护军参领各一人副护军参领各一人随印协理事务】 委署护军参领每旗各七人 【乾隆十七年增设即于护军校或亲军校内选委给五品虚衔仍食原饷】 护军校八旗满洲蒙古每佐领下各一人 【 雍正三年定以每旗军校各二人随印】随印笔帖式每旗各二人 【 初制每旗各一人康熙四十六年裁雍正三年复增设】 门笔帖式镶黄正黄正白三旗各十人护军满洲蒙古每佐领下各十七名
　　凡宿卫之制景运门统领一人 【 以护军统领或前锋统领入直】 司钥长一人护军校三人门笔帖式二人阅门籍护军 【 即巴克什】一人护军十七人隆宗门协理事务参领一人 【 康熙六十一年增设统领一人雍正四年定以协理事务护军参领或前锋参领入直】 护军参领二人 【初制设参领一人康熙六十一年增定】 护军校三人门笔帖式一人阅门籍护军一人护军十七人后左门后右门护军参领各一人护军校各三人门笔帖式各一人 【门笔帖式初制未设后增定】 阅门籍护军各一人护军各十二人中左门中右门护军校各二人阅门护军各一人 【 阅门籍护军初制未设后增定】护军各八人左翼门右翼门护军校各二人阅门籍护军各一人 【 阅门籍护军初制未设后增定】 护军各八人保和殿东西廊内库护军校各一人护军各四人 【乾隆十五年增设】 中和殿护军校二人护军三人东西廊护军校各一人护军各四人 【 康熙十六年于　中和殿设护军校护军后增定】太和殿体仁阁宏义阁护军校各二人护军各八人 【 皆康熙十八年增设】 太和门左右门亲军校各二人亲军各八人 【初制设护军校护军后改用领侍卫府所属之亲军校亲军】昭德门贞度门护军校各二人护军各八人协和门熙和门护军校各二人护军各八人苍震门启祥门护军参领各一人护军校各三人阅门籍护军各一人护军各十二人吉祥门及西北隅护军参领各一人 【 护军参领初制未设后增定】 护军校各二人护军各八人凝华门中正殿后门及东北隅东南隅护军校各二人护军各八人 【初制惟　吉祥门及西北隅东北隅东南隅等处设护军后增定】 箭亭及北上门护军各二人护军各八人 【 皆康熙六十一年增设】文华殿门护军参领一人护军校二人护军八人银库行走章京一人护军校二人护军八人 【初制　文华殿及银库各用八旗骁骑营官一人领催一名骁骑九名干二十二年改用护军】紫禁城四门内磴道栅栏护军校各二人护军各八人午门护军参领一人左右门护军校各三人护军各十二人又左门阅门籍护军二人东华门西华门神武门护军参领各一人护军校各四人阅门籍护军各二人护军各十六人恭遇车驾行幸则于三门各增设统领或协理事务之护军参领及前锋参领一人 【雍正元年定每遇　　行幸则　　禁城西门各增设统领一人四年又改定今制】以上各委镶黄正黄正白三旗官军按日分班丑未日为镶黄旗首班寅申日为镶黄旗二班巳亥日为正黄旗首班子午日为正黄旗二班卯酉日为正白旗首班辰戌日为正白旗二班各轮番直宿又有防范火班于雍正五年定遇有应用齐集之处令直班之护军统领司钥长等于左翼门等二十三处护军每处调二人共四十六名协同内府直班官兵前往阙左司司钥长一人护军校一人护军九人阙右门护军参领一人护军校一人护军九人 【 初制二门皆以步军守卫干十五年改用下五旗护军】端门天安门长安左门长安右门大清门护军参领各一人护军校各二人护军各十八人 【 初制三门皆以步军守卫雍正七年改用下五旗护军】 紫禁城外周围 【初制以骁骑营官兵守卫雍正元年改用下五旗护军】东华门西华门外以南令正蓝镶蓝二旗守卫东华门西华门外以北至城角令镶白镶红二旗守卫北面一带令正红旗官军守卫周环设十六堆汛各参领一人护军校一人护军九人栅栏八座 【 乾隆十五年增设】各护军校一人护军九人以上各委镶白正红镶红正蓝镶蓝五旗官军按日分班甲乙日为正红旗班丙丁日为镶白旗班戊巳曰为镶红旗班庚辛日为正蓝旗班壬癸日为镶蓝旗班每旗各二日轮番直宿总隶于景运门直班统领稽察
　　凡传筹之制紫禁城内五筹递传每夕自景运门发筹西行过干清门出隆宗门循而北过启祥门迤而西过凝华门迤而北过中正殿后门迤北至西北隅迤而东过西北门顺贞门吉祥门至东北隅迤而南过苍震门至东南隅迤而西仍至景运门计十二汛为一周紫禁城外八筹递传每夕自阙左门发筹西行过午门出阙右门循而西经西一汛至南栅栏二汛迤而北经三汛一栅栏过西华门经一栅栏四汛五汛六汛至西北隅七汛迤而东经八汛一栅栏过神武门经一栅栏九汛东北隅十汛迤而南经十一汛十二汛十三汛一栅栏过东华门经一栅栏十四汛十五汛至南栅栏循而西经十六汛仍至阙左门计二十二汛为一周恭遇驻跸行营内外汛传筹亦如之
　　凡禁门启闭顺治初年定每车驾出入各门均启中门景运门直班统领率隆宗门参领祇承其事并令护军清跸每夕景运门直宿司钥长率官军自后左门后右门中左门中右门左翼门右翼门太和门昭德门贞度门以次验视扃钥午门以隆宗门护军参领东华门以苍震门护军参领西华门以启祥门护军参领神武门以吉祥门护军参领分视扃鐍毕各遗护军校纳钥于司钥长司钥长受验诸门钥汇贮于箧复加扃鐍诘朝各门校以次领钥启门日以为常雍正四年于景运门隆宗门东华门西华门神武门各颁阴文合符一扇传谕护军统领如遇夜有奉旨差遣及紧急军务应实时启门者俟大内持出阳文合符该护军参领即取阴文合符验明启钥仍报知统领苍震门启祥门等处遇阳文合符至门该参领即报统领亲赍阴文合符至门与阳文合符照验启门均于次日具奏乾隆十五年复定端门天安门大清门如紫禁城门之例每夕由阙左门直宿司钥长委护军参领一人验视扃鐍毕各门护军参领收钥遗护军校报于司钥长次日启门亦如之
　　凡门禁王公官员执事人等于紫禁城门不得擅行出入其准于应行之门出入者由直班官军询明放进如有无故溷入及滥携入滥纵入者分别议处各衙门官吏均于午门左门出入右门自王公以外不得擅行内大臣侍卫内务府等官及内廷有执事官与内府各执事人等准于禁门行走者均将姓名及所隶旗分佐领内管领造册咨送登籍于经由之门各置一通工匠服役人等则由大管衙门各给火烙印腰牌书姓名差役持为出入符验以护军之识字者专检门籍稽其出入籍内无名及不带腰牌者不准放入又每门设红杖二以护军二人更番轮执坐于门下亲王以下经行皆不起立有不报名擅入者挞之
　　凡扈从之制恭遇亲祀坛庙统领一人同内大臣散秩大臣侍卫等于豹尾班后管束驾诣南郊以八旗护军参领三十二人护军校护军八百人自午门起至斋宫分翼于辇路两旁清跸又以护军参领八人护军校护军八十人于神乐署周围清跸又以护军参领二人护军校护军二人于圜丘外周围清跸斋宫左门以护军统领一人上三旗司钥长一人护军参领一人护军校护军二十人直宿右门以上三旗协理事务参领一人护军校护军二十人直宿成贞门西大门以上三旗司钥长一人护军参领一人护军校护军二十人直宿斋宫外设十四汛以八旗护军参领六人每汛各护军校护军十一人巡守外坛西门外以下五旗护军参领二人护军校护军二十人直宿内坛西门以下五旗协理事务参领一人护军参领一人护军校护军二十人直宿如驾诣北郊辇路清跸之制同又以上三旗护军参领三人护军校护军六十人于坛外西门至内坛北门清跸以下五旗护军参领五人护军校护军五十人分令两旗于乐部宿处三旗于坛外西门外各清跸斋宫正门以护军统领一人上三旗司钥长一人护军校护军二十人直宿内北门内西门各以下五旗协理事务参领一人护军统领一人护军校护军二十人直宿斋宫外设十一汛以八旗护军参领八人每汛各护军校护军十人巡守如驾幸瀛台承光殿等处以上三旗护军参领十二人护军校护军三百人驾幸圆明园南苑等处以八旗护军参领三十二人护军校护军八百人均于经由之路按旗分翼排立清跸凡遇车驾经行城内以上三旗官军城外以八旗官军卫道清跸均由景运门直班统领计程远近随时酌委以统领一人率护军参领一人稽查回銮亦如之
　　凡行在宿卫扈从恭遇车驾巡幸视道里之远近日期之多寡每次合前锋营计之酌量分派以统领三人营总三人司其事康熙初年定每驻跸之地由向导总统等先期指示地盘护军统领营总各一人率护军参领护军校护军豫往同武备院卿司幄及工部官设帐殿御幄缭以黄髹木城 【康熙十年改用黄幔城】外为网城设南东西三旌门门建旗各二南正白东镶黄西正黄自东西门以后三面各设连帐护军统领率八旗官兵于网城门守卫去网城百步外八旗各设账房东四旗左翼西四旗右翼各按翼巡宿建镶黄护军纛于后正黄护军纛于右正白护军纛于左以领之路中设顿营或一或二亦由向道指定护军参领等预行张具每日御营辎重前行三旗营兵护军参领三人率三旗护军纛并行雍正元年定网城改用圆形周设连帐仍设三门各建上三旗之护军旗二设汛九守以上三旗护军于网城外又设连帐一重形亦圆设四门亦各建护军旗二南建正蓝镶蓝旗各一东建镶白西建镶红北建正红旗各二设汛四守以下五旗护军均统以营总去营六十丈八旗各设账房五座由账房十二丈以外一应扈从官兵听其住宿乾隆二十年增定大营之制外方内圆度地纵二十丈六尺横十七丈四尺建黄幔城外加网城结绳为之黄色贯之以网高六尺阔八尺距幔城东南西各十八丈北十五丈设连帐百七十五座为内城建旌门三南门建正白金龙纛二东门建镶黄金龙纛二西门建正黄金龙纛二周围建镶黄金龙三角旗共四十有一司内旌门以上三旗护军参领六人护军校护军六十人设宿卫账房九座以上三旗护军参领九人护军校护军九十人司之距网城十二丈为外城设连帐二百五十四座建旌门四南门轮日建正蓝金飞虎纛二镶蓝金飞虎纛二东门建镶白金飞虎纛二西门建镶红金飞虎纛二北门建正红金飞虎纛二外城周围东南面建正白金飞虎方旗西南而建正红金飞虎方旗东北面建镶黄金飞虎方旗西北面建正黄金飞虎方旗共六十司外旌门以下五旗护军统领八人护军校护军八十人设宿卫账房四座以下五旗护军参领四人护军校护军四十人司之外城东西为各部院官账房距外城六十丈周围设八旗营警跸账房四十座每旗各五每账房建护军旗各一东南正蓝旗西南镶蓝旗东北镶白旗西北镶红旗共四十以护军参领四十人护军校护军六百人分司警跸其建设大营幔城网城连帐用护军参领三人护军校护军八十人备用亦如之中路顿营纵广各二丈设黄幔城外加网城如大营之制以护军参领二人护军校护军四十人豫往守卫其建设顿营则以护军参领一人护军校护军二十人如恭遇驾幸口外增用蒙古护军参领一人护军校护军二十人其随营传禁践踏田禾以护军参领八人护军校护军一百二十人指立市集以护军参领二人护军校护军二十四人督率刈草以护军参领一人护军校护军二十四人管辎重以护军参领三人护军校护军四十人建护辎重三旗纛三杆领以护军参领三人率持纛随纛护军校护军一百二十一人随行专护御用辎重护军参领一人护军校护军十人其每日扈从官军并于八旗内随时委用

　　?御营向导

　　总统无定员 【 以前锋统领护军统领八旗副都统兼任】 于八旗前锋营护军营内每旗选参领侍卫四人前锋校护军校前锋护军六人佐之
　　凡遇时巡省方以向导总统一人先期率官校诣车驾经行之地周览山川通桥梁夷险隘计程入告驾行佩櫜鞬前导每日驻跸后以次日程途及驻跸之所奏闻交行在兵部晓谕阖营回銮亦如之御营及顿营看城均由向导总统先期指示饬所在有司修治营盘
　　（臣）等谨按御营向导虽无专设之员而于翊卫之中责任綦重其随时简任者皆前锋营护军营官谨附载于两营之后

　　?圆明园八旗护军营 【 雍正二年设】

　　总统无定员 【 以王公大臣兼任乾隆十六年定以一人掌印亦由　　特简】 八旗营总每旗各一人 【 乾隆十六年定以二人随印协理事务】 护军参领各一人【 雍正十年设干十六年定以二人随印协理事务】 副护军参领各二人护军校委署护军参领各四人护军校各十六人 【初制共八十人雍正十年增三十二人乾隆十二年增每旗各十六人十六年定以四人随印】 副护军校各十六人 【雍正七年初设七十二人十年增四十人乾隆十二年增每旗各十六人即于护军内选用】 笔帖式共四十人 【 雍正十年设即于护军内选用干十三年定以八人随印】护军共三千六百七十二名 【 初制设三千名乾隆十二年以京城护军移驻定额每旗各四百五十九名】 养育兵 【初制设九十六名乾隆三年增二百八十四名三十六年定额一千名】
　　圆明园护军营之制于禁苑周围建营房八所选京中八旗官军按旗驻札初定圆明园门汛警跸共百处日以营总四人副护军参领八人署护军参领十六人护军校护军千人入直夜传更筹十六恭遇驾至圆明园及还宫自圆明园至红桥以副护军参领署护军参领四人护军校护军八十人于路旁两翼清跸驾由水道自畅春园西南门经圣化寺至长春桥以营总三人副护军参领署护军参领十六人护军校护军二百四十人于长河两岸清跸乾隆四年改设圆明园门汛共七十六处日以营总二人护军参领二人副护军参领署护军参领十五人护军校护军七百六十人守卫畅春园增设门汛十九处日以营总一人副护军参领署护军参领四人护军校护军一百九十人守卫夜传更筹八如恭遇驾驻静宜园设门汛五十一处日以营总二人护军参领一人副护军参领署护军参领十三人护军校护军五百十人守卫夜传更筹十车驾往还均以营总三人护军参领三人副护军参领署护军参领二十人护军校护军五百二十人于经由之路左右清跸恭遇驾诣黑龙潭大觉寺行礼以营总三人护军参领三人副护军参领署护军参领十四人护军校护军七百人沿途清跸十年增设长春园门汛二十处日以护军参领一人副护军参领署护军参领四人护军校护军二百人守卫夜传更筹八十八年增设清漪园门汛六处日以副护军参领或署护军参领一人护军校护军六十人守卫如恭遇驾幸静明园等处以营总三人护军参领三人副护军参领署护军参领九人护军校护军二百四十人沿路清跸

　　皇朝通典卷六十八

　　●皇朝通典卷之六十九

　　兵二

　　○兵二

　　八旗兵制下

　　△八旗兵制下

　　八旗步军营
　　内府三旗
　　圆明园内府三旗
　　火器营
　　健锐营
　　三旗虎枪营

　　?八旗步军营 【 顺治元年设】

　　提督九门巡捕五营步军统领一人左右翼步军翼尉每翼各一人 【 顺治元年设步军总尉乾隆十九年改名翼尉】 八旗步军协尉每旗各三人 【顺治五年设步军副尉乾隆十九年改名协尉每旗满洲蒙古汉军兼用共二十四人】 步军副尉每旗各三人 【 雍正四年设步军参尉乾隆十九年改名副尉】步军校每旗满洲二十四人蒙古汉军各九人捕盗步军尉每旗满洲三人蒙古汉军各一人 【 康熙三十四年设】 步军委署步军校每旗满洲五人蒙古汉军各二人 【康熙三十四年设】 领催共二千三十一名步军共一万七千八百四十七名内捕盗步军三百二十名步军统领所属文职员外郎二人 【初制设一人康熙六十一年增一人】 主事二人司务一人 【 雍正十三年增设】 笔帖式十二人 【 初制设四人康熙三十年增四人雍正十三年又增四人】
　　内城九门每门城门领各二人 【 初名城门尉乾隆十九年改名城门领外七门同】 城门吏各二人 【 初名城门校乾隆十九年改名城门吏外七门同】外城七门每门城门领各一人城门吏各一人内外城门千总每门各二人 【 初定指挥千户顺治四年改为门千总】 城门骁骑共三百名门军共六百四十名 【门军初制召募民人充补雍正二年改用八旗养育兵乾隆四年定于步军内拨补】 炮手每门各二名 【 初制惟内九门设炮手乾隆七年外七门增置】
　　中南北左右巡捕五营 【 顺治元年置南北二营十四年增置中营乾隆四十六年增定五营】 中军副将兼管中营参将一人 【 原设中营参将乾隆四十六年改设副将】南北左右四营参将各一人 【 原设南北营二人乾隆四十六年增左右营二人】 五营游击各一人 【 原设中南北三营一人乾隆四十六年增左右营二人】都司各一人 【 乾隆四十六年增设】 守备共十八人 【康熙三十年初设守备十七人五十一年增一人雍正元年又增一人乾隆四十六年裁一人凡中营四人南营五人北营左营右营各三人】 千总共四十六人 【康熙三十年初设千总七人雍正元年增一人十二年增七人乾隆四十六年增三十一人凡中营十人南营十二人北营左营右营各八人】 把总共九十二人 【初制设十人顺治十四年增五十康熙三十年增六人五十一年增二人雍正元年增一人十二年增六人乾隆四十六年增六十二人凡中营二十人南营二十四人北营左营右营各十六人】 外委千总共四十六人外委把总共九十二人马兵共四千名战兵共三千名守兵共三千名 【原设马兵一千五百名步兵三千六百名共五千一百名乾隆四十六年增设兵四千九百名共一万名】
　　凡城守之制内九门城门领城门吏以八旗满洲外七门以汉军内外城门千总并以汉军内九门城门骁骑门军以八旗满洲蒙古外七门以汉军康熙三十七年增定正阳门城门领城门吏骁骑等由八旗充补毋庸议调其崇文等八门官向系各按本翼旗分管辖或致瞻狥应对调看守崇文门以镶黄旗宣武门以正黄旗朝阳门以正白旗东直门以镶白旗阜成门以正红旗西直门以镶红旗安定门以正蓝旗德胜门以镶蓝旗其兵丁等仍各按旗守门
　　凡内外城门启闭城门领司之辖以步军统领其非时启闭者顺治初年定每月逢五常朝日由礼部咨兵部转行步军统领于黎明启正阳门遇御门听政日外城居住官员应早入者由兵部行文于晓钟后启正阳门遇坛庙祭祀日内外城陪祀官有应早入城出城者由太常寺先期咨兵部转行于五鼓后启门内务府遇有祭祀出城取水预期行文或早启或迟闭其余各部院八旗有应早出入者均预具印文移咨兵部核明应行者转行启门如无兵部印文概不准启康熙三十一年定遇驻跸畅春园 【雍正元年以后遇　　驻跸圆明园制同】城内各衙门按日前赴奏事传知西直门德胜门西便门遇驻跸南苑传知正阳门永定门均酌量早启迟闭其寻常行人仍于黎明放行雍正四年于正阳门西直门各颁阴文合符一扇传谕步军统领如遇夜有奉旨差遣及紧急军务应实时启门者俟大内持出阳文合符该城门领即取阴文合符验明启钥仍报知统领其余各门遇阳文合符至门即报统领亲斋阴文合符至门与阳文合符照验启门均于次日具奉平时启门仍遵例行
　　凡门禁顺治初年定午门外朝会坐班行礼处一应闲人交步军尉等驱逐雍正元年间增定凡遇朝会之期委步军协尉四人副尉四人步军尉十六人步军酌量差拨于午门外大清门内御道两旁巡警禁止喧哗又于长安左右门外每门委撋盗步军尉二人阻逐闲人其内九门外七门官兵各按分管之处昼查出入夜守扃钥以为常越城者有禁依城搭盖席棚及闲杂人等近门歇宿者均有禁
　　凡步军营汛守之制皇城内各汛专隶八旗满洲共分汛九十列栅一百十六镶黄旗满洲界在紫禁城北东自地安门箭亭城墙起西至地安门甬路分中接正黄旗界北自火药局城墙起南至三眼井接正白旗界中设步军尉二人 【后各旗同】 分汛十每汛设步军十二人 【 后各旗同】 栅栏十八每座设步军三人 【 后各旗同附近汛者或即以汛兵兼管】 于景山后设步军尉一人 【管理街道洒水兼管河道后各旗步军尉职掌同】 步军百二十人 【 后各旗步军人数同】正白旗满洲界在紫禁城东北东自内府库东口东墙起西至景山东墙止北自三眼井起南至银闸风神庙接镶白旗界分汛十一栅栏十于景山东门设步军尉步军如前镶白旗满洲界在紫禁城东东自骑河楼东墙起四至北池子止北自宣仁庙起南至北池子南口并望恩桥北接正蓝旗界分汛十栅栏十三于北池子街设步军尉步军如前正蓝旗满洲界在紫禁城东南东自东安门东城墙起西至南池子街止北自北池子街并望恩桥起南至菖蒲河城墙止分汛十一栅栏九于南池子口设步军尉步军如前正黄旗满洲界在紫禁城北东自地安门甬道分中起西至西什库止北自侍卫教场城墙起南至弘仁寺分中接正红旗界分汛十二栅栏十六于地安门设步军尉步军如前正红旗满洲界在紫禁城西北东自景山西门起西至西安门城墙止北自弘仁寺分中起南至西安门甬路接镶红旗界分汛十二栅栏十七于景山西门设步军尉步军如前镶红旗满洲界在紫禁城西东自大高殿门分中起西至西安门城墙止北自西安门甬路分中起南至大石槽城墙止分汛十二栅栏二十四于光明殿后设步军尉步军如前镶蓝旗满洲界在紫禁城西南东自西华门起西至西苑门止北自慎刑司起南至南城墙止分汛十二栅栏九于西华门外设步军尉步军如前皇城外各汛分隶八旗满洲蒙古汉军内九门城上设汛八十七所 【遇　　驻跸圆明园增八旗　骑汛四十八人所与步军相闲看守遇　　巡幸方岳将步军撤下分防大街港口城上汛守悉易以骁骑】大城内共分汛六百二十五列栅一千一百九十九镶黄旗满洲界在大城北 【 蒙古旗同】东自新桥起西至旧鼓楼大街接正黄旗界北自安定门城根起南至红庙后接正白旗界中设步军尉五人 【 后满洲各旗同】 分汛五十三每汛设步军十二人 【后各旗步军人数同】 栅栏九十四每座设步军三人 【 后各旗同】蒙古旗界东自东直门北小街口接本旗汉军街起西至新桥西接本旗满洲界北自北城根接本旗满洲界起南至汪家胡衕西口接正白旗界中设步军尉二人 【后蒙古汉军各旗同】分汛二十二栅栏二十九汉军旗界在大城东北东自东直门城根起西至新桥东接本旗蒙古界北自角楼迤西接本旗满洲界起南至南水关接正白旗界分汛十七栅栏二十七正白旗满洲界在大城东 【 蒙古汉军旗洞】东自朝阳北城根起西至地安门大街分中接镶黄正黄旗界北自汪家胡衕西口起南至大市街接本旗蒙古界分汛五十一栅栏九十蒙古旗界东自拐棒胡衕东口接镶白旗界起西至皇城墙止北自兵马司胡衕接本旗满洲界起南至豹房胡衕接镶白旗界分汛二十栅栏三十五汉军旗界东自朝阳门城根起西至鸡鹅市接本旗满洲界南自南小街口接镶白旗界起北至何家口接本旗满洲界分汛十四栅栏三十一镶白旗满洲界在大城东 【 蒙古旗同】东自东城根起西至皇城墙止北自炒面胡衕西口接正白旗界起南至金鱼胡衕东口接本旗汉军界分汛四十六栅栏八十蒙古旗界东自城根中心台起西至东安门止北自小石槽胡衕接本旗满洲界起南至小街口接本旗汉军界分汛十三栅栏三十五汉军旗界在大城东南东自东城根起西至王府大街阮府胡衕口止北自金鱼胡衕东口起南至就日坊三条胡衕接正蓝旗界分汛十二栅栏十八正蓝旗满洲界在大城南 【 蒙古汉军旗同】东自城根起西自皇城墙转西至长安左门止北自三条胡衕起南至小豹房胡衕西口接本旗蒙古界分汛四十五栅栏八十七蒙古旗界东自城根起西至敷文坊东口接本旗汉军界北自小豹房胡衕起南至城根止分汛十九栅栏四十五汉军旗界东自敷文坊东口起西至碁盘街分中接镶红旗界北自兵部街北口接本旗满洲界起南至城根止分汛十五栅栏十五正黄旗满洲界在大城北北自德胜门城根起南至皇城墙西北角止东自地安门分中接镶黄旗界起西至水关桥止分汛五十五 【 内一汛止设步军五人】栅栏九十一蒙古旗界在大城西北 【 汉军旗同】北自北城根起南至官园口止东自横桥起西至西直门止分汛十八栅栏三十汉军旗界北自北城根起南至臭皮胡衕接正红旗界东自水关接本旗满洲界起西至横桥接本旗蒙古界分汛十八栅栏四十一正红旗满洲界在大城西 【 蒙古汉军旗同】北自臭皮胡衕起南至丁字街止东自大市街分中起西至马石桥接本旗蒙古界分汛三十八栅栏七十九蒙古旗界北自朝天宫前起南至武衣库胡衕止东自马石桥起西至阜成门止分汛十四栅栏三十六汉军旗界北自仓夹道北起南至西安门分中止东自皇城墙起西至大市街分中接本旗满洲界分汛十栅栏十四镶红旗满洲界在大城西南北自按院胡衕起南至南城根止东自瞻云坊分中起西至西城根止分汛四十八栅栏九十六蒙古旗界在大城南 【 汉军旗同】北自绒线胡衕接本旗满洲界起南至宣武门止东自六部口起西至大濠止分汛十二栅栏二十三汉军旗界北自刑部门分中起南至南城根止东自碁盘街分中起西至六部口接本旗蒙古界分汛十栅栏三十九镶蓝旗满洲界在大城西 【 蒙古旗同】北自丁字街接正红旗界起南至瞻云坊接镶红旗界止东自皇城墙起西至河漕沿止分汛五十栅栏九十七蒙古旗界北自武之库胡衕接正红旗界起南至按院胡衕止东自河漕沿起西至西城根止分汛十五栅栏二十四汉军旗界在大城南北自灰厂接本旗满洲界起南至刑部门分中接镶红旗界止东自长安右门起西至瞻云坊接本旗满洲界分汛十栅栏三十四以上各汛均按分辖地界防守稽察夜则巡更击柝每汛设更筹自初更起上下汛往来传送至黎明乃止圆明园附近处汛守雍正元年定制设八旗步军汛五十以步军协尉四人步军尉十二人分辖之每汛设领催三名步军十名昼夜巡警
　　凡巡捕营汛守之制圆明园为车驾驻跸之地其营汛列于巡捕营之首定为中营分五汛副将驻海甸游击驻四王府以资统辖圆明园汛都司一人千总二人把总四人分哨巡查畅春园树村静宜园乐善园四汛各驻以守备一人千总二人把总四人南营辖京城前三门外南城之内分六汛参将驻崇文门外游击驻菜市口其西珠市口汛为都司一人分驻东珠市口东河沿西河沿花儿市菜市口五汛为守备五人分驻隶以千总把总如中营各汛之数北左右三营环驻大城南城关厢北营辖大城东北德胜安定东直朝阳四汛参将驻德胜门外游击驻安定门外都司管德胜汛左营辖两城东南一带分朝阳东便广渠左安四汛参将驻朝阳门外迤南游击驻东便门外都司管左安汛右营辖两城西南一带分阜城西便广宁永定四汛参将驻阜成门外游击驻广宁门外都司管永定汛其三营守备管汛千总分哨制亦如中营计五营二十三汛又步军巡捕两营随时增设汛守者康熙三十一年定遇车驾行幸皇城内外要地增置汛守每旗增步军协尉一人直宿其分汛列栅官兵及捕盗步军尉等亦加严防正阳崇文宣武三门外令巡捕营参将游击各率该管守备千总把总直班看守并增八旗步军汛二十于巡捕营汛中交界处相间看守委步军尉十六人辖之协尉四人更番稽察其余各门外守备在各门护城河桥相近直班千总把总等在关厢直班加谨守卫驾回乃撤乾隆十二年定遇郊祀先一日驾宿斋宫步军统领于附近城门内直宿翼尉一人协尉副尉四人于祀所直宿外垣以内八旗步军营设汛二十四以步军尉十六人分辖之每汛领催一名步军六名竟夕巡警外垣以外巡捕营设汛四十每汛步兵四名每十汛以千总把总各一人辖之以守备二人往来稽察参将游击各一人在要路防守
　　凡扈从之制康熙三十一年定遇车驾恭谒陵寝奏委步军总尉 【 即今翼尉】 一人副尉 【 即今协尉】一人捕盗步军尉八人守备千总把总各一人健步官十人分派番役捕役捕盗步军马兵随往如恭遇驾幸木兰亦令总尉以下各官兵从若皇子未分封者奉差奏委捕盗步军尉二人千总一人酌拨马兵步军番役捕盗步军随行
　　凡洁除之制大清门天安门端门并以步军司洒扫 【初制三门皆以步军看守雍正七年改用护军守门其步军惟司洒扫】遇朝会之期拨步军于午门外御道左右扫除其大城内各街道恭车驾出入令八旗步军修垫大城外街道为京营所辖令步军及巡捕营兵修垫扫除乘舆经由内外城均由步军统领率所属官兵先时清道设幛衢巷以跸行人
　　凡防火之制内外城偶有不戒于火者官兵各按营界实时赴救其在南城外地方报知步军统领即拨在直弁兵启正阳门往救两翼步军翼尉亲督弁兵于城门防守
　　凡缉捕之制满洲八旗每一旗分界为三令满洲捕盗步军尉三人分管蒙古汉军领旗每旗各以捕盗步军尉一人辖之专司巡缉盗贼稽察奸宄其京城内外如有强窃横恶负罪潜逃私铸私销赌博鬬杀一切违禁不法之事均责成步军营巡捕营专汛兼辖等官督率兵役随时缉获按名叙赏狗隐不报逾限不获及军捕受财纵放者皆论如法如番捕人等擅设白役侦探部院事端扰害良善者严治其罪内外城夜禁均于起更后关闭栅栏王公以下官民人等皆禁行走惟奉旨差遣各部院传事民间遭丧生产问疾延医祭祀嫁娶因事夜行均询明听出若无事夜行者分别官民察议责处其弁兵疏纵与非时妄拏者论如律白塔信炮官 【顺治十年置白塔炮台设信炮官汉军左右翼各二人领催二名每旗骁骑二名雍正二年增定今制乾隆八年改归步军统领管辖】总管一人司信炮官汉军八旗每旗各一人炮手八人领催四名步军十六名
　　信炮之制顺治十年定于白塔山内九门各设炮十座外七门各设炮五座门各竖旗杆五遇有警急声炮为号杆上昼则悬旗夜则悬灯白塔鸣炮内外城应举炮处皆应之各旗官兵闻炮声皆披甲于应集之处齐集其白塔炮台以金牌为信金牌至则举炮 【 金牌铸鸣炮字藏于　禁中】

　　?内府三旗 【 顺治初设内府镶黄正黄正白三旗隶领侍卫内大臣康熙十三年改隶内务府总管三十四年又隶领侍卫内大臣雍正元年仍隶内务府总管】

　　内府护军营三旗护军统领各一人 【 雍正元年设】 护军参领各五人 【 康熙十六年设】 副护军参领各五人 【 康熙三十三年增设】护军校委署参领各三人 【 康熙二十二年设】 护军校共九十九人 【顺治十八年设三旗护军校康熙二十一年增设至九十六人二十三年裁三十六人雍正十三年裁鸟枪护军营以裁缺护军校六十人编入新旧共一百二十人内以九人为委署参领乾隆十三年又选拨六人署前锋参领六人为前锋校别入前锋营】 笔帖式共三十人护军委署护军校共十五人 【 康熙二十年设】 护军共一千六十五名 【初制满洲九佐领朝鲜一佐领下各十五名旗鼓十二佐领下各十名二十内管领下每二管领合设十五名顺治十八年满洲朝鲜佐领下各增置五名旗鼓佐领内管领下各增置十名康熙二十一年定名佐领管领下每护军校一人领护军十名三旗合九百六十名二十三年裁三百六十名雍正十三年裁鸟枪护军营以裁缺护军六百名编入新旧共一千二百名定满洲十五佐领朝鲜二佐领下各三十五名旗鼓十八佐领下一佐领十九名余各十八名三十内管领下各十五名内以十五名为委署护军校乾隆十三年又选授一百二十名为前锋别入前锋营】
　　（臣）等谨按康熙十六年遴选三旗佐领正黄旗朝鲜佐领及内管领下甲兵共六百名停其一应差遣专令学习鸟枪雍正九年分设鸟枪护军营三旗设兼管护军参领各二人侍卫委署参领各二人护军校委署参领各五人护军校各十五人护军各二百名十三年裁鸟枪护军营以员缺军额编入内府三旗故不另列
　　内府前锋营 【 乾隆十三年设即于内府三旗护军营内简选充额仍属护军统领管辖】三旗前锋校委署前锋参领各二人前锋校各二人前锋委署前锋校各二人前锋共一百十四名内府骁骑营三旗掌关防骁骑参领各五人 【康熙十六年设乾隆十六年以司官兼摄】 副骁骑参领各五人 【 康熙四十三年设雍正十三年停止补授乾隆十六年复改设】 满洲佐领各五人 【初制各三人康熙三十四年每旗增二人】 旗鼓佐领各六人 【 初制各四人康熙三十四年每旗增二人】 内管领各十人内副官领各十人正黄旗朝鲜佐领二人 【初制设一人康熙三十四年增一人】 正白旗回子佐领一人 【 乾隆二十五年设】 骁骑校共三十六人 【康熙十六年设三旗骁骑校每佐领下各一人三十四年定正黄旗十三人镶黄正白二旗各十一人雍正五年各佐领下增设领催委署骁骑校一人十三年停止补授乾隆二十五年增设回子佐领下骁骑校一人】 领催共二百六十四名 【 初制每佐领内管领下各设领催六名康熙四十三年各裁二名乾隆二十五年增设回子佐领下领催四名】骁骑共五千二百五十名 【初制满洲朝鲜佐领及内管领下每二丁设骁骑一名旗鼓佐领下不论丁每佐领设骁骑五十名康熙二十一年及四十年四十二年迭经增减雍正三年定制每佐领管领下均额设骁骑五十名九年增设三旗训练兵二千名别分为二营十三年以训练兵二千拨入更定满洲十五佐领朝鲜二佐领三十内管领下各八十九名旗鼓十八佐领下各五十九名余额五名以丁多之佐领匀补乾隆二十五年回子佐领下亦一体增设骁骑】
　　凡宿卫之制景山正门护军参领一人护军校一人护军九人山内左右门护军校各一人护军各九人 【 皆顺治十年设】 慈宁宫正门内管领一人 【 初制尚有内务府所属司宫官一人乾隆元年裁】 护军参领一人护军校一人护军九人 【顺治十年设康熙二十七年改用骁骑乾隆元年复旧制】 左右门护军参领各一人护军校各一人护军各九人 【 皆乾隆元年增定】永康左右门护军校各一人护军各九人 【 顺治十年设康熙二十七年改用骁骑乾隆元年复旧制】 慈祥门护军参领一人护军校一人护军九人宁寿宫正门内管领一人【 雍正元年增设】 护军参领一人护军校一人护军九人 【 康熙二十八年设五十六年减护军五人改用骁骑雍正元年复旧制】履顺门护军参领一人护军校一人护军九人 【 康熙二十八年设五十六年改用骁骑雍正元年复旧制】 蹈和门护军参领一人护军校一人护军九人 【康熙四十四年用八旗骁骑营官一人领催一人骁骑九人乾隆二十二年改用护军】 顺贞门护军统领一人护军参领一人护军校二人护军十八人 【初制用八旗护军营参领一人护军校三人护军十二人雍正元年改用内府护军乾隆十二年西铁门亦用内府护军】 三所正门护军参领一人护军校一人护军九人 【三所门初以散秩等官轮直乾隆十九年改设护军】其宫禁外围地方均于各佐领内管领下遴选领催轮班直宿若紫禁城内御书处造办处咸安宫武英殿南熏殿衣服库瓷器库等处紫禁城外西苑门慎刑司紫光阁蕉园门丰泽园先蚕门收贮帐殿库等处均委包衣章京及有顶带领催轮直再织染局花爆作石作三眼井官房租库等处均委各佐领下有顶带领催轮直其专司防火者曰防范兵别为一班雍正五年定于守卫宁寿宫正门履顺门护军内各拨二人顺贞门护军内拨四人禁城内直班三旗骁骑内拨二十人各处直班之执事服役人内选二十人于步军营内选步军尉二人步军四十人銮仪卫直班校尉内选十人共以百人合为一班令其更番防范属慈宁宫正门直班内管领等统辖乃令直班之内务府总管步军统领司钥长公同稽察如有应用齐集之处令直班之内务府总管或领侍卫内大臣散秩大臣率直班之内管领等并添调太和门直班之侍卫什长及亲军左翼门等处之八旗护军协同前往定于咸安宫前设班房轮直乾隆元年移于寿康宫西墙外令直班骁骑参领管辖
　　几扈从之制乘舆出入设马上引灯五班每班灯六以护军校二人库使七人 【 库使及库守皆内务府所属】护军二十一人执之专委司官稽察躬祀太庙社稷则午门外两旁列灯四十以库守二十人护军二十人司之祀南北郊及坛庙除午门外灯外照马上灯之例增设引灯五班均于驾出之门两旁恭候递行交代展拜堂子则街门红柱两旁增列灯二十以库守十人护军十人司之均委司官稽察恭遇皇太后皇后妃嫔出入均设豹尾班以内府总管一人 【如总管有差则以领侍卫府散秩大臣一人】内府护军统领一人护军参领二人率护军校护军从以十人执枪十人佩仪刀翊卫由宫至圆明园委司官八人以四人恭候于顺贞门外步行引导至景山西门外四人属櫜鞬乘马接引至圆明园如由圆明园进宫乘马司官引导至景山西门外步行司官接引至顺贞门止再以护军十人前导三十人两翼巡逻十人后扈遇恭奉皇太后巡幸皇后妃嫔随往则以护军统领一人护军参领二人护军校三人委署护军校一人护军三十六人沿涂扈从其皇子福晋公主出入引导及下嫁外藩公主来京随从守卫亦均用内府护军参领护军校护军等有差
　　凡守护畿辅行宫官兵京东路为盘山为烟郊为白涧为桃花寺为隆福寺为大新庄为■〈髟上了下〉髻山等七处京西路为黄新庄为秋澜村为梁家庄为半壁店等四处京北路为石槽为三家店为密云县为四亭为罗家桥为怀柔县等六处各设千总一人委署千总一人分辖兵自四人至四十九人有差分隶盘山黄新庄各总管热河
　　行宫设千总七人委署千总十二人兵二百七十一人自热河以南为喀喇河屯为王家营为常山峪为两间房为巴克什营自热河以北为钓鱼台为黄土坎为汤泉为中关为十八里台为波罗河屯为张三营为济尔哈朗图为阿穆呼朗图各处行宫分设千总及委署千总或一人或二人兵自六人至九十八人有差隶热河总管
　　（臣）等谨按盛京捕牲乌拉官弁设总管翼领骁骑校等员管理虞人采捕之事其名目有珠轩参丁鹰手蜜户及网户猎户狐户鹳户等项于吉林诸境内各执其役属内务府都虞司兼隶于在京内府三旗谨附载于此
　　南苑守卫官兵
　　南苑总尉一人防御八人领十名骁骑九十名 【 康熙二十四年定苑内原有大红门小红门南红门东红门西红门共五门又增设正国寺门黄村门回城门双桥门合为九门大红门设总尉一人领催二名骁骑十八名其余八门每门各设防御一人领催一名骁骑九名】
　　（臣）等谨按南苑守卫官兵隶奉宸苑为内务府所兼辖兹举其官弁兵额附载于内府三旗之后

　　?圆明园内府三旗 【 雍正二年设备　禁苑诸处派委由　圆明园总统八旗事务王公大臣掌其升选签补仍隶于内务府】

　　营总一人 【 雍正十年设】 三旗护军参领各一人副护军参领各一人护军校委署护军参领各一人护军校各三人笔帖式四人 【 即于护军内选用仍食原饷】护军共一百二十名盛京内府三旗 【 顺治三年设　盛京内府镶黄旗正黄旗佐领八年设正白旗佐领乾隆十七年特设　盛京内务府总管令三旗佐领皆归统辖】三旗佐领各一人 【 顺治三年设二人八年设一人】 内管领一人 【 乾隆三十年增设】 骁骑校三人 【 康熙十七年设】 司库一人 【初制设三人乾隆十九年改补主事一人三十年改补内管领一人仍食原俸】 主事一人 【 乾隆十九年增设】 委署主事一人 【 乾隆三十年于笔帖式内改补】笔帖式十五人 【 初制设十六人乾隆三十年改补委署主事一人仍食原俸】 库使十六人 【 初制设十人即在骁骑数内乾隆九年改为定额又增六人】头目及执事人六十七名 【 初制即在骁骑数内乾隆九年改为定额】 催长八人 【 初制设九人乾隆三十年裁一人定食俸四人食饷四人】领催十八名骁骑委署领催二十四名骁骑六百四十八名 【初制每佐领下骁骑各二百三十共六百九十名乾隆九年定骁骑额内库使及头目执事人等为专设之缺实存骁骑六百十三名又增设十七名定为每佐领下各二百一十共六百三十名十二年除各项专差打猎骁骑三十名看枪骁骑六名委署领催骁骑二十四名之外共存五百七十名又增设七十八名】
　　凡守卫之制顺治初定盛京三旗官率所属骁骑轮班守卫宫殿设班房六座乾隆九年增设宫内班房三座定骁骑为七班轮直每九十人为一班每班房用十人十二年增设两掖班房三座合新旧班房十二座改定骁骑分六班轮直每一百八人为一班每班房用九人以留都宫阙为重非驻防地方可比并属于盛京内务府总管仍由在京内务府掌其升选

　　?火器营 【 康熙三十年设鸟枪护军每人各给鸟枪一八旗各给予子母炮五专司教潢火器】

　　总统六人 【 初制无定员由　　特简大臣总理雍正时为六人以王公或领侍卫内大臣都统前锋统领护军统领兼任】 八旗掌关防营总每旗各一人 【乾隆二十九年设】 鸟枪军参领各一人 【初制设鸟枪护军参领十六人每旗各二人均以旗员兼任雍正三年裁察喀尔八旗护军参领改补火器营鸟枪护军参领定为专设官乾隆二十九年裁八人】副鸟枪护军统领各二人 【 初制设鸟枪骁骑参领二十四人乾隆二十九年裁骁骑参领增设副护军参领】 管炮参领各一人 【 乾隆二十九年增设】鸟枪护军校委署鸟枪护军参领各四人 【 乾隆二十九年增设】 管炮章京各五人鸟枪护军校每旗满洲二十人蒙古八人 【初制设鸟枪护军校一百十二人每旗满洲十人蒙古四人设鸟枪骁骑校如护军校之数乾隆二十九年裁骁骑校并人护军校内】 管炮骁骑校各五人笔帖式各二人 【雍正九年设】 鸟枪蓝翎长每旗满洲二十人蒙古八人 【 食护军饷之笔帖式十六人及鸟枪蓝翎长二百二十四人均在兵数内】八旗满洲蒙古每佐领下鸟枪护军七名炮骁骑一名养育兵 【 乾隆三十六年定额一千名】

　　?健锐营 【乾隆十四年设云梯兵千名分为两翼每翼设翼长八旗各设前锋参领副前锋参领设前锋校五十镶黄旗九人正黄正白二旗各八人正红等五旗各五人上三旗云梯兵五百镶黄旗一百六十六名正黄正白二旗各一百六十七名下五旗云梯兵五百每旗一百名专习云梯鸟枪马步射驰马跃马舞鞭舞刀诸技又于昆明湖设赶缯船初制设八船十六年增二十四船二十一年减八船二十三年又减八船以前锋军习水战驾船驶风之技】

　　总统无定员 【 以公侯大臣兼任】左右翼翼长各一人八旗前锋参领每旗各一人副前锋参领各一人前锋校委署前锋参领各二人 【 乾隆十八年增设】 前锋校共五十人副前锋校共四十人 【乾隆十八年增设即于前锋内选用】 笔帖式四人蓝翎长共五十人前锋共一千名 【 副前锋校四十人及食前锋饷之笔帖式四人蓝翎长五十人均在数内】委署前锋一千名 【 乾隆十八年增设】 养育兵 【 乾隆十七年初设一百名三十六年定额一千名】 前锋军演习水师委署千总四人把总四人 【初制由广东福建等省谓千总十员赏给蓝翎充为教习乾隆三十六年裁改】 水手七十二名 【初制设水手四十八名亦由天津福建选送附内府正黄旗旗鼓佐领下十八年增设江苏省战船水手七十二名二十三年裁四十八名】
　　凡守卫之制乾隆十五年定日以参领一人前锋校前锋十人守卫静宜园宫门遇驾幸静宜园则以侍卫守门而移参领等驻碧云寺孔道十八年又定新增官兵内以署前锋参领二人副前锋校每旗各一人署前锋每旗各十五人驻红石山
　　凡扈从之制乾隆十五年定每遇巡幸以健锐营官军分拨十分之四随往十七年又定健锐营操演事繁嗣后随驾拨官军十分之二

　　?三旗虎枪营 【 康熙二十三年黑龙江将军进精骑射善杀虎伊彻满洲四十人至京分隶上三旗初设虎枪营】

　　总统一人 【 以公侯领侍卫内大臣兼任】 三旗总领各二人 【 初制设每旗各一人雍正元年各增一人以内大臣都统前锋统领军统领副都统侍卫简用】虎枪长各七人 【 初制设每旗各一人雍正元年增定即于虎枪人内选用】 虎枪副长谷七人 【 雍正元年增设】 笔帖式六人 【 乾隆三年增设】虎枪人共六百名 【于亲军佼亲军前锋校前锋护军校护军骁骑校骁骑领催及闲散人内选用初制设三百六十人雍正元年增置每旗各二百名内虎枪人四百八十名学习虎枪人一百二十名】
　　凡扈从之制遇车驾搜狩虎枪总统总领率所属从日以十人携虎枪前行安营后侦虎豹出入备伏弩箭犁刀行田遇大兽则列枪从之奉旨杀虎或寻山或追踪得实具奏殪虎以献以首先刺虎一二人名奏闻如差往畿辅或口外杀虎量地远近奏请简总统或总领带虎枪人前往陵寝守卫官兵陵寝守卫各总管一人翼领二人防御十六人骁骑校二人所属领催骁骑均八十名园寝守卫各防御八人 【 惟　　　景陵　皇贵妃园寝设防御四人】 骁骑校一人所属领催骁骑均四十名
　　凡陵寝守卫之制设总管翼领防御骁骑校等官均有定额惟永陵福陵昭陵初设散秩官各一人康熙八年改为司工匠宫仍不设骁骑又节次于昭西陵孝东陵设防御骁骑校各员详载会典着为定制其兵数则各无增减焉
　　王公府属官兵
　　亲王设长史一人散骑郎四人护卫二十人典仪六人亲军校无定员世子设长史一人散骑郎三人护卫十七人典仪五人郡王设长史一人散骑郎三人护卫十五人典仪四人长子设长史一人护卫十二人典仪三人贝勒设司仪长一人护卫十人典仪三人贝子设护卫六人典仪三人镇国公辅国公各设护卫四人典仪二人五旗内王公府属参领每旗各五人佐领每旗各七人骁骑校每佐领下一人王贝勒贝子公等府佐领下额设甲兵有差固伦公主府本佐领下额设守门甲兵十五名和硕公主府十名郡主府八名县　府六名
　　凡王公府属守卫之制顺治八年详定官数雍正元年议以诸王旗属佐领非包衣佐领可比嗣后旗属人员祗准用为散骑郎护卫亲军校此外或挑取随侍之人或令各衙门官员兼理家务或令随侍子侄者俱列名请旨然后知会该旗都统覆奏四年定各王属下仍准设散骑郎其贝勒贝子等所有散骑郎一概酌裁乾隆十八年定长史司仪长等各员缺于下五旗应用人员内合该旗都统每旗选二人咨送兵部由领侍卫内大臣会同王贝勒拟题护卫以下由王贝勒等选拟俱引见补用

　　皇朝通典卷六十九

　　●皇朝通典卷七十

　　兵三

　　○兵三

　　驻防兵制

　　△驻防兵制

　　盛京
　　吉林
　　黑龙江
　　直隶
　　山东
　　山西
　　河南
　　江南
　　浙江
　　福建
　　广东
　　湖广
　　四川
　　陜西
　　甘肃
　　伊犁各处驻防
　　西北各处驻防

　　?盛京

　　盛京将军一人 【 驻札　盛京城统辖本城驻防官兵及分驻城守尉四防守尉二兼辖熊岳锦州驻防二】副都统一人满洲协领八人蒙古协领一人汉军协领二人满洲佐领八人伊彻满洲佐领二十三人蒙古佐领八人已尔呼佐领三人汉军佐领二十四人满洲防御十人满洲骁骑校八人伊彻满洲骁骑校二十三人蒙古骁骑校八人巴尔呼骁骑校三人汉军骁骑校二十四人主事一人笔帖式十一人八旗满洲蒙古巴尔呼汉军领催五百二十八名前锋二百名骁骑四千五百五十二名看守门仓库军校二十八名看守园寺兵十八名步军领催一百三十二名步军一千五十六名养育兵三百六十二名捕盗兵二十八名箭匠六十一名铁匠六十六名
　　兴京城守尉一人 【 驻札　兴京城兼辖抚顺驻防一】满洲防御四人骁骑校四人笔帖式一人八旗满洲蒙古汉军领催六十四名骁骑四百十一名守仓库兵十一名铁匠八名抚顺满洲防御一人汉军防御三人 【 驻札抚顺城】锡伯及左翼四旗汉军领催十六名骁骑一百十四名铁匠二名凤凰城城守尉一人 【 驻札凤凰城】巴尔呼佐领一人满洲防御七人满洲骁骑校七人蒙古骁骑校一人巴尔呼骁骑校一人笔帖式一人八旗满洲蒙古巴尔呼汉军领催六十二名骁骑五百七十三名守仓兵八名铁匠九名辽阳城守尉一人 【 驻札辽阳州】佐领一人满洲防御七人骁骑校八人笔帖式一人八旗满洲蒙古领催五十四名骁骑三百九十五名守仓库兵十一名铁匠九名开原城守尉一人 【驻札开原县兼辖铁岭法库边门驻防二】伊彻满洲佐领一人巴尔呼佐领一人满洲防御六人骁骑校七人伊彻满洲骁骑校一人巴尔呼骁骑校一人笔帖式一人八旗满洲巴尔呼领催六十八名骁骑七百八十七名守仓库兵十名铁匠九名铁岭满洲防御一人汉军防御三人 【 驻札铁岭县】 锡伯及佐翼四旗汉军领催十六名骁骑一百八十四名铁匠二名法库边门满洲防御一人 【驻札开元县西北法库边门】 领催三名骁骑三十七名台领催二名牛庄防守尉一人 【 驻札海城县西牛庄城】满洲防御二人汉军防御一人满洲骁骑校四人笔帖式一人八旗满洲汉军领催四十名骁骑三百三十七名铁匠二名广宁防守尉一人 【驻札广宁县兼辖巨流河白旗堡小黑山闾阳驿彰武台边门驻防五】伊彻满洲佐领三人满洲防御一人蒙古防御一人汉军防御一人满洲骁骑校三人伊彻满洲骁骑校三人笔帖式一人八旗满洲蒙古汉军领催四十八名骁骑三百五十二名守仓库兵十一名铁匠五名巨流河满洲佐领一人汉军佐领一人 【 驻札广宁县东北巨流河】汉军骁骑校二人满洲汉军领催十六名骁骑一百八十四名铁匠二名白旗堡满洲佐领一人汉军佐领一人 【 驻札广宁县东白旗堡】汉军骁骑校二人满洲汉军领催十六名骁骑一百八十四名铁匠二名小黑山满洲佐领一人汉军佐领一人 【 驻札广宁县东小黑山】汉军骁骑校二人满洲汉军领催十六名骁骑一百八十四名铁匠二名间阳驿满洲佐领一人汉军佐领一人 【 驻札广宁县西南间阳驿】汉军骁骑校二人满洲汉军领催十六名骁骑一百八十四名铁匠二名彰武台边门满洲防御一人 【 驻札广宁县北彰武台边门】领催三名骁骑三十七名台领催三名凤凰城边门满洲防御一人 【 驻札凤凰城西南边门】 领催五名骁骑四十五名叆阳边门满洲防御一人 【驻札凤凰城北叆边门】 骁骑校一人领催五名骁骑四十五名鹻厂边门满洲防御一人 【 驻札　兴京北鹻厂边门】骁骑校一人领催五名骁骑四十五名汪清边门满洲防御一人 【 驻札　兴京东南汪清边门】 骁骑校一人领催五名骁骑四十五名英额边门满洲防御一人 【驻札开原县东南英额边门】 领催五名骁骑四十五名威远堡边门满洲防御一人 【 驻札开原县东北威远堡边门】 领催五名骁骑校四十五名
　　（臣）等谨按凤凰城叆阳鹻厂汪清英额威远堡各防御均由盛京兵部派员充代是为边门六处驻防兼隶盛京兵部管辖仍统属于盛京将军
　　熊岳副都统一人 【 驻札盖平县南熊岳城辖分驻城守尉三防守尉一水师营一】满洲协领一人巴尔呼佐领一人满洲防御七人满洲骁骑校八人巴尔呼骁骑校一人笔帖式二人八旗满洲蒙古巴尔呼领催七十八名骁骑八百七十六名守仓兵八名铁匠九名复州城守尉一人 【 驻札复州】巴尔呼佐领一人满洲防御七人满洲骁骑校八人巴尔呼骁骑校一人笔帖式一人八旗满洲蒙古巴尔呼领催六十二名骁骑五百三十七名守仓兵八名铁匠九名金州城守尉一人【 驻札宁海县】巴尔呼佐领一人汉军佐领三人满洲防御七人满洲骁骑校八人巴尔呼骁骑校一人汉军骁骑校三人笔帖式一人八旗满洲蒙古巴尔呼汉军领催八十名骁骑七百五十名守仓兵八名铁匠九名岫岩城守尉一人 【 驻札益平县东岫岩城】巴尔呼佐领一人满洲防御八人满洲骁骑校八人巴尔呼骁骑校一人笔帖式一人八旗满洲蒙古巴尔呼领催五十四名骁骑四百九十三名守仓兵八名铁匠九名益州防守尉一人【 驻札益平县】满洲防御三人满洲骁骑校三人汉军骁骑校一人笔帖式一人八旗满洲蒙古汉军领催四十名骁骑三百四十五名守仓兵十一名铁匠二名旅顺水师营汉军协领一人 【驻札宁海县南旅顺城】 汉军佐领二人防御四人骁骑校八人笔帖式一人亥军水师领催五十名水师四百五十名水手六十名
　　锦州副都统一人 【驻札锦州府辖分驻城守尉一佐领四防御五】满洲协领一人满洲佐领八人伊彻满洲佐领四人满洲骁骑校八人伊彻满洲骁骑校四人笔帖式三人八旗满洲领催骁骑共七百八十六名步兵一百七十四名守仓兵十一名铁匠十三名宁远满洲佐领一人汉军佐领一人 【 驻札宁远州】汉军骁骑校二人正白正红二旗锡伯及汉军领催十六名骁骑一百八十四名铁匠二名中前所满洲佐领一人汉军佐领一人 【 驻札宁远州西南中前所】汉军骁骑校二人镶蓝正蓝二旗锡伯及汉军领催十六名骁骑一百八十四名铁匠二名中后所满洲佐领一人汉军佐领一人 【 驻札宁远州西南中后所】汉军骁其骑校二人镶白镶红二旗锡伯及汉军领催十六名骁骑一百八十四名铁匠二名小凌河满洲佐领一人汉军佐领一人 【 驻札锦县东南小凌河】汉军骁骑校二人镶黄正黄二旗锡伯及汉军领催十六名骁骑一百八十四名铁匠二名明水塘边门满洲防御一人 【 驻札宁远州西北明水塘边门】领催二名骁骑二十八名台领催一名白石觜边门满洲防御一人 【 驻札宁远州西北白石觜边门】 领催三名骁骑三十七名台领催一名梨树沟边门满洲防御一人 【驻札宁远州西北梨树沟边门】 领催二名骁骑二十八名台领催一名新台边门汉军防御一人 【 驻札宁远州西北新台边门】领催三名骁骑三十七名台领催二名松岭子边门满洲防御一人 【 驻札锦县西北松岭子边门】 领催三名骁骑三十七名台领催二名义州城守尉一人 【驻札义州兼辖九关台清河白土厂各边门驻防三】满洲佐领二人伊彻满洲佐领七人包衣佐领八人满洲骁骑校二人伊彻满洲骁骑校七人包衣骁骑校六人笔帖式一人八旗满洲蒙古汉军领催骁骑共九百六十七名步兵二百十四名守仓兵十一名铁匠十八名九关台边门满洲防御一人 【 驻札义州西北九关台边门】 领催三名骁骑三十七名台领催二名清河边门汉军防御一人 【驻札义州北清河边门】 领催三名骁骑三十七名台领催一名白土厂边门满洲防御一人 【 驻札义州北白土厂边门】 领催二名骁骑二十八名台领催一名

　　?吉林

　　吉林将军一人 【 驻札吉林乌拉城辖分驻副都统四总管一协领一佐领二防御四】副都统一人协领八人蒙古协领一人满洲佐领三十八人巴尔呼佐领七人锡伯佐领一人汉军佐领二人满洲防御二十四人满洲骁骑校三十八人巴尔呼骁骑校七人锡伯骁骑校一人汉军骁骑校二人鸟枪营参领一人佐领八人骁骑校八人水师营四品官五品官六品官各二人将军衙门主事一人理刑笔帖式一人满洲笔帖式六人翻译笔帖式四人蒙古翻译笔帖式一人管仓官一人仓笔帖式二人狱官一人官乌拉等十八台站官一人随台站关防笔帖式一人管金珠鄂佛啰等二十台站官一人随台站关防笔帖式一人台站笔帖式共十六人八旗满洲兵二千六百三十名巴尔呼兵三百五十名汉军兵一百二十名 【 内领催二百八十八名前锋八十名骁骑二千七百三十二名】锡伯兵六十名汉军鸟枪领催四十八名鸟枪骁骑六百二十六名弓匠铁匠四十五名水师营水手二百五十八名台站领催三十六名宁古塔副都统一人 【驻札宁古塔城兼辖珲春驻防一】协领二人佐领十二人防御十二人骁骑校十二人笔帖式四人委署什长四人管仓官一人仓笔帖式二人台站笔帖式三人八旗满洲领催一百四名前锋四十名骁骑一千二百五十六名弓匠铁匠二十四名官屯领催一名珲春协领一人 【 驻札珲春河地方】佐领三人防御一人骁骑校三人笔帖式二人八旗满洲领催三十八人骁骑四百十二名伯都讷副都统一人 【 驻札伯都讷城】协领二人满洲卦勒察佐领十人蒙古佐领二人满洲防御八人满洲卦勒察骁骑校十人蒙古骁骑校二人委署主事一人笔帖式四人管仓官一人仓笔帖式二人八旗满洲卦勒察兵九百名蒙古兵一百名 【 内领催七十二名前锋四十名骁骑八百八十八名】 弓匠铁匠三十五名运粮船领催二名水守五十八名三姓副都统一人 【 驻札三姓城】协领二人佐领十五人防御八人骁骑校十五人笔帖式四人管仓官一人仓笔帖式二人八旗满洲领催一百二十名前锋四十名骁骑一千三百六十名弓匠铁匠三十名阿勒楚喀副都统一人 【 驻札阿勒楚喀城】协领一人佐领七人防御五人骁骑校七人笔帖式二人管仓官一人仓笔帖式二人八旗满洲兵四百六名弓匠铁匠五名水手十名拉林协领一人 【 驻札拉林地方】佐领六人防御二人骁骑校七人笔帖式二人管仓官一人仓笔帖式二人八旗满洲兵四百六名弓匠铁匠五名水手十四名伊通佐领二人 【 驻札吉林西北伊通河地方】防御二人骁骑校四人满洲领催十二名骁骑一百八十八名额水赫索啰佐领一人 【 驻札吉林东南额赫索啰地方】防御一人骁骑校一人满洲领催六名骁骑一百十四名伊通边门防御一人 【 驻札吉林西北伊通边门】镶黄正白二旗满洲领催一名骁骑十九名巴延鄂佛啰边门防御一人 【 驻札吉林北巴延鄂佛边门】 镶白正蓝二旗满洲领催一名骁骑十九名赫尔苏边门防御一人【 驻札吉林西北赫尔苏边门】 正黄红二旗满洲领催一名骁骑十九名布尔图库苏巴尔罕边门防御一人 【 驻札吉林西北布尔图库苏巴尔罕边门】镶红镶蓝二旗满洲领催一名骁骑十九名打牲乌拉总管一人 【 驻札吉林北打牲乌拉城】 协领一人佐领八人防御四人骁骑校八人满洲领催六十名骁骑六百四十名

　　?黑龙江

　　黑龙江将军一人 【 驻札齐齐哈尔城辖分驻副都统二总管二城守尉一】副都统一人协领八人满洲佐领十六人索伦达呼尔佐领十六人巴尔呼佐领四人汉军佐领四人满洲防御八人满洲骁骑校十六人索伦达呼尔骁骑校十六人巴尔呼骁骑校四人汉军骁骑校四人火器营参领一人水师营总管一人水师营四品官二人六品官二人吉林船厂管理造船四品官五品官六品官各一人将军衙门印务主事一人理刑主事一人银库主事一人满洲笔帖式六人蒙古翻译笔帖式二人译汉笔帖式二人银库笔帖式二人水师营笔帖式二人管仓七品官一人 【 乾隆十年定即于笔帖式内补放仍食原俸】仓笔帖式二人管理官屯七品官一人管理模新台站八品官一人随台站关防笔帖式一人管理墨尔根城台站八品官一人随台站关防笔帖式一人台站笔帖式共二十人八旗满洲兵九百六十名索伦达呼尔兵九百六十名巴尔呼兵二百四十名汉军兵二百五十二名 【 内领催二百四十名前锋八十名骁骑二千四十名台站哨兵五十二名】鸟枪匠三名鞍匠二名弓匠二十四名铁匠三十二名水师营领催七名水手二百六十八名吉林船厂领催八名水手三百名官屯领催二名台站关防领催二名台站领催二十六名【黑龙江四微分设卡路防守亦如边门系齐齐哈尔城将军所属卡路凡三十黑龙江城副都统所属卡路凡十呼伦贝尔总管边境东北接俄罗斯界卡路凡十五西南接喀尔喀界卡路凡十六每处或设领催一名兵五名或设委官一名领催一名兵九名并在额兵数内】 黑龙江城副都统一人 【 驻札黑龙江城】协领四人满洲佐领十六人索伦达呼尔佐领八人汉军佐领二人满洲防御八人满洲骁骑校十六人索伦达呼尔骁骑校八人汉军骁骑校二人水师营四品官一人五品官六品官各二人副都统衙门印务笔帖式四人管仓七品官一人 【 乾隆十年定即于笔帖式内补放仍食原俸】仓笔帖式二人管理官屯七品官一人八旗满洲兵九百六十名索伦兵六十名达呼尔兵四百二十名汉军兵一百名 【内领催一百五十六名前锋四十名骁骑一千三百四十名】鸟枪匠二名鞍匠二名弓匠十六名铁匠二十四名水师营领催八名水手四百十二名官屯领催三名墨尔根副都统一人 【 驻札墨尔根城】 协领四人 【内一人兼管水师营】 索伦达呼尔佐领十五人汉军佐领二人满洲防御八人索伦达呼尔骁骑校十五人汉军骁骑校二人副都统衙门印务笔帖式四人管仓七品官一人 【乾隆十年定即于笔帖式内补放仍食原俸】 仓笔帖式二人管理官屯七品官一人八旗索伦兵六百名达呼尔兵三百名汉军兵一百名 【内领催一百二名前锋四十名骁骑八百五十八名】 鸟枪匠二名弓匠十五名铁匠十五名水师营领催二名水手四十三名官屯领催二名呼兰河城守尉一人 【驻札呼兰河地方】 两翼副总管二人佐领八人骁骑校八人 【 各员俱系公缺凡佐领骁骑校缺出于满洲索伦达呼尔汉军人员内通融补放】随关防笔帖式二人管仓七品官一人 【 乾隆十年定即于笔帖式内补放仍食原俸】仓笔帖式二人管理官屯七品官一人八旗满洲索伦达呼尔汉军兵共三百二十名卦勒察兵一百八十名 【 内领催四十八名骁骑四百五十二名】弓匠八名铁匠八名运粮船领催二名水手三十八名官屯领催五名呼尔贝尔副都统职衔总管一人 【 驻札呼伦贝尔】索伦巴尔呼两翼总管二人新巴尔呼两翼总管二人厄鲁特总管一人索伦巴尔呼副总管四人新巴尔呼副总管四人索伦佐领十九人巴尔呼佐领五人新巴尔呼佐领二十四人厄鲁特佐领二人索伦骁骑校十九人巴尔呼骁骑校五人新巴尔呼骁骑校二十四人厄鲁特护军校二人骁骑校二人随关防笔帖式四人委管伊勒图等处台站官二人八旗索伦巴尔呼兵九百六十名新巴尔呼兵九百六十名厄鲁特兵八十名 【 内领催二百名骁骑一千八百名】 打牲处掌关防满洲总管一人 【 驻札齐齐哈尔城北打牲处】索伦总管一人达呼尔总管一人满洲副总管八人索伦副总管五人达呼尔副总管三人索伦佐领四十七人达呼尔佐领三十九人使马鄂伦春佐领六人使鹿鄂伦春佐领五人索伦骁骑校四十七人达呼尔骁骑校三十九人使马鄂伦春骁骑六人使鹿鄂伦春骁骑校四人 【 使鹿鄂伦春五佐领内囚丁数末足止设骁骑校四员】随关防笔帖式四人索伦达呼尔鄂伦春兵共二千名 【 内领催二百名骁骑一千八百名】
　　（臣）等谨按盛京四至广远壮丁散处随时编入八旗隶在兵籍巴尔呼人锡伯人居近吉林卦勒察人居近伯都讷库尔喀人居近珲春并设有佐领骁骑校等员分驻各处其东北最远者为索伦达呼尔二部居黑龙江东北境额尔古讷河精奇尼江之旁与俄罗斯接壤自国初天命天聪年间即相率内附其后分充各城额兵多以材勇自効至于鄂伦春所居益为辽远使马鄂伦春在诸部之外使鹿鄂伦春又在使马之外分处山林以捕貂为业距齐齐哈尔城复千有余里今皆审户比丁列于军伍圣朝兵制之盛诚度越千古矣

　　?直隶

　　良乡县防守尉一人防御二人骁骑校一人正红旗满洲蒙古领催五名骁骑四十五名宝坻县防守尉一人防御二人骁骑校一人镶白旗满洲蒙古领催五名骁骑四十五名固安县防守尉一人防御二人骁骑校一人镶红旗满洲蒙古领催五名骁骑四十五名东安县防守尉一人防御二人骁骑校一人镶蓝旗满洲蒙古领催五名骁骑四十五名霸州防守尉一人防御二人骁骑校一人正黄正红二旗满洲蒙古领催五名骁骑四十五名采育里防守尉一人防御二人骁骑校一人正蓝旗满洲蒙古领催五名骁骑四十五名保定府城守尉一人防御四人骁骑校四人笔帖式一人止红镶红二旗满洲蒙古副骁骑校八人领催三十二名骁骑鸟枪骁骑共四百六十名弓匠铁匠各二名养育兵十二名雄县防守尉一人防御二人骁骑校一人镶红镶蓝二旗满洲蒙古领催五名骁骑四十五名沧洲城守尉一人防御四人骁骑校四人笔帖式一人正白镶白二旗满洲蒙古副骁骑校八人领催二十三名骁骑鸟枪骁骑共四百六十九名弓匠铁匠各二名养育兵十一名
　　（臣）等谨按保定府沧州各城守尉一霸州良乡宝坻固安东安雄五县及采育里各防守尉一均属在京稽察大臣管辖是为稽察九处
　　山海关副都统一人 【 驻札山海关辖分驻防守尉六】协领二人佐领六人防御八人骁骑校八人笔帖式三人八旗满洲蒙古领催四十名前锋四十名骁骑四百四十名鸟枪骁骑二百名炮骁骑八十名养育兵六十名永平府防守尉一人防御二人骁骑校二人笔帖式一人镶白正蓝二旗满洲蒙古领催十名骁骑九十名玉田县防守尉一人防御二人骁骑校二人笔帖式一人镶黄正白二旗满洲蒙古领催十名骁骑九十名三河县防守尉一人防御二人骁骑校二人笔帖式一人正白旗满洲蒙古领催十名骁骑九十名顺义县防守尉一人防御二人骁骑校一人笔帖式一人镶黄旗满洲蒙古领催五名骁骑四十五名喜峰口防守尉一人 【 兼辖罗文峪驻防一】防御二人骁骑校四人笔帖式二人八旗满洲蒙古领催十六名骁骑鸟枪骁骑共一百八十四名罗文峪防御一人骁骑校二人八旗满洲蒙古领催八名骁骑九十二名冷口防守尉一人防御二人骁骑校三人笔帖式二人八旗满洲蒙古领催十二名骁骑鸟枪骁骑共一百三十八名
　　密云副都统一人 【 驻札密云县辖分驻防守尉二】协领四人佐领十二人防御十六人骁骑校十六人印务笔帖式二人八旗领催七十八名委署蓝翎长五名前锋一百十五名鸟枪骁骑四百八十名炮骁骑一百八十名骁骑一千二百名养育兵一百二十名昌平州防守尉一人防御二人骁骑校一人正黄旗满洲蒙古领催五名骁骑四十五名古北口防守尉一人防御二人骁骑校四人笔帖式二人正黄镶白正红正蓝四旗满洲领催十二名骁骑鸟枪骁骑共一百八十八名
　　热河副都统一人 【 驻札热河辖分驻协领二总管一】协领四人佐领十人防御十四人骁骑校十四人笔帖式二人满洲蒙古前锋领催骁骑鸟枪骁骑　骁骑共一千三百四十名养育兵一百名弓箭铁匠共四十二名喀喇河屯协领一人佐领三人防御四人骁骑校四人满洲前锋领催骁骑共四百名弓箭铁匠共十二名化育沟协领一人佐领一人防御二人骁骑校二人蒙古前锋领催骁骑共二百名弓箭铁匠共六名围场总管一人左右翼长二人防御八人骁骑校八人满洲蒙古领催三十五名骁骑七百六十五名
　　察哈尔都统一人 【驻札张家口统辖游牧察哈尔八旗辖分驻协领一防守尉一】副都统一人八旗总管八人参领八人副参领八人笔帖式十六人佐领一百十人护军校一百十人骁骑校一百十人 【 除半分佐领及半分之半佐领不计外】每佐领下设亲军二名前锋二名护军二十五名领催六名骁骑三十五名共兵七千七百名 【察哈尔八旗分左右二翼东四旗为镶黄旗又东为正白旗又东为镶白旗最东为正蓝旗西四旗为正黄旗又西为正红旗又西为镶红旗最西为镶蓝旗镶黄旗驻苏门峰正黄旗驻穆逊特克山正红旗驻古尔班托罗海山镶红旗驻布尔泉并在张家口外正白旗驻布尔噶台镶白旗驻布延阿海苏默正蓝旗驻扎哈苏台泊并在独石口外镶蓝旗驻阿巴该哈喇山在杀虎口外其部众习于游牧与扎萨克蒙古同俗其旗务则掌之都统制与内八旗相等】张家口满洲协领二人蒙古协领二人佐领六人防御十人骁骑校十人步军尉二人笔帖式二人八旗满洲蒙古领催四十名前锋四十名骁骑六百名步军一百六十名养育兵一百六十名箭匠铁匠共二十名独石口防守尉一人 【 兼辖千家店驻防一】防御二人骁骑校二人八旗满洲领催四名骁骑九十名千家店骁骑校一人满洲领催四名骁骑三十六名

　　?山东

　　青州副都统一人【 驻札青州府辖分驻城守尉一】协领四人佐领十二人防御十六人骁骑校十六人笔帖式二人八旗满洲蒙古委前锋校三十二名前锋一百六十八名领催六十四名骁骑鸟枪骁骑炮骁骑共一千二百三十六名步兵二百四十名养育兵一百二十名弓匠铁匠各八名德州城守尉一人 【 驻札德州】防御四人骁骑校四人镶黄正黄二旗满洲蒙古鸟枪前锋十二名鸟枪骁骑一百八十八名领催三十四名骁骑二百六十六名养育兵四十名弓匠铁匠各二名

　　?山西

　　绥远城将军一人 【 驻札山西杀虎口外绥远城辖分驻城守尉一】满洲协领四人佐领十二人防御十六人骁骑校十六人蒙古协领一人佐领四人防御四人骁骑校四人随印笔帖式三人八旗满洲蒙古领催八十名前锋二百名骁骑一千七百二十名步兵四百名养育兵三百名箭匠铁匠各二十名右卫城守尉一人防御四人骁骑校四人笔帖式一人八旗满洲蒙古领催八名骁骑二百九十二名养育兵八十名归化城副都统一人 【 驻札杀虎口外归化城统于绥远城将军辖蒙古土默特左右翼二旗官兵】
　　参领十人佐领四十九人
　　（臣）等谨按土默特为蒙古部落自天聪八年归降崇德元年编为二旗即以其部长为左右翼都统并与世袭嗣以土默特中无可任都统之人定由京简用都统往驻其地惟给本部人等世袭职衔随同办事后并裁去都统其旗务则掌之绥远城将军其部落亦不列于蒙古四十九旗之中故类叙于山西驻防
　　太原城守尉一人 【 驻札太原府统属于山西巡抚】 防御四人骁骑校四人正蓝镶蓝二旗满洲蒙古鸟枪领催十六名鸟枪骁骑一百八十四名领催二十四名骁骑二百七十六名养育兵四十名弓匠铁匠各二名

　　?河南

　　开封城守尉一人 【 驻札开封府统属于河南巡抚】 佐领十人防御十人骁骑校十人八旗满洲蒙古鸟枪领催十名鸟枪骁骑二百名炮领催八名炮骁骑三十二名领催二十二名骁骑五百二十八名养育兵六十名弓匠铁匠各十名

　　?江南

　　江宁将军一人 【 驻札江宁府辖分驻副都统一】副都统一人协领八人佐领三十二人防御四十人骁骑校四十人八旗满洲委前锋校十二人前锋一百三十二人领催二百四十名骁骑二千六百四十名步军七百二十二名养育兵五百名弓箭铁匠各四十名京口副都统一人 【 驻札镇江府】协领二人佐领十四人防御十六人骁骑校十六人八旗蒙古委前锋校四人前锋五十二名领催九十六名骁骑一千十四名步军二百二十八名养育兵一百五十名弓箭铁匠各十六名

　　?浙江

　　杭州将军一人 【 驻札杭州府辖分驻副都统一】副都统一人满洲协领八人佐领十六人防御十六人骁骑校二十四人蒙古协领一人佐领七人防御四人骁骑校八人八旗满洲蒙古委前锋校十六人前锋一百八十四名鸟枪领催六十四名鸟枪骁骑七百三十六名炮领催三十名炮骁骑一百六十名箭营领催八十二名箭营骁骑三百二十八名步军三百二十二名养育兵一百二十八名弓箭铁匠各三十二名乍浦副都统一人 【 驻札嘉兴府乍浦】满洲协领四人蒙古协领一人佐领十一人防御八人骁骑校十六人八旗满洲领催七十二名骁骑一千一百二十八名蒙古领催二十四名骁骑三百七十六名 【内委前锋校十六名前锋一百八十四名】 养育兵一百名水手三十二名弓箭铁匠共六十六名

　　?福建

　　福州将军一人 【驻札福州府辖水师营一】副都统一人协领八人佐领八人防御八人骁骑校十六人笔帖式三人八旗满洲领催一百六十名前锋二百名骁骑一千二百名步兵三百二十名养育兵一百二十名弓箭铁匠各四十名水师营协领一人佐领二人防御二人骁骑校六人领催三十名鸟枪兵二百四十名弓箭兵七十名大刀兵三十名挑刀兵三十名藤牌兵四十一名炮手二十八名教习兵一百名清字外郎一名水手二十六名船匠八名

　　?广东

　　广州将军一人 【 驻札广州府兼辖水师营】满洲副都统一人汉军副都统一人满洲协领四人佐领四人防御十六人骁骑校十六人笔帖式二人满洲汉军八旗领催二百四十名满洲前锋一百五十名满汉马甲二千一百十名炮手二十四名汉军步甲四百名满洲养育兵四百名弓箭铜铁匠共二十六名随印外郎四名水师营协领一人满洲汉军佐领二人防御二人骁骑校六人八旗领催三十名水手四百七十名船匠六名教习兵一百名

　　?湖广

　　荆州将军一人 【 驻札荆州府】左右翼副都统二人满洲协领八人佐领三十二人防御四十人骁骑校四十人蒙古协领二人佐领十四人防御十六人骁骑校十六人随印笔帖式三人八旗满洲蒙古委前锋校十六人前锋一百八十四名鸟枪领催一百七十六名鸟枪骁骑一千八百二十四名领催一百六十名骁骑一千六百四十名炮骁骑八十名步兵七百名养育兵四百名弓箭铁匠各五十六名

　　?四川

　　成都将军一人 【 驻札成都府】 副都统一人协领五人佐领十九人防御二十四人骁骑校二十四人八旗满洲蒙古委前锋校八人前锋一百十二名领催一百二十名骁骑一千七百四十四名炮骁骑四十八名步兵二百五十六名养育兵一百四十四名弓箭铁匠各三十二名

　　?陜西

　　西安将军一人 【 驻札西安府】 副都统二人协领八人佐领三十二人防御四十人骁骑校四十人八旗满洲蒙古委前锋校十六人前锋三百八十四名领催二百四十名骁骑四千三百六十名炮手一百名步兵五百名养育兵七百四十名弓箭铁匠各四十名

　　?甘肃

　　□夏将军一人 【 驻札宁夏府】副都统一人协领五人佐领十九人防御二十四人步营防御二人骁骑校二十四人笔帖式二人八旗满洲蒙古委前锋校十六人前锋一百八十四名鸟枪领催四十八名鸟枪骁骑九百五十二名炮领催八名炮骁骑九十二名领催七十二名骁骑八百二十八名鸟枪步军四百名步军二百名养育兵六百名弓箭铁匠各二十四名
　　凉州副都统一人【 驻札凉州府辖分驻城守尉一】协领二人佐领六人防御八人骁骑校八人八旗满洲蒙古前锋领催骁骑共一千二百六十名步军一百二十名炮手四十名养育兵一百二十名弓箭铁匠共四十名庄浪城守尉一人【 驻札庄浪城】 佐领四人防御四人骁骑校四人八旗满洲蒙古前锋领催骁骑共六百五十六名步军八十名炮手十六名养育兵六十四名弓箭铁匠共二十四名

　　?伊犁各处驻防

　　（臣）等谨按西域天山南北从古未入版图汉唐以来虽置都护都督等官不过遥示羁縻初未尝设兵镇守同于内地我皇上天威远播绥定殊方分设兵防以为善后之计其中满洲蒙古索伦察哈尔厄鲁特绿旗营兵皆参错互用或永驻以安室家或更番以均劳逸大抵以伊犁将军总理全局特驻重兵东则乌噜木齐北则塔尔巴哈台南为回部诸城分屯列戌悉听调遣与安西境外之哈密巴里坤互相联络凡各驻防及卡伦台站兵既分给田产俾得耕牧以资养赡而绿旗屯兵及回民屯户树艺之所收山南回城赋税之所入岁有赢余边储充牣皆由以西域治西域其经费既不取支于中土而利兴事集措置合宜仰经圣天子宵旰畴咨坐照万里之外是以宏纲细目方畧精详永为西陲建底定之业固非仅修武备缮边防而已也兹谨分路类举按地胪载至于移驻更调多寡赢缩之间未有常额又在以时酌定云
　　伊犁将军一人 【 驻札伊犁总理天山南北路】 参赞大臣一人【 停设无定】印房章京二人笔帖式二人粮饷处章京二人笔帖式一人驼马处章京一人笔帖式一人卡伦侍卫十二人惠宁城领队大臣一人协领四人佐领十六人防御十六人骁骑校十六人委前锋校十六人催总十六名领催一百六十名前锋三百二十名骁骑二千八百名炮手四十名匠役八十名步兵六百名养育兵二百四十名惠远城领队大臣四人协领八人佐领四十人防御四十人骁骑校四十人委前锋校三十二人催总四十名领催八十名前锋一百六十名骁骑一千四百五十六名炮手二十五名匠役四十八名步兵三百二十名养育兵六十四名两城档房笔帖式二人锡伯总管一人副总管一人佐领八人骁骑校八人档房笔帖式二人领催三十二名兵九百六十八名 【 驻札伊犁之霍济格尔绰和罗等处】索伦达呼尔总管一人副总管一人佐领八人骁骑校八人档房笔帖式二人领催三十二名兵九百六十八名 【 在科河等处达呼尔系驻屯索伦系游牧各随其俗】察哈尔左翼总管一人副总管一人佐领八人骁骑校八人领催三十二名兵八百六十八名右翼总管一人副总管一人佐领八人骁骑校八人领催三十二名兵八百六十八名两翼档房笔帖式二人 【 在博啰塔拉地方游牧】 达什达瓦厄鲁特左翼总管二人副总管二人佐领十二人骁骑校十二人领催四十八名兵八百七十八名 【在花脑海一带地方游牧】 厄鲁特右翼总管一人副总管一人佐领八人骁骑校八人领催四十八名兵八百七十八名 【 在特古斯崆吉斯等处地方游牧】两翼档房笔帖式二人
　　乌噜木齐都统一人副都统一人协领六人佐领二十四人防御二十四人骁骑校二十四人卡伦侍卫三人笔帖式二人前锋领催骁骑共二千七百十二名步兵三百六十名匠役二十四名养育兵二百八十名库尔喀喇乌苏领队大臣一人管理粮饷官一人
　　塔尔巴哈台参赞大臣一人领队大臣二人总管一人副总管一人佐领八人骁骑校八人卡伦侍卫十二人印房章京三人笔帖式三人管理粮饷官一人满洲兵二百名索伦兵七百名察哈尔厄鲁特兵共二百五十名
　　巴里坤副都统领队大臣一人协领二人佐领八人防御八人骁骑校八人印房笔帖式一人前锋领催骁骑步兵共九百八十名匠役二十四名养育兵八十名古城副都统领队大臣一人协领二人佐领八人防御八人骁骑校八人印房笔帖式一人前锋领催骁骑步兵共九百八十名匠役二十四名养育兵八十名
　　（臣）等谨按天山北路系准喀尔故壤自平定以后伊犁为总汇重地乌噜木齐当孔道往来塔尔巴哈台接外藩边圉定制分设兵防编为佐领而各处屯田则移山南回民为屯户以绿营戌卒相助为理领以督屯武职当始议设兵之时大率三年更番轮换嗣于各处应行拨派之兵中有情愿携家前往者听其移驻水土既习迁地能良于是定满洲兵为驻防绿旗兵为驻守既各按其体制故依类为登载至于卡伦台站之制于山川隘口按途分设自巴里坤西达乌噜木齐自乌噜木齐西南达伊犁北达塔尔巴哈台其南达回部自伊南又接回部之乌什诸城视各卡伦地之大小简要设满洲索伦锡伯察哈尔厄鲁特兵自十名至三十二名有差以侍卫或効力官一二人领之每台站设满洲察哈尔兵或绿旗兵十名五名以笔帖式每台一人或二台共一人领之其自乌噜木齐至阿勒台山诸处及塔尔巴哈台各边界皆增设卡伦防守葢天山北路兵防之大略如此
　　总理乌什城参赞大臣一人【 兼辖阿克苏城赛哩木城拜城驻防】 协理大臣一人 【 停设无定】印房章京笔帖式三人管理粮饷官一人卡伦侍卫十一人军台笔帖式十人满洲营领队侍卫二人 【 每年带领回城伯克赴京朝觐即予换班】驻防协领一人佐领二人防御二人骁骑校二人满洲马兵二百名阿克苏城领队大臣一人章京一人赛哩木城翼长一人 【 兼辖拜城】 叶尔羌城办事大臣一人 【兼辖和阗城】协办大臣一人印房章京二人笔帖式三人管理粮饷官一人听差坐卡侍卫十三人军台笔帖式二十人满洲营驻防佐领二人骁骑校二人满洲马兵二百六名和阗城办事大臣二人笔帖式二人
　　喀什噶尔城办事大臣一人 【 兼辖英阿杂尔驻防】协办大臣一人印房章京一人办理回务章京一人笔帖式一人管理粮饷官一人听差坐卡侍卫十三人军台笔帖式七人满洲营总管一人驻防参领二人防御一人骁骑校三人满洲马兵三百二十九名英阿杂尔领队大臣一人驻防委署参领一人前锋校三人满洲马兵八十名
　　库车城办事大臣一人 【 兼辖沙雅尔城】 印房章京一人笔帖式二人台站笔帖式三人办理粮饷官一人
　　哈喇沙尔城办事大臣一人印房笔帖式六人管理粮饷官一人
　　吐鲁番办事大臣一人印房章京一人笔帖式一人军台笔帖式六人满洲马兵五百六十名
　　哈密办事大臣二人印房章京一人骁骑校一人办理粮饷官一人笔帖式六人驻防满洲兵一百名
　　（臣）等谨按天山南路为回部所居城村络绎视准部故壤之土旷人稀者形势各殊乌什为回部适中之地叶尔羌喀什噶尔为回部诸城之冠英阿杂尔吐鲁番则又境属边圉邻接外藩皆特设满洲营兵以资防守至于卡伦台站之制自哈密西路达辟展其北达巴里坤自辟展西路达库车其北达乌噜木齐自库车西路达乌什自乌什西路达叶尔羌其北又达伊犁自叶尔羌西路达喀什噶尔南路达和阗凡各处卡伦视其地之大小简要设满洲兵或回兵各有差以侍卫等员领之每台站亦各设兵以笔帖式等员领之其乌什阿克苏叶尔羌喀什噶尔哈喇沙尔等处依阻河渠者复造舟以济以回民为水手而军台自哈密以西每台设马驼车辆以通车行各因地制宜使之往来无阻斯可以呼吸相关而臂指得用葢天山南路兵防之大略如此

　　?西北各处驻防

　　喀尔喀军营定边左副将军一人乌里雅苏台参赞大臣一人科布多参赞大臣一人 【 掌喀尔喀四部之军政凡四部会盟参赞大臣闲岁分往会核稽其边防军实之事统听于左副将军】
　　库抡办事大臣一人司员一人分驻恰克图办事司员一人 【 掌俄罗斯之往来明其禁令及稽察贸易诸务】
　　西宁办事大臣一人司员一人笔帖式三人 【 掌西宁军政及青海三十六旗之会盟如喀尔喀四部之制】
　　西藏办事大臣二人司员一人笔帖式一人 【 掌西藏之政令凡噶卜伦代贲第巴堪布皆属焉有事则与达赖喇嘛定其赏罚】
　　（臣）等谨按喀尔喀青海西藏俱详下藩部兵制门其驻防之将军参赞办事大臣皆由特简掌其军政会盟类叙于此所以昭天宪而重王臣见边防军实举无遗阙云

　　皇朝通典卷七十

　　●皇朝通典卷七十一

　　兵四

　　○兵四

　　绿营兵制上

　　△绿营兵制上

　　直隶
　　山东
　　山西
　　河南
　　江苏　安徽　江西
　　福建　浙江

　　?直隶

　　直隶总督一人 【 驻札保定府】 统辖本标官兵分防各营兼节制提标一镇标五
　　督标中军兼管左营副将一人中军都司一人千总二人把总四人兵六百五十八名右营游击一人中军守备一人千总二人把总四人兵六百五十九名前营游击一人中军守备一人千总二人把总四人兵六百六十名后营游击一人中军守备一人千总二人把总四人兵六百六十名保定城守营参将一人中军守备一人千总二人把总六人兵九百九十名新雄营都司一人 【 驻札新城县】 把总二人兵二百七十六名东路厅捕盗千总一人 【 驻札通州属东路同知兼辖】 把总一人兵九十三名西路厅捕盗千总一人 【驻札芦沟桥属西路同知兼辖】 把总一人兵八十八名南路厅捕盗千总一人 【 驻札黄村属南路同知兼辖】 把总一人兵八十六名北路厅捕盗千总一人 【驻札沙河属北路同知兼辖】 把总一人兵八十六名
　　永定河河营守备一人南运河河营守备一人千总七人把总十三人漕运游巡千总二人把总二人兵二千一百五十七名
　　直隶提督一人 【 驻札密云县东北古北口关城】 统辖本标官兵分防各营兼节制镇标五
　　提标中营中军参将一人中军守备一人千总二人把总四人兵八百六十三名左营游击一人中军守备一人千总二人把总四人兵八百六十名右营游击一人中军守备一人千总二人把总四人兵八百六十名前营游击一人 【 驻札石匣】中军守备一人千总一人把总三人兵四百三名古北口城守营都司一人千总一人把总二人兵二百六十名密云营都司一人 【 驻札密云县】千总一人把总一人兵二百四十九名石塘路守备一人 【 驻札石塘岭】 千总一人把总二人兵一百十二名顺义营都司一人 【 驻札顺义县】把总三人兵一百八十七名三屯协副将一人 【 驻札遵化州东三屯营城】中军兼管左营都司一人千总一人把总一人兵一百四十七名右营守备一人把总一人兵一百四十九名潘家口关都司一人 【 驻札潘家口】　千总一人把总二人兵四十八名遵化州营游击一人 【 驻札遵化州】 千总一人把总四人兵一百十七名蓟州营都司一人 【 驻札蓟州】千总二人把总二人兵二百六十一名喜峯路游击一人 【 驻札喜峯口】 千总二人把总五人兵三百名山永协副将一人 【 驻札永平府】中军兼营都司一人千总一人把总一人兵一百九十七名右营守备一人把总二人兵一百九十七名山海路都司一人 【 驻札临榆县山海关】千总一人把总一人兵一百九十四名石门路都司一人 【 驻札石门寨】 千总一人把总四人兵一百二十二名燕河路都司一人 【 驻札燕河营城】把总三人兵五十四名建昌路都司一人 【 驻札建昌营城】 千总一人把总四人兵八十四名河屯协副将一人 【 驻札承德府】中军兼营左营都司一人千总二人把总五人兵一百八十七名右营守备一人 【 驻札土城子】 千总二人把总五人兵五百二十名八沟营都司一人 【驻札承德府八沟】 千总二人把总六人兵二百七十一名唐三营汛守备一人 【 驻札承德府唐三营】千总二人把总三人兵二百二十一名承德府捕盗把总一人兵三十名乌兰哈达捕盗千总一人兵五十名平泉州喀喇沁汛捕盗千总一人兵二十八名卧佛寺汛捕盗把总一人兵十五名建昌县汛捕盗千总一人兵五十五名朝阳县汛捕盗把总一人兵二十名昌平营参将一人 【 驻札昌平州】中军守备一人千总一人把总四人兵三百三十一名居庸路都司一人 【 驻札居庸关】 千总二人把总三人兵一百八十七名巩华营都司一人 【 驻札昌平州沙河】千总一人把总二人兵一百七十九名怀柔营都司一人 【 驻札怀柔县】 把总一人兵一百十二名汤泉营守备一人 【 驻札汤山】 把总一人兵一百二十一名
　　泰宁镇总兵官一人 【 驻札易州】 管辖本标官兵分防各营
　　镇标中军管左右营游击一人左营守备一人千总三人把总四人兵四百七十名右营守备一人千总二人把总五人兵五百十三名水东村营守备一人 【驻札涞水县水东村】 千总二人把总二人兵一百二十名易州营游击一人 【 驻札易州】 中军守备一人千总一人把总二人兵二百五十六名涞水营守备一人 【驻札涞水县】 把总一人兵八十六名房山营守备一人 【 驻札房山县】 把总一人兵一百六名马水口汛都司一人 【 驻札涞水县马水口】千总一人把总三人兵三百四名沿河口汛都司一人 【 驻札沿河口】 把总二人兵一百三十四名紫荆关参将一人 【 驻札易州北紫荆关城】中军守备一人千总一人把总四人兵三百四十三名白石口营都司一人 【 驻札广昌县白石口】 把总一人兵一百二十四名广昌营都司一人 【 驻札广昌县】兵一百七名插箭岭营守备一人 【 驻札广昌县插箭岭】 把总一人兵一百十六名矾山营守备一人 【 驻札怀来县矾山堡】 兵八十九名
　　天津镇总兵官一人 【 驻札天津府】 管辖本标官兵分防各营
　　镇标中军兼管左营游击一人中军守备一人千总二人把总三人兵七百四十三名四党口汛守备一人 【 驻札静海县四党口】千总一人把总一人兵六十一名右营游击一人 【 驻札沧州砖河】中军守备一人千总二人把总五人兵五百七十四名天津城守营都司一人千总一人把总五人兵四百七十名葛沽营游击一人 【 驻札天津县葛沽城】中军守备一人千总一人把总三人兵四百八十三名静海营都司一人 【 驻札静海县】 千总一人把总一人兵二百二名霸州营游击一人 【 驻札霸州】千总二人把总四人兵二百三十三名武清营都司一人 【 驻札武清县】 千总一人把总二人兵一百四十六名拱极营游击一人 【 驻札宛平县拱极城】千总一人把总二人兵三百六名良乡汛守备一人 【 驻札良乡县】 把总一人兵一百十六名蒲河口汛都司一人 【 驻札抚宁县蒲河口】千总一人把总二人兵一百十一名乐亭营都司一人 【 驻札乐亭县】 千总一人把总二人兵一百四十三名旧州营都司一人 【 驻札东安县旧州城】千总一人把总三人兵一百九十名河间协副将一人 【 驻札河间府】中军兼管左营都司一人千总三人把总六人兵五百六十六名右营守备一人千总一人把总四人兵三百六十五名景州营守备一人 【 驻札景州】千总二人把总二人兵一百三十八名大城营守备一人 【 驻札大城县】 把总一人兵八十名通州协副将一人 【 驻札通州】中军兼管左营都司一人千总一人把总二人兵二百四十名右营守备一人把总二人兵二百三十七名张湾营都司一人 【 驻札通州张家湾】把总二人兵一百五十三名采育营都司一人 【 驻札大兴县采育里】 千总一人把总一人兵六十名三河营都司一人 【 驻札三河县】把总二人兵一百三十五名玉田营都司一人 【 驻札玉田县】 把总三人兵一百五十三名丰润营都司一人 【 驻札丰润县】把总三人兵一百二十九名涿州营参将一人 【 驻札涿州】 中军守备一人千总二人把总四人兵四百二十名务关路参将一人 【 驻札武清县河西务】中军守备一人千总二人把总六人兵五百四十五名宝坻营都司一人 【 驻札宝坻县】 千总一人把总三人兵一百五十八名
　　正定镇总兵官一人 【 驻札正定府】 管辖本标官兵分防各营
　　镇标中军兼管左营游击一人中军守备一人千总三人把总四人兵九百三十六名右营游击一人中军守备一人千总三人把总四人兵九百二十五名龙固营都司一人 【驻札正定府】 把总二人兵三百十六名固关营参将一人 【 驻札山西平定州地方】 中军守备一人千总一人把总二人兵三百四十六名王家坪营都司一人 【驻札赞皇县王家坪】 千总一人把总二人兵二百四名龙泉关都司一人 【 驻札阜平县龙泉关】 把总二人兵三百九名茨沟营守备一人 【 驻札阜平县茨沟】兵九十九名倒马关都司一人 【 驻札唐县倒马关】 千总一人把总二人兵三百一名忠顺营都司一人 【 驻札定州】 把总二人兵三百六十七名大名协副将一人【 驻札大名府】 中军都司一人千总三人把总五人兵五百四十二名磁州营都司一人 【 驻札磁州】 千总三人把总一人兵四百六十二名杜胜营都司一人 【驻札东明县杜胜集】 千总一人把总二人兵二百七十七名广平营游击一人 【 驻札广平府】 千总三人把总二人兵三百五十七名顺德营游击一人 【驻札顺德府】 千总二人把总二人兵四百四十名开州营守备一人 【 驻札开州】 把总一人兵一百三十四名
　　马兰镇总兵官一人 【 驻札遵化州西北马兰关】 管辖本标官兵分防各营
　　镇标中军管左右营游击一人左营守备一人千总三人把总七人兵五百五十四名右营守备一人千总二人把总七人兵五百十八名曹家路都司一人 【 驻札曹家寨】千总一人把总四人兵二百三十二名墙子路都司一人 【 驻札墙子岭】 千总一人把总二人兵二百六十五名黄花营守备一人 【 驻札黄花山】千总一人兵六十四名朱华山千总一人兵五十八名余丁营把总一人兵九十三名
　　宣化镇总兵官一人 【 驻札宣化府】 管辖本标官兵分防各营
　　镇标中营中军游击一人中军守备一人千总二人把总四人兵五百七十七名左营游击一人中军守备一人千总一人把总四人兵五百七十二名右营游击一人中军守备一人千总二人把总四人兵五百七十一名宣化城守营都司一人千总一人把总四人兵五百四名左卫城营守备一人 【 驻札万全县左卫城】把总一人兵一百四名怀安路都司一人 【 驻札怀安县】 把总一人兵一百十三名张家口协副将一人 【 驻札宣化府西北张家口】中营中军都司一人中军守备一人千总一人把总二人兵三百六十七名左营守备一人千总一人把总二人兵三百一名右营守备一人千总一人把总一人兵四百三十九名万全营守备一人 【 驻札万全县】 千总一人兵一百四十二名膳房汛守备一人 【 驻札膳房堡】 把总一人兵一百三十名新河口汛守备一人 【 驻札新河口堡】兵一百十名洗马林汛守备一人 【 驻札洗马林堡】 把总一人兵一百十五名柴沟营都司一人 【 驻札柴沟堡】 把总一人兵一百三十八名西阳河汛守备一人【 驻札西阳河堡】 兵一百十六名张家口捕盗千总一人把总一人兵三十九名独石口协副将一人 【 驻札宣化府东北独石口】中军兼管左营都司一人千总一人把总一人兵二百一名右营守备一人把总二人兵二百八名赤城堡都司一人 【 驻札赤城县】 把总一人兵七十名龙门所守备一人【 驻札龙门县】 兵一百三十名滴水崖汛都司一人 【 驻札滴水崖】 兵一百一名云州营守备一人 【 驻札云州堡】 兵七十六名镇安营守备一人 【驻札镇安堡】 兵一百十四名多伦诺尔都司一人 【 驻札多伦诺尔厅】千总一人把总二人兵二百六十八名马营堡千总一人兵五十八名靖安堡千总一人兵五十一名镇宁堡把总一人兵五十六名松树保千总一人兵五十名君子堡把总一人兵二十九名独石口捕盗千总一人把总一人兵三十九名蔚州路参将一人 【 驻札蔚州】中军守备一人把总三人兵一百五十八名东城守备一人兵六十七名西城都司一人兵六十五名龙门路都司一人 【 驻札龙门县】千总一人把总二人兵一百五十七名长长安岭把总一人兵三十五名葛峪营守备一人 【 驻札葛峪堡】 兵一百十一名怀来路都司一人 【 驻札怀来县保安城】把总四人兵一百七十七名怀来城守备一人 【 驻札怀来县】 兵一百三名永宁路都司一人 【 驻札延庆州永宁城】中军守备一人千总一人把总四人兵一百三十三名岔道口汛守备一人 【 驻札岔道城】 兵一百五名四海冶汛守备一人 【 驻札四海冶堡】 兵八十六名

　　?山东

　　山东巡抚兼提督一人 【 驻札济南府】 统辖本标官兵兼节制镇标二
　　抚标中军兼管左营参将一人中军守备一人千总二人把总四人兵六百四十五名右营游击一人中军守备一人千总二人把总四人兵六百四十五名济南城守营参将一人中军守备一人千总二人把总四人兵四百九十三名
　　登州镇总兵官一人 【 驻札登州府】 管辖本标官兵分防各营
　　镇标中军兼管左营游击一人中军守备一人千总二人把总四人兵七百三名右营司都一人中军守备一人千总二人把总四人兵七百三名前营水师游击一人 【驻札胶州南汛】 守备二人千总二人把总四人兵七百二名文登协副将一人 【 驻札文登县】 中军都司一人千总二人把总四人兵五百七十八名胶州协副将一人【 驻札胶州】 中军都司一人千总二人把总五人兵五百九十九名莱州营参将一人 【 驻札莱州府】中军守备一人千总二人把总四人兵五百八名即墨营参将一人 【 驻札即墨县】 中军守备一人千总二人把总五人兵六百十五名青州营参将一人 【驻札青州府】 中军守备一人千总二人把总四人兵六百七十二名武定营游击一人 【 驻札五定府】 守备二人千总二人把总四人兵六百二十六名安东营都司一人【 驻札安东卫】 千总一人把总三人兵三百五十六名宁福营都司一人 【 驻札宁海州】 千总一人把总二人兵二百九名寿乐营都司一人 【 驻札寿光县】千总一人把总二人兵二百四十六名
　　兖州镇总兵官一人 【 驻札兖州府】 管辖本标官兵分防各营
　　镇标中军兼管左营游及一人中军守备一人千总二人把总四人兵七百六十七名右营都司一人中军守备一人千总二人把总四人兵七百六十六名临清营副将一人 【 驻札临清州】中军都司一人千总二人把总四人兵六百三十七名沂州营副将一人 【 驻札沂州府】 中军都司一人千总三人把总四人兵六百四十一名德州营参将一人 【驻札德州】 中军守备一人千总一人把总四人兵六百五十七名泰安营参将一人 【 驻札泰安府】 中军守备一人千总一人把总四人兵六百十二名曹州营参将一人【 驻札曹州府】 中军守备一人千总二人把总四人兵四百九十八名台庄营参将一人 【 驻札峄县台儿庄】中军守备一人千总二人把总四人兵五百五十七名寿张营游击一人 【 驻札寿张县】 中军守备一人 【 驻札张秋镇】千总二人把总三人兵五百三名高唐营游击一人 【 驻札高唐州】 中军守备一人千总二人把总三人兵七百七名东昌营都司一人 【 驻札东昌府】千总一人把总三人兵四百十五名梁山营都司一人 【 驻札寿张县梁山】 把总二人兵二百七十九名沙沟营都司一人 【 驻札峄县沙沟】把总一人兵二百九十一名范县营守备一人 【 驻札范县】 把总二人兵一百七十三名
　　河东河道总督一人 【 驻札济宁州】 统辖本标官兵防河各营
　　河标中营中军副将一人中军都司一人 【 驻札袁家口】 千总二人把总四人兵四百六十名左营参将一人中军守备一人 【 驻札南阳闸】千总二人把总四人兵四百六十名右营游击一人中军守备一人 【 驻札戴家庙】千总二人把总四人兵四百六十名济宁城守营都司一人中军守备一人千总一人把总二人兵五百二十九名运河营守备一人千总一人把总一人黄河协办守备一人 【驻札曹县】 把总二人兵二百二名

　　?山西

　　山西巡抚兼提督一人 【 驻札太原府】 统辖本标官兵兼节制镇标二
　　抚标中军兼管左营参将一人中军守备一人千总二人把总四人兵七百六十名右营游击一人中军守备一人千总二人把总四人兵七百六十名
　　太原镇总兵官一人 【 驻札平阳府】 管辖本标官兵分防各营
　　镇标中军兼管左营游击一人中军守备一人千总二人把总四人兵七百八十一名右营都司一人中军守备一人千总二人把总四人兵七百八十一名蒲州协副将一人 【驻札蒲州府】 中军都司一人千总一人把总三人兵九百十八名平垣营游击一人 【 驻札平陆县茅津镇】 中军守备一人 【 驻札夏县】千总一人把总二人兵三百八十九名运城营都司一人 【 驻札安邑县运城】 把总一人兵九十九名吉州营都司一人 【 驻札吉州】千总一人把总一人兵一百九十一名太原城守营参将一人 【 驻札太原府】中军守备一人千总三人把总三人兵一千二百四十名交城营把总一人兵八十八名靖安营都司一人 【 驻札交城县靖安堡】千总一人把总一人兵二百三十七名平阳营参将一人 【 驻札平阳府】中军守备一人千总一人把总五人兵一千一百十三名蒲县黑龙关把总一人兵七十四名永和县把总一人兵七十名大宁县把总一人兵七十五名西坞岭把总一人兵六十二名阳州营都司一人 【 驻札阳州】 千总一人兵一百九十三名灵石营千总一人兵一百六十一名汾州营参将一人 【 驻札汾州府】中军守备一人把总二人兵四百四十名石楼营都司一人 【 驻札石楼县】把总二人兵一百四十一名辽州营千总一人兵六十一名沁州营千总一人兵九十名权店营把总一人兵八十七名和顺营把总一人兵六十二名潞泽营参将一人 【驻札潞安府】 中军守备一人把总二人兵四百三十一名泽州营都司一人 【 驻札泽州府】千总二人把总一人兵二百五十名东坞岭把总一人兵七十九名盂寿营游击一人 【 驻札盂县】中军守备一人千总一人把总三人兵七百九十二名乐平营把总一人兵六十三名
　　大同镇总兵官一人 【 驻札大同府】 管辖本标官兵分防各营
　　镇标中营中军游击一人中军守备一人千总二人把总四人兵六百十五名左营游击一人中军守备一人千总二人把总四人兵六百二十名右营游击一人中军守备一人千总二人把总四人兵六百三十名前营都司一人中军守备一人千总二人把总四人兵六百二十名新平路参将一人 【 驻札新平堡】中军守备一人千总三人把总□人兵八百七十三名镇门堡把总一人兵八十八名守口堡把总一人兵七十九名镇宏堡把总一人兵六十一名天城营都司一人 【驻札天镇县】 兵一百七十名阳和营都司一人 【 驻札阳高县】 兵一百名浑源城守备一人 【 驻札浑源州】 兵一百七十一名得胜路参将一人 【驻札大同县得胜堡】 中军守备一人千总二人把总五人兵六百四名丰川营守备一人 【 驻札丰镇厅高庙】 子兵四十二名助马路参将一人 【驻札左云县助马堡】中军守备一人千总一人兵七百名威鲁堡千总一人兵六十名左卫城千总一人兵九十七名宁鲁堡把总一人兵五十七名拒门堡把总一人兵五十八名保安堡把总一人兵五十二名破虎堡把总一人兵五十七名高山营都司一人 【 驻札左云县高山城】 兵九百六十一名怀仁营都司一人 【 驻札怀仁县】 兵一百四十名北楼营参将一人【 驻札繁畤县】 中军守备一人 【 驻札北楼口】千总一人把总一人兵八百五十名金刚库千总一人兵九十六名台怀镇把总一人兵九十九名茹越口把总一人兵五十五名窦村镇把总一人兵三十五名平刑营都司一人 【驻札繁畤县平刑关】 兵二百三十名灵邱路都司一人 【 驻札灵邱县】 千总一人把总二人兵二百七十四人东路营参将一人 【 驻札代州】中军守备一人千总一人把总四人兵九百三十七名忻州城都司一人 【 驻札忻州】 千总一人把总一人兵二百五十七名山阴路都司一人 【 驻札山阴县】千总一人把总一人兵二百六十一名马邑城千总一人兵七十四名应州城守备一人 【 驻札应州】 兵一百五十五名杀虎协副将一人 【 驻札右玉县杀虎口】中军兼管左营都司一人千总一人把总二人兵五百五十八名右营守备一人千总一人把总二人兵五百二十名平鲁营都司一人 【 驻札平鲁县】千总一人把总二人兵五百五十八名威远城千总一人兵一百一名阻虎汛千总一人兵三十六名大水口堡把总一人兵五十八名败虎汛把总一人兵二十九名迎恩汛把总一人兵三十四名井坪汛把总一人兵八十名宁武营参将一人 【 驻札宁武府】 中军守备一人把总二人兵一千二百十二名神池营都司一人 【 驻札神池县】千总一人兵一百八十五名八角营把总一人兵九十三名朔州营都司一人 【 驻札朔州】把总一人兵一百九十名静乐县把总一人兵九十一名宁化汛把总一人兵五十六名偏关营参将一人 【 驻札偏关县】中军守备一人千总一人把总二人兵一千七百七十九名桦林营都司一人 【 驻札河曲县桦林堡】 千总一人兵二百五十七名镇西城都司一人 【 驻札岢岚州】千总一人把总一人兵二百三十八名老牛湾把总二人兵六十四名五寨营把总一人兵五十三名三岔堡把总一人兵一百二十八名老营营参将一人 【驻札偏关县老营堡】千总二人兵六百七十九名将军会堡千总一人兵四十九名五眼井堡把总一人兵九十二名马站汛把总一人兵五十三名乃河汛把总一人兵五十三名水泉营守备一人 【驻札偏关县水泉堡】 千总一人把总一人兵四百六十名草垛山把总一人兵九十七名滑石涧堡把总一人兵九十七名河保营参将一人 【 驻札河曲县】中军守备一人千总二人把总二人兵一千一百五十一名保德营都司一人 【 驻札保德州】千总一人把总一人兵二百十八名楼子汛把总一人兵七十四名唐家会汛把总一人兵五十七名河会汛把总一人兵五十七名河曲营把总一人兵九十二名焦尾城把总一人兵七十四名朔平营都司一人 【 驻札朔平府】 千总一人把总三人兵三百四十名靖远营都司一人 【 驻札和林格尔地方】千总一人把总二人兵三百五十四名归化城营都司一人 【 驻札归化县】 把总三人兵三百七十一名

　　?河南

　　河南巡抚兼提督一人 【 驻札开封府】 统辖本标官兵兼节制镇标二
　　抚标中军管左右营参将一人左营中军守备一人千总二人把总四人兵五百四十五名右营中军守备一人千总二人把总四人兵五百四十三名
　　河北镇总兵官一人 【 驻札怀庆府】 管辖本标官兵分防各营
　　镇标中军兼管左营游击一人中军守备一人千总二人把总四人兵七百七十九名右营都司一人中军守备一人千总二人把总三人兵七百六十四名卫辉营参将一人 【驻札卫辉府】 中军守备一人千总二人把总五人兵六百二十九名河南城守营参将一人 【 驻札河南府】中军守备一人千总二人把总三人兵五百九十八名开封城守营游击一人 【 驻札开封府】 中军守备一人千总二人把总三人兵六百八十六名彰德营都司一人 【驻札彰德府】 中军守备一人千总一人把总四人兵四百三十四名陜州营都司一人 【 驻札陜州】 千总一人把总三人兵三百四十一名嵩县营守备一人 【驻札嵩县】 把总二人兵一百六十七名王禄店营守备一人 【 驻札荥泽县新城】 兵一百三十八名
　　南阳镇总兵官一人 【 驻札南阳府】 管辖本标官兵分防各营
　　镇标中军兼管左营游击一人中军守备一人千总二人把总四人兵七百七十三名右营都司一人中军守备一人千总二人把总四人兵八百五十七名汝宁营参将一人 【驻札汝宁府】 守备二人千总一人把总四人兵五百三十二名归德营参将一人 【 驻札归德府】 中军守备一人千总二人把总四人兵六百三十名襄城营都司一人【 驻札襄城县】 千总二人把总四人兵六百十五名陈州营都司一人 【 驻札陈州府】 千总一人把总三人兵三百五十三名邓新营守备一人 【 驻札邓州】千总一人把总一人兵二百四十七名信阳营守备一人 【 驻札信阳府】 千总一人把总二人兵三百六十九名
　　河东河标怀河营都司一人 【 驻札阳武五堡】 守备一人协办守备二人千总二人把总三人兵八百十名豫河营都司一人 【 驻札考城】 守备一人协办守备三人千总六人把总四人兵一千六百十四名

　　?江苏　安徽　江西

　　两江总督一人 【 驻札江宁府】 统辖本标官兵分防各营兼节制抚标三提标一镇标五
　　督标中营中军副将一人中军都司一人千总一人把总四人兵七百四十六名左营游击一人中军守备一人千总二人把总四人兵六百五十九名江宁城守营副将一人 【驻札江宁府】中军兼管左营都司一人中军守备一人千总二人把总四人兵四百九十九名右营都司一人中军守备一人千总二人把总四人兵四百九十八名浦口营都司一人 【驻札江浦县】 千总一人把总二人兵三百七十九名溧阳营都司一人 【 驻札溧阳县】 千总一人把总二人兵三百十八名潜山营游击一人 【 驻札潜山县】中军守备一人千总二人把总四人兵六百二十三名京口水师营副将一人 【 驻札江阴县】 中军兼管左营游击一人 【 驻札靖江县】中军守备一人千总二人把总四人兵九百三十五名右营游击一人 【 驻札江都县瓜州】 中军守备一人千总二人把总四人兵八百七十六名高资水师营都司一人 【驻札镇江府】 千总一人把总一人兵一千二百三十四名常州营游击一人 【 驻札常州府】 中营中军守备一人千总一人把总二人兵四百三十八名左营守备一人【 驻札无锡县】 千总一人把总一人兵二百七十一名右营守备一人 【 驻札宜兴县】 千总一人把总一人兵一百七十一名江阴营游击一人 【 驻札江阴县】中军守备一人千总一人把总一人兵三百四十名靖江营守备一人 【 驻札靖江县】 千总一人把总二人兵二百六十三名杨舍营都司一人 【 驻札江阴县杨舍镇】把总一人兵二百十名孟河营都司一人 【 驻札武进县】 把总一人兵一百九十三名镇江城守营参将一人 【 驻札镇江府】中军守备一人千总三人把总五人兵九百三十五名瓜州营守备一人 【 驻札瓜州】 千总一人把总二人兵三百六十五名安庆协副将一人 【 驻札安庆府】中军兼管左营都司一人千总一人把总一人兵四百三十二名右营守备一人 【 驻札池州府】 千总一人把总三人兵四百三十二名游兵营游击一人 【 驻札和州】中军守备一人千总二人把总三人兵六百二十四名奇兵营游击一人 【 驻札扬州府】 中军守备一人千总二人把总三人兵六百五十六名青山营守备一人 【驻札仪征县青山】 把总一人兵八十四名徽州营参将一人 【 驻札徽州府】 左营守备一人 【 驻札休宁县】千总一人把总三人兵四百七十三名右营守备一人 【 驻札婺源县】 千总一人把总三人兵四百七十名宁国营参将一人 【 驻札宁国府】中军守备一人千总一人把总三人兵四百二名池州营游击一人 【 驻札池州府】 中军守备一人千总一人把总三人兵三百九十二名芜采营游击一人 【驻札采石镇】 中军守备一人千总一人把总二人兵三百十八名广德营都司一人 【 驻札广德州】 千总一人把总二人兵三百三十三名江苏巡抚一人 【驻札苏州府】统辖本标官兵及城守营抚标中军管左右营参将一人左营中军守备一人千总二人把总四人兵四百十六名右营中军守备一人千总二人把总三人兵三百九十三名苏州城守营参将一人中军守备一人左营守备一人 【 驻札长洲县】 右营守备一人 【 驻札昆山县】 千总二人把总七人兵一千五十五名
　　安徽巡抚一人 【 驻札安庆府】 统辖本标官兵
　　抚标中军兼管左营参将一人中军守备一人千总二人把总四人兵五百五十九名右营游击一人中军守备一人千总二人把总三人兵四百六十一名
　　江南水陆提督一人 【 驻札松江府】 统辖本标官兵分防各营兼节制镇标二
　　提标中营中军参将一人中军守备一人千总三人把总四人兵七百三十三名左营游击一人中军守备一人千总二人把总四人兵七百四十一名右营游击一人 【驻札上海县】中军守备一人千总三人把总四人兵七百五十七名前营游击一人中军守备一人千总二人把总四人兵七百三十八名后营游击一人中军守备一人千总二人把总四人兵七百三十七名松江城守营游击一人中军守备一人千总二人把总四人兵七百五十四名金山营参将一人 【 驻札金山县】中军守备一人千总二人把总四人兵七百十九名拓林营都司一人 【 驻札华亭县拓林】 千总一人把总二人兵三百二名青村营都司一人 【 驻札奉贤县】千总一人把总一人兵二百九十七名川沙营参将一人 【 驻札南汇县】 中军守备一人千总二人把总四人兵八百五十七名南汇营都司一人 【 驻札南汇县城】中军守备一人千总一人把总二人兵四百三十二名刘河营游击一人 【 驻札镇洋县茜泾镇】 中军守备一人千总二人把总四人兵七百四十四名吴淞营参将一人 【驻札宝山县吴淞所】 中军守备一人千总二人把总四人兵八百九十六名福山营游击一人 【 驻札常熟县福山堡】中军守备一人千总二人把总四人兵八百四名平望营都司一人 【 驻札吴江县平望镇】 千总一人把总二人兵三百二十三名太湖营副将一人 【驻札吴县太湖东山】 中军兼管左营都司一人 【 驻札震泽县简村】 千总二人把总二人兵三百九十一名右营守备一人 【 驻札宜兴县周铁镇】千总二人把总二人兵三百九十六名
　　苏松镇总兵官一人 【 驻札崇明县】 管辖本标官兵
　　镇标中营中军游击一人中军守备一人千总二人把总四人兵八百三十五名左营游击一人中军守备一人千总二人把总四人兵八百二十六名右营都司一人中军守备一人千总二人把总四人兵八百二十五名奇营游击一人中军守备一人千总二人把总四人兵七百四十八名
　　狼山镇总兵官一人 【 驻札通州】 管辖本标官兵分防各营
　　镇标中营中军游击一人中军守备一人千总二人把总四人兵七百三十二名左营都司一人中军守备一人千总二人把总四人兵七百四十六名右营游击一人中军守备一人千总二人把总四人兵八百七十四名扬州营游击一人 【 驻札甘泉县】 中军守备一人千总二人把总七人兵七百六名三江营守备一人 【 驻札江都县】兵七十名泰州营游击一人 【 驻札泰州】 中军守备一人千总一人把总四人兵一百九十六名泰兴营都司一人 【 驻札泰兴县】把总二人兵一百九十六名掘港营都司一人 【 驻札如皋县】 把总二人兵二百四十二名
　　寿春镇总兵官一人 【 驻札寿州】 管辖本标官兵分防各营
　　镇标中营中军游击一人中军守备一人千总二人把总四人兵七百五十二名左营都司一人 【 驻札宿州】中军守备一人千总二人把总四人兵六百六十二名右营游击一人中军守备一人千总二人把总四人兵六百五十三名六安营参将一人 【 驻札六安州】中军守备一人千总一人把总四人兵六百三十九名庐州营都司一人 【 驻札合肥县】 千总一人把总一人兵三百十七名毫州营都司一人 【 驻札毫州】守备一人 【 驻札颖州府】 千总一人把总二人兵三百八十四名泗州营都司一人 【 驻札旴眙县】 千总一人把总二人兵三百七名
　　江南河道总督一人 【 驻札淮安府清江浦】 统辖本标官兵防河各营
　　河标中营中军副将一人中军都司一人千总二人把总五人兵六百七十九名左营副将一人 【 驻札徐州府】 中军都司一人守备一人 【 驻札夏镇】千总三人把总四人兵九百三名萧营都司一人 【 驻札萧县】 把总二人兵二百四十名右营游击一人 【 驻札桃源县】中军守备一人千总三人把总四人兵七百七十名淮徐淮阳河营参将一人 【 驻札清河县清口】 淮徐河营游击一人 【 驻札宿迁县】 丰萧砀河营守备一人 【驻札萧县顺河集】 千总一人把总三人兵三百九十三名铜沛河营守备一人 【 驻札铜山县】 千总一人把总二人兵三百九十七名睢灵南岸营守备一人 【驻札睢宁县】 千总一人把总一人兵三百九十七名邳州北岸营守备一人 【 驻札邳州】 千总一人把总一人兵一百六十一名宿虹营守备一人 【驻札宿迁县小古城】 千总一人把总一人兵一百六十六名宿迁营守备一人 【 驻札宿迁县城】 千总一人把总一人兵一百八十五名桃源南岸河营守备一人 【驻札桃源县】 千总一人把总一人兵一百六十二名桃源北岸河营守备一人 【 驻札桃源县徐升霸】 千总一人把总一人兵一百五十四名运河营守备一人 【驻札宿迁县】 把总三人兵一百二十四名淮扬河营游击一人 【 驻札安东县】 里河营守备一人 【 驻札清河县清江浦】千总一人把总二人兵二百五十名外河营守备一人 【 驻札清河县老坝口】 千总二人把总一人兵三百二十六名河防河营守备一人 【 驻札阜宁县童家营】把总三人兵二百五十名山东营守备一人 【 驻札安东县】 千总一人把总一人兵一百四十名安阜营守备一人 【 驻札安东县佃湖】把总一人兵四十名高堰营守备一人 【 驻札山阳县高堰】 千总一人兵四十五名山旴营守备一人 【 驻札山阳县】 把总一人兵三十二名中河营守备一人 【驻札清河县杨家庄】 千总一人把总二人兵二百五十八名高宝运河营守备一人 【 驻札高邮州】 千总二人把总二人兵二百十二名江防营守备一人 【驻札江都县瓜洲】 千总一人把总一人兵一百二十三名苇荡营参将一人 【 驻札清河县】 左营守备一人 【 驻札海州】千总一人把总二人兵七百十二名右营守备一人 【 驻札阜宁县】 千总一人把总二人兵七百十七名船务守备一人把总二人兵一千八百六十四名
　　漕运总督一人 【 驻札淮安府】统辖本标官兵分防各营漕标中营中军副将一人中军都司一人千总二人把总四人兵四百三十五名左营都司一人中军守备一人千总一人把总三人兵三百九十二名右营游击一人中军守备一人千总一人把总三人兵三百九十七名淮安城守营参将一人中军守备一人千总二人把总四人兵八百四十八名庙湾营游击一人 【 驻札阜宁县】中军守备一人千总二人把总一人兵五百九十八名盐城营游击一人 【 驻札盐城县】 中军守备一人千总二人把总二人兵六百九十六名海州营游击一人 【驻札海州】 中军守备一人千总二人把总三人兵六百二十二名东海营都司一人 【 驻札海州镇北城】 千总一人把总二人兵四百五十七名佃湖营都司一人 【驻札安东县佃湖集】 把总二人兵二百六十七名
　　江西巡抚兼提督一人 【 驻札南昌府】 统辖本标官兵兼节制镇标二
　　抚标中军兼管左营参将一人中军守备一人千总二人把总四人兵六百二十二名右营游击一人中军守备一人千总二人把总四人兵六百二十一名
　　南昌镇总兵官一人 【 驻札南昌府】 管辖本标官兵分防各营
　　镇标中军兼管前营游击一人中军守备一人千总二人把总四人兵六百七十一名后营守备一人千总二人把总三人兵五百九十四名南昌城守营游击一人中军守备一人千总一人把总二人兵四百四十一名南昌水师营守备一人千总一人把总一人兵二百四十六名武宁营都司一人 【 驻札武宁县】把总一人兵一百六十二名瑞州营都司一人 【 驻札瑞州府】 把总一人兵二百三十名铜鼓营都司一人 【 驻札铜鼓口】千总一人把总三人兵三百六十二名抚州营都司一人 【 驻札抚州府】 千总一人把总二人兵三百六十九名建昌营游击一人 【 驻札南城县】中军守备一人千总一人把总二人兵五百十九名广昌营都司一人 【 驻札广昌县】 把总一人兵一百八十一名广信营参将一人 【 驻札广信府】中军守备一人千总一人把总二人兵五百五十六名铅山营都司一人 【 驻札铅山县】 把总一人兵一百八十一名饶州营参将一人 【 驻札饶州府】中军守备一人千总一人把总二人兵五百十四名鄱湖水师营都司一人 【 驻札康山】 把总一人兵一百七十九名浮梁营都司一人 【 驻札浮梁县】把总一人兵一百八十二名九江营副将一人 【 驻札九江府】 中军都司一人千总二人把总四人兵七百五十二名南康营都司一人 【 驻札南康府】把总一人兵二百名南湖水师营都司一人 【 驻札湖口县】 千总一人把总二人兵三百七十六名
　　南赣镇总兵官一人 【 驻札赣州府】 管辖本标官兵分防各营
　　镇标中营中军游击一人中军守备一人千总二人把总四人兵五百九十三名左营游击一人中军守备一人千总二人把总四人兵五百九十三名后营都司一人中军守备一人千总二人把总四人兵五百八十八名赣州城守营都司一人把总一人兵二百二十七名宁都营参将一人 【 驻札宁都州】中军守备一人千总二人把总四人兵五百三十六名南安营参将一人 【 驻札南安府】 中军守备一人千总二人把总四人兵五百六十五名兴国营都司一人 【驻札兴国州】 千总一人把总一人兵一百八十名文英营都司一人 【 驻札崇义县】 把总一人兵一百九十九名永镇营都司一人 【 驻札瑞金县】把总一人兵一百八十名横冈营都司一人 【 驻札定南县】 把总一人兵一百八十名羊角营都司一人 【 驻札会昌县】把总一人兵一百八十一名吉安营参将一人 【 驻札吉安府】 中军守备一人千总一人把总二人兵三百九十二名龙泉营都司一人 【 驻札龙泉县】把总一人兵一百六十三名万安营都司一人 【 驻札万安县】 把总一人兵二百二十名永丰营都司一人 【 驻札永丰县】把总一人兵一百五十五名永新营都司一人 【 驻札永新县】 把总一人兵一百八十名袁州营副将一人 【 驻札袁州府】中军都司一人千总一人把总四人兵五百七十九名临江营都司一人 【 驻札临江府】 千总一人把总二人兵二百六十名

　　?福建　浙江

　　闽浙总督一人 【 驻札福州府】 统辖本标官兵及水师营兼节制抚标二提标三镇标十三
　　督标中营中军副将一人中军都司一人千总二人把总四人兵一千一百八十九名左营参将一人中军守备一人千总二人把总四人兵一千一百八十九名右营参将一人中军守备一人千总二人把总四人兵一千一百九十名水师营参将一人 【 驻札南台】 中军守备一人千总二人把总四人兵九百名
　　福建巡抚一人 【 驻札福州府】 统辖本标官兵
　　抚标中军兼管左营参将一人中军守备一人千总二人把总四人兵八百四十二名右营游击一人中军守备一人千总二人把总四人兵八百四十名
　　水师提督一人 【 驻札泉州府厦门】 统辖本标官兵分防各营兼节制镇标四
　　提标中营中军参将一人中军守备一人千总二人把总四人兵九百六十名左营游击一人 【 驻札漳州府】中军守备一人千总二人把总四人兵九百六十名右营游击一人中军守备一人千总二人把总四人兵九百六十名前营游击一人中军守备一人千总二人把总四人兵九百五十九名后营游击一人中军守备一人千总二人把总四人兵九百五十九名闽安水师副将一人 【 驻札闽县】 中军兼管左营都司一人 【 驻札连江县】中军守备一人千总二人把总四人兵七百九十九名右营都司一人 【 驻札大西洋】 中军守备一人千总二人把总四人兵八百名烽火门参将一人 【 驻札霞浦县】中军守备一人千总二人把总四人兵八百十名铜山营参将一人 【 驻札漳浦县铜山城】 中军守备一人千总二人把总四人兵一千七十七名
　　海坛镇总兵官一人 【 驻札福清县】 管辖本标官兵
　　镇标中军兼管左营游击一人中军守备一人千总二人把总四人兵一千一百六十一名右营游击一人中军守备一人千总二人把总四人兵一千一百六十一名
　　金门镇总兵官一人 【 驻札同安县】 管辖本标官兵
　　镇标中军兼管左营游击一人中军守备一人千总二人把总四人兵一千十三名右营游击一人中军守备一人千总二人把总四人兵一千十三名
　　闽粤南澳镇总兵官一人 【 驻札广东之南澳】 兼属两广总督及广东提督节制管辖本标官兵
　　左营游击一人 【 驻札诏安县右营】 隶广东中军守备一人千总二人把总四人兵一千二十五名
　　台湾镇总兵官一人 【 驻札台湾府】 管辖本标官兵分防各营
　　镇标中营中军游击一人 【 驻札中路口】 中军守备一人千总二人把总四人兵八百二十二名左营游击一人 【 驻札北路口】中军守备一人千总二人把总四人兵八百二十二名右营游击一人 【 驻札南路口】中军守备一人千总二人把总四人兵八百二十一名台湾城守营参将一人左营守备一人千总一人把总二人兵四百四十名右营守备一人千总一人把总二人兵四百四十名台湾北路副将一人 【 驻札安平镇】 中营中军都司一人中军守备一人千总二人把总四人兵七百九十四名左营守备一人 【 驻札筑港】千总二人把总四人兵七百九十四名右营守备一人千总二人把总四人兵七百九十三名台湾南路营参将一人 【 驻札凤山县】中军守备一人千总二人把总四人兵九百二十二名台湾北路淡水营都司一人 【 驻札八里坌】 千总一人把总二人兵五百五十一名台湾南路下淡水营都司一人 【驻札山猪毛口】 千总一人把总二人兵五百六十一名台湾水师副将一人 【 驻札鹿耳门】中营中军游击一人中军守备一人千总二人把总四人兵七百四十六名左营游击一人中军守备一人千总二人把总四人兵七百四十六名右营游击一人中军守备一人千总二人把总四人兵七百四十五名澎湖水师副将一人 【 驻札澎湖妈宫泛】中军兼管左营游击一人中军守备一人千总二人把总四人兵九百二名右营游击一人中军守备一人千总二人把总四人兵九百一名
　　福建陆路提督一人 【 驻札泉州府】 统辖本标官兵分防各营兼节制镇标四
　　提标中营中军参将一人中军守备一人 【 驻札安溪县】 千总二人把总四人兵八百六十六名左营游击一人 【 驻札永春州】中军守备一人千总二人把总四人兵八百六十六名右营游击一人 【 驻札永宁卫】 中军守备一人千总二人把总四人兵八百六十六名前营游击一人中军守备一人【 驻札惠安县】千总二人把总四人兵八百六十五名后营游击一人中军守备一人千总二人把总四人兵八百六十五名泉州城守营参将一人中军守备一人千总二人把总四人兵七百三十八名安海营都司一人 【 驻札安海泛】 兵一百五十名福州城守协副将一人 【 驻札福州府】中军兼管左营都司一人千总二人把总五人兵一千二百十名右营都司一人千总二人把总四人兵一千二百十名兴化城守协副将一人 【 驻札兴化府】中军兼管左营都司一人中军守备一人千总二人把总四人兵八百六十七名右营都司一人 【 驻札仙游县】中军守备一人千总二人把总四人兵八百六十六名长福营参将一人 【 驻札福清县】 左营守备一人 【 驻札镇东卫】千总一人把总二人兵五百十九名右营都司一人 【 驻札长乐县】 千总一人把总二人兵五百十八名
　　福宁镇总兵官一人 【 驻札福宁府】 管辖本标官兵分防各营
　　镇标中营中军游击一人中军守备一人千总二人把总四人兵七百四十六名左营游击一人 【 驻札福安县】中军守备一人千总二人把总四人兵七百四十五名右营游击一人 【 驻札宁德县】 中军守备一人千总二人把总四人兵七百四十五名连江营游击一人 【驻札连江县】 中军守备一人千总二人把总四人兵六百七十四名罗源营游击一人 【 驻札罗源县】中军守备一人千总二人把总四人兵六百七十三名铜山营游击一人 【 驻札福鼎县】 中军守备一人千总二人把总四人兵六百八十二名
　　建宁镇总兵官一人 【 驻札建宁府】 管辖本标官兵分防各营
　　镇标中营中军游击一人 【 驻札建阳县】 中军守备一人 【 驻札浦城县】 千总二人把总四人兵八百八十二名左营游击一人 【 驻札崇安县】中军守备一人千总二人把总四人兵八百八十二名右营游击一人 【 驻札松溪县】 中军守备一人千总二人把总四人兵八百八十二名延平城守协副将一人 【驻札延平府】 中军兼管左营都司一人 【 驻札将乐县】 中军守备一人千总二人把总四人兵七百六十四名右营都司一人 【 驻札永安县】中军守备一人千总二人把总四人兵七百六十四名浙闽枫岭营守备一人 【 驻札枫岭】 属浙江枫岭营游击兼辖千总一人把总二人兵三百九十名
　　汀州镇总兵官一人 【 驻札汀州府】 管辖本标官兵分防各营
　　镇标中营中军游击一人中军守备一人千总二人把总四人兵八百三十五名左营游击一人中军守备一人千总二人把总四人兵八百三十五名右营游击一人中军守备一人千总二人把总四人兵八百三十五名邵武城守营参将一人 【 驻札邵武府】 左营守备一人千总二人把总四人兵七百五十四名右营都司一人 【 驻札建宁县】千总二人把总四人兵七百五十四名
　　漳州镇总兵官一人 【 驻札漳州府】 管辖本标官兵分防各营
　　镇标中营中军游击一人中军守备一人千总二人把总四人兵九百四十六名左营游击一人中军守备一人千总二人把总四人兵九百四十六名右营游击一人中军守备一人千总二人把总四人兵九百四十五名漳州城守营都司一人中军守备一人千总二人把总四人兵九百九名平和营游击一人 【 驻札平和县】 中军守备一人千总二人把总四人兵八百名云霄营游击一人 【驻札漳沛县云霄城】 中军守备一人千总二人把总四人兵六百九十三名诏安营游击一人 【 驻札诏安县】中军守备一人千总二人把总四人兵七百八十五名红花岭营守备一人 【 驻札红花岭】 把总一人兵二百五十一名龙岩营游击一人 【 驻札龙岩州】中军守备一人千总二人把总四人兵八百六十四名同安营参将一人 【 驻札同安县】 中军守备一人千总二人把总四人兵八百六十一名灌口东司一人 【驻札灌口泛】 兵二百名
　　浙江巡抚一人 【 驻札杭州府】 统辖本标官兵及海防营抚标中军管左右营参将一人左营中军守备一人千总二人把总四人兵六百四十四名右营中军守备一人千总一人把总四人兵六百三十名海防营中军守备一人 【 驻札海宁州】 千总二人把总五人兵六百五十四名
　　浙江水陆提督一人 【 驻札宁波府】 统辖本标官兵分防各营兼节制镇标五
　　提标中营中军参将一人中军守备一人千总二人把总四人兵八百五十二名左营游击一人中军守备一人千总二人把总四人兵八百五十一名右营游击一人中军守备一人千总二人把总四人兵八百五十一名前营游击一人中军守备一人千总二人把总四人兵八百五十一名后营游击一人中军守备一人千总二人把总四人兵八百五十三名杭州城守协副将一人 【 驻札杭州府】 中军都司一人千总二人把总四人兵一千二十二名钱塘水师营都司一人 【 驻札杭州府城外】千总二人把总三人兵八百三十七名嘉兴城守协副将一人 【 驻札嘉兴府】 中军都司一人左营守备一人 【 驻札海盐县】千总一人把总四人兵六百九十八名右营守备一人 【 驻札乍浦】 千总二人把总四人兵六把九十八名湖州城守协副将一人 【 驻札湖州府】中军都司一人左营守备一人千总二人把总三人兵五百四十六名右营守备一人千总二人把总四人兵五百四十五名安吉营守备一人 【 驻札安吉县】千总一人把总二人兵二百九十名太湖营游击一人 【 驻札江南吴县用头泛属江南太湖协副将兼辖】 中军守备一人 【 驻札乌程县大钱口】千总一人把总二人兵六百四十八名乍浦水师营参将一人 【 驻札乍浦】中军兼管左营守备一人千总一人把总二人兵二百四十八名右营守备一人千总一人把总二人兵二百四十八名宁波城守营都司一人 【 驻札宁波府】中军守备一人千总二人把总四人兵六百二十四名绍兴城守协副将一人 【 驻札绍兴府】中军兼管左营都司一人守备一人千总二人把总五人兵八百四十名右营都司一人 【 驻札余姚县】 中军守备一人 【 驻札上虞县】千总二人把总五人兵八百四十名
　　定海镇总兵官一人 【 驻札定海县舟山】 管辖本标官兵分防各营
　　镇标中营中军游击一人中军守备一人千总二人把总四人兵九百八名左营游击一人中军守备一人千总二人把总四人兵九百名右营游击一人中军守备一人千总二人把总四人兵九百名象山协副将一人 【驻札象山县】中军兼管左营都司一人中军守备一人千总二人把总三人兵五百五十五名右营都司一人中军守备一人千总二人把总三人兵五百五十五名昌石水师营都司一人 【驻札昌国卫城】 千总一人把总三人兵五百十九名镇海水师营参将一人 【 驻札镇海县】 中军守备一人千总二人把总四人兵一千六十一名
　　黄岩镇总兵官一人 【 驻札黄岩县】 管辖本标官兵分防各营
　　镇标中营中军游击一人中军守备一人千总二人把总四人兵七百六十名左营游击一人中军守备一人千总二人把总四人兵七百六十名右营游击一人 【驻札临海县海门汛】 中军守备一人千总二人把总四人兵七百六十名台州城守协副将一人 【 驻札台州府】中营中军都司一人千总二人把总四人兵六百二十一名左营守备一人 【 驻札桃渚寨】 千总二人把总四人兵六百二十名右营都司一人 【 驻札前所寨】中军守备一人千总二人把总三人兵六百二十名宁海营参将一人 【 驻札宁海县】左营守备一人千总二人把总四人兵五百二十二名右营守备一人千总二人把总四人兵五百二十三名太平营参将一人 【 驻札太平县】中军守备一人千总二人把总四人兵七百四十九名
　　温州镇总兵官一人 【 驻札温州府】 管辖本标官兵分防各营
　　镇标中营中军游击一人中军守备一人千总二人把总四人兵七百九十五名左营游击一人中军守备一人千总二人把总四人兵七百九十五名右营游击一人 【 驻札宁村寨】中军守备一人千总二人把总四人兵七百九十四名温州城守营都司一人中军守备一人千总二人把总四人兵七百二十四名乐清协副将一人 【 驻札乐清县】中军都司一人千总二人把总四人兵七百九十四名瑞安协副将一人 【 驻札瑞安县】中军兼管左营都司一人千总二人把总二人兵四百八名右营守备一人千总二人把总二人兵四百八名平阳协副将一人 【 驻札平阳县】中军兼管左营都司一人守备一人 【 驻札蒲庄所】 千总二人把总四人兵五百五十一名右营都司一人 【 驻札金乡寨】守备一人千总一人把总四人兵五百五十二名大荆营都司一人 【 驻札乐清县大荆寨】 中军守备一人 【 驻札大芙蓉泛】千总二人把总四人兵五百九十二名玉环营水师参将一人 【 驻札玉环厅杨峃寨左营】守备一人千总二人把总二人兵四百二十三名右营守备一人千总一人把总二人兵四百二十四名盘石营都司一人 【 驻札盘石卫】 千总一人把总二人兵三百十四名
　　处州镇总兵官一人 【 驻札处州府】 管辖本标官兵分防各营
　　镇标中营中军游击一人中军守备一人千总二人把总四人兵七百三十名左营游击一人 【 驻札龙泉县】 中军守备一人 【 驻札云和县】千总二人把总四人兵七百三十名右营游击一人中军守备一人 【 驻札遂昌县】 千总二人把总四人兵七百三十名金华协副将一人 【 驻札金华府】中军兼管左营都司一人中军守备一人千总二人把总四人兵四百二十八名右营都司一人 【 驻札永康县】中军守备一人千总二人把总四人兵四百二十八名丽水营都司一人 【 驻札丽水县】 千总一人把总一人兵三百九十七名
　　衢州镇总兵官一人 【 驻札衢州府】 管辖本标官兵分防各营
　　镇标中营中军游击一人中军守备一人千总二人把总四人兵六百七十七名左营游击一人 【 驻札常山县】 中军守备一人 【 驻札开化县】千总二人把总四人兵六百七十七名右营都司一人 【 驻札江山县】中军守备一人千总二人把总四人兵六百七十八名衢州城守营都司一人千总一人把总二人兵三百六十六名严州协副将一人 【 驻札严州府】中军都司一人左营守备一人千总二人把总四人兵四百二十八名右营守备一人千总二人把总四人兵四百二十八名枫岭营游击一人 【驻札江山县兼辖福建之枫岭营】 守备千总把总隶福建建宁镇管辖　千总一人把总二人兵五百二十名

　　皇朝通典卷七十一

　　●皇朝通典卷七十二

　　兵五

　　○兵五

　　绿营兵制下

　　△绿营兵制下

　　陜西　甘肃
　　四川
　　湖北　湖南
　　广东　广西
　　云南　贵州

　　?陜西　甘肃

　　陜甘总督一人 【 驻札甘肃兰州府】 统辖本标官兵兼节制抚标一提标三镇标八
　　督标中营中军副将一人中军都司一人千总二人把总四人兵五百九十四名左营参将一人中军守备一人千总二人把总四人兵五百八十八名右营参将一人中军守备一人千总二人把总四人兵五百八十八名前营游击一人中军守备一人千总二人把总四人兵五百七十一名后营游击一人中军守备一人千总二人把总四人兵五百八十五名
　　西安将军标下绿营官兵 【 驻札西安府】
　　中营中军副将一人中军都司一人千总二人把总三人兵六百八十八名左营游击一人中军守备一人千总二人把总三人兵六百八十八名右营游击一人千总一人把总四人兵六百八十七名
　　陜西巡抚一人 【 驻札西安府】 统辖本标官兵
　　抚标中军兼管左营参将一人中军守备一人千总二人把总四人兵四百八十一名右营游击一人中军守备一人千总二人把总四人兵四百八十二名
　　固原提督一人 【 驻札固原州】 统辖本标官兵分防各营兼节制镇标三
　　提督中营中军参将一人中军守备一人千总二人把总四人兵四百二十名左营游击一人中军守备一人千总二人把总四人兵四百二十名右营游击一人中军守备一人千总二人把总四人兵四百二十名前营游击一人中军守备一人千总二人把总三人兵四百二十名后营游击一人中军守备一人千总二人把总三人兵四百二十名固原城守营游击一人中军守备一人千总一人兵五百二十六名黑城堡千总一人兵一百二名潼关协副将一人 【 驻札潼关厅】中军都司一人千总二人把总四人兵六百一名神道岭游击一人 【 驻札韩城县】 千总一人把总一人兵一百四十九名商州城守营游击一人 【 驻札商州】把总三人兵二百八十三名金锁关营都司一人 【 驻札耀州】 把总一人兵一百七十一名富平营都司一人 【 驻札富平县】把总二人兵一百十八名西凤营参将一人 【 驻札凤翔府】 中军守备一人千总一人把总三人兵七百十四名关山营都司一人 【 驻札陇州咸宜关】千总一人把总二人兵一百四十九名盩厔营守备一人 【 驻札盩厔县】 把总一人兵二百二十名宜君营参将一人 【 驻札宜君县】中军守备一人把总二人兵三百九十二名西安城守营参将一人 【 驻札西安府】 中军守备一人千总一人把总一人兵三百五十八名靖远协副将一人 【驻札靖远县】 中军都司一人千总一人把总二人兵四百七十三名下马关营守备一人 【 驻札固原州下马关】 把总二人兵二百四十五名西安州营都司一人 【驻札盐茶厅西安州城】 兵二百十六名盐茶厅汛千总一人兵七十五名永安堡守备一人 【 驻札靖远县永安堡】 兵九十一名芦塘营游击一人 【驻札靖远县芦荡城】 千总一人兵一百八十八名八营守备一人 【 驻札固原州八营地方】 兵一百九十三名李旺堡汛千总一人兵一十八名庆阳营参将一人 【驻札庆阳府】 中军守备一人千总一人把总二人兵三百五十二名长武营都司一人 【 驻札长武县】 把总一人兵二百一名邠州营都司一人 【 驻札邠州】把总一人兵一百八十九名红德营守备一人 【 驻札环县红德城】 兵一百三十三名泾州营都司一人 【 驻札泾州】千总一人把总一人兵三百四名平凉城守营游击一人 【 驻札平凉府】 千总一人把总一人兵六百四十六名静宁协副将一人 【 驻札静宁州】中军都司一人千总一人把总三人兵五百三名底店汛千总一人兵一百一名静宁左军守备一人 【 驻札隆德县】把总一人兵一百五十一名庄浪宁把总一人兵一百一名静宁右军守备一人 【 驻札会宁县】把总一人兵一百五十一名马家堡汛千总一人兵一百一名郭城驿汛把总一人兵五十名马营监游击一人 【 驻札通渭县】千总一人把总二人兵五百四名石峯堡守备一人 【 驻札会宁县】 把总一人兵一百一名通渭县汛把总一人兵一百一名定安县汛把总一人兵一百七十五名
　　延绥镇总兵官一人 【 驻札榆林府】 管辖本标官兵分防各营
　　镇标中营中军游击一人中军守备一人千总二人把总四人兵五百七十五名左营游击一人中军守备一人千总二人把总四人兵五百七十八名右营游击一人中军守备一人千总二人把总四人兵五百八十名延绥城守营都司一人 【 驻札榆林府】 兵二百七十一名常乐堡把总一人兵五十三名保宁堡把总一人兵三十名波罗协副将一人 【驻札怀远县波罗堡】 中军都司一人把总二人兵三百三十八名双山堡千总一人兵四十九名渔河堡守备一人 【 驻札榆林县渔河堡】兵六十一名绥德城守营都司一人 【 驻札绥德州】 兵一百二十七名响水堡都司一人 【 驻札怀远县响水堡】 兵五十一名怀远堡都司一人 【驻札怀远县】 兵五十八名威武堡把总一人兵二十六名清平堡把总一人兵五十一名神木协副将一人 【 驻札神木县】中军都司一人把总一人兵三百四十五名建安堡都司一人 【 驻札神木县建安堡】 兵五十六名高家堡都司一人 【 驻札神木县高家堡】兵九十名柏林堡守备一人 【 驻札神木县柏林堡】 兵五十六名大柏油堡把总一人兵四十六名永兴堡守备一人 【 驻札神木县永兴堡】兵五十四名镇羌堡都司一人 【 驻札神木县镇羌堡】 兵五十一名孤山堡都司一人 【 驻札府谷县孤山堡】 兵六十三名黄甫营游击一人 【驻札府谷县黄甫营】 把总一人兵九十名麻地沟汛千总一人兵三十九名木瓜园堡守备一人 【 驻札府谷县木瓜园堡】兵六十二名清水堡把总一人兵五十五名定边协副将一人 【 驻札延安府定边县】 中军都司一人把总二人兵三百名靖边营都司一人 【 驻札靖边县】把总一人兵一百三名镇罗堡把总一人兵二十九名宁塞堡守备一人 【 驻札靖边县宁塞堡】 兵六十八名柳树涧堡守备一人 【 驻札定边县柳树涧堡】兵七十三名镇靖堡都司一人 【 驻札靖边县镇靖堡】 兵六十九名龙州堡把总一人兵二十九名安边堡都司一人 【 驻札定边县安边堡】兵七十七名砖井堡守备一人 【 驻札定边县砖井堡】 兵七十一名盐场堡把总一人兵二十二名延安营参将一人 【 驻札延安府】中军守备一人把总二人兵三百九十二名鄜州城守营都司一人 【 驻札鄜州】 兵一百四十一名
　　兴汉镇总兵官一人 【 驻札兴安府】 管辖本标官兵分防各营
　　镇标中营中军游击一人中军守备一人千总二人把总四人兵六百六十七名左营游击一人中军守备一人千总二人把总四人兵六百六十七名右营游击一人中军守备一人千总二人把总四人兵六百六十六名兴安城守营都司一人把总二人兵三百一名白土路都司一人 【 驻札平利县八里岗】 把总二人兵三百九十八名鱼渡路都司一人【 驻札西乡县固县坝】 千总一人把总一人兵三百九十八名紫阳营都司一人 【 驻札紫阳县】 千总一人把总一人兵三百九十八名七里关营守备一人 【驻札洵阳县七里关】 把总一人兵一百九十九名旧县关营游击一人 【 驻札镇安县旧关】 中军守备一人千总一人兵四百九十七名汉中城守协副将一人 【驻札汉中府】 中军都司一人千总一人把总二人兵五百九十七名汉凤营游击一人 【 驻札凤县】中军守备一人千总一人把总一人兵四百八十五名阳平关营参将一人 【 驻札宁羌州阳平关】 千总一人兵二百九十五名宁羌营游击一人 【 驻札宁羌州】中军守备一人千总一人把总一人兵二百九十七名畧阳营游击一人 【 驻札畧阳县】 千总一人把总一人兵二百九十五名
　　河州镇总兵官一人 【 驻札河州】 管辖本标官兵分防各营
　　镇标中军兼管左营游击一人中军守备一人千总二人把总四人兵八百五十七名右营游击一人中军守备一人千总二人把总四人兵八百五十七名河州城守营都司一人千总二人把总四人兵三百六十四名定羌驿千总一人兵七十九名循化营参将一人 【 驻札河州口外循化厅】中军守备一人千总二人把总三人兵八百五十九名保安营都司一人 【 驻札循化厅保安堡】 把总二人兵五百二十一名起台堡守备一人 【 驻札循化厅老雅关】兵二百六十一名临洮营都司一人 【 驻札狄道州】 把总一人兵三百四十名兰州城守营参将一人 【 驻札兰州府】中军守备一人千总一人把总三人兵五百九十三名金县汛把总一人兵一百一名洮岷协副将一人 【 驻札洮州厅城】中军都司一人千总一人把总三人兵七百三十八名阶州营游击一人 【 驻札阶州】 把总二人兵四百五十九名文县营都司一人 【 驻札文县】把总一人兵三百二十七名西固营都司一人 【 驻札阶州西固所】 千总一人兵二百七十三名岷州营都司一人 【 驻札岷州】把总一人兵一百六十名旧洮营都司一人 【 驻札洮州厅旧城】 兵二百二十九名巩昌营游击一人 【 驻札巩昌府】千总一人兵五百十五名伏羌县汛千总一人兵一百名秦州营都司一人 【 驻札秦州】千总一人兵五百二十八名秦安县汛千总一人兵七百十九名莲花城汛千总一人兵五十二名清水县汛把总一人兵五十名徽县汛把总一人兵五十名
　　甘肃提督一人 【 驻札甘州府】 统辖本标官兵分防各营兼节制镇标四
　　提标中营中军参将一人中军守备一人千总二人把总四人兵八百三十名左营游击一人中军守备一人千总一人把总四人兵八百三十名右营游击一人中军守备一人千总二人把总四人兵八百三十名前营游击一人中军守备一人千总二人把总四人兵八百二十九名后营都司一人中军守备一人千总二人把总四人兵八百二十九名甘州城守营参将一人中军守备一人千总一人把总二人兵五百八十九名永固协副将一人 【 驻札山丹县永固城】 中军都司一人千总一人把总三人兵一百五十五名山丹营游击一人【 驻札山丹县】 千总一人把总一人兵二百七十六名大马营游击一人 【 驻札山丹县】 千总一人把总二人兵三百三十五名洪水营游击一人 【驻札张掖县】 千总一人把总一人兵三百三十名梨园营都司一人 【 驻札张掖县】 把总一人兵一百五十九名马营墩都司一人 【 驻札山丹县】兵一百二名硖口营都司一人 【 驻札山丹县】 兵一百三十六名南古城营守备一人 【 驻札张掖县】兵一百二十六名定羌庙汛把总一人兵四十九名黑城营把总一人兵一百名
　　凉州镇总兵官一人 【 驻札凉州府】 管辖本标官兵分防各营
　　镇标中营中军游击一人中军守备一人千总二人把总四人兵四百二十四名左营游击一人中军守备一人千总二人把总四人兵四百三十五名右营游击一人中军守备一人千总二人把总四人兵四百三十二名前营都司一人中军守备一人千总二人把总四人兵四百三十七名后营都司一人中军守备一人千总二人把总四人兵五百三十六名凉州城守营都司一人镇标后营都司兼任兵四十四名蔡旗营千总一人兵八十七名高沟堡千总一人兵四十四名西把节截堡守备一人 【 驻札武威县】兵九十一名上古城堡把总一人兵二十九名炭山堡把总一人兵四十四名南把截堡把总一人兵四十九名永昌协副将一人 【 驻札永昌县】中军都司一人千总一人把总三人兵四百八十二名宁远营守备一人 【 驻札永昌县宁远堡】 兵八十九名永宁堡把总一人兵三十六名新城营都司一人 【驻札武威县新城堡】 把总一人兵一百三名张义营都司一人 【 驻札武威县张义堡】 兵一百二十五名安远营都司一人 【 驻札古浪县安远堡】兵二百六名高古城营千总一人兵一百九十九名水泉营守备一人 【 驻札永昌县水泉堡】 兵一百二十名镇番营游击一人 【 驻札镇番县】千总一人把总一人兵三百十八名大靖营游击一人 【 驻札古浪县大靖堡】 中军守备一人把总二人兵四百二十一名黑松堡把总一人兵八十名土门营守备一人 【驻札古浪县土门堡】 兵六十四名古浪堡把总一人兵一百一名庄浪营参将一人 【 驻札平番县】中军守备一人千总一人把总二人兵五百十八名武胜堡把总一人兵五十名俄卜岭营游击一人 【 驻札平番县】 千总一人兵二百三十九名松山营守备一人 【驻札平番县】 兵七十四名裴家堡把总一人兵三十七名镇羌营游击一人 【 驻札平番县】 千总一人把总一人兵四百四十三名岔口营都司一人 【驻札平番县】 兵二百五名三眼井都司一人 【 驻札皋兰县】 兵九十九名永泰营把总一人兵五十六名红水营守备一人 【 驻札皋兰县】兵一百名红城堡守备一人 【 驻札平番县】 把总一人兵二百五十六名苦水堡把总一人兵五十名
　　宁夏镇总兵官一人 【 驻札宁夏府】 管辖本标官兵分防各营
　　镇标中营兼管左营游击一人中军守备一人千总二人把总四人兵四百七十三名右营游击一人中军守备一人千总二人把总四人兵四百六十一名前营游击一人中军守备一人千总二人把总四人兵四百六十三名后营都司一人中军守备一人千总二人把总三人兵四百六十五名宁夏城守营都司一人镇标后营都司兼任把总二人兵三百二十六名中卫协副将一人 【 驻札中卫县】 中军都司一人千总一人把总二人兵六百六十七名石空寺堡守备一人 【 驻札中卫县】 兵一百三十三名古水井堡守备一人【 驻札中卫县】 兵四十八名香山堡把总一人兵四十八名花马池营参将一人 【 驻札灵州花马池】中军守备一人千总一人把总一人兵六百六名安定营守备一人 【 驻札灵州安定堡】兵四十八名韦州堡把总一人兵六十五名惠安堡把总一人兵六十五名灵州营参将一人 【 驻札灵州中军】守备一人把总二人兵四百五十九名红寺堡把总一人兵四十三名同心城营守备一人 【 驻札灵州同心驿】把总一人兵一百六名临河堡把总一人兵八十一名平罗营参将一人 【 驻札平罗县】中军守备一人千总一人把总一人兵四百二十一名李纲堡把总一人兵七十七名威镇堡把总一人兵八十八名洪广营游击一人 【 驻札平罗县】中军守备一人把总二人兵五百十三名镇朔堡把总一人兵一百三名镇北堡把总一人兵一百名广武营游击一人 【 驻札中卫县】中军守备一人把总二人兵四百二名枣园堡把总一人兵五十名兴武营都司一人 【 驻札灵州兴武堡】千总一人把总一人兵三百十六名毛卜喇堡把总一人兵四十三名横城营都司一人 【 驻札灵州横城堡】兵一百六十九名红山堡把总一人兵三十八名清水营把总一人兵三十八名玉泉营游击一人 【 驻札宁朔县】中军守备一人兵六百二名大坝堡把总一人兵一百十一名平羌堡把总一人兵一百二名
　　西宁镇总兵官一人 【 驻札西宁府】 管辖本标官兵分防各营
　　镇标中营中军游击一人中军守备一人千总二人把总四人兵五百七十二名左营游击一人中军守备一人千总二人把总四人兵五百七十二名右营游击一人中军守备一人千总二人把总四人兵五百七十二名前营都司一人中军守备一人千总二人把总四人兵五百七十一名后营都司一人中军守备一人千总二人把总四人兵五百六十二名西宁城守营都司一人把总四人兵二百三十七名大通协副将一人 【 驻札大通县】 中军都司一人千总一人把总三人兵六百五十三名永安营游击一人 【 驻札大通县】千总一人把总二人兵五百三十九名白塔川都司一人 【 驻札大通县】 把总二人兵二百七十七名镇海营游击一人 【 驻札西宁县噶丹城】 中军守备一人 【驻札镇海堡】 千总一人把总二人兵五百六十五名喇课营千总一人兵一百四十四名哈拉库图尔营千总一人兵一百四十三名巴燕戎格营游击一人 【 驻札抚番厅】千总一人把总一人兵三百十七名巴唆三川营守备一人 【 驻札碾伯县】把总一人兵一百六十七名甘都堂堡千总一人兵一百十二名札什巴堡千总一人兵七十四名康家寨千总一人兵六十五名癿思观堡把总一人兵四十二名贵德营游击一人【 驻札西宁县】 千总一人把总一人兵七百二十一名北川营都司一人 【 驻札西宁县新城】 把总一人兵一百六十五名南川营都司一人 【驻札西宁县黑石城】 把总一人兵一百六十六名亦杂石营千总一人兵八十八名千户庄堡把总一人兵五十五名威远营都司一人 【 驻札西宁县】把总一人兵二百十二名碾伯营都司一人 【 驻札碾伯县】 兵一百五十三名老雅堡把总一人兵三十八名冰沟堡把总一人兵四十六名西大通堡千总一人兵四十五名
　　肃州镇总兵官一人 【 驻札肃州】 管辖本标官兵分防各营
　　镇标中营中军游击一人中军守备一人千总二人把总四人兵九百十名左营游击一人中军守备一人千总二人把总四人兵九百九名右营游击一人中军守备一人千总二人把总四人兵九百九名肃州城守营都司一人千总一人把总二人兵三百五十五名嘉峪关营游击一人 【 驻札肃州嘉峪关】千总一人把总二人兵三百九十四名野麻湾堡把总一人兵三十六名新城堡把总一人兵三十六名金佛寺堡把总一人兵四十五名卯来泉堡把总一人兵四十五名金塔寺协副将一人 【 驻札肃州金塔寺地方】中军都司一人千总一人把总三人兵五百三十九名威远堡把总一人兵三十五名两山口堡把总一人兵三十七名临水堡把总一人兵四十四名镇彝营游击一人 【驻札肃州】千总一人兵二百九十四名双井堡把总一人兵四十三名盐池堡把总一人兵八十五名深沟堡把总一人兵四十四名毛目城堡把总一人兵三十八名清水营都司一人 【驻札肃州】 兵九十七名高台营游击一人 【 驻札高台县】 兵二百七十九名平川营守备一人 【 驻札高台县平川堡】 兵七十六名红崖营守备一人 【驻札高台县红崖堡】 兵一百十九名安西协副将一人 【 驻札安西州】中军都司一人千总二人把总四人兵八百七十九名踏实营千总一人兵六十八名瓜州营千总一人兵七十六名布隆吉尔营都司一人 【 驻札安西州】千总一人把总二人兵四百四名桥湾营都司一人 【 驻札安西州】 把总一人兵二百五十九名双塔堡千总一人兵八十一名沙州营参将一人 【驻札安西州旧沙州卫】 中军守备一人千总二人把总三人兵五百五十四名黄墩营把总一人兵八十二名靖逆营游击一人 【 驻札玉门县旧靖逆卫】千总一人把总二人兵五百七十六名赤金营都司一人 【 驻札玉门县旧赤金卫】 把总一人兵一百七十四名惠回堡千总一人兵八十八名
　　乌噜木齐提督一人 【 驻札迪化州】 统辖本标官兵分防各营兼节制镇标一
　　提标中营中军参将一人中军守备一人千总二人把总四人兵九百四十九名左营游击一人中军守备一人千总二人把总四人兵九百四十九名右营都司一人 【驻札景化城】 中军守备一人千总二人把总四人兵九百四十九名乌噜木齐城守营都司一人中军守备一人千总二人把总四人兵一千名济木萨营参将一人 【驻札保惠城】 中军守备一人千总一人把总四人迪化头屯所千总一人塔西河所千总一人芦革沟所千总一人兵九百九名玛纳斯协副将一人 【 驻札玛纳斯】中军兼管左营都司一人中军守备一人千总二人把总四人兵七百九十五名右营都司一人中军守备一人千总二人把总三人兵七百九十三名巩宁满城城守营都司一人 【驻札巩宁城】 千总一人把总一人兵三百六名库尔喀喇乌苏营游击一人 【 驻札库尔喀喇乌苏】 中军守备一人千总二人把总二人兵五百名精河营都司一人 【驻札晶河】 千总一人把总二人兵三百名喀喇巴尔噶逊营守备一人 【 驻札喀喇巴尔噶逊】 把总二人兵三百名
　　巴里坤镇总兵官一人 【 驻札镇西府城】 管辖本标官兵分防各营
　　镇标中营中军游击一人中军守备一人千总二人把总四人兵六百五十三名左营游击一人中军守备一人千总二人把总四人兵六百五十名右营游击一人 【驻札巴里坤屯】 中军守备一人千总二人把总四人兵六百五十二名巴里坤城守营都司一人 【 驻札镇西府】 千总一人把总二人兵二百四名哈密协副将一人 【驻札哈密厅城】 中军都司一人千总二人把总四人兵八百三十名塔尔纳沁屯田都司一人 【 驻札塔尔纳沁】把总一人兵二百名蔡把什湖屯田把总一人兵一百名古城营游击一人 【 驻札古城】 千总一人把总二人兵四百五名木垒营守备一人 【 驻札穆垒城】把总二人兵三百二名
　　伊梨将军标下绿营官兵
　　伊梨镇总兵官一人 【 驻札累绥定城】 管辖本标官兵分防各营
　　镇标中营中军游击一人中军守备一人千总二人把总四人兵六百名左营游击一人 【 驻札广仁城】 中军守备一人千总二人把总四人兵六百名右营都司一人 【 驻札瞻德城】中军守备一人千总二人把总四人兵六百名霍尔果斯营参将一人 【 驻札拱宸城】 中军守备一人千总二人把总四人兵七百名巴燕岱营都司一人 【驻札熙春城】 千总一人把总二人兵三百名塔尔奇营守备一人 【 驻札塔哩奇营】 千总一人把总一人兵二百名

　　?四川

　　四川总都一人 【 驻札成都府】 统辖本标官兵兼节制提标一镇标四
　　督标中营中军副将一人中军都司一人千总二人把总四人兵八百名左营游击一人中军守备一人千总二人把总四人兵八百名右营游击一人中军守备一人千总二人把总四人兵八百名成都将军标下绿营官兵中军副将一人左营都司一人千总一人把总二人兵五百名右营守备一人千总一人把总二人兵五百名
　　四川提督一人 【 驻札成都府】 统辖本标官兵分防各营兼节制镇标四
　　提标中营中军参将一人中军守备一人千总二人把总四人兵五百名左营游击一人中军守备一人千总二人把总四人兵五百名右营游及一人中军守备一人千总二人把总四人兵五百名前营都司一人中军守备一人千总二人把总四人兵五百名成都城守营参将一人中军兼管左营守备一人千总二人把总三人兵八百二十名右营守备一人 【驻札功州】 千总二人把总三人兵七百六十二名青云营守备一人 【 驻札灌县青云沱】 千总一人把总一人兵一百八十一名普安营参将一人 【 驻札雷波厅】中军守备一人千总一人把总四人兵四百九十九名安阜营都司一人 【 驻荒黄郎所】 千总一人把总一人兵二百八十六名马边营都司一人 【 驻札马边厅】千总一人把总二人兵三百四十五名阜和协副将一人 【 驻札打箭炉】中军兼管左营都司一人千总三人把总五人兵六百十一名右营都司一人千总一人把总二人兵三百六十一名泰宁营都司一人 【 驻札泰宁城】千总一人把总一人兵四百一十六名黎雅营游击一人 【 驻札雅州府】 中军守备一人千总二人把总四人兵五百十三名峩边管游击一人 【 驻札峩眉县】中军守备一人千总二人把总二人兵四百六十二名永宁营参将一人 【 驻札叙永厅】 中军守备一人千总二人把总四人兵五百四十二名泸州营都司一人 【驻札泸州】 千总二人把总四人兵三百十四名叙马营都司一人 【 驻札叙州府】 千总二人把总二人兵三百九十八名建武营都司一人 【 驻札兴文县建武城】千总一人把总二人兵二百十四名大坝营都司一人 【 驻札叙永厅大坝城】 把总一人兵一百六十六名赤水营守备一人 【 驻札永宁县赤水城】把总一人兵二百九名懋功协副将一人 【 驻札美诺懋功厅】 中军都司一人千总三人把总五人兵六百九十六名抚边营守备一人 【 驻札抚边屯】千总一人把总二人兵五百四十六名绥靖营游击一人 【 驻札绥靖屯】 中军守备一人千总二人把总四人兵六百十一名崇化营游击一人 【 驻札崇化屯】中军守备一人千总二人把总二人兵五百三十九名庆宁营守备一人 【 驻札茹寨】 千总一人把总二人兵二百六十名
　　川北镇总兵官一人 【 驻札保宁府】 管辖本标官兵分防各营
　　镇标中营中军游击一人中军守备一人千总二人把总四人兵五百二十三名左营游击一人中军守备一人千总二人把总三人兵五百五十名右营都司一人千总二人把总三人兵五百六十二名顺庆营游击一人 【 驻札顺庆府】 中军守备一人千总二人把总二人兵三百三十四名达州营游击一人 【 驻札达州】中军守备一人千总一人把总二人兵三百九十三名太平营都司一人 【 驻札太平县】 千总一人把总二人兵二百七十名潼绵营游击一人 【 驻札潼川府】中军守备一人千总一人把总二人兵三百三十二名通巴营守备一人 【 驻札通江县毛浴镇】 把总二人兵二百十名
　　重庆镇总兵官一人 【 驻札重庆府】 管辖本标官兵分防各营
　　镇标中营中军游击一人中军守备一人千总一人把总四人兵四百六十八名左营游击一人中军守备一人千总一人把总三人兵四百五十名右营都司一人千总二人把总三人兵五百九十八名绥宁营参将一人 【 驻札秀山县】 中军守备一人千总二人把总四人兵六百十一名黔彭营都司一人 【 驻札黔江县】千总一人把总二人兵三百二名忠州营都司一人 【 驻札忠州】 千总一人把总二人兵二百三十四名夔州协副将一人 【 驻札夔州府】中军兼管左营都司一人千总一人把总三人兵四百六十八名右营守备一人千总二人把总三人兵四百六十一名巫山营都司一人 【 驻札巫山县】千总一人把总一人兵二百八十一名梁万营都司一人 【 驻札万县】 千总一人把总一人兵二百五十名
　　建昌镇总兵官一人 【 驻札宁远府】 管辖本标官兵分防各营
　　镇标中营中军游击一人中军守备一人千总一人把总四人兵四百九十八名左营游击一人中军守备一人千总一人把总四人兵五百三名右营都司一人千总二人把总四人兵五百二十一名越嶲营参将一人 【 驻札越嶲厅】 中军守备一人千总二人把总四人兵五百四十五名会川营参将一人 【 驻札会理州】中军守备一人千总二人把总四人兵五百四十四名靖远营游击一人 【 驻札冕宁县靖远城】 中军守备一人千总二人把总四人兵三百八十一名会盐游击一人 【驻札盐源县】 中军守备一人千总二人把总四人兵三百八十一名宁越营都司一人 【 驻札宁远府宁越城】 千总一人把总二人兵三百十九名怀远营都司一人 【驻札冕宁县怀远城】 千总二人把总二人兵三百四十一名冕山营都司一人 【 驻札冕宁县冕山】 千总一人把总二人兵二百四十名永定营守备一人 【驻札会理州永定城】 千总一人兵二百四十一名泸宁营守备一人 【 驻札冕宁县泸宁城】 千总一人把总二人兵二百二十二名
　　松潘镇总兵官一人 【 驻札松潘厅】 管辖本标官兵分防各营
　　镇标中营中军游击一人中军守备一人千总二人把总四人兵五百四十名左营游击一人中军守备一人千总一人把总三人兵五百三十四名右营都司一人千总一人把总三人兵五百三十四名维州协副将一人 【 驻札茂州旧保县】 中军兼管左营都司一人千总二人把总三人兵四百三十九名右营守备一人 【 驻札杂谷厅】把总二人兵二百六十四名名茂州营都司一人 【 驻札茂州】 千总一人把总二人兵三百三十一名龙安营都司一人 【 驻札龙安府】千一人把总四人兵五百四十七名漳腊营参将一人 【 驻札松潘厅漳腊城】 中军守备一人千总二人把总四人兵五百六十九名迭溪营游击一人 【驻札茂州迭溪城】 中军守备一人千总一人把总一人兵四百七名平番营都司一人 【 驻札松潘厅平番城】 千总一人把总二人兵二百二十二名南坪营都司一人【 驻札松潘厅南坪城】 千总一人把总二人兵三百四十六名小河营守备一人 【 驻札小河城】 千总一人把总二人兵一百八十八名

　　?湖北　湖南

　　湖广总督一人 【 驻札武昌府】 统辖本标官兵分防各营兼节制抚标二提标一镇标四
　　督标中营中军副将一人中军都司一人千总二人把总四人兵四百九十九名左营游击一人中军守备一人千总二人把总四人兵四百九十七名右营游击一人中军守备一人千总二人把总四人兵四百七十七名武昌城守营参将一人中军守备一人千总二人把总四人兵六百八十一名黄州协副将一人 【 驻札黄州府】中军都司一人千总三人把总四人兵六百八十七名蕲州营都司一人 【 驻札蕲州城】 千总一人把总二人兵二百三十七名道士洑营都司一人 【驻札大冶县道士洑】 把总一人兵二百三十八名兴国营参将一人 【 驻札兴国州】 中军守备一人千总一人把总二人兵三百六十九名德安营参将一人 【驻札德安府】 中军守备一人千总一人把总二人兵四百七名汉阳城守营游击一人 【 驻札汉阳府】 中军守备一人 【 驻札汉口镇】千总一人把总三人兵五百九十二名
　　湖北巡抚一人 【 驻札武昌府】 统辖本标官兵
　　抚标中军兼管左营参将一人中军守备一人千总二人把总四人兵五百八十五名右营游击一人中军守备一人千总二人把总四人兵五百八十四名
　　襄阳镇总兵官一人 【 驻札谷城县】 管辖本标官兵分防各营
　　镇标中营中军游极一人中军守备一人千总二人把总四人兵四百八十九名左营游击一人 【 驻札南漳县】中军守备一人千总二人把总四人兵四百八十五名右营游击一人 【 驻札襄阳府】中军守备一人千总二人把总四人兵四百八十五名前营都司一人中军守备一人千总二人把总四人兵四百九十一名均房营参将一人 【 驻札均州】 中军守备一人【 驻札房县】 千总二人把总四人兵七百三十七名襄阳城守营游击一人 【 驻札襄阳府】 中军守备一人千总二人把总四人兵五百九十名郧阳协副将一人 【驻札郧阳府】 中军兼管左营都司一人千总二人把总四人兵三百四十一名右营守备一人 【 驻札保康县】 千总一人把总四人兵三百三十八名竹山营游击一人【 驻札竹山县】 中军守备一人千总二人把总四人兵四百八十一名竹溪营游击一人 【 驻札竹溪县】中军守备一人千总二人把总四人兵四百八十名荆门营游击一人 【 驻札荆门州】 中军守备一人千总二人把总四人兵五百八十六名安陆城守营都司一人 【驻札安陆府】 千总一人把总一人兵三百三十七名
　　宜昌镇总兵官一人 【 驻札宜昌府】 管辖本标官兵分防各营
　　镇标中营中军游击一人中军守备一人千总二人把总三人兵七百十四名左营游击一人 【 驻札兴山县】中军守备一人千总二人把总三人兵五百十四名水师前营游击一人千总二人把总四人兵四百六十七名水师后营游击一人 【 驻札归州】 中军守备一人 【驻札巴东县】 千总二人把总四人兵五百二十名荆州城守营参将一人 【 驻札荆州府】 中军守备一人千总二人把总四人兵五百三十九名荆州水师营守备一人【 驻札筲箕洼】 千总一人把总二人兵二百十三名施南协副将一人 【 驻札施南府】 中军都司一人兵四百九十七名左营守备一人 【 驻札咸丰县】千总二人把总四人兵四百九十七名右营守备一人 【 驻札利川县】 千总一人把总五人兵四百九十七名远安营游击一人 【 驻札远安县】中军守备一人千总一人把总四人兵四百四名宜都司一人 【 驻札宜都司县】 千总一人把总二人兵三百三十八名卫昌营游击一人 【 驻札鹤峯州】中军守备一人 【 驻札长乐县】 千总二人把总四人兵五百九十六名
　　湖南巡抚一人 【 驻札长沙府】 统辖本标官兵
　　抚标中军兼管左营参将一人中军守备一人千总二人把总四人兵六百八十六名右营游击一人中军守备一人千总二人把总四人兵六百八十四名
　　湖广水陆提督一人 【 驻札常德府】 统辖本标官兵分防各营兼节制镇标四
　　提标中营中军参将一人中军守备一人千总二人把总四人兵七百五十二名左营游击一人中军守备一人千总二人把总四人兵七百五十四名右营游击一人中军守备一人千总二人把总四人兵七百五十四名前营都司一人中军守备一人千总二人把总四人兵七百五十七名长沙协副将一人 【 驻札长沙府】中军兼管左营都司一人千总二人把总四人兵五百二名右营守备一人 【 驻札湘潭县】 千总二人把总四人兵五百十九名辰州协副将一人 【 驻札辰州府】中军兼管左营都司一人千总二人把总四人兵四百三十一名右营守备一人 【 驻札辰溪县】 千总二人把总四人兵四百三十二名永顺协副将一人 【驻札永顺府】 中军都司一人千总二人把总四人兵七百三十七名洞庭协水师副将一人 【 驻札常德府龙阳县】中军都司一人千总二人把总四人兵五百八十三名岳州营参将一人 【 驻札岳州府】 中军守备一人千总一人把总二人兵五百七十七名岳州水师营守备一人 【驻札巴陵县】 千总一人把总二人兵二百四十二名沣州营参将一人 【 驻札沣州】 中军守备一人千总二人把总四人兵六百二十四名常德营游击一人 【驻札常德府】 中军守备一人千总二人把总四人兵六百五十五名九溪营游击一人 【 驻札沣州九溪卫】 中军守备一人 【 驻札永顺府】千总二人把总四人兵六百五十九名永定营都司一人 【 驻札沣州永定县】 千总一人把总二人兵三百九十六名
　　镇筸镇总兵官一儿 【 驻札辰州府镇筸五寨司城】 管辖本标官兵分防各营
　　镇标中营中军游击一人中军守备一人 【 驻札教场坪】 千总二人把总四人兵六百九十四名左营游击一人 【 驻札干州】 中军守备一人 【驻札镇溪所】 千总二人把总四人兵六百八十九名右营游击一人 【 驻札得胜营】 中军守备一人 【 驻札晒金塘】千总二人把总四人兵六百八十七名前营都司一人 【 驻札长坪】 中军守备一人 【 驻札岩口】 千总二人把总四人兵六百九十名沅州协副将一人 【驻札沅州府】 中军都司一人守备一人千总五人把总八人兵九百三十六名永绥协副将一人 【 驻札永绥厅吉多城】 中军都司一人左营守备一人 【驻札排补美汛】 千总二人把总四人兵七百四十五名右营守备一人 【 驻札花园汛】 千总二人把总四人兵七百三十四名靖州协副将一人 【 驻札靖州】中军都司一人千总二人把总四人兵七百二名保靖营游击一人 【 驻札永顺府保靖县】 中军守备一人千总二人把总四人兵五百二十名绥宁营游击一人 【驻札靖周绥宁县】 中军守备一人千总二人把总四人兵四百六十一名长安营游击一人 【 驻札宝庆府长安城】 守备一人 【 驻札镇彝哨】千总二人把总四人兵一千九十七名
　　永州镇总兵官一人 【 驻札永州府】 管辖本标官兵分防各营
　　镇标中营中军游击一人中军守备一人千总二人把总四人兵七百四十一名左营游击一人 【 驻札江华县】 中军守备一人 【 驻札锦田所】 千总二人把总四人兵六百七十二名右营游击一人 【驻札道州】 中军守备一人 【 驻札宁远县】 千总二人把总四人兵五百九十四名衡州协副将一人 【 驻札衡州府】中军都司一人千总二人把总四人兵六百九十一名宝庆协副将一人 【 驻札宝庆府】 中军都司一人千总二人把总四人兵五百九十名临武营参将一人 【驻札临武县】 中军守备一人千总二人把总四人兵五百六十五名桂阳营参将一人 【 驻札桂阳州】中军守备一人千总二人把总四人兵四百六十四名宜章营参将一人 【 驻札柳州宜章县】 中军守备一人千总二人把总四人兵五百六十八名武冈营游击一人 【驻札武冈州】 守备一人千总一人把总四人兵六百八名

　　?广东　广西

　　两广总督一人 【 驻札肇庆府】 统辖本标官兵兼节制抚标二提标二镇标九
　　督标中营中军副将一人中军都司一人千总二人把总四人兵八百八十七名左营参将一人中军守备一人千总二人把总三人兵九百名右营参将一人中军守备一人千总二人把总四人兵九百名前营参将一人中军守备一人千总二人把总四人兵九百名后营参将一人中军守备一人千总一人把总四人兵九百四名肇庆水师营参将一人中军守备一人千总二人把总四人兵九百三十九名
　　广东巡抚一人 【 驻札广州府】 统辖本标官兵
　　府标中军兼管左营参将一人中军守备一人千总二人把总三人兵一千九十八名右营游击一人中军守备一人千总二人把总三人兵一千九十八名
　　广东提督一人 【 驻札惠州府】 统辖本标官兵分防各营兼节制镇标七
　　提标中营中军参将一人中军守备一人千总二人把总四人兵八百八十三名左营游击一人中军守备一人千总二人把总三人兵七百七十五名右营游击一人中军守备一人千总二人把总四人兵八百八十名前营游击一人中军守备一人千总二人把总四人兵八百八十二名后营游击一人中军守备一人千总一人把总四人兵八百八十一名惠州协副将一人 【 驻札惠州府】 中军兼管左营都司一人中军守备一人 【 驻札长宁县】 千总二人把总四人兵七百五十一名右营都司一人 【 驻札永安县】中军守备一人 【 驻札归善县】 千总二人把总四人兵六百三十六名和平营都司一人 【 驻札和平县】 千总一人把总二人兵三百十一名广州城守协副将一人【 驻札广州府】中军兼管左营都司一人中军守备一人千总二人把总四人兵一千一百六十一名右营都司一人中军守备一人千总二人把总四人兵一百六十五名三水营都司一人 【驻札三水县】 把总二人兵一百七十七名肇庆协副将一人 【 驻札肇庆府】 中军都司一人左营守备一人 【 驻札开建县】千总二人把总四人兵七百八十四名右营守备一人千总二人把总四人兵七百八十四名四会营都司一人 【 驻札四会县】千总一人把总一人兵二百二十三名新塘水师营游击一人 【 驻札广州府新塘地方】 中军守备一人 【 驻札麻涌汛】千总二人把总四人兵七百三十七名大鹏营参将一人 【 驻札东莞县】 中军守备一人 【 驻札新安县海口】 千总二人把总四人兵八百七名增城营参将一人【 驻札增城县】 中军兼管左营守备一人 【 驻札龙门县】 千总二人把总二人兵五百六十九名右营守备一人 【 驻札从化县】千总二人把总二人兵四百八十五名平海营参将一人 【 驻札归善县】 中军守备一人 【 驻札稔山汛】 千总二人把总四人兵七百三十八名永靖营游击一人【 驻札广州府】 中军守备一人千总二人把总四人兵五百九十五名
　　左翼总兵官一人 【 驻札东莞县虎门寨】 管辖本标官兵分防各营
　　镇标中营中军游击一人中军守备一人千总二人把总四人兵八百六十一名左营游击一人中军守备一人 【 驻札新安县】千总二人把总四人兵八百四十六名右营都司一人中军守备一人 【 驻札番禹县南村】 千总二人把总三人兵八百二十五名顺德协副将一人 【 驻札顺德县】中军兼管左营都司一人中军守备一人千总二人把总四人兵一千一名右营都司一人 【 驻札芦包汛】中军守备一人千总二人把总四人兵八百七十九名东莞营都司一人 【 驻札东莞县】 千总二人把总二人兵四百八十九名香山协副将一人 【 驻札香山县】中军兼管左营都司一人中军守备一人 【 驻札前山寨】 千总二人把总三人兵八百六十九名右营都司一人 【 驻札皇梁都土城】中军守备一人千总二人把总四人兵八百六十六名海防营把总二人兵九十名新会营参将一人 【 驻札新会县】中军兼管左营守备一人千总二人把总四人兵八百三十名右营守备一人 【 驻札新宁县】 千总二人把总四人兵八百三十二名广海营游击一人 【驻札新宁县广海寨】 中军守备一人千总二人把总四人兵七百五十三名那扶营都司一人 【 驻札惠州府那扶镇】千总一人把总一人兵二百五十九名春江协副将一人 【 驻札阳江县】 中军都司一人左营守备一人千总二人把总四人兵六百三十三名右营守备一人 【驻札双鱼所】 千总二人把总四人兵六百三十七名
　　右翼镇总兵官一人 【 驻札韶州府英德县】 管辖本标官兵分防各营
　　镇标中营中军游击一人中军守备一人 【 驻札青峝汛】 千总二人把总四人兵九百七十六名左营游击一人 【 驻札广州府】 中军守备一人 【 驻札韶州府】千总二人把总四人兵九百七十六名右营都司一人 【 驻札清远县】 中军守备一人 【 驻札乳源县】 千总二人把总四人兵九百七十五名南雄协副将一人 【驻札南雄府】 中军都司一人中军守备一人 【 驻札始兴县】 千总一人把总四人兵七百六十九鸣英清江防营守备一人 【 驻札清远县】千总一人把总一人兵二百十三名三将口协副将一人 【 驻札连州三江口】 中军都司一人左营守备一人千左二人把左四人兵九百八十五名右营守备一人 【驻札虎乂塘】 千总二人把总四人兵九百八十六名连阳营游击一人 【 驻札连州】 中军守备一人千总二人把总四人兵六百六十九名理猺营把总一人兵九百十三名
　　高廉罗镇总兵官一人 【 驻札高州府】 管辖本标官兵分防各营
　　镇标中军兼管左营游击一人中军守备一人千总二人把总四人兵八百二名右营都司一人千总二人把总四人兵八百二名电白营都司一人 【 驻札电白县】中军守备一人千总二人把总四人兵五百九十七明吴川营都司一人 【 驻札吴川县】 中军守备一人千总二人把总四人兵六百四名化石营都司一人 【驻札石城县】 千总一人把总二人兵四百九十名硇州营都司一人 【 驻札吴川县硇州汛】 千总一人把总二人兵三百七十八名龙门水师协副将一人 【驻札廉州府龙门所】 中军兼管左营都司一人中军守备一人 【 驻札钦州防城汛】 千总二人把总四人兵八百三十七名右营都司一人中军守备一人 【驻札永安寨】 千总二人把总四人兵八百二十六名廉州营游击一人 【 驻札廉州府】 中军守备一人千总二人把总三人兵八百十五名钦州营参将一人 【驻札钦州】 中军守备一人千总二人把总四人兵七百四十七名罗定协副将一人 【 驻札罗定州】 中军兼管左营都司一人中军守备一人 【 驻札东安县】千总一人把总二人兵四百七十四名右营都司一人 【 驻札河头汛】 中军守备一人 【 驻札西宁县】 千总二人把总四人兵八百三十七名
　　雷琼镇总兵官一人 【 驻札琼州府】 管辖本标官兵分防各营
　　镇标中营兼管左营游击一人中军守备一人千总二人把总四人兵八百七十九名右营都司一人中军守备一人千总二人把总四人兵八百九十一名雷州营参将一人 【驻札雷州府】 中军兼管左营守备一人 【 驻札锦囊所】 千总二人把总五人兵六百五十一名右营守备一人 【 驻札寒城】千总三人把总五人兵六百五十五名海安营游击一人 【 驻札雷州府海安所】 中军守备一人千总二人把总四人兵八百九十六名徐闻营守备一人 【驻札徐闻县】 千总一人把总一人兵二百四十二名儋州营游击一人 【 驻札儋州】 中军守备一人千总二人把总四人兵七百七十名万州营游击一人 【驻札万周】 中军守备一人千纵二人把总四人兵七百七十名崖州营参将一人 【 驻札崖州】 中军守备一人千总三人把总四人兵八百六十五名海口营参将一人【 驻札琼山县海口所】 中军兼左营守备一人 【 驻札浦前港】 千总一人把总二人兵五百二名右营守备一人千总一人把总二人兵五百五名
　　碣石镇总兵官一人 【 驻札惠州府碣石卫】 管辖本标官兵分防各营
　　镇标中营中军游击一人中军守卫一人千总二人把总四人兵八百八十六名左营游击一人 【 驻札甲予所】中军守备一人千总二人把总四人兵八百十五名右营都司一人 【 驻札捷胜所】 中军守备一人千总二人把总四人兵八百五十八名惠来营游击一人 【驻札惠来县】 中军守备一人 【 驻札龙江堡】 千总二人把总四人兵六百六十七名
　　潮州镇总兵官一人 【 驻札潮州府】 管辖本标官兵分防各营
　　镇标中营中军游击一人中军守备一人千总二人把总四人兵七百八十八名左营游击一人 【 驻札嘉应州】中军守备一人千总二人把总四人兵七百八十六名右营游击一人 【 驻札揭阳县】中军守备一人千总二人把总四人兵七百八十六名潮州城守营都司一人中军守备一人 【 驻札丰顺县】 千总二人把总四人兵六百七十名饶平营游击一人 【驻札饶平县】 中军守备一人 【 驻札大埔县】 千总二人把总四人兵四百七十二名潮阳营游击一人 【 驻札潮阳县】中军守备一人千总二人把总四人兵七百四十八名黄冈协副将一人 【 驻札饶平县黄冈厅】 中军都司一人左营守备一人 【 驻札柘林】十总二人把总四人兵五百五十三名右营守备一人 【 驻札大城所】 千总二人把总四人兵五百五十一名平镇营游击一人 【 驻札平远县】 中军守备一人 【驻札镇平县】 千总二人把总四人兵五百二十三名兴宁营都司一人 【 驻札兴宁县】 千总一人把总二人兵二百六十八名
　　闽粤南澳镇总兵官一人 【 驻札潮州府南澳厅兼隶闽浙总督及福建本师提督节制】 管辖本标官兵分防各营
　　镇标右营游击一人 【 左营隶福建】 中军守备一人千总二人把总四人兵一千七十六名悔门营参将一人 【 驻札海门所】 中军守备一人 【驻札靖海所】 千总二人把总六人兵九百六十一名达濠营守备一人 【 驻札达濠汛】 千总一人把总二人兵三百八十二名澄海协副将一人 【 驻札澄海县】中军都司一人左营守备一人千总二人把总四人兵六百六十二名左营守备一人 【 驻札樟林寨】 千总二人把总四人兵六百六十名
　　广西巡抚一人 【 驻札桂林府】 统辖本标官兵
　　抚标中军兼管左营参将一人中军守备一人千总二人把总四人兵七百十七名右营游击一人中军守备一人千总二人把总四人兵七百二十三名
　　广西提督一人 【 驻札柳州府】统辖本标官兵分防各营提标中营中军参将一人中军守备一人千总二人把总四人兵七百十六名左营游击一人中军守备一人千总二人把总四人兵七百十八名右营游击一人中军守备一人千总二人把总四人兵七百十八名前营游击一人中军守备一人千总二人把总三人兵七百十六名后营游击一人中军守备一人千总一人把总四人兵七百十六名柳州城守营都司一人千总一人把总二人兵三百二十六名永宁营守备一人 【 驻札永宁州】 千总一人把总一人兵三百七十八名义宁协副将一人 【驻札义宁县龙胜】 中军兼管左营都司一人千总二人把总四人兵四百七十三名右营守备一人 【 驻札义宁县广南汛】千总二人把总四人兵四百七十二名平乐协副将一人 【 驻札平乐县】中军间管左营都司一人千总一人把总二人兵三百三十一名右营守备一人千总一人把总二人兵三百三十六名麦岭营都司一人 【 驻札富川县麦岭】千总一人把总二人兵二百三十四名富贺营都司一人 【 驻札贺县】 千总一人把总二人兵二百六十七名庆远协副将一人 【 驻札庆远府】中军兼管左营都司一人千总一人把总二人兵五百四十九名右营守备一人 【 驻札河池州】 千总一人把总三人兵五百五十三名东兰营守备一人 【驻札东兰州】 千总一人把总一人兵一百九十五名全州营参将一人 【 驻札全州】 中军守备一人千总二人把总四人兵六百四十八名融怀营参将一人 【驻札怀远县】 中军守备一人 【 驻札融县】 千总二人把总四人兵七百十一名宾州营参将一人 【 驻札宾州】中军守备一人千总二人把总四人兵六百六十七名桂林城守营游击一人 【 驻札桂林府】 中军守备一人千总二人把总四人兵八百四十四名三里营都司一人 【驻札上林县三里汛】 千总一人把总二人兵二百二十九名
　　左江镇总兵官一人 【 驻札南宁府】 管辖本标官兵分防各营
　　镇标中营中军游击一人中军守备一人千总二人把总四人兵六百七十三名左营都司一人中军守备一人千总二人把总四人兵六百七十四名右营都司一人中军守备一人千总二人把总四人兵六百七十四名浔州协副将一人 【 驻札浔州府】 中军间管左营都司一人千总一人把总二人兵四百八十名右营守备一人 【 驻札贵县五山汛】千总一人把总二人兵四百八十三名梧州协副将一人 【 驻札苍梧县】中军兼管左营都司一人千总一人把总二人兵三百八十名右营守备一人千总一人把总二人兵三百八十一名新太协副将一人 【 驻札太平府崇善县】中军兼管左营都司一人千总一人把总二军人兵五百五十八名右营守备一人 【 驻札明江汛】 千总一人把总二人兵五百三十七名郁林营参将一人 【驻札郁林州】 中军守备一人千总二人把总四人兵六百二十名龙凭营都司一人 【 驻札太平府龙州】 千总一人把总一人兵三百二十四名馗纛营都司一人 【驻札土州馗纛地方】 千总一人把总一人兵二百二十七名上思营都司一人 【 驻札上思州】 千总一人兵一百九十九名怀集营守备一人 【 驻札怀集县】千总一人把总一人兵二百二十九名南宁城守营都司一人 【 驻札南宁府】 千总二人把总四人兵六百四十九名
　　右江镇总兵官一人 【 驻札思恩府百色城】 管辖本标官兵分防各营
　　镇标中营中军游击一人中军守备一人千总二人把总四人兵五百九十七名左营都司一人中军守备一人千总二人把总三人兵五百九十七名右营游击一人 【驻札泗城府凌云县】 中军守备一人千总二人把总四人兵六百三名镇安协副将一人 【 驻札归顺州】中军兼管左营都司一人千总一人把总二人兵三百六十三名右营守备一人 【 驻札小镇安厅】 千总一人把总三人兵四百十五名思恩营游击一人 【驻札武缘县】 中军守备一人 【 驻札思恩府】 千总一人把总二人兵五百名隆林营游击一人 【 驻札西隆州八达镇】 中军守备一人 【 驻札西隆旧州】千总二人把总四人兵六百七十八名上林营都司一人 【 驻札西林县】 千总一人把总一人兵二百六十三名

　　?云南　贵州

　　云贵总督一人 【 驻札云南府】 统辖本标官兵兼节制抚标二提标二镇标十三
　　督标中营中军副将一人中军都司一人千总二人把总四人兵九百八十九名左营游击一人中军守备一人千总二人把总四人兵九百八十九名右击游击一人中军守备一人千总二人把总四人兵九百八十八名
　　云南巡抚一人 【 驻札云南府】 统辖本标官兵
　　抚标中军兼管左营参将一人中军守备一人千总二人把总四人兵六百名右营游击一人中军守备一人千总二人把总四人兵六百名
　　云南提督一人 【 驻札大理府】 统辖本标官兵分防各营兼节制镇标九
　　提标中营中军参将一人中军守备一人千总二人把总四人兵七百九十名左营游击一人中军守备一人千总二人把总四人兵七百九十名右营游击一人中军守备一人千总二人把总四人兵七百九十名大理城守营都司一人中军守备一人千总二人把总四人兵八百名曲寻协副将一人 【 驻札曲靖府】 中军都司一人左营守备一人 【驻札寻甸州】 千总二人把总四人兵七百四十一名右营守备一人 【 驻札罗平川】 千总二人把总四人兵七百三十九名寻沾营参将一人 【 驻札宣威州】中军守备一人千总二人把总四人兵六百八十一名云南城守营参将一人 【 驻札云南府】 中军守备一人千总二人把总四人兵一千一百九十八名武定营参将一人【 驻札武定州】 中军守备一人 【 驻札撒甸】 千总二人把总四人兵六百七十一名楚雄协副将一人 【 驻札楚雄府】中军都司一人千总二人把总四人兵一千三百八十七名
　　临元镇总兵官一人 【 驻札临安府】 管辖本标官兵分防各营
　　镇标中营中军游击一人中军守备一人千总二人把总四人兵一千五十八名左营都司一人中军守备一人千总二人把总四人兵五百八十八名右营都司一人中军守备一人千总二人把总四人兵五百八十八名元江营参将一人 【 驻札元江州】 中军守备一人千总二人把总四人兵八百三十三名新嶍营参将一人 【 驻札新平县】中军守备一人千总二人把总四人兵八百十名
　　开化镇总兵官一人 【 驻札开化府】 管辖本标官兵分防各营
　　镇标中营中军游击一人中军守备一人千总二人把总四人兵七百七十名左营都司一人中军守备一人千总二人把总四人兵七百六十八名右营都司一人中军守备一人千总二人把总四人兵七百七十二名广西营游击一人 【 驻札广西州】 中军守备一人千总二人把总四人兵八百七十五名广南营参将一人 【 驻札广南府】中军守备一人千总二人把总四人兵九百四十二名
　　腾越镇总兵官一人 【 驻札腾越州】 管辖本标官兵分防各营
　　镇标中营中军游击一人中军守备一人千总二人把总四人兵九百八十九名左营都司一人 【 驻札南甸】中军守备一人千总二人把总四人兵九百八十九名右营都司一人中军守备一人千总二人把总四人兵九百八十七名永昌协副将一人 【 驻札永昌府】中军兼管左营都司一人千总二人把总四人兵九百八十九名右营守备一人千总一人把总三人兵九百八十一名龙陵协副将一人 【 驻札龙陵厅】中军兼管左营都司一人千总一人把总三人兵六百六十二名右营守备一人千总一人把总三人兵六百六十六名顺云营参将一人 【 驻札顺宁府】中军兼管左营守备一人千总二人把总三人兵六百五十名右营守备一人 【 驻札缅宁】 千总一人把总二人兵六百五十名
　　鹤丽镇总兵官一人 【 驻札鹤庆州】 管辖本标官兵分防各营
　　镇标中营中军游击一人中军守备一人千总二人把总四人兵五百四十八名左营都司一人中军守备一人千总二人把总四人兵五百三十八名右营都司一人千总二人把总四人兵五百四十八名维西协副将一人 【 驻札丽江府维西厅】 中军兼管左营都司一人千总一人把总二人兵五百二十五名右营守备一人 【 驻札中甸汛】千总一人把总二人兵五百十八名永北营参将一人 【 驻札永北厅】 中军兼管左军守备一人千总二人把总四人兵五百二十四名右军守备一人 【 驻札宾川】千总二人把总四人兵五百二十三名剑川营都司一人 【 驻札剑川州】 千总一人把总二人兵四百二十四名
　　昭通镇总兵官一人 【 驻札昭通府】 管辖本标官兵分防各营
　　镇标中营中军游击一人中军守备一人千总二人把总四人兵八百九十三名左营游击一人 【 驻札大关】中军守备一人千总二人把总四人兵八百九十名右营游击一人 【 驻札永善县】 中军守备一人 【 驻札吞都汛】千总二人把总四人兵八百九十四名前营游击一人 【 驻札凉山汛】 中军守备一人 【 驻札鲁甸汛】 千总二人把总四人兵八百九十名东川营参将一人 【驻札东川府】 中军兼管左军守备一人千总一人把总三人兵六百四十五名右军守备一人 【 驻札巧家汛】 千总一人把总三人兵六百四十名镇雄营参将一人 【驻札镇雄州】 中军兼管左军守备一人千总一人把总三人兵五百八名右军守备一人 【 驻札奎乡汛】 千总一人把总三人兵四百九十九名
　　普洱镇总兵官一人 【 驻札普洱府】 管辖本标官兵分防各营
　　镇标中营中军游击一人中军守备一人千总二人把总四人兵七百七十六名左营游击一人中军守备一人 【 驻札镇沅州】千总二人把总四人兵八百六十八名右营游击一人 【 驻札思茅城】 中军守备一人千总二人把总四人兵一千一百八十八名景蒙营游击一人 【 驻札景东厅】中军守备一人千总二人把总四人兵八百十名
　　贵州巡抚一人 【 驻札贵阳府】 统辖本标官兵
　　抚标中军兼管左营参将一人中军守备一人千总二人把总四人兵七百五十名右营游击一人中军守备一人千总二人把总四人兵七百五十名
　　贵州提督一人 【 驻札安顺府】 统辖本标官兵分防各营兼节制镇标四
　　提标中军兼管左营参将一人中军守备一人千总二人把总四人兵七百十六名右营游击一人中军守备一人千总二人把总四人兵七百十八名前营游击一人中军守备一人千总二人把总四人兵七百十三名后营游击一人中军守备一人千总二人把总四人兵七百二十名大定协副将一人 【 驻札大定府】中军兼管左营都司一人千总二人把总四人兵四百三名右营守备一人千总二人把总四人兵四百五名黔西协副将一人 【 驻札黔西州】中军兼管左营都司一人千总二人把总四人兵四百六十四名右营守备一人千总二人把总四人兵四百六十六名遵义协副将一人 【 驻札遵义府】中军兼管左营都司一人千总二人把总四人兵五百四十三名右营守备一人千总二人把总四人兵五百四十五名平远协副将一人 【 驻札平远州】中军兼管左营都司一人千总二人把总四人兵四百十八名右营守备一人千总二人把总四人兵四百二十五名定广协副将一人 【 驻札定番州】中军兼管左营都司一人千总二人把总四人兵四百三十七名右营守备一人 【 驻札大塘】 千总二人把总四人兵四百三十七名长寨营参将一人 【驻札贵阳府长寨】 中军守备一人千总二人把总四人兵六百十名贵阳城守营游击一人 【 驻札贵阳府】中军守备一人千总二人把总四人兵一千名归化营游击一人 【 驻札安顺府归化厅】 中军守备一人千总二人把总四人兵五百十九名安顺营都司一人 【驻札安顺府旧州】 守备一人千总二人把总四人兵四百四十二名新添营都司一人 【 驻札贵定县】 千总二人把总二人兵三百十四名仁怀营都司一人 【驻札仁怀厅】 千总一人把总二人兵四百二十五名
　　安龙镇总兵官一人 【 驻札南笼府】 管辖本标官兵分防各营
　　镇标中营中军游击一人中军守备一人千总二人把总四人兵六百四十一名左营游击一人 【 驻札黄草坝】 中军守备一人 【 驻札捧鲊汛】千总二人把总四人兵四百九十三名右营都司一人中军守备一人 【 驻札新城汛】 千总二人把总四人兵六百四十名安南营都司一人 【 驻札安南县】千总二人把总四人兵三百七十九名长坝营游击一人 【 驻札永丰州】 中军守备一人 【 驻札册亨汛】 千总二人把总四人兵四百九十一名永安营都司一人【 驻札郎岱厅】 千总一人把总二人兵三百三十九名普安营游击一人 【 驻札普安州】 中军守备一人 【 驻札南笼府】 千总二人把总四人兵四百三十七名
　　古州镇总兵官一人 【 驻札黎平府古州】 管辖本标官兵分防各营
　　镇标中营中军游击一人中军守备一人千总二人把总四人兵七百九十名左营游击一人中军守备一人千总二人把总四人兵七百九十四名右营都司一人中军守备一人千总二人把总四人兵七百九十四名都匀协副将一人 【 驻札都匀府】 中军兼管左营都司一人 【 驻札八寨厅】中军守备一人千总二人把总四人兵七百六十名右营游击一人 【 驻札独山州】 中军守备一人千总二人把总四人兵七百八十六名上江协副将一人 【驻札都匀府】中军兼管左营都司一人中军守备一人千总二人把总四人兵七百三十四名右营游击一人中军守备一人千总二人把总四人兵八百四十一名黎平营参将一人 【驻札黎平府】 中军兼管左营守备一人千总一人把总三人兵四百三十二名右营守备一人 【 驻札永从县】 千总一人把总三人兵四百三十四名朗洞营参将一人【 驻札开泰县朗洞】 中军兼管左营守备一人千总二人把总四人兵三百五十三名右营守备一人千总二人把总四人兵三百五十一名下江营游击一人 【驻札下江厅】 中军守备一人千总二人把总四人兵六百十九名荔波营游击一人 【 驻札荔波县】 中军守备一人千总二人把总四人兵六百六十九名
　　镇远镇总兵官一人 【 驻札镇远府】 管辖本标官兵分防各营
　　镇标中营中军游击一人中军守备一人 【 驻札玉屏县】 千总二人把总四人兵七百九十一名左营游击一人 【 驻札入弓汛】中军守备一人千总二人把总四人兵七百九十一名右营都司一人中军守备一人 【 驻札胜秉汛】 千总二人把总四人兵七百九十一名清江协副将一人 【驻札镇远府清江厅】 中军兼管左营都司一人中军守备一人 【 驻札白索汛】 千总二人把总四人兵六百八十四名右营游击一人 【 驻札柳霁汛】中军守备一人 【 驻札府城】 千总二人把总四人兵六百八十二名铜仁协副将一人 【 驻札铜仁府】 中军间管左营都司一人中军守备一人 【 驻札松桃】千总二人把总四人兵九百八十九名右营游击一人 【 驻札嗅脑营】 中军守备一人 【 驻札松桃】 千总二人把总四人兵九百八十九名丹江营参将一人 【驻札都匀府丹江汛】 中军兼管左营守备一人千总二人把总四人兵三百九十六名右营守备一人 【 驻札溪讲汛】千总二人把总四人兵四百十四名台拱营三将一人 【 驻札镇远府台拱厅】中军兼管左营守备一人千总二人把总四人兵四百六十八名右营守备一人千总二人把总四人兵四百六十七名平越营游击一人 【 驻札平越府】中军守备一人千总二人把总四人兵五百十九名思南营游击一人 【 驻札思南府】 中军守备一人千总二人把总四人兵四百二十五名天柱营都司一人 【驻札天柱县】 千总一人把总二人兵三百八名石阡营都司一人 【 驻札石阡府】 千总一人把总二人兵二百三十四名黄平营都司一人 【 驻札黄平州】千总一人把总二人兵三百五十五名凯里营都司一人 【 驻札清平县凯里】 千总一人把总二人兵四百四十七名
　　威宁镇总兵官一人 【 驻札大定府威宁州】 管辖本标官兵分防各营
　　镇标中军兼管左营游击一人中军守备一人千总二人把总四人兵八百八十六名右营都司一人中军守备一人千总二人把总四人兵八百八十八名毕赤营游击一人 【驻札毕节县】 中军守备一人千总二人把总四人兵五百六十八名水城营游击一人 【 驻札大定府水城】 中军守备一人千总二人把总四人兵四百二十六名
　　都江厅标把总一人 【 驻札都匀府】 属都江通判兼辖兵四十三名

　　皇朝通典卷七十二

　　●皇朝通典卷七十三

　　兵六

　　○兵六

　　藩部兵制

　　△藩部兵制

　　（臣）等谨按自昔声教所讫遐迩咸宾凡在要服荒服之列者不过使之保塞壖通朝贡而止洪惟盛朝德威弥盛渐被无垠绝幕之遥如在宇下自内扎萨克蒙古及喀尔喀四部迄乎青海西藏莫不统于旗藉以时简其军实审其壮丁并同内八旗故入觐则随狝狩之班有事则备征调之用兵制之盛古未有也迩者西陲平定天山南北准部回部胥皆革面洗心翔洽德化分土开屯碁布星罗列版图而输职贡中外一家广轮四达凡属荷戈之众悉怀效命之枕葢不言兵而兵在其中矣谨辑籓部兵制胪叙于左
　　内扎萨克蒙古二十四部四十九旗 【 东至　盛京黑龙将界西至贺兰山厄鲁特界南至长城北踰绝漠帽袤延万余里】
　　科尔沁六旗 【 在奉天锦州二府北边外】 左翼旗左翼前旗 【 俱崇德元年设】 左翼后旗 【 顺治六年设】 右翼旗右翼前旗右翼后旗 【俱崇德元年设其左翼旗自本旗外兼管辖前后二旗及郭尔罗斯二旗扎萨克事右翼旗自本旗外兼管辖前后二旗及杜尔伯特扎赉特二旗扎萨克事】
　　郭尔罗斯前后二旗 【 在奉天府及吉林北边外俱顺治五年设】
　　杜尔伯特一旗 【 在伯都讷及黑龙江西北边外郭尔罗斯旗之北顺治五年设】
　　扎赉特一旗 【 在伯都讷及黑龙江西北边外郭尔罗斯旗之北顺治五年设】
　　上默特二旗 【 在锦州府西北边外塔子沟厅东境左翼旗崇德元年设】 右翼旗 【 顺治二年设】
　　扎噜特二旗 【 在塔子沟厅东北境外喀尔喀左翼旗之北】 左翼旗 【 崇德元年设】 右翼旗 【 顺治五年设】
　　喀尔喀左翼一旗 【 在塔子沟厅东北境外康熙三年设】
　　柰曼一旗 【 在塔子沟厅东北境崇德元年设】
　　敖汉一旗 【 在塔子沟厅北境崇德元年设】
　　喀喇沁三旗 【 在永平府口外塔子沟厅八沟厅境左翼旗顺治五年设】 右翼旗 【 崇德元年设】 增添一旗 【 康熙四十四年设】
　　翁牛特左右二旗 【 在八沟厅北境俱崇德元年设】
　　阿噜科尔沁一旗 【 在八沟厅东北境外崇德元年设】
　　巴林左右二旗 【 在木兰北境外俱顺治五年设】
　　克什克腾一旗 【 在木兰北境外顺治三年设】
　　乌珠穆沁二旗 【 在巴林旗之北】 左翼旗 【 顺治三年设】 右翼旗 【 崇德六年设】
　　浩齐特二旗 【 在克什克腾旗之北】 左翼旗 【 顺治三年设】 右翼旗 【 顺治十年设】
　　阿巴哈纳尔二旗 【 在多伦诺尔厅北境外】 左翼旗 【 康熙四年设】 右翼旗 【 康熙六年设】
　　阿巴噶二旗 【 在多伦诺尔厅北境外】 左翼旗 【 顺治八年设】 右翼旗 【 崇德六年设】
　　苏尼特二旗 【 在张家口外镶黄旗正黄旗察哈尔之北】 左翼旗 【 崇德六年设】 右翼旗 【 崇德七年设】
　　四子部落一旗 【 在张家口外正红旗镶红旗察哈迩之北顺治八年设】
　　喀尔喀右翼一旗 【 在杀虎口外归化城之北顺治十年设】
　　茂明安一旗 【 在杀虎口外归化城之北顺治十年设】
　　乌喇特前中后三旗 【 在河套之东北俱顺治五年设】
　　鄂尔多斯七旗 【 在归化城西河套内】 左翼中旗前旗后旗右翼中旗前旗后旗 【 俱顺治六年设】 增添一旗 【 雍正九年设】
　　外扎萨克蒙古喀尔喀四部八十六旗 【 东至黑龙江界西至阿勒坦山伊犁东北路界南至内扎萨克界北至俄罗斯界延袤八千余里】
　　后部土谢图汗二十旗 【 驻瀚海北图拉河左右在苏尼特四子部落诸部北境外康熙三十年初设十七旗三十二年以后至雍正十年递增设二十一旗寻分二十旗属于赛音诺延部存十八旗乾隆元年以后复增设二旗】
　　东部车臣汗二十三旗 【 驻瀚海北克噜伦河左右在阿巴哈纳尔阿巴噶诸部北境外康熙三十年初设十二旗三十五年以后至乾隆二十二年递增设十一旗】
　　西部扎萨克图汗十九旗 【 驻杭爱山左右在贺兰山厄鲁特北境外康熙三十年初设八旗三十三年以后至乾隆四十五年递增设十一旗】
　　赛音诺延亲王部二十四旗 【 驻翁吉河北在茂明安乌喇特诸部北境外雍正十年设即于土谢图汗部内分辖二十旗乾隆元年以后递增设四旗又有乌兰乌苏厄鲁特二旗于乾隆二十六年移驻属赛音诺延部管辖】
　　青海蒙古四部二十九旗 【 西界西藏南界四川东北界俱甘肃延袤二千余里】
　　厄鲁特部二十一旗 【 在甘肃西宁洮岷等府州西边外四川松潘厅北边外雍正三年设二十旗乾隆十一年增设一旗】
　　辉特部三旗 【 雍正三年设】
　　土尔扈特部四旗 【 雍正三年设】
　　喀尔喀部一旗 【 雍正三年设】
　　贺兰山 【 即阿拉善】
　　厄鲁特部一旗 【 驻河套西在宁夏等府北边外康熙三十六年设】
　　杜尔伯特部十六旗 【 杜尔伯特部为准噶尔四卫拉特之一旧在额尔齐斯游牧乾隆十八年内附编旗夏驻乌兰固木地方冬驻科布多迤东地方】
　　土尔扈特部 【土尔扈特部为准噶尔四卫拉特之一旧在伊犁之额什尔努喇等处游牧至和鄂尔勒克窜入俄罗斯居于额济勒之地乾隆三十六年其台吉乌巴什策伯克多尔济舍楞等率属来归　　诏加封爵有差分驻其众乌巴什等驻博瑚图地方策伯克多尔济等驻和博克萨里地方舍楞等驻科布多阿勒台等附近地方班巴尔等驻楚尔地方旺丹等驻多罗诺图低方默们图等驻舒噜台地方博啰等驻乌兰和托地方】
　　（臣）等谨按以上各不编旗之制每旗设扎萨克一人以汗王贝勒贝子公台吉为之协理旗务二人或四人亦台吉以上为之每旗按丁数编为佐领设佐领一人骁骑校一人有六佐领则设参领一人其佐领多者设管旗章京一人副章京二人或一人自章京以下至骁骑校皆率其所属之众以听于扎萨克惟青海察罕诺们汗所属蒙古仍分佐领均归达赖喇嘛管辖凡部分统以漠南漠北青海为区分云
　　西藏 【 东至四川界西至大沙海南至云南界北至青海及回不界延袤六千余里其地分为四其辖六十余城】
　　卫地 【 居诸藏之中亦名中藏】 藏地 【 在卫西南】 喀木地 【 在卫东南】 阿里地 【 在藏地极西】
　　新疆回部诸城 【东至甘肃省安西州界西至葱岭南至沙海接西藏界北至天山接伊犁界延袤万余里各设三品至七品伯克管理回务皆因其俗而治之视蒙古各部之编旗虽有不同而列戊开屯即古者寓兵于农之意惟吐鲁番哈密二城久经内属旧制编旗兹分路具载于后】 伊犁总理回务头等台吉三品阿奇木伯克一人四品伊什罕伯克一人五品噶匝纳齐伯克二人【 掌理田赋】 五品商伯克二人 【 掌征输】 六品哈子伯克二人 【 掌词讼】 六品都官伯克一人 【 掌递送兵马粮巷饷文案一切官物及分攒差务】七品密喇布伯克六人 【 掌水利】 七品明伯克六人 【 掌千户之征输一切杂务】 七品什和勒伯克一人 【 掌驿馆薪刍诸务】 七品帕察沙布伯克一人【 掌巡缉牢狱诸务】 七品玉资伯克一人 【 掌百户之征输一切杂务】
　　乌什管理回民五品阿奇木伯克一人六品哈予伯克一人七品明伯克一人七品密喇布伯克一人　分理阿克苏三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人六品巴济吉尔伯克一人六品伯克二人七品讷克布伯克一人七品都官伯克三人七品莫提色布伯克三人七品木特干里伯克三人七品明伯克二人七品阿尔巴布伯克一人七品帕察沙布伯克一人七品什和勒伯克二人七品伯克三人　分理阿克苏所属六品阿奇木伯克一人　喀勒喀勒六品阿奇木伯克一人七品哈子伯克一人七品密喇布伯克一人七品明伯克二人　雅尔巴什七品密喇布伯克一人七品明伯客一人　库库巴什七品密喇布伯克一人七品明伯克一人　阿克雅尔七品密喇布伯克一人七品明伯克一人　哈喇塔勒七品密喇布伯克一人七品明伯克一人　哈尔噶额密什七品密喇布伯克一人　雅尔赛哩木七品明伯克一人　爱库尔七品密喇布伯克一人　英额阿里克七品明伯克一人　赫色额七品明伯克一人　分里赛哩木三品阿奇木伯克一人四品伊什罕伯克一人五品噶匝纳齐伯克一人六品哈子伯克一人七品密喇布伯克一人七品明伯克一人　分理拜城四品阿奇木伯克一人五品伊什罕伯克一人六品噶匝纳齐伯克一人七品密喇布伯克一人七品哈子伯京一人七品明伯克一人 【凡巴济吉尔伯克掌税务讷克布伯克掌营建莫提色布伯克掌回众之教法不与政事木特干里伯克掌售受田产与其税务阿尔巴布伯克掌差役六品伯克掌修坝管台七品伯克掌采铜余伯克与一犁同名者其所掌并同】
　　叶尔羌管理回民三品阿奇木伯克一人四品伊什罕伯客一人四品商伯克一人五品密喇布伯克一人五品讷克布伯克一人五品木特干里伯克一人五品哈喇都官伯克一人五品帕察沙布伯克一人五品哈子伯克一人六品巴济吉尔伯克一人六品明伯客一人六品都官伯克一人六品莫提色布伯客一人六品什和勒伯克一人六品匝布梯墨克塔布伯克一人六品巴克玛塔尔伯克一人六品哲博伯克一人六品阿尔巴布伯克二人六品赛特里伯克一人　分理托古斯哈特五品阿奇木伯克一人六品哈子伯克一人六品明伯克一人　分理英额齐盘五品阿奇木伯克一人六品密喇布伯克一人六品明伯克一人　分理哈尔噶里克五品阿奇木伯克一人六品哈子伯克一人六品密喇布伯克一人六品明伯克一人　分理和什阿喇布五品阿奇木伯克一人　分理伯什恰特五品密喇布伯克一人　分理萨纳珠五品阿奇木伯克一人　分理舒帖五品密喇布伯克一人六聘明伯克一人　分理裕勒阿里克六品阿奇木伯克一人　分理色哩克郭勒五品阿奇木伯克一人六品伊什罕伯克一人六品商伯克一人六品哈子伯克一人六品阿尔巴布伯克一人七品什和勒伯克一人七品巴匝尔伯克一人　分理巴尔楚克六品阿奇木伯克一人　分理塔克布依六品阿奇木伯克一人　分理坡斯恰木六品哈子伯克一人　分理阿喇巴特齐六品密喇布伯克一人　分理鄂湍楚鲁克六品密喇布伯克一人 【凡匝布梯墨克塔布伯克掌教习经馆巴克玛塔尔伯克掌果园哲博伯克掌修造甲械赛特里伯克掌巡察街道园林果木诸务巴匝尔伯克掌市肆细务余与伊犁诸处同名者所掌并同】
　　和阗管理回民三品阿奇木伯克一人四品伊什罕伯克一人五品哈什伯克一人五品木特干里伯克一人六品哈喇都官伯克一人七品讷克布伯克一人七品莫提色布伯克一人七品木特干里伯克一人七品都官伯克一人七品哈喇都官伯克一人七品什和勒伯克一人　分理额勒齐五品噶匝纳齐伯克一人六品哈子伯克一人七品帕察沙布伯克一人七品明伯克一人　分理额勒齐属境七品密喇布伯克一人七品明伯克三人　分理玉陇哈什四品阿奇木伯克一人五品商伯克一人六品哈子伯客一人　分理玉陇哈什属境七品密喇布伯克二人七品明伯克二人　分理哈喇哈什四品阿奇木伯克一人五品商伯克一人六品哈子伯克一人七品帕察沙布伯克一人七品都官伯克一人　分理哈喇哈什属境七品密喇布伯克三人七品明伯克四人　分理齐喇四品阿奇木伯克一人六品哈子伯克一人七品密喇布伯克一人七品明伯克一人　分理塔克四品阿奇木伯克一人六品哈子伯克一人　分理克勒雅四品阿奇木伯克一人六品哈子伯克一人　分理克勒雅属境七品密喇布伯克一人七品明伯克一人 【内惟哈什伯克掌采玉哈喇都官伯克掌安设台站修整兵械余与伊犁诸处同名者所掌并同】
　　喀什噶尔管理回民三品阿奇木伯克一人四品伊什罕伯克一人四品噶匝纳齐伯克一人四品商克伯二人五品哈子伯克一人五品讷克布伯克一人五品莫提色布伯克一人五品木特干里伯克一人六品巴济吉尔伯克一人六品明伯克一人六品都官伯克一人六品阿尔巴布伯克一人六品帕察沙布伯克一人六品克哷克雅喇克伯克一人六品和什勒伯克一人六品巴克雅塔尔伯克一人七品明伯克一人　分理牌租巴特四品阿奇木伯克一人七品明伯克一人　分理塔什巴里克四品阿奇木伯克一人　分理阿斯屯阿喇图什五品阿奇木伯克一人六品哈子伯克一人七品明伯克五人　分理玉斯屯阿喇图什六品阿奇木伯克一人六品哈子伯克一人七品明伯克一人　分理伯什克埒木五品阿奇木伯克一人六品哈子伯克一人六品密喇布伯克一人六品明伯克一人　分理提斯衮五品密喇布伯克一人　分理阿喇古六品阿奇木伯克一人六品哈子伯克一人　分理鄂坡勒六品阿奇木伯克一人　分理汗阿里克六品密喇布伯克一人六品哈子伯克一人七品明伯克一人　分理霍尔千六品密喇布伯克一人六品明伯克一人　分理克色勒布依六品密喇布伯克一人　分理塞尔满六品密喇布伯克一人　分理托库萨克六品密喇布伯克一人　分理托普鲁克七品明伯克一人　分理岳普啰克七品明伯克一人　分理英阿杂尔四品阿奇木伯克一人六品哈子伯克一人六品密喇布伯克一人　总理英阿杂尔五处卡伦伯克一人英阿杂尔属赛哩克七品密喇布伯克一人 【 内惟克哷克雅喇克伯克掌商贾贸易收其税入余与伊犁诸处同名者所掌并同】
　　库车管理回民三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品密喇布伯克二人七品讷克布伯克一人七品明伯克三人七品都官伯克三人七品木特干里伯克一人七品莫提色布伯克一人七品阿尔巴布伯克一人七品帕察沙布伯克一人七品采铜伯克一人　分理沙雅尔三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品密喇布伯克一人七品讷克布伯克一人七品都官伯克二人七品莫提色布伯克一人七品采铜伯克一人
　　哈喇沙尔管理库尔勒回民三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯克一人七品玉资伯克一人六品伯克一人七品伯克一人　管理布古尔回民三品阿奇木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯客一人七品玉资伯克一人六品伯克一人七品伯克一人 【自阿奇木伯克至玉资伯克所掌皆与伊犁诸处同其六品伯克则专司查台七品伯克则专司采铜均乾隆三十七年设】
　　吐鲁番一旗扎萨克郡王一人协理旗务图撒克齐二人管旗章京一人副章京二人参领二人佐领十五人分驻罗布淖尔五品伯克三人六品伯克七人
　　哈密一旗扎萨克郡王一人协理旗务一人管旗章京一人副章京一人参领二人佐领十三人

　　皇朝通典卷七十三

　　●皇朝通典卷七十四

　　兵七

　　○兵七

　　恩恤

　　△恩恤

　　（臣）等谨御兵之道必在纪律严明恩威并济我朝列圣相承丰功伟业厚泽深仁并着方策皇上御极以来西域荡平金川底定天戈所指众志成城葢由军政素娴是以临事无不踊跃赴功克敌致果用集鸿勋犹复湛恩广被容虑周详如改定内外武职养廉给与绿营阵亡恤荫诸大政皆所以策励戎士轸念成劳又如匀派养育兵额银米及拨给鳏寡孤独钱粮所以谋八旗生计者至优且渥兹于皇朝兵典内专辑恩恤一门仰见我皇上经武整军体恤优养无微不至所由人人感奋迅奏肤功昭赫濯于千古也谨胪叙于左
　　一改定武职养廉旧制八旗武职亲随名粮领侍卫内大臣满州都统各给八名蒙古汉军都统前锋护军统领六名民公满周副都统四名侯伯蒙古汉军副都统三名内大臣子内府三旗参领前锋护军骁骑各参领二名前锋护军骁骑各副参领前锋侍卫一名有半散秩大臣王府长史男内府三旗佐领八旗佐领一名每亲随一名月饷银三雨米二斛折银一两于领米时给发步军统领九名步军翼尉四名协尉三名副尉捕盗官二名步军尉一名均于额设步军内拨给绿营武职亲丁名粮提督八十名总兵官六十名副将三十名参将二十名游击十五名都司十名守备八名千总五名把总四名各按营伍以马步守均匀配搭支食外委千把总加给步粮一分
　　乾隆八年谕国家体恤臣工文武皆属一体文职则给养廉武职则给亲丁名粮以资养赡自康熙四十二年部议由提镇以及千总核定数目之后复于雍正六年特奉皇考上谕令武职去任之后将名粮停扣不必募补即留与接任之人所以体恤之者更为周至是以武职亲丁虽年年造册究系虚名开载实无其人名实不符众所共知朕思既为武职养廉即应改为养廉名粮将亲丁姓名裁去毋庸虚造册籍其各省武职亲丁名粮向来如何分别多寡今如何定例之处该部议奏即经遵旨议准改为养廉名粮核实造报其外委千把总例给随粮一分亦归入养廉名粮项下一律造报十年户部奉特旨赏给八旗大臣官员养廉岁支银八万六千两计领侍卫内大臣九百两八旗满洲都统七百两前锋护军统领蒙古汉军都统各六百两步军统领满洲副都统内务府总管各五百两内大臣散秩大臣蒙古汉军副都统两翼翼尉内府三旗统领内务府奉宸上驷武备院卿各四百两健锐火器营翼长围场总管各二百两围场翼长一百两其自八旗满洲蒙古汉军各参领印务章京八旗护军各参领圆明园三旗各参领两翼前锋参领侍卫健锐火器营营总参领八旗察哈尔总管等官每年俱按大臣养廉支剩银两尽数分给四十六年奉上谕向来各省提镇以下至将弁等俱有分扣兵丁名粮作为得项者此固旧例如此且武职衙门非如文员之定有养廉是以即将此项为公用养赡之资但此例定自何年或系雍正年间议定文职养廉时一体酌给其每员应得若干系何名目各省是否一例按照地方情形品级大小酌定数目多寡又或各省参差不同着交各该部将定例年月及现在款项数目分析查明开单具奏至此事因仍已久恐又有于定数之外私自克扣增添者若每员任内私扣一名后任积渐加增侵扣无所底止督抚姑息不加查察久之即为虚额空粮之弊尤不可不彻底清查着即通谕各督抚将各省提镇以下武职现在分扣名粮实数及有无私添之处查明据实具奏此事既久朕概从宽不究若稍有隐匿或致别经查出惟该督抚是问将此通谕知之又奉上谕国家设兵卫民简核军实期于行伍整齐兵额充足如兵丁等红白事件从前设有生息惠济银两以资赏恤后因生息名色有关国体特敕停止昨据阿桂等奏陜甘添兵案内筹及赏恤声请酌复惠济银两朕以国家赏兵之费藉商生息支给究属非宜已传谕阿桂等令其动用正项开销矣兹袁守侗海禄前赴行在令军机大臣传旨询问直隶云南赏兵银两支销款项据称直隶裁扣公粮银二万两云南裁扣公粮银一万六千余两以备赏用等语看来各省大都如此兵丁红白银两原系加惠行伍格外施恩若因此裁扣公粮致兵额不足殊非核实行伍之道况今户部帑项丰盈各省藩库积存充裕即现在京营添兵四千九百余名陜甘二省各营添兵一万二千九百余名其马步粮饷合之各省兵丁赏恤红白银两约算岁支尚不及百万国家何靳此费不令开销正帑各省乃纷纷裁扣名粮又且请复生息甚无谓也朕临御四十六年以来惟事事以敬天勤民为念凡三次普免天下地丁钱粮两次普蠲各省漕粮以及遇灾即赈总计何啻万万又并未加增赋税仰荷上苍嘉佑开拓边陲府藏殷实国用充饶朕又岂肯稍存靳惜致令有司开聚敛克扣之端乎所有各省行伍赏恤兵丁红白银两自乾隆四十七年为始俱着于正项支给造册报部核销至各省提镇以下武职员弁俱有应得坐粮马干等项前于六月内业经降旨通谕各省督抚将各该省武职所得公项逐一查明覆奏俟奏报到齐令军机大臣会同该部核办照文员之例议给养廉其所扣兵饷即可挑补实额核计添给养廉岁支亦不及二百万两官员既无拮据而各省又添增兵力于行伍大有裨益朕御极之初户部库项不过三千万两今已增至七千余万复有何不足而不加惠天下散财以得民乎所有办理添补兵额红白赏恤银两及名粮裁添养廉缘由明晰晓谕中外知之嗣据直省各将武职应得养廉名粮数日陆续具奏经户部酌核章程统归画一以垂永久按各武职品级大小通同比较定额提督每页给养廉银二千两总兵一千五百两副将八百两参将五百两游击四百两都司二百六十两守备二百两千总一百二十两把总九十两经制外委千把总每员十八两每年照文职养廉例于耗羡项下动支又以在京巡捕五营员弁管辖地方处分较重并非外省各营专事操防者可比所有步军统领向系部旗大臣兼理应得养廉名粮银八百八十两照旧支给外其副将核给养廉银九百两参将六百两游击五百两都司三百两守备二百四十两千总一百四十两把总一百两外委二十两又以甘肃之乌噜木齐等处云南之腾越镇龙陵协四川之崇化绥宁靖远懋功抚边五营或系新疆或在边境亦与腹地情形迥异酌给甘肃省乌噜木齐提督养廉银二千八百两伊犁巴里坤总兵各二千一百两玛纳斯哈密副将各一千二百两其参将各八百两游击八百两都司三百八十两守备三百二十两千总一板八十两把总一百二十两外委二十八两云南腾越镇总兵一千六百两龙陵协副将九百两其游击四百五十两都司三百两守备二百二十两千总一百四十两把总一百两外委二十二两四川崇化等五营游击五百二十两都司三百四十两守备二百六十两千总一百六十两把总一百二十两外委二十八两通计直省大小员弁原扣名粮银一百三十六万八千四百七十六两改给养廉银一百三十二万五千七百十六两仍节省银四万有奇其云南省之提都总兵福建省之台湾镇总兵旧有额外动支耗羡公件银两广东水师各营旧有额外加增草干银两一并删除毋庸重给再各省绿营兵丁红白赏恤银两既遵奉恩旨动支正项所有各省原动用之裁扣节省各款应查明分别正闲款项另行提解及存为武职养廉支销之用等应具题奉旨伊议云南提督总兵及福建台湾总兵或地当烟瘴或远隔重洋均与腹地不同着加恩于议给养廉外云南提督加赏银五百两云南总兵及福建台湾总兵各加赏银二百两以示朕轸念岩疆加意戎行之至意
　　一设八旗养育兵
　　雍正二年奉谕八旗满洲蒙古汉军均系累世效力旧人承平既久满洲户口滋盛余丁繁多或有人丁多之佐领因护军马中皆有定额其不得披甲之闲散满洲以无钱粮至有窘迫不能养其妻子者朕每思及此恻然动念将如何施恩俾得生计之处再四筹度并无长策欲增编佐领恐正顶米石不敷若不给以钱粮俾为养赡何以聊生既不能养其家口何由造就以成其材今将旗下满洲蒙古汉军内共选四千八百人为教养兵训练艺业所挑人等只给三两钱粮计四千八百人一年共需钱粮十七万二千八百两每一旗满洲蒙古汉军共六百名内蒙古旗下六十名汉军旗下八十名其汉军之八十名令为步兵食二两钱粮就此钱粮数内通融料理可多得四十名兵丁每一旗着挑取一百二十名再看军器内长枪尤为有用着满洲蒙古每佐领下挑取护军四名马甲四名令其学习长枪汉军每佐领下挑取马甲四名令其学习藤牌挑刀此四千八百名教养兵若计佐领挑取恐其人有多寡不同应于旗下扎兰内计其人数挑取如此则护军马甲益得有用之人而闲散余丁亦得学习成就矣至于如何编录教训管辖之处八旗都统护军统领副都统等公同定议具奏
　　乾隆三年复定满洲蒙古各旗原设养育兵每二名出缺作为三名照汉军例各给银二两满洲蒙古旗每佐领下增足养育兵十名和军旗每佐领下增足六名十八年复定养育兵每三名出缺作为四名再恩赏一名各改给银一两五钱于原养育兵一万五千一百二十四名外匀出缺五千四十四名再恩赏缺五千四十四共二万五千二百十二名食银四十五万三千八百十六两二十九年复定满洲蒙古之养育兵二万三百十五名每年增食米一万六千一百石有奇三十六年因赏给八旗鳏寡孤独钱粮将八旗满洲蒙古汉军各养育兵数按三兵缺一均匀经军机大臣会同户部八旗都统核议定额八旗满洲应得养育兵共一万七百九十八缺八旗蒙古应得养育兵共三千二百七十九缺八旗汉军仍照原额养育兵四千八百十三缺圆明园各旗营酌给养育兵一千缺健锐营酌给五百缺火器营酌给一千缺有以三营节省之一千八百六十六缺赏给八旗满洲俾特恩广被实惠普沾交与各旗营一体遵照办理一武职封荫满汉武职官阶正一品建威将军从一品振威将军正二品武显将军从二品武功将军正三品武义都尉从三品武翼都尉正四品昭武都尉从四品宜武都尉正五品武德骑尉从五品武德佐骑尉正六品武略骑尉从六品武略佐骑尉正七品武信骑尉从七品武信佐骑尉正八品奋武校尉从八品奋武佐校尉正九品修武校尉从九品修武佐校尉其现任本职及终养丁忧回籍人员恭遇覃恩得请封赠一品上及三代二品三品上及二代四品五品上及一代给以诰命六品七品给以敕命亦上及一代 【 妻室封典均视文职】如有请貤封赠者均论服制不准旁推八品以下祇给本身敕命一轴有愿貤封赠其父母者亦听凡恩荫内外现任武职二品以上恭遇恩诏锡荫各送一子人监读书三年期满咨吏部授官其荫监生未仕而殁或病废者准其补荫一补之后不准再补所送承荫之人必以适长子如无过长子或有而病废及有别项职事则荫适长孙其次子次孙及期亲兄弟子孙并继承之子孙均按其伦序以次承荫该管官取具承荫之人年貌姓名文册及亲供印结送部查其所生在诏前者准为题请得旨后给以执照若本官曾遇恩诏已送子入监后经升任又遇恩诏欲改荫者未仕监生准其改荫至所荫监生于承袭之后别授他职及中科目者不准补荫其八旗荫生愿改武职者照所应得品级随旗行走准子食奉盛京驻防及游牧察哈尔各官所得荫生情愿来京者令其随旗行走愿留本处效力及绿旗荫生愿改武职者并听其难荫改为世职条例详具阵亡恤典
　　一议叙军功有特旨优叙者由部复议奏请随时酌定其由统兵将帅列序官兵功绩等次造册送部者部核其实分为五等八其官兵给以印轴日功牌应授爵者移咨吏部甄别授之自云骑尉始按功递加未至授爵者由部注册仍令图功准其积算功牌之式以紫绫为面用洁白厚纸裱衬一层四边墨印螭文内注明功次凡填功绩及年月处钤用部印编次号数核对给发一等功牌长二尺八寸二等功牌长二尺四寸三等功牌长二尺二寸四等功排长二尺五等功牌长一尺八寸均各广尺有五寸五分从征有功者文职视武职王公所属护卫亲军视官兵委属官视见任各以所得军功等第子叙绿旗官兵第功议叙者曰功加其出众人员准功加一等纪录五次立一等功者准功加一等纪录二次二等加一级纪录一次三等纪录三次四等纪录二次五等纪录一次立功多者积算授以世爵文职军功应功加一等者准加一级叙功不实者各论如法叙八旗官兵战功用云梯攻城视城之大小攻之难易分五等一等叙六人二等叙四人三等叙三人四等叙二人五等叙一人均移吏部投爵赏赉以府州县卫所为差等克府城者赏五人第一人赏银五百两第二人三百五十两第三人二百五十两第四人百五十两第五人百两领战官视第二人指示官视第三人射箭官视第五人克州城者减府城一等克县城者减州城一等卫城与州城同所城与县城同凿毁城垣者视云梯攻城议叙以炮攻城及夺门人城者减云梯功城一等议叙敌兵坚壁未克能越众前驱破敌获贼者叙三人第一人移吏部授爵赏银百两第二人给二等功牌银八十两第三人给三等功牌银六十两均注册积两次三等者准作一次二等积两次二等者移吏部授爵交锋时于本旗内出众冲锋克敌者叙三人第一人给一等功牌第二人给二等功牌第三人给三等功牌均注册赏赉减前驱之半积至三次一等移吏部授爵执纛人以首进为差首进者 【 兵未进而纛先之】 叙三人第一人移吏部授爵赏银百两第二人八十两第三人六十两续进者 【 兵将进而纛随之】叙一人赏银五十两交锋时一参领下执纛人首进者叙三人第一人给一等功牌赏银五十两积至三次一等移吏部授爵第二人赏银四十两第三人三十两续进者叙一人赏银二十两水战夺舟分舟之大小为三等一等舟叙五人第一先登者赏银二百五十两第二人二百两均移吏部授爵第三人给三等功牌赏银百五十两第四人给四等功牌赏银百两第五人给五等功牌赏银五十两 【 功牌内注明舟之等次】均注册二等舟叙四人第一先登者赏赉视一等舟之第二人其余以次递减三等舟叙三人第一先登者赏赉视一等舟之第三人其余以次递减其不列等次之舟叙三人赏赉减三等舟十分之四先后所得功牌准其积算得两次一等舟三等功牌者移吏部授爵余均准此招抚敌兵干人敌舟三十艘者为第五等军功兵增五百人舟增至十艘各加一等兵至三千五百人舟至七十艘者为一等军功招抚城池以府州县卫所为差等立公官兵未及议叙病故者均按其立功等次以为叙官得一二等军功者给一子监生食七品官俸三四等军功者给一子监生食八品官俸均令随旗效力五等军功给一子监生准其应试兵丁给葬银二十两得一等军功者赏功牌银五十两二等以下每等减银十两叙绿旗官兵战功用云梯克府城者视城之大小分五等一等叙五人第一人授职参将其次游击次都司次守备次千总二等叙四人授职自游击以下三等叙三人授职自都司以下四等叙二人授职自守备以下五等叙一人授千总克州城者分四等一等议叙视克府城二等二等以下递降授职克县城者分三等克卫所城者分二等递降授职亦如之议叙四人以上者领战官加二等指示官加一等议叙二人以上者加等半之议叙一人者领战官加一等指示官不叙若攻陷城垣乘势先登者授千总领战官加二等赏赉以府州县卫所为差等克府城者赏五人第一人赏银二百五十两次二百两次百五十两次百两次五十两克州城者减府城一等克县卫所城者减州城一等强敌在前阵坚垒固倡众战胜者叙三人第一人授职守备赏银五十两次千总赏银四十两次把总赏银三十两势均力敌率先摧锋者叙二人第一人授千总赏银三十两次把总赏银二十两水战夺舟者视舟之大小分三等大舟叙四人第一人授职都司赏银百两次守备赏银八十两次千总赏银六十两次把总赏银四十两中舟叙三人授职自守备以下赏赉视大舟之次以次递降小舟叙二人授职自千总以下赏赉视中舟之次以次递降在舟之本管官及同战官视舟之大小加级纪录有差炮手夺舟者叙功与兵丁同以炮沉舟者一舟赏银二十两二舟授把总赏银四十两三舟授千总赏银六十两多者以次递加招抚敌人自五百人以上舟自五艘以上难民五千人以上计其多寡大小纪录加级及功加等次各有差立功官未及议叙病故者一二等军功给一子监生以把总用三四等军功给一子监生以外委把总用五等军功给一子监生随营食粮愿应试者听
　　一临阵受伤加赏八旗兵丁阵前被伤者分别等差给赏一等伤给银五十两二等伤四十两三等伤三十两若被远炮中伤者一等至三等各递减十两满州蒙古随役阵前被伤者一等伤给银三十两二等伤二十两三等伤十两若被远炮中伤中一等二等伤各减十两三等伤减给七两汉随役人阵前被伤一等伤给银二十一两二等伤十四两三等伤七两被远炮中伤者亦如之绿旗兵在阵受伤者一等伤给银三十两二等伤二十五两三等伤二十两又八旗兵丁伤至残废者照阵亡例减半给赏仍别其残废之轻重加赉有差均令该旗都统副都统取具佐领骁骑校保结参领印结验明由部分别具题照例给予如伤虽残废不能执弓犹可行走者以看守南苑仓库等处兵丁补用其曾为护军校骁骑校者以各馆厩长牧副补用
　　一优赏休退官兵旗员二品以上以老疾乞休者由本旗稽其服官岁月军功等次请旨给以恩俸三品以下年逾六十曾经出征者给半俸临阵得有功牌者给全俸年逾五十曾出征得功者给半俸由部核实疏请旗员任职省武职者亦如之绿营参将以上曾出征得功以老疾休致者督抚提镇核实请旨加恩赏赉八旗兵丁曾在军前得过军功后因患病退伍或伤残退伍及六十岁以上年老退伍者该都统等核时每月给银一两米一斛以养余年盛京等处驻防兵止准给银不给米由该都统将军等核实报部汇奏绿营兵丁曾经行问效力后因年老辞退并无子孙食粮该督抚察明实系不能养赡者报部准给守粮一分
　　一阵亡武职恤典满汉各官视其品秩之大小为差给祭葬子赠荫以示优恩八旗人员由本旗开列官阶移咨吏部赠爵予荫统兵参赞都统授骑都尉兼一云骑尉前锋护军统领副都统授骑都尉营总参领以下前锋校护军校及有顶带官员以上均授云骑尉其先授世爵后阵亡者按其等次加以应赠之秩合为一爵令其子孙承袭至一等公以上无爵可加令其嫡子袭一等公以别子袭其余爵应得祭葬银两移咨礼工二部照例议给绿旗营员由本部题请照旗员例准子世职提督给骑都尉兼一云骑尉总兵给骑都尉副将以下把总经制外委以上俱给云骑尉报部委署人员按其委署品级议给候补人员照实任官阶议给如有先受世爵后阵亡者准子合爵承袭至无爵可加亦准以别子分袭均照旗员例一体办理应得祭葬银两仍移文礼工二部议给四十七年奉谕旨阵亡人等照例给与世职袭次完后仍赏给恩骑尉世袭罔替而伤亡人等照阵亡人等给与世职巳属从优若再赏给恩骑尉似无区别嗣后伤亡人等毋庸议给恩骑尉四十九年奉上谕向来旗员效力行问懋着劳绩及临阵捐躯者其子孙俱应得世职即年未及岁业经承袭尚未当差者亦给子半俸以资养赡而绿营员弁阵亡议恤之例止得难荫一次非奉特旨照旗员加恩子恤不能得有世职而其子孙年未及岁亦不子袭葢因绿营人员随征打仗本不如旗人之奋勇出力而绿营所得俸薪养廉等项较多于旗人其军功议叙及赏赉一切固不能一律意所当然至效命疆场则同一抒忠死事朕不忍稍存歧视嗣后绿营员弁除军功议叙恤赏仍照旧例办理外若阵亡人原毋论汉人及旗人之用于绿营者总应与旗人一体给子世职即袭次已完亦应照例酌给恩骑尉俾赏延于世以示朕奖励戎行一视同仁至意又文职难荫向例三品以上者以知州用四品以下者以知县用布按二司首领以下等官分别以县丞主簿州吏目用均止难荫一次四十九年奉恩旨阵亡文职与武职一体照旗员例议给世职一品官给骑都尉兼一云骑尉二品三品官给骑都尉四品官以下未人流以上均给云骑尉袭次完后仍赏给恩骑尉
　　一恤赏阵亡官兵八旗民公侯伯领侍卫内大臣内大臣都统将军一等子赏银一千一百两次二等子次三等子次一等男兼一云骑尉次前锋护军步军各统领副都统一等男次二等男次三等男散秩大臣一品不典兵官次营总翼长参颁总管副总管城守尉协颁一等侍卫一等轻车都尉兼一云骑尉次一等轻车都尉次二等轻车都尉次三等轻车都尉王府长史一等护卫二品不典兵官次骑都尉兼一云骑尉次骑都尉三品不典兵官次前锋侍卫各营副参颁佐颁二等侍卫防守尉次云骑尉司仪长二等护卫四品不典兵官次三等侍卫各散秩官次三等护卫五品不典兵官次前锋护军亲军骁骑等校蓝翎侍卫六品官以上递减银五十两恩骑尉七品八品官二百二十两前锋护军亲军领催及执纛人两百两骁骑百五十两其委署官及世爵小或无世爵者各照本职应得恤赏炮手百三十两各部未披甲通事满洲蒙古随役百两汉随役七十两绿营官兵提督赏银八百两次总兵官次副将次参将次游击各递减百两都司三百五十两次守备次守御所千总次卫千总次营千总次把总各递减五十两外委官视把总马兵七十两步兵五十两土兵减步兵一半又出征病故文武各官一二品提镇以上遗本到部应否恤赏候旨遵行其副将以下及三四品官赀银五十两五六品官四十两七品以下三十两八旗兵远方出征除阵亡外有不服水土病故者赏银二十两

　　皇朝通典卷七十四

　　●皇朝通典卷七十五

　　兵八

　　○兵八

　　军令

　　△军令

　　天命三年太祖高皇帝兴师伐明谕诸贝勒大臣俘获之人勿去其衣服勿淫其妇妾勿离异其匹偶拒战而死者听之若归顺者慎勿轻加诛戮
　　天聪三年太宗文皇帝谕朕仰承天命兴师伐明拒战者不得不诛若归降者虽鸡豚毋得侵扰俘获之人毋离散其父子夫妇毋淫人妇女毋掠人衣服毋折庐舍祠宇毋毁器皿毋伐果木如违令杀降淫妇女者斩毁庐舍祠宇伐果木掠衣服及离大纛入村落私掠者鞭一百又毋食明人熟食沽酒闻山海关内多有鸩毒更宜谨慎以干粮饲马或马匹赢瘦可量煮豆饲之肥者止秣以草竢休息时再饲以粮凡采取柴草毋得妄行须聚集众人以一人为首有离众驰往者拏究如有故违军令者将不行严禁之都统参领佐领一并治罪
　　崇德三年论凡和硕亲王多罗郡王多罗贝勒固山贝子临阵交锋若七旗王贝勒贝子却走一旗王贝勒贝子拒战七旗获全即将七旗佐领下人丁给拒战之一旗若七旗拒战一旗却走即将却走人丁分与七旗若一旗内拒战者半却走者半即以却走人丁分给本旗拒战者有因屯札他所未拒战而无罪者免革人丁其拒战之王贝勒贝子别行给赏若七旗未及整伍一旗王贝勒贝子拒战得功者按功次大小俘获多寡赏之野战时本旗大臣率本旗军下马立王贝勒贝子等率护军乘马立于后若与敌兵对仗王贝勒贝子大臣不安队伍轻进或见敌寡妄自冲突者夺所乘马匹及俘获人口凡两军相对必整齐队伍各按汛地从容前进如擅离本队随别队行擅离本汛由他汛入及众军已进独却立观望者或处死或籍没或鞭责或革职或罚银酌量治罪凡整伍前进稍有先后毋得彼此争论但以按汛击敌不致退缩为上若有以此争论者即为立心不端之人如敌人不战而遁我军追击之宜选精兵骁骑合力驰击护军统领不得前进止宜领纛整伍分队以蹑其后倘遇伏兵或于追蹑时遇敌旁出护军统领乃亲击之凡大军起营时各按佐领旗纛整队而行若有一二人离队往来寻索遗物及酗酒者皆贯耳自出城门务遵军律肃静行伍毋得喧哗都统副都统参领护军统领佐领以次各有统束统束严明则该管队伍岂有喧哗之理今后有喧哗者该管官坐以应得之罪喧哗者责惩军行时如有一二人离旗行走者许同行人即报送本都统执送者赏银三两下营时凡取薪水务集众同行妄致失火者斩军士甲冑均书号记冑两旁皆用圆铁叶无甲者衣帽后亦书号记一切军器自马绊以上均书姓名马必系牌印烙不印烙者罚银二两箭无姓名者罚银二十两如得他人箭隐匿不出者亦罚银二十两军行时若见禽兽驰马追射者兵丁射以骲箭贝子大臣坐以应得之罪夜行时每佐领人等有别吹竹为号者执治贯耳若不执治议参领罪盗鞍韂及辔络羁绊者按法治罪若马上行李偏坠应整理者本旗人均站立待整乃行兵入敌境时若有一二人离营私掠被杀者妻子入官仍治本管官罪勿毁寺庙勿妄杀平人抗者戮之顺者养之俘获之人勿褫其衣服勿离散人夫妇虽不为俘获者亦不许褫衣侵害其俘获之人勿令看守马匹如有一二人妄取粮草被杀者罪与离伍擒掠者同勿食熟食勿饮酒前此我兵饮食不慎以不知敌人置毒于中耳今特晓谕宜加谨慎有不遵者依律治罪
　　顺治八年定发兵之时或在家或在外违限者该管参领佐领等官每兵一名罚银五两若至革职等重罪候旨定夺兵丁不遵约束抗违者酌量罪犯责惩该管官仍行议处十三年定随征前锋护军领催骁骑厮养卒等私自逃回初次鞭一百递发军前二次正法
　　康熙十一年题准官员出征在家规避不起身者革职在外违约者革职提问护军及领催骁骑等在家规避不起身者鞭一百仍发军前在外违约者鞭一百所获人口入官若系差遣之处不遵号令违误者鞭一百出兵之处不遵号令妄行者为首人正法余各枷三月鞭一百该管官罚俸一年十八年圣祖仁皇帝谕领兵诸王将军等藉捕贼为名烧民房舍掳掠子女抢夺财物或分兵所往之处私自掳掠者令督抚题参治罪如督抚隐匿事发日督抚革职十九年题准或攻城或野战如将阵亡尸骸不能救出者同战之参领散秩官护军校骁骑校降二级调用领战之该营总降一级调用领战之大员罚俸一年二十三年议准官兵被伤退回者若系一二等伤痕免议三等以下伤痕仍与失利者同罪如未经被伤冒作伤痕退回者照规避例治罪若系官员重伤止许亲随人等送出无亲随人令骁骑一二名护送兵丁重伤亦止令骁骑一二名护送多差者将差拨各官治罪多送之骁骑亦同议处二十九年谕本朝自列圣用兵以来战必胜攻必克所向无敌者皆以赏罚明法律严兵卒精锐器械坚利人思报国殚心奋勇之所致也今军行其令各该都统以下察核军实凡甲冑弓矢诸军器务令犀利坚好盔甲均系号带并书旗分佐领姓名系于马尾其行也视大纛整队齐发有零星前后乱行及酗酒者该管官立拏惩责其止也各按旗分队伍分别屯札有前后错乱者罪及该管大员马无印矢无名各罚以银给拏获者窃取鞍曫什物马匹者视其多寡之数治罪失火者从重究惩官兵厮役所过地方毋骚扰毋抢掠毋践踏有擅离营伍入村落山谷夺人财物者军法从事并罪本主及该管官军士厮役逃亡在汛界内立行察拏治罪如出汛界外该管大员即遣官兵穷追务获立斩以徇如不能获则将往追官兵从重治罪其逃人之主及该管官一幷严行究惩既出我境哨探斥堠务期严密如旷野列阵交兵王贝勒贝子公大臣有不按次序搀越前进及见贼兵寡弱不复请令冒昧前进者有功不叙仍治以罪其进也须齐列缓辔按队前行如自离其队而附人后或自弃其伍而入别行或他人已入而独留不进者其应斩应籍没及惩责革罚分别治罪如整旅而进击败贼兵厥功维均勿以略分先后致生争竞至敌兵不战而溃则选精骑追逐之后队蹑踪而进如遇伏兵或贼兵有旁出者则后队接战夫兵者所以讨逆而安顺也领军大臣果能严束其下不使良民受害膺上赏违者罚无赦凯旋之日有以兵器私售蒙古者本人治罪并及该管官马乃大军急需须视水草佳处小心牧养起行时则留将卒察遗失之马辔鬃尾所系字样交还原主如系疲马则开明马色数目交所在官司人民蒙古善为牧养报知兵部如有隐匿私乘及杀之弃之者治以罪其遗失马匹之人亦开明马色报兵部存案恐官兵未能徧知尔部其刊布晓谕之
　　雍正元年世宗宪皇帝谕自古用兵之道首以申明号令为务周易日师出以律周书日不愆于六步七步不愆于四伐五伐乃止齐焉可知进退步骤之间尺寸不可违越方为节制之师必须平日申明号令使三军之士无不熟知深晓倘其中或有不遵者则按军律置之于法是其获罪乃本人之自取无所归咎虽领兵将帅不能以已意一毫轻重于其间此大公之道也我国家武备精强超越往古从来军行之际纪律严明信赏必罚是以天戈所指迅奏肤功此中外臣民所其知者今承平日久新进少壮之人未曾亲履戎行则于从前规制未必一一谙练若不详细申明宣谕以致官弁兵丁等或因陷于不知而遽罹罪谴朕心实为不忍今特令大臣等酌议军令条约经朕亲加览定凡大端细务莫不备载其中者葢以军机关系至重必使事事合于纪律人人祇奉章程勿犯重罚而妄冀从轻勿因事小而不遵成法将来荷天眷佑奏凯言旋凡我弁兵等数十万人有大功而无小过此则朕心所厚望者也着即刊刻交与两路大将军通行颁布咸使凛遵旋议准凡战阵之际听掌号击鼓鸣金为进止闻鼓不进闻金不止者斩遇敌进战有回顾畏缩交头接额私语者斩专司掌号击鼓鸣金之人闻令即掌号击鼓鸣金令止即止违者八旗兵鞭责四十绿旗兵棍责三十临阵违令者斩大将军密传军令转传之人增减要言者斩大将军授紧密军令私告他人以致宣扬误事者斩官兵杀伤良人冒功者斩掠取他人战功及诡称功绩以无为有以轻报重者斩沿途欺压民番恃强买卖掠财物毁房屋奸妇女者皆斩指称梦见鬼怪造言惑众者斩兵丁中途染病该管委署护军校领催红旗管队即同护军校骁骑校千总把总一同验确禀明该管官令医调治如不验看医治该管委署护军校领催鞭五十红旗管队棍责四十护军校骁骑校千总把总插箭如兵丁诈病偷安者斩大将军与同官密议军情有私行窃听者斩差往探听贼人形势畏缩不往诡称已去妄报虚实及探听不实贻悞军机者斩获逸马隐匿私乘不给马主者八旗兵鞭五十绿旗兵棍责四十仍插箭游营有获马私宰或售与别人者皆斩临阵窃马潜逃者斩传首示众如在札营地方犯者八旗兵鞭一百绿旗兵棍责八十札营地方轮班守卡严肃访察夜遇警急即密禀申报设备以竢有惊怖喧哗扰动散走以致乱营者斩私语嗟怨长嘘短叹者八旗兵鞭七十绿旗兵棍责六十责后复犯并临阵时故违者斩黑夜无故惊呼疾走致乱营伍者斩白昼犯者八旗兵鞭五十绿旗兵棍责四十面承该管官谕令辞色傲慢者八旗兵鞭五十绿旗兵棍责四十有意抗违致误军机者斩疏防失火烧毁草厂八旗兵鞭一百绿旗兵棍责八十若临敌境失火致烧草厂者斩失火致烧衣服器械八旗兵鞭五十绿旗兵棍责四十如在存贮火药地方失火者八旗兵鞭一百绿旗兵棍责八十该管护军校骁骑校委署护军校领催千总把总红旗管队皆插箭游营临阵时军营失火致误大事者兵丁及该管委署护军校领催红旗管队悉斩以徇兵丁夤夜梦魇旁人即行唤醒如有随声应和扰及营伍者八旗兵鞭七十绿旗兵棍责六十该管委署护军校领催红旗管队插箭游营临敌营犯者皆斩管守营门纵人擅入者八旗兵鞭七十绿旗兵棍责六十对敌时犯者斩差往侦探之人遇贼投诚不禀报者八旗兵鞭七十绿旗兵棍责六十如有投诚之人不即解送以致逃散者八旗兵鞭一百绿旗兵棍责八十因而泄漏军中虚实者照泄漏军机例治罪大兵进剿败贼后不奉大将军令擅夺车马辎重者插箭游营因而扰乱营伍者斩倚强欺弱酗酒为非不遵约束轻者鞭责重者插箭污秽水泉饮不以次者八旗兵鞭一百绿旗兵棍责八十支领口粮肆行抛弃狼籍者八旗兵鞭一百绿旗兵棍责八十该管委署护军校领催红旗管队等不即呈报者插箭兵行不按队伍践踏草地者八旗兵鞭一百绿旗兵棍责八十札营时牧放马驼牛羊纵令蹂躏者八旗兵鞭一百绿旗兵棍责八十仍插箭游营该管官插箭兵丁押运军粮在途私窃升合或窃同行兵丁口粮及损伤盛米囊橐致多亏折者八旗兵鞭一百绿旗兵棍责八十弓箭撒袋腰刀皮索一切军器不加收管致有遗失并应携器械擅自离身八旗兵鞭一百绿旗兵棍责八十该管委署护军校领催鞭四十红旗管队棍责三十护军校骁骑校千总把总等插箭在途见遗失刀箭等物拾取不禀报给还者八旗兵鞭四十绿旗兵棍责三十均插箭游营无紧急事私行驰马者八旗兵鞭五十绿旗兵棍责四十追夺马匹令其步行兵行各按队伍以次而前无论道路险夷宽窄有先后离队搀越者八旗兵鞭五十绿旗兵棍责四十均插箭游营结营之后各账房出一人见蓝旗则取柴见黑旗则取水有便溺者守门官兵验明照牌准其出入起更后不准出营违者八旗兵鞭四十绿旗兵棍责三十该管委署护军校领催红旗管队等不严行约束者插箭夜传军令怠慢不遵巡察坐堆偷安寝睡误更旷班者八旗兵鞭一百绿旗兵棍责八十该管红旗管队不察报者八旗兵鞭五十绿旗兵棍责四十临阵时犯者斩妄行动作傲慢官长者插箭游营各营马步兵所携枪炮火药不加谨收贮以致潮湿不能着火及玩忽抛弃或用药任意狼籍者八旗兵鞭五十绿旗兵棍责四十该管红旗管队插箭游营如有遗失火药者八旗兵鞭一百绿旗兵棍责八十该管委署护军校领催红旗管队插箭游营铅弹务按枪口之大小如式制造如铅弹不合枪口系平日演放八旗兵鞭五十绿旗兵棍责四十皆插箭游营该管委署护军校领催红旗管队插箭游营护军校骁骑校千总把总插箭临阵时兵丁用不合枪口之铅弹施放者斩该管委署护军校领催鞭一百红旗管队棍责一百护军校骁骑校千总把总插箭游营营总参领参将守备记大过一次马驼牲畜不遵照传檄如法牧养者八旗兵鞭一百绿旗兵棍责八十该管护军校骁骑校委署护军校领催守备千总把总插箭沿途所遇井泉饮马之时以次而前不得争先拥挤有故意争夺纵马践踏污秽泉水者八旗兵鞭一百绿旗兵棍责八十
　　乾隆十三年上谕军旅乃国家第一要务军法从事定例綦严今刑律内玩寇老师有心贻误竟无正条非所以重军务儆戒失律也夫科场作弊尚即正典刑若以行军相较孰为轻重自应稽察旧案明着刑章俾众知畏法方能鼓勇用命此非朕欲用重典实以昭示武臣肃纪律而励勇敢辟以止辟之义也见在纂修会典着军机大臣会同该部详酌定议具奏旋议定重臣膺阃外之寄自当戮力疆场绥宁边徼至于玩愒偷安甘心养寇倾险妬功忍心误国实属情罪重大今按中枢政考军令一篇均为所属弁兵约法不及统兵之人诚于责成专阃申严军纪之意有所未备嗣后凡统兵将帅玩视军务茍图安逸故意迁延不将实在情形具奏贻误国事者又凡将帅因私忿媢嫉推诿牵制以致糜饷老师贻误军机者又凡身为主帅不能克敌转布流言摇惑众心藉以倾陷他人致误军机者均属有心贻悞应拟斩立决庶军律严明而身任元戒者亦知儆惧奋励矣十四年谕国家设立营伍领以将并所以禁暴止奸折冲御侮责綦重也兵法失律有诛书称不用命戮于社立法之严如此近来法司衙门于官犯相蒙多入缓决因而武并亦邀宽典大非立法之本意夫军旅之事国家不能保其百年不用必当申明纪律信赏必罚方足以振宪纲而作士气诚使为将并者在平时则勤训练严拔补谨巡防以故疆圉设有缓急统帅则详审机宜熟筹胜算其偏裨士卒则奋勇争先摧锋陷阵不避矢石效臂指之使自能克敌制胜若平时不能拊循而流于废弛或苛急而激为忿怨偶遇小丑窃发则号令不明指挥不定畏葸退缩纵寇老师或临阵之时望风委靡甚至欺蔽容隐负恩偾事国家所倚以为干城腹心者何在此而不诛何以示惩乃使久系囹圄累岁经年虚拟罪名获全首领是骫法也后之任事者何由知戒朕以仁治天下慎重民命罔敢弗钦而天讨所在朕勿敢赦如讷亲张广泗之误国负思屡颁谕旨已立正典刑庆复之欺蒙纵寇亦已赐令自尽而详阅秋朝审册内除李质粹宋宗璋尚须待质袁士弼情非退缩应该缓决此外如许应虎之失误军机临阵退缩沈瑞龙之私回任所托病偷安胡璘刘种之恇怯退避离汛失守又如张通杨文富之弃地不守阻回援师皆法之断不容贷而情之毫无可原者即其中有先经缓决之犯皆令改拟子勾正法以为炯戒凡在披坚执锐之徒当思临阵争先赴蹈危险死于锋镝或所不免而国家加恩赠恤荫及子孙如有退缩偷安挫衄失事纵一时苟免终于身伏斧锧等死耳死敌者荣死法者辱虽至愚亦当审择而知所处矣若专事姑息积玩成疲于军务大有关系讷亲张广泗庆复之敢于贻误未必非向来失律幸免人心无所震悚有以启之也今于勾到后特颁此谕详悉开导令武臣咸知偾事者必无轶罚罹罪者断难幸生与其伏法于误事之后不如捐躯于临事之时大义昭然将必致身効命以战则克以守则固不致茍且偷身蹈于显戮正辟以止辟之义也此谕着刊刻颁发令内外武职衙门入于交盘册内永远传示各宜凛遵四十九年颁发行军简明纪律谕前因甘省剿捕逆回时绿营官兵于马家堡打仗因军装火器被雨潮湿俟烘烤完妥再为前进并有懦怯退缩者当经降旨通饰各督抚务宜随时加意整顿今逆回之事虽完但思整肃营伍固在督抚提镇之实心督饰而平时操演讲习更在将并之面为指导兵丁之明晓军律国家累洽重熙承平无事兵可百年不用不可一日无备与其临时告诫不若先事讲求着军机大臣会同该部将行军纪律择其紧要数条务须简切明当使兵丁人人知晓尽成劲旅以示朕整饰戎行之至意
　　一兵丁随征剿贼俱应奋勇直前其见贼退走者不过各惜身命心怀畏怯试思临阵退走律应斩首示众若能杀贼立功必蒙升赏即或阵亡国家自有恤典子孙俱得邀恩兵丁等与其临阵畏葸难逃国法何如争先杀贼奋不顾身况勇往向前未必即死一经退后断不得生此理甚明该管将备等平时将此谆切告诫务令兵丁等咸知大义临阵时自必勇气百倍可期杀贼立功
　　一鸟枪弓箭最为行军利器若兵丁等临阵时尚未见贼远将枪箭施放及至交战火药箭枝俱已用完无以御敌即同束手待毙关系甚重凡领兵将备平日务须时加讲习令兵丁于临阵遇贼枪箭可及之处不先不后一齐施放庶枪箭随声应手皆获实用
　　一行军携带军装火药俱应在账房收贮毋令潮湿即或途中遇雨亦须严密遮护庶遇贼缓急可用凡带兵将备等须严加晓谕勿致潮湿或需烘烤以致临时贻误至弓箭枪刀等项平时尤须修整坚利不得废弛
　　一临阵对敌倘遇将领受伤随从兵丁更当奋勇直前竭力救护若兵不顾将各惜身命观望退阻最为恶习亟应申明军纪俾众知悉凡有将领受伤兵丁不实时救护竟至溃散脱逃者立即查明按各处斩其能奋勇保护者立即议功优赏以示鼓励该管将备等平日尤当爱恤士卒临阵赏罚公平庶兵将同心合力所向无敌
　　一兵丁对敌乘胜追赶刻不容迟若兵丁等有贪抢贼人遗弃财物以致贼众逃遁贻误不小该将备等于领兵临阵时务须通行晓谕违者立即依律治罪庶兵丁等各知儆畏
　　一营卡最关紧要凡领兵将备等务须严饰坐卡兵丁轮班防守留心侦探毋得怠惰偷安即探察有事只须选派明干一二人密行飞禀余仍严整坐守毋诈轻动无事时不许高声呌喊致乱营规违者俱照军法处治
　　一兵丁遇有调拨自当恪守军令实时遄行如敢骚扰地方欺压良民蹂躏田禾抢掠财物等事即应按律从重治罪该管将备等平日加意教诫临时又当严行约束无许违犯
　　一兵丁奋勇杀贼应予奖赏但恐兵丁等希图冒功任意朦混不可不预为防范凡军法将他人战功冒为已功及谎称实在效力将无作有以轻报重者斩该管将备等应随时晓谕亲自稽查俾立功者得赏冒功者治罪以期核实
　　一行军马驼最宜爱惜凡兵丁等牧放须拣择水草吊臕须按照时候遇有疲乏加意调养夜间尤宜小心看守偶有遗失须立时寻获至所挖井泉不许污秽饮马各挨次序毋许争先以致壅塞如有违法立即重惩不贷
　　一札营后巡逻防守毋得疏懈夜间不许无故行走账房内更要小心火烛遇有警报静听将令不得轻举妄动若奉有密令须各自遵守毋得私相漏泄该领兵将备等尤宜申明号令随时晓谕不得疏懈

　　皇朝通典卷七十五

　　●皇朝通典卷七十六

　　兵九

　　○兵九

　　军政【巡防附】

　　△军政【巡防附】

　　凡军政五年一举考察中外武职以定黜陟注上考者荐举卓异注下考者纠劾该管官兵疏以闻不入举劾者以中平注考汇送兵部部会都察院兵科京畿道察核题覆奉旨以卓异加一级注册候升其以军政纠劾贪酷革职提问罢　不谨革职老病休致才力不及降二级浮躁降一级皆调用前有卓异应升及加级纪录均不准抵销如遇考察八旗武职在京管旗大臣及各省将军都统副都统等俱开列事实清册在京于九月内送部在外于十月内送部兵部汇齐缮具履历清单进呈至在京文员兼旗下武职者仍于京察时听该部院衙门考察不在军政之列銮仪卫满洲各官八旗世职人员俱不行考察此外各衙门所属武职各该管官详核填注考语定以四格曰操守曰才能曰骑射曰年岁纠以八法曰食曰酷曰罢软无为曰不谨曰年老曰有疾曰浮躁曰才力不及并将各该员履历及有无在军前行走受伤得功之处注明分别应去应留造册送部其堪膺荐举官员必须行止端方弓马娴熟管辖严肃当差勤慎不扰该属给饷无虚考语并历俸已满三年任内并无事故兼试问国语方准荐举届期兵部将管旗王贝勒等满洲蒙古都统前锋统领护军统领满洲蒙古副都统满洲补授汉军都统副都统兵部满洲堂官职名开列请旨派出考察具奏其前锋营护军营官员军政卓异由领侍卫内大臣会同前锋护军统领等拣选荐举至各省驻防官员俱照在京官员之例该将军都统副都统等考察河南太原二处驻防官员该巡抚考察其良乡宝坻固安东安霸州采育里保定府雄县沧州九处驻防官员三年一次派有护军统领或副都统前往巡察管辖即令会同护管官考察具奏内外考选军政册限于本年十月具题乾隆二十四年二月谕向来内外文武三品以上大员遇京察军政之年援例自陈文具相沿无裨实政曾经降旨停罢第念伊等洊陟崇阶并由特简其人贤否优劣虽已均在洞鉴然其间亦不乏旅进旅退茍图持禄恋栈之人若以平时既无大过足千吏议又不按例甄核任其回翔日久必致职业不扬甚非澄叙官联之道嗣后兵部于军政时将在京之都统副都统在外之驻防将军都统副都统各省之提督总兵官分列为三本缮具简明履历清单进呈候朕鉴裁以重考绩大典着为令四十二年十月谕据伊勒图奏称本年系应军政之年将伊犁二号满洲锡伯官员等照例考试分别定议保题等语向来定例伊犁官员等遇军政之年保举卓异后不令特行送京引见者原因伊犁为极边地方往来拮据是以停其特送引见但此等卓异人员军政大典攸关未经引见而将军大臣等阅看即作为卓异亦不合宜嗣后伊犁等处官员遇军政之年将指为卓异者临时奏闻注册俟伊等应升之缺保送引见时将卓异之处一并声明具奏俟引见之日朕允准后再准其卓异其协领等内指称为卓异者亦俟伊等年满送京引见之时一并声明具奏引见之日朕允准后再准其卓异旋议定驻防旗员视地之大小官之多寡以定额黑龙江荐举七人盛京六人吉林察哈尔各五人西安伊犁各四人江宁杭州荆州乌鲁木齐各三人绥远城宁夏广州成都热河密云各二人山海关凉州青州福州河南太原巴里坤各一人余无定额举非其人者论如法纠劾官千六法者 【 谓不谨以下六条】五品以下应否引见由部疏请其应革职官罢任候旨曾出征効力以老疾休致者审其资格核其军功量子恩俸有差如有原兼世职及世袭佐领者分别降留考察绿营武职銮仪卫汉冠军使至整仪尉由本营官注考达部京营千总以上直省营守备以上以次听察于其长册注考语定以四格曰才技曰年力曰驭兵曰给饷纠以八法 【 与八旗考察同】京营由步军统领核实达部直省绿营由总督巡抚提督核实具疏卫所千总由司道注考督抚核疏荐举官必以才技优长年力强壮驭兵有术给饷无虚又核其阅俸三年任内并无参罚乃为合格其因公降罚而廉能过人者除盗案处分外亦准卓异合格之游击以上引见未满三年者具奏请旨已满三年及都司以下均檄令送部引见奉旨准卓异注册候升其既膺荐举后至下次军政时或因较俸尚未升用如以考核列入平等者即将上次荐举卓异加级注销入于计典官如曾出征受伤着有劳绩除犯贪酷外应革职休致者仍给原品其年老而精力未甚衰惫尚可办事者或仍留原任或调补简缺该督抚提镇酌量办理请旨遵行如果不堪录用或予守粮一分或令子弟入伍以养余年又以二年半为期甄别绿旗将备由督抚提镇各简其所管副将及守备等官贤能合格者陜甘举五人直隶江南福建浙江湖广四川广东各四人山东山西江西广西云南贵州各三人河南二人及应劾之将备均具疏请旨荐举者予纪录纠劾者准八法议处如值军政之年停其甄别
　　乾隆三十七年八月谕旗员补用绿营原以满州风俗淳朴技艺优娴将伊等录用自能为绿营表率以挽汉人习气而外任所得养廉较多伊等所得既多亦于生计有益此朕教养满州奴仆之至意也伊等到任后理应谨守满州旧习以技艺为要多方教导毋染汉人习气不行縻费守分安常即至回京时尽可度日乃竟有在外全忘满州旧习反染汉人习气凡事尚华不知撙节任意浮靡又甚至买妾置婢彼此效尤若年老无嗣置妾尚可无故为身体安逸仿效而行此何理耶殊不知朕爱养满州奴仆之意着交八旗大臣通行晓谕所管应升外省之侍卫章京官员等嗣后凡补放绿营人等到任后须谨守满州淳朴之旧习操演技艺毋效浮华糜费之恶习以作绿营人等之表率如不知悛改仍有似此者一经查出定行从重治罪着交各省总督提督巡抚等除严行晓谕各员外留心细查如有故违者即据实参奏毋得姑息三十九年十一月谕据周元理奏查阅营伍情形折内称遵化州游击佛尔清额墙子路都司福英马箭均欠纯熟勒限半年学习再行考验所办非是旗员简用外任原因绿营弓马平常令其表率俾有所观法咸成劲旅该员等自当感激朕恩益加奋勉身先倡率训练兵丁学习弓马方为无添委任若徒虚糜廉俸贪逸养安其于满州体面尽失尚足为绿营标准乎今佛尔清额福英马箭均未纯熟致被周元理看出则其生疏不堪可知即不称将领之任至绿营勒限半年学习旧例在庸懦汉员偶一引用其知耻者尚当赧颜况满洲弓马本所娴习初用时皆经朕引见发往何以甫至外任即尽行荒废转欲援绿营汉员之例学习稍有人心者尚不知羞恶若此耶昨因直隶副将玛尔清阿游击武灵阿赴东省协剿贼匪颇能奋勉出力不愧满洲勇敢之风当即加恩升擢用为总兵参将若佛尔清额福英之弓马生疏岂可复为姑息佛尔清额福英俱着即解任回京引见再降谕旨嗣后各省绿营旗员如有弓马生疏废弛营伍者均着照此例办理巡防
　　凡巡防之制外海巡防盛京以协领为总巡佐领防御骁骑校为分巡直省以总兵官为总巡副将以下为分巡各于所治界内率舟师沿海上下更番往来以诘奸禁暴两界相交之所戒期会哨同时并集联名申报将军总督提督察核委官稽查若因风汛阻滞或先或后各以到界之日申报其期约以二四五月为始至九月事竣回营其有引避不巡及巡有不周者论如军律内河巡防长江自四川巫山而东出三江口至湖广界过岳州武昌兴国至江西界下九江南昌至江南界经安庆江宁京口狼山东至于海由将军督抚提镇分委旗标弁兵沿泝江流上下游巡及交界之处会巡申报互相考核与外海巡防同若巡海遭风受伤者在外洋官准军功加级兵准一等伤给赏在内洋官准军功纪录兵准二等伤给赏身故者在外洋官兵皆照阵亡之例在内洋官照阵亡例减一等兵减半各给恤典若在黄河大江及洞庭洪泽等湖遭风者视外洋赏恤各处墩台营房国初定边境设立墩台营房以司侦瞭遇有紧急举烟为号寇至百人者挂席一领放炮一声至三百人者挂席二领放炮二声至五百人者挂席三领放炮三声至千人者挂席五领放炮五声至万余人者挂席七领连放炮声接递传达
　　康熙七年题准各省孔道均设墩台营房拨兵看守如有紧急军机接递传报
　　乾隆三年奉旨各省水陆孔道之旁设立墩台驻宿兵丁所以护卫行人稽察匪类朕闻外省情形种种不一其间兵卒成行器械成列于行李往来之时留心防护者有之防汛至二三人而不成行列器械不整者有之营房虽设而闲其无人一任偷窃潜行漫无知觉者亦有之大抵与督抚提镇等驻札大营相近者尚觉整齐其远者即多废弛夫防汛兵丁既无差操之劳专司稽察之事而乃怠惰纵逸至此则国家设立汛兵之意安在皆该管官弁约束不严董率不力有以致之其如何增设惩警之法令督抚提镇等转饰所属将弁实心奉行俾各勤于职业不似从前之耽逸偷安任意旷误着兵部定议具奏旋议定各省督抚提镇将所属地方详细筹划除汛兵已经足额者毋庸再行拨补外其有汛兵阙少之处各按地方冲僻情形即行拨补所有器械务须整齐仍令该管官不时察验倘有离汛偷安旷误汛防者将兵丁责革别补该管官稽察不力者照约束不严例议处

　　皇朝通典之七十六

　　●皇朝通典卷七十七

　　兵十

　　○兵十

　　教阅【兵籍附】

　　△教阅【兵籍附】

　　京营
　　直省
　　兵籍

　　?京营

　　领侍卫府三旗亲军教阅之制镶黄旗每月于初二十六两日习骑射二次于初六十一二十一二十六等日习步射四次正黄旗每月于初三十七两日习骑射二次于初七十二二十二二十七等日习步射四次正白旗每月于初四十八两日习骑射二次于初八十三二十三二十八等日习步射四次
　　八旗骁骑营教阅之制每月于初四初八十三十八二十三二十八等日习射六次都统以下各官亲往监视春秋二季擐甲习步射二次由旗定期咨部擐甲习骑射二次由部定期通行又春月分操二次合操一次秋月合操二次预奏操期仲春孟秋之月按期登城习鸣螺兵部遣官稽察岁以为常其八旗汉军鸟枪兵于春秋月各演鸟枪四十五日岁次合操二次季秋月试炮于芦沟桥每旗各出炮十位演放五日间三岁则于芦沟桥以鸟枪营兵与炮营兵合演枪炮藤牌兵每年春秋二季四旗合操四次八旗合操二次又于初冬分派各旗演习步围每年二次或三次
　　八旗前锋营教阅之制每月于初二初六十一十六二十一二十六等日习步射六次春秋二季擐甲习骑射二次又于左右翼内各分前锋之半兼习鸟枪月演十次均由统领督率所属如法训练每年秋季前锋统领会同护军统领奏闻率所属两营官军演习步围两三次
　　八旗护军营教阅之制每月于初二初六十一十六二十一二十六等日习步射六次春秋二季擐甲习骑射二次与前锋营同
　　圆明园八旗护军营教阅之制每月习步射六次春秋二季习骑射演放鸟枪与八旗护军营同
　　八旗步军营及巡捕营教阅之制八旗步军习步射城门骁骑习鸟枪均以春秋操演步军翼尉同城门领更番考阅内九门外七门安设炮位每届三年四门一次随同八旗运往芦沟桥轮流演放巡捕营参将游击月考其属之弓矢守备千把总各练汛兵春秋习鸟枪与城门骁骑同
　　内府三旗教阅之制每月习射六次春秋二季擐甲习射二次每年立冬后内府护军并尚虞处侍卫鹰狗房执事人等演习步围又遴选三旗护军学习马射等技艺各以时操演
　　火器营教阅之制每月演习步射六日骑射六日马上技艺六日各于本旗教场齐集其鸟枪炮护军骁骑该管官按日于本旗公所考验合操日八旗分左右翼行阵施放枪炮九次至第十次炮与鸟枪连环施放无间每年秋季俟八旗汉军炮位演放完竣后奏请往芦沟桥演炮五日
　　健锐营教阅之制每月逢四九日期合操云梯护梯鸟枪大队鸟枪马上三枪过马骗马扎枪贯跤等技艺逢二七日期合操云梯护梯鸟枪马上三枪及骑射步射舞鞭舞刀等技艺其余日各于本旗较马步射施放鸟枪恭遇驾驻圆明园自三月初一日起每日左右翼轮流演水战用船四逢八日期大操用船八若遇启驾巡幸行围以后则按三八日期操演凡较阅每年自七月十六日开操至次年四月十六日止若遇闰七月即于闰七月十六日起其封开印信日暂停八旗设立教场镶黄旗教场在安定门外正黄旗教场在德胜门外正白旗教场在东直门外镶白旗教场在朝阳门外正红镶红两旗教场均在阜成门外正蓝旗教场在崇文门外镶蓝旗教场在宣武门外各设演武厅该都统等以时督率训练
　　顺治七年世祖章皇帝谕我朝以武功开国频年征讨不臣所至克捷皆恃骑射今荷天庥天下一统勿以太平而忘武备尚其益习弓马务造精良
　　康熙十二年圣祖仁皇帝谕汉军不能骑马者甚多每旗应设一营操练火器议政大臣等集议以闻寻议覆八旗汉军鸟枪骁骑每佐领下增十八名共二十名演习鸟枪得旨火器关系武备甚为紧要应严加操演以裨实用
　　雍正五年世宗宪皇帝谕火器营甚属紧要马上教习熟练方为有益凡属满洲以骑射为根本不可专习鸟枪而废弃骑射兵丁在马上射箭放枪着加意熟习再兵丁内有自已养马学习鸟枪技艺及勤谨効力当差者尔等即当勤勉以优等记名其或行走不及者亦当诱之于善教训兵丁须如教训自己子弟不可遽加苛责若有下愚不移之人或经再三教训仍然行止妄乱者岂可留之京师尔等当即行奏闻发遣十年谕兵可百年不用不可一日不备帝王之治天下未有不以武备为先务者而兵丁之演习武艺亦未有不勤加训练而能有成者从来士农工商各习一业苟不专心竭力则其业必不精况兵丁所司战鬬之事非膂力刚强不能披坚执锐非习艺娴熟不能克敌宣威奈何怠惰茍安虚度岁月不思设兵之本意不念己身之职业乎国家承平日久人耽安逸武备渐觉废弛今当边陲用兵是以令勤操演又不令直班俾得专心训练复给以饭银资其日用无非体恤勤劳也尔等各宜勉力学习如骑射长枪之类必令纯熟精强成国家之劲旅以柔弱怯懦为耻以安逸华丽为戒人之力量用则日增不用日减如出城操练正可演习步行又何必骑马乘车若此等者一经察出必从重治罪
　　乾隆十四年上谕去岁金川用兵朕思我满洲兵向用云梯攻城因命八旗于前锋护军内择年壮人材健勇者千人特命大臣监视操演所选兵各奋勉学习不数月间皆已精练随征金川功成凯旋如令仍回本营随旗行走则伊等前功徒费且我满洲旧日技艺仍至废弛若将伊等专设一营演习均可为精锐兵于缓急之用更有裨益遇有行幸令伊等随往围猎学习行走更得娴熟竢回军之日不必令回本营专令大臣数人管辖特简大臣一人总统其如何设营伍操演遇行幸随跸再如何施恩使得升转之途着大学士公同管辖操演之大臣等详议具奏寻议准设立健锐营云梯兵一千名专习云梯鸟枪马步射驰马跃马舞鞭舞刀诸技又于昆明湖设赶绘船以前锋军习水战驾船驶风之技十七年谕朕恭阅太宗文皇帝实录内载崇德元年十一月癸丑上御翔凤楼集诸亲王郡王贝勒固山额真都察院官命宏文院大臣读大金世宗本纪上谕众曰尔等审听之世宗者蒙古汉人诸国声名显著之贤君也故当时后世咸称为小尧舜朕披览此书悉其梗概殊觉心往神驰耳目倍加明快不胜叹赏朕思金太祖太宗法度详明可垂久远至熙宗及完颜亮之世尽废之耽于酒色盘游无度效汉人之陋世宗即位奋图法祖勤求治理惟恐子孙仍效汉俗豫为禁约屡以无忘祖宗为训衣服语言悉遵旧制时时练习骑射以备武功虽垂训如此后世之君渐至懈废忘其骑射至于哀宗社稷倾危国遂灭亡乃知凡为君者耽于酒色未有不亡者也先是儒臣巴克什达海库尔禅屡劝朕改满洲衣冠效汉人服饰制度朕不从辄以为朕不纳谏朕试设为比喻如我等于此聚集宽衣大袖左佩矢右挟弓忽遇硕翁科罗巴图鲁劳萨挺身突入我等能御之乎若废骑射宽衣大袖待他人割肉而后食与尚左手之人何以异耶朕发此言实为子孙万世之计也在朕身岂有更变之理恐日后子孙忘旧制废骑射以效汉俗故常切此虑耳我国士卒初有几何因娴于骑射所以野战则克攻城则取天下人称我兵日立则不动摇进则不回顾威名震慑莫与争锋此番往征燕兵出边我之兵威竟为八大臣所累矣故谕尔等其谨识朕言朕每敬读圣谟不胜钦懔感慕惟深国家开创之时我祖宗躬亲劳瘁勤求治理矩矱相传罔敢踰越以立万世之丕基至于今咸受无疆之福者皆仰遵明训所致也我朝满洲先正遗风自当永远遵循守而勿替是以朕尝躬率八旗臣仆行围较猎时时以学习国语熟练骑射操演技勇谆切训诲无非率由旧章期以传之奕禩永绵福祚惟是我皇祖太宗圣训所垂载在实录若非刊刻宣示则累朝相传之家法外廷臣仆何由共悉且自古显谟令典多泐之金石晓谕臣工我皇祖太宗之睿圣时申诰诫昭示来兹益当敬勒贞珉永垂法守着于紫禁箭亭御园引见楼及侍卫教场八旗教场各立碑刊刻以昭朕绍述推广至意俾我后世子孙臣庶咸知满洲旧制敬谨遵循学习骑射娴熟国语敦崇淳朴屏去浮华毋得稍有怠惰式克钦承彝训冀亿万世子孙共享无疆之庥焉十八年谕骑射国语乃满洲之根本旗人之要务朕今岁校阅京城世爵其射箭尚可观及人材英俊者已施恩选取侍卫并分在各处令其学习行走其射箭甚劣不堪教化者察明革职别行承袭至各省驻防亦皆有世爵若不教训骑射国语伊等近于素餐安逸之习必致学为不善着各省将军都统等将伊等不时教导务使骑射优娴国语纯熟如有教训不化骑射甚劣者该将军都统等即指名参奏革职别行承袭将此通行传谕知之

　　?直省

　　八旗驻防营以将军都统副都统掌其教阅训练骑射演放枪炮并以时亲临阅试第其优劣以为赏罚春秋合操均与京营同八旗水师营每年春秋二季将军都统副都统等督率官兵分驾战舰金川福建乍浦广东赴海口黑龙江齐齐哈尔默尔根江宁于江西天津赴海口每年四月起八月止均择天气晴和潮平风顺时出洋列阵张帆起碇掌号鸣炮以次操演停操之后仍各率官兵讲习水务
　　陆路绿旗营总督所属为督标巡抚所属为抚标提督所属为提标总兵所属为镇标总督节制巡抚提镇提督节制镇标每岁秋季霜降日申令本标官兵校阅于演武场前一日各营将弁肃队伍赴教场豫立军幕届日黎明军士擐甲列阵中军建大纛于场正中将台上传令合操中军扬旗麾众台下举炮三军中鸣角击鼓步骑甲士列队行阵施放枪炮连环无闲并如京营之制若长枪藤牌■〈扁刂〉刀短兵之属各因其地之宜以教士卒皆有成法阅毕试材官将士骑射技勇申明赏罚犒劳军士各释甲归伍漕运总督河道总督届期教阅本标官兵亦如之其各营将弁随时训练本管军士分按日期绿营水师有内河有沿江沿海出洋信候各省不同每岁春秋季月或夏秋之季乘舰列阵扬帆驶风鸣角发炮操演其如军律
　　乾隆元年谕各省营伍离提镇辽远不能亲身稽察该督抚酌量地方营制如何令提镇等隔数年一次亲身察阅详议具题寻议准直隶提督分所属为三路岁阅一路三岁而遍马兰宣化正定三镇岁各一阅泰宁天津二镇二岁各一阅山东兖州镇临清沂州等处分路岁阅登州镇西南东南等处分路岁阅一岁而遍山西太原大同二镇岁各一阅河南南阳河北逼镇岁各一阅江南提镇岁各一阅江西南昌南赣二镇岁一阅二岁而遍闽浙总督莅任一阅水师提督一岁阅海坛闽安烽火门等处一岁阅金门南澚铜山等处二岁一遍陆路提督一岁阅兴化福州福宁建宁延平等处一岁阅泉州漳州龙岩汀州邵武永春等处二岁而遍海坛金门南澚台湾四镇水师岁一阅福宁汀州建宁漳州四镇陆路岁一阅浙江提督三岁一阅定海黄岩温州三镇岁各一阅衢州处州二镇岁各一阅湖广总督莅任一阅提督岁阅湖北湖南二岁而遍襄阳宜昌永州镇筸四镇岁各一阅陜甘总督五岁一阅提督三岁一阅延绥兴汉河州凉州宁夏西宁肃州七镇岁各一阅四川川北重庆建昌松潘四镇三岁各一阅广东左翼右翼高州琼州碣石潮州南澚七镇岁各一阅广西提督三岁一阅左江右江二镇岁各一阅云南贵州提镇所属酌数年内一阅各疏报山巡回任日期及各营汛官兵技艺是否纯熟军装器械是否齐全以待部核十年谕国家设立营伍修明武备以为折冲御侮之用必训练精熟于平日斯可奋勇决胜于临时是以陆路设营汛沿海设水师皆须勤演习以收实效自去年朕命大臣察阅营伍后陆路该管大员颇肯竭力整顿气象而水师操演则不过将演就阵法塞责了事其操舟破浪之法官弁兵丁茫然不知以为此水手之事漫不留意即至舵工水手其能熟练者亦属寥寥平日操演之时各船进退尚且参差往来间断茍其临敌何以致用夫水师以舟为主出没风涛去来倏忽必掌舵者能操纵自如而抢风折艥破浪冲波水手等尽能娴习即官弁兵丁等亦皆心领神会不待呼应而自灵然后猝然遇敌驾驶轻捷一舟之中臂指相使如一人之身则应变制胜无难向来水师官弁仍以水师用原欲其熟悉情形收得人之效今则视为故套该管者不加察徼幸者茍延玩是育材之善政为容身之快捷方式矣着通行申饰沿海将军督抚都统提镇等务遵朕旨实心训练实心甄别毋得仍前玩忽虚应故事十一年谕国家设立营制所以严拱卫而固苞桑务在选精锐以储千城勤训练以资捍御所谓兵可百年不用不可一日不备也从前因各标营日渐废弛朕命大臣前往山东河南江南等省先行阅看并降旨申饰复于督抚提镇奏折中时加批谕令其实力整顿今各省操演之法大抵旗纛戈甲期以饰观步伐阵图似为练习其实在技勇精强弓马娴熟者甚少在水师营汛亦不过演就水阵聊以塞责而已即军政荐举未能尽属公当徒为具文以是整饰戎行岂能使壁垒一新士气日奋即如西北称劲旅而江浙多柔脆不知既以为兵自应鼓其锐气使弱者日进于强岂可任其委靡不加振作盖营伍之中兵马钱粮甲胄器械皆宜事事留心向来虚冒兵粮私扣朋马夤缘拔补挪借军装等弊犹未尽除而教训演习惟事粉饰因循怠忽尚沿旧习殊非设兵卫民之意是必立定年限专差大臣阅看庶将弁知有责成不敢怠废而各兵亦知有考验时时警惕技艺不致生疏于戎行自有裨益朕前旨与以三年之限着兵部请旨并未定有分省察阅之年分今已阅之省则已过二年其余则未命前往也其如何分年分省差大臣往阅着该部定议俟临时酌量或自京师命大臣前往或即命本省督抚察阅寻议定自乾隆十二年为始阅直隶山西陜西甘肃四川十三年阅湖北湖南云南贵州十四年阅福建浙江广东广西十五年阅山东河南江南江西周而复始但地方辽阔若止钦命大臣一人势难周遍至甘肃处极边安西提标驻塞外若令阅川陜之大臣并阅则广远难周请于应阅直隶等省之年差往直隶山西一人陜西四川一人甘肃一人应阅湖北等省之年差往湖北湖南一人云南贵州一人应阅福建等省之年差往福建浙江一人广东广西一人应阅山东等省之年差往山东河南一人江南江西一人兵部于每年开印后将应阅之省分并满大学士领侍卫内大臣都统尚书侍郎名单开列奏请或钦点大臣前往或即令该督抚就近察阅恭候钦定再向来各省督抚提镇原有分年察阅营伍之例嗣后各省如遇钦点大臣察阅之年该省督抚提镇停其察阅至当提督简阅之年则各镇停简阅当督抚简阅之年则提镇概停简阅十八年谕各省标营分年特派大臣查阅又督抚提镇有统辖操防之责例应以时巡视所以简军实严武备也是以各兵之汉仗技勇为本至于旗帜衣帽期足以别队伍整军容无缺可矣奚事增美焉近来外省营汛每遇大员莅阅往往先期部署为一切观美计制造旗帜更易号衣公费不足遂坐扣兵饷以致伊等生计为艰是营伍未有整顿之实而兵丁先被扣饷之累殊非巡查简阅之本意嗣后查验兵丁务核其实毋以旗章衣服粉饰外观至或有钦差大员经过营汛地方兵丁循例站队者亦俱无庸张设旗帜总之整饰戎行全在汉仗技勇其缘饰之具皆属无益之虚文而因以扣饷瘠兵则尤其大不可者着通行各省督抚提镇咸共知之二十二年谕今日朕至杭州省城其接驾之绿营兵丁有奏箫管细乐者夫身隶行伍当以骑射勇力为重戌楼鼓角不过用肃军容即古者铙歌鼓吹之词亦以鸣其得胜之气耳若吹竹弹丝技近优伶岂挽强引重之夫所宜相效此等绿营陋习各省均所不免可传谕各省督抚提镇等转饰所属标营嗣后营伍中但许用钲鼓铜角其箫管细乐概行禁止又谕外省驻防将军及绿营之提镇出行则皆乘舆夫将军提镇有总统官兵之责若养尊处优自图安逸亦何以表率营伍而作其勇敢之气况旗人幼习骑射即绿营中亦必以其弓马优娴始历加升用乃一至大僚转致狃于便安忘其故步此岂国家简擢之意耶京师都统副都统既皆乘马而满洲侍郎则无论年踰六旬亦俱不得乘舆即朕巡省所至尚每日乘马而行乃外省武职独相沿陋习此甚非宜嗣后将军提镇概不许乘舆其编设轿夫并着裁革如有仍行乘坐者照违制例治罪可通行传谕知之三十九年尚书公福隆安奏鸟枪一项于军器中最为得用而进步连环尤为鸟枪中锐利之法八旗劲旅凡遇专操会操惟演九进十连环使之精熟是以所向无敌至各省绿营兵丁操演鸟枪不过按照阵式虚应故事施之临阵全属无用即如征剿金川所有绿营兵丁放枪俱不得力直至派出京城健锐火器两营兵前往始各展其所长轰击殪贼几无虚发近日临清剿捕逆匪亦得京兵之力其效已可概见伏思各省绿营原设鸟枪兵与其循习虚文曷若练资实用请饬令照健锐火器二营进步连环鸟枪法式一体演习并饰该管大员董率将领兵丁专心学习务使进退如法操练精娴庶临用并能制胜而防守愈昭严饬矣五十年谕国家设兵卫民可百年不用不可一日无备陜甘两省系边睡要区设兵不为不多乃逆回两次滋事绿营兵丁懦怯退缩致贼匪得以蔓肆鸱张此皆承平日久督抚提镇不能实心整饬各营将弁不加操演讲习因循怠玩以致兵备废弛屡经降旨严切训饬若能如福康安加意整顿于各标营内挑出兵丁一半专意训练俾军律严明士气劲锐一变绿营懦怯之习两省共有三万余劲旅设或地方稍有不靖又何患不立时扑灭耶在云贵四川两广福建等省系沿边沿海重地自应照福康安所办于各营内挑选壮健勤加训习使各有数万劲旅庶平时足以重操防而临时可以供调遣即腹地亦当如此留心简练各省皆系总督专主营政而山东山西河南江西系巡抚兼提督衔着将福康安原折抄寄各省总督及山东山西河南江西巡抚一体留心不动声色皆有精兵之备亦一至要也又谕鸟枪实为行军利器着传谕各省督抚务令兵丁时时操演娴熟兵役奉差捕贼毋得施放空枪以其共收实效又闻各省营伍枪兵每不得拔补马战及外委等以致枪兵无向上之心甚或以赢弱充数殊不知临阵歼贼鸟枪弓矢尤为得力自应将熟练枪手一体拔补俾知上进有阶则更争相鼓励踊跃演习

　　?兵籍

　　凡八旗亲军前锋鸟枪护军于护军骁骑步军教养兵壮丁内拔补护军于骁骑步军教养兵壮丁内拔补骁骑于步军教养兵正身壮丁内拔补步军于正身壮丁及户下人内拔补教养兵于正身幼丁内拔补领催于护军骁骑内选充均由参领佐领选应补之人呈都统统领等简核录其材力酌其盈绌驻防兵由该管官于驻防壮丁内拔补若驻防官子弟有娴习骑射愿于任所充伍者听凡直省考拔营兵以人材强壮技艺优娴者充补骑兵拔于步战兵步战兵拔于守兵守兵拔于余丁无余丁乃募于民督抚提镇本标乃相近营汛均亲考拔余令副参考拔仍于巡阅属营时覆核考拔失实及虚占名粮者论如法营兵令五人联名具保互相觉察其有不遵约束生事扰民容奸保慝离次失伍有干纪律者皆论如法并坐其长

　　皇朝通典卷七十七

　　●皇朝通典卷七十八

　　兵十一

　　○兵十一

　　军器
　　军器制度

　　△军器

　　凡给发军器金鼓以示进退之节海螺以定朝昏之聚散旗纛以一瞻视甲冑以卫身器械以制敌各营兵之专习者为弓箭为鸟枪为炮为藤牌兼习者为长枪为大刀为挑刀水师则有排枪钩镰枪标枪大斧火箭之属水陆异用险易异宜习者期纯熟教者期专一大炮以兵千名设十炮为率郡邑城守沿海沿边及水师战舰各驻炮于其所若兵少及非要隘营汛贮炮于督抚提镇驻札之地需用乃发仍以时演放如法
　　顺治初定军器由兵部图式移文工部制造按名给发仍令该管官随时稽察有损阙者修整补治如有赢余器械留营以备增补其敝坏者悉行销毁五年奏准马兵每名给甲一冑一櫜鞬一弓一箭四十腰刀一步兵每名给甲一冑一腰刀一其步兵内之弓箭兵给弓一箭三十长枪兵给长枪一鸟枪兵给鸟枪一直省兵均照此给发
　　康熙六年奏准八旗世爵暨文武官各备甲一冑一弓二櫜鞬一腰刀一其箭数视品秩之大小公五百五十侯五百伯四百五十子四百男三百五十轻车都尉二百五十骑都尉二百云骑尉百五十武官一品至五品视子男至云骑尉六品以下均一百文官一二品视子男三品京堂视武职二品四品京堂科道郎中视武职三品员外郎视武职四品营兵护军前锋领催各七十骁骑各五十世爵中官大于爵者照官职箭数爵大于官者照世爵箭数直省督抚提镇及副将以下官应备弓矢甲冑各按品级定数与八旗武职同三十年设八旗火器营每佐领下设鸟枪前锋鸟枪护军鸟枪骁骑每名各给鸟枪一满洲八旗每旗各设子母炮五位其余大小铜铁炮位均贮汉军八旗炮局内又定护军营八旗每旗各设海螺三十六前锋营左右翼各设海螺八火器营八旗每旗各设随炮海螺五八旗鸟枪护军鸟枪骁骑每旗各设海螺十四骁骑营每佐领下各设海螺一每参领下各设海螺二汉军鸟枪营每旗设鼓一金五炮营每旗设鼓一金五藤牌营每旗设海螺五每旗藤牌兵百名每名给藤牌一■〈扁刂〉刀一每旗挑刀兵五十名每名各给挑刀一汉军八旗每佐领下各设鹿角一架棉甲兵四名每名给连耞棍一副直省标营金鼓海螺鹿角藤牌挑刀等项视营之大小兵之多寡酌设
　　雍正五年谕各处营伍所用器械向来原无一定之例是以武弁到任往往以已所好尚及素所熟习者操演所属兵丁间或学习未久而接任官又别有意见将从前所习者更改调换是兵丁之技艺每视该上司之去留以为转移非训练专精之道也凡事久则熟熟则生巧宜令各省将军督抚提镇因地制宜酌定规制永远遵奉除骑射最为紧要天下通行学习外其余各种演习悉着该上司会同通省官弁细心斟酌应用何军器详悉定议奏闻令各营永远遵行接任官不得擅自更改傥将来有应变通之处具题请旨如此则兵丁各精其业且使一省之中彼此画一将来或有调遣会集之处正可相资为用于营伍大有裨益是年议准官兵所用军器内鸟枪一项能冲锐折坚最为便利如腹内省分地势平坦利用弓矢至沿海沿边省分山深林密利用鸟枪应将腹内省分每兵千名设鸟枪三百杆沿海沿边省分每兵千名设鸟枪四百杆嗣据各省陆续议覆山东省各营军器弓箭鸟枪炮藤牌长枪大刀均系通设之械每兵百名分作十分弓箭三分鸟枪五分藤牌一分长枪一分此外别设炮手专演发炮河南省各营军器驻防八旗设马步弓箭兵鸟枪兵子母炮兵长枪兵督标两营设马步弓箭兵鸟枪兵炮兵藤牌兵大刀兵河北镇标九营各设马步弓箭兵鸟枪兵炮兵护炮■〈扁刂〉刀兵南阳镇七营如之直隶省各营军器除骑射鸟枪炮画一操练外惟宣化镇平阳之地利于藤牌应以该镇向设之三眼枪长枪大刀兵改换藤牌紫荆关鸟枪甚少兵以该镇向设之大刀兵改添鸟枪山西省各营地属沿边每兵百名分作十分弓箭六分鸟枪四分别设炮兵专演大炮惟杀虎协旧有藤牌兵三百名仍令演习其余长枪■〈扁刂〉刀之属悉令改为弓箭鸟枪兵江南江西省水师各营军器除弓箭鸟枪炮外如藤牌大刀钩镰枪过船枪钺斧标铁弹均为水师利用之器其陆路各营有设三眼铳及长枪者应将三眼铳改为鸟枪兵长枪改为藤牌兵福建省陆路各营每兵千名分作二十队弓箭马兵四队弓箭步兵二队鸟枪兵十队炮兵一队藤牌兵一队长枪兵一队大刀兵一队水师战船大赶绘船兵八十名设排枪四十二杆中赶绘船兵六十名设排枪三十杆小赶绘船兵五十名设排枪二十五杆大艍船兵三十五名设排枪十六杆中艍船兵三十名设排枪十六杆小艍船兵二十名设排枪十杆仍各备用火药弹子火罐火箭之属浙江省各营每兵千名分作二十队弓箭兵六队鸟枪兵八队藤牌兵二队片刀兵二队长枪兵一队炮兵一队陜西四川省各营除弓箭鸟枪炮通行演习外其弓箭马兵兼习枪棒守兵兼习■〈扁刂〉刀又令提标守兵二百名专习藤牌广东省各营每兵百名设弓箭手二十名各佩腰刀兼习双刀长枪鸟枪兵五十名各佩腰刀藤牌兵十名用牌刀挑刀兵十名炮兵十名云南贵州广西三省各营每兵千名设弓箭兵二百鸟枪兵六百藤牌兵一百以炮兵百名兼习牌刀十年议准福建省水路海面辽阔陆路林深箐密鸟枪一项最为利用于定例每兵千名设鸟枪四百杆外再增鸟枪百杆
　　乾隆五年议准云南贵州二省地多山箐又阴雨不常弓箭一遇潮湿之时险仄之地不能应手施展惟弩弓以木为质其力最劲令弓箭手各兼习弩弓十五年议准湖广武昌镇水师二营地界川江水操弓箭技有难施惟鸟枪极为利便照沿海沿边省分每兵千名设鸟枪四百杆凡简核军器京营三年一赐八旗奏请特命王公大臣验阅驻防八旗军器各将军都统副都统于到任后率所属简稽军营铠仗同城限二月外属限三月竣事游牧处官兵军器由部奏请特命大臣验阅各察其盈绌利钝具疏以闻直省各标营军器以都司守备为专管官副将参将游击为兼管官遇有动用修补估价详报给公项治备岁终汇送布政司核销督抚提镇岁委官察验取具册结岁终汇疏题报以册达部稽核亏阙者论如法
　　顺治五年奏准每年秋季奏请点验八旗护军营骁骑营器械春季奏请点验前锋营步军营器械令该管官互相稽察又定点验军器若盔甲弓箭等项全无者官革职兵鞭一百革退军器阙少与朽坏及箭上无字并书他人姓名者官罚俸兵鞭责有差如所属官兵盔甲弓箭等项全无及军器缺少或朽坏者各计名数多寡论该管之都统参领降罚如律至佐领骁骑校等所管兵数无多有军器缺少朽坏者各计名数从重论
　　雍正元年奏准游牧八旗察哈尔官兵军器由部越一岁疏列满洲蒙古都统统领副都统职名恭请钦点一人前往稽阅十年议准直省各营军装器械属督抚所辖者督抚委官盘察提督所辖者提督委官盘察皆取本营并无缺少及委官并无捏饰印甘结存案各于年终保题至于各镇有督提统辖者由该镇委官盘察取印甘结并加具保结送督提察核于年终保题若无督提统辖各该镇委官盘查取结亦于年终保题其保题时各将所属军装器械数目分晰标营造册并保结送部察核如保题后仍有阙少将经手盘察官罚俸督抚提镇准失察例论倘委官明知阙少扶同捏报者降级调用又议准各营军装器械以都守为专管官副参游为兼管官若无故阙少经督抚提镇题参将专管官兼管官均论罚照数分赔系兼管官察出揭报者免议止令专管官独赔限六月赔完如逾限不完将专管官住俸兼管官停升竢赔完日开复若系兵丁阙少经该管官察出揭报追补足额者免议至于新旧各官接任将军装器械限一月交代如无阙少新官造册出结详报督抚提镇年终报部若交代时旧官推卸不交新官勒索不受皆照交代迟延例分别议处其阙少各数果系年久朽坏出师阙损及因公动用者准动公费制备免其议处分赔倘有藉端科累兵弁制备者照因公科敛例议处又议准督抚提镇将营中盔甲弓箭鸟枪藤牌刀枪旗帜锅帐铅药锹棍等项按照题定额数制备一有阙损该管官即详报随时修整准其动用公费务期齐全足用如有赢余择其堪用者存营以备增补其朽敝者酌量销毁以免窃卖之弊十一年议准营中一应军器遇有阙损不按时修整及修整而收贮不谨以致朽坏及失火烧毁或将预备铁木等项堆贮潮湿地方以致鏥蚀者将该管官论罚照数赔补
　　乾隆元年议准民间不许私制鸟枪其乡村险僻之处防盗防虎鸟枪在所必需各省督抚确察州县内有实在应用地方照兵丁鸟枪式样制造书錾姓名具呈地方官编号注册备案如非应用地方有私藏或私造售卖者鸟枪入官仍从重处责该管官以失察论四年题准各省将军都统副都统于到任时将所属同城亲标旗营一应军装器械限两月委官盘验其外属各营军装器械限三月委官盘验各保题一次仍取具该管官并无亏少印结及委员并无捏饰印结存案于年终保题仍将所属各营军器数目造册送部察核倘委盘保题之后仍有阙额别经发觉者将盘验之官议罚其委官扶同捏结者议降如例十五年谕八旗官兵器械阙少者均咨部官为造给器械内弓箭尤为紧要惟赖不时整理善为收贮从前兵部八旗都统会议训饬八旗官兵将器械善为收贮曾经奏准施行今都统等或因日久废弛不以为事亦未可定着再行传谕务遵原谕留心训饬稽察十六年覆准鸟枪为紧要军器倘有年久不堪适用者令该堂官验看确实准其重造其旧枪镕化之铁加谨收贮以备增造各项军装之用十八年谕八旗军器例应每年特简王公大臣点验但一岁点验殊觉烦扰嗣后着三年一次点验既宽点验之限临时务宜实心察核不得草率了事若朕亲阅时军器仍有亏阙损坏者必将点验之王公大臣治罪至点验之年将八旗前锋营护军营骁骑营内府护军官兵军器仍照例点验外其内府佐领下骁骑及王公府属兵丁军器皆停其点验

　　△军器制度

　　王命旗牌
　　令箭
　　盔甲
　　弓箭
　　旗纛
　　皇朝礼器图式武具

　　?王命旗牌

　　旗牌之制旗以蓝绘为之方广二尺六寸两面销金清汉令字每一令字上各钤以兵部印旗杆一长如旗木顶垂朱髦牌以椵木制形圆高一尺二分阔九寸五分厚一寸朱髹上刻荷叶形绿髹牌两面镌清汉令字各一饰以金悬于枪上枪以榆木为之长八尺围一寸铁顶枪冒髹以黄绘龙垂朱髦牌边及枪杆均镌清汉令字第几号填以金颁给旗牌定制经略十二副总督挂印总兵官各十副巡抚提督八副总兵官五副
　　雍正三年谕各省督抚提镇旧例均颁发王命旗牌所以重节镇之权崇天室之威也但传守既久或遇地方卑湿虫蛀漆剥或因阅岁滋多形制毁敝而督抚提镇等以旗牌损坏例当参处不敢修整甚有预防损坏将所颁旗牌收贮照样别造者尤为不可嗣后各督抚提镇所颁王命旗牌加谨收贮勿致损伤亦不得别造其有地方卑湿阅岁滋多不免虫蛀漆剥形制毁坏者从宽免其处分听其一面照式准修一面咨部备案
　　乾隆十四年奏准旗牌金书令字之上例钤兵部印今已遵旨改用新铸清篆印而直省存贮旗牌尚系兵部旧印应将旗面移送兵部换钤新印由部行知各督抚提镇委官赴部请领以昭信守至旧领旗面竢颁到日送部缴销

　　?令箭

　　令箭之制旗面式样大将军将军督抚提镇均用三角旗驻防将军都统副都统均用方旗咸以云缎为之三角旗高一尺八寸斜长三尺下阔二尺四寸大将军将军用本旗之色督抚提镇用黄色方旗高一尺五寸五分阔九寸五分均销金清汉令字及清汉官衔箭镞以铁为之二面鋄银清汉令字下鋄银清汉十二辰字移送兵部配制笴羽钤印颁发
　　康熙三十三年奏准步军统领增给令箭十二枝旗面金书提督九门步军巡捕营统领清汉字样由部制造颁发
　　乾隆十四年奏准步军统领旧设令箭年久损坏应行更换再巡捕营三字业经遵旨翻清所有该衙门印信已照新定字样改铸前项令箭应更造给发至各省督抚提镇驻防将军令箭一并改制给发以示画一

　　?盔甲

　　盔制以铁二片制如帽形上锐下平合而成之日盔高五寸围圆一尺九寸合缝处压以铁梁日盔梁盔前安铁一片日遮眉阔寸余围长九寸上覆铁檐一形如葢日舞擎阔六分长四寸三分其下日护额为覆椀于盔上其上仰者为盔椀径一寸六分高一寸二分围圆五寸安管一长二寸围圆一寸以插盔枪枪长三寸六分上为盘以垂髦上安顶顶各有品制 【详见于后】 垂于项后者日护项垂于左右者日护耳其下日护颈其表官用锦缎兵用布傅以铁叶护项用铁叶九护耳二用铁叶各六护颈同其采饰制各有差
　　凡亲王郡王冑顶镂金火焰衔宝石金立龙二承之垂熏貂缨十有八梁左右镂金梵文三重上重八次七次二十饰皆镂龙衔宝石护项护耳护颈均石青锁子锦表月白绮里青绘绿外布金钉贝勒贝子固伦额驸顶衔素金垂熏貂缨十有四入八分公植密鼠尾垂貂尾缨十有二不镂梵文领侍卫内大臣都统统领直省总督提督巡抚均顶植雕翎二垂貂尾缨十有二锓饰龙及花文护项护耳护颈均石青绮表蓝布里绣蟒五中敷铁外布银钉内大臣和硕额驸郡主额驸内大臣里行之公侯伯散秩大臣均顶植密鼠尾垂红缨随旗行之公侯伯子男文武一品文二品副都统宗室将军县主额驸直省总兵均顶植熏獭尾垂红缨文三品至五品骁骑参领郡君额驸以下直省副将均顶植獭尾垂红缨侍卫銮仪卫官均顶植豹尾垂红缨前锋护军参领侍卫均顶植獭尾垂黑缨文六品至九品直省参将以下均顶植獭尾垂红缨不加锓绣王府官均顶植猞猁狲尾长史垂黑缨护卫典仪垂红缨前锋校护军校均铁顶红缨护项护耳护颈均以素绮绣莲花外布黄铜钉前锋护军绿旗营军士皆如之护项以下用青布不绣骁骑校骁骑均铁顶黑缨护项以下各如旗色校以绮兵以布均绣莲花
　　甲制上衣下裳左右护肩左右袖左右护腋裳闲有遮裆左裆裳亦分左右甲衣长二尺二寸幅四下广一尺一寸护肩二各长一尺一寸广一尺三寸袖二各长一尺二寸上围一尺二寸下围九寸护腋二各长一尺上广九寸凹其中以承腋其末锐遮裆一方八寸左裆一方六寸甲裳长二尺六寸幅二每幅上广一尺二寸下广一尺五寸其表官用锦缎兵用布甲衣用铁叶一百三十六每叶长二寸五分广二寸甲裳用铁叶一百十六护肩甲袖护腋遮裆左裆均用小铁叶长一寸六分广一寸四分 【步兵甲衣长二尺甲裳长二尺六寸闲有无裳者余制并同】 其敷棉者曰绵甲施铁叶于外者曰明甲其采饰制各有差
　　凡亲王以下至入八分公甲用石青锁子锦表月白绸里青绘绿裳幅护肩皆露铁鍱饰珊瑚绿松青金石镀金云龙中敷铁外布金钉前悬护心镜勒以绦亲王郡王金黄色贝勒以下石青色固伦额驸同领侍卫内大臣都统统领内大臣散秩大臣公侯伯子男宗室将军县主额驸以上文武一品文二品副都统直省总兵均石青绮表蓝布里青绘缘通绣蟒十护肩露铁鍱文三品以下骁骑参领郡君额驸以下直省副将均通绣蟒六侍卫銮仪卫官前锋护军参领侍卫王府长史护卫典仪均通绣蟒四裳幅露铁鍱皆鋄金云龙中敷铁外布银钉前锋校护军校素绮表绣莲花无袖裳幅露铁鍱外布黄铜钉前锋护军绿旗营军士均青布表加绿月白里不加绣余与校同骁骑校骁骑表各从旗色校以绮兵以布均绣莲花
　　乾隆二十一年钦定县冑之制以革髹漆顶植铜鍱护项护耳护颈均敷绵护军校前锋护军垂红缨护项以下石青色骁骑校骁骑鹿角兵炮手垂黑缨护项以下各从旗色甲亦敷绵护军校骁骑校前锋护军均全身骁骑无左右袖鹿角兵炮手无裳及左右袖左裆色如冑制官用绮表绸里外布黄铜钉鋄金兵用绸表布里外布白铜钉鋄银

　　?弓箭

　　弓制胎用榆木或欇木南方削巨竹为之取材视竹木之理平正端直张而不跛胎长三尺七寸面傅牛角背施筋胶外饰桦皮胎一而角两两角之接处用鹿角一块固以筋胶加暖木皮于外日弓靶两弰以桑木为之各长六寸三分镶以牛角刻锲其末以受弦彄弰与胎鬬笋相接处光削其面以鹿角为方针于角端日垫弦弦有二一缠丝弦教射用之蚕丝二十余茎为骨外用丝线横缠以束之缠分三节隔七寸许空一二分不缠则不张弓时可折迭而收之一皮弦翦鹿皮为之用于战阵弓力疆弱视胎面厚薄筋胶轻重一力至三力用筋八两胶五两四力至六力用筋十四两胶七两七力至九力用筋十八两胶九两十力至十二力用筋一觔十两郊十两十三力至十五力用筋二觔胶十二两十六力至十八力用筋二觔六两胶十四两
　　箭制笴以杨木柳木桦木为质取圆直之杆削成之别用数寸之木刻槽一道日箭端笴必取范于端以均停其首尾刻衔口以驾弦日括其端受镞冶铁为之日透甲锥日鈚箭曰梅针箭皆战箭施于教阅者曰骲箭以寸木空中镂窍发则受风而鸣又谓之响箭镞上加骨角小哨者曰鸣镝翦鵰鹳翎三胶粘箭括之上曰箭羽羽闲亲王至长子书爵贝勒以下至官兵均书衔名箭价等次每箭以五枝为率首一二三等青鹤翎箭次一二三箭蝉鹅翎箭次一二三等鸬鹚翎箭次一二三等鹳翎箭次一二三等鸨翎箭次一二三等芝麻雕战箭次一二三等雁翎箭

　　?旗纛

　　旗纛之制八旗各以其色为辨正黄正白正红正蓝四旗均方幅镶黄镶白镶红镶蓝四旗均左幅稍锐都统纛各长五尺七寸广五尺绘龙竿长一丈二尺铁顶朱髦惟正红旗用黑髦佐领纛长四尺二寸广五尺不绘彩竿长一丈二尺黑髦领催小旗长一尺五寸广一尺八寸竿长五尺八旗同式而于铁顶各异其制以示别护军营纛各如本旗之色裁幅为三角边作火焰形直长五尺五寸斜长七尺三寸绘龙竿长一丈二尺铁顶朱髦正红旗用黑髦护军校小旗三角直长一尺二寸斜长二尺三寸竿长五尺五寸八旗同式而于铁顶异其制以示别前锋营纛方幅长二尺三寸广一尺八寸绘飞虎竿长六尺顶饰豹尾朱髦火器营旗纛护军骁骑各如其本营之式加白号带以别之健锐营旗纛左翼镶黄右翼正黄均正幅加号带直省标营大纛皆绿色裁幅为三角直长五尺八寸斜长一丈边作火焰形 【 或绘云蟒或绘飞熊随地异制无定式】铁顶朱髦什长旗三角直长二尺三寸有奇斜长三尺八寸边作火焰形铁顶朱髦督抚提镇大帅旗以黄布为之方幅广一丈八寸长一丈四尺两面大书帅字加号带长一丈五尺广一尺竿长一丈六尺刻木葫芦为顶其先锋旗督阵旗门旗令旗禀事旗均随营异制
　　乾隆十七年奏准旗纛系兵所瞻视旧制各省驻防将军都统副都统补授时即照其人本旗之旗色由工部造给如改授即更换不惟繁冗且于瞻视无准嗣后各省驻防分定旗色盛京江宁西安绥远城将军热河京口副都统皆用镶黄旗色吉林杭州福州宁夏将军归化城右翼都统山海关青州副都统皆用正黄旗色黑龙江荆州成都广州将军归化城左翼都统凉州副都统皆用正白旗色其各将军都统兼辖之副都统各视将军都统旗色二十二年定伊犁将军用镶黄旗色二十六年定察哈尔都统用镶黄旗色察哈尔副都统右翼用正黄旗色左翼用正白旗色

　　?皇朝礼器图式武具

　　佩刀
　　火器
　　火药
　　账房
　　战船

　　佩刀

　　虎枪营虎枪
　　健锐营云梯
　　健锐营云梯刀
　　健锐营长枪
　　健锐营鞭
　　健锐营顺刀
　　前锋营镰
　　前锋营斧
　　护军营长枪
　　藤牌兵藤牌
　　藤牌兵■〈扁刂〉刀
　　藤牌兵挑刀
　　汉军连耞棒
　　汉军鹿角
　　偃月刀 【 以下绿旗营武具】
　　朴刀
　　斩马刀
　　长刃大刀
　　宽刃大刀
　　双手带刀
　　背刀
　　片刀
　　虎牙刀
　　窝刀
　　船尾刀
　　割刀
　　缭风刀
　　长枪
　　火焰枪
　　钩镰枪
　　双钩镰枪
　　虎牙枪
　　蛇镰枪
　　雁翎枪
　　十字镰枪
　　火镰枪
　　梨花枪
　　手枪
　　钉枪
　　矛
　　戟
　　双鐗
　　双锤
　　马叉
　　凤翅欓
　　五齿欓
　　月牙钯
　　通天钯
　　长柄斧
　　双斧
　　双钺
　　三须钩
　　铁挽
　　梨头■〈釒剽〉
　　铁斗■〈釒剽〉
　　棒
　　虎头棒
　　盾
　　虎头牌
　　燕尾牌
　　挨牌
　　圆木牌
　　藤牌
　　牌刀
　　战被
　　滚被
　　滚被双刀

　　火器

　　大者曰炮其制或铁或铜或铁心铜体或铜质木镶或铁质金饰重自五百六十觔至七千觔轻自三百九十觔至二十七觔长自一尺七寸七分至一丈二尺其击远或宜铁弹或宜铅子均助以火药引以烘药铁弹自四十八两至四百八十两铅子自二两至二十八两火药自一两三钱至八十两烘药自三四钱至二两皆按炮尺高下度数以定所及之远近铸炮时或遣官监督或由部委官无常制小者曰鸟枪曰火砖曰火球曰火箭曰弩箭曰喷筒曰铳皆随时成造其鸟枪规式尺寸长短各随其便
　　皇朝礼器图式火器
　　御制金龙炮 【 康熙二十年】
　　御制制胜将军炮 【 康熙三十四年】
　　御制威远将军炮 【 康熙三十七年】
　　神威大将军炮
　　神威无敌大将军炮
　　神威将军炮
　　武成永固大将军炮
　　神功将军炮
　　得胜炮
　　九节十成炮
　　冲天炮
　　铁心铜炮
　　子母炮
　　严威炮
　　红衣炮
　　龙炮
　　奇炮
　　行营信炮
　　浑铜炮
　　台湾炮
　　回炮
　　御制自来火大枪
　　御制自来火二号枪
　　御制自来火小枪
　　御制禽枪
　　御制小禽枪
　　皇帝御用虎神枪
　　皇帝御用旧神枪
　　皇帝御用花准枪
　　皇帝御用大准枪
　　御制奇准神枪
　　御制准正神枪
　　御制纯正神枪
　　御制连中枪
　　御制应手枪
　　御制威赫枪
　　御制威捷枪
　　旧神花枪
　　素铁大交枪
　　金口交枪
　　素口花交枪
　　八棱口花枪
　　仿神花大交枪
　　仿神花枪
　　折花交枪
　　花口小交枪
　　蒙古花大交枪
　　蒙古花小交枪
　　回部花套枪
　　新回部花套枪
　　大线枪
　　小线枪
　　旧神花线枪
　　丽花线枪
　　秀花线枪
　　轻锐花线枪
　　轻捷花线枪
　　轻便花线枪
　　轻花线枪
　　落禽花线枪
　　神海青花线枪
　　赛海青花线枪
　　雁神花线枪
　　凫神花线枪
　　鵏神花线枪
　　连坠花线枪
　　胜鸦鹘花线枪
　　山鸡花线枪
　　孤顶花线枪
　　水札子花线枪
　　树鸡神花奇枪
　　花奇枪
　　花线奇枪
　　兵丁鸟枪

　　火药

　　工部设濯灵厂委官制备火药特命大臣督理厂设石碾二百盘每盘置药三十觔为一台每台碾三日者以备军需碾一日者以演枪炮豫贮军需火药以三十万觔为率随用随备康熙三十一年奏准八旗试演枪炮火药在濯灵厂取用该厂每岁造演放火药二十余万觔烘药二三千觔外备贮军需火药三十万觔烘药四千觔如逢运用之年随时补额简司官一人经理豫造每火药百觔随烘药一觔
　　雍正二年奏准军需火药贮过十年者许改作演放火药陆续取用其额贮之数即行补造又奏准城上存贮火药屋步军统领随时巡视有闲人左近行走者看守官罚俸兵鞭责致有疏虞官兵从重革责十一年议准各省兵每岁操演用铅子准其检七耗三除拾回抵算外将实用铅价于公项银内开除报销十二年谕八旗营兵演放鸟枪铅子均不拾回徒然抛弃外省兵演放铅子既有拾回之例京城所放铅子作何拾取之处着八旗并操演火器营大臣等会议具奏寻议准嗣后京城官兵演放鸟枪之铅子各旗委兵用心拾取务将实得数目注册收贮岁终各营将每月由工部领用数目并拾回数目合算交部又议准直省各营火药关系紧要必须预备方为有益督抚提镇将所辖各营酌量每年应用之数动公费制造潮湿地方预备三年高燥地方预备五年加谨收贮每年所用火药即于收贮数内动支仍照动支数目制造贮库出陈易新按年造册报部该管官升迁事故离任照仓库钱粮例交代若有亏缺及不堪用者责令该管官赔补仍各议罚
　　乾隆十八年奏准濯灵厂制造演放火药每火药万觔用硝八千觔硫黄一千有五觔十两广胶六觔四两每烘药百觔用硝八十三觔十两八钱硝黄十四觔七两五钱

　　账房

　　账房之制官用蓝布为之单袷惟宜每架高六尺五寸下宽一丈二尺深六尺四寸上施梁为脊承以两柱羃布斜垂至地如人字形两边皆围以布左当柱中分以便出入兵账房用白布制亦如之毡帐穹顶衔椽羃以白毡承椽以斜竹相交为墙皆髹朱外围白毡下围朱帘顶高九尺墙高四尺径一丈四尺凉棚蓝布为之单袷惟宜纵一丈八尺横二丈七寸中施横梁为脊阔九尺两端承以柱高一丈七尺四寸檐四出高七尺五寸周承以柱十围布墙前启两窻中开门后树白布屏绘五采麒麟校阅用之

　　战船

　　战船每船长十一丈至一丈九尺阔二丈三尺五寸至九尺六寸各有差天津山东福建船均属外海江西湖广船均属内河江南浙江广东船分属外海内河外海定限三年小修六年大修九年再大修不堪修者更造内河定限三年小修八年大修十一年再小修十四年再大修不堪修者更造其修造之费有正价有津贴正价各以其直无定额津贴每正价百两自加四加六加八至加倍倍半有差由工部准兵部移咨核覆修造各令本省道员会同副将参将等官弁监造工竣报部题销
　　康熙三十四年谕战船关系紧要修理银数核减太过恐临用之时因船料单薄复行大修以致贻悞着工部会同户兵二部再行确议具奏寻议准令各督抚将军提镇将修理战船银照各地方工料价直据实确估具题工竣报销五十二年覆准战船风篷桅索除应修之年毋庸别给外每岁于朋扣余剩银内给与制办又议准各营艍犁赶绘等船于船头船尾刊刻某营某镇某号捕盗船名
　　雍正六年谕各省修造战船于造成之时解送总督亲验总督委中军每向监造文员需索规例为之徇隐是以工料皆属虚糜其实不能坚固朕思战船关系紧要嗣后船厂附近省城者着在城之督抚提镇及布按两司于承造完工之日公同验看倘有不能坚固完好及浮冒侵蚀等弊即揭报题参按律治罪是年议准浙江承造战船船底■〈舟参〉木用大号坚固松木每■〈舟参〉长一丈面梁阔三尺三寸船身及正桅均长一丈二尺头号艍船阔二丈二尺五寸船身增长八丈九尺舱深七尺九寸板净厚三寸一分二号赶绘船阔一丈九尺五分船身减长七丈九尺船深七尺一寸板净厚二寸九分三号双篷■〈舟古〉船阔一丈七尺五寸船身减长六丈六尺舱深六尺一寸板净厚二寸五分四号快哨船阔一丈四尺船身减长四丈八尺舱深五尺板净厚二寸每板长一丈均用钉三又议准奉天战船身长七丈四尺宽一丈八尺七寸二十一舱八年谕向来外省各标营沙唬赶绘等船原令道员会同副将监督修造道员遴委同知通判承修副将遴委都司守备监修闻承修之人备办物料必俟监修验看自千总以及游副逐层需索不一而足及如式修造赴各标营交收又有验看勒索之弊迨交收之后一任船置河干雨淋日晒船中器械绳索为头舵人等窃盗变卖而该管将弁槩不追究夫始则借端勒索后则听其毁弃岂非以承修之责专在文员而监修武弁置身局外遂至视同陌路此等锢弊闻各处仍然而京口将军标下为尤甚嗣后修造标营战船着道员副将会同领价道员遴委丞倅副将遴委都守协同办料修造如系将军标下之船即遴委参领以下等官同领同办其船交收之后在汛停泊责令头舵苫葢浇洗每岁令该管将弁出具印结送督抚察核如有升迁事故具结交代至船有小修大修折造之不同是以工料多寡悬殊今闻船未发厂头舵人等已将在船什物私行盗卖即届小修亦必令其拆换加备甚属不法嗣后着将什物一并具册移交如有亏阙将该管将弁及头舵人等分别参追十年议准山东登胶南北二汛海口赶绘船照雍正六年浙江题定之例身长七丈三尺板厚二寸七分双篷■〈舟古〉船身长六丈四尺板厚二寸五分福建大号赶绘船身长九丈六尺板厚三寸二分身长八丈板厚三寸九分二号赶绘船身长七丈四尺及七丈二尺板均厚二寸七分双篷艍■〈舟古〉船身长六丈板厚二寸二分江西南湖营沙唬船身长四丈四尺至六丈八尺板厚一寸三分至一寸六分直隶天津水师营大小赶绘船身长七丈四尺板厚二寸九分身长八丈六尺板厚三寸身长六丈五尺板厚二寸六分以上每板一尺概用三钉江南修造战船应用板片厚薄铁钉数目照浙省所定分寸沙船一丈三钉赶绘船尺板四钉京口营船九丈以外梁头栈板均净厚三寸九丈以内梁头栈板均净厚二寸八分量定三寸三分用一钉以收一尺三钉之实苏州狼山川沙吴淞等营船身长四丈七尺至十一丈板厚二寸二分至三寸六分每板一尺用三四钉有差湖北湖南战船身长三丈二尺至七丈八尺八分板厚一寸二分至二寸二分每板一尺用三四五钉有差广东战船身长一丈九尺至九丈板厚一寸至三寸一分每板一尺用三四五六钉有差各省战船宽九尺六寸至二丈三尺五寸有差均令道员会同副参等官监督广东外海战船委道员内河委知府各会同副参等官监督十一年议准直省修造战船报销限期直隶限以四月福建台湾限以十月其余各厂限四月山东限六月江西大修拆造限三月小修限两月江南限四月湖广大修拆造限六月小修限四月浙江限四月广东琼州限六月其余各厂限四月均以工竣日起限
　　乾隆元年议准江南各厂拆造沙唬船每部价百两加津贴银一百二十五两拆造后小修每百两给银一百二十五两大修给银一百三十五两再次小修给银一百五十两艍绘船大小修每部价百两加津贴银一百八十两拆造一百五十两准厂唬船拆造及拆造后小修每部价百两给银一百三十两小修后大修给银一百三十八两修造赶绘船加增银照各厂例画一遵行二年覆准山东登胶南北两汛额设赶绘双篷■〈舟古〉船凡届大小修拆造之年照部定价直每百两量贴银百两工完报销仍节省银三四十两三年议准广东各标营外海战船拆造加八津贴大修加六津贴小修加四津贴五年议准浙江绘艍船大小修拆造照江省绘艍船之例津贴拆造每部价百两加津贴银一百五十两大小修每百两均加津贴银百五十两外又别加三十两■〈舟古〉哨船照江省沙唬船之例小修拆造每部价百两加津贴银一百二十五两大修每百两加津贴银百三十五两八年奏准福建修造战船津贴银福泉漳三厂小修每正价百两加津贴银一百三十两大修加一百二十两拆造加百有十两台厂小修每正价百两加津贴银百有十两大修加百两拆造加九十两十二年覆准福建台厂修造战船照内例给与津贴并别加三分外再加运费银二分
　　外海战船
　　盛京六
　　直隶八
　　山东二十四
　　江南八十三
　　福建三百四十二
　　浙江一百九十七
　　广东一百六十六
　　内河战船
　　江南二百五十
　　江西四十六
　　浙江二百二十一
　　湖广一百二十七
　　广东三百九十二

　　皇朝通典卷七十八

　　●皇朝通典卷七十九

　　兵十二

　　○兵十二

　　马政

　　△马政

　　（臣）等谨按我朝马政游牧有所饲育有方太和翔治物遂孳生凡天闲良骥特立专司皇城南苑诸处分设有内厩外厩其掌于太仆寺者左右两翼各牧场掌于上驷院者上都达布逊诺尔等处各牧场马数计二十万有奇又八旗官马直省牧马营马数亦二十余万有奇每岁孳息之数更不可量迥非唐志之侈称无实者所可同年而语我皇上天威震迭式廓新疆泉甘土厚畜牧日繁哈萨克诸部落亦岁岁贡马求市洵伊古以来未有如今日之蕃庶者也至若马数日盈或分往屯田或拨给缘边营伍俾均归实用伏读御制新乐府阴山道篇煌煌圣言真足昭垂万古谨据大清会典则例胪叙马政于左
　　太仆寺马政
　　太仆寺卿满汉各一人少卿满汉各一人 【 掌两翼牧场均齐赏罚之政】左司员外郎满洲蒙古各一人主事满洲蒙古各一人 【 掌驮载慢城网城之驼只以备　　巡幸】 右司员外郎满洲蒙古各一人主事满洲蒙古各一人 【掌察验牧场匹盈亏以时印烙】 主簿满洲一人 【 掌章奏文移】 笔帖式满洲蒙古各八人 【 掌翻译】
　　牧场
　　太仆寺左翼四旗牧场在张家口外东北一百四十里哈喇尼敦井东西百五十里南北百三十里东以布奎布拉克为界西以察罕齐老台为界南以都什山为界北比呼什呼兰台山巴延托罗该为界太仆寺右翼四旗牧场在张家口外西北三百十里齐齐尔汉河东西百五十里南北三十二里东以库努克托罗该努克图沟为界西以珠尔台乌喾尔齐老为界南以格根达巴敦达哈喇为界北以布尔噶苏台　南岸为界
　　司牧官役
　　统辖两翼牧场总管一人两翼牧场总管二人副管一人防御二人翼领四人骁骑校三人护军校八人协领十人护军三百十四名马羣牧长牧副每羣各一人牝马羣每羣牧丁八名牡马羣每羣牧丁十四名
　　牧课
　　岁春季本寺满堂官一人往口外将马驹验骟秋季往口外分拨骟过三岁之驹入羣三年均齐一次届期列名奏请钦点前往员外郎岁春季往口外稽察孳生倒毙各数并训练马驹逐一印烙秋季往口外便视肥瘠并训练马驹有未印烙及印烙模糊者补印烙牝马羣计三年之内每三马应孳生一驹于孳生额数外多至一百六十匹者为上等八十匹以上者次之八十匹以下者又次之其于孳生额数内少至一百匹或少五十匹以上及五十匹以下者亦分为三等牧长牧副牧丁以是各定其赏罚牡马羣以在场见牧之数区为十分视其驯习及毙损之多寡以定赏罚至该管协领以上各官统计所管马羣得赏受罚之等次核计有差
　　上驷院马政
　　兼管院事大臣 【 无定员由　　特简】院卿二人 【 掌在京内厩外厩及边外各牧场之政】 左司郎中一人侍卫员外郎各二人主事一人 【 掌均齐赏罚】 右司侍卫员外郎各二人主事一人 【掌各马厩马场之俸饷刍菽】 堂主事二人 【 掌章奏文移】 笔帖式二十五人 【 掌翻译】 侍卫二十一人 【 掌侍直内以八人兼试　御马】司鞍长二人司鞍八人司辔二十人皇子每位司鞍二人司辔八人
　　内厩外
　　内厩设于皇城御马及副马川马各一厩 【 均无定数】 仗马一厩【 七十匹】 公马五厩 【 厩各二百匹附橐驼十匹】 驾车马赢二厩 【 厩各马五十匹赢五十匹】 其应差巡羣马附各厩外厩设于南苑御马及内马共六厩【 内挏马一羣腾马四牡马三十六余无定数】 安河公马一厩 【 二百匹】其应差巡羣马附各厩凡御马中有不驯者汰入公马厩日值御马阙以内厩御马补内厩御马阙以外厩御马补外厩御马阙简内马之良者奏补仗马及祭神受厘四色马阙行取大凌河良马充补川马阙行崇文门税务驾车赢阙行户部转行左右翼税务各监督买补驾车马阙以公马补公马及应差巡羣马阙汇数行各牧羣总管取补
　　内外厩司牧官役
　　牧长五人副牧长五人牧副十人牧丁一百名内外厩每厩厩长各一人厩副各二人 【 川马厩以公马厩厩长兼管】厩丁各二十名草夫御马厩三十六名副马厩二十八名仗马厩三十二名川马厩十四名公马五厩各四十四名驾车马赢二厩各三十二名南苑六厩各二十八名安河公马厩二十四名共五百八十六名内设百总六人外郎十六人驾车马赢二厩各设骁骑四十人医长蒙古二人医师蒙古十八人癞医六人兽医汉十六人 【主医马驼之疾由院行所司支取药物岁终会计于次年二月奏销】
　　内外厩牧课
　　凡考牧内外各厩院卿岁阅一次三年奏遣官察验一次各具息耗实数以闻惟苑厩挏马岁阅积三岁具奏不议赏罚其各厩孳生统三岁计以牝马三生驹一为额数浮者为一等平者二等阙者三等疲瘠及毙损每岁以百匹内核计以数少数平数多分三等各定赏罚有差其出牧岁四月朔以内外厩公马四百匹就草张家口外限九月望前视天时凉暖豫奏日期回厩遣侍卫二人率厩长厩副经理出入余俱于南苑就草出入期如之内厩驼每百匹以五十匹存厩余就草上都出入期亦如之
　　贡马
　　蒙古索伦岁贡马驼由理藩院具奏送上驷院行知掌试御马大臣侍卫奏会本院官公同选验不入选者罚还之选受者行广储司如例给赏驼发内厩马发南苑六厩牧养又归化城两旗蒙古岁贡马喀尔喀哲卜尊丹巴胡图克图岁贡驼马陜西岷州卫二十四寺番僧岁贡马均由理藩院咨送发各厩刍秣应管之大臣率本院侍卫诣厩验试辨其堪供御马内马公马之属列其等次以闻乾隆二十三年之后西域哈萨克巴达克山诸部先后投诚遣使贡马其尤者则御定嘉名余皆分入各厩至哈萨克贸易之马尤伙每年无定额于乌噜木齐及伊犁广设牧羣以为新疆驻守各兵之用其赢余仍拨补内地各标营额缺
　　供直马
　　日以内厩御马四匹齐其毛色具鞍辔列于院门外凡驻跸圆明园以御马六匹立园门右如之直班侍卫司鞍司辔咸侍恭遇车驾巡幸日以十马备上乘御由掌御马大臣奏请于御马内马中简其尤良者以从其需用驾车马公马及橐驼之数附疏以闻由院奏遣卿及侍卫各一人掌御马侍卫一人沿途监视支放马驼刍菽其扈跸之尚茶尚膳各执事官役以及内监所乘之马由所司行院如数以公马拨给回日缴院如不足具数奏行兵部以八旗官马拨给皇子出行拨给官役应乘公马亦如之凡因公出使者大臣应乘马十匹侍卫六匹笔帖式四匹厩牧长各五匹厩牧副各三匹厩丁牧丁二人共马三匹均于公马中拨给厩长记所给马数于册月申院卿每三月汇数以闻行该管官核对其马有途次病毙者岁终汇数奏销如调治失宜致疲瘠及遗失者有罚凡直省驻防将军都统副都统总督巡抚提督总兵及朝鲜国使臣来京朝觐各给马乘骑均由所司行院于公马中选拨用马
　　每岁四孟月敬神各用青白马二敬毕交会计司变价皇子分封初祭神荐以马昏礼以马荐币给乘固伦公主和硕公主厘降荐币以马驼生子弥月以马充赏分封王贝勒贝子各给马驼分封公给马
　　口外牧场
　　上都达布逊诺尔牧场在独石口外
　　达里冈爱牧场在独石口外
　　大凌河牧场在盛京锦州府北口外
　　口外司牧官役
　　上都达布逊诺尔牧场掌关防总管一人副管一人翼领五人署翼领九人蒙古笔帖式七人効力笔帖式三人骟马羣牧副每羣各二人牝马羣牧副每羣各一人驼羣牧丁十人马羣七名
　　达里冈爱牧场 【 隶上都牧场兼辖】 翼领二人署翼领三人効力笔帖式二人马羣牧长每羣各一人牧丁七名
　　口外牧课
　　上都达布逊诺尔等各牧场马羣每三年奏遣官察阅一次牝驼羣每六年奏遣官察阅一次议赏罚大凌河牧场亦如之马羣每百匹倒毙之数目一匹至四匹与五匹至八匹皆赏九匹至至十二匹者免议十三匹至十六匹及十七匹以上者罚有差其孳生之数每三年牝马五匹额生驹二如孳生马浮额百六十匹以上者赏最优八十匹以上者赏次之一匹以上者量加其缺额百匹以上与五十一匹以上五十匹以下者分三等行罚上都达布逊诺尔马羣每三年牝马三匹额生驹一计匹分等议赏罚与大凌河同达里冈爱驼羣每六年内牝驼五匹额生驼二额外孳生二十匹以上者给一等赏十一匹至二十匹给二等赏一匹至十匹给三等赏如孳生缺额计匹分三等罚如之其各总管副管翼领牧长牧副应行赏罚均照例行几牧场马羣每年于四月朔为始迄九月望以骟马牝马全羣就草
　　八旗牧马
　　顺治初年定八旗及内府三旗佐领下额设马驼每年由兵部酌定留京并出场各数奏闻每翼简用副都统二人于立夏后四日率领官兵陆续赶赴口外牧场择水草丰茂处加意牧放若照管不周以致马匹阙少着落副都统以下各官赔补其实系残废倒毙者马扣存三月钱粮驼扣存四月钱粮买补如价有不敷准于公用银内动支至出场官兵均归副都统管辖在场马驼亦由副都统分拨官兵牧放其进口日期每年于八九月闲豫行报部又定八旗出场马驼口内每站给空草一束回日进口每站仍各给草束均由兵部移咨户部委司官一人监给
　　康熙二十六年定八旗出场马驼沿途不加意照管践食田禾者专管及兼管官分别议罚领催及兵鞭责有差出口后并不在场牧放致有纵逸侵扰者官议罚兵鞭责均加重仍照马驼侵扰之数赔偿地主至兵丁强令他人代为牧放及勒索酒食生事者交刑部治罪专管兼管官降罚从严领催革退三十四年谕议政王大臣八旗都统等朕观京城八旗兵卒已熟练器械亦整齐惟马匹少缺前命满洲蒙古汉军各佐领下拴马一半给草豆钱粮军行以马为重今可令众兵槩置马一匹春冬则给草豆钱粮自四月起发一半放青一半拴餧至九月驱回照常拴餧此所置马匹令兵丁各自小心餧养交与该管官严行稽察设怠玩从事致赢瘦误公者将该管大臣从重治罪其参领以下拨什库以上及拴马之人俱照军法治罪俟噶尔丹事毕之日仍照养马一半可通行晓谕四十四年谕扈从大学士马齐张玉书陈廷敬等宋明时论马政者皆无善策牧马惟口外为最善今口外马厂孳生已及十万牛则六万羊则二十余万若将此马与牛羊驱入内地牧养则日费万金不足口外水草肥美不费丝毫之饷而马畜自然孳息因定额以马十万牛六万羊二十一万为限向年疫气盛行蒙古马畜多倒毙而官厂与彼同在一处毫无损伤前巡行塞外时见牲畜弥满山谷间历七八日犹络绎不绝也
　　雍正十三年定八旗马驼于出场时造具毛齿清册送部存案回京日按册照验印烙统辖副都统以该翼之马驼核算兼管官以兼管之马驼核算专管官以专管之马驼核算如十分之内疲瘦各不及三分者免议若疲瘦三分及五分至七分以上者官降罚兵鞭责有差
　　乾隆五年奏准八旗出场马驼进口日期不必拘定八九月令两翼副都统等视天气冷暖及草枯迟早公同酌定豫行报部十六年奏准八旗牧养官马共二万七百七十三匹每匹月给马干银三两近因京城草豆价昂银不敷买应暂为通融请酌拨万匹在京外牧养热河拨千匹近京各庄头拨二千匹此外七千匹交直隶各标营其热河及各庄头草料银由副都统内务府会计司官赴户部支领按月给发直隶各标营就近于藩库动支如有减克料草致疲瘦者该管官议处兵丁庄头治罪或有倒毙照八旗例于马干银内按月扣存买补并请特简大臣均匀搭配不得概以疲马充数如兵丁乘便将残废马匹私行抵换者察出从重治罪佐领及都统等交部严加议处十七年奏上年将八旗官马拨出万匹交直隶各标营并热河副都统及近京庄头分领牧养议竢次年草豆价平仍分与八旗官兵目下京师草豆较上年价值已减此项马匹或仍交直隶等处或应留京牧养奉旨此项官马前交直隶各标营牧养脿分既属充足且闻于该兵丁等亦属有益着不必交热河副都统及各庄头竢回銮后拨出万匹皆交与直隶总督仍前分拨牧养十九年奏准八旗官驼照官马例交与直隶宣化府属分给牧养二十八年定八旗每年出场牧放马匹派京城副都统二人左右两翼察哈尔总管各一人侍卫各一人管辖其京城官兵停止派往每马一千匹编作三羣每羣派察哈尔官一人兵二十名预期来京领马出口每马一百匹准倒毙十匹其倒毙止六匹者官交部议叙兵酌量奖赏如倒毙逾额着令官兵赔补至例应倒毙者于省派京城官兵路费银内买补三十年奏准八旗官马原系给与官员兵丁拴养因官兵内或将钱粮糜费以致官马疲瘦并有空缺又值前数年草豆价昂是以将官马改交直隶牧养旋因八旗前锋护军暨亲军等乏官马当差已奉旨加恩于直隶牧养官马内拨出四千五百匹交给各该处设立官圈喂养分给兵丁乘骑今查八旗所有印房章京参领佐领闲散官满洲每旗一百余员蒙古每旗五十余员左右两翼所有前锋章京前锋侍卫四十员八旗满洲火器营所有鸟枪营长护军参领六十四员八旗护军营所有护军参领二百八十员学习闲散官约计一百员伊等当差不能自养马匹请再于直隶牧养官马内拨出二千匹给与三营前锋护军章京等每人各拴养一匹外八旗满洲每旗一百匹八旗蒙古每旗五十匹除兼管文职官员外旗员每人分给马一匹其所存三百余匹交与前锋护军统领等将各营学习闲散官暨当差出力之护军校每人分给马一匹各令其拴养仍令该都统及前锋统领护军统领等随时查核三十四年谕每年出派察哈尔侍卫前往牧厂时以伊等熟知水草谙练牧放于马匹有益今闻得察哈尔侍卫至牧厂后但看水草于马匹事务总不管理甚属非是着交巴禄传谕派出察哈尔侍卫等嗣后察哈尔侍卫至牧厂时查看水草外务令马匹肥壮不致脿欠之处俱令同章京等量其有益妥协办理永着为例着出厂大臣通行晓谕出厂章京兵丁知之
　　（臣）等谨按八旗官马中有官圈马有官员拴养马有传事拴养马遇出青时官圈马全行出场牧放官拴马减半出场传事马概不出场每年以为定例
　　外省牧马
　　乾隆元年定甘肃提标西宁镇标各设马场一处以游击一人统率每场牝牡马千二百匹分五羣每羣牡马二百匹牝马四十匹以千把总一人为牧长外委千把总一人为牧副兵丁十人为牧丁三年均齐一次届期总督委官察验叙明赏罚具题所牧马不论牝牡每三匹取孳生马一匹三年内一羣中多孳生八十匹以下及八十一匹以上至一百六十匹以上者分三等官议叙升用兵给赏有差如少孳生额数二十匹以下者官兵即议罚责若于原牧额数缺少者官兵革责罚赔其提镇游击统计五羣之数以定赏罚十三年定甘肃凉州西宁肃州三镇各设驼场一处每牝牡驼一百六十为一羣每羣以千把总一人为牧长外委千把总一人为牧副兵九人为牧丁仍委守备一人督理五年均齐一次千把总外委兵丁边地较内地不同五年期远应议赏以示鼓励每牝牡驼百五年内孳生四十只者无庸议赏于额数外多孳生一至十者及至二十与二十一以上者官议叙兵加赏有差其五年内准倒毙二十只若倒毙逾额不论多寡以续得孳生抵补其余再计孳生之数如少孳生一以上与十一以上至二十一以上者官兵分别罚责督理之守备其赏罚亦随额数上下以为准每届五年均齐之期由总督委官赴场印烙将各数目及牧放官兵姓名造册叙明赏罚具题至孳生牝驼于五年均齐后照例配搭孳生其余牡驼骟割别牧以备拨用四十年定巴里坤东西三三厂牧放马匹以游击都司守备各一人统率每厂马分五羣每羣以千把总一人为牧长外委一人为牧副按马二十四匹派兵一名牧放三年期满总督委员逐厂查验分晰马数叙明赏罚具题所牧马不论牝牡每三匹取孳生马一匹三年内一羣中除孳生额数外其浮额一百七十六匹以下与一百七十七匹以上及三百五十三匹以上分三等官议叙升用兵给赏有差如缺额二十匹以下及四十匹以下至八十匹以下亦分三等行罚至统率各官应议赏罚均照各马厂例核计其孳生盈余马匹除分给伊犁各该处足用外仍拨解内地以供协济
　　直省营马
　　顺治三年定绿旗兵马一匹每月给料豆六斗草六十束六年定官员骑坐马皆自备名目例马每月照数领草料提督准例马十五匹总兵官十二匹副将八匹参将游击六匹都司守备四匹千总把总二匹至兵丁骑操马酌各营情形或马步各半或马四步六或马三步七或马二步八或马一步九或不设马皆于奏销案内照实数报兵部察核行知户部销算草料八年定副将以下把总以上每月于应支银内扣二钱马兵扣一钱步兵扣五分守兵扣三分各日期扣存贮营中以备买马之用若有余剩由兵部核明于奏销题交户部充饷又定营马系对敌及追捕盗贼损失者免其赔补走脱被窃失者着落本人赔补若倒毙者每马以十两为额令其赔补名曰赔桩每月递减一两至十年者免赔准动支朋扣银买补十六年定提督例马二十匹总兵官十六匹副将十二匹参将八匹游击以下仍各照旧数
　　康熙三年定江南江西福建浙江湖北湖南四川广东广西云南贵州等省营马以三年赔桩过三年者免直隶山东山西河南西安甘肃以五年赔桩过五年者免四年定三年赔桩之省一年倒毙本兵赔银七两合队二两本管官一两二年倒毙本兵赔银六两五钱合队一两七钱本管官八钱三年倒毙本兵赔银六两合队一两四钱本管官六钱三年以后免其赔桩动支朋扣银买补五年赔桩之省自一年倒毙至三年倒毙之分赔均如三年赔桩之省其四年倒毙本兵赔银五两五钱合队一两本管官五钱五年倒毙本兵赔银五两合队七钱本管官三钱五年以后免其赔桩动支朋扣银买补又定广东地方潮湿马易倒毙赔桩准照十两减半一年倒毙赔银五两二年倒毙赔银四两五钱三年倒毙赔银四两三年以后免其赔桩五年定广西地方瘴湿马易倒毙赔桩照广东之例又定营马倒毙如符年限者准用朋扣银买补其定价直隶每匹九两山东十两山西八两河南八两五钱江南十三两九钱七分江西十六两八钱二分四厘福建二十二两浙江十六两湖北湖南十五两西安八两广东二十一两九钱广西二十两云南二十一两八钱贵州二十两二钱二分有奇甘肃四川除以贡马抵补外其不敷之马甘肃每匹给价八两四川每匹给价十二两七年定各省朋桩银两岁底兵部查核除应扣外咨户部拨饷如有营马阙额开送户部购买四十五年定直省营马倒毙递年加增必致朋扣不敷买补嗣后如倒毙过多实有冒销情弊该督抚提镇即行题参四十七年定营马倒毙该管官验明耳尾将日期出结详报督抚提镇一面用朋扣银买补仍将新马价值毛齿领骑兵姓名按季册报仍于年终奏销由部察核
　　雍正元年定江南江西福建浙江湖南湖北四川云南贵州等省营马骑过三年倒毙者免其赔桩广东广西二省减半赔桩骑过三年倒毙者亦免其赔桩直隶山东山西河南西安甘肃等省骑过五年倒毙者免其赔桩均准动支朋扣银买补七年定官兵朋扣银有经督抚提镇题奏拨修船料及军装器械并赏号公务之用者均入于奏销案内由部察照准其开销又定山西河南西安甘肃四省营马开报倒毙不得过十分之三十一年定直隶山西河南西安甘肃马价在十两之内山东亦仅十两均未便以十两赔桩应以七两为额如骑一年倒毙赔桩七两二年倒毙赔桩六两以下按年递减若骑过年限免其赔桩准动支朋扣银买补十二年定营马除口外差遣及在军前倒毙者皮脏免其变价外江南督标每匹变价一两五钱提标一两安徽抚标一两二钱苏松抚标九钱二分有奇湖北湖南一两其余直省均五钱发给马价时将皮脏变价扣除于奏销册造报察核又定广东营马每年开报倒毙每百匹只准倒十五匹广西准十七匹其直隶山东江南江西浙江福建湖北湖南四川云南贵州开报营马倒毙数无一定嗣后均不得过十分之三又定四川营马将原价减去四两照驲马例给以八两所有赔桩银应照直隶等省例以七两为额按年递减
　　乾隆元年议准外委把总领马即供骑操原未令其存价如遇倒毙入营马数内开报动支朋扣银买补十五年定广东马价每匹减三两以十八两九钱作定价报销广西马价每匹减三两以十七两报销十六年谕滇省各营骑操马匹定例三年外准报倒十分之三其额外溢倒马从前该督提等皆于朋扣等项内通融买补并未着赔嗣据该督察出奏闻仍请从宽免其赔桩经军机大臣等议令照例按数赔补但念边方水土餧养马匹与他处情形不同自来通融筹办今若复合赔桩兵丁未免拮据嗣后滇省马匹除额定十分倒三按例分别年限着赔外其溢额倒毙马匹着加恩免赔若兵弁等因有此旨或致餧养失宜溢倒过多者该督提等严行参处二十五年议准营马价值除直隶山东山西河南西安甘肃四川等省或仅在十两以内或据该督抚察核实无溢冒无庸议减福建准以十九两浙江江苏安徽准以十四两江西准以十六两湖北湖南准以十四两广东准以十八两广西准以十六两云南贵州准以十八两贵州减二两准以十八两报销

　　皇朝通典卷七十九


《清朝通典》　刑典（080～089）一百卷　（清）高宗 敕撰

　　●皇朝通典卷八十

　　刑一

　　○刑一

　　（臣）等谨按有虞氏肇始象刑其用之之道则曰惟明克允周礼秋官之职建三典而吕刑则曰上刑适轻下服下刑适重上服盖皆因时准情以用法而轻重胥得其平也我朝自太祖太宗肇造东方民淳法简世祖章皇帝抚宁中夏修明旧章颁行大清律仁育义正各得其宜圣祖仁皇帝大德涵濡化成久道增定律例益详且尽世宗宪皇帝重熙浃洽振起作新亲定大清律集解刊布中外永垂法守我皇上体列圣好生之德明慎用刑懋着协中之治钦颁大清律例四十七卷凡五年一修因时损益悉禀圣裁折中至当洵用法之权衡制刑之准则也（臣）等谨从杜氏之例编辑刑典于旧目稍为增删更定凡分八门曰刑制曰详谳曰杂议曰宽恕曰囚系曰考讯曰赦宥曰赎刑详着于篇

　　刑制一

　　△刑制一

　　本朝国初着为律令者重罪有斩刑轻罪用鞭扑
　　天命五年六月命竖二木于门外凡下情不得上达者书诉牒悬诸木六年五月谕凡遇应死应答应罚之罪如系勤劳有功之人则当死者赎当罚者免当笞者戒饬而释之十一年八月申禁贝勒大臣属下人等有事往屯毋得擅取庄民牲畜供给至田猎采捕不许逐杀狍鹿并禁止边外行猎违者均治以罪其通商为市漏税及私往外国交易者并罪之又定告讦不实反坐之例又设十六大臣每旗二人听断狱讼十二月严私鬻军器于蒙古诸国之禁
　　天聪元年六月严稽察盗贼之令三年二月严使臣需索之禁凡出差之人有科取民间食物者除凡人照常处分外若系管粮官笔帖式及巡台人等处死十月定杀降及刦掠降民者罪凡杀降淫妇女者斩毁庐舍祠宇伐果木掠衣服者鞭一百四年四月定藏匿奸细者罪十月定隐匿壮丁者罪五年七月设刑部承政参政启心郎等官定家仆讦告诸贝勒离主条例一除八分外有私行采猎者其所得之物入官讦告者准其离主一除八分外出征所获私行隐匿者以应分之物给众人讦告者准其离主一擅杀人命者原告准其离主被害人近支兄弟并准其离主仍罚银千两一诸贝勒有奸属下妇女者原告准其离主本夫近支兄弟并准离主仍罚银六百两一诸贝勒有将属下从征效力战士隐匿不报乃以并未效力之私人冒功滥荐者许效力之人讦告准其离主仍罚银四百两一本旗人欲讦告该管之主而贝勒以威钳制不许申诉有告发者准其离主仍罚银三百两闰十一月定诈称喇嘛及私造庙宇者罪并严巫觋星士之禁六年二月定首领索取旅次旗人财物之罪三月谕凡有讦告诸贝勒者断离主与否前已详谕定例其余彼此讦告者如告两事以上重者审实轻者审虚免坐诬告罪仍准原告离主如告数欵轻重相符审实一欵亦免坐诬告罪如所告多实及虚实相等原告准离主所告多虚原告不准离主所告两事以上而轻者实重者虚与告一事而情轻诉重者审实坐被告以应得之罪其原告仍坐诬告罪不准离主若子告父妻告夫及同胞兄弟相告果系反叛逃亡许告其余不许若有告者被告者照常办拟原告罪亦同不准离主四月定军中擅夺人物者罪为首者死为从者鞭一百贯耳鼻五月谕凡临阵退缩者贝勒等夺其部众军士处死妻子没为奴十月定行猎为盗者罪七年八月颁钦定法律于科尔沁土谢图济农十月复宣示外藩蒙古诸国八年正月定各蒙古贝勒擅夺有夫之妇给配他人及奸拐有夫之妇投别贝勒者罪二月定丧葬焚衣及殉葬违例者罪
　　崇德元年五月谕凡传布讹言者处死二年二月谕刦掠降民者该管章京及小拨什库等一并治罪刦掠之人置之重典为首者斩以徇三年正月定擅夺俘获妇女者罪二月严出境货买烟草之禁六年三月定私纵家人贸易致为盗者罪七年五月严善友邪教之禁除僧道外凡从善友邪教者不论老少男女杀无赦该管牛彔章京拨什库及本主不行察究者一例治罪八年七月定冲突仪仗者处死
　　顺治元年五月严奸民假托搜捕贼孽互相仇告之禁谕旗人有强取民间一切细物者鞭八十贯耳六月定问刑衙门准依明律治罪七月谕诸王官民人等有将归顺人民径充役使及给资贸易占踞行市亏损税额者置之重典八月命法司会同廷臣详译明律参酌时宜集议允当裁定成书
　　（臣）等谨按明季律文虽具率以意为轻重至是特命廷臣详译律意参酌时宜裁定成书惟平惟允斯天讨之用彰而明刑弼教之道得矣
　　九月命严缉奸细及骟惑百姓者治以重罪见闻不首者一体治罪刑部侍郎提桥疏言五刑之设死刑居二日绞日斩明律分别差等我朝法制罪应死者俱用斩刑请自今以后丽于重典者仍分别绞斩按律引拟至于应笞之人罪不至死若以板易鞭或伤民命宜酌减笞数以三鞭准一板从之定每年元旦令节七日上元令节三日端阳中秋重阳令节各一日恭遇万寿圣节七日各坛庙祭飨斋戒以及忌辰素服等日并封印日期四月初八每月初一初二日皆不理刑名敕问刑诸官凡有以赦前事告讦者坐以违旨处分二年二月敕修律官参酌满汉条例分别轻重差等定杖流绞斩之律三月严民人犯罪投旗之禁四月严旗人逼胁民人投充为奴之禁又严旗人市买民物短价强逼多买及庄头人等扰害村民之禁五月敕法司详察覆奏朝审热审停刑旧例又敕刑部修律但宜参酌同异删除繁冗不必过为纷更十二月严奸民托名满洲之禁三年二月严汉人杂处旗下之禁又严汉人滥投旗下之禁四月除贯穿耳鼻之刑旧例凡死罪减等者鞭一百贯穿耳鼻至是停止五月大清律成命颁示中外定五刑之制一日笞刑自一十至五十每十笞为一等凡五等用小竹板折责每十笞责四板旗人犯笞者以鞭代之二日杖刑自六十至一百每十杖为一等凡五等用大竹板折责折数与笞刑等三日徒刑发本省驿递自一年至三年每半年为一等几五等各依年限应役役满回籍五徒各予以杖自六十至一百有差到配折责四日流刑安置远方终身不返分二千里二千五百里三千里为三等并杖一百到配折责五曰死刑曰斩曰绞皆有立决监候之别五刑之外有较流徒加重者曰充军发边远安置 【 谨按康熙年间复定为五等曰附近曰边远曰极边曰边卫曰烟瘴】曰边外为民发边外安置曰杂犯流罪准徒四年曰杂犯斩绞准徒五年死刑之最重者为凌迟为枭示又定狱具之图一曰板以竹篦为之大头径二寸小头径一寸五分长五尺五寸重不得过二斤一曰枷以干木为之长三尺径二尺九寸重二十五斤一曰杻以干木为之长一尺六寸厚一寸一曰铁索以铁为之长七尺重五斤一曰镣以铁为之连环重一斤徒罪以上用之命盗重案供辞不实男子用夹棍以梃木三根中木长三尺四寸旁木各长三尺上圆径一寸八分下方阔二寸自下而上至六寸于三木四面相合处合凿圆窝径一寸六分深七分妇人用桚指以圆木五根为之各长七寸径圆各四分五厘定刺字之法凡重囚应刺字者旗人刺臂奴仆刺面民犯徒罪以上刺面杖罪以下刺臂再犯者亦刺面逃犯刺左余犯刺右初犯刺左者再犯累犯刺右初犯刺右者再犯累犯刺左字方一寸五分画阔一分有半六月定耆民连坐之法四年九月命嗣后伙盗诛其尤者二人独行攘窃者斩无赦五年五月严私藏兵器之禁七月敕各官于该管地方严察盗贼失举报者俱治以罪窝盗之家处斩邻佑十家长概不姑宥七年二月定章京以下披甲人等买喀尔喀厄鲁特驼马禁例四月定隐匿钱粮者杀无赦仍籍没家产人口入官八年七月敕在京问刑衙门满汉诸臣有犯必奉旨革职毋得径行提审定投充旗人生事害民者本犯正法妻子家产入官本主及该佐领知情连坐本主不知情本犯罪不至死者不在此例八月增设刑部理事官十四员九年十二月命旗下庄头及投充人等窝盗者一体依律治罪定职官交通奸盗律十年正月停大臣犯罪锁禁发门之例三月定宗室有犯除大罪请旨定夺外余皆斟酌轻重永除鞭锁之条十一年四月刑部奏旗下武职官员犯罪重大者先交兵部议革后交刑部办理缘事应赎身者照汉官例改为罚俸从之十二月始置督捕衙门专理缉逃捕寇事务设督捕司狱司置司狱二员十二年正月命有司讲说律令八月定地方官擅取监犯病呈致死者依谋杀人律拟斩狱官禁卒听从指使下手者依从而加功律拟绞十月定满洲世职官员犯罪降革之例谕刑部曰朕览参劾贪官本章赃私盈千累万及问结拟罪往往脱卸于衙役官既以赃轻免死而该役又止坐无禄轻条案墨未干伊等即钻营别衙门充役纵横盘踞播恶无穷不加严处何以除民害而肃纪纲嗣后内外问刑衙门审究纛役计赃定议不许援引无禄轻条凡情罪重大者分别绞斩其余俱流徒该部即载律例内仍饬通行又谕每年六月内审定立决重犯俟七月具题正法永着为例十二月颁行满文大清律十三年正月严衙门蠹役之禁四月谕有擅入禁地声冤抹项捏款诬告者概不准行照律从重治罪五月定随征军士私自逃回初次者鞭一百递发往军前二次者正法六月刑部条奏四事一旗下人犯充军流徒罪止行鞭责以致奸宄无所惩创今后犯军罪者枷三月犯流徒者枷两月犯徒罪者枷一月仍照数鞭责职官本身及妻子俱照例准赎一窃盗例应刺字因久未举行盗不知警今后应照例刺字三犯者绞监候秋后处决一旗下人白昼抢夺者应枷号鞭责初犯刺一臂再犯又刺一臂三犯即行正法一满洲家人私结伙党指称隐匿逃人索诈民间财物三人以上为首者以光棍律正法为从者系民人责四十板边卫充军旗人枷三月鞭一百如止二人依为从律得旨永着为例八月定恶棍设法索诈之罪不分得财与未得财为首者立绞为从系民人责四十板边卫充军旗人枷三月鞭一百九月山东巡按刘允谦奏斩犯蠹书周一聘绞罪犯官张晖多赃未完请监候追完处决得旨贪官污吏问拟秋决即按期处决何得以追赃未完又请监候以后凡系贪污应秋决者不许再请停决着为例十一月严地方官隐讳盗贼之罪十四年二月更定满洲隐匿逃人之律七月刑部审拟盗犯塞奏等应斩决援祖父伯叔兄弟阵亡例请从末减得旨盗案所犯重大岂可以祖父伯叔兄弟阵亡减死以后强盗不得援免十一月申定私铸钱文律十二月宗人府议定郡王以上有大罪赴衙门审问小罪就其府第问之十五年五月定行财说事及番役私拷之罪谕近闻奸徒假冒逃人诈害百姓或借名告假还家结连奸恶将殷实之家指为窝主或原非逃人冒称旗下在外吓诈转骗不已或有告到督捕买主冒认指诡名作真者或有声言赴告在地方官处禀拿吓诈良民者或告假探亲肆行指诈及领本贸易纵伙攀害种种诈伪深为可恶今后凡有逃人本主即报明本固山额真梅勒章京牛彔等官将逃人之主及逃人姓名具印结投部如逃后日久方报及获逃人称系伊家人者不准给主着入官直省地方有旗下告假私出妄为及冒称旗下羣奸横行者着该督抚严行访拿解部查明并将家主从重治罪八月定理藩院大辟条例凡发贝子冢者截杀降人为首者刦夺死罪人犯为首者公行抢夺财物者与逃人通谋给马匹遣行者挟仇行害放火烧死人畜者临阵败走者故杀人者俱处斩夫私杀其妻者盗人口及驼马牛羊者误伤人命无中证可据有应坐故杀偿命者俱处绞又鬬殴伤重五十日内死者行殴之人处斩十二月定旗下投充人等有犯强盗者该抚按亲审具题请旨正法其余罪犯仍令解部审理十六年闰三月申定诬告之罪九月严禁积蠹棍徒窝访卖访犯者以光棍律治罪兵部以京城被盗伤人拟该管扎兰达夺俸拨什库鞭责上以所议太轻命将扎兰达革职拨什库送部拟罪十月申定查解逃人事例十七年三月定讼师讼棍串通衙役诡名诬告诈财者照光棍例三人以上为首者立绞为从者责戍铸稽察刑部送审告讦等事关防给在差刑科官四月校定律例以盛京定例及屡奉谕旨并刑部定例分晰应入律各欵缮写满汉文册进呈七月严问刑官滥用夹讯之禁
　　（臣）等谨按始和布令典则昭垂世祖章皇帝肇造区夏深仁厚泽丕冒无疆于刑制之重轻尤权横至当万非小臣所得而窥谨依年编次伏见因时损益酌古准今革胜朝緐宂之苛文严酷吏非刑之惨虐以苏民命则五刑之外辅以放流以警官邪则三尺之条不矜贪墨奸徒惩而告许不闻蠹胥除而善良攸庆励大臣之廉耻永停发门锁禁之条杜子弟之奸回禁援先世功勋之请有伦有要惟恤惟钦本大公之心行至仁之法齐以则而实齐以礼革其面而即革其心此刑措之风所以迈三代而绍唐虞也
　　十八年二月圣祖仁皇帝御极定光棍招摇吓骗挟诈官民以强盗律拟罪三月严奸民隔属赴控之禁定盗犯引线者罪十二月谕向来死罪重犯因定有祖父伯叔兄弟阵亡及身有重伤者免死一次之例以致恶人预知定例希图幸免以后死罪犯人该部不得论功议免着照应得之罪拟定题请应否准其论功候旨定夺定审问官有擅用匣床捕获强盗有妄用脑篐毛竹连根大板及竹签烙铁等刑致毙人命者从重治罪
　　康熙元年正月定追赃不完之例二年二月定流犯身死妻子免遣之例三年二月申定过失杀人之律先是国初旧制凡过失杀人者鞭一百赔人一口至是刑部议准凡旗下过失杀者仍照盛京定制鞭责赔人民人责四十板追银四十两给死者之家旗民有彼此过失杀者俱照给银四十两之例免其赔人 【谨按康熙七年定例旗下亦免赔人照律追埋葬银十二两有奇给死者之家】五月定致死流犯之例妻家冀免女佥发致死其壻者以谋杀论恶棍冀得犯人妻设谋致毙本犯者照光棍例立斩七月定例凡私行买赎发遣逆犯家属者官员革职旗人枷两月鞭一百民人杖一百流三千里十二月兵部督捕侍郎马希纳请严奸民诬告逃人之禁得旨嗣后首告逃人在某处某家者将首告之人拿送地方官止令窝隐之人出质若无逃人而挟仇控告或牵引妄扳加等治罪四年二月谕凡死罪非常赦所不原者若祖父母父母老疾家无次丁开具所犯罪名奏闻律文有者着照律行其犯赃等罪流徒人犯取具地方官印结或照律留养或仍流徒请旨定夺五年三月谕凡抢夺妇女拐骗幼童本犯从重治罪如系旗人将佐领及伊主一并治罪所属地方不行查拿该管巡捕官亦并治罪五月定奴仆行盗处分家主照旗人犯盗议处拨什库之例六年四月谕嗣后逃人及解役若于所过地方骚扰者锁拿送京治以重罪若原起解官不严禁解役经过地方官不行查拿事发严治其罪六月敕禁采捕鹰鹞骚扰地方七月严强占关津之禁七年二月停止叩阍之例先是长安门外竖立石碑凡有冤抑者令其伸诉后以奸人希图报复捏词诈害平民或雇人顶告或伙告或伙证屡经敕部严禁违者治罪至是永停叩阍之例倘有冤抑令照例于通政司登闻鼓衙门控理八月命刑部酌定现行则例详晰分款陆续进呈八年六月严投充人等控理前事及代亲属告讦之禁八月申严在京文武官缉盗不力之令九年二月刑部题请嗣后凡隐瞒反叛抄札入官人口者不分男女大小五口以上照隐匿财物至五百两例杖一百流徒宁古塔四口以上杖徒旗下有犯者枷号发落从之四月严犯夜之禁十年二月兵科给事中王曰温疏言京中五方辏会之地奸宄丛生无赖刁民多吓诈告讦及告后潜逃等弊嗣后有原告逃遁者行文本籍严拿解京除原坐不议外照所告之罪反坐若曾经使人说合诈索者照光棍为首例治罪其说合起灭词讼之人照为从例从之七月严属员被劾揭告上司之禁十月刑部提旗下官员犯罪重大其亲父伯叔兄弟阵亡俱免死一次至军民人等犯重罪者亦照此例从之十二月定凡满汉文武官员用非刑者俱革职免其提问定凡强盗投首如止刦财不曾杀人许令自新其伤人者仍治以杀人之罪十一年正月定逃人二罪俱发以重者论之例十一月定刑官妄议株连之禁十二年七月定交代钱粮徇隐侵挪之例九月定赃犯产绝具题豁免及先参婪赃审无入已之例十四年十月申严匿名揭帖之禁十六年正月敕部改定方术诱取良人及略卖良人子女之律凡诱取典卖或为妻妾等事不分所诱良贱已卖未卖为首者立绞为从者旗人枷责民人杖流如止一人即以为首论被诱之人和同者俱如为从之罪非和同者不坐其以药物诱取者罪如略诱例十八年二月严投营人挟制家主并发人冢墓之禁八月定衙役诈赃之罪十两以上者佥妻安插奉天一百二十两以上拟绞九月谕国家设立法制原以禁暴止奸安全良善向因人心滋伪轻视法网故于定律之外复设条例俾其畏而知儆免罹刑辟乃近犯法者多朕心深用恻然其定律之外所有新例过严者着九卿詹事科道详加酌定寻遵旨更改条例缮册奏准刊刻通行名曰现行则例 【谨按顺治元年八月　　　敕修大清律二年律成十七年四月复取　盛京定例并刑部定例分晰入律各欵进　呈康熙八年　　　命刑部酌定现行则例详晰分款进　呈至是　　　上复命刑部于定律之外有新例过严者更改通行恭绎　　　圣训于戢奸禁暴之中寓恻怛哀矜之意仁至义尽视古圣王解网泣罪之心诚异世而同揆者矣】十九年十月严旗人私往外省之禁借端挟诈嘱托行私扰累小民者枷三月鞭一百系官革职鞭一百不准折赎失察之佐领罚俸三月骁骑校罚俸六月其差遣家仆之人鞭一百系官革职差去之仆枷一月鞭一百又定炉头匠役包揽买铜交纳者枷责并妻子流徒尚阳堡十一月定被参官员讦告上司之例二十年八月严刑具不一之禁二十一年六月严卖身旗下仍留原住地方扰害之禁八月严巡躧私参官兵诬拿无辜之禁二十二年三月申定旗人略卖人口处分之例七月定在京监毙人犯处分之例八月定发掘历代帝王名臣先贤坟墓者罪发掘开棺见尸为首者立斩为从者立绞发掘见棺为首者立绞为从者监候绞发掘未至棺椁为首者监候绞为从者充发九月定旗下家人及庄头倚势害民该管官及家主处分之例申定旗下官兵隐匿入官人口之罪二十三年十二月申严窝盗之禁定诬良为盗吓诈财物者发宁古塔例旗人发遣本身民人佥妻俱追银入官定强盗杀人案内如无下手主谋情由准其自首免死发边卫充军二十四年四月定凡有司诬良为盗本官照故入平人例从重治罪督抚审出题参者免议或部院衙门审出或被诬之人告发者将督抚一并严议九月严定贪官不入缓决之例十月理藩院题厄鲁特噶尔丹博硕克图汗下沙里巴图尔台吉来使特木把于北馆中殴死正白旗人王治民应论死上命传谕厄鲁特曰尔等进贡来使沿途扰害民生抢掠牲畜朕以尔等远方之人不谙中国法纪未遽加罪屡从宽免曾经颁旨晓谕今尔进贡头目并不严束傔从任其扰害将内地人殴死千纪甚矣将特木把依律处斩令尔等识之观之此后其谨遵成法毋得妄行二十五年闰五月严土司番蛮交界地方贩卖军器之禁十一月定凡蒙古人有擅杀内地民人者不论几人俱斩其妻子牲畜入官窃盗民人牲畜者为首二人俱绞仍将妻子牲畜入官余鞭一百罚三九牲畜又凡蒙古私入边游牧虽不为盗台吉罚三九牲畜寨桑罚一九平人鞭五十仍将所骑马匹入官其携带家口牲畜入边游牧者不论几户俱入官至民人往边外伐木刈草蒙古有夺其食物者不论几人将所乘马匹尽行给还民人仍鞭三十其属下每犯一次并罚济农五九牲畜 【谨按康熙三十六年又议准凡蒙古食俸王公官员等有罪应议罚牲者免其罚牲九数量罪革俸民人无牌票私出边口者将妻子一并发往山海关外辽阳等处安插】二十六年四月申严解役凌虐犯人及教唆抢夺之禁二十七年十一月禁止有司官审案律例两引十二月定雠家遇赦复借口报雠者杖一百流三千里二十八年十一月命察流犯发遣之弊定强盗自首如伤人不死者拟戍如不曾伤人者拟徒 【 谨按十年冬凡强盗投首如止刦财不曾杀人许令自新其伤人者仍定以杀人之罪】定强盗年未及岁者被胁同行赃无入已者免死杖流三十一年五月刑部议太监钱文才殴死民人徐二应绞监候谕大学士等曰凡太监犯罪断不可宥朕观古来太监善良者少要在人主防微杜渐慎之于始纵容姑息侵假事权迨其势既张虽欲制之亦无可如何如汉之十常侍唐之北司窃弄威权甚至人主起居服食皆为所制此非一朝一夕之故由积渐使然也朕闻明代诸君将本章批签委之司礼太监司礼太监委之名下内监此辈素无学问不知理义委之以事其能免于舛谬耶钱文才此案尔等记之至秋审时勿令幸免 【谨按宦寺之害自汉唐以来迄于明季无代无之其始皆由于爱克厥威其后遂至于难制我　朝纲纪肃清恭绎　　　圣训防微杜渐凡暬御近侍止许供扫除之役诚亿万斯年之良法也】十月申拘讯妇女之禁三十六年五月刑部以内监刘进忠逃出讹诈议罪奉旨刘进忠照光棍例治罪嗣后太监有与同罪者以此为例三十七年申严酷刑之禁三十八年六月严蒙古盗马之例三十九年二月定地方官挪移银两至五千两以上或粮米至六千石以上者革职仍拟满流不准折赎援赦四十一年四月定父子同犯不准留养之例十二月礼部议覆朝鲜国之李焞将其国越境杀人之金礼进等拟立斩该管人员拟革职徒流具题应如所请上曰朝鲜国人越境杀人行刦法所不宥应立斩其该管官李有白等俱从宽免罪朴锡昌等俱革职免其流徒四十四年严奸胥删改供词之禁四十七年七月定私铸钱文及工匠人等分别首从斩绞其粮艘盐船私装贩卖运弁船户等照私铸为首例治罪定免死减等流犯逃回复犯罪案不论轻重即行正法又充发人犯在配殴死人者即行正法四十八年定两次窃盗发黑龙江为奴五十二年八月定民人控告州县官暂免解任交布按两司审明情实再行题参定在部审结事例凡在京旗人在外民人为地亩房产主仆名分等事册籍在户者归户部审理其中有互相鬬殴重伤或抢夺等情户部会同刑部审理十月定养子开户及本旗原主互相欺诈之禁五十二年四月定造作刻印淫词小说者官员革职军民杖一百流三千里市卖者杖一百徒三年十二月定追赔赃银及分赔等项限一年通完死罪减二等军流等犯俱免罪如不完承追及督催官罚俸有差再限一年追完减等若仍不完军流充发死罪监追承追官降级留任督催罚俸有差再限一年着落妻子追赔限内能完承追官开复若不完调用督催知府直降级留任司道督抚俱罚俸如果家产尽绝保题豁免后另有房产钱财人口俱入官出结官革职督催知府直隶州降调司道降留督抚罚俸所欠银米出结官赔补武职亦照此例旗人犯死罪仍监追军流等犯暂停枷责亦限年追比其佐领骁骑校照承追官参领照知府直隶州都统照督抚布按例五十五年七月定八旗命案该旗大臣会同刑部审拟定纠众抢夺稻谷者发三姓给披甲人为奴五十六年正月定海船禁例沿海小船偷载米粮剥运出洋大船者严拿治罪如将船卖与外国者造船与卖船之人皆立斩所去之人留在外国将知情同往者枷号三月该督行文外国将留下之人令其解回立斩沿海文武官员隐匿不报者从重治罪二月定强盗分首从例五十七年八月定徒罪以下概免监禁交该佐领及地方官保出候审刑部具题后即行发落定冒充兵丁生事扰民照光棍例治罪十一月定鬬殴伤轻因伤风及他病死者之例五十八年定沿海滨江用鎗棍格鬬者为首杖流为从杖徒附和未伤人者枷责五十九年二月定盐　就抚复行私贩本犯充发科布多乌兰固木地方六十年定造言讹诈者发科布多乌兰固木地方
　　（臣）等谨按德威兼济治化聿昭圣祖仁皇帝御极六十余年重民命除暴虐息诈伪厚风俗惩贪污之吏除酷刻之刑绝讦告之风息株连之累厚泽深仁沦肌浃髓而于内寺宵人偶干法纪则立致典刑尤足昭千古之炯戒而远迈百王者矣

　　皇朝通典卷八十

　　●皇朝通典卷八十一

　　刑二

　　○刑二

　　刑制二

　　△刑制二

　　雍正元年三月严八旗科派之禁更定蒙古盗牛治罪之例七月定伪造假银为首绞候为从及知情买使枷杖之例二年闰四月定私刨人参审结之例定销毁刺字枷责之例严禁运丁私忿持戈放箭杀伤及抢夺民闲衣物奉旨嗣后有似此者该督抚即行奏闻于彼处正法五月命刊刻殴杀律颁示儆众六月定八旗殴死家仆处分之例凡官员违法责打致死及杀死者分三等定以罚俸降革鞭责平人犯者分三等鞭责枷号有致死族中家仆者均从重拟定命案留养追银给尸亲之例十一月严私开奏折之禁十二月谕杀人之犯因亲老家无次丁奏请留养然亦须查被殴之家有无父母是否独子若亲老又是独子一旦被杀以致无人赡养而杀人之人反得免死留养于情理未协应行文直省督抚务将被杀之人有无父母以次成丁之处一并声明 【 谨按康熙四年二月定凡死罪非常赦不原者若亲老家无次丁准开具所犯奏　闻又按六年申定斩绞人犯父母年未七十者不准援请留养】三年三月定被逼行窃将强逼之人杀伤分别流徒之例五月严僧人犯法之例六月定笞杖轻犯及牵连人速结之例十月颁行大清律集解其三十卷律文四百三十六条律后附例八百二十四条分为三项曰原例曰增例曰钦定例 【谨按顺治元年　敕修　大清律二年成　颁示中外十二年　颁行满文大清律康熙八年　颁发现行则例至是复　颁行是书】四年正月定官犯侵欺钱粮一千两以上者照监守自盗律拟斩准徒五年二月定收书侵蚀漕米之例定捕盗无分疆界之例四月严粮船私带火炮鸟鎗之禁定盗犯越狱其未杀人之首盗与伤人之伙盗原拟斩决者越狱于犯事地方斩决枭示其免死发遣之伙盗越狱斩决若杀伤兵役斩决枭示六月严鬬殴重伤抬赴衙门验看之禁九月申严赌博之禁造卖为首者军为从杖流贩卖为首者杖流为从杖徒隐匿不报杖失察夺俸三月诱赌及放头杖流官员犯革职永不叙用上司与属员聚赌罚如之仍枷杖不准折赎十月定逃人在外生事被人殴死不用拟抵之例十一月定汉人奴仆干犯家主照满洲家人例治罪定包揽钱粮士人发遣黑龙江民人听人包揽满杖例五年二月严稽察凶苗汉奸之令三月严勒索外地人财物之例凡官弁勒索应分别数目治罪赃追还主得旨此等应追入官银两即限内全完亦不宽免其罪着为例定亏空钱粮官吏一同监追例闰三月定监犯病毙狱官处分例严匪类惑民之禁七月严旗下家奴结党生事之禁八月定凡罪犯关系军机兵饷事不准援赦例十一月严演习拳棒之禁定强盗拒捕伤官兵例奉上谕凡强盗拒捕将官兵伤死之案除同伙伤人之时该犯不在一处者仍照例议罪外同在一处或三五成羣虽非下手之人既在旁目睹即系同恶其济法所难宽嗣后应照旧例立决十二月定因奸杀本夫复计娶奸妇者立斩【 谨按七年又定奸夫杀死本夫后将奸妇拐逃嫁卖及带逃子女卖与人为奴婢者皆斩决】　六年二月谕披甲人查书夫妻父子弟妹及叔祖母九人俱被赏伊为奴之纪二杀死甚可骇异凡属免死发遣为奴之犯皆系秉性凶恶之徒发遣之后往往恣意妄行不服管束此等人已犯死罪格外宽免嗣后仍有凶暴者不论有应死不应死之罪伊主便置之于死不必治罪但将实在情节报明该管官咨部存案发遣当差之犯不守法度被该管官打死者该管官亦免议但将情由报部存案若当差为奴人等与平人鬬殴被打身死者平人从宽减等则凶恶之徒有所畏惧不敢为非矣六月定假冒职官发遣之例严旗兵买民为奴之禁定斩绞等犯父母年未七十者不准援请留养七年四月申严符咒之禁自明年为始犯者为首立斩为从绞候又更定盗窃鞘银除赃至八十两者仍照律定拟至一百两者拟以立绞 【谨按向例照常人盗仓库例至八十两者绞系杂犯准徒五年赃数虽多亦仍照例定拟】五月申定盗犯亲属禁例闰七月严官员互揭之禁八月定归旗人员逾限逗遛按其年月之多寡以为枷号之限期例九年三月严废铁出境照贩硝磺同科之例七月严私出口之禁十年五月定秋审应决人犯因文书迟悞已过冬至者仍决之例 【 谨按乾隆十年奉　　旨改定适值冬至者着于冬至七日以后行刑】八月定奉天人命盗案旗员所辖地方有民人失事者将该管旗员查参疏防限缉民官免参仍令协缉其民官管辖地方有旗人失事者亦照此例处分人命等案会同查验仍照该管地址分别议处十一年四月复宜隶省盗案分别首从例 【 谨按雍正八年以直隶盗案多于他省奉　旨不分首从皆行正法至是特颁　恩谕仍照各省分别办理】严邪术避刑之禁申定强盗同居亲属等有知情而又分赃者分别流徒得财而不知情者照本犯减二等窃盗同居父兄等不分赃而知情者杖得财而不知情者照本犯减三等知情而又分赃者减二等其窃盗罪止杖刺知情而不分赃者笞不知情分赃知情分赃各照本犯递减五月申定书役伪造印信诳骗财物其自行雕刻者仍照原律其倩人雕刻者银十两以内钱十千以内杖一百流三千里十两十千以外发黑龙江五十两以上照枉法赃应流二千里者拟绞监候余人仍照旧例十月谕因奸致死本妇向来例无正条俱引因奸威逼人致死之律拟斩监候但其闲情事不同如系强奸既成本妇羞忿自尽者拟以斩候固属允当若强奸不遂将本妇立时杀死如此淫凶之犯非立决不足蔽辜至于强奸未成或但经调戏本妇即羞忿自尽者非引照拟抵固无以慰贞魂而一概拟斩监候又觉未为平允应拟绞监候至秋审时俱以情实请旨如此庶为轻重得宜十二月改定窃盗诬扳除积匪惯盗有意陷人者仍照本犯赃数目一两至九十两俱发边卫充军外如初次为匪畏罪混扳者计其赃数一两至四十两俱加等徒三年五十两至九十两应徒者俱加等发边卫充军 【谨按雍正七年定窃盗有意诬扳良人者应加等比照三犯窃盗例分别赃数多寡拟罪至是改定】十二年四月谕宗室犯枷责罪者俱准折赎觉罗犯枷责罪者照平人例完结朕思觉罗亦系宗室照平人例则宗室觉罗迥然各别如概令折赎伊等亦不知儆惧嗣后宗室觉罗犯枷责之罪应酌其罪犯轻重即在宗人府或拘禁或锁禁分别年限期满释放以抵其罪其如何酌定年限之处着宗人府会同该部定议寻定有职宗室觉罗仍照例降罚其闲散宗室觉罗分别鞭笞之数革去每月应领钱粮犯徒者照旗人应折枷号日期在宗人府分别拘禁犯军流者在宗人府锁禁满日释放六月严煎挖窝顿贩卖硝磺附近苗疆五百里以内之禁十斤以下杖一百计等递加其百斤以上者拟军七月严强奸服亲例凡强奸内外缌麻以上亲及缌麻以上亲之妻并妻前夫女同母异父姊妹未成本妇羞忿自尽者斩监候已成本妇羞忿自尽者斩立决九月定凡因奸致死人命除以手足行强已成未成仍照凡奸本律如执金刃戳伤本妇及拒捕致伤旁人已成奸者斩候未成者绞候十月改定遣犯逃后为匪即于拿处正法不必解回遣所例又定白昼抢夺财物者杖一百徒三年计赃重于徒者加窃盗二等赃至百二十两以上者照窃盗满贯律绞候例又定保举贤良方正出身人员犯军流以下罪名加等科断例又申定因奸同谋杀死亲夫之案有奸夫起意杀死本夫者无论有无谋娶拟斩立决奸妇知情同谋杀死本夫本夫不知通奸情事即虽知通奸情事迫于奸夫之强悍非系有心纵容者奸妇仍照例凌迟其有纵容抑勒妻妾与人通奸审得确据或被妻妾起意或知情同谋奸妇皆拟绞决十一月定另户旗丁潜匿照逃人治罪例又定逃兵拐带饷粮马匹及知情容隐者分别边卫附近充军例十三年二月谕官兵驻札外边原为防卫蒙古而设若盗取蒙古马匹是不能防卫而转行扰害应加重惩嗣后官兵及跟役等有偷盗蒙古马匹者讯实即在本地正法五月定兵丁犯窃盗审明即移回本营细打插箭游营之后再送有司照例发落六月定刨坟伙犯计次数加重之例三次以外者照三犯窃盗例拟绞候二次者照三犯窃盗赃数不多例改遣一次者照定例发附近充军八月定因戏谑杀旁人例将本犯免死减等佥妻流三千里至配杖一百仍追埋葬银二十两给尸亲又严官吏赈灾不力之令时黔省逆苗掠入内地旋经剿馘上念逼近苗疆州县不无被其茶毒特敕办理苗疆事务大臣竭力抚绥勿惜公帑并谕若稽查不力董率无方以救灾之资饱污吏贪官之腹不令穷民得沾实惠朕必将大小官员在该省实时正法以示众九月皇上御极特谕本年恩诏赦款甚多但奴仆告家主之案名分攸关情罪可恶毋得援恩赦免嗣后遇有奴仆首告家主者虽告皆实亦必重治其罪着为令十月定文武生员犯赌加常人一等治罪例严衙役逼诈例凡索诈贫民致卖子女者均照蠹役恐吓诈赃科断
　　（臣）等谨按道济宽严刑臻明允世祖宪皇帝懋缵鸿图单心民瘼十有三年奸暴革心黎民徧德我皇上敬承大统率由旧章罪视其人不为已甚复于每岁秋审时汇天下大吏所进谳词命部臣研穷再四期于无枉无纵仍恭呈御览凡经指示惟允惟平伊古以来政刑之当未有如今日者也
　　乾隆元年三月谕奸宄不锄不可以安良善风俗不正不可以兴教化闾阎之大恶有四一曰盗三代圣王不待教而诛者也二曰赌博干犯功令贻害父兄以视周官之罢民未丽于法而系诸嘉石收之圜土者罪有甚矣三曰打架即周官所谓乱民孟子所谓贼民也四曰娼妓则自周以前人类中未尝有此此四恶者劫人之财戕人之命伤人之肢体破人之家败人之德为善良之害者莫大于此是以我皇考爱民之深忧民之切严申纠禁积岁月之久然后道路少响马及老瓜贼而商旅以宁赌博及造赌具者渐次改业而家室以安聚党打架者敛迹而城市乡镇鲜闻鬬嚣娼妓远藏不敢淹留客店此皇考十有三年政教精神所贯注而海内臣民显见其功效实享其乐利者也朕嗣位以来增广赦条惠保良民使得从容休息而无识诸臣误谓朕一切宽容不事稽察民闲讹言诸禁已开风闻直省四恶皆微露其端倪是守土之官敢悖世宗宪皇帝之明旨堕十有三年之成功而戕贼善良伤败风俗也自后州县官有政令废弛使四恶复行于境内者该督抚即行严参督抚司道郡守有不能董率州悬殚心辅治者必以溺职治罪与通苞苴受贿赂者等决不轻贷禁止丧祭演唱佛戏四月定聚众械鬬分别首从科断流徒例严禁仵作妄报匿伤之弊五月严私毙人命之禁六月分别光棍定拟例申严番役吓诈骗害之禁申定施用刑具务照定式之例八月定遣犯逃后为匪行凶者其斩绞均改为立决徒以上改为绞候其计赃伤人甚轻止于杖者加枷一月九月谕律载兄故杀弟者杖一百流二千里故杀妻者绞朕思兄弟乃手足之亲较妻为重今杀妻拟抵而于弟转轻其情理未协其如何更定律例之处着九卿会议寻议故杀期亲弟妹照故杀大功弟律均拟斩候其殴至死者亦改照本律满徒加一等杖一百流二千里更定生监包揽钱粮侵收入已者计赃科罪包揽交纳至八十两以上者杖八十其不及八十两者仍如原律十月设立循环监簿二年三月定犯人已就拘执捕役致死者以鬬杀论贿属谋杀者以谋杀论又定盐徒十人以下伤一人不得照伤二人例五月停族人致死族匪免抵之例六月定本宗为人后者之子孙于本生亲属有犯俱照所后服制定拟异姓义子犯所生亲属仍依本宗服制科断照律归宗七月定图财害命分首从例十月定私越番地之例十二月严借盗销案之禁三年二月定考试聚众为首从者罪三月改定窝逃例其知情逾三月者杖九十徒二年半不知情逾半年者杖一百年久者递加四月改定殴毙奴仆例凡家主将奴仆之妻占辱或图奸不遂致毙者均发黑龙江当差奴仆罪不至死应照故杀例问拟降调者虽有加级不准抵销七月定旗人窃盗三犯枷责后复犯窃虽五十两以下不准计赃俱发宁古塔当差定制卖赌具描画者减一等科罪之例定捕役诬良不准援赦例十月定强奸不遂殴伤本妇越日身死者照因奸威逼致死律十一月定成案未着为例者不得援引十二月定办赈侵渔不得概准限内完赃减免四年正月定运丁潜逃照守御官军在逃正律治罪仍刺逃丁二字于面二月定非登时杀死奸妇本夫拟徒奸夫仍科以犯奸之罪定继母殴死前母之子分别定拟之例凡伤重身死审明委无欲杀之心者将本生偏爱之子杖流前子受虐情急自尽者将本生偏爱之子杖徒三月严各部吏书需索之禁定停讼时仍行审断事例禁止道官差法员潜往各省考选道士及开坛传度受箓犯者照违禁例五月定年幼被胁为盗俱拟满流不准收赎定杀功服以下卑幼一家非死罪二命拟绞决例五年三月申定免死人犯为匪计赃科罪例六月定强夺良家妻女未成奸者杖一百流三千里例闰六月定旗差协同缉逃之例七月定两家互殴各毙一命例九月申严佐贰官不许夹讯之例颁行大清律例凡四十有七卷律文四百三十六条悉仍集解旧本删律总注其注内有与律义相发明者别立一例着为成例附例计千有四十二条删原例增例各名目凡乾隆四年十二月以前奏准通行之例俱逐条以次附列其五年以后之例依元年奏准五年一次陆续增修附律例之后颁行直省永着为例 【谨按雍正三年　颁大清律集解三十卷律文四百三十六条律后附例八百二十四条分为三项曰原例曰增例曰　钦定例】六年四月定贩私盐诬扳平人照律加等例五月申严诬告越诉例定私铸例六月申定递回原籍人犯潜逃来京二次以外从重归结地方官分别议处七月定原殴伤轻保辜余限因风致死照殴人至废疾例杖一百徒三年十月敕律例毋得轻议纷更严捕役分地坐缉之禁十二月更定打死赎身家人非死罪而剉骨烧埋之罪犯者绞决八年十二月严盛京驿站馈遗之禁九年九月申定发遣在配为奴人犯不服伊主管束或欺凌别人被伊主及平人毙命者伊主免罪平人减等发落定阵亡子孙免死一次分别是否因公获罪之例十月定尊长殴卑幼至笃疾者断给财产之例十二月定伙盗自首分别定拟之例十年七月定人夫领帑脱逃照常人盗仓库钱粮律计赃治罪十月定强盗不同居父兄一体处分例又定书吏烧毁册籍之罪犯者以故烧公廨律全科十一年四月定殴死大功以下尊长虽有尊长使令殴打情事而辄行迭殴伤多情重者不得照律减等例十二年六月定奸夫拒捕刃伤应捉奸人拟绞候例十三年四月定殴死一应有服尊长不得滥请承祀例九月定亲属相盗其外姻尊长亲属非律图内载明者不准一概援引十四年六月奉旨更定凡满洲互相杀伤概入情实例【谨按旧例满洲互相杀伤俱拟斩决雍正年间按律以谋鬬分别斩绞亦即正法乾隆二年以旗民条例轻重悬殊酌归画一俱拟监候至秋审时除谋故重情概入缓决至是以法轻易犯故有是命】更定人民行窃蒙古牲畜照蒙古治罪例更定鬬杀案内实系理曲或金刃伤及虽非金刃而连殴多伤致死情重之犯不准留养例十一月定强奸十二岁以下幼女宋成发遣例十二月定奸夫临时拒捕杀死本夫奸妇在场并不喊阻救护事后又不首告者拟绞候例十七年十二月分别留养人犯若在他省获罪即属忘亲不孝之人不准援请例十八年二月定斩绞重犯在监行凶致毙人命例五月谕嗣后各省有殴差夺犯致毙人命者俱着不分首从即行正法其但经聚众夺犯无论曾否殴伤差役即照因而伤人律从重拟绞若数年后此等案渐少再为酌量降旬仍复旧例 【 谨按旧例只坐首犯其未伤人者即首犯亦不致死故有是命】定鬬殴误伤尊长不准声请减等之例六月定杀三人以上之案速审题达不得照限完结九月定御驾巡幸地方民人具呈妄控者照冲突仪仗例杖戍定聚众械鬬一命一抵俱入秋审情实册内请旨勾决十月河南巡抚蒋炳审奏禁卒贿纵重犯拟绞候奉谕禁卒典守监狱乃于斩绞重犯受财故纵此非寻常因事受财可比自应按照本律与囚同罪但则例又载有拟绞缓决候逃囚得获审豁之条未免法轻易犯嗣后监犯脱逃审出禁卒得贿情节即视所纵囚罪全律科断如本犯应入秋审情实者亦入情实应绞决者亦拟绞决应斩决以上者亦即拟以斩决着为例十二月定旗人跑迷如十五以上俱照逃人例幼孩跑迷至十五岁不自行投回逾十五岁外即自行投回亦照逃人例治罪 【谨按向例旗人跑迷着该旗止于年底汇奏无议罪定条至是议准其有年未至十五者仍照旧例办理】十九年闰四月定情罪重大案犯遇停勾另奏之例二十一年正月定旗下家奴告主徒满后交与各该旗照例官卖仍令为奴价给原主二十二年九月谕官犯审题结案在该省行刑之日以前者皆补疏题请或情实或缓决其情实子勾即行刑之日已过亦着行刑其在行刑以后审结者乃入下年册内又奉谕嗣后除农忙停讼外不得再沿隆冬停讼陋习应准理者即行准理应完结者即行完结以免稽滞二十三年五月定绞犯秋审三次缓决者均照强盗免死减等发遣例科断其年老有疾者仍入秋审具题九月奉谕限内完赃发往军台効力此虽向例但思完赃减等之例实属未协苟其因公挪移尚可曲谅若监守自盗肆行无忌岂可以赃完限内遂从末减耶且律令之设原以防奸非以计帑或谓不予减等则孰肯完赃是视帑项为重而弼教为轻也使人果佑犯法在所不赦孰肯以身试法其所全当更多耳嗣后除因公挪移及仓谷霉浥情有可原等案仍照旧例外所有实系侵亏入已者限内完赃之例着永行停止十月定嘓匪结党轮奸俱照强盗不分首从皆斩但经同行尚未同奸者仍依本律绞候因而杀死人命者无论成奸与否俱照强盗杀人例斩决枭示又嘓匪止一二人在旷野拦抢者分别首从犯该徒罪以上者俱发巴里坤等处种地其有潜逃他省仍行结党犯法即照新例惩治二十四年七月申定罪人拒捕至残废笃疾在折伤以上者均照律绞候其但系刃伤仍照本律加本罪二等问拟九月申定伪造凭札自为假官例伪造凭札并将有故官员凭札卖与他人者及买受凭札冒名赴任者俱拟斩监候知情说合者杖一百流三千里又凡无官而诈称有官并冒称现任官员姓名并未造有凭札止于图骗一人行一事犯在徒罪以下者发边卫充军军流罪者拟绞监候又假冒顶带自称职官止图乡里光荣无所求为亦无凭札者杖六十徒一年假冒生监顶带者杖一百十月更定蒙古偷盗四项牲畜满十匹以上者首犯拟绞监候秋审时入于情实九匹以下者计匹数多寡分别烟瘴边远附近等处驿地充当苦差其民人在蒙古地方偷盗九匹以下者照此例分别一体充军行围巡幸地方如有偷窃马匹者不分蒙古民人五匹以上拟绞立决四匹以下分别发往烟瘴边远地方充军俱交驆地充当苦差为从及知情故买者系民人减本犯一等系蒙古仍照蒙古办理十一月申定白契奴婢杀伤家长及家长缌麻以上亲均照红契奴婢一体治罪家长杀奴婢仍分红白契办理又雇倩工作之人立有文契年限及虽无文契而让有年限或计工受值已满五年以上者于家长有犯均依雇工人定拟若随时短雇受值无多者仍同凡论二十五年二月定斩绞军流重犯在监及解审发遣俱给衣赭色布服与锁杻互为标式易于识认弗致有疏脱漏网之虞三月定代刻假印审系同谋分赃者将起意与雕刻之人俱拟斩监候为从减等拟流若仅受些微价值代刻并未分赃者以为从论四月定解役开放重犯锁杻以致脱逃将解役严禁俟拿获逃犯究明贿纵情节即照本犯罪名一律全科如仅系疏脱并无别故仍照例发落十一月定犯人假冒土苗定案时取具地保邻里各结如流徒军遣等犯捏称土苗者各依本律发配外先于本犯地方枷号一月捏结之邻保分别治罪又申定压宝诱赌及同赌之人俱照开场赌博例一体治罪又生监兵役人等窝顿土娼照窝赌治罪如系偶然存留为日无多枷号三月杖一百若日月经久杖徒再犯杖流其得受娼家财物者仍照枉法计赃从重论又僧道尼僧犯奸和奸照军民相奸律加一等于本寺观门首枷号两月杖一百其犯有夫之妇及刁奸者分别杖徒仍于本寺观门首枷号二月二十六年三月论凡有发遣巴里坤等处逃犯经原籍及过路省分盘获即由各省督抚奏闻于拿获处所正法示众四月定强盗为首伤人伤轻平复抱赃自首者改为应斩监候又定劫盗伙犯审系得财与盗首一律拟斩立决之例七月定劫夺江海商船但经得财而未经伤人者首犯杖一百流三千里从犯杖一百徒三年之例又定子孙诬告蒸检祖父母父母尸如系挟雠妄控拟斩监候其有并无挟雠误执伤痕告官蒸检者杖一百流三千里加徒役三年二十七年三月定旗人造卖赌具初犯照例发落再犯加枷号一月三犯拟以实遣不准折枷该管官隐匿不报者严加议处四月定诱拐案内妇人为首者所犯军流一概的决不准收赎例又定鬬殴误杀旁人审系被殴者之祖孙父子均依鬬殴律科断其余亲属仍照定例办理五月申定奉天等处偷窃马匹民人俱照盗牛及宰杀例治罪旗人盗窃牛马不及十匹者按律科罪仍折枷责完结至十匹以上及盗杀者照定例枷号应得军流予以实遣其黑龙江吉林各将军一体遵照办理又定得受贿赂顶认正凶按本犯斩绞之罪一律全科代为说合之犯减正犯一等其本犯买人顶凶者如原应入情实者即拟为立决应入缓决者秋审拟入情实军流等犯照军犯脱逃加徒调遣例从重治罪徒杖以下按律加一等六月更定旗人犯军流徒罪非系寻常事故不准枷责完结之例又申定窝留积匪除造意及同行分赃代卖照本犯一律科断外其未经造意又不同行者酌减本犯一等治罪例七月增定发冢开棺见尸者于面上刺发冢字为从及发冢见棺与未见棺罪在军流以下者初次刺臂再犯刺面其盗未殡未埋尸柩者刺盗棺字亦如之十月旗人六十七卖身为奴盗取什物审拟发遣回城中途脱逃该管官奏请拿获即行正法其解送疏忽之弁兵照例治罪奉谕六十七即行正法嗣后此等罪犯脱逃拿获即行奏明正法无庸候旬把总等解送罪犯致令中途疏脱虽无故纵情弊若仅照例治罪无以示惩着从重治罪凡解送发往各回城罪犯如有中途脱逃者除将该犯严拿外解送官兵人役问拟死罪监候俟逃犯拿获再治伊应得之罪若经年不获将正法之处奏闻请旨即着为例十一月定旗民盗围场木植牲畜初次二次发往乌噜木齐等处种地三次发往乌噜木齐等处给种地兵丁为奴之例 【 谨按刑部于二十八年奏准私入围场未得牲畜木植之犯均以已得罪上量减一等杖二百徒三年再犯即未得牲畜木植亦与己得者同拟外遣】又定逃人妄扳窝主先将本犯加等治罪之处改为发遣再有妄扳即发巴里坤等处种地兵丁为奴窝家分别于旧例应得罪上加一等治罪至旗仆为匪畏罪逃走初次枷号两月二次即发乌噜木齐等处给赏绿旗官兵为奴十二月定回民行窃结伙在三人以上情状可恶者不分首从不论赃数次数照积匪猾贼例科断如有本地回民窝藏者照窝留积匪例分别治罪二十八年正月定命案内因追埋葬银两勒限三月追完如系十分贫难照例量追一半若限满勘实力不能完者即取具邻族州县官甘印各结咨请豁免四月增定派往伊犁等处满汉兵丁遇有脱逃者拿获发原派地方枷号两月游营示众充当苦差十年无过查奏准回旗籍再犯逃者即行正法并议无论京内京外在伍绿营兵丁脱逃俱杖一百枷号一月永不许入伍又定职官负罪潜逃除应斩决绞决毋庸另议外其犯该监候者改为立决军流满流改为绞监候徒罪以下改发边远充军杖笞者改为杖一百徒三年遇赦不准援减又定窃盗仓库钱粮未经得财者即照得财充军例首犯量减一等杖一百徒三年从犯仍减一等杖九十徒二年半五月改定亲属受财私和命案应计赃准枉法论从重科断又定杀一家非死罪二人者除照例治罪外仍将该犯财产酌断一半给付死者之家若系殴死一家二命原无必杀之心者不得援引此例七月申明抢夺财物聚至十人以上及虽不满十人但经执持器械依粮船水手例分别首从问拟十月定采参工人偷窃人参照偷参已得例不论多寡杖一百流三千里仍刺窃盗字十二月定贩卖私盐在三百斤以上不将窝顿透漏之家供出者于本罪上加一等定拟二十九年二月增定杀一家非死罪三人者之妻子审定未同谋加功者发往伊犁等处给驻防索伦等兵丁为奴定期亲尊长故残卑幼照兄姊殴死弟妹杖一百流二千里例减一等杖一百徒三年伯叔姑外祖父母照殴死侄孙外孙杖一百徒三年例减一等杖九十徒二年半三月定禁卒将斩绞重犯松放狱具以致脱逃者将禁卒监禁俟拿获正犯之日究明贿纵属实照律全科如系狥情或擅离以致潜逃者亦照故纵律治罪又定子杀人而父认凶者除斩决绞决照所犯罪名科断犯拟斩候绞候者改斩决绞决军流徒杖照例递加四月定承办城工应追核减银两未完者照知府代州县官分赔侵蚀钱粮未完计分数治罪例五月定命盗案内斩绞等犯于具题之日概先刺字例六月更定拿获重犯供出他省曾犯行势者行文关查毋庸解往质审如赃迹必须研讯或失事地方有伙犯待质者即照解送重囚新例办理七月定匪船诱赌审系一二次者仍照开场诱赌例杖徒如三次以上及再犯者照积匪猾贼例科断并将首犯于拿获地方枷号一月其船户知情分赃者初犯照为从论再犯与犯人同罪船只变价入官九月部议朝鲜国王咨覆越江偷打貂皮之朴厚赞等十犯例拟斩决应照所请得旨改为监候秋审法司仍照前咨奏请即行正法复奉旨令入缓决并谕向来此等罪犯曾邀格外从宽然中朝字小之恩不妨过厚而藩服越边之例禁又岂可稍弛嗣后遇有似此罪犯应将首恶明正典刑其属在胁从者仍令分别议缓庶情法皆无偏任此案不即照此处分者以未经申谕于前事同不教而杀所不忍为耳刑部可即行文该国王知之十一月更定论功免死条例凡已经优免一人一次者不准再行声请又定苗人图财害命照强盗杀人例斩决枭示十二月定指引逃匪偷越出口照故纵律与犯人同罪至再犯三犯各按本罪以次递加得财故纵者计赃从重论又增定粮艘纤夫勒价攒殴将为首及下手伤人之犯俱发边卫充军余俱杖一百枷两月河千二众三十年四月增定侵盗仓库钱粮入已一百两以上至三百三十两即于徒罪上加一等杖一百流二千里三百三十一两至六百六十两加二等杖一百流二千五百里六百六十一两至一千两加三等杖一百流三千里一千两以上照旧例斩监候六月谕殴打宗室觉罗人之例较殴打平人较重者原系优待宗室觉罗之意伊等当自知尊贵嗣后凡宗室觉罗若系黄带红带被殴者仍照旧例办理其不系带被殴者即照殿打平人例办理八月增定售卖毒药致死人命虽不知情亦照不应重律治罪例又增定派往各省驻防兵丁中途脱逃拿获日即销除旗籍贵八十板带锁发往伊犁充当步甲苦差如再脱逃拿获即奏明正法九月定水婢殴死家长之期亲及外祖父母拟斩立决例十一月增定盛京旗下家奴庄头人等盗卖田产至五十亩者依子孙盗卖祖遗祀产例发边远充军不及前数者照盗卖官田例治罪谋买人与串通说合之中保均与盗卖之人同罪田产给还原主卖价入官又定军流官犯脱逃无论本罪重轻拿获日俱改拟绞监候秋审时将原犯情罪声明具奏又定妇女通奸致本夫父母羞忿自尽奸妇比照奸夫自杀其夫奸妇拟绞律拟绞监候奸夫比照奸妇因奸情败露愧迫自尽奸夫拟徒例杖一百徒三年若本夫纵妻通奸后因奸情败露愧迫自尽者奸夫奸妇止科奸罪十二月增定租赁船只出洋为匪犯流罪以上者船户虽不知情照夹带违禁货物接济外洋原保结之人治罪例科断失察官议处三十一年七月申定卑幼殴伤缌麻尊属保辜余限内身死果系本伤死者仍拟斩监候如蒙恩准减等比限外身死者酌加为边远充军仍追埋葬银给尸亲收领九月奉旨伊犁系新设驻防之处非内地可比法必从严而后众知儆惧可免妄行逃计之事嗣后伊犁驻防兵丁内有逃计者即行正法十二月增改奴仆过失杀家长绞监候改为绞立决妻过失杀夫妾过失杀家长律亦如之又增改强占良家妻女中途夺回尚未奸污者照已被奸占减一等定拟若已被奸污而妇女自尽者照强奸已成本妇羞忿自尽例拟斩监候若未被奸污而自尽者照强奸未成本妇自尽例拟绞监候三十二年二月定新疆人犯未满年限身故其妻子即准为民如中途病故之妻子分别递籍安插例四月定管解新疆人犯中途疏脱应问绞候监禁一年无获之兵役内有为首情重者改发伊犁等处为从情轻之兵役仍以杖流问拟又签解原应改发新疆今仍改发内地人犯之兵役如有疏虞与疏纵新疆遣犯一例办理七月定发新疆改遣内地人犯毋庸佥妻其自愿携带者不得官为资送例闰七月定新疆改发内地十六项人犯隆冬盛暑仍照旧例毋庸停遣例八月定新疆改发内地遣犯一概停刺清字例十月奉谕据熊学鹏奏拿获应发乌噜木齐改发烟瘴之脱逃监犯孙耀周即于该处正法等语此等积匪猾贼本系免死发遣之犯在乌噜木齐等处如有脱逃被获本应即行正法今既改发烟瘴乃于监禁时伺隙潜逃其情罪与发遣乌噜木齐之犯无异熊学鹏所办甚是着传谕各省督抚嗣后凡遇此等改发之犯再有脱逃被获者均照此例办理毋得稍有宽纵即至配所亦应照乌噜木齐之例十二月定湖南省邻近苗疆之沅陵等县仍行派发军流解交巡抚衙门酌发其道州永明等县照向例解交该府酌发例三十三年正月定免死发遣盗犯在配脱逃无论有无行凶为匪照新疆遣犯脱逃例拿获日即请正法二月定原犯满流及免死减流人犯在配脱逃即按配所地方定地充发例五月定东三省出口之人收买奴婢票上无名令守关兵弁实时拿送分别治罪八月申定例得承祀之犯定案时止将应行承祀缘由声叙并殴妻致死情轻留养之犯遇有父母先存后故与承祀之例相待者俟秋审时确查取结另行声明又定回民行窃刺回贼二字例应改发者仍再刺改遣二字又定私铸铜钱不及十千之案毋庸具题即咨部完结例九月驳定秋审人犯无论新旧次数仍应概行勘审十一月奉谕昨直隶省查出保安州逆犯孙显富等妄布逆词希图复兴邪教一案审拟时究出该犯于乾隆十五六年闲即有人教之事该州仅取改过甘结从轻完案实属姑息养奸因交该督查参今据杨廷璋将前任保安州知州乔淳参奏已交部察议矣邪教煽惑愚民最为人心风俗之害久经严禁地方遇有此事州县官一经访闻即禀明该上司彻底查办督抚等亦即当据实具奏按律重惩庶可尽绝根株其知儆畏若仅从轻完结奸徒毫无顾忌怙恶不悛日久必复相煽诱藉邪教以图敛钱财深为闾阎扰累而无识愚民亦以获罪甚轻仍易被其簧鼓如保安州一案即有司轻纵酿成之明验也嗣后着各该督抚通饬所属州县如有潜倡邪教之案立即查拿报明上司据实具奏严行按法惩治以靖奸匪而安善良若州县讳饰不报私自完结即着该督抚查明参处督抚等若存化有事为无事之见匿不上闻或徇庇劣员不行纠劾将来别经发觉惟该督抚是问将此通谕知之十二月奉谕据彰宝奏审拟江阴县保正沈添益等欲图熟田缓征聚众哄堂一折已批三法石核拟速奏矣折内有询据该犯纠约四镇保正同众挟制县官其下墅桃花利城三镇均已随同赴县独前周一镇并无一人听从入城等语乡民散处村落良莠本属不齐犯法者必惩安分者赏奖刑赏一秉大公各随其人自取此等不法奸民已按律定拟其并未随行附和之前周镇保正民人等奉法不敢为匪实属可嘉着彰宝即行确查将保正酌量加赏该镇民人所有本年应完漕米加恩特予缓征仍将此出示晓谕使知滋事匪徒不能幸逃宪典此外能知大义皆吾良善赤子原不惜格外施恩优加体恤庶众人其知激劝并将此通谕知之三十四年二月奉谕方世儁奏四川凶犯叶观星前经两次脱逃复在江西省被获转解至沣州地方该知州张中煜并不遴选干役管押致该犯复至中途脱逃等语已降旨将张中煜革职留于该省协缉并传谕该抚上紧严拿务获即于所在地方正法不必仍拘向例解赴川省该犯本系杀人应抵重囚始则贿差释放继复殴役潜逃情节实为凶恶及经复拘到官已应罪无可逭祇以案在川省复展转解审致该犯得以乘闲兔脱皆由拘泥成例之故着传谕各督抚嗣后若遇此案凶犯既逃复获其情罪重大者一面移查该省原案审讯明确即在该处照拟办理毋仍往来解送致滋疏误至外省吏治□冘废弛积习牢不可破每视递解邻省要犯为借关轻重殊堪痛恨着该督抚力为整顿严饬各州县一切认真办理毋再漫不经心自取罪戾着于各督抚奏事之便传谕知之四月酌定应配柳州浔州桂林三府人犯俱解巡抚衙门通融酌发到配半年外安分均交内地收管例又奉谕部议广东省何长子奸污十岁幼女致已母廖氏服毒身死比照妇女与人通奸父母羞忿自尽例拟绞又称二罪相等从一科断合依奸十岁以上幼女虽和同强论律拟绞监候议拟甚属错谬何长子之母廖氏因伊子奸污幼女事败潜服毒草殒命是该犯罪不可逭全在致母戕生其奸污幼女一节转属罪之轻者该部乃援此为定罪正条且比照妇女与人通奸父母羞忿自尽之例拟以绞候曾不思此例乃指被奸妇女之父母而言与何长子奸人女而致令己母畏惧自毙者情事绝不相蒙何得谬为比附况定例过失杀父母者即应绞决诚以为子而伤亲至死虽事出无心亦不可偷生人世若何长子罪案较之过失杀孰重孰轻不待再计而决也明刑所以弼教此等败伦伤化之徒不使早正刑章则所谓弼教者安在且依经定律其理本属相同春秋着许世子之条义具在特罪其不亲尝药即难逃一字之诛刑部堂官中岂无读书通经义者何竟漫不思省而引例纰谬若此耶设以为该犯之父母已死非命不忍复以其子立置重典则不明大义庸愚姑息之见司刑者岂宜出此所有此案定拟失当之刑部堂司各官着交部严加议处都察院大理寺向惟随众画诺而退有后言至此等败伦伤化之事反置而不问则何用其会议乎亦着交部察议此本着发还另行核拟具奏并将此宣谕中外问刑衙门知之六月定起解饷鞘编列号数解鞘兵役知情同盗者照例分别首从其雇替潜回者减首犯一等如法管解偶有疏失者减二等例七月定积匪猾贼窃赃满贯改发烟瘴之犯在配复犯徒流军罪者分别枷号例八月定绿营逃兵立即缉拿分别刺字各营混收犯法逃兵入伍照拔补非人例处分十二月奉谕钱度奏贺县疏纵逃军熊俊越狱脱逃一案请将典史谢霖革职拿问而于知县郑之翀请革职留任殊属非是该县监禁脱逃匪犯既不上紧办理又不严密巡访致要犯夤夜兔脱非寻常疏纵监狱可比自应将该县即行革职仍留该处协缉事理方为允协今钱度初到粤西辄尔心存宽纵请将该县留任使庸玩劣员仍得优游恋栈何足以示惩儆明系钱度有意沽名沾染外省恶习不知悛改钱度着交部严加议处郑之翀着革职仍留该地方协缉嗣后有似此者均照此办理着为令至改发新疆积匪猾贼在配及中途脱逃情罪甚为可恶一经拿获即应立正典刑又何必关查原案往返需时致令匪贼在狱日久得以乘闲潜逃办理本属未善将来各省如盘获此等要犯讯究明确即行正法毋致旷时贻误将此通谕各督抚知之

　　皇朝通典卷八十一

　　●皇朝通典卷八十二

　　刑三

　　○刑三

　　刑制三

　　△刑制三

　　乾隆三十五年三月改定行窃衙署虽未得财拟徒及事主追贼身死并窘迫自尽照因奸酿命例问拟杖徒四月申严被殴伤重违例抬验不行阻止之亲属地保分别治罪又奉谕吴达善等奏审拟梓桐县刁民聚众一折已批三法司核拟速奏矣此次承办兵差俱系官为发帑不令丝毫累及闾閰且念经过地方应用夫役不无稍资民力复格外加恩赏赉并无勒派军需之事即或有司办理不善纵容胥役人等藉端科敛甚至不肖官吏婪索侵蚀该民人何难赴上司控告一经勘讯得实自必尽法严惩以除民累乃此案刁民辄敢纠集多人入城肆横折毁民房甚至拥赴衙署勒放枷犯直是目无法纪此等莠民之尤孽由自作于情理难以姑宽业将首二各犯按律骈诛用示炯戒至折内称该县里民聚众不法者惟芦溪东芝溱溪三处其娄化夜郎二里并未约会等语可见梓桐百姓不尽奸顽虽据首犯供此二里地处窵远一时未及纠约但匪众因赶集入城滋事三次号召多人其事已哄传合县而娄化夜郎二里独无一人随同附和是该二里民人尚知守分奉法具有天良不可掩没其善朕惠爱黎元无所不至而彰善瘅恶一秉大公其有藐视国法者断不肯姑息长奸而驯谨良民则深所嘉予刑赏悉视其人之自取随事具有权衡着该抚宫兆麟即行确查二里里长民人量加奖赏仍出示晓谕俾众人知所激劝并将此通谕知之五月定委员审理案件究出实情声请议叙其故意苛求一并题参案件重大委审多员亦应仿照刑部祇将主驳之员声请叙录闰五月奉旨刑部等衙门题覆盛京刑部侍郎朝铨等审拟齐了其等行劫花义相家一折该侍郎等原拟以法所难宥之齐了其戚七里请照律正法而以递送财物及把风之苏萨勒噶齐小胖老各即拴得力郭七等为情有可原请免死发遣经部改拟削去户籍发乌噜木齐等处为奴虽系按例核拟于情法尚未允协该犯等身系旗人乃竟甘心为盗实属从来所未有阅之不胜骇愕岂得仅照寻常盗案为之差等科罪况强盗已行得财律皆拟斩原属不分首从经我皇祖圣祖仁皇帝法外施仁分别情有可原一条量为末减此以加之民人犯法尚可云悯其愚氓无知若我满洲素风淳朴今以百余年来未有之事而忽见此下流败类实为愧愤难释即我八旗闻之亦当切齿痛心安得不力挽浇风大加惩创我皇考世宗宪皇帝尝以旗人杀死旗人情罪最为可恶特命秋审入于情实予勾用昭炯戒自后鬬狠之风因之敛戢今该犯等不知顾惜颜面畏法自爱至于身犯盗案无论原拟不足蔽辜即部议削籍改遣新疆为奴亦不足以示儆此本着交刑部另行定例会同法司核拟具奏并将朕明罚敕法正所以保全爱护满洲臣仆之苦心通谕八旗知之寻议嗣后如满洲旗人有犯盗劫之案俱照强盗本律定拟不得以情有可原声请奉旨依议十一月定造意分赃之窝主不得照窃盗律以一主为重应统计各主之赃数在一百二十两以上者拟绞候在满贯以下者亦统计各赃科断十二月奉谕据从泰奏称发往巴里坤効力赎罪之原任知县奇善原任佐领李陶原任笔帖式托恩多自到巴里坤以来在清汉档房效力行走奇善请赏空衔李陶托恩多或再留一二年或即送京将伊等原犯情罪开单请旨前来查奇善所犯系婪赃之罪此等贪员断不行复用今岂可奏请赏给空衔至李陶托恩多乃吃酒行卑获罪部议发拉林阿勒楚喀加等改发巴里坤之重犯向使李陶托恩多如不加等治罪径发拉林阿勒楚喀则又何如奏请免罪回京惟因伊等所犯之罪不足以蔽其辜始行加等改发巴里坤之人今反奏请免罪回京有是理乎况发遣拉林阿勒楚喀及发遣伊犁人等俱令一体在彼种地其发往拉林阿勒楚喀人等由迩年以来并无因其效力奏请回京之例惟发往伊犁等处之人彼处往往将此辈令于印房行走数年该处大臣辄行邀誉称其出力代为奏请侥幸者甚多此皆非是其发遣人内原犯罪轻情有可原者果能效力行走尚可奏请邀恩似此该犯贪卑重罪加等改发巴里坤等处不应开复之辈断不可代为请恩具奏从泰所奏甚属非是从泰着交部议处但此等拟发拉林阿勒楚喀加等发往巴里坤人等俱系重罪之人非别项发遣新疆人等之可比从前刑部办理之时并未分晰重轻亦属未周嗣后似此发遣拉林阿勒楚喀加等发遣巴里坤人等永行居住配所不准奏请发回将此着交刑部为例遵行三十六年四月改定偷刨人参人百名以上改为四十名以上五百两以上改为五十两以上俱拟绞监候五月定盗牛二十只以上及二十只以下计赃满贯者均拟绞监候又奉谕据何煟奏内黄县缉获邻省贼匪刘老张花子张五和尚李二楷及四名讯出纠伙在直隶静海县境行劫并将同伙刘四淹毙各案经直督杨廷璋以静海县所获该犯同伙张二未认致死刘四情节咨提刘老张花子等质审现将该二犯解直等语刘老等系节次强劫盗犯且系谋命重案均为法无可逭之人今同伙之张二既在直狡供计图脱卸自不能不将该犯转解质证使无遁情着传谕何煟即行遴选妥干员弁小心护解赴直毋令稍有疏虞杨廷璋于质审明确后将应行正法要犯即在直省办理毋庸再行解回豫省其在豫同获之张五和尚等该抚于提到讯取确供后即行定拟题结亦无庸再解直省并案审办此等稔恶贯盈之犯居心狡险每因案连邻省蜞辗转关查解审得以稍延显戮或于中途乘闲脱逃其情最为可恶前曾谕令各督抚或有逃盗要犯核其情罪重大者一面移查本省原案审讯得实即在该处照拟办结毋庸往来解送致滋疏误着再传谕各督抚嗣后各省遇有盗劫逃遣及悖逆等重案犯一经审确仍遵照前旬即于本省按例办理倘有必需移解质讯方能定案之犯该督抚等即慎简妥干之员沿途加意堤防管押递解毋任少有疏虞倘视为解犯具文致该犯在途免脱及情急自戕等事除将管解人等从重治罪外仍惟办理之督抚是问并于各督抚奏事之便通行谕令知之八月奉谕海明奏万载县缉获湖南逸盗徐明宗该犯拒捕伤人因供词与楚省原案不符已移解浏阳县质审等语所办非是各省拿获强劫要犯如情节重大即就所获之处审明办理不必辗转解质致有疏虞节经通谕甚明其实系供情不符罪关出入必须解赴原犯省分质讯定谳者系专指本案情节未明并无别项重罪者而言今徐明宗系陈大魁等纠同行窃临时行强案内取绳捆縳事主之犯业经楚省审确定案情节已无可疑或该犯因首犯已经正法希图狡卸楚省原案具在无难关查指诘自不容有遁情并无所用其转解即果如所供止系在外接赃而该犯于巡检往拿时尚敢拒捕逞强用刀划伤弓役自应即照强盗拒捕伤人之本例拟以斩决何得又因供词不合原案咨解往来致稽显戮海明甚属不晓事体着传旨申饬但据奏徐明宗已经解赴湖南着传谕永德即速审明严固监禁毋庸再行解回江西致中途或有疏误海明接奉此旬后即将该犯拒捕案情速行定拟具奏以便交永德就近办理并着通谕各督抚嗣后凡有此等逸盗于临捕时敢有拒伤兵役之事均照此从重问拟毋得拘泥解质之例致失罪名轻重着将此于各省督抚奏事之便传谕知之三十七年四月定发往各处驻防当差之另户旗人并犯罪发往新疆当差旗人三年改过编入本地丁册年终汇题又奉旨三法司核拟阜宁县民陈有茂与胞弟陈有盛争闹致伊母葛氏服卤身死一案照子威西父母致死例拟以斩决陈有茂因田价细故与弟连次争闹复逼妻寻死图赖其弟以致伊母爱怜少子忿激自尽核其情罪较重自属法所难逭惟所引子威逼父母例文于义实为未协明刑所以弼教若以威逼二字属之子孙于父母祖父母言之不顺岂可着为法令此等准情定罪当改为子孙不孝致父母自尽定为例条庶足以饬伦常而示惩儆所有此案即着照此改正第子孙不孝其亲情节轻重不同亦有未可概拟斩决者并着刑部详悉酌议具奏寻议嗣后凡子孙不孝致祖父母父母自尽之案如审有触忤干犯情节以致其亲忿激轻生窘迫自尽者即拟以斩决其本无触忤情节但违犯教令以致其亲抱忿轻生自尽者酌拟绞候律例内威逼字样应改为因事逼迫字样奉旨依议六月定文职承缉窃案功过不得将上次汇奏之案并入新案计算七月定改发新疆为奴人犯虽成笃疾仍应改发其军流人犯加等问拟黑龙江等处为奴分别刺字及隆冬盛寒停遣例又定蠹役犯赃以蠹犯二字分别刺臂刺面例又定蠹役不刺字及刺后复充该管官分别降革例八月定加倍重利收当军器分别遣徒九月奉谕向来旗下家奴有酗酒行凶者一经本主报明该旗即行送部发遣其妻室有年老残废及不愿随带者俱不同发定例未为周密如近日秦璜即有将发遣家奴之妻留占为妾之事不可不另立章程以防流弊盖家奴犯法其妻亦属有罪之人自当一体发遣但此等犯罪旗奴妻室自不值官为资送若其中果有实在不能随带者或令于亲属依栖或听本妇另嫁自不便仍留服役以杜嫌疑嗣后该部旗遇有发遣家奴之案俱照此办理着为例十月定停柩在家限一年安葬例定溺女依故杀子孙律杖六十徒一年又奉谕据熊学鹏奏参革河东盐运使吴云从捏报虚数盐斤案内应赔银六万六千三百六十余两前于吴云从任所查出并估变银五百三十余两又续增查估银仅三千二百二十余两所追不及二十分之一请将吴云从解部严加治罪等语吴云从名下现有应赔盐价银六万六千余两其未完银两甚多即不应准其赎罪此等获罪人员本身既有应追银两自应尽数全完或尚有余力再行赎罪方为合理从前兵部办理此案时不知吴云从名下有应追未完之项遂为据呈奏请是向来赎免坐台旧例原未允协吴云从应不准赎罪其已交赎台银一万二千两即划入未完数内扣抵仍着将吴云从即行解交刑部按伊现在未完银数核拟定罪具奏嗣后凡遇此等赎台赎罪各项人员着咨查户刑工等部如有本名下应行追赔未完银两概不得准其奏请赎罪着为令十二月定通缉人犯已逾四十年者即予查销毋庸汇奏三十八年二月定漕船舵工水手勾匪赶集及失事不为救护分别照窝主不行不分赃例减一等治罪粮船入境派捕盗厅二员协拿盗贼如有失事照盗贼经过不行穷追例降一级留任五月定族邻捏结留养照本犯罪名减二等赃重者以枉法论十二月定闻拿投首之犯除律不准首及盗案人犯仍按本例分别办理外余俱减一等三十九年三月定民闲私制藤牌照鸟鎗例治罪失察文武各官处分九月定改遣重犯脱逃通咨奉天等各远省查缉例十月定伪造护道榜文限半年首缴逾限治罪地方官搜查不净照失察邪教例处分又定打射禽兽不期杀人比照捕户于深山旷野安置窝弓不立望竿因而杀人致死律拟徒十一月定新疆改发欵内回民结伙三人以上等六项应发四省烟瘴人犯老幼残疾及年逾五十免刺改遣字样仍依原罪科断又申明改发内地人犯年在五十以上及成残废者不得刺改遣二字又定处决重囚部文到省如州县近而道府远者派委在省之同知等官前往监决又奉谕三法司进呈贼犯程文钱丢包窃贼满贯一案拟以绞候虽云按例但此等贼犯伙众肆窃窜迹稽诛情罪是为可恶且其犯案已越六七年之久若彼时早能捕得已早入情实予勾是该犯系幸逃法网之人一经弋获即应立行正法岂可复令监候稽迟嗣后凡有罪应入情实人犯经二三年后始行就获到案其本罪如系应拟斩绞监候均着改为立决以昭平允此案即着三法司另行改拟具奏四十年正月奉谕前据弘晌等奏查审逆犯吕留良之孙吕懿兼曾孙吕敷先捐纳监生一事系户部办理错误现已另降谕旨至检阅刑部原议作为另户之案竟系错会朕旨朕前谕令将发遣之曾为职官及举页生监出身者免其为奴于戍所另编入旗出户当差系指寻常为奴遣犯而言其真正反叛及强盗免死减等人犯原旨即在开除不办之列若吕留良子孙系大逆重犯缘坐即属反叛岂可援轻罪有职人员概免为奴出户致令逆恶余孽得仍窜籍良民实不足以示惩创而申法纪即如此次王伦之族设有举页生监亦免其为奴出户乎着交刑部存记嗣后如遇办理此等大逆缘坐之案不特举贡生监不应减免即官职甚大者既为逆犯子孙罪在不赦亦不当复为区别所有吕懿兼吕敷先二犯前既幸为开户今复亡思混厕衣冠情罪尤为可恶若仅照该将军所拟永远枷号罪及其身而止尚不足以蔽辜着将该二犯及其家属俱发往黑龙江给与披甲人为奴二月定盗窃连犯两案罪名相等者一案具题一案咨部四月定先曾和奸后因拒绝杀死仍照谋故鬬杀问拟秋审入情实又定遣犯随带之妻在主家倚食被主殴死依殴死雇工人论自行谋生者以凡论八月定兵丁闲散等项由军流改发新疆之犯永远不准回籍闰十月奉上谕今日御史王宽奏请将各省秋审经九卿改轻改重之案酌定处分一折所奏甚属非是朕办理庶狱一秉大公至正即有更改惟在准情酌理务得其平从不存丝毫成见至每年办理秋审俱经细阅数次其中稍有一线可原者临时即不予勾或各督抚有问拟失当经九卿改正者朕量其改驳案件少者传旨申饬多者或交部察议其事亦止可如是而止即如今年四川省改驳多至五案亦止将署臬司顾光旭严加议处而署督文绶尚因其承办军糈特予从轻此众所其知者乃该御史欲请将秋审改多之案明定处分此必私心揣测妄以朕为有意从严若果行其说其无知之督抚自皆避宽纵之名其思从重以免过势必至失入者多于民命所关甚巨国家设立刑章辟以止辟闻尚德缓刑未闻尚刑缓德王宽此奏断不可行向来御史每遇给事中缺出时多有封奏事件希冀转科朕用人自有权衡岂以一言为去取况身为言官藉以干进亦为诸臣耻之同日李殿图奏请陆续刊刻国家方略一折此书现在纂辑告成后自当敬谨刊行若纂办未完岂可零星刊布然其言不过书生迂见尚不足深责是以止将原折发还而王宽之奏为明刑大体所系不应妄陈若此着交部议处并将此通行传谕知之
　　（臣）等谨按刑章轻重各视其人所自取我皇上明察庶狱惟允惟平每当秋审案件详慎再三务使天下无冤民故于失人失出过多之省分交部察议而于请定处分之奏则严行谕禁诚恐启酷吏过严之渐也恭绎圣训钦恤民命尚德缓刑好生之仁与天合德矣
　　十二月定徒罪有关人命者解司审转项目咨部寻常徒罪议结后议叙供招按季报部四十一年十二月定因疯杀死二命拟绞监候例四十二年三月奉谕江苏巡抚杨魁题请将桃源县民孙谋掌殴伊父孙尚文并咬落指节拟以斩决一疏已批法司核奏矣查阅本内孙尚文供伊子孙谋平昔不孝屡次违犯曾于三十七年九月禀县枷责等语彼时办理殊属非是该犯孙谋忤逆既经伊父禀县即应严行惩治或发烟瘴或发他省使伊父得安居守业岂可仅以枷责从轻发落此等不孝之徒所谓下愚不移何得留于其家致将来酿成事端向来刑部办理呈告忤逆之案皆按律科断即从轻亦拟发遣此日孙尚文控告伊子时地方官若照此办理何致尚留败类任其回家肆行狂悖幸而孙尚文被咬未死设使因伤致毙或竟有逆伦之事则是因一时姑息之心留此枭獍使得肆毒于其父母于伦纪风教大有关系所有从前办理此案之府县实属疏纵至臬司刑名总汇巡抚察吏安民何俱漫不经心若此着查明一并交部议处嗣后各省似此忤逆之案俱应照例坐以发遣着交刑部定议具奏寻议嗣后祖父母父母呈告忤逆之案如系屡次违犯逆迹显然者即将伊子发烟瘴充军若系旗人发往黑龙江奉旨依议四月奉谕刑部题覆直隶省毛成因图奸杀死张兴问拟斩决一本已依议行矣阅本内毛成于乾隆三十九年七月犯案旋即脱逃至四十年十月始行缉获业已稽诛一载有余而承审之知州又以邻境会审检验办差等事公出以致更易三任辗转稽延直至本年三月始行结案题达殊属非是此等淫恶之徒一经就获自应速行审办早正刑诛俾凶顽知所惩儆死者得以伸冤方合辟以止辟之义乃迟至两年始行审结设该犯有监毙自戕等事转得幸逃显戮即此可见外省吏治废弛积习相沿于地方紧要案件全不依限速办为上司者又不实力督催至扣限时辄以会审办差纷纷借口尚复成何政体况州县既有本任应审要件即不应复差委会审别县之案以致反迟其应审之本案也督抚等何漫不经心若此周元理着严行申饬达尔吉善着交部议处嗣后各省审办重犯案件尤须上紧审转依限题结不得托故稽迟倘有仍似此迟滞者定将该管上司交部从重议处将此通谕知之六月定原谋其殴必有致命重伤方行拟抵又奉谕据国泰审拟窦十调奸拒捕逞凶毙命一案据称窦十乘张氏之夫夏三与子夏喜外出用言调戏当经夏三邀同妻弟张禄等及子夏喜赴窦家理论窦十即持刀开门将夏喜砍伤毙命并砍伤夏三张禄等四人畏罪逃逸旋于热河地方拿获审明定拟并称该犯情罪可恶仅按律拟斩监候不足蔽辜请旨即行正法等语此等淫恶凶犯情节固为可恶但按律拟以軧候于法已无可加若因其情罪较重只须赶入本年秋审情实不使久系稽诛尚非决不待时之犯乃声叙以为不足蔽辜请即正法死无识者转疑为有意从严所办未免过当朕办理庶狱惟期公当不肯稍存畸重畸轻之见内外问刑衙门均当体朕此意着传谕各督抚嗣后如遇此等案犯按律定拟后即夹片声明赶入本年秋审情实较之寻常案件归入下年秋审者已属从严毋庸将不足蔽辜字样声叙此案除交刑部存记办理外并着传谕国泰及各督抚奏事之便谕令知之八月定逃旗发遣赦回交旗管束五年后酌量挑差如不悛改仍行发遣十月定邻佑捕贼于拒捕时先殴重伤拿获后殴轻伤比拟杖徒十一月定窃犯携赃逃回家内刃伤事主并非获赃格鬬按例拟绞知情未经同窃之犯帮同拒捕拟流又部议广东将军永玮等奏驻防镶红旗满洲前锋克午布之妻杨氏违犯教令致令伊姑王氏自行投井身恐将杨氏审拟绞候奉旨杨氏依拟应绞着监候秋后处决余依议至折内称杨氏系驻防旗人之妻例应解部监禁令该将军等派员选人伴解等语固属照例办理但各驻防旗人内应入秋审亦所常有若俱派人伴送不胜其烦向来东三省秋审常犯并不解京办理各省驻防何独不然况各驻防将军都统拘禁一二人犯亦非难事而理事同知衙门各有监狱即可令其收禁何必多此一番跋涉耶嗣后各驻防遇有秋审人犯即令将军都统等悉心确核分别情实缓决可矜三种造册题达交刑部九卿会核具题至勾到时某省驻防即令另册同该省应勾人犯一体办理着为令四十三年五月定窃盗再犯虽遇赦得免并计仍应刺臂六月奉谕据明善奏正月闲由科布多派在屯之宣化中营马兵何泽淇随同笔帖式三阳泰进京公干该员行至宣化地方何泽洪即托病潜逃请旨饬下宣化镇严行查拿俟拿获时由驿解至科布多治罪示众等语绿营兵丁派往新疆换班耕种乃因奉差进京经由原籍辄敢托病潜逃情节甚为可恶虽不至如军营征兵脱逃拿获即行正法亦当按律重拟候朕酌量定夺若如明善所奏仍解至科布多治罪不足以示惩儆而仅交该镇总兵查缉亦恐未能迅获宣化系直隶所属其地与晋省毗连着传谕周元理巴延三严饬所属于宣化张家口一带地方将该犯何泽淇设法跴缉务获解交刑部严审究拟具奏再新疆各处耕屯日辟绿营兵在彼驻防者甚多脱逃之事谅亦不免着各该管大臣将此旨严切晓谕如该兵等再有脱逃者即照此例办理俾各佑凛遵毋致轻蹈法网将此一并传谕知之并交刑部存记闰六月定驻防满兵出城闲游居住查拿治罪九月定为奴之厄鲁特酗酒滋事发往烟瘴地方给与兵丁为如又定殴伤父母逆犯审明即行处斩不得请旨十月定拨给外省驻防将军都统发遣为奴人犯俱令其在所定之地存留毋得随任迁移十一月定押解斩绞立决秋审情实重犯如有违例雇替等弊纵囚脱逃者签差之知县千总比照管狱官减等治罪又定白役诈赃毙命之案正役分别拟罪又奉谕据观音保奏奉旬勾决官犯吴龙光时因臬司周元理公出未回观音保即亲往监视行刑一折所办甚是藩臬均驻省城事同一体原不应稍存彼此之见嗣后各省官犯勾到时如臬司现在省城自当遵旨亲往监视专折覆奏或因公出省即着藩司代办仍行具折奏闻着为令将此遇便传饬各省藩臬知之四十四年三月定十岁并十五岁以下幻童致毙人命非死者长于本犯四岁以上不得援例案双请又定因捉奸致死外姻小功尊长夹签申请减流成案四月定问拟五军及总徒准徒各案均于拟罪处声明杖一百折责发落字样八月定捐纳官生贡监逾限不行改归原籍者斥革治罪九月定和诱改嫁之妇即照犯奸问拟杖罪的决不准收赎十月定争继酿命之案听房族另行议立其争夺各房不准承继又定审办案件犯病公出毋许重扣之例四十五年二月定妇人故杀子孙妇残酷狠毒流罪不准纳赎六月定江洋大盗屡行抢劫复拒捕致毙弁兵从重问拟凌迟并将亲属发遣为奴又奉旨巴延三奏拿获肆劫多案拒捕杀伤官兵之海洋盗犯胡友南等审拟分别斩决枭示一折已批交三法司核拟速奏海洋大盗虽常有未若此案盗犯于洋面屡行抢劫及至官兵往捕盗犯韩广石竟敢用鎗抵拒将把总谭瑞昌鎗伤堕海兵丁陈元秀等戳伤落水淹溺情罪重大非寻常江洋大盗抢劫伤人者可比此等为首盗犯竟应从重问拟凌迟其亲属亦应发遣以昭惩儆其把总谭瑞昌兵丁陈元秀等奋勇捕贼受伤淹毙应照出兵阵亡例赏恤着该督查明办理至该犯等先在沙湾河面见有双桅旧船即起意纠买修理偷越出口已属人所其见而折内复称原籍牌头保甲无从觉察均无庸议办理尤为未协至失察私藏军器及偷漏出口之疏防文武各员虽系声明除此案拿获各犯出力之兵弁仍着加恩奖赏外巴延三到任未久此次姑宽其处分章绅着交部严加议处其未获各犯着该督抚等严饬硒缉克期务获归案严办其沿海省分并着各该督抚等实力稽查遇有此等案件即照此办理并将此通行各省沿海地方出示晓谕俾匪徒咸知儆惕而出力官兵有所劝勉再此案系本年二三月闲之事且纠众至八十七人之多又复拒伤官兵不法已极何以李质颖署总督时仅饬查拿并不据实奏报着李质颖明白回奏十一月定妻妾逼迫夫死拟绞立决四十六年二月奉旨刑部因经朕看出核覆山西省梁崇禄图奸窦生宜之妻被窦生宜殴伤身恐将窦生宜漫照罪人不拒捕而擅杀律拟绞监候一本另请立罪人虽拒捕而并未伤人之例此案梁崇禄实亦拒捕但未伤事主向来办理此等案件俱有成例可援如罪人不拒捕而擅杀者自应照例缓决数年后遇赦再行减等若罪人既有拒捕确实证据致被捕者杀死则捕者无论已未受伤均当于本年列入可矜刑部止须于秋审时就案核办不必另立科条窦生宜一案即照此办理四月定新案斩绞人犯病故概行通详委员相验其离省及道府所驻之处远者关移邻封相验一面具详五月奉谕阿桂等奏查明甘省新旧教番回起衅仇杀缘由一折据称撒拉尔番回约有六千多户分为十二工各工俱有掌教韩哈济系世传总掌教乾隆二十六年韩哈济与贺麻六乎因念经不和彼此争闹贺麻六乎新起礼拜寺三座韩哈济韩武等在按察司衙门互相控诉案内即有苏阿浑即四十三之名经地方官会同审明将贺麻六乎韩武均照诬告人死罪未决律拟以杖流贺麻六乎首先生事冀陷无辜从重发往乌噜木齐为奴韩哈济拟以枷杖苏四十三讯不知情均予免议当经咨部完结等语此等番回在该处煽惑愚人妄言祸福甚至设立掌教及总掌教之名以至无知回民被其愚惑入教指挥听令现在逆番苏阿浑四十三等即其余党竟敢于率众抗拒官兵总由当日养痈贻患所致然尚因旧教与新教相争不致合为一事若听其仍存总掌教之名俾回众悉听其号令设彼总掌教者肆为不法更何事不可为此事关系甚大不可不设法妥办早为消弭着李侍尧于办理撒拉尔番回善后事宜内将总掌教名目不动声色令其裁去并各省有无似此回教名目者亦令一体妥为裁革至韩哈济与贺麻六乎等争教互讦非寻常案犯可比皆当据实奏闻按律严办以示惩儆乃当日该督仅以咨部完结刑部亦照咨率覆或人于汇奏朕实不知均属错误但查此案系陕甘总督明山任内之事其时刑部堂官刘统勋官保吴绍诗四达钱维城等均已物故毋庸再行查办嗣后各省督抚遇有此等邪教争控聚众念经之案即应亲提案犯严审究拟据实具奏以净根株不得颟顸了事率行咨部完结致复蔓延滋事刑部堂官遇有此等外省咨结之案亦即据实特奏从复位拟不得咨覆完案至邪教案内凡有发遣之犯不得发往奉天吉林及新疆等处致将邪教复行煽惑民人被其愚诱将此传谕李侍尧及各省督抚入于交代遵照办理并交刑部堂官存记一体遵照九月定窃盗被追拒杀及临时拒捕杀人并抢夺杀人从犯如帮同拒捕有伤不论他物金刃俱改拟绞候四十七年九月定发遣新疆年满之员除本犯不至军流者仍照旧例办理外其本犯军流改发者即由陕甘总督照例解配旗人解部折枷十月奉谕民闲私镪鸟鎗向有明禁嗣因口外蒙古地方及内地民人防御盗贼打取牲畜不能无需用之处是以降旬免其交官销毁致滋烦扰仍令编立字号以备稽查乃近阅各省招册及题奏案件常有火器伤人鸟鎗拒捕之案皆因各省督抚平日不能饬属实力查办即絑号严查出示晓谕亦不过奉行故事致任民间私行制造而不逞之徒得以藉端滋事着传谕各省将军督抚府尹嗣后务须督饬各属实力严查毋许工匠私行铸造售卖并令道府州县时于因公巡察之便留心稽查谆切晓谕如有民闲私藏者即行随时缴销总须不动声色设法办理此即不禁而自禁之法也着将此各传谕知之并将如何设法查办之处于年终汇奏一次十一月奉谕前因各省题奏审办事件内常有火器伤人鸟鎗拒捕之案因谕令各督抚将民闲私铸鸟鎗一事实力查禁毋许工匠再行铸造并晓谕民闲有私藏者即令随时缴销昨因袁守侗奏审拟民人樊瑶呈控革监王烈父子一案折内有村民王文兴等在堤看守各持鸟鎗等械上前拦阻致将民人郜见等鎗打受伤之语可见民闲铸造鸟鎗私行售卖者不一而足地方官平日并未留心查察着再传谕各督抚接奉前旬务须遵照饬属严密稽查并须不动声色设法妥协办理毋许任听属员视为具文奉行塞责也将此传谕袁守侗并令各督抚知之四十八年二月定奸妇悔过拒绝有据复被奸夫逼奸因而杀死拟以杖流三月奉谕刑部奏殴伤亲母之张朝元一犯按律拟斩决一折已依议行矣此等灭伦逆犯行同枭獍该部于审明后即应奏请正法使悖逆伦理之人知殴伤伊母即决不待时庶足以昭惩儆乃刑部定拟折内称饬令伊母养伤平复随提该犯严加审讯等语在刑部之意以为设或其母因伤身死即当问拟凌迟殊不知斩决凌迟同为一死该部拘泥律文转令凶逆之徒得稽显戮而无知者以为未必即死是不孝犯法者之无所儆畏未始非此等迟回妇寺之仁之见有以酿成也嗣后遇有子殴父母案件无论伤之轻重该部于审明后即行奏请斩决设或其亲因伤身死自应将该犯剉尸示众亦与凌迟等耳将此通谕内外问刑衙门一体遵照着为令又奉谕据富勒浑奏福建泉州俯海洋盗犯黄旦黄由刘爱三犯解审发回收禁该犯等拧断镣拷殴伤禁卒实属肆横无忌当于审明后先行正法枭示一折所办是已批交该部知道矣此等海洋行劫盗犯素性凶悍自知罪在不赦逞凶肆横非一二禁卒及押解兵役所能制自应于解审具题之时即在省城按察使监牢固收禁庶免疏虞何得又发回原监致令重复滋事防范殊欠周密嗣后各省除寻常谋故杀情实之犯率多庸懦之人仍照向例办理外其逆匪劫盗案情重大立决之要犯该督抚于审明题奏后即饬交按察使监严行收禁俟奉旨后即于省城正法其应行枭示者于正法后传首犯事地方示众着为令四月定以药迷人救醒未得财者传方及下手均拟斩候甫经合药败露人未受累者给厄鲁特为奴再犯及脱逃即正法十月定盗匪聚众滋事蔓延数省情罪重大首犯比照大逆缘坐仍于折内声明此外势盗各案俱依本律科断毋庸比照大逆办理十二月奉谕据提督衙门审究行窃人等内程章等六名俱系旗人因程章为罪魁请销旗档拟发伊犁等处为奴大柱儿杜二格杜三儿花沙布苏冲阿请拟枷责刺字完结具奏虽已按例办理但旗人向皆诚实并无此等无耻不肖事件迨后渐不学好遂有此等不肖行窃逃匿之人其犯案两三次后销除旗档发遣者欲旗人知所愧辱治罪俱皆悔戒痛改前非今程章等六人竟不顾旗人颜面甘为鼠窃而行不肖之事情属可恶如仅以罪魁照例销除旗档发遣伊犁等处为奴其余只枷责刺字完结则不肖匪徒不能儆戒程章等六人俱着销除旗档分发伊犁等处嗣后旗人内如犯不肖无耻之罪致干刺字彼即全不知羞辱未足悯惜似此者即销除旗档照民例办理朕如斯严行定例并非只以严治旗人之罪专欲旗人知所羞辱各改陋习守分而行之意将朕此旨着通行刑部八旗各满兵驻防处所晓谕知之

　　皇朝通典卷八十二

　　●皇朝通典卷八十三

　　刑四

　　○刑四

　　详谳一

　　△详谳一

　　（臣）等谨按我朝纪纲整肃刑谳最详律法例条既己屡经修定至内外刑官审拟各案俱于年终覆奏时恭候睿裁无非矜慎用刑惟平惟允所谓辟以止辟而刑期无刑者至详且尽矣然犹虑有司奉行未当弗克深体圣怀言明察或失之严务矜恤又失之宽于上心之鉴空衡平而轻重视人自取者未有得也故自列圣以来训饬谆谆往覆详尽我皇上教戒庶司随时随案示之以大中至正之榘不下数千万言用能诘奸慝除暴乱雪冤抑释矜疑刑罚清而民服详谳之效也谨依次编辑于左至于内外问刑官有能批驳覆审及委审接办而究出实情以成平反信谳者多蒙特恩奖擢风示百世并列在刑章以昭国家祥刑之至意焉
　　天命元年十一月置理政听讼大臣五人扎尔固齐十人凡有听断之事先经扎尔固齐十人审问然后言于五臣五臣再加审问然后言于诸贝勒众议既定奏明三覆审之恐尚有冤抑令讼者跪上前更详问之二年七月禁止私行听断九月敕诸贝勒详审罪犯
　　天聪五年七月故审事先取见证口供六年八月喻八固山额真悉心审断罪犯崇德五年闰正月分遣固山额真往各处审理冤狱
　　顺治二年二月饬内外刑官察审滞狱闰六月敕刑官研审监候罪犯囚年定重犯临决称冤之例凡犯人反异原招或家属代诉称冤即再与推鞫事果屈枉即同原审官改正如囚犯明称冤抑不为伸理者分别失入故入论罪十年四月以天旱命内外各衙门清理狱案六月谕朕于政事最重刑狱奏谳本章必再三覆阅每有改正但虑日有万几或一时不及致详死者不可复生误者不可复改此悔此怨咎将谁归朕志存爱育于饥寒为盗之民尚许自首遐方未服之众广示招徕况于有职朝臣无如黎庶岂肯陷以刻深致滋冤滥以后问刑衙门议事大臣问拟人罪务期详审真情引用本律一切钩案罗织悉宜痛革又不得借口故出以致漏网务平心守法使人不冤以几刑措之治又复秋决朝审例八月定直隶秋审遣刑部司官会同督抚审决之例三法司定审拟死罪议同者合具勘语不同者各具勘语之例十一年七月敕各省详勘见审重囚以可矜可疑者奏闻定夺八月令各省刑官将已结未结大狱岁终造册进呈十月谕凡重囚经三法司定议后议政王贝勒大臣再行详议十二年六月谕朕览法司奏章议决重囚日五六人或十余人念兹愚氓兵戈灾祲之后复罗法网深可悯恻尔等刑名衙门将现监未结重案悉心清理原情准法务求平允但不得故纵市恩仍传谕各省督抚申戒所属不得罗织刻核负朕好生至意十一月谕三法司核拟死罪必面同研审不得但用文移往复定凡遇恤刑之年未经差官审录者督抚不得竟自审决十三年十月谕上年暂停秋决今年朝审应决人犯甚众但其中情罪轻重不同或仍有可矜可疑者当行减等着多罗安郡王岳乐同索厄费扬古额巴黑蒋赫德科尔坤车克图海胡兆龙再加详审分别确议十五年十月定各省秋审分别应决缓决并可矜可疑三项于霜降前奏请定夺之例十七年十二月定严冬盛暑清理刑狱之例
　　（臣）等谨按刑者所以恤民也我世祖章皇帝矜恤羣黎首重庶狱爰书所定反复再三开自新之途广招徕之路吏无罗织狱鲜系累刑措之风臻于上理书所称好生之德洽于民心者于斯见矣
　　康熙元年三月定录供不全引律不确之禁四年十月刑部议霜降后冬至前续到案件该督抚即陆续审明具题照例办理如已过冬至该督抚题明仍行监候俟明年秋审七年十月定朝审狱册法司人各一册查阅九年正月命刑部详勘盗案三月以天旱谕问刑衙门一切狱讼务期平允得情速审速结勿得株累无辜久淹羁禁十一年六月
　　雍正元年正月谕直省大小狱讼民命所关国家各设按察使以专掌之一切州县申详至尔司而狱成凡督抚达部题奏事件皆由尔司定案任岂不重与国家定律所以弼教非以厉民是故严立刑书防其或罹于法及至断狱又条分缕晰思以曲全其生今或情例相违牵合文法以纳民于网或有两例并见辄上下其手以自遂其私安得无冤狱哉夫折狱凭口供而平反凭案卷今法吏不求得情惟求完结州县案卷之申详于尔司者多锻炼口供附于律例冀免尔司之驳查尔司之详督抚督抚之揭部院者又加文致冀免三法司之驳查口供案卷如是冤抑何从平反咎在听断之初心原非欲必得其情也今既厘剔宿弊归于明允毋得因循故事自堕奸欺至纳贿出入人罪于法尤重尔司其正已率下使法无枉挠庶几刑措之风六月复热审旧例二年三月敕部臣详慎刑狱四月定各省秋审具题法司照朝审之例三覆具奏六月刑部等衙门奏准两广总督孔毓珣奏生员陈为翰打死何壮深拟绞监候秋后处决奉上谕此事尚未审得实情何壮深系陈为翰种地交租之人断无先动手打陈为翰之理陈为翰定系劣衿倚仗威势将何壮深踢死此事着交与巡抚李绂务必审出实情页奏若不审出实情朕必另行遣官往审再将陈为翰考取增生之学道与现管之教官一并查奏从前朕因僧人系皈依佛教行善之流岂可殴人致死曾特降谕旨着定治罪之例夫皈依佛教之人尚不可任其殴人致死况在圣门读书之人乎既读书而欺凌百姓殴人致死实大有玷于斯文不可照常人例论嗣后有生员欺凌百姓殴人致死者作何加等治罪之处该部会同九卿定议具奏旋经三法司奏此案该抚仍照鬬殴杀人例拟绞监候具题应改为斩监候奉旨朕驳审陈为翰一案该抚审出实情仍照前拟具题而该部又欲驳重朕筹之再四若依部驳恐将来督抚等俱有意迎合而事情委曲有所未尽若仍照该抚所拟又恐将来督抚等坚执前见不肯改易朦胧结案二者皆于法不得其平朕慎重谳狱期于尽善无弊此案着九卿等会同详议寻议照鬬殴杀人律拟绞监候七月谕嘺后具题案内有一人而两案犯罪前案罪轻后案审明从重归结者至后案题结之日仍将前案轻罪叙入然后就本案重罪按律定拟如前已拟重罪后案罪轻亦必将前案重罪声明仍归前案定拟如有数案犯罪者亦必将各案所拟俱简明叙入最后题结本章内三年正月命刑部清理狱囚十月命法司详阅缓决招册又谕刑部今年情实人犯招册朕细加阅看将其中情罪有一线可原者已降旨分别发落缓决人犯招册昨亦逐一阅看见九卿所定尚有未协着将原册细心酌量于数日内候旨十一月谕嗣后遇有盗案务将案内之悍恶实在为盗及被人诱胁或迫于饥寒要非素行为盗之处一一分注明白于疏内声明候定五年六月河南巡抚田文镜题胡大保强行鸡奸致死人命拟斩立决法司改拟监候奉旨不肖恶徒因鸡奸不从勒死人命有何可矜疑而反从未减若以其未成奸而改为监候则视鸡奸为重而转视人命为轻矣有是理乎田文镜具题之案经朕御览者尚敢意为轻重若此则凡外省咨文由部自行定夺者其轻重任意又可知矣嗣后督抚咨文到部而各部驳诘非理者准该督抚密折奏闻八月谕刑部李茂卿打死胡君彩一案若非尔部驳令覆审则凶犯李茂卿脱然无罪而尸亲胡君星反坐以诬告拟流不为是非失实亦且冤抑莫伸矣今驳回覆审该抚将一切实情审出李茂卿拟绞监候方成信谳似此定稿司官若不量加奖励则将来办事实心之员何由鼓励嗣后此等事件司官能细心究核驳令覆审改正者应量加议叙若有妄行苛驳者亦当加以惩戒六年正月敕审拟罪案毋得律例两引九月命大学士三法司九卿会同详查各省缓决人犯确议分别具奏其特旨治罪之案亦令详查妥议七年五月谕朕慎重刑狱秋审朝审悉命三覆奏闻今思每日所进本内有拟以极典及斩绞立决之犯其情罪俱属重大律无可宽然朕犹欲慎审而后置之于法此后如此等本章已阅过票签交与本房者着批本官照三覆奏之例进呈三次候朕再加详阅然后批发八年十月谕各省命案其应轻应重朕确有所见者即降旨定夺若其情罪在疑似之闲而拟罪在可轻可重之际朕心不能即定者方交与九卿定议以期平允乃往往见九卿定议概以减等发落覆奏如此则朕何不即令减等而必多此曲折乎向后务期权衡允当宽严适中以副朕明罚敕法之至意十一年二月以天旱谕刑部大小事件应完结者完结应改正者改正种种獘端彻底厘剔务期正本清源毋再因循玩忽六月定法司亲赴会审及朝审秋审之例九月谕刑部曰诸臣所进招册俱经细加斟酌拟定情实但此内有一线可生之机尔等亦当陈奏在前日定拟情实自是执法在此刻勾到商酌倘有可宽又当原情断不可因已定情实欲符前奏难于更改遂隐默不复再奏执法原情总归于大公至正而已十月谕各省秋审有不应缓决之案经九卿改情实者甚多如各省督抚臬司执法科罪而九卿核情平反或九卿据法定议而朕酌夺从宽如此方合政体岂有执法之官而任意于法外狥纵者乎今九卿虽行改正然不明白晓谕督抚臬司或谓九卿定拟务从苛刻稍存迎合之意遂以可矜可疑之案概以情实奏谳其流獘尤不可言着将改正各案遂一查明通行申饬俾后悉心定拟称朕明刑钦恤之至意十二年九月谕嗣后秋审案件有应改而不改及不应改而妄改者从重议处若意见或有不同准两议陈奏请旨定夺即众人皆同而一人独异者亦准陈奏十三年闰四月禁革各省秋审陋习
　　（臣）等谨按五刑之制合理准情一成不易我世宗宪皇帝明罚敕法惟允惟平于淫凶之徒则立致典刑而其中有一线可原者则必至再至三以期无枉不以众恶而不察不以独异而见非整饬宪章扫除宿獘其要总归于天理人情之至而已矣
　　九月皇上御极十月敕法司详察直省狱词拟罪未妥者另议奏闻
　　乾隆元年四月定委验尸伤州县官实能往验辄委佐贰等官者议处例三年三月以天旱命刑部将拘禁枷号人犯分别详审四月命王大臣会同刑部详审不赦罪囚及屡经缓决人犯四年八月禁州县讼词不得混行批委乡地查覆十月谕河南秋审各案九卿从该抚所拟情实内改入缓决者十六起可矜内改入缓决者十五起夫谳狱贵得其平必合乎人心之同方不愧明允之义虽其闲所犯情罪不一彼此轻重之闲亦有介于疑似者内外大臣意见不能一辙然一省改轻改重者至三十余起则非人心之大同可见疾可传谕尹会一向后办理刑名必揆情度理务期允当以成信谳五年三月定承审官失出失入经上司驳回按律改正免其纠参若固执原拟另委别员审出或已经回题完结后复查出照例议处如委员逢迎迁就后经发觉亦照例议处九月谕盗贼中狡猾者多平日窝伙不肯实供每诬扳素封之家及向有嫌隙之人以图陷害而捕役索诈弊端百出纵审出诬扳实情准予省释而被拘候审已不胜扰累矣各省臬司为刑名总汇当檄行所属凡盗贼供扳窝伙必先讯有确据方可拘拏随到随审如系诬扳立即省释并将诬良之盗贼先行重惩以免再有诬扳七年九月谕节烈之妇祀于其乡所以旌善端化树之风声也其致死本妇之犯法无可贷是以乾隆五年福建秋审萧充一案该抚拟情实九卿改为缓决朕曾降旨申饬葢以烈妇之恐由于该犯之调戏若轻入缓决非所以重名教而端民俗也今值九卿秋审之时其在萧充以前定为缓决之案此番无庸改为情实其在乾隆五年以后此等案件各省多入情实九卿执法自不得轻拟但强奸未成本妇因调戏而羞忿自尽其中情形不一朕办理勾到之时自有权衡如果有一线可宽仍当免勾既经一次勾到之后下年即可改为缓决如系停止勾决之年入情实者下年不得即改缓决十一月谕今年朝审秋审情实案件因两年停刑是以勾决者较往时为多此皆九卿公同议定之成谳朕于刑部进招册之后逐加详阅及勾到时又与大学士刑部堂官等再三推究凡有一线可生者姑且从缓必求其生而不得然后置之于法在朕心惟期至当至平并非有意从严但恐外省督抚见今年勾决之人稍多遂妄臆朕意在严承办刑狱相率而趋于苛核则大违朕之本怀若见此谕或见以朕意在宽相率而流于姑息则更非明允之道特颁此旨谕各省督抚知之八年七月定热审人犯临期称冤即改正具题令法司再行确勘之例十二年八月谕贪婪侵盗之员上侵国帑下朘民脂实属法所难宥是以国家定制拟以斩绞重罪使其知儆惕因律内载有分年减等逾限不完仍照原拟监追之语至秋审时概入缓决外而督抚内而法司习为当然初不计二限已满既入秋审自当拟以本罪在本犯亦恃其断不拟入情实以致心无顾忌不知立限减等原属法外之仁至限满不完则是明知不死更欲保其身家此等藐法无耻之徒即应照原拟明正其罪嗣后此等二限已满照原拟监追之犯九卿于秋审时核其情罪应入情实者即入于情实案内以彰国法朕于勾到日再为酌夺十四年十月改定秋审三覆奏之例又定审职官罪案另册进呈之例十六年十月九卿会核湖广秋审本内斩犯滕有伯原拟情实以其救母情切改入缓决奉谕滕有伯棍格致毙大功服兄从前三法司按律拟斩立决经朕降旨改为监候是该犯救母情切之处已邀格外宽典矣若于秋审时复拟缓决仅虚予以重辟罪名久且入于轻减之列是乃轻视伦纪岂明刑弼教之意此端一开将使挟雠干犯者转以父母为起衅之由得肆其毒手愚民益无畏惧嗣后由立决改拟监候人犯俱应入于情实勾到时即或原情免勾下次亦应仍入情实或情节果轻免勾数次之后遇特旨宽减则可耳十七年二月广东巡抚苏昌审题苗江县民陈茂昌戳伤小功服叔陈丙林身死拟斩立决声明该犯救母情切致伤服叔刑部照倒夹签请旨奉谕陈茂昌着即处斩此案陈丙林与陈氏互殴已受多伤该犯势非危急托言救护辄将服叔戳毙前经降旨以父殴叔而子助父以毙叔不得谓救父此正母殴叔而子助母以毙叔不得谓之救母也苏昌率请声叙着交部察议又刑部查奏命盗等案因赃迹未明监候待质者共五十七案奉谕嗣后内外问刑衙门各宜迅速办理应缉拏者上紧缉拏应定拟者即行定拟勿致尘案日积若本非难结之案承审各官不能审出实情惟以监候待质为迁延时日之计且冀得邀免处分希冀录叙该堂官督抚察出即严行参处九月谕各省由立决改监候人犯均系服制攸关其改拟监候已属原情酌减若秋审时入于缓决则减之又减殊非慎重伦常明刑弼教之意是以上年降旨令概入情实此其中情节多端但散在各省招册中有勾决者有未勾决者或未悉朕轻重权衡反滋疑议着该部将此等案犯汇为一册先期进呈候勾其有应宥者亦可即予减等发落十八年五月敕法司谳狱迹涉两是者不妨各抒所见候朕酌夺九月命大学士会同刑部覆勘历次秋审情实未勾案情十月谕向来外省办理刑名每存姑息之见即有关伦常亦多迁就率谓衅由死者或作凶徒以无心架格或两相凑合用力过猛此妇寺之仁究之展转达部仍归按律定拟即如山西省陆三杰因受分田宅荡卖无余乘父病垂危仍索分田地伊叔陆应唐忿责用小刀扎伤陆三杰额颅陆三杰夺刀回扎致毙胞叔陆应唐悖伦灭理莫此为甚乃该抚本内所叙案情则云陆三杰用刀恐吓陆应唐抢刀势猛以致扎杀等语是陆应唐反为应死之人矣承办之府县臬司及该抚岂不知陆三杰罪在不宥而习惯自然以书吏取供故套为当然不知改正则实有可矜情节者将致鱼目不明矣着严饬行嗣后如仍有似此者从重议处
　　（臣）等谨按刑所以弼教况人伦之至大者乎若托以救母情急之说即得邀末减诚有如圣谕所云此端一开将使挟犁干犯者转以父母为起衅之由得以肆其毒手愚民益无畏惧矣我皇上维持风化凡有关于伦常之案若藉词巧饰如十七年陈丙林一案则立正典刑有亦涉于情急救护如十六年滕有伯一案则改为缓决而入于秋审情实又以此中情节多端散见各省招册中或子勾或停勾恐未悉轻重权衡反滋疑惑特谕部臣于秋审时将各省似此类者汇为一册先期进呈候勾其有可宥者即减等发落至是复敕示中外严逼就回护处分书吏取供故套于人心风俗之源弼教明刑之意至详且备矣
　　十九年闰四月定重罪案犯未准部覆一体入秋审之例又两广总督班第奏拟私雕假印之犯照光棍为首例斩决奉谕私雕假印固属藐法但所犯止于撞骗财物按律斩候已足蔽辜乃照光棍为首例拟斩立决存心观望大失轻重之宜着严行中饬二十二年六月谕律载鬬殴杀人均应拟绞而案情轻重迥异如系彼此互殴致毙正与鬬殴律意相符若其人并未还殴而逞凶肆殴以致殒命其去故杀一闲耳即如刑部审拟李四殴伤张氏身故缘张氏索欠詈骂该犯拳殴跌地复连踢重伤致死张氏索欠不与而骂人之常情并未与鬬而李四直不欲偿其宿逋毒殴毙命即谓衅起一时情非故谋安得谓之鬬殴杀乎嗣后如遇有此等情节较重者秋审时俱当拟入情实或有类此而情轻者即量从宽典亦祇可归入缓决断不应在可矜可疑之例庶凶徒知儆正辟以止辟之意九月谕嗣后官犯无论情实缓决概行粘签声明十二月部议官犯李春明因买地葬亲发掘义冢应拟绞监候补入本年秋审情实奉旨情实官犯令补入本年秋审此专指贪酷败检侵亏狼藉及有心狡诈不尽臣职者而言若此等寻常私罪非法难姑待者可比李春明着监候以俟明年秋审嗣后有似此者该部照此办理着为例二十五年五月部议题覆江苏巡抚陈宏谋审拟故杀小功服母姨之蒋汝才斩候不足蔽辜并未将该抚原拟驳回另审遽行改拟斩决完结奉谕朕忆前因法司改轻改重之条曾经分别降旨该部于此案所办殊未合例如前旬云督抚等拟罪过轻而部议应从重者自应驳令再审今该部以该犯既窃其衣复害其命与窃贼临时杀死事主者同科罪应斩决而该抚仅拟斩候不足蔽辜正与由轻适重应行驳审之旨脗合无疑至后条所云如拟罪过重而部议从轻者若情节显然该部所见既确即改拟题覆不必驳审是乃专指由重适轻而言使其中有情节未明者固当驳回另审且此等非谋逆大案不容姑待者比即俟另审题覆亦未为迟此本着照例驳审十月谕秋审情实招册内有案犯定谳时已逾该省热审之期而九卿秋审即提入本年册内请勾者此虽该犯情罪重大法无可缓但朕详阅招册见其中情罪等差尚有应行区别者如一人连毙二命暨妖言惑众传习符咒并官员侵渔帑项勒敛民财之类非残忍已极即有关于民俗官方自不得不早正典刑以昭炯戒至寻常谋故等案定案限期适在秋审后此亦时会偶值自可令其幸延一年之生何必亟亟为也朕办理庶政从不预存成见惟斟酌情理期适当于协中之治而已十一月酌定秋审缓决人犯解审二次后如情罪无可更定者止叙由详报具题不必复行提审其曾拟情实未经勾决之犯及前拟情实并缓决人犯内情可矜疑者仍照例三次饬提解省二十六年九月法司会审广西省命犯陈布统案内之从犯陈父悔部议改入情实副都御史窦光鼐以陈父悔殴伤邓亚弄实非有心致死签商纷驳且欲将故杀之陈布统概入缓决刑部以立意两拟经大学士遵旨详核秉公定拟具奏得旨陈布统虽防窃起衅而一闻黄父亦放火烧村之语有意连戳毙命实属故杀其应情实何疑至陈父悔之加殴邓亚弄骨折其伤虽重要非有心致死即令改入情实朕亦不即子勾刑部所议原未免过当乃窦光鼐因欲争一缓决辄转辗自生枝节以会谳大典不肯平心商确徒用笔舌相攻任意谩骂不特有乖政体而分门树帜之风尤不可不防其渐寻奉旨交部严察议奏刑部堂官并着察议二十七年闰五月敕问刑衙门临事详察案情勿逞己见增改旧章十月谕今日勾到河南省情实招册内有智洪义因父智顺被赵二殴死赵二已拟绞候智洪义藉言报雠辄杀其子赵仓律拟斩候九卿及阁臣以赵二业已减流将智洪义可否改入缓决之处夹签声明意虽近似于事理犹未剖晰至当儒生拘牵春秋复雠之说如唐陈子昂甚至欲以一时旌诛并行固为乖诞即韩愈柳宗元号称善驳大率不越以其父死于法不死于法为断殊不知其父已死于法则固无可复之雠即不死于法亦必其相鬬而杀者其情固可矜而其死无可宽亦无可复之雠也乃其子仍推刃雠人之胷亦岂春秋之法所当予此在唐代刑政懈弛其说尚不能无獘况我朝百余年来明罚敕法审慎周详岂可使生杀不关谳司而一介不逞之徒竟尔私行报复其可乎且智洪义谋杀赵仓时殴死其父之赵二尚以论扺在监其时智洪义不得有复雠之说也以谋杀核拟情实自为辟以止辟之意第统核前后缘起智顺既为赵二殴死而智洪义又复扺偿赵仓则是智姓两命而赵姓一命于事会所致稍觉情有未平朕是以悉心研究将该犯停勾然使径行改入缓决则无以杜私复之源而与谋杀本律亦大相背戾该犯本年虽已停勾其下次秋审仍应入于情实俟将来年久或遇恩例减等之事再酌量办理二十八年七月湖北归州民李作椇家被盗知州赵泰交拏获赃盗张洪顺臬司沈作朋据犯狡供将该犯释放承问官坐以诬良律完结未几州民赵启贤家被盗知州秦鑅拏获赃盗张洪贵及前案释放之张洪顺沈作朋升任藩司回护前案并欲消弭后案督抚等扶同朋比隐匿不报事闻特遣大臣前往详勘昭雪将前后两案承办各官并拏解来京治罪奉谕沈作朋实属罪魁立即正法爱必达护非欺罔周琬朋比为奸本均应正法但以案中尚未冤及人命故从宽改为监候二十九年四月谕前经降旨各省遇有子孙蔑伦重案令各该督抚于审拟定谳后一面奏闻即一面正法原因该犯情罪重大不使稍稽显戮但事关重辟其中情伪多端亦不应轻率完结即如广东遂溪县监生梁举朝殴死陈国英之母张氏初经该县管惟本妄断尸子陈国英录供详报及该督苏昌委员覆审始究出梁举朝自行殴死狡称陈国英格毙实情幸而狱无枉滥若非悉心研鞫遽尔加之寸磔即使事后别经访出而其人已罹极典岂不竟抱奇冤不白耶嗣后如遇此等重案不可不倍加详慎该督抚等务须亲提人犯再三确审以成信谳毋得仅凭州县供详致滋冤抑十月申定民间词讼州县审断后复赴上司具控不得仍令原问官办理之例三十年四月广宁令奎福素患痰疾莅任赴府知府富察善闻其逋欠甚多不令管理仓库奎福回署疾作自戕奉天府府尹耀海恐富察善不无逼抑请与扶同验报之锦县令哲成额解任质审得旨允行越半月而奎福伤痕平复复行自戕身死耀海续参知府是非有意窘迫请交部严讯上以奎福业已在官看守伤痕平复复自寻短见其非因富察善抑迫致死已明因命富察善哲成额仍照旧任事其失察及防守不严各交部议处十月改定云南景东蒙化二府同知及浙江玉环同知承审命盗等案照各省直隶州解道覆勘之例三十一年四月苏州府同知段成功在山西阳曲县任内亏空帑项巨万巡抚和其衷受贿卓荐并于其升任时嘱令属员代为弥补至是段成功以纵容家人书役藉查水利婪赃肆扰为巡抚庄有恭参劾时庄有恭方蒙恩擢尚书协办大学士将离任新抚明德为和其衷昆弟庄有恭瞻顾明德亲族含糊具题上览疏中有该县抱病被朦字样察知其状罢庄有恭任遣侍郎会同总督高晋详审得实段成功斩决和其衷秋后处决庄有恭拟斩监候其余降革示惩六月山西民雷正字与雷士俊酒后忿争舍磁盘碎片掷打误中雷宗干殒命雷正宇与伊父雷令仁商捏雷士俊用刀扎死仵作亦以刀伤混报经平遥令李玳馨以伤口参差究出实情删去捏供申详定案巡抚彰宝以该犯审解时屡次狡辩谓李玳馨删供所致请予革职谕曰地方官办理谳牍于紧要情节自不容妄有增删致滋疑窦若此等凶犯狡赖之供定案时删去以省繁混自与妄改初供迥别岂可过事苛求不分泾渭耶令宽贷之九月谕前勾到秋审情实官犯内湖南省饶佺以其回让已过业已予勾嗣因阅看浙省招册内诸暨县书吏侵粮一案知县黄汝亮即行正法佑府高象震承审回护侍郎四达等审拟发往军台效力因思两案情事相类而同罪异罚不足以昭平允特命速谕该抚将饶佺暂停处决一面命刑部详查高象震供词与饶佺案情逐细核较再行降旨今据奏高象震因生员陈驹控告书吏侵粮经巡抚批发亲审乃并不详细根究随即转详复因钱名标等俱未到案心存成见一时回护前详遽将原告陈驹详请斥革至饶佺则明知印串较册浮多恐干失察处分欲图回护授意知县改换印串以符征册几至重犯漏网实属骫法欺朦是高象震与饶佺虽俱系回护而情罪迥不相同高象震承审时受人朦混不能审出实情继复固执己见仍照前详率结昏愦无能尚属无心之过发往军台效力已足蔽辜若饶佺授意改串则因袒护舞弊属员曲为狥纵有心欺罔于法实无可贷着该抚仍将饶佺即行处决秋谳为明刑大典朕披览招册必详慎再三以协大中至正之法从不预设成见轻重悉视其人之自取也三十三年二月奉上谕阿思哈奏各省秋审请照京师按册覆谳之例停其提犯到省一折所见甚是而其中尚有计议未尽周到之处葢此等罪犯案情久经督抚臬司确核详定及秋审届期不过循用故事就招册分别情实缓决可矜三项而在省过堂从不闻有声屈平反之事徒令展转提解自应酌议停止以省具文第各属成案颇繁研究务宜详慎若概免提解而执法之司惟知抱牍从事于貌稽辞听之义犹属未协朕意从古按部录囚原有旧典在督抚统辖全省臬司亦刑名总汇劫难亲临州县一一按问至本管道府职司既专而分辖地方又不甚辽远若令于每年审录之前巡历所属逐案审勘其情罪允符毫无疑议者自可汇册具申上司闲遇有狱成未孚临时呼冤之犯亦祇午伯中之一二仍应据实另缮招册将本案犯证一并解送司院覆讯是于减除陋习之中兼寓慎重详刑之意立法庶为尽善至道府录报各册无论情罪与原案有无异同俱令加结备案以杜狥庇属员及有心翻驳诸弊于责成尤有专属其应如何酌定条例着该部详议寻部议嗣后道员巡历皆以冬季为期于所属业经定案应入秋审人犯即率同府州县一一研讯详加覆勘其定案在该道巡历以后应行续入者每年亦属无多仍令该道于秋审前率同知府就案按临补行审勘其各犯情节如审与定案时并无异同即加结申送督抚臬司查核其有情罪未协临时呼冤之犯讯非捏词翻异者即另缮招册将本案犯证派委妥役解送司院听候覆审该道府亦出具印结备案倘有事本冤抑而狥庇属员不为辨明及案无可疑而有心翻异者经该督抚查出严参议处如该督抚不加觉察别经发觉一并议处至本管道员或另有要办案件不能分身亲历者令该督抚酌拨盐粮各道或别属事简道员前往代行审录出具切实印结申送其各省之直隶州知州及并无知府统辖之厅员并照知府办理惟直隶本州岛案件应专听本管道员覆勘六月贵州按察使高积奏称黔省离京遥远审题事件约须半年始得接准部咨道员巡历所属系每年冬季相距秋审为期甚远计巡历之后陆续接准部咨尚多逐起核佑补行往勘则道属州县多寡远近不等前案甫临后案即续不准往返纷繁且恐临期草率伏思案经抚臣核题其何时得准部咨原可按限约略扣算预行道府覆勘请嗣后凡经抚臣审题约计次年四月初旬以前可准部咨者由臬司查明于每年十月内开列名单移行该道府于各季巡历之时逐加研讯造册申送督抚臬司仍由臬司核明如预讯各案内闲有未准部咨及部驳覆审俱照例扣途知会道府归入下年秋审部如其请并于所有远省分如有情形相似者亦准其一体办理至距京较近省分文书往来迅速即当年正二月核题之案尚可接准部覆入于秋审势不能尽于岁前十月巡历之时预行扣算覆勘应仍照原奏遵行又该按察使称黔省所属惟遵义一府无亲辖地方其余贵阳等十二府均有属府分管之处一切案件俱系知府自行承审与直隶州无异若仍令随同道员覆勘难免回护请将贵阳等十二府亲辖地方应入秋审各案循照直隶知州之例专听道员按临研鞫毋庸知府会讯部亦如其请三十四年十二月广西民卢将聘黄宁嫜为妻尚未成婚卢将捉奸将奸夫殴毙广西巡抚以黄宁嫜虽系卢将聘定之妻究未过门婚配律例内并无未婚之壻许其捉奸之文卢将因捕捉未婚妻之奸夫致死未便照本夫捉奸致死奸夫律科断将卢将照罪人不拒捕而擅杀律拟绞监候部以聘定已有夫妇之名奸情许以捉获为据若本夫闻知聘定之妻与人通奸非当场现获则事属无凭控告既难白之当官休弃又无以折服妻族是未婚之夫闻奸往捉固出于势之所不能已而亦为情理之所应然倘奸夫业经脱逃或已就擒获辄复逞凶殴毙固难宽其擅杀之罪而事系登时殴由追逐若此等情节应许捉奸之亲属尚得援照捉奸各条问拟而已聘定之夫竟同凡论殊失平允例内并无已经聘定尚未过门成亲之妻本夫捉奸将奸夫杀死明文外省问拟易致参差请嗣后凡有聘定未婚之妻与人通奸本夫闻知往捉将奸夫杀死审明奸情属实除已离奸所非登时杀死不拒捕奸夫者仍照例拟绞其登时杀死及登时逐至门外杀之者俱照本夫杀死已就拘执之奸夫引夜无故入人家已就拘执而擅杀律拟徒例拟徒其虽在奸所捉获非登时而杀者即照本夫杀死已就拘执之奸夫满徒例加一等杖一百流三千里如奸夫逞凶拒捕为本夫格杀照应捕之人擒拏罪人相鬬致死者律得勿论今卢将应改照本夫杀死已就拘执之奸夫引夜无故入人家已就拘执而擅杀律拟徒例杖一百徒三年奉旨依议三十五年三月奉上谕据巴彦弼等奏乌噜木齐佣工人杨奉隆与铁铺伙匠杨元戏耍误将铁锉搪伤李刚越日身恐将杨奉隆依因戏耍误杀旁人照因鬬殴而误杀旁人律减一等杖一百流三千里一折虽系按例定拟但思戏杀与鬬杀所因纵有不同至于误杀旁人则情罪本无区别今鬬杀误杀之例瓷问拟绞候而因戏误杀者何以独得减等拟流从前定例原未允协夫戏杀虽属无心而既己因戏戕其生即不得不比例拟抵正所以重民命而慎狱情且以寻常而论则与甲相戏固与乙无干而既致误杀则甲与乙有何分别若多一误杀旁人末减之例是于凶犯过存姑息而死者不可复生揆之情理岂为得平况此等案犯秋审时断不至入于情实俟数次缓决后原可邀恩减等何妨照鬬殴律问抵暂系囹圄而必遽为开脱耶着刑部另行改拟具奏以昭平允所有此案应拟罪犯即照新例办理五月奉上谕阿尔泰题参茂州知州张龄度于张元珑缢死验报不实一本已降旨革职发审此案张元珑自缢由杨焯等拴系所致张龄度检验时既未得实且于长随衙役等滋事处概未查出致被尸弟控告经知府刘建吉知州黄叔显覆审始将拘锁移尸各情节逐一讯出据实详报殊属可嘉各省委员查审事件其因挟嫌报复遇事苛求者尚少而于原审官素相交好曲为袒徇颠倒是非者颇不乏人即平日漠无关涉而狃于官官相护之见意持两端希冀调停了事者更比比而是最为吏治民生之害刘建吉等独能力破恶习俾案内实情尽行发露自当予以奖叙用示风励向来刑部司员于外省题结审案自能驳正得当者即交部议叙至各省派委覆审之员如果秉公持正不徇情面廉得案情者尚未定有叙录之条当亦酌仿其意使人知所劝其作何量子议叙之处着该部详晰定例具奏所有刘建吉黄叔显即照新例行寻部议嗣后各省案件经督抚两司派员覆审除细小事情及原审官所拟罪名不甚相悬者无庸置议外如原问官将案外无辜锻炼成狱或本案重犯竟令漏网或罪应斩绞轻议遣发以下罪名或原犯罪止军流遽拟重辟出入悬殊生死失当经委审官悉心研鞫究出实情按律更正应令该督抚将系何员廉实驳正之处随案声明申请议叙臣部照刑部司员之例准其纪录一次至该管道府直隶州知州本有审转之责者无庸概请议叙若该委员等因有议叙之条附会文饰致故意苛求仍令该督抚查明题参又或案件重大委审多员亦应仿照刑部祇将主驳之员声请叙录其余毋庸滥拟列入致开幸邀议叙之端此案潼川府知府刘建吉绵州知州黄叔显覆审茂州命案不狥情面将前审官未经审出拘锁移尸各情节逐一讯出据实详报应即照此例各准其纪录一次奉旨依议闰五月奉上谕据德福奏审拟安仁县仓书刘本忠等盗用空白印文捏款诬揭一案将该犯刘本忠拟绞请旨即行正法所拟未免过当刘本忠因与同房书役俱被该县长随斥辱素有嫌隙辄用印纸捏款造详诬陷本官情节原属可恶但此等胥吏作奸自当依律科断初非身犯逆恶及强盗光棍等案犯不容少稽题戮者可比即隐匿文书告言人罪者定拟绞候以事理较重列入本年秋审情实已足以示惩儆若亦予以立决于情法既未得其平且恐内外问刑衙门因此妄生揣摩转相比附甚裶弼教协中之义此案着交刑部俟该抚题疏到日另行改拟具奏并将此通谕中外知之六月奉旨刑部等衙门议覆西安巡抚文绶审拟焦喜财听从老赵氏致死王磨折儿将焦喜财拟以凌迟处死老赵氏拟以杖徒不准收赎一本朕初阅时焦喜财致死王磨折儿系听从老赵氏主使事由祖母逼勒势不由己其罪或可量从末减及检核案情则焦喜财因老赵氏将使女张女子许给为妻即哄诱王磨折见掀人井内并用石块塌毙是其幼主王磨折儿之死实缘该犯贪图得妻所致律以雇工人谋杀家长凌迟处死实属情真罪当法无可宽至老赵氏问拟杖徒法司议以不准收赎虽已较该抚原拟加重而原情定罪究不足蔽辜葢定例祖父母故杀子孙原因子孙先有违犯尊长情事或子孙不肖或一时激怒是以照律科断今王磨折儿年幼并无过犯而老赵氏偏爱伊女图分财产将寡媳小赵氏缚殴空屋欲令绝粮饿毙经王磨折儿咬绳潜逸情甚可怜老赵氏转虑其记雠起意致死不惜伊夫伊子永绝宗嗣其忍心惨毒岂得复以寻常尊长之律定拟似此关系伦常风化之事若不示之惩创将明刑弼教之义谓何焦喜财着即依议凌迟处死其老赵氏着发往伊※给厄鲁特为奴余依议并将案内情节及改定罪名之处通谕中外知之三十六年八月奉上谕永德奏监生段兴邦威逼佃户周德先父子五人投塘服毒身死照例拟发边卫充军请将田亩断给一半与周德先之孙一折已批交该部议奏矣段兴邦以田土细故辄捏词控告佃户复用言恐吓致周德先父子五人先后自尽实属豪强凶恶仅拟军罪岂足蔽辜据称现咨部核结刑部作何核议或准或驳曾否咨覆完结而向遇威逼一家三命之案部中作何定拟有无分别另办若果悉以充军问拟于理岂为得平着传谕大学士刘统勋等即行查明覆奏至永德明知段兴邦之情罪较重仍照常拟以充军咨部完结转以科断田产未节专折陈奏貌似严惩而意存轻纵未免近于取巧岂封疆大臣实心任事之道永德着传旨申饬十二月奉上谕刑部等衙门议覆河南巡抚何煟审拟林朱氏与林朝富通奸商谋买药毒死伊媳黄氏一本将林朝富照该抚所拟定以斩候系属按律定拟其林朱氏拟发伊犁等处给厄鲁特兵丁为奴之处虽比该抚原拟发驻防兵丁为奴稍为加重而核其情节实不足以蔽辜凡故杀子孙定例原以子孙先有违犯或因其不肖一时忿激所致是以照例科断若其中别有因事起意致死情节较重已不得复援寻常尊卑长幼之律定罪从前是以改拟发遣为奴成案具在若林朱氏因与林朝富通奸为媳妇黄氏撞见始则欲污以塞其口黄氏不从复虑其碍眼商谋药死其廉耻尽丧处心惨毒姑媳之恩至于已绝不但无长幼名分可言又岂可仅照发遣完案俾得腼颜存活使伦常风化之大开罔知惩创而坚贞之烈妇无人抵命含冤地下将明刑弼教之谓何嗣后凡遇尊长故杀卑幼案件内有似此等败伦伤化恩义己绝之罪犯纵不至立行正法亦应照平人谋杀之律定拟监候秋审时入于情实以儆无良而昭法纪着将此通谕中外知之所有林朱氏一案即着三法司照此改拟具题完结三十七年九月奉上谕刑部奏河南罗山县民潘九思与王李氏通奸主使王李氏勒死伊子王孟隆一案该抚何煟将王李氏照平人谋杀加功律拟以绞候于情理未妥请改发伊犁为奴一折部驳甚是上年河南省林朱氏因奸谋污伊媳黄氏不从用药毒死一案其处心积虑惨毒非常姑媳之恩已绝是以降旨照平人谋杀之律定拟为淫凶伤化者示儆至此案王李氏听从奸夫谋死伊子其淫贱残忍固不足齿于人类但母子为天性之亲与姑媳之义以人合者本属有闲若以子死之故令其母缳首扺偿于情理究为不顺何煟援照林朱氏因奸杀媳成案问拟未免拘泥失当部议照鲍杨氏谋杀伊子之案拟发伊犁给与兵丁为奴自属允协着照部议完结并通谕中外知之十月奉上谕本日三法司核覆熊学鹏审拟管关织造寅保家人高尚德踢死徐二一案该抚原拟高尚德逞凶踢毙平民拟绞即行正法经法司核拟高尚德缘徐二漏税争衅被踢身死与无故殴毙平民不同应仍以鬬杀律绞候所驳甚是已依议行矣高尚德踢毙人命自有应得罪名但徐二原系漏税之人因不服忿争脚踢致毙与倚势逞凶殴毙平民有闲按鬬杀本律定拟已足蔽辜熊学鹏并不细核案情拟以立决实属过当立决不待时之犯原因罪恶重大法难姑待如强盗罪无可原及谋叛大逆及邪教妖言之类自不容少稽显戮至如近日钱度之案以大员败检婪赃数逾累万迥出情理之外非尽法处治不足示惩若高尚德所犯与数者绝不相类何至遽拟立决看来该抚因前奏未将寅保是否知情故纵或系失于觉察之处分晰声叙曾经降旨令其悉心研审因而体会错误殊不思封疆大吏于刑名案件竟不揆事理之轻重率用私意窥测致引断失犩可乎熊学鹏着交部议处朕于一切谳牍虚公审拟应宽应严原不预存成见其中原拟过轻经朕敕部另议或原拟过重复驳令改议者各就案犯真情反复推究务期一一公当皆随其人之自取正如鉴空衡平物来顺应初非先有意向则各督抚又何从为之揣摩况一涉揣摩则事理已不得其平复何以称弼教协中之意各该督抚等惟当就案原情尽破私心迁就之见使庶狱悉归明慎以副委任将此通谕知之三十八年十二月奉上谕昨据刑部题覆巴延三审拟李治国扎伤石通致死一案以该犯救母情切照例两请减等并声明独子家无次丁例得留养核其情节李治国因伊母高氏被同母异父之石通拉走擦伤手腕脊背李治国恐母年老伤重用刀吓扎以致石通殒命实系救母情急已照议减等发落矣例载救亲情切一条原因父母被人殴打势在危急伊子闻声救护实有迫不得已情状因致伤人其情实有可原是以向例于疏内声明两请候旨若其父母与人寻衅鬬殴其子踵至从而右功致毙人命是父子逞凶其殴并非情急救护岂可不严究实情照律论扺若复巧为援引开脱竟使济恶凶犯幸逃法网何以昭敕法乎又独子养亲一条定例必先查核死者并非独子而凶犯实在家无次丁方准声请亦须核其情节本轻又毫无别故始可照例援请至其中案情稍重虽经声请不准留养者前经朕以此等尚非谋故重情常赦不原曾降旨俟其拘系经年驯其桀骜之气量为末减亦不必于定案时将命案正犯遽行开释是于明慎用刑之中更寓法外施仁之意第恐愚民无知恃有留养之例凡系独子动辄轻身鬬狠易罹法网是随案办理留养非惟无益而且害之与其急于纵释而民轻犯法何如稍加慎重之转得矜全乎嗣后遇此两项案情务须确核罪由审酌至当妥协办理毋得意存姑息以副明允协中之意将此通谕知之三十九年正月奉上谕李侍尧查奏揭阳县贼匪爬城起衅缘由一案据称该县先有陈阿高等聚众结盟经巡抚德保核审拟以绞候发回监禁匪徒林阿裕等与陈阿高交好探知罪名已定起意纠匪潜谋劫狱纵放乘该署县交卸之际约期举事潜匿城外适遇民人洪阿四携眷探亲见而惊散幼子落后遂被杀死匪众夤夜爬城闻地保声喊始行逃逸等语林阿裕等敢于潜谋劫狱情罪实属可恶已交李侍尧即速严审从复位拟矣此案皆由陈阿高拟罪过轻匪徒见其久系囹圄遂尔潜谋滋事皆身罹重典使陈阿高犯案时即行正法林阿裕等无隙可乘转得杜其奸谋亦可全其躯命所谓辟以止辟用意正复如此及查核原案则陈阿高之问拟绞候尚属德保比例较重是此系旧定之例原未允协夫以插血定盟谓不分人数多寡殊属颟顸失当岂有十人内外多至四五十人者可漫无区别乎即如陈阿高一案结盟至四十余人之多又系该犯起意聚众且陈阿高年仅二十二岁案犯较其年长者尚多而众皆推之为首即属匪党渠魁更非序齿结拜兄弟者可比自当另定条例以示惩创所有陈阿高罪名已谕令李侍尧归于林阿裕等案内从复位拟至嗣后遇有此等案件如何另行定拟之处着刑部详悉妥议具奏寻部议嗣后凡异姓人但有插血订盟焚表结拜弟兄者照谋叛宋行律为首者拟绞监候为从减一等若聚众至二十人以上为首者拟绞立决为从者发云贵两广极边烟瘴充军其无插血盟誓焚表事情止序齿结拜弟兄聚众至四十人以上为首者拟绞监候为从减一等若年少居首并非依齿序列即属匪党渠魁拟绞立决为从发云贵两广极边烟瘴充军如序齿拜数在四十人以下二十人以上为首者杖一百流三千里不及二十人杖一百枷号两个月为从各减一等奉旨依议十一月奉旨失察逆匪王伦等邪教聚众谋为不轨之地方文武各员内蕃臬两司为通省大吏不能先时查察以致逆匪不法滋扰其咎固无可辞但究系统辖之员与该管道府有闲布政司国泰按察司孙廷槐着加恩从宽革职留任兖沂曹道松龄兖州府知府福林布济东泰武道宋文锦东昌府知府季世法同知锺翔凤前任东昌府知府胡德琳均系专管大员王伦于三四月闲即有谋逆情形而皆漫无觉察实乖职守除胡德琳已于另案革职外松龄等着照部议革职仍着该部带领引见至阳谷县张克绅系守土之员非典史微员可比贼至不能保御城池竟若置身局外当与把总孙云龙等同罪仅拟发边远充军此系前明部臣左袒文员之弊断不可行张克绅着改照守边将帅失陷城寨律拟斩监候以昭平允仍着该部明白回奏余依议朕办理功罪赏罚一秉大公从不肯少有偏倚如游击赵福之杀贼阵亡知县沈齐义等之骂贼死节即加以旌扬而张克绅之失城苟免亦不能曲为宽贷悉视其人之自取无丝毫成见于其中也将此通谕中外知之

　　皇朝通典卷八十三

　　●皇朝通典卷八十四

　　刑五

　　○刑五

　　详谳二

　　△详谳二

　　四十年四月奉旨三法司核覆僧人悟明扎伤行济身死一本因在保辜限外照例减等杖流所拟未为允协悟明先用刀扎伤行宽及行济闻喊赶往悟明复持刀连扎行济顶心肩背项颈咽喉左右多伤行济旋因咽喉溃烂殒命其死既由于致命重伤且逾辜限仅止四日未便照常末减况悟明既系僧人即应守戒乃逞凶连扎二人一死一伤实为狠恶悟明仍着问拟绞监候入本年秋审情实以示惩儆嗣后遇有僧人行凶毙命之案俱不得轻议宽减六月山东巡抚杨景素审拟刨坟绞犯王学孔敖子明逃后三年被获遵照上年谕旨改拟立决一案奉旨三法司核拟刨填绞犯逃后二三年被获之王学孔敖子明仿照上年谕旨拟改立决一本所办未免误会朕意前旨所云凡有重罪应入情实人犯经二三年后始行就获均改为立决者原指谋故杀等犯情罪重大者而言以其事关人命应即抵偿若复潜窜稽诛其情尤为可恶一经弋获自应决不待时以戢凶恶而申宪典若此等刨坟为首及三次人犯虽例应拟绞入情实然皆贫民无奈为此有司民之责者当引以为愧而其犯实无人命之可偿也即入本年秋审情实是矣有何不可待而改立决乎朕办理庶狱凡权衡轻重一准情理之平从不肯少有过当王学孔敖子明着照此旨办理嗣后问拟斩绞监候之犯经二三年后始行就获者何项应改立决何项仍应监候并着刑部悉心核拟酌定条例具奏寻定斩绞监候情罪稍轻之犯脱逃二三年后就获应仍监候者计五十五条余情罪重大者六十七条俱应立决十二月宿迁县民刘俊等强抢良家之女奸占为妻三法司核议将刘俊依律拟绞监候伊父刘殿臣照为从例拟以杖流奉旨三法司核拟刘俊强抢良家妻女奸占拟以绞候自属按律办理惟将刘俊之父刘殿臣照为从拟以杖流未为允协刘殿臣系刘俊之父当伊子告知欲抢孟池之女为妻即应严斥禁阻乃转同往帮抢实属悖理自有应得之罪若于其子犯案而照为从问拟则名不正而言不顺何可为训明刑所以弼教岂有坐父兄为子弟从犯之理此乃风化所系谳狱者不容掉以轻心海内之大亿兆之众良莠本自不齐如果父戒其子兄勉其弟使蹈网者稀岂不甚善总因德教未臻上理朕方引以为歉讵可不为天下申明大义乎夫父兄之教不先已难辞不能约束之咎今刘殿臣明知其子强暴横行反亲往增势以成其恶此即败类之尤不可不示以惩儆而律以为从则断不可着交刑部将父兄不能管束子弟转同加功者如何按本犯科条分别定罪之处即行悉心妥议具奏此案俟拟定后遵照办理并将此通谕知之寻议嗣后父兄子弟共犯奸盗杀伤等案若父兄犯该流罪者加一等拟以附近充军犯该徒罪者加一等拟以流二千里余俱视其本犯科条以次递加概不得引用为从字样奉旨依议又两江总督高晋奏称外省秋审现在每岁审录时令本管道府巡历所属悉心审勘遇有狱成未孚临时呼冤之犯即据实另缮招册解送司院覆讯遵行在案惟是该道府多系本案承审之官难保其不心存回护即改委邻封别属亦不免狥官官相为之私是以案经司院鞫问成招该道府率皆迁就完事是巡录虽有专责而奉行徒属具文今自定例以来狱囚从未有称枉求伸道府并未见其吊册解审虽谳牍已成俱属情真罪当而蠢顽之民或因不解省覆勘转得借口于冤抑无由上达以掩饰其自取之辜外省问刑衙门知识粗浅若但凭招册既未能尽得其情而道府审录又未足信以为实请将道府巡历覆勘之例停止嗣后秋审仍令各州县解犯到省巡抚率同在省藩臬司道逐案悉心亲鞫以期核实至起解人犯务令所属文武员弁选派妥干兵役小心管押如该管官不实力签差沿途或有疏脱之事即照例严参分别从重治罪上是之四十一年六月奉上谕据齐尔格特奏昌平州马甲尼雅哈醉后来至协领阿尔绷阿门首肆行乱闹将伊捆绑看守尼雅哈犹不知惧目行詈骂经协领阿尔绷阿与防御伍什眼同板责回家身死一案阿尔绷阿伍什交部分别察议齐尔格特所办错谬协领等并无罪过倘如协领阿尔绷阿与尼雅哈若有嫌隙故意寻衅打死抑或无故将尼雅哈酷打身死理应议处尼雅哈身系披甲酗酒乱闹该协领阿尔绷阿既经教导尚不知悛改复行醉饮前至阿尔绷阿门首嚷闹因将伊惩责乃肆行詈骂藐法殊甚阿尔绷阿与防御伍什眼同板责理所当然且阿尔绷阿等又系按律责处并非任意酷打是尼雅哈之恐乃其自取于阿尔绷阿等又有何辜各处将军大臣协领等系有菅兵之责严束所属乃伊等分内之事今尼雅哈如此酗酒乱闹若阿尔绷阿等不加责管何以示戒于众若因此将阿尔绷阿等议处以后上司尚能管束其下乎所办甚属不合阿尔绷阿伍什俱不必交部议处仍将此通谕各处驻防将军大臣等嗣后若有似此之事俱着照此办理九月奉上谕杨景素奏审拟王子彬挟仇连杀董长海王三麻子等六命将王子彬依律凌迟处死妻刘氏子王小雨改发伊犁为奴览奏深为骇异王子彬因挟董长海王三麻子挑拨微嫌辄持刀将董长海及王三麻子夫妇子女同持扎死连毙六命凶恶惨毒实属从来所罕有然按律不过凌迟处死实属罪浮于法至伊妻刘氏子王小雨虽据该抚从重拟发伊犁给与种地兵丁为奴尚不足以蔽其辜夫王三麻子全家俱被杀害而凶犯之子尚令幸生人世以延其后岂为情法之平若云王小雨年仅十岁则该犯所杀之王四妮五妮皆孩徲无知尚未至十岁一旦尽遭惨死何独凶犯之子转因其幼而矜原之乎且此凶恶之徒为戾气所锺不应复留余孽即伊四岁幼女王三姐亦不宜轻宥如查明被杀之家尚有子嗣即将凶犯妻刘氏及其幼女一并赏给死者家为奴若现已无人即发往伊犁给与厄鲁特为奴此案即着行在刑部速行核议具奏至刑部律例所载惟及杀一家非死罪三人而止至全家被杀多人之犯作何加重未经议及此等凶犯明知法止其身或自拚一死逞其残忍杀害过多以绝人之嗣而其妻子仍得幸免于天理人情实未允协朕裶欲改用重典但为民除患不得不因事严防俾凶暴奸徒见法网严峻杀人多者其妻孥亦不能保庶可少佑敛戢是即辟以止辟之义其应何如增改律例并着刑部另行妥议具奏寻议嗣后如杀一家四命以上致令绝嗣者凶犯拟以凌迟处死将凶犯之子无论年岁大小概拟斩立决妻女改发伊犁厄鲁特为奴若死者尚有子嗣即将凶犯之子俱拟以斩监候秋后处决该犯妻女给与死者之家为奴再查给予为奴原以示折磨而昭儆戒惟此等梗顽孽属死者之家或庄农贫户或子嗣幼弱恐不能养赡钤束且日久亦难保无挟怨滋事之处应于定案时酌量情形死者之家情愿收领者即赏给为奴如自揣不能管养不愿收领者亦即改发伊犁给厄鲁特为如奉旨依议又奉上谕刑部进呈秋审招册朕详加批阅内浙江省僧静峰起意殴死其俗家胞弟周阿毛图赖邢直武等一案照故杀期亲弟妹律拟绞监候又江西省郭义培谋财杀死小功堂侄郭丫头仔一案照尊长谋杀本宗卑幼已杀者依故杀律拟绞监候虽皆拟入情实而所引之律俱未允协僧人披剃出家即不当复论其俗家卑幼且致死人命即已犯其杀戒今静峰因周阿毛痴呆无用辄行谋死图赖泄忿凶残殊甚彼不念手足之谊何得复援尊长之条刑部因律有僧于本身亲属有犯仍按服制定拟等语遂尔概行比附殊未思律言有犯专指尊长而言如僧人犯其祖父伯叔是不可因其出家稍为末减若卑幼本不可言犯又安得由犯尊之律推而下之乎是僧人致死俗家卑幼断不当复以服制论也至郭义培因其六岁幼侄郭丫头仔头戴银项圈辄行起意扭取见其哭喊遂行推跌粪坑溺毙凶恶残忍情属可恶且该犯意在图财视伊侄如草芥盗攫而残其命于死恩义已绝又岂可复引谋杀卑幼之条乎夫尊长之于卑幼或不遵教戒或干犯名分责打致毙本律原止拟流若因财产起衅则不得概用此律从前曾降谕旨敕部准情定拟是以有兄及伯叔因争夺家产将弟侄故行杀害者拟绞监候一条然此第专指寻常索财争产因伤毙命而言盖弟侄原有赡给尊长之义故尊长之罪尚可稍轻若谋财害命及杀盗得财致死弟侄更复有何伦理以及图奸卑幼之妻复将卑幼谋杀者此等凶徒身已蔑伦伤化定拟时转因伦纪原情又岂明刑弼教之本意乎朕办理庶谳鉴空衡平轻重悉视其人之自取而于秋谳大典披览再三期于无枉无纵若此二条旧例尚未合情理之正着刑部另行改拟具奏以昭平允寻议嗣后僧人如致死本宗卑幼无论鬬殴谋故俱以凡律定拟至谋财害命强盗杀人及图奸谋杀之案于卑幼之恩已绝应俱照平人一例办理不得复依服制宽减奉旨依议 【谨案刑律之设所以敦教化饬伦纪也故于服制所关之犯不与常人同科然卑幼固不可以不敬而尊长又岂可以不慈哉我　　皇上准情定法特将尊长因争夺家产故杀弟侄者拟以加等以励兴仁讲让之风然止于绞候而止诚以弟侄有赡给尊长之义而子弟不得开好贷之私若夫尊长蔑伦伤化役已自踰于偷常之外则自不可泥于旧例反成宽纵我　　皇上明察庶狱鉴空衡平于此等伤化之徒改从重典正所以励廉耻而敦教化也】十月奉上谕闵鸮元奏审拟已革英山县知县倪存谟于僧广明因奸致死杜得正不能审出实情转将尸子杜如意诬拟极刑一案请照新例将倪存谟杖一百徒三年不准援减等语所拟尚不足蔽辜此等重案为县令者不能悉心讯究任听凶僧教唆奸妇串供捏饰转将尸子刑求几成冤狱其罪实难轻逭原详所云杜如意撞遇伊父与伊妻有奸持斧欲斫广明见其手软接斧连斫致毙等供试问杜得正如果拉奸伊媳必系无人之处僧人广明何由在旁此乃情理之显而易见不必悉心详究而始佑者倪存谟不能见及一味严刑诬服率拟凌迟重辟又复删改两次控词捏作访闻其情节甚属可恶非寻常故入可比杖徒尚觉法轻情重倪存谟着改发伊犁永远不准回籍以为州县滥刑诬枉者戒至此案若非该州倪廷模讯出实情几令奸僧漏网尸子衔冤倪廷模可谓能事着该抚即行送部引见向来各省地方官有拏获邻省盗犯尚令引见录用以示奖励若为知府直隶州者能将审转之案虚公研鞫立予平反则所属可无冤民较之实心缉盗尤为益于吏治嗣后凡知府宜隶州有将关系生死出入大案审出实情改拟得当经上司核定题达部议准行者该部查明奏请送部引见着为令四十二年三月吴桥县民沈万良殴伤王廷修身死直督周元理审拟题奏奉旨沈万良之父沈三行窃拒捕原系有罪之人被事主王廷修佑觉赶殴致毙将王廷修照黑夜偷窃被事主殴打致死例拟徒本案已经完结法非应抵义不当仇乃伊子沈万良忽于十余年后复将已伏罪之王廷修乘机杀害该督抚援照子孙报仇之例拟以杖流经部议驳甚是从前各省办理复仇之案如广东省曾士标殴死曾会昌律拟斩候而曾会昌之子曾朝宗复戳死曾士标之子曾亚二律拟斩决朕特明降谕旨改为绞决又河南省智洪义因父智顺被赵二殴死赵二问拟绞候智洪义藉言报复辄杀其子赵仓律拟斩候九卿阁臣于勾到招册内夹签声明又经朕明降谕旨通谕问刑衙门以我朝明罚敕法审慎周详生杀悉由谳典岂容一介不逞之徒私行报复况国法既彰则私恨已泄仇杀之端断不可启训示最为明晰即子孙复仇之例若因伊父死于非命而凶手竟得漏网冤无可伸其复仇犹为可说今沈三原系罪人王廷修又已伏罪结案眱国法已伸王廷修即属无罪之人乃沈万良复逞凶故杀即应照故杀律问拟若如该督所拟杖流将来此风一开谁非人子皆得挟其私忿借口复仇逞凶挠法何所底止岂辟以止辟之义耶周元理引律不当着饬行此案着照部议交周元理另行照律改拟具题并将此通谕知之八月奉上谕刑部核拟张二即张丕林扎死伊妻徐氏照夫故杀妻律问拟绞候所拟尚未允协此案张二携妻徐氏卖奸潘三时往奸宿索钱争殴迨经官责逐张二计欲躲避因徐氏不允辄起杀机夺刀扎毙是张二甘心将徐氏卖奸夫妇之义早绝乃复逞凶戕命自当与凡人故杀同科犹之妻妾因奸谋杀本夫者律应凌迟若因本夫纵容抑勒其妻妾与人通奸罪止斩决则纵奸之本夫复杀其妻即不得以寻常夫杀妻律拟断盖其夫纵妻卖奸已属不知羞愧又忍而置之于死情更凶恶若复拘夫妇名义稍从末减何以励廉耻而维风化乎着刑部将此例另行斟酌改定所有张二一案即照新例定拟具奏寻议嗣后以妻卖奸其夫故杀妻者以凡论其非本夫起意卖奸者仍依律例办理奉旨依议又奉上谕刑部进呈云南贵州秋审本朕详加披阅其中情节有械鬬各伤一命及以金刃伤人者同一案而分拟情实缓决殊未允协已交部臣另行改拟矣夫杀人者死汉初约法已然今择其情轻列于缓决已属宽典如纠众械鬬则为害于世道人心渐不可长是以朕于勾到时遇有械鬬各伤一命之案并予勾决迩年来其风稍戢然尚有未能尽熄者至鬬殴之案情形本自不同有并非互鬬亦援鬬殴律条问拟者因系积久相沿姑仍其旧而秋谳时之分别情实缓决则轻重当有权衡如彼此俱以手足相殴及各持金刃互格因而伤重致毙者两造情事相等原可入于缓决若死者仅以詈骂起衅或用手足先殴而凶犯辄持金刃抵拒杀伤其为逞强毙命已可概见且金刃本可杀人之物若死者并未持械岂能徒手相当即非顿起杀机其与故杀亦所差一闲此等而不入于情实又何以惩暴除凶况法司者惟当准酌情理务得其平若稍存阴骘之见曲从开脱实乖明允之道且恐者何辜宁不含冤地下乎嗣后内外问刑衙门于秋审鬬殴案犯并当遵旨悉心定拟毋有枉纵庶好勇鬬狠之徒其知儆戒不敢轻蹈法网所全实多是辟以止辟也将此通谕中外知之十一月奉上谕僧人界安将十一岁幼徒韩二娃用绳拴吊迭殴立毙甚至其父韩贵陇跪地求饶亦置不理其凶狠惨毒情形甚为可恶该部仅照故杀律拟以斩候尚未为平允僧人出家持律原不应身犯杀戒是以每年秋审时遇有僧人殴毙人命者概予勾决以示惩儆今界安因其徒年幼贪顽辄恃醉逞凶顿起杀机立置之恐是界安既犯王章又破佛法非常人鬬殴故杀者可比岂可令其久稽显戮着交该部另行妥议定例具奏此案即照新例办理寻议嗣后僧人逞凶谋杀惨杀十二岁以下幼孩者即拟斩立决其余寻常谋故鬬杀之案仍照本律办理奉旨依议十二月山西民白明璋图产故杀胞弟与侄三命巡抚觉罗巴延三将白明璋照谋产杀期服卑幼一家三命者斩决例具拟刑部照拟核覆奉旨此案白明璋因图得伊父养老地亩谋杀亲弟白明显并将其子大娃二娃俱立时扎死惨毒已极情罪甚为可恶若仅照例斩决尚不足以惩儆凶残且白明显父子三命俱被杀死伊一支竟尔绝嗣而白明璋拚以一死抵偿将来其子转得藉承伊父遗业以遂其吞并之心揆之情理亦未为平允着交该部即将白明璋之子一并议抵俾贪狠凶恶之徒知绝弟之后者自亦绝其后庶可稍戢其惨杀之谋并着行令各省将此旨通行榜示俾僻壤愚氓咸知炯戒四十三年六月奉谕此案宗人府刑部会审将宝通高二照殴伤觉罗律拟以杖徒觉罗赫兰太宝兴照不应重律拟杖折罚所办尚未允协常人殴辱宗室觉罗律有专条者固欲使齐民之不敢轻亵天潢亦隐示宗支各当律身自重也若宗室觉罗并不与人争较而常人辄敢殴及自当照律科罪若宗室觉罗先已寻衅殴人其人因而还手则是宗室觉罗不知爱惜自取其辱即当以鬬殴论彼此同科不应更为区别且宗室觉罗各有养赡钱粮尤宜在家安分若轻入茶坊酒肆已自失其尊贵体面本为不足惜之人倘复滋事召侮行同无赖又岂可曲加优异乎至向以曾否拴系黄红带为分虽亦别嫌明微之意但恐宗室觉罗因有此例转恃黄红腰带为护符动辄殴人肆横毫无顾忌所谓爱之适以害之也况宗室觉罗犯该笞杖者例当准以折罚钱粮已存让亲之典更何必多其条例导之犯法乎嗣后审拟此等案件如宗室觉罗并未生事常人擅行殴及者自当照例杖徒问拟若系宗室觉罗先行动手即照寻常鬬殴论其曾系黄红腰带与否竟不必论庶共知儆畏各以礼义自闲期无负朕教诲成全之意着刑部会同宗人府另行妥议具奏此案即照新例行寻议嗣后宗室觉罗与人争殴之案除审明宗室觉罗并未与人争较而常人寻衅擅殴者照律治罪外如宗室觉罗轻入茶坊酒肆滋事召侮或与人鬬殴先行动手殴人者不论曾否腰系黄红带子其相殴之人即照寻常鬬殴例一体定拟其宗室觉罗应得罪名臣部按例定拟犯军流徒罪者照例锁禁拘禁外其犯笞杖应否折罚钱粮之处交宗人府酌量犯案情节其情罪可恶者在宗人府实行责打不准折罚奉旨依议七月护军文元因伊旧仆赵大典置房屋以其向在伊家积有余资即行搬出斥其昧良屡寻衅端复直入赵大家搬取衣箱殴打赵大情急刃伤文元殒命刑部将赵大照依雇工人殴死家长律拟以斩决奉旨三法司议将赵大依雇工人殴家长至死律拟以斩决固属照例问拟朕阅案情该犯之母徐氏虽经立契典与文元家得过身价而典限满后契已给还嗣伊母子仍在文元家月得工钱服役又经辞出在外居住究与现在雇工者有闲且起衅之由系文元因赵大积有余资屡次寻闹既搬取其箱又复扭住殴打赵大情急扎伤尚非该犯逞凶干犯赵大着从宽改为应斩监候秋后处决余依议至八旗家奴及雇工人等经本主放出及辞出之后或积有余资感受旧恩助其家长亦属情理所有而为家长者受之已觉有愧若因主仆旧时名分冀其仆资助多方需索尤属无耻如此案赵大母子虽曾在文元家服役业已辞出另居即典置房屋亦系其能节省经营所致与旧雇主何涉乃文元屡次寻衅并因其母子外出踢门搬取箱笼行同无赖更不足齿矣恐旗人内似此者难保其必无着将此晓谕八旗人等各自顾惜颜面毋蹈覆辙四十四年十月奉上谕前日勾到湖广省秋审人犯内有王成砍杀江文珍等一家六命其子王喜娃应行缘坐年仅十岁今日勾到山东省秋审人犯内有冯吉杀死冯文炜一家六命其子冯大甫年仅六岁冯二甫年仅二岁刑部俱拟入情实应斩本属例所宜然王成冯吉凶恶性成砍伤一家六命惨毒已极即将伊全家抵死仅足相偿实属情真罪当而刑部定例将杀六命之已绝嗣者其子均拟斩决若尚未绝嗣者拟斩监候而于缘坐者之年岁未为区别因念二犯缘坐之子犯事时年仅数岁尚在童稚无知若概予骈诛究觉不忍是以均未予勾此即朕之姑息然仰体上天好生之德毋宁失之厚耳惟是此等凶孽留其喘息己属法外之仁若伊等长成复或遇赦减等释放仍听婚配得有遗孽将何以昭平允并何以慰死者之心嗣后遇有此等凶犯缘坐之子年在十一岁以上者仍照现行之例办理如年在十岁以下者俱着问拟斩候永远监禁虽遇赦不准减释令其老死囹圄庶于准情之中仍不废法所有此次未勾之王喜娃冯大甫冯二甫即照此例着为令十二月奉上谕刑部等衙门题覆云南文山县民申张保殴死高应美致伊父母先后服毒身死一案将申张保问拟绞决固系按律拟罪而揆其情节实未允协凡子犯死罪致令父母自尽拟以立决者原为其子违犯教令及身犯不端之事致累其亲忿恨自戕此等孽种断不可复留于人世例意显然今此案申张保因高应美与其母胡氏不避嫌疑屡为其父申茂盛撞见遂相反目申张保曾经往劝数次嗣其父郁结成疾申张保往视始将情由密行告知及胡氏被夫责逐即奔至申张保家居住后高应美途遇申张保复声言欲往伊家见其母申张保用言阻止高应美辄行嗔骂舍石向掷申张保情急始用所携木棍殴戳致死后经事发申茂盛胡氏忿激羞愧先后服毒而死是此案衅由伊母胡氏与高应美有奸淫恶欺凌实为子者所宜恨且申张保始而劝解其父继复接母同居并无不合迨后奸夫欲往其家明系图奸其母此而再不心生忿恨任听其母与人苟且则竟无复廉耻之心且将置其父于何地乎是申张保之殴死高应美实出于义忿殊堪矜悯而申茂盛胡氏之恐由于奸情败露忿愧轻生并非申张保贻累若亦予以立决未得情理之平但非于奸所杀死奸夫自不能免罪拟以绞候亦足矣此本着九卿会同该部另行妥议定例具奏嗣后遇有此等案情即照新例办理朕综理庶狱无论案情巨细悉为反复权衡折衷至当如其子自作罪恶致亲忿激轻生则当立正典刑以申明刑弼教之义若此案之杀奸因雪耻而成亲死非被累所致则不宜即予缳首致乖明慎用刑之文内外问刑衙门并当深体朕意慎重听谳并将此通谕知之四十五年九月襄阳民敖大高因胞叔持锚向戳伊父伊母奔救亦被戳伤倒地情切救护持棍格伤胞叔右膊两处迨伊父与胞叔互殴将伊叔殴毙湖广巡抚以伊父拟扺敖大高依侄殴胞叔致死律斩拟立决刑部核覆奉旨交九卿议奏寻议此案敖大高因护母共殴期亲服叔棍格肐肘并非致命重伤实系伊父敖善富欧戳致命顶心顖门等处致毙此即系尊长为首卑幼为从所殴伤轻例应拟流之案该省原题未经分晰误照卑幼殴死期亲尊长不分首从皆斩之律将敖大高拟以斩决臣部核覆时止因其护母情轻夹签声明未曾详查更正减流系属臣部办理错误请旨交部议处并请通行直省嗣后遇有此等案件画一办理以免参差奉旨依议又贵州按察使永庆奏题达案件改拟罪名应随本声明以专责成查向来州县审解命盗案每有情节不符拟议失当上司随招驳饬覆审顶限不及驳审之案上司往往代为改拟分别咨题其情罪未协者自难逃圣明洞鉴至成招到部所拟罪名或有出入部臣就案核覆其中偶有错误或供勘不符驳令督抚另行妥议部臣止查取原审官及各该上司职名分别议处究无由深悉何衙门错误也即如东省济南府知府吕尔昌办理裴志刚与宗氏通奸一案经部议驳并查取职名参处虽据抚臣奏明自行引咎而承审原官终属错误难以分别宽免此其明验也伏思草率成招固在上司之察核即援引错谬应有先后之区分应请嗣后府州县解审案件如有限期本宽而情罪尚须斟酌者仍应切实驳审以期毫无枉纵遇案已顶限而情罪闲有舛错不及驳审之案各该督抚于改定后即将办理错误之臬司府州县附疏声明听候部议察核如府州县拟议已协上司别存意见更改失当即将该上司照例议处若实系原审之府州县拟议错误上司更改允当者即将府州县随本附参如此责有攸归庶承审官各顾处分于刑谳更加详慎矣部议从之四十六年七月奉上谕据广西按察司富躬奏审拟北流县民陈正仁调戏唐惠志之妻陈氏贿和后因被村童耻笑返悔抱忿夫妇先后服毒身死经部驳改仍照府州县原审问拟自请议处一折此案原审州县及委审各官俱定以绞监候该司以唐陈氏之死事隔一月追悔轻生本夫唐惠志亦以得钱私和畏罪自尽是唐陈氏彼时原无惭忿轻生之心与寻常羞忿自尽者有闲改拟威逼例拟军办理亦属有因并非故为开脱至向来地方官规避处分一经邀免便思置身局外今富躬以此案系自行改拟不肯诿过于下请交部严加议处尚有体面至部驳仍照承审府州县各官原拟乃因案关二命并非调戏致死起见所办亦无错误所有办理此案之臬司富躬及原拟各官俱着从宽免其交部从前此等案件凡遇手足勾引致本妇自尽者俱按律问拟情实秋审时予勾其仅止言语调戏者虽按律定拟俱从宽免勾此朕准情酌理期于勿纵勿枉之意此案虽致死二命究系和息一月之后若定拟绞候情殊可悯如竟照该司拟改充军则又系致死二命未免少失之宽陈止仁着改发乌噜木齐充当苦差如此折中办理庶情法均得其平嗣后遇有此等案件即照此问拟着为令九月奉上谕本年秋审据刑部将各省人犯招册进呈朕详加批阅内四川省经部驳入情实者七案湖广省经部改入情实者七案谳狱大典内外承办官均宜悉心详核以期无枉无纵若部驳未能妥协朕亦未肯准行今此次部中改拟各案核其情罪均属平允自系外省问拟失当不可不明定处分俾佑警省治狱之道惟在准情酌理务得其平固不可少存姑息有意宽纵若徒避宽纵之名而过为刻深则民命所关甚巨是失人之咎比失出为重又不可不示区别嗣后各省秋审案件如经部驳至五案以上俱系问拟失出者着交部议处如五案之内有问拟失入一案即着交部严加议处以示慎狱明刑之意所有此次四川湖广两省秋审案件即照此例办理又奉上谕本年广东省秋审招册内有窃犯任起祥等行窃拒伤事主张观保身死一案查此案内任起祥为首其黄德新慕容亚保为从先后拒伤事主情罪相同乃该抚定拟及刑部核覆时黄德新问拟绞候而慕容亚保则问拟流罪一事两岐因令军机大臣就近询之刑部侍郎姜晟据称黄德新系照窃盗又伤事主之例拟绞慕容亚保随后用棍戳伤事主照罪人拒捕为从例拟流等语此案问拟罪名殊属失当窃盗拒捕与罪人拒捕本属两条难容牵混罪人拒捕所包者广如因奸等类皆是至窃贼拒伤事主情罪较重是以另立专条并非如鬬欧伤人之案以金刃及他物分别轻重者可比何以一案引用两条致罪名出入悬殊葢伙贼拒捕其去强盗祇属一闲强盗伤人岂复问其执持行凶之物为何物乎此案内慕容亚保一犯除交刑部另行核拟外仍着刑部堂官及广东巡抚明白回奏四十八年三月奉旨刑部核拟徐刚殴死张文耀身死一案率照云南巡抚刘秉恬定拟将顶凶之唐二照本犯绞罪全科其正凶之弟徐三系踏伤田内豆苗起衅之犯恐到官连累许给银两央求唐二顶凶该部亦照依说合减等拟以杖流所办殊欠平允葢从中说合系指案内本无关涉徒与犯人通信说合之人而言徐三一犯本系正凶胞弟且事因伊起又系伊觌面贿嘱舞弊其中并无另有辗转为之说合之人何得比照说合人减等之例仅拟杖流刑部率行照覆误矣着将徐三一犯暂行拟绞监候俟拏获徐刚到案审明正凶及起意央求顶凶情节另行定拟具奏至唐二贪贿顶凶罪由自取刑部于顶凶之犯向皆入情实漫无分别亦属疏漏因思顶凶者其本案亦自有轻重如谋逆强盗谋故鬬殴本属不同其应如何分别条款着另行详议寻议凡谋逆强盗罪干凌迟斩枭决不待时者顶凶之犯应照本犯一律全科即谋故等案应拟监候者本犯复行贿顶改为立决顶凶之犯仍照旧例入于情实至鬬殴等项案内如正犯应入情实者改为立决受贿顶凶之人或本系在场帮殴以刃伤人并助殴伤多伤重又或受贿赃至满贯仍列入情实若正犯由缓决改为情实者顶凶之犯或仅以事后贪贿并无别项情事赃数亦属无多正凶又未漏网俱拟缓决奉旨依议四月奉旨云南巡抚刘秉恬具题民人王奉以药迷人未经得财一案将王奉比照传授药方贻害例拟斩监候永远监禁其为从之杨富照律拟流改遣所拟尚未允协此等匪徒拟以斩候虽若从严永远监禁俾得安坐囹圄较之为从之发遣为奴者转属从宽王奉着改发伊犁给厄鲁特为奴又奉旨据福康安具题民人贝开富等用药迷人未经得财问拟斩候永远监禁一本因前滇省有王奉一案曾经降旨令刑部另行酌定条例具奏矣今思斩之与遣究属轻重有分若概与发遣不足明刑此等用药迷人之案如人已被迷虽经他人救醒而用药者本有杀人之心自应将该犯问拟实斩入于秋审情实不得以未经得财稍为宽贷若甫经学习虽已合药即行败露或欲迷之人知觉未经受累则情节尚轻尚可宽其一线将该犯发往伊犁给与厄鲁特为奴已足蔽辜着交刑部一并分别核拟具奏所有贝开富等一案即照新例定拟四十九年正月奉上谕前因广西永安州知州叶道和与岑照科场舞弊藐法营私经该抚孙士毅奏请将叶道和家产查抄入官兹据江西巡抚郝硕奏讯据叶道和之兄叶道中供伊兄弟并未分家亦无银钱什物寄到现将叶道中署内财物悉行查封等语从来缘事获罪之人兄弟本不相及如因一人获罪将其兄弟赀产尽行查抄办理未免过当若以未经分析尽免入官则应行查封者皆得托词未免任意隐匿使贪吏子孙仍复坐拥厚赀亦复何以示儆嗣后如有缘事获罪应抄而兄弟未经分产者将所有产业按其兄弟分股计算如家产值银十万兄弟五人每股应得二万祇将本犯名下应得一股入官其余兄弟名下应得者概行给予以照平允所有叶道和一案即照此办理并着为令二月奉上谕据福崧参奏石门县知县朱麟征因地保张奕高承催钱粮多未完纳令役责处张奕高推诿不服出言唐突该县将张奕高杖责三十板致因伤重毙命请将朱麟征革职等语未免过当知县身膺民社如于所管人役有因私挟忿责处致毙情事自应参奏革职治罪今朱麟征于地保征催钱粮多未交纳且又挺撞本官责处本属分内应办之事而该地保既已承催不力又复出言顶触已有应得之罪况该令将地保责处三十板亦系如法决责不得谓之滥刑若因此而概行革职则将来州县所管吏役保约皆得有所倚恃挟制本官于实力办公之道殊多未便嗣后如挟嫌逞忿致毙人命者仍照例办理外如事属因公按法责毙所属人役该督抚止须奏请交部议处部议时亦不过议降级留任已足致惩不得遽行革职致起胥役刁恶之渐所有此案朱麟征应得处分即照此办理着为令闰三月奉上谕各省督抚蕃臬司道皆朕特加简畀委任非轻自当仰体朕怀勤恤民隐方无忝厥职乃近年来民闲词讼经州县审断复赴上司衙门控告者该督抚司道往往仍批交原审之府州县审办在该府州县心存回护断不肯自翻前案即使所办允当而情形之间易涉嫌疑实不足以服告者之心也又何怪小民之纷纷渎诉耶嗣后各省案件有赴上司衙门控告者其距省较近地方该督抚即应亲提人证卷案发交藩臬两司亲诣秉公审办或道路遥远人证过多恐致拖累通省岂无公正明干熟谙刑名之道府大员即当遴委前往研讯实情庶民情各得其平自不致借口衔冤复行渎控将此宣谕各督抚饬所属均宜勤慎如从前辄发交原审官以致案情出入小民屈抑求伸赴京控诉者一经钦派大臣审出实情惟该督抚是问四月部议四川总督李世杰奏请于每年秋谳事毕后将各省改案刊刻成帙颁发外省奉为楷模等语伏查近年各省拟议失当九卿改拟之案或系各毙一命情同械鬬或图财夺产故杀胞弟胞侄致令绝嗣或一死数伤肆行惨杀或金刃伤多情同故杀或恃强有意凌欺伤毙老幼或窃盗中情节凶狠怙恶不悛各项均系历来应拟情实其见共佑者而误入缓决是以改正并未于旧有章程之外另立从严办法盖缘案情万变或情同而事异或同事而异情心迹介在纤微轻重即判然迥别此省之案不能适孚于他省今年之案不能预合于来年要在司谳者逐加推动详核定拟未可刻舟求剑致滋似是而非之弊若如该督所奏无论每年审案二千余起祇讲求于此驳改之数十案仍不能檃括通晓即就此数十案而论亦必须详阅全案供招细核尸格伤痕始能分别轻重删存略节若仅将略节刊刻而全案供招尸格无由查览究不能得其所以改实改缓之故而稍涉拘牵者转致援引失当辨论纷纷惟查三十二年原有刊刻秋审比较条款恭载历年上谕至臣工条奏发行在案请将三十二年所奉谕旬及条奏并比较条款再行汇总刷录通行各省奉旨部较甚是又奉上谕刑部题覆安徽省程尚义砍伤小功服婶程刘氏身死定拟斩决固属罪无可加已照签批发矣但核其情罪该犯因图奸侄妇钱氏未成被伊婶程刘氏詈骂反生气忿顿起杀机砍伤致死实系因奸故杀尊属该部按律定拟依卑幼殴本宗小功尊属死者拟斩立决核之该犯因奸故杀情节尚未允拹嗣后如有此等案犯应将因奸故杀专条援引定罪如律内未有此条即着刑部另行酌拟添入条例伏查卑幼杀死尊属之例不将因奸起衅另立专条者缘尊属服制有期功大小之不同一经故杀即有斩决凌迟之各异因奸起衅情节虽重而罪无可加第思因奸故杀淫凶特甚历来因其罪无可加止声明服制本律援引定拟与案情实未允协请嗣后凡卑幼因奸亲属起衅故杀有服尊属之案按其服属应斩决凌迟无可复加者于援引服制本律之上添载卑幼因奸故杀字样以昭明切再查卑幼故杀尊长律内所称本宗大功小功则拟斩决余俱监候是外姻之小功缌麻按照服制定罪仍止监候此等因奸故杀尊长之案情罪较重亦应定拟立决以惩淫凶但例册宋立明条请嗣后凡卑幼因奸亲属故杀本宗外姻有服尊长罪止斩候者均改为拟斩立决奉旨依拟十一月奉上谕刑部议驳奉天府尹定拟高九娶弟媳杨氏应行绞决一本已依议行矣因思高九乱伦之事由伊父高志礼主婚查照寻常嫁娶违律事由主婚主婚为首男女为从至死者减一等高九杨氏俱得照男女为从减等是以驳令该府尹改拟但此乱伦重犯减等即当拟流核其情罪尚不足以昭平允此案虽由高志礼主婚但高九何以竟甘心听从即使平日无奸其乱伦之罪亦不小况父母无不爱其子卑幼犯法尊长出而承认其犯法之男女遂得均从末减拟流非所以正乱伦而弼教化也嗣后有似此事由父母主婚而男女应得减等自应仍拟绞候秋谳时再核其情节轻重办理五十年四月奉上谕刑部核覆湖南干州厅苗民张应琳商同张田氏谋死侄女张■〈身小〉女并张学能谋死堂伯母张章氏互相图赖一案朕细阅情节缘张学能与张章氏有祖遗来步兜山场一处张应璞等本属无分讵张应璞与弟张应琳旧存契纸内载来步兜山场字样欲行争占经官查明实系张学能祖业将张应璞白契扯毁嗣张应琳之妻张田氏背负幼孩张■〈身小〉女赴山检收桐子被张学能喝阻并声言报官张应琳遂起意将■〈身小〉女致死图赖张学能畏惧因亦将堂伯母张章氏致死搪抵该部议覆将张学能依谋杀缌麻以上尊长律拟斩立决张应琳依故杀侄图赖人例发附近充军固属照例办理但此案起衅由于张应琳谋占张学能山场将■〈身小〉女致死图赖是张应琳本属理曲张学能谋死缌麻尊长律拟斩决而张应琳因故杀卑幼律止发遣不至于死是张应琳家仅伤■〈身小〉女之一命而张学能之伯母张章氏已经被害张学能以关于伦理又应拟斩立决是理直之家转两命抵一命未为平允且张应琳系张学能近宗张学能正法之后伊家无人所有产业自必仍归张应琳执业该犯既得免死仍获遂图产之谋则狡诈凶残者势必不复知所惩儆且恃长而谋死卑幼者必多矣非辟以止辟之道嗣后除寻常谋死卑幼希图诈赖不致被诈之家又酿成人命者亦应照样办理外其有被诈之家因其谋死卑幼复酿成人命致一死一抵如此案者则图诈之犯即使所杀伤系属卑幼亦未便仅照向例拟遣使凶恶之徒无所畏惧其应如何改拟绞候之处着刑部另行定拟具奏载入则例遵行所有张应琳一案即照新例办理伏查例载兄及伯叔争夺弟侄财产故行杀害者拟绞监候系指争夺弟侄财产即将有财产之弟侄杀害者而言与图占同族财产故杀弟侄图赖者不同但因图占财产起衅致被诈之家复致杀其尊属搪抵是自杀其弟侄而又酿成二命即予以缳首之条实有应得应请嗣后如兄及伯叔谋夺族人财产故杀弟侄图赖致被诈之家复有致死尊长酿成立决重案除罪犯应死者悉照各本例定拟外其罪应军流者即照兄及伯叔因争夺弟侄财产故行杀害例绞监候以照平允其被诈之家所有财产即使无人承管亦不得以争夺者之后承继奉旨依议

　　皇朝通典卷八十四

　　●皇朝通典卷八十五

　　刑六

　　○刑六

　　杂议一

　　△杂议一

　　（臣）等谨案狱情万变持议易滋列祖以来圣明天断我皇上指授所及惟一准诸情法之平此议刑议罚之至当者也至于臣工之识解不一所处之时地亦殊其势不能无异议圣心惟虚己采酌而用之故有拘泥律文以为得当而实非有改易成例按之事理而实确凡有准驳一奉睿裁衷于一是而已惟固执己见争辨不已者则教戒最严以杜议论攻击之渐诸臣迭奉训词讲明律意近复命定议罪出入处分议者益知谨凛仰遵皇上明刑弼教至意审慎周详以期无枉无纵故刑宪归于平允而持议罕有异同谨择众议之有裨于谳狱与部议进呈而得旨允行者着于篇
　　顺治四年七月申定赦例凡犯十恶杀人盗官财物及强盗窃盗放火发冢受赃诈伪犯奸略人略卖和诱人口奸党谗言左使杀人故出入人罪知情故纵听行藏匿说事过钱之类虽遇赦不原其过误犯罪及因人连累官吏有犯公罪并从赦宥赦书临时钦定其特免及降减从轻者不在此限徒流人在道遇赦计程无故过限者不得以赦放若会赦在逃虽在程限内亦不放免其逃者身死所随家口愿还者听迁徙安置人准此其徒流迁徙安置人已至配所及谋反叛逆造畜蛊毒采生折割人杀一家三人缘坐应流者不在此限十年八月定朝审事例每年于霜降后十日三法司会同九卿科道官将刑部现监重囚逐一详录分矜疑缓决情实三项具题命下之日矜疑者照例减等缓决者仍行监禁其情实者刑部三覆奏闻临刑之时另本开列花名得旨予勾之案方行处决 【谨按三覆奏之法是年以刑科给事中刘余谟言于　朝行之至外省各情实重犯秋审后法司具题即咨行各省无覆奏之例迨雍正二年特奉　　　谕旬凡外省重囚经秋审情实应决者亦照朝审之例法司三覆具奏诚慎重民命之意也我　　皇上矜恤庶狱每岁刑部进　呈秋审情实招册必将逐案事由一一　　披览使狱情毫无遗漏而各案适轻适重又详为称量比拟有迹虽涉疑似而情尚一线可原者既于册内折角存记即情罪重大法无可贷不得已　　予勾之案亦必反覆推勘于犯事实款随其节目次第折角及勾到前一日与临勾之时必再三检核务俾情罪悉符犹以各省讼牍繁多迫于时日　　披览虑未周详法司虚行故事乾隆十四年　　特命朝审照例三覆秋审减去二覆以从务实复　　谕勾后将原本进呈覆阅再行批发葢明慎用刑之意有合　　　先圣而同揆者矣】十五年五月大理寺卿杜立德疏言热审事宜每岁于小满前具题始通行各省但路有远近不同候部文到日方行审理必不能依限齐结以后外省热审应免具题令各该抚按于小满后十日举行在京者仍题请审理十七年十二月给事中杨鼐疏言臣伏读上谕凡秋决各犯俱令减等第按律减死一等皆为流罪而迩来则例不同法曹聚讼或主内流或主远徙未有定谕若概遵新例悉流边远非所以仰体皇上矜宥生全之意请敕法司各照定例减等部议从之
　　康熙二年十一月刑部题覆山东总督祖泽溥审鞫原任按察使宋琬等通同于七谋反一案两议上请一拟极典一拟流徙将原任总督祖泽溥议处上曰据审宋琬等原无通贼情节干证唐进夏吴八等亦坚称乌有叛逆重罪理应详审情实即行正法如虚即应免罪尔部将无确据之事悬揣定拟两拟俱属不合宋琬等着免罪总督祖泽溥亦免议处三年十二月兵部督捕左侍郎玛希纳等奏请嗣后首告逃人之人带有逃人之主同赴具告者准咨该督抚严查解部若并无逃人取地方官保结咨报免提案内牵连之人质审上曰不将被告干证提来质审则逃人获者稀少若提来质审不但牵连人多且往来提解甚苦以后有首告逃人在某处某家者将首告之人拏送地方官照发去口供止将窝隐之人令出质问若无逃人而挟雠控告或牵引妄扳将谎告之人加等治罪二十年六月直隶巡抚于成龙题直隶地方旗民杂处失事甚多道厅正印等官为盗案干连沈滞深为可悯祈宽限缉获上曰朕亲巡几辅自山海关以西永平以东一面傍海一面临边盗贼无地潜藏故剽劫犹少至玉田丰润遵化蓟州霸州保定诸处居民稠密盗贼所以繁也今处分之例太严恐官民俱累着九卿详议以闻二十八年六月湖广道监察御史李时谦条奏弭盗事宜上谕大学士等曰李时谦以盗案令文官举报而缉拏责之武官则盗贼可弭朕就根本处言之若果家给人足孰肯为盗然亦托之空言则易行之实事则难朕自听政以来早夜孜孜惟以吏治民生为务凡事之可行与否俱加详审文官管民凡巡察乡村严缉奸宄是其专责今若置之不论独责之武官则州县兵少不但不足以缉盗即使业已缉获文官审讯时又谓其诬良为盗此岂可行者耶朕即欲降旨申饬恐言官畏惧不言此事该部如常议覆三十年二月上谕大学士等曰京师为辇毂重地人民商贾四方辐辏京城内外统辖必有专责俾稽察奸宄消弭盗贼然后商民得以安堵今城内地方既属步军统领管理城外巡捕三营又属兵部督捕衙门管辖内外责任各殊不相统摄遇有盗案反难查缉嗣后巡捕三营亦令步军统领管理京城内外一体巡察责任既专则于芟除盗贼安辑商民庶有裨益其三营事务着确议归并管理三十三年四月刑部等衙门议覆民人高宏握殴死伊兄高宏先应正法上谕大学士等曰此案原供内有高宏擢之父高升因伊子高宏先暴恶先行砍害之语今悉删去但苟且定议人命关系重大即使旨意未当亦宜据理执奏况议此案者止满洲官一员汉军官一员似此关系人命事情不多令司官详察会议苟且结案可乎刑部严加申饬嗣后倘仍蹈前辙决不轻恕三十九年九月刑部奏口外偷盗马匹之范崧拟立斩上曰用兵之际严盗马之禁故行即斩今海宇升平兵革不试仍照前例即斩殊属可悯范崧着从宽免死照例减等发黑龙江给披甲伊彻满洲为奴四十年十一月上谕大学士等曰岁内秋审重案朕皆一一详阅其字句错误处甚多此皆人命案件关系最重即一字一句不可错误乃九卿等自七月至今阅视数月其字句错误处并未看出一二何也此属伊等专任似此怠忽不加详慎可乎刑部刊此档案先不详审殊属不合着交都察院严察议奏近看部院事件亦多错误朕凡事详阅即一字之讹亦为改正嗣后尔等宜加敬慎毋忽四十五年十一月大学士等以秋审情实罪犯七十人请旨上将招册逐一详阅反复审定勾决者二十五人谕大学士等曰四辅臣时每年勾决动至百余人朕亲政后数十年来每遇勾决凡有一线可原未尝不从宽宥直至万无可疑始予勾决至于光棍及有关主仆之分者其罪断不可宽也五十一年十二月上谕大学士等曰朕办事有年凡人命审拟事件要期悉当乎理今陈汝咸条陈应照宋时洗冤录较定致命伤痕处所画一除鎗刀弓箭铜铁等器械外木棍等俱不作凶器夫人命事件将拳殴脚踢木棍殴打致死者酌量凶器轻重以定罪之轻重则事必致舛错如针乃最微之物将针刺人致死岂可谓针非凶器而免其罪乎孟子云可使制梃以挞秦楚之坚甲利兵由此观之木棍亦凶器也
　　雍正元年十一月九卿议覆尚书卢询条奏捕盗官役设立赏格其窝主发黑龙江得旨此议尚未详尽从来盗案内盗首脱逃报称病故者甚多如何使盗首必不漏网盗案不致羁迟之处应再详议至于窝主有窝强者有窝窃者有知情者有不知情者有分赃者有不分赃者律内分别立决监候斩绞以至杖笞开载甚明今概行议遣黑龙江可乎又议获盗过半免其治罪过半之外拿获一名赏银十两等语夫获盗过半免其治罪足矣过半之外拿获一二名即加赏赉不过地方官酌量行之以示鼓舞又何得预定数目援为定例乎再详议寻议承缉各官不获盗首者虽获盗过半仍按限分别议处如盗首果系病故查有实据方准免其处分捕役拿获盗首令州县官从优赏赉其不获者将家口监禁勒比至窝盗之家知情存留分别定以杖流存留三人以上者充发三姓地方着为例二年六月九卿议覆觉罗塞德疏言逃人例甚严而限期又迫地方官惧罪隐匿反得潜藏应如所奏嗣后逃人在该地方居住已过一年地方官不行拏获者降一级留任十家长里长邻居及窝主俱照不应重律责三十板完结不及一年者免呓倘过二年发觉仍照从前定例治罪所居之家不知情者免议其逃人在逃所置有产业者将一半入官在逃之单丁男妇年过六十或原有废疾即未及六十而伊主愿令为僧道者俱免照逃人例治罪若逃后自改为僧道及故将其身残毁者照逃人定例又部议盗犯审实之后陆续狡供于某案行劫者概不准行至其扳出伙盗在别处已经审实定罪者不必提审对质但行文问取口供查两案轻重从重归结以杜藉案迁延脱逃等弊七月议定官员人等有一人而两案犯罪者前案罪轻先行题结俟后案审明仍将前案所拟轻罪叙入然后就本案所犯重罪按律定拟如前案已拟重罪后案罪轻于前亦将前案所犯重罪声明仍归前案定拟如有数案犯罪将各案所拟应得之罪俱简叙入本内具题请旨八月议官员挪移钱粮有多至数万两者或以罪止拟流而任意挪用或以罪无递减而有意不完嗣后挪移一万两以上至二万两发边卫充军二万两以上者照侵盗例拟斩俱限一年全完免罪二年完者减二等三年完者减一等三年限满不能全完查未完之数照例治罪三年二月议定官员亏空系挪移者仍照雍正二年定例计银数分别定罪至二万两以上者照侵盗例拟斩俱限一年追完免罪二年完者减二等三年完者减一等至侵欺之员请自雍正四年正月为始一千两以下者仍照监守自盗律拟斩准徒五年一千两以上者拟斩监候秋后处决遇赦不准援免四月刑部议覆云贵督臣高其倬条奏一黔省境接川楚奸棍苗顽互相勾结贩卖人口一事最为地方之害嗣后定例地方官于一年之内有能拏获积匪顽苗者计人数分别议叙倘不能查缉为别处官弁拏获者亦计人数降革至窝藏护送及牵合之人亦分别严加惩治其外省客民有买贫民子女者令报用官印不许买至四五人违者仍照兴贩例治罪一黔省与楚滇粤接壤多民苗互相雠杀抢劫之事嗣后定例夷人越界未曾为非者拏送本省如系偷盗抢夺助人雠杀者即在拏获之省审明发落又黔省有拏白放黑之习如被人劫杀力不能报复将无干之家夺其人口牛马投以冤单令代为报复如不能代其报复则勒索银两取赎嗣后定例照依应得之罪加一等究拟五年二月兵部议覆云贵督臣鄂尔泰疏言一苗民逞凶皆由兵器嗣后苗民出入止许佩数寸小刀所有一切军器悉令缴出如有私造者即行正法一营泛兵丁不得践踏禾苗生事扰害如该泛文武官弁不如钤束照溺职例治罪一凶苗劫杀原非三五塘兵所能擒获应令防汛各员一面申报督抚提镇一面率兵擒拏所获贼犯文武官会同审结四月部议律载犯罪事发逃走于本罪上加二等罪止杖一百流三千里凡知他人事发而藏匿在家者减罪人所犯一等不知者勿论立法过轻以致任意潜逃朋比隐匿请嗣后负罪潜逃之犯除笞杖等罪仍照律行外其徒流斩绞等罪皆加等定拟其藏匿之家除不知情者仍照律行外知情者民人照本犯原罪治罪若系职官革职仍照本犯原罪不准折赎又奉谕缉盗之例最难斟酌尽善如立法过严恐人巧图脱卸必有诬陷冤滥之事立法稍宽又恐州县官漫不经心捕役玩法养奸盗风愈炽此缉盗设法之难也至于失事之家往往张大其词或以少为多或以窃为盗此又报盗之弊也但思若严报盗刁诬者固知敛迹恐谨良者必至不敢报盗矣必斟酌得宜使官吏皆尽缉盗之责而不敢任意轻重事主得申被盗之苦而不敢借端生事着大学士九卿科道酌议寻议如无知愚民以奸报盗情有可原者照不应重律杖八十如以人命鬬殴等事捏报为盗视其本罪轻重定拟至有司押勒讳盗除革职外仍严加治罪该管督抚司道府厅分别降调五月部议族人不法倘事起一时动合族公愤不及鸣官处以家法至死者即报明该地方官审明死者所犯劣迹确有实据照罪人应死而擅杀律治以杖罪若罪不至死将为首者照应得之罪减一等免其拟抵九月吏部议覆河南督臣田文镜疏言嗣后绅衿苛虐佃户者乡绅照违制例议处衿监吏员革去职衔得旨立法贵得其平倘有奸顽佃户拖欠租课欺慢田主何并未议及着再议寻议嗣后奸顽佃户拖欠租课欺慢田主者照不应重律拟杖所欠之租勒追给主十月谕律载止杀奸妇者照殴妻致死律拟绞葢恐奸情不实将此杜借名杀妻之弊若奸情事实而奸夫此时脱逃拏获到官承认亦照此例拟罪殊非允协着九卿议奏寻议本夫于奸所获奸将妻杀恐奸夫走脱后被拏获到官审实不讳者将奸夫拟绞监候本夫杖八十着为例六年八月部议凡遇决不待时之犯部文到日正印官因公出境即令同城之州同州判县丞主簿等官会同本城之武职兵弁代行监决其无佐贰官之地方吏目典史官职卑微不便令其监决应令该知府派委府属之同知通判经历等官星速至该州县会同本城之武职官弁代行监决着为定例十一月部议奴婢自行偷窃家长财物者请照窃盗律分别赃数定拟不准减等仍刺字其奴婢起意勾引外人同窃者照凡窃盗律分别赃数递加一等治罪赃数满贯至百二十两以上者照例拟绞监候三百两以上者照监守自盗三百两例拟斩俱不准援赦其被勾引之外人仍照窃盗例分别定拟又议奏州县官考取代书给以图记原以杜讼师之弊乃劣衿莠民藐法唆讼阳假代书之图记实系讼师之捏词嗣后应令地方官严饬代书务照本人情词据实开写其有教唆增减者照律治罪外如有将讼师底稿嘱其誊写者许令代书出首按律治罪如代书容隐不首滥用图记一体治罪劣衿挑唆词讼应加倍治罪又律载证佐不言实情故行诬证致断罪出入者罪减本身二等若并非实系证佐受贿徇私挺身硬证者应与诬告人一体治罪不准减等受赃者计赃以枉法从重论七年八月部议继母将前母之子任意凌虐殴杀故杀者不必坐以收赎之虚罪即将所生偏爱之子议令抵偿拟绞监候如凌逼前母之子致自尽者将继母之子杖一百流三千里未生有子者勒令归母家不得承受其夫之产业九年二月给事中唐继祖条奏捕役为盗较之常人尤为可恶请嗣后捕役为盗虽非造意为首应照造意为首律拟立决本官不行觉察照例革职如捕役为盗事发而本官抑勒伙盗改供或现充捕役而谎称革役该上司不能查出者并从重处分又江湖巨盗往来地方捕役知情交结遇有缉捕走风漏信令其远扬虽非得财卖放与伊承缉之案但审有交结漏信确情应照本犯治罪部议从之又议广西武生韦尚英诬告伊弟韦养被打身死经官蒸检属虚将韦尚英依诬告人谋死人命致尸遭蒸检为首例拟绞监候再查兄姊故杀弟妹律止杖流是蒸检已死亲弟之尸其罪反重于故杀亲弟之条自宜照伦序之尊卑并服制之远近分别量减始为允协请嗣后期亲以上尊长凡律内不应抵命者若诬告人谋死人命以致蒸检卑幼身尸仍照诬告人死罪未决律拟流加徒治罪其余亲属尊长律有应抵之条者如诬告致蒸检卑幼之尸及卑幼诬告致蒸检尊长之尸者定例拟绞十二月部议凡流犯脱逃分别原犯流罪及免死减等为流者按脱逃次数递加治罪初次脱逃枷号两个月责四十板加徒役三年二次枷号三个月责四十板加徒役四年三次发边卫充军若系免死减等流犯初次脱逃者枷号两个月责四十板加徒役四年二次发边卫充军三次照军犯三次脱逃律拟绞监候十一年三月九卿议准大学士张廷玉奏凡引用律例务必情罪相符如律内数事其为一条祗引所犯本罪若一条止断一事不得任意删减或律无正条比照某例科断者令于疏内声明倘承审官援引失实查出题参至三法司衙门理宜一体详慎嗣后刑部引例不确院寺即查明改正倘院寺驳改犹未允协三法司堂官会同妥议如有扶同蒙混察出议处四月部议嗣后凡守节孀妇即年非老疾如实系独子凡犯死罪非常赦所不原者开具所犯罪名请旨定夺若犯军流徒罪者照例决杖一百余罪依律收赎免死减等之犯枷号两个月杖一百俱准存留养亲如该犯之母已经再醮假捏孀妇或留养后改适人者一经查出本犯仍照原拟问罪七月尚书张照奏准一夫殴妻死审无故杀别情者如家无承祀之人准留承祀以枷责完结一窃盗至三犯通计赃在五十两以下罪止满杖者从重拟遣五十两以上应拟徒者从重拟绞监候一承审官辄用重刑将笞杖人犯迭夹致死二命以上徒流人犯迭夹致死四命以上者以故勘平人论斩监候一斩绞人犯监禁在狱仍强横不法及赌博等事照原拟即行正法提牢官议处禁卒治罪十二年二月部议嗣后凡有恶徒将良人子弟强行鸡奸者无论杀人与未杀人俱照光棍例为首拟斩立决为从拟绞监候虽未伙众实因奸而致死良人子弟及将良人未至十岁之幼童诱去强行鸡奸者亦照光棍为首例拟斩立决如强奸十二岁以下十岁以上幼童者拟斩监候和奸者照强奸幼女虽和同强论律拟绞监候若止一人而未伙众又未伤人者拟绞监候伤人未死者拟斩监候未成奸者杖一百流三千里其二人强行鸡奸并未杀人者照轮奸是实依光棍例分别首从定拟又议覆湖北巡抚德龄疏言向例以财行求无禄人俱照有禄人减一等而说事过钱者或照有禄人减一等或照本律递减二等殊不画一嗣后以财行求说事过钱照例与受同科有禄人概不减等无禄人各减一等倘承审官不依例拟断仍将说事过钱之无禄人照例减二等照故出入人罪议处再行求说事亦有首从请将为首者照例科断为从者再照有禄无禄递减一等倘所许财物立议封贮官吏虽未收受亦应向许财之人追取入官将听许之人议处三月议准广东按察使张渠疏言直隶窃盗之案分别伙党之多少并有无执持器械以定情罪嗣后三人以下手执兵器行凶虽不得财杖六十徒三年得财一两以下计赃递加一等至满贯论绞其中有不持兵器者仍照本律科断四人以上虽不得财亦无器械为首徒一年为从各杖一百得财一两以下亦计赃以次递加如加至流三千里为首发边卫充军为从仍流三千里若伙众至六人以上不论曾否得财首从皆徙三年计赃重于徒三年者为首流三千里为从各减一等赃至满贯为首者绞为从者发边卫充军至十人以上不分首从并发边卫充军赃满贯者仍绞再窃盗至十人以上地方官难辞咎戾其疏防讳盗等项处分俱照强盗例十月直隶督臣李卫条奏一口外幅员甚广凡遇盗案请令该汛武职会同文员协力缉拏一热河监狱请专归承德州管理并添设吏目一员以资督捕一八沟同知原为专管三处喀喇沁民人事务而设应将该地方人命盗案令该同知自行验审如有关涉蒙古之事令会同值年章京验审一命盗等案民人事件关涉蒙古者该章京行令扎萨克等交与所辖地方查缉解送一热河理事同知通判等所管案件向例先报内部定拟人犯由古北口提督转解今既立知州同知等官请嗣后除在外法司难以定拟者仍会审径行解部外一切旗民命盗照例申解该上司审拟具题议准嗣后如有无证据之盗案捕役奉差缉拏到官虽审非此案正盗但其人素行不端曾犯窃案者原与诬良有闲应照诬良为盗充军例减一等拟徒若其人本系良民捕役捏称踪迹可疑指为素行不轨及虽犯窃勒认盗者均照诬良为盗例治罪十三年十月议奏嗣后有贪人吉坏将远年之坟盗发者子孙告发审实将盗发之人以开棺见尸律拟绞监候但棺久必坏冢久必平如非其子孙又无确据勾引匪类伙告伙证陷害无辜者将为首照诬人死罪未决律杖一百流三千里为从者照诬告为从例科断若本人远祖之坟被人发掘盗葬因将盗葬之棺发掘抛弃者虽同是发冢不必以发冢论应照祖父被人杀子孙不告官而擅杀凶人律杖六十若盗葬者尚无发冢等情止在近坟旁盗葬而本家即行发掘者应依地界内有死人不报官而辄移他处律科断如有毁弃尸骸等情应照地界内有死人而移尸毁弃律科断盗葬之人依本例杖八十责令迁移若非坟地止于田地场园内盗葬而地主发掘者除开棺见尸照例拟绞外不开棺见尸者照本律减一等科断其盗葬之人应照本例减二等杖六十亦责令迁移以上皆指凡人而言如两造本系亲属其坟冢尸骸与本人皆有服制则两造各照发服内亲冢律科断
　　乾隆三年六月部议覆御史王纲振疏言各省秋审册内监候待质一项如续获盗首未肯招认而从前供明之伙盗已经决遣余盗尚未尽获无凭质证罪关首犯例应监候待质或有续获之犯审供与原供案情相符并未首盗又未伤人原系伙盗因年久赃物花费遂照疑似之条监候待质又如获犯并无赃据屡审坚供不认此或系伙盗或系无辜因余犯在逃亦令待质伏思此等既属疑似则虚实原属未定乃岁岁待质有监至十余年及二三十年者昔年之逃犯欠已无迹而此等衰老待质之犯久淹囹圄虽有一线可原之情概沈狱底请敕法司于秋审之日公同九卿将原案逐一详查酌其情罪之轻重量其监候之远近或取保或未减或仍行监候分别办理至人命案内监候待质之犯其有情节不同之处均请一体查办应如该御史所奏除罪关斩决仍应监候外其并非首盗又未伤人因赃物花费监候待质人犯供认既确令九卿会审核明拟以遣罪如并无赃物坚供不认者是其为盗为良尚属未定并于秋审时核其情节酌量拟保俟缉获正犯之日再行质审至奏称人命案内待质人犯一体办理查现在秋审人命正犯俱系情罪重大祇因少涉疑似尚应待质与盗案不同应于秋审时详细分别办理其朝审监候待质之犯亦照秋审案件一体查办又议准凡相验尸伤本邑与邻邑相距不过五六十里本邑印官公出即请邻邑印官代验其或邻邑地远不能朝发夕至者许别委佐贰代验其代验之员必系同知通判州同县丞等官毋许滥委杂职 【谨按乾隆十八年奏准凡遇命案印官公出同城并无佐贰距邻邑遥远者即令该吏目典史验立伤单申报印官覆验如印官不能即回即申请邻邑代验填图通详】又议以盗案有帮助捆殴按捺事主逼索财物者此等虽未伤人实亦法所难宥向例尚未分晰详明请嗣后除造意为首及拒捕伤人捆缚架送事主者仍照例拟以法无可宥及迫于饥寒诱逼入伙并无逞凶者仍请旨减等外其有帮助捆殴按捺事主逼索财物者无论伤人与未伤人俱拟以法无可宥七月议拐窃案内有指引捆拐藏匿递卖之罪未详定例请嗣后如留歇贩棍之人果有捆拐藏匿递卖确据者即照开审为首例同拐贩首犯皆斩立决在犯事地方正法若无帮同情事有分赃确据者无论赃数多少照窝藏强盗坐家分赃例不分首从发边卫充军其止知情窝留无分赃情事无论人数多少仍照定例为首者杖流为从者杖徒其窝贩之邻佑明知不首者照知而不首例满杖五年闰六月九卿议奏弟殴兄死遇有留养承祀者向例枷责完结嗣奉谕旨以伦纪攸关枷责完结过轻改为斩监候正以孝弟本属一理既不弟其兄虽留养亦必不能孝其亲且祖宗亦必不歆其祀徒使凶顽幸免伦纪有乖故改斩监候使拘系在狱渐化其凶残之性然后留以养亲承祀此仁至义尽之道也请嗣后此等罪犯俱改拟斩监候俟三年后该督抚查明于秋审册内声明请旨照例枷责留养承祀倘三年内遇有父母病故及有人承祀者仍拟情实再据刑部议救父情切殴死大功服兄照侄殴伯叔之例分别已成伤未成伤及折伤三等科罪查人子当父母被殴死生呼吸之际此时但知有父母不知有大功兄亦但知教父母于急难更不知己之因此而获罪仓惶失手以致殴毙是以谓之情切若分别三等势必救父之时先视其大功兄之殴伊父必致折伤然后救之天下固无此人子且先计大功兄之罪至于流绞然后已之殴死可以末减计较瞻顾又岂所谓情切者乎请嗣后救父情切殴死本宗期功亲属者仍拟斩监候援例两请候旨定夺但监候之后历年秋审以此等罪犯本应立决改拟监候不复更宽多有入于缓决而连年监候者臣等伏思人子见父母被殴但知父母生死为急不暇详审非凶狠者比虽改拟监候已邀宽典而长系囹圄情殊堪悯请于秋审时核明情由可矜者减等则情法似均得其平矣七月定两家互殴各毙一命除尊卑服制及两家死者多少不同或故杀鬬杀情罪不等仍照本律定拟外其两家互殴各毙一命的系各凶手本宗亲属将应拟抵人犯免死减等发边卫充军 【谨按乾隆二十六年又定各毙一命案内除均系同居亲属无庸追埋外或一家被杀之命与减军之犯有不同居共财者各于犯人名下追银二十两给付死者家属】六年十二月云贵总督张广泗奏民人刘四贵等谋杀小功服侄刘先知首犯刘四贵照例绞监候从犯刘三贵无例可援刑部及三法司核拟刘四贵拟绞监候刘三贵杖流并请嗣后尊长谋杀本宗及外姻卑幼除为首者仍依故杀律定拟外其为从加功之尊长各按服制分别已行已杀已伤三项各依为首之罪减一等定拟若同行不加功及同谋而不同行者又递减一等七年三月部议侍郎张照等奏请申明致死婢女画一科断之例查例载旗人故杀白契所买之人并典当之人俱照故杀雇工人律拟绞监候若殴打死者照律治罪又定例康熙六十一年以前各旗所买白契之人俱不准赎身有逃走者许递逃牌雍正元年以后白契所买单身及带有妻室子女之人俱准赎身若买主配有妻室者不准赎是红契则为家人白契即为雇工而向来问刑衙门科断为家主致死白契所买家人则照雇工人例于白契所买婢女俱照红契定拟殊未画一请嗣后民人于雍正十三年以前白契所买之家人照八旗之例准作家奴倘伊主殴杀故杀俱照红契一例拟断若乾隆元年以后除婢女招配者亦照八旗配有妻至不准赎身之例作为家奴外其余白契所买之人俱以白契定拟至旗民所买婢女已配给红契家奴者准照红契办理九年四月刑部议覆苏州巡抚陈大受疏称欧德润妻丁氏过失揿伤德润身死查钦颁新律妻妾殴夫条内注有妻过失杀夫当用比律之语但未明言应比何律查妻为夫服斩衰三年应以服制轻重比照科断应比照子过失杀父母律将丁氏杖一百流三千里系妇人决杖一百流罪收赎应如所请再查妻妾殴夫条下注云夫过失杀妻妾及正妻过失杀其妾者各勿论若妾过失杀家长及正妻当用比律自应分晰指明使问刑衙门知所遵循查妻为夫妾为家长俱服斩衰三年妻过失杀其夫妾过失杀其家长俱比照子孙过失杀祖父母父母律杖一百流三千里妾为正妻服期年妾过失杀正妻应比照过失杀期亲尊长律杖一百徒三年俱行决杖余罪收赎十二年九月谕侵盗贪婪之犯因例内载有分年减等逾限不完仍照原拟监追之语至秋审时概入缓决外而督抚内而九卿法司习为固然初不计二限已满既入秋审自当处以本罪岂有虚拟罪名必应缓决之理即如立限减等原属法外之仁至限满不完则是明知不恐更欲保其身家此等藐法无耻之徒即应照原拟明正其罪嗣后凡二限已满照原拟监候之犯九卿于秋审时核其情罪应入情实者即入于情实案内以彰国法朕于勾到日再为酌夺其如何分别酌核之处着大学士九卿妥议具奏寻议侵贪案犯二限已满察其获罪之由如系动用杂项及挪移核减一应着赔作为侵欺并收受借贷等款问拟贪婪迨监追后急图完公者应量拟为缓决若以身试法赃私累累至监追二限已满侵蚀未完尚在一千两以上及贪婪未完尚在八十两以上者秋审时即列入情实请旨勾到十三年五月刑部议奏凡直省刁民因事哄堂塞署逞凶殴官聚众至四五十人者为首者依律斩决仍照强盗杀人例臬示其同谋聚众转相纠约下手殴官者虽属为从其同恶相济审与首犯无异亦照光棍例拟斩立决其余从犯照例拟绞监候被胁同行者照例各杖一百如遇此等案件该督抚先将实在情形奏闻严拏正犯速讯明确如实系首恶该督抚一面具题一面将该犯于该地方即行枭斩并将犯事缘由及正法人犯姓名刻示遍贴城乡俾愚民咸知儆畏如承审官不将正犯究出混指他人为首因而坐罪及差役诬拏平人株连无干者严参治罪该督抚交部严加议处十二月刑部议奏凡统兵将帅玩视军务苟图安逸故意迁延不将实在情形具奏贻悞国事者又凡将帅因私忿媢嫉推诿牵制以致糜饷老师贻悞军机者又身为主帅不能克敌布散流言煽惑人心借以倾陷他人致悞军机者均属有心贻悞应拟斩立决十四年九月谕继母如母名分甚尊其于前妻之子究无属毛离里之爱果其视如己出则子自当视若所生然忿戾残刻非理凌虐者比比而是皆由法虽设而不行人心无所儆畏故也律载故杀子孙者杖六十徒一年嫡继慈养母者加一等致令绝嗣者绞律文之以加等治罪正以其与亲生者有闲当其戕害躯命则子母之恩已绝况致令绝嗣则得罪于其夫得罪于其夫之先代母子夫妇天伦尽废执国法以绳之固杀人之凶犯耳揆之天理人情毫无可恕朕意子果不孝经官验明有据虽继母不必治以加等及拟绞之罪如其无罪至死则但当治以国法而不复追论其名分其绝嗣拟绞亦但当论其现在之有无子息而不必计其后此之续娶另生凡情罪可恶者以情实定拟与谋故人犯一并正法则惨毒之行有所畏惮庶足以正刑章而厚伦理着大学士九卿定议寻议继母故杀前妻之子审系抚如己出而其子不孝经官讯验有据即照父母故杀子孙律分别拟以杖徒不必援照加等之例如伊子本无违犯教令而继母非理殴杀故杀者除其夫现有子嗣仍依律加等定拟外若现在并无子嗣即照律拟绞监候于秋审时将情罪可恶者入情实册内请旨定夺十五年八月部议知府失察属员亏空及本犯实系因公挪移者仍照原例办理外及知府通同狥隐州县侵欺仓库钱粮着落代赔之项若三限已满未完按其已未完交分数治罪以十分为率如未完之数在五分以内者杖一百至六分者杖六十徒一年每一分加一等十分无完者杖一百徒三年均不准纳赎十九年五月更定僧道匠役故杀弟子之例先是十三年部议僧尼故杀弟子照故杀大功卑幼律拟绞监候谋杀已行者依故杀罪减二等已伤者减一等已杀者依故杀律定拟若止殴伤亦照殴伤卑幼非折伤勿论律以上减几人三等至死者照殴杀堂侄律杖流至僧尼殴受业师至笃疾者亦照殴大功尊长至笃疾律拟绞监候伤者照殴伤大功尊长律杖徒折伤以上加凡鬬伤一等至是大学士等奏定凡僧尼道士因奸盗别情谋杀弟子者无论已伤未伤已杀未杀悉照凡人分别定拟其有挟嫌逞凶故杀弟子及殴杀内执持金刃凶器非理扎殴致死亦同凡人论匠役人等致死弟子者亦如之八月吏部刑部会议御史王应彩奏称检验不实之处分宜归画一查吏部则例内官员验尸有伤报称无伤或打伤砍伤报称跌伤磕伤者降二级调用伤痕不全报者降一级调用至致命伤痕报出不致命伤痕遗漏或拳伤报称踢伤之类罪无出入者罚俸一年刑律开载官吏仵作因检验而罪有增减者以出入人罪论失出减五等失入减三等罪俱至拟徒同一检验不实罪有出入从处分则例则止于降调从律则至于拟徒未免参差互异请嗣后审有受财故纵情弊以至故出入人罪者仍依律问拟外其止于失出失入并无别情仍送吏部照钦定则例分别降调以归画一至刑部参奏审拟之案或案情重大降调不足蔽辜仍听刑部临时酌量办理二十年十二月步军统领衙门议奏例载凡子孙将祖父坟园树木砍伐私卖者照违令律例治罪私买者同科奴仆盗卖者计赃加窃盗一等治罪盗他人坟园树木者准窃盗论其盗卖坟茔之房屋碑石砖瓦木植等项均照此例治罪向来立法太轻以至不肖之徒无所顾忌请嗣后坟园树木除实在干枯者许具呈该管官查明准其砍伐外如子孙将祖父坟园树木砍伐私卖一株至十株者杖一百枷号三个月如在十株以上即行充发奴仆盗卖者罪同盗他人坟茔树木者杖一百枷号一个月其盗卖填茔房屋碑石砖瓦木植者亦照此例治罪私买者照现议盗他人坟茔树木例一体治罪所有私砍树木等物分别入官给主 【谨按二十八年又奏定凡看坟人等如果受有房地居住代守坟茔历有年所辄敢盗卖坟主树木者虽系民人均照奴仆盗卖例办理】又部议外祖父母与本家期亲尊长无异母舅两姨新改小功服制其中有名称同而实不同者如继母之父母兄弟姊妹皆外祖父母舅姨也查新例继母非理殴故杀前妻之子若现无子嗣即照律拟绞于秋审时入情实册内请旨定夺是继母不得比于亲母其义甚明设有继母之父母殴杀故杀其婿前妻之子反得减等徒流则于情法俱乖窃按礼记云亲母死于室则为其党服而不为继母之党服是母死而父再娶其继母之父母兄弟姊妹一切皆以凡谕据经可以定例也请嗣后凡于母党有犯除亲母嫡母本身母党属仍照服制定拟外其余均同凡论著为例二十二年七月定例凡金刃扎伤本管官者斩决仍定限保辜其限内死者该犯妻子发遣伤痕平复者妻子免遣至是大学士等议奏保辜之限专为该犯妻子发遣免遣之分与该犯毫无干涉若俟保辜限满始行题达转令凶犯得以苟延时日请嗣后遇有此等犯案刑部即将本犯具题正法于本内声明俟保辜限满再将该犯妻子照例分别办理十月部议湖北巡抚庄有恭奏律载吏卒谋杀六品以下长官并佐贰首领官各依凡谕之条不得其平请照军士谋杀本官律向查部民谋杀本属长官军士谋杀本管官吏卒谋杀本部五品以上长官已行者流二千里已伤者绞已杀者皆斩本注内卒吏谋杀六品以下长官并佐贰首领官各依凡论又吏卒殴六品以下长官各减殴五品以上三等此原定之律文也例载因事聚众将本官及监临官殴打绑缚者不分首从发极边充军此旧有之成例也乾隆十三年定直省刁民因事閧堂塞署逞凶殴官至四五十人者为首照强盗例斩决枭示同恶相济转相纠约下手殴官者照光棍例斩决为从者绞候又例载军民人等殴死在京现任官员照殴死本管官律斩候谋杀者斩决八旗兵丁不服管教将本管官戳死者若闲散及护军披甲人记雠将该管官动兵刃致伤者本犯即行正法此现行之则例也现在办理殴伤本官之案俱照现行则例拟罪特未明着科条请嗣后直省部民军士吏卒有犯罪在官不服拘拏审断或挟雠逞凶杀害本官者拏获之日无论本官品级及有无谋故等情审明已杀者不分首从皆斩立决己伤者为首照光棍例斩决为从及下手者绞候其聚众逞凶者仍照定例并该管官恃有严例任意凌虐及不守官箴自取侮辱各案其情罪轻重临时酌量分别比引办理二十四年九月江西按察使亢保议奏律载为人后者为本生亲属服皆降等服降则罪亦宜降应否与本身亲属有犯照所后服制律分别定拟又查殴期亲尊长律注云兄弟虽为人后姊妹虽出嫁降服其罪亦同若出继之兄殴弟者依现服制科断又殴大功以下尊长律注云族兄出继族姊出嫁不作无服是否卑幼犯尊长俱按本服尊长于卑幼悉依现服敕下部议寻议律载为人后者为本生亲属降服而不复立有犯科条服定则罪定无庸复赘也自律注措词既不该备引用遂多疑义应请嗣后为人后者于本生祖父母父母有犯仍照所后服制定拟外其伯叔兄姊以下均依律图降一等科罪尊长之于卑幼亦如之例注二则均请删除二十五年三月河南按察使蒋嘉年奏邻佑因闻事主声喊失窃前往协捕将贼人殴打致死者例内未设专条向例多比照罪人不拒捕而擅杀以鬬杀论拟绞监候似觉情轻法重请照减鬬杀二等例定拟部议嗣后除贼犯持杖拒捕者格杀之不问事主邻佑俱照例勿论外如有携赃逃遁邻知人等直前追捕仓猝殴毙或贼势强横不能力擒送官以致殴打戕命者照事主殴打致死减鬬杀罪二等例杖一百徒三年若业已拏获辄复迭殴或捕人多于贼犯倚众共殴及恃强逞凶致毙者仍照罪人不拒捕而擅杀律定拟共殴之余人仍照例杖一百四月部议凡官司差人捕获罪人有聚众中途打夺殴差致死者为首斩决为从下手者绞决其伤差未至死者首犯照例绞候但经聚众夺犯虽未伤人亦照因而伤人例从重拟绞余仍照律分别坐罪若数年后此风稍息请旨仍复旧例遵行其非聚众及不于中途打夺者各按本律注分别办理时广东按察使来朝奏罪人在家殴差夺犯伤人至死仅拟绞候未足蔽辜请酌更条例事下两广总督李侍尧详议寻议凡罪人在家拒捕如造意纠集凶党至三人以上均系持械下手共殴者不论杀人伤人俱照中途打夺现行定例分别首从治罪其并未纠约聚众仅因一时争鬬拒殴致毙人命者俱照本律分别拟议设系有心欲杀究明谋故确情除有罪本犯自行杀伤仍坐以罪人拒捕律外若本犯无罪及非所勾摄仍系谋杀按照本律分别首从拟议系故杀为首者应斩监候为从下手者发边卫充军部议从之五月部议疏脱重囚与故纵有别律例所载各按所犯轻重有减囚罪二等者亦有罪止满杖者勒限缉拏限内能自捕得及他人捕得具准免罪未免法轻易犯请嗣后押解斩绞重犯除受贿徇情故纵依新例照禁卒贿纵罪囚办理外其违例雇替托故潜回无故先后散行止留一人押解者改照故纵律与囚同罪不准照旧例减囚罪二等问拟果系依法管解偶致疏脱审有确据者除依律治罪外仍勒限缉拏他人捕得亦不准宽免六月部议广东按察使来朝条奏查私铸铜钱房主邻佑甲长俱有分别治罪专条而私铸铅钱定例惟有里长知而不首者杖一百不知者不坐之文其房主邻佑未经详及应如所请嗣后私铸铅钱之案如有伙众开炉铸至十千以上者房主邻佑甲长知而不首者俱杖八十徒二年失于查察者杖八十其实系穷乡僻壤邻里较远或空房别舍误借匪人不及查察者方准依例以不知科断二十六年六月江西布政司汤聘奏请将同谋共殴之案如验系伤皆致命者无论当时身恐将先后下手之犯一并收禁解审二十七年闰五月部议各省州县命盗无庸先据初供报部仍照例于命案初到验讯时取具供招申报各该上司以凭覆审查核俟得确情审拟定案备叙初供题达以期虚公勘断至同谋共殴致死人命之案仍请止将正凶解审以免拖累得旨允行并谕刑名案件情伪微瞹变幻百出若事事曲为逆亿虽日定一例岂能遍给乎惟在司刑者临事详察案情参酌令典期于平允徒鳃鳃然各逞己见议改议增适以变旧章而滋纷扰于谳狱之道有何裨益着传谕中外问刑衙门知之十一月部议覆左侍郎钱维城条奏二事一窃劫之犯如在湖河舟次格鬬致毙尸堕水中漂流不获及山谷险隘猝热御暴尸沈溪涧者应如所奏仍依格杀本律勿论毋庸牵引弃尸之条若室中夤夜格捕奸盗之犯或旷野道路格伤拒捕之窃盗本系不应拟抵而畏罪心切以致毁弃掩埋移投坑井者应照地界内有死人不报官司私自掩埋律杖八十因而遗失者照地界内有死人移置他所以致失尸律杖一百如格杀之后怀挟夙嫌逞忿残毁或投之水火或割剥损伤仍照毁弃死尸律科罪一本夫及应许捉奸非登时而杀仍照夤夜无故入人家例拟以杖徒外其有捉奸非登时杀死不拒捕奸夫者或系仓猝殴死即照本例原文以罪人不拒捕而杀之例论绞或系有心致死及拘执而杀即依罪人不拒捕及已就拘执而擅杀律拟绞不得与平人同科若虽系捕获奸夫又因他故致毙者自当仍以谋故论至已经犯奸有据又复逞奸拒捕虽非登时自应如所奏一依罪人拒捕律科断二十九年三月部议奸夫奸妇因事败露商谋同死有奸妇逼令奸夫买药同饮奸妇毒重殒命奸夫得灌救不死者有奸妇逼令奸夫持刀代割先死者奸夫随后自抹未死者并将奸夫照犯罪时雇人伤残因而致死减鬬杀一等律杖一百流三千里三十二年四月部议各省改发伊犁乌噜木齐等处安插人犯为数过多种地兵丁约束非易酌请嗣后如情罪较重者仍随时酌发外从前所定应发新疆二十二年条内一凶徒因事忿争执持军器殴人至笃疾者 【 谨按原例边卫充军乾隆二十二年奏准改发】一偷盗围场木植牲畜犯至二次三次者 【 谨按原例二次枷号两个月三次枷号三个月乾隆二十七年奏准改发】 一旗人正身犯积匪者 【谨按原例发遣宁古塔乾隆三十年奏准改发】 一拏获逃人不将实在窝盗之人指出再行妄扳者 【 谨按原例发宁古塔乾隆二十七年奏准改发】一移住拉林闲散满洲有犯二次逃走尚未出境者 【 谨按向无专条乾隆二十九年奏准定例】 一派往驻防满洲兵临行及中途脱逃者 【谨按向无专条乾隆三十年奏准定例】案其情节尚非积惯凶徒易于约束仍请照例分别佥配发往所有积匪猾贼回民行窃等项十六条改发之处概行停止其原例发遣极边烟瘴充军及黑龙江者仍照原配地方发遣余俱照原例所定地方各加一等改发又陕甘总督吴达善审拟甘肃巨窝马得鳌积聚多匪助赀外出窃劫客商积案累累将马得鳌请旨斩决妻子发生伊犁给与兵丁为奴伙犯内屡次行窃满贯为首之阎景彩马甫臣请旨绞决为从行窃多次之马老二苟老三等十三人及行窃而均非善类之马登科等俱发伊犁分别为奴安插复审得苟老三曾于江南舒城县偷窃鞘饷满贯为从分得赃银二百两情罪较重请将该犯即照为首例拟绞监候入于本年秋审办理寻部议马得鳖盘踞村落联结匪徒其党习散布各省为害商旅此等案件本属绝无仅有则惩治之法自不得拘于常例嗣后如有此等情节应将为首满贯数次者从重改拟绞决满贯一次者问拟绞监候满贯为从已逾数次分赃在一百二十两以上者亦照为首例拟绞监候秋审时一体入于情实为从一二次分赃未满贯者亦从重发黑龙江给与索伦兵丁为奴九月部议凡遇祖父母父母老疾应请侍养家无次丁之案如该犯本有兄弟并侄出继现存及本身为人后者概不得以留养申请秋审时无庸取结报部十月部议秋审时情实字样应请将谕旨内有关秋审朝审恭纂为例者俱归入历年秋审上谕内照向例于每年秋审前刷印成册分颁九卿科道一体钦遵至例册内凡有议准条奏应入秋审情实者于秋审例入情实将例内秋审情实字样俱行酌删谨将应行修改及毋庸删除各条缮清单恭呈御览一凡斩绞重犯在监脱逃审系禁卒贿纵者即视其纵囚犯之罪全律科断如本犯应入秋审情实者亦入情实应缓决者亦拟缓决应斩决以上者亦即拟以斩决其非得贿故纵者仍照本律科断一凡奸徒得受正凶贿赂挺身到官顶认致脱本犯罪名者不计赃数多寡俱照本犯徒流斩绞之罪一例全科其原犯应入情实者拟为立决应入缓决者秋审时拟入情实如原犯军流等罪照军流脱逃改调例从重治罪徒杖以下按律各加一等以上二条虽有秋审情实字样但系定罪条例仍应存一凡继母殴故杀前妻之子系平日抚如已出而其子不孝经官讯验有据即照父母殴故杀子孙律分别拟以杖徒不必援照加等之例如伊子本无违犯教令而继母非理殴故杀者除其夫现有子嗣仍依律加等定拟外若现在并无子嗣即照律拟绞监候一蒙古人等除抢夺四项牲畜杀人及伤人者仍照旧例办理外如偷窃四项牲畜满十匹以上者首犯拟绞监候六匹至九匹者发云贵两广烟瘴地方至三匹五匹者发湖广福建江西江南浙江等处一二匹者发山东河南等处俱交驿地充当苦差一匪贼偷窃衙门服物不论初犯再犯及赃数多少俱改发云贵两广烟瘴地方充军一私铸铜钱首犯匠人其钱数至十千以上者或虽不及十千而私铸不止一次后经发觉者照例拟斩监候其钱数不及十千者俱照免死减等例改发黑龙江等处给披甲人为奴一凡有强奸将本妇立时杀死者拟斩立决若强奸既成或本妇羞忿自尽仍照因奸威逼致死律拟斩监候至于强奸未成但经调戏本妇羞忿自尽者俱拟绞监候以上五条系定罪专例内有秋审情实字样应行节删一凡满洲杀死满洲之案朝审俱拟以情实候勾一聚众械鬬互毙多命审系各下手致命之人一命一抵俱列入秋审情实册内请旨勾决一凡侵贪案犯二限已满察其获罪之由如系动用杂项及挪移核减一应着赔作为侵欺并收受借贷等款问拟贪婪监追后多方设措急图完公者应酌量拟为缓决若以身试法侵蚀钱粮入已及枉法贪婪者毋论赃项已完未完秋审时即列入情实请旨勾到一常人盗仓库钱粮罪应拟绞者入于秋审情实以上四条系专为秋审定拟而设定罪各有本条仍将应入情实之处详记档案秋审时列入情实得旨依议三十三年六月部议嗣后自京城发往及移驻兵丁内在原处曾经犯逃如有逃走者即系二次虽经自行投首毋庸销除旗档改发烟瘴地方转使安居内地应加用重枷枷号五个月满日痛加鞭责仍交与该管官充当折磨差使若系缉拏就获实属怙终不悛即请旨正法其自各省移驻兵丁原未犯过逃案若初次逃走且自行投回情节稍轻应枷号三个月满日鞭责交与该管官严行约束其初次逃走之拏获及二次逃走之投回者情节较重亦无庸改发烟瘴地方均加重用重枷枷号五个月痛行鞭责令其充当折磨差使若系二次逃走后经拏获者亦即请旨正法并将各项人犯分别治罪之例逐一疏明一京城八旗因逃发往伊犁披甲及各省移驻伊犁内有在原处曾犯逃案者均系已经犯逃一次若在伊犁复行逃走即系二次犯逃自行投回者加重用重枷枷号五个月痛加责惩折磨差使拏获者即行正法一由各省移驻伊犁兵丁初次犯逃自行投回者枷号三个月满日鞭责交该管官严加管束拏获者加重用重枷枷号五个月痛加责惩折磨差使二次犯逃自行投回者加重用重枷枷号五个月痛加责惩折磨差使拏获者即行正法八月河南巡抚阿思哈咨称固始县拏获逃流马福系江南颍州府霍邱县人原犯流三千里系发福建福宁府寿宁县安置在配脱逃应照新例就现配地方改发查军卫道里表福宁府属附近充军东南二至俱抵海不足二千里西至江西赣州府距该犯本籍霍邱已比现配地方稍近北至江南扬州府并通州则更与该犯本省相近推原例意本因犯人怙恶不悛欲使远离乡井以示惩儆必使改发之地更远于现配之处方与例符安徽颍州府属原犯流三千里人犯应编发福建福宁府安置今以脱逃改发转得签配较近葢因福宁本在原籍之东南而配所东南二至俱已抵海不足里数不得不于西北二至改发其西北二至内所定之江西赣州府与江南扬州府等处又均与该犯本省相近其余别省别府州属凡道里表内未经编定者复不便悬揣率定即如豫省之开封府属犯应流三千里者签发浙江台州府属安置浙江台州府属附近充军所编地方东南二至皆抵海不足二千里西至湖北黄州府北至江南徐州府山东兖州府曹州府则皆与原籍相近更不若从原籍注算附近充军编发浙江杭州府湖南岳州府甘肃巩昌府等处较之湖北黄州府江南徐州府山东兖州府等处转觉隔远如此之类不一而足殊难适从嗣后原犯流三千里及免死减流人犯脱逃改发可否量为区别如现配地方计算可使离籍更远者即就现配地方计程定地改发若反与原籍相近者则仍就原籍计程定地改发庶不致欲远返近有违惩创之意更与回避各犯本省相近之处定例相符理合咨部示遵部议从之十月部议地方官如拏获窃盗除赃至满贯及三犯计赃五十两以上律应拟绞仍归于犯事地方完结外其审出多案应照积匪猾贼例拟遣者其供出邻省邻邑之案承审官即行备文端差关查若犯证俱属相符毫无疑异即令拏获地方迅速办结无庸将人犯再行关解别境倘或赃供不符首从各别必应质讯或邻境拏获人众势须移少就多者承审官即将必应移解质审缘由详明各该上司签差妥役将犯人移解邻邑从重归结如有借端推诿及删减案情希图就事完结者即将原案州县官分别议处三十四年七月云南道监察御史成德奏查律载祖父母父母为人杀而子孙私和者徒三年又收伯叔兄弟之妾者徒三年又豪势以私债强夺人妻妾子女者徒一年半伏思父母天伦虽至愚极陋不待教而自知以不共戴天之仇而忍受贿私和丧心灭良莫此为甚伯叔兄弟服属期亲而竟敢收其妾为己妾其淫恶乱伦亦属非常以私债取利不遂竟敢以强抢夺人之妻妾子女即未曾污而谋占之心已露其凶横何加以上三条俱关伦纪风化仅以徒完结恐不但不足以儆愚顽而情理亦未允寻议律载凡祖父母父母为人所杀而子孙私和者杖一百徒三年等语葢以私和之案情事多端或凶犯强悍暂尔隐忍或孤儿寡妇力弱势屈受人欺压情形各有不同律文所载满徒之罪原指子孙未经受贿而言至受贿私和则忍心害理非杖徒所能蔽辜臣部于二十八年议覆原任潮南按察使王诺玺条奏折内声明如有受贿私和者俱计赃准枉法从重治罪加至满流但此等人犯贪利忘亲诚如该御史所称丧心灭良莫此为甚若必计赃定罪转觉以赃数之多少为重而视贪利忘亲之罪反轻亦未为允协请嗣后祖父母父母被杀子孙私和之案其并未受贿者依律拟以满徒若一经得财无论赃数多少即拟以杖一百流三千里以为贪贿忘亲者戒至收伯叔及兄弟之妾者律内各减妻罪二等葢以伯叔兄弟之妻有关服制罪关内乱故律分斩绞至于其妾则系无服之人故于伯叔兄弟亡后而收之为妾者律止满徒但律内奸伯叔兄弟妾者止减妻一等而收为妾者得减妻二等情罪轻重亦有未协请嗣后收伯叔兄弟妾者即照奸伯叔兄弟妾律减妻一等杖一百流三千里以上二条俟命下之日臣部加载例册通行各直省遵行至该御史奏称以私债取利不遂而竟敢用强抢夺人之妻妾子女即未曾污而谋占之心已露凶横何加等语查律载豪势之人于违约负欠者不告官司以私债准折人妻妾子女者杖一百奸占者加一等论强夺者加二等因强夺而奸占妇女者绞等语葢诚以法贵惩奸因私债强夺人妇女因而奸占其淫恶已甚罪不容诛故即坐以绞若准折者则出自本人情愿故律止满杖因准折而奸占则加准折一等杖六十徒一年强夺者则属倚势其意欲借此为质以图清还究与恃势奸淫者情事不同较准折加罪二等杖七十徒一年半足以蔽辜今若因其一经强夺遂谓其谋占之心已露即欲治以奸淫之罪则事属深文于情理亦未为平允应将该御史所奏因私债强夺人妻妾子女欲行加重之处无庸议奉旨依议八月部议乾隆三十一年十二月河南巡抚阿思哈条奏一切印甘各结如详咨文内向例于文外复取结者准其停止印结经吏部议准通行嗣于三十三年直隶江苏两省将有关刑名事件何项应仍照旧取结何项应行停止开列咨部请示部因二省所开应行取结各条即不能相合诚恐各省情形不一或有必须复加印结之处仍令各省酌定分晰造册报部以便画一查办今据各省陆续造册咨报到部统查各省所报各条或此系照旧取结彼则声请停止参差互异更属不齐查向例一切案件俱系照印文核办其或事有舛错遗误仍以印文为凭今各省所开附送印结者俱系于印文之外复加取结实属重复相应通行各省嗣后凡有关系刑名达部案件向来于文外加具印结事件均于文内切实声明一概停取印结其应取甘结各项仍令照旧办理

　　皇朝通典卷八十五

　　●皇朝通典卷八十六

　　刑七

　　○刑七

　　杂议二

　　△杂议二

　　乾隆三十五年二月江苏按察使吴坛奏例载凡将良人诬指为盗及寄买贼赃捉拿考打吓诈财物或以起赃为由沿房搜检抢夺财物除犯恐罪外其余不分首从俱发边远充军诬指送官以诬告论又载捕役人等奉差缉贼其人木系良民捏称踪迹可疑素行不轨妄行拿获及虽犯窃有案巳故恶为善人所共知仍复妄拿所获之人不论平人窃盗私行拷打吓诈财物逼勒认盗俱照诬良为盗例治罪各等语细绎前例之义称诬指良民为盗则举重以该轻及寄买贼赃则举轻以例重故向来办理诬良案件不论所诬之或强或窃以及诬指寄赃均照此例一有捉拿拷打诈财搜检等项情事者问发充军其无前项情事止于诬指送官者即照诬告例按其所诬之轻重加罪三等分别枷杖徒流而不及军遣绞例之义则以捕役捏称踪迹可疑素行不轨妄拿良民及将改恶为善旧贼仍复妄拿拷诈逼勒苦累无辜是以亦照诬良为盗例并拟充军而于诬窃诬强有无区别之处亦未分晰指示兹臣因办理案件详加细核诬良之罪固当以有无拷诈等情分别轻重第查诬告轻罪加等止于满流即诬告至死罪未决亦止满流而止抢窃满贯罪止绞候诬指送官并未拷诈照诬告死罪未决例拟以满流亦尚平允若诬指良民为强盗审实即应斩决虽无拷打吓诈等项情事而较诬指为窃之案则轻重悬殊以应将前例内诬指良民为盗一句酌改为诬指良民为窃再于本条之末添入若诬指良民为强盗虽无拷打吓诈情事亦发边远充军如有拷诈等情即发往极边烟瘴数语并将后例内俱照诬良为盗例治罪一句改为俱照诬良为盗例分别强窃治罪俾诬强诬窃轻重犁然胥役人等咸知一经诬盗立即拟军拷诈逼勒即发烟瘴畏惧远戍不敢轻犯庶诬诈之风可息缉捕之功益力而江南多盗之区亦可渐冀减少矣部议从之六月部议福建巡抚温福条奏嗣后拏获偷渡台湾客民如尚在陆路客店道路未登舟以前者客头船户客民俱照本例减等发落如已登舟无分大船小船已未出口将客头船户客民即照偷渡本例分别充军满徒不得分别已未到台予以宽减至不法客头船户内有积惯在沿海村镇引诱包揽招集男妇老幼数至三十人以上者无论已未登舟一经拏获即将客头船户年力强壮堪任耕作者发遣新疆给种地兵丁为奴如年巳衰迈及有残疾者改发云贵两广极边烟瘴充军其为从及澳甲地保舵工人等均照定例分别办理至拏获偷渡客民务必严究沿海陆路在何村镇客店会集将该处兵役澳甲地保客店究明或系知情贿放或止于失察悉照偷渡原例分别治罪如巡查之兵役止于失察杖一百澳甲地保客店人等照邻保社长减本管头目钤束不严例杖七十若有贿纵情弊计赃从重论若兵役澳甲人等能于拏获客店聚集及首报偷渡客民虽本汛亦照拏获偷渡客民计名给赏其赏银仍照向例令地方官先行垫给俟定案后于偷渡船只变价充公银内给还仍咨报户兵二部查核如有不肖兵役澳甲人等将并非偷渡之人辄行妄拏图功邀赏者亦按其妄拏名数分别惩治若有挟嫌吓诈情事仍照本例从重问拟至拏获偷渡客民务必严行究出沿海陆路在何村镇客店会集将该处文武员弁或系知情或止失察悉照本汛失察偷渡原例分别参处其沿海陆路文武能于客店聚集时拏获及首报偷渡客民者虽在本汛亦照拏获偷渡按起奖励若将并非偷渡之人辄行妄拏图功邀赏者审实即行从重参处三十六年七月部定删除三条一因事聚众将本管官及公差勘事催收钱粮等项一应监临官殴打绑缚者不分首从属军卫者发极边充军属有司者发边外为民若止殴打为首者照前问发为从与毁骂者武职并总队文职并监生生员冠带官吏典承差俱革去职役依律问拟为民军民人等各枷号一个月仍照例拟断发落其本管并监临官与军民人等饮酒赌博宿娼自取凌辱者不在此例查此条与现行例内刁民因事閧堂塞署聚众逞凶殴官照光棍例分别治罪各条相同原例仅发充军与现行之例不符至本管官并监临官与军民饮酒赌博宿娼另有治罪专条此例应删一各边将官并管军头目私役及军民人等私出境外钓豹捕鹿歌木掘鼠等项并把守之人知情故纵该管里长兵目军吏扶同隐蔽者除实犯死罪外其余俱发烟瘴地面民发为民军发为军查此条专重各边将官头目私役及军民私出境外之罪今私度缘边关塞及潜出外境例内俱有治罪专条此条系相沿旧例应删一凡势豪举放私债交通运粮官挟势擅拏官军绑打凌辱强将官粮 【 官粮与运粮不同官粮者漕运赴京上纳正粮也运粮行月二粮也】 准还私债者问罪属军卫者发近边充军属有司者发边外为民 【交通绑打准粮三项有一未合仍照律发落】该管运粮官参究治罪查此条所关情罪有职者则系强梁势官无职者则系土豪光棍均属不法己极有犯自当查照律例从复位拟未便仅拟近边充军边外为民原例应删修改十条一应试举监生儒及官吏人等但有怀挟文字银两当场搜出者枷号一个月满日杖一百革去职役其越舍与人换写文字或临时换卷并用财雇倩夹带传递与夫匠军役人等受财代替夹带传递及知情不举察捉拏者俱发近边充军若计赃重于本罪者从重科断官纵容者交部议处受财者以枉法论其武场有犯怀挟等弊俱照此例拟断查举监人等怀挟文字银两与越舍换写文字情罪不同其受财代替夹带传递与者亦应同科原例分晰未明断狱恐致岐误今拟将怀挟文字银两当场搜出者定以杖枷革去职役其越舍与人换写文字或临时换卷并用财雇倩夹带传递之人一体改发近边充军若计赃重于本罪者从重科断原例发边外为民字样删除一将妻妾作姊妹及将亲女并姊妹嫁卖与人作妻妾使女名色骗财之后设词托故公然领去者照诓骗例治罪若瞰起程中途聚众行凶邀抢人财者除实犯恐罪外其余俱发近边充军媒人知情罪同查凡将妻妾作姊妹嫁与人律内仅止杖责此条系专重骗财之后公然领去与聚众抢夺之罪原例内俱分属军民但查公然领去与聚众行凶邀抢者所犯情罪轻重不同似应分别定罪以昭平允今酌拟如骗财之后公然领去者改照诓骗例治罪聚众邀抢者发近边充军原例属军卫有司又边外为民字样删除一凡总甲快手应捕人等指以巡捕勾摄为由殴打平人抢夺财物者除实犯恐罪外犯该徒罪以上不分人多人少若初犯一次发边卫充军节次抢夺笞杖以上者俱发原抢夺地方枷号两个月照前发遣里老邻佑知而不举所在官司纵容不问者各治以罪 【里老邻佑依同行知有谋害而不救阻律杖一百官司照故出入罪律科断】查甲捕人等胆敢将平人殴打复行抢夺财物及节次抢夺者情罪较重仅拟近边充军及枷号一个月不足示惩今酌拟加等改为边远充军节次抢夺者加枷号两个月照前发遣原例属军卫者发遣近边充军属有司者发边外为民字样删除一在内法司问发程递人犯在外问刑衙门程递解来京及递解别省人犯原有杻镣照旧外其押解人役若擅加杻镣非法乱打搜检财物剥脱衣服逼至死伤及受财故纵并听凭狡猾之徒买求杀害者除实犯死罪外徒罪以上俱枷号两个月发烟瘴充军查解役在途擅敢将管解之犯凌辱殴打搜检财物逼至死伤及受财故纵得赃杀害殊属凶恶自应加等惩治除实犯死罪外徒罪以上枷号两个月发烟瘴充军原例属军卫者发近边充军属有司者发边外为民字样删除一凡蓦越赴京及赴督抚按察使官处各奏告机密重事不实并全诬十人以上者发边远充军如有干系重大事情临时酌量办理查此系奏告机密重事不实并全诬十人以上仅拟近边充军无以示惩今酌拟发边远充军如有干系重大事情临时酌量办理原例属军卫有司及发边外为民字样删除一凡苗人有伏草捉人横加枷肘勒银取赎者初犯为首斩监候为从者俱枷号三个月臂膊刺字再犯者不分首从皆斩立决其土哨奸民勾通取利造意者不分初犯再犯并斩立决附和者各枷号两个月发边远充军查此条附和之犯原例拟以边外为民今酌拟将发边外为民字样改为发边远充军一凡左道惑众之人或烧香集徒夜聚晓散为从者发边远充军若称为善友求讨布施至十人以上并军民人等不问来历窝藏接引或寺观住持容留披剃冠簪者俱发近边充军查此条所关左道惑众为从与称为善友求讨布施至十人以上并窝藏接引之人情罪稍有区别今拟左道惑众为从者发边远充军若称为善友求讨布施至十人以上并窝藏接引寺观容留簪剃等项俱发近边充军将原例属军卫有司及发边外为民字样删除至所称探听境内事情另有盘诘奸细本律其被诱军民舍给应禁铁器等项查应禁铁器例内止载有人马甲火炮火筒等物军民之家不应有如此有藏匿私造亦有治罪本条均应删去一凡将本状用财雇寄与人上京奏诉者并受雇受寄之人俱发近边充军赃重者从重论查此条将本状雇寄与人并受雇受寄之人情罪相同均应发近边充军将原例属军卫有司发边外为民字样删除至在京匠役并因事至京人员将原籍词讼因便奏告情节轻重不同则问拟罪名亦异自有妄奏诬告本条此段应节删一在外刁徒身背黄袱头插黄旗口称奏诉直入衙门挟制官吏者所在官司就拏送问若干已事情及有冤者照例审断仍治以不应重罪其不系干已事情别无冤枉并追究主使之人一体治罪发近边充军查此条内照常发落四字不甚明晰碍难援引今拟改为照例审断仍治以不应重罪其不系干已事情别无冤枉并追究主使之人一体发近边充军将原例属军卫有司及发边外为民字样删除一各处官吏军民僧道人等来京妄称谙晓扶乩祷圣书符咒水一切左道异端邪术煽惑人民为从者及称烧炼丹药出入内外官家或擅入皇城夤缘作弊希求进用者发近边充军若事关重大临时酌量办理其容留潜住及荐举引用邻甲知情不举并皇城各门守卫官军不行关防搜拏者各参究治罪查此条所开出入内外官家或擅入皇城夤缘作弊等语若止希求进用拟军已足蔽辜倘事关重大自应另行办理今拟添入若关重大临时酌量办理将原例属军卫有司等字样删除一用强占种屯田五十亩以上不纳籽粒者照数追纳完日发近边充军其屯田人等将屯田典卖与人至五十亩以上与典主买主各不纳籽粒者俱照前问发若不满数及上纳籽种不缺或因无人承种而侵占者照常发落管屯田等官不行用心清查者参奏治罪查此条止系一罪而分别军民今拟一体改发近边充军原例军字及民发边外为民字样删除三十八年三月部议甘肃按察使图桑阿奏称回民恃强抢夺均比照回民行窃例分别人数多少问拟杖徒充军伏思行窃与抢夺情形迥别若仅比照行窃办理予以杖徒军罪情重法轻似不足以蔽辜嗣后凡有回匪抢夺之案除罪应斩绞者仍照例办理其抢夺在三人以上俱发黑龙江给兵丁为奴照例刺字倘有脱逃请旨即行正法等语应如所请至抢夺数在三人以下其闲或预谋持械肆行强抢或一时起意徒手攫夺所犯既有重轻则惩治亦宜分差等若概拟遣戍于情法尚有未协嗣后如回民抢夺数在三人以下审有纠谋持械逞强情形者即照三人以上犯窃例发极边烟瘴充军照例刺字若系乘闲徒手夺取尚无逞凶情状者仍照抢夺本例拟徒奉旨依议四月路南州贼犯周新茂孙必元得遣犯杜成传授以药迷人取财云南巡抚李湖将周新茂孙必元按律斩决杜成前在文山县用药迷人被获审未得财已行发遣部查律内以药物迷人图财与强盗同罪杜成前案虽未得财按例拟遣但将迷人药方传授孙必元致孙必元转传周新茂贻害善良为患非浅应将杜成改拟斩候行文黑龙江照疯病杀人例永远监禁嗣后遇有此等案犯俱照此例办理奉旨依议十二月江西省流犯罗亚二因恋奸不遂持刀砍傅氏五伤未死江西巡抚海成以律内已流而又犯罪者依律定科及犯不在从重科断之限而该犯淫凶实属怙恶不悛若仅照刃伤本律拟徒是初犯杀人既己援减而再犯伤人罪仅加徒且或他物殴人致废疾笃疾在平人罪至满流者亦不过徒役四年殊非禁暴戢凶之意请嗣后凡命案减流之犯若在配复犯奸杀及殴人至癈疾以上者俱发黑龙江分别当差为奴使其驱遣折磨以挫其凶锋部议以该抚所请固为戢凶起见但查在配复犯之案情事百出不第奸淫凶鬬殴人至笃疾一二事宜加重惩且免死减等人犯尚有拟军拟遣及改发新疆为奴等项其原犯情罪俱比减流人犯尤重今独于减流人犯请定发遣黑龙江之例所有原减罪重于流而复犯前项情罪者转致无可议加亦不足以昭平允嗣后免死减等各项人犯在配复犯他罪者除寻常案件仍照律定拟外其有情节凶恶非定例所能赅括者即照比拟加减之例随时议拟以使情罪适平无庸另立专条所有罗亚二砍伤傅氏一案俟该抚审明妥拟咨部复核办理又江苏按察使胡季堂奏称例载犯罪未发而自首者免罪其知人欲告而自首者减罪二等坐之诚以未经发觉先自出首悔过畏法出于本心即知人欲告犹未告也虽有将发之端尚在未发之前故一经出首并得分别减免若闻拏投首则事已告发原应严缉追拏之犯与未发欲告者情节不符第查未伤人之盗首能于未发时自首者发近边充军至闻拏投首与悔过自首者不同照情有可原例发遣窝家盗线如有自首及闻拏投首者亦照未伤人之盗首分则充军发遣又伙盗行劫二次以上事未发而自首照未伤人之盗首事未发自首例发近边充军若闻拏投首亦照未伤人之盗首闻拏投首者发黑龙江给披甲人为奴是闻拏投首例载各条俱专指盗犯而言余因例无明文向照知人欲告而自首律减罪二等科断查闻拏投首虽无悔过之心尚存畏法之念固与未发及知人欲告而自首者不同究与猾匪远扬者有闲请嗣后凡有闻拏投首之犯除律不准首及盗案按律分别查办外余俱照应得之罪准减一等是事未发自首者免罪知人欲告而自首者减罪二等闻拏投首者减罪一等如此层递而下或减或免之中各有专条适如其人之所自取部议从之又山东巡抚徐绩审题乐陵县临时行强窃犯案内在逃之丁直安将行劫寿光县之伙盗张公培捕获自行投首一案将张公培依律拟斩立决丁直安比例拟遣刑部会同大学士院寺会议得丁直安行窃事主喊呌即起意行强用言吓禁更夫追捕复用木杆打伤脱逃因闻东省严拏之信希图捕获本伙等投首赎罪适遇张公培知系行劫强盗诓至沧州将张公培拏获投首查例载强盗为首伤人伤平复自行投首者拟斩监候又例载强盗除杀死人命罪犯深重不准自首外其余虽曾伤人随即平复者亦姑准自首照凶徒执持凶器伤人例问边远充军又律载强窃盗若能捕获同伴解官者免罪依常人一体给赏各等语伏思例载犯罪自首各条原系子人悔悟自新之路而能捕同伴解官并得免罪给赏犹欲激励匪犯同归善良其伤人盗犯自首而又捕获另案盗犯解官作何治罪之处律内虽无明文但查捕获同伴与捕获另案强盗情事相同自应一体办理惟丁直安曾经拒伤更夫若因其自首而又捕获他盗即照捕获同伴例竟予免罪又似与并未伤人之犯漫无区别臣等悉心酌核伤人平复之犯既己姑准自首减等拟军则伤人自首又能捕获他盗者自应再从酌减丁直安应改照伤人自首拟军例酌减一等杖一百徒三年则既不泯其捕获他盗之功而仍惩其伤人之罪似于情法较为平允并请嗣后遇有此等案件俱照依此案酌核情罪办理奉旨依议三十九年七月四川民人何腾相跪伤董联珩身死川督文绶将何腾相依鬬殴律拟绞并声明该犯双目俱瞽已成笃疾照律声请部议从之复申明笃疾奏请之条原属国家法外施仁但案情轻重所犯各有不同如笃疾之人并非有意逞凶或被人欺凌或衅起一时适犯鬬杀等案情节本轻原可悯其残废量从宽典若其蓄意谋害有心故杀此等凶恶顽民于法实无可宥使因其笃疾概为奏请不惟等差无别且恐倚恃笃疾逞忿杀人尤非辟以止辟之义嗣后笃疾杀人罪犯应死者实系鬬殴致死及戏杀误杀方准其依律奏闻取自上裁奉旨依议九月浙江道监察御史王宽奏称查教唆词讼律有专条失察讼师例有明禁而唆讼之案惟赴京捏控者情节尤重查各省钦差驰审之事近年较多其中诬告者反坐亦复屡见一经审虚止坐原告之罪而讼师则案内无名破案殊少请嗣后遇有奏审重案如果虚诬即交原审大臣将有无唆使扛帮情节严行根究按律问拟以儆刁风若并无此种情弊亦即随案声明至外省讼师惟地方繁剧犹易藏奸嗣后钦部案件究出讼师讯明潜居何地即将该地方官照寻常失察讼师分别从重议处仍令督抚大吏平时率属访拏以清积蠹庶诬告之风渐戢越诉之案稍清似亦途莠安良之一端部议从之又部议服制图载有子女之父妾谓之庶母嫡子众子为服齐衰杖期律注云虽有期服不在期亲尊长之列又律载妻之子殴伤父妾加平人一等妾之子殴伤父妾又加二等又例载妻之子殴伤生有子女之庶母致死者拟斩监候谋故杀者亦拟斩监候秋审时酌量情罪分别定拟各等语诚以庶母之期服本不同于期亲尊长是以服制秪及嫡子众子律例亦祇言嫡子庶子均不及于孙今礼部增定庶祖母服制议以小功五月则刑例自不便与凡人同科惟查庶祖母与庶母名分虽属相等但庶祖母既定以小功即与庶母之杖期有别缘情定法自当微分差等嗣后有嫡孙庶孙殴伤有子之庶祖母者俱照殴伤庶母减一等科断至死者拟绞监候谋故杀者拟斩监候其中所犯情节或有不同统于秋审时酌量办理若庶祖母殴死嫡孙庶孙者仍同凡论庶法制不致混淆情法胥归平允奉旨依议十一月大学士舒赫德奏查民闲私铸鸟鎗向干例禁而乡落村民往往托为御侮获禽之用至商贾保骠护货尤不能不藉以自卫民闲所制遂尔日多遇有好勇鬬狠之徒不知例禁小则鬬殴细故动致火器伤人大则施击逞凶犹得肆无忌惮即如此次寿张逆犯王伦虽有满汉官兵鼓勇无前得以早行剿灭亦因贼无鸟鎗搜捕较易为力是知民闲藏匿鸟鎗所关甚巨若不实力查禁恐日欠滋生事衅臣请所有商民防御盗贼猛兽应用鸟鎗呈明制造之例永行停止其竹铳铁铳之类亦概不许私造民闲现在存藏者请立定限期交地方官查收如有逾限不缴及地方官不能查察者请皇上敕部严定科条示以惩儆寻兵部议鸟鎗为营中利器民闲私铸例有明禁缘例内载有商民防御盗贼准其制造报官编号之条是以商民得以借口制造而失察处分例止罚俸往往视为具文并不实力稽查以致民闲私藏鸟鎗并竹铳铁铳之类小则鬬狠细故动致火器伤人大则施击逞凶犹得肆无忌惮诚不可不严定科条以防其渐应如所奏严定科条以示惩儆如逾限不缴即系有心藏匿应从重杖一百徒三年嗣后如有私行制造者杖一百流二千里每一件加一等罪止杖一百流三千里其不实力稽查之地方专管文武各官应比旧例加重改为降一级留任至兼辖统辖文武各官向无议处应定以罚俸一年奉旨依议四十年十一月青田县民人赵岁印误碰小功服兄赵长松失跌气闭身死浙抚三宝以赵岁印正与耳目所不及思虑所不到初无害人之意而偶致杀伤人之律注相符查乾隆十五年部议亲属过失杀伤凡律内不载者皆以凡论又查卑幼过失杀小功尊长律无明文今已死赵长松系赵岁印之小功堂兄律内既不载有过失杀之条自应以凡论赵岁印合依过失杀人者准鬬杀罪依律收赎追银十二两四钱二分给与被杀之家营葬部查过失杀大功以下尊长律内虽无明文而过失杀期亲尊长律应减本罪二等拟徒不在收赎之限今赵岁印过失杀小功堂兄若仅与凡人过失杀一例收赎究未允协应将赵岁印比照过失杀期亲尊长律酌量减为杖一百折责发落仍追银十二两四钱二分给与被杀之家营葬又部拟杨玉等行劫郭全家一案钦奉谕旨将告知郭全家有钱指引道路分得赃物之刘四改拟斩决另行缮折粘签具奏寻请嗣后凡有强盗引线除盗首先已立意欲劫何家仅止引领道路者仍照旧例以从盗论罪外如有为首盗犯并无立意欲劫之家其事主姓名行劫道路悉由引线指出又经分得赃物者即与盗首一体拟罪虽未同行不得以情有可原声请奉旨依议四十一年六月奉上谕据御史李廷钦奏已革英山县知县倪存谟于僧广明因奸致死杜得正不能审出实情反将尸子杜如意迭加严讯几致畏刑诬服几成冤狱仅予革职实为罪浮于律请嗣后凡大逆极刑并决不待时之案如有任情颠倒率意刑招之员除严行参革外即照诬告人死罪未决定拟所奏亦是地方官承审命案其故入人死罪而已决者即以其罪罪之所以儆酷吏而重民命定例不为不严惟枉坐人罪经上司审明改正者向因囚尚未决止照草率定案例参革但遇事关逆伦重案如此案尸子畏刑诬服即应寸磔若非该抚等审出实情几致沈冤莫雪自非寻常无心失入人罪可比仅予革职实不足以蔽辜但所冤之人究未决讫其应如何酌定条例之处该部详议具奏部议嗣后凡州县承审罪关凌迟重案虽未招解业已定供通详经上司提审平反囚未决讫之案故入者拟以满徒失入者拟徒一年奉旨依议七月大理寺卿江兰条奏嗣后州县自理词讼除责成道员按例稽查外仍令该管知府直隶州知州按月提取号簿查核督催务令依限完结此内或须关提人犯踏看情形不能依限完结者该府州即据案摘由详道转报督抚查核准其扣展倘并非难结事件违限不结该州县或有混填号簿并匿不造入未结捏报已结诸弊经该府州详道转参者府州免其议处若该府州漫不查催及至查出后仍匿不详报该道一并揭报督抚题参如州县例应降一级调用者将该管府州议以降一级留任州县例应革职者该管府州议以降三级调用部议从之九月云南按察使汪圻奏滇省秋审人犯有距省三十余站各处请仍专责道员详慎按录以免疏虞先是乾隆三十三年前任河南巡抚阿思哈奏请停解部议责成道府于冬季巡历亲临所属逐一覆勘本年二月两江督臣高晋奏请仍行提犯至省会勘兹云南复以滇省幅员辽阔如迤西之永昌顺宁丽江迤南之普洱迤东之广南昭通等府距省程途自九百里以至一千三四百里不等其闲并无城池监狱者各十余处永昌至省途中丽江顺宁蒙化景东等府厅人犯届期汇归并进尤加纷扰拥挤即有专委员弁而山深路旷管押难周塘铺兵役需多或狡滑倩嘱弛懈难免请将永昌顺宁丽江昭进广南普洱等六府属秋审人犯仍专责各该巡道于冬季巡历时亲加研鞫不必会同该府迤西之景东永北两厅人犯令迤南道于巡录所属人犯之便亲加研鞫迤南之镇沅直隶州及州属恩乐县人犯令迤西道亦于巡录之便亲加研鞫统皆核明情罪允协造册加结移报院司汇核设有冤抑求伸立即悉心查审另缮招册将犯证委员解省覆审倘该道不亲加勘审仅以册结了事或抑不为伸或故为翻异者一经发觉立即严参究治其余云南曲靖等八府及距省不远之直隶四厅州人犯俱仍行提犯至省会鞫上是其请又部议云南按察使德文奏称鬬殴成伤律分曲直致死则以人命为重虽直亦拟缳首然秋审原情曲直自在惟余人名目同谋其殴律内下手致命伤重绞监候原谋者不问其殴与否杖一百流三千里其不曾下手又非原谋谓之余人各杖一百注各字兼人数多少及伤之轻重言是余人不论多少已未伤人并或寻常金刃伤人概杖一百在衅起一时共相谋殴致毙一命者谓之余人满杖自属平允若纠众泄忿执持防家器械互殴均伤二命三命虽拟抵正凶曲直轻重秋审自分缓实而伙从助殴之人均系知情济恶与衅起一时偶然在场帮护者轻重悬殊概曰余人同科满杖似尚未有区别请将纠众互殴在五人以上致毙二命三命者案内余人其执械未伤及伤人未执械理直者于满杖上加等杖六十徒一年理曲者杖七十徒一年半如执械而又伤人者理直不分伤之轻重皆照闽省械鬬伤人例杖八十徒二年理曲问拟满徒寻常互殴止毙一命及互殴之际猝遇在场帮护之余人审非纠约亦非商同谋殴或顺用公刃他物并非预先执械悉依余人本律办理伏查律内纠众在五人以上致毙二命三命之案向无另行治罪之文此等助势凶徒自应明立科条从严惩治况律载被殴致死则以人命为重曲直在所勿论概行论抵夫正凶既不分理直理曲而独为余人区其曲道不但与律意稍有岐舛且恐启案犯趋避狡狯之端而承审官亦致有高下其手之弊请嗣后纠众五人以上致毙二命三命之案其案内助势例止满杖之余人如有辗转纠人及执持金刃器械伤人者即依原谋满流律照为从减一等拟以扙一百徒三年不得概照余人本律其余互鬬仅拟满杖止毙一命及猝遇在场帮护审非预纠械鬬并凶器金刃伤人等案仍悉照旧例办理至该按察使奏称殴故毙命及格杀奸盗惧罪私埋之案听从扛抬掩藏之人律无治罪明条历来悉照地界内有死人不报官司律杖八十如共殴有伤即略去私埋科以余人满杖向无分别治罪夫夤夜格杀及追捕格毙之案正犯本不应拟抵其帮同私埋之人拟杖八十己属平允若殴故杀人之案凶犯起意埋藏灭迹刨坑弃井情形不一总须卷裹扛抬势非一人所能为者使伙犯知有严谴不肯相帮自必实时发觉死者可免刨验之惨凶徒不致漏网之虞请将听从扛抬埋藏之犯审系在场帮殴有伤律应满杖者照残毁他人死尸律满流上减一等杖一百徒三年未经伤人者照里长地邻弃尸水中为首律杖六十徒一年其不知情受雇并因格捕奸盗致死私埋例不抵命等案仍照地界内有死人不报官司而辄埋藏律杖八十伏查残毁死尸减一等罪应满徒弃尸不失本律亦系满徒请嗣后毙命埋尸案内听从抬埋之犯如审系在场帮殴有伤律应满杖者即照弃尸不失本律拟以杖一百徒三年较之照残毁死尸律减等满徒厥罪惟均而援引更为切近若但经抬埋并未伤人者应如所奏照里长地邻弃尸为首律其不知情受雇并因格捕奸盗致死私埋例不抵命等案仍照地界内有死人不报官司而辄埋藏律奉旨依议四十二年八月奉谕刑部核拟直隶省王锦毒死继母王苗氏之母苗赵氏一案声明该犯与苗赵氏并无服制改拟斩候并引例载母党有犯除亲母嫡母本生母党仍照服制定拟外其余俱从凡论等语所拟殊未允协为人后者为所后父母持三年之服而于本生父母降服期年则立服之制亦以所后为推而于本生皆降一等是所后之亲属服制俱较本生为重何于所后之外姻独不得比于本生之有服乎若虑所后之外姻尊长于甥及外孙谓非其所自出故加凌虐或置于死自可权其曲直绳之以法何必削其服制而为防乎且如本宗尊长非理谋杀卑幼其恩义已绝即照凡人拟抵则外姻尊长亦可拟以为例并不必分所后及本生也若卑幼敢于谋杀外姻尊长即为干犯名义自当一例科断又岂可强为分别而于所后之外姻视本生转为末减乎况此案王锦因觊继母苗氏改嫁得以花费家财而嗔其外祖母苗赵氏从中阻止遂尔怀忿谋杀理既甚曲性复凶顽其情节实为可恶刑部乃因其无服辄为改拟岂为情法之平顷询之刑部堂官此例系乾隆二十一年所定阅其例本惟事拘牵文义而揆之天理人情均未允当又岂明刑弼教之义着刑部将此例悉心斟酌更定所有王锦一案即照新例另行定拟具奏寻部议查仪礼为人后者传曰为所后者之祖父母妻妻之父母昆弟若子汉儒郑康成曰若子者如亲子钦定义疏曰所后者妻之父母昆弟于为后者为外祖父母及时现在者为主而从服其党出则不服有继母则服继母而从服其党又曰从服者从亡则已是为人后者为所后母之父母本有服制而例内入于从凡之例揆之情理诚未允协今经圣明指出训示周详实为千古不易之至论臣等又查礼经小功五月服内列有为外祖父母之文钦定义疏云外祖父母有当服者六子为因母之父母一也因母即亲母也母出为继母之父母二也庶子君母在为君母之父母三也君母即嫡母也庶子为继母之父母四也庶子不为父后者为己母之父母五也为人后者为所后母之父母六也又云继母多则服在堂继母之党至为人后者为本生母之父母礼有本生亲属降一等之文故不与六者同在小功五月之列二十一年定例所载于母党有犯除亲母嫡母本生母党仍照服制定拟外其余均同凡论等语是于应服之各项外祖父母内祇列亲母嫡母二项而以本生外祖父母应行降服者反得跻于正服其说不本于经实多舛漏今恭绎谕旨于准情定制之义睿虑精详衷于至当按之礼经正相印合臣等准理核情凡为人后者于本生亲属既已降服则为所后母之父母自应与亲母之父母一例持服小功五月此外为继母之父母等项应请悉照钦定仪礼义疏当服六项一并增入服图如遇有干犯即照卑幼犯本宗小功尊属律殴杀谋故杀均拟斩立决谋杀已行已伤及殴伤者俱各照服制分别定拟其余为继母之父母等项亦均照所后母之父母一例办理至亲母之父母属毛离里一脉相承恩义实为尤重其干犯之罪应仍照本律殴死外祖父母者斩谋故杀者凌迟处死定拟再为人后者为本生母之父母服虽降小功一等而恩亦较重其干犯之罪亦应与犯小功尊属同科推之各项甥舅等服制悉按前项增入照外姻尊卑长幼治罪如有子非所自出之外孙及甥故加凌虐或置于死临时权其曲直按情治罪不必以服制为限臣部现值纂辑律例之时即将服图例文增改通行并移明礼部遵照所有从前原定除亲母嫡母本生母党外均同凡论之例应行删除其直隶王锦一案即照新例另行定拟具奏再查因母即亲母君母即嫡母之义死民闲未能遍悉应于服图内改为亲母嫡母又近时出妻继娶者少妻亡继妻者多应将母出为继母之父母一项依义疏内在堂继母之文于服图内改为为在堂继母之父母以便通俗引用奉旨依议四十三年正月江督高晋奏查四十一年八月内经兵部侍郎高朴以送部揭帖中虽将供情录叙而案犯当堂画押之原供向例俱不咨送州县往往逞私删改而愚民犯案不思櫱由自作反以改供借口越诉上司甚至赴京控告请将案犯画押原供一并申送上司审转随案咨部经部议准通行伏查犯人到案原供随时送部固为慎重谳狱惟是外省办理命盗等案必须检详册内察核通案犯证供词以得案情之虚实非仅以要犯一二人供情即可轻信而遽定爰书诚以州县贤愚不一案情变幻无穷每因案涉疑难或关承缉参处混拏无辜刑逼妄承甚且串供栽赃以实其事更有狡狯之徒贿嘱顶凶亦未尝无画押之原供故有甫经录供通报察其情节支离即须委员确究者并有已经定拟招解一经上司提审通案全翻者更有审拟具题经部指驳究出别情者是案犯初供均难尽信全在问刑官悉心体察推勘入微则情罪自归允当州县果有滥行锻炼改供捏详情弊原应据实严参并不因其无画押原供遂致无凭稽核也若必虑及州县之删改讳捏罪犯之藉词狡翻而以要犯画供送部为凭则命盗重犯大半皆属愚民并有不识字者纵使官吏逞私删改令其画押彼亦不能细阅情节臣现在查察画押供单悉与招详符合似不过于审定成招之后书吏照依详内所叙口供另录一纸给与犯人或画一花押或书一十字或涂一圆圈甚有代为画押者随详附送洵属无益之具文不足为定案之确据更恐上司见识拘泥因有画押供单送验辄即深信不疑或图附和原供虽遇被累之人极口呼冤亦不虚衷推鞫则严刑逼认草率转详致不昭雪臣仰体圣主明慎用刑至意未敢因部臣议准通行即不据实陈奏应请将要犯画押供单申送上司审转随案送部之例停止奉朱批所奏是依议行三月祥符县民潘培图奸王氏未成本妇告知伊姑及夫劝令含忍后复往调戏因潘培狡赖亦即寝息迨后伊姑因他事斥责并詈其不知避忌被人调戏丢脸该氏忿恨自缢河南巡抚以调奸未成本妇初无必死之心后因他故自尽者其调奸之人律例并无作何治罪明文潘培与因奸致本妇羞忿自缢之例不符未便依例拟绞但该氏之恐究由潘培起衅亦未便从轻拟结将潘培于绞候例量减一等杖一百流三千里部议从之又部议御史李孔扬奏请秋审情实重犯病故除咨题外并咨都察院大理寺知照以昭详慎查向来各省斩绞人犯病故经该督抚题咨到部臣部即行知会都察院大理寺于秋审招册内开除而院寺衙门并无该省投案诚属无从查核今该御史奏称直省情实重犯遇有病故令各督抚一体知照法司衙门互相核对不致讹遗办理倍觉周详且各省命案原题扬帖本属兼咨院寺则重犯病故自应一例咨报开除应如该御史所奏嗣后凡直省情实重犯遇有病故者一体知照都察院大理寺衙门存案臣部仍照旧例于题咨到日移会法司查照核对庶不致有讹舛之虞奉旨依议闰六月余杭县民沈名望撞遇伊母沈郁氏之奸夫张姜北睡卧母床勒弛商同伊母弃尸浙抚以子捉母奸律无治罪明文但律载本夫有服亲属皆许捉奸则奸妇之子似亦在应许捉奸之例沈名望合依有服亲属皆许捉奸如有登时杀死奸夫者并依夤夜无故入人家己就拘执而擅杀律秋罪杖一百徒三年沈郁氏商同弃尸未便独坐伊子合依弃尸不失减一等杖一百徒三年杖罪的决余罪收赎部议从之四十四年十月宿州民孙二系行劫伤人之伙盗闻拏投首照例免死发遣复行脱逃被获安抚以孙二前案与聚众抢夺比照免死发遣固属不同但该犯究系闻拏投首之伙盗比照未伤人之盗首闻拏投首发遣与实在未伤人之盗首闻拏投首发遣之犯稍有不同而从前潮抚请示案内止有未伤人之盗首及伙盗行劫二次以上闻拏投首发遣脱逃被获即行正法其伤人伙盗闻妓投首发遣脱逃被获作何治罪未奉列入应否即照未伤人之盗首闻拏投首发遣脱逃之犯一面正法一面奏闻咨请部示查例载免死发遣盗犯在配脱逃者无论有无行凶为匪悉照新疆遣痄脱逃例请旨即行正法又例载未伤人之盗首闻拏投首照情有可原例发遣又伙盗虽曾伤人随即平复者亦姑准自首发边远充军孙二系伙盗伤人闻拏投首之犯前据该抚原题内声明该犯系闻拏投首未便照事未发而自首例拟军请从重比照未伤人之盗首闻拏投首者照情有可原例发黑龙江给披甲人为奴今孙二脱逃被获核其治罪原案虽系比例发遣与实在未伤人之盗首稍有不同但伤人伙盗本属法无可贷若非闻拏投首即应拟斩立决核与未伤人之盗首及行劫二次以上之伙盗闻拏投首者情罪均属相等自未便照平常军遣脱逃一例办理应将孙二一犯请旨即行正法再查定例未伤人之盗首能于未发时自首者拟军若闻拏投首照情有可原例发遣至伤人伙盗例内仅载姑准自首一语未将事未发自首及闻拏投首之处分晰注明死各省援引易致岐悞请嗣后伤人伙盗自首即照未伤人盗首自首之例如事未发而自首者仍照本例拟军遇有脱逃加等调发如系闻拏投首者俱发遣黑龙江等处给披甲人为奴遇有脱逃请旨即行正法奉旨依议四十五年十月湖北民人许添佩与向万友孀嫂通奸向万友邀同张安拜等捉拏杀毙抚臣将正凶拟绞而其殴之余人拟以杖徒广东民王文哲与陈万财之妻通奸陈万财邀同黄殿才等捉拏杀死无臣亦将陈万财拟绞而以共殴之余人照凡人谋杀加功律亦拟绞具题部以两案互核轻重迥殊未昭画一而律例并未有治罪明条以致适轻适重寻议查杀奸之案或纠约而往情近于谋或忿极致死事近于故而例许捉奸之人均略其谋故之情而以擅杀罪人论绞葢恐系罪人杀出义忿是以不加以谋故之名所以惩淫恶而申义忿也夫擅杀之正凶即以鬬杀论罪则听从下手之犯自应以共殴之余人定拟未便以二人抵一罪人之命且正凶之问拟既隐寓矜恤之意予以擅杀罪人之轻而为从之余人转入于谋杀加功之重于情法未为平允请嗣后凡奸情确凿本夫及应许捉奸亲属起意杀恐奸夫案内无论应许捉奸之亲属及不应捉奸之外人实系激于义忿听从加功者悉照共殴余人律杖一百如有挟奸妬奸谋故别情乘机杀死图泄私忿者仍照谋故本律问拟奉旨依议十二月部议例载原殴伤轻不至于死者越数日后因伤风身恐将殴打之人免其抵偿杖一百流三千里又洗冤录载致命之伤当必死之处不得过十日若当致命之处而伤轻或极重之伤而非致命之处虽死于限内当推别情不可一概坐死细绎例文与洗冤录所载凡问刑衙门遇有因风身死之案自当先辨致命不致命伤痕之轻重次核其受伤以致身死越日之远近庶办理不致参差命案方无出入近查各省审拟伤风案件有原殴系致命伤其死亦未出十日而声请免抵拟流者亦有伤虽致命本不为重其死已越十日而声称即不因风亦足毙命仍照例拟抵者葢缘例内所谓伤轻之处未经分别明晰而数日二字亦浑举无定遂致无所确守请嗣后因风身死之案除原殴并非致命之为又非极重之伤仍照旧例办理外如有当致命之处而伤轻或极重之伤而非致命总当以洗冤录所载为准其伤风身死亦即以十日为定期凡致命伤轻死在十日以外者方准声请依例改流若伤系致命而重或非致命而致骨断骨损虽身死在十日之外者均不得援照因风身死之例应仍依律拟以绞抵奉旨依议四十六年七月都察院左都御史合福纳奏称窃照命案拟罪全以验伤为凭而以本地方官吏仵作即验办本地方官衙役所犯之命案难以免袒庇情弊今刑部主稿审拟西城吏目衙门革役吴四殴伤韩大身死一案内究出吴四及伊父现充吏目衙门捕役吴成美等嘱托本城正指挥沈超带往验尸之书吏赵文焕仵作陈琏等隐匿伤痕避重就轻分别从重治罪其原总由于本城指挥衙门官吏仵作验办本城吏目衙门革役所犯之命案以书吏仵作皆系素所熟识易于嘱托而同官相护之弊亦即由此而生也且正指挥衙门听差之捕役仵作即系副指挥吏目衙门之捕役仵作声气犹为相通况官员患病请假调理尚委令不同城不同乡之官前往验视则民命攸关立法更宜详密请嗣后除寻常军民命案仍照例令本地方官验办外如遇有本城书吏衙役所犯之命案即概令本城官员回避该巡城御史作速咨调别城正指挥带领本管书吏仵作等前往相验办理则该犯既无同事熟识之人必难于嘱托而委验官员亦不肯有所袒护类而推之各省州县如有本州岛县书吏衙役所犯之命案似宜照此作速就近禀请该上司立委别州县带领本管书吏仵作等前往验办如此庶免袒庇之弊而罪名不致有所出入矣奉旨依议十月饶平县民人周阿会帮同周阿通等殴伤窃贼身死复帮同将尸抬弃广东巡抚将周阿通拟抵周阿会拟徒部议例载殴故杀人案内凶犯起意埋尸灭迹其听从抬埋之人如审系在场帮殴有伤律应满杖者照弃尸不失律拟杖一百徒三年其在场并未伤人止于听从抬埋者照里长地邻弃尸为首律杖六十徒一年又律载地界内有死人里长地邻不报官司检验而辄移他处者杖八十是听从抬埋分别拟徒之例原因凶犯虑事败露辄将尸身埋藏灭迹希图漏网是以案内听从抬埋之人按其在场曾否帮同行殴分别拟徒若听从移尸并未埋藏虽在场帮殴有伤自有余人本律不得概引此例致滋牵混今周阿会因周阿通起意移尸邀同该犯等抬至石塘山丢弃并未埋藏灭迹该抚将周阿会等分别拟徒核与定例不符周阿会等同周阿通用棍殴伤林水养左臋除移尸杖八十轻罪不议外应依其殴余人律杖一百折责四十板从之又黄冈县民曾荣怀诬窃拷打徐起才身死湖北抚臣将曾荣怀比照捕役诬窃为盗拷打致死例拟斩候部议例载诬良为窃捉拿拷打除实犯死罪外其余不分首从发边远充军例内所称实犯死罪一语凡重至应斩应绞者俱包括其中如诬良为窃系吓诈逼认因而致死即应照诬告致死律拟绞监候如系拷打致死即应照故杀律拟斩监候是诬良为窃拷打致死之案自应照本例实犯死罪问拟不必牵混诬窃为盗之例乃向来各督抚遇有此等案件但援引捕役诬窃为盗拷打致死照故杀律拟斩监候之例办理查诬窃为盗系以轻罪诬为重罪若其人本系良民辄行诬窃拷打致死是以无罪诬为有罪今该抚于曾荣怀不引诬良为窃之条而比照诬窃为盗之例是以良民等于有罪之人既于案情不符亦引用失当曾荣怀应改依诬良为窃拷打致死实犯恐罪照故杀斩监候律拟斩监候秋后处决并请嗣后遇有诬良为窃拷打致死之案俱照此引用奉旨依议十一月部议查向来办理独子留养之案如戏杀误杀例应随案取结声请其鬬殴杀人之案查明与留养之例相符者原题声明秋审时另行取结核办例应俟秋审时办理惟杀人情重之案各督抚因其情节较重虽叙明亲老丁单应侍缘由而又声明不准留养又如例载不准留养之案该督抚既经查明与例未符而原题仍行声叙或于秋审时该督抚已将该犯列入情实而其父母老疾应行留养等字样仍不删除本部屡经面奉谕旨教导诚以此案等犯或系例载不准留养或应列入情实而原题声说应侍缘由实为繁冗应通行各省嗣后凡独子留养之案查明实系与例相符应准留养之犯原题取具父母年岁邻族供结随案声明俟秋审时再行取结送部核办外其有例不准留养及杀人情重并应入情实之犯原题竟可毋庸声叙应侍缘由以省案牍四十七年二月新昌县民吴全英等因守稻疑贼喝骂并称放鎗致梁元凑等殴打夺去鸟鎗次日纠吴佛贵等至梁祖义家吵骂毁物卧床诈赖以致梁王氏情极自缢该抚依因事威逼致死律将吴全英杖一百因其情殊凶横加枷号两月吴佛贵等照不应重律枷杖部议查例载凶恶棍徒生事行凶无故扰害良人者发云贵两广烟瘴地方充军此案吴全英因与梁元凑索鎗细故纠约多人登门吵骂打毁什物致元凑之父梁祖义畏凶躲避乃复藉称受伤卧床诈赖以致梁祖义之妻梁王氏被逼难堪当即投缳殒命核其情节实属不法若仅照威逼律问拟杖责枷号似属情重法轻吴全英应从重改照凶恶棍徒无故扰害良人例发云贵两广烟瘴地方充军仍照例改发极边足四千里充当苦差面刺烟瘴改发四字吴佛贵听从吴全英打毁什物亦属滋事仅照不应重律杖八十加枷号一个月尚不足示儆应加枷号三个月余照该抚所拟完结四月山西民妇赵张氏因出嫁之女张赵氏聚赌泼悍不守妇道伊壻张翔鹄坚欲休回随起意勒死山西巡抚臣雅德以张翔鹄帮同勒死伊妻虽系为从但例无听从他人谋故杀妻得以轻减明文自应仍按本律定拟将张翔鹄依律绞候赵张氏拟杖徒部议查律载尊长谋杀卑幼依故杀法故杀子孙者杖六十徒一年又律载夫殴妻至死者绞监候故杀者亦绞又律载谋杀人造意者斩监候从而加功者绞监候葢殴妻至死无论谋故罪止绞候系指本夫起意杀妻者而言至听从他人杀妻既与本夫自行杀妻不同又与凡人谋杀加功情亦有异向因此类案情绝少故例内并无听从他人谋故杀妻作何治罪明文此案张翔鹄因妻赵氏不守妇道往诉妻母赵张氏欲将赵氏休弃赵张氏随往训斥因赵氏愈肆泼詈心生忿恨起意致死是赵氏之恐实由伊母赵张氏起意谋勒所致除赵张氏不应如该抚所题依子孙违犯教令父母非理殴杀律杖一百应改依尊长谋杀卑幼依故杀法故杀子孙杖六十徒一年律应杖六十徒一年系妇人照例收赎外至张翔鹄勒死妻命系听从加功之人该抚以律无明文仍将张翔鹄依杀妻本律定拟绞候不特与本夫自行谋故杀妻者无别且与凡人听从加功谋命拟绞之条致滋牵混揆之情法未为平允而此案事例既无成律可循查三十七年四川督臣题叙永厅李如榜殴妻杨氏伤重垂危料不能生听从义父傅天生主令假作自缢希图卸罪即取麻绳递给傅天成将杨氏系挂枋上悬吊殒命该督将为首之傅天成依谋杀人造意律拟斩监候李如榜照尊长谋杀卑幼于绞罪上减一等杖一百流三千里经部核覆题准今张翔鹄听从妻母赵张氏将伊妻赵氏谋勒毙命与李如榜听从义父傅天成将伊妻杨氏悬吊致死事同一辙似可悬照定拟应将张翔鹄即照李如榜之例办理奉旨依议九月广西巡抚朱椿奏查例载抢夺伤人丕手为从又伤非金刃又伤轻平复之首犯均改发边远充军又例载窃盗临时拒捕伤非金刃又伤轻平复之首犯改发边远充军嗣经部议将抢夺伤人为从暨窃盗临时拒捕伤非金刃伤轻平复二项俱改拟发往新疆交该都统酌拨种地当差奉旨依议在案惟抢夺伤非金刃又伤轻平复之首犯非由新疆改发内地未经议及仍照向例发边远充军较之抢夺下手为从既窃盗临时拒捕伤非金刃又伤轻平复之首犯罪名反轻查抢夺本重于窃盗因窃盗既经拒捕与抢夺无异是以不论抢窃伤非金刃又伤轻平复均发边远充军今窃盗伤人已改新疆而抢夺伤人仍发边远似未平允应请将抢夺伤非金刃又伤轻平复之首犯比窃盗临时拒捕伤非金刃又伤轻平复之首犯亦改为发往新疆交该都统酌拨种地当差部议从之四十八年五月部议现奉新例旗人犯该刺字即销除旗档以民人定拟除仅止抢窃并无逃罪自可遵照新例办理外其逃窃并发核其窃罪仅止徒杖轻于逃罪者该犯系刺字销籍之人既未便照二罪俱发以重论之律仍将该犯依旗人逃走例发往当差若略其逃罪以民人例计赃治罪而该犯所犯抢窃罪止徒杖者转得免其发遣又觉轻纵臣等伏思正身旗人理应守法当差顾惜廉耻乃敢于逃后抢窃及抢窃后复行逃走是其重迭犯罪自当一例从重办理以昭惩创应请嗣后满洲蒙古正身旗人逃后有犯抢窃及犯抢窃私逃同时并发核其抢窃赃数罪在流徒以下律应刺字者无论逃在一月内外俱照在京旗人逃走发遣当差在配怙恶不悛之例改发云贵两广边远地方令地方官与民人一体严加约束至汉军正身旗人但有犯应刺字者亦即照新例削除旗档其逃窃治罪之处另有专条仍照汉军本例定拟如此酌定条例庶旗人知立法綦严各知检束不敢轻蹈法网而臣部办理逃旗并犯抢窃之案亦可画一遵循奉旨依议十月陕西按察使王昶奏查命案重犯脱逃所有承缉之州县先于本境实力查拏并诣明踪迹无论隔府隔省差投携带通关密行侦缉及至初参限满无获之日造具事由清册分咨各省通缉由近而及远办理实为周备但关缉邻省必先询明该犯或有亲戚可依或系旧时来往始可差役往关而凶徒既经窜逸凡有可以潜藏之地亲邻保甲未必周知即属无从关缉查命案初参以六个月为限届时始造年貌事由清册申详督抚转咨各省死顽犷之徒早已乘闲远扬而他省未接通咨该犯等往来道路何从一体盘查且限至半年为时既久该犯等远适他方亦得从容藏匿及邻省接有咨文缉捕而藏身既固更属难于搜获故虽有通缉之名并无通缉之实者职此之故臣详加体察凶犯畏罪潜逃其形踪诡秘何所不至岂复论地之远近况各省地方官虽闲有留心缉捕未奉通咨而获破重案者然不过百之一二是以设为通缉以绝其逋逃之路但同一分咨与其咨缉于后而致辗转潜逃何如咨缉于先而使克期就获请嗣后命案内遇有凶犯脱逃该州县审明属实即于初报时一面本地缉拿一面造具年貌事由清册即详请飞咨各省协同缉捕不必更俟至六个月初参之后始行通缉如此立时四面查拏不论何处道路关津俱有捕人稽察凶犯如敢往来既不难于弋获日使凶恶之徒明知各处截留容身无地更不敢任意逋逃自可早为擒获再查三十七年湖北按察使刘秉愉条奏盗犯脱逃当即飞咨邻省协缉经部议奏以邻省通缉文檄每多视为具文而本境承缉官员因有邻省责成或致心存怠忽臣思地方遇有重案虽飞咨各省而承缉之限例綦严如果逾时不获本地方官应得处分断难稍贷自不敢因详请通缉稍弛其查拏之责如盗案内有罪应重辟者照此办理庶于缉捕之法益为周密部议从之十一月部议查秋审窃盗满贯一条内凡窃盗衙署仓库饷鞘军装及将本章公文烧溺者乘人遭风失火肆窃者蓄谋放火窃财者结伙入室肆行窃夺者考棚丢包撞骗者积匪滑贼犯窃多次者一夜连窃数家者奴仆忘恩负托勾引外贼及婢女同窃主财者窃盗军流在配脱逃肆窃者僧道喇嘛回民番民结伙肆窃者店家船户车夫雇夫钻舱等贼积惯为匪贻害行旅者蓄意谋窃官员客商沿途潜行乘机窃取者犯案被获扭锁逃窜后肆窃者屡次抢窃赃俱满贯者此等贼匪一经得财在一百二十两以上俱属情节较重历年俱照例拟入情实其余寻常鼠窃情节稍轻者拟入缓决今乾隆四十八年秋审朝审内窃盗满贯缓决之犯与窃盗三犯赃至五十两以上缓决之犯应照例减等发遣查本年各省秋审内此二项贼犯共五十二名朝审内二名俱经奉旨缓决在案相应恭折具奏奉旨依议五十年二月部议向例八旗满洲蒙古汉军流徒罪俱分别折枷鞭责完结迨三十九年直隶总督周元理具奏审拟船户刘治偷卖漕米一折奉上谕据周元理审拟刘治偷卖漕米发烟瘴充军从犯分别拟徒一折已批交该部核议矣其从犯方天秃声明系旗人应折枷鞭责完结等语固属照例办理但同系旗人其闲亦各有分别如果身居京师食饷当差在官执役之人身犯徒流等罪原可折枷完结若在屯居住及各处庄头与民人混处日欠即与民人无异则犯法亦当与同科嗣后除京城之满洲蒙古汉军现食钱粮当差服役之人及外省驻防之食粮当差如犯徒流等罪仍照旧鞭责发落外其余住居庄屯旗人及各处庄头并驻防之无差使者其流徒罪名俱照民人一例发遣着为例当即通行各省暨盛京吉林等处查自四十年起至四十九年止盛京各处军流发遣者共二十二案实徒者一十六案查盛京各处旗人与在京本属不同京中旗人城居者多屯居者少当差者多闲居者少是以虽定有实发之例而实犯者无多若盛京吉林等处旗人皆散处四乡而城居者不及十分之一且差使限于定额不能人人挑补是屯居之无差使者实处于不得不然并非游隋偷安者可比偶尔犯法即同民人一例实发将旗人之混入军流民籍者日积益多且犯罪各有轻重若使寻常犯罪与寡廉鲜耻有玷旗籍者一例发遣亦觉漫无区别请嗣后旗人犯罪除在京八旗屯居及附近京城各处庄头之无差使者其犯军遣徒罪名俱照民人一例发遣外至东三省旗人有犯寡廉鲜耻身玷旗籍者始照例实发其屯居之无差使者仍照旧例分别折枷鞭责完结奉旨依议三月部议据署川督保宁咨称蒲江县民曹履洁因大功服弟曹富洁图奸伊媳杜氏未成该犯闻喊捕获送官讵曹富洁以送官并无死罪将来定要杀害该犯怒其凶恶用绳缠头项力拉毙命该督将曹富洁依罪人已就拘执而擅杀以鬬杀论殴杀同堂大功弟者杖一百流三千里咨部又安抚书麟题太和县民杨心悦因其亲服弟杨永振图奸大功孀嫂祝氏未成祝氏哭诉前情该犯理斥不服杨永振反持刀■〈扌弃〉命该犯一时忿激拾斧殴歌殒命该抚将杨心悦依砍杀胞弟例拟绞监候二案皆系尊长因卑幼图奸起衅有心致死情节相同办理并未画一查尊长图产图奸挟忿逞凶杀害卑幼者则按律拟绞秋审入于情实若尊长图奸卑幼被杀死尊长者夹签声请蒙敕下九卿复议量予末减葢律重伦常法宽义忿皆有成例可遵若尊长杀死卑幼者律无明条是以各省办理未能画一伏思尊长之于卑幼情亲分尊有管教之责如卑幼罔顾伦理辄图奸有服亲属渎伦伤化已犯十恶内乱之条尊长训责不服一时义忿因而致毙若亦照寻常谋故一律全科反置乱伦之罪于不问是杀由义忿之尊长与寻常故杀卑幼之尊长两无区别请嗣后凡卑幼仅止为匪不法及一切寻常干犯或尊长另有私嫌乘机杀害者仍照谋故本律各按服制办理外如有卑幼图奸有服亲属被尊长忿激致死审有确据者悉照罪人已就拘执及不拒捕而擅杀律无论谋故各按照服制俱以鬬杀定拟其在场帮殴有伤之犯除系死者有服卑幼仍以谋杀故杀服制本律科断外其余无论凡人尊长概照鬬杀余人定拟奉旨依议九月协办大学士和珅等奏查向例流罪人犯如有中途在配脱逃被获改发者均就其现配地方计程发配又免死减等流犯脱逃被获者亦就其原配地方计程发配至附近改发近边近边改发远边远边改发极边应由配所定地之处例无明文应将军罪脱逃改发人犯均照流罪脱逃就配所改发之例由配所定地交刑部载入册内若现配地方应配之所即系原藉相近之处而地处边境再无别处可以改发者仍从其原籍改发倘原籍改发之所较原配相近则视其拏获地方改发庶与五军三流道里表所定远近里数俱无违碍不致有应远较近之弊奉旨依议

　　皇朝通典卷八十六

　　●皇朝通典卷八十七

　　刑八

　　○皇朝通典卷八十七

　　宽恕
　　囚系

　　△宽恕

　　（臣）等谨按国有常宪罪疑惟轻宽恕者随时随案法外施仁者也我朝自列祖以来仁育义正大德涵濡暨我皇上体上天好生之心以为心奉列圣弼教之治以为治尚德缓刑百余年如一日矣要而论之不贵屈法以狥情贵在原情以定法情有可原虽抢盗以饥寒而释罪逆犯缘坐以不知情而免诛况罪之不至于死者更可酌为末减惟在悉心检核必得其情故恩旨之颁有为身被者梦想所不到而酌理准情实慎刑所应尔以视屈法市恩者矜恤本无不周令典又堪为式所谓如天之德普万物而不言者也至于热审停刑缓决减等与留养自首各条行之既久所全实多而又有衣煤药饵等格外之仁故冤抑无闻牵连绝少民游化宇式措祥刑猗欤休哉盛德之至也
　　天聪元年六月时以岁饥盗贼势杀所在多有诸臣请按律严惩上恻然曰彼皆不得已而为盗耳缉获者鞭而释之可也遂命是岁谳狱姑从宽典
　　顺治八年三月谕曰天时向热连日风霾不雨前代常有热审之例刑部可通察刑狱五城司坊顺天府京县各察监犯之无干牵连者即日释放笞杖徒流次第减免其有情罪可矜疑者请旨定夺十年十月朝审罪犯张学伤人应抵伊子玉儿泣请代死法司以闻上矜其情特免死遣戍辽阳仍谕后不为例十二年七月定审录罪囚有死罪可矜疑及事无证佐可结者具奏处置流徒以下减等发落充军人犯除已经发解外其余不分曾否详允及虽经定卫尚未起解者逐一关送审录内有应释应减者会同巡抚酌量发落又军罪有不用全律摘引例文及不分首从滥坐者如未发遣即附人矜疑疏内题请开释杂犯恐罪准徒五年者并已徒而又犯徒总徒四年者各减一半例应枷号就近释放其余流徒等罪各减等发落笞罪放免其赃犯除侵盗官银五十两粮一百石以上者照旧监追如应还官银不及五十两并入官给主百两以上各赃监追至五年或正犯身故逮及子孙勘无家产者奏请豁免其各处盘查坐赃追赔银两草束亦听查勘正犯存亡家产有无且奏裁夺十七年七月定正月系万物发生之初停止行刑
　　康熙七年五月以天旱敕内外刑官除重囚外其余轻罪即行保释八年六月谕各省热审时有非实犯死罪者量予减等如在京法司例夷年二月定军流以下已经具题未奉旨发落者皆准减等至十年又定直省罪犯在热审之先具题到部之案遇热审仍行减等其热审时具题之案虽过热审之期到部者亦仍减等发落十一年定免死流犯有祖父母父母老疾家无次丁者照旗人例折枷存留养亲之例十四年九月复正月停刑之例先是顺治十七年定正月停刑康熙元年此例停止至是给事中彭之凤复有是请从之十一月敕刑部速行审结罪囚上以时值严冬不忍罪人久系故有是命十七年七月停秋审重提质对之例旧例直省秋审必重提犯人家属及失事牵连之人对质至是停止二十年五月定交六月停刑之例部议立决人犯请交六月节停刑得旨六月节若在五月内即以交节日起停刑若六月方交节即以六月初一日起至立秋在六月内必俟七月初一日方令行刑二十一年四月上谒陵有尚阳堡流犯王廷试子王德麟叩阍称伊父以窝逃充发今年老恳发回原籍愿以身代督捕议不准行上以情实可悯着一并发回原籍仍谕后不为例二十五年五月谕枉法得赃行贿与受人员免拟重辟照例追赃其未经发觉者悉予宽免三十六年五月给事中郑昱条奏平定噶尔丹庆贺大礼颁诏款项奉谕凡颁赦诏皆人主之事非人臣所宜言自古不以颁赦为善政者以其便于恶人而无益于善人也郑昱妄以诏款陈奏念系言官特从宽宥着大学士严行申饬三十七年七月部议山西宁乡山贼安守荣等聚众五百余名劫掠村庄安守荣等十四名应立斩枭示余犯一百九十四名应照例立斩未获各犯二百十二名严缉另结得旨安守荣等于该抚兵到即率众迎降俱从宽免死发往奉天安插贺之荣等一百九十四名俱从宽免死李雾等二百十二名俱免缉三十九年九月部议广东巡抚萧永藻题强盗杨三等不分首从尽行处斩应准行上曰此案同谋者六十余人尽诛之则人命甚多可将为首者即行正法为从者俱从宽免死发往黑龙江四十一年正月谕罪犯一经缓决即皆冀望生全而长困桁杨淹留岁月自新无路朕甚悯之今方春始和用沛矜释之仁现在刑部及直隶各省监禁人犯凡经康熙四十年秋审奉旨缓决者通行减等四十五年十二月部议凡经恩赐祭葬之子孙难荫出身之人不可使宗祀断绝如审拟大辟家无次丁者令其妻妾入监相聚生有子息再行正法五十年五月部议福建海贼郑尽心等俱拟即行正法上以正法人犯五十余名多迫于饥寒抢夺财物并未与官兵相抗且俱熟谙水性特旨从宽免死发往黑龙江宁古塔等处充水手当差五十三年六月上驻跸避署山庄轸念在京狱囚恐盛暑致疫命加宽恤多置冰水以解郁暑其九门锁禁人犯亦宽其锁条枷号人犯暂行释放 【 谨按五十四年五十五年六月并有是命】十二月御史周祚显疏言近京畿辅之地旗民杂处一切鬬殴赌博田产细事不妼令其解部交理事同知审理详报巡抚完结以免拖累得旨允行
　　雍正四年五月谕一家兄弟二人弟殴兄死而父母尚在则有家无次丁存留养亲之请倘父母已故而弟杀其兄已无留养之例一死一抵必致绝其祖宗禋祀此处甚宜留意若因争夺财产及另有情由又当别论嗣后如何定例着九卿确议寻议除争夺财产谋杀故杀按律正法外倘系一时角争互殴致死胞兄而父母已故别无兄弟又无承祀之人应令地方官据实查明取结疏内声明如恩准其承祀将该犯免死减等从之六年七月谕凡各省盗贼未经缉获者其中为首造意及伤人之犯若自行陈首朕酌其情稍可原者量从宽减若被人诱胁跟随为盗之犯自行出首则将伊应得之罪予以宽宥俾得改除旧恶永为良民若此旨既到之后盗贼不行自首其已经自首免罪而复为盗贼者加重治罪倘官员因盗案不结贿买无赖冒认为盗自首者将贿买之官及代认之人俱即正法又奉旨各省监生每于考职之时托在京之亲戚朋友代为应考而本人安坐原籍滥叨职衔陋习相沿已久今准其自行出首代考之人酌量宽免托人代考者但革监生不治其罪隐匿不首者一经发觉即行正法七年三月奉旨凡拟罪潜逃之犯应绞者改为立绞应斩者改为立斩必该犯本案情罪可恶秋审时无可宽缓而又有脱逃之罪方改为即行正法若所犯情罪尚有可原或因愚昧无知或因不知新定之例一时起意惧罪潜逃仍照本罪拟为监候九年六月时以久旱命法司将监禁枷号轻犯暂行保释其拟绞监候贼犯已经三年者酌量释放减等并谕将外省轻罪人犯已经到部有问拟徒杖而准其折赎者悉行宽免十二月定流犯年逾六十者准入养济院给与口粮十年二月谕侵蚀钱粮之官吏应加重治罪今施恩法外分年带征若有不拘年限先行完纳者准其开复依限完纳者宽免其罪胥吏中有先期及依限完纳者亦加恩免罪又以天旱命法司省释轻罪监犯六月安徽巡抚程元章奏殴死陈小厮之石兆林应绞监候声明石兆林系孀妇独子陈小厮并非独子应请留养经部议驳上以石兆林之母青年守寡苦节抚孤而尸亲亦呈请免抵特加恩准其存留养亲仍追埋葬银两给付死者之家十一年五月法司核拟听从母命致死胞兄之黄二照例声请情有可原奉谕黄鲁山酗酒费产顽梗不孝又欲盗卖伊母余氏膳田曾经余氏具禀有案是黄鲁山忤逆之罪无可逃矣黄二迫于母命将黄鲁山致死情有可原从宽免其治罪不必发遣其协助下手之何友爵涂介文亦着从宽免其流杖此案乃朕原情办理将来不肖之徒或知有从宽之例假造捏饰以图卸罪亦未可定此次宽免之处后不为例
　　乾隆元年七月定军流人犯之妻老病不能随行者听免其同遣又定军流身故妻子愿回籍者计程远近每名日给米一升二年七月部议一应杖责之犯时遇热审于减等之中仍照旧八折发落三年九月以奉天所属旗民交涉案件送部审拟道路往返不无牵连滋累谕令就近旗民官会同承审定拟止将罪犯解部覆讯定案其余一切牵连对质之人于审明之日即行省释四年十一月定奉天狱囚编衣煤炭药饵棺木等项应于赃罚各项银内给发其解审人犯亦一体给发口粮五年六月谕向来九卿办理秋审朝审人犯分别情实缓决可矜三等而惟缓决之内情罪轻重不一其果系所犯重大实无可原因系久缓不复处决者虽终毙囹圄本无足恤其有一线可原尚在矜疑之例者九卿承审时附入缓决之内年复一年陈案日积以致此等人犯久淹狱底亦属可悯今秋审在即九卿于秋审朝审招册内详加分别凡缓决之案果系情有可原者俱入于可矜条内以招示罪疑惟轻法外施仁之至意七年四月谕谳狱必依乎律而其中情节不一又当参酌核拟期归平允朕于刑部所奏重犯其中稍有一线可原者或降旨从宽末减或交九卿定议皆于法外原情以示矜恤但日理万几恐披阅一时未周照签批发虽论法不枉而原情较疏矣嗣后刑部进呈本章及秋审各案着大学士详阅其中有应加复核者即拟写双签并将情节声明进呈待朕酌量则周密慎重益可副朕哀矜庶狱之意八年七月定孀妇孤子有犯戏杀误杀等案如伊母守节已逾二十年该督抚查明被杀之人并非孤子取结声明具题法司核请留养其鬬殴杀人者审无谋故别情该犯之母守节二十年而又年逾五十者亦准其照例声明法司夹签入本恭候钦定至军流徒罪即照例分别减等发落十四年十月广东斩犯曾士标因鸭走入缌麻服叔曾会昌田内被曾会昌次子曾朝芳打死因与曾会昌争论曾士标以木挑抵格致伤曾会昌身死曾士标依律拟斩监候嗣曾会昌之子曾朝宗在山砍柴遇曾士标之子曾亚二触起前恨用刀连歌曾亚二殒命曾朝宗亦依律斩候俱入情实奉谕朕详阅招册曾士标服制攸关法无可贷而曾朝宗则因报复父仇情似可原然凶犯已经拟抵国法既彰则私恨可泄即使遇不共戴天之曾士标亦祗应听其服法就刑不得擅肆杀害何况其子并非下手又未加功是无罪之人也杀无罪之人则但当治其故杀之罪而不当原其复仇之心果使有心复仇亦但当于曾士标未拟罪之先而不当于既拟结之后若因此遽从宽典则曾士标父子二命抵曾会昌一命于法不得其平且启仇杀之端殊非辟以止辟之道曾朝宗亦无可贷但曾朝宗情因痛父曾士标子死非辜各有情节着俱改绞罪处决又谕向来办理秋朝审案每遇官犯辄事宽纵但于一次混入缓决即为成案断不复改谓之老缓决至办理矜减如赦诏及一线可原五次缓决之类又断不能邀恩年复一年不过令老死囹圄而已果尔则国法所行惟在闾里小民以及盗贼之辈而宫犯仅止虚受罪名幸全首领是岂国家制刑之意哉但此等人犯经历年久或曾经大赦未便复改为情实着大学士会同该部将所查各案再行详悉斟酌应可矜者即入可矜应缓决者仍入缓决近年以来所定之案有应改为情实者即改为情实其在乾隆八年以前者既经漏网亦不复加以显戮着改发黑龙江交该将军严加管朿充当苦差十五年正月谕国家定有独子留养之例凡属情轻俱已邀免惟是愚民无知轻身鬬狠不知留养为格外之仁或转恃此为幸免之路以致罹于法纪因于案情稍重或理曲寻衅金刃重伤虽经督抚声请仍以原罪定拟不准留养固属该犯罪所应得但声请之案不过寻常鬬殴等类断不致入于情实徒使淹禁囹圄不得侍养而穷老孤孀无所倚赖深可轸恻朕思此等罪犯并非有谋故重情为常赦所不原既经定拟拘系逾时已足驯其桀骜之气应量为末减俾得自新上年秋审经九卿定议矜减者止有二起余仍监候者该部查明各犯祖父母父母现存果无次丁俱以可矜减等请旨发落嗣后独子犯罪未邀宽减者该督抚于秋审朝审册内声明九卿复核时照此办理以昭轸恤无告之意十七年七月上以天气炎蒸热审减等着展至处署为止越旬日雨泽尚未沾足复谕刑部仍行减等俟雨足后照旧办理十九年正月谕从前各省鬬殴情罪梢重之案经部定议不准留养嗣因此等人犯秋审时原不至入情实乾隆十五年特颁谕旨令各省督抚秋审时另册办理但十五年以前此等亲老丁单之犯间有原题内未经声叙者遂不得一例邀恩情亦可悯着各该督抚将从前未附声明确有成招原案可凭者准其一体入册量予末减以示钦恤二十五年八月酌定斩绞监候妇女业经解勘一次情罪显然无可改拟者下次即停其解审其外省定拟可矜具题经九卿会核绞决者次年秋审核其无异亦即停其解审以昭矜恤三十年三月福清令程廷栻误拏云和县民刘年学为天台县逃匪丁钦显蒲城令夏秉衡误拏山西民人张机为江西逆犯胡中藻之子胡得玉业经审系误拿分别结案督抚苏昌明德等请将该县交部议处上以州县官能不分畛域缉拿邻省逃犯例得擢用议叙若以偶尔错误即因此获咎必皆自畏处分概置邻封于不问特降旨宽免复谕曰历来所办盘获案犯皆未尝一就拘执即置重典是惟在各督抚遇此等案件详悉根究务得确情使实者不致幸逃法网虚者亦不至误罹刑书而有司随时实心体访奋勉有为毋或稍怀瞻顾庶吏治民生均有裨益设有不肖州县以毫无影响之事罗织平民妄希进取一经审实自取罪戾又不得以闽陕二省之案借口也三十四年十月奉上谕本日勾到河南省情实招册内有徐庚一犯因伊子徐国泰兴立邪教照大逆缘坐律问拟斩决改为监候核之原案该犯本不知情特缘伊子坐罪是以停其予勾但思向来办理逆案内凡缘坐各犯秋审时经九卿三法司均照例列入情实而朕悉准罪人不孥之义并不从宽免勾固属法外施仁然其中酌理准情亦当有所区别如逆犯家属内所有弟兄妻子自当按律缘坐至本犯之父则更较别项亲属不同设使于伊子肆行悖逆之事原系知情是该犯之父教子不轨即属逆案正犯不得谓之缘坐倘伊子所犯平时实不知情后并未同居无从觉察者事发之日遽行因子及亲一概坐以大辟于情既觉可悯于义尤属未协嗣后遇有此等逆案家属应照大逆缘坐律治罪而该犯之父实不知情者应如何酌量定拟明着为令俾可永远遵循着大学士九卿会同该部悉心详议具奏寻议查律载谋反及大逆但共谋者不分首从已行未行皆凌迟处死祖父父子兄弟及同居之人不分异姓及伯叔父兄弟之子不限籍之同异男十六以上皆斩又母女妻妾姊妹等俱给付功臣之家为奴又律载谋叛但共谋者不分首从皆斩父母祖孙兄弟皆流二千里安置各处等语是反逆正犯造谋非一时号召非一人该犯亲属无论籍之同异不得谓无从觉察故律内亦无知情与不知情之分坐以骈首尽法究治以快人心而昭常宪此缘坐之条准情酌理法无可贷至于比照反逆之案其正犯亦实系狂悖不法为风俗人心之害不得不严加惩治以警凶顽而问刑衙门既用比照反逆定律遂于该犯亲属亦照例缘坐此相沿办理之由也兹蒙皇上天恩谕及大逆缘坐之案如该犯之父平日实不知情并不同居无从觉察者事发之日遽行因子及亲坐以大辟于情既觉可悯于义尤属未协仰见我皇上好生之德于法无可逭之中寓格外矜全之意伏查反逆正案罪大恶极故于本犯寸磔之外定有缘坐之条如前经办过谋反之黄教大逆之李怀林其亲属仍应照律缘坐母庸另议外其有人本愚妄或希图诓骗财物兴立邪教名目或因挟仇恨编造邪说煽惑人心种种不法情罪可恶律以凌迟实为不枉但究系比照反逆定罪与实犯者有间若该犯之父实不知情并不同居无从觉察审有实据者应请照谋叛之犯父母流二千里之律酌改为流三千里安置至本犯之父母既得蒙恩减等则比照叛逆缘坐之祖父及伯叔父似应确审分晰亦一体减流以示矜全如蒙俞允所有徐庚一案即照此例办理并载入例册通行各督抚一体遵行至现在已结案人犯内有似此蒙恩未勾者悉令该督抚遵照分别办理奉旨依议三十七年二月奉谕据徐绩奏军犯李作良自配逃回利津原籍经该犯之父李海赴县首禀例应如罪人自首免罪但该犯屡犯窃案在配又不能安分殊属玩法仍拟斩决等语此等军犯逃回原籍自属怙过不悛之徒本无足惜但现经伊父首禀于律既有如罪人自首之条自可量从末减李作良着从宽免死仍发原配地方嗣后有如此者俱照例行但因首告而贷死己属法外之仁祇可一次若到配后仍不知惩艾复敢脱逃虽有父兄首告亦不准其宽减于情法更为允协着为今四十年七月奉谕民间私藏鸟鎗虽例有明禁日久己属相沿具文昨岁大学士舒赫德奏请查禁鸟鎗意在戢暴安良是以准其通行各省然亦不过内地为然若口外蒙古地方本不当在禁止之例昨据福隆安具奏曾降旨将口外查禁鸟鎗之事概行停止今思内地鸟鎗亦不必查办即如深山防虎村庄防盗民间置鎗备用亦不可无若一旦概行收禁则闾阎顿失自卫之资转多未便且地方官奉行原亦不过有名无实恐办理不善胥吏因缘为奸需索滋扰弊且百出是欲安民而适以累民更何足取乎况去岁山东逆犯王伦聚众不法并未挟有鸟鎗是小民之守分与否更不在鸟鎗之有无又何必因此而施之厉禁乎所有内地查禁鸟鎗之事并着无庸办理四十一年七月奉谕前据刑部议覆文绶奏审拟投首逃兵彭士仁汪国才照例即行斩决一案朕以此等逃兵如在军务未竣以前闻拏投首其人尚知畏法若系大功告竣以后明知不复用兵始行投首不可不申明军律俾营伍共知儆戒因谕令文绶查明该二犯投到日期据实奏闻今据覆称查明彭士仁系于上年十月十二日在桐梁县投到汪国才于上年十一月初十日在巴县投到等语此等兵丁在军营潜行脱逃原属法无可逭但既查明该二犯军务未竣以前自行投首尚属心存畏法较之撤兵以后妄冀幸免始行投到者究属有间尚可格外施恩于万无可贷之中宥其一死着交刑部照从前例减等发落其大功告成以后投首者不得复援此例四十三年九月奉谕刑部会同九卿秋谳已毕当以次缮册具题闻今年各省情实人犯较上年多至一百八十余人其因金刃伤人拟入者较多是否各督抚均未能深体朕意朕上年明降谕旨以彼此鬬殴之案若死者仅用手足而凶犯辄持金刃杀伤此等好勇鬬狠之徒不可不严示惩儆自当入于秋审情实但不教而杀朕尚不忍因令各督抚遍行出示咸使闻知俾各畏法悛改并予限一年俟下届秋审时始行分别办理若教而不从则是自取其死情理俱无可恕矣因思今年秋审案件俱在未奉谕旨以前愚民尚未周知若即行予勾何以副朕前旨辟以止辟之意所有今年秋审情实金刃伤人之案着刑部于黄册内夹签声明其已经具题者于进到时交行在刑部夹签呈进原可扣除不勾但此等案犯情节加重即不予勾亦止应照情实未勾之犯办理不得援寻常缓决人犯之例三年后即予减等是于从宽之中已寓戒好勇鬬狠之意矣恐僻壤穷乡遽难家谕户晓着再予以五年之限令各督抚将朕旨明白晓谕实力劝导务使人尽儆凛以化其桀骜不驯之习勿使轻罹刑网若五年后仍然怙终不悛复有用金刃伤毙徒手之人者则杀人者死律合抵偿且屡训不悛法难更宥即当概行予勾无稍矜恤各宜感悔省悟母负朕谆切教戒化民厉俗之至意将此通谕中外知之四十四年六月奉谕据刑部奏杀死一家四命之凶犯余膺拟凌迟处死其子余世聪余世华余世闰余世荣俱照新例拟斩决前降谕旨将杀死一家多人之犯加重定律者原以此等凶恶之徒将人全家杀害实戾气所锺不应复留余孽且恐凶徒明知法止其身自■〈扌弃〉一死逞其残忍杀害过多以绝人之嗣其妻子仍得幸免于情理实未允协自应改用重典以期辟以止辟今此案余膺杀害熊士顺一家四命而余膺及其子余世聪等分别凌迟斩决者共有五犯拟抵之人浮于所杀之数亦觉稍过所有余膺之子余世聪余世华余世闰仍着照原拟斩决其幼子余世荣着从宽免死同凶犯之妻丁氏发伊犁给厄鲁特为奴并着刑部嗣后如有杀一家四命以上之案悉按其所杀人数将凶犯父子照数定罪俾多寡相当其有浮于所杀之数或一人或二人均以其幼者照此办理并令内外各问刑衙门知之着为令四十六年二月奉谕从前进剿金川所调各省绿营官兵曾在军前潜逃者即经降旨饬令各省督抚严拏奏请正法所以重军法警将来也现经文绶奏到川省未获逃兵尚有七百二十一名之多但事隔多年一经拿获即予骈诛朕心亦有不忍兹特网开一面嗣后此等未获逃兵如有自行投首者着加恩免其死罪发遣伊犁等处此实朕法外之仁如尚有潜行窜匿不肯投首者若经地方官盘获仍当即行正法断不能稍从末减各该督抚等务俱仰体朕意明晰晓谕查照道里远近分立限期务使穷乡僻壤家谕户晓副朕仁义兼尽之至意五十年六月奉谕向来刑部定律凡有私自净身人犯俱问拟斩候因念此等人犯大抵因贫所致是以加恩释放发在热河当差现有太监王成一名朕面加询问伊系直隶安肃县民原报今年十六岁实年方十三岁前年因家中贫苦父母为之凈身问拟斩罪在县监禁一年上年始发热河当差初次报县时该县胥役因向伊父王二格需索不遂曾将伊父一并收监四十余日后因穷不能给始将王二格释放遂捏填王成年十五岁定拟详报等语此事经朕亲向询明且看其身躯幼小并应对明白实无虚语知县为亲民之官虽不至昧良舞弊贪图微利若此此必胥役乡约人等因私自凈身有干例禁希图讹诈又因索诈不遂为之加增年岁以入其罪并将伊父无辜久羁闻之殊觉恻然而该县竟漫无觉察在凭胥役等勒索捏报种种弊混亦难辞咎现因各处当差太监乏人尚在晓谕召充且向例太监于投进当差时祗赏给银五两其每月所得分例亦不过一二两若未经投进之先吏胥亦向其需索则是得不偿失谁复肯将其子弟充当太监者近日进宫太监短少之故必由于此况王成凈身年不过十一自必系伊父母穷苦无聊遂尔将伊阉割与伊何涉乃拟以大辟而复滋胥役索诈捏饰之端乎此案着刘峨详查参奏因思私自凈身人犯律拟斩候者虽为慎重伤身起见然一经阉割便成废人若非实在穷苦孰肯甘心出此今因有此律而转致胥吏借端勒索甚至加增年岁故入其罪况此辈供奔走扫除之役自古皆然是宫闱在所必需而反治之以罪从前定例本未允协所有私自凈身问拟斩候一条竟应删除并着直隶总督顺天府尹严饬各属州县嗣后如有并无他故自行凈身者准其投内务府派拨当差照例验看如有他故内务府大臣再行文问之地方官不得竟拘其家属致滋扰累倘有从前需索滋扰者即将该州县等据实参奏其现私自凈身问拟斩候巳未招解及在监羁禁查明释放解送内务府分别当差

　　△囚系

　　（臣）等谨按系囚之繁减关治道之盛衰我朝肇基东土俗厚风淳为牢以画地而巳于后有内外监女监之设规制具备而有司稽察未周致病犯不无情弊嗣经列祖暨我皇上厘剔奸欺严逾限之禁而案犯鲜有监毙设记犯之簿而滥禁不及平人其悬案待质之犯按时开释而囹圄为之一空然于劫监夺犯疏防贿纵则严治之法俾无漏网宽严得中稽核以实不慕纵囚泣罪之虚文而犴狴之肃清实前古所未有也
　　天聪三年五月以遣追土默特部落逃人诸臣中有不给马匹及未会集公署者命画地为牢禁饮食三日
　　顺治三年二月定死囚禁内监军流以下禁外监妇人犯罪应禁者别置一室曰女监十二年八月定地方官擅取监犯病呈致死者依谋杀人律拟斩狱官禁卒听从指使下手者依从而加功律拟绞十月谕每年六月内审定立决重犯俟七月具题正法永着为例
　　康熙二年五月御史姚延启奏江浙等省有狱卒苛索不遂创为木笼上下分数层纳囚其中不能屈伸天时炎暑秽气熏蒸转成疫疠多致监毙请敕部严禁从之九年六月谕刑部监犯踰限不行速结以致毙狱者甚多各犯自有应得之罪未死于法先死于狱殊非慎刑之意其作何严加议处详议定例具奏寻议凡承问官将正犯俱审取口供限内监毙者免议虽在限内并不审理取供迟延一案之内监毙一二人至三四人者罚俸有差五六人者降一级留任七八人者降二级调用九人以上革职将牵连无干之人监毙一二人者罚俸一年三人者降一级留任四人者降二级调用五人者革职若上司不据实题奏者降二级调用至于取录口供逾限不结致正犯监毙者照限内不取口供致死之例处分将牵连无干之人监毙一人者降一级调用二人者降二级调用三人以上革职上司不据实题奏者降二级调用若限内不能完结再行展限仍照限内监毙例处分如在展限外死者亦照逾限例处分从之二十八年十一月谕流徒人犯遇有势力者每羁禁不严及至发遣又展转迁延其颁苦无力营求者即肆行凌虐濒于死亡着户刑二部堂官稽察如有前项情弊从重治罪
　　雍正五年闰三月部议监犯病毙向例不分本犯情罪轻重司狱官一例处分诚为未协嗣后应将死罪军流及杖徒以下分为三等按监毙人数分别议处从之七年九月定行劫监囚不论曾否得囚有无伤人将为首之人拟斩立决有伤人者将伙犯亦拟斩立决如有杀人者将杀人伙犯及首犯俱拟以斩枭其余为从未经杀伤人者依律拟斩监候在中途势夺人犯因而杀人者将为首者拟斩立决下手致命者拟绞立决余仍照律分别坐罪
　　乾隆元年十月部议嗣后各省各府设立循环监簿饬令所属州县将每日出入监犯名姓填注按月申送该府逐一查阅其有不应收监而滥行监禁及怀挟私仇故禁平人者均照律拟罪虽系应监人犯如有吏卒借端需索者以枉法从重治罪该管官照失察衙役犯赃例议处故纵者照纵役犯赃例革职十八年二月定斩绞重犯在监行凶致毙人命者照前后所犯斩绞罪名从重拟以立决十月河南巡抚蒋炳奏密县禁卒贿纵重犯越狱审拟绞候奉谕禁卒典守监狱乃于斩绞重犯受财故纵此非寻常因事受财可比自应按照本律与囚同罪但则例又载有拟绞缓决候逃囚捕获审豁之条未免法轻易犯嗣后监犯脱逃审出禁卒得贿情节即视所纵囚罪全律科断如本犯应入秋审情实者亦入情实应绞决者亦拟绞决应斩决以上者亦即拟以斩决着为例二十五年四月定解役开放锁扭致重犯脱逃未获者即将解役究审定拟严行监禁俟拏获逃犯之日究明贿纵情节即照本犯罪名一律全科如果仅系疏脱并无别故仍照例发落五月部议押解斩绞重犯除受贿狥情故纵依新例办理外其违例雇替托故潜回无故先后散行止留一人押解者改照故纵律与囚同罪不准照旧例减囚罪二等问拟果系依法管解偶致疏脱审有确据者除依律治罪外仍勒限缉拏他人捕得亦不准宽免从之六月定狱囚衣制凡斩绞军流重犯羁禁在监以及解审发遣俱给衣赭色布服与锁扭互为标示二十九年三月部议禁卒将斩绞重犯松放狱具以致脱逃者将该禁卒严行监禁俟拏获正犯之日究明贿纵属实照律全科审无贿纵情弊或系狥情或托故擅离或倩人代守以致潜逃者亦照故纵律治罪不准照旧例减囚罪二等问拟五月定秋审届期督抚饬各属酌量所属人犯数目遴选一二干练佐杂督同差役将重犯押解省城候审审毕之后仍着原委员役解回收禁倘有人犯疏脱及解役顶替短少等弊即将委员参处又滁州解役魏荣等递解遣犯过定远县池河司地方该巡检署无监狱令原解押至饭店次日查点佥送因而脱逃安抚托庸奏钦奉二十七年上谕嗣后凡解送发往回城罪犯人等如有中途脱逃者除将逃犯严拿外将解送官兵人役问拟死罪以俟缉获逃犯若经拿获者再行释放治伊应得之罪若经年不能拏获将正法之处奏闻请旨即着为例遵例将解役等拟绞监候部如其议并议解送人犯防范之处其向未设有监狱地方尤宜加谨倘有疏虞该管官必当严惩伏查乾隆二十七年六月内遣犯张四等在巨流河脱逃一案钦奉谕旨将因天晚难辨年貌借端推诿不肯收接令解犯住宿店房致犯脱逃之外郎杨海严加治罪其该地方官等俱经从重议处在案今安河复有此事恐各省亦有似此并无监狱地方该管官推诿误公亦未可定请旨敕下各直省严饬所属嗣后如有藉词推诿不收人犯以致疏脱者该督抚即行严参照巨流河一案交部从重议处三十三年九月湖南巡抚方世儁奏称例载内外斩绞监候之犯每遇秋审时责令狱官监看薙发一次又秋审解省人犯俟审毕发回后方许薙发各等语葢以秋审俱在夏月时当向炎准令薙发以示矜恤今新例改令道府于冬春之间亲临勘审维时尚未炎热似可毋庸拘泥请嗣后监犯照依热审之期每年于小满后十日令该州县率同狱官监视薙发一次具文通报备核以恤罪囚而符例意从之又奉上谕向来各省应入秋审官犯俱于各州县狱中监禁勾决本到转行该地方正法办理尚未妥协嗣后各官犯于定案时即在按察使衙门收禁既与齐民犯罪者稍示区别而臬司狱禁稽察更为周密亦可免疏虞替代诸弊于防微杜渐之中仍寓仁至义尽之意秋谳大典更足以昭慎重至勾本到省并着照刑部决囚之例将情实官犯全行绑赴市曹即令按察使监视行刑奉到谕旨当场开读按照予勾之犯验明处决于体例既为画一而省会之地共见共闻如此立法森严并可使官寮共知儆惕将此通谕知之着为令十月奉上谕钱度奏贺县疏纵逃军熊俊越狱脱逃一案请将典史谢霖革职拏问而于知县郑之翀请革职留任殊属非是该县监禁脱逃匪犯既不上紧办理又不严密巡防致要犯夤夜兔脱非寻常疏纵监犯可比自应将该县即行革职仍留该处协缉事理方为允协今钱度初到西粤辄尔心存宽纵请将该县留任使庸玩劣员仍得优游恋栈何足以示惩儆明系钱度有意沾名沾染外省恶习不知悛改钱度着交部严加议处郑之翀着革职仍留该地方协缉嗣后有似此者均照此办理着为令至改发新疆积匪猾贼在配及中途脱逃情罪甚为可恶一经拏获即应明正典刑又何必关查原案往返需时致令匪犯在狱日欠得以乘间潜逃办理本属未善将来各省如盘获此等要犯讯究明确即行正法毋致旷时贻悞将此通谕各督抚知之三十五年三月奉上谕据熊学鹏奏应发新疆改发烟瘴之窃犯陆贵珑在司监收禁越狱脱逃现经拏获正法请将管狱官分别革职议处一折司狱华灿于司监所禁要犯任其乘间脱逃实属有乖职守罪应褫革固不待言至按察使为通省刑狱总司凡所属囹圄并宜申严防禁毋稍疏虞方为无忝厥职乃于专管之司监毫无防范致有越狱之犯尚复成何事体则其平时之阘冗玩公更可概见曾日理向为府道时尚知黾勉自擢任臬司以来即意存满足不肯实心出力闻其近日办事声名甚属平常今复有此越狱之案非寻常疏防可比曾日理即着革职熊学鹏等着交部分别议处至折内于禁卒定罪一节援狱卒不觉失囚律有限内能自捕得及他人捕得者皆免罪之语殊属未协禁卒拘管狱囚理应严密防守乃漫无检束致监犯得以乘间潜逃典守之职安在即讯无贿纵情事而其藐法误公罪已难逭设系限内自行捕获犹得云情有可原若他人获犯与彼奚涉亦竟得邀宽免何以杜弊惩顽昨因解员中途失鞘之案经地方官获贼者解员即予开复旧例未为公允曾谕吏部改议此狱卒失囚律他人捕得免罪其不当事理与解员开复例何以异着刑部另行核改具奏此案禁卒等即照新例办理其海宁县知县曾一贯于司监越狱之犯即能缉获自应量与议叙该抚折内竟未声明亦属疏漏并着该部议奏寻议嗣后如他人捕获及囚已死自首等情均仍依律减囚罪二等治罪不准宽免其中途押解人不觉失囚者如他人捕得及自首等情亦仍按本律科罪不准宽免三十八年九月顺天府尹奏准嗣后凡各省递回人犯无论初次二次即交原籍地方官逐一造册收管仍于每月朔朢日期按册点卯如有临点不到私行出境者随时申报该管衙门及原犯事地方查拏倘递解后复行出境该地方官并不申报或被原犯事处盘获或又在他境犯案除将本犯治罪外其原籍不报之地方官一并议处十月奉上谕本日据萨哈岱钟音奏拏获分发为奴脱逃之俄罗斯费约多尔等三犯因八月为停刑之月饬交该县严行监禁于九月初四日正法一折固属照例办理但此等脱逃要犯自应决不待时岂可拘于常格况停止行刑月日原指寻常案犯而言若遇紧要重犯应鞫应决者均宜随时审办设或拘泥旧文系狱太久难保无防守懈弛乘间越狱自戕等事致令幸逃法网殊有关系朕于谳狱用刑权审至为慎重若遇罪无可贷者即偶值令节庆辰亦谕法司按律讯治从不稍存忌讳而外省督抚等因向有违例行例处分惧干吏议不亦昧于轻重之宜乎嗣后除寻常案件仍照定例月日停刑外其凶盗逆犯干涉军机应行立决及当加刑鞫者均即随时办理声明咨部不得拘泥旧例着为令四十五年定各厅州县有离省远者遇秋审情实人犯在监病故令管狱官立即通详该督抚于接文日先行题报该管道府据报一面速派邻近之员前往验讯明确详请咨部总以一月为限四十六年六月奉上谕向来刑部及各省监狱凡在禁囚犯有夜给灯油之例甚属无论此等身系囹圄者俱系犯法之人罪由自取如重囚给以衣食因其爰书已定必须明正典刑不应复令其冻馁致毙已属国家法外之仁至灯油一项并非衣食可比罪囚在狱夜间本无需灯火且小民常时入夕寝息不留灯者居多岂有犯罪系狱转彻夜予以灯照虽矜恤亦不宜及此并死奸徒因有灯火或致放火以图越狱尤非慎重监狱之道至狱官禁卒稽查监口原可各自携灯照看并无藉狱囚之有灯也着传谕刑部堂官查明此项灯油因何给与必系多年相沿陋例如禁卒坐监看守自应酌给灯油至狱囚则断不宜与以灯火着即行妥议具奏寻议革除四十八年刑部议覆陕西按察使王昶条奏凡外省命盗案件州县官一经定案例应逐件解赴省城候臬司督抚覆审具题其有情罪重大秋审时应入情实该督抚于成招定罪时便可预定此等人犯与其发回本县监禁待秋审又复解省审勘致多往返并有意外疏脱之虞莫若于招解到省定案后即应留禁省城于臬司首府首县均匀分拨禁锢俟勾到部文到日即在省城处决其中或间有九卿改入情实者为数无多仍令各督抚饬行各州县照旧办理或有九卿由情实改入缓决者即解回本县监禁寻奉上谕以情实人犯如谋故杀行凶重犯及盗案自当留于省城至奸妇谋杀本夫及寻常鬬殴等案情节虽重尚不致有批械脱逃之事仍解回本州岛县候部文到日于该处正法示众俾知儆惧嗣经刑部分别行凶重犯及窃赃满贯之情重者三十四条于犯案招解到省时即留禁省监其余服制缘坐奸窃拐骗寻常鬬殴共殴及妇女老幼之犯易于防范者仍发回各州县监禁得旨允行五十年二月部议向来命盗各案其中间有正犯已获而赃证未明死有枉抑或正犯在逃因迂犯一面之辞恐有疏纵不得不将到案各犯监禁俟拏获要犯质讯明确始行定拟发落其军流杖徒以下亦间有正犯在逃暂行监禁者惟是正犯免脱虽屡经咨拏而弋获无期监候待质之犯有十余年至二三十年不等悬案莫结其情罪之重者既不免久稽显戮而罪之轻者亦不免长系囹圄乾隆十九年特奉上谕查办自康熙年间以后凡监候待质之犯共五十七案其斩绞重犯分别入干情实缓决军流徒罪以下者尽行照拟发落奏明通行在案今臣部办理上年三项缓决减等后本年减等各案检查历年现审案内尚有朱依仁李四阎德俊唐老四案俱囚正犯未获案涉疑窦监候待质其所犯俱在年满以下此外并无斩绞待质之犯随查各犯监禁或十六七年或二十五六年不等因案情未明虽累经恩赦不便查办臣等公同酌议若正犯弋获无期徒令牢禁悬案不结似非核实办公之道查各原案俱在军流徒杖以下逐加核拟分别发落保释庶各犯不至安坐囹圄而庶狱益加清厘再查自乾隆十七年以后各省似此监禁待质之犯亦复不少应令该督抚查明监禁候质已逾十年正犯弋获无期之案分别办理以清刑狱奉旨依议

　　皇朝通典卷八十七

　　●皇朝通典卷八十八

　　刑九

　　○刑九

　　考讯

　　△考讯

　　（臣）等谨按决狱之平始于听讼故考讯所关綦重所以精五听而成信谳也倘滥刑之不禁则诬服者多或完结之无期必牵连者众我朝严立章程于刑具之重轻颁有定式于案情之缓急勒有限期不待奏谳之成早已肃清诸獘我皇上慎重狱情至公至当犹死奉法或有瞻徇特谕直省督抚遇有要案亲行研审毋得假手下僚责任专而听断益归平允矣
　　顺治元年八月刑科给事中孙襄疏请文职官犯罪先下吏部核议如所坐重大必请旨革职然后送部问拟武官隶兵部亦如之府州县各官被参革职应逮问者行该抚按就近提讯具狱报谳法司但于爰书复核不必径行勾摄凡经审结之案非奇冤积枉不得重滋株累民间妇女辄拘讯公庭亦伤廉耻俱乞严禁悉如议通行二年十二月谕嗣后民间词讼在外归抚按监司在内归顺天府大兴宛平二县五城如有冤抑赴通政司投告察审送部问拟刑部不许滥收词讼八年七月申定职官有犯未奉旨革职母得径行提审八月增设刑部理事官十四员十年三月定宗室有犯除大罪请旨定夺外余皆斟酌轻重永除鞭锁之禁十七年七月严问刑官滥用夹讯之禁凡未有真赃确证及户婚田土小事概不许轻用夹讯十八年二月圣祖仁皇帝御极是月定校卫干连词讼不服拘提之禁谕嗣后校卫犯罪先拏议罪后移文变仪卫
　　康熙十九年十二月兵部题内外满汉文武问刑衙门除夹棍拶指外有别用非刑者吏兵刑三部处分之例轻重不一查吏部例不论已未致死革职提问兵刑二部例未经致死者降级调用令应画一定例凡满汉文武官员用非刑者俱革职免其提问从之二十年谕刑部犯人各有应得之罪之闻尔部枷孔大小不一板有厚薄贿嘱者板薄而孔大否则板厚而孔小所带项锁亦有轻重此等情獘尔部严察禁止三十七年谕各监口有刑具曰大镣与匣床无异又短夹棍止长尺许大枷重一百二十斤瓦样重板此皆酷虐之刑着严行禁止三十九年二月申滥用夹棍之禁凡内外问刑官滥用夹棍致毙人命者严行治罪其学政盐院以及佐贰官不许擅用夹棍如有应行刑讯事送问刑衙门审理
　　雍正三年六月部议嗣后京城八旗提督衙门五城等处解审案件审系无干即行释放笞杖人犯先行惩责发落至直隶山海关古北口等处应解部完结之案笞杖人犯并证佐干连之人俱免解部释放取保倘必须审讯再行拘提命案尸亲亦止申送口供免其解部直省州县案件必须申解上司者笞杖等犯亦取供保释不得滥行监禁差押从之
　　乾隆元年六月部议各省州县所用刑具务照定式不得用短夹棍及大板重枷至征比钱粮应用小板轻枷薄以示惩下限完粮即行释放又强盗十恶谋故杀人等重犯仍照例用铁锁杻枷镣各三道其余鬬殴人命以及军流徒犯止用枷杻各一道笞仗人犯止用铁锁三年定审拟旗民交涉案件之例向例奉天所属旗民交涉案件由地方旗民官略具案情送部审拟应质人犯多属牵连及部提解驳查往返迟延不无滋累至是奉谕地方官身既亲民平日习知人情临时自易体访令就近旗民官会同承审定拟止将罪犯解部覆讯定案其余一切牵连对质人于审明之日即行省释五年七月部议御史永寿奏请佐贰微员审理批发奉委事件有应夹讯者系上司批委详明上司改委印官审理系印官批委呈明印官掣回自审其佐贰官不得擅用夹讯九年九月巡视西城御史舒敏奏请五城凡有事件必令满汉二员进署公同审理其私设刑具传集人犯独行审问之处应概行停止从之二十二年九月禁止隆冬停讼定例每年四月至七月农忙停讼至隆冬原无不收呈词之例而外省相沿亦行停讼至是奉谕嗣后除农忙停讼外不得再沿隆冬停讼之陋习应准理者即行准理应完结者即行完结以免稽滞二十七年六月更定旗人犯军流徒罪不准枷责完结之例三十五年二月娄县知县谢镇藩于客民王忝祥等被刦规避处分刑勒报窃至将事主夹伤右足江苏按察使吴坛以刑夹事主已成残废者律例内并无作何治罪明文今谢镇藩刑夹事主致成残废虽例无作何治罪之条而律内苦累事主致死照故勘平人律斩候则致成残废者亦自应按其伤之废疾笃疾照故勘平人律分别拟以徒流部议律载官吏怀挟私仇故勘平人者难无伤杖八十折伤以上依凡鬬伤论因而致死者斩监候又例载官员因畏惧处分抑勒讳盗或讳盗为窃者均革职若苦累事主致死照故勘平人律治罪官吏故勘平人因而致死者斩监候各等语查律称照凡鬬伤论是折伤以上已包废疾笃疾在内例称照故勘平人律治罪又已包折伤以上在内是律例己属周详惟在问刑衙门按照律例分别定罪不必重复又立科条平人例内又称不得删改律文内怀挟私仇字样混引故勘平人概拟重辟在外不核实具题在内含混准覆照官司出入人罪律分别定罪等语臣等伏思州县官因畏避处分苦累事主至于死伤即属挟私自应从重治罪但有等奸民倚恃事主挟制官长串通胥役诬良为盗择殷而噬一经地方官查问即以苦累上控而州县官死千畏避处分之罪不复详审致长刁风亦事所必有臣等酌议嗣后民间呈报盗案州县官辄敢抑勒苦累事主室于死伤州县官仍照定例议罪如有奸民以窃报强挟制官长希图诬良索诈者许州县官详明督抚另委别州县官查讯照律办理则承审官既无畏避处分之嫌刁民亦无所施其挟制之技而是窃是强定案更得详慎奉旨依议五月奉上谕据李侍尧奏守备杨春榜在参将王希曾衙内自用小刀戳伤身死请将王希曾暂行解任审究一折阅案内情节疑窦颇多着交该督悉心研鞫务得实情即行定拟覆奏至所称委员研审一节甚属非是外省督抚每遇应行审拟之案动辄委员查讯最为恶习其在寻常案件或可循用审转成规若事关重大及案涉疑难亦复假手下僚则瞻徇朦蔽颟顸之事诸獘皆所不免狱情何由得明今此案以守备赴参将潪中禀事忽尔自戕必非无因而致当切实根究况所验该备尸伤共有五处更属可疑人情无不知护痛者既己自剌要害负创已深岂复能连戳多伤并不缩手其理尤人所易晓是该备自杀情实尚在暧昧未明该督既将王希曾提至省城何难督率司道亲行研讯使案情底里毕露乃必委员代审其意何居督抚为朕简任大臣其才识自胜于僚属而心亦公平无所顾忌断狱或易得实情何惮而不躬亲鞫问岂其自顾谓不若有司之明习吏事乎抑狃于外任养高积习全不问事理轻重惟恐身亲谳牍之损失威重乎朕日理万几事无巨细莫不详为披省日召诸臣讲论施行倘如该督之见一切付诸部院核覆竟可不身亲综览耶嗣后督抚于应行提审要紧案件务须率同司道等亲行研审毋得仍沿委员陋习自取咎戾着为例三十六年正月江西按察使欧阳永琦奏查定例每年于小满后十日起至立秋前一日止如立秋在六月内以七月初一日为止将枷责等轻罪人犯照例减等发落笞罪宽免又例载直隶各省热审之先审拟具题到部遇热审仍行减等发落督抚热审时审拟减等具题虽过热审之期到部亦仍行减等发落其原题时遇热审有情罪不符驳回后具题逾热审亦减等完结等语是以州县于热审时定拟之案上司批转已届秋凉倘或经驳回覆审具详者则越时更久竟有至冬令始奉批允发落者祗因原审定例在于热审期内仍同减等宽免臣窃以热审之所以减免者葢以时当炎暑笞杖所加更为酷烈是以加恩矜恤定例之意如此若发落之时已届秋冬而仍减免似失定例本意且为时既久奸匪易于勾通胥役提前捺后更启避重就轻之獘虽减免止于杖笞轻罪但刑法所加无论大小轻重总宜均平画一据臣管见应请将热审减免之例总以发落之时为准如原审未届热审而在热审时发落者照例减免但发落时已逾热审即在热审期内定拟者不得滥邀减免庶朝廷矜恤之例名实相符而刑法亦昭平允部议如其请四十四年三月奉上谕三法司题覆直隶获鹿县民李三邦年因奸杀死伊妻李氏并砍死伊嫂戎氏一案按律定拟斩候已依拟行矣李三邦年因妻李氏与人通奸怀孕用刀砍死复妄生猜疑至伊兄李大邦年屋内乘伊嫂戎氏卧炕立时砍毙此等凶犯地方官自应迅速审办定拟俾凶顽知所惩创乃此案该省自四十二年正月呈报至十月二十七日始行审拟具题虽本内声明封印及承审官公出监犯患病各日期而细核案情并非难办其为藉词延玩实属显然向来审案定限展限日期原因地方或有紧急公务或案涉疑难人证不齐未能速结者准其于本内声明免议及相沿日久地方官恃有此例既扣公出日期又扣监犯病限重迭声请冀图延缓该上司亦任其托故不加督贵州县公出尚有文报月日可稽至监犯患病多有勒取医生出结随详具报尤属无凭稽核陋习如此尚复成何治体朕临御四十余年于巨细政务励精图治未尝片刻自安此中外大小臣工皆所共悉自应仰体朕意各加整顿何至任意延搁竟置公事于不问耶外省此等积习直隶如此即各省亦所不免着传谕该督抚嗣后办理案件务须督率属员振刷精神一切案件速行完结毋得藉有扣限托故稽延将此通行饬谕各督抚知之至此案非寻常凶犯又非难办之案乃恃限迟延不可不示以惩儆着将周元理并承办此案各官一并交部议处

　　皇朝通典卷八十八

　　●皇朝通典卷八十九

　　刑十

　　○刑十

　　赦宥
　　赎刑

　　△赦宥

　　（臣）等谨按赦宥之典议之者众矣盖不赦无以召天地之和数赦易以长奸宄之渐不姑息以坏法而又不威克以损恩则圣之时德之至也我世祖章皇帝定鼎之初荡瑕涤垢咸与维新自时厥后民风丕变逢庆典则赦值眚灾则赦有问岁而举有数十岁而举民之沐浴膏泽者浃髓沦肌而非其时不赦也又赦有常格十恶不得与赦有三次缓决减等开释情实重犯不得与彼抵网触禁自速厥辜者又岂有幸焉故民卒不闻以幸赦之心轻罹宪典而上益得以好生之德敬迓天庥圣祖仁皇帝谕曰自古不以颁赦为善政以其便于恶人而无益于善人也百余年来祗率盛典不疏不数与时偕行故自开国以迄于今赦典凡数十见国恩有节民庆无疆和气祥风弥纶周浃溯唐虞三代之盛莫与比隆者也
　　天命六年三月释辽阳系狱官民十年九月诏赦国中死罪以下人犯十一年八月赦汉官汉民罪
　　天聪十年四月以受尊号礼成大赦除十恶不赦外余悉原之
　　崇德二年七月皇子生大赦五年十月以万寿圣节大赦七年十月以圣躬违和大赦凡重辟及械系人犯俱令集大清门外宣喻曰尔等众犯有罪应死者有应责应罚者今俱释尔罪其各改过自新毋再千国典八年三月上不像大赦八月世祖章皇帝御极大赦
　　顺治元年十月定鼎京师颁诏中外大赦天下十二月赦伪官土寇前罪二年正月饬内外刑官毋得淹滞狱犯四月以陕西平定诏赦该省罪犯五月定盗贼分别免罪六月以江宁平定诏赦河南江南江北等处罪犯十二月定争讼小事毋滥行监禁三年十二月以四川平定诏赦该省罪犯四年正月以浙闽平定诏赦两省罪犯七月以广东平定诏赦该省罪犯五年十月恭奉太祖高皇帝配天并追尊四祖礼成诏赦天下定矜恤狱囚之例八年正月上亲政诏赦天下十年五月诏赦土贼等能自投诚者尽赦前罪十一年六月以大婚礼成恭上皇太后徽号诏赦天下增定热审减等之例凡各省在热审之时具题到部者虽过热审之期亦准减等发落十一月上以灾异修者诏赦天下十二年七月停止秋决十三年七月以干清宫成诏赦天下十月停在京秋决至明年九月上谕内外刑辟宜同一视各省秋决亦暂停一次定满洲蒙古汉军官员有祖父伯叔兄弟阵亡及身出征负重伤者皆免死一次余罪折赎十二月以册封皇责妃礼成诏赦天下除十恶不赦外其余死罪皆减等军罪以下咸赦除之十四年三月恭奉太宗文皇帝配天礼成诏赦天下十五年正月以皇太后圣体康豫诏赦天下十七年正月以地震岁祲上省躬诏赦天下十一月命监候各犯概从减等停止秋决十二月定赦罪减等例凡犯罪者各照定例减等十八年正月上大渐谕京城内除十恶外其余死罪以下悉行放释二月圣祖仁皇帝御极诏赦天下七月命刑部审拟案内凡系现任官员应援赦者交吏兵二部议奏着为例九月命凡有被掳下海后投诚者俱免死罪
　　康熙二年正月免海贼案内罪犯四年二月诏赦广东地方官罪时广东逆贼苏利反叛地方官多罜罪戾上以乱起仓卒与外来贼寇失于防御者不同凡大小各官之罪俱邀宽免三月以星变地震上省躬诏赦天下九月恭上太皇太后皇太后徽号礼成诏赦天下六年七月上亲政诏赦天下十一月恭奉世祖章皇帝配天并加上太皇太后皇太后徽号礼成诏赦天下九年二月凡军罪遇热审亦准减等军流以下已经具题未奉旨发落者皆准减等五月孝康章皇后升祔太庙诏赦天下七月定各卫军犯赦后到配所者察明放释在途遇赦者即行题请定徒罪援赦例刑部奏准旗人犯徒罪枷号日期未满遇赦即行释放其民人徒犯已到配所遇赦者亦免徒释放定流徒人犯六月及十月正月俱停发遣例十年四月以天旱命刑部清理现禁现审人犯如有可矜疑者即予减等发落寻赦斩绞人犯死罪十一人十二年十二月诏赦逆贼吴三桂属下散处直隶各省不知逆情官员亲族人等罪并敕刑部将逆案干连人等情罪稍可矜疑者概行省释十三年四月诏赦逆贼孙延龄所管人员亲族人等罪五月诏赦逆贼耿精忠属下现任直隶各省文武官员罪十五年六月诏赦逆贼尚之信亲族及属下人员罪十六年七月以册立皇后大礼将行命停秋决十八年四月诏赦吴逆案内滇黔各省从逆人员罪二十年十二月以吴逆荡平诏赦天下二十一年三月命山海关以外及宁古塔等处人犯死罪减等军流以下赦免四月特赦流犯回籍六月省释拘禁人员时以天旱科道等官遵谕会议请暂释江西出兵官拘禁者俟大兵还日议罪上曰省释拘禁人员亦宽政之一端也俱令暂释十月停止秋决并敕部将可矜人犯免死减等二十二年十二月命刑部存恤狱囚时部题在狱病故四十余人上谕大学士等曰人命重大无辜枉恐上千天和朕念狱中罪犯恐死于非命曾经命御医给与药物疗治有疾之人今岁狱囚患病者多何故不将现给医药疗治此皆该部怠忽之故尔等传谕刑部严加申饬令伊等不时巡视仍令该管官员加意存恤无致监毙二十三年九月停止秋决十二月谕军流人犯甫离刑狱一线仅存严寒发去死致死亡之患朕心不忍嗣后着过严寒之时发遣二十六年五月以天旱诏赦天下十一月命内外现监重犯除十恶及贪官光棍外概予减等先是本年停止内外秋审至是太皇太后圣躬违和因有此旨二十七年停止内外秋审二十八年二月上南巡诏赦山东江南浙江经过地方死罪以下人犯除十恶外余悉宽释停止秋决二十九年四月以天旱命释拘禁枷号人犯九月停止秋决情可矜疑者照例具奏三十一年八月谕朕阅秋审册内各省情实人犯甚少除可矜者照例减等发落其情实各犯今年停其正法十月酌减陕西秋审人犯罪三十二年十一月停止秋决三十四年十一月诏赦天下停止秋决三十五年六月停止朝审秋审三十六年七月以平定噶尔丹值太和殿成诏赦天下三十七年九月命停止乌拉及盛京应决人犯上以亲临鸟拉谕大学士会同将军查明罪犯应正法者停其处决可缓决者仍监候可矜者即行完结并谕至盛京时亦照此例行三十八年三月赦山东江南浙江三省死罪以下人犯七月免茶陵叛贼黄明案内为从人犯九十六人死罪发往黑龙江宽免监禁缓决人犯恐罪谕监禁缓决人犯甚多今又增一年人犯秋审朝审亦甚冗剧若久禁囹圄死者必多皆从宽免恐各枷三月鞭一百分别发黑龙江当差四十一年九月停止秋决四十二年三月以万寿圣节四海奠安河工告成诏赦天下八月停止秋审以本年三月已奉恩诏所有罪犯无几因有是旨宽恤罪犯因亲老废疾者准其留养四十四年四月赦福建浙江江南山东等省死罪以下人犯十月命停决朝审情实罪犯可矜疑者照例减等四十五年十月谕刑部缓决人犯至三四次者免死减等十二月命免直省缓决人犯死罪时刑部历年缓决人犯凡二百二十五人俱免死减等并着通行各省照例行四十六年六月以各省重犯甚少命停秋审四十七年九月停止秋决缓决者减等矜疑者照例发落四十八年十月命停止江南浙江秋决以两省岁祲疾疫故也四十九年六月停审情实人犯五十年三月免喀喇沁盗贼逃人罪五百六十余人四月酌减刨参人犯罪五月免海贼死罪五十余人九月停止秋决五十二年三月以万寿圣节诏赦天下五月停止朝审秋审五十三年二月停止秋审可矜疑者减等并谕现审人犯罪不至死者亦减等发落十月矜恤命盗案内牵连人犯五十四年十一月停止秋决五十五年十月停止秋决五十六年十一月命停决情实人犯缓决者仍监禁可矜疑者减等五十七年六月命刑部减释枷锁人犯十月停止秋决十一月命各省缓决人犯分别减等完结五十八年六月停止朝审秋审五十九年十月停止秋决六十年闰六月命暂释枷锁人犯停止秋决六十一年八月停止秋决十一月世宗宪皇帝御极诏赦天下
　　雍正元年二月恭上圣祖仁皇帝尊谥升祔太庙礼成诏赦天下三月酌免台湾叛贼亲属死罪五月酌减枷杖轻罪人犯笞罪宽免八月恭上孝恭仁皇后尊谥升祔太庙礼成诏赦天下九月恭上孝诚仁皇后孝诏仁皇后孝懿仁皇后尊谥升祔太庙礼成诏赦天下十一月恭奉圣祖仁皇帝配天礼成诏赦天下停止秋决二年八月停止秋决三年六月以时值盛暑命王大臣会同三法司详谳现审人犯应释放者即行释放其部议枷号送门之人亦着保释俟处署后补枷四年正月命酌量保释轻罪监犯七月宽释命案罪犯十月停止秋决并酌减情实缓决人犯五年五月免隐匿开垦地税之罪定限一年内令各省官民自行出首其从前隐粮漏科之罪悉从宽免定援赦审释之限凡恩诏赦款内应免罪囚逐一查明登时释放如情罪可疑者限赦到一月核明释放如躭延时日滥行拘禁者问官议处停止秋决六年十一月停止秋决并酌减情实人犯七年十一月停止秋决可矜疑者宽减十二月谕八旗包衣发遣人犯三年无过酌予赦宥八年停止秋决十年七月停止秋决十三年八月皇上御极诏赦天下停止秋决
　　乾隆元年五月释铜案遣犯六月令应赦人犯速行审结七月宽减年久缓决人犯八月停止秋决二年三月恭奉世宗宪皇帝孝敬宪皇后升祔太庙礼成诏赦天下军流以下悉予宽免四月恭奉世宗宪皇帝配天礼成诏赦天下五月赦释配所年老人犯八月停止行刑停止秋决三年三月以天旱命宽减监犯六月定犯人患病已经秋审一次者该州县报明上司委员验实准其留养七月定旗人命案有亲老丁单者照民人例准其存留养亲承祀减等发落四年四月以天旱命法司将杖徒以下等罪查明请旨减等释放十一月命朝审秋审缓决五次情罪稍轻者比照凶盗免死减等例发边远烟瘴充军五年五月以天旱命酌减轻重各犯七月停止秋决十二月令各省清厘监狱六年七月命朝审秋审照例办理其情实人犯停止勾决七年三月以天旱命刑部省释轻罪直隶山东江南照例行八月命江苏安徽秋审减等十月命照乾隆四年例酌减缓决罪囚八年五月减释徒罪以下并加恤重囚六月以山东河南祷雨命照例省刑七月停止秋决九月上恭谒永陵福陵昭陵礼成赦奉天等处人犯九年四月以天旱炎热省刑恤囚如八年例九月停止秋决十年四月以京师雨泽愆期命减释徒杖以下罪犯十一年正月诏赦天下三月命军流人犯到配已过十年者分别奏请省释回籍五月命各省羁禁人犯经督抚审题部驳未结及各省未经审题案犯事在恩旨以前者俱着分别减免请旨九月上巡幸五台命宽减直隶山西二省军流以下罪犯十二年五月以天旱命减免缓决五次及徒罪以下入犯十三年三月上巡幸山东命宽减直隶山东两省缓决五次及军流以下罪犯九月停止秋决十四年正月以平定金川诏赦军中获罪枷号人员十五年五月以天旱减释徒罪以下人犯八月以册立皇后恭上皇太后徽号礼成诏赦天下九月上巡幸河南命宽减该省军流以下罪犯十六年正月酌减缓决三次以上人犯九月停止秋决十七年七月命展热审减等限期十八年四月以天旱减释徒罪以下人犯五月命酌减缓决三次以上人犯十九年九月上恭谒祖陵礼成赦奉天等处人犯停止秋决二十年六月平定伊犁诏赦天下二十一年二月上东巡命宽减山东现在军流以下罪犯二十二年二月上南巡命宽减江苏安徽浙江等属军流以下罪犯二十三年四月以天旱减释徒罪以下人犯十月以天旱酌缓寻常处决案犯二十四年四月以天旱减释徒罪以下人犯十一月以平定回部诏赦天下二十六年十一月恭逢皇太后万寿圣节诏赦天下恩准部议减免死罪以下五千一百八十余人九月停止秋决二十七年二月上南巡命宽减江苏安徽浙江三省军流以下人犯八月分别宽减可矜人犯命刑部会同九卿于可矜人犯内量为区别照免死减等例再减一等发落二十九年九月命缌麻服属人犯照期功以上例于停勾二次后着大学士会同该部一体省核改入缓决十月敕部详定论功免死例绿营官兵一体矜恤三十年闰二月上南巡命宽减江苏安徽浙江三省军流以下人犯八月命刑部将朝审秋审各犯缓决至三次以上者分别情罪减等发落恩准部议减免死罪以下六千二十五人并宽减缓决十次以上者三百三十三人三十二年三月上巡幸天津命宽减直隶省军流以下人犯三十五年三月上巡幸天津命宽减直隶省军流以下人犯五月以京师雨泽愆期命减释军流以下人犯三十六年三月上巡幸山东命减释山东省军流以下人犯四月以京师雨泽愆期命减释军流以下人犯并交直隶督臣杨廷璋一体遵办五月奉上谕昨以京师及近畿甘霖未沛农田待泽甚殷因命刑部将军流以下等罪分别减等发落今思秋审册犯内有曾经三次缓决者其情罪俱尚可原今岁恭逢万寿庆典此等人犯亦当在恩诏宽减之例着将秋审缓决三次人犯酌量所犯情节分别减等三十八年三月上巡幸天津命减释直隶省军流以下人犯三十九年四月以京师雨泽愆期命减释军流以下人犯并交直隶督臣周元理一体遵办五月奉上谕向来秋朝审人犯如通计数及万人即敕部将三次缓决者分别减等以示法外之仁令自乾隆三十六年以来距今岁秋谳时约计人犯又有万余其三次以上缓决者至期原在应行查办之例但为时尚有数月此际尚须滞系囹圄现因京师及近畿地方甘霖未沛农田待泽方殷已降旨将刑部及直隶省军流以下罪名减等发落至此等缓决人犯不但三次者今秋应予减免即缓决一二次者其情罪本轻再隔数年亦仍归于宽减若令早为查办使刑狱一清自更足以昭钦恤而召和甘着刑部即将曾经缓决一二次以上人犯逐一查明酌量所犯案情以次办理奏闻分别减等副朕矜慎祥刑之至意四十一年二月奉上谕兹当金川全境荡平告功孔庙跸途所经之地业已迭沛恩施第以武功耆定兵气永销并宜式措祥刑益敷恺泽所有直隶省现在军流以下人犯着加恩悉予减等发落用昭行庆肆眚之至意五月恭奉恩诏各省军流以下人犯分别减等发落十月奉上谕向来秋朝审人犯内有业经缓决三次以上人数积多者每届数年敕令刑部量为减等以示法外之仁乾隆三十九年五月因祈雨清理刑狱曾降旨将三十八年以前缓决一二次以上各犯概予减等几于圄空今自查办之后计至本年秋谳拟入缓决者又积有六千余名其数已为不少着刑部将本年秋朝审缓决至三次各犯逐一查明各按所犯情节照例分别减等发落以昭矜恤四十二年四月奉上谕今岁京师及近畿地方春霖虽获优沾入夏以来尚未得雨现在将届芒种农田需泽甚殷朕心深为廑念因思清理庶狱亦足感霈甘膏着刑部查明军流以下等情节即分别减等发落其因事牵涉拘系候质者亦速行讯明省释至寻常案件并着即为完结均毋得稽延留滞其直隶省并交周元理一体遵照查办五月恭奉恩诏各省军流以下人犯分别减等发落四十三年正月奉上谕前经降旨直省军流人犯内已过十年者查明省释回籍今自乾隆十一年查办之后历时已久各省到配人犯所积渐多自应再沛恩施用昭矜恤况近年以来屡命将秋朝审缓决至三次各犯概予减等而此项军流人犯其从前情罪本属稍轻转未得仰邀旷典亦殊可悯着交各省督抚查明各该地方从前军流人犯内已过十年安分守法别无过犯者分别咨部照十一年之例核议奏请省释其有在配年久自能谋生不愿回籍者仍听其自便四月奉上谕河南省开封彰德卫辉怀庆河南五府属今春雨泽愆期节经降旨酌借口粮籽种并将本年地丁钱粮及上年出借未完仓谷概予停缓又令查明该五府极贫下户加恩酌给月粮俾穷黎不至一夫失所现在该省设坛祈祷尚未据报得有透雨朕心深为廑念因思清理庶狱亦感召天和之一端着该抚将开封府等五府所有军流以下人犯查明分别减等发落其因事牵连拘系者亦即审明省释至寻常案件并着速为完结毋得稍有稽延又以京师雨泽愆命减释军流以下人犯并交直隶督臣周元理一体遵办八月上谕盛京等处俗厚风淳狱讼衰息惟因五方杂处良莠不齐其无知而蹈法网者亦复不免朕恭谒祖陵礼成行庆业经迭沛恩膏并宜式措祥刑益敷恺泽所有奉天吉林黑龙江等处军民人等除十恶死罪及秋审情实各犯外其余已结未结一应死罪俱着减等发落军流以下悉予宽免用昭肆眚施惠至意四十五年正月恭奉恩诏各直省军流以下人犯俱着减等发落四十七年十一月奉上谕向年秋朝审人犯内有业经缓决三次以上人数积多每届数年敕令刑部量为查奏减等以示法外之仁今自乾隆四十四年十一月查办之后至今秋谳拟入缓决者又积有八千五百余名其数已为不少着刑部将本年秋朝审缓决至三次各犯照前次查办之例逐一查明各按所犯情节分别减等发落以昭矜恤四十八年五月以京师雨泽愆期命减释军流以下人犯并交直隶督臣袁守恫一体遵办九月奉上谕盛京等处俗厚风淳狱讼衰息惟因五方杂处良莠不齐其无知而蹈法网者亦复不免朕恭谒祖陵礼成行庆业经迭沛恩膏并宜式措祥刑益敷恺泽所有奉天吉林黑龙江等处军民人等除才恶死罪及秋审情实各犯外其余已结未结一应死罪俱着减等发落军流以下悉予宽免用昭肆眚施惠至意四十九年二月上巡幸江浙命减释江苏安徽浙江军流以下人犯四月奉谕朕巡幸江浙庆典覃敷于庶狱尤深矜恤业已降旨照历次南巡之例将江浙二省军流人犯减等发落但念山东直隶二省现在缺雨农田望泽维殷清理庶狱亦可感召天和所有该二省军流以下人犯亦着一体加恩各予减等发落十一月奉谕向来秋朝审人犯内有业经缓决三次以上人数积多每届数年敕令刑部量为查奏减等以示法外之仁今自乾隆四十七年十一月查办之后至今秋谳拟入缓决者又积有六千三百四十八起人犯六千三百七十二名其数已为不少着刑部将本年秋朝审缓决至三次各犯照前次查办之例逐一查明各按所犯情节分别减等发落以昭矜恤五十年正月恭奉恩诏各直省军流以下人犯俱着减等发落三月奉上谕本年举行千叟宴盛典官民耆老咸得普被恩施用彰锡福其直省军流以下人犯亦于恩诏内概予减等发落惟罪犯斩绞情节不至予勾或本拟缓决者俱应牢固监禁该犯等因身罹重辟虽年已老迈仍不免羁禁囹圄未得一体邀恩朕心深为恻然着刑部于朝审秋审情实未勾并原拟缓决斩绞人犯内详加查核除近年新事及旧案年未及七十者仍牢固监禁外其余年七十以上未经予勾及本拟缓决之犯者加恩分别减免释放其应如何办理之处着该部详悉妥议具奏候朕另降谕旨七月奉旨此案王金等纠众多人拒伤兵役焚刦村庄情罪重大非寻常聚众抗差可比李二等六十七犯曾分受王金等所抢财物被诱同行持械助势均系党恶本应依拟即行正法但念豫箵民风素称淳朴李二等俱系乡曲愚民被王金等诱逼入伙于官兵前往查拏时王金等给与器械喝令抵拒该犯等畏惧祗在胡家庄助势并未拒伤官兵较之王金等公然抗拒官兵者尚属有闲且此案先经官兵歼毙者五十八名拏获后凌迟斩枭者九十六名今问拟斩决之李二等又有六十余名之多若概令骈首就戮虽属该犯等孽由自造而朕心究用恻然除戴从仲一犯系要犯戴文兴之子应归入缘坐案内核办外其李二等六十七犯俱着从宽免死发往伊犁及黑龙江等处为奴此系朕仰体上天好生之德于法外施仁予以一线生路并着该抚毕沅遍示通衢详悉晓谕阖省民人不可因李二等之幸邀宽典罔知儆惕务宜安静守分共为良善以副朕矜恤好生仁爱斯民之至意

　　△赎刑

　　（臣）等谨按赎罚并见虞书至吕刑以赎为罚蔡传议之孔颖达疏曰意善功恶令出金赎罪是于其本应罪者而予赎以答其意总之皆以济律法权耳我朝初制罚赎并行用于军旅用于猎射用于牧放于后有王公职官罪应金赎者改为罚俸而赎与罚分矣乃有捐银运米河工边墙诸例凡以兴事便民申国宪而俾自新也圣祖世宗哀矜折狱重订赎款之图皇上初政遵宪典而行之罪疑惟轻罚惩非死良法美意仁之至而义之尽也近则请赎之案经部臣按月汇题可否总奉圣裁无敢妄为准驳自有赎法以来无若斯审慎者也从兹作奸犯科者无纳锾逃罪之虞而罪重情轻者受金作赎刑之福矣
　　天聪二年十月谕敖汉柰曼诸贝勒曰闻各处来降者尔等每杀之嗣后若明知而杀者罚民十户尔诸国可周围遍置哨卒违者罚牛五如哨卒不听遣者罚牛一三年三月定出京违令罚例凡征察哈尔管诸旗贝勒年七十以下十三以上俱从征违者罚马百驼十迟三日至者罚马十军出入敌境有不至者罚马百驼十凡征明国每旗大贝勒各一员台吉各二员以精兵百人从违者罚马千驼百迟三日至者罚马十军出人敌境有不至者罚马千驼百所至辄行掳掠者罚马百驼十五月定私娶蒙古部落女罚例时贝勒阿济格私娶蒙古喀喇沁部落女议罚银千两上命免其三分之二定越界驻牧罚例时柰曼扎噜特部落贝勒等越界驻牧定议各罚马百驼十五年六月定纵畜入田罚例凡豕入人田者令送还本主每次计豕罚银五钱过三次详赴告该牛彔额真即以其豕给之羊入人田者计每双罚银三钱驼牛马驴骡入人田者计每头匹罚银一两仍偿其禾定诸贝勒犯罪罚例凡诸贝勒擅杀人命者罚银千两奸属下妇女者罚银六百两属下有効力战士隐匿不报几私人冒功滥荐者罚银三百两七月谕国家立法不遗贵戚斟酌罚锾以示惩儆凡诸贝勒审事枉断人死罪者罚银六百两枉断人杖赎等罪及私遣人与外国交易或怠忽职业或擅取民间财物马匹或将本旗人女子不行报部短价收纳在家者均罚银二百两七年十一月定猎罚例凡行猎处有擅入围中者贝勒罚良马一甲喇额真罚银十五两旗长罚银十两闲散人罚银九两离伍退后者与入围同八年正月定蒙古诸贝勒罚例时上召集外藩各蒙古贝勒谕之曰向因法制未备陋习不除今与诸贝勒约凡贝勒夺有夫之妇配他人者罚马五十驼五其纳妇之人罚七九之数给与原夫奸有夫之妇拐投别贝勒如贝勒不执送者罚马五十驼五
　　崇德七年十一月定图猎误射罚例凡诸王贝勒贝子公等误射王者罚银三千两与被射之王误射贝勒罚银二千两与被射贝勒误射贝子公等罚银千两与被射贝子公如王贝勒贝子公等误射以下之人视受伤轻重给银若致死者除偿身价外仍罚银二百两给被射之家伤未致死者除照常给银外罚银百两给被射之人无伤痕者罚银五十两给被射之人八年七月定失误朝会罚例凡常朝之期有一次不到者和硕亲王罚大牛一多罗郡王罚中牛一多罗贝勒罚中次牛一固山贝子罚小牛一公等罚大羊一
　　顺治元年十月定罚赎无完免追之例二年八月定审拟狥庇罚例按班章京谭泰讦告按班章京索尼罪状公塔瞻鳌拜俱狥庇索尼前后口供不符塔瞻应削公爵降为按班章京罚银一百两鳌拜革职罚银二百两三年颁行五刑赎罪之图凡赎刑轻者为收赎若年七十以上十五以下及废疾犯军流以下罪者若乐户象奴及习业已成之天文生罪止杖笞者若过失杀伤人自笞罪至绞罪者并准收赎次轻者为折赎若命妇正妻例难的决者杖罪余罪并准赎免重者为纳赎分有力稍有力二等若军民有力若举贡生监人等犯非奸盗诈伪者流徒以下并听纳赎凡笞杖徒流杂犯死罪在京俱令其做工及运米炭砖石等计数准银各有差 【 此例至雍正三年停止】外省照例分别有力稍有力依数递折赎增定老幼笃疾重犯分别请旨收赎例凡八十以上十岁以下及笃疾者犯杀人死罪拟奏取自上裁盗及伤人者收赎五年十一月定官员罪应鞭笞杖责者俱依律折赎免责例八年四月定军营罚例凡行军擅离旗纛者罚银三两马匹无印罚银二两箭上无姓名者罚银十两如不能出银鞭三十十一年九月定拏获逃人不即起解及隐匿逃人罚赎例凡拏获逃人不即起解该管官革职仍罚银一百两给与出首之人凡满洲家人隐匿逃人鞭一百罚银五两其本主不论官民罚银十两或另户人隐匿逃人鞭一百罚银十两宗室公以上家下庄头人等窝隐逃人鞭一百罚银五两管庄拨什库罚银十两逃走二次或三次如本主不行报明被旁人首告平人鞭一百有顶带官员鞭一百折赎十二年九月定先参婪赃审无入已止拟挪移加派坐赃罪者既经革职免其杖徒收赎定官员赎罪例凡文武官员犯罪除实犯恐罪外余罪俱准纳赎衙蠹犯罪不准折赎十三年四月定满洲蒙古汉军武职官员犯罪除案情重大交部审拟外其情轻应赎身者免其赎身名色照汉官例改为罚俸定满洲蒙古汉军官员有祖父叔伯兄弟阵亡及本身出征负伤者除死罪外余准折赎六月定旗员本身及妻子兄弟犯军流徒罪例应鞭责枷号者俱照例准赎十五年五月定三品以上官兄弟子侄犯杖罪准折赎定直省赃赎银两逐项造册送臬司按季清查例十六年闰三月增定折赎例凡在京军民人等犯徒罪以下照律例分别折赎旗下妇女除犯奸盗逃走外余罪亦准收赎四月更定杖罪赎锾之例十八年二月圣祖仁皇帝御极定无力民人杖罪不折赎之例定官员认工赎罪之例旧例有罪之人修盖城楼准其赎罪至是刑部题准官员有犯流徒籍没等罪情愿修造城楼营建赎罪者议奏请旨定夺申定箭上不书名罚例国初定例箭不书名姓者罚银十两至是复定箭上不书名姓或书他人名姓者杖八十仍罚银十两
　　康熙元年定革职官员杖罪准收赎例四年二月定官员赎罪例凡革职官员犯罪在原任内者准其折赎革职后又犯别罪者不准折赎文武现任官员犯流罪以上者照应得之罪的决徒罪以下准其折赎六年四月停认工赎罪之例先是顺治十八年定官员认工赎罪例嗣康熙二年刑部又奏定军民犯罪有愿认工赎罪者移咨工部查核奏请修建工程至是左都御史尼满奏犯人家产籍没工费从何而来恐有挟诈逼勒苦累良民嗣后应请停止从之六月申不能折赎而强令折赎之禁谕前因无力小民纳赎难完反致苦累故令惩决但律内开载有力折赎无力的决原听从民便非强逼令其折赎以后通着照律行如有不能折赎而强令折赎者该督抚指名参处定旗人犯杂犯死罪以下有力愿赎者照民人例一体折赎七月定王公纵容家人累商罚例王公等纵容家人强占关津要地不容商民贸易者王罚银一万两公罚银一千两又定凡内外王公以下官员家人有领本霸占关津要地者除本犯立斩外若系内务府人佐领革职系宗室王公家人亲王罚银一万两郡王罚银五千两贝勒罚银二千五百两贝子罚银一千三百两公罚银七百两仍交宗人府议处若系在外王等家人亲王罚银一万两降为郡王贝勒贝子请旨定夺郡王贝勒贝子罚银五千两降为公若系大臣官员家人伊主皆革职七年五月申隐漏赎锾之禁十年六月改定王公以下及各官员罪应罚赎为罚俸之例凡王公以下及文武各官有应得之罪例应罚赎者各量其罪之轻重改为罚俸自一月递增至一年十一年敕刑官详定赎罪刑部奏准律例折赎内有开载未尽之条问刑官临时详审情罪应准赎而出自本犯情愿者准其折赎不应准者仍的决如滥准折赎并多取肥已者参处十六年定出征之处杀人凡奉旨免死者鞭一百追银二十两给死者之家枷号两月存案令军前効力赎罪其口外蒙古等有犯亦鞭一百追银二十两折牲口一九给死者之家令军前効力赎罪若不行効力仍追牲口三九给死者之家二十九年四月定边口输米赎罪例凡死罪现监人犯除十恶强盗及杀人人犯外米一谷二听其捐输死罪如内外三品以上堂官与兼堂官职衔之人捐米一万石在外实系二品三品文职官员捐米七千石道府官捐米二千五百石在内四品堂官及司官捐米一千五百石在外同知通判知州知县参将游击捐米一千五百石笔帖式佐贰杂职守备千总及文武进士举人监生人等捐米五百石生员反平人捐米二百五十石皆免死释放再考职候缺人等照伊等品级令其捐纳凡捐赎死罪如有因家产尽绝免追及家产已经入官者捐纳数目各减一半此例以一年为限于三十年四月初一日停止捐输以具呈后三月为期逾期概不准行三十年三月复定军流人犯除叛逆千连并强盗及杀人等犯内有免死减等流犯并山海关以外等处发遣安置与各直省安插等犯俱不准捐赎外其余军流等罪内外三品以上堂官及兼堂官职衔之人捐米三千三百石在外实系二品三品文职官员捐米二千三百石道府官捐米八百石在内四品堂官司官及在外同知通判知州知县参将游击捐米五百石其州同县丞守备千总各项杂职文武官员进士举人监生等捐米一百五十石生员平人捐米八十石皆以米一谷二计算准其免罪此例亦以一年为限于次年四月初一日停止三十三年正月定修理边墙捐赎罪例十一月定因赃审拟流徒赃银全完方准捐赎之例三十四年十月定通仓运米捐赎例凡死罪在外道府运米五百五十石在内司官运米三百五十石在外同知通判知州知县参将游击运米三百五十石笔帖式州同县丞守备千总杂职等官进士举人监生运米一百石生员平人运米五十五石俱免死释放考职候缺人等照依品级捐运免死减等人犯亦准捐运流犯运米四十石徒犯运米三十石俱免罪回籍三十八年九月停河工捐赎例先是刑部会同工部议准河工捐赎例除犯系十恶外三品以上死罪捐工五百丈流罪捐工二百丈五品以上死罪捐工八十丈流罪捐工四十丈九品以上死罪捐工六十丈流罪捐工三十丈庶民死罪捐工二十丈流罪捐工十丈俱免罪以修完日为始保固三年至是奉旨停止三十九年十一月定永定河捐赎例凡内外除十恶及重罪不准原赦外三品以上死罪捐银三千三百两军流罪捐银一千三百二十两徒罪捐银六百六十两五品以上死罪捐银五百二十八两军流罪捐银二百六十四两徒罪捐银一百九十八两九品以上死罪捐银三百九十六两军流罪捐银一百九十八两徒罪捐银一百三十二两庶民死罪捐银一百三十二两军流罪捐银六十六两徒罪捐银三十三两俱以修筑完日为始保固三年准其免罪五十二年定福建开捐事例军流人犯除发山海关外者不准捐赎外其余不论已未发配捐谷五百石徒犯不拘年限捐谷三百石俱免罪发回原籍六十年四月定河工捐赎例凡死罪监禁人犯照二十九年边口捐输赎罪例行凡军流人犯捐驼五只徒罪人犯捐驼四只俱准免罪回籍凡罪人并妻子发遣奉天宁古塔船厂打牲乌拉伯都讷黑龙江墨尔根三姓地方者除犯人本身现在不准捐免外本身已故者其妻子家口存留彼处捐驼十二只准其回籍
　　雍正三年二月复位赎罪例先是顺治三年定五刑赎罪之图至是部臣以旧例做工运炭运砖等项今已不行但照有力稍有力纳赎所有从前做工运炭等项条例俱改为纳赎充徒字样其官员犯罪俱以罚俸降级处分不入赎例奏准改定颁发遵行定妇女赎罪例凡妇女犯杂犯死罪以下该决杖一百者与命妇正妻一体折赎五年正月定营田赎罪事例凡不论旗民罪拟斩绞非常赦不原者原任三四品官营田四十顷五六品官营田三十顷七品以下进士举人营田十五顷贡监生员营田十顷平人营田八顷准免罪其军流罪犯各减十分之六徒罪以下各减十分之八俱准免罪仍记档案倘有再犯徒罪以上者前后通论从重治罪九年四月增定营田赎罪事例户部奏准照营田原例四品官以下死罪各酌加十顷平人酌加四顷俱准免罪军流罪犯原例各减十分之六今定减十分之四徒罪以下原例各减十分之八今定减十分之六再有所犯军流以下之罪情重法轻者按所定之数再加十分之六准其免罪十一年四月定孀妇独子犯军流徒罪者照例杖一百余罪收赎例十二年八月定预筹粮运捐赎事例凡不论旗民罪拟斩绞非常赦不原者三品以上官捐银一万二千两四品官捐银五千两五六品官捐银四千两七品以下进士举人捐银二千五百两贡监生员捐银二千两平人捐银一千二百两俱准其免罪其军流罪犯各减十分之四三品以上官捐银七千二百两四品官捐银三千两五六品官捐银二千四百两七品以下举人进士捐银一千五百两贡监生员捐银一千二百两平人捐银七百二十两俱准其免罪徒罪以下各减十分之六捐银俱准其免罪凡罪人并妻子发遣奉天宁古塔船厂打牲乌拉伯都纳齐齐哈尔黑龙江墨尔根三姓地方除十恶强盗光棍等犯不准免外其余发遣罪犯一二品官捐银六千两三四品官捐银四千八百两五六品官捐银三千六百两七品以下进士举人捐银二千四百两贡监生员捐银一千二百两平人捐银六百两准其本身及妻子家属回籍如本犯已死其子孙册内有名并家口存留彼处者酌议捐银各减十分之六准其妻子家属回籍其军流徒罪已经发遣者流犯捐银六百两徒犯捐银四百八十两准其免罪回籍十三年二月定直省自理赎锾银两造册题报之例
　　乾隆元年三月复行赎罪旧例五年十一月增定老幼实犯死罪减流收赎之例又定过失伤人收赎银数例部议查例内止载过失杀人银数并无过失伤人若千银两之文按过失杀人绞罪收赎银十有二两今将收赎过失伤人银数其致伤轻重应得罪名不成伤笞二十赎银三钱五分四厘手足伤笞三十赎银五钱三分二厘他物伤笞四十赎银七钱九厘拔发方寸以上笞五十赎银一两四钱一分九厘折人齿一指一眇人一目者杖一百赎银一两七钱七分四厘折人二齿二指者杖六十徒一年赎银三两五钱四分八厘折肋堕胎眇人两目及刃伤者杖八十徒二年赎银五两三钱二分二厘致成废疾者杖一百徒三年赎银七两九分七厘成笃疾者杖一百徒三千里赎银十两六钱四分五厘九年三月定命案赎罪者倍追给埋葬银两又定各省赎罪银两改收稻谷贮仓例四月定妻过失杀夫妾过失杀家长及过失杀正妻者杖罪的决流徒等罪收赎例十七年十一月定笞杖捐赎例又定笞杖赎罪分别题结外结例二十三年三月停止斩绞捐赎例三十一年十二月严定问刑官多取赎锾之例三十二年三月泰州知州僧保住审理逃犯金三未将起除刺字疤痕亲验率行扶同吏目曾自拣呈覆将金三讯无另窃案件交捕管押致捕役贿纵督臣高晋将僧保住照不曾点视之提牢官减狱卒罪三等已经捕得再减一等律杖八十徒二年不准纳赎部查僧保住不知逃犯更名不加审究其捕役贿纵又在公出之后尚与有心疏纵者有问可否准赎出自圣恩题请奉旨准其赎罪闰七月刑部奏已革四川叙永同知王铭环经管关务查出漏税布三十疋并不详报充公私自侵盗依律杖七十徒一年半不准纳赎今该犯之子呈请捐银一千六百两代父赎罪查王铭环将漏税之物不行详报充公与因事枉法受财者情稍有间伊系职官可否准其赎罪之处请旨奉旨准其赎罪三十六年十二月广东四会县减等流犯王瑞可呈请照例捐银一千二百两纳赎部议查乾隆二十三年三月奉旨斩绞各犯纳赎之例永行停止俟遇有恩赦减等其惮于远行者再准收赎而赎锾则仍照原拟罪名不得照减等之罪又定例平人犯死罪遇有减等者仍照原犯罪名捐银一千二百两准其免罪等语该犯因鬬殴石伤人命拟绞缓决三次钦奉恩旨减流纳赎与例相符请准赎罪三十八年四月前署杞县承办兵差科派参革审拟从重比照拟绞监候缓决之犯官蔡淮英之母呈请纳银一万两代子赎罪部臣奏请得旨准其赎罪四十年四月已革贵州平越县知县侵盗钱粮六百六十两照例杖流之张宗柏在配呈请加倍捐银三千两赎罪并请自备资斧赴川省军营効力部请从之亳州民李学书之父于雍正年间曾充皂隶后李学书之父李义于乾隆九年及二十七年捐纳布政司理问职衔李学书捐贡并捐郎中职衔又自行加捐即用事发照隐匿公私过名以图选用例发附近充军伊母情愿捐银一万两为子赎罪部核其情节尚无别项过犯请从之四十八年十二月部议臣部办理赎罪一条除斩绞各犯已于乾隆二十三年三月内钦奉谕旨俟减等后再准收赎外其余军流徒罪官常各犯无论旗民于具呈后臣部检查原案核其情节轻者逐案专折具奏情重者即指摘批驳罪应杖笞官犯四品以上亦照徒罪以上例办理四品以下官犯及常犯即由臣部核定准赎仍于年底汇题至发遣新疆乌噜木齐伊犁等处之犯有核其情节可悯情愿破格捐赎者开具事由据呈转奏久经遵照在案伏思赎锾各案原系皇上格外加恩予人悔过自新之路本非臣下所可专是以凡一切准赎者固无不仰恳圣鉴共沐矜全至于情节较重未能准赎之犯向例即由臣部议驳但未经与准赎各犯一体奏明诚恐其中未必悉归平允请嗣后外遣军流以下罪犯如有在部呈请赎罪者无论应准应驳俱开列案由分别似应准赎不准赎两项按月汇题如一月内仅止一件即归入下月汇题俟命下之日将不准赎者原呈发还准赎者照例办理如此则准驳总由钦定不特事归核实而办理亦昭详慎上如其请

　　皇朝通典卷八十九


《清朝通典》　州郡典（090～096）一百卷　（清）高宗 敕撰

　　●皇朝通典卷九十

　　州郡一

　　○州郡一

　　（臣）等谨按杜佑作通典其州郡门凡十四卷以古九州岛为纲以唐代之州郡为目凡州县之沿革皆自唐上推之以会于禹贡诚足为稽古之助第考九州岛之制肇自唐虞春秋以前分合可据奏置郡县而后愈析愈繁弥难考证且九州岛外境代有展拓必仍杜氏体例则不得不于九州岛之外别为标目同此王土王臣而外之于义亦未为妥协业于五朝续通典本门中加案声驳钦惟皇朝之定大业也发祥长白奄有东土积功累仁基绪日大至世祖章皇帝入关定鼎统御六合重熙洊洽永固不基其各省之地旧在九州岛之内及广东广西云南贵州诸省之旧在九州岛外者且置勿论溯自我太祖高皇帝太宗文皇帝创建鸿图首取哈达辉发乌拉叶赫及宁古塔诸地于是内附者则有旧藩蒙古内扎萨克二十五部五十一旗圣祖仁皇帝世宗宪皇帝继奋天声肤功屡奏于是内附者则有新藩蒙古喀尔喀四部八十二旗青海四部二十九旗及贺兰山厄鲁特等地西藏全部地至我皇上御极以来平准噶尔回部于是有天山南北路地计今地之在古九州岛外者且不下数万里尤非有明以前各朝所可比论若必以古九州岛为主则是九州岛以外之地且数倍于九州岛之地于体例更为不合我国家恢张上理统辑羣元焘载之恩无分遐迩又奚为区以别之也今谨以省分卷首列京师顺天府崇首善也次之以盛京重留都也又次之以兴京犹之天作高山之意也自直隶以下凡为省十有八则由近迄远序及焉其未隶省诸地特附叙大致于诸省之后至杜书各州之后附以风俗夫风俗相沿本非一成而不可易我朝列圣相承渐仁摩义文教诞敷皇猷远鬯士食旧德农服先畴固巳东越瀛壖西穷蒙汜北逾漠野南轶炎陬风无殊音俗无异径强为分别实阂通规若夫山川之流峙振古如兹户口之登耗逾时辄变恭纂统志业巳备书故于兹编槩从其略云

　　京师顺天府
　　盛京
　　兴京
　　直隶省

　　△京师顺天府 【东西距四百七十六里南北距四百八十八里东至遵化州界二百四十六里西至宣化府保安州界二百三十里南至天津府青县界三百十三里北至边墙一百七十五里东南至天津府天津县界二百里西南至保定府新城县界一百七十里东北至遵化州马兰峪边墙三百四十里西北至宣化府延庆州界一百三十里】

　　京师顺天府明京师皇朝顺治元年世祖章皇帝定鼎建都于此仍设顺天府尹十六年省漷县康熙十五年升遵化县为州雍正九年增置宁河县乾隆八年升遵化州为直隶州以玉田丰润二县往属凡领京县二州五县十有七　大兴 【 京县】 宛平 【 京县】　通州 【 顺治十六年　省漷县入州】昌平州　涿州　霸州　蓟州　良乡　固安　永清　东安　香河　三河　武清　宝坻　顺义　密云　怀柔　房山　文安　大城　保定　平谷　宁河 【本宝坻县地明永乐初置梁城千户所　本朝雍正九年置县】

　　△盛京 【东西距五千一百余里南北距六千八百三十余里东至海四千三百余里西至山海关接直隶永平府界八百余里南至海七百三十余里北至黑龙江外大兴安岭接俄罗斯界五千一百余里东南至希喀塔山滨海界二千九百余里西南至海八百余里东北至费雅哈滨海界四十余里西北至蒙古土默特奈曼各部界六百九十余　里自　盛京至　京师一千四百七十余里】

　　盛京明定辽东宁海州葢州复州金州沈阳铁岭三万辽海广宁义州宁远等卫及安乐自在二州地我朝发祥长白建国满洲逮肇祖缔造兴京肇基王迹传至兴祖景祖显祖积功累仁基绪益大至太祖高皇帝创建鸿图奄有哈达辉发乌拉叶赫及宁古塔诸地天命三年城界藩五年迁萨尔浒六年取沈阳辽阳七年建东京于辽阳十年自东京迁都沈阳太宗文皇帝天聪五年营建宫阙号为盛京于是全辽之地悉归抚定世祖章皇帝统御六合入关定鼎以盛京为留都顺治元年悉裁诸卫设八旗驻防官兵统以重臣十年以辽阳为府置辽阳海城二县十四年罢辽阳府于盛京置奉天府设府尹康熙三年设广宁府领广宁县锦州宁远州四年罢广宁府置锦州府移治锦县又于奉天府增置承德葢平开原铁岭四县改辽阳县为州雍正四年于吉林乌拉置永吉州宁古塔置泰宁县伯都讷置长宁县俱隶奉天府七年罢泰宁县十二年于故复州卫地置复州故金州卫地置宁海县又于锦州府增置义州乾隆元年罢长宁县十二年罢永吉州共设府二其锦州一府仍属奉天府尹
　　奉天府 【 顺治十四年置】 领州二县六承德【 附郭明沈阳中卫　本朝建为　盛京顺治十四年设奉天府康熙四年置承德县为府治】 辽阳州 【明定辽左右前后四卫东宁卫及中左右前后等千户所　本朝天命七年筑　东京城于辽阳城东五里九年迁都之十年由辽阳迁都沈阳顺治初设　东京辽阳城守尉驻此十年置辽阳府领辽阳海城二县十四年罢府为辽阳县属奉天府康熙四年升县为州】 复州 【 明复州卫　本朝雍正十一年改置州】 海城 【明海州卫　本朝顺治十年改置海城县属辽阳府十四年属奉天府】 盖平 【 明盖州卫　本朝康熙四年置县】 宁海 【 明金州卫　本朝雍正十二年改置县】开原 【 明三万卫后又徙置辽海卫于此永乐中于城内置安乐自在二州后徙自在州于辽阳城内　本朝康熙四年改置县】 铁岭 【明铁岭卫　本朝康熙四年改置县】
　　锦州府 【 康熙三年置广宁府治广宁县四年罢广宁府改置今府移治锦县】 领州二县二锦 【明广宁中屯左屯右屯三卫　本朝康熙元年改置县属奉天府三年改属广宁府四年为锦州府治】 宁远州 【明初为广宁前屯中屯二卫地宣德三年分二卫地置宁远卫　本朝康熙三年改置州属广宁府四年属锦州府】 义州 【明义州卫　本朝初以其地赐察哈尔康熙十四年察哈尔扳讨平之迁其部众于宣化大同边外以地属广宁县雍正十二年置州】 广宁 【明广宁卫及广宁中左右三卫　本朝康熙三年置广宁府并置广宁县为府治四年罢府以县属锦州府】

　　△兴京 【在　盛京东南二百七十里东西距二百二十五里南北距二百九十里东至吉林界三十五里西至奉天府承德县界一百九十里南至凤凰城界一百八十里北至奉天府开原县界一百十里东南至吉林界十五里西南至凤凰城界一百六十余里东北至吉林界一百五十里西北至开原县界一百三十里自　兴京至　京师一千七百四十余里】

　　兴京明置建州卫后废本朝景祖筑城以居太祖高皇帝龙兴于此升为兴京世祖章皇帝入关定鼎以盛京为留都设奉天府尹兼统之

　　（臣）等谨按我朝发源长白自远祖定三姓之乱居鄂多理城国号满洲是为开基之始逮我肇祖缔造兴京用启王迹太祖高皇帝天命七年建东京于辽阳十年自东京迁都沈阳太宗文皇帝天聪五年建盛京世祖章皇帝入关定鼎以盛京为留都顺治元年悉裁诸卫设八旗驻防官兵以内大臣副都统领之三年改内大臣为奉天安班章京给镇守总管官印十年于宁古塔设安班章京副都统镇守之康熙元年改奉天安班章京为镇守辽东等处将军宁古塔安班章京为镇守宁古塔等处将军四年改镇守辽东等处将军为镇守奉天等处将军十年于吉林乌拉设副都统十五年移宁古塔将军驻吉林乌拉留副都统镇守宁古塔二十二年于黑龙江设将军副都统二十九年移黑龙江将军驻墨尔根三十年于伯都讷设副都统三十二年移黑龙江副都统亦驻墨尔根三十八年黑龙江将军副都统皆自墨尔根城移驻齐齐哈尔四十九年于墨尔根设副都统雍正三年于阿勒楚喀设副都统五年设熊岳锦州二副都统七年于三姓设副都统乾隆二十七年于拉林设副都统其全境自辽河左右则奉天将军统之其东则吉林将军统之其北则黑龙江将军统之而副都统复分镇于将军所辖之地其余各城各边门又有城守尉防守尉等员分驻焉王气特锺幅员万里民物殷阜风俗淳和古所谓轩辕之国建德之邦良不是过兹以是编非舆地专书未及徧载谨叙其大略于此

　　△直隶省 【东西距一千一百八里南北距二千余里东至　盛京锦州府宁辽州界六百七十八里西至山西大同府灵邱县界四百三十里南至河南开封府兰阳县界一千四百三十里北至边墙一百九十八里自边外为热河道口北道所辖地又四百余里东南至海岸四百四十里西南至河南彰德府安阳县界一千一百三十里东北至喜峰口边墙四百二十里自古北等口边外为承德府　地至木兰围场又五百余里西北至山西大同府　天镇县界五百三十里自独石等口边外为口北　三厅地又四百余里自省治至　　京师三百三十里】

　　直隶明　以顺天府为京师共领顺天保定永平真定顺德　广平大名河间八府延庆保安二州皇朝顺治元年世祖章皇帝定鼎建都以保定府为省治康熙三十二年改宣化　镇为宣化府雍正元年改真定府为正定府二年　升正定府属之冀赵深定晋五州并改天津卫俱　为直隶州七年升河间府属之沧州为直隶州九年复升天津州为府以沧州属之十一年于热河置直隶承德州十二年升保定府属之易州为直隶州以晋州还属正定乾隆七年罢承德州改置热河厅八年升顺天府属之遵化州为直隶州四十三年升热河厅为承德府凡领府十直隶州六
　　保定府 【 省治】 领州二县十五清苑 【 附郭】 祁州　安州满城　安肃　定兴　新城　唐　博野　望都 【 初名庆都乾隆　十一年改今名】 容城　完　蠡　雄　束鹿　高阳　新安
　　永平府领州一县六卢龙 【 附郭】 滦州　迁安　抚宁　昌黎　乐亭　临榆 【 本古临榆关地亦名榆关明供武初改建山海关十四年置山海卫　本朝乾隆二年改置县】
　　河间府领州一县十河间 【 附郭】 景州　献　阜城　肃宁　任邱　交河　宁津　吴桥　故城　束光 【 雍正七年分属沧州九年还属】
　　天津府领州一县六天津 【 附郭旧为天津卫雍正二年升为直隶州九年升州为府以州地置县为府治】 沧州 【 初属河间府雍正七年升为直隶九州岛年来属】青 【 旧属河间府顺治六年以兴济县省入雍正二年改属天津州九年属府】 静海 【 旧属河间府雍正二年改属天津州九年属府】 南皮 【旧属河间府雍正七年分属沧州九年来属】 盐山 【 旧属河间府雍正七年分属沧州九年来属】 庆云 【 旧属河间府雍正七年分属沧州九年来属】正定府领州一县十三正定 【 附郭旧名真定雍正元年改今名】 晋州 【 雍正二年升为直隶州十二年还属】 获鹿　井陉　阜平 【顺治十六年省入曲阳行唐二县康熙二十二年复置】 城栾　行唐　灵寿　平山　元氏　赞皇　无极 【 雍正二年分属晋州十二年还属】 藁城 【雍正二年分属晋州十二年还属】 新乐 【 雍正二年分属定州十二年还属】
　　顺德府领县九邢台 【 附郭】 沙河　南和　平乡　广宗　巨鹿　唐山　内邱　任广平府领州一县九永年 【 附郭】 磁州 【 初属河南彰德府雍正四年来属】 曲周　肥乡　鸡泽　广平　邯郸　成安　威　清河
　　大名府领州一县六大名 【 旧尚有魏县旋省入焉】 元城 【 附郭】 开州　南乐　清丰　东明　长垣
　　宣化府领州三县七宣化 【 附郭旧为宣府左右前三卫　本朝初省左右二卫入前卫为宣府镇康熙三十二年改置宣化府并置县为府治】 蔚州 【 旧属山西大同府雍正六年来属乾隆三十二年省蔚县入焉】 延庆州 【 初属宣府镇为东路康熙三十二年属府】
　　保安州 【 初属宣府镇为东路康熙三十二年属府】 赤城 【 旧赤城堡　本朝初属宣府镇日上北路康熙三十二年改置县属府】 龙门 【旧龙门卫　本朝初属宣府镇日下北路康熙三十二年改置县属府】 万全 【 旧万全卫　本朝初属宣府镇为西路康熙三十二年改置县属府】 怀来 【旧怀来卫　本朝初属宣府镇为东路康熙三十二年改置县属府】 西宁 【 旧废顺圣县　本朝初领于蔚州卫康熙三十二年改置县属府】 怀安 【旧怀安卫　本朝初属宣府镇为西路康熙三十二年改置县属府】
　　承德府 【在古北口外明初置兴州五卫营州五卫及大宁新城富峪会州四卫天顺以后乌梁海居之为朵颜卫地其东境兼为泰宁卫地　本朝初内属名曰热河康熙四十二年建　行宫于此曰　避暑山庄五十二年筑热河城雍正元年置热河同知厅十年置八沟同知厅十一年于热河建直隶承德州乾隆元年置四旗通判厅五年置塔子沟通判厅又设热河道驻承德州七年罢州改置通判移治热河西南之喀喇河屯三十九年设乌兰哈达厅三座塔厅四十三年升热河厅为府】 领州一县五滦平 【乾隆七年设喀喇河屯厅四十三年置县】 平泉州 【 雍正十年置八沟厅乾隆四十三年置州】 丰宁 【 乾隆元年设四旗厅四十三年置县】 赤峰 【乾隆三十九年设乌兰哈达厅四十三年置县】 建昌 【 乾隆三年设塔子沟厅四十三年置县】 朝阳 【 乾隆三十九年设三座塔厅四十三年置县】
　　遵化州 【 旧为遵化县属顺天府康熙十五年升为州乾隆八年升直隶州】 领县二玉田 【 初属顺天府雍正四年改属永平府乾隆八年来属】 丰润 【 初属顺天府雍正四年改属永平府乾隆八年来属】
　　易州 【 初属保定府雍正十二年升为直隶州】 领县二涞水 【 初属保定府雍正十二年来属】 广昌 【 初属山西大同府雍正十二年来属】
　　冀州 【 初属正定府雍正二年升直隶州】 领县五南宫　新河　枣强　武邑　衡水 【 五县旧并属正定府雍正二年来属】
　　赵州 【 初属正定府雍正二年升直隶州】 领县五柏乡　隆平　高邑　临城　宁晋 【 五县旧并属正定府雍正二年来属】
　　深州 【 旧属正定府雍正二年升直隶州】 领县三武强　饶阳　安平 【 三县旧并属正定府雍正二年来属】
　　定州 【 旧属正定府雍正二年升直隶州】 领县二曲阳 【 初属正定府雍正二年来属】 深泽 【 初属保定府雍正十二年来属】

　　皇朝通典卷九十

　　●皇朝通典卷九十一

　　州郡二

　　○州郡二

　　山东省
　　山西省
　　河南省

　　△山东 【东西距一千六百四十里南北距八百十里东至海一千三百里西至直隶大名府元城县界三百四十里南至江苏徐州府沛县界五百七十里北至直隶河间府宁津县界二百四十里东南至江苏海州界六百八十里西南至河南归德府商邱县界六百八十里东北至海四百二十里西北至直隶冀州南宫县界三百十里在　京师南八百里】

　　山东明领济南兖州东昌青州登州莱州六府本朝因之雍正二年升济南府之泰安武定滨三州兖州府之沂曹济宁三州为直隶州八年以济宁还属兖州府又升兖州府之东平州东昌府之高唐州濮州青州府之莒州为直隶州十二年升武定州沂州为府以滨州改属武定府以莒州改属沂州府仍以高唐州还属东昌府十三年升泰安州曹州为府以东平州改属泰安府以濮州改属曹州府乾隆三十九年升兖州府之济宁州东昌府之临清州并为直隶州凡领府十州二
　　济南府 【 省会】 领州一县十五历城 【郭附】 德州　章邱　邹平　淄川　长山　新城　齐河　齐东　济阳　德平　禹城 【 雍正八年分属高唐州十二年还属】 临邑 【雍正八年分属高唐州十二年还属】 平原 【 雍正八年分属高唐州十二年还属】 陵 【 雍正八年分属高唐州十二年还属】 长清 【雍正二年分属泰安州十二年还属】
　　泰安府 【 旧为泰安州属济南府雍正二年升为直隶州领长清新泰莱芜肥城四县十三年升为府】 领州一县六泰安 【 附郭元以前为奉符县明省入州　本朝雍正十三年升州为府以州地置县为府治】 新泰 【 初属济南府雍正二年分属泰安州十三年属府】
　　东平州 【初属兖州府雍正八年升为直隶州领东阿平阴阳谷寿张四县十三年升泰安州为府以东平州及所领东阿平阴二县隶焉其原领之阳谷寿张二县仍还属兖州府】 东阿 【初属」州府雍正八年分属东平州十三年来属】 平阴 【 初属」州府雍正八年分属东平州十三年来属】 莱芜 【 初属济南府雍正二年属泰安州十三年属府】肥城 【 初属济南府雍正二年属泰安州十三年属府】
　　武定府 【初为武定州属济南府雍正二年升为直隶州领阳信海丰乐陵三县十二年升为府】 领州一县九惠民 【附郭元以前为厌次县明初省入武定州　本朝雍正十二年升州为府以州地置县为府治】 滨州 【初属济南府雍正二年升直隶州领利津沾化蒲台三县十二年以州及所属三县来属】 阳信 【 初属济南府雍正二年属武定州十二年属府】 海丰 【初属济南府雍正二年属武定州十二年属府】 乐陵 【 初属济南府雍正二年属武定州十二年属府】 利津 【 初属济南府雍正二年分属滨州十二年来属】沾化 【 初属济南府雍正二年分属滨州十二年来属】 蒲台 【 初属济南府雍正二年分属滨州十二年来属】 青城 【 初属济南府雍正十二年年来属】商河 【 初属济南府雍正十二年来属】
　　兖州府领县十滋阳 【 附郭】 曲阜　宁阳　邹　泗水滕　峄　汶上　阳谷 【 雍正八年分属东平州十三年还属】 寿张 【 雍正八年分属东平州十三年还属】
　　沂州府 【 初为沂州属兖州府雍正二年升为直隶州领郯城费二县十二年升为府】 领州一县六兰山 【附郭元以前为临沂县明初省入沂州　本朝雍正十二年升州为府以州地置县为府治】 莒州 【初属青州府雍正二年升为直隶州领蒙阴沂水日照三县十二年以州及所领三县来属】 郯城　费 【 二县初俱属兖州府雍正二年分属沂州十二年属府】沂水　蒙阴　日照 【 三县初俱属青州府雍正二年分属莒州十二年来属】
　　曹州府 【初为曹州属兖州府雍正二年升直隶州领曹定陶二县十三年升为府】 领州一县十菏泽 【附郭旧为济阴县元省入曹州　本朝雍正十三年升州为府以州地置县为府治】 濮州 【初属东昌府雍正八年升为直隶州领范观城朝城三县十三年以州及所领三县来属】 曹　定陶 【 二县初俱属兖州府雍正二年属曹州十三年属府】范　观城　朝城 【 三县初俱属东昌府雍正八年分属濮州十三年来属】　巨野　郓城 【 二县初俱属兖州府雍正二年分属济宁州十三年来属】 单　城武 【二县初俱属兖州府雍正十三年来属】
　　东昌府领州一县九聊城 【 附郭】 高唐州 【 雍正八年升为直隶州以济南府属之平原禹城临邑陵四县隶之十二年以州还属所领四县仍属济南府】 堂邑　博平　茌平　清平　莘　冠　馆陶　恩
　　青州府领县十一益都 【 附郭】 博山 【 雍正十二年析益都县及济南府之淄州县泰安府之莱芜县地置】 临淄　博兴　高苑　乐安　寿光　昌乐　临朐　安邱　诸城
　　登州府领州一县九蓬莱 【 附郭】 宁海州　黄　福山　栖霞　招远　莱阳　文登　荣成 【 本文登县地明置成山卫　本朝雍正十二年升为荣成县】 海阳 【 本莱阳县地明置大嵩卫　本朝雍正十二年升为海阳县】
　　莱州府领州二县五掖 【 附郭】 平度州　胶州　潍　昌邑　高密　即墨
　　济宁州 【 初属兖州府雍正二年升为直隶州领嘉祥巨野郓城三县七年裁直隶州仍属兖州府乾隆三十九年复升为直隶州】 领县三金乡　鱼台 【 二县初俱属兖州府乾隆三十九年来属】 嘉祥 【 初属」州府雍正二年属济宁州七年改属曹州十三年还属兖州府乾隆三十九年复来属】
　　临清州 【 初属东昌府乾隆三十九年升为直隶州】 领县三武城　夏津　邱 【 三县初俱属东昌府乾隆三十九年来属】

　　△山西省 【东西距九百三十五里南北距一千七百八十三里东至直隶正定府赞皇县界四百三十里西至陕西绥德州吴堡县界五百五里南至河南陕州界一千二十三里北至杀虎口边墙七百六十里东南至河南卫辉府辉县界八百五十里西南至陕西同州府朝邑县界一千一百五里东北至直隶宣化府怀安县界六百七十里西北至陕西榆林府府谷县界八百八十里在　京师西南一千二百里其北自得胜口边外为丰镇宁远二厅境东西距二百七十余里南北距二百八十余里自杀虎口边外为归绥七厅境东西距四百余里南北距三百七十里】

　　山西明领太原平阳潞安大同汾州五府泽沁辽三州本朝初因之雍正二年升太原府属之平定忻代保德四州平阳府属之蒲解绛吉隰五州俱为直隶州三年增置朔平宁武二府六年升蒲州泽州俱为府乾隆三十五年以吉州及所领县还属平阳府又升平阳府之霍州为直隶州凡领府九直隶州十厅七
　　太原府领州一县十阳曲 【 附郭】 岢岚州　太原　榆次　太谷　祁　徐沟 【 乾隆二十八年省清源县入焉】 交城　文水　岚　兴 【 雍正二年属保德州七年还属】
　　平阳府领州一县十临汾 【 附郭】 吉州 【 雍正二年升为直隶州领蒲乡宁二县乾隆三十五年以州及乡宁县还属】洪洞　浮山　岳阳　曲沃　翼城　太平　襄陵 【 雍正二年属绛州七年还属】 汾西 【 雍正二年属隰州七年还属】 乡宁 【雍正二年分属吉州乾隆三十五年还属】
　　蒲州府 【 初为蒲州属平阳府雍正二年升为直隶州领临晋荣河万泉猗氏四县七年升为府】 领县六永济【 附郭旧河东县明初省入蒲州　本朝雍正七年升州为府以州地置县为府治】 临晋　荣河　猗氏　万泉 【 四县初俱属平阳府雍正二年属蒲州七年属府】虞乡 【 旧县元省入临晋　本朝雍正七年复置】
　　潞安府领县七长治 【 附郭】 长子　屯留　襄垣　潞城　壶关　黎城
　　汾州府领州一县七汾阳 【 附郭】 永宁州　孝义　平遥　介休　石楼　宁乡
　　大同府领州二县七大同 【 附郭】 浑源州　应州　怀仁　山阴　阳高 【 旧阳山高山二卫　本朝顺治十三年以高山卫并入阳山卫为阳高卫雍正三年改置县】 天镇 【 旧天成镇远二卫　本朝顺治十三年以镇远卫并入天成卫为天镇卫雍正三年改置县】 广灵　灵邱
　　泽州府 【 初为直隶州雍正七年升为府】 领县五凤台 【 附郭雍正七年升州为府以州地置县为府治】 高平　阳城　陵川　沁水
　　宁武府 【 旧为宁武关　本朝初为宁武营雍正三年改置府】 领县四宁武 【 附郭旧宁化守御所雍正三年改置县为府治】 偏关 【 旧偏关所雍正三年改置县】 神池 【 旧神池堡雍正三年改置县】 五寨 【 旧五寨堡雍正三年改置县】
　　朔平府 【 旧右玉林卫雍正三年改置府】 领州一县四右玉 【 附郭旧右玉林卫雍正三年改置县为府治】 朔州 【 初属大同府雍正三年来属】 左云【 旧左云川卫雍正三年改置县】 平鲁 【 旧平鲁卫雍正三年改置县】 马邑 【 初属大同府雍正三年来属】 沁州领县二沁源　武乡
　　辽州领县二和顺　榆社
　　平定州 【 初属太原府雍正二年升为直隶州】 领县三乐平　盂　寿阳 【 三县初俱属太原府雍正二年分属】
　　忻州 【 初属太原府雍正二年升为直隶州】 领县二定襄　静乐 【 二县初俱属太原府雍正二年分属】
　　代州 【 初属太原府雍正二年升为直隶州】 领县三五台　崞　繁畤 【 三县初俱属太原府雍正二年分属】
　　保德州 【 初属太原府雍正二年升为直隶州】 领县一河曲 【 初属太原府雍正二年分属】
　　霍州 【 初属平阳府乾隆三十五年升为直隶州】 领县二赵城　灵石 【 二县初俱属平阳府乾隆三十五年分属】
　　解州 【 初属平阳府雍正二年升为直隶州】 领县四安邑　夏　平陆　芮城 【 四县初俱属平阳府雍正二年分属】
　　绛州 【 初属平阳府雍正二年升为直隶州】 领县五垣曲 【 初属平阳府雍正二年属解州七年分属】 闻喜 【 初属平阳府雍正七年分属】 绛 【 初属平阳府雍正七年分属】 稷山 【 初属平阳府雍正二年分属】 河津 【 初属平阳府雍正二年分属】
　　隰州 【 初属平阳府雍正二年升为直隶州】 领县三大宁　永和 【 二县初俱属平阳府雍正二年分属】 蒲 【 初属平阳府雍正二年属吉州九年属州】
　　归化城同知厅 【 在杀虎口外二百里雍正元年设同知治此】
　　绥远城同知厅 【 在归化城东北五里雍正四年设同知治此】
　　归化城通判厅 【 以下五厅初皆以笔帖式协理通判乾隆二十五年定设通判并隶归绥道】
　　和林格尔通判厅
　　萨拉齐通判厅
　　清水河通判厅
　　托克托城通判厅

　　△河南省 【东西距一千二百二十里南北距一千二百九十里东至江苏徐州府砀山县界三百六十里西至陕西同州府潼关厅界八百六十里南至湖北黄州府黄安县界八百五十里北至直隶广平府成安县界四百四十里东南至安徽颖州府阜阳县界五百六十里西南至湖北襄阳府襄阳县界八百二十里东北至山东曹州府曹县界二百里西北至山西辽州界七百四十里在　京师西南一千五百四十里】

　　河南明领开封归德彰德卫辉怀庆河南南阳汝宁八府汝州一州本朝因之雍正二年升开封府之陈许郑禹四州及河南府之陕州汝宁府之光州并为直隶州十二年升陈州许州为府仍降郑州禹州为属州乾隆六年改许州府为直隶州凡领府九直隶州四
　　开封府 【 省会】 领州二县十四厅一祥符 【 附郭】 郑州 【 雍正二年升为直隶州领荥阳荥泽河阴泛水四县十二年以州及所领四县还属】 禹州 【雍正二年升为直隶州领密新郑二县十二年以州及所领二县并属许州府乾隆六年来属】 陈留　杞　通许　尉氏　洧川　鄢陵　中牟　兰阳荣阳 【雍正二年分属郑州十二年还属】 荥泽 【 雍正二年分属郑州十一年还属乾隆二十九年省河阴县入焉】 汜水 【 雍正二年分属郑州十一年还属】 密　新郑【 二县雍正二年分属禹州十二年改属许州府乾隆六年还属】 仪封厅 【 本仪封县乾隆四十九年改为厅】 
　　陈州府 【初为陈州属开封府雍正二年升为直隶州领西华项城沈邱太康四县十二年升为府】 领县七准宁 【 附郭雍正十二年升州为府以州地置县为府治】 商水 【初属开封府雍正十二年来属】 西华　项城　沈邱　太康 【 四县初俱属开封府雍正二年分属陈州十二年属府】 扶沟 【 初属开封府雍正十二年来属】
　　归德府领州一县七商邱 【 附郭】 睢州　宁陵　鹿邑　夏邑　永城　虞城　柘城
　　彰德府领县七安阳 【 附郭】 汤阴　临漳　林　内黄 【 初属直隶大名府雍正三年来属】 武安　涉
　　卫辉府领县十汲 【 附郭】 新乡　获嘉　淇　辉　延津 【 初属开封府雍正三年来属五年省胙城县入焉】 浚 【 初属直隶大名府雍正二年来属】 滑【 初属直隶大名府雍正二年来属】 考城 【 初属归德府乾隆四十八年来属】 封邱 【 初属开封府乾隆四十八年来属】
　　怀庆府领县八河内 【 附郭】 济源　原武 【 初属开封府雍正二年来属】 修武　武陟　孟　温　阳武 【 初属开封府乾隆四十八年来属】
　　河南府领县十洛阳 【 附郭】 偃师　巩　孟津　宜阳　登封　永宁　新安　渑池　嵩
　　南阳府领州二县十一南阳 【 附郭】 南召 【 附郭顺治十六年省入南阳县雍正十三年复置】 邓州　裕州　镇平　唐　泌阳　桐栢　内乡　新野　淅川　舞阳　叶
　　汝宁府领州一县八汝阳 【 附郭】 信阳州　正阳 【 旧真阳县雍正元年改今名】 上蔡　新蔡　西平　遂平　确山　罗山
　　陕州 【 初属河南府雍正二年升为直隶州】 领县三灵宝　阌乡 【 二县俱属河南府雍正二年分属】 卢氏 【 初属河南府雍正十二年分属】
　　汝州领县四鲁山　郏　宝丰　伊阳
　　许州 【初属开封府雍正二年为直隶州领临颍等四县十二年升为府以禹州及密新郑二县来属又增置石梁县为府治乾隆六年复为直隶州以禹州及密新郑二县还属开封府仍省石梁县入州】 领县四临颍　襄城　郾城　长葛 【 四县初俱属开封府雍正二年属州十二年属府乾隆六年仍属州】
　　光州 【 初属汝宁府雍正二年升为直隶州】 领县四光山　固始　商城　息 【 四县初俱属汝宁府雍正二年分属】

　　皇朝通典卷九十一

　　●皇朝通典卷九十二

　　州郡三

　　○州郡三

　　江苏省
　　安徽省
　　江西省
　　浙江省
　　福建省

　　△江苏省 【东西距九百五十里南北距一千一百六十里东至太仓州崇明县大海七百七十里西至安徽和州界一百八十里南至宁国府宣城县界二百五十里北至山东沂州府郯城县界九百十里东南至松江府金山县海岸九百三十里西南至安徽太平府当涂县界一百三十五里东北至山东沂州府曰照县界八百三十里西北至河南归德府虞城县界九百四十里在　京师南二千四百里】

　　江苏明以应天府为南京共领府十四州四其应天苏州松江常州镇江淮安扬州七府徐州一州为今下江地本朝改应天府为江宁府罢南直隶康熙六年定为江苏安徽两省此为江苏省雍正二年升苏州府之太仓州扬州府之通州淮安府之海邳二州并为直隶州十一年升徐州为府仍改邳州为属州凡领府八州三直隶厅一
　　江宁府 【 省会旧应天府　本朝初年更今名初属江南省康熙六年分为江苏省】 领县七上元　江宁 【 二县附郭】 句容　溧水　江浦　六合　高淳
　　苏州府 【 省会初属江南省康熙六年分为江苏省】 领县九吴　长洲 【 二县附郭】 元和 【 雍正二年析长洲县地置与吴长洲二县并为府治】昆山　新阳 【 雍正二年析昆山县地置与昆山县同城】 常熟　昭文 【 雍正二年析常熟县地置与常熟县同城】 吴江　震泽 【雍正二年析吴江县地置与吴江县同城】
　　松江府 【 初属江南省康熙六年分属江苏省】 领县七华亭 【 附郭】 娄 【顺治十三年置与华亭并为府治】 奉贤 【 雍正二年析华亭县地置】 金山 【 雍正二年析娄县地置旧治今县东南境乾隆二十六年移治朱泾镇】 上海　南汇【 雍正二年析上海县地置】 青浦 【 雍正二年分设福泉县乾隆八年仍省入焉】
　　常州府 【 初属江南省康熙六年分属江苏省】 领县八武进 【 附郭】 阳湖 【 雍正二年析武进县地置与武进并为府治】 无锡　金匮 【 雍正二年析无锡县地置与无锡县同城】 江阴　宜兴　荆溪 【 雍正二年析宜兴县地置与宜兴县同城】 靖江
　　镇江府 【 初属江南省康熙六年分属江苏省】 领县四丹徒 【 附郭】 丹阳金坛　溧阳 【 初属江宁府雍正二年来属】
　　淮安府 【 初属江南省康熙六年分属江苏省】 领县六山阳 【 附郭】 阜宁 【 雍正九年析山阳盐城二县地置】 盐城　清河 【 旧治黄河北岸乾隆二十五年移治清江浦】 安东　桃源
　　扬州府 【 初属江南省康熙六年分属江苏省】 领州二县六江都 【 附郭】 甘泉 【 雍正九年析江都县地置与江都县并为府治】 高邮州　泰州　仪征 【 旧为仪真县雍正元年改今名】 兴化　宝应　东台 【 乾隆十年置】
　　徐州府 【 旧为徐州领萧砀山丰沛四县属江南省康熙六年分属江苏省雍正十一年升为府】 领州一县七铜山 【 附郭雍正十一年置县为府治】 邳州 【初属淮安府旧治今州西南境康熙二十八年移今治雍正二年升为直隶州领宿迁睢宁二县十一年以州及二县来属】 萧　砀山　丰　沛 【四县初属州雍正十一年属府】 宿迁睢宁 【 二县初俱属淮安府雍正二年分属邳州十一年还属府】
　　太仓州 【 初属苏州府雍正二年升为直隶州】 领县四镇洋 【 雍正二年析州地置】 崇明　嘉定 【 二县初俱属苏州府雍正二年来属】 宝山 【 雍正二年析嘉定县地置】
　　海州 【 初属扬州府雍正二年升为直隶州】 领县二赣榆　沭阳 【 二县初俱属淮安府雍正二年来属】
　　通州 【 初属扬州府康熙十一年省海门县入焉雍正二年升为直隶州】 领县二如皋　泰兴 【 二县初俱属扬州府雍正二年为属】
　　海门厅 【 旧海门县乾隆四十年改为厅】

　　△安徽省 【东西距七百六十里南北距一千一百八十里东至江苏镇江府溧阳县界四百六十里西至湖北黄州府鄿州界三百里南至江西九江府彭泽县界三百十里北至江苏徐州府睢宁县界八百七十里东南至浙江严州府淳安县界七百九十五里西南至湖北黄州府黄梅县界三百四十里东北至江苏江宁府江浦县界五百十里西北至河南归德府商邱县界七百八十里在　京师南二千七百里】

　　安徽明以应天府为南京又以凤阳府为中都共领府十四州四其安庆徽州宁国池州太平庐州凤阳七府滁和广德三州为今上江地本朝康熙六年定为江苏安徽两省此为安徽省雍正二年升凤阳府之颍亳泗三州庐州府之六安州并为直隶州十三年升颍州为府仍改亳州为属州凡领府八直隶州五
　　安庆府 【 省会初属江南省康熙六年分为安徽省】 领县六怀宁 【 附郭】 桐城　潜山　太湖　宿松　望江
　　徽州府 【 初属江南省康熙六年分属安徽省】 领县六歙 【 附郭】 休宁　婺源　祁门　黟　绩溪
　　宁国府 【 初属江南省康熙六年分属安徽省】 领县六宣城 【 附郭】 宁国　泾　太平　旌德　南陵
　　池州府 【 初属江南省康熙六年分属安徽省】 领县六贵池 【 附郭】 青阳　铜陵　石埭　建德　东流
　　太平府 【 初属江南省康熙六年分属安徽省】 领县三当涂 【 附郭】 芜湖　繁昌
　　庐州府 【 初属江南省康熙六年分属安徽省】 领州一县四合肥 【 附郭】 无为州　庐江　舒城　巢
　　凤阳府 【 初属江南省康熙六年分属安徽省】 领州二县五凤阳 【 附郭乾隆十九年省临淮县入焉】 寿州　凤台 【 雍正十一年析寿州地置与寿州同城】 宿州　怀远　定远　灵壁
　　颍州府 【 初为颍州属凤阳府雍正二年升为直隶州领颍上霍邱二县十三年升为府】 领州一县五阜阳 【 附郭雍正十三年升州为府以州地置县为府治】亳州 【 初属凤阳府雍正二年升为直隶州领太和蒙城二县十三年以州及二县来属】 颍上　霍邱 【 二县初俱属凤阳府雍正二年属颍州十三年属府】太和　蒙城 【 二县初俱属凤阳府雍正二年分属亳州十三年来属】
　　和州 【 初属江南省康熙六年分属安徽省】 领县一含山
　　滁州 【 初属江南省康熙六年分属安徽省】 领县二全椒　来安
　　广德州 【 初属江南省康熙六年分属安徽省】 领县一建平
　　六安州 【 初属庐州府雍正二年升为直隶州】 领县二英山　霍山 【 二县初俱属庐州府雍正二年分属】
　　泗州 【 初属凤阳府康熙十三年以后州治沦于洪泽湖寄治盱眙县雍正二年升为直隶州】 领县三盱眙　天长　五河 【 三县初俱属凤阳　府雍正二年分属】

　　△江西省 【东西距九百七十里南北距一千八百里东至安徽徽州府婺源县界六百里西至湖南长沙府浏阳县界三百七十里南至广东惠州府和平县界一千二百三十里北至湖北黄州府界五百七十里东南至福建建宁府崇安县界五百八十里西南至湖南郴州宜章县界九百五十里东北至安徽池州府东流县界五百六十里西北至湖北武昌府兴国州界五百七十里在　京师西南四千八百五十里】

　　江西明领南昌饶州广信南康九江建昌抚州临江瑞州袁州吉安南安赣州十三府本朝初因之乾隆二十年升赣州府属宁都县为直隶宁都州凡领府十三州一
　　南昌府 【 省会】 领州一县七南昌　新建 【 二县附郭】 宁州　进贤　奉新　靖安　武宁　丰城
　　饶州府领县七鄱阳 【 附郭】 余干　乐平　浮梁　德兴　安仁　万年
　　广信府领县七上饶 【 附郭】 玉山　弋阳　贵溪　铅山　广丰 【 旧永丰县雍正九年改今名】 兴安
　　南康府领县四星子 【 附郭】 都昌　建昌　安义
　　九江府领县五德化 【 附郭】 德安　瑞昌　湖口　彭泽
　　建昌府领县五南城 【 附郭】 新城　南丰　广昌　泸溪
　　抚州府领县六临川 【 附郭】 崇仁　金溪　宜黄　乐安　东乡
　　临江府领县四清江 【 附郭】 新淦　新喻　峡江
　　吉安府领县九厅一庐陵 【 附郭】 泰和　吉水　永丰　安福　龙泉　万安　永新　永宁　莲花厅
　　瑞州府领县三高安 【 附郭】 上高　新昌
　　袁州府领县四宜春　分宜　萍乡　万载
　　赣州府领县八厅一赣 【 附郭】 雩都　信丰　兴国会昌　安远　长宁　龙南　定南厅
　　南安府领县四大庾 【 附郭】 南康　上犹　崇义
　　宁都州 【 旧宁都县属赣州府乾隆二十年升为直隶宁都州】 领县二瑞金石城 【 二县初俱属赣州府乾隆二十年分属】

　　△浙江省 【东西距八百八十里南北距一千八十里东至海六百里西至安徽徽州府歙县界二百八十里南至福建建宁府浦城县界九百六十里北至江苏苏州府吴江县界一百二十里东南至福建福宁府霞浦县界一千一百三十里西南至江西广信府玉山县界七百五十里东北至江苏松江府青浦县界三百七十里西北至江南广德州界三百二十里在　京师南三千三百里】

　　浙江明领杭州嘉兴湖州宁波绍兴台州金华衢州严州温州处州十一府本朝因之凡领府十一
　　杭州府 【 省会】 领州一县八钱塘　仁和 【 二县附郭】 海宁州 【 初为县乾隆三十八年升为州】 富阳　余杭　临安　于潜　新城　昌化
　　嘉兴府领县七嘉兴　秀水 【 二县附郭】 嘉善　海盐平湖　石门 【 初为崇德县康熙元年改今名】 桐乡
　　湖州府领县七乌程　归安 【 二县附郭】 长兴　德清武康　安吉 【 初为州乾隆三十八年改为县】 孝丰
　　宁波府领县六鄞 【 附郭】 慈溪　奉化　镇海 【 初为定海县康熙二十六年别置定海县改此为镇海县】 定海 【 旧为舟山卫康熙二十六年置县】 象山
　　绍兴府领县八山阴　会稽 【 二县附郭】 萧山　诸暨　余姚　上虞　嵊　新昌
　　台州府领县六临海 【 附郭】 黄岩　天台　仙居　宁海　太平
　　金华府领县八金华 【 附郭】 兰溪　东阳　义乌　永康　武义　浦江　汤溪
　　衢州府领县五西安 【 附郭】 龙游　江山　常山　开化
　　严州府领县六建德 【 附郭】 淳安　桐庐　遂安　寿昌　分水
　　温州府领县五永嘉 【 附郭】 瑞安　乐清　平阳　泰顺
　　处州府领县十丽水 【 附郭】 青田　缙云　松阳　遂昌　龙泉　庆元　云和　宣平　景宁

　　△福建省 【东西距九百五十里南北距九百八十里东至海一百里西至江西赣州府瑞金县界八百五十里南至海二百八十里北至浙江处州府龙泉县界七百里东南至海二百八十里西南至广东嘉应州镇平县界一千二百里东北至浙江温州府平阳县界五百十五里西北至浙江衢州府江山县界八百二十五里在　京师南六千一百三十里】

　　福建明颁福州泉州建宁延平汀州兴化邵武漳州八府福宁一州本朝初因之康熙二十四年置台湾府雍正十二年升福宁州为府升泉州府之永春县漳州府之龙岩县为直隶州凡领府十直隶州二
　　福州府 【 省会】 领县十闽　候官 【 二县附郭】 古田　闽清屏南 【 雍正十二年析古田县地置】 长乐　连江　罗源　永福　福清
　　泉州府领县五晋江 【 附郭】 南安　惠安　安溪　同安
　　建宁府领县七建安　瓯宁 【 二县附郭】 建阳　崇安　浦城　政和　松溪
　　延平府领县六南平 【 附郭】 将乐　沙　尤溪　顺昌　永安
　　汀州府领县八长汀 【 附郭】 宁化　上杭　武平　清流　连城　归化　永定
　　兴化府领县二莆田 【 附郭】 仙游
　　邵武府领县四邵武 【 附郭】 光泽　建宁　泰宁
　　漳州府领县七龙溪 【 附郭】 漳浦　南靖　长泰　平和　诏安　海澄
　　福宁府 【 初为直隶州雍正十二年升为府】 领县五霞浦 【 附郭雍正十二年升州为府以州地置县为府治】 福鼎 【 乾隆三年析霞浦县桐山堡地置】 福安　宁德 【 二县旧属州雍正十二年属府】 寿宁 【 初属建宁府雍正十二年来属】
　　台湾府 【古荒服之地不通中国名曰东番明天启初日本国人屯聚于此郑芝龙附之后为红毛荷兰所据　本朝顺治十七年郑芝龙子成功寇江南兵败退至台地逐荷兰夷居之伪置承天府传至其孙郑克塽于康熙二十二年讨平之二十四年置台湾府】 领县四台湾 【 附郭】 凤山　诸罗 【 三县俱康熙二十四年置】 彰化 【雍正三年析诸罗县北境地置】
　　永春州 【 旧为县属泉州府雍正十二年升为直隶州】 领县二德化 【 初属泉州府雍正十二年分属】 大田 【 初属延平府雍正十二年分属】
　　龙岩州 【 旧为县属漳州府雍正十二年升为直隶州】 领县二漳平　宁洋 【 二县初属漳州府雍正十二年分属】

　　皇朝通典卷九十二

　　●皇朝通典卷九十三

　　州郡四

　　○州郡四

　　湖北省
　　湖南省

　　△湖北省 【东西距二千二百四十里南北距六百八十里东至安徽安庆府宿松县界五百五十里西至四川夔州府巫山县界一千八百九十里南至湖南岳州府临湘县界四百里北至河南汝宁府罗山县界二百八十里东南至江西九江府瑞昌县界四百五十里西南至四川重庆府彭水县界二千五百十五里东北至安徽六安州霍山县界四百六十里西北至陕西商州山阳县界一千四百七十里在　京师西南三千一百五十五里】

　　湖北明为湖广省共领府十五州二其武昌汉阳黄州德安承天荆州襄阳郧阳八府为今湖北地本朝初改承天府为安陆府康熙六年定湖北湖南为两省雍正六年升荆州府属之归州为直隶州十三年升荆州府属之彝陵州为宜昌府又升归州属之恩施县为施南府仍降归州为属州属于宜昌府凡领府十
　　武昌府 【 省会初属湖广省康熙六年分为湖北省】 领州一县九江夏 【 附郭】 兴国州　武昌　嘉鱼　蒲圻　咸宁　崇阳　通城　大治　通山
　　汉阳府 【 初属湖广省康熙六年分属湖北省】 领州一县四汉阳 【 附郭】 沔阳州 【 初属安陆府乾隆二十七年来属又析州地置文泉县三十年仍省入州】 汉川孝感 【 初属德安府雍正七年来属】 黄陂 【 初属黄州府雍正七年来属】
　　安陆府 【 旧名承天府顺治二年改今名初属湖广省康熙六年分属湖北省】 领州一县五锺祥 【 附郭】 荆门州　京山　潜江　天门 【 初为景陵县雍正四年改今名】 当阳
　　襄阳府 【 初属湖广省康熙六年分属湖北省】 领州一县六襄阳 【 附郭】 均州　宜城　南漳　枣阳　谷城　光化
　　郧阳府 【 初属湖广省康熙六年分属湖北省】 领县六郧 【 附郭】 房　竹山　竹溪　保康　郧西 【 顺治十六年省上津县入焉】
　　黄州府 【 初属湖广省康熙六年分属湖北省】 领州一县七黄冈 【 附郭】 蕲州　黄安　蕲水　罗田　麻城　广济　黄梅
　　荆州府 【 初属湖广省康熙六年分属湖北省】 领县八江陵 【 附郭】 公安石首　监利　松滋　枝江　宜都　远安
　　宜昌府 【初为彝陵州属荆州府雍正六年升荆州府属之归州为直隶州以州及长阳县属之又于施州卫上司地置恩施县隶焉十三年升州为府仍以归州及长阳一县来属】领州二县五东湖 【 附郭雍正十三年升州为府以州地置县为府治】 归州 【 初属荆州府雍正六年升为直隶州十三年来属】 鹤峰州 【旧为容美土司雍正十三年改置州】 长阳 【 初属荆州府雍正六年分属归州十三年来属】 兴山　巴东 【 二县初俱属荆州府雍正十三年来属】 长乐 【旧废五峰石宝长官司地雍正十三年改置县】
　　德安府 【 初属湖广省康熙六年分属湖北省】 领州一县四安陆 【 附郭】 随州　云梦　应城　应山
　　施南府 【 旧为施州卫土司地属湖广省康熙六年分属湖北省雍正六年改置恩施县属归州十三年于县置府】 领县六恩施 【附郭雍正六年置属归州十三年来属府】 宣恩 【 初为施南土司地雍正六年属恩施县十三年改置】 来凤 【 初为散毛土司地雍正六年属恩施县十三年改置】咸丰 【 初属土巡司地雍正六年属恩施县十三年改置】 利川 【 初为施南土司地雍正十三年改置】 建始 【 初属四川夔州府乾隆元年来属】

　　△湖南省 【东西距一千四百二十里南北距一千一百五十里东至江西南昌府宁州界二百八十五里西至贵州铜仁府铜仁县界一千一百三十五里南至广东连州界七百六十五里北至湖北荆州府监利县界三百八十五里东南至广东韶州府仁化县界七百九十里西南至广西平乐府恭城县界九百五十五里东北至湖北武昌府通城县界六百四十里西北至四川酉阳州界九百里在　京师西南四千五百五十里】

　　湖南明湖广省共领府十五州二其长沙岳州常德衡州永州宝庆辰州七府靖郴二州为今湖南省地本朝初为湖广省康熙六年分湖南湖北为两省雍正七年改永顺土司为永顺府升澧州为直隶州八年升沅州为直隶州十年升桂阳州为直隶州乾隆元年升沅州为府凡领府九直隶州四
　　长沙府 【 省会初属湖广省康熙六年分为湖南省】 领州一县十一长沙　善化 【 二县附郭】 茶陵州　湘潭　湘阴　宁乡　浏阳　醴陵　益阳　湘乡　攸　安化
　　岳州府 【 初属湖广省康熙六年分属湖南省】 领县四巴陵 【 附郭】 临湘　华容　平江
　　宝庆府 【 初属湖广省康熙六年分属湖南省】 领州一县四邵阳 【 附郭】 武冈州　新化　城步　新宁
　　衡州府 【 初属湖广省康熙六年分属湖南省】 领县七衡阳 【 附郭】 清泉 【 乾隆二十一年析衡阳县地置与衡阳县并为府治】 衡山　耒阳　常宁　安仁　酃
　　常德府 【 初属湖广省康熙六年分属湖南省】 领县四武陵 【 附郭】 桃源　龙阳　沅江
　　辰州府 【 初属湖广省康熙六年分属湖南省】 领县四沅陵 【 附郭】 泸溪 【 旧为卢溪县　本朝初改名】 辰溪　溆浦
　　沅州府 【 旧为沅州属辰州府雍正八年升为直隶州领黔阳麻阳二县乾隆元年升为府】 领县三芷江 【 附郭乾隆元年升州为府以州地置县为府治】 黔阳　麻阳 【 二县初俱属辰州府雍正八年分属沅州乾隆元年属府】
　　永州府 【 初属湖广省康熙六年分属湖南省】 领州一县七零陵 【 附郭】 道州　祁阳　东安　宁远　永明　江华　新田
　　永顺府 【 旧为永顺等处宣慰司地属湖广省康熙六年分属湖南省雍正七年以苗人向化愿设流官比于内地改为永顺府】 领县四永顺 【附郭旧永顺宣慰司治雍正七年改置县为府治】 龙山 【 旧白崖洞长官司治雍正七年改置县】 保靖 【 旧保靖宣慰司地雍正七年改置县】 桑植 【旧桑植安抚司地雍正七年改置县】
　　靖州 【 初属湖广省康熙六年分属湖广省】 领县三绥宁　会同　通道
　　郴州 【 初属湖广省康熙六年分属湖南省】 领县五永兴　宜章　兴宁　桂阳　桂
　　东澧州 【 初属岳州府雍正七年升为直隶州】 领县五石门　慈利　安乡 【 三县初属岳州府雍正七年分属】 永定 【 旧九溪永定二卫地雍正七年改置县】 安福 【 雍正十一年析永定县地置】
　　桂阳州 【 初属衡州府雍正十年升为直隶州】 领县三临武　蓝山　嘉禾 【 三县初俱属衡州府雍正十年分属】

　　皇朝通典卷九十三

　　●皇朝通典卷九十四

　　州郡五

　　○州郡五

　　陕西省
　　甘肃省
　　四川省

　　△陕西省 【东西距九百三十五里南北距二千四百二十六里东至河南陕州阌乡县界三百五里西至甘肃秦州清水县界六百三十里南至四川达州太平县界一千三十里北至榆林府边墙一千三百九十六里东南至河南南阳府浙川县界六百二十里西南至四川保宁府广元县界一千三百八十五里东北至山西保德州河曲县界一千八百六十里西北至甘肃庆阳府正宁县界三百二十里在　京师西南二千六百五十里】

　　陕西明陕西省其领府八直隶州本朝因之康熙二年定为陕西甘肃两省以西安凤翔汉中延安四府兴安一州为陕西省雍正二年升西安府之耀州为直隶州三年升西安府之同华商干邠五州延安府之鄜绥德葭三州俱为直隶州八年改榆林卫为府十三年升直隶同州为府降直隶华州属同州府降直隶耀州还属西安府乾隆元年降直隶葭州属榆林府四十八年升直隶兴安州为兴安府凡领府七直隶州五
　　西安府 【 省会】 领州一县十五长安　咸宁 【 二县附郭】 耀州 【 雍正二年升为直隶州领同官白水二县十三年还属】 咸阳　兴平　临潼　高陵　鄠　蓝田　泾阳　三原　盩厔　渭南　富平　醴泉　同官 【 雍正二年分属耀州十三年还属】
　　同州府 【 初为州属西安府雍正三年升为直隶州领朝邑合阳澄城韩城四县十三年升为府】 领州一县八厅一大荔 【附郭雍正十三年升为府以州地置县为府治】 华州 【 初属西安府雍正三年升为直隶州领华阴蒲城二县十三年以州及二县来属】 朝邑　合阳　澄城　韩城 【四县初俱属西安府雍正三年属同州十三年属府】 白水 【 初属西安府雍正二年属耀州十三年来属】 华阴　蒲城 【二县初俱属西安府雍正三年属华州十三年来属】 潼关厅 【 雍正二年设潼关县属华州十三年属府乾隆十二年改为厅】
　　凤翔府领州一县七凤翔 【 附郭】 陇州　岐山　宝鸡　扶风　郿　麟游　汧阳
　　汉中府领州一县八厅一南郑 【 附郭】 宁羌州　褒城　城固　洋　西乡　凤　沔　畧阳　留坝厅 【 乾隆十五年设】
　　延安府领县十肤施 【 附郭】 安塞　甘泉　保安　安定　宜川　延长　定边 【 旧定边营雍正八年改置县属榆林府乾隆元年来属】 靖边 【 旧靖边营雍正八年改置县属榆林府乾隆元年来属】
　　兴安府 【 初属直隶州领平利洵阳白河紫阳石泉汉阴六县乾隆四十八年升为府】 领县六安康 【 附郭旧汉阴县地乾隆四十八年置并汉阴县入焉】 平利　洵阳　白河　紫阳　石泉 【 以上县初俱属州乾隆四十八年属府】
　　榆林府 【 初为榆林卫雍正八年改置府】 领州一县四榆林 【 附郭雍正八年以榆林卫地置县为府治】 葭州 【初属延安府雍正三年升为直隶州领神木府谷二县乾隆元年以州及二县来属】 神木　府谷 【 二县初俱属延安府雍正三年属葭州乾隆元年来属】 怀远 【旧怀远堡雍正八年改置县】
　　商州 【 初属西安府雍正三年升为直隶州】 领县四镇安　雒南　山阳　商南 【 四县初俱属西安府雍正三年分属】
　　干州 【 初属西安府雍正三年升为直隶州】 领县二武功　永寿 【 二县初俱属西安府雍正三年分属】
　　邠州 【 初属西安府雍正三年升为直隶州】 领县三三水　淳化　长武 【 三县初俱属西安府雍正三年分属】
　　鄜州 【 初属延安府雍正三年升为直隶州】 领县三雒川　中部　宜君 【 三县初属延安府雍正三年分属】
　　绥德州 【 初属延安府雍正三年升为直隶州】 领县三清涧　米脂　吴堡 【 三县初俱属延安府雍正三年分属】

　　△甘肃省 【东西距一千九百八十里南北距二千七百五里东至陕西邠州长武县界八百六十里西至河州闇门接番界一千一百二十里南至四川龙安府平武县界一千二百九十里北至边墙一千四百十五里东南至汉中府略阳县界一千四百三十里西南至洮州厅接番界一千一百三十里东北至陕西延安府保安县界一千二百四十里西北至迪化州境外地五千余里在　京师西南四千四十里】

　　甘肃省明为陕西省之临洮巩昌平凉庆阳四府本朝康熙二年分为甘肃省雍正二年以旧卫所改置宁夏西宁凉州甘州四府三年升平凉府属之泾州为直隶州七年升巩昌府属之阶秦二州并改肃州卫俱为直隶州乾隆三年裁临洮府改兰州为兰州府为省治二十五年改安西靖逆二厅置安西府三十八年增置镇西府改安西府为直隶安西州又增设直隶迪化州凡领府九直隶州六

　　兰州府 【省会旧属陕西省康熙三年分属甘肃省初为州属临洮府乾隆三年裁临洮府升州为府为省治】 领州二县四皋兰 【附郭宋皋兰县金省入兰州　本朝乾隆三年升州为府以州地置县为府治】 狄道州 【 初为县为临洮府治乾隆三年升州改属】 河州 【初属临洮府乾隆三年改属】 金　渭源 【 二县初俱属临洮府乾隆三年改属】 靖远 【 旧靖远卫雍正八年置县属巩昌府乾隆三年来属】
　　平凉府 【 初属陕西省康熙二年分属甘肃省】 领州二县三平凉 【 附郭】 固原州　静宁州　华亭　隆德
　　巩昌府 【 初属陕西省康熙二年分属甘肃省】 领州一县八厅一陇西 【 附郭】 岷州 【 初为岷州卫雍正八年改置州】 安定　会宁　通渭　漳　宁远　伏羌　西和　洮州厅
　　庆阳府 【 初属陕西省康熙二年分属甘肃省】 领州一县四安化 【 附郭】 宁州　合水　环　正宁 【 旧真宁县雍正元年改今名】
　　宁夏府 【 旧宁夏卫初属陕西省康熙二年分属甘肃省雍正二年改置府领宁夏宁朔平罗中卫新渠宝丰六县灵州一州乾隆四年省新渠宝丰二县】 领州一县四宁夏【 附郭旧宁夏左屯卫雍正二年改置县为府治】 宁朔 【 附郭旧宁夏右屯卫雍正二年改置县与宁夏县并为府治】 灵州 【 旧宁州所雍正二年改置州】平罗 【 初为平罗所雍正二年改置县乾隆四年省新渠宝丰二县入焉】 中卫 【 旧宁夏中卫雍正二年改置县】
　　西宁府 【 旧西宁卫属陕西省康熙二年分属甘肃省雍正二年改置府】 领县三西宁 【 附郭旧西宁卫雍正二年改卫为府以卫地置县为府治】 碾伯 【 旧碾伯所雍正二年改置县】 大通 【 本西番地雍正二年以番众归附置大通卫乾隆二十六年改置县】
　　凉州府 【 旧凉州卫属陕西省康熙二年分属甘肃省雍正二年改置府】 领县五武威 【 附郭旧凉州卫雍正二年改设府以卫地置县为府治】 镇番 【旧镇番卫雍正二年改置县】 永昌 【 旧永昌卫雍正二年改置县】 古浪 【 旧古浪所雍正二年改置县】 平番 【 旧庄浪所雍正二年改置县】
　　甘州府 【 旧甘州卫属陕西省康熙二年分属甘肃省雍正二年改置府】 领县二张掖 【 附郭旧为甘州中左右前后五卫地雍正二年改卫为府以卫地置县为府治】 山丹 【 旧山丹卫雍正二年改置县】
　　镇西府 【 旧巴里坤地乾隆三十八年置】 领县二宜禾 【 附郭】 奇台 【 二县俱乾隆三十八年置】
　　泾州 【 初属平凉府雍正三年升为直隶州】 领县三崇信　灵台　镇原 【 三县初俱属平凉雍正三年分属】
　　阶州 【 初属巩昌府雍正七年升为直隶州】 领县二文　成 【 二县初俱属巩昌府雍正七年分属】
　　秦州 【 初属巩昌府雍正七年升为直隶州】 领县五秦安　清水　礼　徽　两当 【 五县初俱属巩昌府雍正七年分属】
　　肃州 【 旧宿州卫雍正二年裁并于甘州卫七年改置直隶肃州】 领县一高台 【 旧高台所雍正二年置县属甘州府七年来属】
　　安西州 【 旧为安西靖逆二厅地乾隆二十四年置安西府领敦煌玉门渊泉三县三十八年改为直隶州】 领县二敦煌 【汉敦煌县地明嘉靖后入于吐鲁番　本朝雍正四年置沙州卫乾隆二十四年改置县属西安府三十八年属州】 玉门 【汉玉门县地明正德后入于吐鲁番　本朝康熙五十七年置靖逆赤金二卫乾隆二十四年改置县属安西府三十八年属州省渊泉县入焉】
　　迪化州 【 本新疆乌噜木齐地乾隆三十八年置】 领县三昌吉　阜康　绥来 【 三县俱新疆地乾隆三十八年置县】

　　△四川省 【东西距三千里南北距三千二百十里东至湖北宜昌府巴东县界一千七百六十里西至番界一千二百四十里南至云南武定州元谋县界二千三十里北至陕西汉中府宁羌州界一千一百八十里东南至贵州大定府毕节县界一千一百五十里西南由打箭炉出口至西藏界九千六百七十五里东北至陕西兴安府界一千四百十里西北至甘肃阶州文县界一千一百五十里在　京师西南五千七百十里】

　　四川明领成都保宁顺庆重庆夔州叙州马湖龙安遵义八府潼川嘉定雅眉邛泸六州东川乌蒙乌撒镇雄四军民府本朝康熙四年以乌撒府改隶贵州雍正四年以东川府改隶云南五年以乌蒙镇雄二府亦改隶云南并马湖府入叙州府又以建昌卫改置宁远府又升成都府属之茂绵二州及资县并为直隶州六年升夔州府属之达州为直隶州七年以遵义府改隶贵州又升雅州为府八年增置直隶叙永厅同知十二年升潼川嘉定二州为府又升重庆属之忠州为直隶州乾隆元年改黔彭厅置酉阳州乾隆十七年置直隶杂谷厅二十五年置直隶松潘厅二十七年置直隶石砫厅四十一年平定两金川置阿尔古美诺二厅凡领府十一直隶州九厅六
　　成都府 【 省会】 领州三县十三成都 【 附郭】 华阳 【 康熙元年省入成都县雍正九年复置与成都县并为府治】 简州　崇庆州　汉州　双流 【康熙元年省入新津县雍正六年复置】 温江　新繁　金堂　新都　郫　灌　彭 【 康熙七年省入新繁县雍正七年复置】 新津　崇宁 【康熙七年省入郫县雍正六年复置】 什邡
　　宁远府 【 旧建昌卫雍正五年置府】 领州一县三厅一西昌 【附郭旧建昌卫雍正五年改卫为府以卫地置县为府治】 会理州 【 旧会川卫康熙二十九年分卫地置州属遵义府雍正五年罢卫移州治其地来属】 冕宁 【旧宁番卫雍正五年改置县】 盐源 【 旧盐井卫雍正五年改置县】 越巂厅
　　保宁府领州二县七闻中 【 附郭】 巴州　剑州　苍溪　南部　广元　昭化　通江　南江
　　顺庆府领州二县八南充 【 附郭】 蓬州　广安州　西充　营山　仪陇　渠　大竹　邻水　岳池 【 康熙七年省入广安州六十年复置】
　　重庆府领州二县十一巴 【 附郭】 合州 【 康熙元年省安居县入焉】 涪州 【 康熙八年省武隆县入焉】江津　长寿　永川　荣昌　綦江　南川　铜梁 【 康熙元年省入合州六十年复置】 大足 【 康熙元年省入荣昌县雍正六年复置】 定远 【康熙八年省入台州雍正六年复置】 壁山 【 康熙元年省入永川县雍正十二年复置】
　　叙州府 【 雍正五年并马湖府入焉】 领县十一厅二宜宾 【 附郭】 庆符　富顺　南溪　长宁　高　筠连　珙　兴文隆昌　屏山 【 旧属马湖府雍正五年罢马湖府来属】 马边厅 【 乾隆二十九年置】 雷波厅 【 乾隆二十六年置】
　　夔州府领县六奉节 【 附郭】 巫山 【 康熙九年省大昌县入焉】 云阳万　开　大宁 【 康熙六年省入奉节县雍正九年复置】
　　龙安府领县四平武 【 附郭顺治十六年省清川县入焉】 江油　石泉　彰明 【 初属成都府顺治十六年省入绵州雍正六年复置九年来属】
　　潼川府 【 初为直隶州雍正九年升为府】 领县八三台 【 附郭雍正十二年升州为府以州地置县为府治】 射洪　盐亭　中江　遂宁　蓬溪乐至　安岳 【 七县初俱属州雍正十二年属府】
　　嘉定府 【 初为直隶州雍正十二年升为府】 领县七乐山 【 附郭雍正十二年升州为府以地置县为府治】 洪雅　夹江　犍为　荣　峨眉 【 五县初俱属州雍正十二年属府】 威远 【 康熙六年省入荣县雍正六年复置属州十二年属府】
　　雅州府 【 初为直隶州雍正七年升为府】 领州一县五雅安 【 附郭雍正七年升州为府以州地置县为府治】 天全州 【 旧为天全六番招讨司地雍正八年改置州】 名山　荣经　芦山 【 三县初属州雍正七年属府】 清溪 【 初为黎州千户所雍正七年改置县】
　　眉州领县三丹棱　彭山 【 康熙元年省入州雍正七年复置】 青神 【 康熙六年省入州雍正七年复置】
　　邛州领县二大邑　蒲江
　　泸州领县三纳溪　合江　江安
　　资州 【 初为县属成都府雍正五年升为直隶州】 领县四资阳　内江　仁寿　井研 【 四县初俱属成都府雍正五年分属】
　　绵州 【 初属成都府雍正五年升为直隶州】 领县四德阳　安　绵竹 【 三县初俱属成都府雍正五年分属】 梓潼 【 初属保宁府雍正五年来属】
　　茂州 【 初属成都府雍正五年升为直隶州】 领县二汶川 【 初属成都府雍正五年分属】 保 【 初属成都府雍正五年省威州入县移县治于故威州城分属】
　　酉阳州 【 旧黔彭厅乾隆元年改置州】 领县三秀山 【 旧酉阳宣慰司地乾隆元年置县】 黔江　彭水 【 二县初俱属重庆府乾隆元年来属】
　　忠州 【 初属重庆府雍正十二年升为直隶州】 领县三酆都　垫江 【 二县初俱属重庆府雍正十二年分属】 梁山 【 初属夔州府雍正十二年来属】
　　达州 【 初属夔州府雍正五年升为直隶州】 领县三东乡　太平 【 二县初俱属夔州府雍正五年分属】 新宁 【 康熙七年省人梁山县雍正七年复置仍属夔州府十二年分属】
　　叙永厅 【 旧永宁宣抚司地雍正七年改置同知厅直隶川南道】 领县一永宁 【 明永宁卫地康熙二十六年设属贵州威宁府雍正七年来属】
　　松潘厅 【 旧松潘卫雍正九年移龙安府同知厅治此仍属龙安府乾隆二十五年直隶松茂道】
　　杂谷厅 【 旧杂谷安抚司地乾隆十七年置同知厅直隶松茂道】
　　石砫厅 【 旧石砫宣抚司乾隆二十七年改置同知厅直隶川东道】
　　阿尔古厅 【 乾隆四十一年以金川地置】
　　美诺厅 【 乾隆四十一年以小金川地置】

　　皇朝通典卷九十四

　　●皇朝通典卷九十五

　　州郡六

　　○州郡六

　　广东省
　　广西省

　　△广东省 【东西距二千五百里南北距一千八十里东至福建漳州府诏安县界一千里西至广西南宁府界一千五百里南至海三百里北至湖南郴州桂阳县界七百八十里东南至海二百八十里西南至崖州海二千四百里东北至江西赣州府长宁县界八百里西北至广西平乐府贺县界七百三十里在　京师西南七千五百七十里】

　　广东明领广州韶州南雄惠州潮州肇庆高州廉州雷州琼州十府罗定一州本朝初因之雍正七年升连州为直隶州十一年升程乡县为直隶嘉应州凡领府十直隶州三
　　广州府 【 省会】 领县十四南海　番禺 【 二县附郭】 顺德　东莞　从化　龙门　新宁　增城　香山　新会　三水　清远　新安 【 康熙五年省入东莞县八年复置】 花 【 康熙二十四年析南海番禺二县地置】
　　韶州府领县六曲江 【 附郭】 乐昌　仁化　乳源　翁源　英德
　　南雄府领县二保昌 【 附郭】 始兴
　　惠州府领州一县九归善 【 附郭】 连平州　博罗　长宁　永安　海丰　陵丰 【 雍正九年析海丰县地置】 龙川　河源　和平
　　潮州府领县九海阳 【 附郭】 丰顺 【 乾隆三年析海阳县地置】 潮阳揭阳　饶平　惠来　大埔　澄海 【 康熙五年省入海阳县八年复置】 普宁
　　肇庆府领州一县十二高要 【 附郭】 德庆州　四会新兴　阳春　阳江　高平　恩平　广宁　开平 【 顺治十年置】 鹤山 【 雍正九年析开平县及广州府之新会县地置】 封川　开建
　　高州府领州一县五茂名 【 附郭】 化州　电白　信宜　吴川　石城
　　廉州府领州一县二合浦 【 附郭】 钦州　灵山
　　雷州府领县三海康 【 附郭】 遂溪　徐闻
　　琼州府领州三县十琼山 【 附郭】 儋州　万州　崖州　澄迈　定安　文昌　会同　乐会　临高　昌化　陵水　感恩
　　罗定州领县二东安　西宁
　　连州 【 初属广州府雍正七年升为直隶州】 领县二阳山　连山 【 二县初俱属广州府雍正七年分属】
　　嘉应州 【 初为程乡县属潮州府雍正十一年升为直隶州】 领县四长乐兴宁 【 二县初俱属惠州府雍正十一年分属】 平远　镇平 【 二县初俱属潮州府雍正十一年分属】

　　△广西省 【东西距二千八百十里南北距三千三百七十里东至广东肇庆府广宁县界一千二百六十里西至云南广南府土富州界一千五百五十里南至广东廉州府灵山县界二千四百五十里北至贵州黎平府永从县界九百二十里东南至广东高州府石城县界一千一百八十里西南至安南国界二千三百十里东北至湖南永州府东安县界三百四十五里西北至贵州南笼府永丰州界一千三十六里在　京师西南七千四百六十里】广西明领桂林平乐梧州浔州柳州庆远思恩南宁太平镇安思明十一府归顺田州泗城思陵向武都康龙州等七州本朝顺治初降归顺田州思陵向武都康龙州为属州十五年升泗城州为军民土府雍正三年升郁林州宾州为直隶州五年改泗城土府为正府九年降思明府为州十二年升泗城府属之西隆州为直隶州降宾州为属州乾隆七年以西隆州还属泗城府凡领府十一直隶州一
　　桂林府 【 省会】 领州二县七临桂 【 附郭】 永宁州　全州　兴安　灵川　阳朔　永福　义宁　灌阳
　　柳州府领州一县七马平 【 附郭】 象州　雒容　罗城　柳城　怀远　融　来宾 【 雍正三年改属宾州十二年还属】 庆远府领州二县三土州二土县一宜山 【附郭】 河池州　东兰州 【 旧土州雍正七年设流官】 天河　思恩　南丹州 【 土州】 那地州 【 土州】 忻城 【 土县】
　　思恩府领州一县三土州二武缘　宾州 【 初属柳州府雍正三年升为直隶州领来宾迁江上林武宣四县十二年来属】 迁江　上林 【 二县初俱属柳州府雍正三年分属宾州十二年来属】 田州 【 土州】 阳万分州 【 土州】
　　泗城府 【 旧直隶泗城州顺治十五年升为府寻改军民府属思恩府雍正五年设流官为正府】 领州一县二凌云 【 附郭雍正五年置】 西隆州 【康熙五年置属思恩府雍正十二年升为直隶州领西林一县乾隆七年以州及县来属】 西林 【 康熙五年置属思恩府雍正十二年属西隆州乾隆七年来属】
　　平乐府领州一县七平乐 【 附郭】 永安州　恭城　富川　贺　荔浦　修仁　昭平
　　梧州府领县五苍梧 【 附郭】 藤　容　岑溪　怀集
　　浔州府领县四桂平 【 附郭】 平南　贵　武宣 【 初属柳州府雍正三年属宾州七年来属】
　　南宁府领州三县三土州三宣化 【 附郭】 新宁州　横州　上思州　隆安　永淳　归德州 【 土州】 果化州 【 土州】 忠州 【 土州】
　　太平府领州四县一土州十四土县一崇善 【 附郭】 养利州　左州　永康州 【 康熙二十八年省陀陵县入焉】 宁明州 【 旧思明土州雍正十年改置】万承州　思陵州 【 旧为直隶土州顺治初来属】 凭祥州 【 旧属思明府　本朝初改属】太平州　安平州　茗盈州　结安州　佶伦州　龙英州　都结州　龙州　江州　思州 【 旧思明土府　本朝雍正元年改为州】 上下冻州 【自万承州以下皆土州】 罗阳 【 土县】
　　镇安府 【 旧为土府雍正七年改正府】 领州二县一土州三天保 【 附郭乾隆三年置】奉义州　归顺州 【 二州旧俱为直隶土州　本朝初改属思恩府雍正十年设流官来属】 下雷州 【 初属南宁府雍正十年来属】 向武州 【初属思恩府雍正七年来属】 都康州 【 初属思恩府雍正七年来属以上三州皆土州】
　　郁林州 【 初属梧州府雍正三年升为直隶州】 领县四博白　北流　陆川　兴业 【 四县初俱属梧州府雍正三年分属】

　　皇朝通典卷九十五

　　●皇朝通典卷九十六

　　州郡七

　　○州郡七

　　云南省
　　贵州省

　　△云南省 【东西距二千五百十里南北距一千一百五十里东至广西泗城府界七百五十里西至神护关接野夷界一千七百六十里南至交趾界七百五十里北至四川宁远府会理州界四百里东南至广西镇安府界一千一百四十里西南至天马关接缅甸界二千三百十里东北至贵州南笼府普安州界四百三十里西北至西藏界二千里在　京师西南八千二百里】

　　云南明领云南澄江广西广南镇沅临安大理楚雄顺宁蒙化景东永宁十二府武定曲靖寻甸元江姚安永昌丽江鹤庆八军民府北胜一州本朝初因之顺治十六年改广南土府为正府康熙六年置开化府八年降寻甸府为州属曲靖府三十七年升北胜州为永北府以永宁土府属于永北府雍正二年改威远土州为直隶同知厅四年改四川之东川军民府来属五年又改四川之乌蒙镇雄二军民府来属六年降镇雄为州属乌蒙府七年置普洱府改丽江土府为正府九年改乌蒙府为昭通府乾隆三十年武定曲靖东川元江永昌等府俱罢称军民府三十五年省姚安府入楚雄府省鹤庆府入丽江府改广西武定元江镇沅四府为直隶州改蒙化永北景东三府为直隶同知厅凡领府十四直隶州四直隶厅四
　　云南府 【 省会】 领州四县七昆明 【 附郭】 嵩明州　晋宁州　安宁州　昆阳州　富民　宜良　呈贡　罗次　禄丰　易门
　　大理府领州四县三太和 【 附郭】 赵州　邓川州　宾川州　云龙州　云南　浪穹
　　临安府领州三县五建水 【 附郭】 石屏州　阿迷州　宁州　通海　河西　■〈山上习下〉峩　蒙自
　　楚雄府领州三县四楚雄 【 附郭】 南安州　镇南州　姚州 【 初为姚安府附郭属州乾隆三十五年罢府以州来属】 定远　广通　大姚 【 初属姚安府乾隆三十五年罢府来属】
　　澄江府领州二县二河阳 【 附郭】 新兴州　路南州　江川
　　顺宁府领州一县一顺宁 【 附郭乾隆三十五年置】 云州
　　曲靖府领州六县二南宁 【 附郭】 沾益州 【 旧治在今宣威州境此为交水县地顺治十六年移今治】 陆凉州 【 旧治在今州东北境康熙五年移今治】罗平州　马龙州　寻甸州 【 旧为军民府治今州东境后移今治康熙八年降为州来属】 宣威州 【 雍正五年析沾益州地置属镇沅府乾隆三十五年来属】 平彝【 旧平彝卫康熙二十四年改置县】
　　丽江府 【 旧为军民土府雍正元年改设流官为正府】 领州二县一丽江 【 附郭乾隆三十五年置】 鹤庆州 【 旧为府乾隆三十五年改为府来属】 剑川州 【 初属鹤庆府乾隆三十五年来属】
　　普洱府 【 明车里宣慰司地后为那昆所据　本朝顺治初编隶元江府雍正七年始以其地置府】 领县一宁洱 【 附郭雍正十三年置】
　　永昌府 【 旧为军民府乾隆三十年改为府】 领州一县二保山 【 附郭】 腾越州　永平
　　广南府 【 旧为土府顺治十六年改设流官为正府】 领县一宝宁 【 附郭乾隆元年置】
　　开化府 【 旧教化三部王弄部安南部长官司地康熙六年改置府】 领县一文山 【 附郭雍正七年置】
　　东川府 【 旧为军民土府属四川省康熙三十八年改设流官雍正四年自四川改隶乾隆三十年改称府】 领县一会泽 【 附郭雍正五年置】
　　昭通府 【 旧为乌蒙土府属四川省雍正五年来属六年设流官九年改为昭通府】 领州一县二恩安 【 附郭雍正六年置】 镇雄州 【 旧为军民府雍正六年降为州来属】 永善 【 雍正六年置】
　　广西州 【 初为府乾隆三十五年改为直隶州】 领县二师宗　弥勒 【 二县初俱为州属广西府乾隆三十五年降为县属州】
　　武定州 【 初为武定军民府乾隆三十年称武定府三十五年改为直隶州】 领县二元谋　禄劝 【 初为州属武定府乾隆三十五年降为县属州】
　　元江州 【 初为元江军民土府顺治六年设流官乾隆三十年称元江府三十五年改为直隶州】 领县一新平 【 初属临安府雍正十年来属元江府乾隆三十五年属州】
　　镇沅州 【 旧为镇沅土府雍正五年设流官称镇沅府乾隆三十五年改为直隶州】 领县一恩乐 【 旧为乐甸长官司地雍正五年改置县属镇沅府乾隆三十五年属州】
　　蒙化厅 【 旧蒙化土府康熙四年称蒙化府置流官设掌印同知管辖乾隆三十五年改为厅】
　　景东厅 【 旧为景东土府康熙四年称景东府置流官设掌印同知管辖乾隆三十五年改为厅】
　　永北厅 【 旧为永北直隶州康熙三十七年升为府乾隆三十一年裁知府视蒙化景东二府之例设掌印同知管辖三十五年改为厅】
　　威远厅 【 旧威远土州雍正三年改为厅置威远抚夷清饷同知治此】

　　△贵州省 【东西距一千九十里南北距七百七十里东至湖南辰州府界五百四十里西至云南曲靖府界五百五十里南至广西庆远府南丹州界二百二十里北至四川重庆府界五百五十里东南至广西泗城府西隆州界三百五十里西南至云南曲靖府界五百三十里东北至湖南辰州府界五百二十里西北至云南东川府界五百六十里在　京师西南七千六百四十里】

　　贵州明领贵阳思州石阡黎平思南铜仁镇远都匀安顺平越十府本朝初因之康熙三年以平定水西改设流官以水西宣慰司之水西城置黔西府以比喇坝置平远府以大方城置大定府又改四川之乌撒军民府为威远府来属二十六年改黔西平远二府为州属于大定府二十六年又改大定府为州与黔西平远二州俱属威宁府雍正五年增置南笼府七年改四川之遵义府来属复升大定州为府降威宁府为州以属之乾隆三十七年升遵义府之仁怀县为直隶厅凡领府十有三厅一
　　贵阳府 【省会旧贵阳军民府康熙二十六年称贵阳府】 领州三县四贵筑 【 附郭康熙二十六年以贵州卫改置县与新贵县并为府治三十四年省新贵县入焉】开州　定番州　广顺州　龙里 【 旧龙里卫康熙十一年改置县】 贵定　修文 【 旧修文等守御所康熙二十六年改置县】
　　思州府领县二玉屏 【 旧平溪卫隶湖广都司雍正五年来属改置县】 清溪 【 旧清浪卫隶湖广都司雍正五年来属改置县】 思南府领县三安化 【 附郭】 婺川　印江
　　镇远府领县三镇远 【 附郭】 施秉　天柱 【 初属湖南靖州雍正五年改属黎平府十一年来属】
　　石阡府领县一龙
　　泉铜仁府领县一铜仁
　　黎平府领县三开泰 【 附郭旧五开卫隶湖广都司雍正三年来属改置县为府治】 锦屏 【 旧铜鼓卫隶湖广都司雍正三年来属改置县】 永从
　　安顺府 【 旧安顺军民府康熙二十六年称安顺府】 领州二县三普定 【 附郭旧普定卫康熙十年改置县为府治】 镇宁州　永宁州　清镇 【 旧威清镇西二卫康熙二十六年改置县】 安平 【 旧平坝卫康熙二十六年改置县】
　　南笼府 【 旧安笼所康熙五十二年改为南笼厅雍正五年升为府】 领州二县二永丰州 【 旧为安笼长官司地雍正五年改置州】 普安州 【初属安顺府雍正五年来属】 普安 【 木马乃夷地顺治十八年平之置县属安顺府雍正五年来属】 安南 【旧安南卫康熙二十六年改置县属安顺府雍正五年来属】
　　都匀府领州二县三都匀 【 附郭旧都司卫康熙十年改置县为府治】 麻哈州　独山州　清平 【 康熙七年省入麻哈州十年复置】 荔波 【 初属广西庆远府雍正十年来属】
　　平越府 【 旧平越军民府康熙二十六年称平越府】 领州一县四平越 【 附郭旧平越卫康熙十年改置县为府治】 黄平州 【 旧治今州西北境康熙二十六年移于兴隆卫故地为今治】 瓮安　湄潭　余庆
　　大定府 【旧水西宣慰司康熙三年讨平之改置大定平远黔西三府二十三年改平远黔西二府为州属大定府二十六年复改大定府为州属威宁府雍正七年复置大定府以威宁府为州属之】 领州三县一平远州　黔西州 【 二州旧俱水西宣慰司地康熙三年俱改置府寻俱为州属大定府后改属威宁府雍正七年并来属】 威宁州 【旧乌撒军民府隶四川省康熙三年改置威宁府改隶贵州雍正七年降为州来属】 毕节 【 旧毕节卫康熙二十六年改置县属威宁府雍正七年来属】
　　遵义府 【 旧遵义军民府隶四川省康熙二十六年称遵义府雍正七年来属】 领州一县三遵义 【 附郭】 正安州 【 旧治今州东北境康熙中移今治】 桐梓　绥阳
　　仁怀厅 【 旧仁怀县乾隆三十七年升为厅】

　　（臣）等谨按各蒙古藩属翊戴天家世守勿替其自国初附属之内扎萨克为旧藩康熙间抚顺之喀尔喀雍正间底定之青海厄鲁特为新藩旧藩地东至黑龙江界西至贺兰山厄鲁特界南至长城北逾绝漠延袤万余里凡二十五部五十一旗新藩喀尔喀地东至黑龙江界西至阿勒台山伊犁东北路界南至内扎萨克界北至俄罗斯界延袤八千余里凡四部八十二旗青海地东至甘肃河州界西至西藏界南至四川界北至甘肃安西州界延袤二千余里凡四部二十九旗又贺兰山厄鲁特等诸旗西藏全部莫不归义受封永为藩卫允为前古所未有之盛事以此编非舆地专书未及编载谨并叙其大略于此
　　（臣）等又按我国家统一函夏式廓丕基薄海内外罔不款服皇上圣武丕昭戡定西域天山南北坐归绥定其北路为乌噜木齐雅尔伊犁等全部地东至喀尔喀界西至藩部哈萨克界南至天山回部界北至俄罗斯界延袤万余里其南路为回部之哈密城辟展城吐鲁番城哈喇沙尔城库车城沙雅尔城赛哩木城拜城阿克苏城乌什城喀什噶尔城叶尔羌城和阗六城等属地东至甘肃省安西州界西至葱岭南至西藏界北至伊犁界亦万余里度地兴屯因方筑堡举从古狉榛唯盱之地一变而为桑麻庐井之区兹以此编非奥地专书未及编载谨撮其大略于此

　　皇朝通典卷九十六

《清朝通典》　边防典（097～100）一百卷　（清）高宗 敕撰

　　●皇朝通典卷九十七

　　边防一

　　○边防一

　　（臣）等谨按杜佑叙列历代以来荒外之国享王背服兴废沿革与其山川风气习俗性尚殊方异族之迹而统目之以边防诚以四边辽远声教莫通经纬控制之宜有不可不大为之防者其体例唯载荒外诸国朝贡征伐而不及内地沿边控御屯戍之政名曰边防实即列史之四裔传也自唐以来四裔之国分并迁徙纷纭不一已见于五朝续典洪惟我圣朝应天开基焘覆九宇重熙累洽畅垓溯埏举凡前代之所为劳师设备长驾远驭兢兢防制之不暇者莫不备职方而凛藩服东瀛西蒙环集辐凑固已无边之可言而亦岂列代防御之术所可比论哉故以杜典及续通典所载诸国参较于今日舆图如挹娄靺鞨三韩为今黑龙江宁古塔诸处早为内地乌桓鲜卑蠕蠕库莫奚突厥鞑靼为今蒙古四十九部及喀尔喀诸部地邛都筰都冉■〈马龙〉为今两金川地鸡笼山为今台湾府地南诏为今大理府地吐蕃朵甘乌斯藏为今西藏地臼兰吐谷浑党项为今青海部地赤斤蒙古罕东安定阿端哈玛里为今安西州哈密地盖自太宗文皇帝抚有蒙古全部圣祖仁皇帝三莅朔漠奠定喀尔喀诸部西藏归化世宗宪皇帝征服青海编旗分理逮我皇上普天徧覆西师之役拓地二万余里于是天山以北准噶尔部古之所称乌孙突厥回鹘卫喇特诸部及天山以南回部古之所称土鲁番火州柳城车师乌耆龟兹姑墨疏勒莎车于阗诸国以至美诺阿尔古诸厅莫不尽入版图归于疆理凡此皆汉唐以来所谓极边之地而在今日则皆休养生息渐仁摩义之众也既已特恩驻札驻防办事诸大臣统辖而燮理之矣外此有朝献之列国互市之羣番革心面内之部落喁喁向化环四海而达重洋盖可得而畧纪焉在东则为朝鲜日本琉球在南则为安南暹罗南掌港口东埔寨宋腒朥缅甸整欠景海广南葫芦国柔佛亚齐吕宋莽均达老文莱马辰苏禄噶喇巴旧港曼加萨英吉利干丝腊荷兰法兰西瑞国连国在西则为东西布鲁特安集延塔午罕拔达克山博洛尔爱乌罕意达里亚博尔都噶尔亚在北则为俄罗斯左右哈萨克启齐玉苏乌尔根齐咸奉正朔勤职贡沐浴于皇仁燀赫于圣武输诚被化万世无极谨差次诸边诸国之事迹仍杜佑四边之例分为四卷以着我圣朝一道同风之盛防御控制之周洵有超轶万古者焉其它国名见于前典而今无闻者盖疆域递并名号互易如百济新罗濊貊之已并于朝鲜赤土之改为暹罗林邑之改为环玉为占城又为广南干陀利之改为旧港皆以今名著录余不复述云

　　东序畧

　　△东序畧

　　（臣）等谨按杜氏边防典东方凡二十国五朝续典分东及东南亦二十国今考濊貊新罗诸国既并于朝鲜其东南之鸡笼山即今台湾府地久为郡县他如吕宋法兰西荷兰等国地处南洋宜入边防南部其在东者惟朝鲜日本琉球考朝鲜于我朝归命最先其世受我朝德泽亦为最渥天聪崇德间两伸天讨特沛鸿恩存已亡之宗社自此称藩奉朔勤慎効职至于发海运以赈饥黎赉空青以疗王疾殊恩异数有非他藩服所得滥邀者日本在前明时沿海备御防禁非不严厉而控制失道寇警不绝我朝声灵震迭重亹帖然洋铜市易琛赆偕来盖圣化之覃被者远矣琉球输诚慕化迭遣正副使瑜海册封奕世恭顺国中山形本南北向国王殿门特易西向以表面内之诚洵圣泽渐涵无远不届者哉至于东海中羣岛环峙各有居族皆日本琉球之所附属可弗具述又按盛京东北滨海之境有赫哲费雅路库伦鄂伦绰奇楞库野恰喀拉诸部各沿海岛居住诸部每岁进貂皮设姓长乡长子弟以统之鄂伦春有使鹿使马二部各设佐领骁骑校等官并设额兵供调遣皆隶宁古塔黑龙江将军所辖地虽极边人皆内属故卷内不复叙列

　　东

　　?东

　　朝鲜
　　日本
　　琉球

　　朝鲜

　　朝鲜古营州外域箕子始封其地汉末改称高丽明洪武二十五年从其国王李成桂请复今名其全境三面距海并有高句骊濊貊新罗百济沃沮诸国有两京分八道统郡四十一府三十三州三十八县七十其建置沿革备详前典
　　我太祖高皇帝肇兴东土附近诸部落以次服属朝鲜犹纳贡干明
　　天命四年三月征明朝鲜以兵助明我师与战大破之降其将姜功烈是时国王李珲成桂十世孙也珲废侄李倧代立
　　天聪元年正月太宗文皇帝命大贝勒阿敏率师征朝鲜克义州定州汉山诸城次于平壤其国之西京也李倧遣使求成不许二月逼王京倧挈妻子遁江华岛固请求成许之大军振旅而还二年开市中江通贸易春秋入贡皆有定额后违约反复屡赐谕书不奉命
　　崇德元年十二月太宗文皇帝亲统大军声罪致讨屡克其城至临津江先是江水冰泮不可渡车驾未至前三日天骤寒冰坚合大军安驱渡江众兵莫不惊异先遣兵抵王京倧兵迎战大破之歼其众倧挈长子■〈氵〈山上王下〉〉弃京城遁入南汉山城遣兵围之屡击败其外道援兵上次王京城由城外径渡汉江益军围倧二年正月倧请成不许降敕切责倧奏书称臣复降敕令其出城归命缚送败盟三四臣正国法以儆国人倧犹豫未决倧之走南汉城也先遣其妻子及其大臣家口遁居江华岛岛在开州南海中意谓大军不能飞渡上命睿亲王多尔衮造小船八十出渡口岛中出大船三十余艘迎战大破之遂入岛城获王妃一王子二家属七十六人阁臣一侍郎一羣臣家口百六十六人置之别室禁护无侵犯仍降敕谕倧于是倧以孤城穷蹙妻子被俘八道离散宗社垂绝乃顿首受命率其羣臣献上明国所给敕印出城来降筑坛设黄幄于汉江东岸之三田渡受其降接以优礼与定约束命倧及其羣臣各与其妻子相见皆相抱恸哭感戴无极留其长子■〈氵〈山上王下〉〉次子淏为质二月上班师以朝鲜凋疲许丁丑戊寅两年准免贡物倡议败盟之洪汉翼诸臣皆伏诛自是朝鲜抒诚归化朝贡不绝十月上命英俄尔岱马福岱达云等赍制诰印往封李倧为朝鲜国王十一月倧遣陪臣表贺万寿冬至贡方物十二月遣陪臣表贺元旦贡方物并宴赉遣归嗣凡元旦冬至万寿圣节皆专遣陪臣表贺岁为常不悉书四年六月遣使往封倧继室赵氏为朝鲜王妃并封长子■〈氵〈山上王下〉〉为朝鲜国王世子东方库尔喀叛入熊岛恃其险远抗不服上命朝鲜以兵讨之倧遣将由庆兴之西水罗前浦出口讨平之七月执叛首来献赐倧银二百两倧以破残垂灭之国得复守宗社感上殊恩于三田渡树碑称颂功德传示万世及是以其事闻六年六月倧遣陪臣献新罗瑞金优旨还之八年九月朝鲜擒获明国天津侦探兵船一解至降敕嘉奖
　　顺治元年五月以破流贼李自成底定燕京捷音宣示朝鲜七月倧遣陪臣表贺贡方物奉敕减朝鲜岁贡额内纻布四百匹苏木二百斤茶十包棉绸千匹各色细布五千匹布四百匹麤布二千匹顺刀十把刀十把其元旦冬至万寿庆贺贡物以道远俱于朝正时附进着为令二年十一月以朝鲜世子■〈氵〈山上王下〉〉卒遣使赍敕诰往封倧次子淏为世子三年二月恩免朝鲜贡米六年正月以朝鲜一年一朝原定阁臣一员尚书一员书状官一员代觐念阁臣尚书等年老不堪远涉此后或阁臣尚书一员侍郎一员代觐书状官仍旧六月朝鲜国王李倧薨八月遣礼部启心郎渥赫等往喻祭赐谥庄穆又遣户部启心郎布丹侍卫撒尔岱充正副使赍诰敕往封世子淏为国王妻张氏为王妃十年三月以朝鲜国王印篆止有清文无汉篆命礼部改铸兼清汉字赐给十一年十二月封淏子棩为世子赐诰命十六年五月李淏薨九月遣工部尚书郭科等往谕祭赐谥忠宣又遣大学士蒋赫德吏部侍郎觉罗硕博会充正副使往封世子棩为国王妻金氏为王妃
　　康熙十三年王母妃张氏卒遣使谕祭是年李棩薨谕礼部李棩袭封以来克尽藩职可从优给与恤典于常例外加祭一次赐谥庄恪遣内大臣寿西特侍卫桑厄恩克往谕祭兼封王嗣李焞为国王妻金氏为王妃二十年正月王妃金氏故遣官致祭二十一年五月遣使册封焞继室闵氏为王妃是年圣祖仁皇帝恭谒祖陵朝鲜国王遣陪臣至盛京迎接进贡方物二十四年六月焞奏国内牛多疫死民失耕种请暂停互市礼部议焞托言妄奏不合应令回奏到日再议上谕抚驭外国之道不可太严亦不可太宽倘如所请后此死生玩忽因令礼部另议议上焞应罚银万两得旨外藩小国姑宥一次仍令照常贸易二十五年二月朝鲜民韩得完等违禁越江采参擅伤官役遣使会同国王焞审拟谳成奉旨韩得完等为首六人立斩余二十二人从宽免死减等发落焞奉表谢罪附页方物得旨朝鲜国王因谢罪进贡理宜不收但恐发还则人役劳苦且驿递骚扰可准作年贡嗣后谢罪贡物着停止三十二年正月奉旨朝鲜国王世笃悃忱嗣后年贡内黄金百两及蓝青红木棉永着停止三十六年七月封焞子李昀为世子十一月焞奏请仍于中江贸易部议不准行奉旨着照该国王所请于中江地方贸易三十七年正月遣侍郎陶岱运米四万石至中江平粜又特发米万石赈给有御制海运赈济朝鲜记是年国王进谢恩礼物奉旨为平粜贡物发回为赏给米谷贡物准收又三十九年谕朝鲜国王因送回漂溺人民赏赐谢恩其礼物不必收嗣后此等奏谢着停其进贡四十年十二月王妃闵氏故遣官致祭四十二年二月遣使封焞继室金氏为王妃四十五年十月谕大学士等曰观朝鲜国王凡事极其敬慎其国人亦皆感戴闻其国有八道北道与瓦尔喀地方土门江接界东道接倭子国西道接我凤凰城南接海犹有数小岛太宗文皇帝定朝鲜之役我兵无处不到以已破之国我朝之重加营建俾安堵如故其国人于太宗文皇帝驻军之地树立石碑备书更生之德累世感戴以至于今且彼更有可取者明之末年彼始终未尝叛之犹为重礼义之邦也五十一年十月谕礼部朝鲜国王例贡物内有白金一千两红豹皮一百四十二张嗣后永停贡献朝鲜国使沿途馆舍令地方官修葺完固用副朕加惠远人至意五十六年九月焞以目疾来求空青遣官以空青往赐焞奉表谢恩附进方物得旨所进仪物留作下次正贡嗣后凡有附贡方物者皆准作正贡五十九年十月李焞薨遣散秩大臣查克亶礼部右侍郎罗瞻往谕祭赐谥僖顺兼册封世子昀为国王继妻鱼氏为王妃六十一年二月昀疏言臣萎弱无嗣请以弟李昑为世弟以续宗祧得旨允行遣使往封昑为朝鲜国王世弟
　　雍正元年谕礼部朝鲜自归顺我朝以来恪尽藩职所贡方物再议减免以纾其力寻议减布八百匹獭板百张青鼠皮三百张纸二千卷从之又奉谕旨朝鲜国进万寿表文不必于九月内来京着仍照例于十二月与年贡并进二年十二月李昀薨遣散秩大臣觉罗舒鲁翰林院学士阿克敦往谕祭赐谥恪恭兼封李昑为国王妻徐氏为王妃三年七月昑疏请封副室所生子李緈为世子部议与例不符得旨如所请行八月遣官封昑子緈为世子是年奉旨朝鲜国因赐祭谥谢恩礼物不必收纳至封王所贡议物照例收受六年二月减朝鲜岁贡稻米三十石江米三十石每年止贡江米四十石以供祭祀着为例七年正月王世子緈卒遣官致祭十月谕礼部朝鲜国距京三千余里贡使往来劳费嗣后凡谢恩章疏与三大节表同时赍奏不必特遣使臣着为令八年国王为嫂妃鱼氏告哀遣使谕祭
　　乾隆元年二月礼部奏朝鲜国恭进万寿表贡乾隆元年应特遣便臣于七月来京至乾隆二年表贡仍照旧例与年贡同进得旨朝鲜国今年所进万寿表贡照例于十二月偕年贡同进由是仍遵旧例岁以为常二年四月昑奏中江通市请仍旧例与内地兵丁交易从之十一月昑请封其副室所生子愃为世子时愃甫三岁部议与例不符奉特旨允行三年正月遣使往封愃为世子五月三月福建巡抚王士任疏言莆田县民陈协顺商船被风漂至朝鲜国揪子岛资送回籍得旨着传旨嘉奖八年九月上恭谒盛京祖陵朝鲜遣使表贡从优赏赉御书式表东藩扁额赐之奉特旨并令使臣与诸王大臣宴十一年八月命尚书班第察勘莽牛哨添汛事宜先是奉天将军奏请于莽牛哨添汛巡查并于凤凰城外展边垦土下部议行昑奏其未便是月班第奏莽牛哨在我境内于朝鲜无涉汛宜设得旨朝鲜世戴国恩甚为恭顺若安设此汛彼国有违禁者致王得罪朕心不忍可如所请将莽牛哨设汛之处停止九月减中江税额十九年九月上诣盛京恭谒祖陵昑遗陪臣表贡得旨着照乾隆八年之例加恩赏赉陪臣亦照例加赏二十二年六月昑以其母金氏之丧来告王妃徐氏旋卒二十三年遣官谕祭四月更定通官额数初朝鲜通官定十二员遇颁诏封王等事用四员或五员不等赦审及交易诸事用二员为例大学士公傅恒等奏请朝鲜久为属国往来礼节语言均已娴熟所设通官请改设为八员从之二十五年正月遣官封昑继室金氏为王妃二十八年七月封朝鲜故世子愃子子祘为世孙四十一年李昑薨该国王妃金氏请以世孙祘为国王妻金氏为王妃并请追赐故世子緈爵谥及世子妇赵氏上命散秩大臣觉罗万福内阁学士嵩贵往封并给与诰敕各一道四十三年上恭诣盛京祇谒祖陵是年以不举筵宴预敕朝鲜毋庸遣使朝贺该国王具咨礼部仍遣陪臣至盛京请安御书东藩绳美额赐国王加赏以示优奖四十八年上恭谒盛京祖陵朝鲜遣使接觐所有朝贡宴赉一切典礼俱照癸亥甲戌两次尤加优渥御制诗章颁赐国王四十九年祘疏称世子■〈日享〉年及三岁请封为世子奉特旨遣使往封并给与诰敕五十年正月举行千叟宴盛典上命该国王遴选耆年派充贡使观光预宴以昭优宠自乾隆初年以来所有朝鲜王附贡方物并充作正贡所有朝鲜民人被风漂入内地者俱给资护送归国体恤藩服之忱仁至恩隆无不备尽朝鲜平壤城西北三里有箕子墓小山旁绕前有箕子祠设参奉二人世守其祀即箕子裔大同江岸有柴树林可十里许干似松叶以榆士人常藉以疗饥相传为箕子所植云

　　日本

　　日本古倭奴国唐咸亨初更号日本以近日出而名也国在东海中环波而宅有五畿七道三岛一百十五州统五百八十七郡皆依水屿小者不过中国一村落而已其国有官名关白者犹云宰辅之职代相更替专国政兵马国习中华文字而读以倭音俗尊佛尚中国僧敬祖先得名花佳菓非敬僧佛即上祖墓立法严人无争鬬犯法者事觉即自杀无售卖人口佣工期满即归富者履絮席贫者履荐席名曰毯踏棉男女衣服皆大领阔袂女加长衣曳地杂绘文彩饰用玳瑁气候与江浙齐产五金磁器漆器金文纸马出萨■〈山司〉马者良萨■〈山司〉马即萨摩州也其地山高水寒刀最利故倭人好以为佩龙涎香及海参鳆鱼之属皆海中产所统属国北为对马岛与朝鲜接南为萨■〈山司〉马与琉球接对马岛与登州直萨■〈山司〉马与温台直长崎与普陀东西对峙水程四十更厦门至长崎北风由五岛入南风由天堂入水程七十二更海道以更计里一昼夜为十更云前明时关白兴师蹂躏朝鲜八道几没迨朝鲜内附本朝而侵陵以息
　　崇德四年日本岛主及对马州太守平义成致书朝鲜胁取土产朝鲜国王惧以二书来告然曰本究不敢兴兵启衅则震詟天威之所致也
　　顺治二年其国一十三人泛海遭风飘至内地诏守臣支给衣粮随朝鲜使臣津发回
　　国康熙三十二年九月日本国船一十二人漂至广东守臣以闻命量给衣食护送浙省令其归国其与中国贸易者长崎鸟为百货所聚商旅通焉国尤饶铜我朝经制鼓铸所资滇铜而外兼市洋铜安徽江苏浙江江西等省岁额市四百四十三万余斤商办铜斤有倭照以为凭信携带绸缎丝斤糖药等物往日本市铜分解各省
　　乾隆二十四年禁止丝斤出洋又两广督臣请将绸缎绵绢一并禁止嗣据江苏巡抚奏请仍许洋商酌量携带每船皆有定额非日本办铜商船不得援以为例从之日本自前明时寇警不绝圣朝声灵震迭海宇敉宁通商利用绥靖有经超轶前古之盛轨于斯可概见也

　　琉球

　　琉球在福建泉州府东海岛中接漳泉福兴四州界自福州五虎门出海水程一千七百里至其国距京师七千八百三十二里国分三省各隶间切间切译言府也王城所治为中山为中头省隶间切十有二村县百一十有三山北为国头省隶间切九村县六十有八东西狭南北长四际皆海岛屿环列凡三十有六皆辖于琉球其西南方有北山延袤三百余里与日本接界由琉球之萨摩境开船四日可至凡国王嗣位先遣陪臣来请朝命钦命正副使奉敕往封赐以镀金银印　　琉球国王未封以前称世子权国事受封乃称王其历代沿革已详前典不具录国王见朝使冠乌纱冠双翅侧冲上向盘金朱缨垂颔下受封后诣馆谢及宴皆皮弁气候多暖少寒无冰霜雪希降草木常新所产有番薯红菜松露蕉实野牡丹吉姑罗樫木福木呀喇菩古巴梯斯之属禽有古哈鲁麻石伊石求子乌凤容蕋皆中土所无者鳞介异产尤多兽则牛马山猪羊鹿犬有市集负薪运米多以妇人为之国王尚氏前明时遣使请封会道阻留闽未还
　　我朝顺治三年福建平经略洪承畴转送使者至京以前朝敕印未缴遣其使还六年世子尚质遣使奉表归诚十年遣使来贡十一年三月质又遣使来贡兼缴前朝敕印请封赐宴锡赉有差命兵科副理事官张学礼行人司行人王垓充正副使赍诏印往封令二年一贡进贡人数不得过一百五十人许正副使二员从人十五名入京余俱留闽待命寻因海氛未靖使臣还京未往
　　康熙元年再降敕谕令学礼等奉往至国成礼而还三年王表谢五年七月遣陪臣入贡奉谕尚质所进玛瑙乌木降香木香象牙锡速香丁香檀香黄熟香等十件不系土产免其入贡余所贡方物令督抚差人解送来使不必赍送来京即给赏遣归七年二月重建柔远馆驿于福建以待琉球使臣是年国王尚质薨八年世子尚贞遣陪臣来贡自后贡使不绝二十一年命翰林院检讨汪楫内阁中书舍人林麟焻为正副使赍诰敕银印往封尚贞为琉球国中山王御书中山世土四字额赐之贞请令陪臣子弟四人赴京受学上许之二十五年贞遣官生梁成楫蔡文溥阮维新郑秉钧等四人入太学三十二年贞遣陪臣入贡请入监读书官生归国赐宴及文绮乘传厚给遣归自是二年一贡如常例四十八年尚贞薨世子尚纯先卒四十九年尚纯子尚益以嫡孙立五十一年卒未及请封五十二年尚益世子尚敬立比年遣使入贡称世会孙五十七年六月命翰林检讨海宝编修徐葆光充正副使赍诏敕银印往封五十九年王尚敬疏请续送官生入监读书从之
　　雍正二年敬遣陪臣奉表贺上登极并页方物送官生郑秉哲郑绳蔡宏训等入监御书辑瑞球阳四字额赐王交使臣赍回三年九月奉表谢恩并贡方物得旨琉球贡物准作二年一次正贡四年贡使还附遣官生郑秉哲等还国
　　乾隆二年六月琉球所属之小琉球国有粟米棉花二船遭风漂至定海象山地浙闽总督大学士嵇曾筠资给衣粮遣还事闻奉上谕嗣后似此被风漂泊之船令督抚等加意抚恤动用存公银两资给衣粮遣归本国着为令三年敬遣陪臣奉表贺上登极并页方物使回御书永祚瀛壖四字额赐王敕谕不必专使谢恩俟正贡之年一同奏谢五年送回被风失舟之商民五十三人奉旨该部行文传谕嘉奖十六年尚敬薨世子尚穆权理国事十七年送回十四年被风失舟之商民四船九十二人其六船因船身坚固先已拨给桅木廪饩资送回籍事闻赐缎币嘉奖二十一年世子尚穆遣使进贡兼请龚封命翰林院侍讲全魁编修周煌充正副使册封颁赐并如前例全魁等回京代奏请官生入监读书许之二十五年遣陪臣来贡并遣官生梁文治等入监读书二十九年遣还琉球国诚心向化恭顺最着其国山形本南北向以中国在海西王殿及门皆西向以表忠顺面内之意

　　●皇朝通典卷九十八

　　边防二

　　○边防二

　　南序畧

　　△南序畧

　　（臣）等谨按杜氏边防典南方凡五十六国五朝续典分南及西南凡七十七国以今舆地考之南诏巳入云南大理府吐蕃等十三部则统于西藏其地分并出入多不可详今见于志册者有安南以下二十七部安南为朝贡遣使敕封之国暹罗南掌吕宋苏禄荷兰恩赐敕谕即遣贡使赍捧回国不别遣使其港口以下诸国往来贸易严奉约束各安生理无复旧时巨舰大炮自相攻夺之余习盖圣朝德化远播重洋安恬乐利万宇庆赖即如安南一国在前明时黎李陈莫四姓篡夺不绝自归顺本朝以后传世绵远山河晏如洵圣朝威灵所鬯有以锡禔福于无外也闽粤洋商互市通万国之货财普域外之利用而防范必极其周详恩膏务从其广大故出入以时科税以则有禁携军器之例有定带米石之条有酌定归期之限有准配丝斤之制立法备尽抚驭兼权诸番畏神服教久而益治有逾五六万里如期而至者涉履波涛如循康庄之轨遵四达之冲孰不忭舞欣跃于天朝膏泽之中哉考英吉利干丝腊荷兰法兰西诸国去广东省自言皆六七万里其本国地本处西北洋中故康熙二十五年荷兰国使臣入贡自言本国与俄罗斯接壤俄罗斯为极北之国是荷兰诸国当近西北也兹以其贸易来从粤省又诸国于南洋岛屿中各有寄居之地于西北诸国不相往来故仍列于边防南卷

　　南

　　?南

　　安南
　　暹罗
　　南掌
　　港口
　　东埔寨【尹代玛附】
　　宋腒朥【■〈土赤〉仔六昆大呢附】
　　缅甸
　　整欠
　　景海
　　广南
　　葫芦国
　　柔佛【丁机奴单呾彭亨附】
　　亚齐
　　吕宋
　　文莱
　　马辰
　　苏禄
　　噶喇巴
　　旧港【马六甲附】
　　曼加萨【池闷万丹思吉港附】
　　英吉利
　　千丝腊
　　荷兰
　　法兰西
　　瑞国
　　连国

　　安南

　　安南汉交址九真日南三郡地唐置安南都护府宋时始为黎氏所有旋易李氏封安南国王后仍为黎氏其国治交州距京师一万一千一百六十五里与滇粤接界分十三道有府四十九州岛县二百余东西相距一千七百六十里南北二千八百里凡国王嗣位遗陪臣来请朝命钦命正副使奉敕往封赐以镀金银印文曰安南国王颇崇儒教交州有国学文庙各郡县皆建学祭祀配享俱慕效中国为之气候多暖少寒国中农桑极盛兼饶鱼盐之利明末国王黎氏与其臣莫氏分境而治不能统一
　　我朝顺治初安南都统使莫敬耀向化投诚未授爵而死授其子元清为安南都统使十七年国王黎维祺卒子维禔嗣十八年奉表贡方物降敕嘉赉交来使带回是年安南出兵助剿海寇奉旨赐国王文绮白金等物维禔寻卒子维禧嗣
　　康熙元年安南擒献明裔奉旨照前加赏二年奉表贡方物三年遣内院编修吴光礼部司务朱志远谕祭故王维祺维禔五年五月维禧缴送前明敕印遣内国史馆翰林学士程芳朝礼部郎中张易贲册封维禧为安南国王六年维禧夺都统使莫元清高平地元清奔云南遣使敕谕令归莫氏土地初安南定为三年一贡七年五月以道里悠远得旨许其六年两贡并进十二年四月莫元清奏称维禧所归土地尚有保乐七原等州未还请再敕谕全归不许是年维禧薨弟维■〈礻定〉权理国事十三年遣陪臣进贡方物十四年维■〈礻定〉卒弟维正权理国事十六年敕谕黎维正大兵攻讨逆贼吴三桂滇黔与安南壤地相接宜遴选将士协力攻剿十八年维正奉表庆贺大捷疏言逆贼吴三桂屡遣使胁诱令臣服从区区忠悃不敢从贼乃有本国逆臣莫元清与三桂密相缔构图为掩袭愿仗天威遣兵追擒逆党明正其罪许之二十二年四月遣翰林院侍读明图编修孙卓册封维正为安南国王御书忠孝守邦四字赐之同时遣翰林院侍读邬黑礼部郎中周灿谕祭故王维禧维■〈礻定〉时莫元清己故其弟敬光为黎氏所讨率众来奔奉旨发回安南寻病故莫氏遂绝二十五年增赐安南国王表里五十着为例三十六年维正奏请云南所属之牛羊蝴蝶普园三处故地不许仍行文申饬五十五年奉旨安南路远免其解送重物五十七年维正薨王嗣维祹请袭封五十八年二月遣内阁中书邓廷喆翰林院编修成文往论祭并册封维祹为安南国王
　　雍正二年十二月御书日南世祚四大字赐之三年云南总督高其倬奏云南开化府马伯汛外四十里至铅厂山下小河于康熙间入于安南应行清查又考云南通志铅厂山下小河之外尚有地八十里虽失在前明但封疆所系亦应一并清查现在委勘立界奉旨安南累世恭顺宁与争尺寸之地不许嗣总督鄂尔泰奏请于铅厂山下小河离马伯汛四十里立界维祹激切陈疏五年五月颁谕训饬维祹随感悔奏谢上因以马伯汛外四十里地赐维祹仍以马伯汛为界六年三月遣使敕谕维祹曰此四十里之地在云南为朕之内地在安南仍为朕之外藩无所区别着仍赐该国王世守之五月谕云贵总督鄂尔泰朕既加恩外藩亦当俯从民便此四十里内人民若有愿迁内地者可资给安插务令得所其愿居外地属安南管辖者听十一年十一月维祹薨王嗣维祜遣陪臣请袭封贡方物十二年二月遣翰林院侍读春山兵科给事中李学裕往谕祭并册封维祜为安南国王十三年维祜薨弟维祎权理国事
　　乾隆二年遣翰林院侍读嵩寿修撰陈倓往祭井册封维祎为安南国王九年九月以广西奸民潜出安南滋事命两广总督广西抚臣提臣详议防范边境关隘寻奏南宁府属迁隆土筒之板蒙等隘太平府属思陵土州之呌荒等隘镇安府属下雷土州之下首等隘共三十余口岸俱逼近安南应迭石建栅添卡设兵饬地方官每年冬月查修通报安南驱驴地方货物聚集与由隘相近向设禁闭请开之以便商民至平而水口两关宜设立铁链横江拦截逢五十日开一面以通商上从之二十五年闽浙总督爱必达奏言安南边境沙匪与交目苏由为难拦入漫卓马鹿二寨抢掠滋事现咨安南国王擒解上以地方官平日巡防不严临时追捕不力降旨责之二十六年维祎薨王嗣维■〈礻端〉请袭封遣翰林院侍读德保大理寺少卿顾汝修往谕祭并册封维■〈礻端〉为安南国王维■〈礻端〉欲以彼国五拜事天之礼受封德保等执不可随凛奉天朝仪节礼成顾汝修以其侈陈仪从象械并迎送仪节未周既出境遗书责安南国王广西巡抚熊学鹏以闻顾汝修议革职二十七年三月谕礼部安南世为属国凡遇朝使册封至其国自应遵行三跪九叩头礼乃该国王狃于小邦陋见与册使商论拜跪仪注原属无知经德保顾汝修指示成例始知恪遵外藩不谙体制部臣应顸行宣示嗣后遇有安南册封等事即将应行典礼并前后遵行拜跪仪节告知正副使令其永远遵循着为令以后贡使不绝照例加赏四十九年国王遣使谢恩表贡方物御书南交屏翰额赐之

　　暹罗

　　暹罗在广东省西南海道四十五昼夜可达古暹国罗斛国地明洪武中始名暹罗地方千里环国皆山城分八门官制九等国分大库司九府十四县七十二西北土硗确为古暹国地东南土平衍为古罗斛国地地卑湿气候不常或岚或湿人皆楼居俗修释教男女多为僧尼居庵寺文字皆傍行自明正德时选留贡使一二人入馆肄业始稍习汉文
　　我朝顺治九年十二月暹罗遣使请入贡并请换给印敕勘合从之赐以驼纽镀金银印文曰暹罗国王
　　康熙四年十一月国王森列拍腊照古龙拍腊马嘑陆坤司由提雅普埃遣陪臣坤司吝喇耶遇低礼等赍奉金叶表文航海入贡上嘉之从优赏赉至是照各国例定为三年一贡十一年三月得旨暹罗贡使所携货物愿至京师贸易则听其自运或愿在广东贸易督抚委官监视之十二年二月封森列拍腊照古龙拍腊马嘑陆坤司由提雅普埃为暹罗国王赐诰命银印令其使臣赍回二十四年十二月阁臣议覆增赏暹罗缎币表里五十上从之六十一年四月贡使至赐其国王及王妃纱缎谕令运米三十万石于福建广东宁波等处粜卖免其征税
　　雍正二年十月贡稻种果树赏赉如例又加赐国王蟒缎玉磁等物其船捎目九十六人以住居暹罗数代虽系汉人求免回籍得旨免其回籍是年暂停暹罗运米其随带货物免其征税嗣后运米至闽浙等处俱免其税永着为例六年二月运米至厦门七年六月贡使至赏赉如例又加赐国王蟒缎玉磁等物御书天南乐国四字匾额赐之奉旨暹罗常页土物内有速香安息香袈裟布匹等嗣后免其入贡着为例
　　乾隆元年国王森列拍照广拍马嘑陆坤司由提雅普埃以嗣立故遣陪臣贡驯象及方物奉旨特赏蟒缎四疋加恩赏给铜八百斤后不为例八年九月奉旨暹罗国商人运米至闽源源而来其加恩之处自当着为常例嗣后外洋货船带米万石以上者免船货税银十之五五千石以上者免税十之三十一年九月上以该番航海远来慕义可嘉其带米不足五千石者仍加恩免船货税银十之二十四年七月贡使至赏赉如例又加赐国王蟒缎玉磁等物御书炎服屏藩匾额赐之十八年二月贡使至照例加赏并从所请加赐人参以后职贡不绝并照例加赏

　　南掌

　　南掌本老挝部属其俗佩雕刀为饰故呼为挝家古为越裳氏地明嘉靖间始称南掌东南与安南接西南与暹罗接西北至云南省治六百八十里皆陆行贡道由普洱府入夷性犷猂身及眉目皆刺花相传酋长三等大曰招木弄次曰招木牛又次曰招木化居高楼部属入见不下楼即所至之地为等级焉
　　本朝雍正七年云贵广西总督鄂尔泰疏言南掌国王岛孙遣使奉蒲编金字表文一道驯象二只求入贡得旨嘉奖沿途护送从厚支给八年二月遣使奉贡并请定贡期得旨五年一贡本年初次纳贡颁赐敕谕一道并赐文绮等物令使臣赍捧回国九年六月奉表谢颁敕谕恩
　　乾隆元年赐国王岛孙彩缎文绮八年六月上以南掌僻处天末远道致贡改为十年一次十四年正月贡牙象二十六年二月南掌国王准第驾公满奏言臣母喃玛喇提拉同臣遣使奉表进驯象二只庆贺皇上五旬万寿皇太后七旬万寿同时准第驾公满又别备表文一道象二只遣使呈贡以表下情宴赏如例南掌土产有犀牛海贝象及木香诃子乳香之属其贡物则以象为贵云

　　港口

　　港口在西南海中安南暹罗附近国也王郑姓名天锡国中多崇山所辖地纔数百里有城以木为之宫室与中国无异自王居以下皆同砖瓦服物制度略仿前代相见以合掌拱上为礼其风俗重文学好诗书国中建有孔子庙王与国人皆知敬礼有义学选国人子弟之秀者及贫而不能具修脯者纮诵其中汉人有僦居其地而能句读晓文义者则延以为师土产有海参鱼干虾米牛脯等物
　　本朝雍正七年以后通市不绝经七洲大洋到鲁万山由虎门入口达广东界计程七千二百里距厦门水程一百六十更

　　东埔寨【尹代玛附】

　　东埔寨在西南海中海岸多泥名烂泥尾北枕大山国中无城池王即山而建府架竹木为之覆以茅叶民居亦然天时暖而不寒常若春夏衣不以钮扣披于其身下则围以裙名曰水幔惟贵者得服绸缎国人皆布以是为等差人柔弱喜饲象教之操演御敌饮食甘淡薄咸用手团以渔猎耕种为业带剑入山寻犀角献尊长以为礼土产有苏木象牙日荳蔻螣黄麞皮槟榔子黄蜡每冬春间浙闽粤商人往彼互市近则兼市丝斤及夏秋乃归粤人之归也舟必经七洲大洋到鲁万山由虎门入计程七千三百里距厦门水程一百七十更安南暹罗附属国也其傍有尹代玛国距厦门水程一百四十更亦属安南暹罗风俗畧与港口东埔寨同

　　宋腒朥【■〈土赤〉仔六昆大呢附】

　　宋腒朥在西南海中属暹罗俗好事佛以手团食男事耕渔常佩刀女椎髻能纺织土产有牛鹿肉虾米燕窝海参番锡之属
　　本朝雍正七年以后通市不绝其国距厦门水程一百八十更旁有■〈土赤〉仔六昆大呢诸国■〈土赤〉仔在西南海中东北与宋腒朥接男子服短衣布幔跣足持刀女穿花色衣被丝幔足曳浅拖鞋土产燕窝番锡象牙棉花其国距厦门水程一百八十更六昆风俗物产同■〈土赤〉仔距厦门水程一百五十更大呢一名大年在西南海中东北与六昆接男女短衣跣足佩刀执鎗土产胡椒虾米燕窝黄蜡牛鹿脯其国距厦门水程一百五十更三国自雍正七年以后亦通市不绝俱暹罗属国

　　缅甸

　　缅甸古朱波国在云南永昌府腾越州天马虎踞诸关外其酋居阿瓦城南至海西至孟养北至孟密所属有木邦等十三路地方辽阔俗尚柔诈其夷官夷民服饰与南掌相似妇人束发穿耳短衣围以锦幅长裙其地有名老官屯者多海盐恒与内地贸易土产有苏木象牙翠羽木棉之属元及明初虽示羁縻时多反复嘉靖后莽瑞体父子雄长诸部不通职贡
　　我朝顺治间故明桂王朱由榔走蛮莫思绵缅擒以献畏威怀德仰慕圣化盖匪朝夕矣
　　乾隆十五年其王莽达喇制金银二鈚篆刻表文并奉涂金宝塔驯象缅布等物抒诚入贡奉谕嘉奖其使臣筵宴赏赉俱照各国王贡使之例并颁敕谕御书瑞辑西琛四字匾额赐之令使臣赍捧归国嗣为木梳酋长瓮藉牙所篡子惜恼懵驳相继占踞三十二年贼匪不靖跳梁犯边滇省督臣因循贻悞上命将军公明瑞统率诸兵讨之三十三年大兵至木邦贼于三日前闻风窜逸我军临江造桥径渡贼以万众据守蛮结将军公明瑞及领队诸大臣奋勇攻击连破其十六砦贼据天生桥以拒我师我师绕道夹击歼二千余众获粮械无算寻进兵宋赛直趋猛密深入二千余里军威大震时别令参赞额尔登额统兵自旱塔路接应额尔登额逗遛不进致老官屯匪孽尾随大军伺隙将军公明瑞自大山移驻猛腊连胜歼贼以绿营兵疲病者多不忍弃去令将士护行身自殿后遇贼死之时贼酋奉蒲叶书求撤兵因获夷送至上以彼未专使诚心乞降不许三十四年特命大学士公傅恒往滇经畧军务选派黑龙江索伦兵三千同吉林水师盛京新满洲兵各一千并拣厄鲁特三百余鄂伦春三百次第赴滇进剿初缅匪恃有老官屯之险必得舟师夹击攻拔其栅始可沿江顺流直捣贼巢经略大学士公傅桓始至即于铜壁关外野牛坝地鸠工造船七月二十日由腾越启行进兵时猛拱土司浑觉遣其头目脱猛乌猛至腾越投诚愿备舟济师八月二十四日大兵至南底河猛拱城长来迎遣将抚定其城猛拱为缅甸门户感化服从则全势己得九月初十日大兵至蛮暮会兵大江上游要地尽为我有于是分拨舟师水陆并进贼众潜聚新街于江滩结寨一其右及西岸各结大寨一以拒我师我师进击大破之炮碎其舟射毙红衣贼首数人夺得贼纛一破其西岸大寨获贼无数贼大震慑捷音至上以将弁奋勇老官屯计日可取惟是其地水土恶劣我军士多有病者传谕傅恒等攻得老官屯后即速撤兵毋庸尽杀会贼酋懵驳畏威震惧奉有致将军蒲叶书遣其大头目至老官屯频诣军门吁请免其声讨于是经畧大学士公傅恒等移檄使受约束责其奉表纳欵暂许解围奏至奉谕撤兵善后事宜令傅恒熟筹妥办猛拱土司浑觉既率属内附应询彼所愿于边内择善地处之俾得乐业安居三十五年振旅还京师自是缅酋震我天威感戴恩德慎保土疆南荒帖息焉

　　整欠

　　整欠居九龙江边外距普洱府约千余里所属大猛养等十数寨统大头目十六其一曰先迈岩第
　　乾隆三十四年抒诚内附请修职贡上念其地在僻远命六年一贡四十年十月其头目赉象牙犀角来献令预朝正班末宴赏如例其头目被红褐锦衣革鞮不冠以红帕抹首妇女衣饰与摆夷相似

　　景海

　　景海亦居九龙江边外距整欠又数百里所统大小头目二十余其头目曰先纲洪
　　乾隆三十四年抒诚内附请修职贡四十年十月来贡与整欠同其物产服饰亦与整欠相类

　　广南

　　广南古南交地王阮姓本中国人历代未通职贡其地东接安南西邻占城南滨海东北至缅甸西北距暹罗境有大山海包其外形如半月名曰广南湾人善泅红毛国人夹板船最大风帆不利漂入广南湾者国人即遣小舟数百云集其处人负一竹筒纳长缕没水而钉缕于船下还棹小舟远曳以行于是夺其货而焚之故红毛人以不见广南山为幸他国商船人广南者税物加倍以为常
　　康熙八年广东都司刘世虎等遇风飘泊国境广南国王遣其臣赵文炳送归并带货物船只来粤部议赵文炳等虽奉广南国印文遣来实系中国之人或留或遣请旨定夺其带来之物现奉海禁不便贸易应入户部得旨广南国王送刘世虎等回粤殊为可嘉着给以照验遣归广南船货不必入官仍给来使嗣后凡往来商船由厦门至广南过安南界历七洲洋取广南外之占毕罗山即入其境国无城郭周裁莿竹以自固云

　　葫芦国

　　葫芦国一名卡瓦在永昌府东南徼外从古不通中国亦不属缅甸地方二千里北接耿马宣抚司西木邦南生卡瓦东孟定土府距永昌府十八程
　　乾隆十一年三月其酋蚌筑愿以其地茂隆山银厂抽课报解作贡解课三千七百九两零赴云南省投诚且称境内茂隆厂自中华人吴尚贤开采以来矿砂大旺厂地人民各守天朝法度路不拾遗等语王大臣议令云南督臣晓谕却之仍令将吴尚贤等违例出境查明具奏报可六月葫芦国夷目仍请仍恳天恩俯顺夷情收受厂课云督张允随请减半收纳仍以所收课银之半给赏该酋长以慰远人归顺之意上从之十六年总督硕巴等以茂隆课长吴尚贤将历年恩赏酋长课银侵肥入己参奏治罪下部知之其地山多田少刀耕火种以木为城索绹为屋牲畜繁孳人多造炭为业山居穴处氅衣短袴以布缠头妇女曳裙衣短衣以红藤束腰分地而治者皆其族姓惟传国世次不可考

　　柔佛【丁机奴单呾彭亨附】

　　柔佛在西南海中背山而国前临大海历海洋九千里达广东界国中无城郭宫室民皆环山而居支以竹木盖以茅叶天时虽秋冬亦暖相见以合掌拱上为礼土产有降香乌木西国米冰片海参胡椒燕窝之属
　　康熙五十七年五月柔佛国番人利哈等五十三名遭风漂至广东船坏官给赀粮并给内地船遣归
　　雍正七年弛南洋商贩之禁自后通市不绝柔佛属国有丁机奴单呾彭亨丁机奴在西南海中风俗畧同柔佛土产有胡椒沙金沙藤速香等物国人终身不出境无航海而来中国者各岁冬春间粤东商人以茶叶磁器色纸诸物往其国互市
　　乾隆二十九年以两广总督苏昌奏准带土丝及二蚕湖丝浙闽人亦间有往者及夏乎乃归单呾在西南海中距厦门水程一百三十更风俗物产与柔佛同彭亨国与柔佛连山相接内地商民往柔佛者每转附番舶至其国贸易

　　亚齐

　　亚齐在西南海中相传即苏门答剌国明万历时易今称其王严防卫拓宫殿建六门虽勋贵不得带刀上殿出乘象象驾亭而帷其外如是者百余俾人莫测王所在云男女穿长衣头缠白布土产有西洋布丁香肉果水安息苏合油之属无麦有禾一岁二稔市道称平内地商船每附番舶至其地贸易

　　吕宋

　　吕宋居南海中在台湾凤山沙马崎东南至厦门水程七十二更闽人以其地富饶多往商贩或久居不返至长子孙俗醇朴无争讼出入以刀自卫明万历中法兰西袭杀其王据其国名仍吕宋
　　我朝顺治三年番使至四年六月上赐以服物并颁赐敕谕遣归本国
　　康熙五十六年以吕宋等国口岸多聚汉人死寖成寇盗奉谕禁止南洋贸易雍正七年复通市如故十三年正月吕宋载米及银至厦门请易麦三千石得旨许之吕宋隔海对峙有五岛曰班爱曰垩党曰速巫曰猫务曰烟岛各有王其东南又有万老高岛人物土产与吕宋相类莽均达老莽均达老在东南海中其种类曰巫来由男女服短衣丝幔跣足以手团食土产有海参黄蜡乌木槟榔之属
　　雍正七年后通市不绝其国距厦门水程一百五十更

　　文莱

　　文莱在东南海中息力大山之西北古婆罗国也相传有东西二王王系闽人明永乐间随郑和往留主其地民风柔顺以伐乌木采萪藤为业贸易以布代银饮食不用匙箸土产有乌木黄蜡氷片丁香之属
　　雍正七年后通市不绝其国距厦门水程一百八十更

　　马辰

　　马辰在东南海中息力大山之南以木为城水多地少惟部领得陆处人民都架筏水中盖屋以居相传汉马援遣兵留寓彼中号马留人者即其苗裔俗尚佛教工织席土产有胡椒番锡丁香萪藤燕窝豆蔻之属
　　雍正七年后通市不绝其国距厦门水程三百二十更

　　苏禄

　　苏禄在南海中距吕宋水程一百一十更贡道由福建达京师其国气候常热地瘠寡粟麦城据山险器皿皆铜为之煮海为盐酿蔗为酒织竹为布土产有珍珠玳瑁金头牙萨描金花布白洋幼布苏山竹布龙头花刀满花番刀夹花标鎗及燕窝藤席之属
　　雍正四年十月苏禄国王毋汉未毋拉律林遣使奉表贡方物得旨嘉奖并奉旨苏禄国进贡沿途护送从厚支给五年六月贡使至赐宴赉赏颁敕谕一道令使臣赍捧还国定例五年一贡十一年六月国王奉表谢恩并奏伊祖东王于明永乐间入朝归至德州病故所有坟墓及其子孙存留赒恤之处经隔三百余年恳请修理给复经礼部议覆苏禄国东王巴都噶叭哈答殁谥恭定长子都马含归国袭封次子安都禄三子温哈喇留居守茔其子孙以祖名分为安温二姓今该国陈词恳切应如所请饬查王墓所有神道享亭牌坊修理整饬于安温二姓中各遴一人奉祀给顶带永为例疏入报可
　　乾隆五年八月国王麻喊末呵禀朥宁遣番丁护送遭风商人回内地得旨嘉奖八年五月贡使马明光等至奏请三年后复修朝贡得旨仍遵雍正五年所颁敕谕酌俟五年外一修岁献之旨行二十七年十一月国王苏老丹麻末案柔噒遣使入贡苏禄之西为吉里问又西过文莱为朱葛噍喇皆在息力山之北息力山广大不可测山中人迹多不到产野兽多异状

　　噶喇巴

　　噶喇巴本瓜哇故地巫来由种也后属荷兰国在南海中距福建厦门水程二百八十更计一万六千八百里明世诸番互市未尝至
　　本朝初年始与吕宋苏禄等通商闽海闽海商人多留居不返
　　康熙五十六年禁南洋商人往来
　　雍正五年开洋禁嗣后通市不绝初噶喇巴为荷兰人所占委夷目镇守更代皆听荷兰之命汉人居者甚众生长其地者曰土生仔司汉人贸易者曰甲必丹人有罪则徙之西陇西陇在西洋中距噶喇巴远甚荷兰旧国所属也
　　乾隆十五年福建龙溪县民陈怡老久居噶喇巴贸易贿通夷目谋充甲必丹于十四年五月潜回厦门为地方官访获以闻照例远遣二十四年禁丝斤出洋二十七年开禁惟南洋噶喇巴饬禁如故二十九年仍许立限酌带以嘉惠番夷云

　　旧港【马六甲附】

　　旧港即三佛齐国在西南海中旧为巫来由种类噶喇巴属国也地方袤广数千里国无城池随民居之所聚为村落傍山建王府以砖瓦为之地气多暖土产有胡椒沙藤锡棉花之属王姓名世系不可考
　　雍正七年粤省商船载磁器红瓦色纸京菓诸物往彼互市
　　乾隆二十九年准加市丝斤至广东计程一万一千余里旧港西南有马六甲人性灵巧善经商风俗亚于噶喇巴惟不燔炙土产锡萪藤胡椒雍正七年后通市不绝东北距厦门水程一百八十五更

　　曼加萨【池闷万丹思吉港附】

　　曼加萨在东南港中旧为武谕种类近属噶喇巴产海参海菜黄蜡之属西北距厦门水程三百六十七更曼加萨西有国曰池闷巫来由种也风俗与曼加萨同产海参乌木胡椒黄蜡之属相近有万丹国思吉港国风俗土产略同内地商民往噶喇巴者多转附番舶至彼贸易

　　英吉利

　　英吉利一名英圭黎红毛番种也距广东计程五万余里王姓名世系远者不可考其近者名弗氏京也治传子昔斤京也治又传子非立京也治
　　康熙间英吉利始来通市后数年不复来
　　雍正七年后互市不绝
　　乾隆七年十一月英吉利巡船遭风飘至澳门海面广东抚臣资给回国二十二年禁英吉利商舶不准于浙贸易自是皆收泊广东其土产有大小绒哔叽羽纱紫檀火石及所制玻璃镜时辰钟表等物精巧绝伦二十七年夷商白兰等求仍照前通市两广总督苏昌奏请照东洋铜商丝斤搭配绸缎之例酌量配买报可自是英吉利来广互市每船如额配买岁以为常所属有亚齐国 【 见前】

　　千丝腊

　　千丝腊与英吉利相近风俗亦相同每岁驾夹板船来广东互市处吕宋速巫等地为贸易之所干丝腊国常分遣小臣镇守吕宋

　　荷兰

　　荷兰俗称红毛番亦曰红夷与法兰西相接其国有大山名那兰山山麓建城其人深目长鼻须眉发皆赤其国受朝敕称王名列外服俗奉天主教性强悍所恃惟巨舟大炮舟长三十余丈广六尺厚二尺余树五桅后为三层楼傍设小牕置铜炮桅下置二丈巨铁炮发之可洞裂石城震数十里然舟大难转遇浅沙即不能动云其所役使名乌鬼入水不沈能走海面如平地其土产有马珊瑚哆啰绒哔叽缎镜丁香檀香自鸣钟冰片琥珀鸟鎗火石皆充贡物所制刀剑可屈伸萦绕如带明万历中来侵吕宋泊香山澳入澎湖岛寻据台湾
　　我朝顺治十年广东抚臣奏荷兰愿备外藩谨修职贡十三年六月国王墨投为也甲必丹物马绥极遣使表贡奉旨令八年一朝并赐敕谕令贡使赍捧归国
　　康熙三年大兵渡海攻郑锦等荷兰国率舟师助剿上嘉其功赐国王文绮白金等物二十五年六月国王遣使请进贡五年一次并请贡道由福建入许之是年定减荷兰贡额赐敕慰谕乾隆元年特命减荷兰国税额二十七年准荷兰夷商每船配买丝斤绸缎皆有定额着为例

　　法兰西

　　法兰西一名佛郎机亦红毛番种也东与荷兰接其国都地名巴离士国王姓无卢蒙名雷士坚治父名雷士吉多治祖名雷士爹利治其人长身高鼻拳发赤须恃强凌轹诸国无所不往士产有象犀珠贝市易但伸指示数虽母千金不立约契
　　我朝顺治四年八月广督佟养甲疏言法兰西国人明季寓居壕境澳与粤商互市后因阑入省会遂饬禁止请嗣后仍准番舶通市上从之自是每岁通市不绝惟禁入省会耳

　　瑞国

　　瑞国在海洋中国中土地平衍有大山三产红铜民为开采纳于王王所居名仕的哥卢国人会聚之地名乙顿巴梨盖泊船总汇处也其人信奉天主
　　自雍正十年以后通市不绝其国王曰土的亚多传子非里地方非里地方传子亚敦非里地方云

　　连国

　　连国地居海洋中凡历六万余里至广东界王所居名颠地墨王名非厘德历王父名奚成王祖名奚厘成其远者莫考国人风俗同英吉利土产有黑铅琥珀白金及大青蒲萄干之属
　　雍正间有夷商来广通市后岁以为常粤省商人无至其国者

　　皇朝通典卷九十八

　　●皇朝通典卷九十九

　　边防三

　　○边防三

　　西序畧

　　△西序畧

　　（臣）等谨按杜氏边防典西方凡七十五国五朝续典分西及西北凡八十二国以今舆地考之诸国疆界半在伊犁回部之内以至青海西藏久为服属余则今古殊名旧迹湮没有不可详考者恭惟我皇上圣武布昭鸿猷式廓歼巨憝而拓版疆天山南北尽同亦县黄图羣优游于闿泽于是附近葱岭之东西布鲁特安集延霍罕拔达克山博洛尔诸国葱岭以外远抵西海之■〈王荅〉什罕爱乌罕诸国延颈企踵沥诚慕化贡使频来骈生并育皇上广开渥泽召见赐宴俾与观灯火暨阅射赏赉优厚欢欣忭跃之诚周浃于大蒙之宇凡昔汉唐以来羁縻驾驭不克招致者一旦畏威怀德并游于圣化之中洵超轶前古之隆轨矣西洋意达里亚博尔都噶尔亚诸国去中土八万余里输诚慕化贡献不绝其人来处中土者天文推步之法制器尚象之能亦俾得各用所长专门不废遴厥才良得以筮仕効职至其所崇天主之教则但使自沿其俗严禁流传勿使得淆闻见葢圣人仁育义正之怀收其人必尽其用安其俗不存其教而声教翔洽远达于重溟冰海之墟尤前古所未有也爱乌罕诸国实邻西海西方之地至此巳尽而西洋诸亚则悬处巨海之外其地尤为辽敻云

　　西

　　?西

　　东布鲁特
　　西布鲁特
　　安集延
　　塔什罕
　　拔达克山
　　博洛尔
　　爱乌罕
　　西洋意达里亚
　　西洋博尔都噶尔亚

　　东布鲁特

　　东布鲁特回部别种也在天山北准噶尔部西回部西北东南距河克苏城七百九十里东北距伊犁一千四百里其部有五曰萨雅克鄂拓克图鲁起拜主之曰萨拉巴噶什鄂拓克车里克齐主之户各一千有奇两头目不相统属有玛木克呼里兼辖之曰霍索楚鄂拓克迈他克主之曰启台鄂拓克喀喇博托主之户俱千有奇析居搭拉斯地曰萨娄鄂拓克阿克拜主之其酋长戴毡帽衣锦衣民人冠无皮饰衣褐旧为乌孙西部地其国旧游牧处在特木尔图淖尔左右后为准噶尔所侵始西迁
　　乾隆二十年准噶尔部平得复故地二十三年六月将军兆惠等追捕逆贼哈萨克沙喇至布鲁特界遣侍卫乌尔金托伦泰抵其游牧珠穆翰地抚谕之萨雅克萨拉巴噶什两鄂拓克人众俱归顺时迈他克之子额午博洛适在其地亦愿率所部来归托伦泰与俱往行六日至其地抚定霍索楚启台两鄂拓克人众并献牛羊遣使来军门投诚七月参赞大臣富德复遣侍卫伊达木札布至萨娄鄂拓克阿克拜率其众五千户来归于是东布鲁特全部皆内附是年车里克齐图鲁起拜等来朝京师诏扈木兰行围赐宴万树园观灯火二十五年正月布鲁特遣使入贡召见于勤政殿赐宴六月又遣使臣来贡宴赉如例二十六年部长额木尔贝以其所宝之玉匕首进献嗣是遵奉正朔每岁朝贡不绝

　　西布鲁特

　　西布鲁特与东布鲁特相接在回部喀什噶尔城西北三百里西接哈布尔诸部落道由鄂什踰葱岭而至其部落凡十有五最著者四曰额德格纳鄂拓克曰蒙科尔多尔鄂拓克头目阿济毕兼辖之户七百有奇日齐里克鄂拓克头目由玛特户二百有奇日巴斯子鄂拓克头目噶尔住户千三百有奇逐水草事游牧风俗与东布鲁特略同旧为休循捐毒诸塞种地
　　乾隆二十四年将军兆惠既定山南回部追捕余孽道经其地阿济毕等遮道吁请内附遣二等侍卫达克塔纳等往抚定之乃率诸部自哈布尔以东二十万人众皆来归顺遣使朝京师迢与观大阅赐宴观灯火二十五年八月遣侍卫索诺穆策凌等往赐之敕其头目阿济毕等咸欢跃踰望郊迎祗受尽礼自是每岁朝贡不绝

　　安集延

　　安集延东与东布鲁特部接南与西布鲁特部接东南至回部喀什噶尔城五百里其西北为那木千西为玛尔噶朗又西为霍罕四部各有城俱当平陆南控葱岭北滨那林河南北山泉支流会合襟带诸城之闲人民殷庶畜牧饶富其人亦布鲁特种其头目冠高顶皮帽衣锦衣民人戴白毡帽毛皮为边衣黄褐古皆为大宛国地史记所称大宛土著耕田有城郭屋室者也元魏为洛那国唐为拔汗那后更名宁远安集延那木千玛尔噶朗霍罕诸地皆有伯克而和罕城伯克额尔德尼为之长众咸听命
　　乾隆二十四年将军兆惠等追捕霍集占遣侍卫达克塔纳等至其地额尔德尼遣使迎至城内日馈羊酒果米马匹等物备极诚敬上表请归附于是以四城内属遣头目托克托玛哈穆第等朝京师贡马赐宴瀛台赏赉有差二十五年正月安集延额尔德尼伯克遣使入贡宴赉有加与观灯火八月遣侍卫索诺穆策凌等赍敕往谕额尔德尼率诸伯克郊迎祇受成礼自是每岁朝贡不绝玛尔噶朗东与安集延接相去百八十里南接葱岭北滨那林河西亦有河出葱岭北山北行入那林河霍罕东与玛尔噶朗接相去二百里北滨那林河那木千东北与布鲁特杂处东南距玛尔噶朗城八十里南滨那林河有水出城北山南流入那林河

　　塔什罕

　　塔什罕在回部喀什噶尔城北一千三百里东南与那木千接东与布鲁特接东北与右部哈萨克接居平原有城郭以三和卓分辖其众曰莫勒多萨木午曰沙达曰图尔占在汉为康居西境大宛北鄙唐九姓昭武所居地也其部旧为准噶尔羁属岁效差役伊犁平后右哈萨克将胁服其国图尔占不从逐其所置头目与哈萨克连兵不解
　　乾隆二十三年参赞大臣富德追擒哈萨克沙喇至其地遣使往抚次军于莽格特城外以待之时图尔古方与哈萨克战于河上因宣示圣主威福谕令释兵和好如初于是塔什罕得安耕牧遣其属奉表归顺诏受之九月遣使入朝赐宴避暑山庄额什木扎布者阿睦尔撒纳之兄子亡命八回部为塔什罕所得至是附贡使以献上恩宥其死而遣还之自是塔什罕朝贡不绝由塔什罕西南行七百里外踰锡尔河又踰那林河为撒玛尔罕城又西南为哈拉科子城又西临达里冈阿鄂谟是西海西境尽矣

　　拔达克山

　　拔达克山居葱岭西南境西北至伊西洱库尔东北至叶尔羌皆千余里有城郭其汗曰苏尔坦沙部落繁盛户十万有奇头目戴红毡小帽衣锦氎衣民人衣黄褐在汉为乌古国元史载有巴达哈商明有八答黑商皆字音之讹即其地也其国负山险扼葱岭之右颇擅形势有河北流经博洛尔拔达克山两部落之闲至伊西得拉克分流一流经北入土斯库尔一流道西南又北入于伊西洱库尔其北鄙之城曰瓦汉
　　乾隆二十四年八月回部逆酋博罗尼都霍集占为王师所败奔拔达克山副将军富德率师追之遣谕其汗苏尔坦沙宣示博罗尼都霍集占负恩状令擒献苏尔坦沙因缚博罗尼都而以兵围霍集占于阿尔浑楚哈岭擒之囚之于柴札布柴札布者拔达克山系囚处也乃遣人诣军门投欵且报二贼就擒状副将军富德遣使往谕责令献俘进军瓦汉以待之是时痕都斯坦方以兵临拔达克山谋劫取二酋而塔尔巴斯者拔达克山雠国也贼将通之攻拔达克山所遣使被获于是迁霍集占于密室以二百人围而杀之初苏尔坦沙以二逆囚与已同为派噶木巴尔裔不忍缚献及反复晓以顺逆利害之故遂大觉悟乃出逆尸驰献率部落十万户与邻近之博洛尔部三万户俱降二十五年遣陪臣额穆尔伯克等朝京师贡刀斧及八骏马二十六年正月上召见额穆尔伯克等赐宴如例并观灯火二十七年十二月贡使至宴赉如例上御大西门幄次阅健锐军营俾与观焉二十八年三月贡马犬鸟鎗腰刀由是每岁职贡不绝

　　博洛尔

　　博洛尔在拔达克山东有城郭户三万有奇四面皆山西北面有河
　　乾隆二十四年与拔达克山同内附遣其陪臣沙伯克等朝京师二十五年正月召见赐宴如例与观大阅灯火二十八年博洛尔伯克沙瑚沙默特贡剑斧等物二十九年贡匕首是时博洛尔与拔达克山屡行构衅围城劫掠沙瑚沙默特乞援于驻札叶尔羌都统新柱遣谕拔达克山恪遵约束还俘罢兵至是沙瑚沙默特以其部所宝之匕首进贡谢恩三十四年又进玉欛双匕首其南有部落曰痕都斯坦产金丝缎暨玉石国人工巧善于琱刻其制器之精他部莫及后为爱乌罕所并

　　爱乌罕

　　爱乌罕在拔达克山西为葱岭以西回部之极西境自拔达克山西南行三月程乃至其地有三大城曰喀奔曰堪达哈尔曰莫沙特喀奔城南北西俱临山东面地平旷堪达哈尔城四面皆山其汗名爱哈摩特沙莫沙特城旧属伊兰国爱哈摩特沙征取之并兼有痕都斯坦地遂统治三城俗事耕种无游牧人兵广稠胜兵十有五万
　　乾隆二十四年大兵追逐霍集占将入爱乌罕境为拔达克山擒献爱哈摩特沙闻之因拔达克山通使投诚二十七年十二月遣使来朝进金纸表文凡重四译乃至诏赐宴赉如例二十八年三月爱乌罕贡马四匹马皆高七尺长八尺自后贡献不绝爱乌罕境地辽阔由喀奔至堪达哈尔二十八日程由堪达哈尔至莫沙特二十日程其北境接布哈尔西有莫克孔志尔等数部落过此即西海

　　西洋意达里亚

　　西洋去中国水程八万里其道由地中海西出大洋南行过福岛东南行汛利未亚海过大浪山折而东行过西南海东北行过小西洋又东行至吕宋入广南境其地名欧逻巴州意达里亚在欧逻巴州南境周一万五千里三面环地中海一面临高山土田饶沃州郡繁多其最大者凡六城曰罗玛曰勿搦祭亚曰弥朗曰纳波里曰热孥亚曰福楞察其俗尊奉天主自国都至闾井咸设天主堂有掌教者专主教事称为神父其堂一切供亿皆国王大臣民庶转输不绝每七日瞻礼一次名曰弥撒出五金以金银铜铸钱为币衣服有天鹅绒织金缎毯罽之属有利诺草可为布质细而滑敝可捣为纸极坚韧食用金银玻璃及磁器用桌椅如中国工作制造备极精巧尝造一浑天仪十二重层层相闲七政各有本动日月五行列宿运行迟速与天无异以玻璃为之重重可以透视尚文学设学校分为四科一曰医科主疗疾病一曰治科主习政事一曰教科主守教法一曰道科主兴教化别有度数之学曰玛得玛第加皆设学立师使其人习之其国人来者自述其风俗之概如此明万历闲有利玛窦者始泛海抵广州后入京师中官马堂以其方物进献嗣后来者益众皆祖述其说明末历法疏舛礼臣请以其国新法相参校书成以上
　　本朝建元始采取其说先后命西洋人汤若望南怀仁等为钦天监官并许自行其教余凡直隶各省开堂设教者严行禁止
　　康熙九年六月国王阿丰肃遣部臣奉表进贡得旨西洋地居极边初次进贡具见慕义之诚可从优赏赉寻遣归国十七年八月贡狮子上召见使臣于太和殿宴赉如例五十六年广东总兵官陈昂疏称天主一教开堂聚众在广州城内外者尤多乞循康熙八年例再行严禁从之
　　雍正元年浙闽总督觉罗满保疏言西洋人于内地行教闻见渐淆请除送京效力人员外俱安置澳门其天主堂改为公廨从之二年两广总督孔毓珣疏言西洋人先后来广东者甚众澳门地窄难容请令暂居广州城天主堂内惟不许妄自行走衍倡教说其外府之天主堂悉撤为公廨内地人民入其教者严行禁止从之三年八月意达里亚国教化王伯纳第多遣使页方物宴赉如例赐敕谕令赍捧归国
　　乾隆二十五年广东南海县民林六因缘入教至于变易服饰娶妻生子经两广督臣奏准比照左道惑众为从例治罪因奉旨严禁勿使滋蔓葢所以杜异教重边制焉传闻意达里亚旁有八九国西洋人艾儒为职方外纪畧言由意达里亚东行为厄勒祭亚当欧逻巴极南境地分四道凡制度文字皆为西士之宗东北有罗玛尼亚生齿极众由尼勒祭亚东北行为翁加里亚物产丰盛牛羊可供欧逻巴一州之用由翁加里亚东北行为波罗亚国分四区地甚寒冷由波罗尼亚东行为莫斯哥未亚东西经五千里南北经八千里中分十六道兵力甚强夜长昼短冬至日止二时气候极寒右五国皆在意达里亚东境其在西北境者有四大国曰大尼亚沿海多鱼及牲畜曰诺而勿惹亚人牲驯厚喜接远方宾旅曰雪际亚地分七道多五谷五金财货曰鄂底亚在雪际亚南亦繁庶此四国与热尔玛尼亚相隔一海套葢北际冰海云

　　西洋博尔都噶尔亚

　　博尔都噶尔亚在欧逻巴极西境周七百里西滨大洋地分五道四方商船皆聚都城通海大市凡六水泉二万五千国有二学曰阨物■〈羊束〉曰哥应拔欧逻巴高士多出此学土产果实丝绵极美多水旅善酿蒲萄酒即过海至中国不坏明以前宋通中国人本朝西洋诸部面内向化
　　雍正五年四月其国王名若望者遣陪臣贡方物上嘉其诚悃优加宴赉并赐敕书于国王及文绮诸物使赍捧归国
　　乾隆十八年三月遣使页方物命钦天监监正刘松龄前途导引至京召见使臣赐宴观舟嬉并赐敕书于国王及蟒缎文绮玉磁纸墨诸物优渥有加其国东境为伊西巴泥亚又东北为佛朗察又东北为法兰得斯又东北为热尔玛尼亚博厄美亚彼国中纪载称伊西巴泥亚有二大城曰西未利亚城近地中海曰多勒多城在山巅有巧工制一水器能盘水至山城昼夜转动不须人力有共学二所古有名贤曰多斯达笃者著书最多尽属奥理又有王名亚丰肃者好天文历法撰历学全书制图象为今西法之宗初博尔都噶尔亚国君乏嗣伊西巴泥亚之君为其昆仲权署其国事后复立君长不相统云热尔玛尼亚在博尔都噶尔亚东北五千里其土人散处各国为兵极忠实至死不贰工作精巧能于戒指内纳一自鸣钟所属有法兰哥地人质直易信多蒲萄善造酒博厄美亚地生金掘井恒得金块佛朗察地周一万一千二百里分十六道属五十余国其都城名巴里斯其国王能以手愈人疮疬每岁择一曰疗人疾法兰得斯地不甚广人居稠密右皆彼土纪载之所称道

　　皇朝通典卷九十九

　　●皇朝通典卷一百

　　边防四

　　○边防四

　　北序畧

　　△北序畧

　　（臣）等谨按杜氏边防典北方四十一部五朝续典分北及正北凡十八部葢以北方事游牧数移徙所居不常唐以后皆属于辽元则起自沙漠诸地皆归统摄明代北方之地尽为元裔所据故史载北方唯鞑靼一传而已以今舆图考之元裔诸境即今喀尔喀八十二旗及科尔沁等四十九部及察哈尔诸部地自本朝龙兴之初漠南诸部久为臣仆圣祖仁皇帝平定朔漠喀尔喀受职归化与内札萨克同皆不得以边目之其远处北陲者惟俄罗斯一国境地颇为辽阔顺治闲即遣使来朝康熙闲遣使刻石定界朝贡通市累年不绝乾隆二十三年复能遵奉行移呈献逆贼阿睦尔撒纳尸身以仰沐天朝之抚辑葢怀仁慕德匪朝伊夕矣自黑龙江之格必尔齐河及喀尔喀部之西北境伊犁之塔尔巴噶台路皆与俄罗斯接壤恪守成约无相越界其子弟来学者复特设俄罗斯馆以处之嘉惠无己洵怀柔无外之规模也左哈萨克部初怀慕义之忱继有佐贼之举迨怵我天威稽首归命偕右哈萨克部竭诚效职无有二心其别部启齐玉苏乌尔根齐皆踵接来归翕然从化帝泽之所涵濡无闲于遥陬僻壤而敕书文绮赐宴锡赉备荷优渥所为八极从风尊亲感戴配天而无极也左右哈萨克地非正北以其在伊犁北境与俄罗斯国壤地相邻兹列于边防北卷

　　北

　　?北

　　俄罗斯
　　左哈萨克
　　右哈萨克
　　启齐玉苏
　　乌尔根齐

　　俄罗斯

　　俄罗斯国东北至海南接喀尔喀及伊犁北路之塔尔巴哈台及哈萨克境西接西洋诸国东南至格必尔齐河东岸自大兴安岭之阴以东至海与黑龙江分界秦时为浑庾屈射丁灵【 即可零见史记一作丁令】诸国匈奴冒顿单于始北服之汉时到支单于北降丁令并有其地北魏为乌洛侯国唐为骨利干戛黠斯国元时为阿罗思吉利吉思昂可新地元史称吉利吉思南去大都万有余里有谦河西北流注于昂可剌河北入于海即其地也相传其国旧无汗号处西北近海计由之地其酋名依番瓦什里鱼赤者因族姓扰乱求助于西费耶斯科国假其兵力服属诸族自立为汗部落遂大厯二十余代三百八十余年其酋皆称察罕汗云其地寒多阴少晴幅■〈巾员〉广袤二万里分八道曰莫斯科洼斯科为其国都曰西毕尔斯科自托波儿河东至尼布楚与中国分界曰喀山斯科曰佛罗尼使斯科曰计由斯科曰司马连斯科曰三皮提里普尔斯科曰郭罗多阿尔哈连斯科一斯科所属城堡名栢兴多者至百余蒙古语谓民居为拜甡俄罗斯与蒙古接葢即拜甡之转音也官制汗左右近侍官四得专政每期科设总管官一彼中名噶噶林每栢兴设头目俗尚天主教不知朔望每岁按四季大斋四次以冬季大斋完日为岁首俗尚贸易务农者少佑种而不知耘不以牛耕居河滨者善泅所产有驼马牛熊狼堪达汉野猪鹿狍黄羊狐兔貂鼠银鼠灰鼠鼷鼠之属鼷鼠行地中遇阳气即死身大有重万斤者骨色白润类象齿性最寒食之可除烦热骨可成器彼中名麻门橐洼明时阻于朔漠未通中国
　　我朝顺治十二年其国察罕汗始遣使来贡上嘉其诚欵降敕诰及恩赐令来使赍捧回国十三年遣使奉表来贡以来使不谙朝仪却其贡而遣还之十四年又遣使来贡途经三载至十七年五月至表称俄罗斯一千一百六十五年廷臣谓其不遵正朔宜逐之奉旨察罕汗虽恃为酋长表文不合体制然外邦从化宜加涵容以示怀柔着该部与宴量加恩赏但不必遣使报书可即以表文矜诩不令陛见之故谕而遣之
　　康熙十五年察罕汗又遣陪臣进贡方物奏言俄罗斯僻处远方从古未通上国不谙中华文义及疏奏礼仪两次抒诚致多缺失今特敬谨遣使奉贡仰祈矜宥得旨准其通贡初顺治闲俄罗斯部落曰罗剎者窃据黑龙江筑城雅克萨地侵扰索伦达虎尔等及是谕察罕汗严禁罗剎毋扰边陲而罗剎仍复潜侵净理溪等处迁延不返故巢二十一年八月遣副都统郎谈公彭春率兵往达虎尔索伦觇视情形十二月郎谈等回奏攻取罗剎甚易上谕兵非善事宜暂停攻取于黑龙江呼玛尔二处建木城遣宁古塔将军巴海副都统萨布素以乌喇宁古塔兵千五百戍之相机集事二十二年于黑龙江建城以萨布素为将军领之设斥堠于呼玛尔罗剎之众有过黑龙江者降其兵目三十余人上赦不诛并安插之时罗剎属人多来归者令编为一佐领使彼此相依有资二十四年正月命都统公彭春都督何佑等率福建藤牌兵五百人代黑龙江兵守城种地五月都统公彭春等率师抵雅克萨城下遵旨宣谕促令归巢罗剎迁延不还乃分水陆兵为两翼急进攻城中大惊头目额里克舍等穷迫乞降遂迁归雅库彭春等收复雅克萨城并以逃人还七月释罗剎宜番等四人归国二十五年正月罗剎复来城雅克萨地上命将军萨布素等率所部兵二千往剿九月察罕汗上疏言皇帝所赐之书下国无通解者及前使尼果赉归始悉情节以下国边民构衅请察明作乱之人收回正法除遣使议定边界外谨先赍书以献并乞撤雅克萨之围上许之二十七年三月察罕汗遣费岳多罗等至上遣领侍卫内大臣索额图都统公佟国纲尚书阿喇尼左都御史马齐护军统领马喇等往二十八年十二月会议于尼布楚归我雅克萨尼布楚诸城定议边界以北流入黑龙江之绰尔结即阿伦穆河相近格必尔齐河为界循河上流以至于海凡山南一带流入黑龙江之溪河尽属中国山北属俄罗斯凡猎户人等不许越界犯则擒治行旅有往来文票者许贸易勿禁不留逃人议定乃盟立碑界上释兵而还自后遣使通贡互市不绝三十二年俄罗斯送回逃人二名理藩院行文奖之三十九年遣使赉奏至圣祖谕曰俄罗斯僻处海隅甚为诚敬噶尔丹求救于彼曾拒而不答曩遣人分画疆界即献尼布楚地以东为界即此允当轸念也五十一年兵部职方司郎中图理琛使土尔扈特国时土尔扈特寄居俄罗斯之西境假道俄罗斯以往该国王饬属迎护供顿礼节备至图理琛还悉其山川风俗为异域录以献初通市诸物有噶噶林印记者准市余则否五十六年七月俄罗斯边城头目以文来请于将军托留欲私行贸易上命托留移文切责之
　　雍正五年三月察罕汗遣使表贡八月遣郡王额驸策凌伯四格侍郎图理琛等与俄罗斯使臣萨瓦定议边界自额尔古纳河岸至阿鲁哈当苏阿鲁奇都勒齐克达奇林俱为我斥堠应以相对之楚库河为界自此以西沿布尔古特山等处以博木沙毕鼐岭为界立石以志不许越境滋事及容留逃盗人等犯者互相查拏并以恰克图口为常互市所人数不得过二百定例遣理藩院司官一员照料修京城俄罗斯馆来京读书幼童及教习等官给养赡愿回者听随召见萨瓦等赏赐有差并优赐察罕汗遣萨瓦归国是年议准俄罗斯人所居近山河者以山河为界无山河之空地设立鄂博为界自东边之额尔古纳河至阨白尔哈党苏喀伦外空地从中平分以齐边界
　　乾隆二年监督俄罗斯馆御史赫庆奏言俄罗斯互市止宜在于边境其住居京城者请禁贸易在京读书子弟禁其擅行出入从之二十二年准噶尔平侍卫顺德讷穷追阿睦尔撒纳至额尔图拉与俄罗斯喀比潭相见于额尔齐斯河上索阿睦尔撒纳未得将军兆惠以闻上命理藩院移咨令遵不纳逃人之例擒献二十三年正月俄罗斯遵奉行移不敢讳匿述阿睦尔撒纳罪阑入彼界旋以痘死且出其尸于边界之恰克图城乃遣亲王齐巴克雅兰品尔等验而归之俄罗斯西北境有数小部落曰西费耶斯科曰图耶斯科曰博尔托噶里牙曰付兰楚斯曰雅尔马尼牙曰宜大里牙曰宜斯巴尼牙曰狄音曰和尔斯提音曰布鲁斯奇曰博尔斯奇曰别穆斯奇曰赛萨林水斯奇曰昂假尔斯奇曰贺兰斯奇曰博玻林木斯奇皆俄罗斯附属之国先是土尔扈特汗阿玉奇者本准噶尔四卫拉特之一以与策妄阿拉布坦构衅不相安率其全部徙居俄罗斯西境内其驻牧之地曰额济勒曰马努托海康熙闲每假道于俄罗斯来贡乾隆十九年二十一年并来朝贡京师三十六年其汗渥巴锡与合族台吉挈全部三万余众由俄罗斯境展转万余里来归顺入觐于伊绵峪并于万树园赐宴观灯火封爵赏赉有差其来归之众并给以廪饩授之牧地于伊犁东境之库尔喀喇乌苏北境之塔尔巴噶台诸地分境游牧各安生理其寄居旧壤仍入俄罗斯境云

　　左哈萨克

　　左哈萨克在准噶尔部西北西为右哈萨克北为俄罗斯东去塔尔巴噶台南去伊犁皆千里其部曰鄂尔图玉斯驻伊什尔河旁无城郭东西千余里南北六百里环境皆山源泉经络其西北为伊什尔河地苦寒其西南境外二千里平时逐水草事游牧地广人稠甲于他部其头目戴高顶冠用毡一幅嵌以黄皮衣锦衣宽而长民人首戴毡帽衣褐束布带风俗物产文字与准噶尔略同言语稍异境西北隅有独树五干盘拏荫广可容二百骑名鄂埒引噶克叉莫朵年代莫纪为西域神物哈萨克过其下者必膜拜供献而不敢称其名其地为汉康居国以汗族而为首领者名苏尔统
　　乾隆二十年二月准噶尔平诏遣使往谕其汗阿布赉请归顺夷月遣使达伊犁适阿睦尔撒纳由伊犁煽乱明年遁走哈萨克阿布赉纳之诏遣将军达尔党阿由西路哈达哈由北路先后以大军进阿布赉遣和集博尔根以兵从阿逆走努拉自率千骑西行会于毫哈萨拉克山下以待我师七月将军达尔党阿分兵奋击大破之斩首五百七十级我兵进攻努拉擒其大头目楚鲁克是时和集博尔根引二千骑西行我军逼之出入鏖战获其纛炮斩三百余级贼乃遁初侍卫顺德讷归自哈萨克以阿布赉恭顺状闻诏遣赍敕书赐蟒服七月至博尔喀尔绰阔以哈萨克佐贼不得达时将军哈达哈方击阿布赉于毫哈萨拉克山下夺其马匹辎重无算阿布赉遁走师从之获大头目昭华午由是三战三捷师至于伊什尔伊什尔者哈萨克巢穴也楚鲁克昭华什既获极陈阿布赉悔惧欲乞降顺将军等遣往宣谕令擒讨逆贼于时阿逆慑我军威已潜窃哈萨克马逃回博罗塔拉等处二十二年将军兆惠副将军富德复将兵西征阿逆仓皇北走我师急蹑之适阿布赉以兵来会遣其弟阿布勒比斯等为前队与我军遇陈情谢罪愿受约束于是将军等复遣使往谕阿布赉乃遣使奉良马四表请内附诏受之秋阿布赉使臣来朝赐宴热河之万树园观灯火及回銮皇上较射于圆明园大西门外俾与观焉阿布赉既臣顺遣兵助讨贼以计擒阿睦尔撒纳于阿尔察图不获旋奔俄罗斯伏宴诛执其从贼阿布济齐巴罕来献和集博尔根初以残兵遁及是率其属三万户来降左部咸服十二月定哈萨克贸易之地于乌鲁木齐二十三年五月哈萨克拜济格特部落之拜布拉克巴图鲁等获布库查罕六月哈萨克哈尔津等获厄鲁特和硕齐皆献于军械送京师二十四年阿布赉偕其兄阿布勒巴木比特弟阿布勒比斯遣使来朝贡方物赐宴并赐敕书及文绮等物自是朝正入贡岁以为常

　　右哈萨克

　　右哈萨克东南与准噶尔接南与安集延那木千布鲁特诸部接西南踰塔什罕西六百余里山峦稠迭长河经灌其北有大泽名腾吉斯葢小海也右部之汗曰阿比里斯其巴图尔三曰图里拜曰辉格尔德曰萨萨克拜而图里拜实专国政阿比里斯驻塔什罕城不事事受成而已其俗大抵与左部同但左部无城郭事游牧右部则列城以居为少异耳在古为康居西境汉康居五小王所治之地大宛之西北鄙也
　　乾隆二十一年左部降其汗阿布赉请与右哈萨克布偕来会阿布赉复以兵佐逆不果其后参赞大臣富德以兵索逆贼哈萨克沙喇至右部遣使往抚谕次军于莽格特城外以待是时图里拜等方与塔什罕回人图尔占战使至宣谕令解雠释兵即顿首听命图里拜等并诣军门纳欵奉马进表以降时左部已归顺两哈萨克并向化面内二十三年图里拜遣其子卓兰及辉格尔德之弟博索尔满朝行在赐宴避暑山庄与观大阅及灯火自是朝贡岁以为常

　　启齐玉苏

　　启齐玉苏为右哈萨克之别部在伊犁之西北二千余里其头目名努喇丽以游牧为生业大兵平定回部后时以羊马至伊犁贸易
　　乾隆二十七年努喇丽遣使入贡赏赉如例其男子褐衣皮帽妇女花帛缠头亦有戴小白帽者风俗与左哈萨克畧同

　　乌尔根齐

　　乌尔根齐亦右哈萨克之别部其游牧与启齐玉苏相近时与邻部回人同至伊犁贸易
　　乾隆二十七年头目哈雅布遣使入贡赏赉如例其风俗服饰悉与启齐玉苏同

　　皇朝通典卷一百

　　清朝通典 一百卷 （清）高宗敕撰
