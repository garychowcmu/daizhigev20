《清朝通志》一百二十六卷　（清）高宗 敕撰
 
　　●皇朝通志卷一 
　　氏族略一 
　　○氏族略一
　　（臣）等谨按郑志氏族畧以二类叙得姓受氏之原附以四声缀以总论旁罗古今綦辨且博虽炫多闻而广附会在所不免然伊古姓氏巳备见于此矣恭惟我国家肇兴东土受姓自天帝统既尊皇支益衍谨志国姓于卷首以昭亿万年之鸿业至国初时攀龙附凤之众奔走后先或旧属编氓或举族内附首编满洲八其次列蒙古八期建师设长制度厘然有条不紊迨皇上御极之初轸念族姓日繁不有成书将无以知世德所自爰命廷臣编辑八旗氏族通谱表以地系以名官阶勋绩与八旗列传相为表里于是名位世系昭然可考今以通谱所载考诸往史满洲氏族见于金史者什之三蒙古氏族见于元史者什之一葢阅世既远以姓为氏者或数典未忘而以地为氏者往往混淆莫辨故通谱于瓜尔佳氏载某与某同族凡二十余条于纳喇氏着别族之有三于佟佳氏联汉军而为一谨严详晰兹皆甄载篇中若夫记载之体前纂五朝续志于辽金元分部姓二条今通谱中之以地以姓著者多寡悬殊难以分载爰仍通谱次序编分卷帙约存其畧其部姓之见于金元者加案声明继以满洲旗分内高丽尼堪台尼堪抚顺尼堪等姓其汉人希姓依五朝氏族例续补昭代人名而以总论缀于其末凡赐氏改氏等分为八类以仍前志之例（臣）伏读圣制八旗氏族通谱序谆谆训迪有云前之人既以忠实勤劳覆帱其后嗣凡兹食旧德而服先畴者其何以无隳厥绪大哉王言益晓然于氏族之书关系世德湻风者非浅鲜也谨胪载大畧以彰我朝之族望以备一代之典章为书凡十卷云
　　国姓
　　△国姓
　　爱新觉罗氏我朝先世发祥于长白山山之东有布库哩山下有池曰布勒瑚里相传有天女三浴于池浴毕有神鹊衔朱果置季女衣季女取而吞之遂有身寻产一男生而能言体貌奇异及长母告之故命曰汝以爱新觉罗为姓天生汝以定乱国其往治之汝顺流往即其地也与小舠乘之母凌空去子乘舠顺流至河步登岸端坐其上时有三姓争雄长日构兵雠杀有取水河步者见而异之归语众众走视问所自语姓名如母命且曰我天女所生定汝等之乱者众惊日此天生圣人也乃交手舁之归三姓遂之女妻之奉为国主其乱遂定于是居长白山东鄂多理城国号满洲传至肇祖原皇帝居呼兰哈达山下赫图阿拉地二传至兴祖直皇子六传位四子景祖翼皇帝居赫图阿拉地称宁古塔贝勒子五传位显祖宣皇帝为第四子初景祖才智过人兼长子礼敦英勇尽数五岭东苏克苏瑚河西二百里内诸部由此遂盛再传至太祖高皇帝太宗文皇帝圣圣相承创建帝业垂亿万年无疆之统云
　　（臣）等谨按爱新觉罗氏国语以金为爱新觉罗乃姓也满洲系满珠之转音亦称曼珠我朝龙兴东土每岁西藏献丹书称曼珠师利大皇帝曼珠华言妙吉祥也当时满珠之鸿号万里同符矣至朱果发祥早膺天眷而肇祖光复以后寖炽寖昌历兴祖景祖显祖以及太祖高皇帝瓜绵椒衍本支实蕃逮太宗文皇帝天聪八年诏宗人自兴祖直皇帝出者为六祖后免其徭役九年诏太祖庶子称阿哥天潢宗派以显祖宣皇帝本支为宗室系黄带六祖子孙俱称觉罗系红带以别之乾隆四十七年九月奉谕宗室王公之子孙均照例恩给官爵其余闲散一概给与四品顶带四十八年正月赐宴干清宫宗室与宴者共二千人御制干清宫大宴宗室联句诗纪其盛焉敬惟太祖子孙至现在褚英支下之赐名奉福奉寿凡十一世兴祖而下至现堑觉罗卑幼凡十四世天潢蕃衍无疆惟庥我皇上古稀平格五代一堂洵互古莫与比隆矣宗室觉罗之外有民觉罗氏其族属之众者冠以地名如伊尔根舒舒西林通颜之类散处者上加民字以不同于国姓也 【民觉罗各氏并见后卷】 若夫圣祖神宗鸿谟大烈举世其仰日月之光华而宗室王公之贤者勋绪自具国史宗支别见帝系兹不备载云
　　皇朝通志卷一
　　●皇朝通志卷二 
　　氏族略二 
　　○氏族略二 
　　满洲八旗姓一 
　　△满洲八旗姓一 
　　（臣）等谨按郑樵通志氏族畧祇详受姓原始而不胪载人名葢统古初以迄唐宋势不能备书也兹恭纂皇朝氏族自应傲八旗氏族通谱之例每姓俱系以人惟是我国家数百年来休养生息人才蔚起支族繁衍其间名登仕籍者不胜臆列谨拟于国姓而下凡后族尚主开国战功及位跻一品爵列五等者咸为登载外此不及格者不能徧录其以勋绩贤能特予谥法名人祀典者虽平等官职自应采入若仅袭世职膺高位而别无事功或罹罪谴虽洊历贵显亦从删节此又微寓变通之义而非尽以名位拘也至姓氏前后次序悉照八旗氏族通谱恭载其有满洲蒙古姓氏通谱未载而见于八旗通志及各旗档册者并为附载另立一卷所载之人无多名位不以格拘庶氏因人着人以氏存二者并行不废云
　　瓜尔佳氏【散处苏完叶赫讷殷蜚悠城安褚拉库尼玛察瓦尔喀费德里哈达乌拉呼尔哈嘉通阿等地方索尔果镶黄旗人原系苏完部长有子十人其族最盛费英东其次子也　国初随父率五百户首先来归　　　太祖高皇帝嘉之授一等大臣以孙女降焉征瓦尔喀国取噶家路悉收降人以归又征安褚拉库路取屯寨二十余处值乌拉国发兵万人要诸路复大败其众又取抚顺县明兵来援督诸军大破之后从征乌拉及叶赫皆克其城授一等子任都统崇德中追封直义公配享　　　太庙顺治中定为开创第一功臣加世职三等公雍正中加封号信勇公纳海费英东次子授备御驻防千山地方有追亡杀贼之功后在旅顺口阵亡赠三等轻车都尉祀昭忠祠其子顾素袭职从征锦州败松山援兵又连败洪承畴十三万众征福建破海寇郑成功兵叙功授三等男索海费英东第六子任刑部尚书图赖费英东第七子由废员从征锦州击却宁远援兵又征北京连破明总兵满桂兵授骑都尉后取大凌河败明监军道张春兵征山东击败吴三桂八千余众连克四城授三等男　　　定鼎时以步战破贼李自成营复追至庆都败之封三等公又攻拔太平府城擒福王晋封一等公后征福建击黄鸣骏等于仙霞关十五战皆捷下泉州府等十城杀唐亡朱聿钊及方国安等降其众八千余人以病卒于军谥昭勋配享　　　太庙其子颇尔喷袭爵任领侍卫内大臣图赖之曾孙玛尔泰由都统署川陜总督玛尔萨任内大臣授参赞大臣征准噶尔阵亡赠骑都尉兼一云骑尉其子敦住袭职署建宁镇总兵官从征金川有功后在木克什阵亡赠三等轻车都尉并祀昭忠祠又费英东元孙兆德袭三等公任都统其弟哈达汉任都统议政大臣领侍卫内大臣兵部尚书郎格费英东第七弟任尚书议政大臣卫齐费英东第九弟授骑都尉征呼尔哈收获五百户又攻克遵化州有功授三等轻车都尉预十六大臣之列任八门总管谥端勤卓普特卫齐次子由佐领征黑龙江有功授云骑尉后围锦州败杏山松山兵又从征杭州海宁平湖松山等处后征湖广克王公岭叙功授三等男加二等男任都统鳌拜卫齐第三子由佐领从征锦州有功后由大同入边克得胜堡大兵征皮岛鳌拜鼓勇先登克之授三等男　　　赐巴图鲁号围锦州洪承畴率吴三桂等十三万众来援　　　太宗文皇帝亲统大军往御鳌拜等益奋勇进击大破之吴三桂等夜遁鳌拜复追杀其马步兵过半叙功授三等子晋封一等侯统兵驻防大同总兵姜瓖叛督官兵破其营斩获殆尽晋封二等公加少保受　　　世祖章皇帝顾命为辅政大臣　　　特赐一等公加太师其军功所得二等公令其子纳穆福承袭任领侍卫内大臣后鳌拜缘事获罪　　　圣祖仁皇帝追赐一等男以其亲弟巴哈之孙苏赫承袭　　　世宗宪皇帝复赏还一等公爵又加封超武公令其孙达福承袭随征准噶尔阵亡赠骑都尉祀昭忠祠巴哈由头等侍卫从征陜西湖广四川等处及追杀流寇有功授一等轻车都尉晋一等男任内大臣其次子苏尔达任领侍卫内大臣谥恪禧第七子讷尔都系和硕额驸第八子卦勒察任领侍卫内大臣扬善镶白旗人费英东之侄授骑都尉擢置十六大臣之列取大凌河时以军功授三等轻车都尉其曾孙穆赛任都统元孙迈禄任都统宜荪扬善次弟以军功擢置十六大臣之列任兵部尚书谥襄壮吉荪扬善第三弟任礼部尚书其子苏丹由护军参领从征湖广阵亡赠云骑尉孙迈图由云骑尉从征吴逆击败伪都督郭应福等兵后征广东阵亡赠骑都尉元孙伊成额由骑都尉从征准噶尔阵亡赠三等轻车都尉并祀昭忠祠乌赖镶黄旗人亦费英东之侄由废员从征山东连败太监冯永盛兵又击败流贼二十万众授二等轻车都尉晋二等男任都统其孙布尔赛任都统从孙南太由佐领从征准噶尔阵亡赠云骑尉祀昭忠祠车克镶白旗人费英东同族由前锋侍卫围锦州连败洪承畴兵又击败流贼二十万众授一等轻车都尉任户部尚书握内秘书院大学士加少师谥文端其弟色克任都统郭迈镶黄旗人费英东同族任内大臣乌巴海正黄旗人　国初来归授骑都尉征瓦尔喀俘获多人征乌扎拉及阿库里尼满等处获其户口以归授一等轻车都尉又以征额赫库抡有功授三等男后率宁古塔兵追获叛亡授三等子任宁古塔将军嘉隆阿正白旗人授云骑尉于延安府追击流贼阵亡赠三等轻车都尉祀昭忠祠其从孙玛赖授二等男迈堪正蓝旗人授一等轻车都尉任散秩大臣谥勤顺其侄富达理任三等侍卫赠一等轻车都尉谥忠贞常鼎正蓝旗人迈堪同族任吏部尚书倭赫正蓝旗人迈堪同族　国初来归任礼部尚书加太子太保丹岱正蓝旗人迈堪同族任杭州将军鄂泰正白旗人　国初来归由废员从征有功　　　赐巴图鲁号征江西攻克九江府征陕西招抚王辅臣有功授骑都尉兼一云骑尉任副都统海音布正黄旗人　国初来归由闲散从征蓟州克之　　　赐巴图鲁号授二等轻车都尉任城守尉永贵正黄旗人由骑都尉从征福建阵亡赠一等轻车都尉祀昭忠祠阿拉穆正黄旗人　国初来归由佐领从征松花江俘获多人后追击流寇阵亡赠云骑尉祀昭忠祠其子安珠瑚袭职从征浙江舟山有功授二等轻车都尉任宁古塔副都统擢奉天将军玛尔图正黄旗人阿拉穆同族任户部尚书其弟玛尔吉顺治王辰进士　殿试第一甲第一名任两江总督寻谓刑部侍郎奉　　　命征广西招抚吴逆之伪总兵等五十五员后奉　　　旨在步军统领上行赴其侄赓额任兵部尚书巴林镶黄旗人　国初来归由闲散攻深州城奋勇先登阵亡赠骑都尉祀昭忠祠达兰正黄旗人　国初来归由闲散攻克永平府城授云骑尉后征朝鲜阵亡赠骑都尉祀昭忠祠武鲁理由护军校从征贵州同兵时遇海寇郑成功兵击败之授云骑尉后征湖广阵亡赠骑都尉祀昭忠祠达色正黄旗人任都统领侍卫内大臣乌巴海正白旗人　国初来归授前锋校从征湖广阵亡赠云骑尉祀昭忠祠石国柱正白旗人　　　太祖高皇帝取广宁国柱偕弟天柱廷柱举城迎降授轻车都尉屡从征伐有功授三等男擢工部尚书其孙赛音达礼任都统石廷柱以献城功授三等轻车都尉取囊努格时奋勇克敌授三等男从征察哈尔及旅顺口有功又击败松山杏山兵招抚昌平怀来等州县太原等府累授至一等子晋三等伯后围大同败泽州贼兵三千又攻克浑源州汾州府等五城晋一等伯任兵部尚书京口镇海将军加少保赠少传谥忠勇其子华善系和硕额驸任内大臣定南将军石琳任两广总督孙石文炳任福州将军石文晟任湖广总督石文英石文昌俱任都统石文焯任体部尚书曾孙穆赫麟观音保俱任都统扎尔泰正白旗人任都统诺伦镶黄旗人任绥远城将军劳萨镶红旗人世居安褚拉库地方　国初来归由闲散攻克辽东授三等轻车都尉取大凌河屡擒敌哨征锦州击败明监军道张春兵授三等男　　　赐硕翁科洛巴图鲁号围锦州击败松山兵又破明兵八千余众授二等男后击洪承畴阵亡赠三等子谥忠毅其子程尼袭三等子晋封一等伯授议政大臣后征湖南阵亡加赠一云骑尉谥诚介并祀昭忠祠罗壁劳萨之弟由佐领围锦州屡败杏山松山兵又破洪承畴三营兵　　　定鼎时击败流贼二十万众招抚凤翔等五府加授一等轻车都尉晋封二等公授议政大臣加少保其元孙钦拜任绥远大将军谥肃敏额洛图钦拜之侄任奉天将军殷泰镶红旗人任川陕总督谥清端尼唐阿镶蓝旗人世居尼玛察地方　国初率兄弟同里来归设佐领使统之其弟尼努授骑都尉其子根特袭职　　　定鼎时败流贼二十万众加一等轻车都尉征山西攻克芮城县又败李建泰郭宗杰等二万余众绩征湖南败孙可望兵于分山路口叙功授三等男征浙江恢复舟山授一等男任都统议政大臣谥襄壮祀贤良祠常绶镶蓝旗人任礼部尚书扎尔赳镶蓝旗人世居瓦尔喀地方原系本处部长　国初率百户来归编佐领令其子颜布埋统之井授骑都尉从征沈阳阵亡赠二等轻车都尉其曾孙噶达浑由佐领从征陕西在平凉府击王辅臣兵阵亡赠云骑尉并祀昭忠祠新泰镶红旗人扎尔赳同族任都统吉哈理镶白旗人由前锋侍卫从征准噶尔阵亡赠云骑尉祀昭忠祠格思特镶白旗人由前锋参领从征浙江舟山有功后征厄鲁特噶尔丹阵亡赠骑都尉加副都统职衔祀昭忠祠俄孟额镶蓝旗人世居瓦尔喀地方　国初率族众来归设佐领使统之预十六大臣之列授二等轻车都尉其元孙法喀任都统谥勤恪其从弟满福任都统征沙喇斯玛呼斯阵亡谥勤毅祀昭忠祠额尔必赫正白旗人　国初来归由闲散从征大同攻左卫首先登城力战阵亡赠骑都尉祀昭忠祠阿士熹镶红旗人也居长白山地方任两江总督托木星阿正白旗人由护军参领从征福建阵亡赠骑都尉祀昭忠祠扈图正月旗人世居蜚悠城地方　国初来归由护军校从征福建克汾水关后征湖广败杨勇等兵三千余众又攻曹县首先登城克之授云骑尉任护军统领其子奇尔萨袭职任都统德福镶红旗人由前锋侍卫从征准噶尔阵亡赠云骑尉祀昭忠祠巴山镶黄旗人世居哈达地方由佐领从征山东败太监冯永盛兵梯攻巨鹿县克其城加一云骑尉又击败流贼兵授三等轻车都尉加至三等男后驻防江宁以防守功授二等男其子舒恕袭职从征陕西击败王辅臣兵续征云南有功授一等男其从弟布克沙由参领从征皮岛首先进击围锦州败松山杏山援兵夺其纛又破洪承畴三营兵征山东取蒙阴沂水二县后追腾吉斯败土谢图汗及硕罗汗兵授一等轻车都尉任户部侍郎副都统其子贵福由二等侍卫从征云南攻沅江府克其城后征江西阵亡赠云骑尉祀昭忠祠叶成额娘白旗人也居叶赫地方任刑部尚书苏巴泰正黄旗人由闲散从征山东攻济南府首先登城克之　　　赐巴图鲁号授骑都尉围锦州击败松山杏山援兵加至一等轻车都尉兼一云骑尉明爱正蓝旗人　国初来归由闲散从征大同攻左卫首先登城力战阵亡赠云骑尉祀昭忠祠其子尚吉图袭职从征四川屡败贼张献忠马步兵征山西江西湖广等处均有功授二等轻车都尉任副都统满都埋镶黄旗人也居乌拉地方由护军从征朝鲜夺船有功围锦州败洪承畴十三万众授二等轻车都尉任内大臣其侄三泰任礼部尚书协辨大学士议政大臣谥文恭多鼐镶白旗人　国初来归设佐领使统之以从征哈达功授二等轻车都尉擢置十六大臣之列其侄索浑任都统额黑玛库正白旗人由三等侍卫从征福建击海寇于厦门阵亡赠云骑尉祀昭忠祠其侄珠满袭职从征江西续征云南均有功授骑都尉兼一云骑尉任荆州将军巴喀正红旗人由前锋参领从征准噶尔阵亡赠云骑尉祀昭忠祠图赫特正蓝旗人由三等轻车都尉从征湖广阵亡赠二等轻车都尉祀昭忠祏斋山正白旗人世居讷殷地方由二等轻车都尉从征福建阵亡赠一等轻车都尉祀昭忠祠海兰正白旗人任都统叶楚镶黄旗人任内大臣乌理戡正白旗人世居费德里地方　国初来归授卞伦章京值叶赫等九部来侵奉　　　命往探形势我兵进击大获全胜　　　太祖高皇帝嘉其绩设佐领使统之后巡哨呼兰地方遇明总兵李如柏兵率二十人击败其众授副将衔其长子吴拜袭佐领预十六大臣之列从征辽东及董夔宁远囊努克屡着军功授三等男缘事削职后以败流贼功授一等子晋封二等伯缘事削革寻授内大臣复军功所得一等子谥壮果其子郎垣袭职任都统领侍卫内大臣昭武将军其子拉馨袭职任都统苏拜乌理戡次子由佐领征北京败太监冯永盛兵又屡败松山杏山兵围锦州击败洪承畴三营兵又攻克乐安昌邑二县授三等轻车都尉　　　定鼎时败流贼二十万众又连破李自成营获其金印征四川屡败张献忠兵授二等子缘事革职寻复授一等男世职任领侍卫内大臣谥勤僖沙尔呼达镶蓝旗人也居呼尔哈地方由佐领征锦州败明蓝军道张春兵授三等轻车都尉破流贼灭福王平定河南江南等处又征江西有功授三等男加一等男任前锋统领赠太子太保谥襄壮其子巴海袭职授宁古塔将军其子安泰任杭州将军阿球正蓝旗人也居沙津穆尔济地方　国初率族众来归攻安州先登克其城　　　赐巴图鲁号编佐领使统之其族弟敦拜任吏部尚书僧锡正蓝旗人世居沾地方　国初来归由领催攻顺义县首先登城克之　　　赐巴图鲁号授骑都尉后征朝鲜阵亡赠一云骑尉祀召忠祠堪塔罕正白旗人也居呼尔哈地方　国初来归由护军参领从征山东阵亡赠云骑尉其子葢思海袭职从征浙江舟山获船十八只授骑都尉后攻永兴县阵亡加赠一云骑尉并祀昭忠祠锡伯正蓝旗人世居嘉通阿地方任宁夏将军加太子少保世袭骑都尉谥襄壮泰锡镶蓝旗人世居福新得喜莽堪地迮　国初率子弟来归浸为扎尔固齐其曾孙巴锡任云贵总督瓦济玛正自旗人也居雅尔呼地方由参领从征湖广阵亡赠云骑尉祀昭忠祠库尔讷镶蓝旗人也居尚阳堡地方任吏部尚书卓布泰镶黄旗人任都统授二等男谥襄武端济布镶黄旗人赠都统谥壮节观音保正蓝旗人任护军统领授领队大臣从征缅甸阵亡赠二等轻车都尉祀昭忠祠罗沙正蓝旗人任议政大臣赠一等伯吴达善正红旗人任陕甘总督谥勤毅祀贤良祠努三正黄旗人任都统领侍卫内大臣谥恪靖】
　　（臣）等谨按瓜尔佳本金部名见金史以部为氏车克曾蒙太宗文皇帝赐姓觉罗石国柱因父名石翰遂以石为氏今并列于总论各条下与此互载以资稽考
　　钮祜禄氏【散处长白山英额瓜尔佳珲春地方额亦都镶黄旗人世居长白山地方幼从　　　太祖高皇帝征讨所向皆捷攻取巴尔达城又败叶赫等九部来犯之兵　　　赐巴图鲁号旋以和硕公主降焉授左翼总兵官一等大臣天命中追封夕毅公配享　　　太庙额亦都第三子车尔格任都统从征朝鲜及锦州有功晋户部尚书授三等轻车都尉其子拉哈达袭擢工部尚书授宁海将军征福建恢复府州县城三十余处平定漳州府属十州县其孙海常任京口将军又车尔格之子辰泰由护军参领从征锦州及朝鲜有功授骑都尉征山东攻克东阿汶上宁阳三县又败流贼二十万众征湖广福建斩获招抚甚众授二等男又征湖广有功授一等子任都统晋　国史院大学士兼吏部尚书谥忠襄额亦都第八子图尔格由废员从征山东有功授骑都尉围锦州屡败松山杏山兵授三等子后围松山敌兵夜犯　　　御营图尔格发矢连殪二人偕众退敌晋封三等公预十六大臣之列任都统吏部尚书顺治中追封忠义公配享　　　太庙额亦都第十子宜尔登由废员从征北京击败明总兵祖大寿等又败洪承畴十三万众叙功授三等男晋二等伯任领侍卫内大臣议政大臣谥忠直其孙噶都袭爵任领侍卫内大臣其子唐保住任奉天将军额亦都第十三子绰哈尔任兵部侍郎议政大臣后攻锦州阵亡赠二等轻车都尉谥壮果祀昭忠祠其子额赫理袭职从征湖广福建等处招抚二县一百五十三寨授一等男缘事降三等男任工部尚书其子英素袭职征厄鲁特噶尔丹有功授二等男其孙郎保袭职从征准噶尔阵亡祀昭忠祠额亦都第十六子遏必隆为和硕公主所出初袭一等子后从征山东湖广有功晋封一等公任銮仪卫掌仪事内大臣加少保顺治十八年受　　　顾命为辅政大臣加太师谥恪僖为　　　孝昭仁皇后之父康熙中奉　　　特旨令其家立庙祀之其长子法喀袭一等公任　御前大臣内大臣护军统领第四子尹德袭一等子任都统雍正中承袭公爵授领侍卫内大臣谥悫敬祀贤良祠第五子阿灵阿承袭一等公爵任议政大臣领侍卫内大臣理藩院尚书法喀之子萨穆哈任领侍卫内大臣授参赞大臣掌威武大将军印谥悫勤尹德长子策楞任西路定边将军征阿睦尔撒纳阵亡祀昭忠祠第五子阿里衮袭封果毅公任户部当书加太子太保授定边右副将军谥襄壮祀贤良祠其子丰升额封果毅继勇公任户部尚书授副将军谥诚武阿灵阿之次子阿尔松阿任领侍卫内大臣刑部尚书第四予达尔当阿任定西右副将军尚书协办大学士又额亦都之孙瓦岱任都统议政大臣达达海任銮仪卫掌仪事内大臣额亦都之侄孙凌柱任四品典仪内大臣为　　　孝圣宪皇后之父晋封一等公谥良荣祖额宜腾父吴禄俱追封公爵赖卢浑都督纂红旗人世居英额地方　国初率众来归编佐领令其孙库尔禅统之任弘文院大学士库尔禅之侄商坚由一等轻车都尉　　　定鼎时败流贼二十万众授二等男任副都统商坚之侄旺古理任都统阿哈硕色由二等轻车都尉从征准噶尔阵亡追赠一云骑尉祀昭忠祠那尔察镶黄旗人赖卢浑都浚同族世居安图瓜尔佳地方　国初来归授骑都尉征明有功授三等轻车都尉任副都统预十六大臣之列后攻沙岭阵亡谥端壮祀昭忠祠其子瑚沙袭职从征大同及察哈尔有功加一云骑尉　　　定鼎时败流贼二十万众征四川屡败张献忠兵加至二等男任都统其弟乌舍由护军参领破流贼灭福王平定河南江南等处屡着战功授骑都尉兼一云骑尉后征福建厦门阵亡赠一等轻车都尉祀昭忠祠格尔古德镶蓝旗人任直隶巡抚谥文清常鼐镶红旗人世居瓦尔喀地方任都统兑克纳正蓝旗人世居珲春地方任　文华殿大学士兼吏部尚书加太子太保谥文端郭丕正白旗人世居佛阿拉地方任杭州将军素尔纳正红旗人任都察院左都御史兼都统富昌镶红旗人任绥远城将军】
　　（臣）等谨按钮祜禄本金姓见金史以姓为氏
　　舒穆禄氏【散处库尔喀珲春珠舍哩等地方扬古利正黄旗人系库尔喀部长郎柱长子郎柱翊戴　　　太祖高皇帝服事惟谨　　　太祖厚遇之　　　命其子扬古利入侍以公主降焉从征辉发取讷殷及珠舍哩安褚拉库赫席黑穆诸路又随征哈达生擒孟格布鲁贝勒又击败明兵取铁岭沈阳辽阳俱有功　　　太祖命位次贝勒八人下统左翼兵授一等子后随　　　大宗文皇帝征明击败满桂兵又败明兵于锦州授三等公晋超品公与多罗英郡王阿济格等征明克昌平等十二城败敌者五十八次生擒总兵巢丕昌等俘获十八万人后征朝鲜阵亡追封武勋王配享　　　太庙雍正中加世爵封号英诚公其子塔瞻袭爵任领侍卫内大臣授定西将军征云南获桂王加太子太保谥敬康其子富善袭爵任领侍卫内大臣加太子太保谥恭懿并祀贤良祠其子海金袭爵任领侍卫内大臣其子丰盛额袭爵任都统其子丰安袭爵任荆州将军楞格理扬古利次弟由佐领授三等轻车都尉率八十人往达岱苏巴尔罕界遇蒙古百余人追逐歼之人其垒俘获七百人杀三塔布囊晋一等男又往蒙古界俘四营七千人又征朝鲜攻克义州授一等子任刑部尚书兼都统谥武襄其子穆成额袭一等子任兵部侍郎其子穆赫琳袭一等子加一等伯任掌銮仪卫事内大臣其子四格袭爵任掌銮仪卫事内大臣兼护军统领又楞格理元孙吉党阿任归化城都统讷木泰扬古利第三弟任兵部尚书寻授都统征大凌河及征大同有功又败平鲁卫兵授三等男谭布亦扬古利之弟由佐领授骑都尉征黑龙江及围锦州有功又败流贼二十万众征四川败贼张献忠兵又于平阳太原等处招降二州十一县授三等男任工部尚书其子喀岱袭职任都统议政大臣伊尔德扬古利族侄随扬古利来归征北京败蓟州兵取大凌河击明监军道张春兵一人执弓当　　　御前伊尔德驰斩之授骑都尉入关时下定兴县攻昌平州败巢丕昌等兵授一等男又平定河南江南降一州四县征福建江西降一府十三县加至三等侯缘事罢职寻授镇海大将军恢复舟山叙功复原职晋一等侯任都统议政大臣谥襄敏其孙巴浑德袭爵任领侍卫内大臣谥恭恪又伊尔德曾孙绰尔多任西安将军谥质悫又扬古利族侄额尔济赫由骑都尉取锦州有劲后攻蓟州阵亡赠一等轻车都尉祀昭忠祠其子色尔弼袭职君至一等男其侄舒楞额任吏部侍郎兼副都统征北路阵亡赠骑都尉祀昭忠祠赫绶正黄旗人世居库尔喀地方任理藩院尚书其侄席特库任都统阿尔锡镶蓝旗人世居珲春地方任都统图拉正黄旗人由主事授骑都尉从征浙江舟山有功加一云骑尉任杭州将军玛照镶黄旗人由参领从征准噶尔阵亡赠云骑尉祀昭忠祠叶臣正白旗人世居珠舍哩地方　国初率族众来归　　　太祖高皇帝以妹妻之称为瑚勒额驸其族叔岳朗额悖叛叶臣据实奏　　　闻斩之岳朗额之弟奇朗额复领兵来战叶臣杀逆贼杭阿达额托二人生擒奇托奇朗额阿喀等三人　　　太祖重加赏赉令移居瑚勒地方后征哈达阵亡赠三等轻车都尉祀昭忠祠其亲弟之孙坡理袭职从征云南有功君一云骑尉授为三等男又叶臣族孙佛伦任　文渊阁大学士兼礼部尚书托伦任都统布噶正蓝旗人世居吉阳地方　国初率同里来归编佐领仗统之时拜常阿吴和车票蓝布冷等四村叛道布噶擒斩之又征明有功授二等轻车都尉后征沈阳阵亡祀昭忠祠其孙艾图袭职加至二等男扎齐巴镶黄旗人世居哈尔敏地方　国初率族众来归授佐领征乌拉破辽东有功加三等轻车都尉授为扎尔固齐其族孙常武由护军参领从征厄鲁特噶尔丹阵亡赠云骑尉祀昭忠祠徐元梦正白旗人世居珲春都玛呼村地方任户部尚书协办大学士加太子少保赠太传谥文定其孙舒赫德任　武英殿大学士兼刑部尚书赠太保谥文襄并祀贤良祠富僧阿正黄旗人任西安将军】
　　（臣）等谨按舒穆禄本金姓见金史以姓为氏
　　马佳氏【散处绥芬马佳穆丹宁古塔等地方瑚石正黄旗人世居绥芬地方　国初来归其曾孙彰屯由佐领从征朝鲜及围锦州屡败贼兵授骑都尉加三等轻车都尉其子图勒慎袭职　　　定鼎时击败流贼二十万众授二等轻车都尉其兄罗托袭职加至三等男从征江西及浙江舟山均克获有功授二等男瑚石元孙保定任齐齐哈尔将军领侍卫内大臣四世孙马尼任都统图海瑚石曾孙任弘文院大学士管理刑部尚书事加太子太保绿事罢退康熙初授都统为定西将军征湖广剿灭流寇郝摇旗刘汝魁李来□等叙功授一等轻车都尉后奉　　　命为副将军征察哈尔布尔尼屡败贼众招抚察哈尔民一千三百余户授一等男复奉　　　命为抚远大将军统兵抵平凉克虎山墩王辅臣率众来降封三等公授　中和殿大学士吏部尚书加太子太傅谥文襄追赠少保配享　　　太庙加封号忠达公　　　命建特祠春秋致察其子诺敏袭三等公任都统刑部尚书其子马礼善袭一等公任都统刑部尚书布丹正白旗人任工部侍郎赠太子少保赫东额镶黄旗人世居马佳地迮　国初率众来归授为札尔固齐从征哈达辉发乌拉等处每战皆捷授一等男其长子雅希善授骑都尉擢扎尔固齐从征界凡破其大营又克辽东有功授三等男谥敏果其子讷尔特由骑都尉征锦州屡败杏山松山兵征大同克小石城擢副都统刑部侍郎征山东克武定城后击吴三桂阵亡赠三等轻车都尉祀昭忠祠其从孙哈岱任都统郎塞镶黄旗人　国初来归授骑都尉从征乌拉有功授二等轻车都尉其子新泰袭职君至三等男任副都统又郎塞曾孙阿鲁任宁夏将军谥果达和起正黄旗人任宁夏将军征准噶尔阵亡赠一等伯谥武烈祀贤良祠并祀昭忠祠其子和隆武袭爵任吉林将军以征金川功晋封果勇侯谥壮毅威赫德正黄旗人世居穆丹地方由一等轻车都尉征湖南败孙可望兵征浙江舟山有功又征福建破海寇郑成功于厦门征察哈尔布尔尼奋勇破贼叙功授二等男其弟瑚什穆任都统席柱任工部尚书从侄佟智任归化城都统兵部尚书恒文任云贵总督乌纳满正蓝旗人世居宁古塔地方由护军参领从征四川阵亡赠云骑尉祀昭忠祠明福正黄旗人任　盛京将军】
　　（臣）等谨按马佳系地名以地为氏八旗氏族通谱内满洲蒙古两见今并入满洲姓内以后凡满洲蒙古两见者傲此仍郑志不重载之例云又考蒙古马佳氏世居扎噜特及科尔沁地方
　　栋鄂氏【世居栋鄂地方和和理正红旗人原系栋鄂部长　国初率部属来归尚长公主授头等大臣征扎库塔取乌拉授三等子谥温顺雍正中进封勇勤公子和硕图袭爵授都统征北京击败马兰峪兵晋封三等公谥端恪其孙衮布袭爵加一等公其弟鹏春袭爵任都统又和和理之子都垒任都统败流贼二十万众授骑都尉晋一等男加至二等伯其孙齐什任都统又和硕图之子瑚什布任都统鲁克素正白旗人和和理同族　国初率众来归本名伦布　　　太祖高皇帝赐名鲁克素编佐领令伊次子席尔泰统之席尔泰由佐领晋十六大臣之列授游击世职　　　赐人丁千户后征沈阳阵亡其长子拉都由闲散征锦州击败杏山兵后征宁远阵亡赠云骑尉其弟巴都袭职败流贼二十万众授三等轻车都尉征陕西延安绥德等处屡着战功又击败贼魁一只虎征湖广江西福建均有功后于罗源县击贼阵亡赠一等轻车都尉兼一云骑尉又鲁克素长子席汉由骑都尉从征朝鲜攻叆阳城克之进攻三塔阵亡赠三等轻车都尉并祀昭忠祠其次子鄂硕袭职围锦州败松山杏山兵征山东击败吴三桂等又于山海关击流贼大破之授三等男又征江南浙江均有功加至三等子鄂硕系　　　孝献皇后之父晋封三等伯任内大臣谥删毅其子费扬古袭爵任领侍卫内大臣授抚远大将军征噶尔丹凯旋晋一等公谥襄壮祀贤良祠又鲁克素之孙鄂尔多任吏部尚书谥敏恪五世孙永兴任都统永常任安西提督定边右副将军克齐巴颜镶红旗人和和理同族　国初率部属来归编佐领令伊第三子噶尔呼机统之噶尔呼机授三等轻车都尉从征锦州阵亡赠二等轻车都尉祀昭忠祠克齐巴颜次子永顺由革职参将从征旅顺口首先登城克之又征黑龙江有功授二等轻车都尉加至二等男任都统曾孙锡尔达任四川陕西总督元孙乌礼布任黑龙江将军托赖任刑部尚书从孙卓尔海任内大臣阿格巴颜克齐巴颜之弟率瓦尔喀什部属来归其长子阿兰珠授扎尔固齐管佐领从征乌拉阵亡赠三等男谥顺毅其弟布兰珠袭职攻锦州时击宁远兵阵亡赠云骑尉并祀昭忠祠又阿格巴颜之孙赫业任安西将军郎格阿格巴颜之侄由佐领以军功授骑都尉从征沈阳阵亡赠三等轻车都尉祀昭忠祠其子和托任副都统吏部侍郎击流贼有功又征山东计擒赵应元恢复青州授三等轻车都尉其侄硕色纳袭职君一等轻车都尉兼一云骑尉并为三等子征湖广广东有功晋二等子郎格曾侄孙荪柱任　文渊阁大学士兼兵部尚书伊奇纳正黄旗人和和理同族任都统其侄舒礼浑由一等轻车都尉在延安府数败流贼又追腾吉斯及士谢图汗硕罗汗兵败之又围大同征云南贵州屡着军绩授三等男任副都统拉布敦正黄旗人任都察院左都御史殉节西藏赠一等伯谥壮果祀双忠祠常塞礼正白旗人任西安将军三格正白旗人任副都统諆谥刚勇】
　　（臣）等谨按栋鄂系地名以地为氏
　　赫舍哩氏【散处都英额和多穆哈连斋谷哈达叶赫黑龙江等地方硕色正黄旗人世居都英额地方　国初偕其弟希福来归　　　太祖高皇帝甚嘉之以硕色兼通满汉蒙古文字　　　赐名巴克什　　　命在文馆行走其子索尼亦兼通满汉蒙古文字　　　命在文馆办事亦　　　赐名巴克什授骑都尉随大兵征讨所向有功征锦州以二十余人破明兵千余攻永平府克其城征察哈尔于大同地方率家丁败贼独取阜台寨叙功授三等男加至一等伯任内大臣后受　　　世祖章皇帝顾命为辅政大臣晋一等公谥文忠长子噶布拉任领侍卫内大臣系　　　孝诚仁皇后之父封一等公加太子少保谥恪僖其子常泰袭一等公任领侍卫内大臣缘事罢退后奉　　　特旨复其爵希福兼通满汉蒙古文字　　　赐名巴克什奉使蒙古诸国绥抚招徕承　　　命弗辱大兵征董夔时往来科尔沁国冲围犯难着有劳绩取大凌河击锦州等处屡败敌众授三等轻车都尉任内弘文院大学士顺治初缘事免官寻复职授三等男加至三等子赠太保谥文简其子帅颜保任漕运总督值吴耿二逆之叛往江西督饷有功授礼部尚书其子赫奕任工部尚书其子嵩寿承袭三等子任礼部侍郎额尔德尼正黄旗人　国初来归原姓纳喇氏奉　　　太宗文皇帝谕旨入硕色族中　　　赐姓赫舍哩氏因兼通满汉蒙古文字当　　　太祖高皇帝时即以文字侍从招降纳款着有劳绩授副将世职　　　命与噶葢扎尔固齐编辑　国书顺治中追谥文成拜音达理正红旗人世居和多穆哈连地方　国初率百户来归设佐领使统之其长子布颜任议政大臣护军统领乌巴海正红旗人拜音达理叔祖　国初来归任佐领其子瑚理布由前锋参领击流贼有功授前锋统领后为副将军征四川阵亡赠太子太师祀昭忠祠乌巴海之孙扎拉克图任归化城都统乌巴海之侄锡来由骁骑校破流贼灭福王平定河南江南等处屡着战功后攻昆山县阵亡赠云骑尉又乌巴海之侄布达理由护军参领破流贼灭福王平定河南江南等处屡着战功授骑都尉又追腾吉斯率前锋败之后从征江西阵亡赠一云骑尉并祀昭忠祠宜巴理正蓝旗人世居斋谷地方　国初来归授副将擢议政大臣预十六大臣之列其次弟宜拜由云骑尉征锦州败杏山松山援兵又败流贼二十万众征山西时招安十一府三十二州一百七十一县授三等轻车都尉加至三等男任都统议政大臣赠太子太保谥勤直库尔禅宜巴理第四弟由云骑尉征黑龙江及锦州有功又败流贼二十万众平定河南江南俱有功授三等轻车都尉加至三等男任副都统其孙蒙古尔岱由佐领从征准噶尔阵亡赠云骑尉祀昭忠祠绰奇镶白旗人宜巴理同族任工部尚书嵩祝镶蓝旗人世居哈达地方任　文华殿大学士兼礼部尚书加太子太傅阿里玛正黄旗人由参领从征厄鲁特噶尔丹阵亡赠云骑尉祀昭忠祠常鼐正白旗人任两江总督乌纳哈镶黄旗人世居叶赫地方任江宁将军谥简悫能格正黄旗人由前锋侍卫从征大同阵亡赠云骑尉祀昭忠祠常保镶蓝旗人由前锋侍卫从征准噶尔阵亡赠云骑尉祀昭忠祠定受正黄旗人世居黑龙江穆理哈村地方由副都统征准噶尔授为将军征阿勒台地方有功授一等轻车都尉后阵亡赠骑都尉祀昭忠祠其孙扎拉豊阿袭职征伊犁阵亡谥昭节祀旌勇祠布颜镶红旗人世居长白山地方任礼部尚书常禄保镶蓝旗人任高廉镇总兵征金川阵亡祀昭忠祠】
　　（臣）等谨按赫舍哩本金部名见金史以部为氏又考八旗氏族通谱满洲蒙古两见今并列满洲姓内又考蒙古赫舍哩氏世居库昆地方
　　塔塔喇氏【散处扎库木安褚拉库宁古塔讷殷江等地方岱图库哈理正白旗人世居扎库木地方　国初率族众来归编佐领使其次子诺裔谟多之孙英俄尔岱统之英俄尔岱系多罗额驸时界凡人来犯疆圉击败之攻开原斩降明之蒙古勇将阿尔布大破其众复于铁岭败宰赛兵取辽阳下其城授二等轻车都尉擢户部尚书兼都统授三等男　　　定鼎时克锦州松山等处又败流贼二十万众加至二等公其子伊图袭任内大臣又岱图库哈理之长子拖博为多罗额驸其孙苏纳海任　国史院大学士兼户部尚书加太子少保谥襄愍岱图库哈理之侄达音布授骑都尉于哈达地方击败蒙古兵又屡为大兵前哨先众克敌授三等轻车都尉后取昂阿阵亡赠一等子祀昭忠祠其子阿济格尼堪袭职平定朝鲜征山东及锦州宁远屡着战功加一云骑尉又败流贼二十万众授一等男又灭福王克扬州府城及金华府城征湖广生擒何腾蛟加授二等伯谥武敏其子伊礼布袭职加一等伯任都统后于岩山岭阵亡谥武壮又达音布之子戴衮由侍卫定朝鲜着有军功围锦州时阵亡赠骑都尉并祀昭忠祠达音布之孙阿密达任领侍卫内大臣珠鲁锡尔哈岱图库哈理同族　国初率众来归编佐领令其长子都统阿敦之子谭拜统之谭拜授骑都尉攻取大凌河及察哈尔等处又征山东屡着军功授二等轻车都尉任兵部尚书后征四川屡败张献忠兵授二等男任都统其子玛尔赛袭爵征贵州由水路回兵遇海贼郑成功连败其众授一等子任户部尚书兼都统又珠鲁锡尔哈次子布山任都统萨弼图正白旗人岱图库哈理同族　国初率属来归编佐领使统之征黑龙江及杏山松山有功又征陕西击败流贼授一等轻车都尉加二等男任副都统其子国礼袭爵从征云南阵亡孙博柱任头等侍卫从征厄鲁特噶尔丹阵亡并祀昭忠祠鼐格镶白旗人岱图库哈理同族　国初率众来归其曾孙乌巴海由佐领授骑都尉征瓦尔喀围锦州屡着战功又于潼关大败流贼兵招服一府三州十二县后驻防苏州时连战十一日败贼二十三次叙功授一等轻车都尉任步军统领副都统其孙布福袭职从征江西湖广屡着战功于新口地方阵亡追赠一云骑尉祀昭忠祠达都镶红旗人任奉天将军其侄孙都敏由章京击败流寇又攻云阳府督众登城克之授骑都尉兼一云骑尉后征贵州屡着战功授二等轻车都尉任西安副都统其后侄塞尔图任刑部尚书巴泰正白旗人任工部尚书尼雅汉镶蓝旗人任西安将军萨充阿正黄旗人由护军参领从征准噶尔阵亡赠云骑尉祀昭忠祠长绶正白旗人任江宁将军罗屯正红旗人世居安褚拉库地方　国初率八百户来归擢置五大臣之列其孙汉楚哈由骑都尉从征腾吉斯阵亡赠三等轻车都尉祀昭忠祠纳林正黄旗人世居讷殷江地方天聪时率众来归编佐领使统之授骑都尉败流贼二十万众加一云骑尉其曾孙岱林布任江宁将军额森格镶黄旗人任杭州将军】
　　伊尔根觉罗氏【散处穆溪叶赫嘉穆呼兴堪萨尔浒呼讷赫雅尔呼乌拉瓦尔喀松花江阿库里佛阿拉哈达汪秦讷殷江斡珲鄂谟等地方阿尔塔什正蓝旗人世居穆溪地方　国初率七村户口来归　　　太祖高皇帝以宗室女妻之设佐领令其子阿山统焉阿山克辽东有功又收锡袋部落授三等男后攻义州永平府有功又取皮岛时率舟师渡海克之又败松山兵征大同克取二城又败流贼二十万众加至三等公任都统阿尔塔什次子阿达海原系扎尔固齐预十六大臣之列第三子济尔海任都统孙夸察尚公主封为额驸曾孙方皮由一等轻车都尉从征察哈尔布尔尼破贼有功授三等男任副都统元孙延布为和硕额驸阿勤津阿尔塔什之侄由废员围锦州败松山兵又追洪承畴兵斩副将都司各一员授三等轻车都尉征黑袭江剿取二村招服三村　　　定鼎时败流贼二十万众灭福王平定江南河南等处有功征四川屡败张献忠兵授三等男加至一等子任都统谥端果延逊正蓝旗人任内大臣巴雅尔图正黄旗人世居叶赫地方　国初来归授骑都尉取辽东夺桥有功授三等轻车都尉后攻宁远城阵亡祀昭忠祠其子额色袭职平定淮安攻克永城县授一等轻车都尉加三等男莽鹄立镶黄旗人巴雅尔图同族任都统署工部尚书谥勤敏纠浑住镶黄旗人由骁骑校从征四川于朝天关等处屡着战功后从征秦州阵亡赠骑都尉祀昭忠祠金泰正蓝旗人任礼部尚书其次子哈瞻任礼部尚书第三子海达礼由七品官从征浙江福建有功后于海澄县阵亡赠云骑尉祀昭忠祠栋克正白旗人由参领从征广东阵亡赠云骑尉祀昭忠祠噶哈善哈思瑚镶白旗人世居嘉穆呼地方原系本处部长　国初率属来归尚占河公主封为额驸从征诺密达有功后征马尔屯山塞阵亡赠云骑尉祀昭忠祠拉萨理镶黄旗人任礼部尚书科尔坤镶黄旗人任户部尚书珠瑚达正蓝旗人世居兴堪地方原系本处部长　国初率众来归授备御编佐领使统之其孙和理曾孙满丕俱任都统四世孙苏昌任浙闽总督谥悫勤喀凯正黄旗人世居萨尔浒地方由闲散从征广宁有功授骑都尉攻克定兴县城击败松山兵又败流贼二十万众授一等轻车都尉加二等男任通政司通政使兼佐领拉哈墨尔根正黄旗人喀凯同族任内大臣兼佐领格善镶白旗人喀凯同族由佐领从征瓦尔喀及锦州有功后破流贼灭福王叙功授云骑尉又征舟山有功加一云骑尉后征福建击海寇郑成功阵亡赠二等轻车都尉祀昭忠祠噶葢镶红旗人世居呼讷赫地方　国初来归授为扎尔固齐奉　　　太祖高皇帝命同额尔德尼编辑　国书其子武善任工部尚书其侄夸瞻任都统谟络正红旗人任刑部尚书加　武英殿大学士衔授为经畧征四川至陕西值王辅臣之乱兵变阵亡赠骑都尉兼一云骑尉谥忠愍祀昭忠祠杭爱正白旗人谟络同族任户部尚书哈尔巴正白旗人世居雅尔呼地方由护军校追腾吉斯击败硕罗汗兵从征江西攻克九江府城　　　赐巴图鲁号授一等轻车都尉从征福建击海寇郑成功兵败之后攻海澄县阵亡赠一云骑尉祀昭忠祠其亲弟满都袭职从征舟山叙功授三等男瑚巴克泰正白旗人世居乌拉地方由闲散破流贼灭福王平定江南河南等处屡着战功又攻克松江府城　　　赐巴图鲁号授骑都尉后征贵州回兵时击败海寇郑成功兵十万余众叙功授一等轻车都尉任宁古塔副都统扣楼正黄旗人任都统赫臣正黄旗人世居瓦尔喀地方　国初率族众来归奉　　　命往罗多罗和部落招降其众寺叶赫抗命复奉　　　命往抚为叶赫所拘不屈死天命中叶赫既平　　　太祖高皇帝追悯赫臣前勋令其子克福管佐领事克福从征锦州有功授三等轻车都尉其孙凯音布袭职任户部尚书议政大臣其子喀尔吉善任浙闽总督加太子太保谥庄恪祀贤良祠又赫臣四世孙定长任湖广总督伊桑阿正黄旗人赫臣同族任　文华殿大学士兼礼部尚书谥文端祀贤良祠其孙福增额系和硕额驸任福州将军顾八代镶黄旗人世居松花江地方任礼部尚书赠太傅谥文端祀贤良祠其侄孙顾琮任漕运总督瑚世霸镶红旗人世居阿库里地方由二等轻车都尉从征厄鲁特噶尔丹有功授一等轻车都尉任都统其弟瑚世图任都统满都镶蓝旗人瑚世霸同族任工部尚书其侄孙鹤年任两广总督加太子太保谥文勤祀贤良祠其子桂林任两广总督谥庄敏格伯库正白旗人世居扎库木地方　国初来归由护军参领入山海关败流贼二十万众授骑都尉后征四川击张献忠阵亡赠一云骑尉其子威赫袭职从征舟山有功后征湖广阵亡赠二等轻车都尉并祀昭忠祠舒禄镶白旗人世居道开地方任都察院左都御史傅拉塔镶黄旗人世居讷殷地方任两江总督赠太子太保谥清端祀贤良祠尹达瑚齐正白旗人世居斡珲鄂谟地方天聪时来归由废员屡着军功后攻遵化州阵亡赠骑都尉祀昭忠祠安珠琥正红旗人世居索勒和必汉地方由三等轻车都尉从征大同及征贵州屡着军功征四川于槐树驿阵亡赠二等轻车都尉祀昭忠祠赛住正蓝旗人世居额尔景地方由四品典仪从征浙江福建有功又败逆贼耿精忠海贼郑锦等于大溪潭及黑龙江等处后于海澄县阵亡赠骑都尉祀昭忠祠布尔哈正黄旗人世居讷殷江地方由云骑尉从征准噶尔阵亡赠骑都尉祀昭忠祠赫达色镶蓝旗人世居呼尔哈地方由副护军参领从征准噶尔阵亡赠云骑尉祀昭忠祠沙纳哈正黄旗人世居赖布村地方由闲散围大同首先登城克之又从征舟山有功　　　赐巴图鲁号授骑都尉任都统萨哈岱正黄旗人任福州将军德福正白旗人任刑部尚书谥勤肃三宝正红旗人任东阁大学士兼兵部尚书谥文敬】
　　舒舒觉罗氏【散处叶赫哈达伊尔哈来碧村讷殷江尼雅木尼雅库城等地方图鲁什镶黄旗人世居叶赫地方　国初来归授骑都尉征大安口城克之击败满桂等兵四万余众征大凌河击败锦州兵明监军道张春率兵来援八旗为所阻图鲁什独率两纛冲入大破之叙功授三等男擢前锋统领后征大同阵亡赠三等子复追　　　赐硕翁科洛巴图鲁号谥忠宣祀昭忠祠其长子巴世泰龚职任侍卫班领加封三等侯其子桑格承袭任内大臣管銮仪卫事费扬古图鲁什之弟由佐领授二等轻车都尉以牧马劳绩授三等男任内大臣刑部尚书加太子太保法都镶蓝旗人世居讷殷江地方　国初率族众来归守呼兰哈达时有贼来犯击败之从征哈达辉发叶赫等处屡着劳绩授佐领任城守尉其子介山任都察院左都御史征福建屡着战功又恢复广东二府一州二十一县后留镇漳州擢刑部尚书】
　　西林觉罗氏【散处汪秦尼玛察宁古塔哈达长白山等地方屯台镶蓝旗人世居汪秦地方　国初率族属来归　　　太祖高皇帝甚爱重之以屯台女弟为巴图鲁郡王礼敦妃以觉罗叔瓦尔喀女弟妻之设佐领使统焉长子图们袭职从征大凌河首先破敌明监军道张春率兵数万来援力战阵亡给备御世职祀昭忠祠曾孙鄂尔泰任云贵总督授西北两路经畧擢　保和殿大学士三等伯加太保谥文端配享　　　太庙其弟鄂尔奇任户兵两部尚书鄂尔泰长子鄂容安任兵部尚书征伊犁有功值阿睦尔撒纳叛逆殉节赠襄勤伯谥刚烈次子鄂实由三等侍卫授前锋统领在叶尔羌阵亡谥果壮并祀昭忠祠三子鄂弼任四川总督谥勤肃祀贤良祠四子鄂宁什云贵总督雅尔纳镶白旗人世居尼玛察地方　国初率属来归授骑都尉以克辽东功授二等轻车都尉加至三等男布颜正白旗人世居长白山地方　国初同族众来归擢置五大臣之列凯音布布颜同族任兵部尚书都统兼步军统领谥肃敏】
　　通颜觉罗氏【世居雅尔呼方茂海镶蓝旗人　国初来归授骑都尉时有贼兵来犯耀州力战败之后围锦州阵亡赠三等轻车都尉祀昭忠祠其子科尔昆龙职加至三等男】
　　阿颜觉罗氏【散处叶赫额尔敏赫图阿拉福齐希美佛赫费雅郎阿等地方辉兰镶蓝旗人世居叶赫乌苏村地方由闲散从征大凌河击败明监军道张春兵又征大同围锦州有功后击洪承畴三营兵阵亡赠骑都尉祀昭忠祠硕色止蓝旗人世居瓦湖木地方天聪时来归授佐领其子绰克托任刑部尚书巴什正白旗人世居赫图阿拉地方由护军校从征厄鲁特噶尔丹阵亡赠云骑尉祀昭忠祠】
　　呼伦觉罗氏【散处黑龙江叶赫等地方至三保镶红旗人世居黑龙江地方由前锋校从征准噶尔阵亡赠云骑尉祀昭忠祠】
　　阿咍觉罗氏【散处萨克苏和罗佛阿拉哈达等地方阿尔达世镶黄旗人世居萨克苏和罗地方来归年分无考任兵部侍郎】
　　察喇觉罗氏【世居长白山地方】
　　佟佳氏【散处玛察雅尔呼加哈哈达佟佳等地方巴笃理正白旗人世居玛察地方　国初率五百户来归设佐领使统之预十扎尔固齐之列从征旅顺口克之败毛文龙兵于萨尔浒又攻克遵化州授二等轻车都尉擢礼部尚书兼都统议政大臣后征大同阵亡赠三等男谥壮敏祀昭忠祠其子卓洛袭爵征山东击败太监冯永盛总兵侯世禄等兵又击败松山兵　　　定鼎时败流贼二十万众叙功授一等男任副都统征湖广败贼一只虎于荆州攻克宝庆府城授三等子擢礼部尚书兼都统议政大臣征云南攻取沅江府城晋封二等伯谥忠襄其孙舒敏袭爵任都统玛哈达任都统元孙伊勒慎袭二等伯任都统领侍卫内大臣谥肃靖蒙阿图巴笃理次弟授佐领预十六大臣之列任工部尚书达哈塔巴笃理之侄任吏部尚书雅西塔正白旗人巴笃理同族　国初率众来归设佐领使统之任护军统领其子穆福由护军参领攻前屯卫克其城又败流贼二十万众授骑都尉加一云骑尉征江西攻九江府屡着战功取南昌府招服南丰县攻克九江府城授一等轻车都尉任领侍卫内大臣加太子少傅谥襄壮海禄军正白旗人巴笃理同族由护军校从征浙江舟山击败院思兵数万余众于海上又击败张德洪等兵三万余众授云骑尉从征福建击海寇郑成功阵亡赠骑都尉兼一云骑尉祀昭忠祠罗多理正白旗人巴笃理同族由防御围锦州首先登城破流贼灭福王屡着战功征福建政延平府克其城后攻大同阵亡赠骑都尉祀昭忠祠拜正白旗人巴笃理同族　国初来归从征瓦尔宫力战败贼授云骑尉任副都统缘事革职后由废员从征大同阵亡赠骑都尉祀昭忠祠扈尔汉正白旗人世居雅尔呼地方　国初来归授一等大臣居五大臣之列有费约城长策穆特黑请内附扈尔汉奉　　　命往迁其家口以三百兵破乌拉万人征东海兀集部取赫席黑等处又征滹野路悉降所部以归　　　赐达尔汉侍卫号征扎库塔克其城附近诸路尽招抚之征东海萨哈连部取河南北三十六寨复渡江取江北十一寨又招降诸路部长四十人后明兵四路来侵击败之尽殪刘綎兵又击败明游击乔一琦兵擒一琦叙功加三等子第四子准塔由佐领授骑都尉从征皮岛克之擢授三等男　　　赐巴图鲁号征山东击败太监冯永盛总兵侯世禄等兵又败流贼二十万众平定淮安屡着战功授三等子征四川斩贼张献忠又征遵义夔州等处叙功授一等子任都统谥襄毅其子阿拉密袭职任内大臣萨木什喀扈尔汉第三弟征董夔及旅顺口有功又攻克皮岛授二等男任工部尚书雅赖扈尔汉第七弟从征乌拉击败蒙古兵征董夔及旅顺口屡败贼兵授骑都尉又破流贼灭福王平定河南江南等处有功授三等男加一等男兼一云骑尉七十五扈尔汉侄孙任刑部尚书阿纳海正红旗人由骑都尉从征流寇追至九江府败之征四川屡败张献忠何进等兵后围大同阵亡赠三等男祀昭忠祠其弟巴汉袭职从征贵州回兵时击败海寇郑成功征广东广西云南等处屡着战功授一等男总噶尔正黄旗人由护军校从征福建浙江及云南均有功授云骑尉后征厄鲁特噶尔丹阵亡赠骑都尉祀昭忠祠哈克山正蓝旗人世居加哈地方由护军统领授参赞大臣征湖广及察哈尔布尔尼屡败贼众授三等轻车都尉后攻永兴阵亡赠一等轻车部尉兼一云骑尉谥武毅祀昭忠祠瑚密色镶黄旗人由佐领从征昌平通州等处屡败贼兵又击败松山杏山兵　　　定鼎时大败流贼于山海关外叙功授骑都尉兼一云骑尉后从征浙江阵亡赠二等轻车都尉其弟哈尔汉由章京从征锦州败松山兵又破流贼二十万众后驻守延安府击贼阵亡赠骑都尉并祀昭忠祠布佛正蓝旗人任刑部尚书佟养正镶黄旗人世居佟佳地方　国初率族众来归从征辽阳有功授三等轻车都尉寻奉　　　命驻守朝鲜界之镇江城时中军陈良策叛投明将毛文龙执养正不屈死雍正中追赠一等公加赠太师谥忠烈祀昭忠祠其子佟图赖袭职从征大凌河击败明监军道张春兵围锦州取白宫儿屯台又取金塔口三台攻克塔山杏山二城授一等轻车都尉又取前屯卫中后所二城攻克太原招降全晋破流贼灭福王攻扬州嘉兴等城皆克之擢授二等男寻授定南将军恢复宝庆下全州加一等子任兵部尚书兼都统加太子太保諆勤襄系　　　孝康章皇后之父追封一等公加赠太师祀贤良祠长子佟国纲袭爵任内大臣兼都统康熙中察哈尔布尔尼作乱奉　　　命授为安北将军率兵往镇宣府后厄鲁特噶尔丹蠢动　　　命与其弟国维参赞军务至乌兰布通地方进击阵亡赠骑都尉兼一云骑尉谥忠勇加赠太傅祀昭忠祠其次子法海任兵部尚书三子夸岱任工部尚书孙补熙任绥远城将军谥温僖纳穆图任领侍卫内大臣兼都统佟国维佟图赖次子任内大臣系　　　孝懿仁皇后之父封一等公征厄鲁特噶尔丹至乌兰布通地方其兄国纲战没国维亲冒矢石冲入贼阵遂败其众赠太傅諆端纯其三子隆科多任吏部尚书孙顺阿颜系和硕额驸任领侍卫内大臣佟养性佟养正之弟　国初来归　　　太祖高皇帝以孙女降焉授三等男从征辽东有功加二等子其子六十袭职晋三等伯任都统谥勤惠其子佟国瑶袭爵任福建将军谥忠悫又佟养性曾孙佟世功由佐领从征陕西于高长坡阵亡赠云骑尉祀昭忠祠又佟养正侄孙佟国印由骑都尉围锦州击败洪承畴兵又攻克塔山杏山二城加一云骑尉后征山东回兵取边台七座击墙子岭兵败之又克中后所前屯卫二城加至三等男任工部侍郎佟镇国佟养正同族　国初来归授三等轻车都尉因擒获赉送广宁伪书之人超授三等男席特库佟养正同族由骑都尉从征大凌河宁远庆安等处有功授三等轻车都尉征山东败墙子岭兵围锦州跛洪承畴三营兵又击败流贼追全安肃县斩获甚众又于绛州渡口大败流寇追腾吉斯击败土谢图汗及硕罗汗兵加至三等男任副都统兰拜佟养正同族由闲散从征黑龙江有功授骑都尉围锦州破洪承畴三营兵又败流贼二十万众授三等轻车都尉后征湖广屡着战功加至二等男任吏部当书兼都统加太子太保其侄倭赫任四川陕西总督佟山佟养正同族任兵部尚书其子屯岱由佐领围锦州破洪承畴三营兵攻取塔山杏山二城授云骑尉攻中后所前屯卫克其城又于延安府屡败流贼征湖广有功授三等轻车都尉任浙闽总督兵部尚书其子佟徽年任湖广提督又佟山之侄佟养甲任两广总督侄孙佟壮年任都统硕鼐镶蓝旗人由骑都尉征云南贵州等处屡着战功授二等轻车都尉任都统托特正黄旗人任漕运总督乌纳哈赖正红旗人世居长白山地方由护军参领围锦州大败松山兵又败流贼二十万众授骑都尉又破流贼灭福王平定河南江南等处屡着战功后攻江阴县阵亡赠三等轻车都尉祀昭忠祠迈图正白旗人世居哈达地方由二等侍卫从征山东浙江福建等处均克获有功授云骑尉任副都统议政大臣后征厄鲁特噶尔丹阵亡赠三等轻车都尉祀昭忠祠谥忠毅介福镶黄旗人任礼部侍郎兼副都统加都统衔玛尔泰正白旗人任将军长生镶蓝旗人任都统】
　　（臣）等谨按佟佳系地名以地为氏
　　又考八旗氏族通谱载达尔汉侍卫扈尔汉曾蒙太祖高皇帝赐姓觉罗今仿五朝氏族之例统归总论赐氏一门于本氏下概不重注又佟养正之祖因贸易迁寓关东其子姓遂以佟为氏与郑志之省言一类今并叙于佟佳氏而仍于总论附列之
　　那木都鲁氏【散处那木都鲁绥芬珲春长白山等地方康武理正白旗人世居那木都鲁地方原系本处部长　国初率族众来归尚公主封为额驸授三等子预十六大臣之列任户部尚书其子赖塔由废员围锦州败松山杏山兵又征山东有功授前锋侍卫破流贼灭福王平定河南江南等处屡着战功征福建攻峊汀州府城征广东恢复三府二州十八县授三等男寻授平南将军征兴化府连破二十六营平定辰州等十九处海寇授征南大将军征云南大破贼兵于石门坎黄草坝地方未叙功而卒追赠一等男加封一等褒绩公諆襄毅祀贤良祠其弟喀克都理任都统其从孙海寿任刑部尚书苏满任都统达都正白旗人任都察院左都御史成根柱正白旗人由护军参领从征准噶尔阵亡赠云骑尉祀昭忠祠明安图巴颜镶红旗人世居绥芬地方原系本处部长　国初率众来归编二佐领令其子哈哈纳与绰和纳分统之哈哈纳由副将从征乌拉及辽东有功又于昌平等处大败敌众擢置十六大臣之列绰和纳授游击职预十六大臣之列从征辽东有功授三等轻车都尉后取大凌河击明监军道张春兵阵亡赠一等轻车都尉祀昭忠祠其子福喀禅袭职君至一等男授西安将军征甘州克其城招抚河州凉州二郡征四川湖广等处生擒贼首郝摇旗袁宗第叙功授二等子达理善正黄旗人明安图巴颜同族出闲散从征山东攻克济南府城　　　赐巴图鲁号授一等轻车都尉嗛一云骑尉围锦州败洪承畴三营兵征江西大破金声桓夺万余众续征云南于沅江府败贼有功授三等男谥武毅阿尔修正黄旗人明安图巴颜同族由骑都尉从征山东攻济南府有功加一云骑尉后从征黑龙江阵亡赠三等轻车都尉祀昭忠祏其侄塔克图由领催从征山东攻克济南府城　　　赐巴图鲁号授一等轻车都尉其子塔尔纳袭职君至三等男法喇正白旗人任都统珠玛喇正白旗人世居珲春地方由骑都尉从征额伦钥色生库勒额赫库抡地方有功加一云骑尉征山东攻诸城县克之围锦州败松山兵又败流贼二十万众加至一等男任副都统其侄能特任都察院左都御史喀喇镶红旗人由闲散从征冠县首先登城阵亡赠骑都尉其孙凯秦袭职从征准噶尔阵亡赠一云骑尉并祀昭忠祠喀尔图正白旗人世居长白山地方任刑部尚书其侄武达禅任都统议政大臣谥襄敏】
　　（臣）等谨按那木都鲁本金姓见金史以姓为氏
　　皇朝通志卷二
　　●皇朝通志卷三 
　　氏族略三 
　　○氏族略三 
　　满洲八旗姓二 
　　△满洲八旗姓二 
　　纳喇氏【散处叶赫乌拉哈达辉发张城费德里等地方金台石正黄旗人系叶赫东城贝勒　　　太祖高皇帝征服叶赫时授其子德尔格尔为三等男其子颚色袭爵任内大臣其第武丹任建威将军征厄鲁特噶尔丹阵亡赠云骑尉祀昭忠祠又金台石曾孙穆占皇征南将军揆叙任都察院左都御史谥文端揆芳系如硕额驸四世孙瞻岱任甘肃提督谥恭勤又金台石侄孙岱穆由二等侍卫从征福建击海寇于厦门阵亡赠云骑尉祀昭忠祠布扬古正红旗人金台石之侄原系叶赫西城贝勤　　　太祖高皇帝征服叶赫时授其第布尔杭武为三等男其子葛巴库袭爵加一等男其第珠孔额袭三等男任副都统议政大臣其侄富拉塔任刑部尚书苏纳正白旗人金台石同族　国初来归尚公主封为额骄征叶赫及锦州察哈尔有功授护军统领擢兵部尚书取大凌河及征锦州屡败敌兵授三等轻车都尉征北京于雕窝城长安岭昌平州等处败敌五十六次征朝鲜击败宁边城李元帅邱生擒李元帅后绿事削职寻复三等轻车都尉其子苏克萨哈袭并为三等男征湖广时击败刘文秀卢明臣等六万余众降其副将等四十余员晋二等子任领侍卫内大臣加太子太保顺治中授为辅政大臣绿事获罪　　　圣祖仁皇帝特恩赏还世职令其子苏常绶承袭又苏纳额驸之子孔固济系多罗额驸孙扎克丹任领侍卫内大臣又苏纳额驸之第巴达纳系额驸扬吉努贝勤正白旗人金台石同族　国初率众来归系　　　孝慈高皇后之父其子阿什达尔汉任理藩院尚书以平定朝鲜功授三等男后绿事降为骑都尉其子席达理袭从征大凌河察哈尔屡败敌兵征山东击败太监冯永盛兵授一等轻车都尉任理藩院侍郎赠太子少保谥僖敬偈尔赫图正白旗人金台石同族　国初来归由前锋参领击败松山可山兵又破流贼灭福王平定河南江南等处屡着军功授一等轻车都尉征福建湖广云南有功又两败贼首一只虎兵又入缅甸至阿洼城获桂王敛功授一等男任前锋统领缘事获罪后察其冤给还世职谥忠勇其予白尔肯袭职加至三等子伯尔肯之子博情额任都统又白尔坊图长子色赫由护军参领从征湖广阵亡赠云骑尉祀昭忠祠瑚锡布镶蓝旗人任都统固山泰镶蓝旗人任都统哈雅尔图正黄旗人任理藩院尚书议政大臣瓦尔达正白旗人任都统拉玛镶蓝旗人任都统其侄额赫纳任都统诺穆图正红旗人金台石同族系多罗额驸任都统故悫僖其侄郭思海任兵部尚书哈山镶蓝旗人　国初来归授骑都尉从征辽东有功又击败毛文龙兵授三等男加至二等子谥敏壮其子纳海由佐领屡败松山杏山兵又败洪承畴三营兵授三等轻车都尉后承袭伊父之二等子并为二等白古鲁格楚瑚尔正白旗人　国初率众来归编佐领使统之授三等子任都统其子钖喇普阿尔纳孙古睦德俱任都统其叔祖之孙丹津任都统授三等子谥壮敏鄂谟克图正蓝旗人　国分来归由护军校从征大同攻保安城克之　　　赐巴图鲁号授三等轻车都尉征山东败太监冯永盛兵图锦州屡败松山杏山兵又追流贼至安肃庆都等县屡败之从征四川击败贼张献忠兵加至一等男任副都统谥襄壮和托镶红旗人由护军校从征山东过北京于豊润县击败敌兵又攻深州博平县俱克其城围锦州击败松山杏司兵又败洪承畴三营兵　　　定鼎时败流贼二十万众授一等轻车都尉加一云骑尉其子科普索袭职加至二等男从征湖广在茅麓山阵亡赠一等男祀昭忠祠楞柱正白旗人任都统其侄莽吉禄由二等轻车都尉从征广东屡败李定国兵数万众授一等轻车都尉任荆州将军博屯正黄旗人　国初来归授扎尔固齐其子满达理从征辽东阵亡赠骑都尉祀昭忠祠安达理正红旗人　国初来归驻防牛庄追杀蒙古叛人攻永平奋勇登城授骑都尉击败松山杏山兵又破洪承畴三营兵加一云骑尉任副都统其子阿济赉袭职入山海阔击败流寇又攻太原府征湖广有功授一等轻中都尉任副都统额塞镶白旗人　国初来归由闲散从征山东过北京攻吴桥县克之授骑都尉兼一云骑尉围锦州击败松山兵平定淮安破流贼四万余众征江西击败王得仁马步兵七手余众叙功授二等轻车都尉任护军参领后征湖广阵亡赠骑都尉祀昭忠祠锺贵正蓝旗人由通政使司参议从征湖广阵亡赠云骑尉祀昭忠祠希瞻泰正白旗人原系乌拉贝勒　　　太祖高皇帝以公主降焉其第阿布泰尚和硕公主任都统其侄拜音泰柱由头等侍卫从征皮岛阵亡赠云骑尉祀昭忠祠又阿布泰之侄尼堪任理藩院侍郎授二等轻车都尉后破流贼灭福王屡着战功追腾吉斯于图拉河地方雨败贼兵又击败土谢图汗兵叙功授三等男加至二等子谥勤悫其第阿穆尔图袭三等轻车都尉从征广东击败李定国兵数万余炵征云南贵州屡败贼兵授二等轻车都尉任奉天将军谥襄壮其侄玛拉任工部尚书安西将军谥敏恪又布瞻泰从第罗萨镶红旗人由骑都尉从征锦州阵亡赠三等轻车都尉其侄秉图由护军参领从征皮岛阵亡赠骑都尉并祀昭忠祠又布瞻泰从弟禅布镶白旗人系多罗额驸其弟章泰由闲散从征山东过北京梯玻献县首先登城克之授云骑尉创发身故其第孙色思特由军校从征厄鲁特噶尔丹阵亡并祀昭忠祠其子查郎阿任吏部尚书署川陕总督寻署宁远大将军率兵征讨准噶尔有功授　文华蠖大学士兼兵部尚书加太子太保议政大臣又布瞻泰从侄穆丹镶白旗人任户部尚书其侄清保正白旗人任都统孟库鲁镶红旗人由副都统征山东攻庆都县克其城出边之日击败高太监等兵后围锦州阵亡赠骑都尉祀昭忠祠其子拜音达袭职击败流贼有功加一云骑尉又平定江南河南屡着战功征福建攻克汀州府加授二等轻车都尉任礼部侍郎副都统其从弟拜音布由七品官从征察哈尔布尔尼及厄鲁特噶非丹屡着战勘授骑都尉任荆州将军班第正白旗人由护军参领从征厄鲁特噶尔丹有功授云骑尉任都统其孙兴德袭职系和硕额驸又班第之弟阿尔那由七品官从征浙江福建有功授云骑尉任都统费扬古正黄旗人由三等侍卫从征朝鲜及大凌河锦州俱着军功追腾吉斯击败土谢图汗及硕罗汗等兵又征颚尔多斯及察哈尔大同等处屡着劳绩升授正一品步军统领内大臣系　　　孝敬宪皇后之父追封一等公其子五格袭一等公任散秩大臣孙雅亲任都统三赫镶白旗人任内大臣工部侍郎谥恪慎珠鲁讷镶白旗人任副都统授参赞征缅甸阵亡祀昭忠祠希佛讷镶蓝旗人任户部尚书喀喇正白旗人　国分来归奉　　　命编辑国书　　　赐巴克什号授骑都尉乌尔瑚达镶黄旗人世居哈达地方　国初率部属来归　　　太组高皇帝以公主降焉又以郡主妻其子额森德礼乌尔瑚达侄孙盛安任都统刑部侍郎玛缉镶白旗人任都统镇安将军其侄常赉由刑部侍郎授镇安将军征准噶尔有功授副将军赛大臣噶达运正红旗人由护军参领从征锦州屡败松山兵入山海关败流贼二十万众又败流贼于绥德州延安府等处征四川屡败张　献忠兵授三等男围大同击败杨进位兵玻浑州克邱城加二等男任兵部尚书兼都统赠太子太何谥敏壮其子噶尔汉袭职任听州将军其侄孙衮泰任内大臣荆州将军满达尔汉正黄旗人由废员从征大同攻王家庄克之授二等轻车都尉任礼部尚书谥敬敏其第十子阿哈丹袭职寻以头等侍后从征福建阵亡赠三等男祀昭忠祠满达尔汉第四子颚谟克托任内大臣授二等男其孙班岱袭职从征厄鲁特噶尔丹有功授一等男任副都统满达尔汉第五子多谟克托任都统内大臣征逆将军第七子颚内任都统内大臣征南将军又满达尔汉之孙颚内克济哈任振武将军议政大臣又满达尔汉之侄常云任都统又满达尔汉之弟玛塔任户部尚书其子玛希纳任吏部尚书孙苏尔法任都统尼堪镶黄旗人由闲散从征山东有功授云骑尉加至一等男任理藩院侍郎奇彻白正蓝旗人任礼部尚书通贵镶红旗人世居辉发地方　国初率族众来归授骑都尉编佐领使统之其弟康喀拉授骑都尉入山海关击败流贼二十万众攻通州城克之又招抚三县叙功授三等轻车都尉任刑部侍郎副都统其侄孙佟嘉由三等轻车都尉从征山东及察哈尔布尔尼屡着战功授二等轻车都尉任都统其从弟礼固由骁骑校从征浙江舟山负创夺船有功授芸骑尉寻署护军统领征陕西屡败王轮臣兵后征湖广击吴国贵阵亡赠骑都尉祀昭忠祠乌达礼正蓝旗人任吏部尚书其侄鼐格系和硕额驸伊尔图由护军参领从征福建阵亡赠骑都尉哈尔弼由头等护卫从征福建阵亡赠云骑尉并祀昭忠祠又乌达礼之叔瑚实由闲散从征旅顺口及朝鲜俱有功后征皮岛阵亡赠骑都尉祀昭忠祠其子瑚扎禄袭职击败松山杏司兵又平定江南河南屡着战勘加一等轻车都尉任副都统其子孟保从征湖广陈亡赠云骑尉祀昭忠祠又乌达理从弟雅赖任副都统征江西屡败黄浩兵后在新口费园地方阵亡赠骑都尉谥襄壮祀昭忠祠其弟扬岱任都统科尔阔岱镶黄旗人任兵部尚书硕色乌巴什正蓝旗人　国初来归奉　　　命招降察哈尔国拘击三年不屈潜谋遁归　　　太祖高皇帝嘉悦给户口牛马膳养之又奉　　　敕招巴克贝勒有昂阿贝勒者以兵三百邀请诸路逝身前进大败之　　　太祖赏赉甚优授骑都尉任　　　凌寝总笱恩格德正蓝旗人任礼部尚书其子纳敏任都统额尔德赫镶红旗人任镇海将军其子噶尔弼任奉天将军巴奇兰镶红旗人世居伊巴丹地方　国初率族众来归授三等轻车都尉攻沙岭城领纛先入征宁远击败觉华岛兵又征旅顺口克其城叙勘授三等男后以征黑龙江功挣置十六大臣之列赠三等子其子拜山袭职加至一等子任议政大臣鲁钖镶黄旗人世居张城地方由闲散从征山东攻克兖州府城　　　赐巴图鲁号授三等轻车都尉又败流贼二十万众加至三等男后于延安府败贼首一只虎兵并俘获李自成妻子征四川击败贼张献忠兵征贵州败罗大顺兵三万余众授副都统征湖广在洞庭湖击贼阵亡赠一等男兼一云骑尉祀昭忠祠其子希纳海袭职从征厄鲁特噶尔丹有功授三等子齐苏勒正白旗人任河道总督加太子太傅谥勤恪祀贤银祠能图正红旗人任刑部尚书其侄孙朗图任都统瑚什塔镶黄旗人由护军参领从征四川有功后至秦州阵亡赠三等轻车都尉其侄孙七十六由护军校从征准噶尔阵亡赠云骑尉并祀昭忠祠塔拜镶红旗人任杭州将军赦赛正黄旗人任内大臣授二等男谥勤僖那延泰正白旗人任青州将军额尔克图镶黄旗人世居费德里地方由刑部启心郎授骑都尉加至三等男从孙颚善任川陕总督额尔景额镶黄旗人任护军统领都统参赞大臣征云南阵亡祀昭忠祠谥勤壳乌尔纳正黄旗人任延绥镇总兵征金川阵亡祀昭忠祠】
　　（臣）等谨按纳喇为金时着姓具见金史嗣后他族如叶赫之金台石乌拉之达尔汉辉发之通贵三支子姓百余年来日加繁衍几居纳喇氏之半又高丽那氏蒙恩赐姓纳喇是一氏而四分其族与辽金之纳喇氏同而实异又考蒙古纳喇氏世居阿巴噶及科尔沁等地方
　　富察氏【散处纱济叶赫额宜湖扎军塔赛音讷殷额坊库抡讷殷江辉发吉林乌拉长白山等地方旺吉努镶黄旗人世居沙济地方　国初率族众来归编佐领使统之其长孙哈锡屯任内大臣加太子太保封一等公谥恪僖其子密思翰任户部尚书议政大臣谥敏果并祀贤良祠密思翰长子马思喀任内太臣昭武将军谥襄贞密思翰次子马齐任　保和殿大学士兼户部尚书封二等白赠太傅谥文穆祀贤银祠密思翰第三子马武任领侍卫内大臣谥勤恪其子保祝任古北口提督谥恭蕑密思翰第四子李荣保承龙一等男系　　孝贤皇后之父追封一等公谥庄悫其子傅清任都统殉节西藏赠一等伯谥襄烈祀双忠祠傅恒任　保和殿大学士兼吏部尚书一等忠勇公加太保谥文忠祀贤银祠孙明瑞任兵部尚书内大臣授云贵总督征缅甸阵亡赠一等诚嘉毅勇公谥果烈祀旌勇祠福灵安系多罗额驸任副都统署芸南永北镇总兵官福隆安尚公主袭一等忠勇公任兵部尚书谥勤恪又密思翰从孙托庸任吏部尚书太子太保谥诚毅尼满镶黄旗人旺吉努同族任刑部尚书本科理正黄旗人旺吉努同族　国初来归时有珠舍哩十三部长尤愣额等梗化不服奉　　　命往剿克服其众　　　赐苏赫巴图鲁号编佐领使统焉其子敦拜授骑都尉围锦州败松山杏山兵　　　定鼎时败流贼二十万众又平定河南江南等处屡着战功授一等轻车都尉征江西击败金声桓等七万余众恢复一府四县授三等男征广东广西屡败李定国兵恢复广东三府三州十八县广西二州四县授一等子任奉天将军加太子太保谥襄壮其弟济锡哈由佐领征博穆博果尔及锦州有功又破流贼二十万众授三等轻车都尉征浙江屡败方国安等加至一等男任刑部尚书兼都统谥勇壮其弟费雅思哈由护军参领征山东有功又破流贼二十万众征四川败贼张献忠兵又从征大同击败杨进位兵征云南入缅甸至阿洼城获桂王叙勘授三等男任议政大臣护军统领谥僖恪其孙苏图袭二等轻车都尉授宁夏副都统征准噶尔阵亡赠骑都尉兼一云骑尉并为三等男祀昭忠祠又费雅思哈之子苏丹因征剿逆寇罗卜藏丹津有功授三等轻车都尉任西安将军议政大臣又本科埋曾孙贝和诺任云贵总督礼部尚书元孙马腊任工部尚书兼都统新柱镶黄旗人任　盛京将军谥勤肃广成镶黄旗人任都统谥温勤阿哈尼堪镶黄旗人也居叶赫地方由佐领从征黑龙江及锦州有功又败流贼二十万众平定河南江南等处累着劳绩追腾吉瑳击败土谢图汗及硕罗汗等兵叙功授一等轻车都尉加至一等男任礼部尚书其子丹巴袭职加授三等子布丹正红旗人　国初来归由闲散从征大同攻左卫首先登城克之授芸骑尉又败松中杏山兵入山海关败流贼二十万众加一等轻车都尉任副都统其子丹岱袭职加授三等子莽义禄正白旗人由骑都尉从征广东击败李定国兵授一等轻车都尉任荆州将军阿尔都山镶白旗人世居额宜湖地方　国初时率族众攻取萨齐库城斩其部长喀穆苏尼堪招抚三百余人来归编佐领令其长子哈宁阿统焉后征北京击败袁崇焕兵围锦州败松山兵征黑龙江擒获甚众又败流贼二十万众授三等轻车都尉又于缓德州等处屡败流寇征四川败贼张献忠兵授一等轻车都尉任护军统领其子苏瓦颜袭职加至二等男其侄伊勒慎任都统又阿尔都山曾孙噶布拉由护军参领授骑都尉从征山西击败姜扬顺兵二万余众征颚尔多斯击多尔济席图穆等大破之征福建击败海寇郑成功兵于厦门后于葢时山阵亡赠三等轻中都尉祀昭忠祠萨穆哈镶白旗人阿尔都山同族任礼部尚书拉珠镶白旗人世居扎库塔地方由一等轻车都尉从征福建击败海寇郑成功于厦门征湖广屡败李来亨兵叙功授三等男达佳镶红旗人世居祌悠城地方任江宁将军孟古慎郭和镶白旗人世居认殷地方　国初同弟莽吉图率族众来归授佐领其孙郭希任都统佟济由前锋参领从征福建击败海寇郑成功得伪卬一颗后于葢峙山阵亡赠骑都尉祀昭忠祠孟古慎郭和曾孙图什锡希尔恨俱任都统福敏任　武英殿大学士兼工部尚书翰林院掌院学士加太保谥五端祀贤良祠莽吉图之孙额色赫任　保和殿大学士加少保谥文恪祀贤良祠曾孙塞色赫任兵部尚书元孙福鼐任兵部尚书兼都统硕占正红旗人　国初来归由骑都尉从征朝鲜攻克冈华岛征山东攻禹城隆平两县俱克其城授三等轻车都尉后厂流贼灭福王平定河南江南等处屡着军功加至一等男任户部侍郎副都统其孙达色袭二等轻车都尉从征福建击败吴肃等于浦塘后于海澄县击刘国轩阵亡赠一云骑尉祀昭忠祠其弟发色袭职并为一等男其子明保袭职定藏有功授为三等子雅喇正白旗人由护军参领入山海关败流贼二十万众又平定河南江南等处屡着战功授一等轻车都尉又追腾吉斯击败土谢图汗兵授三等男颚克逊镶黄旗人授骑都尉时值逆藩吴三桂密遣伪将黄吉等潜寓都城鼓楼西街以奉火为号将谋不轨颚吉逊因火炽往救见有贼兵遂驰吉兵部尚书明珠都统拉哈达等率兵围其屋颚克逊以短甲护身奋勇冲入手太三十九人生擒贼将黄吉余党悉平后随征吴逆屡着战功授三等轻车都尉任江宁将军谥武研赫锡亨镶黄旗人　国初来归由骁骑校从征浙江击败马九裕等续征福建败海贼郑锦等兵三万余众后击赵得胜阵亡赠云骑尉祀昭忠祠锡哈纳镶白旗人任　文渊阁大学士兼礼部尚书哈三镶红旗人任刑部尚书其子富明安任湖广总督赠太子太保谥恭恪尼雅哈镶白旅人任都统福禄正白旗人任领侍卫内大臣西安将军噶尔图镶白旗人世居纳殷江地方任都察院左都御史阿兰泰镶蓝旗人世居赛音讷殷地方任　武英殿大学士兼吏部尚书加少保谥文清其侄富宁安由都统授靖逆将军征准噶尔有勘封一等侯任　武英殿大学士兼吏部尚酷赠太子太傅谥文恭并祀贤良祠颚备镶红旗人世居辉发地方天聪时来归由佐领击败流贼二十万众授云骑尉平定江南河南屡着战勘攻南安县克其城又击败李定国艗兵四万余众恢复广东三府三州十八县广西二州四县叙功加至一等轻车都尉任副都统其长子阿尔琥由副都统征湖广阵亡赠三等轻车都尉谥敏壮阿尔琥之叔墨勒由佐领从征四川屡败石存礼等后于秦州击王屏藩阵亡赠骑都尉并祀昭忠祠萨普掔镶黄旗人世居岳克通颚城地方任黑龙江将军其侄常德任宁古塔将军塞尔图镶红旗人任青州将军】
　　完颜氏【散处完颜讷图等訑方叶臣镶红旗人世居完颜地方　国初来归由闲散征远东有功授三等轻车都尉又攻克永平府城又征皮岛克之斩其守岛总兵沈世魁叙功授一等子任都统其子车尔布袭职入山海关败流贼二十万众征陕西又连败流寇加至三等白后征浙江丹山击败毛光祚兵斩王长树及阮思等十六人生擒林德等一百余人恢复舟山晋一等伯任都统其子莽喀袭三等伯任都统又叶臣之孙车讷福任都统博尔晋镶红旗人叶臣同族　国初率属来归授佐领从征扎噜特昂阿贝勒以三十人大败之降其众征东海呼尔哈降其五百户而归擢置十扎尔固齐之列授都统又招降蒙古瓦尔喀众部落授一等男谥忠直其子特晋由骑都尉围松山败洪承畴兵又败流贼二十万众授三等轻车都尉征四川击贼张献忠等兵屡败之又恢复湖广一府三州十县三卫招降贵州九府五州十四县十一卫叙功加至二等男任都统谥襄壮又博尔晋元孙旺常任绥远城建威将军噶尔玺任天津都统查弼纳正黄旗人叶臣同族任兵部尚书授为副将军征准噶尔阵亡赠骑都尉兼一云骑尉祀昭忠祠完颜伟镶黄旗人叶臣同族任何东河道总督西喇巴镶红旗人　国初率部属来归预五大臣之列随　　　太祖高皇帝征傅尔佳齐有哈达西特库射叔贝勒西喇巴以身当之车伤而最赠三等轻车都尉追谥顺壮祀昭忠祠其子玛拉希袭职击败流贼二十万众又平定河南江南屡着战功攻克昆山常熟二县叙功授三等子任都统格什图镶红旗人由骑都尉从征浙江舟山有功授一等轻车都尉后承袭伊叔雅量阿三等轻车都尉并为一等男从征浙江在温州府阵亡赠一云骑尉祀昭忠祠颚特浑镶蓝旗人任都统议政大臣兆山正白旗人世居讷图地方由一等轻车都尉从征厄鲁特噶尔丹有功授三等男征湖广败洪富等兵围秦州败四川平凉援兵进兵云南胡国秉等率兵拒战大破之叙功授二等男任都统杭奕禄镶红旗人世居拉哈地方任都察院左都衍史瑚锡镶红旗人杭奕禄同族由护军校从征山东击蒋金刚等屡败之征江西连败李茂着等兵数万余众后攻长沙府阵亡赠骑都尉祀昭忠祠瓦尔喀镶红旗人任西安将　军谥襄敏博第蒙古正蓝旗人任黑龙江将军】
　　（臣）等谨按纳喇富察完颜皆部名葢以部为氏者而完颜为金国姓纳喇乃辽旧部考八旗氏族通谱满洲蒙古姓内纳喇完颜两见是金后入元编于蒙古非有二氏也今并载于满洲姓内又考蒙古完颜氏世居喀喇沁地方
　　叩德氏【世居叶坊地方武讷赫正白旗人　国初来归授佐领以从征乌拉功授三等男又攻宁远遵化州大安口皆克之晋三等公任都统其子广泰袭职任都统缘事降为一等男令其兄齐墨古图承袭从征宁远黑龙江等处屡败贼兵又破流贼二十万众加一骑都尉授为三等子任副都统】
　　乌雅氏【散处哈达德文吉穆湖等地方额布根正黄旗人世居哈达地方　国初来归其长子额森任内大臣从征朝鲜有功授男爵谥恪慎其长子威武任护军参领系　　　孝恭仁皇后之父雍正中三代俱追封一等公又额布根从孙佛表任都统海望任户部尚书内大臣加太子少保谥恪勤官保任吏部尚书协办大学士谥文勤兆惠任户部尚书协办太学士太子太保授定边将军一等武毅谋勇公谥文襄祀贤良祠开泰任川陕总督又额布根从侄萨水哈任工部尚书硕色任湖广总督谥恭勤瑚伸布禄正蓝旗人　国初来归由闲散攻遵化州克之又击败流贼二十万众授二等轻车都尉后追腾吉斯击土谢图汗及硕罗汗等兵败之征浙江舟山败阮思等兵三万余众加一云骑尉驻防江宁时击海寇郑成功阵亡赠三等男其子爱音察袭职从征吴逆阵亡赠二等男并祀昭忠祠】
　　戴佳氏【散处杭佳叶赫等地方穆克谭镶蓝旗人世居杭佳地方　国初率众来归以军功授三等男挣置十六大臣之列后征大凌河阵亡赠一等男追谥忠勇祀昭忠祠其子爱音塔木袭职征流贼灭福王平定河南江南及征湖广广东等处屡立战功授一等矛兼一云骑尉其子公图袭职从征厄鲁特噶尔丹有功授三等白海青镶黄旗人穆克谭同族任副都统加太子太保赠一品大臣谥果毅其长子来文任镇江将军次子佛伦任领侍卫内大臣三子戴鹤由副都统征准噶尔阵亡赠云骑尉祀昭忠祠又海青之弟道禅由长史奉　　　命出使噶尔丹以不屈被害赠云骑尉祀昭忠祠其子那苏图袭职任浙闽总督加太子太傅谥悫勤祀贤良祠】
　　乌扎喇氏【散处乌拉萨哈尔察黑龙江呼尔哈瓜尔佳等地方颚谟克图正白旗人世居乌拉地方由前锋侍卫平定河南江南等处屡着军绩授三等轻车都尉任　盛京副都统谥勤壮中吉达镶黄旗人世居萨哈尔察地方由一等轻车都尉从征江西败金声桓等兵进剿广东大破李定国等兵授二等男任副都统其子达尔占袭职征广东广西云南等处屡立军功授一等男任荆州将军又中吉达之弟和约尔图任都统额楚镶黄旗人由闲散从征陕西攻克西平县授云骑尉后征贵州回兵时遇海寇郑成功夜犯江宁屡败其众授二等轻车都尉任江宁将军多罗岱镶白旗人世居黑龙江地方由闲散从征霸州首先登城阵亡赠骑都尉其侄萨赖袭职从征湖南屡败孙可望等兵又战于洞庭湖阵亡加一等轻车都尉并祀昭忠祠齐克纳正蓝旗人由骑都尉从征湖广山东等处屡败贼兵后从征湖南阵亡赠一等轻车都尉其侄孙观音保由骑都尉从征准噶尔阵亡赠云骑尉并祀昭忠祠博卓罗正蓝旗人由闲散从征犬同取浑源州有功授云骑尉征云南贵州击李定国等破之进剿四川在秦州阵亡赠三等轻车都尉祀昭忠祠色勒布正红旗人世居呼尔哈地方由骑都尉征流寇灭福王平定河南江南屡立战功后攻慞阴县阵亡赠三等轻车都尉祀昭忠祠其子额色袭职从征湖南败孙可望兵进剿四川屡败石存礼王屏藩等马步兵授二等男娄正额正黄旗人世居瓦丹地方任内大臣】
　　（臣）等谨按乌扎喇氏考八旗氏族通谱满洲蒙古两见今并列于满洲姓内又考蒙古乌扎喇氏世居察哈尔地方
　　兆佳氏【散处瑚普察额尔敏讷殷江乌拉等地方莽依图镶白旗人世居瑚普察地四任镇南将军谥让壮祀贤良祠殷特布正红旗人莽依图同族任礼部尚书玛尔汉正白旗人世居额尔敏地方任吏部尚书议政大臣赠太子太傅谥恭勤祀贤良祠其侄塞尔弼任都统乌伊拉正蓝旗人任都统德成镶红旗人任都统达珠瑚正蓝旗人世居讷殷江地方　国初来归以军功授三等男谥襄敏子翁阿岱袭职围锦州阵亡赠一等　　男祀昭忠祠达珠瑚侄孙苏赫任吏部尚书】
　　（臣）等谨按兆佳系地名以地为氏
　　郭啰罗氏【散处沾河白河讷殷等地方福拉克塔镶白旗人世居沾河地方任都统入山海关击败流贼二十万众征福建攻处州府克其城又于南昌府获贼粮二百余船赠一等轻车都尉扬舒正蓝旗人福拉克塔之叔　　　太祖高皇帝以女弟降焉封为和硕额驸预四大臣之列其子达尔汉尚公主为和硕额驸任都统预五大臣之列又扬舒之孙颚罗色臣以军功授二等子任都统谥果敏其子颚特浑任都统格思　　　特镶黄旗人福拉克塔同族任川陕总督】
　　（臣）等谨按郭啰罗系地名以地为氏
　　颜扎氏【散处兰西叶赫长白山等地方喀尔吉善正黄旗人世居雅兰西楞地方任内大臣其侄南岱由蓝翎侍卫从征准噶尔阵亡赠云骑尉祀昭忠祠安达理正黄旗人世居叶赫地方　国初来归授骑都尉赠三等男谥忠介其子赖图袭职以败流寇功加至一等子任内大臣】
　　弼噜氏【散处叶赫松花江乌拉等地方珠玛拉镶白旗人世居叶赫地方　国初来归由废员从征锦州攻破广宁山寨又败流贼二十万众攻克昌黎县及旅顺口授骑都尉挣兵部侍郎率兵驻防杭州败方国安等征福建江西屡败贼寇招降一府五县叙勘加三等男任都统授为靖南将军征广东大败李定国兵七万余众恢复三府三州十八县授三等子谥襄敏其孙果色由护军统领从征湖广阵亡赠云骑尉祀昭忠祠】
　　李佳氏【散处扎库木李佳和罗德尔吉色钦等地方觉善正红旗人世居扎库木地方由佐领从征叶赫辽东大凌河屡着战功授三等轻车都尉加至三等男征山东擒斩贼渠扫地王于恩县屡败流寇一只虎于荆州进兵江西讨金声桓王得仁引兵来薄我营击败之继抵信豊县攻克其城　　　赐巴图鲁号加三等子任都察院左都御史其侄吉尔塔布任兵部尚书兼都统达珠瑚镶沂旗人世居李佳和罗地方　国初率李佳等七村人来归授副将征瓦尔喀卦勒察有功预十六大臣之列】
　　黄佳氏【散处贝珲山秦等地方永福正黄旗人世居贝珲山秦地方任内大臣葢桑阿镶白旗人由七品官从征江西湖广屡着战功后征广东阵亡赠云骑尉祀昭忠祠杭爱镶白旗人任四川巡抚谥勤襄海明正蓝旗人任湖广总督谥勤恪】
　　（臣）等谨按李佳黄佳二氏考八旗氏族通谱满洲蒙古两见今并剔于汭洲姓内又考蒙古李佳氏世居扎噜特及土默特地方蒙古黄佳氏世居大凌河地方
　　乌扎库氏【散处噶哈里绥芬等地方洪尼雅喀镶红旗人世居噶哈里地方　国初率族众来归授骑都尉征明有功授二等轻车都尉任工部尚书议政大臣其子武拉禅袭职击败流贼二十万众又征浙江舟山败陈御陆阮思等三万余众授一等男任刑部侍郎议政大臣又洪尼雅喀次第荫苏喀由闲散从征广宁大凌河宁远大同等处屡立战功又击败流贼二十万众叙功授三等轻车都尉任礼部侍郎议政大臣其子墨齐纳袭职任江宁将军又洪尼雅喀之曾孙乌赫图任凉州将军多尔济正白旗人世居绥芬地方由闲散攻遵化州克之授云骑尉从征大同阵亡赠骑都尉祀昭忠祠】
　　锡克特哩氏【散处卦勒察松花江等地方伊纳克正黄旗人世居卦勒察地方　国初来归授云骑尉其子浑袭职围锦州败洪承畴兵又松山兵闯我营垒浑独当营门力战被伤不退赐巴图鲁号授一等男又伊纳克之孙阿喀尼由头等侍卫从征江西湖广屡着军绩后在骡子山击贼阵亡赠骑都尉祀昭忠祠党曾赖镶红旗人世居挂勒察地方任都察院左都御史噶尔都正黄旗人世居松花江地方语一等轻　　车都尉从征湖广阵亡赠三等男祀昭忠祠】
　　库雅拉氏【散处兴堪村等地方克彻尼正白旗人世居兴堪村地方　国初来归从征灰地方收获三百余户又因三村户口梗化攻服之授骑都尉又招抚额赫库抡及阿库里尼满等处又以追获阿达海功授一等轻车都尉其子额克任讷袭职征山东路经密云县明兵截战击败之又玻克新城县叙功加至一等男又克彻尼之孙佛衣保由佐领从征福建击败海寇郑成功兵后征陕西阵亡赠云骑尉祀昭忠祠】
　　萨克达氏【散处萨克达宁古塔那木都鲁德里倭赫哈达叶赫乌拉赫图阿拉黑龙江等地方舒赛镶蓝旗人世居萨克达地方　国初率族众来归编佐领使统之从征商颜哈达及瓦尔喀什屡着军绩又攻克瓦尔喀什附近等处叙功授三等男挣置十六大臣之列谥壮敏其孙西特库袭职入山海关败流贼二十万众又于太原府延安府等处击贼有功授二等男其子桑格袭职加授一等男察哈泰镶左旗人世居宁古塔地方任护军统领加太子少保其侄常鼐由护军参领从征准噶尔阵亡赠云骑尉祀昭忠祠阿岱镶黄旗人任都统叶古德镶红旗人世居那木都鲁地方王都统其子希佛由云骑尉从征四川有功授二等轻车都尉任都统其子科尔昆袭职任副都统征云南贵州等处败李定国等兵数万余众后征陕西阵亡赠三等男祀昭忠祠苏穆岱正蓝旗人世居德里倭赫地方任副将镇守乐清县城逆贼耿精忠驾船来犯坚志不屈力战阵亡赚云骑尉祀昭忠祠安禄布正白旗人世居赫图阿拉地方任刑部尚书塔尔玛善正白旗人世居黑龙江地方任都统哈喇正黄旗人授二等轻车都尉谥恭襄伊柱正白旗人征准噶尔有功授副都统后征云南阵亡赠三等轻车都尉祀昭忠祠　　　阿思哈镶黄旗人任漕运总督谥庄恪】
　　（臣）等谨按萨克达系地名以地为氏
　　赛密哷氏【散处萨哈尔察黑龙江等地方巴尔都禅镶驻旗人世居萨哈尔察地方由闲散征山东攻兖州府首先登城克之授一等轻车都尉又破流贼二十万众加一云骑尉其兄多诺袭职加至一等男海拉布镶白旗人世居黑龙江地方由三等轻车都尉从征湖南击败孙可望兵续攻浙江舟山阵亡赠二等轻车都尉祀昭忠祠罗多浑镶白旗人由护军校从征云南入缅甸至阿洼城获桂王续征湖广击吴应奇阵亡赠云骑尉祀昭忠祠】
　　（臣）等谨按赛密哷本金姓见金史以姓为氏
　　精奇哩氏【散处精奇哩乌拉黑龙江等地方萨克慎正白旗人世居精奇哩乌拉地方系和硕额驸赦岱正白旗人任都统】
　　扎库塔氏【散处瓦尔喀萨齐库哈达噶哈里必汉额里村等地方钮正黄旗人世居瓦尔喀地方由闲散攻定兴县首先登城克之　　　赐巴图鲁号授骑都尉后征湖广阵亡赠一云骑尉其弟舒宁阿由骁骑校攻栾城县克其城后击陆军门兵阵亡赠骑都尉其侄伊尔格德由佐领击流贼有功授骑都尉征湖广江西屡着军功授一等轻车都尉兼一云骑尉后征河南阵亡赠三等男并祀昭忠祠努山正黄旗人世居噶哈里必汉额里村地方由前锋统领征山东锦州等处屡着战功授二等男任内大臣其弟吉山由佐领破流贼灭福王平定河南江南等处屡着战功授副都统于苏州府击贼阵亡赠骑都尉祀昭忠祠彬笔正白旗人世居萨齐库哈达地方由一等轻车都尉从征江西阵亡赠三等男祀昭忠祠罗多镶白旗人彬笔同族任川陕总督乌库理镶白旗人世居和克通吉地方任奉天将军玛尔齐镶黄旗人世居噶哈里地方任副都统征准噶尔阵亡赠骑都尉祀昭忠祠】
　　乌苏氏【散处瓦尔喀讷殷海兰乌拉长白山等地方穆森镶白旗人世居瓦尔喀地方任都统齐充格镶白旗人穆森同族　国初来归任弘文院大学士赫硕色镶白旗人穆森同族任都统谥敏恪敦拜正蓝旗人世居长白山地方任都察院左都御史德敏镶白旗人任荆州将军谥温悫博清额镶白旗人任陕西巡抚谥清献】
　　（臣）等谨按乌苏本部名见金史以部为氏
　　巴雅拉氏【散处松花江呼尔哈卦勒察库穆等地方敬古尔达正白旗人世居松花江地方由骑都尉从征扎库塔及乌尔古宸辽东等处屡着军功授三等轻车都尉加至二等男谥忠直巴萨哈镶驻旗人世居呼尔哈地方由一等轻车都尉从征湖广败贼一只虎兵征广东击败李定国兵四万余众叙功授三等男博古　　　　正白旗人世居怕楞地方任广州将军】
　　辉和氏【散处长白山尼玛察等地方道喇正红旗人世居长白山方地方由前锋参领击败松山杏山兵入山海关击败流贼复追至安肃县大败之授骑都尉后征湖广江西等处屡着战功授一等轻车都尉任都统加太子少傅谥勤襄其侄瑚巴任都统明德正红旗人道喇同族任云贵总督密哈那镶红旗人世居尼玛察地方由五品官从征陕西四川等处屡着军功后在罗门镇击王屏藩阵亡赠云骑尉祀昭忠祠】
　　（臣）等谨按辉和系部名以部为氏
　　鲁布哩氏【散处叶赫乌拉等地方逊达理镶白旗人世居叶赫地方由闲散从征山东攻济南府首先登城克之　　　赐巴图鲁号授一等轻车都尉加二等男任护军统领加太子少傅谥果壮】
　　尼玛察氏【散处尼玛察滹野等地方艾博镶红旗人世居尼玛察地方　国初来归由闲散从　　　太祖高皇帝田猎遇野彘突出只身格杀之　　　赐巴图鲁号后率二十人夺取石山站城又攻义州同四十人杀入克之授三等轻车都尉其孙阿赖袭职从征江西屡败贼兵征云南败何弦祖等又败克国秉等于云南城下叙功授三等男】
　　（臣）等谨按尼玛察本元姓见元史以姓为氏
　　伊尔库勒氏【散处诺罗呼尔哈等地方花色镶白旗人世居诺罗地方由一等轻车都尉从征厄鲁特噶尔丹有功授三等男瑚宝镶白旗人任湖广总督谥恭恪】
　　章佳氏【散处费雅郎阿马尔墩章佳宜汉阿拉辉发等地方喀尔塔喇镶白旗人世居费雅郎阿城方由护军参领入山海关击败流贼二十万众又连败流贼于怀庆府承天府等处授骑都尉续征江西屡败贼兵又击败金声桓王得仁等兵七万余众攻饶州府克其城授一等轻车都尉任护军统领后征湖南阵亡赠三等男谥忠杜其子赫特赫袭职从征福建屡败黄昌等于海上后攻海寇郑成功阵亡赠骑都尉并祀昭忠祠达苏镶黄旗人由护军参领从征皮岛锦州黑龙江等处屡着战功又败流贼二十万众授骑都尉后围太原屡败贼兵征四川击败贼张献忠兵叙功授一等轻车都尉任内大臣阿克敦正白旗人任刑部尚书协办大学士翰林院掌院学士加太子太保谥文勤哈达镶黄旗人世居马尔墩章佳地方任领侍卫内大臣尹泰镶黄旗人世居宜汉阿拉地方任东阁大学士兼兵部尚书加太子少傅谥文恪其子尹继善任　文华殿大学士兼兵部尚书加太保谥文端祀贤良祠】
　　（臣）等谨按章佳系地名以地为氏八旗氏族通谱内满洲蒙古两见今并入满洲姓内又考蒙古章佳氏世居扎噜特及归血城土默特地方
　　宁古塔氏【散处宁古塔绥芬讷殷江和佟吉等地方多尼喀镶白旗人世居宁古塔地方由闲散从征山东攻莱县首先登城克之　　　赐巴图鲁号授骑都尉加一云骑尉弟齐尔格顺袭加三等男伊尔哈岱正黄旗人世居绥芬地方任都统弟赖都任礼部尚书】
　　（臣）等谨按宁古塔系地名以地为氏
　　萨哈尔察氏【散处伊兰费尔塔哈村乌拉等地方喀喀穆镶黄旗人世居伊兰费尔塔哈村地方由骑都尉署副都统加授三等男任江宁将军】
　　嵩佳氏【散处栋鄂瓦尔喀等地方苏尔迈正蓝旗人世居栋鄂地方由闲散攻旅顺口义州永平府皆克之　　　赐巴图鲁号授一等轻车都尉加至三等男任兵部侍郎谥勤勇其侄鄂罗顺任江宁将军又苏尔迈之弟图法任参领从征湖广阵亡赠云骑尉其孙玛宁阿任协领从征准噶尔阵亡赠云骑尉并祀昭忠祠】
　　宜特墨氏【世居叶赫地方伊山正蓝旗人由一等轻车都尉从征湖广击败马宝范齐韩等兵二万余众征云南败何继祖王洪勋等兵二万余众授三等男巴扬阿正红旗人由护军校从征流寇屡着战功后征四川击贼张献忠阵亡赠云骑尉祀昭忠祠乌玛琥镶白旗人任奉天将军】
　　扎思瑚哩氏【散处卦勒察和伦吉林乌拉等地方珍柱肯正白旗人世居卦勒察和伦地方　国初率众来归授骑都尉从征黑龙江及锦州山东有功又击败流贼二十万众授二等轻车都尉加至三等男其子科光尔图袭职任都统】
　　瑚锡哈哩氏【散处瑚锡哈哩卦勒察伊兰费尔塔哈村等地方赖达哈镶白旗人从征奔博果尔及锦州山东俱有功　　　赐巴图鲁号授二等轻车都尉加至三等男辽丹镶黄旗人世居伊兰费尔塔哈村地方任吏部尚书喀岱正黄旗人世居卦勒察地方任兵部尚书】
　　（臣）等谨按瑚锡哈哩系地名以地为氏
　　喜塔喇氏【散处尼雅满山长白山葢吉等地方硕岱正白旗人世居尼雅满山地方任副都统议政大臣征山东云贵及厄鲁特噶尔丹有功授内大臣其从孙迈柱镶蓝旗人任　武英殿大学士兼吏部尚书谥文恭来保正白旗人硕岱同族任　武英殿大学士兼礼部尚书赠太保谥文端祀贤良祠穆和镶蓝旗人硕岱同族任户部尚书库礼正白旗人任户部侍郎谥僖恪】
　　泰楚噜氏【世居珲春及音楚地方判石正蓝旗人世居珲春地方　国初来归由二等轻车都尉从征云南于石门坎桂花寺等处力战破贼又征厄鲁特噶尔丹有功加一云骑尉赠三等男其子卓鼐袭职任西安将军】
　　性佳氏【散处贝珲山秦性佳村等方倭内正黄旗人世居贝珲山秦地方征征山东福建俱有功　　　赐轧图鲁号授一等轻车都尉任奉天将军巴都理镶黄旗人倭内同族世居性佳村地方　国初来归授英额关口章京从征黑龙江有功任都统议政大臣】
　　（臣）等谨按性佳系地名以地为氏
　　穆尔察氏【散处绥芬瓦尔喀等地方】
　　费摩氏【散处蜚悠城布尔哈图长白山等地方温达镶红旗人世居布尔哈图地方任　文华殿大学士兼吏部尚书谥文简其孙温福授定边将军征金川阵亡祀昭忠祠郭瑮镶红旗人任云贵总督谥勤恪其子国多欢任黑龙江将军郭瑮之弟法喀任都统金山正黄旗人任礼部尚书谥端■〈闲〉】
　　索佳氏【散处颚尔坤乌尔呼界凡等地方叶陈正黄旗人世居乌尔呼地方由护军校从征云南贵州屡立军功后征四川阵亡赠骑都尉兼一云骑尉祀昭忠祠苏克准镶白旗人叶陈同族任都统】
　　萨玛尔吉氏【散处呼尔哈河布尔哈村松花江等地方噶普硕镶蓝旗人世居呼尔哈河布尔哈村地方由闲散从征山东攻灵寿县首先登城力战阵亡赠骑都尉其弟西奇纳袭破流贼灭福王平定河南江南屡着战功后击土贼中箭阵亡赠一云骑尉其侄敦达理由七品官从征湖广阵亡赠云骑尉并祀昭忠祠】
　　齐佳氏【世居叶赫及齐佳等地方】
　　格济勒氏【散处雅兰绥芬宁古塔等地方武达禅正红旗人世居绥芬地方由三等轻车都尉从征福建屡败贼兵后在厦门阵亡赠一云骑尉加二等轻车都尉祀昭忠祠梅和讷正白旗人世居雅兰地方由二等侍卫从征湖广阵亡赠骑都尉祀昭忠祠乌什泰正白旗人世居黑龙江地方任都统】
　　哲尔齐氏【世居尼玛察及吉林乌拉等地方】
　　索绰啰氏【散处辉发吉林等地方桑阿布镶红旗人世居辉发地方由主事从征四川值王辅臣兵变阵亡赠云骑尉祀昭忠祠瑚尼雅镶白旗人世居吉林地方由护军参领从征湖广阵亡赠骑都尉兼一云骑尉其弟纳密达由闲散从征皮岛阵亡赠骑都尉并祀昭忠祠】
　　（臣）等谨按索绰啰系地名以地为氏
　　颚卓氏【散处叶赫辉发黑龙江等地方绰奇正红旗人世居叶赫地方任都统其叔穆舒由副都统征湖广击败杜慧等兵二万余众后攻湘阴县阵亡赠骑都尉祀昭忠祠哈尔松阿正蓝旗人世居辉发地方　国初来归由废员从征大同及遣往土默特部俱有功授骑都尉围锦州败松山杏山兵又败洪承畴三营兵加至二等轻车都尉其子桑图袭职从征湖广阵亡赠一云骑尉祀昭忠祠】
　　钮赫哷氏【散处沙济安褚拉库英额等地方布尔哈正红旗人世居安褚拉库地方由护军校从征云南贵州击败李成较李定国等后征四川击石存礼阵亡赠云骑尉祀昭忠祠常鼐镶红旗人世居英额地方任都统】
　　颚济氏【散处叶赫哈达松花江乌拉等地方哲尔恳正白旗人世居哈达地方任兵部尚书颚弥达正白旗人世居乌拉地方任刑部尚书协办大学士加太子太保谥文恭达拜正白旗人世居叶赫地方任杭州将军】
　　裕瑚噜氏【散处裕瑚噜呼尔哈等地方库喀德正白旗人世居呼尔哈地方由协领从征云南贵州击败李成较等九千余众李定国率兵万余迎战复击败之后征浙江阵亡赠骑都尉祀昭忠祠】
　　（臣）等谨按裕瑚噜系地名以地为氏
　　布尔察氏【世居阿库里及呼尔哈等地方图尔　伯绅正黄旗人任杭州将军谥敏果】
　　伊拉哩氏【散处乌拉叶赫辉发讷殷等地方阿山镶蓝旗人世居乌拉地方任江南江西总督刑部尚书丹岱镶黄旗人世居叶赫地方由佐领攻取边城又攻安肃县城克之又败松山杏山兵授骑都尉兼一云骑尉后击洪承畴阵亡赠一等轻车都尉祀昭忠祠其子达哈塔袭职加至二等男任理藩院侍郎沙纳海镶黄旗人任黑龙江将军索诺和正蓝旗人世居讷殷地方任兵部尚书阿囊阿镶红旗人世居辈悠城地方由佐领入山海关败流贼二十万众追腾吉斯击败土谢图汗及硕罗汗等兵授云骑尉后于东昌府击土冠阵亡赠骑都尉祀昭忠祠】
　　呼尔哈氏【散处呼尔哈新达谟城锡伯等地方康喀赉镶蓝旗人世居新达谟城地方国初率族众来归授扎尔固济预十六大臣之列任工部尚书其曾孙瑚林任都统】
　　（臣）等谨按呼尔哈系地名以地为氏
　　苏佳氏【散处叶赫尼雅满等地方归穆臣正红旗人世居叶赫地方由闲散攻邶城县首先登城力战阵亡赠骑都尉祀昭忠祠其从孙阿扬阿任天津都统武喀达镶红旗人世居尼雅满地方由护军校从征察哈尔布尔尼屡败贼众后征湖广阵亡赠云骑尉祀昭忠祠】
　　温彻亨氏【世居乌拉及叶赫地方】
　　哲尔德氏【散处界凡乌拉等地方顾山正黄旗人世居界凡地方由佐领从征山东屡着劳绩后征朝鲜阵亡赠骑都尉祀昭忠祠】
　　温察氏【散处叶赫辉发等地方谟络浑正红旗人世居叶赫地方由员外郎从征福建屡败贼兵后在厦门阵亡赠骑都尉祀昭忠祠】
　　皇朝通志卷三
　　●皇朝通志卷四 
　　氏族略四 
　　○氏族略四 
　　满州八旗姓三 
　　△满州八旗姓三 
　　额苏哩氏【散处黑龙江玛察等地方】
　　（臣）等谨按额苏哩本金姓见金史以姓为氏
　　乌噜氏【散处乌拉叶赫等地方布舒库正黄旗人世居乌拉地方任副都统谥刚壮】
　　觉禅氏【散处乌苏哩佛阿拉等地方】
　　科奇哩氏【散处瓦尔喀德尔吉阿里库村等地方索尔和诺镶红旗人世居瓦尔咯地方　国初来归从征河间府有功　　　赐巴图鲁号后阵亡赠骑都尉祀昭忠祠子佛尼勒袭职任西安将军征吴逆恢复朝天关生擒伪总兵一员斩为总兵四员身经八十余战俱获全胜寻卒于军谥恭请祀贤良祠其次子额楞特由佐领从征厄鲁特噶薾丹有功授骑都尉任湖广总督署西安将军出征哈喇乌苏猝遇贼兵力战阵亡赠三等轻车都尉谥忠勇祀昭忠祠三子托柳任黑龙江将军又索尔和诺曾孙纪三任都统武吉正红旗人任都统理藩院尚书布特穆慎镶红旗人世居德尔吉阿里库村地方　国初来归由闲散从征山东阵亡赠骑都尉祀昭忠祠】
　　巴尔达氏【世居巴尔达及蜚悠城地方】
　　尼沙氏【世居尼沙及那木都鲁地方】
　　（臣）等谨按尼沙本金姓见金史以姓为氏
　　托和啰氏【散处黑龙江呼尔哈等地方宁古里正蓝旗人世居呼尔哈地方任户部尚书谥勤敏】
　　阿穆噜氏【世居伊兰费尔塔哈村及黑龙江等地方】
　　索尔多氏【世居乌拉博尔济城地方】
　　裕尔库哷氏【散处诺罗松花江黑龙江等地方】
　　满扎氏【世居库察及叶赫地方】
　　乌色氏【散处叶赫长白山等地方】
　　佑佑鲁氏【散处英额佑佑鲁等地方】
　　图色哩氏【散处黑龙江萨哈尔察沈阳等地方赫图正黄旗人世居黑龙江地方由闲散从征滕县首先登城阵亡赠骑都尉祀昭忠祠彻图讷正黄旗人世居萨哈尔察地方由护军校从征四川屡立军功后在野狐岭阵亡赠骑都尉兼一云骑尉祀昭忠祠】
　　温特赫氏【散处珠舍哩吉阳等地方音布镶蓝旗人世居珠舍哩地方由护军校从征云南贵州屡立战功后于秦州阵亡赠骑都尉兼一云骑尉祀昭忠祠】
　　（臣）等谨按温特赫本金部名见金史以部为氏
　　梅勒氏【世居叶赫及哈达地方】
　　博和哩氏【散处黑龙江珲春等地方塔尔岱镶白旗人世居萨哈连乌拉地方任都统谥勇壮】
　　（臣）等谨按博和哩本金姓见金史以姓为氏
　　钮颜氏【世居叶赫地方乌达讷镶黄旗人由护军参领从征宝坻县克其城后在蓟州阵亡赠骑都尉祀昭忠祠】
　　乌尔古宸氏【散处穆楞讷殷等地方和托诺镶黄旗人世居穆楞地方　国初来归以招降阿库里尼满有功编佐领使统之后征大同阵亡赠骑都尉祀昭忠祠聂勒库正红旗人世居讷殷地方由御史从征山西阵亡赠云骑尉其侄孙福善由护军校从征准噶尔阵亡赠云骑尉并祀昭忠祠】
　　扎拉哩氏【散处瓦尔喀那木都鲁等地方西特库正蓝旗人由护军参领围锦州击败洪承畴三营兵授云骑尉后征四川击贼张献忠阵亡赠骑都尉祀昭忠祠】
　　温都氏【散处讷殷江绥芬等地方鄂海镶白旗人世居讷殷江地方任四川陕西总督其从孙乌林泰由佐领从征准噶尔阵亡赠云骑尉祀昭忠祠宝金泰正黄旗人系和硕额驸萨尔泰正蓝旗人　国初来归由佐领从征江西湖广屡立战功后驻防江宁击海寇郑成功阵亡赠骑都尉祀昭忠祠】
　　（臣）等谨按温都本部名见金史以部为氏
　　蒙古尔济氏【世居叶赫地方】
　　（臣）等谨按蒙古尔济氏考八旗氏族通谱满洲蒙古两见今并列于满洲姓内又考蒙古之蒙古尔济氏世居科尔沁地方
　　阿礼哈氏【散处和通吉鄂思屯等地方】
　　苏都哩氏【散处黑龙江苏佳村等地方】
　　奇塔喇氏【散处松花江雅尔呼等地方辖穆达镶黄旗人世居松花江地方由护军校从征福建阵亡赠云骑尉祀昭忠祠】
　　鄂托氏【散处赫图阿拉叶赫等地方赛音达理正红旗人世居赫图阿拉地方　国初来归由佐领从征罗察阵亡赠云骑尉祀昭忠祠】
　　洪吉哩氏【世居乌拉地方】
　　墨勒哲哷氏【世居松花江地方诺理尔达镶黄旗人由二等侍卫从征西藏阵亡赠云骑尉祀昭忠祠贝和镶黄旗人由三等侍卫从征西路阵亡赠云骑尉祀昭忠祠】
　　索齐哷氏【散处吉林乌拉等地方敦多辉正蓝旗人世居吉林乌拉地方任内弘文院大学士其侄尼雅哈由六品包衣大从征浙江福建阵亡赠云骑尉祀昭忠祠】
　　托谟氏【散处伊巴丹塔山哈达等地方】
　　唐古氏【世居哈达地方瓦尔达正白旗人由护军校从征江西有功后攻长沙府首先登城阵亡赠云骑尉祀昭忠祠】
　　都拉喇氏【散处吉林乌拉黑龙江等地方扎鲁察正白旗人世居吉林乌拉地方由蓝翎　侍卫从征西藏阵亡赠云骑尉祀昭忠祠达尔达哈正白旗人扎鲁察同族由蓝翎侍卫从征昭定藏阵亡赠云骑尉祀昭忠祠】
　　墨勒迪哷氏【散处黑龙江宁古塔等地方】
　　喀勒达苏氏【散处乌拉黑龙江等地方】
　　赫舒哩氏【散处哈达松花江等地方登库镶黄旗人世居哈达地方由骁骑校从征云南有功后征广东阵亡赠云骑尉祀昭忠祠】
　　辉罗氏【散处松花江等地方】
　　（臣）等谨按辉罗本金姓见金史以姓为氏
　　济礼氏【世居长白山地方乌珠克图正黄旗人由闲散从征山东攻泗水县首先登城阵亡赠骑都尉祀昭忠祠】
　　乌尔汉氏【世居辽河地方】
　　赫宜氏【散处舒勒赫锦州等地方】
　　扎苏哩氏【世居卦勒察伯都讷等地方】
　　拜都氏【世居叶赫地方布兰泰正白旗人任山西巡抚古北口提督谥悫僖其孙永贵任吏部尚书协办大学士谥文勤】
　　赖布氏【世居扎库木佛阿拉等地方硕干正黄旗人世居佛阿拉地方任漕运总督】
　　布赛氏【散处辉发萨哈尔察叶赫等地方赛喀那镶白旗人世居叶赫地方　国初来归由护军参领从征察哈尔布尔尼破贼有功授云骑尉任副都统其子纳齐喀任湖北巡抚谥勤恪】
　　噶努氏【世处噶硕克村及噶努山地方鄂尔布正白旗人世居噶硕克村地方由前锋校从征葢峙山阵亡赠云骑尉其子乌喀讷袭从征湖广阵亡赠骑都尉并祀昭忠祠】
　　（臣）等谨按噶努系地名以地为氏
　　乌苏占氏【世居瓦尔喀什海兰河地方】
　　（臣）等谨按乌苏占本金姓见金史以姓为氏
　　尼奇哩氏【散处乌拉珲春等地方阿思瑚正红旗人世居乌拉地方任都察院副都御史缘事降四品官从征湖广阵亡赠云骑尉祀昭忠祠】
　　鄂谟拖氏【世居尼玛察地方锡住镶黄旗人由护军校从征浙江有功授云骑尉后征云南屡着军绩任西安将军】
　　陈佳氏【散处嘉穆瑚嘉哈等地方萨海镶黄旗人世居嘉哈地方任都察院左都御史】
　　阿克占氏【散处哈达叶赫等地方】
　　（臣）等谨按阿克占本金部名见金史以部为氏
　　叶穆氏【散处叶赫赫尔苏等地方】
　　喀尔拉氏【散处辽河叶赫等地方图锡巴镶红旗人由八品官从征江西湖广屡败贼兵后于来龙山阵亡赠云骑尉祀昭忠祠】
　　萨克察氏【散处绥芬尼玛察等地方】
　　乌尔达氏【散处叶赫吉林乌拉等地方翁爱镶白旗人世居吉林乌拉地方由护军校从征贵州有功后征湖广阵亡赠云骑尉祀昭忠祠】
　　图克坦氏【散处吉林乌拉等地方】
　　（臣）等谨按图克坦本金部名见金史以部为氏
　　郭尔佳氏【散处长白山嫩河等地方】
　　洪鄂春氏【散处宜汉阿拉屯齐村雅兰等地方】
　　额尔图氏【散处敦达敦黑龙江等地方】
　　彰锦氏【散处费雅郎阿沾河等地方特克慎正蓝旗人世居费雅郎阿地方任广州将军】
　　聂格哩氏【世居叶赫辉发等地方】
　　扬佳氏【散处尼玛察佛阿拉等地方】
　　洪鄂氏【散处长白山哈达吉林等地方瑚图镶白旗人世居吉林地方任杭州将军谥敏恪图纳镶白旗人世居哈达地方任刑部尚书谥文恪】
　　（臣）等谨按洪鄂系地名以地为氏
　　贤达禅氏【世居松花江贤达禅等地方槐色正黄旗人世居松花江地方由闲散从征浙江陈亡赠云骑尉祀忠祠】
　　（臣）等谨按贤达禅系地名以地为氏
　　赫锡赫哩氏【散处乌拉尼玛察等地方】
　　库穆图氏【散处倭济爱满那木都鲁等地方】
　　康仪哩氏【世居费尔塔哈村地方阿尔赛镶黄旗人由护军参领从征江西有功后征贵州阵亡赠云骑尉照副都统例议恤谥壮愍祀昭忠祠】
　　额尔吉氏【世居萨哈尔察地方】
　　舒墨哩氏【世居沾河及乌拉地方】
　　锡克济拉氏【世居黑龙江地方】
　　德敦氏【世居黑龙江地方】
　　珠格氏【世居乌拉地方】
　　（臣）等谨按珠格本金部名见金史以部为氏
　　卦勒察氏【散处长白山乌拉等地方德明镶黄旗人世居长白山地方任户部尚书谥端勤】
　　（臣）等谨按卦勒察系地名以地为氏
　　多尔衮氏【世居爱珲城及索伦地方楞格正黄旗人世居爱珲城地方由头等侍卫从征准噶尔阵亡赠云骑尉祀昭忠祠】
　　洪佳氏【世居乌拉及长白山地方】
　　盟佳氏【散处郭尔罗斯伊巴丹等地方】
　　克音氏【世居黑龙江地方锡尔璊正白旗人任将军】
　　明安氏【世居界凡地方】
　　乌礼苏氏【散处齐齐哈尔黑龙江等地方乌尔登正白旗人任都统】
　　萨哈勒济氏【世居叶赫及伯都讷地方】
　　尼珠珲氏【世居长白山地方甘笃正黄旗人　国初来归授佐领从征宁远执纛先入征北京遇明兵击败之擢兵部侍郎兼副都统征蠡县克其城又败洪承畴三营兵　　　定鼎时击败流贼二十万众平定江南攻克昆山县城授二等男其弟巴尔赛袭加至一等男绰拜镶白旗人授一等子】
　　乌尔格齐氏【世居叶赫地方】
　　瑚玉鲁氏【世居乌拉地方】
　　和和齐氏【世居尼玛察地方】
　　塔穆察氏【世居黑龙江地方】
　　夸尔达氏【世居哈达地方】
　　德都哷氏【世居德都哷地方们岱正黄旗人由护军参领从征厄鲁特噶尔丹阵亡赠云骑尉祀昭忠祠】
　　恺频氏【世居恺颜地方】
　　珠尔苏氏【世居安褚拉库地方】
　　绰克秦氏【世居绰克秦地方】
　　安达拉氏【世居黑龙江地方】
　　爱珲氏【世居爱珲地方】
　　海拉苏氏【世居海拉苏台地方】
　　乌灵阿氏【世居巴林地方】
　　图们氏【世居乌拉地方】
　　（臣）等谨按图们本金部名又金姓见金史以姓为氏
　　勒第氏【世居黑龙江地方额宜图镶黄旗人由前锋校从征湖广阵亡赠云骑尉其侄德明由二等侍卫从征准噶尔阵亡赠云骑尉并祀昭忠祠】
　　克尔德氏【世居乌拉地方】
　　哲伯氏【世居汉楚地方萨哈塔由八品官从征陕西阵亡赠云骑尉祀昭忠祠】
　　图布苏氏【世居叶赫地方】
　　（臣）等谨按图布苏本金姓见金史以姓为氏
　　托勒佳氏【世居齐齐哈尔地方】
　　格格氏【世居黑龙江地方】
　　罕扎氏【世居巴颜和罗地方台弼图镶蓝旗人由花马池副将征王辅臣阵亡赠云骑尉祀昭忠祠】
　　穆察氏【世居那木都鲁地方】
　　多啰氏【世居叶赫地方沙色由云骑尉从征准噶尔阵亡加赠骑都尉祀昭忠祠】
　　楚库勒氏【世居楚库勒地方伊礼布正蓝旗人由骁骑校从征浙江有功后在海澄县阵亡赠云骑尉祀昭忠祠】
　　（臣）等谨按楚库勒系地名以地为氏
　　武聂氏【世居萨哈尔察地方】
　　郭勒本氏【世居黑龙江地方】
　　图克敦氏【世居达呼尔地方彻尔图镶蓝旗人由护军参领从征湖广阵亡赠云骑尉祀昭忠祠】
　　叶库哩氏【世居呼尔哈地方】
　　哲哩氏【世居哈达地方喀锡启镶黄旗人由五品官从征陕西阵亡赠云骑尉祀昭忠祠】
　　组佳氏【世居铁地方】
　　唐达氏【世居科尔沁地方】
　　卓克佳氏【世居雅尔呼地方】
　　崇果噜氏【世居崇果噜地方】
　　墨勒齐氏【世居乌拉地方】
　　瓦哩氏【世居黑龙江地方】
　　蔡佳氏【世居费尔察哈村地方】
　　克叶哷氏【世居吉林乌拉地方赫楞泰镶白旗人由护军参领从征准噶尔阵亡赠云骑尉祀昭忠祠】
　　富勒库噜氏【世居松花江地方安奇镶黄旗人由护军参领从征准噶尔阵亡赠云骑尉祀昭忠祠】
　　万琉哈氏【世居清河地方】
　　穆颜氏【世居珲春地方】
　　都善氏【世居黑龙江地方】
　　拜格氏【世居拜格地方】
　　（臣）等谨按拜格本金部名见金史以部为氏
　　阿图拉墨氏【世居雅尔呼地方】
　　赛音萨尔图氏【世居扎噜特地方】
　　穆和林氏【世居穆和林地方】
　　蒙鄂索氏【散处瓦面河沾河等地方】
　　萨察氏【世居瓦尔喀珲春等地方额孟格镶黄旗人世居珲春地方　国初来归握置十六大臣之例　　　定鼎时从征山东河南有功授佐领世职加二等轻车都尉】
　　（臣）等谨按萨察本金姓见金史以姓为氏
　　锡墨埒氏【散处珲春库尔喀等地方】
　　留佳氏【散处李佳和罗等地方】
　　（臣）等谨按留佳氏考八旗氏族通谱满洲蒙古两见今并列于满洲姓内又考蒙古留佳氏居察哈尔地方
　　果尔吉氏【散处郭啰罗河等地方】
　　武佳氏【散处乌拉索伦等地方】
　　佟鄂啰氏【散处扎库塔巴颜乌拉等地方】
　　郭佳氏【散处苏完葢州等地方】
　　梅赫哩氏【世居那木都鲁地方】
　　瑚锡哩氏【散处叶赫和多穆哈连等地方】
　　蒙古楚氏【散处乌拉蒙古楚山等地方】
　　崇吉喇氏【散处乌拉呼尔哈瓦尔喀讷殷等地方】
　　额勒赫氏【散处绥芬尼尔吉黑龙江爱珲等地方】
　　布雅穆齐氏【散处黑龙江噶哈里等地方】
　　都哩氏【散处玛察德都里等地方】
　　倭哷氏【散处齐齐哈尔乌拉等地方】
　　尼扬尼雅氏【世居费达木村及黑龙江地方】
　　专塔氏【世居尼玛察地方】
　　布达喇氏【世居松花江地方】
　　叶赫勒氏【散处雅哈辽河叶赫等地方】
　　珠佳氏【散处崇果济巴布叶赫等地方】
　　（臣）等谨按珠佳本部名见金史以部为氏又八旗氏族通谱内满洲蒙古两见今并入满洲姓内又考蒙古珠佳氏世居土默特地方
　　瑚雅拉氏【散处乌拉乌苏理沈阳等地方】
　　鄂苏尔瑚氏【散处穆鲁卓秦索伦等地方】
　　罗佳氏【世居西克屯及哈达地方】
　　敖拉氏【世居乌拉及黑龙江地方】
　　瓦色氏【居呼尔哈乌拉及叶赫地方】
　　珠尔根氏【世居索伦及黑龙江地方】
　　（臣）等谨按珠尔根本金姓见金史以姓为氏
　　哈尔察氏【散处尼玛察海兰叶赫等地方】
　　布尼氏【散处佛纳赫村等地方】
　　高佳氏【世居辽阳葢州及吉林乌拉等地方高斌镶黄旗人世居辽阳地方任　文华殿大学士江南河道总督加太子太傅谥文定其侄高晋任　文华殿大学士两江总督加太子太傅谥文端并祀贤良祠】
　　叶赫氏【世居叶赫地方】
　　（臣）等谨按叶赫本河名蒙古之屋根达尔汉灭扈伦之纳喇部并其民人迁于叶赫河岸为叶赫部因以部为氏又八旗氏族通谱内满洲蒙古两见今并入满洲姓内又考蒙古叶赫氏世居察哈尔地方
　　巴哩氏【世居哲鲁地方】
　　孙佳氏【散处费雅郎阿长白山等地方】
　　喀喇沁氏【世居乌拉及叶赫地方】
　　（臣）等谨按喀喇沁系地名以地为氏
　　翰颜氏【散处嫩河赫林台等地方】
　　乌苏哩氏【散处德尔吉色钦讷殷辉发等地方】
　　（臣）等谨按乌苏哩系地名以地为氏
　　尼佳氏【散处沈阳乌尔锡河等地方】
　　书玛哩氏【散处呼尔哈万边屯海兰等地方】
　　卓津氏【世居长白山地方】
　　（臣）等谨按卓津本辽部名元时为姓见元史以姓为氏
　　色木奇哩氏世居黑龙江地方
　　广佳喇氏世居叶赫及吉林乌拉地方
　　（臣）等谨按广佳喇本金姓见金史以姓为氏
　　乌察喇氏【世居安褚拉库及乌拉黑龙江地方】
　　苍玛尔纪氏【世居黑龙江及必新地方】
　　赫书氏【世居叶赫及吉林乌拉地方】
　　（臣）等谨按赫书本金姓见金史以姓为氏
　　慷杰达氏【世居黑龙江地方】
　　吉噜氏【世居乌拉及吉林地方】
　　都噜氏【世居长白山及黑龙江地方】
　　色拉氏【世居瓦尔喀地方】
　　鄂木绰氏【世居佛讷赫村地方】
　　培佳氏【世居东古村地方】
　　舒穆哩氏【世居海兰木及萨尔必图村地方】
　　鄂勒绰啰氏【世居苏完及卦勒察地方】
　　徐吉氏【世居徐吉和罗地方】
　　达尔充阿氏【世居吉阳及黑龙江地方】
　　乌尔瑚济氏【世居松花江及乌苏理地方】
　　颜济哩氏【世居沈阳及伯都讷地方】
　　卓奇氏【世居黑龙江及界凡地方】
　　鄂索啰氏【世居奇尔撒及吉林地方】
　　钮瑚特氏【世居珲春库雅拉地方】
　　盛佳氏【世居长白山色钦地方】
　　倭彻赫氏【世居哈达地方】
　　索察氏【世居乌拉哈达地方】
　　赫叶哷氏【世居沈阳地方】
　　禄叶哷氏【世居黑龙江及三姓地方阿尔索讷正黄旗人世居三姓地方任副都统征金川阵亡祀昭忠祠】
　　拜津氏【世居黑龙江地方】
　　乌雅察氏【世居吉林乌拉及鄂云屯地方】
　　穆克图氏【世居叶赫地方】
　　扎拉氏【世居叶赫及辉发地方】
　　（臣）等谨按扎拉本辽时部名见辽史以部为氏
　　傅佳氏【世居辉发及福宁额地方】
　　郭珲氏【世居黑龙江地方】
　　尼锡哩氏【世居宁古塔及巴颜和罗地方】
　　赫佳氏【世居雅兰及讷殷地方】
　　强恰哩氏【世居耀州地方】
　　（臣）等谨按包衣强效之后皆以强字冠名与汉姓省言一类另列总论中
　　钟吉氏【世居叶赫及抚顺地方】
　　梅楞氏【世居叶赫地方】
　　舒禄氏【世居长白山地方】
　　琨都勒氏【世居红山地方】
　　额色氏【世居栋鄂及萨哈尔察地方】
　　富勒哈氏【世居佛阿拉地方】
　　觉佳氏【世居章图理及佛阿拉地方】
　　瑚雅氏【世居讷迪村及呼讷赫地方】
　　都佳氏【世居辉发及索伦地方】
　　谟克拖氏【世居凤凰城及叶赫地方】
　　虞佳氏【世居鄂克敦城及裕发地方】
　　必喇氏【世居和攸及长白山地方】
　　伊库鲁氏【世居诺罗地方】
　　多罗宏氏【世居那木都鲁地方】
　　钮赫氏【世居佛阿拉玛尔敦及内河地方】
　　翁钮啰氏【世居叶赫及大凌河地方】
　　吉布褚氏【世居叶赫地方】
　　金佳氏【世居讷殷江及瓦尔喀地方】
　　石穆鲁氏【世居珲春地方】
　　玛察氏【世居赛音及索伦地方】
　　赫济哩氏【世居辉发地方】
　　蒙鄂啰氏【世居呼尔哈及阿赖地方】
　　郭啰氏【世居长白山及沾河哈达地方】
　　纳塔氏【世居尼玛察地方】
　　（臣）等谨按纳塔本金姓见金史以姓为氏
　　佟塞哷氏【世居萨哈尔察及嫩河地方】
　　皇朝通志卷四 
　　●皇朝通志卷五 
　　氏族略五 
　　○氏族略五 
　　满洲八旗姓四 
　　△满洲八旗姓四 
　　精吉氏【世居吉林乌拉地方】
　　萨尔都氏【世居哈达地方】
　　和岳啰氏【世居呼尔哈地方】
　　舍颜氏【世居费雅郎阿地方】
　　必鲁哷氏【世居苏完地方】
　　瑚克锡哷氏【世居伊兰费尔塔哈地方】
　　顺布噜氏【世居哈尔敏地方】
　　舒发蔡氏【世居绥芬地方】
　　音佳氏【世居嘉穆呼地方】
　　图尔敦氏【世居墨尔根城地方】
　　庆格哩氏【世居黑龙江地方】
　　苏拉喇氏【世居黑龙江地方】
　　阿尔拉氏【世居黑龙江地方】
　　（臣）等谨按尔拉本元部名见元史以部为氏
　　墨哷氏【世居叶赫地方】
　　巴尔拉氏【世居辽河地方】
　　敖拉托欣氏【世居黑龙江地方】
　　拜英格哩氏【世居墨尔根城地方】
　　穆雅氏【世居齐齐哈尔地方】
　　攸啰库氏【世居黑龙江地方】
　　鄂啰氏【世居长白山地方】
　　嘉布塔喇氏【世居辉发地方】
　　富森氏【世居开原地方】
　　瑚逊氏【世居五姓庄地方】
　　佟启氏【世居佛阿拉地方】
　　格尔克氏【世居格尔钦地方】
　　图佳氏【世居松花江地方】
　　古尔吉氏【世居广宁正安堡地方】
　　傅锡哩氏【世居特依芬地方】
　　墨佳氏【世居辽阳地方】
　　伊拉齐氏【世居阿库哩地方】
　　额尔格济氏【世居广宁正安堡地方】
　　倭赫氏【世居界凡地方】
　　乌聂齐氏【世居黑龙江地方】
　　都克达氏【世居留福村地方】
　　（臣）等谨按都克达本金姓见金史以姓为氏
　　赫尔济氏【世居长白山地方】
　　锡尔弼氏【世居叶赫地方】
　　拜佳氏【世居佛阿拉地方】
　　（臣）等谨按拜佳氏考八旗氏族通谱满洲蒙古两见今列于满洲姓内其蒙古拜佳氏并入又考蒙古拜佳氏世居乌噜特及察哈尔地方
　　塔喇氏【世居讷殷地方】
　　宏义氏【世居洪扬子沟地方】
　　温屯氏【世居乌拉地方】
　　富色哷氏【世居屯昂阿地方】
　　倭彻库氏【世居叶赫地方】
　　凯隆氏【世居齐齐哈尔城地方】
　　玉克墨氏【世居尼雅满地方】
　　伊喇氏【世居三姓地方】
　　（臣）等谨按伊喇本辽部名入金为姓见金史以部为氏
　　克依克哷氏【世居三姓地方】
　　甘佳氏【世居吉阳地方】
　　齐达哷氏【世居叶赫地方】
　　泰瑚特氏【世居吉林乌拉地方】
　　墨尔迪氏【世居黑龙江地方】
　　贵岳哩氏【世居伯都讷地方】
　　公吉哩氏【世居费达木村地方】
　　珠赫哷氏【世居乌拉地方】
　　博尔衮氏【世居那木都鲁地方】
　　阿噜氏【世居索伦地方】
　　敖佳氏【世居玛察地方】
　　瑚锡喀氏【世居黑龙江地方】
　　珠锡哩氏【世居蜚悠城地方】
　　珠雅拉氏【世居乌拉地方】
　　阿尔布氏【世居乌拉地方】
　　齐克腾氏【世居乌拉地方】
　　乌济佳喇氏【世居长白山地方】
　　文达氏【世居叶赫地方】
　　楞布尔勤氏【世居索伦地方】
　　都克塔哩氏【世居努克特勒地方】
　　阿拉边迁氏【世居索伦地方】
　　图尔塔拉氏【世居黑龙江地方】
　　锡克德氏【世居卦勒察地方】
　　罗察氏【世居索伦地方】
　　伊穆氏【世居红云堡地方】
　　墨克廷氏【世居黑龙江地方】
　　玛尔丹氏【世居扎库本地方】
　　额尔格图氏【世居黑龙江地方】
　　色哷哩氏【世居珲春地方】
　　乌库登吉氏【世居齐齐哈尔地方】
　　章齐氏【世居那木都鲁地方】
　　嘉佳氏【世居乌拉地方】
　　都雅尔氏【世居珲湖理努克特勒地方】
　　亨奇勒氏【世居吉林乌拉地方】
　　格晋氏【世居佛阿拉地方】
　　希萨尔氏【世居辉发地方】
　　鄂通氏【世居鄂通地方】
　　公鄂哩氏【世居松花江地方】
　　穆鲁氏【世居索伦地方】
　　扎哈玛氏【世居尼玛察地方】
　　墨克勒氏【世居叶赫地方】
　　谟勒齐哩氏【世居噶哈地方】
　　伊勒尔济氏【世居吉阳地方】
　　都尔勒氏【世居黑龙江库鲁穆图村地方】
　　罕楚哈氏【世居绥芬地方】
　　舒尔都【氏世居叶赫地方】
　　（臣）等谨按舒尔都本金姓见金史以姓为氏
　　叙察氏【世居盖州城鄂尔多地方】
　　福塔氏【世居长白山地方】
　　奇德哩氏【世居叶赫地方】
　　瑚呼氏【世居呼尔哈乌拉地方】
　　宗佳氏【世居辉和地方】
　　讷迪氏【世居黑龙江地方】
　　瓦勒佳氏【世居长白山地方】
　　尼格勒氏【世居黑龙江富尔呼村地方】
　　准齐氏【世居黑龙江地方】
　　翁尼哩氏【世居乌拉地方】
　　珠尔克氏【世居索伦地方】
　　通阿拉氏【世居倭济地方】
　　穆勒德氏【世居大凌河地方】
　　乌扎勒瑚氏【世居珲春地方】
　　特济氏【世居扎库塔地方】
　　塔坦氏【世居长白山地方】
　　（臣）等谨按塔坦旧系蒙古姓见元史以姓为氏
　　猷格哩氏【世居叶赫地方】
　　哈尔吉氏【世居哈达地方】
　　穆齐氏【世居额木赫索啰地方】
　　恰喇氏【世居宁古塔地方】
　　姜佳氏【世居宁古塔地方】
　　博和罗氏【世居萨哈禄地方】
　　唐尼氏【世居十方寺地方】
　　乌拉氏【世居郑家堡地方】
　　洪达哩氏【世居嘉拉库地方】
　　玛尔屯氏【世居长白山地方】
　　兆垒氏【世居玛察地方】
　　（臣）等谨按兆垒本元部名见元史以部为氏
　　玉尔库氏【世居尼玛察地方】
　　陈佳氏【世居张当地方】
　　莽吉绰氏【世居叶赫地方】
　　墨尔吉氏【世居叶赫地方】
　　穆色辰氏【世居佛阿拉地方】
　　塞楞吉氏【世居塞楞吉石赫寨地方】
　　尼玛哈氏【世居辽阳地方】
　　（臣）等谨按尼玛哈本金部名见金史以部为氏
　　茂仪氏【世居英额地方】
　　安佳氏【世居普塞屯村地方】
　　罗岳氏【世居叶赫地方】
　　鄂济哩氏【世居卦勒察地方】
　　翁果特氏【世居翁科地方】
　　康锡哩氏【世居伊巴丹地方】
　　苏克察氏【世居叶赫地方】
　　扎木秦氏【世居黑龙江地方】
　　都瓦尔佳氏【世居章集堡地方】
　　诺罗氏【世居舍楞阿河地方】
　　田佳氏【世居沈阳地方】
　　林佳氏【世居蜚悠城地方】
　　秋佳氏【世居杏山地方】
　　多锦氏【世居黑龙江索多理村地方】
　　努尔汉氏【世居努尔汉地方】
　　锡勒尔吉氏【世居吉林乌拉地方】
　　嘉哈玛氏【世居黑深堡地方】
　　瑚锡氏【世居辉发地方】
　　瓦尔吉氏【世居色钦地方】
　　达瑚哩氏【世居乌呼哩地方】
　　屈佳氏【世居辉发地方】
　　普佳氏【世居杏山地方】
　　蒋佳氏【世居盖州地方】
　　庞佳氏【世居清城子地方】
　　蒙果资氏【世居绥芬地方】
　　舒克都哩氏【世居绥芬地方】
　　费佳氏【世居讷殷地方】
　　阿塔穆氏【世居叶赫地方】
　　西法齐氏【世居绥芬地方】
　　孔尼喇氏【世居黑龙江地方】
　　密扎氏【世居尼玛察地方】
　　倭彻埒氏【世居叶赫地方】
　　多兴氏【世居讷殷地方】
　　博都哩氏【世居索伦地方】
　　赫齐拉氏【世居雅兰地方】
　　雅佳氏【世居辉发地方】
　　桓泰氏【世居雅兰地方】
　　喀尔库氏【世居乌拉地方】
　　福锡氏【世居福山地方】
　　莽果氏【世居乌拉地方】
　　（臣）等谨按莽果本元部名见元史以部为氏
　　崆果啰氏【世居黑龙江地方】
　　叶禄氏【世居叶赫地方】
　　飘佳氏【世居萨穆占地方】
　　扎克塔氏【世居黑龙江地方】
　　绰啰氏【世居黑龙江地方】
　　索济雅喇氏【世居大凌河地方】
　　瓦尔喀氏【世居吉林乌拉地方】
　　鄂绰啰氏【世居瓦尔喀地方】
　　瑚尔哈苏氏【世居吉林乌拉地方】
　　恒吉哩氏【世居栋鄂地方】
　　索彻哩氏【世居乌拉地方】
　　锡强氏【世居鄂勤欢地方】
　　申穆哩氏【世居珠舍哩地方】
　　杭佳氏【世居哈达地方】
　　巴雅尔齐氏【世居诺罗地方】
　　阿赉氏【世居翁鄂罗城地方】
　　伊勒穆氏【世居哈达地方】
　　锡玛喇氏【世居额楚地方】
　　瑚尔泰氏【世居辉发地方】
　　喀克锡哩氏【世居阳石木地方】
　　索啰恰氏【世居雅尔呼地方】
　　沙尔喇氏【世居辉发地方】
　　（臣）等谨按沙达喇本金姓见金史以姓为氏
　　范佳氏【世居辉发地方】
　　努噜氏【世居辉发地方】
　　额哲氏【世居兰河山地方】
　　苏尔佳氏【世居松花堡地方】
　　申佳氏【世居乌拉地方】
　　谟岳啰氏【世居舒穆禄村地方】
　　玉图墨氏【世居哈达地方】
　　洪果奇氏【世居长白山地方】
　　周成氏【世居周齐理地方】
　　哈巴氏【世居哈达地方】
　　嘉穆呼氏【世居辉发地方】
　　良佳氏【世居沈阳地方】
　　舒佳氏【世居黑龙江法喀堡子地方】
　　蒙果氏原藉无考
　　努尔哈拉氏原藉无考
　　图尔佳氏原藉无考
　　洪衮氏【世居萨哈尔察地方】
　　拜嘉喇氏【世居呼尔哈地方】
　　纳哈塔氏【世居郭啰罗沟地方】
　　（臣）等谨按纳哈塔本金姓见金史以姓为氏
　　尼庸特氏【世居法穆纳哈达地方】
　　哈尔拉氏【世居吉林乌拉地方】
　　瑚塔氏【世居科尔沁地方】
　　博尔济氏【世居东城地方】
　　（臣）等谨按博尔济氏考八旗氏族通谱满洲蒙古两见今并入满洲姓内又考蒙古博尔济氏世居扎赉特及锡喇穆楞地方
　　定吉哩氏【世居西域地方】
　　拉颜氏【世居界凡地方】
　　珲达奇氏【世居讷殷地方】
　　托和尔泰氏【世居齐齐哈尔地方】
　　色勒杰氏【世居伊兰费尔塔哈村地方】
　　伊穆图氏原藉无考
　　格佳喇氏【世居长白山地方】
　　富苏瑚氏【世居吉林乌拉地方】
　　博勒卓克氏【世居乌拉地方】
　　佛多锡墨哩氏【世居珠舍哩地方】
　　喀喇氏【世居锡伯哩城地方】
　　（臣）等谨按喀喇本元部名见元史以部为氏
　　周延氏【世居讷殷地方】
　　唐颜氏【世居讷殷地方】
　　陶佳氏【世居伊苏地方】
　　（臣）等谨按陶佳氏考八旗氏族通谱满洲蒙古两见今并入满洲姓内又考蒙古陶佳氏世居察哈尔地方
　　郑佳氏【世居沈阳地方】
　　瑚鼎氏【世居和罗山秦地方】
　　格尔齐氏【世居尼玛察地方】
　　珠噜氏【世居赫舍哩河地方】
　　（臣）等谨按珠噜本金部名见金史以部为氏
　　喀尔拉哈氏【世居吉林乌拉地方】
　　玉噜氏【世居吉林乌拉地方】
　　占尼氏【世居尼玛察地方】
　　崔穆鲁氏【世居玛察地方】
　　梅佳氏【世居绥芬地方】
　　巴颜氏【世居齐齐哈尔地方】
　　（臣）等谨按巴频辽属国金部名后为姓以部为氏蒙古列传有巴频氏今并入又考蒙古巴颜氏世居敖汉地方
　　瞻楚珲氏【世居卦勒察地方】
　　扎雅扎喇氏【世居雅兰地方】
　　石富察氏【世居倭济地方】
　　达普图氏【世居黑龙江地方】
　　多拉尔氏【世居黑龙江地方】
　　多尔塔拉氏【世居黑龙江地方】
　　孟克伊哷氏【世居蜚悠城地方】
　　克哷氏【世居尼雅满地方】
　　（臣）等谨按克哷本元部名见元史以部为氏
　　嘉瞻氏【世居黑龙江地方】
　　图萨喇氏【世居叶赫地方】
　　栋阿氏【世居那木都鲁地方】
　　额宜苏氏【世居墨尔根城地方】
　　多秦氏【世居黑龙江地方】
　　阿喇氏【世居乌拉地方】
　　图勒哩氏【世居索伦地方】
　　逊绰尔氏【世居长白山地方】
　　乌频齐氏【世居乌拉呼达里村地方】
　　扬额哩氏【世居伯都讷地方】
　　瑚佳氏【世居吉林乌拉地方】
　　（臣）等谨按瑚佳氏考八旗氏族通谱满洲蒙古两见今并入又考蒙古瑚佳氏世居乌喇特地方
　　雅尔萨喇氏【世居黑龙江雅尔库哩村地方】
　　保佳氏【世居安褚拉库地方】
　　喀尔佳氏【世居索伦地方】
　　方佳氏【世居沈阳地方】
　　富珠哩氏【世居富珠哩地方】
　　（臣）等谨按富珠哩本金姓见金史以姓为氏
　　瑚图哩氏【世居黑龙江地方】
　　济拉喇氏【世居长白山地方】
　　布什氏【世居叶赫地方】
　　（臣）等谨按布什本金姓见金史以姓为氏
　　留济哩氏【世居黑龙江地方】
　　锡尔馨氏【世居赫图阿拉地方】
　　（臣）等谨按锡尔馨本元姓见元史以姓为氏
　　希卜苏氏【世居黑龙江地方】
　　全佳氏【世居盖州地方】
　　莽佳氏【世居盖州地方】
　　丰佳氏【世居长白山玛克丹地方】
　　瑚图氏【世居叶赫地方】
　　崔佳氏【世居哈达地方】
　　伊苏氏【世居苏瓦颜沟地方】
　　尼音图氏【世居哈达地方】
　　钮图氏【世居哈达地方】
　　罕楚氏【世居长白山地方】
　　农吉勒氏【世居哈达地方】
　　阿勒巴齐氏【世居扎满和罗地方】
　　成尼氏【世居辽阳地方】
　　穆达齐氏【世居瓦尔纳哈地方】
　　扬那氏【世居扬察地方】
　　塞赫哩氏【世居诺罗村地方】
　　玉库哷氏【世居洪艾地方】
　　那克塔氏【世居郭啰罗地方】
　　乌鲁哩氏【世居沾地方】
　　穆佳氏【世居额木赫索啰地方】
　　布萨氏【世居瓦尔喀地方】
　　（臣）等谨按布萨本金姓见金史以姓为氏
　　猷格氏【世居宁古塔地方】
　　爱义氏【世居爱珲地方】
　　彻叶哷氏【世居宁古塔地方】
　　乌锡氏【世居赫彻木地方】
　　额珠氏【世居舒舒地方】
　　瑚尔佳氏【世居吉林乌拉地方】
　　瑚尔哈喇氏【世居伯都讷地方】
　　乌库哩氏【世居黑龙江地方】
　　黑赫穆氏【世居黑龙江地方】
　　讷哷氏【世居黑龙江地方】
　　敷辰氏【世居黑龙江地方】
　　秋舒哩氏【世居扎库木地方】
　　耀佳氏【世居叶赫地方】
　　乌勒锡氏【世居长白山地方】
　　吴努齐氏【世居蜚悠城地方】
　　温登额氏【世居黑龙江地方】
　　乌努氏【世居都白城村地方】
　　乌什拉氏【世居扎库木地方】
　　（臣）等谨按乌什拉本金姓见金史以姓为氏
　　颜珠氏【世居雅达珲春村地方】
　　弼尔雅氏【世居爱珲地方】
　　珠尔奇氏【世居萨尔哈占地方】
　　边佳氏【世居辉发地方】
　　恭嘉氏【世居哈达地方】
　　锡尔图氏【世居伯都讷地方】
　　墨呼哩氏【世居吉林乌拉地方】
　　哈苏哩氏【世居吉林乌拉地方】
　　哈萨喇氏【世居伯都讷地方】
　　（臣）等谨按哈萨喇本金姓见金史以姓为氏
　　墨尔赫氏【世居哈达察汉地方】
　　哈斯呼里氏【世居伯都讷地方】
　　伊伯氏【世居宁古塔地方】
　　瑚德哷氏【世居乌拉地方】
　　乌勒哩氏【世居叶赫地方】
　　成佳氏【世居苏完地方】
　　宁佳氏【世居宁古塔地方】
　　布尔尼氏【世居尼玛察地方】
　　瑚噜氏【世居乌拉地方】
　　文扎氏【世居长白山地方】
　　索多哩氏原籍无考
　　萨木锡尔氏【世居索伦地方】
　　通果苏氏【世居老寨子地方】
　　卓显氏【世居雅尔浑费颜地方】
　　那木图氏【世居浑都和色地方】
　　哈斯呼氏【世居吉林乌拉地方】
　　富斯库氏【世居墨络古地方】
　　赫尔苏氏【世居吉林乌拉地方】
　　乌裕氏【世居吉林乌拉地方】
　　官佳氏原藉无考
　　扣岱氏【世居哈达地方】
　　修墨哩氏【世居呼尔哈地方】
　　额木特理氏【世居黑龙江地方】
　　松吉氏【世居汪秦地方】
　　叶墨勒氏【世居叶赫地方】
　　拜察氏【世居吉林乌拉地方】
　　岳察氏【世居胡什塔地方】
　　尼珠氏【世居哈达地方】
　　赓音氏【世居黑龙江地方】
　　持佳氏【世居哈达地方】
　　石佳氏【世居叶赫乌苏河地方】
　　都勒氏【世居额尔赫村地方】
　　南福禄氏【世居呼尔哈地方】
　　郎佳氏【世居辽阳地方】
　　仁佳氏【世居司旺堡地方】
　　林佳氏【世居乌拉玛地方】
　　赫哲氏原藉无考
　　唐佳氏原藉无考
　　文德氏【世居塔克什城地方】
　　哈勒塔喇氏【世居吉林乌拉地方】
　　（臣）等谨按前卷满洲姓氏内间有一姓下俱非及格之人即不载入此卷自精吉氏以下名位均未显著概不登载
　　皇朝通志卷五
　　●皇朝通志卷六 
　　氏族略六 
　　○氏族略六 
　　蒙古八旗姓 
　　△蒙古八旗姓 
　　博尔济吉特氏【散处锡喇穆楞乌噜特扎噜特克噜伦察哈尔呼伦贝尔克什克腾阿巴噶巴岳特等地方恩格德尔正黄旗人世居锡喇穆楞地方　国初率部属来归授三等子尚公主封为额驸谥端顺其长子囊努克任内大臣授二等轻车都尉四子额尔克戴青系公主所出袭三等子任内大臣晋一等侯累封至二等公谥勤良其子费扬古袭三等公任内大臣其子拉尔泰袭三等公任散秩大臣其侄噶尔萨袭一等侯晋三等公加封号为奉义公任散秩大臣兼佐领又恩格德尔曾孙扎克丹由三等轻车都尉征准噶尔有功任都统内大臣谥敏恪又恩格德尔之弟莽果尔岱授三等子以破流贼功晋一等伯其侄巴特玛袭任内大臣古尔布什镶黄旗人恩格德尔同族　国初率部属来归授三等子尚公主封为额驸　　　赐清卓哩克图号后围锦州有功累授一等子任兵部尚书谥襄敏其子鄂齐尔任内大臣副都统巴拜镶白旗人恩格德尔同族　国初率部属来归授三等子谥僖顺其次子阿玉什袭加二等子明安正黄旗人世居乌噜特地方　国初率族众来归授三等子晋二等伯谥忠顺其孙巴图袭任内大臣其侄博伦岱袭一等侯任散秩大臣又明安长子昂坤由三等轻车都尉从征囊努克及扎噜特有功又击败大凌河兵叙功授三等男　　　赐达尔满和硕齐号其子鄂济理袭职累授一等男明安次子多尔济由骑都尉从征扎噜特及克什克腾屡败贼兵取大凌河首先破贼入锦州境先薄城下斩二十二人城内贼兵悉出拒战大败之叙功授一等男加至三等子其弟绰尔济袭任内大臣明安第五子纳穆僧格由头等侍卫从征福建击海寇郑成功阵亡赠骑都尉加三等子谥直勇祀昭忠祠索诺木正蓝旗人明安同族　国初率部属来归授二等子谥顺良其子噶尔玛僧格袭加至三等伯巴朗正蓝旗人明安同族由二等轻车都尉从征山东击败抬头营马步兵破流贼灭福王平定河南江南屡着战功征福建招抚一府三县又攻南安县首先夺门克其城累授二等男任都察院副都御史其子拉普斋袭职从征云南屡败何继祖胡国秉等叙功授一等男任护军参旗其子旒相袭一等男任刑部侍郎拜音岱正红旗人明安同族　国初率部属来归授二等轻车都尉其子绰尔济袭累加至三等男其弟色辰扣袭从征江西阵亡赠一等男祀昭忠祠又拜音岱之弟谔勒哲由三等轻东都尉人山海关败流贼兵二十万众又平定河南江南屡着战功加至三等男其子巴拜袭从征云南败何继祖胡国秉等君二等男布彦岱镶红旗人明安同族　国初来归授一等轻车都尉从征宁远有功授二等男　　　定鼎时击败流贼二十万众加一云骑尉任都统礼部尚书其子鄂穆布袭加一等男又布彦岱曾孙伊伦奇系和硕额驸任副都统达赖镶蓝旗人明安同族　国初率部属来归授二等轻车都尉其孙巴奔袭职加至三等男任护军参领其子诸神保袭职从征厄鲁特噶尔丹阵亡赠云骑尉祀昭忠祠布当正蓝旗人明安同族　国初率部属来归授二等轻车都尉从征遵化州击败贼兵授三等男任刑部侍郎其子和尔浑袭职加至一等男又布当之弟塞凌由三等轻车都尉围锦州击败松山杏山兵破流贼灭福王平定河南江南屡着战功追腾吉斯连败土谢图汗硕罗汗等兵叙功加至三等男其子嘉穆扬任杭州将军谥敏恪又塞凌之孙完扎普任西安将军巴克贝勒镶黄旗人世居扎噜特地方　国初率部属来归授其子鄂齐里桑德赫马为骑都尉握内大臣征董夔有功授三等男其子楚辂袭加授二等男又巴克贝勒长子多尔济第三子满齐汉俱任内大臣哈喇巴拜镶黄旗人巴克贝勒同族　国初来归授其长子拉什喜布为头等大臣孙阿尔善任都统刑部尚书曾孙阿尔鼐任都统理藩院尚书元孙阿齐图任内大臣步军统领古穆镶黄旗人巴克贝勒同族任都统噶尔玛叶尔登正黄旗人世居克噜伦地方　国初率众来归授三等子其从弟奇塔特卫征　国初率部属来归从征大凌河击锦州兵阵亡赠三等男祀昭忠祠其孙诺木齐袭职加至一等男又奇塔特卫征之侄锡喇布由一等轻车都尉从征广东击败李定国兵五万余众叙功授三等男特穆登从征锦州阵亡赠骑都尉祀昭忠祠又喀兰图奇塔特卫征之弟由头等侍卫授一等轻车都尉握理藩院尚书内大臣谥敏壮其子察浑袭职加授三等男后从征江西阵亡赠二等男祀昭忠祠寨桑镶蓝旗人噶尔玛叶尔登同族　国初率族众来归　　　赐达尔汉和硕齐号授三等男其子博什喜袭以破流贼功授一等男寨桑之侄巴特玛授三等轻车都尉围锦州败松山兵又击败流贼二十万众追至庆都县又大败之授一等轻车都尉兼一云骑尉其子班达尔沙袭职并授为一等子塞凌正白旗人噶尔玛叶尔登同族　国初率众来归授二等轻车都尉其子富尔丹袭职加至三等男其子巴扎尔袭从征湖广阵亡赠二等男祀昭忠祠又寨凌之弟诺尔布由二等轻车都尉从征云南击败马秉忠等后征江西阵亡赠三等男祀昭忠祠纳木镶白旗人噶尔玛叶尔登同族　国初率部属来归　　　定鼎时护随和硕肃亲王有功授二等轻车都尉其子扎木苏袭职加至三等男其从弟锡达袭从征厄鲁特噶尔丹有功授二等男拜思瑚朗正白旗人世居巴岳特地方由二等侍卫从征浙江福建连败杨禄等兵二万余众后在乌龙江击海寇郑锦阵亡赠骑都尉其弟萨图由护军参领从征湖广阵亡赠云骑尉并祀昭忠祠图尔济叶尔登镶白旗人世居察哈尔地方　国初率部属来归授三等男其子古禄袭围锦州击败松山兵又败流贼二十万众叙功累加至三等子巴尔巴图鲁图尔济叶尔登同族　国初来归授三等男其次子诺们达赖袭加至一等男第三子迈兰由护军参领从征江西阵亡赠云骑尉祀昭忠祠昂坤都棱正黄旗人　国初来归授三等男寨桑正蓝旗人世居呼伦贝尔地方　国初率部属来归授三等男其子孔住袭加至一等男乌巴什镶蓝旗人世居克什克腾地方　国初来归授二等男其从弟阿纳达袭加至一等子从征江西阵亡赠一云骑尉祀昭忠祠科尔沁贝勒莽古思为　　　孝端文皇后之父科尔沁贝勒寨桑为　　　孝庄文皇后之父科尔沁多罗贝勒绰尔济为　　　孝惠章皇后之父阿禄哈镶黄旗人世居科尔沁地方　国初来归任领侍卫内大臣授一等男谥勤僖鄂克绰特巴正蓝旗人世居察哈尔地方由一等轻车都尉从征湖南阵亡赠三等男祀昭忠祠噶尔玛索诺木正黄旗人世居阿巴噶地方　国初来归尚公主封为额驸其子寨桑授三等子任散秩大臣武纳格正白旗人授三等公必里克图正蓝旗人任都统加太子少师谥恪僖沙里布任都统从征阵亡赠骑都尉谥襄壮祀昭忠祠巴扎尔授三等男从征阵亡祀昭忠祠满韬授三等男舒木布镶蓝旗人世居乌叶尔拜柴地方任江南江西总督其从孙硕瞻系和硕额驸安泰正白旗人任都　统色克慎正白旗人任直隶总督荆州将军】
　　（臣）等谨按博尔济吉特氏为元太祖之裔其见于八旗蒙古者皆编入满洲旗分之姓至科尔沁贝勒莽古思寨桑绰尔济乃孝端孝庄孝惠三后之所钟祥为我朝戚畹贵族谨录其官爵名号于氏内若内扎萨克之扎赉特都尔伯特郭尔罗斯喀喇泌土默特敖汉奈曼巴林扎噜特阿噜科尔沁翁牛特克什克腾喀尔喀左翼喀尔喀右翼乌珠穆沁浩齐特苏尼特阿巴噶阿巴哈纳尔四子部落茂明安乌喇特鄂尔多斯外扎萨克之喀尔喀土谢图汗部车臣汗部扎萨克图汗部赛音诺颜部阿拉善厄鲁特部青海之和硕特诸部同为元裔而分族别氏皆八旗氏族通谱所未载以非编入旗分故从畧也今遵通谱例阙之而附着其畧于此
　　萨尔图氏【世居叶赫及扎噜特地方噶赖正红旗人世居扎噜特地方由三等护卫从征福建阵亡赠云骑尉其从孙兆住由骁骑校从征准噶尔阵亡赠云骑尉并祀昭忠祠又噶赖叔祖褚库年十七从　　　太宗文皇帝围大凌河贼骁将车济格突出跴阵褚库独迎战生擒之续征大同攻左卫城先登击贼贼伤其后颈犹扶额力战遂克其城　　　赐巴图鲁号授骑都尉任副都统后征四川击贼张献忠大败之征福建在乌龙江击败贼艘二百余只叙功授一等轻车都尉谥襄壮祀贤良祠】
　　鼐奇特氏【世居克什克腾地方】
　　郭尔罗特氏【世居察哈尔地方布颜塔布囊正黄旗人　国初来归授骑都尉从征董夔及锦州松山屡着战功授一等轻车都尉加授三等男其侄茂奇塔特袭职从征厄鲁特噶尔丹有功授二等男】
　　和尔氏【世居塔布诺特地方栋阿赖镶白旗人　国初来归由护军参领从征山东击败吴三桂兵围锦州屡败塔山松山宁远兵征黑龙江围博和理城扼其汲道四日降之招服哈尔塔逊等四村后围中前所乘夜夺门克之授云骑尉　　　定鼎时破流贼二十万众征湖广败贼一只虎于荆州府征福建屡败傅国用等兵攻克建宁府及同安等十五县又招服一州七县授一等轻车都尉任副都统兼都察院副都御史】
　　实宝禅氏【世居哈喇乌苏齐巴汉台地方】
　　塔塔尔氏【世居察哈尔地方索宁正黄旗人由闲散从征黑龙江斩获甚众征山东攻莱芜县首先登城克之　　　赐巴图鲁号授骑都尉后征大同阵亡赠三等轻车都尉其子巴图袭从征湖广阵亡赠二等轻车都尉并祀昭忠祠唐喀禄正蓝旗人任理藩院侍郎副都统征西路阵亡祀昭忠祠】
　　舒噜氏【世居科尔沁地方金柱镶蓝旗人由三等轻车都尉从征福建阵亡赠二等轻车都尉祀昭忠祠】
　　岳诺特氏【世居扎噜特地方】
　　赫噜克氏【世居察哈尔地方】
　　彰扎尔氏【世居科尔沁地方】
　　郭尔罗斯氏【世居察哈尔地方】
　　（臣）等谨按今内扎萨克有郭尔罗斯部以部为氏
　　翁阿哩氏【世居阿巴噶地方】
　　公吉喇特氏【散处阿喇克绰特等地方】
　　乌新氏【世居锡喇穆楞地方】
　　巴岳特氏【散处阿巴噶巴岳特等地方永国正黄旗人世居阿巴噶地方任礼部侍郎征准噶尔阵亡赠骑都尉祀昭忠祠巴尔密特镶黄旗人世居巴岳特地方任都统众佛保镶蓝旗人任都统】
　　（臣）等谨按巴岳特系地名以地为氏
　　科本氏【世居厄鲁特地方巴朗正黄旗人　国初来归由护军校从征山东四川有功后在蟠龙山遇王屏藩等率众水陆来战奋勇进击阵亡赠骑都尉祀昭忠祠】
　　佟尼果特氏【世居喀喇沁地方图尔噶图镶蓝旗人　国初来归由闲散从征山东攻登州首先登城阵亡赠骑都尉祀昭忠祠】
　　阿穆尼布塔斯氏【世居荪尼喀扎哩地方阿海正黄旗人　国初来归由闲散从征遵化州首先登城阵亡赠骑都尉祀昭忠祠】
　　布噜特氏【世居喀尔喀地方】
　　乌济吉特氏【世居巴颜喀喇及克什克腾地方乌巴什正蓝旗人世居巴颜喀喇地方由护军校从征四川阵亡赠云骑尉其孙扎穆素袭从征云南屡败何继祖胡国秉等兵后在武磨山击马宝等阵亡赠一等轻车都尉兼一云骑尉并祀昭忠祠】
　　翁科特氏【世居锡喇穆楞及乌噜特地方】
　　乌齐喜特氏【世居乌噜特地方博啰达汉镶红旗人由骁骑校从征云南阵亡赠云骑尉祀昭忠祠】
　　乌噜特氏【散处巴岳特及锡喇穆楞等地方】
　　（臣）等谨按乌噜特系地名以地为氏
　　库布特氏【世居锡喇穆楞地方】硕色镶白旗人由章京从征云南阵亡赠云骑尉祀昭忠祠
　　公吉尔氏【散处乌噜特察哈尔等地方巴特玛镶黄旗人世居乌噜特地方由佐领从征江西有功在洞庭桥等处连败贼耿精忠等四万五千余众又在饶州府等处屡败贼水陆三万余众后在韶州府莲花山阵亡赠云骑尉祀昭忠祠】
　　布勒哈齐氏【世居乌噜特地方阿岱镶黄旗人由防御从征云南贵州屡击败李定国等兵二万余众后征湖广阵亡赠云骑尉祀昭忠祠】
　　伊图默氏【世居科尔沁地方诺穆浑镶黄旗人由护军校从征湖广阵亡赠云骑尉祀昭忠祠】
　　鄂卓氏【世居叶赫地方穆腾额镶红旗人由护军校从征准噶尔阵亡赠云骑尉祀昭忠祠穆舒正红旗人任副都统从征阵亡祀昭忠祠】
　　威古特氏【世居察哈尔地方绰世启正黄旗人由骁骑校从征陕西击败高定等兵后围秦州阵亡赠云骑尉祀昭忠祠】
　　吹霍克亲氏【世居察哈尔地方达兰正红旗人由三等护卫从征福建阵亡赠云骑尉祀昭忠祠】
　　鄂尔图特氏【世居乌拉地方永顺正黄旗人由护军校从征准噶尔阵亡赠云骑尉祀昭忠祠】
　　（臣）等谨按鄂尔图特氏本元姓见元史以姓为氏
　　海佳氏【世居科尔沁地方海潮龙镶蓝旗人　国初来归任将军】
　　扣恳氏【世居喀喇沁及乌噜特地方】
　　乌梁海氏【世居喀喇沁及乌噜特地方】
　　（臣）等谨按乌梁海本元部名见元史以部为氏又内扎萨克之喀喇沁土默特左翼都统皆乌梁海氏元臣济拉玛之裔
　　扎拉尔氏【世居乌噜特及察哈尔地方】
　　（臣）等谨按扎拉尔本元部名见元史以部为氏
　　宝济氏【世居科尔沁及察哈尔地方】
　　满津氏【世居锡喇穆楞地方】
　　博尔济斯氏【散处乌噜特及克什克腾察哈尔等地方】
　　巴雅喇氏【散处察哈尔喀喇沁等地方】
　　博硕氏【散处鄂尔多斯喀喇沁等地方】
　　塞克图氏【世居土默特及科尔沁地方】
　　卓特氏【散处锡喇塔拉义州巴林等地方浑津正蓝旗人任副都统以军功授一等子谥壮勤阿济拜正蓝旗人授男爵谥勤僖】
　　（臣）等谨按卓特本金姓见金史以姓为氏
　　纳赖氏【世居乌喇特地方】
　　耨埒特氏【世居锡喇塔拉及扎噜特地方】
　　乌兰氏【世居呼伦贝尔地方】
　　鄂勒济斯氏【世居科尔沁及察哈尔地方】
　　博尔济克氏【世居扎噜特及科尔沁地方】
　　（臣）等谨按博尔济克本金姓见金史以姓为氏
　　兆佳氏【世居扎噜特及察哈尔地方】
　　博啰氏【世居扎噜特及阿噜科尔沁地方】
　　齐穆克氏【世居乌噜特及克什克腾地方】
　　煌古台氏【世居归化城土默特及喀喇沁地方】
　　阿拉克塔氏【世居哈喇乌苏济巴汉台地方】
　　布楞都尔本氏【世居乌噜特地方】
　　沙喇图噜腾氏【世居克噜伦地方】
　　柰曼氏【世居敖汉及乌噜特地方】
　　（臣）等谨按柰曼本辽部名见元史今内扎萨克有柰曼部以部为氏
　　唐古尔氏【世居科尔沁及毛家屯地方】
　　奇垒氏【世居科尔沁及察哈尔地方】
　　巴雅克氏【世居锡喇塔拉地方】
　　乌哩津氏【世居察哈尔地方】
　　阿鲁特氏【世居察哈尔地方】
　　察哈尔氏【世居察哈尔及布尔噶苏台地方】
　　（臣）等谨按察哈尔系部名以部为氏
　　克尔德氏【世居科尔沁地方】
　　锡讷楚克氏【世居乌噜特地方】
　　达喇明安氏【世居鄂嫩果尔地方】
　　鄂密特氏【世居锡喇塔拉及上都河地方】
　　洽特氏【世居锡喇塔拉地方】
　　锡讷特氏【世居锡喇塔拉地方】
　　乌喇特氏【世居翁克都济讷尔及哈达地方】
　　（臣）等谨按乌喇特系部名以部为氏
　　雅苏氏【世居锡喇塔拉地方】
　　墨尔济吉特氏【世居克什克腾地方】
　　吉礼图氏【世居锡喇塔拉地方】
　　墨尔奇特氏【世居扎噜特地方】
　　泰锡纳喇氏【世居扎噜特地方】
　　玛尔吉特氏【世居扎噜特地方】
　　翁济勒金氏【世居乌噜特地方】
　　纳雅氏【世居扎噜特地方】
　　（臣）等谨按纳雅本金姓见金史以姓为氏
　　瑚岳啰氏【世居扎噜特地方】
　　锡璘氏【世居巴延乌拉地方】
　　（臣）等谨按锡璘本元姓见元史以姓为氏
　　达啰克氏【世居扎噜特地方】
　　乌哩特氏【世居乌噜特地方】
　　扎哈苏沁氏【世居扎噜特地方】
　　克勒德氏【世居巴延乌拉地方】
　　锡尔哈氏【世居阿喇克绰特地方】
　　齐布齐努特氏【世居巴尔呼地方】
　　兆巴尔氏【世居扎噜特地方】
　　萨勒珠特氏【世居敖汉巴林地方】
　　旺扎布氏【世居科尔沁地方】
　　玛朗阿氏【世居科尔沁地方】
　　扎哈拉氏【世居阿巴噶地方】
　　克哩特氏【世居阿里玛图地方】
　　章图哩氏【世居土默特地方】
　　克穆齐特氏【世居鄂尔谟克地方】
　　乌尔汉氏【世居乌噜特地方】
　　钟吉氏【世居乌噜特地方】
　　通塞理氏【世居萨哈尔察地方】
　　卓尔和沁氏【世居克噜伦地方】
　　扎穆尔扎世居大凌河地方】
　　博尔奇济斯氏【世居乌噜特地方】
　　塔尔瑚努特氏【世居克噜伦地方】
　　博第斯氏【世居乌噜特地方】
　　博尔苏特氏【世居锡喇穆楞地方】
　　喀尔努克氏【世居乌噜特地方】
　　赫锡特氏【世居克噜伦地方】
　　裕尔氏【世居阿噜科尔沁地方】
　　扎噜特氏【世居察哈尔地方】
　　（臣）等谨按扎噜特系地名以地为氏
　　索诺图氏【世居喀喇沁地方】
　　伍尧氏【世居察哈尔地方】
　　舍尔诺啰雅苏氏【世居察哈尔地方】
　　乌齐熙哩氏【世居白玉图地方】
　　巴哩氏【世居科尔沁地方】
　　乌纳特氏【世居乌噜特地方】
　　翰佳氏【世居锡喇穆楞地方】
　　沙岳特氏【世居乌噜特地方】
　　伯苏氏【世居喀尔沁地方】
　　猷佳氏【世居乌噜特地方】
　　艾耀施氏【世居科尔沁地方】
　　冬果尔氏【世居科尔沁地方】
　　玛喇拉氏【世居察哈尔地方】
　　苏穆察氏【世居鄂尔多斯地方】
　　旺吉氏【世居察哈尔地方】
　　哈勒图特氏【世居察哈尔地方奇塔特车尔贝　国初来归授总兵世职顺治初以军功加一等子】
　　赫尔氏【世居察哈尔地方】
　　章穆氏【世居科尔沁地方】
　　哈纳克氏【世居锡喇塔拉地方】
　　布苏克氏【世居锡喇塔拉地方】
　　齐布齐特氏【世居锡喇塔拉地方】
　　达鲁特氏【世居锡喇塔拉地方】
　　阿苏特氏【世居锡喇塔拉地方】
　　（臣）等谨按阿苏特本元部名见元史以部为氏
　　哈丽雅特氏【世居锡喇塔拉地方】
　　卓启斯氏【世居哈达地方】
　　蒙古氏【世居土默特地方】
　　（臣）等谨按蒙古本部名金时有蒙古呼喇蒙古满都诸人盖以部为氏至元太祖入居此部后创大业以之赐姓蒙古遂为元之总部而蒙古氏为大族考元史列传中有称蒙古氏者此本部人以部为氏者也有称蒙古某氏者此别部人来降编人蒙古军因而赐姓者也今蒙古中尚有此氏盖即金元之遗族为蒙古诸族中之一姓云
　　乌喇特哈克氏【世居察哈尔地方】
　　巴颜图氏【世居克噜伦地方】
　　阿噜罗特氏【世居察哈尔地方】
　　额哲特氏【世居察哈尔地方】
　　齐布樵氏【世居察哈尔地方】
　　杭津氏【世居察哈尔地方】
　　唐古特氏【世居察哈尔地方】
　　伊尔佳氏【世居察哈尔地方】
　　扎穆雅氏【世居察哈尔地方】
　　常佳氏【世居巴林地方】
　　鲁布哩氏【世居乌噜特地方】
　　佳吉哩氏【世居乌噜特地方】
　　瑚尔汉氏【世居大凌河地方】
　　巴济哩氏【世居鸭绿江地方】
　　玛吉特氏【世居土默特地方】
　　卓尔特氏【世居察哈尔地方】
　　科尔沁氏【世居塔滨格尔地方】
　　操佳氏【世居大凌河地方】
　　来默氏【世居察哈尔地方】
　　苏尼特氏【世居巴颜鄂隆地方】
　　（臣）等谨按苏尼特氏本元姓见元史以姓为氏
　　扎赖氏【世居锡喇塔拉地方】
　　翁舍占氏【世居克什克腾地方】
　　乌朗哈特氏【世居巴颜鄂隆地方】
　　卓多穆氏【世居乌噜特地方】
　　（臣）等谨按卓多穆氏本金姓见金史以姓为氏
　　扬吉氏【世居喀喇沁地方】
　　珠尔吉特鄂谟克氏【世居锡喇塔拉地方】
　　功格喇布氏【世居克什克腾地方】
　　济喇敏鄂玛特氏【世居锡喇塔拉地方】
　　鄂拉本氏【世居巴颜鄂隆地方】
　　库布克氏【世居乌噜特地方】
　　（臣）等谨按库布克氏本元姓见元史以姓为氏
　　色彻氏【世居科尔沁地方】
　　克穆楚特氏【世居乌噜特地方】
　　玛扎克氏【世居锡喇塔拉地方】
　　鄂喇坤氏【世居巴颜鄂隆地方】
　　瑚尔珲氏【世居锡喇塔拉地方】
　　鄂谟克氏【世居巴颜和罗地方】
　　超穆特氏【世居布尔噶苏台地方】
　　纳伊氏【世居呼伦贝尔地方】
　　墨尔齐氏【世居察哈尔地方】
　　博尔齐特氏【世居察哈尔地方】
　　济鲁特氏【世居科尔沁地方】
　　乌佳氏【世居察哈尔地方】
　　江吉氏【世居布尔哈图城地方】
　　鸿果啰氏【世居科尔沁地方】
　　瑚噜克氏【世居巴林地方】
　　旺扎尔氏【世居察哈尔地方】
　　拜达尔氏【世居苏尼特地方】
　　瑚勒库尔氏【世居科尔沁地方】
　　齐布楚特氏【世居克什克腾地方】
　　博和罗克氏【世居科尔沁地方】
　　沙查海氏【世居克噜伦地方】
　　赫哷氏【世居巴林地方】
　　谟锡哷氏【世居克什克腾地方】
　　额勒辉额哲特氏【世居克什克腾地方】
　　精吉集氏【世居克什克腾地方】
　　托罗特氏【世居克什克腾地方】
　　（臣）等谨按托罗特本金姓见金史以姓为氏
　　实埒氏【世居乌叶尔拜柴地方】
　　公吉特氏【世居克什克腾地方】
　　舒穆尔氏【世居克什克腾地方】
　　兆啰特氏【世居克什克腾地方】
　　音斋氏【世居克什克腾地方】
　　岳罗沁氏【世居克什克腾地方】
　　博罗特氏【世居察哈尔地方】
　　逊尼耀特氏【世居察哈尔地方】
　　漕丹氏【世居察哈尔地方】
　　彻穆衮氏【世居喀喇沁地方】
　　（臣）等谨按彻穆衮本金姓见金史以姓为氏
　　催珠克氏【世居察哈尔地方】
　　理塔哩氏【世居察哈尔地方】
　　侯佳氏【世居察哈尔地方】
　　索罗噶尔氏【世居察哈尔地方】
　　叶古禄特氏【世居察哈尔地方】
　　正讷鲁特氏【世居察哈尔地方】
　　土默特氏【世居中卫地方】
　　（臣）等谨按土默特系部名以部为氏今内扎萨克有土默特部
　　拜禅氏【世居察哈尔地方】
　　旺舒特氏【世居中卫地方】
　　旺古尔沁氏【世居中卫地方】
　　兆达尔汉氏【世居察哈尔地方】
　　扬譪氏【世居喀喇沁地方】
　　布古鲁特氏【世居察哈尔地方】
　　逊津氏【世居察哈尔地方】
　　克穆楚氏【世居库坤果尔地方】
　　布尔图氏【世居克什克腾地方】
　　锡喇图氏【世居察哈尔地方】
　　伊扎尔氏【世居克什克腾地方】
　　扎穆恳氏【世居克什克腾地方】
　　高达玛氏【世居鄂尔多斯地方】
　　佟尼耀特氏【世居察哈尔地方】
　　皇朝通志卷六
　　●皇朝通志卷七 
　　氏族略七 
　　○氏族略七 
　　附载满洲八旗姓
　　△附载满洲八旗姓
　　（臣）等谨按满洲蒙古姓氏具载八旗氏族通谱前卷己仿照编列今考八旗通志内名臣勋臣忠烈各传及行查八旗档册所载姓氏有八旗氏族通谱所未见者谨另载一卷以备稽览至所载之人无多不能以官职崇卑为区别悉照本传及原册录入其原藉无考者概不登载云
　　洪罗氏【拖色镶黄旗人世居松阿里乌拉地方从征耿吴二逆叙功授骑都尉】
　　鄂岳氏【五格镶黄旗人世居锡伯哩城哈达地方从征吴逆及征厄鲁特噶尔丹有功授骑都尉英资镶红旗人世居叶赫地方康熙中从征厄鲁特噶尔丹阵亡赠骑都尉祀昭忠祠】
　　颜济氏【伊腾镶白旗人世居叶赫地方从征浙江云南有功授云骑尉】
　　费雅氏【吞珠祜镶白旗人世居辉发地方从征吴逆有功授云骑尉】
　　额托氏【萨音达哩正红旗人世居长白山地方顺治中从征俄罗斯阵亡赠云骑尉祀昭忠祠其子席锦泰袭职从征厄鲁特噶尔丹有功加授骑都尉】
　　老沟氏【金泰正黄旗人世居老沟地方雍正中由前锋校从征准噶尔阵亡赠云骑尉祀昭忠祠】
　　（臣）等谨按老沟系地名以地为氏
　　托里氏【简泰镶白旗人世居萨哈连乌拉地方顺治中从征云南阵亡赠云骑尉祀昭忠祠】
　　松颜氏【乌噶达镶红旗人世居尼雅满地方康熙中从征吴逆阵亡赠云骑尉祀昭忠祠】
　　仓佳氏【噶布硕镶蓝旗人世居松阿里河地方崇德中从征明阵亡赠佐领其弟西奇纳袭职顺治中从征山东阵亡加赠云骑尉并祀昭忠祠】
　　商佳氏【海保镶蓝旗人世居鄂和地方康熙中从征陕西阵亡赠云骑尉祀昭忠祠】
　　鄂诺氏【西密赖镶黄旗人世居萨哈连乌拉地方任副都统雍正中从征准噶尔阵亡赠骑都尉祀昭忠祠】
　　修和哩氏【齐拉布正白旗人康熙中从征江西阵亡赠云骑尉祀昭忠祠】
　　博尔津氏【巴扎尔正白旗人世居阿巴噶克噜伦地方从征吴逆阵亡赠云骑尉祀昭忠祠】
　　扎噜察氏【索伦正黄旗人世居杜贤地方康熙中由蓝翎侍卫从征准噶尔阵亡赠骑都尉祀昭忠祠】
　　郭齐里氏【特穆深镶红旗人世居德尔吉阿库哩地方崇德中从征山东阵亡赠骑都尉祀昭忠祠】
　　钮旺坚氏【乌达纳镶蓝旗人世居辉发地方崇德中从征明阵亡赠骑都尉祀昭忠祠】
　　觉尔察氏【达海正蓝旗人世居觉尔察地方通满汉文　国初直　内廷专司满文翻译汉书天聪中　　　赐巴克什号授游击世职谥文成辛泰正白旗人任三等轻车都尉护军统领从征阵亡赠骑都尉祀昭忠祠锡尔根正白旗人任内大臣加太子太保其孙珍泰任齐齐哈尔将军牛钮镶红旗人从征耿逆及剿海寇屡着军功任副都统】
　　（臣）等谨按觉尔察系地名以地为氏
　　伯苏特氏【广东镶蓝旗人世居佛阿拉地方以从征吴逆功授云骑尉】
　　萨玛喇氏【花色镶黄旗人世居宁古塔地方康熙中从征四川阵亡赠云骑尉祀昭忠祠】
　　谔尔格氏【德福镶黄旗人世居萨哈连乌拉谔尔格村地方雍正中从征准噶尔阵亡赠云骑尉祀昭忠祠】
　　拉库勒氏【卓尔泰镶黄旗人世居穆楞扎古喇地方雍正中以征西藏功授骑都尉】
　　精格哩氏【萨哈连正黄旗人世居乌拉地方崇德中从征锦州有功又败流贼叙功授骑都尉】
　　乌雅拉氏【科尔堪正黄旗人世居萨哈连乌拉地方崇德中从征山东有功授骑都尉　　　定鼎时以败流贼功加二等轻车都尉】
　　扎特黑氏【海都正黄旗人世居额木赫索啰地方以征吴逆及厄鲁特噶尔丹有功授三等轻车都尉】
　　鼐齐哩氏【希岱正蓝旗人世居克什克腾地方　国初从征山东有功　　　赐巴图鲁号授骑都尉顺治中从征广东叙功加一等轻车都尉兼云骑尉】
　　索察喇氏【郭济正蓝旗人世居吉林乌拉地方以从征吴逆功授骑都尉塔勒满镶蓝旗人以从征耿逆及平海寇功授云骑尉索尔济民塔那喀镶蓝旗人世居乌拉地方以从征耿逆及厄鲁特噶尔丹功授骑都尉】
　　布吉尔根氏【扎克丹正蓝旗人世居额勒敏地方顺治中从征福建阵亡赠云骑尉祀昭忠祠】
　　塔察觉尔察氏【班布哩正黄旗人天命中侍直　内廷勤慎机警有马尔屯人名穆起者逆谋迎宴力阻勿往　　　太祖高皇帝命五人代往尽为所害　　　太祖嘉其忠直　　　赏赉甚优卒赠骑都尉世职】
　　阿颜塔塔尔氏【喜佛镶白旗人授一等轻车都尉】
　　吉朗吉瓦尔喀氏【发尔那正白旗人世居长白山地方定鼎时击破流贼又从浙江江西贵州屡着战功授三等轻车都尉】
　　噶尔噶斯氏【鄂尔奇达逊正黄旗人任副都统授三等勤敬伯】
　　大佳氏【色海镶黄旗人世居杭间地方从征大同及征贼有功授三等轻车都尉附载蒙古八旗姓】
　　揆龙氏【阿什岱镶黄旗人世居克什克腾地方天聪时从征明有功　　　赐巴图鲁号授云骑尉平定河南及征贵州叙功累加至三等男】
　　乌密氏【巴赖都尔莽鼐正黄旗人世居察哈尔地崇德中来归从征锦州阵亡赠三等子祀昭忠祠其子哈岱袭职以征浙江海寇功加授一等子任内大臣其子阿喇纳袭职康熙中以征吐鲁番功授都统晋封三等伯谥僖恪】
　　锡喇氏【克什图镶黄旗人也居科尔沁地方崇德中从征明有功授骑都尉又以追流贼功加一云骑尉】
　　巴林氏【那亲镶红旗人任都统代通镶红旗人任副都统授三等男】
　　（臣）等谨按今内扎萨克有巴林部以部为氏
　　齐墨氏【德根镶黄旗人世居义州地方顺治中从征江西广东叙功授骑都尉加一云骑尉】
　　卓克氏【谔哲图正红旗人世居浩齐特地方崇德中从征山东有功赠云骑尉】
　　坦开氏【托克托瑚正红旗人世居察哈尔地方顺治中以破流贼及征浙江功授云骑尉加骑都尉】
　　鸟璘氏【满都祜镶白旗人也居科尔沁地方顺治中从征浙江有功授都尉加二等轻车都尉】
　　鄂秦氏【鄂尔和岱镶白旗人世居叶赫地方从征吴逆有功赠云骑尉】
　　济特氏【海色镶红旗人从征云南有功授云骑尉乌尔占镶红旗人康熙中从征厄鲁特噶尔丹有功授云骑尉】
　　科特氏【讷尔德正蓝旗人世居叶赫地方顺治中以破流贼及征浙江功授云骑尉加骑都尉】
　　钮抡氏【额尔吉图正蓝旗人世居巴林地方顺治中以败流贼及征四川有功授云骑尉加三等轻车都尉】
　　台楚氏【托台托啰镶蓝旗人世居巴林地方天命中从征囊努克有功授备御世职定鼎时以败流贼功加授骑都尉兼一云骑尉】
　　表特氏【格对正蓝旗人世居喀喇沁地方康熙中从征湖广阵亡赠云骑尉祀昭忠祠】
　　巴逊氏【布德正蓝旗人世居克什克腾地方康熙中从征厄鲁特噶尔丹阵亡祀昭忠祠】
　　莽那特氏【阿赖正黄旗人世居喀尔喀图呼尔扎地方　国初来归以军功　　　赐名库鲁克达尔汉授一等参将世职顺治中驻防汉中以克复忻州功加二等男任都统礼部尚书加太子太保谥襄敏】
　　鄂尔沁氏罗理正黄旗人世居察哈尔地方天聪中来归授一等轻车都尉崇德中从征明锦州阵亡赠副都统祀昭忠祠】
　　乌梁海济勒默氏【噶尔图镶白旗人世居辽河地方顺治初以败流贼功授骑都尉】
　　阿勒坦鄂谟克氏【阿都赖正蓝旗人世居喀喇沁地方顺治中从征江南有功授三等轻车都尉又击败海寇叙功加一等轻车都尉兼一云骑尉】
　　卓巴鲁特氏【巴拜正蓝旗人世居喀喇沁地方顺治中从征浙江阵亡赠云骑尉祀昭忠祠】
　　锡尔德特氏【赛色岱正蓝旗人世居喀喇沁地方顺治中从征贵州旋师至江南击败海寇有功授云骑尉康熙中从征吴逆阵亡赠骑都尉祀昭忠祠】
　　博尔和罗氏【海三岱镶蓝旗人世居巴岳特地方授骑都尉后从征福建攻厦门阵亡赠三等轻车都尉祀昭忠祠】
　　萨拉塔克氏【戴启镶蓝旗人世居克什克腾地方从征吴逆阵亡赠骑都尉祀昭忠祠】
　　乌尔杭阿氏【玛第镶红旗人世居鄂谟伦地方康熙中以员外郎奉差至哈密被汉都等属下所害赠云骑尉祀昭忠祠
　　珠尔齐特氏【罗里正黄旗人授三等男
　　喀尔诺特氏【多鼐正蓝旗人世居喀喇沁地方顺治中从征广东广西旋师至江宁击海寇郑成功阵亡赠云骑都尉加一云骑尉祀昭忠祠绰尔们正蓝旗人世居察哈尔地方崇德时来归顺治初以军功授一等男后从征阵亡祀昭忠祠】
　　伊克明安氏【青海辉特部扎萨克图汗部之厄鲁特一旗皆伊克明安氏】
　　扎哈齐特氏【拜音图正白旗人顺治中从征江西有功授云骑尉加骑都尉】
　　阿喇克球氏【阿必达正白旗人世居察哈尔地方从征耿吴二逆及噶尔丹有功授骑都尉】
　　奇尔果特氏【嘉穆苏正红旗人世居察哈尔地方崇德中从征山东滨州有功赐巴图鲁号授骑都尉兼一云骑尉】
　　德特齐特氏【诺们镶白旗人世居英郭和罗地方天聪中授骑都尉加一云骑尉】
　　乌讷穆尔氏【阿齐图镶白旗人世居萨喇穆鲁地方顺治初以从征山西四川功授云骑尉后征广东叙功加二等轻车都尉】
　　鄂恩济特氏【喀喇岱镶红旗人世居巴林地方天聪中授骑都尉顺治中以击流贼功加三等轻车都尉】
　　宝里吉特氏【罗那镶红旗人世居喀喇沁地方顺治初以击流贼征陕西有功授云骑尉】
　　乌济奇特氏【噶尔玛正蓝旗人世居克什克腾地方从征吴逆有功授云骑尉】
　　瑚拉巴斯氏【叟色镶蓝旗人世居察哈尔地方国初从征明有功　　　赐巴图鲁号授佐领】
　　图罗鲁特氏【图萨图正蓝旗人世居喀喇沁地方从征吴逆有功授云骑尉】
　　噶必齐克氏【乌巴里沙津镶蓝旗人系喀喇沁贝勒　国初来归从征张家口有功授三等轻车都尉】
　　齐尔博苏氏【特穆里镶蓝旗人世居图们地方以征杀处口有功授三等轻车都尉其侄布达袭顺治中从征湖广荆州有功授一等轻车都尉加至三等男】
　　阿尔塔斯氏【沙雅镶蓝旗人世居敖汉地方顺治中从征云南有功授云骑尉】
　　哈尔吉努氏【乌逊岱正黄旗人世居喀尔喀地方从征吴逆阵亡赠云骑尉祀昭忠祠】
　　齐木克图氏【苏巴什达正红旗人世居喀喇沁地方从征吴逆阵亡赠云骑尉祀昭忠祠】
　　莽格努特氏【玛尼镶白旗人世居喀喇沁地方从征吴逆阵亡赠云骑尉祀昭忠祠】
　　洪鄂罗特氏【索罗岱镶红旗人世居克什克腾地方崇德中从征山东阵亡赠骑都尉祀昭忠祠】
　　萨尔图克氏【色楞镶红旗人廿居察哈尔地方康熙中从征四川阵亡赠云骑尉祀昭忠祠】
　　吉尔必斯氏【孟额图正蓝旗人任一等轻车都尉】
　　鄂尔果诺特氏【阿岱正黄旗人世居喀尔喀地方国初来归授三等轻车都尉从征朝鲜屡着战功加二等轻车都尉任都统其孙巴朗袭职以击败李定国兵叙功加至二等男】
　　塔本努图克氏【充固正白旗人世居阿勒台杭爱地方崇德中从征明有功赐巴图鲁号顺治中以军功加一等轻车都尉后从征湖广阵亡赠三等男祀昭忠祠】
　　图克齐纳喇氏【库色镶黄旗人世居罗和郭尔地方崇德中从征明有功授云骑尉加三等轻车都尉】
　　哈勒齐塔特氏【萨拜正红旗人世居瓦尔喀叶赫地方顺治中击贼有功授骑都尉】
　　卓齐布楚特氏【图尔孟克镶白旗人世居洪果和硕地方顺治中从征贵州旋师至江宁败海寇郑成功授云骑尉后从征吴逆阵亡赠骑都尉祀昭忠祠】
　　哈尔济诺特氏【巴雅尔镶白旗人世居萨喇穆鲁地方崇德中从征明有功又击败流贼授骑都尉】
　　布尔哈齐特氏【噶尔扎镶蓝旗人世居察哈尔地方康熙中因差往乌噜特至哈察被汉都属下所害赠云骑尉祀昭忠祠】
　　齐岳噶穆特氏【威征正黄旗人世居科尔沁地方天聪时来归任副都统以军功授二等轻车都尉顺治中征湖广阵亡赠一等轻车都尉祀昭忠祠】
　　阿穆哈尔努氏【昂阿正黄旗人世居巴林地方崇德中来归从征朝鲜及征明有功授骑都尉】
　　塔喇巴齐克氏【察罕岱镶蓝旗人世居土默特地方从征吴逆阵亡赠三等轻车都尉祀昭忠祠】
　　额尔格特恩氏【巴图吉尔嘎勒正黄旗人任副都统内大臣】
　　图伯特氏【拉锡正白旗人任领侍卫内大臣其子旺扎尔任都统兼领侍卫内大臣理藩院侍郎谥恪慎那穆扎】尔任都统靖边将军赠一等伯追封三等义烈公谥武杀谟尔珲正白旗人任都统】
　　绰啰斯氏【外扎萨克之都尔伯特部赛音诺颜部之厄鲁特二旗皆绰啰斯氏】
　　图尔格氏【阿敏道镶红旗人任副都统因招降雨和卓为逆回诱害祀昭忠祠】
　　伊布齐特氏【阿兰泰正白旗人任都统】
　　翁果特氏【阿哈齐镶蓝旗人世居叶赫地方康熙中从征厄鲁特阵亡赠云骑尉祀昭忠祠】
　　卓尔古特氏【翁爱镶黄旗人世居科尔沁地方任佐领顺治初以败流贼功加一等轻车都尉】
　　锡纳明安氏【都尔玛占镶黄旗人世居库鲁默博尔地方崇德中从征锦州败松山杏山兵授三等轻车都尉任议政大臣加二等子谥忠直其子沙吉袭职任内大臣富永镶蓝旗人任都统】
　　鄂尔克特氏【布尼雅锡哩镶黄旗人世居喀喇沁地方顺治中以败流贼及征四川山西有功授骑都尉加二等轻车都尉加太子少保谥壮果】
　　博尔吉津氏【德参济旺正黄旗人世居阿巴噶地方天聪中来归顺治中从征腾吉斯败土谢图汗兵又败硕罗汗兵授都统】
　　索龙古斯氏【古鲁古正白旗人世居鄂尔多斯地方顺治中授骑都尉从征浙江又征云南缅甸获桂王叙功加一等轻车都尉阿木古郎正白旗人授二等轻车都尉】
　　乔噶木克氏【文程正黄旗人世居科尔沁地方　国初来归授副都统从征锦州有功授二等轻车都尉其子武程袭任副都统从征阵亡加赠一等轻车都尉祀昭忠祠】
　　克什克腾氏【海色镶黄旗人世居巴岳特地方从征明有功　　　赐巴图鲁号授骑都尉顺治初以败流贼功加一云骑尉】
　　（臣）等谨按克什克腾系地名以地为氏
　　萨喇特卓氏【明安镶黄旗人世居乌噜特地方崇德中从征山东有功授云骑尉加三等轻车都尉】
　　博古罗特氏【锡喇扣镶黄旗人世居扬什木地方康熙中从征云南有功授云骑尉】
　　萨尔屯氏【珲锦镶黄旗人世居敖汉地方崇德中来归授骑都尉顺治中从征山西四川有功加一等轻车都尉】
　　吉喇特氏【班第三珠卜镶黄旗人世居察哈尔地方　国初来归以败流贼功及征四川广东叙功授二等子】
　　格哷勒氏【策棱色辰镶白旗人世居伊克济勒地方崇德中来归任户部参政顺治中以败流贼功授二等男加至一等男兼一云骑尉】
　　席鲁特氏【明安达哩正白旗人世居科尔沁地方任吏部尚书加太子太保授二等子谥敏果博贝图正白旗人任兵部侍郎宪德正白旗人任工部尚书其子梦麟任户部侍郎】
　　（臣）等谨按席鲁特系地名以地为氏
　　崆克礼氏【博尔和对正白旗人世居克什克腾地方顺治中从征湖广及贵州有功授一等轻车都尉康熙中擢察哈尔提督授为参赞大臣征厄鲁特噶尔丹阵亡加赠一云骑尉谥襄悫祀昭忠祠】
　　多罗科氏【苏班岱镶黄旗人世居义州地方崇德中以围锦州功授三等轻车都尉顺治初击败流贼叙功累加至三等男】
　　泰楚特氏【满笃镶黄旗人世居哈布塔该哈什拉克地方顺治中以败流贼及征浙江有功授云骑尉加三等轻车都尉】
　　杭噶坦氏【卓尔斌镶黄旗人世居罗和迈兰地方顺治中以征江西功　　　赐巴图鲁号授骑都尉加二等轻车都尉】
　　和尔钦氏【弼勒卓海镶黄旗人世居扬什木地方以从征耿逆功授云骑尉】
　　扎哩特氏【锁柱镶黄旗人世居乌喇特地方以从征耿吴二逆有功授云骑尉】
　　萨噜特氏【色楞正红旗人世居巴林地方从征耿吴二逆有功授骑都尉】
　　博希特氏【博托和镶白旗人世居察哈尔地方以从征耿逆有功授骑都尉】
　　乌努呼氏【哲僧镶红旗人世居察哈尔地方以从征耿逆有功授骑都尉】
　　都尔哈氏【楚布果尔镶红旗人世居喀喇沁地方顺治中从征贵州及败海寇郑成功有功授云骑尉】
　　岱齐特【氏岳逊岱镶红旗人世居喀喇沁地方以从征吴逆功授云骑尉】
　　齐哩克氏【苏珠克图镶红旗人世居巴林地方以从征吴逆功授云骑尉】
　　博罗特氏【班第镶黄旗人授定北将军征伊犂有功封一等诚勇公后征西域殉节祀昭忠祠】
　　翁尼特氏【阿济苏镶红旗人世居察哈尔地方康熙中从征厄鲁特噶尔丹有功授云骑尉】
　　巴鲁特氏【拜材正蓝旗人以征吴逆功授一等男德福正蓝旗人任云南鹤丽镇总兵征缅甸阵亡祀旌勇祠】
　　奇墨斯氏【瑚班正蓝旗人世居喀喇沁地方崇德中从征山东有功授云骑尉加三等轻车都尉】
　　博德特氏【扎锡辖正蓝旗人世居喀喇沁地方从征耿吴二逆叙功授云骑尉】
　　额玉特氏【必礼克图正蓝旗人世居察哈尔地方康熙中从征云南有功授云骑尉】
　　伊勒们氏【穆奎正蓝旗人世居敖汉地方康熙中以从征厄鲁特噶尔丹功授云骑尉】
　　阿勒特氏【叟色镶蓝旗人世居塔巴克哈喇地方崇德中以征锦州及杏山松山功授骑都尉】
　　翁吉特氏【哈喇尔岱镶蓝旗人世居巴林地方授骑都尉　　　定鼎时以被流贼有功加授一云骑尉】
　　伯克图氏【善丹正蓝旗人世居鄂尔多斯地方任都统谥敏壮】
　　达尔坤氏【纳穆什希镶蓝旗人世居喀喇沁地方从征吴逆叙功授骑都尉】
　　墨尔秦氏【巴尔斯巴达尔镶蓝旗人世居台罕地方从征耿逆叙功授骑都尉】
　　努特伦氏【绰特毕镶蓝旗人世居喀喇沁地方从征吴逆有功授云骑尉】
　　珠格德氏【巴尔都镶旗人世居克什克腾地方从征吴逆有功授云骑尉】
　　锡鲁克氏【留实镶蓝旗人世居巴林地方康熙中从征厄鲁特噶尔丹有功授云骑尉】
　　克哷特氏【三金镶黄旗人世居锡喇穆楞地方崇德中以征山东功授骑都尉顺治中由贵州旅师至江宁击败海寇郑成功加一云骑尉】
　　科尔逊氏【额布根镶黄旗人世居锡喇穆楞地方从征流贼阵亡赠骑都尉祀昭忠祠】
　　锡喇德氏【喀尔珠镶黄旗人世居扬什木地方康熙中从征厄鲁特噶尔丹阵亡赠云骑尉祀昭忠祠】
　　额珠特氏【和托正黄旗人世居浩齐特地方康熙中从征四川阵亡赠云骑尉祀昭忠祠】
　　翁牛特氏【克什正黄旗人世居喀喇沁地方康熙中从征厄鲁特噶尔丹阵亡赠七品官祀昭忠祠】
　　（臣）等谨按今内扎萨克有翁牛特部以部为氏】
　　喀楚特氏【纳穆僧格正红旗人世居喀喇沁地方从征吴逆阵亡赠云骑尉祀昭忠祠】
　　阿苏克氏【博尔济正红旗人世居喀喇沁地方从征吴逆阵亡赠云骑尉祀昭忠祠】
　　（臣）等谨按阿苏克系地名以地为氏
　　翁郭里氏【古英镶白旗人世居宁衮郭罗地方从征吴逆阵亡赠骑都尉祀昭忠祠】
　　宁佳特氏【博尔博逊镶白旗人世居察哈尔地方从征吴逆阵亡赠云骑尉祀昭忠祠】
　　鄂济特氏【拜星东勒镶红旗人世居察哈尔地方从征吴逆阵亡赠云骑尉祀昭忠祠】
　　乌楚肯氏【阿里玛镶红旗人世居喀喇沁地方雍正中以员外郎从征准噶尔阵亡赠云骑尉祀昭忠祠】
　　兆齐特氏【舍利保镶红旗人世居察哈尔地方雍正中从征准噶尔阵亡赠云骑尉祀昭忠祠】
　　博尔克氏【宜穆图正蓝旗人世居敖汉地方顺治初以击流贼功授骑都尉后征湖广阵亡赠一等轻车都尉】
　　苏密尔氏【硕兰泰正蓝旗人世居黄山地方由骑都尉从征福建海寇阵亡赠三等轻车都尉祀昭忠祠】
　　巴岳图氏【巴图礼正蓝旗人世居察哈尔地方顺治中征浙江阵亡赠云骑尉祀昭忠祠】
　　诺勒特氏【乌拉海正蓝旗人世居巴林地方从征吴逆阵亡赠云骑尉祀昭忠祠】
　　萨喇图氏【阿海正蓝旗人世居叶赫地方从征耿逆阵亡赠云骑尉祀昭忠祠】
　　囊嘉特氏【乌拉岱正蓝旗人世居科尔沁地方由护军校从征吴逆阵亡赠云骑尉祀昭忠祠】
　　鄂礼克氏【达赖镶蓝旗人世居察哈尔地方顺治中从征河南江南有功后征甘州阵亡赠骑都尉祀昭忠祠】
　　鄂尔敦氏【和济格尔镶蓝旗人世居敖汉地方从征吴逆阵亡赠云骑尉祀昭忠祠】
　　齐默特氏【罗布什镶黄旗人以军功授二等轻车都尉后征吴逆阵亡赠三等男祀昭忠祠】
　　玛古思氏【班第正黄旗人任都统三等男】
　　和托果特氏【萨喇勒正黄旗人任副都统二等超勇伯】
　　皇朝通志卷七
　　●皇朝通志卷八 
　　氏族略八 
　　○氏族略八 
　　（臣）等谨按汉人姓氏郑志氏族略内俱经编录自无庸重见至满洲旗分内之高丽尼堪台尼堪抚顺尼堪等姓氏仍应仿昭八旗氏族通谱之例另为编载附于满洲蒙古之后惟名位及格者无多每姓附录数人不以官职崇卑为区别云
　　满洲旗分内高丽姓 
　　满洲旗金刀内尼堪姓 
　　满洲旗分内台尼堪姓 
　　满洲旗分内抚顺尼堪姓 
　　△满洲旗分内高丽姓 
　　金氏【散处易州盖州得州等地方新达理正黄旗包衣人世居易州地方天聪中率子弟来归授为通事官时有新附高丽人登纳米恩尼比往来高丽潜蓄异志新达理廉得其情秦　　　闻皆置于法崇德中从征高丽遇伏兵以计败之　　　太宗文皇帝以俘获高丽人户编佐领使统之又从征松山有功任内务府三旗火器营总管其孙常明任　御前大臣领侍卫内大臣赠太子太保谥悫勤新达理第三弟通事官三达理之会孙金辉任兵部侍郎又新达理第四弟季达理由护军校从征福建阵亡赠云骑尉祀昭忠祠几蚌伊镶黄旗包衣人由司库从征察哈尔布尔尼阵亡赠云骑尉祀昭忠祠】
　　韩氏【散处易州开城府等地方韩云正红旗人世居易州地方　国初同弟韩尼来归授二等轻车都尉从征锦州击松山兵败之入山海关击败流贼二十万众叙功授一等轻车都尉其子韩基袭职加至二等男韩尼授一等轻车都尉兼一云骑尉其第三子杰都由护车参领从征福建击海寇郑成功舟师败之征四川击败施存礼等兵一万七千余众后击王屏藩阵亡赠骑都尉兼一云骑尉祀昭忠祠韩尼第四子那秦任黑龙江副都统】
　　李氏【散处黄河套平安道等地方腾那弼镶蓝旗包衣人天聪时来归其孙满达由护军校从征准噶尔阵亡赠云骑尉祀昭忠祠】
　　朴氏【散处易州平壤等地方东安镶白旗包衣人世居易州地方天聪时来归任内大臣】
　　张氏【散处易州望京等地方坦济尼正蓝旗人世居易州地方其孙雅图任都统】
　　傅氏【原藉无考三苏正黄旗人其孙额依图任副都统】
　　柏氏【世居易州地方柏云正黄旗包衣人天聪时来归其孙海锡尼由护军校从征耿逆击败之又夺洛阳桥阵亡赠骑都尉祀昭忠祠】
　　洪氏【散处南大门易州开城府等地方牟易金正白旗人　国初来归任头等侍卫】
　　崔氏【散处易州瓜克山等地方江那米正红旗人世居易州地方　国初来归其长子四通阿任御史曾孙新鼐任御史】
　　刘氏【散处安法博川郡等地方萨穆吉正黄旗包衣人世居安法地方任蓝翎侍卫】
　　黄氏【散处易州开州等地方伊勒穆苏正白旗包衣人世居开州地方其子吉图任护军参领孙辉色任郎中】
　　冈氏【散处易州望京等地方茂思镶蓝旗包衣人世居易州地方　国初来归其子拉扬阿任三等护卫】
　　杨氏【世居辉宁地方杰汉尼正黄旗包衣人天聪时来归其孙黄茂七十八曾孙德平俱任通事官】
　　吴氏【散处易州海州等地方那海镶白旗包衣人世居海州地方天聪时来归其元孙珠隆阿任三等护卫】
　　陈氏【世居平壤地方巴颜镶蓝旗包衣人天聪时来归其曾孙二达色任护军】
　　文氏【世居嘉山堡地方文瑞镶白旗包衣人　国初来归任八品通事官其孙三格任头等护卫】
　　孙氏【世居望京地方玉兰镶蓝旗包衣人　国初来归其子谢秘任郎中孙杭爱任头等护卫】
　　丁氏【世居恩山县地方古尔玛浑正红旗包衣人　国初来归任通事官】
　　任氏【世居易州地方外朗镶白旗包衣人　国初来归其子申珠纳任头等护卫】
　　伊氏【原藉无考朋楚尼正黄旗人　国初来归其孙哈达任护军校】
　　宋氏【原藉无考仲格正黄旗人　国初来归其子都尔都任骁骑校】
　　徐氏【世居噶山地方徐大勇镶白旗包衣人　国初来归其曾孙徐宗顺任八品通事官徐宗孟任七品通事官】
　　车氏【世居平阳地方调亥正黄旗包衣人天聪时来归任通事官其元孙巴格任护军参领】
　　万氏【世居平阳地方满春尼正黄旗包衣人天聪时来归其元孙鼎柱任三等侍卫】
　　江氏【世居得州地方桂羲正黄旗包衣人天聪时来归其曾孙七十任主事】
　　边氏【世居易州地方边南正黄旗包衣人天聪时来归任通事官】
　　何氏【世居平安道地方何龙普正黄旗包衣人天聪时来归其子常绶任通事官】
　　闵氏【世居易州地方铁令义镶白旗包衣人天聪时来归其子雅图任包衣大】
　　林氏【原藉无考林尚礼镶蓝旗包衣人天聪时来归其孙雅图任五品典仪】
　　佟氏【世居开州地方佟佐正白旗包衣人其孙佟英举任知府元孙六格任郎中参领兼佐领四世孙安保任员外郎】
　　瓦氏【世居易州地方济礼正白旗包衣人任通事官】
　　耿氏【世居博川郡地方耿世尼正蓝旗包衣人来归年分无考其孙赫伸任参领】
　　马氏【世居瓜克山地方高理镶蓝旗包衣人天聪时来归】
　　郑氏【世居得州地方郑义南正黄旗包衣人天聪时来归】
　　曹氏【世居建常地方曹基正红旗包衣人　国初来归曹国相正红旗人来归年分无考其孙傅森额系前锋】
　　郭氏【世居易州地方登纳密正黄旗包衣人天聪时来归】
　　沈氏【世居得州地方杰林壁正黄旗包衣人天聪时来归】
　　方氏【世居得州地方德克什正黄旗包衣人天聪时来归】
　　秦氏【世居得州地方囊弼资正黄旗包衣人天聪时来归】
　　孟氏【世居易州地方罗岱镶白旗包衣人天聪时来归】
　　田氏【世居平壤地方兴尼壁镶白旗包衣人天聪时来归】
　　辛氏【原藉无考星嘉那密正白旗包衣人来归年分无考】
　　△满洲旗金刀内尼堪姓 
　　张氏【张良弼正白旗包衣旗鼓人世居沈阳地方　国初来归由闲散随征克辽东授佐领围锦州击败洪承畴兵授二等轻车都尉其子张时荐袭职加至三等男张文兴镶黄旗人世居开平卫地方任甘肃巡抚张滋德正白旗包衣管领下人世居辽阳地方任山西巡抚】
　　李氏【偏图正白旗包衣旗鼓人世居沈阳地方由都司从征山西有功任都统李锳贵正白旗包衣旗鼓人世居辽阳地方任户部侍郎李懋功正白旗包衣人世居沈阳地方任云南永顺镇总兵官四十六镶蓝旗包衣人世居沈阳地方任云南鹤丽镇总兵官李瀚镶黄旗包衣管领下人世居沈阳地方任江西巡抚】
　　高氏【地藏保镶黄旗包衣人世居沈阳地方由游击从征浙江福建于永宁卫阵亡赠云骑尉祀昭忠祠布达理正白旗包衣管领下人世居沈阳地方任内阁学士兼礼部侍郎】
　　雷氏【雷宏华镶白旗包衣人世居辽阳地方任銮仪卫銮仪使其孙浩善由副将从征陕西恢复豊乐等五城有功授云骑尉后征四川阵亡赠骑都尉祀昭忠祠雷继宗雷继尊俱任都统】
　　陈氏【陈达正黄旗包衣人世居沈阳地方任陕西永固副将遇贼阿喇奈等犯边迎击阵亡赠云骑尉祀昭忠祠
　　周氏周天成镶黄旗包衣旗鼓人世居沈阳地方任弘文院学士】
　　胡氏【胡涛镶黄旗包衣旗鼓人世居辽阳地方　国初来归授三等男】
　　董氏【董德贵正黄旗包衣人世居抚顺地方任佐领入山海关击败流贼二十万众授二等轻车都尉其侄浩春任湖广沅州镇总兵官其侄董玉象任副都统】
　　黄氏【黄世仁正白旗包衣人世居沈阳地方天聪时来归授二等轻车都尉】
　　钮氏【钮成宪镶白旗包衣管领下人世居辽阳地方由佐领从征大同阵亡赠骑都尉祀昭忠祠】
　　吴氏【吴兴祚正红旗包衣人世居铁岭地方任福建巡抚平定海寇有功握两广总督】
　　尚氏【尚志立正白旗包衣人世居沈阳地方由副将从征洞庭湖阵亡赠云骑尉祀昭忠祠】
　　韩氏【韩大任镶黄旗包衣旗鼓人世居中后所地方由员外郎从征厄鲁特噶尔丹阵亡赠云骑尉祀昭忠祠】
　　马氏【僧格正白旗包衣人世居沈阳地方任吏部尚书其弟费雅达任陕西潼关镇总兵官】
　　王氏【性桂正蓝旗人世居义州地方任吏部尚书】
　　曹氏【曹玺正白旗包衣人世居沈阳地方任工部尚书】
　　丁氏【丁皂保正黄旗包衣人世居辽阳地方任内务府总管食一品俸谥温悫】
　　魏氏【五十一正黄旗包衣管领下人世居沈阳地方任内务府总管】
　　吕氏【吕犹龙正红旗包衣管领下人世居铁岭地方任浙江巡抚】
　　郑氏【郑彬正黄旗包衣人世居沈阳地方任江苏巡抚】
　　罗氏【定柱正黄旗包衣管领下人世居沈阳地方任大理寺卿】
　　白氏【博赫镶黄旗包衣管领下人世居抚顺地方任武备院卿】
　　刘氏【刘明世镶黄旗包衣旗鼓人世居三韩地方任知府】
　　徐氏【四格镶黄旗包衣旗鼓人世居沈阳地方任头等侍卫徐岱正白旗包衣旗鼓人世居沈阳地方任参将】
　　崔氏【崔升镶黄旗包衣旗鼓人世居辽阳地方任宁夏道
　　杨氏【陶色正黄旗包衣管领下人世居辽阳地方天聪时来归任内管领
　　孙氏【孙天保镶黄旗包衣旗鼓人世居抚顺地方任护军参领
　　赵氏【赵崔忠镶黄旗包衣旗鼓人世居沈阳地方任知府
　　胡氏【胡来象镶黄旗包衣旗鼓人世居三韩地方任太常寺少卿其子胡祝任御史胡朝宾镶黄旗包衣旗鼓人世居沈阳地方任山东兵备道】
　　金氏【金朝升正黄旗包衣人世居沈阳地方任游击】
　　许氏【许兆麟镶黄旗包衣人世居抚顺地方任员外郎】
　　郭氏【郭永庆镶黄旗包衣旗鼓人世居沈阳地方任员外郎】
　　佟氏【佟田猷正白旗包衣管领下人世居松山地方任四品官】
　　何氏【何诚正正白旗包衣管领下人世居沈阳地方　国初来归任骁骑校】
　　邓氏【邓安明镶黄旗包衣旗鼓人世居沈阳地方任骁骑校其孙邓广干曾孙邓智宗俱任郎中】
　　姚氏【姚承德正白旗包衣旗鼓人世居沈阳地方任副将其侄孙永泰任员外郎】
　　萧氏【四格镶黄旗包衣旗鼓人世居沈阳地方任三等侍卫】
　　谢氏【谢承宗正黄旗包衣人世居沈阳地方任骁骑校】
　　俞氏【俞耀龙镶黄旗包衣旗鼓人世居沈阳地方任知府其子俞惠任知府俞龙门正黄旗包衣旗鼓人世居辽阳地方任湖北粮道其侄孙俞昌宗任浙江温处道】
　　田氏【关保镶黄旗包衣管领下人世居抚顺地方任员外郎】
　　康氏【罗敏正黄旗包衣管领下人世居沈阳地方任牧长乌什泰正白旗包衣管领下人世居沈阳地方任郎中
　　汪氏【汪继图正白旗包衣旗鼓人世居沈阳地方任员外郎兼佐领其侄四格任员外郎兼佐领田格任三等侍卫永保任郎中兼佐领汪国弼镶白旗包衣管领下人世居铁岭地方任内阁侍读学士】
　　阎氏【阎成儒镶黄旗包衣管领下人世居沈阳地方任知州其子雅思泰任副将】
　　罗氏【罗世泰镶黄旗包衣管领下人世居沈阳地方任郎中】
　　姜氏【玉山正白旗包衣管领下人世居沈阳地方任鸿胪寺卿】
　　戴氏【齐克腾镶黄旗包衣旗鼓人世居沈阳地方任三等侍卫】
　　梁氏【梁忠正红旗包衣管领下人世居铁岭地方任江苏按察使】
　　孟氏【富保镶黄旗包衣旗鼓人世居沈阳地方任副骁骑校】
　　顾氏【萨灵阿正黄旗包衣人世居沈阳地方任护军参领】
　　朱氏【满色正白旗包衣管领下入世居长白山地方任员外郎其子来住亦任员外郎】
　　杜氏【杜天成正白旗包衣旗鼓人世居沈阳地方任知县】
　　苏氏【苏有德镶黄旗包衣管领下人世居辽阳地方任厩长其子纳尔泰任郎中孙定柱任三等侍卫】
　　程氏【程武镶黄旗包衣旗鼓人世居沈阳地方任郎中兼佐领】
　　尤氏【尤裕正黄旗包衣人世居辽阳地方任笔帖式】
　　任氏【六格镶黄旗包衣管领下人世居长白山地方任三等侍卫】
　　石氏【石应举正黄旗包衣人世居辽阳地方任护军参领】
　　宋氏【安远理镶黄旗包衣管领下人世居铁岭地方任牧长】
　　潘氏【方和镶黄旗包衣管领下人世居铁岭地方任牧长】
　　祁氏【祁澄叙正黄旗包衣人世居沈阳地方任湖广兵备道】
　　闻氏【黄英正黄旗包衣旗鼓人世居沈阳地方任牧长】
　　纪氏【穆尔泰正白旗包衣管领下人世居长白山地方任内副管领】
　　袁氏【袁继功正白旗包衣旗鼓人世居沈阳地方任同知】
　　于氏【干麟角正白旗包衣旗鼓人世居沈阳地方任主事于志祥镶蓝旗包衣人世居沈阳地方天聪时来归其孙于二格任七品官】
　　侯氏【俊才镶黄旗包衣管领下人世居沈阳地方其孙六格任永定河道国柱任员外郎拜思呼朗正白旗包衣管领下人世居沈阳地方　国初来归任司胙官】
　　裴氏【裴登举镶黄旗包衣旗鼓人世居沈阳地方其曾孙浩善任员外郎】
　　方氏【方义文镶黄旗包衣管领下人世居沈阳地方其孙七格任内管领常硕任二等侍卫】
　　冯氏【冯士勇镶黄旗包衣旗鼓人世居沈阳地方其六世孙英廉任刑部尚书东阁大学士】
　　谭氏【谭俞正黄旗包衣旗鼓人世居沈阳地方任员外郎其子克什图任整仪尉】
　　孔氏【孔世图镶黄旗包衣旗鼓人世居沈阳地方任把总孔文遵镶红旗包衣人世居沈阳地方其曾孙孔泰任翰林院侍读学士】
　　夏氏【夏官正黄旗包衣管领下人世居子街地方任同知其曾孙夏登云任员外郎】
　　秦氏【秦世德正白旗包衣管领下人世居长白山地方其曾孙老格任主事】
　　倪氏【倪图善镶黄旗包衣管领下人世居宁古塔地方其子倪褚任备箭首领】
　　沈氏【沈夺正黄旗包衣人世居沈阳地方其元孙秉功任河南兵备道四世孙沈瑜任内阁侍读学士兼佐领沈文焕镶蓝旗包衣人世居沈阳地方天聪时来归任骁骑校其子沈伟任副将】
　　宗氏【宗起胜正黄旗包衣人世居沈阳地方其子宗哲孔任员外郎】
　　龙氏【龙永升正黄旗包衣旗鼓人世居沈阳地方其曾孙龙光裕任同知】
　　林氏【林尚宗正黄旗包衣管领下人世居抚顺地方其曾孙常在任三等侍卫】
　　边氏【边周正黄旗包衣旗鼓人世居沈阳地方其子边启心任主事】
　　傅氏【傅天贵正黄旗包衣旗鼓人世居沈阳地方任三等侍卫】
　　薛氏【永清正白旗包衣管领下人世居沈阳地方任指挥】
　　叶氏【叶永泉正黄旗包衣管领下人世居沈阳地方其孙叶成额任内副管领】
　　闵氏【闵国瑞正黄旗包衣人世居沈阳地方其曾孙闵迤举任骁骑校】
　　衡氏【卫久荣正白旗包衣管领下人世居沈阳地方其孙当色任内管领曾孙金福善任员外郎】
　　钱氏【钱景春正白旗包衣管领下人世居烂泥河地方其子钱齐资任库掌】
　　刚氏【达色正白旗包衣管领下人世居辽阳地方任牧长】
　　柴氏【柴凤鸣正白旗包衣旗鼓人世居沈阳地方其孙柴廷用任牧副】
　　史氏【史纪由镶蓝旗包衣人世居沈阳地方　国初来归其子史索儿任二等护卫】
　　强氏【强于义镶黄旗包衣旗鼓人世居辽阳地方任浙江盐法道其子强国泰任二等侍卫强国忠任员外郎孙海明亦任员外郎】
　　蒋氏【蒋国祚镶黄旗包衣管领下人世居沈阳地方其孙明德任员外郎】
　　彭氏【彭选镶黄旗包衣旗鼓人世居沈阳地方其孙五格任二等侍卫】
　　耿氏【耿世龙镶黄旗包衣旗鼓人世居沈阳地方其曾孙耿六格任二等侍卫】
　　商氏【商桂庭镶黄旗包衣旗鼓人世居沈阳地方任四品官】
　　劳氏【劳圣镶黄旗包衣管领下人世居辽阳地方其孙费扬古任员外郎】
　　邹氏【邹永明镶黄旗包衣旗鼓人世居沈阳地方其曾孙邹定升任员外郎】
　　司氏【司天普镶黄旗包衣管领下人世居抚顺地方其孙勒克任护军参领】
　　贾氏【贾禄镶黄旗包衣管领下人世居沈阳地方其子贾资善任护军参领】
　　乔氏【商阿哈镶黄旗包衣管领下人世居辽阳地方其孙雅图任内副管领】
　　龚氏【喜普苏镶黄旗包衣管领下人世居沈阳地方其曾孙玛瑚任内管领】
　　靳氏【靳可增镶黄旗包衣管领下人世居杨树沟地方其子靳天喜任内副管领】
　　朴氏【朴文孝镶黄旗包衣旗鼓人世居沈阳地方其孙久色任护军校】
　　陆氏【陆受万镶黄旗包衣管领下人世居锦州地方其子陆国英任牧长】
　　牛氏【牛国敏镶黄旗包衣管领下人世居沈阳地方其子柱儿任厩长】
　　辛氏【辛鉴镶黄旗包衣管领下人世居锦州地方其四世孙辛远理任笔帖式】
　　穆氏【穆森镶黄旗包衣管领下人世居沈阳地方其子穆化麟任笔帖式】
　　屈氏【屈英明镶黄旗包衣旗鼓人世居沈阳地方其子屈三科任把总】
　　卢氏【卢汤枝正黄旗包衣管领下人世居辽阳地方其元孙苏楞额任头等侍卫】
　　陶氏【陶登云正黄旗包衣人世居沈阳地方其曾孙陶三格任二等侍卫】
　　锺氏【锺成管正黄旗包衣人世居辽阳地方任员外郎其子锺国玺孙锺瑞曾孙穆克登额俱任员外郎】
　　松氏【松选正黄旗包衣人世居辽阳地方系生员其子松宏道任同知】
　　宣氏【宣有福正黄旗包衣人世居辽阳地方其孙宣韩英任三等侍卫】
　　宁氏【宁德友正黄旗人世居牛庄地方其曾孙达色任护军参领】
　　邢氏【邢华源正黄旗包衣管领下人世居三块石地方其子邢雅图任内副管领】
　　颜氏【颜广仙正黄旗包衣人世居王内署地方其曾孙颜启瑞任护军校】
　　岳氏【岳苏金正黄旗包衣管领下人世居沈阳地方其子永艾任笔帖式】
　　曲氏【曲三梅正黄旗包衣人世居辽阳地方其子曲玉书任笔帖式】
　　屠氏【屠必元正白旗包衣管领下人世居铁岭地方其子屠朗任川东道孙应泰任江西按察使】
　　宜氏【宜大明正白旗包衣管领下人世居辽阳地方任参将】
　　唐氏【唐应祖正白旗包衣旗鼓人世居沈阳地方其曾孙唐英任员外郎兼佐领】
　　梅氏【梅良正白旗包衣管领下人世居沈阳地方其孙梅世倬任知州】
　　鄢氏【鄢绍动正白旗包衣旗鼓人世居沈阳地方其孙鄢国用任骁骑校】
　　段氏【段成良正白旗包衣旗鼓人世居沈阳地方其孙段宏义任骁骑校】
　　查氏【查美伦正白旗包衣旗鼓人世居沈阳地方其子查守用任牧长】
　　费氏【永廉正白旗包衣管领下人世居沈阳地方其孙德住任牧长】
　　铁氏【铁邦有正白旗包衣旗鼓人世居沈阳地方其曾孙八达色任厩长】
　　章氏【章茂正白旗包衣管领下人世居大凌河地方任库长】
　　井氏【井计珠正白旗包衣管领下人世居巨流河地方其孙保祝任笔帖式】
　　巩氏【巩天成正白旗包衣旗鼓人世居沈阳地方其孙巩布系榷总】
　　焦氏【满塞正白旗包衣管领下人世居抚顺地方其孙索桂系笔帖式】
　　万氏【达正蓝旗包衣人世居沈阳地方其孙特松额任二等护卫】
　　苗氏【苗成仓正蓝旗包衣人世居沈阳地方其元孙田保住任二等护卫】
　　郝氏【郝应选正蓝旗包衣人世居沈阳地方其曾孙郝占英任六品包衣大】
　　戚氏【戚达正蓝旗包衣人世居沈阳地方其孙松爱任六品包衣大】
　　时氏【时文绅正蓝旗包衣人世居沈阳地方其元孙时寛任护军校】
　　尹氏【尹侍安镶蓝旗包衣人世居沈阳地方其孙尹国栋任头等侍卫】
　　秋氏【秋必成镶蓝旗人世居沈阳地方其孙秋之龙任三等护卫】
　　蔡氏【蔡国明镶蓝旗包衣人世居沈阳地方天聪时来归其子蔡功任包衣大】
　　受氏【受得贵镶蓝旗包衣人世居沈阳地方天聪时来归其子受有量任七品官】
　　洪氏【洪化民镶蓝旗包衣人世居沈阳地方其元孙双喜任八品官】
　　鲁氏【鲁耀权镶蓝旗包衣人世居沈阳地方天聪时来归任八品官】
　　△满洲旗分内台尼堪姓 
　　沈氏【豊库正黄旗人世居辽东地方其孙绰尔岱任吏部侍郎僧额勒任编修】
　　张氏【张诜正黄旗人世居辽阳地方　国初来归其孙偏图任副都统舒敏正蓝旗人世居大凌河地方任御史】
　　王氏【王文华镶黄旗包衣人世居台地方天聪时来归其孙四保任员外郎】
　　刘氏【福拉纳正黄旗人世居葢州地方天聪时来归其孙费扬古任信炮章京】
　　孙氏【猷尚正黄旗人世居葢州地方　国初来归其孙梦柯任三等侍卫观音保镶白旗人世居辽阳地方任游击】
　　唐氏【拉巴正黄旗人世居沈阳地方天聪时来归任护军校】
　　杨氏【杨绶宗镶黄旗人世居辽阳地方天聪时来归其曾孙九十佟保俱任护军参领】
　　李氏【陶色正黄旗人世居沈阳地方天聪时来归其孙额锡图任佐领】
　　秋氏【秋干正白旗人世居辽阳地方其元孙绰欣任护军参领四世孙明善任员外郎】
　　宋氏【宋成义镶白旗人世居牛庄地方其孙倭赫任主事曾孙苏相龄任太仆寺少卿圣保镶白旗人任员外郎】
　　图氏【图进正黄旗人世居六台地方　国初来归其孙萨穆哈任太常寺少卿】
　　雅氏【雅尚正黄旗人世居吉林乌拉地方天聪时来归其元孙保平任头等侍卫】
　　马氏【马健德正黄旗人世居辽阳地方　国初来归其元孙色伦泰任郎中】
　　赖氏【托色正黄旗人世居沈阳地方天聪时来归其孙额普图任佐领】
　　邓氏【留住正黄旗人世居葢州地方天聪时来归其元孙思久任防御】
　　莫氏【莫官宪正黄旗人世居辽阳地方　国初来归其子常绶任骁骑校】
　　江氏【猷恭正黄旗人世居三台地方　国初来归其元孙三阳泰任骁骑校】
　　庞氏【庞方正黄旗人世居葢州地方天聪时来归其元孙雅尔布任护军校】
　　俞氏【俞柱正黄旗人世居章罗地方天聪时来归其元孙额廉任骁骑校】
　　黄氏【西成额正黄旗人世居牛庄地方其元孙多鼐任骁骑校】
　　罗氏【锡图正黄旗人世居吉林乌拉地方天聪时来归任护军校其曾孙吉禄系举人】
　　郭氏【观齐肯正黄旗人世居葢州地方天聪时来归其元孙常保任护军校】
　　吴氏【吴世虎镶白旗人世居沈阳地方其子五十任员外郎】
　　尤氏【宣柱镶白旗人世居沾河地方其孙阿尔图任三等护卫】
　　卢氏【英魁镶白旗人世居绶山地方其孙罗和理任骁骑校】
　　坡氏【噶尔玛镶白旗人世居铁岭地方其四世孙富魁任骁骑校】
　　陈氏【陈达镶白旗人世居辽阳地方天聪时来归其元孙占住任赞礼郎】
　　孟氏【孟承祖镶白旗人世居匣塔子地方　国初来归其子孟恳任护军校】
　　聂氏【聂胜公镶白旗人世居辽阳地方　国初来归其孙聂受高任护军校】
　　赵氏【三泰镶白旗人世居沾河地方其曾孙七什任护军校】
　　高氏【高国正镶白旗人世居辽阳地方其孙福助任典仪】
　　周氏【乌穆通镶白旗包衣人世居辽东地方其曾孙常保任笔帖式】
　　向氏【百绶镶白旗人世居匣塔子地方其元孙六十一系生员】
　　徐氏【徐成义正蓝旗人世居抚顺地方其孙长龄任员外郎】
　　朱氏【朱成功正蓝旗人世居大凌河地方任护军校其子查克丹任员外郎】
　　史氏【达成正蓝旗人世居抚顺地方其孙赫扬额任骁骑校】
　　宗氏【宗武正蓝旗人世居大凌河地方其子宗有理任护军校】
　　颜氏【博恭正蓝旗人世居大凌河地方其元孙噶哈理任护军校】
　　△满洲旗分内抚顺尼堪姓 
　　赵氏【常武镶蓝旗人其元孙哲克任工部侍郎四世孙台柱任御史台敏任同知】
　　周氏【周文华镶红旗人　国初来归任甘肃巡抚】
　　刘氏【刘世威正蓝旗包衣人其子刘国正任山西兵备道刘芳升正蓝旗包衣旗鼓人任知府】
　　李氏【李伟滋正蓝旗包衣旗鼓人任二等护卫】
　　王氏【王达明正红旗包衣管领下人任主事天神镶红旗包衣人任副将】
　　张氏【张邦祺正蓝旗包衣人任芜湖道】
　　锺氏【锺云禄正白旗包衣人世居硕托地方任员外郎】
　　曹氏【曹忠正蓝旗包衣旗鼓人任宁合道曹志修正蓝旗包衣旗鼓人任知府】
　　马氏【马云龙正蓝旗包衣旗鼓人世居沈阳地方任佐领】
　　范氏【范继生正红旗包衣旗鼓人世居沈阳地方任主事】
　　卢氏【讷勒正蓝旗包衣旗鼓人世居济阳地方任三等护卫】
　　袁氏【德和正红旗包衣管领下人任骁骑校】
　　杜氏【杜望元正蓝旗包衣人任知府其孙神保任二等护卫】
　　高氏【高成美正蓝旗包衣管领下人世居辽阳地方任淮扬道】
　　金氏【倭色镶蓝旗包衣人任三等护卫】
　　吴氏【吴均垲正蓝旗包衣人世居沈阳地方任八品官】
　　孔氏【孔宗顺镶黄旗包衣人任副将】
　　陈氏【陈英琦正红旗包衣人任副将】
　　苏氏【苏敏善正红旗包衣人任佐领】
　　康氏【康达色正红旗包衣旗鼓人任八品管】
　　姬氏【明瞻镶黄旗包衣人　国初来归任直隶兵备道】
　　徐氏【徐良佐镶红旗包衣人任游击】
　　魏氏【魏显德镶红旗包衣人任三等护卫】
　　胡氏【胡名德镶红旗包衣人任六品包衣大】
　　郎氏【郎喜华镶红旗包衣人世居三堡地方任知县】
　　任氏【任宏德正蓝旗包衣旗鼓人世居沈阳地方任启心郎其弟任宏亮任郎中】
　　蔡氏【蔡义兴正蓝旗包衣旗鼓人世居塔山堡地方任知县】
　　冯氏【冯尔章正蓝旗包衣旗鼓人世居沈阳地方任游击】
　　林氏【林超正蓝旗包衣人任员外郎】
　　于氏【于世保正蓝旗包衣人任佐领其子外三孙法宝俱任佐领】
　　房氏【房克成正蓝旗包衣管领下人任佐领】
　　姚氏【姚制义正蓝旗包衣人任佐领】
　　汤氏【他库正蓝旗包衣旗鼓人世居沈阳地方任二等护卫】
　　谢氏【西林布正蓝旗包衣旗鼓人任护军校】
　　邱氏【拜唐阿正蓝旗包衣旗鼓人世居沈阳地方任六品典仪】
　　施氏【珠隆阿正蓝旗包衣旗鼓人世居沈阳地方任护军校】
　　洪氏【洪世英正蓝旗包衣旗鼓人世居沈阳地方任护军校】
　　沈氏【沈世泰正蓝旗包衣旗鼓人世居沈阳地方任骁骑校】
　　严氏【严三格正蓝旗包衣旗鼓人世居沈阳地方任司库】
　　梁氏【梁恭伟正蓝旗包衣旗鼓人世居铁岭地方任县丞】
　　韩氏【韩克禄镶蓝旗包衣管领下人世居沈阳地方任郎中韩景惠韩文材俱任参将】
　　田氏【田修镶蓝旗包衣人世居沈阳地方任佐领】
　　佟氏【德明镶蓝旗包衣人世居沈阳地方其孙四格任八品典仪】
　　肖氏【多和伦镶蓝旗包衣管领下人世居沈阳地方天聪时来归其孙雅奇任三等护卫】
　　宋氏【宋时午镶蓝旗包衣人世居沈阳地方天聪时来归其孙宋二任六品官】
　　谈氏【谈元德镶蓝旗包衣人世居沈阳地方天聪时来归其子塔四任骁骑校】
　　晋氏【晋天受镶蓝旗包衣管领下人世居沈阳地方天聪时来归其孙吉尔占任护军校】
　　许氏【许秉文镶蓝旗包衣人世居沈阳地方其曾孙许六儿任八品官】
　　皇朝通志卷八
　　●皇朝通志卷九 
　　氏族略九 
　　○氏族略九 
　　汉希姓 
　　△汉希姓 
　　（臣）等谨按汉人着姓源流具见郑志惟希姓颇多遗漏五朝氏族已将可考者补入今四方希姓难以枚举惟就国朝题名碑及各直省选举志职官志暨昭忠祠档册等书所有仍按四声续载以备稽览其人名位不以格拘惟因人以存姓至希姓之无册可据者槩不列入焉
　　平声 
　　上声 
　　去声 
　　入声 
　　△平声
　　公氏【公道任昌乐县教谕公守垣任把总祀昭忠祠】
　　工氏【工长年康熙庚戊进士】
　　同氏【同化麟顺治甲午举人】
　　仝氏【仝宗魁乾隆辛未进士】
　　崇氏【崇士锦乾隆庚辰进士】
　　蒙氏【蒙国相康熙癸卯举人蒙浚乾隆辛未进士】
　　隆氏【隆于礼任永春州吏目】
　　农氏【农赓雍正壬于举人】
　　雍氏【雍元聪任太仓州学正】
　　容氏【容而舒康熙甲子举人】
　　支氏【支吧康熙丁丑进士】
　　资氏【资家礼任宜兴县巡检】
　　司氏【司世教顺治己亥进士】
　　仪氏【仪于庭康熙戊戌进士】
　　慈氏【慈国璋乾隆戊戌进士】
　　峗氏【峗开发乾隆庚辰举人】
　　随氏【随人龙任邹平县教谕】
　　怡氏【怡心海雍正丙午武举人】
　　祈氏【祈圣年任永宁州学正】
　　衣氏【衣璟如顺治己丑进士】
　　渠氏【渠源博任抚宁县训导】
　　璩氏【璩廷佑康熙辛丑进士】
　　俱氏【俱日吉康熙已亥武举人】
　　辜氏【辜文麟康熙庚辰进士】
　　呼氏【呼华国乾隆己未进士】
　　扶氏【扶道宏雍正癸丑进士】
　　湖氏【湖腾蛟任温州府教授】
　　犀氏【犀大魁任县丞祀昭忠祠】
　　崖氏【崖葑任新宁州训导】
　　才氏【才瑞任鄞郸县教谕】
　　开氏【开仕任连城县巡检】
　　催氏【催尧龙任百总】
　　邰氏【邰祈任平南县知县】
　　银氏【银文昭乾隆庚辰进士】
　　骞氏【骞稳顺治甲午武举人】
　　旃氏【旃兆鹏任两淮盐大使】
　　招氏【招昌韶任广东阳江县教谕】
　　铙氏【铙崇秩任寿宁县知县】
　　多氏【多象谦顺治丙戌进士】
　　庹氏【庹正国乾隆戊午副榜】
　　呙氏【呙正仪顺治戊戌进士】
　　那氏【那甲任把总祀昭忠祠】
　　苌氏【苌孕秀顺治乙未进士】
　　昌氏【昌天锦康熙乙未进士昌新运任守备祀昭忠祠】
　　昂氏【昂绍善康熙丁未进士】
　　刚氏【刚志德正白旗汉军任库大使】
　　衡氏【衡虞衡顺治己雍进士】
　　承氏【承祖烈康熙甲午举人】
　　卿氏【卿悦康熙戊戌进士】
　　刑氏【刑云龙任藁城县训导】
　　经氏【经腾凤顺治丁酉举人】
　　腾氏【腾云辉任千总祀昭忠祠】
　　犹氏【犹法贤任镇远县教谕】
　　裒氏【裒嘉言任广东香山县县丞】
　　缑氏【缑山鹤乾隆甲戌进士】
　　寻氏【寻绍舞雍正癸丑进士】
　　谌氏【谌绍洪康熙甲辰进士】
　　覃氏【覃石长怀集人击虎救母宾氏覃维楚任郧西县巡检】
　　粘氏【粘克升乾隆戊戌进士】
　　憨氏【憨意诚任新安县教谕】
　　咸氏【咸尔泽任博山县训导】
　　△上声 
　　拱氏【拱翊勋乾隆丁丑进士】
　　仕氏【仕秉哲乾隆辛未进士】
　　以氏【以壮行任左州学正】
　　佀氏【佀鸶举顺治己亥进士】
　　巨氏【巨文彬任河南确山县教谕】
　　仵氏【仵魁乾隆壬辰进士】
　　俎氏【俎如蕙顺治辛丑进士】
　　补氏【补艾任西宁副将】
　　邸氏【邸宗武顺治丙戌进士】
　　买氏【买国良任参将祀昭忠祠】
　　改氏【改谦六康熙戊午武举人】
　　每氏【每可荐顺治乙酉举人】
　　简氏【简逢善任守备祀昭忠祠】
　　茆氏【茆荐馨康熙己末进士】
　　保氏【保兆炳乾隆癸末进士】
　　火氏【火继宗任江苏吴县县丞】
　　乜氏【乜承圣任奉天府治中】
　　噶氏【噶羣任把总祀昭忠祠】
　　冾氏【冾大雄任贵州提督】
　　哈氏【哈元生任贵州提督】
　　赏氏【赏我侯任崇信县训导】
　　幸氏【幸洪诏乾隆壬戌进士】
　　靖氏【靖道谟康熙丙戌进士】
　　受氏【受有量镶蓝旗汉军任七品官】
　　昝氏【昝茹类康熙王辰进士】
　　闪氏【闪煜龙任蓝翎侍卫】
　　橄氏【橄梦元任沁源县训导】
　　△去声 
　　用氏【用世榜任典史祀昭忠祠】
　　类氏【类象升任山东郓城县训导】
　　侍氏【侍朝乾隆庚辰进士】
　　利氏【利纬任崇义县典史】
　　荔氏【荔浚任湻化县训导】
　　秘氏【秘丕笈康熙癸丑进士】
　　贵氏【贵逢甲乾隆壬辰进士】
　　蔚氏【蔚柱任河阳知县蔚之焕任经厯祀昭忠祠】
　　闭氏【闭启运任息县教谕】
　　拜氏【拜恩哈任贵州副将】
　　赛氏【赛枝大任恩安知县赛清柱任把总祀昭忠祠】
　　佴氏【佴杰任直隶知县】
　　晋氏【晋淑载顺治丙戌进士晋见龙任游击祀昭忠祠】
　　阵氏【阵大辇任台湾道】
　　运氏【运万良任贵州副将】
　　寸氏【寸珩任台盐井训导】
　　宦氏【宦儒章乾隆壬申进士】
　　禅氏【禅国荣任萧县主簿】
　　线氏【线国安任广西提督】
　　肖氏【肖雅奇镶黄旗汉军任三等护卫】
　　较氏【较无恭任舞阳县教谕较孝乾隆丁巳进士】
　　兆氏【兆海桃任高雷廉道库大使】
　　化氏【化嘉诰任守备祀昭忠祠】
　　库氏【库谌任铁岭县训导】
　　望氏【望君录雍正癸卯进士】
　　壮氏【壮纯康熙辛丑进士】
　　正氏【正振其任山西兴县教谕】
　　定氏【定世勋雍正己酉武举人】
　　胜氏【胜国祥任游击祀昭忠祠】
　　但氏【但开元任石首县教谕】
　　淡氏【淡如水任蒙城县知县】
　　淦氏【淦良绘乾隆壬戌进士】
　　△入声 
　　竹氏【竹绿猗顺治乙未进士】
　　禄氏【禄天锡康熙辛酉武举人】
　　速氏【速秉植任平乐县知县】
　　续氏【续五美任醴泉县典史】
　　竺氏【竺华邦任沧州吏目】
　　沃氏【沃洲乾隆丁丑进士】
　　粟氏【粟千锺康熙乙未进士】
　　出氏【出科联乾隆己未进士】
　　栗氏【栗芳林康熙癸丑进士】
　　乞氏【直隶南宫有乞姓】
　　阙氏【阙文乾隆丁巳进士】
　　脱氏【脱海龙镇原人为贼所杀妻赵氏投崖死】
　　忽氏【忽转泰康熙辛酉武举人】
　　颉氏【颉际元任监利县巡检】
　　雀氏【雀云卿雍正间恩贡任知府】
　　赫氏【赫皎任获嘉县教谕】
　　职氏【职金丹任新野县教谕】
　　植氏【植廷纪康熙庚子举人】
　　国氏【国涵任寿光县训导】
　　直氏【酋民者架聘妻直额康熙间以烈女旌】
　　黑氏【黑天池康熙己丑进士】
　　弋氏【弋照乾隆丁巳进士】
　　勒氏【勒之道康熙壬子举人】
　　合氏【合揆雍正丁未进士】
　　答氏【答思表顺治丙戌进士】
　　塔氏【塔新策任贵州总兵】
　　郏氏【郏锦乾隆乙未进士】
　　皇朝通志卷九
　　●皇朝通志卷十 
　　氏族略十
　　○氏族略十
　　总论 
　　△总论 
　　赐氏 
　　改氏 
　　以部为氏 
　　以地为氏 
　　以姓为氏 
　　以名为氏 
　　省言 
　　同族异氏 
　　 赐氏 
　　觉罗氏【吴拜官内大臣兼佐领封二等伯谥果壮本姓瓜尔佳氏纳木泰官兵部尚书封三等男本姓舒穆禄氏扈尔汉官一等大臣封三等子本姓佟佳氏卓纳任牛彔本姓纳喇氏满平阿本姓兆佳氏皆　　　太祖高皇帝赐姓觉罗氏车克官秘书院大学士加少师兼太子太师谥文端本姓瓜尔佳氏带翰本姓刘氏皆　　　太宗文皇帝赐姓觉罗氏】
　　赫舍哩氏【额尔德尼授副将世职因编辑　国书谥文成本姓纳喇氏　　　太宗文皇帝赐姓赫舍哩氏翁金官翰林院侍读学士系员外郎浑金养子原藉江西本姓无考　　　圣祖仁皇帝命编入满洲姓赫舍哩氏】
　　乌噜氏【布恕库官副都统本姓温彻亨氏　　　太宗文皇帝赐姓乌噜氏】
　　纳喇氏【准泰官广东巡抚本高丽那姓奉　　旨赐姓满洲之纳喇氏】
　　励氏【励杜讷官礼部尚书谥文恪本姓厉氏　　　圣祖仁皇帝赐姓励氏】
　　 改氏 
　　蒙鄂啰氏【本姓伊尔根觉罗氏族甚繁分居东西二寨西寨改为蒙鄂啰氏】
　　巴雅喇氏【本姓伊尔根觉罗氏东寨改为巴雅喇氏瑚什布本姓无考为莽爱养子承袭云骑尉改姓巴雅喇氏】
　　纳喇氏【星根达尔汉蒙古人本姓土默特因灭纳喇姓部据其地改姓纳喇氏昂古里星古里辉发人本姓伊克达哩后依呼兰人噶扬噶土默图姓纳喇氏遂改姓纳喇氏】
　　赫舍哩氏【富明阿任云骑尉本姓萨克达氏　世祖章皇帝命承袭伊舅乌尔丹世职因改姓赫舍哩氏】
　　富察氏【乌鲁理本姓乌苏氏　　　世宗宪皇帝命继其舅　武英殿大学士一等公富宁安为嗣因改姓富察氏】
　　库雅拉氏【敏森本姓那木都鲁氏　　　世祖章皇帝命承袭其妻之外祖纠纳世职云骑尉因改姓库雅拉氏】
　　博尔济吉特氏【颜达色为轻车都尉班济养子本姓无考班济无嗣　　　世宗宪皇帝命其承袭因改姓博尔济吉特氏】
　　伊拉哩氏【额礼恳本姓纳喇氏其祖图鲁伦迁居伊罕阿林城改姓伊拉哩氏】
　　乌尔达氏【嘉浑本姓乌灵阿氏后移居观音屯改姓乌尔达氏】
　　乌苏氏【额尔登布本姓无考为穆成额养子奉　特恩命其承袭云骑尉因改姓乌苏氏】
　　塔塔尔氏【伊常阿本姓实宝禅氏其舅祖寨楞无嗣奉　　特恩命其承袭云骑尉因改姓塔塔尔氏】
　　伊尔根觉罗氏【腾起本姓兆佳氏改姓伊尔根觉罗氏】
　　邱氏【雍正元年　　　世宗宪皇帝特旨命汉人姓与　至圣讳同者俱加吧旁改为邱氏】
　　敬氏【敬华南官翰林院编修本姓苟氏改为敬氏】
　　（臣）等谨按苟氏文氏皆本敬姓宋时以避翼祖讳改为二氏今华南之改敬亦可云复姓也
　　 以部为氏 
　　瓜尔佳氏【见八旗氏族通谱】
　　钮钴禄氏【见八旗氏族通谱】
　　赫舍哩氏【见八旗氏族通谱】
　　纳喇氏【见八旗氏族通谱】
　　科尔沁氏【见八旗氏族通谱】
　　察哈尔氏【见八旗氏族通谱】
　　辉和氏【见八旗氏族通谱】
　　叶赫氏【见八旗氏族通谱】
　　土默特氏【见元史国语解】
　　巴颜氏【见辽史国语解】
　　完颜氏【见金史国语解】
　　富察氏【见八旗氏族通谱】
　　乌苏氏【见辽史国语解】
　　克哷氏【见元史国语解】
　　温特赫氏【见金史国语解】
　　尼玛察氏【见金史国语解】
　　温都氏【见金史国语解】
　　乌梁海氏【见元史国语解】
　　哈苏特氏【见元史国语解】
　　阿克占氏【见金史国语解】
　　阿尔拉氏【见元史国语解】
　　图克坦氏【见金史国语解】
　　珠格氏【见金史国语解】
　　图们氏【见元史国语解】
　　拜格氏【见金史国语解】
　　珠佳氏【见元史国语解】
　　珠噜氏【见金史国语解】
　　卓津氏【见辽史国语解】
　　伊喇氏【见元史国语解】
　　喀喇氏【见元史国语解】
　　兆垒氏【见元史国语解】
　　尼玛哈氏【见元史国语解】
　　莽果氏【见元史国语解】
　　郭尔罗斯氏【见　国史内扎萨克传】
　　翁牛特氏【见　国史内扎萨克传】
　　乌喇特氏【见　国史内扎萨克传】
　　扎拉氏【见元史国语解】
　　巴林氏【见元史国语解】
　　柰曼氏【见元史国语解】
　　蒙古氏【见金史国语解】
　　（臣）等谨按郑志以国为氏以部为氏分列为二今考满洲蒙古如叶赫科尔沁土默特察哈尔等姓自我国家肇与东土圣德远敷凡属外藩咸归部落统列以部为氏以昭景从之盛云
　　 以地为氏 
　　马佳氏【见八旗氏族通谱】
　　栋鄂氏【见八旗氏族通谱】
　　郭啰罗氏【见八旗氏族通谱】
　　兆佳氏【见八旗氏族通谱】
　　章佳氏【见八旗氏族通谱】
　　萨克达氏【见八旗氏族通谱】
　　瓦尔喀氏【见八旗氏族通谱】
　　宁古塔氏【见八旗氏族通谱】
　　瑚锡哈哩氏【见八旗氏族通谱】
　　佟佳氏【见八旗氏族通谱】
　　性佳氏【见八旗氏族通谱】
　　齐佳氏【见八旗氏族通谱】
　　索绰啰氏【见八旗氏族通谱】
　　裕瑚噜氏【见八旗氏族通谱】
　　呼尔哈氏【见八旗氏族通谱】
　　噶努氏【见八旗氏族通谱】
　　卦勒察氏【见八旗氏族通谱】
　　洪鄂氏【见八旗氏族通谱】
　　乌苏哩氏【见八旗氏族通谱】
　　徐吉氏【见八旗氏族通谱】
　　恺颜氏【见八旗氏族通谱】
　　爱珲氏【见八旗氏族通谱】
　　巴尔达氏【见八旗氏族通谱】
　　喀喇沁氏【见八旗氏族通谱】
　　贤达禅氏【见八旗氏族通谱】
　　德都勒氏【见八旗氏族通谱】
　　绰克秦氏【见八旗氏族通谱】
　　海拉苏氏【见八旗氏族通谱】
　　褚库尔氏【见八旗氏族通谱】
　　崇果噜氏【见八旗氏族通谱】
　　穆和林氏【见八旗氏族通谱】
　　蒙古楚氏【见八旗氏族通谱】
　　扎噜特氏【见八旗氏族通谱】
　　扎岳特氏【见八旗氏族通谱】
　　乌噜特氏【见八旗氏族通谱】
　　觉尔察氏【见八旗通志列传
　　老沟氏【见八旗通志列传】
　　席鲁特氏【见八旗通志列】
　　阿苏克氏【见八旗通志列传】
　　克什克腾氏【见八旗通志列传】
　　 以姓为氏 
　　钮钴禄氏【本金姓见金史】
　　舒穆禄氏【本金姓见金史】
　　那木都鲁氏【本金姓见金史】
　　赛密勒氏【本金姓见金史】
　　尼沙氏【本金姓见金史】
　　博和哩氏【本金姓见金史】
　　辉罗氏【本金姓见金史】
　　乌苏占氏【本金姓见金史】
　　图们氏【本金部名又金姓见金史】
　　萨察氏【本金姓见金史】
　　珠尔根氏【本金姓见金史】
　　额苏哩氏【本金姓见金史】
　　广佳喇氏【本金姓见金史】
　　赫书氏【本金姓见金史】
　　纳塔氏【本金姓见金史】
　　都克达氏【本金姓见金史】
　　伊喇氏【本辽部名金时为姓见金史】
　　舒尔都氏【本金姓见金史】
　　塔坦氏【本元姓见元史】
　　沙达喇氏【本元姓见元史】
　　纳哈塔氏【本金姓见金史】
　　富珠哩氏【本金姓见金史】
　　锡尔馨氏【本元姓见元史】
　　布萨氏【本金姓见金史】
　　乌什拉氏【本金姓见金史】
　　哈萨喇氏【本金姓见金史】
　　鄂尔图特氏【本元姓见元史】
　　卓特氏【本金姓见金史】
　　博尔济克氏【本金姓见金史】
　　锡璘氏【本元姓见元史】
　　苏尼特氏【本元姓见元史】
　　卓多穆氏【本金姓见金史】
　　库布克氏【本元姓见元史】
　　托罗特氏【本金姓见金史】
　　彻穆衮氏【本金姓见金史】
　　 以名为氏 
　　石氏【石国柱官工部尚书封三等男本姓瓜尔佳氏父石翰居辽东因名有石字遂以为氏】
　　顾氏【顾八代官礼部尚书谥文端本姓伊尔根觉罗氏自八代始子孙以顾为氏】
　　鄂氏【鄂拜官国子监祭酒本姓西林觉罗氏自拜始子孙以鄂为氏】
　　 省言 
　　佟氏【佟养正之祖本姓佟佳氏因贸易关中其子孙皆以佟为氏】
　　强氏【包衣强効本姓强恰哩氏自効始其子孙皆以强为氏】
　　 同族异氏 
　　伊尔根觉罗氏【其鄂支为蒙鄂啰氏巴雅喇氏】
　　乌灵阿氏【其鄂支为乌尔达氏】
　　瓜尔佳氏【其别支为石氏】
　　佟佳氏【其别支为佟氏】
　　（臣）等谨按郑志尚有别族同氏一修今考满洲蒙古各姓氏中其别族同氏者即卷内所戴赐氏改氏诸条皆是也已见前文不复复述云
　　皇朝通志卷十
《清朝通志》　六书略凡三卷（011～013）/一百二十六卷　（清）高宗 敕撰 
 
　　●皇朝通志卷十一 
　　六书略一
　　○六书略一
　　（臣）等谨按周官六书之义康成所释前志载之详矣顾其源流条贯足以证古今诵习之同而未足罄乾坤橐钥之妙钦惟我国家肇造区夏列圣天亶神灵刱制文字用垂久远实得天地之中声其理根于律吕损益还宫之法故其用实总乎音韵之全圣祖仁皇帝考文制度既已定为清文鉴一书复以音韵阐微与康熙字典实相表里颁示训行薄海暨讫一扫诸家之陋俾阳开阴阖洞启机缄五均七始互相枢纽盖汉文之言六书者至于魏晋而始有声类南北朝而始有切韵后遂执所谓切韵者以上检六经旁核百氏究未得其要领
　　国书则谐韵生声探源星宿于是声之所在而形成焉洪纤巨细无不指之事疾徐俯仰无不会之意十二字头生生不已以声为转注也人名地名闲用对音以声为假借也错综变化之中实于六书之义无不赅备此真恃源而往之道也至于篆降而隶隶降而楷偏旁穿凿不免影响依附我皇上沿流溯源定为清篆三十二体符玺印章昭回云汉其余各体并会萃于御制盛京赋虫鱼鸟兽草木山川陶镕万象归于一冶又直追古皇仰观俯察之心以神而明之则国书为谐声之祖何尝非象形之祖与外如蒙古旧语天竺梵音以及西番译语回准方言莫不并蓄兼收登于策府按之钦定西域同文志同文韵统三合清文鉴五译合璧集要诸书譬之百川赴壑趋海朝宗列宿经天向辰拱极（臣）等谨将国书首载简端次列清篆用昭皇朝制作之盛其蒙古西番回准各部亦依次登载余如塞垣别部海岛名藩言不雅驯无关订证均略而不载焉
　　国书 
　　△国书 
　　太祖初命额尔德尼巴克什同噶盖扎尔固齐将【蒙古字】创立满文
　　（臣）等谨按此创立满文之始所云□□□□□ 【无圈点档案】 是也诚万世臣民所当遵守者
　　太宗命达海巴克什等翻译书籍库尔禅等记注政事谕达海增加圈点
　　（臣）等谨按此即今所遵用国书如□□□之□字即加点之始□□□之□字即加圈之始大抵十二字头率以三字或二字蝉联成句自加圈点而□ 【雨】 不至混于□ 【奴仆】 □ 【户口之户】 不至混于□ 【泥土之土】 □ 【鱼刺】 不至混于□ 【男子】 之类朗若列眉于是字无遁声声无遗字于文字通行信为明晰
　　阿额伊鄂乌谔　□□□□□□
　　（臣）等谨按十二字头实为国书生生不已之母而第一字头又为十一字头之母至此六字则更为第一字头之母阿 【读如六麻韵】 额 【平声读】 伊怡宜义 【义字平声读】 鄂 【平声读】 乌伍武务渥 【伍字以下俱平声读】 鄂 【平声读】 阴阳阖辟上本律元以下合音切韵诸法详见七音略余仿此
　　爱　额依　伊依　□　□　□
　　（臣）等谨按此第二字头就第一字头加一□字成音如阿加依呼成爱余仿此
　　阿哷　额哷　伊哷　□　□　□
　　（臣）等谨按此第三字头就第一字头加一□字应以哷字带音余仿此
　　安　恩　音　□　□　□
　　（臣）等谨按此第四字头就第一字头加一□字成音如阿加安成安余仿此
　　昂　鞥　英　□　□　□
　　（臣）等谨按此第五字头就第一字头加一□字成音如阿加昂成昂余仿此
　　阿克　额克　伊克　□　□　□
　　（臣）等谨按此第六字头就第一字头加一□字其音之属从阴则加一□字以克字带音余仿此
　　阿斯　额斯　伊斯　□　□　□
　　（臣）等谨按此第七字头就第一字头加一□字以斯字带音余仿此
　　阿特　额特　伊特　□　□　□
　　（臣）等谨按此第八字头就第一字头加一□字以特字带音余仿此
　　阿补　额补　伊补　□　□　□
　　（臣）等谨按此第九字头就第一字头加一□字以补字带音余仿此
　　敖　欧　优　□　□　□
　　（臣）等谨按此第十字头就第一字头加一□字成音如阿加傲成敖余仿此
　　阿勒　额勒　伊勒　□　□　□
　　（臣）等谨按比第十一字头就第一字头加一□字以勒字带音有向用尔字对音者仍通用尔字余仿此
　　阿穆　额穆　伊穆　□　□　□
　　（臣）等谨按此第十二字头就第一字头加一□字以穆字带音有应读作第四字头之音者仍照第四字头对音余仿此
　　十二字头正字之外增添外字
　　（臣）等谨按增添外字以补十二字头之未备如□□□□□□之类为外单字如□　□之类为外联字
　　两字连写切成一字
　　（臣）等谨按切音清字用汉字一字对音如□为聂□为年之类其一字未能切当用汉字二字对音如□为尼雅□为费扬之类
　　太祖欲以【蒙古字】制为国语颁行国中令额尔德尼巴克什与噶盖扎尔固齐酌定之二人辞曰蒙古文字（臣）等习而知之相传久矣未能更制也大祖谕之曰汉人读文凡习汉字与未习汉字者皆知之蒙古人读蒙古文虽未习【蒙古字】者亦皆知之今我国之语必译为蒙古语读之则未习蒙古语者不能知也如何以我国之语制字为难反以习他国之语为易耶
　　额尔德尼巴克什与噶盖扎尔固齐同对曰以我国语制字最善但更制之法臣等未明故难耳
　　太祖因谕之曰阿字下合一麻字非阿麻乎额字下合一墨字非额墨乎吾筹此已悉尔等试书之何为一可额
　　尔德尼巴克什遂与噶盖扎尔固齐遵谕将【蒙古字】编辑连写制为成语创立满文颁行通用满文传布自此始今所用满文数字连为一字者皆额尔德尼巴克什与噶盖扎尔固齐拟制奉太祖钦定俾国人习之者也
　　（臣）等谨按满文制字之法以十二字头为极纽因而有外字又因而有切音单字切音双字至为简易顾操至约以驭至繁要以联字一法为准今恭绎
　　太祖阿麻额墨之训已示联字之大凡当时承旨编辑踵事加详如□字在联字内作□□字在联字内作□□字在联字内作□之类则联字变体之在首者如□字联字内在首则变体作□在中则变体作□在下则变体作□之类则联字变体之分上中下者以下诸字皆仿此如第二字头之□字在联字内则改作□之类则字体之全变者以下诸字头皆仿此参伍错综拟议变化而规矩谨严毫发不爽联字之法因以大备至于结体之分合用笔之先后如 【字之牙】 □ 【字之圈】 □ 【字之点】 □ 【字之尾】 之类心手了然纎悉必较上自祝版
　　内廷宫殿门榜以及诸司章奏必以□□ 【楷书】 为主则尤与心正笔正之旨为脗合焉
　　命分别满文语气
　　（臣）等谨按满文演绎字求实义解证虚神往往有汉文所不能疏通者证以满文而脉络分明神理毕现则尤在助语虚字轻重之别如□□□三字上用□则下用□上用□则下用□上用□则下用□等字以韵相从此则语气之未然者也□□□□□□六字上用□则下用□上用□则下用□上□下□上□下□上□下□等字亦以韵相从此则语气之已然者也如同一□字上用□则为令词上用□则为被词同一□字上用□则为可字上用□则为为字之类此则语气之以承应而异者也如□之上必用□□之下必用□□□□之上必用□□之上必用□之类此则语气之以承应而全者也外如□□□□等字则又有单用联用之分提写不提写之别诸如此类不可枚举丝联绳贯洵为细入无闻矣
　　康熙八年圣祖谕达海巴克什通满汉文字于满书加添圈点俾得分明又照汉字增造字样于今赖之
　　十二年圣祖特谕傅达礼曰满汉文义照字翻绎可通用者甚多后生子弟渐至差谬尔任翰林院掌院可将满语照汉文字汇发明某字应如何用某字当某处用集成一书使有益于后学此书不必太急宜详慎为之务期永远可传其书斟酌周详后二十余年始脱稿刊行即今清文鉴也
　　（臣）等谨按满文字画辨析微芒制为国语其中有可相通者有不可相通者不容稍混如同中之异则同一寿字而□ 【福寿之寿】 与□ 【寿数之寿】 异同一恩字而□ 【恩泽之恩】 与□ 【施恩之恩】 异同一气字而□ 【人生之气】 与□ 【气血之气】 异同一火字而□ 【无焰之火】 与□ 【水火之火】 异他如□ 【颜色之色】 之异于□ 【彩色之色】 □ 【是非之是】 之异于□ 【是之也】 无论已如异中之同则□为南而亦可解为前字□为北而亦可解为后字□为东而亦可解为上字□为西而亦可解为下字他如□ 【甲子之甲又解为青色之青】 □ 【甲乙之乙又解为浅绿色】 以下为十千而五方之色亦如之□ 【子时之子又解为鼠】 □ 【丑时之丑又解为牛】 以下为十二支而十二相亦如之无论已故语之不得不分者如□ 【父】 之与□ 【亦解为父】 □ 【母】 之与□ 【亦解为母】 □ 【利益之利】 之与□ 【元亨利贞之利】 □ 【造次】 之与□ 【缓急】 之类是也语之不妨于合者如□为方而亦可为面□为视而亦可为火□为智而亦可为精能之精贤才之贤□为义而亦可为行次之行部院之部之类是也实字之可以虚用者如□ 【诚】 □ 【理】 之类是也虚字之可以实用者如□为疑问之词而又解为兄弟之弟□为使令之词而又解为车辕横木之类是也虚字之疑似而不容不辨者如□之与□□之与□□之与□□□之类是也实语之疑似而不容不辨者如□ 【初】 之与□ 【作事之始】 □ 【节省之节】 之与□ 【奢俭之俭】 □□ 【不和】 之与□□ 【不睦】 □ 【清】 之与□ 【明】 □ 【约】 之与□ 【简】 之类是也至于语解精微义蕴奥妙又有触处旁通而愈研愈出者即如五经之字均为对音今改为□ 【易】 □ 【书】 □ 【诗】 □ 【春秋】 □ 【礼记】 按之各经本义洵为确切不移其余清文鉴中续入新定国语五千余句以此类推咸归谛当我皇上因列祖之刱垂远宗近守益昭大备国书之制不更如揭日月而行哉
　　清语改音不改字
　　（臣）等谨按运笔贵乎清晰语音贵乎浏亮此翻切诸字缓读本有二音急读则成一字也
　　国书成语读法如□□□□□□六字于联字清语内从无用在句之中间者间有读阿字者皆系□字读额字者皆系□字读伊字者皆系□字读鄂字者皆系□字读乌字者皆系□字又□□□字头下用□字读作呢□□□字头下用□字在别字头下用□字仍作衣之类□□□字头下联用□□字俱作啊□□字俱作窝□□□字俱作乌□字作哦□字作伊之类联话清语内遇□□字俱作傲□□字俱作哈□□字俱作豁之类又如□ 【众兄】 之□字读作匝□等之□字读作则迭字句内如□ 【并】 读作萨匝□ 【金钱】 读作塞则之类以上诸字单字原本音联字必须改读庶几施之应对曲折如意斯又善学者所宜究心者矣
　　乾隆三十七年命清汉对音字式
　　（臣）等谨按满汉文义凡句栉字比上下承应之法断不能同是以有翻译以通之至对音之无义可寻诚如
　　圣谕汉文天字以国书合音字当云梯烟决不得援谬解以立义从来以字义之优劣强为分别轩轾如金史书乌珠为兀朮贝勒为勃极烈或为孛堇又同一蒙古人名于膺世爵者则书罗卜藏于隶谳牍者则书罗卜赃实与蒙古语鄂博而以鄂为嵯峩之峩博为较祭之軷皆为强作解说卒之求其义而不得遂并其音而失之故向来对音字式讹误相沿我皇上特命依国书十二字头酌定对音自一字至数字不等以备行文酌用于对译之法更归简易谨略述梗槩用昭法守焉
　　皇朝通志卷十一
　　●皇朝通志卷十二 
　　六书略二
　　○六书略二
　　清篆 
　　△清篆 
　　乾隆十三年谕我朝国书音韵合乎元声体制本乎圣作分合繁简悉协自然惟篆体虽奋有之而未详备宝玺印章尚用本字朕稽古之暇指授臣工笔为各体篆文儒臣广搜载籍援据古法成三十二类且请以朕制盛京赋缮成清汉篆文既广国书并传古篆足以昭示来许着允所请即以傅恒汪由敦充总裁官阿克敦蒋溥充副总裁官慎简校对缮写人员速竣厥事
　　（臣）等谨按清字篆文传自太宗文皇帝时是清篆原与国书先后并出特以各体未备传习尚稀我皇上本原圣作制为三十二体命缮写御制盛京赋以昭觐扬光烈传示无疆之意六书之道尤为深切着明今据各体标目依类登载并分系缘起于每条之下资考镜焉
　　（满文）
　　玉筯篆舒元舆云李斯变仓颉史籀文为之体尚太古葢小篆外别剏一家也或即以小篆为玉筯其说见于唐元度论书十体然丰坊言小篆变而为玉筯则固各自为书后李阳水最善其体
　　（满文）
　　芝英篆书纂汉武帝有灵芝三本植殿前乃歌芝房曲又命陈遵作是书亦曰灵芝按六国时已有芝英书用之符信则遵盖有所仿章俊卿所谓析六国芝英之派也体用小篆而岐其首尾若芝初生状
　　（满文）
　　上方大篆未知出于何人按蒙恬笔经李斯删取其文为小篆则秦以前早有之韦续又言程邈所述后人饰之以为法祝素先并谓邈饰斯之法当是斯改定古人邈又润色之也体与填书略同
　　（满文）
　　小篆书断云李斯改省籀文作卫恒论四体书势有谓程邈作于云阳狱中非也但按斯以前已有小篆韦续书纂谓汉武得周时汾阴鼎即其文又宣和谱论秦穆时诅楚文熊朋来论黄帝刀布已皆是小篆字体或传自古人斯更为改定遂独擅其名耶亦曰八分小篆者比籀文十存其八也
　　（满文）
　　钟鼎篆墨籔云大禹象钟鼎形作按熊朋来谓古礼器俯为钟仰为鼎自皇佑间命太常摹历代钟鼎欵为图宣和以后此书遂广薛尚功所集钟鼎欵识多三代时篆刻也
　　（满文）
　　垂露篆僧梦英云汉曹喜作以书章奏字如县针而不纎若浓露之垂故名章帝尝重此书比之金盘泻珠风篁杂两蔡邕所谓建初称善者也
　　（满文）
　　柳叶篆僧梦英云晋卫瓘作笔势明劲莫得而学按卫氏三世攻书善师模古字上古以竹挺点漆书画不能行故头麤尾渐细瓘以笔墨拟之复头尾俱细真妙于脱胎者
　　（满文）
　　殳篆撰人无考书纂云伯氏所职文记笏武记殳葢君有命则书其上后人因法其书为殳篆非形象殳也汉印中丁钦私印及李状等刻皆可玩何雪渔文三桥尝仿之
　　（满文）
　　县针篆书纂汉曹喜作后世多以题五经篇目河洛遗诰云小篆为质垂露为纪题署五经印其三史者即此也
　　（臣）等谨按明史礼志诸司印信俱用九迭篆文惟监察御史八迭篆征西等将军柳叶篆我皇上乾隆十三年初制清篆自玉筯芝英以下文武官司印信一年改镌左清篆右汉篆皆以品秩为序文职一二品尚方大篆内三品外布政使司按察使司提督学政小篆内四五品外三四品钟鼎篆内六品外五品以下垂露篆武职一二品柳叶篆三四品殳篆四五品以下县针篆其为体凡九文武有别大小有章谨胪列于前以昭亿万年之法守凡御制上谕有关符宝印章足以信今传后以及诸司议定章程亦依次具载焉
　　御题交泰殿宝谱序后曰宝谱成于乾隆十一年丙寅越三年戊辰始指授儒臣为清文各篆体书因思向之国宝官印汉文用篆书而清文则用本字者以国书篆体未备也今既定为篆法当施之宝印以昭一按谱内青玉皇帝之宝本清字篆文传自太宗文书帝时自是而上四宝均先代相承传为世守者不敢轻易其檀香皇帝之宝以下二十有一则朝仪纶綍所常用宜从新制因敕所司一律改镌与汉篆文相配并纪之宝谱序后云
　　皇太后金宝用玉筯篆
　　皇后金宝制与皇太后同
　　皇贵妃金宝制与皇后同
　　贵妃金宝制与皇贵妃同
　　妃金印制与贵妃同
　　皇太子金宝用玉筯篆和硕亲王金宝芝英篆亲王世子金宝芝英篆多罗郡王饰金银印芝英篆朝鲜国王金印芝英篆琉球国王安南国王暹罗国王俱饰金银印尚方大篆公侯伯俱银印柳叶篆衍圣公银印尚方大篆
　　十四年礼部奏理藩院堂印【蒙古字】应否仍照本文镌刻奉旨理藩院印文之【蒙古字】不必篆书外藩扎萨克盟长喇嘛并蒙古西藏一应满洲蒙古唐古特文亦不必篆书其在京扎萨克大喇嘛印满文用篆书蒙古文不必篆书
　　更铸经略大将军印
　　谕曰近用新定清文篆书铸造各衙门印信所司检阅库中所藏经略大将军将军诸印凡百余颗皆前此因事颁给经用缴还未经销毁者会典复有命将出师请旨将库中印信颁给之文遂至滥觞朕思虎符鹊纽用之军旅所以昭信无取繁多库中所藏其中振扬威武建立肤功者具载历朝实录班班可考今择其克捷奏凯底定迅速者经略印一大将军将军印各七分匣收贮稽其事亦始末刻诸文笥足以传示奕禩即仍其清汉旧文而配以今制清文篆书如数重造遇有应用具奏请旨颁给一并藏之皇史宬其余悉交该部销毁此后若遇请自皇史宬而用者蒇事仍归之皇史宬若遇因一事特行颁给印信者事完交部销毁将此载入会典 
　　（臣）等谨按以上二项印文一则俯从旧俗重译会同之至意一则光昭圣武不忘功臣之盛心至于首玉筯以明九五之尊次芝英以定王侯之辨而尚方柳叶以下无不阶级秩然永垂典则斯诚我圣朝制作明备之隆规万世臣民读皇上御制序文德足重宝而宝以愈重之言于圣人缉熙宥密之学庶几得以仰窥万一已
　　（满文）
　　龙篆书纂庖牺氏获景龙之瑞命臣飞龙氏造六书其文户疏户密趋长形短亦有天矫空际之状
　　（满文）
　　穗书韦续墨薮神农氏因上党生嘉禾八穗乃仿其形作书以颁时令体如穗之累累欲坠故名
　　（满文）
　　岛迹篆书纂云仓颉作论者以其体如鸟足步尘纎悉毕见故名但据蔡邕篆势云字画之始因于鸟迹梁武帝云仓颉观鸟迹之意则当日或实有所见而仿者书断即以此为古文按孔壁中科斗书亦曰古文是古文不独此一种郭忠恕所谓岛迹科斗皆是也若六国传信岛迹书则又非此
　　（满文）
　　垂云篆书纂黄帝时卿云常见乃作是书晋卫恒善之论者谓其笔动若飞字张如云
　　（满文）
　　鸾凤篆书纂少昊时作凤鸟适至爰象其体以成书古人作事往往有所兆辄志之故官以鸟记
　　（满文）
　　科斗书吾衍字原谓仓颉意度为之韦续则言不知何代释适之金壸记言高阳氏状科斗形然按卫恒篆论汉武时得孔壁书人已无能知者徒以形似科斗遂名之则并科斗名亦后人所加矣故费氏亦但言书有二十法科斗是其一并不着撰人名氏晋汲冢竹书南齐楚冢考工记皆是此体
　　（满文）
　　龟书墨薮云陶唐氏因轩辕灵龟负图乃作是书按龟图在轩辕时何以至尧始制字其亦如周初有二鸟祥迨史佚而仿为鸟书耶
　　（满文）
　　倒薤篆论书十体云务光作光辞汤隐清泠陂植薤为食时清风欻至叶交偃成文乃象为此书写太上紫经三卷遂远去时人偶得其书亦谓之薤叶篆
　　（满文）
　　鸟书论书十体周文王有赤雀武王有丹乌用作此体以书幡信韦续但言写二鸟祥不载撰人名氏唐元度则云史佚作也体与鸟迹不同彼仿其迹此象其形
　　（满文）
　　坟书祝素先云周媒氏配合男女令各书以为证按媒氏又有填篆亦用之姻字颇不同葢填以表信此则其作证者
　　（满文）
　　大篆吕氏春秋云仓颉作按汉艺文志史籀着大篆书断亦言籀损益颉文为大篆则系籀作无疑至其字体周越赵宦光等谓即石鼓文而书断又谓石鼓乃籀篆虞世南书旨述并有大篆即籀篆之语诸书各相抵牾意籀所作原有此数种以石鼓籀篆为即大篆者均误也汉书艺文志凡十五篇建武时已亡六篇
　　（满文）
　　麟书书纂鲁西狩获麟仲尼感焉弟子申为作是书墨薮又云纪瑞也
　　（满文）
　　转宿篆书纂宋景公时荧惑守心公有德言三遂徒三舍司星子韦仿其退缩象作是书每前缀用三星墨薮所谓莲花未开形即此
　　（满文）
　　雕虫篆书纂云即战笔书按梦英载鲁秋胡宦游其妻桑时浣蚕作体遒律屈曲如虫故又名虫书或又云虫鸟书张表臣非之谓虫鸟各自为书不相混也晋郭巨山最善之
　　（满文）
　　刻符篆书纂李斯赵高并善用之按秦废古文定八体此其一也文用柳叶小篆双钩成字俗呼为飞白误矣
　　（满文）
　　金错篆书纂云古钱文也周泉府汉铢两刀布所制皆是胡正言摹秦汉印章每于用笔注头处作两丫形葢本此
　　（满文）
　　鹄头篆亦名鹤头撰人无考韦续云诏版所用汉家尺一之简是也起笔轻如鸟喙继笔重如鹄头论者比之远帆无波秋山一抹
　　（满文）
　　飞白书书纂蔡邕作时方饰理源都门邕适撰圣皇篇待诏门下见役人以垩帚成字归而作是书后王子猷父子并造其极又梁武帝谓萧子云曰献之书飞而不白卿书白而不飞可为斟酌之子云乃以篆文为之极精妙欧阳诣得其传
　　（满文）
　　龙爪篆梦英云王右军还天台还至会稽适风月清朗夕上桐亭偶题柱作一飞字形若龙爪遂以为名后王僧虔仿其意加以棱角为虎爪书亦著名
　　（满文）
　　奇字甄丰六体书之一张怀瓘书断云即籀篆也其迹有石鼓文在焉萧子良又谓丰定大篆为奇字葢丰有六体改定古书而成原当时或本大篆籀篆而稍变其体故于籀篆既异于大篆亦不甚同也扬雄最好之刘棻从学焉其传遂广
　　（满文）
　　缨络篆僧梦英云汉刘作升夜观星象作存古之梗概变隶之规矩体类科斗而不真势同回鸾而较逸后汉儒士多学之
　　（满文）
　　剪刀篆韦诞作其形似剪故名僧梦英云剪刀亦名金错书按二书不同体此当是诞又从金错中悟出也
　　（满文）
　　碧落篆段成式谓碑有碧落字故名李肇董逌则谓碑在绛州龙兴宫本旧碧落观故名按欧阳修集古录龙兴宫有碧落尊像篆文即刻其背未濂潜溪志唐韩王元嘉子训为其母造此尊像爰有是碑但不知何人书李璇之玉京宫记曰陈惟玉李汉黄公记曰李训弟譔洛中记异乃谓有二鸽仙来刻者皆不可强为之说要其字法到秦汉人深处李阳冰见之寝处其下数日不能去
　　（臣）等谨按各体清篆考古证今文章炳灿彧彧皇皇允垂极轨昔唐李阳冰之论古篆谓得方圆流峙之形于天地山川得经纬昭回之度于日月星辰得霏布滋蔓之容于云霞草木得屈伸飞动之理于虫鱼禽兽随手万变任心所成通三才之气象备万物之情状我皇上圣神天纵囊括图书新模既广古篆益昭洵足称考文敷典之巨观垂法无疆之盛遘矣
　　皇朝通志卷十二
　　●皇朝通志卷十三 
　　六书略三 
　　○六书略三 
　　西域各部字体 
　　△西域各部字体 
　　乾隆四十四年钦定满洲蒙古汉字三合切音清文鉴
　　（臣）等谨按是书以国语与蒙古语汉语通贯为一使互相音释凡国语一句必兼载蒙古语汉语以明其义并各以【蒙古字】汉字对音以定其声其声为汉字所无者则三合以取之为【蒙古字】所无者则分各种读法写法以取之自有译语以来无如是之经纬详明举一即可知三者至【蒙古字】母考元史世祖中统元年命制新字其字仅千余其母凡四十有一其相关纽而成字者则有韵关之法其以二合三合四合而成字者则有语韵之法而大要以谐声为宗今考馆书存目所载元朱宗文 【又称朱巴颜】 撰【蒙古字】韵二卷首列各本误字及重入汉字次列总括变化之图次字母三十六字次篆字母九十八字次则以各【蒙古字】分韵排列宗文生于至正年间自谓能通音译附会推寻实多不能脗合即如陶宗仪辍耕录载元国字以可侯字为首而是书又依韵会以见经坚■字为首其字母已不相合而元史既称有二合三合四合之法此书乃用直对而不用切音甚至累数字以释一音清浊轻重毫无分别其它错互大概可知转不若明金尼阁所撰西儒耳目资足以自伸其说第西儒耳目资残缺颇多列音韵谱惟存第一摄至十七摄自十八摄至五十摄皆佚已非完书而【蒙古字】韵又踳驳过甚不足据为典要故均从略云
　　御制西域同文志序云岁庚午既定同文韵统序而行之盖以梵音合国书切韵复以国书切韵叶华音字母于是字无遁音书皆备韵微特支■〈冉阝〉咒语窔奥可探而且寰■〈宀禹〉方言拘垆尽释兹者西域既平不可无方略之书然准语回文非纂辑文臣所晓是宜示之纲领有所遵循俾无踳驳舛讹之虞因以天山北路天山南路准部回部并西藏青海等地名人名诸门举凡提要始以国书继以对音汉文复继以汉字三合切音其蒙古西番托忒【回字】以次缀书又于汉文下详注其或为准语或为回语于是兀格蟀自之言不须译鞮象寄而凡识汉字者莫不通其文解其意瞭若列眉易若指掌书既成名之曰西域同文志同文云者仍闸韵统之义而特加以各部方言用明西域记载之实期家喻户晓而无鱼鲁毫厘之失焉然尝思之天高地下人位乎其中是所谓实也至于文盖其名耳实无不同文则或有殊矣今以汉语指天则曰天以国语指天则曰阿卜喀以蒙古语准语指天则曰腾格里以西番语指天则曰那木喀以回语指天则曰阿思满令回人指天以告汉人曰此阿思满汉人必以为非汉人指天以告回人曰此天则回人亦必以为非此亦一非也彼亦一非也庸讵知孰之为是乎然仰首以望昭昭之在上者汉人以为天而敬之回人以为阿思满而敬之是即其大同也实既同名亦无不同焉达者契渊源于一是昧者滞名象于纷殊是志也将以纳方俗于会极祛羣疑之分畛举一例凡豹鼠易辨即世道人心岂云无裨益哉
　　（臣）等谨按切韵字母之学兴于西域流传中土夹漈郑氏所谓虽重百译之远而音义可传顾其论华梵书曰梵书左旋其势向右华书右旋其势向左华以正错成文梵以偏缠成体要之郑氏究未能洞悉原委故于声经音纬之道虽得其大略而不能备晰夫梵音之传布藉翻译以行由天竺而西番由西番而震旦唐吐番相阿努亲受天竺字法而仍译以唐古特之字辗转纡回其势然也前代舆图未扩凡我朝重译来同之地皆当日声教所不通故晋唐以还径僧伽婆罗沙门不空诸人之传译而缁流持诵逈非西僧梵韵譬之嚼饭与人重增呕哕斯言良为不谬皇朝统一函夏疆索周环蒙古诸藩尽列版图迄西陲平定凡回准各部落远至二万余里击壤鼓腹同于几席皇上既合纂蒙古清文鉴一书颁示中外又特立唐古特托忒回回诸学俾之通习流传干大坤广久已示规模于无外今将御制西域同文志序恭载卷首其余蒙古西番托忒回回诸字即按地山水人四门撮其要者缀书其下不特举一例余颠末略具即按之同文韵统之旨亦无不同条共贯所谓栉之于发绩之于丝虽细且多而不乱者矣
　　□□
　　巴 【尔】 库 【勒】 居天山北旧隶版图西邻准界故以为天山北路之首回语巴 【尔】 有库 【勒】 池也城北有池故名转音为巴里坤
　　【三合切音　巴呵　哷　枯□　勒】
　　【蒙古字】□□
　　【西番字】□□
　　【托忒字】□□
　　【回字】□
　　此天山北路地名之首
　　□
　　哈密在天山之南旧隶版图西接回部故以为天山南路之首回语哈 【勒】 密 【勒】 之转音哈 【勒】 瞭望之谓密 【勒】 墩台也地有瞭台故名
　　【三合切音　哈密阿伊】
　　【蒙古字】□
　　【西番字】□
　　【托忒字】□
　　【回字】□
　　此天山南路地名之首
　　□□□
　　汗腾格哩敖拉准语汗称其君之词腾格哩蒙古语准语谓天也敖拉准语谓山葢天山之主峯也
　　【三合切音　哈呵　安　特额　鞥　歌哩阿■〈王剌〉额伊傲阿】
　　【蒙古字】□□□
　　【西番字】□□□□
　　【托忒字】□□□
　　【回字】□□□
　　此天山之主峯
　　□□
　　罗 【布】 淖 【尔】 罗 【布】 回语汇水之区淖 【尔】 为山南众水所汇故名古泑泽一名盐泽一名蒲昌海
　　【三合切音　罗鄂　□　诺鄂　傲哷】
　　【蒙古字】□□
　　【西番字】□□
　　【托忒字】□□
　　【回字】□□
　　此即蒲昌海自葱岭以东和阗叶尔羗诸水皆注焉
　　□□
　　博汗此绰罗斯始祖也自博汗至策旺多 【尔】 济那 【木】 扎 【尔】 并十八世相袭称汗
　　【三合切音　玻鄂　哈呵　安】
　　【蒙古字】□□
　　【西番字】□
　　【托忒字】□□□
　　【回字】□
　　此天山北路准噶尔部人名之首
　　□□□
　　青吉 【斯】 汗回部之汗为第一世按回教相传始墨克墨德那诸国今天山南路派噶 【木】 巴 【尔】 一支其的传也青吉 【斯】 汗族又为旧君其国者因首叙焉
　　【三合切音　□伊　英　基伊　斯　哈呵　安】
　　【蒙古字】　□□□□
　　【西番字】□　□　□
　　【托忒字】□□□□
　　【回字】□□□
　　此天山南路回部人名之首
　　□□□□
　　库克淖 【尔】 蒙古语库克青色淖 【尔】 水聚汇处即青海也以水名亦称库库淖 【尔】 音之转也
　　【三合切音　枯珂乌额　诺鄂　傲哷】
　　【蒙古字】□□
　　【西番字】□□
　　【托忒字】□□
　　【回字】□□
　　此青海地名之首
　　□□
　　阿 【勒】 坦敖拉蒙古语阿 【勒】 坦金也山色如金故名
　　【三合切音　阿勒　塔阿　安　阿■〈王剌〉傲阿】
　　【蒙古字】□□
　　【西番字】□□□
　　【托忒字】□□
　　【回字】□□
　　此青海山名之首
　　□□
　　已见青海地名
　　此青海水名之首
　　□□□□
　　古实汗图鲁拜呼准噶 【尔】 和硕 【特】 哈尼诺雅 【特】 洪郭 【尔】 之子封遵文行义敏慧古实汗按古实汗旧居青海以全境来归为青海诸王公受封之始故首纪之
　　【三合切音　沽施乌伊　哈呵　安　图噜乌乌　巴呵　衣　呼乌】
　　【蒙古字】□□□□
　　【西番字】□□□□
　　【托忒字】□□□□
　　【回字】□□□□
　　此青海人名之首
　　□
　　拉萨西番语谓佛地也番俗尚佛故名
　　【三合切音　■〈王剌〉萨阿阿】
　　【蒙古字】□
　　【西番字】□
　　【托忒字】□
　　【回字】□
　　此西番卫属地名之首
　　□□
　　扎实伦博西番语吉祥山也地以山名
　　【三合切音　楂西阿伊　鲁乌　穆　玻鄂】
　　【蒙古字】□□
　　【西番字】□□□
　　【托忒字】□□
　　【回字】□□□
　　此西番藏属地名之首
　　□□
　　普 【克】 纳 【克】 西番语茂林也地多林木故名
　　【三合切音　□□　克　纳呵　克】
　　【蒙古字】□□
　　【西番字】□□
　　【托忒字】□□
　　【回字】□□
　　此西番喀 【木】 属地名之首
　　□□
　　实德总西番语实德和平之谓总城也葢美其城风俗之词
　　【三合切音　施德伊额　租乌　鞥】
　　【蒙古字】□□
　　【西番字】□□
　　【托忒字】□□
　　【回字】□□
　　此西番阿里属地名之首
　　□□
　　总噶 【尔】 拉西番语噶 【尔】 白色拉岭也岭石色白下有旧城故名
　　【三合切音　租乌　鞥　嘎呵　哷　■〈王剌〉呵】
　　【蒙古字】□□□
　　【西番字】□□□
　　【托忒字】□□□
　　【回字】□□
　　此西番卫属山名之首
　　□□
　　搏博拉西番语搏博高也岭形高峻故名
　　【三合切音　咜鄂　安　玻■〈王剌〉鄂阿】
　　【蒙古字】□□
　　【西番字】□□
　　【托忒字】□□
　　【回字】□□
　　此西番藏属山名之首
　　□□
　　多实拉西番语多谓石实四数拉岭也岭有四石峯故名
　　【三合切音　多施鄂伊■〈王剌〉阿】
　　【蒙古字】□□
　　【西番字】□□□
　　【托忒字】□□
　　【回字】□□
　　此西番喀 【木】 属山名之首
　　□□□□
　　哩 【克】 苏 【木】 衮博哩西番语哩 【克】 苏 【木】 衮博谓文殊观音及手持金刚也哩山也旧曾示现于此故名
　　【三合切音　哩伊　克　苏乌　穆　锡鄂　安　玻哩鄂伊】
　　【蒙古字】□□□□
　　【西番字】□□□□ 
　　【托庇字】 □□□□
　　【回字】□□□
　　此西番阿里属山名之首
　　□□
　　藏博楚西番语藏博清净之谓楚水也河也取清净无垢之义以名河其上流即藏地崖噜臧博楚也
　　【三合切音　匝阿　昂　玻初鄂乌】
　　【蒙古字】□□□
　　【西番字】□□
　　【托忒字】□□
　　【回字】□□
　　此西番卫属水名之首
　　□□□
　　崖噜臧博楚西番语崖噜谓西境藏在卫西与卫属之臧博楚本一河此其西流也
　　【三合切音　阿　衣　噜匝乌乌　昂　玻初鄂乌】
　　【蒙古字】□□□□
　　【西番字】□□□
　　【托忒字】□□□□
　　【回字】□□□
　　此西番藏属水名之首
　　□□
　　沙 【克】 楚西番语沙 【克】 水声水流湍急有声故名
　　【三合切音　沙阿　克　初乌】
　　【蒙古字】□□
　　【西番字】□□
　　【托忒字】□□
　　【回字】□□
　　此西番喀 【木】 属水名之首
　　□□
　　斡康春西番语康空甸也河滨多狐旁有空甸故名
　　【三合切音　斡卡阿阿　昂　舒乌　鞥】
　　【蒙古字】□□□
　　【西番字】□□□
　　【托忒字】□□□
　　【回字】□□
　　此西番阿里属水名之首
　　□□□□
　　总喀巴洛 【布】 藏扎 【克】 巴卫地始兴黄教之祖生于东总喀至卫建噶 【勒】 丹寺阐扬法教衣钵开先一支八叶相传为曼殊师利之呼必勒汗云
　　【三合切音　租乌　鞥　卡巴洛阿阿鄂　补　匝阿　昂　楂阿　克　巴阿】
　　【蒙古字】□□□□
　　【西番字】□□□□□
　　【托忒字】□□□□□
　　【回字】□□□□
　　此西番喇嘛之首
　　（臣）等又按东鹣西鲽风尚所同北辙南辕会归有极钦惟我朝膺天眷命覆载之内悉主悉臣凡雕题漆齿之偕徕实疏仡循蜚所未有似宜附登卷末于以志盛事于梯航阐遗经于山海第考馆书存目所收如四译馆考八纮译史二书要不过广采异闻以资博览间亦涉于邹衍谈天齐谐志怪之流考核之道槩乎未有闻焉至琉球国志一书曾经使臣周煌恭纂进御顾其所载琉球各字仅附之风俗门不过存什一于千百其余四译馆中尚有存馆杂字如暹罗缅甸百译苏禄八百回回西番高昌南掌西天凡十国零星错杂其所载西天西番回回诸字考之钦定西域同文志五译合璧集要诸书总未能窥其奥窔车则抵牾孔多恐各国诸字亦未免承讹袭谬之弊盖羣言必衷诸圣馆中所存皆未经钦定之书似未足以信今传后母宁阙而不录云
　　皇朝通志卷十三
《清朝通志》　七音略凡四卷（014～017）/一百二十六卷　（清）高宗 敕撰 
　　●皇朝通志卷十四 
　　七音略一 
　　○七音略一 
　　（臣）等谨按宫商角征羽五音之外益以半征半商谓之七音葢释神珙以等韵列为三十六字母纵为四声横为七音声调日繁而翻切之学日着然四声切韵盛自齐梁特李登吕静周禺沈约所述之书不显于后隋陆法言作切韵言韵学者代有增损讲求该洽愈精愈密顾中华之字与西域逈殊即用切韵之法比类呼之音亦不备梅膺祚作韵图以明翻切之法其有音无字者乃为空圈以附之则七音亦偏而王全矣我国家文明启运列祖天亶神灵剏为国书以十二字头括宇宙之大文阐古今之秘妙极广大精微之用探阴阳清浊之源至变而莫能淆至赜而不可紊此天地之元音涵今茹古无以复加者也圣祖仁皇帝考文制度御定清文鉴康熙字典音韵阐微诸书颁示中外凡清字汉字之音切殊途同归而按之国书十二字头各有旋相枢纽之妙我皇上钦定增订清文鉴由二合而三合四合合声切字字无遁音辨析微芒益臻美备他如大藏经典西番梵音以及蒙古唐古特回部准部声教所讫方言异尚义类各殊钦定同文韵统西域同文志五译合璧集要诸书明华梵之同源合清汉以互证既条分而缕析亦璧合而珠联若钦定叶韵彚辑音韵述微则又专究华音嘉惠艺苑莫不折衷至当纎悉无遗洵乎音韵之大成也至于本朝诸臣讲求音韵之书如顾炎武之古音表唐韵正音谕易音诗本音毛奇龄之古今通韵纪容舒之孙氏唐韵考江永之古韵标准曾蒙采入四库全书亦皆矩矱秩然考核醕备（臣）等谨将国书十二字头首载简端及经典梵音以至遐方别部与国书音韵互为援证者次及华音次及诸臣著述提纲举要缀其大凡用以征前古未备之音以昭同文之盛其字体字义别详六书略门至乐律宫商厯奉谕旨并恭载乐考兹不具述太祖高皇帝始制国书创为十二字头（臣）等谨按太祖命额尔德尼巴克什噶葢扎尔固齐承旨编辑联缀成文是国书固首重谐声者也
　　国书 
　　△国书 
　　第一字头阿额伊鄂乌谔
　　（臣）等谨按阿额伊鄂乌谔音韵之字也 【纳阿讷额】 以下则为配合翻切之字而字母韵母皆不能出此六字之范围 【纳阿】 至 【髟 背阿】 二十四字 【讷额】 至 【热额】 二十一字 【尼伊】 至 【之伊】 二十一字 【傩鄂】 至 【若鄂】 二十四字 【努乌】 至 【儒乌】 二十三字 【懦谔】 至 【佛鄂】 十一字分晰之而声悉谐参错之而母共贯十一字头皆以此为不易之体例也
　　第二字头 【阿衣额衣伊衣鄂衣乌衣谔衣】 
　　（臣）等谨按 【阿衣额衣伊衣鄂衣乌衣谔衣】 为第二字头之纲以下则依第一字头相生之序而转韵于衣相叶以成音
　　第三字头 【阿哷额哷伊哷鄂哷乌哷谔哷】 
　　（臣）等谨按哷字为华音之所无葢以阿额伊鄂乌谔等字收声于哷连读以成音
　　第四字头 【阿安额恩伊因鄂安乌恩谔恩】 
　　（臣）等谨按 【阿安额恩伊因鄂安乌恩谔恩】 为第四字头之纲而用安恩因安恩恩六字相叶以成音
　　第五字头 【阿昂额鞥伊英鄂昂乌鞥谔鞥】 
　　（臣）等谨按 【阿昂额鞥伊英鄂昂乌鞥谔鞥】 为第五字头之纲而用昂鞥英昂鞥鞥六字相叶以成音
　　第六字头 【阿克额克伊克鄂克乌克谔克】 
　　（臣）等谨按此以阿额伊鄂乌谔等字收声于克字相配成音
　　第七字头 【阿斯额斯伊斯鄂斯乌斯谔斯】 
　　（臣）等谨按斯字亦为华音之所无而以阿额伊鄂乌谔等字收声于斯连读以成音
　　第八字头 【阿特额特伊特鄂特乌特谔特】 
　　（臣）等谨按此以阿额伊鄂乌谔等字收声于特相配成音与第六字头同
　　第九字头 【阿补额补伊补鄂补乌补谔补】 
　　（臣）等谨按此收声于补字相配以成音与前同
　　第十字头 【阿傲额欧伊优鄂傲乌欧谔欧】 
　　（臣）等谨按 【阿傲额欧伊优鄂傲乌欧谔欧】 为第十字头之纲而用傲欧优傲欧欧六字相叶以成音则与二四五字头同也
　　第十一字头 【阿勒额勒伊勒鄂勒乌勒谔勒】 
　　（臣）等谨按勒字亦为华音之所无而以阿额伊鄂乌谔等字收声于勒连读以成音与三七字头同
　　第十二字头 【呵穆额穆伊穆鄂穆乌穆谔穆】 
　　（臣）等谨按此收声于穆字相配以成音与收声于克补同此十二字头生声之次序相协之元音也
　　圣祖仁皇帝御制清文鉴
　　（臣）等谨按清文鉴用国语搜辑成书自天文地理以及鸟兽虫鱼广大精微贯串该洽有兼综之义无不协之音皇上钦定同文韵统以西番字母参考天竺字母贯合异同而以阿字为元音以传真谛（臣）等谨按国书以阿字为元音谓诸字皆生于阿也举华音之所未备者皆以阿字统之辨阴阳清浊于希微杳渺之间因以各得其元音之所在矣国书有阴阳清浊相生之义
　　（臣）等谨按宫商角征羽半征半商为七音喉宫音也兼牙音为宫带角齿头商音也正齿为次商半齿为半商而兼牙音亦为半商牙角音也舌征音也半舌为半征而兼喉音亦为半征重唇羽音也轻唇为次羽唇齿合则为羽合商此所以分阴阳而辨清浊各得其元音者也国书声以切字字无遁音阿额伊为喉音而 【阿斯】 则为半喉半齿萨匝为齿音沙为正齿而 【萨哈】 则半齿半喉卡为牙音嘎则紧而噶则缓 【尼鸦】 塔为舌头音讷为卷舌拉礼为半舌达舌之缓者而 【达哈】 则半舌半喉喇哷哩为弹舌此则转注之所不能明翻切之所不能协者矣琵玛重唇音也法为轻唇伯则紧而巴则缓 【阿衣】 字头则为轻唇缩舌音 【呵哷】 字头为弹舌音 【阿安】 字头则为轻唇卷舌音 【阿昂】 字头则为重唇鼻音其为轻唇舌根音轻唇牙音轻唇舌头音重唇音者则 【阿克阿斯阿特阿补】 等字头也 【阿傲】 字头则为撮唇喉音 【呵勒阿穆】 字头则为重舌根带喉音为重唇合口音葢以华梵合谱而以国书为指南则半清半浊可阴可阳既堪逐字而求声亦克寻声而考字矣
　　御制增订清文鉴序曰朕志切绍闻指授馆臣详加榷核每门首着国语旁附汉字对音或一字或二合或三合切音俾等量者不爽曲发而字之淆于不得其音者尠矣
　　（臣）等谨按声本一元音生三合阿额伊鄂乌谔音之所由生也十二字头皆本此六字参伍错综以谐其音 【纳阿讷额尼伊傩鄂努乌懦谔】 以下皆发声于阿额伊鄂乌谔而以之为母者也 【阿衣额衣伊衣鄂衣乌衣谔衣阿安额恩伊因鄂安乌恩谔恩阿昂额鞥伊英鄂昴乌鞥谔鞥阿傲额欧伊优鄂傲乌欧谔欧】 则发声于本字而以阿额伊鄂乌谔为翻切者也 【阿哷阿克阿特阿补阿勒阿穆】 则皆发声于阿额伊鄂乌谔而以哷克特补勒穆为收声者也故必二合而其音始谐二合成音者 【纳阿】 以下第一字头皆然各字头之首六字亦然 【纳阿衣讷额衣尼伊衣傩鄂衣努乌衣懦谔衣】 则生声于 【纳阿讷额尼伊傩鄂努乌懦谔】 而以衣为转音故必三合而其音始析 【纳阿安讷额恩尼伊因傩鄂安努乌恩懦谔恩】 则又生声于 【纳阿讷额尼伊傩鄂努乌懦谔】 而以安恩因安恩恩六字为转音第五第十字头亦然此音必以三合然后发韵收声辨于疑似微芒之际而得天地之中声也
　　御制清文鉴序又曰字之不得其音者如明安之为猛安穆昆之为谋克犹云对字未叶耳甚者乃因字法以寓褒讥如金史书乌珠为兀朮贝勒为勃极烈或为孛堇者是也
　　（臣）等谨按国书有可对之音而往籍多相沿之谬拉喇莫辨墨穆无分以阿珠为阿求以巴延为伯颜以博啰为索罗雅克特穆尔之为燕帖木儿持们德尔之为铁木迭儿触类纷纭尽成讹谬逞支离之见为穿凿之谈固已音无的据而义多牵合矣至若以奇尔为乞儿以穆苏为马赤鄂端诺尔星宿海也而以为阿敦脑儿腾格哩哈达昆仑山也而以为腾乞里塔自我皇上有辽金元国语解之命及钦定西域同文志而凡人名地名之沿讹袭舛者以国书之音为权衡无不厘然允协矣
　　国朝十二字头括宇宙之大文合声切字字无遁音华音之所未备者合声无不悉具亦无不吻合
　　（臣）等谨按梯烟之为天枯斡之为瓜汉音之所有者国书固无不叶其音而 【基伊】 优 【期伊】 优三合而成音 【尼鸦□鸦伊鸦阿伊阿】 四合而成音 【毕伊鸦阿】 □ 【与鸦伊阿】 昂五合而成音皆韵书之空圈影附者而神会于唇吻之间妙契于呼调之际确然有字之可据诚所谓栉之如发绩之如丝虽细且多而条理不乱者也然则国书集音韵之大成而寻流讨源允足昭圣世同文之治矣
　　皇朝通志卷十四
　　●皇朝通志卷十五 
　　七音略二 
　　△七音略二 
　　天竺字母说 
　　天竺字母谱 
　　天竺字母谱后说 
　　天竺音韵翻切配合字谱说 
　　天竺音韵翻切配合十二谱 
　　天竺音韵翻切配合字谱后说 
　　△天竺字母说 
　　象教之兴原于天竺 【即厄讷特珂克】 大藏一十二部原未尝立定法门以何语言文字设为教品但就竺土大众同晓之语言声韵为之唱说其间义以音宣音由呼出音呼相系韵切从生天竺字母有自来矣中土士庶不能尽识梵书沙门神珙制为华音等韵字母以为诵持标式特其字多空列音无的据纵使呼调得法终亦华梵殊归夫天竺字母经咒诸字之渊源也西番 【即唐克特】 字母经咒诸字之脉络也考其法五十字母之内有十六音韵字三十四翻切字唐贞观初吐番相阿努尝亲受天竺字法悉得其奥于是依其本音译以唐 【古特】 之字以为西域传布经咒之用至■〈冉阝〉哷唐罗杂斡复从阿努所译五十字内考订天竺原规为之唱演夹漈郑氏所谓虽重百译之远一字不通之地而音义可传者也今以天竺等韵字母列于简端即于行下注以唐 【古特】 之字次列国书对音次列汉文对音由此而进之此五十字实为翻译经咒之源也
　　△天竺字母谱 
　　见图（图略）
　　△天竺字母谱后说 
　　文殊问经金刚顶经师利问经三部内俱有此天竺字母五十字而所用汉字各有不同于三经内择其与本字音韵相合者取用之其音韵不合者于钦定国书十二字头汉字内取用天竺字皆清平声其无清平字者用浊平字无平声字者用仄声字其本字呼声应长者将本字迭书而下一字微小合为一字其本字下带别音者即于本字下将别音字细书合为一字其汉字内有音无字者将所切二字并书合为一字其一字有二音者将分数多之字正书分数少之字细书合为一字照国书合声切法急读之即成一音俱将反切及喉齿唇舌等音注于其下其字音相近而呼法不同者如嘎噶 【噶哈】 匝杂 【杂哈】 查楂 【查哈】 答达 【达哈】 巴拔 【拔哈】 十五字皆各三字相近而嘎匝查答巴五字紧读噶杂楂达拔五字缓读带哈字者带喉音读分别注明由此字母所生之字俱照比例庶梵字本韵皆了然矣
　　（臣）等谨按钦定同文韵统着天竺字母谱以天竺字唐古特字与国书汉文比类成章实为华梵并证之大源也因文字之区分得义理之妙合而总本于国书以为之准国书十二字头以阿额伊鄂乌谔六字展转相生成第一部字头又以第一部字头配字合声成后十一部字头虽无字母之名而六字为第一部字头之母第一部字头为十一部字头之母一皆本于天地之元音易简宏通周流不滞由是而推之西番天竺皆可殊途而同归也此谱系以前后二说互相发明准国书以定字母之权衡标梵字而注以汉文之翻切旁通无门义类得宗非特括音韵之大全益足以昭声教之无外也已
　　△天竺音韵翻切配合字谱说 
　　译义之用通乎经文译音之用宜于咒语阿努所译天竺字母字虽唐 【古特】 之字而音则实悉天竺之音然则欲得天竺字之本音舍唐 【古特】 之字其奚从欤今将唐 【古特】 所译天竺音韵翻切配合所生诸字依其配合之法用中上之字对译成谱其字母五十字内阿 【阿阿】 等十六字梵言为阿礼华言为音韵字嘎喀等三十四字梵言为嘎礼华言为翻切字以翻切三十四字配合音韵十六字除配阿字仍得本音外每字各成十五字共成五百一十字又以翻切三十四字除末一字不用外余三十三字各系以鸦喇拉斡四字配合成一百三十二字又以翻切三十四字迭书成三十四字又以翻切三十四字除末九字不用外余二十五字为五类将每类末一字加于前四字之上迭书成二十字又于翻切五类二十五字之上各加拉沙卡萨四字迭书成一百字又于翻切三十四字之上各加喇字迭书成三十四字又举锅字为例加□巴鲁达一记号呼长三分者则于字旁加一圈成一字又加巴鲁达三记号呼长九分者则于字旁加三圈成一字又于嘎喀二字上各加□扎嘛噜记号应带阿字发声者则于字上各加阿字迭书成二字又于巴葩二字上各加□乌巴达嘛记号 【此记号有反正二写法其用并同】 应带阿字发声者亦于字上加阿字迭书成二字又举数字迭书为例成二十六字又以音韵字内阿伊乌厄鄂五字及翻切三十四字并三十四字配合伊乌厄鄂四字所生之一百三十六字共一百七十五字每字配合以纳字以（哈兰答记号联之即成 【焉因】 字收声又每字配合以 【迎阿】 以哈兰答记号联之即成 【阳英】 字收声各成一百七十五字以上共成一千二百一十二字皆以唐 【古特】 之字按照天竺字例排写而成今各用汉字音注分列成谱其中惟 【喇喇】 一字三谱重见并存以备体例
　　△天竺音韵翻切配合十二谱 
　　第一谱 
　　第二谱 
　　第三谱 
　　第四谱 
　　第五谱 
　　第六谱 
　　第七谱 
　　第八谱 
　　第九谱 
　　第十谱 
　　第十一谱 
　　第十二谱
　　 第一谱
　　第一谱翻切三十四字配合音韵十六字除配阿孛仍得本音外每字各成十五字共成五百一十字
　　见图（图略）
　　 第二谱 
　　第二谱翻切三十四字除末一字不用外余三十三字各系以鸦喇拉斡四字成一百三十二字
　　见图（图略）
　　 第三谱 
　　第三谱翻切三十四字迭书成三十四字
　　见图（图略）
　　 第四谱 
　　第四谱翻切三十四字除末九字不用外余二十五字为五类每类末一字加于前四字之上成二十字
　　见图（图略）
　　 第五谱 
　　第五谱五类二十五字之上各加拉沙卡萨四字成一百字
　　见图（图略）
　　 第六谱 
　　第六谱翻切三十四字之上各加喇字成三十四字
　　见图（图略）
　　 第七谱 
　　第七谱举锅字为例加巴鲁达记号成二字
　　见图（图略）
　　 第八谱 
　　第八谱嘎喀二字上加扎嘛噜记号成二字
　　见图（图略）
　　 第九谱 
　　第九谱巴葩二字上加乌巴达嘛记号成二字
　　见图（图略）
　　 第十谱
　　第十谱举数字迭书为例成二十六字
　　见图（图略）
　　 第十一谱 
　　第十一谱音韵字内阿伊乌厄鄂五字及翻切三十四字并三十四字配合伊乌厄鄂四字所生之一百三十六字并一百七十五字每字配合以纳字以哈兰答记号联之即成 【焉因】 字收声之一百七十五字 【焉字收声者为阳如安千之类因字收声者为阴如因金之类】 
　　见图（图略）
　　 第十二谱
　　第十二谱音韵字内阿伊乌厄鄂五字及翻切三十四字并三十四字配合伊乌厄鄂四字所生之一百三十六字共一百七十五字每字配合以 【迎阿】 字以哈兰答记号联之即成 【阳英】 字收声之一百七十五字 【阳字收声者为阳如昂冈之类英字收声者为阴如英京之类】 
　　见图（图略）
　　△天竺音韵翻切配合字谱后说 
　　天竺字母音韵十六字惟阿伊乌喇利厄鄂七字为单字其七字之下又细书一字者即七字之长声昂字即阿字合英字收声 【阿斯】 即阿字带斯字收声故十六字之中止七字为单字然唎利二字以翻切字配之仍系各字之下带本字音不能另成一字故七字之内又止阿伊乌厄鄂五字为单字皆收声于本字之喉音与国书第一字头之阿厄伊鄂乌五字相对其转韵所成之字皆从此五字而生而伊乌厄鄂四字又皆根于阿字故阿字为元声翻切三十四字皆收声于阿字故以翻切三十四字配阿字仍得本字不能另成一字此阿字所以成始而成终也其第一谱配合所生之字每字各成十五字亦惟配伊乌厄鄂四字所生之字各成单字其配昂字所生者即本字合昂字安字或带嘛字收声而昂字安字皆同生于阿字故亦能成单字其配 【阿斯】 字所生者即本字带斯字收声其余皆成双字即系本字之下各带一音要皆子不离母故音韵十六字翻切三十四字皆朱书配合所生之字皆墨书其第二谱至第十谱皆以翻切本字或系字于下或加字于上或迭书二字或迭书数字其系字于下者即收声带别音其加字于上者即发声带别音其二字迭书者即一字带二音其数字迭书者即一字带数音皆系合书成字非由字母配合而生故皆墨书惟第二谱内翻切字下系以斡字者亦成单字葢以翻切三十四字皆收声于阿字而斡字音独轻清与阿字尤近故能另成一字然其谱内皆系字所成不列子母故亦用墨书其第十一诸第十二谱皆以音韵字内阿伊乌厄鄂五字及翻切三十四字并第一谱内翻切三十四字配伊乌厄鄂四字所生之一百三十六字共一百七十五字每字配以纳字即成 【焉因】 字收声与安恩因字头之音相对每字配以 【迎阿】 字即成 【阳英】 字收声与昂鞥英字头之音相对其原有之一百七十五字皆朱书配合所成之各一百七十五字皆墨书其中有重见之字则以字母既同而配合转运又司故仍用本字以备体例此外每单字之下各系以喇字则成 【阿哷厄哷伊哷】 字头之音每字系以噶字则成 【阿克厄克伊克】 字头之音每字系以萨字则成 【阿斯厄斯伊斯】 字头之音每字系以达字则成 【阿特厄特伊特】 字头之音每字系以拔字则成 【阿补厄补伊补】 字头之音每字系以拉字则成 【阿勒厄勒伊勒】 字头之音每字系以嘛字则成 【阿穆厄穆伊穆】 字头之音惟无 【衤伊衣】 字收声□字收声之字加用 【衤伊衣】 字收声之字则于翻切字下加□鸦 【答克】 记号即作 【衤伊衣】 字收声读与埃额 【伊衣】 字头之音相对如用□字收声之字则于长呼字上加□纳啰□ 【纱补】 住记号于系□斡 【鳏哷】 记号字上加□吉固□征卜记号并加□双纳啰记号之字随宜分配即作□字收声读与敖欧优字头之音相对以上诸音皆系前谱字下各系一字即成一音故不另列谱
　　（臣）等谨按钦定同文韵统既着为天竺字母谱复将唐 【古特】 所译天竺音韵翻切配合所生诸字依其配合之法用汉字对译成谱共一千二百一十二字皆以唐 【古特】 字按照天竺字例排写而成以汉字为之注系以前后两说体备韵全皆与国书字头音韵相符由是展转环生妙用不竭既以得天竺之金音并以见唐 【古特】 字之大要矣
　　皇朝通志卷十五
　　●皇朝通志卷十六 
　　七音略三
　　○七音略三
　　华梵字谱 
　　华梵字母合璧谱 
　　华梵合璧谐韵生声十二谱 
　　△华梵字谱 
　　（臣）等谨按反切之学自西域入中国至齐梁间盛行第今所存广韵集韵古今韵会诸书皆止华言并无梵韵所以转梵为华之故稽考实难我朝文德覃敷化行无外天竺西番字母皆得洞悉周知因以逐字寻声因声考字声经音纬洞若发蒙葢韵分六部呼分四等至于轻重清浊之辨平声之字甚显而仄声之字差微就平声之字按韵寻呼按呼求字则每韵皆有四字收声每呼各得谐声一字其音之宫商清浊无不脗合将华言三十六字母列于前旧传三十字及近世字母列于后牙齿喉舌各注本条又取梵音三十六字为华音字母所从出者列于上各按音韵呼法展转求之则华之某字出于梵之某字与其用华之仄不如用梵之平显然共见谨据同文韵统各谱具着于篇
　　△华梵字母合璧谱 
　　嘎【见　嘎字为麻韵开口呼牙音入寒删先韵以安焉弯渊四字收声则开口呼为干齐齿呼为坚合口呼为官撮口呼为涓而见字即坚字之法声故见字出于嘎字母也】
　　喀【溪　喀字亦麻韵开口呼牙音入歌齐鱼虞韵以厄伊乌俞四字收声则开口呼为珂齐齿呼为溪合口呼为枯撮口呼为区故溪字出于喀字母也】
　　噶【羣　噶字亦麻韵开口呼牙音入真文元韵以恩因温云四字收声则开口呼为恩 翔齐齿呼为勤合口呼为温 葵撮口呼为羣故羣字出于噶字母也】
　　阿 迎【疑　阿 迎字亦麻韵开口呼牙音入歌支鱼虞韵以厄伊乌俞四字收声则开口呼为义齐齿呼为疑合口呼为吾撮口呼为鱼故疑字出于阿 迎字母也】
　　答【端　答字为麻韵开口呼舌头音入寒删先韵以安焉弯渊四字收声则开口呼为丹齐齿呼为颠合口呼为端撮口呼为渊 低故端字出于答字母也】
　　塔【透　塔字亦麻韵开口呼头音入尤韵以欧由欧 乌欧 俞四字收声则开口呼为偷齐齿呼为由 梯合口呼为欧 王 余撮口呼为梯欧 俞而透字即儒字之去声故透字出于塔字母也】
　　达【定　达字亦麻韵开口呼舌头音入东冬青蒸韵以鞥英雍四字收声则开口呼为腾齐齿呼为庭合口呼为同撮口呼为雍 题而定字即庭字庂去声故定字出于达字母也】
　　纳【泥　纳字亦麻韵开口呼舌头音入歌支齐虞韵以厄伊乌俞四字收声则开口呼为那齐齿呼为泥合口呼为奴撮口呼为俞 泥故泥字出于纳字母也】
　　鸦 赍【咤知　鸦 赍字为麻韵齿头音舌上开口呼转作咤入歌支鱼虞韵以厄伊乌俞四字收声则开口呼为厄 咤齐齿呼知合口呼为乌 知撮口呼为猪故知字出于咤字母也】
　　鸦 妻【侘彻　鸦 妻字亦麻韵齿头音舌上开口呼转作侘入寒先韵以安焉弯渊四字收声则开口呼为安 侘齐齿呼为梴合口呼为弯 摅撮口呼为猭而彻字即梴字之入声故彻字出于侘字母也】
　　鸦 赍【茶澄　鸦 赍字亦麻韵齿头音舌上开口呼转作茶入东冬青蒸韵以鞥英雍四字收声则开口呼为枨齐齿呼为澄合口呼为翁 池撮口呼为虫故澄字出于茶字母也】
　　鸦 尼【娘　鸦 尼字即麻韵开口呼舌上音入江阳韵以昂央汪昂 俞四字收声则开口呼为昂 拏齐齿呼为娘合口呼为哝撮口呼为昂 袽故娘字出于鸦 尼字母也】
　　巴【帮　巴字为麻韵开口呼重唇音入江阳韵以昂央汪昂 俞四字收声则开口呼为齐齿呼为央 卑合口呼为汪 逋撮口呼为 卑昂俞 故帮字出于巴字母也】
　　葩【滂　葩字亦麻韵开口呼重唇音入江阳韵以昂央汪昂 俞四字收声则开口呼为滂齐齿呼为央 披合口呼为汪 铺撮口呼为 披昂俞 故滂字出于葩字母也】
　　拔【并　拔字亦麻韵开口呼重唇音入东冬庚青韵以鞥英翁雍四字收声则开口呼为彭齐齿呼为平合口呼为蓬撮口呼为雍 皮而并字即彭字上声故并字出于拔字母也】
　　嘛【明　嘛字亦麻韵开口呼重唇音入东冬庚青韵以鞥英翁雍四字收声则开口呼为萌齐齿呼为明合口呼为蒙撮口呼为雍 縻故明字出于嘛字母也】
　　夫 斡【非　夫 斡字为麻韵合口呼轻唇音入支微韵以额额 伊威额 俞四字收声则开口呼为斡 夫齐齿呼为夫 斡合口呼为非撮口呼为 夫额俞 故非字出于夫 斡字母也】
　　孚 斡【敷　孚 斡字亦麻韵合口呼轻唇音入歌支鱼虞韵以厄伊乌俞四字收声则开口呼为厄 孚齐齿呼为伊 孚合口呼为敷撮口呼为俞 孚故敷字出于孚 斡字母也】
　　符 斡【奉　符 斡字亦麻韵合口呼轻唇音入东冬庚青韵以鞥英翁雍四字收声则开口呼为鞥 符齐齿呼为英 符合口呼为冯撮口呼为逢而奉字即逢字之上声故奉字出于符 斡字母也】
　　斡【微　斡字亦麻韵合口呼轻唇音入支微齐韵以额额 伊威额 俞四字收声则开口呼为额 斡齐齿呼为 斡额伊 合口呼为微撮口呼为 无额俞 故微字出于斡字母也】
　　匝【精　匝字为麻韵开口呼齿头音入东冬庚青韵以鞥英翁雍四字收声则开口呼为增齐齿呼为精合口呼为宗撮口呼为踪故精字出于匝字母也】
　　攃【清　擦字亦麻韵开口呼齿头音入东冬庚青韵以鞥英翁雍四字收声则开口呼为曾  齐齿呼为清合口呼为聪撮口呼为枞故清字出于攃字母也】
　　杂【从　杂字亦麻韵开口呼齿头音入东冬庚青韵以鞥英翁雍四字收声则开口呼为层齐齿呼为情合口呼为丛撮口呼为从故从字出于杂字也】
　　萨【心　萨字亦麻韵开口呼齿头音入真侵元韵以恩因温云四字收声则开口呼为思 恩齐齿呼为心合口呼为孙撮口呼为荀故心字出于萨字母也】
　　萨【浊邪　萨字读作浊平以阿鸦洼阿 俞四字浊音收声则开口呼为阿 祠齐齿呼为邪合口呼为洼 俗撮口呼为阿 除故邪字出于萨字母也】
　　查【照　查字为麻韵开口呼正齿音入萧肴豪韵以敖么敖 乌敖 俞四字收声则开口呼为  瓜齐齿呼为昭合口呼为 敖 伹 撮口呼为敖 诸而昭字即昭字之去声故照字出于查字母也】
　　义【穿　义字亦麻韵开口呼正齿音入寒删先韵以安焉弯渊四字收声则开口呼为刬齐齿呼为燀合口呼为弯 初撮口呼为穿故穿字出于义字母也】
　　楂【床　楂字亦麻韵开口呼正齿音入江阳韵以昂央汪昂 俞四字收声则开口呼为昂 楂齐齿呼为在央合口呼为床撮口呼为昂 鉏故床字出于楂字母也】
　　沙【审　沙字亦麻韵开口呼正齿音入真文韵以恩因温云四字收声则开口呼为莘齐齿呼为申合口呼为温 疏撮口呼为舜而审字即申字之上声故审字出于沙字母也】
　　沙【浊禅　沙字读作浊平入寒删先韵以安焉弯渊四字浊音收声则开口呼为安 时齐齿呼为禅合口呼为弯 蜀撮口呼为遄故禅字出于沙字母也】
　　哈【晓　哈字为麻韵开口呼喉音入萧肴豪韵以敖么敖 乌敖 俞四字收声则开口呼为蒿齐齿呼为枵合口呼为敖 呼撮口呼为敖 虚而晓字即枵字之上声故晓字出于哈字母也】
　　哈【浊匣　哈字读作浊平入寒先咸韵以安焉鸶渊四字收声则开口呼为寒齐齿呼为咸合口呼为柤撮口呼为悬而匣字即咸字之入声故匣字出于哈字母也】
　　阿【影　阿字为麻韵开口呼喉音入东冬庚青韵以鞥英翁雍四字收声则开口呼仍为鞥齐齿呼仍为英合口呼仍为翁撮口呼仍为雍而影字即英字之上声故影字出于阿字母也】
　　阿【浊喻　阿字读作浊声入歌支鱼虞韵以厄伊乌俞四字收声则开口呼为鞥齐齿呼为移合口呼为坞撮口呼为俞而喻字即俞字之去声故喻字出于阿字母也】
　　拉【来　拉字为麻韵开口呼半舌音入佳 韵以埃 歪埃 俞四字收声则开口呼为来齐齿呼为懒合口呼为埃 闾故来字出于拉字母也】
　　髟 背【日　髟 背字为麻韵开口呼半齿音入滇文韵以恩因温云四字收声则开口呼为 恩髟背 齐齿呼为人合口呼为温 如撮口呼为犉而日字即人字之入声故日字出于髟 背字母也】
　　△华梵合璧谐韵生声十二谱 
　　第一谱阿厄伊乌俞五字为谐韵生声之元 
　　第二谱歌基姑居四呼收声于厄伊乌俞四字 
　　第三谱嘎嘉瓜阿 居四呼收声于阿鸦洼阿 俞四字 
　　第四谱歌厄 基锅觉四呼收声于厄厄 伊窝约四字 
　　第五谱千坚官涓四呼收声于安焉弯渊四字 
　　第六谱根巾昆君四呼收声于恩因温云四子 
　　第七谱冈姜光昂 居四呼收声于昂央汪昂 俞四字 
　　第八谱庚京公扃四呼收声于鞥英翁雍四字 
　　第九谱该皆乖埃 居四呼收声于埃 歪埃 俞四字 
　　第十谱祴额 基规额 居四呼收声于额额 伊威额 俞四字 
　　第十一谱高骄敖 姑敖 居四字收声于敖么敖 乌敖 俞四字 
　　第十二谱钩鸠欧 姑欧 居四呼收声于欧由欧 乌欧 俞四字 
　　 第一谱阿厄伊乌俞五字为谐韵生声之元 
　　嘎嘎阿切基嘎伊切姑嘎乌切居嘎俞切
　　歌嘎厄切基嘎伊切沽嘎乌切居嘎俞切　歌歌厄切基歌伊切沽歌乌切居歌俞切
　　阿阿阿切鸦伊阿切洼乌阿切俞阿俞阿切　嘎嘎阿切嘉基鸦切瓜□洼切阿 居居阿 俞切
　　厄厄厄切厄 伊伊厄切窝乌厄切约俞厄切　歌歌厄切厄 基基厄 伊切锅站窝切觉居约切
　　安阿安切焉伊安切弯乌安切渊俞安切　千嘎安切坚基焉切官姑弯切涓居渊切
　　恩厄恩切因伊恩切温乌恩切云俞恩切　根歌恩切巾基因切昆姑恩切君居云切
　　昂阿昂切央伊昂切汪乌昂切俞昂俞昂切　冈嘎昂切姜基央切光姑汪切居昂居□切
　　鞥厄鞥切英伊鞥切翁乌鞥切雍俞鞥切　庚歌鞥切京基英切公姑翁切户 司居雍切
　　埃阿埃切 伊埃切歪乌埃切俞埃俞埃切　该嘎埃切皆基 切乖姑歪切埃 居居埃 俞切
　　额厄额切额 伊伊额切威乌额切额 俞俞额切　祴歌额切额 基基峦切规姑威切额 居居额 俞切
　　敖阿敖切么伊敖切敖 乌乌敖切敖 俞俞敖切　高嘎敖切骄基么切敖 姑姑敖 乌切敖 居居敖 俞切
　　欧厄欧切由伊欧切欧 乌乌欧切欧 俞俞欧切　钩歌欧切鸠基由切欧 姑姑欧 乌切欧 居居欧 俞切
　　【按阿厄伊乌俞五字为谐韵之元嘎歌基姑居五字为生声之元阿与厄配嘎与歌配阿伍乌俞四字为阳韵收声厄伊乌俞阿字为阴韵收声嘎基姑居四字为阳声字所从出歌基姑居四字为阴声字所从出以下十韵上段为各韵之收声下段乃各呼之首一字也详后说】 
　　 第二谱歌基姑居四呼收声于厄伊乌俞四字 
　　开口呼收声厄字　齐齿呼收声伊字　合口呼收声乌字　撮口呼收声俞字
　　嘎　见　歌嘎厄切　基嘎伊切　姑嘎乌切　居基俞切
　　喀　溪　珂喀厄切　溪喀伊切　枯喀乌切　区溪俞切
　　噶　羣　翗隑厄切　奇噶伊切　乌 葵葵乌切　渠奇俞切
　　阿 迎疑　莪皑厄切　疑迎伊切　吾莪乌切　鱼疑俞切
　　答　端　多答厄切　低答伊切　都多乌切　俞 低低俞切
　　塔　透　佗塔厄切　梯塔伊切　王 余佗乌切　俞 梯梯俞切
　　达　定　驼达厄切　题达伊切　徒驼乌切　俞 题题俞切
　　纳　泥　那纳厄切　泥纳伊切　奴那乌切　俞 泥泥俞切
　　咤　知　厄 咤咤厄切　知咤伊切　乌 知知乌切　猪知俞切
　　侘　彻　厄 侘侘厄切　絺侘伊切　乌 絺絺乌切　摅絺俞切
　　茶　澄　厄 茶茶厄切　池茶伊切　乌 池池乌切　除池俞切
　　鸦 尼　娘　厄 拏尼厄 鸦切　尼拏伊切　乌 尼尼乌切　袽尼俞切
　　巴　帮　伯巴厄切　卑巴伊切　逋巴乌切　俞 卑卑俞切
　　葩　滂　拍葩厄切　披葩伊切　铺葩乌切　俞 披披俞切
　　拔　并　白拔厄切　皮拔伊切　蒲拔乌切　俞 皮皮俞切
　　嘛　明　陌嘛厄切　縻嘛伊切　模嘛乌切　俞 縻縻俞切
　　夫 斡　非　厄 夫夫厄切　伊 夫夫伊切　夫夫乌切　俞 夫夫俞切
　　孚 斡　敷　厄 孚孚厄切　伊 孚孚伊切　敷孚乌切　俞 孚孚俞切
　　符 斡　奉　 符厄符厄切　伊 符符伊切　扶符乌切　俞 符符俞切
　　斡　微　厄 斡斡厄切　伊 斡斡伊切　无斡乌切　俞 无无俞切
　　匝　精　作匝厄切　咨匝伊切　赍咨伊切　租咨乌切　苴赍俞切
　　攃　清　蹉攃厄切　雌攃伊切　妻雌伊切　粗雌乌切　趋妻俞切
　　杂　从　醝杂厄切　慈□伊切　齐慈伊切　徂慈乌切　  徂齐俞切
　　萨　心　娑萨厄切　思扎伊尔切　西思伊切　苏思乌切　胥西俞切
　　萨浊邪　厄 祠祠厄切　祠似伊切　席祠伊切　俗祠乌切　徐席俞切
　　查　照　责查厄切　支查伊切　菹支乌切　诸支俞切
　　义　穿　策义厄切　蚩义伊切　初蚩乌切　枢蚩俞切
　　楂　床　咋楂厄切　茌楂伊切　雏茌乌切　鉏茌俞切
　　沙　审　梀沙厄切　施沙伊切　疏施乌切　书施俞切
　　沙浊禅　厄 时时厄切　时石伊切　蜀时乌切　殊时俞切
　　哈　晓　诃哈厄切　希熙伊切　呼诃乌切　虚希俞切
　　哈浊匣　何河厄切　兮奚伊切　胡何乌切　俞 兮兮俞切
　　阿　影　厄阿厄切　伊衣伊切　乌厄乌切　纡伊俞切
　　阿浊喻　言 芌佁厄切　移逸伊切　坞言 芌乌切　俞移俞切
　　拉　来　罗拉厄切　离拉伊切　卢拉乌切　闾离俞切
　　髟 背　日　 厄髟背 髟 背厄切　髵髟 背伊切　乌 如如乌切　如髵俞切
　　【按天竺字母五类第三字与第一字音相近但分紧缓耳中华则每音第三字为第二字之浊音或为第一字之浊音如羣或读为攗  鹿囷 定或读为订是也本谱翗奇葵乌渠四字为珂溪枯区之浊音达字为塔之浊音或读为荅之浊音余仿此齐齿呼齿头者齐韵与支韵异故列二层】 
　　 第三谱嘎嘉瓜阿 居四呼收声于阿鸦洼阿 俞四字 
　　开口呼收声阿字　齐齿呼收声鸦字　合口呼收声洼字　撮口呼收声阿 俞字
　　嘎　见　嘎歌阿切　嘉基鸦切　瓜姑洼切　阿 居居俞阿切
　　喀　溪　喀珂阿切　齿 可溪鸦切　夸枯洼切　阿 区区阿 俞切
　　噶　羣　噶翗阿切　茄奇鸦切　洼 葵葵洼切　阿 渠渠阿 俞切
　　阿 迎　疑　阿 迎峩阿切　牙疑鸦切　化 欠吾洼切　阿 鱼鱼阿 俞切
　　答　端　答德阿切　爹低鸦切　洼 都都洼切　低阿 俞低阿 俞切
　　塔　透　塔忒阿切　鸦 梯梯鸦切　 洼王余 王 余洼切　梯阿 俞梯阿 俞切
　　达　定　达特阿切　鸦 题题鸦切　洼 徒徒洼切　题阿 俞题阿 俞切
　　纳　泥　纳讷阿切　   里 泥鸦切　洼 奴奴洼切　泥阿 俞尼阿 俞切
　　咤　知　咤知阿切　秺知鸦切　檛知洼切　阿 猪猪阿 俞切
　　侘　彻　侘絺阿切　  宅絺鸦切　兑 页絺洼切　阿 摅摅阿 俞切
　　茶　澄　茶池阿切　垞池鸦切　洼 池池洼切　阿 除除阿 俞切
　　鸦 尼娘　鸦 尼拏阿切　拏尼鸦切　妠尼洼切　阿 袽袽阿 俞切
　　巴　帮　巴逋阿切　鸦 卑卑鸦切　八逋洼切　卑阿 俞卑阿 俞切
　　葩　滂　葩铺阿切　鸦 披披鸦切　汃铺洼切　披阿 俞披阿 俞切
　　拔　并　拔蒲阿切　鸦 皮皮鸦切　菝蒲洼切　皮阿 俞皮阿 俞切
　　嘛　明　嘛模阿切　口 芋縻鸦切　  密模洼切　縻阿 俞縻阿 俞切
　　斡 夫非　斡 夫夫阿切　鸦 夫夫鸦切　发夫洼切　夫阿 俞夫阿 俞切
　　斡 孚敷　斡 孚孚阿切　鸦 孚孚鸦切　  市孚洼切　孚阿 俞孚阿 俞切
　　斡 符奉　斡 符符阿切　鸦 符符鸦切　伐符洼切　符阿 俞符阿 俞切
　　斡　微　斡无阿切　鸦 斡斡鸦切　韦 蔑无洼切　无阿 俞无阿 俞切
　　匝　精　匝咨阿切　嗟赍鸦切　洼 租租洼切　阿 苴苴阿 俞切
　　攃　清　攃雌阿切　石  妻鸦切　洼 粗粗洼切　阿 趋趋阿 俞切
　　杂　从　杂慈阿切　大 且齐鸦切　洼 徂徂洼切　 阿 伹   伹阿 俞切
　　萨　心　萨思阿切　些西鸦切　洼 苏苏洼切　阿 胥胥阿 俞切
　　萨浊邪　阿 祠祠阿切　邪席鸦切　洼 俗俗洼切　阿 徐徐阿 俞切
　　查　照　查支阿切　遮支鸦切　髽菹洼切　阿 诸诸阿 俞切
　　义　穿　义蚩阿切　车蚩鸦切　  目 大 黑初洼切　阿 枢枢阿 俞切
　　楂　床　楂茌阿切　槎茌鸦切　洼 雏雏洼切　阿 鉏鉏阿 俞切
　　沙　审　沙施阿切　赊施鸦切　刷疏洼切　阿 书书阿 俞切
　　沙浊禅　阿 时时阿切　蛇时鸦切　洼 蜀蜀洼切　阿 殊殊阿 俞切
　　哈　晓　哈诃阿切　虾希鸦切　花呼洼切　阿 虚虚阿 俞切
　　哈浊匣　阿 何何阿切　遐兮鸦切　华胡洼切　兮阿 俞兮阿 俞切
　　阿　影　阿厄阿切　鸦伊鸦切　洼乌洼切　阿 纡纡阿 俞切
　　阿浊喻　 阿言   言 芌阿切　爷移鸦切　娃坞洼切　阿 俞俞阿 俞切
　　拉　来　拉勒阿切　啰离鸦切　洼 卢卢洼切　阿 闾闾阿 俞切
　　髟 背　日　髟 背日阿切　婼髵鸦切　洼 如如洼切　阿 如如阿 俞切 
　　【按萨沙哈阿字母皆重用一字注明作浊音读为其无浊音字也而所生各音之内则已有本母之浊音故改用二合尤见子母相谐之妙如言 芌阿为萨之浊音时阿为沙之浊音是也娃本影母与洼同音今皆读作喻母撮口呼无字用二合以备其音余同此例】 
　　 第四谱歌厄 基锅觉四呼收声于厄厄 伊窝约四字 
　　开口呼收声厄字　齐齿呼收声厄 伊字　合口呼收声窝字　撮口呼收声约字
　　嘎　见　歌嘎厄切　厄 基基厄 基迦基耶切　锅姑窝切　觉居约切厥　曰切
　　喀　溪　珂喀厄切　厄 溪溪厄 伊切呿溪耶切　科枯窝切　确区约切骨 它区曰切
　　噶　羣　翗隑厄切　厄 奇奇厄 伊切茄奇耶切　窝 葵葵窝切　约 渠渠约切瘸渠曰切
　　阿 迎疑　莪皑厄切　厄 疑疑厄 伊切钀疑耶切　讹吾窝切　岳渠约切月鱼曰切
　　答　端　多答厄切　厄 低低厄 伊切爹低耶切　  乃木 都窝切　约 低低约切日 低低曰切
　　塔　透　佗塔厄切　厄 梯梯厄 伊切贴梯耶切　诧王 余窝切　约 梯梯约切日 梯梯曰切
　　达　定　驼达厄切　厄 题题厄 伊切瓞题耶切　堶徒窝切　约 题题约切日 题题曰切
　　纳　泥　那纳厄切　厄 泥泥厄 伊切捏泥耶切　捼奴窝切　约 泥泥约切日 泥泥曰切
　　咤　知　厄 咤咤厄切　厄 知知厄 伊切　哲知窝切卓知窝切　约 猪猪约切辍猪曰切
　　侘　彻　厄 侘侘厄切　厄 絺絺厄 伊切彻□耶切　逴絺窝切　约 摅摅约切兑 皮摅曰切
　　茶　澄　厄 茶茶厄切　厄 池池厄 伊切辙他耶切　浊池窝切　约 除除约切吶除曰切
　　鸦 尼　娘　厄 拏鸦 尼厄切　厄 尼尼厄 伊切聂尼耶切　搦尼窝切　约 袽袽约切日 袽袽曰切
　　巴　帮　伯巴厄切　厄 卑卑厄 伊切敝 黾卑耶切　波逋窝切　约 卑卑约切日 卑卑曰切
　　葩　滂　拍葩厄切　厄 披披厄 伊切敝 手披耶切　坡镈窝切　约 披披约切日 披披曰切
　　拔　并　白拔厄切　厄 皮皮厄 伊切别皮耶切　婆蒲窝切　约 皮皮约切日 皮皮曰切
　　嘛　明　陌嘛厄切　厄 縻縻厄 伊切口 芋縻耶切　摩模窝切　约 縻縻约切日 縻縻曰切
　　斡 夫非　厄 夫夫厄切　夫厄 伊夫厄 伊切耶 夫夫耶切　革 尃夫窝切　约 夫夫约切日 夫夫曰切
　　斡 孚敷　厄 孚孚厄切　孚厄 伊孚厄 伊切耶 孚孚耶切　 雨 母 孚窝切　约 孚孚约切日 孚孚曰切
　　斡 符奉　厄 符符厄切　符厄 伊符厄 伊切耶 符符耶切　缚符窝切　约 符符约切日 符符曰切
　　斡　微　厄 斡斡厄切　斡厄 伊斡厄 伊切耶 斡斡耶切　窝 无无窝切　约 无无约切日 无无曰切
　　匝　精　作匝厄切　厄 赍赍厄 伊切嗟赍耶切　侳租窝切　爵  旦约切蕝  旦曰切
　　攃　清　蹉攃厄切　厄 妻妻厄 伊切切妻耶切　脞粗窝切　鹊趋约切膬趋曰切
　　杂　从　醝杂厄切　厄 齐齐厄 伊切嶻齐耶切　矬徂窝切　嚼  伹约切绝  伹曰切
　　萨　心　娑萨厄切　厄 西西厄 伊切些西耶切　蓑苏窝切　削胥约切雪胥曰切
　　萨浊邪　厄 祠祠厄切　厄 席席厄 伊切斜席耶切　窝 俗俗窝切　约 徐徐约切折 皮徐曰切
　　查　照　责查厄切　酌支厄 伊切遮支耶切　捉菹窝切　约 诸诸约切拙诸曰切
　　义　穿　策义厄切　绰蚩厄 伊切车蚩耶切　龊初窝切　约 枢枢约切啜枢曰切
　　楂　床　咋楂厄切　厄 茌茌厄 伊切舌茌耶切　浞雏窝切　约 鉏鉏约切日 鉏鉏曰切
　　沙　审　梀沙厄切　铄施厄 伊切赊施耶切　朔疏窝切　约 书书约切说书曰切
　　沙浊禅　厄 时时厄切　杓时厄 伊切蛇时耶切　窝 蜀蜀窝切　约 殊殊约切日 蜀蜀曰切
　　哈　晓　诃哈厄切　厄 希希厄 伊切歇希耶切　豁呼窝切　谑虚约切血希曰切
　　哈浊匣　何河厄切　厄 兮兮厄 伊切颉兮耶切　和胡窝切　学俞 兮约切穴兮曰切
　　阿　影　厄阿厄切　厄 伊伊厄 伊切耶伊耶切　窝乌窝切　约纡约切哕纡曰切
　　阿浊喻　言 芌佁厄切　厄 移移厄 伊切曳曳耶切　窝 坞坞窝切　药俞约切曰俞曰切
　　拉　来　罗拉厄切　畧离厄 伊切列力耶切　骡卢窝切　约 闾闾约切劣闾曰切
　　髟 背　日　 厄髟背 髟 背厄切　弱而厄 伊切热日耶切　窝 如如窝切　约 如如约切蓻 火如曰切
　　【按伊厄字收声之字皆阳韵之入声本属齐齿约字收声之字皆江阳之入声本属合口或齐齿今读作平声则成撮口又切韵指南歌韵齐齿呼迦呿茄三字切耶字撮口呼骨 它瘸等六字切曰字亦系伊厄约二字收声而抑之使下故各列二层】 
　　 第五谱千坚官涓四呼收声于安焉弯渊四字 
　　第五谱千坚官涓四呼收声于安焉弯渊四字
　　开口呼收声安字　齐齿呼收声焉字　合口呼收声弯字　撮口呼收声渊字
　　嘎　见　干嘎安切　坚基焉切　官姑弯切　涓居渊切
　　喀　溪　看喀安切　愆溪焉切　寛枯弯切　桊区渊切
　　噶　羣　安 翗翗安切　虍  奇焉切弯 葵葵弯切　拳渠渊切
　　阿 迎疑　豻莪安切　妍疑焉切　园吾弯切　元鱼渊切
　　答　端　丹答安切　颠低焉切　端都弯切　渊 低低渊切
　　塔　透　滩塔安切　天梯焉切　湍王 余弯切　渊 梯梯渊切
　　达　定　坛达安切　田题焉切　团徒弯切　渊 题题渊切
　　纳　泥　难纳安切　年泥焉切　渜奴弯切　渊 泥泥渊切
　　咤　知　安 咤咤安切　邅知焉切　弯 猪猪弯切　渊 猪猪渊切
　　侘　彻　安 侘侘安切　梴絺焉切　弯 摅摅弯切　猭摅渊切
　　茶　澄　安 茶茶安切　  墨池焉切　弯 除除弯切　椽除渊切
　　鸦 尼　娘　安 拏拏安切　黏尼焉切　弯 袽袽弯切　渊 袽袽渊切
　　巴　帮　安 巴巴安切　边卑焉切　般逋弯切　渊 卑卑渊切
　　葩　滂　安 葩葩安切　篇皮焉切　潘铺弯切　渊 披披渊切
　　拔　并　安 拔拔安切　胼披焉切　盘蒲弯切　渊 皮皮渊切
　　嘛　明　安 嘛嘛安切　眠縻焉切　蛮模弯切　渊 縻縻渊切
　　夫 斡　非　安 夫夫安切　焉 夫夫焉切　藩夫弯切　渊 夫夫渊切
　　孚 斡　敷　安 孚孚安切　焉 孚孚焉切　翻孚弯切　渊 孚孚渊切
　　符 斡　奉　安 符符安切　焉 符符焉切　烦符弯切　渊 符符渊切
　　斡　微　安 斡斡安切　焉 斡斡焉切　樠无弯切　渊 无无渊切
　　匝　精　簪咨安切　笺赍焉切　钻租弯切　镌苴渊切
　　攃　清　餐雌安切　千妻焉切　爨粗弯切　诠趋渊切
　　杂　从　残慈安切　前齐焉切　攒徂弯切　全  伹渊切
　　萨　心　珊思安切　先西焉切　酸苏弯切　宣胥渊切
　　萨浊邪　安 祠祠安切　涎席焉切　弯 俗俗弯切　旋徐渊切
　　查　照　醆支安切　栴支焉切　跧菹弯切　专诸渊切
　　义　穿　刬蚩安切　燀蚩焉切　弯 初初弯切　穿枢渊切
　　楂　床　潺茌安切　孱茌焉切　弯 雏雏弯切　船鉏渊切
　　沙　审　山施安切　膻施焉切　 木户  疏弯切　栓书渊切
　　沙浊禅　安 时时安切　禅时焉切　弯 蜀蜀弯切　遄殊渊切
　　哈　晓　顸哈安切　掀希焉切　欢呼弯切　儇虚渊切
　　哈浊匣　寒何安切　咸兮焉切　桓胡弯切　悬俞 兮渊切
　　阿　影　安阿安切　焉伊焉切　弯乌弯切　渊纡渊切
　　阿浊喻　 安言   言 芌安切　延移焉切　完坞弯切　员俞渊切
　　拉　来　阑拉安切　连离焉切　銮卢弯切　挛闾渊切
　　髟 背　日　 安髟背 髟 背安切　然而焉切　弯 如如弯切　撋如渊切
　　【按音韵阐微删韵艰字九音咸韵监字十一音韵谱例属开口呼今多读作齐齿呼故本谱正齿音酸刬潺山四字列为开口呼与齐齿呼栴燀孱膻四字似属无异惟即翻切求之庶可得其微辨耳】 
　　 第六谱根巾昆君四呼收声于恩因温云四子 
　　开口呼收声恩字　齐齿呼收声因字　合口呼收声温字　撮口呼收声云字
　　嘎　见　根歌恩切　巾基因切　昆姑温切　君居云切
　　喀　溪　鞎珂恩切　钦溪因切　坤枯温切　囷区云切
　　噶　羣　恩 翗翗恩切　勤奇因切　温 葵葵温切　羣渠云切
　　阿 迎疑　垠义恩切　银疑因切　  军吾温切　輑鱼云切
　　答　端　恩 多多恩切　因 低低因切　敦都温切　云 低低云切
　　塔　透　吞佗恩切　因 梯梯因切　啍王 余温切　云 梯梯云切
　　达　定　恩 驼驼恩切　因 题题因切　豚徒温切　云 题题云切
　　纳　泥　恩 那那恩切　因 泥泥因切　麻 香温 奴切　云 泥泥云切
　　咤　知　恩 咤咤恩切　珍知因切　温 知知温切　屯猪云切
　　侘　彻　恩 侘侘恩切　  联絺因切　温 絺絺温切　椿摅云切
　　茶　澄　恩 茶茶恩切　陈池因切　温 池池温切　云 除除云切
　　鸦 尼　娘　恩 拏拏恩切　纫尼因切　温 泥泥温切　云 袽袽云切
　　巴　帮　恩 伯伯恩切　彬卑因切　奔逋温切　云 卑卑云切
　　葩　滂　恩 柏柏恩切　缤披因切　喷铺温切　云 披披云切
　　拔　并　恩 白白恩切　频皮因切　盆蒲温切　云 皮皮云切
　　嘛　明　恩 陌陌恩切　民縻因切　门模温切　云 縻縻云切
　　夫 斡　非　恩 夫夫恩切　因 夫夫因切　分夫温切　云 夫夫云切
　　孚 斡　敷　恩 孚孚恩切　因 孚孚因切　芬孚温切　云 孚孚云切
　　符 斡　奉　恩 符符恩切　因 符符因切　汾符温切　云 符符云切
　　斡　微　恩 斡斡恩切　因 斡斡因切　文无温切　云 无无云切
　　匝　精　恩 咨咨恩切　津赍因切　尊租温切　遵苴云切
　　攃　清　恩 雌雌恩切　亲妻因切　村粗温切　逡趋云切
　　杂　从　恩 慈慈恩切　秦齐因切　存徂温切　  伹苴云切
　　萨　心　恩 思思恩切　心西因切　孙苏温切　荀胥云切
　　萨浊邪　恩 祠祠恩切　寻席因切　温 俗俗温切　旬徐云切
　　查　照　臻支恩切　真支因切　温 菹菹温切　谆诸云切
　　义　穿　参蚩恩切　瞋蚩因切　温 初初温切　春枢云切
　　楂　床　榛茌恩切　神茌因切　温 雏雏温切　唇鉏云切
　　沙　审　莘施恩切　申施因切　温 疏疏温切　舜书云切
　　沙浊禅　恩 时时恩切　辰时因切　温 蜀蜀温切　纯殊云切
　　哈　晓　恩 诃诃恩切　欣希因切　昏呼温切　熏虚云切
　　哈浊匣　痕何恩切　礥兮因切　魂胡温切　云 兮兮云切
　　阿　影　恩厄恩切　因伊因切　温乌温切　氲纡云切
　　阿浊喻　 恩言   言 芌恩切　寅移因切　温 坞坞温切　云俞云切
　　拉　来　恩 拉拉恩切　邻离因切　论卢温切　伦闾云切
　　髟 背　日　 恩髟背 髟 背恩切　人髵因切　温 如如温切　犉如云切
　　【按侵覃盐咸四韵与真文元寒删先六韵相近但止有开口齐齿二呼而无合口撮口二呼故前谱于坚二韵本谱根巾二韵多借用之唇音合口与开口撮口与齐齿正齿者开口与齐齿音畧相同葢以翻切字重音韵字轻故也须于收声辨之】 
　　 第七谱冈姜光昂 居四呼收声于昂央汪昂 俞四字 
　　开口呼收声昂字　齐齿呼收声央字　合口呼收声汪字　撮口呼收声昂 俞字
　　嘎　见　冈嘎昂切　姜基央切　光姑汪切　昂 居居昂 俞切
　　喀　溪　康喀昂切　羌溪央切　匡枯汪切　昂 区区昂 俞切
　　噶　羣　昂 翗翗昂切　强奇央切　狂葵汪切　昂 渠渠昂 俞切
　　阿 迎　疑　昂莪昂切　■〈山凶〉疑央切　汪 吾吾汪切　昂 鱼鱼昂 俞切
　　答　端　当答昂切　央 低低央切　汪 都都汪切　低昂 俞低昂 俞切
　　塔　透　汤塔昂切　央 梯梯央切　汪 王 余王 余汪切　梯昂 俞梯昂 俞切
　　达　定　唐达昂切　央 题题央切　汪 徒徒汪切　题昂 俞题昂 俞切
　　纳　泥　囊纳昂切　央 泥泥央切　汪 奴奴汪切　泥昂 俞泥昂 俞切
　　咤　知　昂 咤咤昂切　张知央切　椿知汪切　昂 猪猪昂 俞切
　　侘　彻　昂 侘侘昂切　伥絺央切　惷絺汪切　昂 摅摅昂 俞切
　　茶　澄　昂 茶茶昂切　长池央切　幢池汪切　昂 除除昂 俞切
　　鸭 尼　娘　昂 拏拏昂切　娘尼央切　哝尼汪切　昂 袽袽昂 俞切
　　巴　帮　帮巴昂切　央 卑卑央切　汪 逋逋汪切　卑昂 俞卑昂 俞切
　　葩　滂　滂葩昂切　央 披披央切　汪 铺铺汪切　披昂 俞披昂 俞切
　　拔　并　旁拔昂切　央 皮皮央切　汪 蒲蒲汪切　皮昂 俞皮昂 俞切
　　嘛　明　茫嘛昂切　央 縻縻央切　汪 模模汪切　縻昂 俞縻昂 俞切
　　夫 斡　非　昂 夫夫昂切　央 夫夫央切　方夫汪切　夫昂 俞夫昂 俞切
　　孚 斡　敷　昂 孚孚昂切　央 孚孚央切　芳孚汪切　孚昂 俞孚昂 俞切
　　符 斡　奉　昂 符符昂切　央 符符央切　房符汪切　符昂 俞符昂 俞切
　　斡　微　昂 斡斡昂切　央 斡斡央切　亡无汪切　无昂 俞无昂 俞切
　　匝　精　臧匝昂切　将赍央切　汪 租租汪切　昂 苴苴昂 俞切
　　攃　清　仓攃昂切　跄妻央切　汪 粗粗汪切　昂 趋趋昂 俞切
　　杂　从　藏杂昂切　墙齐央切　汪 徂徂汪切　 昂 伹   伹昂 俞切
　　萨　心　桑萨昂切　襄西央切　汪 苏苏汪切　昂 胥胥昂 俞切
　　萨浊邪　昂 祠祠昂切　祥席央切　汪 俗俗汪切　昂 徐徐昂 俞切
　　查　照　昂 查查昂切　章支央切　庄菹汪切　昂 诸诸昂 俞切
　　义　穿　昂 义义昂切　昌蚩央切　疮初汪切　昂 枢枢昂 俞切
　　楂　床　昂 楂楂昂切　央 茌茌央切　床雏汪切　昂 鉏鉏昂 俞切
　　沙　审　昂 沙沙昂切　商施央切　霜疏汪切　昂 书书昂 俞切
　　沙浊禅　昂 时时昂切　裳时央切　汪 蜀蜀汪切　昂 殊殊昂 俞切
　　哈　晓　炕诃昂切　香希央切　荒呼汪切　昂 虚虚昂 俞切
　　哈浊匣　航何昂切　降兮央切　黄胡汪切　兮昂 俞兮昂 俞切
　　阿　影　咉阿昂切　央伊央切　汪乌汪切　昂 纡纡昂 俞切
　　阿浊喻　 昂言   言 芌昂切　阳移央切　王坞汪切　昂 俞俞昂 俞切
　　拉　来　郎拉昂切　良离央切　汪 卢卢汪切　昂 闾闾昂 俞切
　　髟 背　日　 昂髟背 髟 背昂切　穰髵央切　汪 如如汪切　昂 如如昂 俞切 
　　【按冈江光居昂四呼筦江阳二韵古音江与东近故■〈山凶〉字与东韵同为疑母之字今音江与阳近故降字与阳韵同为匣母之字庄疮床霜四字韵谱例属开口呼今皆读作合口呼匡汪王三字韵谱例属撮口呼今皆作合口呼】 
　　 第八谱庚京公扃四呼收声于鞥英翁雍四字 
　　开口呼收声鞥字　齐齿呼收声英字　合口呼收声翁字　撮口呼收声雍字
　　嘎　见　庚歌鞥切　京基英切　公姑翁切　扃居雍切
　　喀　溪　坑珂鞥切　卿溪英切　空枯翁切　穹区雍切
　　噶　羣　鞥 翗翗鞥切　擎奇英切　翁 葵葵翁切　琼渠雍切
　　阿 迎　疑　娙莪鞥切　迎疑英切　■〈山凶〉吾翁切　颙无雍切
　　答　端　登答鞥切　叮低英切　东都翁切　雍 低低雍切
　　塔　透　鼓 金塔鞥切　听梯英切　通王 余翁切　雍 梯梯雍切
　　达　定　胜达鞥切　庭题英切　同徒翁切　雍 题题雍切
　　纳　泥　能纳鞥切　宁泥英切　农奴翁切　雍 泥泥雍切
　　咤　知　丁咤鞥切　征知英切　翁 知知翁切　中知雍切
　　侘　彻　瞠侘鞥切　赪絺英切　翁 絺絺翁切　忡絺雍切
　　茶　澄　枨茶鞥切　澄池英切　翁 池池翁切　虫池雍切
　　鸦 尼娘　儜拏鞥切　英 尼尼英切　翁 尼尼翁切　醲尼雍切
　　巴　帮　伻伯鞥切　兵卑英切　翁 逋枯翁切　穹区雍切
　　葩　滂　烹柏鞥切　砅披英切　翁 铺铺翁切　雍 披披雍切
　　拔　并　彭白鞥切　平皮英切　蓬蒲翁切　雍 皮皮雍切
　　嘛　明　萌陌鞥切　明縻英切　蒙模翁切　雍 縻縻雍切
　　夫 斡　非　鞥 夫夫鞥切　英 夫夫英切　风夫翁切　封夫雍切
　　孚 斡　敷　鞥 孚孚鞥切　英 孚孚英切　丰孚翁切　丰孚雍切
　　符 斡　奉　鞥 符符鞥切　英 符符英切　冯符翁切　逢符雍切
　　斡　微　鞥 斡斡鞥切　英 斡斡英切　翁 无无翁切　雍 无无雍切
　　匝　精　增咨鞥切　精赍英切　宗租翁切　踪苴雍切
　　攃　清　曾  雌鞥切　清妻英切　聪粗翁切　枞趋雍切
　　杂　从　层慈鞥切　情齐英切　丛徂翁切　从  伹雍切
　　萨　心　僧思鞥切　星西英切　松苏翁切　淞胥雍切
　　萨浊邪　鞥 祠祠鞥切　饧席英切　翁 俗俗翁切　松徐雍切
　　查　照　争支鞥切　征支英切　翁 菹菹翁切　锺诸雍切
　　义　穿　琤蚩鞥切　称蚩英切　翁 初初翁切　充枢雍切
　　楂　床　峥茌鞥切　乘茌英切　崇雏翁切　鉏雍鉏雍切
　　沙　审　生施鞥切　声施英切　翁 疏疏翁切　春书雍切
　　沙浊禅　鞥 时时鞥切　成时英切　翁 蜀蜀翁切　鳙殊雍切
　　哈　晓　亨诃鞥切　兴布英切　烘呼翁切　胷虚雍切
　　哈浊匣　恒何鞥切　形兮英切　洪胡翁切　雄苴雍切
　　阿　影　鞥厄鞥切　英伊英切　翁乌翁切　雍苴雍切
　　阿浊喻　 鞥言   言 芌鞥切　盈移英切　坞翁坞翁切　容俞雍切
　　拉　来　棱拉鞥切　灵离英切　笼卢翁切　龙闾雍切
　　髟 背　日　 鞥髟背 髟 背鞥切　仍髵英切　如翁如翁切　茸如雍切 
　　【按庚京公扃四呼筦东冬庚青蒸五韵洪武正韵东冬合为一韵庚青蒸合为一韵凡呼法同者音亦相同音韵阐微翻切字亦皆通用】 
　　 第九谱该皆乖埃 居四呼收声于埃 歪埃 俞四字 
　　开口呼收声埃字　齐齿呼收声 字　合口呼收声歪字　撮口呼收声埃 俞字
　　嘎　见　该歌埃切　皆基 切　乖楂歪切傀姑隈切　埃 居居埃 俞切
　　喀　溪　开喀埃切　楷溪 切　门 为枯歪切恢枯隈切　埃 区区埃 俞切
　　噶　羣　隑翗埃切　齿 害奇 切　葵歪葵歪切葵隈葵隈切　埃 渠渠埃 俞切
　　阿 迎　疑　皑莪埃切　 疑 切　聩吾歪切嵬吾隈切　埃 鱼鱼埃 俞切
　　答　端　黑 台答埃切　低 低 切　歪 都都歪切堆都隈切　低埃 俞低埃 俞切
　　塔　透　胎塔埃切　  梯梯 切　歪 王 余王 余歪切推王 余隈切　梯埃 俞梯埃 俞切
　　达　定　台达埃切　  题题 切　歪 徒徒歪切隤徒隈切　题埃 俞题埃 俞切
　　纳　泥　能纳埃切　  泥泥 切　歪 奴奴歪切捼奴隈切　泥埃 俞泥埃 俞切
　　咤　知　埃 咤咤埃切　里知 切　歪 知知歪切隈 知知隈切　埃 猪猪埃 俞切
　　侘　彻　埃 侘侘埃切　搋絺 切　搋絺歪切隈 絺絺隈切　埃 摅摅埃 俞切
　　茶　澄　埃 茶茶埃切　豸池 切　耳 出池歪切隈 池池隈切　埃 除除埃 俞切
　　鸦 尼　娘　埃 拏拏埃切　摨尼 切　歪 尼尼歪切隈 尼尼隈切　埃 袽袽埃 俞切
　　巴　帮　  否巴埃切　丕 页巴 切　拜逋歪切杯逋隈切　卑埃 俞卑埃 俞切
　　葩　滂　女 缶葩埃切　 山厂配 葩 切　派铺歪切  不铺隈切　披埃 俞披埃 俞切
　　拔　并　片  拔埃切　排拔 切　败蒲歪切陪蒲隈切　皮埃 俞皮埃 俞切
　　嘛　明　禾 黑嘛埃切　埋嘛 切　迈□歪切枚□隈切　縻埃 俞縻埃 俞切
　　夫斡非　埃 夫夫埃切　  夫夫 切　歪 夫夫歪切隈 夫夫隈切　夫埃 俞夫埃 俞切
　　孚斡敷　埃 孚孚埃切　  孚孚 切　歪 孚孚歪切隈 孚孚隈切　孚埃 俞孚埃 俞切
　　符斡奉　埃 符符埃切　  符符 切　歪 符符歪切隈 符符隈切　符埃 俞符埃 俞切
　　斡　微　埃 斡斡埃切　  斡斡 切　歪 无无歪切隈 无无隈切　无埃 俞无埃 俞切
　　匝　精　哉咨埃切　  赍赍 切　歪 租租歪切嗺租隈切　埃 苴苴埃 俞切
　　攃　清　猜雌埃切　  妻妻 切　歪 粗粗歪切崔粗隈切　埃 趋趋埃 俞切
　　杂　从　裁慈埃切　  齐齐 切　歪 徂徂歪切摧徂隈切　 埃 伹   伹埃 俞切
　　萨　心　鳃思埃切　  西西 切　歪 苏苏歪切革 巂苏隈切　埃 胥胥埃 俞切
　　萨浊邪　埃 祠祠埃切　  席席 切　歪 俗俗歪切隈 俗俗隈切　埃 徐徐埃 俞切
　　查　照　埃 支支埃切　斋支 切　歪 菹菹歪切隈 菹菹隈切　埃 诸诸埃 俞切
　　义　穿　埃 蚩蚩埃切　钗蚩 切　嘬初歪切隈 初初隈切　埃 枢枢埃 俞切
　　楂　床　埃 茌茌埃切　柴茌 切　歪 雏雏歪切隈 雏雏隈切　埃 鉏鉏埃 俞切
　　沙　审　埃 施施埃切　筛施 切　歪 疏疏歪切隈 疏疏隈切　埃 书书埃 俞切
　　沙浊禅　埃 时时埃切　  时时 切　歪 蜀蜀歪切隈 蜀蜀隈切　埃 殊殊埃 俞切
　　哈　晓　哈诃埃切　謑希 切　虺呼歪切 呼隈切　埃 虚虚埃 俞切
　　哈浊匣　孩何埃切　谐兮 切　怀胡歪切回胡隈切　兮埃 俞兮埃 俞切
　　阿　影　埃厄埃切　挨伊 切　崴乌歪切隈乌隈切　埃 纡纡埃 俞切
　　阿浊喻　佁言 芌埃切　  移移 切　歪 坞坞歪切倄坞隈切　埃 俞俞埃 俞切
　　拉　来　来拉埃切　攋离 切　歪 卢卢歪切雷卢隈切　埃 闾闾埃 俞切
　　髟 背　日　 埃髟背 髟 背埃切　厓 髵髵 切　歪 如如歪切隈 如如隈切　埃 如如埃 俞切
　　【按合口呼字佳韵与 韵异故列二层佳韵歪字收声 韵隈字收声或读与威同韵是则歪音属阳威音属阴而隈音则界乎阴阳之间也】 
　　 第十谱祴额 基规额 居四呼收声于额额 伊威额 俞四字 
　　开口呼收声额字　齐齿呼收声额 伊字　合口呼收声威字　撮口呼收声额 俞字
　　嘎　见　祴歌额切　额 基基额 伊切　规姑威切　额 居居额 俞切
　　喀　溪　刻珂额切　额 溪溪额 伊切　亏枯威切　额 区区额 俞切
　　噶　羣　额 翗翗额切　额 奇奇额 伊切　葵狂威切　额 渠渠额 俞切
　　阿 迎　疑　额莪额切　额 疑疑额 伊切　危吾威切　额 鱼鱼额 俞切
　　答　端　德答额切　额 低低额 伊切　威 都都威切　低额 俞低额 俞切
　　塔　透　忒塔额切　额 梯梯额 伊切　威 王 余王 余威切　梯额 俞梯额 俞切
　　达　定　特达额切　额 题题额 伊切　威 徒徒威切　题额 俞题额 俞切
　　纳　疑　能  纳额切　额 泥泥额 伊切　威 奴奴威切　泥额 俞泥额 俞切
　　咤　知　额 咤咤额切　额 知知额 伊切　追知威切　额 猪猪额 俞切
　　侘　彻　额 侘侘额切　额 絺絺额 伊切　威 絺絺威切　额 摅摅额 俞切
　　茶　澄　额 茶茶额切　额 池池额 伊切　锤池威切　额 除除额 俞切
　　鸦 尼　娘　额 拏拏额切　额 尼尼额 伊切　诿尼威切　额 袽袽额 俞切
　　巴　帮　碑伯额切　额 卑卑额 伊切　威 逋逋威切　卑额 俞卑额 俞切
　　葩　滂　披拍额切　额 披披额 伊切　威 铺铺威切　披额 俞披额 俞切
　　拔　并　陪白额切　额 皮皮额 伊切　威 蒲蒲威切　皮额 俞皮额 俞切
　　嘛　明　眉陌额切　额 縻縻额 伊切　威 模模威切　縻额 俞縻额 俞切
　　夫 斡　非　额 夫夫额切　夫额 伊夫额 伊切　非夫威切　夫额 俞夫额 俞切
　　孚 斡　敷　额 孚孚额切　孚额 伊孚伊额切　霏孚威切　孚额 俞孚额 俞切
　　符 斡　奉　额 符符额切　符额 伊符伊额切　肥扶威切　符额 俞符额 俞切
　　斡　微　额 斡斡额切　斡额 伊斡额 伊切　微无威切　无额 俞无额 俞切
　　匝　精　额 咨咨额切　额 赍赍额 伊切　欈租威切　额 苴苴额 俞切
　　攃　清　额 雌雌额切　额 妻妻额 伊切　翠粗威切　额 趋趋额 俞切
　　杂　从　额 慈慈额切　额 齐齐额 伊切　萃徂威切　额 苴  伹额 俞切
　　萨　心　额 思思额切　额 西西额 伊切　虽苏威切　额 胥胥额 俞切
　　萨浊邪　额 祠祠额切　额 席席额 伊切　随俗威切　额 徐徐额 俞切
　　查　照　额 责责额切　额 支支额 伊切　锥菹威切　额 诸诸额 俞切
　　义　穿　额 策策额切　额 蚩蚩额 伊切　吹初威切　额 枢枢额 俞切
　　楂　床　额 咋咋额切　额 茌茌额 伊切　威 雏雏威切　额 鉏鉏额 俞切
　　沙　审　额 梀梀额切　额 施施额 伊切　衰疏威切　额 书书额 俞切
　　沙浊禅　厄 时额厄 时额切　额 时时额 伊切　谁蜀威切　额 殊殊额 俞切
　　哈　晓　黑诃额切　额 希希额 伊切　晖呼威切　额 虚虚额 俞切
　　哈浊匣　劾何额切　额 兮兮额 伊切　威 胡胡威切　兮额 俞兮额 俞切
　　阿　影　   亥 厄额切　伊额伊伊额切　威乌威切　额 纡纡额 俞切
　　阿浊喻　 额言   言 芌额切　额 移移额 伊切　惟坞威切　额 俞俞额 俞切
　　拉　来　勒拉额切　额 离离额 伊切　虆卢威切　额 闾闾额 俞切
　　髟 背　日　 额髟背 髟 背额切　 额髟而 髵额 伊切　蕤如威切　额 如如额 俞切
　　【按者韵阐微支微齐三韵规字等三十一音韵谱例属撮口呼今皆读作合口呼故并为合口一谱开口齐齿规韵无字碑披眉入支韵齐齿呼收声伊字陪字入 韵合口呼收声歪字然常言则皆作规韵开口呼祴刻等字本登韵入声方言或读作规韵字典合为一谱】 
　　 第十一谱高骄敖 姑敖 居四字收声于敖么敖 乌敖 俞四字 
　　开口呼收声敖字　齐齿呼收声么字　合口呼收声敖 乌字　撮口呼收声敖 俞字
　　嘎　见　高嘎敖切　骄基么切　敖 姑姑敖 乌切　敖 居居敖 俞切
　　喀　溪　尻喀敖切　跷溪么切　敖 枯姑敖 乌切　敖 区区敖 俞切
　　噶　羣　敖 翗翗敖切　乔奇么切　敖 葵葵敖 乌切　敖 渠渠敖 俞切
　　阿 迎　疑　敖莪敖切　尧疑么切　敖 吾吾敖 乌切　敖 鱼鱼敖 俞切
　　答　端　刀答敖切　貂低么切　敖 都都敖 乌切　低敖 俞低敖 俞切
　　塔　透　滔塔敖切　挑梯么切　敖 王 余王 余敖 乌切　梯敖 俞梯敖 俞切
　　达　定　桃达敖切　条题么切　敖 徒徒敖 乌切　题敖 俞题敖 俞切
　　纳　泥　猱纳敖切　娆泥么切　敖 奴奴敖 乌切　泥敖 俞泥敖 俞切
　　咤　知　嘲咤敖切　朝知么切　知敖 乌知乌敖切　敖 猪猪敖 俞切
　　侘　彻　风 刀侘敖切　超絺么切　絺敖 乌絺敖 乌切　敖 摅摅敖 俞切
　　茶　澄　茶敖茶敖切　潮池么切　池敖 乌池敖 乌切　敖 除除敖 俞切
　　鸦 尼　娘　铙拏敖切　么 尼尼么切　尼敖 乌尼敖 乌切　敖 袽袽敖 俞切
　　巴　帮　包巴敖切　标卑么切　敖 逋逋敖 乌切　卑敖 俞卑敖 俞切
　　葩　滂　泡葩敖切　漂披么切　敖 铺铺敖 乌切　披敖 俞披敖 俞切
　　拔　并　袍拔敖切　瓢皮么切　敖 蒲蒲敖 乌切　皮敖 俞皮敖 俞切
　　嘛　明　毛嘛敖切　苗縻么切　敖 模模敖 乌切　縻敖 俞縻敖 俞切
　　夫 斡　非　敖 夫夫敖切　么 夫夫么切　夫敖 乌夫敖 乌切　夫敖 俞夫敖 俞切
　　孚 斡　敷　敖 孚孚敖切　么 孚孚么切　孚敖 乌孚敖 乌切　孚敖 俞孚敖 俞切
　　符 斡　奉　敖 符符敖切　么 符符么切　符敖 乌符敖 乌切　符敖 俞符敖 俞切
　　斡　微　敖 斡斡敖切　么 斡斡么切　无敖 乌无敖 乌切　无敖 俞无敖 俞切
　　匝　精　遭咨敖切　焦赍么切　敖 租租敖 乌切　敖 苴苴敖 俞切
　　攃　清　操雌敖切　跷溪么切　敖 枯姑敖 乌切　敖 区区敖 俞切
　　杂　从　曹慈敖切　樵齐么切　敖 徂徂敖 乌切　 敖 伹   伹敖 俞切
　　萨　心　骚思敖切　萧四么切　敖 苏苏敖 乌切　敖 胥胥敖 俞切
　　萨浊邪　敖 祠祠敖切　么 席席么切　敖 俗俗敖 乌切　敖 徐徐敖 俞切
　　查　照　  瓜查敖切　昭支么切　敖 菹菹敖 乌切　敖 诸诸敖 俞切
　　义　穿　钞义敖切　弨蚩么切　敖 初初敖 乌切　敖 枢枢敖 俞切
　　楂　床　巢楂敖切　么 茌茌么切　敖 雏雏敖 乌切　敖 鉏鉏敖 俞切
　　沙　审　梢沙敖切　烧施么切　敖 疏疏敖 乌切　敖 书书敖 俞切
　　沙浊禅　敖 时时敖切　韶时么切　敖 蜀蜀敖 乌切　敖 殊殊敖 俞切
　　哈　晓　蒿哈敖切　枵希么切　敖 呼呼敖 乌切　敖 虚虚敖 俞切
　　哈浊匣　豪哈敖切　淆兮么切　敖 胡胡敖 乌切　敖 兮兮敖 俞切
　　阿　影　鏖阿敖切　么伊么切　敖 乌敖 乌 乌切　敖 纡纡敖 俞切
　　阿浊喻　 敖言   言 芌敖切　遥移么切　敖 坞坞敖 乌切　敖 俞俞敖 俞切
　　拉　来　劳拉敖切　聊离么切　敖 虚虚敖 乌切　敖 闾闾敖 俞切
　　髟 背　日　 敖髟背 髟 背敖切　饶髵么切　敖 如如敖 乌切　敖 如如敖 俞切
　　【按高骄姑敖居敖四呼筦萧肴豪三韵豪韵开口呼萧韵属齐齿呼肴韵或与豪近或与萧近合口撮口二呼无字皆用二合】 
　　 第十二谱钩鸠欧 姑欧 居四呼收声于欧由欧 乌欧 俞四字 
　　开口呼收声欧字　齐齿呼收声由字　合口呼收声欧 乌字　撮口呼收声欧 俞字
　　嘎　见　该歌欧切　鸠基由切　姑欧姑欧 乌切　居欧居欧 俞切
　　喀　溪　抠珂欧切　蚯溪由切　欧 枯枯欧 乌切　欧 区区欧 俞切
　　噶　羣　欧 翗翗欧切　求奇由切　欧 葵葵欧 乌切　欧 渠渠欧 俞切
　　阿 迎　疑　齵莪欧切　牛疑由切　欧 吾吾欧 乌切　欧 鱼鱼欧 俞切
　　答　端　兜多欧切　由 低低由切　欧 都都欧 乌切　低欧 俞低欧 俞切
　　塔　透　偷侘欧切　由 梯梯由切　欧 王 余王 余欧 乌切　梯欧 俞梯欧 俞切
　　达　定　头驼欧切　由 题题由切　欧 徒徒欧 乌切　题欧 俞题欧 俞切
　　纳　泥　羺那欧切　由 泥泥由切　欧 奴奴欧 乌切　泥欧 俞泥欧 俞切
　　咤　知　咤欧口 欧切　辀知由切　知欧 乌知欧 乌切　欧 猪猪欧 俞切
　　侘　彻　欧 侘侘欧切　抽絺由切　絺欧 乌絺欧 乌切　欧 摅摅欧 俞切
　　茶　澄　欧 茶茶欧切　俦池由切　池欧 乌池欧 乌切　欧 除除欧 俞切
　　鸦 尼　娘　欧 拏拏欧切　狃尼由切　尼欧 乌泥欧 乌切　欧 袽袽欧 俞切
　　巴　帮　  保伯欧切　彪卑由切　欧 逋逋欧 乌切　卑欧 俞卑欧 俞切
　　葩　滂　剖拍欧切　由 披披由切　欧 铺铺欧 乌切　披欧 俞披欧 俞切
　　拔　并　裒白欧切　滮皮由切　欧 蒲蒲欧 乌切　皮欧 俞居欧 俞切
　　嘛　明　谋陌欧切　缪縻由切　欧 模模欧 乌切　欧 縻縻欧 俞切
　　夫 斡　非　欧 夫夫欧切　不夫由切　夫欧 乌夫欧 乌切　夫欧 俞夫欧 俞切
　　孚 斡　敷　欧 孚孚欧切　紑孚由切　孚欧 乌孚欧 乌切　孚欧 俞孚欧 俞切
　　符 斡　奉　欧 符符欧切　浮符由切　符欧 乌符欧 乌切　符欧 俞符欧 俞切
　　斡　微　欧 斡斡欧切　由 斡斡由切　无欧 乌无欧 乌切　无欧 俞无欧 俞切
　　匝　精　诹作欧切　啾斋由切　租欧租欧 乌切　欧 苴苴欧 俞切
　　攃　清　言 崔蹉欧切　秋妻由切　欧 粗粗欧 乌切　趋欧趋欧 俞切
　　杂　从　聚  醝欧切　酋齐由切　欧 徂徂欧 乌切　 欧 伹   伹欧 俞切
　　萨　心　涑娑欧切　修西由切　欧 苏苏欧 乌切　胥欧胥欧 俞切
　　萨浊邪　欧 祠厄 祠欧切　囚席由切　欧 俗俗欧 乌切　欧 徐徐欧 俞切
　　查　照　邹支欧切　周支由切　欧 菹菹欧 乌切　欧 诸诸欧 俞切
　　义　穿　搊蚩欧切　犨蚩由切　欧 初初欧 乌切　欧 枢枢欧 俞切
　　楂　床　愁茌欧切　由 茌茌由切　欧 雏雏欧 乌切　欧 鉏鉏欧 俞切
　　沙　审　搜施欧切　收施由切　欧 疏疏欧 乌切　欧 书书欧 俞切
　　沙浊禅　欧 时时欧切　雠时由切　欧 蜀蜀欧 乌切　欧 殊殊欧 俞切
　　哈　晓　齁诃欧切　休希由切　欧 呼呼欧 乌切　欧 虚虚欧 俞切
　　哈浊匣　侯何欧切　由 兮兮由切　欧 胡胡欧 乌切　兮欧 俞兮欧 俞切
　　阿　影　欧厄欧切　优伊由切　欧 乌欧 乌 乌切　欧 纡纡欧 俞切
　　阿浊喻　 欧言   言 芌欧切　由移由切　欧 坞坞欧 乌切　欧 俞欧 俞 俞切
　　拉　来　娄罗欧切　留离由切　卢欧卢欧 乌切　闾欧闾欧 俞切
　　髟 背　日　 欧髟背 髟 背欧切　柔髵由切　如欧 乌如欧 乌切　欧 如如欧 俞切
　　【按钩鸠姑欧居欧四呼皆尤韵钩属开口呼鸠属齐齿呼合口撮口二呼无字皆用二合】 
　　皇朝通志卷十六
　　●皇朝通志卷十七 
　　七音略四 
　　○七音略四 
　　康熙字典 
　　音韵阐微 
　　叶韵彚辑 
　　音韵述微 
　　古音表 
　　唐韵正 
　　音论 
　　易音 
　　诗本音 
　　古今通韵 
　　唐韵考 
　　古韵标准 
　　△康熙字典 
　　圣祖仁皇帝御制序曰古文篆隶随世递变至汉许氏始有说文然重义而略于音故世谓汉儒识文字而不识子母江左之儒识四声而不识七音七音之传肇自西域以三十六字为母从为四声横为七音而后天下之声总于是焉尝考管子之书所载五方之民其声之清浊高下各象其川原泉壤浅深广狭而生故于五音必有所偏得则能全备七音者鲜矣此历代相传取音者所以不能较若画一也
　　又曰经传至博音义繁赜据一人之见守一家之说未必能会通罔缺也爰命儒臣悉取旧藉次第排纂切音解义一本说文玉篇兼用广韵集韵韵会正韵其余字书一音一义之可采者靡有遗逸至诸书引证未备者则自经史百子以及汉晋唐未元明以来诗人文士所述莫不旁罗博证使有依据然后古今形体之辨方言声气之殊部分班列开卷了然无一义之不详一音之不备矣
　　九音 
　　十二摄 
　　等韵切音 
　　 九音 
　　见溪羣疑【牙音】　　　端透定泥【舌头音】
　　知彻澄娘【舌上音】　　帮滂并明【重唇音】
　　非敷奉微【轻唇音】　　精清从心邪【齿头音】
　　照穿床审禅【正齿音】　影晓喻匣【喉音】
　　来日【半舌半齿音】
　　 十二摄 
　　迦　　结　　冈　　庚　　祴　　高
　　该　　傀　　根　　干　　钩　　歌
　　 等韵切音 
　　果假【二摄】　　　　　梗曾通【三摄】
　　止蟹遇【三摄】　　　　山咸【二摄】
　　深臻【二摄】　　　　　江宕【二摄】
　　效【一摄】　　　　　　流【一摄】
　　（臣）等谨按天地之元音发于人声人声之象形寄于点画前圣作书江从工河从可霜从相■〈雨上彗下〉从彗即韵之萌芽古人命物日者实月者缺水者准 【准古音之水切】 火者毁 【火古音虎伟切】 亦韵之寄寓自古韵失传正字通率用音和而于字母渊源茫然未解以致帮滂莫辨晓匣不分贻误后学为害匪浅我圣祖仁皇帝以字学并切要特命纂集字典一书所用翻切悉依唐韵广韵集韵韵会正韵为主同则合见异则分载其或此数书中所无则参以玉篇类篇五音集韵等书又或韵书所无而经传史汉老庄诸书音释所有者亦行采入如字有兼数音则先详正音次列转音再次列以叶音或某字通及某字同者无不胪陈训义辨析微芒集古今切韵之大成合天地中和之元气后之言音切者莫能出乎范围已
　　△音韵阐微 
　　世宗宪皇帝御制序曰声音之道微矣天地有自然之声人声有自然之节古之圣人得其节之自然者而为之依永和声至于八音谐而神人和胥是道也文字之作无不讲求音韵顾南北异其风土古今殊其转变喉舌唇齿清浊轻重之分辨在毫厘动多讹舛樊然淆混不可究极自西域梵僧定字母为三十六分五音以总天下之声而翻切之学兴儒者司马光郑樵皆宗之其法有音和类隔互用借声类例不一后人苦其委曲繁重难以骤晓往往以类隔互用之切改从音和而终莫能得其原也我圣祖仁皇帝亶聪首出天地万物之奥律历象数之秘靡不心解神会洞彻本原以国书合声之法出于自然足以尽括汉文翻切之要妙也又曰唐僧守温以牙舌唇齿喉定三十六字母括天下之音然尚有音和类隔互用借声设例繁难得音非易圣祖仁皇帝钦定音韵阐微依国书合声之法上一字取能生本音下一字取能收本韵二字合读便得本音简易精妙为从来翻切家所莫及
　　十二字头对音
　　歌麻支微齐鱼虞【收本字喉音】　　阿额伊一部对
　　佳灰与支微齐【同收声衣字】　　　爱【额衣伊衣】一部对
　　萧肴豪尤与鱼虞【同收声乌字】　　傲欧优一部对
　　东冬江阳庚青蒸【收鼻音】　　　　昂鞥英一部对
　　真文元寒删先【收舌齿音】　　　　安恩音一部对
　　侵覃盐咸【收唇音】　　　　　　　穆字收声对
　　屋沃觉药陌锡职【收鼻音】　　　　克字收声对
　　质物月曷黠屑【收声舌齿】　　　　特字收声对
　　缉合叶洽【收唇音】　　　　　　　补字收声对
　　十二字头之收声于勒于斯于哷者其音为汉文所无则不对
　　古文部分随韵异音
　　江韵音【古与东冬近今与阳近】
　　殷韵音【唐与真同用宋后与文同用】
　　古今部分随母异音
　　知彻澄【古音与端透定相近今音与照穿床相近】
　　泥娘非敷【古音异读今音同读】
　　南北部分随母异音
　　疑微喻【南音各异北音相同】
　　合声切音
　　公【旧古红切今姑切】　巾【旧居银切今基因切】　牵【旧苦坚切今欺烟切】
　　萧【旧苏雕切今西腰切】
　　同母异韵翻切但换下一字音
　　公【姑翁切】　归【姑威切】　关【姑弯切】　光【姑汪切】
　　巾【基因切】　坚【基烟切　骄【基腰切】　鸠【基优切】
　　同韵异母翻切但换上一字音
　　坚【基烟切】　牵【欺烟切】　天【梯烟切】　边【卑烟切】
　　虔【奇延切】　缠【池延切】　绵【弥延切】　钱【齐延切】
　　（臣）等谨按御制音韵阐微一书平上去各分六部而入分三部皆与国书十二字头之部分相对韵中同音之字每音第一字注明其音将旧翻切列于前所拟合声切列于后其有系以今用二字者因本母本呼于支微鱼虞数韵中无字者则借仄声或别部之字以代之但开齐合撮之类不使相淆遇本韵影喻二母无字者则借本韵旁近之字以代之于清母浊母之分不使或紊其取音比旧稍近也有再借邻韵影喻二母中字以协其声者则系以协用二字有虽借邻韵并非影喻二母中字其声为近而亦不甚协者则系以借用二字葢汉文有音无字者多
　　又支微鱼虞数韵并各韵影喻二母皆单音之字不能合声欲得正音必婉转以求其相近至于按韵分音在于字母三十六母内有一十三母重列者故纵分二十三行横分四等平上去入以声相符唇喉齿舌以类相从凡经史韵书中有音有字者皆足以包之各省风土之殊古今音韵之变亦有以界之圣人之所以和顺于道德而理于义岂仅为汉文审音之枢要哉
　　△叶韵彚辑 
　　皇上御制叶韵彚辑序曰叶韵非古也而即古也有今韵而后有叶韵叶韵者以古韵而协之于今故曰非古然以今视之则用叶以合异以古视之则非叶而本同故曰即古
　　又曰三代而上言律吕言谐声言书名其于音韵当必审清浊别唇齿喉舌有一定之部分勒之简策与律度量衡象魏之法同为当世所遵守而惜其世远而不传也好古之士欲忖而求之其道无由宋吴棫本易诗史汉诸书为韵补子朱子尝取以释毛诗楚辞明杨慎广之为古音号称渊博及证之羣籍其疏略不备者则已多矣因于几暇指授儒臣博考经史诸子以及唐宋大家之文所用古韵举而列之疏其所出次于今韵之后临文索句就考焉可以怀见闻可以益思致
　　谐声不拘字义如诗以不知德行 【叶】 何用不臧 【是用去声敬韵之行作杭音与阳韵行列之行逈别】 
　　四声通用而律以今韵必变音以叶如喜起南风行路蔓草皆是
　　彼此互叶如周易艮其限危熏心也艮其身止诸躬也 【或读心为思容切以叶躬或读躬为姑宏切以叶心】 
　　毛诗其命匪谌鲜克有终 【或读谌为市隆切以叶终或读终为诸深切以叶谌】 一字两叶如毛诗于嗟乎驺虞 【一读虞为牛加切以叶葭■〈豕巳〉一读虞为五红切以叶蓬豵】 
　　（臣）等谨按钦定叶韵彚辑用吴棫韵补例专论叶音但广韵集韵等书字数多于今韵远甚如一东内有蟊窽众梵等字江韵牕降等字集韵亦直列东韵内此等既系本韵则无待于通更不必列为转叶是书悉以佩文诗韵为断凡属佩文诗韵所不收者总次于转叶之列入声缉合叶洽四韵本通必须转读始叶惟洽部并入业韵一部遂觉音韵聱牙有碍通转按广韵以二十六缉二十七合二十八盍二十九叶三十帖三十一洽三十二狎三十三业 【乏同用】 三十四乏为序集韵及礼部韵略皆以二十九叶 【韵略与帖业通】 三十帖三十一业三十二洽 【韵略与狎乏通】 三十三狎三十四乏为序至韵会依平水韵并通用之韵乃以十四缉十五合十六叶十七洽为序而业与帖同并叶韵佩文诗韵亦依广韵序次并业于洽是书本集韵韵略及韵会通并次第将洽韵中业韵一部提入缉叶韵内以便转通更觉界限截然其余改正旧本小误者如晨风之诗云未见君子忧心靡乐吴棫韵补栎字叶药韵注乃引作既见君子云何不乐邵长蘅古今韵略亦然韵补境字叶敬韵注引三国志杨戏季汉辅臣赞以魏文长为李正方端字叶阳韵注又以李正方为秦子敕之类有删去旧本大误者如汉郊祀歌云精建日月星辰度理阴阳五行周而复始本是四言四句两用纸韵邵长蘅韵略乃引作六言两句云精建日月星辰度理阴阳五行而增注于真先叶韵内行字之下陈琳大暑赋云气变志迁韵补读迁为雌人切以叶真文韵而书迁作隶体■字邵长蘅误认作兴遂改陈赋为气变志兴而增一兴字作雌人切以叶真文韵甚至于巧字叶有韵注引司马迁传亦书作司马兴之类有似误而疑有别本姑仍其旧者如仲长统诗请用从火与游心海左叶韵补乃作请用从大而以大字叶哿韵太元出险登邱莫之伐也与道不得也叶韵补乃作莫之代也而以代字叶职韵史记滑稽传漆城荡荡杨慎转注古音略乃作漆城光光而以光字叶深韵刘向九叹捐林薄而菀死本与上文美夷为韵夷读为雉转注古音略乃引作菀菀而以菀字叶下文赴渊隐山之类其于转叶之韵必引韵语或古书正文先懦音读为证通叶之例彼此不能一律原本旧闻以为引证俾读者于通韵自可类推于叶韵亦无嫌阙略酌古准今昭然明备一洗从来通叶支离之说于数百年讲古韵者诚为独酌其中矣
　　△音韵述微 
　　皇上御制序曰国书以阿字为首梵经亦谓阿字能括天下之音其生生之序出于自然今以人之始生证之虽各国各地殊语至其孙啼音皆出于阿则阿字之为诸方声韵之源综其异而得其同从可知矣字母既源出西域则国书之阿字实会通梵华字母之枢纽以立义所以得天地之元声不独梵音藉国书而明即华音之字母亦因国书而俞明也
　　又曰从来韵书主音字书主义二者不能兼赅而审音与分韵又歧而为两夫轻重清浊音也平上去入韵也韵显而易明音微而难察诗赋家所用惟韵可不必审音至诗余词曲则兼辨音而于平上去韵转得通用此唐宋及今音韵之大略也是书翻切悉遵关微凡古今音韵之奥华梵会归之故以国书为枢纽无不一以贯之而于古人韵书义训未详者则加推广发明焉其训释古无今有者量加增订期于字义明而字音悉协四声准而等韵贯通皆即皇祖宣畅中声嘉惠艺木之意缵述而引伸之
　　元音
　　阿 【乌桠切】 
　　（臣）等谨按阿字古读若娿而开口呼之即为本音其音在■〈日侯〉而清乃天地之中声古来韵书未有拈出者国书字母以此为首与歌韵屋韵义并异考古音麻韵中字皆与鱼虞相从如■〈木荼〉 【木作茶】 与虞韵之荼各自为音蒩柤并收虞韵■〈齿虘〉又收语韵等类自字母入中国始有麻韵一呼遂不能不增此一韵圣天子声律身度于绳武之中寓考文之治真万世音学之极也
　　△古音表 
　　（臣）等谨按古音表二卷国朝顾炎武撰音学五书之一也其书凡分十部以东冬锺江为第一支脂之微齐佳皆灰咍为第二鱼虞模侯为第三真谆臻文殷元魂痕寒桓删山先仙为第四萧宵肴豪幽为第五歌戈麻为第六阳唐为第七耕清青为第八蒸登为第九侵覃谈盐添咸衔凡为第十皆以平声为部首而三声随之其移入之字与割并之部即附见其中考以古法多相脗合惟入声割裂分配其说甚辨而论者终不能无异议焉
　　△唐韵正 
　　（臣）等谨按唐韵正二十卷亦即顾炎武所撰音学五书中之一也是编大旨凡韵中之字其有今音与古音同者即不复注其不同者乃韵补相传之误则注云古音某并引经传之文以正之其一韵皆同而中有数字之误则止就数字注之一东是也一韵皆误则每字注之四江是也同者半不同者半则同者注其略不同者注其详且明其本二韵而误并为一五支是也一韵皆同无误则不注二冬三锺是也余如此例其考订颇精审亦足以有裨于音学也
　　△音论 
　　（臣）等谨按五方之音有迟疾轻重之不同淮南子云轻土多利重土多迟清水音小浊水音大陆法言切韵序曰吴楚则时伤轻浅燕赵则多伤重浊秦陇则去声为入梁益则平声似去约而言之一人之身而出词吐气先后之闲已有不能齐者其重其疾则为入为去其轻其迟则为平迟之又久则一字而为二字茨为蒺藜推为终葵是也故注家多有疾言徐言之解而刘勰文心雕龙谓疾呼中宫徐呼中征人一字而可以疾呼徐呼此一字两音三音之所由昉也国朝顾炎武着音论三卷亦音学五书之一上卷三篇一古曰音今曰韵二韵书之始三唐宋韵谱异同中卷六篇一古人韵缓不烦改字二古诗无叶音三四声之始四古人四声一贯五入为闰声六近代入声之误下卷分六篇一六书转注之解二先儒两声各义之说不尽然三反切之始四南北朝反语五反切之名六读若共十五篇皆引据古人之说以相证验中惟所论入声变乱旧法未为甚确余皆源源本本足以订俗学之讹葢五书之纲领也
　　△易音 
　　（臣）等谨按是书亦顾炎武所著音学五书之一炎武尝考正三代以上之音注易为易音三卷葢即周易以求古音上卷为彖辞爻辞中卷为彖传象传下卷为系辞文言说卦其音往往与诗不同又或往往不韵故炎武所注凡与诗音不同者皆以书多用音和以便人之玩诵虽夏商之易不传于世然意其不始于文王也易彖文王所作其用音止此必欲连比象占牵合上下以就其音则圣人
　　△诗本音 
　　（臣）等谨按是书亦顾炎武所著音学五书之一炎武尝自述曰三百五篇古人之音书魏晋而降去古日远至宋周颙梁沈约始有四声之谱然秦汉之文其音已渐戾于古至东京益甚休文作谱不能上据雅南旁摭骚子以成不刊之典而仅按班张以下诸人之赋曹刘以下诸人之诗所用之音撰为定本于是今音行而古音亡为音学之一变其所著诗本音十卷大抵主陈第诗无叶音之说即本经所用之音互相参考证以他书明古音原作是读非由迁就故曰本音第有求之太过反生葛藤如一章平上去入各用韵或两部相近之音各用韵率谓通为一韵恐亦非古人之意
　　△古今通韵 
　　（臣）等谨按古今通韵国朝毛奇龄撰韵中字概本礼部韵亦有礼部韵所无而增以广韵字者如同增桐公增蚣崇增饛通增■〈艹逋〉之类有今本礼部韵所无而仍增以旧礼部诸韵字者如风之沨翁之螉笼之茏崇之娀之类随音收入不注出处惟梦字众字类在去送韵皆旧礼部所无而礼韵续降与毛晃礼部韵增入之者在唐律既未尝用而古韵又三声通转竟从删例至韵中有数音者各以一字领之如东韵中有东同终虫等音而以东字为冻蝀之道同字为桐童之首所谓领音亦谓音纽今有删去韵名及音纽者如灰韵咍字东韵■〈山凶〉字之类并补之东部旧三十四纽毛晃礼部韵增一浓纽按浓字本属锺部唐律虽有押入东部者要是偶然惟宗农二纽在唐人东韵甚多故有疑是东部字者然三唐出韵诗比比皆有观平声三十韵尽然岂必偶删此二字耶若中终皆照母风丰皆非母公宫皆见母自可并纽而隋陆法言作切韵时早已分列其中有礼部改纽与旧本互异仍依礼部本为主音纽下原有翻切昔人谓切韵以翻切得名者是也若五音集韵每部首皆加切音竟称德红东第一都宗冬第二未免过当考旧韵有悬头字如棍杷之枇徘徊之徘有截脚字如■〈彳东〉之为行径之为走有两形字如戎之古为■〈戈外甲内〉悤之俗为忩有两音字如侗列同音又列通音潀列终音又列丛音有希见字如东之有■〈忄仝〉支之有■〈也文〉有转见字如梦之列蒙颂之列容是书皆不录而于两音之字如兹有龟兹奇有数奇音义并殊仍为各出两形之字如同一筒字而有吹筩有邸筒同一同字而有郑同有卢仝则亦择其出处稍异者两存之以备用者之采择至于本字有义如同为酒尊通为乐器之类皆节录以为通押之用其它宋米元章谓韵有五声沈隐侯求宫商而不得于是分平声为二徐景安着乐书直曰宫为上平商为下平角为入征为上羽为去即本晋吕静五音之说然而五音集韵分卷又有中平未知中属何音程元初律古曲韵通云下平者以其声气从咢上出下平者以其声气从舌上出按咢与舌为商角之分与上下平声诸部相校殊为不合至举要所载七音韵鉴上平以东为首山为末谓日出于东而没于山下平以先为首凡为末谓先辈传于后辈一切影响不经之说概置弗道其作书大旨在排斥顾炎武音学五书而参取诸家搜采极博可与炎武之书并资考证
　　△唐韵考 
　　（臣）等谨按国朝纪容舒作唐韵考一书据徐铉校定说文本所载翻切以存唐韵之梗概自隋陆法言撰切韵唐天宝中孙愐增定其书名曰唐韵后宋陈彭年等重修广韵丁度等又作礼部韵略为一代场屋程序而孙氏之书遂微考古韵者谓广韵之二百六部即陆法言所定部分之旧然魏了翁已疑其前后参差今据夏竦古文四声韵所列部分与广韵小异则二百六部未可信为法言之旧本也容舒以徐铉于雍熙三年校定说文在大中祥符重修广韵以前所用翻切一从唐韵见于铉等进书表乃取说文所载唐韵翻切排比分析各归其类其部分则仍广韵之旧所收之字有唐韵收而广韵不收者如东部詷字■〈曰上见下〉字■〈忄共〉字之类是也有唐韵在此部而广韵在彼部者如賨字广韵作藏宗切在冬部唐韵作徂红切则在东部珑字广韵作卢红切在冬部唐韵作力锺切则在锺部之类是也其余参互离合时有异同比核精审议论俱有根据将使人由广韵以证唐韵由唐韵以考古音则音声递变之故可得其大要焉
　　△古韵标准 
　　（臣）等谨按国朝江永撰古韵标准一书平上去三声分十二部入声分八部每部首先列韵目一韵歧分两部者曰分某韵韵本不通而有字当入此部者曰别收某韵四声异者曰别收某声某韵大率本顾炎武采明陈第毛诗古音考屈宋古音义谓古无叶音之说诗之韵即是本音此说始于焦竑陈氏阐明之焦氏为之序其书列五百字以诗为本证他书为旁证是编即从此例以诗为主经传骚子为证诗未用而古今韵异者采他书附益之于陈氏说之善者则多采录有舛误处亦闲摘一二其于古韵无书则借今韵离合以求古音今韵有隋唐相传二百六部之韵顾炎武所著音学五书悉以唐韵为准是编本之而于音变源流及诗外之字亦多采顾说第顾氏诗本音欲改正旧叶之误而有求之太过反生葛藤如一章平上去入各用韵或两部相近之音各用韵率谓通为一韵恐非古人之意小戎二章以合軜邑叶骖以念字叶合軜邑尤失之甚者不得不为辨正若朱子取吴棫韵补释诗以便学者诵读如桃之夭夭灼灼其华之子于归宜其室家昼尔于茅宵尔索绹其桐其椅其实离离岂弟君子莫不令仪此类今音可读即不复加叶音其意在辨古音凡吴氏之叶音集传从之而不安者亦行改正审其流变晰其是非自诩识断精审此外尚有四声切韵表细区今韵归之字元音等及诗韵举例一卷均有功于音学者
　　皇朝通志卷十七
《清朝通志》　天文略凡六卷（018～023）/一百二十六卷　（清）高宗 敕撰 
　　●皇朝通志卷十八
　　天文略一 
　　○天文略一 
　　（臣）等谨案易曰似以观乎天文日月星辰之丽乎上天之文也圣人观之察之钦若敬授以前民用三代以前尚己汉晋而还观象者言征应推步者失实测史家分天文律书为二门司马迁天官书仅载垣宫列宿吴太史令陈卓引巫咸甘石之书增益其数后之言天者咸奉以为标准焉郑樵着天文略屏去诞妄之言祇录隋丹元子步天歌取其句中有图言下见象使人仰观焉而即得其论卓矣然不言推步而仍涉禨祥休咎则未免自相矛盾夫观象体也推步用也体用不偏废斯圣人欲若敬授之本旨洪惟圣祖仁皇帝亶聪作后学贯天人考验西法最善俾专司时宪时监官南怀仁等毕智竭能创制仪器最称精密我皇上敬天勤民事惟法祖申命监臣厘正玑衡以期脗合于是恒星增减较旧测而加详参宿后先改距星而顺序凡兹垂象订自宸谟休乎哉
　　圣代之新规直协虞廷之遗意也闲考西法之善理奇而正者数事一曰天圆而地亦圆如卵里黄与浑天之说合一曰天有九重最远则恒星天次土次木次火次金水次曰最近者为月天其外则宗动天与楚词之说合一曰惟宗动天行有常度恒星天亦右行此即历代岁差之说一曰日月五星各有天行皆有轮如珠逐盘所以有盈缩迟疾一日月与五星有本轮以从天有次轮以法日葢日尊天月五星尊天又尊日也一曰金水与日同天其两轮包日故不与日相距一曰月有倍离五星一合日而迟疾一周月一合日而迟疾再周五星之小轮跨本轮之内外月之小轮切本轮之边其法皆以实测而得至于南极之纪星座天汉之周尾宫为中国所未见者西人皆于浮海测之此其事初若创见然或符于古经或轨于自然之理洵乎确实而不可易有非唐一行郭守敬之所能企及耳今据钦定考成协纪诸书纂述天文约分十目曰两仪曰恒星曰天汉其经也曰日月曰五星曰月五星凌犯曰中星曰北极高度其纬也曰仪象曰弧线其器与法也为书凡六卷于郑志之外补所阙遗广所未及溯观象之端倪赅推步之体要世之学者有以知圣朝宪天立政察纪明时昭昭乎有目之能窥无微而不显又岂步天歌之句图言象所可同日语耶若夫测纂细微至详且密具有成书兹撮其大略俾言天者毋涉空诠云尔
　　两仪 
　　天象 
　　地体 
　　黄道赤道 
　　经纬度 
　　恒星 
　　△两仪 
　　（臣）等谨案西法谓地居天中其体浑图与天度相应即浑天家卵黄之说人居其中各随所在皆戴天而履地居赤道北者北极见南极隐居赤道南者南极见北极隐近极则见极高远极则见极低东方日中西方夜半南方日中北方夜半周天三百六十度日月星辰旋绕其间而人目力所极适与地平止一百八十度昔人局于地平测算而不知地如卵圆故多疏舛今首列两仪以为恒星七曜运行之准而西法之与前代逈殊于斯具见
　　△天象 
　　虞书尧典曰钦若昊天历象日月星辰是谓天问曰圜则九重孰营度之后世专家谓天有十二重非天实有如许重数葢言日月星辰运转于天各有所行之道即楚词所谓圜也欲明诸圜之理必详诸圜之动欲考诸圜之动必以至静不动者准之然后得其盈缩葢天道静专者也天行动直者也至静者自有一天与地相为表里故羣动者运于其间而不息若无至静者以验至动则圣人亦无所成其能矣人恒在地面测天而七政之行无不可得者正为以静验动故也十二重天最外者为至静不动次为宗动南北极赤道所甲分也次为南北岁差次为东西岁差此二重天其动甚微专家姑置之而不论焉次为三垣二十八宿经星行焉次为填星所行次为岁星所行次为荧惑所行次则太阳所行黄道是也次为太白所行次为星辰所行最内者则太阴所行白道是也要以去地之远近而为诸天之内外然所以知去地之远近者则又从诸曜之掩食及行度之迟疾而得之葢凡为所掩食者必在上而掩之食之者必在下月体能蔽日光而日为之食是日远月近之征也月能掩食五星而月与五星又能掩食恒星是五星高于月而卑于恒星也五星又能互相掩食是五星各有远近也又宗动天以浑灏之气挈诸天左旋其行甚速故近宗动天者左旋速而右移之度迟渐远宗动天则左旋较迟而右移之度转速今右移之度惟恒星最迟土木次之火又次之日金水较速而月最速是又以次而近之征也是故恒星与宗动相较而岁差生焉太阳与恒星相会而岁实生焉黄道与赤道出入而节气生焉太阳与太阴循环而朔望盈虚生焉黄道与白道交错而薄蚀生焉五星与太阳离合而迟疾顺逆生焉地心与诸圜心之不同而盈缩生焉历代专家多方测量立法布算积久愈详己得其大体其间或有毫芒之差诸说不无同异者葢因仪器仰测穹苍失之纎微年久则着虽有圣人莫能预定惟立穷源竟委之法随时实测取其精密附近之数折中用之每数十年而一修正斯为治历之通术而古圣钦若之道庶可复于今日矣
　　△地体 
　　欲明天道之流行先达地球之圆体日月星辰每日出入地平一次而天下大地必非同时出入居东方者先见居西方者后见东西相距万八千里则东方人见日为午正者西方人见日为卯正也周天三百六十度每度当地上二百里是故推验大地经纬度分皆与天应测纬度者用午正日晷或测南北二极测经度则必于月蚀取之葢月蚀与日蚀异日之食限分数随地不同月之食限分数天下皆同但入限有昼夜人有见不见耳此处食甚于子者处其东三十度必食甚于丑处其西三十度必食甚于亥是故相去九十度则此见食于子而彼见食于酉相去百八十度则此见食于子而彼当食于午虽食而不可见矣
　　△黄道赤道 
　　天包地外圜转不息南北两极为运行之枢纽地居天中体圆而静人环地面以居随其所至适见天体之半中华之地面近北故北极常现南极常隐平分两极之中横带天腰者为赤道赤道距天顶之度即北极出地之度也赤道以北为内为阴以南为外为阳钭交赤道而半出其南半出其北者为黄道乃太阳一岁所躔之轨迹也黄赤道相交之两界为春秋分距赤道南二十三度半为冬至距赤道北二十三度半为夏至七政所行之道纷然不齐惟将黄赤二道以为推测之太葢太阳循黄道东行而出入于赤道之南北太阴与五星各循本道东行而又出入于黄道之南北故黄赤二道之位定则昼夜永短寒暑进退以及晦朔弦望薄蚀朏朒皆从此可稽矣
　　△经纬度 
　　恒星七政各有经纬度葢天周弧线纵横交加即如布帛之经纬然以东西为经南北为纬然有在天之经纬有随地之经纬在天则为赤道为黄道随地则为地平赤道均分三百六十度平分之为半周各一百八十度四分之为象限各九十度六分之为纪限各六十度十二分之为宫为时各三十度是为赤经从经度出弧线与赤道十字相交各引长之会于南北极皆成全图亦分为三百六十度两极相距各一百八十度两极距赤道俱九十度是为赤纬依纬度作圜与赤道平行各距等圜此圜大小不一距赤道近则大距赤道远则小其度亦三百六十俱与赤道之度相应也赤道之用有动有静动者随天左旋与黄道相交日躔之南北于是乎限静者太虚之位亘古不移昼夜之时刻于是乎纪焉黄道之宫度并如赤道其与赤道相交之两点为春秋分相距皆半周平分两交之中为冬夏至距两交各一象限六分象限为节气各十五度是为黄经从经度出弧线与黄道十字相交各引长之周于天体即成全圜其各圜相凑之处不在赤道之南北两极而别有其枢心是为黄极黄极之距赤极即两道相距之度其距黄道亦皆九十度是为黄纬而月与五星出入黄道之南北者悉于是而辨焉故凡南北圜过赤道极者必与赤道成直角而不能与黄道成直角其过黄道极者必与黄道成直角而不能与赤道成直角惟过黄赤两极之圜其过黄赤道也必当冬夏二至之度所以并成直角名为极至交圜又若赤道度为主而以黄道度准之则互形大小何也浑圆之体当腰之度最宽渐近两端则渐狭 【距等圈之度也】 二至时黄道以腰度当赤道距等圈之度故黄道一度当赤道一度有余二分时两道虽皆腰度然赤道平而黄道斜故黄道一度当赤道一度不足也此所谓同升之差而七政升降之斜正伏见之先后皆由是而推焉至于地平经纬则以各人所居之天顶为极葢人所居之地不同故天顶各异而经纬从而变焉地在天中体圆而小随人所立凡目力所极适得大圆之一半则地虽圆而与平体无异故谓之地平乃诸曜出没之界昼夜晦明之交也地平亦分三百六十度四分之为四方 【子午卯酉】 各相距九十度二十四刀之为二十四向各十五度是为地平经从经度出弧线上会于天顶并皆九十度 【从地平下至天顶之衡亦九十度】 是为地平纬又名高弧高弧从地平正午上会天顶者其全圜必过赤道南北南极名为子午圈乃诸曜出入地平适中之界而北极之高下晷影之长短中星之推移皆由是而测焉是故经纬相求黄赤互变因黄赤而求地平或因地平而求黄赤乃专家之要务推测之所准也
　　（臣）等谨案天文之有黄赤经纬由宗动天而分为恒星七曜之所转旋因列于天象地体之后又古法以日行命天周为三百六十五度四分度之一然为畸零之度而不能合于日行西法与回回同以周天为整度就三百六十为起数之宗经纬通为一法赅括万殊斜侧纵横周通环应得以整御零为法倍易可谓最善者矣
　　△恒星 
　　恒星总纪 
　　紫微垣 
　　太微垣 
　　天市垣 
　　 恒星总纪 
　　恒星即经星也以其有常不易故名经星 【史记天官书紫宫房心权衡咸池虚危列宿部星此天之五宫坐位也为经不移徒大小有差阔狭有常】 经星又各有经纬度故别之曰恒星其星官名数古今不同汉书天文志经星常宿中名官凡百一十八名积数七百八十三星晋志载吴太史令陈卓始列甘石巫咸三家星官着于图录凡二百八十三官一千四百六十四星今皆不见原本隋丹元子步天歌与陈卓数合后此言天官者皆以步天歌为准康熙十三年监臣南怀仁修仪象志星名与古同者总二百五十九座一千一百二十九星比步天歌少二十四座三百三十五星又于有名常数之外增五百九十七星又多近南极星二十三座一百五十星近年以来累加测验星官度数仪象志尚多未合又星之次第多不顺序亦宜厘正于是逐星测量推其度数观其形象序其次第着之于图计三垣二十八宿星名与古同者总二百七十七座一千三百一十九星比仪象志多十八座一百九十星与步天歌为近其尤与古合者二十八宿次舍自古皆觜宿在前参宿在后其以何星作距古无明文唐书云古以参右肩为距失之太远文献通考载宋两朝天文志云觜三星距西南星参十星距中星西第一星西法觜宿距中上星参宿亦距中西一星今按觜宿中上星在西南星前仅六分余而西南星小中上星大则以中上星作距可也若参宿以中西一星作距星则觜宿之黄道度已在参宿后一度余即赤道度亦在参宿后三十一分余今依次顺序以参宿中三星之东一星作距星则觜宿黄道度恒在参前一度弱与觜前参后之序合其余诸座之星皆以次顺序无凌躐颠倒之弊又于有名常数之外增一千六百一十四星近某座者即名某座增星依次分注方位以备稽考其近南极星二十三座一百五十星中国所不见仍依西测之旧共计恒星三百座三千八十三星编为总纪一卷庶星官名数古今不同及黄道赤道所属宫次皆展卷了然矣
　　（臣）等谨按丹元子步天砍先二十八宿后三垣葢箕风毕雨织女牵牛见于诗书者皆列宿星座而宋两朝天文志所载垣星俱入列宿度分是列宿星名最古也三垣多取周秦之国与官名知始于甘石之徒然史记天官书首列紫宫殆以北极为尊犹振衣之挈领今西测次序仍之
　　 紫微垣 
　　北极五星一曰太子二曰帝三曰庶子增星三四曰后官增星一五曰天枢黄道在午未宫赤道在卯辰宫　四辅四星增星一黄道在未宫赤道在巳午宫　勾陈六星增星十黄道在未申宫赤道在丑寅卯戌亥宫　天皇大帝一星黄道在申宫赤道在亥宫　天柱五星增星六黄道在申酉宫赤道在子丑宫　御女四星增星一黄道在未申酉宫赤道在丑寅宫　女史一星增星一黄道在未宫赤道在寅宫　柱史一星增星二黄道在申宫赤道在丑宫　尚书五星增星二黄道在辰巳午宫赤道在寅宫　天床六星增星一黄道在巳午宫赤道在寅卯宫　大理二星增星一黄道在未宫赤道在辰巳宫　阴德二星增星一黄道在未宫赤道在巳宫　六甲六星增星一黄赤道俱在未申宫　五帝内座五星增星二黄道在申宫赤道在酉戌宫　华葢七星黄道在酉宫赤道在戌宫　杠九星 【附华葢为一座】 增星一黄道在申酉宫赤道在酉戌宫　右垣墙七星一曰右枢二曰少尉增星二三日上辅增星二四曰少辅增星一五曰上卫增星三六曰少卫增星一七曰上丞增星三黄道在巳午未申宫赤道在辰巳午未申酉宫　左垣墙八星一曰左枢二曰上宰三曰少宰四曰上弼五曰少弼六曰上卫增星三七曰少卫增星八八曰少丞增星一黄道在辰巳酉宫赤道在戌亥子丑寅卯宫　天乙一星黄道在巳宫赤道在辰宫　太乙一星黄道在午宫赤道在辰宫　内厨二星增星二黄道在午宫赤道在辰宫　北斗七星一曰天枢增星三二曰天璇增星八三曰天机四曰天权增星三五曰玉衡六曰开阳增星二七曰摇光黄道在巳午宫赤道在辰巳宫　辅一星 【附北斗为一座】 增星三黄道在巳宫赤道在辰宫　天枪三星增星四黄道在巳宫赤道在卯官　元戈一星增星二黄道在辰宫赤道在卯宫　三公三星黄道在巳宫赤道在辰宫　相一星增星三黄道在巳宫赤道在辰宫　天理四星增星一黄道在午宫赤道在巳宫　太阳守一星增星一黄赤道俱在巳宫　太尊一星黄道在午宫赤道在巳宫　天牢六星增星二黄道在巳午宫赤道在巳宫　势四星增星十六黄道在午宫赤道在巳宫　文星六星增星八黄道在午未宫赤道在午宫　内阶六星增星十黄道在未宫赤道在午宫　三师三星增星一黄道在未宫赤道在午宫　八谷八星增星三十四黄赤道俱在申宫　传舍九星增星四黄道在申酉宫赤道在酉戌亥宫　天厨六星增星二黄道在戌宫赤道在子丑宫　天棓五星增星十黄赤道俱在寅宫
　　右共三十七座一百六十三星外增一百七十七星
　　 太微垣 
　　五帝座五星增星三黄赤道俱在巳宫　太子一星黄赤道俱在巳宫　从官一星黄赤道俱在巳宫　幸臣一星黄赤道俱在巳宫　五诸侯五星增星七黄道在辰巳宫赤道在辰宫　九卿三星增星九黄赤道俱在辰宫　三宫三星黄赤道俱在辰宫　内屏四星增星六黄赤道俱在巳宫　右垣墙五星一曰右执法二曰上将三曰次将四曰次相增星三五曰上相增星二黄赤道俱在巳宫　左垣墙五星一曰左执法增星一二曰上相三曰次相增星一四曰次将增星三五曰上将增星二黄赤道俱在辰宫　郎将一星增星二黄道在巳宫赤道在辰宫　郎位十五星增星三黄道在巳宫赤道在辰巳宫　常陈七星增星六黄道在巳宫赤道在辰巳宫　三台六星一曰上台二星增星七二曰中台二星增星三三曰下台二星增星二黄道在巳午未宫赤道在巳午宫　虎贲一星黄赤道俱在巳宫　少微四星增星八黄道在巳午宫赤道在巳宫　长垣四星增星九黄道在巳午宫赤道在巳宫　灵台三星增星八黄赤道俱在巳宫　明堂三星增星六黄赤道俱在巳宫　谒者一星增星二黄道在巳宫赤道在辰宫
　　右其二十座七十八星外增九十三星
　　 天市垣 
　　帝座一星黄赤道俱在寅宫　侯一星增星五黄赤道俱在寅宫　宦者四星增星五黄赤道俱在寅宫　斗五星增星十四黄道在寅卯宫赤道在寅宫　斛四星增星三黄赤道俱在寅宫　列肆二星增星四黄道在寅卯宫赤道在寅宫　车肆二星增星二黄赤道俱在寅宫　市楼六星增星一黄赤道俱在寅宫　宗正二星增星三黄赤道俱在寅宫　宗人四星增星四黄赤道俱在寅宫　宗二星黄赤道俱在丑宫　帛度二星增星三黄赤道俱在寅宫　屠肆二星增星三黄赤道俱在丑寅宫　右垣墙十一星一曰河中二曰河闲增星一三曰晋增星三四曰郑五曰周增星十四六曰秦增星一七曰蜀增星二八曰巴增星四九曰梁十曰楚十一曰韩黄赤道俱在寅卯宫　左垣墙十一星一曰魏增星八二曰赵增星三三曰九河增星一四曰中山增星七五曰齐增星八六曰吴越增星七七曰徐增星四八曰东海增星四九曰燕十曰南海十一曰宋增星二黄赤道俱在丑寅宫　天纪九星增星十四黄道在寅卯宫赤道在寅宫　女床三星黄赤道俱在寅宫　贯索九星增星十三黄赤道俱在卯宫　七公七星增星十六黄道在卯辰宫赤道在寅卯宫
　　右共十九座八十七星外增一百五十九星
　　皇朝通志卷十八
　　●皇朝通志卷十九 
　　天文略二 
　　○天文略二 
　　恒星 
　　△恒星 
　　角宿 
　　亢宿 
　　氏宿 
　　房宿 
　　心宿 
　　尾宿 
　　箕宿 
　　斗宿 
　　牛宿 
　　女宿 
　　虚宿 
　　危宿 
　　室宿 
　　壁宿 
　　奎宿 
　　娄宿 
　　胃宿 
　　昴宿 
　　毕宿 
　　觜宿 
　　参宿 
　　井宿 
　　鬼宿 
　　柳宿 
　　星宿 
　　张宿 
　　翼宿 
　　轸宿 
　　近南极星 
　　恒星东行 
　　测恒星 
　　恒星出入地平 
　　恒星黄赤经纬度 
　　天汉 
　　 角宿 
　　角二星增星十五黄赤道俱在辰宫　平道二星黄赤道俱在辰宫　天田二星增星六黄赤道俱在辰宫　周鼎三星黄道在辰巳宫赤道在辰宫　进贤一星增星九黄赤道俱在辰宫　天门二星增星十一黄赤道俱在辰宫　平二星增星三黄道在卯辰宫赤道在辰宫　库楼十星增星十一黄赤道俱在卯辰宫　柱十一星黄赤道俱在卯辰宫　衡四星黄道在卯宫赤道在辰宫　南门二星增星二黄道在卯宫赤道在卯辰宫
　　右共十一座四十一星外增四十七星 【按步天歌柱十五星今少四】 
　　 亢宿 
　　亢四星增星十二黄道在卯宫赤道在卯辰宫　大角一星增星一黄道在辰宫赤道在卯宫　右摄提三星增星三黄赤道俱在辰宫　左摄提三星增星三黄道在卯辰宫赤道在卯宫　折威七星增星六黄赤道俱在卯宫　顿顽二星增星一黄赤道俱在卯宫　阳门二星黄赤道俱在卯宫
　　右共七座二十二星外增二十六星
　　 氏宿 
　　氏四星增星二十九黄赤道俱在卯宫　亢池四星黄道在辰宫赤道在卯辰宫　帝座三星增星一黄赤道俱在辰宫　梗河三星增星五黄道在卯辰宫赤道在卯宫　招摇一星黄道在辰宫赤道在卯宫　天孔一星增星三黄赤道俱在卯宫　天辐二星增星一黄赤道俱在卯宫　阵车三星增星一黄赤道俱在卯宫　骑官十星黄赤道俱在卯宫　车骑三星黄赤道俱在卯宫　将军一星黄赤道俱在卯宫
　　右共十一座三十五星外增四十一星 【按步天歌亢池六星今少二骑宫二十七星今少十七】 
　　 房宿 
　　房四星增星六黄赤道俱在卯宫　钩钤二星 【附房宿为一座】 黄道在寅宫赤道在卯宫　键闭一星黄道在卯宫赤道在寅宫　罚三星增星三黄道在卯宫赤道在寅卯宫　西咸四星增星二黄赤道俱在卯宫　东咸四星增星三黄赤道俱在寅宫　日一星增星一黄赤道俱在卯宫　从官二星增星一黄赤道俱在卯宫
　　右共七座二十一星外增十四星
　　 心宿 
　　心三星增星八黄赤道俱在寅宫　积卒三星黄道在寅宫赤道在卯宫
　　右共二座五星外增八星 【按步天歌积卒十二星今少十】 
　　 尾宿 
　　尾九星增星一黄赤道俱在宫　神宫一星 【附尾宿为一座】 黄赤道俱在寅宫　天江四星增星十一黄赤道俱在寅宫　傅说一星黄赤道俱在寅宫　鱼一星黄赤道俱在寅宫　龟五星黄赤道俱在寅宫
　　右共五座二十一星外增十二星
　　 箕宿 
　　箕四星黄赤道俱在丑寅宫　糠一星黄赤道俱在寅宫　杵三星增星一黄赤道俱在寅宫
　　右共三座八星外增一星
　　 斗宿 
　　斗六星增星四黄赤道俱在丑寅宫　天钥八星增星四黄赤道俱在寅宫　天弁九星增星五黄赤道俱在丑宫　建六星增星八黄赤道俱在丑宫　天鸡二星增星三黄赤道俱在丑宫　狗二星增星六黄赤道俱在丑宫　天渊三星黄赤道俱在丑宫　农丈人一星黄赤道俱在丑宫　鳖十一星黄赤道俱在丑宫
　　右共十座五十二星外增三十星 【按步天歌天渊十星今少七鳖十四星今少三】 
　　 牛宿 
　　牛六星增星九黄赤道俱在子丑宫　天桴四星增星二黄赤道俱在子丑宫　河鼓三星增星九黄赤道俱在丑宫　右旗九星增星十二黄赤道俱在丑宫　左旗九星增星二十九黄赤道俱在子丑宫　织女三星增星四黄赤道俱在丑宫　渐台四星增星六黄赤道俱在丑宫　辇道五星增星九黄道在子丑宫赤道在丑宫　罗堰三星增星一黄赤道俱在子宫　天田四星黄赤道俱在子宫　九坎四星黄赤道俱在子宫
　　右共十一座五十四星外增八十一星 【按步天歌天田九星今少五九坎九星今少五】 
　　 女宿 
　　女四星增星五黄赤道俱在子宫　离珠四星增星一黄赤道俱在子宫　败瓜五星增星三黄赤道俱在子宫　瓠瓜五星增星五黄赤道俱在子宫　天津九星增星三十八黄道在亥子宫赤道在子丑宫　奚仲四星增星七黄道在子宫赤道在丑宫　扶筐七星增星四黄道在子丑宫赤道在丑宫　十二国十六星一曰周二星二曰秦二星三曰代二星增星二四曰赵二星五曰越六曰齐七曰楚八曰郑九曰魏十曰韩十一曰晋十二曰燕皆一星黄赤道俱在子宫
　　右共八座五十四星外增六十五星 【按步天歌离珠五星今少一】 
　　 虚宿 
　　虚二星增星八黄赤道俱在子宫　司命二星黄赤道俱在子宫　司禄二星增星二黄赤道俱在子宫　司危二星黄赤道俱在子宫　司非二星增星二黄赤道俱在子宫　哭二星增星四黄赤道俱在子宫　泣二星增星二黄道在亥子宫赤道在亥宫　离瑜三星增星三黄赤道俱在子宫　天垒城十三星黄赤道俱在子宫　败臼四星增星一黄道在子宫赤道在亥子宫
　　右共十座三十四星外增二十二星
　　 危宿 
　　危三星增星十一黄道在亥子宫赤道在子宫坟墓四星 【附尾宿为一座】 增星四黄赤道俱在亥宫　葢屋二星黄赤道俱在子宫　虚梁四星黄赤道俱在亥宫　天钱五星增星四黄赤道俱在子宫　人四星增星四黄道在亥子宫赤道在子宫　杵三星增星二黄道在亥宫赤道在亥子宫　臼四星增星五黄道在亥宫赤道在亥子宫　车府七星增星十九黄道在戌亥宫赤道在亥子宫　造父五星增星五黄道在戌宫赤道在亥子宫　天钩九星增星十六黄道在酉戌宫赤道在亥子宫
　　右共十座五十星外增七十星 【按步天歌天钱十星今少五人五星今少一】 
　　 室宿 
　　室二星增星七黄赤道俱在亥宫　离宫六星 【附室宿为一座】 增星八黄赤道俱在亥宫　螣蛇二十二星增星十四黄道在戌亥宫赤道在亥子宫　雷电六星增星八黄赤道俱在亥宫　土公吏二星黄赤道俱在亥宫　垒壁阵十二星增星七黄赤道俱在亥子宫　羽林军四十五星黄赤道俱在亥子宫　天纲一星黄道在子宫赤道在亥宫　北落师门一星黄赤道俱在亥宫　鈇钺三星增星二黄赤道俱在亥宫　八魁六星黄道在亥宫赤道在戌亥宫
　　右共十座一百零六星外增四十六星 【按步天歌八魁九星今少三】 
　　 壁宿 
　　壁二星增星二十三黄道在戌宫赤道在戌亥宫　天廐三星增星一黄赤道俱在戌宫　土公二星增星十一黄道在戌宫赤道在戌亥宫　霹雳五星增星八黄赤道俱在亥宫　云雨四星增星九黄赤道俱在亥宫　鈇锧五星黄赤道俱在戌宫
　　右共六座二十一星外增五十二星 【按步天歌天廐十星今少七】 
　　 奎宿 
　　奎十六星增星二十二黄赤道俱在戌宫　王良五星增星五黄道在酉宫赤道在戌亥宫　策一星黄道在酉宫赤道在戌宫　附路一星黄道在酉宫赤道在戌宫　军南门一星黄道在酉宫赤道在戌宫　阁道六星增星五黄赤道俱在酉戌宫　外屏七星增星十五黄赤道俱在戌宫　天溷四星增星六黄赤道俱在戌宫　土司空一星黄道在亥宫赤道在戌宫
　　右共九座四十二星外增五十三星 【按步天歌天溷七星今少三】 
　　 娄宿 
　　娄三星增星十五黄道在酉戌宫赤道在酉宫天大将军十一星增星十六黄道在酉宫赤道在酉戌宫　右更五星增星五黄赤道俱在戌宫　左更五星增星七黄赤道俱在酉宫　天仓六星增星十八黄道在戌亥宫赤道在戌宫　天庚三星增星三黄道在戌宫赤道在酉戌宫
　　右共六座三十三星外增六十四星
　　 胃宿 
　　胃三星增星五黄赤道俱在酉宫　大陵八星增星二十黄赤道俱在酉宫　积尸一星黄赤道俱在酉宫　天船九星增星九黄道在申酉宫赤道在酉宫　积水一星增星一黄道在申宫赤道在酉宫　天廪四星增星一黄赤道俱在酉宫　天囷十三星增星二十黄赤道俱在酉戌宫
　　右共七座三十九星外增五十七星
　　 昴宿 
　　昴七星增星九黄赤道俱在酉宫　天阿一星黄赤道俱在酉宫　月一星增星一黄赤道俱在酉宫　卷舌六星增星六黄道在申酉宫赤道在酉宫　天谗一星黄赤道俱在酉宫　砺石四星黄道在申宫赤道在申酉宫　天阴五星增星四黄赤道俱在酉宫　蒭藁六星增星五黄道在戌宫赤道在酉宫　天苑十六星增星十六黄道在酉戌宫赤道在酉宫
　　右共九座四十七星外增三十七星
　　 毕宿 
　　毕八星增星十三黄赤道俱在申酉宫　附耳一星 【附毕宿为一座】 增星一黄赤道俱在申宫　天街二星增星四黄赤道俱在申宫　天高四星增星四黄赤道俱在申宫　诸王六星增星四黄赤道俱在申宫　五车五星增星十八黄赤道俱在申宫　柱九星黄赤道俱在申宫　咸池三星黄赤道俱在申宫　天潢五星增星二黄赤道俱在申宫　天关一星增星六黄赤道俱在申宫　天节八星黄赤道俱在申宫　九州岛殊口六星增星十黄赤道俱在申酉宫　参旗九星增星十一黄赤道俱在申宫　九斿九星增星五黄赤道俱在申宫　天园十三星增星六黄道在酉戌亥宫赤道在申酉戌宫
　　右共十四座八十九星外增八十四星 【按步天歌九州岛殊口九星今少三】 
　　 觜宿 
　　觜三星黄赤道俱在申宫　司怪四星增星六黄赤道俱在申宫　座旗九星增星十一黄赤道俱在未宫
　　右共三座十六星外增十七星
　　 参宿 
　　参七星增星三十七黄赤道俱在申宫　伐三星 【附参宿为一座】 增星二黄赤道俱在申宫　玉井四星增星二黄赤道俱在申宫　军井四星增星一黄赤道俱在申宫　屏二星黄赤道俱在申宫　厕四星增星一黄赤道俱在申宫　屎一星黄赤道俱在申宫
　　右共六座二十五星外增四十九星
　　 井宿 
　　井八宿增星十七黄赤道俱在未宫　钺一星 【附井宿为一座】 增星一黄赤道俱在申宫　水府四星增星八黄赤道俱在未申宫　天罇三星增星九黄赤道俱在未宫　五诸侯五星增星五黄赤道俱在未宫　北河三星增星四黄赤道俱在未宫　积水一星黄赤道俱在未宫　积薪一星增星三黄赤道俱在未宫　水位四星增星十一黄赤道俱在未宫　南河三星增星十黄赤道俱在未宫　四渍四星增星六黄赤道俱在未宫　关邱二星增星七黄赤道俱在未宫　军市六星增星五黄赤道俱在未宫　野鸡一星黄赤道俱在未宫　天狼一星增星五黄赤道俱在未宫　丈人二星黄赤道俱在申宫　子二星增星一黄赤道俱在申宫　孙二星增星四黄赤道俱在未申宫　老人一星增星四黄赤道俱在未宫　弧矢九星增星二十四黄道在午未宫赤道在未宫
　　右共十九座六十三星外增一百二十四星 
　　【按步天歌军市十三星今少七】 
　　 鬼宿 
　　鬼四星增星十八黄赤道俱在午宫　积尸气一星增星三黄赤道俱在午宫　爟四星增星十一黄赤道俱在未宫　外厨六星增星十七黄赤道俱在午宫　天记一星增星二黄道在巳宫赤道在午宫　天狗七星黄道在巳午宫赤道在午宫　天社六星增星五黄道在辰巳午宫赤道在午宫
　　右共六座二十九星外增五十七星
　　 柳宿 
　　柳八星增星十黄赤道俱在午宫　酒旗三星增星五黄赤道俱在午宫
　　右共二座十一星外增十五星
　　 星宿 
　　星七星增星十五黄赤道俱在午宫　天相三星增星十二黄道在巳宫赤道在巳午宫　 【轩辕】 十七星增星五十七黄赤道俱在巳午宫　内平四星增星十一黄道在午宫赤道在巳午宫
　　右共四座三十一星外增九十五星 【按步天歌有天稷五星今无】 
　　 张宿 
　　张六星增星四黄赤道俱在巳午宫
　　右一座六星外增四星 【按步天歌有天庙十四星今无】 
　　 翼宿 
　　翼二十二星增星七黄道在辰巳宫赤道在巳宫
　　右一座二十二星外增七星 【按步天砍有东瓯五星今无】 
　　 轸宿 
　　轸四星增星五黄道在辰宫赤道在巳宫　右辖一星 【附轸宿为一座】 黄道在辰宫赤道在巳宫　左辖一星 【附轸宿为一座】 黄赤道俱在辰宫　长沙一星 【附轸宿为一座】 黄赤道俱在辰宫　青邱七星增星三黄道在辰宫赤道在巳宫
　　右共二座十四星外增八星 【按步天砍有军门二星土司空四星器府三十二星今俱无】 
　　 近南极星 
　　海山六星增星二黄道在卯辰宫赤道在巳宫十字四星黄道在卯宫赤道在辰宫　马尾三星黄道在辰宫赤道在辰巳宫　马腹三星黄道在卯宫赤道在辰宫　蜜蜂四星黄道在卯宫赤道在辰宫　三角形三星增星四黄道在寅宫赤道在寅卯宫　毕雀九星黄道在寅宫赤道在寅卯辰宫　孔雀十一星增星四黄道在丑寅宫赤道在子丑寅宫　波斯十一星黄赤道俱在子丑宫　蛇尾四星黄道在丑宫赤道在戌亥子宫　蛇腹四星黄道在亥子宫赤道在酉戌宫　蛇首二星黄道在亥宫赤道在酉戌宫　鸟啄七星增星一黄道在子宫赤道在戌亥宫　鹤十二星增星二黄道在子宫赤道在亥宫　火鸟十星增星二黄道在亥子宫赤道在戌亥宫　水委三星黄道在亥宫赤道在戌宫　附白二星黄道在子宫赤道在酉宫　夹白二星黄道在戌亥宫赤道在申酉宫　金鱼五星增星一黄道在寅酉戌宫赤道在未申宫　海石五星增星三黄道在辰巳宫赤道在午宫　飞鱼六星黄道在卯辰宫赤道在午未宫　南船五星增星一黄道在卯辰宫赤道在巳午宫　小斗九星增星一黄道在寅卯宫赤道在辰巳午未宫
　　右共二十三座一百三十星外增二十星 【古无】 
　　（臣）等谨案徐文靖管城硕记载泰西测验可见可状之星凡四十八象在黄道中十二象与回回同曰白羊曰金牛曰双兄 【回回作阴阳】 曰巨蟹曰狮子曰烈女 【回回作双女】 曰天称曰天蝎曰人马曰磨蝎曰宝瓶曰双鱼 【即自戌至亥十二宫】 星三百四十六在黄道北二十一象曰小熊曰大熊曰龙曰皇帝曰守熊人曰北冕旒曰熊人曰琵琶曰雁鹅曰岳母曰大将军曰御车曰医生曰逐蛇曰毒蛇曰箭曰曰鸟曰鱼将军曰驹曰飞马曰公主曰三角形星三百六十在黄道南十五象曰兽海曰猎户曰天河曰天兔曰天犬曰小犬曰船曰小蛇曰酒瓶曰乌鸦曰半人牛星三百一十有六此葢西测之旧而非南怀仁所增五百九十七星也附录以备稽览
　　 恒星东行 
　　恒星行即古岁差也古谓恒星不动而黄道西移今谓黄道不动而恒星东行葢使恒星不动而黄道西移则恒星之黄道经纬度宜每岁不同赤道经纬度宜终古不变今测恒星之黄道经度每岁东行而纬度不变至于赤道经度则逐岁不同而经度尤甚自星纪至鹑首六宫星在赤道南者纬度古多而今渐少在赤道北者纬度古少而今渐多自鹑首至星纪六宫星在赤道南者纬度古少而今渐多在赤道北者纬度古多而今渐少凡距赤道二十三度半以内之星在赤道北者皆可以过赤道南在赤道南者亦可以过赤道北则恒星循黄道东行而非黄道之西移明矣新书载西人第谷以前恒星东行之数或云百岁而行一度或云七十余年而行一度或云六十余年而行一度随时修改与古累改岁差之意同迨第谷定恒星每岁东行五十秒约七十年有余而行一度元郭守敬所定亦为近之至今一百四十余年验之于天虽无差忒但星行微渺必历多年其差乃见然则第谷所定之数亦未可泥为定准惟随时测验依天行以推其数可也
　　 测恒星 
　　恒星东行既依黄道则测定一年之黄道经纬度而逐年之黄道经纬度皆视此矣然欲测诸恒星必以一星作距而欲测黄道经纬度必以赤道经纬度为宗葢诸曜随天左旋惟赤极不动其经纬既与黄道相当又与地平相应时刻之早晚于是乎纪太阳之躔次于是乎辨非赤道则黄道无从而稽也其法测恒星之大者测其方中时刻及正午高弧乃以本时太阳赤道经度与太阳距午正赤道经度相加即星之赤道经度又以正午高弧与赤道高度相减即星之赤道纬度既得赤道经纬度则用弧三角法推得黄道经纬度既得一星黄赤经纬度即以此一星作距或用黄道赤道诸仪测其相距之经纬或用地平象限诸仪测其偏度及高度而诸星之黄赤经纬度皆可得矣要之测恒星之法先测一星为准而此星经度必取定于太阳倘于时刻差四分则于天行差一度故须参互考验方得密合或用太阴及太白此测者然皆有视差不如用太阳之确准也
　　 恒星出入地平 
　　恒星随宗动天东出西入旋转有常因节气有冬夏昼夜有永短人居有南北故所见恒星出入地平之时刻因时各异随地不同也夫逐时皆有出入地平之恒星逐星皆有出入地平之时刻可以测候而得亦可以推步而知其法用本地北极高度及本星赤道经纬度求得本星与赤道同出入地平之度乃与本时太阳赤道经度相减即得本星出入地平之时刻也
　　 恒星黄赤经纬度 
　　恒星布列周天古大去极入宿度数入宿即经度也去极即纬度也然黄道度与赤道度不同岁差亦异葢黄道以黄极为枢赤道以赤极为枢两道两极各相距二十三度半故星在两极之闲者黄道属未宫赤道则属丑宫星在两道之闲者黄道属纬南赤道则属纬北此黄赤道不同之极致也恒星循黄道东行每年五十一秒纬度终古不改而经度之差有常赤道与黄道斜交分至前后南北远近其差不等两极之闲在黄道为差而东在赤道为差而西两交之际黄道南者差而入赤道北黄道北者差而出赤道南此岁差不同之极致也今以乾隆九年甲子恒星黄赤经纬度依黄道次序列恒星黄道经纬度表而以赤道经纬附之依赤道次序列恒星赤道经纬度表而以黄道经纬附之各将赤道岁差列于其下黄道以便推算赤道以便测量观象之用于斯备矣
　　乾隆九年甲子测二十九宿宫度
　　角宿辰宫二十度一十六分
　　亢宿卯宫初度五十六分
　　氏宿卯宫十一度三十二分
　　房宿卯宫二十九度二十二分
　　心宿寅宫四度十四分
　　尾宿寅宫十度二十九分
　　箕宿寅宫二十七度四十一分
　　斗宿丑宫六度三十六分
　　牛宿子宫初度二十九分
　　女宿子宫八度九分
　　虚宿子宫十九度四十九分
　　危宿子宫二十九度四十七分
　　室宿亥宫十九度五十四分
　　壁宿戌宫五度三十五分
　　奎宿戌宫十八度五十一分
　　娄宿酉宫初度二十三分
　　胃宿酉宫十三度二十一分
　　昴宿酉宫二十五度五十分
　　毕宿申宫四度五十三分
　　觜宿申宫二十度七分
　　参宿申宫二十一度七分
　　井宿未宫一度四十三分
　　鬼宿午宫二度十分
　　柳宿午宫六度四十四分
　　星宿午宫二十三度四十三分
　　张宿巳宫二度九分
　　翼宿巳宫二十度二十一分
　　轸宿辰宫七度十一分
　　增附各曜小星黄赤经纬度
　　仰观普天之星象所不能图不能测者限于目力而不能别识其繁多也往昔尝法制广大之窥筒内安玻璃镜而两目并用窥天则一目而用双玻璃远镜所视极其分明故以之观列宿天之众星较平时不啻多数十倍而且界限甚明即如昴宿传云七星而实则三十六星鬼宿中积尸气相传为白气如云用镜窥之则又三十五星历历可数他如牛宿中南星尾宿东鱼星傅说星觜宿南星皆在六等之外所称微茫难见者用镜窥之则众星列次之远皆一一见焉若天汉相传为白气其实皆无数之小星从古天文家大都以可见可测之星求其形似连合而为象因象而命之名以为识别然名星之左右上下虽有可见之小星而其象微光不甚显难以准测其度分次第惟以相近名星之比例可推而定焉今照法另列黄赤二道经纬表而属之以相近之星座又以其次第别之亦可以备夫浑仪之作法而众星之全象具昭于斯安有不快足乎窥天者之心目哉
　　 天汉 
　　（臣）等谨案李光地云二十八宿分四方者以云汉之升降定之云汉阴气也列宿天中也云汉之气与列宿始交于申势极于亥降交于寅沉化于巳潜明于午阴气循环于是为着故四维之限因以定焉阴气之升为西为北阴气之降为东为南天之道也其说与天汉在第八重列宿之天相发明而其运动则正第八重之运动焉以广面为界旁过二极斜络于天体犹之黄赤等大圈平分之为二若论其体乃天体内无数之微星耳星因微小其光不能映射人目如诸大星又因其稠密故觉所见之微光或成白道或如白河之象云尔
　　天汉黄道经纬度
　　晋书天文志云天汉起东方经箕尾之闲谓之汉津乃分为二道其南经傅说鱼天钥天弁河鼓其北经龟贯箕下次络南斗魁左旗至天津下而合南道乃西南行又分夹瓠瓜络人星杵造父螣蛇王良附路阁道北端大陵天船卷舌而南行络五车经北河之南入东井水位而东南行络南河阙邱天狗天记天稷至七星南而没明史天文志云近年浮海之人至赤道以南见云汉过天狗之墟抵天社海石之南踰南船带海山贯十字架蜜蜂傍马腹经南门络三角龟杵而属于尾宿是为带天一周灵台仪象志天汉经纬度分列黄道南北赤道南北四表与明史合但不按宫次或分二界或分三界或分四界逐度列表其分合曲折之处尚有未详今亦分黄赤南北四表而各按宫次分南界北界南之北界北之南界各列四层其分合既为明晰至其曲折之处经纬或有不同又于每度之间细分列表按数图之庶合悬象云
　　（臣）等谨案天社海石等星即所谓近南极者也为中国之所不见自西入浮海测之始知仍属尾宿而为带天一周唐一行创两戒山河之说以云汉经天而为分野区域失之凿矣
　　皇朝通志卷十九
　　●皇朝通志卷二十 
　　天文略三 
　　○天文略三 
　　日月
　　△日月
　　七政宿度 
　　太阳行度 
　　太阴行度 
　　朔望平实 
　　晦朔弦望 
　　太阴隐见迟疾 
　　地半径差 
　　地影半径 
　　日月实径与地径 
　　清蒙气差 
　　曚影刻分 
　　交食总论 
　　 七政宿度 
　　日月五星皆有宿度古以十二宫定于二十八宿故宿度逐岁不同者经度亦因而不同今以二十八宿历千十二宫故宿度逐岁有差而经度终古不变其法以岁差五十一秒按岁积之与各宿第一星黄道经度相加为本年黄道宿钤而于七政黄道经度内减去相当黄道宿度余即七政黄道宿度葢七政恒星皆宗黄道故宿度亦以黄道推也至于日月交食则并用赤道宿因其关于天行最着故于推算独详然各宿赤道经纬度逐岁不同须用推恒星赤道经度法求得本年各宿第一星赤道经度为本年赤道宿钤乃于太阳太阴赤道经纬内减去相当赤道宿度余即太阳太阴赤道宿度
　　 太阳行度 
　　太阳行天每岁一周万古不忒宜其每日平行而不有盈缩乃征之实测则春分至秋分行天半周而历日多秋分至春分行天半周而历日少其在半天所行之度原均而人居地上所见时日不同今即其不平行之数求其所以然之故则惟有本天高卑之说能尽之本天高卑之法有二一为不同心天葢天包地外以地为心太阳本天亦包乎地外而不以地为心因其有两心之差而高卑判焉自春分历夏至以至秋分太阳行本天之大半周故历日多而自地心立算止行黄道之半周故为行缩自秋分历冬至以至春分太阳行本天之小半周故历日少而自地心立算亦行黄道之半周故为行盈夫日在本天原自平行因自地心立算而不以太阳本天心立算遂有高卑盈缩之异故高卑为盈缩之原而两心之差又高卑之所由生也一为本轮葢本天与地同心而本天之周又有一本轮本轮心循本天周向东而行日在本轮之周向西而行两行之度相等太阳在本轮之下半周去地近为卑则顺轮心行故见其速于平行在本轮之上半周去地远为高则背轮心行故见其迟于平行在本轮之左右去地不远不近为高卑中故名中距其行与平行等本轮循本天东行为平行度太阳循本轮西行由下而左而上而右而复于下为自行度如太阳在本轮之下去地心最近是为最卑太阳在本轮之上去地心最远是为最高最高最卑之点皆对本轮心与地心成一直线其平行实行同度故为盈缩起算之端如太阳由本轮下向左顺轮心行能益东行之度故较平行度为盈至半象限后所益渐少迨轮心行一象限太阳亦行轮周一象限即无所益而复于平行是为中距然而积盈之多正在中距葢从地心立算为盈差之极大也从中距而后太阳行本轮之上半周背轮心行故实行渐缩然因有积盈之度方以次渐消其实行仍在平行前迨行满一象限至最高为极缩而积盈之度始消尽无余其实行与平行乃合为一线故自最卑至最高半周俱为盈也如太阳由本轮上向右背轮心行能损东行之度故较平行度为缩至半象限后所损渐少迨轮心行一象限太阳亦行轮周一象限即无所损而复于平行是为中距然而积缩之多亦在中距葢从地心立算为缩差之极大也从中距而后太阳行本轮之下半周顺轮心行故实行渐盈然因有积缩之度方以次相补其实行仍在平行后迨行满一象限至最卑为极盈而积缩之度始补足无缺其实行与平行乃合为一线故自最高至最卑半周俱为缩也求得两心之差而本轮之径自见明于本轮之故而盈缩之理益彰其理相近其用相辅可以参稽而互证也
　　（臣）等谨按第谷立为本天高卑本轮均轮诸说用三角形推算乾隆初西人刻白尔噶西尼等更相推考又以本天为椭圆均分其面积为平行度与旧法迥殊然法虽巧合而其理则犹是本天高卑之说详见考成后编
　　 太阴行度 
　　太阴行度有九而随天西转之行不与焉一曰平行葢太阴之本天带一本轮本轮心循本天自西而东每日平行一十三度有奇二十七日有余而行天一周即白道经度也二曰自行葢本轮心循白道行自西而东 【即平行经度】 太阴复依本轮周行自东而西每日亦行一十三度有奇微不及本轮心行而与本轮心之行顺逆参错人目视之遂生迟疾故名自行以别之授时历名为转周满一周为转终其所生之迟疾差名为初均数也三曰均轮行西人第谷言用一本轮以齐太阴之行往往与实测未合因将本轮半径三分之存其二分为本轮半径用其一分为均轮半径均轮循本轮周行自东而西 【即自行转周度】 太阴复依均轮周行自西而东每日行二十六度有奇为轮心行之倍度 【均轮心行一度月行均轮周二度也】 其所生之迟疾差即今所用之初均数也四曰次轮行葢用本轮均轮推得迟疾之最大差为四度有奇于朔望时测之其数恰合而于上下弦时测之则不合其大差至七度有奇故又于均轮之周复设一轮循均轮周行命为次轮次轮心自西而东太阴复依次轮周亦自西而东每日行二十四度有奇为本轮心距太阳行之倍度 【本轮心距太阳行一度月行次轮周二度】 名为倍离倍离所生之迟疾差名为次均数也五曰次均轮行葢有初均次均以步朔望以定两弦则既合矣而于两弦前后测之又多不合爰思次轮之上必更有一轮以消息乎次均之数今命之曰次轮均其心循次轮周自西而东行倍离之度而太阴则循此轮之周自西而东亦行倍离之度用其所生之差以加减次均数即与太阴两弦前后所行恰合也六曰交行葢太阴行白道出入于黄道之内大距五度有奇其自黄道南过黄道北之点名曰正交 【即如春分自赤道南过赤道北】 自黄道北过黄道南之点名曰中交 【即如秋分自赤道北过赤道南】 每交之终不能复依原次而不及一度有余逐日计之退行三分有余命为两交左旋之度 【自东而西也】 亦名罗计行度也 【正交曰罗喉中交曰计都】 七曰最高行最高者本轮之上半最远地心之处而最高行者平行与自行相较之分也均轮心从最高左旋微不及于平行每日六分有奇即命为最高左旋之度亦名月孛行度也八曰距日行于每日平行度内减去太阳之行为每日太阴距太阳行二十九日有奇而复与日会是为朔策九曰距交行以每日平行度与每日交行相加得每日太阴距交度二十七日有奇而行交一周名为交周也
　　太阴行度用四轮推之而四轮之法俱系实测而得非意设也西人第谷以前步月离惟用本轮次轮葢因朔望之行有迟疾故知其有本轮而两弦之行不同于朔望故知其有次轮其法次轮与本轮两周相切之点故云朔望时太阴循本轮周行而两弦时太阴则从两周相切之点行次轮半周距本轮心最远故次轮至径为两弦时大于朔望时平行实行之极大差第谷遵其法用之因不能密合太阴之行故于本轮上复加一均轮且因两弦前后之行又不同于两弦故又加一次均轮葢用本轮推朔望时平行实行之极大差为本轮半径得四度五十八分有余而征之实测惟自行三宫九宫初度之一点为合在最高前后两象限则失之小最卑前后两象限则失之大故第谷将本轮半径三分之存其二分为本轮半径取其一分为均轮半径用求平行实行之差为初均数乃密合于天至于两弦时平行实行之极大差七度二十五分有余虽为新本轮半径并均轮半径仍加次轮全径之数然即旧本轮半径与次轮全径相并之数也其次均轮行于次轮即如初均轮之行于本轮但所行之度不同耳 【初均轮行为自变量之度次均轮行为倍离之度】 要之本轮者推本天之高卑均轮者所以消息本轮之行度次轮者定朔望两弦之远近次均轮者又所以分别朔望两弦前后之加减故本轮行度合初均轮之倍引而生均数分高卑左右而为朔望之加减差也次轮行度合次均轮之倍离而生二三均数分远近上下而为两弦前后之加减差也是故非验实测无以知四轮之妙而明于四轮之用则于太阴迟疾之故思过半矣
　　（臣）等谨案刻白尔创为椭圆之法专主不同心天而不同心之两心差及太阴诸行又皆以日行与日天消息自一平均以迄交角皆实测之数而要不离乎第谷用本天高卑中距四限与朔望两弦前后参互比较之法说见考成后编
　　日躔用数
　　康熙二十三年甲子天正冬至为数元
　　周天三百六十度
　　周日一万分
　　周岁三百六十五日二四二十八七五
　　纪法六十
　　宿法二十八
　　太阳每日平行三千五百四十八秒小余三三○
　　五一六九
　　最卑每岁平行六十一秒小余一六六六六
　　最卑每日平行十分秒之一又六七四六九
　　太阳本天半径一千万
　　太阳本轮半径二十六万八千八百一十二
　　太阳均轮半径八万九千六百零四
　　气应七日六五六三七四九二六
　　宿应五日六五六三七四九二六
　　最卑应七度一十分一十秒一十微
　　日躔星纪宫初度冬至日出辰初一刻十分日入申正二刻五分昼三十六刻十分夜五十九刻五分日躔星纪宫十五度小寒日出辰初一刻七分日入申正二刻八分昼三十七刻一分夜五十八刻十四分
　　日躔元枵宫初度大寒日出辰初初刻十二分日入申正三刻三分昼三十八刻六分夜五十七刻九分
　　日躔元枵宫十五度立春日出卯正三刻十二分日入酉初初刻三分昼四十刻六分夜五十五刻九分
　　日躔娵訾宫初度雨水日出卯正二刻九分日入酉初一刻六分昼四十二刻十二分夜五十三刻三分
　　日躔娵訾宫十五度惊蛰日出卯正一刻五分日入酉初二刻十分昼四十五刻五分夜五十刻十分
　　日躔降娄宫初度春分日出卯正初刻日入酉正初刻昼四十八刻夜四十八刻
　　日躔降娄宫十五度清明日出卯初二刻十分日入酉正一刻五分昼五十刻十分夜四十五刻五分
　　日躔大梁宫初度榖雨日出卯初一刻六分日入酉正二刻九分昼五十三刻三分夜四十二刻十二分
　　日躔大梁宫十五度立夏日出卯初初刻三分日入酉正三刻十二分昼五十五刻九分夜四十刻六分
　　日躔实沈宫初度小满日出寅正三刻三分日入戌初初刻十二分昼五十七刻九分夜三十八刻六分
　　日躔实沈宫十五度芒种日出寅正二刻八分日入戌初一刻七分昼五十八刻十四分夜三十七刻一分
　　日躔鹑首宫初度夏至日出寅正二刻五分日入戌初一刻十分昼五十九刻五分夜三十六刻十分
　　日躔鹑首宫十五度小暑日出寅正二刻八分日入戌初一刻七分昼五十八刻十四分夜三十七刻一分
　　日躔鹑火宫初度大暑日出寅正三刻三分日入戌初初刻十二分昼五十七刻九分夜三十八刻六分
　　日躔鹑火宫十五度立秋日出卯初初刻三分日入酉正三刻十二分昼五十五刻九分夜四十刻六分
　　日躔鹑尾宫初度处暑日出卯初一刻六分日入酉正二刻九分昼五十三刻三分夜四十二刻十二分
　　日躔鹑尾宫十五度白露日出卯初二刻十分日入酉正一刻五分昼五十刻十分夜四十五刻五分
　　日躔寿星宫初度秋分日出卯正初刻日入酉正初刻昼四十八刻夜四十八刻
　　日躔寿星宫十五度寒露日出卯正一刻五分日入酉初二刻十分昼四十五刻五分夜五十刻十分
　　日躔大火宫初度霜降日出卯正二刻九分日入酉初一刻六分昼四十二刻十二分夜五十三刻三分
　　日躔大火宫十五度立冬日出卯正三刻十二分
　　日入酉初初刻三分昼四十刻六分夜五十五刻九分
　　日躔析木宫初度小雪日出辰初初刻十二分日入申正三刻三分昼三十八刻六分夜五十七刻九分
　　日躔析木宫十五度大雪日出辰初一刻七分日入申正二刻八分昼三十七刻一分夜五十八刻十四分
　　雍正元年癸卯天正冬至为元
　　周天三百六十度
　　周日一万分
　　周岁三百六十五日二四二三三四四二
　　纪法六十
　　宿法二十八
　　太阳每日平行三千五百四十八秒小余三二九零八九七
　　最卑每岁平行六十二秒小余九九七五
　　最卑每日平行十分秒之一又七二四八
　　太阳本天大半径一千万小半径九百九十九万八千五百七十一小余八五
　　两心差十六万九千
　　气应三十二日一二二五四
　　宿应二十七日一二二五四
　　最卑应八度七分三十二秒二十二微
　　（臣）等谨案考成下编载日躔及五星用数皆康熙甲子所推后编又载雍正元年癸卯所推用数但有日月而无五星今并录于此
　　月离用数
　　康熙二十三年甲子天正冬至为数元
　　周天三百六十度
　　周日一万分
　　周岁三百六十五日二四二一八七五
　　纪法六十
　　宿法二十八
　　太阴每日平行四万七千四五三十五秒小余○二一一七七
　　太阴一小时平行一千九百七十六秒小余四五九二一五七
　　月孛每日平行四百零一秒小余　七七四七七
　　正交每日平行一百九十秒小余六四
　　太阴本天半径一千万
　　太阴本轮半径五十八万
　　太阴均轮半径二十九万
　　太阴负圈半径七十九万七千
　　次轮半径二十一万七千
　　次均轮半径一十一万七千五百
　　朔望黄白大距四度五十八分三十秒
　　两弦黄白大距五度一十七分三十秒
　　黄白大距中数五度零八分
　　黄白大距半较九分三十秒
　　气应七日六五六三七四九二六
　　平行应一宫零八度四十五分五十七秒一十六微
　　月孛应三宫零四度四十九分五十四秒零九微
　　正交应六宫二十七度一十三分三十七秒四十八微
　　月离元枵宫十五度至大梁宫十五度为正升
　　月离大梁宫十五度至鹑首宫初度为斜升
　　月离鹑首宫初度至析木宫十五度为横升
　　月离析木宫十五度至星纪宫初度为斜升
　　雍正元年癸卯天正冬至为元
　　周天三百六十度
　　周日一万分
　　周岁三百六十五日二四二三三四四二
　　纪法六十
　　太阴每日平行四万七千四百三十五秒小余○二三四○八六
　　最高每日平行四百零一秒小余○七○二二六
　　正交每日平行一百九十秒小余六三八六三
　　太阳最大均数一度五十六分一十三秒
　　太阴最大平均一十一分五十秒
　　最高最大平均一十九分五十六秒
　　正高最大平均九分三十秒
　　太阳最高立方积一○五一五六二
　　太阳高卑立方较一○一四一○
　　太阳在最高太阴最大二平均三分三十四秒
　　太阳在最卑太阴最大二平均三分五十六秒
　　太阴最大三平均四十七秒
　　太阴本天椭圆大半径一千万
　　最大两心差六六七八二○
　　最小两心差四三三一九○
　　最高本轮半径五五○五○五
　　最高均轮半径一一七三一五
　　太阳在最高太阴最大二均三十三分一十四秒
　　太阳在最卑太阴最大二均三十七分一十一秒
　　太阴最大三均二分二十五秒
　　雨最高相距一十度两弦最大末均六十一秒 【以下从省文祇书相距末均四字】 相距二十度末均六十七秒相距三十度末均七十六秒相距四十度末均八十八秒相距五十度末均一百零三秒相距六十度末均一百二十秒相距七十度末均一百三十九秒相距八十度末均一百五十九秒相距九十度末均一百八十秒
　　正交本轮半径五十七分半
　　正交均轮半径一分半
　　最大黄白大距五度一十七分二十秒
　　最小黄白大距四度五十九分三十五秒
　　黄白大距中数五度八分二十七秒三十微
　　黄白大距半较八分五十二秒三十微
　　最大交角加分一十七分四十五秒
　　最大距日加分二分四十三秒
　　气应三十二日一二二五四
　　太阴平行应五宫二十六度二十七分四十八秒五十三微
　　最高应八宫一度十五分四十五秒三十八微
　　正交应五宫二十二度五十七分三十七秒三十三微
　　（臣）等谨按雍正元年日月用数较康熙时周详加倍葢至是而推步益密虽不载及五星而其法可以概见也
　　 朔望平实 
　　日月相会为朔相对为望朔望又有平实之殊平朔望者日月之平行度相会相对也实朔望者日月之实行度相会相对也故平朔望与实朔望相距之时刻以两实行相距之度为准葢两实行相距之度以两均数相加减而得而两朔望相距之时刻则以两实行相距之度变为时刻以加减平朔望而得实朔望故两实行相距无定数则两朔望相距亦无定时也
　　 晦朔弦望 
　　太阴之晦朔弦望虽无关乎自行之迟疾而自行之迟疾实由于朔望两弦而得知其二十七日有奇而一周者太阴之自行也其二十九日半强而与太阳相会者朔策也其间犹有望与上下两弦之分焉葢太阴之体赖太阳而生光其向太阳之面恒明背太阳之面恒晦而其行则甚速于太阳当其与太阳相会之时人在地上正见其背故谓之朔后渐远太阳人可渐见其面其光渐长至距朔七日有奇其距太阳九十度人可见其半面太阳在后太阴在前其光向西其魄向东故名上弦上弦以后距太阳愈远其光渐满至一百八十度正与太阳相望人居其间正见其面故谓之望自望之后又渐近太阳人不能正见其面其光渐亏其魄渐生至距望七日有奇其距太阳亦距九十度则又止见其半面太阳在前太阴在后其光向东其魄向西故名下弦以后距太阳愈近其光渐消至复与太阳相会其光全晦复为朔矣
　　 太阴隐见迟疾 
　　合朔之后恒以三日月见于西方故尚书注月之三日为哉生明然有朔后二日即见者更有晦日之晨月见东方朔日之夕月见西方者唐历家遂为进朔之法致日食乃在晦宋元史已辨其非而未明其故葢月之隐见迟疾固有一定之理可按数而推殆因乎天行由于地度毋庸转移迁就也至于汉魏历家未明盈缩迟疾之差以平朔着历故有晦而月见东方朔而月见西方者此则推步之疏不可以隐见迟疾论也隐见之迟疾一因黄赤道之升降有斜正也葢春分前后各三宫 【由星纪至实沈六宫】 黄道斜升而正降月离此六宫则朔后疾见秋分前后各三宫 【由鹑首至析木六宫】 黄道正升而斜降月离此六宫则朔后迟见如日躔降娄初度月离降娄一十五度为正降日入时月在地平上高一十四度余即可见葢入地迟而见早也日躔寿星初度月离寿星一十五度为斜降日入时月在地平上高六度余即不可见葢入地疾而见迟也若晦前月离正升六宫则隐迟斜升六宫则隐早其理亦同一因月距黄纬有南北也葢月距黄道北则朔后见旱距黄道南则朔后见迟如日躔降娄初度月离降娄一十五度而月距黄道北则月距地平之度多入地迟而见早月距黄道南则月距地平之度少入地疾而见迟也若晦前距黄道北则隐迟距黄道南则隐早其理亦同一因月自行度有迟疾也葢月自行迟则朔后见迟晦前隐迟自行疾则朔后见早晦前隐早也夫月离正降宫度距日一十五度即可见以每日平行一十二度有奇计之则朔后一日有余即见生明于西是故合朔如在甲日亥子之间月离正升宫度距黄道北而又行迟则甲日太阳未出亦见东方月离正降宫度距黄道北而又行疾则乙日太阳已入亦见西方矣
　　 地半径差 
　　凡求七曜出地之高度必用测量乃测量所得之数往往不合葢推步所得者七曜距地心之高度而测量所得者七曜距地面之高度也距地心之高度为真高距地面之高度为视高人在地面不在地心故视高必小于真高以有地半径之差也 【或有大于真高者测清蒙气所为也】 葢七曜恒星虽皆丽于天而其高下又各不等惟恒星天为最高其距地最远地半径甚微故有视高真高之差若夫七曜诸天则皆有地半径差
　　噶西尼等谓日天半径甚远无地半径差而测量所系只在秒微又有蒙气杂乎其内最为难定因思日月星之在天惟恒星无地半径差若以日与恒星相较可得其准而日星不能两见是测日不如测五星也土木二星在日上去地尤远地半径差愈微金水二星虽有时在日下而其行绕日逼近日光均为难测惟火绕日而亦绕地能与太阳冲故夜半时火星正当子午线于南北两处测之同与一恒星相较其距恒星若相等则是无地半径差若相距不等即为有地半径差其不等之数即两处半径差之较且火星冲太阳时其距地较太阳为近则太阳地半径差必更小如火星地半径差也噶西尼用此法推得火星在地平上最大地半径差为二十五秒比例得太阳在中距时地平上最大地半径差为一十秒验之交食果为脗合近日西法并宗其说
　　 地影半径 
　　太阳照地而生地影太阴还影而生薄蚀凡食分之浅深食时之久暂皆视地影半径之大小其所系固非轻也但地影半径之大小随时变易其故有二一缘太阳距地有远近距地远者影巨而长距地近者影细而短此由太阳而变易者也一缘地影为尖圆体近地粗而远地细太阴行最卑距地近则过影之粗处其径大行最高距地远则过影之细处其径小此由太阴而变易者也
　　旧说谓太阳有光分能侵地影使小今说谓地周有蒙气能障地影使大此亦极不同之致然最大影半径旧为四十六分四十八秒今为四十六分五十一秒相差不过三秒最小影半径旧为四十二分三十八秒今为三十分二十八秒相差四分有余葢地影之大小固由于太阳距地之远近及太阴距地之高卑而太阴所关为尤重最卑太阴距地今昔相差不过百分地半径之九十五最高太阴距地则相差至百分地半径之五百六十一夫月之距地既因两心差而不同则月径与影径遂亦因之而各异要皆据一时之所测设法推步以求合而非为臆说也
　　 日月实径与地径 
　　日最大地次之月最小新法历书载日径为地径之五倍有余月径为地径之百分之二十七强今依其法用日月高卑两限各数推之所得实径之数日径为地径之五倍又百分之七月径为地径之百分之二十七弱皆与旧数大制相符定征其说之有据而非诬也
　　（臣）等谨按西法以日实径为地径之五倍有余近西人用远镜仪测日实径为地径之九十六倍余月实径为地径百分之二十七零是月实径与旧大致相符而日实径差至十九倍说详考成后编物理小识云影瘦光肥斯言得之矣
　　 清蒙气差 
　　清蒙气差从古未闻明万历间西人第谷始发之其言日清蒙气者地中游气时时上腾其质轻微不能隔碍人目却能暎小为大升卑为高故日月在地平上比于中天则大星座在地平上比于中天则广此暎小为大也定望时地在日月之闲人在地面无两见之理而恒得两见或日未西没而已见月食于东日已东出而尚见月食于西此升卑为高也又日清蒙之气有厚薄有高下气盛则厚而高气微则薄而下而升象之高下亦因之而殊其所以有厚薄有高下者地势殊也若海或江湖水气多则清蒙气必厚且高也故欲定七政之纬宜先定本地之清蒙差第谷言其国北极出地五十五度有奇测得地平上最大之差三十四分自地平以上其差渐少至四十五度其差五秒更高则无差此即新法历书所用之表也近日西人又言于北极出地四十八度之地测得太阳高四十五度时蒙气差尚有一分余自地平至天顶皆有蒙气差即此观之益见蒙气差之随地不同而第谷为不妄矣
　　第谷所定地平蒙气差噶西尼谓蒙气绕乎地球之周日月星照乎蒙气之外人在地面为蒙气所暎必能视之使高而日月星之光线入乎蒙气之中必反折之使下故光线与视线在蒙气之内则合而为一蒙气之外则歧而为二此二线所交之角即为蒙气差角第谷已悟其理然犹未有算法今反复精求视线与光线所歧虽有不同而相合则有定处自地心过所合处作线抵圜周则此线即为蒙气之割线视线与割线成一角光线与割线亦成一角二角相减即得蒙气差角爰在北极出地高四十四度处娄加精测得地平最大差为三十二分二十九秒蒙气之厚为地半径千万分之六千零九十五视线角与光线角正弦之比例常如一千万与一千万零二千八百四十一用是以推逐度之蒙气差至八十九度尚有一秒验诸实测较第谷为密近日西法并宗之
　　 曚影刻分 
　　曚影者古所谓晨昏分也太阳未出之先已入之后距地平一十八度皆有光故以一十八度为曚影限然北极出地有高下太阳距赤道有南北故曚影刻分随时随地不同其随时不同者二分之刻分少二至之刻分多随地不同者愈北则刻分愈多愈南则刻分愈少也若夫北极出地五十度则夏至之夜半犹有光愈高则渐不夜矣南至赤道下则二分之刻分极少而二至之刻分相等赤道以南反是
　　 交食总论 
　　日月相会为朔相对为望朔而同度同道则月掩日而日为之食望而同度同道则月亢日而月为之食 【朔望日月皆东西同度而南北不皆同道同道则食】 顾推步之法月食犹易而日食最难以月在日下人在地面随时随处所见常不同也自大衍以至授时其法寖备我朝用西法推验尤精考成上编言之详矣近日西人噶西尼等益复精求立为新表其理不越乎昔人之范围而其用意细密又有出于昔人所未及者如求实朔实望用前后二时日月实行为比例昔人用平朔平望实距弧者未之及也日月两心相距最近为食甚两周初切为初亏初离为复圆皆用两径斜距为比例昔之用月距日实行者未之及也日食周图算月之视行不与白道平行带食日在地平视差即圆之半径月之视距即见食之浅深昔之言视差者亦未之及也虽其数所差无多而其法实属可取其它或因娄测而小有变更或因娄算而益求简捷则又考验之常规而推步所当从也
　　（臣）等谨按天文推步向分二门而七政之在天成象与恒星不同舍推步则象无可纪今备列宿度至交食凡十三条撮其大纲言理而不及数挈观象之端绪亦测验之要凡木若夫交食推求例繁数密具有成书兹不嫌于简略云
　　皇朝通志卷二十
　　●皇朝通志卷二十一 
　　天文略四 
　　○天文略四 
　　五星 
　　△五星 
　　（臣）等谨案五星之伏见留退迟疾顺道莫明晰于晋志而元史术益君详惟繁简疏密或有不同我朝用西法推步凡颁来岁之朔经纬躔度预载全书验无差忒兹据乾隆九年以后七政时害约举其纲领云
　　五星近太阳则伏远太阳则见星体大黄道正升正降纬度在北则速见迟伏星体小黄道斜升斜降纬度在南则迟见速伏
　　五星之体金星最大木水二星次之土星又次之火星最小星体大则太阳在地平下之度少即可见星体小则太阳在地平下之度多方可见土星当地平太阳在地平下十一度可见木星水星当地平太阳在地平下十度可见火星当地平太阳在地平下十一度三十分可见金星当地平太阳在地平下五度可见
　　五星行上弧顺轮心行自西而东为顺为疾行下弧道轮心行自东而西为退为道
　　五星距地有远近次轮有大小上弧之度多于下弧其多少又各不同土木二星轮小而距地远上下弧不甚悬殊土星上弧一百九十二度有余下弧一百六十七度有余木星上弧二百度有余下弧一百五十九度有余火金水三星轮大而距地近上弧之度愈多下弧之度俞少火星上弧二百八九十度下弧七八十度金星上弧二百七十度下弧九十度水星上弧二百二十二度下弧一百三十八度
　　五星与太阳同度太阳在星与地之闲星为太阳所掩伏而不见是为合伏土木火三星能距太阳半周地在星与太阳之闲星与太阳正湘对照如月之望是为冲金水二星常绕太阳行不能相距半周星在太阳与地之闲于次轮下半退行正当太阳之下如月之朔是为退伏土木火三星合伏后渐远太阳则晨见顺行先疾后迟迟极而留为留退初退行先迟后疾距太阳一百八十度为退冲旋夕见退行先疾后迟迟极而留为留顺初顺行先迟后疾渐近合伏则夕不见金水二星合伏后渐远太阳则夕见顺行先疾后迟迟极而留为留退初退行先迟后疾渐近太阳则夕不见复与太阳同度为合退伏渐远太阳则晨见退行先疾后迟迟极而留为留顺初顺行先迟后疾渐近合伏则不见
　　土星合伏后约踰二十五日移三度余晨见东方顺行约踰一百日移七度余为留退初退行约踰六十日移四度余为退冲次日夕见约趷七十日移四度余为留顺初顺行约踰一百日移九度余夕不见约踰十五日移二度余复为合伏
　　木星合伏后约喻十五日移四度余晨见东方顺行约喻一百十日移十七度余为留退初退行约踰五十五日移五度余为退冲次日夕见约踰六十日移五度余为留顺初顺行约喻一百十日移十五度余夕不见约踰十五日移四度余复为合伏
　　火星合伏后约踰三十七日移二十余度晨见东方顺行约踰二百七十日移一百四十余度为留退初退行约踰二十五日移五度余为退冲次日夕见约踰三十日移六度余为留顺初顺行约踰三百三十日移二百八十余度夕不见约踰四十七日移三十余度复为合伏
　　金星合伏后约踰二十五日移三十余度夕见西方顺行约踰二百四十日移七度余夕不见次日移一度为合退伏又次日移一度晨见东方约踰二十日移七度余为留顺初顺行约踰二百二十日移二百六十余度晨不见约踰二十日移二十八度余复为合伏
　　水星合伏后约踰十二日移二十余度夕见西方顺行约踰二十八日移二十余度为留退初退行约踰二日移一度夕不见约踰四日移三度余为合退伏约踰六日移四度余晨见东方约踰七日移二度余为留顺初顺行约踰二十日移二十余度晨不见约踰十五日移二十余度复为合伏
　　（臣）等谨案物理小识云西国近以望远镜测太白则有时晦有时光满有时为上下弦计太白附日而行远时仅得象限之半与月异理因悟时在日上故光满而体微时在日下则晦在傍故为上下弦也辰星体小去日更近难见其晦明而其迟行不异太白度亦与之同理或问荧惑岁填去日远近曰荧惑在岁填内在日外葢为其行黄道速于二星迟于日也木星在火外以其行黄道速于土迟于火填星在木外其行黄道最迟也恒星无视差七政皆有视差且以此断以上语简而理明录之以备稽览
　　五星用数
　　康熙二十年甲子天正冬至为数元
　　周天三百六十度【入算化作一百二十九万六千秒】
　　周日一万分
　　周岁三百六十五日二四二十八七五
　　纪法六十【以上五节五星所同后不重录】
　　上星每日平行一百二十秒小余六○二二五五一
　　土星最高每日平行十分秒之二又一九五八○三
　　土星正交每日平行十分秒之一又一四六七二八
　　土星本天半径一千万
　　土星本轮半径八十六万五子百百八十七
　　土星均轮半径二十九万六千四百一十三
　　土星次轮半径一百零四万二千六百
　　土星本道与黄道交角二度三十一分
　　气应七日六五六三七四九二六
　　土星平行应七宫二十三度一十九分四十四秒五十五微
　　土星最高应十一宫二十八度二十六分零六秒零五微
　　土星正交应六宫二十一度二十分五十七秒二十四微
　　木星每日平行二百九十九秒小余二八五二九六八
　　木星最高每日平行十八秒之一又五八四三三
　　木星正交每日平行百分秒之三又七二三五五七
　　木星本天半径一千万
　　木星本轮半径七十万五千三百二十
　　木星均轮半径二十四万七千九百八十
　　木星次轮半径一百九十二万九千四百八十
　　木星本道与黄道交角一度一十九分四十秒
　　气应七日六五六三七四九二六
　　木星平行应八宫零九度一十三分一十三秒一十一微
　　木星最高应九宫零九度五十一分五十九秒二十七微
　　木星正交应六宫零七度二十一分四十九秒三十五微
　　火星每日平行一千八百八十六秒小余六七○○三五八
　　火星最高每日平行十分秒之一又八三四三九九
　　火星正交每日平行十分秒之一又四四九七二三
　　火星本天半径一千万
　　火星半轮半径一百四十八万四千
　　火星均输半径三十七万一千
　　火星最小次轮半径六百三十万三千七百五十
　　本天高卑大差二十五万八千五百
　　太阳高卑大差二十三万五千
　　火星本道与黄道交角一度五十分
　　气应七日六五六三七四九二六
　　火星平行应二宫一十三度三十九分五十二秒一十五微
　　火星最高应八宫初度三十三分一十一秒五十四微
　　火星正交应四宫一十七度五十一分五十四秒零七微
　　金星每日平行三千五百四十八秒小余三三○五一六九与太阳平行同
　　金星最高每日平行十分秒之二又二七一○五九
　　金星伏见每日平行二千二百一十九秒小余四三一一八八六
　　金星本天半径一千万
　　金星本轮半径二十三万一千九百六十二
　　金星均轮半径八万八千八百五十二
　　金星次轮半径七百二十二万四千八百五十
　　金星次轮面与黄道交角三度二十九分
　　气应七日六五六三七四九二六
　　金星平行应二十分一十九秒一十八微【与数元甲子年天正冬至次日子正初刻太阳平行度同】
　　金星最高应六宫零一度三十三分三十一秒零四微
　　金星伏见应初宫一十八度三十八分一十三秒零六微
　　水星每日平行三千五百四十八秒小余三三○五一六九【与太阳平行同】
　　水星最高每日平行十分秒之二又八八一一九三
　　水星伏见每日平行一万一千一百八十四秒小余一一六五二四八
　　水星本天半径一千万
　　水星本轮半径五十六万七千五百二十三
　　水星均轮半径一十一万四千六百三十二
　　水星次轮半径三百八十五万
　　水星次轮心在大距与黄道交角五度四十分
　　水星次轮心在正交当黄道北交角五度零五分一十秒其与大距交角较三十四分五十秒
　　水星次轮心在中交当黄道北交角六度一十六
　　分五十秒其与大距交角较三十六分五十秒
　　水星次轮心在正交当黄道南交角六度三十一分零二秒其与大距交角较五十一分零二秒
　　水星次轮心在中交当黄道南交角四度五十五分三十二秒其与大距交角较四十四分二十八秒
　　气应七日六五六三七四九二六
　　水星平行应二十分一十九秒一十八微【与数元甲子年天正冬至次日子正初刻太阳平行度同】
　　水星最高应十一宫零三度零三分五十四秒五十四微
　　水星伏见应十宫零一度一十三分一十一秒一十七微
　　月五星凌犯
　　（臣）等谨案月五星凌犯亦犹日月薄蚀自有常度可推历来史傅多着占应甚无取焉西法于月星相距之度分为之预算皆由行度迟速经纬远近得之则谈天家无庸侈为罕见异闻矣兹备列月五星恒星之常度于左
　　太阳与五星恒星相距十七分以内曰凌十八分以外曰犯雨纬同度曰掩
　　以本日太阴经度在星前次日太阴经度在星后为入限纬度在北为上在南为下如同在黄道北远者为在上近者为在下同在黄道南近者为在上远者为在下太阴在上者以三度为距阳太阴在下者以一度为距限
　　五星自相距及与恒星相距三分以内曰凌四分以外曰犯两纬同度曰掩
　　以本日此星经度在彼星前次日此星经度在彼星后为入限纬度无论在上在下皆以一度为距限五星自相距以行速者为凌犯之星行迟者为受凌犯之星如迟速相同而一顺一逆则以顺行者为凌犯之星道行者为受凌犯之星
　　太阴与五星皆循黄道右旋皆得相距
　　太阴行黄道南北不迥六度填星行黄道南北不过三度岁星行黄道南北不过二度荧惑行黄道南北不过五度太白行黄道南北不过十度辰星行黄道南北不过四度故太阴每淕犯五星五星每自相凌犯
　　恒星在黄道南北三度以内者太阴五星皆得与相距四度以内者太阴填荧惑太白辰得与相距五度以内者太阴荧惑太白辰得与相距六度以内者太阴荧惑太白得与相距七度以内者太阴太白得与相距十度以内者太白得与相距
　　紫微垣诸星皆在黄道北二十度外太阴五星莫得犯之
　　太微垣右执法右上将左执法左上相长垣第三第四星灵台三星明台第一第二星在黄道南北三度内太阴五星皆得犯之长垣第一星在黄道北四度内太阴填荧惑太白辰得犯之内屏第二星谒者在黄道北五度内太阴荧惑太白辰得犯之内屏第一第三星右次将长垣第二星明堂第三星在黄道南北六度内太阴荧惑太白得犯之五帝座第五星三公第一第三星内屏第四星右次相左次相在黄道北十度内太白得犯之其它诸星在黄道北十度外无犯焉
　　天市垣惟左垣墙宋星在黄道北十度内太白得犯之
　　角宿角第一星平道二星进贤二星在黄道南北三度内太阴五星皆得犯之天门第二星在黄道南六度内太阴荧惑太白得犯之角第二星天门第一星在黄道南北十度内太白得犯之
　　亢宿亢第一第四星在黄道北三度内太阴五星皆得犯之折威第六第七星在黄道南七度内太阴太白得犯之亢第二星折威第二第三第四第五星在黄道南北十度内太白得犯之其它诸星在黄道南北十一度外无犯焉
　　氐宿氐第一第二星在黄道南北三度内太阴五星皆得犯之第三星在黄道北五度内太阴荧惑太白辰得犯之第四星天辐二星在黄道南北十度内太白得犯之其它诸星在黄道南北十度外无犯焉
　　房宿房第三第四星键闭星钓铃二星东咸第三第四星日星在黄道南北三度内太阴五星皆得犯之罚第三星西咸第三第四星东咸第二星在黄道北四度内大阴填荧惑太白辰得犯之房第一星在黄道南五度内太阴荧惑太白辰得犯之东咸第一星在黄道北六度内太阴荧惑太白得犯之西咸第三星在黄道北七度内太阴太白得犯之房第二星罚第二星在黄道南北八度内太白得犯之其它诸星在黄道南北十三度外无犯焉
　　心宿心第一第二星在黄道南四度内太阴填荧惑太白辰得犯之第三星在黄道南六度内太阴荧惑太白得犯之积卒二星在黄道南十二度外无犯焉
　　尾宿天江第二第四星在黄道南三度内太阴五星皆得犯之第二星在黄道南四度内太阴填荧惑太白辰得犯之第一星在黄道南五度内太阴荧惑太白辰得犯之其它诸星在黄道南十一度外无犯焉
　　箕宿箕第一第二星糠星在黄道南六度内太阴荧惑太白得犯之其它诸星在黄道南十一度外无犯焉
　　斗宿南斗第二第三星天钥第一至第六星建第一至第三星天鸡第三星狗第二星在黄道南北三度内太阴五星皆得犯之南斗第四星天钥第七星建第四星狗第一星在黄道南北四度内太阴填荧惑太白辰得犯之南斗第一第五星天钥第八星建第五星在黄道南北五度内太阴荧惑太白辰得犯之天鸡第一星狗国第一第二星在黄道南北六度内太阴荧惑太白得犯之南斗第六星建第六星狗国第三第四星在黄道南北七度内太阴太白得犯之其它诸星在黄道南北十二度外无犯焉
　　牛宿牵牛第四第五第六星罗堰第二星在黄道北二度内太阴五星皆得犯之罗堰第一第三星在黄道南北四度内太阴填荧惑太白辰得犯之牵牛第一星在黄道北五度内太阴荧惑太白辰得犯之牵牛第二星天田第四星在黄道南北七度内太阴太白得犯之牵牛第三星天田第二星在黄道南北九度内太白得犯之共他诸星在黄道南北十一度外无犯焉
　　女宿周二星秦二星代第一星越星郑星在黄道南三度内太阴五星皆得犯之赵二星在黄道南四度内太阴填荧惑太白辰得犯之齐星楚星在黄道南五度内太阴荧惑太白辰得犯之代第二星魏星韩星在黄道南六度内太阴荧惑太白得犯之晋星燕星在黄道南七度内太阴太白得犯之婺女第一第二星在黄道北九度内太白得犯之其它诸星在黄道北十一度外无犯焉
　　虚宿哭二星泣二星天垒城第四至第七星在黄道南北三度内太阴五星皆得犯之天垒城第二第三第八第九星在黄道北四度内太阴填荧惑太白辰得犯之第十第十三星在黄道北五度内太阴荧惑太白辰得犯之第十一十二星在黄道北六度内太阴荧惑太白得犯之虚第一星在黄道北九度内太白得犯之其它诸星在黄道南北十三度外无犯焉
　　危宿虚梁第四星在黄道北三度内太阴五星皆得犯之第三星在黄道北四度内太阴填荧惑太白辰得犯之第一第二星在黄道北五度内太阴荧惑太白辰得犯之坟墓第一至第三星在黄道北九度内太白得犯之其它诸星在黄道北十度外无犯焉
　　室宿垒壁阵第一至第十星羽林军第十七至第二十二星第四十至第四十三星在黄道南三度内太阴五星皆得犯之垒壁阵第一第二星羽林第一第十六第二十三二十四第三十七至三十九星在黄道南五度内太阴荧惑太白辰得犯之垒壁阵第十一十二星羽林军第二第十五第二十五星在黄道南六度内太阴荧惑太白辰得犯之羽林军第三第十三十四第二十六二十七第三十六星在黄道南十度内太白得犯之其它诸星在黄道南北十度外无犯焉
　　壁宿云雨第二第三星在黄道北三度内太阴五星皆得犯之第一第四星土公第二星在黄道北四度内太阴填荧惑太白辰得犯之霹雳第二第四第五星土公第一星在黄道北七度内太阴太白得犯之霹雳第一第三星在黄道北九度内太白得犯之其它诸星在黄道南北十二度外无犯焉
　　奎宿外屏第一至第四星在黄道南北三度内太阴五星皆得犯之第五星在黄道南五度内太阴荧惑太白辰得犯之第六第七星在黄道南九度内太白得犯之其它诸星在黄道南北十二度外无犯焉
　　娄宿右更第三第四星左更第三至第五星在黄道南北三度四太阴五星皆得犯之右更第二第五星左更第二星在黄道北五度内太阴荧惑太白辰得犯之娄第二星左更第一星在黄道北七度内太阴太白得犯之娄第一第二星右更第一星天仓第一星在黄道南北十度内太白得犯之其它诸星在黄道南北十五度外无犯焉
　　胃宿天囷第五星在黄道南五度内太阴荧惑太白辰得犯之第四第六星天廪第一星在黄道南六度内太阴荧惑太白得犯之天廪第二星在黄道南七度内太阴太白得犯之天廪第三第四星天囷第三第七星在黄道南十度内太白得犯之其它诸星在黄道南北十度外无犯焉
　　昴宿月星在阴第一第三第四星在黄道南北三度内太阴五星皆得犯之砺石第二星天阴第二第五星在黄道北四度内太阴填荧惑太白辰得犯之昴七星砺石第二星在黄道北五度内太阴荧惑太白辰得犯之砺石第四星在黄道北七度内太阴太白得犯之天阿第一星砺石第一星在黄道北九度内太白得犯之其它诸星在黄道南北十一度外无犯焉
　　毕宿毕第一第二星天街二星天高四星诸王第二至第六星天关星在黄道南三度内太阴五星皆得犯之毕第三星诸王第一星在黄道南北四度内太阴填荧惑太白辰得犯之毕第四至第七星附耳星五车第五星在黄道南北六度内太阴荧惑太白得犯之天节第一至第三星在黄道南七度内太阴太白得犯之毕第八星柱第七至第九星天潢第三星天节第四至第六星参旗第一第二星在黄道南北十度内太白得犯之其它诸星在黄道南北十度外无犯焉
　　觜宿司怪第一第二星在黄道南北三度内太阴五星皆得犯之第三第四星在黄道南四度内太阴填荧惑太白辰得犯之其它诸星在黄道南北十三度外无犯焉
　　参宿诸星皆在黄道南十六度外太阴五星莫得犯之
　　井宿东井第一第二第五至第七星钺星天鐏三星积薪星水位第四星在黄道南北三度内太阴五星皆得犯之东井第八星五诸侯第三至第五星北河第三星水位第三星在黄道南北六度内太阴荧惑太白得犯之东井第三星水府第三第四星在黄道南七度内太阴太白得犯之水府第一第二星五诸侯第二星北河第一星水位第一星在黄道南北十度内太白得犯之其它诸星在黄道南北十度外无犯焉
　　鬼宿舆鬼第一第二第四星积尸气星在黄道南北三度内太阴五星皆得犯之舆鬼第三星爟第二星在黄道北异度内太阴填荧惑太白辰得犯之爟第一星在黄道北六度内太阴荧惑太白得犯之爟第三第四星在黄道北九度内太白得犯之其它诸星在黄道南十七度外无犯焉
　　柳宿酒旗第一第二星在黄道南北三度内太阴五星皆得犯之第三星在黄道南六度内太阴荧惑太白得犯之其柳八星在黄道十一度外无犯焉
　　星宿轩辕第十四至第十七星在黄道南北三度内太阴五星皆得犯之第十三星在黄道北六度内太阴荧惑太白得犯之第八第九第十二星在黄道北九度内太白得犯之其它诸星在黄道南北十二度外无犯焉
　　张翼轸三宿诸星皆在黄道南十度外太阴五星莫得犯之
　　中星
　　岁差
　　岁差者太阳每岁与恒星相距之分也如今年冬至太阳躔某宿度至明年冬至时不能复躔原宿度而有不及之分但其差甚微古人初未之觉至晋虞喜始知之因立岁差法历代推验者宗焉而所定之数各家不同喜以五十年差一度刘宋何承天以百年差一度祖冲之以四十五年差一度隋刘焯以七十五年差一度唐傅仁均以五十五年差一度僧一行以八十二年差一度惟宋阳忠辅以六十七年差一度以周天三旦六十度每度六十分每分六十秒约之得每年差五十二秒半元郭守敬因之较诸家为密今新法实测晷影验之中星得七十年有余而差一度每年差五十一秒此所差之数在古法为冬至西移之度新法为恒星东行之度征之天象恒星原有动移则新法之理长
　　求中星
　　用恒星赤道经纬度表察各星赤道经度又用恒星赤道经纬度岁羊表察各星经度岁差与各星经度相减为本年各星赤道经度乃察本年某星赤道经度与本时正午赤道经度相同即为某星方中如经度不相同则察其相近者与本时正午赤道经度相减余为偏东偏西之度凡星之赤道经度大于正午赤道经度者为偏东小于正午赤道经度者为偏西
　　立春日在婺女昏昴中旦氐中 【酉正二刻十分昴第一星偏西五度十八分卯初一刻五分氏第一星偏东一度四十三分】 
　　雨水日在虚昏参中旦氏中 【酉正三刻十一分参第七星偏西三十一分卯初初刻四分氏第四星偏西二度十八分】 
　　惊蛰日在危昏东并中旦房中 【戊初初刻十四分东并第一星偏西二度五十分寅正三刻一分房第一星偏西一度四十八分】 
　　春分日在营室昏北河中旦尾中 【戊初二刻五分北河第三星偏西一度二十分寅正一刻十分尾第一星偏东一度二十五分】 
　　清明日在东壁昏七星中旦帝座中 【戌初三刻十三分七星第一星偏东五度二十八分寅正初刻二分帝座星偏东二度十二分】 
　　谷雨日在奎昏轩辕中旦箕中 【戌正一刻七分轩辕第十四星偏西四度四十四分寅初二刻八分箕第星偏东四度三十一分】 
　　立夏日在胃昏五帝座中旦箕中 【戌正三刻二分五帝座第一星偏西十八分寅初初刻十三分箕第一星偏西三度五十一分】 
　　小满日在昴昏角中旦斗中 【亥初初刻十分角第一星偏东二度三十七分丑正三刻五分斗第一星偏西二度五十一分】 
　　芒种日在毕昏氏中旦河鼓中 【亥初一刻十二分氏第一星偏东三度四十四分丑正二刻三分河鼓第二星偏东二度三十四分】 
　　夏至日在参昏房中旦婺女中 【雍初二刻四分房第一星偏东二度二十四分丑正一刻十一分婺女第一星偏东一度五十八分】 
　　小暑日在东井昏尾中旦危中 【亥初一刻十二分尾第一星偏西二十二分丑正二刻三分危第一星偏东三度三十九分】 
　　大暑日在东井昏帝座中旦营室中 【亥初初刻十分帝座星偏西三度十二分丑正三刻五分营室第一星偏西一度四十二分】 
　　立秋日在柳昏箕中旦土司空中 【戌正三刻二分箕第一星偏西二度十九分寅初初刻十三分土司空星偏东一度五十四分】 
　　处暑日在七星昏南斗中旦娄中 【戌初三刻十三分斗第一星偏西八九分寅初二刻八分娄第一星偏西一度三十一分】 
　　白露日在张昏斗中旦天囷中 【戌初三刻十三分斗第一星偏西八度十五分寅正初刻二分天囷第一星偏西四度二十七分】 
　　秋分日在翼昏河鼓中旦毕中 【戌初二刻五分河鼓第二星偏东四十七分寅正一刻十分毕第一星偏西二度五十一分】 
　　寒露日在轸昏牵牛中旦参中 【戌初初刻十四分牵牛第一星偏西三十八分寅正三刻一分参第四星东八分】 
　　霜降日在角昏牵牛中旦天狼中 【酉正三刻十一分牵牛第一星偏西三度二十六分卯初初刻四分天狼星偏西五度二十五分】 
　　立冬日在氏昏虚中旦舆鬼中 【酉正二刻十分第一星偏西三度八分卯初一刻五分舆鬼第一星偏东一度四十三分】 
　　小雪日在氏昏北落师门中旦七星中 【酉正一刻十三分北落师门星偏东五度五十六分卯初二刻二分七星第一星偏西二度二分】 
　　大雪日在尾昏营室中旦翼中 【酉正一刻五分营室第一星偏西五度四十三分卯初二刻十分翼第一星偏东三度九分】 
　　冬至日在箕昏土司空中旦五帝座中 【酉正一刻二分土司空星偏东三度二十三分卯初二刻十三分五帝座第一星偏西一度四十七分】 
　　小寒日在南斗昏娄中旦角中 【酉正一刻五分娄第百生偏东三度四十八分卯初二刻十分角第一星偏东六度三十八分】 
　　大寒日在南斗昏胃中旦亢中 【酉正一刻十三分胃第一星偏西二度五分卯初二刻二分亢第一星偏东四度三十三分】 
　　（臣）等谨案测验中星所以览七政之躔度而知岁差之实也尧典仅举四仲吕览分十二月明季西人李天经汤若望所推备着二十四气其法益详且密然宋史谓冬至之日尧时躔虚三代躔女春秋在牛后汉永平在斗至宋开禧在箕较尧时退四十余度岁差之数由是可征我朝康熙初用西法测验以昏旦时或无正中之星取中前中后之大星定之爰有偏东偏西之别则推步更不爽毫忽矣
　　皇朝通志卷二十一
　　●皇朝通志卷二十二 
　　天文略五 
　　○天文略五 
　　北极 
　　△北极 
　　北极高度 
　　 北极高度 
　　北极为天之枢纽居其所而不移其出地有高下者因人所居之地南北之不同也是故寒暑之进退昼夜之永短因之而各异焉葢厯法以日躔出入赤道之度定诸节气而北极出入之度即赤道距天顶之度倘推测不精高度差至一分则春秋分必差一时而冬夏至必差一二日日躔既差则月离五星之经纬无不缪矣故测北极出地之高下最宜精密不容或略也
　　京师北极高三十九度五十五分昼夜刻分节气宫度详见日月行道
　　（臣）等谨案北极高偏易地殊观周天三百六十度在地下者为一百八十度天顶距地极距赤道皆九十度黄道出八赤道南北各二十三度九分
　　京师北极出地三十九度五十五分则天顶距极五十度五分而赤道距天顶亦三十九度五十五分自京而北二百里而极高一度自京而南二百里而极低一度而日月星之出入昼夜之长短因之而异是为南北里差自京而东一度而时迟四分自京而西一度而时早四分而交节之后先日月之早晚因之而殊是为东西里差此由人居地而随在所见不同者也明史天文志虽列北极高度偏度然两京及江西广东之外皆据图约计不能实测则能得真正度分鲜矣我朝于各省及蒙古回部金川皆实测以推昼夜节气时刻亦从古所罕也爰备列之
　　各直省北极高度偏度 
　　各蒙古回部北极高度偏度 
　　金川北极高度偏度 
　　各直省北极高度偏度 
　　盛京北极高四十一度五十一分偏东七度十五分夏至昼长六十刻四分夜三十五刻十一分冬至反是节气时刻迟二十九分 【以下冬至反是四字省】 
　　（臣）等谨案西法分每时八刻昼夜共九十六刻与古人百刻之法殊葢亦以整御零也李光地以为得易之真数八卦六爻互相乘两四十八而为九十六矣推以余卦颇合
　　尼布楚北极高五十一度四十八分偏西十七分夏至昼长六十五刻十三分夜三十刻二分节气时刻早一分
　　黑龙江北极高五十度一分偏东十度五十八分夏至昼长六十四刻十分夜三十一刻五分节气时刻迟四十四分
　　三姓北极高四十七度二十分偏东十三度二十分夏至昼长六十二刻十四分夜三十三刻一分节气时刻迟五十三分
　　白都讷北极高四十五度十五分偏东八度三十七分夏至昼长六十一刻十三分夜三十四刻二分节气时刻迟二十四分
　　吉林北极高四十三度四十七分偏东十度二十七分夏至昼长六十一刻一分夜三十四刻十四分节气时刻迟四十二分
　　山西北极高三十七度五十三分三十秒偏西三度五十七分四十二秒夏至昼长五十八刻八分夜三十七刻七分节气时刻早十六分
　　朝鲜北极高三十七度三十九分十五秒偏东十度三十分夏至昼长五十八刻六分夜三十七刻九分节气时刻同吉林
　　山东北极高三十六度四十五分二十四秒偏东一度四十分夏至昼长五十八刻二分夜三十七刻十三分节气时刻迟三分
　　甘肃北极高三十六度八分偏西十二度三十六分夏至昼长五十七刻十三分夜三十八刻二分节气时刻早四十九分
　　河南北极高三十四度五十二分三十六秒偏西一度五十六分夏至昼长五十七刻七分夜三十八刻分节气时刻早八分
　　陕西北极高三十四度十六分偏西七度三十三分四十秒夏至昼长五十七刻三分夜三十八刻十二分节气时刻早三十分
　　江南北极高三十二度四分偏东二度十八分夏至昼长五十六刻六分夜三十九刻九分节气时刻迟九分
　　四川北极高三十度四十一分偏西十二度十六分夏至昼长五十六刻夜四十刻节气时刻早四十九分
　　安徽北极高三十度三十七分偏东三十四分夏至昼长五十六刻夜四十刻节气时刻迟三分
　　湖北北极高三十度三十四分四十八秒偏西二度十七分夏至昼长五十六刻夜四十刻节气时刻早九分
　　湖南北极高二十八度十三分偏西三度四十二分夏至昼长五十五刻五分夜四十刻十分节气时刻早十五分
　　浙江北极高三十度十八分二十秒偏东二度四十一分二十四秒夏至昼长五十五刻十三分夜四十刻二分节气时刻迟十五分
　　江西北极高二十八度三十七分十二秒偏西三十七分夏至昼长五十五刻五分夜四十刻十分节气时刻早二分
　　贵州北极高二十六度三十分二十秒偏西九度五十二分四十秒夏至昼长五十四刻十分夜四十一刻五分节气时刻早四十分
　　福建北极高二十六度二分二十四秒偏东二度五十九分夏至昼长五十四刻八分夜四十一刻七分节气时刻迟十二分
　　广西北极高二十五度十三分七秒偏西六度十四分夏至昼长五十四刻四分夜四十一刻十一分节气时刻早二十五分
　　云南北极高二十五度六分偏西十三度三十七分昼夜刻分同广西节气时刻早五十四分
　　广东北极高二十三度十分偏西三度三十三分十五秒夏至昼长五十三刻十一分夜四十二刻四分节气时刻早十四分
　　各蒙古回部北极高度偏度
　　阿勒坦淖尔乌梁海北极高五十三度三十分偏西二十八度四十分夏至昼长六十七刻三分夜二十八刻十二分节气时刻早一百十五分
　　汗山哈屯河北极高五十一度十分偏西二十九度夏至昼长六十五刻三分夜三十刻十二分节气时刻早一百十四分
　　唐努山乌梁海北极高五十度四十分偏西二十四度二十分昼夜刻分同前节气时刻早九十八分
　　布咙堪布尔噶苏台北极高四十九度二十八分偏西十一度二十二分夏至昼长六十四刻夜三十二刻节气时刻早四十五分
　　额格色楞额北极高四十九度二十七分偏西十二度二十五分昼夜刻分同前节气时刻早五十分
　　乌兰固木杜尔伯特北极高四十九度二十分偏西二十五度四十分昼夜刻分同前节气时刻早一百零四分
　　桑锦达赉北极高四十九度十二分偏西十六度二十分昼夜刻分同前节气时刻早六十五分
　　额尔齐斯河北极高四十九度二十分偏西二十五度四十分昼夜刻分同前节气时刻早一百三十分
　　斋桑淖尔北极高四十八度三十五分偏西三十八度二十五分昼夜刻分同前节气时刻早一百三十分
　　肯特山北极高四十八度三十三分偏西七度三分昼夜刻分同前节气时刻早二十八分
　　阿勒台山乌梁海北极高四十八度三十分偏西二十八度三十五分昼夜刻分同前节气时刻早一百十六分
　　阿勒辉山北极高四十八度二十分偏西三十六度五十分夏至昼长六十三刻三分夜三十二刻十二分节气时刻早一百四十七分
　　克噜伦岊尔城北极高四十八度五分三十秒偏西二度五十二分昼夜刻分同前节气时刻早十一分
　　图拉河汗山北极高四十七度五十七分十秒偏西二度十二分昼夜刻分同前节气时刻早三十七分
　　科布多城北极高四十八度二分偏西二十七度二十分昼夜刻分同前节气时刻早一百零九分
　　乌里雅苏台城北极高四十七度四十八分偏西二十二度四十分昼夜刻分同前节气时刻早九十分
　　喀尔喀河克勒和硕北极高四十七度三十四分三十秒偏东二度四十六分昼夜刻分同前节气时刻迟十一分
　　哈萨克北极高四十七度三十分偏西三十四度五十分昼夜刻分同前节气时刻早一百三十九分
　　杜尔伯特北极高四十七度十五分偏东六度十六分昼夜刻分同前节气时刻迟二十五分
　　塔尔巴哈台北极高四十七度偏西三十度夏至昼长六十二刻十分夜三十三刻五分节气时刻早一百二十分
　　布勒罕河土尔扈特北极高四十七度偏西二十八度十分昼夜刻分同前节气时刻早一百十三分
　　巴尔噶什淖尔北极高四十七度偏西三十八度十分昼夜刻分同前节气时刻早一百五十三分乌陇古河北极高四十六度四十分偏西二十九度十五分昼夜刻分同前节气时刻早一百十七分
　　赫色勒巴斯淖尔北极高四十六度四十分偏西二十九度十五分昼夜刻分节气同上
　　和博克萨哩土尔扈特北极高四十六度四十分偏西三十一度十五分昼夜刻分同前节气时刻早一百十分
　　鄂尔坤河额尔德尼昭北极高四十六度五十八分十五秒偏西十三度五分昼夜刻分同前节气时刻早五十二分
　　崆格札布堪北极高四十六度四十二分偏西二十度十二分昼夜刻分同前节气时刻早八十一分
　　扎赉特北极高四十六度三十分偏东七度四十五分昼夜刻分同前节气时刻迟三十一分
　　扎哈沁北极高四十六度三十分偏西二十三度十分昼夜刻分同前节气时刻早九十二分
　　推河北极高四十六度二十九分二十秒偏西十五度十五分昼夜刻分同前节气时刻早一百六十一分
　　科尔沁北极高四十六度十七分偏东四度三十分昼夜刻分同前节气时刻迟十八分
　　斋尔土尔扈特北极高四十五度三十分偏西三十一度夏至昼长六十二刻夜三十四刻节气时刻早一百二十四分
　　郭尔罗斯北极高四十五度三十分偏东八度十分昼夜刻分同前节气时刻迟三十三分
　　阿噜科尔沁北极高四十五度三十分偏东三度五十分昼夜刻分同前节气时刻迟十五分
　　翁吉北极高四十五度三十分偏西十三度昼夜刻分同前节气时刻早四十四分
　　萨克萨克图古哩克北极高四十五度二十三分四十五秒偏西十九度三十分昼夜刻分同前节气时刻早七十八分
　　哈布塔克北极高四十五度偏西二十四度二十六分昼夜刻分同前节气时刻早九十八分
　　乌珠穆沁北极高四十四度四十五分偏东一度十分夏至昼长六十一刻七分夜三十四刻八分节气时刻迟五分
　　拜达克北极高四十四度四十三分偏西二十五度昼夜刻分同前节气时刻早一百分
　　晶河土尔扈特襹极高四十四度三十五分偏西三十三度三十分昼夜刻分同前节气时刻早一百三十四分
　　博啰塔拉北极高四十四度五十分偏西三十三度三十分昼夜刻分同前节气时刻早一百三十四分
　　吹河北极高四十四度五十分偏西四十二度昼夜刻分同前节气时刻早一百六十七分
　　库尔喀喇乌苏士尔扈特北极高四十四度三十分偏西三十一度五十六分昼夜刻分同前节气时刻早一百二十八分
　　安济海北极高四十四度十三分偏西三十度五十四分昼夜刻分同前节气时刻早一百二十四分
　　哈什北极高四十四度八分偏西三十三度昼夜刻分同前节气时刻早一百三十二分
　　浩齐特北极高四十四度六分偏东三十分昼夜刻分同前节气时刻迟二分
　　伊犁北极高四十三度五十六分偏西三十四度二十分夏至昼长六十一刻一分夜三十四刻十四分节气时刻早一百三十七分
　　塔拉斯河北极高四十三度五十分偏西四十四度昼夜刻分同前节气时刻早一百七十三分
　　固尔班赛堪北极高四十三度四十八分偏西十一度昼夜刻分同前节气时刻早四十四分
　　巴林北极高四十三度三十六分偏东二度十四分昼夜刻分同前节气时刻迟九分
　　穆垒北极高四十三度四十五分偏西二十五度三十六分昼夜刻分同前节气时刻早一百二分
　　济木萨北极高四十三度四十分偏西二十六度五十二分昼夜刻分同前节气时刻早一百七分
　　巴里坤北极高四十三度三十九分偏西二十三度昼夜刻分同前节气时刻早九十二分
　　崆吉斯北极高四十三度三十三分偏西三十三度昼夜刻分同前节气时刻早一百二十八分
　　扎噜特北极高四十三度三十分偏东五度夏至昼长六十刻十四分夜三十五刻一分节气时刻迟二十分
　　乌噜木齐北极高四十三度二十七分偏西二十七度五十六分昼夜刻分同前节气时刻早一百十二分
　　阿巴哈纳尔北极高四十三度二十三分偏东二十八分昼夜刻分同前节气时刻迟二分
　　珠勒都斯北极高四十三度十七分偏西三十度五十分昼夜刻分同前节气时刻早一百二十三分
　　柰曼北极高四十三度十五分偏东五度夏至昼长六十刻十二分夜三十五刻三分节气时刻迟二十分
　　吐鲁番北极高四十三度四分偏西二十六度四十五分昼夜刻分同前节气时刻早一百七分
　　塔什千北极高四十三度三分偏西四十七度四十三分昼夜刻分同前节气时刻早一百九十一分
　　和硕特北极高四十三度偏西三十一度昼夜刻分同前节气时刻早一百二十四分
　　那林山北极高四十三度偏西四十五度昼夜刻分同前气时刻早一百七十八分
　　克什克腾北极高四十三度偏东一度十分昼夜刻分同前节气时刻迟五分
　　苏尼特北极高四十三度偏西一度二十八分昼夜刻分同前节气时刻早六分
　　哈密北极高四十二度五十三分偏西二十二度三十二岔夏至昼长六十刻八分夜三十五刻七分节气时刻早十九分
　　特穆尔图淖尔北极高四十二度五十分偏西三十九度二十分昼夜刻分同前节气时刻早一百五十七分
　　鲁克沁北极高四十二度四十八分偏西二十六度十一分昼夜刻分同前节气时刻早一百五分
　　翁牛特北极高四十二度三十分偏东二度昼夜刻分同前节气时刻迟八分
　　乌沙克塔勒北极高四十二度十六分偏西二十八度二十六分昼夜刻分同前节气时刻早一百十四分
　　敖汉北极高四十二度十五分偏东西度昼夜刻分同前节气时刻迟十六分
　　喀喇沙尔北极高四十二度七分偏西二十九度十七分昼夜刻分同前节气时刻早一百十二分
　　喀尔喀北极高四十一度四十四分偏西五度五十五分夏至昼长六十刻二分夜三十五刻十三分节气时刻早二十四分
　　库尔勒北极高四十一度四十六分偏西二十九度五十六分昼夜刻分同前节气时刻早一百二十分
　　布古尔北极高四十一度四十四分偏西三十二度七分昼夜刻分同前节气时刻早一百二十八分
　　四子部落北极高四十一度四十一分偏西四度二十二分昼夜刻分同前节气时刻早十七分
　　赛哩木北极高四十一度四十一分偏西三十四度四十分昼夜刻分同前节气时刻早一百三十九分
　　纳木千北极高四十一度三十八分偏西四十五度四十分昼掖刻分同前节气寺刻早一百八十三分
　　库车北极高四十一度三十七分偏西三十三度三十二分昼掖刻分同前节气时刻早一百三十四分
　　喀喇沁北极高四十一度三十分偏东二度夏至昼长六十刻夜三十六刻节气时刻迟八分
　　布噜特北极高四十一度二十八分偏西四十四度三十五分昼夜刻分同前节气时刻早一百七十五分
　　安集延北极高四十一度二十三分偏西四十四度三十五分书夜刻分同前节气时刻早一百七十八分
　　霍罕北极高四十一度偏西四十五度五十六分昼夜刻分同前节气时刻早一百八十四分
　　茂明安北极高四十一度十五分偏西六度九分昼夜刻分同前节气时刻早二十五分
　　阿克苏北极高四十一度九分偏西三十七度十五分昼夜刻分同前节气时刻早一百四十九分
　　乌什北极高四十一度九分偏西三十八度二十七分昼夜刻分同前节气时刻早一百五十四分
　　乌喇特北极高四十度五十二分偏西六度三十分夏至昼长五十九刻九分夜三十六刻六分节气时刻早二十六分
　　归化城土默特北极高四十度四十九分偏西四度四十八分昼夜刻分同前节气时刻早十九分
　　鄂什北极高四十度十九分偏西四十二度五十分昼夜刻分同前节气时刻早一百七十一分
　　鄂尔多斯北极高三十九度三十分偏西八度昼夜刻分同前节气时刻早三十二分
　　喀什噶尔北极高三十九度二十五分偏西四十二度二十五分书夜刻分同前节气时刻早一百七十分
　　巴尔楚克北极高三十九度十五分偏西三十九度三十五分夏至昼长五十八刻十分夜三十七刻五分节气时刻早一百五十八分
　　英吉沙尔北极高三十八度四十七分偏西四十一度五十分昼夜刻分同前节气时刻早一百六十七分
　　阿拉善北极高三十八度四十九分偏西十二度昼夜刻分同前节气时刻早四十八分
　　叶尔羌北极高三十八度十九分偏西四十度十分昼夜刻分同前节气时刻早一百六十一分
　　斡罕北极高四十八度偏西四十五度九分昼夜刻分同前节气时刻早一百八十一分
　　色哷库勒北极高三十七度四十八分偏西四十二度二十四分昼夜刻分同前节气时刻早一百七十分
　　喀楚特北极高三十七度十一分偏西四十二度三十二分昼夜刻分同前节气时刻早一百七十分
　　哈喇哈什北极高三十七度十分偏西三十六度十四分昼夜刻分同前节气时刻早一百四十五分
　　克里雅北极高三十七度偏西二十五度五十二分夏至昼长五十八刻二分夜三十七刻十三分节气时刻早一百三十四分
　　和阗北极高三十七度偏西三十五度五十二分昼夜刻分同前节气时刻早一百四十三分
　　伊里齐北极高三十七度偏西三十五度五十二分昼夜节气同上
　　博罗尔北极高三十七度偏西四十三度三十八分昼夜刻分同前节气时刻早一百七十五分
　　三珠北极高三十六度五十八分偏西三十七度四十七分昼夜刻分同前节气时刻早一百五十一分
　　玉陇哈什北极高三十六度五十二分偏西三十五度三十七分昼夜刻分同前节气时刻早一百四十二分
　　鄂啰善北极高三十六度四十九分偏西四十五度二十六分昼夜刻分同前节气时刻早一百八十二分
　　什克南北极高三十六度四十七分偏西四十四度四十六分昼夜刻分同前节气时刻早一百七十九分
　　巴达克山北极高三十六度二十三分偏西四十三度五十分昼夜刻分同前节气时刻早一百七十五分
　　金川北极高度偏度 
　　三杂谷北极高三十二度偏西十三度五十五分夏至昼长五十六刻六分夜三十九刻九分节气时刻早五十六分
　　党坝北极高三十一度五十四分偏西十四度二十分昼夜刻分同前节气时刻早五十八分
　　潭斯甲布北极高三十一度五十五分偏西十四度五十分昼夜刻分同前节气时刻早五十九分
　　金川勒乌围北极高三十一度三十分偏西十四度二十分夏至昼长五十六刻四分夜三十九刻十一分节气时刻早五十八分
　　金川噶拉依北极高三十一度十九分偏西十四度二十八分夏至昼长五十六刻二分夜三十九度三分节气时刻早五十八分
　　瓦寺北极高三十一度二十分偏西十三度昼夜刻分同前节气时刻早五十二分
　　革布什咱北极高三十一度十四分偏西十四度四十四分昼夜刻分同前节气时刻早六十分
　　布拉克底北极高三十一度十分偏西十四度三十分昼夜刻分同前节气时刻早五十七分
　　小金川美诺北极高三十一度偏西十四度十分昼夜刻分同前节气时刻早五十六分
　　巴旺北极高三十一度偏西十四度四十分夏至昼长五十六刻夜四十刻节气时刻早五十八分
　　沃克什北极高三十一度偏西十三度四十四分昼夜刻分同前节气时刻早五十五分
　　明正北极高三十度四十分偏西十四度四十分夏至昼长五十五刻十三分夜四十刻二分节气时刻早五十九分
　　本坪北极高三十度二十五分偏西十三度五十分昼夜刻分同前节气时刻早五十四分
　　（臣）等谨案北极高度各随其地而测偏度与节气皆以京师为准而其东西推其迟早焉
　　又案星土之文见于周礼杂出于内外传诸昼其说茫昧不可究穷伏读御制毛晃禹贡图诗注中巳斥其谬郑樵袭旧史载入略内殊失精当今备列京师各直省及蒙古回部金川所测量北极高偏以推昼夜长短节气早迟则我国家东渐西被数万里版图瞭如指当岂区区分野所能尽耶
　　皇朝通志卷二十二
　　●皇朝通志卷二十三 
　　天文略六 
　　○天文略六 
　　仪象 
　　△仪象 
　　（臣）等谨案灵台仪象志所载南怀仁新制黄道经纬仪赤道经纬仪地平经仪地平纬仪 【即象限仪】 纪限仪天体仪又仪象考成所载戴进贤新制锡名玑衡抚辰仪皆法天体浑然之象互相考测不差累黍具详载于器服略内然天文非推步不详而推步非仪器不密今恭录御制仪象考成序及南怀仁戴进贤序说与弧三角形以阐明推步之理数另为一卷列于象纬之后庶考察者得以因理求器因器知象天文之学于斯备矣
　　御制仪象考成序 
　　南怀仁灵台仪象志序 
　　南怀仁新制六仪记 
　　戴进贤玑衡抚辰仪记 
　　弧线 
　　 御制仪象考成序 
　　上古占天之事详于虞典书称在璇玑玉衡以齐七政后世浑天诸仪所为权舆也厯代以来递推迭究益就精密所传六合三辰四游仪之制本朝初年犹用之我皇朝圣祖仁皇帝奉若天道研极理数尝用监臣南怀仁言改造六仪辑灵台仪象志所司奉以测验其用法简当如定周天度数为三百六十周日刻数为痍十有六分黄赤道以备仪制减地平环以清仪象创制精密尤有非前代所及者顾星辰循黄首行每七十差年一度黄赤二道之相距亦数十年差一分所当随时厘订以期脗合而六仪之改创也占候虽精体制究未协于古赤道一仪又无游环以应合天度志载星象亦间有漏略躐次者我皇祖精明步天定时之道使用六仪度至今必早有以随时更正矣子小子法祖敬天虽切于衷而推测协纪之方实未夙习兹因监臣之请案六仪新法参浑仪旧式制为玑衡抚辰仪绘图着说以裨测候考天官家诸星纪数之阙者补之序之紊者正之勒为一书名曰仪象考成纵于斯之未信期允当之可循由是仪器正天象着而推算之法大备夫制器尚象以前民用莫不当求其至精至密矧其为授时所木熙绩所关尤不容有秒忽差者折衷损益彰往察来以要诸尽善奉时修纪之道敢弗慎诸至乃基命宥密所为夙夜孜孜监于成宪者又自有在是为序
　　 南怀仁灵台仪象志序 
　　夫古帝王宪天出治未有不以钦若敬授为兢兢也皇古以前可不论巳若夫尧典置闰余而定四时纪七政而明天度必在璇玑玉衡以齐之者诚以授时有理与象与数而仪器即在所首重也夫仪也者授时之理由此得精焉授时之法由此得密焉度数之学实范围于此而莫可外焉矣闻之古人每遇交食分至及五纬凌犯诸变异乃始静悟于心继必详录于策而犹恐考验之无凭也乃复法象而制为器以其次年之所测较勘于前年之所验者推而广之接续成书精确不刊以贻来世使后之学者师其意而不泥其迹则凡授时诸数靡不可因之而有所考究焉且授时之法欲其历久而尚新也夫历世愈远则其理愈精而其为法乃愈密然非器之有合乎法又乌从阐微抉奥使法极其密而理极其精乎且夫天距地之远者几何日月五星各列本天而各天有上下层次及远近相距一定之度列宿诸行之细微与夫七曜各有本道而诸道各有南北不同之两极又各有本道所行各与地远近与其行最低最高之处皆各有定期又皆各有本体一定之度分五纬各有迟疾顺道诸行之不同亦有留而不行之定日凡此象数万端难以测量之际要皆恃仪象而为之准则焉故授时者舍测候之仪而欲求法之明效大验蔑由也是以稽时者必以仪为依据明时者必以仪为记录失推者必以仪而改正算合者必以仪而参互较之者非仪无由而信从学之者非仪无由而启悟良法得之以见其长敝法对之而形其短甚哉仪象之用大也仁自受命以来夙夜祗惧毕智竭能务求精平仪象之有利于用而以密测天行贻为典则此愚分之所矢素心自尽者也虽然仪象之作盖以定永远之明征而使后世有以私智自用者无所骋其臆说则其事可易言也哉是何也夫诸仪有作之法有安之法有用之法三法备而后诸法可次第举也况夫测天之仪贵恰肖乎天本然之象故其造法亦必以天象为准但广大莫如天也覆肙无外轻清莫如天也健驶难形坚固微纱莫如天也运行终古而无亏经纬秩然而不紊使非会通而得其全乃漫云吾以制器也则必得此而失彼挂一而漏万窃恐广大轻清坚固微妙之四者未有能兼备而无遗者矣说者曰仪之体制巨则合天为易固巳然所谓巨者其径线长周面阔也则度数易分而分秒之微亦易见然其体巨则势必不能轻巧而若少用其铜亦作径长面阔之形则又必薄弱而不适于宜矣故特举轻重学之数法井五金坚固之理以详其用焉然诸仪应天道之度分南北两枢又列春秋二分冬夏二至先后皆有常期黄赤二地道平天顶子午过极过玉过分诸圈彼此相交于一点细微之内而各道各圈之中心又必同归于一天体之中心而不使其毫发之或谬斯巳也但仪为小天之形未免拘限要能符合天象无所过差此其作仪之难者一也今诸仪巳成界总布星固称详密矣然又使安置无法则窥测不灵而仪亦归于无用矣此其安仪之难者二也且古来皆重正南久向然或稍偏东西则何所取以为定如胜国所营观象台在当时作者以为诸仪正对之规模万向之标的由之察之其正面方向正南北线巳多乖违何论东西与上下左右哉葢仪中各道各圈各极各经纬之度分在天固有相应之元道元圈元极元经纬之度分也彼此互相照应者也假有一端之不应则测候即有不合者矣然安定正对之法既得矣苟用之未能通变反诬良法有不合天者此其用仪之难者三也仁今之所阐者亦惟明夫诸仪之用法以及于推测之所施盖欲使学者由器而征象由象而考数由数而悟理有所依据而尽心焉用以厯久远而世牌夫羲和恢恢乎其有余矣嗟乎自汉迄元改易者七十余次而创法者十有三家其闲刱造仪象者指不多屈焉不可以见其难也哉仁不敏深惧授时之学不明乎世而敬于昭代新创之诸仪逐节伸明演为解说精粗兼举细大不捐而复图之以互相引喻总以期乎理精法密不愧传流以无负圣天子钦若敬授垂宪无穷之至意予小臣敢自多其力与谨序
　　 南怀仁新制六仪记 
　　夫仪者时宪之法合天与不合天之明征也故测验天行仪愈多愈精而测验乃愈密葢凡天上一星所厯时刻虽躔有一定之度分然以仪相对而测之则必与天上东西南北之各道有上下左右远近之分焉故测验其星所躔之度分必依各道之经纬度分而推测之始无所戾是则欲为密合天行之法而非有备具密合天行各道之仪厥道无由也如康熙己酉八年正月初三日是日立春内院大学士图海李霨诸巨公名卿奉旨同视测验立春一节于本日午正仁测得太阳依象限仪在地平上三十三度四十二分依纪限大仪离天顶正南五十六度十八分依黄道经纬仪在黄道线正中在冬至后四十五度零六分在春分前四十四度五十四分依赤道经纬仪在冬至后四十七度三十四分在春分前四十二度二十六分在赤道南十六度二十一分依天体仪于立春度分所立直表则表对太阳而全无景依地平所立八尺零五寸表则太阳之影长一丈三尺七寸四分五厘六仪并用而参互之而立春一节皆合于预推定各仪之度分如此则凡所推之节气其合于天行无疑矣然非藉有合法之仪又何从测而得久夫所谓仪之合法者抑岂凭臆说而强就之也軩要皆法其本然之象耳盖浑天之体原有赤道有黄道而居乎浑天之半者曰地平经纬分焉故因其本然之象崇而效之制有三规一日黄道经纬仪一曰地平经纬仪 【地平仪又分为二一曰经仪一曰仪即象限仪便用故也】 凡日月五星二十八宿之行以及所躔之度分总于此三规而推定焉四仪之外又有百游之纪限仪旋转尽变以对乎天凡有或正交或斜交于三规错综之行以定诸星东西南北相离远近之度分不差累黍总之天行七政于本图所列之经纬各道之宫次度分诸星先后相连之序与夫东西南北相距之远近皆从天体而见了如指掌焉故制六尺径之天体仪以为诸仪之统且此六仪相须并用则凡碍之于彼者而有此以通之则亦何求示得哉故欲密测以求分秒无差则必六仪互用相参要以制器精良安置如式测验得法而无有不合者矣其有不合者则即推其所以不合之端何在而更为厘正之使厘正之后测复参差则于诸仪中择其所测之同者而用之如此而不密合乎天行者未之有也使止据一仪以求尽乎天如旧法之简仪是何可信其为必然也哉盖旧法黄赤仪胶柱而不运动况止可谓赤道仪无黄极无纬圈无黄表无测黄道经纬之正法其天顶立圈太近于地平其窥表不能测在地平相近之星夫天球而既无星距无黄道等图无宫次之分其地平无度数则器总归于无用矣考古圭表之法其圭原偏而向地平其表更偏而离天顶又离正南北之线故仁以勾股之法修正之庶几可免夫乖舛也巳
　　 戴进贤玑衡抚辰仪记 
　　虞书舜典在璇玑玉衡以齐七政孔颖达疏曰玑衡者王者正天文之器汉世以来谓之浑天仪者是也马融云浑天仪可旋转故曰玑衡其横箫所以视星宿也蔡邕云衡长八尺孔径一寸下端望之以视星辰葢悬玑以象天而横望之转玑窥衡以知星宿是其说也上天之体不可得知测天之事见于经者惟此璇玑玉衡一事而巳扬子法言云或问浑天曰落下闳营之鲜于妄人度之耿中丞象之几乎几乎莫之能违也闳与妄人武帝时人宣帝时司农中丞耿寿昌始铸铜为之象史官施用焉江南宋元嘉年太史丞钱乐 【陈氏师凯曰钱乐本名乐之孔疏脱之字】 铸铜作浑天仪传于齐梁周平江陵迁于长安尚书蔡注曰宋钱乐铸铜作浑天仪衡长八尺孔径一寸玑径八尺圆周二丈五尺强转而望之以知日月星辰之所在即璇玑玉衡之遗法也厯代以来其法渐密本朝因之为仪三重其在外者曰六合仪平置黑单环上刻十二辰入于四隅在地之位以准地面而定四方测立黑双环背刻去极度数以中分天脊直跨地平使其半入地下而结于其子午以为天经斜倚赤单环背刻赤道度数以平分天腹棋绕天经亦使半出地上半入地下而结于其卯酉以为天纬三环表里相结不动其天经之环则南北二极皆为圆轴虚中而内向以挈三辰四游之环以其上下四方于是可考故曰六合次其内曰三辰仪侧立黑双环亦刻去极度数外贯天经之轴内挈黄赤二道其赤道则为赤单环外依天纬亦刻宿度而结于黑双环之卯酉其黄道则为黄单环亦刻宿度而又斜倚子赤道之腹以交结于卯酉而半入其内以为春分后之日轨半出其外以为秋分后之日轨又为白单环以承其交使不顷垫以其日月星辰于是可考故曰三辰其最在内者曰四游仪亦为黑双环如三辰仪之制以贯天经之轴其环之内则两面当中各施直距外指两轴而当其要中之内面又为小寲以受玉衡要中之小轴使衡既得随环东西运转又可随处南北低昂以待占候者之仰窥焉以其东西南北无不周偏故曰四游此其法之大略也今考前史汉初落下闳造浑天仪本无黄道或云贾逵所加或云李湻风所加或云一行所加而宋钱乐之浑仪之制虽有黄道并无黄道经圈其四游圈亦不贯于黄极则亦未尽黄道之用元郭守敬作简仪乃分浑仪而变其制则设立运圈以测地不经纬度而不设黄道圈盖黄道与黄极经圈成经纬设黄道又设经卷则卷多而不便于测候故不用黄道而专用赤道圈明正统三年铸铜浑仪简仪于北京即宋元遗法也我朝康熙八年监臣南怀仁新制六仪赤道黄道分为二器皆不用地平圈而地平象限天体诸仪则地平之经纬与黄赤之错综皆巳毕具康熙五十二年监臣纪利安制地平经纬仪合地平象限二仪而为一其用尤便制作之妙于斯极矣我皇上敬天法祖齐政勤民亲莅灵台徧观仪象以浑天制最近古而时度信宜从今观其会通斯成巨典于是用今之数目合古之型模御制玑衡抚辰仪用裨测候诚唐虞之遗意昭代之新规也仪制三重其在外者即古之六合仪而不用地平圈其正立双环为子午圈两面皆刻周天三百六十度自南北极起初度至中要九十度是为天经斜倚单环为天常赤道圈两面皆刻周日十二时以子正午正当子午双环中空之半而结于其中要是为天纬其南北二极皆设圆轴轴本实于子午只环中空之间而轴内向以贯内二重之环其下承以云座仰面正中开双槽以受双环东面正中开云窝以受垂球下面置十字架施螺旋以取平架之东西两端合植龙柱龙口衔珠开孔似承天常赤道卯酉之两轴依观象台测定南北正线将座架安定平则平面之四方又依占师北极出地三十九度五十五分自北极而上五十度五分即上应天顶自南极而下五十度五分即下对地心而应天顶之冲于天顶施小钉悬垂线而垂适当地心又适切于双环之面不即不离则上下正立面之四方亦正而地平巳在其中故不用地平圈也次其内即古之三辰仪而不用黄道圈其贯于二极之双环为赤极经卷两极各设轴孔以受天经之轴两面皆刻周天三百六十度结于赤极经卷之中要与天常赤道平运者为游旋赤道圈两面皆刻周天三百六十度与天之赤道旋转相应自经卷之南极作两象限弧以承之使不倾垫测得三辰之赤道经纬度则黄道经纬可推且黄道与赤道之相距古远今近纵或日久有差而仪器无庸改制故不用黄道圈也其在内者即古之四游仪贯于二极之双环为四游圈两面皆刻三百六十度定于游圈之两极者为直距绾于直距之中心者为窥衡游圈中要设直表以指经度及时窥衡右旁设宜表以指纬度此古今所同无容置议者也是故体制仿乎浑天之旧而时度尤为整齐运量同于赤道新仪而重环更能合应至于借表窥测则上下左右无不宜焉夫羲和遗制不可考巳汉世以来或作而不传或传而不久盖制器尚象若斯之难也而稽古宜今至我朝乃臻尽善易系传云备物致用立成器以为天下利莫大乎圣人讵不信乎
　　 弧线 
　　弧三角形 
　　正弧三角形 
　　斜弧三角形
　　弧三角形 
　　弧三角形者球面弧线所成也古专家有黄赤相准之率大约就浑仪度之仅得大概未能形诸算术惟元郭守敬以弧矢命算黄赤相承始有定率视古为密但其法用三乘方取数甚杂自西人利玛窦汤若望等翻译算书始有曲线三角形之法三弧度相交成三角形其三弧三角各有相应之八线弧与弧相交即线与线相遇而勾股比例焉于是乎有黄道可以知赤道有赤道可以知黄道有经可以知纬有纬可以知经观象之法至此而备勾股之用至此而极矣
　　正弧三角形 
　　正弧三角形必有一直角者葢因南北二极为赤道之枢纽皆距赤道九十度故凡过南北二极经圈与赤道相交所成之角俱为直角其相当之弧皆九十度又凡有一圈即有两极其过两极经圈与本圈相交亦必为直角其所成三角形必皆为正弧三角形夫正弧三角形所知之三件弧角相对者用弧角之八线所成勾股为比例而弧角不相对者则用次形葢以弧角之八线所成勾股比例不生于本形而生于次形而次形者乃以本形与象限相减之余度所成故用本形之余弦余切即用次形之正弦正切也其法可易弧为角易角为弧 【若斜弧三角形可易大形为小形易大边为小边钝角为锐角】 边与角虽不相对可易为相对且知三角即可以求边其理实一以贯之也
　　斜弧三角形
　　弧三角之有斜弧形犹直线三角之有锐钝形也但直线三角之锐钝形惟二种一种三角俱锐一种一钝两锐而斜弧形则不然或三角俱锐或三角俱钝或两锐一钝或两钝一锐其三边或俱大过于九十度或俱小不及九十度或两大一小或两小一大参错成形为类甚多而新法数书所载推算之法益复繁杂难稽葢三角三边各有八线但线与线之比例相当即可相求是故或同步一星或同推一数而所用之法彼此互异遂使学者莫知所从兹约以三法求之无论角之锐钝边之大小并视先所知之三件为断其一先知之三件有相对之边角又有对所求之边角则用边角比例法其一先知之三件有相对之边角而无对所求之边角 【或求角而无对角之边或求边而无对边之角】 则用垂弧法其一先知之三件无相对之边角 【或三边求角或有两边一角而角在所知两边之间或三角求边或有两角一边而边在所佑两角之间】 则用总较法明此三法则斜弧之用巳备而七政之升降出没经纬之纵横交加无不可推测而佑矣
　　（臣）等谨案考成上编所载弧三角形备列纲领条目图说相求比例总较之法诚以恒星七政皆藉是以推步也兹录总论及正斜形各一篇附于仪象之后学天文者因器求线神而明之简易之妙不外斯云
　　皇朝通志卷二十三终
《清朝通志》　地理略凡八卷（024～031）/一百二十六卷　（清）高宗 敕撰 
　　●皇朝通志卷二十四 
　　地理略一 
　　○地理略一 
　　水道一 
　　△水道一 
　　（臣）等谨案郑樵志地理首列水道一门其说以为州县之设有时而更山川之形千古不易所以禹贡分州必以山川定经界使兖州可移而济河之兖不能移梁州可迁而华阳黑水之梁不能迁其说当矣顾所述止于四渎未足以包括域内水道之全势又其言四渎也诸水参用旧名州县间循旧号如褒文旬淯诸水止列水名而不疏证其所经之地江源河源仅仍旧说而不能加以断制之词是尚未足以称综核也恭维圣朝舆图广博建置精详东瀛西蒙均入版图疆理之盛固非前代所可几及而纪地之图书则有钦定舆地全图钦定大清一统志凡域内之一山一水无不斟综辨析了如指掌至如滦河热河之原委塔思哈河之对音黄河之真源济淮之故迹前人所靡能定说者我皇上御制诗文洞悉源流炳耀千古猗欤盛己兹谨禀承纂载用郑氏例而增益其所未备首列京畿诸水尊宸极也次叙盛京及黑龙江诸水重肇基也次河水及入河诸水而西域回部青海甘肃陕西山西河南江南山东之水凡涉于河者以次载焉次淮水及人淮诸水次大清河诸水而河南江南山东之入淮入济及自入海者以次载焉次运河自山东之汶水而北至京师南至江淮复踰江而迄于浙重漕渠也次大江及入江诸水而西藏四川陕西湖南湖北云南贵州江西安微江苏之水以次载焉次太湖浙江闽江粤江滇诸水而水之在南纪者皆悉着矣次新疆伊犂诸水着伟绩也于是域内之经流巨川详晰胪载府县尽循今名疆域悉遵新制无敢循旧说以为假借传会之文志慎重也谨厘为四卷列于地理疆域之后
　　京畿诸水 
　　盛京诸水 
　　黑龙江诸水 
　　 京畿诸水 
　　玉河 
　　白河 
　　永定河 
　　玉带河 
　　猪龙河 
　　滹沱河 
　　北泊 
　　漳河 
　　卫河 
　　滦河　热河 
　　蓟运河
　　玉河 
　　玉河源出宛平县玉泉山汇为昆明湖东南经长春麦庄二桥过广源闸至高梁桥分流经德胜门入西水关汇为积水潭入皇城为太液池环绕紫柰经金水桥出玉河桥达正阳门东水关至东便门东水关下注大通河东南流设五闸潴水济运至通州高丽庄入白河自大通河以下亦名通惠河
　　白河 
　　白河即古沽水源出赤城县东边外西南流入边城有独石水自赤城县南龙门水自龙门县南来会又东出边外又东南入边南流经密云县西有潮河来会 【潮河见后】 西南流经怀柔县南又经顺义县东又南至通州东北有沙河来会沙河出昌平州之居庸关即湿余水亦曰榆河经大兴县北合清河水又东南入于白河稍南玉河水来会 【玉河见前】 南经张家湾东有凉水河来会凉水河出右安门西南凤泉东流经万泉寺分为二支一自南经草桥一自北经广恩寺皆曲折东注至永胜桥复合东南流循南苑缭垣而东至小红门西入苑墙东南流经沙底桥折而南历头闸至二闸一亩泉之水自西来会又南而东至鹿卷村三海子以上之水自西南来会又东南流至五空桥出苑墙经马驹桥迤东至张家湾来入白河经旧漷县北折东北经香河县东又东南经武清县东南又东南至天津府西北之西沽永定河 【永定河见后】 合拒马易水及子牙河皆会 【拒马河易水子牙河并见后】 又东南运河合漳水 【漳水见后】 滹沱河 【滹沱河见后】 来会又东南至大沽北入海潮河即古之鲍邱水源出古北口外西北御马厂地东南入边在古北口之西经南台西南至密云县东北又西南经县城东又西会白河
　　永定河 
　　永定河即桑干河古曰湿水亦曰浑河康熙三十七年赐名永定河源出山西朔平府马邑县西北东南流有灰河自朔州来会东北流经山阴县北又东北经应州北有浑河自浑源州经应州来会又东北经大同府南有武州川自左卫西南卫河自大同北边合而来会又东北经浑源州阳高天镇广灵蔚州境入直隶界经怀安县南又东北经保安州南又东北有东洋河合西洋河清水河经宣化府西南保安州东北来会经怀来县有妫河自延庆州来会东南流入边城经昌平州及宛平县西境出芦沟桥下又东南经良乡县东固安县北又东南经永清县北霸州东北东安县南玉带河自西南来会 【玉带河见后】 东流过三角淀经武清县东子牙河自南来会又东至西沽南白河自北来会又东南运河自西南来会所谓丁字湖也东流经天津府北至大沽北入于海
　　玉带河 
　　玉带河即清水河亦曰会同河西南自任邱赵北口泊东北流至保定县北霸州南由苑口家东北经永清东安之南会永定河以入海即拒马易水滱水诸川之委汇也　拒马河即涞水古名桃水源出山西代州及易州广昌县北山经长城北东流至紫荆关入长城东北经易州山中折东南经涞水县东北又东南经涿州城有胡良河自房山县来会琉璃河即古圣水自良乡县来会又南经固安县西南新城县东南又南有北易水亦名白沟河有中易水并自易州合穷独山所出之濡水来会濡水为三易上源之一乾隆二十六年特加疏浚赐名安河东南流经定兴县南境又经雄县西南至赵北口入泊　长流河即古南易水一名雹水一名鲍河源出易州西南山东南流经安肃县北容城县西至新安县西南有徐河自易州西南经满城县北清苑县北安州西北来会东入于泊
　　猪龙河 
　　猪龙河即唐河古名滱水源出山西浑源州南会温泉水呕夷水经灵邱县城南又东南经广昌县境入直隶界又东南经唐县及曲阳县北又经定州北祁州南有沙河滋河来会沙河即古恒水亦名泒河源出山西繁峙县东入长城经箪平县东南曲阳县西南又南经行唐县东北新乐县南又东经定州南无极县北深泽县北又东至祁州东南会滋河入于唐河滋河即古资水源出山西五台县东穿长城入直隶平山县西北经灵寿县北行唐县南又经真定府北无极县南东北流经晋州西北深泽县北又东北至祁州东南合沙河会唐河为猪龙河经博野县蠡县南又经肃宁县北高阳县南至安州东南入泊
　　滹沱河 
　　滹沱河源出山西繁峙县东北曰青龙泉经代州东南崞县城东又南经忻县经定襄县西北有云中河牧马河来会又经五台县南有清水河自五台山来会又经盂县东北入长城至直隶界有冷河即古绵蔓水自并陉县来会又经灵寿县南获鹿县北滇定府城南又经藁城县北晋州南又东南至束鹿县入大陆泽自泽东南流经冀州北衡水县西北武邑县北武强县南又经交河县西至献县南分为二泒一经沧州西与漳河会一经河间府东至天津府青县境又北经子牙泛曰子牙河又北经静海县会清水河
　　北泊 
　　北泊即大陆泽亦曰巨鹿曰广阿西受槐河西南受滏阳南泊水南受漳水支津北受滹沱河至冀州北东北流经衡水武强北又至献县南分二泒以会于直沽洵巨泽也　槐河即古泜水亦名沮水源出赞皇县西南东经元氏县南高邑县北栾城县南赵州南柏乡县北又东南经宁晋县南入泊　滏阳河即滏水源出磁州西东北流经邯郸县东南又经广平府城东肥乡县北曲周县东南鸡泽县东平乡县东又北至巨鹿县西南有南泊水白顺德府城邢台县来会又经巨鹿县西隆平县东入北泊
　　漳河 
　　漳河有二源曰清漳曰泽漳清漳源出山西乐平县西经和顺县至辽州南有长城镇水来会又东南入河南涉县界又西南至林县之交漳口会浊漳水浊漳源出山西长子县东北流至潞安府北境又经屯留县东潞城县西有绛河潞河来会又北至襄垣县南有沁州水合铜鞮水来会至黎城县东北有榆社水合武乡水来会又东入河南林县西北界又东会清漳水东经彰德府安阳县北入直隶广平府磁州界经成安县南仍与河南临漳县分界又经广平县西南分二泒一东流经魏县元城县又东北入山东冠县界合卫河至临清州八运河一东北流经广平县肥乡县入山东邱县南又分二泒一东北流入直隶威县南境经清河故城枣强县东又经景州武邑箪城交河县境又至沧州西会滹沱河一西北流至直隶界龙堂乡经广宗巨鹿新河县北流八北泊会滹沱河至天津入海
　　卫河 
　　卫河源出山西潞安府南经泽州东南入河南怀庆府北八于沁水其分一支经温县北武涉县北修武县东南又东北经获嘉县北有五峪水自山西陵川县东南八河南辉县西来会又东北有百泉水来会又经新乡县北卫辉府西南至淇县东南有淇水来会淇水源出山西平顺县南陵川县东有浙水壅水盈盈水来会入河南林县南境经淇县西北有淇泉来注又东南与卫河会东流经滑县西南浚县西又经汤阴县东有汤河来会又东北经安阳东南内黄县北入大名县南南乐县北又经元城县东北境入山东冠县西界有漳河支流来会又经馆陶县临清州八运河北至天津会白河诸水八海
　　滦河　热河 
　　滦河即古濡水一名难河源出独石口外东北一百余里名都尔本诺尔西北流入多伦诺尔厅界又北经上都河屯名上都河又东南至大河口又南经雁北滩入承德府丰宁县界又南经西屯库有奇勒河亦名小滦河自北来会自此名滦河至郭家屯入承德府本境东南经滦平县界绕喀喇河屯行宫有伊逊河发源木兰围场自北来会东南流经承德府东南境凤凰岭下热河自东北来会 【热河见后】 折南流有白河老牛河柳河车河皆来会又东南经喜峰口之西入边经迁安县界有龙井关河自遵化州边外来会又东南至永平府西北卢龙县界有青龙河即古卢水自边外来会经滦州城东乐亭县城西分二港一东南入海一南经齐家庄入海
　　热河即古武列水源出承德府北境之察罕陀罗海经固都尔呼岭名固都尔呼河西南至中关东茅沟河水自玳瑁沟西南流来会又南赛音河自霍尔霍克岭曲折流来会沿避暑山庄行宫东北历锤峰下行宫内有温泉流出汇之遂名热河南流折东南入于滦河
　　（臣）等谨按滦河热河发源边远纪载多舛在今为秋巡驻跸重地恭读皇上御制热河考滦河濡水源考证指示郦道元水经注及诸志之是非离合至详且悉如濡水正源为都尔本诺尔道元误云三道河当之白檀要阳为今密云县地道元误云滦水经白檀北欧阳修言滦水出炭山为今边外之黑老山明统志误指为万全县之炭山金莲川在今上都河屯为栾水所经元史误以为滦水出金莲川热河三源西源先合中源次合东源道元则互紊东藏川中藏川会合之序良由未克亲履其地晰其支泒故未免舛误相踵伏承圣制昭陈灿如指掌始得禀承纪载无误无惑云
　　蓟运河
　　蓟运河即古泃水亦曰沽河源出遵化州东北有沙河出州北边城外合马兰河来会西流有淋河自边外来会又西经蓟州南有盘山东水来会又西南有平谷县水玉田县水来会又东南经丰润县西有还乡河即古巨梁水来会又东南入海
　　 盛京诸水 
　　鸭绿江 
　　佟家江 
　　大辽河 
　　小辽河 
　　大凌河 
　　小凌河 
　　鸭绿江 
　　鸭绿江一名益州江亦名叆江即古马訾水源出长白山南麓有小白山水来注南流左受朝鲜北境诸水折西北凡长白以西诸水自十二道沟至头道沟皆来注折东南屈曲流纳诸小水佟家江自西北来会 【佟家江见后】 又屈曲流有爱哈河亦名阿布河出爱哈边门外合诸水自凤凰城来会又南流分三泒而合经义州西又西有哈连河来会又西南为鸭绿口入于海
　　佟家江 
　　佟家江亦名通吉雅江即古盐难水源出衣尔雅哈范山之南西南流有哈儿敏河来会又西南有甲尔图库河来会又西南有王清河自王清边门外来会又西南有拉哈河源出兴京南柳边外山东南流来会又东南会大沽小沽二水又东南会唐石河入鸭绿江
　　大辽河 
　　大辽河一名句骊河亦名巨流河即潢河古称饶乐水滥真水托纥臣水吐护真水有二源西源出古北口外宫什克腾部界内今蒙古称曰西喇木伦东北流经巴林南有黑水河自巴林境来会经阿噜科尔沁翁牛等境有白狼河来会白狼河亦曰狼水曰土河曰老河源出喀拉沁右翼南东北流经敖汉部西会翁牛特之英金河经翁牛特左翼南入淇河又东北至札噜特界柰曼界又经喀尔喀左翼界经科尔沁左翼境有东源来会东源名黑尔苏河源出吉林西南边内西北流有鸦哈河来会有西北流出柳边经科尔沁境转西南流将至柳边而会遂名辽河又东南入盛京开原县西有哈达河来会又南经铁岭县西有大清河来会又西南有养息牧河亦名杨柽木河自彰武台门边外经广宁县境来会又西南至辽阳州小辽河来会 【小辽河见后】 经海城县有海州河来会又西南入于海
　　小辽河
　　小辽河亦曰浑河源出长白山纳噜窝集名纳噜河西流入英莪门会噶桑阿河是为浑河名瑚努瑚河又经兴京界有硕宾河苏子河即苏克苏呼河西北流来会经萨尔浒城北营盘城南西南流经盛京城东有潘河一名万泉河自承德县南流来会又西南至辽阳州有塔思哈河即古大梁水源出兴京西南屈曲流来会又西南合大辽河为三汊河行六百余里人海
　　（臣）等谨按塔思哈河旧讹为太子河乾隆四十八年皇上东巡舆跸所经指示改正为塔思哈河并命馆臣遵旨考订载入大清一统志中
　　大凌河 
　　大凌河即古参柳水源出柳边外喀拉沁左翼境东北流经土默特界入边经义州城西至锦州府东南入海
　　小凌河 
　　小凌河源出柳边外土默特右翼境入边经锦州府西南入海
　　 黑龙江诸水 
　　黑龙江 
　　克鲁伦河 
　　松花江 
　　嫩泥江 
　　宁古塔河 
　　乌苏里江 
　　黑龙江 
　　黑龙江即古漠北之黑水亦曰完水曰室建河上源曰敖嫩河出喀尔喀界内之小肯忒山西流经大肯忒山北麓折东北流有河自大兴安山东南流来会又东北数百里始名黑龙江有尼布楚河合诸水来会又东入内地黑龙江界经尼布楚城南又东北经界碑南克鲁伦河来会 【克鲁伦河见后】 东北流经雅克萨城南折东南流有呼马拉河东流来会又东南屈曲流有锦衣里江自俄罗斯国来会又东南流经额尔德尼城东又东南有牛满河来会又东南行两山中五百里出山东流松花江会嫩泥江宁古塔河来会 【松花江嫩泥江宁古塔河见后】 东流有乌苏里江来会 【乌苏里江见后】 又东北分二泒流复合有格林河来会又东北有亨滚河自松林来会又东北入于海
　　克鲁伦河 
　　克鲁伦河即胪朐河源出大此忒山东南西南流经拖诺山南麓圣祖御制碑前康熙三十五年亲征噶尔丹时驻跸于此赐名饮马河折东北流有塔拉思河来会又东北流潴为枯伦泊即古俱伦泊亦曰阔滦海子自泊东北分二支流出复合东北流经黑龙江索伦界入于黑龙江
　　松花江 
　　松花江名松阿哩江古粟未水源出长白山北之支峰曰松嘎里乌喇西北流有厄赫诺引河来会又有雅哈河罗库河那尔混河来会又北会混同江节鸭子河亦曰吉林乌拉出黑山之西麓西北流有富尔虎河来会又西南曰哈屯河折西北流会松花江北流折西北有土门河出兴京东北柳边外之吉林哈达合诸水经辉发城东北流来会又北至吉林哈达城南又北分二泒而合又西北出柳条边门之西又西北有义屯河来会又西北綀泥江水来会折东北曰松噶里乌苏有呼轮河来会又东南有呼拉哈河自宁古塔来会 【呼拉哈河见后】 又东北流会于黑龙江
　　嫩泥江 
　　嫩泥江一名那河亦曰嫩江诺尼江古名难水源出黑龙江将军境内衣克呼里山东南流有哈罗里河中科河来会又东南有东砖库里河来会又东南有活鲁里河来会又西南有纳莫里河诺民河来会又西南有雅里河绰尔河来会又东南有洮儿河自科尔沁部来会又东南会于松花江
　　宁古塔河 
　　宁古塔河一名呼拉哈河即金源也源出长白山北北流会诸水汇为泽曰必尔滕湖自东北口流出经会宁城北又东北经宁古塔城西南有汉度城水来会又东北有米占河来会又北有五河岭河来会又西北有五思呼河来会又北入松花江
　　乌苏里江 
　　乌苏里江源出西噶塔山北流经朱尔根城南又西北有胡雅河来会又北有枯勒母河来会又北有松阿产河南自新开湖汇诸水北流来会新开湖即兴凯湖古曰镜泊西北流有穆伦河来会又东北始曰乌苏里乌喇又北有诺罗河来会又东北有活洛河来会又北水分二泒先后入于黑龙江
　　皇朝通志卷二十四
　　●皇朝通志卷二十五 
　　地理略二 
　　○地理略二 
　　水道二 
　　△水道二 
　　黄河 
　　淮水 
　　山东诸水 
　　运河 
　　 黄河 
　　黄河源出昆仑山在今回部极西境有三源一为喀什噶尔河出喀什噶尔城极西之哈喇库勒迤北两水合流南注东会支河经城东流计千余里一为叶尔羌河出叶尔羌城西南山内纡折出山分流经城左右复合亦千余里会喀什噶尔河一为和阗河出南山二源分流名玉陇哈什河哈喇哈什河夹额里齐城而北合流数百里与喀什噶尔河叶尔羌河会东流有阿克苏河源出北山名托什干河经乌什城北迤南至阿克苏城南又南流来会遂名塔里木河东流有木素尔河源出北山西南流又东过拜城又东过赛喇木城合库车之赫色勒河过沙雅尔城北来会又东流有海都河源出北山之裕勒都斯经哈喇沙尔城西汇为博斯腾淖尔自淖尔流出经库陇勒境来会又东汇于罗布淖尔而伏即古所谓盐泽蒲昌海也河水伏流千余里有南有孔道斜直青海之西境重发于巴颜宫喇山噶达素齐老之上涌为天池水色独黄流为阿勒坦河三百余里入于鄂郭淖尔即元史所谓星宿海也东南流出注于札楞淖尔又东南注于鄂楞淖尔又折东南流始名黄河又东南流经阿木柰玛勒占木逊山之南亦名大雪山即禹贡导河之积石也其南有三昆都伦河一曰得特昆都伦一曰多木达都昆都伦一曰道喇昆都伦三河先后来注之折而转西北流绕大雪山之北又折东流经库库淖尔之南库库淖尔即青海也有恰克图河魁屯西里河硕尔浑河来会又东北入甘肃河州归德所边
　　（臣）等谨按古言河出昆仑莫详其地史记汉书言张骞穷河源河出葱岭一源出于阗伏于盐泽重出于积石郦道元水经注因之但言之未能详尽论者疑为荒邈不经完笃什穷源得之于星宿海反以今大雪山为昆仑而以河源为在昆仑之西仍讹踵谬习传不察乾隆四十七年皇上命使告祭河神务穷真源始知河之重源在星宿海西三百余里噶达素齐老之上天池濆涌水色独黄流为阿勒坦河为黄河重发之明证而昆仑则在回部极西在今实为版图之内故喀什噶尔叶尔羌之西巨岭绵亘千有余里即古之葱岭二源交发所谓河出葱岭也和阗即于阗所谓一源出于阗也葱岭及和阗南山冈峦横接实昆仑之支体即尔雅所云河出昆仑墟也罗布淖尔之伏阿勒坦河之重见稽图勘迹了如指掌元人误以大雪山为昆仑者以河经其地有三昆都伦河来入葢因字音之近而妄指之其舛甚矣伏读圣制河源诗读宋史河渠志文河源简明语切指前古相传之误并命儒臣纂辑河源纪畧谕旨煌煌原委秩然大河灵迹至圣代而始论定谨禀承载述一洗从前各志之舛畧云黄河入河州有青海南境诸水来会过小积石山经兰州府西有大夏河即古漓水来会又东有洮河来会 【洮河见后】 又东有湟水来会 【湟水见后】 又东有庄浪河来会又东循长城经金县境有浩尾河来会又北有会宁安定二县水来会出长城又东南流入折东北有清水河自固原州来会又经灵州北东北经宁夏府境又东北出边经河套鄂尔多斯部地分流复合折东南经乌喇特部境又东南有黑河自归化城境来会南流入山西平鲁县边界自此而南出河套东岸为山西境西岸为陕西境经河曲县西府谷县东又经保德州东岢岚州西又经神木县东兴县西有蔚汾水自岚县经兴县来会又经葭州东临县西过孟门镇又经永宁州西吴堡县东有白泉河即古离石水自永宁州合宁乡县诸水来会折西南经清涧县东有榆木水合米脂县绥德州诸水及奢延川来会又经石楼县西延川县东又经永和县西延长县东末延水自延安府来会又南经大宁县西有昕州合隰州蒲县大宁县诸水来会又南经宜川县东吉州西其南为壶口山又南有汾川水合银川丹阳诸水来会又东南经乡宁县西韩城县东其东岸为河津县之龙门山西南流有汾水来会 【汾水见后】 又经合阳县东临晋县西又经朝邑县东蒲州永济县西有涑水自绛县闻喜县合安邑解州猗氏县临晋诸水来会又南经朝邑县南有洛河来会 【洛水见后】 又经华阴县东有渭水来会 【渭水见后】 折东流至潼关南岸入河南阌乡县境又东经芮城县南又经灵宝县北有宏农河来会又经陕州北平陆县南又东过底柱山经渑池县北垣曲县南有清水出绛县沇水出王匡山来会又东北岸亦入河南界经新安县北济源县南又经孟津县北孟县南又经巩县北有济水自北来会 【济水见后】 又经温县南巩县北又经泛水县北有洛水来会 【洛水见后】 又东北有猪龙河来会 【猪龙河见后】 又东南有沁水来会 【沁水见后】 又经荥阳县北又东经荥泽县北原武县南郑州北又经阳武县南中牟县北又经延津县南祥符县北封邱县南陈留县北又东南经兰阳考城县北又东入山东界经曹县南又东经单县南又东南流入江南界经砀山县北豊县南萧县北沛县南又东南经徐州府城北又经邳州南睢宁县北又东经宿迁县南桃源县北又东南至清河县南即清口淮水洪泽湖水来会 【淮水见后】 东北流经山阳县之清江浦北经阜宁县北安东县南又东北过云梯关入于海
　　（臣）等谨按禹贡旧河道自积石以下至今荥泽县与今水道并同荥泽以下自原武县北东经阳武延津二县北新乡汲县南又东北至浚县西南大伾山在焉折北行经内黄汤阴安阳会漳水经临漳大名成安肥乡曲周平乡广宗至巨鹿古大陆之泽在焉又北经南宫新河冀州束鹿深州衡水武邑武强箪城献县交河青县静海大城宝坻至天津直沽口入于渤海
　　入河诸水 
　　入河诸水 
　　洮河 
　　湟水 
　　汾水 
　　北洛水 
　　渭水 
　　泾水 
　　洛水 
　　济渎 
　　沁水 
　　洮河 
　　洮河源出桃州厅西南边外之西倾山东麓入边经洮州厅南岷州西北又东北经旧临洮府南又北有三岔河自边外来会西北流至兰州府西境入黄河
　　湟水 
　　湟水即洛都水源出西宁府西北边外当青海之东东流佖西宁边有北川河即古破羌水南川河即古六谷水并会东南流经碾伯县至大通县与大通河会大通河即古浩舋水源出青海之西北境包青海而东合甘州府之满楚客河东南流经大通县来会又东南入黄河
　　汾水 
　　汾水源出静乐县北管涔山南流合碾河又南有岚河自岚县来会东南流经太原府阳曲县西又经太原县西有晋祠水来会又南有榆次县水来会经徐沟县北有洞涡水自乐平县来会经交城县南有祁县水及文水来会又西经平遥县西汾州府汾阳县井孝义县东又西南经介休县北有中都水自平遥县来会经灵石县南又西南经汾西县东折东南经霍州西又经赵城县西有彘水霍水自霍山来会又经洪洞县西又经平阳府临汾县西北分二泒一经襄陵县东一经县西屈曲复合又西南经太平县东曲沃县北又经绛州城南有浍河自翼城曲沃县来会又经稷山县南河津县南又西南至荣河县北入黄河
　　北洛水 
　　北洛水即古漆沮源出庆阳府安化县北境东南流经保安县西南曰洛河又东南经安塞县南甘泉县北又南经鄜州东折西南经洛川县西又南经中部县东有华池河自合水县合清水河来会又南有沮水自中部县来会经宜君县北又经白水县东澄城县西有白水大浴河来会又经蒲城县东朝邑县南入黄河
　　渭水 
　　渭水源出渭源县西乌鼠山东南流经巩昌府陇西县北又经宁远县北有漳河来会又东北有桃花山水自通渭县来会经伏羌县北有华川水来会经秦安县西南秦州北有罗玉河自静宁州来会又东南有秦州河来会经清水县南又东经陇州南境又东经宝鸡县西又东经凤翔府凤翔县南境有汧阳河即古汧水自陇州来会经岐山县南扶风县西又经郿县北武功县南又经盩厔县北有黑水来会其北岸有凤翔岐山扶风诸县水来会稍东有赤水自终南山来会经兴平县南鄠县北咸阳县东有澧水自鄠县合滈水潏水东北流来会经西安府长安县北咸宁县北高陵县南有冱水来会 【泾水见后】 稍东有灞水自蓝田县浐水自高陵县来会又经临潼县北有湻化河清峪河自湻化县经泾阳三原高陵诸县合耀州之沮水宜君县之漆水过富平县来会又经渭南县北又东经华州西北又东北经同州府大荔县南华阴县北有水自太华山来会又东北入黄河
　　泾水 
　　泾水源出平凉府西北笄头山经府城北又经华亭县东北崇信县北有汭水自陇山来会又东北有镇原县水来会经长武县北有盘口河自泾州来会稍南有马连河自庆阳府合环县合水宁州正宁诸水来会又南有黑水河自灵台县来会经邠州北有温凉河来会经永寿县东北有大谷镇水来会经湻化县西又经醴泉县东北有水自干州来会经泾阳县南又经高陵县南会渭水
　　洛水 
　　洛水即豫州川源出陕西商州雒南县西冢领山经县北东入河南界经卢氏县南熊耳山北又经永宁县南宜阳县北又东北经河南府洛阳县西南有涧水合谷水自渑池新安县来会又东经府城南有瀍水自北来会又经孟津县偃师县南有伊水自卢氏县经嵩县伊阳宜阳洛阳诸境来会又东北经巩县泛水县入黄河
　　济渎 
　　济渎源出怀庆府济源县西北与山西垣曲阳城接界之王屋山即禹贡沇水也经济源县北分二泒一经巩县西北境入河一东流为猪龙河经府城南又经温县北又经武陟县南入黄河其南岸为荥泽东为荥阳即禹贡溢为荥地自西汉末不复溢为荥也
　　沁水 
　　沁水源出山西沁州沁源县北之线山东南流经县南又南经屯留县西岳阳县东又南经沁水县东有海河来会又东南经泽州府城西北阳城县东有泽河来会又南入河南界经怀庆府北境有广济河支津来会又北有大丹河水自潞安府经高平陵川凤台诸县合诸水来会又东经温县北至武陟县东入黄河
　　 淮水 
　　淮水出河南南阳府桐柏县西南之桐柏山东南流经湖北随州北界又折而北经桐柏县东折东流经信阳州北正阳县南罗山县北有浉河自信阳州来会经息县南有小黄河自罗山县来会又东分二派合于光州西北又东经固始县西北有南汝水来会 【南汝水见后】 南有光山县水来会又东北有曲河自商城县史河自固始县来会又东北入江南界经颍州府箪阳县南南汝水支津来会束南流经霍邱县北颍上县南有沣河来会又东南有淠河自霍山县经六安州来会折东北经寿州西有沙河合汝水颍水来会 【沙河汝水颍水见后】 又东北有东肥河来会又东北有芍陂沿河水来会又东北有庐州府北水来会经怀远县南有涡河亦名西肥河自河南太康县鹿邑县经江南毫州分二支一经太和县颍上县至寿州来会一经柘城县鹿邑县过毫州蒙城县怀远县来会又东北有北肥河自宿州来会又东有龙子河自凤阳府凤阳县来会又东经凤阳府北又经五河县南有浍河水自河南永城县分支经宿州来会又东有沱河自羊城湖来会分二支一东北为潼河一东流复合有池河自定远县来会又东经盱眙县北泗州南东北汇为洪泽湖湖之西北有睢河自砀山萧县宿州灵璧睢宁来注之其西北为桃源县境南岸迤西北为高家堰北岸为清河县境为全湖之委北流至清口黄河自西来会东北并流入于海
　　（臣）等谨按淮源出桐柏其中峰曰胎簪山绝顶有大石盘陀广十余亩凹处成潭泉从石间出或伏或见即禹贡导淮之桐柏也详御制淮源记谨识以见考古之精核焉
　　入淮诸水 
　　入淮诸水 
　　南汝水 
　　沙河 
　　南汝水 
　　南汝水源出遂平县西南境之洪山龙陂东北流经县城南又东经上蔡县南汝阳县北又东南有小沙河自确山县来会又东南有吴寨河自泌阳县经确山正阳来会又东南经新蔡县东有洪河自西平上蔡县来会经固始县西北入于淮其分一支经江南颍州府界亦入于淮
　　沙河 
　　沙河即古滍水源出鲁山县西境东统经县南又东经宝丰县南叶县北有辉河来会经舞阳县东北有汝水来会 【汝水见后】 又东有浓河自舞阳县经叶县郾城来会又东经上蔡县北又东至商水县西北有颍水荥阳水来会 【颍水荥阳水见后】 折东南流至陈州府南分二支一南流为项城北沈邱南之涡河有汾河自西北经项城县来会又东南入江南界经太和县西颍州府北会北支一为沈邱北之沙河东北流入太和县西北折东南至颍州府北有茨河来会又东南与涡河合又东南经颍上县北又东南入于淮水
　　汝水 
　　颍水 
　　荥阳水 
　　汝水 
　　汝水源出高县西南南阳府北界山东流经县南之伏牛山即天息山又东北经伊阳县南又东北经汝州城南又东南经宝丰县北郏县南又东南经襄城县西南又东南会沙河
　　颍水 
　　颍水源出登封县北少室山南流经县西折东南经密县南禹州北分二泒一东北流经新郑长葛县过许州至临颍县一东南流经襄城县过许州至临颍县而合又东南有渚河自汝州经襄城临颍县来会又东流至商水县西北会沙河
　　荥阳水 
　　荥阳水源出巩县泛水县南东北流经荥阳县东折而东曰索河又东有京河来会经荥泽县南郑州北有东京河来会又东南有磨河来会名小贾鲁河又东南经中牟县北又东南经开封府西南又南经通许县西尉氏县东又东南至扶沟县北有双泊河自密县经禹州新郑长葛鄢陵诸境来会又东南经西华县北又南至商水县会沙河
　　 山东诸水 
　　大清河　小清河 
　　汶水 
　　泗水 
　　沂河 
　　淄水 
　　弥河 
　　于河 
　　白狼河 
　　潍水 
　　北胶河 
　　南胶河 
　　大清河　小清河 
　　大清河自东平州东之戴村壖西分泄汶河之水合沙河西北流经州城西南有水自城北来会经东阿县西东北流经平阴县西北又东北经长清县北又经齐河县东南有玉符河自历城县来会又东至济南府城北有趵突泉水即古泺水自府西南来会又东经济阳县东又东北有绣江河自章邱县来会又东北经齐东县西又经青城县北又经滨州南蒲台县北又东北经利津县东南入于海
　　小清河源出章邱县东南北流有水自邹平县来会折东北经浒山泊曰小清河经新城县西北有孝妇河自莱芜临淄长山县来会又东经高苑县南又经博兴县南有乌河即古时水自临淄新城高茗来会又经乐安县北又东北入于海
　　（臣）等谨按大清河小清河即古济水故道济水劲疾往往穴地伏流濆涌四出其迁徙分合亦复不定然经流大概及其迭隐迭见之性则千古未有异也今考河南济源县之济渎即济水发源之始惟以既入于河而自汉以后不复见其溢而为荥之迹故列于入河巨川之内至今大清河所历皆古济水所经而小清河入海之口正禹贡入海故道世儒疑伏见之说为难信而以济水为绝流己久不知济水之所以别于他水者正因伏见不常故踪迹靡定而经流所在自行入海启迹仍自显然伏读御制济水考辨明济渎之本性指示禹贡之恒道四渎之一始可证其原委今谨载二清河现在实迹古道之离合葢可考见焉
　　汶水 
　　汶水源出莱芜县东北西流经县城西北有牟汶水来会又西有会河诸水来会又西遶泰山支麓经泰安府南有泮河水自济南府来会折南流有汶河自新泰蒙阴经泰安县来会经宁阳县北又经汶上县北有净泉水自东平州来会又西南至汶上西南境之南旺分流南北置二闸南并蜀山湖北贯马踏湖为运河水脊 【运河见后】 
　　泗水 
　　泗水源出泗水县东西流经县城北折西南至曲阜县东北有崄河来会又西南至兖州府东北分二支一穿府城至济宁州入运河一经城东有雩河出尼山下经曲箪县城来会西南流有白马河自邹县来会又西南入于运河
　　沂河 
　　沂河源出沂水县西北经县城西折而西南有东汶河自蒙阴县来会南流至沂州府东北有祊河自费县来会又南有涑河亦至费县来会又西南经郯城县西又西南入江南邳州界有涑河支津来会又西南分三泒其二支先入运河一支汇为骆马湖于湖之南入运河
　　淄水 
　　淄水源出淄川县西南东北流经临淄城东又北经乐安县东南又东北入清水泊有北阳河自青州府治益都县经寿光县西至乐安县东南入清水泊由治东北入海
　　弥河 
　　弥河即古巨洋水源出临朐县南北流经益都县东南有陆康河季家河来会又东北有南洋河自青州府来会经寿光县东南有大丹河小丹河自临朐县昌乐县来会又东北入海
　　于河 
　　于河即虞水出昌乐县东南经潍县西有小于河来会东北有白狼支津来会又东贯长泊而北入于海
　　白狼河 
　　白狼河源出昌乐县南东北流经潍县东分二支一会于河一东流有东于河来会又东北经长泊南入于海
　　潍水 
　　潍水俗曰东淮河源出莒州北东南流至诸城县西又东有福山水来会折西北有大浯河小浯河来会经安邱县东有东汶河自沂水县来会经潍县东至昌邑县东南又东北入于海
　　北胶河
　　北胶河源出胶州西北经高密县东入百胍湖有分水岭北水来会北流有药石河自平度州来会又西北至昌乐县东又北入于海
　　南胶河 
　　南胶河出高密县分水岭南东流有白沙河自平度州来会折东南经胶州北有大沽河合小沽河来会又南入于海
　　 运河 
　　（臣）等谨按运河以汶水南旺为上源北至天津南至黄河近地水泉无数无不引为便漕之用兹谨叙载河道经由之州县及所引之诸水用志大畧而江南运河亦以次类着焉
　　运河自山东汶上县南旺北流经郓城县东北东平州西南境西北流有魏河自直隶开州经清丰县入山东濮州经范县寿张县来会西北流经寿张县东阳谷县西北流经聊城县南又北经东昌府城东又北经堂邑县东北又经博平县西北清平县西又北经临清州城有卫河来会河势始盛自此以下不复置闸 【卫河见前卷】 北流经夏津县西直隶清河县东东北流经武城县西南又东北经直隶景州东境又经束光县西又北经南皮县西又东北经沧州西北又东北滹沱河合漳河来会 【滹沱河漳河见前卷】 北流经青县东静海县西又东北至天津府城北白河与桑干水来会 【白河桑干河见前卷】 又东南至大沽入海漕舟至天津即溯白河以达于京师运河自南旺南流并蜀山湖堤经嘉祥县东北境又南至济宁州西南有府河即泗水支流自兖州府合汶上县之光河来又东南泗水来会 【泗水见前】 经鱼台县东北并昭阳湖堤有界河自滕县来会经滕县西有荆沟河来会又栋南有漷河来会又东南经江南沛县东北界又东经沛湖口有玉花河来会又东经山东峄县西界有盘龙河来会又东南经微山湖口北又东经峄县南境有巨龙河自费县来会又东南入江南邳州西北界有泇河自费县来会又南有沂河支津二来会又东南沂河东泒汇骆马湖来会 【沂河见前】 又经宿迁县东北其东分一泒为盐河经沭阳县入硕项湖至海州入于海运河经桃源县北又经清河县北其东又分一泒经安东县北会硕项湖入于海运河即于清河县东南入黄河其西南即清口黄河淮水交会之处东入于海运河分淮水一支东流折东北经清江浦前东南流经淮安府城西其东岸泄水支河口为涧河为射阳湖又南流东岸为泾河为广洋湖又南经宝应湖北口东岸有泄水支河入广洋湖又经宝应县西西岸滨宝应湖东岸皆有泄水支河又南经高邮湖东又南经高邮州城西又南经邵伯湖东又南东岸并有泄水支河折西南经扬州府城东分二泒一南流又分支津先后由瓜洲入江一西南流经仪征县东北又经城南西南流入于江
　　运河自镇江府丹徒县西北之京口经府城西南有支港入于大江又东南经练湖东经丹阳县西北分绕城之左右而南分一支入于大江又南有南运河自溧阳金坛合长荡湖支津及太平河来会又南有丁义河白鹤溪自金坛县来会又东南分一支曰孟河入大江至常州府西北分二支曰桥河曰新园河入大江有长荡湖支津自宜兴县来会分一支经江阴县入于大江又东分一支曰曹港河通江阴常熟昆山太仓诸境运河经无锡县西北分一支经江阴会诸水入大江又南有湖埭镇水自溧阳宜兴金坛来会经无锡县城又南分一支为一泒通常熟昆山诸境又南经浒墅关有光福河自太湖来会又东南至苏州府城分络左右而南有木渎河自太湖合石湖诸渠来会城东南北三面支港纵横属县并达经吴江县北而东贯吴淞江又东南有松江府河来会又南有溪河即湖州府运道东北流来会入浙江界经秀水县北有水自乌镇南通桐乡西通沽州府来会其东有支渠达嘉善县及松江府又南至嘉兴府城北分络左右而南有支渠通属县境经桐乡县东南有长水塘接海宁海盐二县又西南有桐乡河来会经石门县城南有河自德清县来会又西南至长安镇有支河通海盐平湖嘉善达于杭州又经德清县东境至仁和县北而海宁德清余杭诸水皆会过北新关至杭州府城之北
　　皇朝通志卷二十五
　　●皇朝通志卷二十六 
　　地理略三 
　　○地理略三
　　水道三 
　　△水道三 
　　江水 
　　 江水 
　　（臣）等谨按南纪大川以江水为最巨其经由之域及包纳诸水绵亘七省与河水同称巨渎谨考禹贡岷山导江在今四川松潘厅边外崇山千里皆为岷江本源至其西南一源称金沙江者则自西藏卫地发源也经喀木诸境入云南以合于四川其未入边之前已四五千里从来地志未能详载恭惟我圣朝德威广被西藏山水久入版图伏覩钦定舆地全图钦定大清一统志西藏江源有喀七乌兰河有頼楚河巴楚河诸名道里曲折皆可缕述足以补从前志书叙江源者之所未及兹谨述岷山江源于前而以西藏诸川为大江之西南源者载于篇中以纪其实自是而涪江汉水洞庭湖鄱阳湖诸水之入江者均以次条载焉
　　大江源出四川松潘厅边外之民山羊膊岭有二源合流入边界黄胜关内至漳腊营有一水来会经厅东南有茂州铁豹岭水来会又东南经茂州城西北又西南经保县西北汶川县西又东南经灌县西北有纳凹河三江口河来会又东南曰灌口曰湔江分为二派一支东流为沱江经郫县新繁成都新都金堂南经简州资阳资州富顺至泸州复合于江一支正南流又分二派经崇庆州而合又东南有白温江县分出之水来会经新津县东北又南流有自崇庆州分出之水合大邑卭州蒲江水诸来会又东南有沱江支渠环成都府城西流来会又南经彭山县东眉州城东又西南有仁寿县水来会又南经青神县东南有新磨河自丹棱县来会又南有金牛河自夹江来会又南出于重山至嘉定府东北有尼溪自井研县竹公溪自乐山县来会至府西南有阳江即大渡河自灌县大邑县经美诺阿尔古境又南会打箭炉之泸河又东南会越嶲厅河经峩眉县西南会青衣江入于大江青衣江由芦山县经雅州府西会荣经县水经名山县南洪雅县南夹江县西峩眉县东会三峩水至嘉定府西合阳江以入于大江大江东南流至犍为县北又东南经叙州府北又东南有金沙江来会此禹贡之民山江源也　金沙江即古丽水亦曰绳水曰犁牛河出西藏卫地之犁石山东北流有喀七乌兰水来会又东北有拜都河来会又东南会诸水无数行二千余里入喀木境名布赖楚河楘田南千余里名巴楚河又东南六百余里入云南丽江府西北边界折东北始名金沙江有无量河合里楚河自永北厅来会又南有漾共江自鹤庆州来会又东经宾川州北有三道河荅旦河来会经姚州北有泡江自云南县来会经大姚县北又东北有大罗河自永北厅来会又东有鸦龙江自北来会鸦龙江即古若水又名打冲河源出西番里塘城西北山中曰杂楚河东南流合诸水无数行千三百余里至打箭炉边外始名鸦龙江南入四川瞻对土司界又东南有一水亦名打冲河即枯泸水自云南顺宁府来会东流有盐井河来会东南流经永昌府西南境有安宁河自冕宁县合诸水来会折西南入金沙江金沙江东南流东北为四川界西南为云南界有大姚河自姚州来会经武定州西北有龙川江自镇南州经楚雄府定远广通县合诸水来会经武定州北有武定州水四川会理州水并来会又东北有普渡河自云南府治昆明县之滇池汇呈贡县晋宁州昆阳州诸水北流会安宁州富民县及武定州禄劝县诸水来会东北入东川府界有玉虹河会通河自会理州来会又东北有小江自寻甸州来会又东北有以礼河自东川府来会又东北有云南贵州界上水来会经昭通府西北有马湖水来会又东有横江自昭通府经四川筠连庆符县来会又东北经叙州府城东会民江此大江之西南源也　大江东北流有福溪自富顺县来会经南溪县西南有安宁江合珙县长宁兴文诸县水来会经江安县北纳溪县西有纳溪自永宁县及贵州之永宁州来会经泸州城南前自灌口分出之沱江合绵竹县德阳县之绵水石亭江什邡县之白鱼河汉州之雒水岭资阳县之杨花溪仁寿县之珠溪宁顺县之观音河荣县之荣河阳昌县之隆桥河先后合流来会东南流经合江县北有赤水河自镇雄州经贵州之毕节县入四川境合桐梓县水仁怀厅水来会又东北有大麓溪自荣昌县来会又东北有洙溶溪自永川县来会又东北有油溪自璧山县江津县来会经江津县西北有綦江自桐梓县綦江县来会又北至重庆府巴县南有涪江合白水嘉陵江渠河来会 【涪江嘉陵江渠河并见后】 又东北有梅溪自大竹邻水二县来会经长寿县东南有龙溪河自长寿垫江二县来会又东南经涪州城东有黔江即乌江来会 【黔江见后】 又东北有渠溪河自忠州经酆都县来会经酆都县南有葫芦溪自湖南界上经石柱厅来会经忠州南有渰溪河涂并河自梁山县来会经万县南有西河水小江水来会经云阳县南有新军河自湖北施南府界来会东瀼河自开县来会又东北有头塘溪自奉节县来会至夔州府城南经八阵碛东出为瞿唐峡经白帝城南为滟滪堆有小河铁柱河来会至巫山县南有大宁河自湖北竹山县合诸水来会经巫峡有白古水河自建始县来会折东南流入湖北界经巴东县西北而东台诸小水经归州城南有香溪自兴山县来会过黄陵庙经宜昌府境至彝陵南始出峡至宜都县北有清江自施南府合诸水经长阳县来会经枝江县东北松滋县西南有玛瑙河自当阳县来会又东经荆州府治江陵县西南有沮河漳河自远安县经掌阳县来会经公安县东北石首县西北至监利县西有支津会澧水入洞庭湖经湖南华容县东至岳州府治巴陵县西北洞庭湖汇沅湘诸水来会 【洞庭湖所汇诸水见后】 经临湘县西南有自泥湖水来会又东北有陆溪水自江西宁州西界经通城崇阳合诸水来会经嘉鱼县北沔阳州东南又东北有沔阳诸水自东南来会又东北有斧头湖水自嘉鱼县合咸宁县水来会又北有赤野湖会沔阳太白十四湖诸水来会经汉阳府城东南武昌府城西有东湖汤孙湖诸水来会又北汉水自西北来会 【汉水见后】 经江夏县北黄陂县南折东南流有武湖水自黄安县来会经黄冈县西北有华家河自黄安县来会白塔河自麻城县经黄安县来会南流经黄州府西北有白洋湖自咸宁县经江夏武昌县来会经武昌县北又东有巴河自罗田县经蕲水县来会折东南经大冶县东北蕲水县东南有浠水自江南之英山县来会经兴国州东北有湋源湖自大冶县来会经蕲州北有蕲水来会又南有富水自通山县经兴国州来会经广济县西南折东北流南岸入江西界经瑞昌县西北有杨林湖水即湓水来会经黄梅县西南有县河合广济县水来会又东南至九江府治德化县西北亦名浔阳江北岸为黄梅县及江南之宿松县界又东为湖口县西之湖口鄱阳湖汇章页诸水来会 【鄱阳湖章贡诸水见后】 经彭泽县西北江中有小孤山有泊湖水自彭泽来会又北入江南境经东流县西又经望江县东有雷水来会经县东有前长河自潜山县经英山县合宿松之南泊湖水来会又东北有香口河自建德县经东流县来会经县北有漳湖合上流诸湖水来会又有皖水潜水自潜山县经皖口来会经安庆府治东南又经池州府贵池县西北有张溪自建德县来会又东北有枞阳河自桐城县经怀宁县合诸水来会又东北有池河自祁门县来会经铜陵县西南有大通河自青阳县合数水来会经无为州南有荻港水自铜陵县合繁昌县南水来会经繁昌县西北芜湖县西南有石硊河自南陵县来会又东北有鲁明江即清戈江汇旌德太平石埭冱县诸水经宣城县又经芜湖城南来会经太平府治当涂县西南有姑熟溪自宁国府经当涂县合广德州建平高湻诸水来会至和州南有巢湖水自庐州府合肥县合合肥之肥水舒城之界河潜山之巴洋河及巢县无为州诸水来会经太平府城北之采石矶经江宁县西南江浦县东经江宁府城西北折东北流有秦淮水自句容县合丹徒溧水县水经上元城县南至府城分二派先后来会经句容县北六合县东南有滁河自含山县经全椒江浦六合来会东流经仪征县西南运河分流自江都来会 【见前卷】 经镇江府丹徒县西为京口运河自此南达于杭 【见前卷】 江中有金山北岸经江都县南为运河口即淮扬邗沟入于江处 【见前卷】 又东有焦山又东经泰州南丹阳县北有九曲河口经常州府武进县北有连江桥河新园河口北岸为泰兴县南又东北经靖江县南江阴县北有黄田港口又东北经如皋县南通州西又东北经常熟县西北又东为福山港又南经昭文县东北有白茅浦口北岸经余西余中余东吕四诸场之南又北至蓼角嘴与海中之崇明县相对入于海
　　入江诸水 
　　入江诸水 
　　涪江 
　　黔江 
　　洞庭湖 
　　汉水 
　　鄱阳湖 
　　涪江 
　　涪江出松潘厅东北之小分水岭东南流经龙安府治平武县西北有白马河来会又南经江油县东南又经彰明县分流经城之左右而合有小江河即廉让水出平武县经江油境来会又南有石板河自石泉县合诸水来会经绵州东南有茶坪河自安县来会又东南经潼川府三台县西北有巾江水自中江县来会经射洪县北有唐桥溪来会又东有梓橦水自盐亭县来会又南有郪江来会折东南有马桒溪自蓬溪县来会经遂宁县东又南流有关箭溪合乐至县水安居场水来会经合州西南有立石河自永川璧山铜梁县来会又东嘉陵江合渠河来会东南流至重庆府治巴县西北折东流入于大江
　　嘉陵江
　　渠河
　　嘉陵江
　　嘉陵江即西汉水出秦州西南之嶓冢山山在汉源嶓冢之西北四百余里非即禹贡之嶓冢也西汉水西南流有横水岭水自西和县来会折西流至礼县东南又西经西和县西北有岷峩江水来会经阶州东北成县西南有潭河来会经成县南畧阳县西北有黑峪江自秦州来会又东南有九龙池水自微县来会又南有嘉陵谷水自凤县经两当县合诸水来会始名嘉陵江南流经畧阳县西又经宁羌州西北又南经四川广元县北界有七盘关水来会经广元县西昭化县东北有白水江来会白水江即古桓水亦曰垫江出边外洮源东南之西倾山东南流入甘肃边武都关南有白龙江自岷州分水岭东南流合诸水来会经阶州西南又经文县北又南入四川界经昭化县北有黄沙江来会又东南入于嘉陵江嘉陵江西南流有剑水自剑州来会经苍溪县西又经保宁府西南有东河自宁羌州经广元县来会经南部县西北蓬州西北有西河自剑州经阆中南部县来会经南充县东北有蛮子河自西充县来会又东南有西溪自岳池县来会经定远县东北折而南至合州东北有渠河来会又南流入于涪江
　　渠河
　　渠河为巴水渠水二源之合名巴水出陕西西乡县西南之大巴山西流入四川通江县界有洪口河自陕西界来会又西南有西河来会至巴州东南有南江水自陕西界合诸水经仪陇县来会又东南至渠县合渠河渠河三源俱出太平县经东乡县而合经达州城东有蹬子河自新宁县来会又西南有清溪河自大竹县来会至渠县东北有巴江来会西南流有流江河自仪陇营山二县来会经广安州东北至合州之嘉渠口会喜陵江以入于涪江
　　黔江 
　　黔江即乌江出贵州威宁州东北山东北流有则底河自云南镇雄州来会又东南伏而复出经毕节县南又伏二十余里复出曰天生桥有落脚河自大定府来会又东北经黔西州南有杨柳河以麦河自平远州来会又东有三坌河自安顺府合威宁州安平清镇县诸水来会经修文县西北有鸡公河自广顺州合诸水来会经开州西有以济河自黔西州来会经遵义府南境有清水江自贵阳府治合龙里贵定县诸田来会经壅安县北有湘江自遵义府合绥阳县诸田来会又东南有湄潭县水饔安县水来会经余庆县西北又经石阡府西龙泉县南又经思南府西南有清江溪来会经印江县西北婺川县东北折西北入四川酉阳州西南界又北有南溪河自湖北施南府来会经彭水县南有长溪自贵州婺川界来会又西北有中清河自湖北利川县来会折西南有渡头河自绥阳县正安州合诸水来会又西北有大溪河自南川县来会又北至涪州城东北入于大江
　　洞庭湖 
　　洞庭湖所汇诸水除澧水一源出湖南桑植县境一源出永顺府西北大山一源出桑植县之太平镇合流经安福县西南又东南经永定县南东流经慈利县西有九溪河自施南府东境宣恩县会长乐县之雾江经安福县来会东流有铁水河自长乐县来会经石门县南又东经澧州城南分为二派一东北流有大江支津自江陵县西南合三冈湖诸田自公安县来会一支东南流合石门县之道溪水东流又分数支至安乡县西北群流并合有从河自常德府武陵县来会又东分为二派一东南流入洞庭湖一东北流合公安县东北之白莲湖水至华容县西南境入洞庭湖
　　沅水
　　湘水
　　沅水
　　沅水一源曰潕水即镇阳江出贵州平越府东北经施秉县南又经镇远府城南而北又经思州府南有思州河来会经玉屏县西南有户溪江自思州府来会折东南入湖南沅州府芷江县西南界又经黔阳县北有清水江自贵州平越府之猪梁江都匀府之马尾河合诸水及靖州之渠河来会既合清水江东流有竹舟江自绥宁县合城步县诸水来会又东北经辰溪县东南有双龙江即溆水自溆浦县来会又有麻阳河即辰水自铜仁府来会经泸溪县东南有武溪自干州来会北流有蓝溪自辰州府沅陵县来会至府城西南有酉水自四川酉阳州合诸水来会又东北有马底河自沅陵县来会又东北经桃源县东南又经常德府武陵县南又东分数支经龙阳县北而合又东北入洞庭湖
　　湘水
　　湘水源出广西桂林府兴安县南曰海阳江北流分为二复合有六洞山水自湖南城步县来会又东北始名湘江经全州城西南有罗江自湖南新宁县界来会有灌水自灌阳县来会又东北入湖南界经东安县东南有右江来会经永州府治零陵县西北有潇水自道州合永明江华宁远三县诸水名曰尼江经府城西来会北流经祁阳县西有卢洪江自东安县来会经常宁县北有春陵水合岿水自蓝山嘉禾新田桂阳州来会经衡州府治衡阳县东南有烝水来会北流有郴江自耒阳县合桂东桂阳兴宁郴州永兴诸水来会经衡山县南有洣水合攸水自郚县茶陵州攸县及安仁县之小江来会又北有水自衡山来会又东北有渌江合泗汾河自醴陵浏阳合江西之澕乡万载县诸水来会经湘潭县东南有涟水自湘乡县来会经长沙府治善化县西南有浏阳河自浏阳县来会稍北有黄泥江自东北来会又北有沩河自宁乡县来会又北有资江自益阳县合武冈州新宁邵阳新化安化诸县水分支经湘阴县沅陵县先后入洞庭湖其正支东流来会经湘阴县西南有泊水自平江县合诸水分流来会湘水分二派复合入洞庭湖
　　洞庭湖亘岳州常德荆州澧州三府一州巴陵临湘监利沅江益阳安乡华乡华容八县周围八九百里玉岳州府西北入于大江
　　汉水 
　　汉水即漾水源出宁羌州北之嶓冢山即禹页导漾之嶓冢也经沔县西南有沔水合浕水沮水来会经偯城县南有黑龙江自郿县合斜谷水偯城水来会经汉中府治南郑县西经城城固县南有马扈河铁台河来会经洋县有有潜水来会有沙河自西乡县来会南流有洋河合木马河来会经石泉县西南又经紫阳县西有渚河自四川太平县来会又东有香河自平利县来会经兴安府西有越河自安康县黄羊河自平利县来会经洵阳县南有洵河自鄠县经长安县合镇安县水来会东流有吉水河自湖北郧西县来会经白河县城北又东入湖北郧阳府界经郧西县南有陡河即堵水自竹溪竹山二县合诸水来会经郧县西至均州西北有曾河来会又东南有丹河自河南淅川县合陕西商州山阳商南县诸水来会经光化县西南谷城县东南有南河自房县合保康县水来会经襄阳府北樊城南有白河即浊水唐河即淯水自河南新野合南阳府诸县水邓州诸水及枣阳县之滚河来会经宜城县东有蛮河即鄢水自南漳县来会经安陆府锺祥县北经荆门州东南又经京山县西南潜江县北有支津交汇为云梦 【见后】 汉水正派自大泽口东北流又分支津经潜江县东北汇为沔阳北湖其正派东南流又分二派北派经天门县南合松湖支津水南派经沔阳州北又分支津为白泥赤野诸湖又东北流与北派合过汉川县南有松湖文津水来会又东有溠水涢水自随州合德安府云梦应城诸县水来会经汉阳府治西北有赤野湖水来会又东北有三里河自应山县经孝感县来会折东南至大别山麓入于大江
　　云梦泽
　　云梦泽
　　云梦泽跨江南北盖八九百里自枝江而东为松滋为公安为石首为华容滨江南岸多薮泽即所谓江南之梦也江北尤巨自荆州府江陵以东监利以北沔阳州前后左口诸湖皆受汉水支津至嘉鱼县东北汉阳府西南境分流以入于江汉水之东北岸自京山天门应城云梦孝感东南至黄州群水潴汇亦即古泽皆入汉之水所潴而又分流以入于汉水
　　鄱阳湖 
　　鄱阳湖所汇诸水　章水源出湖南郴州桂阳县东东流入江西南安府界经崇义县西北又经上犹县西南又经南康县北至贑州府治贑县西南有池江自南安府大庾县经南康合诸水来会至贑州府西北贡水来会
　　贡水 
　　贑江 
　　上饶江 
　　旴江 
　　锦江 
　　修水 
　　鄱江 
　　贡水 
　　贡水即古湖汉水源出福建汀州府长汀县西北西流入江西瑞金县界经会昌县东北有雁门水自长宁县来会又西北有梅村江自安远县来会经雩都县东南有梅川水自宁都州合石城雩都县诸水来会西流有潋河合濊江水自兴国县来会又南有桃江自信丰县合龙南县定南厅诸水来会经贑州府东北与章水会曰贑江
　　贑江 
　　贑江自贑州府城东北经万安县东南有皂江自贑县来会又西北有遂江自龙泉县来会经泰和县西南有牛吼江自永宁县来会又东北有云亭江自兴国县来会至吉安府庐陵县东南有庐水自安福县合永宁永新诸水来会经吉水县西南有恩江自永丰县来会经峡江县东南新淦县西南有象江泥江自永豊县来会至临江府清江县东南有秀江即袁江自新喻县合萍乡宜春分宜县诸水来会经豊城县西又北分为二支一东北流有旴江支津 【旴江见后】 自建昌抚州二府境来会一西北流会瑞州府之锦江水 【锦江水见后】 至南昌府西南合流又北支渠无数连终交错入于鄱阳湖
　　上饶江 
　　上饶江一名信河即玉山水有二源一源出玉山东北曰上干溪西南流至广信府上饶县东南一源出广丰县东南当浙江福建之界有江山县水浦城县水来会曰永丰溪至广信府南而合曰上饶江经铅山县北分二派纳诸水而合经兴安县南戈阳县东南又经贵溪县西南有须溪来会经安仁县东南有白塔河自泸溪县合光泽县金溪安仁诸县水经龙虎山来会经余千县东南合诸水折西流与旴江贑江支津汇入鄱阳湖
　　旴江 
　　旴江即古旴水亦曰临川江源出广昌县有三支合流经县南又经南丰县西南北流经建昌府南城县东南有新城县之黎水来会西流有金溪县水来会又北经抚州府城东有临水自崇仁县东北合宜黄县水来会又西北分支一西流经丰城县东至南昌府城西南一北流经进贤县西南新建县东北又分二派与西流一派并入鄱阳湖
　　锦江 
　　瑞州府锦江即蜀水一名筠河又名瑞河源出万载县西北东流经上高县西北有藤江自新昌县合临江诸水来会经高安县西有凤岭水龙口水来会至南昌府新建县西南会贑江入鄱阳湖
　　修水 
　　修水出宁州西南与湖南界之幕箪山东北流有南楼岭水来会又东北有武宁县水来会经武宁县东南又经建昌县东南有靖安县之长溪奉新安义县之冯水来会分数派会贑江支渠入鄱阳湖
　　鄱江 
　　鄱江即古番水源出安微婺源县北西南流入江西界经德兴县北又经乐平县东有大溪自婺源德兴县来会至饶州府治鄱阳县东南有余水自万年县来会又北有昌江自祁门黟县经浮梁县来会又西南有西湖水来会入鄱阳湖
　　鄱阳湖
　　鄱阳湖
　　鄱阳湖汇章贡诸水亘南昌饶州南康九江四府南昌新建建昌德安星子德化湖口都昌鄱阳余千十县之境东北至湖口县境八于大江
　　皇朝通志卷二十六
　　●皇朝通志卷二十七 
　　地理略四 
　　○地理略四 
　　水道四 
　　△水道四 
　　太湖诸水 
　　浙江诸水 
　　闽江诸水 
　　粤江诸水 
　　云南诸水 
　　新疆伊犂诸水 
　　 太湖诸水 
　　荆溪 
　　金线泉河 
　　合溪 
　　苕溪 
　　余不溪 
　　七十二溇 
　　吴淞江 
　　娄江 
　　荆溪 
　　荆溪在宜兴县城南其在城西者曰西溪东曰东溪凡广德州溧阳金坛诸县水皆来会东北流至百渎口入太湖
　　金线泉河 
　　金线泉河出长兴县西北境东南流至夹浦港入太湖
　　合溪 
　　合溪即箬溪亦名若溪出长兴县西东流有南溪来会经县北运河支渠来会至大沉湾港入太湖
　　苕溪 
　　苕溪出孝丰县南之天目山经县城东北流经安吉县东南分二支而合会诸水又分二支一经长兴县东南合运河又分二支一支仍入运河一支与正流合至湖州府城西有余不溪来会又分二支一为小梅溪入太湖一会府城东诸水至大钱湖口入太湖
　　余不溪 
　　余不溪即东苕水其上源曰北溪出临安县西北与孝丰界之东天目山东南流一源曰南溪出临安县西与于潜界之化龙镇东流与北溪会经余杭县南分二支而合有武康县水来会北流有小山河自钱塘县北界来会经德清县南有封溪及后溪自武康县来会分为三派一东塘河自德清经归安石门县至湖州府城南一西塘河行德清县境一正流经武康县东至府城西南并合又分支津一经嘉兴府西北境又经吴江界入运河正流会苕溪水至大钱口入太湖
　　七十二溇 
　　七十二溇在乌程县者三十有八在长兴县者三十有四并入太湖
　　太湖即古震泽亦名具区又名笠泽五湖环二省常州苏州湖州三府宜兴荆溪武进阳湖无锡金匮吴县长洲吴江震泽长兴乌程归安十三县地下流入海最大者曰吴淞江曰娄江
　　吴淞江 
　　吴淞江自太湖分流出吴江县东南经吴县合庞山湖经昆山县西又经青浦之淀山湖入松江府华亭县境合赵屯大盈顾会崧子盘龙五浦水入上海县西北至黄浦合嘉兴平湖县水及苏州淀山湖汇为三泖湖东北入于海
　　娄江 
　　娄江今曰刘家河自太湖分流经吴江县西北至苏州府城西入运河又东受阳城巴城诸湖水经昆山县南又经太仓州城南诸水悉会至刘家口入于海其别支为七鸦浦自昆山合常熟诸水至太仓州北入于海
　　 浙江诸水 
　　浙水有南北二源　北源徽江亦曰新安江出徽州府歙县西北与黟县界之黄山至府城西南有东界河自綪溪县来会又南有南港河自黟县经休宁县合婺源县之率山水来会入浙江严州府界南流经湻安县南又南有龙溪自遂安县来会经建德县西有艾溪自寿昌县来会经严州府治建德县南南源来会　南源有二一曰衢港一曰婺港衢港亦曰信安江源出开化县北二支合流经县东东南流经常山县西北至衢州府城西有文溪自江山县南仙霞岭来会经龙游县北有笋箨溪自寿昌县桃溪自遂昌县来会又东北有汤溪县水来会又东北至兰溪县南婺港来会婺港亦曰东阳江出东阳县东之大盆山西流有小溪来会经县城北又西经义乌县城南有荆浦溪来会又西有慈航溪来会至金华府城南有梅溪亦曰缙云水自缙云县东北合好溪水经永康武义县合诸水来会西流分二泒南支先入衢港北支至兰溪县南与衢港会北流至严州府城东南与新安江合　二江既合北流过七里濑经桐庐县东南有桐溪水自于潜昌化经县界来会至富阳县界有新城县溪水来会又东北有湖溪自浦江县经富阳县界来会至县城南有筱岭水来会折北流东岸经箫山县境有浦阳江即浣江自浦江义乌诸暨山阴县境合诸水来会入钱塘县南境折东北流至杭州府城东南南岸即萧山县境又东北经萧山县北境又东北至龛山与北岸海宁州境之赭山相对如门入于海
　　西湖在杭州府城西源出诸山中汇为湖周三十里其水引贯城而东出灌海寍州田
　　三江口在绝兴府北山阴会稽萧山三县诸水之尾问也腹曰鉴湖其源无数在会稽东南境者曰东溪合若耶寒溪上灶诸水在山阴西南境者曰西溪合相溪余支溪诸水在萧山境者合运河西河塘河湘湖诸水俱汇至三江闸入于海闸称三江从古名自山阴筑临浦坝浦阳江已入于浙会稽筑■〈山豪〉坝曹娥江自入于海东西两江俱不从此入海也
　　曹娥江 
　　甬江 
　　灵江 
　　曹娥江 
　　曹娥江即剡溪源出天台及东阳县境经新昌县西北至嵊县南有西港来会东北流有新昌宁海奉化三县水合而来会又北流东为上虞界西为会稽界又东北有夏葢湖水来会入于海
　　甬江 
　　甬江即鄞江有二源南源曰姚江出余姚县西南经上虞县南又经慈溪县南有蓝溪文溪诸水来会有二坝分为南港东港北源曰奉化江出奉化县西南经县城东南有东剡溪来会北流分二支北支与慈溪二坝下流会至宁波府城南与南支台又东北与姚江之南港东港先后并会经镇海县南又东入于海
　　灵江 
　　灵江亦曰澄江出天台县西南合天台山诸水东北流经临海县西北有仙居溪水自仙居县南合缙云界之冯水师山水永康界之苍岭水天台界之白水来会经台州府城西有临海东境诸水来会又东南黄岩县之永宁江来会又东入于海
　　瓯江亦曰永嘉江出处州府龙泉县西南经城东又经云和县北有遂昌松阳二县之大溪来会至处州府西南有虎踏溪自宣平县来会又东有缙云县溪来会又东南有腊溪自青田县来会经青田县西北有彪溪自景宁县来会折东南入温州府永嘉县境至府城南有楠溪自仙居县来会又东有永宁河来会经乐清县西南又东入于海
　　 闽江诸水 
　　闽江即建江有三源东源建溪出浦城县北南流经县城东南有新溪来会又南有临江溪来会经建阳县东至建宁府治瓯宁县西北有崇溪自崇安县合武彝山九曲溪经建阳合邵武县诸水来会东南流有东溪自浙江龙泉庆元经松溪政和二县来会至延平府东北南至延津西源富屯溪出光泽县西东流经邵武府城北又东南经顺昌县西有将溪自将乐县会建宁泰宁二县诸水来会东流会沙溪西南源沙溪出宁化县西东南流有淮溪自长汀县来会经清流县西又东南有文川溪自连城县来会经永安县西东北流有坊溪沙洋溪自归化县来会经沙县西南至延平府西北境与西源富屯溪会东南流至延津与东源建溪会东古流有尤溪自大田尤溪二县合诸水来会经古田县南又经闽清县东北至福州府侯官县西分二派曰南台江曰陶江支浦相错南台江东流经福州府城南陶江东南流有双溪自德化县经永福县来会东流二江复合有福清长乐县水来会经长乐县北入于海
　　兴化府江 
　　晋江 
　　九龙江 
　　汀水 
　　漳水 
　　兴化府江 
　　兴化府江出仙游县三溪合流至府治莆田县西分为二派而合东南流入于海
　　晋江 
　　晋江出永春州西北经州城南又经南安县西北有安溪水自安溪县来会至泉州府治晋江县境东南流入于海
　　九龙江 
　　九龙江出寍洋县西北经县南有乐溪来会经漳平县西北有雁石溪自龙岩州合诸水经漳平县来会经漳平县南有感化溪永福里溪来会入漳州府治龙溪县北南流经长泰县西经漳州府城西南有南溪合南靖县诸水来会经海澄县西又东流入于海
　　汀水 
　　汀水亦曰韩江出汀州府长汀县南流经上杭县北曲折流有永定县溪水来会西南流入广东界经太埔县北有小靖溪自福建永定县来会又西南有大靖溪自平和县来会其西有大溪自福建武平合镇平平远长乐兴宁诸县水及嘉应州水来会西南流有土槎溪桐溪自饶平县来会经潮州府北有揭阳江支津水来会 【揭阳支律见下】 至澄海县西北分二派先后入于海
　　漳水 
　　漳水出漳州府平和县西南及漳浦县西之靖龙山东南流经漳浦县南又东南合二小水入于海揭阳水亦曰琴江出永安县东东南流经普宁县西北有揭阳山水来会又东有鲤湖溪来会经揭阳县南分二派一支至潮州府治西南又分二派皆入于汀水正支南流有惠来会水来会至湖阳县北入于海
　　 粤江诸水 
　　东江 
　　北江 
　　西江 
　　潭河 
　　阳江 
　　窦江 
　　南廉江 
　　廉江 
　　钦江 
　　东江 
　　粤江有三大源　东江即龙川水出江西安远县南山入广东和平县境有鹤子水亦自安远县来会又东南有寻都江自长宁县来会又西南会和平县左右诸溪经龙川县城东南又经河源县东北有新丰江自连平州合诸水又合长宁县之罗纹水来会又西南有榄溪自永安县来会至惠州府东北有淮水自归善县合诸水来会经博罗县西南又经东莞县东北有增城龙门县水新安县水并会经东莞县城北又西经番禺县东至广州府城东南有北江支津合从化花县水来会 【北江支津见后】 又西会北江西江为三江口入于海
　　北江 
　　北江即浈水出南雄府保昌县北之梅岭曰大庾河至府东北有保水合昌水来会西南流经始兴县东北有始兴溪合诸水来会又西南有锦江自仁化县来会经韶州府治曲江县东北有乐昌县水即溱水自湖南宜章县合诸水来会又西南有漠溪自乳源县来会宣溪自阳山县来会经英德县东南有翁江自翁源县来会又西南有洭水自阳山县合连山县连州诸水来会经清远县西分为二派一支曰绥江经三水县分一支与西江支津会又东北至广州府城西会西江正支东流有花县水从化县水来会又分二派东派会从化水于石门南为巨浸分支津会东江正支于府城西南会西江及东江水又南入于海
　　西江 
　　西江有桂黔郁三源　桂江即漓水源出广西桂林府兴安县南北流至县东南为分湘漓洒折西南有银江自灵川县北境来会经县东南至府治临桂县北分而复合有马溪来会西南流有相思江合永宁州永福义宁县诸水来会经阳朔县东北有县溪来会经平乐府北有龙江自恭城县来会又南有荔水自荔浦县合修仁县之修江来会经永安州东北又经昭平县北有金芝岩东水来会又东南有苍梧县水来会至梧州府城西黔江郁江来会东流至广州府会浈江龙川江入于海黔江即北江右江又有三源曰柳江曰北盘江曰南盘江　柳江出贵州永从县西生苗山中入县西界曰福禄江入广西怀远县境东南流有水自永从县西南境来会又东南分二派至怀远县北而合经融县东北曰融江经罗城县东北至柳城县西北有龙江自庆远府会贵州独山州荔波县水及南丹州河池州思恩宜山忻城天河诸县水来会曰柳江至柳州府马平县西南有洛清江自雒容县合永福县诸水来会经象州北而南有都泥江即两盘江来会
　　北盘江出云南沾益州北境经可渡桥受贵州威宁州水入贵州界伏流复出经安南县北有拖长江自普安州经普安安南二县来会始曰盘江经永宁州西境有阿黑河合拒马河自安南县来会又南有马军河自南笼府来会又东有寍谷河自安顺府合镇宁永宁二州水来会经南笼府东北又南入生苗介东南流入广西泗城府北境又东南南盘江来会　南盘江亦名红水江出云南沾益州西北经州城南有磨刀溪自曲靖府南宁县来会经南宁县境又经陆凉州东南湖泽中西北流经宜良县东北又经路南州西经澄江府治河阳县东有白龙潭水自路南州来会又西囿仙湖受江川县水来会经弥勒县西宁州东北有小曲江合新兴州嶍峨河西通海三县及宁州水来会又东南有水自弥勒县来会经阿迷州北有蒙乐河自临安府建水县合石屏州之黑龙湖水来会折西北经广西州南境广南府西北境又东北至广西西隆州界有马别河自开化府北山经广南府境来会又西北至罗平州东南有九龙河自罗平州合师宗县水沾益州水平彝县水来会折东流有清水河自广南府北境来会又东北有河自普安州普安县来亦名马别河经南笼府境来会经泗城府西北境北盘江来会　两盘江既合总名曰红水河东流经东兰州东北又经那地州西北经东兰州东又东南经猺山中百余里又东南经思恩府北安定土司南有芦江来会经忻城县西南有那龙江刁江自那地州来会经迁江县西北有青水江合上林县宾州诸水来会经来宾县西南有经象州西南柳江自州西来会自此而下总名曰都泥江经武宣县西北至浔州府治桂平县西北境分为二派一南流一东北流皆会西来之郁江自此以下总名浔江经平南县西南有白沙江自容县来会经藤县西有蒙江自永安州合诸水来会又有剑江合北流容县岭溪三县之水来会又东北至梧州府苍梧县西又东桂江自召平县来会而东入广东界郁江即南江左江亦有二源北源曰西洋江南源曰丽江
　　西洋江出广南府治宝宁县西北经府城西东南流入广西西林县界有同舍河自广南府经西林县合诸水来会又东南有者郎河自土富州来会经泗城府南又经镇安府南有泗城府北山水来会经奉义州北有水自田州来会经上林县西北有泓渰江自镇安府合向武都康佶伦诸州水来会经隆安县北有归德土州水来会又东南有龙床江自万承土州经永康州来会又经州境北有驮蒙江自思恩府经武缘县合诸水来会又东南至南宁府治宣化县西之合江镇丽江来会　丽江一源出归顺州北经交址界入下雷州西境有驳来水合流珠水来会经安平州北有龙英州水来会经太平州北有龙水自养利州合万承州茗盈州水来会经太平府西北是为北源一源出交址地流入广西上下冻州西经龙州南有凭祥州水来会又东南有水自思州来会折东北至太平府西是为南源二源合东流有水自江州来会又东有水自左州忠州来会经新宁州西北有水自罗阳土县来会又南至合江镇西洋江来会　二江合为郁江经南宁府西南有伶俐水自昆仑关来会经永湻县西北又经横州西南有横漾江洪流江自广东境来会经兴业县西北有武思江自贵县来会经贵县西南又东有横眉江自郁林州来会至浔州府治桂平县西南又东黔江支津来会又东北黔江正派来会
　　黔郁二江既会于浔州府曰浔江又东会桂江于梧州府入广东界经封川县西北又经西宁县北有武仓水自罗定州来会经德庆州南有諯山水来会又南有连州河自罗定州来会经东安县北至肇庆府治高要县西南有罗银水合新兴州水来会又东北有贺江自连山县合阳山水经贺县富川县开建县合东安县水经怀集县广宁县四会县合诸水来会稍东分二派一东流会浈江之支津经三水县南至广州府西一东南流经高明县东北又分支津二于新会县东北顺德县南先入于海正派东北流至广州府西南会东派汇为巨泽浈江及东江龙川水并来会又南至大通湾入于海
　　潭河 
　　潭河出恩平县经开平县南有龙镇江自新宁县来会至新会县东南入于海
　　阳江 
　　阳江出罗定州东南经阳春县北又经阳江县西北东流入于海
　　窦江
　　窦江出信宜县东北经高州府治茂名县东北又经化州东北有罗江来会又东有赤岭水自电白县来会经吴川县西入于海
　　南廉江 
　　南廉江出广西陆川县南流入广东界经石城县北又经遂溪县西北入于海
　　廉江 
　　廉江出广西郁林州境经陆川县北有兴业县水来会经博白县西北西南流入广东界经廉州府治合浦县东北有白沙江来会又西南有武利江自灵山县合诸水来会至府城西南入于海
　　钦江 
　　钦江出钦州东北至钦州东南有渔洪江合凤凰江来会南流入于海
　　 云南诸水 
　　河底江 
　　李仙江 
　　澜沧江 
　　漾濞江 
　　潞江 
　　龙川江 
　　槟榔江 
　　河底江 
　　河底江出大理府南境一源自云南县西北合赵州东南水蒙化厅北水东南流一源自赵州南境经蒙化厅西而合东南流经景东厅东北有马龙河出镇南州经楚雄府南境南安州西南境来会至元江州北有羊溪自富民县经罗次安宁禄丰易门新平合广通南安诸州县水来会东南流至元江州北东北流有新平县水合嶍峨诸水来会又东南入安南国界
　　李仙江 
　　李仙江即景东河出蒙化厅东南经景东厅北东南流有镇沅州水来会又南流经威远厅东又东南有阿墨江合诸水来会又东南入安南国界
　　澜沧江 
　　澜沧江源出西藏喀木境曰拉楚河行藏地曲折数千里入云南丽江府界分二派一曰漾备江 【见后】 一南流经云龙州西北有沘江来会经永平县西永昌府东又东南经顺宁府北又经云州北境漾备江来会经景东厅西顺宁府南又西南有棘蒜江合诸水来会又东南有巴景河康郎河来会又南有猛赖河自普洱府来会又东南有罗松江来会又东南入阿瓦国经老挝安南入于海
　　漾濞江 
　　漾濞江即古叶汽水澜沧之沱江自澜沧分支东南流经剑川州西又东南有东剑海自丽江府合鹤庆州诸水来会经浪穹县西又经邓川州西南至大理府治太和县西北又东南有洱海自府城汇浪穹邓川赵州诸境水西南流来会南流有云龙州水经永平县来会经蒙化厅西至云州北复与澜沧江会
　　潞江 
　　潞江源出西藏卫地曰哈喇乌苏经喀木境共行三千余里入怒夷界曰怒江南流入云南丽江府界曰潞江云南西北以此水为边共五百余里南流至永昌府保山县境南流有南甸河自湾甸土司合永昌府河及镇康土司水来会又西南经腾越州东入阿瓦国界
　　龙川江 
　　龙川江河出西藏喀木境曰薄藏布河入云南腾越州界东南流经龙山土司东有芒市河来会西南流会诸水入缅甸界
　　槟榔江 
　　槟榔江出腾越州西北境■〈犭栗〉■〈犭栗〉界山东南流有大盈江自腾越州北合诸水来会又西南有盏达河来会又西南有彝送河自巨石关来会又西南有腊撒河来会又西南入缅甸界
　　 新疆伊犂诸水 
　　（臣）等谨按西域新疆在甘肃省之西西藏之北广袤二万余里皇上圣武丕昭汜蒙入化天山南北列校兴屯资灌溉之饶腴控襟带之雄胜水道所在皆一一可以指数今考自葱岭和阗数大源及诸源汇入为大河已见河水卷中兹不重述惟山北诸水以伊犂河为最大自巴勒库勒乌鲁木齐己设镇西府迪化州隶于甘肃省水泉浚发不一以无经统大川可指名者故不复条述今序次伊犂东西路水谨遵钦定舆地全图钦定皇舆西域图志所列诸水自来会西载于篇中以昭圣朝疆理无外之盛轨焉
　　赫色勒巴什淖尔 
　　烘和图淖尔 
　　额彬格逊淖尔 
　　布勒哈齐淖尔 
　　伊犂河 
　　图斯库勒 
　　塔拉斯河 
　　赫色勒巴什淖尔 
　　赫色勒巴什淖尔源出伊犂东路额尔齐斯岭之南曰布拉干河西流有青吉勒河来会又西汇于赫色勒巴什淖尔
　　烘和图淖尔 
　　烘和图淖尔源出伊犂东路额雨齐斯岭之西北曰额尔齐斯河西北流有哈喇图河来会又西有奇喇河来会又西有博喇济河尼斯库河来会北流汇于洪和图淖尔淖尔西北有昌吉斯河柴罗尔河合北额尔齐斯河来会在塔尔巴噶台之东境
　　额彬格逊淖尔 
　　额彬格逊淖尔源出迪化州境东泙为呼图克拜河西源为玛那斯河并流而汇于淖尔
　　布勒哈齐淖尔
　　布勒哈齐淖尔在库尔喀喇乌苏之西源出天山北麓曰库尔河北流而西有济尔噶朗河来会又西有额布图河来会其北有绰尔河来会汇于布勒哈齐淖尔淖尔之西有昌河北流来入又西有鄂拓克赛里河会数水又会库色木苏克河东流来入其西有裕勒雅尔河额敏河自为经流不人淖尔又有阿拉克图古勒淖尔合诸小水潴蓄成泽
　　伊犂河 
　　伊犂河出天山北之浑都赖岭合诸水东流折而北有搭拉锡克河来会经伊犂城曰伊犂河北行有空格斯河自东南境来会有哈什河自东北境来会折而西北合察罕乌苏阿里玛图河诸水又有策集河萨玛勒河奎屯河并会北流会阿斯哈岭以北　水折东北汇于巴勒喀什淖尔淖尔之北为哈萨克界其东有爱呼斯河合必齐于河来入东南有察林河合摩垓图河来入
　　图斯库勒 
　　图斯库勒在天山木素尔峯山群源竞发环集而潴于库勒其大者曰济尔噶郎河曰招哈河曰哈喇河并汇自西北流出为吹河受萨勒齐图乌兰乌苏阿尔察克图察罕乌苏诸水又西北有和尔衮河合墨尔根河古尔班哈纳图河自南来会又西北汇于和什库勒
　　塔拉斯河 
　　塔拉斯河源出天山额得墨克岭之北西北流有古尔班哲尔格河合诸水自北来会又有乌可克岭水自南来会又西北有哈喇布拉河自西南来会北流有哈拉河合北山数水自东来会西北流经塔拉斯地汇为淖尔是为伊犂之极西境其西为右哈萨克界
　　皇朝通志卷二十七
　　●皇朝通志卷二十八 
　　地理略五 
　　○地理略五 
　　疆域一 
　　△疆域一 
　　（臣）等谨按郑樵通志地理畧首列水道一门次载厯代封畛盖以水道系郑樵所创撰厯代封畛则悉仍通典原文而唐以后一与焉故其先后之序如此窃惟疆域建置为一代之定制宜列于卷首水道亘古不易其所由殊者实因州县之异名是府州县应列为经水道应附为纬今纂皇朝疆域四卷叙于地理畧之首而水道次之恭惟我圣朝与图式廓疆理无外自国初定制以来省会之建设府州厅县之创置裁并因时立法宏纲巨维达于海宇兹谨条载现在经制凡为国初所厘定至今不改者不复加注其自康熙年间以来增建移属之迹逐一详注于各州县之下以资参考至若圣迹龙飞兴京鼎建俄朶里城为发祥重地吉林黑龙江为统辖要区则谨遵皇舆裁成式载于盛京篇中各蒙古蕃属翊载天家也守勿替自国初附属之内扎萨克为旧藩康熙问抚顺之喀尔喀雍正间底定之青海厄鲁特为新蕃既己建官分属久隶职司我皇上圣武丕昭荡平伊犂回部二万余里平定两金川革心归化若巴勒库勒乌鲁木齐已设镇西府迪化州隶于甘肃省金川亦设美诺厅阿尔古厅隶于四川省其天山南北伊犂诸路回部诸城分土开屯授职制贡不异赤县黄图是用稽考册籍列于直省之后并遵钦定一统志条例依次甄载大矣哉东踰瀛海西越流沙北超绍漠南迄南荒版图灿而职守彰碁布星陈群汪翔乎德化越考黄帝方制万国虞夏迭建州域成周列服职方未有若我朝之中外一家广输四达者至于郑志所述汉十三部唐十五道又岂可提衡而并论也欤
　　京师 
　　盛京 
　　兴京 
　　直隶省 
　　山东省 
　　山西省 
　　 京师 
　　京师顺天府领京县二州五县十有七　大兴 【京县】 宛平 【京县】 通州　昌平州　涿州　霸州　蓟州　良乡　固安　永清　东安　香河　三河　武清　宝坻　顺义　密云　怀柔　房山　文安　大城　保定　平谷　宁河 【雍正元年设】 
　　 盛京 
　　奉天府 
　　锦州府 
　　奉天府 
　　盛京奉天府 【顺治十四年设】 领州二县六　承德 【附郭康熙三年设】 　辽阳州 【天命九年建都于此号曰　东京十年由此徒都　盛京又于此设辽海卫顺治十年改辽阳府附府为辽阳县十四年罢府以县属奉天府康熙三年升为州】 复州 【雍正十二年设】 海城 【天命十年设海州顺治十年改海城县】 　盖平 【天命十年设盖州康熙二年改盖平县】 　宁海 【天命十年设金州雍正十二年改海县】 　开原 【康熙三年设】 　铁岭 【天命十年设铁领卫康熙三年设县】 
　　锦州府 
　　锦州府 【康熙四年设】 领州二县二　锦县 【附郭天命十年设锦州康熙元年改绵县属奉天府四年于县设绵州府以县为附郭治】 　宁远州 【康熙三年设属广宁府四年属锦州府】 　义州 【雍正十二年设】 　广宁 【康熙三年设广宁府广宁县四年罢府以县属锦州府】 
　　 兴京 
　　兴京 【在　盛京东南三百里　国初　　　肇祖筑城以居　　　太祖高皇帝龙兴于此崇德八年升为　兴京】 
　　俄朶里城 【在　兴京东一千三百里　本朝　　　远祖建都于此实为万世发祥重地】 
　　宁古塔将军 【驻吉林乌喇城在　盛京东北八百一十八里】 
　　黑龙江将军境 【驻齐哈尔城在　盛京东北一千七百余里】 
　　 直隶省 
　　直隶省兼管顺天府所属府十直隶州六
　　保定府 
　　永平府 
　　河间府 
　　天津府 
　　正定府 
　　顺德府 
　　广平府 
　　大名府 
　　宣化府 
　　承德府 
　　遵化州 
　　易州 
　　冀州 
　　赵州 
　　深州 
　　定州 
　　保定府 
　　保定府省会领州二县十五　清苑 【附郭】 　祁州　安州去满城　安肃　定兴　新城　唐　博野　望都 【初名庆都乾隆十一年改】 　容城　完　蠡　雄　束鹿　高阳　新安
　　永平府 
　　永平府领州一县六　庐龙 【附郭】 　滦州　迁安　抚宁　昌黎　乐亭临榆 【初为由海卫乾隆二年置县】 
　　河间府 
　　河间府领州一县十　河间 【附郭】 　景州　献　皇城　肃宁　任邱　交河　宁津　吴桥　故城　东光
　　天津府 
　　天津府 【初为天津卫雍正二年改直隶州九年升府】 领州一县六　天津 【附郭雍正九年设】 　沧州 【初属河开府雍正三年升直隶州领南皮盐山庆云三县九年改属府】 　青　静海 【二县初属河间府雍正二年属州九年属府】 　南皮　盐山　鹿云 【三县初属河间府雍正二年属州九年属府】 
　　正定府 
　　正定府领州一县十三　正定 【附郭】 　晋州 【雍正二年升直隶州领无极藁城二县十二年仍为属州与二县均属府】 　获鹿　井陉　阜平　栾城　行唐　灵寿　平山　元氏　赞皇　无极　藁城 【二县雍正二年属晋州十二年仍属府】 　新乐
　　顺德府 
　　顺德府领县九　邢台 【附郭】 　沙河　南和　平乡　广宗　巨鹿　唐山　内邱　任
　　广平府 
　　广平府领州一县九　永年 【附郭】 　磁州 【初属河南自雍正三年改属府】 　曲周　肥乡　鸡泽　广平　鄞郸　成安　威　清河
　　大名府 
　　大名府领州一县六　大名　元城 【附郭】 　开州　南乐　清丰　东明　长垣
　　宣化府 
　　宣化府 【旧为宣府镇隶山西省康熙三十二年改府来属】 领州三县七　宣化 【附郭】 　蔚州 【初属山西省雍正四年属府】 　延庆州　保安州　赤城　万全　龙门　怀来　西宁　怀安 【以上三州七县并康三十二年由卫改设】 
　　承德府 
　　承德府 【雍正元年设熟河厅十一年改为承德州乾隆七年罢州仍设厅四十三年改设德府】 领州一县五　平泉州 【雍正八年设八沟厅乾隆三十三年设州】 　滦平 【乾隆七年设喀喇河屯厅四十三年设县】 　丰宁 【乾隆元年设四旗厅四十三年设县】 　赤峯 【乾隆三十九年设乌兰哈达厅四十二年设县】 　建昌 【乾隆三年设堵子沟厅四十三年设县】 　朝阳 【乾隆三十九年设三座塔厅四十三年设县】 
　　遵化州 
　　遵化州 【初为遵化县属县天府康熙十五年升为州乾隆八年改直隶州】 领县二　玉田　丰润 【一县初属顺天府雍正四年改属永平府乾隆八年属州】 
　　易州 
　　易州 【初属保定府雍正十一年升直隶州】 领县二　涞水 【初属保定府雍正十一年属州】 　广昌 【初属山西大同雍正十一年改属州】 
　　冀州 
　　冀州 【初属正定府雍正二年升直隶州】 领县五　南宫　新河　枣强　武邑　衡水 【五县初属正定府雍正二年属州】 
　　赵州 
　　赵州 【建设与冀州同】 领县五　柏乡　隆平　高邑　临城　宁晋 【五县初属正定府雍正二年属州】 
　　深州 
　　深州 【建设与冀州同】 领县三　武强　饶阳　安平 【三县初属正定府雍正二年属州】 
　　定州 
　　定州 【建设与冀州同】 领县二　曲阳 【初属正定府雍正二年属州】 　深泽 【初属保定府雍正十二年属州】 
　　 山东省 
　　山东省所属府十州二
　　济南府 
　　泰安府 
　　武定府 
　　兖州府 
　　沂州府 
　　曹州府 
　　东昌府 
　　青州府 
　　登州府 
　　莱州府 
　　济宁州 
　　临清州 
　　济南府 
　　济南府省会领州一县十五　厯城 【附郭】 　德州　章邱　邹平　淄川　长山　新城　齐河　齐东　济阳　德平　禹城　临邑　平原　陵　长清 【初属府雍正二年属东平川十三年仍属府】 
　　泰安府 
　　泰安府 【初为州属济南府雍正二年升直隶州领长清新泰莱芜三县十三年升府】 领州一县六　泰安 【附郭雍正十三年设】 　东平州 【初属兖州府雍正八年升直隶州领东阿平阴阳谷寿张四县十三年改属泰安府】 　东阿　平阴 【二县初属兖州府雍正八年属东平州十三年属府】 　新泰　莱芜 【二县初属济南府雍正二年属泰安州十三年属府】 　肥城 【初属济南府雍正十三年属府】 
　　武定府 
　　武定府 【初为武定州属济南府雍正二年升直隶州领阳信海丰乐陵三县十二年升府】 领州一县九　惠民 【附郭雍正十二年设】 　滨州 【初属济南府雍正二年升直隶州十二年改属府】 　阳信　海丰　乐陵 【三县初属济南府雍正二年属州十二年属府】 　利津　沾化　蒲台 【三县初属济南府雍正二年属滨州十二年改属府】 　青城　商河 【二县初属济南府雍正十二年改属府】 
　　兖州府 
　　兖州府领县十　滋阳 【附郭】 　曲阜　宁阳　邹　泗水　滕　峄　阳谷 【初属府雍正八年属东平州十三年仍属府】 汶上　寿张 【初属府雍正八年属东平州十三年仍属府】 
　　沂州府 
　　沂州府 【初为沂州属兖州府雍正二年升直隶州十二年升府】 领州一县六　兰山 【附郭雍正十二年设】 　莒州 【初属青州府雍正八年升直隶州领沂水蒙阴日照三县十一年属府】 　郯城　费 【二县初属兖州府雍正二年属州十二年属府】 　沂水　蒙阴　日照 【三县初属青州府雍正八年属莒州十二年属府】 
　　曹州府 
　　曹州府 【初为曹州属兖州府雍正二年升直隶州十三年升府】 领州一县十　菏泽 【附郭雍正十三年设】 　濮州 【初属东昌府雍正二年升直隶州领范观城朝城三县十三年属府】 　曹　定陶 【二县初属兖州府雍正二年属州十三年属府】 　范　观城　朝城 【三县初属东昌府雍正二年属濮州十三年属府】 　郓城　单　城武 【三县初属兖州府雍正十三年属府】 　巨野 【初属兖州府雍正二年属济宁州八年属曹州十三年属府】 
　　东昌府 
　　东昌府领州一县九　聊城 【附郭】 　高唐州　堂邑　博平　茌平　清平　莘　冠　馆陶　恩　
　　青州府 
　　青州府领县十一　益都 【附郭】 　博山 【雍正十二年设】 　临淄　博兴　高苑　乐安　寿光　昌乐　临朐　安邱　诸城
　　登州府 
　　登州府领州一县九　蓬莱 【附郭】 　宁海州　黄　福山　栖霞　招远　莱阳　文登　荣城　海阳 【二县雍正十二年设】 
　　莱州府 
　　莱州府领州二县五　掖 【附郭】 　平度州　胶州　潍　昌邑　高密　即墨
　　济宁州 
　　济宁州 【初属兖州府雍正二年升直隶州领巨野嘉祥二县八年改属兖州府乾隆三十九年仍升直隶州】 领县三　金乡 【初属兖州府乾隆三十九年属州】 嘉祥 【初属兖州府雍正二年属州八年属曹州乾隆三十九年属府】 　鱼台 【初属兖州府乾隆三十九年属州】 
　　临清州 
　　临清州 【初属东昌府乾隆三十九年升直隶州】 领县三　武城　夏津　邱 【三县初属东昌府乾隆三十九年属州】 
　　 山西省 
　　山西省所属府九直隶州十
　　太原府 
　　平阳府 
　　蒲州府 
　　潞安府 
　　汾州府 
　　大同府 
　　泽州府 
　　宁武府 
　　朔平府 
　　沁州 
　　辽州 
　　平定州 
　　忻州 
　　代州 
　　保德州 
　　霍州 
　　解州 
　　绛州 
　　隰州 
　　太原府 
　　太原府省会领州一县十　阳曲 【附郭】 　岢岚州　太原　榆次　太谷　祁　徐沟　交城　文水　岚　兴 【雍正二年属保德州七年仍属太原府】 
　　平阳府 
　　平阳府领州一县十　临汾 【附郭】 　吉州 【雍正二年升直隶州领乡宁蒲二县乾隆三十五年仍属府】 　洪洞　浮山　岳阳　曲沃　翼城　太平　襄陵 【三县雍正二年属绛州七年仍属府】 　汾西 【雍正二年属隰州九年仍属府】 　乡宁 【初属府雍正二年属吉州乾隆三十五年仍属府】 
　　蒲州府 
　　蒲州府 【初为蒲州属平阳府雍正二年升直隶州七年升府】 领县六　永济 【附郭雍正七年设】 　临晋　荣河　万泉　猗氏 【四县初属平阳府雍正二年属州七年属附】 　虞乡 【雍正七年设】 
　　潞安府 
　　潞安府领县七　长治 【附郭】 　长子　屯留　襄垣　潞城　壶关　黎城
　　汾州府 
　　汾州府领州一县七　汾阳 【附郭】 　永宁州　孝义　平遥　介休　石楼　临　宁乡
　　大同府 
　　大同府领州二县七　大同 【附郭】 　浑源州　应州　怀仁　山阴　阳高 【雍正三年设】 　天镇 【雍正二年设】 广灵　灵邱
　　泽州府 
　　泽州府 【初为直隶州雍正七年升府】 领县五　凤台 【附郭雍正七年设】 　高平　阳城　陵川　沁水 【四县初属州雍正七年属府】 
　　宁武府 
　　宁武府 【旧为宁武营雍正三年设府】 领县四　宁武 【附郭】 　偏关　神池　五寨 【四县皆雍正三年由卫改设】 
　　朔平府 
　　朔平府 【雍正三年于大同府地右玉营分设】 领州一县四　右玉 【附郭雍正三年设】 　朔州 【初属大同府雍正三年属府】 　左云 【雍正二年设】 　平鲁 【雍正三年设】 　马邑 【初属大同府雍正二年属府】 
　　沁州 
　　沁州领县二　沁源　武乡
　　辽州 
　　辽州领县二　和顺　榆社
　　平定州 
　　平定州 【初属太原府雍正二年升直隶州】 领县三　乐平　盂　寿阳 【三县初属太原府雍正二年属州】 
　　忻州 
　　忻州 【初属太原府雍正二年升直隶州】 领县二　定襄　静乐 【初属太原府雍正二年属州】 
　　代州 
　　代州 【初属太原府雍正二年升直隶州】 领县三　五台　崞　繁畤 【三县初属太原府雍正二年属州】 
　　保德州 
　　保德州 【初属太原府雍正二年升直隶州】 领县一　河曲 【初属大原府雍正二年属州】 
　　霍州 
　　霍州 【初属平阳府乾隆三十五年升直隶州】 领县二　赵城　灵石 【二县初属平阳府乾隆三十五年属州】 
　　解州 
　　解州 【初属平阳府雍正二年升直隶州】 领县四　安邑　夏　平陆　芮城 【四县初属平阳府雍正二年属州】 
　　绛州 
　　绛州 【初属平阳府雍正二年升直隶州】 领县五　垣曲 【初属平阳府雍正二年属解州七年属州】 　闻喜 【初属平阳府雍正七年属州】 　绛　稷山　河津 【三县初属平阳府雍正二年属州】 
　　隰州 
　　隰州 【初属平阳府雍正二年升直隶州】 领县三　大宁　永和 【二县初属平阳府雍正二年属州】 　蒲 【初属平阳府雍正二年属吉州九年属州】 
　　皇朝通志卷二十八
　　●皇朝通志卷二十九 
　　地理略六 
　　○地理略六 
　　疆域二
　　△疆域二
　　河南省 
　　江苏省 
　　安徽省 
　　江西省 
　　福建省 
　　浙江省 
　　 河南省 
　　河南省所属府九直隶州四
　　开封府 
　　陈州府 
　　归德府 
　　彰德府 
　　卫辉府 
　　怀庆府 
　　河南府 
　　南阳府 
　　汝宁府 
　　陕州 
　　汝州 
　　许州 
　　光州 
　　开封府 
　　开封府省会领州二县十四厅一　祥符 【附郭】 　郑州 【初属府雍正二年升宜隶州领荥阳荥泽河阴泛水四县十二年改属府河阴后省】 　禹州 【初属府雍正二年升直隶州领密新郑二县十二年改属许州府乾隆六年属府】 　陈留　杞　通许　尉氏　洧川　鄢陵　中牟　兰阳　荥阳　荥泽　泛水 【三县初属府雍正二年属郑州十二年仍属府】 　密　新郑 【二县初属府雍正二年属禹州十二年属许州府乾隆六年仍属府】 　仪封厅 【初为县乾隆四十九年改厅】 
　　陈州府 
　　陈州府 【初为州属开封府雍正二年升直隶州十二年升府】 领县七　淮宁 【附郭雍正十二年设】 　商水 【初属开封府雍正十二年属府】 　西华　项城　沈邱　太康 【四县初属开封府雍正二年属州十二年属府】 　扶沟 【初属　开封府雍正十二年属府】 
　　归德府 
　　归德府领州一县七　商邱 【附郭】 　睢州　宁陵　鹿邑　夏邑　永城　虞城　柘城
　　彰德府 
　　彰德府领县七　安阳 【附郭】 　汤阴　临漳　林　内黄 【初属直隶大名府雍正三年改属府】 　武安　涉
　　卫辉府 
　　卫辉府领县十　汲 【附郭】 　新乡　获嘉　淇　辉　延津 【初属开封府雍正二年改属府】 　浚　滑 【二县初属直隶大名府雍正二年改属府】 　考城 【初属归德乾隆四十八年改属府】 　封邱 【初属开封府乾隆四十八年改属府】 
　　怀庆府 
　　怀庆府领县八　河内 【附郭】 　济源　原武 【初属开封府雍正二年改属府】 　修武　武陟　孟　温　阳武 【初属开封府乾隆四十八年改属府】 
　　河南府
　　河南府领县十　洛阳 【附郭】 　偃师　巩　孟津　直阳　登封　永宁　新安　渑池　嵩
　　南阳府 
　　南阳府领州二县十一　南阳 【附郭】 　南召 【附郭顺治十六年裁雍正十二年复设】 　邓州　裕州　镇平　唐　泌阳　桐柏　内乡　新野　淅川　舞阳　叶
　　汝宁府 
　　汝宁府领州一县八　汝阳 【附郭】 　信阳州　正阳　上蔡　新蔡　西平　遂平　确山　罗山
　　陕州 
　　陕州 【初属河南府雍正二年升直隶州】 领县三　灵宝　阌乡 【二县初属河南府雍正二年属州】 　庐氏 【初属河南府雍正十二年属州】 
　　汝州 
　　汝州领县四　鲁山　郏　宝丰　伊阳
　　许州 
　　许州 【初属开封府雍正二年升直隶州十二年升府乾隆六年仍改直隶州】 领县四　临颍　襄城　郾城　长葛 【四县初属开封府雍正二年属州十二年属府乾隆六年仍属州】 
　　光州 
　　光州 【初属汝宁府雍正二年升直隶州】 领县四　光山　固始　息　商城 【四县初属汝宁府雍正二年属州】 
　　 江苏省 
　　江南江苏省 【初为江南省康熙元年分设安徽巡抚六年定为江苏安徽二省】 所属府八直隶州三厅一
　　江宁府 
　　苏州府 
　　松江府 
　　常州府 
　　镇江府 
　　淮安府 
　　扬州府 
　　徐州府 
　　太仓州 
　　海州 
　　通州 
　　海门厅 
　　江宁府 
　　江宁府省会领县七　上元　江宁 【附郭二县】 　句容　溧水　江浦　六合　高湻
　　苏州府 
　　苏州府领县九　吴　长州　元和 【附郭三县雍正二年析吴长洲地置元和】 　昆山　新阳 【与昆山同城雍正二年析置】 　常熟　昭文 【与常熟同城雍正二年析置】 　吴江　震泽 【与吴江同城雍正二年析置】 
　　松江府 
　　松江府领县七　华亭 【附郭】 　娄 【附郭顺治十三年设】 　奉贤　金山 【二县雍正二年设】 　上海　南汇 【雍正二年设】 　青浦 【雍正二年分设福泉县旋并入青浦】 
　　常州府 
　　常州府领县八　武进 【附郭】 　阳湖 【附郭雍正二年设】 　无锡　金匮 【与无锡同城雍正二年析置】 　江阴　宜兴　荆溪 【与宜兴同城雍正二年析置】 靖江
　　镇江府 
　　镇江府领县四　丹徒 【附郭】 　丹阳　金坛　溧阳 【初属江宁府雍正二年改属府】 
　　淮安府 
　　淮安府领县六　山阳 【附郭】 　阜宁 【雍正九年设】 　盐城　清河　安东　桃源
　　扬州府 
　　扬州府领州二县六　江都 【附郭】 　甘泉 【附郭雍正九年设】 　高邮州　泰州　仪征　兴化　宝应　东台 【乾隆四十年设】 
　　徐州府 
　　徐州府 【初为直隶州雍正十一年升府】 领州一县七　铜山 【附郭雍正十一年设】 　邳州 【初属淮安府雍正二年升直隶州十一年属府】 　萧　砀山　丰　沛 【四县初属州雍正十一年属府】 　宿迁　睢宁 【二县初属淮安府雍正二年属邳州十一年改属府】 
　　太仓州 
　　太仓州 【初属苏州府雍正二年升直隶州】 领县四　镇洋 【与太仓州同城分治雍正二年设】 　崇明　嘉定 【二县初属苏州府雍正二年属州】 　宝山 【雍正二年设】 
　　海州 
　　海州 【初属淮安府雍正二年升直隶州】 领县二　赣榆　沭阳 【二县初属淮安府雍正二年属州】 
　　通州 
　　通州 【初属扬州府雍正二年升直隶州】 领县二　如皋　泰兴 【二县初属扬州府雍正二年属州】 
　　海门厅 
　　海门厅 【初为海门县属扬州府雍正二年属通州乾隆四十年特设为厅】 
　　 安徽省 
　　江南安徽省 【初为江南省康熙元年分设安徽巡抚六年定为安徽省】 所属府八直隶州六
　　安庆府 
　　徽州府 
　　宁国府 
　　池州府 
　　太平府 
　　庐州府 
　　凤阳府 
　　颍州府 
　　和州 
　　滁州 
　　德州 
　　六安州 
　　泗州 
　　安庆府 
　　安庆府省会领县六　怀宁 【附郭】 　桐城　潜山　太湖　宿松　望江
　　徽州府
　　徽州府领县六　歙 【附郭】 　休宁　婺源　祁门　黟　绩溪
　　宁国府 
　　宁国府领县六　宣城 【附郭】 　宁国　泾　太平　旌德　南陵
　　池州府 
　　池州府领县六　贵池 【附郭】 　青阳　铜陵　石埭　建德　东流
　　太平府 
　　太平府领县三　当涂 【附郭】 　芜湖　繁昌
　　庐州府 
　　庐州府领州一县四　合肥 【附郭】 　无为州　庐江　舒城　巢
　　凤阳府 
　　凤阳府领州二县五　凤阳 【附郭】 　寿州　宿州　怀远　定远　凤台 【雍正十一年设】 　灵壁
　　颍州府 
　　颍州府 【初为州属凤阳府雍正二年升直隶州十三年升府】 领州一县五　阜阳 【附郭雍正十三年设】 　毫州 【初属凤阳府雍正二年升直隶州十三年属府】 　颍上　霍邱 【二县初属凤阳府雍正二年属州十三年属府】 　太和　蒙城 【二县初属凤阳府雍正二年属毫州十三年属府】 
　　和州 
　　和州领县一　含山
　　滁州 
　　滁州领县二　全椒　来安
　　德州 
　　德州领县一　建平
　　六安州 
　　六安州 【初属庐州府雍正二年升直隶州】 领县二　英山　霍山 【二县初属庐州府雍正二年属州】 
　　泗州 
　　泗州 【初属凤阳府雍正二年升直隶州】 领县三　旴■〈日台〉　天长　五河 【三县初属凤阳府雍正二年属州】 
　　 江西省 
　　江西省所属府十有三直隶州一
　　南昌府 
　　饶州府 
　　广信府 
　　南康府 
　　九江府 
　　建昌府 
　　抚州府 
　　临江府 
　　吉安府 
　　瑞州府 
　　袁州府 
　　赣州府 
　　南安府 
　　宁都州 
　　南昌府 
　　南昌府省会领州一县七　南昌　新建 【附郭二县】 　宁州　进贤　奉新　靖安　武宁　丰城
　　饶州府 
　　饶州府领县七　鄱阳 【附郭】 　余千　乐平　浮梁　德兴　安仁　万年
　　广信府 
　　广信府领县七　上饶 【附郭】 　玉山戈阳　贵溪　铅山　广丰　兴安
　　南康府 
　　南康府领县四　星子 【附郭】 　都昌　建昌　安义
　　九江府 
　　九江府领县五　德化 【附郭】 　德安　瑞昌　湖口　彭泽
　　建昌府 
　　建昌府领县五　南城 【附郭】 　新城　南丰　广昌　泸溪
　　抚州府 
　　抚州府领县六　临川 【附郭】 　金溪　崇仁　宜黄　乐安　东乡
　　临江府 
　　临江府领县四　清江 【附郭】 　新淦　新喻　峡江
　　吉安府 
　　吉安府领县九厅一　庐陵 【附郭】 　泰和　吉水　永丰　安福龙泉　万安　永新　永宁　莲花厅
　　瑞州府 
　　瑞州府领县三　高安 【附郭】 　新昌　上高
　　袁州府
　　袁州府领县四　宜奉 【附郭】 　分宜　萍乡　万载
　　赣州府 
　　赣州府领县八厅一　赣 【附郭】 　雩都　信丰　兴国　会昌　安远　长宁　龙南　定南厅
　　南安府 
　　南安府领县四　大瘐 【附郭】 　南康　上犹　崇义
　　宁都州 
　　宁都州 【初为宁都县属赣州府乾隆二十年升直隶州】 领县二　瑞金　石城 【二县初属赣州府乾隆二十年属州】 
　　 福建省 
　　福建省所属府十直隶州二
　　福州府 
　　泉州府 
　　建宁府 
　　延平府 
　　汀州府 
　　兴化府 
　　邵武府 
　　漳州府 
　　福宁府 
　　台湾府 
　　永春州 
　　龙岩州 
　　福州府 
　　福州府省会领县十　闽　侯官 【附郭二县】 　古田　闽清　屏南 【雍正十二年设】 　长乐　连江　罗源　永福　福清
　　泉州府
　　泉州府领县五　晋江 【附郭】 南安　惠安　安溪　同安
　　建宁府 
　　建宁府领县七　建安　瓯宁 【附郭二县】 　建阳　崇安　浦城　政和　松溪
　　延平府 
　　延平府领县六　南平 【附郭】 　将乐　沙　尤溪　顺昌　永安
　　汀州府 
　　汀州府领县八　长汀 【附郭】 　宁化　上杭　武平　清流　连城　归化　永定
　　兴化府 
　　兴化府领县二　莆田 【附郭】 　仙游
　　邵武府 
　　邵武府领县四　邵武 【附郭】 　光泽　泰宁　建宁
　　漳州府 
　　漳州府领县七　龙溪 【附郭】 　漳浦　南靖　长泰　平和　诏安　海澄
　　福宁府 
　　福宁府 【初为直隶州雍正十二年升府】 领县五　霞浦 【附郭雍正十二年设】 　福鼎 【乾隆三年设】 　福安　宁德 【二县初属州雍正十二年属府】 　寿宁 【初属建宁府雍正十二年属府】 
　　台湾府 
　　台湾府 【康熙二十四年设】 领县四　台湾 【附郭】 　凤山　诸罗 【三县康熙二十四年设】 　彰化 【雍正三年设】 
　　永春州 
　　永春州 【初为县属泉州府雍正十二年升直隶州】 领县二　德化 【初属泉州府雍正十二年属州】 　大田 【初属延平府雍正十二年属州】 
　　龙岩州 
　　龙岩州 【初为县属漳州府雍正十二年升直隶州】 领县二　漳水　宁洋 【二县初属漳州府雍正十二年属州】 
　　 浙江省 
　　浙江省所属府十有一
　　杭州府 
　　嘉兴府 
　　湖州府 
　　宁波府 
　　绍兴府 
　　台州府 
　　金华府 
　　衢州府 
　　严州府 
　　温州府 
　　处州府 
　　杭州府 
　　杭州府省会领州一县八　钱塘　仁和 【附郭二县】 　海宁州 【初为县乾隆二十八年升州】 　富阳　余杭　临安　于潜　新城　昌化
　　嘉兴府 
　　嘉兴府领县七　嘉兴　秀水 【附郭二县】 　嘉善　海盐　石门 【初为嵩德县康熙元年改】 　平湖　桐乡
　　湖州府 
　　湖州府领县七　乌程　归安 【附郭二县】 　长兴　德清　武康　安吉 【初为州乾隆三十八年改县】 　孝豊
　　宁波府 
　　宁波府领县六　鄞 【附郭】 　慈溪　奉化　镇海 【初为定海县康熙二十六年改】 　定海 【康熙二十六年由舟山卫改设】 　象山
　　绍兴府 
　　绍兴府领县八　山阴　会稽 【附郭二县】 　萧山　诸暨　余姚　上虞　嵊　新昌
　　台州府 
　　台州府领县六　临海 【附郭】 　黄岩　天台　仙居　宁海　太平
　　金华府 
　　金华府领县八　金华 【附郭】 　兰溪　东阳　义鸟　永康　武义　浦江　汤溪
　　衢州府 
　　衢州府领县五　西安 【附郭】 　龙游　江山　常山　开化
　　严州府 
　　严州府领县六　建德 【附郭】 　湻安　桐庐　遂安　寿昌　分水
　　温州府 
　　温州府领县五　永嘉 【附郭】 　瑞安　乐清　平阳　泰顺
　　处州府 
　　处州府领县十　丽水 【附郭】 　青田　缙云　松阳　遂昌　龙泉　庆元　云和　宣平　景宁
　　皇朝通志卷二十九
　　●皇朝通志卷三十 
　　地理略七 
　　○地理略七 
　　疆域三 
　　△疆域三 
　　湖北省 
　　湖南省 
　　陕西省 
　　甘肃省 
　　四川省 
　　 湖北省 
　　湖广湖北省 【初为湖广省康熙三年分设为湖北湖南二省】 所属府十
　　武昌府 
　　汉阳府 
　　安陆府 
　　襄阳府 
　　郧阳府 
　　德安府 
　　黄州府 
　　荆州府 
　　宜昌府 
　　施南府 
　　武昌府 
　　武昌府省会领州一县九　江夏 【附郭】 　兴国州　武昌　嘉鱼　蒲圻　咸宁　崇阳　通城　大冶　通山
　　汉阳府 
　　汉阳府领州一县四　汉阳 【附郭】 　沔阳州 【初属安陆府乾隆二十七年属府】 　汉川　孝感 【初属德安府雍正七年属府】 　黄陂 【初属黄州府雍正七年属府】 
　　安陆府 
　　安陆府 【旧名承天府顺治二年改今名】 领州一县五　锺祥 【附郭】 　荆门州　京山　潜江　天门 【初为景陵县雍正四年改今名】 　当阳
　　襄阳府 
　　襄阳府领州一县六　襄阳 【附郭】 　均州　宜城　南漳　枣阳　谷城　光化
　　郧阳府 
　　郧阳府领县六　郧 【附郭】 　房　竹山　竹溪　保康　郧西
　　德安府 
　　德安府领州一县四　安陆 【附郭】 　随州　云梦　应城　应山
　　黄州府 
　　黄州府领州一县七　黄冈 【附郭】 　蕲州　黄安　蕲水　罗田　麻城　广济　黄梅
　　荆州府 
　　荆州府领县八　江陵 【附郭】 　公安　石首　监利　松滋　枝江　宜都　远安
　　宜昌府 
　　宜昌府 【初为彝陵州属荆州府雍正十三年设府】 领州二县五　东湖 【附郭雍正十三年设】 　归州 【初属荆州府雍正六年升直隶州领长阳恩施二县十三年属府】 　鹤峯州 【雍正十三年以容美土司改设】 　长阳 【初属荆州府雍正六年属归州十三年属府】 　兴山　巴东 【二县初属荆州府雍正十三年属府】 　长乐 【雍正十三年设】 
　　施南府 
　　施南府 【雍正十三年设】 领县六　恩施 【附郭初为土司雍正六年设县属归州十三年于县置府为附郭县】 宣恩　来凤　咸丰　利川 【四县并雍正十三年以土司改设】 　建始 【初属四川夔州府乾隆元年改属】 
　　 湖南省 
　　湖广湖南省 【初为湖广省康熙三年分为湖北湖南二省】 所属府九直隶州四
　　长沙府 
　　岳州府 
　　宝庆府 
　　衡州府 
　　常德府 
　　辰州府 
　　沅州府 
　　永州府 
　　永顺府 
　　靖州 
　　郴州 
　　澧州 
　　桂阳州 
　　长沙府 
　　长沙府省会领州一县十一　长沙　善化 【附郭二县】 　茶陵州　湘潭　湘阴　宁乡　浏阳　醴陵　益阳　湘乡　攸　安化
　　岳州府 
　　岳州府领县四　巴陵 【附郭】 　临湘　华容　平江
　　宝庆府 
　　宝庆府领州一县四　邵阳 【附郭】 武冈州　新化　城步　新宁
　　衡州府 
　　衡州府领县七　衡阳 【附郭】 清泉 【附郭乾隆二十一年设】 　衡山耒阳　常宁　安仁　酃
　　常德府 
　　常德府领县四　武陵 【附郭】 桃源　龙阳　沅江
　　辰州府 
　　辰州府领县四　沅陵 【附郭】 泸溪　辰溪　溆浦
　　沅州府 
　　沅州府 【初为州属辰州府雍正八年升直隶州领黔阳麻阳二县乾隆二年升府】 领县三　芷江 【附郭乾隆元年设】 　黔阳　麻阳 【二县初属辰州府雍正八年属州乾隆二年属府】 
　　永州府 
　　永州府领州一县七　零陵 【附郭】 　道州　祁阳东安　宁远　永明　江华　新田
　　永顺府 
　　永顺府 【雍正七年土司改设】 领县四　永顺 【附郭】 　龙山　保靖　桑植 【四县皆雍正七年设】 
　　靖州 
　　靖州领县三　会同　通道　绥宁
　　郴州 
　　郴州领县五　永兴　宜章　兴宁　桂阳　桂东
　　澧州 
　　澧州 【初属岳州府雍正七年升直隶州】 领县五　石门　安乡　慈利 【三县初属岳州府雍正七年属州】 　永定 【雍正十三年设】 　安福 【雍正七年设】 
　　桂阳州 
　　桂阳州 【初属衡州府雍正十年升直隶州】 　领县三　临武　蓝山　嘉禾 【三县初属衡州府雍正十年属州】 
　　 陕西省 
　　陕西省 【初合甘肃为一省康熙二年以右布政使司分驻巩昌五年定为陕西甘肃二省】 所属府七直隶州五
　　西安府 
　　同州府 
　　凤翔府 
　　汉中府 
　　延安府 
　　兴安府 
　　榆林府 
　　商州 
　　干州 
　　邠州 
　　鄜州 
　　绥德州 
　　西安府 
　　西安府省会领州一县十五　长安　咸宁 【附郭二县】 　耀州 【雍正二年升直隶州十三年仍属府】 　咸阳　兴平　临潼　高陵　鄠　蓝田　泾阳　三原　盩厔　渭南　富平　醴泉　同官 【雍正二年属耀州十三年仍属府】 
　　同州府 
　　同州府 【初为州属西安府雍正三年升直隶州十三年升府】 领州一县八厅一　大荔 【附郭雍正十三年设】 　华州 【初为直隶州雍正十三年改属府】 　朝邑　合阳　澄城　韩城 【四县初属西安府雍正三年属州十三年属府】 　白水 【初属西安府雍正二年属耀州十三年属府】 　华阴 【初属华州雍正十三年属府】 　蒲城 【初属西安府雍正十三年属府】 　潼阔厅 【雍正四年设潼关县属华州十三年属府乾隆十二年改为厅仍属府】 
　　凤翔府 
　　凤翔府领州一县七　凤翔 【附郭】 　陇州　岐山　宝鸡　扶风　郿　麟游　汧阳
　　汉中府 
　　汉中府领州一县八厅一　南郑 【附郭】 　宁羌州　褒城　城固　洋　西乡　凤　沔　畧阳　留霸厅 【乾隆十五年设】 
　　延安府 
　　延安府领县十　肤施 【附郭】 　安塞　甘泉　保安　安定　宜川　延长　延川　定边　靖边 【二县雍正八年设属榆林府乾隆元年改属府】 
　　兴安府 
　　兴安府 【初为直隶州乾隆四十八年升府】 领县六　安康 【附郭乾隆四十八年以初属州之汉阴县改设】 　平利　洵阳　白河　紫阳　石泉 【五县初属州乾隆四十八年属府】 
　　榆林府 
　　榆林府 【雍正八年以卫改设】 领州一县四　榆林 【附郭雍正八年设】 　葭州 【初属延安府雍正三年升直隶州乾隆元年属府】 　神木　府谷 【二县初属延安府雍正三年属葭州乾隆元年属府】 　怀远 【雍正八年设】 
　　商州 
　　商州 【初属西安府雍正三年升直隶州】 领县四　镇安　雒南　山阳　商南 【四县初属西安府雍正三年属州】 
　　干州 
　　干州 【初属西安府雍正三年升直隶州】 领县二　武功　永寿 【二县初属西安府雍正三年属州】 
　　邠州 
　　邠州 【初属西安府雍正三年升直隶州】 领县三　三水　湻化　长武 【三县初属西安府雍正三年属州】 
　　鄜州 
　　鄜州 【初属延安府雍正三年升直隶州】 领县三　洛川　中部　宜君 【三县初属延安府雍正三年属州】 
　　绥德州 
　　绥德州 【初属延安府雍正三年升直隶州】 领县三　清涧　米脂 【二县初属延安府雍正三年属州】 　吴堡 【初属延安府雍正三年属葭州乾隆元年改属州】 
　　 甘肃省 
　　甘肃省 【初为陕西省康熙二年以右布政使分驻巩昌五年移驻兰州定为陕西甘肃二省】 所属府九直隶州六
　　兰州府 
　　平凉府 
　　巩昌府 
　　庆阳府 
　　宁夏府 
　　西宁府 
　　凉州府 
　　甘州府 
　　镇西府 
　　泾州 
　　阶州 
　　秦州 
　　肃州 
　　安西州 
　　迪化州 
　　兰州府 
　　兰州府省会 【初为兰州属临洮府乾隆三年裁临洮府升州为府】 领州二县四　皋兰 【附郭乾隆三年设】 　狄道州 【初为县属临洮府乾隆三年升州属府】 　河州 【初属临洮府乾隆三年属府】 　金　渭源 【二县初属临洮府乾隆三年属府】 　靖远 【雍正八年设属巩昌府乾隆三年属府】 
　　平凉府 
　　平凉府领州二县三　平凉 【附郭】 　固原州　静宁州　华亭　隆德
　　巩昌府 
　　巩昌府领州一县八厅一　陇西 【附郭】 　岷州 【雍正八年设】 　安定　会宁　通渭　漳　宁远　伏羌　西和　洮州厅 【乾隆十三年设】 
　　庆阳府 
　　庆阳府领州一县四　安化 【附郭】 　宁州　合水　环　正宁
　　宁夏府 
　　宁夏府 【雍正二年以宁夏卫改设】 领州一县四　宁夏 【附郭】 　灵州　宁朔　平罗　中卫 【一州四县并雍正二年由卫改设】 
　　西宁府 
　　西宁府 【雍正二年以西宁卫改设】 领县三　西宁 【附郭】 　碾伯 【二县并雍正二年设】 　大通 【乾隆二十四年设】 
　　凉州府 
　　凉州府 【雍正二年以凉州卫改设】 领县五　武威 【附郭】 　镇番　永昌　古浪　平番 【五县皆雍正二年设】 
　　甘州府 
　　甘州府 【雍正二年以甘州卫改设】 领县二　张掖 【附郭】 　山丹 【二县并雍正二年设】 
　　镇西府 
　　镇西府 【乾隆三十八年于巴勒库勒设】 领县二　宜禾 【附郭】 　奇台 【二县并乾隆三十八年设】 
　　泾州 
　　泾州 【初属平凉府雍正三年升直隶州】 领县三　崇信　灵台　镇原 【三县初属平凉府雍正三年属府】 
　　阶州 
　　阶州 【初属巩昌府雍正七年升直隶州】 领县二　文　成 【二县初属巩昌府雍正七年属州】 
　　秦州 
　　秦州 【初属巩昌府雍正七年升直隶州】 领县五　秦安　清水　礼　徽 【初为州属巩昌府雍正七年改州为县属州】 　两当 【初属巩昌府雍正七年属州】 
　　肃州 
　　肃州 【雍正七年设】 领县一　高台 【雍正二年设属甘州府七年属州】 
　　安西州 
　　安西州 【乾隆二十四年以安西镇设府三十八年改直隶州】 领县二　炖煌　玉门 【二县并乾隆二十四年设属府三十八年属州又有渊泉县三十八年裁】 
　　迪化州 
　　迪化州 【乾隆三十八年于乌鲁木齐设】 领县三　昌吉　阜康　绥来 【三县并乾隆三十八年于新疆设】 
　　 四川省 
　　四川省所属府十有一直隶州九厅六
　　成都府 
　　宁远府 
　　保宁府 
　　顺庆府 
　　叙州府 
　　重庆府 
　　夔州府 
　　龙安府 
　　潼川府 
　　嘉定府 
　　雅州府 
　　眉州 
　　卭州 
　　泸州 
　　资州 
　　绵州 
　　茂川 
　　西阳州 
　　忠州 
　　达州 
　　叙永厅 
　　松潘厅 
　　杂谷厅 
　　石砫厅 
　　阿尔古厅 
　　美诺厅 
　　成都府 
　　成都府省会领州三县十三　成都 【附郭】 　华阳 【附郭康熙九年裁雍正五年复置】 　简州　崇庆州　汉州　双流 【康熙元年裁雍正六年复置】 　温江　新繁　金堂　新都　郫　灌　彭 【康熙七年裁雍正六年复置】 　新津　崇宁 【康熙七年裁雍正七年复置】 　什邡
　　宁远府 
　　宁远府 【雍正五年以建昌卫改设】 领州一县三厅一　西昌 【附郭雍正五年设】 　会理州 【康熙九年设属会川卫雍正六年省会川卫以州属府二】 　冕宁　盐源 【二县于雍正五年设】 　越隽厅 【初为卫雍正六年改厅】 
　　保宁府 
　　保宁府领州二县七　闻中 【附郭】 　巴州　剑州　苍溪　南部　广元　昭化　通江　南江
　　顺庆府 
　　顺庆府领州二县八　南充 【附郭】 　蓬州　广安州　西充　营山　仪陇　渠　大竹　邻水　岳池 【康熙七年裁六十年复置】 
　　叙州府 
　　叙州府领县十一厅二　宜宾 【附郭】 　庆符　富顺　南溪　长宁　高　筠连　琪　兴文　隆昌　屏山 【初属马湖府治雍正五年裁马湖府以县属府】 　马边应 【初为营乾隆二十九年改厅】 　雷波厅 【初为土司雍正六年改置卫乾隆二十六年改属】 
　　重庆府 
　　重庆府领州二县十一　巴 【附郭】 　合州　涪州　江津　长寿　永川　营昌　綦江　南川　铜梁 【康熙元年裁六十年复置】 　大足 【康熙元年裁雍正六年复置】 　定远 【康熙八年裁雍正六年复置】 　璧山 【康熙元年裁雍正六年复置】 
　　夔州府 
　　夔州府领县六　奉节 【附郭】 　巫山　云阳　万开　大宁 【康熙六年裁雍正九年复置】 
　　龙安府 
　　龙安府领县四　平武 【附郭】 　江油　石泉　彭明 【初属成都府顺治十六年裁雍正六年复置九年改属府】 
　　潼川府 
　　潼川府 【初为直隶州雍正十二年升府】 领县八　三台 【附郭雍正十二年设】 　射洪　盐亭　中江　遂宁　蓬溪　乐至 【六县初属州雍正十二年属府】 　安岳 【初属州康熙元年裁雍正七年复置仍属州十二年改属府】 
　　嘉定府 
　　嘉定府 【初为直隶州雍正十二年升府】 领县七　乐山 【附郭雍正十二年设】 　洪雅　夹江　犍为　荣 【四县初属州雍正十二年属府】 　威远 【康熙六年裁雍正六年复设属州十二年属府】 　峩眉 【初属州雍正十二年属府】 
　　雅州府 
　　雅州府 【初为直隶州雍正七年升府】 领州一县五　雅安 【附郭雍正七年设】 　天全州 【雍正七年设】 　名山　荣经　芦山 【三县本属州雍正七年属府】 　清溪 【雍正八年设】 
　　眉州 
　　眉州领县三　丹棱　彭山 【康熙元年裁并眉州雍正七年重设】 　青神 【康熙六年裁并眉州雍正七年重设】 
　　卭州 
　　卭州领县二　大邑　蒲江
　　泸州 
　　泸州领县三　纳溪　合江　江安
　　资州 
　　资州 【初为县属成都府雍正五年升直隶州】 领县国　仁寿　资阳　井研　内江 【四县初属成都府雍正五年属州】 
　　绵州 
　　绵州 【初属成都府雍正五年升直隶州】 领县四　德阳　安　绵竹 【三县初属成都府雍正五年属州】 　梓潼 【初属保宁府雍正五年属州】 
　　茂川
　　茂川 【初属成都府雍正五年升直隶州】 领县二　汶州　保 【二县初属成都府雍正五年属州】 
　　西阳州
　　西阳州 【乾隆元年设】 领县三　秀山 【乾隆元年设】 　黔山　彭水 【二县初属重庆府乾隆元年属州】 
　　忠州 
　　忠州 【初属重庆府雍正十二年升直隶州】 领县三　酆都　垫江 【二县初属重庆府雍正十二年属州】 梁山 【初属夔州府雍正十二年属州】 
　　达州 
　　达州 【初属夔州府雍正五年升直隶州】 领县三　东乡　太平 【二县初属夔州府雍正五年属州】 　新宁 【初属夔州府康熙七年裁雍正七年复置仍属府十二年改属州】 
　　叙永厅 
　　叙永厅 【雍正七设】 领县一　永宁 【康熙二十六年设隶贵州威宁府雍正七年改属厅】 
　　松潘厅
　　松潘厅 【雍正九年由松潘卫改设】 
　　杂谷厅 
　　杂谷厅 【乾隆十七年曲上司改设】 
　　石砫厅 
　　石砫厅 【乾隆二十七年由上司改设】 
　　阿尔古厅 
　　阿尔古厅 【乾隆四十一年以金川地设】 
　　美诺厅 
　　美诺厅 【乾隆四十一年以小金川地设】 
　　皇朝通志卷三十
　　●皇朝通志卷三十一 
　　地理略八 
　　○地理略八 
　　疆域四 
　　△疆域四 
　　广东省 
　　广西省 
　　云南省 
　　贵州省 
　　旧藩蒙古 
　　新藩蒙古 
　　蒙古青海 
　　西藏 
　　新疆伊犂 
　　回部 
　　 广东省 
　　广东省所属府十直隶州三
　　广州府 
　　韶州府 
　　南雄府 
　　惠州府 
　　潮州府 
　　肇庆府 
　　高州府 
　　廉州府 
　　雷州府 
　　琼州府 
　　罗定州 
　　连州 
　　嘉应州 
　　广州府 
　　广州府省会领县十四　南海　番禺 【附郭二县】 　顺德　东莞　从化　龙门　新宁　增城　香山　新会　三水　清远　新安 【康熙五年裁八年复设】 　花 【康熙二十四年设】 
　　韶州府 
　　韶州府领县六　曲江 【附郭】 　乐昌　仁化　乳源　翁源　英德
　　南雄府 
　　南雄府领县二　保昌 【附郭】 　始兴
　　惠州府 
　　惠州府领州一县九　归善 【附郭】 　连平州　博罗　长宁　永安　海丰　陆丰 【雍正八年设】 　龙川　河源　和平
　　潮州府 
　　潮州府领县九　海阳 【附郭】 　丰顺 【乾隆二年设】 　潮阳　揭阳　饶平　惠来　大埔　澄海 【康熙五年裁八年复设】 　普宁
　　肇庆府 
　　肇庆府领州一县十二　高要 【附郭】 　德庆州　四会　新兴　阳兴　阳奉　阳江　高明　恩平　广宁　开平 【顺治十年设】 　鹤山 【雍正九年设】 　封川　开建
　　高州府 
　　高州府领州一县五　茂名 【附郭】 　化州　电白　信宜　吴川　石城
　　廉州府 
　　廉州府领州一县二　合浦 【附郭】 　钦州　灵山
　　雷州府 
　　雷州府领县三　海康 【附郭】 　遂溪　徐闻
　　琼州府 
　　琼州府领州三县十　琼山 【附郭】 　儋州　万州　崖州　澄适　定安　文昌　会同　乐会　临高　昌化　陵水　感恩
　　罗定州 
　　罗定州领县二　东安　西宁
　　连州 
　　连州 【初属广州府雍正五年升直隶州】 领县二　阳山　连山 【二县初属广州府雍正五年属州】 
　　嘉应州  
　　嘉应州 【初为程乡县属潮州府雍正十一年升直隶州】 领县四　长乐　兴宁 【二县初属惠州府雍正十一年属州】 　平远　镇平 【二县初属潮州府雍正十一年属州】 
　　 广西省 
　　广西省所属府十有一直隶州一
　　桂林府 
　　柳州府 
　　庆远府 
　　思恩府 
　　泗城府 
　　平乐府 
　　梧州府 
　　浔州府 
　　南宁府 
　　太平府 
　　镇安府 
　　郁林州 
　　桂林府 
　　桂林府省会领州二县七　临桂 【附郭】 　永宁州全州　兴安　灵川　阳朔　永福　义宁　灌阳
　　柳州府 
　　柳州府领州一县七　马平 【附郭】 　象州　雒容　罗城　柳城　怀远　来宾 【初属府雍正三年属宾州十二年仍属府】 　融
　　庆远府 
　　庆远府领州四县四　宜山 【附郭】 　河池州　东兰州　南丹州 【土州】 　那地州 【土州】 　天河　思恩　忻城 【土县】 
　　思恩府 
　　思恩府领州三县三　武缘　宾州 【初属柳州府雍正三年升直隶州领来宾迁江上林武宣四县十二年改属府】 　田州 【土州】 　阳万分州 【土州】 　迁江　上林 【二县初属柳州府雍正三年属寡州十二年属府】 
　　泗城府 
　　泗城府 【雍正五年设】 　领州一县二　凌云 【附郭乾隆五年设】 　西隆州 【康熙五年设属思恩府雍正五年升直隶州八年属府】 　西林 【康熙五年设属思恩府雍正五年属西隆州八年属府】 
　　平乐府 
　　平乐府领州一县七　平乐 【附郭】 　永安州　恭城　富川　贺　荔浦　修仁　昭平
　　梧州府 
　　梧州府领县五　苍梧 【附郭】 　藤　容　岑溪　怀集
　　浔州府 
　　浔州府领县四　桂平 【附郭】 　平南　贵　武宣 【初属柳州府雍正三年属宾州七年属府】 
　　南宁府 
　　南宁府领州六县三　宣化 【附郭】 　新宁州　横州　上思州　归德州 【土州】 　果化州 【土州】 　忠州 【土州】 　隆安　永湻
　　太平府 
　　太平府领州十八县二　崇善 【附郭】 　养利州　左州　永康州　宁明州 【雍正十年设】 　万承州　思陵州　凭祥州　太平州　安平州　茗盈州　结安州　售伦州　龙英州　都结州　龙州　江州　思州　上下冻州 【自万承州以下皆土州】 　罗阳 【土县】 
　　镇安府 
　　镇安府 【雍正七年设】 领州五县一　天保 【附郭乾隆三年设】 　奉议州　归顺州 【二州旧系土州属思恩府雍正十年改流属镇安府】 　下雷州　向武州　都康州 【三州皆土州】 
　　郁林州 
　　郁林州 【初属梧州府雍正三年升直隶州】 领县四　博白　北流　陆川　兴业 【四县初属梧州府雍正三年属州】 
　　 云南省 
　　云南省所属府十有四直隶州四厅三
　　云南府 
　　大理府 
　　临安府 
　　楚雄府 
　　澄江府 
　　顺宁府 
　　曲靖府 
　　丽江府 
　　普洱府 
　　永昌府 
　　广南府 
　　开化府 
　　东川府 
　　昭通府 
　　广西州 
　　武定州 
　　元江州 
　　镇沅州 
　　蒙化厅 
　　永化厅 
　　景东厅 
　　云南府 
　　云南府省会领州四县七　昆明 【附郭】 　嵩明州　晋宁州　安宁州　昆阳州　富民　宜良　呈贡　罗次　禄丰　易门
　　大理府 
　　大理府领州四县三　太和 【附郭】 　赵州　邓川州　宾川州　云龙州　云南　浪穹
　　临安府 
　　临安府领州三县五　建水 【附郭初为州乾隆三十五年改县】 　石展州　阿迷州　宁州　通海　河西　嶍峨　蒙自
　　楚雄府 
　　楚雄府领州三县四　楚雄 【附郭】 　南安州　镇南州　姚州 【初属姚安府乾隆三十五年裁姚安府属府】 　定远　广通　大姚 【初属絩安府乾隆三十五年属府】 
　　澄江府 
　　澄江府领州二县二　河阳 【附郭】 　新兴州　路南州　江川
　　顺宁府 
　　顺宁府领州一县一　顺宁 【附郭乾隆三十五年设】 　云州
　　曲靖府 
　　曲靖府领州六县二　南宁 【附郭】 　沾益州　陆凉州　罗平州　马龙州　寻甸州 【初为府康熙八夫改州属府】 　宣威州 【雍正五年设属镇沅府乾隆三十五年属府】 　平彝 【康熙三十四年设】 
　　丽江府 
　　丽江府领州二县一　丽江 【附郭乾隆三十五年设】 　鹤庆州 【初为府乾隆三十五年改州属府】 　剑川州 【初属鹤庆府乾隆三十五年属府】 
　　普洱府 
　　普洱府 【雍正七年设】 领县一　宁洱 【附郭雍正十三年设】 
　　永昌府 
　　永昌府领州一县二　保山 【附郭】 　腾越州　永平
　　广南府 
　　广南府领县一　宝宁 【附郭乾隆元年设】 
　　开化府 
　　开化府 【康熙六年设】 领县一　文山 【附郭雍正七年设】 
　　东川府 
　　东川府 【康熙三十八年设东川府隶四川省雍正四年改隶云南】 领县一　会泽 【附郭雍正五年设】 
　　昭通府 
　　昭通府 【初为鸟蒙土府属四川省雍正三年改隶云南省九年改名昭通府】 领州一县二　恩安 【附郭雍正六年设】 　镇雄州 【初为军民府隶四川省雍正六年改州来属】 　永善 【雍正六年设】 
　　广西州 
　　广西州 【初为府乾隆三十五年改直隶州】 领县二　师宗　弥勒 【二县初为州属府乾隆三十五年属州】 
　　武定州 
　　武定州 【初为府乾隆三十五年改直隶州】 领县二　元谋 【初属府乾隆三十五年属州】 　禄劝 【初为州属府乾隆三十五年改县属州】 
　　元江州 
　　元江州 【初为府乾隆三十五年改直隶州】 领县一　新平 【初属临安府雍正十年改属元江】 
　　镇沅州 
　　镇沅州 【雍正五年以土司设镇沅府乾隆三十五年改直隶州】 领县一　恩乐 【雍正五年设乾隆三十五年属州】 
　　蒙化厅 
　　蒙化厅 【初为土府乾隆三十五年改厅】 
　　永化厅 
　　永化厅 【初为永北府乾隆三十五年改厅】 
　　景东厅 
　　景东厅 【初为土府乾隆三十五年改厅】 
　　 贵州省 
　　贵州省所属府十有三厅一
　　贵阳府 
　　思州府 
　　思南府 
　　镇远府 
　　石阡府 
　　铜仁府 
　　黎平府 
　　安顺府 
　　南龙府 
　　都匀府 
　　平越府 
　　大定府 
　　遵义府 
　　仁怀厅
　　贵阳府 
　　贵阳府省会领州三县四　贵筑 【附郭】 　开州　定番州　广顺州　龙里 【康熙十一年设】 　贵定　修文 【康熙二十六年设】 
　　思州府 
　　思州府领县二　玉屏　青溪 【二县雍正五年设】 
　　思南府 
　　思南府领县三　安化 【附郭】 　婺川　印江
　　镇远府 
　　镇远府领县三　镇远 【附郭】 　施秉　天柱 【初属湖南靖州雍正五年改属黎平府十一年属府】 
　　石阡府 
　　石阡府领县一　龙泉
　　铜仁府 
　　铜仁府领县一　铜仁 【附郭】 
　　黎平府 
　　黎平府领县三　开泰 【附郭】 　锦屏 【雍正五年设】 　永从
　　安顺府 
　　安顺府领州二县三　普定 【附郭康熙十年设】 　镇宁州　永宁州　清镇　安平 【二县康熙二十六年设】 
　　南龙府 
　　南龙府 【雍正五年设】 领州二县二　永丰州 【雍正五年设】 　普安州　普安 【顺治十八年设】 　安南 【康熙二十六年设一州二县初属安顺府雍正五年属府】 
　　都匀府 
　　都匀府领州二县三　都匀 【附郭康熙十年设】 　麻哈州　独山州　清平 【康熙七年裁十一年复置】 　荔波 【初属广西庆远府雍正十年属府】 
　　平越府 
　　平越府领州一县四　定越 【附郭康熙十年设】 　黄平州　瓮安　湄潭　余庆
　　大定府 
　　大定府 【康熙五年设二十六年改州属威宁府雍正七年仍改府】 领州三县一　平远州　黔西州 【二州初为府康熙二十二年改州属府二十六年改属威宁府雍正七年仍属府】 　威宁州 【康熙五年设为府雍正七年改州属府】 　毕节 【康熙二十六年设属威宁府雍正七年属府】 
　　遵义府 
　　遵义府 【旧隶四川省雍正六年改属】 领州一县三　遵义 【附郭】 　正安州　桐梓　绥阳
　　仁怀厅
　　仁怀厅 【乾隆四十一年由遵义府所属之仁怀县改设】 
　　 旧藩蒙古
　　旧藩蒙古内扎萨克二十五部五十一旗 【盛京黑龙江界西至贺兰山厄鲁特界南至长城北踰绝漠袤延万余里　国初归附定为四十九旗后增设二旗共五十一旗】 
　　科尔沁 【六旗】 　扎赖特 【一旗】 　都尔伯特 【一旗】 　郭尔罗斯 【二旗】 　敖汉 【一旗】 　柰曼 【一旗】 　翁牛特 【二旗】 　巴林 【二旗】 　扎噜特 【二旗】 　喀尔喀左翼 【一旗】 　阿噜科尔沁 【一旗】 　克什克腾 【一旗】 　土默特 【二旗】 　喀拉沁 【二旗康熙四十四年增设一旗】 　鸟珠穆亲 【二旗】 　阿巴噶 【二旗】 　霍齐特 【二旗】 　苏尼特 【二旗】 　阿巴哈那尔 【二旗】 　四子部落 【一旗】 　喀尔喀右翼 【一旗】 　鸟喇特 【三旗】 　毛明安 【一旗】 　鄂尔多斯 【六旗雍正九年增设一旗】 　归化城土默特 【二旗乾隆二十一年增设一旗二十三年裁】 
　　八旗游牧察哈尔 【东至克什克腾界西至归化城土默特界南至太仆寺牧厂及山西边界北至苏尼特及四子部落界哀延千有余里　国初定为八旗】 
　　 新藩蒙古 
　　新藩蒙古喀尔宫四部八十二旗 【东至黑龙江界西至阿勒坦山伊犂东北路界南至内扎萨克界北至俄罗斯界延袤八千余里康熙二十八年归附三十年编审旗分定为后部东部西部共三十七旗后递增设四十五旗又设赛因诺颜部共四部合八十二旗】 
　　后部土谢图汗 【初辖旗十有七康熙三十二年至雍正十年增设二十一旗寻分二十旗属于赛因诺颜部乾隆隆元年以后复增二旗共为二十旗】 
　　东部车臣汗 【初辖旗十有二康熙三十五年至乾隆二十二年递增设十一旗今为二十三旗】 
　　西部扎萨克图汗 【初辖旗八康熙三十三年至乾隆二十二年递增设九旗今为十有七旗】 
　　赛因诺颜部 【雍正十年于土谢图汗部内分辖二十旗别为一部乾隆元年以后复增二旗共为二十二旗】 
　　 蒙古青海 
　　蒙古青海四部二十九旗 【东至甘肃河州界西至西藏界南至四川界北至甘肃安西州界延哀二千余里康熙三十六年归附受封雍正元年诱众犯边大兵讨平之编审旗分定为四部二十八旗后增设一旗共四部二十九旗】 
　　厄鲁特部 【初二十旗乾隆十一年增设一旗】 　喀尔喀部 【一旗】 　土尔古特部 【四旗】 　回特部 【三旗】 贺兰山厄鲁特 【驻贺兰山阴一旗康熙三十六年受封又有喀尔喀河厄鲁特二旗达拉尔河厄鲁特一旗皆康熙三十六年受封乾隆二十六年迁属喀尔喀之赛因诺颜部管辖其驻牧即在赛因诺颜部内】 
　　 西藏 
　　西藏 【东至四川界西至大沙海南至云南界北至青海及回部界延哀六千余里其地有四曰卫曰藏曰喀木曰阿里共辖六十余城互市在四川西徼打箭炉之地　国初崇德七年番僧遣使归诚顺治十年受封其国称图伯特即唐古忒最尊者曰达赖喇嘛班禅喇嘛代喇嘛理事者曰第巴又有汗则青海蒙古部长为之康熙三十二年有第巴潜通厄鲁特为乱拉藏汗诛之诏遣使安抚其地五十三年准噶尔策妄阿喇布坦兴师侵藏灭坏喇嘛戕拉藏汗诏遣大兵讨平之此后不复设汗雍正五年噶卜伦阿尔布巴等构乱后藏噶卜伦颇罗鼐走避以闻遣兵进剿阿尔布巴等伏诛颇罗鼐由台吉封多罗贝勒总理卫藏噶卜伦事务乾隆四年晋封多罗郡王子珠尔默特纳木扎勒嗣寻阴谋叛逆驻藏都统傅清左都御史拉布敦诛之十六年设噶卜伦四岱贲五第巴三堪布一分理藏务均受驻藏大臣及达赖喇嘛统辖】 
　　卫地 【居诸藏之中亦名中藏】 　藏地 【在卫西南】 　喀木地 【在卫东南】 阿里地 【在藏地极西】 
　　 新疆伊犂 
　　新疆伊犂 【东至喀尔喀界西至藩部哈萨克界南至天山回部界北至俄罗斯界延袤万余里旧为准噶尔部乾隆二十年大兵进讨二十四鄂拓克二十一昂吉九集赛争先迎降伊犂平阿睦尔撒纳寻叛二十二年分南北路进讨平之伊犂复定设立伊犂将军统辖天山南北诸路及参赞大臣办事大臣等员设立驻防屯田兵丁分东南路西北路二境其东南之乌鲁木齐巳新设迪化州隶于甘肃省】 
　　伊犂东南路　伊犂西北路　库尔喀喇乌苏　塔尔巴哈台
　　 回部 
　　回部 【东至甘肃省安西州界西至葱岭南至沙海接西藏界北至天山接伊黎界延袤万余里- 6915-2 - 初霸属于准噶尔乾隆二十年伊黎平始内附二十一年逆回波罗泥都霍集占以诸城叛大兵讨平之二十四年回部悉定仍立回部伯克等官设驻札大臣侍卫等官以统辖之其哈密及辟展吐鲁番二城旧先归附以俱系回人并纪于回部中】
　　哈密 【康熙三十五年归附受封】 　辟展　吐鲁番 【二城雍正四年率众内附移驻内地之肃州安西州境乾隆二十四年以西域底定仍归故土】 　喀喇沙尔 【乾隆二十一年内附二十三年叛附道回寻讨平之】 　库车 【乾隆二十三年定】 　沙雅尔 【乾隆二十三年定】 　赛喇木　拜　阿克苏 【三城为道回霍集古旧部地乾隆二十三年大兵进讨逆回遁走库车诸伯克以城降】 　乌什 【乾隆二十三年定】 　喀什噶尔 【为逆回波罗呢都旧部乾隆二十四年道回遁其旧伯克以城降】 　叶尔羌 【乾隆二十四年大兵进讨逆回二酋由叶尔羌踰山遁旋授首共旧伯克以城降】 　和阗 【乾隆二十三年定】 
　　皇朝通志卷三十一
《清朝通志》　都邑略凡四卷（032～035）/一百二十六卷　（清）高宗 敕撰 
　　●皇朝通志卷三十二 
　　都邑略一 
　　○都邑略一 
　　（臣）等谨按自古帝王抚驭寰瀛原不徒恃金汤为固而宅中图大计及万世必相天下之势以为首善之区郑樵谓建邦设都皆凭险阻山川者天之阴阻城池者人之险阻论诚是巳顾其所称去已哀之哀就未王而王似乎一代之兴必先别议建都则有未可执一而论者三代以下汉唐称盛汉都即因秦之旧唐都即因隋之旧岂地利之哀旺顿殊亦视乎设都之主何如耳辽金元皆起自北方迁都燕蓟地势雄厚沧海环其左太行峙其右喜峯古北诸关口卫其后南面而临天下实据九州岛之上游我国家入关定鼎即仍明都之旧而规模宏远实有超轶前朝者葢明代虽曾营建于此每以地近九边控防是亟我圣朝德化远被六合一家北逾瀚海南极越裳东抵朝鲜西穷葱岭以形势论之古称河雒为九州岛之中而今之京师实又居天下之中伏读御制帝都篇及皇都篇综论沿革包举形势以伊古建都之地无如今之燕京而仍归之在德不在险抚无外之模弥厪日中之警圣意深远垂裕绵长诚足启万年有道之隆矣若夫邑有宗庙曰都或溯开基或备巡幸陪京之制历代重焉我朝发祥长白抚有东土太祖高皇帝诞膺天眷即建都于沈阳太宗文皇帝底定全辽东至使犬使鹿之部罔不服属世祖章皇帝统一寰宇尊盛京为留都设文武大员驻守其地圣祖仁皇帝崇奉山陵大驾三巡躬修展谒世宗宪皇帝善继善述添置州县增定驻防我皇上丕显丕承义昭绳武自乾隆八年至四十有八年四谒祖陵恩泽便蕃典礼皇矞盖自承平累叶以来声教之隆文明之盛逾沙漠而被东瀛留都四境幅员万里瞻陵庙之巍峩仰宫廷之肃穆龙蟠凤翥佳气郁葱亿万禩景祚鸿庥皆于此谨即恭列于京师之次至于热河为清暑之地自圣祖仁皇帝展巡塞甸肇启山庄我皇上缵承祖烈岁时临幸凡各部落朝觐宴享之礼多于热河行之所以柔远绥遐习劳肄武厥典甚巨近复增设郡邑建立学校都会之盛遐迩同风固非若离宫别馆徒以备巡游资宴憇者可比也故谨次于盛京之后至若郑氏旧例于历代都邑后附列四裔之都考其所载多摭拾各史传约略言之仍未能确指其建国之地且通志既别有四裔傅于都邑无须复载今并从删
　　京师 
　　京城 
　　△京师 
　　禹贡冀州之域周为燕召公封国汉唐为幽州辽会同元年升为南京始建都焉开泰时又称为燕京金天德四年自会宁府迁都于此贞元元年改为圣都四年改为中都元初仍号燕京至元元年复为中都四年于中都之东北置城而迁都焉九年改为大都明初为燕王封国永乐元年建为北京称行在十九年称京师洪熙初复称行在正统六年始定为京师本朝顺治元年世祖章皇帝定都于此为万世之墓
　　△京城 
　　周四十里为门九南为正阳门南之东为崇文门南之西为宣武门东之南为朝阳门东之北为东直门西之南为阜城门西之北为四直门北之东为安定门北之西为德胜门自元至元四年于中都之东北建城方六十里分十一门正南为丽正门南之东为文明门南之西为顺承门正东为荣仁门东之南为齐化门东之北为光熙门正西为和义门西之南为平则门西之北为肃清门北之东为安贞门北之西为健德门明洪武元年徐达经理元都缩其城之北五里废光熙肃清二门其九门仍旧寻改崇仁曰东直和义曰西直安贞曰安定健德曰德胜永乐十五年营建北京宫殿十七年拓其城之南面其周围四十里正统四年改丽正曰正阳文明曰崇文顺承曰宣武齐化曰朝阳平则曰阜城本朝鼎建修整壮丽其九门之名则仍其旧分列满洲蒙古汉军八旗迉位镶黄旗居安定门内正黄旗居德胜门内正白旗居东直门内镶白旗居朝阳门内正红旗居西直门内镶红旗居阜成门内正蓝旗居崇文门内镶蓝旗居宣武门内
　　（臣）等谨按唐幽州蕃镇城在今城之西南辽之南京即因之至金重加增拓辽史载南京析津府城方三十六里八门东曰安东迎春西曰显西清普南曰开阳丹凤北曰通天拱宸金国志载都城围七十五里城门十二每一面正门旁设两门东曰宣曜阳春施仁西曰灏华丽泽彰义南曰丰宜景风端礼北曰通元会城崇智金史地理志北又有光泰门凡十三门逮元至元间重建都城而故址渐废至于元之大都则今安定德胜门外尚为城中地自明初缩城之北面而元之规制以改永乐中重拓南城又非复明初之旧云
　　外城环京城南面转抱东西角楼长二十八里为门七南为永定门左为左安门右为右安门东为广渠门西为广宁门在东西隅而北向者东为东便门西为西便门明嘉靖三十二年建四十三年成本朝重加修整皇城在京城中周十八里有奇自正阳门之内正南曰大清门东南曰长安左门西南曰长安右门东西向两门之中南向者为天安门是为皇城正门天安门之内东庑之中为太庙街门西庑之中为社稷街门正中南向者为端门端门内东庑西向者为太庙右门又北为阙左门西庑东向者为社稷左门又北为阙右门阙左门外西向者为太庙西北门阙右门外东向着为社稷东北门皇城之正东曰东安门正西曰西安门正北曰地安门太庙在阙之左南向有前殿中殿后殿规制严肃 【供奉　　　列圣　　　列后神位暨祭飨各仪节恭载礼略之吉礼门】 
　　社稷坛立阙之右北向 【祭祀仪节恭载礼略之吉礼门】 紫禁城在皇城中周六里正南曰午门为外朝正门门左西向者为左掖门门右东向者为右掖门午门内东庑之中为协和门西庑之中为熙和门正中南向者为太和门左为昭德门右为贞度门太和门内东庑之中为体仁阁阁之北为左翼门西庑之中为弘义阁阁之北为右翼门正中为太和殿大朝正殿也左为中左门右为中右门殿之后为中和殿再入为保和殿左为后左门右为后右门殿之后东垣之中为景运门西垣之中为隆宗门正中南向者曰乾隆门为内朝正门自协和门东出为文华殿后为主敬殿东为传心殿 【殿中祀　　　皇师　　帝师　　王师　先圣　先师】 门曰景行门乾隆三十九年于文华殿后创建文渊阁藏贮四库全书直协和门东向曰东华门是为紫禁城东门自熙和门西出为武英殿西为咸安宫南为南熏殿直熙和门西向者曰西华门是为紫禁城西门干清门之旁左为内左门右为内右门干清门之内正中为干清宫宫之东为昭仁殿西为弘德殿皆南向干清宫东庑为端凝殿西向其南东出者为日精门又转南向北者为上书房干清宫西庑为懋勤殿东向其南西出者为月华门又转南向北者为南书房昭仁殿之左东出者为龙光门弘德殿之右西出者为凤彩门干清宫之后为交泰殿东庑左出者为景和门西庑右出者为隆福门殿之后为坤宁宫左为东暖殿右为西暖殿东暖殿之东为永祥门稍北为基化门俱东出西暖殿之西为增瑞门稍北为端则门俱西出坤宁宫之后正中北向者为坤宁门门外即御花园左曰琼苑东门右曰琼苑西门御花园正中为天一门门之北南向为钦安殿 【祀　　元天上帝于殿中】 殿东稍北为摛藻堂其南西向者为绛雪轩殿西稍北为延晖阁西为位育斋其南东向者为养性斋钦安殿之后北向者为承光门门之后左为延和门右为集福门东西向正中为顺贞门其北相对为神武门是为紫禁城北门自日精门之东为东一长街南即内左门中为近光左门北为长宁左门由近光左门而北向西之门凡三曰咸和左门广生左门大成左门咸和左门东相对为景曜门中间南向者曰景仁门门内为景仁宫广生左门东相对为履和门中间南向者曰承干门门内为承干宫大成左门东相对为凝瑞门中间南向者曰锺粹门门内为锺粹宫三宫之东为东二长街南则麟趾门北则千婴门街东与景曜门相对者曰凝祥门再东为昭华门中间南向曰延禧门门内为延禧宫与履和门相对者曰德阳门再东为仁泽门中间南向者曰永和门门内为永和宫与凝瑞门相对者曰昌祺门再东为衍瑞门中间南向者曰景阳门门内为景阳宫其后为学诗堂景阳宫之东有小长街街南向东直出者为苍震门其北向西者为钦昊门门中向南为天穹门门内为天穹宝殿恭祀昊天上帝于殿内日精门长街之南向东为仁祥门再东相对为阳曜门正中为斋宫殿曰孚禺殿斋宫之东为毓庆宫殿曰敦本殿前为祥旭门外为前星门自月华门之西为西一长街南即内右门中为近光右门北为长宁右门由近光右门而北向东之门凡三曰咸和右门广生右门大成右门咸和右门西相对为纯佑门中间南向者曰永寿门门内为永寿宫广生右门西相对为崇禧门中间南向者曰翊坤门门内为翊坤宫大成右门西相对为长泰门中间南向者曰储秀门门内为储秀宫三宫之西为西二长街南则螽斯门北则百子门街西与纯佑门相对者曰嘉祉门再西为启祥门中间南向者亦曰启祥门门内为启祥宫与崇禧门相对者曰敷华门再西为绥祉门中间南向者曰长春门门内为长春宫与长泰门相对者曰咸宁门再西为永庆门中间南向者曰咸福门门内为咸福宫百子门之北向为干西五所近东者为重华宫皇上龙潜时旧邸也前为重华门门内为崇敬殿额曰乐善堂堂后即重华宫宫之东庑曰葆中殿额曰古香斋宫之西庑曰浴德殿额曰抑斋宫之后为翠云馆宫之东为潄芳斋启祥宫之西南向者为延庆门门内为延庆殿殿后为广德门门内为抚辰殿殿后为建福宫宫后为静怡轩轩后为慧曜楼其西为吉云楼楼西为敬胜斋斋垣之西为碧琳馆南为妙莲华室又南为凝晖堂前为延春阁月华门之西相对者为遵义门门西向南者为养心门中曰养心殿为皇上宵旱寝兴之所养心殿西室曰三希堂殿之东暖阁额曰攸芋斋西暖阁北接后轩东为无倦斋为长春书屋宫垣外向景运门之东为奉先殿正门曰奉先门西门曰肃诚门中为正殿后为寝殿 【供奉　　　列圣　　列后神位暨朔望荐新岁时展祀因事告祭诸典礼恭载礼略之吉礼门】 自苍震门外街东为宁寿宫 【建自康熙年间乾隆三十六年以后重加增葺】 正中南向者曰皇极门东出者曰敛禧门西出者曰笃庆门又西向者曰履顺门曰蹈和门东向者曰保泰门皇极门之内曰宁寿门门内为皇极殿殿庑东出者为凝祺门西出者为昌泽门殿后为宁寿宫宫后亘以横街其东即保泰门西即蹈和门正中为养性门门内为养性殿殿后为乐寿堂堂后为颐和轩再后为景祺阁自保泰门之北为畅音阁其北与阁相对者为阁是楼阁后为寻沿书屋东北为景福门正中南向者为景福宫皇上有景福宫五福颂乾隆四十九年因五代同堂之庆额曰五福五代堂宫之后为梵华楼稍西为佛曰楼自蹈和门之内为衍祺门门内东宇额曰抑斋斋后为古华轩轩后为遂初堂堂之后西为延趣楼北为萃赏楼其西为云光楼额曰养和精舍萃赏楼北相对者为符望阁阁后为倦勤斋符望阁西门外为玉粹轩皆环属于宁寿宫者也自隆宗门之西为慈宁宫东为永康左门西为永康右门正中南向者为慈宁门前为长信门又前为长庆门慈宁宫之东有门曰慈祥门与大内启祥门遥对慈宁宫花园前宇为咸若馆倌之左为宝相楼其南为□清斋馆之右为吉云楼其南为延寿堂馆之后为慈荫楼慈宁宫西为寿康门门内为寿康宫宫后东西为长街街西为长庚门门内正中南向者为寿安门门内为春禧殿殿后为寿安宫宫后东为福宜斋西为萱寿堂慈宁宫之东北为宝华殿又北为中正殿寿安宫之北为英华殿其东北即神武门是为紫禁城北门神武门之北即景山前为北上门门内为景山门山后为寿皇殿供奉圣祖仁皇帝世宗宪皇帝神御之所殿后东北为集祥阁西北为兴庆阁殿东为永思门门内为永思殿又东为观德殿雍和宫在皇城之东北为世宗宪皇帝藩邸登极后命名曰雍和宫前有昭泰门中为雍和门门内为雍和宫宫后为永佑殿后为法轮殿殿后为万福阁东为永康阁西为延宁阁后为绥成殿宫之东为书院入门为平安居后为如意室室后正中南向者为太和斋书院正室也斋之东向南正室曰五福堂斋之西为海棠院西苑在西华门外入苑门即太液池玉泉自北安门水关流入汇于此上跨长桥坊楔对峙西曰金鳌东曰玉蝀桥北称北海桥南称中海瀛台之南称南海由池东岸而南行临池面北正门曰德昌门门内为勤政殿殿后为仁曜门南为翔鸶阁由阁而南为涵元门门内东向为庆云殿西向为景星殿正中南向为涵元殿东为藻韵楼西为绮思楼正北相对为香扆殿殿后东为春明楼西为湛虚楼南向曰瀛台圣祖时每驾幸瀛台即于此听政皇上御极后重加修葺以时临幸即裁决政务其中台之南对崇为宝月柚台东南为同豫轩轩后为鉴古堂台西南为茂对斋台之正东为淑清院院之左为韵古堂又左为素尚斋循池岸而南为曰佑阁台之西北为丰泽园园门内即惇叙殿殿后为澄怀堂堂北为遐瞩楼园内有崇雅殿殿后东为静憩轩西为怀远斋其南隔水为纯一斋园西为春耦斋相近为听鸿楼为植秀轩为爱翠楼自丰泽园之北近太液池西岸为紫光阁每科皇上亲试中式式举于此以为例乾隆二十四年平定西域大功告成重加葺新图画功臣像于阁上上亲制五十功臣赞四十一年两金川大功告成复图功臣像亲为之赞一如平定伊犂回部例阁后为武成殿阁之北为时应宫 【祀龙神】 宫之东向北为福华门门外即金鳌玉蝀桥也桥东有圆城中为承光殿自圆城北踰桥即金之琼华岛白塔在其上旧名白塔寺乾隆八年易名永安寺槷西由山路而上为悦心殿殿后为庆霄楼西为阅古楼北为漪澜堂对岸西北为阐福寺其东为澄观堂此外凉轩邃室随地标名各擅其胜皆环属太液池者也
　　皇朝通志卷三十二
　　●皇朝通志卷三十三 
　　都邑略二
　　○都邑略二
　　园林 
　　△园林 
　　畅春园在京城西直门外十二里地名海淀圣祖仁皇帝以万几之暇驻跸于此酌泉而甘因明武清侯李伟故园址改建周方十余里筑宫设御赐名畅春园时奉孝庄文皇后孝惠章皇后憇焉政事几务即裁决其中皇上御极后葺新园宇每逢驻跸圆明园敬奉圣母皇太后安憩于此宫门内中为九经三事殿后为春晖堂其后为寝殿曰寿萱春永其后为云涯馆馆后踰桥循山而北有河池南北立坊二为玉涧金流门内为瑞景轩轩后为林香山翠又后为延爽楼楼左为式古斋斋后为绮榭园内筑东西二堤各数百步东曰丁香堤西曰兰芝堤皆通瑞景轩西堤外别作一堤曰桃花堤东西两堤之外河流数道环遶苑内出西北门闸注于垣外云淮馆东南角门外转北为剑山南为澹宁居前殿为康熙年间圣祖御门听政引见之所后殿为皇上旧时读书处由大东门土山北循河岸西行为渊鉴斋后临河为云容水态左廊后为佩文斋斋后西为葆光斋东为兰藻斋渊鉴斋之前为藏辉阁佩文斋之东为养愚堂相对为藏拙斋小东门东垣内溪北为清溪书屋后为导和堂西为藻思楼后为竹轩春晖堂之西出如意门为玩芳斋山后为韵松轩二层宫门外船坞之西为无逸斋皇上诣圜问圣母皇太后安每传膳视事于此凝春堂在渊鉴斋之西其东室为纯约堂其右为迎旭堂纯约堂东为迎凉精舍迎旭堂后为晓烟榭河岸以西为松栢室其左为乐善堂河上有阔曰蘂珠院其北为观澜榭蘂珠院西踰桥而北为集凤轩轩后度河桥而西为俯镜清流又循河而南即苑之大西门延楼列亘其外即西花园之马厂也
　　畅春园西南垣为西花园正宇为讨源书屋皇上问安之便率诣是园听政中有阅武楼为肄武之所
　　恭载圣祖仁皇帝御制畅春园记
　　都城西直门外十二里曰海淀淀有南有北自万泉庄平地涌泉奔流■〈氵虢〉■〈氵虢〉汇于丹棱沜沜之大以百顷沃野平畴澄波远岫绮合绣错盖神皋之胜区也朕临御以来日夕万几罔自暇逸久积辛劬渐以滋疾偶缘暇时于兹游憩酌泉水而甘顾而赏焉清风徐引烦奇乍除爰稽前朝戚畹武清侯李伟因兹形胜构为别墅当时韦曲之壮丽历历可考圯废之余遗址周环十里虽岁远零落故迹堪寻瞰飞楼之郁律循水槛之逶迤古树苍藤往往而在爰诏内司少君规度依高为阜即卑成池相体势之自然取石甓夫固有计庸畀值不役一夫宫馆苑御足为宁神怡性之所永惟俭德损泰去雕视昔亭台邱壑林木泉石之胜絜其广袤十仅存夫六七惟弥望涟漪水势加胜耳当夫重峦极浦朝烟夕霏芳萼发于四序珍禽喧于百族禾稼丰稔满野铺芬寓景无方会心斯远其或穱稌未实旸雨非时临陌以悯胼胝开轩而察沟浍占离毕则殷然望咏云汉则悄然忧宛若禹甸周原在我户牖也每以春秋佳日天宇澄鲜之时或盛夏郁蒸炎景铄金之候几务少暇则祗奉颐养游息于兹足以迓清和而涤烦暑寄远瞩而康慈颜扶舆后先承欢爱日有天伦之乐焉其轩墀爽垲以听政事曲房遂宇以贮简编茅屋涂茨畧无藻饰于焉架以桥梁济以舟楫间以篱茖周以缭垣如是焉而己矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称干元统天则四德皆元四时皆春也先王体之以对时育物使圆顶方趾之众各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭璧带之饰包山跨谷之广朕固不能为亦意所弗取朕匪敢希踪古人媲美曩轨安土阶之陋惜露台之费亦惟是顺时宣滞承颜致养期万类之乂和思大化之周浃一民一物念兹在兹朕之心岂有己哉于是为之记而系以诗诗曰
　　昔在夏姒克俭卑宫亦越姬文勿亟庶攻若稽古训是钦是崇箴铭户牖夙夜朕躬栋宇之兴因基前代岩宿丹霞檐栖翠霭营之度之以治芜废有沸泉源汪濊斯在驾言西郊聊驻彩斿甘彼挹酌工筑斯谋莹澈明镜萦带芳流川上徘徊以泳以游因山成峻就谷斯卑咨彼将作毋曰改为松轩茅殿实惟予宜亦有朴斵予尚念兹撰辰经始不日落成岂曰游豫燕喜是营展事慈闱那居高明遐瞩俯瞰聊用娱情粤有图史藏之延阁惟此大庑会彼朱襮郁郁沟塍依然耕凿无假人工渺弥云壑有鹢其舟有虹其梁可帆可涉于焉徜徉文武之道一弛一张退省庶政其罔弗臧尝闻君德莫大于仁体元出治于时为奉愿言物阜还使俗醇畅春之义以告臣邻
　　园明园在畅春园北康熙四十八年建世宗宪皇帝潜邸时圣祖赐园也御极后稍加修葺具朝署之规大宫门内为出入贤良门中为正大光明殿东为勤政殿为常时听政之所皇上御极后每岁初春即驻跸于此咨度机务引见百官皆日以为常为门凡十有八园中之水发源玉泉山由西马厂入进水闸支流派衍至园内由出水闸一在明春门北一在蘂珠宫北达苑墙经长春园东入清河园内四十景各有御制诗词纪之首曰正大光明即园中正殿也后为寿山口东为洞明堂一曰勤政亲贤为勤政殿中世宗御书额后楹额曰为君难东为飞云轩为静鉴阁阁后殿宇为保合太和后为富春楼一曰九州岛清晏前层恭悬圣祖御书圆明园额次层殿为奉三无私后殿为九州岛清晏东为天地一家春西为乐安和又西为清晖阁阁左右有松云楼露香斋涵德书屋茹古堂诸胜别为清晖阁四景一曰镮月开云在富春楼之后旧名牡丹台康熙壬寅春皇上觐圣祖于斯堂之内承奉恩旨养育宫中乾隆三十一年御题额为纪
　　恩堂后宇为御兰芬一曰天然图画北为朗吟阁又北为竹薖楼东为五福堂迤北宇为竹深荷净其东渡河为苏堤春晓一曰碧桐书院其西岩有云岑亭一曰慈云普护 【楼中奉观音大士】 前殿南临后湖为欢喜佛场一曰上下天光为临湖楼宇其后为平安院一曰杏花春馆西北为春雨轩轩西为杏花村轩后东为镜水斋西北室为抑斋又西为翠微室一曰坦坦荡荡前宇为素心堂后宇为光风霄月东北为知鱼亭又东北为萃景斋西北为双佳斋一曰茹古涵今其后方宇为韶景轩轩前东为茂育斋西为竹香斋又北为静通斋一曰长春仙馆为皇上旧时赐居之所登极后复加修饰其后恭值佳辰领节迎奉圣母皇太后为膳寝之所后宇为绿荫轩正宇西廊后为丽景轩仙馆之西为含碧堂堂后为林虚桂静左为古香斋东楹有阁为抑斋堂稍东为随安室由仙馆西南门迤西为藻园内为旷然堂堂后为贮清书屋堂东池上为夕佳书屋稍北为镜澜榭东南为凝眺楼为怀新馆西北为湛碧轩百曰万方安和建宇池中形如卍字南面正室为万方安和余为佳气迎人为四方宁静为碧溪一带为山水清音为神洲三岛为高山流水为枕流潄石为洞天深处得景凡九一曰武陵春色旧名桃花坞雍正四年皇上诗书于此颜曰乐善堂旋移居长春仙馆池北轩为壶中日月长东为天然佳妙武陵春色之西为全璧堂堂后由山口入桃花坞东为绾春轩轩东北为品诗堂一曰山高水长重楼亘峙地势宽敝为外藩朝正锡宴陈设火戏及平时宿卫士较射之所一曰月地云居为梵宇最胜处东为法源楼一曰鸿慈永佑即安佑宫坊座额也为供奉圣祖世宗神御之所东南为致孚殿宫之后垣西北为紫碧山房前宇为横云堂东南为丰乐轩北为霁华楼迤东为景晖楼棋云堂西池上为澄素楼一曰汇芳书院内宇为抒藻轩后为涵远斋斋之前西垣内为翠照楼东垣内为倬云楼又东为眉月轩倬云楼南稍东为随安室又东逾溪桥为断桥残雪一曰日天琳宇有中前楼中后楼西前楼西后楼东别院为瑞应宫凡楼宇上下皆供佛像及诸神位一曰澹泊宁静殿为田字式凡四门东北面皆有楼楼下稻田弥望东为曙光楼殿之东门外为翠扶楼西门外别垣内为多稼轩左右有静香书屋互妙楼诸胜别为多稼轩十景一曰映水兰香东南为钓鱼矶北为印月池池北为知耕织又北稍东为濯鳞沼西南为贵织山堂 【中祀蚕神】 一曰水木明瑟其北稍西为文源阁荿贮四库全书昅西为柳浪闻莺一曰濂溪乐处后宇为云香清胜东垣为芰荷深处折而东北为香雪廊其东有楼为云霞舒卷其南为汇万总春之庙 【中祀花神】 东北有楼为香远益清其西为乐天和为味真书屋一曰多稼如云前宇为芰荷香一曰鱼跃鸢飞四面为门东厢为畅观轩西南为铺翠环流楼南为传妙室一曰北远山村北岸为绘雨精舍其西南为水村图又西有楼前后相属前为皆春阁后为稻凉楼又西为涉趣楼右为湛虚书屋东北踰桥而西为湛虚翠轩又西为耕云堂又西为若帆之阁一曰西峯秀色其东为含韵斋东南为自得轩后垣之西为花港观鱼一曰四宜书屋即安澜园之正宇也
　　皇上幸海宁陈氏园赐名安澜慈畧仿其意因之命名东南为葄经馆西南为无边风月之阁又西南为涵秋堂北为烟月清真楼楼西稍南为远秀山房其北踰桥为染霞楼大小共为安澜园十景一曰方壶胜境楼宇临池南建坊座其北楼宇为哕鸾殿又北为琼华楼哕鸾殿东为蘂珠宫方壶胜境之西北为三潭印月又西北为天宇空明其后为澄景堂堂东为清旷楼西为华照楼一曰澡身浴德在福海西南隅即澄虚榭正于也西为静香馆又西为解愠书屋西南为旷然阔其北度桥为望瀛洲又北为深柳读书堂堂北为溪月松风一曰平湖秋月在福海西北隅东南度桥为两峯插云又东南为山水乐其北为君子轩为藏密楼一曰蓬岛瑶台在福海中央旧名蓬莱洲殿前东为畅襟楼西为神洲三岛东偏为随安室东南度称为东岛西北度桥为北岛一曰接秀山房在福海东其后稍东为琴趣轩其北为寻云楼东南为澄练楼楼后为怡然书屋山房之南为揽翠亭一曰别有洞天西为纳翠楼西南为水木清华之阁阁西稍北为时赏斋一曰夹镜鸣琴南为聚远楼东为广育宫 【中奉　碧霞元君】 前建坊座后为凝祥殿宫之东为南屏晚钟又东度桥为西山入画为山容水态夹镜鸣琴之西为湖山在望为洞里长春一曰涵虚朗鉴在福海东即雷峯夕照正宇也有寻云榭贻兰庭诸胜一曰廓然大公在福海西北隅有双鹤斋峭蒨居影山楼绮吟堂诸胜别为廓然大公八景一曰坐石临流溪水周环其下一曰趜院风荷其西佛楼为落伽胜境其南跨也为桥立坊楔西为金鳌东为玉蝀金鳌西南宇为四围佳丽玉蝀东亭为饮练长虹又东南度桥折而北设城关为宁和镇趜院风荷之北为同乐园其前为清音阁东为永日堂中有南北长街街西为抱朴草堂街北为舍卫城城南面为多宝阁正殿为寿国寿民后为仁慈殿又后为普福宫城北为最胜阁一曰洞天深处在如意馆西稍南前宇四所乃诸皇子所居西为诸皇子肄业之所前为前垂天贶中为中天景物东宇为斯文在兹 【中奉　至圣先师】 后为后天不老
　　园明园之东曰长春园本园田垣外隙地就添殿宇数所依长春仙馆赐号即以名园园门内正宇为澹怀堂后为众乐亭其后河北敝宇为云容水态西北为含经堂后为湻化轩又后为蕴真斋含经堂之东为味腴书屋亦名霞翥楼为渊映斋堂之西为梵香楼为涵光室自澹怀堂迤西滨河为蒨园有郎润斋湛景楼诸胜别为蒨园八景蒨园后河北岸为思永斋斋东别室曰小有天园斋西稍南河外为得全阁南为宝云楼北为远风楼斋北河流汇处为楼宇三层曰海岳开襟楼之东为法慧寺又东为宝相寺由宝相寺度城关而东迤南为翠交轩北为爱山楼又北为泽兰堂爱山楼东北宇为平畴交远风其东为丛芳榭后为琴清斋丛芳榭之东为狮子林有纳景堂清閟阁诸胜别为狮子林八景又有清淑斋探真书屋诸胜为狮子林续八景其南为玉玲珑馆北为林光澹碧东为鹤安斋西南为蹈和堂玉玲珑馆之东南为映清斋斋东为鉴园北为潄琼斋其东为师善堂鉴园之西南为如园内为敦素堂堂北稍东为冠霞阁又东为明漪楼由如园山径西行即澹怀堂之东垣门
　　恭载世宗宪皇帝御制圆明园记
　　园明园在畅春园之北朕藩邸所居赐园也在昔皇考圣祖仁皇帝听政余暇游憩于丹棱沜之涘饮泉水而甘爰就明戚废墅节缩其址筑畅春园熙春盛暑时临幸焉朕以扈跸拜赐一区林皋清淑波淀渟泓因高就深傍山依水相度地宜构结亭榭取天然之趣省工役之烦槛花堤树不灌溉而滋荣巢鸟池鱼乐飞潜而自集盖以其地形爽垲土壤丰嘉百汇易以蕃昌密居于兹安吉也园既成仰荷慈恩锡以园额曰园明朕尝恭迓銮舆欣承色笑庆天伦之乐申爱日之诚花木林泉咸增荣宠及朕缵承大统夙夜孜孜斋居治事虽炎景郁蒸不为避暑迎凉之计时踰三载佥谓大礼告成百务具举宜宁神受福少屏烦喧而风土清佳惟园居为胜始命所司酌量修葺亭台邱壑悉仍旧观惟建设轩墀分列朝署俾侍直诸臣有视事之所构殿于园之南御以听政晨曦初丽夏晷方长召对咨询频移昼漏与诸臣相接见之时为多园之中或辟田庐或营苑圃平原膴膴嘉颖获穰偶一眺览则遐思区夏普祀有秋至若凭栏观稼临陌占云望好雨之知时冀良苗之应候则农夫勤瘁穑事艰难其景象又恍然在苑囿间也若乃木光晴霁池影澄清净练不波遥峯人镜朝晖夕月映碧涵虚道妙自生天怀顿朗乘几务之少暇研经史以陶情拈韵挥毫用资典学凡兹起居之有节悉由圣范之昭垂随地恪遵罔敢越轶其采椽栝柱素甓版扉不斵不枅不施丹雘则法皇考之节俭也昼接臣僚宵披章奏校文于墀观射于圃燕闲斋肃动作有恒则法皇考之勤劳也春秋佳日景物芳鲜禽奏和声花凝淇露偶召诸天大臣从容游赏济以舟楫饷以果蔬一体宣情抒写畅洽仰观俯察游泳适宜万象毕呈心神怡旷此则法皇考之亲贤礼下对时育物也至若嘉名之锡以圆明意旨深远殊未易窥尝稽古簎之言体认圆明之德夫圆而入神君子之时中也明而普照达人之睿智也若举斯义以铭户牖以勖身人虔体天意永怀圣诲含煦品汇长养元和不求自安而期万方之宁谧不图自逸而冀百族之恬熙庶几世跻春台人游乐国廓鸿基于孔固绥福履于方来以上答皇考垂佑之深恩而朕之心至是或可以少忍也夫爰宣示予怀而为之记
　　恭载皇上御制圆明园后记
　　昔我皇考因皇祖之赐园修而葺之畧具朝署之规以乘时行令布政亲贤而轩墀亭榭凸山凹池之纷列于后者不尚其华尚其朴不称其富称其幽乐蕃植则有灌木丛花怒生笑迎也验农桑则有田庐蔬圃量两较晴也松风水月入襟怀而妙逆自生也细施广履时接儒臣研经史以淑情也或怡悦于斯或歌咏于斯或惕息于斯我皇考之先忧后乐一皇祖之先忧后乐周字物而圆明也圆明之义盖君子之时中也皇祖以是名赐皇考皇考敬受之而身心以勖户牖以铭也不求自安而期万方之宁谧不图自逸而冀百族之恬熙则又我皇考绥履垂裕于无穷也予小子敬奉先帝宫室苑囿常恐贻羞敢有所增益是以践阼后所司以建园请郄之既释服爰仍皇考之旧园而居焉夫帝王临朝视政之暇必有游观旷览之地然得其宜适以养性而陶情失其宜适以玩物而丧志宫室服御奇技玩好之念切则亲贤纳谏勤政爱民之今踈矣其害可胜言哉我皇考未就畅春园而居者以有此圆明园也而不斵不雕一皇祖湻朴之心然规模之宏敝邸壑之幽深风土草木之清佳高楼遂室之具备亦可称观止实天宝地灵之区帝王豫游之地无以踰此后世子孙必不舍此而重费民力以创建苑囿斯则深契朕法皇考勤俭之心为心矣藉曰祖考所居不忍居也则宫禁又当何如晋张老之善颂甚可味也若夫建园之始末圣人对时育物修文崇武煦万汇保太和期跻斯世于春台游斯人于乐国之意则己具皇考之前记予小子何能赘一辞焉
　　静明园在圆明园西玉泉山麓康熙十九年建初名澄心三十一年易名静明我皇上几余临憩畧加修葺园为门凡六园内有十六景首曰廓然大公宫门内正殿也为临幸时听政之所北临后湖一曰芙蓉晴照西为虚受堂一曰玉昄趵突为天下第一泉一曰竹垆山房仿惠山听松庵制得名南为开锦斋后为观音洞其上为赏遇楼南为吕祖洞一曰圣因综绘仿西湖行宫景得名其西为写流轩轩后为层明宇又西为福地幽居后为冠峯亭一曰绣壁诗态北为水月庵其北为圣缘寺又北为仁育宫 【中祀　东岳天齐圣帝】 一曰溪田课耤又西为迸珠泉一曰清凉禅窟后为嘉荫堂堂东为霞起楼西为犁云亭清凉禅窟之北为涵漪斋西为飞淙阁东为练影堂稍南为挂瀑檐涵漪斋之西为妙喜寺一曰采香云径其南有楼为静怡书屋采香云径稍北折而东为招鹤庭一曰峡雪琴音额为丽瞩轩一曰玉峯塔影仿金山妙高峯为之前为香严槷右为妙高室北峯上为妙高寺殿后为妙高塔又后为该妙斋峯之西为崇霭轩其东为含醇室后为咏素堂妙高寺东山麓为含经堂东北临溪为书画舫一曰风篁清听东为如如室西为近青阁又西稍南为飞云■〈山畏〉风篁清听之西逾桥而南池东为延绿厅池西为试墨泉一曰镜影涵虚南为分鉴曲又南为写琴郎迤南为含晖堂后为清音斋斋西山麓为碧云深处东为心远阁一曰裂帛湖光当玉峯东麓临裂帛湖由心远阁折而北为罗汉洞又上为水月洞一曰云外钟声在古华严寺之后一曰翠云嘉荫即华滋馆也后为翠云堂东为甄心齐其东即小南门稍南为东宫门
　　静宜园在圆明园西香山即香山寺故址圣祖仁皇帝于此置行宫乾隆十年重加修葺赐名挣宜园园有二十八景宫门内首曰勤政殿园中正殿也为临幸时听政之所殿前为月河殿后北为致远斋西为韵琴斋为听雪轩东有楼为正直和平殿后西为横秀馆由山南折而东为清寄轩一曰丽瞩楼一曰绿云舫一曰虚朗斋南为画禅室后为学古堂东为郁兰堂西为伫芳楼其外东西南北各设四面宫门东为带水屏山其西为对瀑北为怀风楼其左为琢情之阁东南为得一书屋西为山阳一曲精庐一曰璎珞岩其上为绿筠深处一曰翠微亭一曰青未了亦亭名一曰驯鹿坡一曰蟾蜍峯其北稍东为松坞云庄又东有楼为凭虚致爽一曰栖云楼一曰知乐濠一曰香山寺旧名永安寺亦曰甘露寺皇上易今名一曰听法松即香山寺殿门外松也北为海棠院一曰来青轩西为妙高堂轩之西南为欢喜园一曰唳霜皋亦亭名由香山寺西北由盘道上为洪光寺一曰香嵓室即洪光寺中殿宇一曰霞标磴一曰玉乳泉一曰绚秋林一曰雨香馆其后为酒兰书匡南为林天石海自勤政殿以迄尔香馆是为内垣为景凡二十一曰晞阳阿其西为朝阳洞一曰芙蓉坪其东宇为静如太古一曰香雾窟即静室也东南宇为竹垆精舍其北岩间碣为西山晴雪一曰栖月崖其西宇为得趣书屋一曰重翠崦东南为玉华寺一曰玉华岫有泉名玉华泉其东为皋涂精舍一曰森玉笏东北为超然堂堂南为旷览台后为碧峯馆一曰隔云钟亦亭名自晞阳阿以迄隔云钟是为外垣为景凡八
　　恭载皇上御制静宜园记
　　乾隆乙丑秋七月始廓香山之郛薙榛莽剔瓦砾即旧行宫之基葺垣筑室佛殿琳宫参错相望而峯头岭腹凡可以占山川之秀供揽结之奇者为亭为轩为庐为广为舫室为蜗寮自四柱以至数楹添置若于区越明年丙寅春三月而园成非创也盖因也皆我皇祖于西山名胜古瘌无不旷览游观兴至则吟当訰怀草木为之含辉岩谷因而增色恐仆役侍从之臣或有所劳也率建行宫数宇于佛殿侧无丹雘之饰质明而往信宿而归牧园不烦如岫云皇姑香山者皆是而惟香山去圆明园十余里而近乾隆癸亥余始往游而乐之自是之后或值几暇輙命驾焉葢山水之乐不能忘于怀而左右侍御者之挥雨汗而冐风尘亦可厪也于是乎就皇祖之行宫式葺式营肯堂迿构朴佥是崇志则先也动静有养体智仁也名曰静宜本周子之意或有合于先天也殿曰勤政朝夕是临与群臣咨政要而筹民瘼如圆明园也有憩息之乐省往来之劳以恤下人也山居望远村平畴耕者耘者馌者获者敛者历历在目杏花菖叶足以验时令而备农经也若夫岩峦之怪特林薄之华滋足天成而鲜人力信乎造物灵粤而有待于静者之自得耶凡为景二十有八各见于小记而系之诗
　　清漪园在圆明园西万寿山之麓本名瓮山乾隆十六年恭逢圣母皇太后六旬万寿建大报恩延寿寺于山之阳命名万寿山并疏导玉泉诸派汇于西湖易名曰昆明湖中设战船仿福建广东巡洋之制香山健锐营弁兵于湖内按期水操就昆明湖堤岸为园赐名清漪宫门内正殿亦曰勤政为临幸时听政之所殿后北达怡春堂西为玉澜堂北为宜芸馆馆之西为乐寿堂堂前为青芝岫堂后折而西方池之北为乐安和又西北为养云轩轩后为食秀亭西为无尽意轩又西稍北为圆朗斋无尽意轩之西为慈福楼西即大报恩延寿寺寺西为罗汉堂堂后为宝云阁阁西为邵窝为云松巢又西为澄辉阁阁东南有楼曰山色湖光共一楼楼西为听鹂馆馆西为石文亭为石舫其北有楼为延清赏西为旷观斋又西为水周堂自怡春堂后城关迤北为惠山园仿惠山寄畅园规制为之有载时堂墨妙轩就云楼澹碧斋水乐亭知鱼桥寻诗径涵光洞诸胜别为惠山园八景园之西为云绘轩轩东为延绿轩后郎有楼为随安室云绘轩又西为花承阁阁之左为多宝琉璃塔阁西北度城关楼又西折而北即园之北楼门
　　恭载皇上御制万寿山昆明湖记
　　岁己巳考通惠河之源而勒碑于麦庄桥元史所载引白浮瓮山诸泉云者时皆湮没不可详夫河渠国家之大事也浮漕利涉灌田使涨有受而旱无虞其在导泄有方而潴蓄不匮乎是不宜听其淤关泛滥而不治因命就瓮山前芟苇茭之业杂浚沙泥之隘塞汇西湖之水都为一区经始之时司事者咸以为新湖之廓与深两位于旧踟蹰虑水之不足及湖成而水通则汪洋漭沆较旧倍盛于是又卢夏秋汛涨或有疏虞甚哉集事之难可与乐成者以因循为得计而古人良法美意利足及民而中止不究者皆是也今之为闸为坝为涵洞非所以待汛涨乎非所以济沟塍乎非所以启闭以时使东南顺轨以浮漕而利涉乎昔之城河水不盈尺今则三尺矣昔之海甸无水田今则水田日辟矣顾予不以此矜其能而滋以惧葢天下事必待一人积思劳虑亲细务有弗辞致众议有弗恤而为之以侥幸有成焉则其所得者必少而所失者亦多矣此予所重慨夫集事之难也湖既成因赐名万寿山昆明湖景仰于勋之迹兼寓习武之意得泉瓮山而易之曰万寿云者则以今年恭逢皇太后六旬大庆建延寿寺于山之阳故尔寺别有记慈特记湖之成并元史所载泉源始末废兴所田云
　　恭载皇上御制万寿山清漪园记
　　万寿山昆明湖记作于辛未记治水之由与山之更名及湖之始成也万寿山清漪园成于辛巳而今始作记若以建置题额间或缓侍而亦有所难于措辞也夫既建园矣既题额矣何所难而措辞以与我初言有所背则不能不愧于心有所言乃若诵吾过而终不能不言者所谓君子之过子虽不言能免天下之言之乎盖湖之成以治水山之名以临沛既具湖山之胜槩能无亭台之点缀事有相因文缘质起而出内帑给偏直敦朴素祛藻饰一如圆明园旧制无敢或踰焉虽然圆明园后记有云不肯舍此重费民力建园囿矣今之清漪园非重建乎非食言乎以临湖而易山名以近山而创园囿虽云治水谁其信之然而畅春以奉东朝圆明以恒莅政清漪静明一水可通以为勅几清暇散志澄怀之所萧何所谓无令后世有以加者意在斯乎意在斯乎及忆司马光之言则又爽然自失园虽成过辰而往逮午而返未尝度宵犹初志也或亦有以谅予矣长河乐善园在西直门外长河之上其水发源于玉泉由昆明湖之秀漪桥东流注于此谓之长河自西直门外高梁桥之北为倚虹堂乾隆十六年圣母皇太后六旬万寿自长河至高梁桥易辇进宫因建是堂其西二里许为乐善园旧为康邸园亭颓废己久乾隆十二年重加修葺有含清斋蕴真堂鸾举轩诸胜为皇上幸圆明园进舸所必经之路南苑在永定门外二十里元为下马飞放泊明永乐中增广其地中有海子大小凡五以禁城北之积水潭亦名海子故此别名南海子
　　本朝设总尉防御等官守之周垣百二十里为门凡九蕃育禽兽其中为行围讲武之地南红门及旧衙门新衙门团河等处俱设有行宫
　　（臣）等谨按禹贡首列冀州以其为帝都所在第考其时尧都平阳舜都蒲坂禹暂安邑皆居河东之界虽在冀州境内非即燕蓟之地也郑氏都邑略谓中原无事则居河之南中原多事则居江之南以汴梁为戒而特取南阳可以建都盖其时燕蓟之境久入于金故置而不论其所称依河为固依江为固者犹是偏安之见岂议都之定论哉自汉桓宽览铁论谓燕之涿蓟富冠海内为天下名都宋朱子亦谓古今建都之地莫过于冀自为不易之论辽之南京金之中都元之大都明之北京厯代相因未之或改我朝诞膺景命都邑由旧而政教维新列圣相承治隆化洽我皇上握健行广运之模厪楶泰持盈之计建中立极久道化成用奠我国家亿万世丕丕基猗欤盛哉
　　皇朝通志卷三十三
　　●皇朝通志卷三十四 
　　都邑略三 
　　○都邑略三 
　　盛京
　　△盛京
　　盛京禹贡青州之域舜分青州为营州即今辽河以东地周职方为幽州地秦汉为辽东郡三国魏置平州后还合为幽州晋初为辽东国寻人于慕容燕北魏为营州后为高句骊所据唐置安东都护府封大氏为渤海王后入于辽置渖州昭德军属东京道金为渖州显德军属东京路元为沈阳路属辽阳等处行中书省明初为沈阳卫属辽东都指挥使司太祖高皇帝天命六年抚有全辽之地十年建都于此太宗文皇帝天聪五年因旧城增拓之周九里有奇为门八南之东曰德盛门南之西曰天佑门北之东曰福胜门北之西曰地载门东之南曰抚近门东之北曰内治门西之南曰怀远门西之北曰外攘门尊曰盛京遂营建宫殿并置内合六部都察院理藩院等衙门而京都之制大备顺治元年定都京师以盛京为留都置安班章京统领八旗驻防禁旅十四年设奉天府置府尹分领州县又仍设户礼兵刑工五部侍郎以下及内务府各官后改安班章京为将军康熙十九年增筑盛京城外垣周三十二里有奇嗣后娄加修整盛京宫殿之制崇德元年始建大政殿太宗文皇帝视朝听政之处也殿制八隅左右列署十为诸王大臣议政之所顺治元年定都京师令盛京城文武各官遇朝期行朝礼如制大内宫阙在大政殿之西正门曰大清门旁有东西二角门正殿曰崇政殿旧名笃恭殿有左右二翊门殿前东为飞龙阁西为翔凤阁殿之后为凤凰楼楼之后为清宁宫宫之东为衍庆宫关睢宫西为永福宫麟趾宫各东西向皆崇德二年建自凤凰楼之前东为师善斋斋南为日华楼西为协中斋斋南为霞绮楼各东西向自崇政殿之东为颐和殿殿后为介祉宫又北为敬典阁自崇政殿之西为迪光殿殿后为保极宫宫后偏西达继思斋又北为崇谟阁皆乾隆十三年增建三十九年又增建文溯阁藏贮四库全书四十八年皇上四诣盛京复命葺新坛字缮治城郭京阙之规模益为闳整
　　兴京辽金时为渖州东境元为沈阳路地明初置建州卫后寻废本朝肇祖原皇帝始于此开基名赤图阿拉兴祖直皇帝景祖翼皇帝显祖宣皇帝皆居于此至太祖高皇帝癸卯年增筑城垣周五里有奇为门四乙巳年增筑外城环之周九里为门九其后底定沈阳建立盛京世祖章皇帝顺治五年以赤图阿拉为兴业之地尊为兴京
　　（臣）等谨按辽阳州东五里有东京城周六里有奇为门八太祖高皇帝天命七年所筑九年由兴京迁都于此号曰东京十年复由此迁都盛京此为国初暂建旧曾以京名附识于此
　　（臣）等谨按易称帝出乎震东方生物之地也王气特钟其水土深厚长白拱其东翳无闾控其西沧溟襟其前混同江黑龙江络其后山海环抱实为天下形势之首盖开辟以来天作地藏以待首出之圣人自列圣开基大统茂集我圣祖世宗祗遹前猷尊崇备至皇上觐光扬烈缵述弥勤睠念陪京以时展礼凡夫行庆施惠之典至优极渥盖我皇上以祖宗之心为心即以天地之心为心道备显承而功兼创守自今至于亿万年延洪锡羡无疆惟休其凝承固有本矣若其山川民物奥衍殷繁为从前载籍之所未详恭录御制盛京赋以识地露物产之胜至于天章照耀随地摛吟缔造艰难永怀笃佑俱己汇函藏弆式训万禩兹不备录
　　御制盛京赋【有序】
　　尝闻以父母之心为心者天下无不友之兄弟以祖宗之心为心者天下无不睦之族人以天地之心为心者天下无不爱之民物斯言也人尽宜勉而所系于为人君者尤重然三语之中又惟以祖宗之心为心居其要焉盖以祖宗之心为心则必思开刱之惟艰知守成之不易兢兢业业畏天爱人于是刑兄弟而御家邦斯以父母之心为心也民同胞而物吾与斯以天地之心为心也孔子曰明乎郊社之礼禘尝之义治国其如示诸掌乎宗庙禘尝之典固先王继志述事之大经也然自圣人象大过肇封树以来上陵之制汉代已然我国家肇兴盛京邠岐之地桥山在焉昔皇祖六十一年之间三谒丹陵用展孝敬皇考在位百度维新日不暇给适西鄙有事征役已劳又藩邸时曾奉皇祖命往谒祖陵是以十有三年中未举是典予小子缵承丕基惧德弗嗣深惟祖宗缔构之勤日有孜孜敬奉神器言念盛京为天作之基永陵福陵昭陵巍然在望不躬亲祀事其奚以摅悫忱而示来许爰以乾隆癸亥秋恭奉皇太后发轫京师届我陪都孝思以申祖武是仰因周览山川之浑厚民物之朴湻谷土之沃肥百昌之繁庑洵乎天府之国兴王之会也昔幽居相度召颂公刘岐宅作屏周歌大王莫不于上帝之监观下民之君宗三致意焉故物以赋显事以颂宣既见于斯岂默于言乎遂作赋曰
　　岁大渊献时旦柳中协律无射辨方庚辛历吉日以建旗驾应龙之龢鸾纷漓虖蕤蜿蜒旌雄虹橦鸣鸢周乎神皋之壤届乎箕尾之躔循我留都杀禋珠丘怀精气仰德流既备既申乃御黼座而觐臣僚维缔造之弥艰抚草创之源图曰于休哉是盖突载毫之子殷躐宅镐之姖周凭虚致讥于东约安处荐诮于西踰下此离为十二之国合为六七之侯鼎立瓜分者益琐纤旁魄不足以殚摅而孟坚平子太冲者伦方且豓陈崤函陇坻之隘盐池墨井之腴枍诣天梁之丽三条五刻之区极铺张以诡彼彼何辞乃称诸奚侔夫天作之皇宅又何藉苌宏与魏舒于是咨文献考图籍不恧不文爰赋其略聚精构思挂一漏百粤我清初肇长白山扶舆所锺不显不灵周八十里潭曰闼门鸭绿混同爱滹三江出焉帝女天妹朱果是吞爰生圣子帝用锡以姓曰觉罗而徽其称曰爱新是翦是除匪安匪康乃有叶赫辉发界藩抚顺遂筑城于辽阳以为东国之宗天笃其祜载恢厥功天命十年相险宅中谓沈阳为王气所聚乃建盛京而俯关西故言其封域则虽始自秦汉历隋唐以迄辽金欤而举其规模则维新皇运膺灵佑之独深也仰符十度之尾实临析木之泽得云汉之所垂维北极之所邻亦何异乎召伯相宅卜惟洛食奉春建策留候演成哉于是乎左挟朝鲜右据山海北屏白山南带辽水沧溟为他澎湃■〈氵畾〉渨流汤汤赴弥弥撤■〈氵薨〉渹回浑渼浴日沃星莫测其始东尽使犬之部朔连牧羊之鄙启我漠惠之原扩我俄朶之址高燥埤湿原田每每走大野而拱太室者万有余里其山则铁岭绣岭平顶降龙木查石门东水南双矗嵑■〈山薛〉聚■〈山上怱下〉嵏■〈山益〉兮屴崱■〈山上欺下〉兮■〈山贡〉峒■〈山上削下〉兮■〈山上〈厂外〈月巳〉内〉下〉嵃嵂兮嵣嵡蔽亏日月源流湖江既孕奇而盘郁亦含秀而隆崇故夫四蹄双羽之族长林丰草之众无不博产乎其中蹄类则虎豹麃罢野马野骡鹿麞狍狍狼豺封驼狐狸貛貉跳兔婆娑鼢鼯艾虎貂鼠轻嘉其它牛马羊豕之资以日用者盖填闾巷而烝寝讹羽类则野鸡沙鸡鹅鸭青■〈章鸟〉鹳鹤秃鹙维鹈在梁缩脖鸠燕啄木鹊鸧鹰鹞雕鹘红牙商仓黄鹌鼠化白雁霜棋曰海东青出黑龙江林击则天鹅褫魄甸搏则窟兔走僵其它鸽雀铜嘴桃虫鸳鸯杂沓纷泊腾轶翱翔其草则蒿艾香蒲芦苇萧荻章茅水葱红蓝绶虉马蔺知时木槿纪节厥惟人参三桠五叶气禀地灵功符阴隲商陆茵陈萹蓄亭苈蠡实兔丝均能己疾其林则五针之松万年之柏重障隐天幽林蔽泽挻崇槐之曾青荫柜柳之浓碧大椿以八千为春寿栎以不材为德烂红杏与绯桃纷白梀与黄蘗山藤柔韧是资鞭策鸡桑落黄可供蚕织陆珍既牣海错亦繁鲤鲂鳟鳜鯼鲫鳙鲢鲦■〈鱼固〉鳢■〈鱼感〉鮠鳅鲇鳝比目分合重唇浮湛剑饰鲛翅柳炙细鳞牛鱼之长丈计带鱼之白韦编乌鲗之须粘石渡父之喙可船他如■〈虫宅〉马驴狗豚獭豹貛出没乎汹涌潜跃乎游渊苍龙揵鬐而云作赤螭掉尾而波开老蚌含珠九光烛天神奇是韫瓌瑰是生虽山经与地志羌莫得而详焉懿兹粤区原隰畇畇厥田上中厥壤惟平抱海负葢跨辽欱宣浑河为带兴京为襟袤复陆而坦坦黋拓落而芸芸伟嘉祯之萃荟信橐钥之絪缊帝眷东顾用畀皇清而为万载之沛丰若其测圭臬度广轮依绳尺疏渠川歌经始咏攸宁又可畧闻矣天命天聪丕显丕继因其旧渖拓我新制规天矩地向明授时增八门之詄荡胁九逵之逦迤翼翼俾倪岧岧堞雉起圜丘槱陈玉荐币鼓云和于郊南单埢坦之洁秘钦迤扬升茧栗以邀肸蠁而昭祀事霜露在屐春秋聿迁忾乎僾乎肇禋閟宫涤渥毛炰元酒太羹文祖神宗爰歆于斯符帝车之太乙正王宫于未央重三殿之实枚表双阙于阖阊阙名维何文德武功殿名维何崇政建中高楼望氛厥题凤皇后宫紫极交泰清宁关睢麟趾化洽家邦维朴而安乃巩而臧岂其工■〈媲，木代女〉槛之刻镂岂其饰榱橑之焜煌岂其疏龙首之■〈山畏〉嶫岂其叛凤翼之昂藏匪有心于俭约乃潜揆夫陶唐　大政当阳十亭雁行爰诹爰度日赞日襄吉君臣之一德而扩我闼于八荒正号纪元以受天庆于是定两翼之位列八旗之方黄白红蓝有正有镶法其象于河鼓则其数于羲经神其变于三五握其奇于九宫大圣创割动协天象是犹易之书契乃观蹄迒焉树以屏翰驭轻居重本支百世昌我宗淇佐命之勋曰费英东额都希福绩茂萧张曰有坐谋曰有折冲既彬彬而济济亦赳赳而彭彭其余附凤而攀龙者葢车载与斗量爰制国书聿兴文教演义译音物取其肖允维大海克称检校虽绝域其必通即纤故其亦貌若夫人自为战王者无敌角严则百墉失凭旌挥则三边定檄义不返顾勇不重壁是以敉四海而莫撄亘千古而鲜匹故班录于累世用以酬夫劳绩及其斗杓北指涉冬背秋爰狩中原我戎是修靡虹采袅蜺斿拖雾纛建云旗后属车前导游乘我良产屏彼雕辀右忘归之箭劲左繁弱之弓柔倩浰而雷动源絧而星流又何必王良执蛮纎阿御軥也哉于是带甲之士百万尽发鹰犬而骤骅骝卑泰山之为橹跨渤海以张罘林林裔裔列列裒裒命地而后中应声而先掊散壄麋之羣友剔穴狸之伏留骇巘麢之儦俟袭郊兔之佻偷既肩惰指倦而麌麌之羣犹缘陵蔽野比夏草之稠焉爰用三驱示无尽刘更命羽林佽飞之士手豹尾踞虎头搏洞熊歼泽■〈豕蒌〉观壮夫之鹤跃快猛兽之貙膢乃献我成禽舍彼践毛择其上杀允惟左膘以奉宗庙干豆亨炰次充宾客乃荐君庖班获行赏讫乎舆僚是盖因天地之利习军旅之劳战则克而祭受福古者搜曲狝狩之礼所为昭讵其害三时之土谷夺百姓之腴膏蹂桑柘之地广虞猎之郊如子虚上林之所嘲也哉将将蕃后夔夔列君奉贽来朝斋遫侍宸或稽首而请聘或倾心而纳姻于是乐以九奏飨以八珍迈呼韩之朝天踰颉利之舞庭合内外为一家自我祖而已然垧牧之宜曰大凌河亘肥壤之博衍茁灵草之敷披夏蚊避境春泉漾波是以駉駉之牡蕃孳孔多尔其骊驈骓駓骍骐骆驒骝馰驔騧馯■〈马卂〉骃騢或眠而馾或行而■〈马少〉惟致远之有赖亦扬威之无过畿甸既辟农桑是咨爰饬田畯爰励甸师物早冕之种辨高下之宜男则耕耘是务女则织纴是谋抑工商之末业勤衣食之本图故深耕易耨榖用滋也九夏三耘免污莱也雨我公田遂及私也庤我钱镈铚艾时也我簋斯盛实佳粢也我仓如陵庚如坻也服尚布棉奚纎美也器用陶匏戒奢靡也土物是爱神降嘉生黍惟秬秠稻惟糯秔粟惟糜芑梁惟赤黄解蠡胡麻来牟铃铛苏分紫赤豆有豌豇蔬则芸薹薤蒜萝卜韭葱蒌蒿蒲笋紫蓳茴香壸卢蔓菁莴苣葵■〈艹强〉鲜不斾斾穟穟唪唪幪幪驿驿厌厌绵绵穰穰惟脉土之独纯斯穑事之孔良农隙教战守御相望国以殷富兵以盛强郁葱佳气盘礡无垠民风噩噩伾侁自然休有烈光格于皇天上帝其子之维有历年是以我世祖因人心之归清顺天意之厌明扫驱除之闰位统子弟之精兵无亡矢遗镞之费而膺图正位乎燕京葢尝考千古之兴替稽百代之历数拒符瑞之难谌信仁义之堪守斥逐鹿之蛊说审神器之有授乃知帝命不时眷清孔厚也不有开之何以培之不有作之何以得之夫其披荆棘冒氛霾历艰辛躬利害无嬗代之迹而受车书之来者葢书所谓于汤有光诗所谓民之攸归矣皇矣陪都实惟帝乡乃命秉钺之师乃置五部之卿民安郡县旗乐屯庄春秋耕敛我仓我箱朝会朔望跻跻跄跄昭万年之有道卜百世之灵长乃作颂曰
　　于铄盛京惟渖之阳大山广川作观万方虎踞龙蟠紫县浩穰爰浚周池爰筑长墉法天则地阳耀阴藏货别隧分旗亭五重神基崇峻帝系绵昌周曰邠岐汉惟丰沛白水庆善兴王之会长白隆隆沧溟濊濊形胜之选奕世永赖俯临区夏襟控中外休养百年既丰而泰溯其始谋继序敢懈昔我圣祖三至斯土棽丽六飞森沉万旅孔硕九重不遑安处祗谒山陵亦临朝宁置酒故宫用酬父老乃霈恩施逮乎编户匪勤于巡良慕乎古闵予弗德实缵丕基岁时太庙陟降格思缅仰鼎湖惟瞻惟依荷天之龙际时之和驾言徂东络绎羽仪风举云摇鳞萃鱼丽我宾我臣我行是随载至神乡载觐园寝灵郁崇辉祥凝巨渖原庙衣冠霸陵衾忱松柏云缦溪池流淰荡涤洪炉陶甄羣品石马悲风泪泉沾衽岂必羹墙一气是禀聿造故宫故宫赫赫聿升太阶太阶奕奕无彩之饰惟厚之积皜曜■〈需免〉照歙赩乌赤左墄右平坤阖干辟土壁葛灯遐哉俭德诏我孙谋万年之宅乃开南端设席肆筵爰爵周亲及彼鹓鸾南阳故旧洒如言言惟此嘉师列祖之臣是噢是咻是贻我躬敬之敬之翼翼惴惴于亿万岁皇图永绵
　　皇朝通志卷三十四
　　●皇朝通志卷三十五 
　　都邑略四 
　　○都邑略四 
　　避暑山庄 
　　△避暑山庄 
　　在古北口外之热河汉为乌桓地后入于鲜卑魏晋为鲜卑地元魏时为安州北境后入库莫奚隋唐为奚地辽为中京道之北安州地金为兴州地属北京路元亦为兴州属上都路明时入于诺音 【旧作朶颜今译改】 卫本朝初内属名曰热河圣祖仁皇帝康熙四十二年建行宫于此名曰避暑山庄五十二年筑热河城迭右缭垣上加雉堞如紫禁之制周十七里有奇南为三门中曰丽正门东曰德汇门西曰碧峯门其东及东北西北为门各一东门外长堤蜿蜒北起狮子沟南尽沙堤觜延袤十二里甃石七层广约丈许宫中左湖右山泉石映发山势自北而西曰梨树峪曰松林峪曰榛子峪曰西峪回抱如环湖水自东北演迤而南遶如意洲其北有瀑源来自西峪垂于涌翠岩之巅汇注湖中引而东南至德汇门之左为出水闸以时蓄泄圣祖御题三十六景绘有成图曰烟波致爽曰芝径云堤曰无暑清凉曰延熏山馆曰水芳岩秀曰万壑松风曰松鹤清越曰云山胜地曰四面云山曰北枕双峯曰西岭晨霞曰锤峯落照曰南山积雪曰梨花伴月曰曲水荷香曰风泉清听曰濠濮间想曰天宇咸畅曰暖溜暄波曰泉源石壁曰青枫绿屿曰莺啭乔木曰香远益清曰金莲映日曰远近泉声曰云帆月舫曰芳渚临流曰云容水态曰澄泉遶石曰澄波迭翠曰石矶观鱼曰镜水云岑曰双湖夹镜曰长虹饮练曰甫田丛樾曰水流云在皇上复增三十六景曰丽正门曰勤政殿曰松鹤斋曰如意湖曰青雀舫曰绮望楼曰驯鹿坡曰水心榭曰颐志堂曰畅远台曰静好堂曰冷香亭曰采菱渡曰观莲所曰清晖亭曰般若相曰沧浪屿曰一片云曰苹香沜曰万树园曰试马埭曰嘉树轩曰乐成阁曰宿云檐曰澄观斋曰翠云岩曰罨画窻曰凌太虚曰千尺雪曰宁静斋曰玉琴轩曰临芳墅曰知鱼矶曰涌翠岩曰素尚斋曰永恬居其它秀灵所献于前后三十六景之外胜景曰开皆随地异名不事华饰自得山水之趣每年恭遇皇上行狩木兰圣驾往来恒驻跸于此乾隆四十三年于热河置承德府领滦平丰宁建昌亦峯朝阳五县平泉一州复建立学校崇设祀典遂极都会之盛
　　（臣）等谨按热河在长城以外为前代版图所未及其山川凡土亦靡得而详焉我国家德威遐播玉塞风清自边墙以外农商乐业廛舍相望日益月增徧成聚落久与内郡相同自圣祖仁皇帝创建山庄以为清暑之地我皇上敬绳祖武每年秋狝所经恒驻跸热河凡引见百僚裁决章奏一加宫廷之制加以塞外诸蕃以时述职班朝展觐设宴宣慈凡夫毳帐名王金函贡使莫不瞻仰天频观欣震动干以缵行健之先烈而酬望幸之羣情中外一家之盛实从古所未有伏读圣祖避暑山庄记及我皇上御制三十六景诗跋三十六景诗序并纪恩当记家法昭垂丕承丕显恭录卷内见绍闻述训所以肄武绥遐垂法万禩者意至深远矣
　　圣祖御制避暑山庄记
　　金山发脉暖溜分泉云壑瀛泓石潭青霭川广草肥无伤田庐之害风清夏爽宜人调养之功自天地之生成归造化之品彚朕数巡江干深知南方之秀丽两幸秦陇益明西土之殚陈北过龙沙东游长白山川之壮人物之朴亦不能尽述皆吾之所不取惟兹热河道近神京往来无过两日地辟荒野存心岂误万几因而度高平远近之差开自然峯岚之势依松为斋则窍崖润色引水在亭则榛烟出谷皆非人力之所能借芳旬而为助无刻桷丹楹之费喜泉林抱素之怀静观万物俯察庶类文禽戏绿水而不避麀鹿映夕阳而成羣鸢飞鱼跃从天性之高下远色紫氛开韶景之低昂一游一豫罔非稼穑之休戚或旱或宵不忘经史之安危劝耕南亩望丰稔筐筥之盈茂止西成乐时若雨旸之庆此居避暑山庄之概也至于玩芝兰则爱德行睹松竹则思贞操临清流则贵廉洁览蔓草则贱贪秽此亦古人因物而比兴不可不知人君之奉取之于民不爱者即惑也故书之于记朝夕不改敬诚之在兹也
　　御制恭跋皇祖圣祖仁皇帝御制避暑山庄三十六景诗
　　曩年十二时蒙皇祖圣祖仁皇帝推爱我皇父之肫挚特令孙臣随侍宫中朝夕承欢不离左右其年四月随驾往热河避暑凡三十六景之地无不周览聆圣训被赏赉不可胜纪孙臣时虽少然受皇祖深恩尝思久侍慈频长领训诲谨身约己庶无过尤以报高厚之德于靡穷昊天不吊其年冬龙驭上宾我皇父哀毁过礼食不甘味时同兄弟问安必勉怡频色以舒皇父之忧退而自号哭于庐次潸然不绝葢恐伤我皇父之心而每念我皇祖哀恸思慕实不能自已也数年来皇父屡命往祭景陵冠剑犹存音容安在一望山陵魂飞魄越雍正七年冬敬读
　　圣祖御制避暑山庄三十六景诗兼披图画回思曩时承欢侍颜蒙恩宠而被诲爱者如在昨日兴言及此泪欲沾衣夫以皇朝天亶之圣车越古帝王深仁厚泽六十余年浃于民心载在史册固非言词所能赞扬于万一孙臣在诸孙中最为钝鲁然天地之泽靡不均被而有得之最深者焉孙臣得皇祖之泽最深者也敢恭纪于后以志思慕之诚久而益笃云
　　御制恭和皇祖圣祖仁皇帝御制避暑山庄三十六景诗序
　　乾隆六年秋命驾出口北巡蒇事言旋道经避暑山庄抚今追昔情不能已向于雍正茂申曾敬跋图记用述圣恩高厚今身历其地切音容如昨之感爰恭和御制避暑山庄三十六景诗原韵以志孙臣思慕之忱与岁并增耳
　　御制避暑山庄三十六景诗序
　　我皇祖建山庄于塞外锡以三十六景之名葢一邱一壑向背稍殊而半窻半轩领略顿异故有数楹之室命名辄占数景者非若汉主离宫唐家别馆弥山蔽谷犹云未足也向曾恭和御制原韵兹以驻跸清暇复各题五言近体虽不足以窥测高深然刘昭禹所云四十贤人者或庶几云尔
　　御制再题避暑山庄三十六景诗序
　　避暑山庄者玉塞之神皋金庭之奥域也我皇祖圣祖仁皇帝肇斯灵囿标三十六景题句绘图垂示册府朕既恭次元韵附刻篇末前秋周览胜概复各赋五律一章仍就旧题成咏今年敬奉安舆来驻于此自夏至初过讫于处暑招凉延爽弦望再更几政之余登临揽结乃知三十六景之外佳胜尚多萃而录之复得三十六景各题二十八字其中有皇祖当年题额者亦有迩年新署名者统前后计之得列仙福地之数匪谓泄造物无尽之藏葢即由旧之中寓知新之旨云尔
　　御制避暑山庄后序
　　我皇祖于辛卯年成此避暑山庄三十六景绘图赋什为序以行之而予适生于是年此中因缘不可思议即位后于辛酉年始为巡狩之举至山庄徘徊思慕因敬依元韵以志景仰甲戌年又增赋三十六景葢以皇祖昔曾题额而未经入图及余游览所至随时题额补定者总不出皇祖旧定之范围故永恬居之诗曰己是洞天传玉简得教福地续琅书永恬居即皇祖御书也御序至矣尽矣兹后序何为而作葢予之生年既同山庄而予之侍皇祖适以壬寅而今岁又恰当壬寅六十余年蕴于深衷者不可以不明白宣示以自戒己者戒我后人耳夫居此山庄日懔敬天法祖勤政惠民柔远宁迩诸大端见之诗文者不知凡几何尚有未宣之深衷乎无而谓有是欺己有而弗宣是欺人我皇祖建此山庄所以诘戎绥遐崇朴爱物之义见于御制序中意深远也是以皇考十三年之间虽未举行此典常面谕曰子之不往避暑山庄及木兰行围者葢因日不暇给而性好逸恶杀生是予之过后世子孙当遵皇考所行习武木兰母忘家法煌煌圣训予与和亲王及尔时军机大臣实共闻之而今皆无其人矣予如不言后更无知皇考圣意者又数年来日涉成趣于向所定景外不无建置如创得斋戒得堂之类不下二十处既见之昨岁知过之论矣而予之意犹有未尽者亦不可不宣示后人也葢汉唐以来离宫别苑何代无之然不过费人财逞己欲其甚者乃至破国亡家是可戒无足法也若今之山庄乃在关塞之外义重习武不重崇文而今则升府立学骎骎乎崇文矣然杜甫所云将军不好武稚子总能文之句余尝驳之以为各有其地其职也设众人遂以此为美亦美中之不足矣又扈跸之众历数月于役采薇出车古人所以恤下此亦不可不念俾人知其所系者大且时加惠赐焉则劳而不怨若图己乐而忘人若亦非仁人之所为也若夫崇山峻岭水态林姿鹤鹿之游鸢鱼之乐加之岩斋溪阁芳草古木物有天然之趣人忘尘世之怀较之汉唐离宫别苑有过之无不及也若耽此而忘一切则予之所为膻芗山庄者是设陷穽而予为得罪祖宗之人矣此意蓄之久而不忍言今老矣终不可不言故事之既以自戒仍敬告我后人若后人而忘予此言则与国休戚相关之大臣以及骨鲠忠直之言官执子此言以谏之可也设谏而不从或且罪之者则是天不佑我国家朕亦无知之何也已矣
　　御制避暑山庄纪恩堂记
　　圆明图之纪恩堂纪受恩之自避暑山庄之纪恩堂纪受恩之迹名同而实异文异而事同一而二二而一者也皇祖养育子于宫中之旨原降于圆明园之纪恩堂兹不复赘然其时实仍居皇考藩邸中及从皇祖来避暑山庄乃赐居斯堂之侧堂即三十六景中所谓万壑松风者夙兴夜寐日觐天频绨几翻书或示章句玉筵侍膳每赐芳饴批阅章奏屏息侍旁引见官吏承频立侧或命步射以示众臣持满连中皇祖必为之色喜至于钓鱼而得则令持去以给皇考若隔旬余半月则遣往狮子园以谒圣母而其年秋随皇祖幸木兰又有宜纪者入木兰初围场曰永安莽喀围中有一熊皇祖御火鎗中之熊伏不动久之皇祖谓其已毙命御前侍卫引予去射之意欲使予于初围得获熊之名也其时予甫欲上马而熊突起奔前皇祖御虎鎗殪之事毕入武帐皇祖顾温惠皇贵太妃指予曰伊命贵重乃以射熊事告之曰使伊至熊所而熊起马惊成何事体又一日虞者告有虎皇祖命二十一叔父后封慎郡王者往予跽奏愿去皇祖曰汝不可去俟朕往之日携汝去耳似此深恩彼时不知至于今每一念及即欲堕泪夫五十余年之事历历如昨而予六旬有三亦视曾孙矣不有以纪之子若孙其何由知之此予所以追忆而涉笔也子若孙其尚念我皇祖何以眷顾我之深及我之干干矻矻何以不敢负皇祖之恩将亿万斯年永丕基而承天眷胥在是矣讵惟是堂之记云乎哉
　　皇朝通志卷三十五
《清朝通志》　礼略凡十二卷（036～047）/一百二十六卷　（清）高宗 敕撰 
　　●皇朝通志卷三十六 
　　礼略一 
　　○礼略一 
　　（臣）等谨按自古帝王经国治世之典莫大于礼礼也者事神理人班朝治军由仁孝诚敬之思以达于尽伦尽制之实治法所由大备也自有虞氏命典三礼成周始有吉凶军宾嘉五礼之目汉唐以来规制略存未臻大备秉笔纪载者亦无由上媲隆古之规洪惟我皇朝圣圣相承监古定制典章鸿懿超越万代皇上中和建极兼综条贯自郊庙百神之祀朝觐燕飨之仪阅武训戎之政柔远安藩之略以至慎终追远之典皆本圣神之极思创制颢庸尽美尽善其仪节之精详已载于大清会典大清通礼中兹纂辑皇朝通志礼略惟谨绎规制之大者仿郑樵通志体例登于卷中谨考郑樵礼略以吉嘉宾军凶为序而所载皆汉唐以后之弥文如吉礼之明堂灵星老君祠封禅历代所尚苇茭桃梗高禖祓禊诸条嘉礼之三老五更宾礼之三恪二王后军礼之軷祭祭马祖凶礼之天子为大臣服至郡县吏为守令服诸条皆一时所行之制不足垂为定范兹谨遵大清通礼成式五礼首吉次嘉次军次宾次凶凡诸治神人而和邦国定损益而酌古今宏纲巨目皆前代未有之隆仪为百王之矩范而于郑志诸目之庳陋无稽为圣朝己经裁革者则皆删去其目并随条加按声明以示大经大法之所为立极并以志体例之所由来焉
　　吉礼一 
　　△吉礼一 
　　（臣）等谨按郑志五礼首以吉礼二卷自郊天而下条目纷繁多述秦汉以来烦黩之制非尽古礼也我朝列圣以来厘定祭典精禋俨恪超越万古自南郊北郊太社太稷以至于天神地祗之祀太庙祫祭时享以及于历代帝王先师孔子羣神之典彛章明备着于大清会典大清通礼谨依次叙载述为吉礼六卷其郑志所有诸条本朝已经厘正者谨随条附述案语于后以见尽善尽美之极制焉
　　南郊
　　（臣）等谨按两郊大祀典礼攸崇我朝列圣以来敬事皇穹垂为成宪皇上绍承祗遹岁必躬亲洁蠲将事积久益劭礼明乐备昭示万年谨考典制之所自敬着于篇至每岁亲祀大典惟恭纂有关定者以符体例云
　　太祖高皇帝天命元年正月贝勒以下诸臣奉上皇帝尊号立国建元行焚香告天礼
　　天聪十年正月羣臣奉上太宗文皇帝尊号是年建圜丘于盛京德盛门外其制九成周围一百十丈南门三东西北门各一四月太宗率王贝勒以下文武羣臣斋戒三日亲祀南郊以太牢熟荐建国号曰大清改元崇德是为本朝祀天于郊之始十一月冬至大祀天于圜丘以将征朝鲜告是为冬至大祀圜丘之始七年冬至以驻跸纳兰遣官恭代斋戒如礼停止行猎
　　顺治元年十月朔世祖章皇帝定鼎燕京亲祀南郊告祭天地即皇帝位是年定制每岁冬至大祀天于圜丘以大明夜明星辰云雨风雷为四从坛配享每岁孟春以上辛日祈谷于圜丘几祀圜丘以冬至日子时 【后定于黎明时】 与孟春祈谷均为大祀十一月冬至大祀亲诣行礼二年十月定郊祀斋戒及设玉帛祝文香亭仪注三年四月设守视天坛地坛社稷坛官员四年三月定大祀南郊用胙牛之礼五年十一月冬至大祀天于圜丘奉太祖高皇帝配享八年三月定祭祀斋戒例南北郊祀皇帝于大内斋宫致斋三日坛内斋宫致斋一日四月定诸王文武羣臣陪祭扈从及送驾接驾仪注六月定大祀视省牲之制十三七月定祭祀出宫时刻凡祭圜丘方泽于五鼓出宫礼部先期一日奏闻十四年正月辛亥祈谷于上帝奉太祖高皇帝配享三月特举大祀奉太宗文皇帝配享嗣后冬至郊天上辛祈谷并同十七年二月定祈谷坛祀典用燔柴礼四月己酉合祀天地百神于大享殿
　　（臣）等谨按圜丘之典列祖以来躬亲将事岁久益虔有纪载不能尽述者兹纂唯恭载首事之年及典制有所增定之岁余不备述祈谷大祀方泽大祀纪载体例并与此同焉
　　顺治十八年正月圣祖仁皇帝登极遣官告祭昊天上帝寻以诸臣详议祀典请罢禁中上帝坛及大享殿合祀从之十一月冬至大祀亲诣行礼
　　康熙六年十一月冬至大祀天于圜丘奉世祖章皇帝配享九年正月辛丑祈谷于上帝奉世祖章皇帝配享十二年八月定祭祀时刻坛庙皆黎明行礼二十九年正月辛丑祈谷于上帝御制祝文亲诣行礼四十六年十一月冬至大祀羣臣以天气严寒请遣官恭代不许五十四年正月祈谷于上帝用下辛日先是祈谷例用上辛是年正月十日上辛尚未立春奉谕旨以从前亦有用次辛下辛致祭者令诸臣议之乃以正月三十日下辛行礼五十七年十一月冬至大祀遣官恭代仍照常斋戒五十八年十一月冬至大祀命亲王恭代仍亲往瞻拜行礼奉谕旨朕于祭祀之前升坛瞻仰省视俎豆量力跪拜退处幄次俟恭代亲王行礼毕然后回宫诸臣覆奏圣体违和初愈天气严寒请停亲祭奉谕旨朕必亲往朕行礼不必赞礼作乐将朕亲诣之处著书于祝文内六十一年十一月世宗宪皇帝登极冬至大祀遣大臣恭代行礼
　　雍正元年十一月大祀天于圜丘奉圣祖仁皇帝配享二年正月辛巳祈谷于上帝奉圣祖仁皇帝配享七年正月诏严坛庙演礼之禁部臣议奏凡祭祀执事等官当在凝禧殿演礼如有特加祭典先期于神乐观演习从之八年正月祈谷奉谕旨以初二日上辛行礼停止朝贺筵宴十三年正月祈谷以初十日上辛尚未立春用次辛行礼九月皇上绍登大宝逾三月后羣臣以祀典上请奉谕旨大祀斋戒所以洁齐心志对越神明朕意斋戒之日即当素服冠缀缨纬其视祝版亦当照例用礼服以昭敬谨礼部遵旨议上从之
　　乾隆元年正月祈谷行礼如仪四月大祀天于圜丘奉世宗宪皇帝配享先是礼部具仪奏上奉谕旨尔部具奏皇考配享天坛仪注朕敬谨详阅内称配享时朕共奉神牌升坛奉安于东三青幄次并未议及参拜上帝之仪朕思升祔太庙时先行参拜列祖列后礼然后升座今配享圜丘亦应先行参拜上帝礼然后升座议政王大臣等遵旨议上从之三年正月祈谷于上帝奉世宗宪皇帝配享四年正月祈谷用次辛日十一年正月祈谷同十二年十一月定郊坛大祀誓戒百官之制凡大祀于午门前宣誓戒陪祀之王公大臣官员朝服齐集跽听行礼士一月定郊坛大祀省视神位及省视牲器之礼奉谕旨郊坛神主向藏皇穹宇皇祗室皇干殿考之唐开元礼先期升主陈设省视复收朕思因省视而陈设神主有违神道静穆之义未协寅恭严事之忱应躬诣皇穹宇皇祗室皇干殿上香行礼分献官诣配殿行礼肃将悃忱以申对越着大学士会同该部详悉定议并恭诣坛庙后亲视笾豆之处具仪以闻寻遵旨具仪奉上如仪行礼十三年十一月冬至大祀用新成祭器更定大驾簿乘玉辂十四年五月诏斋宫致斋勿鸣鼓角是月诏修缮两郊坛宇展拓旧制十六年九月改祈谷坛大享殿为祈年殿门为祈年门十九年大学士等奏午门外宣读誓戒之礼今各衙门恭录敕谕制脾收贮于致斋日恭设堂中随时仰瞻其宣读之仪请停止从之二十三年正月祈谷用次辛日二十四年十一月冬至大祀以荡平回部并告成功三十七年十一月冬至大祀旧制皇帝诣斋宫乘礼轿乾隆七年改定悉辇是岁以石街积雪銮仪卫奏请仍旧例用礼轿从之先是大学士等遵旨议定郊天仪注前一日皇帝诣皇穹宇上香行礼毕即还斋宫其视神位视坛位省牲器命原遣视牲大臣恭代行礼又议旧制皇帝升第一成位奠玉帛后即复第二成拜位立以次进俎初献读祝亚献三献受福胙彻馔皆如之今议奏皇帝升第一成位奠玉帛后即就读祝位以次进俎三献饮福受胙毕始还第二成位行礼从之
　　三十八年正月祈谷用次辛日先是大学士等议奏向例诣斋宫皆于祈年殿砖城门外降步入恭诣皇干殿上香瞻拜今议由西门步入行礼以节行陟之劳从之四十二年正月祈谷用次辛日四十四年十一月冬至大祀先是奉谕旨南郊典礼最为繁重朕明岁即届七甸虽拜跪尚可如常而精力究不免稍减恐过劳生惫转非所以将诚意因思正位晋献香帛俎爵自当躬致申虔至配位列祖列宗惟上香仍前亲奉其献爵进俎则命诸皇子恭代庶得少节烦劳以专心祼荐即自今岁冬至为始并敕部臣载八会典
　　（臣）等谨按我皇上凝承昊眷恪谨郊禋每岁大祀必躬昭事礼仪隆备诚愫昭格
　　乾隆三十七年始命礼臣议定郊天仪注三十八年行祈谷礼于西垣门外降辇步行八葢少节繁文益所以专精对越时圣寿己逾六旬天眷纯熙积久弥劭恭读三十九年谕旨有云朕临御以来恒以敬天报本为要不敢稍有怠情凡坛庙大祀必躬诣行礼自降辇以至成礼一切典礼必敬必诚四十年来未敢少有怠忽而一切礼仪宜尽之处靡不加增至三十七年朕年逾六十始敕大学士及该部将降辇步行之远近及升降之无关巨典者酌减一二葢欲稍减步屐之小节蓄养精力期于大典益致恪恭葢亦因朕年逾六旬始如酌量节减所以益矢诚敬也万世子孙其敬识朕意于诸大祀设非年至六旬一切典章断不可稍减倘蒙上天眷佑年逾六旬方可遵朕现在所行举行将此永着为例训谕昭彰垂示万世至四十四年奉谕南郊典礼最为繁重正位晋献自当躬致申虔配位则命诸皇子恭代自是岁岁敬承大祀劼毖益虔酌仪文之准致纯一之思所由仰答天心垂亿万年无疆之庥也臣等恭绎礼意谨志因时定制之义以昭圣人诚恪事天之大典焉
　　四十七年正月祈谷先期奉上谕今年正月初四日上辛朕以雍正七年皇考谕旨因元旦朝贺不宜展祈谷之期于次辛行礼其乾隆已未丙寅戊寅丁酉四次用次辛者以诣东朝庆贺仪节不宜有阙也今非向年可比宜谨遵皇考明谕祈谷仍用上辛自元旦即斋戒其朝正庆贺改用初五日行礼自皇上御极以来郊天祈谷之典岁必躬亲俨恪将事礼明乐备万世法守其仪节并载大清通礼
　　大雩 【祷水旱附】 
　　国初定制岁遇水旱则遣官祈祷天神地祗太岁社稷至于亲诣圜丘即为大雩之义初立天神坛于先农坛之南以祀云师雨师风伯雷师其西立地祗坛以祀五岳五镇四陵山 【今为五陵山】 四海四渎京畿名山大川天下名山大川皆因祈雨而修祀事义与雩同祈而应则报祀如仪直省各令建坛致祭常雩祈报并循定制行礼
　　顺治十四年四月世祖章皇帝以旱祷于圜丘率羣臣致斋三日禁屠宰不理刑名至期皇帝素服诣圜丘不设卤簿不除道不奏乐不设配位不奠玉饮福受胙余行礼如常仪遣官致祭方泽社稷坛神祗坛应时大雨越三日遣官行告谢礼十七年六月以久旱祷雨先期三日世祖章皇帝步行诣南郊斋宿是日旱四际无云顷之阴云密布甘霖大霈越三日行祈祀礼于圜丘祭毕雨复降越四日遣官行告谢礼是时礼部奏请修举名山大川及古帝王圣贤祀典从之康熙四年三月旱命礼部遣官往泰山祈雨十年四月以旱祷雨圣祖仁皇帝素服诣坛致祭旋以甘霖沾定遣官告谢与顺治十四年同十七年六月亲祈雨于圜丘圣祖仁皇帝自坛西门步行至坛行礼时甘霖大霈仍步出坛西门乘马回宫十八年四月旱祷雨报谢如仪十九年四月旱祷雨报谢并如仪二十二年六月以亢旱命建坛祈祷即日雨二十六年五月亲祈雨于圜丘御制祭文祭毕回銮甘霖立降越日遣官告谢如仪二十八年六月御制祭文遣官祷雨寻■〈雨上澍下〉雨报谢如仪五十五年五月驻跸热河以天旱减膳斋戒谕京师虔诚祈雨越七日雨足始复常膳五十六年五月亲祈雨于圜丘是年冬谕诸皇子及大臣等日京师初夏每少雨泽朕临御五十六年约有五十年祈雨每至秋成悉皆丰稔昔年曾因暵旱朕于宫中设坛祈祷长跪三昼夜日惟淡食不御盐酱至第四日步诣天坛祈祷油云忽作大雨如注步行回宫水满两鞾衣尽沾湿后各省人至始知是日雨徧天下又谕曰天行不齐多赖人事补救朕仓有余粟帑有余金随时随地皆可赈济故虽逢旱岁亦不能为灾也
　　雍正元年五旱世宗宪皇帝减膳虔祷甘霖立霈二年二月亲诣黑龙潭祈雨越数日亲祭历代帝王庙甘雨大■〈雨上澍下〉羣臣衣尽治湿各加恩赐御制喜雨诗羣臣恭和自此至十三年偶值亢旱无不斋居虔祷精诚感应岁获丰登
　　乾隆二年六月以亢旱遣官致祭天神地祗太岁各坛及四海之神七年五月增神祗坛祈雨乐章八年四月始行常雩礼于圜丘先是御史徐以升奏请于京城之内择地建立雩坛仿古龙见而雩之礼敕下礼臣详议寻议奏孟夏龙见择日行常雩礼祀昊天上帝于圜丘奉列圣配享四从坛从祀于下孟夏后旱则祈天神地祗太岁坛次祈于社稷坛次祈于太庙皆七日一祈旱甚乃大雩祀昊天上帝于圜丘两足则报祀其以前望祭四海之礼可以停止疏上从之九年四月大雩于圜丘奉谕旨目下畿辅雨泽愆期此次举行雩祭正望恩迫切之时非每夏常雩可比其先期前诣斋宫及祭毕回銮朕俱御常服不乘辇不设卤簿不作乐以示虔诚祈祷为民请命之意二十四年四月常雩皇上步行亲诣行礼五月皇上步祷社稷坛六月大雩于圜丘御制祝文步诣行礼越日大雨沾足报谢如仪自乾隆八年以来孟夏常雩皆躬亲行礼惟巡幸之岁遣官恭代自三十七年遵旨议定郊天仪注三十八年以后常雩行礼并同偶值水旱精诚致祷雨旸立应祈祀报谢皆如常仪焉
　　朝日夕月
　　顺治八年六月定春分秋分朝日夕月之礼初定祀典以日月从祀天坛罢春秋二分祀事至是礼臣请照旧典于从祀天坛外立朝日坛于朝阳门外东郊立夕月坛于阜成门外西郊从之凡祀日月为中祀祀朝日坛以春分日卯时值甲丙戊庚壬年皇帝亲诣行礼余年遣官承祀祀夕月坛以秋分日酉时值丑辰未戌年皇帝亲诣行礼以北斗七星木火土金水五星二十八宿周天星辰共为从坛列圣以来春秋二分皆亲诣遣官致祭如仪
　　乾隆三年二月朝日于东郊皇上亲诣行礼八月秋分夕月于西郊先是奉谕旨今岁夕月坛旧例系遣官之年但朕即吉之后初次举行朕亲诣行礼以展诚敬十一年二月春分皇上亲祭朝日坛以次日日食不乘辇不设卤簿不奏乐自是皆亲诣及遣官致祭如仪
　　（臣）等谨按郑志朝日夕月之后有明堂一门八蜡之后有灵星一门考明堂之制始于成周历代有之而制度迄莫能定汉儒所述大戴礼白虎通蔡邕之说制度已各不相符朱子谓郊者古礼明堂者周制周公以义起之则其不必循行于后代可知我朝南郊大祀列圣配天极尊崇之巨典明堂之制不复建立洵为超轶前古矣自汉立灵星祠祀主天田配以后稷葢即祈谷之意我朝定制列星为圜丘配位后稷为太稷配位孟春祈榖岁必躬亲春秋社稷以祈以报灵星之祀诚无事于复举也以上二条谨从删
　　八蜡 【腊】 
　　（臣）等谨按郑志有八蜡腊一门考八蜡之祭元明以来久停其制本朝有以举行蜡祭请者奉皇上谕旨详晰指示不必举行葢祈报之典己详举于各坛庙中停止蜡祭示无也今谨载谕旨于篇中以见酌古准今折衷尽善之定制焉
　　乾隆十年十二月谕大学士等国家崇报之文明禋肇荐考议周详凡祀典所关羣神咸秩即如雩祭诸礼事系农桑近复议行有举无废皆以为民也迩年以来诸臣工每以蜡祭为请朕追惟旧制酌古准今有宜于详慎者考大蜡之礼昉于伊耆三代因之所以报万物之成也虽咏于诗详于礼记周官而古制敻远传注参错杂以折衷所谓八蜡配以昆虫后儒谓其害稼不当与祭月令祈年于天宗蜡祭也注曰日月星辰则所生又非八神至所谓合聚万物而索飨之其神甚多尤难定位且蜡与腊冠服各殊有谓腊即蜡者有谓蜡而后腊者是古制已不可考终无定衡至于后世自汉腊而不蜡此礼已湮魏晋以来迄于唐宋时行时止或溺于五行之说甚且天帝人帝及于龙麟朱鸟多至百九十二座议者以为失先王之礼远矣苏轼曰迎猫则为猫之尸迎虎则为虎之尸近于倡优所为是以子贡观于蜡言一国之人皆若狂以其沿习日久迹类于戏也葢祀于南郊已不合于古制而蜡于四郊则惟顺成之方始祭较量区别丛杂琐细于义有乖于礼未洽于神为亵自元明以来停止此典实有难于举行之处况蜡祭诸神如先啬司啬日月星辰山林川泽今皆祀于各坛庙原于典文无阙即民间秋成之后休息农功祀神报赛大抵借蜡之遗意以尽其闾井欢治之情犹有吹豳击鼓之风亦皆听从民便未尝禁止是蜡祭原行于民间但田夫萃处杂以嬉戏各随其乡之风尚初不责以仪文若朝廷议祀洁蠲虔享必严肃整齐何至有一国若狂之论可知此祭即古亦闾间相沿之旧俗讵可定以为郊庙典礼如以为有祈无报则方春而祈谷冬又有事于圜丘礼谓郊之祭为大报天又云万物本乎天大报本也岂得谓之有祈无报乎况二仲荐馨并崇社稷班固所谓为天下求福报功者具在陈祥道所谓大社国社农之所报在焉今社稷坛春秋两祀祈谷之礼已备至义近于重复事涉于不经者即下之礼臣亦难定议因诸臣但泥古制多未深考是以特降此旨俾共知之
　　风师雨师诸星等祠
　　（臣）等谨按郑志有风师雨师及诸星等祠我朝定制祀云雨风雷之神于天神坛以专祷水旱已见祷水旱门兹不重述
　　北斗五星二十八宿
　　周天星辰之神从祀于夕月坛已见朝日夕月门伏见雍正二年立时应宫以祀龙神六年立风神庙七年立云神雷神之庙报答洪庥礼制详备而太岁坛祭每岁之神特隆庙祀谨彚着于篇直省崇祀之典亦附见焉
　　顺治元年定每岁致祭太岁坛之礼太岁殿在先农坛之东北正殿七间祀太岁之神两庑十有一间祀十二月将之神每年正月初旬诹吉及十二月岁除前一日遣官致祭初春为迎岁暮为祖自后岁遇水旱则遣官祭告祈祷有应报祀如仪
　　康熙三十五年二月圣祖仁皇帝亲征噶尔丹遣官致祭太岁之神凯旋祗告如之
　　雍正元年建时应宫于西苑以祀龙神每岁以六月十三日致祭用素羞香烛遣内务府官行礼六年七月建风神庙于都城内东北隅礼工二部会同内务府遵旨议奏于都城东北隅择得景山东边当东北箕星之位建庙甚宜其庙宇仿时应宫规制每年于立春后丑日致祭奏上从之诏封为应时显佑风伯之神庙日宣仁庙是年以河臣奏请敕封江南清口风神为清和宣惠风伯之神岁时致祭七年十月建雷神庙于都城内之西立夏后申日致祭建云师庙于都城内之东秋分后三日致祭其规制祭仪俱仿宣仁庙封云师为顺时普荫云师之神庙曰凝和庙雷师为资生发育雷师之神庙曰昭显庙十三年以抚臣请封广东边海郡县庙祀风神为宣仁昭泰风伯之神封甘肃兰州府庙祀雷神为显仁应瑞之神春秋致祭
　　乾隆元年十二月祭太岁坛遣亲王行礼十六年增定太岁坛上香之仪十八年定太岁坛供奉神牌之礼旧例祭时以黄纸书年建神牌祭毕与祝帛同焚至是礼部请供奉神牌于殿庑内神龛前列神座祭时请神牌奉安神座祭毕复龛恭遇皇上亲诣上香不请神主出龛从之嗣是遵行永为定制二十年定制祭太岁坛遣亲王郡王行礼直省府州县各建神祇坛祀云雨风雷境内山川城隍之神岁春秋仲月诹吉致祭在城文武各官皆与省会以总督巡抚主之若有故以布政使摄府州县春秋致祭仪节与省会同
　　皇朝通志卷三十六
　　●皇朝通志卷三十七 
　　礼略二
　　○礼略二
　　吉礼二 
　　△吉礼二 
　　北郊
　　（臣）等谨按郑志方丘一门云神州后土附其所谓神州者谓王者所卜居吉土五千里之内地名也葢汉以后诸儒附会之说非三代之制后土则自汉武帝立后土祠于汾阴睢上后世因之屡举屡废实不足为典要我朝列圣以来敬事方泽与圜丘之典并重寅恭对越酬厚载而答洪庥视前代规制超越万万谨载辑礼典着于篇中而郑志之所谓神州后土者则谨从删去云
　　顺治元年定制每岁夏至大祀地于北郊方泽以五岳五镇四海四渎为四从坛配享八年尊封肇祖原皇帝兴祖直皇陵山为吞运山景祖翼皇帝显祖宣皇帝陵山为积庆山 【十六年以　　　二陵奉移吞运山停积庆山从祀】 太祖高皇帝陵山为天柱山太宗文皇帝陵山为隆业山附四从坛配享凡祀万泽以夏至日卯时 【后定以日出前七刻】 与圜丘祈谷均为大祀十四年三月大祀地于方泽奉太祖高皇帝太宗文皇帝配享嗣是以告谢亲祀者一以告祭亲祀者一合祀南郊者一惟是年为正祀北郊之礼
　　康熙元年五月夏至大祀地于方泽圣祖仁皇帝亲诣行礼二年尊封世祖章皇帝陵山为昌瑞山从祀三陵山之次六年十一月大祀地于方泽奉世祖章皇帝配享
　　雍正二年五月夏至世宗宪皇帝大祀地于方泽奉圣祖仁皇帝配享
　　乾隆元年五月夏至大祀地于方泽皇帝亲诣行礼尊封世宗宪皇帝陵山为永宁山从祀四陵山之次二年五月夏至大祀地于方泽奉世宗宪皇帝配享八年五月夏至大祀先期致斋于斋宫定制两郊皆有斋宫是岁修葺北郊斋宫斋宿如礼九年五月夏至大祀以祈雨不乘辇不设卤簿自后凡值祈雨遵以为制十四年五月夏至大祀诣斋宫斋宿诏易皇祗室绿瓦为黄瓦并修北郊坛宇四十四年冬至大祀南郊奉谕旨朕明岁即届七旬因稍省烦劳专心祼荐定于正位躬诣晋献香帛爵俎以申虔敬至配位列祖列宗惟上香仍前亲奉其献爵进俎则命诸皇子恭代四十五年五月夏至恭举北郊大典亲承恭代一如前南郊之礼凡北郊大祀皇上躬诣行礼仪节并详大清通礼
　　社稷
　　顺治元年定制社稷坛之礼每岁以春秋仲月上戊祭太社太稷之神同坛同壝社主用石稷主用木祭则恭设神牌太社位右太稷位左均北向以后土勾龙氏配东位西向后稷氏配西位东向坛在午门之右凡祀社稷坛为大祀八年二月祭太社太稷世祖章皇帝亲诣行礼其秋八月值太宗文皇帝忌辰陪祀各官行礼毕仍易素服九年秋复值忌辰礼部以改期请弗允
　　康熙十六年二月圣祖仁皇帝亲祭社稷遇雨照常行礼定制祭日如遇凡雨皇帝于拜殿内门坎南行礼从祀王公在殿外中甬路两旁各官在王公后行礼是日雨赞引官以请圣祖命照常行礼遇雨在拜殿行礼之例葢未经行云
　　雍正元年二月祭太社太稷先是康熙六十一年十一月世宗宪皇帝登极遣官告祭社稷至是亲诣行礼二年闰四月以平定青海告祭社稷行献俘礼十年三月诏直省郡县修社稷坛敬谨行礼
　　乾隆元年二月戊辰祭太社太稷皇上亲诣行礼二年闰九月奉谕旨大清律载各府州县社稷山川风云雷雨诸神所在有司以时致祭所以肃祀典而迓休和礼至重也省会之地督抚司道驻札同城向不与祭专属府县官行礼督抚司道等官均有封疆守土之任自当虔奉明禋为民祈报凡春秋致祭督抚应率领阖属文武大小官员敬谨行礼提镇道员驻札之地一体率属陪祭其如何分别班次派员监礼及修整坛壝祭器之处该部详议具奏奏上通饬行之八年七月颁发各省坛庙祝文二十年六月以平定准噶尔献俘社稷坛十月再行献俘礼俱遣亲王将事二十一年五月增社稷坛望瘗乐章二十四年五月祷雨于社稷坛皇上御制祝文步行诣坛荐玉行礼先期奉谕朕此次亲诣社稷坛祈求雨泽礼部所开仪注内无荐玉之礼询其原委则系相沿旧规并无意义可考夫玉以芘阴嘉谷使无水旱之灾载在传记且于答阴之义更为相称着饬所司敬谨用玉将事二十五年正月以平定回部献俘社稷坛如二十年之礼四十一年四月以平定金川献俘社稷坛如二十五年之礼自乾隆元年以来每岁春祀皆躬诣行礼唯值皇上巡行之岁遣官恭代秋祀恭值皇上举木兰行围之典皆遣官恭代
　　堂子　大内祭神
　　（臣）等谨按太祖高皇帝建国之初有谒拜堂子之礼凡每岁元旦及月朔国有大事则为祈为报恭诣行礼大出入必告出征凯旋则列纛而拜典至重也顺洽间建堂子于玉河桥东祭法明备详载典礼而内廷虔祀朝夕无间我皇上诏以盛礼载诸典策煌煌圣谟明示义法仰见圣朝敬事天神夙夜寅恭之巨制稽诸经训万古合契谨考典制之所自备载于篇
　　天聪九年八月太宗文皇帝以征察哈尔奏凯师还亲谒堂子行拜天之礼
　　崇德元年五月以大军征明亲率王贝勒等谒堂子行礼拜纛出师十二月亲征朝鲜谒堂子行礼次年班师以成功告七年三月以克锦州谒堂子行礼
　　顺治元年四月世祖章皇帝命王贝勒帅师平定中原谒堂子行礼九月建堂子于京师长安左门外玉河桥东定上香致谒告之礼先是崇德元年定制每年元旦皇帝率亲王以下副都统以上及藩王等诣堂子上香行三跪九拜礼又定每年春秋立杆致祭于堂子亲王郡王贝勒每家各祭三杆贝子镇国公辅国公每家各祭二杆镇国辅国奉国将军每家各祭一杆无爵宗室不得祭又定每月朔亲王以下贝子以上每府委官一人前朝斋戒是日诣堂子供献顺治二年以元旦亲诣行礼与否令礼部预期题请又定每年春秋立杆致祭圣驾亲诣行礼如仪
　　康熙十二年定制凡祭堂子令汉官勿随往惟王公满大臣一品文武官随往行礼十三年正月以遣大将军王帅师出征圣祖仁皇帝亲诣堂子行礼次于纛前行礼自后凡大征伐及命将出师皆亲诣堂子行礼 【互见军礼门】 
　　乾隆十四年五月定出征凯旋告祭堂子之礼议政王大臣等奉谕旨堂子之祭乃我朝先代循用通礼所祭之神即天神也列祖膺图御宇即稽古郊禋而燔迤典重举必以时堂子则旧俗相承遇大事及春秋季月上旬必祭天祈报岁首最先展礼定鼎以来恪遵罔怠且不易其名重旧制也考诸经训祭天有郊有类有祈谷祈年礼本不一兵戎国之大事故命遣大将必先有事于堂子正类祭遗意而列纛行礼则禡也我祖宗于行营中或别有征讨不及归告堂子则望祭而列纛行事其诚敬如此朕恩出师告遣则凯旋即当告至乃天地宗社俱己祀册致虔且受成太学而堂子则弗之及祠官疏略加神贶何祀典攸关彛章宜备着议政王大臣详议具奏朕亲为裁定王大臣等遵旨议上大兵凯旋皇帝告祭堂子之礼请载入会典从之自后命将出征及凯旋皆致祭堂子如仪十九年奉谕王公等建立神杆应按爵秩设立整齐以肃观瞻嗣后着每翼作为六行每行六分以未分封皇子等列于前其次则亲王贝勒贝子公等分为六层设立神杆皇子内己受封爵者其神杆视所封爵立于应立之处所有右座不必移动神杆各按爵秩更换每年修整一次着礼部会内务府总管察搅绘图进呈着为例
　　大内祭神之礼
　　顺治元年定奉晨祀神位于祭神殿西位东向日昧爽行礼奉夕祀神位于西北南向申刻行礼皇帝恭祭坛庙斋戒日忌辰清明禁屠日不祭余日皆祭每岁四孟月均用马牛金币祗荐于神赞祀致辞如仪
　　山川
　　顺治元年定崇祀岳镇海渎及直省有司春秋致祭之礼凡山川之祀监于前典以五岳五镇四海四渎配享方泽坛立地祗坛以五岳五镇四陵山 【今为五陵山】 四海四渎之祗为正位以京畿名山大川天下名山大川之祇为从位凡岳镇海渎所在地方有司岁以春秋仲月诹日致祭祭东岳泰山于山东泰安州 【今升为府】 祭西岳华山于陕西华阴县祭中岳嵩山于河南登封县祭南岳衡山于湖广衡山县祭北岳恒山于直隶曲阳县 【移祭见后】 祭东镇沂山于山东青州府祭西镇吴山于陕西陇州祭中镇霍山于山西霍州祭南镇会稽山于浙江会稽县祭北镇医巫闾山于辽东广宁卫 【今改为县】 祭东海于山东莱州府望祭西海于山西蒲州 【今升为府】 祭南海于广东广州府望祭北海于河南济源县 【移祭见后】 祭河渎于蒲州祭江渎于四川成都府祭淮渎于河南唐县祭济渎于济源县三年封黄河龙神为显佑通济金龙四大王之神封运河龙神为延庥显应分水龙王之神令河臣致祭八年正月世祖章皇帝亲政遣官致祭岳镇海渎定制恭遇庆贺大典颁布恩诏则遣官致祭以各衙门四品以上堂官将事诹吉将行先期陈祝文香帛于中和殿皇帝亲阅遣之十七年三月改祀北岳恒山西浑源州
　　康熙六年七月圣祖仁皇帝亲政遣官致祭岳镇海渎十六年九月加封长白山之神照五岳例春秋致祭遇有庆典亦一例于乌喇地方望祭十八年五月以湖南讨贼屡捷咸言湖神助顺加封洞庭湖之神遣官致祭二十一年二月以平定云南遣官致祭岳镇海渎长白山三月圣祖东巡盛京望秩长白山二十三年圣祖东巡十月躬祀泰山之神遣官祭黄河之神十一月遣官致祭岳镇海渎长白山自是以后凡恭遇东巡南巡所过名山大川均照例致祭二十五年移北海祀典于混同江望祭台臣奏言祀典所载致祭北海尚沿宋明旧制于河南济源县系在京之南于义未合况北岳己改祀浑源州则北海应请改祀于混同工庶方位允协下部议行之二十六年十月以孝庄文皇后升祔太庙遣官致祭岳镇海渎长白山三十二年二月遣皇长子祭西岳华山三十五年建海神庙于大沽海口加封致祭时由天津海道运米盛京以备赈济海神效灵往来迅驶立庙祀之三月亲征噶尔丹致祭所过山川之神三十六年七月以平定朔漠遣官告祭岳镇海渎长白山三十七年七月以永定河新河告竣建永定河神庙于卢沟桥春秋致祭九月圣祖东巡遣大学士致祭松花江之神三十九年六月以河臣疏请建海神庙于江南安东县四十年正月加黄河龙神封号昭灵效顺四字四十二年三月圣祖仁皇帝五十万寿遣官致祭岳镇海渎长白山十一月圣祖西巡遣官致祭西岳华山四十三年二月封淮神为长源佑顺大淮之神五十二年三月圣祖仁皇帝六十万寿遣官致祭山川与四十二年同五十七年十二月以孝惠章皇后升祔太庙遣官致祭岳镇海渎长白山六十年三月以御极六十年大庆遣官致祭山川六十一年建江海潮神庙于浙江之尖山春秋致祭是年十一月世宗宪皇帝登极遣官致祭岳镇海渎长白山
　　雍正元年二月以恭上圣祖仁皇帝尊谥遣官致祭十二月以册立皇后遣官致祭二年八月加江海大神封号江渎曰涵和河渎曰润毓淮渎曰通佑济渎曰永惠东海曰显仁南海曰昭明西海曰正恒北海曰崇礼均遣官赍送祭文香帛令地方大员致祭四年冬督抚诸臣次第奏报黄河澄清地连四省时逾二旬诸王大臣请升殿受贺世宗不许特遣官分诣清河武陟二处新建神庙致祭黄河之神十二月遣官致祭河源之神于河州口外七年建江神庙于湖北武昌春秋致祭八月建海神庙于浙江海宁县加封为宁民显佑浙海之神以英卫公伍员诚应武肃王钱镠配享其它诸神祀于配殿八年四月建河源神庙于甘肃河州加封为开津广济佑国庇民昭应河源之神十二月封直隶滹沱河神为长源永济滹沱河神九年建永定河神惠济庙于石景山十年闰五月建望祭长白山享殿于温德亨山 【今名望祭山】 七月以高堰山盱右工告成建洪泽湖神庙于高家堰春秋致祭十三年九月皇上登极遣官告祭岳镇海渎长白山十一月以恭上世宗宪皇帝尊谥遣官致祭
　　乾隆元年八月奉特谕致祭河神海神永定河神二年四月以恭奉世宗宪皇帝配享南郊遣官致祭岳镇海渎长白山三年立海神庙于江南宝山县祀典视浙江海宁八年八月皇上东巡盛京遣官致祭北镇庙长白山十三年二月皇上东巡躬祀泰山之神增用中和韶乐遣官致祭岳镇海渎长白山十四年四月以平定金川恭上皇太后徽号遣官致祭山川如二年之礼十五年十月皇上巡幸中州诣嵩岳庙拈香越日致祭如岱庙之礼十六年皇上南巡遣官致祭所过名山大川之神凡巡狩所至礼祀所过山川是年于山东祭东岳泰山之神至江南祀宿迁龙神庙清河县河渎之神淮渎之神江都县江渎之神皆遣官致祭亲祭清河龙神庙至浙遣官祭海神庙南镇会稽山凡往返渡河渡江致祭之处皆亲诣拈香行礼又诣清口风神庙惠济祠拈香至泰安诣岱庙拈香自后二十年二十七年三十年四十五年四十九年皇上六举南巡之典所过山川之神或亲诣致祭或遣官致祭并如十六年之礼是年六月加封永定河神为安流广惠之神遣官致祭十二月以皇太后六旬万寿恭上徽号遣官致祭山川十九年八月皇上东巡盛京望祭长白山渡松花江祭江神九月祭北镇庙皆亲诣行礼自后四十三年四十八年皇上四巡盛京所过山川致祭或亲诣或遣官礼节并同二十年六月以平定伊犁恭上皇太后徽号遣官致祭山川是岁以遣大兵西征致祭所过山川之神凡四曰阿勒坦山曰珠尔库柱山曰博克达山曰阿拉克山皆以诏旨读文致祭二十二年皇上南巡三月建海神庙于杭州之观潮楼敕封为平潮利涉浙海之神四月建河神庙于徐州铜山县加封为显佑通济昭灵效顺广利安民金龙四大王之神二十四年以荡平回部遣官致祭岳镇海渎长白山二十五年厘定西域新疆山川诸神每岁春秋秩于祀典二十六年十二月以皇太后七旬万寿恭上徽号致祭岳镇海渎长白山三十五年八月皇上六旬万寿遣官致祭山川如礼三十六年十二月以皇太后八旬万寿恭上徽号遣官致祭山川如二十六年之礼四十一年四月以金川荡平恭上皇太后徽号遣官致祭山川如二十四年之礼四十五年八月皇上七旬万寿遣官致祭山川如三十五年之礼四十三年八月皇上东巡敕建北海神庙并敕建浑河神庙辽河神庙四十八年五月命侍卫阿弥达往青海祭河源之神八月皇上东巡入关诣北海神庙瞻礼五十年正月皇上御极五十年大庆遣官致祭岳镇海渎长白山凡直省所山川有敕赐封号设立专祠者守土官咸以时致祭如礼
　　耤田
　　顺治十年三月诏举行先农祀典十一年二月世祖章皇帝行耕耤礼亲祭先农坛坛在正阳门外西南定制岁以仲春亥日皇帝亲飨先农之神祭毕乃躬耕耤田及秋玉粒告成所司以闻择吉收贮礼仓以供天地宗庙社稷之粢盛
　　康熙十一年二月圣祖仁皇帝行耕耤礼祭先农坛礼仪与顺治十一年同前期遣官祗告奉先殿
　　雍正二年二月世宗宪皇帝行耕耤礼祭先农坛礼仪与康熙十一年同三推毕复加一推颁发新制三十六禾词使工歌左右随行礼毕王以下行庆贺礼停止筵宴自是每岁亲耕如仪是年耤田内产瑞谷一茎四穗者三本一茎三穗者三本一茎两穗者十二本顺天府尹张令璜奏进羣臣请宣付史馆从之四年所产尤多有至一茎九穗者农泽园所植稻亦然羣臣表贺宣付史馆盖瑞应频徽不胜纪云四年八月命各直省督抚及府州县卫官俱行耕耤礼祭先农坛自雍正五年为始每岁什春亥日各率所属行礼如仪所收米粟敬谨收贮以供祭祀之粢盛七年以耕耤于太岁殿上香
　　乾隆三年三月皇上行耕耤礼亲祭先农坛前期三日幸农泽园演耕至日躬诣耤田行三推礼毕复加一推礼毕上御斋宫王以下行庆贺礼五年三月以闰岁春寒遣官致祭先农坛八年二月诏遣官致祭先农坛用中和韶乐旧制惟亲祭用中和韶乐遣官则同小祀之例是年特谕用乐永着为例十九年三月重修先农坛外壖隙地多植松柏榆槐交太常寺饬坛户敬谨守护二十三年二月诏除耕耤设棚悬彩之例三十七年二月将行耕耤臣工以圣寿六旬以上请遣官恭代不许奉谕是岁耕耤但依典制三推弗行加一之礼五十年三月皇上躬行耕耤礼十月奉谕朕临御以来兢兢以敬天勤民为念郊坛大祀无不躬亲即耤出亲耕亦从未尝稍惮烦劳本年寿己七十有五犹亲举三推之典至本年甫经亲行耕耤明岁应否躬莅自应候朕酌行嗣后我子孙继承奕禩惟当不懈益勤凡遇亲耕典礼若年在六十以内礼部自应照例具题年年躬行耕耤之礼若年逾六十令礼部先期以亲莅或遣官之处具本题请庶巨典不尚虚文而展礼益昭诚恪着为令凡耕耤祭先农坛遇遣官恭代之岁顺天府府尹率属耕耤如礼
　　先蚕
　　乾隆元年建先蚕祠于都城北郊以季春吉日遣太常寺堂官以太牢致祭七年建先蚕坛于西苑定皇后亲蚕祀先蚕之礼是年七月大学士等奏言古者天子亲耕南郊以共粢盛后亲蚕北郊以共祭服我皇上亲耕耤田以示重农至意乾隆元年议建先蚕祠宇所以经理农桑之道至为周备今又命议亲蚕典礼伏思躬桑亲蚕历代遵行但北郊蚕坛向在安定门外前明嘉靖时以后妃出入道远亲莅未便且其地水源不通无浴蚕所遗址久经罢废伏读圣祖仁皇帝御制耕织图序云于丰泽园之北治田数畦环以溪水陇畔树桑旁立蚕舍是育蚕之事圣祖仁皇帝亲加讲求今逢重熙累洽礼明乐备之时亲蚕大典自应遵旨举行请建先蚕坛于西苑至亲蚕典礼所应行斋祀躬桑授蚕治茧等仪注及选择蚕母蚕妇受桑布缫一切礼文事宜应交礼部详议请旨从之寻议建先蚕坛在西苑东北坛东南为先蚕神殿前为桑园浴蚕河在宫墙之东礼部议上仪注皇后亲蚕之年豫日设立先蚕西陵氏神位于蚕坛之上前二日皇后于正殿致斋至日以一太牢亲祀行三献礼翼日皇后诣桑坛行躬桑礼蚕事毕蚕母率蚕妇择茧之圆洁者贮筐恭献以告蚕事之登择吉皇后复诣蚕坛亲临织室行缫三盆手礼遂布于蚕妇之吉者使缫而朱绿元黄之以供郊庙黼黻之用从之九年三月皇后亲飨先蚕坛翼日行躬桑之礼十一年二月定致祭先蚕遣妃恭代之礼十四年二月奉谕旨先蚕祭期礼部奏请照例遣妃恭代此于礼意未协夫妃所恭代者代皇后也有皇后则妃可承命行事皇贵妃未经正位中宫则亲蚕之礼尚不当举行何得贵妃恭代应照皇帝不亲行耕耤顺天府尹致祭先农之例于内务府总管或礼部太常寺堂官奉宸苑卿内酌派一人致祭足以明等威而昭仪制于是礼部遵行并加载会典惟皇后册立乃复举亲飨先蚕及躬桑之礼
　　皇朝通志卷三十七
　　●皇朝通志卷三十八 
　　礼略三 
　　○礼略三 
　　吉礼三 
　　△吉礼三 
　　太庙
　　（臣）等谨按郑志列宗庙一门具详厯代建庙之制度其祭享仪节则分见于时享祫禘诸门我朝列祖以来洪模景铄远轶前代谨详盛京太庙之始冠于篇首至京师太庙并详稽列圣以来尊崇升祔之典备着篇中即仿郑志宗庙一门之体例云
　　天聪十年四月太宗文皇帝受尊号建国大清改元崇德即盛京立太庙于抚近门东崇德元年四月奉安列祖太祖神位于太庙追尊始祖为泽王高祖为庆王曾祖为昌王祖为福王恭上太祖尊谥曰承天广运圣德神功肇纪立极仁孝武皇帝庙号太祖皇太后尊谥曰孝慈昭宪纯德贞顺成天育圣武皇后前殿安奉太祖太后神位后殿正中安奉始祖神位左安奉高祖神位右安奉曾祖神位次左安奉祖神位皆南面是日亲行大飨之礼五月荐樱桃于太庙时有以新樱桃献者太宗文皇帝命荐于太庙嗣后凡新进果品五谷先荐太庙然后进御着为令
　　顺治元年九月世祖章皇帝定鼎燕京立太庙于端门之左恭奉太祖武皇帝神主孝慈武皇后神主大行皇帝神主奉安太庙十月恭上大行皇帝尊谥曰应天兴国弘德彰武宽温仁圣睿孝文皇帝庙号太宗二年七月恭进太祖武皇帝孝慈武皇后太宗文皇帝玉册玉宝奉安太庙五年四月以重修太庙遣官祗告恭奉神牌暂安后殿六月以太庙工成遣官祗告奉安神位于正殿十一月冬至追尊列祖太祖以上四世始祖泽王为肇祖原皇帝始祖妣为原皇后庆王为兴祖直皇帝妣为直皇后昌王为景祖翼皇帝妣为翼皇后福王为显祖宣皇帝妣为宣皇后是日世祖章皇帝亲诣后殿奉安神位致祭如时享仪七年二月恭上大行皇太后尊谥曰孝端正敬仁懿庄敏辅天协圣文皇后八年正月恭奉孝端文皇后神主升祔太庙前一日遣官祗告是日世祖章皇帝亲诣行礼先奉神主祗见太祖武皇帝孝慈武皇后太宗文皇帝世祖章皇帝恭代行三跪九拜礼兴恭奉神主奉安于太宗文皇帝之次行一跪三拜礼毕行大飨礼如仪九年二月恭进四祖考皇帝四祖妣皇后孝端文皇后玉册玊宝奉安太庙十年定太庙悬庆成灯岁元宵自正月初七日起至十七日止十八年正月圣祖仁皇帝登极三月恭上大行皇帝尊谥曰体行隆运英睿钦文大德弘功至仁纯孝章皇帝庙号世祖十月新建太庙神厨门成十一月恭奉世祖章皇帝神主升祔太庙前一日遣官祗告是日圣祖仁皇帝亲奉神主恭代行祗见礼奉安神座行礼大飨如仪后殿遣官行礼是年恭进世祖章皇帝玉册玉宝奉安太庙
　　康熙元年四月恭改上太祖武皇帝尊谥曰太祖承天广运圣德神功肇纪立极仁孝睿武弘文定业高皇帝孝慈武皇后尊谥曰孝慈昭宪敬顺庆显承天辅圣高皇后恭加上太宗文皇帝尊谥曰太宗应天兴国弘德彰武宽温仁圣睿孝隆道显功文皇帝奉安神位于太庙二年五月恭上大行慈和皇太后尊谥曰孝康慈和庄懿恭惠崇天育圣皇后九年闰二月诸王大臣等遵旨议奏慈和皇太后配祀世祖章皇帝宜加上尊谥为章皇后五月恭奉孝康章皇后神主奉安太庙十三年恭进孝康章皇后玉册玉宝奉安太庙二十七年十月恭上大行太皇太后尊谥曰孝庄仁宣诚宪恭懿翊天启圣文皇后是月恭奉孝庄文皇后神主升祔太庙大臣二人恭奉世祖章皇帝孝康章皇后神主避立于旁圣祖仁皇帝恭奉神主奉安于拜位恭代行祗见礼三跪九兴恭奉神主奉安于孝端文皇后神位之次行一跪三拜礼兴大臣二人恭请世祖章皇帝孝康章皇后神主奉安于拜位圣祖仁皇帝恭代行祗见礼三跪九拜兴大臣二人奉安世祖章皇帝孝康章皇后神主于宝座一跪三叩退行大飨礼如仪三十三年恭进孝庄文皇后玉册玉宝奉安太庙五十七年三月恭上大行皇太后尊谥曰孝惠仁宪端懿纯德顺天翼圣章皇后十二月恭奉孝惠章皇后神主升祔太庙先是奉谕旨皇太后系朕嫡母神牌升祔太庙奉先殿应安奉于慈和皇太后神牌之上王大臣等遵旨议奏得旨是太庙前致祭孝惠章皇后宝座设于世祖章皇帝宝座之次孝康章皇后宝座设于孝惠章皇后宝座之次至中殿安奉世祖章皇帝神位居中孝惠章皇后神位居左孝康章皇后神位居右均南向五十九年恭进孝惠章皇后玉册玉宝奉安太庙六十一年十一月世宗宪皇帝登极
　　雍正元年二月恭上大行皇帝尊谥曰合天弘运文武睿哲恭俭宽裕孝敬诚信功德大成仁皇帝庙号圣祖八月恭加上太祖承天广运圣德神功肇纪立极仁孝睿武端毅弘文定业高皇帝孝慈昭宪敬顺仁徽庆显承天辅圣高皇后太宗应天兴国弘德彰武宽温仁圣睿孝敬敏隆道显功文皇帝孝端正敬仁懿哲顺庄敏辅天协圣文皇后孝庄仁宣诚宪恭懿至德翊天启圣文皇后世祖体天隆运定统建极英睿钦文大德弘功至仁纯孝章皇帝孝惠仁宪端懿慈淑纯德顺天翼圣章皇后孝康慈和庄懿恭惠温穆崇天育圣章皇后尊谥于太庙恭上仁孝皇后尊谥曰仁孝恭肃正惠安和俪天襄圣皇后孝昭皇后尊谥曰孝昭静淑明惠正和钦天顺圣皇后孝懿皇后尊谥曰孝懿温诚端仁宪穆奉天佐圣皇后恭上大行皇太后尊谥曰孝恭宣惠温肃定裕赞天承圣仁皇后九月恭奉圣祖仁皇帝神主孝诚仁皇后神主孝昭仁皇后神主孝懿仁皇后神主孝恭仁皇后神主升祔太庙先是王大臣等议奏恭请四后同祔圣祖庙尊谥并加仁字得旨是又礼部等奏恭上仁孝仁皇后尊谥仁字重复谨请改易恭上尊谥曰孝诚恭肃正惠安和俪天襄圣仁皇后得旨是奉谕曰朕惟母后升祔太庙大典攸关欲伸臣子之孝思必准前代之成宪务得情理允协乃可昭示万年诸王大臣等奏请四后同祔太庙引据宋朝太宗真宗四后祔庙之礼朱子及有宋诸儒皆以为允当览奏既得展朕孝敬无穷之心复合前代斟酌尽善之典不觉悲慰交集恭惟孝诚仁皇后元配宸极孝昭仁皇后孝懿仁皇后继位中宫孝恭仁皇后诞育朕躬母仪天下案先儒祔庙之议一元后一继后一本生以次并列今母后升祔位次当首奉孝诚仁皇后次奉孝昭仁皇后次奉孝懿仁皇后次奉孝恭仁皇后如此庶于古礼符合而朕心亦安矣至期世宗宪皇帝恭奉圣祖仁皇帝神主亲王四人恭奉孝诚仁皇后孝昭仁皇后孝懿仁皇后孝恭仁皇后神主升祔太庙世宗宪皇帝恭代行祗见列祖列后礼奉安神座行大飨礼如仪三年五月恭修饰太庙神牌六年十二月恭进太祖高皇帝孝慈高皇后太宗文皇帝孝端文皇后孝庄文皇后世祖章皇帝孝惠章皇后孝康章皇后圣祖仁皇帝孝诚仁皇后孝昭仁皇后孝懿仁皇后孝恭仁皇后玉册玉宝奉安太庙先是大学士等遵旨议列祖列后玉宝修平旧篆敬镌加上尊谥新造玉册并旧进玉册一同珍奉至是行礼如仪雍正十三年九月皇上登极十一月恭上大行皇帝尊谥曰敬天昌运建中表正文武英明宽仁信毅大孝至诚宪皇帝庙号世宗恭上孝敬皇后尊谥曰孝敬恭和懿顺昭惠佐天翊圣宪皇后
　　乾隆元年正月命修太庙三月以加上列祖列后尊谥恭修饰太庙神牌遣官祗告是月恭加上太祖承天广运圣德神功肇纪立极仁孝睿武端毅钦安弘文定业高皇帝孝慈昭宪敬顺仁徽懿德庆显承天辅圣高皇后太宗应天兴国弘德彰武宽温仁圣睿孝敬敏昭定隆道显功文皇帝孝端正敬仁懿哲顺慈僖庄敏辅天协圣文皇后孝庄仁宣诚宪恭懿至德纯徽翊天启圣文皇后世祖体天隆运定统建极英睿钦文显武大德弘功至仁纯孝章皇帝孝惠仁宪端懿慈淑恭安纯德顺天翼圣章皇后孝康慈和庄懿恭惠温穆端靖崇天育圣章皇后圣祖合天弘运文武睿哲恭俭宽裕孝敬诚信中和功德大成仁皇帝孝诚恭肃正惠安和淑懿俪天襄圣仁皇后孝昭静淑明惠正和安裕钦天顺圣仁皇后孝懿温诚端仁宪穆和恪奉天佐圣仁皇后孝恭宣惠温肃定裕慈纯赞天承圣仁皇后尊谥于太庙二年三月恭奉世宗宪皇帝神主孝敬宪皇后神主升祔太庙皇上亲诣行礼恭代祗见奉安神座行大飨礼如仪三年二月兴工修太庙先期亲诣祗告恭奉后殿四祖四后神牌中殿列祖列后神牌暂安前殿六月后殿工竣恭奉四祖四后神牌还御前一日亲诣祗告九月中殿工竣恭奉列祖列后神牌还御前一日亲诣祗告四年九月前殿工竣亲诣敬瞻御斋宫致斋三日行大飨礼是月恭进太祖高皇帝孝慈高皇后太宗文皇帝孝端文皇后孝庄文皇后世祖章皇帝孝惠章皇后孝康章皇后圣祖仁皇帝孝诚仁皇后孝昭仁皇后孝懿仁皇后孝恭仁皇后世宗宪皇帝孝敬宪皇后玉册玊宝奉安太庙四十二年三月恭上大行皇太后尊谥曰孝圣慈宣康惠敦和敬天光圣宪皇后恭奉神位升祔太庙皇上亲诣行礼恭代祗见奉安神座行大飨礼如仪恭奉孝圣宪皇后玉册玉宝奉安太庙四十七年十月时享恭奉新造五朝玉册玉宝尊藏太庙先是列祖列后册宝皆随时敬造玉色尺寸不相符合乾隆二十四年回部底定和阗职贡岁致精璆皇上命择玉质之最良者一律虔造五朝册宝至是告成以时享大祭敬奉尊藏并命敬彻旧藏册宝于四十八年七月命皇子亲王恭送盛京太庙尊藏是年八月皇上躬诣盛京展飨如仪
　　皇朝通志卷三十八
　　●皇朝通志卷三十九 
　　礼略四
　　○礼略四
　　吉礼四 
　　△吉礼四 
　　时享
　　（臣）等谨按我朝太庙时享之制肇于建国之初粤自天聪六年二月太宗文皇帝率贝勒诸臣诣太祖高皇帝陵行时享礼八年除夕十年清明节皆亲祭太祖山陵葢当未崇建宗庙之先皆亲举典礼于陵寝至天聪十年建立太庙于是大飨荐新元旦清明节中元节除夕万寿节之礼以次举行仰见圣朝创制鸿图垂模奕禩礼意之精胥肇于此谨录纪篇首以昭盛轨而列圣循行之礼详见于后我皇上觐扬继述孝治光昭岁举精禋寅恭对越五十年来非举春巡秋狝之典必躬亲将事孝思肫至垂示万年洵立隆之极则已
　　崇德元年七月中元节太宗文皇帝亲飨太庙十二月遣官祭太庙时等期斋戒一日三年正月朔遣官祭太庙自后元旦皆遣官祭七月中元节亲祭太庙时先期斋戒三日十月万寿节遣官祭太庙自后恭遇圣节皆遣官祭五年二月清明节遣官祭太庙八月以太祖武皇帝忌辰遣官祭太庙十二月除夕遣官祭太庙时先期斋戒三日自后岁暮皆遣官祭八年二月清明节遣官祭太庙七月中元节遣官祭太庙并告征明山东之捷
　　顺治元年九月定制时享恭奉后殿列祖列后神位于殿中宝座皆南向奉中殿列圣列后神位于前殿宝座太祖位南向列圣以昭穆序东西向帝后同案前殿皇帝恭诣行礼后殿遣官将事二年正月定万寿节祭太庙仪奉旨祭太庙礼仪读祝致祭福陵昭陵四祖庙上香烛供酒果不必读祝
　　（臣）等谨按是时于盛京太庙崇称为四祖庙云
　　二月礼部言凡遇清明等节致祭太庙之期应令驻防盛京总管分率城守章京往祭福陵昭陵两京祖陵令城守官奠祭盛京四祖庙令守庙总管官献酒果从之闰六月定秋祭太庙盛京四祖庙皆以七月朔用牛羊是月礼部请坛庙读祝停读汉文止读满文仍增设满读祝官八员一切典礼俱照本朝旧制行从之七月时享太庙世祖章皇帝亲诣行礼嗣后皆亲诣如仪三年正月定盛京祖庙牲礼于岁除清明及庆贺祭如京师例牲用生四年三月定荐熟牛停止进胙肉八年二月定亲祭太庙进胙肉福酒如祀圜丘仪三月定斋戒规凡祀太庙斋戒三日六月定太庙祀典岁暮祭大月于二十九日小月于二十八日其清明节祭各官不必陪祀祭肉用生十三年六月定祭太庙日驾于黎明出宫
　　（臣）等谨按顺治初年太庙祭祀礼制岁以正月之孟春与万寿节二三月之清明节四月朔七月朔十月朔十二月之岁暮维时定制凡七上亲诣或遣官致祭皆时享也自十六年七月定举行祫祭于岁暮见后祫祭门是为太庙祫祭之始前此十二月之祭实皆用时享之仪矣至圣祖仁皇帝时始定四时之祭专以正月孟春诹吉四月朔七月朔十月朔有事于太庙与十二月岁暮大祫而五其每岁遇庆辰令节皆于奉先殿行礼此则迄今恭行垂则于万年者也
　　康熙元年正月时享太庙亲诣行礼自后每岁时享皆亲诣如常仪十一年正月饬太常寺习礼乐十二年十二月谕礼部太常寺坛庙禋祀理宜严肃今观祭祀执事之人过多殊为烦杂应酌量裁减务令肃清寻议覆祭庙执事之人及乐舞生今已遵旨酌量裁减再考会典祭时祗有监察御史侍立之例其礼部汉堂官应按班行礼停其侍立得旨是十八年五月以改营奉先殿恭奉列祖列后神牌暂安太庙遣官祗告二十年二月以奉先殿工竣遣官祗告太庙恭奉列祖列后神牌还御二十四年正月时享礼毕圣祖顾谕内阁学士太常寺卿等曰往见赞礼郎宣读祝版至朕名声辄不扬父前子名前经所载朕对越之次惟惧诚敬稍有未至无以昭格神灵为子孙者通名于祖父岂可涉于慢易嗣后俱应高声朗读无庸顾忌是月又谕内阁学士太常寺卿等曰前见太庙致祭时执事官奉福胙由两神位间趋走于尊祖敬宗之意未协且亚献礼俱唱为次献亦与汉文不符尔等会同内阁礼部察例奏闻寻议奏执事各官应从外旁趋走唱次献应改为亚献得旨是二十五年十二月定陪祭官员不照加级有失仪者监察御史礼部官员即指名题参如坛例行五十三年正月命重修乐器
　　雍正元年正月时享世宗宪皇帝亲诣行礼自后并亲诣如仪命庙祭派王二人散秩大臣御史各二员部属侍卫各四员稽察失仪及扈从人等任意行走着为例十年二月命斋戒日陪祀官悬斋戒牌十一年正月命增定上香仪奉谕享祀太庙向无上香之仪朕意应确议增添并奠帛献爵时恭立拜位无跪献之仪大学士会同礼部酌古准今敬谨定议寻议覆唐以前典制尚用三代焫肃之礼至宋代始有上香之仪并于每位前跪三上香其奠帛献爵亦如之爵以三献明洪武间定制无上香奠帛之仪爵两献亦不跪至嘉靖改从宋制本朝会典因明洪武所定而酌增之有奠帛有三献爵而无上香之仪臣等敬谨详议大祀莫重于郊坛而孝享莫尊于配天至宗庙之礼宜与社稷坛同若同于郊坛则逾于社稷矣查祭社稷坛时皇上亲诣太社太稷前跪上香则宗庙上香自应一例至奠帛献爵太庙社稷俱不亲献是以皇上于拜位前恭立所以亚于郊坛也似应仍照旧仪疏入从之十二年五月定供列祖忌辰牌礼部遵旨议奏嗣后恭逢列祖忌辰请制龙边粉油木牌敬谨书写仿斋戒牌例设案安奉于礼部大门前令司员看护其九门各设于洁净寺院提督令员看护次日将牌缴礼部敬谨收贮其直省大小文武衙门照在京例书牌安设从之十月饬禁止擅入太庙雍正十三年九月皇上登极定三年内享太庙仪皇上亲诣或遣官恭代俱用礼服作乐先期斋戒用素服冠缀缨纬视祝版用礼服时上定行持服三年之礼
　　乾隆元年正月时享皇上亲诣行礼自后并亲诣如仪二年七月以营修奉先殿恭奉列祖列后神牌暂安太庙遣官祗告十月以奉先殿工竣恭奉列祖列后神牌还御遣官祗告太庙五年七月勅礼部太常寺稽载祭器六年十一月命审定太庙乐章字谱十二年十月命享庙派宗人府王公一人监视执事宗室人员奉谕向来祭享太庙献爵献帛例用侍卫及太常寺官朕御极后俱令用宗室人员葢因宗支繁衍实惟祖德所贻一气感孚昭格尤为亲切且使骏奔走执豆笾有事为荣亦得服习礼仪陶镕气质意葢有在但演习礼节太常实所专司宗室既非所属未必听其指授嗣后每逢祭祀之期着派宗人府王公一人前往监视俾进退优娴执事有恪以昭诚敬十三年正月命敬造太庙祭器仿古范铜十四年正月命礼部尚书侍郎敬典祀事十七年正月奏准太庙后殿奠帛献爵一仿前殿用宗室官之制均用觉罗官行礼又奏准飨太庙日遇雨雪分献官陪祀王公于两庑廊下戟门行礼其陪祀百官于左右门行礼三十七年大学士等遵旨议奏太庙时享祫祭皇帝入庙之路旧制田太庙街门左门至神路右降辇赞引官恭导太庙南门入左门诣戟门幄次今请改由庙堧北门循墙而东至戟门前降舆少节步趋之劳从之自乾隆元年以来时享太庙皆皇上亲诣行礼惟恭遇巡幸行围之期遣官致祭仪节并见大清通礼
　　祫祭
　　（臣）等谨按郑志祫禘一门厯叙前代五年一祫一禘之制其为典礼未能合一而祫大禘小之论纷纭不定国家定制行祫祭而未尝行禘祭圣祖仁皇帝时礼臣议曰夏商以前有禘之祭而其制未详汉唐以后有禘之名而与祫无别惟周以后稷为始祖以帝喾为所自出之帝太庙中原无帝喾之位故祫祭不及帝喾至禘祭时乃特设帝喾之位以稷配焉行于后代不能尽合故宋神宗时议罢禘礼明洪武初亦议罢之至嘉靖中乃立虚位祀皇初祖帝而以太祖配享事属不经礼亦旋罢洪惟我国家受天显命追上四祖尊称立庙崇祀自肇祖原皇帝始葢我太祖高皇帝为太庙万世之祖上而推所自出则缔造之业以肇祖为最着今太庙祭祀四孟分祭于前殿后殿以各伸其尊岁暮祫祭于前殿以同将其敬一岁之中自肇祖以下屡申祼献仁孝诚敬已无不极五年一禘之祭不必举行从之自世祖章皇帝肇举祫祭岁一举行葢推本太宗文皇帝除夕享庙之精意以垂则千万年煌煌乎典章明备超越万古矣谨考祫祭之典着于篇
　　顺治十六年七月定太庙祫祭礼先是岁暮时享前殿躬诣行礼后殿遣官致祭至是御史奏请饬典礼诸臣广稽旧典复岁暮祫祭之礼以彰孝治之隆疏入命礼部详察典例以闻寻议覆请照会典举行得旨是岁除前一日奉后殿中殿列圣列后神牌合食前殿先期一日遣官各一人分诣后殿中殿以大祫告是日太常寺卿率属洁蠲前殿恭设列圣列后神座于殿内肇祖原皇帝居中原皇后配兴祖直皇帝左直皇后配景祖翼皇帝右翼皇后配显祖宣皇帝次左宣皇后配太祖高皇帝次右孝慈高皇后配均南向太宗文皇帝东位西向孝端文皇后配展两庑配享位如时享仪祭日恭奉列圣列后神位奉安于各宝座上行礼如时享仪嗣后列圣列后各以次东位西向西位东向恭奉如仪十七年三月饬工部修造祫祭神位器皿十八年十二月祫祭圣祖仁皇帝亲诣行礼如仪
　　康熙元年十二月祫祭亲诣行礼如仪自后每岁暮皆亲诣行礼或遣官致祭如仪
　　雍正元年十二月祫祭世宗宪皇帝亲诣行礼如仪三年二月以圣祖仁皇帝大丧三年礼终祫祭太庙释服即吉自后岁暮祫祭皆亲诣行礼如仪十三年十二月祫祭皇上亲诣行礼如仪
　　乾隆元年十二月祫祭亲诣行礼自后岁暮祫祭皆亲诣如仪二年十一月以世宗宪皇帝三年丧终祫祭太庙释服即吉三十七年大学士等议奏祫祭太庙皇上入庙之路改由庙堧北门循墙而东至戟门前降舆少省步趋之劳又议奏祫祭九庙合享旧制皇上恭诣中位上香毕迭至列祖列宗神位前上香往返凡有八次今谨议肇祖原皇帝神位前皇上躬诣上香列祖列宗神位请派亲王皇子八人分列随诣上香行礼以昭敬简从之
　　（臣）等谨按我皇上虔恭庙祀孝思纯笃每岁大祫俨恪将事礼节攸隆
　　乾隆三十七年圣寿己逾六旬始命廷臣议定恭祀入庙之路改由庙堧北门行礼之日皇上中位上香遣亲王皇子分列随诣上香葢省步履之繁以致敬诚之实恭读三十九年谕旨有云坛庙大祀必亲诣行礼朕年逾六十稍减步履之小节所以益矢诚敬也万世子孙其敬识朕意设非年至六旬一切典章不可稍减倘蒙上天眷佑年逾六旬方可遵朕现在所行举行训谕煌煌昭示万世所以祗承天祖厘定典章者无过不及垂裕万年至深且远矣凡岁暮祫祭太庙礼仪详见大清通礼
　　奉先殿
　　（臣）等谨按郑志时享一门旁注荐新二字类叙列代荐新之仪错见于篇中我朝自顺治闲定制日献食月荐新朔望朝谒时节展拜出入启告恭遇列祖圣诞列圣列后忌辰及诸令节庆典皆于奉先殿后殿行礼恭遇皇帝万寿元旦冬至及国有大庆则恭奉列圣列后神位于前殿祭飨礼仪宏重典制周详谨恭述奉先殿之礼次于太庙之后仰见圣朝尽诚尽敬追孝隆仪非前代所可几及已
　　顺治十三年十二月世祖章皇帝命建奉先殿于景运门之东立前殿后殿均九间南向如太庙寝制十四年正月定初安奉先殿神位祭仪礼部奏奉先殿初安神位皇上亲诣致祭内大臣侍卫内府官随行礼太常寺赞礼官赞礼乐舞生作乐各司其事以后亲诣致祭俱行家人礼内府官赞礼作乐致祭之先上亲请神位奉安祀殿祭毕上仍亲奉安后殿行礼其元旦冬至岁暮皇上万寿系大节诸册封系大礼及月朔望俱应亲诣致祭内府官赞礼作乐其供献与太庙大祀仪同立春上元四月初八端阳重阳系寻常节亲诣致祭不赞礼作乐忌辰清明霜降十月朔系哀慕日期亲诣致祭不赞礼作乐七夕不致祭止如常供献中元中秋系望日常祭日期不必重行每月随时荐新上躬诣供献即于后殿行礼上享太庙及祭毕俱应上香烛于奉先殿行躬告礼得旨奉先殿初次行礼宜用祝文余俱如议十一月奉先殿告成世祖章皇帝亲诣奉安神位大飨如仪十七年三月定奉先殿祫祭礼祭日遣官八员恭请四祖暨后神牌自太庙迎入奉先殿合享祭毕仍恭送神牌还太庙后殿五月改建奉先殿谕工部奉先殿享祀九庙稽考往制应除东西夹室行郎中建敞殿九间斯合制度前兴工时该衙门未加详察连两夹室止共造九间殊为不合今宜于夹室行郎外中仍通为敞殿九间以合旧制尔部即会同宣徽院详议择日兴工十八年正月圣祖仁皇帝登极十一月恭奉世祖章皇帝神主升祔奉先殿行大飨礼如仪是后遇列圣列后升祔太庙礼成即于是日恭奉神牌奉安奉先殿豫期祗告届日行大飨礼礼成升祔奉安如仪
　　康熙十三年定奉先殿早冕点香烛停止每日供献九月奉仁孝皇后神位升祔奉先殿行大飨礼如仪
　　（臣）等谨按雍正元年八月改上仁孝皇后尊谥其礼仪敬于太庙一门详叙
　　十七年闰三月奉孝昭皇后神位升祔奉先殿行大飨礼如仪
　　（臣）等谨按雍正元年八月恭加孝昭皇后尊谥其礼仪俱详叙于太庙一门
　　十八年五月以改营奉先殿遣官祗告恭奉列祖列后神牌暂安太庙二十年二月以奉先殿工竣遣官祗告太庙恭奉列祖列后神牌还御圣祖仁皇帝亲诣行礼二十八年九月奉孝懿皇后神位升祔奉先殿行大飨礼如仪
　　（臣）等谨按雍正元年八月恭加孝懿皇后尊谥其礼仪俱详叙于太庙一门
　　三十八年十二月复位奉先殿祫祭礼奉谕元旦诸臣俱齐人众烦扰从太庙请捧四祖神牌往来朕心不安内阁会同内务府礼部太常寺考典礼议奏寻议覆嗣后请遇元旦圣节奉先殿行礼时恭迎太庙后殿四祖神牌至奉先殿行礼之处停止即于太庙后殿照奉先殿典礼供帛酒笾豆读祝文遣官致祭从之
　　雍正元年七月以加上列祖列后尊谥恭修饰奉先殿神牌遣官行礼三年八月以孝恭仁皇后大丧三年礼终享奉先殿释服即吉十三年命增定上香仪如太庙礼
　　乾隆元年三月以加上列祖列后尊谥恭修饰奉先殿神牌遣官行礼二年七月以修奉先殿兴工恭奉列祖列后神牌暂安太庙是日皇上亲诣祗告十月以奉先殿工竣恭奉列祖列后神牌还御是日皇上出景运门外跪迎神牌随至奉先殿致祭行礼十七年十月升祔孝贤皇后神主于奉先殿王大臣等奏伏查康熙十三年孝诚仁皇后山陵礼毕升祔奉先殿未祔太庙我朝既建奉先殿与太庙同尊是以孝诚仁皇后大礼酌定升祔奉先殿以安神爽臣等原议孝贤皇后神牌升祔太庙祇系据依戴礼今敬谨详考具奏伏候训示奉谕旨孝贤皇后神主遵照孝诚仁皇后之例奉安奉先殿前一日皇上亲诣奉先殿祗告凡遇恭上徽号册立册封御经筵耕耤谒陵巡狩回銮及诸庆典均祗告于奉先殿后殿
　　列圣神御
　　（臣）等谨按我朝列圣以来诚孝隆笃既崇建奉先殿与太庙同申孝享仪文详备照耀简册至如景山之寿皇殿畅春园之恩佑寺圆明园之安佑宫避暑山庄之永佑寺等处恭奉御容之礼及移奉之岁月谨述巨典着于篇中以昭仁孝诚敬之极制焉寿皇殿在景山东北圣祖仁皇帝常视射较士于此
　　雍正元年四月恭奉圣祖仁皇帝御容于中殿亲诣行礼岁时奠献祗以为常
　　乾隆元年十月供奉世宗宪皇帝御容于寿皇殿东室皇上亲诣行礼自后香灯供献日以为常与中殿仪同十四年三月谕内务府移建寿皇殿于景山正中砖城戟门明堂九室仿太庙之制而约之冬月告成十五年五月恭奉太祖太宗世祖御容列后御容于寿皇殿并定行礼供献仪注自后并岁时躬亲展礼如仪思佑寺在畅春园雍正三年建四年三月世宗宪皇帝恭奉圣祖仁皇帝御容岁时展享至安佑宫在圆明园乾隆三年二月皇上敬奉世宗宪皇帝御容五年四月命重建安佑宫大殿九室如太庙规制八年十一月告成敬自畅春园之恩佑寺移奉圣祖仁皇帝御容于中室奉世宗宪皇帝御容于东室定供享礼仪凡遇皇上驻跸圆明园皆诣安佑宫行礼永佑寺在避暑山庄乾隆十五年建十六年告成恭奉圣祖仁皇帝御容于中室秋巡驻跸时申展礼二十七年八月恭奉世宗宪皇帝御容于寺楼之东室同申展事躬诣献享一如安佑宫之礼
　　（臣）等谨按雍正四年世宗宪皇帝恭奉圣祖仁皇帝御容于恩佑寺嗣复于养心殿及圆明园之东佛堂恭奉孝恭仁皇后神位皇上祗遵前典酌礼定制无踰于节
　　乾隆八年既移奉圣祖仁皇帝御容于安佑宫而恩佑寺则惟奉佛像自丁酉岁冬敬建恩慕寺于畅春园仰志慈恩亦惟供奉佛像以申瞻礼之忱恭遇孝圣宪皇后圣诞令辰及除夕上元节日大内则诣寿康宫宝座前行礼室畅春园之长春仙馆避暑山庄之松鹤斋为孝圣宪皇后旧御寝宫恩慕寺为荐福重地亦惟恭诣宝座前行礼不复供奉神御伏读戊戌年御制正月十四日作诗注云礼缘义起予惟恪奉前规不敢稍有过不及如寿皇殿向奉皇祖皇考御容而皇祖妣皇妣御容惟于除夕元旦同列祖列后神御敬奉瞻拜至圆明园之安佑宫则祇奉皇祖皇考御容未及列后惟养心殿及圆明园之东佛堂皇考时曾恭奉孝恭仁皇后神位因亦遵奉圣母神位至寿康宫虽尊奉慈闱颐庆年久但其地宜留为万万年奉养东朝所居奕禩所当敬守于此安奉圣母御容神位何以示垂贻久远之图是以不敢轻率议加以协旧典又读御制恩慕寺瞻礼诗注云畅春园与寿康宫相同均宜留为万万年尊养东朝之所若于此恭奉圣母神位御容何以垂贻久远且皇祖神御今移奉于御园之安佑宫而恩佑寺则惟奉佛像兹恩慕寺亦遵此以报慈恩仰见圣人定制酌中立极诚孝之隆礼文之节无或过无或不及洵垂示万年之盛轨矣
　　功臣配享
　　崇德元年四月追封礼敦巴图鲁为武功郡王配享庙庭王妃并配同日追封费英东为直义公额亦都为宏毅公并入配享
　　顺治元年以武勋王扬古利配享九年六月追谥功臣图尔格为忠义公图赖为昭勋公配享庙庭十一年三月以多罗慧哲郡王额尔衮多罗宣献郡王界堪多罗通达郡王雅尔哈齐配享庙庭王妃并配
　　雍正二年正月以大学士一等公谥文襄图海配享庙庭八年五月以和硕怡贤亲王胤祥配享
　　（臣）等谨按是月奉谕旨凡告庙典礼所关有书王名之处仍用原名今于王配食列祖之巨典遵书原名
　　九年追加武勋王扬古利为英诚公直义公费英东为信勇公忠义公图尔格为果毅公昭勋公图赖为雄勇公文襄公图海为忠达公神牌增书追封之号惟武勋王扬古利仍书王爵
　　乾隆十年以大学士鄂尔泰配享庙庭十五年以定方左副将军固伦额驸喀尔喀札萨克和硕超勇襄亲王策凌配享庙庭二十年以致仕大学士张廷玉配享庙庭时飨太庙展前殿两庑配飨神座东通达郡王次武功郡王武功郡王妃次慧哲郡王慧哲郡王妃次宣献郡王宣献郡王妃次怡贤亲王均西向西信勇公费英东次宏毅公额亦都次武勋王扬古利次果毅公图尔格次雄勇公图赖次忠达公大学士图海次超勇襄亲王策凌次襄勤伯鄂尔泰次大学士张廷玉均东向以北为上四十三年正月奉旨礼亲王代善睿亲王多尔衮郑亲王济尔哈朗豫亲王多铎克勤郡王岳托各还勋号配享庙庭寻议定东庑叙次礼亲王在宣献郡王之下睿亲王等以次叙列是年奉旨超勇亲王额驸策凌移于东庑怡贤亲王之次
　　皇朝通志卷三十九
　　●皇朝通志卷四十 
　　礼略五 
　　○礼略五 
　　吉礼五 
　　△吉礼五 
　　上陵
　　（臣）等谨按郑志上陵一门载于吉礼之次以事系祭祀与山陵之典有别也我皇朝尊祖敬宗典章详审超轶往代谒陵大礼宪古准今尤为隆备谨述巨典载于篇中以彰圣朝诚孝之上仪焉肇祖原皇帝兴祖直皇帝景祖翼皇帝显祖宣皇帝陵曰永陵原皇后直皇后翼皇后宣皇后各合葬在兴京西北十里启运山
　　（臣）等谨按肇祖原皇帝兴祖直皇帝景祖翼皇帝显祖宣皇帝陵旧在兴京共一山天命九年建都东京奉移景祖显祖陵于辽阳顺治九年奉移景祖显祖陵仍祔于兴京祖陵称四祖陵十六年尊为永陵云太祖高皇帝陵曰福陵孝慈高皇后合葬在盛京城东北二十里天柱山太宗文皇帝陵曰昭陵孝端文皇后合葬在盛京城西十里隆业山孝庄文皇后陵曰昭西陵在遵化州昌瑞山孝陵之南世祖章皇帝陵曰孝陵孝康章皇后合葬端敬皇后祔葬在遵化州西北七十里昌瑞山孝惠章皇后陵曰孝东陵在孝陵之东圣祖仁皇帝陵曰景陵孝诚仁皇后孝昭仁皇后孝懿仁皇后孝恭仁皇后合葬敬敏皇贵妃从葬在孝东陵之东世宗宪皇帝陵曰泰陵孝敬宪皇后合葬敦肃皇贵妃从葬在易州西三十里永宁山孝圣宪皇后陵曰泰东陵在泰陵之东孝贤皇后陵慧贤皇贵妃哲悯皇贵妃淑嘉皇贵妃从葬在遵化州昌瑞山孝陵之西
　　天聪六年十二月太宗文皇帝率诸贝勒大臣诣太祖陵行时享礼八年十二月上率诸贝勒大臣诣太祖陵行礼十年三月清明节上率诸贝勒大臣亲祭太祖山陵崇德元年四月以营建太庙遣官捧祝文祭告太祖山陵时定岁除日清明日祭陵用牛一遣守陵官行礼东京陵用牛二遣宗室觉罗大臣行礼福陵用牛一羊二遣大臣一人行礼忌辰孟秋望日万寿圣节点香烛献酒果均遣大臣一人奠帛读祝行礼每月朔望致祭用牛一不读祝奠帛遣守陵官行礼四年四月以征明大捷祭告福陵上亲诣行礼
　　顺治元年七月以中原平定迁都于燕遣官告祭福陵二年正月定万寿节应遣官祭福陵昭陵止上香烛供酒果不读祝八年六月定诸陵祭典四祖陵于冬至岁暮清明中元十月朔俱遣宗室觉罗大臣致祭每月朔望献熟羊一令守陵章京致祭祭福陵昭陵上躬往自左门入若遣官自右门入祭文祭品悉由中门入除清明中元岁暮照常致祭外每岁十月朔冬至亦各致祭一次凡和硕亲王以下文武三品官以上或专往盛京或道过俱先谒福陵昭陵于二门外行三跪九叩礼及还辞陵礼如前十一年九月遣辅国公班布尔善等恭代祭福陵昭陵十五年十二月礼部议凡官员有以他事赴盛京者三品以上官于皇陵城门外行礼遇祭祀日二品以上大臣许入门同守陵各臣侍班从之十七年派宗室觉罗数人居盛京每祭陵日令其行礼
　　康熙二年十一月礼部题福陵昭陵孝陵四季大祭恭奉神牌安设宝座致祭至圣诞忌辰十月朔望祭祀既无祝帛应不必帛应不必恭移神牌揭幔祭献从之八年停止宗室觉罗居住盛京每年四陵四时大祭遣多罗贝勒以下奉国将军觉罗男爵以上前往致祭九年八月圣祖仁皇帝奉太皇太后皇太后启行恭谒孝陵至日行祗谒礼次日上诣隆恩殿大祭又次日诣宝城前致祭
　　（臣）等谨案康熙九年以后圣祖仁皇帝恭谒孝陵二十七年以后恭谒孝庄文皇后暂安奉殿皆岁或一行或至再至三兹惟谨载历年以来礼仪初定或一事特举者余年不及备叙至世宗宪皇帝恭谒昭西陵孝陵孝东陵景陵皇上恭谒昭西陵孝陵孝东陵景陵泰陵泰东陵圣圣相承觐扬光烈至孝肫诚礼文赅洽不能尽述敬从前例约着于编
　　十年九月圣祖仁皇帝谒盛京恭谒福陵昭陵启行前一日上躬诣太庙行祗告礼次日启銮设骑驾卤簿不作乐至日恭谒福陵行礼毕随恭谒昭陵行礼次日恭谒福陵昭陵隆恩殿行大飨礼又次日于福陵昭陵隆恩殿前设黄幄焚楮帛行读文致祭礼先期遣王暨内大臣前诣永陵致祭祭福陵昭陵时诸妃园寝亦照常致祭诸亲王功臣墓各遣大臣奠酒及回銮率王以下各官恭诣福陵昭陵行告成礼圣驾回銮设仪仗作乐经过地方官咸朝服跪迎圣祖仁皇帝往返均诣孝陵祭酒行礼至京日恭诣太庙行祗告礼毕还宫次日王以下文武各官进表庆贺颁诏天下十五年定陵寝祭品祭仪详见大清会典二十年三月奉移仁孝皇后孝昭皇后梓宫安葬上谒孝陵行礼次至仁孝皇后孝昭皇后陵命皇子等行礼奠酒自是年始圣驾谒孝陵毕次至皇后陵奠酒仪并同十一月上以云南报捷恭谒孝陵行礼次日行大祭礼二十一年二月上以云南底定亲诣永陵福陵昭陵告祭行礼启行前一日祗告奉先殿过遵化州亲诣孝陵奠酒三月恭谒福陵昭陵仪与康熙十年同驾至兴京展谒永陵次日行大飨礼仪与福陵昭陵同四月以回銮恭诣福陵昭陵奠酒五月至遵化州复诣孝陵奠酒圣驾回京祗告奉先殿其王以下文武各官行礼奉旨停止二十七年奉移太皇太后梓宫于暂安奉殿五月上谒暂安奉殿行礼奠酒次谒孝陵行礼次至仁孝皇后孝昭皇后陵奠酒自是年始圣驾谒暂安奉殿次谒孝陵仪并同二十八年十月奉安孝懿皇后梓宫于陵寝上诣暂安奉殿孝陵奠酒又至仁孝皇后孝昭皇后孝懿皇后陵举哀三十六年十月奉谕暂安奉殿非系山陵地方既近嗣后凡忌辰致祭着照四时大飨礼行三十七年七月上以亲征平定噶尔丹恭奉皇太后诣盛京谒陵告祭启銮出古北口经蒙古诸部落至松花江及吉林乌拉之地九月至兴京展谒永陵行礼至盛京展谒福陵昭陵次日大祭仪并与二十一年同回銮入山海关十一月谒暂安奉殿孝陵奠酒礼成回京六十年正月上以御极六十年大庆命皇四子和硕雍亲王 【　　　世宗宪皇帝庙讳】 皇十二子固山贝子允祹世子弘晟恭代祭告永陵昭陵福陵二月恭谒暂安奉殿孝陵孝东陵行礼次至仁孝皇后孝昭皇后孝懿皇后陵奠酒次日行大祭礼
　　雍正元年四月世宗宪皇帝恭谒暂安奉殿孝陵孝东陵行礼次诣仁孝皇后孝昭皇后孝懿皇后陵行礼是日奉安圣祖仁皇帝梓宫于景陵飨殿八月上恭谒暂安奉殿孝陵孝东陵行礼景陵飨殿行礼三年二月恭移孝庄文皇后梓宫安奉于昭西陵享殿遣官致祭十一月上恭谒昭西陵孝陵孝东陵景陵行礼嗣是谒陵礼仪并同四年十一月谕逢圣祖仁皇帝每年忌辰遵照周年例举行十三年十月更定列祖列后忌辰致祭陵寝仪王大臣遵旨议奏各陵寝四时大祭牲用太牢献帛爵读祝文致祭于隆恩殿具朝服行礼与各陵忌辰祭祀之礼不同嗣后恭遇列祖列后忌辰致祭陵寝均照四时大祭礼举行从之
　　乾隆元年正月皇上恭谒昭西陵孝陵孝东陵景陵行礼奠酒举哀并命修葺山陵庙貌永陵福陵昭陵殿字一体修缮二月特遣宗室将军六人往驻盛京给以田庐永远承奉三陵祭祀二年十月以修理陵寝工竣恭谒昭西陵孝陵孝东陵景陵行礼次日遣官致祭上亲诣景陵行礼三年二月上以清明节恭诣泰陵展谒行礼是日驾未至碑亭即降辇恸哭步入隆恩门至宝城前行礼奠酒哀恸良久次日躬祭泰陵未至碑亭即下辇步八隆恩门至隆恩殿行礼毕复诣宝城前奠酒举哀嗣后圣驾谒陵祭陵仪并局八年七月上奉皇太后驾往盛京恭谒祖陵启行前一日亲诣奉先殿祗告九月驾至兴京恭谒永陵次日行大飨礼仪与康熙二十一年同驾至盛京恭谒福陵次日行飨礼仪与康熙十年同礼毕即往谒昭陵仪与谒福陵同礼成乃亲临功臣之墓遣官往祭长白山北镇医无闾山及辽太祖陵回銮次日皇上亲诣奉先殿告祭越二日礼部奏请行庆贺礼仪与三大节朝贺同十四年三月以金川平定上恭谒昭西陵孝陵孝东陵景陵行礼次诣泰陵行礼十七年十月奉安孝贤皇后梓宫于陵寝嗣是圣驾恭谒昭西陵孝陵孝东陵景陵礼毕至孝贤皇后陵奠酒仪并同十九年七月上奉皇太后自避暑山庄启行驾往盛京恭谒祖陵礼仪均与乾隆八年同是年议准展谒祖陵之日皇上素服行礼大祭日皇上礼服陪祀及执事大臣咸朝服二十年五月以平定准噶尔遣皇子代行祭告山陵二十五年二月以回部平定恭谒昭西陵孝陵孝东陵景陵行礼次诣泰陵行礼盛京三陵遣亲王前往恭代行礼四十一年三月以金川平定恭谒昭西陵孝陵孝东陵景陵行礼毕次诣泰陵行礼四十二年三月奉安孝圣宪皇后梓宫于泰东陵恭奉神位升祔太庙礼毕皇上恭谒泰东陵恸哭行礼如谒泰陵之仪四十三年七月上三诣盛京恭谒祖陵如十九年之仪四十八年八月上四诣盛京恭谒祖陵如四十三年之仪凡皇帝恭谒祖陵仪岁清明中元冬至除夕列圣列后忌辰及国有大庆大飨仪朔望谒奠仪及因事遣官祗告仪皆具载大清通礼
　　五祀
　　（臣）等谨案郑志载天子七祀一门本诸周制王为羣姓立七祀曰司命曰中溜曰国门曰国行曰泰厉曰户曰灶洎乎汉晋以后惟祭五祀唐开元礼有祭七祀之仪后亦旋罢我朝祀事之隆折衷古今典制大备五祀之礼惟顺治年中行之即于十八年停止盖以太庙阶下合祭即停因并罢其专祀也惟是曾经举行宜存故典谨编次于此以备考
　　顺治八年定制每岁致祭五祀之神礼臣议奏以正月祭司户之神于宫门外道左南向以四月祭司灶之神于大内大庖前中道南向以六月祭中溜之神于文楼前西向以七月祭司门之神于午门前西角楼东向以十月祭司井之神于内府大庖井前南向中溜门二祀太常寺掌之户灶井三祀内务府掌之先是于岁暮合祭是年停止十五年十二月复岁暮合祭五祀之礼十八年正月奉谕旨户灶井神停其祭祀又奉谕中溜门神停其祭祀是岁王大臣奏罢太庙阶下合祭之祀从之
　　历代帝王庙
　　顺治二年三月增定历代帝王庙祀典礼部言三月三日例祭历代帝王请以辽太祖及功臣耶律赫噜金太祖世宗及功臣完颜尼玛哈完颜沃哩布元太祖及功臣穆呼哩巴延明太祖及功臣徐达刘基并宜增祀用彰皇上追崇至意从之是月遣官致祭诸帝王祀以太牢筵各一品俱二十四功臣祀以少牢二位筵共一品俱十自后岁以春秋仲月诹吉遣官致祭着为定兴十四年正月定亲祭历代帝王庙仪二月世祖章皇帝亲祭历代帝王庙六月改定历代帝王庙祀典时台臣奏请以历代守成令主入庙并祭又奏请罢宋臣潘美张浚从祀礼部议覆得旨商中宗高宗周成王康王汉文帝宋仁宗明孝宗俱入庙致祭辽太祖金太祖元太祖原未混一天下不宜与祭着停止
　　康熙元年二月复定历代帝王庙祀典大学士等议覆历代帝王祀典如辽太祖金太祖元太祖俱系开创之君仍宜入庙崇祀至商中宗高宗周成王康王汉文帝宋仁宗明孝宗守成七帝应照会典在各陵庙致祭从之三年诏修历代帝王庙六十年四月诏增定历代帝王庙祀典谕大学士等朕披览史册于前代帝王每加留意书生辈但知识评往事前代帝王虽无过失亦必刻意指摘论列短长全无公是公非朕观历代帝王庙崇祀者每朝不过一二位或庙享其子而不及其父或配享其臣而不及其君皆因书生妄论而定甚未允当况前代帝王曾为天下主后世之人俱分属臣子而可轻肆议论定其崇祀与不崇祀乎今宋明诸儒尚以其宜附孔庙奏请前代帝王既无后裔后之君天下者继其统绪即当崇其祀典朕君临宇内不得不为前人言也朕意以为凡曾在位除无道被弒亡国之主外尽应入庙崇祀尔等公同详议具奏六十一年礼部疏覆上谕大学士等曰此所议应崇祀处皆是但其中尚有宜详细斟酌者从前所定配享功臣大概开国元勋居多如明之徐达不过一草莽武夫刘基系元之进上遭遇成功遂以元勋配享其治安之世辅佐太平有功军国者反不得与配享列是皆未为允当也又如有明天下皆坏于万历泰昌天启三朝愍帝即位未尝不励精图治而所值事势无可如何明之亡非愍帝之咎也愍帝不应与亡国之君同论万历泰昌天启实不应入崇祀之内尔等会同九卿分别确议具奏六十一年十二月礼部遵大行皇帝谕旨议覆历代帝王庙原祀伏羲氏神农氏轩辕氏金天氏高阳氏高辛氏陶唐氏有虞氏夏禹王商汤王周武王汉高祖世祖唐太宗辽太祖宋太祖金太祖世宗元太祖世祖明太祖二十一位今拟增夏启仲康少康杼槐芒泄不降扃廑孔甲皋发商太甲沃丁太康小甲雍己太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁太丁帝乙周成王康王昭王穆王其王懿王孝王夷王宣王平王桓王庄王僖王惠王襄王顷王匡王定王简王灵王景王悼王敬王元王贞定王考王威烈王安王烈王显王慎靓王汉惠帝文帝景帝武帝昭帝宣帝元帝成帝哀帝明帝章帝和帝殇帝安帝顺帝冲帝桓帝灵帝昭烈帝唐高祖高宗睿宗元宗肃宗代宗德宗顺宗穆宗文宗武宗宣宗懿宗僖宗辽太宗景宗圣宗兴宗道宗宋太宗真宗仁宗英宗神宗哲宗高宗孝宗光宗宁宗理宗度宗端宗金太宗章宗宣宗元太宗定宗宪宗成宗武宗仁宗泰定帝文宗宁宗明太宗仁宗宣宗英宗景宗宪宗孝宗武宗世宗穆宗愍帝几一百四十三位其从祀功臣原祀黄帝臣风后力牧唐虞臣皋陶夔龙伯夷伯益商臣伊尹傅说周臣周公旦召公奭太公望召虎方叔汉臣张良萧何曹参陈平周勃邓禹冯异诸葛亮唐臣房元龄杜如晦李靖郭子仪张廵许远李晟宋臣曹材韩世忠岳飞辽臣耶律赫噜金臣尼玛呤沃哩布元臣穆呼哩巴延明臣徐达刘基三十九人今拟增黄帝臣仓颉商臣仲虺周臣毕公高吕侯仲山甫尹吉甫汉臣刘章魏相丙吉耿盒马援赵云唐臣狄仁杰宋璟姚崇李泌陵贽裴度宋臣吕蒙正李沆冦准王曾范仲淹富弼韩琦文彦博司马光李纲赵鼎文天祥金臣斛罗元臣博果密托克托明臣常遇春李文忠杨士奇杨荣于谦李贤刘大夏凡四十人世宗宪皇帝谕是依议速行十二月增设历代帝王庙碑位遣官致祭
　　雍正二年三月亲祭历代帝王庙七月谕礼部嗣后亲祭时卤簿大驾俱由庙门映壁外行三年九月四年二月五年三月七年二月皆亲祭行礼
　　乾隆元年九月诏追谥明建文皇帝为恭愍惠皇帝入祀历代帝王庙三年九月皇上亲祭历代帝王庙九年二月皇上观祭历代帝王庙二十九年重修历代帝王庙诏改葢黄瓦以崇典礼三月工竣皇上亲诣致祭四十年三月四十八年三月皆亲祭历代帝王庙四十九年七月奉上谕朕周览四库全书内大清通礼一书所列庙祀历代帝王位号乃因旧会典所定有所弗惬于心敬忆皇祖实录有饬议增祀之谕令查取礼部原议红本则系康熙六十一年十一月内具题尔时诸臣不能仰体圣怀详细讨论未免因陋就简我皇祖谕旨以凡帝王曾在位者除无道被弒亡国之王此外尽应入庙即一二年者亦应崇祀煌煌圣训至大至公上自羲轩下至胜国其间圣作明述之君守文继体之主无不馨香妥侑不特书生臆论无能仰喻高深即历代以来升歆议礼未有正大光明若此者也乃会议疏内声明偏安亡弒不入祀典而仍入辽金二朝不入东西晋元魏前后五代未免意有偏向视若仰承圣意而实显与圣训相背朕意若谓南北朝偏安不入正统则辽金得国亦朱奄有中原何以一登一黜适足启后人之訾议即因东西晋前后五朝有因篡得国摈而不列如操丕不得为正统之例殊不知三国时正统在昭烈故虽以陈寿三国志之尊魏抑蜀而本不能夺万世之公评至司马氏篡窃以还南朝神器数易如宋武帝堀起丹徒手移晋祚自不能掩其篡夺之罪其它虽祖宗得国不正而子孙能继绪承休即为守文中主亦不可概从缺略况自汉照烈以至唐高祖统一区夏时之相去三百余年其间英毅之辟节检之主史不绝书又安可置而不论至于后五代如朱温以至郭威或起自寇窃或身为叛臣五十余年更易数姓中华统绪不绝如线然周世宗承藉郭氏余业凭有疆域尚不失为令主此而概不列入则东西晋前后五代数百年间创守各主祀典缺如何以协千秋公议他如元魏雄据河北地广势强太武道武勤思政理讲学兴农亦可为偏安英主并当量入祀典以示表章朕自命馆臣录存杨维祯正统辨论内详晰宜谕以维祯所辨正统在宋不在辽金之说为是所以存春秋纲目之义见人心天命之攸归且检阅孙承泽春明梦余录所载明代崇祀古帝王位号原未列辽金二朝今通礼内崇祀辽金而不入东西晋前后五代似此互相八主出奴伊于何底此皆议礼诸臣有怀偏见明使后世臆说之徒谓本朝于历代帝王未免区分南北意存轩轾甚失皇祖降谕之本意也至明之亡国由于神熹二宗祀纲隳而法度弛愍帝承统时国事已不可为虽十七年身历勤苦不能补救倾危卒且身殉社稷未可与荒淫失国者一例而论是以皇祖睿裁将神熹二宗撤出而愍帝则特令庙祀褒贬予夺亮厘不爽实千古大公定论乃诸臣于定议时转复将汉之桓灵增入崇未思炎汉之亡亡于桓灵而不亡于献帝乎从前定议未将东汉全局详审论断转使昏闇之君滥叨庙食所议未为允协夫自古帝王统绪相传易代以后飨祀庙庭原以报功崇德至于严篡窃之防戒守成之主或予或夺要必出于至当而无所容心于其间方协彰辉之义所有历代帝王庙祀典着大学士九卿更行悉心详议具奏并着于定议后交四库馆恭录皇祖谕旨并朕此旨于通礼庙享首卷以昭殷鉴历朝垂示万年之至意寻遵旨议奏请增入庙祀晋元帝唐帝明帝穆帝成帝哀帝简文帝宋文帝孝武帝明帝齐武帝陈文帝宣帝元魏道武帝明帝太武帝文成帝献文帝孝文帝宣武帝孝明帝唐明宗周世宗共二十三帝至汉之桓帝灵帝应遵旨撤出又奏请唐宪宗金哀宗应否增祀伏候训示遵行得旨大学士九卿等会议增祀两晋元魏前后五代各帝王一折并声请唐宪宗金哀宗应否一体增祀等语宪宗处唐中叶各镇节度凭凌跋扈僣叛不臣宪宗命将专征削平淮西厥功颇伟在有唐一代中尚属英主其末年被弒系祸变猝乘与荒乱失德召变致叛者不同至金哀宗处衰弱之时国势己不可问推其致败之由实因熙宗海陵淫虐阶厉哀宗自缢殉国与明之愍帝事同一例自应一体增祀余俱着照所奏行五十年四月安奉历代帝王庙神位工竣皇上亲诣致祭行礼如仪
　　皇朝通志卷四十
　　●皇朝通志卷四十一 
　　礼略六 
　　○礼略六 
　　吉礼六 
　　△吉礼六 
　　释奠太学
　　（臣）等谨按郑志列释奠及孔氏庙二门今循其例以太学祭典及阙里祭典分为二篇我皇上亲临丁祭特颁谕旨肇建辟雍驾临讲学礼隆乐备万古维昭应恭载入嘉礼门兹惟举祭仪成式着于篇中至郑志以释奠列历代帝王庙前次以老氏庙太公庙今遵大清会典成例叙释奠于帝王庙之后老氏庙本不载于祀典太公以配享帝王庙中不设专祠此二条今并从删
　　凡释奠于先师之礼为庙于城东北隅太学之东殿曰大成以四配十二哲侑飨殿中以先贤先儒从祀两庑先师孔子正位南向四配复圣颜子述圣子思子东位西向宗圣曾子亚圣孟子西位东向东序先贤闵子损冉子雍端木子赐仲子由卜子商有子若西序先贤冉子耕宰子予冉子求言子偃颛孙子师朱子熹位均东西向东庑先贤蘧瑗澹台灭明原宪南宫适商瞿漆雕开司马耕梁鳣冉孺伯虔冉季漆雕徒父漆雕哆公西赤任不齐公良孺公肩定邬单罕父黑荣旗左人郢郑国原亢廉洁叔仲会公西舆如邽巽陈亢琴张步叔乘秦非颜哙颜何县亶乐正克万章周敦颐程颢邵雍位西向西庑先贤林放宓不齐公冶长公皙哀高柴樊须商泽巫马施颜辛曹恤公孙龙秦商颜高壤驷赤石作蜀公夏首后处奚容蒧颜祖句井疆秦祖县成公祖句兹燕伋乐欬狄黑孔忠公西蒧颜之仆施之常申枨左邸明秦冉牧皮公都子公孙丑张载程颐位东向东庑先儒公羊高伏胜董仲舒后苍杜子春诸葛亮王通范仲淹欧阳修杨时罗从彦李侗吕祖谦蔡沈陈湻魏了翁王柏赵复许谦吴澄胡居仁王守仁罗钦顺西庑先儒谷梁赤高堂生孔安国毛苌郑康成范宁韩愈胡瑗司马光尹焞胡安国张栻陆九渊黄干真德秀何基陈澔金履祥许衡薛瑄陈献章蔡清陆陇其位均东西向庙后建祠曰崇圣中设肇圣王木金父左裕圣王祈父右诒圣王防叔左次昌圣王伯夏右次启圣王叔梁纥位皆南向祠内配飨先贤颜无繇孔鲤东位西向曾点孟孙氏西位东向两庑从祀先儒东庑周辅成程珦蔡元定西庑张廸朱松位均东西向岁以春秋仲月上丁遣官释奠皇帝特举崇典临雍讲学则亲诣行礼每月朔国子监祭酒率师生行释菜礼望日司业行礼崇德元年定遣官致祭先师孔子以颜子曾子子思子孟子配享五年定每年二月八月上丁日行释奠礼
　　顺治九年世祖章皇帝视学释奠先师孔子前期于大内致斋四配十哲两庑各遣官分献先是由部遣官行取衍圣公率孔颜曾孟仲五氏世袭五经博士乘传赴京及五氏子孙现任京官者咸与祭十四年议准祭先师祝文称至圣先师孔子通行直省各学十七年以修葺大学告成世祖章皇帝视学释奠与九年礼同
　　康熙八年圣祖仁皇帝视学释奠与顺治九年同二十三年御书万世师表匾额恭悬大成殿并颁发直省学宫二十八年御书孔子赞并颜曾思孟四子赞勒石摹搨颁发直省三十五年以平定朔漠遣官释奠于先师勒石太学与致祭阙里礼并行五十一年奉谕朱子发明圣道轨于至正特加优崇升配大成殿十哲卜子商之次前期祗告行礼五十四年题准范仲淹从祀位列西庑先儒韩愈之次
　　雍正元年奉谕至圣先师孔子以上五代并追封为王爵部臣议奏拟追封木金父公为肇圣王祈父公为裕圣王防叔公为诒圣王伯夏公为昌圣王叔梁公为启圣王其启圣祠向系专祀叔梁公故以启圣为名今合祀五代应更名为崇圣祠春秋丁祭一体行礼并通行直省府州县卫画一遵行二年世宗宪皇帝视学行释奠礼与康熙八年同是年奉旨议定祔飨庙庭诸贤九卿等议奏明洪武间以来递有升黜今议得林放蘧瑗秦冉颜何郑康成范宁六人允宜复祀孔子弟子县亶牧皮孟子弟子乐正子公都子万章公孙丑汉诸葛亮宋尹焞魏了翁黄干陈湻何基王柏赵复元金履祥许谦陈澔明罗钦顺蔡清本朝陆陇其二十人允宜增祀又宋横渠张子之父廸宜增入崇圣祠从祀从之是年以平定青海遣官释奠于先师勒石太学与唐熙三十五年同四年仲秋丁祭世宗宪皇帝亲诣行礼七年十二月以重修阙里圣庙庆云见于曲阜世宗宪皇帝亲诣太学祭告十一年仲春丁祭世宗宪皇帝亲诣行礼毕谕礼部嗣后亲诣行礼于香案前行三上香礼
　　乾隆二年遵旨议准大成殿及大成门易葢黄瓦崇圣祠易葢绿瓦是年御书与天地参匾额恭悬大成殿并命颁发直省悬于学宫又覆准元儒吴澄仍应从祀于太学在西庑先懦赵复之次三年仲春丁祭皇上亲诣行礼三月皇上视学行释奠礼与雍正二年同是年覆准先贤有子若升配大成殿为十二哲在先贤卜子商之次东位西向移朱子神位于西在先贤颛孙子师之次前期祇告行礼五年仲春丁祭皇上亲诣行礼九年仲春丁祭皇上亲诣行礼十四年以平定金川遣官释奠于先师勒石太学与雍正二年同二十年以平定准噶尔遣官释奠勒石太学与十四年同二十一年仲春丁祭皇上亲诣行礼二十五年以平定回部遣官释奠勒石太学与二十年同三十四年仲春丁祭时以重修国学皇上亲诣行礼先期命出内府所藏周范鼎尊卣罍壸簠簋觚爵洗各一供大成殿中用备礼器四十一年以平定金川遣官释奠勒石太学与二十五年同四十八年仲春丁祭皇上亲诣行礼毕命于太学彝伦堂前稽考古制肇建辟雍以光大典五十年二月皇上亲诣释奠于先师礼成御新建辟雍行请学礼 【仪节恭载嘉礼篇】 
　　阙里祀典
　　顺治八年世祖章皇帝遣官致祭先师阙里亲阅祭文香帛遣行
　　康熙六年圣祖仁皇帝遣官致祭与顺治八年同二十年以滇南荡平遣官祭告二十三年东廵躬诣阙里致祭如视学释奠之礼先期奉谕奠礼先师应行三跪九拜礼所用乐章令太常寺酌派司乐及乐舞生先期驰驿前往指示肄习以光盛典是年御制祭先师文亲诣行礼毕周视庙庭车服礼器是日御诗礼堂讲书毕复命驾至孔林祭酒二爵扈从王公大臣暨衍圣公皆随行礼又特命以御前曲柄黄葢留设庙庭嗣后圣驾廵幸至阙里皆致祭如仪 【并互见　廵幸门】 二十六年御书圣庙碑文遣官赍送阙里恭摹勒石于大成门外金声门之右二十八年奉旨发内帑兴修圣庙三十二年重修圣庙落成诏遣皇子诣阙里告祭三十六年以平定朔漠遣官致祭先师阙里与二十年同四十二年圣祖仁皇帝五十万寿遣官致祭先师阙里嗣后恭遇万寿庆典皆遣官致祭如仪六十一年十一月世宗宪皇帝登极遣官祭先师阙里如仪
　　雍正八年奉谕以圣庙执事之员向来未有爵秩特设圣庙执事官三品者二人四品者四人五品者六人七品者八人八品九品者各十人咸按品级给与章服着衍圣公于孔氏子孙内选择人品端方威仪娴雅者报部充补汇奏以闻是年重修圣庙工竣遣皇子及郡王一人往祭崇圣祠亦同行礼颁发祭器于阙里凡祭铏簠簋笾豆尊爵均依照经图旧式笵铜为器俾藏诸圣庙永为世守九年御书圣庙碑文遣官赍送阙里敬谨镌刻十三年九月皇上登极遣官诣先师阙里致祭
　　乾隆十三年东廵至曲阜先诣先师庙上香翼日驾诣先师庙行释奠礼御诗礼堂讲书礼成更常服诣孔林祭酒礼仪与康熙二十三年同十四年以平定金川遣官致祭先师阙里与康熙二十年同十六年圣驾南廵江浙过山东遣官致祭先师嗣后廵幸皆致祭如仪二十一年圣驾东廵致祭先师孔子以平定准噶尔告如康熙二十三年之仪二十二年圣驾南廵过山东亲诣致祭如十三年东廵之仪二十七年四十九年并同二十五年以平定回部遣官致告如仪三十六年圣驾东廵亲诣致先师孔子如仪是年颁发内府周笵铜器十事交衍圣公敌陈阙里庙庭四十一年驾幸山左亲祭先师孔子以平定金川告如二十一年之仪
　　巡幸
　　凡巡幸之礼皇帝省方观民特举时巡盛典先期一日遣官祗告奉先殿至日銮仪卫陈骑驾卤簿于銮舆所出禁门外皇帝乘舆出宫扈跸诸臣以次随发王公百官咸采服跪送内阁学士率中书奉御宝以从部院有执事者携行在印备用銮辂所经直省将军督抚提镇及所属文武官弁咸朝服恭迎道左绅士耆老随远近跪迎既驻跸督抚提镇率属朝于行营正门之外至巡省之方翼日望秩于方岳及祭古昔帝王功德隆重者先圣先师皆亲诣行礼境内山川先贤名臣忠烈祠墓并遣官致祭驻跸行营日觐封疆大吏监司郡县咨询风土人情临视河防海塘指授方略召试陈诗献赋之士拔其尤者量授以官亲阅方镇重兵经过州县赐复蠲租存问高年赏赉各有差皇帝回銮守土官于所治境外跪送在京王公大臣咸采服出郊跪迎次日遣官祗告奉先殿如初礼
　　顺治八年四月世祖章皇帝启跸巡幸塞外五月驻跸上都河及喀喇河屯是月入古北口上回宫
　　唐熙十年九月圣祖仁皇帝东巡恭谒福陵昭陵行告成礼启行前一日恭谒太庙祇告至盛京谒陵礼毕设骑驾卤簿于大清门前圣祖御门升座作乐赐宴颁赏回銮恭谒太庙行祇告礼十六年九月圣祖仁皇帝启跸恭谒孝陵礼成巡幸塞外出喜峯口驻跸和尔和克必喇次驻跸喀喇河屯赐来朝喀拉沁诸部郡王镇国公等弓矢银币各有差是月入喜峯口十月上回宫
　　（臣）等谨按圣朝声教广讫边关以外与中土郡吧无异岁时临莅习武功于徼塞盛王会于遥藩典莫隆焉自世祖章皇帝清跸肇临圣祖仁皇帝六飞时御创垂典则昭示来兹康熙四十二年肇建避暑山庄于热河岁为巡幸听政之所皇上阐迪前光以乾隆六年亲莅行围嗣乃间岁一年后遂定为每岁秋巡令典关门士庶瞻就光华藩部名王岁时来辟施惠行庆朝觐宴赉之礼岁举为常有纪载不能尽述者兹谨载肇事之岁月着于篇中以昭秋巡大典之原起焉
　　二十一年二月上以云南底定东巡盛京恭谒永陵福陵昭陵告祭行礼如十年之仪二十二年二月上幸五台山九月上奉太皇太后幸五台山二十三年九月圣祖仁皇帝东巡前期颁诏天下凡经过地方各有加恩至山东泰安州躬祭岱岳渡黄河遣官祭河神至江南江宁府亲祭明太祖陵谕江南督抚江南风俗奢华务令洁己爱民敦本尚实勒石于江宁苏州安庆三府回銮至山东躬诣阙里致祭先师孔子遣亲王致祭元圣周公驾还京师王以下文武百官朝服跪迎如常仪二十八年正月圣祖南巡命部院本章仍日送内阁汇齐三日一次驿送行在办理至山东望祭岱宗蠲山东二十九年租赋入江南境阅视河工至浙江会稽山躬祭禹陵至江宁府躬诣明太祖陵致祭回銮至淮安府阅视高家堰一带堤岸指授河臣方畧驾还京师余如二十三年之礼三十七年二月上幸五台山路经房山命皇子等至金太祖陵世宗陵奠酒七月上以亲征平定噶尔丹恭奉皇太后诣盛京谒陵告祭如二十一年之仪三十八年圣祖南巡奉仁宪皇太后由水路行至清河临阅高家堰归仁堤等堤防毕回至清口临视堤防命截留遭粮减直发粜蠲江南浙江累岁逋赋回銮仍由水路奉仁宪皇太后还京师余如二十八年之礼四十一年正月上幸五台山四十二年正月圣祖南巡阅河入江南境沿途阅视河防至浙江驻跸杭州回銮以河工告成颁诏天下余如三十八年之礼是年十月圣祖西巡至潼关遣官祭华岳至西安府命凡帝王陵寝及已过勋臣坟墓在百里内者咸祭之蠲陕西累年逋赋驾由河南还京师四十四年二月圣祖南巡阅河驾发京师至通州张家湾登舟由山东入江南境临视河工至浙江杭州府蠲免租赋至清河复临高家堰徧阅河堤回銮余如四十二年之四十六年正月圣祖南巡至江宁幸演武场阅射至苏州百姓万余人进表叩祝万寿至杭州普行庆惠如前礼回銮余如四十二年之礼四十九年二月上幸五台山
　　乾隆六年七月皇上奉皇太后启跸巡幸塞外出古北口八月驻跸喀喇河屯上行围木兰奉皇太后自喀喇河屯启行蒙古诸王公等恭迎圣驾是日上万寿圣节御行殿扈从王公大臣及蒙古王公台吉等行庆贺礼赐宴赏赉有差九月驾回至热河行宫回銮入古北口上奉皇太后回圆明园八年皇上奉皇太后驾往盛京恭谒祖陵启行前一日躬诣奉先殿祗告九月驾至兴京恭谒永陵如仪驾至盛京躬谒福陵昭陵如仪遣官致祭长白山北镇医巫闾山辽太祖陵如仪回銮亲诣奉先殿告祭十一年九月上奉皇太后巡幸五台回銮阅滹沱河堤工改庆都县曰望都十三年二月皇上奉皇太后驾幸山东迭沛恩纶普行优恤驾至曲阜亲诣先师孔子庙元圣周公庙上香翼日亲诣先师庙行释奠礼御诗礼堂讲书诣孔林祭酒并亲诣少昊金天氏陵致祭遣官祭先圣先贤墓躬诣岱岳致祭至济南府阅兵复躬诣舜庙行礼十五年二月上奉皇太后巡幸五台八月上奉皇太后驾幸中州亲诣嵩岳遣官致祭河渎卫水周文王庙汉光武庙周世宗陵銮舆所经蠲免钱粮十分之三十六年正月上奉皇太后南巡江浙过山东遣官致祭岱宗先师孔子元圣周公至宿迁登舟遣官祭河渎淮渎江渎之神踰淮扬抵浙江遣官致祭南镇会稽山躬诣禹陵明太祖陵致祭凡河工海塘咸指授机宜谕以修防之道阅视八旗驻防及水陆标营骑射是年迭颁谕旨截留漕粮蠲免积欠普行庆惠十九年八月皇上东巡盛京躬谒三陵如八年之仪二十一年二月以平定准噶尔驾幸山左亲诣先师孔子庙行释奠礼遣官致祭先圣先贤普行庆典如十三年之仪二十二年正月上奉皇太后南巡江浙临视河工海塘指授机宜所至遣官祭告普行庆典如十六年之仪二十六年二月上奉皇太后西巡五台二十七年正月上奉皇太后南巡江浙阅河至清江浦相度水势指授河臣定高家堰五坝水志水高一尺清口即开放十丈为准俟秋汛后洪湖水势即定仍如常接镶口门嗣是河臣恪守此法下河永免水患万世永赖至浙江阅视海塘行庆如二十二年仪三十年正月上奉皇太后南巡江浙阅视河海行庆如仪三十六年四月上奉皇太后巡幸山左登岱岳诣阙里行礼如二十一年之仪四十一年二月以金川平定上奉皇太后巡幸山左告祭阙里如二十一年之仪四十三年七月皇上东诣盛京恭谒三陵如十九年之仪四十五年正月皇上南巡江浙阅视陶庄新开引河命以高家堰三堡六堡等处砖工一律改建石工以资永远巩固徐州并山石堤加高十七层接筑四百五十丈直连山脚俾演河永保安澜至浙江命自老盐仓一带改建鱼繗石塘三千九百四十丈以为重门保障余并行庆施惠如三十年之仪四十六年二月皇上西巡五台四十八年八月皇上以和阗瑞玉新造列朝册宝告成命敬送旧册旧宝尊藏盛京太庙至是由热河启銮亲往瞻礼致祭驾至兴京盛京躬谒三陵命重修盛京坛庙由山海关回銮躬诣北海神庙拈香余如四十三年之仪四十九年正月皇上南巡江浙以浙江海塘老盐仓一带石塘既已全竣而章家庵以西惟赖范公塘土堤一道卫护形势单薄亲临指视特谕督抚采石鸠工一律接筑石塘不惜数百万帑金俾濒海黔黎永资乐利余并行庆施惠如仪
　　羣祀
　　（臣）等谨按郑志告礼有封禅历代所尚享司寒禜苇茭桃梗高禖祓禊诸门考封禅之仪古不经见所谓七十二代者大约起于秦汉之际依托附会之言我国家重熙累洽列圣相承郊坛岳镇之祀典文该洽诚无事侈陈封禅也至历代所尚之说五德相胜纷错不一恭读御制题大金德运图说诗序云五德之运说本无稽商尚白周尚赤其见于经者亦祗白牡骍刚之类各从其色至于上衣下裳元纁相称则三代同之而德运之说固未之前闻也自汉儒始言五德迭王遂推三皇五帝各有所尚后更流为谶纬抑又惑之甚矣夫一代之兴皆由积德累仁岂在五行之生克而服御所尚自当以黄为正余非所宜元明制度尚黄不侈陈五德之王其义甚正本期因之足破汉魏以后之陋说煌煌圣言所以折衷前古之疑者昭然如发蒙矣至于司寒之享我朝备藏冰开冰之制而不列于专祠禜以祷旱则已见于雩祭祷水旱门无庸复述苇茭桃梗高禖祓禊之祀自唐以后已不复举行今谨将封禅以下诸门并行删去郑志又有诸杂祀一门载周之寿星秦之陈宝汉之梁巫晋巫神君等祠皆多不经之祭我朝厘定祀典正大光明凡胪于春秋祭祀者皆有功于国有德于民报以飨祀惟宜惟称谨依会典通礼所载考其由来述羣祀一篇
　　顺治元年定祭先医神之礼每年春冬仲月上甲遣官祭先医于景惠殿在太医院署内之左正殿内太昊伏羲氏位居中炎帝神农氏位居左黄帝轩辕氏位居右南向配位勾芒风后东位西面祝融力牧西位东向东庑僦贷季 【天师】 岐伯伯高少师雷公伊尹湻于意王叔和皇甫谧葛洪韦慈藏钱乙刘完素李呆皆西向西庑鬼臾区俞跗少俞桐君马师皇扁鹊张机华陀巢元方孙思邈王冰朱肱张元素朱彦修皆东向正殿以礼部尚书一人主祭两庑以太医院堂官二人主祭先期由礼部题请 【今由太常寺】 
　　雍正十二年命太医院御医等官咸斋戒陪祀其仪节具大清通礼
　　右先医庙
　　顺治元年定祭关帝之礼初定制致祭于地安门外之西白马关帝庙岁以五月十三日致祭由太常寺先期题请即遣本寺堂官行礼九年勅封忠义神武关圣大帝
　　雍正三年勅封关帝三代公爵定春秋祭礼置五经博士以奉祀事礼臣议请封关帝曾祖为光昭公祖为裕昌公父为成忠公牌位止书追封爵号不著名氏于京师白马关帝庙后殿供奉遣官告祭其山西解州河南洛阳县冢庙并各省府州县择庙宇之大者置主供奉后殿春秋二次致祭从之五年以关帝庙重修告成定春秋致祭之仪前殿牲用太牢遣大臣将事行三跪九叩礼后殿牲用少牢遣太常寺堂官将事行三跪六叩礼余仪皆同五月十三日致祭用牲牢果实七年定直省祭关帝庙岁三祭皆用太牢
　　乾隆二十五年山东按察使沈廷芳奏关帝封号虽尊谥法未协请议更易以光典册诏是之因易原谥为神勇三十三年诏加封号为忠义神武灵佑关圣大帝
　　右关帝庙
　　顺治二年八月致祭都城隍之神是年以八月二十七日遣太常寺堂官致祭行礼自后岁以为常庙在都城宣武门内八年定万寿圣节致祭之礼是岁礼部会议祀典请于万寿圣节遣官致祭东岳真武城隍之神先期由太常寺奏请遣官
　　雍正三年令太常寺开列大臣职名请旨钦点致祭
　　右都城隍庙
　　雍正四年建禁城城隍神之庙九年建皇城城隍神之庙一在禁城之西北隅一在西安门内曰永佑宫岁以万寿圣节及季秋遣内务府总管各一人致祭如祭都城隍庙之礼
　　右禁城皇城城隍庙
　　顺治八年定致祭真武东岳神之礼每年恭遇万寿圣节遣官致祭北极佑圣真君于显佑宫在地安门外日中坊桥东南向致祭东岳泰山之神庙在朝阳门外南向由礼部题请 【今由太常寺】 遣堂官一人行礼
　　右真武庙东岳庙
　　顺治初年定致祭红衣发贡神之礼每岁以九月初一日致祭于卢沟桥北沙锅村由太常封奏请遣八旗汉军都统将事八旗各为一坛按旗排设炮位陈设毕具承祭都统于镶黄旗炮位前行礼七旗都统各于本旗炮位前随承祭官上香行礼副都统以下咸陪祀
　　康熙三十五年圣祖仁皇帝亲征噶尔丹遣官致祭火炮之神读祝行礼如仪先是遣官致祭各样火炮有神威将军铁心冲天子母各名又有新制铜炮龙炮铁心铜炮皆分案致祭三十六年凯旋致祭如初
　　雍正三年定每三年一次遣官致祭乾隆十八年定凡致祭八旗各遣一人承祭又定火器营祭八旗子母炮神每年请旨举行以火器营总统一人承祭三十年七月定致祭炮神用祝版并制祭器
　　右炮神
　　康熙二年定致祭司火神之礼庙在日中坊桥西岁以六月二十三日遣行
　　雍正八年定祭礼牲用太牢
　　乾隆二十三年十一月二十四年十一月皇上亲诣拈香
　　右火神庙
　　康熙二十年重建黑龙潭龙神庙岁以春秋仲月诹吉遣官致祭潭在金山之麓 【互见雩祭门】 圣祖仁皇帝数以祷雨至其地乃鼎新庙宇御制碑文以纪之
　　雍正二年世宗宪皇帝亲诣致祷澍雨立应重修工竣御制碑文亲制宸翰勒石庙庭
　　乾隆五年五月加封黑龙潭龙神为昭灵沛泽龙王之神二十五年二月奉谕岁祭黑龙潭龙神改遣内务府圆明围大臣行礼三十九年四月皇上亲诣致祭甘雨立应四十二年六月四十三年四月四十八年五月并亲诣致祭如仪
　　右黑龙潭龙神
　　乾隆九年封玉泉山龙神为惠济慈佑龙神遣官致祭庙在京西玉泉山之麓十六年奉谕旨京师玉泉灵源浚发为德水之枢纽畿甸众流环汇皆从此潆注朕历品名泉实为天下第一其泽流润广惠济者博而远矣上有龙神祠己命所司鸠工崇饰宜列之祀典其品式一视黑龙潭该部具仪以闻寻议奏遗礼部堂官一人往祭从之二十五年二月奉谕岁祭玉泉山龙神改遣内务府圆明园大臣行礼
　　右玉泉山龙神
　　顺治初年定制致祭后土之神司工之神凡大兴作诹吉遣官客一人将事豫日工部官于营建所在因其方设左右二坛祭日承祭官朝服行礼仪节与都城隍庙同凡盛京各直省有奉旨兴修工作之处亦先期照例致祭
　　右祭后土司工
　　顺治初年定制凡大工迎吻致祭琉璃窑神并经由一路门神各遣官一人将事豫日工部官设坛于琉璃窑及迎吻所经之各门祭日承祭官朝服将事与祭司工神仪同祭毕导迎乐作銮仪卫校舁吻礼部太常寺官前导承祭官从所经诸门承祭官迎于门前及工所管工官列班恭迎以入安吻事竣各退
　　右祭窑神门神
　　顺治十六年以织造局设机致祭司机之神遣礼部堂官行礼一应礼仪均与祭司工之神同
　　右祭机神
　　雍正七年勅封各仓司仓之神国家漕运之制远轶前代积贮盈溢分建各仓以贮之仓中或旧有神祠未列祀典司事者以请下礼部议通州三仓惟西仓旧有仓神祠在京城内七仓惟石翼兴平仓旧有大仓神祠俱应重加修葺左翼择于海运仓城外五仓择于新建之储济仓各建庙宇设司仓神位每岁春秋致祭勅加封号封通州仓为均调显佑司仓之神左翼仓为丰储裕饷司仓之神右翼仓为佑农广惠司仓之神新建二仓为凝禧阜众司仓之神各赐御书匾额载入祀典
　　右仓神
　　皇朝通志卷四十一
　　●皇朝通志卷四十二 
　　礼略七
　　○礼略七
　　嘉礼一 
　　△嘉礼一 
　　（臣）等谨按郑樵通志嘉礼一门首列天子加元服皇太子冠诸侯大夫士冠天子纳妃后天子册妃嫔夫人皇太子纳妃公侯大夫士婚礼诸曰次以元工冬至受朝贺谨考朝会之仪所以正名分辨等威万国朝宗共球毕集用昭中外一统之盛礼无大于此者我朝自崇德元年以元旦冬至万寿圣节定为三大节朝贺之礼顺治元年定皇太后三大节礼仪并为万世遵行谨序列于篇首次以常朝御门听政经筵临雍诸大典仪节详备并见大清通礼兹惟恭载列朝定制之大者着于篇中
　　皇帝三大节朝贺之礼
　　天命元年正月朔太祖高皇帝御殿行庆贺礼始制朝仪
　　天聪元年正月朔太宗文皇帝率诸具勒大臣拜天毕御殿受朝是日诸贝勒文武羣臣各按旗序行三跪九叩头礼国制每于除夕元旦陈乐舞设大宴是日以太祖丧撤乐停宴
　　崇德元年定元旦进庆贺表笺奏乐又定元旦前三日至第九日止各官皆朝服
　　顺治元年正月苜世祖章皇帝御殿受朝贺停筵宴免上表并年例进献二年十二月更定朝仪又定元旦前后七日王公百官皆朝服八年四月定三大节礼仪凡元旦冬至上诣皇太后宫行礼毕还宫升太和殿鸣钟鼓作乐诸王文武百官行庆贺礼九月颁庆贺表式于各藩王及督抚提镇各衙门是年定朝佰赐羣臣坐之仪凡大朝常朝行礼毕赐羣臣坐郡王以上进殿内贝子以下在丹陛上百官在丹墀内均照班次跪行一叩头礼坐皇帝进茶王公百官均就坐次行一叩礼光禄寺执事官授羣臣茶羣臣受茶就座次行一叩礼饮毕复行一叩礼至十二年十月礼部复议贝子公以上同诸王行礼毕进殿内两旁列坐从之又定三大节在外文武官均设香案望阙行礼与京朝官同九年设纠仪司员凡御殿日设礼部司官四人于王公行礼处设吏部礼部司官各四人于百官行礼处纠仪
　　康熙元年定王公百官班位亲王世子郡王长子贝勒贝子入八分镇国公辅国公在丹陛上序立不入八分公民公以下分为六班其次各照职衔不论加级违者察处十六年复位百官班位九品共为九班官有兼衔则从其衔之大者二十年设满汉纠仪御史各二人侍立纠仪
　　雍正元年正月世宗宪皇帝诣寿皇殿行礼不升殿受贺二年正月朔御殿受朝贺宣表三年正月朔御殿受朝贺以圣祖仁皇帝大丧未逾三年表文但呈进不宣读八年定各直省望阙朝贺设纠仪官省会以道员一人如无道员以府同知一人外府以同知一人无同知则用通判州县俱用教官一人监视礼仪如有越次失仪及迟误不到者纠仪官揭报督抚指名题参盛京以盛京礼部司官二人
　　乾隆元年正月朔皇上御太和殿中和乐设而不作诸王公文武百官朝鲜使臣进表行庆贺礼表文不宣读十二月礼部奏乾隆二年元旦礼仪奉谕今岁元旦乃朕御极元年朝正大典礼制攸关且在皇考大事百日之外是以勉从诸王大臣所请御殿受朝明年元旦尚在二十七月之内升殿受贺朕心不忍不必升殿行礼二年十二月奉谕朝贺时令大学士于殿内赐茶是年更定汉官东西班位七年令外省官在京者一例入班行礼八年奉谕御殿及筵宴日殿内止大臣赐茶侍卫等均着侍立不必赐坐赐茶时若侍卫轮流奉授不无舛错遗漏嗣后授茶时着礼部前期取应坐之王公大臣数目每一人令侍卫一人授茶仍依次接回庶不致舛错遗漏十八年停止外省藩臬等官进表笺庆贺二十二年增设朝会纠仪官员于仪仗之后昭德贞度二门阶下东西各设满汉御史二人礼部司员二人侍卫二人严行稽察二十四年礼部议准凡大朝之期百官仗外侍立各有品级班次从前未经标示一定地位嗣后遇升殿日交鸿胪寺于仪使之外照常朝坐班例设立红漆木牌预先按次排班如有参差断续错综者令纠仪官查参二十七年定庆贺题本式而用黄绫内加黄签二十八年更定庆贺本章俱用黄纸其面页仍用黄绫黄签凡三大节表式及朝贺仪及元旦万寿圣节太和殿筵宴仪均见大清通礼
　　右元旦朝贺
　　崇德元年定长至进表庆贺不设宴
　　顺治元年十一月南郊礼成上行殿受诸王贝勒及文武羣臣朝贺八年定长至节于次日御殿受贺
　　康熙二年二月停止在外各衙门赍进冬至庆贺表文六年十一月冬至次日御殿诸王大臣上表庆贺以世祖章皇帝配天礼成颁诏大赦
　　雍正年十一月冬至次日御殿受朝贺以圣祖仁皇帝配天礼成颁诏天下
　　乾隆三年十一月十三日冬至以值圣祖忌辰改于十四日行礼次日御殿受朝贺二十四年十一月冬至次日御殿受朝贺以回部平定颁诏中外凡冬至朝贺典礼与元旦仪同
　　右冬至朝贺
　　崇德元年定万寿圣节进表朝贺与元旦同二年十月万寿节上御笃恭殿内外亲王贝勒及朝鲜质子及文武各官上表称贺进献鞍马黄金缎匹等物四年十月万寿节御殿受贺次日赐诸王贝勒文武诸臣大宴五年十月万寿节颁诏大赦上谕内院大臣曰今日乃朕诞辰内外诸王贝勒及文武羣臣莫不欢忭但小民及罪人等亦宜加恩令其同沾膏泽尔等可于朕未御殿时先宣读赦书宜毕来奏宣读毕复奏上乃御崇政殿受王公百官朝贺如仪赐羣臣宴于礼部七年十月万寿节自二十二日至二十八日王以下章京以上俱朝服以国中方避痘停止作乐
　　顺治三年正月定外藩蒙古各旗庆贺圣节进献牛羊令于每年元旦贡献牛羊时一并奏进入年四月定万寿圣节朝贺仪凡遇万寿节卤簿大贺全设上先诣太庙行礼次诣皇太后宫行礼毕升太和殿鸣钟鼓作乐诸王文武百官行庆贺礼宜省文官知州以上武官守备以上各差官进庆祀表十四年正月万寿节停止朝贺
　　康熙元年三月万寿节上率诸王大臣诣圣祖母皇太后圣母皇太后宫行礼毕御殿受诸王百官朝贺四十二年三月万寿节停止筵宴朝贺先是正月诸王大臣奏今年三月十八日皇上五旬大庆逢圣驾巡阅南河臣等请于贺发之前预行庆贺礼恭进鞍马缎匹等物上谕曰朕之诞辰尔等如此进献在外督抚亦必效之朕必不受朕素嗜文学尔等诸臣有以诗文献者朕当留览焉既而大学士等及部院诸臣恭进庆祝万寿无疆屏上复却之于是大学士及部院诸臣复以庆祝万寿屏文缮写册页进呈奏曰臣等恭制此屏皆敷陈我皇上功德实事乞赐留览得旨屏内所书之词俱已载在册页朕留册页即与留屏无异此屏朕必不受也届期上诣皇太后宫行礼停止朝贺仍颁诏天下五十年万寿节御殿受朝贺奉谕朕于寿日停止朝贺已二十余年兹诸王羣臣以今岁富五十年升平之会特请御殿行礼以惬中外官员士子及兵民人等仰望之心朕勉顺舆情应如所请届期上率诸王大臣诣皇太后宫行礼毕御殿受庆贺如仪停止筵宴五十二年三月以六旬万寿受朝贺颁诏天下是年直省官员绅士者庶先期赴阙分建彩棚自西直门至畅春园相属二十里礼部奏言每岁恭遇万寿圣节王以下文武各官朝服七日在畅春园蟒袍服今岁恭遇万寿六旬大庆非寻常可比应自三月初一日起至月终咸朝服蟒袍补服嗣后每遇十年照此例行得旨着自初一日至二十日届期上奉皇太后御辇陈大贺卤簿由畅春园回宫直隶各省官员士庶夹道跪迎耆老等进献万年寿觞上停辇慰劳徧赐老人等寿桃及食品诸王文武大臣等并于诵经处跪迎上霁容俯视皆赐以食品遣官祇告天地太庙社稷颁诏天下是日上率诸王大臣诣皇太后宫行礼毕御殿王以下文武各官及致仕给还官员行庆贺礼八旗兵丁直隶各省耆老士庶齐集午门外叩祝行礼上回宫内大臣侍卫内阁翰林院礼部都察院詹事府等衙门侍直官员诣干清门行礼是日上奉皇太后幸畅春园王以下满汉文武官员直隶各省耆老士庶仍于各诵经处跪送是月宴汉大臣官员士庶年九十以上者三十三人八十以上者五百三十八人七十以上者一千八百二十三人六十五以上者一千八百四十六人于畅春园正门内皇子等出视食品宗室子执爵授饮上升座命扶掖八十以上老人至御前亲视饮酒越二日宴八旗大臣官员兵丁闲散等年九十以上者七人八十以上者一百九十二人七十以上者一千三百九十四人六十五以上者一千十二人于畅春园正门前如前仪翼日八旗满洲蒙古汉军老妇齐集畅春园皇太后宫前随召九十以上者入宫门内八十以上者至丹墀下七十以上者集宫门外大臣妻年老者亦皆召至宫门内赐坐皇太后同上亲视颁赐茶果酒食等物其余皆皇又率宗室子以次颁给并赐衣饰彩缎数珠银两有差准诸臣奏编纂万寿盛典六十年正月以御极六十年大庆命皇子等恭代告祭永陵昭陵福陵二月亲谒暂安奉殿孝陵孝东陵告祭遣官告祭天地太庙社稷三月万寿节诸王大臣百官合词请上尊号上谦襄不许并命停止庆贺及诏赦恩赉等仪直省老人王年丰等诣阙叩祝并进士产诸物皆却之仍赏赉有差赐宴王公以下文武各官年六十以上者于干清宫合千余人分颁赏赉命名曰千叟宴
　　雍正元年十月万寿节停止朝贺筵宴令中外臣工毋得建立道场五年十月万寿节停止朝贺筵宴并谕内外诸臣毋得建立经坛进献珍玩各省督抚请进京庆祝万寿不许
　　乾隆元年八月万寿节上诣雍和宫行礼毕还宫诣皇太后宫行礼停止庆贺五年八月万寿节御殿受朝贺先是臣工以皇上三十万寿请行庆贺大礼奉谕仍照常年之例行若有在常例之外者俱着停止六年八月万寿节恭遇上巡幸热河上诣皇太后行宫行礼毕御行殿扈从诸王贝勒贝子公及文武大臣官员暨外藩蒙古王以下各官行庆贺礼先是七月礼部奏言八月十三日万寿圣节恭遇圣驾巡幸扈从王大臣官员应于行宫前行庆贺礼其班位王公大臣在网城内三品以下官在网城外在京王公大臣官员于午门前行庆贺礼其筵宴应请停止从之嗣是每岁巡幸热河恭遇圣节庆贺之礼俱照此行惟每阅十年恭逢大庆始于京师行御殿受贺礼十五年八月万寿节御殿受朝贺奉旨着传谕各省文武大臣不得具折奏请来京二十五年八月万寿节御殿受朝贺三十五年八月万寿节御殿受朝贺四十五年八月万寿节御山庄行殿受朝贺五十年正月上御极五十年大庆颁诏天下举行千叟宴赐王公宗室内外文武大臣官员绅士兵农等年六十以上者宴于干清宫合三千人列席于阶上阶下一品及九十以上者亲赐巵酒其余命皇子及宗室子授爵人各赐御制千叟宴诗及杖并以次赏赉有差凡万寿节庆贺与元旦朝贺仪同
　　右万寿圣节朝贺
　　皇太后三大节朝贺
　　（臣）等谨按郑氏通志不载皇太后朝贺仪盖由列代以来仪文未备无从纪述故也恭惟我朝列圣以孝治天下御极之始尊奉慈宁每遇皇太后三大节亲率王公大臣行庆贺礼皇上尊养圣母皇太后孝思诚笃典礼加隆允宜敬辑盛典详着于篇以昭圣代承欢迓福之懋典为亘古所未有焉
　　顺治三年正月世祖章皇帝诣皇太后宫行礼毕受诸王大臣朝贺自后元旦冬至朝贺皆先诣皇太后宫行礼岁以为常八年定皇太后三大节礼仪届日皇太后仪仗全设皇帝皇后诣皇太后宫皇太后升内殿皇帝皇后先行礼毕还宫公主和硕福晋以下都统尚书子命妇以上俱诣皇太后宫行礼十年二月皇太后万寿节以祭社稷坛斋期移于前一日行庆贺礼
　　康熙八年定元日冬至次日太皇太后皇太后庆贺礼仪详见大清会典十八年二月太皇太后圣寿节奉懿旨以春分斋戒更于后二日补行庆贺礼三十九年十月皇太后六十圣寿圣祖仁皇帝率羣臣行庆贺礼四十九年十月皇太后七十圣寿圣祖仁皇帝率羣臣行庆贺礼如三十九年之仪六十一年十二月王大臣等奏请雍正元年元旦诣皇太后宫行庆贺礼奉懿旨停止行礼
　　乾隆二年正月停止天大臣等诣皇太后宫行礼前期奉上谕朕前降旨明年元旦停止御殿受朝皇太后前照常行礼今奏知皇太后蒙降懿旨明年元旦尚在世宗宪皇帝服制二十七月之内皇帝既不受朝其王公大臣赴慈宁宫行礼亦着停止五年十一月定皇太后万寿圣节大小臣工咸服蟒袍七日不理刑名著为令六年十一月皇太后五十万寿上率诸王大臣行庆贺礼七年十一月以皇太后圣诞适届冬至日于三日之前预行庆贺礼十六年十一月皇太后六十万寿加上徽号上率王公大臣等行庆贺礼颁诏天下二十六年十一皇太后七十万寿加上徽号上率王公大臣行庆贺礼颁诏天下是年以皇太后圣诞日适逢南郊斋期改于前三日预行庆贺礼三十六年十一月皇太后八十万寿加上徽号上率王公大臣行庆贺礼颁诏天下三十七年十一月万寿节奉谕奉皇太后懿旨向来每遇庆典令节皇帝诣慈宁宫朝贺至永康左门外即降舆步入今皇帝春秋己逾六旬虽体气强健精力如常而礼数过劳之处亦宜随时撙节嗣后元旦行礼在慈宁门东阶下降舆万寿行礼在慈宁门西阶下隆舆并就门旁着内监设便座以资小憩以示惓惓爱护之意钦此朕钦永慈命敢不祇遵着传谕各该行门载入仪注敬谨遵照
　　（臣）等谨按我皇上尊奉慈闱崇仪告备孝治特隆胥九州岛万国以祝厘合五世一堂而笃庆凡诸推恩锡类掖辇颐和侍萱殿之起居备璇宫之孝养往牒未有伦比盛典独冠古今向遇朝贺行礼皇上祗谒慈宁于永康左门降舆步入必诚必敬积久益虔伏读壬辰年上谕及御制诗皇太后圣寿节慈宁宫行礼即事成什注云今恭奉惩旨以朕年谕六旬虽精力强健亦宜随时撙节命嗣后元旦于慈宁门东阶下降舆万寿节于西阶下降舆并就门旁预设便座以资小憩懿训为昭孝思维则礼节详明昭示万世洵为亘古以来未经表见之备福隆礼矣
　　常朝
　　崇德元年每月初五十五二十五日御殿听政及各官谢恩仪凡王以下各官遇升赏等事于每月常朝日行谢恩礼
　　顺治八年礼部议定谢恩仪注王以下各官以上升级授官谢恩王贝勒贝子公大臣等出师凯于受赏谢恩王以下文武各官以上及喀尔喀贡使朝见俱设卤簿奏乐鸣钟鼓上御太和殿鸣赞官唱赞行礼王以下官员以上钦命婚娶者或于中和殿或于位育宫俱朝服行礼不唱赞其常时赏赉谢恩便服行礼亦不唱赞从之九年定常朝仪注每月于初五十五二十五日上御太和殿文武各官朝服行礼如是日不御殿赴任及朝见官员均在午门外行礼文武各官均于是日齐集坐班外藩王公告吉来朝及喀尔喀厄鲁特入贡使臣亦于常朝日行礼又定八旗武臣除大朝常朝外每月初一初十二十日具公服于午门外分翼坐班如遇巡幸除朝期外每月于午门外坐班用常服十二年定朝期王以下公以上在午门内朝房齐集十八年定王公百官行礼位次常朝日如遇御殿文武升赏各官及京官外升外官来京应行礼者不论品级皆于殿前行礼
　　康熙九年令都察院纠察诸王大臣失仪者二十年设常朝纠仪御史及司员凡常朝及八旗上朝坐班之日班首班末皆以满汉御史各一人监察吏部礼部亦派满汉司员监察如有失仪指名题参
　　雍正二年遣侍卫四人监察朝班又定凡御殿日未明以前鸿臆寺官左右各二人引左右翼官从两掖门人各就本班坐鼓严咸起立听唱赞由仗南引进依次排班行礼
　　乾隆元年三月奉谕每月逄正朝期鸿臆寺照例奏请御殿此二十七月之内如遇国家重大典礼万不可己者间一御殿外此概不举行从前谕旨甚为明晰似此朝会常仪理应停止矣二十七月之后再行奏请二年申严常朝坐停仪三年定每月八旗官员坐班日礼部兵部各派司员二人稽察又定文武月选官谢恩仪凡文武官选授之后吏兵二部开列名单知会鸿胪寺俟领凭领札十日之内鸿臆寺传集演礼四品以上于午门外五品以下于天安门外谢恩逾期不到者四品以上指名题参四品以下送吏兵二部察议汇奏十六年礼部奏上朝官员宜朝服亲投职名由东西掖门分入以便稽察常朝坐班各部院大臣宜董率庶僚按期到班毋许旷阙从之十七年礼部奏常朝坐班向无定时今定春冬以辰正夏林以卯正届期各官依次列坐后至者指参从之
　　御门听政
　　顺治二年定每日奏事吏户礼兵工五部轮流首奏刑部常列三班并令翰林科道同奏事官齐进侍班记注
　　康熙六年七月圣祖仁皇帝亲政行庆贺礼是日御干清门听政嗣后日以为常十八年九月谕大学士等朕每日听政一切折出票签应商酌者皆国家切要政务得失所系今后起居注官除照常记注外遇有折木启奏俱令侍班记注二十一年九月定御门晷刻奏夏以辰初初刻秋冬以辰正初刻为期二十三年五月谕九卿詹事科道等御史卫执蒲奏请御门听政或以五日或以二三日为期其意盖欲君臣之间政事余暇稍得休息也朕自躬亲庶政宵旱勿遑念致治之道务在精勤励始图终弗宜有间二十余年以来于凡用人行政事无巨细罔不殚心筹划早夜孜孜有如一日郊庙禋享必躬执事间有不亲诣之寺皆甚非得己至于内殿斋居几微悉谨左右■〈执上目下〉御咸所稔知在朕未明求衣辨色视朝日与大小臣工率作省成用熙庶绩近念尔诸臣奏事劳苦少展御门晷刻俾得从容入奏非图便安迩年海字敉宁政事渐简顷复谕部院事务应得归并者酌量合奏期于简要清省从此民生日康刑清政肃部院章奏当不期省而自省若必预定三日五日以为奏事常期非朕始终励精之意也二十四年五月定大朝之期奏章交送内阁停止启奏
　　雍正元年四月世宗宪皇帝御门听政二年定吏部奏事在各部院衙门之后三年饮每听政日于翰林院编修检讨内按俸以四人侍班班在科道之上七年十二月谕内阁十五日御门办事奏事大臣及引见官员等俱着用补服嗣后朕临御前殿照常用朝服至御门理事只用补服遇应服蟒袍之日亦补服蟒袍永着为例
　　乾隆元年十一月上御门听政先是雍正十三年十二月谕曰据礼部奏请初十日御门办事今百日甫过朕即御正门理事心实不安朕受皇考付托之重所有国家政务在便殿随时办事不敢畧有旷废其御门之期俟明春再行请旨至是年二月复奉谕曰礼部奏请二月十三日御门听政朕思百日之后虽阅两月皇考梓宫尚在雍和宫朕即御门听政心实不忍可俟梓宫奉移山陵后再行请旨十月奉移世宗宪皇帝梓宫礼成至是月上始御门听政如仪二年文月上御门听政以遇雨赏诸臣纱有差十一月令御门日设毡垫于大艀士等跪所谕曰向来御门听政大学士等俱不设毡垫惟圆明园奉皇考特旨铺设而干清门尚仍其旧原定制之意盖以君尊臣卑预防专擅之渐然亦不系乎此况古有三公坐论之礼大学士等皆年老大臣当此严寒就地长跪朕心特切轸念嗣后着铺毡垫以示优礼至意是月复论曰朕御门听政之时翰林院修撰编检与科道一同侍班翰林班次在科道之上科道悬带数珠而翰林未有定制朕思侍从之臣理应画一嗣后修撰编检亦着一体悬带数珠以肃朝仪凡御门听政之典常日部院章奏未奉圣旨者折本下内阁积若千件得旨御门听政内阁宣布在京部院寺各部院寺官检所应进奏事于函饬陪奏官属吏部转饬侍班官具吉服依期毕会其佉并见大清通礼恭遇圣驾驻跸圆明园御勤政殿听政契事及启奏折本皆如御干清门听政之仪
　　经筵
　　顺治九夫定每岁春秋仲月各举经筵一次大学士知经筵事以尚书左都御史通政使大理卿学士等官侍班以翰林院官二人进讲十四年议准每岁春秋行经筵礼豫期礼部行知钦天监诹吉内阁酌定讲官人数均具疏奏闻经书讲章令讲官撰拟内阔改定恭呈御览
　　康熙二十四年定制以大学士尚书左都御史侍郎学士詹事充经筵讲官满汉各八人岁以满汉官各二人分讲经书至日皇帝御文华殿满汉讲官各一人进讲四子书义毕皇帝阐发书义宣示臣工讲官暨侍班官跪聆毕兴满汉讲官各一人进讲经义毕皇帝阐发经义各官跪聆亦如之各官至丹墀行礼毕讲官入殿内赐坐赐茶礼成皇帝还宫是日赐燕于太和门东廊二月文华殿告成行经筵礼前一日祇告皇师帝师王师先圣先师传心殿至日上御文华殿进讲如仪自后恭遇经筵行礼并同
　　雍正三年谕自古修已治人之道载在经书帝王御宇膺图咸资典学我圣祖仁皇帝天亶聪明而好古敏求六十余年孜孜不倦朕幼承庭训时习简编自即位以来更欲以研经味道之功为敷政宁人之本于八月二十三日为释服之期尔等可择日举行经筵典礼
　　乾隆五年奏准衍圣公入觐来京恭遇经筵即令入班听讲七年二月谕今日举行经筵典礼礼部据向例以天雨奏请改期朕思经筵大典业经祭告自应举行但执事诸臣例应在丹墀内行礼未免衣冠沾湿着衣雨服列班驾到即入殿进讲讲毕即奏礼成其阶下行礼殿内赐茶诸仪停止嗣后遇雨皆照此例
　　临雍
　　顺治九年定皇帝视学先期礼部具题差行人召衍圣公五经博士各氏后裔乘传赴京观礼是年二月上丁日世祖章皇帝幸太学行释奠礼毕诣彝伦堂御讲幄国子监祭酒讲四子书司业讲经宣制以勉太学生翼日衍圣公及祭酒等上表行礼赐衍圣公内院翰林官祭酒司业五经博士各氏后裔及礼部太常光禄鸿胪寺各执事官宴于礼部越二日于午门前赐衍圣公貂冠朝服满汉祭酒司业锦缘领袖纻丝袍监丞五经博士各氏后裔笔帖式纻丝袍助教肄业生白金各有差各氏后裔并送监读书广国子监乡试中额十有五名又颁敕谕一道勉励诸生祭酒奉置采亭率属前导至太学开读祭酒率众行礼毕刊刻悬设彝伦堂越三日衍圣公等于午门外谢恩十七年重修文庙落成视学礼仪与九年同
　　康熙八年二月上丁圣祖仁皇帝幸太学行释奠礼讲学于彝伦堂颁敕谕一道赐衍圣公国子监祭酒以下与顺治九年同
　　雍正二年正月谕帝王视学大典所以尊师重道为教化之本朕览史册所载多称幸学近日奏章仪注相沿未改此臣下尊君之词朕心有所未安今释奠伊迩朕将亲诣行礼以后奏章仪注称幸非宜应改为诣学二月上丁世宗宪皇帝诣学典礼与康熙八年同其在京进士举人与观礼者与贡监生同赐白金
　　乾隆二年谕国学文庙特命易盖黄瓦是年奏准闵氏冉氏言氏卜氏颛孙氏端木氏世袭五经博士均照五氏之例行取陪祀并取闵冉等氏各二人赴京观礼三年仲春上视学典礼与雍正二年同重颁勅谕一道训励诸生四配十二哲后裔暨元圣周公裔东野氏来京观礼者均送监读书是年召见衍圣公暨五经博士各氏后裔等十有八人奉谕尔等皆圣贤后裔因朕视学来京特行召见尔等既为圣贤之后即当心圣贤之心凡学圣贤者非徒读其书而己必当躬行实践事事求其无愧方为不负所学况身为圣贤子孙尤与凡人不同不能实加体验徒骛读书之名实与祖德家风不能无忝尔等务须勤思勉励克绍先传以副朕谆切期望之意四十八年上亲诣释奠礼成特命创建辟雍于彝伦堂之南先是有以复建辟雍请者部议以太学乏水而止至是禀承圣谕汲井引泉甃为圜水正殿穹隆桥门四达前列牌楼镌御书学海节观圜桥教泽匾额旁列御碑亭二恭镌御制国学新建辟雍圜水工成碑记御制三老五更说御制上丁释奠后临新建辟雍讲学得近体四首及御论二篇前为钟鼓楼规制悉由睿定四十九年冬告成五十年二月上亲诣释奠礼成御新建辟雍讲学新定以大学士二人讲书祭酒二人讲经上亲宣玉音讲大学为人君止于仁为人臣止于敬为人子止于孝为人父止于慈与国人交止于信易经君子以自强不息王公大臣衍圣公以下内外官员进士举人肄业生等圜桥听讲者三千余人皆行礼如仪是日瑞雪飞霙上命随从官员各予纪录一次并加赐执事官员紬一匹听讲诸生缎一匹其余赐燕赏赉加额悉如前仪
　　皇朝通志卷四十二
　　●皇朝通志卷四十三 
　　礼略八 
　　○礼略八 
　　嘉礼二 
　　△嘉礼二 
　　（臣）等谨按郑樵通志载天子纳后妃天子册立妃嫔夫人之仪兹谨据本朝会典通礼所述皇帝大婚册立皇后暨册封妃嫔之典着于篇中其仪节之详备见于通礼者不复具载而皇子亲王以下婚仪公主以下下嫁之仪以次附见焉
　　皇帝大婚册立皇后礼
　　崇德元年四月册立中宫嫡妃为皇后是日设黄幄于清宁前设黄案于幄内王公百官朝服序立崇德殿前太宗文皇帝御殿阅册宝命正副使持节至清宁宫宣读册文行册立礼礼成正副使持节复命皇后率公主王妃命妇于太宗文皇帝殿前行六肃三跪三拜礼诸妃率公主王妃命妇诣中宫行六肃三跪三拜礼上御殿诸王大臣进满洲蒙古汉字三种表文次第宣读行庆贺礼
　　顺治八年八月世祖章皇帝大婚册立皇后前期题定纳采大征礼数大婚前一日遣官祭告天地太庙届日质明上朝服出御太和殿视册宝授册封使臣礼部官前导由协和门出诣皇后邸是日先遣亲王二人奏请皇太后至位育宫上出宫步迎至太和门内皇太后由太和殿入宫册封使臣既至皇后邸内院官读册宝文毕献皇后皇后跪受望阙行六肃三跪三叩礼毕皇后升辇至太和殿阶下皇后降辇由中道入宫礼部堂官奏请上御中和殿率诸王入宫于皇太后前行三跪九叩礼毕上复御中和殿皇后率诸王妃朝见皇太后行六肃三跪三叩礼毕礼成皇后还宫诸王妃入侍皇太后燕上出御太和殿赐诸王及察哈尔额驸阿布鼐亲王土谢图亲王卓礼克图亲王等并贝勒文武羣臣宴毕上回宫皇太后乘辇还慈宁宫上恭送如初次日上御太和殿诸王贝勒文武羣臣上表行庆贺礼颁诏天下十一年六月册立皇后行大婚礼前期谕礼部诹吉日拟定仪注及大婚之日御太和殿阅册宝宣制命正副使持节诣皇后邸行册立礼有司具仪驾卤簿奉迎皇后升辇入宫大婚礼成次日上御太和殿文武羣臣上表行庆贺礼赐宴颁诏天下
　　康熙四年九月圣祖仁皇帝大婚册立皇后前期一日行大征礼届期上御太和殿阅册宝毕授册封使臣捧至皇后第宣读皇后谢恩行礼毕銮仪卫陈仪使车辂鼓乐前导皇后由大清中门行御道至太和殿阶下降舆内监奉册宝前导恭侍命妇十人祗迎人中宫上具礼服诣太皇太后宫皇太后宫行礼还宫行合卺礼毕上升太和殿赐皇后亲属及诸王百官筵宴皇后诣太皇太后宫筵宴诸王以下免行礼公主王妃以下免会次日皇后诣太皇太后皇太后宫行朝见礼次日上御太和殿王以下文武各官上表行庆贺礼颁诏天下十六年八月册立皇后前期遣官祗告天地太庙后殿圣祖仁皇帝亲诣奉先殿告祭熙日设节案于太和殿正中设册宝案于左右 【同日　　　册封　　贵妃　　安嫔　　敬嫔　　端嫔　　荣嫔　　惠嫔　　宜嫔　　僖嫔设　　贵妃册宝案　　嫔册案于左右次稍后以后遇同日　　　册封　妃　　嫔仪节并同】 上御太和殿阅册宝王公百官咸朝服按翼序立乃宣制命正副使持节行册立礼副使至景运门内监接奉节册宝入宫皇后受册宝行礼如仪 【　　　贵妃　　嫔各行受　　　　册礼】 内监出以节授正副使正副使还至后左门复命上率王公大臣诣太皇太后皇太后宫行礼次日皇后礼服诣太皇太后皇太后宫皇帝前行礼各如仪公主福晋命妇免随行礼越三日上御太和殿王公百官上表行庆贺礼如仪免公主福晋命妇诣中宫行礼颁诏天下二十八年七月册立皇贵妃为皇后先期遣官告祭太庙至日行册立礼颁诏天下
　　雍正元年十二月册立嫡妃为皇后前期遣官告祭天地太庙社稷至期行册立礼俱如仪惟庆贺典礼得旨后三年后补行次日颁诏天下三年十月上御太殿王以下文武大臣官员进表补行庆贺册立皇后礼礼毕御干清宫皇后率妃嫔行六肃三叩礼次日妃嫔率公主王妃命妇诣皇后宫行庆贺礼均如仪
　　乾隆二年十二月册立嫡妃为皇后先是雍正十三年十二月谕礼部朕祗遵皇太后懿旨立嫡妃富察氏为皇后应行典礼尔礼部详察具奏干降元年二月礼部拟定典礼具奏得旨册立皇后典礼着于二十七月后举行至是始行册立礼前期遣官告祭天地太庙社稷至日御太和殿宣制遣使皇后受册宝均如仪次日上率王公大臣诣皇太后宫行庆贺礼毕御太和殿王公百官上表称贺如仪皇后率贵妃妃嫔诣皇太后宫行庆贺礼毕内监请皇上御内殿皇后率贵妃妃嫔行礼毕还宫贵妃率妃嫔及公主王妃命妇诣皇后宫行礼是日颁诏天下十五年八月册立摄六宫事皇贵妃为皇后先是十三年册命皇贵妃摄六宫事至是年行册立礼前一日遣官告祭天地太庙社稷至日御殿遣使受册宝庆贺行礼诸仪均与乾隆二年同凡太婚之礼制下礼部徧布诸司供备诹纳采大征奉迎吉日以闻会工部制金册金宝翰林院撰制册文进呈钦定送内阁恭镌如仪命尚书一人充纳采使内府总管一人充副使凡册立之礼制下礼部尚一人赴内阁承制乃诹吉以闻徧在有司供备恭制册宝如仪以大学士充册立使尚书充副使凡册封皇贵妃命下礼部诹吉以闻工部制册礼部制宝均以仈送内阁镌字如仪正使以大学士尚书充副使以侍郎内阁学士充先一日遣官祗告太庙后殿奉先殿至日内銮仪卫设皇贵纪仪使于本宫门外使至宣册宝受册宝及朝见行礼共如仪册封遗妃仪命下所司供备册宝均以金遣官祗告内銮仪卫设贵妃仪仗千本宫门外宣册宝受册宝及朝见并如册封皇贵妃之仪册封妃仪命下所司制册印均以金遣官祗告内銮仪卫设妃采仗于本宫门外宣册印受册印及朝见仪俱与贵妃同册封嫔仪命下所司制册以金奏请命使 【不遣官祗告】 至日内銮仪卫设嫔采仗于本宫门外宣册受册仪均与妃同
　　皇子亲王以下婚仪
　　凡皇子指婚内务府豫札钦天监诹吉日并列大臣命妇中偕老者奏襄婚事既得旨以告于福晋家届期赞事大臣偕福晋父蟒袍补服诣干清门东阶下福晋父北面跪赞事大臣西面称有旨今以某氏女作配与皇子某为福晋福晋父承旨讫行三跪九叩礼退乃诹吉纳币奉迎命卺品物礼节如仪婚礼既成翼日皇子及福晋夙兴朝服内务府管领妻二人导诣皇太后皇帝皇后前行朝见礼皇子三跪九叩福晋六肃三跪三叩其有妃嫔所出者次诣所出妃嫔前行礼皇子二跪六叩福晋四肃二跪二叩各如仪凡亲王将及冠访朝臣女或外藩王女年齿相当者秦闻请旨命下以次行礼定婚纳币成婚如仪如奉旨赐婚者是日王朝服诣太和殿前谢恩如仪既成婚之明日王及福晋夙兴朝服诣大内谢恩行礼如皇子婚仪凡世子郡王纳币礼降于亲王一等若聘外藩亲王女鞍马甲冑缯帛白金器如亲王聘外藩郡王女之数婚礼既成馈赠外藩亲王郡王及福晋送女来者并女之兄弟及隋从男妇衣物均如亲王例凡长子贝勒婚仪纳币礼数降于郡王一等凡贝子宗室公宗室将军闲散宗室婚仪各以次降一等其仪物并见大清通礼
　　公主以下下嫁仪
　　凡公主下嫁之礼内务府豫札钦天监诹指婚吉日并列大臣命妇中偕老者奏襄婚事既得旨礼部以告于额驸家届期赞事大臣偕额驸蟒袍补服诣干清门东阶下额驸北面跪赞事大臣西面称有旨今以某公主择配某入额驸祗受命行三跪九叩礼退初定筵宴皇帝御保和殿赐额驸父等宴如太和殿宴礼宴毕内务府鸿臆寺官引额驸父等至干清门西阶下行三跪九叩礼退是日皇后率皇贵妃贵妃妃嫔诣慈宁宫皇太后升宝座筵宴额驸毋及诸妇行礼各如仪内监引额驸母及诸妇诣皇后宫行六肃三跪三叩礼退于归合卺礼成翼日行朝谢礼公主额驸夙兴朝服公主诣皇太后皇帝皇后前行礼其有妃嫔所出者并诣所出妃嫔前行礼额驸诣慈宁门外东阶下干清门外内右门外行礼各如仪凡郡主将及笄访外藩蒙古王子年齿相当者奏闻请旨命下以次行礼若奉旨赐婚者额驸先诣干清门谢恩如公主指婚之仪成婚之明日额驸偕郡主夙兴朝服诣大内谢恩行礼如亲王纳福晋仪凡县主出嫁纳币视郡主降一等筵宴仪准郡王郡君出嫁筵宴仪准贝勒县君筵宴仪准贝子乡君筵宴仪准宗室公其纳币礼数各以次降一等其仪并见大清通礼
　　颁朔
　　（臣）等谨按郑志读时令一条备载汉唐时立春立夏大暑立秋立冬读五时令之仪兹考帝王授时协令典章莫大于颁朔我朝一道同风正朔之奉远讫四海颁朔仪节备着于会典通礼谨甄录大节着于篇中
　　顺治二年时宪书成钦天监进呈御览世祖章皇帝御武英殿文武各官咸朝服齐集午门外颁朔行礼是年题定每年十月初一日钦天监官奉恭进皇帝皇太后皇后时宪书至太和门丹墀左行三跪九叩礼授内府官奉时宪书入恭进皇帝皇太后皇后是日黎明贝子公暨文武各官咸朝服集午门外钦天监官先陈设颁给王公百官时宪书于红案上鸿臆寺官宣制曰钦天监进某年时宪书其赐王公百官颁行天下宣毕羣臣行三跪九叩礼毕亲王郡王各令所属依次跪领贝子公亲跪领文武官各以其长一人跪领回署颁给所属官各退十八年定朝鲜国每年十月朔遣使赍咨赴部恭领时宪书豫刮钦天监封送仪制司本司郎中朝服于司署颁发来使跪领赉回本国
　　康熙三十二年颁时宪书于内扎萨克科尔沁等二十四部落均以各来使请安之便按名给发五十三年颁时宪书于外扎萨克喀尔喀等十有五部落与科尔沁等部落同
　　雍正三年定颁给清海扎萨克王台吉等时宪书于每年领俸币时一同给发七年定各省布政使司每岁四月由钦天监颁发考定时宪书式敬谨刊刷钤盖库贮钦天监时宪书印信凡见任文武大小官及在簎有职官举人贡生等各给一本以彰敬授人时之意至各省民户繁多势难徧给应将所刻书板发贮公所听匠役或书坊备纸刷印赴布政使司钤盖钦天监时宪书印发卖俾深山僻坏咸知时序月令
　　乾隆二年覆准散给青海北萨克王台吉等时宪书于每年五六月闲同俸币给发似觉稍迟应先期于每年十月将次年时宪书由兵部交驿站发往青海散给十九年定孟冬颁朔于午门亲王郡王贝勒亦令亲领行礼是年颁时宪书于杜尔伯特部落与喀尔喀部落同二十八年颁时宪书于哈密辟展喀什噶尔英吉沙尔叶尔羌和阗乌什阿克苏哈喇沙尔土鲁番伊犁库车沙雅尔等十三部落俱由理藩院给发
　　册封亲王世子郡王
　　（臣）等谨按郑志有册封诸王侯一条我朝监古定制无册封藩国之典兹谨循会典通礼所载册封亲王亲王世子郡王仪节着于篇中而册封公主及福晋夫人等仪附见焉
　　凡册封亲及亲王世子命下礼工二部制册宝皆以金若嗣封王则注名于册宝世相传授豫期礼部诹吉奏请命内大臣散秩大臣一人为正使内阁学士翰林院学士礼部侍郎一人副之诣王邸第正使持节前行副使奉制册礼部官奉宝随行王率所属官朝服跪迎入门行三跪九叩礼宣制册宣宝王退立拜位行三跪九叩礼毕正使奉节出王率属出大门外跪送如仪封使回还节有司退若册封郡王制册宝皆银质金饰余与亲王及世子同凡册封郡王长子贝勒贝子命下工部制制册以纸前期礼部奏请命内阁侍读学士侍读翰林院侍读学士侍讲学士侍读侍讲一人为正使礼部郎中员外郎一人副之迎节册受册送节均如诸王仪凡册封公主命下工部部制册以金礼部诹吉奏请命正副使持节往封如亲王之仪公主率侍女跪迎于仪门内道右受册送节均如仪凡亲王世子郡王福晋长子贝勒贝子夫人闲五岁礼部汇疏请行册封礼制册封使各如其夫爵节册视汇封人之数福晋等迎节册受册送节各如公主仪凡郡主县主县君闲五岁礼部汇请遣使册封制册用纸仪注与福晋夫人同
　　三老五更
　　（臣）等谨按郑志载三老五更□条历叙汉明帝安帝暨曹魏后魏后周之制牵率附会伊古以来未有定论读我皇上御制三老五更说三老记及题张廷玉三老五更议折衷千古之疑昭然若揭日月
　　乾隆五十年新建辟雍讲学礼成巨典辉煌超轶万古恭读御制国学新建辟雍圜水工成碑记有云若夫三老五更之说予以为括于养老化俗之仪而非天子所必应并行而不遗者盖弗见于诗书乃特出杜氏通典之私耳且予向有三老五更之说己明辟其谬兹不复缀乎辞御制上丁释奠后临新建辟雍讲学得近礼四首有云三五昔经着说详谓他杜撰失荒唐注云三老五更之说不见诸书惟礼记出汉儒非孔子之言左传始有三老冻馁之文注疏者纷纷不一而蔡邕独断遂有父事兄事之说白虎通直以为老更各一人且曰父一而已不宜有三其谬更甚杜佑通典亦宗其说真成杜撰矣向尝着说辟之详见三老五更说今命刻于辟雍碑阴大哉圣言旷然若发蒙矣兹编谨存三老五更之目恭载御制文于卷中以昭析古今议礼家之迷误焉
　　御制三老五更说
　　三老五更之说不见于诗书其见于礼记者盖出于汉儒非孔子之言惟左传三老冻馁之文为最古然传谓公聚朽蠧而三老反不见养遇非与五更相提并论也注三老五更者多矣或谓上中下寿或谓工商农而不及五更或谓明天地人与五行之事或谓取象三辰五星或谓知三德五事者各以臆度不堪儇指矣至蔡邕独断及有父事兄事之说而白虎通之谬直以为老更各一人且曰父一而已不宜有三吁可怪哉天子养老即所以教孝于天下何至以父事之且即其说父一而已则天子已自有父今复事一人是非二父乎腐儒执虚文而谬大义真不直一噱耳邕复解更为叟谓豕亥之讹夫叟与老同既有老又何藉叟为哉予以谓三者天地人之数养老自以三举其数耳若夫五更则更事之说为近而五伦五常莫不具于此人数不必其备行之以敬诚恺悌则中和位育将在是矣后儒一切穿凿之论何足数哉
　　御制三老记
　　予既为三老五更之说以辟诸家之谬然以三老之称数典于左氏其何以称三老则求其解而终不得其辞兹以三余之暇书辟雍诗册有三老之语临池下愰然悟曰三老之言实出孟子所谓老而无妻老而无夫老而无子此非三老而何孟子虽出左氏后而此语自由古以传故即继之曰文王发政施仁必先斯四者可知文王时即有三老之称左氏提其纲孟子晰其目耳支晏子对叔同叹齐之将为陈氏所云公弃其民三老冻馁乃指一国鳏寡独穷之民之无恤者设以上寿中寿下寿论之岂八十以下之老即可以弗恤乎其余附会之论愈说愈远然总于辟雍养老兴贤有何涉乎自是而三老之称徧于乡闾所谓三老董公壶关三老之类不一而足盖耆艾而长于乡者即可称三老而非定三人也夫予三老五更之说成于戊戌逮今又六年求其说而不得而笔下偶得之是不可以不记且此六年中何尝不读孟子而未有会兹偶会之益见理不可不日穷书不可不日读宁渠呈已之是显人之非以为博闻广识而已哉
　　御制题张廷玉三老五更议
　　戊戌年为三老五更说亦既辟其踳驳而勒之新建辟雍之碑矣今秋驻避暑山庄检续书之四库全书内文颕集中有三老五更议之篇而挂漏其名因命检文津阁之书乃知为张廷玉所撰憬然忆之事在乾隆戊午为廿七月既阅诸礼毕举之时于视学之前曾向军机大臣等谈及三老五更而咨其可行与否彼时鄂尔泰依违其闲张廷玉则断以为不可于是奏此议而遂寝其说葢鄂尔泰固好虚誉而近于骄者张廷玉则善自谨而近于懦者且二人彼时皆可望登此度者也以今观之则廷玉之议为当设尔时勉强行之必有如廷玉所谓资后人之议者矣若朕戊戌年之所为三老五更说戊戌去戊午历四十年其事早巳忘之葢戊午朕方廿八岁而戊戌则六十有八此亦足验四十年闲学问识见之效而年少时犹未免有好名泥古之意至今则洒然矣兹观廷玉之议与朕之说不约而同树之前旌焉因命并勒辟雍碑以识已学之浅深及弗掩人之善也夫廷玉既有此卓识何未见及朕之必不动于浮言遵皇考遗旨令彼配享太庙而临休致归里时乃有求入庙之请此所谓老衰而戒之在得乎朕又以廷玉之戒为戒且为廷玉惜之
　　乡饮酒礼
　　顺治元年定京府及直省府州县每岁于正月十五日十月初一日举行乡饮酒礼设寡介主人众宾之席顺天以府尹为主直省府以知府州以知州县以知县为主大宾择乡里年高有得之人位于西北介以次长位于西南三宾以宾之次者为之位于宾席之西众宾序齿列坐司正以教职为之主扬觯以罚失仪者赞礼读法以生员为之以申明朝廷之法敦序长幼之节二年定顺天府详稽乡饮酒旧制移送礼部题请施行嗣复每岁由顺天府具题将所举宾介等姓名履历呈部存案乡饮酒读律令曰律令凡乡饮酒序长幼论贤良年高有德者居上其次序齿列坐有过犯者不得于与违者罪以违制失仪则杨觯者以礼贵之
　　康熙元年定奉天府州县行乡饮酒礼仪与顺天同四年定锦州府州县行乡饮酒礼仪与奉天同
　　雍正元年谕乡饮酒礼乃敬老尊贤之古制近闻年久视为具文应饬令加谨举行是年顺天府举行乡饮酒礼特命礼部堂官前往监礼岁以为常
　　乾隆二年覆准乡饮之典必宾介得人始足以示观感而兴教化应通行严饬嗣后所举宾介务择齿德兼优允协乡评之人如地方官徇情滥举即应题参若所举得人而不法之徒或有藉端阻挠者亦应严加究治十八年覆准各省乡饮竟有频年阙畧不举致旷大典者应令各省督怃转饬所属府州县每岁遵照定例于正月十月举行二次其宾介之数据旧仪所载乡饮酒图有大宾介宾一宾二宾二宾众宾与大僎一僎二僎三僎之名按仪礼宾若有遵者诸公大夫则既一人举觯乃入注言今文遵为僎又曰此乡之人仕至大夫者来助主人乐宾主人所荣而遵法者也或有无来不来用时事取又曰不干主人正礼也谓之宾者同从外来耳大国有孤四命谓之公又疏言一人举觯为旅酬始乃入即是作乐前入又戴记坐僎于东北以辅主人所谓席于宾东助主人乐宾者也其言主人亲速宾及介而众宾自从之至于门外主人拜宾及介而众宾自入三揖至于阶三让以宾升拜至献酬辞让之仪繁及介省矣至于众宾升受坐祭立饮不酢而降皆无一言及僎者所谓不干主人正礼者也嗣后应令顺天府及直省府州县先期访绅士之年高德劭者一人为宾次为介又次为众宾皆由州县详报府尹督抚核定举行其本地有仕至显官偶居乡里愿来观礼者依古礼坐于东北顺天府及直省会城一品席南向二三品席西向各府州县三品以上席南向四五品席西向无则阙之不立一僎二僎三僎之名不入举报之内仍将所举宾介造具姓名籍贯清册送部存案以昭慎重
　　皇朝通志卷四十三
　　●皇朝通志卷四十四 
　　礼略九 
　　○礼略九 
　　军礼一
　　△军礼一
　　（臣）等谨按郑樵通志列军礼于宾礼之后恭查军礼中有天子亲征大阅大狩诸大典不应后于宾礼兹谨遵大清通礼次第序于宾礼之前郑志所载有天子诸侯将出征类宜造禡并祭所过山川軷祭田猎讲式命将出征宣露布大射乡射合朔伐鼓祭马祖时傩诸目兹遵会典序军礼之大者曰皇帝亲征曰亲征凯旋曰命将出征日凯旋郊劳曰献俘受俘曰大阅曰大狩递着于篇以昭圣代神武觐扬之盛烈郑志所载诸目统巳该备于篇中矣至合朔伐鼓祭马祖为祠祭司及太仆寺之职掌不必列于军礼而时傩一节亦非礼之重者皆不复述焉
　　皇帝亲征
　　崇德元年十月太宗文皇帝亲统大军往征朝鲜先期告天告庙颁行军律令乃分兵为左右翼圣驾出抚近门设卤簿吹螺奏乐恭谒堂子行三跪九叩礼复于堂子外建立八纛吹螺奏乐行三跪九叩礼毕遂启行二年朝鲜国王服罪请降
　　康熙三十五年二月圣祖仁皇帝以厄鲁特噶尔丹悖天虐众宜及时翦灭遣发大兵分道并进躬统六师由中道声罪致讨钦天监择日启行前期三日分遣官祗告天地太庙社稷太岁颁行军律令至日遣官致祭道路火炮之神圣驾出宫进堂子街门行三跪九叩礼毕致于礼旗纛之神圣驾启行至西巴台遣使赍勅往谕噶尔丹躬率前锋军进发唶噶尔丹知圣驾亲征惊遁圣驾至克鲁伦河尽获铠甲器械庐帐老弱于涂复率前军追至托诺分兵遣平北将军追摄圣驾回銮是年九月噶尔丹收集散亡复图侵掠大将军报至圣祖仁皇帝亲巡行北边经理机务奉谕朕出塞试鹰当减从而往诸色人等不得告请从行钦天监择定行军日期左翼于十七日起程右翼于十八日起程至十九日圣祖仁皇帝驾发京师十月至白塔向归化城十一月至和坦和硕渡河是时河冰未冻独于渡处数里结为坚冰车马坦行厄鲁特来降者络绎不绝噶尔丹知部曲溃散遣使纳欵复颁勅谕遣使赍往招抚乃自栋斯垓统军回銮三十六年二月圣祖仁皇帝三举北征仍分两路出师圣驾巡晋及奏就近调遣口外王贝勒台吉等先传谕旨止其请安进贡各地方大员止许单身至黄河两岸迎接时哈密巳擒道子俘送军前青海八台吉恳请来朝厄鲁特之部长宰桑等皆纳疑求降噶尔丹仰药自杀丹济拉诺颜格隆等携其尸来归朔漠荡平圣驾自黄河舟行回銮
　　亲征凯旋
　　崇德二年三月太宗文皇帝率从征王贝勒大臣等班师朝鲜国王率羣臣出王城十里外跪送太宗文皇帝下马升座该王率羣臣行三跪九叩礼遣大臣二人送还国乃于军中以班师行祭旗纛礼将至盛京二十里太宗文皇帝入黄幄升座王贝子文武羣臣各蒙古部长等率众排班奉庆贺表跪进行三跪九叩礼乃大燕至盛京日恭谓堂子行礼还宫
　　康熙三十五年五月圣祖仁皇帝自克勒和硕统军回銮诸王大臣请行庆贺礼不许越五日抚远大将军大破贼于昭默多之地捷音至圣祖仁皇帝出行营南门外设香案谢天行三跪九叩礼入行宫诸王大学士等进贺捷表文行庆贺礼六月驾还宫诣堂子行三跪九叩礼还宫是年冬圣祖仁皇帝北巡驻跸栋斯垓噶尔丹遣使纳奏乃降勅招抚班师三十六年圣祖仁皇帝复临边方驻跸狼居胥山指授诸将方畧截穷寇遁走之路噶尔丹自料立就诛戮仰药自杀余党率众归降朔漠荡平圣祖仁皇帝以六师大捷于行营外率皇子诸王大臣谢天行三跪九叩礼毕羣臣行庆贺礼圣驾回京诣堂子行礼毕还宫礼部奏请举行庆典遗官祗告天地太庙社稷永陵福陵昭陵暂安奉殿孝陵皇后陵寝及太岁旗纛炮神岳镇海渎帝王陵寝先师阙里钦天监诹日御殿受贺是日颁诏天下复允羣臣所请宣付史馆编辑平定朔漠方畧御笔勒铭磨崖刻石于察罕齐老托诺昭默多及狼居胥山并建碑太学垂文纪勋昭示万世
　　命将出征
　　崇德元年太宗文皇帝命多罗武英郡王贝勒贝子等率诸大臣官兵出征亲临送至抚近门设卤簿诣堂子行礼又于堂子外列护军八纛行三跪九叩礼毕亲送至演武场升御座召郡王贝勒贝子等近前诫谕遣行是年命和硕睿亲王和硕豫亲王贝勒贝子公大臣率大军出征仪同
　　顺治元年世祖章皇帝命摄政和硕睿亲王同多罗豫郡王贝勒贝子公八旗都统副都统暨恭顺怀顺智顺三王等率兵畧定中原诣堂子奏乐行礼又陈列八纛行礼毕大军声炮启行是年命和硕英亲王为靖远大将军往征流寇赐之以勅世祖章皇帝御门升座内院大臣奉三体勅书宣读毕奉勅印授大将军王及出征各官行三跪九叩礼毕启行五年命都统为征南大将军统兵征讨江西赐之以勅仪与元年同是年命固山贝子为平西大将军讨陕西叛回赐勅仪同
　　康熙十三年命多罗顺承郡王为宁南靖寇大将军帅师之湖广都统为安西将军帅师之四川圣祖仁皇帝御殿升座大学士奉勅印授王王跪受行三跪九叩礼圣驾诣堂子行三跪九叩礼出征王及诸王贝勒都统尚书等官咸随行礼毕次于兵部所设纛前行三跪九叩礼圣驾出长安右门外送行出征王以下副都统以上咸佩弓矢上马随行至驻马处出征王疾马趋过圣驾还宫出征王行至列兵处礼部预设祖帐光禄寺备茶礼兵二部堂官奉茶饮毕望阙谢恩礼成启行是年八月命王贝勒为大将军出征遣亲王内大臣出长安右门往送十月命和硕简亲王为扬威大将军帅师之江宁和硕安亲王为定远平寇大将军帅师之广东仪与是年正月同二十九年命和硕裕亲王为抚远大将军出征以皇子为副圣祖仁皇帝御太和门大学士二人一奉勅一奉印授王王跪受行礼毕上出东直门视大将军王等启行三十五年命领侍卫内大臣安北将军伯为抚远大将军统西路大兵出征厄鲁特噶尔丹令先向归化城乘驿速赴京师至日大颁燕赉上御太和门升殿作乐命大将军进至御座前亲赐以巵酒大将军跪受退至阶叩首饮都统大臣等均以次进前亲赐巵酒副都统等亦近前侍卫赐酒自参领以下每十人为一班进至阶上跪饮又令部院大臣侍卫等徧视众军士饮燕毕赐赉有差大将军率众官兵等谢恩同叩首出遣大学士授大将军勅印令自京复赴归远城启行五十七年命将征剿策旺阿喇卜坦上亲诣堂子行礼拜纛礼成命内阁大臣颁给大将军勅印于太和殿大将军跪受谢恩行礼毕启行
　　雍正七年议准命将出征之前日应遣官行告庙礼起行之日应遣官祇告奉先殿其祝文均由翰林院撰拟是年议准命将出师授大将军勅印拜纛仪又议准命使赍送勅印大将军于军中恭受仪其仪节并见大清会典通礼年命抚远大将军出征遣官祇告奉先殿又遣官祭纛于德胜门
　　乾隆十三年命大学士忠勇公经畧统兵讨金川先期授勅印出师之日随皇帝先诣堂子行礼次祭纛毕驾至长安左门外御黄幄升座亲赐经畧巵酒遂启行钦命大学士率侍卫为经畧祖道毕望阙谢恩启行三十三年命大学士忠勇公为经畧帅师缅甸授勅印亲祭堂子祭纛御赐经畧巵酒阻道并如十三年之仪
　　（臣）等谨按皇朝勇畧丕昭军政整肃自列圣以来命将出师武功赫濯我皇上神武震迭光烈觐扬西师之役诸将士秉承庙算不数年闲平定伊犁回部拓地二万余里西陲永靖及两金川负恩反噬上千天讨将军副将军等皆就军中命帅未行命将出征之典而圣天子运筹密勿指示机宜用能迅奏肤功武成耆定益以见天威之无远弗届也
　　命将出征凯旋
　　崇德元年和硕睿亲王裕亲王贝勒贝子等大兵凯旋太宗文皇帝率王贝勒贝子公等及文武各官出城十里外郊劳设八纛吹螺作乐上率众拜天行三跪九叩礼毕御黄幄升座出征王贝勒等跪进献捷表文行三跪九叩礼谕出征王贝勒等近前行礼王等以次趋至御前行一跪三叩礼赐坐设燕亲赐巵酒及至京躬率凯旋王贝勒贝子公大臣等谒堂子行礼还宫
　　顺治二年以南京平定世祖章皇帝御殿摄政王率王公文武百官上表行庆贺礼是日遣官祇告天地太庙社稷是年定国大将军和硕豫亲王班师还京世祖章皇帝出正阳门于南苑北迎劳陈设大纛十作乐率诸王贝勒文武百官拜天行三跪九叩礼毕御黄幄诸王列侍左右大将军和硕豫亲王及出师王贝子各官朝见行三跪九叩礼和硕豫亲王起近前跪行谒见礼投诚诸王亦行礼分坐赐茶毕还宫
　　康熙元年抚远大将军多罗信郡王等征灭察哈尔班师凯旋圣祖仁皇帝率王公大臣迎劳于南苑之大红门至京诣堂子行礼毕还宫十九年定远平寇大将军和硕安亲王自湖广班师凯旋上率王公大臣出郊迎劳驻跸卢沟桥次日自驻跸处迎凯旋大军于二十里外大军既至率诸王大臣等拜天礼毕御黄幄凯旋王大臣率将师行礼诏王近前亲起抱见行礼命近御座左侧坐诸大臣依次列坐其行闲効力军士亦依次列坐赐茶毕还宫是年大将军和硕康亲王自福建凯旋上出郊迎劳仪同二十年以云南报捷上诣太皇太后皇太后宫奏闻行礼王以下文武百官集干清门行庆贺礼上诣孝陵躬行告遣官祇告天地太庙社稷二十一年定远平寇大将军贝子征南大将军都统等自云南凯旋上出郊迎劳如仪三十五年抚远大将军伯大破噶尔丹于昭默多之地凯旋后留驻斥堠是岁冬上巡狩至鄂尔多斯有旨着大将军伯自军中乘驿前来将至命皇子往迎圣驾出黄幔城大将军伯趋进跪请圣安乃召入黄幔城赐坐赐茶遂扈从于和坦和硕之南赐大将军伯御佩櫜鞬弓矢复遣还军
　　雍正二年平定青海世宗宪皇帝御殿受贺御制平定青海碑文勒石太学昭示万世
　　乾隆十四年春经畧大学士忠勇公自金川凯旋命王公大臣迎劳于阜城门外至日上御殿经畧大学士忠勇公率凯旋诸臣至丹陛上谢恩行礼次日赐燕于瀛台行赏有差御制平定金川碑文勒石太学并命儒臣辑平定金川方畧二十一年以伊犁平定捷音至上御殿行庆贺礼遣官祇告天地太庙社稷御制平定准噶尔碑文勒石太学二十五年西域平定定边将军武毅谋勇公等凯旋还京上驻驿黄新庄亲行郊劳是日法驾卤簿全设在京王公大臣等预至郊劳处分翼排班候随行礼设黄幄御座于郊劳处正中南向两翼设青幕各八东西向筑台于黄幄正南台上设将军等凯旋纛于左右设皇帝拜褥于台上正中设下马红柱东西各一乐部设铙歌乐于台左右设凯歌乐于御道左右设鸣螺军士按翼于台左右届时皇帝出行宫至郊劳处军士鸣螺铙歌乐作将军及从征官兵咸甲冑于红柱外跪恭请圣安皇帝降舆至台上拜天行三跪九拜礼将军及王公大臣均随行礼毕御黄幄升座将军等行三跪九叩礼侯旨将军大臣行抱见礼赐坐赐茶礼部堂官奏礼成皇帝出御幄乘骑马上凯歌乐作驾还行宫是年上御殿行庆贺礼祇告天地太庙社稷赐宴将军等于紫光阔并命图绘功臣百人像于紫光阁中前五十功臣御制赞词后五十功臣命儒臣拟赞并藏得胜灵纛及俘获军器于阁中御制平定回部碑文勒石太学并命儒臣纂辑方畧四十一年金川平定定西将军大学士诚谋英勇公凯旋回京上亲行郊劳并如二十五年之仪庆贺祇告赐宴绘像并与二十五年同御制平定金川碑文勒石太学并命儒臣纂辑方畧
　　献俘受俘
　　康熙三十六年亲征朔漠王师大捷哈密擒厄鲁特噶尔丹之子色布腾巴勒珠尔俘献于驻跸之神木县圣祖仁皇帝御行营受俘遣送京师拘禁于理藩院旋奉旨赦而不诛至四十年宥释授以一等侍卫给之妻室
　　雍正二年命将讨平青海解送俘囚至京师钦天监择日献俘于太庙社稷至期兵部率解俘官员兵丁押所解之俘白组系颈至太庙街门外向北立候承祭官至俘向北跪承祭官入太庙陪祀文武各官分东西班豫集承祭官就行礼位行礼如时飨仪礼成兵部率解俘官员兵丁择俘至社稷街门外候承祭官入社稷坛行礼如春秋祈报仪礼成兵部率解俘官员兵丁押俘出次日行受俘礼前期二部设御座于午门楼檐下正中至日武备院銮仪卫陈设诸王以下文武各官咸齐集皇帝銮舆出宫升宝座兵部堂官奏平定青海所获叛逆俘囚谨献阙下请旨宣制日所献俘交刑部刑部堂官跪领旨押俘出王以下文武各官行三跪九叩礼圣驾还宫是日赐解俘官员兵丁银币有差恩赐该将军鞍马采币其擒获俘囚之将校及管领擒获之人分别各加赏赉
　　乾隆十四年议准凡出师克挑应照雍正二年平定青海以俘献于庙社如仪献俘次日行受俘礼均如雍正二年之仪有赦而不杀者奉旨释缚交理藩院二十年征准噶尔擒获巴朗孟克特墨尔罗卜藏丹津献俘受俘仪同二十一年平定伊犁擒获达瓦齐献俘行礼宥罪仪同二十五年平定回部圅霍集占之首以献四十一年平定金顺道酋全就俘获并献俘受俘如仪
　　皇朝通志卷四十四
　　●皇朝通志卷四十五 
　　礼略十 
　　○礼略十 
　　军礼二 
　　△军礼二 
　　（臣）等谨按皇朝军政严肃声威燀赫简阅训练齐之以礼自列圣以来诘戎典制载在方策我皇上整饬戎行申严武备训谕彰明每三岁一举大阅之典而秋巡巨制每岁举行木兰行围习勤肄武所以阐扬光烈垂示万年典至巨也谨稽大清会典通礼述大阅大狩二篇以志军礼之整严详备景烁前古昭示方来焉
　　大阅
　　顺治十三年奏定冬季农隙之时大阅武军令官兵按执操演宰牛羊设筵燕黜陟赏罚十六年谕大阅典礼三年一行永着为例着即传谕各旗官兵整肃军容候秋月朕亲行阅视是年大阅如仪
　　康熙二十四年圣祖仁皇帝谕兵部国家武备不可一日懈弛旧例每岁必操练将士习试火炮尔部传谕八旗都统等豫为整备朕将亲阅焉是年上由午门出宣武门八旗都统各率所部将士擐甲冑属櫜鞬建旗纛自湾子里夹道分列至拱极城前锋官军自卢沟桥夹道分列至王家岭山麓官军排列枪炮分东西次第布列上登王家岭御黄幄升座军中吹螺角者三发巨炮三排枪相继齐发命将士发巨炮八旗所列将军炮位及诸火器一时齐发凡二次礼成御行宫召扈从诸王大臣等赐燕毕御黄幄设布侯较射而还三十一年圣祖仁皇帝幸玉泉山大阅八旗前锋护军骁骑及火器营兵皆擐甲冑分翼排列上由右翼至左翼周阅毕登玉泉山御黄幄官兵吹角发炮二次马步军鸟枪齐发以次退立命八旗鸟枪兵演习连环旋转二次放枪各一次三十四年圣祖仁皇帝幸南苑大阅择于南苑西红门旷地八旗官兵枪炮按旗排为三队第一队以汉军火器营鸟枪步军居中炮位排列左右满洲火器营鸟枪列于炮之两旁第二队以前锋军居中八旗护军列两旁第三队列八旗护军两翼则设应援兵届期上率皇子等亲擐甲冑前张黄葢内大臣侍卫大学士及各部院大臣均扈从继以豹尾班侍卫后建黄龙大纛二上三旗侍卫擐甲冑均按次随从上周阅八旗兵阵火器营立于马军之前正中鸣角者三击鼓步军舁鹿角大炮众兵齐进鸣金而止发鸟枪一次如是者九第十次火器营马步军枪炮连环齐发无闲鸣金而止开鹿角为八门后二队马军随出既成列鸣角呼噪而进复鸣角收军立于本阵结队徐旋其殿军立于后大阅毕上还行宫特降敕谕申明军令宣示于大阅之地是日未阅前官兵均赐食阅后赐酒
　　雍正六年奏定大阅官兵数目及器械营伍均宜定有成规以垂永久所定军律具见大清会典
　　乾隆三年奏定凡奏请阅兵由兵部三年一次于岁杪具奏请旨如遇皇帝阅兵之年由兵部先期开列诸王并领侍卫内大臣都统前锋统领护军统领等衔名具奏恭候钦点王公大臣操演兵丁其本年八旗合操及点验器械均停止至管队大臣除满洲火器营总统前锋统领各率本营兵丁排列外所有管领汉军火器兵应用都统四人副都统八人藐队应用都统四人护军统领二人副都统八人次队应用都统二人护军统领二人副都统四人左右两翼兵队应用都统二人护军统领二人副都统四人共四十二人由演兵王太臣等简选缮名签具奏恭候钦定应用将校甲兵由演兵王大臣行文各该旗按佐领数目分拨八旗大臣于出场马匹未回之先将该旗拨出大阅之官兵于本旗教场操演若值满洲蒙古汉军三旗合操于两黄旗教场操演若四旗合操或于安定门外或于仰善洼操演竢场马全回演兵王大臣等先于仰善洼会合竹旗操演一二次再往南苑操演一二次恭候皇帝大阅四年奏定大阅吉期由操演兵丁王大臣约计月分奏请交与钦天监选择先期二日各旗往南苑设立连营演兵王大臣等会同领队大臣率官兵前往往宿武备院设御营帐殿于南苑景鹰台帐殿后设圆幄恭候皇帝躬御甲冑銮仪卫于帐殿前左右设三旗蒙古画角侍卫班领设亲军海螺兵部设八旗传令海螺于台下乘马以次排至鹿角前八旗各建号纛于本旗汛地中列八旗汉军鹿角于阵前次列汉军炮车左右列满洲炮车鸟枪护军骁骑以次排列八旗前锋在火器营兵之后首队之前排列其次护军骁骑各按本翼本旗排列成阵次队护军骁骑在首队兵后按翼按旗排列又设两翼援兵于首队两旁各张旗帜既成列兵部堂官奏请皇帝阅操皇帝驾临晾鹰台圆幄躬擐甲冑扈从内大臣侍卫亲军等均甲冑兵部堂官奏请亲阅队伍内大臣兵部堂官前导后扈大臣及总理演兵王大臣随从之御前大臣侍卫干清门侍卫满洲大学士等均随行其次豹尾班侍卫随行又次黄龙大纛随行又次上三旗侍卫按次随行在火器营兵之后首队之前自左至右阅队一周还御景鹰台帐殿兵部堂官进前跪奏请鸣角帐殿前蒙古画角先鸣次亲军海螺传令海螺以次递鸣声至鹿角前首队次队海螺齐鸣传令海螺渐次退至台下两边排列举鹿角兵闻鼓而进鸣金而止麾红旗则枪炮齐发鸣金则止如此九次至第十次连环齐发鸣金三次连环乃止满洲炮至第七次停发将炮驮载马上入队随行连环发毕鸣金后鹿角分为八门藐队前锋护军骁骑排开驻立次队亦随进在炮枪之后驻立首队排齐候鸣螺皆声喊前进两翼应援兵亦斜向前进以次及殿后兵进八旗火器营炮位鸟枪护军骁骑首队前锋护军骁骑按数各赴本旗号纛相近处驻立将鹿角分为八行鸣螺而回在原排列处排列首队兵回后鸣螺殿军亦结队回鹿角内在原排列处排立毕兵部堂官奏大阅礼成驾御圆幄释甲冑随从大臣侍卫随释甲驾还行宫以次赐食赏馔筵有差十四年奉旨特设健锐营于香山并定练习操演之制十七年奏定香山健锐营每月逢四九日操演云梯大队三枪逢二七日演扑跃马骗马三枪舞鞭舞刀谢箭逢三五八十等日操演水战其一六日各于本旗较马步射放枪恭遇驾驻圆明园每日操演水战常日用船四号逢八日大操用船八号均用金龙旗帜自后每岁冬季皇上幸香山阅操训练嘉奖以次赏赉各有差二十年奏定大阅日陈骑驾卤簿于行宫门外驾出作铙歌大乐奏壮军容之章回銮作铙歌清乐奏鬯皇威之章驾将出声炮三驾御帐殿开操军中三举炮大阅礼成驾回行宫声炮三将士各归营释甲冑
　　大狩
　　天命十年四月太祖高皇帝自沈阳城出猎严饬武备申明禁令训示行军之法
　　天聪二年十二月太宗文皇帝率诸贝勒羣臣出猎于三洼地上亲殪五虎从臣皆惊服降旨诸贝勒射中之兽有争论者付审理官验对隐名验伤即付伤痕相符之人六年十月上行猎至新哈达地方翼日猎于费德里山上还沈阳谕诸贝勒大臣曰凡出兵行猎时有为盗者论罪大小或杀或鞭久着为令乃此番行猎仍有盗鞍辔■〈革占〉屉等物者是法令不彰而人不遵守夫搜苗狝狩原以讲习武事必纪律严明然后人不敢犯今行猎兵少尚多犯法若师行动众将何以约束之乎尔诸贝勒大臣其徧行亲察严加惩治于是诸贝勒大臣严查缉获上以就彼地处分恐众人不知令携至沈阳枭首以徇八年十一月上率诸贝勒猎于蒙古地方谕曰搜苗狝狩古人原以之讲武须有纪律若猝遇猛兽不可轻射毋许一二人逗留在后有逗留者执之若遇黄羊勿逼近追逐恐逼逐之反致从后逸出尔等各按汛地分围驻守带伤之兽不可隐藏马之羁靮鞍鞯毋相私窃违者罪之
　　顺治三年十月禁官员人等于近京百里内围猎贝勒以上欲猎于百里外者必请旨方行违者治罪八年定凡遇大狩之期銮驾启行陈卤簿内大臣侍卫等均于驾后分队随行每队马首排齐前后相距丈许各队伍毋许越次遇狭隘处候首队过毕后队方行若奉旨传后队侍卫等官由两旁进退不许冲入仪仗侍卫等官从人均在后队随行若侍卫等官易马至后队易毕即驰入本队扈从王贝勒等恭候驾出即乘马在旁稍后随行王等各随护卫三人按左右翼随行王贝勒等赴御前止许亲身从旁入召问则勒马稍后久身恭对赴驻跸所于三十余丈外下马扈从都统统领副都统等各率所属官兵按旗以次随行赴驻跸所于六十余丈外下马十年三月世祖章皇帝幸南苑行围申禁号领如仪
　　（臣）等谨按南苑行围世祖亲政以后圣祖御极之初岁每举行以肄武事皇上登极以来亦以岁时习武于此比于周之灵囿兹特举一以见例其余不复备载云
　　康熙元年定恭遇御驾行围向导奏定驻跸之地护军统领营总各一人率护军参领护军校护军预往相度地势广狭同武备院卿司幄及工部官设立行营中建帐殿御幄缭以黄屧木城建旌门覆以黄幕其外为网城正南暨东西各设一门正南建正白东建镶黄西建正黄护军旗各一东西门后三面设连帐旌门领侍卫内大臣率侍卫亲军宿卫网城门八旗护军统领率官兵宿卫又外八旗各设账房专委官兵禁止喧哗御营之前扈从诸臣不得驻宿东四旗在左翼西四旗在右翼均去御营百步建镶黄旗护军纛于后工黄旗护军纛于右正白旗护军纛于左扈从人等各按翼驻宿去行营二里外前锋营相形势设卞伦于路左右八旗各设账房竖旗帜以为侦哨以禁行人蒙古王公台吉去御营三五里外各酌立营帐路中设顿营或一或二亦由向导指定地方护军参领率护军建黄布幔城武备院设帐殿每日辎重行时豫期奏请钦点大臣数人统辖武备院卿向导护军参领率御营辎重前行次三旗营总护军参领率三旗护军纛并行王以下辎重均各随纛行毋许搀越十年奉旨停用木城均用黄布幔城二十一年二月圣祖仁皇帝巡幸盛京出山海关行围抵广宁次乌喇途中皆亲御弓矢行校猎之典嗣后每岁出口行围或一岁再举垂为成典十一月定派兵口外行猎之制奉谕一年派兵一万二千名分为三班一次行猎拨兵四千于四月十月十二月令其前往行猎则兵既少水草易得人马俱不至困乏近见部院官员不谙骑射者多此行猎亦着一并派出令其娴习骑射二十四年六月上幸古北口外行围
　　（臣）等谨按康熙二十四年上幸古北口外行围实为秋狝大典所由始自是每年肄武训戎绥辑藩服垂为成轨增葺行宫建立围场法制昭于万古兹志始事之年自后每岁行围有纪载不能尽述者并互见于皇朝通典通考兹不备详焉
　　三十三年设虎鎗营时黑龙江将军送精骑善射杀虎新满洲四十人到京令分隶上三旗设虎鎗营总统一人以内大臣或侍卫充每旗设虎鎗总领以大臣侍卫参领官员充凡大狩行田则从遇大兽则列鎗从之若命杀虎则以首先刺虎一二人名奏闻四月令各省驻防兵每年分班行围四十二年建行宫于热河曰避暑山庄自古北口至热河车驾顿宿之所曰巴克什营曰两间房曰常山峪曰王家营曰喀喇河屯自热河至围场曰中关曰波罗河屯曰张三营皆有行宫四十八年四月上巡幸塞外九月上于巴颜托罗海围场获异鹿藏其角于内库
　　（臣）等恭读皇上御制鹿角记曰尝阅武库所藏皇祖时鹿角一记曰康熙四十八年九月五日上于巴颜托罗海所获其长自■〈〈止上止下〉刂〉骨至尖各三尺九寸有十分寸之五两尖抵直得七尺有九寸两未径距凡四尺叉之数十有六最末者不尖而博状如鱼尾又如芝朶近■〈〈止上止下〉刂〉者其围八寸有十分寸之二既坚且泽不紾而昔景烁哉是葢我皇祖神威所摄山灵不敢閟其珍用出瑞兽以燕圣人而什袭天府示我后昆俾无忘先烈诘戎益勤也谨按奎记昭垂承谟纪瑞仰见圣祖神武之贻皇上绍承之烈实景烁万古云
　　六十年上幸塞外行围谕议政王大臣等从前曾有以朕出口行围劳苦军士条奏者不知国家承平虽久岂可遂忘武备前噶尔丹攻破喀尔喀并侵扰我内地扎萨克至乌兰布通朕亲统大兵征讨噶尔丹败走后又侵犯克鲁伦朕统兵三路并进至昭默多剿灭之今策旺阿喇卜坦无端侵扰哈密地方朕征发阿尔泰及巴尔库勒两路兵进剿策旺阿喇卜坦闻之心胆俱碎乃遣策凌敦多卜等潜往西藏刦掠毁坏寺庙土伯特地方已被残蠧朕又遣大兵前往击败策凌敦多卜等复收西藏救士伯特于水火之中我兵直抵西藏立功绝域此皆因朕平时不忘武备勤于训练之所致也若听信从前条奏之言惮于劳苦不加训练又何能远至万里之外而灭贼立功乎尔等诸臣咸宜知之
　　雍正八年令八旗人等学习步围
　　乾隆元年四月奉旨专设总理行营王公大臣一人凡行营一应行程围猎驻跸守卫等事均隶焉六年七月上幸木兰行围先是三月奉谕国家武备不可废弛朕于本年秋月出口行围原以训练兵丁仿古搜狝之礼昔我皇祖每岁举行所经由道路及一切事宜俱有章程朕今岁踵行悉遵旧制地方官员或借端派累随从之人或有恣意需索及强买物件不按时价者着直隶督抚不时查参毋得容隐七月启行降旨免所过州县今年额赋十分之三嗣后每年圣驾出口行围蠲免额赋例并同八月入围场九月回銮王公大臣等恭迎如仪大兰周一千三百余里南北相距二百余里东西相距三百余里周遭设卡伦守之每岁白露后鹿始出声而鸣效其声呼之可至谓之哨鹿国语谓之木兰今以为围场之通称凡围场之名曰塔哩雅图曰永安莽喀曰巴颜喀喇曰威逊格尔曰温都尔华曰额尔滚果曰巴频布尔哈苏台曰巴颜沟曰岳乐曰珠尔曰巴颜木敦曰德尔吉曰达颜德尔吉曰必图舍哩曰阿济格鸠曰多满曰额埒苏实纳曰额伦索果图曰库尔图察■〈罒干〉曰实喇德卜色曰额尔吉图察■〈罒干〉曰永安拜色钦曰巴颜图库玛曰别尔吉呼哈达曰永安拜曰英图曰哈里雅尔曰喀喇玛拉噶曰齐老图德尔吉色钦曰明安阿巴图曰德勒格楞桂鄂博曰孟魁色钦曰巴颜托罗海曰布克曰汗特穆尔曰库库哈达曰爱里色钦曰喀喇楚古素曰克哷曰克尔班实纳曰察罕扎卜曰实纳诺海曰噶海图曰布古图曰默尔根乌里雅苏台曰呼鲁苏台曰巴拉图曰色埒曰扎哈乌里雅苏台曰都呼岱曰哈达图扎布曰图们色克图曰们都阿噜曰坡赖曰默尔根精奇尼曰古尔班古尔班曰森济图曰布都哩曰珠尔噶岱曰哈朗桂曰和赉果勒曰叟济曰崆果尔鄂博曰阿噜布鲁克曰巴颜莽喀曰沙尔当曰图尔根伊兆尔凡六十余所每岁车驾大狝或十八九围或二十围逾年更易永以为制凡每岁设围预期定围场于某处自某处起经由某处于某处收围均编定地方至期官兵于黎明即赴围场布围成列恭候御跸临围射猎又以八旗官军善骑射者于蒙古围外环以重围以射逸出围外之兽十二年七月更定随围蒙古王贝勒贝子公等赏赐之例十六年申谕各省陆路提镇于冬月照例行围十七年上幸木兰行围御制虎神鎗记勒石于岳乐围场御制记曰虎神鎗者我皇祖所贻武功良具用以殪猛兽者也国家肇兴东土累洽重熙惟是诘戎扬烈之则守而弗失皇祖岁幸木兰行围诸蒙古部落云集景从予小子虽不敏缵承之志其敢弗蘉故数年以来巡狩塞上一如曩时蒙业藉灵四十九旗及青海喀尔喀之仰流而来者亦较前无异焉若辈皆善射重武使无以示之裶所以继先志也围中有虎未尝不亲往射之弓矢所不及则未尝不用此鎗用之未尝不中壬申秋于岳乐围场中猎人以有虎告而未之见也一蒙古云虎匿隔谷山洞闲彼亲见之相去葢三百余步朕约略向山洞施鎗意以惊使出耳乃正中虎虎咆哮而出负嵎跳跃者久之复入复施一鎗则复中之遂以毙焉葢向之发无不中乃于溪谷丛薄目所能见之地斯已奇矣而兹岳乐所中则隔谷幽洞并未见耽耽阚如之形于揣度无意闲馥焉深入不移时而殪猛兽则奇之最奇其称为神良有以也夫万乘之尊讵宜如孟克特库之流夸一夫之勇哉 【孟克喀尔沁蒙古人特库满洲今为内大臣皆能独搏猛兽如冯妇者】 而习武示度必资神器以效奇而惀快则是鎗也与兑戈和弓同为宗社法守不亦宜乎二十年定行围御营建黄幔城外为网城网城连帐百七十五架设旗门三南门建正白金龙纛二东门建镶黄金龙纛二西门建正黄金龙纛二周围建镶黄金龙三角旗共四十一守以上三旗护军去网城连帐十有二丈为外城连帐二百五十四架设旌门四南门一日建正蓝金飞虎纛二一日建镶蓝金飞虎纛二东门建镶白金飞虎纛二西门建镶红金飞虎纛二北门建正红金飞虎纛二周围东南面建正白西南面建正红东北面建镶黄西北面建正黄金飞虎方旗共六十守以下五旗护军去外连帐六十丈周围设警跸账房四十架每账房建护军旗各一东南正正蓝西南面镶蓝东北面镶白西北面镶红共四十以八旗护军专司警跸二十四年建济尔哈朗图行宫自波罗河屯入围场有二道东道由崖口西道由济尔哈朗图每岁行围多从崖口出入至是建行宫于济尔哈朗图二十七年复于济尔哈朗图之北建阿穆呼朗图行宫嗣后圣驾行围若从崖口入则回銮由济尔哈朗图若从济尔哈朗图入则回銮由崖口永以为例凡木兰行围仪具见大清会典及通礼
　　（臣）等谨按皇上绍承前烈岁举行围大典规制精详训肄整肃旧藩四十九旗及喀尔喀青海诸部分班随围绥辑备至西域荡平以来远藩如左右哈萨克东西布鲁特安集延布哈尔等率先朝觐岁月踵至土尔扈特部挈其部众越数万里而来归顺皆于热河围场抚辑觐宴一道同风无远弗届每遇行围之期上必躬御鎗矢自狍鹿豕免以至罴虎臣兽无不壹发洞中圣武丕昭纪载不能尽悉肄勤绍武巨典闳猷洵足垂训于万禩已
　　皇朝通志卷四十五
　　●皇朝通志卷四十六
　　礼略十一
　　○礼略十一
　　宾礼 
　　△宾礼 
　　（臣）等谨按郑樵通志宾礼一门惟列三恪二王后一条序山阳陈留零陵介国酅公之事规制庳陋不足垂为典礼我朝列圣加礼胜代至隆极渥超轶前古雍正元年世宗宪皇帝论朕近于圣祖仁皇帝所遗书笥中检得未经颁发谕旨以明太祖崛起布衣统一方夏经文纬武为汉唐宋诸君之所未及其后嗣亦未有如前代荒淫暴虐亡国之迹欲大廓成例访其支派一人量授官爵以奉春秋陈荐仍世袭之朕伏读之下仰见我圣祖仁皇帝天覆海涵深仁大度超轶万古远万百王朕思史纪东楼诗歌白马商周以来无不推恩前代后世类多疑忌以致历代之君宗祀殄绝朕仰礼圣祖如天之心远法隆古盛德之事谨将圣祖所遗谕旨颁发访求明太祖支派子姓一人量授爵秩俾之承袭以奉春秋祭飨大学士即会同廷臣详明妥议以副圣祖仁皇帝宽仁矜恤之至意旋遵奉议上明代后裔有镶白旗见任直隶正定府知府朱之琏乃明太祖第十三子代简王嫡派奉旨授为一等侯爵世袭授爵之后遣往江宁祭明太祖陵一次祭毕回京往昌平州祭明十三陵一次嗣后每年春秋二次致祭至于明陵所在列圣以来迭加修整防护乾隆五十年皇上亲幸长陵不惜百万帑金降旨诸陵皆如制修葺优礼前代旷典特颁诚无取于宾恪之虚文为也恭读御制新乐府二王后诗云三恪二王古有云受禅征伐说徒绝魏晋以降更以假不修实德修空文元之瀛国明崇礼虽加封爵未闻延至奕世享隆恩天命天聪肇东土顺治奄有中外建极尊然实取之流寇并非取之服国者岂于明之后裔有所惭德而当待以宾康熙有成命雍正举以遵遂求朱氏之裔赐以通侯俾世守其祀而弗湮则我祖宗兴灭继绝之意超往代讵如李唐周旋周武隋文之子孙煌煌圣谟昭示本朝成法垂训万古兹辑通志郑氏三恪二王后一条应从删去而明着大义于简端至宾礼之大者藩服朝贡之制郑志皆阙畧未载谨考周礼大行人掌宾客之礼仪九州岛以外谓之蕃国各以其贵宝为贽我国家声教暨讫四荒来宾徼外山海诸国典之礼部百余年来敕封燕赉诸典仪文详洽爰遵大清通礼之例辑为宾礼至漠南内扎萨克暨喀尔喀扎萨克青海西藏诸部暨西域回部外藩诸朝贡仪节载于会典理藩院编谨诠次大畧着于篇中以彰圣朝宾服无外之盛轨而百官士民相见之仪附载其畧于后
　　朝贡
　　凡四夷属国按期修职责遣其陪臣赍表文方物来朝京师贡使入境朝鲜以礼部通官二人迎于盛京凤凰城安南琉球缅甸暹罗荷兰苏禄南掌诸国贡道所经之省督抚遣佐贰杂职官一人迎于边界西洋以内务府司官及西洋人供职钦天监者各一人迎于广东皆给以邮符经过地方有司供其次舍廪饩车舟夫马沿途营汛递遣官军防护以达于京畿礼部豫行工部修饰馆舍备器用薪炭户部给粟米刍豆光禄寺给牲鱼酒浆蔬果之属既至提督会同四译馆鸿臆寺少卿饬属延按入馆以时稽其人众均其饮食贡使就馆翼日检其方物表文贡使暨从官各服本国朝服以竢礼部仪制司官设表案于堂上正中黎明馆卿朝服率贡使诣部由左角门入恭竢阶下之左正使奉表在前副使次之从官在后鸿胪寺赞跪贡使以下皆跪赞接表正使举表馆卿恭接以授礼部侍郎侍郎受表陈于案正中复位赞叩兴正使以下行三跪九叩礼兴序班引退馆卿率以出仪制司送表内阁竢命下礼部以方物分纳所司贡使上表讫恭遇大朝常期皇帝御太和殿百官行礼毕序班引贡使暨从官诣丹墀西班末赐坐赐茶如仪若不遇朝期礼部诹日奏请召见馆卿豫戒贡使及通事官习肄礼仪至日率贡使服其国公服通事补服诣宫门外祇竢皇帝御便殿领侍卫内大臣内大臣侍卫左右侍立如常仪礼部尚书一人蟒袍补服引贡使入通事随入至丹墀西行三跪九叩礼毕引由阶升至殿门外跪皇帝降旨慰问礼部尚书承传通事转谕贡使贡使对词通事译言礼部尚书代奏礼毕兴引自西阶降出引退如待以优礼是日皇帝御便殿侍卫如前议政大臣暨八旗大臣咸蟒袍补服入殿按翼侍立礼部尚书引贡使至丹墀西行三跪九叩礼兴引由阶升八殿右门立右翼大臣之末通事随八稍后立皇帝有旨赐坐领侍卫内大臣内大臣议政大臣八旗都统副都统礼部尚书就立位一叩序坐贡使跪叩坐乃赐茶尚茶进皇帝茶众跪叩侍卫徧授大臣及贡使茶咸跪受一叩坐饮毕跪叩如初皇帝降旨慰问贡使跪聆荅奏皆礼部尚书承传通事译言如前仪礼毕礼部尚书引贡使出至朝房承旨赐贡使尚方饮食讫馆卿率以退翼日黎明领赴午门外谢恩鸿胪寺传赞贡使行三跪九叩礼如仪退朝贡礼毕礼部疏请颁赐国王并燕赉使臣及其从官从人既得旨移诸司供备翼日所司陈赐物于午门外道左皮币布帛白金陈于案马陈于庭鞍辔具 【惟朝鲜贡使　　赐马　】 馆卿朝服率贡使暨从官各服其国朝服由东长安门天安门端门至西朝房前东面序立祗候礼部侍郎以下众官序立鸣赞赞齐班序班引贡使至西丹墀门以次序立北面东上赞行三跪九叩礼毕主客司官奉颁给国王赐物前授贡使贡使跪受转授从人乃以次颁贡使及从官从人赐物主客司捧授各跪受讫赞行三跪九叩礼兴引退馆卿率贡使及从官从人出赐宴于礼部如仪毕皆退事竣贡使将回国光禄寺备牲酒果蔬礼部侍郎一人诣馆舍筵燕如仪朝鲜南当仍以迎接官伴送出境安南琉球缅甸暹罗荷兰苏禄礼部奏遣司官一人伴送西洋以原迎官二人给邮符沿途供馆舍舟车饮食官军防护如初来礼至贡道所经省会赐燕司道一人主之仪与礼部燕同督抚大吏别遣官送出境自京伴送官以事竣复命于朝凡贡道朝鲜由凤凰城琉球由福建荷兰由广东后改由福建缅甸由云南安南山广西太平府西洋由广东暹罗由广东苏禄由福建南掌由云南凡贡期朝鲜每年进贡一次并圣节元旦冬至三大节为四贡同进琉球二年一次荷兰八年一次后改为五年一次安南三年一次后改为六年一次暹罗三年一次南掌五年一次后改为十年一次苏禄五年一次凡页物各将其国之土物非土产者勿进朝鲜安南琉球缅甸苏禄南当皆贡有常物西洋暹罗无常贡惟其所献或输内务府或人武备院或纳銮仪卫或留于盛京及边省各付所司备用有因事庆贺及谢恩加贡者廪饩赉予如常仪其方物则留充正贡之数凡从人朝鲜贡使从书状官一人大通官三人护贡二十四年有赏从役三十人无赏从役无常数琉球西洋暹罗苏禄贡舟无过三每舟人无过百赴京无过二十安南缅甸南掌入贡人无过百赴京无过二十其不赴京者留于边境边吏廪饩之竢使回至边率之归国
　　敕封外国
　　凡朝贡之国世子嗣位权摄国事遣其陪臣请命于朝礼部疏闻得旨报可工部制节内阁撰敕均送礼部礼部奏遣正副使各一人持节赍敕往封朝鲜封使以内大臣礼部满侍郎内阁满学士侍卫充服色仪从各从其品安南琉球以翰林院侍读侍讲编修检讨六科给事中礼部郎中员外郎主事内阁中书充特赐一品麒麟服仪从皆礼一品启行之日工部给龙旗御使牌伞兵部给乘传防护官军皆候于礼部大门内礼部仪制司官设案于堂上正中陈节于左陈敕于右尚书侍郎二人于案左右立仪制司官二人随其后均朝服封使朝服诣部至堂中跪仪制司官一人奉节一人奉敕各授尚书侍郎以授正副使皆恭接以兴出仪门外官军接奉加节衣负敕书乘马行旗使前导使者易征衣乘传偕行封使入所封国境其国边吏供备馆传夫马所经之地文武官出郊跪接如迎诏书之仪将及国嗣封国王遗其陪臣出郊迎接敕书劳使者饰馆舍供服于国门之外备龙亭香亭旗使鼓乐祗候于馆列屏于王殿上设案于正中前设香案均南向设国王受封位于香案南拜位于受封位之南设众官拜位于庭内东西皆北面赞礼二人位国王拜位之北引礼二人位赞礼之南引班四人位众官拜位之北皆东西面乐陈于门内仪使陈于庭中皆左右分列使者既及国迎接官迎至馆恭设节敕于龙亭内驰报国王王率其国陪臣朝服郊迎迎接官以龙亭行香亭旗仗鼓乐前导使者乘马从国王以下咸硊候过兴随入国门至府龙亭入中门升阶陈于正中使者及阶下马从升执事者脱节衣奉节授正使前行奉敕授副使随行入殿使者陈节敕于中案皆退立案东宣读官列于使者之后引礼引国王就拜位北面引班引众官均就拜位北面立赞礼赞跪国王率陪臣皆跪赞叩兴国王以下行三跪九叩礼兴国王进至受封位前赞礼赞跪国王跪副使进奉敕书付宣读官西面展读讫以敕书授国王国王祗受转授从官跪接以兴副使复位国王三叩兴退至拜位前复行三跪九叩礼兴率其陪臣出竢门外正使奉节诣龙亭执事者加节衣陈于亭舁出使者随出国王以下跪送使者以节诣馆国王乃易常服适馆劳使者揖让行礼毕退飨燕致饔饩如仪及归率其陪臣跪送节于国门外如初迎礼使者回朝以事竣复命还节并赐服于所司使者既还朝王乃修表文具方物遣其陪臣诣阙谢恩廪余燕赉均如常朝贡之仪若外夷归诚初奉朝命者礼部奏请命正副使持节赍敕印往封仪与前同若荒远阻绝之区以敕书授来使赍回仪制司官设案于午门外甬道上正中陈敕尚书一人立案左仪制司官随其后鸿胪寺鸣赞二人立甬道左右均朝服馆卿率来使朝服人至西丹墀内祗竢鸣赞赞授敕序班诣案前北面赞跪来使跪仪制司官一人奉敕授尚书以授来使来使恭接授从官兴退诣丹墀之西赞行三跪九叩礼毕乃恭赍回国以授其国王遣使诣阙谢恩如仪
　　科尔泌等扎萨克朝贡
　　国家肇基东土威德远播漠南蒙古诸部落或谊属戚畹或着有动绩或率先归附咸奉其土地人民比于内臣设官分职与内八旗无异每岁分班朝觐修贡唯谨秋月扈从行围各依班次朝见燕飨赐予舍馆饔饩之礼成典维昭咸隶于理藩院王会司详见大清会典其贡道科尔沁扎赖特杜尔伯特郭尔罗斯由山海关土默特喀喇沁敖汉奈曼扎鲁特阿噜科尔沁翁牛特喀尔喀左翼由喜峯口鸟朱穆沁巴林阿霸垓蒿齐忒阿霸哈纳尔克什克胜由独石口四子部落苏尼特毛明安喀尔喀右翼由张家口吴喇忒归化城土默特鄂尔多斯由杀虎口来朝班次分为三班周而复始岁以十二月十有五日后二十五日前咸集王以下均行三跪九叩礼奉制书亦如之亲王郡王贝勒贝子公在宗室亲王郡王贝勒贝子公之下一二等台吉在内大臣之下其次为子又其次为三等台吉又其次为都统又其次为四等台吉又其次为副都统又其次为参领佐领其男以下云骑尉以上各依品级序班凡贡物每旗进羊一羫乳酒一埕以岁除日新正十四日十五日各赐燕一次余日五旗王府各设燕一次自王贝勒以下至长史护卫等官咸与焉凡赏赉廪给牧刍路费均有常制
　　喀尔喀青海西藏朝贡
　　国初蒙古北部喀尔喀三汗同时纳页厥后朔漠荡平庇我宇下与漠南诸部落等承平以来怀柔益远北逾瀚海西绝羌荒青海厄鲁特西藏准噶尔之地咸入版图朝贡皆有常制其贡道喀尔喀四部厄鲁特土尔扈特由张家口独石口喜峯口青海由西宁西藏由四川之打箭炉喀尔喀等朝觐分为四班青海亦分为四班贡期各如其朝觐之班西藏则间岁一贡附达赖喇嘛以进贡物喀尔喀厄鲁特以驼马汤羊土尔扈特青海以藏香氆氇西藏有佛像金经银塔五色帕八吉祥之属朝觐燕飨赏赉余廪牧刍与漠南内扎萨克诸部落同
　　西域外藩朝贡
　　我皇上圣武丕昭既平定准噶尔凡天山以南回部素为准夷所覊属者如解倒悬归仁恐后厥后逆回负恩构乱天戈所指臣服弥远版图所隶拓地二万余里今自嘉峪关而外旧部若哈密若辟展吐鲁番新疆若哈喇沙尔若库车若沙雅尔若赛喇木若拜若阿克苏若乌什若喀什噶尔若叶尔羌若和阗碁布星罗同属内地至土尔扈特远隔俄罗斯境感慕皇上挈其部属三万余众越数万里之远诚心归顺皇上抚绥安集俾恬居乐业等于内土齐民于是四卫拉特咸依化宇分班朝贡职有成规乃至伊犁以外葱岭以西鳞集仰流而至者远抵西海则有若哈萨克左右部布鲁特东西部安集延玛尔喀朗霍罕那木千塔什干巴达克山博罗尔爱乌罕奇齐玉斯谔尔根齐诸部落皆重译输诚遣使朝贡列为西域之外藩各以其输竢来京之先后召见赏赉或赐宴于瀛台或赐宴于热河行宫俾得与观灯火与观大阅各授以敕书遣贡使赍表回国其贡期或间年或三年无常期其贡物罽刀马匹各以其国之所有宾服之盛远讫汜蒙猗欤盛已
　　相见仪
　　国初定王公以下内外职官士民相见之仪其目曰宗室外藩亲王相见曰宗室外藩郡王相见曰宗室外藩贝勒相见曰宗室外藩贝子公相见曰京官敌体相见曰在京属官见长官曰国学师弟子相见曰直省官敌体相见曰宜省文官见长官曰直省武职见长官曰直省官见学政盐政曰京府官属相目曰直省文武官相见曰直省满汉官相见曰直省学校师弟子相见曰宾友相见曰受业弟子见师长曰卑幼见尊长辨等威慎礼度各有恒式其仪并见大清通礼
　　皇朝通志卷四十六
　　●皇朝通志卷四十七 
　　礼略十二 
　　○礼略十二 
　　凶礼 
　　△凶礼 
　　（臣）等谨按郑樵通志凶礼门列大丧及山陵制至朋友相为服诸目内如天子吊大臣服天子为大臣及诸亲举哀诸侯及公卿大夫为天子服皇太后长公主及三夫人以下为天子服杖四条皆综括于典礼中初不必另述为条目至如挽歌秀孝为举将服郡县吏为守令服师弟子相为服朋友相为服五条皆因时设义不必垂为定制兹谨畧诸目惟述本朝典制之大者载于篇中恭惟我朝以纯孝治天下列圣列后大事定行三年之丧一切礼仪斟酌古今慎重赅备历稽古昔未有若斯之尽礼尽哀者谨依会典通礼所载序列圣大丧仪列后大丧仪而皇贵妃以下丧仪皇子以下丧仪以次序列至服制之设通行于天下者诚为尽伦尽制经常不易之恒典谨附着于篇末以昭成法焉
　　列圣大丧仪
　　凡列圣大丧初丧嗣皇帝就主丧位冠去纬哭踊宫中自皇后以下咸摘耳环去首饰届时恭奉梓宫奉安于宫中正殿设几筵建丹旐于宫门之左陈法驾卤簿于宫门之外至太和门外特简王公大臣恭理丧仪既敛乃奠王公以下民公侯伯子男以上二品官于干清门外三品以下文武有顶带官于景运门外皇后妃嫔宫人公主皇子皇孙福晋及近支王公福晋夫人于几筵殿内诸王公福晋夫人郡主县君以上二品夫人于丹墀右三品淑人以下于隆宗门外齐集哭临皆男摘冠纬女去首饰奠献时皆随行礼举哀毕各退皇帝成服截发辫居倚庐皇子皇孙随成服截发辫居宫中别室王公百官宗室觉罗咸成服截发辫旗员居阙左门外汉员于各官署皇后率妃嫔等成服翦发皇子皇孙福晋随成服翦发诸王福晋命妇及内府三旗官员护军等妻咸成服翦发皇帝行三年丧礼百日内上谕用蓝笔百日后素服御门听政郊坛大祀祭服行礼诣几筵前仍丧服诸皇子皇孙及恭理丧仪王公大臣殡宫守卫执事各官百日除服羣臣二十七日除服咸百日薙发奏疏文移二十七日内皆用蓝印京朝官二十七月不作乐期年不嫁娶在京军民人等二十七日素服百日不作乐一月不嫁娶颁遗诏于天下直省官期年不作乐百日不嫁娶不薙发军民去冠纬素服二十七日百日不作乐一月不嫁娶成服后朝晡日中三设奠朝夕奠设法驾卤簿三日后至一月设銮驾卤簿每奠王公百官咸齐集质明皇上出倚庐诣几筵前东立西向举哀乃启宫门恭理丧仪王大臣及执事官率尚茶尚膳举茶膳由中门中路进至几筵前尚茶跪进茶内外齐集众咸跪皇帝亲举茶恭奠于茶几行一拜礼众皆随行礼尚茶彻茶众皆与次尚膳进膳皇帝亲上食毕执事官进奠几于正中皇帝诣几前跪进爵王大臣跪进爵皇帝祭酒三爵每祭行一拜礼众皆随行礼兴乃彻馔出阖门众哀止皇帝还倚庐众皆退午奠晡奠仪同诹日行殷奠礼王公百官公主福晋命妇咸齐集所司陈设皇帝诣几筵前视馔上食举哀读祝官奉祭文至阈外正中北面跪礼部堂官二人跪展祭文进奠几皇帝于几前跪众于齐集处跪哀暂止读文毕仍复于案退众举哀乃进爵皇帝祭酒三爵每祭行一拜礼众随行礼举哀毕彻俎豆读祝官奉祭文礼部堂官前引侍臣奉冠服自殿陛内大臣十人前引恭送燎所皇帝举哀随行诣燎所内大臣侍卫扈从齐集王公百官咸从皇帝于燎所祭酒三爵行礼举哀众随举哀行礼毕皇帝还倚庐乃焚冠服楮帛众各退诹日而殡先期以奉移梓宫祗告几筵行启奠礼礼仪与殿奠同至日奉移梓官于殡宫豫为大升轝于景运门外届时皇帝诣几筵举哀执事官进奠几皇帝祭酒三爵恭理丧仪王公大臣銮仪卫工部堂官率校尉恭进小轝奉梓宫出登大升轝礼部尚书祭轝焚楮帛内大臣祭所经门桥皆三祭酒每祭行一叩礼焚楮帛皇帝步送王公百官各以次随行皇后率妃嫔等先诣殡殿后左旁恭竢灵驾至行奉安礼皇帝祭酒举哀众随行礼举哀毕焚楮帛丹旐各退以侧殿为苫次二十七日后还居倚庐行初祭礼设去驾卤簿于殡宫大门外陈设毕皇帝亲诣上食祭酒如刖仪翼日绎祭遣官行礼如仪行大祭礼与初祭仪同翼日绎祭如仪周月读文致祭与启奠同王公九卿及文武官承旨恭拟尊谥庙号进呈御览敕所部制玉册宝香册宝绢册宝诹吉恭行上尊谥礼前斯遣宫祗告天地太庙后殿奉先殿社稷至日设卤簿于殡宫大门外陈设毕皇帝素服御太和门恭阅册宝毕行一跪三拜礼退立东旁大学士诣案前一跪三叩恭奉册宝降阶陈于各黄亭跪叩如前校尉舁亭御仗黄盖前导王以下入八分公以上齐集协和门外册宝亭至候过随行皇帝还宫易丧服豫诣殡宫侧殿祇竢赞引太常卿二人恭导皇帝由左门入赞奏就位皇帝就位立赞跪拜兴皇帝率羣臣行三跪九拜礼兴奏跪皇帝率羣臣跪期仪奏进册大学士诣案奉册跪献于左皇帝受册拱举授礼部堂官跪接兴奉安于案三叩退进宝由右仪亦如之乃宣册宣宝皇帝率羣臣行三跪九叩礼乃奠帛读祝三献爵如仪礼成恭奉祝帛绢册绢宝送燎所由中道出皇帝转立拜位旁西向候过复候燎半奏礼成皇帝还宫众皆退翼日颁诏天下百日奠献仪与初祭同既卜葬吉奉移山陵前期遣官祗告天地太庙社稷前奉移一日行祖奠礼仪与启奠同祭毕焚銮驾卤簿至日执事官陈大升轝于殡宫门大门外设册宝亭于阶下皇帝诣梓宫前举哀祭酒三爵众随行礼毕皇帝先至大门东旁立竢奉移梓宫出跪候过步随行梓宫登大升轝礼部尚书祭轝三祭酒行三叩礼毕焚楮帛灵驾发册宝亭及骑驾卤簿咸前列沿途分站豫设芦殿缭以黄幔城皇帝步送至郊皇太后以下亦先往祇竢王公大臣官员侍卫内监等随轝所过门桥遣内大臣祭酒焚楮帛灵驾将至宿次皇帝率王公百官举哀跪迎灵驾安奉于芦殿乃行晡奠如仪奠毕皇帝还行宫众皆退翼日未爽行朝奠如仪皇帝跪送启行步送里外仍先诣宿次如仪
　　（臣）等谨按孝圣宪皇后大丧皇上恭奉梓宫至泰东陵路经泰陵之东清晨皇上先展谒泰陵次诣泰东陵阅视工程毕豫至泰陵分路处候梓宫至暂停皇上于道旁躬代向泰陵展叩行礼毕再奉启行先是会典未有此礼礼臣亦未经议及皇上孝思隆笃礼以义起垂为万世法守因敕部载入会典通行至陵日守陵贝勒公大臣官员咸于十里外举哀跪迎灵驾至隆恩外降大升轝安奉梓宫于隆恩殿皇帝祭酒三爵众随行礼举哀是日遣官祭告各陵寝并祭后土皇陵山神翼日行飨奠礼仪如祖奠
　　（臣）等谨按飨奠之礼旧称遣奠载于会典
　　乾隆四十二年皇上恭奉孝圣宪皇后山陵之礼奉谕遣字义涉轻忽称用殊不安于心因命儒臣稽所自昉大学士等覆奏遣奠之称礼经并无明文惟见于孔颎达士丧礼疏唐以后相沿用之盖颎达第用仪礼葬日将行苞牲体之车名为遣车遂取遣字为奠名牵合无当复考仪礼将行之祭彻巾苞牲郑康成注云象既飨而归宾俎也又礼记杂记云大飨既飨卷三牲之俎归于宾馆所以为哀也郑注云既飨归宾俎言孝子哀亲之去也是将行之祭原用飨礼旧称遣奠似不若作飨奠为长既与郑注相合称名亦理得心安并请敕部更正从之谨识于此以着飨奠称名之所自始焉大葬前期行迁奠礼仪如飨奠恭理丧仪王大臣等率夫校进小轝奉移梓宫于宝城前芦殿恭奉梓宫登龙輴进馔筵皇帝祭酒三爵众随行礼举哀毕驾还行宫众皆退至日皇上诣梓官前祭酒届吉时恭移龙輴自隧道入地宫安奉宝床设香册宝于左右几遂掩闭元宫皇帝于方城前举哀祭酒行礼毕卒哭出至幄次易吉服王公百官咸采服礼部堂官奏请皇帝诣隆恩殿行题主礼皇帝入殿左门就拜位立大臣一人启椟奉礼主设于题主案大学士二人朝服诣案东行一跪三叩礼兴就位西向恭题礼主毕大臣奉主安于宝座三叩退乃行虞祭礼皇帝就拜位王公百官各就拜位上香奠帛读祝三献爵送燎均如仪礼成銮仪卫堂官率校尉舁黄舆设阶上正中南向太常卿跪奏恭请礼位升祔太庙皇帝诣宝座前行一跪三拜礼恭奉礼主奉安黄舆内行一跪三拜礼兴内大臣十人大学士礼部堂官导引启行皇帝率王以下各官于大门外跪候过先诣涂次黄幄祇竢沿途朝夕奠皇帝亲诣上香行三跪九拜礼还京升祔太庙期年小祥读文致祭张黄幄于皇陵方城前陈俎豆列馔筵于祭台左右皇帝丧服诣黄幄内奠献随往之王公百官咸于陵寝门外随行礼举哀与前祖奠同再期大祥仪与期年同二十七月行除服礼皇帝丧服于皇陵方城前行奠献礼仪与百日奠献同祭毕除服三周行礼仪同再期
　　列后大丧仪
　　凡列后大丧圣子皇帝主丧仪初丧恭奉梓宫奉安于宫中正殿设几筵建丹旐于宫门外之右陈仪驾于宫门外皇帝成服翦发辫诸王福晋为子妇者皆成服翦发皇太后宫中女侍内监皆成服翦发截发辫既敛王以下及婣戚于宫门外三品官以下于外门之外福晋以下及婣戚妇女于丹墀右三品淑人以下于宫门外齐集举哀奏疏文移十五日用蓝印颁遗诏于天下内外各官二十七日除服百日不作乐不嫁娶军民二十七日不作乐不嫁娶皆百日薙发朝晡日中之奠进茶膳以女官恭理丧仪王公大臣内务府总管率之内监转进于皇帝亲奠殿奠既彻馔女官奉冠服诣燎所福晋命妇内府妇女皆从钦命公主福晋或婣戚大臣夫人一人于燎所祭酒行礼将葬随行有女侍及内府妇女余皆如列圣丧仪凡皇后大丧皇帝主丧仪初丧皇帝冠去纬辍朝皇子去冠服哭踊宫中自妃嫔以下咸摘耳环首饰届时奉安梓宫于宫中正殿设几筵建丹旐于宫门外之右陈仪驾于宫门之外特简王公大臣恭理丧仪既敛乃奠皇帝成服皇子福晋以下咸成服皇帝缟素十三日而除两月后御门听政郊坛大祀祭服行礼亲临几筵前素服视奠恭遇皇太后皇帝躬诣几筵皇太后乘舆由中门中道至檐下降舆皇帝乘舆由中门中道至阶上降舆皇子丧服百日余日素服诣几筵前仍丧服皇子福晋亦如之皇孙恭理丧仪王公大臣及殡宫守卫执事各官及婣戚百日除服羣臣二十七日除服皆百日薙发十三日内各衙门文移用蓝印奏本用朱印内外官员二十七日不作乐不嫁娶皆百日薙发 【外省以　丧日起算不以　　诏到日起算】 军民素服七日不作乐不嫁娶成服后朝晡日中三设奠皇子出苦次诣几筵前西向举哀行礼如仪诹日行殷奠礼皇帝亲临上食毕读祝官奉祭文至阈外正中跪皇子众皆跪哀暂止读文毕执事进奠几皇帝旁坐祭酒三爵每祭皇子行一叩礼众随行礼如仪诹日而殡先期以奉移告几筵行启奠礼与殷奠同至日奉移梓宫于殡宫皇帝亲临祭酒三爵灵马驾至殡殿行奉安礼设几筵陈册宝皇子祭酒众随行礼如仪行初祭礼翼日绎祭如仪行大祭礼翼日绎祭仪同周月奠献仪与启奠同承旨恭拟谥号敕正部制册宝诹吉行册谥礼前期遣官祇告太庙后殿奉先殿至日陈设皇帝素服诣太和门升座阅用宝毕皇帝还宫正副使恭奉册宝诣殡宫宣册宣宝毕陈于几筵左右皇子上香奠帛读祝三献爵如仪礼成正副使复命翼日颁诏天下百日奠献仪同初祭既卜葬吉奉移前三日遣官祇告天地大庙社稷奉移前期一日行祖奠礼仪与启奠同至日皇帝亲诣梓宫前祭酒三爵不往送祭酒时皇子行礼众随行礼毕灵驾发册宝亭及仪驾咸前列沿途分站豫设芦殿缭以黄幔城皇子王公以下随行灵驾至宿次奉安芦殿乃行晡奠如仪翼日昧爽行朝奠如仪至陵寝安奉梓宫于飨殿皇子祭酒三爵众随行礼举哀是日遣官祭告各陵寝并祭后土皇陵山神翼日行飨奠礼仪如初茵先葬一日行迁奠礼仪如飨奠至时恭奉梓宫于宝城前芦殿皇子三祭酒至日皇子诣梓宫前祭酒恭移龙輴自队道入地宫安奉宝床设香册宝于左右几遂掩闭元宫皇子祭酒举哀乃卒哭各退行题主礼既陈设大学士三人朝服行一跪三叩礼兴恭题神主礼毕乃行虞祭礼如仪礼成恭奉神主奉安黄舆导引启行沿途仍朝夕奠竢还京时升祔如距大葬之期尚远乃于殡宫东庑制神主钦命大学士二人至几筵前行题主礼期年小祥读文致祭礼仪与初奠同再期大祥仪与期年同二十七月行除服礼皇子丧服奠献与百日礼同祭毕除服三周行礼仪同再期
　　皇贵妃以下丧仪
　　凡皇贵妃丧礼初薨皇帝辍朝五日素服十日若殡期逾十日及殡而止命所出皇子公主持服如仪内阔拟谥号候钦定诹日行册谥礼如仪凡贵妃丧礼皇帝辍朝五日妃丧礼皇帝辍朝三日嫔丧礼皇帝辍朝二日余礼节并如仪凡皇祖皇考妃嫔薨各按封号以治丧追封者视所追封之号治丧皆如仪
　　皇子以下丧仪
　　凡皇子丧礼未分封之皇子薨逝适长者皇帝辍朝五日已生子者皇子福晋及所生皇孙并成服如仪如奉旨追封择吉行追封礼毕册宝宣读如仪凡亲王薨丧闻皇帝辍朝三日有特恩亲临者于子率合属官员跪迎于大门外设御座于左有司设奠几皇帝坐祭酒三爵举哀毕驾兴王子率属跪送如初迎仪王子以下府属官本支诸王以下应有服者皆成服谕祭二次赐谥如仪世子薨丧闻皇帝辍朝二日赐谥赐给初祭大祭羊酒如仪郡王薨丧闻皇帝辍朝二日贝勒薨皇帝辍朝一日及贝子以下镇国公辅国公皆赐谥赐给羊酒如仪民公以下兵民以上居丧二十七月内不燕会不鼓乐不娶妻纳妾门户不换旧符
　　服制
　　凡服制有五曰斩衰三年日齐衰杖期不杖期五月三月曰大功九月曰小功五月曰缌麻三月服之差等有八曰斩衰三年者子为父母子之妻同子为继母 【父之后妻】 慈母 【谓妾子无母父命他妾养之者】 养母 【自幼过房与人者】 子之妻同庶子为适母为所生母庶子之妻同为人后者为所后父母为人后者之妻同女在室为父母巳嫁被出而返在家者同适孙为祖父母及高曾祖父母承重适孙之妻同 【为人后者承重同】 妻为夫妾为家长同曰齐衰杖期者适子众子为庶母 【谓父妾有子者】 适子众子之妻同子为嫁母 【谓亲生母父殁而改嫁者】 子为出母 【谓亲生母父在而被出者】 夫为妻 【父母在不杖】 适孙祖在为祖母承重曰齐衰不杖期者祖为适孙父母为适长子及众子父母为适长子之妻父母为女在室者父母为子为人后者继母为长子众子子为改嫁继母 【谓父殁继母改嫁而从之者】 从子为伯叔父母及姑在室者为己之亲兄弟及姊妹在室者为亲兄弟之子及女在室者孙为祖父母孙女为祖父母虽适人不降庶孙为生祖母 【慈母养母孙同】 女出嫁为父母为人后者为其本生父母 【仕者解任士子辍考丁忧一年】 女在室及虽适人而无夫与子者为其兄弟姊妹及兄弟之子兄弟之女在室者女适人为兄弟之为父后者妇为夫亲兄弟之子及女在室者妾为家长之父母妾为家长之正妻妾为家长之长子众子与其所生子为同居继父两无大功以上亲者曰齐衰五月者为曾祖父母女孙虽适人不降曰齐衰三月者为高祖父母女孙虽适人不降为继父先同居今不同取者 【自来不同居者无服】 为同取继父两有大功以上亲者曰大功九月者祖为众孙及孙女在室者祖母为适孙众孙及孙女在室者生祖母为庶孙 【慈养祖母同】 父母为众子妇及女之巳嫁者 【慈母养母为其子妇同】 伯叔父母为从子妇及兄弟之女己嫁者为人后者为其兄弟及姑姊妹在室者夫为人后其妇为夫本生父母为己之同堂兄弟及姊妹在室者为姑及姊妹之巳嫁者为兄弟之子为人后者女出嫁为本宗伯叔父母及兄弟与兄弟之子为姑姊妹及兄弟之女在室者妇为夫之祖父母为夫之伯叔父母曰小功五月者为伯叔祖父母 【谓祖之亲兄弟】 为同堂伯叔父母 【谓父之堂兄弟】 为同堂姊妹之出嫁者为再从兄弟及再从姊妹在室者为同堂兄弟之子及女在室者为祖姑之在室者 【谓祖之亲姊妹】 为堂姑之在室者 【谓父之同堂姊妹】 为兄弟为妻祖为适孙之妇为兄弟之孙及兄弟之孙女在室者为外祖父母为母之兄弟姊妹为姊妹之子及女之在室者为人后者为其姑及姊妹之巳嫁者妇为夫兄弟之孙及孙女在室者妇为夫之姑及夫之姊妹 【在室出嫁同】 妇为夫之兄弟及夫兄弟之妻妇为夫同堂兄弟之子及女之在室者女出嫁为本宗姊妹之出嫁者为本宗堂兄弟及堂姊妹之在室者曰缌麻三月者祖为众孙妇曾祖父母为曾孙曾孙女高祖父母为元孙元孙女祖母为适孙众孙妇为乳母为曾伯叔父母为族伯叔祖父母为族伯叔父母为族兄弟及族姊妹在室者为曾祖姑在室者为族祖姑及族姑在室者为兄弟之曾孙及曾孙女在室者为兄弟之孙女出嫁者为同堂兄弟之孙及孙女在室者为再从兄弟之子及女在室者为祖姑 【谓祖之亲姊妹】 及堂姑 【谓父之堂姊妹】 及己之再从姊妹出嫁者为同堂兄弟之女出嫁者为父姊妹之子为母兄弟之子为母姊妹之子为妻之父母为壻为外孙及外孙女为兄弟孙之妻为同堂兄弟子之妻为同堂兄弟之妻妇为夫高曾祖父母为夫之伯叔祖父母及夫之祖姑在室者为夫之堂伯叔父母为夫之堂姑在室者为夫之同堂兄弟及同堂兄弟之妻夫之同堂姊妹 【在室出嫁同】 为夫之再从兄弟之子及女在室者为夫同堂兄弟之女出嫁者为夫同堂兄弟子之妻为夫同堂兄弟之孙及孙女在室者为夫兄弟孙之妻为夫兄弟之孙女出嫁者为夫兄弟之曾孙及曾孙女之在室者女出嫁为本宗伯叔祖父母及祖姑在室者为本宗同堂伯叔父母及堂姑在室者为本宗堂姊妹之出嫁者为本宗堂兄弟之子及女在室者
　　皇朝通志卷四十七
《清朝通志》　谥略凡八卷（048～055）/一百二十六卷　（清）高宗 敕撰 
　　●皇朝通志卷四十八 
　　谥略一 
　　○谥略一 
　　（臣）等谨按谥法始于成周厯代因之各有增损郑樵作谥畧列为二百有十品前后系以诸论考核綦详臣等恭读御制咏谥法诗案语嘉许郑樵成周初无恶谥之论圣训煌煌昭如日月洵千古谥法之折衷也伏考前代议谥多委太常博士诸臣定之往往失当未有如本朝谥典之悉禀上裁斟酌尽善者洪惟列祖列宗圣德神功列后徽音令德昭融显懿卓跞前古书之史册允矣熙鸿号于万年至若诸王贝勒及内外大臣之例得请者礼臣先以应否子谥奏俟得旨后阁臣拟以四字恭候钦定迥非前代议谥议驳聚讼纠纷者比又有以文臣品学而追谥者有以监司守令尽节而获谥者又如改正前史之失追谥胜国之君皆为特典我世祖章皇帝定鼎之初即下所司定明季甲申诸臣之谥皇上表彰忠烈复特颁谕旨于故明殉节诸臣分析褒奖赐以令谥尤为从古未有之旷典臣等敬谨纂辑谥畧八卷用备考稽昭掌故焉
　　列圣尊谥 
　　△列圣尊谥 
　　肇祖原皇帝
　　兴祖直皇帝
　　景祖翼皇帝
　　显祖宣皇帝 【俱顺治五年十一月追尊恭上】 
　　崇德元年四月丙戌太宗文皇帝率诸贝勒大臣诣太庙追尊始祖为泽王高祖为庆王曾祖为昌王祖为福王
　　顺治五年十一月戊辰以奉四祖入庙世祖章皇帝亲诣太庙追尊为肇祖原皇帝兴祖直皇帝景祖翼皇帝显祖宣皇帝恭上册宝
　　太祖承天广运圣德神功肇纪立极仁孝睿武端毅钦安弘文定业高皇帝 【乾隆元年三月恭加上】 
　　崇德元年四月丙戌太宗文皇帝率诸贝勒大臣诣太庙恭上覆育列国英明皇帝尊谥曰承天广运圣德神功肇纪立极仁孝武皇帝庙号太祖康熙元年四月丙辰恭加上尊谥曰太祖承天广运圣德神功肇纪立极仁孝睿武弘文定业高皇帝雍正元年八月己酉恭加上端毅二字乾隆元年三月乙巳恭加上钦安二字
　　康熙六十一年十二月世宗宪皇帝谕礼部曰朕仰荷祖宗眷佑缵承大统恭上皇考圣祖仁皇帝尊谥敬念太祖高皇帝太宗文皇帝世祖章皇帝三圣相承功高德盛载考典章加上尊谥因念孝庄太皇太后翼运启期育成两帝朕在冲龄备膺慈爱孝康皇太后诞育先皇懿徽流庆孝惠皇太后德隆福厚笃爱朕躬朕意亦宜并加尊谥但追尊固出至情而推崇必遵定礼尔等可稽考载籍酌古准今会同确议具奏俾朕得稍展思慕之诚又念仁孝皇后作配皇考孝敬宽仁坤仪懋着孝昭皇后恪恭温顺树范宫闱孝懿皇后徽音淑德慈抚朕躬恩勤备至均应恭上尊谥以昭示万年尔等一并会同详察典例拟奏遵旨议上太祖高皇帝尊谥于睿武字下加端毅二字
　　雍正元年八月己酉恭上册宝雍正十三年九月乙巳皇上谕礼部曰尊祖孝亲谊应并重报本追远礼有加隆慈者恭上皇考大行皇帝尊谥缅维诒燕之谟宜备追崇之典太祖高皇帝太宗文皇帝肇造洪恭创垂大业世祖章皇帝统一方夏抚有万邦骏烈源猷敷扬莫罄皇祖圣祖仁皇帝深仁厚泽沦浃寰区久道化成功齐覆载朕自冲龄仰蒙慈爱官庭抚育厚眷独锤仰思至德之难名恒念洪恩之莫报夫宗庙之徽称有制而报本之忱悃无穷应详查典礼酌古准今恭议加上太祖太宗世祖圣祖尊谥以展孝思此朕追慕之至情崇先之特典后世子孙不得奉为成式又敬念列祖尊谥既巳加崇列后尊谥并应恭议加上尔部详酌典礼一并敬谨具奏遵旨议上太祖高皇帝尊谥于端毅字下加钦安二字
　　乾隆元年三月乙巳恭上册宝
　　太宗应天兴国弘德彰武宽温仁圣睿孝敬敏昭定隆道显功文皇帝 【乾隆元年三月恭加上】 
　　顺治元年十月辛酉恭上宽温仁圣皇帝尊谥曰应天兴国弘德彰武宽温仁圣睿孝文皇帝庙号太宗
　　康熙元年四月丙辰恭加上隆道显功四字
　　雍正元年八月已酉恭加上敬敏二字
　　乾隆元年三月乙巳恭加上昭定二字
　　世祖体天隆运定统建极英睿钦文显武大德弘功至仁纯孝章皇帝 【乾隆元年三月恭加上】 
　　顺治十八年正月己未圣祖仁皇帝谕礼部曰朕惟自古圣贤之君必有显号徽称用昭功德之隆垂于万世此国家不易之巨典也仰惟我皇考大行皇帝缵绍源绪统一寰区十有八年敬天尊祖勤政爱民奉侍慈闱克谐孝道敦睦宗族攸叙彝伦典学日新修身思永制礼作乐振武崇文敕法明刑立纲陈纪盛德之事不一而足朕方与天下臣民均切怙戴不幸龙驭上宾顾予冲人嗣膺大统仰承佑启之恩敢后显扬之礼谨考彝章宜升尊谥戊寅亲王等上大行皇帝尊谥议曰谨案自古有天下者祖有功而宗有德故凡勋高大定功垂奕叶者类皆称祖以尊之其庙祀百世弗祧此世所由称也又按谥法法度大明敬慎高明曰章洪惟大行皇帝神武止戈崇文劝学恩泽覃敷于庶物孝治立极于人伦德固懋昭功尤隆着是以化行教洽远至迩安生民以来莫斯为盛（臣）等谨咨羣议载考彝章大行皇帝尊谥宜天锡之曰体天隆运英睿钦文大德弘功至仁纯孝章皇帝庙号世祖得旨是着该衙门拟撰册文进览三月癸酉恭奉册宝上尊谥
　　雍正元年八月己酉恭加上定统建极四字
　　乾隆元年三月乙巳恭加上显武二字
　　圣祖合天弘进文武睿哲恭俭宽裕孝敬诚信中和功德大成仁皇帝 【乾隆元年三月恭加上】 
　　康熙六十一年十一月辛丑世宗宪皇帝谕王大臣等曰朕惟自古圣贤之君必有显号徽称以昭功德之盛垂于万世此国家不易之巨典也仰惟我皇考大行皇帝临御六十一年早承大统寅畏小心旦明凛昭格之忱郊祀亲升中之典监于成宪率由旧章孝奉两宫尊养兼至展敬陵庙备物尽诚总览万几阜成兆姓蠲赋动盈千万赈恤曾不稽时水旱先筹雨旸必达宽刑肆赦德洽好生盛暑则释囹圄严寒则赈饘粥兵粮豫给优赏屡颁淮甸屡巡动数百万之帑金运睿谋而两河底绩鲁郊特幸行数千年之殊礼屈帝尊而九拜崇师览奏牍而利弊周知觐臣僚而贤愚立辨保全勋旧庇荫宗支广育人才敦厚风俗布昭圣武申讨不庭元裔背叛而旋踵就歼三蘗逆命而刻期献馘俄罗斯占喀尔喀之疆圉谕以威德即奉约章喀尔喀逼厄鲁特之残暴纳其困穷胥登袵席噶尔丹肆毒邻境三临绝漠扫靖烽烟策妄阿喇布坦摧灭与国出师命将恢复藏地台湾置郡红曲革心南朔东西无思不服至于天纵生知日新好学讲筵时御手定六经广博士于五贤配先儒于十哲文媲二典书迈百家贯彻天文总括地理旁罗数术考正元声研索羣编鉴裁纂辑凡此难名之美善洵亘古帝王首出之一人虽复累牍连章不能纪述万一朕方与天下臣民均切怙戴不意龙驭上宾顾予冲人膺大统仰承佑启之恩敢后显扬之礼敬考彝章宜升尊谥尔部详察典礼具奏乙巳总理事务王大臣等奏大行皇帝尊谥庙号乃追崇大典臣管窥蠡测未能仰尽高深恭祈睿思亲定以昭垂万世世宗宪皇帝召进总理事务王大臣大学士尚书等面谕曰恭上皇考大行皇帝尊谥庙号诸王大臣等请朕亲定朕思子臣尊崇君父之心何有止极然必须至允至当方孚千秋定论若少有溢美之词不独失天下之至公且开后人之僭越是因臣子之愚忠愚孝反将君父盛德大业之实行涉于赞颂之虚文朕心殊不安也我皇考大行皇帝缵继大统旧典本应称宗但经云祖有功而宗有德我皇考鸿猷骏烈冠古轹今拓宇开疆极于无外且六十余年手定太平德洋恩溥万国来王论继统则为守成论勋业则实为开创朕意宜崇祖号方副丰功但追崇大典攸关理宜佥谋共协一人之心即千万人之公心一时之论即千万世之公论尔诸王大臣等可会同九卿詹事科道文六品以上武四品以上详考旧章从公确议毋得依违毋得附和务期纪实以垂万年若少有几微未协知而不言则大非臣子忠爱之道王等文武诸臣议奏大行皇帝功德巍焕高出三代以上之圣主贤君虽集古今之徽名美号犹不足表扬万一大行皇帝圣学渊深言成谟典尊师崇道手定六经礼正乐成诞敷文教此尧之文思也声灵所震无思不服开拓宇宙混同车书不庭旋服逆命即收止戈包革天下宴安此汤之神武也明四目达四聪无远不周无微不烛知来藏往观化穷神此舜之浚哲也一日万几孜孜无倦深宫燕处不敢康宁盛暑必衣冠严冬必听政此尧之允恭也玉食不盈数器御衣常至十年物用无金璧之装宫殿无繁华之饰此禹之克俭也蠲赋免徭缓刑恤狱泽厚宗支赏优士伍秉中和之性具含容之量小过多原寸长不弃六十余年民物各遂其生者皆大行皇帝宽裕之恩也定省两宫时日无间奉养备至礼数兼隆此大行皇帝承欢之大孝也恢三朝之功烈宏大统之规模区夏咸宁声教四洽此大行皇帝继述之大孝也寅畏小心恪勤克慎躬亲郭祀严肃致斋此大行皇帝之敬天也宪章典训对越在天庙祭致虔如临左右此大行皇帝之敬祖也健行无息成己成物精意由中修词立本出教施令达乎民心此大行皇帝之诚也虚己待物不逆诈伪履常思顺不爽片言此大行皇帝之信也具仁义礼智信之全备温良恭俭让之美自尧舜以来未有如大行皇帝德之盛者八表宅心九有向化西北部落辐辏藳街东南诸番顿颡阙下两河底绩成万年永济之勋海外咸朝开万里难通之域自尧舜以来未有如大行皇帝功之大者天地化育有未周者大行皇帝实赞之祖宗经纶有未竟者大行皇帝实宏之孔子集干圣之大成大行皇帝集百王之大成也（臣）等谨案传云为人君止于仁礼运曰仁者义之本顺之体也得之者尊说文云在天为元在人为仁故易曰元者善之长仁者德之首大行皇帝体元立政茂育羣生以义制事绥安兆姓臣等窃谓史称帝尧其仁如天惟大行皇帝实与并之又按礼经云有虞氏禘黄帝而郊喾祖颛顼而宗尧而尚书舜典云舜格于文祖释者谓文祖尧庙也又归格于艺祖释者谓艺祖尧之祖也合之祖颛顼之文则有虞氏葢有三祖矣宋臣陈祥道云凡配天者皆得称祖故国语展禽又有有虞氏祖高阳而郊尧之说尧所以称文祖也颛顼至尧皆黄帝子孙而不嫌于皆称祖又周礼大宗伯祫禘追享朝享解云古者朝庙合羣祖而祭焉故祫谓之朝享以合羣祖为不足又禘其祖之所自出故禘谓之追享夫祖之所自出始祖也而其下曰羣祖知其始祖以下皆称祖矣自唐虞夏商无追王先代之文而武王周公追王太王王季以臣子而王其君祖孔子称为达孝故记曰武王上治祖祢尊尊也又谥议曰帝王功业隆盛引古者祖有功之义得称祖此皆经书所载稽考可据者也窃谓惟圣字可以赞扬大行皇帝之峻德惟祖号可以显彰大行皇帝之隆功上谕谓大行皇帝论继统则为守成论勋业实为开创朕意宜崇祖号方副丰功此非皇上及诸臣数百人之心实天下亿兆之公心亦非今日在廷诸臣之论实千万世之公论也臣等公拟敬上尊谥曰合天弘运文武睿哲恭俭宽裕孝敬诚信功德大成仁皇帝庙号曰圣祖天下万世称曰圣祖仁皇帝奉旨诸王大臣官员深悉我皇考一生神圣实行同心合词恭上尊称甚惬朕怀朕之哀思庶可稍释谕毕世宗宪皇帝亲刺指血圈本内圣祖二字敬恭高捧授大学士等赍出宣示羣臣雍正元年二月乙巳恭奉册宝上尊谥
　　乾隆元年三月乙巳恭加上中和二字
　　世宗敬天昌运建中表正文武英明宽仁信毅大孝至诚宪皇帝 【雍正十三年十一恭上】 
　　雍正十三年九月巳亥皇上登极庚子谕礼部曰自古圣帝明君功德大成必有显号徽称以昭垂万世典至巨也我皇考大行皇帝乘干建极抚御万邦锡福諴民德化翔洽虔恭寅畏昭事苍穹郊祀祈年必亲必敬钦承祖烈光大前猷至孝肫诚千古未有当皇祖上宾时尽制尽哀丧仪隆备亲送梓宫屡谒陵寝岁时瞻拜御容举念常伸孺慕继显谟之盛推锡类之仁宸衷祗敬则朝干夕惕厯久弥勤亲政忧劳则盛暑祈寒未尝稍间整纲饬纪明目达聪施措咸宜德威并用笃宗室则立学以隆教育惠八旗则锡帑以备吉凶厚臣工而加俸养廉眷忠良而建祠赐祭励廉能以察吏宏荐拔以罗才广耤田以重农桑定品式以崇节俭重道则经筵岁举爱士则科目频加隆先师五代之王封新阙里千秋之庙貌修明典礼怀柔百神厚植纲常旌扬节孝蠲逋减赋不惜亿万之帑金开垦筑堤永享万年之乐利备赈则广行积贮养兵则优赡身家律例则厘定科条谳决则特详咨酌广开言路详示朱批洞嘱羣情虑周六合大阅以诘戎兵训练以修武备睿谟独运而小丑立奏荡平圣武布昭而荒徼永图绥靖开天明道圣学高深觉世牖民宸章炳焕阐圣贤之精蕴宣心性之圆机函葢古今彪烁宇宙天心协应有感必通德盛化神诸瑞毕至古帝王之良法善政至皇祖而集其大成我祖宗之骏烈鸿猷迨皇考而益彰善述眇予冲子寅奉丕基仰惟功德之隆宜备尊崇之典敬循礼制恭上尊谥庙号尔部详察典礼具奏是日礼部奏谨查康熙六十一年恭上圣祖仁皇帝尊谥庙号奉大行皇帝谕旨以追崇大典攸关理宜佥谋共协令诸王大臣等会同九卿詹事科道文官六品以上武官四品以上详考旧章从公确议今大行皇帝尊谥庙号礼制崇重（臣）等谨遵旧典仍请会同诸王大臣齐集廷臣详慎公议昭垂万世奉谕旨是敬谨确议具奏是月乙巳王等文武诸臣议奏自古帝王抚驭寰区功德隆盛有博厚高明之实则必有隆烁颢懿之名是故于尧曰钦明文思于舜曰浚哲文明所以着盛德之形容而垂万年之轨则也钦惟大行皇帝丕冒八埏曲成万物有与天同体之德有敬天行健之功祗奉郊坛必亲荐享端居宫禁亦凛明威旸雨偶愆斋心而默祷嘉祥屡告让美而弗居昭事存乎旦明感通捷于影响当天庥之滋至绵景运于方隆抚列圣式廓之版章益渐之以声教取四海咸熙之臣庶更霈之以恩膏安愈求安圣不自圣惟精惟一建中于民克俭克勤表正自上执权衡以御物偏党之习潜消定模范以示人仁让之风溥洽官常于是而肃士品于是而端民俗于是而湻物情于是而畅嘉禾芝草醴泉庆云之瑞充塞于寰中荷兰日本暹罗苏禄之琛辐辏乎阙下凡此运会之弥昌弥炽皆由圣德之可法可传至乃学贯天人辞成典诰敷治平之大道阐性命之微言岁举经筵首诣太学新阙里千秋之庙貌隆先师五代之王封广励胶庠修明典礼定宗学之制开国书之科博访源儒徧立书院大行皇帝之诞敷文教有如此者惟仁必勇不怒而威选将悉有用之材练兵于无事之日天戈所指青海献俘帝命甫申西陲纳欵化蛮荒为郡县靖蕃落于边隅大行皇帝之布昭圣武有如此者志迈百王心通庶务事无难易锐若发机人有忠邪洞如观火谋畧出羣工之上照临周六合之遥大行皇帝之英姿天挺明睿夙成有如此者坦怀应物博爱为心不以一眚弃才不使一夫失所惇叙九族容保万方厚百官而倍与廪糈惠八旗而时加恤赉闾井必预谋其乐利兵丁各优赡其身家减赋蠲逋不惜帑金之亿万详刑谳狱允厘令典之三千盛暑而曲贷囚徒小祲而徧赒贫户大行皇帝之宽则得众仁以长人有如此者道循物而无违德有常而不息本实心以宣为政令春温秋肃俨如四序之罔愆由定力而发为勤勤旰食宵衣不以片时而少斁大行皇帝之信必由中毅以持久有如此者经曰圣人之德无以加于孝我大行皇帝昔在藩封晨昏尽礼及传丕绪哀敬竭情亲送梓官屡谒陵寝三载始还吉服四时恒拜御容体圣祖之心以为心法圣祖之政以为政耕耤着为定例爰奉太庙之粢盛贤良建有专祠尤眷先朝之耆旧德教加于百姓孺慕极于终身大烈光前贻谋昌后孔子称虞舜曰大孝惟大行皇帝足以当之若夫诚者天之道也成己成物之全德也我大行皇帝以此享帝享亲以此尽心尽性以此用人行政以此觉世牖民诸臣敬奉之朱批万国共闻之谕旨固巳言之谆复莫不凛为曲章暨夫龙驭上宾特颁遗诏敬聆至诚之训仰思无间之功圣学高深浑然一理神明冲穆俨在重霄子思曰惟天下至诚为能经纶天下之大经立天下之大本知天地之化育惟大行皇帝足以当之夫中以宅心正以体政文以敷化武以定功英以决疑明以烛理宽以居之仁以行之信以成之毅以守之而皆本之于大孝运之以至诚此洵圣德之全与天同体可为万世法者也臣等按虞书曰率作兴事慎乃宪书传曰宪法也说命曰惟天聪明惟圣时宪文曰监于先王成宪周礼疏曰悬法以示人曰宪中庸亦云宪章文武葢惟宪天立教之圣人然后能慎法度兴政事俾万世奉为成宪守而不忘若虞舜商汤周之文王武王皆是也窃谓大行皇帝尊谥于宪为宜又按礼记祖有功宗有德是故有虞氏祖颛顼而宗尧夏后氏祖颛顼而宗禹商人祖契而宗汤周人祖文王而宗武王周公作无逸则称商有三宗周文武之庙并称世室公羊传曰世世不毁也中庸曰君子动而世为天下道行而世为天下法言而世为天下则窃惟大行皇帝庙号宜称世宗与太祖太宗世祖圣祖并为百世不祧之庙臣等公拟敬上尊谥曰敬天昌运建中表正文武英明宽仁信毅大孝至诚宪皇帝庙号曰世宗天下万世称曰世宗宪皇帝足以显扬大德表着巍功与日月而齐光偕山河而并永矣谨奏奉谕旨诸王大臣公同议上皇考大行皇帝尊谥曰宪皇帝庙号世宗于我皇考至德鸿猷实相符合礼称祖有功宗有德庙号乏称祖称宗均属尊崇之极而象功昭德惟期允当方协至公昔我皇祖圣祖仁皇帝久道化成身兼创守平定逆藩扫清朔漠神功骏烈自古莫与比隆庙号定应称祖皇考大行皇帝善继善述敬天勤民十三年来宵旰忧劳咸熙庶绩贻万年之景福固百代之丕基庙号世宗正合古宗有德之义上配列祖百姓不祧此乃天下万世之定论非在廷诸臣尊崇君父敷扬称颂之私情尤非朕一人哀感隆恩表彰盛德之私愿所能强置一词也在我皇考神谟垂于宇宙厚泽洽于臣民即罄竭揄扬难尽万一今据所奏敬拟上尊谥庙号详慎公当足以昭示万年朕心深为忍惬所有应行典礼该部敬谨查议具奏十一月丁未恭奉册宝上尊谥
　　皇朝通志卷四十八
　　●皇朝通志卷四十九 
　　谥略二 
　　○谥略二 
　　列后尊谥
　　△列后尊谥
　　原皇后
　　直皇后
　　翼皇后
　　宣皇后 【俱顺治五年十一月追尊恭上】 
　　孝慈昭宪敬顺仁徽懿德庆显承天辅圣高皇后 【乾隆元年三月恭加上】 
　　崇德元年四月丙戌恭上孝慈昭宪纯德贞顺成天育圣武皇后尊谥
　　康熙元年恭改上尊谥曰孝慈昭宪敬顺庆显承天辅圣高皇后
　　雍正元年八月己酉恭加上仁征二字
　　乾隆元年三月乙巳恭加上懿德二字
　　孝端正敬仁懿哲顺慈僖庄敏辅天协圣文皇后 【乾隆元年三月恭加上】 
　　顺治七年二月丁酉恭上孝端正敬仁懿庄敏辅天协圣文皇后尊谥
　　雍正元年八月己酉恭加上哲顺二字
　　乾隆元年三月乙巳恭加上慈僖二字
　　孝庄仁宣诚宪恭懿至德纯徽翊天启圣文皇后 【乾隆元年三月恭加上】 
　　康熙二十七年正月辛巳圣祖仁皇帝谕礼部曰大行太皇太后圣德母仪昭示万国昔奉我皇祖太宗文皇帝赞宣内政诞育我皇考世祖章皇帝顾复劬劳受无疆休大一统业朕践阼方在冲龄仰荷我圣祖母训诲恩勤以至成立晨昏依恋三十余年方期洊享遐龄茂膺繁祉讵意适遭违豫奄忽上宾朕哀疚之深五中摧绝昊天罔极报德实难缅惟厚泽深仁信足炳传简册非荐隆号莫展哀诚宜恪遵彝宪恭上尊谥垂示无穷以忍朕尊亲之意着内阁翰林院詹事符会同拟奏其应行典礼尔部详议以闻内阁等衙门恭拟尊谥二道进呈奉旨应上太皇太后尊谥曰孝庄仁宣诚宪恭懿翊天启圣文皇后十月乙卯恭上尊谥
　　雍正元年八月己酉恭加上至德二字
　　乾隆元年三月乙巳恭加上纯徽二字
　　孝惠仁宪端懿慈淑恭安纯德顺天翼圣章皇后 【乾隆元年三月恭加上】 
　　康熙五十六年十二月己亥大学士马齐嵩祝李光地萧永藻王掞奏查康熙二年恭上慈和皇太后尊谥内阁翰林院择二十四字分为两条具奏奉旨尊为孝康慈和庄懿恭惠崇天育圣今恭上大行仁宪恪顺诚惠纯淑端禧皇太后尊谥臣等会同翰林院依例敬择具奏奉旨此奏甚属错误尔等恭瞻太庙奉先殿二位文皇后神主便知其误矣庚子大学士等奏臣等遵旨恭诣太庙谨瞻神位见孝端孝庄两太皇太后并从太宗文皇帝庙号俱有文字臣等愚昧查康熙二年慈和皇太后尊谥旧档仅拟尊谥字样具奏未将康熙九年奉旨慈和皇太后从世祖章皇帝庙号升祔太庙之例不以章皇后字样一并写出甚属错误因将所拟字内敬写章皇后字样具奏得旨此事不比寻常但声明错误则已该部严察具奏所拟尊谥亦未明晰朕记太皇太后徽号字样甚多即就原徽号字内删减议定并未改换今通行改拟恐于例有不合丙午大学士等奏臣等恭查旧档太皇太后徽号原有昭圣慈寿恭简安懿章庆敦惠温庄康和仁宣弘靖二十字宾天之后恭上尊谥将原字减去十五字留五字又添拟七字尊为孝庄仁宣诚宪恭懿翊天启圣文皇后升祔太庙瑟和皇太后徽号原有慈和二字后尊为孝康慈和庄懿恭惠崇天育圣皇后康熙九年升祔太庙时添写章字大行皇太后徽号原有仁宪恪顺诚惠纯淑端禧十字今钦遵上谕照追上太皇太后尊谥例将原字内留五字添拟七字尊为孝惠仁宪端懿纯德顺天翼圣章皇后又将原字内留四字添拟八字尊为孝惠仁宪庄定端纯顺天翼圣章皇后恭候皇上训示得旨前一条所拟是五十七年三月辛酉恭上尊谥
　　雍正元年八月己酉恭加上慈淑二字
　　乾隆元年三月乙巳恭加上恭安二字
　　孝康慈和庄懿恭惠温穆端靖崇天育圣章皇后 【乾隆元年三月恭加上】 
　　康熙二年五月甲什恭上大行慈和皇太后尊谥曰孝康慈和庄懿恭惠崇天育圣皇后康熙九年二月庚戌圣祖仁皇帝谕礼部曰慈和皇太后诞育朕躬未遂孝养思慕之忱每切于怀虽已上尊谥但今升祔太庙配食皇考典礼关系重大其应进谥号着议政王贝勒大臣九卿科道会同详议具奏是月丁巳议政王等恭议太祖高皇帝皇后称高皇后太宗文皇帝皇后称文皇后今慈和皇太后配祀世祖章皇帝前上孝康慈和庄懿恭惠崇天育圣尊谥亦宜加上尊谥为章皇后得旨是五月丙辰朔恭加上尊谥
　　雍正元年八月己酉恭加上温穆二字
　　乾隆元年三月乙巳恭加上端靖二字
　　孝诚恭肃正惠安和淑懿俪天襄圣仁皇后 【乾隆元年二月恭加上】 
　　康熙十三年五月辛未圣祖仁皇帝谕礼部曰皇后赫舍哩氏作配朕躬己经六载上事太皇太后皇太后克尽诚孝佐朕内治尤极敬勤节俭居身宽仁逮下宫闱式化淑德彰闻兹于康熙十三年五月初三日崩逝惓怀懿范痛悼弥深宜有称谥以垂永久着内阁翰林院会同拟奏应行典礼尔部详察以闻大学士等恭议上尊谥曰仁孝皇后得旨是六月庚申行册谥礼康熙六十一年十二月追上尊谥曰仁孝恭肃正惠安和俪天襄圣皇后
　　雍正元年四月改上尊谥曰孝诚恭肃正惠安和俪天襄圣皇后九月庚辰恭加上尊谥曰孝诚恭肃正惠安和俪天襄圣仁皇后
　　乾隆元年三月乙巳恭加上淑懿二字
　　孝昭静淑明惠正和安裕钦天顺圣仁皇后 【乾隆元年二月恭加上】 
　　康熙十七年三月癸酉圣祖仁皇帝谕礼部曰皇后钮祜禄氏端懿夙著作配朕躬奉事太皇太后皇太后恪恭婉顺殚竭孝忱正位宫闱节俭宽仁克襄内治芳型伊始淑德弥彰兹于康熙十七年二月二十六日崩逝追念壸仪良深痛悼宜有称谥以垂永久着内阁翰林院会同拟奏其应行典礼尔部详察速议具奏大学士等恭议上尊谥曰孝昭皇后得旨依议闰三月辛酉行册谥礼康熙六十一年十二月恭上尊谥曰孝昭静淑明惠正和钦天顺圣皇后
　　雍正元年九月庚辰恭加上仁字
　　乾隆元年三月乙巳恭加上安裕二字
　　孝懿温诚端仁宪穆和恪奉天佐圣仁皇后 【乾隆元年三月恭君上】 
　　康熙二十八年七月壬寅圣祖仁皇帝谕礼部曰皇后佟氏淑德夙成芳徽懋着侍奉皇太后克尽孝诚抚育诸子悉均戡爱禔躬敬慎御下宽仁武备仪型宫闱胥化顷遵慈谕作配朕躬尚期内治之永襄何意沈疴之难起兹于康熙二十八年七月初十日崩逝睠怀懿范痛悼良深宜有称谥以垂永久着内阁翰林院会同拟奏其应行典礼尔部详查速议以闻寻大学士等恭议上尊谥曰孝懿皇后得旨依议九月乙卯行册谥礼康熙六十一年十二月恭上尊谥曰孝懿温诚端仁宪穆奉天佐圣皇后
　　雍正元年九月庚辰恭加上仁字
　　乾隆元年三月乙巳恭加上和恪二字
　　孝恭宣惠温肃定裕慈纯赞天承圣仁皇后 【乾隆元年三月恭加上】 
　　雍正元年五月甲辰世宗宪皇帝谕曰朕惟尊亲之典首重易名圣善之修必崇显号我皇妣大行皇太后諯庄恭肃慈惠安和奉侍先皇壸仪茂着诞育冲藐母道备隆顾复恩周命提义尽宽仁逮下泽哈宫庭谦俭持躬化流禁掖朕继承大统嗣服鸿基方期合万国之欢心奉慈闱之色养不意遽遭大故仙驭上升抱痛衔哀感深罔极惟藉显扬之典少申孝慕之诚允宜稽考彝章廌升尊谥六月丁巳大学士等恭拟上尊谥曰孝恭宣惠温肃定裕赞天承圣仁皇后得旨是八月已未恭奉册宝上尊谥
　　乾隆元年三月乙巳恭加上慈纯二字
　　孝敬恭和懿顺昭惠佐天翊圣宪皇后 【雍正十三年十一月恭上】 
　　雍正九年十月甲午世宗宪皇帝谕礼部曰皇后纳喇氏作配朕躬经四十载奉事皇祖妣孝惠章皇后皇考圣祖仁皇帝皇妣孝恭仁皇后克尽忱深蒙慈爱服膺朕训厯久而敬德弥纯懋着坤仪正位而小心益至居身节俭待下宽仁慈惠播于宫闱柔顺发于诚悃昔年藩邸内政聿修九载中宫德辉逾耀兹于雍正九年九月二十九日崩逝惓惟阃职襄赞多年追念诚徽良深痛悼宜加称谥以永休光着内阁翰林院拟上应行典礼尔部详察议奏特谕癸卯大学士等恭议上尊谥曰孝敬皇后得旨依议十二月己亥行册谥礼
　　雍正十三年九月己亥皇上登极癸卯谕礼部曰朕惟政治莫先于崇孝徽称首重于易名天地之覆载同功帝后之尊亲一体钦惟孝敬皇后作配皇考懋着坤仪孝德夙洽于宫闱仁惠久孚于壸掖朕躬承顾复备荷恩慈恭上皇考大行皇帝尊谥宜并追崇恭上尊谥以展孝思尔等详查典礼具奏十一月戊戌总理事务王大臣会同礼部议上窃惟尊亲之典帝后同称孝慕之忱显扬并切溯有娀于殷世祥祉攸凝纪太姒于周诗徽音永炳矧系圣代之母仪宜有加崇之显号钦惟孝敬皇后功符坤载德协干元笃诚孝于宫庭动循礼则懋勤劳于壸掖翊赞谟猷温恭备着夫嘉徽和慎聿昭其淑德丕宣阃教化启肃雝共被仁慈恩推鞠育庆升平而佐理帝治弥昭贻福祉以垂庥孝思倍挚臣等恭遵谕旨敬考彝章谨拟恭上尊谥曰孝敬恭和懿顺昭惠佐天翊圣宪皇后伏候命下之日一切应行典礼交与该衙门敬谨办理谨奏奉旨是依议十一月丙辰恭奉册宝上尊谥
　　孝圣慈宣康惠敦和敬天光圣宪皇后 【乾隆四十二年三月恭上】 
　　乾隆四十二年正月辛卯奉皇上谕旨大行皇太后坤元协德懋着徽音四十二年母仪天下尊养兼隆福德备至实古今史册所未有今忽遭仙驭升遐朕心哀痛不能稍释敬稽典礼宜隆谥号以表尊崇第至德难名实非臣下拟议所能切当朕欲亲尊为孝圣宪皇后其令大学士九卿公议可否如是及所有节次晋加徽号其中或有按例应行酌减及应增加字样仍着敬谨详议具奏二月己亥大学士等遵旨议奏臣等伏考厯代母后尊谥自汉明帝始建光烈之称厥后典制相仍着于史册而所上谥号类皆出于臣下由其徽音令德虽有不同而考礼定名尚易比拟故也钦惟大行皇太后诞育皇躬母仪天下备福寿者八十六载受孝养者四十二年合九州岛万国以尊亲萃五世一堂而颐乐鸿称迭晋庆典便蕃扶辇环亿兆之胪欢欵关集鲽鹣之来贺蠲租锡类而感洽羣黎偃武集勋而威宣诸徼凡我皇上之功德巍盛悉由圣母之美善崇隆敬仰懿徽与天无极洵非寻常谥号所得形容万一惟我皇上本至孝以定典章宣示谕旨以至德难名亲尊为孝圣宪皇后仍令臣等集拟具奏
　　（臣）等谨案郑樵通志所载上谥百三十有一前缀以神圣并列考之宋代有慈圣光献曹后宣仁圣烈高后虽以圣为谥尚属铺张扬厉之文而于大行受大名之义均有未当今大行皇太后之至德实为史牒所未有诚如谕旨难以名言惟钦定为孝圣乃克崇阐洪仪昭示奕禩揆之古来谥议允为式协舆论诣之廷臣寀莫能复赞一词至厯年恭晋徽号奉旨有按例酌减又应增加字样（臣）等谨查孝庄文皇后徽号二十字孝惠章皇后徽号十字恭上尊谥时俱敬列十二字今大行皇太后徽号系十八字臣等遵旨详议于徽号拟用六字又照例增加四字恭上尊谥曰孝圣慈宣康惠敦和敬天光圣宪皇后以符礼制谨合词具奏伏候钦定奉谕旨是依议三月壬午恭奉册宝上尊谥
　　孝贤皇后 【乾隆十三年四月恭上】 
　　乾隆十三年四月乙卯礼部恭议上大行皇后尊谥曰孝贤皇后奉旨依议
　　皇朝通志卷四十九 
　　●皇朝通志卷五十 
　　谥略三 
　　○谥略三 
　　追封 
　　△追封 
　　皇后谥 
　　皇贵妃谥 
　　贵妃谥 
　　妃谥 
　　皇子谥 
　　公主谥 
　　和硕亲王谥 
　　多罗郡王谥 
　　亲王世子谥 
　　多罗贝勒谥 
　　固山贝子谥 
　　奉恩镇国公谥 
　　奉恩辅国公谥 
　　奉恩镇国将军谥 
　　奉恩辅国将军谥 
　　奉恩将军谥 
　　 皇后谥 
　　孝献庄和至德宜仁温惠端敬皇后 【顺治十七年八月恭上】 
　　顺治十七年八月甲辰世祖章皇帝谕礼部日皇贵妃栋郭氏于八月十九日薨逝奉圣母皇太后谕旨皇贵妃佐理内政有年淑德彰闻宫闱式化倏尔薨逝予心深为痛悼宜追封为皇后以示褒崇朕仰承慈谕特用追封加之谥号谥曰孝献庄和至德宣仁温惠端敬皇后其应行典礼尔部详察速议具奏丙午礼部奏行追封礼越三日具册宝追封上谥
　　 皇贵妃谥 
　　悫惠皇贵妃 【乾隆八年六月谥】 
　　敬敏皇贵妃 【雍正元年六月追谥】 
　　惇怡皇贵妃 【乾隆三十三年四月谥】 
　　（臣）等谨按以上俱圣祖仁皇帝皇贵妃
　　敦肃皇贵妃 【雍正三年十一月谥】 
　　纯懿皇贵妃 【乾隆五十年二月谥】 
　　（臣）等谨按以上俱世宗宪皇帝皇贵妃
　　慧贤皇贵妃 【乾隆十年四月谥】 
　　哲悯皇贵妃 【乾隆十年四月谥】 
　　淑嘉皇贵妃 【乾隆二十年十二月谥】 
　　纯惠皇贵妃 【乾隆二十五年五月谥】 
　　令懿皇贵妃 【乾隆四十年正月谥】 
　　 贵妃谥 
　　（臣）等谨按会典贵妃以下无谥奉特旨者予谥
　　温僖贵妃 【康熙三十四年十一月谥】 
　　（臣）等谨按以上圣祖仁皇帝贵妃
　　 妃谥 
　　敏惠恭和元妃 【崇德六年十月谥】 
　　（臣）等谨按以上太宗文皇帝妃
　　 皇子谥 
　　皇长子追封和硕定亲王永璜谥安 【乾隆十五年三月谥】 
　　皇二子追封
　　皇太子永琏谥端慧 【乾隆三年十月谥】 
　　皇四子多罗履郡王永臹谥端 【乾隆四十二年三月谥】 
　　皇五子和硕荣亲王永琪谥纯 【乾隆三十一年三月谥】 
　　皇七子永琮谥悼敏 【乾隆十三年正月谥】 
　　 公主谥 
　　（臣）等谨按会典公主无谥奉特旨者子谥
　　端献长公主 【康熙二年十月谥】 
　　端顺长公主 【康熙二年十月】 
　　 和硕亲王谥 
　　和硕礼亲王代善谥烈 【康熙十年六月追谥】 
　　和硕郑亲王济尔噶朗谥献 【康熙元年二月谥】 
　　和硕睿亲王多尔衮谥忠 【乾隆四十二年正月追谥】 
　　乾隆四十三年正月奉谕旨睦亲彰善王政宜先继绝昭屈圣经所重朕自临御以来间日恭阅列祖列宗实录一册因得备知祖宗创业艰难及尔时懿亲荩臣勤劳佐命底定中原伟伐殊功实为从古所未有而当时策勋锡爵荣号崇封所以酬答者本从优厚迨其后或有及身缘事旋被降削者或有子孙承袭更易封号者迄今平情准理若不为之溯述阐扬追复旧恩于心实有所未惬因念睿亲王多尔衮当开国时首先统众人关扫荡贼氛肃清宫禁分遣诸王追歼流寇抚定疆陲一切创制规模皆所经画寻即奉迎世祖车驾入都定国开基以成一统之业厥功最着顾以摄政有年威福不无专擅诸王大臣未免畏而忌之遂致殁后为苏克萨哈等所构授款于其属人首告诬以谋逆经诸王定罪除封其时我世祖章皇帝实尚在冲龄未尝亲政也夫睿王果萌异志则方兵权在握何事不可为且吴三桂之所迎胜国旧臣之所奉止知有摄政王耳其势更无难号召即我满洲大臣心存忠笃者自必不肯顺从然彼诚图为不轨无难潜锄异已以逞逆谋乃不于彼时因利乘便直至身后以敛服僭用明黄龙衮指为觊觎之证有是情理乎况英亲王阿济格其同母兄也于追捕流贼回京时诓报李自成身死且不候旨班师睿王即遣员斥责其非并免王公等往迎之礼又因阿济格出征时胁令巡抚李鉴释免逮问道员及擅至鄂尔多斯土默特取马令议其罪降为郡王平日辨理政务秉公持正若此是果有叛志无叛志乎又实录载睿王集诸王贝勒贝子公大臣等遣人传语曰今观诸王贝勒大臣但知谄媚于予未见有尊崇皇上者予岂能容此昔太宗升遐嗣君未立英王豫王跪请予即尊位予曰尔等若如此予当自刎誓死不从遂奉皇上缵承大统似此危疑之时以予为君予尚不可今乃不敬皇上而媚予予何能容自今以后有尽忠皇上者予用之爱之其不尽忠不敬事皇上者虽媚予予不尔宥也且云太宗恩育予躬所以特异于诸子弟者盖深信诸子之成立惟予能成立之每览实录至此未尝不为之堕戾则王之立心行事实能笃忠荩感厚恩深明君臣大义尤为史册所罕觏使王彼时如宋太宗之处心积虑则岂肯复以死固辞而不为邪说摇惑耶乃令王之身后欠抱不白之冤于泉壤心甚悯焉假令当时王之逆迹稍有左验削除之罪果出于我世祖圣裁朕亦宁敢复翻成案乃实由宵小奸谋构成冤狱而王之政绩载在实录者皆有大功而无叛逆之迹又岂可不为之昭雪乎昨于乾隆三十八年因其茔域欠荒特敕量为缮葺并准其近支以时祭扫然以王之生平尽心王室尚不足以慰彼成劳朕以为应加恩复还睿亲王封号追谥曰忠补入玉牒并令补继袭封照亲王园寝制度修其茔墓仍令太常寺春秋致祭其原传尚有未经详叙者并交国史馆恭照实录所载敬谨辑录添补宗室王公功绩传用昭彰阐宗勋至意
　　和硕豫亲王多铎谥通 【康熙十年六月追谥】 
　　和硕肃亲王豪格谥武 【顺治十三年九月追谥】 
　　和硕敬谨亲王尼堪谥庄 【顺治十年十月谥】 
　　追封和硕亲王达尔罕巴图鲁贝勒舒尔哈齐谥庄 【顺治十年五月追谥】 
　　追封和硕亲王镇国公祜塞谥忠顺 【顺治十年五月追谥】 
　　（臣）等谨按亲王谥例用一字国初诸王惟忠顺亲王谥有二字者葢由赐谥在顺治十年时追封为多罗郡王而郡王尚未定用一字谥之例故谥用二字与慧哲宣献通达诸郡王同康熙二十年始定例郡王亦用一字谥详具下
　　多罗郡王条和硕巽亲王满达海谥简 【顺治十二年八月谥】 
　　和硕饶余亲王阿巴台谥敏 【康熙十年六月追谥】 
　　和硕承泽亲王硕色谥裕 【康熙十年六月追谥】 
　　和硕襄亲王博穆博果尔谥昭 【康熙十年六月追谥】 
　　和硕颕亲王萨哈廉谥毅 【康熙十年六月追谥】 
　　和硕简亲王济度谥纯 【康熙十年六月追谥】 
　　和硕敬谨亲王尼实哈谥悼 【康熙六年三月谥】 
　　和硕显亲王福寿谥懿 【康熙九年二月谥】 
　　和硕简亲王德色谥慧 【康熙九年四月谥】 
　　和硕纯亲王隆禧谥靖 【康熙十八年七月谥】 
　　和硕安亲王岳罗谥和 【康熙二十八年闰三月谥】 
　　和硕康亲王杰书谥良 【康熙三十六年闰三月谥】 
　　和硕简亲王雅布谥修 【康熙四十年十月谥】 
　　和硕显亲王丹臻谥密 【康熙四十一年六月谥】 
　　和硕裕亲王福全谥宪 【康熙四十一年八月谥】 
　　和硕康亲王椿泰谥悼 【康熙四十八年六月谥】 
　　追封和硕简亲王巴尔堪谥武襄 【雍正元年正月谥】 
　　（臣）等谨按简亲王巴尔堪本系辅国将军其谥武襄时追封为辅国公未封亲王故用两字谥
　　和硕庄亲王博果铎谥靖 【雍正元年二月谥】 
　　追封和硕理亲王允礽谥密 【雍正二年十二月谥】 
　　和硕湻亲王允佑谥度 【雍正八年四月谥】 
　　和硕怡亲王允祥谥贤 【奏雍正八年六月谥】 
　　雍正八年五月癸未礼部奏和硕怡亲王薨逝恭候皇上特赐谥号勒石奉旨怡亲王之懿德鸿勋自应锡以上谥但恐一字不足以彰王之美善古者有大功则赐之美号以表扬之朕曾亲书忠敬诚直勤慎廉明八字赐王字字皆王之实迹今应否于谥号之上加此八字取古人申锡美号之义着大学士九卿会议具奏六月壬寅大学士九卿等遵旨议奏怡亲王忠孝居心恪勤为国皇上笃念忠勋以一字未足彰王之美善特欲将从前御书赐王忠敬诚直勤慎廉明八字加于谥号之上洵乎奉天道以彰善合人心之至公于古人申锡美号之义实相符契至其一字之谥照例请旨奉谕旨怡亲王申锡美号之典与古礼相符庶足表王生平之美善朕心深忍着依议行其一字之谥着宗人府会同大学士定议具奏是月丙辰宗人府奏怡亲王一字之谥奉旨仍令臣等集议臣等公拟谥法内可以包举众美者敬呈六字恭候钦定奉谕旨怡亲王谥号着用贤字
　　康熙六十一年十一月廷臣旨拟皇考圣祖仁皇帝尊谥朕刺指血濡笔恭定今吾弟怡亲王谥号朕滴泪研朱以定将此并谕王大臣等知之
　　和硕恒亲王允祺谥温 【雍正十年五月谥】 
　　追封和硕简亲王巴赛谥襄愍 【乾隆元年五月谥】 
　　（臣）等谨按简亲王巴赛系乾隆十八年追封亲王其谥襄愍以辅国公故用两字谥
　　迫封和硕亲王福惠谥怀 【雍正十三年十一月追谥】 
　　追封和硕亲王弘晖谥端 【雍正十三年十一月追谥】 
　　和硕果亲王允礼谥毅 【乾隆三年四月谥】 
　　和硕康亲王冲安谥修 【乾隆三年四月谥】 
　　追封和硕庄亲王弘普谥恭勤 【乾隆八年闰四月谥】 
　　和硕简亲王德沛谥仪 【乾隆十七年九月谥】 
　　和硕康亲王巴尔图谥简 【乾隆十八年五月谥】 
　　和硕简亲王奇通阿谥勤 【乾隆二十八年七月谥】 
　　和硕履亲王允祹谥懿 【乾隆二十八年九月谥】 
　　和硕庄亲王允禄谥恪 【乾隆三十二年三月谥】 
　　和硕和亲王弘昼谥恭 【乾隆三十五年八月谥】 
　　和硕显亲王衍潢谥谨 【乾隆三十七年二月谥】 
　　和硕和亲王永璧谥勤 【乾隆三十七年四月谥】 
　　和硕諴亲王允秘谥恪 【乾隆三十二年十一月谥】 
　　和硕恒亲王弘晊谥恪 【乾隆四十年七月谥】 
　　和硕简亲王丰讷亨谥恪 【乾隆四十一年二月谥】 
　　和硕肃亲王蕴着谥勤 【乾隆四十三年五月谥】 
　　和硕怡亲王弘晓谥僖 【乾隆四十三年五月谥】 
　　和硕郑亲王济哈纳谥恭 【乾隆四十九年七月谥】 
　　 多罗郡王谥 
　　（臣）等谨按国初诸郡王谥多用二字亦间有用一字者自康熙二十年六月奉圣祖仁皇帝谕追谥郡王满汉文俱用一字后遂为定例云
　　追封多罗郡王额尔衮谥慧哲 【顺治十年五月追谥】 
　　追封多罗郡王界堪谥宣献 【顺治十年五月追谥】 
　　追封多罗郡王雅尔哈齐谥通达 【顺治十年五月追谥】 
　　多罗郡王塔尔纳谥敏思 【顺治十四年十月谥】 
　　多罗谦郡王斡克达谥襄 【康熙十年六月追谥】 
　　多罗衍禧郡王罗罗珲谥介 【康熙十年六月追谥】 
　　多罗敏郡王勒度谥简 【康熙十年六月追谥】 
　　多罗郡王精济谥怀愍 【康熙十年六月追谥】 
　　多罗顺承郡王勒克德珲谥恭惠 【康熙十年六月追谥】 
　　多罗温郡王孟额谥良 【康熙十三年七月谥】 
　　多罗温郡王佛永辉谥哀 【康熙十七年二月谥】 
　　多罗平郡王克铎谥比 【康熙二十一年七月谥】 
　　多罗平郡王纳尔福谥悼 【康熙四十年八月谥】 
　　多罗安郡王玛尔珲谥悫 【康熙四十八年十一月谥】 
　　多罗顺承郡王诺罗布谥忠 【康熙五十六年二月谥】 
　　多罗愉郡王允谥恪 【雍正九年二月谥】 
　　多罗诚郡王允祉谥隐 【乾隆二年九月谥】 
　　多罗顺承郡王熙良谥恪 【乾隆九年七月谥】 
　　追封多罗信郡王公依布谥恪勤 【乾隆十一年闰三月谥】 
　　（臣）等谨按信恪勤郡王予谥时系辅国公是以用二字谥
　　多罗平郡王福彭谥敏 【乾隆十四年二月谥】 
　　多罗平郡王庆宁谥僖 【乾隆十六年二月谥】 
　　多罗恂郡王允禵谥勤 【乾隆二十年四月谥】 
　　多罗顺承郡王泰裴英阿谥恭 【乾隆二十一年九月谥】 
　　多罗慎郡王允禧谥靖 【乾隆二十三年七月谥】 
　　多罗信郡王德昭谥懿 【乾隆二十七年五月谥】 
　　多罗宁郡王弘皎谥良 【乾隆二十九年九月谥】 
　　多罗果郡王弘瞻谥恭 【乾隆三十年四月谥】 
　　多罗愉郡王弘庆谥恭 【乾隆三十五年十二月谥】 
　　多罗信郡王如松谥恪 【乾隆三十六年正月谥】 
　　多罗和郡王绵伦谥谨 【乾隆二十九年十二月谥】 
　　多罗湻郡王弘暻谥慎 【乾隆四十二年九月谥】 
　　多罗顺承郡王恒昌谥慎 【乾隆四十三年三月谥】 
　　多罗克勤郡王庆恒谥良 【乾隆四十四年三月谥】 
　　多罗理郡王弘■〈日为〉谥恪 【乾隆四十五年十月谥】 
　　郡王品级原封多罗贝勒允祁谥诚 【乾隆五十年十月谥】 
　　（臣）等谨按康熙九年四月庚申宗人府等衙门题前代旧制诸王薨逝将谥号载于封号之下本朝现行例诸王薨逝给与谥号勒碑不将封号刊勒恐后世之人难晓今臣等酌议薨逝诸王未与谥号者应于封号下加谥号一字已与谥号者仍加写封号得旨允行是书所纂以谥法为主故不与封号相联属云
　　 亲王世子谥 
　　和硕郑亲王世子富尔敦谥悫厚 【顺治十四年十月谥】 
　　 多罗贝勒谥 
　　多罗贝勒喀尔楚珲谥显荣 【顺治八年十一月谥】 
　　追封多罗贝勒卓礼克图贝勒巴雅喇谥刚果 【顺治十年五月追谥】 
　　追封多罗贝勒图伦谥恪僖 【顺治十年五月追谥】 
　　追封多罗贝勒色桑古谥和惠 【顺治十年五月追谥】 
　　追封多罗贝勒辅国公篇古谥靖定 【顺治十年五月追谥】 
　　追封多罗贝勒塔察篇古谥恪恭 【顺治十年六月追谥】 
　　追封多罗贝勒青巴图鲁贝勒穆尔哈齐谥勇壮 【顺治十年六月追谥】 
　　多罗贝勒呼实布谥刚毅 【顺治十四年十月谥】 
　　多罗贝勒都尔呼谥悫厚 【顺治十四年十月谥】 
　　多罗贝勒巴尔楚洪谥和惠 【顺治十四年十月谥】 
　　多罗贝勒齐克新谥怀思 【顺治十八年五月谥】 
　　多罗贝勒昌阿岱谥怀愍 【康熙四年七月谥】 
　　多罗贝勒海山谥僖敏 【乾隆四年闰四月谥】 
　　多罗贝勒允祜谥恭勤 【乾隆九年四月谥】 
　　多罗贝勒领侍卫内大臣弘升谥恭恪 【乾隆十八年六月谥】 
　　多罗贝勒允祎谥简靖 【乾隆二十年三月谥】 
　　多罗贝勒弘明谥恭勤 【乾隆三十二年三月谥】 
　　多罗贝勒永福谥恭恪 【乾隆四十七年十月谥】 
　　 固山贝子谥 
　　追封固山贝子尚建谥贤懿 【顺治十年五月追谥】 
　　固山贝子博和托谥温良 【顺治十一年三月谥】 
　　固山贝子苏布图谥悼愍 【顺治十一年三月谥】 
　　固山贝子努赛谥悼哀 【顺治十一年三月谥】 
　　固山贝子萨弼谥怀愍 【顺治十四年十月谥】 
　　固山贝子吴达海谥襄敏 【顺治十四年十月谥】 
　　固山贝子特尔呼谥恪僖 【顺治十五年三月谥】 
　　固山贝子敦达谥恪恭 【康熙十三年十月谥】 
　　固山贝子富拉塔谥惠献 【康熙十七年六月谥】 
　　固山贝子固尔玛珲谥温简 【康熙二十年十一月谥】 
　　宗人府左宗人礼部尚书镇国公赠贝子吞珠谥恪敏 【康熙五十七年九月谥】 
　　追封固山贝子镇国公准达谥温恪 【雍正四年八月谥】 
　　 奉恩镇国公谥 
　　追封镇国公二等镇国将军阿拜谥勤敏 【顺治十年五月追谥】 
　　镇国公巴布台谥恪僖 【顺治十四年十月谥】 
　　镇国公玛珊谥怀仪 【顺治十五年二月谥】 
　　镇国公僧额谥怀愍 【顺治十五年三月谥】 
　　镇国公温齐喀谥怀思 【顺治十五年三月谥】 
　　镇国公古鼐谥悼愍 【顺治十五年三月谥】 
　　镇国公玛尔图谥怀思 【顺治十五年六月谥】 
　　镇国公果葢谥端纯 【顺治十八年二月谥】 
　　镇国公拉都呼谥端纯 【顺治十八年二月谥】 
　　镇国公高色谥悫厚 【康熙九年八月谥】 
　　镇国公托克托慧谥纯和 【康熙十二年三月谥】 
　　黑龙江将军镇国公扬福谥襄毅 【康熙五十四年十一月谥】 
　　镇国公登色谥恪恭 【雍正二年九月谥】 
　　镇国公诺音托和谥恪顺 【乾隆五年二月谥】 
　　 奉恩辅国公谥 
　　追封辅国公三等辅国将军塔拜谥悫厚 【顺治十年五月追谥】 
　　追封辅国公奉恩将军赖木布谥介直 【顺治十年五月追谥】 
　　追封辅国公达尔察谥刚毅 【顺治十年五月追谥】 
　　辅国公舒古图谥怀思 【顺治十一年三月追谥】 
　　辅国公翁古谥怀愍 【顺治十四年十月追谥】 
　　辅国公锦柱谥怀仪 【顺治十四年十月追谥】 
　　辅国公海兰谥悫厚 【顺治十四年十月追谥】 
　　辅国公实卜实伦谥悼愍 【顺治十四年十月追谥】 
　　辅国公翁武谥悼愍 【顺治十四年十月追谥】 
　　辅国公巴都海谥恪僖 【顺治十七年十月谥】 
　　辅国公满度谥怀思 【顺治十八年五月谥】 
　　辅国公拉实塔谥恪僖 【顺治十八年五月谥】 
　　辅国公都伦谥怀愍 【康熙三年四月追谥】 
　　辅国公穆琛谥悫厚 【康熙十二年三月谥】 
　　宗人府右宗人辅国公都统斡珊谥襄敏 【康熙二十四年正月谥】 
　　辅国公纳图谥敦敏 【乾隆二年闰九月谥】 
　　辅国公苏尔禅谥简恪 【乾隆四年六月谥】 
　　辅国公裕绶谥敏恪 【乾隆五年十二月谥】 
　　辅国公法尔善谥和悫 【乾隆六年三月谥】 
　　辅国公璐达谥恭简 【乾隆六年六月谥】 
　　辅国公爱音图谥敦敏 【乾隆七年二月谥】 
　　辅国公鲁彬谥恪思 【乾隆八年十二月谥】 
　　辅国公齐努珲谥简僖 【乾隆九年九月谥】 
　　辅国公广龄谥敦僖 【乾隆十年十二月谥】 
　　辅国公吉存谥勤僖 【乾隆十二年八月谥】 
　　辅国公逢信谥恭恪 【乾隆十二年八月谥】 
　　辅国公伊尔登谥简恪 【乾隆十四年六月谥】 
　　辅国公弘曣谥恪僖 【乾隆十五年九月谥】 
　　辅国公色尔臣谥温僖 【乾隆十八年二月谥】 
　　辅国公兴宁谥勤僖 【乾隆十八年十二月谥】 
　　辅国公诚保谥温僖 【乾隆十九年十二月谥】 
　　辅国公恒鲁谥恭悫 【乾隆三十七年八月谥】 
　　 奉恩镇国将军谥 
　　镇国将军唐古岱谥克洁 【顺治十一年三月谥】 
　　镇国将军穆尔察谥恪恭 【顺治十四年十月谥】 
　　三等镇国将军苏赫谥怀思 【顺治十四年十月谥】 
　　 奉恩辅国将军谥 
　　追封辅国将军奉恩将军范图谥怀仪 【顺治十年五月追谥】 
　　追封辅国将军奉恩将军巴特玛篇古谥悼殇 【顺治十年五月追谥】 
　　三等辅国将军色克图谥怀仪 【顺治十四年十月追谥】 
　　三等辅国将军色勒伯谥怀仪 【顺治十四年十月追谥】 
　　三等辅国将军琶珀谥怀愍 【顺治十五年二月谥】 
　　三等辅国将军都尔巴谥悫厚 【顺治十五年三月谥】 
　　三等辅国将军巴喀谥怀思 【顺治十五年四月谥】 
　　辅国将军千图谥介直 【顺治十六年二月谥】 
　　辅国将军恩克布谥温僖 【康熙二十年六月谥】 
　　散秩大臣三等辅国将军扎珊谥敏恪 【康熙三十三年九月谥】 
　　辅国将军福尔善谥温僖 【乾隆十年六月谥】 
　　 奉恩将军谥 
　　奉国将军荆州将军尚建宝谥勤僖 【乾隆二十二年五月谥】 
　　奉恩将军谥
　　奉恩将军拉都海谥怀仪 【顺治十四年十月谥】 
　　皇朝通志卷五十
　　●皇朝通志卷五十一 
　　谥略四 
　　○谥略四 
　　额驸谥 
　　藩王谥 
　　民公谥 
　　侯伯谥 
　　子爵谥 
　　大学士谥 
　　领侍卫内大臣谥 
　　协办大学士谥 
　　△额驸谥 
　　太子太保和硕额驸耿昭忠谥勤僖 【康熙二十五年十月谥】 
　　太子太保和硕额驸耿聚忠谥悫敏 【康熙二十六年二月谥】 
　　都统和硕额驸诺穆图谥悫僖 【康熙五十年二月谥】 
　　内大臣都统右翼前锋统领固伦额驸班第谥恭勤 【乾隆十八年四月谥】 
　　和硕超勇亲王固伦额驸策凌谥襄 【乾隆十五年四月谥】 
　　科尔沁亲王固伦额驸色布腾巴尔珠尔谥毅 【乾隆四十年五月谥】 
　　尚书和硕额驸一等忠勇公福隆安谥勤恪 【乾隆四十九年四月谥】 
　　△藩王谥 
　　定南王孔有德谥武壮 【顺治十一年五月谥】 
　　义王孙可望谥恪顺 【顺治十八年五月谥】 
　　靖南王耿继茂谥忠敏 【康熙十年五月谥】 
　　海澄公追赠王爵黄芳度谥忠勇 【康熙十五年三月谥】 
　　平南亲王尚可喜谥敬 【康熙十六年六月谥】 
　　△民公谥 
　　（臣）等谨按一品官以上应否与谥请旨定夺予谥者交内阁撰疑谥号工部给碑价翰林院撰拟碑文二品以下无谥奉特旨者予谥
　　公图尔格谥忠义 【顺治九年六月追谥】 
　　公图赖谥昭勋 【顺治九年六月追谥】 
　　都统三等公和硕图谥端恪 【顺治十二年十月追谥】 
　　定西将军内大臣一等公爱星阿谥敬康 【康熙三年三月谥】 
　　辅政大臣一等公索尼谥文忠 【康熙六年六月谥】 
　　一等公遏必隆谥恪僖 【康熙十三年二月谥】 
　　陕西提督赠公爵给三等精奇尼哈番世职陈福谥忠愍 【康熙十五年三月谥】 
　　太子太保一等海澄公赠太保黄梧谥忠恪 【康熙十六年六月谥】 
　　太子太保一等海澄公赠少保黄芳世谥忠襄 【康熙十七年六月谥】 
　　内大臣一等公噶布喇谥恪僖 【康熙二十年十月谥】 
　　太子太傅议政大臣都统中和殿大学士兼吏部尚书三等公赠少保图海谥文襄 【康熙二十一年二月谥】 
　　内大臣都统一等公舅舅佟国纲谥忠勇 【康熙二十九年十月谥】 
　　领侍卫内大臣一等公费扬古谥襄壮 【康熙四十年九月谥】 
　　兵部尚书公孙征颢谥清端 【康熙五十五年十月谥】 
　　领侍卫内大臣一等公追赠太傅佟国维谥端纯 【雍正元年四月谥】 
　　追封一等公轻车都尉加赠太师佟养真谥忠烈 【雍正元年四月谥】 
　　衍圣公孔毓圻谥恭悫 【雍正元年十二月谥】 
　　领侍卫内大臣一等公音德谥悫敬 【雍正五年十一月谥】 
　　一等海澄公赠太子少保黄芳泰谥襄悫 【乾隆三年五月谥】 
　　一等海澄公黄应缵谥温简 【乾隆六年五月谥】 
　　内大臣品级承恩公凌柱谥良荣 【乾隆十二年四月谥】 
　　追封一等公李荣保谥庄悫 【乾隆十四年四月谥】 
　　三等威信公四川提督岳锺琪谥襄勤 【乾隆十九年四月谥】 
　　定北将军一等诚勇公班第谥襄烈 【乾隆二十一年九月谥】 
　　靖逆将军赠三等义烈公那木扎尔谥武毅 【乾隆二十三年十二月谥】 
　　太子太保协辨大学士户部尚书一等谋勇公赠太保兆惠谥文襄 【乾隆二十九年二月谥】 
　　将军兼云南贵州总督兵部尚书一等诚嘉毅勇公明瑞谥果烈 【乾隆三十三年四月谥】 
　　太子太保协辨大学士户部尚书果毅公阿里衮谥襄壮 【乾隆三十四年十二月谥】 
　　太保保和殿大学士一等忠勇公赠太傅傅恒谥文忠 【乾隆三十五年七月谥】 
　　护军统领公和尔本谥端俨 【乾隆三十五年七月谥】 
　　太子太保内大臣追封一等公哈实屯谥恪敏 【乾隆三十五年七月谥】 
　　太子少保户部尚书果毅继勇公丰升额谥诚武 【乾隆四十二年十月谥】 
　　△侯伯谥 
　　二等伯明安谥忠顺 【顺治十一年五月谥】 
　　都统三等伯阿格尼堪谥武敏 【顺治十二年十二月追谥】 
　　一等伯又一云骑尉议政大臣程尼谥诚介 【顺治十三年正月谥】 
　　内大臣三等伯鄂硕谥刚毅 【顺治十四年九月谥】 
　　定西将军都统三等侯默尔根侍卫李国翰谥敏壮 【顺治十七年四月谥】 
　　少保兼太子太保汉军都统三等伯石廷柱谥忠勇 【顺治十八年三月谥】 
　　都统一等侯兼一云骑尉宜尔德谥襄敏 【顺治十八年十一月谥】 
　　三等伯觉罗摩啰珲谥刚勇 【康熙二年五月谥】 
　　内大臣二等伯伊尔登谥忠直 【康熙二年七月谥】 
　　浙江提督二等侯赠太傅田雄谥毅勇 【康熙二年七月谥】 
　　福建提督三等侯加赠一等侯马得功谥襄武 【康熙四年正月谥】 
　　议政大臣都统二等伯卓罗谥忠襄 【康熙七年九月谥】 
　　承恩伯周全斌谥恪顺 【康熙十年二月谥】 
　　议政大臣正白旗满洲都统一等伯伊里布谥武壮 【康熙十九年八月谥】 
　　四川提督三等伯赠太子太保世袭骑都尉王之鼎谥忠毅 【康熙二十年四月谥】 
　　少傅兼太子太师靖逆将军靖逆侯甘肃总督赠少师张勇谥襄壮 【康熙二十四年八月谥】 
　　福州将军伯佟国瑶谥忠悫 【康熙二十八年十一月谥】 
　　太子少保靖海将军靖海侯施琅谥襄壮 【康熙三十六年闰三月谥】 
　　江南提督一等侯赠太子太保兵部尚书张云翼谥恪定 【康熙四十八年十二月谥】 
　　议政大臣领侍卫内大臣一等侯又一云骑尉巴珲德谥恭恪 【雍正元年九月谥】 
　　领侍卫内大臣兼佐领赠伯爵马武谥勤恪 【雍正五年三月谥】 
　　太保保和殿大学士袭二等伯赠太傅马齐谥文穆 【乾隆四年九月谥】 
　　太傅保和殿大学士三伯鄂尔泰谥文端 【乾隆十年五月谥】 
　　内大臣一等伯钦拜谥肃敏 【乾隆十三年六月谥】 
　　领侍卫内大臣汉军都统二等伯伊勒慎谥肃靖 【乾隆十三年闰七月谥】 
　　都察院左都御史一等伯拉布敦谥壮果 【乾隆十六年六月谥】 
　　都统一等伯傅清谥襄烈 【乾隆十六年六月谥】 
　　兵部尚书襄勤伯鄂容安谥刚烈 【乾隆二十一年九月谥】 
　　宁夏将军赠一等伯和起谥武烈 【乾隆二十一年十二月谥】 
　　大学士陕甘总督三等忠勤伯黄廷桂谥文襄 【乾隆二十四年二月谥】 
　　都统伯喇纳谥僖恪 【乾隆二十四年二月谥】 
　　一等伯傅良谥恭勤 【乾隆四十二年十月谥】 
　　△子爵谥 
　　都统衔二等子吴赖谥康毅 【顺治十年十二月谥】 
　　都统一等子左梦庚谥庄敏 【顺治十一年七月谥】 
　　都统一等子楞额礼谥武襄 【顺治十二年十月追谥】 
　　都统一等子准塔巴图鲁谥襄毅 【顺治十二年十月追谥】 
　　都统三等子何和里谥温顺 【顺治十二年十月追谥】 
　　副都统三等子硕科罗巴图鲁萨谥忠毅 【顺治十二年十月谥】 
　　二等子喀山谥敏壮 【顺治十二年十月谥】 
　　前锋统领三等子硕翁科罗巴图鲁图鲁什谥忠宣 【顺治十二年十月追谥】 
　　三等子恩格德尔谥端顺 【顺治十二年十月追谥】 
　　三等子巴拜谥僖顺 【顺治十二年十月追谥】 
　　二等子索诺穆谥顺良 【顺治十二年十月追谥】 
　　都统二等子陈泰谥忠襄 【顺治十二年二月谥】 
　　都统二等子佟养性谥勤惠 【顺治十三年七月谥】 
　　三等子祖可法谥顺僖 【顺治十四年七月谥】 
　　内大臣二等子加一级觉罗色勒谥勤悫 【顺治十四年十二月谥】 
　　都统管佐领一等子又一云骑尉赠太子太保阿尔津谥端果 【顺治十五年六月谥】 
　　太子太保都统三等子图赖谥勤襄 【顺治十五年六月谥】 
　　内大臣一等子多尔济达尔罕诺颜谥顺僖 【顺治十七年五月谥】 
　　一等子加一级硕尔布锡谥敏襄 【顺治十七年五月谥】 
　　太子太保盛京总兵一等子敦拜谥襄壮 【顺治十七年五月谥】 
　　三等子纳穆生格谥直勇 【康熙二年五月谥】 
　　一等子马光速谥诚顺 【康熙二年九月谥】 
　　副都统三等子教善谥敏勇 【康熙三年二月谥】 
　　内大臣二等子都尔玛巴图鲁占谥忠直 【康熙三年三月谥】 
　　太子少保都统二等子鄂罗色辰谥果敏 【康熙三年九月谥】 
　　太傅兼太子太师内秘书院大学士一等子范文程谥文肃 【康熙五年九月谥】 
　　户部尚书蒙古都统一等子玛尔赛谥忠敏 【康熙八年三月谥】 
　　内大臣一等子吴拜谥果壮 【康熙八年七月谥】 
　　都统三等子朱马喇谥襄敏 【康熙八年十一月谥】 
　　前锋统领三等子博尔黑图谥忠勇 【康熙十年四月谥】 
　　内大臣一等子哈岱谥勤壮 【康熙十九年七月谥】 
　　勇畧将军云南贵州总督一等子赵良栋谥襄忠 【康熙三十六年六月谥】 
　　广西提督一等子又一云骑尉赠太子少保张朝午谥襄毅 【康熙五十六年五月谥】 
　　归化城都统三等子丹津谥壮敏 【乾隆二年六月谥】 
　　参赞大臣赠三等子三泰谥果勇 【乾隆二十三年十二月谥】 
　　△大学士谥 
　　少傅兼太子太傅宏文院大学士谢升谥清义 【顺治二年正月谥】 
　　内翰林宏文院大学士赠太保希福谥文简 【顺治十年正月谥】 
　　赠大学士巴克实达海谥文成 【顺治十一年四月谥】 
　　内翰林国史院大学士赠太子太保张端谥文安 【顺治十一年七月谥】 
　　太子太保内翰林宏文院大学士高尔俨谥文端 【顺治十三年七月谥】 
　　国史院大学士宋权谥文康 【顺治十六年三月谥】 
　　少师兼太子太师内国史院大学士额色黑谥文恪 【顺治十八年十月谥】 
　　经畧湖广等处五省太傅兼太子太师武英殿大学士兵部尚书三等轻车都尉洪承畴谥文襄 【康熙四年三月谥】 
　　少兼太子太傅内国史院大学士二等轻车都尉宁完我谥文毅 【康熙四年四月谥】 
　　内国史院大学士金之俊谥文通 【康熙九年二月谥】 
　　少保兼太子太保内国史院大学士蒋赫德谥文端 【康熙九年十月谥】 
　　秘书院大学士车克谥文端 【康熙十年七月谥】 
　　太保兼太子太师内秘书院大学士兼礼部尚书冯铨谥文敏 【康熙十二年十二月谥】 
　　内秘书院大学士孙廷铨谥文定 【康熙十四年正月谥】 
　　少师兼太子太师保和殿大学士兼户部尚书卫周祚谥文清 【康熙十四年八月谥】 
　　太子太保文华殿大学士管吏部尚书事对哈纳谥文端 【康熙十四年九月谥】 
　　宏文院大学士觉罗伊图谥文僖 【唐熙十六年七月谥】 
　　陕西经畧武英殿大学士刑部尚书管兵部尚书事摩啰谥忠愍 【康熙二十二年九月谥】 
　　太子太师保和殿大学士兼户部尚书李霨谥文勤 【康熙二十三年九月谥】 
　　文华殿大学士兼吏部尚书黄机谥文僖 【康熙二十五年四月谥】 
　　太子太傅文华殿大学士宋德宜谥文恪 【康熙二十六年七月谥】 
　　太子太傅内大臣中和殿大学士兼吏部尚书巴泰谥文恪 【康熙二十九年十一月谥】 
　　太子太师保和殿大学士兼礼部尚书杜立德谥文端 【康熙三十年七月谥】 
　　太子太保武英殿大学士兼礼部尚书吴正治谥文僖 【康熙三十一年二月谥】 
　　太子太傅文华殿大学士兼刑部尚书冯溥谥文敏 【康熙三十一年二月谥】 
　　文华殿大学士兼吏部尚书李之芳谥文襄 【康熙三十四年二月谥】 
　　武英殿大学士阿兰泰谥文清 【康熙三十八年十月谥】 
　　武英殿大学士李天馥谥文定 【康熙三十八年十一月谥】 
　　少傅兼太子太傅保和殿大学士兼礼部尚书王熙谥文靖 【康熙四十二年四月谥】 
　　文华殿大学士兼吏部尚书伊桑阿谥文端 【康熙四十二年七月谥】 
　　保和殿大学士兼刑部尚书吴琠谥文端 【康熙四十四年五月谥】 
　　文华殿大学士赠太傅张英谥文端 【康熙四十七年十一月谥】 
　　武英殿大学士兼吏部尚书赠太子太保熊赐履谥文端 【康熙四十八年十一月谥】 
　　文华殿大学士赠太子太保张玉书谥文贞 【康熙五十年七月谥】 
　　文渊阁大学士兼吏部尚书陈廷敬谥文贞 【康熙五十一年五月谥】 
　　文华殿大学士兼吏部尚书温达谥文简 【康熙五十四年六月谥】 
　　文渊阁大学士李光地谥文贞 【康熙五十七年六月谥】 
　　太子太傅文华殿大学士吏部尚书张鹘翮谥文端 【雍正三年二月谥】 
　　太子太傅武英殿大学士兼工部尚书赠少傅王顼龄谥文恭 【雍正三年八月谥】 
　　太子少傅文渊阁大学士兼礼部尚书高其位谥文恪 【雍正五年三月谥】 
　　太子太师文华殿大学士田从典谥文端 【雍正六年六月谥】 
　　太子太傅武英殿大学士富宁安谥文恭 【雍正十年七月谥】 
　　太子太傅文华殿大学士蒋廷锡谥文肃 【雍正十年八月谥】 
　　文华殿大学士赠太傅朱轼谥文端 【乾隆元年十一月谥】 
　　太子太傅文渊阁大学士陈元龙谥文简 【乾隆元年十一月谥】 
　　武英殿大学士兼吏部尚书迈柱谥文恭 【乾隆三年五月谥】 
　　东阁大学士赠太子太傅尹泰谥文恪 【乾隆三年十一月谥】 
　　太子太傅文华殿大学士兼吏部尚书管浙江总督事赠少保嵇曾筠谥文敏 【乾隆四年六月谥】 
　　东阁大学士徐本谥文穆 【乾隆十三年二月谥】 
　　东阁大学士张允随谥文和 【乾隆十六年五月谥】 
　　保和殿大学士张廷玉谥文和 【乾隆二十年五月谥】 
　　太傅武英殿有学士福敏谥文端 【乾隆二十一年十一月谥】 
　　太子太傅文渊阁大学士陈世倌谥文勤 【乾隆二十三年五月谥】 
　　文渊阁大学士江南河道总督高斌谥文定 【乾隆二十三年六月谥】 
　　太子少保东阁大学士兼翰林院掌院学士管户部事赠太子太保蒋溥谥文恪 【乾隆二十六年五月谥】 
　　文渊阁大学士赠太保史贻直谥文靖 【乾隆二十八年六月谥】 
　　太子太傅东阁大学士兼吏部尚书赠太保梁诗正谥文庄 【乾隆二十八年十二月谥】 
　　武英殿大学士管礼部事赠太保来保谥文端 【乾隆二十九年三月谥】 
　　议政大臣文华殿大学士兼兵部尚书赠太保尹继善谥文端 【乾隆三十六年六月谥】 
　　太子太傅东阁大学士陈宏谋谥文恭 【乾隆三十六年九月谥】 
　　文渊阁大学士赠太子太傅刘纶谥文定 【乾隆三十八年七月谥】 
　　太子太保东阁大学士赠太傅刘统勋谥文正 【乾隆三十八年十二月谥】 
　　太子太保武英殿大学士赠太保舒赫德谥文襄 【乾隆四十二年五月谥】 
　　文华殿大学士江南江西总督高晋谥文端 【乾隆四十四年正月谥】 
　　太子太保文华殿大学士世袭一等轻车都尉于敏中谥文襄 【乾隆四十五年二月谥】 
　　文渊阁大学士程景伊谥文恭 【乾隆四十五年九月谥】 
　　东阁大学士英廉谥文肃 【乾隆四十八年九月谥】 
　　东阁大学士三宝谥文敬 【乾隆四十九年七月谥】 
　　△领侍卫内大臣谥 
　　领侍卫内大臣一等男阿鲁哈谥勤僖 【康熙十九年闰八月谥】 
　　议政大臣领侍卫内大臣苏尔达谥恪僖 【康熙三十六年三月谥】 
　　议政大臣领侍卫内大臣克什图谥勤恪 【雍正十年五月谥】 
　　领侍卫内大臣宗室额腾依谥勤恪 【乾隆三年七月谥】 
　　领侍卫内大臣赠太子太保常明谥悫勤 【乾隆七年十月谥】 
　　领侍卫内大臣萨穆哈谥勤恪 【乾隆九年四月谥】 
　　领侍卫内大臣都统兼理藩院侍郎旺扎尔谥恪慎 【乾隆二十七年七月谥】 
　　领侍卫内大臣努三谥恪靖 【乾隆四十三年十二月谥】 
　　△协办大学士谥 
　　太子太保协办大学士吏部尚书刘于义谥文恪 【乾隆十三年五月谥】 
　　协办大学士吏部尚书孙嘉淦谥文定 【乾隆十八年十二月谥】 
　　太子太保协办大学士刑部尚书汉军都统阿克敦谥文勤 【乾隆二十一年三月谥】 
　　太子太保协办大学士礼部尚书三泰谥文恭 【乾隆二十四年三月谥】 
　　太子太保协办大学士刑部尚书鄂弥泰谥文恭 【乾隆二十六年九月谥】 
　　协办大学士吏部尚书官保谥文勤 【乾隆四十一年四月谥】 
　　协办大学士吏部尚书永贵谥文勤 【乾隆四十八年六月谥】 
　　皇朝通志卷五十一
　　●皇朝通志卷五十二 
　　谥略五 
　　○谥略五 
　　尚书谥 
　　都御史谥 
　　内大臣谥 
　　都统谥 
　　将军谥 
　　一品衔诸臣谥 
　　总督谥 
　　提督谥 
　　一品总兵官谥 
　　△尚书谥 
　　礼部尚书二等轻车都尉满达尔汉谥敬敏 【顺治十二年十月追谥】 
　　兵部尚书三等轻车都尉伊孙谥襄壮 【顺治十二年十月追谥】 
　　少保兼太子太保礼部尚书王铎谥文安 【顺治十年十二月谥】 
　　兵部尚书张秉贞谥僖和 【顺治十三年正月谥】 
　　兵部尚书赠太子少保李际期谥僖平 【顺治十三年正月谥】 
　　巡抚南赣太子太保兵部尚书兼都察院右副都御史刘武元谥明靖 【顺治十三年正月谥】 
　　提督操江巡抚安徽等处太子太保兵部尚书兼都察院右副都御史李昆谥忠敏 【顺治十三年闰五月谥】 
　　巡抚河南兵部尚书兼都察院右副都御史吴景道谥悫僖 【顺治十三年六月谥】 
　　理藩院尚书一等轻车都尉沙济达喇谥正直 【顺治十三年六月谥】 
　　巡抚甘肃兵部右侍郎加兵部尚书周文华谥僖敬 【顺治十三年六月谥】 
　　吏兵二部尚书都统一等轻车都尉噶达洪谥敏壮 【顺治十四年六月谥】 
　　致仕太子太保工部尚书谢启光谥僖敏 【顺治十五年八月谥】 
　　少保兼太子太保吏部尚书王永吉谥文通 【顺治十六年三月谥】 
　　户部尚书宁古里谥勤敏 【康熙二年三月谥】 
　　致仕太子太保吏部尚书明安达礼谥敏古 【康熙八年二月谥】 
　　太子少保户部尚书苏纳海谥襄愍 【康熙八年八月追谥】 
　　巡抚直隶工部尚书王登联谥悫愍 【康熙八年八月追谥】 
　　少傅兼太子太傅工部尚书刘昌谥勤僖 【康熙九年七月谥】 
　　巡抚山东工部尚书袁懋功谥清献 【康熙十年十一月谥】 
　　太子太保内大臣理藩院尚书喀兰图谥敏壮 【康熙十二年三月谥】 
　　礼部尚书龚鼎孳谥端毅 【康熙十二年十二月谥】 
　　太子少师工部尚书性纳谥敏襄 【康熙十三年八月谥】 
　　太子太保兵部尚书王宏祚谥端简 【康熙十三年十二月谥】 
　　户部尚书一等男又一云骑尉米思翰谥敏果 【康熙十四年二月谥】 
　　刑部尚书姚文然谥端恪 【康熙十七年七月谥】 
　　致仕太子太保礼部尚书王崇简谥文贞 【康熙十七年十二月谥】 
　　刑部尚书刘楗谥端敏 【康熙十八年十月谥】 
　　翰林院掌院学士兼礼部侍郎赠礼部尚书拉沙里谥文敏 【康熙十九年正月谥】 
　　巡抚直隶兵部尚书金世德谥清惠 【康熙十九年五月谥】 
　　广西巡抚赠太子少保兵部尚书马雄镇谥文毅 【康熙十九年七月谥】 
　　工部尚书陈鼓永谥文和 【康熙二十年六月谥】 
　　礼部尚书衔刑部右侍郎兼翰林院学士叶方蔼谥文敏 【康熙二十一年八月谥】 
　　礼部尚书管刑部尚书事郭四海谥文敏 【康熙二十一年十二月谥】 
　　吏部尚书郝惟讷谥恭定 【康熙二十二年九月谥】 
　　刑部尚书魏象枢谥敏恪 【康熙二十年闰七月谥】 
　　吏部尚书鄂尔多谥敏恪 【康熙三十年闰七月谥】 
　　议政大臣刑部尚书图纳谥文恪 【康熙三十六年四月谥】 
　　礼部尚书兼太常寺卿署仓场总督事荆山谥端简 【康熙五十六年三月谥】 
　　兵部尚书赵宏灿谥敏恪 【康熙五十六年五月谥】 
　　福建巡抚赠礼部尚书陈璸谥清端 【康熙五十七年十月谥】 
　　户部尚书赵申乔谥恭毅 【康熙五十九年十一月谥】 
　　礼部尚书陈诜谥清恪 【雍正元年十二月谥】 
　　礼部尚书赠太子太保张伯行谥清恪 【雍正三年二月谥】 
　　礼部尚书赠太傅顾八代谥文端 【雍正三年八月追谥】 
　　左都御史赠太子少傅礼部尚书沈近思谥端恪 【雍正五年十二月谥】 
　　福建巡抚赠兵部尚书朱纲谥勤恪 【雍正六年十月谥】 
　　户部尚书赠太子少保德明谥端勤 【雍正十年四月谥】 
　　太子少傅吏部尚书励廷仪谥文恭 【雍正十年五月谥】 
　　礼部尚书加太子少保钱以垲谥恭恪 【雍正十年十一月谥】 
　　礼部尚书张大有谥文敬 【雍正十一年二月谥】 
　　礼部尚书吴士玉谥文恪 【雍正十一年三月谥】 
　　礼部尚书吴襄谥文简 【雍正十三年三月谥】 
　　礼部侍郎追赠尚书蔡世远谥文端 【乾隆元年二月追谥】 
　　礼部尚书兼管国子监事赠太子太傅杨名时谥文定 【乾隆元年十一月谥】 
　　太子太保户部尚书三等氻高其倬谥文良 【乾隆三年十二月谥】 
　　太子太保吏部尚书甘汝来谥庄恪 【乾隆四年十月谥】 
　　太子少保尚书衔食俸赠太傅徐元梦谥文定 【乾隆六年十二月谥】 
　　刑部尚书兼管国子监事刘吴龙谥清悫 【乾隆七年七月谥】 
　　吏部尚书杨超曾谥文敏 【乾隆八年三月谥】 
　　太子太保刑部尚书张照谥文敏 【乾隆十一年五月谥】 
　　致仕吏部尚书性桂谥恭简 【乾隆十二年十一月谥】 
　　太子少保内大臣户部尚书海望谥勤恪 【乾隆二十年十一月谥】 
　　致仕工部尚书魏廷珍谥文简 【乾隆二十一年四月谥】 
　　吏部尚书王安国谥文肃 【乾隆二十二年四月谥】 
　　太子太傅吏部尚书赠太子太师汪由敦谥文端 【乾隆二十三年三月谥】 
　　户部尚书赠太子太保李元亮谥恪 【乾隆二十六年七月谥】 
　　工部尚书归宣光谥昭简 【乾隆二十八年二月谥】 
　　河南巡抚赠太子太保兵部尚书胡宝瑔谥恪靖 【乾隆二十八年二月谥】 
　　太子太保刑部尚书秦蕙田谥文恭 【乾隆二十九年十一月谥】 
　　礼部尚书董邦达谥文恪 【乾隆三十四年九月谥】 
　　刑部尚书赠太子太保杨廷玮谥勤悫 【乾隆三十七年二月谥】 
　　刑部左侍郎赠尚书钱维城谥文敏 【乾隆三十八年二月谥】 
　　太子少傅工部尚书裘日修谥文达 【乾隆三十八年五月谥】 
　　太子太保吏部尚书托谥诚毅 【乾隆三十八年十一月谥】 
　　刑部侍郎加太子太傅刑部尚书赠太傅钱陈羣谥文端 【乾隆三十九年三月谥】 
　　致仕都察院左都御史加太子太傅礼部尚书张泰开谥文恪 【乾隆三十九年十月谥】 
　　工部尚书赠太子太保阎循琦谥恭定 【乾隆四十一年二月谥】 
　　户部尚书赠太子太保王际华谥文庄 【乾隆四十一年四月谥】 
　　吏部右侍郎加尚书衔吴绍诗谥恭定 【乾隆四十一年十二月谥】 
　　太子少保礼部尚书钟音谥文恪 【乾隆四十三年十月谥】 
　　广东巡抚赠尚书衔李湖谥恭毅 【乾隆四十六年十二月谥】 
　　刑部尚书德福谥肃 【乾隆四十七年十月谥】 
　　礼部尚书曹秀先谥文恪 【乾隆四十九年九月谥】 
　　都察院左都御史赠兵部尚书周煌谥文恭 【乾隆五十年六月谥】 
　　理藩院尚书博清额谥恭勤 【乾隆五十年七月谥】 
　　△都御史谥 
　　都察院左副都御史赠右都御史孙昌龄谥恭宪 【顺治十年十二月谥】 
　　太子太保都察院左都御史房可壮谥安恪 【顺治十一年九月谥】 
　　致仕太子太保都察院左都御史管大理寺卿徐起元谥僖靖 【顺治十六年三月谥】 
　　都察院右都御史兼翰林院掌院学士揆叙谥文端 【康熙五十六年二月谥】 
　　都察院左都御史杨汝谷谥勤恪 【乾隆五年五月谥】 
　　致仕都察院左都御史梅瑴成谥文穆 【乾隆二十八年十二月谥】 
　　△内大臣谥 
　　内大臣二等男鄂齐尔谥勤恪 【顺治十四年九月谥】 
　　内大臣额尔克戴青谥勤良 【顺治十八年六月谥】 
　　内大臣一等男苏拜谥勤僖 【康熙八年七月谥】 
　　内大臣那尔孙谥襄敏 【康熙九年闰二月谥】 
　　太子少傅内大臣布叶锡礼谥果壮 【康熙十三年三月谥】 
　　太子太保内大臣穆福谥襄壮 【康熙十五年正月谥】 
　　内大臣二等男色尔格克谥勤敏 【康熙二十年十月谥】 
　　内大臣二等男敖塞谥勤僖 【康熙三十五年五月谥】 
　　内大臣阿尔迪谥勤僖 【康熙三十五年五月谥】 
　　内大臣忒库谥勤僖 【乾隆二十二年七月谥】 
　　内大臣一等轻车都尉傅森谥恪慎 【乾隆三十二年闰七月谥】 
　　内大臣工部侍郎三和谥恪勤 【乾隆三十八年九月谥】 
　　△都统谥 
　　都统三等轻车都尉巴都礼谥敏壮 【顺治十二年十月追谥】 
　　蒙古都统王马喇喜谥忠僖 【顺治十三年正月谥】 
　　与五臣同都统邵科罗巴图鲁安偏我谥敏壮 【顺治十三年闰三月谥】 
　　议政大臣都统赠太子太保尹拜谥勤直 【顺治十五年六月谥】 
　　都统硕翁果罗巴图鲁安费扬武谥敏壮 【顺治十六年三月谥】 
　　都统骑都尉沙里布谥襄壮 【顺治十七年五月谥】 
　　十扎尔虎齐都统缚尔金侍卫谥忠直 【康熙三年七月谥】 
　　都统一等男兼一云骑尉孙塔谥忠襄 【康熙四年十二月谥】 
　　少师兼太子太师都统觉罗巴哈纳谥敏壮 【康熙六年二月谥】 
　　太子太保都统广东镇海将军一等男王国光谥襄壮 【康熙九年二月谥】 
　　议政大臣都统一等男郭尔亲谥襄敏 【康熙九年三月谥】 
　　归化城都统托波克谥果壮 【康熙九年八月谥】 
　　议政大臣都统二等男特晋谥襄壮 【康熙十一年三月谥】 
　　太子太保都统二等男库禄达尔汉阿赉谥襄武 【康熙十七年九月谥】 
　　平南王藩下都统世袭骑都尉又一云骑尉王国栋谥恪愍 【康熙二十年六月谥】 
　　太子少师蒙古都统毕己克图谥恪僖 【康熙二十年八月谥】 
　　太子少傅都统道喇谥勤襄 【康熙二十二年九月谥】 
　　都统赖塔谥襄毅 【康熙二十三年十二月谥】 
　　蒙古都统塔尔代谥勇壮 【康熙二十五年八月谥】 
　　汉军都统赠太子少保诺迈谥襄恪 【康熙三十三年三月谥】 
　　蒙古都统赫硕塞谥敏恪 【康熙三十三年四月谥】 
　　都统根特谥襄壮 【康熙三十三年八月谥】 
　　蒙古都统兼内务府总督马思喀谥襄贞 【康熙四十三年六月谥】 
　　汉军都统一等男赵琏谥襄勤 【康熙四十四年五月谥】 
　　议政大臣都统吴达禅谥襄敏 【康熙五十二年二月谥】 
　　都统善丹谥敏壮 【康熙五十五年九月谥】 
　　汉军都统偏图谥襄敏 【康熙五十五年十二月谥】 
　　办理青海噶斯事务都统德成谥勤僖 【雍正十年六月谥】 
　　都统法喀谥勤恪 【雍正十三年闰四月谥】 
　　归化城都统三等子丹津谥壮敏 【乾隆二年六月谥】 
　　都统莽古里谥勤敏 【乾隆二年九月谥】 
　　都统扎克丹谥敏恪 【乾隆十一年九月谥】 
　　蒙古都统保祝谥恭简 【乾隆十二年六月谥】 
　　都统塞贝谥敏僖 【乾隆十六年十二月谥】 
　　巴里坤办事蒙古都统满福谥勤毅 【乾隆二十三年三月谥】 
　　副都统追赠都统端济布谥壮节 【乾隆二十六年五月谥】 
　　蒙古都统兼理藩院左侍郎多尔济谥勤恪 【乾隆二十七年十月谥】 
　　蒙古都统广成谥温勤 【乾隆二十九年九月谥】 
　　蒙古都统那亲谥恪勤 【乾隆三十二年闰七月谥】 
　　参赞大臣赏给都统职衔额尔景额谥勤毅 【乾隆三十三年二月谥】 
　　蒙古都统扎拉丰阿谥昭节 【乾隆三十三年四月谥】 
　　都统四格谥勤恪 【乾隆四十一年十一月谥】 
　　△将军谥 
　　盛京将军阿穆尔图谥襄壮 【康熙十三年三月谥】 
　　西安将军一等轻车都尉干尔喀谥襄敏 【康熙十四年五月谥】 
　　杭州将军图尔博绅巴图鲁谥敏果 【康熙十四年七月谥】 
　　太子太保抚蛮灭寇将军巡抚广西赠太子太师傅宏烈谥忠毅 【康熙二十年正月谥】 
　　奋威将军陕西提督赠太子太保王进宝谥忠勇 【康熙二十四年九月谥】 
　　杭州将军呼图谥敏恪 【康熙二十六年五月谥】 
　　奉天将军宗室察尼谥恪僖 【康熙二十七年十二月谥】 
　　昭武将军江南提督赠少傅兼太子太傅杨捷谥敏壮 【康熙三十年二月谥】 
　　安西将军玛喇谥敏恪 【康熙三十一年九月谥】 
　　勇畧将军云南贵州总督兼一等子赵良栋谥襄忠 【康熙三十六年六月谥】 
　　镇平将军湖广提督赠太子少保徐治都谥襄毅 【康熙三十六年九月谥】 
　　杭州将扎木扬谥敏恪 【康熙三十八年十月谥】 
　　振武将军甘肃提督赠太子太保孙思克谥襄武 【康熙三十九年十月谥】 
　　荆州将军莽依鲁谥敏萧 【康熙四十二年十一月谥】 
　　太子少保镇远将军贵州提督赠太子少傅李芳述谥壮敏 【康熙四十八年四月谥】 
　　镇绥将军固原提督赠太子太保潘育龙谥襄勇 【康熙五十八年十月谥】 
　　巴尔库尔副将军阿喇纳谥僖恪 【雍正二年十二月谥】 
　　江宁将军鄂克孙谥武襄 【雍正七年五月谥】 
　　陕西宁夏将军钖伯谥襄壮 【雍正九年六月谥】 
　　广东广州将军蔡良谥勤恪 【雍正十一年二月谥】 
　　江宁将军吴纳哈谥简悫 【乾隆二年六月谥】 
　　宁夏将军阿鲁谥果达 【乾隆五年六月谥】 
　　青州将军罗山谥恭恪 【乾隆十六年三月谥】 
　　黑龙江将军傅尔丹谥温悫 【乾隆十八年四月谥】 
　　绥远城建威将军补熙谥温僖 【乾隆十八年四月谥】 
　　吉林将军额尔登谥恭简 【乾隆二十二年十二月谥】 
　　杭州将军萨尔哈岱谥温穆 【乾隆二十四年十月谥】 
　　黑龙江将军绰尔多谥质悫 【乾隆二十七年十月谥】 
　　荆州将军德敏谥温悫 【乾隆二十八年三月谥】 
　　宁夏将军觉罗永泰谥恪靖 【乾隆三十一年七月谥】 
　　盛京将军新柱谥勤肃 【乾隆三十三年三月谥】 
　　盛京将军赠太子太保增海谥勤果 【乾隆三十八年七月谥】 
　　绥远城将军宗室弘晌谥勤肃 【乾隆四十六年四月谥】 
　　吉林将军和隆武谥壮毅 【乾隆四十七年九月谥】 
　　伊犁将军伊勒图谥襄武 【乾隆五十年十月谥】 
　　△一品衔诸臣谥 
　　赠三等男照一品品级立碑安达礼谥忠介 【顺治十一年五月谥】 
　　一等男兼一云骑尉宁古塔驻防谙班章京赠太子太保沙尔呼达谥襄壮 【顺治十六年五月谥】 
　　太子太保一等男又一云骑尉哈什屯谥恪僖 【康熙三年三月谥】 
　　太子太保正白旗汉军副都统二等男徐大贵谥勤果 【康熙十九年二月谥】 
　　一品衔内务府总管丁皂保谥温悫 【乾隆十六年十二月谥】 
　　△总督谥 
　　直隶总督赠太子太保张存仁谥忠勤 【顺治十年十二月谥】 
　　少保兼太子太保川陕总督孟乔芳谥忠毅 【顺治十一年七月谥】 
　　太子少保直隶总督马光辉谥忠靖 【顺治十二年七月谥】 
　　湖广总督胡全才谥勤毅 【顺治十四年二月谥】 
　　川陕三边总督马之先谥勤僖 【顺治十四年十二月谥】 
　　少保兼太子太保福建总督李率泰谥忠襄 【康熙五年二月谥】 
　　太子太保四川总督李国英谥勤襄 【康熙六年正月谥】 
　　太子少保浙江总督赵廷臣谥清献 【康熙八年四月谥】 
　　直隶总督朱昌祚谥勤僖 【康熙八年八月追谥】 
　　漕运总督蔡士英谥襄敏 【康熙十三年二月谥】 
　　浙闽总督赠太子少保兵部尚书范承谟谥忠贞 【康熙十九年十月谥】 
　　云南贵州总督赠兵部尚书甘文焜谥忠果 【康熙二十年四月谥】 
　　江南江西总督赠太子太保于成龙谥清端 【康熙二十三年五月】 
　　（臣）等谨按康熙年间任总督者前后有两于成龙俱以清廉得美谥其谥襄勤者系汉军此则山西人详具国史本传
　　福建总督施维翰谥清惠 【康熙二十三年八月谥】 
　　漕运总督徐旭龄谥清献 【康熙二十六年四月谥】 
　　河道总督靳辅谥文襄 【康熙三十一年十二月谥】 
　　江南江西总督赠太子太保傅拉塔谥清端 【康熙三十三年七月谥】 
　　河道总督于成龙谥襄勤
　　四川陕西总督赠太子太保兵部尚书觉罗华显谥文襄 【康熙四十三年二月谥】 
　　四川陕西总督殷泰谥清端 【康熙五十三年十月谥】 
　　漕运总督郎廷极谥温勤 【康熙五十四年四月谥】 
　　云南贵州总督郭瑮谥勤恪 【康熙五十五年十月谥】 
　　直隶总督赵宏燮谥肃敏 【康熙六十一年七月谥】 
　　河道总督陈鹏年谥恪勤 【雍正元年三月谥】 
　　湖广总督额伦特谥忠勇 【雍正二年二月谥】 
　　太子少傅湖广总督赠少保杨宗仁谥清端 【雍正四年正月谥】 
　　直隶总督赠礼部尚书何世璂谥端简 【雍正七年二月谥】 
　　河道总督骑都尉加三等轻车都尉齐苏勤谥勤恪 【雍正七年二月谥】 
　　江南河道总督孔毓珣谥温僖 【雍正八年六月谥】 
　　太子太保河东总督田文镜谥端肃 【雍正十年十一月谥】 
　　太子少保直隶总督李卫谥敏达 【乾隆四年二月谥】 
　　直隶总督那苏图谥悫勤 【乾隆十四年九月谥】 
　　太子太保两广总督陈大受谥文肃 【乾隆十六年十二月谥】 
　　漕运总督瑚宝谥恭恪 【乾隆二十一年闰九月谥】 
　　太子太保闽浙总督喀尔吉善谥庄恪 【乾隆二十二年九月谥】 
　　两广总督赠太子太保兵部尚书鹤年谥文勤 【乾隆二十二年十二月谥】 
　　太子少保湖广总督硕色谥恭勤 【乾隆二十四年十二月谥】 
　　太子少保江南河道总督赠太子太保白钟山谥庄恪 【乾隆二十六年五月谥】 
　　四川总督赠尚书鄂弼谥勤肃 【乾隆二十八年七月谥】 
　　河东河道总督张思载谥悫敬 【乾隆二十八年十二月谥】 
　　闽浙总督苏昌谥悫勤 【乾隆三十三年二月谥】 
　　太子太保直隶总督方观承谥恪敏 【乾隆三十三年十月谥】 
　　漕运总督杨锡绂谥勤悫 【乾隆三十四年三月谥】 
　　漕运总督傅显谥襄勤 【乾隆三十四年九月谥】 
　　陕甘总督吴达善谥勤毅 【乾隆三十四年十二月谥】 
　　湖广总督赠太子太保富明安谥恭恪 【乾隆三十七年七月谥】 
　　湖广总督海明谥勤恪 【乾隆三十七年八月谥】 
　　总督管河南巡抚赠太子太保何煟谥恭惠 【乾隆三十九年十二月谥】 
　　漕运总督阿思哈谥庄恪 【乾隆四十一年十二月谥】 
　　两广总督赠太子太保桂林谥庄敏 【乾隆四十五年二月谥】 
　　湖广总督觉罗图思德谥恭悫 【乾隆四十五年二月谥】 
　　直隶总督郑大进谥勤恪 【乾隆四十七年十一月谥】 
　　直隶总督赠太子太保袁守侗谥清悫 【乾隆四十八年六月谥】 
　　△提督谥 
　　江南提督赠少保兼太子太保梁化凤谥敏壮 【康熙十年十一月谥】 
　　广东提督赠左都督王可臣谥襄敏 【康熙十七年六月谥】 
　　广西左江提督左都督二等轻车都尉赠太子太保赵应魁谥襄壮 【康熙二十二年四月谥】 
　　浙江提督赵国祚谥敏壮 【康熙二十八年三月谥】 
　　浙江提督赠太子少保陈世凯谥襄壮 【康熙二十九年二月谥】 
　　福建陆路提督加太子少保王万祥谥敏壮 【康熙四十一年六月谥】 
　　四川提督赠右都督马际伯谥襄毅 【康熙五十一年七月谥】 
　　古北口提督马进良谥襄毅 【康熙五十六年五月谥】 
　　福建陆路提督穆廷栻谥清恪 【康熙六十一年六月谥】 
　　云南提督赠右都督张国梁谥勤果 【雍正元年九月谥】 
　　四川提督赠署都督同知康太谥壮勇 【雍正元年十二月谥】 
　　福建水师提督左都督赠太子少保施世骠谥勇果 【雍正元年十二月谥】 
　　四川提督岳升龙谥敏肃 【雍正四年三月谥】 
　　浙江提督杨长春谥勤恪 【雍正四年九月谥】 
　　福建陆路提督赠太子太保黄升谥勤恪 【雍正五年二月谥】 
　　福建水师提督赠太子少保蓝廷珍谥襄毅 【雍正八年六月谥】 
　　山西提督袁立相谥勤毅 【雍正九年四月谥】 
　　直隶古北口提督魏经国谥僖恪 【雍正九年六月谥】 
　　署陆路提督福建金门镇总兵官张起云谥恪毅 【雍正十年四月谥】 
　　致仕太子太保贵州提督杨天纵谥襄壮 【雍正十年十二月谥】 
　　福建提督赠太子太保许良彬谥壮敏 【雍正十一年二月谥】 
　　广东提督赠左都督张溥谥敦恪 【乾隆二年九月谥】 
　　固原提督赠都督同知樊廷谥勇毅 【乾隆三年六月谥】 
　　四川提督王进昌谥勤恪 【乾隆五年二月谥】 
　　甘肃提督赠左都督瞻岱谥恭勤 【乾隆六年三月谥】 
　　甘肃提督韩良卿谥毅 【乾隆六年五月谥】 
　　提督韩勋谥果壮 【乾隆九年四月谥】 
　　安西提督王能爱谥恭恪 【乾隆十五年九月谥】 
　　广东提督赠左都督黄有才谥恪慎 【乾隆十六年九月谥】 
　　直隶古北口提督布兰泰谥悫僖 【乾隆十六年十二月谥】 
　　福建提督谭行义谥恭悫 【乾隆十九年三月谥】 
　　江南提督林君升谥温僖 【乾隆二十年六月谥】 
　　福建提督赠太子少保王郡谥勤悫 【乾隆二十一年九月谥】 
　　广东提督陈鸣夏谥恭毅 【乾隆二十三年九月谥】 
　　甘肃安西提督豆斌谥壮节 【乾隆二十四年十月谥】 
　　福建水师提督马大用谥慎悫 【乾隆二十四年十月谥】 
　　陕西固原提督董孟谥勤悫 【乾隆二十五年九月谥】 
　　甘肃安西提督刘顺谥壮靖 【乾隆二十七年三月谥】 
　　甘肃提督赠太子太保闫相师谥桓肃 【乾隆二十七年四月谥】 
　　直隶古北口提督赠太子太保吴进义谥壮悫 【乾隆二十七年四月谥】 
　　浙江提督王无党谥庄悫 【乾隆二十八年三月谥】 
　　云南提督额尔格图谥勤恪 【乾隆二十八年九月谥】 
　　浙江提督武进升谥长毅 【乾隆三十年四月谥】 
　　云南提督李勋谥壮毅 【乾隆三十一年九月谥】 
　　福建提督马负书谥昭毅 【乾隆三十一年十月谥】 
　　四川提督岳锺璜谥庄恪 【乾隆三十三年二月谥】 
　　云南提督赠太子太保本进忠谥勤毅 【乾隆三十四年十月谥】 
　　西安提督赠太子太保哈国兴谥壮武 【乾隆三十八年三月谥】 
　　提督马全谥壮节 【乾隆三十八年十月谥】 
　　提督牛天畀谥毅节 【乾隆三十八年十月谥】 
　　贵州提督敖成谥勇悫 【乾隆四十九年闰三月谥】 
　　湖广提督马彪谥勤襄 【乾隆四十九年六月谥】 
　　△一品总兵官谥 
　　左都督湖广辰常总兵官赠太子太保徐勇谥忠节 【顺治十三年正月谥】 
　　少傅兼太子太傅左部督广东饶平总兵官赠少师兼太子太师吴六奇谥顺恪 【康熙四年十月谥】 
　　云南义勇前营总兵官加赠右都督刘偁谥直勇 【康熙八年四月谥】 
　　左都督平南王藩下右翼总兵官赠太子少保尚之廉谥勤恪 【康熙十年三月谥】 
　　左都督福宁总兵官赠太子少保吴万福谥忠愍 【康熙十九年五月谥】 
　　四川总兵官赠太子少保左都督世袭骑都尉费雅逵谥忠勇 【康熙二十年四月谥】 
　　左都督浙江定海总兵官赠太子少保黄大来谥壮勇 【康熙二十九年三月谥】 
　　重庆镇总兵官赠署都督同知任举谥勇烈 【乾隆十三年八月谥】 
　　皇朝通志卷五十二
　　●皇朝通志卷五十三 
　　谥略六
　　○谥略六
　　庶官谥 
　　外藩谥 
　　子孙请谥 
　　夺谥 
　　△庶官谥 
　　（臣）等谨按定例一品官以上应否予谥请旨定夺子谥者交内阁撰拟谥号工部给碑价翰林院撰拟碑文二品以下无谥其有谥者系奉特旨或効职勤劳或没身行阵或以文学或以武功均得邀逾格茂典仰见我国家奖励臣工之意谨列叙于左
　　护军统领管佐领三等男迩塔喇谥忠壮 【顺治十三年二月谥】 
　　护军统领费雅思哈谥僖恪 【康熙十一年闰七月谥】 
　　致仕太子少傅护军统领孙达礼巴图鲁谥果壮 【康熙十四年四月谥】 
　　参赞大臣护军统领三等轻车都尉哈克山谥武毅 【康熙十九年六月谥】 
　　前锋参领云骑尉赠前锋统领吴木笃谥襄壮 【康熙十九年八月】 
　　（臣）等谨按吴木笃以随征福建创发病故照阵亡例子恤故得赠谥
　　步军统领开音布谥肃敏 【康熙四十一年闰六月谥】 
　　前锋统领鄂实谥果壮 【乾隆二十三年十二月谥　以上统领】 
　　户部右侍郎梁云构谥康僖 【顺治十一年四月谥】 
　　兵部侍郎骑都尉超哈尔谥果壮 【顺治十二年十月追谥】 
　　理藩院侍郎一等男尼堪谥勤悫 【顺治十三年正月谥】 
　　户部侍郎一等轻车都尉兼一云骑尉库礼谥僖恪 【顺治十三年闰五月谥】 
　　理藩院侍郎席达礼谥僖敬 【康熙三年三月谥】 
　　詹事府詹事加礼部侍郎沈荃谥文恪 【康熙二十三年十二月谥】 
　　太子少保刑部左侍郎宋文运谥端悫 【康熙二十四年二月谥】 
　　钦天监治理加工部右侍郎南怀仁谥勤敏 【康熙二十七年二月谥】 
　　湖广粮道赠工部右侍郎叶暎榴谥忠节 【康熙二十八年二月追谥】 
　　康熙二十八年圣祖仁皇帝南巡二月戊午谕扈从部院诸臣曰楚省兵哗时湖广粮道叶暎榴尽节捐躯朕心深加悯悼特诏所司优赠亚卿兼予恤荫今巡行江南见其子叶旉迎伏道左弥增轸恻忠节之臣应特予谥以彰异数尔等其会议以闻诸臣拟谥忠节上即亲洒宸翰赐之
　　福建巡海道赠工部侍郎陈启泰谥忠毅 【康熙三十三年七月追谥】 
　　刑部右侍郎励杜讷谥文恪 【康熙四十四年二月谥】 
　　康熙四十四年二月辛巳圣祖仁皇帝谕大学士等曰原任刑部侍郎励杜讷向在南书房効力二十余年为人敬慎积有勤劳并无过谴其品级虽不及予谥之例曩者原任侍郎沈荃曾经予谥今励杜讷亦着赐谥尔等会同礼部议奏寻大学士等会同礼部拟谥请旨得旨励杜讷着谥文恪壬午上御书文恪二字遣干清门一等侍卫副都统马武等赐于其家
　　礼部侍郎高士奇谥文恪 【康熙四十四年三月谥】 
　　康熙四十四年三月壬戌圣祖仁皇帝谕大学士等日原任礼部侍郎高士奇在内廷供奉有年其品级不应予谥朕轸念旧臣原任刑部侍郎励杜讷己照侍郎沈荃例今高士奇亦应予谥以示特恩尔等会同礼部议奏寻大学士等会同礼部拟上得旨高士奇着谥文恪 【以上侍郎谥】 
　　副都统三等轻车都尉纳尔察谥端壮 【顺治十二年十月追谥】 
　　副都统赠一等男穆克谭谥忠勇 【顺治十二年十月追谥】 
　　副都统管佐领骑都尉兼一云骑尉陈逢泰谥康僖 【顺治十三年正月谥】 
　　副都统兼管佐领一等轻车都尉小舟谥毅勤 【顺治十三年正月谥】 
　　副都统二等轻车都尉韦征谥忠悫 【顺治十三年二月谥】 
　　副都统一等轻车都尉兼一云骑尉董俄谥勤僖 【顺治十六年七月谥】 
　　副都统一等轻车都尉珲津谥壮勤 【顺治十七年五月谥】 
　　副都统三等男苏禄迈巴图鲁谥勤勇 【康熙三年二月谥】 
　　副都统一等男额默克图巴图鲁谥襄壮 【康熙十二年五月谥】 
　　盛京副都统三等轻车都尉额默克图谥勤壮 【康熙十三年九月谥】 
　　蒙古副都统一等轻车都尉楚库巴图鲁谥襄壮 【康熙十四年五月谥】 
　　副都统王府长史佐领雅赖谥襄壮 【康熙十七年九月谥】 
　　副都统兼佐领阿尔瑚谥敏壮 【康熙十七年九月谥】 
　　署副都统三等男达礼善巴图鲁谥武毅 【康熙十七年十二月谥】 
　　副都统额泰谥襄壮 【康熙十七年十二月谥】 
　　一等侍卫副都统管理武备院事禅布谥勇恪 【康熙十九年九月谥】 
　　副都统布舒库谥刚壮 【康熙二十二年十二月谥】 
　　蒙古副都统巴图谥恪敏 【康熙二十五年三月谥】 
　　副都统迈图谥忠毅 【康熙二十九年十一月谥】 
　　近御一等侍卫授副都统品级海清谥果毅 【康熙五十一年四月谥】 
　　副都统阿南达谥恪敏 【雍正三年三月追谥】 
　　副都统三格谥刚勇 【乾隆二十三年十二月谥　以上副都统】 
　　赠三等轻车都尉照男爵品级立碑敦达礼谥忠毅 【顺治十一年五月谥】 
　　三等男达珠呼谥襄敏 【顺治十二年十月追谥】 
　　扎尔固齐三等男阿兰珠谥顺毅 【顺治十二年十月追谥】 
　　三等男舒赛谥壮敏 【顺治十二年十月追谥】 
　　二等男荆古尔达谥忠直 【顺治十三年正月谥】 
　　三等男管佐领苏班带谥顺僖 【顺治十三年正月谥】 
　　一等轻车都尉照男爵品级管佐领兼一云骑尉阿济拜谥勤僖 【顺治十三年二月谥】 
　　三等男一等侍卫加一级刘麟图谥僖顺 【顺治十六年七月谥】 
　　三等男胡亮谥忠敏 【康熙七年六月谥】 
　　二等男卓布泰谥武襄 【康熙十七年五月谥　以上男爵】 
　　监察御史追赠内阁学士兼礼部侍郎陆陇其谥清献 【乾隆元年六月追谥　以上内阁学士】 
　　散秩大臣默尔根侍卫阿淑谥勤僖 【康熙二十四年正月谥】  【以上散秩大臣】 
　　学士额尔德尼巴实格谥文成 【顺治十一年四月谥】 
　　学士骑都尉加一云骑尉玛鲁谥忠勤 【顺治十四年二月谥】  【以上学士】 
　　浙江温处道赠通政使司通政使陈丹赤谥忠毅 【康熙三十三年七月追谥　以上通政使】 
　　江西建昌府佑府赠太仆寺卿高天爵谥忠烈 【康熙四十六年五月追谥　以上太仆寺卿】 
　　二等轻车都尉乳公哈喇谥恭襄 【顺治十一年八月谥】 
　　八门总管三等轻车都尉卫齐谥端勤 【顺治十二年十月追谥】 
　　扎尔固齐一等轻车都尉雅希禅谥敏果 【顺治十二年十月追谥】 
　　三等轻车都尉西喇巴谥顺壮 【顺治十二年十月追谥】 
　　一等轻车都尉侍卫傅达理谥忠烈 【顺治十八年四月谥】 
　　一等轻车都尉乳公迈堪谥勤僖 【康熙十四年四月谥】 
　　二等轻车都尉乳公满达理谥良僖 【康熙十七年闰三月谥】  【以上轻车都尉】 
　　护军参领照副都统例予谥阿尔赛谥壮愍 【康熙二十一年八月谥】 
　　参领照副都统例予恤博尔和代谥襄悫 【康熙三十年二月谥　以上参领】 
　　山西巡抚赠兵部侍郎祝世昌谥僖靖 【顺治十三年五月谥】 
　　陕西巡抚博清额谥清献 【康熙九年七月谥】 
　　广东巡抚刘秉权谥端勤 【康熙十四年三月谥】 
　　江西巡抚白色纯谥勤僖 【康熙十五年二月谥】 
　　江宁巡抚马祜谥清恪 【康熙十五年十一月谥】 
　　河南巡抚佟凤彩谥勤僖 【康熙十六年十一月谥】 
　　四川巡抚杭爱谥勤襄 【康熙二十三年二月谥】 
　　直隶巡抚格尔古德谥文清 【康熙二十三年十一月谥】 
　　浙江巡抚王维珍谥敏悫 【康熙三十五年三月谥】 
　　湖北巡抚纳齐喀谥勤恪 【雍正三年七月谥】 
　　福建巡抚潘思1谥敏惠 【乾隆十七年二月谥　以上巡抚】 
　　陕西延绥总兵官赠太子少保许占魁谥恪敏 【康熙十七年闰三月谥】 
　　浙江平阳总兵官赠太子少保朱天贵谥忠壮 【康熙二十二年九月谥】 
　　浙江温州总兵官赠太子少保蒋懋勋谥襄僖 【康熙三十五年九月谥】 
　　陕西凉州总兵官师帝宾谥恪僖 【康熙五十二年四月追谥】 
　　甘肃西宁镇总兵官高天喜谥果义 【乾隆二十三年十二月谥】 
　　云南临沅镇总兵官王玉廷谥勤义 【乾隆二十三年四月谥】  【以上总兵】 
　　广西富川县知县刘钦邻谥忠节 【康熙四十二年十二月追谥】  【以上知县】 
　　△外藩谥 
　　朝鲜国王李倧谥庄穆 【顺治六年八月谥】 
　　朝鲜国王李淏谥忠宣 【顺治十六年九月谥】 
　　朝鲜国王李棩谥庄恪 【康熙十四年正月谥】 
　　朝鲜国王李昀谥恪恭 【雍正三年正月谥】 
　　朝鲜国王李昤谥庄顺 【乾隆四十一年七月谥】 
　　朝鲜国王世子追封王爵李涬谥恪愍 【乾隆四十一年七月谥】 
　　一品大臣奉特旨追谥太子太保领侍卫内大臣一等公福善谥恭懿 【乾隆元年正月追谥】 
　　太子太保保和殿大学士兼礼部尚书赠太子太傅魏裔介谥文毅 【乾隆元年正月追谥】 
　　西安振武将军佛尼勒谥恭靖 【乾隆元年正月追谥】 
　　镇海将军莽依图谥襄壮 【乾隆元年正月追谥】 
　　正蓝旗汉军都统冯国相谥桓僖 【乾隆元年正月追谥】 
　　工部尚书管詹事府事汤斌谥文正 【乾隆元年正月追谥】 
　　吏部尚书兼翰林院掌院学士徐潮谥文敬 【乾隆元年正月追谥】 
　　吏部尚书赠太子太傅玛尔罕谥恭勤 【乾隆元年正月追谥】 
　　乾隆元年正月丁巳总理事务王大臣奉谕旨易名之典古昔所重我朝赐谥尤为谨严亦有当时未蒙锡予而追谥于数十年之后者葢以事久论定协乎懿好之公也皇考世宗宪皇帝风励臣工肇举贤良祠祀诚旷古巨典其列祠者如一等公福善大学士魏裔介将军佛尼勒莽依图都统冯国相尚书汤斌徐潮玛尔罕等其殁时皆有恤而无谥朕思诸臣既与贤良之祀似宜邀易名之典其应否追谥之处着九卿会议具奏九　卿等议应请追谥钦定诸臣谥如右
　　礼部尚书韩菼谥文懿 【乾隆十七年二月追谥】 
　　乾隆十七年二月奉谕旨故礼部尚书韩菼种学绩文湛深经术其所撰制义清真雅正实开风气之先足为艺林楷则从前未邀易名之典着如恩追谥用示褒荣大学士具拟以间拟上钦定谥曰文懿
　　刑部尚书王士正谥文简 【乾隆三十年四月追谥】 
　　乾隆三十年四月奉谕旨原任刑部尚书王士正绩学工诗在本朝诗人中流派颇正从前未邀易名之典宜示褒荣以为稽古者劝着大学士察例议谥具奏拟上钦定谥曰文简
　　△子孙请谥 
　　刑部尚书正红旗都统三等男济世哈谥勇壮 【康熙六十一年十一月谥】 
　　康熙六十一年十一月丁酉西安副都统阿鲁疏奏臣父济世哈因军前効力擢用至都统尚书于康熙元年八月内病故未蒙谥典伏乞皇上加恩赐谥上允之赐谥勇壮
　　王府长史额尔德黑谥果毅 【雍正四年八月追谥】 
　　雍正四年六月兵部议驳奉天将军噶尔弼奏请伊父原任长史额尔德黑曾在军前立功今因伊进藏请停其本身议叙追赐伊父额尔德黑谥号上曰噶尔弼为伊父额尔德黑奏请赐谥着照所请给与
　　△夺谥 
　　（臣）等谨按易名之典自古重之戎朝劝忠励绩于予谥尤为谨严其有功不掩罪及备官窃禄身后获幸邀饰终殊礼者或日久论定或生前罪迹因他案而败露既追褫其爵则必削夺其谥书诸简册所以着烱戒也谨列叙于左
　　和硕端重亲王博洛谥定 【顺治九年三月谥十六年十月追降贝勒夺谥】 
　　礼部侍郎加尚书衔赠太子太师沈德潜谥文悫 【乾隆三十四年十月谥四十三年十一月夺】 
　　乾隆四十三年十一月奉谕旨本日大学士九卿具奏定拟逆犯徐述夔等一案巳将各犯应得之罪分别降旨矣至据称查出徐述夔之傅系沈德潜所作请将沈德潜从前所有官衔谥典尽行革去其乡贤祠内牌位一并撤出及赐祭葬碑文查明仆毁等语实属罪所应得逆犯徐述夔身系举人且自其高曾以来均在本朝食毛践土厚泽涵濡乃于所作一柱楼诗各种敢于妄肆诋讥狂诞悖逆实为覆载所不容至其诗内怀想胜朝之语无非藉以为名不可信以为实即以前明政事而论并无可以动民系恋者如洪武开基严刑峻罚永乐纂逆瓜蘉抄诛士民无不含怨又如洪武因苏松嘉湖各府为张士诚固守迁怒及民浮粮加重寖至末季征敛日增累及天下民多嗟苦嗟怨此皆见于史册者有何可以系感之处而追念不忘乎至我本朝列圣相承爱养百姓赈灾蠲缓厚泽频施而江浙浮粮之额节经裁减以除民害朕发阼至今四十三年普免天下钱粮三次普免漕粮二次其它灾赈之需动辄数百万穷檐疾苦迭沛恩膏小民各具天良岂有不知感戴转属念于前朝全无恩德及民者之理此不过抑郁无聊之人自揣亮无进路遁而为此与匹夫匹妇之自经沟壑无异而读书失志之徒遂托言怀想前朝以为万一败露犹可藉以立名其肺腑真可洞鉴此等鬼或伎俩岂能匿于光天化日之下若无知者以此辈为真有追怀故国之思转是为若辈所愚矣至伊子徐怀祖敢将伊父逆词公然刊刻均实罪大恶极乃沈德潜所作传内称其一柱楼编年诗巳付梓并云品行文章皆可法是沈德潜于徐述夔所作悖逆不法诗句皆曾阅看并不切齿痛恨转欲为之纪述流传尚得谓稍有人心者乎又伊传内称徐述夔之从弟徐赓武妄罹大辟阅十七日而冤雪之语因命萨载等查阅原案则系乾隆元年有泰州民缪照乘与缪又南之妻蒋氏通奸商同勒死亲夫蒋氏因曾被徐赓武刁奸怀恨是以到案供指徐赓武同谋后经审出实情业已枷杖完结徐赓武刁奸妇女本属有罪之人沈德潜为之论叙称冤身为大臣不应颠倒是非若此沈德潜自中式进士及选入翰林时朕因闻其平日学问尚好格外施恩又念其留心诗学且怜其冕成是以不数年间即擢为卿贰又令在尚书房行走而伊自服官以来不过旅进旅退亮无建白并未为国家丝毫出力众所共知及乞休后复赏给尚书衔晋阶太子太傅并予在籍食俸恩施至为优渥沈德潜理宜饬躬安分谨慎自持乃竟敢视悖逆为泛常为之揄扬颂美实为昧良负恩且伊为徐述夔作传自系贪图润笔为囊橐计其卑污无耻尤为玷辱搢绅使其身尚在虽不至与徐述夔同科亦当重治其罪今伊业巳身故不加深究然竟置而不论俾其身后仍得永受恩荣则凡在籍朝绅又将何以警惕着照所请将沈德潜所有官爵及官衔谥典尽行革去其乡贤祠牌位亦一并撤出至所赐祭葬碑文现派阿弥达前往会同杨魁查明什毁以昭烱戒将此通谕中外知之
　　云贵总督卞三元谥恪敏 【康熙三十六年闰三月谥乾隆四十六年二月夺】 
　　乾隆四十六年二月奉谕旨朕恭阅皇祖实录内载云贵总督卞三元与张国柱李本深等合词奏留吴三桂总督云贵事务一节因检阅卞三元列传载其与张国柱等俱倾附吴逆即当日共疏乞留三元疏词尤为迫切可见三元实为吴逆用人当日皇祖洞烛几先未允所请而吴逆事权遂以解退三元后见吴逆反迹渐露遂托言母病乞休迨削平吴逆张国柱李本深俱已伏诛三元竟脱然事外且自乞养归旗阅三十年及伊没后又复邀恩得赐祭葬并谥以恪敏夫三元本一进退无据首鼠两端之人在皇祖当日或念三元开国之初由牧郡洊厯封疆曾有带兵转饷微劳且当三桂倡乱之时伊先已告休在家因为曲予包容保全终始今事阅百年详加论定不得不明白宣示以昭彰瘅朕于臣工功罪论断一秉至公即如前代诸臣之怀二心以事君者犹且另为立传不稍宽假况卞三元逮事两朝宠承恩遇乃始则攀援党逆力疏保留继则抽身远引以图避害其居心行事殊不可问幸而老死牖下未被显戮已邀国家宽大之恩若复以饰终令典永荷殊荣将何以肃纲纪而示忝劝乎所有卞三元生前官秩及死后谥法并所得话勅俱着追夺其祭葬碑文并着该旗查明一并仆毁将此通谕中外知之
　　皇朝通志卷五十三
　　●皇朝通志卷五十四 
　　谥略七
　　○谥略七
　　追谥明帝 
　　追谥明代忠节一 
　　△追谥明帝 
　　（臣）等谨按前代未有如胜国之君加以美谥者我朝世祖章皇帝顺治元年即谥崇祯帝为庄烈愍皇帝皇上复念前明建文帝遭永乐篡逆革除年号终明之世未有谥典特为追谥以垂史册诚远迈前古之巨典也谨备着于篇
　　顺治元年五月谥前明崇祯帝为庄烈愍皇帝
　　乾隆元年七月追谥前明建文帝为恭闵惠皇帝
　　乾隆元年六月奉谕旨易名以谥古之制也自周公定为谥法后世帝王未有无谥者明建文为太祖之嫡孙缵承大统在位四年固俨然天下共主矣及成祖既立有其天下并去其年号而史官所书则仍称为建文元年二年三年四年此国之所赖有信史也然不系之以谥而称曰建文皇帝此俗称非史体也传之后世殊为阙典考之太祖有元之天下而谥元主为顺帝我世祖章皇帝代明之天下而谥明主为愍皇帝虽更姓改物之君尚且追谥而无所嫌忌况当其世者乎弘治以来杨循吉诸人屡以为请迄寝不行皆以后世子孙席有成祖之业故不敢变乱旧章而不虑其贻讥来世也我国家谥崇祯而不谥建文者以明史未竣非当时所急今史书既成若不及此追谥良为遗憾着大学士九卿会议确拟具奏侯朕亲加裁定七月　大学士九卿遵旨谨拟二条恭候钦定奉谕旨着用恭闵惠皇帝谥
　　△追谥明代忠节一 
　　（臣）等谨按自成周以来易名之条祇为饰终常制而胜国遗忠并膺茂典者实旷古所未有伏惟世祖章皇帝如天之仁轸念明末甲申殉难之臣范景文等并锡谥有差乾隆四年皇上允廷臣所请复谥明臣赵譔大义嘉名后先昭揭四十年十一月特奉恩纶旌谥明季尽节诸不惟甲申以前遭际时艰为国効忠皆从甄录即当我朝天戈迅扫而抗拒殒身者亦令一例褒扬四十一年正月皇上复念建文革除之际荩臣烈士殉节捐生俾一体议谥以发幽光而昭公道此诚圣主大公至正之盛心也谨以次编辑如左
　　顺治十年六月追谥明季殉节者十六人
　　大学士范景文谥文忠户部尚书倪元璐谥文贞都察院左都御史李邦华谥忠萧左副都御史施邦耀谥恭愍太常寺少卿吴麟征谥贞肃左春坊左庶子周凤翔谥文介左中允刘理顺谥文烈马世奇谥文肃检讨汪伟谥文毅户科都给事中吴甘来谥庄介御史王章谥节愍陈良谟谥恭洁兵部车驾司主事成德谥介愍兵部主事金铉谥忠洁驸马都尉巩永固谥忠烈司礼监秉笔太监王承恩谥忠节
　　续谥四人
　　刑部侍郎孟兆祥谥忠端大理寺卿凌义渠谥忠介御史陈峦德谥忠洁吏部文选司员外郎许直谥忠慈
　　又续谥五人
　　太仆寺寺丞申佳允谥端愍进士孟章明谥忠僖新乐侯刘文炳谥忠恪宣城伯卫时青谥忠穆惠安伯张庆臻谥忠毅
　　乾隆四年追谥一人
　　御史赵譔谥忠愍
　　乾隆四十年十一月奉谕旨崇奖忠贞所以风励臣节然自昔累朝嬗代于胜国死事之臣罕有录予易名者惟我世祖章皇帝定鼎之初于崇祯末殉难之大学士范景文等特恩锡谥仰见圣度如天轸恤遗忠实为亘古旷典第当时仅征据传闻未暇遍为搜访故得邀表章者止有此数迨久而遗事渐彰复经论定今明史所载可按而知也至若史可法之支撑残局力矢孤忠终蹈一死以殉又如刘宗周黄道周等之立朝蹇谔抵触佥壬及遭际时艰临危授命均兄称一代完人为褒扬所当及其它或死守城池或身殒行阵与夫俘擒骈僇视死如归者尔时王旅徂征自不得不申法令以明顺逆而事后平情而论若而人者皆无媿于疾风劲草即自尽以全名节其心亦并可矜怜虽福王不过仓猝偏安唐桂二王并且流离窜迹已不复成其为国而诸人茹若相从舍生取义各能忠于所事亦岂可令其湮没不彰允宜稽考史书一体旌谥其或诸生韦布及不知姓名之流并能慷慨轻生者议谥固难于槩及亦当令俎豆其乡以昭轸慰尝恭读我太祖实录载萨尔浒之战明杨镐等集兵二十万四路分出侵我兴京我太祖太宗及贝勒大臣等统劲旅数千歼戮明兵过半一时良将如刘綎杜松等皆没于阵近曾亲制书事一篇用扬祖烈而示传信惟时王业肇基其抗我颜行者原当多为狝薙然迹其冒镝撄锋竭忠効命未尝不为嘉悯又若明社将移孙承宗卢象升等之抵拒王师身膏原野而周遇吉蔡懋德孙传庭等以闯献蹂躏御贼亡身凛凛犹有生气总由明政不纲自万历以至崇祯权奸接踵阉竖横行遂至黑白混淆忠良泯灭每为之搤掔不平福王时虽间有追谥之人而去取未公亦无足为重朕惟以大公至正为衡凡明季尽节诸臣既能为国抒忠优奖实同一视至钱谦益之自诩清流腼颜降附及金堡屈大均辈之幸生畏死诡托缁流均属丧心无耻若辈果能死节则今日亦当在予旌之列乃既不能舍命而犹假语言文字以图自饰其伦生是必当明斥其进退无据之非以隐殛其冥漠不灵之魄一褒一贬衮钺昭然使天下万世共知朕准情理而公好恶以是植纲常即以是示彰瘅凡诸臣事迹之具于明史及通鉴辑览者宜各征考姓名仍其故官予以谥号一准世祖时例行其令大学士九卿京堂翰詹科道集议以闻寻大学士等遵旨议上分别专谥通谥诸臣如左
　　专谥二十六人
　　左军都督府左都督佥书府事总兵官刘綎谥忠壮援剿总兵官曹文诏谥忠果总督各路援兵兵部尚书卢象升谥忠肃中极殿大学士兼兵部尚书孙承宗谥忠定南京参赞机务兵部尚书吕维祺谥忠敬文渊阁大学士兼户部尚书贺逢圣谥忠悫督师总制应安凤阳江西湖广河南四川贵州军务仍总督陕西三边兵部尚书右副都御史孙传庭谥忠靖山海关北部总兵官尤世威谥忠刚巡抚山西右副都御史蔡懋德谥忠恪镇守山西等处总兵官后军都督府左都督周遇吉谥忠武督师太傅建极殿大学士兵部尚书史可法谥忠正左柱国镇守滁和等处总兵官靖国公黄得功谥忠桓都察院左都御史刘宗周谥忠介吏部尚书徐石麟谥忠懿太子少师文渊阁大学士吏部尚书高宏图谥忠直东阁大学士礼部尚书姜曰广谥忠确巡抚应天等处右佥都御史祁彪佳谥忠惠督师经理河北兵部右侍郎兼右佥都御史充通问使左懋第谥忠贞总督江楚应皖等处军务兵部右侍郎兼左副都御史袁继咸谥忠毅督师少傅武英殿大学士兼吏兵二部尚书黄道周谥忠端兵部右侍郎兼翰林院侍读学士陈子龙谥忠裕督师少傅武英殿大学士兵部尚书张国维谥忠敏东阁大学士兼吏部尚书张肯堂谥忠穆督师武英殿大学士兵部尚书定兴侯何腾蛟谥忠诚武英殿大学士兼吏兵二部尚书桂林留守临桂伯睢式耜谥忠宣东阁大学士兼兵部尚书节制闽广江楚军务陈子壮谥忠简
　　通谥忠烈一百十三人
　　辽东总兵官张承荫蓟辽总兵官杜松游系龚念遂李希泌辽东总兵官都督佥事马林游系乔一琦沈阳总兵官都督佥事贺世贤援辽总兵官杨宗业 【一作仲业】 西平副总兵罗一贯山海关总兵官左都督挂平辽将军印赵率教蓟镇总兵官孙祖寿兵部右侍郎协理京营戎政刘之纶镇守东江总兵官都督佥事黄龙户部主事王一桂江西道御史巡视山海居庸二关王肇坤兖州府知府乔若雯山西按察使李祯宁巡按山东御史宋学洙宁远团练总兵官署都督同知金国凤山永东协总兵官左都督曹变蛟河间府知府颜孕绍吏科给事中范淑泰滕县知县吴良能 【以上封疆殉节诸臣二十三人】 监军湖广道御史金毓峒保定府同知邵宗元大宁都司后指挥同知刘宗嗣 【以上甲申殉节诸臣三人】 兵部右侍郎沈犹龙金山卫指挥使功加参将侯承祖 【一作玉音一作怀玉】 援剿团练总兵官右军都督府左都督刘肇基英德主簿阎应元 【以上福王殉节诸臣四人】 巡抚山东右佥都御史邱祖德徽州府推官温璜都督蒋若来巡按上游四府仍兼巡关监军御史郑为虹总兵官周之藩东阁大学士兼礼部尚书傅冠吏兵二部尚书兼右副都御史总理军务郭维经兵部左侍郎詹兆恒 【以上唐王殉节诸臣八人】 礼部尚书兼右都御史吴锺峦东阁大学士兼兵部尚书张煌言 【以上鲁王殉节诸臣二人】 吏部尚书李若星总督各路兵马部右侍郎兼翰林院侍读学士张同敞总督江西兵部尚书兼右副都御史杨重熙兵科给事中陈邦彦贵州布政使张耀 【一作耀】 巡按云南御史罗国瓛 【以上桂王殉节诸臣八人】 镇守宁夏总兵官贺虎臣分巡河西道佥事郭应响整饬固原兵备道参政兼副使陆梦龙孤山副总兵加署都督佥事艾万年陕州知州史记言真阳知县王信镇守延绥总兵官左都督俞冲霄昌平总兵官署都督佥事汤九州岛辰沅副总兵邓祖禹镇守四川总兵官左都督侯良柱安庆副总兵潘可大房县知县郝景春永宁知县武大烈巴县知县王锡镇守川北副总兵张令大梁道兵备佥事李乘云保定提督三关总兵官刘光祚南阳府知府颜日愉太康知县魏 【一作卫】 令望舞阳知县潘宏 【一作宏道】 鄢县知县刘振之翰林院检讨马刚中泸州知州苏琼镇守南阳总兵官猛如虎保定河北山东总督中军总兵官姜名武睢陈道兵备副使关永杰总督陕西三边军务兵部右侍郎右副都御史汪乔年总督保定河北山东军务兵部右侍郎右副都御史杨文岳三道总督中军副总兵党威郏县知县李贞佐 【一作李贞】 防守汝宁总兵官虎大威分巡汝南道佥事王世琮总兵官左都督孙应元宜城知县陈美新安知县陈显元抚治商雒道副使黄世清整饬榆林中路按察司副使 【一作布政使】 都任署领榆林镇原任延绥总兵官都督佥事李昌龄山海关南部总兵官王世钦延绥抚标参将刘廷杰延绥镇中协副总兵官惠显宁夏总兵官侯世禄巡抚大同右副都御史焦源溥甘肃西协副总兵官郭天吉甘肃总兵官马爌锺祥知县萧汉分守酒西道参议段复兴工部尚书南居益巡抚湖南御史刘熙祥长沙府推官蔡道宪监军分守上湖南道副使陈璸湖广粮储道参政许文岐分守武汉黄三府参将加副总兵崔文荣分守上荆南道兵备参政周凤岐枣阳知县郭裕陕西监军道佥事李新沔阳州同知马飙巡抚甘肃赞理军务右副都御史林日端巡抚四川提督军务右佥都御史陈士奇巡按四川御史刘之勃 【一作渤】 兵部右侍郎李含乙重庆府知府王行佥华阳知县沈云祚资阳知县贺应选山西抚标中军副总兵应时盛河内知县丁泰运 【以上寇难殉节诸臣六十六人】 
　　通谥忠节一百八人
　　辽东经略兵部侍郎袁应泰大凌河副总兵左都督何可纲山东布政使张秉文巡抚辽东右佥都御史邱民仰辽东总兵官左军都督府都督同知王廷臣顺德府知府吉孔嘉兖州府知府邓蕃锡巡抚河南右佥都御史高名衡工部右侍郎宋玫南京户科给事中张焜芳 【以上封疆殉节诸臣十人】 新城侯王国兴彭武伯杨崇猷总理河南湖广山西陕西四川江北军务兵部侍郎兼右佥都御史王家祯总督畿南军务兵部侍郎兼右副都御史徐标神枢营副总兵都督佥事贺赞工部员外郎王锺彦锦衣卫镇抚司佥书指挥同知李若琏吏部尚书李遇知按察司副使顾国缙工部尚书何应瑞 【以上甲申殉节诸臣十人】 兵部左侍郎张伯鲸扬州府知府任育兵部职方司员外郎升任遵义知府何刚水师总兵官中军都督府都督同知翁之琪通政使司左通政侯峒曾进士黄湻耀中书舍人李待问参谋兵部主事 【一作司务】 陈用极詹事府少詹事徐汧翰林院检讨兼兵科给事中杨廷枢吏部考功司主事夏允彝中书舍人卢象观行人司行人陆培钱塘知县顾咸建临安知县唐自彩刑部尚书高倬巡抚安庐池太四府右佥都御史张亮 【以上福王殉节诸臣十七人】 巡抚徽宁池太等处兵部右侍郎右佥都御史金声监纪推官吴应箕都御史王瑞柟佥都御史陆清源兵部职方司主事监军道王之栻礼部尚书曹学佺文渊阁大学士兼吏部尚书曾樱东阁大学士兼兵部尚书杨廷麟总督江西湖广诸军兵部尚书万元吉巡抚南赣兵部右侍郎兼右佥都御史杨文荐提督江西义军右佥都御史陈泰来 【以上唐王殉节诸臣十二人】 东阁大学士兼兵部尚书熊汝霖东阁大学士礼部尚书朱继祚东阁大学士兼礼部尚书钱肃乐大学士兼兵部尚书沈宸荃兵部尚书李向中督师兵部尚书余煌兵部左侍郎兼翰林院侍读学士陈函辉兵部右侍郎林汝翥兵部右侍郎总督水师沈廷扬大理寺少卿兼江西道御史陈潜夫兵科给事中董志宁 【以上鲁王殉节诸臣十一人】 总督川湖云贵河陕兵部尚书李干德兵部右侍郎兼东阁大学士吴炳兵兵部尚书傅作霖巡抚川南右佥都御史范文光巡抚川北右佥都御史詹天颜管理义勇营总兵官曹大镐兵部侍郎兼右佥都御史督师关中余应柱巡抚贵州右佥都御史米寿图监军御史周震巡抚高雷廉琼四府右佥都御史张孝起巡抚四川右副都御史马干巡抚四川右佥都御史耿廷箓东阁大学士兵部尚书杨畏知文潚阁大学士吏部尚书严起恒兵部尚书杨鼎和东阁大学士吴贞毓黔国公沐天波总督洪淯鳌文渊阁大学士吏兵二部尚书郭之奇巡抚柳庆右佥都御史龙之虬 【一作之明　以上桂王殉节诸臣二十人】 福建道御史马如蛟颍州知州尹梦鳌和州知州黎宏业户科给事中吴宇英谷城知县阮之钿巡抚河南右佥都御史张克俭汝南监军右参议艾毓初工部尚书周士朴通政使李梦辰郑州知州鲁世任巡抚宣府右佥都御史张维世巡抚陕西赞理军务右佥都御史冯师孔太常寺卿麻僖巡抚宣州右佥都御史焦源清巡抚河南右副都御史常道立巡按山东御史王道纯山西左参政田时震巡抚江西右副都御史张凤翮南京吏部尚书南企仲辽阳监军道佥事王征顺天府尹宋师襄太常寺卿伊伸管理钱法兼川西道副使张继孟分巡河北道右参政祝万龄巡抚大同赞理军务右佥都御史卫景瑗巡抚宣府赞理军务右佥都御史朱之冯巡抚四川右佥都御史龙文光真定府同知张瑶锦衣卫世袭指挥同知马献图 【以上寇难殉节诸臣二十九人】 
　　通谥烈愍五百七十二人
　　广宁副总兵颇廷相辽东副总兵于化龙参将高贞从游击于守志守备何懋官参将蒲世芳游击梁汝贵广平副总兵邹储贤广平参将张斾总兵官赵梦麟保定总兵官王宣沈阳总兵官尤世功宣抚使都司佥书秦邦屏镇武总兵官都指挥使刘渠闾阳总兵官祁秉忠副将刘征参将黑云鹤辽东副总兵官麻承宗援剿总兵官童仲揆陈策副总兵戚金参将吴文杰游击周敦吉都司袁见龙邓起龙守备雷安民云南都司张名世永平同知陈辅尧援辽总兵官梁仲善李秉诚姜弼副总兵朱万良四川都司佥书张神武 【本姓陈】 前锋副将鲁之申参将李承先援副总兵驻刮三屯营张拱微山海北路援辽副总兵官惟贤游击张奇化遵化参将李槚 【一作樌】 遵化 【一作大同】 参将周镇京营副总兵申甫良乡知县党还醇滦州府知府杨爌汉儿庄副总兵叶应武山西右布政使管永平兵备道郑国昌永平知府张凤奇扬武营中军参将吕鸣云副将张吉甫满库王之敬游击利瓦伊鸶保安守备徐国泰镇守东江总兵官都督佥事沈世魁协镇东江总兵官左都督金日观副总兵楚继功蓟辽总督中军副总兵鲁宗文深州知州孙士美倒马关参将周甘雨宣府参将张岩山东督粮道参议邓谦副总兵杨振宣府总兵官杨国柱辽东监纪同知袁国栋蓟州兵备道张名世前锋左营 【一作松山】 副总兵朱文德大同副总兵焦埏整饰河间兵备道佥事赵珽河间知县陈三接永清知县高维岱守备牛文科吏部文选司郎中李其纪临清参将柳毓融临清槯关户部郎中陈兴言天津参将贺秉钺襄州副总兵丁文明济宁兵备道参议王维新山东协理海防道佥事樊吉人临淄知县文昌时总兵官张登科和应荐辽东前屯卫总兵官李辅明抚标守备张尔垫大同参将吴希稷礼科都给事中沈迅前屯卫副总兵杨伦 【以上封疆殉节诸臣八十四人】 左都督刘岱刘文耀户部郎中徐有声锦衣卫都指挥佥事魏师贞神机营参将高鍟户部郎中周之茂保定府知府何复平凉通判张维纲保定中军守备杨 【一作梁】 儒秀工科都给事中尹洗保定守备张大同分巡大名兵备道副使 【一作知府】 朱廷焕进士张罗俊昌平总兵官李守鑅莱州府推官张力 【以上甲申殉节诸臣十五人】 副总兵乙邦才马应魁庄子固楼挺汪 【一作江】 应龙李豫 【一作遇】 参将陶国祚许谨冯国用陈光玉李隆徐纯仁游击李大忠孙开忠都司姚怀龙 【一作隆】 解学曾扬州府同知曲从直江都知县周志畏狼山副总兵王佐才 【一作伯才一作邦才】 游击孙志尹江阴典史陈明遇 【一作选】 文华殿中书舍人戚勋礼部仪制司主事黄端伯都司董四民 【以上福王殉节诸臣二十四人】 东阁大学士兼兵部尚书朱大典衢州总兵官中军都督府左都督永丰伯张鹘翼兵科给事中熊纬协守仙霞关兵科给事中黄大鹏吏科稽勋司员外郎叶翼云都督同知傅启耀江西右布政使夏万亨江西按察司副使管建昌府事王棫分巡建昌兵备道副使王养正建昌推官刘允浩南昌推官史夏隆建昌通判 【一作临江推官】 胡缜赣州推官署知府事吴国球监纪通判郭宁登赣州府同知 【一作通判】 王明汲署赣州通判事淦君鼎赣县知县林逢 【一作全】 春赣州副总兵进阶飞虎将军马观鹏赣州参将烈长宁营参将朱永盛中书舍人袁从鹗兵部职方司员外郎 【一作主事】 黎遂球兵部主事于 【一作于】 斯昌户部主事林奇 【一作珽】 兵部 【一作刑部】 主事王其宖兵部职方司主事周瑚翰林院编修兼兵科给事中万发祥工部 【一作兵部】 主事柳昂霄兵部主事钱谦亨曾嗣宗中书舍人刘孟鍧 【一作鞠】 刘应试 【一作驷】 吏部文选司主事曾亨应中书舍人赖雍蔡绍谨广信通判毛玉洁兵部主事蔡 【一作赵】 士超 【以上唐王殉节诸臣三十七人】 武英殿大学士兼兵部尚书刘中藻吏部文选司员外郎 【一作左佥都御史】 林垐建宁守将郧国公王祈分守福兴泉三府福建布政使参政汤芬贵州道御史杨文瓒兵部职方司主事屠献宸兵部尚书兼右副都御史王翊吏部左侍郎朱永佑安洋将军刘世勋左都督张名扬锦衣卫指挥王朝相 【以上鲁王殉节诸臣十一人】 监军御史麦而炫户部郎中 【一作主事】 朱实莲太仆寺少卿霍子衡兵部职方司主事韩如璜 【一作如琰】 清远卫指挥白常灿湖南道副使陈象明总督广西军务宣国公焦琏挂镇西将军印左军都督府右都督朱旼如全州守备孟泰吏部考功司主事侯伟时虎贲将军广宁伯王兴沅江土知府那嵩云南参将徐日舜总兵官管黎平参将事萧旷兵科都给事中刘尧珍兵科给事中吴霖御史张载述刑科给事中张鑴中军都督府左都督郑允元大理寺丞林 【一作杨】 钟太仆寺少卿赵赓禹翰林院检讨蒋干昌李元开吏科给事中徐极 【一作吉】 江西道御史周允吉广西道御史朱议□福建道御史胡士瑞 【一作端】 兵部郎中 【一作主事】 朱东旦工部郎中 【一作员外】 蔡缤主事 【一作内阁中书】 易士佳员外郎 【一作内阁中书】 任斗墟兵科给事中 【一作主事】 林青阳山东道御史李如月晋宁知州冷阳春分巡上川南道佥事胡恒户部郎中谭先哲巡按贵州御史朱奉■〈釒伊〉户部浙江司主事郑延爵兴宁知县吴子骐永宁知州曾异撰天全碉门六番招讨使杨之明大理卫指挥陈桢吏部左侍郎王锡　楚湖知县金应元潜山知县赵士彦霍山教谕龚元祥巢县知县觉江西右参政卢谦保德州副总兵柳国镇新蔡知县王信卢氏知县白楹宏农卫世袭指挥李君赐杨道泰阮我疆游击平安都司陈保山陕西都指挥使张应春 【一作龙】 都司田应龙朱阳关守将徐来臣罗田知县梁志仁罗田守将郭金城龙江都司王寅泗州守备 【一作都司指挥】 陈正亨盱眙知县蒋佳征潜山天堂寨巡检吴畅春苏州卫指挥同知包文达镇江永生洲副将程龙百户署永生洲守备薛自昌守备莫是骅詹世龙刘河所守备 【一作百户】 王 【一作黄】 宏猷应抚新标营守备詹兆鹏吴淞陆营守备朱士允苏州卫百户 【一作千户】 功升钦依守备陈于王参将范志标宁羌卫指挥徐大行应城知县张绍登户部 【一作兵部】 左侍郎王瑊广济典史魏时光真定通判吕之荫昭化知县 【一作主薄】 刘乔■〈木民〉 【一作杶】 真定副总兵督理团练事王震仲湖广副总兵杨世恩防守房县游击 【一作守备】 杨道选信阳防守团练守备刘煋 【一作星】 降将张一川 【即扫地王】 张 【一作】 雄卫指挥加升游击王承宪大理卫守备陈诲澜沧卫指挥李君植思恩府知府董邦昌昆山知县杨永言临安通判刘之兰 【以上桂王殉节诸臣四十九人】 府谷游系李显宗分巡河西道兵备副使张允登都司王世虎守备姚进忠指挥郭伏羌同知李增宁夏副总兵吴 【一作史】 开先协镇直隶通津等处副总兵魏都梁宁武守备猛忠辽州知州李呈章真定游击童维坤内邱知县王世泰游击越效忠兵部车驾司主事李中正平顺知县徐明扬隆德知县费彦方宁夏后卫指挥韩嘉 【一作加】 爵固原总兵官殷体信武安守备曹鸣鹗游击贺奇勋都指挥使石崇德湖广总兵官右都督杨正芳镇筸镇将张上达 【一作选】 甘泉知县蒲来举顺庆府知府杨呈秀兴山知县刘定国保康知县方国儒崇信佑县庞瑜凤县主簿吉永祚通江守备郭震辰指挥田实通江指挥王永年中都留守朱国相凤阳指挥袁瑞征吕承荫郭希圣张鹏翼周时望李郁岳光祚陈永龄 【一作程永宁】 霍邱教谕倪可大云南参政张鹤腾太 【王】 载福经理河南山东副总兵戴国柱椻师知县徐日泰密县知县朱敏汀仁寿知县刘三策抚标参将张宝山开封府同知盛以恒宿迁副总兵 【一作参将】 古道行山西阳和兵备道副使洪允衡新郑知县刘孔晖镇平知县锺其硕宏农卫世袭指挥许佳允防守叶县副总兵刘国能洧川知县柴荐禋宝丰知县朱由棫泌阳知县王士昌鄢陵典史杜邦举南阳参将刘士杰游击郭开守备猛先捷英山知县高在仑襄阳推官邝曰广襄阳游击黎民安随州知州徐世湻信阳知县高孝志兴山都司徐日耀分巡下川南道副使黄谏卿泸州卫指挥使王万春泾州知州娄琇潜山知县李孕嘉 【一作朱应嘉】 太湖参将邱壮猷太湖知县李盛英太湖守备徐际相太湖游击孔廷训庐州通判赵兴基庐州卫指挥同知赵之璞毫州知州何燮盱眙主簿胡渊云南参政程楷保督标下监军道佥事任栋河南监军兵部职方司员外郎余爵保定督标副总兵甄奇杰副总兵贾悌冯名圣归德卫守备蔡浩指挥张国正归德卫指挥熊应吕梅振英张鸿光汝宁游击朱崇 【一作荣】 祖督标副总兵张舆归德通判徐一源摄监纪同知事汝州吏目顾王家开封游击李春桂 【一作贵】 督标副总兵孙枝秀督标参将黑尚仁南阳府知府邱懋素遂平知县刘英上蔡知县许永禧内黄知县周卜历陈州知州侯君擢怀仁知县杨士英户部主事崔泌之平定知州梁可栋襄城守将副总兵李万庆 【即射塔天】 副总兵马名廉张国钦张一贯 【一作一贵】 总督监纪西安府同知孙兆禄富平知县冯正吉东昌通判 【一作济宁州洞知】 黄一鹍 【一作一鲲】 刑部主事靳圣居礼部祠祭司主事南居业福建道兵备副使樊维城承天府同佑庐学古麻阳知县夏统春巡抚河南都察院右佥都御史王汉河南守备李曰舒密云副总兵 【一作参将】 陈治邦游击连光耀开封府同知刘跃龙七省督师监军商雒道副使乔迁高山海关副总兵杨明定边副总兵张发山海关总兵官侯拱极宁夏总兵官尤世禄宣府柳沟总兵官王世国天津防海总兵官王学书靖边副总兵尤翟文副总兵李登龙常怀孤山副总兵王永祚安边参将马明 【一作鸣】 节西安参将李应孝榆林左营游击陈二典右营游击刘芳馨 【一作声】 尤养鲲 【一作龙养坤】 火器营都司郭遇吉 【一作春】 游击孙贵宴维新文侯国潘国臣傅德李国奇守备李宗叙 【一作全家叙】 白慎衡杨以伟贺大雷尤勉奇兵营游击杨正韡抚边守备惠渐指挥李文灿李文焜彰德参将王荣山海关铁骑营左参将尤岱靖边指挥马应举世袭指挥使黄廷政绥德卫管屯指挥锺茂先西安参将李淮甘州副总兵 【一作洪水营游击】 张攀临潼副总兵欧阳衮固原副总兵刘国栋洪广营游击杨威游击赵宗礼指挥赵宗祝李栖鹍姚天宠张洪勋王嘉官抚标游击万峘都司姜宏基太湖知县段自宏陕西督标副总兵刘光先隰州知州周培忠延安副总兵解文英潼关卫指挥使张尔猷参将赵希魁宁夏守备薛国蕙指挥彭凌云庆阳城守都司周嘉彦延津知县牛养杰兵部职方司主事杨暄泰安知县朱呈瓘仁怀知县雍缔巡抚湖广右佥都御史宋一鹤嘉鱼佑县王良鉴蕲州卫指挥岳璧道州守备加郧阳都司沈至绪云梦知县谌吉臣蒲城知县朱一统白水知县朱迥滼临湘知县林不息安陆知县濮有容 【一作宏】 城固知县司五教楚府左长史徐学颜宝庆府知府李振珽衡州府知府张任黄冈衡指挥郭以重湖广大围山守备王元封湖广都司徐至美巡抚中军哈维新都司姚世儒蒲圻知县曾栻衡州府教授蒋道亨黄陂主薄 【一作典史】 薛闻礼巴陵教谕欧阳显宇江宁知县袁向科榆林都司吴继武西宁副总兵鲁映昌平阳推官张僎建昌道督理粮饷分巡行都司佥事卢懋鼎山西左布政使赵建极分巡冀宁道佥事毕拱辰户部郎中单崇太原府知府孙康周忻州知州杨家龙汾阳知县刘必达太原府同知李之青 【一作清】 掌理灵邱王府事朱慎镂整饬宁武道监军副使王孕懋宁武游击马振麟宁武关游击高日晄副总兵官曹文耀御史卫桢固分守下川南道右参议张 【一作陈】 孔教建昌道兵备佥事刘士斗镇守四川总兵官都督佥事刘佳荫威茂兵备道佥事罗铭鼎大理寺寺正王秉干崇庆知州王励精川北副将加总兵衔张奏凯指挥顾景叙南卫指挥同知加升游击曾印昌四川参将徐明蛟建昌行都司指挥使丁运选建昌卫同知李甲云南按察使庄祖诰户部观政进士王起峩兴文知县艾吾鼎太宁佑县高日临芦山知县金鼎祚荣县知县秦民汤蒲江 【一作蒲田】 知县朱蕴罗松阳知县孙鹏举中江教谕署剑州事单之宾长沙知县高明兴都留守沈寿崇固始朱皋镇巡检郝瑞日河间府同知张光斗指挥同知高应诏宣府参将熊维藩固原参将高从龙汉中守备范于殷署许州知州事同知韩澹仁寿知县唐凤翥赞皇知县宋德成通许县丞田汝现蔡旗堡守备马良御环县守备杨承芳渑池知县范道行四川盐井大使赖华祖成都府同知沈受蒲南康通判吴赐玉商州同知署知州事周文炜利民参将时暌广西掌印都司康四维整饬威茂道佥事葵肱明天津副总兵陈值副总兵李科云南兵备副使窦可进谕德刘其德琼州通判蹇遇泰通判王懋烈山西布政司理问陈一韩守备周永康湖东守备黄克嘉漳南守备吴奇勋肇庆守备邹维勋奉化训导夏魁旸 【一作杨】 游击张榜龚万禄守备冒绍宗指挥谢某 【志佚其名】 巡抚山东右副都御史徐从治莱州府知府朱万年莱州副总兵张奇功莱州守备熊渭登莱巡抚中军管维城游击陈良谟守备盛洛姚士良副总兵王来聘秦拱明游击朱永吉都督佥事汤廷耀凤阳通判姚若时安南卫指挥寻治本游击张开祚南湖营守备田化龙泉州守备邱隽广东参将陈鹏福建参政洪云蒸五经博士程接道泰安府同知张应征守备吴兆燫郑州守备刘崇会 【以上寇难殉节诸臣三百五十二人】 
　　皇朝通志卷五十四
　　●皇朝通志卷五十五 
　　谥略八 
　　○谥略八 
　　追谥明代忠节二 
　　△追谥明代忠节二 
　　通谥节愍八百三十六人
　　游击窦永澄赞理通判董尔砺守备江万春抚顺千总王命印都司陈尚仁王崇信徐国全分守辽海道左参政顾颐开元兵备佥事崔儒秀自在州佑州段展沈阳参将夏国卿同知陈柏宁远通判金启宗镇守永平蓟镇总兵官朱国彦巡抚顺天右副都御史整饬蓟州边备王元雅保定推官李献明署蓟州事永平推官何天球遵化知县徐泽遵化知县武起潜蓟镇遵化游击彭文炳香河知县任光裕永平道标中军守备 【一作都司】 程应琦 【一作奇】 永平推官卢 【一作罗】 成功督师军前监纪永推官郑感民三屯营副总兵官焦延庆东胜左卫指挥佥事张国翰 【一作端】 中书舍人廖 【一作唐】 汝钦得胜堡参将李全保安州佑州阎生斗灵邱知县蒋秉采灵邱守备于世奇茨沟守备张修身户部主事题悦保定通判王禹佐昌平守备咸 【一作戚】 贞吉顺义知县上官荩顺义游击冶国器都指挥苏时雨宝坻知县赵国鼎安肃知县郑延任大城知县武维周安州知州崔维葎兰州知州薛一鹗总督蓟辽保定军务兵部右侍郎右佥都御史吴阿衡任邱知县白慧元庆都知县黄承宗文安知县王钥户部员外郎李崇德蠡县知县王采新河知县崔贤故城 【一作固安】 知县王九鼎青县 【一作兴济】 知县张文焕兴济 【一作青县】 知县钱珍淮安同知周霖安平知县孔间悛赵州知州王端冕庆云知县陈缄 【通志作箴】 灵寿知县冯登鳖吏部考功司员外郎耿荫楼知州马士伟尚宝司丞孙钥孙之浩中书舍人孙之沆 【一作沅】 邹平知县魏克家盐山知县陈志济南推官陆灿山东分巡济南道参政周之训山东提学副使翁鸿业山东都转盐运使唐世熊济南府知府苟好善济南同知陈虞孕济南通判熊烈献署临清州事山东布政司理问姜道元历城知县韩城宣邱县知县高重光署武定州事济南通判马嗣煜临邑知县宋希尧博平知县张列宿茌平知县黄廷 【一作建】 极武城知县李承 【一作永】 芳巨鹿知县郭司南兵备道张斗姚恭王之桢副总兵江 【一作汪】 翥饶 【一作陈】 勋整饬霸州道副使赵辉霸州知州丁师羲湖广右布政使李时茪 【一作荛】 户部主事马嗣烋兵科给事中而湻分巡登莱道兵部佥事邢国玺河间府同知姚汝明襄阳知县 【一作推官】 贾太初柏卿知县丁茂桂阜城知县吕大成台州府知府傅梅文华殿中书舍人孟鲁钵张凤鸣定州知州唐铉黄州推官侣鹤举富阳知县杜斗愚平乡知县杜前山东巡抚兖西道佥事李格临清总兵官刘源清总督宣大兵部侍郎右副都御史张宗衡户部员外郎邢泰吉临汾知县尹任太常寺少卿张振秀阳信知县张予卿邹平知县朱逈 【一作溱】 武城知县任万民兖州同知谭丝同知曾 【一作曹】 文蔚通判 【一作运河同知】 阎鼎 【一作调鼎】 官李昌期鲁府左长史俞起蛟滋阳知县郝芳声滕县知县睢骞兵部车驾司郎中刘宏绪莱芜知县冯守礼户部主事楚烟兵部职方司主事刘大年东阿知县吴汝宗高苑知县周启元丰县知县刘光先沭阳知县刘士璟 【一作燝】 寿光知县李耿莒州知州景淑范武邑知县郑集命六合知县郭凝鼎淮安通判刘文蔚山东副使申为宪莱阳知县陈显际吏部稽勋司郎中宋应亨内阁中书舍人赵士骥沙河知县项易辽东宁前卫副总兵陶宗仪滨州知州王道隆自在州知州周继谟三关游击邵定前屯卫总兵官李鸣凤宁远总兵官王定宸前屯卫副总兵罗文耀蓟州兵备道鞠思让汝宁通判杨尔俊真定知县高知彰任县知县李唐衡州府知郑奉先 【以上封疆殉节诸臣一百四十九人】 定远侯邓文明镇远侯顾肇迹西宁侯宋裕德清平侯吴遵周阳武侯薛濂彭城伯张光祖恭顺侯勋卫吴汝征宁远伯李尊祖锦衣卫指挥同知许达允顺天通判张凝和提督顺天学政福建道御史陈纯德户部员外郎宁承烈贵州道御史巡视山海居庸二关俞志虞内阁中书舍人宋天显光禄寺署丞于腾云 【一作蛟】 右都督方履泰锦衣卫千户李国禄锦衣卫指挥同知李若珪濮州知州马象干大同总兵官朱三乐密云副总兵吕应蛟保定左卫指挥文昌运刘洪恩戴世爵刘元靖吕九章吕一照 【一作李照】 李 【一作吕】 一广光禄寺少卿张罗彦广灵知县阮泰邠州知州韩东明南宫知县彭士宏中书舍人王永隆锦衣卫指挥使萧偲户部郎中葛凝秀工部郎中寇可教兵部主事杨会英沈邱知县李昌龄太医院吏目杨元真定督标游击陈三捷光禄寺监事胥自修湖广督学道佥事周大启猗氏知县李澍声济南佥事刘世芳定海知县朱懋华潮州司理李毓新归德通判张垣崇虎贲左卫参军李正光左都督刘继祖锦衣卫都指挥马国瑊吏部郎中张柽芳户部员外郎张三杰锦衣卫指挥使张养所虎贲右卫世袭指挥使刘一松锦衣卫指挥张国维户部主事陈贞达锦衣卫指挥高甲北镇抚司都指挥使梁清宏商城知县张国光仪封知县陈三益大同总兵官都督佥事汪登瑞荥阳知县徐兆任呈贡知县黄卷布政司参议王若之临漳知县梁希阜天津兵备道陈六韐刑科给事中李汝璨御史郑封兵部主事尹诏永平通判韩上桂知县毛协恭西宁道副使李豫乐亭知县施溥户部员外郎范方博罗知县徐有度平凉同知郭寅日巡抚甘肃右佥都御史杨汝经延绥总兵官宋伟保定知县杨佩监察御史王与印太常寺少卿傅锺秀刘可游击李中孚 【以上甲申殉节诸臣八十一人】 仪封知县周宝瑜两淮都转盐运使杨振熙 【一作时熙】 监饷知县吴道正江都县丞王志端 【一作志端】 副总兵官汪思诚扬州府同知 【一作监军道佥事】 王缵爵江都知县罗伏龙泗州援将候方岩福山副总兵官鲁之玙江阴训导冯厚敦常熟知县王铁武英殿中书舍人文震亨兵部职方司主事 【一作杭州府同知】 王道焜高岱叶汝蘅 【一作■〈艹恒〉】 户部郎中刘成治中书舍人徐念祖户部主事吴嘉允中书舍人龚廷祥钦天监博士陈于阶青阳知县庞昌允游击王一斌都司张良佐王廷佐守备刘统都司酆某 【阙名】 罗源知县章简工部员外郎华允诚广德州知州赵景和河南劝农总兵官刘洪启右都督周斌浙江知县韩鼎新指挥高一麟游击朱贤参将孟振邦安庆府同知王治心孝陵参将杜学伸南昌知县刘曙蓟辽守备项嘉谟湖广粮储道右参议王乔栋九江府监纪同知郭之麟福建通判傅宏祖东流知县程九万世袭指挥佥事徐行可九江推官徐士玮铜陵知县胡鲲化 【以上福王殉节诸臣四十六人】 兵部尚书长兴伯吴易监纪推官江天一江山知县方召中书舍人夏完湻嘉兴府知府锺鼎臣巡抚金衢二府兼督学御史加太仆寺少卿王景亮衢州府知府伍经正衢州府同知 【一作推官】 邓岩忠监军道副使孙临赣榆知县高漉东阁大学士兼礼部尚书顾易畴都督洪祖烈东阁大学士兼礼部尚书马思理怀县知县江振鹘中书舍人郑羽仪户部主事刘之谦建阳知县崔攀龙游击张兆凤永定守备李国英处州府知府汪宗明 【初名景宋】 守备体元中汜水知县胡海定福建督粮道参议傅云龙兵科给事中郭符中龙溪知县涂世名闽清知县陈其礼副使知兴化府事刘永祚延平府知府王士和新城知县李翔监察御史徐伯昌漳州府同知金丽泽巡抚江西右佥都御史旷昭兵科给事中胡梦泰巡抚广信右佥都御史周定礽署都督佥事充御营总兵官胡上琛兵部员外郎万文英湖东道副使胡奇伟广信府同知胡甲桂兵部员外郎卢观象太常寺卿兼江西左布政使管南赣岭北道事彭期生吏部验封司主事龚棻 【一作芬】 赣州府学训导加监纪同知衔程必进内阁中书龙嘉震巡按广东监军御史姚奇允湖东道姚生文监推官吴世安副总兵徐 【一作刘】 必达袁州府同知署知府事李时兴抚州府同知署知府事高飞声抚州府训导桂有煃万安佑县梁于涘署兵备佥事彭锟云南临安府通判杨燧 【以上唐王殉节诸臣五十三人】 浙江副总兵黄斌卿兵部郎中 【一作河南道御史】 朱养时户部主事林瑛 【一作之琰】 江用楫礼部主事董元兵部主事 【一作职方司员外郎】 朱万年兵部主事顾珍李开国工部主事顾宗尧中书舍人苏兆人工部营缮所所正戴仲明兵科给事中鄢正畿御史林逢经王恩及中军都督府左都督义兴侯郑遵谦通政使 【一作通政司参议】 郑遵俭给事中 【一作礼部精膳司员外郎】 林葿莆田知县都廷谏海澄知县洪有文督运清察粮务江西道御史沈履祥给事中陈士京翰林院编修徐复仪江西道御史傅岩职方司郎中荆本彻延安推官顾咸正监军兼摄海宁县事俞元良 【以上鲁王殉节诸臣二十六人】 总督两广军务兵部右侍郎林佳鼎兵科给事中彭耀主事陈嘉谟长沙佥事赵廷璧荆南答事邱懋朴岳州府知府周二南分守下湖南道布政司参　议刘佐武冈总兵官王景熙署临武县事教谕李兴玮肇庆府同知赵三荐广州卫指挥使加京营指挥杨可观左州知州梁若衡苍梧知县巫如衡巡按御史王基固推官费长统遂西知县喻萃庆行人梁万爵国予监祭酒梁朝钟新城知县廖翰标光禄寺少卿汪暭和平知县李信 【一作长信】 南韶参将王猷兵部郎中周官广西巡按御史杨锺苏松兵备道参政昆翷 【一作监军御史余昆】 工部郎中饶元珙南川知县杨树烈户部王事刘摭参将则昌应铜梁知县皇甫信光禄寺少卿高绩兵部职方司郎中金简江西道御史任国玺礼部侍郎杨在左军都督府掌府事华亭侯王维恭吏部侍郎 【一作尚书】 士廉御史邬昌期都督马雄飞防守武定府参将高其勋永昌 【一作大理】 同知萧时显宁州土司禄永命宁州知州朱家梁知府陈爰谋都司沐天泽指挥邵元龄巴县知县陈于宸应州知州王来仪知县陈昌裔巡按贵州御史郭承汾宁前道兵备参议石声和分守安平道副使曾益定番州知州陈新第陕西关西道副使李公门知州李世甲副将曹英雅州指挥阮士奇挂征讨将军印忠国公王祥佥都御史朱寿■〈釒林〉南京户部主事刘管同知杨元瀛永昌通判刘廷标推官王运开平越府知府黄应运都司陈征曲靖推官署道事夏衍虞威远卫守备陶世显姚州知州何思呈贡知县夏祖训御史李升德兵科给事中廖履亨河间府同知蒋劝善郧阳府同知张朝纲曲靖府知府焦润生南宁知县陈六奇指挥陈梦熊 【以上桂王殉节诸臣七十三人】 整饬榆林中路道佥事郭景嵩甘泉知县郭永固 【一作允图】 副将张宏业游击李明辅甘峪游击商从龙山东右参政张光奎守备张光玺刑部主事张友程行人杨于楷沁水知县焦 【一作崔】 鳌褒城知县安明武进士署商州防守事阎调化整饬昌平道兵备副使乐 【一作药】 济众松江通判杨泰初参将 【一作游击】 陶希谦四川石砫土司马凤仪参将杨遇春游击丁应孔指挥李学牧署麟游知县董时和守备史大勋昌平镇将凌元机胡良翰姚守知府简而可房县知县黄从贵夔州府同知何承光凤阳通判赵士宽颖州卫指挥同知李从师指挥佥事王廷俊中书舍人 【一作大理寺副】 田之颖光禄寺署正李生白光禄寺署丞李元白黄岩知县 【一作对黄岩知县】 刘道远会宁知县杨南福州通判戴廷对徐州知州陈桂栋无为州知州张化枢太湖守备赵荫赵继春济源知县杨于楷四川总兵官杨玉振山阳 【一作镇原】 知县董三谟永城知县王廷宾永寿知县薄匡宇前锋中军刘轰烈陇州知州胡尔纯咸阳知县赵济 【一作际】 昌延长知县万代芳扶风知县王国训郧西知县曹同署上津县事湖广都司经历龚懋泽麟游知县吕鸣世总兵官解进忠荥阳知县王恒言知府饶可久昭化知县王时化渑池知县李迈林崇宁知县刘旋盐亭知县李绍光守备寇士元宁羌州知州周应泰随州知州王焘琼州通判江襟楚剑州知州徐尚卿邓州知州孙泽盛上津知县屠绍皋郧西知县刘元伯冀北道参议锺希贤灵璧知县王茂远沙河知县邓永清保康知县杨镜郧西知县王元会河南游击罗岱荆门守将罗安邦湖广副将汪之 【一作云】 凤竹溪知县李孔効 【一作效】 威远知县 【一作嘉定知州】 张宏顺天府治中张赞永宁守备王正己宜阳知县唐启泰分守河南道副使王荫长 【一作允昌】 河南知府亢孟桧通许知县费曾谋尉氏知县杨一鹏陈州卫指挥孙绍武商水知县王化行姚文衡太仆寺卿魏持衡许州知州王应翼许州都司张守正登封知县鄢廷诲灵宝知县朱挺汝州知州钱祚征汝州世袭指挥使钱继美郏县知县邵可 【一作可】 灼新野知县韩醇叶县知县张峩翼南阳知县姚运熙泌阳知县姚昌祚邓州知州刘振世内卿知县龚新皋 【一作同知】 平知县吕维行人王明辰州府知府 【一作同知】 杨萃平阳推官常克念鄞郸知县韩金声昌乐知县刘芳奕临汾知县张质静海知县张映宿南召知县尚用光襄阳通判祝锡范石阡推官余士泰谷城知县李大觉随州判官畲塙德阳知县龚之安垫江知县荆伟清流知县周敏中泽州知州韩洪鼎霍邱知县左相申灵壁知县唐良锐太湖知县杨春芳指挥刘良佐镇抚陶赓明归德兵备道佥事吴汝琦 【一作培】 分守开归道副使蔡凤开封府同知署知府事苏茂杓 【一作均】 通判彭士奇汜水知县周腾蛟西华知县刘伯骖 【一作谦】 陈州守备张鹰扬襄城知县曹思正工部营缮司主事王世琇归德府同知颜则孔归德卫指挥贾之管鹿邑知县纪懋勋河南通判白 【一向】 守文登封知县刘禋淮安同知万大成郏县教谕雷震扬候选知县陈心学鲁山知县杨呈芳西平知县高斗垣宝丰知县张人龙洛阳县丞周之德伊阳知县孔真璞汝宁府知府傅汝为通判官篆朱国 【一作如】 宝汝阳知县文师颐新野知县邱茂表虞城主簿署知县事孔亮工部虞衡司郎中沈试工部营膳司主事朱国庆中书舍人侯忻云南广西府知府沈仔威远知县张儒光禄寺署丞侯执中淮安府同知萧大成太平府知府杜时髦御史魏景琦江阴知县李支振长安知县吴从义遵义推官谢管蒲台知县饶鼐 【一作鼎】 户部郎中 【一作主事】 胡怀光化知县万 【一作范】 敬宗长芦盐运使韩应龙署荆门州知州沈方谷城知县周建中尚宝丞张允 【一作克】 修南京户部郎中 【一作员外】 李友兰罗平州知州蔡思绳福州通判宋大勋深州知州李烛邳州知州苏成性郏县知县徐廷试福山知县方振寰中部知县朱新鍱 【一作■〈走枼〉】 宝丰知县石可砺巩县训导阎士选通政司右通政魏尚贤户部郎中阴化阳盱眙知县欧阳燧督理延绥粮储户部郎中王家录督理山海关粮储户部郎中 【一作主事】 张云鄂副总兵官潘国俊世袭指挥崔重观榆林卫掌印指挥传佑湖广监纪赵彬真安州知州彭卿隰州知州柳芳甘肃军前监纪巩昌府同知蓝台总兵官赵宦宣府总兵官罗梭杰甘肃行都司高登科阿坝岭游击李汝璋指挥赵寀平凉府知府简仁瑞延绥巡抚佥都御史张凤翼冀宁道参政乔魏川北道参议陶尔德秦府左长史章尚絅潼关卫指挥使盛昶之指挥使李继祖西安右指挥崔尔达 【一作远】 凤翔府知府唐时明宝鸡知县唐梦鲲参营游击曾荣耀陇州同知薛应玢白水知县王无逸云南副使袁养和衡州推官郑君爱霸州道参政李乔昆四川恤刑郎中郭宗振庆阳府知府 【一作州知州】 董琬高邮州知州陈嗣虞山海关守备加游击李承灿刑部主事从所向 【一作尚】 仪封知县徐方敬芮城知县徐芳声保康知县万维坛安定知县王垣应昌士仁寿知县程春化江油县典史章赞元 【一作化】 关西道翟师雍安邑知县房之屏吉安通判邵梦何 【一作河】 武安知县窦维辂桂东知县母崇正都司佥书张应礼汉阳府知府刘璧黄冈知县孙自一黄州府同知军前监纪朱统鍸宝庆通判何三杰常州府同知朱国治 【一作桂】 湘阴知县杨开醴陵知县赖万耀衡阳知县张鹏翼衡山知县董我前吏部文选司员外郎程良筹凤翔府知府舒显应来安知县陈 【一作程】 道寿保举知县傅如圭黄陂知县元有云山知县 【一作生员】 贡其志广西布政使吴思温镇筸将军马人龙宁卿知县莫可及长沙县丞吴士义推官陈有光安化知县袁继登监察御史饶京印江知县董一化遵化兵备道副使李梃江西右布政使张邦翼山西按察司副使李树初刑部员外郎胡承熙江津主簿署知县事方应时颍州知州李云上林苑监正杨鹭指挥千户张鸣锦武昌通判李毓英署麻城县事教谕萧颂圣陕西提刑按察使黄炯 【一作絅】 睢州知州魏国柱分巡南雄韶道副使孙兰荫知府王淑景指挥 【一作太原世袭指挥】 马负图马呈图怀庆通判宝光仪户部主事郝允曜朔州卫掌印指挥柳毓荣太原前卫指挥韩似雍知县申以孝山西粮道副使蔺刚中分守冀宁道副使毛以炳分巡冀北道兵备副使朱家仕整饬雁平道参政 【一作代州参将】 阎梦夔整饬宁前兵备参政王征俊登莱监军道佥事宋之儁甘肃总兵官相希尹山东副总兵 【一作参将】 张梦鲤蒲州知州樊正邦怀来道参议范志懋宣府总兵官董用文副总兵寗龙 【一作宠】 刘九卿宣府同知王履亨宣化督粮河间通判朱敏泰山西抚标都司张宏业山西山阴知县李倬光山知县张景维汾州知州侯君昭长史署阳曲县事范志泰蒲州知州张橓征刑部郎中尚大伦鸿胪寺少卿史可观四川总兵官刘镇藩四川总兵官 【一作黎雅参将】 罗大爵川北镇副总兵李文阴整饬汉羌道佥事陈纁分守川西道副使陈其赤监纪成都同知方尧相顺庆府知府史觐宸刑部员外郎 【一作工部主事】 蔡如蕙御史李完蜀府左长史郑安民成都都司佥事李之珍新都知县包洪策南部知县郑梦眉户部郎中刁化神东卿 【一作梓橦】 知县赵德遴龙安知县罗应选卬州知州徐孔徒铜梁知县顾旦珙县知县徐余庆仁寿知县顾绳贻知县干曰贞副总兵陈王谟顺天府治中庄祖贻兵部车驾司主事谭文化武德兵备道副使贺仲轼都指挥使魏行闻郧阳通判史光代 【一作岱】 垫江知县欧阳东昌黄梅知县施廷贤彭山 【一作芦江】 知县何大衢监军道兵备参议卢安世崇明守备王伯度苏州通判吴从明镇守江淮总兵官刘永昌徽州同知李士才堂邑知县杨希震陵县知县张辅官甘肃行都司高国恩参将葛永礼部郎中杨之璋朔州兵备道丌之伟兵部尚书赵绂大同西路通判璩基神木道副使韩友范归德通判郑国祯巩昌同知安如嵩通判朱廷鄣汉中守备杨廉延绥参将潘云腾临洮总兵官李联芳武功卫指挥使欧阳复署陇州知州宁汝环序班范锐承天府知府王玑鄜州知州刘惟馨岚县知县井东星高州知州郑三谟延川知县梁渚耀州都司王廉峨嵋主薄萧日高罗江知县陈君宠宝庆府知府陶珙归州府知府龚仲泰彭泽知县张于廉指挥使谢承任石泉知县王皋门璧山知县王廷璋永福知县朱由槢荥经知县黄儒金堂知县章明谦莱阳知县章一■〈火阜〉武定州知州范如游澄城知县张耀采楚雄推官韩大宾香■〈山上怱下〉粤都司张翼鹏滕县知县姬文允五经博士孟承光巡抚登莱右佥都御史谢琏登莱总兵官右都督张可大登莱副总兵官何维忠登州参将马骢莱州参将严正中平度州知州陈所问 【一作闻】 莱州推官屈宜阳黄县知县吴世扬保定府同知王象复署登州都司徐应泰登州监军道参议黄 【一作王】 孙茂五经博士程佳祚郏县训导董耿光庐陵知县汤执中江西参将袁斌尚宝司卿程维贤遵义知县王佐圣济宁守备徐纯诚署安远知县胡重明长乐佑县李田大昌知县黄灿然广东都司许当辰布政使周士昌云南监军道佥事王信副总兵何天衢游击加参将范应华武定监纪同知杨于陛广西府通判游大勋陆川知县施召征都司蒋嘉应开州知州黄家 【一作嘉】 隽黄平州知州黄虞龙总兵官金镇贵 【以上寇难殉节诸臣四百八人】 
　　乾隆四十一年正月奉谕旨前以明季殉节诸臣各为其主义烈可嘉爰命大学士九卿京堂翰詹科道等集议予谥所以褒阐忠贞风励臣节也今复思建文革除之际其臣之仗节死事者亦具载史傅当时永乐藩臣耳乃犯顺称兵阴谋篡夺诸臣以大义自矢固当不共戴天虽齐泰黄子澄轻率寡谋方孝儒识见迂阔未足辅助少主然迹其尊主锄强之心实堪共谅迨大事已去犹且募旅图存抗词抵斥虽殒身湛族百折不回洵为无惭名教者也如景清铁铉辈或慷慨捐躯或从容就义其致命纵各不同而志节澟然如在下至东湖樵夫补锅匠之流姓名即隐晦不彰其心迹固可追溯也特以永乐残刻性成淫刑以逞屠刃之惨极于瓜蔓牵连殆非人理朕读史至此未尝不深愤而痛嫉之虽其中叶少弛厉禁而彼时臣子徇私曲讳终不获显示褒扬使忠臣义士之气久弗克伸良可悯恻夫以胜国革命之时其抗我颜行者尚念其忠于所事特命表章矧建文诸臣不幸遘遭内难为国捐生成仁取义顾可令其湮没于千百世下耶允宜再集廷议并予易名以发幽光而昭公道其核实条具以闻经大学士等遵旨议上分别专谥通谥诸臣如左
　　专谥七人
　　兵部尚书齐泰谥忠敬太常寺卿黄子澄谥忠悫文学博士方孝儒谥忠文御史大夫练子宁谥忠肃兵部尚书铁铉谥忠定御史大夫景清谥忠壮户部侍郎卓敬谥忠毅
　　通谥忠烈十一人
　　都督睢能礼部尚书陈迪户部主事巨敬刑部尚书暴昭御史连楹都指挥张能工部右侍郎北平布政使张昺北平都指挥使谢贵浙江按察使王良苏州府知府姚善徽州府知府陈彦回
　　通谥忠节十三人
　　礼部右侍郎黄观沛县知县颜伯玮修撰王艮王叔英刑科给事中黄钺御史曾凤韶谷府长史刘璟副都御史茅大方 【一作芳】 
　　前军都督府左断事参赞军务高巍大理寺少卿胡闰太常寺少卿廖升衡府纪善周是修都给事中龚泰
　　通谥烈愍二十五人
　　都指挥使马宣镇抚曾浚都指挥彭聚余瑱孙泰刑部尚书侯泰户部侍郎郭任燕府长史葛诚护卫指挥卢振兵部右侍郎陈植永平知县张彦方松江府同知周继瑜右卫指挥使宋瑄都指挥庄得监察御史高都督宋忠大宁指挥使朱鉴指挥俞通渊滕聚中军都督同知陈质指挥王某 【阙名】 锦衣卫镇抚杨本袁州知州杨任兵部主事樊士信北平都指挥彭二
　　通谥节愍四十三人
　　燕府伴读余逢辰都指挥楚智献县知县向朴徽州府知府黄希范国子博士黄彦清宾州知州蔡运河北卫指挥使张伦礼部侍郎黄魁户部侍郎卢迥辽府左长史程通巡按御史王彬散骑舍人廖镛太常少卿卢原质御史郑公智陕西按察司佥事杜嘉猷刑部侍郎胡子昭河南参政 【一作陕西佥事】 郑居贞左佥都御史周璇南昌府知府叶惠仲刑部主事徐子权山东道御史王度嘉定知县练大亨都指挥卜万给事中叶福江西副使程本立大理寺丞邹瑾御史魏冕秦府长史邹朴宁府左长史石僎漳州府教授陈思贤萧县知县郑恕副都御史陈性善都指挥使崇刚御史林英左拾遗戴德彛给事中陈继之韩永御史谢升甘霖丁志方董镛宗人府经厯宋征东平州吏目郑华
　　改正前代谥
　　关帝谥忠义 【乾隆四十一年七月改谥】 
　　乾隆二十五年二月以关帝原谥实与功德未符奉旨改为神勇至是复奉谕旨关帝在当时力扶炎汉志节凛然乃史书所谥并非嘉名陈寿于蜀汉有嫌所撰三国志多存私见遂不为之论定岂得谓公从前世祖章皇帝时曾奉谕旨封为忠义神武大帝以褒扬盛烈朕于乾隆三十二年降旨加灵佑二字用示尊崇夫以神之义烈忠诚海内咸知敬祀而正史犹存旧谥隐寓讥评非所以传信万世也今当钞录四库全书不可相沿陋习所有志内关帝之谥应改为忠义第本传相沿已久民闻所行必广难于更易着交武英殿将此旨刊戴传末用垂久远其官皮及内府陈设书籍并着改刊此旨一体增入
　　皇朝通志卷五十五
《清朝通志》　器服略凡六卷（056～061）/一百二十六卷　（清）高宗 敕撰
　　●皇朝通志卷五十六 
　　器服略一
　　○器服略一
　　（臣）等谨按圣人南面而治天下器服为典礼攸关王政之大者也洪惟我国家创制显庸列圣相承随时损益等威以辨物采以彰皇上宪古宜今钦定皇朝礼器图式御制序文有云笾豆簠簋所以事神明也前代以盌盘充数朕则依古改之至于衣冠乃一代昭度夏收殷冔本不相袭朕则依我朝之旧而不敢改焉至矣哉圣训煌煌敬大尊祖折衷尽善洵足为亿万■〈礻冀〉之法守矣今纂皇朝通志恭依皇朝礼器图式大清会典撮举大要辑器服畧六卷仰见圣天子制作之精心所以斟酌乎百王而垂型于奕世者迥非前代可及而我国家文物典章之盛亦可于是焉观其备矣
　　祭器 
　　△祭器 
　　（臣）等谨按祀国之大事也故周官戴记所载祭器特详郑樵作通志谓祭器出于礼图于器服畧中首列尊彛爵觯之制亦以重祀事也本朝旧制圜邱用苍玉爵乾隆十三年钦定察器皇天上帝列圣配位俱用匏爵下逮羣祀美报并崇一物一名悉经睿断今遵皇朝礼器图式以类叙次并详其规模形制凡器之为玉为金为陶为木以至色有互异用有不同皆敬谨备识其一器迭见者则不复赘列以归简约云
　　璧 
　　琮 
　　珪 
　　爵 
　　琖 
　　豋 
　　铏 
　　簠 
　　簋 
　　笾 
　　豆 
　　篚 
　　俎 
　　尊 
　　 璧 
　　天坛正位用苍璧圜径六寸一分好径四分通厚七分有奇
　　祈谷坛正位 【同天坛正位】 
　　朝日坛用赤璧圜径四寸六分好圜径四分通厚五分
　　夕月坛正位用白璧圜径三寸六分好方径二分有奇通厚三分有奇
　　 琮 
　　地坛正位用黄琮方径四寸有奇中厚七分边厚二分微作剡首下正方一角有纵理如山形亦以象地
　　 珪 
　　太社珪色白有黄彩以象土德
　　太稷珪色青取发生之义俱方径三寸厚三分左右出剡首厚二分旁厚二分有奇底厚三分有奇
　　 爵 
　　天坛正位用匏爵刳椰实之半不雕刻取尚质之义高一寸八分深一寸三分口径三寸七分金里承以坫檀香为之其下岐出为三足象爵形高二寸九分
　　列圣配位 【同天坛正位】 
　　天坛从位陶爵用青色甆通高四寸六分深二寸四分两柱高七分三足相距各一寸八分高二寸腹为雷纹饕餮形
　　祈谷坛正位用匏爵 【同天坛正位】 
　　配位 【同天坛正位】 
　　地坛正位用匏爵 【同天坛正位】 
　　配位 【同天坛正位】 
　　地坛从位陶爵用黄色甆 【形制大小花纹同　　　天坛正位】 
　　社稷坛正位玉爵通高三寸四分深八分两柱高一寸腹为藻纹三足相距各一寸六分高一寸四方
　　正位陶爵 【同地坛从位】 
　　配位陶爵 【同地坛从位】 
　　朝日坛陶爵用红色甆 【形制大小花纹同　　　天坛从位】 
　　夕月坛正位陶爵用月白色甆 【形制大小花纹同　　　天坛从位】 
　　配位陶爵 【同正位】 
　　先农坛陶爵 【同地坛从位】 
　　先蚕坛陶爵 【同地坛从位】 
　　天神坛陶爵用白色甆 【形制大小花纹同　　　天坛从位】 
　　地祗坛陶爵 【同天神坛】 
　　太岁坛正位陶爵 【同天神坛】 
　　两庑陶爵 【同天神坛】 
　　太庙正殿用玉爵通高五寸三分深二寸四分两柱高九分腹为藻纹三足相距各一寸六分高二寸一分
　　太庙后殿 【同　正殿】 
　　太庙东庑陶爵用白色甆通高四寸二分深二寸二分两柱高六分三足相距各一寸六分高一寸八分 【花纹同天坛从位】 
　　西庑 【同东庑】 
　　奉先殿用金爵通高三寸五分深一寸四分注高一寸一分为芝形腹为星纹三足相距各一寸高一寸六分
　　文庙正位铜爵范铜为之通高四寸六分深二寸三分两柱高七分三足相距各一寸五分高二寸 【形制花纹同天坛从位】 
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　传心殿正位 【同　　文庙正位】 
　　配位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　天下第一泉龙王庙 【同　　文庙正位】 
　　昭灵沛泽龙王庙 【同　　文庙正位】 
　　 琖 
　　天坛从位琖用青色甆通高一寸九分深一寸五分口径三寸四分足径一寸二分纯素
　　地坛从位琖用黄色甆通高二寸深一寸五分口径三寸五分足径一寸八分
　　朝日坛琖用红色甆通高一寸八分深一寸五分口径三寸五分底径一寸四分
　　夕月坛正位琖用月白色甆通高一寸八分深一寸五分口径三寸五分底径一寸二分足高二分
　　配位 【同正位】 
　　先农坛琖用白色甆通高一寸八分深一寸五分口径三寸五分底径一寸二分
　　先蚕坛 【同先农坛】 
　　太岁坛正位琖用白色甆 【形制大小同　　天坛从位】 
　　两庑 【同正位】 
　　 豋 
　　天坛正位豋用青色甆通高六寸一分深二寸一分口径五分校围六寸六分足径四寸五分口为回纹中为雷纹柱为饕餮足为垂云纹盖高一寸八分径四寸五分顶高四分上为星纹中为垂云纹口亦为回纹
　　配位 【同正位】 
　　天坛从位 【同正位】 
　　祈谷坛正位 【同天坛正位】 
　　配位豋用青色甆通高五寸三分深一寸九分口径四寸五分校围六寸足径四寸二分盖高一寸七分径四寸 【形制花纹同天坛正位】 
　　地坛正位豋用黄色甆 【形制大小花纹同　　　天坛正位】 
　　配位 【同正位】 
　　地坛从位 【同正位】 
　　社稷坛正位 【同地坛正位】 
　　配位 【同地坛正位】 
　　朝日坛豋用红色甆 【形制大小花纹同　　　天坛正位】 
　　夕月坛正位豋用月白色甆通高五寸三分深一寸九分口径四寸五分校围六寸底径四寸二分盖高一寸七分径四寸顶高三分 【形制大小花纹同　　　天坛正位】 
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　太岁坛正位登用白色甆 【形制大小花纹同　　　天坛正位】 
　　两庑 【同正位】 
　　大庙正殿豋用黄色甆上口为回纹腹及校足皆为蟠龙纹波纹顶上为垂云纹中为蟠龙纹口为回纹 【大小同天坛正位】 
　　太庙后殿 【同　正殿】 
　　奉先殿 【同太庙正殿】 
　　文庙正位豋范铜为之通高六寸深二寸口径四寸九分校围六寸九分足径四寸七分盖高一寸六分径四寸六分顶高三分 【形制花纹同　　天坛正位】 
　　帝王庙正位 【同　　文庙正位】 
　　关帝庙前殿 【同　　文庙正位】 
　　 铏 
　　天坛从位 【东西二坛】 铏用青色甆高三寸九分深三寸六分口径五寸底径三寸三分三足高一寸三分两耳为牺形口绘藻纹次回纹腹绘贝纹盖高二寸五分绘藻纹回纹雷纹上有三峯高九分餙以云纹足纹同
　　地坛从位铏用黄色甆 【形制大小花纹同　　　天坛从位】 
　　社稷坛正位 【同地坛从位】 
　　配位 【同地坛从位】 
　　朝日坛铏用红色甆 【形制大小花纹同　　　天坛从位】 
　　夕月坛正位铏用月白色甆高三寸八分深三寸六分口径五寸底径三寸二分三足高一寸一分盖高二寸六分三峯高一寸 【形制花纹同　　天坛从位】 
　　配位 【同正位】 
　　先农增 【同地坛从位】 
　　先蚕坛 【同地坛从位】 
　　太岁坛正位铏用白色甆 【制大小同　　天坛从位】 
　　两庑 【同正位】 
　　太庙正殿铏范铜为之两耳及缘饰以金高四寸一分深四寸口径五寸一分底径三寸三分三足高一丈三分三峯高一寸 【形制花纹同　　天坛从位】 
　　太庙后殿 【同　正殿】 
　　太庙东庑铏范铜为之高四寸一分深四寸口径五寸一分底径三寸三分三足高一寸三分盖高二寸二分三峯高一寸 【形制花纹同　　天坛从位】 
　　西庑 【同东庑】 
　　奉先殿 【同太庙正殿】 
　　文庙正位铏范铜为之高四寸一分深四寸口径五寸一分底径三寸三分三足高一寸三分盖高二寸二分三峯高一寸 【形制花纹同　　天坛从位】 
　　配位 【同正位】 
　　十二哲 【同正位】 
　　崇圣祠正位 【同　　文庙正位】 
　　传心殿正位 【同　　文庙正位】 
　　配位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　 簠 
　　天坛正位簠用青色甆通高四寸四分深二寸三分口纵六寸五分横八寸底纵四寸四分横六寸面为夔龙纹束为回纹足为云纹两耳附以夔龙盖高一寸六分口纵横与器同上有棱四周纵四寸八分横六寸四分亦附以夔龙耳
　　配位 【同　正位】 
　　天坛从位 【同　正位】 
　　祈谷坛正位 【同天坛正位】 
　　配位簠用青色甆通高三寸八分深一寸七分口纵四寸八分横六寸二分底纵三寸三分横四寸三分葢高一寸五分上有棱四周纵三寸五分棋四寸三分 【形制花纹同　　天坛正位】 
　　地坛正位簠用黄色甆 【形制大小纹同　　天坛正位】 
　　配位 【同　正位】 
　　地坛从位 【同　正位】 
　　社稷坛正位 【同地坛正位】 
　　配位 【同地坛正位】 
　　朝日坛簠用红色甆 【形制大小花纹同　　　天坛正位】 
　　夕月坛正位簠用月白色甆通高三寸八分深一寸七分口纵四寸八分棋六寸二分底纵三寸三分横四寸三分葢高一寸五分上有棱四周纵三寸五分横四寸三分 【制花纹同　　天坛正位】 
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　太岁坛正位簠用白色甆 【形制大小花纹同　　　天坛正位】 
　　两庑 【同正位】 
　　太庙正殿簠木质髤以漆涂金四面饰以玉通高四寸六分深二寸六分口纵六寸四分横八寸底纵五寸一分横六寸四分葢高一寸四分口纵横与器同上有棱四周纵六寸四分横八寸 【花纹同　天坛正位】 
　　太庙后殿 【同　正殿】 
　　太庙东庑簠木质髤以漆涂金通高四寸六分深二寸六分口纵六寸四分横六寸底纵五寸一分横六寸四分葢高一寸四分口纵横与器同上有棱四周纵六寸四分横八寸 【形制花纹同　　天坛正位】 
　　西庑 【同东庑】 
　　奉先殿 【同太庙正殿】 
　　文庙正位簠范铜为之通高四寸六分深二寸一分口纵六寸四分横八寸底纵五寸一分横六寸四分葢高一寸四分口纵横与器同上有棱四周纵四寸一分横六寸四分 【形制花纹同　　天坛正位】 
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　天下第一泉龙王庙 【同　　文庙正位】 
　　昭灵沛泽龙王庙 【同　　文庙正位】 
　　 簋 
　　天坛正位簋用青色甆制圆而椭通高四寸六分深二寸三分口径七寸二分底径六寸一分口为回纹腹为云纹束为黻纹足为星云纹两耳附以夔凤葢高一寸八分径与口径同面为云纹口回纹上有棱四出高一寸三分
　　配位 【同　正位】 
　　天坛从位 【同　正位】 
　　祈谷坛正位 【同天坛正位】 
　　配位簋用青色甆通高四寸深一寸九分口径六寸一分底径四寸五分葢高一寸三分径五寸五分上有棱四出高八分 【形制花纹同　　天坛正位】 
　　地坛正位簋用黄色甆 【形制纹同　　天坛正位】 
　　配位 【同　正位】 
　　地坛从位 【同　正位】 
　　社稷坛正位 【同地坛从位】 
　　配位 【同地坛正位】 
　　朝日坛簋用红色甆 【形制大小花纹同　　　天坛正位】 
　　夕明坛正位簋用月白色甆通高四寸深一寸九分口径六寸一分底径四寸五分葢高一寸三分径五寸五分上有棱四出高八分 【形制花纹同　　天坛正位】 
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　太岁坛正位簋用白色甆 【形制大小花纹同　　　天坛正位】 
　　两庑 【同正位】 
　　太庙正殿簋木质髤以漆涂金四面餙以玉通高四寸二分深二寸一分口径七寸二分底径六分葢高一寸八分径与口径同上有棱四出高一寸一分 【花纹同天坛正位】 
　　太庙后殿 【同　正殿】 
　　太庙东庑簋木质髤以漆涂金通高四寸二分深二寸一分口径七寸二分底径六寸葢高一寸八分径与口径同上有棱四出高一寸一分 【形制花纹同　　天坛正位】 
　　西庑 【同东庑】 
　　奉先殿 【同太庙正殿】 
　　文庙正位簋范铜为之通高四寸二分深二寸一分口径七寸二分底径六寸葢高一寸八分径与口径同上有棱四出高一寸一分 【形制花纹同　　天坛正位】 
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　天下第一泉龙王庙 【同　　文庙正位】 
　　昭灵沛泽龙王庙 【同　　文庙正位】 
　　 笾 
　　天坛正位笾编竹为之以绢饰里顶及缘皆髤以漆青色通高五寸八分深九分口径五寸足径四寸五分葢高二寸一分径与口径同顶正圆高五分
　　配位 【同　正位】 
　　天坛从位 【同　正位】 
　　祈谷坛正位 【同天坛正位】 
　　配位笾编竹为之通高五寸二分深九分口径四寸四分足径四寸一分葢高一寸八分径与口径同顶高五分 【顶缘漆色同　　天坛正位】 
　　地坛正位笾编竹为之以绢饰里顶及缘皆髤以漆黄色 【形制大小同　　天坛正位】 
　　配位 【同　正位】 
　　地坛从位 【同　正位】 
　　社稷坛正位 【同地坛正位】 
　　配位 【同地坛正位】 
　　朝日坛舴编竹为之以绢饰里顶及缘皆髤以漆红色 【形制大小同　　天坛正位】 
　　夕月坛正位笾编竹为之以绢饰里顶及缘皆髤以漆月白色通高五寸二分深九分口径四寸四分足径四寸一分葢高一寸八分径与口径同顶高五分
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　天神坛笾编竹为之以绢饰里顶及缘皆髤以漆黑色 【形制大小同　　天坛正位】 
　　地祗坛 【同天神坛】 
　　大岁坛正位 【同天神坛】 
　　两庑 【同天神坛】 
　　太庙正殿笾编竹为之以绢饰里顶及缘皆髤以漆黄色口绘云纹 【大小同　天坛正位】 
　　太庙后殿 【同　正殿】 
　　太庙东庑笾编竹为之以绢饰里顶及缘皆髤以漆红色通高五寸五分深八分口径四寸八分足径四寸二分葢高二寸径与口径同顶正圆高四分
　　西庑 【同东庑】 
　　奉先殿 【同太庙正殿】 
　　文庙正位笾编竹为之以绢饰里顶及缘皆髤以漆红色通高五寸四分深八分口径四寸六分足径四寸葢高一寸九分径与口径同顶正圆高四分
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　传心殿正位 【同　　文庙正位】 
　　配位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同天神坛】 
　　后殿 【同天神坛】 
　　都城隍庙 【天神坛】 
　　内城隍庙 【同天神坛】 
　　永佑庙 【同天神坛】 
　　天下第一反龙王庙笾范铜为之通高五寸八分深九分口径五寸为波纹腹为回纹云纹底径四寸五分葢高二寸一分为回纹口径与器同为波纹顶正圆高五分
　　昭灵沛泽龙王庙 【同　天下第一泉龙王庙】 
　　 豆 
　　天坛正位豆用青色甆通高五寸五分深一寸七分口径五寸校围六寸六分足径四寸五分腹为垂云纹回纹校为波纹金卍纹足为黻纹葢高二寸三分径与口径同为波纹回纹顶为绹纽高六分
　　配位 【同　正位】 
　　天坛从位 【同　正位】 
　　祈谷坛正位 【同天坛正位】 
　　配位豆用青色甆通高五寸深一寸七分口径四寸五分校园二寸足径四寸一分葢高一寸八分径与口径同 【形制花纹同　　天坛正位】 
　　地坛正位豆用黄色甆 【形制花纹同　　天坛正位】 
　　配位 【同　正位】 
　　地坛从位 【同　正位】 
　　社稷坛正位 【同地坛正位】 
　　配位 【同地坛正位】 
　　朝日坛豆用红色甆 【形制大小花纹同　　　天坛正位】 
　　夕月坛正位豆用月白色甆通高五寸深一寸七分口径四寸五分校围二寸足径四寸一分葢高一寸八分径与口径同顶高六分 【形制花纹同　　天坛正位】 
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　天神坛豆用白色甆 【形制大小花纹同　　　天坛正位】 
　　地祗坛 【同天坛正位】 
　　太岁坛正位 【同天神坛】 
　　两庑 【同天神坛】 
　　太庙正殿豆木质髤以漆涂金三方饰以玉通高五寸五分深二寸口径四寸九分校围二寸足径四寸七分葢高二寸二分径与口径同项高五分 【花纹同天坛正位】 
　　太庙后殿 【同　正殿】 
　　太庙东庑豆木质髤以漆涂金通高五寸五分深二寸口径四寸九分校围二寸足径四寸七分葢高二寸二分径与口径同顶高五分 【形制花纹同　　天坛正位】 
　　西庑 【同东庑】 
　　奉先殿 【同太庙正殿】 
　　文庙正位豆范铜为之通高五寸五分深二寸口径四寸九分校围二寸足径四寸七分葢高二寸二分径与口径同顶高三分 【形制花纹同　　天坛正位】 
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　传心殿正位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　天下第一泉龙王庙 【同　　文庙正位】 
　　昭灵沛泽龙王庙 【同　　文庙正位】 
　　 篚 
　　天坛正位篚编竹为之四周髤以漆青色高五寸纵五寸六分棋二尺三寸三分足高一寸一分葢高一寸八分
　　配位 【同　正位】 
　　天坛从位 【同　正位】 
　　社稷坛正位篚编竹为之四周髤以漆色高三寸五分纵四寸九分横二尺二寸六分足高七分葢高一寸二分
　　配位 【同　正位】 
　　朝日坛篚编竹为之四周髤以漆红色 【形制大小同　　天坛正位】 
　　夕月坛正位扉编竹为之四周髤以漆月白色高三寸五分纵四寸五分横二尺二寸一分足高七分葢高一寸三分
　　配位 【同正位】 
　　先农坛篚编竹为之四周髤以漆黄色高三寸二分纵四寸五分横二尺二寸一分足高七分葢高一寸一分
　　先蚕坛 【同先农坛】 
　　天神坛篚编竹为之四周髤以漆黑色高三寸一分纵四寸三分横二尺二寸三分足高八分葢高一寸三分
　　地祗坛 【同天神坛】 
　　太岁坛正位 【同天神坛】 
　　两庑 【同天神坛】 
　　太庙正殿篚编竹为之四周髤以漆黄色高五寸纵四寸九分横二尺二寸五分足高七分葢高一寸一分
　　太庙后殿 【同　正殿】 
　　太庙东庑篚编竹为之四周髤以漆红色高五寸纵五寸六分横二尺二寸五分足高一寸葢高一寸七分
　　西庑 【同东庑】 
　　奉先殿 【同太庙正殿】 
　　文庙正位篚编竹为之四周髤以漆红色高五寸纵五寸横二尺二寸五分足高一寸葢高一寸七分
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　传心殿 【同　　文庙正位】 
　　配位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庑前殿 【同　　文庙正位】 
　　后殿 【同　　文庙正位】 
　　都城隍庙 【同　　天神坛】 
　　内城隍庙 【同　　天神坛】 
　　永佑庙 【同　　天神坛】 
　　天下第一泉龙王庙 【同　　天神坛】 
　　昭灵沛泽龙庙 【同　　天神坛】 
　　 俎 
　　大坛正位俎以木为之髤以漆青色中虚锡里外四周各铜镮二四足有跗纵二尺三寸横三尺二寸通高二尺三寸实以特牲
　　配位 【同　正位】 
　　天坛从位 【东西二坛同　　　正位】 
　　天坛从位 【东西二坛】 俎以木为之以漆青色中区为三锡里外铜镮四八足有跗纵六尺有奇横三尺二寸通高二尺六寸有奇实以太牢
　　祈谷坛正位 【同天坛正位】 
　　配位 【同天坛正位】 
　　地坛正位俎以木为之以漆黄色 【形制大小同　天坛正位实以特牲】 
　　配位 【同　正位】 
　　地坛从位俎以木为之髤以漆黄色 【形制大小同　天坛从位实以太牢】 
　　社稷坛正位俎以木为之髤以漆红色 【形制大小同　天坛从位实以太牢】 
　　配位 【同　　正位】 
　　朝日坛 【同　　社稷坛正位】 
　　夕月坛正位 【同　　社稷坛正位】 
　　配位 【同　　社稷坛正位】 
　　先农坛 【同　　社稷坛正位】 
　　先蚕坛 【同　　社稷坛正位】 
　　天神坛 【同　　社稷坛正位】 
　　地祗坛 【同　　社稷坛正位】 
　　太岁坛 【同　　社稷坛正位】 
　　两庑 【同　　社稷坛正位】 
　　太庙正殿 【同　　社稷坛正位】 
　　太庙后殿 【同　　社稷坛正位】 
　　太庙东庑 【同　　社稷坛正位】 
　　西庑俎以木为之髤以漆红色中区为二锡里加盖外左右各铜环二六足有跗纵三尺九寸横二尺八寸通高二尺七寸有奇实以少牢
　　文庙正位 【同　　社稷坛正位】 
　　配位 【同太庙西庑】 
　　十二哲 【同太庙西庑】 
　　两庑 【同太庙西庑】 
　　崇圣祠正位 【同太庙西庑】 
　　配位 【同太庙西庑】 
　　两庑 【同太庙西庑】 
　　帝王庙正位 【同　　社稷坛正位】 
　　两庑 【同太庙西庑】 
　　先医庙正位 【同　　社稷坛正位】 
　　配位 【同太庙西庑】 
　　关帝庙前殿 【同　　社稷坛正位】 
　　后殿 【同太庙西庑】 
　　都城隍庙 【同　　社稷坛正位】 
　　内城隍庙 【同　　社稷坛正位】 
　　永佑庙 【同　　社稷坛正位】 
　　天下第一泉龙王庙 【同太庙西庑】 
　　昭灵沛泽龙王庙 【同太庙西庑】 
　　 尊 
　　天坛正位尊用青色甆纯素通高八寸四分口径五寸一分腹围二尺三寸七分底径四寸三分足高二分两耳为牺首形
　　配位 【同　　　正位】 
　　天坛从位 【同　　　正位】 
　　祈谷坛正位 【同天坛正位】 
　　配位 【同天坛正位】 
　　地坛正位尊用黄色甆 【形制大小同　　　天坛正位】 
　　配位 【同　　　正位】 
　　地坛从位 【同　　　正位】 
　　社稷坛正位尊用黄色甆通高九寸四分口径五寸六分腹围三尺底径五寸五分足高三分 【形制同　　　天坛正位】 
　　配位 【同　　　正位】 
　　朝日坛尊用红色甆 【形制大小同　　　天坛正位】 
　　夕月坛正位尊用月白色甆 【形制大小同　　　天坛正位】 
　　配位 【同正位】 
　　先农坛 【同地坛正位】 
　　先蚕坛 【同地坛正位】 
　　天神坛尊用白色甆 【形制大小同　　　天坛正位】 
　　地祗坛 【同天神坛】 
　　太岁坛正位 【同天神坛】 
　　两庑 【同天神坛】 
　　太庙正殿牺尊范铜为之作牺形尊加其上高四寸八分口径三寸三分腹围一尺三寸五分四面有棱为回纹夔龙纹底径二寸六分葢高二寸一分径与口径同上为垂花纹下为夔龙纹牺高三寸一分长八寸三分孟春
　　时享用之
　　太庙正殿象尊范铜为之作尊加其上高四寸二分口径三寸三分为垂云纹腹围一尺四寸四分全素底径三寸葢高一寸九分径四寸象高五寸二分长七寸一分孟夏
　　时享用之
　　太庙正殿着尊范铜为之全素高八寸五分深八寸二分口径八寸三分底径六寸八分孟秋
　　时享用之
　　太庙正殿壶尊范铜为之全素高八寸四分深七寸九分口径五寸二分顶围一尺二寸六分腹围二尺一寸九分底径五寸二分足径四寸三分孟冬
　　时享用之
　　太庙正殿山尊范铜为之高九寸七分口径五寸二分顶围九寸九分腹围一尺六寸五分底径三寸七分足径五寸三分四面有棱中为山形旁为雷纹腹及跗皆为云纹葢高二寸四分径五寸六分亦有陵如器之饰顶高五分岁暮
　　祫祭用之
　　太庙后殿 【同　正位】 
　　太庙东庑尊用白色甆通高八寸三分口径四寸七分腹围二尺三寸三分底径四寸足高二分 【形制同　　天坛　　正位】 
　　西庑 【同东庑】 
　　奉先殿牺尊象尊着尊壶尊 【同太庙正殿】 
　　文庙正位尊范铜为之通高八寸六分口径五寸一分腹围二尺四寸底径四寸六分 【形制同　天坛正位】 
　　配位 【同正位】 
　　十二哲 【同正位】 
　　两庑 【同正位】 
　　崇圣祠正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　传心殿正位 【同　　文庙正位】 
　　配位 【同　　文庙正位】 
　　帝王庙正位 【同　　文庙正位】 
　　两庑 【同　　文庙正位】 
　　先医庙正位 【同　　文庙正位】 
　　配位 【同　　文庙正位】 
　　两庑 【同　　文庙正位】 
　　关帝庙前殿 【同　　文庙正位】 
　　后殿 【同　　文庙正位】 
　　都城隍庙 【同　　文庙正位】 
　　内城隍庙 【同　　文庙正位】 
　　永佑庙 【同　　文庙正位】 
　　天下第一泉龙王庙 【同　　文庙正位】 
　　昭灵沛泽龙王庙 【同　　文庙正位】 
　　皇朝通志卷五十六
　　●皇朝通志卷五十七 
　　器服略二 
　　○器服略二 
　　仪器 
　　△仪器 
　　（臣）等谨按仪器之作所以授时成宪体天运而布岁功盖綦巨也我圣祖仁皇帝学贯天人洞达象数既成数理精蕴一书并铸观象台六仪简平三辰半圆诸仪以昭万世成法皇上敬法大集占测之大成示声教于无外祖御制玑衡抚辰仪地球仪以至西法诸器万里来航莫不仰承圣裁折衷而酌用之皆足以佐参稽供步算而推筴之法益详且备葢自羲和命官以来言天者十有三家精密明当鲜克臻此今据皇朝礼器图式自天文测量及钟表诸器谨载于篇以彰圣朝钦若之盛云
　　钦定天体仪 
　　钦定黄道经纬仪 
　　钦定赤道经纬仪 
　　钦定地平经仪 
　　钦定象限仪 
　　钦定纪限仪 
　　钦定地平经纬仪 
　　御制简平仪 
　　御制三辰简平地平合璧仪 
　　御制地平半圆日晷仪 
　　御制星晷仪 
　　御制四游表半圆仪 
　　御制矩度象限仪 
　　御制方矩象限仪 
　　御制玑衡抚辰仪 
　　御制地球仪 
　　浑天合七政仪 
　　七政仪 
　　三辰仪 
　　万寿天常仪 
　　地平赤道公晷仪 
　　地平经纬赤道公晷仪 
　　八角立表赤道公晷仪 
　　方赤道地平公晷仪 
　　游动地平公晷仪 
　　提环赤道公晷仪 
　　赤道地平合璧日晷仪 
　　定南针指时刻日晷仪 
　　日月晷仪 
　　圆盘日月星晷仪 
　　方月晷仪 
　　看朔望入交仪 
　　六合验时仪 
　　四定表全圆仪 
　　矩度全圆仪 
　　小花全圆仪 
　　四游千里镜半圆仪 
　　双半圆仪 
　　双游表半圆仪 
　　双千里镜象限仪 
　　测太阳高度象限仪 
　　测高弧象限仪 
　　测炮象限仪 
　　地平方位仪 
　　圭表 
　　日景表 
　　壶漏 
　　自鸣钟 
　　时辰表 
　　摄光千里镜 
　　 钦定天体仪 
　　铸铜为球以象天体围一丈八尺两端中心为南北极贯以钢轴面刻黄赤二道平分十二宫布列星汉其外为子午圈周围各浮天体球五分两面刻去极度数东西两极合成圆孔以受天体之轴其丁为地平圈周与子午圈同面阔八寸环渠为界外刻四象限度及地平时刻方位下施四足承以圆座高四尺七寸施螺柱以取平子午正对处向西少阙以受子午圈半入地平下半出地平上自天顶设高弧带地平游表以察诸曜地平经纬度以时盘定于子午圈设游表本北极枢令自转以定日度又能随天体旋转以指时座下设机轮使北极能高下葢浑天之全象而诸仪之用所统宗也
　　 钦定黄道经纬仪 
　　铸铜为之凡三重四圈其外正立为子午圈径六尺一寸规面厚一寸三分侧面宽二寸五分两面皆刻去极度数以京师为准两极侧面各贯钢轴以半圆合而固之次内为过极至圈外径五尺五寸规面宽二寸五分侧面厚一寸三分两面亦刻去极度数贯于南北赤道极之两轴象天左旋又从南北赤道极各距二十三度三十一分三十秒定黄道极去极九十度横置黄道纬圈与过极圈交径及宽厚亦同陷其中以相入四面皆刻黄道经度象七政右旋又从黄道南北两极贯黄道经圈外径五尺一寸四分规面宽九分侧面厚二寸三分四面皆刻黄道纬度象黄道四游两极施直轴径一寸中半施横表长三寸于纬圈上加游表对直轴以测黄道经度于经圈上设游表对横表以测黄道纬度下为半圆云座升龙二承之
　　 钦定赤道经纬仪 
　　铸铜为之凡二重三圈葢会三辰于六合而又省一地平圈也其外正立为子午圈制与黄道经纬仪子午圈同距两极各九十度横置赤道经圈与子午圈交陷其中以相入外径五尺九寸规面宽二寸五分侧面厚一寸三分内规面及上侧面镌昼夜时刻外规面及下侧面镌周天度分南极旁承以两象限弧又从南北两极贯赤道纬圈外径五尺六寸规侧面宽厚与经圈同四面刻赤道纬度内为通轴设横表游表俱与黄道经纬仪同下为半圆云座升龙承之
　　 钦定地平经仪 
　　铸铜为之平置地平圈径六尺二寸宽二寸四分厚一寸二分上面侧面皆刻四象限度上面自南北起初度侧面自东西起初度以立龙四承之圈下立柱其高相等适当圈心上出圆轴圈上东西二龙柱结横梁中穿孔为天顶与圈心对施立轴长四尺四寸上应天顶下应地心表末结十字横表与圈相切尺寸与圈径同立轴顶左右结二线斜贯横表两端成两三角形旋转横表令三线与所测参直视表所指以测各曜之地平经度
　　 钦定象限仪 
　　铸铜为之亦名地平纬仪为全圆四分之一其制直角为心两方皆为半径各长六尺宽二寸一分厚一寸一分圆为弧宽二寸六分厚一寸一分正面镌九十度分外规面镌度数字其数自上而下以纪地平高度自下而上以纪距天顶度联以云龙东西立柱纵八尺八寸上下梁横七尺八寸饰以云龙梁中各穿圆孔以受立轴轴与仪之立半径平行长九尺七寸宽二寸一分厚一寸七分东西运之直角施横轴长二寸一分轴本加游表宽二寸一分厚二分有奇长与半径等游表末设立耳以测平地纬度
　　 钦定纪限仪 
　　铸铜为之亦名矩度仪其制一弧一干弧为圆周六分之一通六尺面宽二寸五分从中线起左右各列三十度干为圆之手径长亦六尺末有柄以便运旋上端为圆心设立柱加游表长与干同游表末设立耳为测一曜之用弧背左右各设窥表为另测一曜之用又于干两旁设立柱相距应弧背之十度以为借测之用仪面联以流云背以枢低昂之承以半圆有齿立轴旁加小轮可使平测其下立柱入于仪座以左右之座高四尺宽三尺绕以立龙
　　 钦定地平经纬仪 
　　铸铜为之其制平置地平圈径五尺宽七寸七分周围镌四象限度下设四柱圆座承之东西主柱高一丈一尺上结曲梁中为立轴下端贯以圈心螺柱上端以梁中圆孔受之中加象限仪直角在下半径六尺宽二寸七分正面列九十度分中联方圆及弧矢形背结于立轴以运之直角施游表长八尺本设横耳末设横柱以备仰窥凡测诸曜旋象限仪以游表低昂合之令与诸曜参直其横半径所指即地平经度游表所指即地平纬度
　　 御制简平仪 
　　铸铜为之径一尺凡上下二重各分天地盘上地盘外列周岁十二月及余分内列日分中心为北极东西弧界为北地平天盘外列朔策内列赤道十二宫三百六十度更内列二十四节气中为赤道北恒星斜带为春分后半周黄道度下所列亦如之为南地平为赤道南恒星为秋分后半周黄道度上盘向北视故皆左旋而月数节气右旋下盘向南视故皆右旋而月数节气左旋下盘连地平为椭形盘当天盘之半横列节气线十二道纵列日出入五更攒点线八道以上盘宫度对日分求交节之日知闰月以游表加太阳黄道经度转天盘与地平交知日出入时刻以太阳赤道经度对时刻视午正则知中星以午正之星验太阳赤道经度知星中之候以日加时视游表所指知月之方位以表加节气与日出入更线之交知五更时刻地盘近下横镌康熙二十年御制
　　 御制三辰简平地平合璧仪 
　　铸白金如椟形正方径七寸九分上下启之凡六重第一重为三辰公晷外盘列十二时初正二十四节内游盘列十二时初正三十日及恒星皆注星名等次第二重为日行时刻度分下列度数上以游盘羃之测时旋转使当其空处第三重为指南针盘上带游表环以地平方向第四重为地平仪外列九十度中施指南针上带游表内画矩度第五重为简平仪地盘外为赤道列十二时初正中心为北极内椭圆心为天顶圆线为经圈径线为纬圈天盘小圆为茜道列十二宫上带游表第六重为象限仪弧线为圆度弧内外方线为矩度以合诸仪之用各如其法地平仪面镌大清康熙癸酉清和月御制
　　 御制地平半圆日晷仪 
　　铸铜为之凡二重地平盘长四寸三分阔三寸五分中施指南针外画时刻线正北当午正正西卯正正东酉正后直立方盘上加半圆通径中为中心两旁各为半径半径上穿孔地平中心线入之视线影以知时刻半圆中心施游表表两端立耳穿中线对太阳验游表与通径距度以准太阳高弧
　　 御制星晷仪 
　　铸铜为之凡二重有柄地盘径四寸二分列十二时初正天盘径三寸三分列二十四节气上带直表两端书帝星勾陈以中心坠线当孔中转天盘直表两端当两星使相参直视节气对时分以知时刻下盘外列夜刻内横为节气线纵为更线按节气以定每更时刻仪面围镌康熙五十三年制柄镌康熙御制
　　 御制四游表半圆仪 
　　铸铜为之为测量之器通径二尺四寸线长二尺作二千分其半为圆心施立耳能旋又施游表二各长一尺二寸作一千二百分表端各有立耳半周外一百八十度为心角度通径线两端各施游表表两端各有立耳面穿线有比例弧以指分数内圆线二界每界十重列边角度表中心各有小半圆通径七寸五分以取边角半周一百八十度其圆心又施小游表各一长四寸五分取每度斜线之长作二十分与斜线相交成二十格自边角中心取半圆为心角度之半左边角度画于圆线内界右边角度画于外界测量法以两游表相距度为所测之角量算法三角俱锐者以通径二千分与所知一边为比例以边角度施所测之二角使边游表相交成三角形察其交处距角若干分仍以所知比例如一角纯者以半径一千分为比一心角一边角施之法如前如两边夹一角者以中两游表之度施之各按二边丈尺察两游表分数以边游表之分数比量之承以直柱下岐三足半损中镌康熙御制
　　 御制矩度象限仪 
　　铸铜为之半径五寸四分象限之周九十度内画方矩纵横各九十分两半径线末立耳为定表圆心施游表二相连其末各有立耳下带弧一段作六十分当外周三十度半以比例分秒圆中亦有立耳旋之与四立耳皆相对游表直边与方矩之分等四表间弧度数为矩度比例之分外有铜三角棱施坠线以取平直承以直柱三足能升降仪面镌康熙御制
　　 御制方矩象限仪 
　　铸铜为之半径八寸五分象限之周九十度圆线十重以斜线相交成十格象限外画方矩线斜直相交亦成十格象限内亦画方矩线平半矩施立耳为定表圆心施游表表两端有立耳中为指南针盘前施二坠线测量法以游表直边指度数两表相距度分为所测之角承以铜轴攒木为三足能升降仪面镌康熙御制
　　 御制玑衡抚辰仪 
　　铸铜为之径六尺其外即古六合仪而不用地平圈正立子午双环为天经两面镌去极度数以云座承之北极出地度天顶距度以京师为准距两极九十度结赤道单环为天纬两面镌昼夜时刻两龙柱挟之次内即古之三辰仪而不用黄道圈两极绾赤道经度双环两面刻去极度数中腰结游旋赤道两面刻周天度分以象七政运行最内即古之四游仪通径设直距中心施窥衡以测七政经纬座施螺柱以取平天顶施坠线以取正较赤道经纬仪而加精焉
　　 御制地球仪 
　　规木为球以象地体围四尺五寸两端中心为南北极贯以钢轴腰带赤道斜带黄道平分三十六分每分占十度布列中国及蒙古准回诸落部海外诸国靡不咸具外正立为子午圈面刻三百六十度座面为地平圈列地平度外列十二时九十六刻皆铸铜为之承以圆座高二尺四寸七分北极上加时盘以京师为准旋之知各处时刻及日出入
　　 浑天合七政仪 
　　铸铜为之径一尺二寸高一尺三寸五分凡三重外二环平者为地平圈上列西洋书十二宫十二月立者为子午圈子午圈上天顶垂铜叶为地平高孤北小圈为时刻盘次内五环两轴为南北极贯二极为二至经圈腰带赤道斜带黄道黄赤道交处为二分相距最远处为二至二极轴上小圈为负黄极圈其最内平面圆环为黄道十二宫中心为日体圆边为地球对地球立表以指日行宫度日与地各为盘地盘有月体日盘有金水二星体日外大盘有火木土三星体皆以机旋之月旋以地为心五星旋以日为心座面旁施指南针以测太阳纬度及出入地平时刻方位
　　 七政仪 
　　铸铜为之径一尺六寸五分高二尺五寸凡二重外重平圈为黄道列周岁十二月周天十二宫斜圈为赤道十字圈为赤道子午卯酉经圈内重为七政盘列十二宫与黄道左右相应中心为日体最近日为水星次金星次月与地次火星次木星最远土星木星旁四小星土星旁五小星土星上圆环平之则星正圆侧之则星长圆日体旁为瓶置灯以取日影对日处映以玻瓈盘内皆有机轮其旁以小盘之轴挈诸轮转之承以半圆十字下岐三足座心设指南针十二宫上施游表表转一周为一日视诸体之旋转以测七政昼夜隐见之象
　　 三辰仪 
　　铸铜为之通高二尺一寸凡二重四圈正立为子午圈列周天度数上应天顶下应地心两轴为南北极与子午圈十字交而常定不动者为天常赤道圈列昼夜时刻天常圈内层为游旋赤道圈列十二宫以南北极为枢而东西旋转者为过极游圈座以表末与天顶地心相对后施指南针前施坠线表四足施螺旋以中腰表耳测赤道经度以对南北极直距中窥衡测赤道纬度以游表加游旋赤道上测时刻
　　 万寿天常仪 
　　铸铜为之通高一尺一寸制与三辰仪同座心穿孔对天顶垂线用与三辰仪表末同中腰两表耳一实一虚绾游旋赤道实者穿中缝虚者留中线用与三辰仪窥衡同以游表加游旋赤道上视游表末所指用与三辰仪表耳同
　　 地平赤道公晷仪 
　　铸铜为之径七寸八分地平盘分内外外方盘施露管二螺柱四内圆盘列地平三百六十度施指南针中带铜弧弧上九十度赤道环在圆盘北铜孤入之以定各处北极高度环面施大游表表近上加立表中有直线环上端小圆盘内有小游表及半环环上穿小孔以大游表对日景从小孔透立表中线视大游表下端所指知时刻小游表所指知分数
　　 地平经纬赤道公晷仪 
　　铸铜为之通高一尺地平盘分内外外盘书子午线三角植螺柱内盘列地平三百六十度施指南针纵横置露管盘上正立为赤道经圈上环中线为天顶斜倚为赤道中施直表列节气宫度表中缝加游表上穿孔使透日光经圈上平赤道施两表耳测日影内盘九十度线与外盘子午线准以赤道经圈按度对天顶以游表小孔对节气日数视日影所临知时刻以赤道经圈对日上下转之日影从上表耳孔透下表耳之两点视赤道距天顶度与九十度相减知太阳距地平高度视内盘距子午线度知太阳距午正东西偏度以外盘公数线与度数线对知时刻
　　 八角立表赤道公晷仪 
　　铸铜为之地平盘长二寸二分阔一寸八分前施指南针后为赤道盘横轴上下之盘周画时刻线正北当午正西南起寅正东南止戌正盘上施日影表以指北极右带高弧表角与弧皆高六十度验影以知时刻
　　 方赤道地平公晷仪 
　　铸铜为之地平四寸二分中施指南针后为赤道盘外方内圆两面昼时刻线正北当午正西南起卯初东南止酉初盘底有机上下之地平右施螺旋表环列度数以表指之赤道盘中施直表指南北极春分后向北秋分后向南验表影以知时刻
　　 游动地平公晷仪 
　　铸铜为之圆座径二寸一分高一寸八分内游环三层系日晷地平盘于三层环内中施指南针周围时刻线三层依北极高三十度四十度五十度北有弧表昼线亦如之自地平中心出斜线对弧表线以指北极视线影以知时刻为舟行测验之器
　　 提环赤道公晷仪 
　　铸铜为之外环为子午圈径七寸二分内环为赤道上环为天顶赤道北九十度为北极其对为南极中施直表列节气宫度及距纬度表中缝施游表上穿孔以透日光以上环对子午圈度数以游表孔对节气日数手提上环旋直表使影入赤道内视所临以知时刻
　　 赤道地平合璧日晷仪 
　　铸铜为之长一尺三寸阔八寸六分前为地平盘列二十四节气圆盘加直表其上按节气进退以就日行黄道度外椭圆形列时刻西起卯正东尽酉正后为赤道盘内列时刻西起寅初东画亥初外列周天度中施斜表表下施坠线以指北极高度承以半圆以轮齿低昂之两盘相合定南北视表影以知时刻
　　 定南针指时刻日晷仪 
　　铸铜为之地平盘长一尺三寸五分阔一尺一寸一分中为指南针外昼时刻线七重第一重为二分第七重为二至以次顺逆数之线各分十二时初正两端立表耳中线对日两耳影相对验指南针所指以知时刻
　　 日月晷仪 
　　象牙为之凡二重下为日晷地平长二寸阔一寸四分中施指南针外昼时刻线启其上直立之以地平中心线绾小孔内视线影以知时刻上为月晷赤道盘上列三十日从正北起中心置时刻游盘列十二时午正初刻上出表末以指日数中施游表表端立环对月表末指时以上重左铜钩按下重侧面北极高度搘定立环内不见月光视表未以知时刻
　　 圆盘日月星晷仪 
　　铸铜为之圆盘径四寸一分下有柄上为日晷两立耳相距二寸四分各穿孔以透日光两旁直线为时刻线之起止中为半圆其半为北极昼节气线十九道当北极为二分线间二线为一中气往来数之左尽夏至右尽冬至一线占一旬自北极上横分六十度为北极高度下分十二时右起丑未初左尽子午正中施游表以表末对北极高度及节气线表末施坠线穿小珠对太阳所躔宫度使两耳孔日光正对验珠影以知时刻背为月晷星晷外分三百六十六日内分十二宫中心第一重圆盘径二寸二分外分十二时初正午正出直表以指太阳内分三十日自直表起朔第二重圆盘径一寸七分周穿圆孔中出直表表所指之日数圆孔下验晦朔弦望自第一重对太阳宫度表起午正数之至第二重指日数表所指以知时刻第三重施直表出圆盘外表心及末皆穿圆孔以表心孔窥勾陈大星以表末孔窥天枢天璇使相参直亦如月晷数法以知时刻
　　 方月晷仪 
　　铸铜为之径五寸五分上下二盘下盘外重列十二时次内初正各四刻次内刻各十五分上盘外重列三百六十度内二重列三十日空度起朔为日月同度朔后月距日渐远至九十度为上弦倍之为望三倍之为下弦周复为朔为一月与日一会朔弦望相距各七日半中心施游表以游表中线对上盘日数若干度转上盘朔上表末使表对月立环内无影视表末所指以知时刻仪面镌乾隆甲子年制
　　 看朔望入交仪 
　　铸铜为横尺两端木座如几形横一尺八寸纵七寸八分凡三重下为黄道中为白道各十五度三十分上为时刻表左右直距以白道距黄道南北纬度为准正中为黄道位日食以日体月食以地影加黄道上月体加白道上皆按度分以其相掩知入交为日月食以相掩之分知食之浅深以时刻表中心对白道表端施直表对月行距日度视所指知食之时刻
　　 六合验时仪 
　　铸铜为两球下球径六分有奇重二十四铢上球减十之二贯以钢铤长四寸六分有奇近上三之一为两轴横梁承之前后亦为横梁前梁下键以铜叶一往一还为一秒七秒为五里候凡发声时拨之使动验秒数以知声之远近
　　 四定表全圆仪 
　　铸铜为之通径一尺全周三百六十度中施指南针圆线十层以斜线相交成十格分四象限通径线两端各施立耳为定表中心设旋圆盘其通径线两端施立耳为游表表两端直边对立耳中线以指度数以定表游表相距度分为所测之角平测立测惟所宜
　　 矩度全圆仪 
　　铸铜为之通径六寸全周三百六十度分半周通径线两端各施立耳为定表中心施游表表中线两端加立耳立耳中线与游表中线对上施指南针前施坠线表端锐处指度数以两表相距度分为所测之角圆内下半周矩度纵横各六十分为勾股比例之用平测立测惟所宜
　　 小花全圆仪 
　　铸铜为之通径二寸施定表游表指南针与矩度全圆仪同以中圆花隙锐处对游表立耳指度数平测立测惟所宜
　　 四游千里镜半圆仪 
　　铸铜为之通径一尺三寸五分半周一百八十度外圆线三重内层十二重每度末斜线与圆线相交成十二格通径线两端立耳为定表其半圆心施游表表两端有立耳表端中线以指外重度分立耳方孔中线以指内重度分立耳内施坠线表心施指南针圆盘外两柱承千里镜以两轴左右上下之以游表定表相距度为所测之角座三足能升降平测立测惟所宜
　　 双半圆仪 
　　铸铜为之平置直尺长一尺内开空槽束以铜如带铤施轮轴使游勋两半圆通径皆三寸一加尺端一绾槽内半周一百八十度内画半方矩纵横皆十二分圆心各有立耳又施游表长与直尺等表端各有立耳圆心立耳旋之与直尺对则为定表之用与游表立耳对则为游表之用后施坠线测量法以定表游表之距度为所测之角量算法以所知一边与直尺为比例两半圆进退施之按度分以定所测之二角两游表相交成三角形承以直柱三足能升降平测立测惟所宜
　　 双游表半圆仪 
　　铸铜为之通径四寸八分半周一百八十度圆心施游表二其长皆为一百五十分其端各有立耳开中线与游表中线对圆心亦有立耳旋之与游表中线参直游表上各带掐表一中心与游表中线对共绾一直表长与二游表共度等一端当掐表中心一端随游表开阖中施指南针后施坠线测量法以两游表相距度分为所测之角量算法两边夹一角者以所知之边角按度分安定成三角形承以直柱三足能升降平测立测惟所宜
　　 双千里镜象限仪 
　　铸铜为之半径一尺四寸五分象限之周九十度圆线十重以斜线相交成十格平半径千里镜为定表平中心千里镜为游表下为半圆纵横设两轮低昂之测量法以两表相距度分为所测之角承以直柱三足平测立测惟所宜
　　 测太阳高度象限仪 
　　铸铜为之半径一尺二分象限之周九十度圆线十重以斜线相交成十格平半径两端各有立耳上立耳中线穿小孔下立耳中线为空圈内交十字半径旁施指南针午正日光从小孔透十字心与表其参直圆心施坠线于方铜管内以护风由管末玻瓈中视坠线距日光线知太阳距天顶之度以时刻仪验准对太阳测之知太阳随时高度易坠线为游表两立耳皆如定表法与所测参直以二表距度为所测之角承以直柱三足能升降平测立测惟所宜
　　 测高弧象限仪 
　　铸铜为之半径一尺七分象限之周九十度圆线十五层以斜线相交成十五格两半径线末各施立耳为定表中圆柱四面穿直孔旋之使孔中线与立耳中线相对以受日光圆心施铜坠线表穿长孔有比例分以指分数座中施指南针以坠线距定表度为太阳距天顶度承以直柱有轮能升降
　　 测炮象限仪 
　　铸铜为之用两象限周皆九十度中为初度左右各四十五度圆心皆施坠线当初度以取平座上为横方柱一加柱端一倚柱旁用时置炮上以柱旁坠线所指合炮末所起之度柱中空左右各四十五度中施游表穿小孔对炮末所起之度于孔内视炮之星斗
　　 地平方位仪 
　　木质螺钿饰径二寸三分中施指南针周列十二辰八方列八卦内周施游盘盘面分十二宫对立直表其长两相等先定子午线转铜环令表与所测之处参直距正午东西若干度为地平偏度以分界知其所属方位
　　 圭表 
　　旧制观象台下设晷景堂南北平置铜圭于石台长一丈六尺二寸阔二尺七寸周以水渠南端植铜表高八尺上设横梁用景符以取中景
　　本朝加表二尺上端施铜叶中穿圆孔径二分午正日景自圆孔透圭面成椭形南界为日体上景北界为日体下景中心为中景
　　京师夏至景二尺九寸四分八厘冬至景一丈九尺九寸四分以次赢缩北端设立圭高三尺五寸冬至景上立圭二尺七寸四厘
　　 日景表 
　　木质立表高八寸上施坠线平表长二尺七寸中衔铜尺三角施螺柱以指南针盘九十度对表候景正时自立表下量之视景之长短以定节气时刻
　　 壶漏 
　　播水壶三形方上曰日天壶即宋之求壶面阔一尺九寸底阔一尺三寸高一尺七寸水欲常满次日夜天壶即宋之复壶又次日平水壶高阔递减一寸层累而下承以朱座有亭覆之亭座通高一丈八尺四寸分水壶一形方即宋之废壶高阔如平水壶在平水壶下少后受水壶一形圆日万水壶即宋之建壶径一尺四寸高三尺一寸在座前地平上壶皆有葢播水三壶前近下皆为龙口玉滴以次漏于受水壶平水壶后近上穿孔泄于分水壶以均水平漏受水壶上为铜人抱箭长三尺一寸镌两昼夜时刻上起午正下尽午初壶中安箭舟如铜鼓形水长舟浮则箭上出水盈箭尽则泄之于池壶面俱镌大清乾隆年制平水壶面镌御制铭后款识乾隆岁在乙丑孟夏之月御铭
　　 自鸣钟 
　　铸金为之中承以柱下为方匮面设表盘均十二分上起子午正右旋一日再周以短针指时长针指刻起丑未初钟一鸣尽子午正十二鸣其初正自一鸣至四鸣各四刻椟内藏钢轮三重中为大轮四轴上间小轮三联之以旋时刻针左为大轮三轴上间小轮二联之旁大轮一绾击具以击钟知时右亦如之以击钟知刻三重皆施坠线击具皆有铜片为作止之限表盘径二尺一寸五分羃以玻瓈椟木质髤漆绘金花文四隅皆有柱中为周阑髤以金纵距四尺七寸横五尺七寸五分通高一丈六尺六寸
　　 时辰表 
　　铸金为之形圆盘径一寸五分二厘均分时刻以针指之内施轮齿皆如自鸣钟之法具体而微盛以金合当盘面处空之合径一寸五分二厘通厚八分周饰杂费金索三行三就间镂花文
　　 摄光千里镜 
　　筩长一尺三分接铜管二寸六分钟凡四重管端小孔内施显微镜相接处施玻瓈境皆凸向外筩中施大铜镜凹向外以摄影镜心有小圆孔近筩端施小铜镜凹向内周隙通光注之大镜而纳其影筩外为钢铤螺旋贯入进退之以为视远之用承以直柱三足高一尺一寸五分
　　皇朝通志卷五十七终
　　●皇朝通志卷五十八 
　　器服略三 
　　○器服略三 
　　冠服一 
　　△冠服一 
　　（臣）等谨按礼之大者昭名分辨等威莫备乎冠服自虞廷观象文明渐启夏收殷冔损益不同所以成一代之制度而垂法守也我朝冠服之制夏凉冬燠各因其时而品节灿然观瞻有秩葢列圣相承准宜增定美矣备矣皇上慎守成宪治协垂裳万国衣冠会归有极洵乎放之四海而大同昭兹来许而弗替者也兹辑器服畧恭载皇帝冠服朝珠佩带下至品官军民无不备具各有等差并附以雨冠雨衣及行营冠服咸着于篇皆据皇朝礼器图式以类叙次于以彰我国家服物采章之盛如御制序所云以绵国祚承大佑于铄哉世德作求永永无斁焉尔
　　皇帝朝冠
　　冬用熏貂黑狐惟其时上缀朱纬顶三层贯东珠各一皆承以金龙各四饰东珠如其数上衔大珍珠一夏织玉草或藤丝竹丝为之缘石青片金二层里用红片金或红纱上缀朱纬前缀金佛饰东珠十五后缀舍林饰东珠七顶制同
　　皇帝吉服冠
　　冬用海龙熏貂紫貂惟其时上缀朱纬顶满花金座上衔大珍珠一夏织玉草或藤丝竹丝为之红纱绸里石青片金缘上缀朱纬顶制同
　　皇帝常服冠
　　冬夏皆红绒结顶余俱如吉服冠
　　皇帝端罩
　　以黑狐及紫貂为之明黄缎里左右垂带各二下广而锐色与里同
　　皇帝衮服
　　色用石青棉袷纱裘惟其时绣五爪正面金龙四团两肩前后各一其章左日右月前后万寿篆文间以五色云
　　皇帝朝服
　　色用明黄惟祀天用蓝朝日用红夕月用月白纱裘单祫惟其时披领及袖俱石青片金缘冬加海龙缘绣文两肩前后正龙各一要帷行龙五衽正龙一襞积前后团龙各九裳正龙二行龙四披领行龙二袖端正龙各一列十二章日月星辰山龙华虫黼黻在衣宗彝藻火纷米在裳间以五色云下幅八宝平水十一月朔至上元披领及裳俱表以紫貂袖端熏貂绣文两肩前后正龙各一襞积行龙六列十二辛俱在衣间以五色云
　　皇帝龙袍
　　白用明黄棉祫纱裘惟其时领袖俱石青片金缘绣文金龙九列十二章间以五色云领前后正龙各一左右及交襟处行龙各一袖端正龙各一下幅八宝立水裾左右开
　　皇帝常服褂
　　色用石青花文随所御棉祫纱裘惟其时
　　皇帝常服袍
　　色及花文随所御裾左右开棉祫纱裘帷其时
　　皇帝朝珠
　　朝珠用东珠一百有八佛头记念背云大小坠杂饰各从其宜大典礼御之惟祀天以青金石为饰祀地珠用蜜珀朝日用珊瑚夕月用绿松石吉服朝珠珍宝随所御绦皆明黄色
　　皇帝朝带
　　色皆用明黄一用龙文金圆版四饰红宝石或蓝宝石及绿松石每具衔东珠五围珍珠二十左右佩帉浅蓝及白各一下广而锐中约镂金圆结饰宝如版围珠各三十佩囊文绣燧觿刀削结佩惟宜绦皆明黄色大典礼御之一用龙文金方版四其饰祀大用青金石祀地用黄玉朝日用珊瑚夕月用白玉每具衔东珠五佩帉及绦惟祀天用纯青余如圆版朝带之制中约圆结如版饰衔东珠各四佩囊纯石青左觿右削并从版色
　　皇帝吉服带
　　色用明黄镂金版四方圆惟便衔以珠玉杂宝各从其宜左右佩帉纯白下直而齐中约金结如版饰余俱如朝带【常服带同】 
　　皇太子朝冠 【谨遵　　皇朝礼器图式登载】 
　　冬用熏貂黑狐惟其时上缀朱纬顶金龙三层饰东珠十三上衔大东珠一夏织玉草或藤丝竹丝为之缘石青片金二层里用红片金或红纱上缀朱纬前缀金佛饰东珠十三后缀舍林饰东珠六顶制同
　　皇太子吉服冠 【　皇子同】 
　　冬用海龙熏貂紫貂惟其时上缀朱纬红戒结顶夏织玉草或藤丝竹丝为之红纱绸里石青片金缘上缀朱纬顶制同
　　皇太子端罩
　　黑狐为之杏黄缎里左右垂带各二下广而锐色与里同
　　皇太子龙褂 【　皇子同】 
　　色用石青绣五爪正面金龙四团两肩前后各一间以五色云棉袷纱裘惟其时
　　皇太子朝服
　　色用杏黄纱裘单袷惟其时披领及袖俱石青片金缘冬加海龙缘绣文两肩前后正龙各一要帷行龙五衽正龙一襞积前后团龙各七裳正龙二行龙四披领行龙二袖端正龙各一间以五色云下幅八宝平水十一月朔至上元披领及裳俱表以紫貂袖端熏貂绣文两肩前后正龙各一襞积行龙六间以五色云
　　皇太子龙袍
　　色用杏黄棉袷纱裘惟其时领袖俱石青片金缘绣文金龙九间以五色云领前后正龙各一左右及交襟处行龙各一袖端正龙各一下幅八宝立水裾左右开
　　皇太子朝珠
　　绦用明黄色珊瑚缘松石青金石随所用珍宝杂饰惟宜
　　皇太子朝带
　　色用明黄金圆版四饰青金石每具衔东珠五左右佩帉浅蓝及白各一下广而锐结佩惟宜绦如带色
　　皇太子吉服带
　　色用明黄金版四方圆惟便衔以杂宝惟宜左右佩帉纯白下直而齐余如朝带
　　皇子朝冠 【亲王同】 
　　冬用熏貂青狐惟其时上缀朱纬 【其制下达文武一品皆同后不具详】 顶金龙二层饰东珠十上衔红宝石夏织玉草或藤丝竹丝为之绿石青片金二层里用红片金或红纱上缀朱纬前缀舍林饰东珠五后缀金花饰东珠四顶制同
　　皇子端罩
　　紫貂为之金黄缎里左右垂带各二下广而锐色与里同
　　皇子朝服
　　色用金黄披领及袖俱石青片金缘冬加海龙缘绣文两肩前后正龙各一要帷行龙四裳行龙八披领行龙二袖端正龙各一下幅八宝平水 【十一月朔至上元之制与　皇太子同】 
　　皇子蟒袍
　　色用金黄片金缘绣文通九蟒裾左右开 【制达宗室后不具详】 
　　皇子朝珠 【亲王世子郡王同】 
　　绦皆金黄色不得用东珠余随所用杂饰惟宜
　　皇子朝带 【亲王同】 
　　色用金黄金衔玉方版四每具饰东珠四中饰猫睛石一左右佩绦如带色
　　皇子吉服带 【亲王世子郡王同】 
　　色用金黄版饰惟宜佩绦如带色
　　亲王吉服冠 【世子郡王贝勒同】 
　　冬用海龙熏貂紫貂惟其时夏织玉草或藤丝竹丝为之红纱绸里石青片金缘上缀朱纬 【其制下达庶官皆同后不具详】 顶用红宝石曾赐红绒结顶者亦得用之
　　亲王端罩 【下至贝子固伦额驸皆同】 
　　青狐为之月白缎里曾赐金黄色者亦得用之左右垂带各二下广而锐色与里同
　　亲王补服 【世于同】 
　　色用石青绣五爪金龙四团前后正龙两肩行龙
　　亲王朝服蟒袍 【世子郡王同】 
　　蓝及石青诸色随所用曾锡金黄者亦得用之 【余如　皇子朝服蟒袍之制】 
　　世子朝冠
　　顶金龙二层饰东珠九上衔红宝石夏朝冠前缀舍林饰东珠五后缀金花饰东珠西
　　世子朝带
　　色用金黄金衔玉方版四每具饰东珠三左右佩绦如带色 【凡宗室带色皆如之觉罗用红】 
　　郡王朝冠
　　顶金龙二层饰东珠八上衔红宝石夏朝冠前缀舍林饰东珠四后缀金花饰东珠三
　　郡王补服
　　色用石青绣五爪行龙四团两肩前后各一
　　郡王朝带
　　色用金黄金衔玉方版四每具饰东珠二猫睛石一左右佩绦如带色
　　贝勒朝冠
　　顶金龙二层饰东珠七上衔红宝石夏朝冠前缀舍林饰东珠三后缀金花佣东珠二
　　贝勒补服
　　色用石青前后绣四爪正蟒各一团
　　贝勒朝服 【下至辅国公和硕额驸皆同】 
　　色不得用金黄余随所用披领及袖俱石青片金缘冬加海龙缘绣文两肩前后正蟒各一要帷片蟒四裳行蟒八披领行蟒二袖端正蟒反一下幅八宝平水十一月朔至上元披领及裳俱表以紫貂袖端熏貂绣文两肩前后正蟒各一襞积行蟒六问以五色云
　　贝勒蟒袍 【下至辅国公和硕额驸皆同】 
　　色不得金黄余随所用片金缘绣文通九蟒皆四爪
　　贝勒朝珠 【下至辅国公和硕额驸皆同】 
　　绦用石青色 【余如亲王朝珠之制】 
　　贝勒朝带
　　色用金黄金衔玉方版四每具饰东珠二佩绦皆石青色
　　贝勒吉服带 【下至宗室将军同】 
　　色用金黄版饰惟宜绦皆石青色
　　贝子朝冠 【固伦额驸同】 
　　顶金龙二层饰东珠六上衔红宝石戴三眼孔雀翎 【孔雀花翎有三眼双眼单眼之分等威辨着凡遇　　恩赏者均准戴用】 夏朝冠前缀舍林饰东珠二后缀金花饰东珠一
　　贝子吉服冠
　　顶用经宝石戴三眼孔雀翎
　　贝子补服 【固伦驸同】 
　　色用石青前后绣四爪行蟒各一团
　　贝子朝带
　　色用金黄金衔玉方版四每具饰东珠一
　　固伦额驸吉服冠
　　顶用珊瑚戴三眼孔雀翎 【乾隆五十二年遵　　旨照固伦额驸色布腾巴尔珠尔之例戴红宝石帽顶】 
　　固伦额驸朝带
　　色用石青或蓝金衔玉圆版四每具饰东珠一左右佩绦皆石青色
　　固伦额驸吉服带 【和硕额驸同】 
　　色用石青或蓝版饰及佩惟宜
　　镇国公朝冠 【和硕额驸同】 
　　顶金龙二层饰东珠五上衔红宝石戴双眼孔雀翎夏朝冠前缀舍林饰东珠一后缀金花饰绿松石一
　　镇国公吉服冠 【辅国公同】 
　　入八分公顶用红宝石未入八分公用珊瑚俱戴双眼孔雀翎
　　镇国公端罩 【辅国公和硕额驸同】 
　　紫貂为之月白缎里左右垂带各二下广而锐色与里同
　　镇国公补服 【辅国公和硕额驸同】 
　　色用石青前后绣四爪正蟒方补
　　镇国公朝带 【辅国公同】 
　　方版每具饰猫眼石一 【余如贝子潮带之制】 
　　辅国公朝冠
　　顶金龙二层饰东珠四 【余同镇国公朝冠之制】 
　　和硕额驸吉服冠
　　顶用珊瑚戴双眼孔雀翎
　　和硕额驸朝带
　　方版每具饰猫睛石一 【余如固伦额驸朝带之制】 
　　民公朝冠
　　顶镂花金座中饰东珠四上衔红宝石
　　民公吉服冠 【侯伯子文武一品镇国将军郡主额驸皆同】 
　　顶用珊瑚
　　民公端罩
　　貂皮为之蓝缎里左右垂带各二下广而锐色与里同 【侯以下文三品武二品及县主额驸辅国将军以上京堂翰詹科道等官应服端罩者皆如之】 
　　民公补服 【侯伯同】 
　　色用石青前后绣四爪正蟒
　　民公朝服
　　蓝及石青诸色随所手披领及袖俱石青片金缘冬加海龙缘两肩前后正蟒反一要帷行蟒四中有襞积裳行蟒八十一月朔至上元披领及裳俱表以紫貂袖端熏貂两肩前后正蟒各一襞积行蟒四皆四爪曾
　　赐五爪蟒缎者亦得用之 【侯以下文三品武二品以上有职掌大臣及县主额驸辅国将军以上一等侍卫皆服之】 
　　民公蟒袍
　　蓝及石青诸色随所用通绣九蟒皆四爪曾
　　赐五爪蟒缎者亦得用之 【侯以下文武三品郡君额驸辅国将军以上一等侍卫皆如之】 
　　民公朝珠
　　珊瑚青金绿松蜜珀随所用杂饰惟宜绦用石青色 【侯以下文五品武四品以上及京堂翰詹科道侍卫礼部国子监太常寺光禄寺鸿胪寺有职掌官应用朝珠者皆如之】 
　　民公朝带
　　色用石青或蓝镂金衔玉圆版四每具饰猫睛石一佩帉下广而锐 【带色下达庶官皆同后不具详】 
　　民公吉服带
　　色用石青或蓝佩帉下直而齐版饰及佩惟宜 【下达庶官俱如之】 
　　侯朝冠
　　朝镂花金座中饰东珠三上衔红宝石
　　侯朝带 【郡主额驸同】 
　　镂金衔玉圆版四每具饰绿松石一
　　伯朝冠
　　顶镂花金座中饰东珠二上衔红宝石
　　伯朝带
　　镂金衔玉圆版四每具饰红宝石一
　　一品官朝冠 【镇国将军郡主额子皆同】 
　　顶镂花金座中佣东珠一上衔红宝石
　　一品官补服
　　色用石青文职绣鹤惟都御史绣獬豸武职皆绣麒麟
　　一品官朝带 【子同】 
　　色用石青或蓝镂金衔玉方版四每具饰红宝石一
　　镇国将军补服 【郡主额驸子并同】 
　　色用石青前后绣麒麟
　　镇国将军朝带
　　色用金黄 【余如一品官朝带之制】 
　　二品官朝冠 【辅国将军县主额驸男皆同】 
　　冬用熏貂貂尾惟其时顶镂花金座中饰小红宝石上衔镂花珊瑚
　　二品官吉服冠 【辅国将军县主额驸男皆同】 
　　顶镂花珊瑚
　　二品官补服
　　色用石青文职绣锦鸡武职绣狮
　　二品官朝带 【主额驸男并同】 
　　镂金圆四每具饰红宝石一
　　辅国将军补服 【县主额驸男并同】 
　　色用石青前后绣狮
　　辅国将军朝带
　　色用金黄 【余同二品官朝带之制】 
　　三品官朝冠
　　冬用熏貂及貂尾惟时 【武职专用熏貂】 顶镂花金座中饰小红宝石上衔蓝宝石
　　三品官吉服冠 【奉国将军郡君额驸皆同】 
　　顶用蓝宝石
　　三品官补服
　　色用石青文职绣孔雀惟副都御史及按察使绣獬豸武职皆绣豹
　　三品官朝带 【郡君额驸一等侍卫皆同】 
　　镂花金圆版四
　　奉国将军朝冠 【郡君额驸同】 
　　冬用熏貂 【其制下达未入流皆同】 顶镂花金座中饰小红宝石一上衔蓝宝石
　　奉国将军补服 【郡君额驸一等侍卫皆同】 
　　色用石青前后绣豹
　　奉国将军朝服 【文四品武三品四品郡君额驸县君额驸奉恩将军一等侍卫皆同】 
　　蓝及石青诸色随所用披领及袖俱石青片金缘冬加海龙缘两肩前后正蟒各一要帷行蟒四中有襞积裳行蟒八
　　奉国将军朝带
　　色用金黄镂花金圆版四
　　一等侍卫朝冠
　　顶如三品官朝冠戴孔雀翎
　　一等侍卫吉服冠
　　顶如三品官吉服冠戴孔雀翎
　　一等侍卫端罩
　　猞猁狲为之间以貂皮月白缎里左右垂带各二下广而锐色与里同
　　四品官朝冠 【奉恩将军县君额驸皆同】 
　　顶镂花金座中饰蓝宝石一上衔青金石
　　四品官吉服冠 【奉恩将军县君额驸皆同】 
　　顶用青金石
　　四品官补服
　　色用石青文职绣雁武职绣虎
　　四品官蟒袍
　　缎纱随时蓝及石青诸色随所用通绣八蟒皆四爪 【文武五六品官奉恩将军及县君额驸二等侍卫以下皆服之】 
　　四品官朝带
　　银衔镂花金圆版四
　　奉恩将军补服 【县君额驸同】 
　　色用石青前后绣虎
　　奉恩将军朝带
　　色用金黄银衔镂花金圆版四
　　县君额驸朝带 【乡君额驸同】 
　　镀金方铁版四
　　二等侍卫朝冠
　　顶如四品官朝冠戴孔雀翎
　　二等侍卫吉服冠
　　顶如四品官吉服冠戴孔雀翎
　　二等侍卫端罩
　　红豹皮为之素红缎里左右垂带各二下广而锐
　　色与里同
　　二等侍卫朝服
　　色用石青通身云缎前后方襕行蟒各一要帷行蟒四中有襞积领袖俱石青妆缎冬夏皆用之
　　五品官朝冠 【乡君额驸同】 
　　顶上衔水晶 【余同四品官之制】 
　　五品官吉服冠 【乡君额驸同】 
　　顶用水晶
　　五品官补服
　　色用石青文职绣白鹏惟监察御史绣獬豸武职绣熊
　　五品官朝服
　　色用石青通身云缎片金缘前后方襕行蟒各一中有襞积领袖皆石青妆缎冬夏皆用之 【文武六七品官及乡君额驸并同】 
　　五品官朝带 【三等侍卫同】 
　　银衔素金圆版四
　　乡君额驸补服 【三等侍卫同】 
　　色用石青前后绣熊
　　三等侍卫朝冠
　　顶如五品官朝冠戴孔雀翎
　　三等侍卫吉服冠
　　顶如五品官吉服冠戴孔雀翎
　　三等侍卫端罩 【蓝翎侍卫同】 
　　黄狐皮为之月白缎里左右垂带各二下广而锐色与里同
　　三等侍卫朝服 【蓝翎侍卫同】 
　　制同五品官朝服翦绒缘
　　六品官朝冠
　　顶上衔砗磲 【余同五品官之制】 
　　六品官吉服冠
　　顶用砗磲
　　六品官补服
　　色用石青文职绣鹭鸶武职绣彪 【蓝翎侍卫与武职同】 
　　六品官朝带
　　银衔玳瑁圆版四
　　蓝翎侍卫朝冠
　　顶如六品官朝冠戴蓝翎
　　蓝翎侍卫吉服冠
　　顶如六品官吉服冠戴蓝翎
　　七品官朝冠
　　顶镂花金座中饰小水晶一上衔素金
　　七品官吉服冠 【进士同】 
　　顶用素金
　　七品官补服
　　色用石青文职绣鸂■〈涑鸟〉武职绣犀牛
　　七品官朝带
　　素银圆版四
　　七品官蟒袍 【八品九品未入流同】 
　　锻纱随时蓝及石青诸色随所用绣五蟒皆四爪
　　八品官朝冠
　　顶镂花金座上衔花金
　　八品官吉服冠
　　顶用花金
　　八品官补服
　　色用石青文职绣鹌鹑武职绣犀牛
　　八品官朝服 【九品未入流同】 
　　色用石青云缎无蟒领袖俱青倭缎中有襞积冬夏皆用之
　　八品官朝带 【举人贡生监生公服带同】 
　　银衔明羊角圆版四
　　九品官朝冠 【未入流同】 
　　顶镂花金座上衔花银
　　九品官吉服冠 【未入流同】 
　　顶用花银
　　九品官补服
　　色用石青文职绣练雀 【未入流同】 武职绣海马
　　九品官朝带 【未入流同生员公服带亦同】 
　　银衔乌角圆版四
　　进士朝冠
　　顶镂花金座上衔金三枝九叶
　　举人公服冠 【贡生监生皆同】 
　　顶镂花银座上衔金雀
　　举人吉服冠
　　顶银座上衔素金
　　举人公服袍 【贡生监生皆同】 
　　青绸为之蓝缘披领如袍饰
　　贡生吉服冠
　　顶银座上衔花金
　　监生吉服冠 【生员同】 
　　顶用素银
　　生员公服冠
　　顶镂花银座上衔银雀
　　生员公服袍
　　蓝绸为之青缘披领如袍饰
　　祭祀舞生冠
　　冬以骚鼠为之顶镂花铜座中饰方铜镂葵花文舞生上衔铜三角如火珠形武舞生上衔铜三棱如古戟形
　　祭祀舞生袍
　　以绸为之 【其色　　　南郊用石青　　　北郊用黑　　　祈谷坛　　　社稷坛　　　　太庙　　朝日坛　　帝王庙　　文庙　　先农坛　太岁坛俱用红　　夕月坛用月白】 文舞生前后方襕销金葵花武舞生通销金葵花
　　祭祀舞生带 【祭祀执事人同】 
　　绿绸为之
　　祭祀执事人袍
　　以绸为之 【其色　　　南郊用石清　　　北郊用黑不加缘　　　太庙　　文庙　先农坛　太岁坛俱用青色蓝缘　　　祈谷坛　　　社稷坛　　朝日坛　　帝王庙俱用青色石青缘　　夕月坛用青色月白缘】 
　　乐部乐生冠
　　冬以骚鼠为之顶镂花铜座上植明黄翎
　　乐部乐生袍
　　红缎为之丹陛大乐诸部乐生通织小团葵花中和韶乐部乐生执戏竹人前后方襕绣黄鹂
　　乐部乐生带
　　绿云缎为之
　　卤薄舆士冠
　　冬以豹皮或黑毡为之顶镂花铜座上植明黄翎
　　卤薄舆士袍 【校尉同】 
　　红缎为之通织小团葵花
　　卤簿舆士带 【校尉同】 
　　绿绸为之
　　卤簿护军袍
　　石青缎为之通织金铸字片金缘领及袖端俱织金葵花
　　卤簿校尉冠
　　冬以黑毡为之平檐顶素铜座上植明黄翎
　　从耕农官冠
　　青绒为之 【顶同八品】 
　　从耕农官补服
　　色用石青前后绣彩云捧日
　　从耕农官袍
　　青绢为之上加披领要为襞积如朝袍而不加缘月白绢里
　　雨冠雨衣 【附】
　　行营冠服 【附】
　　 雨冠雨衣 【附】
　　皇帝雨冠
　　色用明黄毡及羽缎为之月白缎里或油紬为之不加里带用蓝布冬制顶崇而前檐深夏制顶平而前檐敝遇雨雪则加于冠上
　　皇帝雨衣
　　色用明黄毡及羽缎为之月白绸里领及纽约皆如衣色或油紬为之不加里领及纽约皆青色其制如常服褂而长与袍称自袵以下加博焉上袭重衣领下为襞积无袖斜幅相比上敛下递丰两重均加掩襟或如常服袍而袖端平外加袍袖前施掩裆领用羽缎或如常服褂加羽缎领长与坐齐前施掩裆各随所用
　　皇帝雨裳
　　色用明黄油紬为之不加里左右幅相交上敛下递博上前加浅帷为襞积两旁缀以纽约青色或前为完幅不加浅帷腰皆为横幅用右青布两末削为带以系之
　　皇太子雨冠
　　色用红毡及羽纱油紬惟其时蓝布带 【　皇子至宗室公民公侯伯子男一品至三品文武官　　御前侍卫　干清门侍卫　上书房翰林　南书房翰林凑事处批本处行走人员皆用之】 
　　皇太子雨衣
　　色用红制如常服袍而袖端平或如常服褂而加领长与坐齐皆前施掩裆毡及羽纱油紬惟其时【皇子至宗室公民公侯伯子一品以上文　武官　　御前侍卫各省巡抚皆服之】 
　　皇太子雨裳
　　色用红前为完幅毡及羽纱油紬惟其时腰为横幅用石青布 【裳制下达同雨衣】 
　　二品官雨衣
　　色用青制如常服袍而袖端平或如常服褂而加领长与坐齐皆前施掩裆毡及羽纱油紬惟其时 【二品以下文武官下至军民皆服之】 
　　二品官雨裳
　　色用青前为完幅毡及羽纱油紬惟其时腰为横幅用石青布 【裳制下达同雨衣】 
　　四品官雨冠
　　色用红前加缘二寸五分后五寸青色毡及羽纱油紬惟其时蓝布带 【四品至六品文武官皆用之】 
　　七品官雨冠
　　色用青前加缘二寸五分后五寸红色毡及羽纱油紬惟其时蓝布带 【七品至九品文武官凡有顶带人员以上皆用之】 
　　军民雨冠
　　色用青毡及羽纱油紬惟其时蓝布带
　　 行营冠服 【附】
　　皇帝行冠
　　冬以黑狐秋以黑羊皮或以青绒如常服冠之制夏织藤丝或竹丝为之红纱里缘如其色上缀雨缨顶及梁皆黄色前缀珠一
　　皇帝行褂
　　色用石青长与坐齐袖长及肘棉袷纱裘惟其时
　　皇帝行袍
　　制如常服袍长减十之一右裾短一尺色及花文随所御棉袷纱裘惟其时
　　皇帝行带
　　色用明黄左右佩系以红香牛皮为之饰金花文錣银镮各三佩帉以高丽布视常服带帉微阔而短中约以香牛皮束缀银花文佩囊明黄圆绦饰珊瑚结削燧杂佩惟宜
　　皇帝行裳
　　色随所用左右各一前平后中丰上下敛并属横幅毡袷惟时冬用鹿皮或黑狐为表横幅则以石青布为之
　　亲王以下行冠
　　冬如吉服冠之制毡貂各惟其时夏织玉草或藤丝为之上缀雨缨 【其制下达庶官】 翎顶各从其所得用
　　亲王以下行褂
　　色用石青长与坐齐袖长及肘棉袷纱裘惟时 【其制下达庶官】 
　　亲王以下行袍
　　制如常服袍长减十之一右裾短一尺色随所用棉袷纱裘惟时 【其制下达庶官】 
　　亲王以下行带
　　佩帉素布视常服带帉微阔而短版饰惟宜绦皆圆结 【其制下达庶官】 
　　带色金黄石青各从其所得用
　　亲王以下行裳
　　蓝及诸色随所用左右各一前平后中丰上下敛并属横幅毡袷惟时各以皮为表 【其制下达庶官】 
　　领侍卫大臣行褂
　　色用明黄 【凡诸臣之曾赐黄褂者皆服之】 
　　八旗副都统行褂
　　正黄旗色用金黄正白旗正红旗正蓝旗各如旗色镶黄旗镶白旗金蓝旗红缘镶红旗白缘 【前锋参领护军参领火器营官皆服之】 
　　豹尾班侍卫行褂
　　色用明黄左右及肩前施双带以结之
　　健锐营前锋参领行褂
　　色用明黄蓝绿
　　健锐营兵行褂
　　色用蓝明黄绿
　　虎枪营总统总领行褂
　　色用金黄领左右端青绿直下至前裾
　　虎枪营枪长行褂
　　色用红领左右端青缘直下至前裾
　　虎枪营兵行褂
　　色用白领左右端青缘宜下至前裾
　　火器营兵行褂
　　色用蓝白缘
　　皇朝通志卷五十八
　　●皇朝通志卷五十九 
　　器服略四 
　　○器服略四 
　　冠服二 
　　△冠服二 
　　（臣）等谨按周礼内司服掌王后及外内命妇之服其别有袆衣揄翟鞠衣展衣缘衣素沙追师掌王后之首服其别有副编次追衡笄厯代以来损益不同盖礼时为大毋取沿袭也国朝定制皇太后皇后冠服有朝服吉服二等金约领约朝珠彩帨皆有制度皇贵妃以下及公主诸王福晋夫人命媏各以品秩为差今据皇朝礼器图式依次纂辑悉载于篇而官庭之地帷帟之间所以辨等威而彭物采者灿然具备矣
　　皇太后　皇后朝冠
　　冬以熏貂夏以青绒为之上缀朱纬顶三层贯东珠各一皆承以金凤饰东珠各三珍珠各十七上衔大东珠一朱纬上周缀金凤七饰东珠各九猫睛石各一珍珠各二十一后金翟一饰猫睛石一小珍珠十六翟尾垂珠五行二就共珍珠三百有二每行大珍珠一中间金衔青金石结一饰东珠珍珠各六末缀珊瑚冠后护领垂明黄绦二末缀宝石青缎为带
　　皇太后　皇后吉服冠　 【皇贵妃　贵妃同】 
　　熏貂为之上缀朱纬顶用东珠
　　皇太后　皇后金约
　　镂金云十三饰东珠各一闲以青金石红片金里后系金衔绿松石结贯珠下垂五行三就共珍珠三百二十四每行大珍珠一中间金衔青金石结二每具饰东珠珍珠各八末缀珊瑚
　　皇太后　皇后耳饰
　　左右各三每具金龙衔一等东珠各二
　　皇太后　皇后朝褂 【　皇贵妃　皇太子妃同】 
　　色用石青缎纱单袷惟其时片金缘领后垂明黄绦其饰珠宝惟宜绣文或前后立龙各二下通襞积四层相闲上为正龙各四下为福寿文或前后正龙各一要帷行龙四中有襞积下幅行龙八或前后立龙各二中无襞积下幅八宝平水
　　皇太后　皇后朝袍 【　皇贵妃同】 
　　色用明黄缎纱单袷惟其时披领及袖俱石青片金缘冬加海龙或紫貂缘肩上下袭朝褂处亦加缘领后俱垂明黄绦其饰珠宝惟宜绣文或金龙九闲以五色云中无襞积下幅八宝平水或前后正龙各一两肩行龙各一要帷行龙四中有襞积下帷行龙八或中无襞积裙后开绣行龙下幅八宝平水披领俱行龙二袖端俱正龙各一袖相接处俱行龙各一
　　皇太后　皇后龙褂
　　色用石青棉袷妙裘惟其时绣文五爪金龙八团两肩前后正龙各一襟行龙四或加绣下幅八宝立水袖端行龙各二
　　皇太后　皇后龙袍
　　色用明黄领袖俱石青棉袷纱裘惟其时绣文或金龙九间以五色云福寿文或五爪金龙八团两肩前后正龙各一襟行龙四下幅俱八宝立水或绣金龙八团而下幅无八宝立水领前后俱正龙各一左右及交襟处俱行龙各一袖俱如朝袍裾左右开
　　皇太后　皇后领约
　　镂金为之饰东珠十一间以珊瑚两端垂明黄绦二中各贯珊瑚末缀绿松石各二
　　皇太后　皇后朝珠
　　朝服御朝珠三东珠一珊瑚二吉服朝珠一随所御佛头记念背云大小坠杂饰各从其宜绦皆明黄色
　　皇太后　皇后彩帨 【　皇贵妃　皇太子妃同】 
　　绿色绣文为五谷丰登佩箴管縏袠之属绦皆明黄色
　　皇太后　皇后朝帬　 【皇贵妃　贵妃　妃嫔　皇太子妃并同】 
　　上用织金寿字红缎下用石青行龙妆般皆正幅有襞积夏以纱为之俱片金缘冬加海龙缘
　　皇贵妃朝冠　 【皇太子妃同】 
　　冬以熏貂夏以青绒为之上缀朱纬 【　贵妃以下制皆同后不具详】 顶三层贯东珠各一皆承以金凤饰东珠各三珍珠各十七上衔大珍珠一朱纬上过缀金凤七饰东珠各九珍珠各二十一后金翟一饰猫睛石一珍珠十六翟尾垂珠三行二就共珍珠一百九十二中间金衔青金石结一饰东珠珍珠各四末缀珊瑚冠后护领垂明黄绦二末缀宝石青缎为带
　　皇贵妃金约　 【贵妃　皇太子妃同】 
　　镶金云十二饰东珠各一间以珊瑚红片金里后系金衔绿松石结贯珠下垂三行三就共珍珠二百有四中间金衔青金石结二每具饰东珠珍珠各六末缀珊瑚
　　皇贵妃耳饰　 【贵妃　皇太子妃同】 
　　左右各三每具金龙衔二等东珠各二
　　皇贵妃龙褂　 【贵妃　妃皇太子妃同】 
　　色用石青棉袷纱裘惟其时绣文五爪金龙八团两肩前后正龙各一襟行龙四袖端行龙各二下幅八宝立水
　　皇贵妃龙袍
　　色用明黄领袖俱石青棉袷纱裘惟其时绣文金龙九间以五色云福寿文下幅八宝立水领前后正龙各一左右及交襟处行龙各一袖端正龙各一袖相接处行龙各二裾左右开
　　皇贵妃领约　 【皇太子妃同】 
　　镂金为之饰东珠七间以珊瑚两端垂明黄绦二中各贯珊瑚末缀珊瑚各二
　　皇贵妃朝珠　 【皇太子妃同】 
　　朝服用朝珠三蜜珀一珊瑚二吉服随所用 【余如皇后朝珠之制】 
　　贵妃朝冠
　　护领垂金黄绦二 【余如　皇贵妃朝冠之制】 
　　贵妃朝褂　 【妃嫔同】 
　　领后垂金黄绦 【余如　　皇后朝褂之制】 
　　贵妃朝袍　 【妃同】 
　　色用金黄领后垂金黄绦 【余如　　皇后朝袍之制】 
　　贵妃龙袍　 【妃同】 
　　色用金黄 【余如　皇贵妃龙袍之制】 
　　贵妃领约　 【妃嫔同】 
　　绦用金黄色 【余如　皇贵妃领约之制】 
　　贵妃朝珠　 【妃同】 
　　绦皆金黄色 【余如　皇贵妃朝珠之制】 
　　贵妃彩帨
　　绿色绣文为五谷丰登结佩惟宜绦皆金黄色
　　妃朝冠
　　顶二层贯东珠各一皆承以金凤饰东珠共九珍珠各十七上衔猫睛石朱纬上周缀金凤五饰东珠各七珍珠各二十一后金翟一饰猫睛石一珍珠十六翟尾垂珠三行二就共珍珠一百八十八中间金衔青金石结一饰东珠珍珠各四末缀珊瑚冠后护领垂金黄绦二末缀宝石青缎为带
　　妃吉服冠　 【嫔　皇太子妃同】 
　　熏貂为之上缀朱纬顶用碧■〈石亚〉瑰■〈王厶〉
　　妃金约
　　镂金云十一饰东珠各一间以青金石后系金衔绿松石结贯珠下垂三行三就共珍珠一百九十七 【余如　皇贵妃金约之制】 
　　妃耳饰
　　左右各三每具金龙衔三等东珠各二
　　妃彩帨
　　绿色绣文为云芝瑞草结佩惟宜绦皆金黄色
　　嫔朝冠
　　顶二层贯东珠各一皆承以金翟上衔■〈石罗〉子朱纬上周缀金翟五饰东珠各五珍珠各十九后金翟一饰珍珠十六翟尾垂珠三行二就共珍珠一百七十二中间金衔青金石结饰东珠珍珠各三 【余如　妃朝冠之制】 
　　嫔金约
　　镂金云八后系金衔绿松石结贯珠下垂三行三就共珍珠一百七十七中间金衔青金石结二每具饰东珠珍珠各四 【余如　妃金约之制】 
　　嫔耳饰
　　左右各三每具金龙衔四等东珠各二
　　嫔朝袍
　　用香色 【余如　贵妃潮袍之制】 
　　嫔龙褂
　　色用石青棉袷纱裘惟其时绣文两肩前后正龙各一襟夔龙四
　　嫔龙袍
　　用香色 【余如　贵妃龙袍之制】 
　　嫔朝珠
　　朝服用朝珠三珊瑚一蜜珀二吉服随所用 【余如　贵妃朝珠之制】 
　　嫔彩帨
　　绿色不绣花文结佩惟宜绦皆金黄色
　　皇太子妃朝袍
　　色用杏黄 【余如　　皇后朝袍之制】 
　　皇太子妃龙袍
　　色用杏黄 【余如　皇贵妃龙袍之制】 
　　皇子福晋朝冠 【亲王福晋固伦公主同】 
　　顶镂金三层饰东珠十上衔红宝石朱纬上周缀金孔雀五饰东珠各七小珍珠三十九后金孔雀一垂珠三行二就中间金衔青金石结一饰东珠各三未缀珊瑚冠后护领垂金黄绦二末亦缀珊瑚青缎为带
　　皇子福晋吉服冠 【下至辅国公夫人乡君并同】 
　　熏貂为之上缀朱纬顶用红宝石
　　皇子福晋金约 【亲王福晋固伦公主同】 
　　镂金云九饰东珠各一间以青金石红片金里后系金衔青金石结贯珠下垂三行三就中间金衔青金石结二每具饰东珠珍珠各四未缀珊瑚
　　皇子福晋耳饰 【下至辅国公夫人乡君并同】 
　　左右各三每具金云衔珠各二
　　皇子福晋朝褂 【下至郡王福晋县主并同】 
　　色用石青片金缘绣文前行龙四后行龙三领后垂金黄绦杂饰惟宜
　　皇子福晋朝袍 【下至郡王福晋县主并同】 
　　用香色披领及袖俱石青片金缘冬加海龙缘肩上下袭朝褂处亦加缘领后垂金黄绦杂饰惟宜绣文前后正龙各一两肩行龙各一襟行龙四披领行龙二袖端正龙各一袖相接处行龙各二裾后开
　　皇子福晋吉服褂
　　色用石青绣五爪正龙四团前后两肩各一
　　皇子福晋蟒袍 【下至郡王福晋县主并同】 
　　用香色通绣九龙
　　皇子福晋领约 【下至郡王福晋县主并同】 
　　镂金为之饰东珠七闲以珊瑚两端垂金黄绦二中各贯珊瑚末缀珊瑚各二
　　皇子福晋朝珠 【下至郡王福晋县主并同】 
　　朝服用朝珠三珊瑚一蜜珀二吉服用一绦皆金黄色
　　皇子福晋彩帨 【下至郡王福晋县主并同】 
　　月白色不绣花文结佩惟宜绦皆金黄色
　　皇子福晋朝帬 【下至辅国公夫人乡君皆同】 
　　上用红缎下石青行龙妆缎皆正幅有襞积夏以纱为之俱片金缘冬加海龙缘
　　亲王福晋吉服褂 【世子福晋固伦公主各硕公主郡主并同】 
　　色用石青绣五爪金龙四团前后正龙两肩行龙
　　世子福晋朝冠 【和硕公主同】 
　　顶镂金二层饰东珠九上衔红宝石朱纬上周缀金孔雀五饰东珠各六后金孔雀一垂珠三行二就中间金衔青金石结一饰东珠各三末缀珊瑚冠后护领垂金黄绦二末亦缀珊瑚青缎为带
　　世子福晋金约 【和硕公主同】 
　　镂金云八 【余如　皇子福晋金约之制】 
　　郡王福晋朝冠 【郡主同】 
　　顶镂金二层饰东珠八上衔红宝石朱纬上周缀金孔雀五饰东珠各五后金孔雀一垂珠三行二就中间金衔青金石结一末缀珊瑚冠后护领垂金黄绦二末亦缀珊瑚青缎为带
　　郡王福晋金约 【郡主同】 
　　镂金云八饰东珠各一间以青金石红片金里后系金衔青金石结贯珠下垂三行三就中间金衔青金石结二末缀珊瑚
　　郡王福晋吉服褂 【县主同】 
　　色用石青绣五爪行龙四团前后两肩各一
　　贝勒夫人朝冠 【县主同】 
　　顶镂金二层饰东珠七朱纬上周缀金孔雀五饰东珠各三冠后护领垂石青绦二末亦缀珊瑚 【余如郡王福晋朝冠之制】 
　　贝勒夫人金约 【县主同】 
　　镂金云七 【余如郡王福晋金约之制】 
　　贝勒夫人朝褂 【下至辅国公夫人乡君并同】 
　　绣四爪蟒领后垂石青绦 【余如　皇子福晋朝祖之制】 
　　贝勒夫人朝袍 【下至辅国公夫人乡君并同】 
　　蓝及石青诸色随所用绣四爪蟒领后垂石青绦 【余如　皇子福晋朝袍之制】 
　　贝勒夫人吉服褂 【郡君同】 
　　色用石青前后绣四爪正蟒各一团
　　贝勒夫人蟒袍 【下至辅国公夫人乡君并同】 
　　蓝及石青诸色随所用通绣九蟒
　　贝勒夫人领约 【下至辅国公夫人乡君并同】 
　　绦用石青色 【余如　皇子福晋领约之制】 
　　贝勒夫人朝珠 【下至辅国公夫人乡君并同】 
　　绦用石青色 【余如　皇子福晋朝珠之制】 
　　贝勒夫人彩帨 【下至辅国公夫人乡君并同】 
　　绦用石青色 【余如　皇子福晋彩帨之制】 
　　贝子夫人朝冠 【郡君同】 
　　顶镂金二饰东珠六 【余如贝勒夫人朝冠之制】 
　　贝子夫人金约 【郡君同】 
　　镂金云六 【余如贝勒夫人金约之制】 
　　贝子夫人吉服褂 【县君同】 
　　色用石青前后绣四爪行蟒各一团
　　镇国公夫人朝冠 【县君同】 
　　顶镂金二层饰东珠五 【余如贝子夫人朝冠之制】 
　　镇国公夫人金约 【县君同】 
　　镂金云五 【余如贝子夫人金约之制】 
　　镇国公夫人吉服褂 【辅国公夫人乡君同】 
　　色用石青绣花八团
　　辅国公夫人朝冠 【镇国公女乡君同】 
　　顶镂金二层饰东珠四 【余如镇国公夫人朝冠之制】 
　　辅国公夫人金约 【镇国公女乡君同】 
　　镂金云四 【余如镇国公夫人金约之制】 
　　辅国公女乡君朝冠
　　顶镂金二层饰东珠三 【余如辅国公夫人朝冠之制】 
　　辅国公女乡君金约
　　镂金云三 【余如辅国公夫人金约之制】 
　　民公夫人朝冠
　　冬以熏貂夏以青绒为之上缀朱纬前缀金籫三饰以珠宝护领绦用石青色 【制下达命妇皆同后不具详】 顶镂花金座中饰东珠四上衔红宝石
　　民公夫人吉服冠 【侯伯子镇国将军夫人一品命妇皆同】 
　　顶用珊瑚
　　民公夫人金约 【下至七品命妇皆同】 
　　青缎为之红片金里中缀镂金火焰饰珍珠一左右金龙凤各一后垂青缎带二亦红片金里
　　民公夫人耳饰 【下至七品命妇皆同】 
　　左右各三每具金云衔珠各二
　　民公夫人朝褂 【下至七品命妇皆同】 
　　色用石青片金缘绣文前行蟒二后行蟒一领后垂石青绦杂饰惟宜
　　民公夫人朝袍 【下至奉国将军夫人及三品命妇皆同】 
　　蓝及石青诸色随所用披领及袖俱石青片金缘冬海龙缘绣文前后正蟒各一两肩行蟒各一襟行蟒四中无襞积披领行蟒二袖端正蟒各一袖相接处行蟒各二后垂石青绦杂饰惟宜
　　民公夫人吉服褂 【下至七品命妇皆同】 
　　色用石青绣花八团
　　民公夫人蟒袍 【下至奉国将军夫人及三品命妇皆同】 
　　蓝及石青绪色随所用通九蟒皆四爪
　　民公夫人领约 【下至七品命妇皆同】 
　　镂金为之饰红蓝小宝石五两端垂石青绦二中各贯珊瑚末缀珊瑚各二
　　民公夫人朝珠 【下至五品命妇皆同】 
　　朝服用三吉服用一珊瑚青金绿松蜜珀随所用杂饰惟宜绦用石青色
　　民公夫人彩帨
　　月白色不绣花文杂佩惟宜绦皆石青色 【其制下达七品命妇皆同】 
　　民公夫人朝帬 【下至奉国将军夫人及三品命妇皆同】 
　　上红缎下石青行蟒妆缎皆正幅有襞积夏以纱为之俱片金缘冬加海龙缘
　　侯夫人朝冠
　　顶镂花金座中饰东珠三上衔红宝石
　　伯夫人朝冠
　　顶镂花金座中饰东珠二上衔红宝石
　　子夫人朝冠 【镇国将军夫人与一品命妇皆同】 
　　顶镂花金座中饰东珠一上衔红宝石
　　男夫人朝冠 【辅国将军夫人与二品命皆同】 
　　顶镂花金座中饰红宝石一上衔镂花珊瑚
　　男夫人吉服冠 【辅国将军夫人与二品命妇皆同】 
　　顶镂花珊瑚
　　奉国将军夫人朝冠 【三品命妇同】 
　　顶镂花金座中饰红宝石一上衔蓝宝石
　　奉国将军夫人吉服冠 【三品命妇同】 
　　顶用蓝宝石
　　奉恩将军夫人朝冠 【四品命妇同】 
　　顶镂花金座中饰小蓝宝石一上衔青金石
　　奉恩将军夫人吉服冠 【四品命妇同】 
　　顶用青金石
　　奉恩将军夫人朝袍 【四品以下命妇并同】 
　　蓝及石青诸色随所用披领及袖俱石青片金缘绣文前后行蟒各二中无襞积后垂石青绦杂饰惟宜
　　奉恩将军夫人蟒袍 【四品至六品命妇并同】 
　　蓝及石青诸色随所用通八蟒皆四爪
　　奉恩将军夫人朝帬 【四品以下命妇皆同】 
　　上用绿缎下用石青行蟒妆缎皆正幅有襞积
　　五品命妇朝冠
　　顶镂花金座中饰小蓝宝石一上衔水晶
　　五品命妇吉服冠
　　顶用水晶
　　六品命妇朝冠
　　顶镂花金座中饰小蓝宝石一上衔砗磲
　　六品命妇吉服冠
　　顶用砗磲
　　七品命妇朝冠
　　顶镂花金座中饰小水晶一上衔素金
　　七品命妇吉服冠
　　顶用素金
　　七品命妇蟒袍
　　蓝及石青诸色随所用通五蟒皆四爪
　　皇朝通志卷五十九
　　●皇朝通志卷六十 
　　器服略五
　　○器服略五
　　车辂 【辇与附】
　　△车辂 【辇与附】
　　（臣）等谨按周制玉辂以祀金辂以寡以封同姓象辂以朝以封异姓革辂以即戎以封四卫木辂以田以封藩国此五辂之别也国初定制有玉辂大辂大马辇小马辇香步辇乾隆八年改大辂曰金辂大马辇曰象辂小马辇曰革辂香步辇曰木辂与玉辂为五以符五辂之制十三年始造二辇三舆而制度益详考郑樵通志器服畧车辂之后别载辇与今遵皇朝礼器图式及大清会典辑为车辂一门而以辇舆附焉
　　皇帝车辂 
　　皇太后车辂 
　　皇后车辂 
　　皇贵妃车辂 
　　贵妃车辂 
　　妃车辂 
　　公主幅晋品官命妇等车 
　　 皇帝车辂 
　　玉辂
　　木质髤朱圆葢方轸通高一轪二尺一寸葢高三尺一分佣以青衔玉圆版四冠金圆顶一尺二寸九分镂金垂云承之檐径八尺一寸周帖镮金云版三层青缎垂幨亦三层各深五寸绣金云龙及羽文相闲系绣金青缎带四属于轸四柱各高六尺七寸九分相距各五尺六寸绘以金龙门高五尺一寸九分阔二尺四寸九分左右门阔二尺二寸五分垂朱帘四面各二座纵八尺五寸横八尺四寸环以朱阑佣闲金彩其高一尺六寸五分各阙其中二尺四寸阑内周布花毯中设金云龙宝座高一尺三寸阁二尺九寸两轮径各三尺三寸各一有八辐镂花饰金贯以轴辕二长二丈二尺九寸五分两端饰金龙首尾轸长一丈一尺一寸五分径八尺四寸后建太常升用纳陆五级左右阑皆髤朱亦饰金彩驾象一靷以朱绒紃陈设时以行马二承辕亦髤朱直竿两端钻以铜凡大朝会则陈五辂于
　　午门外
　　金辂
　　圆葢方轸葢饰以黄衔金圆版四黄缎垂幨三层系黄缎带四属于轸后建大旗余俱如玉辂之制
　　本辂
　　圆葢方轸通高一丈一尺六寸五分葢高二尺六寸一分饰以黑衔花梨圆版四黑缎垂幨三层系黑缎带四属于轸四柱各高六尺五寸方五尺一寸门高五尺二寸阔二尺二寸五分左右门阁二尺二寸座纵九尺横八尺八寸环以朱阑各阙其中二尺二寸辕三各长二丈一尺轸长九尺径八尺八寸后建大麾服马二骖马四设游环和铃余俱如玉辂之制
　　象辂
　　圆葢方轸通高一丈一尺三寸葢高二尺六寸五分饰以红衔象牙圆版四红缎垂幨三层系红缎带四属于轸四柱各高六尺四寸九分相距各五尺八寸门高五尺九分阔二尺四寸五分座纵一丈五分横九尺一寸环以朱阑各阙其中二尺二寸五分辕三各长二丈二尺三寸轸长一丈五分径九尺一寸后建大赤服马二骖马四设游环和铃余俱如玉辂之制
　　革辂
　　圆葢方轸通高一丈一尺三寸葢高二尺五寸五分饰以泥银衔圆黄革四白缎垂幨三层系白缎带四属于轸四柱各高五尺五寸九分门高五尺阁二尺二寸五分左右门阔二尺一寸九分座纵一丈六寸横八尺三寸五分环以朱阑各阙其中二尺三寸辕二各长一丈九尺五分轸长一丈六寸径八尺三寸五分后建大白服马一骖马三设游环和铃余俱如玉辂之制
　　玉辇
　　木质髤朱圆葢方座通高一丈一尺一寸葢高二尺饰以青衔玉圆版四冠金圆顶七寸镮金垂云承之曲梁四垂端为金云叶檐方径六尺二寸青缎重檐各深五寸五分周为襞积绣金云龙系黄绒紃四属于座隅四柱高五尺三寸相距各五尺绘云龙门高四尺八寸阔二尺三寸五分冬垂青毡帏夏易以朱帘黑缎缘四面各三座高二尺四寸下方七尺七寸上方七尺六寸缀版二层上绘彩云下绘金云环以朱阑饰闲金彩其高一尺六寸八分各阙其中二尺一寸阑内周布花毯中设金云龙宝座高一尺三寸阔二尺七寸左列铜鼎右植服剑辕四内二辕长三丈八寸五分外长二丈九尺两端衔金龙首尾升用纳陛五级左右阑皆髤朱亦饰金彩舁以三十六人冬玉大祀孟春祈谷孟夏常雩皆御之大朝会则陈于太和门外
　　金辇
　　圆葢方轸通高一丈五寸葢高一尺九寸饰以泥金衔金圆版四冠金圆顶一尺檐径七尺一寸黄缎重幨各深五寸柱高五尺相距各四尺九寸门高四尺七寸五分阔二尺二寸五分冬垂黄毡帏夏易以朱帘黑缎缘四面各三座下方七尺五寸上方七尺三寸环以朱阑其高一尺三寸各阙其中二尺三寸辕四内二辕长二丈八尺一寸外长二丈六尺一寸舁以二十八人余俱如至辇之制夏至祀方泽四孟时享岁暮祫祭春秋二仲祀太社太稷皆御之大朝会则陈于太和门外
　　礼舆
　　枬质通高六尺三寸上为穹葢二层高一尺三寸上层八角饰金行龙下四角饰亦如之冠金圆顶八寸九分镂金垂云承之衔以杂宝檐纵四尺七寸横三尺五寸明黄缎重幨各深八寸五分绣金云龙四柱各高于尺纵距三尺九寸横三尺饰蟠龙门端及左右阑饰云龙皆镮金内为金龙宝座高一尺七寸纵二尺一寸横二尺七寸倚高二尺二寸帏用明黄云缎毡纱各惟其时左右启棂夏以蓝纱冬以玻璃直辕二各长一丈七尺六寸五分大横杆二各长九尺小横杆四各长二尺二寸五分肩杆八各长五尺八寸皆髤朱绘金云龙横钻以铜纵加金龙首尾舁以十六人朝日夕月祭文庙耕耤诸中祀皆御之
　　步舆
　　木质涂金不施幰盖通高三尺五寸倚高一尺六寸五分镮花文中为蟠龙座高一尺八寸五分纵一尺八寸横二尺二寸冬施紫貂坐具夏以明黄妆缎四足为螭首虎爪承以圆珠周绘云龙踏几高三寸一分纵九寸五分横二尺二寸笼以黄缎底纵三尺四面为横距直辕二各长一丈五尺五寸大横杆二各长七尺六寸中为双龙首相对小横杆四各长二尺八寸肩杆八各长五尺六寸饰如礼舆之制亦舁以十六人
　　驾出入常御之
　　轻步舆
　　木质髤朱不施幰葢通高三尺四寸倚高一尺五寸八分象牙为之座高一尺八寸二分纵一尺八寸三分横二尺二寸踏几高三寸纵九寸横二尺一寸五分髤以金直辕二各长一丈五尺四寸五分加铜龙首尾大横杆二各长九尺一寸小横杆四各长二尺八寸四分肩杆八各长五尺八寸五分皆钴以铜余俱如步舆之制亦舁以十六人
　　行幸常御之
　　 皇太后车辂 
　　龙凤车
　　木质髤以明黄通高九尺五寸穹葢二重高一尺七寸上绘八宝八角各饰金凤下绘云文四隅饰亦如之冠金圆顶八寸五分镂云文衔以杂宝檐纵四尺九寸横四尺明黄缎垂幨上深三寸下深一尺一寸葢明黄络四隅系明黄绒紃属于轸四柱各高三尺三寸纵四尺八寸横三尺一寸左右及后皆绘金龙凤中各启棂青紃网之门高三尺阔一尺八寸五分上镂金龙凤相向明黄缎帏黄里坐具明黄缎彩绣龙凤轮径各四尺九寸各十有八辐辕二各长一丈七尺五寸钻以铁镶金轸长六尺二寸阔三尺三寸驾马一
　　仪车
　　木质髤以明黄通高九尺九寸穹葢上圆下方高一尺冠银圆顶涂金高七寸七分檐纵五尺六寸横四尺二寸五分四隅系明黄绒紃属于轸明黄缎垂幨深一尺二寸四柱各高二尺九寸纵四尺八寸横三尺三寸不加绘饰里髤浅红明黄缎帏黄里坐具明黄缎彩绣龙凤轮径各四尺各十有八辐辕二各长一丈五尺九寸钻以铁鋄银轸长五尺九寸阔二尺五寸驾马
　　万寿辇
　　制同金辇明黄缎帏绣寿字篆文
　　皇太后万寿时御之
　　龙凤舆
　　木质髤以明黄通高七尺穹葢二重高一尺五寸五分上为八角各饰金凤下正方四隅饰亦如之冠金圆顶七寸二分镂云文衔以杂宝檐纵五尺横三尺七寸六分明黄缎垂幨上深三寸下深一尺一寸皆销金龙凤四柱各高四尺七寸纵四尺上横二尺九寸下二尺三寸五分皆绘金龙凤桐四启青紃网之前为双扉高二尺六寸阔二尺一寸启扉则举桐悬之内髤浅红中置朱座高一尺七寸倚高一尺八寸坐具明黄缎彩绣龙凤前加抚式亦髤明黄绘金龙凤直辕二各长一丈七尺二寸五分大横杆二各长八尺中为铁鋄金双凤相向小横杆四各长三尺肩杆八各长五尺一寸皆髤明黄横钻以铜纵加铜鋄金凤首尾舁以十六人
　　仪舆
　　木质髤以明黄通高六尺一寸上为穹葢高七寸冠银圆顶涂金高六寸五分檐纵四尺九寸横三尺八寸四隅系黄绒紃属于直辕明黄缎垂幨深一尺二寸四柱各高四尺八寸纵四尺二寸横三尺一寸门高三尺九寸阔二尺七寸明黄缎帏黄里中置朱座高一尺七寸倚髤明黄高一尺八寸绘金龙凤坐具明黄缎亦绣龙凤直辕二各长一丈五尺六寸横杆二各长七尺八寸中为铁鋄金双凤相向肩杆四各长五尺三寸俱髤明黄两端钻以铜鋄金舁以八人
　　 皇后车辂 
　　凤车
　　木质髤以明黄左右及后皆绘金凤门上镂金凤相向坐具绣彩凤 【余并同皇太后龙凤车】 
　　仪车
　　木质髤以明黄通高九尺五寸穹葢上圆下方高九寸冠银圆顶涂金高七寸檐纵五尺五寸横四尺一寸四隅系明黄绒紃属于轸明黄缎垂幨深一尺二寸四柱各高二尺八寸纵四尺七寸横三尺二寸不加绘饰里髤浅红明黄缎帏黄里坐具明黄缎绣彩凤轮径各四尺各十有八辐辕二各长一丈五尺钻以铁鋄银轸长五尺八寸阔三尺四寸驾马一
　　凤舆
　　木质髤以明黄绘饰彩绣皆金凤肩杆八各长五尺舁以十六人亲蚕御之 【尺寸形制同　皇太后龙凤舆】 
　　仪舆
　　木质髤以明黄通高五尺九寸上为穹葢高六寸七分冠银圆顶涂金高六寸三分檐纵四尺七寸横三尺六寸四隅系黄绒紃属于直辕明黄缎垂幨深一尺一寸四柱名高四尺七寸纵四尺横三尺门高三尺七寸阁二尺五寸明黄缎帏红里中置朱座高一尺五寸倚髤明黄高一尺六寸绘金凤坐具明黄缎绣彩凤直辕二各长一丈五尺五寸横杆二各长七尺七寸中为铁鋄金双凤相向肩杆四各长五尺二寸两端钻以铜鋄金舁以八人
　　 皇贵妃车辂 
　　翟车
　　木质髤以明黄葢饰金翟左右及后绘金翟门上镂金翟相向坐具绣彩翟辕钻以铁鋄银 【余同　　皇后　凤车】 
　　仪车
　　木质髤以明黄坐具绣彩翟 【余同皇后仪车】 
　　翟舆
　　木质髤以明黄绘饰彩绣皆金翟横杆中为铁鋄银双翟相向翟首鋄金凡杆皆纵加铜鋄金翟首尾肩杆四舁以八人 【余同皇后凤舆】 
　　仪舆
　　木质髤以明黄倚绘金翟坐具绣彩翟横杆中为铁鋄银双翟相向翟首鋄金 【余同皇后仪舆】 
　　 贵妃车辂 
　　仪车
　　木质髤以金黄幨帏皆用金黄缎坐具亦如之绣彩翟 【余同皇后仪车】 
　　翟舆
　　木质髤以金黄葢幨坐具皆用金黄缎绘饰彩绣皆金翟横杆中为铁鋄银双翟相向翟首鋄金凡杆皆纵君金翟首尾肩杆四舁以八人 【余同　　　皇后凤舆】 
　　仪舆
　　木质髤以金黄幨帷坐具皆用金黄缎绘饰彩绣皆金翟横杆中为铁鋄银双翟相向翟首鋄金 【余同　　　皇后仪驾】 
　　 妃车辂 【　嫔车辂同】 
　　仪车
　　木质髤以金黄冠铜圆顶涂金幨帏皆用金黄缎坐具亦如之绣彩翟 【余同皇后仪车】 
　　翟舆
　　木质髤以金黄冠铜圆顶涂金葢幨坐具皆用金黄缎绘饰彩绣皆金翟横杆中为铁鋄银双翟相向翟首鋄金直杆加铜髤金翟首尾肩杆四镂翟首尾髤以金舁以八人 【余同皇后凤舆】 
　　仪舆
　　木质髤以金黄冠铜圆顶涂金幨帏坐具皆用金黄缎绘饰彩绣皆金翟肩杆二舁以四人 【余同　　皇后仪舆】 
　　 公主幅晋品官命妇等车 
　　固伦公主车 【公主以下县主以上亦得乘轿】 
　　金黄葢四角红缘金黄幨红帏辕杆轸轮皆髤朱
　　和硕公主车
　　朱轮红葢四角金黄缘金黄幨红帏
　　郡主车
　　朱轮红葢四角皂缘红幨红帏
　　县主车
　　朱轮红葢四角青缘青幨红帏
　　郡君车 【镇国公夫人同】 
　　朱轮红葢四角青缘红幨青帏
　　县君车 【镇国公夫人同】 
　　朱轮皂葢四角红缘红幨皂帏
　　镇国公女乡君车 【辅国公夫人同】 
　　朱轮皂葢四角青缘红幨皂帏
　　辅国公女乡君车 【镇国将军夫人同】 
　　朱轮皂葢红幨青帏
　　亲王福晋车 【王福晋以下具勒夫人以上亦得乘轿】 
　　红葢四角皂缘 【余同固伦公主车】 
　　世子福晋车
　　红葢四角皂缘红幨 【余同和硕公主车】 
　　郡王福晋车
　　皂幨 【余同郡主车】 
　　贝勒夫人车
　　朱轮红葢四角皂缘红幨皂帏
　　辅国将军夫人车
　　朱轮青葢红幨青帏
　　奉国将军淑人车 【奉恩将军恭人同】 
　　朱轮皂葢皂幨皂帏
　　民公夫人车
　　黑辕轮绿葢四角皂缘绿幨皂帏
　　侯伯夫人车
　　绿葢四角青缘 【余同民公夫人车】 
　　子夫人车 【一品命妇同】 
　　黑辕轮皂葢四角绿缘绿幨皂帏
　　男夫人车 【二品命妇同】 
　　黑辕轮皂葢不缘绿幨皂帏
　　三品命妇车
　　黑辕轮皂葢不缘皂幨皂帏
　　四品命妇车
　　黑辕轮皂葢不缘皂幨青帏
　　五品以下命妇车
　　葢幨帏俱用青
　　（臣）等谨按郑志车辂一门列公侯大夫车辂国朝定制王公乘明轿亲王世子郡王贝勒舆夫八人贝子公舆夫四人暖轿亲王金黄葢金黄幨红帏世子红葢金黄幨红帏郡王红葢红幨红帏贝勒红葢青幨红帏贝子红葢红幨青帏镇国公皂葢红幨皂帏辅国公青葢红幨青帏均用银顶京官满洲文一品年老者许乘轿汉人文三品以上轿顶用银帏葢用皂在京舁夫四人出京八人直省文官乘轿督抚总河漕运舁夫八人司道以下舁夫四人学政盐政织造暨各钦差官三品以上视巡抚四品以下视两司其乘马亲王世子郡王用金黄缰贝勒贝子用紫公用青文武四品官以上均系繁缨文三品武二品以上得用引马制度详明等威辨着备载大清会典诚可为万世之法云
　　皇朝通志卷六十
　　●皇朝通志卷六十一 
　　器服略六 
　　○器服略六 
　　卤簿 
　　△卤簿 
　　（臣）等谨按国初定制卤簿仪仗参用宋明之旧而旗章麾葢视前倍简焉乾隆十三年皇上宪古宜今厘正典礼更定法驾銮驾骑驾卤簿合三者则为大驾卤簿凡旌旄麾幢旗纛之属靡不折衷尽善用以隆郊祀而着朝仪备轨物而光羽卫典綦重也至若皇太后皇后仪驾及皇贵妃以下仪使采仗悉经睿定详载皇朝礼器图式兹并敬谨编辑为卤簿一门而旌旗则以次附见焉
　　皇帝大驾卤簿 
　　皇太后仪驾 
　　皇后仪驾 
　　皇贵妃仪仗 
　　贵妃仪仗 
　　妃采仗 
　　嫔采仗
　　 皇帝大驾卤簿 【南郊大祀则陈之】 
　　导葢一
　　黄缎为之绸里通高八尺六寸三分葢径五尺一寸五分绣八宝彩云冠以金顶七寸三分垂幨三层各深一尺绣金龙九闲以流云火珠旁垂彯带二长三尺一寸阔二寸五分如葢色垂五采流苏曲柄木质涂金交龙径二尺上下攒竹髤朱上长二尺五寸下长五尺四寸围四寸七分镦以铜鋄银长二寸二分凡大朝会则陈于
　　丹陛正中
　　拂尘二
　　朱牦为之长二尺结于木柄柄长二尺一寸二分围一寸五分七厘通髤以金上饰镂金龙首二寸五分衔小金镮以缀拂下饰镂金龙尾三寸三分未属金镮垂朱緌立夏始陈之处暑后不用凡大朝会设卤簿则自拂尘至引仗以次排列
　　提炉二
　　笵金为之形圆有葢通高七寸八分深四寸六分口径三寸二分腹围一尺七寸六分顶钑花文衔珊瑚耳为双龙三足各高一寸二分葢高二寸径与口径同环镂芙蕖下垂云叶顶镮蟠龙提以金索四三属于炉一属于葢并系云叶上提杆攒竹髤朱长四尺五寸围三寸一分四厘两端饰金龙首尾上缀金钩以悬炉行则提之陈设时承以八角盘置方几上盘口径一尺三寸五分底径一尺一寸一分通髤朱绘金花文几高一尺四寸五分上径一尺四寸四分下径一尺四寸八分四足镂螭首虎爪承以圆珠下周棋距通髤以朱分绘金云龙火珠
　　香合二
　　范金为之形圆有葢通高三寸五分口径六寸三分葢口一寸四分面为盘龙周为云龙口为回文下深一寸六分亦镮云龙回文足高五分饰以杂宝
　　盥盆一
　　范金为之形圆十二棱高四寸五分口径一尺五寸边级花文饰以杂宝底径一尺六寸镂云龙中衔红玻璃
　　唾壶一
　　范金为之形圆有葢通高五寸口径一寸五分葢高二寸五分顶为蟠龙下深二寸五分底径二寸一分座高四寸径三寸三分四足镂螭首虎爪承以圆珠下周横距饰以杂宝
　　水瓶二
　　笵金为之有葢大小各一大者通高一尺五寸七分深一尺三寸五分口径四寸四分级花文腹围二尺八寸八分级云龙火珠下为波纹耳为螭首衔镮底径七寸葢高一寸五分径九寸四分饰以杂宝小者通高一尺四寸五分深一尺二寸五分口径四寸一分腹围二尺六寸六分底径五寸四分葢高一寸五分径八寸六分形制花文皆同 【香令以下陈设时制并同提炉】 
　　马杌一
　　枬质髤朱高一尺五寸方一尺八寸面绘金双龙闲以流云中为火珠四足镂螭首虎爪承以圆珠下周横距杂绘八宝交椅一枬质涂金曲扶箕张倚上仰交足横距贯以铁枢双迭举之通高二尺九寸二分纵一尺一寸五分横二尺二寸座面织黄丝倚刻花草云龙文踏几高三寸三分纵九寸五分横一尺八寸六分亦涂金
　　仪刀三十
　　炼铁为之刃长二尺四寸八分木柄长一尺二寸五分端垂绿緌鞘长二尺七寸五分通鞔绿沙鱼皮銎及钻皆涂金镂花文系以黄鹿皮悬于革带带饰亦涂金
　　囊鞬三十
　　以革为之黑色绿绿櫜长一尺一寸四分围一尺四寸三分底木质髤朱径五寸五分盛矢十有二鞬长二尺三寸三分上径一尺一寸五分中径七寸七分下径二寸五分韬弓及半皆饰镂金铰具衔以杂宝系以黄鹿皮悬于革带鞬左櫜右带饰亦涂金衔绿松石
　　豹尾枪三十
　　锻铁为之刃长一尺五分冒以木黄油绘行龙銎涂金镂垂云文下缀朱牦垂镮悬豹尾长三尺三寸柄攒竹髤朱绘金云龙长九尺五寸围四寸九分五厘鐏以铁鋄银长七寸
　　殳四
　　锻铁为之首长一尺四寸八棱上径一寸一分下径六分鋄金龙文銎长九寸镂龙首上下钻以铁涂金镮花柄长八尺余如豹尾枪之制
　　戟四
　　锻铁为之援长一尺三寸胡外曲径七寸三分中有■〈角巨〉■〈角巨〉上横二寸五分下横五寸内外各半外镂龙首銎长九寸镂龙首上衔通涂以金柄长八尺余如豹尾枪之制
　　九龙曲葢四
　　葢缎为之通高一丈二尺二寸葢径五尺绣彩云上冠金顶一尺一寸垂幨三层各深一尺一寸绣金龙九闲以流云火珠下缀金铃各十五旁垂彯带二长三尺五寸阔二寸五分如葢色亦绣彩云缀铃各三曲柄木质涂金龙首径二尺三寸上下攒竹髤朱上长三尺七寸下长五尺二寸围四寸七分镦以铜鋄银长八分
　　翠华葢二
　　绿缎为之通绣孔雀翎旁无彯带余如九龙曲葢之制
　　紫芝葢二
　　紫缎为之通绣五色芝二十四旁无彯带余如九龙曲葢之制
　　九龙葢二十
　　黄缎为之宜柄余如九龙曲葢之制
　　五色花葢二十
　　以缎为之五色各四通绣杂花直柄余如九龙曲葢之制
　　五色龙葢十
　　以缎为之五色各二宜柄余如九龙曲葢之制
　　方伞八
　　以缎为之红紫二色各四方五尺不施绣文四角出铜龙首垂五采流苏直柄余如九龙曲葢之制
　　寿扇八
　　黄缎为之通高一丈一尺八寸扇圆径三尺二寸绣青寿字一夹以五彩双龙闲流云火珠中贯柄处饰蓝缎上绣花文中绣流云蝙蝠下绣山水文绿亦以蓝遇绣金回文背黄缎销金龙二约以金花翠叶柄攒竹髤朱长八尺五寸围四寸六分镦以铜高一寸五分
　　双龙扇一十六
　　以缎为之红黄二色各八通高一丈八寸扇圆径三尺五寸绣五彩升降龙闲以流云红绿晖二重周为襞积中贯柄处饰以蓝上下为金鐏龙背为金团龙约以金花翠叶丙攒竹髤朱长七尺五寸围四寸六分镦以铜高一寸五分
　　双龙扇二六
　　黄缎为之蓝绿余如双龙扇一之制
　　双龙扇三六
　　黄缎为之蓝缘销金升降龙二余如双龙扇一之制
　　单龙扇十六
　　以锻为之红黄二色各八绣蟠龙一余如双龙扇一之制
　　孔雀扇八
　　绿缎为之通高一丈一尺八寸扇上敛下椭径三尺上阔三寸中阔二尺七寸下阔二尺通绣孔雀尾下约以金花翠叶衔宝石四
　　雉尾扇八
　　霞免缎为之通绣雉尾余如孔雀扇之制
　　鸶凤扇八
　　红缎为之通高一丈一尺二寸扇上椭下方径三尺四寸上阔二尺八寸下阁二尺五寸绣五采鸶凤各一闲以花文周绣孔雀翎绿缘中贯柄处绣流云上下皆金蹲龙承以波文横饰青缎绣金花文双凤相对柄髤以黑 【孔雀肩以下柄制并同寿扇】 
　　长寿幢四
　　朱紃贯朱旄五韬以黄纱长八尺围二尺七寸通绣青寿字篆文下垂五采流苏葢高九寸径一尺穹曲下覆黄缎羃之绿缘垂幨青绿二重皆绣金云龙四角饰铜龙首悬云仉五就缀以金索杆攒竹髤朱长一丈围四寸三分上为曲项加涂金龙首衔镮系幢镦以铜鋄银高五分通高一丈一尺一寸
　　紫幢四
　　韬以紫纱通绣花蝶下垂金黄流苏余如长寿幢之制
　　霓幢四
　　韬以月白纱通绣五色虹霓余如长寿幢之制
　　羽葆幢四
　　朱紃贯朱旌五上各衔金叶冒以绿革缀金铃四下属朱緌系于杆不加韬葢绿缎羃之红缘垂幨红黄二重不饰龙首余如长寿幢之制
　　信旛四
　　红缎为之长六尺一寸阔六寸五分通绣花文中衔黄缎一尺三寸阔四寸荷首莲跌绣金信旛清汉文下缀版四寸髤以五彩葢红缎羃之蓝缘垂幨青黄红三重余如长寿幢之制
　　绛引旛四
　　五色缎相闲为之长六尺五寸阁六寸五分中绣金龙夹以云文下缀金铃五葢红缎羃之蓝缘垂幨青紫黄三重余如长寿幢之制
　　豹尾旛四
　　悬豹尾长八尺上衔金叶冒以缘革缀金铃四高二寸五分径三寸三分加金镮系旛余如长寿幢之制
　　龙头竿旛四
　　五色缎为之尺寸及绣文如绛引旛之制下缀金铃五葢红缎羃之蓝缘垂幨紫缘黄三重杆首为戟形横刻龙首系旛下斜出搘之皆木质涂金余如长寿幢之制
　　教孝表节旌二
　　红缎为之长七尺三寸阔六寸五分通绣金花草文下剡缀金铃三中衔黄缎绿缘荷首莲趺长一尺三寸阔四寸绣金教孝表节清汉文葢钑铜朶云三高五寸五分阔九寸中丰下敛旁垂青缎彯带二各缀铃二杆攒竹髤朱长一丈围四寸五分上为矛形木质涂金下注朱旄饰涂金龙首衔镮系旌镦以铜鋄银高五分通高一丈一尺一寸
　　明刑弼教旌二
　　绣金明刑弼教清汉文
　　行庆施惠旌二
　　绣金行庆施惠清汉文
　　褒功怀远旌二
　　绣金褒功怀远清汉文
　　振武旌二
　　绣金振武清汉文
　　敷文旌二
　　绣金敷文清汉文
　　纳言旌二
　　绣金纳言清汉文
　　进善旌二
　　绣金进善清汉文 【明刑弼教旌以下形制杆式并同教孝表节旌】 
　　金节四
　　朱紃贯朱旄八下属朱緌系于杆韬以黄纱通绣云龙葢绿缎羃之红缘垂幨红缘二重余如长寿幢之制
　　仪锽氅四
　　五色缎相闲为之如绛引旛之制葢如教孝表节旌而无彯带仪锽高二尺五寸竹节刃衔以龙首贯金钣形如双铖相背龙首系氅余如长寿幢之制
　　黄麾四
　　红缎为之如信旛之制绣金黄麾清汉文葢红缎羃之黄缘垂幨紫绿黄三层余如长寿幢之制
　　八于骁骑纛二十四
　　俱以缎为之各从其色镶黄旗镶白旗镶蓝旗皆红缘镶红旗白缘俱左平右剡绣金云龙縿径四尺二寸斿中径四尺上下各径三尺斜径各二尺二寸五分缘绣火焰周阔八寸正黄旗正白旗正红旗正蓝旗俱正幅亦绣金云龙不加缘縿径六尺斿径四尺杆攒竹髤朱长一轪五尺五分围四寸三分首冠镂金火焰顶注朱牦镦以铁鋄银高五分通高一丈六尺一寸五分
　　八旗护军纛八
　　以缎为之各从其色镶旗如骁骑纛正旗缘如旗色俱斜幅绣金云龙縿径四尺八寸斿径六尺五寸斜径八尺五寸缘为火焰形旁垂彯带九尺五寸色与缘同亦火焰形杆如骁骑纛之制
　　八旗前锋纛八
　　五色金龙植豹尾余如骁骑纛之制
　　五色金龙纛四十
　　以缎为之五色各八俱斜幅销金云龙不加缘縿径五尺二寸斿径六尺四寸五分斜径九尺一寸杆如八旗骁骑纛之制
　　仪凤旗一
　　月白缎为之斜幅绣凤闲以彩云缘及彯带俱蓝色为火焰形尺寸同八旗护军纛杆如八旗骁骑纛之制
　　翔鸶旗一
　　斜幅绣鸶
　　瑞鹤旗一
　　斜幅绣鹤
　　孔雀旗一
　　斜幅绣孔雀
　　黄鹄旗一
　　斜幅绣黄鹄
　　白雉旗一
　　斜幅绣白雉
　　赤鸟旗一
　　斜幅绣赤鸟
　　华虫旗一
　　斜幅绣华虫
　　振鹭旗一
　　斜幅绣振鹭
　　鸣鸢旗一
　　斜幅绣鸣鸢 【翔鸶旗以下旗色形制杆式并同仪凤旗】 
　　游麟旗一
　　黄缎为之斜幅绣麒麟髃起火焰闲以彩云绿及彯带俱红色为火焰形尺寸如八旗护军纛杆如八旗骁骑纛之制
　　驯狮旗一
　　斜幅绣驯狮
　　白泽旗一
　　斜幅绣白泽
　　角端旗一
　　斜幅绣角端
　　赤熊旗一
　　斜幅绣赤熊傅两翼
　　黄罴旗一
　　斜幅绣黄罴傅两翼
　　辟邪旗一
　　斜幅绣辟邪
　　犀牛旗一
　　斜幅绣犀牛
　　天马旗一
　　斜幅绣天马傅两翼
　　天鹿旗一
　　斜幅绣天鹿 【驯狮旗以下旗色形制杆式并同游麟旗】 
　　青龙旗一
　　青缎为之斜幅不加绿绣金蹲龙衔火珠闲以流云縿径五尺二寸五分斿径六尺四寸五分斜径九尺杆如八旗骁骑纛之制
　　白虎旗一
　　白缎为之绣金蹲虎髃起火焰闲以流云
　　神武旗一
　　黑缎为之绣金龟蛇相纠闲以流云
　　江渎旗
　　红缎为之中正方绣江渎
　　河渎旗一
　　白缎为之中正方绣河渎
　　淮渎旗一
　　蓝缎为之中正方绣淮渎
　　济渎旗一
　　黑缎为之中正方绣济渎
　　东岳旗一
　　青缎为之中绣东岳
　　西岳旗一
　　白缎为之中绣西岳
　　南岳旗一
　　红缎为之中绣南岳
　　北岳旗一
　　黑缎为之中绣北岳
　　中岳旗一
　　黄缎为之中绣中岳
　　土星旗一
　　黄缎为之中绣金土星
　　木星旗一
　　青缎为之中绣金木星
　　金星旗一
　　白缎为之中绣金金星
　　火星旗一
　　红缎为之中绣金火星
　　水星旗一
　　黑缎为之中绣金水星 【白虎旗以下形制杆式并同青龙旗】 
　　角宿旗一
　　蓝缎为之斜幅不加绿中绣金角宿二星尺寸如青龙旗杆如八旗骁骑纛之制
　　亢宿旗一
　　中绣金亢宿四星
　　氐宿旗一
　　中绣金氐宿四星
　　房宿旗一
　　中绣金房宿四星附钩钤二星
　　心宿旗一
　　中绣金心宿三星
　　尾宿旗一
　　中绣金尾宿九星附神宫一星
　　箕宿旗一
　　中绣金箕宿四星
　　斗宿旗一
　　中绣金斗宿六星
　　牛宿旗一
　　中绣金牛宿二星
　　女宿旗一
　　中绣金女宿四星
　　虚宿旗一
　　中绣金虚宿二星
　　危宿旗一
　　中绣金危宿三星
　　至宿旗一
　　中绣金室宿二星附离宫六星
　　壁宿旗一
　　中绣金壁宿二星
　　奎宿旗一
　　中绣金奎宿十六星
　　娄宿旗一
　　中绣金娄宿三星
　　胃宿旗一
　　中绣金胃宿三星
　　昂宿旗一
　　中绣金昂宿七星
　　毕宿旗一
　　中绣金毕宿八星附以附耳一星
　　觜宿旗一
　　中绣金觜宿三星
　　参宿旗一
　　中绣金参宿七星附以伐三星
　　井宿旗一
　　中绣金井宿八星附以钺一星
　　鬼宿旗一
　　中绣金鬼宿五星
　　柳宿旗一
　　中绣金柳宿八星
　　星宿旗一
　　中绣金星宿七星
　　张宿旗一
　　中绣金张宿六星
　　翼宿旗一
　　中绣金翼宿二十二星
　　轸宿旗一
　　中绣金轸宿四星附以左右辖二星长沙一星 【亢宿旗以下旗色形制杆式并同角宿旗】 
　　甘雨旗四
　　浅黑缎为之斜幅绣龙簇以水云红绿彯带黑色为火焰形尺寸如八旗护军纛杆首冠钑金垂云顶余俱如八旗骁骑纛之制
　　干风旗一
　　黑缎为之斜幅中绣金干卦缘及彯带俱白色为火焰形尺寸如八旗护军纛杆首冠相风乌余俱如八旗骁骑纛之制
　　坎风旗一
　　黑缎为之中绣金坎卦缘及彯带如其色
　　艮风旗一
　　黑缎为之中绣金艮卦缘及彯带俱蓝色
　　震风旗一
　　蓝缎为之中绣金震卦缘及彯带如其色
　　巽风旗一
　　红缎为之中绣金巽卦缘及彯带俱蓝色
　　离风旗一
　　红缎为之中绣金离卦缘及彯带如其色
　　坤风旗一
　　红缎为之中绣金坤卦缘及彯带俱白色
　　兑风旗一
　　白缎为之中绣金兑卦缘及彯带如其色 【坎风旗以下形制杆式并同干风旗】 
　　五色雷旗五
　　以缎为之五色各一斜幅中绣金雷文缘及彯带各如其色余如甘雨旗之制
　　五色云旗五
　　斜幅绣彩云余同五色雷旗之制
　　日旗一
　　蓝缎为之中绣日内为踆乌
　　月旗一
　　蓝缎为之中绣月内为顾免
　　门旗八
　　红缎为之中绣金门字清汉文
　　金鼓旗二
　　黄缎为之中绣金金鼓清汉文 【日旗以下形制杆式并同角宿旗】 
　　翠华旗二
　　蓝缎为之斜幅绣孔雀闲以彩云缘及彯带俱红色为火焰形尺寸如八旗护军纛杆首冠钑金垂云顶注绿缎绣孔雀翎余俱如八旗骁骑纛之制
　　五色金龙小旗四十
　　以缎为之五色各八斜幅不加缘中销金应龙闲以流云縿径二尺五寸斿径三尺斜径四尺二寸杆攒竹髤朱长九尺五寸二分围三寸一分首为矛形涂金注朱旄鐏以铁涂金通高一丈一尺七分
　　出警旗
　　黄缎为之中绣金出警清汉文缘及彯带如其色杆首冠涂金镂花顶余同甘雨旗之制
　　入跸旗一中绣金入跸清汉文余同出警旗之制
　　钺十六
　　雕木为木刃长八寸五分阔九寸背刻龙首贯直刃长八寸为剑脊形銎上衔以龙首背涂金柄攒竹髤朱长六尺二寸二分围四寸镦以铜鋄银高一寸五分通高八尺九寸
　　星十六
　　雕木为之首长六寸三分围五寸四分六瓣交攒镂云蝙蝠上为圆顶如星高一寸四分旁亦如之差小銎上衔以龙首皆涂金柄如钺之制通高八尺七寸
　　卧瓜十六
　　雕木为之长四寸五分围一尺四寸二分六棱有蒂刻夔龙卧置柄首銎上衔以龙首柄如钺之制通高七尺八寸五分
　　立瓜十六
　　雕木为之形如卧瓜立置柄首柄如钺之制通高八尺二寸五分
　　吾仗十六
　　攒竹为之长七尺一寸围四寸三分髤朱两端绘金云龙钻以铜涂金
　　御仗十六
　　攒竹为之长六尺九寸围四寸三分髤朱两端钴以铜
　　引仗六
　　削竹为之长四尺三寸八分阔一寸七分厚二分髤朱首加圆木长九寸二分阁如之厚五分髤黄绘金云龙通高五尺三寸
　　红灯六
　　铜盘承烛铁丝笼之韬以红纱高九寸围一尺七寸杆攒竹髤朱长六尺二寸围三寸一分上加龙首曲项向前衔镮悬灯通高七尺二寸
　　太常二
　　建旗玉辂之后十有二斿青缎为之縿径六尺六寸绣日月五星斿径四尺七寸五分绣二十八宿里俱绣金龙下垂五彩流苏杆攒竹髤朱左加合戟右饰龙首并缀朱旄五垂青緌
　　大旗二
　　建于金辂之后十有二斿黄缎为之各绣交龙
　　大麾二
　　建于木辂之后十有二斿黑缎为之各绣神武
　　大赤二
　　建旗象辂之后十有二斿红缎为之各绣金凤
　　大白二
　　建旗革辂之后十有二斿白缎为之各绣金虎 【大旗以下尺寸形制杆式杂饰并同太常】 
　　宝象五
　　络首钩膺秋攀皆编黄绒紃为之杂饰诸宝前后各缀朱缨二后络朱网流苏膺悬朱缨铜铃各三白革为鞯绘金龙彩云周为花文藉以朱■〈迭毛〉鞍髤朱饰金上载宝瓶铜质鋄金亦饰诸宝深一尺六寸五分口径八寸六分腹围五尺七寸六分镂垂珠文底径一尺一寸三分足径一尺七寸镂朶云文葢径一尺三寸冠火焰顶高一尺三寸凡大朝会则立于午门外
　　导象四
　　披蓝屉不加羁饰凡大朝会则立于天安门外
　　静鞭四
　　黄丝为之长一丈三尺阔三寸稍长三丈渍以蜡柄木质髤朱长一尺刻金龙首凡大朝会陈于太和殿阶下既御殿鸣鞭者三驾起亦如之
　　仗马十
　　鞅及络首钩膺秋攀皆编黄绒紃为之饰以杂宝项及膺各悬朱缨黄缎为鞯绣金盘龙周为八宝藉以朱■〈迭毛〉鞍蹬皆铜质鋄金坐具以黄毡青缘凡大朝会则立于丹陛下
　　后护豹尾枪十仪刀十橐鞬 【二十　制并同前】 黄龙大纛二
　　黄缎为之中绣金龙环以流云不加绿縿径四尺八寸斿径六尺五寸斜径八尺五寸杆长一丈五尺五分首冠钑花涂金顶余如八旗骁骑纛之制
　　皇帝法驾卤簿 【　　　北郊大祭　　　庙坛　　亲诣凯旋受俘则陈之】 
　　导葢一拂尘二提炉二香合二盥盆一唾壶一水瓶二马杌一交椅一仪刀二橐鞬二十豹尾枪二十殳四戟四九龙曲葢四翠华葢二紫芝葢二九龙葢二十五色花葢十五色龙葢十方伞八寿扇八　 【并同　大驾卤簿】 双龙龙扇十六　 【同　　大驾卤簿双龙扇一】 单龙扇十六孔雀扇八雉尾扇八鸶凤扇八长寿幢四紫幢四霓幢四羽葆幢四信旛四绛引旛四豹尾幡四龙头竿幡四教孝表节旌二明刑弼教旌二行庆施惠旌二褒功怀远旌二振武旌二敷文旌二纳言旌二进善旌二金节四仪锽氅四黄麾四八旗骁骑二十四八旗护军纛八八旗前锋纛八五色金龙纛二十仪凤旗一翔鸶旗一瑞鹤旗一孔雀旗一黄鹄旗一白雉旗一赤乌旗一华虫旗一振鹭旗一鸣鸢旗一游麟旗一驯狮旗一白泽旗一角端旗一赤熊旗一黄罴旗一辟邪旗一犀牛旗一天马旗一天鹿旗一掅龙旗一白虎旗一朱雀旗一神武旗一江渎旗一河渎旗一淮渎旗一济渎旗一东岳旗一西岳旗一南岳旗一北岳旗一中岳旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虚宿旗一危宿旗一室宿旗一壁宿旗一奎宿旗一娄宿旗一胃宿旗一昂宿旗一毕宿旗一觜宿旗一参宿旗一井宿旗一鬼宿旗一柳宿旗一星宿旗一张宿旗一翼宿旗一轸宿旗一甘雨旗四干风旗一坎风旗一民风旗一震风旗一巽风旗一离风旗一坤风旗一兑风旗一五色雷旗五五色云旗五日旗一月旗一门旗八金鼓旗二翠华旗二五色金龙小旗二十出警旗一入跸旗一钺六星六卧瓜六立瓜六吾仗六御仗六引仗六红灯六陈五辂建太常大旗大麾大赤大白各二宝象五导象四静鞭四仗马十后护豹尾枪十仪刀十橐鞭二十黄龙大纛二　 【并同大驾卤簿】 
　　皇帝銮驾卤簿 【凡　　临幸则陈之】 
　　导葢一九龙葢十　【并同大驾卤簿】双龙扇十　【同　　大驾卤簿】双龙扇二五色金龙纛十五色金龙小旗十钺四星四卧瓜四立瓜四吾仗四御仗四后护豹尾枪十仪刀十橐鞬二十黄龙大纛二　 【并同大驾卤簿】 
　　皇帝骑驾卤簿　【　省方大阅则陈之】
　　导葢一仪刀十橐鞬十豹尾枪十五色花葢十　【并同　　大驾卤簿】双龙扇六　 【同　　大驾卤簿双龙龙扇三】 单龙扇六五色金龙纛十五色金龙小旗十钺六星六卧瓜六立瓜六吾仗六御仗六后护豹尾枪十仪刀十橐鞬二十黄龙大纛二　 【并同大驾卤簿】 
　　 皇太后仪驾 
　　九凤曲葢一
　　明黄缎为之黄里通高一丈二尺二寸葢径五尺三寸绣流云上冠金顶七寸五分垂幨三层各深一尺三寸绣彩凤九闲以花文旁垂彯带二长三尺五寸阔二寸九分如葢色绣彩云曲柄木质涂金龙首二径二尺三寸上下攒竹髤朱上长三尺七寸下长五尺三寸围七寸四分
　　拂尘二
　　朱牦为之长二尺三寸柄长二尺围一寸三分髤以金上饰镂凤首三寸五分衔小金镮以缀拂下饰镂金凤尾三寸三分末镂金钱形垂朱緌
　　提炉二
　　笵金为之通高八寸六分深四寸五分口径三寸二分腹围一尺六寸七分葢高二寸一分环镂芙蕖下垂云叶顶为立凤项镂花文双凤为耳三足各高一寸五分提以金索三上冠云叶旁系索以属葢提杆攒竹髤朱长三尺九寸围三寸三分两端饰金凤首尾上缀金钩于云叶提之陈设时承以八角盘置方几上盘口径一尺一寸二分底径九寸七分通髤朱绘金龙凤几高一尺五寸七分上径一尺四寸六分下径一尺四寸八分四足镂螭首虎爪承以圆珠下周横距通髤以朱面绘龙凤周绘行龙
　　香合三
　　范金为之椭圆有葢通高五寸二分口纵七寸二分横四寸二分葢高一寸三分面为立凤周为翔凤四口为回文深一寸二分亦镂云凤回文闲以火珠足高四分
　　盥盆一
　　笵金为之形圆十二棱高三寸九分口径一尺二寸九分边钑花文八宝底径一尺一寸钑花文中立双凤
　　唾壶一
　　笵金为之通高六寸七分口径四寸六分钑云文回文葢高二寸顶为立凤高二寸五分旁为流云深一寸八分底径二寸二分座高四寸五分径三寸三分四足镂螭首虎爪承以圆珠下周圆距
　　水瓶二
　　笵金为之大者通高一尺五寸五分深一尺三寸口径四寸级花文腹围二尺七寸七分钑云凤火珠下为如意云文耳为螭首衔环底径六寸葢高一寸径六寸顶为立凤高二寸七分小者通高一尺四寸五分深一尺一寸口径三寸四分腹围二尺五寸七分底径五寸四分葢高一寸径五寸七分形制花文皆同 【香合以下陈设时制并同提炉】 
　　马杌一
　　木质涂金高一尺六寸方一尺九寸面绘金龙凤间以流云中为火珠四角饰镂金花文 【余同　　大驾卤簿】 
　　交椅一
　　水质涂金通高二尺九寸五分纵一尺一寸五分横二尺二寸四角饰镂金花文座面织明黄丝绦椅刻龙凤 【余同大驾卤簿】 
　　九凤葢十
　　以缎为之五色各二凤及云文花文皆销金直柄长一丈一尺余如九龙曲葢之制
　　花葢四
　　明黄缎为之彩绣八宝杂花直柄长一丈一尺余如九凤曲葢之制
　　方伞四
　　红缎为之方五尺垂幨三层不施绣文旁垂彯带直柄长一丈一尺
　　龙凤扇八
　　以缎为之明黄红二色各四通高一丈九寸扇圆径三尺三寸绣龙凤各一闲以流云周为嬖积中贯柄处饰以蓝上下约以金花翠叶中镂凤背如之 【余同　　大驾卤簿双龙扇】 
　　鸶凤扇八
　　以缎为之明黄红二色各四通高一丈一尺九寸扇上椭下方径三尺四寸五分上阔二尺九寸五分下阔二尺五寸五分绣五彩鸶凤各一闲以花文绿缘阔四寸七分周绣孔雀翎上下约以金花翠叶下缀横木高四寸一分髤黑绘金鸶凤柄攒竹髤黑长七尺八寸五分围四寸四分
　　金节二
　　朱紃贯朱旄八下属朱緌系于杆韬以黄纱长八尺围二尺九寸韬绣五色龙凤葢高九寸径一尺二寸绿缎羃之红缘垂幨黄红二重杆攒竹髤朱长一丈围四寸三分上为曲项加涂金凤首衔镮属铜葢系节通高一丈一尺二寸
　　龙凤旗十
　　以缎为之五色各二斜幅销金龙凤各一间以流云縿径四尺七寸斿径六尺斜径八尺二寸杆攒竹髤朱长一丈三尺三寸围四寸七分首冠镂金火焰顶注朱旄鐏以铁涂金通高一丈四尺九寸
　　卧瓜四
　　雕木为之长六寸九分围一尺五寸六棱有蒂刻云文卧置柄首銎上衔以龙首皆涂金柄攒竹髤朱长五尺九寸围三寸八分镦以铜鋄银高一寸六分通高七尺五寸
　　立瓜四
　　雕木为之长七寸围一尺四寸形如卧瓜立置柄首柄长五尺七寸八分如卧瓜之制通高七尺八寸
　　吾仗四
　　攒竹为之围四寸三分髤朱两端绘金云通高六尺九寸
　　 皇后仪驾 
　　九凤曲葢一
　　明黄缎为之黄里通高一丈二尺葢径五尺二寸上冠金顶七寸四分垂檐三层各深一尺二寸旁垂彯带二长三尺五寸阔二寸五分曲柄木质涂金龙首二径二尺二寸上下攒竹髤朱上长三尺六寸下长五尺二寸围七寸三分 【余同皇太后仪驾】 
　　拂尘二
　　朱牦为之长二尺二寸柄长二尺围一寸二分上饰镂金凤首三寸三分下饰镂金凤尾二寸二分 【余同皇太后仪驾】 
　　提炉二
　　笵金为之通高八寸二分深四寸三分三足各高一寸三分杆长三尺八寸围三寸二分陈设时承以八角盘绘金凤置方几上面绘凤周绘流云 
　　【余同　　　皇太后仪驾】 
　　香合 【二　　制同　　皇太后仪驾】 
　　盥盆一
　　笵金为之高三寸六分口径一尺二寸底径一尺 【余同　　　皇太后仪驾】 
　　唾壶一
　　笵金为之通高六寸六分口径四寸五分顶为立凤高二寸三分座高四寸三分 【余同皇太后仪驾】 
　　水瓶二
　　笵金为之大者通高一尺五寸三分深一尺一寸六分顶为立凤高二寸五分小者通诸一尺四寸三分深一尺三分 【余同　　　皇太后仪驾香合以下陈设时制并同提炉】 
　　马杌一
　　木质涂金方一尺九寸五分面绘金凤闲以流云 【余同皇太后仪驾】 
　　交椅一
　　木质涂金座面织明黄丝绦倚刻凤 【余同皇太后仪驾】 
　　九凤葢十
　　以缎为之五色各二凤及云文花文皆销金直柄长一丈一尺余如九凤曲葢之制
　　花葢四一
　　明黄缎为之绣八宝杂花宜柄长一丈一尺余如九凤曲葢之制
　　方伞四
　　红缎为之直柄长一丈五寸 【形制并同　　　皇太后仪驾】 
　　龙凤扇八
　　以缎为之明黄红二色各四圆径三尺二寸五分 【余同皇太后仪驾】 
　　鸶凤扇八
　　以缎为之明黄红二色各四通高一丈一尺八寸 【余同皇太后仪驾】 
　　金节二
　　长七尺九寸围二尺七寸葢径一尺一寸通高一丈一尺 【余同皇太后仪驾】 
　　龙凤旗十
　　以缎为之五色各二杆长一丈三尺一寸围四寸五分通高一丈四尺七寸 【余同皇太后仪驾】 
　　卧瓜四
　　雕木为之长六寸八分围一尺四寸柄长五尺七寸镦高一寸四分通高七尺三寸 【余同皇太后仪驾】 
　　立瓜四
　　雕木为之柄长五尺五寸五分通高七尺五寸 【余同　　　皇太后仪驾】 
　　吾仗四
　　攒竹为之围四寸高六尺八寸 【余同皇太后仪驾】 
　　 皇贵妃仪仗 
　　七凤曲葢一
　　明黄缎为之黄里绣彩凤七曲柄木质涂金龙首一径一尺八寸 【余同　　皇后仪驾九凤曲葢】 
　　拂尘二
　　朱牦为之柄两端饰金翟首尾 【余同皇后仪驾】 
　　提炉一
　　笵金为之葢顶为翔翟耳为双翟提杆两端饰金翟首尾盘及几面皆绘金翟 【余同皇后仪驾】 
　　香合一
　　笵金为之面为翔翟周为花草下亦镂花草回文 【余同皇后仪驾】 
　　盥盆一
　　笵金为之底钑花文中立双翟 【余同皇后仪驾】 
　　唾壶一
　　笵金为之顶为翔翟 【余同皇后仪驾】 
　　水瓶二
　　笵金为之大小各一腹钑云翟顶为翔翟 【余同　　皇后仪驾香合以下陈设时制并同提炉】 
　　马杌一
　　木质涂金面绘金翟四角饰铜镂云文涂金 【余同皇后仪驾】 
　　交椅一
　　木质涂金倚铜质镂翟 【余同皇后仪驾】 
　　花葢六
　　以缎为之黄红蓝三色各二绣八宝杂花 【余同　　皇后仪驾】 
　　瑞草葢四
　　以缎为之红黑二色各二绣瑞草直柄长一丈一尺 【余同　　皇后仪驾九凤曲葢】 
　　鸶凤扇四
　　以缎为之红黑二色各二通高一丈一尺七寸扇上椭下方径三尺上阔二尺九寸下阁二尺五寸绣五彩鸶凤各一闲以花文绿缘阔四寸五分上下约以金花翠叶下缀横木高四寸髤黑绘金翟柄木质髤黑长七尺五寸围四寸五分
　　团扇六
　　云缎为之黄红黑三免各二通高一丈一尺七寸扇圆径三尺五寸不施绣周为襞积中贯柄处饰以蓝上下约以金花翠叶背亦如之柄木质髤朱长七尺五寸围四寸三分
　　金节二
　　韬以红纱长七尺六寸围二尺六寸通绣五彩翟葢红缎羃之绿缘杆上曲项加涂金翟首 【余同　　　皇后仪驾】 
　　凤旗六
　　以缎为之黄红黑三色各二斜幅中销金凤一縿径四尺斿径六尺斜径八尺杆攒竹髤朱长一丈三尺围四寸三分首冠涂金铜顶注朱旄通高一丈四尺五寸
　　彩旗四
　　云缎为之红黑二色各二斜幅不绣余如凤旗之制
　　卧瓜二立瓜二吾仗 【二　并同皇后仪驾】 
　　 贵妃仪仗 
　　七凤曲葢一
　　金黄缎为之 【形制同　皇贵妃仪仗】 
　　拂尘二提炉一香合一唾壶一盥盆一水瓶二　【并同　皇贵妃仪仗】
　　马杌
　　木质髤金黄饰以铜绘金翟 【余同皇后仪驾】 
　　交椅一
　　木质饰以铜座面织金黄丝绦 【余同皇后仪驾】 
　　花葢六
　　以缎为之金黄红黑三色各二 【形制同　皇贵妃仪仗】 
　　瑞草葢四鸶凤扇四团扇六金节二　【并同皇贵妃仪仗凤旗四】
　　以缎为之红黑二色各二 【形制同　皇贵妃仪仗】 
　　彩旗四　 【同　皇贵妃仪】 
　　卧瓜二立瓜二吾仗二　 【并同　皇后仪仗】 
　　 妃采仗 
　　七凤曲葢 【一　同贵妃仪仗】 
　　提炉一香合一盥分　唾壶一水瓶二皆银质饰
　　以金镂绘皆金翟 【余同皇后仪驾】 
　　马杌一交椅 【一　同贵妃仪仗】 
　　黄葢二
　　金黄云缎为之不施绣文直柄长一丈一尺 【余同皇后仪驾九凤曲葢】 
　　花葢四
　　以缎为之红黑二色各二 【制同　皇贵妃仪仗】 
　　团扇四
　　云缎为之红黑二色各二 【制同　皇贵妃仪仗】 
　　金节二　 【同　皇贵妃仪仗】 
　　凤旗四　 【同贵妃仪仗】 
　　卧瓜二立瓜二吾仗二　 【并同　　皇后议驾】 
　　 嫔采仗
　　七凤曲葢一　 【同贵妃仪仗】 
　　提炉一香合一盥盆一唾壶一水瓶二　【并同妃采仗】
　　马杌一交椅一　 【并同贵纪仪仗】 
　　花葢四
　　以缎为之金黄红二色各二 【制同　皇贵妃仪仗】 
　　团扇二
　　红云缎为之 【制同　皇贵妃仪仗】 
　　金节二　 【同贵妃仪仗】 
　　凤旗二
　　红缎为之 【余同　皇贵妃仪仗】 
　　卧瓜二立瓜二吾仗二　 【并同　皇后仪驾】 
　　皇朝通志卷六十一
《清朝通志》　乐略凡二卷（062～063）/一百二十六卷　（清）高宗 敕撰 
　　●皇朝通志卷六十二 
　　乐略一 
　　○乐略一 
　　（臣）等谨案虞书云诗言志歌永言声依永律和声故郑樵志乐谓乐以诗为本诗以声为用其所列四门皆系以声而辄以声歌湮没风雅不分为言盖必有声律身度之圣人斯能推阐精微折衷美善以昭盛德之形容也洪惟我国家列圣相承功成治定作为大乐美备详明圣祖仁皇帝贯通理数特揭正乐审音和声定律协均度曲之旨详载律吕正义一书垂示万世而于审比声歌之事犹有待也我皇上极建中和业隆继述以前书内尚少乐章字谱用加厘正别阴阳辨清泽音律之高下节奏之短长咸分刌而节比之务使律吕各得其宜歌奏不淆其序故自郊庙登歌朝廷宴飨以及丹陛导迎铙歌鼓吹远方藩服之音千钥羽翳之制莫不绘图定谱列入律吕正义后编夫而后圣祖之所为审音定乐制器协均者一一施诸实用至于一切庆典举行每亲制宸章宣诸金石即令臣工撰拟亦必特加订定一归敦雅庄和此所由广大清明成文从律洋洋乎载如地而帱如天上媲箫韶之雅奏也比者皇上犹以声音之道宜趋古雅而乐工承袭往往但徇工尺莫究声律之原特命乐部大臣取律吕正义后编内乐谱骈注宫商等字样俾避俗归雅克谐古音仰见圣天子厘定宫悬精研声律敷宣雅化期协同和之至意因是编秖载乐章名目其宫商角征羽奉旨详定在律吕正义后编内兹不具列仍依郑樵原志按类次序分为正声遗声祀飨正声祀飨别声附以乐舞至郑志尚有十二律五声八音名义诸门本袭通典之文应于皇朝通典内按门详载不赘叙于是云
　　正声 
　　遗声 
　　△正声 
　　（臣）等谨案郑樵乐畧正声一门所载铙歌言战陈之事鼓吹为警严之节西凉等曲远方之乐亦属韎师职掌之遗至相和歌以下等曲多巷陌歌谣之词无关雅奏我朝审比声歌一洗前代靡曼之习今所综辑皆光昭国典之章初非郑樵所录能髣髴万一也
　　铙歌大乐二十八章
　　大清朝　四时仗　承天眷　贡琛球　锦绣乾坤　中天盛世　奉宸欢　晴开五云　瑞云龙　驾六龙　扈翠华　四时念　壮军容　日初升　嘉祥曲　练吉日　谒珠邱　御黼座　长白山　布尔湖　建辽阳　沈阳城　铁岭山　孕嘉产　毓灵禽　蕃珍树　建皇极　铄皇清
　　铙歌清乐二十七章
　　九龙旃　鬯皇威　整貔貅　河清海晏　辇路平　景清明　圣武光昭　皇风泰　庆云呈　象天行　虹流华渚　皇都无外　夏谚歌　芳塍曲　渥洼曲　美留都　溯兴京　格皇天　大凌河　狩于原　日上扶桑　九五飞龙　圣德巍巍　蹀躞游龙　庆皇图　万国瞻天　昊天命
　　（臣）等谨案右铙歌大乐二十八章铙歌清乐二十七章皇帝躬祀郊庙礼成回銮及御楼受俘并择奏之车驾省方则设于旌门外每夕奏数阕恭遇大阅驾出铙歌大乐奏壮军容之章驾入铙歌清乐奏鬯皇威之章乾隆七年定
　　平西凯旋郊劳铙歌十六章
　　帝效天　烁月竁　振王鈇　攻库车　厥角稽　黑水战　援兵来　阿克苏　鹿斯奔　回城降　伊水洱　和门开　天断成　皇式　辟廱　帝图巩
　　平西凯旋郊劳凯歌四十章
　　（臣）等谨案乾隆二十五年平定西域大军凯旋皇帝驻跸黄新庄亲行郊劳是日陈设卤簿大驾设黄幄御座于郊台正中铙歌鸣螺军士俱于台左右排立凯歌乐排立于御道左右驾至郊台军鸣螺奏平西铙歌礼成皇上出黄幄乘骑铙歌乐止停鸣螺马上奏平西凯歌驾还行宫乐止
　　平定两金川铙歌十六章
　　皇威鬯　慎行师　犄角攻　趱拉平　讨促浸　迅霆复　八旗勇　穷猿僵　扼宜喜　越重壕　河之西　后路清　一窟摧　釜底魂　穴蚁扫　武成功
　　御制平定两金川凯歌三十章
　　（臣）等谨案乾隆四十年八月平金川大军攻克勒乌围红旗报捷御制凯歌十章十一月攻克西里第二峯四十一年二月攻克噶喇依并御制凯歌各十章四月大军凯旋皇上亲行郊劳于黄新庄命以凯歌三十章与铙歌十六章并奏之自二十五年平西时至此十七年之闲肤功迭奏圣武远扬洵千古未有之盛烈也
　　（臣）等又案郑樵于正声首列铙歌考铙歌源于汉代本为军中之乐马端临谓二十二曲中以其名义考之若上之回则巡幸之事上陵则祭祀之事朱鹭则祥瑞之事至艾如张钓竿篇之属则各指事为言非专为战伐也魏晋以后代易新名至唐则有破陈乐等四曲宋则有上帝命等十四曲顾唐如柳宗元所上晋阳武等十二曲宋如尹洙所进皇雅十篇当时未见施行自元至明则寂如巳我朝所定篇目孔多义各有取至平西平两金川诸制布昭圣武宣鬯皇威尤为度越前古云
　　导迎乐
　　（臣）等谨按周礼钟师以钟鼓奏九夏杜子春谓王出入奏王夏此导迎乐之所由昉若宋之永至梁之皇雅皆其类也我朝宪于前典准斋日不乐之义凡遇大祀皇帝出宫鼓吹陈而不作礼毕还宫则奏之值斋期仍不奏其余如进表进笺颁时宪书颁诏殿试迎榜进吻等皆得奏是乐其制定于顺治元年乾隆七年复位乐章十七年奏准凡躬祭回銮名曰佑平一应庆典名曰禧平典礼之隆声容之盛非宋之六州十二时明之武成所能并论也
　　皇帝耕耤禾词一章
　　二十六禾词
　　（臣）等谨案雍正二年定耕耤禾词乐工于耕耤所排列俟行礼时歌此词巨典光昭足补古礼之所未备
　　皇后躬蚕歌词一章
　　采桑歌
　　（臣）等谨案乾隆七年定先蚕坛乐章兼定此歌皇后躬桑时采桑歌排列桑外东西径道唱之用与禾词畧同
　　笳吹乐章六十七章
　　牧马歌　古歌　如意宝　佳兆　诚感词　吉庆篇　肖者吟　君马黄　懿德吟　善哉行乐土谣　踏摇娘　颂祷词　慢歌　唐公主丹诚曲　明光曲　吉祥师　圣明时　微言际嘉平　善政歌　长命词　窈窕娘　湛露四贤吟　贺圣朝　英流行　坚固子　月圆缓歌　至纯词　美封君　少年行　四天生吟　宛转词　铁骊　本槵珠　好合曲　童阜天马吟　大龙马吟　始条理　追风赭马　回波词　长豫　平调　游子吟　平调曲　高士吟　哉生明　高哉行　三章　圆音　栏杆思哉行　法座引　接引词　化导词　七宝鞍　短歌　夕照　归国谣　僧宝吟　婆罗门引　三部落　五部落
　　番部合奏乐章三十章
　　大合曲　染丝曲　公莫　雅政词　凤凰喤乘驿使　免罝　西鲽曲　政治词　千秋词鸿鹄词　庆君侯　庆夫人　羡江南　救度词　大番曲　游逸词　兴盛词　艳冶曲　庆圣师　白鹿词　合欢曲　白驼歌　流莺曲　君候词　夫人词　贤士词　舞词　鼗鼓曲　调和曲
　　（臣）等谨案茄吹乐章六十七章番部合奏乐章三十一章皆乾隆七年定于皇帝筵宴进果进酒进馔清乐止庆隆舞毕后奏之如恭遇盛京大宴凯旋赐宴并择奏数关考郑樵所载九部乐当时第演习其声无与服教畏神之盛也我朝中外一家化隆道洽远方藩服之乐登奏殿廷兹谨备列笳吹诸乐章以方周礼鞮鞻氏之职掌焉古稀祝嘏乐章
　　（臣）等谨案乾隆四十五年皇上七旬万寿藏僧班禅额尔德呢恭献此词圣祉延洪远方忭祝声教之广福祚之隆于斯并可仰见云
　　御制新乐府
　　七德舞　法曲　二王后　海漫漫　立部伎华原磬　上阳白发人　胡旋女　新丰折臂翁　太行路　司天台　捕蝗　昆明春　城盐州　道州民　驯犀　五弦弹　蛮子朝　骠国乐　缚戎人　骊宫高　百炼镜　青石　两朱阁　西凉伎　八骏图　涧底松　牡丹芳　红线毯　杜陵叟　缭绫　卖炭翁　母别子　阴山道　时也装　李夫人　陵园妾　盐商妇　杏为梁　井底引银瓶　官牛　紫毫笔　随堤柳　草茫茫　古冢狐　黑潭龙　天可度　秦吉了　鹉九剑　采诗官
　　（臣）等谨案御制新乐府五十章皆用白居易原题恭读御制序云以古喻今以今方古我国家受命开基祖功宗德俾子孙知刱业之艰谨神器之守至哉圣训所谓不因文而作者与虽未宣诸乐部命被管弦而义叶人心律符天矩洵足藻金石而絣万禩巳
　　△遗声 
　　（臣）等谨案郑樵遗声一门谓为逸诗之流盖以喻篇章之未被管弦者顾仅目为雅言幽思初无与于功德之隆也我朝文焕功巍隆古莫并一时臣下咏歌盛业无非导扬纪实之文登之简编足以凌轹今古兹之所载谨从皇清文颖幸鲁盛典平定两金川方畧诸书内录入皆有关政典之篇若泛常拟作未经奏进入选者不敢概行列载云
　　皇雅
　　泾邱　关陇　南纪　巨浸
　　（臣）等谨案右皇雅四篇康熙二十年（臣）叶方譪上冱邱十二章受降也关陇十二章平陇右也南纪十一章平闽也巨浸十一章平海冠也
　　铙歌鼓吹曲
　　圣皇出　辽水奠　安陇石　豫章翻　扫七闽　海波平　平五羊　桂水深　纤渠魁　泂庭湖　收成都　克黔阳　定昆明　文德舞
　　（臣）等谨案右铙歌鼓吹曲康熙二十年（臣）徐嘉炎上圣皇出皇帝受命也辽水奠平察哈尔之乱也安陇右平王辅臣也豫章翻定江西贼也扫七闽平耿精忠也海波平驱海冠郑锦也平五羊讨尚之信也桂水深定广西乱也纤渠魁吴三桂伏天诛逆党渐自解散也洞庭湖平湖南郡县也收成都平全蜀也克黔阳定贵州也定昆明诛吴也璠平兵滇也文德舞告成功也凡一十四章
　　平滇铙歌
　　圣同天　出师初　皇矣　于铄　民亩　昔夜郎　万方平　于都　审天心　山石
　　（臣）等谨案平滇铙歌十章康熙二十年（臣）袁佑上
　　东巡雅
　　（臣）等谨案康熙二十三年驾幸阙里行释奠礼臣下矢诗纪盛（臣）徐元文上此篇凡十三章
　　亲祠阙里雅
　　（臣）等谨案右雅一篇康熙二十三年（臣）李振裕上
　　述圣政雅
　　（臣）等谨案右雅二篇东山十章南熏十章康熙二十三年（臣）顾汧上
　　圣驾幸阙里乐府
　　（臣）等谨案右乐府十二章康熙二十三年（臣）金居敬上
　　大驾南巡乐府
　　东南春　岁星谣　江水清　桃花然
　　（臣）等谨案右乐府四章康熙二十八年（臣）赵执信上东南春道路无扰也岁星谣蠲租税也江水清吏知法廉也桃花然变民俗也
　　圣驾南巡风谣十章
　　（臣）等谨案右乐府十章康熙二十八年（臣）彭会淇上
　　圣武雅
　　惟天　皇矣　武成
　　（臣）等谨案康熙三十五年三十六年大驾三临沙漠厄鲁特全国荡平（臣）陈廷敬上雅三篇惟天十有一章言初临沙漠安边破敌武力盛也皇矣十有一章言直临沙漠抚降人民武功再盛也武成十有一章言临沙漠禽孽纤凶武功大成也平北雅
　　（臣）等谨案右雅一篇康熙三十六年（臣）王士正上
　　圣武神功荡平漠北铙歌鼓吹曲
　　扬圣武　神几捷　峙金汤　踣猘兽　天驷煌　天行健　穽孤雏　伏天诛　衢歌繁　武功成　光芝检　陈王会
　　（臣）等谨案右铙歌十二章康熙三十六年（臣）杜臻上
　　圣武功成铙歌鼓吹曲
　　圣武昭　行天讨　虔祭告　命将帅　嘉祥应　三出塞　广招徕　大无外　凯歌还　辞尊号
　　（臣）等谨案右铙歌十章康熙三十六年（臣）陈论上平北雅成命
　　皇佑　天监
　　（臣）等谨案右雅三篇康熙三十六年（臣）宋骏业上成命九章天子自将出塞靖边尘安万民也
　　皇佑九章
　　天子再出塞料军实决机宜也天监九章天子三出塞凶丑穷蹙服天诛集大功也
　　圣驾北巡铙歌
　　抚万国　乘法驾　紫坛高　六龙旋
　　（臣）等谨案右铙歌四章康熙三十六年（臣）沈涵上
　　抚万国
　　天威北指厄鲁特远遁也
　　乘法驾
　　大驾巡边喀尔喀等恳切输诚也
　　紫坛高
　　德合天人甘霖屡沛也
　　六龙旋
　　还宫斋祓亲诣北郊行礼也
　　大驾亲平沙漠还京凯歌
　　皇矣　有山崔嵬　从军乐　　绝大漠　二仪乐　雄狐　歌凯旋
　　（臣）等谨案右凯歌七篇康熙三十六年（臣）姜宸英上皇矣颂宸断也有山崔嵬述贞符也从军乐恤将士也绝大漠颂神武也二仪乐好生也痽狐美诸将能禀神算成大功也歌凯旋乐冠平大驾早还也
　　圣武远扬青海平定铙歌
　　麋之穷　贼母俘　屈羣丑
　　（臣）等谨案右铙歌三章雍正二年（臣）钱陈羣上颂平定青海之烈麋之穷言我师深入贼众逃窜也贼母俘言渠魁被擒又获贼母也屈羣丑言捷音奏闻诣学行礼也圣驾恭谒
　　祖陵大礼庆成乐府
　　圣大字　发銮辂　盛京乐　谒三陵　怀祖烈　礼成宴　羣蕃朝　大狩阅　永锡类　六龙回
　　（臣）等谨案右乐府十章乾隆八年皇上恭谒祖陵礼成（臣）沈德潜上
　　帝鉴
　　（臣）等谨案右乐府十章乾隆八年皇上谒陵礼成时（臣）万承苍上
　　平定金川雅
　　有绎　戎车　繁云　鸶镳
　　（臣）等谨案乾隆十四年平定金川（臣）梁诗正上雅四篇有绎五章美出师也戎车四章翦二竖也繁云五章番酋降也鸶镳五章告成功也
　　圣武远扬雅
　　（臣）等谨案右雅一篇乾隆十四年平定金川（臣）梦麟上
　　平定两金川雅
　　苞孽　寅威　周阹　凯怿
　　（臣）等谨案右雅四篇乾隆四十二年（臣）程景伊上苞蘗十章攒拉肇衅按旅徂征遂平之也寅威七章索诺木纳我叛人守险拒命间帅济师审戎机以摧坚锐也周阹十章师武臣力克承睿策悉俘羣丑武功成也凯怿十章圣武既昭行庆秩典申无疆也
　　皇朝通志卷六十二
　　●皇朝通志卷六十三 
　　乐略二
　　○乐略二
　　祀飨正声 
　　祀飨别声 
　　乐舞 
　　△祀飨正声 
　　（臣）等谨案郑樵于祀飨正声自汉郊祀十九章东都五诗外仅列梁之十二雅唐之十二和然犹谓其雅颂不分神人互用后若汉之十二成周之十二顺宋之十二安金之十二宁皆依仿梁制而为之顾自宋以来更多舛戾如高安为祀天神之乐而移祭帝鼐理安为享宗庙之乐而奏送天神迨乎有明杂用宫商遂无统纪我朝礼隆乐备世祖章皇帝御宇之初即定郊庙朝廷之乐锡名曰平圣祖仁皇帝两加增定乐章备焉皇上折衷古制按律分宫因事异宜秩然不紊制作明备莫可比隆兹所编辑一遵律吕正义后编所定先郊庙次朝会燕飨即郑樵所云有天地之乐有宗庙之乐有君臣之乐不同礼不同声之义也至燕飨乐内如学庠举行乡饮酒礼暨部宴衍圣公文武进士皆嘉惠臣下与亲临锡宴之典不同今谨载入祀飨别声以备郑志之一体考原志别声一门祀飨并列我朝虔恪祀事特昭郑重兹别声所列均属燕飨之乐仰见盛时规制回非前代所可比符云
　　圜丘乐九成 【黄锺为宫】 
　　始平　　　 【迎神】 
　　景平 【奠玉帛】 
　　咸平 【进俎】 
　　寿平 【初献】 
　　嘉平 【亚献】 
　　永平 【终献】 
　　熙平 【彻馔】 
　　清平　　　 【送神】 
　　太平 【望燎】 
　　（臣）等谨案每岁冬至大祀天于圜丘用乐九成以黄锺为宫考顺治元年定终献之乐名雍平送神名太平望燎名安平乾隆七年复位今名又按顺治十七年定大享殿合祀乐定迎神奏元和奠玉帛景和进俎肃和初献寿和亚献安和终献永和彻馔协和送神泰和望燎瘗清和乐章用和字后未经复行至乾隆十六年改大享殿为祈年殿每岁于此行祈谷之礼焉祈谷乐章见后
　　（臣）等又案周礼圜锺为宫奏之圜丘函锺为宫奏之方泽乃又曰奏黄锺以祀天神奏太蔟以祭地祗经文互异若汉奏黄锺以祀天地是圜丘方泽同一宫调隋则奏黄锺以祀天奏太蔟以祭地泽祖孝孙作唐大乐乃定圜丘以黄锺为宫方泽以林锺为宫最为近古然唐制登歌奠玉帛天神大吕为宫地祗应锺为宫俎入天神黄锺为宫地祗太蔟为宫未免错敦宋时冬至祀圜丘以黄锺为宫孟春祀感生帝以太蔟为宫孟夏雩上帝以仲吕为宫夏至祀皇地祗以蕤宾为宫孟冬祭神州地祗以应锺为宫是葢随月用律亦未允协我皇上博考前规贯通三极以黄锺位子为天统天坛乐章以黄锺为宫林锺位未为地统地坛乐章以林锺为宫定论昭垂永为法守记曰大人举礼乐则天地为昭其斯之谓欤
　　方泽乐八成 【林锺为宫】 
　　中平 【　　　迎神】 
　　广平 【奠玉帛】 
　　含平 【进俎】 
　　太平 【初献】 
　　安平 【亚献】 
　　时平 【终献】 
　　贞平 【彻馔】 
　　宁平 【　　　送神】 
　　（臣）等谨案每岁夏至大祀地于方泽用乐八成以林锺为宫考顺治元年定进俎之乐名咸平初献名寿平乾隆七年复位今名（臣）等又案黄锺子为天统林锺未之冲丑为地统太蔟寅为人统其说本于班固夫夭秉阳一阳初复律中黄锺是为天统宜矣至于夏至一阴生律中蕤宾地秉阴而不以蕤宾为地统者阳律而阴吕也阳性刚其长也勃焉故一阳初复即为天统阴性柔其长也以渐故积至二阴方能受任于太阳以生长万物此未之所以为中央土而为地统也况林锺之律六寸适合地之成数乎
　　祈谷坛乐九成 【黄锺为宫】 
　　祈平　　　 【迎神】 
　　绥平 【奠玉帛】 
　　万平 【进俎】 
　　宝平 【初献】 
　　穰平 【亚献】 
　　瑞平 【终献】 
　　渥平 【彻馔】 
　　滋平　　　 【送神】 
　　谷平 【望燎】 
　　（臣）等谨案每岁正月上辛祭上帝于祈年殿祈谷用乐九成以黄锺为宫考顺治元年定迎神之乐名中平奠玉帛名肃平进俎名咸平初献名寿平亚献名景平终献名永平彻馔名迎平送神名清平望燎名太平乾隆七年复位今名
　　雩祭乐九成 【黄锺为宫】 
　　霭平　　　 【迎神】 
　　云平 【奠玉帛】 
　　需平 【进俎】 
　　霖平 【初献】 
　　露平 【亚献】 
　　沾平 【终献】 
　　灵平 【彻馔】 
　　霮平　　　 【送神】 
　　霈平 【望燎】 
　　（臣）等谨案每岁孟夏龙见钦天监择日行常雩礼用乐九成以黄锺为宫乾隆七年定
　　御制云汉诗
　　（臣）等谨案乾隆七年定大雩典礼皇上仿云汉诗体御制诗歌八章于大雩致祭统献之后用舞童十六人执羽翳歌此诗圣念恳诚宸章恺切勤求民瘼之意于斯可仰见云
　　太庙时享乐六成 【以太蔟为官】 
　　贻平　　　 【迎神】 
　　敉平 【奠帛初献】 
　　敷平 【亚献】 
　　绍平 【终献】 
　　光平 【彻馔】 
　　乂平　　　 【送神还宫】 
　　（臣）等谨案每岁孟春初旬孟夏孟秋孟冬朔日行时享礼于太庙用乐六成以太蔟为宫每月朔望及三大节奉先殿致祭同考顺治元年定迎神之乐名开平奠帛初献名寿平亚献名嘉平终献名雍平彻馔名熙平送神还宫名咸平乾隆七年复位今名
　　（臣）等又按圜丘方泽宗庙所谓三大祀也顾周礼既曰黄锺为宫奏之宗庙乃又有奏无射享先祖奏夷则享先妣之文不无疑义汉奏蕤宾以祀宗庙惟唐祖孝孙定宗庙以太蔟为宫未几而张文收复改为黄锺且俎入则用无射殊为未协我皇上折衷羣议以太蔟寅位人之统也乃定太蔟为宫与圜丘黄锺方泽林锺相生之序适合洵可为万世法矣
　　太庙袷祭乐六成 【太蔟为宫】 
　　开平　　　 【迎神】 
　　肃平 【奠帛初献】 
　　协平 【亚献】 
　　裕平 【终献】 
　　諴平 【彻馔】 
　　成平　　　 【送神还官】 
　　（臣）等谨案每岁十二月大建以二十九日小建以二十八日行祫祭礼于太庙用乐六成以太蔟为宫考治十六年定迎神之乐名贞平奠帛初献名寿平亚献名嘉平终献名雍平彻馔名熙平送神还宫名清平乾隆七年复位今名
　　（臣）等又案朝会之乐随月用律而太庙不用月律者葢太庙若与朝会相同则大祫于建丑之月于法当用大吕时享以四孟之月于法当用太蔟仲吕夷则应锺是十二律吕阙其七故为太蔟一宫寅为人统人本乎祖用之太庙至为精当也
　　社稷坛乐七成 【春夹锺为宫秋南吕为宫】 
　　登平　　　 【迎神】 
　　茂平 【奠玉帛初献】 
　　育平 【亚献】 
　　敦平 【终献】 
　　博平 【彻馔】 
　　乐平　　　 【送神】 
　　征平 【望燎】 
　　（臣）等谨案每岁春秋仲月戊日祭太社太稷于社稷坛用乐七成春以夹锺为宫秋以南吕为宫考顺治元年定迎神乐名广平奠玉帛初献名寿平亚献名嘉平终献名雍平彻馔名熙平送神名咸平乾隆七年复位今名
　　社稷坛祈雨报祀乐七成 【祈夹锺为宫报南吕为宫】 
　　延丰　　　 【迎神】 
　　介丰 【奠玉帛初献】 
　　滋丰 【亚献】 
　　霈丰 【终献】 
　　绥丰 【彻馔】 
　　贻丰　　　 【送神】 
　　薄丰 【望瘗】 
　　（臣）等谨案社稷坛祈雨报祀乐章用丰字祈用夹锺为宫报用南吕为宫系乾隆十八年定
　　朝日坛乐七成 【太蔟为宫】 
　　寅曦　　　 【迎神】 
　　明曦 【奠玉帛】 
　　清曦 【初献】 
　　咸曦 【亚献】 
　　纯曦 【终献】 
　　延曦 【彻馔】 
　　归曦　　　 【送神】 
　　（臣）等谨案每岁春分日卯时祭大明之神于朝日坛用乐七成以太蔟为宫日生于东春分建卯之月乃不用夹锺而用太蔟者夹锺阴而日为阳也
　　夕月坛乐六成 【南吕为宫】 
　　迎光　　　 【迎神】 
　　升光 【奠玉帛初献】 
　　瑶光 【亚献】 
　　瑞光 【终献】 
　　涵光 【彻馔】 
　　保光　　　 【送神】 
　　（臣）等谨案每岁秋分日酉时祭夜明之神于夕月坛用乐六成以南吕为宫月生于西秋分为建酉之月故用南吕又案以上两坛乐制章名顺治八年定乐章则乾隆七年重加订正
　　先农坛乐七成 【姑洗为宫】 
　　永丰　　　 【迎神】 
　　时丰 【奠帛初献】 
　　咸丰 【亚献】 
　　大丰 【终献】 
　　屡丰 【彻馔】 
　　报丰　　　 【迎神】 
　　庆丰 【望瘗】 
　　（臣）等谨案每岁二月若三月吉亥皇帝举耕耤礼先农坛用乐七成以姑洗为宫考耕耤之礼旧用卯月亥日未时取亥卯未木德之盛今用三月者以燕地气寒二月上亥尚未解冻故用下亥而每入于三月然日躔仍是卯月之次也今乐不用夹锺而用姑洗者姑洗为角角为木既有取于木德之盛而姑洗又有万物去枯就鲜之义故特异于他祀而不用月律之制凡以重农事云尔又按乐制章名顺治十一年定乐章则乾隆七年校正
　　（臣）等又案耕耤之礼古来罕见举行我朝列圣相承敬天勤民岁举大典虔祀先农皇上遵述鸿猷绍承罔斁敦本重农先后洵同一辙也
　　先蚕坛乐六成 【仲吕为宫】 
　　庥平　　　 【迎神】 
　　承平 【奠帛初献】 
　　均平 【亚献】 
　　齐平 【终献】 
　　柔平 【终献】 
　　洽平　　　 【迎神】 
　　（臣）等谨案每岁季春吉巳皇后亲祭先蚕坛用乐六成以仲吕为宫乾隆七年定
　　历代帝王庙乐六成 【春夹锺为宫秋南吕为宫】 
　　肇平　　　 【迎神】 
　　兴平 【奠帛初献】 
　　崇平 【亚献】 
　　恬平 【终献】 
　　淳平 【彻馔】 
　　匡平　　　 【送神】 
　　（臣）等谨案每岁春二月秋八月祭历代帝王庙用乐六成春以来锺为宫秋以南吕为宫考顺治二年定乐六奏迎神雍平奠帛初献安烎亚献中平终献肃平彻馔凝平送神雍燎寿平乾隆七年复位今名
　　（臣）等又案有时在三月九月致祭者其乐不用姑洗无射仍用夹锺南吕盖以二月八月祭事孔殷故诹日或在三月九月然清明后霜降前以日躔言之犹是二月八月也
　　文庙乐六成 【春夹锺为宫秋南吕为宫】 
　　昭平　　　 【迎神】 
　　宣平 【奠帛初献】 
　　秩平 【亚献】 
　　叙平 【终献】 
　　懿平 【彻馔】 
　　德平　　　 【迎神】 
　　（臣）等谨案每岁春秋仲月上丁祭先师孔子庙用乐六成春以夹锺为宫秋以南吕为宫考顺治元年定迎神之乐名咸平茵帛初献名宁平工献名安平终献名景平彻馔送神亦均名咸平乾隆七年复位今直省文庙乐并同惟乐章从异又案顺治九年圣驾临雍讲学行释奠礼迎神奏咸平茵献奏宁平送神奏咸平凡三奏嗣后恭遇临雍释奠行礼用乐并同乾隆五十年二月辟雍肇建皇上临雍讲学时在仲春释奠之日奏乐仍用六成又车驾省方释奠阙里用乐与春秋丁祭同
　　神祗坛乐六成　　 【天神黄锺为宫　　地祗林锺为宫】 
　　祈丰　　　 【迎神】 
　　华丰 【奠帛初献】 
　　兴丰 【亚献】 
　　仪丰 【终献】 
　　和丰 【彻馔】 
　　锡丰　　　 【送神】 
　　（臣）等谨案天神从祀圜丘地祇从祀方泽又别建一坛遇水旱则有司特祀获应则报焉用乐六成天神以黄锺为宫地祇以林锺为宫乾隆七年定
　　（臣）等又案皇帝时巡致祭山川并制乐章乾隆十三年皇上东巡增制岱庙乐章十五年巡幸中州增制嵩庙乐章十九年再谒祖陵增制长白山乐章乐名并同惟辞各异
　　太岁坛乐六成 【太蔟为宫】 
　　保平　　　 【迎神】 
　　定平 【奠帛初献】 
　　嘏平 【亚献】 
　　富平 【终献】 
　　盈平 【彻馔】 
　　丰平　　　 【送神】 
　　（臣）等谨案每岁孟春岁暮遣官致祭太岁坛用乐六成以太蔟为宫考顺治元年定奠帛初献之乐名安平亚献中平终献肃平彻馔雍平送神宁平乾隆七年复位今名又按太岁坛即前代之五郊也分为五气则曰勾芒祝融后土蓐收元冥合为一岁则曰太岁以人神异制故不得随月用律为宫至不用首律而用岁首之律者所以让尊于天且以岁首之月统十二月也
　　太岁坛祈雨报祭祀乐六成 【太蔟为宫】 
　　需丰　　　 【迎神】 
　　宜丰 【奠帛初献】 
　　晋丰 【终献】 
　　协丰 【终献】 
　　应丰 【彻馔】 
　　洽丰　　　 【送神】 
　　（臣）等谨案太岁坛祈报乐章用丰字以太蔟为宫乾隆十八年定羣祀奏庆神欢乐
　　（臣）等谨案每岁祭先医于景惠殿火神庙显佑宫关帝庙城隍庙东岳庙黑龙潭龙神祠玉泉龙神祠兴工祭后土司工之神迎吻祭窑神门神皆奏庆神欢曲三献三奏辞谱皆同乾隆七年定
　　皇帝元旦庆贺乐 【黄锺为宫】 
　　元平
　　和平
　　（臣）等谨案皇帝元旦庆贺升座奏元平还宫奏和平康熙八年定乾隆七年复位乐章以黄建为宫筵宴同
　　（臣）等又案郑畧所列梁十二雅内如俊雅寅雅介雅需雅皆朝会燕享所用唐宋以来并沿其制明则朝贺别奏雅乐取名曰安与祭祀乐名和者不同古法乃变我朝定制皇帝出入奏中和乐臣工行礼奏丹陛乐三大节常朝乐章朝贺宴飨得以同用酌古斟今洵允当不易之制也
　　皇帝万寿庆贺乐 【黄钟为宫】 
　　干平
　　泰平
　　（臣）等谨案皇帝万寿庆贺暨筵宴升座奏干平还宫奏泰平康熙八年定乾隆七年复位乐章以黄锺为宫
　　皇帝冬至庆贺乐 【黄锺为宫】 
　　遂平
　　允平
　　（臣）等谨案皇上冬至庆贺暨筵宴升座奏遂平还宫奏允平康熙八年定乾隆七年复位乐章以黄锺为宫又按乾隆二十四年十一月平定回部冬至庆贺颁诏增撰武成庆语以志肤功大响聿宣足光千古巳
　　皇帝常朝乐 【月律为宫】 
　　隆平
　　显平
　　（臣）等谨案每月初五十五二十五日各官午门外齐集分班列坐皇帝升殿则谢恩王公大臣官员行礼皇帝升座奏隆平还宫奏显平顺治九年定乾隆七年复位乐章各用其月之律为宫闰月则视时宪书所载交节之前用上月宫调交节之后用下月宫调凡文武进士传胪命将出师凯旋谢恩并同又按筵宴所奏康熙二十二年定升座奏协平还宫奏兴平乾隆七年定制同用隆平显平如盛京朝会及九年幸翰林院筵宴四十一年平定两金川班师凯宴并增制乐章乐名则同
　　（臣）等又案朝会燕飨宜随月用律为宫咸以为始于唐祖孝孙考汉鲍邺言天子有食举之乐所以顺天地养神明永福应也宜作十二月均以迎和气隋音乐志亦言古者人君皆用当月之调以取时律之声而宋政和七年诏大晟府乐律随月用律右旋明大政记洪武三年定朝会燕飨乐舞之数凡奏乐羊皆按月律则其说不始于祖孝孙其制亦不止于唐也又考月令天子所居所服典礼之大政事之繁无不与月律相符故能召天地之和协五行之序隋郑译苏夔请用十二律旋相为宫而何安阻坏之遂止用黄锺一宫后儒多以为非由是言之按月用律洵古今不可易之成法也
　　皇帝上元筵宴乐 【太蔟为宫】 
　　怡平
　　安平
　　（臣）等谨案皇帝上元筵宴升座奏怡平还宫奏安平乾隆七年定以正月律太蔟为宫皇上赐宴宗室
　　赐宴千叟乐 【太蔟为宫】 
　　隆平
　　庆平
　　（臣）等谨案乾隆四十八年正月干清宫普宴宗室五十年正月干清宫赐宴千叟并制乐章皇帝升座奏隆平还宫奏庆平以正月律太蔟为宫
　　皇帝临雍乐 【夹锺为宫】 
　　盛平
　　道平
　　（臣）等谨案乾隆五十年二月以辟雍肇建皇上诣学释奠莅辟雍殿讲学升座奏盛平还宫奏道平以二月律夹锺为宫臣等又案郑樵畧例凡非常用之乐概入别声一门兹赐宴宗室赐宴千叟临雍讲学皆属特行庆典具见熙朝明备之模不当拘泥郑例载入别声故列于此
　　行礼丹陛乐
　　庆平
　　治平
　　（臣）等谨案皇帝三大节常朝诸王百官行礼奏庆平外藩行礼奏治平顺治九年定乾隆七年奏定作乐之节于赞礼排班声止之后乐作赞退之后廷臣趋至仗末乐止凡五节以一节为趋进三节为三跪九叩头一节为趋退如有进表宣表礼仪则于第一节乐阕廷臣巳跪之后进表宣表毕乐再作又按文武进士行礼亦奏庆平驾幸盛京行礼亦用庆平治平惟乐辞各异
　　内廷行礼丹陛乐
　　雝平
　　（臣）等谨案皇帝三大节庆贺皇后率贵妃妃嫔等行礼丹陛大乐奏雝平乾隆七年定
　　太皇太后三大节庆贺乐
　　升平
　　恒平
　　（臣）等谨案康熙十六年增设
　　太皇太后宫中和韶乐
　　升座奏升平
　　还宫奏恒平
　　皇太后三大节庆贺乐 【南吕为宫】 
　　豫平
　　履平
　　（臣）等谨案皇太后三大节庆贺暨筵宴升座奏豫平还宫奏履平顺治初年定用丹陛大乐康熙二十五年增设中和韶乐乾隆七年复位乐章以南吕为宫册尊典礼同
　　（臣）等又案皇太后乐唐以前不概见至宋而有圣安干安之名盖善则尊亲至大礼也我皇上圣孝光昭乾隆七年议定皇太后乐廷臣请以大吕为宫皇上以皇后用乐南吕大吕之序在南吕后于义未协乃定亦用南吕为宫既不至与郊庙有并尊之嫌又与朝廷之乐旋相为宫者两无妨碍也
　　内廷行礼乐
　　益平
　　雝平
　　（臣）等谨案皇太后三大节庆贺暨筵宴皇帝率王公百官行礼丹陛大乐奏益平皇后率贵妃妃嫔公主王妃命妇等行礼丹陛大乐奏雝平册尊典礼同康熙八年定乾隆七年复位乐章
　　皇后三大节庆贺乐 【南吕为宫】 
　　淑平
　　顺平
　　（臣）等谨案皇后三大节庆贺升座奏淑平还宫奏顺平康熙八年定用丹陛大乐乾隆七年改用中和韶乐复位乐章以南吕为宫
　　内廷行礼乐
　　正平
　　（臣）等谨案皇后三大节庆贺贵妃妃嫔公主王妃命妇等行礼丹陛大乐奏正平康熙八年定乾隆七年复位乐章
　　海上蟠桃
　　（臣）等谨案皇太后册尊典礼及上徽号庆典并有皇帝阅册宝之礼于陛殿时殿廷清乐奏此辞巨典光昭隆古罕有非宋玉芝寿星等曲所能仿佛也乾隆七年定
　　火树星桥
　　（臣）等谨案干清宫除夕元宵上灯殿廷清乐奏此辞乾隆七年定
　　海宇升平日　玉殿云开　万象清宁
　　（臣）等谨案皇帝三大节及上元除夕筵宴进果丹陛清乐奏海宇升平日进酒丹陛清乐奏至殿云开进馔殿廷清乐奏万象清宁皇太后宫筵宴所奏同乾隆七年定
　　喜春光　云和迭奏　风和日丽
　　（臣）等谨案国初所用耕耤筵宴散乐盖仍明代之旧雍正二年始改用清乐进果奏雨旸时若进酒奏五谷丰登进馔奏家给人足乾隆七年以两旸时若三章但照古乐府体为之不能施于宴乐因更撰此词进果丹陛清乐奏喜春光进酒丹陛清乐奏云和迭奏进馔殿廷清乐奏风和日丽
　　文物京华盛　延阁云浓　玉署延英
　　（臣）等谨案乾隆九年皇上以翰林为储材之所特命冬官重修院署十月告成遂蠲吉日驾羊翰林院爰集翰林身诸臣锡宴赋诗以示慈惠以励泰交甚盛典也进果丹陛清乐奏又物京华盛进渍丹陛清乐奏延阁云浓进馔殿廷清乐奏玉署延英
　　景运乾坤泰　圣德诞敷　日耀中天
　　（臣）等谨案乾隆十四年平定金川大师凯旋皇帝幸丰乐园筵宴进果丹陛清乐奏景运乾坤泰进酒丹陛清乐奏圣德诞敷进馔殿廷清乐奏日耀中天
　　圣武光昭世　禹甸遐通　圣治遐昌
　　（臣）等谨案乾隆二十五年平西凯旋皇帝锡宴丰乐园进果丹陛清乐奏圣武光昭世进酒丹陛清乐奏禹甸遐通进馔殿廷清乐奏圣治遐昌德威远播饮至策勋周宣江汉不足言巳
　　瑞旭中天丽　珠斗杓回　景丽仙瀛
　　（臣）等谨案乾隆四十八年普宴宗室进茶丹陛清乐奏瑞旭中天丽进酒丹陛清乐奏珠斗忖回进馔殿廷乐奏景丽仙瀛笃叙展亲典文赅洽准之周雅行苇之章恩礼为隆备矣
　　寿恺升平瑞　紫禁春开　寿宇同登
　　（臣）等谨案乾隆五十年赐宴干叟进茶丹陛清乐奏寿恺升平瑞进酒丹陛清乐奏紫禁春开进馔殿廷清乐奏寿字同登我皇上道隆福备恭绍前谟普锡寿祺九垓徧被升平瑞典于斯为极巳
　　仰君师
　　（臣）等谨案乾隆五十年二月皇上亲莅辟雍殿讲学制仰君师乐章于赐茶时奏之宏规肇建文治光昭周雅灵台之章方斯蔑矣
　　△祀飨别声 
　　御制补笙诗
　　（臣）等谨案顺治元年定乡饮酒礼京省及直省府州县并于每岁正月十月举行乾隆七年御制补笙诗六篇于举行乡饮时奏之正月太蔟为宫十月应锺为宫初举觞工歌鹿鸣四牡皇皇者华再举觞笙入乐南陔白华华黍三举觞闲歌鱼丽笙由庚歌南有嘉鱼笙崇邱歌南山有台笙由仪供汤乃合乐周南关睢葛覃卷耳召南鹊巢采蘩采苹工告乐备乃降考乡饮酒礼详着礼经诚重典也我国家于成教安国之本郑重详明乾隆五十年复命岁时遵例举行毋旷大典元音宣播乡国同风歌奏之余不啻亲耹圣人之至教巳
　　洙泗发源长
　　（臣）等谨案衍圣公来朝在部筵燕一次恭遇皇帝视学礼成后亦如之乐奏洙泗发源长之章乾隆七年定我朝重道隆儒优崇圣裔洵有超越千古者矣
　　启天门　和气洽
　　（臣）等谨案文进士恩荣宴乐奏启天门之章武进士鹰扬宴乐奏和气洽之章乾隆七年定我皇上观文成化政教光昭乾隆五十一年定乡试鹿鸣宴歌鹿鸣之诗会试恩荣宴歌棫朴之诗鹰扬宴歌免罝之诗凡以折衷古制宣鬯雅音与经筵礼成筵宴臣工命歌抑戒之诗并足焜耀史书辉煌巨典因是书编纂之例以五十年为断故谨于案内声明
　　△乐舞 
　　（臣）等谨案郑樵所载乐舞仅列文武二舞余皆不录我朝舞制斟酌尽善损益得中坛庙之舞为佾舞宴飨之舞为队舞凡所以象功昭德者无不备诸形容至于瓦尔喀回部诸舞尤见声教覃敷蹈德咏仁无远弗届谨详录之不惟备周官六舞之盛且想见两阶干羽之化焉
　　武功之舞　文德之舞
　　（臣）等谨案顺治元年定制用八佾六十四人初献奏武功之舞亚献终献奏文德之舞诸祀并同惟文庙用六佾三十六人初献亚献终献均奏文舞
　　大雩童子舞
　　（臣）等谨案乾隆七年定大雩童子舞制祭日用舞童十六人衣元衣各执羽翳于终献毕文舞生退后司乐引舞童进舞童八列按舞歌御制云汉诗八章歌毕乃望燎其羽翳俱染五采盖本周礼皇舞之式云
　　庆隆舞
　　（臣）等谨案队舞总名为庆隆舞介冑骑射为扬烈舞大臣对舞为喜起舞皇帝筵宴中和乐止后奏之先扬烈后喜起盛德之形容祖宗之令绪洋洋乎备见于斯巳
　　世德舞
　　（臣）等谨案乾隆八年皇上恭谒祖陵亲譔世德舞十章于谒陵礼成御崇政殿筵宴时用此舞着为定制又按乾隆四十八年普宴宗室亦制世德舞乐章奏之扬祖烈笃宗支周汉以来未有如此盛典也
　　德胜舞
　　（臣）等谨案乾隆十四年平定金川二十五年平定西域凯旋赐宴并制乐章奏此舞
　　喜起舞
　　（臣）等谨案乾隆四十一年平定两金川四十五年皇上七旬万寿并制喜起舞乐章于筵宴时奏之武功震迭圣祉延洪登奏之余洵足媲箫韶而轶濩武矣
　　蒙古乐曲舞
　　（臣）等谨案绰尔多密什帮总名为蒙古乐曲绰尔多密为笳吹什帮为番部合奏跳摆索为绳技皇帝三大节上元除夕等筵宴于庆隆舞毕后奏之
　　瓦尔喀部乐舞
　　（臣）等谨案皇帝三大节上元除夕筵宴庆隆舞毕笳吹进后掌仪司引瓦尔喀部进司舞八人以两为队按队进舞
　　朝鲜国俳舞
　　（臣）等谨案朝鲜国俳舞俳长一人戴面具从右翼上掷倒伎十四人从左翼上自东向西各呈其伎皇帝筵宴瓦尔喀部乐舞毕后用此舞
　　回部乐舞
　　（臣）等谨案乾隆二十四年平定西陲回部敬献乐舞皇上筵宴时于瓦尔喀部乐后以次奏乐陈伎司舞二人舞盘二人先作乐司舞二人起舞舞盘人上以次舞毕退
　　五魁舞
　　（臣）等谨案部宴衍圣公及文武乡会试筵宴用歌童五人衣五魁衣进舞
　　皇朝通志卷六十三
《清朝通志》　职官略凡八卷（064～071）/一百二十六卷　（清）高宗 敕撰 
　　●皇朝通志卷六十四 
　　职官略一 
　　○职官略一 
　　官制一 
　　△官制一 
　　（臣）等谨按稽古帝王建国设官分职以为民极自云龙水火五雉五鸠其风尚矣唐虞惟百夏商官倍至于成周三百六十之名班班可考秦汉以后迄于元明代有增损备见前志我朝制度典章炳焉大备国初创建八旗设八大臣为固山额真有事与诸贝勒偕坐会议又有五大臣十六大臣凡料理国政出兵驻防各举其治至太宗文皇帝天聪五年设六部每部命一贝勒主之各有承政参政启心郎等员以满洲蒙古汉人兼授十年三月设内国史秘书宏文三院掌编纂撰拟之事其都察院理藩院议政大臣蒙古汉军八旗官员亦次第分置内外文武纲举目张世祖章皇帝定鼎燕京统一方夏内官自阁部以至庶司外官藩臬守令提镇将弁虽畧仿明制而满汉并用大小相维创制显庸超轶前代列圣相承凡所以综核名实澄叙官方者至周且备我皇上功成治定条理精详官制间有更定皆因时以制宜至于神武布昭德威远播伊犁回部诸地二万里而遥尽归版宇命大臣前往办事建立各官复因其旧号存伯克等名目碁布星罗无殊内地是以心膂股肱之任歌喜起于朝端翼为明听之风凛敬其于夙夜声教所及罔不率俾臂指相维无远弗届严肃整齐三代盛时尚难媲美又启秦汉后所能比拟于万一也哉按郑志原畧溯前古三代秦汉以来设官之制俱以唐六典为准故卷首别载大纲分类各有总叙而续通志则各为一编盖以一代有一代之规模名目递更不相沿袭变而通焉以各存其规制我国家设官分职因革咸宜自无庸更袭六典之旧勉强以求其合今谨依大清会典序次辑职官畧八卷其禄秩官品各门亦附于卷末焉
　　宗人府
　　宗令宗正宗人 【宗另一人左右宗正各一人左右宗人各一人并顺治九年置掌　皇族之署籍以时修辑　　　玉牒辨昭穆序爵禄均其惠养而布之教令凡亲疏之属胥受治焉初制宗令以亲王郡王统理宗正以贝勒贝子兼摄宗人以镇国辅国公及将军兼摄后择贤任使不复以封爵为限】 
　　府丞 【汉人一人顺治九年置掌校理汉文册籍初制有觉罗启心郎二员汉军启心郎二员与府丞均为正官康熙十二年裁启心郎惟设府丞一员】 
　　左右司 【理事官宗室各二人副理事官宗事各二人主事宗室各二人分掌左右翼觉罗之籍并书其子女适庶生卒婚嫁官爵名谥以备　　　玉牒记载凡承袭次序秩俸等差及养给贫幼优恤婚丧之事时为稽核综理焉初设郎中六员员外郎四员主事四员康熙十二年始分隶左右两司三十八年两司各裁郎中一员雍正二年改郎中为理事官改员外郎为副理事官惟主事仍旧名初制皆以觉罗为之后以觉罗满洲参用雍正二年定以宗室满洲参用乾隆二十九年准府丞储麟趾奏定理事官以下笔帖式以上悉以宗室为之】 
　　经历 【宗室二人顺治九年置掌出纳文书】 
　　堂主事 【宗室二人汉人二人宗室主事顺治九年置掌奏疏稿案汉主事雍正元年增置掌汉文册籍】 
　　笔帖式 【宗室二十四人顺治九年置掌翻译文书】 
　　师傅保加衔
　　太师太傅太保少师少傅少保太子太师太子太傅太子太保太子少师太子少傅太子少保 【俱为文武大臣加衔及赠衔无专职】 
　　内阁
　　大学士 【满汉各二人均由　　　特简赞理机务表率百僚补授后请　　　旨兼殿阁及六部尚书衔殿阁名凡六曰　保和殿　文华殿　武英殿　体仁阁　文渊阁　东阁旧制殿名四阁名二乾隆十三年省　中和殿街增入　体仁阁衔为殿阁名各三　国初置文馆天聪十年改为三院曰内国史院曰内秘书院曰内宏文院各设大学士一人分其事为职掌内国史院掌记注　　诏令编纂书史及拟撰表章之属内秘书院掌撰外国往来书状及　　　敕谕祭文之属内宏文院掌注释历代行事善恶劝讲　　　御前侍讲　皇子并教诸亲王及德行制度之属顺治元年增设学士二年定为正二品衙门以翰林官分隶内三院称内翰林国史院内翰林秘书院内翰林宏文院增设侍读学士侍读等官九年设典籍十五年改内三院为内阁其大孚士俱改殿阁衔仍分设翰林院十六年裁学士侍读学士等官十八年复改内阁为内国史院内秘书院内宏文院裁翰林院康熙九年仍改为内阁另设翰林院如旧制十年仍补授学士以下等官满汉大学士顺治元年设六员不备官康熙闲率用四员雍正年以来多用至六员乾隆十三年定制满汉各二员】 
　　尚书协办大学士 【满汉各一人以六部尚书　　简充雍正间初置与大学士同厘阁务自后定制满汉或一员或二员因人酌派】 
　　学士 【兼礼部侍郎衔满六入汉四人掌敷奏本章传宣　　纶悖初制置满学士三员满军三员自顺治元年以后增减不一康熙九年定满学士二员十年增四员又定汉军二员汉人二员十二年以汉军并于汉缺共四员俱兼礼部侍郎衔】 
　　侍读学士 【满四人蒙古二人汉二人掌收发本章总稽翻译顺治二年置初兼太常寺卿衔后停兼衔】 
　　侍读 【满十人蒙古汉军汉人各二人掌勘对本章检校签票顺治二年置初兼太常寺少卿光禄寺少卿衔寻停兼衔】 
　　典籍 【满洲汉军汉人各二人掌收贮图籍出纳文移内阁为典掌　　丝纶之地自大学士以下皆不置印惟典籍给印以钤往来文牒顺治九年置】 
　　中书 【满七十人蒙古十有六人汉军八人汉人三十人贴写中书满四十人蒙古六人掌撰拟纪载翻译缮书之事】 
　　（臣）等谨按汉人中书自康熙初定制专以进士举人注授闲以散馆庶吉士及进士朝考入选者为之我皇上銮辂时巡诸生有献赋行在者每蒙召试拔其尤以充是职登用之途视前代益为华选矣
　　中书科中书舍人 【满二人汉四人掌书写　　诰敕】 
　　（臣）等谨按内阁自侍读学士以下办理本章分为五所曰满本房专司缮写清字校正清文曰汉本房专司翻译清潀文曰蒙古本房专司翻译外藩章奏及缮写颁行西番属国诏敕曰满票签处曰汉票签处专司缮写清汉票签记载谕旨及撰文之事又有稽察房稽察各部院迟延事件月终汇奏大学士酌委侍读学士侍读中书兼司之又稽察钦奉上谕事件处雍正八年置以满汉大学士各部院堂官兼领其文移钤以典籍印以上各处虽非设有专官而职所存均关纶扉典则谨附识
　　翰林院
　　掌院学士 【满洲汉人各一人掌制诰文史以备　　天子顾问其属待诏满洲汉人各二人典簿满洲汉人各一人孔目满洲汉人　　　各一人笔帖式满洲四十人汉军四人】 
　　侍读侍讲学士 【满洲各二人汉人各三人　南书房侍直　上书房教读自讲读学士以下皆预选派其直省主考提督学政亦预焉】 
　　侍读侍讲 【满洲各二人汉人各三人侍读　　　以下掌撰述编辑儤直　经幄】 
　　修撰编修检讨 【无定额修撰状元授职编修　　二甲授职检讨三甲授职】 
　　庶吉士 【无定额读书教习庶常馆以满汉大臣各一人充教习选讲读以下官分司训课名小教习】 
　　（臣）等谨按翰林初隶内三院顺治元年设掌院学士本正五品以兼礼部侍郎衔者为正三品康熙二十八年以大学士兼管掌院事其后遂有以大学士尚书侍郎兼摄者初设汉掌院学士一人汉讲读学士各一人后仍并入内三院十五年复设如元年制增满掌院学士一人汉讲读学士各一人汉讲读各一人康熙九年增设满汉讲读学士各三人讲读各三人乾隆五十年裁满讲读学士各一人满讲读各一人
　　经筵讲官 【满汉各八人以大臣兼充恭还　经筵掌院按期奏请撰拟讲章进呈届期请旨简派满汉各二人进讲】 
　　日讲起居注官 【不专设翰詹官以原衔充之记注官满洲八人汉人十二人主事满洲二人汉人一人笔帖式十六人凡遇　　御门听政朝会宴飨大祭祀大典礼及常朝以满汉　日讲官各二人近前侍班凡　　纶音敷奏逐一记注自顺治十四年始设　日讲官康熙九年置　起居注馆于　太和门西廊设满汉记注官俱以　日讲官兼摄康熙五十七年裁雍正元年复设乾隆元年定满汉员额如今制凡记注官均兼　日讲系衔】 
　　（臣）等谨按儒学之臣以文章主撰述以笔札司纪载出入承明最称华选其读讲学士以下及詹事诸臣屡蒙御试亲定甲乙又定五年轮班引见之例造就裁成恩意优渥玉堂盛轨洵乎振古为昭矣
　　文渊阁阁职
　　领阁事 【满洲汉人各一人掌总领秘书典司　册府乾隆四十一年　　诏置阁职掌所贮四库全书授领阁事以大学士掌院学士兼充直阁事以下咸定额有差】 
　　提举阁事 【一人以内务府大臣兼充掌率内务府官属以综理阁事】 
　　直阁事 【六人以科甲出身之满洲汉人内阁学士内班出身之满洲詹事少詹事读讲学士汉人詹事少詹事读讲学士等官兼充掌典司厘辑之事以时与校理检阅轮直凡春秋嚗书则董率而经理之】 
　　校理 【十有六人以内班出身之洲庶子以下汉人庶子以下翰詹官员及科甲出身之内阁侍读等官兼充分掌注册点验之事】 
　　检阅 【八人以由科甲出身之内阁中书兼充掌排次清厘之事】 
　　内务府司员 【办理阁事内务府司员四人笔帖式四人掌一切数发启闭扫除之事】 
　　（臣）等谨按国朝定制大学士以文渊阁系衔而阁制未建乾隆三十七年特诏直省守吏购访海内遗书以广石渠藏弆爰敕馆臣排校缮录汇为四库全书凡三万六千册而赢命于文华殿后鼎建文渊阁以贮之四十一年诏仿麟台故事所载刱置昅职以资典守兰台东观益昭美备又于圆明园置文源阁避暑山庄置文津阁盛京建文溯阁分部珍藏而全书中采撷精详别为荟要万二千册于御花园之摛藻堂圆明园之含经堂各贮一部以便省览复命续缮三部贮扬州大观堂之文汇阁江金山寺之文宗阁杭州圣因寺行宫之文澜阁特发帑金募工抄录俾江浙士子得以快读秘书观摩誊写教思广被艺苑欢腾文治之隆洵乎振古为昭矣谨因阁职而备载于此
　　詹事府
　　詹事 【满洲汉人各一人汉詹事兼翰林侍读学士街掌坊局之政事凡遇有会议朝审诸大政偕九卿科道参预焉其属主簿二人笔帖式六人】 
　　少詹事 【满洲汉人各一人汉少詹事兼翰林侍讲学士街】 
　　左春坊左庶子左中允左赞善 【满洲各一人汉人各一人与右春坊各官掌记注纂修之事分兼翰林读讲编检衔】 
　　右春坊右庶子右中允右赞善 【满洲各一人汉人各一人】 
　　司经局洗马 【满洲汉人各一人汉洗马兼翰林修撰衔掌经籍典制图书刊辑收藏之事所属正字一人】 
　　（臣）等谨按詹事府顺治元年设少詹事一人其年十一月省归内三院九年四月复设詹事以下等官又有满洲左右谕德乾隆十三年裁左右春坊初设左右谕德亦先后裁省又按詹事之名始于秦汉迄于有明大率为东宫官属我国家万年垂统睿虑深长家法相承不事建储皇子皆在尚书房读书选翰林官分侍讲读日有程课特命大臣为总师傅以综领其事凡詹事坊局之旧称宫僚者特留以备词臣迁转之阶法度周详超轶前古皇上典谟垂示宸论屡颁良法昭垂洵万世不易之隆轨也
　　吏部 
　　户部 
　　 吏部 
　　尚书 【满洲汉人各一人掌中外文职铨叙勋阶黜陟之政厘饬官常以赞邦治　国朝自天聪五年始设六部每部一贝勒主之六部置承政参政与启心郎顺治元年停贝勒总理例改承政为尚书参政为侍郎五年定满汉尚书各一人七年增设满洲尚书一人八年仍令亲王郡王兼摄部务九年停十年复裁满洲尚书一人十五年裁启心郎雍正元年以来常以大学士兼理部务与尚书率其属以叙正羣吏焉】 
　　左右侍郎 【满洲汉人各一人顺治五年定额掌佐理铨衡以贰尚书汉名侍郎初制兼翰林院学士衔其非翰林出身者不兼寻罢兼衔】 
　　文选司 【郎中满洲三人蒙古汉人各一人员外郎满洲汉人各二人主事满洲一人汉人二人掌班秩迁除均平铨法崇德三年六部设理事官副理事官顺治元年改理事官惟郎中副理事官为员外郎各司员额初制裁增不一后定设如今制汉缺郎中员外郎主事皆以由甲科出身者注授礼部同】 
　　考功司 【郎中满洲三人汉人一人员外郎满洲二人蒙古汉人各一人主事满洲一人汉人二人掌论劾考察旌别功过】 
　　稽勋司 【郎中满洲汉人各一人员外郎满洲二人汉人一人主事满洲汉人各一人掌更名改籍终养服制兼稽在京文员俸廪】 
　　验封司 【郎中满洲汉人各一人员外郎满洲二人汉人一人主事满洲蒙古汉人各一人掌　　封赠袭荫土司嗣职】 
　　堂主事 【满洲四人汉军一人掌文案者满洲二人掌章奏者满洲二人汉军一人】 
　　司务厅司务 【满洲汉人各一人掌出纳文书稽察胥吏】 
　　笔帖式 【满洲五十七人蒙古四人汉军十二人掌翻译清汉章奏文籍】 
　　（臣）等谨按本朝诸司衙门各置满洲蒙古汉军笔帖式以翻译清汉章奏文牍盖即金元女直令史译史蒙古笔且齐之职而其原实沿历代令史遗制特是唐宋用人颇轻而今笔帖式登用之广迁擢之优固非前代仅称杂流者所可比也
　　 户部 
　　尚书 【满洲汉人各一人掌天下土田户口财谷之政平准出纳以均邦赋】 
　　左右侍郎 【满洲汉人各一人顺治元年定掌审计国用以贰尚书满汉右侍郎兼管理钱法堂事务】 
　　十四司 【山东司郎中满洲二人汉人一人员外郎满洲三人汉人一人主事满洲汉人各一人山西司郎中满洲汉人各一人员外郎满洲蒙古汉人各一人主事满洲汉人各一人河南司郎中满洲汉人各一人员外郎满洲二人汉人一人主事满洲汉人各一人江南司郎中满洲汉人各一人员外郎满洲三人汉人一人主事满洲汉人各一人江西司郎中满洲汉人各一人员外郎满洲二人汉人一人主事满洲汉人各一人福建司郎中满洲汉人各一人员外郎满洲五人汉人一人主事满洲蒙古汉人各一人浙江司郎中满洲汉人各一人员外郎满洲二人汉人一人主事满洲汉人各一人湖广司郎中满洲二人汉人一人员外郎满洲二人汉人一人主事满洲汉人各一人陜西司郎中满洲蒙古汉人各一人员外郎满洲三人汉人一人主事满洲汉人各一人四川司郎中满洲汉人各一人员外郎满洲二人汉人一人主事满洲汉人各一人广东司郎中满洲汉人各一人员外郎满洲三人汉人一人主事满洲汉人各一人广西司郎中满洲汉人各一人员外郎满洲四人汉人一人主事满洲汉人各一人云南司郎中满洲二人汉人一人员外郎满洲三人汉人一人主事满洲汉人各一人贵州司郎中满洲汉人各一人员外郎满洲三人汉人一人主事满洲汉人各一人各掌其分省及兼领之事】 
　　堂主事 【满洲四人汉军二人直南档房者满洲二人掌八旗编审直北档房者满洲二人汉军二人掌酌拨饷银校勘奏章俱顺治元年定额】 
　　司务厅司务 【满洲汉人各一人顺治元年定额】 
　　笔帖式 【满洲百人蒙古四人汉军十有六人】 
　　（臣）等谨按户部自十四司外其别领者有三曰井田科掌核八旗土田内府庄户凡入官房宅地亩及岁租敛给之数悉以咨之雍正十二年置曰俸饷处掌核八旗官兵俸饷库银丁册视所由牒请画一而给受之曰现审处掌至八旗户口田房之讼会刑部以听其成皆铸给关防乾隆十三年置堂官遴司属分治其政令无定员
　　盛京户部 【满侍郎一人经会司郎中员外郎主事各一人粮储司郎中员外郎各一人主事二人农田司员外郎二人主事一人银库掌关防监督郎中员外郎各一人司库二人仓监督正副各一人管屯田六品官二人堂主事二人笔帖式式二十一人】 
　　（臣）等谨按续通志职官畧载明官制南京各部附于在京各部之中今依其例以盛京五部堂司诸员依次编入雍正间有汉郎中员外郎主事等官乾隆八年定五部司官仍专用旗员
　　内仓监督 【满洲二人内仓本明内官监仓顺治十年改今名专隶本部以供　内府奉祭祀待外藩属国朝贡之饔饩教习官役之廪栗牧马支豆咸贮焉监督应时而给之初属之广西司满汉司官康熙三十二年定于应除小差之满洲蒙古汉军年久司官内次除一人管理雍正元年改定于本部满洲司官内委用二年而代】 
　　三库 【管理三库大臣无定员于大臣内　　简用掌综理三库之政令稽其财用出入之数月有要岁有会皆核寔以　　闻雍正元年始置特铸管理三库银印以授之银库郎中一人员外郎二人司库一人大使二人皆满洲员额掌银货解纳收古之政令凡直省田赋及关市盐茶诸税课咸入焉岁有常数部核数无阙乃移库准部定权衡受之如启椟验封有作弊及数不寔者论婽疋库郎中一人员外郎二人司库二人大使一人皆满洲员额掌币物收支之政多凡岁用缣帛纱谷咸入焉由织造官市丝民间织染输部部移库受之所需财用皆给公帑具册达部以待稽核有造作不如法者论颜料库郎中一人员外郎二人司库二人大使一人皆满洲员额掌杂物收支之政令凡器用所需百物之良若铜锡铅铁丹青赭绿香楮茶蜡支属咸入焉直省有司各以其土产岁支正赋市自民间大者疏　　闻下部小者以册达部核其数移库受之择采不精良者论三库堂主事一人满洲员额掌三库文案凡财贿之受藏于库及取用于库者皆书其数岁终乃执其总会三库羣吏之籍而参考之以待奏销初顺治元年止设后库置满洲郎中四人员外郎二人司库六人十三年分建三库置理事官二人以总其事增司库二人康熙二十五年定制三库各置郎中一人员外郎一人司库二人雍正二年三库各增员外郎一人置大使各一人省银库司库一人乾隆三年增银库大使一人凡郎中员外郎阙各部院于所属诸司遴选贤能者迭部引　　见补用三年更选以代司库大使亦如之雍正二年置三库笔帖式十有五人库使二十有六人皆满洲员额分隶三库各佐其长以行遣文书稽考出纳笔帖式初置十人顺治十二年增置二人康熙二十五年定置二十四人雍正二年省九人库使初置三十二人雍正二年增颜料库一人省银库六人段疋库一人】 
　　（臣）等谨按三库即唐宋之太府左右藏库而特简大臣综理近于唐之度之使宋之三司使而月有要岁有会立法更为详备云
　　钱法堂 【右侍郎满洲汉人各一人宝泉局岁铸钱六十一卯遇闰则加铸四卯局之政令以部之右侍郎掌之初止汉入右侍郎一人康熙十八年令满洲右侍郎一人公同督理十九年以给事中御史稽察钱局雍正二年停遣乾隆二十六年户部钱法堂置掌稿司官满洲汉人各一人于各司属中选委宝泉局监督满洲汉人各一人大使满洲五人掌铸造缗钱收纳铜课以裕　国储以利民用其监督俱无专员由六部满汉司官遴选保举引　　见简用二年而代】 
　　各省钱局监铸官 【十有八人凡天下鼓铸缗钱者十有四省新疆则开炉伊犁如各省之制皆随其地之宜作之泉布以交易流通前民利用以布政使等总其成而受法式于户部各置兼铸官以判局事直隶宝直局一人以保定府同知充山西宝晋局一人陜西宝陜局一人江苏宝苏局二人俱以佐贰官选充浙江宝浙局二人以同知通判选充福建宝福局一人亦以佐贰官选充江西宝昌局一人以南昌府同知充湖南宝南局一人以长沙府同知充湖北宝武局一人以武昌府同知充广东宝广局一人四川宝川局一人俱以同知通判选充广西宝桂局一人布政使于所属官内任便选充云南宝云局一人以云南府知府充云南东川局一人以东川府知府充贵州宝黔局一人以贵阳府知府贵筑县知县或通判县丞选充伊犁宝伊局一人以伊犁同知充】 
　　总督仓场 【右侍郎满汉各一人掌总稽岁漕之入以均廪禄以储军饷凡南北漕艘京通仓庾悉隶焉顺治元年初设汉仓场侍郎一人九年设满洲汉军仓场侍郎各一人寻裁汉军员额康熙八年复裁汉人员额止设满洲侍郎一人八年定制设满洲汉人侍郎各一人又有总理满洲侍郎一人顺治四年置与总漕同理漕务八年裁十二年复置十八年仍裁】 
　　坐粮厅 【满洲汉人各一人以各部郎中员外郎抡选　　简充二年而代掌北河浚浅修筑堤岸闸坝催趱漕艘抵坝回空督令经纪车户转运输仓兼司通济库银出纳及抽收通州税课之事所属通济库大使一人通流庆丰闸官各一人顺治元年通州坐粮厅止差户部汉人司官一人康熙二年添差户部满洲司官一人二十六年定制依各阙差例以各部院官员通行差遣初制给事中御史亦得选充乾隆四十九年停止又初制有坐粮厅笔帖式一人寻省】 
　　各仓监督 【大通桥监督满洲汉人各一人以各仓监督抡选调充凡石坝运到漕白二粮抽验斛面督催车户分运京仓及随粮松板支收之事皆属焉初差户部汉人司官一人康熙二年改设满洲汉人各一人寻省四十七年以通州大通桥会清河相隔甚远事难兼办仍设满洲汉人监督各一人管理京通各仓监督满洲汉人各一人在京仓十有三曰禄米仓曰南新仓曰旧太仓曰海运仓曰北新仓曰富新仓曰兴平仓曰太平仓曰本裕仓曰万安仓曰储济仓曰裕丰仓曰丰益仓凡八旗五营兵食官军牧马豆贮焉通州仓二曰西仓曰中仓凡王公百官俸廪米贮焉惟丰益仓自内务府遣官主之其十四仓监督以内阁中书部院监寺属官抡选引　　见注其名于籍有阙员则户部掣签以授三年而代掌漕白二粮交纳上仓及收贮支收之事初制差户部满洲汉人司官管理诸仓或一人或二人增损不一康熙五十年始定每仓置满洲汉人监督二人五十七年令九卿各举其属以待　　简用雍正元年选部曹之候补者充其任二年置副监督以预监督选者于应代先一年为之称职则如期交替不及者罢免四年复以满洲各部院笔帖式及汉人之候补道府同知知州者抡选充补勤职者擢用之寻改定如今制又各仓原设笔帖式一人后俱省】 
　　笔帖式 【满洲四人顺治元年置掌受遣文书之事】 
　　（臣）等谨按现行定制稽察仓储京仓以都统副督统通仓以通永道通州副将专司其事若仓有渗漏米有盗窃者移仓场治之满汉御史则每仓岁差一人通稽一岁内收漕发米厘剔弊端以重　天庾储备盖即唐监仓明巡仓之职而立法周详视前代益昭严慎矣
　　皇朝通志卷六十四
　　●皇朝通志卷六十五 
　　职官略二 
　　○职官略二 
　　官制二 
　　△官制二 
　　礼部 
　　兵部 
　　刑部 
　　工部 
　　理藩院 
　　都察院 
　　 礼部 
　　尚书【满洲汉人各一人掌吉嘉军宾凶之秩序学校贡举之法以赞邦礼】
　　左右侍郎【满洲汉人各一人顺治元年定掌祇若彝典以贰尚书汉人左右侍郎初制俱兼翰林学士衔其非翰林出身者不兼寻罢兼衔】
　　仪制司【郎中满洲二人汉人一人员外郎满洲三人汉人一人主事满洲汉人各一人掌嘉礼军礼凡　朝廷典礼具上其仪而辨其名数以颁式于诸司三岁大比天下士掌其名籍焉】
　　祠祭司【郎中满洲二人汉人一人员外郎满洲三人蒙古汉人各一人主事满洲汉人各一人掌吉礼凶礼大祀中祀羣祀以岁时辨其序事与其用等以诏执事者而扬其职丧祭之式捄恤之礼皆■〈目氏〉其数而为之制天下术数医卜僧道则司其禁令焉】
　　主客司【郎中满洲一人蒙古汉人各一人员外郎满洲二人主事满洲汉人各一人掌宾礼凡四夷朝贡之仪馆饩赐予之数高下等封册之命悉隶焉】
　　精膳司【郎中满洲汉人各一人员外郎满洲二人主事满洲一人蒙古汉人各一人掌五礼燕飨之仪与其牲牷
　　铸印局员外郎汉人一人笔帖式署主事满洲一人大使汉人一人掌铸造　　金宝金印及内外百司之印顺治元年设铸印局满洲员外郎一人寻省雍正十一年定于礼部司属内遴选一人以司局事一年而代乾隆二年复设汉员外郎一人笔帖式行主事事二年称职者擢之大使由儒士选充五年称职以应升官用】
　　堂主事【满洲三人汉军一人分掌章奏文案顺治元年定额】
　　司务厅司务【满洲汉人各一人顺治元年定额】
　　笔帖式【满洲三十四人蒙古二人汉军四人满洲汉军员数顺治元年定蒙古员数雍正十二年增定分隶各司视事之繁简以定额】
　　（臣）等谨按礼部初设马馆二正副监督各一人乾隆二十七年省监督官以马馆归理藩院经理又礼部初设满宣表官四人后裁二人今亦省并太常寺谨附识于此
　　盛京礼部【满侍郎一人左右二司郎中各一人员外郎各二人读祝官八人赞礼郎十六人管千丁六品七品官各一人迎迭朝鲜官三人助教四人堂主事一人笔帖式十人】
　　乐部【总理乐部事务礼部满洲尚书一人各部院内务府大臣无定员乾隆七年始置乐部凡　　　郊　　　庙祠祭之乐神乐署司之　殿廷朝会宴飨之乐和声署司之　宫中庆贺宴飨之乐掌仪司司之铙哥鼓吹前部大乐銮仪卫司之均隶于乐部　　特简典乐大臣以治乐政考五音六律以合阴阳之声应天地之和凡大祭祀大朝会则立于宫悬之次岁春秋仲月大合乐于掌仪司则率所属莅视以稽其节奏而正其律吕焉神乐署署正汉人一人署丞汉人二人协律郎汉人五人司乐汉人二十有三人掌祠祭乐章佾舞之数习其声容辨其条理以诏乐工凡乐生一百八十人舞生三百人咸隶焉顺治元年设太常寺协律郎五人司乐二十六人神乐观提点一人左右知观各一人康熙三十八年省协律郎一人司乐二人雍正二年复置如初额乾隆二年增设司乐三人八年改神乐观为神乐斤知观改为知所九年省司乐六人二十年改神乐所为神乐署提点改为署正知观改为署丞和声署署正满洲汉人各一人署丞满洲汉人各一人供奉供用无定员掌朝会乐律及诸队舞仪节初顺治元年沿明制设教坊司以掌宫悬大乐置奉銮一人左右韶舞各一人左右司乐各一人协同官十五人俳长二十人色长十七年歌工九十八人寻省协同官五人俳长无定员雍正元年始除乐户簎更选精通音乐之人充教坊乐工七年改教坊司为和声署除奉銮韶舞等官名干降七年定设署正署丞侍从待诏供奉供用官均以礼部内务府太常寺鸿胪寺官兼摄其侍从待诏无正员以为署正署丞之加衔所属署吏百二十人】
　　（臣）等谨按我朝刱设乐部以领乐政而坛庙祀事亦令礼部官敬司厥职故礼部满洲尚书兼乐部太常槷鸿胪寺事劮容台之长始尽兼秩宗典乐之任上与周制相符矣和声署即前代之教坊司本朝特加厘正以典朝会燕飨之乐而铙歌鼓吹则别掌之銮仪卫官前代大乐总章鼓吹之司存秩然咸得其条理近复命纂辑律吕正义简要一书审定吕商角征羽五音俾仱伦咸知肄习金石均谐同和盛轨洵与唐虞三代比隆矣
　　会同四译馆【提督会同四译馆礼部郎中兼鸿胪寺少卿衔一人掌四夷朝贡之国设广厦以待贡使之至置象译以通言语习番夷书凡贡使就馆率大使庀治屋宇稽其出入互市之事视其脯资饩牵毋有不给若朝见及　　赐燕　　颁当皆馆卿率使臣以行礼焉初制会同四译分设两馆会同馆自顺治初署即隶礼部以主客司满洲汉人主事各一人提督馆事十四年设员外郎品级通事一人掌会同馆印寻省雍正十年改定会同馆监督由部抡选引　　见　　简用一人四译馆则　　国初沿明制置隶于翰林院设太常寺汉少卿一人提督馆事立回回缅甸百夷西番高昌西天八百暹逻八馆以译远方朝贡文字乾隆十三年以四译馆闲冘无事　　诏下大学士礼部定议省提浚馆事太常寺少卿员额并入礼部为会同四译馆改八馆为二曰西域馆百夷馆以礼部郎中一人兼鸿胪寺少卿衔兼摄之于满汉郎中内抡选引　　见请　　旨简任三年而代大使汉人一人序班汉人二人朝鲜通事官满洲十有二人掌治馆舍委积以接待人使通外国语言翻习文字】
　　（臣）等谨按国家声教远讫八方会同蒙古诸蕃咸备宿卫凡前代相传译音之讹舛者无不审核精详特加厘正而托忒回部诸字亦皆考稽重译勒有成书握椠提铅共知遵守其序班通事之隶四译馆者乃以相循旧制取备官联初不藉为象鞮之用同文盛轨洵三代以来所莫及也
　　 兵部 
　　尚书【满洲汉人各一人掌中外武职铨选简核军实以赞邦政】
　　左右侍郎【满洲汉人各一人掌厘治戎政以贰尚书初制增减不一顺治元年定设如今额】
　　武选司【郎中满洲三人蒙古一人汉人一人员外郎满洲四人汉人二人主事满洲汉人各一人掌武职除选封荫及征伐训诰颁其政令】
　　车驾司【郎中满洲三人汉人一人员外郎满洲二人蒙古一人主事满洲汉人各一人掌驿传邮符及牧马之政】
　　职方司【郎中满洲四人汉人二人员外郎满洲三人蒙古一人汉人一人主事满洲蒙古各一人汉人二人掌天下舆图及叙功核过之政】
　　武库司【郎中满洲二人汉人一人员外郎满洲蒙古各一人主事满洲汉人各一人掌兵籍戎齿乡会武科及编发戌军之事】
　　堂主事【掌文案者满洲二人掌章奏者满洲二人满军一人】
　　司务厅司务【满洲汉人各一人】
　　馆所监督【满洲汉各一人掌驿马传邮之政令于本部司员内遴选补充岁周而代】
　　笔帖式【满洲六十有二人蒙古八人汉军八人】
　　盛京兵部【满侍郎一人左右二司郎中各一人员外郎各二人主事各一人驿站监督正副各一人堂主事二人笔帖式十二人初置　盛京　户礼刑工四部康熙三十年增兵部各掌其事】
　　（臣）等谨按兵部初设督捕侍郎及理事郎中员外郎主事司务司狱等官后俱省其职事并入刑部督捕司又初设有会同馆大使亦省又京城九门步军及巡捕营初制以兵部职方司主事掌之后归入步军统领衙门前代兵权所属俱归之兵部易至废弛我朝武功赫濯军令严明凡掌命将出师无不恪承谟畧初置议政大臣以参承军事筹划自雍正初年以来复设办理军机事务处承旨书宣干纲独运所至悉迅奏肤功立法精详实自来所未有也
　　 刑部 
　　尚书【满洲汉人各一人掌折狱审刑简核法律受天下奏谳咸阅实而上其辞以肃邦宪】
　　左右侍郎【满洲汉人各一人掌理祥刑以贰书】
　　十八司【直隶司郎中满洲漠人各一人员外郎满洲一人蒙古一人汉人二人主事满洲汉人各一人奉天司郎中蒙古一人汉人一人员外郎满洲汉人各一人主事满洲汉人各一人江苏司郎中满洲汉人各一人员外郎满洲二人汉人一人主事满洲汉人各一人安微司郎中满洲漠人各一人员外郎满洲汉人各一人主事满洲漠人各一人江西司郎中满洲漠人各一人员外郎满洲汉人各一人主事满洲汉人各一人福建司郎中满洲汉人各一人员外郎满洲汉人各一人主事满洲汉人各一人浙江司郎中满洲汉人各一人员外郎满洲一人汉人二人主事满洲汉人各一人湖广司郎中满洲一人汉人二人员外郎满洲二人汉人一人主事满洲汉人各一人河南司郎中满洲汉人各一人员外郎满洲二人汉人一人主事满洲汉人各一人山东司郎中满洲汉人各一人员外郎满洲二人汉人一人主事满洲汉人各一人山西司郎中满洲汉人各一人员外郎满洲汉人各一人主事蒙古一人汉人一人陕西司郎中满洲一人汉人二人员外郎满洲二人汉人一人主事满洲汉人各一人四川司郎中满洲汉人各一人员外郎满洲汉人各一人主事满洲汉人各一人广东司郎中满洲汉人各一人员外郎满洲二人汉人一人主事满洲汉人各一人广西司郎中满洲汉人各一人员外郎满洲汉人各一人主事满洲汉人各一人云南司郎中满洲汉人各一人员外郎满洲汉人各一人主事满洲汉人各一人贵州司郎中满洲汉人各一人员外郎满洲汉人各一人主事满洲汉人各一人各掌其分省及兼领之事督捕司郎中满洲汉人各一人员外郎满洲一人主事满洲汉人各一人掌八旗及各省驻防逃人之事】
　　（臣）等谨按刑部初设江南等十四司康熙三十八年省兵部督捕衙门以督捕前司后司及督捕厅改隶刑部为十六司雍正元年增置左右二现审司十二年析江南司为江苏安徽二司罢督捕前司及督捕厅并其事于后司仍省后字但曰督捕司乾隆二年改右现审司为直隶司七年复改左现番司为奉天司始定为十八司
　　堂主事【掌文案者满洲二人掌章奏者满洲三人汉军一人】
　　司务厅司务【满洲汉人各一人】
　　笔帖式【满洲百有五人蒙古四人汉军十有五人】
　　提牢主事【满洲汉人各一人掌稽核罪囚于额外主事内选充岁周更代】
　　司狱【北所满洲二人汉军汉人各一人南所满洲二人汉军汉人各一人分掌南北监】
　　赃罚库【司库库使满洲二人掌收见审赃罚银钱】
　　律例馆【总裁无定员提调一人纂修四人收掌四人翻译四人誊录六人掌修明法令刊定条式总裁以本部尚书侍郎充之提调纂修以本部司员充收掌等官以本部笔帖式充】
　　盛京刑部【满侍郎一人前司郎中一人员外郎二人主事一人后司郎中一人员外郎二人主事一人左司郎中一人员外郎二人主事一人右司郎中主事各一人蒙古主事一人堂主事二人笔帖式二十四人司狱一人】
　　（臣）等谨按国初沿明制岁遣三法司堂上官至直省审决顺治十四年改遣司属后停止又按雍正十二年刑部设立总办秋审处以谙练司员任之其职虽由堂官抡派而专司秋谳所系綦重矣
　　 工部 
　　尚书【满洲汉人各一人掌天下工虞器用办物庀材以饬邦事】
　　左右侍郎【满洲汉人各一人掌综事训工以贰尚书右侍郎兼管钱法堂事务】
　　营缮司【郎中满洲四人蒙古一人汉人一人员外郎满洲五人汉人一人主事满洲二人蒙古一人汉人二人掌缮治各工辨物饬材而司其政令】
　　虞衡司【郎中满洲四人汉人一人员外郎满洲四人蒙古一人汉人一人主事满洲三人汉人二人掌山泽采捕及陶冶器用修造权衡武备之事】
　　都水司【郎中满洲五人汉人一人员外郎满洲五人汉人一人主事满洲四人汉人二人掌河防海塘及直省河湖淀泊川泽陂池水利之政令】
　　屯田司【郎中满洲四人汉人一人员外郎满洲五人汉人一人主事满洲三人汉人二人掌修　　　陵寝大工及王公百官坟茔之　　　制几大祭祀则供薪炭百司岁给亦如之】
　　节慎库【郎中员外郎满洲各一人司库满洲二人库使满洲十有一人掌出纳金钱月要岁会以上其数】
　　制造库【郎中满洲二人汉人一人司匠满洲二人司库满洲二人库使满洲二十有三人掌攻治金革料估所司员满洲汉人各三人由本部司员迁充掌审曲面势量丈尺权物价以授成于督工之官工竣则复核之】
　　琉璃厂监督【满洲汉人各一人由本部司员选充掌陶琉璃器具初专差汉人司官后改差满汉各一人】
　　木仓监督【满洲汉人各一人由本部司员选充凡各省岁输木材谨其储俯以待各工】
　　皇木厂监督【满洲一人验收运京木材】
　　街道厅【御史满洲汉人各一人本部司员一人步军统领衙门司员一人掌平治道涂修理沟洫旧制御史一人参用满汉乾隆五十年定制派满洲汉人各一人】
　　堂主事【掌章奏者汉洲一人汉军一人掌案牍者满洲二人】
　　司务厅司务【满洲汉人各一人】
　　笔帖式【满洲九十三人蒙古二人汉军十有二人】
　　盛京工部【满侍郎一人左右二司郎中各一人员外郎各二人主事各一人银库司库一人琉璃窑官二人堂主事二人四品官五品官各一人六品官二人笔帖式十七人】
　　（臣）等谨按工部旧设营缮所所正一员所副一员俱顺治十五年省所丞二员顺治十四年置雍正四年俱省又旧沿明制有文思院广积库柴炭司通州抽分竹木局大使各一员后俱省又初设有柴薪正副监督各一人煤炭监督二人乾隆四十六年以其事并归内务府经理焉
　　 理藩院 
　　尚书【一人以满洲蒙古补授掌内外藩蒙古回部及诸藩部封授朝觐疆索贡献黜陟征发之政令控驭抚绥以固邦翰　国初设承政参政后改为尚书侍郎顺治十五年以礼部尚书衔掌理藩院事以礼部侍郎衔协理理蕃院事十八年　仍为理藩院尚书侍郎又初置有启心郎后裁侍郎一人亦满洲蒙古额又额外侍郎一人特简蒙古贝勒贝子之贤能者任之职任与尚书同】
　　旗籍司【郎中满洲二人蒙古一人员外郎满洲三人蒙古二人主事满洲一人掌漠南诸藩科尔沁札赖特杜尔伯特郭尔罗斯敖汉奈曼翁牛特巴林札噜特喀尔喀左翼阿噜科尔沁克什克腾士默特喀喇沁鸟朱穆秦阿巴垓蒿齐忒苏尼特阿巴喀纳尔四子部落喀尔喀右翼乌喇特茂明安鄂尔多斯归化城士默特二十五部落五十一旗之礼籍畴之封爵正其等次辨其世次三岁会盟则　　遣大臣奉　　敕往莅之以同好恶而颁禁令焉若归化城土默特及索伦除授官梭则叙而正之初顺治十八年理藩院设四司曰录勋宾客柔远理刑置满洲蒙古郎中十一人员外郎二十七人满洲主事四人汉人主事四人其后增减不一康熙三十八年省汉人主事员额后又析柔远司为二曰前司后司乾隆二十二年改录勋司为典属宾客司为王会柔远后司为旗籍柔远前司仍为柔远二十六年并旗籍柔远为一司增设徕远司二十七年旗籍柔远仍分为二司二十九年复改典属司为旗籍司其旧旗籍司即改为典属司以各符职掌焉】
　　王会司【郎中满洲一人蒙古二人员外郎满洲二人蒙古三人主事蒙古二人掌科尔沁等诸部落每岁朝觐之仪贡献之式】
　　典属司【郎中满洲蒙古各一人员外郎满洲五人蒙古四人主事满洲蒙古各一人掌蒙古北部喀尔喀后路土谢图汗喀尔喀东路辙臣汗喀尔喀西路札萨克图汗喀尔喀赛因诺颜札萨克亲王等列爵之位盟会之制其青海四部落贺兰山厄鲁特乌兰乌苏厄鲁特推河厄鲁特额齐勒土尔扈特都尔伯特等部胙封锡命亦如之诸喇嘛番橧之受号者则辨其名数授以印刮有差凡乌噜木齐伊犁防守屯田之政库偷恰克图互市之事咸综其法式以颁布焉】
　　柔远司【郎中满洲一人员外郎满洲三人蒙古三人主事蒙古一人掌喀尔喀等部落及喇嘛番僧朝贡禄赐之事】
　　徕远司【郎中满洲一人员外郎满洲三人蒙古二人主事满洲蒙古各一人掌嘉峪关以西回部诸城及四川诸土司之政令】
　　理刑司【郎中满洲蒙古各一人员外郎满洲二人蒙古三人主事满洲一人掌蒙古及番回刑罚之事】
　　堂主事【满洲二人蒙古三人汉军一人又有校正汉文官二人于内阁翰林院侍读学士侍读内奏委】
　　司务厅司务【满洲蒙古各一人】
　　笔帖式【满洲三十六人蒙古五十五人汉军六人】
　　银库【郎中员外郎各一人司库满洲一人笔帖式满洲二人库使满洲二人掌帑金出纳】
　　蒙古翻译房【员外郎主事各一人】
　　唐古忒学【司业助教各一人笔帖式蒙古四人掌教习唐古忒字】
　　稽察内馆外馆【监督二人掌致宾于馆缮完涤除以待行李】
　　分驻司员【乌兰哈达三座塔驻札司官各一人八沟驻札司官一人笔帖式一人分掌诸蒙古部落与民人交涉之事察哈尔游牧处理事员外郎蒙古十有六人掌狱讼之事张家口喜峯口独石口杀虎口古北口管理驿站员外郎各一人掌蒙古各处驿传之政令】
　　围场总管【一人左右翼长各一人章京八人骁骑校八人掌木兰围场率兵防守司讥察巡防之禁令】
　　（臣）等谨按我朝威德广被无远弗届内札萨克藩属暨喀尔喀青海西藏久受疆索比于内臣圣武布昭泛蒙底定北踰瀚海西越流沙莫不碁布星罗咸归版籍而综其成于理落院仰见圣治宏敷声教四讫奔走偕来绥怀罔外固驾汉唐而上之矣
　　 都察院 
　　左都御史【满洲汉人各一人掌总理台政整饬纪纲】
　　左副都御史【满洲汉人各二人掌察核官常为台长之贰　国初置承政参政顺治元年改承政为左都御史参政为左副都御史旧有满洲汉军启心郎顺治十五年省又有汉人左佥都御史一员乾隆十年省其右都御史为总督坐衔右副都御史为巡抚坐衔俱无京员】
　　六科给事中【吏户礼兵刑工掌印给事中满洲汉人各一人给事中满洲汉人各一人掌传达　　纶音稽考庶政顺治十八年设满洲汉人都给事中一员满洲汉人左右给事中各一员汉人给事中二员康熙四年六科止留满洲汉人给事中各一员余俱省五年复增设掌印给事中满洲汉人各一人】
　　（臣）等谨按明代给事中自为一曹称六科都给事中凡章蔬案牍得与部院衙门平列迨其末季廷论纷嚣给事中以无所隶属益得恣情自肆我朝初沿旧制世宗宪皇帝特命改隶都察院整纲饬纪班序秩然体统益昭严肃洵万世所当恪守也
　　十五道监察御史【京畿河南江南浙江山西山东陕西湖广江西福建四川广东广西云南贵州十五道掌印监察御史满洲汉人各一人江南道监察御史满洲汉人各三人山东道监察御史满洲汉人各二人京畿河南浙江山西陕西湖广江西福建道监察御史满洲汉人各一人掌纠劾官邪条陈治道初设汉军御史八员雍正初俱省归于汉人额内补用又宗室蒙古御史向俱统于满洲员内乾隆四十六年增置宗室二人而省满洲二人】
　　（臣）等谨按旧制御史分十四道而以河南江南浙江山西山东陕西为六掌道分稽在京诸司及各直省刑名河南道仍参治院事京畿道惟昭刷卷宗六掌道各以二员或一员协理依次递迁其它则谓之坐道乾隆十四年
　　特诏厘正按道定额各给印信而以职事分隶之二十年复命以京畿道改列河南道之前俾互易匠掌于是叙次秩然矣
　　经历【满洲汉人各一人掌董察胥吏】
　　都事【满洲汉人各一人掌缮写章疏】
　　笔帖式【满洲三十五人蒙古二人汉军五人六科笔帖式满洲八十人】
　　科道各差【巡视京通各仓十有四人一年而代巡视淮安漕务一人巡视济宁漕务一人巡视天津漕务一人巡视通州漕务一人掌催督粮运满汉参用巡察　盛京吉林黑龙江各一人俱系满洲五年拾选一次巡察台湾满洲汉人各一人掌巡省风俗厘察奸弊每届期都察院奏请应否派往候　　旨以行巡视五城满洲汉人各一人掌弹压地方凡中东南西北五城分莅而治之皆布其政令而听其狱讼大事　　奏闻小事则牒刑部结正初有汉军一人后并妇汉人班内】
　　（臣）等谨事国初承明制各省设巡按御史顺治十八年停止又有巡江御史巡视屯田御史俱顺治初停止督理茶马御史康熙初停止又雍正三年设各省巡察以督捕盗贼由科道及小京堂官部属各官抡遣江宁安徽共一人湖北湖南共一人山东河南共一人四年设直隶妄查御史六人又有巡视山东河南工务御史一员直隶巡农御史一员嗣俱先后停止
　　五城兵马司【指挥各一人副指挥各一人吏目各一人俱汉人缺掌缉捕盗贼盘诘奸匪初以副指挥吏目分治各坊后移东西南北副指挥于郊外而城内事宜以吏目专治之惟中城如旧指挥则专掌检验之事】
　　皇朝通志卷六十五
　　●皇朝通志卷六十六 
　　职官略三 
　　○职官略三 
　　官制三 
　　△官制三 
　　通政使司 
　　大理寺 
　　内务府
　　 通政使司 
　　通政使【满洲汉人各一人掌受天下章奏校阅送阁】
　　副使【满洲汉人各一人初设左右通政乾隆十三年改为副使去左右衔】
　　参议【满洲汉人各一人初分左右参议乾隆十三年省左右衔】
　　经历知事【满洲各一人汉人各一人掌出纳文移承受案牍】
　　笔帖式【满洲六人汉军二人登闻鼓厅笔帖式满洲汉军各一人登闻鼓初属都察院衙门康熙六十一年始并入通政司】
　　（臣）等谨按通政使司在明代为朝廷喉舌之总汇委寄过重奸蔽百出我朝达聪明目规制周详凡臣工封事由奏事处恭递直达御前其陈事之疏在内各部院则径送内昅在外督摭则送通政使司亦第校阅错讹送阁票拟皇上躬亲批答巨细不遗银台合门无不凛遵定制恪守官常诸弊肃清洵超轶前古万万矣
　　 大理寺 
　　卿【汉洲汉人各一人掌平反重辟以贰邦刑与刑部都察院为三法司】
　　少卿【汉洲汉人各一人初设汉人二人后裁一人】
　　左右寺丞【满洲汉军汉人各一人分掌直省谳狱之事】
　　左右评事【汉人各一人堂评事满洲一人】
　　司务厅司务【满洲汉人各一人掌收发文移】
　　笔帖式【满洲四人汉军二人】
　　（臣）等谨按我朝慎重邦刑直省请谳皆令三法司核拟会疏具奏盖以刑部核其实以都察院大理寺简其孚而大圣人钦恤深仁务使庶狱咸归平允好生之德洽于民心洵远轶虞廷盛轨矣
　　 内务府
　　总管大臣【无定员以侍卫府属郎中内三院卿　　简用或以王公大臣兼摄掌理内府之政令凡职员选除财用出入宴飨祭祀膳羞服御赏赉赐序刑罚工作教习训导之事皆综理而受其成所属七司及三院皆考核焉　国初置内务府顺治十三年改置十三衙门十八年仍改为内务府】
　　堂司员【堂郎中一人堂主事一人堂笔帖式三十八人内一人委署主事兼司缺笔帖式四人掌治事凡府属文职升补及章奏文移皆隶焉】
　　广储司【总管六库郎中二人部员兼管六库郎中二人郎中四人员外郎十二人部员兼库员外郎六人主事一人委署主事一人司库十二人无品级司库十二人律帖式二十六人俱掌库事初名御用监顺治十八年分为银库皮库缎库衣库康熙十六年改定为广储司四库二十八年分设磁库茶库为六库】
　　宁寿宫管理事务【郎中二人员外郎二人主事一人委署主事一人笔帖式四人学习笔帖式四人内管领二人掌稽查　　宁寿宫陈设及造具档册之事乾隆四十年派内务府大臣二人专管并设立郎中等官专司其事
　　织造监督江宁府苏州府杭州府各一人司库各一人笔帖式各二人库使各二人掌供奉　　上用缎疋岁终造册呈内务府以副册送广储司察核】
　　会计司【郎中二人员外郎六人主事一人委署主事一人笔帖式二十六人催长五人掌核理内府帑页出纳之数及庄园地亩户口徭役定其籍而受其要焉初名内官监顺治十七年改为宣征院康熙十六年改为会计司】
　　内管领【掌阙防一人协理关防事务二人内管领三十人副内管领三十人笔帖式八人掌　内廷酒扫糊肴官三仓出纳酒菜器皿皆司之】
　　管理三旗纳银庄【郎中一人员外郎六人委署主事一人笔帖式十有二人掌三旗各庄之粮税征收治其赏罚与其抚恤之事】
　　掌仪司【郎中二人员外郎八人主事一人委署主事一人笔帖式二十一人司俎官五人赞礼郎十有七人掌内府祭记筵宴礼仪乐舞之事初名礼仪监顺治十七年改为礼仪院康熙十六年定为掌仪司】
　　御茶膳房总管大臣【无定员尚膳正尚茶正头等侍卫各一人二等侍卫各二人尚膳副尚茶副三等侍卫各二人尚膳三等侍卫四人蓝翎侍卫七人尚茶三等侍卫三人蓝翎侍衔四人主事一人委署主事一人笔帖式十有二人掌敬设　　上用茶品供奉　　御馔及供应　　赐茶筵宴之事】
　　中正殿管理事务【员外郎二人笔帖式四人】
　　雍和宫管理事务【郎中一人员外郎一人笔帖式三　人掌造辨佛像供应念经事务】
　　咸安宫官学【管理事务大臣一人协理事务大臣一人总裁满洲二人汉人四人以翰林院官充管理事务郎中二人员外郎二人笔帖式一人满教习十三人汉教习九人官学生一百十八人蒙古学总裁二人管理事务司官二人教习二人官学生二十四人】
　　景山官学【兼管事务司官五人满教习九人汉教习十二人官学生三百八十八人掌训迪内府三旗之俊秀教之书射以作兴人材】
　　御药房【兼管司官二人内管领一人主事一人委署主事一人副内管领二人库当二人署库掌二人笔帖式十二人掌详慎供用药料和合丸散之事】
　　都虞司【郎中二人员外郎五人主事一人委署主事一人笔帖式二十六人催长八人掌府属武职升补及三旗禁旅训练遣调供应畋渔之禁令初名尚膳监康熙十六年改为都虞司】
　　内务府武职【镶黄正黄正白三旗护军营护军统领各一人护军参领各五人副护军参领各五人孔雀翎委署参领各三人前锋委署参领各二人鸟鎗护军校各二十人旧营护军校各十三人前锻护军校各二人前锋戴蓝翎委署护军校各二人旧营戴蓝翎委署护军校各二人笔帖式各十人　圆明园内务府三旗护军营夸兰大一人护军参领各一人副护军参领各一人委署参领各一人护军校各三人副护军校各一人笔帖式四人俱掌宿卫及训练察班之事热河　行宫总管二人苑副四人掌总理翊卫各处　行宫及陈设稽察之禁令千总十一人副千总二十二人喀喇河屯长山峪两间房巴克什营中关波洛河屯济尔哈朗图阿穆呼朗图张三营等处　行宫千总各一人副千总各一人王家营钓鱼台黄士坎十八理汰等处　行宫副千总各一人溥仁寺普乐寺安远庙普陀宗乘庙殊像寺千总各一人副千总各一人普宁寺须弥福寿庙千总各一人副千总各二人广安寺罗汉堂把总各二人掌典守稽查之事养鹰狗处官理事务三人协办事务兼鹰狗统领二人蓝翎侍卫头领五人六品职衔副头领五人笔帖式五人内养狗处头目二人副头目二人外养狗处头目六人副头目　六人笔帖式三人掌饲养鹰狗以供搜畋之事】
　　慎刑司【郎中二人员外郎四人主事一人委署主事一人笔帖式二十人掌府属审谳之事初名尚方司康熙十六年改慎刑司】
　　营造司【郎中二人员外郎八人主事一人委署主事一人笔帖式二十六人掌缮修工作及薪炭陶冶之事初名惜薪司康熙十六年改营造司】
　　官房租库【值年总管内务府大臣一人郎中一人员外郎三人笔帖式七人库掌一人掌内外城官房之租课按月征收以供营造司之用】
　　御书处【管理事务大臣一人兼管郎中员外郎无定员监造一人署监造一人库掌三人署库掌六人笔帖式二人掌敬刊御笔裱搨之事】
　　武英殿修书处【管理事务王大臣一人监造二人库掌四人署库掌六人笔帖式四人掌缮刻装潢各馆书籍及　宫殿陈设书籍之事乾隆四十三年定设有总裁二人提谓二人纂修十二人】
　　养心殿造办处【郎中三人员外郎二主事一人委署主事一人库掌六人司匠十三人笔帖式十五人掌造办供　　御对象监督工作管理储藏之事】
　　庆丰司【郎中一人员外郎八人主事一人委署主事一人笔帖式十五人廐长十人廐副十九人掌蕃息牛羊羣牧供用考成之事】
　　（臣）等谨按内务府之制以七司各掌府事其余分建衙门并铸给关防印信统辖于总管大臣而不与七司相隶属唯是事类相近允宜依次分归兹并遵会典成例以类序次唯内三旗护军营圆明园护军营暨各行宫千总会典序官着于武职篇而奉行则例仍载于都虞司卷中以府属武职诸事均隶都虞司也兹并从类叙于其后焉
　　太监职制【附】
　　太监【总管太监十四人衔二曰宫殿监督领侍曰宫殿监正侍副总管八人衔曰宫殿监副侍首领太监一百八十九人衔二曰执守侍曰侍监副首领四十三人无品级太监无定额顺治年定制不过千余人笔帖式四人惟敬事房有之乾隆七年定宫内等处太监官职以四品为限永不加至三品以上　　颁定则例七条宫殿监处分例十一条又凡例四条各处首领太监处分例十六条永远遵守钱粮俱按现行则例内额数不许增添其职掌惟敬事房办理宫内一切事务礼仪及承行内务府文移再收纳外库钱粮其余专掌随侍安护承应洒扫坐更等事】
　　（臣）等谨按周礼以奄序官者惟内小臣为上士注谓奄上士奄之贤者但言奄则府史之类然则成周之制于内臣未尝不班之以爵第限以上士不使踰越而所供惟钦食门闼之事斯百代之良规矣汉唐以降人主因其职在禁近渐加委任遂干政事履霜坚冰沦胥莫救数或逾万爵至开府逮于前明其弊尤甚钦惟我世祖章皇帝鉴古垂训设立铁牌裁定内官员数列圣相承无不防微杜渐训诫周详凡诸内臣恪恭职守无稍踰越我皇上恪遵成宪亲定规条授爵以四品为限而统以内务府大臣正与周礼之领于天官者若合符节圣人治内之明度越千古兹附着太监职制于内务府之后以昭定制焉
　　武备院
　　卿【二人又　　特简大臣兼管无定员掌总理陈设　　御用武备修造器械及赏赐支放之事初名鞍楼以侍卫三人员外郎等官掌理顺治十一年改为兵仗局十八年改今名雍正三年侍卫三人定为卿职乾隆十四人定为卿二人】
　　堂司员【郎中一人主事二人委署主事二人笛帖武二十八人掌题奏事件总理四库收发文移之事】
　　北鞍库【员外郎二人库掌二人署库掌一人伞房掌盖三人署掌盖三人班领三人署库等一人账房处司幄三人署主事三人鞍版司匠　一人掌供奉　　上用鞍辔伞盖幄之事】
　　南鞍库【员外郎二人库掌二人署库掌一人　　熟皮作司匠一人掌官用鞍辔之事】
　　甲库【员外郎二人库掌二人署库掌一人錣作　司匠三人掌盔甲刀仗旗纛器械之事】
　　毡库【员外郎二人库掌二人署库掌一人司匠一人司弓三人署司弓三人司矢三人署司矢三人骲头作司匠一人靴皮作司匠一人掌弓箭靴鞋毡片之事】
　　上驷院
　　卿【二人又　　特简大臣兼管无定员掌总理　御廐事劮初名御马监顺治十八年改为阿敦衙门康熙十六年改今名初以大臣侍卫等官管理雍正六年定为卿职乾隆十四年定为卿二人】
　　堂司员【堂郎中一人主事一人委署主事一人掌办理拣选补放及稽查马匹钱粮文移档案等事】
　　左司右司【员外郎各一人主事各一人委署主事各一人笔帖式二十二人左司当内外羣廐游牧处马驼数目及定议赏罚之事右司当员役俸廪马驼草豆及稽察奏销之事又司鞍长三人廐长十七人牧长五人副牧长五人牧廐副四十五人蒙古医生头目三人掌谨慎出入时其刍牧以听堂司之政令】
　　奉宸苑
　　卿【二人又　　特简大臣兼管无定员掌总理苑囿事务初　景山　瀛台事务属尚膳监康熙二十三年设立奉宸苑雍正六年设立卿职乾隆十四年定为卿二人】
　　堂司员【郎中一人员外郎四人主事一人委署主事一人苑丞十三人笔帖式十五人郎中主事掌题奏咨行补授职员之事员外郎掌分管各处河道园囿事务苑丞掌看守直宿陈设之事】
　　玉泉山稻田厂【库掌一人笔帖式三人掌办理稻田莳种储藏之事】
　　南苑【郎中一人员外郎二人主事一人委署主事一人掌本苑官职升除及分管九门草甸园墙树木牲兽之事苑丞三人苑副六人笔帖式五人掌看守直宿陈设器皿诸事初属采捕衙门康熙二十三年归并奉宸苑】
　　圆明园【管理事务大臣无定员郎中一人协理事务郎中一人主事一人委署主事一人苑丞六人苑副十七人笔帖式九人库掌二人】
　　长春园　熙春园　绮春园　春熙院【管理事务员外郎一人苑丞三入苑副九人笔帖式四人】
　　畅春园【管理事务郎中一人苑丞四人苑副六人署苑副十六人笔帖式六人】
　　清漪园　静明园　静宜园【管理事务员外郎各一人苑丞九人苑副十人笔帖式四人学习笔帖式二人催长二人分掌园亭事务】
　　织染局【员外郎无定员司库一人笔帖式三人库使六人司匠二人领催二人掌织造工用缎纱染彩绣绘之事】
　　皇朝通志卷六十六
　　●皇朝通志卷六十七 
　　职官略四 
　　○职官略四 
　　官制四 
　　△官制四 
　　太常寺 
　　太仆寺 
　　光禄寺 
　　顺天府 
　　鸿胪寺 
　　国子监 
　　钦天监 
　　太医院 
　　圣贤后裔世职 
　　 太常寺 
　　卿【满洲汉人各一人或　　钦派大臣兼管掌祭祀礼乐之事初隶礼部后归本寺掌行】
　　少卿【满洲汉人各一人职任与聊同】
　　寺丞【满洲一人汉人二人】
　　典簿【满洲汉各　人】
　　博士【满洲汉军汉人各一人司库满洲一人】
　　协律郎【汉人五人】
　　读祝官【满洲八人】
　　赞礼郎【满洲二十四人汉人十四人】
　　司乐【汉人二十三人归礼部统辖】
　　笔帖式【满洲九人汉军一人】
　　坛庙官【　　　天坛　　　地坛尉满洲各八人祠祭署奉祀汉人各一人祀丞汉人各一人　　　太庙尉满洲十人　　社稷坛尉满洲五人　　　堂子尉满洲八人　　日坛　　月坛祠祭署奉祀各一人　　先农坛祠祭署奉祀祀丞各一人　　帝王庙祠祭署无专员以赞礼郎司乐内一人委理】
　　神乐署【署正一人左右署丞各一人归礼部统辖】
　　（臣）等谨按我国家惇崇祀典乐备礼明列圣相承无不敬天尊祖肃奉明禋凡遇郊庙大典躬行祼献固非三代以后其文从事者所克比拟于万一至乐官祀丞之属初沿明制率用道流乾隆七年特奉诏禁止凡充太常乐员者毋得仍习道教祀事祗承于是益加严洁矣
　　陵寝各官【　　　永陵掌关防官一人副关防官兼内管领一人副关防官兼尚茶正尚膳正二人笔帖式四人　　　永陵总管一人翼领二人防御十有六人　　　福陵掌关防官一人副关防官二人尚茶正尚膳正各一人内管领一人笔帖式四人　　　福陵总管一人翼领二人防御十有六人世袭骑都尉一人云骑尉品级官七人六品官一人七品官五人八品官四人　　　昭陵掌关防官一人副关防官二人尚茶正尚膳正各一人内管领一人笔帖式四人　　　昭陵总管一人翼领二人世袭一等侍卫兼二等轻车都尉一人防御十六人世袭云骑尉四人云骑尉品级官二人世袭六品官七人以上俱满洲员额掌守卫　　　三陵凡班直之令飨献之礼洒扫之节咸以时分司事其事焉　　　永陵总管等员康熙九年置掌关防等员康熙十一年置　　　福陵　　昭陵掌关防总管等员俱顺治十三年置又　　　永陵有副总领司香尚膳及　国戚章京等员　　　福陵有副茶领副膳领尚茶尚膳司香管于丁佐领等员又　国戚章京六十五员　　　昭陵有副总领尚茶尚膳司香管于丁佐领等员又　　恩赐国戚防御品级三员　国戚章京二十员俱顺治初年以来先后增置　　　东陵　　　泰陵管理承办事务衙门宗室贝勒贝子公均无常员　　　东陵　　　泰陵内务府总管各一人掌帅其属而严卫护时荐享以祇奉　　　陵寝初康熙二年始除内大臣侍卫等守护　　　孝陵康熙六十一年十二月建　　　景陵　　　特命以王公守护别置大学士尚书侍郎领侍卫内大臣内务府总管副都统散秩大臣　干清门侍卫　御前侍卫侍卫等员皆有阙不除乾隆二年定守护　　　泰陵人员贝勒二人公一人大臣官员十人侍卫十人皆奉　　旨除往寻设　　　东陵　　　泰陵承办事务衙门各铸给印章以守　　　陵之贝勒贝子公及内务府总管等同领其政令焉守　　　陵寝总兵官马兰镇泰宁镇各一人掌督帅官兵巡防游徼以翼卫　　　陵寝其内务府总管奉　　命兼摄者皆由　　特简不为例　　　昭西陵奉祀礼部郎中一人员外郎二人读祝官二人赞礼郎四人笔帖式二人　　　孝陵奉祀礼部掌关防郎中一人兼管　　　孝东陵事务员外郎二人读祀官二人赞礼郎四人笔帖式二人　　　孝东陵奉祀礼部员外郎二人读祀官二人赞礼郎四人笔帖式二人　　　景陵奉祀礼部郎中一人员外郎二人读祝官二人赞礼郎四人笔帖式二人　　　景陵皇贵妃园寝读祝官二人赞礼郎三人　　　景陵妃园寝读祝官二人赞礼郎三人　　　泰陵奉祀礼部郎中一人兼管　　　泰东陵事务员外郎二人读祝官二人赞礼郎四人笔帖式四人　　　泰东陵奉祀礼部员外郎二人读祀官二人赞礼郎四人笔帖式四人　　　泰陵纪园寝主事一人读祝官二人赞礼郎三人　　孝贤皇后陵寝泰祀礼部郎中一人员外郎二人读祝官二人赞礼郎四人笔帖式二人　纯惠皇贵纪园寝读祝官二人赞礼郎三人　端慧皇太子园寝读祝官二人赞礼郎三人　　　东陵承办事务衙门主事一人笔帖式二人　　　西陵承办事务衙门主事一人委署主事一人笔帖式四人以上　　　东陵宗室郎中一员外郎一主事一　　　泰陵宗室员外郎一主事一余俱满洲员额郎中员外郎主事掌判署文案监视礼仪岁供其品物以序祀事读祝官掌读祝辞奉制帛赞礼郎掌赞唱导引以诏行礼之节笔帖式掌缮录文移员额自康熙二年以来先后置乾隆二人定以　　　孝陵祀奉礼部郎中为掌关防郎中凡客　　　陵事务皆令会同办理有关则抡选引　　见请　　旨简补四十六年改置宗室郎中员外郎主事共五人　　　东陵工部郎中一人员外郎四人笔帖式四人　　　泰陵工部郎中一人员外郎二人笔帖式四人　　　泰东陵工部员外郎一人　　　泰陵妃园寝工部主事一人掌岁时修葺缮治之事祭祝则供其榰币官府所须咸给其器具焉员额自康熙二年以来先后置　　　昭西陵内务府郎中一人员外郎一人主事一人尚茶正尚膳正各一人内管领一人笔帖式二人　　　孝陵内务府郎中一人员外郎一人主事一人尚茶正尚膳正各一人内管领一人内副管领一人笔帖式二人　　　孝东陵内务府郎中一人员外郎一人主事一人尚茶正尚膳正各一人内管领一人笔帖式二人　　　景陵内务府员外郎一人主事一人尚茶正一人尚膳正二人内管领一人内副管领一人笔帖式二人　　　景陵皇贵妃园寝内务府员外郎一人尚茶副尚膳副各一人委署内副管领一人　　　泰陵内务府员外郎一人主事一人尚茶正一人尚膳正二人内管领一人内副管领一人笔帖式二人　　　泰东陵内务府郎中一人员外郎一人主事一人尚茶正尚膳正各一人内管领一人笔帖式二人　　　泰陵妃国寝内务府主事一人内副管领一人　　孝贤皇后陵寝内务府郎中一人员外郎一人主事一人尚茶正尚膳正各一人内管领一人内副管领一人笔帖式二人　纯惠皇贵妃园寝尚茶副尚膳副各一人委署内副管领一人　端慧皇太子园寝内副管领一人尚茶副尚膳副各一人以上俱内务府员额郎中员外郎主事掌泰祭祝奠享之礼扫除开闱之节艺林木薙草莱皆因时经理之尚茶尚膳正副掌熟俎之具苑茹之品酏桨之用咸洁治而敬共之内管领内副管领掌饼饵饴蜜之物以时荐之笔帖式分掌文案员额自康熙二年以来先后置　　　昭西陵防御十有六人骁骑校二人笔帖式二人　　　孝陵总管一人翼领二人俱兼管　　　昭西陵　　　孝东陵事务防御十有六人轻车都尉一人云骑尉二人骁骑校二人笔帖式二人　　　孝东陵防御十有六人骁骑校二人笔帖式二人　　　景陵总管一人翼领二人防御十有六人骁骑校二人笔帖式二人　　　景陵皇贵妃园寝防御四人骁骑校一人　　　景陵妃园寝防御八人骁骑校一人　　　泰陵　　　泰东陵总管一人翼领二人防御四十人骁骑校五人笔帖式二人　　孝贤皇后陵寝总管一人翼领二人防御十有六人骁骑校二人　妃园寝防御八人骁骑校一人　端慧皇太子园寝防御委署翼领一人防御七人委署骁骑校一人以上俱满洲员额总管翼领掌帅八旗官兵巡视守护防御骁骑校掌守卫门户库藏祭祀则共其几筵笔帖式分掌文案员额自康熙二人以来先后置】
　　（臣）等谨按我朝祀事加隆礼明仪备凡坛庙陵寝各官皆以敬供典礼其职掌之分见于礼部工部内务府太常寺者谨汇叙于此以昭崇重
　　 太仆寺 
　　卿【满洲汉人各一人掌两翼牧为场之政令凡随　　跸司幔城网城之事初附于兵部武库司后析建衙署独掌行之又初设有寺丞常盈库汉大使主簿等官后俱裁】
　　少卿【满洲汉人各一人】
　　左司【员外郎满洲蒙古各一人主事满洲蒙古各一人掌驮载驼只以备　　巡幸之用初不分司乾隆六年始置左右二司各分职掌】
　　右司【员外郎满洲蒙古各一人主事满洲蒙古　各一人掌察验牧场马匹盈亏以时印烙】
　　主簿【满洲一人掌章奏文移】
　　笔帖式【满洲八人蒙古八人】
　　两翼牧场官【统辖两翼总管一人以察哈尔副都统兼理两翼总管各一人翼长各一人护军校各四人张家口办理牧场事务主事一人笔帖式一人俱掌张家口外两翼牧场之事凡总管员关于察哈尔佐领世爵及牧场翼长等官内选用翼长以下于护军校等官选用皆由寺引　　见注授张家口主事于本寺主事笔帖式内选派】
　　（臣）等谨按秦汉以后戎马皆养于官以太仆专司其事利害得失之由具详史册我朝考牧精详斯藏志庆即口外草肥土衍之地分置牧厂自太仆寺左右翼暨上都达布逊诺尔达里冈爱乌梁海大凌河以及蒙古部落孳牧蕃息云锦成羣远轶前古而哈萨克拔达克山等部竞以所产上贡天闲牧丰盈标营充实按地分饲条格精详牧政之善古今莫及也
　　 光禄寺 
　　卿【满洲汉人各一人或　　钦派大臣兼管掌祭飨宴劳酒醴饍馐之事初隶礼部后以精膳司所掌析归本寺
　　少卿【满洲汉人名一人】
　　大官署【署正满洲汉人各一人署丞满洲二人掌内修茹苑之属辨其物而共之】
　　珍馐署【署正满洲汉人各一人署丞满洲二人掌及时献其禽鱻以供祭祀燕飨】
　　良酝署【署正满洲汉人各一人署丞满洲二人掌共祭祀燕飨之酒醴】
　　良醢署【署正满洲汉人各一人署丞满洲二人掌共百事之盐及果实醢酱之属】
　　典簿【满洲汉人各一人掌章疏文移】
　　司库【满洲二人掌库帑出纳】
　　笔帖式【十八人】
　　 顺天府 
　　府尹【汉人一人掌京畿之治理雍正元年以来又以部院大臣兼管府事皆由　　特简其首领有经历照磨司狱崇文门副使汉人各一人】
　　府丞【汉人一人掌学校之政今】
　　治中【汉人一人掌供文武乡会试之饔饩】
　　通判【汉人一人掌京城各市牙侩之籍而榷其常税初设推官一人康熙六年裁】
　　（臣）等谨按顺天府初止辖大兴宛平二县康熙十五年始以昌平良乡等州县并隶顺天府今所属自大兴宛平以外凡州县二十有五设东西南北四路同知以分领之皆兼统于直隶总督复特简大臣兼管府事以重其任兹专叙京尹衙门于此至顺天府所属州县各职俱分载直省各门故不另赘奉天府仿此
　　 鸿胪寺 
　　卿【满洲汉人各一人掌朝会宾客吉凶行礼传赞之事诸藩入贡与夫百官之谢　　恩者并鸿胪引奏初隶礼部后归本寺以礼部满尚书总统之】
　　少卿【满洲汉人各一人职掌与卿同】
　　鸣赞【满洲十六人汉人二人掌傧导及行礼唱赞之事】
　　序班【汉人四人掌序百官之班位】
　　主簿【满洲汉人各一人掌文移章牍】
　　笔帖式【满洲四人】
　　（臣）等谨按初设汉左右寺丞康熙五十二年裁
　　 国子监 
　　祭酒【满洲汉人各一人又　　钦派大臣兼管掌成均之法以时程课诸生每岁仲春仲秋上丁祀　先师则总其礼仪初兼太常寺少卿衔后停初隶礼部后归本监】
　　司业【满洲蒙古汉人各一人赋掌与祭酒同】
　　监丞【满洲汉人各一人职掌学规以督教课均廪糈】
　　博士【满洲汉人各一人掌阐明经说以助督课】
　　助教【六堂汉人各一人分教直省俊选之士八旗官学助教满洲十六人蒙古八人分教八旗子弟八旗官学汉教习由本监奏请考补三年期满候用算法馆助教汉人一人分教算学生俄罗斯学助教满洲汉人各一人分教俄罗斯子弟俱由额设内抡选二人兼司之】
　　学正学录【学正汉人四人学录汉人二人分隶六堂以掌教课】
　　典簿【满洲汉人各一人掌簿书文移】
　　典籍【汉人一人掌经史以资诸生诵习】
　　笔帖式【满洲四人蒙古汉军各二人】
　　（臣）等谨按成均之法为教化所由兴我国家崇儒重道学校风行皇上亲诣太学谟诰屡申乾隆四十八年复特命刱建圜水辟雍斟今酌古度地鸠工事既蒇于五十年仲春上丁释奠礼成躬临讲学盖自元明五百年以来久未建置而大圣人久道化成聿昭茂典御制碑记发明复古之意槐市诸臣恭逢盛仪益掌推广教思兴起多士也
　　 钦天监 
　　监正【满洲西洋各一人并　　特简大臣兼理掌察天文定气朔占候步推之事每岁孟冬朔日呈奏明岁时宪书移礼部颁行于天下初西洋监正名曰监修雍正三人更正所属主簿二人初有汉监正后省】
　　监副【满洲汉人各一人左右监副西洋各一人】
　　时宪科【五官正满洲蒙古各二人掌译布文字秋官正汉军一人春夏中秋冬官正汉人五人各掌推验之事五官司书汉人一人掌刊布时宪书博士满洲三人汉军二人汉人十有六人岁以汉博士二掌直谯楼初设回回科后裁归汉军秋官正掌之】
　　天文科【五官灵台郎满洲三人汉军一人汉人四人五官监候汉人一人博士满洲三人汉人二人掌呧天象之垂书云物以协岁事】
　　漏刻科【五官挈壶正满洲汉人各二人五官司晨汉军一人博士汉人六人掌调壶漏测中星审纬度相阴阳以诹时日而卜营建焉】
　　主簿【满洲汉人各一人掌章奏文籍】
　　笔帖式【满洲十一人蒙古四人汉军二人】
　　天文生【食俸者四十八人食粮者五十六人分隶三科各掌司推算观候之事】
　　阴阳生【汉人十人隶漏刻科】
　　 太医院 
　　院使院判【院使汉人一人左右院判汉人各一人掌医之政令率其属以供医事】
　　御医以下等官【御医十有五人吏目三十人医士四十人医员三十人俱汉人员额掌九科之法以治疾分班侍直给事宫中者曰宫直给事外廷者曰六直　　御医以下初制增减不一后定设如今额】
　　 圣贤后裔世职 
　　衍圣公【掌奉　至圣孔子阙里庙祀顺治元年题淮封爵一如前朝阶正一品班列尚书上二年改　　　赐三台银印十三年依例授光禄大夫十六年依例给清汉文三台银印乾隆十四年改给清汉篆文一品三台银印
　　翰林院五经博士二十六人孔氏北宗一人南宗一人元圣周公复圣颜又宗圣曾子亚圣孟子先贤仲子闵子冉子伯牛冉子仲弓端木子言子卜子颛孙子有周子明道程子伊川程子张子邵子后裔各一人朱子后裔二人先儒韩子后裔一人关氏后裔三人各掌奉祀之事】
　　圣裔太常寺博士【一人掌奉圣泽书院祀】
　　圣裔国子监学录【二人一奉尼山书院祀一奉洙泗书院祀】
　　圣裔国子监学正【一人掌奉仪封圣庙祀】
　　圣裔世袭六品官【一人掌分献崇圣祠　国初仍前代曲阜用孔氏世职知县乾隆六年改为世袭六品官曲阜县缺不必拘用孔氏】
　　四氏学【教授一人学录一人掌训课孔颜曾孟四氏生徒】
　　圣庙执事官【四十人掌凡祭祀分献及爵帛香祝之执事】
　　司乐等官【司乐一人掌乐章乐器奎文阁典籍一人掌书籍及礼生屯田管勾一人掌祝田钱谷之出八林庙守卫司百户一人掌陵庙之户籍知印一人掌书一人书写一人掌公府文书印信奏差一人掌斋衍圣公章奏随朝件官六人掌随衍圣公朝觐办事】
　　（臣）等谨按圣裔世爵始自西汉若余官则后汉始置百石卒史然至晋时巳废后魏孝文尝官孔氏颜氏而亦未闻世袭也至唐末始以文宣公兼曲阜令宋时又置庙学教授自是历代相承递有增设更元及明置官渐备然四时将享主鬯者虽膺上公之封而骏奔者不皆服官之侣至国朝设六等执事官然后牵牲赞采章绂辉煌真足以补前朝之阙典矣
　　皇朝通志卷六十七
　　●皇朝通志卷六十八 
　　职官略五 
　　○职官略五 
　　官制五 
　　△官制五 
　　领侍卫府 
　　銮仪卫 
　　八旗官制 
　　 领侍卫府 
　　三旗领侍卫内大臣【六人】
　　掌统领侍卫亲军内大臣【六人】
　　散秩大臣【无定员俱掌先后　　宸御左右翊卫　国初以八旗将士平定海内镶黄正黄正白三旗皆　　　天子自将爰抡其子弟命曰侍卫用备随侍宿直而宗室之秀外藩之侍子亦得预选统以勋戚大臣以重环卫之职焉】
　　侍卫【　　御前侍卫　干清门侍卫俱无定员一等侍卫三旗六十人宗室九人二等侍卫三旗一百五十人宗室十八人三等侍卫三旗二百七十人宗室六十三人蓝翎侍卫三旗九十人汉人侍卫无定员掌宿卫扈从更番轮直凡六班班分两翼　　行幸驻跸宿卫如　宫禁之制扈从则前导随行其分司职守者有■〈米古〉杆处侍卫三十四人上驷院侍卫二十四人养鹰狗处侍卫九人善扑处武备院銮仪卫及谙达侍卫无定员皆统于三旗员额顺治初以汉荫生简选侍卫寻罢康熙二十九年以武进士之娴骑射者擢置侍卫附于三旗三十七年设宗室侍卫雍正三年于蓝翎侍卫中选其材技为四等侍卫后扔为蓝翎侍卫五年定制武进士一甲一名授一等侍卫二名三名授二等侍卫二甲得选三等侍卫三甲选蓝翎侍卫七年以宗室侍卫并入三旗旧设三旗印务班领十二人班领十二人乾隆三十六年改印务班领为一等侍卫班领为二等侍卫凡侍卫十人则设之长三旗侍卫什长六十人宗室侍卫什长九人】
　　亲军校【旗黄旗二十五人正黄旗二十六人正白旗二十五人又有五旗附入三旗之亲军校镶黄十人正黄十有一人正白九人掌率其属随侍卫以执事】
　　主事【一人署主事二人笔帖式三旗各四人贴写笔帖式三旗各九人掌章奏文移】
　　（臣）等谨按自古周庐千列设戟百重环卫之官其职弥重周礼宫正宫伯实后世郎卫所由始其时皆以勋亲入侍休戚一心法制尽善汉代三署郎多选经明行修者充之犹为不失遗意厥后或权移宦竖或委寄非人代多流弊我朝侍卫之职训习有道稽核有方出则当折冲之任入则备翊卫之班所以上应勺陈环拱宸极者其规模实为闳远矣
　　 銮仪卫 
　　掌卫事大臣【一人王公大臣管理掌供奉　　乘舆秩序卤簿辨其名数与其班列凡祭祀朝会　　时巡大阅则帅所司而散供之】
　　銮仪使【三人内二人以满洲蒙古兼授一人以汉人汉军兼授职任与掌卫事同顺治元年置锦衣卫指挥使等官二年改为銮仪卫四年罢指挥使置銮仪使及副使等官五年罢銮仪副使定銮仪使满洲汉人员额各二康熙三十年省汉人一人所隶有军尉旗尉民尉奉辇旗尉百六十八人民尉六十人各执事旗尉二百四十六人民尉一千八百五十六人皆分隶各所三旗蒙古布勒器三十人汉军更夫四十人】
　　左所【掌所印冠军仗满洲一人掌銮舆司驯马司司卬云麾使满洲二人闲散云麾使满洲一人云麾使汉军二人治仪正满洲四人汉军五人整仪尉满洲二人汉军八人掌舆乘辇辂之事】
　　右所【掌所印冠军使满洲一人掌擎葢司弓矢司司印云麾使满洲二人闲散云麾使满洲一人云麾使汉军一人治仪正满洲三人汉军二人整仪尉满洲二人掌伞葢仪刀弓矢枪戟之事】
　　中所【掌所印冠军使满洲一人掌旌节司旛幢司司印云麾使满洲二人闲散云麾使满洲一人云麾使汉军一人治仪正满洲三人汉军二人整仪尉满洲二人汉军一人掌麾氅旛幢纛帜节鈱仗马之事】
　　前所【掌所印冠军使满洲一人掌班剑司戈戟司司印云麾仗满洲二人闲散云麾使满洲一人云麾使汉军一人治仪正满洲三人汉军三人整仪尉满洲二人掌旗帜立瓜卧瓜吾仗之事】
　　后所【掌所印冠军使满洲一人掌班剑司戈戟司司印云麾仗满洲二人间散云麾仗满洲一人云麾使汉军一人治仪正满洲三人汉军三人整仪尉满洲二人掌旗帜立瓜卧瓜吾仗之事】
　　驯象所【掌所印冠军使满洲一人掌东司西司印云麾使满洲二人闲散云麾使满洲一人云麾使汉军一人治仪正满洲二人汉军二人整仪尉满洲二人掌仪象骑驾卤簿铙歌前部大乐】
　　旗手卫【掌卫印冠军使满洲一人掌卫事冠军使汉军一人掌左司右司印云麾使满洲二人治仪正满洲二人汉军二人整仪尉满洲三人掌金钲鼓角铙歌大乐及　午门司钟　神武门钟鼓楼直更之事乾隆七年以鼓手旗尉八十人并头尉八人隶乐部改名署史学习音律又民尉六十人亦改用旗人并隶乐部焉】
　　陪祀冠军仗等官【冠军仗汉军二人驾仪官理云麾使汉军一人治仪正汉军三人驾库管理整仪尉汉军二人各以其事隶属于卫无专领职掌】
　　主事经历笔帖式【主事满洲一人经历汉人一人掌章奏文移笔帖式满洲七人满军三人】
　　鸣赞【四人掌赞鸣鞭】
　　 八旗官制 
　　八旗都统副都统【满洲蒙古汉军旗各一人分掌满洲蒙古汉军二十四旗之政令以宣布教养整诘戎兵厘治田土稽核户口凡八旗次序以镶黄正黄正白为上三旗正红镶白镶红正蓝镶蓝为下五旗我　朝自龙兴东土诸部以次削平归附日众太祖高皇帝辛丑年始编三百人为一牛彔每牛彔设额真一先是我国出傧校猎不论人数多寡各随旗党屯寨而行每入各取一矢十人设长一领之其长称为牛彔额真至是遂以名官寻复定户籍分为四旗曰黄曰白曰红曰蓝以纯色为辨乙卯年以初设四旗为正增设镶黄镶白镶红镶蓝四旗黄白蓝均镶以红红镶以白合为八旗每三百人设一牛彔额真五牛彔设一甲喇额真五甲喇设一固山额真每固山额真设梅勒额真二人以佐之天聪八年改梅勒额真以下为章京惟固山额真如故其随固山额真行营马兵定为阿礼哈超哈此为骁骑营之始九年分设蒙古八旗旗色官制与满洲八旗同崇德二年始立汉军二旗四年以汉军二旗分为四旗七年定设汉军八旗旗色官制与满洲蒙古皆同顺治十七年定制固山额真汉字称为都统梅勒章京汉字称为副都统】
　　骁骑参领【满洲旗各五人蒙古旗各二人汉军旗各五人副骁骑参领各如参领之数掌受都统副都统之政侈以颁于佐领而行之天聪八年制管甲喇者即为甲喇章京顺治八年定甲喇章京汉字称为参领满字如旧康熙三十四年每甲喇增置委署参领各一人于世爵佐领等员内选用雍正元年改为副参领】
　　佐领【满洲六百四十人蒙古二百有四人汉军二百六十六人骁骑校每佐领下一人掌稽所治人户田宅兵簎以时颁其职掌初天命元年始编置满洲牛彔八年增编蒙古牛彔天聪四年增编汉军牛彔八年制管牛彔者即为失彔章京顺治十七年定牛彔章京汉字称为佐领分得拨什库汉字称为骁骑校满文如旧佐领所治以三百人为率丁口滋生则递有增设佐领之制有世袭有公中世袭佐领有四等　国初各部落长率其属来归授之佐领以统其众爰及苗裔曰勋旧佐领其率众归诚功在旗常得　　赐户口者曰优异世管佐领其仅同弟兄族里来归因授之以职奕叶相承者曰世管佐领其户少丁稀合编佐领两姓三姓迭为是官者曰互管佐领皆以应袭者引　　见除授公中佐领则因八旗户口蕃衍于康熙十三年以各佐领拨出余丁增编佐领使旗员统之有缺则以不兼部务之大臣世爵及五品以上文武官内简选除授焉】
　　印务官【印务参领满洲旗各二人蒙古旗各一人汉军旗各二人印务章京满洲旗各八人蒙古旗各四人汉军旗各六人印务笔帖式满洲旗各八人蒙古旗各四人汉军旗各六人随印外郎汉军旗各一人蒙古旗各一人掌章疏文移案牍及翻绎行遣之事】
　　（臣）等谨按八旗之制为前古所未有我国家神武开基龙兴之初建旗辨色用饬戎行厥后归附既众即按行军旗色以定户籍先立四旗寻增为八旗迨后户口日繁乃次第编置蒙古汉军八旗合为二十四旗制度详备及定鼎京师分田授宅辨方正位在内则有亲军前锋护军骁骑步军之分在外则有各省驻防之制而采统之以八旗设官分职教养生成盖以旗统人即以旗统兵凡隶乎旗者皆可以为兵非如前代有佥派召募之烦而后收兵之用故居则环卫周防出则折冲御每臂指之使盘石之固洵可超越百代垂治亿年者矣
　　前锋统领 
　　护军统领 
　　向导 
　　步军统领 
　　火器健锐虎鎗各营 
　　前锋统领 
　　前锋护军统领
　　前锋统领【左右翼各一人或以王公大臣兼领掌本翼四旗前锋之政令前锻参领前锋侍卫左右翼各八人委署前锋侍卫左右翼各四人前锋校左右翼各四十八人掌督率前锋警跸宿卫凡　　行幸止频于　　御营一二里外安设卡伦立前锋旗以为门户列帐守卫随印协理事务前锋参领侍卫左右翼各一人随印前锋校左右翼各二人随印笔帖式左右翼各二人掌案牍文移】
　　护军统领 
　　护军统领【每旗各一人掌护军之政令护军参领每旗满洲十人蒙古四人内司钥长署司钥长每旗各一人副护军参领每旗满洲十人蒙古四人委署护军参领每旗各七人护军校满洲蒙古每佐领各一人掌董率护军守卫　宫殿门户及　紫禁城外环列周庐番上宿直　　车驾行幸则宿卫　　御营守司网城堆铺及清道警跸之政令初制以上三旗护军参领等守卫禁门下五旗各守王公府门雍正七年始定八旗护军均司禁卫焉随印协理事劮护军参领副护军参领每旗各一人随印护军校每旗各二人随印笔帖式每旗各二人门笔帖式镶黄正黄正白三旗各十人掌案牍文移】
　　圆明园八旗护军营总统【以王公大臣兼任无定员掌　园明园翊卫之政令营总护军参领每旗各一人副护军参领每旗各二人署副护军参领每旗各四人护军校每旗各八人副护军校每旗各八人掌守卫　御园番直巡警随印协理事务营总护军参领各二人随印护军校四人随印笔帖式八人掌案牍文移】
　　向导 
　　御营向导总统【无定员向导处参领侍卫各四人前锋校护军梭各六人凡遇　　时巡以总统一人先期率官诣　　车驾经行之地周览山川通桥梁夷险隘计程入告　　驾行则佩橐前导】
　　（臣）等谨案历代卫尉监门诸职虽规制具存而积久废弛不加训练每致军多隐占册籍常虚至明代流风愈下诸门管钥甚且付诸寺人之手禁卫之事益不可问矣我朝建旗分职碁布星罗以前锋护军所辖专掌宿卫清跸制度详明规条严密复以时训习操练黜陟惩劝无不感励奋兴精心简练环卫之制洵非前代所能比拟也
　　步军统领 
　　步军统领
　　提督九门巡捕五营步军统领【满洲一人掌京城内外门禁锁钥统内外门禁锁钥统帅八旗步军五营将备以徼巡京师初制皆领于兵部职方司以汉主事一员专司政令康熙十三年始改设提督九门步军统领一员　　特简八旗大臣综理其事三十年以巡捕三营并隶之乾隆四十六年增为五营旧设有协理刑名事务部臣一人乾隆四十三年省如步军统领有以都统副都统任者仍用部臣一人协理】
　　左右翼【步军翼尉每翼各一人八旗步军协尉每旗各三人步军副尉每旗各三人捕盗校每旗满洲三人蒙古汉军各一人步军校每旗满洲二十有一人蒙古汉军各八人委署步军校每旗满洲五人蒙古汉军各二人翼尉协尉副尉掌董率守卫捕盗步军掌缉捕盗贼步军校掌分汛警夜翼尉本名总尉协尉本名副尉副尉本名参尉乾隆十九年改今名所属领催二千二十八人步军一万八千七百二十六人捕盗步军三百二十人又增步军二千二十六人】
　　步军统领衙门司员【员外郎满洲二人主事满洲二人掌句检旗营簿青司务满洲一人笔帖式满洲十有二人掌簿籍文移】
　　城门官【城门领满洲十八人汉军七人城门吏满洲十八人汉军七人门千总汉军三十二人掌内城九门外城七门晨昏启闭之节以严出入稽诈伪城门领初名城门尉城门吏初名城门校乾隆十九年改今名其员额内城每门各二人外城每门各一人门千总初为指挥千户顺治四年改置内外城每门各二人所属门甲三百二十人门军六百四十人又炮手每门各二人】
　　信炮官【总管满洲一人司信炮官汉军旗各一人掌守白塔信炮顺治十年设乾隆八年定归于步军统领管辖又　紫禁城内西筩子河旧置步军校二人步军四十人以备紧急差传乾隆四十八年增置协尉一员步军六十名移驻造办处外围地方焉】
　　巡捕五营【中营副将一人游击一人都司一人守备四人千总十人把总二十人南营参将一人游击一人都司一人守备五人千总十二人把总二十四人北营参将一人游击一人都司一人守备三人千总八人把总十六人左营参将一人游击一人都司一人守备三人千总入人把总十六人右营参将一人游击一人都司一人守备三人千总八人把总十六人掌分汛防守稽察巡逻初设三营乾隆四十六年增左右二营共置官一百七十一人增兵四千九百名合为一万仍拨兵二千依建锐营制以时操演各营置有外委千总把总以司协防差操之事】
　　（臣）等谨案都城为四方会极民物繁故董正之司自古特加慎重我朝置步军统领之职掌管门禁提督京营特简亲信重臣以膺斯任纲维整饬法令谨严近复增广二营添设兵弁星罗碁布规条整肃立法至为详善焉
　　火器健锐虎鎗各营 
　　火器健锐虎鎗各营
　　火器营【总统六人以王公或领侍卫内大臣都统前锋统领护军统领兼任掌教演火器之政令康熙三十年置左右翼长各一人八旗掌关防营熜每旗各一人委署翼长二人在内鸟鎗护军参领每旗各一人副鸟鎗护军参领每旗各二人兼管炮信每旗各一人委署鸟鎗护军参领每旗各四人又五品顶带花翎委署鸟鎗参领十人由鸟鎗护军校内放仍食原饷护军校每旗二十八人笔帖式每旗各二人掌训练火器较试以时初制有鸟鎗骁骑参领鸟鎗骁骑校乾隆三十五年省骁骑参领以骁骑校额并人护军校内即以副护军参领兼管炮信委署护军参领如今制又有鸟鎗蓝翎长每旗二十八人八旗满洲蒙古每佐领下鸟鎗护军六人骁骑校一人】
　　健锐营【总督无定员以公侯大臣兼任掌督率所属以时训练乾隆十四年于八旗前锋护军内简云梯精卒千人从征金川功成凯旋　　命以其众特立为健锐云梯营于香山实胜寺旁建屋以居之左右翼翼长各一人八旗前锋参领每旗各一人副前锋参领每旗各一人委署前锋参领每旗各二人前锋校共五十人副前锋校共四十人笔帖式四人前锋演习水战汉人侍卫十人把总十人掌帅领营卒习云梯马步射鸟鎗驰马跃马舞鞭舞刀之技又于昆明湖教水战驾船驶风咸精于其艺焉又蓝翎长共五十人前锋千人委署前锋千人养育兵百人水手七十二人】
　　三旗虎鎗营【总统一人以公侯领侍卫内大臣简任三旗总领各二人以内大臣都统前锋护军统领副都统侍卫　　简用虎鎗长每旗各七人虎鎗副长每旗各七人笔帖式三人掌以虎鎗扈从凡遇　　车驾搜狩总统等日以十人前导安营后侦虎豹出入备伏弩箭康熙二十三人黑龙江将军进精骑射善杀虎新满洲四十人至京分隶上三旗始置虎鎗营设官以领之】
　　（臣）等谨案我朝法制周密军威远振康熙中特置火器营以练习鎗炮虎鎗营以格殪猛兽政一令专技精艺熟我皇上圣武维扬万方震迭自岁巳巳复以云梯胜兵刱置健锐营于香山岁时亲临简阅号令严明节制有方屹为干城腹心之选仰见睿谟广运条画精详储材豫而收效远实为前古所未有也
　　皇朝通志卷六十八
　　●皇朝通志卷六十九 
　　职官略六 
　　○职官略六 
　　官制六 
　　△官制六 
　　奉天府 
　　 奉天府 
　　府尹【一人又　　特简奉天侍郎一人兼管掌一府之政令兼辖锦州府属初名辽阳府顺治十四年改今名其首领经历一人奉天府县各官向俱满汉兼用乾隆十六年定制专用旗员】
　　府丞【一人掌府属之学校】
　　治中【一人】
　　通判【一人】
　　（臣）等谨案奉天所属锦州各官亦分载直省各门故不复叙
　　直省文职 
　　漕运各官 
　　河道各官 
　　盐政 
　　学政 
　　关税各差 
　　司道 
　　府 
　　直隶州 
　　州县 
　　直省文职 
　　总督【直隶一人江南江西一人福建浙江一人湖北湖南一人四川一人陜西甘肃一人广东广西一人云南贵州一人掌综治军民统辖文武考核官吏修饬封疆直隶初设巡抚后加总督衔后又改为直隶总督仍管巡抚事又有三省总督兼辖山东河南又有宣大总督后俱省两江总督初兼辖河南后改如今制湖广总都初为川湖总督后定为湖广总督四川初设巡抚后裁设总督陜甘总督初兼辖四川改辖山西后定为陜甘总督云贵总督初兼辖广西后定为云贵总督又河南初设河东总督辖河南山东后省凡总督例兼右都御史衔其应否兼兵部尚书衔由吏部请　　旨定夺】
　　巡抚【直隶一人总督兼山东一人山西一人河南一人江苏一人安徽一人江西一人福建一人浙江一人湖北一人湖南一人陜西一人甘肃一人总督兼广东一人广西一人云南一人贵州一人掌宣布　　德意抚安齐民修明政刑兴革利弊直隶初设顺天巡抚正保巡抚宣府巡抚后并定为直隶巡抚以总督兼管江南初设卢凤巡抚后定为安徽巡抚江西初设南赣巡抚湖北初设郧阳巡抚后俱省湖南初设偏沅巡抚后改为湖南巡抚陜西初设延绥巡抚宁夏巡抚后俱省凡巡抚例兼右副都御史衔其应否兼兵部侍郎由吏部请　　旨定夺】
　　（臣）等谨案督抚之设虽沿有明旧制而损益得中措置咸当封疆大吏职任崇而抡择慎我皇上励精图治宵旰勤求无时不以吏治民生为念庆让予夺至正大公无不凛肃朝章交相感励洵为郅隆之极轨矣
　　漕运各官 
　　总督漕运【一人掌都理漕挽以足国储凡收粮起运过淮抵通皆以时稽核催攒而综其政令】
　　巡漕御史【淮安一人齐宁一人天津一人通州一人掌稽察所巡之地以肃漕政以科道　　简充一年而代顺治七年裁巡漕御史以粮道分押雍正七年复分遣御史稽察乾隆二年定制如今额】
　　督粮道【江南二人山东河南江西浙江湖南湖北各一人掌监察兑粮督押运艘而治其政令】
　　（臣）等谨案福建陜西广东云南贵州皆有粮道甘肃有巴里坤粮道皆非总漕所辖故别载司道篇中
　　同知道判【管辖同知山东武定一人江南江宁苏州松江凤阳各一人这江湖州一人通判山东济南兖州东昌泰安曹州各一人河南归德卫辉怀庆各一人江南苏州安庆宁国池州太平庐洲扬州松江镇江徐州淮安各一人浙江杭州嘉兴各一人江西南昌吉安临江各一人湖北武昌汉阳黄州安陆德安荆州各一人湖南长沙衡州岳州各一人押运同知通判山东一人河南一人江南七人浙江三人江西二人湖北一人湖南一人齐名有管粮押运之别而所司事则一也】
　　漕运武职【漕标副将一人游击一人都司二人守备二人管理塘务一人千总四人把总十人掌催护粮艘领运守备五人卫守备九人守御所千总十三人千总一百八十六人随营效力武举每帮一人掌领运漕粮】
　　（臣）等谨案明初行支运之法军民并任其事其后变为兑运又变为长运虽免于输将失业而军民交兑不免需索之弊我朝改为官收官兑酌定赠贴官为支给军民两便实为良法列圣轸念民食湛恩时霈皇上恩及运丁曲加体恤运军挂欠有宽免之条黎庶丰盈有仓相之积洵前古所莫能及也
　　河道各官 
　　河道总督【江南一人山东河南一人直隶以总督兼管南河总督掌黄淮会流入海洪泽湖汕黄济运南北运河泄水行漕及瓜州江工支河湖港疏浚堤防之事东河总督掌黄河南下汶水分流运河叙泄及支河湖港疏浚堤防之事顺治初止设总河一人雍正二年河南设副总河一人七年分设如今额初俱兼兵部尚书右都御史衔乾隆四十八年改给兵部侍郎右副都御史衔】
　　各道【江南合库道一人江苏淮阳道一人直隶永定道一人专司河务直隶清河道霸昌道通永道天津道大明道各一人江南淮徐海道一人河南开归陈许道河北道各一人以巡道兼司河务并见下文】
　　管河各员【同知二十七人通判二十五人州同十人州判二十人县丞七十三人主簿六十九人巡检二十五人吏目二人典史四人兼管河务知县十八人各掌沿河堤堰坝闸岁修抢修及挑浚淤浅导引泉流井江防海防各工程同知以下为专司知县为兼职】
　　闸官【四十三人掌司闸之启闭以时蓄泄】
　　河道武职【江南河标副将二人游击一人都司三人守备二人管理塘务一人千总八人把总十有六人河东河标副将一人游击二人都司一人守备二人管理塘务一人千总六人把总十有二人掌催护工程巡查差操之事江南河营参将一人游击二人守备二十人千总十有七人把总三十人苇荡营参将一人守备二人千总二人把总二人山东黄河运河营守备一人千总五人把总二人东昌德州二卫官河守备各一人德州运河南北两岸管河千总各一人河南豫河怀河二营守备各一人协办守备各一人千总四人把总二人直隶永定河河营守备一人千总九人把总十有五人皆掌河工调遣及守汛防险之事】
　　（臣）等谨案我圣祖仁皇帝轸念河防亲临相度如以清敌黄之法浚张福口引河筑归仁堤疏人字亡稻诸河改中河运道而移仲庄闸于杨家庄凡所指画悉为治河典则世宗宪皇帝命发帑金数百万增筑高家堰利赖贻诸奕世我皇上法祖勤民于河工重务尤为厪念六举南巡之典阅视河堤睿裁指授如坚闭高邸三坝高堰五坝定清口水志以时拆筑开陶庄引河导黄使北加甃高堰砖工接筑徐州石堤诸大兴作无不条画周详是以弊革利兴安澜永庆自古平成之绩固未有盛于今日者也
　　盐政 
　　盐政长芦【两淮各一人由　　特旨简用福建甘肃四川两广以总督兼理两浙云贵均以巡抚管理河东以山西巡抚管理掌弊羣吏纠其征收督催之不如法者以时审其价而酌剂之　国初承明制各省置巡盐御史后定为盐政其首领经历长芦山东河南两淮两浙两广各一人知事长芦河东两淮两广各一人巡检两淮二人
　　都专盐运使司运使长芦山东河东两淮两广各一人盐道两浙福建陕西四川云南各一人其余各直省营销地方盐法多由驻札省城守巡道兼理掌督察场民之生计与商之行息而平其盐价初定两浙福建运使各一人后改为道员分司运同长芦山东河东两广各一人运副两淮一人运判长芦二人山东两浙各一人两淮三人掌佐运使盐道之事】
　　监掣同知【两淮二人掌掣盐之政令】
　　提举司提举【云南三人分辖盐井之政】
　　大使【盐课司大使长芦山东各十人河东三人两淮二十三人两浙三十二人福建十五人陕西一人广东十三人四川七人云南九人掌盐场及池井之务盐引批验所太使长芦山东两淮各二人两浙四人两广一人掌批验盐引之出入库大使长芦山东河东两淮两浙福建两广四川云南各一人掌盐课之出纳】
　　（臣）等谨案我朝正定盐法特简部院及内务府官员兼充或定制以督抚兼理以重其任因地制宜纲维整肃复以时会计其奏课酌剂其价值之轻重与夫盐法之更革者奏闻裁定所以制海场池井之宜以资生计于编氓者规制靡不详备焉
　　学政 
　　提督学【顺天山东山西河南江苏安徽江西福建浙江湖北湖南四川广东广西云南贵州各一人陕西甘肃一人以侍郎京堂翰詹科道部属等官充奉天府一人以府丞充福建台湾府一人以台湾道充掌学校之事三人而代　国初各省设督学道康熙二十三年改以京员简用雍正四年定制各省学道皆改为学院其以部属简任者君翰林院编修检讨衔】
　　儒学【各府厅等儒学教授奉天二人直十人山东十人山西十人河南九人江苏八人安徽八人江西十有三人福建十人浙江十有一人湖北九人湖南九人陕甘十有六人四川十有二人广东十人广西十有一人云南十有五人贵州十有三人各州儒学学正泰天四人直隶二十有二人山东十有一人山西十有六人河南十人江苏六人安徽九人江西二人福建三人浙江一人湖北七人湖南七人陕甘二十三人四川十有八人广东十人广西十有二人云南三十人贵州十有四人各厅县儒学教谕奉天一人直隶一百十有五人山东九十有一人山西六十有一人河南九十有八人江苏四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陕甘六十有四人四川八十有六人广东七十有三人广西四十有二人云南三十有二人贵州三十有三人各府厅州县儒学训导奉天四人直隶一百四十人山东一百十人山西九十有五人河南一百五人江苏五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陕西一百三十有四人四川一百二十人广东九十有四人广西六十有三人云南七十有三人贵州六十人掌训迪之事】
　　（臣）等谨案我朝右文重道郅治光昌各省学政俱以京员简任我皇上复加意整饬凡学政受事必训谕谆至期以端士习而正文体寿考作入洵超越前古云
　　关税各差 
　　关税监督【京师崇文门正监督一人以大臣　　简充副监督一人由内务府奏充左翼右翼各一人以大臣　　简充直隶天津关一人以盐政兼管通州二人以坐粮厅兼管山海关一人以四五品京堂及部院内务府司员差充张家口杀虎口各一人以部院司员差充潘桃口一人以多伦诺尔同知管理龙泉紫荆奇峯五虎固关白石倒马茨沟插箭岭马水口各一人以提督兼管委参将以下监收三座塔八沟乌兰哈达各一人以理藩院司员充奉天失马税一人以部院司员差充中江一人以　盛京将军衙门章京及五部司员差充山西武元城一人以巡抚兼管委交城县知县监收归化城一人以巡抚兼管委道员监收山东临清关一人以巡抚兼管委临清州知州监收江南海关一人以江苏巡抚管理委松太道监收浒墅关一人以织造兼管淮安宿迁关一人以内务府司员充扬关一人以巡抚管理委巡道监收龙江西新关一人以织造兼管凤阳关一人以道员管理芜湖关一人以安徽巡抚管理委巡道监收江西九江关一人以道员管理赣关一人以巡抚管理委巡道监收福建海关一人以将军兼管关安关一人以巡抚兼管委福州府同知监收浙江海关一人以巡抚兼管委道员监收南北新关一人以织造兼管湖北武昌厥一人荆关一人以巡抚兼管委员监收湖南辰关一人以巡抚兼管委辰州付监数四川夔关一人以总督兼管委夔州府监收打箭镱一人以同知兼管广东海关一人以内务府司员简充太平关一人以巡抚兼管委道员监收广西梧厂浔厂各一人以巡抚管委梧州泀州各知府监收掌颁其禁令以安行旅通财贿爰系之税以便诇几以佐　国家经费凡榷百货者为户部分司榷竹木及船钞者为工部分司】
　　（臣）等谨案我朝厘正关榷宽政频施前代无名之繁赋芟除殆尽而浚以重臣莅以封疆大吏关津则有亲填循环稽考之簿海舶则有贸易外洋之照内口内河之经历辽远者皆给之昭以辨奸良所以体恤商贾杜绝奸欺者规制至为详悉盖利用通财尽革往代无艺之征而垂亿万年永久之制也
　　司道 
　　承宣布政使司布政使【直隶山东山西河南江宁苏州安徽江西福建浙江湖北湖南陕西甘肃四川广东广西云南贵州各一人掌一省之政司钱谷之出纳初置左右布政使各一人康熙六年去左右衔每省止设一人初以直隶近在畿甸不设藩司以口北守道兼山西布政使衔康熙八年增设直隶守道一人总司钱谷雍正二年改为布政使乾隆二十五年分江宁苏州各一人其首领经历掌出纳文书理问掌勘核刑名都事掌受发文移照磨掌照刷卷宗库大使掌司库藏之出入仓大使掌检稽仓庾】
　　提刑按察使司按察使【直隶山东山西河南江苏安徽江西福建浙江湖北湖南陕西甘肃四川广东广西云南贵州各一人掌全省刑名按劾之事兼理驿传初直隶不设臬司以大名巡道兼河南按察使衔通永天津道俱兼山东按察使衔霸昌井陉道俱兼山西按察使衔康熙八年增设直隶巡道一人总理刑名三十八年省井陉道雍正二年改直隶巡道为按察使其首领经历掌出纳文书知事掌勘察刑名照磨掌照刷卷宗司狱掌管理系囚】
　　各道【直隶口北道霸昌道通永道天津道清河道大名道熟河道各一人山东督粮道济东泰武临道道登莱青道兖沂曹济道各一人山西冀宁道河东道雁平道归绥道一人河南开归陈许道粮盐道南汝光道河北道河陕汝道各一人江南江安粮诸道苏松粮储道常镇通道松太道盐巡道凤庐道宁池太广道各一人浙江督粮道盐袪道宁绍台道温处道杭嘉湖道金衢严道各一人江西督粮道盐法道广饶九南道吉南赣宁道各一人福建督粮道盐法道兴泉永道延建邵道汀漳龙道台湾道各一人湖北督粮道盐法道荆宜施道安襄郧道武汉黄德道各一人湖南粮储道盐法长宝道衡永郴桂道岳常澧道辰永沅靖道各一人陕西督粮道盐法道潼商道汉兴道延榆绥道各一人甘肃甘凉道平庆道巩秦阶道兰州道宁夏道西宁道安肃道镇迪道各一人四川盐茶马道松茂道川东道建昌道永宁道川北道各一人广东督粮道惠潮嘉道肇罗道雷琼道南韶连道高廉道各一人广西苍梧道左江道右江道各一人云南粮储道盐法道迤西道迤东道迤南道各一人贵州督粮道贵西道古州道各一人皆掌佐藩泉之事　国初设布政司左右参政参护按察司副使佥事等道乾隆十八年省去参政等衔定为守巡各道职秩弥昭画一焉其首领有库大使仓大使等官】
　　府 
　　知府【奉天一人直隶山东福建湖北广东各十人陕西七人江苏安徽各八人山西河南甘肃湖南各九人浙江广西四川各十一人江西贵州各十三人云南十四人掌一府之政统辖属县宣理风化平其赋役听其狱讼以教养百姓其首领有经历知事照磨司狱宣课司大使税课司大使仓大使检校库大使茶引批验所大使长官司吏目等官因地裁设各守其职同知奉天一人直隶二十四人江苏二十三人浙江十五人安徽贵州各七人山东十二人陕西六人山西江西各十一人河东甘肃广西各八人福建湖北广东四川各十人湖南九人云南十三人分掌督粮捕盗海防江防清军理事抚曲水利诸务通判奉天一人直隶安徽湖北各八人江苏十六人山东河南各十一人山西浙江江西湖南各十人陕西三人甘肃广西云南贵州各六人福建广东各七人四川九人分掌粮运督捕水利理事诸务】
　　（臣）等谨案同知通判及州同以下等官其有巳见漕务河务各门者并载于此以见全数
　　直隶州 
　　直隶州知州【直隶甘肃各六人江苏广东各三人安徽陕西各五人山东福建各二人山西十人四川九人河南湖南云南各四人江西广西各一人掌直隶州一州之政令其规制与知府同惟无倚郭县其所治州事即自行之其道领有吏目巡检驿丞闸官税课司大使等官亦因地裁设】
　　直隶州州同【直隶安徽四川各三人江苏山东陕西甘肃福建各一人河南广东各一人如同知之职】
　　直隶州州判【直隶五人江苏安徽山东陕西广东广西各二人山西湖南各四人河南甘肃各三人江西云南各一人四川七人如通判之职】
　　（臣）等谨案我朝澄清吏治首重亲民之任以府州为诸县统率尤隆其选诸府授任之初得蒙召对训示周详俾守土者得以禀承而宣布之又特命书名殿扆以时省览而察其殿最所以淬励之者靡所不至是以吏绩官方远轶前古焉
　　州县 
　　知州【顺天府五人奉天府四人直隶十二人江苏安徽湖南各三人山东九人山西陕西谷五人河南六人甘肃湖北广东各七人浙江江西各一人广西二十六人四川十一人云南二十七人贵州十四人掌一州之政治其佐州同州判分掌粮马巡捕之事其属吏目掌辅理刑禁巡检驿丞库大使闸官等员各因所分地而掌其职事】
　　知县【顺天府十九人奉天府八人直隶一百五人江苏六十二人安徽五十人山东九十五人山西八十八人河南九十四人陕西七十三人甘肃五十二人浙江七十六人福建六十二人江西七十五人湖北六十人湖南六十四人广东八十一人广西四十九人四川一百十一人云南三十九人贵州三十四人掌一县之政令其佐县丞主簿分掌粮马征税户籍巡捕之事其属巡检掌捕盗贼典史掌监察狱囚如无丞簿则兼领之驿丞典邮传迎送闸官掌收泄启闭事税课大使典商税之事河泊所官掌收鱼税】
　　（臣）等谨案州县授任之初必先由吏部引见以简其才否其在任者阅捧五年以上始许题升三年以上始许题调莅任三年政绩卓著者保题注册间有因事引见书名存记特用为同知知府以示鼓励所以激扬之者备至其有旷职者督抚劾奏立从黜退扶良锄莠升降至公洵乎慎重民牧之至意也
　　皇朝通志卷六十九
　　●皇朝通志卷七十 
　　职官略七 
　　○职官略七 
　　官制七 
　　△官制七 
　　盛京将军等官 
　　新疆各官 
　　各处驻札大臣 
　　各省驻防 
　　直省武职 
　　宗室王公封爵 
　　王府官属 
　　公主府属 
　　藩属各官 
　　土官 
　　 盛京将军等官 
　　盛京【将军一人掌镇抚　留都安辑旗民董率文武副都统三人各守分地以赞其治　盛京等处驻防城守尉十人协领十人佐领一百二十四人防御九十二人骁骑校二百有四人掌巡防讥察之事又有委官一百人皆以七品冠带食领催前蜂钱粮将军衙门主事一人笔帖式十有一人各处驻防衙门笔帖式十有三人仓官六人分掌行移案牍粮储出纳之事】
　　吉林【将军一人掌镇守吉林乌喇等处地方缮固镇戌绥和军民秩祀山川辑宁边境副都统五人各守分地以赞其治各处驻防总管一人协领二十有五人参领一人佐领一百十九人防御八十有一人骁骑校一百十六人管水手四品官二人五品官二人六品官二人职掌与　盛京各驻防同吉林理事同知一人狱官一人掌狱讼之事将军衙门主事一人笔帖式十有二人白都纳副都统衙门委署主事一人各处驻防衙门笔帖式二十有八人管台站笔帖式十有八人管仓笔帖式十有二人仓官七人助教十人分掌文案邮传仓储教习之事】
　　黑龙江【将军一人掌镇守黑龙江等处地方均齐政刑修举武备绥徕部旗控制东陲副都统三人各守分地以赞其治各处驻防副都统衔总管一人城守尉一人协领十有六人总管七人参领一人副总管二十有六人佐领二百三十八人防御二十有四人骁骑校二百三十一人护军校二人管水守四品官四人五品官二人六品官四人管造船四品官一人五品官一人六品官一人职掌与　盛京吉林各驻防同将军衙门主事一人理刑主事一人银库主事一人笔帖式十有二人各处驻防衙门笔帖式二十人管台站笔帖式三十有三人六品官二人台站官二人管仓笔帖式六人管官屯七品官四人分掌刑名赋饷邮驿仓储之事】
　　（臣）等谨按盛京为发祥重地分置节帅率师镇守西自呼伦布雨尔北循兴安岭黑龙江而东南跨鸭绿江地方五六千里各因形势险要列屯置戍以控扼之兵防周密条画周详皇上觐扬光烈翠华临莅秋郊狝阅赏赉优加复屡命增置弁兵修缮甲仗镇选亲勋俾膺阃寄规模益昭闳远矣
　　 新疆各官 
　　伊犁【将军一人统掌新疆之军政参赞大臣一人领队大臣五人印房司官二人笔帖式二人粮饷司官二人笔帖式一人驼马处司官一人笔帖式一人卡伦侍卫十二人总管六人副总管七人协领十有二人佐领一百有八人防御五十有六人骁骑校一百有八人署理营务笔帖式十人总理回务伯克二十三人】
　　（臣）等谨按伊犁本准噶尔部在天山之北以平定之后移回人于此屯种故设伯克以总理之伯克本回部官名我皇上加意绥怀从大臣所请仍其旧号而定以品秩自三品以至七品等序有差所谓齐其俗不易其宜之至意也
　　乌噜木齐【都统一人副都统一人掌乌噜木齐之军政满洲绿旗官兵皆属焉协领六人佐领二十有四人防御二十有四人骁骑校二十有四人九品笔帖式二人卡伦侍卫二人库尔喀喇乌苏领队大臣一人属于乌噜木齐管理粮饷官一人又有管理台站屯政文武各员或由陜甘二省除派或田伊犁乌噜木齐调拨无定员】
　　塔尔巴哈台【参赞大臣一人领队大臣二人初驻雅尔后移今治总管一人副总管一人佐领四人骁骑校八人卡伦侍卫十二人印　房章京三人笔帖式三人管理粮饷官一人】
　　巴里坤【领队大臣一人协领四人佐领十六人防御十六人骁骑校十六人印房笔帖式二人】
　　（臣）等谨按乌噜木齐已设迪化州州属各官统于甘肃省至巴里坤今为镇西府治且原隶版图不在新疆之数以其为新疆北路之门户故以参赞大臣并列于此至其属官则各见本门中
　　乌什等处【参赞大臣一人自乌什叶尔羌以下山南回部皆所统属协理大臣一人阿克苏领队大臣一人掌乌什阿克苏之政令兼统赛喇木拜城其阿克苏一城旧别设大臣乾隆三十一年并隶乌什印房章京二人笔帖式二人管理粮饷官一人协领一人佐领二人防御二人骁骑校二人护送伯克侍卫一人卡伦侍卫十有一人军台委署笛帖式十人管理回民伯克五十八人】
　　叶尔羌【办事大臣一人协办大臣一人印房章京二人笔帖式三人委署笛帖式二十人管理粮饷官一人佐领二人骁骑校二人听差坐卡侍卫十三人管理回民伯克四十八人】
　　和阗【办事大臣二人委署笔帖式二八管理回民伯克四十九人】
　　喀什噶尔【办事大臣一人协理大臣一人印房章京一人办理回务章京一人笔帖式一人委署笔帖式六人军台委署笔帖式一人管理粮饷官一人总管一人参领二人防御一人骁骑校三人听差守卡侍卫十三人管理回民伯克五十四人】
　　库车【办事大臣一人兼辖沙雅尔印房章京一人笔帖式二人委署笔帖式三人办理粮饷官一人管理回民伯克三十人】
　　哈喇沙尔【办事大臣一人印房笔帖式六人管理粮饷官一人管理回民伯克二十人】
　　吐鲁番【办事大臣一人初驻辟展乾隆四十二年改驻吐鲁番参领二人佐领十有五人骁骑校十有五人印房章京一人正八品笔帖式一人委署笔帖式六人总理回务札萨克郡王一人协理图撒拉克齐二人伯克十人】
　　哈密【办事大臣二人印房章京一人骁骑校一人笔帖式六人总理向众郡王一人】
　　（臣）等谨按哈密归附已久以其为新疆南北两路之门户故列于此哈密辟展吐鲁番诸境并设有同知通判巡检等官隶于甘肃省兹不备述钦惟皇上德威广播荡平准部戢定回疆天山南北二万里而遥悉归版宇建城吧置官守广屯种辖以参赞大臣诸务秩举鸿规巨典条理粲如至山南回部诸官锡名仍旧品秩则悉视天朝赏罚黜陟亦与内地诸官无异威德昭宣肤功于烁伊古以来所未睹也
　　 各处驻札大臣 
　　喀尔喀军营【定边左副将军一人乌里雅苏台参赞大臣一人科布多参赞大臣一人掌喀尔喀四部之军政凡四部会盟参赞大臣闲岁分往会核稽其边防军实之事统听左副将军裁决具疏以　　间】
　　阿尔泰乌里洋海【散秩大臣二人副都统一人总管四人佐领二十七人骁骑校二十七人掌阿尔泰乌里洋海之军政】
　　库伦【办事大臣一人司员一人掌俄罗斯之往来明其禁令司员掌库伦贸易诸务分驻恰克图办事司员一人等俄罗斯贸易诸务】
　　（臣）等谨按乾隆四十九年奉旨增派大臣二人同办库伦事务系出特简不在定制之内故不为额缺
　　绥远城【兼管归化城将军一人协领五人佐领二十人防御二十人骁骑校二十人归化城土默特副都统一人参领十人佐领四十九人掌以时巡阅边防右卫城守尉一人防御四人骁骑校四人】
　　游牧察哈尔【都统一人副都统一人八旗游牧满洲理事官九人八旗蒙古理事官八人护理都统关防笔帖式二人护理军站印务笔帖式一人八旗总管八人参领八人副参领八人佐领一百十一人骁骑校一百十七人护军校一百十七人捕盗六品官三人】
　　西宁【办事大臣一人掌西宁军政司员一人笔帖式三人】
　　西藏【办事大臣一人司员一人笔帖式二人掌西藏之政令凡噶下伦代责第巴堪布皆属焉】
　　（臣）等谨按国初声教旁通讫于四海蒙古北部宫尔喀三汗同时纳贡厥后朔漠荡平庇我宇下与漠南诸部相等承平以来怀柔益远北踰瀚海西绝羌荒西藏青海诸地并入版图诸部君长稽首偕来画疆置吏有如内地于是统之以重臣监之以分司内外相维大小咸秩德威远播疆宇敉宁岂汉唐以来所得比拟于万一哉
　　 各省驻防 
　　直隶【保定府沧州城守尉各一人防御四人骁骑校各四人宝坻东安采育霸州固安雄县良乡防守尉各一人防御各二人骁骑校各一人俱稽察九处驻防大臣所属热河副都统一人协领兼佐领五人佐领十五人防御二十人骁骑校二十人密云县副都统一人协领四人佐领十六人防御十六人骁骑校四人昌平州防守尉一人防御二人骁骑校一人山海阙副都统一人协领兼佐领二人佐领六人防御八人骁骑校八人分驻喜峯口防守尉一人防御二人骁骑校四人冷口防守尉一人防御二人骁骑校三人玉田县防守尉一人防御二人骁骑校二人三河县防守尉一人防御二人骁骑校二人顺义县防守尉一人防御二人骁骑校一人永平府防守尉一人防御二人骁骑校二人罗文峪防御一人骁骑校二人】
　　陕西【西安将军一人副都统二人协领兼佐领八人佐领三十二人防御四十人骁骑校四十人】
　　甘肃【宁夏将军一人副都统一人协领兼佐领五人佐领十九人防御二十四人步营防御二人骁骑校二十四人凉州副都统一人协领兼佐领二入佐领六人防御八人骁骑校八人庄浪城守尉一人佐领四人防御四人骁骑校四人】
　　江苏【江宁将军一人副都统一入协领兼佐领八人佐领三十二人防御四十人骁骑校四十人分驻京口副都统一人协领兼佐领二人佐领十四人防御十六人骁骑校十六人】
　　浙江【杭州将军一人副都统一人协领兼佐领九人佐领二十三人防御二十人骁骑校三十二人分驻乍浦副都统一人协领兼佐领五人佐领十一人防御八人骁骑校十六人】
　　湖北【荆州将军一人副都统二人协领兼佐领十人佐领四十六人防御五十六人骁骑校五十六人】
　　广东【广州将军一人副都统二人协领兼佐领八人佐领八人防御三十二人骁骑校三十二人水师营协领一人佐领二人防御二人骁骑校六人】
　　福建【福州将军一人副都统一人协领兼佐领八人佐领八人防御八人骁骑校十六人水师营协领一人佐领二人防御二人骁骑校六人】
　　四川【成都将军一人副都统一人协领兼佐领五人佐领十九人防御二十四人骁骑校二十四人】
　　山东【青州副都统一人协领兼佐领四人佐领十二人防御十六人骁骑校十六人兼辖分驻德州城守尉一人防御四人骁骑校四人】
　　山西【太原城守尉一人防御四人骁骑校四人归巡抚节制】
　　河南【河南城守尉一人佐领十人防御十人骁骑校十人归巡抚节制】
　　（臣）等谨按戌防险要三代已然然因事而行及期而代特以为征调之役不以为设官之制也我朝设驻防之法以羽林七萃碁布星罗于天下特选重臣镇守规制精详盘石巩固意至为深远矣
　　 直省武职 
　　提督军务总兵官【直隶江南浙江湖广四川陕西广东广西云南贵州各一人福建甘肃各二人山东山西河南江西俱以各巡抚兼理掌统辖本标官兵及分防营汛节制各镇闵军实修武备课其殿最以听于总督初兼左右都督及都督同知佥事等衔乾隆十八年省去兼衔】
　　（臣）等谨按提督一官即以节制诸镇而仍受节制于总督大小相维纪纲咸振皇上饬伍诘戎动关宸虑边防屯戌往往增设兵伍又以武臣俱有分猷宣力之责特命仿文臣之例各给养廉以优赡其身家规制尤为尽善云
　　总兵官【直隶马兰镇泰宁镇宣化镇天津镇正定镇各一人山东兖州镇登州镇各一入山西太原镇大同镇各一人河南河北镇南阳镇各一人江南崇明镇狠山镇寿春镇各一人江西南昌镇南赣镇各一人福建金门镇海坛镇南澳镇台湾镇福宁镇汀州镇建宁镇漳州镇各一人浙江黄岩镇定海镇温州镇处州镇衢州镇各一人湖广襄阳镇宜昌镇镇筸镇永州镇各一入四川川北镇重庆镇建昌镇松潘镇各一人陕西延绥镇兴汉镇河州镇各一人甘肃西宁镇宁夏镇凉州镇巴里坤镇各一人广东左翼镇右翼镇碣石镇潮州镇肇高镇琼州镇各一人广西左江镇右江镇各一人云南临元镇开化镇腾越镇鹤丽镇昭通镇普洱镇各一人贵州安笼镇古州镇镇远镇威宁镇各一人各掌其镇之军政以受成于提督】
　　副将【直隶督标一人三屯协河屯协山永协河间协通州协大名协张家口协独石口协各一人山东文登协胶州协临清协沂州协各一人山西蒲州协杀虎口协各一人江南督标一人江宁城守营京口协安庆协太湖协各一人江西九江协袁州协各一人福建督标一人闽安协台湾协北路协水师协福州城守营兴化成守营延平城守营各一人浙江杭州城守营嘉兴协湖州协绍兴协象山协台州协乐清协瑞安协平安协金华协严州协各一人湖广督标一人郧阳协黄州协施南协长沙协洞庭协永顺协辰州协靖州协沅州协永绥协衡州协宝庆协各一人四川督标将军标各一人阜和协夔州协维州协各一人陜西将军标一人靖远协庆阳协潼关协波罗协神木协定边协汉中城守营泯洮协各一人甘肃督标一人永固协永昌协中卫协西大通协金塔寺协西安协玛纳斯协哈密协各一人广东督标一人广州城守营肇庆城守营惠州协顺德协香山协春江协南雄协三江口协龙门水师协罗定协黄冈协澄海协各一人广西义宁协平乐协广远协浔州协无州城守营新太协镇安协各一人云南督标一人曲寻协楚雄协永昌协龙陵协维西协各一人贵州清江协大定协铜仁协都匀协上江协黔西协遵义协平远协定广协各一人各掌其分地之军政】
　　（臣）等谨按河标漕标副将别具河道漕运篇内故不赘列参将以下仿此
　　参将【直隶八人山东九人山西十有四人河南五人江南十有一人江西六人福建十有四人浙江七人湖广十有三人四川八人陜西九人甘肃十有二人广东十有六人广西六人云南十有二人贵州七人
　　游击直隶二十有三人山东八人山西七人河南三人江南二十有七人江西七人福建四十有一人浙江二十人湖广三十有二人四川二十有二人陜西二十有八人甘肃四十有三人广东二十有八人广西十有一人云南十有八人贵州十有五人】
　　都司【直隶五十有八人山东十有八人山西二十有七人河南六人江南二十有三人江西二十有四人福建十有七人浙江二十有五人湖广二十有一人四川三十人陜西三十有八人甘肃四十有四人广东三十有五人广西十有九人云南十有六人贵州二十有二人】
　　守备【直隶六十有六人山东二十有一人山西二十有七人河南十有七人江南五十有七人江西十有五人福建六十有六人浙江五十有三人湖广五十有三人四川四十有二人陜西四十人甘肃六十有九人广东八十人广西三十人云南四十有七人贵州五十人】
　　营千总【直隶一百三十有六人山东四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖古一百三十有四人四川一百二人陜西六十有三人甘肃一百三十有七人广东一百七十人广西六十有七人云南九十有七人贵州一百有六人】
　　把总【直隶三百十有四人山东一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖广二百七十人四川一百九十有九人陜西一百四十有三人甘肃三百九十有八人广东三百二十有四人广西一百八十有一人云南三百一人贵州二百三十有三人又直隶设有外委把总三百二十有九人山东一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖广二百七十人四川二百九十有四人陜西二百六十有二人甘肃四百六十有五人广东三百九十有四人广西一百八十有一人云南三百一人贵州二百六十有一人】
　　（臣）等谨按绿旗之制既有提督以统领之而总兵副将亦各有专阃之寄协守之责凡有简授必慎择其人参将游击以下一营一旅之寄亦必核其劳绩量材除授皇上整饬武备慎重保障真万年安治无弊之道也
　　 宗室王公封爵 
　　宗室封爵十有四等一和硕亲王二世子三多罗郡王四长子五多罗贝勒六固山贝子七镇国公八辅国公九不入八分镇国公实不入八分辅国公十一镇国将军十二辅国将军十三奉国将军十四奉恩将军【天淇宗派以　　　显祖宣皇帝本支为宗室伯叔兄弟之支为觉罗　皇子生十五岁由宗人府请封其爵终出自　　钦定亲王郡王适福晋所生子二十岁后由宗人府请考试亲王适子奉　　特旨始封世子其未封世子者与余子同授封爵余子考授不入八分公郡王适子奉　　特旨始封长子其未封长子者亦与余子同授寺爵余子考授一等镇国将军贝勒适子降袭贝子余子考授二等镇国将军贝子适子降袭镇国公余子考授三等镇国将军镇国公适子降袭辅国公余子考授一等辅国将军辅国公适子世袭余子考授二等辅国将军不入八分镇国公适子降袭不入八分辅国公不入八分辅国公适子降袭三等镇国将军余子均考授三等辅国将军一二三等镇国将军适子各降袭一二三等辅国将军余子均考授三等辅国将军一二三等辅国将军适子各降袭一二三等奉国将军余子均考授三等奉国将军一二三等奉国将军适子均降袭奉思将军余子均考授奉恩将军其奉恩将军既无可降之品级将奉恩将军适妻所生子佰准一子考袭奉恩将军余子停封为闭散宗室酌量人才优者奏请考试准食云骑尉俸凡王爵由军功得者世袭罔替由　　恩封者以次递降以功加封者自奉恩将军递加一等至和硕亲王其以过降封者自和硕亲王递降一等至奉恩将军无可降则为闲散宗室乾隆八年定亲王侧福晋子考授二等镇国将军郡王侧福晋子考授三等镇国将军贝勒侧室子考授一等辅国将军贝子侧室子考授二等辅国将军镇国公侧室子考授三等辅国将军辅国公侧室子考授一等奉国将军亲王妾媵子考授三等辅国将军郡王妾媵子考授三等奉国将军贝勒贝子妾媵子均考授奉恩将军其余妾婢所生子为闲散宗室不授封十一年定考试法其学业平庸者降等封授奉恩将军无级可降如考试降等仍授奉恩将军停俸三年又定世子之适子　　恩封不入八分公如未　　恩封与余子同授封爵余子考授一等镇国将军侧福晋子考授三等镇国将军妾媵子考授三等奉国将军长子之适子　　恩封一等镇国将军如未　　恩封亦与余子同授封爵余子考授二等镇国将军侧福晋子考授一等辅国将军妾媵子考授奉恩将军三十九年又定亲王世爵递降之法至一等辅国将军俱世袭罔替四十七年奉　　旨王贝勒贝子公之子嗣及宗室年已及岁俱照蒙古王公台吉塔布囊之例分别给与三四品顶带】
　　（臣）等谨按自三代盛王莫不封建宗室以为藩屏后世分王子弟法制相沿为建国之首务然或泥于古而不知裁制或袭其名而徒事虚文流弊不同而其失均也我朝绵瓜瓞之绪笃行苇之仁封爵世及列邸京师而庸勋亲亲并行不悖皇上念笃宗亲凡贝勒以下之降袭者皆设为定制令得常保世封复定亲王之子给以一品章服郡王贝勒以下以次递推又诏普给宗室冠带优加职级立法之周详尽善实为旷古所未有也
　　 王府官属 
　　王府官属【长史亲王府世子郡王府长子各一人司仪长贝勒一人散骑郎亲王府四人世子郡王府三人长子二人护卫亲王府二十人世子十七人郡王府十五人长子十二人贝勒十人贝子六人公四人典仪亲王府六人世子五人郡王府四人长子三人贝勒三人贝子三人公三人五旗王公府属参领旗各五人佐领旗各七人骁骑校每佐领下一人管领亲王府四人郡王府三人典膳亲王府一人郡王府一人司库亲王府二人郡王府二人司匠亲王府四人郡王府四人牧长亲王府四人郡王府三人】
　　 公主府属 
　　公主府属【长史一人护军参领一人闲散章京一人长史掌府中之政令凡公主下嫁例由内务府于闲散员内　奏派补授参领掌府门之禁其左右门则派章京司之】
　　 藩属各官 
　　外藩蒙古科尔沁等二十五部五十一旗喀尔喀四部八十五旗青海四部二十九旗阿拉善额鲁特一旗乌兰乌苏额鲁特二旗额济讷土尔古特一旗都尔伯特十六旗【每旗札萨克一人协理旗务二人或四人管旗章京一人副章京二人或一人参领每六佐领则一人佐领每百丁或二百丁或二百五十丁则一人骁骑校每佐领下一人札萨克掌一旗之政令或由世袭或由　　简任不拘爵秩协理旗务掌佐札萨克之政亦以台吉以上为之自管旗章京以下至骁骑校皆掌统其所属之众以听于札萨克惟清海达喇嘛察汉诺们汗所属蒙古不统于各旗令达喇嘛管辖】
　　回部哈密一旗【札萨克一人协理旗务一人管旗章京一人副章京一人参领二人佐领十三人札萨克以功晋郡王贝勒】
　　回部吐鲁番一旗【札萨克一人协理旗务二人管旗章京一人副章京二人参领二人佐领十五人伯克十人札萨克晋郡王】
　　（臣）等谨按哈密吐鲁番札萨克虽并膺王封而实佐我驻札大臣共理庶事故互见于新疆篇中又按我朝德威怀畏鳞集仰流自兴京肇建之前科尔沁贝勒明安即遣使通好自后蒙古诸部落向风内属朝贡不绝因为设官分职蒙古各部暨回部之久经内附者皆设札萨克以理旗务又悉置都统以下等官一如八旗之制此实亘古以来之盛事求之史册罕有伦比也
　　 土官 
　　甘肃【土指挥使八人指挥同知七人指挥佥事八人土千户九人正千户一人副千户二人土百户九人青海千户一人百户二十四人百长二十六人西藏百户十六人百长十人各掌其所属番夷军民之政其承袭按其支派宗图定其当袭者不容混冒而各省文武大臣统辖焉其文职隶吏部验封司武职隶兵部武选司】
　　四川【土通判二人土知事一人土巡检二人土副巡一人宣尉使五人副使一人宣抚使五人副使三人安抚使二十人副使三人长官三十有七人副长官三人千户四十人土千总二人土百户一百六十有三人】
　　广西【土知州二十六人土州同一人土州判一人土知县四人士巡检十二人长官二人副长官一人】
　　云南【土知府四人土同佑一人土通判二人土知事一人士经历一人土知县四人土州同四人土州判二人土县丞五人土主簿二人土巡检十有九人土典史一人土驿丞三人宣尉使一人指挥使二人宣抚使五人副宣抚使二人安抚使三人长官三人副长官三人土守备四人土千总二十有八人土把总五十有五人】
　　贵州【土同知二人土通判一人土推官一人士吏目一人土县丞五人土主簿二人士巡检二人长官司长官六十六人副长官二十一人】
　　（臣）等谨按土官之设虽沿明制然明时纲纪不振诸土官或鱼肉曲民或弁髦王法朝廷姑息成风多置之度外与唐宋羁縻之州无异今各土官畏威怀德奉法惟谨自金川荡平以来安屯置戌永为乐土又定诸司轮年入
　　觐之制而优其章服以示怀来此岂前代所可及哉
　　皇朝通志卷七十
　　●皇朝通志卷七十一 
　　职官略八 
　　○职官略八 
　　官阶 
　　勋官 
　　命妇 
　　禄秩 
　　官品 
　　△官阶 
　　本朝增定官制凡文职十八阶旗员武职九阶汉人武职十三阶凡恭遇覃恩均给封赠而无散官之名今依会典所载文武官阶分晰如右
　　文官阶 
　　武官阶 
　　 文官阶 
　　正一品光禄大夫从一品荣禄大夫正二品资政大夫从二品通奉大夫正三品通议大夫从三品中议大夫正四品中宪大夫从四品朝议大夫正五品奉政大夫从五品奉直大夫正六品承德郎从六品儒林郎正七品文林郎从七品征仕郎正八品修职郎从八品修职佐郎正九品登仕郎从九品登仕佐郎
　　（臣）等谨按文官阶吏员出身者其从六品正七品俱为宣德郎不及九品者为未入流初制一品正从俱光禄大夫后从一品改荣禄大夫凡官阶五品以上为诰授六品下为勅授武官亦如之
　　 武官阶 
　　正一品建威将军从一品表威将军正二品武显将军从二品武功将军正三品武义将军从三品武翼将军正四品昭武都尉从四品宣武都尉正五品武德骑尉从五品武德佐骑尉正六品武略骑尉从六品武略佐骑尉正七品武信骑尉从七品武信佐骑尉正八品奋武校尉从八品奋武佐校尉正九品修武校尉从九品修武佐校尉
　　（臣）等谨按武官阶初制提督总兵官或加都督及都督同知佥事等衔其左右都督俱为正一品后裁去加衔定正从一品俱荣禄大夫正二品骠骑将军从二品骁骑将军正三品昭勇将军从三品怀远将军正四品明威将军从四品宣武将军正五品武德将军从五品武略将军正六品昭信校尉从六品显忠校尉正七品奋力校尉经乾隆二十年改定公侯伯及正一品俱光禄大夫从一品振威大夫正二品武显大夫从二品武功大夫正三品武义大夫从三品武翼大夫正四品昭武大夫从四品宣武大夫正五品武德郎从五品武略郎正六品武信郎从六品武信佐郎正七品奋武郎嗣以文职正一品起至从九碞其十八阶武职从一品起至正七碞共十二阶多寡悬殊体制未协经乾隆五十一年增设阶品改定封典名号用昭画一焉
　　△勋官 
　　世爵世职之等有九曰公曰侯曰伯曰子视一品曰男视二品曰轻车都尉视三品曰骑都尉视四品曰云骑尉视五品曰恩骑尉视七品自公至轻车都尉又各有三等 【授爵自云骑尉始云骑尉袭一次加一云骑尉则合为骑都尉袭二次再加为骑都尉兼一云骑尉袭三次再加为三等轻车都尉袭四次二等轻车都尉袭五次一等轻车都尉袭六次一等轻车都尉兼一云骑尉袭七次三等男袭八次二等男袭九次一等男袭十次一等男兼一云骑尉袭十一次三等子袭十二次二等子袭十三次一等子袭十四次一等子兼一云骑尉袭十五次三等伯袭十六次二等伯袭十七次一等伯袭十八次一等伯兼一云骑尉袭十九次三等侯袭二十次二等侯袭二十一次一等侯袭二十二次一等侯兼一云骑尉袭二十三次三等公袭二十四次二等公袭二十五次一等公袭二十六次内有因阵亡给与者袭次已完仍授恩骑尉令其世袭】 （臣）等谨按公侯伯子男轻车都尉骑都尉云骑尉恩骑尉之爵以褒叙勋绩酬庸懋赏次第其功绩之大小而锡以世袭之等国初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番则合为一拜他喇布勒哈番再加则为拜他喇布勒哈番兼一拖沙喇哈番再加为三等阿达哈哈番递加至一等阿达哈哈番如再加一拖沙喇哈番则为一等阿达哈哈番兼一拖沙喇哈番再加则为三等阿思哈尼哈番积拖沙喇哈番二十有六则为一等公开创功臣策勋锡爵与河山共永封爵在顺治七年九年恩诏以前者世袭罔替或论功在诏后立功在诏前者亦世袭罔替其给予勅书注明世次者仍按次承袭自后凡有忠诚宣力懋建军功膺授功爵者除奉特旨世袭罔替外其余自拖沙喇哈番袭一次递加至一等公袭二十钋次至一等公以上爵无可加令以适子袭一等公以别子袭其余爵康熙元年定凡世袭合井至公侯伯者其子弟承袭时昭原系几人之爵仍与几人分袭雍正元年定一二三等公各锡以美名 【如褒绩公忠达公等】 其外戚则仿古恩泽侯义命为承恩公乾隆元年总理王大臣奏定精奇尼哈番以下世爵清文并改用汉文精奇尼哈番为一二三等子阿思哈尼哈番为一二三等男阿达哈哈番为一二三等轻车都尉拜他喇布勒哈番为骑都尉拖沙喇哈番为云骑尉其清文从旧十四年定一二三等侯伯亦各锡以美名 【如奉义侯敦惠伯等】 自后膺封爵者几勋猷殊等皆奉特旨定锡嘉号十五年定自一等公袭二十六次至云骑尉袭一次均按所开袭次载入诰勅皇上垂念阵亡之后袭次已毕复锡恩骑尉以传之永久而绿营阵亡议叙之例止得难荫一次非奉特旨加恩不能得有世职乾隆五十年又命凡阵亡人员无论满汉及旗人之用于绿营者一体给与世职即袭次已完亦照例给恩骑尉俾得赏延于世而文职阵亡人员亦得并邀恩恤其一品官照参赞都统例议给与骑都尉兼一云骑尉二三品官照副都统例议给骑都尉四品官以下未入流以上照参领以下有顶带官员以上例议给云骑尉隆恩所逮有加无己励节褒忠洵为荣镜千古矣诰勅又定阵亡人等子孙袭次已完者赏七品京官令其世袭罔替十六年世袭七品官定为恩骑尉与国初所定共为世爵九等
　　△命妇 
　　凡封赠一品之妻曰一品夫人二品曰夫人三品曰淑人四品曰恭人五品曰宜人六品曰安人七品曰孺人八品九品止封本身
　　△禄秩 
　　（臣）等谨按我朝诏糈之典视前代尤为优厚俸银俸米准酌咸宜世宗宪皇帝定养廉增禄米俾得赡其身家而无府仰之虑皇上御极之初即加赐京官恩俸近复奉诏增设武职养廉体恤深仁无微不至凡在臣工无不感激奋兴廉隅自励矣今依郑志之例辑禄秩一篇以载其梗概至郑志禄秩后复有职田公廨田二门续通志亦有职田一门国初勋臣皆给庄田以代廪禄寻即按品给禄其庄田之数详见田赋至公廨田久经裁革故未库入
　　世职俸银禄米 
　　在京满汉文武官员俸薪禄米 
　　盛京五部及守护陵寝文武各官俱照京官正俸 
　　在京官员恩俸 
　　在京旗员养廉 
　　在外文官俸银 
　　在外武职俸薪 
　　直省文武官员养廉 
　　致仕官禄 
　　 世职俸银禄米 
　　一等公至闲散公岁给银七百两至二百二十五两有差米三百五十石至一百二十七石五斗有差一等侯又一云骑尉至闲散侯岁给银六百三十五两至五百六十两有差米三百一十七石五斗至一百十五石有差一等伯又一云骑尉至伯品级官岁给银五百三十五两至二百五两有差米二百六十七石五斗至一百二石五斗有差一等子又一云骑尉至三等子岁给银四百三十五两至三百六十两有差米二百一十七石五斗至一百八十石有差一等男又一云骑尉至三等男岁给银三百三十五两至二百六十两有差米一百七十六石五斗至一百三十石有差一等轻车都尉又一云骑尉至三等轻车都尉岁给银二百三十五两至一百六十两有差米一百一十七石五斗至八十石有差骑都尉又一云骑尉岁给银一百三十五两米六十七石五斗骑都尉岁给银一百一十两米五十五石云骑尉岁给银八十五两米四十二石五斗恩骑尉岁给银四十五两米二十二石五斗
　　 在京满汉文武官员俸薪禄米 
　　正从一品岁给银一百八十两俸米九十石正从二品岁给银一百五十五两俸米七十七石五斗正从三品岁给银一百三十两米六十五石正从四品岁给银一百五两米五十二石五斗正从五品岁给银八十两米四十石正从六品岁给银六十两米三十石正从七品岁给银四十五两米二十二石五斗正从八品岁给银四十两米二十石正九品岁给银三十三两有奇米一十六石有奇从九品及未入流岁给银三十一两有奇米一十五石有奇
　　 盛京五部及守护陵寝文武各官俱照京官正俸 
　　内府及王公府属佐领照八旗佐领一体颁给奉禄又笔帖式岁支俸银三十八两至二十一两有差米亦如之 【初制汉文武官有柴薪银满洲蒙古汉军大小各官俸银俸米亦参错不一俱顺治十三年议定文武俸禄不论满汉一例照品支给并裁汉官柴薪银两】 
　　 在京官员恩俸 
　　（臣）等谨按凡官员于正俸外加倍给赏曰恩俸其数与正俸同无庸备载
　　 在京旗员养廉 
　　领侍卫内大臣养廉银九百两满洲都统养廉银七百两蒙古汉军都统前锋护军统领各养廉银六百两满洲副都统步军统领养廉银五百两蒙古汉军副都统步军翼尉内大臣散秩大臣銮仪使内三院卿各养廉银四百两参领养廉银六十两副参领前锋侍卫印房官各养廉银四十两
　　 在外文官俸银 
　　直省大小官俸银俱照在京文官正俸按品支给 【初制在外文职又有薪苑四项银各有等差先后俱裁】 
　　 在外武职俸薪 
　　正从一品俸银九十五两八十一两各有奇薪银各一百四十四两正从二品俸银六十七两五十三两各有奇薪银与一品同正从三品俸银三十九两有奇薪银一百二十两正从四品俸银二十七两有奇薪银七十二两正从五品俸银一十八两有奇薪银四十八两正从六品俸银一十四两有奇薪银三十二两正从七品俸银一十二两有奇薪银与六品同 【初绿营有以小衔加品食俸后改照衔支给一例更定将提督定为从一品总兵官定为二品副将以下各官俱照品级给俸如额又绿旗武职俸薪外又有蔬菜烛炭心红纸张等项银两俱按品有差】 
　　 直省文武官员养廉 
　　（臣）等谨按直省文职养廉之设自各省耗羡存公以备公用即其赢余定为养廉世宗宪皇帝次第举行规制之善实前古所未有我皇上复定武职养廉俾得整饬戎兵小廉大法仰见加惠臣工及杜止贪墨之至意若夫酌耗羡之多寡分差务之繁简同一省而官有等差同一官而数有区别自督抚提督以至佐杂弁员为数递减不等皆核其籍于户部兹不具载
　　 致仕官禄 
　　致仕官之给俸禄始于唐沿于宋至于有明唯宰执致仕在籍者或赐羊酒或赐文绮尚书以下未之闻焉我朝优礼臣工超轶前古皇上御极之元年即奉恩谕满汉大学士及曾为部院尚书子告在家俱按品给与全俸三年奉诏凡大臣遇京察自陈准其原品致仕者令该旗该部查明酌量给予半俸至八旗告木勒休武职由兵部分别军功按其品秩或给全俸或给半俸请　旨以行茂典煌煌至优极渥矣
　　△官品 
　　国朝官制分为九品品有正从太师太传太保殿阁大学士 【初定满洲一品汉人二品后俱改为正二品兼各部尚书衔今定正一品】 领侍卫内大臣为正一品少师少傅少保太子太师太子太傅太子太保各部院尚书 【初定满洲一品汉人二品后俱改为二品康熙中复改满洲为一品后俱改为正二品今定从一品】 都察院左右都御史 【初正二品今定从一品】 内大臣八旗满洲蒙古汉军都统驻防将军驻防都统提督为从一品太子少师太子少傅太子少保各省总督 【加尚书衔者从一品】 各部院左右侍郎 【初定满洲二品汉人三品后俱改为正三品今定正二品】 内务府总管 【初定三品今定正二品】 銮仪卫銮仪使副都统前锋统领护军统领提督九门步军统领总兵官为正二品内阁学士 【初定满洲汉军二品汉人三品后俱改为正五品以兼礼部侍郎衔从侍郎品级为正三品今定从二品】 翰林院掌学士 【正五品以兼礼部侍郎衔从侍郎品级为正三品今定正二品无专员以阁部大臣翰林出身者领之】 各省巡抚布政使司布政使散秩大臣副将为从二品都察院左右副都御史宗人府府丞通政使司通政使 【满洲初系二品后改为三品复改为二品后定为正三品】 大理寺卿 【满洲初系二品后改为三品复改为二品后定为正三品】 詹事府詹太常寺卿顺天奉天二府府尹武备院卿上驷院卿奉宸苑卿孔庙三品执事官按察使司按察使一等侍卫銮仪卫冠军使骁骑参领前锋参领护军参领步军左右翼总尉圆明园营总健锐营翼领内府三旗护军统领火器营翼长步军翼尉鸟鎗营总围场总管陵寝总管黑龙江总船炮水手察哈尔总管王府长史游牧总管参将为正三品光禄寺卿太仆寺卿都转盐运使司运使圆明园包衣营总包衣护军参领包衣骁骑参领吉林参领黑龙江参领察哈尔参领王府一等护卫驻防城守尉驻防协领游击 【初系正三品后改为从三品】 宣尉使指挥同知为从三品通政使司副使 【满洲初系三品后改为正四品】 大理寺少卿 【满洲初系三品后改为四品复改为三品后定为正四品】 詹事府少詹事太常寺少卿太仆寺少卿鸿胪寺卿 【满洲初系三品后定为正四品】 顺天府府丞奉天府府丞四品太庙尉陵寝掌关防官陵寝尚茶正陵寝尚膳正孔庙四品执事官各省守巡道二等侍卫銮仪卫云麾使副骁骑参领佐领前锋侍卫副护军参领步军协尉城门领健锐营副前锋参领白塔信炮总管南苑总尉圆明园内府三旗护军营总副鸟鎗护军参领围场翼长商都达布荪诺尔达里岗叆总管太仆寺马厂驼厂总管防守尉贝勒府司仪长陵寝副总管陵寝翼领陵寝司工匠官吉林黑龙江四品管水手官都司 【初系三品后改从三品复改正四品复改从三品今定正四品】 指挥佥事为正四品内阁侍读学士 【初系三品后改为从五品兼太常寺卿街寻停兼衔后定为从四品】 翰林院侍读学士 【初系从五品后定为从四品侍讲学士同】 翰林院侍讲学士国子监祭酒 【满洲初系三品后定为从四品兼太常寺少卿衔后停兼衔】 都转盐运使司同知各府知府城门领包衣副护军参领包衣副骁骑参领包衣佐领 【原列正四品查包衣副参领系四品佐领与副参领体制相等乾隆五十一年改正】 察哈尔副参领 【原列正四品查察哈尔参领系从三品副参领应列从四品以符体制乾隆五十一年改正】 察哈尔佐领 【原列正四品乾隆五十一年改正】 王贝勒府二等护卫亲王府从四品典仪宣抚使为从四品左右春坊左右庶子通政使司参议 【满洲初系四品后定为正五品】 光禄寺少卿 【满洲汉军初系四品后定为五品】 六科给事中 【满洲初系四品后改为五品复改为四品复改为七品后定正五品】 宗人府理事官 【初系三品复改为四品后定为正五品】 各部院郎中 【满洲初系三品后改为五品复改为四品复改为三品后定为正五品】 五品坛尉五品太庙尉顺天奉天二府治中内务府内管领钦天监盛正 【满洲初系四品后改为三品复定为五品】 太医院院使陵寝副掌关防官孔庙五执事官盛京凤凰城迎送官各府同知盐运监掣同知三等侍卫銮仪卫治仪正步军副尉步军校监守信炮官南苑门章京陵寝防御陵寝管理烧造砖瓦官分管佐领盖州平庄二处满洲掌印防御关口守御防御黑龙江吉林等处管水手五品官守备 【初正四品后改为五品】 千户为正五品翰林院侍读 【初系六品后定为从五品侍讲同】 翰林院侍讲司经局洗马各道监监察御史 【满洲汉军初系三品后改为七品后改为四品后复改为七品今定为五品】 鸿胪寺少卿内阁侍读 【初系四品今改为从五品】 宗人府副理事官 【初系从四品后定从五品】 各部院员外郎 【满洲初系四品后改为五品复改为四品后定为从五品】 盐运使司副使盐课提举司提举各州知州四等侍卫委署前锋参领委署护军参领委署鸟鎗护军参领守御所千总王公府三等护卫王贝勒府从五品典仪驻防防御宣抚副使安抚使副千户为从五品左右春坊左右中允国子监司业各部院主事 【满洲初系四品后改为六品复改为五品后定为正六品】 宗人府经历 【初系四品后改为五品后定为正六品】 都察院经历都察院都事大理寺左右寺丞 【满洲汉军初系四品后改为六品后改为五品今定为正六品】 内务府副内管领内务府司俎官武备院掌盖武备院库掌奉宸苑六品苑丞奉宸苑六品库掌太常寺寺丞六品坛尉钦天监监副 【满洲初系三品后改为四品今定为正六品】 钦天监春夏中秋冬官正太医院院判王府管领孔庙六品执事官京府通判京县佑县兵马司指挥神乐署署正六品朝鲜通事盛京管官屯六品官盛京管千丁六品官盛京管理琉璃窑官各府通判蓝翔侍卫銮仪卫整仪尉吉林黑龙江六品管水手官亲军校前锋校护军校鸟鎗护军校骁骑校监造火药官陵寝祭祀供应官太仆寺马厂驼厂翼长门千总营千总长官百户为正六品左右春坊左右赞善翰林院修撰光禄寺署正 【初系四品改为六品复改为五品后定为从六品】 钦天监满洲五官正王府典膳王府马羣牧长布政使司经历布政使司理问盐运司运判各州同知王贝勒子府从六品典仪委署步军校内务府六品翎长卫千总安抚副使为从六品翰林院编修通政使司知事 【初系四品后定为正七品】 通政使司经历大理寺左右评事 【满洲汉军初系四品改为七品复改为五品后定为正七品】 内阁典籍 【满洲汉军初系正五品后改为从八品今定正七品】 皇史成尉太常寺博士太寺典籍七品堂子尉国子监监丞太仆寺满主簿各部寺内务府司库武备院司弓武备院司幄上驷院廐长上驷院牧长奉宸苑七品苑丞奉宸苑七品苑副奉宸苑七品库长孔颜曾孟四氏儒学教授孔庙七品执事官孔庙司乐孔庙管勾孔庙典籍京府儒学满汉教授京府儒学满训导兵马司副指挥京县县丞各部院衙门七品笔帖式七品朝鲜通事盛京管理驿站官盛京管千丁七品官按察使司经历各县知县各府儒学教授城门吏弓匠固山达盛京游牧正尉太仆寺马厂驼厂固山达七品荫监生把总副长官为正七品翰林院检讨内阁撰文办事中书舍人中书科中书舍人 【满洲初系四品后定为从七品】 国子监助教国子监博士詹事府主簿光禄寺典簿光禄寺各署署丞 【初系六品康熙九年定为从七品】 銮仪卫经历顺天府经历奉天府经历京府儒学汉训导太常寺各祠祭署奉祀钦天监五官灵台郎王府司库布政使司都事盐运司经厯各州州判卫经厯盛京游牧副尉贝子公府从七品典仪为从七品翰林院五经博士国子监学正国子监学录钦天监主簿各部院衙门八品笔帖式八品朝鲜通事太常寺协律郎太医院御医八品堂子尉内务府司匠武备院司矢武备院司匠奉宸苑八品苑丞奉宸院八品苑副孔庙八品执事官布政使司库大使按察使司知事各府经厯同知经厯各县县丞各州儒学学正各县儒学教谕盐课司大使盐运司批验所大使各部院司务 【初系从九品后定为正八品】 盛京养息左右翼长八品荫监生外委千总为正八品翰林院典簿国子监典簿鸿胪寺主簿钦天监五官挈壶正太常寺各祠祭署祀丞神乐署署丞太医院八品吏目王府司匠王府牛羣牧长王府羊羣牧长布政使司照磨盐运司知事各府州县儒学训导委署亲军校委署前锋校委署护军校委署骁骑校副护军校公府从八品典仪为从八品礼部太常寺盛京读祝官 【初系五品后定为正九品】 内务府太常寺盛京赞礼郎 【满洲初系四品改为九品后改为六品复改为五品后定为正九品】 各部院九品笔帖式宝泉宝源局大使会同馆大使钦天监五官监候钦天监五官司书孔庙九品执事官按察使司照磨各府知事茶马司大使各县主簿各营蓝翎长外委把总为正九品翰林院待诏国子监典籍四驿馆正教序班太常寺司马鸿胪寺鸣赞鸿胪寺序班工部内务府制造库司匠 【初系七品后定为从九品】 钦天监博士钦天监五官司晨刑部司狱京府照磨京府司狱太医院九品吏目府宣课司大使布政司仓大使按察司司狱道库大使各府照磨同知照磨各州吏目府税课司大使各府司狱通判司狱巡检司巡检太仆寺委署固山达额外外委为从九品翰林院孔目内务府库掌内务府署库掌内务府监造奉宸苑未入流苑丞奉宸苑未入流苑副礼部铸印局大使兵马司吏目崇文门副使各府检校各县典史府库大使盐茶大使驿丞批验所大使盐运司库大使州县税课司大使闸官递运所大使河泊所所官道仓大使州库大使州仓大使县仓大使营仓大使长官司吏目为未入流
　　（臣）等谨按国初所定官品满洲汉军汉人每有参差如大学士满洲初定一品汉人二品各部院上书初定满洲一品汉人二品侍郎初定满洲二品汉人三品内阁学士初定满洲汉军二品汉人三品等类后皆更定满汉画一备见班秩维均规模宏远他如前卑而今崇前大而今小者亦皆斟酌得宜俾其长知所统率其属知所遵循上下相维朝制益昭整肃焉
　　皇朝通志卷七十一
《清朝通志》　选举略凡三卷（072～074）/一百二十六卷　（清）高宗 敕撰 
　　●皇朝通志卷七十二 
　　选举略一 
　　○选举略一 
　　（臣）等谨按选举之义昉自虞周汉以前举士举官类出一途自唐以试士属礼部以选官属吏部而科举铨选乃判为两事厯代言考续者或六条或四善或置审官院考课院或立三任二任之等或定考满考察之程言学校者有博士弟子之员数有京都学州县学之设有外舍内舍上舍之升有教授学正山长学录教谕之官有国学府州县学之规此皆可以考证异同而得失因之互见者也我朝监往代以立隆文治武功重熙累洽简任贤才未有如此其众也赏罚黜陟未有如此其公也师儒讲习未有如此其也钦惟我皇上缵列圣之鸿规文武并进劝惩化导法制相维颁钦定四库文为艺林标准亲幸贡院赐以宸章增建辟廱亲临讲学太和翔洽远近同风斯诚伊古以来莫与比隆者矣宋郑樵仿杜佑通典撰选举略首厯代制次考绩次杂议论而增学校于其后臣等纂辑通志太学巨典已载礼略吉礼门中兹不具述若郑志杂议论一卷不过沿杜典体例未足垂远模而示法守伏读钦定五朝续通志辨其原委于简端不复立为门类兹谨遵奉删除其余仍以郑志为叙道选举制二卷次考绩学校一卷
　　选举制 【举士】  
　　△选举制 【举士】  
　　（臣）等谨按古之取士周官以三物宾兴载记有选士俊士进士之名论定后官无所谓考试也至西汉始有设科射策东汉试以经学章奏其为考试所由昉乎魏晋专尚门第隋唐以后虽官人不一其途而进士为特重夫乡举里选意非不善而循名则是核实已非选举之为考试固因时制宜之权衡也我朝稽古定制文武科举并重所以待多士者固至优极渥而剔弊厘奸之道又备极详明总期得真才以为国家之用我皇上缵隆列圣藐重抡才文艺以清真雅正为宗武科以骑射娴习为要于一切考试之中期以致用之实渊乎懿哉葢棫朴千城之盛驾三代而上之矣谨依例条次着于篇
　　天聪三年八月敕诸贝勒府以下及满汉蒙古家所有生员俱令考试分别优劣八年四月考试汉人生员又考试习满汉书中式者为举人宴于礼部
　　崇德三年八月授中式举人及一等至三等生员品级六年七月考取中式满汉蒙古举人生员赏赉各有差
　　顺治元年恩诏开科 【二年八月乡试三年二月会试定乡试中额顺天一百六十八名内贝字号一百十五名北皿字号四十八名旦字号三名夹字号二名江南一百六十三名内南皿字号三十八名浙江一百七名江西一百十三名湖广一百六名福建一百五名河南九十四名山东九十名广东八十六名四川八十四名山西七十九名陕西七十九名广西六十名云南五十四名贵州四十名又定南国子监既裁应将监生中额归并国子监嗣经各省以及各字号屡经增减不一至乾隆九年通行裁减各省中额议准酌定满字唬二十七名合字号十二名共加五经遗额二名来字号四名旦字号四名贝字号一百二名南皿三十六名北册三十六名共加五经遗额四名中皿无定额每二十卷取中一名山东六十九名山西六十名河南七十一名江南一百十四名浙江九十四名江西九十四名福建八十五名湖北四十七名湖南四十五名外一名南北轮中陕西六十一名四川六十名广东七十一名广西四十五名云南五十四名贵州四十名揭晓后中式士子顺天赴府尹衙门各省赴学政衙门会试赴礼部填写亲供以备磨对笔迹中式举子乡试每名给牌坊银二十两会试每名给牌坊银三十两又举人会试近省三科后远省一科后呈明吏部拣选注册以知县用】 二年正月定直省额中举人一名取应试诸生三十名 【康熙二十九年覆准江南浙江每举人一名送应试诸生六十名三十年加至百名乾隆九年议定直隶江南浙江江西湖广福建大省八十名山东河南山西广东陕西西川中省六十名广西云南贵州小省五十名十二年议定直隶改照山东省例取六十名又　　敕加恩每副榜一名应试诸生大省加取四十名中省加取三十名小省加取二十名】 提学考试精通三场者方准应试凡在籍贡监生愿就本省乡试者许一体考试又直省现任教职准提学考送应试二月礼部请令直省选拔文行兼优者大学二名小学一名送国子监肄业仍以贡监名色应试从之又定乡会试三场试题初场四书三题五经各四题士子各占一经二场论一道判五道表一道三场经史时务策五道乡会试同六月定乡会试期 【乡试以子午卯酉年八月初九日第一场十二日第二场十五日第三场会试以辰戌丑未年二月三场日期与乡试同雍正五年以会试春季遇闰场期改至三月嗣后会试遇闰先期奏闻乾隆九年　　敕改三月举行会试】 又定主考房官同堂阅卷去取专在主考又定乡会试卷有文理优长限于额数者取作副榜九月定磨勘试卷礼部会同科道磨勘首严弊幸次简瑕疵三年三月宴诸进士于礼部并赏给银两 【嗣又加给缎匹】 八年三吏部疏请满洲蒙古汉军各旗子弟有通文义者提学考取入顺天府学开科乡试各衙门无品笔帖式亦同箐员应试十一年十二月奏准汉洲蒙古会试止准举人应试其各部寺院衙门博士笔帖式等不准会试十二年三月敕殿试读卷大臣不必书各官姓名以除师生陋习十四年上谕乡会试考官所取士及殿试读卷廷试阅卷学道考试优等督抚按荐举属吏俱不许袭师生之号十五年定会试四书题请旨颁发五经论表判策考试官出题文敕殿试士子于太和殿前丹墀考试十六年七月敕颁孝经衍义于学宫命考官二场以孝经命题
　　康熙二年停止八股文体上谕满洲蒙古汉军生员俱准乡试 【先是顺治十四年停止八旗考试】 三年更定科场试题 【乡会试自甲辰年为始头场策五篇二场用四书本经题作论各一篇三扬表一篇判五道】 四年三月仍复三场旧制九年五月奏准二甲三甲进士俱以知县用十年奏准八旗满洲监生识满汉字者考试翻译止识满字考试缮写优者授为正八品以部院笔帖式补用其汉军监生识满汉字者照满洲监生例考试取用止识汉字者照汉监生考职例以州同等官用十一年敕顺天乡试及会试用满汉御史料理场务十八年三月召试博学鸿词钦取五十人以翰林官分别授职先是十七年诏举博学鸿儒备顾问著作之选令在京三品以上及科道在外督抚布按各举所佑嗣经内外诸臣保荐送部旋奉谕旨先令户部月给俸廪及柴炭银两至是集诸人于体仁阁考试钦命试题赋一篇诗一首上亲览试卷大学士掌院学士参阅分为四等曰上上曰上曰中曰下以彭孙遹为第一共取五十卷 【以上上卷二十作一等上卷三十作二等中下卷不录】 又于上卷中拆去一卷上特取严绳孙卷补之俱授为翰林院官充明史馆纂修二十四年正月奏准自乙丑科以后会试及顺天乡试四书题目俱乞钦定其五经及二三场题目仍令考试官拟出三月定会试三场毕主考等官遴选试卷十本缮写进呈恭侯钦定以后顺天乡试同二十六年敕八旗同汉人一体考试 【顺治八年题准八旗开科乡试满洲蒙古同列一榜汉军汉人同列一榜其会试　殿试俱照此例至是八旗汉人一体考试合为一榜】 二十八年覆准满洲蒙古汉军应文闱乡试之监生生员均由兵部验射马步箭能射者准其入场二十九年题准奉天满洲蒙古汉军应乡试之监生生员由奉天将军等验射马步箭能射者方准移送入场又以孝经论题甚少将性理太极图说通书西铭正蒙一并命题三十六年敕宗室子弟与满洲诸生一体应试三十九年五月定各省正副主考将侍郎学士京堂翰林科道部属等官由进士举人出身者无论巳未典试通行开列六月敕停止宗室子弟乡会试十一月遵旨议定嗣后直隶乡试在京三品以上及大小京堂翰林科道吏礼二部司官在外督抚提镇藩臬等官子弟俱编入官字号取中四十一年九月礼部奏言本年乡试监生庄令与俞长策试卷作五经文字与例不合得旨俱准作举人寻经议定嗣后乡试作五经文字者应于额外取中三名 【顺治初以土子博雅不在多篇禁止五经卷中式至康熙三十六年京闱乡试有五经二卷　　　特旨授为举人后不为例至是复准作举人并议定其制五十年增五经中额顺天二名外省一名会试增中三名五十四年停止雍正二年议准每额中十九名加中五经一名乾隆十八年停止】 五十年十月遵旨议定会试揭晓宽于三月十五日内乡试揭晓大省宽于九月十五日内五十一年三月敕新中文武归班进士留京学习行走四月诏开万寿恩科 【于五十二年月举行乡试八月举行会试】 五月敕考取进士不必预定额数临时该部将各省到部举人及八旗满洲蒙古汉军应考举人名数奏请按省酌定中额考官照各定数取中五十二年十月敕闱中出题不得拘忌讳十一月敕文生员举人内愿就武场武生员举人内愿就文扬者各听互考五十四年敕科场毋出熟习拟题五十五年议定二场论专用性理
　　六十一年十一月世宗宪皇帝登极命八旗详察孝行素著者以闻
　　雍正元年正月奉恩旨开科 【本年四月乡试九月会试】 二月遵旨议准满洲蒙古能翻译者三年之内考取生员二次举人一次进士一次乡试于子午卯酉年二月举行会试于辰戌丑未八月举行又敕论题仍用孝经又覆准候补天文生及补用天文生之监生生员俱令入皿字号乡试又覆准官卷内佳文不敷中额以民卷佳者补之十二月议定学政科考生员增用经题文一篇 【各省学政科考生员旧用四书题文二篇至是增经题文一篇三冬晷短减四书文一篇】 二年二月上论此番系雍正元年特恩开科士予有因回避不曾应试者即令派出大臣拟题奏请于内阁考试取中十月敕今年殿试天气已寒诸贡士着在太和殿内两傍对策再传谕太监多置火炉使殿内和暖诸贡士得尽心作文写卷又特恩赏给会试举人银两 【直省会试举人例于地丁贡下编支路费此次系奉　　　特恩加赏又云贵会试举人官给驿马着为例】 又敕乡会试三场毕主考遴选佳卷会进三场喝晓后刊刻试录登科录进呈试录并载三场中式文择其尤者每题一篇三年二月定应考试差之翰林及进士出身官员人等于太和殿试以四书题文二篇又定试差各官专用由进士出身之人其由举人出身者概不与试又上谕内外帘官子弟志切观光仍着一体应试另派大臣校闵遴选又命会试及顺天乡试元魁三场试卷缮录进呈十月敕选举八旗汉军孝友读书人士十一月敕定考试翻译举人条例不必分作三场亦不必派汉大臣着选笔帖式誊录中式之卷进呈定额十二月上谕进士题名之典始于唐时本朝自顺治丙戌科起至康熙丙戌科止稽之会典诸生释菜后礼部题请工部给建牌银一百两交国子监立石题名康熙三年辅政大臣裁省科目一途实关用人取士之要题名之典岂宜缺焉着工部动用正项钱粮令国子监将雍正癸卯甲辰两科题名碑速行建立康熙辛丑科亦宜补建嗣后每科仍照旧例题请以励士子潜修上达之志四年敕各省学政三年任满将生员中实在人品端方有猷有为有守之人大省举四五人小省二人送部引见亲加考试酌量擢用十月敕各省取中副榜内有两次中副榜者亦准作举人一体会试此系特典后不为例五年三月上论八旗举人生员着于会试后查明人数考试四月敕州县会同教官于诸生内核具孝友端方有才能文者各举一人八旗满洲蒙古每佐领各举一人寻经吏部带领各省荐举人员引见以知县用者三人余以国子监助教学正学录用十二月敕直省学臣科考时于府学生员拔取二名州县学各一名令其来京廷试后入监肄业嗣后六年撰拔一次 【顺治】 【初题准直省选贡来京专由廪生拔取康熙十年题准于一二等生员内考充拔贡二十九年议准以陪贡充停止选拔六十一年再行选拔一次至是定为六年一次】 六年八月敕浙省士子照旧乡会考试 【雍正四年停止浙江乡会试至是两浙士子省愆悔过因有是　　　旨】 九月敕各省学政考取拔贡不拘一二等生员俱准收考酌量试以时务策论须文行兼优以昭国家广揽人材之典七年议准有本系官卷而已经出继者不准编入官号又敕准各省拔贡来京及从前有外省生员在馆効力者俱令送顺天府乡试又敕八旗凡由贡监生员考取小京官笔帖式者俱准其与举子等一同入场考试九月奏定汉军义学肄业子弟愿考翻译者俱准赴吏部考取笔帖式十月敕赐大臣之子乡试未经中式年二十以上文厘通顺者蒋溥等准作举人其刘俊邦因病未应乡试亦准作举人一体会试八年十一月朝考湖北应山县拔贡杨可镜文理荒疏部议革去选拔上谕杨可镜乃明臣杨涟之元孙昔顺治四年杨涟之子杨之易为江南松江府同知遭提督吴胜兆之叛捐躯殉难凛然忠节此即杨可镜之曾祖也杨涟父子两世忠义其后嗣子孙若稍能自立品行无亏虽文艺不工亦当格外迼就杨可镜准作选拔赴国子监肄业仍着礼部带领引见十二年议准凡实系旗下家奴开户者但许别途出身其本身及子孙禁止一体考试十三年覆准论题仍参用性理是年八月皇上登极恩诏开科 【乾隆元年八月举行乡试乾隆二年二月举行会试】
　　乾隆元年正月议准会试与顺天乡试内帘主考同考官除同姓无服者与郎舅中表等戚不必回避外其有服之同姓与翁婿甥舅皆令回避如将应回避之人不行开出者革职 【乾隆三年覆准内帘官子弟及无服之本族俱照例回避其虽系同姓并非本族者不得开入回避十七年议准乡会试内场监试及提调知贡举等官子弟俱令一体回避十八年议覆两翼副都统参领章京同内场监视提调等官之子弟一体回避二十一年议准受卷弥封誊录对读各所及顺天委员子弟姻族一体回避二十七年议准凡遇有郎舅应试者俱令回避四十二年年　　旨副都统参领章京砖门御史及供给巡绰等官其子弟亲族应试者俱不令回避】 又奉旨内外帘官子弟应行回避者着另行考试三月敕于会试遗卷内加恩增中大学士鄂尔泰等遵旨于会试未经取中之荐卷内续取三十卷年老举人试卷内选出五卷二并进呈敕交礼部照取拟名次出榜又礼部议准翻译科乡会试题主考于性理精义及小学内选择数页进呈钦定其考试生员井于性理小学内出一题考试其蒙古翻译乡会试及考试生员亦于清文性理小学内出题主考会同房官每一题后括其大义总论数语令士子一同翻译五月议准顺天乡试分南皿北皿中皿字号取中如云南贵州四川广东广西人数不及十五名仍附南皿无庸另编中皿字号 【顺天乡闱分编朱卷字号满洲蒙古曰满汉军曰合直隶生员曰贝其内宣化府别曰旦承德府别曰承天津商籍曰卤奉天曰夹凡贡盛皆曰皿直隶山东山西河南陕西曰北皿江南江西浙江福建湖南北曰南皿云南贵州四川广东西曰中皿官生卷曰满官曰北贝官曰北皿官曰南皿官若外省乡闱朱卷字号不分皿贝其中山东省孔颜曾孟四裔卷号曰耳陕西省之甘肃卷号曰聿宁夏府卷号曰丁福建省台湾府卷号曰至】 十月考试博学鸿词钦取十五人分别选授翰林院官先是雍正十一年上谕朕惟博学鸿词之科所以待淹通之士俾之膺著作之选备顾问之任在京着满汉三品以上各举所知汇送内阁在外督抚会同该学政悉心体访遴选考验保题送部转交内阁朕将临轩亲试优加录用至是内外诸臣保荐陵续到部如康熙十八年例考试经大学士等拟取十五人引见一等五名授翰林院编修二等十名内由科甲出身者授翰林院检讨以诸生入选者授翰林院庶吉士 【次年又补试博学鸿词一等一名二等三名分授检讨庶吉士】 二年四月诏地方有才品优长山林隐逸之士着之士着该督抚核实具奏酌子录用三年四月议准翻译乡会试钦定翻译一题外再于清文四书内钦命一题令士子作清文一篇四年三月敕入场士子除照例赏给氅衣姜汤茶饼外着按名给与木炭许其携带手炉以温笔砚又敕士子入场给与粥饭提调官监场御史副都统等留心查看又申殿试贡士呈送颂联之禁其策问试题恭请钦命所对之策但取敷陈切当不得沿用四六颂联亦不必泥于成格字数六年七月敕顺天乡试同考官南省人回避南皿卷北省人回避北皿卷边省人回避中皿卷满洲汉军回避满字合字卷 【嗣经覆准直隶人回避贝卷其南人冒北籍仍改归原籍者南北皿贝字概令回避又议准南北两籍者不得专阅中皿卷】 七年二月敕选拔贡生十二年举行一次四月议准文武乡会互试永行停止九年八月敕停回避生一体考试之例 【嗣于十七年定考试回避卷永行停止】 十年正月停止皮衣去面毡衣去里之例三月敕定殿试之期于四月二十六日五月初一日传胪 【嗣于二十六日奏准四月二十一日殿试二十五日传胪】 十三年二月上幸阙里谕广入学名数并令学臣考取十三氏子孙文行兼优者贡入成均其引驾官孔继汾以内阁中书用十六年二月上南巡江浙召试献赋人员进士举人授为内阁中书遇缺即补诸生准作举人在内阁中书上学习行走 【乾隆三十六年四十一年　　驾幸山东二十二年二十七年三十年四十五年四十九年　　驾幸江浙三十八年四十一年　　驾幸天津凡进献诗赋人员皆考试选取分别录用】 闰五月大学士九卿等遵旨保举经学人员疏上奉上谕保举经学之陈祖范吴鼎梁锡玙顾栋高既据大学士九卿公同复核众论佥同其平日研穷经义必见之著述将亲盐之以觇实学在京者交送内阁进呈其人着该部带领引见在籍者行文该督抚就近取之朕观其著述另降谕旨或愿赴部引见或年老不能来京者听寻赏给陈祖范顾栋高国子监司业职衔授吴鼎国子监司业梁锡玙额外司业是年恭逢圣母皇太后六旬万寿敕壬申年举行万寿恩科三月乡试八月会试 【乾隆二十六年三十六年四十五年迭开乡会恩科并挑选下第举子加惠年老应试诸生有差】 十九年三月停止翻译乡会试四月敕将钦定四书文一部存贮内帘二十一年十月敕磨勘试卷官于卷面填写衔名由覆勘大臣详核进呈草率者议处十一月敕定乡会第一场试四书文三篇第二场经文四篇第三场策五道其旧试论表判概行裁去至会试第二场仍加试表文一道以乾隆丁丑科会试己卯科乡试为始其会试中式之卷于庚辰科春榜后一体磨勘二十二年正月敕会试第二场表文易以五言八韵唐律一首以丁丑科为始又议准乡试自乾隆己卯科为始第二场经文外加试五言八韵唐律一首二十三年议准乡会试第一场四书文外仍加试性理论一篇二十四年敕满洲蒙古现任三品以上大臣之子孙及亲兄弟子侄应试者俱令自行奏闻国语骑射皆有可观方准入场二十五年五月敕传胪前一日读卷官公同拟取前列十卷进呈并预传该贡士引见候定甲第名次又遵旨议定廷试士子参核文字俱佳者尽登上选文不甚工而援据典确晓畅时务者亦应列为上卷若对策全无根据即书法可观亦不得充选进呈其读卷官及监察之王大臣科道收掌官于文华殿两廊传心殿之前后一同住宿向例读卷官十四人减用八员以两日阅卷第三日进呈二十六年四月敕殿试读卷无庸增派监试三十年正月敕八旗大臣子弟果能于国语骑射外兼习文艺者仍准一体入闱毋庸奏明请旨七月敕中式士子默写闱中首艺七八行由覆勘大臣校勘十一月遵旨议定磨勘条例文体不正者或系显违皮式或系引用怪僻或系书理全讹自属易见其疵蒙谬戾四项多有影响近似者应令磨勘官虚衷办理并将卷尾填写添注涂改之例停止 【但涂改仍不得过百字】 又敕嗣后覆勘大臣议叙之例不必行三十四年六月敕学政举报优生会同督抚考核四十年二月派出验看八旗会试举人骑射之王大臣等奏言应考举人内报近视者七十三人已拣令二十人照常骑射其余实属不能之五十三人俱未令其骑射奉上谕马步骑射系旗人根本所有不能骑射之五十三人俱着停其考试又覆准经头名目永行革除 【向例乡会场誊录所每经设经头领司其事多因之舞弊至是禁革】 四十一年诏复翻译科场四十二年敕乡会同考试官不必拘泥五经分房其每经中数仍照原额六月敕乡会试第一场主考官酌定书文三篇内承题起讲起处应用虚字刊印一纸随题分给举子通场遵用违者贴出 【承题如夫字葢甚矣等字起讲如今夫尝思等字】 四十三年敕乡会试场及学臣取士每文一篇俱以七百字为率违者不录四十四年敕严文体不正之禁又敕热河士子乡试加恩另编字号每科取中举人一名二月监试翻译之王大臣等奏言应考人员内步箭尚可者仅四十七人人数不足应否准其考试奉谕旨仍行考试并敕嗣后各都统务必严行教训又议准直隶等省卤字号卷令与商籍同籍之考官回避阅卷该督抚预期查明应试者原籍何省临场行知内帘并申报礼部于磨勘时查核四十六年敕嗣后举行考试翻译举人进士临时候旨遵行四十七年七月奏准乡会试二场排律诗移置头场制艺后其头场性理论移置二场经文后四十八年十二月覆准殿试策冒无论八九行十数行皆为合式必于发端处即切策题本义立论不许宽泛无着至数行后例用钦惟字样向来准用颂语亦须关照本题其有泛写套语者不得滥置前茅违者听察看标识大臣指参议处并申明定例不拘字数短者以一千字为率毋泥从前陋例又士子内有由中书及誊录等中式者试日不得在内阁诰敕房国史馆等处住宿违者治罪五十年议准嗣后乡会试论题仍将孝经与性理二书兼出 【以上文科举士之制】 
　　顺治元年十月定武会试于辰戌丑未年举行乡试于子午卯酉年举行凡京卫武学官生一体准赴乡试十二月定武进士出身授官一甲一名授参将二名授游击三名授都司二甲授守备三甲署守备二年六月定各直省武闱乡试千十月举行三年九月定会试事宜 【初九日试骑射十二日试步射十五日试策论】 又定武进士衣顶之制 【第一甲一名武进士　赏甲冑撒袋弓刀矢鞾带等物诸武进士衣顶照文进士一体穿戴并　　　赏给银两】 十二年九月上谕国家选举人材共襄治理文武允宜并重今科中式武举应照文进士例一体殿试朕亲行阅视先视马步箭后视策文永作为例届期举人各于天安门就试毕以卷送午门外东直房读卷官公阅进呈候御批一甲三名毕各赴内院公同填榜十月上亲试武进士选取于国柱等以初行殿试宜力优异第一名授副将品级二名授参将品级三名授游击品级四名至二十三名授以应得品级俱令在京学习骑射先行照品级给俸禄顶带俟满一年题请实授 【其归班武进士　　　钦派大臣拣选一二等者注册以营守备用三等者以卫守备用嗣因卫守备人多缺少于乾隆元年十六年三十六年四十八年俱经兵部奏明另派大臣将以卫用之武进士复行拣选其有年力精壮弓马可观者拔置以营缺选用又武举会试后　　钦派大臣会同兵部拣选考试骑射分别一二三等以卫千总用】 十六年九月敕于明年令天下武举再行会试十月部议武殿试读卷传胪俱照文场例十七年正月敕停止武科技勇二月兵部再举行会命内大臣及大学士监射永着为例三月敕乡会考试马箭用满洲例射帽步箭亦照满洲射寻常小把十八年十月奏请殿试天下武举得旨武闱己考过步箭及策论及经内试选定着停止殿试
　　康熙二十三年议定乡会试竖立大把射马步箭外再试开弓舞刀掇石验其技勇三场考试策论二十八年三月敕武乡试考试马箭以中四箭为合式步箭以中一箭为合式三十二年奉旨步箭大把以八十步为则太远善射之人多致遗弃嗣后着改为五十步中二箭为合式三十三年九月敕武闱应重外场十月上阅视武举骑射技勇并谕不合式举人许其效力再试三十六年十月上御瀛台紫光阁阅武举骑射上谕今科落卷内安知无骑射俱佳而被遗者乎如其回籍则己若有留此者令兵部察明复试四十八年五月遵旨议定直省绿旗营兵有通文艺愿就武乡试者于充伍地方该营将弁申送巡抚一体乡试不中者仍令归伍又各营千把总及年满千把总卫所千总有愿应会试者该督抚提镇给咨赴部一体会试不中者仍归原职凡乡会试中式各员愿归职伍者听六月遵旨议定八旗汉军内务府无品笔帖式等有愿考武生者该旗移送顺天府考取移送乡试四十九年九月太原总兵马见伯疏言武经七书批注互异请选定一部颁行经部议驳请嗣后考试武生武童论二篇一题出论语孟子一题出系子吴子及司马法旧例乡会试论一篇策二篇今改出论题二策题一从之五十一年十二月覆准如有本省现任官员子弟临期顶食兵粮冒滥入场中式者察出将保送出给文武官议处五十二年十一月上御畅春园内西厂阅视武举骑射技勇谕大学士等近见宜隶各省考取武进士额数或一省偏多一省偏少皆因不知弓马武艺止凭文章取中以致骑射娴熟谙悉韬略之人多有遗漏嗣后考取武进士不必拘定额数俟天下会试齐集京师令该部将各省到部武举照例考试弓马将合式武举等实数查明预行奏明朕计省之大小人之多寡照考取文进士例按省酌定取中额数则学习武艺弓马优长者不致遗漏矣十二月覆准各省武乡试系巡抚专责嗣后到京会试之武举内从前中式武举不议外自康熙五十三年乡试为始如新中式武举内弓马不堪人材不及弓刀不能者将监试取中巡抚等官比照文科场例处分五十六年十一月覆准嗣后武乡试照会试例于初七日为始考试外场十三日入闱十四日编号点名十五日考试策论
　　雍正元年十二月奉旨今科武进士系元年所取状元授一等侍卫榜眼探花授二等侍卫二甲十三名授三等侍卫令带孔雀翎三甲记名三十六人俱授蓝翎余照例拣选补用二年五月议覆嗣后直省武乡试将弓马按勇汉仗好者另编好字号移送内帘先于好字号选取如不足额数将余卷选取足额得旨依议考试武举议编字号在京武乡试朕派信任大臣考试嗣后各省武乡试或以好字号取中或以文章好取中之处于解部武乡试录内注明以便会试查对五年三月定武进士一甲照元年例补授侍卫二甲选十名授三等侍卫三甲选十名授蓝翎侍卫其余三甲进士钦点大臣会同兵部拣选一等二等以营守备注册三等以卫守备注册十二月奉上谕今科广为加恩未选侍卫之满洲蒙古进士授为蓝翎汉军进士以骁骑校用汉进士分发各省给千总俸督抚提镇试看壮勇勤谨者以守备题补七年闰七月定满洲武进士武举授官例九月奏准八旗副骁骑校前锋护军骁骑人等有愿应武乡试者准其乡试又敕各省督抚考试武举时着就近省城之提督总兵一员同考外场九年三月敕各省督抚于所属地方召募拣选人材壮建技勇可观者百余人咨送兵部奏明候拣派官员训练教习以备军旅之用武生童生及乡勇民壮等俱可入选十年三月敕该部通行各省将技勇可用之武举令其充补经制马粮其不愿留营及骑射生疎才力不及者令其回籍自行学习不得留营虚作额粮之数四月兵部覆准外省武乡试均由巡抚会同提镇校阅外场其总督同城省分外场则督抚兼往监临内场仍由巡抚主试七月敕武进士科分不及不得题补守备十一月议准八旗武举愿在旗当护军前锋者听十一年十月覆准会试武举令亲斋文批投部兼取同省同考五人互结方准入场十一月上谕武场乡会两试原期逸俊储材所以人材壮健技勇兼优者外场考试另编好字号并分别双单令入内场再考试文艺比较取中以杜冒滥幸进诸弊本年武会试有顶替进场作弊者当经查出交部治罪又有人材技勇皆属平常而考试大臣滥列好字号入场取中者现在查参黜革议处俾各知儆戒至于各省学臣考试间有弓马平庸文理粗通之人混入内场越号换卷传递代笔贿嘱代倩揆厥所由总由府州县考试时每以广收溥取市宽大之名遂令技艺不堪汉仗猥琐之辈混入内场种种作弊嗣后有似此滥行录送者着该学政题参议处其学政校阅外场若将不常儒弱之人滥列好字号入场取中亦着督抚查参十二年四月敕停止满汉考试武场之例 【蒙古一例停止惟汉军仍准应武乡会试】 
　　乾隆元年八月奏准武闱大省人数多者展限于初五日开弓十三日入闱二年九月奏准嗣后考试外场马步箭各缺一箭者不准合式如马箭缺一箭步箭合式者及步箭缺一箭马箭合式者俱准再试技勇如弓刀石三项俱能胜头号者准与合式缺一者即不准合式其中果有勇力过人技艺杰出者仍准挑选好字号三年十二月覆准武闱三场点名册按围分造式会试有五名互结之例武生乡试亦仿此例行四年八月覆准武乡会试令提调监试各官将外场较射册带入内场于举子出场交卷时弓刀石覆验一二项如与原填技勇全不相符者严查治罪五年敕兵丁中式武进士愿回营効力者仍留本身马粮准一体酌量委署六年六月覆准武乡会试取中之卷于填榜时查对原册如有合式卷悞印双单好字号者概不取中或有原系双单好字号悞印合式者仍准取中七年四月奏准停止文武互试之例九年二月覆准武生捐监仍准入文闱应试不得更入武闱十一月议准武闱乡试举子年届六十者不准入场十三年奏准捐纳职官之武生需次未选愿与武乡试者准其入闱二十一年十一月覆准武乡会试外场合式者印面之印改印于左右小臂二十四年十一月覆准武闱考试凡弓刀石三项技勇必有一二样头二号者准以合式入内场其皆系三号者不准合式凡挑双单好字号者列内场甬道东号舍合式字号列内场甬道西号舍所试文艺减试四书论一篇止试五经论一篇策一道二十五年三月覆准武场考试马箭止射二回共射六箭再射地球一回总以中三箭为合式缺一者不准试步箭其五十步步把改为三十步各射六箭以中二箭为合式缺一者不准试弓刀石凡步把以高五尺宽二尺五寸为程马弓以三力为率步弓以五力为率不及三力五力者不准合式令考试诸生于投文时报明弓力注册临时抽验如弓力不符原报或不及三力五力者亦不准合式若三力五力外有能加重者听二十六年十月覆准武举中式后无故三科不赴会试特有护符在家生事者该学政查明咨革二十七年十月覆准武乡会试裁汰合式字号三十一年九月覆准武乡会试外围监试大臣阅定双好单好字号毕将原册封送内场外帘其卷面箭弓刀石数目弓力觔重俱由监试御史亲笔填注并亲用双单字印凡内场执事人员俱俟发榜后放出三十六年二月覆准武员子弟概不准就现任本省应试三月议准武乡会试阅卷房考官用紫笔主考官用赭黄笔四月覆准直省马兵不准径赴乡试有情愿考试者由营结送与武童一体考取武生再准乡试三十七年十月敕武进士毋庸另派大臣拣选即于紫光阁较阅时分别营卫录用三十八年十月敕嗣后武生有烦入伍食粮者准其兼充毋庸将武生注销又奏准马兵考取武生者准仍留原粮乡试年一体送考四十年八月覆准武会试前期一日兵部堂官率同提调按人数多寡分为四册何省派入何围临场掣签又中式武举殿试前奏派大臣按会试原册所填弓刀石觔重号数令该武举逐一演试有前后参差者照文会试磨勘例处分并将原挑之监射大臣议处四十四年十一月覆准在营食粮武生拔补外委后仍准一体乡试由本营该管官结报送考四十五年九月敕向来武场硬弓以十二力为头号近来士子每多填注十七八力及至较试类多勀强嗣后硬弓以满足入壳为度有能过头号弓十二力以上者亦不得过十五力着为令 【以上武科举士之制】 
　　皇朝通志卷七十二
　　●皇朝通志卷七十三 
　　选举略二 
　　○选举略二 
　　选举制 【举官】  
　　△选举制 【举官】  
　　（臣）等谨按举士举官分为二途肇始于唐文职武职之分选于吏部兵部亦自唐分之盖以荐举征辟失实徇私朝廷未收得人之益已不胜门户党援之习诚不若归于画一之制其道简而易操故自宋以来踵而行之未之或易也我朝列圣相承加意旁求片善徽微长悉邀甄录诏王公贝勒满汉诸大臣各举所佑以副立贤无方之至意而部例所定永为法守者又复至精至密皇上道隆继述金鉴独操权衡铨典因时损益务使官称其职无滥无滞以大公至正之心为因材器使之用凡铨选保举文武员弁一经引见才具优劣烛照无遗臣工皆不得守其柄而行其私法良意美立万世举官之极则彼前代之专凭选部为进退徒视举劾为黜陟者固未足语于用人之道矣谨以铨选保举条目详列于篇
　　太祖高皇帝乙卯年十一月敕廷臣举贤授职随地旁求俾列庶位
　　天命十年八月敕大臣举劾属员辨别善恶
　　天聪三年四月选用儒臣分班侍直八年十二月以朱延庆荐举人才并加擢用九年二月敕满汉蒙古各官荐举人才呈送吏礼二部崇德七年七月设汉军八旗选官补用
　　顺治元年六月敕廷臣各举所知并严连坐蔽贤之罚六年正月定保举人员得失赏罚之例四月察议各直省督按举劾异同五月准直省道府州县酌量升迁九年十一月敕吏部铨选务矢公忠慎择才能选授十一年三月敕部臣推补内外大小员缺厘剔胥吏弊端十二月起用废弃官员十二年正月定吏部科道内升外转及司道升迁例又定慎选要缺守令例三月定荐举州县官例九月敕内外官员交互升转十月敕定内院中书不准考选科道十一月敕考选巡按及科道升转悉请上裁十四年十月行取近科进士出身官员来京考选十六年九月吏部议定翰林官侍读以下每年外转二员又敕定隆处各官遇缺即补不必仍论出身资格十七年四月议准俸满中行评博应升主事者与行取推知一体考选御史十八年六月奏定巡按已经停差其地方事务俱交巡抚管理七月议定选官停止赴部点卯之例吏部查照年月先后挨次掣选发凭各省巡抚摧令赴任
　　康熙二年五月敕定大选急选各员 【双月为大选单月为急选】 仍令亲身赴部每月初一日投供到部后隔一选方准铨选三年二月议定官员较俸推升闰六月议准汉缺内院大学士六部尚书以下各项汉军汉人一体升转无庸分别得旨堂官员缺汉军每衙门不得过一员四年八月议准截留官员照例挨次取选令于单月初一日亲身赴部投递互结七年三月谕在京部院满汉官员论资俸升转虽系现行之例但才能出众者常以较量资俸超擢无期此后遇有紧要员缺着不论资俸将才能之呗选择补用又敕今后科道缺出移文督抚就有司内举贤能夙著者咨部行取来京八年十月谕满洲汉军都统副都统等于轻车都尉以下云骑尉以上有明习满文或通晓汉文夙具才干堪任部院者从公选择咨送吏部俟各旗缺出与应升者并题补用十年七月停止会推 【推升之法顺治九年议准尚书侍郎都御史副都御史宗人府府丞通政使大理寺卿内阁学士掌院学士等官俱由会推至是停止将应升转各官开列具题凡九卿京堂翰林吏部科道内阁中书及在外布按盐运使各官遇缺当补即行单题凡部寺属官及方尚有司佐贰杂职缺出掣签逐月汇题是时惟外省藩臬间一奉　　　旨推举至五十一年尽行停止】 十二年八月敕督抚咨访告病人员才品据实保奏擢用十九年五月敕停止督抚坐名题补人员凡员缺皆归部铨补二十年五月上谕行取官员吏部已经引见其各部主事等汉官朕尚未知其人科道为耳目之司选择不可不慎尔等即传谕九卿科道令各举所知缛居官洁清办事才能者尽公保举不可以同年同乡亲党徇情私保即督抚所举不当亦着指陈勿隐二十三年四月敕六部保举清廉有守之官二十四年九月敕九卿会推宜虚公持论其亲朋门生同年同乡不得彼此互荐二十九年五月吏部以行取知县奏请上谕行取知县以科道用者甚多科道职任关系紧要着九卿各以平昔所知学问优长品行可用者面同举奏寻经举出彭鹏邵嗣尧陆陇其赵苍璧等得旨俱准行取三十二年四月谕九卿各将居官贤能者敬慎公举科道官职司耳目贤者从公推荐不肖者立行参劾三十九年五月奏定各省举人就中书者人多缺少内有愿知县教职之人听其具呈改注汉军举人无铨用之处酌议于举人班次内每选过三班后选汉军举人一人五十三年四月敕教官掣选应取至京师令大臣面试其补授州同亦应令九卿面试补用五十七年敕教官不必来京惟令督抚考试可用者补用年老不堪者罢之六十一年三月遵旨议定河工官员关系紧要台湾远属海疆广西之南宁太平庆远思恩四府云南之元江开化广西广南四府俱在边远此等地方官员仍令该督抚题补其余增添保题各缺概行停止十一月世宗宪皇帝登极谕廷臣各举所知又命王以下闲散宗室以上于属下人员内各保举一二人十二月上以内廷各执事人员俱系随侍皇考之人其中亦有大臣官员子弟着各该处总管拣选保奏引见有晓满汉文者着声明
　　雍正元年正月上以满洲进士举人出身之翰林无升转之途着吏部议寻议嗣后翰林院侍读侍讲谕德洗马国子监司业缺出将由庶吉士授职编检之翰林论俸推升一员将由进士举人出身之中允等升补一员讲读学士少詹庶子等缺出将现任之讲读谕洗司业推升一员之后将进士举人出身之科道等官升补一员从之又议定新进士除选取庶吉士外拣选学问好者令为内外官学教习年满照科分名次以中书补用八月上谕国家分理庶绩务在得人道府州县等官尤属要职其才干素着廉节自持者饬令督抚等将所知者密封保奏不得会同商酌亦不得将特用之人塞责如保奏不当将保奏上司一并治罪十月敕大学士会同翰林院掌院教习将编检庶吉士等秉公别择具奏十一月敕清书散馆之翰林不可令其荒废或在翰林或在部曹即令与满员一同翻译文敕新科进士于引见之前先行考试庶人才不至遗漏将诗文四六各体出题视其所能或一篇或二三篇或各体俱作悉听其便 【嗣后每科举行名曰朝考】 十二月分别录用本科新进士未经馆选之员二年十二月敕拣选满汉编修检讨庶吉士等有愿在刑部学习办事者二十三员带领引见分在各司办事办事明白实在效力者酌量题补三年六月定外任回避例 【督抚两司及统辖全】  【省之道员其族人回避者赴京别补若分巡数府之道员及知府同知通判知州等官所辖之地无几回避官员即于本省内调补】 四年三月遵旨议定八旗汉军人员不得补刑部司官并应照汉人回避本省之例凡直隶道府州县等缺于铨选时扣除布按两司缺亦停其开列得旨布政按察使仍行开列七月因督抚等密举各员俱极庸陋谕仍于道府州县中各明举一人如有挟私任情草率滥举者从重治罪八月上谕拣选命往各省官员及奉旨特用之员皆不过取拔临时并未曾试验于平日饬各督抚等于此等人员倘居官不善即据实参奏五年三月谕吏部将会试举人拣选引见并问九卿将所知者举出再举人内有伊等同乡素日推服之人亦着举人公举或数人共举一人或十数人共举一人俱将姓名注明务须有猷有为有守之人方可推荐不得冒滥十二月特谕内外诸臣等京官翰林院科道郎官以上外官自知府道员学政以上武官自副将以上旗员自参领以上皆令各举一人满洲官员保举满洲汉军官员保举汉军汉人官员保举汉人文职官员许保武职武职官员许保文职务须有猷有为有守品行才具足备国家之用者即亲戚子侄等亦可据实荐奏但京官如尚书侍郎外官如督抚提镇两司皆朕已经深知简任者不必入所荐之列六年四月起复府厅州县废员七月上谕督抚等带往各省委用人员在地方不甚相宜除已经到任之后因本地要缺奉旨题补不必解任外如杨文干陈时夏莽鹄立及各省督抚大吏从前所请带往之人目今现在属下者俱着回京请旨另用十月特谕京官大学士以下主事以上之满洲汉军汉人外官督抚以下知县以上之满洲汉军汉人每人各举一人除现任知县以上官员不必保举外或系举贡生监或系山林隐逸果有品行才猷可备任使者即亲戚子弟亦不必引避嫌疑至外官所辖之现任佐贰杂职等属员亦准举七月敕京官自学士侍郎以上外官自藩臬以上着各密保一人将其人或可胜督抚之任或可胜藩臬之任据实奏明不必拘定满汉亦不限定资格若一时无深知可举之人准其从容采访不得草率塞责有负谘诣五月敕嗣后凡江苏安徽湖北湖南陕西甘肃诸处府州县以下官员得本省之缺不在本籍巡抚统辖之内者不必令其回避其相隔五百里之内者仍照隔省回避之例一体遵行八年六月敕定新进士在六部额外主事上学习行走三年后如能称职该部堂官题补如不能称职该部奏闻其内若果有才猷出众明练政治之员于一年之后该堂官将情由声明保奏带领引见请旨此各部行走之员俱照额外主事之例给与俸禄文谕今科外用进士交与各该督抚分派藩臬衙门令其学习三年之后委署试用一年约计四年后题补实授若果有才具出众平日熟练吏治不待学习者着该督抚格外委署题补即于本内声明若才具庸常情愿改教者不拘三年之期准其具题改补其学习之员并酌量给与公费九年议准沿海沿河曲疆烟瘴等缺无论四页或全或兼或专均令督抚遴选具题其同知通判知州知县冲繁疲难四项三项相兼者该督抚于现任属员内拣选调补二项一项者归月分铨选十三年四月上谕县令为亲民之官凡选用知县者类多举人进士出身之人若系拣选命往到任后不胜县令之任准该督抚以教职奏请改补如系月选之员或年力衰迈或才识庸愚该员即掌于未选之先临选之际呈请改教若仍铨选知县到任后该督抚留心察看或以才力不及或以溺职分别题参不得奏请改教如果为人勤慎学问优通者着该督抚将应否改补教职之处具本声明送部引见请旨六月敕在京三品以上满汉官员于现任科道部属及知府同知知州通判知县内各举一人或胜道员之任或胜知府之任填注明白于三日内交送内阁汇齐奏闻
　　乾隆元年三月尚书兼管国子监事务杨名时奏荐庄亭阳等七人得旨以国子监所属员缺补用四月议准保举孝廉方正给以六品顶带其中果有德行才识兼优堪备任用者准破格保荐又议准道府员缺冲繁疲难四项三项者开列请旨简用二项一项者归月分铨选二年三月敕各省督抚藩臬保举堪胜道府等官三年三月敕九卿保举堪胜道府之员又敕科道为朝廷耳目之司将例应考选之翰林部属通行引见候旨补授四月敕现任教谕中进士者仍回原任以教授衔管教谕事现任训导中举人副榜者仍回原任以教谕管训导事十二月敕督抚于苗疆要缺慎选贤员以居其任四年三月敕廷臣照康熙二十九年例举治行卓越县令以备科道之选五年十一月敕大学士九卿各举所知六年二月敕满洲进士依甲第名次选用知县九月敕定行取知县准兼以同知补用七年三月敕各督抚于行取人员务将有守有为声名卓越者举出其有参罚者亦准入选七月上谕言官为风纪所关着大学士九卿择其素所深知其人骨鲠朴直复明通内外政治者不句资格列名封奏外而督抚于各属员中有深知灼见可备纠绳之任者亦准列名封奏十年正月敕停止榜后预行拣选举人分别去取之例三月敕礼部于会试榜发后将落卷封贮请旨派大臣秉公阅看选取发往各省界以司铎之任其有年逾八十以上者带领引见十二年四月定守令久任例十三年七月敕满汉大学士等保举应升三品京堂人员十四年六月敕大学士尚书侍郎等各举能胜任侍郎及三品京官人员十二月特申起用废员之令十六年五月敕停止知县行取内升之例定科道三年一次内升外转十二月遵旨议定各省此次甄别教谕训导各缺即将癸酉科拣选引见之拔贡选补授训导者以教谕衔管训导事十八年二月敕各督抚保举堪胜知府人员七月上谕蒙古旗分人用部院者员缺本少是以外任未经议及现在满洲司员升用道府既经暂行停止其文职同知以下着将蒙古人员举满洲一体拣选引见选用武职副将以下着就满洲应得缺内酌予十分之二其分班轮选之处下吏部兵部议行十九年三月敕于翰林科道部属内拣选堪胜道府人员二十一年奏准在学肄业宗室年满考列一二等择其人去得省授为宗人府贴写笔帖式二三年后如果行赴勤慎办事好者引见以笔帖式坐补二十五年敕督抚保举知府未用人员许其重列荐剡三十年十月上念举人需次知县动至三十余年应筹所以疏通壅滞之法敕于明岁丙戌春闱后派大臣分别拣选引见录用寻经议定嗣后截取举人督抚秉公验看其堪膺民社者给咨赴部候选如精力巳还情愿就教准其在本省呈改至年七十以上自问不堪倛职者免其调取騇看督抚核实查明年岁造册具题请旨赏给中书科中书大理寺评事太常寺博士三项职衔至明岁大挑扣除近二科自庚辰科以上俱准赴挑 【明年三月又奉　　谕旨此次挑选以二千人为额寻挑取一等八百余人以知县等官分发试用二等一千一百余人以教职铨选未入选之年七十以上者即给与中书等项职衔】 三十四年七月奉旨此后若朕在京月选州县有掣签后告病者准附于下月引见如下次尚未病痊该部即行开缺至遇朕巡幸之前两月有托病不即引见冀下月騇放者一经具呈告病即扣除开缺将来另选得缺仍着该部于带领引见时将该员原选缺分之远近繁简字样一并注明候朕定夺着为令三十七年正月敕春闱后拣选下第举人分别录用扣除近四科不入选以疏壅滞三十八年二月覆准商籍中式改归原籍之员照寄籍之例于铨选时一体回避商籍省分又覆准月选各官俱饮吏兵二部堂官代掣缺签以杜撞骗之弊四十一年二月敕各部院司员补放御史非实系练习部务必不可少之人不得奏留兼部又遵旨议定郎中俸满保送知府如不能胜任者将原保之堂官议处四月奏定嗣后笔帖式截取知县六部理藩院都察院各保送二员其余各衙门各保送二员吏部会同大学士拣选二十员引见请旨记名注册按班论俸升用但升用后有以不胜外任题参者将保送之堂官议处六月遵旨议定督抚题参知县改教人员若由教职保举知县者将原保之督抚学政议处七月遵旨议定奉天州县应选之缺于满洲回旗原任州县及汉员补班县内共拣选二三员引见补用如回旗人员不敷知州则于记名同知内拣选知县则于记名知县之笔帖式内拣选又敕吏部凡满洲蒙古人员由道府同知通判州县丁忧回旗己满百日在部行走者每年十月引见一次候旨简用九用遵旨议定六部主事反提督衙门主事仍照向例准其保举直隶州知州其太仆寺等衙门主事及与主事升转相同之经历都事寺丞署正等官不准保送直隶州如京察保荐准其一等者以六部主事调补四十二年六月敕各部司员俸满截取奏明绍任者毋庸引见七月议准月选各员寄籍祖籍俱令声明一体回避铨选得缺后在部责令验看之九卿科道在籍在馆责令督抚提调查核朦混者治罪并将滥行出结及不行详查之各官议处十二月议准嗣后遇有请旨道府缺出查系曾任繁缺道府或经卓异者准其开列其原任简缺未经调繁卓异者俱毋庸开列四十三年六月奏准各省州县以上各缺繁简不得妄请改更如同知通判州县之缺应请改繁者即于同知通判州县缺内改简互换其佐杂之缺于佐杂内酌改不准仍以州县以上之缺与佐杂互易又遵旨议定在京堂司各官外姻亲属中母之父兄弟妻之父兄弟姊妹之夫己之女壻嫡甥同衙门令官小者回避同官令后进者回避其儿女姻亲中表兄弟妻之姊妹夫子妇之亲兄弟仍毋庸回避 【旧例止于亲祖孙父子伯叔兄弟回避】 闰六月议定此次直省一二等入选拔贡奉旨以部员用者分派各部在七品小京官上学习行走扣满三年留部者授为七品小京官食俸办事倘部务未能识习满员以七品笔帖式用汉员以直隶州州判复设教谕二项铨补至授七品小京官后历俸三年果能始终夺勉熟习部务准其遇有本部主事缺出保题升用其或行赴中平奏请以各衙门之正从七品小京官改补四十四年二月奏准四库馆効力誊录人员年满议叙后派员重加考试再予录用四十五年五月奏停员外郎俸满截取知府之例九月敕嗣后教职截取选授知县到任未届五年以衰老甄别者将原验之督抚大臣议处十月奏准地方佐杂首领遇题调州县缺出先尽曾卓异保荐及俸满即升人员拣选题补如该省现无卓荐及俸满即升之员亦必须历俸五年以上者方准题升十一月敕各部院司员升调别处俱不准仍兼原衙门行走至刑部必得谙悉律例之员理藩院有外藩事件须习蒙古文语其奏留者引见钦定方准仍兼行走着为令又奏准嗣后钦奉特旨即用人员仍照旧例遇缺即补其修书优叙即用之员请与正班人员分缺轮流间用又敕缘事降革人员呈请捐复该部核明情即准捐与否具奏请旨准捐人员并带领引见 【佐杂仍无庸引　　见】 十二月奉谕嗣后各督抚题请实授人员有与例不符者吏部议驳外将该督抚随本议处四十七年二月奏准嗣后理事同知通判推升员外郎照外任推升京职之例于签掣具题后即开除同知通判员缺另补又覆准嗣后庶吉士散馆改部人员以到部之日为始捐纳议叙与学习期满人员以奏留之日为始同较行走年分浅深按次题补四十八年十二月敕嗣后刑部理藩院亦概不准兼科道其果能始终出力堂官奏准引见以四五品京堂酌量补用仍可兼部行走四十九年十一月奏准各部院满汉蒙古笔帖式向例按旗分用考取一人捐纳一人缮本一人降调一人遇有议叙即用者俱先尽补用今请更定议叙即用一人后用正班三人其议叙正班缺后用者应定为正班五缺后用一人理藩院蒙古笔帖式向例用正班贴写二人考取一人议叙一人应请更定用议叙即用人员一人后将正班三项各用一人再准用议叙先用者一人正班三项各用一人轮流间用以昭平允外任从六品以下佐杂至从九品未入流等官向例议叙即用一人后用正班一人轮流间用今查汉员议叙向系各积各缺正班止用一人各项议叙皆得到班计正班用一人而议叙者竟至倍蓗正班竟无得缺之日今请凡议叙班次相同者并作一班到班时统较奉旨日期先后止准各用一人俾议叙与正班不至偏枯至从九品款项繁多吏目最优向定为专项选用而供事议叙从九品兼选吏目未为平允今请照捐纳从九品之例不得选用吏目嗣后各馆奏称另立班次补用者即照此办理不准搀越侵占五十年九月上谕翰詹等官因大考隆职其应补之缺本少嗣后俱着对品以部属补用十月议准月选官巳选告病限一个月病痊若至次月截缺日不痊即开缺另选该员病痊后令俟原缺坐补其有一月内暂告病痊旋复称病规避开缺者亦视此办理十二月议准将主事选法内现空学习进士一班 【旧例有学习进士一班闱改归各本部补手选法内遂虚悬一班】 改为翰詹大考改部人员正班与各项正选主事按次轮用 【以上文职选用之制】 
　　康熙二年三月上谕武官职任紧要居家候选悬缺迟久仍令单月投供双月选授如投供不到者虽名次在前不准选授六年十一月奏准将外委效力等项与武进士武举等较人数多寡仿二八分缺之例使科目人员量行先选其外委各弁须有战功及捕盗实绩不可止凭该衙门一概咨送选补八年三月奉旨提督及总兵官缺出将应补授官员兵部册内所载功绩逐一开列着九卿科道会推六月停止阿思罕尼哈番 【即男爵】 阿达哈哈番 【即轻车都尉】 补授提镇九年四月奏准嗣后副将以下守备以上缺出实系近海沿边岩疆人地相宜方准题补其余员缺概行入选二十二年十月议准卫官缺出于汉军汉人世职并武进士内选择轮用二十七年十二月议定武进士推选不拘营缺卫缺挨次补用二十八年十二月各省情愿效力武举分发督抚提镇标下效用如果骑射娴熟以千把总题补五十二年七月奏准督抚提镇保送武弁先尽出兵效力之人如无论俸选保五十七年七月议准各衙门效力武职人员推选时于单月考騇弓马病者勒令休致曾经军功带伤之员虽年老仍行推用五十九年三月奏定兵部效力人员停取武生及官员子弟专用武举其进士内有情愿效力者亦准收录三年期满考试分别推用六十一年三月遵旨议定副参游都守各官仍遵定例内应保题之缺拣选衔缺相当者题补其余不论题补调补之缺及有事故并越衔保题等项概行停止督抚提镇违者降三级调用
　　雍正二年三月敕禁各省督抚提镇题留升任官员其水师营紧要员缺仍许题请五月敕督抚提镇保送游击以上人员引见三年二月敕调取青海等处兵弁来京录用四年八月议定佐领不准兼散骑郎五年十月改定武职部选之缺准督抚提镇将所属人员预行保举备用十一月定拔补千总把总就近调补例又敕禁自备鞍马军前效力之请六年十月镶黄旗蒙古副都统宗室满珠锡礼奏言京营参将以下千总以上应参用满洲不宜专用汉人奉上谕为治之道在开诚布公遐迩一体自太祖高皇帝开国之初即将满汉兼用是以规模宏远中外归心且满洲人数本少今将中外紧要之缺补用巳足办理若参将以下员弁悉将满洲补用则人数不敷势必有员缺而无补授之人朕临御以来以四海为一家万物为一体于用人之际必期有济于国计民生总无分别满汉之见中外诸臣宜同寅协恭交相为济则国家深有倚赖久安长治之道必由于此也七年正月敕各省提督保举堪用游击之员七月敕嗣后随标差操学习之武举等令该抚等看其材技优娴晓习营伍者照年满千总例送部考验分发别省遇有千把缺出即行补授十年闰五月议准军前效力人员指缺补授十一月议准八旗文职补选人员愿就武职者拣选补用十一年七月敕补授骁骑校如本佐领下不得其人即于合旗通行拣选如一佐领下人材果好即可多补码员八月敕满洲蓝翎侍卫着仍在侍卫内行走拣选都司守备时不必带来引见十一月敕各省提镇等保题将弁务重弓马兼选汉仗以重武备十二年十二月敕各省将军于所属协领内保举堪胜外省副都统人员
　　乾隆六年九月敕定满洲官员补用绿旗员缺许总督提督保题升用七年十一月敕申严督抚提镇滥举年满千总之禁八年七月上谕武举有随帮效力年满人员应以卫千总用者一等人数无多选期尚速其二等三等楮每年选用不过三四人甚为壅滞所当酌量疏通着该部详议具奏寻议卫千总班内设有二捐班选用捐纳之人应别设一班移于二捐班之上选用二等随帮人员所有二捐班均请借与三等随帮人员选用其捐班人员倘有赴部投供者仍先尽本班人员补用九年十一月敕各督抚验看曾经出师之病休武弁送部引见十四年八月谕督抚等保举堪胜总兵人员十五年五月上谕前令督抚提臣保举堪胜总兵人员今于引见时观其人材弓马勇力颇少当意即如年满千总一项类多猥琐不足入目国家擢用武职营伍实为正途折冲御侮之用必预筹于升平无事之日不可视为缓图漠不经意也十七年六月敕保举副都统会同公荐不得自行题奏 【如领侍卫内大臣于该旗侍卫内公同保举都统副都统于该旗参领内公同保举左右翼及护军统领按翼于前锋章京护军参领内公同保举】 十八年七月敕停武职兼衔之例止就见在官职论俸升转 【向来升衔升任功加大衔小衔条例纷繁恐致吏胥高下其手故有是　　旨】 二十二年十二月上谕前经降旨令各省督提将堪胜总兵之副将各保数员以备简用年来渐次升擢所余无几再着各省总督提督于现任副将内历俸五年以上胜任总兵之员各保一人或二人亦可其游参都守等官如果才畧出众足膺专阃之寄不拘资格并各保举一人一体送部引见以储将材三十四年四月敕东三省人员不必补用绿营将弁永着为例仍交兵部将现在各省绿营官员内东三省人员有若千之处查明具奏十月兵部请将各省绿营现在所有东三省人等俱行撤回上以办理甚属拘泥敕八旗嗣后东三省人移住京城者仍照前旨毋庸升用绿营若移住后在京城所生之子既历二代与京城久住之旧满洲蒙古无异即一体拣选升用外任官员十二月上谕昨经作煟奏将截取举人徐廷槐改用教职一折曾降旨允行并令各督抚诣明其中如有自不服老不甘废弃者即照大计六法官例送部引见嗣后督抚验看推升武弁亦照彼画一办理着为令三十六年十月敕嗣后巡幸时遇有预保千总咨送到部王大臣即行验看分别注册令其回任毋庸在京守候三十七年四月奏准八旗汉军武举如有祖父伯叔兄弟在巡捕营为官者准其入营效力五年之后咨部支给千总半俸与千总把总一体较拔八月敕巡捕三营官员现有降级停升处分者遇应行拣选时仍准其一体拣选 【三营嗣改五营】 三十八年九月议准出征员弁遇军营所出缺归军营升用遇本省应题应拔缺与存营官较升凯旋补行引见凡出征员弁功绩由军营咨明各该省存案以备较核若副将以上缺出由兵部将出征得有功牌功加各员夹单进呈恭候钦简又奏准河南山东江南江西湖广等省俱系腹地闽浙两广等省半系水师凡武职均停拣发甘肃四川云贵等省遇应拣选时定以限制副将参将不得过二员游击都司不得过四员守备一项有候补候推人员足资差遣不得请拣四十年二月覆准卓异卫千总遇双月所出之缺与在部候补各班相间轮用又谕八旗各营大臣等凡保送应用绿旗人员务须遴选年壮技优堪为表率者带领引见其五十五岁以上骑射技艺平常者不得保送五月遵旨议定满洲人员恤荫绿营都司守备千总把总等官引见奉旨以内用者照例以旗员对品补用以外用者发交巡捕营学习三年分别等第引见凡学习人员俱赏给马甲钱粮又奏准捐纳卫所武职准君捐发标学习试用又议定加捐分发之守御所千总 【旧例均系部选之缺】 遇部选三缺之后行文漕运总督题补一人其捐复人员照此办理七月敕此次满洲引见人员步箭甚属不堪在京挑选引见人员之都统副都统等俱交部议处嗣后若仍有似此者必将伊等从重治罪九月奏准难荫千把总俱发标营学习停其推用卫缺又议准汉员难荫都司守备焄汉世职分发学习之例带令引见俱发本省随营学习三年后保送引见或由部选用或发回本省题补恭候钦定难荫千总把总发营学习期满即在外拔补毋庸送部闰十月议准拣选三等武举有年力壮盛愿入伍效力者由兵部呈明刀发各督抚提镇标下给食马粮三年后弓马可观准一体较拔把总缺
　　四十一年八月敕八旗各营保送绿营外任有不情愿者即在京呈明如巳至外任后概不准其具呈并严行参处四十二年二月奉上谕旗员向无终养之例其有亲老情愿回京者准其具呈督抚奏明送部引见文员以部属用武员或用侍卫或用旗职候酌量降旨又谕兵部将武职满员副将以下丁忧俸满病痊等事回京改用京职者仿照吏部之例于每年年终带领引见一次酌量记名简用外任其不记名者下次即毋庸再行引见六月覆准銮仪卫冠军使云麾使治仪正应用汉军十缺拨出三缺归满洲蒙古人员补用四十三年二月覆准汉侍卫行走年满由该管大臣出具考语保送引见一等以副将参将二等以参将游击三等以游击都司蓝翎以都司守备分别录用遇应得之缺与候补候选人员一同掣签 【二月分参将游击缺用一等二等侍卫每年止用一人四月六月八月分游击都司缺用三等侍卫每年止用三人单月每年止用五人】 六月奏准卓异人员与候补人员不必拘定月分 【向例补班归双月如遇军政年二四六十此四月专用卓异八十二此两月专用候补】 凡双月用卓异二月用候补一人又覆准嗣后选拔外委把总于补用三缺后选拔精习鸟鎗者一人其步兵果能精习鸟鎗虽弓马未能纯熟亦准于三缺后拔补马兵一名十月议准嗣后八旗汉军人员历俸三年方保送外任兵部拣选引见如无历俸巳满三年之员即将应选之缺扣除归部另行铨选四十七年十月奏准兵部效尹期满差官以营守备用者谓之劳班归于双月选用壅滞嗣后单月分发班轮用无人以劳班扺补四十八年三月奏准蓝翎侍卫以守备用者按科分名次归于双单月科班内铨选又奏准历科以卫用之武进士每届十年奏派大臣拣选其拔置以营用者带领引见交兵部归入本班选用其弓马不常者仍以卫用如年力衰老弓马平庸饬令回籍将卫缺选用处注销十二月遵旨议定旗员简用绿营向定副将一缺于銮仪卫满洲蒙古汉军三项应升人员拣选补放今请与侍卫处满洲蒙古汉军应升人员一体轮用其用满洲蒙古之参将一缺都司一缺守备一缺向于銮仪卫满洲蒙古应升人员拣选补放今请与侍卫处满洲蒙古应升人员一体轮用其用汉军参将一缺游击一缺都司二缺守备二缺向于侍卫銮仪卫及护军营行走世职人员拣选补放今请与八旗汉军世职及应升章京一体轮用得旨此项銮仪卫应用绿营人员所议额缺内着将守备三缺拨归绿营由部铨选共余俱着分年轮用四十九年四月敕绿营人员年届六十以上因老病乞休曾经打仗受伤者俱着照旗员之例给与全俸九月奏准候选卫守备情愿赴漕标委用由兵部拣选引见发往准以调繁所遗之简缺题补 【以上武职选用之制】 
　　皇朝通志卷七十三
　　●皇朝通志卷七十四 
　　选举略三 
　　○选举略三 
　　考绩 
　　△考绩 
　　（臣）等谨按三载考绩列于虞书六计弊吏详于周官诚巨典也西汉以六条察二千石东汉掌于三公委晋考课之制芜而不备唐之课最条目纷如宋承五代之后民乐便安吏易为治故其时节目疎阔亦各因其势而然也元之六事专尚简要明世责归部院多循资格其甄别去取奉行文具而己我朝法制详密黜陟严明列圣训谕皆殷殷以察吏安民为首皇上澄清吏治凡属考课卓异之员声名既悉于平时才具又得诸引见所由吏饬廉隅将娴军旅内外百司莫不恪供厥职谨按我朝体制考课之人六部卿寺官属则尚书侍郎卿监主之侍卫及护军官属则领侍卫内大臣主之满洲蒙古汉军八旗则各都统主之直省文武职则督抚提镇主之考课之期内外文职定以三年武职期以五年考课之名则有京察大计军政法制厘然至精极备谨条分缕析载诸令典为万世法守云
　　天聪五年六月教定考课黜陟等差六年二月定城守官员三年任满者赴沈阳考察功过八年考察管辖汉民各官
　　崇德八年十二月申三年考察之命
　　顺治二年五月覆准有司殿最宜以守已端洁实心爱民者为上考若仅干理簿书惠鲜无策虽有才能止注中考三年七月奏准朝觐考察首重五花册部臣即照旧式颁发各抚按令其趱造赍送册内叙明朝觐官员姓名起程日期限十日到部其应朝觐官员俱限十二月到京贤否考语亦惟抚按定注考语止用才守政年四格须按人指事明白直书四年二月上谕天下人民困苦极矣朝廷之德意时勤郡邑之阻格如故优游日月夤觊升迁虽婪墨间有纠弹而奸猾每多贿脱朕甚愤愤兹当大计己严饬诸司贪酷重惩阘茸罔贯尔等姑准留任仍服旧官尚思祓濯前愆勉图后效涤秽浊以清廉易烦苛为宽大于以助流恺泽永保治安庶称朕奉天子民至意嗣是每遇大计入觐之年必严切训谕之十月奏准计典定期 【时吏部奏请以三载考绩为定制凡大计处分官员不准还职】 八年二月甄别科道又敕吏部具列各部院堂官职名上亲行裁定闰二月敕部严行甄别直省地方官九年四月奏准朝觐计典令藩臬各一员各府佐一员代觐 【朝觐计典三年一行旧例府州县正官入觐至是更定其例】 五月吏部奏言京察应以皇上亲政辛卯年为始六年一次遇寅申年举行从之 【兵部举行军政年分亦即于是年六月奏准与京察同】 十年正月敕各衙门事件依限注销又定大计年科道纠拾例二月考试翰林各员分别升调有差三月考试吏礼二部翰林侍郎及三院学士詹事府以下分别去留 【嗣是翰詹各员考试谓之大考皆分别优劣升调降革各有差乾隆二年八年十三年十七年二十三年二十八年三十三年五十年迭加试分别黜陟】 四月甄别在京官员十一考核直省督抚分分别加衔降革有差十一年十二月上谕吏部近来言官未见有建白切当及纠参显要者皆因惧被论之人反唇仇讦遂尔缄口自今以后凡被论者如有辩处止许就所参事款据实剖白不许反唇仇讦有乖法纪言官亦不得挟私诬揑自取咎戾其参奏公私当否或现任或升任考察京官之时该部分别核奏以为劝惩尔部即行严饬十二年正月考选军政照文官例卓异者赐服旌劝四月敕定满汉庶土士同一甲翰林每岁面试六次七月议定官员考满分别议叙有差十三年二月谕部院官三年俸满者三品以上自行具疏吏部分别议奏四品等官各衙门咨呈吏部分别议奏其六年一次会行京察之例三品以上自陈四品等官各衙门咨呈吏部吏部会同都察院察议具奏考核之时加升者有罪者及才能不及老疾等项详细开列永为定例四月奉上谕朕所与共图治安者惟监司守令是赖朕亲政六载于兹励精图治不敢懈逸振饬官方未尝宽假今又当大计之年已严饬所司重惩贪酷俱如例降革外姑准尔等仍服原官毋谓涂饰可以久施毋谓侥幸可以常恃宜各正直存心清廉持己勉图后效十五年五月定督抚按臣举劾例 【督抚按举劾各官其庸碌者许不时查参其荐举者大省不过十人小省不过三四人不得充数滥举其有举无劾者不准注考】 十七年二月上谕在京各衙门官员宜力澄叙以励官常大学士尚书等俱者自陈侍郎以下俱着开列职名候朕亲行甄别嗣吏部甄别京官开列各衙门职名进呈得旨三品以上各官开列职名候朕亲加甄别四品以下各官吏部甄别具奏旋以外省各督抚任内功过称职与否敕该部详加甄别十八年七月停止满郎中京察考满自陈例
　　康熙元年三月停直省藩臬两司大计入觐之例五月敕京察考满各官俱照考语等次先后升转六月停止京察以考满举劾分别去留武职亦如之三年十一月上谕内外大小文武各官除今年考满外以后每三年汇考一次其到任未经三月者不必考向来自陈等官仍照旧例自行陈奏候旨定夺寻议在外各官每人一本具题事务繁多今定考一等二等三等及办事不及不称职者各一疏每省会齐具题其办过事件功过亦造册送部院部院官仍照例覆考从之四年正月停止考满例六年二月遵旨议覆仍举行京察大计军政例又定举行军政事宜 【各属武官今该管官填注考语一曰操守一曰才能一曰骑射一曰年岁及有无在军前得功受伤之处分别去留】 三月敕各省提督听总督注考四月议准卓异官以清操为首列十一月议准复行荐举 【卓异荐举原系并行因举行考满将荐举停止今停止考满故复荐举】 七年九月停总兵军政自陈例十二年七月奏准各省大计年分仍令藩臬亲身朝觐二十三年三月甄别州县遇事不结者罢之二十四年九月禁止大计举报藩臬卓异二十五年二月直隶各省朝觐官员行礼毕奉上谕国家三载考绩原以崇奖廉善摈斥贪残今当大计己严饬所司重惩贪酷余俱如例降革其有众论不孚是非失实者特黜一二以警积玩外姑准尔等仍服原官嗣后务须洗涤肺肠勉图自新毋貌承心违蹈常习故国宪具存决不尔货三月覆准嗣后大计各省藩臬及各府佐贰官员入觐之例通行停止照庆贺万寿表章例每省委道官一员赍册入觐至官员贤否去留止以督抚文册为凭造五花册三本分送吏部都察院吏科其藩臬二司所造册籍俱行停止二十六年四月奉旨直隶巡抚于成龙着加太子少保衔以为廉能称职者劝三十一年十一月议准河官大计如系管理河务兼有钱粮之责者总河浚抚各行考核其专系河官令总河考核四十四年五月敕嗣后荐举卓异务期无加派无盗案无亏空民生得所日有起色据实注考其它虚文不必开入
　　六十一年十二月遵奉世宗宪皇帝谕旨议定在京武职官员如领侍卫内大臣八旗都统前锋统领护军统领副都统步军统领等俱系近御大臣不必令其自陈遇五年考选军政时各将属员详核填注考语照外省荐举及八法例分别具奏各省驻防将军都统副都统等照提镇例自陈其属员俱照京城之例举行至德州等处之城守尉协领派大臣前往考选其属员即会同城守尉协领等详核填注考语具奏
　　雍正元年二月敕嗣后卓异官员有不合例者将何人保举并与例不符情由另行开明具奏又敕甄别翰詹衙门官员六月敕大计军政年分平等官员亦注明考语报部 【大计军政年分向例惟举行卓异八法至是遵　　　旨奏准凡平等官员文职知县以上武职守备以上俱令督抚提镇注明考语送部察核】 十一月举行军政兵部奉上谕此系初次考选尔等秉公考验内有出兵效力行走年老俸深者诸事尚能坐理仍着留任再人虽年老衰颓不宜留任而出兵效力之处甚多时伊即行革退致令无以度日深属可悯应另行分晰具奏朕自加恩其虽无效力行间之处而供职年久者伊身逢太平之世何由经历战阵尔等亦宜留心验看二年三月敕大计军政革职人员即令解任若具题之后或应免其革职者仍可再行补授七月敕文官在军前效力者即着兵部议叙又敕各省副将以下游击以上官员轮流引见三年三月左右两翼军政卓异官员引见管旗大员奉上谕保举卓异乃该旗大员要务非升进官阶可比其人平常不应保者伊等或受请托入于其间朕必将徇情荐举之人治罪又谕部院官之兼武职者但由该旗保举其在部院衙门行走如何之处该旗大臣并不得知俱令部院衙门于京察时察核八月敕于满汉御史内拣选贤员稽察各省盗贼九月敕降级留任官员遇有恩诏加级及议叙加级者俱准扺销至于降级后捐纳加级者不得扺销前案四年正月敕部院司官将本司笔帖式分别勤惰优劣据实奏明所举当否许笔帖式公同面质三月定计典举劾官员引见例 【计典荐举卓异官员吏部会同都察院考核令例者引　　　见如果才品兼优准卓异注册回任候升降级罚俸者不准卓异又参劾等官除贪酷外俱准其交代清楚给咨赴部引　　　见】 四月敕嗣后遇京察之年着内阁满汉大学士吏部都察院吏科河南道公同阅看着为例六月吏部兵部奉旨被参开复人员皆特恩超拔若居官仍有贪酷不法之事从重治罪捐复者亦如之又定随征护卫官员令领兵将军将功绩据实报部分别等次照出征官兵议叙七月申谕各直省督抚布按等官安民察吏兴利除弊之道九月敕旗人外任骑射生疎者劾之十月敕各部堂官将所属各司详加甄别有材具平常目前不能办事将来不堪升用者尽行举出与应留办事人员一同带来引见请旨各部堂官不得瞻徇情面稍有容隐又定革职留任之员四年无过该督抚等题明准其开复五年二月敕沙汰千把总选择拔补三月敕嗣后凡遇御门理事之日着满司官四员汉司官四员一体轮流侍班引见若有条奏之事即于侍班时密封具奏止许条陈一事不得以数事并奏八月敕各省副将参将着该省之督抚提镇会同分别列为一等二等三等出具考语密咨兵部添写履历年齿乡贯缮写进呈其副将参将中有曾经特用及该上司题升者亦仍分别等次出具考语一体咨部十月敕嗣后由京补授盛京满汉司官历俸三年方行升转如三年内遇应升之时尔部奏闻以升衔留任仍以升衔较俸六年五月山西太原总兵袁立松奏平垣营守备梁玉年巳六十八岁虽千八法而精力不衰且操守廉洁办事敏练奉上谕八法内开列年老者葢谓其衰老不能办事故令罢斥并非限定年逾若干即入于八法之内况年老谙练事务之人尤为难得今袁立松将伊填入八法参劾之内并非体朕受惜人材之意梁玉着仍留原任并令袁立松酌量梁玉既年老历练若可胜游击之任遇有缺出着即题补又遵旨议定嗣后文武卓异之员原任内有肆行贪酷不法处原荐举卓异之上司不行揭报题参者督抚提镇降五级调用司道府副将游击等均行革职若文武官员卓异之后或复回本任或升转他省别犯贪赃不法之款其原荐举之各上司分别降级调用不准抵销八月上谕知府一官管理通郡有察吏之摃内有循分供职不能察吏而又素无过犯不至于参劾者着各省督抚甄别具题以在京部属改补仍令该员暂留本任办事一面拣选能胜知府之任者保题引见如所保人员可用准其补授俟伊到任后着前任知府交代清楚来京以部属之缺改用若所保人员到京引见时察其材具亦属平常则仍将前任知府留于原任九月定湖广南北二省千把总人员分隶考试八年三月敕在京文武各官有因公诖误至于降革而任内无钱粮不清及治罪之案者准照外员之例令该堂官该旗大臣出具考语奏闻带领引见或将该员仍留原任或另行试用或照例降革候朕降旨定夺十二年四月上谕各省卓异人员俱有现任地方之责每当大计之年理应先行具本候旨敕交部院查议其与例相符应准卓异者奏闻令其进京引见其与例不符不准卓异者候朕酌量引见可否再降谕旨如此则地方事务不致废弛而与例不符之员亦不徒费往返将此永着为例
　　乾隆元年二月敕掌院学士以下编检以上各以己意拟写上谕一道陆续进呈嗣后庶吉士散馆后即照此例行六月定各省卓异官回任候升例 【正途出身之知县例以主事升补有数平不得缺者故有是　　旨】 二年二月敕定亲老改近人员坐补原缺后若在任三年无过准通算前俸升转十月定军政年老之出兵效力武弁分别优恤例十一月遵旨议定嗣后京察之年应行考察官奏准引见例为一等者准其加一级注册至盛京五部等衙门三年期满调回之时准列一等者引见并加一级三年六月敕各督抚将属员贤否随时奏闻四年三月敕各省道府来京引见五月覆准嗣后京察六法官员照外省大计例今各该衙门咨送吏部引见 【向例年老有病浮躁不谨罢软无为才力不及并贪酷为八法嗣以贪酷二者不应待三年参劾定为六法】 五年十月敕大学士九卿留心考察督抚贤否六年五月甄别各省知府六月遵旨议定各部院派往军营办理粮饷人员三年期满更换回京令该将军初具考语保题分别等第至派往坐台官员并照此例十一月敕各省督抚提镇分别副将参将等第五年举行一次八年六月敕督抚以务农本计察核属员十月敕大臣自陈乞罢斥者各举德行才能堪以自代之人十一月定四五品京堂京察送吏部都察院过堂注考之例又敕外官罚俸处分准以加级改作纪录抵销十一年十一月上谕察核司员惟堂官最为亲切如上次定以一等者三年中行走平常即当改为二三等上次原列二三等者三年以来知所奋勉即当列为一等明岁又届京察之期特先行传谕各部院堂官知之十二年五月敕京察之年自陈大臣举贤自代本省督抚不得举本省藩臬本省缙绅不许举本省官员十三年五月定郎中俸满外补道府分别繁简选用之例八月罢大臣举人自代例十五年三月敕御前大臣领侍卫内大臣御前侍卫干清门侍卫等兼理阁部及八旗事务者遇大计军政俱着不必自陈余仍照旧例行又敕京察年分凡四五品京堂吏部请派王大臣秉公验看分别一二三等应留及应去之员折奏引见以定黜陟十七年六月敕京察大计凡部院大臣各省督抚自陈之例着停止武职五年军政视此十八年二月敕吏部于京察时将三品京堂开列事实另册进呈九月敕甄别六年俸满教职凡保题及留任者俱送部引见衰迈者休致二十二年六月定甄别年满千总送部引见以六年举行一次二十三年正月敕各省提督慎选水师员弁二十四年二月敕嗣后京察人员因新任年例未满移咨前任注考列为一等者于引见时另分一班仍不得因此分班之旨转增各部向来一等定额又敕嗣后吏部于京察时将在京尚书侍郎以下三品京官以上及在外总督巡抚分别二本兵部于军政时将在京都统副都统在外驻防将军都统副都统及各省提督总兵官分列三本兼缮简明履历清单进呈九月定各省道府六年引见之例二十八年二月定凡各营千总六年甄别留任其后即以三年甄别一次二十九年二月敕甄别六年俸满教职留任者无庸引见四月遵旨议定凡各省大计荐举官员因有钱粮处分及别故降革留任未经开复止与附荐者吏部议覆时必查系现任兼三兼四繁缺历俸又满五年之员方以可否引见声请钦定简缺官不在此例此等附荐人员题本到部而其处分案适届开复即与正荐官一例调取引见凡正荐卓异官俸次以本省三年为满其别省历俸不准接算又奉上谕缘事降调人员应行送部引见者例由督抚具考其离任候补人员仍着原隶之督抚具考送部十月复奉谕旨官员离任请咨回籍时该督抚即具切实考语咨明本籍俟赴部时由本籍督抚查叙原咨无庸前赴原隶衙门注考三十年四月敕各省送部引见历俸六年之道员副将其胜否臬司总兵之处该督抚折内不必声叙三十二年四月奏准大计之年藩臬二司令该督抚出具考语随本进呈七月覆准翰林院学士及詹事府庶子遇京察之年俱入四五品京堂内一体请旨归王大臣验看分别等次引见三十三年二月敕嗣后京察二三等人员内凡年至六十五岁以上者并令使部另行带领引见三十五年七月覆准嗣后各省大计无论正附荐举之员历俸未满三年该督抚违例列入将该督抚照越次保题例议处三十六年二月覆准凡陵寝笔帖式京察照部院之例办理又覆准京察一等人员擢用外任或升补京职犯赃者原保之堂官一例议处又敕停庶吉士保列一等之例又敕嗣后满洲翰詹各员兼部行走列在一等者即入各该部保送数内比较其仍归本衙门别班声叙之例不必行所有各部院官到任未满半年仍由原衙门注考之例永行停止至无衙门人员在翻书房行走列为一等者吏部另行引见嗣后读祝鸣赞等官升任后兼本寺行走者仍由该寺堂官注考保送着为令三十八年二月敕大计之年督抚等将藩臬考语另折具奏声明毋庸随本夹单三十九年二月奏准嗣后部院官适届京察离任续补别衙门者仍由原衙门注考列为二等三月奏准到任未及半年人员由原衙门保送得缺者京察时列为二等其年满高京得缺者列为三等嗣后京察视此例十月奏准六法人员情愿赴部者于部覆到日限六个月请咨走部引见过期毋庸送部十一月敕各省绿营旗员弓马生疎废弛营伍者着即解任回京十二月议准军营升用人员如系本案立功升擢者即将此次议叙扣除其非本案升擢者不扣四十年二月吏部遵旨议定京察大员凡由别衙门升调新任及由外任升补京职在现任内历俸己满一年者准其一体保荐又兵部覆准应升都司之卫守备如有正杂钱粮经征不及一分至一二分以上者俱于推升本内声明扣除令其离任协同新任官征收完日开复赴部引见恭候钦定四十一年八月敕派出考试世职之大臣等必令各员俱射三箭加意详阅再定等第拣选其军政等处特派王大臣考试步射者俱照此尊行四十二年五月敕京察一等人员吏部引见进呈比较清单着将上两次数目一并开列若此次比上届多一人而较之再上次数仍相仿即可毋庸裁减十月敕督臣将所属总兵亦照副参之例出具切实考语分别等次每届五年密为陈奏一次其无总督省分即着兼提督之巡抚遵照办理又敕伊犁等处协领等项官员遇军政之年皁异者奏明注册俟伊等升缺引见时将卓异之处一并声明十一月奏准嗣后缘营卫所武职荐举后尚未升转再逢军政列入平等者即将上次卓异加级注销不准升用四十四年五月议准营卫年满千总回任候升者至二次甄别仍令督抚给咨送部引见四十八年三月敕京察时满汉内阁学士副都御史仍着吏部开列题本外其余大小三品京堂俱着吏部一体带领引见五十年三月遵旨议定凡现任官员亲年八十以上并独子之亲年七十以上在籍者通饬自行呈明级养其迎养任所者遇皁异俸深俸满应升时令预先呈明督抚咨部暂停引见推升候可以升用时再行引见升转不预呈明者严加议处候补候选人员均视此例九月议准各省保题卓异佐杂人员由吏部核覆准具题主册候升毋庸送部引见俟升至知县以上等官再行引见如有才具不能胜任者原保之督抚司道分别议处十一月遵旨议定各省正荐卓异员数并裁去附荐之名一并归入正荐定数之内
　　学校
　　（臣）等谨按学校之设所以广造士乐育才也周兼四代于古为隆汉兴太学始置博士魏晋以后琐琐无足言者至唐而国子监置六学生徒至八千余人称盛一时宋苏湖教术犹有三代遗风金元迄明京师至于州县莫不有学要之选择师儒丰其廪饩期以通经致用固不仅词章之未也我朝列圣加意培养恩施至渥我皇上寿考作人多方奖劝广励官学儒术昌明薄海内外道德同而风俗一顾以京师地称首善元明以来辟雍之制阙而未讲皇上参稽古制创建宏规亲举临雍之典讲示经义圜桥观听者皆若振蒙发瞶泽躬于笙簧锺鼓彬彬郁郁诚非汉唐以来所得而比伦矣其制详见礼典兹不重出谨考学校规制以及列圣造育巨典鳞次部居列于篇
　　顺治元年定每岁春秋仲月上丁日直省府州县各行释奠于先师之礼以地方正印官主祭二年准满洲子弟就学肄业分为四处每处用十人教习每十日赴国子监考课一次又定酌取京省生员教习八旗子弟八年准该管有司官于诸生进见设立门簿九年定提学官按临之日考试儒学教官学行分别劝惩又定每乡置社学一区又题准各提学官督率教官令诸生将所习经书义理讲求寔践不许别创书院及号召游食之徒空谈废业又刊置卧碑于明伦堂之左晓示生员十年题准生员犯小事者府州县行教官责惩犯大事者申学政黜革然后定罪又定每旗各设宗学凡宗室子弟十岁以上俱入宗学教习清书其汉书听自延师教习十二年停生员考取八旗教习令礼部会同国子监于监生中考试选补十四年敕八旗满洲汉军每佐领送官学生一名读书蒙古两佐领送官学生一名读书十六年上谕士习不端结社订盟把持衙门关说公事相煽成风着严行禁止以后有犯者该学臣即行黜革参奏学臣徇隐事发一体治罪又题准教习既改用监生今后考选教习令本监自行取用十七夫议准考选教习止用恩拔副岁贡生其准贡例贡不准考取十八年敕满洲汉军每佐领各增官学生一名共送子弟二人一习清书一习汉书止许武官及甲兵子弟开送文学子弟不准开送
　　康熙元年定八旗官学生每月赴监讲书一次五日射箭一次二年议准学臣考试文武生员衡文之外分别实行优劣劝惩四年停止恩拔副岁贡考取教习于官荫准例监生内未经考职者考试补用六年以教习阙人先尽取恩拔副岁官荫等生如无此项仍将准例监生考取又举人愿就教习者一体与考又定官学生除国子监考课外每年礼部严考一次十二年议准八旗教习仍令恩拔副岁贡生考充其举人官荫准例监生停其考用二十二年议准各省学租及米量给廪生贫士以助膏火二十四年遵旨议定北上门两旁设立清汉书官学 【即　景山官学】 清书三房每房各设教习三人于内府执事人及闲散人内选取老成可为师范者补授汉书三房每房设教习四人移咨礼部于生员考取文理优通者补授凡内府人有家颁不能读书者听其入学肄业二十五年议准直省武官协领副将以上周文庙祭祀并令陪祀行礼二十七年议定给赡贫士学租每年造册报部二十九年议定学宫关系文教凡官民等经过者皆下车马并禁于学宫内放马污践又敕景山学简选内阁善书射之中书三人补授满教习令教清书照常食俸其内府选取之教习给以执事人钱粮三十年定盛京左右两翼各设官学二所满学教读满书汉学教读汉书均教习马步箭幼童十岁以上者每佐领内各选一人满洲汉军旗分学习清书国语蒙古旗分兼习满洲蒙古语三十九年议准恭请御制教条发直省学宫每月朔望令教官传集生员宣读训饬四十一年京师崇文门外设立义学颁赐御书广育羣才匾额五城各设一小学延师教育成材者选入义学又御制训饬士子文颁行直省各学四十三年遵旨议定部选教职令抚臣考试考居一二三四等者令其赴任五等者令归学习六等者革职四十四年议定贵州各府州县设立义学教习士司承袭子弟及其族属人等曲民子弟愿入学者亦令送学四十九年敕直省府州县致察先师凡同城大小武官均入庙行礼五十二年议准直省府州县各立义学五十四年上谕每年春行幸水淀近见民生粗安但移风易俗莫过读书况畿辅之地王化所先宜令穷乡僻壤皆立义学该抚即遍示庄村俾知朕崇文好学深意五十九年议准广西土属共十五处各设义学一所土属子弟有文义者令就近流官州县附考取进六十年准以新进士考补教习
　　雍正元年敕各直省现任官员自立生祠书院令改为义学延师授徒以广文教又议准州县于大乡巨堡各置社学择生员学优行端者补充社师于学臣按临之日申报查考分别去取又定新进士除选庶吉士外拣选学问好者令为景山官学教习又定归化城土默特两旗每旗设学一处教习兵丁子弟满洲蒙古翻译又定八旗蒙古护军领催骁骑内通晓经籍明白翻译熟练国语蒙古语者选取蒙古教习十六人分旗赴学典助教同教蒙古官学生二年议准八旗左右两翼各设觉罗官学满汉教习各二员觉罗子弟不能延师情愿读书者准入肄业又议准圣庙音乐佾舞大典攸关圣祖仁皇帝颁发中和韶乐非常异数关里所奏音节未谐令衍圣公选人赴太常寺演习订正转相传授又设立宗学左右两翼满汉学各一择宗室内分尊齿长者令掌教习奉上谕朕惟睦族敦宗务先教化特立义学简选尔等教习随其资质劝学兴行从来立教之术莫要于奖善惩恶善不奖不能使之劝恶不惩不能使之改尔等既膺简任务期勤慎黾勉恪恭厥职以副朕笃厚宗亲殷勤教育之至意三年奏准将文庙祭器乐器式样刊刻颁行直省画一制造又议准王公将军及闲散宗室子弟十八岁以下愿就学读书者均令入宗学分习清汉书兼习骑射又汉教习缺将举人及恩拔副岁优贡生由礼部奏请钦命大臣考取充补 【考试　景山觉罗教习俱与此同】 又申严士子纠众结社之禁又议准刊布圣谕广训万言谕御制朋党论俾各学官朔望宣读四年上谕满助教一官有教训士子之责传谕各部院衙门将满洲笔帖式内为人老成有行止者保举引见其应考翻译者仍照例考试五年议准贡监令学臣约束照依生员之例令州县官设立门簿凡贡监出入衙门逐一填造每月申报督抚学政严加查核 【嗣定门簿由学臣钤印将诸生二字易为贡监生员照式刊刻交知府转发州县遇事登记州县于年底申送知府转呈学政衙门查核至乾隆二十年停止】 又奏准翻译举人准与八旗文举人副榜页生一体考取助教又议定每旗额设官学生满洲六十人蒙古汉军各二十人满洲额内以三十人习清书三十人习汉书凡学生缺额该旗不拘佐领择聪秀者申送都统验看交国子监考录送入官学幼者令习清文长者令习汉文每旗设汉教习五人教习汉文每人月廪银二两米二斛每年人给夏秋衣一袭二年人给冬衣一袭给官学生满洲蒙古每月银一两五钱汉军每月银一两又议准各省城春秋上丁祀文庙督抚学政率司道府州县官齐集致祭学政考试各府即于考试处文庙行礼府州县守土正印官各就所隶率属行礼如仪六年议准府学生员所居巨学百里以外者其月课在州从州在县从县令州县带理府学生员千犯学规亦许州县学教官约束又议准直省儒学每年十一月取具生员并无抗粮包讼五人互结汇送学臣查核监生视此例七年议准觉罗八旗按旗各择官房一所立为衙署旁设满汉学各一又议准觉罗读书子弟令该管王公等每年春秋二季考验三年后钦命大臣会同宗人府考试优者记名奖劝次者留学教训劣者黜退学成与旗人同应岁科及乡会试并考用中书笔帖式等官又议准设立咸安宫官学满书十二房每房设汉教习一人清书三房每设满教习一人再设教射三人教国语三人又议准满洲蒙古每参领下各设学舍一所十二岁以上幼丁均准入学习清文国语蒙古语又议准八旗汉军子弟学习清文令各在本旗就近地方设立学舍一所每佐领下简选一二人专教习清文又议准直省地方官各将钦定卧碑御制训饬士子文敬谨刊刻装潢成帙奉藏各学尊经阁遇督抚到任及学臣按临祗谒先师之日该教官率生员贡监诣明伦堂行三跪九叩礼毕教官恭奉宣读令其拱听又恭遇圣节元旦冬至丁祭各期凡优等生员并贡监等皆令分班陪列行礼督抚到任学臣按试祇谒文庙一体遵行又敕嗣后教官沽名淭誉纵容劣生不行举报者经学臣察出立即指参将教官照溺职例革职若学臣瞻徇情面不行纠察者一经发觉将学臣照徇庇例降级调用十年奏准奉天八旗汉军每两旗合立一学共设四义学每学设清文教习一员专司训课又敕赐各省会书院帑金各一千两又定宗学各以翰林官二人分日入学讲解经义指授文法又议准凡府州县修理文庙学宫动支学租令该教官敬谨守护交代十二年议准直省文庙祭器该管官离任交代又议准咸安宫官学诸生五年一次派官考试优劣分作三等劝惩 【　景山官学生考试同】 又议准咸安宫原设清话骑射步射教习九缺以三缺改补翻译教习五年期满议叙乾隆元年议准八旗世职年二十以下者分拨各旗官学教习三年期满该旗大臣考试分别引见录用每学各增汉教习一人各拨教射教习一人又上谕教职乃师儒之官有督课士子之责查旧例教职两官同食一俸未免不敷养廉着从
　　乾隆元年春季为始照各员品级给与全俸永着为例又敕举贡生员等着概免杂差俾得专心肄业俏于本户外别将族人借名滥充仍将本生按律治罪又议准咸安宫教习于新科进士内拣选引见充补又奏准八旗废员精于翻译人品老成者与翻译进士举人生员并恩拔副岁贡生一体考取满教习又议准停止生监缘事被禠不许出境及生监岁终互结生员赴学挂号戳记之例又议准生员有犯应戒饬者地方官会同教官具详学臣批准后方许在明伦堂扑责又奉上谕书院之制所以导进人材广学校所不及我世宗宪皇帝命设之省会发帑金以资膏火恩意至渥也该部即行文各省督抚学政凡书院之长必选经明行修足为多士模范者以礼聘请负笈生徒必择乡里秀异沈潜学问者肄业其中其恃才放诞佻达不羁之士不得滥入书院中酌仿朱子白鹿洞规条立之仪节以检束其身心仿分年读书之法予之程课使贯通乎经史有不率者则摈斥勿留学臣三年任满谘访考核如果教术可观人材兴起各加奖励六年之后着有成效奏请酌量议叙诸生中材器尤异者准令荐举一二以示鼓舞二年奏准咸安宫教习于进士举人内考试选支充补又定盛京照京师例宗室觉罗共设一学分清汉书肄业兼习骑射又议准盛京官学读书之宗室觉罗等交将军府尹每年会同宗学总管稽考分等注册三年议准宗学设总稽课程各二人钦命满汉京堂充之每月试经义翻译及射艺各一次又议准宗学生徒每岁秋季试翻译及经义时务策各一道分别去取又敕凡遇地方赈贷之时着该督抚学政饬令教官将贫生等名籍开送地方官核实详报视人数多寡即于存公项内量拨粮米移交本学教官均匀散给资其饘粥如教官开报不实给散不均及为吏胥中饱者交督抚学政稽察即以不职参治至各省学租务须通融散给极贫次贫生员俾沾实惠又奏准官学八旗年幼子弟三年后择其材质聪颕习通汉文者归汉文班教习年齿已长愿学翻译者归满文班教习又奏准学生归汉文班者每三年监臣录其可以应考者奏请钦点大臣来监考騇取其明通者授为监生由官学而升太学期满择尤异者保举考选录用又定八旗世职在官学学习三年期满考试引见录用其虽满三年而未及二十岁者仍留学读书竢满二十岁然后请旨考试又敕浙江敷文书院力赐帑金一千两五年钦颁太学训饬士子文八年钦定文庙乐章颁发曲阜及天下学宫又奏准考取八旗义学翻译教习务择其年逾三旬行无匪僻者具结送部验明考试其国语教习亦照此例送考九年议准书院诸生宜严加甄别令驻省道员专司稽察又议准宗学五年奏请钦命大臣合试左右翼学生凡本年考取一二等及往年考取一等并在家肄业愿观光者咸准与考拔取佳卷进呈御览由宗人府引见以会试中式注册俟礼部会试之年习翻译者与八旗翻译贡士同引见赐进士以府属额外主事用习汉文者与天下贡士同殿试赐进士甲第又议准直省文武大员及各属正印官于朔望恭诣文庙行香礼毕后亲诣崇圣祠行礼十年议准书院肄业士子令院长将经学史学治术诸书留心讲贯再以余功兼及对偶声律之学至每月月课仍以八股为主或论或策或表或判酌量兼试又钦颁训饬士子文通行天下学宫同圣祖仁皇帝圣谕广训世宗宪皇帝御制朋党论令教官于朔望日一体宣讲永远遵行十一年奏准满洲助教员缺除举人及恩拔副岁贡生仍照旧考试外其现任笔帖式等止准举人及恩拔副岁贡生生员出身之笔帖式坐补至于考试如果清汉兼优方准录取引见充补教习十五年奏定考试满助教准多取数人咨呈吏部引见俟记名后遇缺挨补十六年奏定官学汉教习员缺嗣后先期请命大臣一二人至监会同监臣公同考取十七年议准八旗未及岁之世职于八旗两翼各设官学二所简命一二品大臣专管教训并设教习国语及骑射之人三年期满管学大臣请旨特简王公大臣考试分别办理又奏准八旗世职既经于两翼设立官学教导将现在官学肄业之世职子弟咨回各旗所有八旗官学各增设之汉教习一人亦行裁汰教射教习亦咨回本旗行走教射教习既经咨回则每学教射未有专员嗣后将蒙古教习之每学二人以一人教习字话以一人教习骑射行文该旗遴语音娴熟弓马可观者充补二十年重申地方官约束生监之命二十一年奏准裁宗学汉教习九人改为翻译教习其教习骑射每翼各止二人应各增一人其教导尽心者咨各旗于应升处列名懒惰者参奏治罪二十二年议定咸安宫满教习凡各部院衙门现任笔帖式准与应考之翻译进士举人一体应考取用后仍食原俸无庸开缺二十二年上谕国家设立学校原欲教育人材乃自设立义学以来不过仅有设学之名无教育人材之实且既设有咸安宫国子监官学复加恩于左右两翼各设教训世职官学则八旗有志读书者尽可于此等官学内肄业似此有名无实之义学适足为贻悞旗人之地所有义学着即行裁去二十八年考试宗学觉罗学满教习准令各部院衙门笔帖式与翻译生员一体考试补用仍食原俸无庸开缺三十年上谕杨应琚奏甘肃兰山书院于去岁延请丁忧在籍之府丞史荿来主讲席此甚非是浚抚有维持风教之责缙绅中积学砥行足备师资者京不乏人何必令丁忧人员腼居讲席是应聘者固不能以礼自处而延请也方大吏亦复不能以礼处人于风化士习颇有关系恐他省不无类此者特为明切晓示通谕知之三十一年议准官学生肄业统以十年为率习汉文者不能进学习翻译及清文者不能考取中书笔帖式库使概令咨回本旗另挑差使其现在在学诸生即令该监查明办理三十四年敕嗣后学政举报优生照选拔贡生之例会同该督抚一体考核果属文行兼优者准其会衔保题其报劣之例照旧加意核实办理又议准乌鲁木齐设立学额其文童考试令陕甘学政封题送驻札大臣严行局试试毕封送学政按额取进武童外场仍用双好单好字样区别取进三十六年议准盛京学宫需用乐舞等器按照钦定皇朝礼器图如式制造其额设乐舞生酌选稍通音律者送太常寺肄业俟熟谙时咨回本学令其转相传授三十八年议准廪生报劣先停支廪粮怙过不悛者即行斥革如果改悔自新俟报部核准后再行开支三十九年敕宗人府查明王公等子弟内如尚能延师之家仍各任其在家学习其不能延师者俱令入宗学加意教训着宗人府王公不时详察仍每月考察一次若此后尚有不能清语者经朕察出其在学读书者将宗人府王公及教习等一并治罪其在家读书者将伊父兄一并治罪并着宗人府王公等详察在学勤惰一年之内何人常到学何人不到学其不到学几月并因何不到缘由俱着注明照稽察王公等祭礼斋戒朝期之例缮写清单于每年冬汇奏一次四十年议覆廪生考列四等停廪不开缺限六月送考定夺四十一年奏准廪生出贡各该学政当堂填给贡单其赴监肄业者取本籍地方官文结并亲赍贡单投验倘无单呈验除驳回外将遗漏给单之学政参处是年敕热河添设学交加广庠额寻议准热河本无土著凡流寓民人身家清白寄籍二十年者俱准考试令各厅取定名数申送道考由道转送学政考取入学并令每厅各设义学一处延请品学兼优之士分司训课四十九年六月议覆官学教习报满令其仍居学中训课俟应补之人到学再令离学其新补教习以部文到学之日起算违限十日不到者照京官赴任违限十日例议处至管学衙门嗣后于教习报满先期一月咨会礼部俾早传应补之人及期接替
　　皇朝通志卷七十四
《清朝通志》　刑法略凡六卷（075～080）/一百二十六卷　（清）高宗 敕撰
　　●皇朝通志卷七十五 
　　刑法略一 
　　○刑法略一 
　　（臣）等谨按刑者政之一端所以辅德礼而行者也德礼之所不格则刑以治之而立法垂制要不越乎德礼之本意其用之之道则宽严轻重协中为难我大清肇造东方民湻法简大辟而外设以鞭笞自世祖章皇帝统有万邦礼明乐备爰敕廷臣详绎明律参以国制定为律例成书列圣相承因时制宜复加损益揆理准情缘情定法有司于是知所遵守罔敢弗钦矣伏考列情实录所载诏旨事迹明慎用刑义裁仁育莫不适于大中而衷于至当甄陶训迪德义精详皇上体上帝之生监列祖之成宪矜慎庶狱建中于民自御极以来凡遇奏谳章疏反复研究务得事理之平每岁秋朝审招册先期推勘再三临勾时又复与阁臣法司官虚公讲论罪囚之情真罪当者固不能废法以曲全苟有一线可原则必为求其可生之理其或案情相类而用法悬殊其闲细微同异之故铢两权衡不使稍混于疑似葢圣人之心鉴空衡平惟以一理为断法司以及封疆大吏虽莫不兢兢执法不免偶有轻重之失每一诏下一令设而后晓然帖然于圣主之执两用中仁之至而义之尽也至于宽缘坐以存国体严侵贪以儆官邪重服制以扶伦常辨冤诬以抑勋贵实与吏治官方人心风俗相为表里弼教之道止辟之义胥在是焉臣等续纂皇朝通志体例一本郑樵考郑志刑法畧惟刑制肉刑议赦宥三门我朝法制详明会典所载凡列刑制律纲听断秋朝审钦恤五门今以肉刑附于刑制之后其律纲听断秋朝审钦恤四门各自为卷仍标以刑制原题而分别子目于钦恤门析出赦宥而以放生终焉期于克备昭代之宪章而复不紊郑樵之体例至于实录记注所书诏谕凡论列刑名而垂为令甲者俱敬谨备载圣谟洋洋超轶二典允足以昭万世之法守云
　　刑制 【肉刑附】  
　　△刑制 【肉刑附】  
　　凡五刑之制一曰答自一十至五十凡五等用小荆杖决责臀受后改小竹板一十折四板二十折五板三十折十板四十折十五板五十折二十板旗人及旗奴犯笞者以鞭代不折责杖罪同二曰杖自六十至一百凡五等用大刑杖决责臀受后改大竹板六十折二十板七十折二十五板八十折三十板九十折三十五板一百折四十板凡行杖之数不得过一百罪重于杖者枷示自一月至三月皆枷满日折责三日徒自一年至三年凡五等一年杖六十一年半杖七十二年杖八十二年半杖九十三年杖一百各依年限应役役满回籍若犯迁徒者准徒二年杂犯流罪准徒四年杂犯斩绞准徒五年并杖一百均于充徒之所折责军流同旗人旗奴犯徒者折枷示一年折枷二十日一年半折二十五日二年折三十日二年半折三十五日三年折四十日准徒二年者与徒二年同准徒四年者折五十日五年折六十日各按杖数鞭责惟汉军家如问拟实徒不准折枷四曰流流之远方终身不返析二千里二千五百里三千里为三等三流并杖一百惟缘坐者不杖旗人犯流二千里者折枷五十日二千五百里者折五十五日三千里者折六十日并鞭一百惟殴死有服卑幼罪应杖流者如情节惨忍发往黑龙江三姓等处旗员中有诬告讹诈行同无赖不顾行止者亦如之其实系寡廉鲜耻有玷旗籍者无论满洲蒙古汉军均削去本身户籍依律发遣不在折枷完结之例旗仆有犯发驻防兵丁为奴罪重于流者为军附近发二千里近边发二千五百里边远发三千里极边及烟瘴皆发四千里五军均发卫所改设州县者则发各州县惟奉天直隶不安置军流至戌所并杖一百旗人犯附近军折枷七十日近边七十五日边远八十日极边及烟瘴九十日并鞭一百旗奴犯军者亦如流例罪又重于军者为发遣强盗免死减等及强盗已行而不得财者造谶纬妖书惑人不及众者叛案缘坐应给兵丁为奴者诱取良人子女勒卖为从者一应左道惑人为从者聚众十人以上贩私拒捕伤人为从者俱发黑龙江等处给披甲人为奴余俱改发云贵两广极边烟瘴地方安置其军流情重者亦令加至黑龙江等处为止旗人正身当差旗仆为奴罪又重者发新疆伊犁乌噜木齐等处人犯共二十二项除情节尚非积猾凶徒易于约束六项仍发新疆外其余十六项又益以抢夺伤非金刃平复一条为十七项此十七项人犯在新疆须人种地耕屯则发新疆若遣犯过多虑难约束则仍照原例改发内地其情罪重大加不至死者发新疆给厄鲁特为奴凡改发新疆人犯旗人曾任职官及另户正身民人举监生员以上并职官子弟俱当差余均为奴当差不刺为奴刺外遣者面刺外遣由新疆改发内地者面刺改遣各字样凡此皆流之属五曰死刑曰斩曰绞皆下三法司核拟罪当者监候秋后处决其罪应立决者三法司奏上得旨乃行刑若罪大恶极者枭首示众凌迟处死皆决不待时应凌迟人犯病故者戮尸大逆者锉骨杨灰凡刑具板以竹篦为之小竹板重一斤八两阔一寸五分大竹板重二斤阔二寸梢各减五分长各五尺五寸枷以干木为之长三尺阔二尺九寸重二十五斤惟在长安门外等处妄呌冤枉辱骂原问官者例用百斤重枷余非奉特旨不得滥用绁颈以钳以铁为之承以贯索 【俗名炼】 长七尺重五斤轻重囚皆用械手以杻以干木为之 【俗名手靠有以铁代者式与镣同】 长一尺六寸厚一寸死罪及重囚用人之绁足以钛铁为之 【俗名镣】 连环重一斤徒罪以上用之夹棍用木三根中梃木长三尺四寸旁木各长三尺上圆径一寸八分不方各阔二寸自不而上度至六寸于三木四面相合处各凿圆窝径各一寸六分深各七分重案不输实情始酌用之不得过二次拶指用圆木五根各长七寸径圆各四分五厘妇人犯重案不得实用之凡监禁死囚禁内监军流以下禁外监其强盗十恶谋故杀及奉特旨拏问之犯手足颈各绁三道窃盗鬬殴人命及军流徒犯之情重者手足颈各绁一道情轻各犯及罪止杖笞与妇人犯轻重罪者止总颈一道老幼废疾者散禁妇人犯罪应禁者皆别置一室以年老残废隶卒在室门外监之官员犯公罪自流以下私罪自杖以下皆散禁并责令禁卒看守轻重不许混杂锁杻常须洗涤席荐常须铺置冬设暖床夏设凉浆狱囚日给仓米一升冬给锦衣一袭看犯支更禁卒夜给油灯患病者令医官胗视给药并酌宽刑具禁卒为主守犯有逸则裶之凡赎刑曰纳赎曰赎罪曰收赎纳赎分有力稍有力为二等若军民有力若举人监生生员冠带官犯非奸盗诈伪者若官员革职有余罪及革后别犯流以下罪者并听纳赎受赃者不准有力者笞罪二钱五分每等如数递加杖罪起三两每等五钱递加徒罪起七两五钱每等二两五钱递加三流总徒为一加数各二十两杂犯五年加五两数止二十五两稍有力者笞罪起三钱杖罪起一两每等各一钱五分递加徒罪起三两六钱每等一两八钱递加三流总徒为一加杂犯五年又一加各加三两六钱数止一十八两赎罪若官员正妻若妇人有力及例难的决者笞罪起一钱每等如数递加至满杖为正罪徒以上为余罪徒起七分五厘流起三钱每等各三分七厘五亮递加杂犯斩绞再加七分五厘数止四钱五分数赎若老幼废疾天文生及妇人犯非奸盗不孝者笞罪起七厘五毫每等如数递加至满杖而止徒起一钱五分流起三钱七分五厘每等各三分七厘五毫递加迁徒准徒二年同杂犯斩绞加七分五厘数止五钱二分五厘其过失杀伤人罪皆得收赎各按致伤轻重所得罪名定为等差至杀人绞罪数止十有二两四钱二分并给付被杀伤之家以为医药营葬之费凡刺字犯逃盗者刺谋故及拒捕杀人者刺死囚决不待时者刺旗人另户刺臂奴仆刺面民徒罪以上刺面杖罪以下刺臂再犯者亦刺面旗人有犯窃盗者销去本身旗档亦照民人初犯论罪刺臂面刷臂在腕之上肘之下刺面在鬓之下颊之上逃犯刺左余犯刺右初犯刺左者再犯累犯刺右初犯刺右者再犯罗犯刺左罪名刺左者地名刺右罪名刺右者地名刺左 【地名谓犯所应遣地方】 字方一寸五分画阔一分有半并不得过限立决者狱成即刺监候者奉旨始刺余犯悉于起解责释前刺之凡律例言以者刺言准者不刺职官不刺举贡生监不刺妇女不刺逃军流遣遇赦及自首发原配者不刺初次一年内投回不刺二次半年内投回不刺三次三月内投回不刺宗室以上家下庄头户部官庄头光禄寺圜头有犯均不刺庄头家下壮丁刺犯窃年未及岁不刺惟在京十三岁以上犯二次者刺国初定制重罪有斩刑轻罪用鞭责
　　顺治元年谕各衙门应责人犯悉遵用鞭责不许用杖寻议以三鞭折一板又奏准我朝法制罪应死者止用斩刑嗣后丽重典者仍分斩绞按律定拟三年除割脚筋法又旧例犯重辟减等者鞭一百贯耳鼻奏旨耳鼻在人身最为显著此刑永革除之四年定凡民人犯杖罪用竹板折责旗人旗奴以鞭代不折责八年谕天下罪囚死于囹圄者何限有死于疾病有死于饥饿有死于刑拷有死千官吏虐害囚徒之阴谋诸如此类未可悉数朕心恻然在良有司济以医药给以口粮非刑有禁凌虐有禁内外交通毒谋阴害有禁督抚巡按时加申饬该道府亲为稽察州县有犯前弊分别参处庶狱囚不致无故枉死用昭朝廷法外之仁十八年定审问官有擅用匣床捕获强盗有妄用脑篐毛竹连根大板及竹签烙铁等刑肆行酷虐致毙人命者从重治罪
　　康熙二十年谕闻刑部所用枷有大小板有厚簿所带铁鎻亦轻重不一发在各衙门罪犯辄受门军污秽吓诈此等情弊着稽察严禁三十七年奉旨各监口有刑具曰大镣与匣床无异又短夹棍止长尺许大枷重百三十斤瓦样重板此皆酷虐之刑着严行禁止
　　雍正三年定各省监狱高筑墙垣以资防范其地势低洼者改造高臬狭隘者酌量宽展其枷示暂覊之处亦必缮治完固该管官不时稽察毋令狱官禁卒任意凌虐弛懈疎防
　　乾隆二年谕汉军犯军流等罪者其亲族坟墓尽在京师边方远土风俗顿殊平时不习生计类难存活且与百姓错处不无滋扰仍照例枷责完结十八年谕禁卒典守监狱乃干斩绞重犯受财故纵此非寻常因事受财者可比自应按照本律与囚同罪但则例又载有拟绞缓决候逃囚得获审豁之条未免法轻易犯嗣后监犯脱逃该督抚审出柰卒得贿情节即视其囚犯之罪全律科断如本犯应入秋审情实者亦入情实应绞决者亦拟绞决应斩决以上者亦即拟以斩决着为例二十年谕旗人犯罪充徒例得折鞭枷号者原指常犯而言若告主旗奴则当有别嗣后奴告主应问徒者着予实徒不准鞭枷完结又定凡内务府所属庄头鹰户人等如犯军遣流徒等罪俱照民人一律定拟不得与在城居住当差之旗人一体折枷完结二十五年定嗣后斩绞军流人犯覊禁在监及解审发遣俱给衣赭色布服与鎻杻互为标示易于识认
　　（臣）等谨按国初有割脚筋贯耳鼻之法乃即古刖劓之刑世祖章皇帝诏除之而天下自是无肉刑诚不忍其断肢体剥肌肤至仁极厚之隆典也至于腐刑自汉文革除以来历代未举而有时罚所难宥恩有必加则我皇上法外之仁适符协中之治又有为亘古之所不逮者乾隆四十八年钦奉谕旨刑部议覆陕西省杀死一家六命凶犯赵成长子赵友谅次子赵进财俱拟斩决原以此等凶恶之徒己绝人之嗣自不应复使其尚留余孽固属准情酌理罪所应得但详核此案情节赵友谅因伊父欺奸伊妻即行携眷迁避及伊父犯案后复代为认罪若据律置之重辟情又可悯然赵成杀死一家六命绝其后嗣残忍已极今因赵友谅情节可矜即行宽释是赵成淫恶凶犯转得有后于情理未为允协朕酌之情理着将赵友谅从宽免死但改为宫刑俟百日平复再发遣乌噜木齐以示法外施仁之至意余依议仰见我皇上权衡精当圣慈与国宪并行于惩凶戢暴之中寓执两用中之准汉魏以来区区诏除肉刑与议复肉刑皆未喻仁至义尽之旨者也至若自宫之犯旧法问拟斩监候数年之后往往加恩释放派拨于阉寺处所当差葢古者宫者守内宫闱给事若辈在所必需求其净身之故率因贫困所致非他作奸犯科者比今奉圣谕以旧例未为允当删除自宫斩候一条其有别故者仍于本罪上加一等是又协经权之妙用所谓因其然而然而宫廷使令不乏腐余之人其有以杜亿万年复肉刑之议矣
　　皇朝通志卷七十五
　　●皇朝通志卷七十六 
　　刑法略二 
　　○刑法略二 
　　刑制 【律纲】  
　　△刑制 【律纲】  
　　凡明刑敕法其文有二曰律曰例律以定罪例以辅律律编为六曰吏户礼兵刑工吏律二曰职制曰公式户律七曰户役曰田宅曰婚姻曰仓库曰课程曰钱债曰市廛礼律二曰祭祀曰仪制兵律五曰官卫曰军政曰关津曰廐牧曰邮驿刑律十一曰贼盗曰人命曰鬬殴曰骂詈曰诉讼曰受赃曰诈伪曰犯奸曰杂犯曰捕亡曰断狱工律二曰营造曰河防总律之大凡别为一编曰名例首列律目及律母八字之义曰以以者与实犯同 【谓如监守贸易官物无异正盗故以枉法论以盗论并除名刺字罪至斩绞并全科】 曰准准者与实犯有闲 【谓如准枉法准盗论但准其罪不在除名刺字之例罪止杖一百流三千里】 曰皆皆者不分首从一等科罪 【谓如监临主守职役同情盗所监守官物并赃论数满皆斩之类】 曰各各者彼此同科此罪 【谓如各色人匠拨赴内府工作若不亲自慹役雇人冒名私自代替及替之人各杖一百之类】 曰其其者变于先意 【谓如论八议罪犯先奏请议其犯十恶不用此律之类】 曰及及者因类而推 【谓如彼此皆罪之赃及应禁之物则入官之类】 曰即即者意尽而复明 【谓如犯罪事发在逃者众证明白即同狱成之类】 曰若若者文虽殊而会上意 【谓如犯事未老疾事发时老疾以老疾论若在徒年限内老疾者亦如之之类】 次列六赃纳赎收赎五刑及狱具丧服诸图次曰十恶一谋反二谋大逆三谋叛四恶逆五不道六大不敬七不孝八不睦九不义十内乱次曰八议一议亲二议故三议功四议贤五议能六议勤七议贵八议宾凡应议者犯罪实封奏闻取旨不许擅自勾问若奉旨推问者开具所犯及慹议之状先奏请议议定奏闻取自上裁其犯十恶者不用此律应议者之祖父母父母妻及子孙犯罪亦如之若皇亲国戚及功臣之外祖父母伯叔父母姑兄弟姊妹女婿兄弟之子若四五品官之父母妻及应合袭荫子孙犯罪从有司依律追问议拟上请其犯十恶缘坐及奸盗杀人受财枉法者不用此律其余亲属奴仆管庄佃甲倚势虐害良民凌犯官府者加常人罪一等止坐犯人不在奏请之律若各衙门追问之际占恡不发者并听当该官司实封奏闻区处凡已革宗室之红带已革觉罗之蓝带犯事治罪与旗人无异刑部照例枷号鎻禁完结其宗室觉罗犯事时身系黄红带者依宗室觉罗例若系蓝带及不系带者即照常人例治罪凡殴宗室觉罗者虽无伤杖六十徒一年伤者杖八十徒二年折伤以上本罪有重于杖八十徒二年者加凡鬬殴二等止杖一百徒三年缌麻以上各递加一等笃疾者绞监候死者斩监候除审明宗室觉罗并未与人争较而常人寻衅擅殴者仍照律治罪外如轻入茶坊酒肆滋事召侮或与人鬬殴先行动手殴人者不论曾否腰系黄红带其相殴之人即照寻常鬬殴律一体定拟其宗室觉罗应得罪名刑部按例定拟犯该军流徒罪者照例鎻禁拘禁犯该杖笞应否折罚钱粮之处宗人府量其情节如情罪可恶者在宗人府的决不准折罚其应圈禁者即革去四品顶带凡内外文武大小官有犯公私罪名所司开具事由实封奏请不许擅自勾问若许推问依律议拟奏闻区处仍候覆准方许判决若所属官被本管官司非理凌虐亦听开具实迹实封径自奏陈官犯公罪应笞者一十罚俸一月二十三十各递加一月四十五十各递加三月应杖者六十罚俸一年七十降一级八十降二级九十降三级皆留任一百降四级调用吏典犯者笞杖决讫仍留役官犯私罪应笞者一十罚俸两月二十罚俸三月三十四十五十各递加三月应杖者六十降一级七十降二级八十降三级九十降四级皆调抈一百革职离任吏典犯者杖六十以上罢役凡任满得代改除致仕等官与见任同封赠官与其子孙正官同妇人犯夫及义绝者得与其子之官品同犯罪者各依职官犯罪律拟断无官犯罪有官事发公罪笞杖以上依律纳赎卑官犯罪迁官事发在任犯罪去任事发公罪笞以下依律降罚杖一百以上依律科断本案黜革笞杖以上折赎皆免若事于理没钱粮遗失官物虽属公罪事须追究明白但犯一应私罪并论如律其吏典有犯公私罪名各依本律科断文武官犯私罪罢职不叙追夺诰敕削去仕籍除名者官爵皆除僧道犯罪会经决罚者追收度牒并令还俗军民灶户各从本色发还原籍当差定加减之法加者就本罪上加重减者就本罪上减轻惟二死三流各同为一减加者数满乃坐又加罪止于杖一百流三千里不得加至于死本条加入死者依本条凡同僚犯公罪者并以吏典为首首领官减吏典一等佐贰官减首领官一等长官减佐贰官一等若同僚官一人有私自依故出入人罪论其余不知情者止依失出入人罪论若下司申上司事有差误上司不觉失错准行者各递减下司官吏罪二等若上司行下所属依错施行者各递减上司官吏罪三等亦各以吏典为首凡一人犯罪其于律应减者若为从减自首减故失减公罪递减之类并得累减凡共犯罪以先造意者为首随从者减一等若一家人共犯罪止坐尊长尊长年在八十以上及笃疾则归罪以次尊长如无以次尊长方坐卑幼妇人有犯罪坐男夫侵损于人者以凡人首从论若共犯罪而首从本罪各别者各依本律首从论本条言皆者罪无首从不言皆者依首从法其同犯擅人皇城官殿等门及同私越度关同避役在逃及同犯奸者律虽不言皆亦无首从二人共犯罪而有一人在逃现获者称逃者为首更无证佐则决其从罪后获逃者称前获人为首鞫问得实还将前人依首论通计前决之罪以充后问之数若犯罪事发而在逃者众证明白或系为首或系为从即同狱成将来照提到官止以原招决之不须对问凡二罪以上俱发以重者论罪各等者从一科断若一罪先发已经论决余罪后发其轻若等勿论重者更论之通计前所论决之罪以充后发之数其赃应入官物应贴偿盗应刺字官应罢职罪止者各尽本法犯罪己发未论决又犯罪者从重论已徒已流而又犯罪者依律再科后犯之罪不在从重科断之限其重犯流者三流并决杖一百于配所拘役四年若己徒而又犯徒者依后所犯杖数决讫照徒年限应役亦总不得过四年又犯杖罪以下亦各依数决之其应加杖者亦如之本条别有罪名与名例不同者依本条科断若本条虽有罪名其心有所规避罪重者自从所规避之罪论其本应罪重而犯时不知者依凡人论本应轻者听从本法以五服参情法故具丧服图凡亲属有得相容隐之条同居不限籍之同异虽无服者怕是若别居大功以上亲及外祖父母外孙妻之父母女壻若孙之妇夫之兄弟及兄弟妻有罪彼此得相为容隐奴婢雇工人为家长隐者皆勿论若漏泄其事及通报消息致令罪人隐匿逃避者亦不坐其小功以不相容隐及漏泄其事者减凡人三等无服之亲减一等若犯谋叛以上者不用此律定读律之准凡律令垂为法守内外诸司百执事不得妄生意见变更成法岁终各从上司考校有不能讲解律义者论罚有差律中称乘舆车驾御物者尚方服御之物并同称制者懿旨令旨并同称期亲祖父母者会高同称孙者会元同适孙承祖与父母同缘坐者各依祖孙本法其适母继母慈母养母与亲母同称子者男女同缘坐者女不同称与同罪者止坐其罪正犯至死者同罪之人得减一等不在刺字斩绞之律若受财故纵与同罪者全科其故纵谋反叛逆者皆依本律称罪同者至死不减等称监临者内外诸司统摄所属有文案相涉及别处驻札衙门看管兵粮水利之类虽非牧民官但有事在手者即为监临称主守者内外各衙门该管文案吏典守主掌其事及守当仓库狱囚杂物之类官吏库子斗级攒拦禁子并为主守其职非统属但临时差遣管领提调者皆是称一日者以百刻计工者从朝至暮不以百刻为限称年者以三百六十日称人年者以籍为定称众者三人以上称谋者二人以上谋状显著明白者一人同二人之法称道士女冠者僧尼同若于受业师与伯叔父母同赃有六项罪分四等曰监守盗曰常人盗曰柱法曰不枉法曰窃盗曰坐赃监守自盗最重常人盗枉法赃次之窃盗不枉法又次之坐赃为轻监守人盗所监守之物故曰自盗不分首从并赃论罪一两以下杖八十每二两五钱加一等至流则每五两加一等递加至三十两杖一百流三千里杂犯三流总徒四年数满四十两斩杂犯准徒五年若盗漕粮入巳满六百石及盗仓库钱粮入已一千两以上者均拟斩候常人盗官之财枉法盗官之法情同而罪亦同一两以下杖七十每五两加一等二十两至四十两俱五徒递加至五十五两杖一百流三千里常人盗杂犯三流总徒四年赃至八十两绞杂犯准徒五年枉法赃至八十两有禄人实犯绞无禄人至一百二十两亦实犯绞常人盗漕粮入巳满六百石并盗鞘饷至一百两以上者始拟绞候不枉法与窃盗同科谓均非其有而取之故其罪同一两以下杖六十每十两加一等递加至一百二十两以上绞不枉法赃无禄人减一等罪止杖一百流三千里有禄人赃至一百二十两以上始实犯绞与窃赃满贯分首从同坐赃致罪谓本非入已之赃而坐以致之一两以下笞二十每十两加一等至徒罪则每百两加一等递加至五百两罪止杖一百徒三年监守盗常人盗皆不分首从并赃论枉法赃各主者通算全科各计入已之数不枉法折半科罪各计入已之数窃盗赃以一主为重并赃论罪而分首从坐赃各主者通算折半科罪凡彼此俱罪之赃及犯禁之物则入官若取与不和用琼森事逼取求索之赃并还主以赃入罪正赃见获者官物还官私物给主已费用者若犯人身死勿征余皆征之
　　天聪七年太宗文皇帝遣官颁钦定法律于科尔沁国土谢图济农十月复宣示外藩蒙古诸国
　　顺治元年定问刑衙门准依明律问罪是年世祖章皇帝诏法司会同廷臣详绎明律参酌时宜详拟允当以便裁定成书颁布天下二年勅修律官参酌满汉条例分别轻重差等汇集进呈四年律书成名曰大清律集解附例御制序文为书十卷共四百五十八条十年特设督捕衙门专理缉逃捕盗事务十一年勅法司仿古大诰之制择用刑各款重大者编缉成书颁告天下令有司于春秋暇日为民讲说并令学官常为士子讲司十二年谕帝玉以德化民以刑辅治故律例最宜详慎苟轻重失则官胥得以任意出入欲政平讼理其道无由朕览谳奏本章引用律例每多未协尔部速将满汉文律缮写进呈朕将详览更定颁示遵行十七年校订律例以盛京定例及厯奉诏旨并刑部衙门定例分析应入律各条款录成满汉文册进呈
　　康熙六年勅刑部酌定见行则例详晰分款陆续进览九年刑部将律例翻绎满文进呈十五年谕兵部督捕衙门逃人事情关系旗下重大前恐百姓株连因苦故将条例屡行更改减定期于兵民两益近见各该地方官奉行疎玩缉获日少旗下民生深为未便应遣部院大臣会同尔衙门将新旧条例逐一详定务俾永远可行十八年谕国家设立法制原以禁暴止奸安全良善故律例繁简因时制宜总期合于古帝王钦恤民命之意向因人心滋伪轻视法网强暴之徒凌虐小民故于定律之外复严加条例俾其畏而知儆免罹刑辟乃近来犯法者多奸伪未见少止人命关系重大朕心恻然其定律之外所有条例如罪不至死而新例议死或情罪原轻而新例过严者应去应存着九卿詹事科道会同详加酌定议奏遵旨将更改条例缮册奏请刊布名曰见行则例二十八年九卿议准律例内有袭前代旧文而于本朝法制绝不相蒙者如郡王将军中尉亲自赴京者罪如京操官轮操军失于赴京者罪如近京民户滋生牧养如校尉缉事察访皆属前代弊政久革不行如安乐自在等州非见在流犯之地如炒铁运砖等事非见在徒犯之役如吏典犯辟长官处决然后报部如在京军民犯杖军发别卫民发别郡如诡寄田地全家抄没如误伤致死责赔一人之类见今明载律文实非通行令甲应请核实删除报可三十四年定律文每篇正文后增辑总注疏解律义酌定名例四十六条录清汉文各六本进呈三十六年谕新纂律书名例朕已览阅奏闻后又有更改之处发回刑部增人九卿详阅具奏三十八年督捕衙门改隶刑部为督捕司先是督捕衙门隶兵部设侍郎一人理事官一人及郎中员外郎主事各官至是裁侍郎理事官余仍旧制 【互见职官门】 四十六年辑成大清律例四十二本缮写清汉文进呈
　　雍正元年奏准自康熙四十七年起至六十一年止见在遵行定例一百十有五条内有应删应改者令律例馆总裁速行审定并前纂成之四十二本一并交与九卿参酌考订三年谕朕自临御以来钦恤刑狱每遇法司奏谳必再三覆核惟恐稍有未协又念律例一书为用刑之本其中条例繁多若不校订画一有司扰引断狱得以意为轻重贻误非小特命纂修官刻期告竣今据将所纂全藁进呈朕逐一详览其有应行驳正者已一一批示但明刑所以弼教关系甚大着九卿会同细看务期斟酌尽善以副朕慎重刑名之意是年御制序文颁行大清律集解附例凡三十卷律文凡四百三十有六条律有总注律后附例其八百十有五条分为三项曰原例 【系　　　累朝旧例凡三百二十一条】 曰增例 【系康熙年闲见行例凡二百九十条】 曰钦定例 【系钦奉　　　上谕及内外臣工条奏凡二百有四条】 六年谕律例旧文有八议之条厯代相沿已久我朝虽载其文而实未尝行者葢有深意存焉夫刑罚之设所以奉天讨罪至公至平无容意为轻重者也若于亲故功贤等故为屈法以示优容则律无一定尚可谓之公平乎且此等或以效力宣劳为朝廷所倚眷或以勋门戚畹为国家所优荣其人既异于常人尤当秉礼守义以为士民倡率乃不自爱而罹于法尤非蚩蚩无知者比而执法者又曲为之宥何以惩恶而劝善乎如所犯果出无心情有可原则临时酌量加恩未为不可若豫着为令是于未有过之先即以不肖待之名为从厚实乃至簿也且使恃有八议之条任意为非必有自干大法而不止者是又以宽容之虚文特陷之于罪戾矣今修辑律例八议之条仍令载入特颁谕旨俾天下晓然于此律之不可为训亲故人等亦各知所儆惕而重犯法是则朕钦恤之至意也十三年谕国家刑罚禁令之设所以诘奸除暴惩贪黜邪以端风俗以肃官方也然宽严之用又必因乎其时从前朕见人情浅薄官吏营私相习成风罔知省改势不得不惩治整理以诫将来今人心共知警惕矣凡各衙门条例有从前本严而朕改易从宽者此乃从前部臣定拟未协朕与廷臣悉心斟酌而后更定以垂永久者应照更定之例行若从前之例本宽而朕改易从严者此乃整饬人心风俗之计原欲暂行于一时俟诸弊革除之后仍可酌复旧章此朕之本意也自后遇此等事件则再加斟酌若有应照旧例者仍照旧例行是年十一月今上谕古者刑不上大夫葢以维国体而励臣节国体不维则无尊卑上下之辨臣节大励则大臣拥高爵大官而有徒隶无耻之心此贾谊所以谆切辨论也朕欲风励天下使人各自爱共敦节行尤宜自大臣始大臣有不自爱者朕仍设廉耻以养之庶几动共天良激励鼓舞嗣后三品以上大员身罹罪谴即奉旨革职拏问者法司亦不得遽加夹讯如有不得不用者亦必请旨将此永着为例
　　乾隆元年部臣奏准修辑律例又覆准督抚臬司等各有刑名之责俏有所见据实敷陈敕交该馆以资采择五年御制序文颁行大清律例凡四十七卷律文仍旧木删律总注其注内有于律义有所发明实可补律所不逮者则竟别立一条着为成宪例千有四十二条以次附律文之后删原例增例各名目又奏准乾隆四年十二月以前之例己经逐条奏准通行其乾隆五年以后之例有陆续增修之处仍定三年一次编辑颁行直省永着为例六年谕律例一书原系提纲絜领立为章程俾刑名衙门有所遵守至于情伪无穷而律条有限原有不能纤悉必到全然该括之劫惟在司刑者体察案情随时详酌于无枉无纵则可不可以一人一事而改成法也本朝大清律周详明备近年以来又命大臣等斟酌重修朕详加厘定见在刊刻颁行而新任之臬司科道等条陈律款者尚属纷纷至于奉天府府丞竟奏请酌改三条夫以己定之宪章欲以一人之臆见妄思变易究竟不能尽民间之情弊而朝更夕改徒有乖于政体嗣后无得轻议纷更如果所言实属有当该部亦止可议载册籍不得擅改成书八年奏准督捕则例自康熙十五年编纂以来阅今七十余年未经修辑其间先后更定律例删定为一百三条名曰督捕则例于律例外别为一集分上下二卷并辑三流道里表告成将馆务移归刑部 【先是纂修则例皆　　　特简大臣至是始归刑部纂修】 又纂修刑例共五十四条计二卷毋庸纂二十四条十一年续增例四十九条修改二十一条毋庸纂十四条自是以后凡钦奉上谕及内外臣工条奏皆五年一修十六年续纂刑例七十四条酌改十二条更正五条计二卷删除十四条毋庸纂二十七条二十年修订三流道里表二十一年续纂刑例五十三条增辑二条酌改八条更正二条计二卷删除四条毋庸纂十二条是年谕向来枷号人犯秖于热审时暂行保释并无隆冬保释之例此等生事不法之人随时惩治庶人心共知警惕若姑息市恩适足养葌纵暴非国家明罚敕法之道刑部竟行编入条例颁发殊属不合所有枷号人犯着仍照旧例行二十六年续纂刑例一百十三条毋庸纂二十七条三十二年大修续纂刑例一百四十条修改百有三条删除五十一条计二十卷毋庸纂十九条嗣又补纂十五条修改二十九条删除十一条是年声明共计例千四百五十六条又续纂督捕则例六条修改八条删除四条毋庸纂三条三十七年续纂刑例五十条修改四十九条删除七条毋庸纂十七条四十二年续纂刑例九十六条修改五十六条删除六条又续纂督捕则例五条修改五条毋庸纂七条四十七年续纂刑例六十条修改十一条删除二条毋庸纂八条四十九年修辑三流道里表缮成黄册十九本进呈刊刻颁行此律例之大纲也其逐条之次第节目俱具载全书
　　皇朝通志卷七十六
　　●皇朝通志卷七十七 
　　刑法略三 
　　○刑法略三 
　　刑制 【听断】  
　　△刑制 【听断】  
　　凡听断刑狱立审结章程以专责守五城提督衙门审理案件除笞杖等轻罪自行完结若情节介在疑似及关系罪名出入者俱送刑部审拟不得率行自结其直省徒罪案件如有关系人命者均照军流人犯解按察仗审转督抚专案咨部核覆仍令年终汇题其寻常徒罪各督抚批结后即详叙供招按季报部查核凡刑部现审事件如窃盗三犯赃数不多改遣家奴吃酒行凶发遣及赌博拟流贩私拟徒军民相奸拟以枷责等项寻常罪犯于审结之日即行发落仍于汇题疏内声明遇有特交案件即审明无罪可科应亦覆奏如罪至斩绞仍会同三法司核拟特题其它案件除杖罪竟行发落外犯该发遣军流徒役及军流徒折枷鞭等罪傥非寻常经见之事若犯罪文自监生以上武自骁骑校以上或本身虽白丁系现任大臣子弟犯该断决者仍照汇题之例详叙招供文移不拘件数时日随结随题俟奉旨之日发落其有酌轻酌重案件即非生监骁骑校及大臣子弟亦视此仍于酌量改拟之处黏贴黄签进呈御览各省每年题结斩绞重案刑部于次年开印后分类摘叙简明事由奏闻又定鞫狱法凡鞫狱须依所告本状推问推问若于本状外别求他事摭拾被告人罪者以故入人罪论同僚不署文案者不坐又鞫狱止将状内有名人犯审拟如光棍案内伙党人多仍行严拏究审无干牵连者即行释放凡诸衙门鞫问刑名等项必据犯者招草以定其罪若吏典人等为人改写及代写招草增减情节致官司断罪有出入者以故出入人罪论若犯人果不识字许令在官不干碍人依其亲具招情代写各有司谳狱时令招房书吏照供录写当堂读与两造并听果与所供无异方令该犯画供该有司亲自定稿不得假手胥吏致滋出入情弊狱囚徒流死罪鞫狱官司各唤本囚及其家属到官具告所断罪名仍责取囚服辩文状以服其心若不服者听其自行辩理更为详审违者徒流罪笞四十死罪杖六十其囚家属远在三百里之外不及唤告者止取本囚服辩文状不在具告家属罪名之限如承审改造口供故行出入者革职故入死罪己决者抵以死罪其草率定案证据无凭枉入人罪者亦革职凡初次供招不许擅自删改按察使亦不得供简招之名故为删节傥有意义不明序次不顺与情罪并无干碍者即就近核正申转将改本备案不得发换销毁凡官司断罪皆须具引律例违者笞三十若律有数事共一条止引所犯本罪者听其特旨断罪临时处治不为定律者不得援引为比若辄引比致罪有出入者以故失论承问各官审明定案须扰引一定律例若先引一条复云不便照此例更引重例及加情罪可恶字样坐人罪者以故入人罪论除正例正律而外凡属成案未经通行着为定例者毋得混率牵引致罪有出入又立断决之准凡盗公取窃取皆为盗器物钱帛之类须移徒己离盗所方谓之盗珠玉宝贷之类据入手隐藏纵在盗所未将行亦是其木石重器非人力所胜虽移本处未驮载间犹未成盗不得以盗论马牛驼嬴之类须出阑圈鹰犬之类须专制在己乃为盗其未成盗而有显迹证见者依己行而未得财科断凡勘问谋杀人犯果有诡计阴谋者方以造意论斩助殴伤重者方以加功论绞谋而己行人赃见获者方与强盗同辟毋得据一言为造谋指助势为加功坐虚赃为得财一槩拟死若鬬殴及故杀人独殴曰殴有从为同谋共殴临时有意欲杀非人所知曰故其其殴人伤皆致命当时身死以后下手重者当其重罪若当时未死而过后身死当究明何伤致死以伤重者坐罪若原谋共殴亦有致命重伤以原谋为首至乱殴不知先后轻重者有原谋则坐原谋为首无原谋则坐初鬬者为首以堪杀人之事为戏如比较拳棒之类因而杀伤人者为戏杀戏伤因鬬殴而误杀伤旁人者为误杀误伤各以鬬殴杀伤论若耳目所不及思虑所不到初无宪人之意而偶致杀伤人者为过失杀伤依律收赎其鬬殴伤而未死者验伤官亲往不得舁伤者就验验明立限责令人犯保辜以手足他物伤人者限二十日刃及汤火伤者三十日打伤肢体及破骨坠胎者五十日正限二十三十日者余限十日正限五十日者余限二十日正限内因伤身死者拟扺余限内因本伤死者拟死罪奏请其原殴伤轻又非致命之处正限内因风身死者将殴打之人拟流如当致命处而伤轻或伤重而非致命处因风身死必在十日外方准声请改流其致命重伤及虽非致命伤至骨断骨损即身死在十日之外仍拟绞抵若因患病身死与本伤无涉者虽在正限内各依本殴伤法惟僧人逞凶毙命有致命重伤者虽在限外十日之内不得轻拟宽减又定治冤狱之法凡内外问刑衙门辩明冤枉须开具所枉事迹实封奏闻委官追问得实被诬之人依律改正罪坐原告原问官吏以故失入罪论若罪囚事本无冤朦混辩明者杖一百徒三年所诬罪重者以故出入人罪论所辩之罪人佑情与同罪如原犯重止从重论不知者不坐法司凡遇一应称冤调问及各衙门奏送人犯如有冤枉及情罪有可矜疑者即与辩理具奏发落毋拘成案若明知冤枉不与辩理者以故入人罪论遇有重囚称冤原问官辄难辩理者许该衙门移文三法司堂上官辩理果有冤枉及情可矜疑者奏请上裁凡狱囚决问明白追勘完备军流徒罪各从府州县决配至死罪者在内法司定议在外听督抚审录无冤依律议拟法司覆勘定议奏闻回报其公同审录之际若犯人自行翻异原招或家人代诉亲冤审录官即便再与推鞫事臬违枉同原问原审官吏通问改正若囚犯明称冤抑审录官不为申理改正者以入人罪故失论又严刑讯之条凡强窃盗人命及情罪重大案件正犯及干连有罪人犯或证据己明再三详究不吐实情或先已成招后复翻异者方准夹讯其别项小事槩不许滥用夹棍若将案内不应夹讯之人滥用夹棍及虽应夹之人因夹致死并恣意迭夹致死者将问刑官题参治罪若有别项情节从重论内而法司外而督抚按察使正印官许酌用夹棍其余大小衙门槩不许擅用其应入八议之人及老幼废疾者并不合用刑拷讯皆据众证定罪凡用刑衙门一切刑具不照题定式样造用致有一二三号不等者用刑官照酷刑例治罪上司各官不即题参照徇庇例治罪又定承审限期以免拖累凡在京衙门承审事件限一个月审结被证在外者以到齐日为始内外移咨行查者以文到日为始催文至三无覆者题参刑部行文八旗内务府五城顺天府提人限文到三日内即行拘送或人犯有他故不到即具情由报明违者将该管官参处倘犯人已至而胥役勒索不行放入经司务厅察出照例严加治罪如徇隐不究察出或被首告并罪司务刑部见审事件应会三法司者限一个月杖责等罪限十日发遣军流等罪限二十日完结案内有应行提质及患病之犯以提到及病愈之日为始仍将应行扣限及三法司会审日期并于科道衙门注销内声明倘该司员任意因循或三法司不即会审以致逾限书役得以乘机舞弊严加治罪其承审司员及会审迟延之堂司官并分别议处凡钦部等事件直省督抚俱以文到日为始限四个月具题总督辖两省者隔省事件限六个月具题陕西总督所属之甘肃两广督抚所属之琼州亦照隔省例福建之台湾府限十个月其湖广衡州等府所属有苗民之二十六州县距省窵远者凡命盗案件俱于定限外各展限两个月新任及署印官原限内难于完结准分别展限原限四个月者展两月原限六个月者展三月遇公事出境一切事件准题请展限若监临科场按日扣限隔省提人准到日扣限凡参审之案督抚于具题后即提人犯要证赴省其无关紧要之证佐及被害人等止令州县录供保候俟奉旨到日率同在省司道审理限期视旧限减半总督则限四个月具题如果案情繁重实有不能依限完结者先期据实奏明请旨展限若盗犯已获秪须关取隔省人证等口供定案无犯可审者均照钦部事件例州县分限两个月府司督抚其限两个月完结不得照承审盗案全限例扣展其邻境关提人犯照各省关查口供之例展限两个月又定羁保之法以清囹圄凡刑部发城取保犯证原系五城送部之案仍交原城司坊官取保其余各衙门移送之案则发该城司坊官其由外州县提到人证令其自举亲识交城就近发保仍将保人姓名报部查核其并无亲识者酌量交城看守又定检验之法以雪沈冤遇告讼人命有自缢自残及病死而妄称身死不明意在图赖诈财者究问明确不得一概发检以启弊实其果系鬬杀故杀谋杀者在京委刑部司官及五城兵马司京县知县在外委州县正印官务须于未检验之先即详鞫尸亲证佐凶犯人等令其实招以仃物伤何致命之处立为一案随亲诣尸所督令仵作如法报检定执要害致命去处细验其圆长斜正青赤分寸果否系某物所伤公同一千人众质对明白各情输服然后成招或死久发变青赤色亦须详辨不得听凭仵作混报拟抵其仵作受财增减伤痕扶同尸状以成冤狱审实赃至满数者依律从重科罪额设仵作大县三名中县二名小县一名仍于额外再募一二人跟随学习每名发洗冤录一部选委明白刑书一人与仵作逐细讲解 【洗冤录凡四卷除总论二篇尸格尸图外共二十六条并续增俭骨图格二篇】 又定审断出入之法以儆官邪凡官司故出入人罪全出全入者以全罪论若于罪不致全入但增轻作重于罪不致全出但减重作轻以所增减论至死者坐以死罪若断罪失于入者各减三等失于出者各减五等并以吏典为首若内未决放及放面还获若因自死故出入失出入各听减一等凡官吏怀挟私雠故禁平人者杖八十因而致死者绞监候提牢及司狱官典狱卒知而不举者与同罪至死减一等不知者不坐若因该问公事干连平人在官误禁致死者杖八十如所干连事方讯鞫有文案应系者虽致死勿论若官吏怀挟私雠故勘平人虽无伤杖八十折伤以上依凡鬬伤论因而致死者斩监候同僚官及狱卒知情共勘者与同罪至死减一等不知情而共勘及虽共勘而但依法拷讯者虽致死不坐若因公事干连平人在官事须鞫问及正犯罪人赃仗证佐明白而干连之人为之相助匿非不服招承明立文案依法拷讯邂逅致死者勿论
　　天命元年谕凡事一人独断必致生乱国人有事当诉于公所五日一听断之有私诉于诸臣之家者必当执送其私行听断者治罪二年谕生杀之际不可不慎听断之官必详审始末而后定拟倘事有未协勿挟忿争竞庶能得情五年谕凡有下情不得上达者书诉牒悬诸木朕据其辞之颠末以便审鞫其令竖二木于门外天聪五年定凡许告诸贝勒者向例准其离主嗣后定之以条款一除八分外许告私行采猎及告私行隐匿出征所获者一私杀人命者系原告及被害人近支兄弟一奸淫属下妇女者系原告及本夫近支兄弟一所属从征效力战士许告隐匿不报乃以私人滥荐者一本旗人欲行互许而贝勒控制不许申诉有告发者皆准离主仍罚贝勒银有差此外凡以细事讦诉者不准离主但视事之轻重审断至诸贝勒审事枉断人死罪者罚银六百两枉断人杖罪赎罪及私遣人出境交易怠忽职业擅取民间财物马匹将本旗女子不行报出短价私买者罚银二百两又奉谕司刑诸臣审理民事于两造未陈当先拘见证同众面鞫庶有实据若不速问见证致两造知觉潜相嘱托支饰规避则审断安得公平自今以后不先取见证口供致事有冤抑者即按事之大小治以罪六年谕凡讦告诸贝勒者断离本主与否悉照前议其余彼此讦告者务皆从实如告二事以上重者审实轻者审虚免其坐诬仍准离主如告数款轻重相等审实一款亦免坐诬如所告多实及虚实相等者原告准其离主所告多虚者不准讦告两事以上而轻者实重者虚与告一事而情轻诉重者除实款应坐被告外其诬告之款反坐原告若子告父妻告夫同胞兄弟相告者果系反叛逃亡等罪许其讦告其余有讦告者诬告照常拟外原告罪亦如之不准离主
　　顺治十年谕帝王化民以德齐民以礼因奸人为恶害及善良所以不得己而用刑然必情罪允孚斯加者无悔而受者无怨故法者天下之平朕亦不得任喜怒为轻重也凡官司犯事朕即有意见不肯遽自裁庍必下部议者意以士师之任责在明允而膺斯任者又皆亲信大臣必能仰体朕心审察得情不致冤滥今该部私心揣度以为事经上发若从轻拟恐以情面生疑庇护为咎不如重拟以作自全之计甚至所犯事情不就事论事而反引己结旧案文致重法如此舛谬大不合理朕于政事最重刑狱奏谳本章必再三覆阅每有改正但恐日有万几或一时不及致详竟批依议死者不可复生误者不可复改此悔彼怨咎将谁归以后问刑衙门议事大臣问拟人罪务要详审真情引用本律一切钩索罗织悉宜痛革如情罪重大宪典具存又不得借口故出以致漏网务平心守法使人不冤以几刑措之治
　　康熙二十年谕帝王以德化民以刑弼教所关最重近览法司章奏议决重犯甚多愚民无知或由教化未孚或为饥寒所迫以致身罹法网深可悯恻凡问刑各官审理重案有律例未谙定拟失当草率完结者有胶执成见改窜供招深文罗织者有偏私索贿受嘱徇情颠倒是非者有一于此民枉何由得伸兹特严加申饬务期持廉秉公痛改积习加意祥刑以副朕尚德好生之至意二十二年谕刑部问刑衙门期于审鞫精详谳狱平允而后民情悦服冤抑毕伸近见尔部审理大小事件每多草率因循瞻徇舛错如听讼之时两造是非自应分别定案因意有偏私往往不问曲直勒令和息或逼撤原状含糊完结以致奸顽幸免良善含冤至于审员胶执已见听断不公或更改口词图遂私意或恐吓犯证不令直供或妄肆株连稽延月日或怠玩疎忽苟且告竣此等弊端难以枚举嗣后堂司各官俱着洗心涤虑一切刑名事务令情法允协无枉无纵以副委任之意二十五年谕刑曹民命攸关国典所系必以中正之心行平恕之道使法蔽其辜毋纵毋枉必得真情始免冤抑若惟以深文为能事锻炼为尽职及狱辞既具奏牍己成即反复推详吹求其更生之路亦甚难矣朕于尔诸臣章疏有情可矜疑罪未允协者皆驳令覆审嗣后其各体朕怀殚心竭虑矢慎矢明以副祥刑之意三十九年谕州县取原供时虽不得情亦必饰辞具详上司覆核然后达部即有冤抑刑部何由周知凡承问官初审未得实情及上司批驳后果能审出不妨改正若明知巳误又复隐讳则冤抑莫伸矣各宜虚衷详鞫务得实情
　　雍正元年谕朕惟直省大小狱讼民命所关国家各设按察司以专察之一切州县申详至尔司成狱督抚题达由尔司定案任岂不重欤国家定律所以弼教非以厉民故严立爰书防其或罹于法及于断狱又条分缕析思以曲全其生今或情例相违牵合文法以纳民于网或有两例并见辄上下其手以自遂其私安得无冤狱哉夫折狱凭口供而平反戚案卷今法吏不求得情惟求完结州县案卷之申详于尔司者多锻炼口供附于律例冀免尔司之驳诘尔司之详督抚督抚之揭部院又力文致焉口供案卷如是冤抑何从平反咎在听断之初心原非欲必得其情也今宜厘剔宿弊归于明允毋得因循故事自堕奸欺至纳贿出入人罪于法尤重尔司其正已率下使法无枉挠庶几刑措之风二年谕朕览命案奏牍如故杀谋杀尚少而以鬬殴伤人者甚多或因口角相争或因微物起衅挥拳操戈一时陨命及至抵罪虽悔何及此皆愚民不知去律所致殊可悯恻古有月吉读法之典圣祖仁皇帝上谕有讲法律以警愚顽一条盖欲使民知法不可犯律无可宽畏惧猛省迁善而远过也尔部可摘取殴杀人命数条疏解详明令各省地方官刊布晓谕俾知鬬殴律尚如此则故杀谋杀罪更可知互相讲论时存警愓以化其好勇鬬狠之习庶命案可以渐少矣六年谕律例之设乃详察情理揆度至当而后定者也审拟罪案之时应引某条则引之断无轻重任意或介两可之理常见奏章内往往有先引一条复云不便照此治罪更引重罪以治之此乃臣下营私之陋习或欲以严刻之名归之于上或冀法外之恩巧于开脱均非明允之道以后外省本章有两引条例者驳回将情由参奏若当引轻律而故坐重罪亦难逃朕之洞鉴内外执法臣工各宜凛遵
　　乾隆元年谕朕闻奸宄不锄不可以安善良风俗不正不可以兴教化阊閰之大恶有四一曰盗贼三代圣王不待教而诛者也二曰赌博干犯公令贻害父兄以视周官之罢民未丽于法而系诸嘉石收之圜土者罪有甚矣三曰打架即周官所谓乱民孟子所谓贼民也四曰娼妓则自周以前人类中未尝有此此四恶者劫人之财戕人之命伤人之肢体破人之家败人之德为善良人之害者莫大于此是以我皇考爱民之深忧民之切严申科禁积岁月之久然后道路少响马老瓜贼而商旅己宁赌博及迼赌具者渐次改业而家室以安聚党打架者敛迹而城市乡镇鲜闻鬬嚣娼妓远藏不敢淹留客店此皇考十有三年政教精神所贯注而海内臣民显见其功效实享其乐利者也朕嗣位以来增广赦条惠保良民使得从容休息而无识诸臣误谓朕一切宽容不事稽察民间讹言诸禁己开风闻直省四恶皆微露其端倪是守土之官敢悖世宗宪皇帝之明旨堕十有三年之成功而戕贼善良伤败风俗也自后州县官有政令废弛使四恶复行于境内者该督抚即行严参督抚司道郡守有不能董率州县殚心捕治者必以溺职治罪与通苞苴受贿赂者等决不轻贷五年谕朕闻直隶山东江南河南等省颇有行客单少不能御侮被匪类邀截于路强取银钱行李而赴者又假作进香之人乞丐之类以肆其抢夺者在本人失物无多未必尽行报官而地方希图省事或隐讳不发或缉捕不力以致宵小无所惩儆此风不可渐长着该省督抚等严行申饬不时稽察倘有仍蹈故辙者必加以参处毋得宽纵又谕朕闻各省联界之处多有积窝巨匪久惯豢盗殃民隔省往拏必须赴地方官挂号添差稽迟时日又或地方官不能上紧协拏以致要犯风闻远遁盗案久悬不结向蒙世宗宪皇帝深悉其弊特降谕旨凡地方失事探实赃盗之处无论隔县隔省一面差役执持印票即行密拏一面移文关会圣谕煌煌实为息盗安民之良法及近年各省督抚奉行不力以致被盗之省办理掣肘嗣后凡有邻省联界地方积窝逃盗访实之后或径行差捕或知会密拏庶盗案易结盗源易清而邻境彼此均受其益如有司等仍以为具文歧视怠忽经朕访闻必于该督抚是问二十七年谕刑名案件情伪微暧变幻百出若事事曲为逆亿虽日定一例岂能遍给乎惟在司刑宪者临事详察案情参酌令典朝于平允徒鳃鳃然各逞已见议改议增适以变旧章而滋纷扰于谳狱之道有何裨益着传谕中外问刑衙门知之
　　皇朝通志卷七十七
　　●皇朝通志卷七十八 
　　刑法略四 
　　○刑法略四 
　　刑制 【秋　朝审】  
　　△刑制 【秋　朝审】  
　　凡秋审定例直省浚抚将重犯审拟情实缓决可矜三项具题每岁限五月内到部刑部将原案及法司督抚各看语刊刷招册送九卿詹事科道各一册八月在金水桥西 【先是在　天安门外至康熙二十三年覆准定于　金水桥西会审】 合同详核分拟具题请旨裁定其盛京等处案件亦造入各省秋审案内具题俟命下日先后咨行直省将情实人犯于霜降后冬至前正法其文到限期云南贵州四川广东广西福建限四十日江西浙江湖南甘肃限二十五日江南陕西湖北限十八日河南限十二日山东山西限九日直隶限四日盛京限十五日宁古塔限一个月限内迟延不到者将迟延各地方官察明指参其刑部见监重犯每岁一次朝审刑部于霜降后摘叙紧要情节刊刷招册送九卿各官如秋审例霜降后十日在金水桥西会同详审分别情实缓决可矜具题请旨其情实者俟命下之日刑科三覆奏皆经御定大学士承旨用朱笔勾决其余仍监固凡各省每年秋审臬司核办招册先期定稿以次移咨在省司道会同虚衷商榷联衔具详督抚复核定拟至期会审司道各官俱集每年应入秋审案犯于应勘时仍令各督抚提解省城率同在省司道会勘其缓决人犯解审二次之后情罪无可更定者祗令有司叙由详报停其解审其会拟情实未经勾决之犯及前拟缓决后改情实并缓决人犯内情可矜者仍照例解审凡在京每年秋审遇审某省即令某道御史与掌道一体上班朝审令京畿道御史同掌道与审勾到时遇某省本章即着某道御史承办朝审案件令京畿道专办行刑时着刑科给事中及刑部侍郎一人监视 【乾隆十四年定例如此今系刑部满汉侍郎各一人刑科给事中一人新资刑部员外郎一人十八司满汉司员各一人监视】 各省官犯于定案时即在按察司衙门收禁秋审勾到本到省照刑部决囚之例将情实官犯全数绑赴市曹即令按察司监视行刑奉到谕旨当场开读按照予勾之犯验明处决秋审勾到后大学士会同刑部将已勾未勾情节摘叙简明事由奏闻行知各督抚于处决时榜示通衢晓谕朝审由刑部发交该城榜示其各省官犯俱俟朝审勾到后奏闻颁发又朝审勾到刑部将人犯绑出之日步军统领衙门派步军翼尉一员护送凡各省官犯如系贪酷败检侵亏狼籍及有心巧诈不尽臣职罪应斩绞之员其审题结案在行刑之日以前皆补疏题请情实予勾者即行刑之日已过亦着行刑在行刑以后审结者入下年新事册内刑部仍贴签声明其寻常私罪案犯无前项情节者牢固监候以俟次年秋审不得概请补入本年情实其常犯罪该斩绞如连毙二命妖言惑众傅集符咒等项定谳时已在该省热审之后刑部即补入本年秋审情实册内具题或遇停决之年其情实案内有纠众聚匪劫夺辱官以及前项官常犯情罪重大之案刑部仍开具事由清册专行奏闻请旨正法凡各省驻防旗人犯该斩绞者无应解部即在理事同知衙门收柰有应入秋审人犯令将军都统等悉心确核分别情实缓决可矜造册题达刑部九卿会核具题至勾到时某省驻防即另册同各省应勾人犯一体办理新疆地方定拟死罪监候人犯凡经秋审缓决五次及情实十二次未勾者准于新疆地方互相调发为奴秋朝审情实官常犯有经十次未勾者刑部奏闻下次改入缓决不得擅改可矜官犯巳改缓决后如遇查办缓决三次以上时不得与常犯一例减等其中或有应行宽宥者出自特恩凡窃盗满贯及三犯窃赃至五十两以上拟绞之犯除情罪重大应拟情实外其余应入缓决者秋朝审一次之后改发云贵两广极边烟瘴充军其可矜人犯内如子妇不孝詈殴翁姑其夫忿激致毙或因该犯之母素有奸夫巳经拒绝后复登门寻衅以致拒殴致毙者此等情切天伦一时义激与寻常鬬狠者不同刑部会同九卿查核遇有似此罪犯案情既确俱量为区别照免死减等例再减一等发落仍逐案随本声明请旨凡罪干服制由立决改为监候者刑部于秋审时俱入情实汇为一册先期进呈候勾俟经两次免勾之后大学士会同刑部堂官将此等人犯招册覆加详勘其有情节可宽者摘叙案情确加看语请旨改入缓决缌麻服属人犯于停勾二次之后亦照期天以下例大学士会同刑部一体省核改入缓决
　　顺治二年谕以后重辟如奉监候再审之旨地方官毋得轻决着各巡按御史会同监司从公研审报部覆奏候旨处决其事有冤抑情可务疑者径自奏闻十二年谕三法司核拟罪必面同研审不得但用文移往复
　　康熙十二年谕刑部向来朝审之例先朝进呈招册然后九卿科道会审覆奏完结乃各省秋审奏本内止有节畈观览未能明晰又有续到者不及入覆奏案内以致留俟来年殊为不合以后各省秋审应照在京朝审例豫期造册进呈着九卿科道复核奏请定夺四十四年谕各省秋审尚无可议朝审则太宽书云罪疑惟轻以其罪有可疑之处而轻之也若无可疑则以公平为贵现在杀人之人情罪显然又何所疑而欲从宽乎执法之人但当详情据理以定罪一味从宽则恶人何所警戒可以此谕刑部五十三年谕刑部秋审奏章繁复者甚多皆由府州县司道各官审录供招尽行全载所致该府司道果谳有别情自应叙入若无互异之处但注明该府司道与各州县等官原审皆同一语止将州县初招并督抚大吏审拟之处叙明足矣此非为朕便于观览案牍繁多则事务必致迟延矣
　　雍正二年谕明刑所以弼教君德期于好生诚以民命至重宁过乎仁毋过乎义也朕念朝审重囚其情实者刑科必三覆奏闻勾除者方行处决而外省情实重囚惟于秋审后法司具题即咨行该省无覆奏之例中外一体岂在京诸囚宜加详慎在外省者独可不用详慎乎自今年为始凡外省重囚经秋审具题情实应决者尔法司亦照朝审之例三覆奏闻以副朕钦恤之至意三年谕人命至重须平心研究求其可生之路至万无可生然后勾决则国法所不容亦其自取耳从来法宽则愚民易犯非刑期无刑之意十一年谕今年各省秋审人犯有不应缓决之案经九卿改为情实者甚多督抚通省大僚臬司刑名总汇录囚定狱何等重事岂可因循苟且如有司执法科罪而九卿奏请平法或九卿据法定议而朕酌夺从宽方合政体岂有执法之官而任意于法外徇纵者乎倘督抚臬司或谓九卿定议从刻稍存迎合之见遂于矜疑之案概以情实奏谳其弊尤不可言尔等将改正各案逐一核明通行申饬之又谕明刑所以弼教除暴所以安民朕临御万方不得一道同风俾我民免于刑戮每以自咎所望内外大臣抱刑期无刑之心执辟以止辟之法先使民不敢犯俾无漏网之奸凶继则导人不为非渐化向风之顽懦如此需之岁月庶几习俗可移朕十年以来一切刑狱莫不虚衷敛息详慎推研宽严本无成见惟其自取每见廷臣疆吏谆切开示谅已悉朕心矣今者秋审大典详览各册有法无可贷情无可原而各督抚概拟缓决并无勘语且有上次拟情实而今年自改缓决者有监候多年之犯而每年秋审忽拟情实本定情实因部改缓决即照拟缓决者试问该督抚等岂竟漫不经心擳竟漫无定见耶夫疎纵之过甚于苛刻姑息之害等于残忍但本公诚之至意达仁义之通权方为不允若以为欲严是负朕心若以为欲宽亦辜朕训内外大臣务筹远大不枉法不弛刑由此类推庶政皆然其各身体而勤求之毋忽十三年谕朕闻外省会审之时不论案件多寡悉于一日定议均听督抚主张司道守令不敢置喙究其实督抚亦未必了然不过戚幕宾略节贴于册上徒饰观瞻不察情罪之轻重率定爰书之出入以致谳狱不平冤情莫诉劝惩两失凶暴肆行所谓明刑弼教者安在朕临御以来法司所进立决本章必令三覆奏每年朝审秋审先期细览招册至勾到时复与廷臣往复讲论盖哀矜恻怛之意动于不得已而发于不自知并非欲博钦恤好生之名也圣祖于当年勾到日皆着素服朕亦效法行之凡受封疆之寄者应同此心乃刻期草率定局并不博采羣议且有结彩设筵征砍演剧者此则残忍性成不学无术者之所为嗣后各宜谨慎周详殚心办理不妨多宽时日毋得视为具文至于会集既久除常餐外俏有肆筵设席仍蹈前习者经朕访闻必加严处
　　乾隆十年谕向来冬至既届一应秋审之犯例不行刑若远省地方奉到文书在冬至以后者则留至次年冬至前正法后因此等人犯尽属凶恶罪无可缓若迟至一年之久未免别生事端仍于奉到部文时处决诸犯既无可缓适值冬至亦须稍迟嗣后如有过期接到部文者着于冬至七日以后照例处决该部行文各督抚知之十四年谕八旗满洲互相杀伤案件向例俱从斩决至雍正年间乃按律以谋杀鬬殴分别斩绞亦即行正法自朕御极之后以旗民条例轻重悬殊特谕九卿八旗会同定议一切命案俱着监候至秋审时苟非谋故重情概为缓决但思立法之道与其狎而易犯不若使知所畏而不敢蹈向来立法从严具有深意惟是旗民事例既经画一今又改从斩决朕心有所不忍嗣后满洲与满洲殴杀案件着于秋审时俱入情实八旗都统通传知悉务使旗人各惜身畏法不恇罪谴又谕广东南海县民剃德满继妻关氏揢死前妻之子刘应周致令伊夫绝嗣一案朕因其情罪可恶于法司核拟时特为存记今经秋审拟入缓决据刑部查称乾隆十一年直隶省张心尧继妻张氏药死前妻之子依律拟绞监候每年于秋审时查明张心尧续娶有子将应否减等请旨定夺如终至绝嗣将张氏正法关氏案照此办理等语朕思继母如母名分甚尊其于前妻之子究无属毛离里之爱果其抚如巳出则子自当事若所生然忿戾残刻非理凌虐者比比而是皆由法虽设而不行人心无所儆畏故也夫谓亲虽不慈子不可以不孝岂非扶持名教之言而从古所谓闵损王祥者能有几人顾可以是责之庸众之流乎律载故杀子孙者杖六十徒一年嫡继慈养母杀者加一等致令绝嗣者绞律文之以加等科罪正以其与亲生者有间当其残害躯命则母子之恩已绝况致令绝嗣则得罪于其夫得罪于其夫之先代原其初虽曰母子也夫妇也至于故杀而母子夫妇天伦尽废执国法以绳之固杀人之凶犯耳揆之天理人情毫无可恕朕意子果不孝经官验明有据则虽继母亦不必治以加等及拟绞之罪如其无罪致死则但当治以国法而不当复追论其名分其绝嗣拟绞亦但当论其见在之有无子息而不必计其后此之续娶另生凡情罪可恶者以情实定拟与谋故人犯一并正法如此则惨毒之行有所畏惮而不敢肆庶足以正刑章而厚伦理又谕朝审情实人犯例由刑科三覆奏其后各省秋审亦皆三覆奏慎重民命即古三刺三宥遗制谓临刑之际必致详审不可稍有忽略耳非必以三为节也朕每当勾到之日置招册于旁反复省览常至五六遍必令毫无疑义至临勾时犹必与大学士等斟酌再四然后予勾岂啻三覆也哉若夫三覆奏本章科臣勿遽具题不无豕亥且阻于时日岂能逐本全览嗣后刑科覆奏各省皆令一次朝审仍令三覆又谕朕因刑科三覆奏之例各省奏牍繁多迫于时日转致不能详览已命简去二覆以从务实今思勾决之时朕详阅招册反复斟酌辩论大学士在朕前一面秉笔代勾一面听受谕旨虽殿庭咫尺自无舛错但多经一遍视览于勾决更为慎重嗣此着于勾到后将原本进呈覆阅再行批发着为例又谕秋审为要囚重典轻重出入生死攸关直省督抚皆应详慎推勘准情酌法务协乎天理之至公方能无枉无纵各得其平朕于情实招册皆反复省览再三究极情状毫不存从宽从严之成见所勾者必其情之不可恕所原者必其情之有可原惟以一理为权衡而于其人初无爱憎好恶之见者存也今年各省招册经九卿改定之案甚多其中有缓决改入情实者或谋杀或故杀或拒捕或诬良致死或威逼致死或奸民聚众不法或邪教迷拐或强奸幼女或羞忿自尽或连砍数人或殴死有服尊属皆情罪较重万无可贷此等凶徒断不应拟以缓决设非九卿改正经朕裁酌置之典刑则奸徒幸免死伤屈辱者冤无可伸而刑法于是乎失中岂所谓诘奸止辟之义耶此于法纪伦常风化所系甚重所有审拟不当之各督抚皆着严行申饬又谕朕于侵贪各案谆谆垂戒前后所降谕旨不啻三令五申此次勾到办理侵贪各案有督抚轻拟九卿改入情实者有九卿溷入缓决经朕指示情节改入情实者所有二年限满之犯完数如例者业经分别原减其逾限未完营私入己碓然有凭者予勾正法诚以律不容弛法当其守与其失之宽而犯者众不如显然示以无所假藉俾知所戒而不至更蹈覆辙所全者实多也朕前降旨令刑部于秋朝审时将各省官犯汇为一册得以详悉推勘以照慎重之意此虽不仅指侵贪而官犯内惟侵贪者常多以理论之洁已奉公人臣之职分应尔仓库钱粮莫非小民脂膏上以供军国经费人君且不得私有而乃浸无顾忌如取如携婪正供而入私橐是闾里之输将转为若辈填溪壑也夫取非其有之谓盗况取国家之所有乎贪人之财犹谓之盗而况其贪国家之财乎此其情可恕乎乃向来锢习以为宁盗毋贪此在为上者为民之深权其轻重谓与其厉民毋宁损上以是重言人臣之不可贪耳而岂忍以盗待臣子哉为臣子者又岂甘以盗自处哉人徒知渔利于民者贪也蠧食于官者侵也援律傅罪轻重判然不知贪者固有害于下而侵者实无所畏于上以无畏之心而济之以无穷之欲则派累以肥橐者有之因事而勒索者有之甚至枉法受赃者有之朝廷之府库且所不顾更仃民瘼之可矜民膏之足惜此侵则必贪势使然也此等劣员多留一日则民多受一日之残国多受一日之蠧既以劣迹败露尚可因循姑息系之囹圄获全首领下愚不肖之辈其何所警惕而绝其行险侥幸之心又安知其不转以身被刑辟之虚名而子孙享富厚之实惠且自为得计耶是斧锧一日未加则侵贪一日不止惟一犯侵贪即入情实且即子勾决人人其知法在必行无可幸免身家既破子孙莫保则饕餐之私心必能自禁何至甘心扞网冐法此狂澜之必不可不回而膏肓之必不可不救旋转之机断在于此用是再颁谕旨详悉开导俾其知洁已奉公之大义凛服官典守之大防杜绝侵渔终远刑辟为良有司国家实嘉赖焉如其不知畏惧不知悛改则三尺具有断在必行前鉴昭然慎勿视为具文也此谕着刊刻颁发令内外文职衙门入于交盘册内永远传示各宜凛遵十七年谕各省由立决改为监候人犯皆系服制攸关其改拟监候已属原情酌减若秋审时入于缓决则减之又减殊非慎重伦常明刑弼教之道是以上年降旨令改入情实此其中情节多端如父母被殴致伤或势在危急救护乃其至情使父殴叔而子助父以毙叔亦得谓之救父则是长不友不睦之风非止辟之意但散在各省招册中有勾决者有未勾决者或未悉朕轻重权衡反戡拟议着该部将此等案犯汇为一册与官犯招册先期进呈候勾其有应宥者亦即子减等发落朕于各省招册反复研究务协理法之大中人命至重大德好生何忍不以哀矜为念但骫法违道务在活人斯乃妇人之仁中外间刑者其其知之十八年谕各省由立决改监候人犯情罪本重累次秋审仍列入情实上年四十起内未勾者二十三人此次已勾一起但节次存留监禁将积而愈多是因缓死而屡次绑赴市曹亦非所以重刑章也嗣后此项除本年未勾人犯下次仍入情实外其余着大学士会同刑部堂官将招册覆加详勘其有实在情节可宽如弟殴兄毙或果因其兄千犯父母迫于亲命或素有疯疾一时病发凡似此类酌量分别叙述案情确加看语请旨即入缓决盖伦常所系不猒周详朕于勾决册内已再三审量更一番公同斟酌则倩节益明庶协明慎用刑矜恤民命之至意着为令二十七年谕国家秋谳大典上系刑章下关民命虑囚时设情法未衷于至当何以昭弼教之用心每岁刑部进呈各省情实人犯招册朕必将逐案事由一一披览使狱情毫无遗漏而各案适轻适重又详为称量比拟有其迹虽涉疑似而情尚一线可原者既于册内折角存记即情罪重大于法万无可贷不得已而予勾之案亦反复推勘于犯事实款随其节目次第折角及勾则前一日与临勾之时必三经检核须俾毫发无疑然后予勾所谓求其生而不得则死者皆无憾也夫缓重犯须臾之命使被害者衔冤不得自申妇寺之仁刑官尚不应出此何况天下其主若以既严三尺均属应断之刑而不为铢量权衡将案内细微同异之由并归无憾则此轻掉之心已乖与众共弃之本义此朕自揣兢兢明慎固不肯稍存宽严之见即督抚九卿己数为拟议犹未敢稍缘因任者也苐向来勾到事毕原阅招册祗存贮内阁其问刑衙门不过预闻临时商榷之言而先事全局折衷所以一再不释者未能尽喻又何以定司宪之准所有本年各省情实招册可于勾到后即发交刑部其近今二三年内阁所贮册一并检发俾详悉披绎因端领会庶几体朕意以求协中则成牍不为无助着为例四十二年谕调奸拒捕逞凶毙命之犯情罪固为可恶但按律拟以斩候于法已无可加乃声叙以为不足蔽辜请即正法恐无识者转疑为有意从严所办未免过当着传谕各督抚嗣后如遇此等案犯按律定拟后即夹片声明赶入本年秋审情实较之寻常案件归入下年秋审者己属从严毋庸将不足蔽辜字样声叙四十四年谕勾到湖广山东等省秋审人犯内王成冯文炜二犯俱砍杀一家六命其子应行缘坐王成之子王喜娃年仅十岁冯文炜之子冯大甫年仅六岁冯二甫年仅二岁刑部俱拟入情实应斩本属例所宜然王成冯文炜凶恶己极即将伊全家抵死仅足相偿实为情真罪当而刑部定例将杀六命之已绝嗣者其子均拟斩决若尚未绝嗣者拟斩监候而于缘坐者之年岁未为区别因念二犯缘坐之子犯事时年仅数岁尚在童稚无知若概予骈诛究觉不忍是以均未予勾此即朕之姑息然仰体上天好生之心毋宁失之厚耳惟是此等凶孽留其喘息己属法外之仁若伊等长成后或遇赦减等释宥仍听婚配俾有遗孽将何以昭示平允并何以慰死者之心嗣后遇有此等凶犯缘坐之子年在十一岁以上者仍照见行之例办理如在十岁以下者俱着问拟斩候永远监禁唯赦不准减释令其令其老囹圄庶于准情之中仍不废法着为令四十八年钦遵谕旨奏准各省重犯于招解到省定案后即行留禁省城于臬司首府首县各监酌量均匀分拨禁固俟勾决部文到日即在省城处决其中或闲有九卿改入情实者为数无多仍令各督抚饬令各州县照旧例办厘或有九卿由情实改入缓决者即解回本州岛县监禁所奉圣谕榜示省城外仍行文各本州岛县张挂晓谕以儆人心又钦遵谕旨奏准酌拟情重罪犯留省监禁者共三十四条其余服制缘坐奸宿拐骗寻常鬬殴共殴及妇女老幼之犯易于防范者俱仍于招解后发回各州县牢固监候
　　皇朝通志卷七十八
　　●皇朝通志卷七十九 
　　刑法略五 
　　○刑法略五 
　　刑制 【钦恤】  
　　△刑制 【钦恤】  
　　凡恭遇庆贺穿朝服及祭享斋戒封印之期上元端午中秋重阳等节四月初八日每月初一初二日并穿素服日期俱不理刑名又每年四月初一日起至七月三十日止时正农忙一切民词除谋反叛逆盗贼人命及贪赃坏法等重情井奸牙铺户骗劫客货确有证据者俱照常受理外其户婚田土等细事一概于准受理违者督抚题参州县词讼凡遇隆冬岁暮俱随时审理不得照农忙之例停讼展限其在农忙期内若查勘水利界址等事现涉争讼清理稍迟必致有妨农务者即令各州县亲赴该处审断速结不得票拘至城或至守候病农每年于小满后十日起至立秋前一日止 【如立秋在六月则以七月初一日为止】 枷责等轻罪皆减等发落笞罪宽免监禁重犯量加宽恤杖罪递行八折枷号以五日为一等惟盗及伤人并旗人原犯军流徒罪折枷者俱不准减免并于秋凉补枷凡军流及外遣人犯十月至正月终停其发遣人犯己至中途者初冬十月照常接递至十一月初一日方准停遣俟次年春融时转解六月闰六月同其军犯在配脱逃被获应发原配并调发及发遣新疆人犯虽遇隆冬盛署不准停遗云南省并无酷署严寒不在停遣之例军遣犯内发往东南家口有情愿赴配所者取具确供起解其不愿者听凡满洲蒙古汉军绿旗官员军民人等有犯死罪除十恶各项重罪外其余察其祖父及子孙阵亡者随本声明于秋审时恭候钦定但于优免一次之后俱不准再行声请又犯罪未发而自首者免罪犹征正赃其轻罪虽发因首重罪者免其重罪若因问被告之事而别言余罪者亦如之其遣人代首若于法得相容隐者为之首及相告言各听如罪人身自首法若自首不实及不尽者以不实不尽之罪罪之至死者听减一等其知人欲告及逃叛而自首者减罪二等损伤于人于物不可贴偿事发在逃私越度关及奸共不在自首之律强窃盗诈欺取人财物而于事主处首服及受人枉法不枉法赃悔过回付还主者与经官司自首同皆得免罪若知人欲告而自首亦得减罪二等其强窃盗能捕获同伴解官者亦得免罪依常人一例给赏凡年七十以上十五以下及废疾犯流罪以下收赎例应枷号一体放免其犯死罪及谋反叛逆缘坐应流若造畜蛊毒采生折割人杀一家三人家口会赦犹流者不用此律如年八十以上十岁以下及笃疾犯盗及伤人罪不至死者收赎余皆勿论八十以上十岁以下犯谋故鬬杀及应死者笃疾犯鬬杀及应死者议拟奏闻取自上裁笃疾谋故杀人仍依律拟罪不准奏请其十岁以下鬬殴杀人必死者长四岁以上方准声请如止三岁以下仍拟绞抵九十以上七岁以下虽有死罪不加刑有人教令坐其教令者有赃应偿受赃者偿之七十以上十五以下及废疾犯流罪以下者准其收赎一次若收赎之后复行犯罪除因人连累过误入罪者仍准收赎如系有心再犯即各照应得罪名按律充配其犯罪时未老疾事发时老疾者依老疾论若在徒年限内老疾亦如之犯罪时幼小事伋时长大依幼小论犯反道者均不用此律凡犯死罪非常赦不原而祖父母父母老疾家无以次成丁及孀妇守节己逾二十年而又年逾五十者如实系独子所犯戏杀误杀等案该督抚将应侍缘由题本声请法司随案核覆奏请上裁即照免死流犯例枷号两个月折责四十板勒追埋葬银两给与死者家属养赡其鬬杀之案止将应侍缘由随案声叙俟秋审时查明取结报部核拟另册进呈恭候钦定若犯军徒流者决杖一百余罪折枷准其留养兄弟共犯死罪者存留一人养亲仍照律具奏请旨如审系游荡他乡忤逆犯案及素习匪类为父母摈逐若犯奸拐强盗行凶有关伦理扰害地方并被杀之人亦系独子本有兄弟并侄出继可以归宗身为人后所后之家可以另继及诬告人谋故杀及为强盗等罪以致被诬良民久淹狱底身受刑讯荡产破家迨审明反坐者概不准留养又夫殴妻至死之案无故杀别情果系父母己故家无承祀之人该督抚将应行承祀之处声明照留养例取结办理又几抢窃及三犯窃盗等犯准其留养一次有复犯者不准留养旗人例合留养承祀者视民人之例
　　天命六年谕凡应死笞罚诸罪必追论其功有功则当死者赎当罚者免当笞者戒饬而释之功罪宜令相准其由武功授职者必行间获罪乃革其官他罪皆赎若不由武功授职者视罪之轻重为断着为令
　　顺治元年谕人命至重岂容一槩诛戮以后在京重大狱情详审明确奏请正法在外仍明律断罪如有恣意轻重等弊指参重处又定恤刑官五年一差慎选廉明者往八年谕方今天时向热宜行热审之例今刑部通察刑狱五城司坊顺天府京县察监犯有无千牵连者即日释放笞杖徒流次第减免死罪情可矜疑者奏请定夺十二年谕朕日览三法司章奏议决重囚一日必五六人或十余人念兹愚民兵戈灾祲之后复罹法网深可悯恻稽古有虞之世民不犯于有司汉文帝唐太宗亦几致刑措今犯法者众岂果风俗日偷民尽愍不畏死与抑朝廷德教未敷故百姓从化无路欤或谳狱诸臣胶执爰书轻于失入欤又或所在有司不肯留心化导以致扞网纷纷欤干和召戾皆朕之责今后尔等问刑衙门遵奉此谕即将见在未结狱案悉心清理原情准法务求平允但不得故纵市恩仍传谕各直省督抚申戒所属慎重刑狱不得罗织刻核郡吧长吏亟倡明教化使小民明于亲逊之谊各爱身家母轻抵罪自然狱案渐减囹圄可空以仰符天心渐至太平未必不由于此若奉行不力负朕好生之意必不轻贷
　　康熙十一年谕刑狱重地人命攸关天气炎热亟宜清理虽热审见有定例但已结大案见在监禁各犯久淹羁禁朕心恻然其令详加审鞫有情可矜疑者即与察明事由开列具奏十八年因早遣官恤刑谕朕因久旱轸怀诚恐外省罪犯中或多冤抑特选尔等体朕矜恤庶狱之意凡事务推勘确实从公审断勿徇私见颠倒是非仍宜兼程遄往作速清结倘迟延时日恐无赖之徒藉端生事揑词妄讦反累贫民至所审案件或当或否朕无不洞悉尔等慎之又谕遣阁臣会同三法司将己结大案在监者详加审理无使冤滞直省监候重犯选贤能司官会同该抚将大小刑名事件不论已结未结逐一详审其重罪内情可矜疑者奏请定夺小罪即行完结造册报部二十三年谕军流人犯甫离刑狱一线仅存盛暑严寒必致危亡今皆停遣二十五年谕狱讼重情关系民命今天气炎热恐有情可末减者淹毙囹圄朕心不忍特遣大臣会同三法司详审具奏直省督抚一体遵行五十年停止热审谕为政惟以真诚为尚徒博矜悯之虚名遇热而审遇寒而审不时遣官恤刑将督抚审谳案牍须饬驳改则贻案滋多互讦之端何所底止夫有司简清辞讼速结案件即为良吏虽不热审亦无所害着通行问刑衙门知之
　　雍正元年仍复热审谕执审减等旧有成例迨日久弊生罪人妄希巧脱胥吏因缘为奸故延日期致逃法网是以停止我圣祖仁皇帝如天好生每岁夏月必特沛恩纶监候者免其刑具枷责者缓至秋凉虽停热审之例仍寓减等之心泽至渥也朕仰体圣慈时深钦恤仍复热审减等旧例其监禁重犯亦量加宽恤至情罪可疑及牵连待质人等暂予保释竢秋后再行拘禁凡内外一体详慎遵行其有故意迟延希图漏网者本犯不准减等官吏严加议罪二年谕刑名重务未能清理下伤民命即足上千天和朕于谳狱再三详慎法外从宽者不可胜数并未冤抑一人此亦可自信者尔等执法之官固宜外示严明亦须中存仁恕凡案件易结者毋执定限速行审理使轻罪早脱囹圄无辜亦免牵连倘任意躭延虽所告得伸亦多含怨即讯鞫罪人亦不可轻用重刑若云非夹讯不能定案此尤尔部之大谬矣录囚之际但求平允不可过当尔等讯狱动刑习为常事当思无负重任亦须自念子孙岂可疎忽致有后悔乎尚其同寅协恭速为办理毋恃才偏执毋推诿瞻徇以体朕心以恤民命本年谕刑名关系民命死者不可复生朕于刑名更加慎重书曰天讨有罪五刑五用哉必轻重悉当天理乃为钦承天道若应严而宽便是逆天宽且不可而况严乎朕为人君尚不可稍失其平况人臣居法司之任乎盖鸱鸮不除无以致鸾凤稂莠不翦无以植嘉禾姑息养奸则小人无惩戒必不能改恶以从善故刑者使人迁善远罪所以辅教化者也居法司之任者务操至公至平之心时懔天监在兹之惧使宽严悉当轻重允孚则不媿明允之司而成无刑之治矣九年谕清理刑狱除重罪候决人犯外凡牵连待质及候审轻罪者刑部覆明速行完结或暂予保释八旗高墙拘禁人犯亦照此办理枷示人犯除永远枷示者不宥外其有限期未满者照例保释于处暑后补枷外省已经到部之案有拟徒杖准折赎者悉宽免之十年谕凡疑狱监候侍质人犯除强盗案件外如人命等案有正犯未获将牵连余犯监候已过三年者着取的保释放有私自逃匿者耐本犯重治其罪令直省一例遵行
　　乾隆二年谕小民之犯杖责者其罪本轻而盛暑之中量减其敲朴之数乃国家宽恤之仁八折之例由来已久不当轻为改易八年谕今岁天气炎热甚于往年省刑之典允宜举行着刑部于在京徒杖以下轻罪查明减释其重犯虽法无可宽际此炎天着添盖庸棚给与冰汤药饵无致病暍十五年谕国家钦恤民命德协好生至于鳏寡孤独尤所矜悯是以定有独子留养之例凡属情轻皆己沾恩减等惟是愚民无知往往轻身鬬狠不知留养为格外施仁或转恃此为幸免之路以致罹于法网因其案情稍重或理曲寻衅金刃重伤虽经浚抚声请仍以原罪定拟不准留养固属该犯罪所应得但声请之案不过寻常鬬殴等类断不至入于情实徒使淹禁囹圄不得侍养而穷老孤孀无所倚赖深可轸恻朕思此等罪犯本非有谋故重情为常赦所不原既经定拟本罪拘系逾时己足驯其桀骜之气应量为末减俾得自新上年秋审此等案犯经九卿定拟矜减者止有二起余仍监候着该部察明各犯祖父母父母见存果无次丁侍养槩可以矜减等请旨发落嗣后独子犯罪未邀宽减者该督抚于秋审朝审册内声明九卿覆核时照此办理以昭轸雪无告之至意着为令十七年谕朕命刑部察奏命盗等案因赃迹未明监候待质者其五十四案内康熙年间一案雍正年间十一案而自乾隆元年至十七年统计已未入秋审者积至四十二案虽年远之案渐消渐少近者则积而见多然使于办理之初即能详慎研究务在得情则监候之案何至如此即此亦可见近来办事诸臣不如从前之实心振作矣此非仗无辜之人久系囹圄即使应辟重犯久羁显戮而犴狴之中淹禁多人亦非所宜皆因承审各官不能实力办理又或刑部司员以有遵驳改正议叙之例多寻罅漏外省无以登答转成疑案一经题明监候待质即束之高阁而接任之员又以非本任之事率多因循殊非明慎用刑而不留狱之意着刑部将此沈案速行清理嗣后内外问刑衙门于一切命盗重案各宜留心迅速办理应缉拏者上紧缉拏应定拟者即行定拟勿致尘案日积若本非难结之案承番各官不能审出实情惟以监候待质为迁延时日之计且藉得邀免处分希冀录叙该堂官督抚察出即严行参处此亦清理庶狱之一法可通行晓谕知之是年以天气炎蒸命热审减等展至处暑日为止越旬日雨泽尚未沾足复谕刑部仍行减等俟雨足后照旧办理十九年谕将乾隆十五年以前亲老丁单之犯原题未经声叙者传谕各该督抚据实核明一例入册量予末减以示矜恤三十八年谕例载独子养亲一条必先查核死者并非独子而凶犯实在家无次丁方准声请亦须核其情节本轻又毫无别故者始可照例扰请至其中案情稍重虽经声请不准留养者前经朕以此等尚非谋故重情常赦不原曾降旨俟其拘系经年量为末减亦不必于定案时将命案正犯遽行开释是于明慎用刑之中更寓法外施仁之意第恐愚民无知恃有留养之例凡系独子动辄轻身鬬狠易罹法网是随案办理留养非惟无益而且害之与其急于纵释而民轻犯何如稍加慎重之转得矜全乎嗣后内外问刑衙门遇此项案情务须确核罪由审酌至当妥协办理毋得意存姑息将此通谕中外知之
　　皇朝通志卷七十九
　　●皇朝通志卷八十 
　　刑法略六 
　　○刑法略六 
　　赦宥 
　　△赦宥 
　　（臣）等谨按郑志刑法畧所述赦宥凡大赦曲赦槩置不录盖以历朝赦令繁多难于枚举故从简畧我朝刑法协中毋枉毋弛列圣以来恭遇庆覃大典或逢木旱偏灾则有德音下逮以施法外之仁既敬谨摘录而于停止勾决之年亦编次如左查会典赦宥概以钦恤今析出各自为卷从郑例也
　　凡赦宥若犯十恶杀人盗系官财物及强盗窃盗放火发冢受枉法不枉法赃诈伪犯奸畧人畧卖和诱人口若奸党及谗言残使杀人故出入人罪若知情故纵听行藏匿引送说事过钱之类一应实犯虽会赦并不原宥其过误犯罪及因人连累致罪若官吏有犯公罪并从赦宥其赦书临时钦定罪名特免及降减从轻者不在此限徒流人在道会赦计行程过限者不得以赦放宥故者不用此律若曾在逃虽在程限内亦不放免其在途身死所随家口愿还者听迁徒安置人准此其徒流迁徒安置人已至配所及犯谋反叛逆缘坐应流若造畜蛊毒采生折割人杀一家三人会赦犹流者不在此限凡以赦前事告言人罪者以其罪罪之若干系钱粮婚姻田土等项罪虽遇赦宽免事须究问明白凡恩诏内开有军流俱免之条其和同诱拐案内系民人改发烟瘴少轻地方者既准宽免系旗下家人发遣为奴人犯一体援免凡官员问拟徒罪不论未已到配遇赦减免令各督抚造具咨部汇题存案其有关人命拟徒常犯遇赦减等另册报部核办不得与寻常徒犯按季册报凡直省偶值两泽愆期应请清理庶狱除徒流等罪外其各案内牵连待质及笞杖内情有可原者该督抚一面酌量分别减等一面奏闻
　　天命十年九月诏赦中国死罪以下人犯
　　崇德元年四月以受尊号礼成大赦除十恶外余悉原之二年七月皇子生大赦五年十月万寿圣节大赦七年十月以圣躬违和大赦凡重辟及械系人犯俱令集大清门外宣谕曰尔等众犯有罪应死者应责应罚者今俱释尔罪其各改过自新毋再千国典八年二月上不豫大赦八月世祖章皇帝御极大赦
　　顺治元年十月定鼎京师颁诏中外大赦天下五年十月恭奉太祖高皇帝配天并追尊四祖考妣礼成上亲政诏赦天下十年谕立春不雨入夏苗旱朕心甚切忧惶雨泽愆期多由刑狱冤滞刑部堂官即日会同都察院大理寺及凡有刑名事件衙门督率司官将在部监狱及发各处羁保听审人犯如实犯死罪未经审结果有情可矜疑者即日审明具奏定夺徒流人犯察非重情准与减等笞杖豁免候审千连证犯先行释放限十日内开具简明情节减免罪名及释过人犯具瘈发落大小狱情未审结者限一月内通行完结顺天府督同大宛二县五城御史督同司坊官直隶督抚按察督同所属道府州县一体遵行务期申冤疏滞上格天心十一年六月以大婚礼成恭上皇太后徽号诏赦天下十一月上以灾毕修省诏赦天下十二月停止秋决定每遇恤刑之年内外悉暂停秋审十三年七月以干清宫成诏赦天下是年停在京秋决十二月以月封皇贵妃礼成诏赦天下除十恶及受赃官吏盗久钱粮员役不赦外其余死罪皆减一等军流以下咸赦除之在京朝审候决及直省秋决重犯皆予减等发落十四年三月恭奉太宗文皇帝配天礼成诏赦天下五月雨泽愆期谕遣内阁大臣会同刑部将现在狱犯无论己结未结逐加详审其有无知而罹法网小过而陷重辟者即与严察奏闻是年上以内外刑辟宜同一例命各省秋决亦暂停一次十五年正月以皇太后圣体违豫诏赦天下十七年正月以地震岁祲上省躬诏赦天下十一月命监候各犯槩从减等停止秋夬十八年正月上大渐谕京城内除十恶外其余死罪以下悉行放释
　　康熙元年诏赦天下凡罪不谕己结及现在告发者但系元年以前事悉赦之四年三月以星变地震上省躬诏赦天下九月恭上太皇太后皇太后徽号礼成诏赦天下六年七月上亲政诏赦天下十一月恭奉世祖章皇帝配天并加上太皇太后皇太后徽号礼成诏赦天下七年五月以雨泽愆期命内大臣会同刑部详审重囚其轻罪即行保释九年五月孝康章皇后升祔太庙礼成诏赦天下十年四月以天旱命刑部清理现禁人犯如有可矜疑者即予减等发落十四年五月谕迩者天气炎亢农事堪忧或因刑狱淹禁中有免枉致干天和亦未可知兹特遣阁臣会同三法司将己结重案逐一详审有罪可矜疑者即与察明事由开列具奏 【十六年十】  【九年二十五年二十六年二十八年并同】 十六年停止秋决 【二十年二十一年二十三年二十八年三十二年四十一年四十四年五十年五十四年五十五年五十六年五十七年五十九年六十年六十一年并同】 二十年十二月以吴逆荡平诏赦天下二十一年三月诣盛京谒陵礼成谕山海关以外及宁古塔等处官吏军民人等除十恶死罪不赦外其余己结未结一切死罪皆减等发落军流以下悉予赦免二十五年五月谕明罚敕法国宪不可以己虽尝屡行矜恤绝去顃苛终思尚德缓刑乃为至治之极轨自康熙元年中外臣民习染浇风奸贪诈伪顽钝者恬弗知耻狡黠者愍不畏法以致是非乖缪纲纪陵夷朕亲政后洞悉奸弊加意厘剔务使骩律干纪之众人无遯情法无旁贷庶几禁遏顽豪杜塞侥幸近见罹罪罟者渐少但革面未能革心祗因法令严密辄思苟免苟免之心切则弥缝之弊深巧伪滋多亦未可定今欲崇尚德化务存惇大一切令之自新除前经审拟完结各案及关系工程钱粮不议外一应枉法得赃行贿与受人员仍革职免拟重辟照例追赃其未经发觉者悉予宽免有以谕前事参讦者一槩不准自谕以后中外臣民须洗心易虑省改前非守法奉公敦励廉耻以副朕使人寡过之至意二十六年五月以天旱诏赦天下十一月以太皇太后圣体违和谕内外问刑衙门现监重辟人犯除十恶死罪及贪官光棍不赦外其余已经奉旨监候死罪重犯槩行减等发落以昭祈天永佑至意是年题准停止本年内外秋审 【二十山年三十五年四十六年五十八年奉　　旨同】 二十八年二月南巡钦奉谕旨经过山东江南两省除十恶死罪及官吏犯赃不赦外其余自康熙二十八年二月十一日以前死罪及军流徒罪以下己结未结悉着宽释又谕浙省各属地方罪犯现在监禁者令照江南山东例一体赦免 【三十八年四十二年四十四年并同四十四年并赦及福建】 二十九年九月谕今年内外秋决着停止情实及缓决各案皆不必具题其情可矜疑者着照例具奏 【三十四年三十九年四十九年五十三年并同】 三十一年八月谕今年秋审人犯情实者停其正法矜疑者照常完结先经具题情实正法人等亦著作速行文停其正法十月谕秦省西安等处地方比岁荐饥闾阎因苦凡陕西所属今年秋审缓决人犯内除十恶及军机获罪官员不赦外其余自谕旨到日通行免死减等发落有现在审拟未经结案者亦如之二十四年十一月以直省旱潦晋省地震诏赦天下三十六年七月以平定噶尔丹诏赦天下三十七年九月上以亲临乌喇命停止应决人犯并谕至盛京时亦照此例行四十一年八月谕现在刑部及直省监禁人犯凡经康熙四十年秋审奉旨缓决者着察明通行发落仍开具人数奏闻四十二年三月以万寿圣节四海奠安河工告成诏赦天下八月奉旨今年三月己颁恩诏所有罪犯无多秋审着停止 【五十二年同】 四十五年十二月谕历年以来内外监候缓决人犯二百二十五名俱着免死减等发茖在直隶各省者尔部即移文各该巡抚令遵旨速行四十七年九月恩诏今年内外秋审情实人犯除己结省分外其未经具题各案情实者着处决缓决者减等矜疑者皆照例发落四十八年十月谕江南浙江连年灾荒地方因苦又今年两省疾疫盛行人命伤毙者甚众江浙两省应处决情实人犯悉着停止一年五十二年三月以万寿圣节诏赦天下五十五年谕刑部缓决人犯长系囹圄殊属可悯令九卿会同按其年分久远情属可矜者分别奏明减等六十一年十一月世宗宪皇帝登极诏赦天下
　　雍正元年二月恭上圣祖仁皇帝尊谥升祔太庙礼成诏赦天下八月恭上孝恭仁皇后尊谥升祔太庙礼成诏赦天下九月恭上孝诚仁皇后孝昭仁皇后孝懿仁皇后尊谥升祔太庙礼成诏赦天下十一月恭奉圣祖仁皇帝配天礼成诏赦天下是年奉旨内外情实人犯今年停止处决 【二年四年五年六年七年八年十年十二年并同】 四年七月奉谕各省命案内其情由可恶者不淮宽免外其余一百七十七名俱着释放此朕格外生全之恩为旧例之所未有凡兹小民当体朕省刑宥过之意九年六月以天旱命法司将监禁轻犯暂行保释其拟绞监候贼犯已经二年者酌量释放减等并谕将外省轻罪人犯已经到部有问拟徒杖而淮其折赎者悉行宽免十年以天旱命法司省释轻罪监犯十三年九月皇上御极诏赦天下十二月恩诏犯法妇人除十恶不赦外其余尽行赦免
　　乾隆元年六月谕明刑敕法国之大典而肆赦所加原以昭法外之仁也恩诏之颁期以息事宁人使远迩咸知迁善改过其为良民以成太平之治乃闻各直省于一切案件仍以提审驳审严刑酷夹恣意株连使无辜之人困于囹圄细微之事刻为鍜炼含冤称屈所在多有夫罪名未定案件未协或有仍须审详者但既非犯在不赦则断谳亦易成招若使合于赦款之人不得即邀赦免之泽而以酷刑毙命或因拖累破家则后即审明援赦亦己无及是朝廷己生全之有司故戕害之藐视功令残虐民生莫此为甚且颁诏之后己逾半年而题结咨结批结之案尚属寥寥迟玩己极着刑部即行令各该督抚速行严饬各属立即详慎察明逐一详报归给省释如有仍前滥刑扰累及担延滋弊以沮抑国家德意者一经察出罪有攸归断不轻贷即刑部所有案件亦即速为剖晰勿致沈搁以副朕哀矜庶狱之至意是年奉旨本年秋审情实人犯着停止勾决 【二年五年六年八年九年十一年十三年十五年十六年十九年二十六年三十六年四十五年并同】 又谕直省秋审册内有自康熙五十二年至雍正三年以前皆系缓决者着九卿科道等逐一详加察核悉心简阅酌予减等二年三月恭奉世宗宪皇帝孝敬宪皇后升祔太庙礼成诏赦天下见在定议军流徒罪人犯未至配所者槩予宽免四月恭奉世宗宪皇帝配天礼成诏赦天下汉军犯军流罪者已照旧例以枷责完结其从前发遣在配者该部按其情罪具奏请旨又军流人犯己到配所者向例遇赦不准放回今特加恩此等人犯内除情罪重大及免死减等实系凶恶棍徒外其余因事议遣在配巳过三年安静悔过情愿回籍者该督抚具奏请旨准其回籍又以天旱命清理滞狱谕雍正四年以后十三年以前所有不赦各案其中或有介于疑似及屡经秋审缓决之犯或未可定着总理事务王大臣会同刑部将秋审朝审招册详加覆勘如果有一线可原应行减等者即酌定请旨四年四月以天旱命法司将杖徒以下等罪查明请旨减等释放十一月谕着九卿等将秋审朝审缓决五次以上人犯酌其情罪稍轻尚可贷其生路者逐一分别请旨比照凶盗免死减等之仃充发边远烟瘴地方至情罪可恶者虽经屡年缓决亦不在减等之例五年五月以天旱谕刑部见在监禁人犯内有一线可原者着大学士军机大臣等会同尔部分别具奏其轻罪人犯亦即减等七年三月以天旱谕刑部将在部各案有牵连待质者有轻罪可矜原者或应省释或应末减会同都察院大理寺详核妥议具奏直隶山东河南三省目下两阳不均亦着照此例行嗣后各省凡遇灾眚之年各该督抚将清理刑狱之处奏闻请旨八月谕今年上下两江被水情形非常年可比见在江苏安微两省人犯中有情有可原当在矜疑之列者或多年缓决不致正法八系囹圄者皆应减等完结着大学士会同刑部详阅招册分别妥拟具奏十月谕乾隆四年朕曾降旨秋审朝审缓决五次以上之人犯酌其情罪稍轻尚可贷以生路者比照凶盗免死减等之例充发边远烟瘴地方较之可矜减等杖流之例为重较之永远监禁之犯为轻其情罪可恶者虽经多次缓决亦不在减等之例今已隔数年监禁之犯倍多于前久系囹圄亦属可悯着大学士九卿仿照乾隆四年之例悉心办理分别请旨再情实未勾人犯内或有情罪稍轻可以照此办理者亦着大学士会同刑部分别具瘈八年九月上诣盛京谒陵礼成谕自山海关以外及宁古塔等处官吏军民人等除十恶死罪外其余己结未结一应死罪皆着减等发落军流以下悉予宽免 【十九年四十三年四十八年并同】 十年四月以雨泽愆期谕刑部堂官将徒杖以下等犯核明情节或应释放或应减等即行具奏其寻常案件亦速为完结并行令直督一例办理 【十五年十八年二十三年二十四年　　谕旨并同三十六年三十九年】 【四十八年四十九年则　　谕令京师直隶军流以下等罪减等四十三年并及河南省四十九年并及山东省】 十一年正月诏赦天下奉谕古帝王治天下之道以省刑薄赋为先朕临御以来受育黎庶惟日孜孜于兹十年矣仰荷天祖眷佑海宇又安万民乐业朕心庆慰特沛庆典与民休息念各省获罪之犯于上年勾到之后见有羁禁囹圄者虽伊等孽由自作法无可宽而其中情事不同轻重亦有差别国家赦宥之典或因行庆施惠或因水旱为灾间一举行今朕哀矜庶狱不忍令其淹滞圜扉所有刑部及各省已经结案监禁人犯除情罪重大及常赦不原者无庸办理外其余着大学士会同刑部酌量分别请旨减等发落其军流徒杖以下一并分晰减等完结俾伊等同沾肆赦之恩勉图自新之路以副朕协中钦恤本怀五月命各省羁禁人犯经督抚审题部驳未结及各省未经审题案犯事在恩旨以前者俱着分别减免请旨九月上巡幸五台谕朕此次西巡着将直隶山西二省本年正月初三日恩旨以后所有军流以下人犯令该督抚分别情罪请旨减等发落 【十五年二十六年四十六年并同】 十二年五月以天旱命减免缓决五次及徒罪以下人犯十三年三月上巡幸山东命宽减直隶山东两省缓决五次及军流上下罪犯十五年八月诏赦天下秋审缓决五次以上人犯量予减等犯法妇人除十恶不赦外其余槩子赦免见在监候质审干连人等准予保释九月上巡幸河南谕朕今岁初次巡幸豫省所有河南省军流以下罪犯着察明减等发落十六年正月谕直省朝审秋审各犯缓决至三次以上者即着该部察明酌旺案情分请旨减等发落 【二十六年三十年三十四年三】 【十六年四十一年四十九年并同】 十八年谕着该部察明朝审秋审各犯酌其情罪稍轻缓决至三次以上者分别请旨减等发落此外有情罪本重累年办理未经宽减而定案在康熙雍正年间缓决十余次至数十次内有一线可原者亦着察明分别请旨二十年以平定伊犂诏赦天下除谋故杀外如原无雠隙偶因一时忿激相殴伤重致死者将凶犯免死决杖一百照例追银四十两给死者家属军流以下人犯槩予减等发落除十恶不赦犯法妇人尽行赦免现在内外监候质审及干连人等久禁囹圄恐致无辜瘐死着槩行释放二十一年上东巡谕山东省见在军流以下人犯悉予减等发落 【三十六年四十一年同】 二十二年上南巡谕江苏安徽浙江等属军流以下人犯俱着减等发落 【二十七年三十年四十五年四十九年并同】 二十四年以平定回部诏赦天下流徒人犯在流徒处匠身故其妻子愿回籍者该地方官报明该部准其各回原籍军流以下人等槩予减等发落 【三十六年同】 二十六年十一月恭遇皇太后万寿圣节诏赦天下凡军流以下人犯槩予减等发落 【三十六年同】 二十九年谕缓决人犯不但三次者今秋应予减免即一二次者亦着查明分别减等该部即遵谕行四十二年五月恭奉孝圣宪皇后升祔太庙礼成诏赦天下四十三年谕交各省督抚查明各该地方从前军流人犯已过十年安分守法别无过犯者分别咨部核议奏请省释其有在配年久不愿回籍者仍听其自便四十九年谕本日勾到朝审情实各犯黄册内旧事至三十余案人数甚多每年各该犯仍照例绑赴市曹仍槩不予勾自应核其情节量为末减各犯已过三次勾到情罪较重者着加恩改为监候牢固监禁遇赦不赦其己过三次勾到情罪稍轻者着加恩改为缓决将来遇应予减等之时仍照例办理大学士会同刑部秉公详核分别定议具奏以副朕清理庶狱至意五十年以国祚编长初逢大衍诏赦天下又奉谕本年举行千叟宴盛典官民耆老咸得普被恩施用彰锡福其直省军流以下人犯亦于恩诏内槩予减等发落惟罪犯斩绞情节不至予勾或本拟缓决者俱应牢固监禁该犯等因身罹重辟虽年己老迈仍不免羁禁囹圄未得一体游恩朕人深用恻然着刑部堂官于朝审秋审情实未勾并原拟缓决斩绞人犯内详加查核除近年新事及旧案年未及七十者仍年固监禁外其余年七十以上未经予勾及本拟缓决之犯着加恩分别减免释放该部详悉妥议具奏
　　（臣）等谨按杜佑作刑典于赦宥一门附以放生郑樵刑法畧因之考礼记王制天子无事则岁三田无事而不田日不敬田不以礼曰暴天物其颁布禁令曰獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田不麛不卯不杀胎不殀夭不覆巢所以顺天时广仁意者如此而已无所谓放生之说也其断屠宰禁戈猎实自唐之武后始其时凤阁舍人崔融己上议言其不合礼经矣我朝自列圣以来仁民爱物德意交孚四海之内熙熙皥皥暨鸟兽鱼鳖咸若人得其情物遂其生举凡曲惠小恩皆所不取伏读御制集载放生诗二篇其一曰鱼喜江湖鸟喜天物各得所性自全意欲受之乃害之适如驱鱼之獭驱爵鹯嗟哉煦煦为仁流放生之事于是传市井小儿谋利巧深渊取鱼树罗鸟特鬻街头供放生犹然自咎所获少刚幸九死得一生駾喙未定魂犹惊因缘仍复遭网罟终为几上之葅釜中烹君不见自从人好行小惠林泉之物乃少全其类其一曰荥阳逭沛公遂有放鸠制巴陵则放鸦用以上新岁因之传放生阴隲盛后世鸟兽虫鱼鳖其类初不计甲者谢会公东斋曾备记其事始儒家讵出缁黄议羣生非自投仍由人捕致捕十活五六遇放复遭系害生缘放生匪爱害实暨小道虽可观致远则恐泥恭绎天章可以知天政之大逈非煦为仁者所可同年语矣
　　皇朝通志卷八十
《清朝通志》　食货略凡十六卷（081～096）/一百二十六卷　（清）高宗 敕撰 
　　●皇朝通志卷八十一 
　　食贷略一 
　　○食贷略一 
　　（臣）等谨按洪范八政首举食贷诚以足国裕民之本计王者所必有事也洪惟我朝圣神继起乐利无疆百物阜成府藏充裕臣等伏读太宗文皇帝实录曰朕承天垂佑财用饶裕当此之际我国家新旧人等若不急加恩养更于何时养之大哉皇言卜世卜年之所由长也夫任土定地农事为先百数十年以来百姓安于耕凿之常而土田日辟生齿日繁皆国家培养所致也世祖章皇帝定鼎燕京尽除明季加派辽饷剿饷练饷之弊圣祖仁皇帝诏天下滋生人丁永不加赋世宗宪皇帝念江浙赋重清厘减免 【并详见赋税门】 皇上受养黎元普免正赋者三普免漕粮者再其它蠲除赈恤以万万计 【详见蠲赈门】 至于河工海塘关系尤巨圣祖亲视河千大兴筑浚世宗特令修筑高堰海塘皇上翠华临莅指示机宜于河工海塘不惜数千万帑金为一劳永逸之计 【详见河渠门】 又如畿辅则特设庄田边镇则广开屯政钱币之用则设局增铸以酌钱直漕运之宜则官兑官收以速转运盐茶之榷则加觔改引以裕商力平粜之法则采粟截漕以平市直鸿模善政实开亿万斯年之美利夫人众则财易生地广则用益饶我国家受命之初琉球诸国率先表贡东洋之铜佐京局之鼓铸暹罗之米资边海之仓廒迨至回疆式廓度地开田因中置市向所谓重译不能至者今悉为内地山河其它小弱附景待泽又不足论葢溯禹贡经画九区作赋锡贡以来从未有如此实大洪远也今恭纂皇朝通志谨于郑志篇目分并增省之为十有二门叙次如左
　　田制上 
　　△田制上 
　　崇德二年春太宗文皇帝令各屯统领官督率兵民别土地高卑择所宜以树艺又谕镇守噶海阿巴泰曰尔当令镇守各官劝饬农事不可以天寒稍缓种植世祖章皇帝御宇因明季变革版籍多亡田赋无准首着御史衙周祚巡行畿甸见正定府荒地十居六七请行清丈编审之法使地丁钱粮悉符实数而山东向遭流寇焚掠荒芜尤甚河臣杨方兴请以见在熟地为数而荒弃者无论有主无主尽数除之上可其奏旋即定开垦荒地之例凡州县衙所荒地分给流民及官兵屯种有主者令原主开垦又进河南抛荒地亩令镇协官兵开垦其荒田三年起科其原熟而抛荒者一年供赋六年令地方官招徕逃民不论原籍别籍编入保甲开垦荒田给以印信执照永准为业三年后察成熟亩数以劝垦之多寡论有司殿最时山海关外荒地特多八年令民愿出关垦地者山海道造册报部分地居住又以八旗退出晌地并首告清出地及各省驻防所遗地悉照垦荒例开垦十年以四川荒地听兵民开垦官给牛种又令酌调步兵开陕西荒地又以直省州县鱼鳞老册原载地亩区段坐落田形四至名目闲有不清者印官亲自丈量乃定丈量规制颁部铸步弓尺于天下凡州县用步弓依奏汉以来旧制广一步纵二百四十步为一亩各旗庄屯田用绳每四十二亩为一绳是谓绳地令有司乘农隙率里甲履亩丈勘以定疆界然开垦既多数溢于旧有司中有以大亩当小亩又或田不加辟而贪冒议叙则又有以小亩当大亩者其后十五年命御史二员诣河南山东率州县履亩清丈分别荒熟实数其地亩绳尺悉遵旧制又以山东故明藩田有相沿以五百四十步为一亩者令照民闲地例槩以二百四十步为一亩凡各省亩数不均者悉令地方官踏丈改正十八年巡按河南御史刘源浚言南阳汝宁荒地茎多恐耕熟后有人认业遂起讼端虽三年起科着有定例而开种之初杂项差役仍不能免嗣后请令该地方官先给帖文开列姓名年月并荒田四至坐落每岁申详上司以息争讼宽徭役以恤穷黎借常平仓谷以资耔种各州县仍以劝垦多寡定殿最部议如所请从之
　　康熙元年以山东民地错杂灶地有在本省者有在直隶南皮盐山县者令巡盐御史及地方官清丈各正疆界特谕直省有隐匿地亩不纳钱粮及反图冒功报为新垦者州县卫所官及该管上司分别处分是时海内初平人民未尽复业虽顺治十五年开垦之例通行直省地广人稀污莱多有未辟者乃申地方官开垦劝惩之例其议叙例畧如前而又戒凡州县卫所荒地一年内全无开垦者督抚题参其巳垦而复荒者削去开垦所加纪录如前任官垦过熟地后任官复荒者照例议处以康熙二年为始宽限五年如六年之后察出荒地尚多将督抚以下分别议处其同知通判不与知府同城自劝民开垦者照前州县例议叙其后又准贡监生员民人垦地自二十顷至百顷以上者试其文艺通否酌量以知县县丞百总武职等官用复采川湖督臣蔡毓荣言蜀省可垦之地敕现任文武官员招徕流民三百名以上安插得所垦荒成熟者不论俸满即升其各省候选佐杂及举贡监生有力招民者授以署县职衔俟起科时实授本县知县其开垦之限始定五年旋即有停止限年之令又有取具里老无包赔甘结始准议叙之令所以杜捏报摊派之弊也其起科之例国初定制准以三年圣祖轸念黎元尤为备至十年准于三年后再宽一年十一年令宽至六年之后十二年复宽至十年及至十八年始复六年起科之例二十七年以徐州淮安凤阳三处濒河之地屯田累民永行停止二十九年以川省荒地甚多凡流寓愿垦荒居住者将地亩永给为业三十二年以西安等处流民复业命布政使每户给牛一头并犂具谷种雇觅人工之资三十三年以福建沿海界外田地历来界址混淆至是令将福州府之闽长乐连江罗源兴化府之莆田仙游泉州府之晋江南安惠安同安漳州府之龙溪海澄诏安福安福德等县及福宁州沿海地槩行清丈三十八年以湖广幅员遥阔履丈难偏先令民自丈出首然后官查抽丈四十一年以山东明藩地募民垦种给印帖为恒业四十四年准湖北民人愿垦荒者本省文武官捐给牛种又以湖广省属大半滨江凡有修筑堤塍地方官将堤身所压及就取土之地丈明亩数估价摊银补偿本主四十五年丈出滨江芦洲地亩三千七十余顷皆系新淤泥摊草地定为下则起科四十六年以闽省抛荒田二千六百余顷至今尚未足额令勒限一年照数垦足五十一年谕湖广四川巡抚嗣后湖广人民往四川种地者该抚查明年貌姓名籍贯造册移送四川察核有自四川回湖广者四川巡抚亦照此移送湖广查对又谕山东民人到口外耕种者来往亦如之 【按是时湖广民人多典卖产业羣往四川至五年川省起征复回湖广将原卖产业争告故有是谕】 五十二年又因原任偏沅抚臣潘宗洛所奏湖广荒地五百余顷恐未称实遣官就疏内所有州县查勘具奏五十三年准甘肃村堡之中有荒地未种者拨与无地之人籍种并动库银资给牛种五十五年以陕西赤斤达里等处荒地甚多招民捐垦
　　雍正元年特谕开垦水田以六年起科旱田十年起科又谕向来开垦之弊自知县至浚抚需索陋规致垦荒之费浮于买价百姓畏缩不前往往荒弃膏腴之地嗣后各省凡有可垦之处听民自垦自报官吏不得勒索阻挠户部因议山西河南山东等处闲旷之地令督抚转饬各州县卫所确查有无从前种地之人劝谕开垦无力者官仍给牛种起科之后给印照永为世业又以濒江近海之地向例十年清丈恐未及期有坍涨者令各州县卫所官不时清丈坍者即行豁免涨者即行升科乃稽古田畯之义敕令有司于每乡中择一二老农身无过举者给八品顶带以示奖励督抚率府州县并行劝课之典时西宁布隆吉尔地方遥远赴垦者少议将直隶山西河南山东陕西五省军流人犯连家口坐遣之人有能种地者到日地方官拨给地亩给与牛种照例三年起科四年设张家口外同知一员管理口外地亩分为十分限年招垦五年令直省州县劝民于村坊树枣栗于河堤种杨柳陂塘淀泽种菱藕畜鱼凫每岁地方官将村坊种树之数申报上司先是开垦地亩隐匿之罪甚严在奸吏猾民恐一经首出势必追究是以多方欺护至是山东抚臣奏首出向来官民隐匿未报之地千七百顷于是宽免向来侵隐之罪令再展限一年听其首报计先后开垦丈量之地较康熙年更扩焉是年以各州县荒地有难于垦复者令该督抚核实声明仍饬属设法开垦不入年限之内又准云贵两省广行开垦凡地方招募开垦及官生捐垦者按户数多寡议叙其民闲自垦者俱给为世业又以江南新淤膏地数千顷自安河淀至水家墩一带差员履亩丈勘其山阳盐城二县丈出海口新涸之地六千余顷分别年分均给士民六年以宁夏东北察汗托辉地延袲百有余里其地平衍可垦为田遣大臣会同督抚浚治河渠召民垦种凡陕西无业民户愿往者计程途远近给与路费每户按百亩以为世业又以浙江温州府之玉环山孤悬海外设同知一员驻其地招民开垦先是四川曲民不知开垦之法令择湖广江西在蜀之老农给以衣食使教之耕其已垦地亩向未清厘至是特追科道等官亲往丈量事竣计算入川民人酌给水田三十亩或旱田五十亩若有子弟及兄弟之子成丁者每丁水田增十五亩旱田增二十五亩实在老少丁多不能赡者临时酌增除拨给成数外或有多余三五亩之地亦准一并给垦其零奇不成坵段之处就近酌量安置执印照为业十二年以广东高雷廉琼等处平陂山麓及沿海一带缘粤人不习种旱田以致地有余利乃选山东河南善种旱田者往教之又以江南江西湖广等处芦洲坍涨靡定定例五年一丈而官吏往往藉此纳贿行私致已坍者不得豁除正赋新涨者反可脱漏升科令该抚于届期丈量选通省道员中贤能夙著者率同州县履亩清厘凡有盈缩均按见在实数升除时直省有寄庄寄粮之弊而里籍户口亦未尽画一至顺庄编里之法行而地土钱粮里籍俱有统纪矣
　　乾隆元年诏直省报开荒亩段必实系新垦然后准其具奏诚恐有司以升科之多迎合上司之意而浚抚以广垦见长名为开荒实则加赋也二年谕部会同九卿悉议劝耤之法户部因言仿周礼遂师之制令州县择乡民之熟谙农务素行勤佥为誾阎信服者量设数人以为董率地方官考绩之法必宽以岁月庶无欲速不达之弊如劝戒有方该督抚于三年之后据实题报官则交部议叙老农量加奖赏三年以江南常州府属坍涨田地五年清丈之例从未举行至是令遴员履亩确察升免实数造册题报上于滨海田土坍涨靡定者无不加恩豁免即凡各省报出隐匿地亩应起科者亦必再饬督抚据实清覆惟恐有勒令洒派之弊至于新垦地亩尤必勘明上中下三则而于边省内地无论山头土角及河滨溪畔但可以开垦者悉听民人垦种并严禁豪强争夺故二年定承垦荒地之令五年复定直隶承垦官民地之例其制荒地则必先行呈报如土著呈报在先即准土著承垦流寓承垦在先即准流寓承垦凡官地承垦者亦以具呈之先后为定民地先令业主垦种如业主无力始许他人承垦成熟之后业主亦不得追夺时河南巡抚雅尔图言豫省旱田可改水田者尚多祇以旱田赋轻水田赋重一经改种必须题请加赋小民既费工本又增粮额未免因循观望上论以河南民愿将旱田改为水田者仍照原地科则又准湖北旱田愿改水田者亦照豫省例行六年户部议定陕西无主荒土官为插标招垦给照为业竢升科之年核明等则酌定粮额通报若本地人力无余准令邻近无业之民承垦给照之后即编入土著保甲之内令该管保长等稽察其平衍易收之地每一壮丁授地五十亩山冈沙石难收之地每一壮丁授地百亩如父子兄弟均系壮丁酌量加增其现堑割漆砍竹采取木耳等项听民自便地方官不得自为荒地强令垦种亦不得以见获微利勒报升科至七年又议陕甘各属开垦之始小民畏惧差徭藉绅衿报垦自居佃户迨相传数世忘其所自业主子孙辄钦夺田换佃而原佃之家忿争越控靡有底止因着定例凡佃户系原垦之子孙业主不得擅夺如业主之子孙欲自种者准将肥瘠地亩各分一半立券报官如耕主他徒承种之户久已应差纳课即业主子孙回籍亦不全令给还其过三十年以外者槩不分给十一年以广东高雷廉等府属硗瘠居多开垦非易百姓未沾收获之益先虑正赋之加是以未垦者听其荒芜即已承垦者亦生畏缩遂令三府荒地听该地民人垦种槩免升科永为世业而琼州为海外瘠区其中可垦荒地二百余顷召民开垦亦照高廉之例二十六年复募民闲承种肃州威鲁堡地亩又准开垦山西大青土默特千五沟地亩二十九年准安西府属招垦地亩又准四川屏山县大竹堡等处招民开垦三十一年上以滇省山多田少水陵可耕之地俱经开垦无余惟山麓河滨尚有旷土而定例山头地角在三亩以上者照旱田十年之例水滨河尾在二亩以土者照水田六年之例均以下则起科倘遇地方官经理不善一切丈量查勘不免胥吏滋扰乃令滇省山头土角及水滨河尾之地俱听民耕种槩免升科嗣经户部议奏凡内地及边省零星地土以此为推如直隶江西为数不及二亩福建及江苏之苏州等属不及一亩浙江及江苏之江宁等属不及三亩陕西不及五亩安徽湖南湖北贵州水田不及一亩旱田不及二亩河南上地不及一亩中地不及五亩下地不论顷亩山东中则以上地不及一亩中则以下不论顷亩山西下地不及十亩广东中则以上水田不及一亩旱田不及三亩下则水田不及五亩旱田不及十亩四川上田中田不及五分下田上地中地不及一亩下地不论顷亩云南不计亩数广东之奇零沙砾地亩及高雷廉三府山场荒地俱永远免其升科奉天十亩以下尚宜禾稼者减半征租山冈土阜傍河滨海洼下之处不成坵段者永免升科是年总计天下土田七百四十一万四千四百九十五顷五十亩有奇自后续报开垦地亩区数三十七年江苏盐城县报垦田一百四十八顷四十七亩江西宜春泰和玉山铅山鄱阳德化六县报垦田五顷六十三亩广西临桂归顺兴业三州县报垦田一顷八十四亩三十八年户部议佃垦事宜上复命总督周元理于直隶所属派道府大员董率守令如前奉行明年元理奏顺天永平保定遵化四府垦熟地六十三顷三十亩易州广平县垦荒地一顷七亩四十年广西太平思恩府属报垦水田一十五顷八十八亩四十四年周元理又报顺天府属十州县其垦地一百五十六顷三十一亩天津府静海县垦地十三顷八十五亩五十年上论直隶所报河滩荒地过多令户部派贤能司员会同直隶道府勘可开垦者劝佃召垦
　　皇朝通志卷八十一
　　●皇朝通志卷八十二 
　　食货略二 
　　○食货略二 
　　田制下 
　　△田制下 
　　顺治元年近畿百姓带地来投者甚多上特命设为纳银庄头各给绳地 【每四十二亩为一绳】 其纳蜜苇棉靛等物附焉计立庄百三十有二不立庄者仍其户计二百八十有五分隶内务府镶黄正黄正白三旗坐落顺天保定河间永平天津正定宣化等府州县其奉天山海关古北口喜峯口亦命次第设立旋谕户部清厘近京各州县无主民田及故明勋戚驸马公侯伯内监无主庄田分给诸王勋臣兵丁人等先行经理疆界令满汉分居于是顺天巡按柳寅东上言无主地与有主地犬牙相错势必满汉杂处不惟今日履亩之难亦恐日后争端互起莫若先按州县大小定用地多寡使满洲自住一方然后稽察无主与有主地亩互相更换庶经界分明疆理各正乃定圈拨之法以尚书英俄尔岱董其事越明年上以民间田房听旗人指圈其间每恶不一恐官吏瞻情至居民偏累乃谕户部务从公速拨其有不齐者均平补给之又命给事中四员御史四员户部司官八员分往各州县公同拨给凡民间坟墓在所圈地内者许其子孙随时祭扫所有应给满洲与应给民间地亩令地方官晓示无妨东作明年又定民田被圈者以各州县连界地亩拨补不愿他适者以未圈之民房地均分居住耕种至其授地分数初定王贝勒贝子公等于锦州各设庄一所葢州各设庄一所额外各庄均令退出嗣又定给王贝勒贝子公等大庄每所地四百二十亩至七百二十亩不等半庄每所地二百四十至三百六十亩不等园每所地六十至二十亩不等其内务府总管给园地四十八亩亲王府管领给园地三十六亩郡王以下府管领给园地三十亩王以下各官所属壮丁亦给地三十六亩停支口粮各府给事人员给地各有差又定副都统以上官各给园地百八十亩地六十亩四年定参领以下官各给二名壮丁地 【一名三十亩】 凡官兵地以兹为额兵则增丁不加减丁不退官则升迁不加已故革除不退五年酌定亲王给园十所郡王给园七所每所地一百八十亩六年定袭封王贝勒贝子公等其祖父所遗园地除拨给应得之数外余地仍留本家公侯伯各给园三百亩子二百四十亩男一百八十亩都统尚书轻车都尉各一百二十亩副都统侍郎骑都尉各六十亩一等侍卫护卫参领各四十二亩二等侍卫护卫各三十亩三等侍卫护卫云骑尉各二十四亩凡官员致仕者督抚布按总兵各给园地三十六亩道员副将参将各二十四亩府州县游守等官各八十亩新来壮丁每名给地三十亩凡加封王贝勒贝子公等园地悉照本爵拨给七年定给公主园地各三百六十亩郡王各百八十亩县主郡君县君各百五十亩又酌定给亲王园八所郡王五所贝勒四所贝子三所公二所 【每所亦百八十亩】 镇国将军二百四十亩辅国将军百八十亩奉国将军百二十亩奉恩将军六十亩嗣后凡初封王贝勒贝子公等俱照此为额其镇国将军以下已给园地者停给家口粮米又定八旗旧壮丁每名撒地六亩拨给新来壮丁十一年都察院言满洲兵丁出征必需随带之人难有分土往往失耕一遇旱涝仍需部给口粮请查壮丁四名以下所得地土尽数撒出量加钱粮月米从之
　　康熙二年定新来佐领给地三十亩领催地十八亩寻又设守卫陵寝官员内大臣给园地九十亩总管副管以下各有差八年谕户部将本年所圈房地悉还民间 【按圈拨之令顺治年间已经停止嗣后有因旗下退出荒地复行圈补者有游牧等处投来人丁复行圈拨者有因圈补时复圈接坏民地者至是悉以给民】 其无地旗人令于古北口边外空地拨给耕种寻以贝勒大臣议奏张家口杀虎口喜峯口古北口独石口山海关外旷土实多如宗室官员以下愿将壮丁地亩退出取口外闲地耕种者令都统给印文咨送按丁分给二十年定新满洲来京归旗者停给园地二十四年议定各处壮丁及新满洲应给地亩令于上三旗内务府及八旗礼部光禄寺文量余地拨给 【此外又有部寺官庄分隶礼部光禄寺各衙门以给公用】 毋指圈百姓垦荒地至于内务府庄地先是量地编为四等每庄壮丁十名立一人为庄头给田一百二十晌 【每六亩为一晌】 场园马馆另给田四晌房舍牛具皆给焉至是设为粮庄每庄给地三百晌后又增壮丁为十五名其拨给庄头地土祇令于各属退输租地内匀拨禁指圈民地 【按内务府官庄粮庄外有曰豆秸庄曰半分庄曰稻庄曰菜园曰瓜园曰果园又曰密户苇户棉靛户俱设壮丁庄头另给庄头地亩】 
　　雍正二年以内务府交出余地及户部所收官地内拨新城县一百一十六顷固安县一百二十五顷八十亩制为井田选无业旗人满洲五十户蒙古十户汉军四十户每户授田百亩八百亩为私田百亩为公田余地设立村庄造庐舍四百闲每户给银五十两为口粮牛种之用于八旗废官内各简选一人为领催五年以八旗满洲蒙古内欠粮及革退官兵无恒业者发往耕种井田令管理井田官严行约束其开户人犯法者给与井田中郊力善良之旗人为佃丁后又于顺天府之霸州及永清县设立井田六年清查直隶旗地时以旗民杂处往往互相争占议令内务府宗人府八旗都统将旗庄圈赏投充各项地核明坐落四至造具清册一送户部一送直隶总督照式造册钤印发各州县存贮以便查察七年谕旗人产业向例不准典卖与民相沿已久竟有私卖者从宽免究饬各旗一一清出请支内库银照原价赎出留在该旗限一年令原业主取赎如逾限不赎不论本旗别旗准其照价承买十二年以旗地坐落直隶各属片段错落无由知其确数议令八旗都统各委参领一人于农隙时会同直隶州县履亩清丈十三年遣官清轪察哈尔东西四旗地亩又谕旗人欺隐余地俱令自首免罪又清厘园头牲丁壮丁人等私卖当差地亩照内务府红册彻底清查本系官物均应撤回如属私业不应强撤
　　乾隆元年改并田为屯庄以试行十年未见成效令地方官确查实力耕种者改为屯户每户给田百二十五亩禁其私典各屯户身故有子者准予子补其无子及缘事归旗者原领田房撤出若守节之妇仍给养赡田四十亩二年上以旗人生计贫乏者多令王大臣将入官地亩立为公产收租息按旗分给以赡贫乏向例官用旗地在入官地内动拨今既立为公产未使再行动用议令直属有驻防旗人交出在京所受之地及各庄退出之地与八旗丈出余地绝户无人承业地凡一切当差官项应得地亩统于此项动拨又定凡工程所用旗地地方官旗兴工日清厘亩数咨明补给三年谕八旗入官地有原圈官地有旗人自置之地若以入官之后槩定为公产不准民赎殊非轸念畿辅黎赤之本怀嗣后除原圈地外如系旗人置买民闲者准照价变卖将价银交各旗生息分给旗人四年八旗大臣议供库银于京城空地葢造房屋赏无房人居住将公产租息陆续补库其续收地租作何赏给别议具奏上以此项地亩既赏还旗人仍留公官办不但所得地租分散之时势难均齐亦恐官收少于私收分赏众人无济于事仍令八旗官兵量力承买为业其承买价银即交部以补葢房之项着该部会同八旗大臣酌量等第别定价直详明议奏于是户部八旗都统分定等第估计价直令官兵承买其价银限五年交完有指俸抵买者亦限五年内坐扣其地价余银税地方官将民典旗地赎回报部上谕户部曰民典旗地辗转相授阅年久远已成故业今遽赎回必于民闲全无扰累始为妥协再贫乏兵丁食饷有限无从措价势必尽归富户则赎地一事恐未必于贫乏旗人有益着户部行文直隶总督详悉妥议越明年直隶总督议奏取赎旗地百姓不苦于得价还地实惧其夺田别佃应令赎地之时将见在佃户及见出租额造册备案嗣后无论何人承买仍令原佃承种至民闲有在旗地造房立坟者只令丈明亩数照例输租不许勒令迁移又赎回民田与八旗公产及入官地不下数千万亩应详察八旗闲散人内有正户正身居家勤俭者令挈妻子下乡耕种按等分给初种之年官给牛种房舍之资又复议耕种旗丁仍令简选当差初下乡屯种时每户给房四闲每闲折银十两每名给牛具籽种银百两如承买公产人等有愿令子弟耕种者亦照此办理厥后复屡定典卖公产之禁十一年议定取赎旗地以十年为率十年内给原价十年外减原价十之一以次按年递减至五十年以外均以半价令原业主取赎如原业主不愿回赎准各旗官兵照减价认买是时八旗公产有未经承买及存退余绝地计六千四百余顷原议酌留千顷为各案拨补之用每年官收租息为数既轻吏胥遂有包揽浸渔之弊议令履亩详勘量地肥瘠编设庄头地美者整庄照例给十八顷半庄给地九顷瘠薄者量增十八年定旗下奴仆及开户人典买旗地限一年内自首照民典旗地例分年限减价官为归赎如原主不能赎即交内务府作为公产赏给贫旗嗣后凡民典旗地俱交该旗作为公产归入此案赏给贫旗停止召买二十一年谕八旗另记档案及养子开户人等出旗为民所有本身田产并许带往寻议旗人契买民田并开垦地亩系本身私业准其带往至于老圈并典买八旗地亩仍请动官帑归赎又以新满洲当差人员停止拨地照地给与租银 【按嗣后于二十九年户部奏各旗远年得地之新满洲人等亦令退地领租】 二十二年直隶浚臣清出候赎旗地一万四千余顷户部因请先行发帑赎回交八旗都统照旗地旗租例收租归帑又以八旗存退余绍地照例仍留一千顷拨补官用余俱安放庄头二十三年谕出旗为民之汉军所有旧承种并田屯田俱令带人民籍二十山年户部议八旗积存地亩仍请分设庄头上以设庄不过三四千顷所余尚多此等皆系老圈旗地且发帑赎回者十居七八着交内务府派员经理俟原帑归清后即赏给八旗作为恒业其将来如何妥协办理之处着户部会同内务府八旗大臣悉心议奏寻定以三千顷安设庄头余俱赏给八旗越明年上以此项田产虽系旗人世业而佣佃农民耕种日久改归庄头未免失业遂停分设庄头之令三十六年定留京当差之新满洲官兵以旧拨地亩有照地管业者仍令自行收租其退地领租者仍照原定等次减半折给其折租地数如留京一年内升转者以升衔计一年外升转者仍以原衔计此后再有升降不另增减其租届期户部于直省征解旗租内动欵交该旗散给四十四年谕八旗赎回入官老圈地节经更定仍准官员兵丁分买今计亩浩繁其认买地亩若离京在数百里外必致纷纷告假取租不惟徒费资斧又启民人勒掯之端其地租未定能否全得反将所得钱粮先行坐扣地价于旗人生计全无牌益不如仍令官为取租解部分给八旗赏赉兵丁交户部八旗均匀分给
　　皇朝通志卷八十二
　　●皇朝通志卷八十三 
　　食货略三 
　　○食货略三 
　　赋税上 
　　△赋税上 
　　顺治初年世祖章皇帝轸念民生力除明季加派积弊诏言前朝厉政莫如加派辽饷以致民穷盗起而复加剿饷再为各边抽练而加练饷惟此三饷数倍正供更有召买粮料名为当官平市实则计亩加征乃令自顺治元年始凡正额之外一切加派尽行蠲免如有官吏朦胧混征暗派者杀无赦时巡按御史柳寅柬建言解京钱粮头绪纷杂有一县正额止三千余两而条分四十余项有一项钱粮祗一两六七钱而加费至二三十两宜总计各欵汇解以杜贴累山东巡抚方大猷亦请清厘钱粮欵目并刻由单使民易晓御史宁承勋又请饬所部于赋役全书外给易知由单一应无艺之征通行裁革而御史卫周祚见正定府荒亡请亟行编审之法使丁地税粮得符实数又缘明季内官纵恣绅衿优免逾额部臣议将各厂地租照御用监近例归并有司征解巡抚王文奎请革优免旧习苏小民取盈摊派之困其言并见采用于是首令直省文臣赍钱粮册籍以朝禁天下征收钱粮毋得于额外加火耗以故明内监地亩钱粮总归户部管辖二年谕凡前朝宗室禄田散在直省者与民闲一例起科三年特遣大学士冯铨与公英件尔岱往户部察核钱粮原额在京责成各管衙门在直省责成抚按汇造赋役全书颁行天下是时天下财赋最重之区莫如江南江西浙江三省而苏松嘉湖诸府光最抚臣黄征请以漕白二粮与岁贡绢布俱官兑官解以纾民累江西南昌瑞州袁州三府荒地浮粮悬久日久巡按黄赞元请丈出荒地永行豁免其近山易旱近水易潦者上则改为轻则俱从之是年革太平府始溪桥米税金柱山商税安庆府盐税以明季所增也六年颁易知由单将各州县卫所额征起运存留本折分数漕白二粮及京库本色俱条悉开载通行直省按户分给又特谕户部设关以寓讥察非专与商贾较量锱铢尔部亟行文各关差员悉照原定则例起税如有徇情权贵放免船只乃于商船增收或希充私橐例外多征者罪七年定卫所屯田科征先是卫所屯田分给军丁因有操练城守捕盗领运之责科征较民田轻减至是裁汰卫军凡有运粮卫所仍旧征收其无运卫所照民田起科八年命御史分巡各省察民闲利病苏松巡按秦世祯因条上兴除八事一田地令业主自丈量明注印册以清花诡一额定钱粮俱填易知由单设有增减另给小单使奸胥不能借口一由单详开总散数目花户姓夕以便磨对一催科不许滥差衙役设立滚单以次追比一收粮听里户自纳簿柜俱加司府印封以防奸弊一解放以缓急分先后勒限掣销不得分毫存留衙役之手一民差查田均派与排门册对验无使苦乐不均一备用银两概从节省不得透支令各布政司每季提征解原册年底报部扶同容隐者罪从之先是户工二部十九处关津每关专差户部汉军官一员督管税务嗣后增设满洲官一员汉军官一员关差员数递增害吏多行不法甚至沿河盘货商贾畏蹜不前上深知其弊着仍旧每关设官一员其添设者悉行裁去九年定直省典铺税例在外当铺每年征税银五两其在京当铺并各铺该顺天府酌量铺面征收又以广东屯粮全征本色未免苦累屯丁令本折各半征收十年以江南秣陵广武英武三卫屯粮路隔长江输粮不便准其折色又令各关口刊刻定例设柜收税不得勒扣火耗需索陋规并禁关役包揽报单十一年户部请订正赋役全书又请如明制令各布政使或三年或五年将人丁地土缮造黄册以便稽查隙地漏粮之弊时户科给事中杜笃佑条奏关弊四事一裁吏役一查税累一关差回避一批文对核限章并下所司遵行是年减江西袁州瑞州二府浮粮又以各关有纳银数多给票数少者许商民首告十三年上以前明加派陋规屡经裁减犹恐有司胥吏有浸渔中饱之弊乃命户部右侍郎王宏祚将直省额定征收起存实数详稽往牍酌量时宜有参差遗漏悉行驳正凡自明季以渐加增豁免未尽者概行豁免至漕白杂项或改折或本色俱细加清核勒成一编颁示天下于是于赋役全书外又辅以会计赤历丈量黄册其征收则行一条鞭法给以易知由单又佐以截票串票印簿循环簿及粮册奏销册 【此外又有所谓序册者其条件悉如奏销册康熙四年以其糜费无益停止及康熙七年又以各省地丁欵目有奏销册己完未完实数有考成册皆每岁奏报其丁口增减册籍又五年一编审法已详密其黄册十年一造会计册每年一造俱停止至十八年并赤历册亦除之】 其各关税务令各关差当堂设柜设梁头货物条例商民亲自填簿输银投柜验明放行如有滥委差役苛索民间小船及往来行人衣服食物者该抚按据实参处十四年定关税照部颁条例刊榜竖立关口便商输纳十五年江西御史许之渐深言财赋之大害莫如蠧役官以参罚去而蠧役历久尚存前无所惩后无所诫遂至累万盈千而不知足请敕抚按将从前侵蠧姓名数目逐一清查籍其家业侵多者立枭市曹侵少者实时流配捐此所侵之数以清积蠧之源工科给事中史彪古又言国家财用原取足于正供乃今之州县有一项正供即有一项加派应勅各抚按将现行申饬私派之令刊入易知由单使闾阎共晓德意上以所奏皆切时弊令所司议行十六年将四川屯粮归并州县起科以裁卫所故也十八年令州县征收钱粮各置木柜排列公衙门首纳户眼同头柜以免克扣凡布政司即州县均遵部颁法马称兑勿令书吏高下其手时工科给事中阴应节言钱粮之弊一州县挪移一绅士包揽一土豪冒名绅户一隔县寄庄抗粮请饬该抚严查惩治从之是年定张家口杀虎口及两翼税额又以云南卫弁职田向例收租准俸不纳税粮嗣后各归卫所编入户口俱以本七折三征收其旧系每亩一斗九升至三斗者照军粮例起科三斗至五斗者概以三斗为额
　　康熙二年工科给事中吴国龙言直省解京各项钱粮国初原总归户部自顺治七年复令各部寺分管催收致欵项繁多易滋奸弊请嗣后一应杂项俱称地丁钱粮作十分考成除扣拨兵饷外通解户部其易知由单颁给民间者尽除别项名色是年以江西巡抚张朝璘言免南昌府属浮粮其漕米一项浮多亦并核实减免三年以直省各州县钱粮上司动用差提不无勒索令严行禁止如州县官挪移亏空捏称民欠或加派私征者即行革职该管官不即参报亦罪之四年谕户部设官原以养民近闻守令征收钱粮加添火耗或指公费科派或向行户强取借端肥已献媚上官致民无控告科道各官务将此等情弊不时纠参至夏秋分征原有定期来年预征民何以给嗣后永停预征之例又各关定例抽分溢额者加与纪录因而各差冀邀恩典困苦商民乃令悉照定额抽分永免溢额议叙之例其轮流差遣部员亦停止寻以王大臣九卿科道议定左右两翼张家口杀虎口四处仍差户部满官轮管其崇文门归顺天府治中天津关归天津道通州归通州道居庸关归昌密道龙泉各关归并陉道紫荆各关归直隶守道临清关归东昌道西新关归江镇道芜湖关归池太道关州关归驿传道浒墅关归苏常道淮安关归淮海道北新关归浙江布政使荆州关归荆州府同知九江关归九江道揠运厅归通蓟道赣关归吉南赣道太平桥归南雄府知府遇仙桥厂光厂归韶州府知府兼理嗣是履饬各关违例收税迟延措勒及地方官滥征私派之弊并责令在内科道在外督抚不时纠参失察者坐罪五年直隶巡抚王登联请征收关税处刊刻木板竖立关口并商贾往来孔道徧行晓谕以杜吏役滥征部议准行是年定居庸关税额罢崇文门出京货物税课六年以由单欵项繁多小民难以通晓令嗣后止将上中下等则应征银米实数开明其湖广陜西二省粮石派征本折数目向未开载行令照例填注免浙江丽水等九县积荒田赋令有司招垦成熟后另行起科又以江南石城等卫屯粮改折太重仍征本色时御史徐浩武言江南淮海道专管海防势难兼及税务其淮安关税应另委员管理户部因议各处关税俱应如所请于是以浙江北新南新两关改归杭州府同知七年幼以北新关改归浙江盐运使八年户科给事中苏拜言关税一差改隶外府佐贰各官俱有专掌且身为地方官畏惧上司希图足额必致增派商民请仍差满汉司官专理乃命以关税多者简差各部院贤能司员税少者交地方官征收于是定张家口杀虎口照旧遣差户部司员浒墅关芜湖关北新关九江关淮安关太平桥扬州关天津关西新关临清关简差各部院满汉贤能司员其揠运厅居庸龙泉紫荆荆州赣州各关仍交地方官管明年裁江南西新关户部差并归龙江关工部江南芜湖关工部差归并本关户部初直隶各省废藩田产改入民户号为更名地内有废藩自置之田给民佃种输粮外又纳租银上以既输赋又征银重为民累令与民田一例输粮免其纳租十年以广东屯粮十倍民赋田而荒弃者多令照民田重则起科 【嗣于三十年再令减则轻收照民田例】 十二年禁官吏无得私税市货十三年以正阳关税归凤阳府通判临淮关税发大使征收停差部员时江南有隐占诡寄包揽诸弊积习相沿百姓苦累至是申明截票之法诸弊悉除十八年令州县日收钱粮流水簿同奏销册于岁终赍司磨对停止岁造赤历册二十一年移九江关榷于湖口县先是潼关税额归有司征收岁止七千余两康熙十九年差郎中敦多礼监督每岁得课银四万有余至是上以秦省兵民苦于挽运看照旧额不必差遣部曹二十三年以湖南偏桥镇远二卫屯地屯粮并归贵州征收 【嗣后湖南屯粮屡经更定二十五年以同鼓卫并归新宁县三十六年以辰州卫归卢溪县又城步县有经征靖州卫屯粮仍归靖州绥宁俱照田一例起科】 又以侍郎金世鉴言令浙江沿海照山东例听民人往海上载五百石以上船只贸易捕采至收税处量货贵贱定税是时大开洋海市舶户科给事中孙蕙请设立专官收税上以不先酌定则例必为商累乃差郎中伊尔格图前往酌议伊尔格图因请给各关定例欵项于桥头渡口一并征收上谕开海原以利民非为税计若概征桥头渡口何异无税之地增一关乎寻以廷臣定议止收海上船载税其海口内桥津船车等物永停抽分是年定通惠河税差照各关例掣签二十四年以天下户口土田视昔有加其间条目易于混淆命重修赋役全书止载切要欵目删去丝杪尾数以除飞洒之弊又减洋船丈抽分数粤东向有东西二洋夷商往来皆量物抽税自明隆庆年间以夷人报货奸欺改定丈抽之法按船大小为额国朝开海禁以后皆因之至是伊尔格图言日前多载珍奇近系日用杂物请于原额外再减二分 【明季于西洋商船定为九等东洋定为五等其后于西洋货船酌减三分】 其江浙闽广东省印烙船只往外国者亦照例先是康熙四年已禁关差溢额议叙之例后因各关差采办铜觔价直不敷 【按在京宝泉宝源二局鼓铸铜觔例各关差分采】 因而稍稍溢额廷臣亦渐以议叙请行又各关定例四季造册送部以免擅改商人亲填部册而关差往往以解册需费为辞二十五年上以此等情形既以充肥私橐更图滥叨议叙令廷臣酌议加增铜价即于各关原额外量增均派以给铜直停其议叙无许溢额其报部册听其于任满汇报至于缺额处分原有例令御史敦拜乃请从重议处并刻限赔补日期以惩亏欠上以法令太严必致累商不允所请是年勅闽海关照粤关一例丈抽二十六年令天下免刻由单盖因官役有指称帋版之费用一派十民间受累经山西抚臣奏请遂饬免刊 【是时直省惟江苏所属仍听册报如旧】 时直省征纳钱粮设立二联印票一给纳户一存有司有司竟有通同奸胥藉称磨对将纳户票强留不给遂有已完作未完多征收少征者二十八年创行三联票法凡征收钱粮及豆麦等项俱如数登填一存州县一付差役应比一给纳户执照如官吏掯不与填及无票付执许民闲首告以监守自盗论是年饬各处榷关凡商民抵关交纳后毋得稽留苛勒又谕江浙闽广四处海关有沿海捕采鱼虾及民间日用货物仅为餬口者免税其海关各差一员管理嗣以闽海监督殷达礼言减闽海关额税银六千四百九十余两永为例先是国初定制绅衿户下不应差役因而民闲多诡寄绅户绅衿亦自此包纳银米耗羡尽入于私甚至衙役兵丁亦得效尤免差通行包揽徭役不均官民皆累二十九年乃令绅户将从前诡寄地亩尽还业户明年令直省州县卫所悉照赋役全书科则勒石公署门外使民悉知 【是时惟贵州值兵燹荒废正当招徕劝垦暂停勒石每遇岁征先期晓谕】 三十三年设立山海关差专员管理税务明年定山海关额税时湖广省里甲有大户小户之名小户输赋付大户收取不敢自封投柜其至大户驱使小户如奴隶然三十五年令小户别立里甲造册自纳严革包揽之弊是年又令洋海商船但收货物正税免其杂费三十七年减粤海关额税银三万二百八十余两着为例三十八年上谕向来偶因军需费繁各关差于正额外以所得盈余支纳充用今思官差熟肯自捐私财势必仍行苛处自今一概停罢是时直省荒土尽辟又屡设法清丈升减俱符实数自截票串票三联票行积弊渐清而民闲犹有巧立名色有合邑通里共挫同出者名曰软抬有各甲轮流独当者名曰硬驮官吏豪民皆得以包揽分肥三十九年乃设立滚单法滚单者每里中或五户或十户止用一单于纳户名下注明田亩若干该征银若千春应完若千秋应完若干分作十限每限应完银若干给甲内首名挨次滚催令纳户自封投柜不许里长银匠柜役称收一限若完二限又依次滚催法行民称甚便四十年以湖南沅州龙阳靖州黔阳四州县屯地有将赋役全书讹刊之数改正减免四十二年令州县征收串票分注漕项地丁数目四十四年以江南苏松常镇四府赋税繁重瘈销时不能全完者量为轻减又豁除湖北江夏等十八州县地课银三百六十两丈出坍地故也四十五年以湖南清浪平溪二卫屯粮艰于输运改征折色又丈出江西九江府属滨江地亩三千七十余顷上则改为下则五十一年四川巡抚年羹尧言川省荒地广辟而见征钱粮甫及原额十分之一宜立劝惩之法五年内有增及原额之四五分者即升不及一分者降调无增者参革御史段曦以为不可畧言川省自明季兵燹地广人稀我朝平定后虽屡经清查增报犹甫及原额十分之一今遽欲增及十分之四五是增见粮之三倍四倍贤能之员必罹参革不肖有司希图升进必至抑勒首报滋弊无穷祗宜严饬有司实心劝首上如所议五十二年特谕廷臣曰民之生齿日繁朕故欲知人丁之实数不在加征钱粮也嗣后止将见在钱粮册内有名丁数垂为定额其滋生人丁但核所增实数另造清册永不加赋寻以廷臣议定自康熙五十年额定人丁外新增者补足旧额缺数其余谓之盛世滋生册永不加赋五十五年以凤阳关税务交巡抚经理五十七年以南新北新两关交杭州补盗同知经理时闽浙总督觉罗满保言船货往来台湾必令到厦门盘验护送但有泊处厦港者有自台湾往四海关者宜分别在厦港贸易者照例征抽往各海关者听其在泊处报税从之是年令湖北沔阳卫屯粮较湖南清浪卫减则征收以系水漥故也六十年以淮安关税交江苏巡抚经理时因关差多以亏欠获罪有南新关监督询之巡抚王度昭如何不致缺额度昭告以从宽征收自然饶足后如所言而验明年世宗宪皇帝即位诏各关税务悉交地方官经理所有羡余该督抚题解应赏给者再行赏给
　　雍正元年议定九江浒墅扬州西新芜湖赣浙海闽海粤海太平桥均照淮安天津交与各抚委地方官兼理其崇文门仍差内务府官山海关左右两翼古北口潘桃口杀虎口浑河等处照例差遣部曹 【按二年淮安关仍差部员浒墅关交苏州织造管理】 是时履饬督抚毋误任属员饬关差毋信任家丁纵容胥吏扶同作弊乃定直省征纳钱粮该督抚于开征之始着该府遴选贤员与该州县同封银柜其委员以一二旬更替当众折封立即起解并坐委员以隐徇处分又诏部臣核减各关赢余于是将淮安北新南新凤阳天津临江江海浙海荆州等九关加增赢余悉行裁去先是康熙年间以浙江湖北山东三省匠班银自明季相沿历年已久而丁绝户存有司或派民户代完或自行赔补乃令匀派地内带完厥后又以广东丁银就各州县地亩分摊至是直隶巡抚利瓦伊钧请以直属丁随地转诏令廷臣集议于是议定直隶每地赋银一两摊人丁银二钱七厘有奇嗣后各省计人派丁者次第改随地亩矣 【按丁随地起之例广东四川已先行之此后淮奉天府民人入籍增减无数仍旧分征而山西省至乾隆十年始参用摊征之法其摊丁银数各州县按人丁多寡地赋广狭分为等差初无一定大概每地一两摊丁不过二钱】 二年移江西湖口榷关于九江口分设口岸于大始塘时江西巡抚裴■〈彳率〉度清厘湖口盈余奏请解部上以为数过多则必额外剥削商民乃谕关税多少系于年岁丰歉本难预定倘不及之年不可定求足数又谕各差归并巡抚以为封疆大吏必能加惠商旅但各关津岸远近不一所委家人难免额外苛求及勒取饭食之弊稍不遂欲则执送有司有司又以畏惮巡抚狥情枉法商民无所控告乃令各关差将应税货物征收则例逐项刊刷详单徧示津口其从前竖立之木榜不许藏匿遮葢又以征收钱粮间有儒户官户包揽令督抚晓谕粮户除去儒户宦户名目其州县征粮红簿统于上年冬季申送布政司铃葢印信届征给州县眼同纳户登记上司盘查即取司印红簿对验其征收卯簿该管官亲对完欠不使假守户书倘纳户银色不足州县官择银匠之信实者连名互保听民投铺倾销旋谕民间纳粮用自封投柜法本属便民偶有短少令其增补每至多索应将原银发还仍于原封内照数补足时有州县亏空钱粮阖属百姓代赔名曰乐捐其实强派上闻即行禁止是年以山西巡抚诺岷言提解火耗归公分给官吏养廉及他公用火耗者加于钱粮正额之外自明以来已有之盖因本色折银镕销之际不无折耗因而州县征收不得不稍取盈余以补耗羡之数行之既久州县分送上司上司苛索州县一切日用之资皆取给焉一遇公事重加征派名色繁多又不止于重耗而已至是诺岷请限定分数将州县应得之项听其如数扣存上以提解火耗使上司分火耗以养州县诚为善策但约定分数将来竟成定额必致有增无减见在征收钱粮皆百姓自封投柜同城官公同折封起解耗羡正项同解州县皆知重耗无益于已孰肯加征若将应得之数扣存势必额外取益浮于应得之数于是定为官给养廉之例是时天下草莱益辟通计直省田赋银较康熙二十四年增至一百九十一万八千有余粮增至四十余万石三年上谕以苏松浮粮圣祖时切轸念屡颁圣旨本欲核实裁减而彼时廷臣数以旧额相沿国课綦重执意覆奏且恐以一时减免倘后来国用不足又开议论之端是以从众而止然屡蠲旧穴实与减额无异今国家帑藏充溢准江苏州府正额蠲除三十万两松江府正额蠲免十五万两后又蠲江西南昌府额征银七万五千五百五十两时以川陜总督岳锺琪请定川省征收船料税悉照淮关尺寸则例沿途地方官不得任意需索四年豁除云南太和邓州等处士军丁银缘前明设守防于太和邓州等处因有土军名色沿久既非承佃军田之丁而纳粮之外兼输军赋每丁额银一两十倍民丁不无苦累悉令除之又谕州县征收火耗各省多寡不同倘有司于应取之外稍溢分数必罪五年减浙江嘉兴府额征银四万七千二百九十于两减湖州府额征银三万九千九百九十两
　　（臣）等谨按苏松嘉湖之赋独重于他省者由明洪武初四府民人为张士诚固守明太祖恶之平定之后乃籍诸豪族及富民田以为守田按私租簿为税额建文二年以太祖不过惩一时顽民岂可定为则例悉与减免亩不过一斗成祖尽革建文之政浙西之赋复重宣德以后屡减官田之额然官田与民田轻重终自悬殊至嘉靖之世乃行权宜之法并官民田为一例以官田之重税摊入民田于是官佃之困少苏而赋额之浮于他省者终不能议蠲我朝定鼎以来因陆续办理军需经费所在未遽裁减然圣祖加惠东南屡念及此旧逋新欠不时免蠲世宗仰承先志次第蠲免五十余万固征仁恩之广被亦以见承平日久泉府充溢云
　　六年福建巡抚常赉请听暹罗夷商来往厦门贸易照例征税运米至江浙闽广各关者亦如之得旨米谷不必上税着为例又江苏布政使高斌奏浒墅关见行征收则例与部颁原额不同请饬部刊刻本榜竖立关口寻以部议并直省各关亦按见征则例刊榜竖立又以夔州关税照淮关例派差监督是年芦沟桥盖造安歇会试举子官房工成饬崇文门查税官严饬巡察人役毋稽留举子借端苛索七年蠲除湖南武陵县之宿郎堰水淹浮粮又命盛京户部侍郎会同奉天府尹清查该地田亩肥瘠分别上中下三等起科解永为令 【向来奉天地亩概以上则征收缘彼处多有隐匿或三四亩祗报一亩者至是遣官清丈皆得实数故有是　　　谕】 又以陕西朝邑县与山西薄州接壤界近黄河近因河流西徒东涨则西坍令清丈分界酌定二省钱粮应豁应征之数定为额时直省俱有寄庄寄粮之名人地相隔有五六百里者至是顺庄编里之法行悉归就近完纳先是各关数税皆部颁号簿以便稽查而关差以船只来往不齐未必日有收收因而设私簿征收于报部时始将号部挨日填造与商船迥税串票毫不相符上谕各关嗣后于部颁号簿填写如无船只过税之日亦即注明免滋弊端是年以浙江南北两关文该省织造办理八年定征收落地税银溢额议处之例凡地方官征收落地税如有搜求需索致盈余之数倍于正额令该督抚参革上司失察痻庇议处其实在盈余者以八百两为率准加一级至多不过三级永以为例 【按落地税者在明季津头小岸皆有零星抽分名色纷杂因为弊薮　国初已尽除之惟于市集辐辏之处带征所数留为本地公用报出多者准其加级犹恐地方官征取过多以图议叙至是定以限制】 时仓场侍郎岳尔岱言联三版串之法应令有漕地方画一通行嗣后州县征收粮米预将花户的名填入联票如例纳户经承州县官分存对册完纳即行截给归农其未截给者即系欠户有粮无票有票无粮即系书吏侵蚀先是湖南永顺府秋粮二百八十两皆属永顺保靖桑植三土司交纳名为秋粮实不从田亩征收在永顺名火坑钱保靖名锄头钱桑植名烟火钱火坑者民闲坎爨每一坑征银二钱二分锄头者贫民种山一锄入山纳银三五钱不等烟火钱与火坑相等所交钱粮即于此内拨解至于成熟之田土官多择其肥者自种民闲止得零星硗确之地每年杂派数次此土司征民之陋规也自改土归流之后有司按土户均摊或照土司旧册摊派民已乐于输纳然无田之家尚以火坑等未除而有力之家隐占地亩多不输税至是特令豁秋粮一年其有产之家序一年自首官给印照为业有司按肥瘠定则一切杂派私征永行禁止是年清厘四川田赋令额粮稍重之州县照就近适中之科则核减征输十年定带征江南逋久限期直省惟江南为财赋之区而积久较他省倍蓗先是雍正三年江苏巡抚张楷清查红册自康熙五十一年至雍正元年惟萧贑榆无欠泰州砀山仪征江浦欠犹不过数百其嘉定长洲等四十七州县积欠至八百八十一万有奇请匀作十分每年带征一分十年按数征完其最多之州县匀作十五分次多者作十二分上巳勒部议行顾旧久未清而新欠弥重于是特遣户部侍郎王玑刑部侍郎彭维新等会同地方官彻底清查通计各属积欠一千一十一万六千有奇其中官侵吏蚀者四百七十二万六千有奇实在民欠者五百三十九万有奇乃令侵蚀之项分作十年带征民欠之项分作二十年带征如本年带征之数完纳若干即照所完之数蠲次年正额之数十一年令钱粮一钱以下准纳制钱其钱以十文折银一分凡大户零星尾欠及拆封短少在一钱以下者概准以钱折银后又令小户距城路远钱粮在一两以下者准附大户投柜如数在一两外及数少而愿自交者仍尊例自封投柜十二年定四川夔关商税以见在奏报七万三千七百四十两为定额其米税额难定令该抚不时稽察饬监数官尽数尽解时以黔省永宁县并归四川诏将永宁税裁革止留叙永厅税其钱粮一切俱照川省例行 【按永宁县与叙永厅同处一城从前厅隶四川县隶贵州各设税口征收盐茶等课至是县并属省止留厅税】 十三年定宽征钱粮之限定例地丁钱粮二月开征五月停忙八月接征十一月全完至是以物土异宜收获蚤晚不同令督抚按地方情形酌量征期不拘四月完半之数时给事中尚德言宣化府为南北通衢来往商货经张家口居庸关上税不应一货两征乃过府之时张家口监督复委家丁照数重数致肩背担负小物无不邀拦民情甚为不便又居庸关距张家品三百里监督势难兼及因而差家丁携印单征收书吏得以串通家人私用小票隐漏偷肥请定南北商货已上张家口居庸关税宣庥不许重征仍刊木榜竖立关口其居庸关另设税课大使一员所收税银月解监督照宣府例日用小物免征从之又特旨颁示天下凡市集落地税在人烟凑集之处准照例征收其乡镇村落全行禁革时有淮关监督年希尧于徐州所属例应地方官征收者改为关额私添税口并市集买卖征物亦勒令上税上知之交督抚究审并饬查明应征之处归地方官征收应革者即行革除
　　皇朝通志卷八十三
　　●皇朝通志卷八十四 
　　食货略四 
　　○食货略四 
　　赋税下 
　　△赋税下 
　　乾隆元年诏蠲除天下新淤旧坍沙脊鹻卤及捏报开荒浮粮 【按乾隆初年蠲正赋额银前后约计六十余万详见蠲赈门】 是时各处关税徧竖木榜商贾一目了然惟甘肃辽远并无部颁新例司事者各执腐烂旧本因而浮减不一布政司徐杞经心察核有府与府异县与县异一税而收处各别因言甘省税课除牙帖外有商畜二税内有过税坐税之分过税者系贩往别地尘纳过路之税坐税者系贩别地货物集市发卖轻重各别必须逐条刊刻大张晓示方免滥收脱漏又两江总督赵宏恩奏称龙江西新关旧有衙规茶果验票诸项在加一火耗之外应请革除如织造府承办差役及养廉不敷准在盈余内支存一万两动用俱从之又于九江赣口二关钞课令商人自行投柜收银之后发三联单一给商人一交巡抚一存税署以杜侵隐之弊是年以江南水灾停征该地关津米麦税二年以畿辅两泽愆期停征天津临清二关米麦税又以挑浚淮扬运河停经过该地米麦税时廷臣多以各省税务统归旗员经理为请上以设关原为查察奸究利益商民并非为收税之员身家计若以旗员贫乏而差遣之是教之贪矣乃不允所请又原任江西巡抚俞兆岳奏报九江赣口两关税课盈余较前共减九万有余上命部臣及新任巡抚查核旋谕之曰前因各省关税每多无名之征是以屡经厘剔减除今就江西一省少数十万两推之各省约计不下百有余万如果商民得沾实惠即更逾此数亦所乐闻但关税与物直原相表里税轻而物价不减是商民犹未沾实泽徒饱胥吏之橐耳督抚大吏宜督率司榷之员洁已奉公以副加惠商民之意若错会其意又欲多报嬴余以致商民受困罪更无可逭时又以淮安监督唐英具陈各项经费及书役饭食不敷状奏请动支盈余上以淮南等关必因书吏添设过多以致工食不足又关差养廉之数亦觉太丰着总督庆复酌量裁减以免日久滥征寻定浒墅关酌减人役工食养廉八千一百余两淮关酌减人役工食养廉四千九百七十余两定为额三年诏州县征收钱粮有私增火耗者该督抚严参治罪如督抚失察如例议处先是四川火耗较他省独重自雍正年闲陆续裁减有司不得中饱因有暗加戥头每两重至一钱有余而收粮之书吏倾销之银匠又从而侵渔之上闻传谕直省督抚转饬布政司制成画一之戥饬各州县确实遵行该上司不时密察如有丝毫溢取者罪是年停临清天津及江南各关米粮税四年以江南高湻县旧有草场田五千六不余顷系前明分给马户以供刍牧后照民田起科征银五百余两一半摊入民户一半马户承纳而此项田地久非马户承种民闲既输正赋又纳场租特令除之时有浒墅关监督海保于离关数百里之常熟无锡江阴等县私立栅座滥设巡船经御史舒赫德参奏上令两江总督及江苏巡抚查核题报督臣那苏密图因言浒墅关所辖湖河海道支港纷繁易于偷漏从前祗设崇福等三桥望海等七港守巡历任监督恐稽查难周添设蠡口港等十三处船栅以佐三桥七港之不及后又添设板桥等二十九处雍正八年将续增之二十九处尽行裁撤另设王庄等十处顾二房郎下等五处巡拦今查见在口岸三十八处有原报部之转水柏渎一港既于毛塘九里二处设立栅巡则二港可无复设其南北角各裁巡舡一只各处口岸暂为存留如有应行纳税之船俱令直赴大关报税不许各口擅立税房亦不许混指偷漏至于本地土货非捆载行远者不税船载米麦不及十石者不税农民交办租粮米麦无论多寡不税得旨照所请行是年以瓜洲由闸税务交两淮盐政经管以芜湖凤阳两关专差监督管理五年裁砖板闸工部关归并临清关征收从山东巡抚岳浚请也时江南岁额地丁漕白芦课杂税之外有名杂办者不在地丁项下编征仍入地丁汇作分数奏销欵目甚多沿自前明本朝赋役全书止编应解之欵并未开出办原委亦未编定如何征收于是有缺额累官者有征收累民者有累在官而因以及民者至是谕该督抚查核除有欵可征无累官民之项照旧征解其实在缺额有累官民者即请旨豁免六年谕外省关榷口岸惟报部有案者照旧设立其有私行增添之处着该督抚详查题报清厘之后再有违例苛索者罪督抚失察如例时两江总浚杨超曾上言设关之意不在取盈是以历来但有征商之令而不及于官物况米粮系民之所生发帑采买原为接济民食与逐末不同今既征船料又完税银取之司库以输关库于国课亮无增益于是定各属采买赈济及粜三补佁米谷过关时止纳船料毋税又湖广总督那苏图言武昌厂关正额盈余之外所收口岸银两除支销外岁得八千两应将此项办理地方利济军民之事至各关口岸银两因非正项既不收耗则宗关同一口岸不应独收耗羡从之时以各关正额尽收尽解盈余多寡本难每年画一而关差报满之时缺减止年之数部臣往往驳查上恐司榷者虑千部驳必致逐岁加增后将无所底止乃谕部臣关税盈缩本不悬殊若一年所报盈余之数稍不及甲可无驳查若过于短少亦祇令督抚确查实在情形自难逃乎公论顾查核过严则额数日增害在众庶查核稍宽则司榷侵蚀损于国帑此中轻重权衡着大学士会同该部详议具奏寻以部臣议定嗣后各关盈余数目与上年相仿者即行考核具奏如大相悬殊令该督抚查核有无隐漏等弊声明覆奏倘该督抚查奏不实扶同徇隐亦并议处七年免直省各关米豆麦税先是天津临清浒墅芜湖各关以地方岁歉递年停免至是上以特恩闲举未能普及且以养民之物而榷之非以厚民乃令直省各关概行豁免其各关征收则例不一有按梁头丈尺纳料者有收纳船户空船料银及无论有载无载按年抽单纳课者又有计在征税不收纳船料者船料一项部臣持论未定得旨向征船料者应照例征收向不征船料者岂可因免米豆税而转加征料时以山东临清关向征铜铺商铺相沿已久报部则统名船料至是以既蠲米税概行豁除后又奏定各关不得借免米粮有亏正额其有供端阙额者令其赔补是年定外洋夷商运米至闽粤俱海关自万石以上者免船货税十分之五五千石以上者免船货税十分之三 【嗣于十一年因暹罗商人皆不足五千石之数所载多苏木船锡等货更定免船货税十之二】 十年复开云南马白口税蠲福建浦城关缺额银二千七百余两时直省丁银俱于雍正年闲摊于地粮惟山西以各州县贫富参差未行至是亦按则摊入其阳曲等二十州县或以贸易民多或以田多沙鹻或以多征本色仍地丁分征十一年江苏布政司安宁请复米税畧言自免米粮税后弊窦丛生国课日少而米价之贵更增于前上以商贾乃无知愚人宜先化导不遽允十二年以福建台湾府丁银匀入官庄田园内征收其番民祗纳丁银所种田亩概不征赋又移诏安县溪雅税馆于悬钟以防偷漏十三年广东巡抚岳浚酌定太不关税务向无定则者九十五条照粤赣两关权其轻重量增者四十一条量减者四十九条照旧征收者二十五条均刊入条例竖榜太平遇仙桥浛光厂三处画一抽分是年复各关米粮税时以浒墅关监督图拉言自豁免米税后商贾惟知图利致市价反昂乃令如旧征收征后遇地方歉收之年仍停免又以广西浔梧二府关税及桂南平庆等府富川怀集等县杂税归该分守道查察以杜府州县隐漏是年东省岁歉特开海运免其税十四年户部言关榷盈余递年短少应较上届短至一分以上者按数定处分上谕盈余本有而岁减一岁其弊自在漏卮但所称与上届比较不无流弊有如甲盈一万下届之乙必思盈及万有五千再下届之丙又将增加二万似此相竞不已将何所止非理财之正道嗣后各关解交当以雍正十三年数目为额短少者该部按所定分数议处十七年以贵州毕节县税羡不敷令云南镇雄州运铜马匹回空时承运官岁办川盐百万觔带至镇雄营销以所收税银补毕节之不足是时盈余章程既定各关奏报较上届短数者部议交该督抚查明而督抚奉行故事不过转交监督自报取结声明终未有察出侵蚀情节据实参劾者十八年乃谕嗣后各关奏报盈余数目该部复核时无庸复交督抚查奏致滋案牍十九年御史胡定上言州县征收钱粮有自顾考成恐钱粮拖久勒令富户包都图等弊应令该督抚即行参处经部议准并定贡监生员包揽钱粮罪例先是外洋番船俱由粤东收口偶然一至宁波是以粤海税则较重闽海税则较轻嗣后奸牙市舶狃于税额轻微彼此串勾舍粤就浙岁至定海转运宁波二十二年浙江总督喀尔吉善会同两广熜督杨应琚将闽海科则较粤海课额按时地价值稍稍加重奏请定为章程上意不在增税但恐将来番舶云集又成一粤省澳门于海疆重地均有关系遂如所议以示限制自章程既定后外洋皆知违例纾道之无所利亦不复收泊宁波矣二十三年户科给事中黄登贤言州县钱粮应随征随解勿令久贮库内致有那移之弊并令各布政司于奏销册内将各属批解日月逐一开载以便稽核下部议行寻又以黄登贤言令各省钱粮奏销册去折征颜料一切杂项欵目二十五年准两广总督李侍尧奏删除粤海关一切官吏家人通事巡役人等规礼名色悉作归公造报二十七年江苏巡抚陈宏谋清厘浒墅关积弊四条一铺户代客完税包揽居奇请将包揽铺户列榜禁革仍令商人按簿亲填一各处船货抵关签验纳税给票之后始准过关以杜偷漏一坐关之员遴选佐杂照例半年更替不得任其恋缺致启弊窦一督抚与监督原相助为厘每月所征数目应令监督按月知会督抚仍于年满奏报时统咨知会从之二十八年以天津监督达色言令天津苑口十三口岸悉照大关部颁则例画一征收三十二年御史成德请将关税盈余归入正额上以盈余一项节经议定监督按数交部如实系侵渔自有罪例必定为正额转似于税外加额嗣于三十七年湖广总督陈辉祖又请于新垦民屯将丁银递年摊还至四十一年贵州巡抚裴宗锡言镇远关税羡不敷请于柳寿添设税口皆奉旨斥不准行尤足征旷典也其田赋科则递年轻减至于西邮底定入我版籍皇上经营措置则壤成赋列市开廛自二十四年参赞大臣奏定本地回民往外回带货物者牲畜则抽税二十分之一缎布皮张则十分抽一外番商人贩来货物牲商三十分抽一缎布皮张二十分抽一若不及抽分之数马一匹抽一腾格 【回部所用之普儿钱五十为一腾格】 大牛一头税二十五普儿小牛半之大羊一牵税十二普儿小羊半之杂项对象视其直之贵贱折收普儿腾格二十七年总督杨应琚经理屯政事宜酌定回民纳赋则例凡回民自种地亩视岁收纳十分之一承种官地平分入官其间有祇纳田赋者亦有带征租地者有征本色者亦有折征普儿腾格者有以官石征收者亦有就该地帕特玛折算者 【回部一帕特玛合官斗五石三斗】 厥后屯田益辟土益膏沃而赋粮科则如其旧二十八年又定伊犂哈尔沙尔铺面量大小作三等收税后又增定辟展乌鲁木齐阿克苏各属贸易照内地给票每银一两止税三分普儿一百收税三文
　　皇朝通志卷八十四
　　●皇朝通志卷八十五 
　　食货略五 
　　○食货略五 
　　户口丁中 
　　△户口丁中 
　　皇朝户口初亦有赋役其制率仍前代有分三等九则者有一条鞭征者有丁随地派者有丁随丁派者立编审之法五年一举丁增而赋随之自康熙五十年圣祖特颁恩诏嗣后滋生人丁永不加赋雍正闲将额征丁粮改地征派俾无业之民永免催科实万世不易之良法也
　　顺治元年百户危列宿上言天津避乱民万有一千余户宜谕有司绥抚安插而兵部侍郎金之役亦请谕各道臣所招寇众悉令州县编置牌甲于是制编审户口之法其法州县城乡十户立一牌头十牌立一甲头十甲立一保长户给印牌书其姓名丁口出则注其所往入则稽其所来其寺观一体颁给以稽僧道之出入其客店令各立一簿书寓客姓名行李牲口及往来何处以备稽察三年诏天下编审人丁凡年老残疾及逃亡故绝者免入始定三年编审一次继定五年编审一次后又定于次年八月各省汇齐到部其编审事宜责成州县官以百有十户为里推丁多者十人为长余百户为十甲城中曰坊近城曰厢在乡曰里各有长凡造册本户记丁口之数授之甲长甲长授之坊厢里长坊厢里长上之州县州县合而上之府府别造总册上之布政司民年六十以上者开除十六以上增注凡籍有四曰军曰民曰匠曰灶各分上中下三等丁有民丁有站丁有土军丁卫丁屯丁总其丁之数而登黄册督抚据布政司所上达之户部户部受直省之册汇疏以闻以周知天下生民之数十四年定州县官增丁二千名以上各予纪录至十七年令以户口消长课州县吏殿最十八年总计直省人丁二千二百六万八千六百有九口
　　康熙二十四年天下人丁二千三百四十一万七千四百四十有八口二十五年以原定编审限期太宽民人等候无期胥役得以任意作弊乃更定一年岁底汇报明年又令编审缺额人丁该抚臣陆续招徕于下次查编补足五十年直省人丁二千四百六十二万一千三百二十四口于前未甚加增上以承平已久滋生日繁而有司编审时不将所生实数开明具报者特恐加增钱粮是以匿隐乃谕大学士等曰民之生齿日繁朕故欲知人丁之实数不在加征钱粮也嗣后祇将见今钱粮册内有名丁数弗增弗减永为定额以后所生人丁免其加增钱粮但将所增实数加造清册具报寻定自康熙五十年额定丁册数外新增者补足旧额开除缺数其余谓之盛世滋生人丁永不加赋至六十年直省人丁二千五百三十八万六千二百有九口内滋生人丁不加赋者四十六万七千八百五十口
　　雍正元年直隶巡抚利瓦伊钧言请将直隶丁银摊入地粮内征收嗣是各省计人派丁者以次照例更改不独无业之民无累即有业民户亦甚便之二年天下人丁共二千四百八十五万四千八百一十八口时山西省有曰乐藉浙江绍兴府有曰惰民江南徽州府有曰伴当宁国府有曰世仆苏州之常熟昭文二县有曰丐户广东省有曰蜑户者该地方视为卑贱之流不得与齐民同列甲户上甚悯之俱令削除其籍与编氓同列而江西浙江福建又有所谓棚民广东有所谓寮民者亦令照保甲之法案户编查
　　（臣）等谨按乐藉因明永乐时不附靖难兵遂编为乐藉世世不得为良伴档世仆本地呼为细民惰民丐籍形青相同蜑户捕鱼为业粤民轻贱不许登岸居住蜑民亦不敢与民杭衡棚民乃民人搭棚山旷居住或种麻种菁开炉煽铁造纸作菇为业寮民系近地穷民入山搭寮炊薪烧炭春粉取香木为业者
　　乾隆五年令直省督抚于每岁仲冬将户口增减实数缮册具奏其番疆曲界不入编审者不在此例十四年天下户三千六百二十六万一千六百二十有三丁万有七千七百四十九万五千三十有九二十二年更定保甲废去自顺天府五城所属村庄暨直省州县乡村每户岁袷门牌书家长姓名生业附注丁男名数不及妇女十户为牌立牌长十牌为甲立甲长十甲为保立保长凡甲内有盗窃邪教赌博赌具窝逃奸拐私铸私销私盐跴曲贩硝敛财聚会等事及形亦诡秘之徒责令专司查报无论绅衿久家与齐民一体听保甲稽查其客民在内地贸易者与土著一例顺编其商贾来往无定者责成客长盐场井灶另编排甲责成场员矿厂丁户责成厂员各处煤窑责成雇主山居棚民责成地主其滨海商渔舡只与内洋采捕小艇取具澳甲族邻保结河内船只责成埠头渔船网户及水次搭棚趁食之民归就近保甲管束共边外种地民人亦设牌头总甲家长查察其甘省审子土民责放土司其寺观僧道责成僧纲道纪其外来流丐保正督率丐头查察其旗民杂处村庄曲疆寄籍内地外省入川民人与云南夷民杂处者同土著一体编入保甲是年总计天下人丁共一万九千三十四万八千三百二十八口至二十九年天下人丁共二万五百五十九万一千一十七口三十七年上以户口实收巳按年登册报部则五年编审之例似属虚文且滋纷扰着令停止四十年诏谕直省浚抚整饬所属于仲冬户口册核实登记以验阜成之概不得视为具文迄于今万亿及秭付之史馆者更无数可稽而八旗之繁庶以及外藩之归赴回疆之濡育又别有版图也
　　八旗户口
　　国初定制各旗人丁三年编审一次凡编审各旗壮丁令各佐颁稽查已成丁者增入丁册其老弱幼丁不应入册有隐匿者罪误入别佐领者退回初定壮丁三百名为一佐领后改定为二百名凡八旗新添壮丁每旗佐领三十员其逃亡缺少者将诸王贝勒贝子等府壮丁拨补又定家下壮丁首先登城准其开户
　　顺治元年令凡旗下汉下有父母兄弟妻子愿入旗者地方官给文咨部入册不准带田地九年选内府及诸王府官员有劳绩者数员令其出府佐领各归所属佐领十七年定官员子弟有职任者不拘岁数准其分户
　　康熙四年令佐领内丁多至百名以上愿分两佐领者听十三年八旗每佐领编壮丁一百三十名余丁汇集另编佐令或所余丁仅百名以上不足额者该旗王贝勒贝子公等并都统副都统佐领酌验无误披甲当差者出结移送到部亦准编入佐领
　　雍正五年定编审丁册每户书另户某人某官无官者则曰闲散某上书父兄官职名氏旁书子弟及兄弟之子及户下若干人或在籍或他往皆备书之其各省驻防旗员兵丁以及外任文武各官子弟家属俱行文各该将军督抚查明造册咨送该旗附入佐领册内其后又定八旗正身壮丁年十五以上该管官查无假冒方准入册其或流落乡屯向未入丁册者令补入册内
　　乾隆三年定旗人开户例凡旗下奴仆原系满洲蒙古直省本无籍贯带地投充人等虽有籍贯年远难考均准其开户六年复定八旗造丁册之例凡各佐领下已成丁及未成丁食饷之人皆造入丁册分别正身开户户下于各名下开写三代履历其至外省驻防暨外任文武官子弟家口先期行文该管大员照式造册二本咨部一留部一付该旗复核附入各佐领册内又定八旗开户养子因出兵阵亡及列军功一二等改为另户者别记档案国初投充俘获入旗及旗人抱养为嗣或民人因亲入旗或良民随母改嫁入于他人户下或旗奴开户与旗奴过继与另户为嗣已人另户档内后经自行首名者亦别记档案不得与宗室联姻七年诏八旗汉军自从龙故旧之子孙外有愿出籍者准其与该旗民人一例编入保甲二十五年复定清厘旗档之例一另户旗人不许抚民人及家人之子为嗣一民人幼子随母改嫁旗人者该旗详记档案俟成丁后报部令归民籍一另记档案养子开户人等业经出籍为民不许复行冒旗籍一旗下家人之子随母改嫁另户与民人之子随母改嫁旗下家人或家人抚养民人之子均以户下造报一八旗投充户口旗档有名者造丁册一分送部一分发该地方官备案如有事故顶充于比丁册内声明报部转行该地方官注册备查至伊等亲族不在旗档者地方官清查编入里甲以免混淆又定跟役军功出户之例凡官兵跟役有杀敌致果者本身及父母妻子俱准出佐领为另户二十六年定汉军为民之例凡八旗汉军现任外省文职自同知以上武职自守备以上京员自主事以上旗员五品以上俱不准改籍其父在旗而子愿为民或子在旗而父愿为民亦不准改籍其余愿出籍者在京报明该旗在外呈明督抚咨送编入民籍准一体考试二十八年定八旗逃人之例二十九年又定凡八旗另记档案及养子开户内未经出旗之人或因军营着绩或因技艺出众赏为另户者其父母弟兄子侄俱准作另户三十一年又定凡八旗迷失幼丁在十五岁以下者该管官咨部知会各旗及步军统领衙门转饬所属一体查缉获日咨旗认领如在十五岁以上者照逃人例办理其十五岁以前迷失十五岁以后投回者如实系蒙穉本无游荡恶习者奏明请旨
　　皇朝通志卷八十五
　　●皇朝通志卷八十六 
　　食货略六 
　　○食货略六 
　　蠲赈上 
　　△蠲赈上 
　　（臣）等谨按我国家列圣相承泽周四海念左藏之充盈嘉民生之悦豫蠲赋免漕迭周寰宇闲遇直省偏灾莫不先事周谘蠲赈备举截漕发帑动辄数千百万奏报严其限展赈宽其期深仁厚泽尤逾常格兹纂辑食货略谨增蠲赈一门详书于篇分为上下卷
　　顺治元年王师入关即诏除明季加派三饷及召买津粮在京城遭贼寇蹂躏之后还徒者免赋役三年大兵所经免本年田租之半其河北各属本年田租免三之一凡八旗壮丁差徭粮草布匹永停输纳二年以山西地方初复免本年田租之半始定八旗赈济之例凡八旗涝地每六亩给米二石王贝勒贝子公等府属人役给米如之其带地投充人役不准给口外八旗蒙古被灾按口给银听其沿边籴米毋令进口八旗游牧地每口月给米一斗在张家口者给米在古北口者给银 【按是年除江南丹阳丹徒二县加派马折银及福建落地税皆明季所增嗣后陆续豁免】 三年除直隶任邱县咸水浸地租赋免江南漕三之一其潜山太湖英山霍山诸县尽除之以江西迭被旱涝豁免本年漕米之未兑运者时湖广兴国等十州县旱直隶成安七县水免本年田租嗣后直省凡遇偏灾均察明田亩豁免本年租四年免江南徐州淮安二属无主荒地钱粮五年大兵经过湖广岳州等处免附郭钱粮之半余三之一衡州永州辰州靖州附郭免十之七余免半以山东朝城恇土贼之患除递年逋久粮米定各直省驻防官兵应给涝地米随家口所在支给六年定直省被灾浚抚即详察顷亩分数具奏其有应蠲免之处于起存项下均减如存留无余即于起运欵内减除其有司藉称无项可免使民不沾实惠者论罪七年免江南桐城潜山太湖宿松休宁句容六县逃丁荒地额赋又免湖广之蕲州麻城罗田蕲水黄梅黄冈六州县荒田额赋八年除山西荒地额粮西安新荒民屯废藩地赋及浮报丁银又除直隶交河芝麻棉花折征额赋时山东浙江水以仓谷赈穷民以学租赈贫士定凡地方被灾有司勘明后一切应征钱粮暂停征比俟题蠲后该州县以应免数目刊免单颁发已征者准抵次年正额官胥不给单票以违旨计赃论九年除陕西庄浪西宁肃州所属故绝抛荒水淹沙压地赋十年赈八旗贫人满洲蒙古每佐领下给布六十匹棉六百斤米百石汉军每佐领下给米布棉半之又定灾蠲之等凡被灾八九十分州县免田租十分之三五六分者免二四分者免一有漕粮州县卫所准改折又定劝赈之例凡遇灾士民捐赈米五十石或银百两者地方官旌奖米百石银二百两者给九品顶带多者递加品级十一年减江西袁瑞二府浮粮分勘旗人涝地以到通漕米给满洲蒙古每佐领下二百石汉军每佐领下百石旱地每六亩给二斛本折各半其守南苑海户灾不论旱涝每六亩给米一斛是年直隶保定等八府旱除免本年田租外发部库银十六万内帑银八万分赈饥民又诏除该省顺治六七两年逋赋增定劝赈例见任官并绑绅捐银千两米千石以上者加二级半者纪录二次银百两米百石以上者纪录一次生员捐米二百石准贡俊秀三百石准入监肄业十二年令各省地方照京城设厂煮赈事竣将捐输官民姓名银米实数汇报议叙十三年诏除江西频年逋赋又除直隶八九两年逋赋时直隶新乐等处蝗赈旗人满洲蒙古每佐领米三百石汉军百石其富族家人充丁者不与其旗人被灾地每六亩米一斛又特谕发帑银三万两赈贫民十四年直隶霸州苏州等七州宝抵等属二十一县保安等三卫梁城一所雹武清漷二县水免本年田租并发内帑银十万分赈旗丁民户十六年云南贵州新入版图发帑十五万两赈恤十七年定报灾之期凡直省被灾有司先以情形入奏夏灾限六月中旬秋灾限七月中旬州县官按期申详上司上司以报到之日为始如有逾限半月以外分别议处
　　康熙元年蠲除江西之新建丰城进贤奉新靖安五县浮粮时江南海州近海居民频罹潮患迁入内地所逋粮石悉子蠲除定八旗被水灾地每六亩给米二斛蝗雹灾每六亩给米一斛二年诏直省自顺治十五年以前民久银米物料概勿收责其广东福建沿海无主田租悉子豁除三年定凡遇灾伤之地督抚题报即令该州县停征钱粮十分之三时直隶庄田被灾赈米粟二百一十三万余斛四年定凡遇灾该州县以被灾情形申报布政使司布政使违限照州县道府处分又从左都御史都性纳请凡灾田赋免若干丁赋亦照免若干俾贫民恩泽均沾是年诏除天下自顺治十六年至十八年逋赋以山东宁海栖霞等处被兵疫除荒地亡丁徭赋六年甘肃宁州六州县疫田赋丁银并免又定凡应蠲免州县如有已经输官不流抵次年正赋及不扣除应蠲分数一杷征比或经题免分数后不即出示晓谕或称止蠲起运不蠲存留或于由单内扣除不及蠲收者该有司以违旨侵蚀论上司不行详察并议处其流抵实数不详载次年由单之首者如之七年直隶水被灾五十州县灾成九分十分者除其租七八分者免十之四江南淮扬二属水按分数加免一分灾较重者漕白二项分作三年带征河南之安阳临漳水给复三年又申明满汉文武官弁及绅士富民捐助赈恤议叙之例八年诏除江南等省康熙元年二年三年逋久地丁钱粮以平凉临洮巩昌三府属被灾豁除赋银七万八千三百两粮十六万三千石又除陕西郿县砂石所压荒地租九年定凡遇灾蠲赋并免田户之租除江南淮安扬州三属之邳州海州宿迁沐阳通州泰州六州县坍田额赋以淮安扬州收被水灾免本年漕及六年后逋漕银米以山东先年地震免赋银二十二万七千有奇其金乡等县本年应征漕粮分作三年带征是年赈湖广竹山县被火灾民十年江南淮安扬州二属俱被水免康熙元年至六年逋赋遣大臣会同该督抚截漕协济凤徐等府并发仓米赈恤人给米五斗六岁以上十岁以下半之并设米厂食饥者每人日给米一升三日一散部差司员监视又八旗屯地旱赈米百六十四万七百石是年上以巡幸经过通州以东至山海閞本年额赋悉令除之又除河南陕州江南灵壁临淮诸荒赋又准凡从前地方官捏报垦荒致民赔累者勘明豁除又定凡蠲除漕粮并蠲随漕银米又以浙江临海等五县温州一卫频年饥馑自康熙元年至三年随漕行月逋赋悉除之 【嗣于明年又免石门县康熙三年轻赍银及平阳县元年至三年月粮及随漕逋赋】 十一年上谕江南连年水旱民气未复着将旧久钱粮并本年带征旧久漕白银米俱暂停征其邳州等五州县额赋加免二分沭阳漕项银并免兴化等五州县大河一卫本年额赋及新旧漕粮银米概予放除是年又诏除各省逋赋凡康熙元年至三年江南之仪征卫三年至五年湖南之常宁县四年至六年陕西之西安凤翔汉中六年浙江之太平松阳景宁湖南之衡州卫七年至九年湖南之各府属九年江南之泰州江都山阳十年高邮之湖地山东之兖州凡未入与入而未备者悉除之十二年山西饥发银二十万两遗部员会赈十三年蠲浙江临安等四县逋久钱粮银米又除江南丹徒金坛滨江坍没田租十五年定凡蠲免钱粮州县官增造粮册及未经题免之前报册填入蠲免者并该管上司一体论罪时以陕闽被兵除其赋井除陕西属宿逋十六年免江西庐陵赣州等四十一州县卫所被兵荒田本年租赋十七年更定灾蠲之等凡灾成六分者免赋十之一七八分者免二九十分者免三以浙江近闽各州县卫被兵除上年田租十八年定凡流抵钱粮应蠲已征者给与红票次年按数豁免蠲赋官侵蚀者照贪官例处分上司不行稽察者并论罪是年以江西福建被兵蠲厯年逋久以山东灾赈沂州十二州县饥民以直属地震发帑十万赈旗民十九年除广西去年田租免江南十二年以前逋赋其十三年至十六年逋赋分年带征二十一年以山西太原大同连岁被灾民多流亡除逋赋二万四千四百余两以福建侯官二十六州县被兵之后除十八年以前逋赋二十三年诏江南江西浙江湖广四省自用兵以来供应繁苦免来岁运兑漕粮三之一其自十三年至二十年积欠漕项钱粮每年带征一年二十四年浩齐特以所属蒙古饥请赈遣官运拜察储粟千石往赈二十五年江南蝗雹特遣大臣往赈凤阳徐州灾民除徽州庐州凤阳三府逋负银米其直隶顺天永平保定河间四府贵州湖北湖南福建四省明年地丁各项钱粮及本年未征额赋普行恩免又免直隶之正定顺德广平大名四府田租二十六年诏自用兵以来动用钱粮累岁未清者皆予除洗又谕江苏陕西来年应征地丁各项钱粮及本年未入者概行豁免又普免十三年以后加增杂税二十七年上南巡免江南省厯年积欠丁粮屯粮芦课米麦豆税及安徽府属上年地丁漕粮其直省自十七年前民欠漕银米麦通行豁免是年以云南供亿大兵免二十一年以后逋赋其鹤庆剑川地震死者每名给银一两伤者半之屋坏者每闲给银二两无栖止者人给谷一石幼者半之嗣后凡遇地震有伤田庐人口者援以为例二十八年诏免江南邳州淹没田赋及厯年逋欠以直隶旱拨户部银三十万两赈济二十九年论广东高州琼州二府所属赋粮累年逋欠该督抚将实系户口稀少田亩荒芜积欠数目条晰具奏于是除高州府吴川县琼州府临高澄迈二县递年逋欠十有二万八千六百两米四千六百石以直隶灾免顺天保定河间真定顺德广平大名宣化各府属上年未征及本年春夏额赋银五十七万五千两粮八万六千余石三十年诏免天下漕粮除江南睢宁县废阙地丁额赋通州海门乡坍田银租免江西南昌等五府广东高琼二府田租又免直隶保安州及江西之吉水县递年带征逋赋是年陕西旱蝗蠲西安凤翔二府属民屯各赋山西蝗拨五台崞县储米借给岳阳等八州县灾民拨太原大同二府属买贮捐米借给夏县闻喜等十五县灾民拨山西司库银二十万两赴陕充赈每大口给米三合小口半之折价视时值直属被旱者七十七州县每大口给米四合小者半之三十一年蠲云南邓川州水衡田赋免广东化州琼州等州县十八年至二十九年逋赋以山东存贮捐谷二十八万九千余石借给穷民以资春耕以陕西比岁荒疫免明年额赋并动该地捐银借给西安凤翔二府属灾民籽种之用明年上犹念西安凤翔二府民气未苏令再免来年额赋以云南贵州广西系边境瘠壤豁免来年地丁银米时直隶顺天保定河间真定四府水免本年被灾田租及来年额赋并除厯年逋欠三十三年上南巡免山东江南经过各州县卫所丁银及江南邳州递年逋赋以山西平阳等属前被蝗旱免递年积逋以直隶顺天等属上年水赈安州等十一州县灾民三十四年山西平阳府地震遣大臣往赈死者大口给银二两小口七钱五分葺屋户给银一两其直隶宣化府霜灾免本年及下年田租时又豁除山西河津荣河等处河壖坍没田赋三十五年命天津赋银宿逋皆子豁除时王师进征厄鲁特噶尔丹免大兵经过之直隶宣化山西大同二庥属及陕西一省一年租赋又直隶宝坻等三十二州县水所有钱粮先行豁免特谕该督抚责成地方贤能官察勘穷民支借仓米三十六年诏免山西甘肃明年租陕西沿边州县卫本年田租江南苏松等属厯年逋赋三十七年以山东济宁兖州东昌三府属比岁不登命部臣保举贤能司员二人会同该抚散赈以淮安扬州凤阳等处频年水患久欺之后资生匮乏免山阳安东等二十一州县卫所明年地丁银米漕粮及高邮等六州县旧年丁赋三十八年上南巡诏免江浙二省三十六年以前逋赋以淮安扬州二府属上年被水所有海州山阳安东盐城江都高邮泰州兴化宝应九州岛县淮安大河二卫上年未完地漕银米及淮扬三十场灶户上年及本年盐课并二属明年地漕银悉子放除又免凤阳府属十一州县及泗州所上年地漕银米以山东泰安等二十山州县从前被灾豁免三十六年未完地丁银米其三十七年钱粮因灾宽至本年征收者分三年带征其直隶蓟州三十二年退地逋负江宁市廛房号郎钞银两浙江鄞县海潮冲没田租至是悉予蠲除又直隶赞皇县民人向因土贼逃亡及今复归着借给仓粮以安定之三十九年免湖广地丁银两四十夫江南泗州盱眙河溢免赋并除淹田逋租以直隶霸州文安大城三县地洼易潦除厯年逋负赈甘肃河州属被灾土司四十三年上以秦省不通水运河西一带瘠硗免本年及明年钱粮寻又运西宁米借给西安穷民四十二年上巡幸山西免该省去年逋赋时山东水九十四州县灾按等免赋复命户部官驰住截漕五十万石委八旗官各支库银三千两协同地方官赈济又除泰安郯城等七州县上年未完钱粮又免江南徐州邳州睢宁县及河南省民欠逋赋赈凤阳所属饥民是年免安徽全省钱粮四十三年免山东河南云南贵州广西四川六省地丁漕粮其山东屡年民欠亦着免征定河南见存仓谷每年存贮一半备赈一半借给四十四年免浙江省钱粮以山东比年欺收直隶顺天河间二府米价腾贵再免钱粮一年谕嗣后遇蠲免之年如并免积欠则带征俱免如上蠲本年则旧欠亦俟次年征收着为例四十五年免天下逋赋其已入者作本年正赋 【按是时直隶银八万二千七百两粮五千九百石山东银一百六十九万一千七百两粮五千九百石山西陕西甘肃江苏安徽江西浙江湖北湖南广东银二百一十二万二千七百两粮十万五千七百石皆邀　　　恩免】 四十六年江南浙江旱除免灾赋外又免两省来年丁银田赋及江苏四十三年以前漕项银米麦令江南总漕会同该督抚察勘被灾州县截留本年已兑漕米以济仓谷之不足其徐州淮安扬州三府仓无存谷动司库银十五万充赈四十七年再免江浙两省明年地丁银以去年被旱故也四十八年江南淮安扬州徐州三府属河南归德府属水山东兖州府属旱各如例免租又免灾田来年额赋以浙江灾后民力未纾所有因灾缓征漕米悉除之四十九年免盛京奉天锦州承德等府县明年租谷除江南荒地租银时福建漳泉二郡旱命截留镇江漕十万石运至狼山松江漕十万石湖州漕十万石运至户浦着该省总兵官用战船接运漳泉充赈又从兵科给事中高遐昌请凡遇免租之岁田主免租七分佃户三分着为例是年奉恩诏于五十年普免天下钱粮寻定分省轮免三年一周总计所免天下届征正额及屡年积欠共银三千八百六万四千六百九十七两缘蠲免之例稻谷不应入蠲而福建之台湾有谷无银五十年闽省届轮免之期台湾岁租己入巡抚黄秉中以闻诏于明年之应征者除之是年又免盛京之承德等县应征米豆五十一年免陕西西安租以山西大同府陕西潼关卫本年应免之米豆薪刍已征在官者诏于明年之应征者除之五十二年免山西河南陕西西安府及会宁等处田租除江苏荒地银诏直省编审人丁以五十年丁册为额其余谓之滋生人丁永不加赋五十三年免天下房地租税及积年逋欠除浙江奉化县水没田赋寺甘肃靖远二十八州县卫所旱诏免明年额赋粮草命大臣前往察勘五十四年直隶顺天保定河门永平宣化五府谷耗不登免来年额赋又蒙古被雪运谷赈乌喇特十四旗察哈尔八旗兵民五十五年免直隶通省银米谷豆草束是时策妄阿拉布坦侵扰哈密设镇兵备边上念沿边一带兵民效力令自山西大同府属前卫右卫大同怀仁马邑至陕西延安府府谷神木等四十二州县卫所堡来年额征赋银粮米豆谷草束并从前积逋概予放除以直隶水溢拨通仓米二十万石赈济顺天永平府属五十六年谕直隶去年雨水过多田亩间被淹没今虽有年然仅足支一岁之用着将顺天永平两府所属州县及山海梁城等卫所本年地丁银米豆高梁及屡年积欠之银米豆高梁兼新旧草束通行蠲免又免直隶江苏安徽江西浙江湖南湖北陕西甘肃等省带征屯卫银其江苏安徽带征漕项银米麦豆各除其半五十七年免陕甘两省逋赋及明年田租又索伦水发银一万两遣官赈恤又发盛京仓赈扎赉特固山贝子特古斯属下穷丁五十九年以沿边民劳转输免陕西延安府谷神木等六十六州县卫堡额赋时福建台湾飓灾人民房庐多被损伤免番民银粟照赈恤例散赈其淹没兵民照出征病故赏给又陕西饥直隶延庆等五州县地震拨运银五十万并陕甘二省所属常平仓谷百三十余万石遣大臣率部院官分西安延安兰州三路赈济其直隶地震灾民命大臣一人协同地方官如例赈恤以兵兴故再诏免陕甘二省来年额赋明年以陕甘二省值灾后拨解库银二十万两借给籽种时陕西复旱命大臣往勘除其租六十一年遣大臣赈直隶赞皇等四十二州县饥民并发米煮赈是年世宗宪皇帝即位以古北口一路为圣祖每年行幸之地三河一路为陵寝经由之路令豁免大兴宛平顺义怀柔密云平谷昌平三河通州蓟州遵化十一州县来岁正额钱粮时陕西岁征地丁银每钱浮收三厘米每斗浮收三合以为备荒之用上以徒有加赋之名而无赈济之实诏永行停止如有旧欠亦并豁除
　　雍正元年诏免江苏等属康熙以来逋赋及直隶宛平等十一州县本年田赋杂税其旗地递年逋粮陕西康熙六十年以前未入银米豆草并除之以山东济南兖州东昌青州四府上年灾出司库银十三万散赈直隶河南亦灾俱发仓截漕充赈其粮种无资者量助流亡者招集复业又郭尔罗斯喀喇沁扎噜特各旗饥发帑七万两充赈二年诏普除天下康熙五十年以前积欠并豁免杂项银米除浙江仁和等十州县水冲沙地租及江西南昌新建丰城进贤奉新宁州靖安七州县浮粮赈苏尼特四旗人动帑二万两三年减江南额赋苏州府属三十万松江府属十五万永为例又除丹徒县滨江坍没田租及台湾凤山新番归民口赋时直隶饥截发仓米三十万石赈济江南睢宁宿迁二县水用积谷煮赈定凡贫乏兵丁需借米谷者该管旗员详报督抚州县验实取该管旗员印领借给凡民间出借米谷州县按名面给秋熟后按户缴完不使假手吏胥若吏胥朦溷虚领追欠无着吏胥治罪欠项向州县追赔仍以失察例议处四年安徽所属水赈无为望江等州县卫所及泗州等处折银按户散给五年减浙江嘉湖二府额赋十之一永为例时直隶江南浙江湖北湖南俱偏灾各发帑赈济六年除陕西西乡县浮粮免直隶来年起运银四十一万七千八百余两福建康熙五十五年以后逋赋三十三万八千三百余两更定灾蠲例凡十分者免赋十之七九分者六八分者四七分者二六分者一凡赈济勘灾给粮有司官亲临毋假手胥役里甲近城之地设粥厂远在四乡于二十里各设米厂赈毕刊刻所赈银米数目户口姓名日月晓谕贫民以杜胥吏中饱七年除湖南武陵县宿郎塸湖滨淹没田赋以西藏苗疆平定免甘肃山西广西云南贵州明年租免西安田赋十之三八年免直隶山东广东陕西山西安徽额赋各四十万浙江民屯田租十之二时南河溢河南山东江南滨河州县田庐俱被淹北河亦溢直隶顺德诸府灾又京师地震损伤房屋乃免南河被灾州县漕米赈滨河饥民并给银以葺庐舍之水毁者遣侍郎都统科道翰林分四路各领银二万两仍截留漕米大赈直隶被水灾民另派官分五路赈地震被灾之旗丁每旗赏银三万两按名分给时湖南永顺土司改土归流照原额秋粮分则升科仍免科一年九年免直隶江西湖北湖南山东本年额赋各四十万以大军经过免西安地丁银十之三甘肃全免并加免陕甘二省银四十万又免甘肃之河州厅洮州卫归德所西宁凉州府番民本年米刍时有江南河工占废之民屯田赋淮安府阜宁县射阳湖题升淤地租陕西武功县之坍没田租福建凤县地阙额赋银皆有银无地悉予除之十年免甘肃本年永入额赋次年普除之以台湾彰化县娙凶番扰乱耕种失时其八年九年未入银谷悉子豁免十一年免河南本年额赋四十万甘肃二十七万九千三百余两谕云南元江普洱两府猓夷蠢动夫役频烦之后小民输将维艰将二府属本年额征条银公项银并行蠲免时江南海溢常熟等二十九州岛县灾直隶丰润蓟州等处水咸如例赈恤是年赈科尔沁穷丁六千六百余名十三年免云南贵州及湖南之沅州田赋又令贵州所属州县给复三年是年九月皇上登极诏免天下田租及雍正十年以前逋欠随谕劝业户各计所免之数捐十分之五以惠佃农以陵寝兴工除大兴宛平良乡涿州房山涞水易州各州县明年租以甘肃雨泽愆期豁免地丁钱粮谕苏松浮粮已蒙世宗宪皇帝裁免四十五万两而额粮尚有浮多之处再加恩免额征银二十万永为例其余奉恩诏豁免者直隶旗丁退入官地亩银租山西大同偏关老水泉三汛兵丁徭赋太平县江夫河蓬杂赋贵州被贼寇州县本年租粮四川各土番本年贡赋西安明年地丁甘肃半之并予放除
　　皇朝通志卷八十六
　　●皇朝通志卷八十七 
　　食货略七 
　　○食货略七 
　　蠲赈下 
　　△蠲赈下 
　　乾隆元年诏除天下浮粮几江苏之桃源宿迁睢宁三县新淤涸后改科地粮安徽所属之泗州五河两岸淤地额赋河南荣泽县河旁坍塌地银及籽粒银郑州临河之姚店等堡鹻卤地粮祥符等四十二州县盐鹻飞沙坍淤荒地额赋山东盐城等二十八州县冲压地赋章邱县捏报垦荒地赋直隶吕家湾等处水冲沙压浮粮及有粮无地或粮存人亡之项甘肃因地震缺额丁赋及狄道县缺额地粮并有额无征各项福建南平县浮多丁赋陕西坍地徭赋江南网户鲥鱼折色银悉予豁除是年浙江仁和等四县水免漕白南米湖北汉川江陵水免赋银及南米云南贵州灾免该省及接坏之湖南沅州府本年田租江南海州阜宁盐城兴化上年被水免末兑漕米及因灾缓征漕米又定嗣后遇灾四五分者亦加恩免十分之一着为例谕直省因灾察勘户口造具册籍所需饭食舟车纸张等费皆量动存公银毋丝毫派累地方二年以经理山陵大事自京师至易州民人趋役勤慎免本年额赋以陕西宝丰新渠二县招垦新户安业未久悉除积欠额赋其凉州西安等处番民粮料照屯地科则免三之一定凡遇灾伤督抚勘明或分年带征或按分数蠲免具题请旨至丁银向未摊入地粮例不并免今既归于一令嗣后遇灾蠲之年统核均免其期以奉旨之日为始凡部文未到之前巳输在官者准扺次年正赋时江苏阜宁盐城二县有滨河地亩淹涸靡常有司误报升科与山东商河县鹻卤不毛之官庄地亩钱粮江苏高邮等五州县堤工民房租银甘肃河西各州县卫所随征马粮皆系荒浮累民诏悉除之是年免甘肃钱粮西安半之三年除四川射洪等六县坍没田租免直隶逋赋及宣化永平之粮草旗退入官之地租各逋赋谕直省各府州县学田无多遇欺岁贫生不能自给又不便令有司与贫民一例散赈嗣后遇赈贷之时该督抚学政令教官核实开列送地方官详报即于存公项内量拨银米交本学教官散给至各学田租通融散给俾沾实惠是年宁夏地震坏廨署庐舍人民官弁亦间有遇灾者命大臣一人驰驿往视发司库银二十万逐户散赈其官弁照巡洋被风例恩赐恤典又定民间被火灾准动存公银酌赈四年更定赈济米数大口日给五合小口半之 【向例每名日给三四合至六七合不等】 是年免直隶届征钱粮九十万江苏百万安徽六十万及云南勋庄变价额赋千八百余两以该庄地屡被水冲沙压难以耕种承变各户无可追赔特谕豁免陕西西安凤翔同州三府咸宁等十九州岛县水冲屯庄银米榆林等十州县民间贷借仓粮悉予豁除五年免安徽宿州凤台灵璧石埭四州县雍正十三年至乾隆二年正杂各逋赋豁除河南中牟等十四州县水冲沙压荒地额赋及郑州地户积逋又江南省地丁钱粮漕项芦课杂税外有名为杂办者沿自前明不在地丁项下编征仍入地丁项下奏销欵目繁多国朝赋役全书亦未开载原委及如何征收则例至是谕如有欵可征即立定章程以杜浮隐之弊其实在缺额者着该督抚确勘请旨豁免六年免陕西那克舒三十九部落本年钱粮 【按是年准噶尔来使进藏熬茶那克舒豫备马匹毫无违悞故加　　恩宽免】 其行围所经地免本年额赋十之三 【谨按乾隆六年为　　秋巡行围之始我　　皇上爱育黎元　　特沛殊恩凡　　跸路经过之地皆免额赋十之三嗣后恭遇　　圣驾时巡永着为例】 又以湖南临武相乡二县水除坍田额赋安徽水赈凤阳颍州二属饥民七年除浙江钱塘县及河南洧川等十一州县河坍沙压田赋诏除天下正项银米豆草并杂税租谷逋欠其江浙二省未完漕项银米豆麦向不在豁免之例一并免征又除甘肃省康熙三十年至雍正六年逋赋柳林湖三清湾柔远堡毛目城双树墩九坝各屯户贷欠武威平番永昌古浪西宁碾伯等六县三年带征银是年黄淮交涨淹民田庐命大臣会该督抚勘赈动帑千余万破格拯济旋蠲被灾州县本年应征钱粮江苏所属江浦等二十九州岛县卫地丁岁夫芦课学租等二十四万九千五十三两本色米八千二百石山阳等二十六州县卫漕项银三万三千五十余两米麦豆十有二万八千八百余石安徽所属寿州等二十州县卫所地丁漕项银十有七万八百二十余两米麦豆千八百三十六石有奇又续免各灾地蠲余带征之赋定凡遇灾即行抚恤先赈一月察明户口按灾分极贫次贫加赈其山西湖广贵州不分极贫次贫皆按月给赈江南浙江原分极贫次贫又次贫其又次贫并归次贫内凡遇夏秋其灾地岁不两熟与虽两熟而秋禾不复可种者照秋灾例赈风雹伤禾苗者亦以秋灾论八年上诣盛京恭谒祖陵嘉予各庄头输将无误免本年应交仓粮及上年未完米豆又免那克舒三十九部落应征明年额赋除湖北兴国黄冈二州县荒田租税浙江玉环涂税 【按浙江温台二洋向为渔船采捕之所自玉环未展复以前汛兵需索渔船陋规无异私税后因展复玉环地方官恐经费无出将陋规改收涂税至是　　上谕滨海编氓以海为田着将此项永远革除】 又免直隶望都静海冀州武邑四州县贷种宿逋及甘肃皋兰等十二州县乾隆六年逋赋赈直隶天津河间深州各属二十八州县山东德州十三州县饥民其上年因黄淮交涨遣大吏视赈至此届停赈之期复令江南浚抚察现在水淹未涸之地按饥民口数酌定月分接续赈恤九年免肃州九家窑未完牛具银陕西西宁县元年未完马粮高陵平利二县五年所贷籽种十年皇上御宇周旬奉恩诏普免天下钱粮以十一年为始分省轮免三年一周其例不入蠲者直隶霸州固安屯粮奉天锦州米豆浙江玉环山海宁县大亹中小亹各银谷甘肃临边各属刍粮福建台湾粟米湖南干州凤皇永绥苗民杂粮四川番民贡赋陕西玉树那克舒马贡山西大同朔平二府额征米谷豆麦亦予加恩豁免其直隶宣化府屯粮甘肃河东河西各屯免三之一福建台湾官庄山西太原等府额征本色免十之三河南之汉地官庄官地义田广东官租学租屯地旷军余谷各项均免十分之一
　　（臣）等谨案古有赐复之典不过偶见一方洪惟我圣朝世德相承同待泰运圣祖仁皇帝五十年以国庆绵长普免天下地丁钱粮漕米三年一周世宗宪皇帝登极又尽除天下逋欠甘肃全免正赋者至十余载皇上御宇周旬复普免地丁钱粮五十年中免地丁钱粮者三次免漕粮者二次湛恩汪濊乐利恬熙实旷古所未有也
　　是年除江西乐平德兴玉山宜黄陕西洽阳各坍荒田租免江苏州县雍正十三年至乾隆元年未入正项杂赋甘肃宁夏宁朔平乐乾隆三年因地震所贷耕具咸宁等县民屯地及更名地因水缓征银米皋兰金靖远平番灵州碾伯高台七州县乾隆八年未入赋银粮草瓜州安插回民未偿牛种又以直隶宣化延庆等州县山西大同府江苏安徽所属偏灾加赈有差十一年上巡幸山西免驻跸之五台县明年额赋十之三又以瞻对平定凡四川打箭炉口内外效力各番部给复二年又特减直隶庆云县额赋十之三着为令其浙江云和县坑炉税广东琼州府杂税福建无着渔课苏州沿城屋地租一例永除 【先是苏州城内外居民沿城构屋贷地输租后屋毁他徒租遂逋悬州县率以罚锾抵解至是严禁温罚遂除其租】 时江南水免山阳等二十四州县卫民屯地漕河租各赋其海州沭阳赣榆三州县未入地漕银米板浦等六盐场未入折价银悉子放除又截漕二十万石充赈并给银葺居以安栖止时山东河南及广东之广州肇庆韶州南雄均被水直隶宣化府雹均如例赈恤十二年除天津苇渔课以山东水雹免赋银三十五万三千九百有余江南海溢免灾田额赋复除山阳等二十一州县乾隆七年蠲余未完正杂各赋截山东河南漕运天津北仓米协济东省共享谷米一百五十万石并发帑百八十余万两充山东赈济江苏沿海各州县所被潮灾直隶天津浙江杭州江南徐州皆偏灾蠲赈如例十三年上幸山东免銮辂所经州县田租十之三其驻跸之曲阜泰安历城明年额赋全行蠲免时浙江海潮灾免漕项银米以江南崇明县上年潮灾免蠲余各赋以直隶之庆云盐山县地瘠免历年贷种又陕西福建旱诏河南运粟赴陕截江浙二省漕海运赴闽用裨赈济其山东邹平等二十州县水云南山西甘肃俱偏灾咸赈如例十五年上谒易州陵寝并幸河南凡经临州县未被灾者免钱粮十之三被灾者免十之五以祥符为河南省会登封为望秩之所全免来年地丁钱粮嗣于次年以豫省乡民踊跃急公免全省十四年以前逋悬共三十五万时江南江宁淮安扬州筡州海州五府州水赈被灾贫民十六年上南巡除江南之武进阳湖二县开抵田租及江苏安徽乾隆元年至十三年积欠地丁银共二百五十八万浙江一省向无积欠蠲正额三十万以示劝奖其山东因灾借贷籽种银徐州扬州二属之兴化沛县滨湖荒田未淹以前应征逋赋两淮灶户递年逋赋皆以銮辂南巡展恩除之
　　（臣）等谨按前明虚田领价后因本户逃亡株连亲族实非原置之田亦非当日领价之户民间既输条粮又纳役租以致积年拖欠上省方所至令均照民田一例完纳租银槩予豁免又以浙江向无积欠井蠲除正赋以劝输将恩膏稠迭施于常格之外矣
　　十七年驾幸木兰经临各州县有被雹灾者免田租十之五余如例免十之三又免甘肃自元年至十年各项逋赋除浙江湻安临海瑞安陕西吴堡各县坍荒田租是年浙江旱被灾者五十四州县其直隶山东福建江苏安徽山西陕西俱偏灾除免赋常赈加赈外以浙江灾重命截留漕米五十万户谕湖广协济仓米五十万石赈粜兼施本折并赈又除甘肃狄道等十五州县坍荒田赋免长芦商逋课银山西旱给赈如例十八年清核直隶四旗通判热河八沟同知所辖坍荒地亩安徽太平府福建台湾府浙江山东灶地各处田地坍荒者咸免科时淮水涨淮扬徐灾河决铜山堤宿州灵壁虹县泗州被淹命内大臣往视发帑截漕拨运江西浙江湖北湖南河南山东四川米协济赈粜又山东掖潍昌邑三县风灾人给口粮一月十九年上谒盛京陵寝免奉天本年田租其庄头应纳粮石各旗地米豆草刍免半壮丁米全免时淮安扬州水赈农民灶丁福建漳州所属亦水人给口粮一月台湾澎湖飓风坏商渔船及民庐舍均饬大吏赈恤二十年浙江杭湖绍江南淮扬徐水山东沂州秋禾灾各如例赈恤二十一年上幸阙里诏免曲阜来年租赋以西陲用兵民劳输挽免甘州凉州肃州安西各卫及皋兰一县额征银米草刍宁夏平凉巩昌兰州四府田租免十之三其全省十一年至十五年逋赋贷种蠲免有差时山东江南水咸赈如例二十二年上南巡免江苏安徽浙江递年逋赋江宁苏杭三府本年田租其江南十年以前漕项浙江漕项屯饷沙地公租暨贷租未偿者悉除之又免甘肃之凉州肃州安西皋兰本年田租甘省十六年至二十年逋赋直隶之沧州静海南皮山东海丰递年各顶逋赋又以江南淮海徐等属频罹水患山东鱼台金乡济宁滕峄五州县上年被水淹田尚未涸出除借粜展赈外加恩将徐淮海三属新旧积欠及两淮灶户逋悬山东鱼台等县并济宁鱼台之屯户逋赋概子豁除是年山东江南加赈展赈早蒙抚恤二省与河南之虞城夏邑商邱永城犬牙相错而中州独不言灾至是上垂念该地民风湻朴益用嘉悯饬该抚速勘积水地亩赈恤一月至五六月间会中州复水涸出补种之秋禾亦淹乃令除虞城夏邑商邱永城四县田租二年免四县积逋又谕办理水利河臣会同督抚查明被灾户口无谕极贫次贫概予一月口粮嗣后陆续奏报汲县湴县封邱中牟阳武新郑武陟原武辉县滑县新乡延津获嘉许州长葛祥符皆被水坏田庐命拨江西湖北米协济本折兼赈增折直并以工代赈越明年二月赈垂毕上复谕曰譬如赤子在慈母之怀未能强饭遽断其乳其何以堪其再加赈一月又是时漳河暴涨注卫河山东直隶被水江南上下亦被水甘肃雨雹山水大至咸赈如例二十三年免甘肃十六年至二十二年逋赋以河东西旱本折兼赈增折直河东十之三河西十之四展赈至来年七月二十四年皋兰等二十五厅州县秋禾复灾其折赈视上年再各增十之三仍分别展赈时又赈山西阳曲等三十州县贫民二十五年免甘肃田租以新疆底定大兵凯旋再免明年田租其江南之淮扬徐海四府州县及山东湖南甘肃州县间被偏灾咸赈如例二十六年上幸山西五台免经临驻跸之地租赋十之三其五台县二十四五两年所贷仓谷石数与阳曲县缓征带征各银谷概予豁免又免直隶宣化府八年至十三年逋赋时黄河溢祥符等县灾命大臣会该抚散赈其直隶之大名天津山东之德州曹州亦水皆截漕充赈云南新兴江川二州县地震照例赈倍给之二十七年上南巡免驻跸之江宁苏州杭州三府附郭诸县本年租赋其安徽江苏浙江三省先年因灾缓征及地丁之未入者如例蠲免其浙江民屯田租漕赋灶课诸逋负并两淮灶课带征银及经过畿辅等处地方应征额赋分别蠲免回銮后复将直隶大兴等十州县厅所有节年未完分别带征之项其自十二年至二十五年逋欠地粮改折屯粮等项概予豁除其自十九年至二十五年因灾缓征带征地粮改折屯粮等项再分作三年带征是年赈直隶四十五州县山东甘肃各三十州县卫所饥民三十年上谒东陵途次周诹以直隶上年秋霖过甚令再行加赈其灾较轻与不成灾之州县亦予加赈是年南巡浙江銮舆经临州县复免田租十之三三十一年奉恩诏湖南湖北江西浙江江苏安徽河南山东应输漕米照康熙三十年例按年分省通行蠲免一次
　　（臣）等谨按起运漕米例不减免惟我圣祖仁皇帝五十年通行轮免一次今皇上诏令分年普免至四十五年又普免一次闾阎盖无不享盈宁之福矣
　　三十二年上幸天津免该属节年尾欠并缓征出借未完银米旋谕翠华所至郊圻黎庶共切近光看将直隶通省节年尾欠未完民地屯粮等项银谷一体蠲免是时大兵进征缅匪令于云南通省州县卫及十九姓土司本年地丁钱粮普行蠲免其湖南湖北贵州三省所有军行经过地方钱粮亦予缓征明年令直隶河南湖南湖北贵州五省所有军行经过处本年地丁钱粮概予缓征时安徽之合肥等十六州县卫旱凡新旧漕项钱粮及历年贷欠均予停缓本年民卫屯地钱粮各按灾分蠲免其未蠲应征之项仍分年带征被灾军民及各学贫生一体本折兼赈缺籽种者贷其直隶霸州保定等十二州县洼地水河南光山等七州县旱蠲赈如例三十四年加赈直隶河南安徽被灾各州县时湖北江湖骤涨武昌汉阳匠属被淹饬大吏加意抚恤其进征缅匪屯兵经过之处应征地丁钱粮诏令分别蠲免在云南办理军需地方免十分之五直隶河南湖北湖南贵州经过各州县免十分之三三十五年皇上六旬万寿越明年皇太后八旬万寿诏普免天下钱粮其刍粮等项例不入蠲者仍加恩分别蠲免随谕直省浚抚遇轮免之年照应免粮银十分之四令食力佃农准直减租时古北口山水涨发坏兵民田庐命大臣驰往抚恤前后拨内库银四万并发仓协济赈粜旋命直隶总浚杨廷璋遴选大员察勘东安宝坻十一州县洼地被淹之处加意抚恤于是截漕二十万石陆续拨通仓米四十万发内库银七十万银米兼给其拨运内库银两旧例除俸饷外俱有应扣秤余不必悉照部颁法马上谕赈恤以苏民困其事较俸饷尤重将此次所动帑银即于库贮元宝如数发往嗣后如遇赈恤之项俱照此行永为例是年上幸天津免天津所属及经过州县即年未完银谷及直隶一省三年前积欠共计三十一万有余三十六年上巡幸山东免经过州县本年额征钱粮十分之三其上年被灾之处免十分之五其直隶之武清等十五州县因灾借贷谷十万有余山东济南等六府属因灾借支麦本银十万八千余两全行蠲除又以浙省滨海屡被潮患自常赈展赈外即不成灾地亩亦予抚恤又直隶水甘肃偏旱截漕五十万拨通仓米三十万部库银五十万赈直隶拨陕西藩库银三百万仓米三十万赈甘肃又向例耴蠲免之年即遇灾欺亦不再蠲上念甘肃地瘠民贫将被灾州县展至明年按分蠲免其该省积欠仓粮四百四万余石全行豁除其米银分作六年带征是年除临清及陵县沙压盐鹻地亩震泽县坍没公作田荡租赋三十七年缓征四川兵过州县及直隶山东上年被灾州县钱粮又加赈去年山东偏灾及各省偏灾贫民三十八年缓征四川湖南陕西等省兵过各州县钱粮及拨调湖广各营官兵经过州县漕米又以肃州高台抚彝安定金县五厅州县皆经兵过挽运之所免本年额征钱粮十之四其黔省运送军装亦分别缓征又免天津府属积欠及直隶省上年被灾州县积欠时黄河北岸湖水盛涨价黄下注河南正阳等府县及江南清河桃源安东三县大河淮安二卫泗州凤阳等属洋津里河二处庄地俱被水又陕西间被偏灾各如例赈恤又君赈甘肃皋兰等五州县以漕运总督嘉谟请豁除太仓等州县所有坍没田亩租赋井捐义冢地亩应征银米以湖北巡抚陈辉祖请豁除监利挽筑月堤挖压田亩粮赋以安徽巡抚裴宗锡请豁除凤阳泗州等属被水田亩应征银粮三十九年加赈陕西河南安徽江苏四省上年被灾各州县除江西新昌宁都等五州县坍没荒田及江苏江浦县坍没屯田租赋以上年黄水漫溢免山阳清河盐城阜宁四县明年应征钱粮其四县暨淮安太河二卫本年漕粮漕项银米一体分别蠲免又令缓征川省兵过地方钱粮及番民认纳夷赋银米贡马等贡寻以大功指日告成谕该省沿边番民及十姓土司所有递年缓征夷赋贡马分别酌免是年逆贼王伦滋扰山东寿张临清数州县弥月剿平命该督抚查明加意抚恤分别蠲免其直隶甘肃安徽江苏俱偏灾咸赈如例四十年缓征甘肃积欠其直隶上年被灾州县并毗连灾地钱粮概予缓征又加赈直隶甘肃安徽江苏四省饥民四十一年以金川荡平命四川总督文绶会同将军阿桂将全省节年应征缓征带征钱粮及番民杂项查明差务繁简分别酌免又以武功耆定亲谒两陵祝厘东岱所过直隶山东除如例免租外并令二省递年缓征带征称贷银谷杂项酌定蠲免 【计直隶免银十万六千余两谷米豆麦共十万余石山东免银九万一千六百余两谷米十有三万石】 其江南被灾州县漕粮分别展限四十二年诏普免直省地丁钱粮自四十三年起计三年轮免一周其不在蠲免之例者仍令分别蠲免
　　（臣）等谨按普免天下钱粮为从古所未有圣朝累洽重熙频加恩赉兹复推广圣慈将天下地丁钱粮再轮免一次厚泽深仁沦肌浃髓尤推恩锡类之旷举也
　　时又以甘肃屡被旱灾豁免历年积欠加赈上年甘肃安徽偏灾州县四十三年以山东历城等十九州岛县河南汲县淇县临章三县甘肃皋兰三十二厅州县上年被灾业与蠲缓借贷赈恤上又念民气未苏加恩免山东河南被灾州县额赋十之四其甘肃灾民展赈二月是年黄河漫口被水州县奉旨截漕二十万又留豫省新漕十万石并先后拨两淮盐课银百万户部库银六十万命大臣前往董率有司赈恤又湖北安徽江苏甘肃间遇偏灾动湖北藩库存贮银百八十万并拨内库银五十五万赈济湖北其安徽等省借贷赈恤俱如例行四十五年上七旬万寿诏免天下漕粮以庚子年为始如例轮免其漕顷欵内例征折色及民户输银官为办漕之项一体蠲免又上幸盛京免奉天所属本年钱粮及杂项米豆以甘肃屡灾免二十七年至三十七年带征未完银米河南数被灾缓征本年地丁钱粮时河南抚臣奏中州漫淤未退现奉恩诏于庚子年为始普免七省漕粮请即于今岁先将豫省漕粮概赐蠲免其仪封考城等五州县上年缓征漕粮亦请展至四十五六两年分年带征从之四十五年仍以漫口堵筑未竟将被灾较重之仪封考城等十三州县接赈数月其河南未遇灾州县暨上下两江甘肃上年偏灾各州县均予展赈其河南上年应征钱粮缓征至本年者被灾各属仍行蠲免余俱分作三年带征是年上巡幸浙江銮辂所经直隶山东江南浙江四省地方如前免地丁钱粮十分之三其该地每年积欠银粮暨商场逋赋概予蠲除 【直隶顺德等府属所除积欠谷米豆九万余石折色银十万两山东历城等州县银十三万两谷麦万余石江宁藩司所属银四十五万二千余两米十七万余石苏州藩司所属银二万三千余两米十二万九千余石安征藩司所属银四万余两米谷麦十万余石两淮灶户节年未完银三万五千余两两淮商民应完川饷未缴银百二十万两浙江归安仁和等县银五万四千两米谷二万石有余】 时直隶水武清房山等四十一州县偏灾截漕三十万拨通米三十万拨部库银三十万与该省现贮银米协济赈恤四十六年免直隶顺天等七府二州节年因灾缓征及借贷未完银谷米麦加赈江苏安徽河南上年被水灾民时黄河南北两岸漫溢浸及江南山东濒河各州县又直隶天津等处低地间有积水俱如例赈恤先是甘肃连年被旱准开捐监例征收本色以资赈恤其后布政使王亶望等私收折色捏灾冒赈上令确查历年冒赈分肥之员俱以法论复谕各督抚毋得因此讳灾灴报乃谕该督臣派委明干大员查勘本年被灾之处即不成灾者亦予抚恤续经奏报宁朔平乐等州河水泛溢秋禾被灾即照例赈恤又屡饬直省该督抚遇有欺岁即据实奏报不得因噎废食时大兵进剿逆回其用兵之兰河二州本年钱粮通行豁免又每人给仓谷二斗加赈一月其为逆回焚掠房屋耕具牛马者均令给银人口被伤者查明抚恤四十七年加赈直隶河南山东甘肃江南上年被水各州县寻以黄河漫口未堵令将被水较重之州县不限月分常予赈恤俟堵筑后停止四十八年豁免河南山东所有开挑引渠历次酌增年料银共一千六十余万甘肃历年缓征积欠银一百六十余万是年陕西榆林怀远葭州神木绥德米脂吴堡府谷等八州县秋禾被灾除将应征钱粮分别蠲缓外即看于地丁项下拨银四万两以备赈恤之用其未成灾之清涧靖远二县所有本年额征井上年缓征未完及新旧借欠常社食粮俱看来年征还又蠲免直隶节年民欠耗羡银三万二千七百余两又以江南被水最重之沛县丰县铜山邳州四处不论月分常予赈恤其余被灾稍轻州县不在常赈之例者俱分别加赈又因河南之仪封考城陈留三县北岸被淹加赈赈外加赈二月又以山东兖州曹州二府属及济宁州所属连年被淹其最重之州县不论月分常予赈恤其次重之各州县俱加赈一月又加赈安徽被水之凤阳颖州二府并泗州等属一月四十九年谕上年陕西榆林缓德二属秋禾欺收节经降旨令该抚加意抚恤并加恩照乾隆二十四年散给折已之例优予赈银灾黎自可不至失所第念今春正赈已毕地气寒冷并无冬来大田收获较迟民食仍未免拮据复加恩将榆林蔚州怀远府谷神木绥德所属之米脂吴堡所有被灾极贫户口展赈四月资贫户口展赈两月以资接济五十年上幸盘山免经行地方本年正赋十之三是年豫省雨泽稀少粮价日增抚臣毕沅以河北一带各属仓石因连年积欺蠲缓散给存贮无多请于豫省应行起运米豆内截留十余万石并于山东起运漕粮内就近截八万石以备接济上谕河南卫辉一带近岁被有旱灾迭经降旨蠲免展赈现在未得雨泽自慹宽为储备着于豫东两省内截留漕粮三十万石如东省漕粮不敷看即于就近各帮拨给又谕明兴奏曹州东昌济宁临清各府州县雨泽稀少地方未经播种者尚有三十州县东省仓贮历年蠲缓借出存贮无多请截留南米宽裕储备等语看于南粮头进在后各帮内截留二十万石存贮济宁聊城水次以备应用又谕江苏徐淮海三属本年雨泽愆期二麦欺收所有被灾最重之铜山丰县沛县萧县砀山邳州睢宁宿迁安东阜宁桃源十一州县实在贫民着借给三个月口粮次重之清河盐城海州沭阳赣榆五州县贫民借给两个月口粮以资接济再该处州县仓石频年赈贷存贮无多其淮安一属着该浚抚就近酌拨调济所有徐海二属着即于邳宿一带水次截留漕米十万石以八万石分拨徐州各属一万石分拨海州各属以备赈贷之用又谕安河毫凤等属上年被水欺收本年复雨泽愆期业经分别借给籽种口粮以纾民力今尚未得透雨着照书麟所请于三进帮船内截留漕粮五万石存贮备用
　　皇朝通志卷八十七
　　●皇朝通志卷八十八 
　　食货略八 
　　○食货略八 
　　平粜 【常平仓　义仓　社仓】  
　　△平粜 【常平仓　义仓　社仓】  
　　（臣）等谨按平粜之法取以酌盈剂虚使谷价常得其平故岁丰增价而粜以便农岁欺减价而粜以便民是为常平仓法其可与常平相辅而行者则莫如义仓社仓顾自汉唐以来积弊相沿有储备之名无平粜之实者比比而然洪惟我国家雨旸时若年谷顺成丰穰之庥超轶往古列圣轸念民依绸缪未雨由省会以至州郡俱建常平仓乡村则设社仓市镇则设义仓而近边有营仓之制濒海有盐义仓之制所以预为之备者无处不周矣至于截漕协采劝输通粜诸法又复委曲周详措施尽善洵非前代言积贮者所可几及兹纂依郑氏平粜之志叙列常平诸仓合为一卷
　　崇德元年上命户部承政英俄尔岱玛福塔传谕八家各出粮百石平粜旋又令固伦公主和硕公主和硕格格及官民富饶者凡有藏谷俱令平粜六年都察院参政祖可法上言二事一请杜囤积之弊有粮之家或卖或借俾得有无相济卖则从市平耀借则从时起息不许坐拥多储妄希长价一请开纳粟之例或论罪之大小限以米数捐赎或无罪之平人有急公输粟者量加奖录俟秋成丰稔停止从之
　　顺治四年江西水旱令发仓米三千余石减价平耀十一年近京地饥上谕赈济大臣曰米价腾贵饥民得银犹恐难于易米殷实之家有能捐谷麦或减价出粜以济饥民者先给好义匾额及羊酒币帛以示旌表又令各州县常平义仓社仓两次造册报部部臣按积谷多寡定有司功罪十三年令各省修葺仓廒井印烙仓斛选择仓书粜粜平价不许别项动支十七年定仓谷粜粜之法凡春夏出粜秋冬粜还平价生息务期便民一遇凶荒即按敷散给灾户
　　康熙四年礼科给事中黏本盛请饬地方官通粜以便民食从之六年准甘肃积贮米石变价另粜新谷以免浥烂五年陕西巡抚贾汉复请将西安等四府积谷变价生息上以出陈易新原以为民若将利息报部反累百姓诏停止生息十八年令各地方官修常平仓每岁秋稔劝谕官绅士民捐输米谷照例议叙乡村立社仓市镇立义仓公举本地善良之人出陈易新春货秋还每石取息一斗每岁杪州县核数申详上司上司报部储谷多者管仓人给与顶带官吏掊克者照侵欺钱粮例处分强派抑勒扰民者罪十九年又定常平积谷留本州岛县备赈义仓社仓积谷留本镇备赈永免协济外郡时以浙江杭州等府米价腾贵动库银四万两往湖广江西粜米平粜又令奉天等处城守征收杂税于杰价贱时购贮内仓遇紧急拨用名曰备米嗣后近边境地如山海关古北口张家口黑龙江墨尔根奉天锦州开元辽阳葢州及榆林等处卫堡俱有贮备仓庾特行于常法之外二十一年命州县卫所官劝谕积贮以米谷多寡定议叙三十年截漕米十万石令于江宁京口等处驻防之地建仓存贮三十一年直隶永平所属及丰润至田等县米价腾贵谕令发各王庄屯米转粜三十二年西安米贵令户部招募殷实商人给以正项钱粮于各省购米运往发粜其利息听商人自取俟该省价平但收所给原本时畿辅米贵谕大学士等每月发通仓米万石减价出粜禁商贾贩囤
　　三十四年盛京旱谕令支海运米二万石一半赈给一半出粜嗣后直属遇灾即发京通仓米或截留漕米并贮以备赈济余米俟时价减粜直省遇灾除如例赈恤外或多截漕米或借拨库银向邻近岁丰之省粜米平粜四十一年以直隶各属所设常平等仓不敷赈济令于各村庄设立社仓如直隶行之有效各省即照例行寻以廷臣议定社仓之谷于本乡捐出即贮本乡令诚实乡民经管上岁谨收中岁粜借易新下岁量口发赈嗣后直属陆续劝捐米谷七万五千四百余石出借得息米千五百余石俱令于各属社仓存贮其直省各州县常平等仓存粜数目向例大州县留一万石中八千石小六千石至四十三年乃按各省形势食指多寡分定大中小存粜四十三年以河南居数省之中宜广积仓贮以备山陕赈济之需乃将上年兑征漕米二十三万二千八百余石每石易谷二石分给河南府及近汴近洛之祥符中牟泛水巩鼎渑池偃师陕州灵宝阌乡等处造仓收贮嗣后于江南浙江两省开捐监例定额贮仓贮足即止五十四年令直省劝输社仓按数多寡分别旌赏
　　雍正元年饬直省浚抚查核存仓米石其蓄积未多之处令比岁动帑采谷增益二年奉谕旨备荒便民之举莫良于社仓但劝导设建当俟屡丰时随民多寡利息从轻取偿从缓倘值岁欺即与展限一切条约有司不得预千至积谷渐多督抚亦止具折奏闻不必造册题报致社仓顿成官仓其时督抚务求速效多有令州县于应输赋一两者加纳社仓谷一石且以贮谷之多宾定牧令之殿最上闻谕曰是何异于正赋外每两加收四五钱火耗耶该督抚宜会同司道府等官妥议务得安民经久之法嗣后复奉谕旨奉行之道宜缓不宜急宜听百姓自为之不当以官法绳之续经议定有司劝捐不得苛派所捐之数立册登注不拘升斗如有捐至十石以上者给以花红三十石以上者给以匾额五十石以上者递加奖励其有年久不倦捐至三四百石者给以八品顶带每社择立品端方家道殷实者设立正副社长果能出纳有法十年无过亦题请给以八品顶带其数息之法本谷一石收息二斗小欺减半大歉全免至息倍于本祗以加一行息 【乾隆三年议定每息十升以七升归仓以三升给社长作收仓折耗之费】 其出入斗斛遵部颁公平较量每岁四月出贷十月完纳每社设用印官簿二本一社长收执一缴州县存查凡州县官止听稽查不许于预出纳如有抑勒强借粜卖侵食等弊许社长首告各督抚于一省之中先择行数州县俟一二年后着有成效然后行于通省三年直省俱丰稔命各督抚遵行社仓之法于是社仓之制大行江苏巡抚何天培疏请预造排门细册存案凡借贷散赈如有不务农业游手好闲之人不许借给其正副社长外再举一殷实者为总领积谷既多恐滋浥烂应于夏秋之交减价平粜秋后较时价买补从之寻定各省存仓米改易稻谷后于归化城土拉库等各建备贮仓于两淮浙杭建盐义仓于江南之泰州通州如皋盐城板浦近盐社地方建仓六所以济贫苦灶户江宁苏州常州镇江四府另建府仓直隶之喜峯口贵州之古州都江广东之南澳镇右营澄海海门达濠等营惠来平海大鹏等营及潮州城守三营镇标三营提标五营督标并水师六营肇庆城守营琼州镇琼协龙门协香山协虎门协广海赛四川之潘州协标达建等营及新设苗疆之河西七儿堡俱建仓丰诸五年以湖广积贮较他省独少令照江浙现开捐监之例收捐本色贮仓以备东南各省拨运平粜之需六年按八旗分数设立二十四米局通州二翼设二米局令旗丁余米欲售者以时价数及其欲买则以平价粜川陕总督岳锺琪请以陕省耗羡银内拨发各州县采买谷麦广建陕省社仓每社贮一千石从之是时陕省官员每以收贮在官即是公物未便付之仓之仓副但令里甲押运七年岳锺琪请颁明诏交该督抚恭录鑴石每仓颁发一本并拟社仓条约亦请发各社仓使乡愚共晓上如所请行八年于五城通州各添设火厂俟昂贵时减价出粜十年大学士鄂尔泰言甘州凉州肃州为军需会齐之地仓储紧要请将见行捐纳欵项改折本色粮石以上本地采买恐价直腾贵转于军民未便乃令除本地民人以所有粮石交纳外其它处交纳人等俱在别处运交不得于甘州凉州肃州采买十二年谕各省设立社仓以便济用近闻直隶百姓借领社谷必俟督臣咨部而后行往返动经数月小民守候维艰嗣后但当先发咨报存案着为例十三年以云南各属社仓贮谷多不满千石议将各属常平仓及官庄等谷内动拨或五百石或八百石作为社本按地方大小以足千石以上之数时内阁学士方苞言仓谷每年存七粜三设遇谷价昂贵必待申详定价穷民一时不得邀惠嗣后请令各州县酌定官价一面开粜一面详报俾民早沾实惠从之
　　乾隆元年禁粜买派累之弊增设河标四营及广东左翼镇标营仓二年京城米价稍长特旨发通仓米于五城其设十厂六居城内四居城外减价平粜寻又于近京四乡添设八厂明佃移内城六厂于城外关厢添设崇文门宣武门外米厂永定德胜二门中间米厂又于城内添设米厂三处平粜定各处无论常平社仓借谷歉岁还仓概免加息四年西安巡抚张楷条奏社仓事例一社长定三年更换以杜欺弊一春借时酌留一半以防秋歉一限今每年清还兼收麦石一粘贴借户谷数姓名以除捏冒一令地方官稽查交代分赔以专责成又设立浙江福建四川各属营仓明年河道总督白钟山请于黄河南北两岸照标营例设立河营仓以利河兵堡夫嗣后河南山东诸营俱建营仓七年申谕遏粜之禁令各州县买补仓谷时值岁歉价昂不能买补而该处所存尚可接济准其展至来年买补若谷价不敷而贮仓又系不足该州县即详明上司以别州县谷价之盈余添补采买为酌盈剂虚之计其减价出粜在寻常出陈易新之际照市价每石核减一钱若岁荒价昂该督抚即临时酌量不拘减一钱之数其平粜亦视岁歉轻重毋拘存七粜三成例凡奸民贱粜贵粜之弊仍有例禁又令山东营销票盐地方分上中下三等照票输谷其章邱济阳莱芜淄川近泰德平邹平商河临邑惠民十县列为上等每票输谷二石陵县齐东阳信长山博山乐陵青城临淄乐阴临朐益都高苑沂水费县十四县列为中等每票输谷一石五斗莒州新城博兴滨州兰山海丰乐安蒲台日照沾化利津寿光昌乐潍县郯城十五州县列为下等每票输谷一石通计输谷二十万五千九百七十八石分限二年交仓照社仓例施行九年以直隶米贵令于通州芦沟桥沙河黄村四路分设四厂平粜仍于通州设两局粜卖官米 【按通州向设两米局收买俸米以备平价之需嗣于雍正十三年并归一局至是后开两局】 是年置河南营仓十一年置山东营仓十三年谕宜隶常平积聚之数悉准康熙雍正年间旧额其加贮者以次山粜至原额而止十六年圣驾巡幸江浙先期命两省截留漕粮二十万石以资平粜嗣后遇南巡盛典即照为例十七年停止八旗及通州二翼米局二十三年准运丁余米在通州出粜二十六年令甘肃省设立府仓明年又令廿省建乡仓二十八年户部侍郎英廉言京通仓贮最宜充裕而频年截漕散赈动以亿万计间遇京城粮价昴贵辄发内仓广为平粜截留之数既多储积之数自减请于湖广江西江南浙江四省开捐贡监收纳本色或以三年五年为限捐有成数另行收贮遇截漕之年即于次年照所截之数补运京仓廷臣议如所请逐令该督抚将见在谷价酌中定议并一应年限拨运事宜酌定具奏于是安征巡抚托庸请将见存常平仓谷先行碾米附漕船运京以捐监本色随后补仓上谕三农生谷祗有此数采购于官庾捐输于绅士条欵虽殊其为地方所产则一与其辗转挹注曷若留之民间若一概丰贮恐小民未获粜贷之利先受目前食贵之艰譬诸日食四鬴者先夺其三而语之曰吾将为尔他日待哺计也彼不生感而生怨矣国家升平富庶内府外府均为一体凡官廪兵糈岁支之数岂缺于供若以补漕粮而议捐谷又因议捐谷而先运常平仓储不独徒费输挽之劳且他省闻风踵事地方因缘垄断必致米价涌腾闾阎转滋弊累揆之经常不易之道惟为民食留其有余国用自无不足居今承平日久户口增而产米祗有此数倘遇必资通融协济之处亦不过临时善为补救而已所有碾运常平仓谷之奏不必行其江浙四省捐纳贡监之例并停止嗣于三十年托庸又以安徽所属仓额拨碾后缺至四十万买补维艰请于各属捐监酌量减收本色以补仓贮寻议准令减三报捐至徽宁地僻准令减四粟谷兼收俟额足即止凡外省营贩寄居者不准报捐本省人亦不准折色时以直省府仓收于俱委州县不免回护隐徇令改归首邑经理知府祗许照例盘查毋庸干涉三十一年停止陕甘直隶安徽山西河南等省捐监事例其各省仓谷缺额俱令动库项买补如库项不敷采买该督抚随时奏请拨给 【时因陕甘捐纳多系折色转向民采买令将见发帑三百万两存留甘省之项陆续购足以崇积贮实政于是并安徽等省亦如之】 三十三年停止福建云南广东三省捐监贮仓事例三十四年以直隶近水州县洼地被灾拨通仓米二十万石散各处平粜又云南因拨运军粮各属仓谷缺额令将该地方有永折改折抵条各项米悉征本色抵补仓额先是通州设立米局凡王公大臣官俸听其出售通州民人因私立米局渐滋弊端至是御史屏治奏请清理积弊以平米价乃令步军统领会同顺天府尹将该地米局十余座永行停止其王公大臣官俸令兵弁解京交纳三十五年以岁届夏闰秋成稍迟近畿米粮不敷接济将王公大臣秋季俸米先期支于以平市直又以入夏雨少拨京仓米给五城平粜令步军统领派委员役严缉奸商贩买囤积是年于古北口地方添建仓贮八万石三十六年谕积贮既属充盈新陈亦当量为出易若兵食宽裕则余粮可赡及闾阎自为一举两得着将该地驻防八旗兵丁及城守营提标各营绿旗兵丁应支月粮每年支给两季本色三十七年畿辅麦收歉薄谕河南山东抚臣各购麦十万石运京供粜并令山东仍弛海禁四十年京师粮价昂贵令照例拨京仓米给五城设厂平粜先是川省因办理军需购粮较多该督抚因请暂停夔关出米以供军储至是大功将成而督臣文绶犹请将川地所产杂粮饬夔关一并截留上谕川省产米丰饶向由湖广一带贩运而下东南各省均赖其利今军储充盈采买渐少又本年江苏安徽俱被偏灾米价不免昂贵正应将上游粮食源源贩运毋许再行禁遏四十三年山东巡抚国泰请社仓春借时地方呈报州县批交社长支发秋还时由州县开单交地方按户催完每岁杪责令州县亲赴四乡盘查上谕此是在官又添一常平仓矣社长侵渔原不能免然因此而官为经营则书役地保之藉端勒索更甚惟仍旧令督抚饬州县实心稽核期得实济无事更张是年复于五城设厂拨京仓米麦平粜四十四年国泰言东省本年二麦丰收节年民欠仓谷请以麦六斗抵谷一石交仓嗣后东省仓谷多有以麦易者是岁湖北旱该省大吏咨商川省川督文绶请于水次州县各仓拨谷数十万碾米运楚上以文绶意欲以官运仓谷塞责实则不欲夔关之米出境意存畛域因传谕文绶令其将水次仓谷碾米拨运江南 【向来江南下游仰给川省会前岁江南又歉收故有此　　谕】 并令晓谕楚省商贩听其照常转运无得阻滞其途经楚省之米亦令该督抚任其贩运各处发卖四十六年江苏崇明县被潮民多拮据将本年应行起运粮米内截留十万石平粜又以徐州府属被灾较重拨藩库银五十五万两及盐课银五十万两以资赈恤寻截留漕粮五万石以备平粜四十七年直隶承德府雨泽偶愆粮价稍昂陆续发存仓余米六千石平粜是时直隶各仓因赈济额缺将天津存漕米九万二百三十二石拨补是年又以山东衮州曹州府属被水截留漕米五十万石接济四十八年准四川未经变价之义仓谷存贮民间以资接济又于江浙各兑漕米内截留二十万石分贮平粜五十年上谕上年湖北安徽江苏等省被旱屡经降旨加恩赈恤并为之筹酌调剂令将四川江西米石接济各省俾商力流通以平市价命川督李世杰饬该处州县碾运常平仓谷接济下游各省
　　皇朝通志卷八十八
　　●皇朝通志卷八十九 
　　食货略九 
　　○食货略九 
　　钱币 
　　△钱币 
　　（臣）等谨按钱币之制汉之五铢唐之开通差为得中其余非失之太轻即失之过重而积弊丛生有不可究诘者及前明官铸渐偷私钱日甚至熹怀时而其弊极矣我国家法制详备府事修和泉货流通尽善无弊自龙兴之初即铸钱二品迨定鼎燕京内则设宝源宝泉二局于京师外则开局鼓铸于直省轮郭肉好轻重适中迩自西陲底定开局于叶尔羌阿克苏等城遵式改铸荒陬僻壤一体流通钱法之盛超越前古至于金银交钞之属均以济钱之不足而银钱互权实为上下通行之币以故输纳国用惟以银钱兼收而钞法逐永行停止若夫开采铜铅转输拨济其所以等鼓铸之需者实详且尽焉兹辑通志特详书钱币之大端着于篇
　　天命元年仿古九府圜法铸钱二品一国书一汉字轮郭外周文曰天命通宝其满文一品钱质较汉文一品颇大
　　天聪二年铸钱二品形质如旧文曰天聪通宝
　　至世祖章皇帝定鼎燕京大开铸局以足国用始定为一品设实泉局属户部宝源局属工部文曰顺治通宝 【按明直省铸局皆称宝泉　本朝惟京局称之】 每局以汉侍郎一员督理钱法满汉司员各一人监管局务开铸以一期为一卯计数以千钱为一串始定制以红铜七成白铜三成搭配鼓铸每铜百斤折耗十有二斤以一万二千串为一卯每年额铸三十卯每文重一钱二分凡钱七文准银一分其旧钱不如式者以十四文准一分四年户部议钱价既重不便行使请更定为每十文准银一分又请于各省重镇颁式开铸于是开山西陕西省及密云蓟宣大同延绥临清等铸局后又开盛京江西河南湖广省城及湖广之荆州常德二府铸局五年开江南之江宁府铸局停盛京延绥二局六年移大同局于阳和城开浙江福建山东各省铸局七年开湖广襄阳郧阳二府铸局八年准于各布政使驻札之省城量留一局其余各镇及湖广之荆州等府铸局俱停止十年复开密云蓟宣阳和临清等镇铸局其增炉三百零四座先是故明诸藩窃据边省槐铸伪号奸民因乘便盗铸而当草窃未定时民间杂用假银及行使低银物价迄无定准至是诏令严行禁缉而伪钱假银始不得行又定铸钱务重一钱二分五厘钱背左铸汉文一厘二字其户部铸户字工部铸工字各省及密云等镇并铸开局地方一字钱形字体备极精致不合式者即为盗铸仍照旧例每千准银一两其现行旧钱厚薄不等暂从民便直省钱法责成右布政使督查凡官炉夹带私铸者以枉法赃论十二年准户部议于每年二八月以局钱半成配给官俸兵饷其直省兵饷官役俸工驿站杂支等项亦按季视钱局多寡配银给发是年开山东莱州府局十三年停福建局复移阳和局于大同 【按阳和地近大同明洪武筑城其间景泰时置宣大总督　国初因之移大同府治于兹六年并移铸局至是裁宣大总督铸局复移】 十四年户部议直省征纳钱粮银钱并收以银七钱三为准银则尽数起解钱留充用自是银钱交纳民间便之时开炉太多诏令停止各省鼓铸炉座专归京局较旧钱体质更加阔厚每文重一钱四分磨炉精致钱面铸顺治通宝四汉字钱幕铸宝泉宝源二满字俟三年后新钱足旧钱尽营销毁乃定私铸禁例凡为首及匠人拟斩为从及知情买使者拟绞甲长知情不举首者照为首例其余轻重有差又定搀和旧钱废钱禁例及各官失察处分十七年复开各省鼓铸局定钱幕铸地名兼用满汉字 【谨按是时定钱幕地名字如江南江宁府铸宁字江西铸江字浙江铸浙字福建铸福字湖广武昌铸昌字河南铸河字山东铸东字山西太原铸原字陕西铸陕字密云铸密字蓟镇铸蓟字宣化铸宣字大同铸同字临清铸临字增置云南铸云字满文在左汉文在右京局之宝泉宝源俱用满文前顺治十年所铸一厘钱幕汉字地名惟江南之江宁作江字江西之南昌作昌字湖广之武昌作武字余与是年所铸同其后至雍正元年始定各省局钱幕皆用满文至今通行葢铸年号以昭　　王制铸　国书以示同文洵为不刊之制也】 十八年户部以前议旧钱限三年后尽营销毁至是期满新钱铸造尚少因请于一厘字钱暂令展限行使先数买十年以前无一厘字制钱每斤给直七分发局改铸而御史余司丘亦言盗铸私钱及明季之旧钱废钱积聚民间不可胜数今禁止搀和行使而未请求收买之方法令虽严难以遽尽请于京师并直隶各省地方设法收买俾民间无所行使则搀和自息从之是年减大同局炉座增入山西省城局
　　康熙元年铸康熙通宝轻重如旧制颁行天下乃停各省鼓铸止留江宁府局二年户工二部以旧议一厘字钱限二年行用至是期满奏请各部拨银收买每斤给直六分发局改铸三年复申定失察私铸之例自督抚司道各府州县并使目典史及卫所官均有处分四年更定各官失察搀和旧钱废钱处分六年复开各省镇鼓铸增置湖南江苏甘肃三省局照式铸地名满汉文其钱幕湖南铸南字江苏铸苏字甘肃巩昌府局铸巩字 【按湖广左右布政使旧驻武昌府康熙三年移右布政使于长沙府改为湖南布政使司江南右布政使旧驻江宁府顺治十八年移右布政使于苏州府康熙六年改为苏州布政使司陕西左右布政使旧驻西安府康熙二年移右布政使于巩昌府五年改为甘肃布政仗司故特增铸局】 七年开四川广东广西贵州四省铸局钱幕满汉文四川铸川字广东铸广字广西桂林府局铸桂字贵州铸贵字九年四川巡抚张德地言四川僻处边地州县本无存留钱粮而陆路有栈道之艰水路有川江之险若银钱并收则起解甚累现在无需钱之用请停鼓铸经户部议准并江宁等十五布政使司铸局均恐有需用非急之处谕俱暂停嗣后各省局镇局更迭存留惟视钱价低昂期于流通初无定限是时钱制甚工费铜甚巨铜价浮于钱价因而奸民销毁制钱造作铜器获利以倍御史罗人杰请定私销制钱照私铸例论罪官吏失察亦如之寻以九卿议定民间市肆除红铜锅及巳成铜器与新造黄铜器在五斤以下者不禁其余不得滥行铸造违禁者治罪十八年议户工二部俱令以满右侍郎一员督理钱法又令户工二部都察院堂官同诣铸局清查弊端十九年开福建漳州府局钱幕铸满汉文漳字二十一年增置云南大理府禄丰县蒙自县局钱幕俱铸云字二十二年上以京局二部钱法向以本部右侍郎管理不无隐徇乃命选差详察寻以吏部侍郎陈廷敬兵部侍郎阿兰泰刑部侍郎佛伦都察院左都御史马世济管理于是佛伦言宝源局每月分二卯鼓铸而各关解铜不无迟延尾欠每年局铜仅可供铸六月有余余月匠役各归乡村不能保无私铸请各将关税乃芦课银增买铜斤一年按月铸足二十四卯不令匠役出局可杜私铸之弊陈廷敬又言钱日少而贵者葢因奸宄不法毁钱作铜所致鼓铸之数有限销毁之途无穷欲除毁钱之弊求制钱之多莫如铸稍轻之钱使毁钱为器既无厚利其弊自除于是定每文重一钱令宝泉局按卯增铸其各省局俱照新定钱式二十三年定宝泉局每年额铸四十卯二十四年增置云南临安府钱局钱幕亦铸云字时福建巡抚金鋐请禁止旧钱上以询内阁诸臣内阁学上徐干学言钱者历代通行之货自汉五铢以来皆古今钱相兼行使以从民便未有废古而专用今钱者若随时尽销古钱明天启以后广兴铸局尽括古钱以充废铜此钱之变也旧钱已尽即使良工更铸而海内之广一时难遍上采其言乃谕旧钱流布直省皆然若聚为禁止死有不肖之徒借端生事贻害平民着永罢旧钱之禁二十五年增广东肇庆府局钱幕亦铸广字越明年停止二十六年户工二部钱法停止选差专员仍令本部右侍郎督理二十八年开福建台湾府鼓铸局钱幕铸台字二十九年复令数买私钱之令在京限六月交送户部照铜价每斤给银一钱在外以文到日为始亦限六月各州县动库银照铜价收买解交布政司三十三年令宝泉局每年开铸三十六卯三十七年上诣盛京谒陵见民间私用小钱废钱两局钱行使绝少下廷臣确议钱法事宜寻议定凡有职司地方之责者均有失察私贩私铸处分三十八年议令民间自营销毁私钱交官收买四十一年大学士等会议制钱轻小易于搀和钱宜改铸每文重一钱四分三年之内暂用旧钱小钱其新钱每串准银一两旧铸小钱每串准银七钱俟三年后通营销毁四十五年以旧小钱展限搭用价直甚贱大钱壅滞令官为收买时山东长山县多盗铸者特差侍郎恩丕等赴长山县捕缉其私钱流行民间者令来年征收山东钱粮银一两折钱二千俟私铸尽而止四十七年严定失察私钱处分凡有私铸及兴贩不法之徒地方文武官不行严缉一经发觉知情者照私铸为首例斩决家产入官不知情者以溺职论官船户有贩运私钱押运官知情者与同罪不知情者亦以溺职论五十三年令宝源局每年开铸三十六卯五十五年令京局暂行收买旧铜以充鼓铸于是奸民私销小制钱作废铜变卖较之钱价获利以倍谕令廷臣集议寻议钱局只许收买旧铜器皿不许买新铸板块如有毁小制钱充作废铜者通行八旗步军统领并五城大兴宛平两县严缉分首从治罪房主邻右知情不首者照为从例不知者勿论该管官亦如之五十八年罢京局收买旧铜之令六十一年将京师平粜官米钱文交五城市易以平钱直并令八旗月饷暂以银钱各半配给嗣后每遇平粜率以为例
　　雍正元年铸雍正通宝钱颁行天下令宝泉局岁铸新钱与顺治康熙大小制钱相兼行使又于大兴宛平两县设立钱行官牙平直钱价时云南各厂铜产日旺于是开云南省城及临安府大理府沾益州鼓铸局钱幕满文俱铸宝云字二年定宝源局每年亦开铸四十卯三年申私钱之禁责令凡经纪铺户人等不许搀入私钱一文其从前收买在家者限一月内赴官首明官给半价收毁如逾限仍搀和行使不论钱数多寡俱发遣边外给披甲人为如四年令宝源宝泉二局每年各铸四十一卯又定宝泉局分设四厂鼓铸增设大使各一员停云南大理府沾益州鼓铸增云南省城及临安府局炉座其钱发运各省并准于鼓铸正额外加带铸钱及外耗钱其发各省该督抚动藩库钱一串易银一两交滇省解官领回如钱制轻薄不合式各督抚参奏监局官交部议处时大学士九卿议言奸民销毁制钱改铸铜器从前立法甚严而弊不能禁者缘定例时但定将来未造之器而已成之器不问又现造之器惟禁五斤以上而五斤以下不问故禁久玩生仍然销毁铸造也今欲杜毁钱之源惟是除红白铜并黄铜之乐器天平法马及五斤以下圆镜不禁其余俱不许黄铜制造其已成铜器作废铜交官平买禁官吏不得扣克则私毁可除于钱法实有牌益上善其言遂下禁铜器之诏令下收月民间交官者少而市店犹行货卖复定例京城内除三品官以上其余概不得用黄铜器限三年内将所有悉行报出当官收买旗人交本旗佐领汉人交五城御史处随交随收逾限不交者照私藏禁物律治罪其直省照京城例定限交收明年以向议三品以上许用黄铜犹觉过滥嗣后惟一品之家许用余俱偏行禁止有藏匿私用者概以违禁论后复令各省有售久钱粮准其以黄铜器皿按成色斤两抵算其无旧欠之省分州县民户有交官者亦按成色绐直地方官不得借捐买名色割减价直重称收买自是各省铜器俱陵续首出该督抚将所收铜斤奏请归局开铸五年开甘肃鼓铸局钱幕汉文铸宝巩字六年令宝源局增设新厂开铸停甘肃宝巩字铸局七年增设宝源局大使二员令湖北湖南江西浙江河南山东山西各开鼓铸局钱幕满文江西南昌府局铸宝昌字浙江杭州府局铸宝浙字湖北武昌府局铸宝武字湖南长沙府局铸宝南字河南开封府局铸宝河字山东济南府局铸宝济字山西太原府局铸宝晋字八年开贵州毕节县铸局钱幕满文铸宝黔字九年开江苏铸局于苏州府开安徽铸局于江宁府在江苏者钱幕满文铸宝苏字在安徽者铸宝安字 【按是时安徽布政使驻札江宁府城故铸安字】 停河南山西局十年停江苏局开四川成都府铸局钱幕满文铸宝川字十一年开云南东川府局钱幕亦铸宝云字停江西宝昌局浙江宝浙局湖北宝武局湖南宝南局十二年停安徽宝安铸局议开云南广西州局铸钱运京钱幕亦铸宝云字时上以钱重铜多易滋销毁着照顺治二年例每文重一钱二分通行各省照式磨鑢精工其现行一钱四分之钱听一体行使嗣后宝源局每卯用铜铅十万二千八百五十七斤有奇铸钱一万二千四百九十八串有奇宝源局视宝泉之半十三年定剪边钱禁例及各官失察处分
　　乾隆元年铸乾隆通宝颁行天下户部尚书海望言鼓铸日增而钱价昴贵建议者多等禁铜之法而奉行不良易滋弊卖夫铜器散布民间一旦禁使勿用其情有所不便往往迁延而不交交纳而不尽缓之则互相观望急之则百弊丛生胥吏偕此需索刁民借此讹诈得贿则卖官法不得则入人罪搜括难尽用法不均民隐既难上达有司未必皆贤民间交纳铜器竟有除去使费空手而归者名为收铜实为勒取此等铜质本极粗杂加以锈坏经钱局镕化折耗甚多而工价不减所得不偿所失于鼓铸全无裨益况黄铜乃用红铜白铅配成今禁黄铜而不禁红铜是较未禁之先铜又多费适以速其私毁是故未禁黄铜之先白铜甚少既禁黄铜之后白铜甚多皆奸匠销毁制钱和药水煮白成器其弊如此夫自古钱文重轻必随铜价之低昂而增减之上年世宗宪皇帝因私销之弊议减钱分重一钱二分所以调剂夫铜贵钱重者已有成效固不必屑屑于禁铜之末务矣上善其言乃停止收铜之令二年出工部节慎库存留余钱八万串于京城设官局十处出易以平钱直嗣后各省钱价昂贵之时亦设官局以所铸余钱易换伏价平即止 【是时京城每纹银一两只换钱八百故有是议未几钱价复平即停止官局】 三年停山东局及云南广西府局五年浙江布政使张若震见私毁之弊屡禁不能杜绝访诸炉匠皆言配合铜铅加入点锡即成青钱奸民即使销毁不能成器因请饬户工二部改铸黄钱为青钱与现在黄钱相兼行使并令开局各省照式改铸是年复开江苏浙江局又开福建局钱幕铸满文宝福字六年开云南东川府局复开湖南局七年令宝泉宝源二局每年各开铸六十一卯遇闰月加铸四卯又开广西局于桂林府钱幕铸满文宝桂字复开江西局时江南铸局用银一两只铸钱八百九十六文每岁配给饷钱以八百八十钱折银一两余钱十六文充钱局及运脚公费八年上以兵丁月饷仅数食用着照定例每一两给钱一千其钱局运脚准销公项并饬各省鼓铸有折扣者悉如江南例是年复开云南大理府局九年复子京城设官钱局令宝源宝泉二局于正额六十卯外各加铸十卯明年复令二局各带铸五卯加铸二十卯并交官局易换寻以钱价渐减将官局停止两局仍照原额为六十一卯又开广东省铸局于广州府钱幕满文铸宝广字开直隶保定府铸局钱幕铸宝直字十三年复开山西局开陕西西安府局钱幕铸宝陕字十五年复开云南广西府局十六年增定宝泉宝源二局每年各开铸七十一卯岁添钱十六万九千八百余串遇钱价昂贵即发八旗米局减价出易是时上巡幸江浙商民云集乃先期命截留滇铜于江苏浙江二局加卯开铸届期设立官局减价出易以平市直嗣后恭遇南巡盛典照以为例二十二年谕前代废钱流传今巳无几若尽行查禁吏役转得借端滋扰如唐宋元明之旧钱仍听民便至伪号钱文例当严禁该浚抚出示晓谕准民间检出官为收换二十四年移贵州毕节县局于省城二十五年令宝泉局每年开铸七十六卯先是二十四年因平定回疆甘肃经理一应屯田事直需钱甚伙乃增四川湖广钱局按数分运协济寻议开西域叶尔羌城鼓铸局回部之叶尔羌喀什噶尔和阗城旧有钱文名曰普尔以红铜为之重二钱制小而厚轮郭外周而中无方孔每五十钱当银一两谓之腾格至是荡平式廓上从将军兆惠所请令户部颁制钱式仍用红铜每文亦重二钱阳幕铸汉字文曰乾隆通宝阴幕铸叶尔羌城名左国书右回字先以预备军营之铜开铸五十万贯易回部旧钱销毁其后于本疆各城产铜之地陆续采取至二十六年又开阿克苏城鼓铸局亦如叶尔羌之制惟钱幕铸阿克苏城名共铜设七品伯克管理回部于该地开采二十九年开云南顺宁府铸局钱幕仍铸宝云字三十年议准四川重庆夔州二营生息银两交宝川局每年加铸二卯二十一年又以云南总督刘藻请减云南顺宁府加卯鼓铸增省城临安鼓铸卯期寻以铜斤不敷将东川新设炉二十五府大理广西各十五座临安顺宁各八座暂为裁减先是晋省鼓铸自乾隆十四年安炉十座十八年减去四座二十三年复添炉五座钱价日贱至三十六年抚臣请酌减从前加增五炉以疏钱法从之是年又以江西巡抚海明奏减去宝昌局炉四座仍照旧六炉鼓铸以乾隆壬辰年为始四十年开伊犁鼓铸局钱幕用宝伊字伊犁为准部总汇之区乾隆二十年王师平定遂隶版图既有重兵驻守兼多商贩贸易需用钱文较叶尔羌更为紧要是年遂令开局鼓铸四十一年以云南铜斤足敷加铸复定东川局增炉十五座曲靖府安炉十八座广西州复炉十五座保山局增炉四座大理局增炉三府省局五十六炉之外复添一座统成一百四十一炉除东川局二十五炉先经加卯带炉外余俱令每炉于正铸外一律加铸三十六卯半又令贵州宝黔局复炉鼓铸四十四年以滇省铜斤不敷各省采买裁减大理局炉一座省局五座移设大理广西局裁去四座将东川局二十炉内减去四座移设广西各加铸半卯其临安保山曲靖三局复设十三座尽数裁去惟东川府需钱较多仍令昭旧鼓铸又减广西省炉局及湖北宝武局炉座四十六年又以四川铜斤不敷将宝川局再停十二卯五十年定各省钱局交代之例凡藩臬及道员经管者于新旧交卸时俱着前往造册移交新任并具结造报巡抚倘有欵项未清即将前任经管之员参处以专责成
　　皇朝通志卷八十九
　　●皇朝通志卷九十 
　　食货略十
　　○食货略十
　　关榷 【杂税附】  
　　△关榷 【杂税附】  
　　（臣）等谨案古者川泽林薮各有专司原以崇本抑末而非与闾阎争尺寸之利也乃唐宋以来视为利薮搜索靡遗凡竹木闲架坊场扑买莫不有征而取民之制荡然无存矣我国家肇造区夏荡涤繁苛列圣相承如伤厪念虽惟正之供犹时加裁革况一切税额之增减更何足论是故设关口则勒扣必严定牙行则胥役有禁或开茶矿以便闾阎或严契税以杜争占其随宜酌取者类旨量地制宜务从节简袪弊累而立经常诚亿万世乐利无疆之源也兹纂通志依例登载而附以杂税以彰昭代尽美尽善之政焉
　　顺治元年豁免明季各项税课亏欠免各直省关津抽税一年禁革明末加增税额银两二年定芜湖杭关龙江荆州清口五处税银差工部官抽分三年革明季加增太平府姑溪桥米税金柱山商税安庆府盐税四年归并刑关通惠河中河清口厂杭关芜湖龙江等关于户部六年谕户部行文各关满汉官员以后俱照原定则例起税如徇情权贵放免船只乃于商船增收或希充私橐例外多征以病商民者一经查出定行重处八年定各关专差汉官每关一人例九年并西新关江宁仓为一差停独石口差严关扛留用保家委官之禁凡额设巡拦各制号衣腰牌十年令各关差刊示定例设柜征收不得勒扣火耗及陋规并禁关役包揽报单十一年给事中杜笃佑条奏清厘关弊四事一裁吏役一查税累一关差回避原籍一批文核对限期从之十二年定各关兼差户部满汉官笔帖式例十三年定各关专差汉官两翼差笔帖式张家口杀虎口各差满官一人笔帖武一人均照例一年更代
　　康熙元年停蒙古汉军关差定六部各咨送满汉官笔帖式各一人轮掣例又定张家口杀虎口专差满洲蒙古官例二年定盘诘粮船关口地方止于仪真瓜州淮安济宁天聿五处并许带土宜六十石以恤运丁又定外国人携带货物入崇文门免税例申定满汉关差例 【满官差郎中员外郎汉官差郎中】 又更定两翼张家口杀虎口准轮差六部司官例四年罢抽税溢额议叙之例五年定淮安关及直省各关税务俱委专员管理定杭州府同知管理北新南新两关事务七年定浙江盐政管理北新关事务二十一年移九江关驻湖口二十三年设福建广东海税监督 【满汉各一人笔帖式一人】 又准沿海地方载五百石以下船出海贸易登载人数给印票验放其进海口内桥津地方贸易舟车等物免税又议福建沿海无篷渔船税仍听地方官征收其有篷桅船归监督征收梁头税课沿海要口均拨哨船兵役巡察设江南浙江海税监督 【满汉各一人笔帖式一人】 设西新龙江课税专官二十四年免外国贡船抽税二十五年定州县官隐匿海口船处分 【五船至十船者罚俸十五船至三十船者分别降调五十船以上者革职仍治以隐匿之罪】 二十八年谕采捕鱼虾船及民闲日用之物并餬口贸易悉免其收税嗣后海关着各差一人又以朦胧归海关轧东归淮关管理沙沟免税 【谨案沙沟系朦胧轧东总汇海关有税故沙沟不设以二处分隶之】 三十三年设立山海关差官管税三十四年设浙海关署于宁波付拨沿海巡哨船二十于各口巡察又设海关署于定海县并设红毛馆令监督往来巡视严差官自京私带年满旧役谋占总科库头名色之禁四十六年议准山海关外金州牛庄等处交与监督巡察越关漏税所得赢余作为定额五十四年议准九官台清河松岭子等处交山海关监督妄察数税增课银三千两五十五年北新凤阳天津三关监督题报阙额谕竢监督任满交巡抚监收 【临清关亦如此例】 停瓜州税课裁税课大使五十八年议准淮关税务于两河同知内差一人管理又议准福建糖船至厦门者赴本关纳税其往浙江江南贸易者免税五十九年以江海关归江宁巡抚浙江关归浙江巡抚管理又令横城口税归山海关兼管增税千两作为定额
　　雍正元年复移湖口榷关于九江并分设口岸于大孤塘二年谕嗣后税务交与地方官监数于钱粮地方均有牌益 【至是各关差官俱停止惟崇文门无地方官司交仍差内务府官山海关左右两翼古北口潘桃口杀虎口呼纳呼河差仍照例差遣部员】 又谕凡商贾贸易之人往来关津宜加恩恤故将关差归之巡抚以巡抚为寺疆大吏必能仰承德意加惠商旅也但各关皆有远处口岸所委看管家人难免额外苛求及索取饭钱等弊嗣后者将应上税课之货物遵照条例刊刻详单均给各货店其关上条例木榜务竖立街市使人共见申禁关役报单不实之弊严放关迟滞之禁又覆准淮安关仍差部员浒墅关交苏州织造管理又更定凤凰城中江税务在盛京五部司员内遴选泒往例 【向系城守尉等官管理】 
　　乾隆元年革除龙江西新关衙规验票等项银两谕闻外洋红毛夹版船到广时泊于黄埔地方起其所带炮位然后交易竢事竣给还至输税之法每船按梁头征银二千两左右再照例征其货物之税此向来之例也乃近来夷人所带之炮听其安放船中而于额税外将所携置货见银别征加一之箱名曰缴送亦与旧例不符因思从前洋船到广既有起炮之例此时仍当遵行何得改易至于加增缴送税银尤非加惠远人之意着察照旧例按数裁减又定江西九江赣州关钞课二联单例凡商人纳银入柜后发给一联一存税署一交巡抚衙门又准张家口居庸关照崇文门例车驮货物过税收取饭钱以资养赡 【二关向无火耗】 二年定米谷税例倘地方偶遇旱涝米谷船到准其放行竢成熟再如旧例征收 【嗣又议准验明实系贩往歉收地方者免税放行仍给印照至歉收处关口验明填注到关日月钤印发票回关再验如回船载有他货止征货税仍免船料】 免天津临二关粮税船料四年谕上年江安两省岁旱歉收朕蠲赈兼施多方筹划并令豁免米粮赋税俾商贩流通源源接济于地方甚有裨益绩经该督奏请将淮安扬州浒墅凤阳等关免征米税竢乾隆四年麦熟时停止朕允其请今届麦熟之期闻各属雨泽尚有未曾沾足之处且上岁歉收之后米价一时未能平减若商贩稀至仍恐民食艰难着将上下江各关口米税照旧免征竢本年九月米谷盛行之时再行征收又议准各关赢余银如与上年悬殊者令将地方情形察覆据实申明又定黄豆非麦秫可比虽遇歉年不准免税例又定出海樵采船每船准带食锅一每名止许携斧一人数不得过十例定两淮盐政管理扬州各税务又定芜湖凤阳关税务专差管理五年定山东砖坂闸税务归并临清关管理严禁捏名讨关之弊六年定凡领帑及采办铜锡铅经过关山察验文批数目相符者立即放行例 【应纳船料关口仍征船料】 七年复设德州魏家湾尖冢樊厂等口岸 【临清关所属】 九年定福建如遇歉收之年委官购买海运接济不得招商运贩例十年定台湾商渔船拨运米石例每船只许带食米六十石于出鹿耳门之先查明多者分别责忝十一年定各关任满具题银册到部日期例又定各关征收赢余较上年短少有竢督抚察核覆奏者以奉旨之日为始扣限四月覆奏又崇文门左右两翼张家口山海关等处限任满三月后将册籍送部移科磨对十二年移福建诏安县溪雅税馆于悬钟地方谕昨工部具奏芜湖关赢余较去年短少行令察核今日户部议称芜湖户关赢余较去年有余毋庸置议等语此案工关赢余虽较上届不足其户关较上年赢余之数足敷扺补工部再行察核之处不必行嗣后如一人而兼两关其比较上年赢余之处均有不足再令该浚抚据实察核十四年定赢余短少处分例凡一分以上至三分者罚俸有差四分五分者分别降级调用二十二年增定闽海关税则 【向以外洋番船俱由广东数税其至宁波者不过十之一二故闽海税则较轻于粤海市舶易于规避至是更定】 二十五年两广总督李侍尧疏请革除粤海关规礼银悉归公造报从之二十七年江苏巡抚陈宏谋疏言芜湖关四弊奏请革除一禁铺户代客完税包揽居奇仍令商人按簿亲填一货船抵关签验纳税给票后始准过关以杜偷越一关员遴选佐杂照例半年更替不得再留一督抚与监督本相助为理每月所征数目监督按月先行知会督抚再于年满奏报时统咨知会从之三十四年谕自来硫磺出入海口俱有例禁原因磺斤系火药所需不便令其私贩伹海外硫磺运至内地并无干碍嗣后于海船出口时切实禁止不许偷带磺斤其各省洋船入口禁止夹带硫磺之例概行停止着为令四十二年定打箭炉税差照山海等关之例于宗人府正副理事官及各部院郎中员外等官内拣选保送又谕户部奏查扬关征收税银较雍正十三年短少三万三千六百余两请着落经管之道员孙栝赔补一折因命军机大臣交户部查该关厯年赢余之数较雍正十三年多寡若何今阅单开各年赢余数目惟乾隆十四十七两年较雍正十三年有赢无绌其余各年节次短少并非始自近年各关税课赢余例与上届相比较朕御极之初本不知各处所收关税多寡之数因谕部臣即以雍正十三年为准使胥吏不敢例外苛求监督不能征多报少且使每年比较不致岁渐加增加减无所底止实于体恤商民之中寓司关税不致作弊克减之意并非因雍正十三年关税独多使各关税必足其数也乃行之未久部臣因各关奏报盈余较雍正十三年有赢者居多若置上届于不问恐监督以比旧巳多即可从中侵隐易滋流弊请仍与上届相比较又复通行日久昨岁考核淮关凤阳关较上届屡形短绌因令复照雍正十三年比较则所短之数更多自系办理不善今扬关亦复节年短少且通计短少最甚者惟此三关若因此而遍及诸关未免窒碍且恐无识之徒疑朕于关税必欲从其多者相核实不知朕体恤商民之本意矣朕有意于帑项增多则不三次通免天下钱粮其所增益不较此百倍乎又思乾隆二十八年临清关征收赢余较二十七年短少朕曾谕户部令与二十五六两年再行比较嗣经部臣奏称该关赢余之数虽较上届少银三万余两而较之二十五六两年尚多银一万五千余两即予免议葢税课赢缩率由于年岁丰歉固难免参差不齐而通计三年即可得其大概若多寡不甚悬殊原可无庸过于拘泥此法最为平允嗣后各关征收赢余数目较上届短少者着与再上两年复行比较如能较前无缺即可核准若比上三两年均有短少再责令管关之员赔补彼亦无辞夫朕以雍正十三年为准者本属美意今既有此求全之毁嗣后此例不必行所有扬关查夫比较赢余交该部照此例另行核拟具奏并将此通谕知之四十五年定荆关打箭炉两处征收税务交该督抚照临清等关之例派委妥员管理 【向例俱派部院司员前往管理一年报满更换】 四十九年免粤海关珍珠宝石等税
　　杂税附 【茶法　坑冶　税契　行帖　杂征】  
　　 杂税附 【茶法　坑冶　税契　行帖　杂征】  
　　茶法 
　　坑冶 
　　契税 
　　行帖 
　　杂征 
　　茶法 
　　顺治三年免茶马增解额数二千匹其应解之数仍以旧额一万一千八匹为准七年准茶马御史吴达疏令部发之引俱照大引例官商平分以为中马之用 【先是陕西茶马御史印发引有大小之分又有大引官商平分小引纳税三分入官七分给商之例】 十八年准达赖喇嘛及根都台吉于北胜州互市以马易茶
　　康熙三十四年刑科给事中裘元佩疏言马政事关紧要洮岷诸处额茶三十余万篦可中马万匹陈茶每年带销又可中马数万匹茶斤中马甚有裨益于是遣专官管理茶马事务四十四年以中马无几停止巡视茶马官归甘肃巡抚兼管其西宁等处所征茶篦仍变价充饷
　　雍正八年以川茶课税向以园树多寡为额未有定准定改照斤两征收又定陕西茶商每引一道运茶百斤准加耗茶一十四斤如有夹带照私盐例治罪官吏失察亦如之九年定五司复行中马之法每上马一匹给十二篦中马九篦下马七篦计所收马匹留为甘省军营之用其有盈余分拨河南山西牧养 【按川省茶司原分隶五处西司坐落西宁府洮司坐落岷州河司坐落河州壮司坐落平番县甘司坐落兰州府】 十年四川巡抚宪德疏言川茶半由蒙古西藏及打箭炉番人贩卖自引归部发遇番客云集分给不敷请预颁茶引五千张贮川省巡抚衙门随时增发从之十三年停止五司以茶中马定嗣后甘库茶篦遇存积过多之时改征折色俟各司销存无几复征本色
　　乾隆六年减川省成都彭灌三县积引四千四十余张并除课银二千四百余两八年豁免川省成都彭灌三县逋欠茶课二十四年甘肃巡抚吴远善以甘省五司自乾隆七年改征本色以来茶引日积惟庄甘二司地系冲衢西河二司附近青海犹可营销洮司最僻甚难销售请将各库官茶搭给内地及燕疆兵营俸饷又请将洮司额引归并甘庄二司征课俟洮司库贮茶封搭给饷完日即行裁汰从之 【嗣于二十年并河司裁汰统归甘庄二司颁引征课】 三十七年准四川总督阿尔泰请增南川县茶腹引一百张照例征收税课三十八年定四川三杂谷等处土司买茶以千斤为率使仅敷自食不能私行转售从川督刘秉恬请也
　　坑冶 
　　顺治元年开采山东临朐招远等处银矿 【后于八年停止】 
　　康熙元年定贵州开州斗甫厂征水银额每岁九十五斤闰加十斤变价拨充本省兵饷二年令四川黎汉红卜荁二洞白铜旧厂听民开采输税九年定贵州黔西州属新开黄土坎厂征水银百斤十五年遣官监视山西应州边耀山煎炼矿银十七年严私开硝矿硫磺之禁十九年定各省开采所得金银四分解部六分抵还工本例又试采陕西临潼山东莱阳等银矿又令浙江富阳等县听民采取铜铅输税 【二十年停止】 二十一年定云南银矿官收四分给民六分例二十二年停止山东山西开采二十四年招民开采四川卭州蒲江县黄铁山铁矿六座官收十之二 【按四川自是年起至二十五年止共收税铁万一千六百余斤每斤照时价二分变卖】 三十八年开州用砂斗甫二厂山颓砂尽改于修文县红白岩开采者悉不准谕闻开采之事甚无益于地方嗣后有请开采者悉不准行四十九年开采云南昆阳州子母厂易门县寨子山厂铜广五十年令封闭湖南产铅诸山 【时以湖南山深谷遂境通黔粤苗猺杂处不便开采五十七年并停止四川厂】 五十一年奏准开采云南大姚县惠隆银厂五十二年定湖南郴州黑铅矿取出银母官收半税例五十三年令云南惠隆厂照郴州例收税五十七年定云南楚雄府石羊等厂临安府个旧等厂征收不足照地丁杂项银例议处开采云南金龙银厂又定贵州威宁府属猴子厂银矿二八收课例 【六年停止】 五十八年令云南建水县属华祝菁厂云南县属水木支山金龙厂照惠隆厂例数税五十九年定贵州威宁府观音山银铅矿厂二八数课例六十年停采云南华视菁厂
　　雍正元年开采云南马腊底银厂停采贵州观音山等厂又定云南厂课造册题报限期将元年正月起至十二月止征收税项于二年五月内册报后着为例三年开采云南古学银厂五年开采云南黄泥坡并贵州威宁府属白蜡柞子三厂六年定湖南靖州属之墓坪山金砂课例每净金一两收课四钱以五分作解供耗费及官役养廉以五钱五分作商民工本定广西苍梧县属芋荚山金砂课例 【每两收课二钱后于九年停采】 定广西临桂县属之水槽野鸡二矿所出银铅铜砂二八数课例七年开采贵州毕节县大鸡倭铅厂威宁府猓木果铜矿八年令四川建昌所属之迤北兴隆宁番之紫古哵沙基九龙五厂招别省商人开采 【本省人不善开矿】 所出铜斤三分收课更定云南罗平州之卑浙块泽二厂二八数课例每百斤收课十斤又定贵州大定府开采朱砂雄黄二八征收例其广西恩城土州朱砂厂亦如之开采广西南宁府果化土州雄黄十年开采云南阿发银厂又以贵州大定府格得为正厂八地为子厂十一年定广西贺县蚂■〈虫另〉山银矿每两收课三钱例十三年谕广东近年以来年谷顺成地方宁谧与从前风景回异今若举行开采之事不免聚集多人其中良顽不一恐为闾閰之扰累况现在劝民开垦彼谋生务本之良民正可用力于南亩何必为此侥幸贪得之计以长喧嚣争讼之风着行停止又停采湖南郴州九架夹黑白银铅各矿
　　乾隆二年停采广西怀集县汶塘山临桂县之水槽野鸡等厂又停采恩城土州朱砂三年广西贺县之蚂■〈虫另〉银矿礲深砂薄准其封闭又申定矿厂事直例凡系产铜山矿令地方官辨明砂冕实有裨于鼓铸始准结报开采其金银矿悉行封闭至黑铅即系银母亦严禁朦混开采募招各商设总副名目使本地殷实良民承充禁外省游民昌报所收铜铅照二八数课外所余者每百斤别收银三厘加收铜铅三斤以备拆耗及官役养廉之用五年贵州威宁府白蜡银矿开采年久洞老山空广西苍梧县金盘岭金矿砂薄荔枝山银矿礲浅砂竭均行封闭又停采果化土州雄黄又开广东锡山即令铜商分任采办每锡百斤亦照例二八征收八年覆准贵州天柱县相公塘东海洞等处金矿均属旷野无千民田庐舍照例开采每金一两收课三钱九年定广东开采铜铅银砂等矿并招商民承采事宜例凡有矿之处令地方官核实无碍民田庐舍确有成效再行招商开采仍照定例二八征收各厂该管道员发给地方官循环流水簿连五串票将每日所出之数填注流水簿分载串票一缴道署一存地方官署稽查一付商人存照其串根并流水簿一月一缴道署察核仍十日一次申报督抚司道等官稽考按月造具支销公费各册申报道署按季分报督抚及该有司衙门按日所采矿砂挨次堆贮如某日煎炼某礲某日矿砂若千斤炉头报明官商浚同煎炼分别铜铅金银分记块数斤两注册登填串票至所有矿山惟于连界处许一适兼承其隔远不相连者每山只许一商承充使在山工丁便于管朿俏资本无几者仍听合伙同充至承充之人先令将本银呈该管道核实 【或二千或三千不拘定数以足敷支用为度】 移贮该州县库发领承充之时由布政司给与印照赴山开采如矿少砂徽之处不能容商者听附近民人报采照例收课又议准金银二矿于鼓铸无涉悉行停采其铜铅矿有夹带金砂银屑者仍照原定章程开采封闭云南大姚县惠隆金龙等银厂贵州天柱县相公塘东海洞金矿广东海阳县水尾白坟坷丰顺县李村湾风吹磜阳春县莫村那软瓦盎等矿十年增贵州各厂官买余铅价 【向例余铅百斤给炉民一两三钱今增二钱】 又定广西平乐府恭城县铅矿内所出密陀僧课例 【每百斤收正课二十斤撤散三斤】 十一年增广西收买余同价 【向例每余铜百斤给价八两三钱今增十三两】 俟充裕之日将余铜收买一半余给商自行销售十二年开采贵州威宁州大化里新寨等处铅银矿沙每煎银一两收课四钱又移广西镇安府天宝县孟村渌矿于那坡山开矿十四年封闭贵州新寨银铅矿云南阿发银厂十五年定征收浙江炉坑课例坑课三则上则征银一两六钱中一两二钱下八钱炉饷二则上则六钱下则三钱又每坑岁纳银四钱以为疏浚洗铁诸溪河淤塞之费 【十七年又以永嘉平阳泰顺产铁无多改归下则征收豁除浚河银】 
　　契税 
　　顺治四年定凡买田地房屋增用契尾每两输银三分
　　康熙十六年增定江南浙江湖广各府契税 【每岁苏松常镇四府大县六百两小县二百两安徽等十府州分别大小自五百两至百两不等扬州府照赋役全书额征淮安府属州县无定额尽收尽解航嘉湖宁绍金严七府大县三百两中县二百两小县百两湖北大县百五十两中县百两小县五十两僻小州县十两】 十七年增定山东等省契税 【大县一百八十两致二百四十两中县百二十两小县六十五两至三十五两】 二十年增定浙江台衢温处四府契税 【大县百两中县六十两小县三十两】 三十一年增定江西等县契税照浙江河衢等县例
　　雍正七年准契税于额征外每两加征一分以为科场经费
　　乾隆十二年定民间置买田房令布政使司颁契尾格式于州县编列号数前半幅备书业户姓名买卖业产数目价银税银若干后半幅于空白处预铃司印以备投时将契价税银数目填写铃印之处令业户当面截开前幅给与业户后幅同季册汇送布政司查核以杜衙门停搁胥吏改换之弊
　　行帖 
　　康熙三年定当铺每年征银五两大兴宛平大行店铺同十五年京城行铺税例土等每年五两中二两五钱四十八年御史张莲言凡市集设立牙行例给官帖使平物价乃地方土棍于瓜果菜蔬细物亦私立牙行名色勒掯商民请除应立牙行一切私设尽数革除从之
　　雍正六年设典当行帖十一年谕各省商牙杂税固有关国课亦所以便民是以各省额设牙帖皆由藩司颁发不许州县滥给所以杜增添之弊近闻各省岁有加增即如各集场中有杂货小贩无藉牙行省今概给牙帖抽分利息是多一牙户即商民多一苦累况牙帖纳税每岁无多徒滋繁扰甚非平价通商之本意着各省藩司因地制宜着为定额报部存按不许有司任意加增嗣后止将额内各牙退帖顶补换给新帖再有新开集场应设牙行者酌定各数给发亦报部存按如此则贸易小民可永免牙户苛索之弊
　　杂征 
　　顺治元年定牲畜每两三分收税例二年革陜西落地税银
　　康熙三十二年豁除江南邳州杂课额税阙额银 【嗣后不限定额尽收尽解】 四十八年定四川水碾水磨课银之例
　　雍正十三年谕闻各省地方于关税杂税外更有落地税之名凡耰锄箕帚薪炭鱼虾蔬果之属其直无几必察明上税方许交易且贩自东市既巳纳课货于西市又复重征至于乡村僻远之地或差胥役征收或令牙行总缴交官甚微不过饱奸胥之私橐而细民重受其扰矣着各省凡乡村镇落落地税全行禁革
　　乾隆元年令甘肃商畜二税刊示条欵画一征收申定原额牙行歇业即行开除例凡不愿承充者不必俟顶补有人方行退帖除浙江角里等处各口界址商税又豁除广东归善海丰惠来潮阳四县加增于课银六千两有奇二年裁云南镇雄州盐税 【镇雄系食川盐业巳征税故裁】 革山东鱼筏税四年申新开集场滥给牙帖之禁五年严衙役捏充牙行之禁六年豁除直隶大陆泽水泊渔课
　　皇朝通志卷九十
　　●皇朝通志卷九十一 
　　食货略十一 
　　○食货略十一 
　　盐法 
　　△盐法 
　　（臣）等谨案盐法之行由来巳旧列圣相承荡涤繁苛俾民乐利立法之良固前朝所不及惠政之加亦亘古所未闻如加斤改引蠲逋提纲缉枭禁漏减价平直皆为裕商益民计也至灶户场丁则减额课借息银老幼孤独则弛厉禁准贩负而一切设官分职莫不尽美尽善此岂汉唐以来除富商为吏使利归于上者所可及耶至于郑志所载盐铁使筦盐及铁与茶类为一编葢以三者之赋当时专设一官总司征榷故从类纪而我朝铁冶之产久无征榷茶唯甘肃陜西尚有茶课他省并无专司与历代沿革互异自不得仍因其旧兹纂通志谨将盐法列为一编而于茶铁则附见征榷杂税编兹无赘焉
　　顺治元年詹事府通事舍人王国佐疏定长芦盐法十四事一复额引以疏壅滞一改引部以速引利一便引价以壮京圉一革防销以省商费一除滥赎以伸商冤一除变价以止奸欺一清焚匿以杜虚冒一止改引以一引盐一疏关禁以通引楫一杜扰害以清私贩一核场灶以清窝囤一复两坨以备讥察一免徭助以济孤商一设赏例以鼓富商从之二年谕各运私盐法明末递年加增有新饷练饷及杂项加派等银着尽行蠲免仍免本年额课三分之一四月又免陜西盐课三分之二河东巡盐御史刘今尹以河东向例先纳银后领引商力不敷请循按引纳课之例从之又准刘今尹请山西太原府寮沁州亦照河东例改票行引又准刘今尹请原食淮盐之汝宁归两淮巡盐御史管理原食西和漳县盐之临洮巩昌归甘肃巡按管理是年谕河南江南等处盐课照前朝会计录原额征解四年免江南崇明县盐课定山西盐法道归盐运司兼管七年定广西驿盐事务归布政司兼管八年定征解额课不许分外勒索十二年禁河东长芦等处派民纳课积弊十七年严回空粮船夹带私盐之禁四川巡按张所志请新凿盐井照开荒例三年起课其贫民藉盐易食自四十斤以上者始纳课从之十八年复免崇明县盐课
　　康熙元年以淮北引滞改拨宁国府六千五百引和州含山三千五百引每年奏销以为定额三年免广东逋欠课银七万一千一百余两是年以江西吉安府向食粤盐距粤场千余里兼有滩碛之险改食淮盐四年诏免盐课历年逋欠 【时因蠲免直省旧欠钱粮推广及之】 以东省旱免额征灶课银一万四千八百余两定湖南衡永宝三府改食淮盐又定郴州等十一州县食盐免其销引办课七年定广西布政司兼理盐务改广东巡海道为广肇道兼管盐法九年巡盐御史席特纳疏言两淮盐务之苦有六有输纳之苦有过桥之苦有过所之苦有开江之苦有关津之苦有口岸之苦又有分掣三大弊一为加铊之弊二为坐斤之弊三为做斤改斤之弊经部议严禁勒石立于桥所及经过关津岸口永行禁止又停止两淮预征之行十二年仍令御史巡视两淮两浙长芦河东盐务 【谨案顺治二年巡视各处盐政差监察御史各一员岁一更代十年裁巡按遂议并停巡盐御史以盐务事交运司管理】 十三年添设江南安徽驿盐道其管理通省驿道改为江苏驿盐道添设四川督粮道湖北驿传道俱兼理盐务十四年改陕西固原道为平庆道管理驿盐十七年刊刻灶户由单令地丁钱粮照民户地丁例十八年免福建逋课二十年停止盛京销引听民人自行煎煮贩卖二十一年除广东各渡口盐埠额名加增银六万五千余两二十五年定江西南赣二府仍食粤盐 【南赣二府曹食粤盐康熙十七年改行淮盐至是仍如旧例】 二十七年广东巡抚朱宏请清厘粤省盐政诸弊从之 【一禁止课外私派一定商人公平者许永远承充其作奸犯科者即行饬革另募一各州县销引有官引难销有官引不敷者应酌量增减一七豪谋充卡商踞地为害严加禁止一紧要津口应择佐贰廉干之员驻守盘查一盐有生熟民开嗜好不一应随商掣运随民买食一省城距佛山仅三十里省城掣定之盐行至佛山应免其复掣一盐价以水陆运费之多寡定其低昂其搀和沙土诸弊一并严禁】 二十八年豁免河东本年额征盐池地租及长芦新增引课又豁除云南黑井盐课二十九年定直隶宣化府属听民有煎食盐照旧额完课三十二年改广东驿盐道为运司裁捉举司改设运同驻札潮州其广惠二属之归德淡水等场设立分司催征巡缉三十八年减两淮额课二十万两又减浙江盐课加征银三万一千三百两四十三年江南总督阿山言淮盐陋规有盐政差满馈送有盐政书差规例有巡盐到任规费有过所称掣盐斤有到任预借息银请悉行勒石严禁以裕商民从之四十八年广东巡抚范时崇请均泒营销盐引并改就近食盐以利商民从之五十三年加增川省盐引从巡抚年羹尧请也五十七年泒京口将军标下兵一百五十名千总一员驻札三江营缉防私贩五十八年裁山东胶莱分司令滨乐分司兼管裁湖北驿盐道以粮道兼理五十九年定两广盐务交总督经理
　　雍正元年上以盐法弊窦丛生其正项亏欠非由官吏需索太甚即出商人用度奢靡之故谕各省盐政将陋例积习尽情禁革是年议准湖广盐价贱时每包以一钱一分九厘为率贵时每包不得过一钱二分四厘二年议准广西盐法改为官运官销是年裁革福建盐院衙门各官及各准商人其应征诔饷均挫各场交州县官照数收纳又议准广东盐法委官监收将场商停设惟留埠商使完课运盐其无人充商之地着地方官领盐运销如引多壅滞听其通融销售是年增给粤省灶丁盐价又议准两广旧裁运同一员仍于潮州复设又准福建汀州引诔即今该知府管理又定各处行盐以本年成本轻重远近脚费的量时价随时销售三年开荆州巴东县盐场照淮行引分销楚北州县是年裁波罗冲可克地方盐务通判并驻防官兵五年云南总督别尔泰疏定滇省黑白盐井减价增薪之例六年定河南汝宁府引盐停止知府汇销令各州县招募水商辨课该州县按季督催各销各引又准两淮盐场设立灶长保甲稽查私弊又严盐场灶户私置盘■〈釒敝〉之禁 【案深者为盘浅者为■〈釒敝〉皆烧盐具】 又定淮北扫余盐令商人收买配运酌加引诔七年清理山东盐务添设胶莱运判一员八年除山东青登莱三府盐商听该属民人领票销卖其课银挫入地粮征收九年饬两江总督兼总盐务十年定广东子盐配引之例 【案余盐谓之子盐正盐俏有迟缺即以子盐配引营销】 又准加给广东灶丁盐价每包一钱二分从总督鄂弥达请也十一年定淮南三江营设巡道一员督缉又于仪征之青山头立专营设守备一员分驻巡缉十二年添淮南仪所监掣官改福建盐政衙门为盐法道专管盐政是年定粤省收买场灶余盐以清槐贩
　　十三年九月皇上登极谕两淮场灶应征折价钱粮自雍正十二年以前逋欠悉予蠲免乾隆元年改浙江巡抚为总督管理浙江盐政 【旧系布政使兼管】 裁滇省课务余银 【案旧例正课外有增添盈余银以备地方公用】 定浙盐增斤改引之法 【杭嘉湖三所引盐每引增五十斤松江所改行票引每引增盐四百斤】 停止浙江领发余引定广西盐价仍照雍正年部定之数每斤减价二厘二年免两广盐课余平银两 【案旧例粤商完饷每一千两余平头银外征收饭食银十五两余平银二十五两是年悉令豁免】 四年定贵州省古州等处盐埠销引征课额 【古州系新辟苗疆向无引课兹定古州为总埠丙妹永从三角■〈屯上土下〉等处为子埠由古州总埠分拨销售其商人归古州同知管辖】 停止浙省储余盐之例免云南各盐井归公之项及黑井锅课银两定淮盐贵贱增减之价七年谕闽省有司于应征盐课加泒长价并巧立单钱各项名色着该督抚通行禁革定福建招商行引之法 【案雍】  【正五年即招水商营销是年始行请引】 准两广总督庆复疏疏言粤省盐漏太多请将沿海数处分拨改种稻田以重本计又准庆复疏言粤省各埠额引有易销者难销者请案地匀拨通融销售八年议准两淮乙卯纲未完引额提入癸亥纲闰月内带销九年改拨川盐增引营销滇省接济民食其应征课银仍照川省盐例计算收纳十年准两淮添铸煎盐盘角二十七副十一年豁免海赣二州县盐场带征银两十二年定淮盐运楚装载船斤例并于湖北汉口建常平仓廒蓄贮递年未销盐引以备接济十三年加给两淮引额盐斤又定运销江西盐价 【价贱时每引以五两五钱七分九厘为率贵时不得过五两九钱八分五厘】 又定江西盐价照楚省例每引加余息银二三钱十六年谕近年淮商急公输课颇为踊跃着于引额外每引增给十斤又豁灶丁因灾带征折价银两又谕两淮盐政公项内动银数万两准煎丁逐年赴官借领春借冬还不必加息又各省盐引原听自相交易无官为限制之例惟淮盐行运江楚曾因抚臣题请将各商运楚成本分定价贵价贱自定价后商人总以价贵销售经部臣议驳请将贵价盈余追缴上谕恤商裕民本属一事若任其屡抬时价则于民食有害勒定贱价商人又以成本有亏纷纷顅请今计各商比年行请价值于成本自可无亏将来即遇年岁不济不过如今之所称歉年而止嗣后淮商即于应贵之年不得将现在所销价直外复议再增至于丰稔可以酌量平减该督抚会同盐政随时筹划部臣亦不必执定例驳诘至部议巳卖贵价复令追缴若云给还食盐之户于势固有所不能否则以所余归之官帑于政体尤有不可着免其追缴河东盐政西宁疏请河东续添余引二十四万道酌减四万道其余二十万作为定数并请将陕西咸宁等处升斗改照部式 【旧用升斗较部颁之数加重故请改正】 俱从之十七年谕芦商积困之余若案斤加课未免拮据着将所加盐斤减半纳课永为定额其积欠加斤课银十四万余两一并豁免 【案前因畏芦各商积欠甚多令每引加盐五十斤分派营销以裕商力续经部】  【覆每年应增课银八万九千余两至是以该商旧欠甫清若案斤加课未免累商故轻减一半】 十八年免天津余引课银二十一年以河东池盐歉收准借长芦余盐配运接济寻又增复余引四万道又定粤东海康等县场埠统归官办二十二年圣驾南巡加惠淮商每引加增十斤不在原定成本之内以二年为限山西巡抚塔永宁等以河东池盐歉收请运蒙古盐接齐从之二十四年以河东池盐歉数准配销花马池盐斤接济定广西南宁等府土民盐井仍归官办二十五年两淮盐政高恒奏甘泉江都等州县食引壅积请拨纲地融销部议两淮行盐口岸通融改拨例有明禁且江甘二县逼近场灶尤为私盐充斥之所若派拨纲地非特私盐易滋透漏而纲地悉为食引所占殊于盐法有碍应不准行得旨高宝等十四州县照盐政所请其江都甘泉二县着照部议二十六年谕两淮盐务经费浩繁商力不无拮据着廷臣会同该督抚盐臣详悉具奏寻议一拟派余引宜均挫众商以普利泽一外支银两除公务应用不得滥行开销一办理常贡直酌定用数以备查核一盐政养廉宜裁减五千归之公项一匣商费用宜严加查察以免通纲派累一纲食引盐宜照例营销不得滥为通融一私盐透漏宜严加查缉以疏引目从之又谕长芦盐课未完银四十二万两分作五年带征二十九年加增长芦盐价及滇省黑白二井薪本又两淮盐政高恒疏言本年甲申一纲不敷民食请预提乙酉纲引四十万道分给领运从之三十年准两淮豫提两戌矕引给商接济又准河东额外存盐照两淮例配用余引又酌增山东行盐余票 【雍正元年增余票五万道乾隆元年复增一千五百道五年六年增一五千道至是又增一万五千道】 三十一年准盐政高恒请预提丁亥纲引二十五万道路商接济三十二年上恭奉皇太后安舆巡幸天津谕将长芦通纲盐课改于十一月底奏销又以两浙商人顅恳携众赴津抒诚祀嘏忱悃可嘉加恩将每引额定盐斤外加盐五斤免其输纳课项以一年为满是年以淮南北各场歉收谕将己丑纲奏销展至八月题报三十六年上临幸天津谕长芦盐价准每斤暂增销一文以降旨之日为始定限一年仍照旧值营销其本年引诔分作三年带征以纾商力是年上莅山东谕将乾隆三十五年正课分作八年带征并准照长芦之例每斤暂加销一文定限半年以资充裕三十八年谕长芦商众赀业素微前两次巡莅天津阅视鹾务深悉其情是以节次加恩增价带征今翠华临幸各商无不踊跃欢呼但念伊等第一次银两业巳完交而第二限带征之银与本年正课同时并纳仍不免少形竭蹶着再加恩将三十七年正余课项自三十八年奏销后起分限六年带征三十九年准长芦盐政西宁疏请将乾隆三十六年第三限银两并三十七年六限银两统俟本年奏销后分限十年带征是年山西巡抚巴延三盐政常龄疏言河东大池产盐歉薄不敷配运请于河东开浚六小池并拨运芦盐接济从之又准四川总督文绶请令开淘犍为县盐井照例征收课银又盐政李质颕以黄河水漫淮盐被浸请将淮北甲午纲未运引盐应完正课银自乙未纲起分限五年带征从之四十年又准两淮将乙未纲限至来年八月造报并准淮北上年被水各商仍将丙申以后四纲带征银分作八年完纳又谕河东盐价十平其小盐池六处甫经开采接济所得赢余未能补足前两年歉收之数商力不无拮据着加恩照该抚巴延三等所请将从前暂增二厘盐价再行展限三年俾转运益资充裕四十一年上奉皇太后安舆巡幸山左谕将山东商人本年应征乾隆四十年四十一年引票正项银及未完借项银自本年奏销后起限分作八年带征四十三年定山西巡抚兼管河东盐务四十五年上巡江浙途经直隶山东谕将长芦商人应征乾隆四十四年盐课内十分之一分作五年带征其山东商人并将乾隆四十五年应征票引盐课银自本年奏销后起限分作六年带征四十七年豁免淮南商人应缴提引余利银二百万两 【先是淮商应缴提引余利银分作二十一限完缴时该商巳完缴十三限其余八限尚应交银三百八十六万六千余两兹豁免二百万两其　下次一百八十六万六千余两仍照原限完交】 上以河东池盐招商轮换书吏多有掯勒情弊谕山西巡抚农起严密查访力为革除其如例公平轮换不致偏枯之处并令悉心筹划安议寻议商人五年轮换最易滋弊请行停止现于各商中择其殷实者定为长商并将吊地分作上中下三等配搭均匀分鬬掣认免致偏枯又以河东池盐全系陆运需费浩繁商力时形竭蹶请每斤量加价值二厘连乾隆二十六年请加之价作为定额四十九年又将淮商未缴余利银一百八十六万六千余两全行豁免又免淮省灶户所有乾隆四十五六等年带征未完银七千九百余两又山东应征引课银三十六万余两长芦应征吊课银四十九万余两准作八年带征两广总督舒常疏言粤东旧设总商派捐津贴银两散商辘轳转运积欠甚多请照乾隆二十三年清查积欠例分限带征并将总商裁革以杜勒派之渐从之
　　皇朝通志卷九十一
　　●皇朝通志卷九十二 
　　食货略十二 
　　○食货略十二 
　　屯田 【新疆屯田附】  
　　△屯田 【新疆屯田附】  
　　（臣）等谨按屯田之制原以宽民力而裕兵食也自汉唐以来或屯于兵或屯于民或兵民兼屯至明而又杂出于商纲纪不立转输不继而其獘出矣我朝疆士宴安外鲜兵兴之费内无馈饷之劳以故屯地升为官庄屯军改为运军而无运卫所悉行裁革内地屯田逈非旧制惟圣祖西事之初谕将军费扬古穆克登等于额德尔齐老图锡济木鄂尔坤图拉等处择地驻兵屯种开渠引水教之稼穑数年之闲化硗瘠而为沃土者数百万顷皇上御宇之二十年遣大兵征准噶尔回部诏令军机大臣先于额尔齐斯所属及巴里坤吐鲁番呼图拜等处渐次屯种以备军兴及回部荡平新疆展拓二万余里泉甘土肥地气和暖无异内地皇上念切民依复度地开屯拨军承田愿往者资以车辆初垦者给其牛种察稞种之燥寒计收获之先后使荒陬僻壤之民尽享盈宁之利是岂若前代之仅以防边鄙惜漕费为计者哉兹辑通志以内地屯田及新疆屯田各为类志以彰昭代中外一统之隆规焉
　　顺治元年谕凡州县卫所无主荒地给流民官兵分段屯种二年差御史一员周行巡视改卫军为屯丁每卫设守备一员兼管屯田量设千总百总分理卫事裁故明所设卫指挥卫复指挥及屯田御史而以各省巡抚兼理焉时浙江所属金乡等卫有运无屯杭宁温台嘉湖严衢各卫所有屯带运金处绍等卫所无屯有运向来漕船一只例派屯田一百五十一亩有奇至十三年定屯丁贴运例其例凡带运卫所照数分派征余田之租贴无屯卫所至有屯无运卫所愿承运则照例给田不愿承运则计田征租贴无屯卫所于是屯运始无偏病
　　康熙初投诚兵携带家口数倍正兵随标者月给饷粮岁縻八十余万御史萧震疏请分给荒地官给牛种使之屯田以足军储又言蜀黔二省地多人少宜兴屯田之制令驻一邑之兵即耕其邑之地驻一乡之兵即耕其乡之地则养兵之费既损而荒田日益加辟从之十五年令直省督抚檄州县卫所各官清厘民地屯地以杜影射之弊
　　雍正二年以内地无漕运卫所隶归有司截山东山西湖广江西江南浙江广东诸省都司三年裁浙江杭州等卫屯千总时吐鲁番归附谕令迁入内地又以安西凉州诸驻防兵屯垦未备家食颇艰令不愿久住者另募民人顶换择宜苗地土分地屯垦其新募人众未省耕作兵三名偏帮夫一夕俟资粮既裕再移家口永远驻防
　　乾隆二年新定贵州苗疆督臣张广泗请将逆苗绝产安设屯军上谕经理苗疆原以宁辑地方并非利其田土岂忍收其田亩以给内地人众不允所请后经王大臣议请令实在无人承认绝产赏给屯兵择形胜建筑堡墙以资捍御又甘肃凉州府镇番县之柳林湖地自雍正十二年招集民人屯垦至是垦地二千三百余顷地既辽阔屯户亦众乃设立屯长总甲四年复募农民及官兵余丁承种安西口外屯田所兵屯田 【八沟即今热河之平泉州塔子沟即今热河之建昌县均于乾隆四十三年新建】 　二十一年募民屯种瓜州 【瓜州即今甘肃安西州地】 先是吐鲁番为准噶尔所逼迁居内地瓜州至是准噶尔平定复移归故土遗成熟地亩二千四十余顷总督黄廷桂请招就近民人屯种每户给田三十亩二十四年陕甘总督杨应琚请每户加垦田三十亩改屯升科二十六年应琚又言安西府渊泉县之柳沟布隆吉尔 【安西府今改为安西州渊泉县裁】 与玉门县之靖远赤金等处所招屯户生齿渐繁岁收不足敷养请于柳林湖屯田亦照瓜州例改屯升科三十一年计直省屯田三十九万二千七百九十五顷先是乾隆十一年谕各卫所屯田典卖民闲者听备价归赎至四十年湖南布政使觉罗敦福奏湖南五卫屯田有别伍顶买者即与同伍无异应编入原船按粮承差仍听本军归赎如民人顶买而或年远造房筑墓及军逃地荒另行开垦者免赎照旧例贴费当差其余概合归赎末赎时将现业按粮贴费以勷运务并将原议民户典卖屯田编入军籍之例改正停止湖南巡抚陈辉祖亦疏请清出武昌卫典卖屯田加津赡运部议典卖屯田未必尽系现运之丁而执业者亦恐非起首承买之户应加重津贴从之
　　新疆屯田附 
　　 新疆屯田附 
　　康熙五十四年圣祖仁皇帝西事之初论将军费扬古于额德尔齐老图屯田驻兵费扬古因度定苏勒图哈喇乌兰固木科布多等处请拨土默特兵一千每旗令台吉塔布囊一人率往屯种再遗大臣一员监管时傅尔丹愿往効力谕即令其董事后又屡交附近边民及发军前赎罪人增垦凡锡济木布隆吉尔阿尔瀼固楚等处开渠引水化积沙为沃壤者数百万顷
　　雍正三年论振武将军穆克登开鄂尔坤图拉一带屯田十年工部侍郎玛尔泰又请拨额塞勒珲城所驻步兵并发西宁马步兵合二千人赴哈拉该图垦耕从之十三年以定边将军庆复请拨绿旗兵一百守营绿旗兵及家选兵各二百于鄂尔坤地方择水土桂处开设营田
　　乾隆元年王大臣议鄂尔坤等处地界宽广宜另拨兵三千以庆复原折付军营将军等按地分给每兵丁种二十五亩计可垦田七百余顷明年额驸策凌请以换班绿旗兵六百再拨一千九百前往以一千五百择地屯种以一千分驻塔密尔鄂尔坤两处分守仓库复经王大臣议定余驻防兵外所需兵千百五名即以绿旗兵六百并罪人一千有余前往开耕不另泒兵往二十年大兵进征准噶尔回部谕先期于额尔齐斯所属驻兵屯田以所得谷粮备往来兵丁之用于是定屯地于伊苏图坚格尔等处移布勒罕兵一千名驻刮鄂伦倬尔照管三十一年谕兆惠度伊犁地方可屯种处预行筹报兆惠因言自巴里坤至济尔玛台济木萨乌噜木齐罗克伦玛纳斯安济海雅尔晶及崆吉斯珠勒都斯等处可耕地段甚多而伊犁附近地方尤有万人耕种之地请因见在回人三十余名量增兵数百分地试种俟有成效时再请增屯乃谕军机大臣酌派内地兵民携籽粮前往照安西屯垦例屯垦二十二年复设塔里雅沁屯田又以亲王成衮扎布言泒绿旗兵丁及留新回众于吐鲁番屯田时总督黄廷桂言巴里坤尖山子起至奎苏一带百余里地亩俱经先年开垦旧地宜派甘凉肃三处官兵一千先行疏浚水源侯土膏萌动时分布各兵翻犁试种而兆惠又以乌噜木齐地广而腴又与吐鲁番相近奏请大兴屯田上谕黄廷桂奏称派兵巴里坤屯田固应及时筹辨而乌噜木齐等处亦须渐次开屯其相度水利测验地脉派兵料理之处仍命黄廷桂详悉具奏并传谕兆惠等留心经画自是筹办屯政多于乌噜木齐矣二十三年雅尔哈善言乌噜木齐等地方如哈喇沙尔地最广海都河水甚足约需兵二千名托克三可得五百兵丁屯种之地其乌噜木齐约需兵丁千名惟辟展鲁克沁与吐鲁番除官兵回人屯种外因水乏尚无多垦之处今拟于哈喇沙尔派兵二千四百乌噜木齐原派兵五百增派五百托克三量增兵五百辟展仍派兵四百共需兵四千三百携带牛种驰赴开屯其后侍郎永贵又言乌噜木齐地广而荒现在屯田兵三千六百名俟查勘再议托克三余地尽多应再增兵四百哈喇沙尔地广衍应再增兵二千名疏入得旨允行是时经理回部大功未竣从前兆惠占度伊犁情形尚未通行上以伊犁地形较远于屯政似可缓图惟乌噜木齐及噶尔藏多尔济游牧之罗克伦等处亟宜广行开垦以收地利将来由近及远自可渐通伊犁于是黄廷桂建言乌噜木齐以内如察罕乌藕穆垒一带多系沙碛难于开垦由穆垒至乌噜木齐则旷地最多乃命努三率道员萨瀚前往详勘努三等勘定自穆垒至乌噜木齐有噶尔藏多尔齐游牧之昌吉罗克伦等处可耕地亩十六处计需兵六千八百名绘图呈览旋又言昌吉距乌噜木齐六十余里丈量可垦田八万余亩罗克伦距昌吉四十里丈量可垦田七万余亩宜各驻兵一千五百名更番开种乃令黄廷桂于内地绿旗兵先派七千续派三千均给农工器具发往越明年总督杨应琚又请于凯旋绿旗兵截留四千增屯特讷格尔昌吉罗克伦三处二十五年特命周巴里坤绿旗兵九百名赴乌噜木齐增屯时安泰奏称屯田以渐开扩覣乌噜木齐至罗克伦宜择水土饶裕之处立四村庄每庄屯兵八百参赞大臣阿桂亦奏称伊犁河以南之海努克与固勒扎绵亘百里水土沃衍宜即于此处度形势分立村庄先行屯种而副都统伊杜遂领回民三百余人驰赴伊犁率官兵驻札海努克经理沟渠安设村堡盖是时回部全定屯政自近及远己由乌噜木齐直通伊犁矣于是参赞大臣舒赫德请因伊犁见屯回民三千再派五百令挈眷前往阿桂亦请再派回民二百名绿旗兵九百名陆续遣送其河以南之海努克筑城屯回民三百察罕乌苏筑城屯绿旗兵一千河北之固勒扎筑一大城为总汇凡驻札大臣公署及仓库咸隶焉二十六年安泰请以辟展哈喇和卓托克三三处兵屯止留六百名见地屯种其余悉拨往伊犁其空出地亩另招回人承佃输租是年安泰又请设玛讷斯库尔喀喇乌苏晶河等处屯田其后又以亲王成衮扎布言派鸟里雅苏台绿旗兵一百名赴科布多屯田又移罗克伦兵丁六百名屯田于呼图拜时乌噜木齐屯田五处比岁丰盈安泰请以见驻绿旗兵三千以一千屯田二千差操互相更换上以千人屯田势必不敷乃命兵丁有愿挈眷居住及内地民人思往立业者着杨应琚分给田亩籽种妥协安插应琚言巴里坤广衍腴饶除兵丁屯种外应请招商民认垦按限升科二十七年以侍郎旌额理言将发遣乌噜木齐流犯人给屯田二十五亩携家眷者额外给地五亩与兵丁一体轮租时叶尔羌回人移居伊犁者前后共三百二十四户合经制屯种回人一千户参赞大臣阿桂乃别老弱不能屯田者七十四户交伯克养瞻其年力精壮者定为一千二百五十户分驻伊犁河之南北两岸屯庄相望在河南者则于霍济格尔巴克编设一屯安置八十户海努克编设一屯安置七十户其余俱屯河北固勒扎等处二十九年将军明瑞言日前迁来伊犁回人惟于巴尔托辉筑一小城仍于河北固勒扎内总汇今回民俱称巴尔托辉泉甘土肥自愿出力筑一大城移驻屯垦若如所请将回人稍迁迤西可空出摩垓图阿里玛两处水泉为满州兵屯田之用又续请各回城再添回民二千赴伊犁屯田俱从之是岁甘肃皋兰等二十二州县均有被灾之处上以缘边瘠土之民生计殊艰年来新疆屯政屡丰并无旱潦之虞谕杨应琚于接壤居民有愿往者量道里近便开导抚绥迁移新屯于肃州敦煌招民七十余户给车轮解送越明年又于肃州招民八百余户高台县招民四百余户随移文于咪图拜边城昌吉罗克伦等处驻札大臣择膏腴地分给安种 【按二十六年应琚招来肃州安西高台贫民往乌噜木齐者三百户又续报河西一带愿往乌噜木齐者数百户又报招获民人往巴里坤者首先二十七户续招三十九户时有山西临晋县民卢文忠率家人自备资斧呈请往耕应琚奏闻　　上赏给监生顶带以示鼓舞】 时应琚又请添兵加垦巴里坤地亩又言巴里坤迤西之穆垒直接乌噜木齐新屯之特讷格尔中闲计有十余处泉水畅流可垦上腴地数十万亩请招就近无业贫民照例给车轮口粮资送屯垦其特讷格尔并设官兵驻札是年开塔尔巴哈台地屯田于雅尔玉勒两处筑城驻兵一千五百 【谨按新疆泉甘土肥不减内地　　皇上安抚尽善凡驻防官兵现屯回民及新招民众莫不视为乐土其于各村堡岁收逐年造册题奏　　上视所获多寡各民赏给官吏议叙屯政之行式墎无外己】 三十六年土尔扈特汗乌巴什率全部来归内命舒赫德代伊勒图为将军驻伊犁安辑新附之众授之牧地其部众量地分编安屯教耕三十七年陕甘总督文绶奏新疆屯田虽巳广辟而余地尚多必须广为招徕因条具五事一招新疆商贾佣工之人就近认垦以省咨送一指明新疆地名道里情形晓谕户民以期乐从一喜峪关请每日辰开酉闭以便商民一乌噜木齐大路数丈请修治宽阔以利行旅一安西沟渠应疏浚畅流以益灌溉谕下廷臣集议施行三十八年伊犁客民四十八户呈请入屯田户籍开屯西河湾等处经将军舒赫德题请因议每户给地三十亩愿多者听初垦时官供籽种分年完项以次酌定科则三十九年鸟噜木齐续垦地成熟奏请升科 【三十二年至三十七年兵民所垦地已升科至是以总督勤尔谨于三十四年请拨遣犯百三十户垦地巳届六年故请入额升科】 四十年以伊勒图奏令塔尔巴哈台等处绿营屯田及办事大臣按照地方情形仿伊犁乌噜木齐等处议定分数分别办理其巴里坤哈密遣犯种地交粮亦准照该处兵丁一例劝惩是年巴里坤报续招民户垦地三千亩四十一年两金川荡平将军阿桂奏请于金川地方设镇安屯凡兵丁有愿携眷者初至垦种于应得钱粮外赏给盐菜口粮匹十二年四川总督文绶疏定绿旗兵携眷远徒应使其眷属均有所资合力耕作方于屯政有神请按各家属口名酌供口粮由屯员按月支给俟成熟征还报部从之四十三年文绶又以四川省携眷屯丁所种新疆地亩瘠薄请照民户例每丁给地三十亩 【乌噜木齐兵丁例每丁三十亩】 各给牛一农具一并借给口粮寻将军特成额又奏准每兵所种三十亩地内以二十亩供赋十亩给兵眷养赡以继月饷盐米之不足四十八年总督福康安奏降番戎噶阿甲等自四十一年投诚安插美诺等屯种计千四百十三户至四十七年例应起科请照汉牛降番例每户征杂粮二斗一升八勺五杪从之
　　皇朝通志卷九十二
　　●皇朝通志卷九十三 
　　食货略十三 
　　○食货略十三 
　　市易 
　　△市易 
　　（臣）等谨案我朝市易之政近自直省都会远及外藩重洋靡不各有定制永昭法守逮自西陲底定归附益广度地开廛因中设市其通商惠工柔远能迩之规实足为百代之良法岂若汉唐以来补偏救獘经理一时者之所为粤稽郑志所载平准均输乃汉武时权宜之术自后汉章帝时仆射朱晖巳议其失且郑志所载亦止武帝章帝二事其非经常之制可知我国家藏富于民盈宁乐利家给人足其立纲陈纪皆准理酌宜以便民为重逈非置平淮于京师笼天下之货物者可比谨于篇目改书市易而以市舶互市附焉
　　顺治二年上谕江宁苏杭各处织造市卖绸缎务宽长精密母短窄松薄致民闲徒费钱财无裨实用并禁止各庄头采买刍粮勒价强买之弊六年勅令东来卖参人役止许在京均平易市不得遣往别省滋事 【按元年令该商于南京扬州济宁临清四处开市后以扰累地方官民商贾故有是　　　命】 又严禁王府商人旗下庄头人役等霸估集场出外贸易及短价掯买之弊
　　康熙初民闲有指称王贝勒辅政大臣名色据关津肆行者上饬地方官缉拏续定包衣不人王贝勒贝子公大臣家人霸占关津生理及王大臣以下各官以银借贷居民指名贸易及据关口市场者罪例时尚孔逆藩所属多有霸占广东私市者十九年令该管官清厘其有罢估私税者罪之二十四年以光禄寺估计物价头绪繁多令凡应买各物俱照时价估计定为条款嗣又以核减太多恐累商户谕大学士等再行斟酌随时估计四十三年革除直省私设牙行勅户部造铁斛升斗颁行天下先是湖广道御史郝浴言官吏采买军需往往层扣户侵名为市易实系里摊请行严禁至五十九年吏科给事中纪遴宜又言河工所需物料任河厅采买差役不无借端扰累嗣后凡置办工料请饬河厅协同地方官平价购买并从之
　　雍正六年谕向来采办军需有司往往虚耗国帑派累民间节经降旨严行禁饬令照时价购办又恐承办官预留为将来核减之地稍借民力以助公事是以特令核定折中价值倘时直可减即为节省或定价不敷据实奏明此后在有克扣短发侵蚀之弊一经题参即核明克扣之数先动军需银两另委贤员如数找给百姓仍将该员治罪勒限追完九年以总督鄂尔泰言勅各省文武官所有赏给兵营生息银两母得占百姓行业或重利放债与商贾小民争利时京师钱价昂贵上言者谓商贾贩运出京及囤积居奇所致乃于八旗五城设官局兑换以平市价又淮安板闸地方向有豪民开立写船保载牙行勒索行旅十三年勅该督抚严行禁止布政使不得滥给牙帖其它处关口有似此者亦一体禁缉又禁河工运装工料封阻客船及采办诸物短价累民之弊
　　乾隆元年禁商人增长物价巧取兵丁营运银两二年复申饬居奇勒价之禁是年严牙行侵吞商客资本之禁令地方官于牙行领帖时取具保邻甘结不得滥行发给四年以直省牙行岁增诏令各督抚严加核实于是定牙行之例凡铺户拖欠商本追缴本牙行帖勒令铺户清完其不足之项牙行赔补如牙行侵蚀者并责互保牙行摊赔 【旧例仍充经纪取同牙行互保一人出具殷实良民互结】 至于以后客之货挪补前客之欠移弱客之货代偿强客之欠准互保先行举首免其治罪容隐者责令分赔其牙行内同事人侵吞客本均律以牙行侵吞之例寻又奉旨外省衙门书役多有更名捏姓兼充牙行交部定例治罪地方官失察徇纵亦均论罪五年定各省开报物料价值之例又增宁夏采买粮食价值七年于京城立钱牙以平钱价 【按此条互见钱币门】 又令将平粜钱文照市价酌减易银 【互见钱币门】 又定额解京局铜铅及岁贡物料皆随时增直盐务额引亦随时拨济按地营销
　　互市市舶之制 
　　 互市市舶之制 
　　顺治二年命哈客萨驻张家口们都市赉驻古北口凡外藩贸易者该驻防官照常贸易毋得阻抑又定西陲招商市茶以易番马酌量价值例先是佛浪机商人于明季寓居壕境澳与粤商互市后因阑入省会遂饬禁止四年以广督佟养申请仍准番舶互市十一年准暹罗贡使所携货物愿至京师贸易者听其自运其愿在广东贸易者督抚委官监视十三年准荷兰国及吐鲁番贡使在馆交易十八年又准达赖喇嘛及根都台吉于北胜州互市
　　康熙初年定外国人非进方物之时不准来境贸易旋又禁沿海兵民贩米粮出海市利八年广东都司刘世虎等遇风飘泊广南国境国王遣其臣赵文炳送归并带货物船只来粤部议赵文炳等虽系广南印文遣来实系中国之人或留或遣请旨定夺其带来之物现奉海禁不便贸易应入户部得旨广南国王送刘世虎等回粤殊为可嘉着给以照验遣归广南船货不必入官仍给来使嗣于二十二年令厄鲁特噶尔丹博硕克图来使酌量数人进关其余听在张家口归化城等处交易事毕随即遣回时阿达哈哈番玛拉等以茶布往征罗剎军前市易上谕茶布不必携往可于户库支银四千两量买诸物驰驿抵该地换取牛羊粮米以备军需二十三年奉旨开海禁许江南浙江福建广东沿海民人用五百石以上船只出洋贸易地方官登记人数船号给发印票防汛官验放又准暹罗国贡船在虎跳门贸易具报之后即放入河下不必入店封鎻候部文批回二十四年免外国贡船抽税时王大臣等言今海内一统寰宇宁谧无论满汉人等一体令出洋贸易以彰富庶之治得旨允行又令朝鲜国照常贸易二十五年定厄鲁特部落如噶尔丹等四大台吉准令来京互市其余小台吉俱于张家口互市着为例二十八年暂开宁夏等处互市先是领侍卫大臣索额图等与俄罗斯来使议定分界事宜至是遣官立碑于界凡一切行旅有来往文票者许其贸易不禁自是遣使通贡互市不绝三十五年令洋海商船往天津海口运米至奉天贩卖给以雇值其装载货物但收正税概免杂费时进征噶尔丹特谕随军贸易之人固不可少若纵其贸易又至紊乱应于某营相近即令某营之夸兰达派出章京于一里外驻札准其贸易倘贸是人不遵法禁即行正法随带之人亦治罪军士或私售米粮及强买抢夺定加重罪又理藩院言官兵轻行蒙古地方应令蒙古人沿途贩卖驼马牛羊等物得旨理藩院可另设一营其贩卖驼马牛羊人等即在理藩院营内贸易每军营派官一员专司其事如有指称贸易行窃者不分首从以军法论三十六年准鄂尔多斯于定边花马池平罗城贸易时朝鲜国比岁荐饥公私困穷八路流殍相续于道国王李焞顅请中江开市贸榖上允其请并令户部侍郎贝和诺往奉天督理朝鲜粜米事务寻定令殷实之户取具地方官印结前赴奉天领米挽运照时价交盛京户部其朝鲜国进贡来使有贸榖带回者听候朝鲜国岁稔时停止明年复遣吏部侍郎陶岱将所运米三万石以一万石赏赉朝鲜以二万石平粜时有盐商呈请愿往令将盐务银买食米二万石运往平粜钦差户部侍郎监视
　　（臣）等谨案国家怀柔远人无所不至朝鲜世称外藩恭顺日久至是因急告籴即命部臣截漕运米以苏海邦民气朝鲜臣庶得饫太仓玉粒莫不忭舞忻悦实从来未有之旷典也
　　三十二年以日本洋铜饶裕令安徽江苏浙江江西等省各商携带绸缎丝斤糖药往彼处市铜分解各省每岁额市四百四十三万余斤三十九年准哈密人于甘肃贸易又准湖广镇筸曲民于每月三日听其互市限时集散四十一年遣官偕喇嘛监督打箭炉贸易四十六年令出洋渔船照商船改造双桅装载货物兼行贸易四十七年都察院佥都御史劳之辨言江浙米价腾贵皆由奸商贩运外洋之故请申饬海禁不许商船往来户部议以开设海关商民两益不便禁止祇令该督抚提镇于江南崇明刘河浙江乍浦定海各口加兵盘缉私贩米粮于是着部院保举贤能司员前往巡察五十一年兵部职方司郎中图理琛使土尔扈特国假道俄罗斯悉其山川风俗为异域录以献初通市诸物有噶噶林印记者准市余则否五十三年以江苏巡抚张伯行言编刻商船渔船巡哨船字号并船户人等各给腰牌以便巡哨官兵稽查五十五年给甘肃地方出口印票听其贸易又定福建商船往台湾澎湖贸易者台湾厦港两汛拨哨船护送时以南洋有吕宋噶喇吧两处系红毛西洋泊船之所其地多匿藏盗贼官兵出哨船止一二只一遇盗船四五只势不能敌又内地民人布图获利往往私载米粮贩易或并将去船售卖甚至有留在彼处者以该地常留汉人即海贼之薮又往年由闽运米至粤所偏民船三四百只每只三四十人通计数千人聚集海上而台湾民人时与吕宋人往来皆当加意防范因召广州将军浙闽总督两广总督入京诏大学士九卿等会同详议嗣于五十六年议定内地商船照旧来往东洋不许出南洋贸易其外国夹板船仍听其贸易凡洋船初造时报明海关监督地方官亲验印烙取船户甘结并将船只丈尺客商姓名货物及收泊何处填给船单沿海官照单严查按月册报督抚存案每日食米人各一升余米一升以防风阻如有越额载米者治罪其私买船双偷越禁地或留在外国者杀无赦五十轧年定来往台湾各船取具保结赴厦门盘验其保结商船责之保家商船水手责之船户货主渔船责之澳甲同■〈舟宗〉各船限定人数凡单身游民无照者不许偷渡犯者官兵船户民人及该管官一体论罪时碣石总兵官陈昂言夷商种类甚多奸宄莫测应令督抚关差诸臣设法防备　议夷商慑服有素应听其照常贤易沿海文武官弁但于夷船泊岸时不时防卫无致失所从之又以两广总督杨琳言禁止澳门夷商夹带中国人并内地商人偷往别国贸易 【时以止禁商船往南洋而夷船往南洋及内地商人往安南不在禁例永着为令】 五十八年议定蒙古及西藏茶禁六十一年谕暹罗国分运米石至闽粤等处贩卖其余各边番部落及苗疆土司祇令在就近边界交易不得多携人众深入内地至硝磺废铁军器火炮等物槩不准夹带出边其进关抽税多从轻减去
　　雍正二年谕暹罗国不惮险远进献稻种果树等物应加奖赉其运来米石所至地方官悉照粤省时价发卖不得任意低昂其回空压载货物槩免征税嗣后陆续开闽浙洋禁及边番互市之禁先是青海诸部落每年于二八月在河州松番两处与内地民人交易两次后择定纳喇萨喇地方为集场改定四季交易而各部落多居住黄河之东切近河州松番等处所有纳喇萨喇两处交易之所不足供黄河东西两翼蒙古易卖三年将军岳锺琪言河州土关附近之双城堡松番黄胜关之西河口俱有城堡房屋地方宽阔水草肥甘应仍令在此互市可为永久再住牧黄河西诸部落相近西宁请移贸易之地于西宁口外当噶尔寺至蒙古贸易全藉牲畜每在六月以后请每年不定限期听其不时贸易从之五年福建督臣请复开闽省洋禁以惠商民并令出洋之船酌量带米以佐内地耕耘之不足上如所议并令该督抚立定条规严如防范其从前逗遛外洋之人不准回籍五年令大臣策凌等与俄罗斯使臣定议边界立右碑并定议俄罗斯往哈克图互市人数不得过二百仍令理藩院司官一员稽查六年准暹罗国商人运载米石货物在夏门发卖止纳货物税米谷免税永为例又定洋船出入海口限期及酌带米石货物之数七年准浙江洋船照闽海例与洋船一体贸易并准粤东商人每岁各春闲以茶叶资器色纸诸物往柔佛诸国互市许暹罗贡使购买驼马并动用内库银给以价直又赏给京弓铜线 【以该贡使请采故也】 定湖南民人往苗土贸易者给与印照塘汛验照放行其苗人至内地贸易于苗疆分界之地设立市场该州县派委佐贰官监视每月以三日为期不许越界出入先是吕宋等国口岸多聚汉人将南洋贸易禁止是年复令开市如故十三年议定东省豆船经海运到江设立两联印票出入查验如无印票照赂米出洋例究治时吕宋淢以麦收歉薄请以谷银海参来夏门交粜上谕该督无提督转饬有司照谷麦时价均平粜粜不许内地人抑勒欺诈其自关海以来各项禁物仍不许出境并申明沿边运民藉端需索勒之弊
　　乾隆元年暹罗国请采买铜斤部议以铜斤禁止出洋定例巳久恐后来奸民籍此为由越境滋弊议不准采上命赏给八百八后不为例又准口西口外民人携带日用铁器其鸟鎗腰刀及铁条铁块可造军器者仍行禁止二年命朝鲜国仍循旧例在中江地方与兵丁交易八年酌定外洋货船带米万石以上者免货税十分之五五千石以上者免十分之三其米照市价公平发粜若地方不能销售官为收买以补当平社义等仓或散给滨海标营兵粮之用自是商船往暹罗者亦多携米归来官照时价就厦口粜卖分散漳泉二郡其商民有自备资本运米至二千石以上者按数分别生监民人当给职衔十一年葫芦国酋长蚌筑愿以其地荿隆山银厂抽课报解作贡解课三千七百九两零赴云南投诚且称境内银厂自中华人吴尚贤开采以来矿砂大旺厂地民人各守天朝法度路不拾遗等语王大臣等议令云南督臣晓谕却之仍今将吴尚贤等违例出境查明具奏从之寻葫芦国夷目吁请天恩俯顺夷情收受厂课云督张允随请减半收纳以所收之半给赏该酋长以慰远人归顺之意从之先是汉人往噶喇吧贸易留者甚众生长其地者曰土生仔司汉人贸易者曰甲必丹时福建龙溪县民陈怡老久居其国贿通夷目充甲必丹于十四年潜回厦门为地方官访获上闻仍令照例速遣二十四年西陲底定自辟展库车阿克苏乌什和阗叶尔羌喀什噶尔等处均设市集内地运往者绸缎褐毡色布茶封易回部驴马牛羊翠羽花翎毛革金银铜货及麦荞刍菱以寔边境军储或遣官监运或听军民贩载其物价悉照内地价值交易是年禁外洋夷船贩运丝斤明年江苏巡抚陈宏谋言各关差招商采洋铜向系置办绸缎丝斤并糖药等货今丝斤巳禁若将绸缎一概禁止所带粗货不敷易铜请将绸缎纻绢等准其买办寻议将该商额办铜本所有应需酌搭绸缎及装载船只酌定卷数斤两责成户浦上海二处官照例秋验输税使商人不得重复影射二十七年命开奉天海禁并定给票互查之例二十八年禁■〈口英〉咭唎商船不准于浙江贸易自是皆收泊广东又陆续准■〈口英〉咭唎咖喇吧荷兰等国夷商及琉球国配买丝绢以易外洋铜斤二十九年准两广浙闽各商携带土丝及二蚕湖丝往柔佛诸国贸易此后外藩贸易悉照常例至于西域藩部来新疆贸易者各有常例如哈萨克诸部于伊犁贸易布噜特诸部于喀什噶尔贸易痕都斯坦诸部于叶尔羌贸易齐齐玉斯鄂尔根齐诸部常至伊犁等处贸易又定外藩商人再回部贸易者三十分抽一皮币二十分抽一回部商人往外藩贸易者二十分抽一皮币十分抽一其牲畜货物不及抽分之数视所值低昂以普尔折算四十二年两金川番酋平定亦令于该地设市定制以通货贿四十九年论留京办事王大臣议覆福康安舒常等酌筹粤东洋行事宜内称该督抚及监督等土贡内购买洋货钟表等物务令洋行各商公同定价又洋行货内珍珠宝石等项抽税易于偷漏应令总督监督等悉心筹酌以期永久无弊等语国家抚驭外洋不贵异物每岁番民与内地洋行交易货物俾沾利益原所以体恤商夷至洋货内钟表等项不过备验时刻向来粤海关原有官买之例而广东督抚监督等往往于土贡内亦有呈进者今内务府造办处皆所优为更无事外洋购觅嗣后督抚等于钟表一项永不准再行呈进至珍珠宝石等项原无需用之处向来粤海关抽税亦属无多况此等对象本难定价易至居奇且便于携带藏匿难保无偷漏分肥否则过于吹求若设法严禁逐项搜查实属不成事体现在京师及各处关隘商税则例内本无此项税课不如听商人等自行交易免其收税凡粤海关珍珠宝石槩不准征收税课着为令
　　皇朝通志卷九十三
　　●皇朝通志卷九十四 
　　食货略十四 
　　○食货略十四 
　　漕运
　　△漕运
　　（臣）等谨案秦输渤海之粟汉运关中之粮此漕运之名所由昉自汉及元率皆水陆兼运故有长运递军之名至明永乐闲开会通河以济漕始罢海运陆运而为攒运其后又变支运为兑运复为改兑于是罢民运而专以军运国朝因之然明代军民交兑司漕者往往左军右民以致军强民弱需索无餍始则瘠民以肥军而民不任漕继且瘠军以自肥而军不胜运我朝则改为官收官兑而于运丁尤加意体恤其在家也有赡运之屯田以为世业其在途也有官给之行月以备糗粮赠贴银米费虽浮而不恤随带土宜利虽倍而无征此国宜之漕运所以民勤秸秷而额鲜侵亏军乐委输而期无违误也兹仍案年胪载以永垂王刊云至列圣相承百余年来偶遇偏灾或裁运或免征巳列蠲赈中兹无赘焉
　　顺治二年定洋运官司挽运设旗甲统领设运总督押则设漕道粮道提衡巡察则设总漕巡漕四年定各省漕船额缺者给以重运银令运军雇募民船装运七年裁巡漕御史先是漕粮军民交兑军强民弱每多勒索九年定为官数官兑其赠贴银米酌令征收以给运军民甚便之十年制铁斛颁发仓场又以白粮无漕船令攒厂成造十二年定漕运限期时运漕军丁多有窜入民籍者是年定五年编审一次十三年定京城通州各仓数米限期寻饬各卫所舍余闲丁按年编审纳银以为贴造运船之费十七年令折征灰石米解部给支明年禁折征漕粮毋得以兑漕为名价外苛索
　　康熙元年谕漕船领运官军依限抵通回空不守成法者罪之其沿途文武官催攒不力者并论罪二年令漕运总督刊发各省漕运全单并定漕粮分收以严考成时浙江白粮用漕带之法需船百二十六号三年增造六十四号并入漕帮佥运寻定江苏白粮照浙江之例抽选漕船装运五年更换又定漕船抵通限十日回空之例十一年定抵通期限以省分远近为差违限者计月论罚督运白粮违限者亦如之十七年增定重运回空沿途限期除江西广东漕船行长江至仪征者因风挽运难以立限外惟镇江渡江因风守候令地方官报明免议余俱照新定例行淮北漕粮向例止收红米时河患初平民田被淤因而有改种白稻者以河道总督靳辅疏准红白兼收着为令二十三年定漕船载运额数每船载正耗米五百石土宜六十石又以漕运总督管理粮船是其专责谕漕督于漕运过淮及回空之时往来亲催岁以为例二十六年各定卫所漕船每年见运之数成造十分之一其各省岁修每船给修费银七两五钱至运军不亲押运以子弟代行向行运军及代运人均发边卫充军至是并严该管官处分又定漕船受兑离次各省巡抚提报期限不得过二月逾限者论三十三年申严折征漕粮耗米之禁又定佥军额例先是漕船运军每船十名至十一二名不等康熙二十五年定额十名至三十五年更定每船佥军一名其余水手九名择谙习撑驾者雇充三十七年江南建平县漕粮改折籼米从民便也四十三年浙江运白漕船亦定为五年更换四十九年定挂欠漕粮漕司各官分贴之例寻定佥副军一人随运凡重运到淮亏缺者令本军驾运北上留副军买米赶帮如抵通欠粮留本军完欠副军回空并令巡抚漕督给发漕船来往限单饬沿河州县挨注入境出境时日先是州县交兑漕米取米四升分盛二袋印封解仓场验收至五十四年令每船用米一石着粮道验封到淮漕督折验加封抵通仓场侍郎率粮厅验明起卸其样米仍作正收
　　雍正元年诏免江西脚耗等银五十一万两米六十一万石有奇嗣后仍令按全书照数支给二年裁浙江船政同知其修造漕船事宜并归粮道管理又以漕船剥浅多有扰害商船者谕督抚示禁漕督失察者论并严漕船包揽货物及夹带私盐私藏火器之禁至经纪运米至大通桥车户运米进仓旧例每米五十袋抽掣一袋一袋少余袋例算于各役脚价内扣赔是年更定掣欠之例每石秔米作价银七钱稄米六钱仍准于脚价内扣抵惟欠数多者照盗卖漕粮例治罪五年定催漕船按汛成造每船给银三十七两六钱三分三厘每岁给小修银二两十年期满照例别造六年特旨谕文学生员准免佥运又论浙江征收漕米但择干圆洁净不必较论米色准令红白兼收籼稉并纳着为令七年上谕漕船过淮抵通所费陋规甚多各差御史二人前往稽查不许该管官吏及经纪车户人等额外需索以累运军先是漕船经过皂河济宁临清三处由河道总督题报时山东河南增设总河故以济宁临清归河东总河题报九年诏豁免江南江淮兴武二卫钻夫底料银十万八千一百余两又以山东河南多产黑豆令于额征粟米内改征黑豆十二万石运供京师十三年令漕运总督饬督运领运官严禁漕船水手扰害居民之弊
　　乾隆二年特遣御史四人分驻淮安通州济宁天津等处令各按所分之境巡察漕运诸弊又以江南浙江岁征白粮恐致累民是年谕裁减白粮二十万石改征漕米又将粟米改征黑豆河南二万石山东四万石三年恩赏运弁银人各四两军半之又改湖北通山当阳二县漕米收征折色例征银一两二钱五分是年始铸铁尺用积方之法核算仓粮分颁户部仓场及直省各仓并定各仓贮米每廒以万石为率其奇零之数别贮一廒四年谕漕运河道总督凡重运漕船所经遇浅起剥即饬所在有司官具民船剥运其剥运雇直凭有司官酌给扣克勒索者罪之七年复定山东漕船不必由漕运总督给发限单受兑之后即呈报河道总督及巡漕御史稽察催行又以浙江运白不愿更换仍依旧例拨定运船永远承运免江西南昌江南兴武浙江绍兴各帮贷逋银四千六百四十两八年以江淮兴武二卫运军有窜入黄快船避佥者俱命归入民赋每五年将现运及备佥余军勾考一次及定河南粟米改征黑豆二万九千三百五十六石六升有奇先是顺治初以漕船至天津起剥分运至通设红剥船六百只每船给田四十顷养赡免其征科至康熙三十九年裁革红剥船按原给田所收租税额分派各省于漕粮项内分给运军雇船剥浅乾隆二年定每船给红剥银二两至十一年北河增设垡船六十号衩夫百八十名浅夫三百名随时疏浚以免丁累其制造垡船器具夫工等费于红剥银内动支余银仍照数分给运军以备剥浅之用十六年又增改河南粟米征收黑豆二万石又改江南运白漕船五年更换之例为三年十七年定稽察各仓官除都统御史在城理讼之期均更番到仓稽察并增定京通各仓差御史一人稽察年终更代其各仓收漕满廒仓场侍郎封固御史加封各廒锁匙交仓场衙门收贮二十七年更定京通各仓满汉监督期满更代之例仍以三年为准二十九年谕司漕各员不得滥收潮润米色是年漕运总督杨锡绂请惩军籍绅官富户规避佥丁诡捏脱漏之积习以裨漕务从之三十三年以兵部尚书托庸等议停五年盘验之法以省縻费先是直省仓庾建于各州县城内其数兑稽察州县自监之四十一年定州县不通水道者建仓于邻邑水次以便起运四十七年定载运河管泉各员巡勘章程凡每年春夏之交令其亲往泉源处所请夫疏导并饬各本管府州县实力巡查分别劝惩是年奉谕旨向来南粮余米俱准在通变卖以资日用现在各省粮艘陆续抵通旗丁于兑足正供之外其所有多余米石情愿出售者仍着加恩准其就近于通州粜卖于市价民食均有稗益四十八年上谕本年运河应挑各工比常较多自应分头攒办以期明春一律早竣
　　皇朝通志卷九十四
　　●皇朝通志卷九十五 
　　食货略十五 
　　○食货略十五 
　　水利 
　　△水利 
　　（臣）等谨案治水之法代无良策惟我朝讲求尽利凡可以施疏瀹决排之力者无不先事豫筹俾无泛溢而其最臣者则河工海塘自定鼎以来列圣相承无时不以濒海滨江之民为虑建坊设坝疏滞导流所费帑金千百余万其所以为小民保田庐谋奠安者计至周矣迄今河流翕顺海水晏安巨浸之区安澜永庆凡相度机宜启闭疏筑悉禀皇上圣谟经画尽善兹纂通志于直省水利类为一卷而干海塘河工别为一卷以见我朝治水之政焉
　　顺治九年特遣官修理畿辅石景山以南芦沟桥一带堤岸时苏州松江嘉兴湖州等处下游海口雍淤河道工科给事中胡之俊请浚吴淞以泄陈淀之水浚刘家河以泄巴阳之水上从其言并令经理东南水利十七年改筑江南当涂高湻二县废玗更名忠惠圩令有司不时培护
　　康熙二年近京夏潦上遣官察勘令经理修堤挑浅事宜于是发帑修筑芦沟桥及霸州等处冲决堤岸十年浚江南吴江长桥一带以泄太湖水势十二年修河南安阳县之万金渠引洹水溉田又以江南水患浚常熟之白茆港武进之孟渎河及淮阳之车路串场白驹丁溪草堰场等处河口二十七年修云南松华坝及金汴等六河闸坝引水资昆明各县灌溉时山东沭水及小清河频年漫溢沂州郯城新城高苑诸州县多被水患于是修复郯城禹王台旧址遏沭水使复故道筑青沙泊南堤疏浚孝妇河俾小清河会大清河入海三十六年谕漕河浚臣会勘下河积水作何归海涸出民田之处一一具题漕运总督桑格因请修芒稻河分高邵两湖之水入江挑曹家湾汤家绊七节桥通高邵两湖淤塞达妾稻河以入江挑车儿埠之滔子河使高泰所属积水由苦水洋以入海挑■〈氵闲〉河分运河之水入■〈氵闲〉由射阳湖以入海挑海陆溪使高邮所受之水通冈门以入海挑车路白涂海沟三河使兴化所受之水由丁溪草堰白驹湖以入海挑虾须二沟戛梁河并朦胧河西淤塞之射阳湖使高宝兴泰盐山等处之水由庙坝以入海又经河道总督张鹏翮议因定挑虾须二沟淤塞之处四十余里挑鲍家庄至白驹闸地高水涌之处八十余里挑捞鱼港淤塞之处八十余里挑老河口淤塞之处三里有余挑滔子河三十余里由是下河积水悉由各口入海民田涸出时直隶霸州新安等处浑河泛滥旗民庄田被淹命原任河道总督于成龙河督王新命察勘随遣旗下壮丁备器械给以银米挑浚分疏越三年藏事并大修畿辅各州县清河子牙河官堤民堤共千五百二十余丈又以山东东平州一带被水疏督戴村坝淤塞旧河筑和尚林越堤四十六年上以江浙苏杭等府州县或近太湖或通潮汐年久不无冲刷谕工部行文该督抚所有河渠水口度田建闸以时启闭其支港淤浅者亦宜即行疏浚建闸以资灌溉四十八年浚甘肃宁夏宗澄堡李洋堡二渠引黄水溉田造木石闸坝三处因时蓄泄又修筑江西临江府北土桥老堤以卫清江丰城高安三县田庐修筑湖南常德府大围堤令地方官专管五十年广东海康遂溪二县建筑围堤以卫洋田
　　雍正二年诏修畿辅石景山浑河堤工又浚浙江西湖先是浙江杭州城内设笕凿沟引西湖之水入城复由桃花港响水闸会流于城外上下两塘河溉钱塘仁和海宁民田数万顷时西湖闲地多被民人占为田荡水道阻遏议请清出归湖开浚以复故址其桃花港一带相其浅深酌量疏通三年浚山东小盐河及胶莱新河以资民田四年上以畿辅水利最关紧要特命怡亲王允祥大学士朱轼察勘酌议寻议直隶之水经流有三北为白河 【即北运河】 南为卫河 【即南运河】 汇畿辅西南六十余河之水为巨浸东至直沽合白卫河同入海者为淀河淀之下流南来者为子牙河北来者为永定河皆水浊泥淤为淀河患请于永定河范雍口别开长淀河一道引浑河遶王庆地东北入三角淀直趋而东俾浊水无复淤淀子牙河上承滹漳滏阳大陆诸水水泛泥多请将两岸之堤加高培厚朿其流使由大城王家口入淀藉淀河清流之力刷之不致泥沙淤淀其周淀回环千里者曰钦堤自康熙三十七年修筑之后日就圯壤请千清苑文安一带低薄残缺之处悉为修治补葺建闸设坝又开张家觜胜芳河以泻其流苑家口中亭河十望河以泄其涨开迤火淀口头村引河以缓其势掘张青口毛儿湾等处以分其流使钦堤巩固河流顺轨得旨议行寻又浚霸州之莽牛河新安之漕雹河高阳之猪龙河京南之滹沱河以及渠口淀泊无不次第经理即谕设营田水利府以怡亲王等董其事于是于滦州玉田诸州县浚流筑圩建闸开渠招民人愿耕者官给工本并募江浙老农道之耕种及潴水节水引水戽水之法会秋熟时田之获稔者巳五百十顷而民闲自行播种者七百余顷乃分立营田四局曰京东局京西局京南局天津局局各有长有副有效力委员并责成地方官以时达之营田府后又设营田观察使二员副使二员所有田围渠堰时加修理是年开浚河南百泉东西民渠及洹河石桥西三十三洞灌田又开浚小丹河河口及秦渠董下渠灌田五年谕修天津教场老君堂渠横口单街四处堤口又开东省安山湖支河六道并于六堤口建闸以利节宣命副都统李淑德原任山东巡抚陈世管巡抚陈时夏总河齐苏勒总督孔毓珣踏勘江浙附近太湖及通江潮之处概行筑浚又谕太湖之水归海刘白二河为要必径直深广方能顺下畅流其潮沙堙塞之处居民占耕日久亦当尽去新涨地亩以复故道李淑德等奏言苏州松江常州镇江水道并藉太湖为吐纳西北承宜兴荆溪百渎之水西南承杭湖苕霅诸山溪之水而皆由娄江吴淞江黄浦江以入海是三江实太湖之尾闾疏其下流自不至泛溢请行挑吴淞江白茆河孟渎德胜九曲河从之又议修扬州五塘以溉民田又以陕西郑渠白渠龙洞三处民田向引冱水灌溉年久渐致淤塞命督臣岳锺琪疏浚建闸以垂永久七年命疏督山东济宁喜祥及江南徐沛等州县水道改陕西西安府管粮通判为水利通判经理泾阳醴泉三原高陵临潼等五县堤渠修浚事宜上以宁夏为甘肃要地渠工乃水利攸关特遣侍郎通智等董饬该地官属大修渠道于是于察罕托辉地方开凿大渠二百七十余里建进水闸一座退水闸三府尾闸一座大支渠百余道小陡口百余道又建大石闇洞一座通汉唐二渠之出水渠东筑长堤二百余里以障黄河之旁溢渠西浚西河三百五十余里以泄汉唐二渠其大渠余水灌溉新渠宝丰宁夏平罗各县民田又开浚六羊渠百十有余里建进水石闸一座退水石闸二座鼓水大小闸三座开大支渠二十余道小陡口百余道闸房俱设水手以司启闭渠成上赐大渠名曰惠农改六羊渠名曰润昌又以大清汉唐三渠厯久淤塞八年命通智会同太常寺卿史在甲动工修补三渠越二年工竣修葺广西临桂县黄泥等十三陡凿石九处增鲢鱼等二十陡凿石百三十五处开凿雒容县陆路又修兴安全州一带河道旧陡三十六处以资转运米谷灌溉田亩又改江西柘湖下洋二玗别筑大岸更名下洋西堤二玗九年上以楚省洞庭湖绵亘八百余里横无涯际舟行遇风无地停泊舵杆洲居湖之中建筑石台于商船实有裨益特谕将营田水利捐纳项内平余银二十万两解送楚省交该督抚经理建石台于湖西之舵杆洲东西长九十六丈阔三十丈南北各湾进如偃月形以便泊舟自是商船无风涛患是年议准山西太原平阳汾州三府同知兼理十年增设云南昆阳州水利同责令地方官兼理十年增设云南昆阳州水利同知一人驻札海口修阿迷州八达以通粤河浚嵩明州河口以通舟楫开昭通府城濠以资灌溉是年直隶修玉田丰润及马营林南仓宋家口一带围堰广东修遂溪县辛壬丁三字号堤岸及麻烈等闸江南修范公大堤江西修丰城土堤四川修新津华阳二县之通济堰湖南修益阳沅江之东西堰甘省于瓜州疏勒河安家窝及口外柳林湖地建堤筑闸陕西于柔远堡镇夷堡中卫县白马寺滩及口外双树墩开渠引水十三年于福建建宁府浦城福州府古田开凿火烧等四十三滩平治相公等八滩柳林等六滩立柱指迷七里等八滩设船救济
　　乾隆元年谕管理水利河臣及滨河州县各视所属境内凡有河流浅阻即定章程每岁募夫修浚三年上以直隶河道水利关系重大特遣大臣详勘开浚修筑于是于芦沟桥浚引河一道麻峪村增筑小堰三十余丈又以东西两淀为畿辅众水之汇设法疏通其清河堤岸周回于顺天保定河闲三府之境者则筑培高厚以防溃决名日千里长堤时河南叶县襄城等处被水患令寓赈于工培筑沙河洪河贾鲁等河堤堰又抢修广东海康并鬼等七字堤柳字下闸遂溪甲乙等十字堤乙字闸并于戊两字麻烈大闸又加筑甘肃宁夏河忠堡长堤三十余丈开浚陕西长安盩屋渠工千二百余丈三年两江总督那荪图请简差在京熟谙水利大员浚江南河道乃遣大理槷汪漋总理通政司德尔敏协辨疏山阳阜宁之渔清河兴化县之白驹闸下引河高邮州之通湖桥马饮塘河江都之湾头河通州分司所属之十盐场河通州之黄河洋范公堤及盐城之新兴场河阜宁之庙湾场河是年又修筑湖北汉阳黄陂县之溪岸河堰及福建连江侯官长乐等县之堤堰闸坝闽县之海堰仙岐之塘岸以利农田寻开修黔省都匀府水道由旧施乘通清水江至湖南黔阳县直达常德又由独山州三脚里达来牛古州抵粤东河道丝路一概修治以资挽运四年谕直隶总督于水落之际经理消除积水事宜于是疏引永定子牙南运北运四河及东西两淀以治其经加筑咸水沽茶栅垒道作为遥堤回障天津积水开堰贺家口之小河何家圈双港之旧河沟分泄蓝田郭家泊积水以治其委又于药王庙王家庄韩家庄巨葛庄等处别开引河一道俾洼水同归于海自是直隶之水经流支流咸归底定时豫省大雨如注川泽交盈开封等属被水者多上命于杞县柘城淮宁鹿邑之永利沟老黄河旧河故道一概疏通贾鲁河新河入淮之水令浚泄入涡其干河涯乃汴河故道亦开通导入沙河以消省城积水并建砌甄沟石桥石闸以资保障五年命廷臣会议淮扬九属水利事宜汪漋言淮扬下河水害有二最甚者开放高邮三坝次则东边易进咸水于是平撤高邮三坝及昭关子婴二坝以杀水势令添石闸三座以资灌溉其咸水易进之处折修白驹三闸建天妃口石闸一座又移上冈北草堰二闸于串场河口外以避咸水倒灌再于淮扬各属东塘河道加筑范公堤以及栟茶斜角二场堤工落低扬子桥闸底三尺闸内金门收小俾一概疏通以资蓄泄其九属田亩之毗近河渠者于两岸修筑田玗以作堤防时江宁布政使晏斯盛疏请修凤阳颍州滁州泗州四属水利上令汪漋德尔敏会同督抚详勘定议寻议定肥城之金斗河越河虹县之枯河头毫河之干溪沟和州之太洋河姥下河牛屯河含山之铜城闸河来安之龙尾坝河及各州县陂塘沟渠圩埂土坝共六十二所均饬地方官劝导居民次第兴行又准河南巡抚尹会一请浚贾鲁河并江南涡河南岸入淮之漳河时江西丰邑沿江一带上石各堤险要令南昌府同知于秋伏汛发时即赴丰城防护堤工又福建龙溪墨场堡被冲堤坝令修补加增以卫田庐七年江水涨溢命直隶总督高斌往赈命大学士陈世管会同高斌经理疏浚事宜寻疏言高邮宝应诸湖承洪泽之下流自邵伯以上入海自邵伯以下入江而入海不如入江之便请于金湾滚坝下添坝二座分引湖水入盐河即于盐河对岸挑引河一道并挑凤凰桥下引河及壁虎桥下廖家沟归石草河以达江挑深董家沟使自为一河直注于江 【按董家沟原归芒稻河】 又修板浦以下场河及六里车轴等河加筑六塘河西岸民堰于五丈义泽六里河头各建石闸以时减泄使黄河北岸之水不至泛滥凤泗之水浍沱濉为大而沱河淤塞为患因导宿州之木入浍导凤灵之水入濉不使复入沱河海州之水沂沭为大将河身淤塞者浚深民堰残缺者坚筑其余七府州属支河沟渠修理者百四十余处八年以高斌请于直隶之桑干河南北两岸开大渠一道引水以溉民田九年修理清江下游河道自泰州盐河及高宝二湖相连之华家汉大新河高邵二湖相连之王家港邵伯通运之引河一律疏浚俾循次灌注为湖河递减之法其盐城以南二串场河白驹闽下引河并泄木之蚌沿梓新车路白途海沟兴盐界河东西官河一律疏浚以资利导其范公堤各闸多添金门会各引河以广出水之路又疏浚通州境内任家港等处以备宣泄是年谕尚书刘于义往保定会同总督高斌疏浚河闲天津二府河渠淀泊十年上以海沭一带连年被水亲诣安庆巡抚陈大受大受言海州之水下苦于盐河之南北横截使六塘南北之水不得东流上苦于沭河之水尽由沭阳海州入海宣泄不及以致为害于是命尹继善白钟山兴修明年尹继善等议定浚濉河南北两岸其洪沟等处河道建设涵洞颍州之淝河宋汤河蒙城之芡河北淝河揠浅筑埂建设桥梁以分泄沭河之源下江六塘河至沭阳分南北两股入盐河归海乃接筑南北塘河子堰建设涵洞并疏诸处港河至山阳之吉家桥盐城之九曲河阜宁之横沟河清江之民便河史家荡古河安东之尤家荡河海州之蔷微河桃源之刘老涧积水河一律挑浚筑堰立闸其盐河下之武障义泽六里三河口各设滚水石坝赣榆之三公河围子河疏去淤滞以泄盛涨大沙河旁筑子堰以资捍御于是盐河无横截之弊工竣立修浈章程凡各处长堤巨川大桥大闸归于岁修官为经理其支河小港民堰路沟分隶厅汛州县各经管所属督劝居民以时修整是年疏山西牛站之濠渠河南惠济之口门甘省秦州之双桥又浚浙江西湖之湖心亭放生池甘省皋兰之大通河张达川云南恩安之李子湾鱼口河以及陕西冱阳之龙洞渠福建长乐之莲花塘以资水利十二年加筑江南沭河堰工疏浚宿迁桃源境内儿湾河建骆马湖尾闾永济桥四十丈开浚上下引河以助分泄添建甘泉县东西二湾滚水石坝筑范公堤千百余丈修江西九江府石磡吉水县被冲堤岸浙江仁和青龙田家井二涵洞又以楚南洞庭为川黔粤楚诸水汇宿之区必使湖面广阔方足容纳禁滨湖荒地毋许筑堤开种是年淮水溢山东巡抚阿里衮请督沂兰等河以杀上流之势命大学士高斌董其事明年山东沂郯盛涨建瓴而下注骆马湖冲决六塘河两岸子堰汇归海沭上谕左都御史刘统勋驰往会同高斌及阿里衮详勘淮安海州被水之田延及粌省之处随时兴作于是斌等请将德州哨马营滚水坝落低以消漳卫之盛涨海丰之马颊河聊城之徒骇河疏导以分运河之涨东平之戴栈二坝落低以减运河涨溢之水济宁之董家口引入白马河归湖济运以卫民田沂州之江标口坚筑堤坝使入湖归运以免旁溢从之十六年上巡幸江浙见萧山会稽一带河道浅窄舟楫难行命河臣于当疏浚修筑者次第兴工以垂永久是年又准大学士傅恒请于畿辅高梁桥迤西营治水田十八年黄淮冲决高邮宝应灵璧等处被淹命舒赫德刘统勋等董率堵筑以资捍御二十一年荆山桥淤浅黄流四溢而骆马湖堤亦复残缺命浚荆山桥下河身以消山东滕峄等县积水二十二年筑骆马湖堤以御运河盛涨时山东金乡鱼台等属及上江之宿虹灵璧河南之永城夏邑等处河流漫衍命侍郎裘曰修等察勘各属积水将河南虞城夏邑等处支干各河及江南宿州之濉河山东衮州之府河洸河一律疏浚二十四年浚山东曹单二县与江南丰沛二县之顺堤河及河东之卫河泉源又开常熟昭文二县之白茆河徐六泾海口及塘外淤河以消积水二十五年改常熟昭文二县海口石闸为滚坝于南关车逻等坝寺土三尺以资宣泄二十六年准直隶总浚方观承请于易州泉原村开渠建坝以资灌溉至二十八年渠成赐名安河是年开泰州丁溪小海二闸引河汇全家港归海开阜宁盐城二县之上冈草堰陈家冲三闸引河汇入射阳湖归海又浚常熟之福山塘河灌溉民田千余万顷时河流下趋贾鲁怀庆府属被淹乃筑贾鲁河夺溜急处并添修怀庆城外月堤以资捍御二十七年闽浙总督杨廷璋请浚乌程长与二县溇港江西巡抚汤聘请于南昌县之富仓圩改建石闸直棣总督方观承请修理畿辅河渠堤堰以工代赈二十八年方观承又请浚凤河上游自南宫以上至闸子口百二十余里以工代赈俱从之特命兆惠会同长芦盐政天津知府于海河修坝酌定水利以时蓄泄是年浚松江太仓等属水道挑荆山桥旧河三十年浚武进丹阳之孟渎等河三十二年上幸天津亲履淀河堤闸命筑新堤一道自长堤之三里滩至庄儿头止上下衔接约十余里卫村民三千户得膏腴地数千顷时湖北黄梅堤溃诏自董家口至江西德化境内围堤通行坚筑三十六年永定河暨北运河溢遣大臣会同督臣经理于芦沟桥迤下六工凡涨湾曲处一律浚直其南岸之求贤桥俱改灰工忙牛河六工以下顺导东行并筑土捻以遏北徒于北运河东岸南仓上新筑横堤以卫北仓村庄再建桥座以泄西来之水又疏两减河及东岸引河培筑隔淀河及千里长堤时以尚书裘曰修董其事蒇事时曰修请饬地方官于一切淀泊禁民报垦襄地与水并禁横加堤埝上谕直省凡有此等濒水地亩看有司严禁占耕毋使与水争地四十五年改建高家堰三堡六堡甃石加筑徐州旧石堤九百余丈其韩家庄金山一带堤堰均改筑石堤四十六年邳睢仪封等处堤溃浸逼运河谕河臣将曲家堤及魏家庄大堤堵筑于籣阳商邱等堡添建大堤一道内开吊渠百余里展宽番家屯六塘河等处挑征山湖下顾家庄等引渠以泄积水四十八年又新建青龙冈迤上长堤引河达河流直注商邱时又因芦沟桥下淤沙过甚特命金简会同刘峩查勘并令依中泓五孔口面全行相连桃挖俾上下游一律宽深河流畅达永无沙淤停蓄之患四十九年江西巡抚伊星阿奏南昌新建鄱阳余千建昌等六县下游地接鄱湖又当章贡诸水之冲圩堤冲场田禾被淹请借项修筑下部议行五十年大学士阿桂奏接奉上谕前因桐柏山为淮水发源特谕毕沅详晰查勘支流或有淤塞即应设法筹办兹据毕沅覆奏该处发源之地河身不甚宽广易于疏浚倘有需开穵之处即勘明兴工又贾鲁惠济两河即系淮水支河现在一律疏瀹江南洪泽湖向藉淮水挹注今淮水发源之处经毕沅勘明疏瀹将支小河一律浚导该处贾鲁惠济二河其小流归并涡河入淮现在亦加疏浚俾就通畅并于淮渎庙虔申祭告自当仰邀灵佑泉源涌发众水会归下游湖水日就充足以助清敌黄伏查淮河清水御黄济运为全河最要关键今岁淮水未经大长仰蒙圣明远照以桐柏山为淮水发源谕令毕沅广为浚导从此会流下注洪湖自必日就充足畅出清口永资利赖云南巡抚刘乘恬奏请兴修剑川州剑湖水利并挑挖昆阳州海口工程部议从之
　　皇朝通志卷九十五
　　●皇朝通志卷九十六 
　　食货略十六 
　　○食货略十六 
　　河工 
　　海塘 
　　△河工 
　　顺治元年特设河道总督一人驻札济宁州 【后移驻清江浦】 总理黄运两河事务设分司驻札各境定分汛防守之法每遇桃汛伏汛秋汛将临令该管官弁加谨分防二年考城之流通口决旋即堵塞八年筑祥符单家寨堤封邱李七寨堤及筑陈桥堤郑家庄堤九年河决封邱大王庙口水从长垣趋东昌坏安平堤北入海因于丁家寨凿渠引河杀其势筑祥符时和驿堤又筑常家寨堤及商邱王家坝堤考城王家道口堤十年定南旺临清等处煞坝浚浅每年一小浚三年一大浚十一年筑阳武慕家楼商邱夏家楼虞城土楼诸堤十二年筑祥符守么寨及回龙庙月堤陈桥堤并筑兰阳板厂阳武潭口槷包家厂诸堤十四年筑祥符之榭疙疸清河集并陈留之孟家埠诸堤是年陈留孟家埠口决于堤南筑缕月堤五百丈并浚引河一道以分水势十六年总河朱子锡疏言两河利害条奏十事一陈明南河夫役一酌定淮工夫役一查议通惠河工一特议建设柳围一严剔河工弊端一厘核旷尽银两一慎重河工职守一申明河官专责一申明激劝大典一酌议拨补夫食疏入从之
　　康熙二年准朱之锡请定河差满汉官仍照旧例三年更换 【案三年一换之例系顺治十四年河臣杨方兴奏定嗣因六部司官轮流升转又兼满汉并差议将管河分改为一年更替之例】 七年筑祥符一盐台聂家寨及仪封石家楼小宋集诸堤九年河水盛涨自桃源界起东至龙王庙俱因旧址加筑高阔十五年高家堰及漕堤等处溃决特遣尚书冀如锡前往察勘悉心筹办于是开白洋清河以东引水河使黄河入海开清河两旁引水河使淮水出河又筑河岸遥堤缕堤修高堰堵翟坝而扬境以内各工亦同时并举是年裁高邮分司及南河工部又准总河靳辅请挑山清高宝四州县运河并清口烂泥浅引河四道及清口以下至云梯关河一道十七年命撤回南北中河三分司其河道工程委该地方监司府佐贰管理又定河工顶冲之地即以旧堤为缕堤于旧堤之外别筑遥堤以为重门保障又准靳辅请自翟坝至周桥二十五里湖陂筑大堤一道自桃源东界至石人沟筑缕堤一道又自龙王庙至四铺沟接筑四千九百三十八丈十八年建宿迁之朱家堂温州庙桃源之古城清河之王家营安东之茆良口减水坝共六座二十三年上南巡阅视河工谕朕观高家堰地势高于宝应高邮诸水数倍前人于此作石堤障水实为淮阳屏蔽且使洪泽湖与淮水并力敌黄冲刷淤沙关系最重仍须岁岁防护又谕运道之患在黄河御河全凭堤岸若南北两堤修筑坚固则河水不致四溃水不四渍则浚涤淤垫沙去河深堤岸益可无虑今堤防虽经整理还宜随时修筑以防未然于是于高家堰旧口周家桥翟坝及萧家渡九里冈崔家镇七里沟黄家觜新庄一带紧要近溜之处所筑长坝与逼水坝均每岁加筑高厚二十四年靳辅疏言徐州凤阳淮安所属十九州岛县沿近黄河南北两岸频受水患请共筑朿水堤三十万丈随地高低牵筑顶高二丈底宽六丈八尺以资保护从之三十一年户部侍郎博济疏言黄河南岸之杨横庄烟墩马逻及北岸之朱家庄便益门东安门六险工向无月堤且所下之埽亦俱单薄应请筑堤培埽以资巩固从之三十八年上巡幸江浙审视清口高家堰地方见洪泽湖水较黄河甚低河水逆流入湖以致泛溢于兴化盐城诸州县谕总河于射阳湖淤垫处分委效力人员并力开浚其黄淮交汇之口令于黄河南岸近淮之堤更迤东长二三里筑令坚固淮水近河之堤亦迤东湾曲拓筑使斜行会流毋使黄水倒灌又以河通则流自急流急则沙自刷而河自深令于清口西数湾曲处试行浚直直流有益渐将上流曲处一律直浚寻经漕运总督桑格河道总督张鹏翮等议家挑浚虾须二沟及饱家庄滔子河捞鱼港老河口等处三百余里引积水流出归海四十三年疏浚戴村坝淤塞旧河筑和尚林月堤逼水仍归故道以免东平州一带水患四十七年疏浚苏松常镇所属支河港荡并修建新旧闸坝四十九年浚徐邳境内房亭等河
　　雍正四年疏浚濮州之魏河聊城之泄水河并开浚鬲津赵牛等河五年疏浚济南府属之舌氏倪伦温聪漯刁强等河又于东省安山湖开浚支河六道并于六堤口建闸以利节宣又定滨河居民架水板房有碍河道者坍圯之后不许再行修造至滨河未报升科之新涨地亩并越砌石磡实系妨碍河道之处皆令速毁违者罪之该管官失于稽察分别议处六年议准吴淞天妃七浦二闸各设闸官一人白茅徐六泾二闸其设闸官一人又议准刘庄青龙桥改为石闸鲍宗坝运盐河建筑土堤盐城石哒口天妃口廖家口草堰口如皋苴河洋黄河洋各增建石闸董家沟徐家涵等处建设涵洞以资宣泄七年增筑高家堰堤闸通用石工八年议准串场河王道港新洋港牛龙港草堰口廖家港五处积沙照吴淞白茅等海口之例用犁船犁松用混江龙按时疏浚又议准泰州兴化县东台地方设立水利同知一人统辖所属串场河道九年议准戴村新坝折低与旧坝相等并将高岸改筑漫坡以泄水通沙十年议准如皋之坌河以北至丰利场二十八里岔河以东至掘港场五十里各就浅深分段增浚俾蓄水五尺以利运行十二年修补泰州属之栟茶地方旧堤移进三四里别筑新堤如皋县之丰利掘港马塘通州属之石港西亭余西余中余东吕四及泰州属之丁溪草堰兴化县属之白驹刘庄盐城县属之伍佑等场范堤并令镶筑防风
　　乾隆元年谕治河之道必将全河形势熟悉胸中黄河自河南武陟至江南安东入海长堤绵亘二千余里旧设总河一人驻札清江浦雍正七年复设河东总河诚虑鞭长不及故俾南北分隶各有责成惟是河流日久变迁旧险既去新险复生其闲防浚事宜有病在上流而应于下流治之者有病在下流而应于上流治之者若河臣于南北形势未能洞悉遇有开河筑堤等事或至各怀意见则上游下游必有受弊之处所关匪细徐州府当南北之冲为两河关键最为要紧着将副总河移驻徐州凡两河关筑事宜令其就近与南北河臣公同酌议举行其毛城铺等处减水闸坝仍令督率徐属厅营按时启闭五年上以清口黄淮交汇系黄运湖河之枢纽定于风神庙前东坝及运口头坝外各接长数十丈以资收束其运口头坝之南接长挑水坝使其回流入运六年又定黄运两河自宿迁至清河通筑缕堤二万五千余丈格堤九道十字河至九里冈通筑缕堤百余丈格堤五道仍以运河南岸缕堤作黄河北岸遥堤先是洪泽湖滨每遇风浪船多漂溺康熙年闲曾设救生椿全活甚众十一年谕夏家桥地方有旧芦坝一座高堰迤西有顺水坝一座皆有口门为遭风船躲避之所著于高堰老堤头山圩高■〈氵闲〉坝及徐家湾周桥增护堤救生坝四处又以里河运口为淮扬运河关键全赖口门收朿令头二三坝口门毋许过四丈十六年上南巡周盐河工谕洪泽湖上承清淮汝颍诸水汇为巨浸所以保障者惟高堰一堤天然坝乃其尾闾伏秋盛涨辄开此坝泄之而下流诸县胥被其害冬月清水势弱不能刷黄往往浊流倒灌在下游居民深以开坝为惧朕亲临高堰循堤而南越三滚坝至蒋家闸周盐形势乃知天然坝断不可开近者河臣又请于三滚坝外增建石滚坝以资宣泄不知增三为五即以过水一二尺言之向过三尺者即五尺向过六尺者增而至丈是与天然坝名异实同亦当为之限制上年滚坝过水三尺五寸天然坝仍未开放应即以是为准于是于天然坝立石永禁开于其五坝以仁义礼智信为之仁义礼三坝一如其旧智信二坝则于石面之上加封浮土如仁义礼三坝巳过水三尺五寸不足减盛涨则启智坝之土仍不减乃次及于信坝永着为例至高堰石堤南滚坝以南旧用土工石堤有首无尾亦令自新建信坝北雁翅以北一律改建石工十八年淮水监涨泄洪泽五坝泛车逻南关二闸黄河复决铜山堤南注灵虹诸邑归宿洪泽夺淮而下特命舒赫德刘统勋往来董率堵筑均于岁冬合龙寻又于高堰武家墩迤北筑砖工堤堰于余丈以资捍御又总督高恒疏称海州沭阳地方逼近海滨地势洼下为众流之所趋请将下游入海道路再加疏浚于是挑浚高墟口汤家沟及义泽车轴五图等河于盐河场河大伊山洪河三汊口一带并武障越河南股河尾修闸帮堰以资蓄泄十九年疏山阳县之■〈氵闲〉河泾河宝应县之子婴河高邮州五里车逻三坝下之引河泰州丁溪闸之古河二十年谕上年江省被灾各属虽屡经抚恤犹恐将来青黄不接之时闾阎餬口维艰现在下河及芒稻河等处有应行疏浚修筑者可随宜兴举为以工代赈之策于是浚山阳县之市河宝应县之黄浦河筑安东县之平旺河子堰挑沛县之茶城支河及邳睢属峯山闸下之引河又暂借公帑修筑桃源清河二县六塘河两岸堤堰 【按旧例此河堤堰原系民修兹因灾无力兴工故豫借帑银代修分作三年带征还项】 二十一年黄河漫益疏荆山桥河身以泄滕峄等县积水二十二年上两度南巡亲莅河干指示一切疏泄捍御机宜时征山昭阳诸湖俱巳疏通而骆马湖堤堰浅缺不足御运河盛涨于是并筑骆马湖堤又以六塘河以下余潦停积桃源宿迁诸洼地多成巨浸山东之金乡鱼台等属未涸地亩尚有十余庄江南之宿迁灵壁及河南之永城夏邑等处漫衍地界不下数百里经山东巡抚鹤年奏报即命鹤年赴荆山桥偕白钟山及侍郎梦麟筹济宁金乡鱼台滕峄五县水势随遣待郎裘曰修驰视山东河南上江积水并饬钦差河臣拣熟谙水利之员先其最要者举行余亦次第并修统于岁内告成于是自濉城以东坚闭毛城铺诸闸使不得泄黄雍濉于毫颍一带及虞城夏邑商邱永城各属支河干河一律疏浚以泄中州诸水去路挑衮州之府河洸河改金口涵洞为减水闸改杨家坝为石闸浚伊家河泄征由湖入运又堵筑沂水不使入运以免沛县旁溢添设昭关滚坝建高邮运河东堤石闸酌定水则以时启闭凌芒稻闸越河以辟湖河归江尾闾于荆山桥上一带支河专派道员驻札随涸随疏以畅下游之势是年筑高堰添甃石堤嗣又筑高堰北岸土堤二十四年浚山东曹单二县江南丰沛二县之顺堤河与山东之卫河泉源以济运二十五年又开运河东堤金湾坝下引河改低董家沟廖家沟石羊沟三坝又添筑河南怀庆府城外月堤二十六年督臣高晋疏言下河州县境内支河汊港及田闲积水向俱汇入串场河北流于盐城境内诸闸归海其闸下旧有归海引河不可不加疏治请将丁溪小海二闸引河疏浚并顺势再开一引河汇入王家沟归海又将上冈草堰陈家冲三闸引河疏浚亦王开一引河汇入射阳湖归海以分泄水势从之二十七年上三度南巡驻跸苏州命刘统勋兆惠会同河臣详勘湖河归江之路寻议定开扩新挑引河下游使有建瓴之势拆金湾中二闸添建石闸三十丈落低西湾坝四尺于河头加挑深宽以资利导又特示宣泄机宜令展拓清口十丈并建立水志以垂永久又于徐州河堤自砖工止处接筑甃石十七年为经久善后之计三十年谕前因微山湖蓄水过多濒湖洼地每致淹漏经崔应阶等奏请宣泄微河以水志一丈为度于韩庄添建新闸以杀其势并挑荆山桥以畅其流朕今岁南巡回銮时舟行所经诣知洼地近多涸出农田耕作有资但湖水畅消亦恐艰于济运饥据杨锡绂奏称湖内之水须存一丈二尺用至五月八闸底水尚可得四尺余寸若止存一丈则五月闲八闸底水止存二尺六七寸重运难行请交东省河抚可否量改水志或将湖口以下数十里河底一律挑浚五尺等语所奏于漕渠转输白有牌益但水志改加二尺于低洼地亩有无妨碍及挑深河底是否可行着崔应阶会同李宏详悉确勘具奏期于漕运民田均得利赖寻议定将滚坝内机心每孔安砌石糟设立板片水小之年加板拦束其八闸河亦将新淤沙泥尽力挑占至旧时河底而止三十四年挑东省运河一律深五尺计工五年而后止三十九年黄河老坝口漫溢遣大学士舒赫德赴江南会同高晋设法堵筑旬月集事黄河大溜全由故道归海四十一年谕清口为湖河最要关建而陶庄之水逼河南流清水势弱黄河势强每有倒灌之虞康熙年闲圣祖亲莅河干周盐形势命于清口迤西隔岸治陶庄引河导黄使北其南岸筑挑水坝横截河流遏入陶庄河口时河臣经理未善随浚随淤乾隆四年命大臣阅视仍谓难行乃以木龙桃溜北趋不过聊为目前补救之计甚属无牌着河臣萨载督臣高晋测量高下曲直绘图贴说图上上用朱笔点记其处反复指示于是复开陶庄引河不期年告成而新河顺流安轨直抵周家庄始会清东下旋又命于新河头下添石坝一道为重门保障由是清水常胜黄水无倒灌之虞四十三年仪封考城漫口溃决遣大学士阿桂刑部尚书袁守侗前往察勘嗣据阿桂等议定坚闭金门展阔引河接筑挑水坝遏溜北趋合龙后又请修马港河西岸残堤接至北潮河西岸民堰以御倒灌从之四十五年上五度南妄阅视高家堰堤闸命总督萨载将三堡六堡等砖工一律改建甃石并加高数尺其徐州旧有石堤九百七十余丈较新筑石堤短少三层亦令一律加高自韩家庄至奎山一带堤堰四百五十余丈一律改筑石堤直接山脚以垂巩固四十六年邳睢南岸之魏家庄大堤溃随饬河臣里护漫口预防北岸河堤然后筹计经久良策未几北岸曲家堤亦漫浸逼运河上以黄水经过河湖下游无不淤垫之理谕河臣急赴运河筹办分泄事宜确勘微山湖水浅深尺丈迅速堵筑时大学土阿桂奉命查勘海塘工程即令董理河务寻经阿桂疏奏于东西两坝下埽追压坚实坝台增加高厚金门断流大溜全归引河引河中泓流行迅驶直注六塘河归海四十七年南北两处漫口合龙后陡蛰三十余丈随谕阿桂等于上游南岸改筑坝工俾得吸溜归槽并令萨载展宽下游潘家屯六塘等处去路挑微山湖下顾家庄等引渠阿桂等勘定上游自兰阳三堡至商邱七堡南堤外添建大堤一道内开引渠一百六十余里导河水入渠下注商邱归入正河故道入海四十九年河抚李奉翰疏言邳睢厅黄河南岸瓦房迤上张家庄地方因黄水盛涨大溜趋逼塌去外滩应赶下大埽签钉长椿加厢追压从之又挑挖荆山桥及苏家山坝引河五十年以天然闸下引河年久海塞自黄河岸起至韩家庄挑河筑堰又李奉翰疏言里河厅头坝外兜水坝乃重门收朿兜拦湖水多入运口以济重运应请建筑坝工从之河南妄抚毕沅疏言贾鲁会济诸河久经淤塞应请及时开浚且于水旱不时可资蓄泄从之
　　△海塘 
　　顺治元年礼科给事中张惟赤疏请岁修海塘以防潮患于是修钱塘县石塘二十一丈二年增修六十丈 【按海塘自前明崇祯二年同知刘元瀚建修海宁扞海塘后不复修】 
　　康熙三年海决修海宁县塘筑石堤并筑尖山石堤五千余丈九年设浙江海防同知二人专司塘务三十八年修钱塘江塘四十年修钱塘江岸筑石塘每塘一丈用石一纵一横固以油灰镕铁锭镶嵌石缝深根坚杵加筑子塘以为重障共建石塘六百六十七丈子塘八百九十五丈四十一年江塘圯布政使郎廷极筑之建潮神祠于上五十年重筑江塘布政使殷志熙董筑其法用石一纵一横海层凿孔以巨木贯之每五六石联为一石又于横直合缝处用铁锭镶嵌成塘二十丈五十七年修筑海宁石塘浚备塘河巡抚朱轼建筑其法每塘丈用木柜二每柜贮石块五十斤为塘基外筑坦水复开备塘河建闸一座五十九年从巡抚朱轼请于老盐仓筑鱼鳞石塘开浚中小亹淤沙令海防同知专督岁修是年分修海宁塘六十一年改筑草塘
　　雍正元年以赭山海口雍塞逼近塘口谕该督抚即行疏通毋使潮汛留沙漫雍以固海宁塘根二年命吏部尚书朱轼会同江浙浚抚议兴海塘事直寻议浙江海塘自余姚县之浒山镇至临山卫土塘三道内有一道为老塘年久沙淤百姓占耕筑土塘二道形势卑弱应加迥厚自上虞县之乌盆村至会稽县沥海所石塘暨两头土塘渐致坍塌应于搪底填筑乱石上铺大石贴石筑土以资培护自海宁县之陈文港至尖山乱石砌边土塘加筑高厚其塘如式改修塘外乱石子塘重修完固其原无子塘者如式添建海盐县自秦驻山三■〈氵闲〉寨至演武场石塘冲塌百五十余丈应如式修筑议得松江海塘自金山卫城北至华家角漴阙墩至东湾金山墩至西墩兵厂至张家舍倪家路至三岔墩周公墩至华家角各土塘计二百五十余里内有最险工一段次险工二段俱应改土为石其余水势稍缓之处宜坚筑土塘自华家角至上海之头墩塘外淤沙之处与头墩至嘉定县界内外土塘二道俱令径直加筑塘外密钉排椿以防冲溃俱从之三年命于塘内一概增建复塘以御海啸五年巡抚李卫请增筑浦儿兜草坝并改建姚家堰草塘从之 【姚家堰旧建土堤】 是年复修海宁县钱家坂马牧港等处塘工又修江塘六年修海宁县老盐仓西塘县南门外海塘钱塘江塘七年命建海神庙于海宁县东门内又改建海宁县荆煦庙等处石塘 【向系石塘后改土塘今建石塘】 筑陈文港等处草坝八年筑宁西塘大坝设海防兵弁铸镇海铁牛五座又修仁和县塘九年续修海宁钱塘塘工十年筑仁和沈家埠海宁华家衖草塘十一年命内大臣海望查勘浙江海塘于海宁之米山塌山中闲建石坝一道以堵截江溜又谕于中小亹开浚引河以分水势增设道员一同知一守备二千总二把总七兵八百专司随时修补又修仁和钱塘平湖诸邑塘岸十二年浚南港河筑尖山西浮坝十三年总督程元章疏定海塘事宜四一钱粮以分案具领一分别保固年限一令承修官会同估造一于紧要工所豫贮物料从之增筑鱼鳞石塘葺浦儿兜旧塘加筑海宁南门外鱼鳞石塘又定攻沙法大学士稽曾筠疏言宁邑塘工之患皆由南岸沙汉烫觜挑溜致水势全向北趋请于南岸沙洲用铁具梳挖陡岸俾河岸根脚空虚海潮来往自为冲刷坍卸以泄水劫从之
　　乾隆元年建筑仁和海宁鱼鳞石塘六千余丈并海宁南门石塘设运石海船五十只三年编石塘草塘字号 【向例各塘坍趡率以某家东西起止开报易于朦混雍正年闲监督汪漋张坦麟等议将各塘编立字号至是大学士稽曾筠咨部将各塘照千文编唬以二十丈为一号建竖界碑仁和计编七十二号海宁编六百四十号其余海盐等塘均照此例】 改建海宁遶城坦水四年停草塘岁修改建浦儿兜等处石工续筑尖山未竣坝工 【前大学士稽曾筠因水势险急难以堵塞疏请暂停兹抚臣卢焯以水势巳平令龙甚易疏请补筑】 复浚备塘河兴筑仁和钱塘江海塘埭五年续建东塘石工是年尖山水口成 【乾隆二年经始】 铸镇海铁牛四座六年总督德沛复请老盐仓迤西至仁和县之章家庵柴塘改建石工从之命左都御史刘统勋查勘浙江海塘 【先是五年十一月德沛曾有是请部议准行以刘统勋言改建不必过急乃缓兴筑至是复请故遣统勋会勘】 七年总督那苏图疏言海宁县之华家衖柴塘外沙绵涨数里无须改建石塘惟老盐仓汛至东石塘界地俱顶冲请择其最险之观音堂汛坐字号老盐仓汛伏字葢字等号建筑竹篓石坝是年左都御史刘统勋疏言亲履南北两岸柴塘改建石塘诚经久之图请俟水缓沙停乘机兴筑每年以三百丈为率督臣那苏图复疏言老盐仓汛至东石塘界最险请先闲段排筑石篓俟石篓根脚坚实再照原议改建石塘均从之九年命吏部尚书公讷亲勘修浙江塘工寻疏称仁宁二县柴塘外护沙宽广不必改建石塘从之是年海宁鱼鳞大石塘工成 【乾隆二年经始】 十二年浚中小亹工成十三年增筑护塘土堰又议增滚坝及塘汛弁兵十五年海潮平 【谨案海水自乙丑岁以来大溜直趋中亹至是年海波不扬臣民庆幸冬十二月抚臣永贵以秋汛安澜塘工稳固疏闻】 十六年上巡幸江浙莅钱塘江幸六和塔敬念世宗宪皇帝奠安之德勒石纪事永示无极十八年海潮平十九年督臣喀尔吉善请裁改海塘营官弁 【江海塘工向设兵备道一员统率守备二员千总四员把总八员外委十六员马步兵千分守防护至是以尖山石坝告成中小亹引河畅流塘工稳固裁汰道员塘工归杭嘉湖道专管其守备以下等官兵弁均裁改留堡夫四百名三百名守北岸一百名守南岸余兵改归杭乍二营】 二十二年上巡阅海塘幸观潮楼命建海神庙于城南明年庙成御制碑文勒石二十四年酌复海塘营弁兵 【复千总一把总二外委三马兵二十步战兵六十守兵二百名海宁分设二汛旧设堡夫悉行裁汰统归兵额】 加筑护塘土堰 【时抚臣庄有恭言海宁石塘近城一带护沙冲塌故有是筑】 增筑层石坦水修海宁条石坦水 【时□流海潮复改由北大亹出入】 二十五年修东西塘坦水及韩家池柴塘复修筑海宁南门外堵坦水 【时海宁南门外及石门遶城塘外二层坦水为五月望汛潮损故复修】 二十六年修胡家兜坦水 【时潮水逼塘护沙全刷地当顶冲故建之】 修鱼鳞石塘坦水 【自雍正八年建后巳厯年久今外无护沙故改建】 修马牧港塘工坦水筑秧田庙坦水修韩家池柴塘 【均以潮汛冲塌护沙故修】 二十七年上巡幸浙江躬阅海塘咨度经久之计将老盐仓柴塘改为为石因下木椿试之柰沙质浮松所下之椿不能牢固其柴塘向内数十丈虽可下椿又皆田庐沟塍上命仍筑柴塘定岁修坦水以资拥护又改筑四里桥鱼鳞石塘并华岳庙等处石塘盘头坦水二十八年改建念里亭诸处鱼鳞石塘二十九年置老盐仓护塘竹篓增筑念里亭坦水三十年命于海宁全城环遶石塘普筑三层坦石并随时修整以资防护四十五年上五次南巡亲视海宁塘工以柴塘究不如石塘巩固因命该督抚督率所属自海宁陈文港石塘迤上至老盐仓柴塘四千余丈通建鱼鳞石工旋遣大学士阿桂往来勘视工程四十七年据总督陈辉祖奏西塘头围为江海交接之处涨沙十余里横江截海阻隔水道致范公堤以东潮致搜制章家庵迤西冲击滩墈因于头围沙滩开引河一道待春夏山水暴注时开放引河供山水奔腾之势顺流政沙会春雨涨发大留直趋引河范公堤正溜开向南行渐有南坍北涨之势四十八年原办续办鱼鳞工竣又奉上谕浙江范公塘一带看来竟须一律改建石塘以资捍卫昨巳谕知富勒浑等矣明春南巡时朕亲临阅视指示机宜降旨后即可兴工办理至富勒浑有老土塘根脚同系淤沙土性浮松之语从前老盐仓一带亦称淤性浮松难以开槽打椿乃自建石工一律稳固坚实可见事在人为该处改建石工所费不过较前三分之一方今府藏充盈即多费数十万帑金捍卫民生使闾阎永臻乐利亦所不靳也四十九年上亲视海塘工程谕浙海建筑石塘所以保障民生自应于石塘既建后砌筑坦水保护塘根乃督抚惟云柴塘必不可废此受工员怂恿为后日岁修昌销地步况添建石塘原欲留柴塘为重门保障并未令其折去若如该督抚言复加岁修安用费此数百万帑金为耶又石塘之前柴塘之后见有沟槽一道槽内积水并无去路将来日积日甚石塘根脚势必淹浸渗漏该督抚亦并未虑及又石塘上堆积土牛甚属无谓设遇异涨又岂几尺浮土所能抵御所有塘上土牛即着填入积水沟槽之内仍将柴塘后之土顺坡斜做祗露出石塘三四层为度并于其上栽种柳树俾根株蟠结塘工益资巩固如此则石柴连为一势即以柴塘为石塘之坦水至范公塘一带亦需一律接建石工方于省城永资巩护着自新筑石塘工止处之现做柴塘及挑水段落起至朱笔圈记处止再接筑至乌龙庙止一体添筑石塘予限五年分段从东而西陆续修筑以期海疆永庆安澜
　　皇朝通志卷九十六
《清朝通志》　艺文略凡八卷（097～104）/一百二十六卷　（清）高宗 敕撰 
　　●皇朝通志卷九十七
　　艺文略一 
　　○艺文略一 
　　（臣）等谨案郑志艺文畧分十二类于海类之中又各自分门搜罗亦云广矣我朝文治光昭载籍明备列圣御纂皇上钦定诸书流播艺林嘉惠来学至海内操觚之家著作成书可资甄录者亦复不少近奉诏发天府之藏并搜访天下经籍勒成四库全书为右文之极盛今纂艺文畧亦就经史子集分为十二总类以符郑志原例至原书所分各子目则随宜酌并无庸复仍其旧又如图谱既别为专门而郑志艺文畧内复多互载今俱归入图谱畧内以省繁复其虽属画图系谱而为附见之书则仍列于本书之下若经类周易一门有辨论图书名为图说而实未尝作图者亦仍列此畧以从其实焉
　　经类第一 【易　书　诗　春秋　孝经　四书　尔雅　经解】  
　　△经类第一 【易　书　诗　春秋　孝经　四书　尔雅　经解】  
　　（臣）等谨案郑志艺文畧经类论语自为一门而以大学中庸人礼记孟子入子类今从钦定续通志之例改为四书一门其每门细目如传注集注义疏义训之类皆强为区别槩从删并云
　　易 
　　书 
　　诗 
　　春秋 
　　孝经 
　　四书 
　　尔雅 
　　经解 
　　 易 
　　御定易经通注四卷 【顺治十三年奉　　　敕撰】 日讲易经解义十八卷 【康熙二十二年奉　　　敕撰】 御纂周易折中二十二卷 【康熙五十四年奉　　　敕撰】 御纂周易述义十卷 【乾隆二十年奉　　敕撰】 读易大旨五卷 【孙奇逢撰】 周易稗疏四卷附考异一卷 【王夫久撰】 易酌十四卷 【刁包撰】 田间易学十二卷 【钱澄之撰】 易学象数论六卷 【黄羲撰】 周易象辞二十一卷附寻门余论二卷图学辨惑一卷 【黄宗炎撰】 周易筮述八卷 【王宏撰】 仲氏易三十卷 【毛奇龄撰】 推易始末四卷 【毛奇龄撰】 春秋占筮书三卷 【毛奇龄撰谨案是书摭春秋传所载占筮以明古人之易学实为易作非为春秋作也】 易小帖五卷 【毛奇龄撰】 乔氏易俟十八卷 【乔莱撰】 读易日钞六卷 【张烈撰】 周易通论四卷 【李光地撰】 周易观彖十二卷 【李光地撰】 周易浅述八卷 【陈梦雷撰】 易原就正十二卷 【包仪撰】 大易通解十七卷 【魏荔彤撰】 易经衷论二卷 【张英撰】 易图明辨十卷 【胡渭撰】 合订删补大易集义粹言八十卷 【纳喇性德编】 周易传注七卷附周易筮考一卷 【李臻撰】 周易札记二卷 【杨名时撰】 周易传义合订十二卷 【朱轼撰】 周易玩辞集解十卷 【查慎行撰】 易说六卷 【惠士奇撰】 周易函书约存二十四卷约注十八卷别集十六卷 【胡煦撰】 易笺八卷 【陈法撰】 楚蒙山房易经解十六卷 【晏斯盛撰】 周易孔义集说二十卷 【沈起元撰】 易翼述信十二卷 【王又朴撰】 周易浅释四卷 【番思渠撰】 周易洗心九卷 【任启运撰】 丰川易说十卷 【王心敬撰】 增补周易郑注一卷 【惠楝编】 周易述二十三卷 【惠楝撰】 易汉学八卷 【惠楝撰】 易例二卷 【惠栋撰】 易象大意存解一卷 【任陈晋撰】 大易择言三十六卷 【程廷祚撰】 周易辨画四十卷 【连斗山撰】 周易章句证异十一卷 【翟均廉撰】 
　　以上见文渊阁著录
　　（臣）等谨案四库全书于海类之中各分著录存目二种凡去取瑕瑜厘订真伪悉经钦定至为精当续通志艺文畧因之谨从其例亦以著录存目分列为二焉
　　读易搜十二卷 【郑赓唐撰】 周易感义无卷数 【岳虞峦撰】 易学筮贞四卷 【赵世对撰】 周易明善录二卷 【徐继发撰】 丽奇轩易经讲义无卷数 【纪克扬撰】 羲画愤参二十五卷 【陆位时撰】 周易辨疑无卷数 【李开先撰】 易存无卷数 【萧云从撰】 周易说畧四卷 【张尔岐撰】 周易纂解正宗六卷 【谢复茪撰】 周易尘谈无卷数 【不着撰人名氏谨案朱彝尊经义考有孙应龙周易尘谈十二卷疑即是此本也】 周易纂注无卷数 【朱奇颍撰】 易史参录二卷 【叶矫然撰】 大易疏义五卷 【王芝藻撰】 周易滴露集无卷数 【张完臣撰】 周易疏畧四卷 【张沭撰】 加年堂讲易十二卷 【周渔撰】 读易近解二卷 【汤秀琦撰】 周易郁溪记十四卷 【郁文初撰】 周易起元十八卷 【陈图撰】 易赘二卷 【王艮撰】 易大象说录二卷 【吴舒凫撰】 周易惜阴录四十六卷 【徐世沐撰】 周易存义录十二卷 【徐世沐撰】 周易惜阴诗集三卷 【徐世沐撰】 易经述无卷数 【陈诜撰】 周易广义六卷 【潘元懋撰】 大易蓄疑七卷 【刘荫枢撰】 易论无卷数 【徐善撰】 周易应氏集解十三卷 【应撝谦撰】 易原无卷数 【赵振芳撰】 易或十卷 【徐在汉撰】 易经辨疑七卷 【张问达撰】 周易通十卷 【浦龙渊撰】 周易辨二十四卷 【浦龙渊撰】 周易义参六卷 【于琳撰】 身易实义五卷 【沈廷励撰】 易宗集注十二卷 【孙宗彝撰】 周易清解无卷数 【江见龙撰】 周易本义述蕴四卷 【姜兆锡撰】 砚北易钞十二卷 【黄叔琳撰】 宋元周易解提要附易解别录无卷数 【不着撰人名氏今考为黄叔琳所录有宋无元未成之本】 周易浅解四卷 【张步瀛撰】 易经详说无卷数 【冉觐祖撰】 易学参说二卷 【冯昌临撰】 易象二卷 【王明弼撰】 易宫三十八卷 【吴隆元撰】 读易管窥五卷 【吴隆元撰】 读易约编四卷 【朱江撰】 孔门易绪十六卷 【张德纯撰】 易韦二卷 【朱襄撰】 周易阐理四卷 【戴虞皋撰】 易荡二卷 【方鲲撰】 易说要旨二卷 【李寅撰】 周易象义合参十二卷 【吴德信撰】 周易通义十四卷 【方葇如撰】 周易本义晰无卷数 【胡良显撰】 易说十卷 【田嘉谷撰】 先天易贯五卷 【刘元龙撰】 易经纂言无卷数 【王士陵撰】 周易本义拾遗六卷 【李文照撰】 易经释义四卷 【沈昌基撰】 易镜无卷数 【戴天章撰】 心易一卷 【戴天恩撰】 易经粹言三卷 【应麟撰】 易互六卷 【杨陆荣撰】 成均课讲周易无卷数 【崔纪撰】 索易臆说二卷 【吴启昆撰】 陆堂易学十卷 【陆奎勋撰】 周易录疑无卷数 【陈绰撰】 易义随记八卷 【夏宗澜撰】 易卦札记四卷 【夏宗澜撰】 程氏易通十四卷 【程廷祚撰】 易说辨正四卷 【程廷祚撰】 学易阐微四卷 【罗登标撰】 读易质疑二十卷 【汪璲撰】 周易会辑无卷数 【吴映撰】 大易阐微录十二卷 【刘管撰】 周易详说十九卷 【刘绍攽撰】 周易原始六卷 【范咸撰】 易经理解一卷 【郜煜撰】 周易拨易堂解二十卷 【刘斯组撰】 周易摘钞五卷 【顾昺撰】 学易大象要参四卷 【林赞龙撰】 经义管见一卷 【饶一辛撰】 周易解翼十卷 【上官章撰】 东易问八卷 【魏枢撰】 易贯十四卷 【张叙撰】 周易纬史无卷数 【钱偲撰】 空山易解四卷 【牛运震撰】 周易剩义二卷 【童能灵撰】 周易辑说存正十二卷附易说通旨畧一卷 【杨方达撰】 周易蛾述七十四卷 【倪涛撰】 易说一卷 【吴汝惺撰】 易经一说无卷数 【王俶撰】 周易汇解衷翼十五卷 【许体元撰】 易象援古无卷数 【申尔宣撰】 大易合参讲义十卷 【朱用行撰】 周易粹义五卷 【薛雪撰】 易蓍图说十卷 【潘咸撰】 读易自识无卷数 【金綎撰】 易观十二卷 【凌法盈撰】 周易小疏十四卷 【虞楷撰】 易经贯一二十二卷 【金诚撰】 易象约言无卷数 【吴鼐撰】 易经提要录六卷 【徐铎撰】 易读无卷数 【宋邦绥撰】 大易理数观察二卷 【朱如日撰】 来易增删八卷 【张祖武撰】 周易辑要五卷 【朱瓒撰】 周易读翼揆方十卷 【孙梦逵撰】 易深八卷 【许伯政撰】 易经讲义八卷 【苌仕周撰】 周易析疑十五卷 【张兰皋撰】 易说存悔二卷 【汪宪撰】 易义便盐三卷 【向德星撰】 周易集解增释八十卷 【张仁浃撰】 周易晓义九卷 【唐一麟撰】 易例举要二卷 【吴鼎撰】 十家易象集说九十卷 【吴鼎撰】 周易井观十二卷 【周大枢撰】 大易近取录无卷数 【邵晋之撰】 周易观澜无卷数 【乔大凯撰】 易经观玩篇无卷数 【宋宗洛撰】 易解拾遗七卷附周易句读读本二卷 【周世金撰】 周易集注十一卷图说一卷 【王炎撰】 易图疏义四卷 【刘鸣珂撰】 易见九卷 【贡渭滨撰】 易经辑疏四卷 【黄家杰撰】 易经会意解无卷数 【王芝兰撰】 河洛先天图说二卷 【刘天真撰】 周易象训十二卷 【姚球撰】 易经辨疑四卷 【郑国器撰】 周易剩义四卷 【黄怜撰】 易经告蒙四卷图注三卷 【赵世回撰】 周易悬象八卷 【黄元御撰】 易经本义翼十二卷 【旧题吴敬庵撰不着其名】 读易随钞无卷数 【不着撰人名氏】 封爻遗稿演一卷 【不着撰人名氏】 周易观彖疑问二卷大传章旨二卷 【不着撰人名氏】 
　　以上见四库全书存目
　　易类凡一百八十六部
　　（臣）等谨案郑志原例于每门之后合计卷数今考诸书中有本未分卷者无从核计谨从钦定续通志之例但纪部数于后
　　 书 
　　日讲书经解义十三卷 【康熙十九年奉　　　敕编】 钦定书经传说汇纂二十四卷 【康熙六十年奉　　　敕撰】 书经稗疏四卷 【王夫之撰】 古文尚书疏证八卷 【阎若璩撰】 古文尚书冤词八卷 【毛奇龄撰】 尚书广听录五卷 【毛奇龄撰】 尚书稗传十七卷 【朱鹤龄撰】 禹贡长笺十二卷 【朱鹤龄】 禹贡锥指二十卷 【胡渭撰】 洪范正论五卷 【胡渭撰】 尚书解义一卷 【李光地撰】 书经衷论四卷 【张英撰】 尚书地理今释一卷 【蒋廷锡撰】 禹贡会笺十二卷 【徐文靖撰】 
　　以上见文渊阁著录
　　尚书集解二十卷 【孙承泽撰】 九州岛山水考三卷 【孙承泽撰】 尚书近指六卷 【孙奇逢撰】 尚书引义六卷 【王夫之撰】 尚书体要六卷 【钱肃润撰】 书经疏畧六卷 【张沐撰】 古文尚书考一卷 【陆陇其撰】 尚书惜阴录六卷 【徐世沐撰】 尚书口义六卷 【刘怀志撰】 禹贡正义三卷 【曹尔成撰】 舜典补亡一卷 【毛奇龄撰】 尚书义疏无卷数 【蒋家驹撰】 书经详说无卷数 【冉觐祖撰】 禹贡臆参无卷数 【杨陆荣撰】 禹贡解八卷 【晏斯盛撰】 今文尚书说三卷 【陆奎勋撰】 尚书通义十四卷 【方葇如撰】 尚书举隅六卷 【徐志遴撰】 书经札记无卷数 【顾昺撰】 禹贡方域考一卷 【汤奕瑞撰】 尚书约旨六卷 【杨方达撰】 尚书通典畧二卷 【杨方达撰】 禹贡约义无卷数 【华玉湻撰】 尚书质疑八卷 【王心敬撰】 书经参义六卷 【姜兆锡撰】 尚书质疑二卷 【顾栋高撰】 书经提要十卷 【徐铎撰】 尚书小疏一卷 【沈彤撰】 心园书经知新八卷 【郭兆奎撰】 尚书读记一卷 【阎循观撰】 尚书私学四卷 【江昱撰】 尚书批注纂要六卷 【吴连撰】 尚书剩义四卷 【黄磷撰】 
　　附录
　　别本当书太传三卷补遗一卷 【孙之騄撰】 
　　以上见四库全书存目
　　书类凡四十八部
　　 诗 
　　钦定诗经传说汇纂二十一卷序二卷 【康熙六十年奉　　　敕撰】 钦定诗义折中二十卷 【乾隆二十年奉　　敕撰】 田间诗学十二卷 【钱澄之撰】 诗经裨疏四卷 【王夫之撰】 诗经通义十二卷 【朱鹤龄撰】 毛诗稽古编三十卷 【陈启源撰】 诗所八卷 【李光地撰】 毛诗写官记四卷 【毛奇龄撰】 诗札二卷 【毛奇龄撰】 诗传诗说驳义五卷 【毛奇龄撰】 续诗傅鸟名三卷 【毛奇龄撰】 诗识名解十五卷 【姚炳撰】 诗传名物集览十二卷 【陈大章撰】 诗说三卷 【惠周惕撰】 诗经札记一卷 【杨名时撰】 读诗质疑三十一卷附录十五卷 【严虞惇撰】 毛诗类释二十一卷续编三卷 【顾栋高撰】 诗疑辨证六卷 【黄中松撰】 三家诗拾遗十卷 【范家相撰】 诗渖二十卷 【范家相撰】 诗序补义二十四卷 【姜炳璋撰】 虞东学诗十二卷 【顾镇撰】 
　　以上见文渊阁著录
　　诗经朱传翼三十卷 【孙承泽撰】 诗说简正录十卷 【提桥撰】 诗问一卷 【吴肃公撰】 诗经传说取裁十二卷 【张能鳞撰】 毛诗日笺六卷 【秦松龄撰】 诗经疏畧八卷 【张沐撰】 诗经比兴全义一卷 【王锺毅撰】 诗经惜阴录二十卷 【徐世沐撰】 白鹭洲主客说诗一卷 【毛奇龄撰】 国风省篇一卷 【毛奇龄撰】 诗蕴四卷 【姜兆锡撰】 诗经集成三十卷 【赵灿英撰】 诗经详说无卷数 【冉觐祖撰】 诗统说三十二卷 【黄叔琳撰】 毛诗通义十四卷 【方葇如撰】 诗经测义四卷 【李锺侨撰】 诗经旁参二卷 【应麟撰】 陆堂诗学十二卷 【陆奎勋撰】 诗经广大全二十卷 【王梦白陈曾同撰】 复庵诗说六卷 【王承烈撰】 毛朱诗说一卷 【阎若璩撰】 诗经序传合参无卷数 【顾昺撰】 毛诗说二卷 【诸锦撰】 学诗阙疑二卷 【刘青芝撰】 诗贯十八卷 【张叙撰】 毛诗订韵五卷 【谢起龙撰】 丰川诗说二十卷 【王心敬撰】 诗经拾遗十三卷 【叶西撰】 风雅遗音四卷 【史荣撰】 诗深二十六卷 【许伯政撰】 毛诗广义无卷数 【纪昭撰】 诗经汇诂二十四卷 【范芳撰】 诗经正解三十卷 【姜文灿撰】 诗义记讲四卷 【夏宗澜撰】 诗经提要录三十一卷 【徐铎撰】 
　　以上见四库全书存目
　　诗类凡五十七部
　　 春秋 
　　日讲春秋解义六十四卷 【谨案是编为　　　　圣祖仁皇帝讲筵旧本　　　　世宗宪皇帝重加考定排纂成书】 钦定春秋传说汇纂四十卷 【康熙三十八年奉　　　　敕撰】 御纂春秋直解十六卷 【乾隆二十三年奉　　敕撰】 左传杜解补正三卷 【顾炎武撰】 春秋稗疏二卷 【王夫之撰】 春秋平义十二卷 【俞汝言撰】 春秋四传纠正一卷 【俞汝言撰】 读左日钞十二卷补二卷 【朱鹤龄撰】 左传事纬十二卷附录八卷 【马驴撰】 春秋毛氏传三十六卷 【毛奇龄撰】 春秋简书刊误二卷 【毛奇龄撰】 春秋属辞比事记四卷 【毛奇龄撰】 春秋地名考畧十四卷 【高士奇撰】 春秋管窥十二卷 【徐廷垣撰】 三传折诸四十四卷 【张尚瑗撰】 春秋阙如编八卷 【焦袁熹撰】 春秋宗朱辨义十二卷 【张自超撰】 春秋通论四卷 【方咆撰】 春秋长厯十卷 【陈厚耀撰】 半农春秋说十五卷 【惠士奇撰】 春秋识小录九卷 【程廷祚撰】 左传补注六卷 【惠栋撰】 春秋左氏传小疏一卷 【沈彤撰】 春秋地理考实四卷 【江永撰】 三正考二卷 【吴鼐撰】 春秋究遗十六卷 【叶酉撰】 春秋随笔二卷 【顾奎光撰】 
　　以上见文渊阁著录
　　春秋程传补二十卷 【孙承泽撰】 左传统笺三十五卷 【姜希辙撰】 春秋家说三卷 【王夫之撰】 春秋传注三十六卷 【严启隆撰】 春秋论二卷 【严谷撰】 春秋正业经传删本十二卷 【金瓯撰】 春秋传议四卷 【张尔岐撰】 学春秋随笔十卷 【万斯大撰】 春秋志十五卷 【汤秀琦撰】 春秋备要三十卷 【翁汉麐撰】 春秋类义折衷十六卷 【王芝藻撰】 春秋疏畧五十卷 【张沐撰】 春秋类考十二卷春秋疑义一卷 【华学泉撰】 春秋辑传辨疑无卷数 【李集凤撰】 春秋惜阴录八卷 【徐世沐撰】 春秋蓄疑十一卷 【刘荫枢撰】 春秋集解十二卷绪余一卷春秋提要补遗一卷 【应撝谦撰】 春秋遵经集说二十六卷 【邱锺仁撰】 春秋条贯篇十一卷 【毛奇龄撰】 春秋大义无卷数 【张希良撰】 春秋参义十二卷 【姜兆锡撰】 春秋事义慎考十四卷 【姜兆锡撰】 公谷汇义十二卷 【姜兆锡撰】 春秋义疏无卷数 【兹家驹撰】 春秋指掌三十卷前事一卷后事一卷 【储欣蒋景祁同撰】 春秋详说无卷数 【冉觐祖撰】 宋元春秋解提要无卷数 【黄叔琳撰】 或庵评春秋三传无卷数 【王源撰】 春秋钞十卷 【朱轼撰】 春秋比事目录四卷 【方苞撰】 左传拾遗二卷 【朱元英撰】 春秋说十二卷 【田嘉谷撰】 春秋义十五卷 【孙嘉淦撰】 春秋集传十卷 【李文照撰】 春秋杜注补义一卷 【苏本洁撰】 左传姓名考四卷 【高士奇撰】 春秋测微十三卷 【朱奇龄撰】 春秋三传同异考一卷 【吴陈炎撰】 左绣三十卷 【冯李骅陆浩同编】 春秋剩义二卷 【应麟撰】 春秋义存录十二卷 【陆奎勋撰】 春秋笔削微旨二十六卷 【刘绍攽撰】 春秋通论五卷 【刘绍攽撰】 空山堂春秋传十二卷 【牛运震撰】 春秋管见无卷数 【魏枢撰】 春秋义补注十二卷 【杨方达撰】 春秋原经四卷 【王心敬撰】 春秋深十九卷 【许伯政撰】 春秋集古传注二十六卷或问一卷 【郜坦撰】 春秋义解十二卷 【刘梦鹏撰】 读左补义五十卷 【姜炳璋撰】 春秋经传类求十二卷 【孙从添过临汾同编】 春秋一得一卷 【阎循观撰】 左传评三卷 【李文渊撰】 春秋日食质疑一卷 【吴守一撰】 春秋不传十二卷 【杨启祚撰】 春秋集解读本十二卷 【吴应申撰】 春秋三传事实广证无卷数 【不着撰人名氏】 
　　以上见四库全书存目
　　春秋类凡八十五部
　　 孝经 
　　御注孝经一卷 【顺治十三年世祖章皇帝御撰】 御纂孝经集注一卷 【雍正五年世宗宪皇帝御撰】 孝经问一卷 【毛奇龄撰】 
　　以上见文渊阁著录
　　孝经注义一卷 【魏裔介撰】 孝经集解一卷 【兹永修撰】 读孝经四卷 【应是撰】 孝经类解十八卷 【吴之騄撰】 孝经正文一卷内传一卷外传三卷 【李之素撰】 孝经详说二卷 【冉觐祖撰】 孝经一卷 【朱轼注】 孝经三本管窥一卷 【吴隆元撰】 孝经集解一卷 【张星徽撰】 孝经章句一卷 【任启运撰】 孝经通义一卷 【华玉湻撰】 孝经本义一卷 【姜兆锡撰】 孝经通释十卷 【曹廷栋撰】 
　　以上见四库全书存目
　　孝经类凡十六部
　　 四书 
　　日讲四书解义二十六卷 【康熙十六年奉　　　敕编】 钦定翻译四书二十九卷 【乾隆二十年奉　　命翻译】 四书近指二十卷 【孙奇逢撰】 孟子师说二卷 【黄宗羲撰】 大学翼真七卷 【胡渭撰】 四书讲义困勉录三十七卷 【陆陇其撰】 松阳讲义十二卷 【陆陇其撰】 大学古本说一卷中庸章段一卷中庸余论一卷读论语札记二卷读孟子札记二卷 【李光地撰】 论语稽求篇四卷 【毛奇龄撰】 四书剩言四卷补二卷 【毛奇龄撰】 大学证文四卷 【毛奇龄撰】 四书札记一卷续一卷又续二卷续三续二卷 【阎若璩撰】 四书札记四卷 【杨名时撰】 此木轩四书说九卷 【焦袁熹撰】 四书逸笺六卷 【程大中撰】 
　　以上见文渊阁著录
　　四书翼注四十二卷 【刁包撰】 丽奇轩四书讲义无卷数 【纪克扬撰】 圣学心传无卷数 【薛凤祚编】 四书大全纂要无卷数 【魏裔介撰】 四书惜阴录二十一卷 【徐世沐撰】 三鱼堂四书大全四十卷 【陆陇其撰】 续困勉录六卷 【陆陇其撰】 四书初学易知解十卷 【邵嗣尧撰】 四书述十九卷 【陈诜撰】 四书钞十八卷 【秘丕笈撰】 四书贯一解十二卷 【闵嗣同撰】 四书索解四卷 【毛奇龄撰】 大学问一卷 【毛奇龄撰】 逸讲笺三卷 【毛奇龄撰】 中庸说五卷 【毛奇龄撰】 圣门释非录五卷 【陆邦烈撰】 论语传注二卷大学传注一卷中庸传注一卷传注问一卷 【李塨撰】 四书反身录六卷续补一卷 【李颙撰】 辟雍讲义一卷大学讲义一卷中庸议义一卷 【杨名时撰】 杂说无卷数 【焦袁熹撰】 考定石经大学经传解一卷 【邱喜穗撰】 中庸本旨二卷 【朱谨撰】 大学本文一卷大学古本一卷中庸本文卷 【王澍撰】 大学困学录一卷中庸困学录一卷 【王澍撰】 成均讲艺芜卷数 【孙喜淦撰】 五华纂订四书大全十四卷 【孙见龙撰】 四书纂言无卷数 【王士陵撰】 大学偶言一卷 【张文厘撰】 成均课讲无卷数 【崔纪撰】 读孟子札记无卷数 【崔纪撰】 论语温知录二卷 【崔纪撰】 四书参注无卷数 【王植撰】 菜根堂札记十二卷 【夏力恕撰】 中庸解一卷 【任大任撰】 四书录疑三十九卷 【陈绰撰】 四书本义汇参四十五卷 【王步青撰】 鳌峯讲义四卷 【潘思榘撰】 论语说二卷 【桑调元撰】 四书约旨十九卷 【任启运撰】 翼艺典畧十卷 【萧正发撰】 读大学中庸日录二卷 【康吕赐撰】 江汉书院讲义十卷 【王功撰】 四书说注巵词十卷 【胡在用撰】 四书顺义解十九卷 【刘琴撰】 四书就正录十九卷 【陈鋐撰】 四青晰疑无卷数 【陈鋐撰】 虹舟讲义二十卷 【李祖惠撰】 四书句读释义十九卷 【范凝鼎撰】 四书讲义尊闻录二十卷 【戴鋐撰】 四书穷钞十六卷 【王国瑚撰】 古本大学解十二卷 【刘醇骥撰】 杂说八卷 【不着撰人名氏】 
　　以上见四库全书存目
　　四书类凡六十七部
　　 尔雅 
　　别雅五卷 【吴玉搢撰】 续方言二卷 【杭世骏撰】 
　　以上见文渊阁著录
　　尔雅补注六卷 【姜兆锡撰】 越语肯綮录一卷 【毛奇龄撰】 连文释义一卷 【王言撰】 
　　以上见四库全书存目
　　尔雅类凡五部
　　 经解 
　　钦定翻译五经五十八卷 【乾隆二十年首　　命翻译四书续翻译易书诗三经续又翻译春秋礼记二经至四十七年告成】 九经吴字一卷 【顾炎武撰】 经问十八卷经问补三卷 【毛奇龄撰】 十三经义疑十二卷 【吴浩撰】 九经古义十六卷 【惠栋撰】 经稗六卷 【郑方坤撰】 十三经注疏正字八十一卷 【沈廷芳撰】 朱子五经语类八十卷 【程川编】 羣经补义五卷 【江永撰】 经咫一卷 【陈祖范撰】 九经辨字渎蒙十二卷 【沈炳震撰】 古经解钩沈三十卷 【余萧客撰】 
　　以上见文渊阁著录
　　墨庵经学无卷数 【沈起撰】 五经翼二十卷 【孙承泽撰】 稽古订讹无卷数 【龚庭厯撰】 五经辨讹五卷 【吕治平撰】 勉庵说经十卷 【齐祖望撰】 七经同异考三十四卷 【周象明撰】 经说一卷 【冉觐祖撰】 此本轩经说汇编六卷 【焦袁熹撰】 三传三礼字疑六卷附春秋大全字疑一卷礼记大全字疑一卷 【吴浩撰】 经史辨疑一卷 【朱董祥撰】 经玩二十卷 【沈淑撰】 三经附义六卷 【李重华撰】 冬余经说十二卷 【邵向荣撰】 松源经说四卷 【孙之騄撰】 心园说二卷 【郭兆奎撰】 十三经字辨无卷数 【陈鹤龄撰】 古学偶编一卷 【张絅撰】 说书偶笔四卷 【丁恺曾撰】 经解五卷经义杂着一卷 【黄文澍撰】 经学渊源录三十卷 【黄磷撰】 
　　以上见四库全书存目
　　经解类凡三十二部
　　皇朝通志卷九十七
　　●皇朝通志卷九十八
　　艺文略二 
　　○艺文略二 
　　礼类第二 【周官　仪礼　丧服　礼记　月令　会礼　仪注】  
　　乐类第三 【乐书　琴曲】  
　　小学类第四 【文字　音韵　古文　法书】  
　　△礼类第二 【周官　仪礼　丧服　礼记　月令　会礼　仪注】  
　　（臣）等谨按郑志礼类七门今悉依例编次其每门细目槩从删并若礼记门之中庸则移入四书类云
　　周官 
　　仪礼 
　　丧服 
　　礼记 【大戴礼附】  
　　月令 
　　会礼 【三礼　通礼】  
　　仪注 【朝庙礼仪　杂礼书】  
　　 周官 
　　（臣）等谨案周礼古称周官郑志谓推本而言周官为是今遵钦定义疏复其本名至诸家注本旧题周礼者不复一一追改焉
　　钦定周官义疏四十八卷 【乾隆十三年奉　　敕撰】 周礼述注二十四卷 【李光坡撰】 周礼训纂二十一卷 【李锺伦撰】 周官集注十二卷 【方苞撰】 礼说十四卷 【惠士奇撰】 周官禄田考三卷 【沈彤撰】 周礼疑义举要七卷 【江永撰】 
　　以上见文渊阁著录
　　周礼订释古本无卷数 【王芝藻撰】 高注周礼二十二卷 【高愈撰】 周礼惜阴录六卷 【徐世沭撰】 周官辨非一卷 【万斯大撰】 周礼问二卷 【毛奇龄撰】 周礼节训六卷 【黄叔琳撰】 周官析疑三十六卷考工记析疑四卷 【方苞撰】 周官辨一卷 【方苞撰】 周礼集传六卷 【李文照撰】 周官翼疏三十卷 【沈淑撰】 周礼会要六卷 【王文清撰】 周礼质疑五卷 【刘青芝撰】 周礼辑义十二卷 【姜兆锡撰】 周礼拾遗无卷数 【李大浚撰】 周礼三注粹钞二卷 【高宸撰】 
　　以上见四库全书存目
　　周官类凡二十二部
　　 仪礼 
　　钦定仪礼义疏四十八卷 【乾隆十三年奉　　敕撰】 仪礼郑注句读十七卷附盐本正误石经正误二篇 【张尔岐撰】 仪礼商二卷 【万斯大撰】 仪礼述注十七卷 【李光坡撰】 仪礼析疑十七卷 【方咆撰】 仪礼章句十七卷 【吴廷华撰】 补飨礼一卷 【诸锦撰】 礼经本义十七卷 【蔡德晋撰】 宫室考十三卷 【任启运撰】 肆献祼馈食礼三卷 【任启运撰】 仪礼释宫增注一卷 【江永撰】 仪礼小疏一卷 【沈彤撰】 仪礼集编四十卷 【盛世佐撰】 
　　以上见文渊阁著录
　　仪礼惜阴录八卷 【徐世沐撰】 仪礼经传内编二十三卷外编五卷 【姜兆锡撰】 仪礼节要二十卷 【朱轼撰】 重刊朱子仪礼经传通解六十九卷 【梁万方撰】 仪礼训义十七卷 【不着撰人名氏】 仪礼释例一卷 【江永撰】 仪礼易读十七卷 【马駉撰】 
　　以上见四库全书存目
　　仪礼类凡二十部
　　 丧服 
　　读礼通考一百二十卷 【徐干学撰】 
　　以上见文渊阁著录
　　读礼问一卷 【吴肃公撰】 读礼纪畧六卷附婚礼广义一卷 【朱董祥撰】 丧礼吾说篇十卷 【毛奇龄撰】 
　　以上见四库全书存目
　　丧服类凡四部
　　 礼记 【大戴礼附】  
　　（臣）等谨按郑志大戴记列于小戴记之前今以礼记之属皆指小戴记而言谨从钦定四库全书例以大戴记附录礼记之末
　　日讲礼记解义二十六卷 【谨按是编为圣祖仁皇帝讲筵旧本乾隆元年　　诏儒臣校刊颁行】 钦定礼记义疏八十二卷 【乾隆十三年奉　　敕撰】 深衣考一卷 【黄宗羲撰】 陈氏礼记集说补正三十八卷 【纳喇性德撰】 礼记述注二十八卷 【李光坡撰】 礼记析疑四十六卷 【方苞撰】 檀弓疑问一卷 【邵泰衢撰】 礼记训义择言八卷 【江永撰】 深衣考吴一卷 【江永撰】 
　　以上见文渊阁著录
　　礼记提纲集解四卷 【邱元复撰】 礼记疏畧四十七卷 【张沐撰】 礼记惜阴录八卷 【徐世沐撰】 礼记偶笺三卷 【万斯大撰】 曾子问讲录四卷 【毛奇龄撰】 礼记详说无卷数 【冉觐祖撰】 礼记章义十卷 【姜兆锡撰】 校补礼记纂言三十六卷 【朱轼重订元吴澄原本】 戴记绪言四卷 【陆奎勋撰】 礼记类编三十卷 【沈元沧编】 学礼阙疑八卷 【刘青莲撰】 檀弓论文二卷 【孙濩孙撰】 礼记章句十卷 【任启运撰】 礼记彚编八卷 【王心敬撰】 
　　右礼记
　　夏小正解一卷 【徐世溥撰】 夏小正注一卷 【黄叔琳撰】 大戴礼删翼四卷 【姜兆锡撰】 夏小正诂一卷 【诸锦撰】 
　　右大戴记附
　　以上见四库全书存目
　　礼记类凡二十七部
　　 月令 
　　（臣）等谨按郑志月令一门有古月令续月令及时令岁时诸目今以夏小正解之类已见大戴记惟续月令及时令岁时诸书则入此门不复分列古月令诸目云
　　御定月令辑要二十四卷图说一卷 【康熙五十四年奉　　　敕撰】 
　　以上见文渊阁著录
　　古今类纂岁时部四卷 【董谷士董炳文同编】 节序同风录无卷类 【孔尚任撰】 时令彚记十六卷余日事文四卷 【朱濂撰】 
　　以上见四库全书存目
　　月令类凡四部
　　 会礼 【三礼　通礼】  
　　（臣）等谨案郑志会礼一门凡礼论问及三礼总义皆入之今从钦定四库全书之例以发明经义者为三礼兼详厯代制度者为通礼分门编次并为会礼焉
　　学礼质疑二卷 【万斯大撰】 读礼志疑六卷 【陆陇其撰】 郊社禘祫问一卷 【毛奇龄撰】 参读礼志疑二卷 【汪绂撰】 
　　右三礼
　　礼书纲目八十五卷 【江永撰】 五礼通考二百六十二卷 【秦蕙田撰】 
　　右通礼
　　以上见文渊阁著录
　　三礼合纂二十八卷 【张怡撰】 读礼窃注一卷 【孙自务撰】 稽礼辨论一卷 【刘凝撰】 昏礼辨正一卷 【毛奇龄撰】 庙制折衷三卷 【毛奇龄撰】 大小宗通释一卷 【毛奇龄撰】 学校问一卷 【毛奇龄撰】 明堂问一卷 【毛奇龄撰】 郊社考辨一卷 【李塨撰】 三礼约编十九卷 【汪基撰】 三礼会通二卷 【张必刚撰】 
　　右三礼
　　礼学彚编七十卷 【应撝谦撰】 礼乐通考三十卷 【胡抡撰】 
　　右通礼
　　以上见四库全书存目
　　会礼类凡十九部
　　 仪注 【朝庙礼仪　杂礼书】  
　　（臣）等谨按郑志仪一门凡朝庙礼仪以及家礼书仪等杂礼书皆入焉钦定续通志因之今从其例
　　幸鲁盛典四十卷 【康熙二十三年袭封衍圣公孔毓圻等恭辑】 万寿盛典一百二十卷 【康熙五十二年内廷诸臣恭辑】 钦定大清通礼五十卷 【乾隆元年奉　　敕撰】 南巡盛典一百二十卷 【乾隆三十五年大学士总督高晋等恭辑】 钦定满洲祭神祭天典礼六卷 【乾隆四十二年奉　　敕撰】 千叟宴诗四卷 【康熙五十二年奉　　　敕编】 千叟宴诗三十六卷 【乾隆五十年奉　　敕编】 北郊配位议一卷 【毛奇龄撰】 
　　右朝庙礼仪
　　朱子礼纂五卷 【李光地编】 
　　右杂礼书
　　以上见文渊阁著录
　　学典三十卷 【孙承泽撰】 文庙从祀先贤先儒考一卷 【郎廷极撰】 頖宫礼乐全书十六卷 【张安茂撰】 琉球入太学始末一卷 【王士祯撰】 辨定嘉靖大礼议二卷 【毛奇龄撰】 国学礼乐录二十四卷 【李周望谢履忠同撰】 圣门礼乐统二十四卷 【张行言撰】 学宫备考十卷 【彭其位撰】 大学典祀彚考十四卷 【张璇撰】 学宫辑畧六卷 【余丙撰】 
　　右朝庙礼仪
　　读礼偶见二卷 【许三礼撰】 学记五卷 【李塨撰】 家礼辨定十卷 【王复礼撰】 四礼宁俭编无卷数 【王心敬撰】 婚礼通考二十四卷 【曹庭栋撰】 齐家宝要二卷 【张文嘉撰】 
　　右杂礼书
　　以上见四库全书存目
　　仪注类凡二十五部
　　△乐类第三 【乐书　琴曲】  
　　（臣）等谨按郑志乐类凡十一门如歌辞题解之类今无其书槩从删并惟以乐书及玲曲为标目云
　　乐书 
　　琹曲 
　　 乐书 
　　御纂律吕正义五卷 【康熙五十二年　圣祖仁皇帝御撰】 御纂律吕正义后编一百二十卷 【乾隆十一年　皇上御撰】 古乐经传五卷 【李光地撰】 古乐书二卷 【应撝谦撰】 圣谕乐本解说二卷 【毛奇龄撰】 皇言定声录八卷 【毛奇龄撰此二书并因　　　圣祖仁皇帝论乐　　　圣谕推阐考证而作】 乐律表微八卷 【胡彦升撰】 律吕新论二卷 【江永撰】 律吕阐微十卷 【江永撰】 
　　以上见文渊阁著录
　　大成乐律一卷 【孔贞瑄撰】 律吕新书衍义一卷 【吕夏音撰】 钟律陈数一卷 【顾陈垿撰】 乐经内编二十卷 【张宣猷撰】 律吕新书注三卷 【周模撰】 瘠和录二卷 【何梦瑶撰】 易律通解八卷 【沈光邦撰】 乐律古义二卷 【童能灵撰】 大乐元音七卷 【潘士权撰】 律吕新书笺义二卷附八音考畧一卷 【罗登选撰】 音律节畧考一卷 【潘继善撰】 黄锺通韵二卷 【都四德撰】 乐原无卷数 【旧本题嚣嚣子撰】 律吕纂要二卷 【不着撰人名氏】 
　　以上见四库全书存目
　　乐书类凡二十三部
　　 琹曲 
　　琴旨二卷 【王坦撰】 
　　以上见文渊阁著录
　　操缦录十卷 【胡世安撰】 溪山琴况一卷 【徐谼撰】 琴学心声二卷 【庄臻凤撰】 琴谈二卷 【程允基撰】 琴学内编一卷外编一卷 【曹庭栋撰】 南曲入声客问一卷 【毛光舒撰】 
　　以上见四库全书存目
　　琴曲类凡七部
　　△小学类第四 【文字　音韵　古文　法书】  
　　（臣）等谨按郑志小学类八门今分文字音韵古文法书为四门其小学音释蕃书神书等目并从删并云
　　文字 
　　音韵 
　　古文 
　　法书 
　　 文字 
　　御定康熙字典四十二卷 【康熙五十五年奉　　　敕撰】 钦定西域同文志二十四卷 【乾隆二十八年奉　　敕撰】 钦定增订清文鉴三十二卷补编四卷总纲八卷补总纲一卷 【乾隆三十六年奉　　敕撰因　　　圣祖仁皇帝御定钦文鉴旧木重加补辑】 钦定满洲蒙古汉字三合切音清文鉴三十三卷 【乾隆四十四年奉　敕撰】 字诂一卷 【黄生撰】 说文系傅考异四卷附录一卷 【汪宪撰】 
　　以上见文渊阁著录
　　他山字学二卷 【钱邦苞撰】 六书准四卷 【冯调鼎撰】 六书通十卷 【闵齐伋撰】 黄公说字无卷数 【顾景星撰】 读书正音四卷 【吴震方撰】 字辨七卷 【熊文登撰】 六书分类十二卷 【傅世垚撰】 说文广义十二卷 【程德洽撰】 天然穷源字韵九卷 【姜日章撰】 六书辨通五卷 【杨锡观撰】 六书例解一卷附六书杂说一卷八分书辨一卷 【杨锡观撰】 五经字学考五卷 【成端人撰】 六经字便无卷数 【刘臣敬撰】 字学正本五卷 【李京撰】 字学同文四卷 【卫执榖撰】 文字审一卷 【不着撰人名氏】 
　　以上见四库全书存目
　　文字类凡二十二部
　　 音韵 
　　御定音韵阐微十八卷 【康熙五十四年奉　　　敕撰】 钦定同文韵统六卷 【乾隆十四年奉　　敕撰】 钦定叶韵彚辑五十八卷 【乾隆十五年奉　　敕撰】 钦定音韵述微三十卷 【乾隆三十八年奉　　　敕撰】 音论三卷 【顾炎武撰】 诗本音十卷 【顾炎武撰】 易音三卷 【顾炎武撰】 唐韵正二十卷 【顾炎武撰】 古音表二卷 【顾炎武撰】 韵补正一卷 【顾炎武撰】 古今通韵十二卷 【毛奇龄撰】 易韵四卷 【毛奇龄撰】 唐韵考五卷 【纪容舒撰】 古韵标准四卷 【江永撰】 
　　以上见文渊阁著录
　　重订马氏等音外集一卷内集一卷 【梅建刊不着撰人名】 古韵通八卷 【柴绍炳撰】 古韵叶音六卷 【杨庆撰】 佐同录五卷 【杨庆撰】 声韵丛说一卷韵问一卷 【毛先舒撰】 韵学通指一卷 【毛先舒撰】 韵白一卷 【毛先舒撰】 韵蕞一卷 【徐是溥撰】 诗韵更定五卷 【吴国缙撰】 声韵源流考无卷数 【万斯同撰】 谐声品字笺无卷数 【虞德升撰】 类音八卷 【潘耒撰】 韵学要指十一卷 【毛奇龄撰】 韵雅五卷 【施何牧撰】 古音正义一卷 【熊士伯撰】 等切元声十卷 【熊士伯撰】 古今韵表新编五卷 【仇廷模撰】 类字本意无卷数 【莫宏勋撰】 韵学臆说一卷 【王植撰】 韵学五卷 【王植撰】 五方元音二卷 【樊腾凤撰】 诗经叶音辨讹八卷 【刘惟谦撰】 诗传叶音考三卷 【吴起元撰】 本韵一得二十卷 【龙为霖撰】 音韵源流五十卷 【潘咸撰】 韵歧四卷 【江昱撰】 音韵清浊鉴三卷 【王祚祯撰】 
　　以上见四库全书存目
　　音韵类凡四十一部
　　 古文 
　　篆隶考异二卷 【周靖撰】 隶辨八卷 【顾蔼吉撰】 分隶偶存二卷 【万经撰】 
　　以上见文渊阁著录
　　广金石韵府五卷 【林尚葵李根同撰】 石鼓文定本二卷 【刘凝撰】 篆文纂要四卷 【陈策撰】 篆字彚十二卷 【佟世男撰】 钟鼎字源五卷 【汪立名撰】 
　　以上见四库全书存目
　　古文类凡八部
　　 法书 
　　（臣）等谨按郑志以法书入小学以画入艺术钦定续通志因之谨从其例凡一书中兼论书画者仍归艺术类
　　书法正传十卷 【冯武撰】 六艺之一录四百六卷 【倪涛撰】 
　　以上见文渊阁著录
　　研山斋墨迹集览一卷法书集览三卷 【孙永泽撰】 书学彚编十卷 【万斯同撰】 草韵彚编二十六卷 【陶南望撰】 汉溪书法通解八卷 【戈守智撰】 
　　以上见四库全书存目
　　法书类凡六部
　　皇朝通志卷九十八
　　●皇朝通志卷九十九
　　艺文略三 
　　○艺文略三 
　　史类第五上 【正史　编年　诏令　纪事本末　别史　杂史　载记　史评　职官　政书】  
　　△史类第五上 【正史　编年　诏令　纪事本末　别史　杂史　载记　史评　职官　政书】  
　　（臣）等谨按郑志史类各门多分细目未免繁琐今从钦定续通志之例酌归总类自正史至月录凡分十五门亦于旧例稍为变通焉
　　正史 
　　编年 
　　诏令 
　　纪事本末 
　　别史 【史钞附】  
　　杂史 
　　载记 
　　史评 
　　职官 【官制　官箴附】  
　　政书 【通制　仪制　邦计　军政　法令　考工　杂典制】  
　　 正史 
　　钦定明史三百三十六卷 【康熙十八年始　　　诏纂修雍正二年奉　　　敕续编至乾隆四年告成后又　　命加刊正今四库全书以新定之本著录】 钦定辽史语解十卷 【乾隆五十年奉　　敕撰】 钦定金史语解十二卷 【乾隆五十年奉　　敕撰】 钦定元史语解二十四卷 【乾隆五十年奉　　敕撰】 史记疑问一卷 【邵泰衢撰】 三国志补注六卷附诸史然疑一卷 【杭世骏撰】 辽史拾遗二十四卷 【厉鹗撰】
　　（臣）等谨按注释诸史之书皆与正史相附谨从钦定四库全书之例附录于后
　　以上见文渊阁著录
　　五代史志疑四卷 【杨陆荣撰】 
　　以上见四库全书存目
　　正史类凡八部
　　 编年 
　　御批通鉴辑览一百十六卷附明唐桂二王本未三卷 【乾隆三十二年奉　　敕撰】 御定通鉴纲目三编四十卷 【乾隆四十年奉　　敕撰】 皇清开国方畧三十二卷 【乾隆三十八年奉　　敕撰】 资治通鉴后编一百八十四卷 【徐干学撰】 竹书统笺十二卷 【徐文靖撰】 通鉴胡注举正一卷 【陈景云撰】 纲目订误四卷 【陈景云撰】 纲目分注拾遗四卷 【芮长恤撰】 
　　（臣）等谨按竹书统笺以下诸书均为注释本书而作亦如正史之例附载于编年类中
　　以上见文渊阁著录
　　考定竹书十三卷 【孙之騄撰】 通鉴纲目释地纠缪六卷补注六卷 【张庚撰】 皇王史订四卷 【李学孔撰】 此木轩纪年畧五卷 【焦袁熹撰】 读史纲要一卷 【王植撰】 
　　以上见四库全书存目
　　编年类凡十三部
　　 诏令 
　　（臣）等谨按郑志以制诰入文类葢厯代制诰多出代言诸臣之手尚可列于文类然考唐志史类即有诏令一门今钦定四库全书载诏令于史部从古义也钦惟我朝列圣相承煌煌谟训皆由亲御丹毫昭垂典策有非前代王言所能几及于万一者谨从四库全书之例于史类增入诏令一门
　　太祖高皇帝圣训四卷 【康熙二十五年　　　圣祖仁皇帝编次乾隆四年　　皇上御制序文刊布】 太宗文皇帝圣训六卷 【顺治中　　　世祖章皇帝编次未竟康熙二十六年　　　圣祖仁皇帝续成乾隆四年　皇上却制序文刊布】 世祖章皇帝圣训六卷 【康熙二十六年　　　圣祖仁皇帝编次乾隆四年　　皇上御制序文刊布】 圣祖仁皇帝圣训六十卷 【雍正九年　　　世宗宪皇帝编次乾隆六年　　皇上御制序文刊布】 世宗宪皇帝圣训三十六卷 【乾隆五年　　皇上编次　成帙　　御制序文刊布】 上谕内阁一百五十九卷 【自雍正元年至七年为庄亲王允禄奉　　　敕校刻自雍正八年至十三年为和亲王弘书奉　　敕校刻】 上谕八旗十三卷上谕旗务议覆十二卷谕行旗务奏议十三卷 【雍正九年奉　　　敕编以上三书共为一部】 世宗宪皇帝朱批谕旨三百六十卷 【雍正十年奉　　　敕校刊至乾隆三年告成】 
　　以上见文渊阔著录
　　诏令类凡八部
　　 纪事本末 
　　（臣）等谨按我朝圣圣相承功烈显铄方畧诸编皆奉敕撰纪以着其事之始末威德远扬洵书契以来所赤有谨依钦定四库全书之例增列纪事本末一门以补郑志之所不及又如谷应泰明史纪事本末之类葢仿宋袁枢通鉴纪事本末而作实于正史编年之外别为一体亦应采入其它体例相同者并从附见云
　　平定三逆方畧六十卷 【康熙二十一年奉　　　敕撰谨按是编未奉刊布　　皇上特命缮入四库全书】 亲征平定朔漠方畧四十八卷 【康熙四十七年奉　　　敕撰】 钦定平定金川方畧三十二卷 【乾隆十三年奉　　敕撰】 御定平定准噶尔方畧前编五十四卷正编八十五卷续编三十三卷 【乾隆三十七年奉　　敕撰】 钦定平定两金川方畧一百三十六卷 【乾隆四十六年奉　　敕撰】 钦定临清纪畧十六卷 【乾隆四十二年奉　　敕撰】 钦定兰州纪畧二十一卷 【乾隆四十六年奉　　敕撰】 钦定石峯堡纪畧二十卷 【乾隆五十年奉　　敕撰】 绥寇纪畧十二卷 【吴伟业撰】 明史纪事本末八十卷 【谷应泰撰】 滇考二卷 【冯苏撰】 左传纪事本末五十三卷 【高士奇撰】 平台纪畧一卷附东征集六卷 【蓝鼎元撰】 
　　以上见文渊阁著录
　　三藩纪事本末四卷 【杨陆荣撰】 
　　以上见四库全书存目
　　纪事本末类凡十四部
　　 别史 【史钞附】  
　　（臣）等谨按郑志有通史而无别史凡古史统史之类俱入通史其各家别史则仍分见于杂史正史二门今从钦定续通志之例改通史为别史而史钞亦附见焉
　　钦定续通志六百四十卷 【乾隆三十二年奉　　敕撰】 绎史一百六十卷 【马骕撰】 后汉书补逸二十一卷 【姚之骃撰】 春秋战国异词五十四卷通表一卷摭遗一卷 【陈厚耀撰】 
　　右别史
　　南史识小录八卷北史识小录八卷 【沈名荪朱昆田同编】 
　　右史钞附
　　以上见文渊阁著录
　　明史一百七十一卷 【傅维鳞撰】 廿二史纪事提要八卷 【吴绥撰】 春秋纪传五十一卷 【李凤雏撰】 读史津逮四卷 【潘永圜撰】 季汉五志十二卷 【王复礼撰】 半牕史畧四十二卷 【龙体刚撰】 尚史七十二卷 【李错撰】 晋纪六十八卷 【郭伦撰】 
　　右别史
　　左传经世十卷 【魏禧撰】 读史蒙拾一卷 【王士禄撰】 史纬三百三十卷 【陈允锡撰】 两晋南北集珍六卷 【陈维崧撰】 左传分国纂要十六卷 【卢元昌撰】 
　　右史钞附
　　以上见四库全书存目
　　别史类凡十八部
　　 杂史 
　　钦定蒙古源流八卷 【蒙古小彻辰萨囊台吉撰乾隆四十二年奉　　敕译进】 
　　以上见文渊阁著录
　　见闻随笔二卷 【冯苏撰】 安南使事记一卷 【李仙根撰】 平叛记二卷 【毛霦撰】 平寇志十二卷 【李确撰】 交山平寇本末三卷附诗一卷详文一卷书牍一卷 【夏骃撰】 平闽纪十三卷 【杨捷撰】 师中纪绩一卷 【王得一撰】 武宗外纪一卷 【毛奇龄撰】 后鉴录七卷 【毛奇龄撰】 封长白山记一卷 【方象瑛撰】 办苗纪畧八卷 【俞益谟撰】 逊代阳秋二十八卷 【余美英撰】 二申野录八卷 【孙之騄撰】 衡湘稽古五卷 【王万澍撰】 
　　以上见四库全书存目
　　杂史类凡十五部
　　 载记 
　　（臣）等谨按郑志有霸史一门以十六国十国之书入之今从钦定续通志之例改为载记一门
　　十国春秋一百十四卷 【吴任臣撰】 
　　以上见文渊阁著录
　　南唐拾遗记一卷 【毛先舒撰】 中山沿革志二卷 【汪楫撰】 
　　以上见四库全书存目
　　载记类凡三部
　　 史评 
　　（臣）等谨按郑志以史评入正史今从钦定续通志之例分列史评一门
　　御批通鉴矕目五十九卷通鉴纲目前编十八卷外纪一卷举要三卷通鉴纲目续编二十七卷 【康熙四十七年　　　圣祖仁皇帝御撰】 御制评鉴阐要十二卷 【乾隆三十六年大学士刘统勋等恭录】 史通通释二十卷 【浦起龙撰】 
　　以上见文渊阁著录
　　史通训故补二十卷 【黄叔琳撰】 纲鉴附评二卷 【旧本题刘善撰】 汉史亿二卷 【孙廷铨撰】 论世八编十二卷 【华庆远撰】 厯代甲子考一卷 【黄宗义撰】 鉴语经世编二十七卷 【魏裔介撰】 读史吟评一卷 【黄鹏扬撰】 史评辨正四卷 【黄鹏扬撰】 读史曫疑十卷 【张彦士撰】 史折三卷续一卷 【贺裳撰】 澄景堂史测十四卷 【施鸿撰】 垂芳型十三卷 【金维宁撰】 资治通鉴述无卷数 【陈铣撰】 通鉴大感应录二卷 【秦镜撰】 读史辨惑无卷数 【王建衡撰】 史论初集无卷数 【朱直撰】 诗史十二卷 【葛震撰】 四言史征十二卷 【葛震撰】 班范肪截四卷五代史肪截四卷 【张笃庆撰】 增定史韵四卷附读史小论一卷 【仲宏道撰】 十七史论九卷年表一卷 【夏敦仁撰】 芝坛史案五卷 【张鹏翼撰】 史学正藏五卷 【宋士宗撰】 读史评论六卷 【费宏灏撰】 十七朝史论一得一卷 【郭伦撰】 石溪史话八卷 【刘凤起撰】 唐鉴偶评四卷 【周池撰】 
　　以上见四库全书存目
　　史评类凡三十部
　　 职官 【官制　官箴附】  
　　（臣）等谨按郑志职官一门有与刑法相混遂致互收者今遵钦定续通志职官类先以官制叙于前而官箴则附见焉
　　钦定国子监志六十二卷 【乾隆四十三年奉　　敕撰】 词林典故八卷 【鄂尔泰等撰】 
　　右官制
　　御定人臣彻心录一卷 【顺治十二年奉　　　敕撰】 
　　右官箴附
　　以上见文渊阁著录
　　厯代铨选志一卷 【袁定远撰】 厯代宰辅彚考八卷 【万斯同撰】 铨政论畧一卷 【蔡方炳撰】 文武金境律例指南十六卷 【凌铭麟撰】 南台旧闻十六卷 【黄叔璥撰】 四译馆考十卷 【江系撰】 太常纪要十五卷 【江蔡撰】 
　　右官制
　　政学录五卷 【郑端撰】 为政第一编八卷 【孙鋐撰】 百僚金鉴十二卷 【牛天宿撰】 
　　右官箴附
　　以上见四库全书存目
　　职官类凡十三部
　　 政书 【通制　仪制　邦计　军政　法令　考工　杂典制】  
　　（臣）等谨按郑志刑法门兼及贡举法守之类于标目不符钦定续通志惟以断狱入刑法余皆列于故事今从钦定四库全书例以法令入政书其刑法一门谨从删去
　　钦定大清会典一百卷 【乾隆二十九年奉　　敕撰】 钦定大清会典则例一百八十卷 【乾隆二十九年奉　　敕撰】 钦定续文献通考二百五十卷 【乾隆十二年奉　　敕撰】 钦定皇朝文献通考二百八十卷 【乾隆十二年奉　　敕撰】 钦定续通典一百五十卷 【乾隆三十二年奉　　敕撰】 钦定皇朝通典一百卷 【乾隆三十二年奉　　敕撰】 元朝典故编年考十卷 【孙承泽撰】 
　　以上见文渊阁著录
　　右通制
　　国朝宫史三十六卷 【乾隆七年奉　　敕撰二十四年增修】 
　　以上见文渊阁著录
　　（臣）等谨案典礼诸书已见礼类仪注门惟国朝宫史一编凡禁阐制度并皆分门胪列典礼特其一也谨录于史类仪制门内
　　右仪制
　　御定康济录六卷 【谨案是编原名救饥谱吏科给事中倪国琏于乾隆四年恭进　　命内廷诸臣删订刊行因　　赐今名】 捕蝗考一卷 【陈芳生撰】 荒政丛书十卷 【俞森编】 
　　以上见文渊阁著录
　　淮鹾本论二卷 【胡文学撰】 厯代茶榷志一卷 【蔡方炳撰】 厯代山泽征税记一卷 【彭宁求撰】 左司笔记二十卷 【吴璟撰】 苏松厯代财赋考一卷 【不着撰人名氏】 
　　以上见四库全书存目
　　右邦计
　　八旗通志初集二百五十卷 【雍正五年奉　　　敕撰】 
　　以上见文渊阁著录
　　厯代马政志一卷 【蔡方炳撰】 厯代武举考一卷 【谭吉璁撰】 
　　以上见四库全书存目
　　右军政
　　大清律例四十七卷 【乾隆五年奉　　敕撰】 
　　以上见文渊阁著录
　　右法令
　　武殿聚珍板程序一卷 【乾隆三十八年　　诏甄择四库全书善本刊布侍郎金简请以活字印行　　赐名曰聚珍板金简因综述其法编此书奏　进】 
　　以上见文渊阁著录
　　浮梁陶政志一卷 【吴允嘉撰】 
　　以上见四库全书存目
　　右考工
　　厯代建元考十卷 【锺渊映撰】 
　　以上见文渊阁著录
　　纪元彚考三十五卷 【黄琳撰】 纪元要畧一卷补遗一卷 【陈景云撰】 厯代帝系年号二十卷 【刘宗魏撰】 
　　以上见四库全书存目
　　右杂典制
　　政书类凡二十六部
　　皇朝通志卷九十九
　　●皇朝通志卷一百
　　艺文略四 
　　○艺文略四 
　　史类第五下 【传记　地理　谱系　食货　目录】  
　　△史类第五下 【传记　地理　谱系　食货　目录】  
　　传记 【圣贤　名人　列传　列女　杂录　别录　科第　名号】  
　　地理 【地理总志　都城宫苑　郡邑　地理杂纪　川渎　名山洞府　游记　边防　外纪】  
　　谱系 
　　食货 【货宝　器用　豢养　种艺　茶酒】  
　　目录 
　　 传记 【圣贤　名人　列传　列女　杂录　别录　科第　名号】  
　　（臣）等谨案郑志传记一门分目十三最为繁杂今从钦定续通志之例各加删并凡分圣贤名人列传列女杂录别别录科第名号为八云
　　阙里志二十卷 【宋际宋庆长同撰】 三迁志十二卷 【孟衍泰王特选仲蕴锦同撰】 孟子生卒年月考一卷 【阎若璩撰】 至圣编年世纪二十四卷 【李灼黄晟同编】 洙泗源流无卷数 【不着撰人名氏】 
　　以上见四库全书存目
　　右圣贤
　　（臣）等谨案钦定四库全书所录传记类圣贤之属惟宋胡仔孔传二书而己凡国朝人撰述诸书唯存目有之今以著录无书谨从其阙后并仿此
　　宁海将军固山贝子功绩录一卷 【不着撰人名氏记贝子富喇塔讨逆藩耿精忠由台州进兵之事】 
　　以上见文渊阁著录
　　罗江东外纪三卷 【闵元衢撰】 贺监纪畧四卷 【闻性善暨其弟性道同编】 姑山事录八卷 【吴肃公杜名齐同撰】 宁海将军固山贝子保浙平闽实迹一卷 【不着撰人名氏记贝子富喇塔讨逆藩耿精忠事】 保台实迹录一卷 【不着撰人名氏记台州兵巡道杨应魁政绩】 杨公政绩记一卷 【黄家遴撰记明嘉与知府杨继宗遗事】 忠武志八卷 【张鹏翮撰】 周忠介公遗事一卷 【彭定求撰】 王文成集传本二卷 【毛奇龄撰】 海里志四卷 【吴存礼撰】 考订朱子世家一卷 【江永撰】 胡忠烈遗事四卷 【史珥编】 朱子文公传道经世言行录八卷 【舒敬亭撰】 曹江孝女庙志十卷 【沈志礼撰】 
　　以上见四库全书存目
　　右名人
　　钦定胜朝殉节诸臣录十二卷 【乾隆四十一年奉　　敕撰】 明儒学案六十二卷 【黄宗羲撰】 中州人物考八卷 【孙奇逢撰】 东林列传二十四卷 【陈鼎撰】 儒林宗派十六卷 【万斯同撰】 明儒言行录十卷续录二卷 【沈佳撰】 史传三编五十六卷 【朱轼撰】 闽中理学渊源考九十二卷 【李清馥撰】 
　　以上见文渊阁著录
　　崇祯五十宰相传一卷 【曹溶撰】 五十辅臣编年录残本一卷 【不着撰人名氏】 厯代循良录一卷 【孙蕙撰】 古人几部六卷 【陈允衡撰】 厯代党鉴五卷 【徐实撰】 孔庭神在录八卷 【胡时忠撰】 畿辅人物志二十卷 【孙承泽撰】 四朝人物畧六卷 【孙承泽撰】 益智录二十卷 【孙承泽撰】 檇李往哲续编一卷 【项玉笋撰】 金华征献畧二十卷 【王宗炳撰】 圣学知统录二卷 【魏裔介撰】 圣学知统翼录二卷 【魏裔介撰】 希贤录五卷 【朱显祖撰】 续表忠记八卷 【赵吉士撰】 洛学编四卷 【汤斌撰】 天中景行集无卷数 【邵灯撰】 中州道学编二卷补编一卷 【耿介撰】 古权录八卷 【王士祯撰】 大成通志十八卷 【杨庆撰】 续高士传五卷 【高兆撰】 理学备考三十四卷 【范鄗鼎撰】 胜朝彤史拾遗记六卷 【毛奇龄撰】 留溪外传十八卷 【陈鼎撰】 明儒林录十九卷 【张恒撰】 雒闽源流录十九卷 【张夏撰】 锡山宦贤考畧三卷 【张夏吴永禔同撰】 吴越顺存集三卷外集一卷 【吴允嘉撰】 道南正学编三卷 【钱肃润撰】 又尚集二卷 【何属干撰】 圣宗集要八卷 【费纬祹撰】 卓行录四卷 【黄容撰】 荆门耆旧纪畧三卷 【胡作柄撰】 学统五十六卷 【熊赐履撰】 道统录二卷附录一卷 【张伯行撰】 道南源委六卷 【张伯行撰】 伊洛渊源续录二十卷 【张伯行撰】 嘉禾征献录四十六卷 【盛枫撰】 人瑞录一卷 【孔尚任撰】 北学编四卷 【魏一鳌撰】 修史试笔二卷 【蓝鼎元撰】 道学渊源录一卷 【王植撰】 黉祀纪续十卷 【康伟然撰】 关学编五卷 【王心敬增补明冯从吾原本】 蜀碧四卷 【彭譐四撰】 闽学志畧十七卷 【李清馥撰】 循良前传约编四卷 【张先岳撰】 吉州人文纪畧二十六卷 【郭景昌撰】 孝史十卷 【钱尚衡撰】 
　　以上见四库全书存目
　　右列传
　　列女纪畧一卷 【胡作柄撰】 节妇传十五卷 【杨锡绂撰】 
　　以上见四库全书存目
　　右列女
　　闽越巡视纪畧六卷 【杜臻撰】 松亭行纪二卷扈从西巡日录一卷 【高士奇撰】 
　　以上见文渊阁著录
　　南征纪畧二卷 【孙廷铨撰】 李赘一卷 【胡文学撰】 蜀道驿程记二卷 【王士祯撰】 南来志一卷 【壬士祯撰】 北归志一卷 【王士祯撰】 秦蜀驿程后记二卷 【王士祯撰】 粤游日记一卷 【王钺撰】 使琉球记一卷 【张学礼撰】 治禾纪畧五卷 【卢崇兴撰】 粤西偶记一卷 【陆成蕃撰】 海岱日记一卷 【张榕端撰】 何御史孝子祠主复位录一卷 【毛奇龄撰】 滇行日记二卷 【李澄中撰】 塞程别纪一卷 【余案撰】 塞北小钞一卷 【高士奇撰】 明道书院纪迹四卷 【章秉法撰】 滇游记一卷附记一卷 【毕日澪撰】 滇行纪程一卷续钞一卷东还记程一卷续钞一卷 【许缵会撰】 南征纪程一卷 【黄叔璥撰】 鹿州公案二卷 【蓝鼎元撰】 念贻剩纪一卷 【周宣智撰】 东游纪畧二卷 【张体干撰】 
　　以上见四库全书存目
　　右杂录
　　刘豫事迹一卷 【曹溶撰】 
　　以上见四库全存目
　　右别录
　　制科杂录一卷 【毛奇龄撰】 彚征录一卷 【不着撰人名氏】 
　　以上见四库全书存目
　　右科第
　　别号录九卷 【葛万里撰】 
　　以上见文渊阁著录
　　宫闺小名录四卷后录一卷 【尤侗撰】 同姓名录八卷 【王廷灿撰】 
　　以上见四库全书存目
　　右名号
　　传记类凡一百十部
　　 地理 【地理总志　都城宫苑　郡邑　地理杂纪　川渎　名山洞府　游记　边防　外纪】  
　　大清一统志五百卷 【乾隆二十九年奉　　　敕撰】 
　　以上见文渊阁著录
　　天下郡国利病书一百二十卷 【顾炎武撰】 增订广舆记二十四卷 【蔡方炳撰】 阅史津逮无卷数 【朱约湻撰案是书以阅史须谙地理乃考正舛讹各绘以图故名阅史津逮】 厯代舆地征信编残本六卷 【钱邦寅撰】 山河两戒考十四卷 【徐文靖撰】 古今约说无卷数 【邵元龙编乃节钞古今舆地故实诗文】 
　　以上见四库全书存目
　　右地理总志
　　钦定日下旧闻考一百二十卷 【乾隆三十九年奉　　敕撰】 钦定满洲源流考二十卷 【乾隆四十二年奉　敕撰】 钦定盛京通志一百卷 【乾隆四十三年奉　　敕撰】 钦定热河志一百二十卷 【乾隆四十六年奉　　敕撰】 
　　右都城宫苑
　　厯代帝王宅京记二十卷 【顾炎武撰】 金鳌退食笔记二卷 【高士奇撰】 
　　右都城宫苑古迹府
　　以上见文渊阁著录
　　畿辅通志一百二十卷 【李卫等监修】 江南通志二百卷 【赵宏恩等监修】 江西通志一百六十二卷 【谢旻等监修】 浙江通志二百八十卷 【嵇会筠等监修】 福建通志七十八卷 【郝玉麟等监修】 湖广通志一百二十卷 【迈柱等监修】 河南通志八十卷 【王士俊等监修】 山东通志三十六卷 【岳浚等监修】 山西通志二百三十卷 【觉罗石麟等监修】 陕西通志一百卷 【刘于义等监修】 甘肃通志五十卷 【许容等监修】 四川通志四十七卷 【黄廷柱等监修】 广东通志六十四卷 【郝玉麟等监修】 广西通志一百二十八卷 【金鉷等监修】 云南通志三十卷 【鄂尔泰等监修】 贵州通志四十六卷 【鄂尔泰等监修】 
　　右郡邑
　　江城名迹四卷 【陈宏绪撰】 营平二州地名记一卷 【顾炎武撰】 石柱记笺释五卷 【郑元应撰】 
　　右郡邑古迹附
　　以上见文渊阁著录
　　海昌外志无卷数 【谈迁撰】 西宁志七卷 【苏铣撰】 续安邱志二十五卷 【王训撰】 永平府志二十四卷 【宋琬撰】 杞纪二十二卷 【张贞撰】 杭志三诰三误辨一卷 【毛奇龄撰】 萧山县志刊误三卷 【毛奇龄撰】 台湾纪畧一卷 【林谦光撰】 登封县志十卷 【张圣诰撰】 琅盐井志四卷 【沈鼐撰】 师宗州志二卷 【管抡撰】 辽载前集二卷 【林本裕撰】 扬州府志四十卷 【张万寿撰】 河套志六卷 【陈履中撰】 湖南通志一百七十四卷 【陈宏谋等监修】 澳门记畧二卷 【邱光任张汝霖同撰】 续河南通志八十卷 【阿思哈等监修】 
　　右郡邑
　　灵隐寺志八卷 【孙治撰】 沧浪小志二卷 【宋荦撰】 杏花村志十二卷 【郎遂撰】 二楼小志四卷 【程元愈撰汪越沈廷璐补辑】 青原志畧十三卷 【释大然撰施闰章补辑】 崇恩志畧七卷 【释智藏撰】 江心志十二卷 【释元奇撰】 白鹿书院志十六卷 【廖文英撰】 灵谷寺志十六卷 【吴云撰】 白鹿书院志十九卷 【毛德琦撰】 通元观志二卷 【吴陈炎撰】 孔宅志六卷 【诸绍禹撰】 武林志余三十二卷 【张旸撰】 东林书院志二十二卷 【高■〈山上桂下〉高嶐高廷珍高陛许献同撰】 增修云林寺志八卷 【厉鹗撰】 宋东京考二十卷 【周城撰】 鹅湖讲学会编十二卷 【郑之侨撰】 
　　右郡邑古迹附
　　以上见四库全书存目
　　颜山杂记四卷 【孙廷铨撰】 岭南风物记一卷 【吴绮撰宋俊增补江闿删订】 龙沙记畧一卷 【方式济撰】 东城杂记二卷 【厉鹗撰】 
　　以上见文渊阁著录
　　山东考古录一卷 【旧本题顾炎武撰】 京东考古录一卷 【旧本题顾炎武撰】 谲觚一卷 【顾炎武撰】 天府广记四十四卷 【孙承泽撰】 四州文献摘抄四卷 【毕振姬撰】 瓯江逸志一卷 【劳大舆撰】 粤述一卷 【闵叙撰】 星余笔记一卷 【王钺撰】 中州杂俎三十五卷 【汪价撰】 湖坝杂记一卷 【陆次云撰】 姑熟备考八卷 【夏之符撰】 台湾纪畧一卷 【李麟光撰】 海表奇观八卷 【不着撰人名氏】 江南星野辨一卷 【叶爕撰】 岭南杂记二卷 【吴震方撰】 台湾随笔一卷 【徐怀祖撰】 燕台笔录一卷 【旧题项惟贞撰乞考为朱彝尊日下旧闻内风俗一卷】 神州古史考一卷方舆通俗文一卷 【倪璠撰】 西粤对问无卷数 【江德中撰】 浔阳踪醢六卷 【文行远撰】 蜀都碎事六卷 【陈祥裔撰】 绩闽小纪一卷 【黎定国撰】 岭海见闻四卷 【钱以垲撰】 南漳子二卷 【孙子騄撰】 
　　以上见四库全书存目
　　右地理杂记
　　（臣）等谨案郑志于地理分方物一门凡书之详于风土者未可以方物槩之
　　钦定续通志改为地理杂记谨从其例按次编录钦定河源纪畧三十六卷 【乾隆四十七年奉　　敕撰】 水经注集释订讹四十卷 【沈炳巽撰】 水经注释四十卷刊误十二卷 【赵一清撰】 昆仑河源考一卷 【万斯同撰】 两河清彚八卷 【薛凤祚撰】 居济一得八卷 【张伯行撰】 治河奏绩书四卷附张霭生河防述言一卷 【靳辅撰】 直隶河渠志一卷 【陈仪撰】 行水金鉴一百七十五卷 【傅泽洪撰】 水道提纲二十八卷 【齐召南撰】 海塘录二十六卷 【翟均廉撰】 
　　以上见文渊阁著录
　　河纪二卷 【孙承泽撰】 具区志十六卷 【翁澍撰】 北河续记八卷 【阎廷谟撰】 河防刍议六卷 【崔维雅撰】 新刘河志一卷娄江志二卷 【顾士琏撰】 山东全河备考四卷 【叶方恒撰】 明代河渠考无卷数 【万斯同撰】 今水经一卷 【黄宗羲撰】 明江南治水记一卷 【陈士镰撰】 湘湖水利志三卷 【毛奇龄撰】 东南水利八卷 【沈恺曾撰】 治水要议一卷 【孙宗彝撰】 太湖备考十六卷 【金友理撰】 萧山水利书初集二卷续集一卷三集三卷附集一卷 【初集来鸿雯重订明富玹原本续集三集皆张文瑞编附集文瑞之子学懋编】 治河前策二卷后策二卷 【冯祚泰撰】 水鉴六卷 【郭起元撰】 安澜文献一卷 【沈光曾撰】 
　　以上见四库全书存目
　　右川渎
　　钦定盘山志二十一卷 【乾隆十九年奉　　敕撰】 西湖志纂十二卷 【乾隆十金年　　圣驾南巡梁诗正等恭辑】 
　　以上见文渊阁著录
　　太平三书十二卷 【张万选撰】 户浦九山补志十二卷 【李确撰】 昌平山水记二卷 【顾炎武撰】 黄山志七卷 【闵麟嗣撰】 麻姑山丹霞洞天志十七卷 【罗林撰】 峩眉山志十八卷 【蒋超撰】 峩眉志畧一卷 【张能麟撰】 浯溪考二卷 【王士祯撰】 长白山录一卷补遗一卷 【王士祯撰】 鼓山地十二卷 【释元贤撰】 恒岳志三卷 【张崇德撰】 七星岩志十六卷 【韩作栋撰】 峩眉山志十八卷 【曹熙衡撰】 龙唐山志五卷 【释性制撰】 宝华山志十卷 【释德基撰】 庐山通志十二卷 【释定暠撰】 四明山志九卷 【黄宗羲撰】 四明山古迹记五卷 【不着撰人名氏即黄宗羲稿本】 西湖梦寻五卷 【张岱撰】 穹嶐山志六卷 【李标撰】 百城烟水九卷 【徐崧张大纯同编】 蟂矶山志二卷 【柯愿撰】 岳麓志八卷 【赵宁撰】 说嵩三十二卷 【景日昣撰】 嵩狱庙史十卷 【景日昣撰】 鸡足山志十卷 【范承勋撰】 普陀山志十五卷 【朱谨陈璇同撰】 湘山志八卷 【徐泌撰】 林匡民风十二卷 【王维德撰】 庐山志十五卷 【毛德琦撰】 玉华洞志六卷 【陈文在撰】 武夷九曲志十六卷 【王复礼撰】 丹霞洞天志十七卷 【萧韶撰】 罗浮山志十二卷 【陶敬益撰】 惠阳山水纪胜四卷 【吴骞撰】 罗浮外史无卷数 【钱以垲撰】 罗浮山志会编二十二卷 【宋广业撰】 西樵志六卷 【马符录撰】 西湖志四十八卷 【傅王露撰】 太岳太和山纪畧八卷 【王槩撰】 峡石山水志一卷 【蒋宏任撰】 金井志四卷 【姜虬绿撰】 泰山道里记一卷 【聂鈫撰】 峡川志一卷 【潘廷章撰】 西湖监胜志十四卷 【夏基撰】 南河纪畧六卷 【邱俊撰】 
　　以上见四库全书存目
　　右名山洞府
　　台海使槎录八卷 【黄叔璥撰】 
　　以上见文渊阁著录
　　广州游盐小志一卷 【王士祯撰】 天下名山记钞无卷数 【吴秋土撰】 泰山纪胜一卷 【孔贞瑄撰】 匡庐纪游一卷 【吴阐思撰】 滇黔纪游二卷 【陈鼎撰】 玉山遗响六卷 【张贞生撰】 苍洱小记一卷 【毕日澪撰】 
　　以上见四库全书存目
　　右游记
　　海防述畧一卷 【杜臻撰】 延绥镇志六卷 【谭吉璁撰】 蛮司合志十五卷 【毛奇龄撰】 江防总论一卷海防总论一卷 【姜宸英撰】 秦边纪畧四卷 【不着撰人名氏】 
　　以上见四库全书存目
　　右边防
　　异域录一卷 【图理琛撰】 海国闻见录二卷 【陈伦炯撰】 
　　以上见文渊阁著录
　　别本坤奥外纪一卷 【旧本题南怀仁撰】 西方要记一卷 【西洋利类思安文思南怀仁等撰】 洱海丛谈一卷 【释同揆撰】 八纮译史四卷纪余四卷 【陆次云撰】 八鈜荒史一卷 【陆次云撰】 峝溪纤志三卷志余一卷 【陆次云撰】 安南纪游一卷 【潘鼎珪撰】 海外纪事六卷 【释大汕撰】 连阳八排风土记八卷 【李来章撰】 中山传信录六卷 【徐葆光撰】 楚南苗志六卷 【假汝霖撰】 
　　以上见四库书存目
　　右外记
　　地理类凡一百九十七部
　　 谱系 
　　（臣）等谨按谱系之书列为横格类于年表今俱归入图谱畧惟单隆周布姓补专举布姓不分图格应存之以备皇朝通志艺文畧内谱系一门
　　布姓补五卷 【单隆周撰】 
　　以上见四库全书存目
　　谱系类凡一部
　　 食货 【货宝　器用　豢养　种艺　茶酒】  
　　（臣）等谨案郑志食货一门列货宝器用豢养种艺茶酒诸目今仍其旧凡有关赋税之书已见于政书类者兹不复赘云
　　泉刀涯纂无卷数 【邱峻撰】 
　　以上见四库全书存目
　　右货宝
　　雪堂墨品一卷 【张仁熙撰】 漫堂墨品一卷 【张仁熙撰】 漫堂墨品一卷 【宋荦撰】 怪石赞一卷 【宋荦撰】 汉甘泉宫瓦记一卷 【林售撰】 观石后录一卷 【毛奇龄撰】 曹氏墨林二卷 【曹素功撰】 
　　以上见四库全书存目
　　右器用
　　画眉笔谈一卷 【陈均撰】 晴川蟹录四卷后录四卷 【孙之騄撰】 
　　以上见四库全书存目
　　右豢养
　　倦圃时莳植记三卷北墅抱瓮录一卷 【高士奇撰】 艺菊志八卷 【陆廷灿撰】 笺卉一卷 【吴崧撰】 
　　以上见四库全书存目
　　右种艺
　　续茶经三卷附录一卷 【陆廷灿撰】 
　　以上见文渊阁著录
　　茶史二卷 【刘源长撰】 居常饮馔录一卷 【曹寅撰】 酒部彚考十八卷 【不着撰人名氏】 
　　以上见四库全书存目
　　右茶酒
　　食货类凡十六部
　　 目录 
　　钦定天禄琳琅书目十卷 【乾隆四十年奉　　敕编】 钦定四库全书总目二百卷 【乾隆三十九年奉　　敕编】 千顷堂书目三十二卷 【黄虞稷撰】 经义考三百卷 【朱彝尊撰】 
　　以上见文渊阁著录
　　读书敏求记四卷 【钱曾撰】 述古堂书目无卷数 【钱曾撰】 读书丛残三卷 【王钺撰】 别本读书丛残二卷 【王钺撰】 明艺文志五卷 【尤侗撰】 易传辨异四卷 【翟均廉撰】 
　　以上见四库全书存目
　　目录类凡十一部
　　皇朝通志卷一百
　　●皇朝通志卷一百一
　　艺文略五
　　○艺文略五
　　诸子类第六 【儒家　道家　释家　法家　杂家　农家　小说家　兵家】  
　　△诸子类第六 【儒家　道家　释家　法家　杂家　农家　小说家　兵家】  
　　（臣）等谨按郑志诸子类共十一门今无名家墨家纵横家之书则谨从其阙余各依类编次凡八家云
　　儒家 【儒术　数学】  
　　道家 
　　释家 
　　法家 
　　杂家 【杂学　杂考　杂说　杂品　杂纂　杂编】  
　　农家 
　　小说家 【杂事　异闻琐记】  
　　兵家 
　　 儒家 【儒术　数学】  
　　（臣）等谨按郑志儒家本自为一门今从钦定续通志之例以儒术数学分列焉
　　御定资政要览三卷后序一卷 【顺治十二年奉　　　敕撰】 圣谕广训一卷 【　　　圣祖仁皇帝　　　亲制圣谕十六条雍正二年　　　世宗宪皇帝释为广训　　　颁示天下学宫】 庭训格言一卷 【雍正八年世宗宪皇帝御纂】 御制日知荟说四卷 【乾隆元年　　皇上取旧制各体文勒成是编】 御定内则衍义十六卷 【顺治十三年奉　　　敕撰】 御定孝经衍义一百卷 【顺治十三年奉　　　敕修至康熙二十一年告成　　　圣祖仁皇帝御制序文颁行】 御纂性理精义十二卷 【康熙五十六年奉　　　敕编】 御纂朱子全书六十六卷 【康熙五十二年奉　　　敕编】 御定执中成宪八卷 【雍正六年奉　　　敕撰】 御览经史讲义三十一卷 【乾隆十四年奉　　　敕编】 正学隅见述一卷 【王宏撰撰】 思辨录辑要三十五卷 【陆世仪撰】 双桥随笔十二卷 【周召撰】 读朱随笔四卷 【陆陇其撰】 三鱼堂剩言十二卷 【陆陇其撰】 松阳抄存二卷 【陆陇其撰】 注解正蒙二卷 【李光地撰】 榕村语录三十卷 【李光地撰】 正蒙初义十七卷 【王植撰】 近思录集注十四卷 【茅星来撰】 近思录集注十四卷 【江永撰】 读书偶记三卷 【雷鋐撰】 
　　以上见文渊阁著录
　　家语正义十卷 【姜兆锡撰】 孔丛子正义五卷 【姜兆锡撰】 太极集注一卷 【孙子昶撰】 太极解拾遗一卷通书解拾遗一卷后录一卷西铭解拾遗一卷后录一卷 【李文照撰】 正蒙集解九卷 【李文照撰】 近思录集解十四卷 【李文照撰】 周子疏解四卷 【王明弼撰】 濂关三书无卷数 【王植撰】 程书五十一卷 【程湛编】 小学集解六卷 【黄澄撰】 小学分节二卷 【高熊征撰】 小学集解六卷 【蒋永修撰】 小学纂注六卷 【高愈撰】 小学句读记六卷 【王建常撰】 朱子语类纂十三卷 【王钺撰】 藤阴札记无卷数 【孙承泽撰】 学约续编十四卷 【孙承泽撰】 考正晚年定论二卷 【孙承泽撰】 明辨录二卷 【孙承泽撰】 紫阳通志录四卷 【高世泰编】 圣学入门书无卷数 【陈瑚撰】 学言三卷 【白允谦撰】 此庵言录十卷 【胡统虞撰】 理学传心纂要八卷 【孙奇逢撰】 岁寒居答问二卷附录一卷 【孙奇逢撰】 潜室札记二卷 【刁包撰】 张扴轩集八卷 【张时为撰】 学案一卷 【王甡撰】 存性编二卷 【颜元撰】 存学编四卷 【颜元撰】 存治编一卷 【颜元撰】 存人编一卷 【颜元撰】 教民恒言一卷 【魏裔介撰】 致知格物解二卷 【魏裔介撰】 周程张朱正脉无卷数 【魏裔介撰】 论性书二卷 【魏裔介撰】 约言录二卷 【魏裔介撰】 续近思录二十八卷 【郑光羲撰】 朱子圣学考畧十卷 【朱泽澐撰】 广祀典议一卷 【吴肃公撰】 二程学案二卷 【黄宗羲撰】 读书质疑二卷 【王锬撰】 欲从录十卷 【王锬撰】 臆言四卷 【朱显祖撰】 儒宗理要二十九卷 【张能鳞编】 理学辨一卷 【王庭撰】 常语笔存一卷 【汤斌撰】 理学要旨无卷数 【耿介撰】 朱子学归二十三卷 【郑端编】 溯流史学钞二十卷 【张沐撰】 闲道录三卷 【熊赐履撰】 下学堂札记三卷 【熊赐履撰】 大儒粹语二十八卷 【顾栋南编】 紫阳大指八卷 【秦云爽撰】 会语支言四卷 【陆鸣鳌撰】 性理大中二十八卷 【应撝谦撰】 愤助编二卷 【蔡方炳编】 体独私钞四卷 【黄百家撰】 王刘异同五卷 【黄百家撰】 学术辨一卷 【陆陇其撰】 问学录四卷 【陆陇其撰】 信阳子卓录八卷 【张鹏翮撰】 王学质疑一卷附录一卷 【张烈撰】 教习堂条约一卷 【徐干学撰】 万世玉衡录四卷 【蒋伊撰】 儒门法语无卷数 【彭定求编】 三子定论五卷 【王复礼撰】 正修录三卷齐冶录三卷 【于准撰】 二程语录十八卷 【张伯行编】 小学集解六卷 【张伯行撰】 续近思录十四卷 【张伯行编】 学规类编二十七卷 【张伯行编】 性理正宗四十卷 【张伯行编】 广近思录十四卷 【张伯行编】 濂洛关闽书十九卷 【张伯行编】 困学录集粹八卷 【张伯行编】 理学正宗十五卷 【窦克勤编】 大学辨业四卷圣经学规纂二卷论学二卷 【李塨撰】 小学稽业五卷 【李塨撰】 性理纂要八卷 【冉觐祖撰】 程功录五卷 【杨名时撰】 嵩阳学凡六卷 【景日昣撰】 续小学六卷 【叶鉁编】 心印正说三十四卷 【吴台硕撰】 尊道集四卷 【朱寨撰】 近思续录四卷 【刘源渌撰】 冷语三卷 【刘源渌撰】 读书日记六卷 【刘源渌撰】 性理辨义二十卷 【王建衡撰】 静用堂偶编十卷 【涂天相撰】 广字义三卷 【黄叔璥撰】 朱子晚年全论八卷 【李绂编】 学舫无卷数 【吴云撰】 白鹿洞规条目二十卷 【王澍集撰】 集程朱格物法一卷集朱子读书法一卷 【王澍撰】 经书性理类辑精要录六卷 【王士陆撰】 谋道续录二卷 【谭旭撰】 读周子札记无卷数 【崔纪撰】 知非录一卷 【邓锺岳撰】 余山遗书十卷 【劳史撰】 虚谷遗书三卷 【何国材撰】 笔记二卷 【程大纯撰】 日省编一卷 【冯昌临撰】 圣学辑要一卷 【潘继善撰】 载道集六十卷 【许焞编】 大学衍义辑要六卷大学衍义补辑要十二卷 【陈宏谋撰】 吕子节录四卷补遗二卷 【陈宏谋撰】 耻亭遗书十卷 【周宗廉撰】 棉阳学准五卷 【蓝鼎元撰】 女学六卷 【蓝鼎元撰】 张子渊源录十卷 【张镠编】 女教经传通纂二卷 【任启运撰】 躬行实践录十五卷 【桑调元撰】 朱子为学考三卷 【童能灵撰】 理学疑问四卷 【童能灵撰】 读书小记三十卷 【范尔梅撰】 南阿集二卷 【康吕赐撰】 淑艾录十四卷 【祝洤撰】 下学编十四卷 【祝洤撰】 东莞学案无卷数 【吴鼎撰】 逸语十卷 【曹廷栋撰】 困勉斋私记四卷 【阎循观撰】 思通集二卷随意吟一卷 【秦望撰】 叙天斋讲义四卷 【窦文炳撰】 明儒讲学考一卷 【程嗣章撰】 业儒臆说一卷 【陶圻撰】 砭身集六卷 【刘鸣珂撰】 愚斋反经录十六卷 【谢王宠撰】 讲学二卷 【陈祖铭撰】 三立编十二卷 【壬梓编】 性理析疑十五卷 【蔡洛撰】 童子问一卷 【黄文澍撰】 敬义录十卷 【黄文澍撰】 理解体要二卷 【黄为鹗撰】 读白鹿洞规大义五卷 【任德成撰】 朱子书要无卷数 【不着编辑名氏】 
　　以上见四库全书存目
　　右儒术
　　皇极经世解八卷 【王植撰】 以上见文渊阁著录皇极经世考三卷 【徐文靖撰】 皇极数钞二卷 【陶成撰】 衍范二卷 【顾昌祚撰】 洪范皇极补六卷 【刘世衢撰】 易范同宗录无卷数 【李灏撰】 太元别训五卷 【刘斯组撰】 洪范补注五卷 【潘上权撰】 画前易衍无卷数 【徐灿撰】 浚元十六卷 【张必国撰】 
　　以上见四库全书存目
　　右数学
　　儒家类凡一百六十九部
　　 道家 
　　（臣）等谨按郑志诸子类儒家及法家杂家农家小说家俱自为一门不分细目惟道家释家兵家分目太多殊嫌复琐今从钦定续通志之例俱彚为总类不复别标细目云
　　御定道德经注二卷 【顺治十三年奉　　　敕撰】 老子说畧二卷 【张尔岐撰】 道德经注二卷附阴符经注一卷 【徐大椿撰】 
　　以上见文渊阁著录
　　阴符经注一卷 【李光地撰】 参同揳章句一卷 【李光地撰】 道德经编注二卷 【胡与高撰】 读道德经私记二卷 【汪缙撰】 道德经悬解二卷 【黄元御撰】 列子辨二卷 【不着撰人名氏】 南华评注无卷数 【张坦撰】 庄子解三卷 【吴世尚撰】 南华通七卷 【孙嘉淦撰】 南华本义二卷 【林仲懿撰】 南华简钞四卷 【徐廷槐撰】 南华模象记八卷 【张世荦撰】 参同契注二卷 【陈兆成撰】 古文周易参同契注八卷 【袁仁仲撰】 古参同契集注六卷 【刘吴龙撰】 列仙通纪六十卷 【薛大训撰】 果山修道居志二卷 【叶鉁撰】 得一参五七卷 【姜中贞撰】 万寿仙书四卷 【曹无极撰】 
　　以上见四库全书存目
　　道家类凡二十二部
　　 释家 
　　正宏集一卷 【释本果撰】 南宋元明僧宝传十五卷 【释自融撰】 现果随录一卷 【僧戒显撰】 
　　以上见四库全书存目
　　释家类凡三部
　　 法家 
　　折狱巵言一卷 【陈士矿撰】 巡城条约一卷 【魏裔介撰】 风宪禁约一卷 【魏裔介撰】 读律佩觿八卷 【王明德撰】 续刑法叙畧一卷 【谭瑄撰】 疑狱笺四卷 【陈芳生撰】 
　　以上见四库全书存目
　　法家类凡六部
　　 杂家 【杂学　杂考　杂说　杂品　杂纂　杂编】  
　　（臣）等谨按杂家之称所包甚广钦定续通志于杂家类凡分杂学杂考杂说杂品杂纂杂编六门最为赅备谨从其例分门编次惟杂学著录无书仅登存目至杂考以下并详列焉
　　息斋藏书十二卷 【裴希度撰】 衡书三卷 【唐大陶撰】 格物问答三卷 【毛先舒撰】 螺峯说录一卷 【毛先舒撰】 圣学真语二卷 【毛先舒撰】 潜斋处语一卷 【杨庆撰】 蒙训一卷 【杨庆撰】 理学就正言十卷 【祝文彦撰】 圣学大成无卷数 【孙锺瑞撰】 拳拳录二卷 【李衷灿撰】 颜巷录一卷 【李衷灿撰】 晚闻篇一卷 【李衷灿撰】 栢乡魏氏传家录二卷附家约一卷 【魏裔介撰】 劝世恒言一卷 【魏裔介撰】 万世太平书十卷 【劳大舆撰】 龙岩子集十二卷 【李丕则撰】 唾居随录四卷 【张贞生撰】 图书秘典一隅解一卷 【张沐撰】 潜书四卷 【唐甄撰】 五伦懿范八卷 【旧本题天台鹿门子撰不著名氏】 天方典礼择要解二十卷 【刘智撰】 进善集无卷数 【张天柱撰】 懿言目录一卷二录一卷续录一卷别录一卷附礼闱分校日记一卷七规一卷 【王喆生撰】 方斋补庄无卷数 【方正瑗撰】 公余笔记二卷 【张文炳撰】 容膝居集杂录六卷 【葛芝撰】 苕西问答一卷 【吴学孔撰】 续笺山房集畧十八卷 【郑道明撰】 颐庵心言一卷 【乔大凯撰】 圣学逢源录十八卷 【金维嘉撰】 
　　以上见四库全书存目
　　右杂学
　　日知录三十二卷 【顾炎武撰】 义府二卷 【黄生撰】 艺林彚考二十四卷 【沈自南撰】 潜邱札记六卷 【阎若璩撰】 湛园札记二卷 【姜宸英撰】 白田杂着八卷 【王慰竤撰】 义门读书记五十八卷 【何焯撰蒋维钧编】 樵香小记二卷 【何琇撰】 管城硕记三十卷 【徐文靖撰】 订讹杂录十卷 【胡鸣玉撰】 识小编二卷 【董丰垣撰】 
　　以上见文渊阁著录
　　菰中随笔三卷 【顾炎武撰】 救文格论一卷杂录一卷 【顾炎武撰】 别本潜邱札记六卷 【阎若璩撰】 修洁斋闲笔四卷 【刘坚撰】 天香楼偶得十卷 【虞兆隆撰】 言鰿二卷 【吕种玉撰】 事物考辨六十二卷 【周象明撰】 天禄识余二卷 【高士奇撰】 畏垒笔记四卷 【徐昂发撰】 古今释疑八卷 【方履中撰】 螺江杂记八卷 【张文檒撰】 知新录三十二卷 【王棠撰】 西圃丛辨三十二卷 【田同之撰】 经史问五卷 【郭植撰】 掌录二卷 【陈祖范撰】 
　　以上见四库全书存目
　　右杂考
　　春明梦余录七十卷 【孙承泽撰】 居易录三十四卷 【王士祯撰】 池北偶谈二十六卷 【王士祯撰】 香祖笔记十二卷 【王士祯撰】 古夫于亭杂录六卷 【王士祯撰】 分甘余话四卷 【王士祯撰】 
　　以上见文渊阁著录
　　枣林杂俎无卷数 【谈迁撰】 读书偶然录十二卷 【程正揆撰】 见闻记忆录五卷 【余国桢撰】 余庵杂录三卷 【陈恂撰】 冬夜笺记一卷 【王崇简撰】 樗林三笔五卷 【魏裔介撰】 雕邱杂录十八卷 【梁清远撰】 蒋说二卷 【蒋超撰】 云谷卧余二十卷 【张习孔撰】 蒿庵闲话二卷 【张尔岐撰】 暑牕臆说二卷 【王钺撰】 听潮居存业十卷 【原良撰】 匡林二卷 【毛光舒撰】 庸言录无卷数 【姚际恒撰】 筠廊偶笔二卷二笔二卷 【宋荦撰】 二楼纪畧四卷 【佟赋伟撰】 介轩遗笔二卷 【史既济撰】 复堂杂说一卷 【史白撰】 竹村杂记二卷 【史白撰】 山志六卷 【王宏撰撰】 尚论持平二卷析疑待正二卷事文标异一卷 【陆次云撰】 在园杂志四卷 【刘廷玑撰】 妙贯堂余谈六卷 【裘君宏撰】 东山草堂迩言六卷 【邱嘉穗撰】 蓉槎蠡说十二卷 【程哲撰】 道驿集四卷 【张祖年撰】 读书随记一卷续记一卷剩语一卷 【不着撰人名氏】 巵坛对问六卷 【江德中撰】 经史慧解六卷 【蔡含生撰】 任庵语畧无卷数 【王建衡撰】 岭西杂录二卷 【王孝咏撰】 后海堂杂录二卷 【王孝咏撰】 南村随笔六卷 【陆廷灿撰】 枝语二卷 【孙之騄撰】 谔崖脞说五卷 【章楹撰】 书隐丛说十九卷 【袁栋撰】 然疑录六卷 【顾奎光撰】 潇湘听雨录八卷 【江昱撰】 经史笔记无卷数 【潘继善撰】 毛氏残书三种无卷数 【毛羽宸撰】 榴园管测五卷 【王复撰】 数马堂答问二十卷 【黄名瓯撰】 钝根杂着四卷 【周池撰】 
　　以上见四库全书存目
　　右杂说
　　韵石斋笔谈二卷 【姜绍书撰】 七颂堂识小录一卷 【刘体仁撰】 研山斋杂记四卷 【不着撰人名氏】 
　　以上见文渊阁著录
　　研山斋珍玩集览无卷数 【孙烔撰】 老老恒言无卷数 【曹廷栋撰】 初学艺引二十三卷 【李仕学撰】 
　　以上见四库全书存目
　　右杂品
　　元明事类钞四十卷 【姚之骃撰】 
　　以上见文渊阁著录
　　丰暇观颐四卷 【不着撰人名氏】 懿行编八卷 【李滢撰】 无事编二卷 【项真撰】 叶书一卷 【黄生撰】 伦史五十卷 【成克巩撰】 多识集十二卷 【魏裔介撰】 雅说集十九卷 【魏裔介撰】 佳言玉屑一卷 【魏裔介撰】 失戒续抄三卷 【魏裔介撰】 希贤录十卷 【魏裔介撰】 资尘新闻七卷 【旧题魏裔介撰今考定为伪托之书】 嗜退庵语存十卷 【严有谷撰】 胜饮编一卷 【郎廷极撰】 经世名言十二卷 【苏宏祖撰】 寄园寄所寄十二卷 【赵吉士撰】 择执录十二卷 【王家启撰】 寿世秘典十八卷 【丁其誉撰】 同归集十六卷 【吴调元撰】 闻钟集无卷数 【劳大舆撰】 遂生集十二卷 【王晫撰】 畜德录二十卷 【席启图撰】 宋牌类抄八集 【潘永固撰】 食色观六卷 【张芳撰】 四本堂座右编二十四卷 【朱朝远编】 敦行录二卷 【张鹏翮撰】 学仕要箴五卷 【张圻编】 秦氏闺训新编十二卷 【秦云爽撰】 庸行篇八卷 【牟允中撰】 读书乐趣八卷 【伍涵芬撰】 砚北杂录无卷数 【黄叔琳撰】 孝史类编十卷 【黄齐贤撰】 经术要义四卷 【高元标撰】 查浦辑闻二卷 【查嗣瑮撰】 会心录四卷 【孔尚任撰】 范家集畧六卷 【秦坊撰】 范身集畧八卷 【秦坊撰】 闲家编八卷 【王士俊撰】 训俗遗规五卷 【陈宏谋撰】 学统存二十四卷 【宋士宗撰】 权衡一书四十一卷 【王植撰】 多识类编二卷 【曹昌言撰】 养知录八卷 【纪昭撰】 闲家类纂二卷 【彭绍谦撰】 课业余谈三卷 【陶炜撰】 福寿阳秋无卷数 【魏博编】 言行彚纂十卷 【汪之鈇撰】 诸儒检身录一卷 【令狐亦岱撰】 心镜编十卷 【谭文光撰】 子苑一百卷 【不着撰人名氏】 
　　以上见四库全书存目
　　右杂纂
　　钝吟杂录十卷 【冯班撰】 
　　以上见文渊阁著录
　　学海类编无卷数 【旧本题曹溶编】 庄屈合诂无卷数 【钱澄之撰】 杨园全书三十四卷 【张履祥撰】 张考夫遗书五卷 【张履祥撰】 竹裕园笔语十二卷 【李日涤撰】 昭代丛书一百五十卷 【张潮撰】 丹麓杂着十种十卷 【王晫撰】 檀凡丛书五十卷 【王晫张朝同编】 政学合一集无卷数 【许三礼撰】 秘书二十一种一百五卷 【汪士汉撰】 检心集十四卷 【闵则哲撰】 
　　以上见四库全书存目
　　右杂编
　　杂家类凡一百七十五部
　　 农家 
　　钦定授时通考七十八卷 【乾隆二年奉　　敕撰】 
　　以上见文渊阁著录
　　豳风广义三卷 【杨屾撰】 
　　以上见四库全书存目
　　农家类凡二部
　　 小说家 【杂事　异闻琐记】  
　　（臣）等谨按小说家纪录闻见问有涉琐异者今从钦定续通志之例于小说类分杂事异闻琐记三门惟异闻类见著录者一余各列诸存目焉
　　读史随笔六卷 【陈忱撰】 玉堂荟记一卷 【杨士聪撰】 客途偶记一卷 【郑与侨撰】 玉剑尊闻十卷 【梁维枢撰】 明语林十四卷 【吴肃公撰】 明逸编十卷 【邹统鲁撰】 闻见集三卷 【蔡宪升撰】 笻竹杖七卷 【施男撰】 今世说八卷 【王晫撰】 秋谷杂编三卷 【金维宁撰】 陇蜀余闻一卷 【王士祯撰】 皇华记闻四卷 【王士祯撰】 砚北丛录无卷数 【黄叔琳撰】 汉世说十四卷 【章抚功编】 过庭纪余三卷 【陶越撰】 
　　以上见四库全书存目
　　右杂事
　　山海经广注十八卷 【吴任臣撰】 
　　以上见文渊阁著录
　　（臣）等谨按山海经旧入史部地理类钦定四库全书以是书侈谈神怪入之子部小说家而吴任臣广注亦即附录于后今以列诸异闻焉
　　蚓庵琐语一卷 【李王逋撰】 矩斋杂记二卷 【施闰章撰】 冥报录二卷 【陆圻撰】 史异纂十六卷 【傅爕调撰】 有明异丛十卷 【傅爕调撰】 觚剩八卷续编四卷 【钮琇撰】 旷园杂志二卷 【吴陈炎撰】 述异记三卷 【旧本题东轩主人撰不著名氏】 鄢署杂钞十四卷 【汪为熹撰】 果报见闻录一卷 【杨式传撰】 信征录一卷 【徐庆撰】 见闻录一卷 【徐岳撰】 簪云楼杂说一卷 【陈尚古撰】 
　　以上见四库全书存目
　　右异闻
　　豆区八友传一卷 【王蓍撰】 笔史二卷 【杨忍本撰】 板桥杂记三卷 【余怀撰】 
　　以上见四库全书存目
　　右琐记
　　小说类凡三十二部
　　 兵家 
　　握机经解一卷 【王■〈日育攵〉撰】 孙子彚征四卷 【郑端撰】 兵镜十一卷 【邓廷罗撰】 武备志畧五卷 【傅禹撰】 厯代车战叙畧一卷 【张泰交撰】 练阅火器阵记一卷 【薛熙撰】 武经体注大全会解七卷 【夏振翼撰】 
　　以上见四库全书存目
　　兵家类凡七部
　　皇朝通志卷一百一
　　●皇朝通志卷一百二
　　艺文略六 
　　○艺文略六 
　　天文类第七 【天文　厯数　算术】  
　　五行类第八 【阴阳　占卜　宅书葬书】  
　　艺术类第九 【书画　篆刻附】  
　　医方类第十 【医书　方书】  
　　类书类第十一 
　　△天文类第七 【天文　厯数　算术】  
　　（臣）等谨按郑志天文类原分三门今依类编次其算法诸书专为天文而作者入天文门亦有与厯数并合为帙者入厯数门至算术一门则专收算书云
　　天文 
　　厯数 
　　算术 
　　 天文 
　　晓庵新法六卷 【王锡阐撰】 天经或问前集一卷 【游艺撰】 天步真原一卷 【薛凤祚撰】 天学会通一卷 【薛凤祚撰】 中西经星同异考一卷 【梅文鼎撰】 全史日至源流三十三卷 【许伯政撰】 
　　以上见文渊阁著录
　　天经或问后集无卷数 【游艺撰】 璇玑遗述七卷 【揭暄撰】 秦氏七政全书无卷数 【秦文渊撰】 天文大成管窥辑要八十卷 【黄鼎撰】 
　　以上见四库全书存目
　　 厯数 
　　厯算全书六十卷 【梅文鼎撰】 大统书志十七卷 【梅文鼎撰】 勿庵厯数书记一卷 【梅文鼎撰】 算学八卷续一卷 【江永撰】 
　　以上见文渊阔著录
　　厯算丛书六十二卷 【梅瑴成撰】
　　以上见四库全书存目
　　 算术 
　　几何论约七卷 【杜知耕撰】 数学钥六卷 【杜知耕撰】 数度衍二十四卷 【方中通撰】 勾股引蒙五卷 【陈吁撰】 勾股矩测解原二卷 【黄百家撰】 少广补遗一卷 【陈世仁撰】 庄氏算学八卷 【庄亨阳撰】 九章录要十二卷 【屠文漪撰】 
　　以上见文渊阁著录
　　勾股述二卷 【陈吁撰】 隐山鄙事四卷 【李子金撰】 图径真旨无卷数 【顾长发展】 
　　以上见四库全书存目
　　天文类凡二十六部
　　△五行类第八 【阴阳　占卜　宅书葬书】  
　　（臣）等谨按郑志五行类三十门今从钦定续通志之例于原目不必尽备凡分为阴阳占卜等门编次如左
　　阴阳 
　　占卜 
　　宅书葬书 
　　 阴阳 
　　御定星厯考原六卷 【康熙五十二年奉　　　敕撰】 钦定协纪辨方书三十六卷 【乾隆四年奉　　敕撰】 
　　以上见文渊阁著录
　　禽遁七元成局书十四卷 【汪汉谋撰】 陈子性藏书十二卷 【陈应选撰】 
　　以上见四库全书存目
　　 占卜 
　　卜法详考四卷 【胡煦撰】 
　　以上见文渊阁著录
　　易冐十卷 【程良玉撰】 
　　以上见四库全书存目
　　 宅书葬书 
　　定穴立向开门放水坟宅便览要诀四卷 【梅自实撰】 
　　山法全书十九卷 【叶泰撰】 
　　以上见四库全书存目
　　五行类凡八部
　　△艺术类第九 【书画　篆刻附】  
　　（臣）等谨按郑志艺术类十七门如射奕投壶之类今少专书无可采录惟篆刻印谱则应增入以附于书画之后焉
　　书画 【篆刻附】  
　　 书画 【篆刻附】  
　　石渠宝笈四十四卷 【乾隆九年奉　　敕撰】 秘殿珠林二十四卷 【乾隆九年奉　　敕撰】 庚子销夏记八卷 【孙承泽撰】 绘事备考八卷 【王毓贤撰】 江村销夏录三卷 【高士奇撰】 式古堂书画彚考六十卷 【卞永誉撰】 南宋院画录八卷 【厉鹗撰】 传神秘要一卷 【蒋骥撰】 以上见文渊阁著录无声诗史七卷 【姜绍书撰】 烟云过眼录二十卷 【周在浚撰】 画法年纪一卷 【郭础撰】 石村画诀一卷 【孔衍栻撰】 厯代画家姓氏韵编七卷 【顾仲清撰】 画征录三卷续录二卷 【张庚撰】 月湖读画录一卷 【王梁撰】 艳斋书品二卷画苑二卷笔墨纸砚谱一卷 【不撰人名氏】 
　　以上见四库全书存目
　　右书画
　　印典八卷 【朱象贤撰】 
　　以上见文渊阁著录
　　印存初集二卷印存元览二卷 【胡正言撰】 
　　以上见四库全书存目
　　右篆刻附
　　艺术类凡十八部
　　△医方类第十 【医书　方书】  
　　（臣）等谨按郑志医方类分上下二帙其门目亦甚繁今酌并为医书方书二门如郑志原目之脉经伤寒及本草等类即从附见焉
　　医书 
　　方书 
　　 医书 
　　御纂医宗金鉴九十卷 【乾隆十四年奉　　敕撰】 金匮要畧论注二十四卷 【徐彬注】 尚论篇八卷 【喻昌撰】 医门法律六卷附寓意草一卷 【俞昌撰】 伤寒舌鉴一卷 【张登撰】 伤寒兼证析义一卷 【张倬撰】 续名医类案六十卷 【魏之琇撰】 兰台轨范八卷 【徐大椿撰】 医学源流论二卷 【徐大椿撰】 
　　以上见文渊阁著录
　　证治大还四十卷 【陈治撰】 马师津梁八卷 【马元仪撰】 张氏医通十六卷 【张璐撰】 伤寒缵论二卷绪论二卷 【张璐撰】 本经逢原四卷 【张璐撰】 诊宗三昧一卷 【张璐撰】 石室秘箓六卷 【陈士铎撰】 李氏医鉴十卷续补二卷 【李文来撰】 医学彚纂指南八卷 【端木缙撰】 济阴纲目十四卷 【武之望撰】 保生碎事一卷 【汪淇撰】 释骨一卷 【沈彤撰】 医学求真录总论五卷 【黄宫绣撰】 伤寒分经十卷 【吴仪洛撰】 难经经释二卷 【徐大椿撰】 医贯砭二卷 【徐大椿撰】 临证指南医案十卷 【叶桂撰】 得心录一卷 【李文渊撰】 伤寒论条辨续注十二卷 【郑重光撰】 医津筏一卷 【江之兰撰】 素间悬解十三卷 【黄元御撰】 灵悬解九卷 【黄元御撰】 汉经悬解二卷 【黄元御撰】 伤寒悬解十五卷 【黄元御撰】 伤寒说意十一卷 【黄元御撰】 金匮悬解二十二卷 【黄元御撰】 四圣心源十卷 【黄元御撰】 四圣悬枢四卷 【黄元御撰】 素灵微蕴四卷 【黄元御撰】 
　　以上见四库全书存目
　　 方书 
　　绛雪园古方选注三卷附得宜本草一卷 【王子接撰】 神农本草经百种录一卷 【徐大椿撰】 伤寒类方一卷 【徐大椿撰】 
　　以上见文渊阁著录
　　成方切用十四卷 【吴仪洛撰】 长沙药解四卷 【黄元御撰】 玉楸药解四卷 【黄元御撰】 
　　以上见四库全书存目
　　医方类凡四十四部
　　△类书类第十一 
　　御定渊鉴类函四百五十卷 【康熙四十九年奉　　　敕撰】 御定骈字类编二百四十卷 【康熙五十八年奉　　　敕撰】 御定分类字锦六十四卷 【康熙六十一年奉　　　敕撰】 御定子史精华一百六十卷 【康熙末年奉　　　敕撰至雍正五年告成　　　世宗宪皇帝御制序文颁行】 御定佩文韵府一百六卷 【康熙五十年奉　　　敕撰】 御定韵府拾遗一百十二卷 【康熙五十五年奉　　　敕撰】 编珠补遗二卷续编珠二卷 【高士奇辑】 格致镜原一百卷 【陈元龙撰】 读书纪数畧五十四卷 【宫梦仁撰】 花木鸟兽集类三卷 【吴宝芝撰】 
　　以上见文渊阁著录
　　典制纪畧无卷数 【孙承泽撰】 经世篇十二卷 【旧本题顾炎武撰今考为伪托之书】 考古类编十二卷 【迤绍炳撰】 广羣辅录六卷 【徐汾撰】 氏族笺释八卷 【熊峻运撰】 厯朝人物氏族会编十卷 【旧本题禾川南里松山颍候氏撰今考为尹敏编】 二酉彚删二十四卷 【王训撰】 古今疏十五卷 【朱虚撰】 三才藻异三十三卷 【屠粹忠撰】 三才彚编四卷 【龚在升撰】 千家姓文一卷 【崔冕撰】 教养全书四十一卷 【应撝谦撰】 李氏类纂五十卷 【李绳远撰】 韵粹一百七卷 【旧本题朱彝尊撰】 古事苑十二卷 【邓志谟撰】 行年录无卷数 【魏方泰撰】 石楼臆编五卷 【周纶撰】 五经类编二十八卷 【周世慞撰】 同人傅四卷 【陈祥裔撰】 古事比五十三卷 【方中德撰】 政典彚编八卷 【王芝藻撰】 典引辑畏十八卷 【丁昌遂撰】 广事类赋四十卷 【华希闵撰】 根黄集十卷 【杨支源撰】 三体摭韵十二卷 【朱昆田撰】 文献通考节贯十卷 【周宗濂撰】 考古畧八卷 【王文清撰】 考古原始六卷 【王文清撰】 春秋经传类联无卷数 【王绳曾撰】 杜韩集韵三卷 【汪文柏编】 古今记林二十九卷 【汪士汉撰】 古学捷录十卷 【陈应麐撰】 读古纪源九卷 【何懋永撰】 经济宏词十二卷 【汪学信编】 唐口分韵初集四卷二集四卷续集二卷四集五卷 【冯潮撰】 是庵日记十四卷 【杨拥撰】 类书纂要三十三卷 【周鲁撰】 骈语类鉴四卷 【周池撰】 
　　以上见四库全书存目
　　类书类凡四十八部
　　皇朝通志卷一百二
　　●皇朝通志卷一百三
　　艺文略七 
　　○艺文略七 
　　文类第十二上 【楚辞　别集】  
　　△文类第十二上 【楚辞　别集】  
　　（臣）等谨案郑志文类于楚辞别集总集之外又分赞颂箴铭等目今从钦定续通志之例于赋及碑碣四六诸门有自为一书者则依郑例分类编次其专集中杂见诸体未便分析仍收入别集总集二门不复别标诸目云
　　楚辞 
　　别集 【批注　编录　别集】  
　　 楚辞 
　　山带阁注楚辞六卷楚辞余论二卷楚辞说韵一卷 【蒋骥撰】 
　　以上见文渊阁著录
　　天问补注一卷 【毛奇龄撰】 楚辞灯四卷 【林云铭撰】 骚经注一卷九歌注一卷 【李光地撰】 离骚经解一卷 【方楘如撰】 离骚解一卷 【愿成天撰】 读骚列论一卷 【愿成天撰】 楚辞九歌解一卷 【顾成天撰】 离骚中正无卷数 【林仲懿撰】 屈骚心印五卷 【夏大霖撰】 楚辞新注八卷 【屈复撰】 楚辞章句七卷 【刘梦鹏撰】 
　　以上见四库全书存目
　　楚辞类凡十二部
　　 别集 【批注　编录　别集】  
　　（臣）等谨案文类别集有唐宋诸家著述经后人注释及重加编次者钦定续通志于别集之前别分批注编录二门谨从其例并为分载仍依批注编录人先后为次
　　李义山诗注三卷补注一卷 【朱鹤龄注】 李义山文集笺注十卷 【徐树毅笺徐烔注】 温飞卿集笺注九卷 【顾予咸补注顾嗣立重订】 补注东坡编年诗五十卷 【查慎行补注】 庾开府集笺注十卷 【吴兆宜笺注】 徐孝穆集笺注六卷 【吴兆直笺注】 杜诗详注二十五卷附编二卷 【仇兆鳌注】 韩集点勘四卷 【陈景云撰】 李太白诗集注三十六卷 【王琦注】 庾子山集注十六卷 【倪璠注】 王右丞集笺注二十八卷附录二卷 【赵殿成笺注】 
　　以上见文渊阁著录
　　杜诗说十二卷 【黄生撰】 读书堂杜诗批注二十卷 【张潜撰】 陶诗笺五卷 【邱嘉穗撰】 陶诗彚注四卷 【吴瞻泰撰】 杜诗会粹二十四卷 【张远撰】 杜诗论文五十六卷 【吴见思撰】 杜诗阐三十三卷 【卢元昌撰】 杜律疏八卷 【纪容舒撰】 读杜心解六卷 【浦起龙撰】 樊绍述集注二卷 【孙之騄撰】 玉川子诗集注五卷 【孙之騄撰】 西昆发微三卷 【吴乔撰】 李长吉歌诗彚解五卷 【王琦撰】 
　　以上见四库全书存目
　　右别集批注
　　白香山诗集四十卷附录年谱二卷 【汪立名编】 
　　以上见文渊阁著录
　　剡源文钞四卷 【黄宗羲编】 朱子文集大全类编一百一十卷 【朱玉编】 葛丞相集四卷 【朱璘编】 香山诗钞二十卷 【杨大鹤编】 东坡养生集十二卷 【王如锡编】 王阳明集十六卷 【王贻乐编】 阳明文钞二十卷 【张问达编】 阳明全集二十卷传习录一卷语录一卷 【俞璘编】 
　　以上见四库全书存目
　　右别集编录
　　圣祖仁皇帝御制文集一百七十六卷 【诗文共分四集癸亥以前为初集四十卷丁丑以前为二集五十卷辛卯以前为三集五十卷皆大学士张玉书等恭编壬辰至壬寅为四集三十六卷庄亲王允禄等恭编通一百七十六卷】 世宗宪皇帝御制文集三十卷 【文二十卷分十三体诗十卷前七卷为　　　雍邸集康熙壬寅以前作后三卷为　　四宜堂集雍正癸卯以后作】 御制乐善堂文集定本三十卷 【乾隆二十三年尚书协办大学士蒋薄等奉敕编】 御制文初集三十卷 【乾隆二十八年恭录　奏进奉　　敕刊布凡五百七十余篇分十有九体各以年月为次】 御制诗初集四十四卷目录四卷二集九十四卷目录十卷三集一百卷目录十二卷四集一百卷目录十二卷 【古今体诗编年为次自丙辰至丁卯为初集自戊辰至己卯为二集自庚辰至辛卯为三集自】  【壬辰至癸卯为四集甲辰以后之诗恭俟续编】 梅村集四十卷 【吴伟业撰】 汤子遗书十卷 【汤斌撰】 兼济堂文集二十卷 【魏裔介撰】 学余堂文集二十八卷诗集五十卷外集二卷 【施闰章撰】 忠贞集十卷 【范承谟撰】 林蕙堂集二十六卷 【吴绮撰】 精华录十卷 【王士祯撰】 尧峯文钞五十卷 【汪琬撰】 午亭文编五十卷 【陈廷敬撰】 读书斋偶存稿四卷 【叶方蔼撰】 松桂堂全集三十七卷延灵词三卷南■〈氵往〉集三卷 【彭孙遹撰】 暴书亭集八十卷附录一卷 【朱彝尊撰】 政书八卷 【于成龙撰】 愚庵小集十五卷 【朱鹤龄撰】 抱犊山房集六卷 【嵇永仁撰】 文端集四十六卷 【张英撰】 西河文集一百七十九卷 【毛奇龄撰】 莲洋诗钞十卷 【吴雯撰】 张文贞集十二卷 【张玉书撰】 西阪类稿三十九卷 【宋荦撰】 铁庐集三卷外集二卷附录一卷 【潘天成撰】 湛园集十卷 【姜宸英撰】 古欢堂集三十六卷附黔书二卷长河志籍考十卷 【田雯撰】 榕村集四十卷 【李光地撰】 三鱼堂文集十二卷外集六卷附录一卷 【陆陇其撰】 因园集十三卷 【赵执信撰】 怀清堂集二十卷 【汤右曾撰】 二布堂文集十二卷 【蔡世远撰】 敬业堂集五十卷 【查慎行撰】 望溪集八卷 【方苞撰】 存砚楼文集十文卷 【储大文撰】 香屑集十八卷 【黄之隽撰】 鹿洲初集二十卷 【蓝鼎元撰】 樊榭山房集二十卷 【厉鸮撰】 杲堂集十二卷 【沈彤撰】 松泉文集二十卷诗集二十六卷 【汪由敦撰】 
　　以上见文渊阁著录
　　燕香斋文集四卷诗集六卷 【刘余佑撰】 金文通集二十卷 【金之俊撰】 灌研斋集四卷 【李元鼎撰】 用六集十二卷 【刁包撰】 秀岩集三十一卷 【胡世安撰】 澹友轩集十六卷 【薛所蕴撰】 桴庵集四卷 【薛所蕴撰】 搜遗稿四卷 【彭实撰】 青溪遗稿二十八卷 【程正揆撰】 己亥存稿一卷 【孙承泽撰】 浮云集十一卷 【陈之遴撰】 静惕堂诗集四十四卷 【曹溶撰】 粤游草一卷 【曹溶撰】 橘洲诗集六集 【范士楫撰】 且园近集四卷且园近诗五卷 【王岱撰】 了葊文集九卷 【王岱撰】 内省斋文集三十二卷 【汤来贺撰】 古处堂集四卷 【高尔俨撰】 沚亭文集二卷 【孙廷铨撰】 薪斋集八卷 【吕阳撰】 读史亭诗集十六卷文集二十二卷 【彭而述撰】 道山堂前集四卷后集七卷 【陈轼撰】 山围堂集二十三卷 【郑宗圭撰】 石云居土集十五卷诗七卷 【陈名夏撰】 栖云阁诗十六卷拾遗三卷 【高珩撰】 栖云阁诗畧无卷数 【高珩撰】 诚正斋集八卷 【上官鉝撰】 青箱堂文集三十三卷诗集三十三卷 【王崇简撰】 东村集十卷 【李呈祥撰】 蕉林诗集无卷数 【梁清标撰】 东谷集三十四卷归庸集四卷桑榆集三卷 【白允谦撰】 陈士业全集十六卷 【陈宏绪撰】 九山游草一卷 【李确撰】 梅花百咏一卷 【李确撰】 二槐草存无卷数 【王翃撰】 直木堂诗集七卷 【释木画撰】 南耕草堂诗稿无卷数 【曹亮武撰】 南雷文定十一卷文约四卷 【黄宗羲撰】 紫峯集十四卷 【杜越撰】 白茅堂集四十六卷 【顾景星撰】 溉堂前集九掌续集六卷后集六卷诗余二卷 【孙枝蔚撰】 五公山人集十四卷 【王余佑撰】 二曲集二十二卷 【李禺撰】 聪山集十四卷 【申涵光撰】 蒿庵集三卷 【张尔岐撰】 云龛遗稿一卷 【梁春晖撰】 茂绿轩集四卷 【顾梦游撰】 苎庵二集十二卷 【吴懋谦撰】 水田居士文集五卷 【贺诒孙撰】 闇修斋稿一卷 【萧企昭撰】 藕湾全集二十九卷 【张仁熙撰】 芝在堂集十五卷 【刘醇骥撰】 织斋集钞八卷 【李焕章撰】 谢程山集十八卷 【谢文洊撰】 燕峯文钞一卷 【费密撰】 虎溪渔叟集十卷 【刘命清撰】 徐太拙诗稿无卷数 【徐振芳撰】 彭省庐文集七卷诗集十卷 【彭师度撰】 遽庐诗无卷数 【韩纯玉撰】 省轩文钞十卷 【柴绍炳撰】 张泰亭诗集十二卷 【张丹撰】 潠书八卷 【毛先舒撰】 思古堂集四卷 【毛先舒撰】 东苑文钞二卷诗钞一卷 【毛先舒撰】 小匡文钞四卷 【毛先舒撰】 蘂云集一卷冕唱一卷 【毛先舒撰】 学园集二卷续编二卷 【沈起撰】 榆墩集选文九卷诗二卷 【徐世薄撰】 筠溪集七卷 【范青撰】 橘苑诗钞十一卷 【诸鼎撰】 安静子集十三卷 【安致远撰】 完玉堂诗集十卷 【释元璟撰】 冬关诗钞六卷 【通复撰】 懒斋别集十四卷 【释通门撰】 西北文集四卷 【毕振姬撰】 涑水编五卷 【翟凤翥撰】 兰雪堂诗集三卷 【谢实王撰】 褑园集九卷 【梁清远撰】 黄山诗留十六卷 【法若真撰】 心远堂诗集十二卷 【李霨撰】 聿修堂集一卷 【蓝润撰】 寒松堂集九十二卷 【魏象枢撰】 且亭诗集无卷数 【杨思圣撰】 梦吟集一卷续集一卷 【王天春撰】 昆林小品三卷昆林外集无卷数 【魏裔介撰】 四思堂文集八卷 【傅维鳞撰】 燕川渔唱诗二卷植斋文集二卷 【傅维橒撰】 倚雉集十二卷 【窦遴奇撰】 王文靖集二十四卷附录一卷 【王熙撰】 佳山堂集十卷 【冯溥撰】 林匡文稿十六卷诗稿十四卷 【宋征舆撰】 慎斋遇集五卷莅楚学记一卷日怀台奏疏四卷 【蒋永修撰】 潜沧集七卷 【余一元撰】 安雅堂诗安雅堂拾遗诗皆无卷数安雅堂拾遗文二卷附二乡亭词四卷 【宋琬撰】 退庵集二十一卷 【李敬撰】 西山集九卷 【张能鳞撰】 冯定远集十一卷 【冯班撰】 文襄公别录六卷 【李之芳撰】 拟故宫词一卷 【徐宇昭撰】 春树草堂集六卷 【杜恒灿撰】 屺思台文集八卷诗集一卷 【刘子壮撰】 熊学士诗文集三卷 【熊伯龙撰】 志壑堂诗十五卷 【唐梦赉撰】 耿岩文选无卷数 【沈珩撰】 乐圃诗集七卷 【颜光敏撰】 汤潜庵文集节要八卷 【汤斌撰彭定求编】 宝纶堂集五卷 【许缵曾撰】 漫余草一卷 【王庭撰】 循寄堂诗稿无卷数 【朱廷燝撰】 鹤静堂集十九卷 【周茂源撰】 贻清堂集十三卷补遗四卷 【张习孔撰】 愿学堂集二十卷 【周灿撰】 月岩集五卷 【周神撰】 容庵诗集十卷辛卯集一卷 【孙爽撰】 万山楼诗集二十四卷 【许虬撰】 万青阁全集八卷 【赵吉士撰】 林卧遥集三卷 【赵吉士撰】 遂初堂文集九卷 【杨兆鲁撰】 画壁遗稿一卷 【范承谟撰】 见山楼诗文集无卷数 【杨素蕴撰】 抚皖治畧一卷抚楚治畧一卷谷城水运纪畧一卷 【杨素蕴撰】 张康侯诗草十一卷 【张晋撰】 慭斋存稿四卷 【白乃贞撰】 堪斋诗存八卷 【顾大申撰】 学源堂文集十八卷 【郭棻撰】 莲龛集十五卷 【李来泰撰】 司勋五种集二十卷 【王士禄撰】 天延阁诗前集十六卷后集十三卷花果会唱和诗一卷赠言集四卷 【梅清撰】 睢山诗畧三十三卷 【梅清撰】 饮和堂集二十一卷 【姚夔撰】 涑亭诗畧一卷 【林尧光撰】 浣亭诗畧二卷浣亭归来吟一卷附山疆花垭长短句一卷 【林尧华撰】 托素斋集十卷 【黎士宏撰】 涟漪堂遗稿二卷 【沈峻曾撰】 半农斋集八卷 【蒋中和撰】 陆密庵文集二十卷录余二卷诗集八卷诗余四卷 【陆求可撰】 鹤岭山人诗集十六卷 【王泽宏撰】 沁躬堂文集二十卷 【王命岳撰】 澹余轩集八卷 【孙光祀撰】 南沙文集八卷附录一卷 【洪若皐撰】 绵津山人诗集十八卷枫香词一卷 【宋荦撰】 精华录训纂十卷 【王士祯撰惠栋注】 渔洋诗集二十二卷续集十六卷 【王士祯撰】 渔洋文畧十三卷 【王士祯撰】 蚕尾集十卷续集二卷后集二卷 【王士祯撰】 南海集二卷 【王士祯撰】 雍益集一卷 【王士祯撰】 抡山集选一卷 【王士禧撰】 钝翁前后类稿一百十八卷 【汪琬撰】 七颂堂集十四卷 【刘体仁撰】 闲居草一卷 【董含撰】 雪鸿堂文集十八卷 【李蕃撰】 秋茄集八卷 【吴兆骞撰】 改亭诗集六卷文集十六卷 【计束撰】 庸书二十卷 【张贞生撰】 安序堂文钞二十卷 【毛际可撰】 会侯文钞二十卷 【毛际可撰】 午亭集五十五卷 【陈堥敬撰】 挹奎楼文集十二卷 【林云铭撰】 吴山鷇音八卷 【林云铭撰】 经义斋集十八卷 【熊赐履撰】 澡修堂集十六卷 【熊赐履撰】 槐轩集十卷 【王日高撰】 霞园诗集三卷文集一卷 【郑重撰】 荆南墨农全集无卷数 【徐喈凤撰】 嵩庵集五卷 【冯苏撰】 静庵集十二卷 【郑日奎撰】 日知堂文集六卷 【郑瑞撰】 世德堂集四卷 【王钺撰】 行素堂诗集一卷 【李如淓撰】 思诚堂集二卷 【吴琠撰】 古愚心言八卷 【彭鹏撰】 聊园全集十五卷 【孔贞瑄撰】 叶忠节遗稿十三卷 【叶映榴撰】 张文贞外集二卷 【张玉书撰】 笠山诗选五卷 【孙蕙撰】 谷口山房诗集十卷 【李念慈撰】 证山堂集八卷 【周斯盛撰】 时一吟诗四卷 【黎耿然撰】 柴村集十九卷附录一卷 【邱志广撰】 晚帘集七卷 【陈箴撰】 中岩集六卷 【宋振麟撰】 积书岩诗选无卷数 【刘逢源撰】 鸿逸堂稿无卷数 【王艮撰】 稽留山人集二十卷 【陈祚明撰】 止泉文集八卷 【朱泽澐撰】 性学吟二卷 【徐世沐撰】 欣然堂集十卷 【陶孚尹撰】 定峯乐府十卷 【沙张白撰】 葭里集六卷葭里二集六卷葭里三集五卷 【周鐈撰】 突星阁诗钞十五卷 【王戬撰】 梦华子遗集一卷 【吴炯撰】 杏村诗集七卷 【谢重辉撰】 萧亭诗选六卷 【张实居撰】 后圃编年稿十六卷 【李嶟瑞撰】 荆树居文畧十卷 【李懋绪撰】 冠豸山堂文集三卷 【童能灵撰】 谷水集二十二卷 【胡夏客撰】 丁野鹤诗钞十卷 【丁耀亢撰】 吾好遗稿一卷 【章静宜撰】 莱山堂集八卷遗稿五卷 【章金牧撰】 杲堂文钞六卷诗钞七卷 【李邺嗣撰】 孔天征文集无卷数 【孔尚典撰】 怀葛堂文集十五卷 【梁份撰】 草亭文集一卷 【彭任撰】 孔锺英集十卷 【孔毓琼撰】 孔惟叙集六卷 【孔毓功撰】 江冷阁诗栠十四卷 【冷士嵋撰】 江冷阁文集四卷续集二卷 【冷士嵋撰】 怀舫集三十六卷 【魏荔彤撰】 秋水集十六卷 【冯如京撰】 偶然云集十卷 【汤之锜撰】 皋轩文编一卷 【李光地撰】 澄江集无卷数 【陆次云撰】 北墅绪言五卷 【陆次云撰】 恕斋偶存七卷 【方士颍撰】 耐俗轩诗集三卷 【申颋撰】 一溉堂诗集一卷 【余光耿撰】 寻壑外言五卷 【李绳远撰】 阳山诗集十卷 【陈炳撰】 黄叶村庄诗集十卷 【吴之振撰】 白溇文集四卷 【沈受宏撰】 璇玑碎锦二卷 【万树撰】 强恕堂诗集八卷 【高之騱撰】 芙蓉集十七卷 【宋元鼎撰】 不碍云山楼稿无卷数 【周纶撰】 重知堂诗二卷 【赵善庆撰】 宠寿堂诗集三十卷 【张竞光撰】 雪庵诗存二卷 【丁嗣征撰】 天外谈四卷 【石庞撰】 复园文集六卷 【董闻京撰】 章江集五卷 【安世鼎撰】 尺五堂诗删六卷 【严我斯撰】 读书堂集四十六卷 【赵士麟撰】 珂雪诗无卷数 【曹贞吉撰】 九谷集六卷 【方殿元撰】 戒庵诗存一卷 【邵平远撰】 雪园诗集六卷 【梁珪撰】 健松斋集二十四卷续集十卷 【方象瑛撰】 百尺梧桐阁集二十六卷 【汪懋麟撰】 学文堂集四十三卷 【陈玉璂撰】 别本学文堂集四十七卷 【陈玉璂撰】 五经堂文集五卷语录一卷 【范鄗鼎撰】 柳村诗集十二卷 【董讷撰】 石屋诗钞八卷补钞一卷 【魏麐征撰】 纵钓居文集八卷 【应是撰】 慎修堂诗集八卷 【廖腾煃撰】 残本匏庵遗集三卷 【石璜撰】 憺园集三十八卷 【徐干学撰】 白石山房稿十三卷 【李振裕撰】 别本白石山房稿二十六卷 【李振裕撰】 己畦集二十一卷原诗四卷 【叶爕撰】 赵恭毅剩稿八卷附裁萼剩稿三卷 【赵申乔撰裘萼剩稿其子熊诏撰】 玉岩诗集七卷 【林麟焰撰】 孜堂文集二卷 【张烈撰】 临野堂文集十卷 【钮琇撰】 立命堂二集十三卷 【嵇宗孟撰】 古钵集选一卷 【王士祯撰】 有怀堂诗文稿二十八卷 【韩菼撰】 苹村类稿三十卷附录二卷 【徐倬撰】 礼山园文集八卷 【李来章撰】 残本经史绪言一卷 【朱董祥撰】 南畇文集十二卷 【彭定求撰】 宝啬堂诗稿四卷 【张榕端撰】 河上草二卷 【张榕端撰】 兰樵归田稿一卷 【张榕端撰】 彭椒岩诗稿二十二卷 【彭开佑撰】 旭华堂文集十四卷补遗一卷续编一卷 【王奂曾撰】 通志堂集十八卷附录二卷 【纳喇性德撰】 翠滴楼诗集六卷 【冯　骕】 兼山堂集八卷 【陈锡嘏撰】 清芬堂存稿八卷 【胡会恩撰】 遂庐草一卷 【黄钟撰】 西涧初集六卷 【刘然撰】 青门麓稿十六卷附邵氏家录一卷青门旅稿六卷青门剩稿八卷 【邵长蘅撰】 竹垞文类二十六卷 【朱彛尊撰】 受祺堂诗集三十四卷 【李因笃撰】 世恩堂集三十五卷 【王顼龄撰】 深秀亭近草五卷 【潘锺麟撰】 遂初堂诗集十五卷文集二十卷别集四卷 【潘耒撰】 抱经斋集二十卷附焚余草一卷 【徐嘉炎撰焚余草乃嘉炎父肇森撰】 丛碧山房集五十七卷附诗义固说二卷 【庞垲撰】 卧象山房集三卷附录二卷 【李澄中撰】 白云村集八卷 【李澄中撰】 秋锦山房集二十二卷 【李良年撰】 别本莲洋集二十卷 【吴雯撰】 雪石堂诗草无卷数 【刘尔懐撰】 思复堂集十卷 【邵廷采撰】 徐都讲诗一卷 【闺秀徐昭华撰】 拙斋集五卷 【朱奇龄撰】 张迩可集四卷 【张远撰】 超然诗集八卷 【张远撰】 山晓阁诗十二卷 【孙琮撰】 香草居集七卷 【李符撰】 秋水阁文钞一卷 【陈维岳撰】 宝菌堂遗诗二卷 【赵执端撰】 友柏堂遗诗选二卷 【冯协一撰】 野香亭集十三卷 【李孚青撰】 梦鼎堂文集四卷若溪集一卷 【任观瀛撰】 晚树楼诗稿四卷 【吴震方撰】 双溪草堂诗集十卷附游西山诗一卷 【汪晋征撰】 老云斋诗删十卷 【沈不负撰】 冯舍人遗诗六卷 【冯廷櫆撰】 居业斋文集二十卷别集十卷 【金德嘉撰】 艾纳山房集五卷 【王九龄撰】 德星堂文集八卷续集一卷河工集一卷诗集五卷 【诈汝霖撰】 素严文稿二十六篇 【王喆生撰】 周广庵全集三十八卷 【周金然撰】 奉使滇南集无卷数 【许嗣隆撰】 岭南二纪二卷 【茅兆儒撰】 正谊堂集十二卷 【张伯行撰】 爱日堂诗集二十七卷 【陈元龙撰】 鹤吕斋集三卷 【孙勷撰】 宝宸堂集四卷 【张希良撰】 倚云阁诗集一卷 【汪灏撰】 玠老编年诗钞十三卷 【金张撰】 昆仑山房集三卷 【张笃庆撰】 鬲津草堂诗集无卷数 【田霖撰】 匡山集六卷 【王沛恂撰】 绮树阁稿一卷 【安箕撰】 菁庵遗稿一卷 【汪筠撰】 学古堂诗集六卷 【沈季友撰】 半庵诗稿无卷数 【劳巁撰】 东湖文集三卷 【朱璘撰】 药亭诗集二卷 【梁佩兰撰】 钵山堂诗集十九卷 【陈阿平撰】 绀寒亭诗集十卷文集四卷 【赵俞撰】 杕左堂诗集六卷四卷续集三卷 【孙致弥撰】 峇■〈山卢〉山人集无卷数 【谢乃实撰】 过江集四卷 【史申义撰】 寒村集三十六卷 【郑梁撰】 栠云堂文稿六卷诗稿六卷 【范光阳撰】 藜乘初集一卷二集二卷 【刘以贵撰】 峣山文集四卷诗集一卷 【田从典撰】 潘中丞集四卷 【潘宗洛撰】 栋亭诗钞五附词钞一卷 【曹寅撰】 时用集无卷数 【陈讦撰】 湖海集十三卷 【孔尚任撰】 幸跌草三卷 【黄百家撰】 眺秋楼诗八卷 【高岑撰】 赤嵌集四卷 【孙元衡撰】 四香楼集四卷 【范续撰】 酿川集十三卷 【许尚质撰】 舟车初集二十卷 【陶季撰】 燕堂诗钞八卷 【朱径撰】 钝斋文钞七卷 【杨兆嶦撰】 集古梅花诗无卷数 【张吴曼撰】 根味斋诗集二十卷 【徐志莘撰】 笏峙楼集五卷 【张祖年撰】 观树堂诗集十四卷 【朱璋撰】 恕谷后集十卷续刻三卷 【李塨撰】 东山草堂文集二十卷诗集八卷续集一卷 【邱嘉穗撰】 在陆草堂集六卷 【储欣撰】 息庐诗一卷 【陶尔檖撰】 陈恪勤集三十九卷 【陈鹏年撰】 道荣堂文集六卷 【陈鹏年撰】 固哉叟诗钞八卷 【高孝本撰】 葛庄诗钞十三卷 【刘廷玑撰】 葛庄编年诗无卷数 【刘廷玑撰】 咸斋文钞七卷 【查旭撰】 水斋文集四卷 【怀应聘撰】 清端集八卷 【陈璸撰】 梦月岩诗集二十卷 【吕履恒撰】 冶古堂文集五卷 【吕履恒撰】 雪源堂文集四卷 【李锺璧撰】 克念堂文钞二卷 【雷铎撰】 残本赋清草堂诗钞六卷 【张棠撰】 山舟堂集十二卷 【周士彬撰】 湛园未定稿六卷 【姜宸英撰】 真意堂文稿一卷 【美宸英撰】 菀青集无卷数 【陈至言撰】 华鄂堂集二卷 【周彛撰】 朴学斋诗集十卷 【林售撰】 柳塘诗集十二卷 【吴祖修撰】 畏垒山人诗集四卷 【徐昂发撰】 澄怀园全集三十七卷 【张廷玉撰】 秋江诗集六卷 【黄任撰】 秋叶轩诗四卷 【张琳撰】 黑蝶斋诗钞四卷 【沈岸登撰】 楼村集二十五卷 【王式丹撰】 古剑书屋文钞十卷 【吴廷桢撰】 纬萧草堂诗六卷 【宋至撰】 绩学堂文钞六卷诗钞四卷 【梅文鼎撰】 滋兰堂诗集十卷 【沈元沧撰】 澹初诗稿八卷附见山堂诗钞一卷 【沈翼机撰见山堂诗钞乃其子廷荐撰】 集虚斋学古文十二卷 【方楘如撰】 絸斋诗选三卷 【张谦宜撰】 蓼村集四卷 【王苹撰】 雪鸿堂文集二卷 【李锺峩撰】 王石和文集无卷数 【王珻撰】 十峯集五卷 【徐基撰】 蓬庄诗集六卷 【沈虹撰】 雄雉斋选集六卷 【顾图河撰】 青溪诗偶存十卷 【蒋锡震撰】 退谷文集十五卷诗集七卷 【黄越撰】 圭美堂集二十六卷 【徐用锡撰】 青要集十二卷 【吕谦恒撰】 吾庐遗书无卷数 【陶成撰】 性影集八卷 【王时宪撰】 改堂文钞二卷 【唐绍祖撰】 石川诗钞三卷 【方觐撰】 师经堂集十八卷 【徐文驹撰】 墨澜亭集无卷数 【帅我撰】 残本云川阁诗集九卷 【杜诏撰】 阁邱诗集六十卷 【顾嗣立撰】 今有堂诗集六卷附茗柯词一卷 【程梦星撰】 二水楼诗集十八卷文集十卷 【李茹旼撰】 朱圉山人集十二卷 【巩建丰撰】 三华集四卷 【梁机撰】 练溪集五卷 【傅米石撰】 约园诗钞二卷 【郭雍撰】 瓦缶集十二卷 【李宗渭撰】 若庵集五卷 【程庭撰】 嗜退山房稿五卷 【帅仍祖撰】 空明子诗集十卷又八卷文集六卷又二卷杂录一卷诗余一卷 【张荣撰】 挹青轩诗稿一卷 【闰秀华浣芳撰】 龙溪草堂集十卷 【王世睿撰】 陈玉几诗集三卷 【陈撰撰】 云溪文集五卷 【储掌文撰】 据梧诗集十五卷 【管棆撰】 近道斋文集六卷诗集四卷 【陈万策撰】 白田草堂存稿二十四卷 【王懋竑撰】 庄元仲集一卷 【庄亨阳撰】 绿萝山房文集二十四卷诗集三十二卷 【胡浚撰】 寒香阁诗集四卷 【邓锺岳撰】 墨麟诗十二卷 【马维翰撰】 秋塍文钞十二卷三州诗钞四卷 【鲁曾煜撰】 最古园二编十八卷 【罗人琮撰】 陆堂文集二十卷集十六卷续诗集八卷 【陆奎勋撰】 唐堂集六十一卷 【黄之隽撰】 云承诗钞九卷 【查祥撰】 小兰陔集十二卷 【谢道存撰】 桐村诗九卷 【冯咏撰】 崇德堂集八卷 【王植撰】 偶存草无卷数 【王植撰】 墙东杂着一卷 【王汝骧撰】 南园诗钞十卷 【尤世求撰】 与梅堂遗集十二卷 【佟世思撰】 金闇斋集十二卷 【金敝撰】 前溪集十四卷 【唐靖撰】 华林庄诗集四卷 【姚孔锏撰】 瓠尊山人诗集十七卷 【夏熙臣撰】 道腴堂诗集四卷 【曹煜曾撰】 长啸轩诗集六卷 【曹煐曾撰】 放言居诗集六卷 【曹炳曾撰】 随村遗集六卷 【施■〈王票〉撰】 有怀堂诗文集一卷 【田肇丽撰】 静便斋集十卷 【王曾祥撰】 锺水堂诗三卷【颜肇维撰】 带月草堂诗集一卷 【颜怀礼撰】 青屿稿存无卷数 【张安纮撰】 桐乳斋诗集十二卷 【梁文濂撰】 橡村集四卷 【朱缃撰】 苍雪山房稿一卷 【朱纲撰】 吾友于斋诗钞八卷 【张锡爵撰】 蔗尾诗集十五卷文集二卷 【郑方坤撰】 树人堂诗七卷 【帅念祖撰】 涵有堂诗文集四卷 【游绍安撰】 南陔堂诗集十二卷 【徐以升撰】 巳山文集十卷别集四卷 【王步青撰】 江声草堂诗集八卷 【金志章撰】 谦斋诗稿二卷补遣一卷 【曹廷枢撰】 司业文集四卷 【陈祖范撰】 司业诗集四卷 【陈祖范撰】 王艮斋集十四卷 【王峻撰】 锄经余草十六卷 【王文清撰】 明史杂咏四卷 【严遂成撰】 绛跗阁诗稿十一卷 【诸锦撰】 赐书堂诗选八卷 【周长发撰】 小山全稿二十卷 【王时翔撰】 就正草一卷 【徐玺撰】 松源集无卷数 【孙之騄撰】 春及堂诗集四十三 【倪国琏撰】 四焉斋诗集六卷附梯仙阁余课一卷拂珠楼偶钞二卷 【曹一士撰梯仙阁余课为一士继室陆凤池撰拂珠楼偶钞为一士女锡珪撰】 四焉斋文集八卷 【曹一士撰】 寒香草堂集四卷 【刘元燮撰】 金管集一卷 【顾成天撰】 花语山房诗文小钞一卷附三重赋一卷燕京赋一卷 【顾成天撰】 桑■〈山上〈弓攵〉下〉甫集八十四卷 【桑调元撰】 柯椽集一卷 【周宣猷撰】 雪舫诗钞八卷 【周宣猷撰】 柳渔诗钞十二卷 【张湄撰】 秋水斋诗集十五卷 【张暎斗撰】 宁远堂诗集一卷 【朱成点撰】 松桂读书堂集八卷 【姚培谦撰】 舒晓斋存稿三卷 【黄溶撰】 桐隐书屋集二卷 【朱崇勋撰】 湖上草堂诗一卷 【朱崇道撰】 蚕桑乐府一卷 【沈炳震撰】 无悔斋集十五卷 【周京撰】 实懒斋诗集四卷 【张时泰撰】 亦庐诗集二十八卷 【汤斯祚撰】 芝坛集二卷 【张冯翼撰】 江湖闲吟八卷 【王道撰】 慎独轩文集八卷 【刘青霞撰】 孱守斋遗稿四卷 【姚世铚撰】 蕴亭诗稿二卷 【金綎撰】 翰村诗稿六卷 【仲昰保撰】 梧江杂咏一卷 【刘云锋撰】 在亭丛稿二十卷 【李果撰】 朴庭诗稿十卷 【吴烩文撰】 孤石山房诗集六卷 【沈心撰】 抗言在昔集一卷 【沈水壶撰】 二须堂集二卷 【丁咏洪撰】 双树轩诗钞一卷 【释湛性撰】 香域内外集十二卷 【释敏膺撰】 敲空遗响十二卷 【释如干撰】 餐秀集二卷 【茜千人撰】 梯青集无卷数 【项大德撰】 月湖剩稿一卷 【王梁撰】 梦村集二卷 【朱纬撰】 后海书堂遗文二卷 【王孝咏撰】 薇香集一卷燕香集二卷燕香二集二卷 【方观承撰】 晚晴楼诗草二卷 【闺秀曹锡淑撰】 蓝户部集二十六卷 【蓝千秋撰】 丰川全集二十八卷 【王心敬撰】 丰川续集三十四卷 【王心敬撰】 绿筠轩诗四卷 【张元撰】 质诗集三十二卷 【商盘撰】 竹香诗集四卷 【席席鏊撰】 水壑诗钞六卷 【朱令昭撰】 鹅浦集六卷 【朱怀朴撰】 菱溪遗草一卷 【蒋麟昌撰】 松泉诗集六卷 【江昱撰】 闺房集一卷 【闺秀陈佩撰】 白云诗集七卷别集一卷 【卢存心撰】 万青楼诗文残编一卷 【邵昕霄撰】 随园诗集十卷附录一卷 【边连宝撰】 隐拙斋集五十卷 【沈廷芳撰】 东山草堂集六卷 【潘安礼撰】 黄静山集十二卷 【黄永年撰】 山阴集一卷归田遗草一卷 【林其茂撰】 史复斋文集四卷 【史调撰】 瑜斋诗草一卷 【郭赵璧撰】 卓山诗集十二卷 【帅家相撰】 瓠息斋前集二十四卷 【凌树屏撰】 问羲轩诗钞二卷剩草一卷 【庄纶渭撰】 咏史六言一卷 【周宣武撰】 月坡诗集四卷 【部植撰】 玉芝堂集九卷 【邵齐焘撰】 懒真初集诗选八卷 【张用天撰】 燕川集六卷 【范泰恒撰】 敝帚集二卷附芦中集一卷 【赵秉忠撰】 凝斋遗集八卷 【陈道撰】 柘坡居士集十二卷 【万光泰撰】 浩波遗集三卷 【郑际熙撰】 观光集五卷 【蔡以封撰】 绿杉野屋集四卷 【徐以泰撰】 强恕斋文钞五卷 【张庚撰】 冬心集四卷 【金农撰】 产鹤亭诗集七卷 【曹庭栋撰】 西涧草堂集四卷 【阎循观撰】 ■〈山历〉崌山人集八卷 【汪舸撰】 睫巢集六卷后集一卷 【李锴撰】 石闾诗一卷 【陈景元撰】 南阜山人诗集七卷 【高凤翰撰】 拙斋集一卷 【李远撰】 密吴斋诗稿一卷 【邓汝功撰】 放鹤村文集五卷 【张侗撰】 东坪集八卷 【胡庆豫撰】 六湖遗集十二卷 【张文瑞撰】 念西堂诗集八卷古雪堂文集十九卷 【王令撰】 有兰书屋存稿四卷 【石球撰】 寒玉屏集二卷碎金集二卷 【闵南仲撰】 薪槱集四卷 【许昌国撰】 璞堂文钞十一卷 【许重炎撰】 禹门集四卷 【郭振霞撰】 彚书六卷 【王凤九】 天门诗集六卷文集六卷 【吴盛藻撰】 岁寒堂存稿一卷 【林璐撰】 天香阁诗集十卷 【唐之凤撰】 笑门诗集二十五卷 【戚坤撰】 偶存草诗集六卷 【林之蒨撰】 
　　以上见四库全书存目
　　右别集
　　别集类凡六百四十六本
　　皇朝通志卷一百三
　　●皇朝通志卷一百四
　　艺文略八
　　○艺文略八
　　文类第十二下 【总集　赋　碑谒　四六　奏议　书　文史　诗评　诗余】  
　　△文类第十二下 【总集　赋　碑谒　四六　奏议　书　文史　诗评　诗余】  
　　总集 
　　赋 
　　碑碣 
　　四六 
　　奏议 
　　书 
　　文史 
　　诗评 
　　诗余 【词集　词选　词话　词韵】  
　　 总集 
　　御选古文渊鉴六十四卷 【康熙二十四年　　　圣祖仁皇帝御选内阁学士徐干学等　奉　　敕编注】 御定全唐诗九百卷 【康熙四十二年奉　　　敕编】 御定佩文斋咏物诗选四百八十二卷 【康熙四十五年奉　　　敕编】 御定历代题画诗类一百二十卷 【康熙四十六年奉　　　敕编】 御定四朝诗二百九十二卷 【康熙四十八年奉　　　敕编】 御定全金诗七十四卷 【康熙五十年奉　　　敕编】 御定唐诗三十二卷附录三卷 【康熙五十二年　　　圣祖仁皇帝御定】 御选唐宋文醇五十八卷 【乾隆三年　　乾隆御定】 御选唐宋诗醇四十七卷 【乾隆十五年　　御定】 皇清文颕一百二十四卷 【乾隆十二年　　御定】 钦定四书文四十一卷 【乾隆元年奉　　敕编】 诗纪匡缪一卷 【冯舒撰】 玉台新咏考异十卷 【纪容舒撰】 明文海四百八十二卷 【黄宗羲撰】 唐贤三昧集三卷 【王士祯撰】 二家诗选二卷 【王士祯删录明徐祯卿高叔嗣二人诗】 唐人万首绝句选七卷 【王士祯撰】 明诗综一百卷 【朱彝尊撰】 宋诗钞一百六卷 【吴之振撰】 宋元诗会一百卷 【陈焯编】 粤西诗载二十五卷粤西文载七十五卷粤西丛载三十卷 【汪森编】 元诗选一百一十卷 【顾嗣立编】 全唐诗录一百卷 【徐倬编】 甬上耆旧诗三十卷 【胡文学编】 檇李诗系四十二卷 【沈季友编】 古文雅正十四卷 【蔡世远编】 鄱阳五家集十五卷 【史简编】 南宋杂事诗七卷 【沈嘉辙吴焯陈芝光符曾赵昱厉鹗赵信同撰】 宋百家诗存二十八卷 【曹庭栋编】 
　　以上见文渊阁著录
　　昭明文选越裁十一卷 【洪若皋编】 选诗定论十八卷 【吴湛撰】 文选音义八卷 【余箫客撰】 冯氏校定玉台新咏十卷 【冯舒校】 二冯评点才调集十卷 【冯舒冯班同评】 玉台新咏笺注十卷 【吴兆宜撰】 唐诗鼓吹笺注十卷 【钱朝鼎王俊臣同注王清臣陆贻典同笺】 绩宛雅八卷 【蔡蓁春施闰章同编】 宛雅三编二十四卷 【施念曾张汝霖同编】 箫氏世集无卷数 【箫伯升编】 太仓十子诗选十卷 【吴伟业编】 乐府英华十卷 【顾有孝编】 唐宫闺诗二卷 【费密编】 斯文正统十二卷 【刁包编】 乐府广序三十卷 【朱嘉征编】 三苏谈十卷 【高阜撰】 柳洲诗集十卷 【陈增新等编】 三家文钞三十二卷 【宋荦撰】 江左十五子诗选十五卷 【宋荦编】 溯洄集十卷 【魏裔介撰】 高言集四卷 【田茂遇董俞同编】 古文辑畧无卷数 【曹本荣编】 临川文献八卷 【胡亦堂编】 诗原二十五卷 【顾大申撰】 滕王阁集十三卷续集无卷数 【蔡士英编】 宋金元诗永二十卷补遗二卷 【吴绮编】 澄辽堂三世诗存八卷 【李绳远编】 古诗选三十二卷 【王士祯编】 十种唐诗选十七卷 【王士祯编】 载书图诗一卷 【王士祯编】 新安二布衣诗八卷 【王士祯编明吴兆程嘉燧二人诗】 樵川二家诗四卷 【朱霞编宋严羽元黄镇成人诗】 宋四名家诗无卷数 【周之鳞柴升同编】 杨氏五家文钞十二卷 【杨长世及其从子以叡以俨从孙兆凤兆年撰】 翠楼集三卷 【刘之份编】 诗苑天声二十一卷 【范良撰】 练音集补七卷 【王辅铭增补明翟校原本】 国朝练音集十二卷 【王辅铭编】 姑苏杨柳枝词一卷 【汪琬编】 金华文畧二十卷 【王崇炳编】 说唐诗二十二卷 【徐增撰】 百名家诗选八十九卷 【魏宪编】 皇清诗选三十卷 【孙鋐编】 国雅初集无卷数 【陈允衡编】 宋诗删二十五卷 【顾贞观编】 续垂棘编三集十卷四集九卷 【范鄗鼎编】 传是楼宋人小集无卷数 【不着编辑名氏】 榕村讲授三卷 【李光地编】 古文精藻二卷 【李光地编】 羣雅集十二卷 【李振裕编】 瑞竹亭合稿四卷 【王愈扩及其弟愈融撰】 姚江逸诗十枥卷 【黄宗羲编】 明文授读六十二卷 【黄宗羲编】 洛如诗钞六卷 【朱彝尊选陆奎勋编】 汉诗音注五卷汉诗评五卷 【李因笃撰】 诗观十四卷别集二卷 【邓汉仪编】 朱子论定文钞二十卷 【吴震方编】 凤池集无卷数 【沈玉亮吴陈炎同编】 续三体唐诗八卷 【高士奇编】 唐诗掞藻八卷 【高士奇编】 楚风补五卷 【廖元度编】 四家诗钞二十八卷 【王企埥编】 濂洛风雅九卷 【张伯行编】 子野集七卷 【王原编】 唐宋十大家全集录五十一卷 【储欣编】 松风遗韵五十一卷 【姚宏绪编】 述本堂诗集十八卷 【方登峄及其子式济孙观承撰】 青溪先正诗集无卷数 【鲍楹编】 延陆书塾合璧四卷 【吴季长撰】 八刘唐人诗集八卷 【刘青夕编】 唐诗叩弹集十二卷续集三卷 【杜诏杜庭珠同编】 邱海二公文集合编十六卷 【焦映汉贾棠同编】 明文远无卷数 【徐文驹编】 文章鼻祖六卷 【杨绳武编】 唐四家诗八卷 【汪立名编】 二家诗钞二十卷 【邵长蘅选王士祯宋荦二人诗】 棣萼书屋近刻四卷 【朱缃及其弟绛纲撰】 诚求堂彚编六卷 【徐开锡撰】 明文在一百卷 【薛熙编】 汉诗说十卷 【费锡璜沈用济同编】 岭南五朝诗选三十五卷 【黄登编】 义门郑氏奕叶吟集七卷 【郑尔垣编】 义门郑氏奕叶集十卷 【郑尔垣编】 宋十五家诗十六卷 【陈讦编】 笃叙堂诗集五卷 【许豸许友许遇许鼎许均许尽臣许良臣撰】 续姚江逸诗十二卷 【倪继宗媥】 韬光庵纪游集无卷数 【释山止编】 兴善寺厯代名贤留题集二卷 【释浮溥编】 倪城风雅二卷 【劳巁编】 三诗合编三卷 【黄光岳编吴学诗黄镃李坚三人诗】 渠风集畧七卷 【马长淑编】 七十峯足征集一百一卷 【吴定璋编】 明伦初集五卷续集五卷 【郑文炳编】 长林四世弓冶集五卷 【林其茂编】 甫风清籁集六十卷 【郑王臣编】 山左明诗钞三十五卷 【宋弼编】 广东诗粹十二卷 【梁善长编】 丰阳人文纪畧十卷 【摄芳声纳】 南园后五子诗集二十八卷 【陈文藻等编】 二南遗音四卷 【刘绍攽编】 崇川诗集十二卷 【孙翔编】 东皇诗存四十八卷 【王之珩编】 濮川诗钞三十五卷 【不着编辑名氏】 闺秀集初编五卷 【闰秀季娴编】 磁人诗十卷 【杨方晃编】 晚唐诗钞二十六卷 【查克宏编】 友声集七卷 【赖鲲升编】 残本湖陵江氏集五卷 【江八斗编】 
　　以上见四库全书存目
　　总集类凡一百三十七部
　　 赋 
　　御定厯代赋彚一百四十卷外集二十卷逸－句二卷补遗二十二卷 【康熙四十五年奉　　　敕编】 
　　以上见文渊阁著录
　　厯朝赋格十五卷 【陆葇编】 东山草堂集六卷 【潘安礼撰皆其所作律赋】 厯朝赋楷八卷 【王修玉编】 
　　以上见四库全书存目
　　赋类凡四部
　　 碑碣 
　　钦定校正湻化阁帖释文十卷 【乾隆三十四年　　命内廷诸臣校定湻化阁帖刻石加以案语释文侍郎金简恭录为是编】 求古录一卷 【顾炎武撰】 金石文字记六卷 【顾炎武撰】 石经考一卷 【顾炎武撰】 石经考一卷 【万斯同撰】 来斋金石考三卷 【林侗撰】 嵩阳石刻集记二卷 【叶封撰】 观妙斋金石文考畧十六卷 【李光映撰】 湻化秘阁法帖考正十二卷 【王澍撰】 竹云题跋四卷 【王澍撰】 金石经眼录一卷 【褚峻摹图牛运震补说】 石经考异二卷 【杭世骏撰】 
　　以上见文渊阁著录
　　禊帖综闻一卷 【胡世安撰】 闲者轩帖考一卷 【孙承泽撰】 天发神谶碑碑释文一卷 【周在浚撰】 昭陵六骏赞辨一卷 【张弨撰】 瘗鹤铭辨一卷 【张弨撰】 瘗鹤铭考一卷 【汪士鋐撰】 金石遗文录十卷 【陈奕禧撰】 续金石录无卷数 【叶万撰】 金石续录四卷 【刘青藜撰】 中州金石考八卷 【黄叔璥撰】 石迹记一卷 【不着撰人名氏】 
　　以上见四库全书存目
　　碑碣类凡二十三部
　　 四六 
　　陈检讨四六二十卷 【陈维崧撰程师恭注】 
　　以上见文渊阁著录
　　善卷堂四六十卷 【陆繁弨撰吴自高注】 
　　以上见四库全书存目
　　四六类凡二部
　　 奏议 
　　钦定明臣奏议二十卷 【乾隆四十六年奉　　勅编】 张襄壮奏疏六卷 【张勇撰】 文襄奏疏八卷 【靳辅撰】 莘野疏稿五卷 【郭琇撰】 
　　以上见文渊阁著录
　　奏议稽诣四十四卷 【曹本荣编】 兼济堂奏疏无卷数 【魏裔介撰】 文襄公奏疏十五卷附年谱一卷 【李之芳撰】 郝恭定集五卷 【郝维讷撰】 清忠堂奏疏无卷数 【朱宏祚撰】 西台奏议一卷京兆奏议一卷附曲徒录一卷 【杨素蕴撰】 大观堂文集三卷 【余缙撰】 疏稿一卷 【胡文学撰】 存庵奏疏无卷数 【徐越撰】 杨黄门奏疏无卷数 【杨雍建撰】 抚黔奏疏八卷 【杨雍建撰】 于山奏牍七卷附词一卷 【子成龙撰】 平岳疏议一卷平海疏议一卷附平海咨文一卷师中小札一卷 【万正色撰】 督漕疏草二十二卷 【辇讷撰】 奏议稿无卷数 【江蘩撰】 抚豫宣化录四卷 【田文镜撰】 河防疏畧二十卷 【朱之锡撰】 
　　以上见四库全书存目
　　奏议类凡二十一部
　　 书 
　　牍隽四卷 【萧士琦撰】 尺牍新语二十四卷 【徐上俊汪洪同编】 尺牍嘤鸣集十二卷 【王相编】 
　　以上见四库全书存目
　　书类凡三部
　　 文史 
　　金石要例一卷 【黄宗羲撰】 文心雕龙辑注十卷 【黄叔琳撰】 
　　以上见文渊阁著录
　　四六金针一卷 【陈维崧撰】 枣林艺篑一卷 【谈迁撰】 然脂集例一卷 【王士禄撰】 铁立文起二十二卷 【王之续撰】 
　　以上见四库全书存目
　　文史类凡六部
　　 诗评 
　　厯代诗话八十卷 【吴景旭撰】 渔洋诗话三卷 【王士祯撰】 师友诗传录一卷续录一卷 【郎廷槐编刘大勤续编】 谈龙录一卷 【赵执信撰】 宋诗纪事一百卷 【厉鹗撰】 全闽诗话十二卷 【郑方坤撰】 五代诗话十卷 【郑方坤得王士祯五代诗话原稿重为补正】 
　　以上见文渊阁著录
　　蠖斋诗话二卷 【施闰章撰】 诗话八卷 【毛奇龄撰】 诗辨坻四卷 【毛先舒撰】 五代诗话十二卷 【王士祯遗稿宋弼等补辑】 围炉诗话八卷 【吴乔撰】 漫堂说诗一卷 【未荦撰】 说诗乐趣二十卷附偶咏草续集一卷 【伍涵芬撰】 柳亭诗话三十卷 【宋长白撰】 原诗四卷 【叶爕撰】 春秋诗话五卷 【劳孝舆撰】 榕城诗话三卷 【杭世骏撰】 学稼余谭三卷 【不着撰人名氏】 
　　以上见四库全书存目
　　诗评类凡十九部
　　 诗余 【词集　词选　词话　词韵】  
　　（臣）等谨按郑志文类细目至文史诗评而止今从钦定续通志之例增入诗余一门并以词集词选词话词韵分隶焉
　　珂雪词二卷 【曹贞吉撰】 
　　以上见文渊阁著录
　　蓼花词一卷 【余光耿撰】 玉山词无卷数 【陆次云撰】 炊闻词二卷 【王士禄撰】 南耕词六卷岁寒词一卷 【曹亮武撰】 情田词三卷 【邵璸撰】 澹秋容轩词一卷 【范青撰】 四香楼词钞无卷数 【范缵撰】 
　　以上见四库全书存目
　　右词集
　　御定厯代诗余一百二十卷 【康熙四十六年奉　　　勅编】 词综三十四卷 【朱彝尊编】 十五家词三十九卷 【孙默编】 绝妙好词笺七卷 【查为仁厉鹗同撰】 
　　以上见文渊阁著录
　　选声集三卷 【吴绮撰】 羣贤梅苑十卷 【旧题朱鹤龄编今订为伪本】 蕉雨轩诗余彚选八卷 【陈澍编】 粤风续九四卷 【吴淇编】 东白堂词选初集十五卷 【佟世南撰】 名家词钞无卷数 【聂先撰】 林下词选十四卷 【周铭撰】 浙西六家词十卷 【不着编辑名氏】 
　　以上见四库全书存目
　　右词选
　　词藻四卷 【彭孙遹撰】 词话二卷 【毛奇龄撰】 词苑丛谈十二卷 【徐釚撰】 
　　以上见文渊阁著录
　　古今词话六卷 【沈雄撰】 古今词论一卷 【王又华撰】 填词名解四卷 【毛先舒撰】 
　　以上见四库全书存目
　　右词话
　　词律二十卷 【万树撰】 
　　以上见文渊阁著录
　　词韵简一卷 【吴绮撰】 词韵二卷 【仲恒撰】 词学全书十四卷 【查继超编】 
　　以上见四库全书存目
　　右词韵
　　诗余类凡三十部
　　皇朝通志卷一百四
《清朝通志》　校雠略凡八卷（105～112）/一百二十六卷　（清）高宗 敕撰 
　　●皇朝通志卷一百五
　　校雠略一 
　　○校雠略一 
　　（臣）等谨案郑樵校雠畧着论六十九条其总序云册府之藏不患无书校雠之司未闻其法欲三馆无素餐之人四库无蠧鱼之简千章万卷日见流传故作校雠畧其所著论大约以搜求阙逸编次类例为重事而考核参订之法不与述焉葢郑氏生未际焕文成化之时目不窥金匮石室肆其搜订仅据一家所见思以综贯古今故用力勤而研考未及所云校雠特艺文畧之凡例云耳我朝文治光华经籍大备列圣御纂钦定之书皆禀睿裁一时操觚载笔之士研精覃思从事稽考皇上圣学高深几余念典岁时无间凡发为文章大而义理小而名物放弥卷密巨细兼赅时而辨析字句指抉音义洞见古今觉刘向扬雄刘攽曾巩以校中秘书为能尽职业者于广大精微之蕴毫无所见中始知圣人之理足而识卓也乾隆初年特命武英殿重刻十三经二十二史御制经序有云训诂繁则踳驳互见卷帙重则豕亥易讹爰勅词臣重加校正其于经文误字以及传注笺疏之未协者参互以求其是各为考证附于卷后史序亦云辨讹别异是正为多卷未考证一视诸经之例当时搜求辨晰咸仰集成布在琅函指归有定乾隆三十七年命辑四库全书备书契以来未有之大观征薄海之遗籍录大典之散编每一书撮举大端标列简首名曰提要逐篇奏御仰承亲定告成之日彚为总目二百卷其中考辨繁赜征引明确实为万古学海津逮要途臣等纂辑校雠畧恭编御制文考定经籍者为一卷武英殿重刊经史考证为五卷钦定四库全书提要考证为二卷不胪著作之富惟取校雠之精以别于诸史经籍艺文之志以符郑氏之例使樵得亲逢盛际亦将以一得之愚为一职之效其庆幸当何如矣
　　御制文考定经籍五篇 
　　△御制文考定经籍五篇 
　　御制读周易枯杨生稊辨诂 
　　御制麋角解说 
　　御制读礼记文王世子篇 
　　御制三韩订谬 
　　御制道命录识语 
　　 御制读周易枯杨生稊辨诂 
　　易大过之九二曰枯杨生稊王弼注云杨之秀也孔颕达谓枯槁之杨更生少壮之稊取象显而易见陆德明经典释文从之考夏小正云正月柳稊稊也者发孚也戴德自释其文确然可信足与弼注相发明且微独王孔之说为然也唐以前诸儒讲易者莫不然即郑康成书作荑而解为木更生虞翻诂作穉而解为杨叶未舒辞虽小异义实不相远也惟朱子本义以稊为梯且训为根谓荣于下者其说本之程传而程子则举刘琨劝进表发繁华于枯荑为证夫琨信笔为文无与易理然亦未明言根义而荑之训又为草琨所谓枯荑安知非在彼而不在此其不足据审矣程朱之意不过以卦体二爻初阴在下遂以为下生根梯而于五爻老阴在上则以为上生华秀夫以二之比初为老夫得安妻五之比六为老妇得士夫可也若拘上下爻之象以根梯华秀分上下而言则不可朱子不又云乎荣于下则生于上既曰生于上非秀而何矧植物之性其生莫不由根而干而枝而芽蘖若舍稊秀而专言稊且训为根则所云生于上者曷所指乎考之朱震河上易传曰二变而与初二成艮巽木在土下根也枯杨有根则其穉秀出稊穉出杨之秀也震未尝不兼言根而引而至于稊则较程朱之说为赅举矣闲尝综爻象之辞而覆按之生稊必当以弼注为正葢阳虽过而济以阴故能成生发之功譬枯杨之生稊始孚秀而具生生不已之象犹老夫得女妻之过以相与也故无不利也五爻生华直当作华絮解陆佃埤雅云柳华一名絮是其义矣葢杨而至于华絮其生意己过自此以往将就衰落故不可久也亦犹老妇得土夫之可丑也则以象辞释爻辞其义自合即以卦体证爻象亦无弗合又何必泥程朱之曲解为梯乎但稊之为字虽今时所行大戴礼亦从木然诂解无异义或出刊写之讹而张参五经文字则列稊于禾部唐国子学石经本汉鸿都之遗最为近古而木旁之稊则说文广韵并训木皆与发荣义无涉亦不可以不正
　　（臣）等谨按羣言淆乱衷诸圣生稊之说自郑康成王弼虞翻孔颕达陆德明各执一解即程朱大儒亦不能无偏驳也恭读御制于卦位上下不泥旧说而一以物性断之阴阳生生之妙理不解自喻取朱震之兼词证张参之小学而梯与稊之音义益明经训昭于星日彼白虎观诸儒讲同异称制临决者葢未之见及也
　　 御制麋角解说 
　　壬午为鹿角记既辨明鹿与麋皆解角于夏不于冬然月令既有其言而未究其故常耿耿焉昨过冬至陡忆南苑有所谓尘者 【俗名长尾鹿可为蝇拂即麈尾】 或解角于冬亦未可知遣人视之则正植其候有已落地者有尚在■〈〈止上止下〉刂〉角或双或落其一者持其巳解者以归乃爽然自失曰天下之理不易穷而物不易格有如是秋使不悉尘之解角于冬将谓月令遂误而不知吾之误更有甚于月令者矣然则月令遂不误乎曰月令之误误在以尘为麋而不在冬之有解角之兽也葢鹿之与尘北人能辨之而南人则有所弗能麋之与尘亦如是而巳耳且说文训尘有麋属之言而名苑则又曰鹿大者曰麈羣鹿随之视尾所转而往夫鹿也麋也麈也迥然不同亦不相共羣而处实今人所知者而古人乃不悉其孰为鹿孰为麋孰为麈则月令不云夏至麋角解冬至鹿角解为幸矣而又何怪乎其误麈为麋也耶既释此疑因为说以识之月令古书不必易灵台时宪则命正讹以示信四海焉
　　（臣）等谨按麋与鹿皆解角于夏麈解角于冬乃物性之本然亦天地之自然也皇上以至诚之德尽物性以参天地得善读之闲验亲见之征格物致佑曲成不遗之道在是矣至谕改灵台时宪而于月令辨其误而仍存其文更足见尊经好古之睿怀云
　　 御制读礼记文王世子篇 
　　文王也子记周公杭世子法于伯禽引仲尼曰闻之为人臣者杀其身有益于君则为之况于其身之善其君乎周公优为之郑康成训于读为迂迂犹广也大也后之说经者多傅会之孔疏则以为周公之益君于身优饶于德广大而黄敏求陈祥道方悫则或以为周公委曲其身以正其君或以为迂身非直躬或以周公杭世子法为致曲是皆不衷于理夫周公摄政时成王巳为君不可挞故挞伯禽以警成王其理甚正而其道甚直初非有迂曲迁就之私孔颕达疏中引广大之释委曲烦言以致经义反晦偶因检永乐大典得陈懋赏集说云况于止其身以善其君乎此大人正己而物正之事语较直截夫于诠为于义固当矣而身字解尚未能亲切因考古篆身作□子作□二字相似疑或掌时传写之讹若作于其子以善其君则与周公所行适合而于理于文皆无弗合康成葢未思及子字之误为身字遂强附训释后儒益从而为之词使孔子之言周公之事皆不得其正夫强解以误后学不可乃因强解而诬孔子并以诬周公则尤不可是不容以不辨但经文沿诵日久无改正之理姑记余所见以俟后之考古者
　　（臣）等谨按唐开元易尚书古文从今文而改洪范无陂为无颇是以后人之韵改古人之文也宋儒谓论语学易章五十当作卒辨者以篆文卒字与五十字回不相侔是以后人之字改古人之文也我皇上考二戴之传述揭六书之潚微于身子二字篆文相近致误之处特为指明诚为探万古文字之源而理正词安郑孔以下诸儒之傅会迁就支离轇轕俱无所事矣
　　 御制三韩订谬 
　　尝读后汉书三韩传称辰韩人儿生欲令头肩皆押之以石讶其说之悖于理而肆为诡诞以惑世也夫以石押头壮夫且不能堪而以施之初堕地之小儿实非人情所宜有闲考三韩建国本末诸史率多抵牾以方位准之葢在今奉天东北吉林一带壤接朝鲜与我国朝始基之地相近国朝旧俗儿生数日即置卧具令儿仰寝其中久而脑骨自平头形似肩斯乃习而自然无足为异辰韩或亦类是耳范蔚宗不得其故从而曲为之解甚矣其妄也且如汉人生儿常令侧卧久而左右角平头形似狭蒙古人生儿以韦带束之木版植立于地长则股形微箕此亦皆习而自然无足为异藉如蔚宗所言岂汉人蒙古亦皆以石押之令其头狭而股箕乎若夫三韩命名史第列马韩辰韩弁韩 【亦曰弁辰】 不详所以称韩之义而陈寿魏志直云韩地韩王鱼豢魏畧且以为朝鲜王准昌姓韩氏其为傅会尤甚葢国语及蒙古语皆谓君长为汗韩与汗音相混史载三韩各数十国意当时必有三汗分统之史家既不知汗之为君而庸鄙者至讹韩为族姓何异扣盘扪钥以喻日哉且中外语言不通不能强为诠解者势也今夫天昭昭在上人皆仰之然汉语谓之天国语谓之阿卜喀蒙古语谓之腾格里西番语谓之那木喀回语谓之阿思满以彼语此各不相晓而人之所以敬与天之所以感则无弗同若必一一以汉字牵附臆度之能平不能夫韩与汗音似义殊谬而失之诬犹可也至于以石押头之谬实悖于理斯不可也然则余之三韩订谬之作乌容己乎哉
　　（臣）等谨案史家之失穿凿为甚葢由见理不明而设词序诞也三韩之名出于当时之自称而不习其语者遂以为韩地韩王甚且之为韩姓因罔知汗之当作何字且汗之当解何义也字义不明无惑乎它说之悉悖于理矣有御制订谬之作而三汗之字之义乃昭然足以破千古之讹矣此其弊至辽金元三史而益棼人地官名俱无正音皇上特勅改正三史国语解颁之学官以正托克宋濂之舛其详具见本书云
　　 御制道命录识语 
　　昨命词臣校勘永乐大典得李心传道命录一册集当时论伊川程子之事以道属之而以命惜之所见不衷于理曾题诗帙首并序而正其失兹内廷翰林覆校天禄琳琅旧藏有元板道命录十卷重以永乐大典本校之则前六卷相同者过半其刊本有而写本无者计二十八条第七卷以下则写本皆不录疑其为未全之书之细检之又有写本所录而刊本无者凡八条似大典别有所据考李心传原序专以伊川为言而刊本则兼及朱子并附濂洛关闽事复考程荣秀序云李秀岩道命录五卷梓在江州毁于兵荣秀尝得而读之疑为初稿欲删定而未成兹因原本畧加厘次十卷如左云云今大典写本止载伊川事与心传序合或写本乃钞江州初梓之本而龟山书院所镌十卷兼及朱子诸人乃荣秀增定之本耳因识原诗后以俟考其元板书前篇己有甲子题语兹不复录
　　（臣）等谨案永乐大典在当时以为搜采极博矣而所载道命录尚为不完之本证以大录琳琅之元刻益信我朝秘府储藏之富前古无伦也皇上题诗附识于两本多寡完缺之故校勘必审辨析必详典学精勤有占毕下士所未能万一者葢皇上于四库全书呈进时每亲加乙览圣心所会发为天章凡数百余首美富奥博莫测津涯咸在御制诗集中兹以本书之例不具载云
　　皇朝通志卷一百五
　　●皇朝通志卷一百六
　　校雠略二 
　　○校雠略二 
　　武英殿校刊十三经注疏考证 【易经至礼记共一百六十七条】  
　　△武英殿校刊十三经注疏考证 【易经至礼记共一百六十七条】  
　　易经 
　　书经 
　　诗经 
　　周礼 
　　仪礼 
　　礼记 
　　 易经 
　　易经周易经传原目韩康伯注音义王辅嗣止注大经句监本大讹六先儒以上下经二篇为大经据毛居正六经正误改　干卦彖注天也者形之名也健也者用形者也郭京谓健也者健字应作干疏云天是定体之名干是用体之称体即形也足明用形是干健字以音近而讹　坤卦初六履霜坚冰阴始凝也郭京曰阴始凝也上误增坚冰二字履霜与坚冰时候颇异不合相连结义按魏志许芸引易传亦作初六履霜无坚冰二字　屯卦君子以经纶疏纶谓绳纶句监本绳讹纲又纶谓纬也句纬亦讹纲并据李鼎祚集解改　蒙卦六四困蒙吝疏此释六四爻辞也按疏例从无于本节之下自言此释某文者此七字疑衍　需卦卦辞疏此需卦繇辞也监本繇讹系据毛氏本改此六字疑亦衍文他卦无此例　九二注履健居中中讹实据毛氏本改　讼卦彖注不闭其源使讼不至郭京谓使讼不至不字当作得若闭其讼源讼则不至不闭讼源则讼得至不至与不闭义弗合　讼卦象注物有其分监本分字下衍起契之过四字据毛氏本删　师卦六四疏汉书韩信云兵法欲右背山陵前左山泽按此非韩信语云字上当有传字　履卦六三眇能视注志存于王顽之甚也按毛居正六经正误志存于五作王字误正义曰以六三之微欲行九五之事注志存于五也建安余氏本亦作五　大有彖疏六五应九二九二在干体故云应乎天也监本作六五应干九二亦与五为体误据毛氏本改　大有象注遏恶扬善成物之美顺夫天德休物之命四句监本作遏恶扬善成物之性顺天休命顺物之命按顺夫天德解顺天二字休物之命解休命二字于文义为合据毛氏本改　观卦六三象注处进退之时三句监本以王注作孔疏误　坎卦彖注习乎重险也监本讹作习重乎险也据毛氏本改　咸卦九三疏文监本讹脱据毛氏本补　萃卦六三注四亦失位不正不正相聚相聚不正患所生也郭京谓古本无相聚不正四字　艮卦九二艮其限注止加其身中体而分郭京云身当作限六四艮其身注云中上称身九三施止于分体故谓之限则身字当为限字之讹　渐卦彖辞渐之进也注之于进也旧说疑之字为衍按卦名以进为义者三晋也升也渐也而渐独以渐进为义故言渐之进以别于晋之进升之进也郭雍云传言渐之进如女之归则吉以女归有渐也与王注意合　既济卦彖辞既济亨小者亨也郭京谓亨字下脱小字按亨小之义陆氏铨之说极当故折中从之　系辞俯以察于地理疏彖谓卦下之辞总说乎一卦之象也监本脱卦下之辞总五字今校补　圣人之情见乎辞注文监本讹脱今校补　能研诸侯之虑注诸侯物主有为者也按注说未免附会牵强当从朱子本义以侯之二字作衍文　序卦故受之以履吴澄纂言云此下宜有履者体也四字今韩注有之而王弼畧例引此四字当是后人误以正文为注耳　物不可以终动动必止之今本无动必二字据监本补　杂卦原目正监本有注杂卦者杂糅众卦错综其义或以同相类或以异相明也二十二字古注本无葢因疏文而妄添之也今从删
　　 书经 
　　书经舜典在璇玑玉衡以济七政傅王者正天文之器句监本王讹玉据毛氏本改又孔疏内太史丞钱乐铸铜作运天仪陈氏师凯云钱乐本名乐之孔疏脱之字　肆类于上帝音义王注云上帝天也马云上帝太乙神在紫微宫天之最尊者监本误以此二十四字为孔传今校改　皋陶谟能哲而惠疏马融云禹为父隐故不言鲧也按马融说史记注引之作郑康成语　禹贡恒卫既从疏卫水出常山灵寿县东北入滹沲按地理志原文入滹沲之上当有东字言卫水出灵寿县之东北其下流则入滹沲也疏脱一东字　雷夏既泽疏在济阴城阳县西北按城阳当作成阳各本俱误此成阳属济阴尧冢所在与城阳国近东海者不同　浮于济漯达于河疏漯水出东郡东武阳县至乐安千乘县入海疏引地理志当云东北至千乘入海至字上脱东北二字又按乐安二字亦非原文千乘县前汉为千乘郡治后汉和帝时始改郡名乐安也　岷嶓既艺疏地理志蜀郡有湔道按湔字下脱氐字汉湔氐道今四川松潘卫是也　织皮昆仑析支渠搜传云有此四国疏云四国昆仑也析支也渠也搜也颜师古曰昆仑析支渠搜三国名也传疏并作四国误　底柱析城至于王屋疏引地理志云析城在河东濩泽县西按汉志原文作西南北脱南字　甘誓王曰嗟六事之人传各有军事监本事襄士据疏校改　胤征序传羲氏和氏二段监本误刊此传于后标目下今校改　惟仲康肇位四海疏羿灭夏后相句按羿当作浞灭相者浞非羿也各本俱误　仲虺之诰成汤放桀于南巢疏桀奔南巢一段监本误列于后奉若天命注下又此篇疏文多不依经传之次今校改　太甲上自周有终传周忠信也句旧说自由也由忠信之道则有终王氏柏曰周当作君金氏履祥谓古文君字与周字相似故误吴氏经说亦云作君　牧哲序疏监本误列于后标目之下今校改　洪范无有作好传言无有乱为私好恶句监本为讹无今校改　四曰攸好德疏好恶者不知恶之为恶谓恶是善二句监木脱谓恶二字今校补　康诰惟三月哉生魄疏太保以戊申至七日庚戌句按召诰云越三日庚戌自戊申至庚戌为三日也此作七日误各本并同或疑召诰疏言庚戌是七日然此文不应尔　王曰鸣呼小子封疏所以可畏者以其辅诚故也二句监本脱所以可畏四字今校补　洛诰序使来告卜传疏监本误列于后标目之下今校改　多士序殷遗多士皆非在官监本作皆非民事误据毛氏本校改　君奭有若散宜生佝下监本脱音义一百十八字据毛氏本补　多方慎厥丽乃劝厥民刑用劝疏作天下民主句下监本脱汤既为民主五字今校补　今尔奔走臣我监五祀传监谓成周之三监按此指洛邑之治殷民者非谓武庚时事也即孔疏并不解三监字义则知三字为衍文　康王之诰宾称奉圭兼币疏圭是致马之物致马旧本作文马据觐礼贾疏皆以币帛致之当作致马为是据监本改又引觐礼诸侯享天子马卓上九马随之按觐礼作匹马卓上九马随之则马卓上当有匹字　君牙序疏穆王命其臣一段监本误列于经文涉于春冰之下今校改　文侯之命序疏监本误列于后标目之下今校改
　　 诗经 
　　诗经国风卷耳篇我姑酌彼兕觥笺饮酒礼自立司正之后句礼字上各本并脱饮酒二字按立司正见乡饮酒礼据蜀本石经补　桃夭篇序笺疏宗子虽七十无无主妇诸本并脱一无字据礼记曾子问补　采苹篇于以采藻笺芼之以苹藻句监本作芼用苹藻按昏义文本作芼之以苹藻据石经校改　标梅篇序疏然则男自二十以至二十九句监本脱二十以至四字据毛氏本补　终风篇惠然肯来笺惠顺也监本脱此三字据石经补　雄雉篇百尔君子笺君或有所留或有所遣二句监本脱或有所遣四字据石经补　采葛篇彼采萧兮疏释草云萧荻也按荻字当作萩说文云萩萧也襄公十八年左传秦周伐雍门之萩是也尔雅释草误作荻故疏仍其讹　权舆篇于嗟乎不承权舆句尔雅引此文作胡不承权舆　大雅大明篇笃生武王笺则我皇妣太姜之侄句监本妣讹姒据国语校改　周颂清庙篇序笺成洛邑居摄五年时李氏樗谓周公成洛在七年非五年此本孔氏传据洛诰诞保文武受命惟七年之说也九峯蔡氏辨之谓周公留后洛邑七年而薨者极是笺云五年者据伏生书传及明堂位之文书传当为可据仍从笺说作五年为长　般篇允犹翕河疏齐桓公塞为一者不知所出何书按春秋保干图云移河为界在齐吕填阏八流以自广当是本此
　　 周礼 
　　周礼天官以为民极句注庶民于之取中句下监本有按尚书洪范云皇建其有极十一字葢因上文误衍今从删　太宰以九职任万民疏晋卫之男女皆是句下云故引晋惠以释之也则晋卫当作晋惠　大朝觐会同疏但春夏受享秋冬一受之于庙按上文云诸侯会同皆依四时常朝春夏受贽于朝受享币者于庙秋冬一受之于朝此止云春夏受享应有阙文　小宰以法当祭祀朝觐会同宾客之戒具疏监本错简在下节今校改　兽人凡祭祀丧纪宾客共其死兽生兽疏监本错简在下节今校改　医师岁终则稽其医事以制其食疏本草本之寒温量疾病之浅深监本脱本草木之四字又脱量子据汉书补　凌人掌水疏火中而寒暑退此其极也能无退乎监本讹此其极也二句于注下今校改　酰人注疏监本分经文为二段而注疏则于上段内连续不分今合经文为一节而移注疏于下方　大府凡邦国之贡疏注释曰一段监本混入下节今校改　外内命夫命妇之命履疏仍有韦弁白履冠弁黑履句以服履之伦次之则仍有下当有爵弁纁履四字　地官大司徒以土会之法疏腛脙瘠也监本脙讹脉今据尔雅校改　日至之景疏注是时周公居摄五年句监本讹在上文惟三月丙午朏之下经注错杂今校改　以荒政十有二聚万民疏司乐凶荒别文句监本乐讹农周官无司农而所引大司乐文今校改　小司徒凡民讼以地比正之疏各本并错在下节今校改　乡大夫正岁令羣吏考法于司徒以退各宪之于其所治按各本所治下俱有之国二字葢由石经误衍一之字后人遂割下节国大诣于众庶之国字以从之今见石经之国二字刓缺监本直去此二字而下节之首未增国字但作大询于众庶葢误　调人鸟兽亦如之疏监本于赏其价直句下有和之使辟于此不得就而仇之十二字乃误衍下节注文今从删　弗辟则与之瑞节而以执之疏剡圭以和难句按典瑞作剡圭以除匿当系贾氏误引谷圭之文　春官大宗伯以宾射之礼疏王制有王大子是为世子时共在学者也按大字下应有王字羣后之大子卿大夫元士之适子十五字文义方合此有脱落　大司乐以乐舞教国子注文始舜之韶舞名监本脱文始二字据汉书注补　乐师凡国之小事疏若大次二者之乐则天地及宗庙大司乐令之也监本误则天地及宗庙六字于元冕所祭之下今校改　大胥掌学士之版疏以宗庙言之谓重酿之酒祭宗庙而用之监本误以宗庙言之五字于相饮之法下乞校改　大史正岁年以叙事疏正月一日得雨水中监本雨水讹启蛰按韗人注云启蛰孟春之中也古法以启蛰为正月中气而此疏上文则己云正月立春节雨水中不应互异　夏官司土孤节特揖疏王揖之皆逡遁者约乡党而佑按乡当无此文考大射礼公降一等揖宾宾辟注云逡遁不敢当盛则乡党当是大射之讹　秋官萍氏下士二人音义监本脱郭注云甲虫大如虎豆绿色十一字据陆德明经典释文补　掌客宾客有丧惟刍稍之受注不受飨食飨食加也按此注二句并疏中不受飨食起至不受飨食共五十四字俱属下节遭主国之丧不受飨食注此系错简　冬官轮人望其辐疏郑司农云掣读为纷容掣参之掣此葢有文今检未得按此出上林赋贾氏偶忘之耳　匠人为沟洫疏古者人耕皆畎上种谷按畮高畎低畮以种谷畎以通水此畎字当作畮贾氏弗检偶讹耳
　　 仪礼 
　　仪礼士冠礼主人元冠朝服疏证此元冠朝服而筮者是诸侯之士监本冠作冕按士服至爵弁而止无冕也今校改　筮人执筴疏引少牢大夫礼文亦云三人占二句按少牢礼无此文朱子葢尝疑之　赞者盥于洗西升疏赞者盥于洗西无正文按经文明言之乃云无正文何也葢误　冠者升筵坐疏聘礼注云糟醴不卒故也监本卒作啐按卒谓不卒爵也经言啐醴则非不啐明矣　再醮两豆疏云螔蝓醢者蚹嬴螔蝓监本脱蚹嬴螔蝓四字据尔雅补　继世以立诸侯象贤也按朱子云此下三节于冠义无当疑错简也疏义亦非是　士昏礼主人迎宾于庙门外疏引有司彻注云拂者外拂之也按今有司彻注无此文　主人爵弁疏天子诸侯为尊则尊矣不须摄盛监本作尊则衮矣按诸侯惟上公得服衮侯伯以上不得也贾氏常有尊则尊矣之语今从之　凡行事必用昏昕注壻悉计反从士从胥俗作婿女之夫按此十四字不类康成语又东汉未有反切之法且此节记无壻字康成何缘以注葢后人搀入者耳　对曰某之子惷愚疏宾告之辞句下监本有下经致命四字按此四字无着葢以上有下经致命之文而误　壻授绥姆辞曰未教不足与为礼也注姆教人者经文及注共十九字监本脱落据石经及杨复仪礼图本补　士相见礼摈者对曰注还贽者请使受之句下监本有今按某也葢主人之名九字本朱子仪礼经传通解中语不应搀入注疏今从删　乡饮酒礼坐祭遂饮卒觯疏主人辞宾降宾辞监本脱宾辞二字据通解补　坐祭坐饮不拜既爵疏众宾之长也五字监本错在故上宾介之上今校改　尊者降席席东南面句监本脱一席字据石经补　乡射礼宾卒洗揖让如初升疏释曰言如初则亦一揖一让也十二字监本讹列于下节之下今校改　皆掌其物句疏释曰皆左足履物者以下二十七字监本讹列于下节之下今校改　执觯者受觯注执觯以下共二十字又疏内此经曰执觯者以下共三十字监本误列于卒受者以虚觯降奠于扉节下按此数句于彼经无当今校改　士鹿中翿旌以获及注谓小国之州长也以下二十九字监本皆脱其经文石经及敖继公本并有之注则依朱子通解及杨复仪礼图本补　燕礼设浩篚于阼阶东南当东溜按敖继公谓诸篇设洗无连言扉者下别云篚在洗西则不可以东溜为节此系宿文　享于门外东方句上按石经及杨复本敖继公本俱有其牲狗也四字此葢有脱文　大射仪工人士与梓人升自北阶疏则乡射记长与距随是也乡谢记长四字监本作上文横三字按上文既无其文而横字与下三字亦不属今据乡射记校改葢谓长其纵距随其横也　若与诸公乡大夫之耦不胜句按敖继公云比耦时大夫有与士为耦者诸公卿无与士为耦者诸公卿三字误　聘礼夫人使下大夫韦弁归礼句下监本有小注云今文归作馈下及记同九字按此非郑注又非释文唯通解有此今从删　宗人授次句朱子云周礼幕人掌朝会共帷幕掌次掌张幕此作宗人误　公食大夫礼公降一等疏解经辞曰一段监本误列于宾西阶东北西答拜之下今校改　先者反之由门入升自西阶监本析经文为二节以疏误作注列于先者反之句下今依朱子通解订正而合经文为一节　丧服出妻之子为父后者句顾炎武谓此节经文疏以为传中引传而误连之当别为一节今从之而疏则仍其旧　传曰嫁者其嫁于大夫者也疏女子子为祖父母传不言不敢降其祖监本于为祖父下重衍传亦不敢言降其祖父九字今从删　传曰何以大功也尊同也疏此郑迭傅文句监本于此字下有谓祖祢但不得祖祢先君也此谓十四字葢缘上文而误衍今从删　夫之诸祖父母报疏夫之所为小功者妻服之降一等句下监本误复上节疏文据续通解删　夫之所为兄弟服妻降一等疏释曰妻从夫服其族亲一段监本误列下节经文之下今校改　士丧礼为铭各以其物注今文铭皆为名末为施也监本脱皆为名末四字据续通解校补　既夕记有弥节焉亦张可也监本张可讹可张据石经校改　士虞礼哀荐祫事注今文曰合事句监本合作古按祫之为言合也作合字文义方协合与古以形近而讹　哭止告事毕宾出此七字监本全脱据石经补　特牲馈食礼众宾答再拜句敖继公云众宾答一拜作再拜误按乡饮乡射礼主人三拜众宾众宾皆答一拜　祝命按祭注监本脱今文改按皆为绥古文此皆为挼祭也十五字士虞礼尸取奠节疏引此注有之今据补　举觯者祭卒觯拜长皆答拜监本脱此十一字据石经补　少牢馈食礼以授尸坐取箪兴监本脱此七字据石经本补　主人出立于阼阶上西面疏释曰自此尽庙门以下数句监本误列在下文祝先尸从节之下今校改　有司彻酌献侑侑拜受三献北面答拜监本于此下重衍受爵酌献侑侑拜受三献北面答拜十四字石经及旧本无之今从删　兄弟之后生者疏兄弟之后生者以下数句监本误列于上文二人洗觯疏末今校改　乃摭于鱼腊俎注今文摭为揲句今文二字续通解作古文
　　 礼记 
　　礼记曲礼　君下齐牛式宗庙疏引谷梁传云曹公子首儇同时聘齐按曹公子首儇句上脱季孙行父秃晋却克眇卫孙良夫跛十四字孔疏引书断无割裂至此当系刊本脱误　莅牲曰盟疏春秋左氏云周礼有司盟之官按此系左传说之辞非传文也左氏下当有说字　檀弓夫子制于中都疏周礼大宰职云诸侯立三卿五大夫也按大宰职云设其参傅其伍注云参谓卿三人伍谓大夫五人此当作大宰职注刊本误脱注字耳　小敛之奠以下按此自为一章旧本误接仲梁子下　读赗以下此亦自为一章刊本接孟献子章而误录其疏于下　宾客至无所馆此亦自为一章刊本因无疏误接上章耳　陈干昔寝疾疏晋赵孟孝伯共将死其语偷按此引晋赵文子及鲁孟孝伯两事也孝伯上脱鲁孟二字　王制至于南岳疏自魏武帝以来始徒南岳之神于庐江霍山按徒衡祀于霍自汉武帝始此作魏武帝误　六礼冠昏丧祭乡相见此下自为一节旧本误列于诸侯之大夫不世爵禄下而以上节疏附篇未今校改　月令以太牢祠于高媒注娀简吞之而生契按简字下当有狄字　其祀行注行在庙内外之西为軷壤厚二寸广五尺按壤当作坛属上句读周礼大驭贾疏引此句作为軷坛是也坛壤以形近而讹　曾子问其虞也先重而后轻也疏旧本误与下章宗子虽七十经文相连而疏一段误脱在下章之末今校改　又何反于初疏旧本误在下章今校改　成妇之义也注疏旧本注误与经文下二章接连疏尤附丽失次今并校改　诸侯旅见天子以下旧本自此至当祭而日食太庙火章孔子答语末全即截为十八卷其十九卷首简即系前章答语之半文义割裂今断自此章以下为十九卷　祝毕献而已注疏旧本注与下章经文相接而疏亦脱误今校改　郊特牲社所以神也之道也疏引尚书无逸篇大社惟松数语按此系尚书逸篇见后汉志注无字衍文　天子适四方先柴二句旧本与前文祭则受福句相接而前疏误刊此节之下今校改　玉藻侍坐则必退席音义党乡之细也句下释文二十八字监本误作郑注今校改　少仪幼则曰能负薪未能负薪注下应接疏二段下节执玉执龟筴不趋又自为一节不相连也　乐记咸池备矣疏熊氏引五行钓命决云伏牺乐为立基神农乐为下谋祝融乐为祝绩按钓命决孝经纬也周礼大司乐贾疏亦引此文作孝经纬此作五行误也又疏引乐纬帝喾曰六英颛顼曰五茎颛顼宜叙帝喾之前文亦倒置　今夫新乐进俯退俯以下此卷分卷未合不应截子夏答魏文侯语强割为二应从前篇魏文侯问于子夏二节为此节之首　杂记有三年之练冠则以大功之麻易之疏先师解此凡有三义引圣证谕范宣子以下云云按三义即范宣子及贺玚庾蔚之三说而孔氏断从庾说者也圣证论是魏时王肃所撰范宣子即东晋范宣在肃之后何缘得引之观后文为妻父母在不杖不稽颡疏引礼论范宣子申语知圣证论当系礼论之讹　孔子曰伯母叔母注按此节注下无疏旧本误以上章国禁灾及童子哀不偯二节之疏接于注下今移置上章　泄柳之徒为之也疏按此疏误在下章注下今校改　君子上不僭上下不逼下疏旧本误列此疏二段于下章妇人非三年之丧下今校改　中庸子曰好学近乎知注疏以此下另为一章朱子云子曰二字衍家语载此章于成功一也之下有公曰子之言美矣至矣寡人实固不足以成之也故其下复以子曰起词今无此问而犹有子曰二字当为衍文　惟天之命注易曰君子以慎德积小以成高大旧本慎作顺今改正以成高大易无成字系衍文　投壶司射庭长及冠士立者以下王氏谓司射至主当二十四字与上文鲁令弟子若是者浮相属陈澔从其说移此一节于鼓字之上　大学楚书曰疏按疏于楚书两引王孙圉及昭奚恤事止以郑注谓楚书是楚昭王时书未尝指定是楚语也但疏引楚语仅列观射父脱楚史倚相一段又引刘向新序司马子反讹作子发　燕义升成拜疏为拜故下宾未拜也下不敢辄拜礼杀也按仪礼注原文宾作实下不辄拜句无敢字
　　皇朝通志卷一百六
　　●皇朝通志卷一百七
　　校雠略三 
　　○校雠略三 
　　武英殿校刊十三经注疏考证 【春秋至孝经共一百二十九条】  
　　△武英殿校刊十三经注疏考证 【春秋至孝经共一百二十九条】  
　　春秋 
　　论语 
　　孟子 
　　尔雅 
　　孝经 
　　 春秋 
　　左传 
　　公羊传 
　　谷梁传 
　　左传 
　　春秋左传隐公二年纪裂繻来逆女注吕祖谦集解引注有纪国在东莞刻县七字当在裂繻纪大夫注下刊水并误　七年戎伐凡伯于楚■〈卝上一下〉以归注楚〈卝上一下〉卫地在济阴城武县西南按城武据汉志晋志应作成武　桓公五年蔡人卫人陈人从王伐郑传命二拒曰旝动而鼓疏说文载之于部句按凡旗之属皆从■于当作■诸本并误　十有一年楚屈瑕将盟贰轸传郧人军于蒲骚注郧国在江夏云杜县东南按汉志晋志并作云杜诸本误作云社又且曰虞四邑之至也注四邑随绞州蓼也监本蓼讹郧今并校改　庄公四年楚武王荆尸传莫敖以王命入盟随侯疏莫敖既与随侯盟且又请随侯与已为会礼于汉水之汭而后还楚也监本作且又请随侯畏楚为会礼于汉水之汭而我还楚也文义难通今校改　十有六年宋人齐人卫人伐郑疏诸侯会许男在曹滑之上按此以下文幽之会言当作许男在滑伯之上　二十有五年公子友如陈注诸鲁出朝聘皆书如东莱集解引此作诸鲁大夫出朝聘皆书如此脱大夫二字文义未合　闵公二年齐人迁阳注阳国名疏云土地名阙不知所在按汉地理志东海郡都阳及城阳国阳都注并引应劭曰春秋齐人迁阳即此　僖公十有四年沙鹿崩注阳平元城县东有沙鹿土山监本阳平讹不阳今校改　僖公十有五年晋侯及泰伯战于韩传匪以玉帛相见而以兴戎音义自上天降灾以下三十字各本误作杜注连刊于令不得通句下据经典释文改　晋阴饴甥会秦伯传箕子曰其后必大注箕子殷王帝乙之子纣之庶兄也按箕子乃纣诸父杜注误以微子为箕子　十有九年宋公使邾文公用鄫子于次睢之社传疏有齐桓以德属诸侯诸侯遂归齐桓二句与本文无涉乃下文齐桓公存三亡国以属诸侯句下疏误连于此　二十有五年秦伯师于河上传继文之业句注晋文侯仇为平王侯伯匡辅王室十三字监本误列在于今为可矣句下今校改　文公十二年秦伯使西乞术来聘传寡君敢辞玉疏其意欲致与主国且受之而襄仲辞之者为不欲与秦为好因谦辞还也监本作且主之且襄仲辞之者为不欲与秦为好国谦退礼终还也讹谬难通今校改　十有六年有蛇自泉宫出传音义内鲁公伯禽以下监本及别本多讹字如魏公■〈氵费〉作费厉公握作跃弟献公具作子郑公具懿公戏作献又疏中考公作耆公幽公宰作围魏公作微公真公作顺公并据史记校改　宣公七年卫侯使孙良夫来盟疏文二年晋人以公不朝一段监本误列于公会齐侯伐莱注下今校改　十有二年晋师救郑传知庄子曰此师殆哉句下监本疽庄子见彘子逆命疏文一段按其文义应在虽免而归必有大咎注下又有师坎为水至故名为临一段应在周易有之在师之临注下今并校改　十有四年孟献子言于公曰传今楚在宋加其图之公说下疏文一段监本误列前文聘而献物句下今校改　成公八年晋赵庄姬为赵婴之亡故谮之于晋侯传三代之令主皆数百年保天之禄疏嗣祖父之天禄句监本讹作谓天禄之祖父也文义难通今校改　襄公九年宋灾传令司宫巷伯儆宫疏司宫当天子之内小臣也监本司宫讹官司又王之正内五人监本讹作主之王内今并校改　十有七年宋皇国父为太宰传妨于农收各本俱作农功按注明言数敛时音义明言数如字今校改　十有八年郑子孔欲志诸大夫传吾骤歌南风又歌北风注故曰不竞也句下监本衍师也二字今删　二十年盟于澶渊齐成故也传疏文一段监本误列前文督扬之盟注下今校改　二十有五年楚蒍掩为司马传表湻卤疏史起为邺令监本史讹吴今校改　二十有七年冬十有二月乙亥朔日有食之监本乙亥作乙卯诸家注解皆作乙亥以传及疏推之当作乙亥今校改　二十有九年吴公子札来聘传为之歌郑疏于汉则京兆郑县又于汉则河南新郑县监本作京兆郡河南郡误也西汉京兆及东汉河南皆称尹不称郡今删　昭公元年季武子伐莒取郓传去烦宥善莫不竞劝疏不往讨鲁以下各本误入下文赋大明之章注下今校改　十年齐惠栾高氏皆嗜酒传疏文各本误列下文遂伐虎门句下又孙以王父字为氏句上衍王孙字三字今校改　哀公十四年宋植魋有之宠害于公传逢泽有介麋焉注地理志言逢泽在荥阳开封县东北按汉时开封在河南郡晋始属荥阳不得以晋时郡名混入汉志也
　　公羊传 
　　春秋公羊传隐公公子益师卒传注用心尚麤觕麤才古反又七奴反说文大也按觕兼平上二声麤但有平声若二字连用则麤读平声觕读上声颜师古注汉书庶得麤觕可证今于麤字音平上二声而觕字阙如盖有脱误又按说文麤行超远也训大乃玉篇所引亦误　翚帅师会齐人郑人伐宋传疏正以上四年帅师不言公子翚按各本帅师不三字误作师解云今校改　桓公郑伯以璧假许由传注疏五年一朝解曰虞书传按此系王制文虞书孔传无此语必系传写之讹　大水传疏恶愈甚也监本脱甚字今增　宋督弒其君与夷及其大夫孔父传注父者字也疏谷梁传文按今本谷梁传作父子谥也后人疑谥为衍文据此疏益知谷梁原文无谥字　己卯烝传烝者何疏欲言宗庙之祭一段监本误刊于夏曰礿注下今校改　葬我君桓公传疏日月有时将葬矣监本脱将字据檀弓本文增　庄公荆败蔡师子萃以蔡侯献舞归传疏若对尔雅则有青并无徐营若对禹贡则有幽并无徐梁监本二有字皆讹作长今依周礼疏改　单伯会伐宋传疏据伐国不殊会监本脱会字今增　曹羁出奔陈传注疏圉者拑马而秣之监本拑讹相据宣十五年传改正　二十有六年公伐戎公之上监本及别本俱无春字按春秋于岁首未有去春字者偶阙秋冬何休必横生异议而于此并无说其为刊本脱落无疑但吕祖谦集解即云公无春字则宋时己然先儒谓公羊经无春字者误也又公至自伐戎疏监本误刻于下文曹杀其大夫之下今改正　僖公葬许穆公注疏春秋之信史也其序则齐桓晋文按此据昭十二年傅不据孟子监本作其事误今校改　公会晋侯齐侯宋公蔡侯郑伯卫子莒子盟于践士陈侯如会传注刺陈侯不慕霸者各本俱讹陈为诸今依毛本改　文公二月癸亥朔日有食之注楚灭江六疏即下四年秋楚人灭江五年秋楚人灭六是也监本脱江五年秋楚人灭七字今从毛本增　楚子使椒来聘传注见治升平监本讹作见升平法今依毛本改　单伯至自齐疏隐如至自晋各本俱作意如非也公羊经文自作隐如今改　宣公晋放其大夫胥甲父于卫传疏孔子盖善之也者一段监本误刊于前文要绖而服事下今校改　成公仲婴齐卒传臧宣叔者相也各本俱作臧宣公据本注校改　襄公叔孙豹鄫世子巫如晋传注主书者善之监本脱书字今增　晋士匄帅师侵齐至谷闻齐侯卒乃还传注义服诸侯之君监本脱义字按何注本用萧望之语再证以疏文必不可省今从毛本增入　公会晋侯齐侯宋公卫侯郑伯曹伯莒子邾娄子于商任传时岁在己卯按是岁实在己酉疏谓何氏自有长历按古文卯作戼酉作戼当以字形相似而误非别有长历也　昭公叔孙豹会漷疏知向戌石恶皆与君同名也监本石恶作齐恶按公羊经文自作石恶今校改　公围成疏公亲围成不能服监本误公亲二字为不能今据定十二年注校改　葬薛献公监本误薛为晋今改　定公冬十月霣霜杀菽传疏与贾服异按贾服谓贾逵服虔也各本作贾复今从毛本校改　季孙斯仲孙忌帅师围运传二名非礼也按吕祖谦云不曰仲孙何忌脱文无疑又疏宣王之兴名子为宫湼之属各本俱讹湼为皇今据周本纪改　宋公子池出奔陈注池左氏作地按何注于经文同异并不以二传互证此五字乃释文后人误刊为注耳　哀公元年按此卷监本全脱音义今依陆氏释文增补共四十四条　十有一年春按此卷监本共脱音义二十五条今并依释文补入
　　谷梁传 
　　春秋谷梁传隐公卫人杀祀吁于濮传注不书氏族以下二十八字乃范注监本误以为疏今校改　桓公公子翚如齐送女传疏监本误刊于下文齐侯送姜氏于讙注下今校改　公会纪侯郑伯传疏春秋考异邮厔一段监本误刊于由外言之也句注下今校改　无冰传监本误刊注疏于传文之前今校改　郑世子忽复归于郑传疏传反正也者释其称世子也监本误刊此十一字于上文天王使家父来求军传疏末今校改　庄公单伯逆王姬传其不言如何也注据僖三十年监本误作二十九年今改　宋万弒其君捷监本此句下脱及其大夫仇牧句今增　戎侵曹曹羁出奔陈传疏薄氏驳云一段应在传后监本误刊传前今校改　公会齐侯宋公陈侯郑伯同盟于幽传疏衣裳之会十有一者一段应在传末监本误刊于信其信仁其仁疏后今校改　僖公齐师宋师曹师次于聂北救邢传疏庄三十二年狄伐邢监本伐讹作救今改　公会王人齐侯宋公卫侯许男曹作陈世子欵盟于洮传疏朝服者天子则皮弁一段监本误刊于郑伯乞盟传注下今校改　伯姬卒传疏葬宋共姬是也监本误作宋葬共姬今改　晋杀其大夫里克传吾若此而入自明监本脱吾字今增　八月螽传疏重发传者一段监本误刊于下文公至自会注下今校改　六鶂退飞过宋都监本鶂误作鹢按谷梁经文自作鶂今改　文公作僖公主传疏与其麤觕监本麤觕误作觕觕今据公羊注疏改　闰月不告朔犹朝于庙传注故吉凶大事皆不用也句下各本皆有不数所右也五字按释文于此处有数所古反后人误列于注且衍不字又讹古为右讹反为也今校改　公子遂如宋监本脱宋字今增　成公雨木冰注五行传曰监本误谷梁传曰今改　九月辛丑用郊传疏然后能事天监本讹能事为至其今改　筑鹿囿疏夫子囿方百里公侯十里监本脱百里公侯四字又疏故约之为天子百里监本脱百里二字今并增入　襄公仲孙蔑会晋栾黡宋华元卫宁殖曹人莒人邾人滕人薛人围宋彭城传疏为父与与君意异监本讹与君为子若今改　叔孙豹缯世子巫如晋传疏母之姊妹监本误作同母姊妹今改　齐侯灭莱疏监本误刊于莒人灭缯之下今校改　同围齐传非大而足同与各本与俱作焉石经作与是也今从之　大几传注涂垩饰监本垩误作涂今据释文改　卫侯之弟专出奔晋传疏织绚邯郸一段监本误刊于上文杀宁喜传注下今校改　昭公楚薳罢帅师伐吴监本楚误作冬今改　齐高偃帅师纳北燕伯于阳注偃高徯元孙盛本脱偃字今增　宋华亥向宁华宫奔陈疏监本误刊于下文蔡侯庐卒之下今校改　定公公即位传疏嫌非周礼监本误作兼不亦言今改　哀公楚子陈侯随侯许男围蔡疏明更不为贬黜监本明讹作盟今改
　　 论语 
　　论语赐也何如章注夏曰瑚商曰琏按礼明堂位云夏后氏之四琏殷之六瑚自当以记文为正入公门章没阶趋进按释文无进字蔡节集说曰疑即退字葢趋而退至外朝也　齐必变食章虽疏食菜羹瓜祭疏疏食也菜羹也瓜也三物虽薄必祭按至藻云瓜祭上环此为的据　闵子侍侧章子乐按汉书班固幽通赋注作子曰或当时古本如是
　　 孟子 
　　孟子音义序虽小有异同而共宗赵氏按此下监本脱今既奉勅定仍据赵注为本共十二字若非刊正讵可通行按此句下监本脱谨与尚书集成音义二卷云云共二百零八字今并补人　题辞解孟子既没之后节疏先王之道遂绌而不明于世监本绌讹紬又疏建万世之功监本建讹是今并校改　梁惠王章句上疏魏武子生悼悼生嬴按史记悼子生綘綘生嬴此误　庄暴见孟子章疏末云天时不如地利地利不如人和此公孙丑篇文也本注无此二句乃传写之误　文王之囿章注王怪其大监本大讹惟今改　交邻国有道章疏史记公刘变于西戎邑于豳其后三百有余岁监本西戎下多邑于西戎四字三百下脱有字余下脱岁字今并从史记改　所谓故国章疏不直则喘监本讹喘为惴今改　仁则荣章疏祖己嘉武丁之以祥雉为德监本巳讹乙今改　伯夷非其君不事章疏由由然与人偕俪而行然字下监本多浩浩二字今从宋本删　孟子自齐葬于鲁章注疏画者画云气其余各如其象监本讹画者画为着紫余又讹其余为其画俱考礼器改正　离娄之明章按孟子纂笺引赵岐注离娄黄帝时人谓即离朱今本并无此文　不仁者章疏末注云如临深渊至放之而巳凡五句系他注错杂于此　居下位章疏末正义曰至此盖荀卿之言然凡十句按本注无此文盖古注今逸　逢蒙学射于羿章疏死于穷门监本脱门字今增　无或乎王之不智章疏有吹笙过者监本脱吹笙二字今从史记补入　耻之于人大矣章按本注无隰明颜渊语而疏中释之艺古注今多有逸者
　　 尔雅 
　　尔雅释诂允孚亶展谌诚亮询信也注方言曰荆吴淮泗之闲曰展按陆本淮泗作淮汭按方言注曰汭水名也则应从陆本　关关噰噰音声和也按郑樵云据二文一义者皆当在释训部恐误在此　壑坑坑滕征隍漮按郑樵云坑有二文无义其一为衍者耳　释言务侮也郑樵曰疑每为敏按诗外御其务国语作外御其每樵之疑非也　释亲宗族母党妻当婚姻按石经俱标题于后郑本亦然监本毛本俱讹在前今校改　释天谓之景风甘雨时降万物以嘉谓之醴泉按郑樵云据下文敌体则此上容有二句亡焉　释地有医无闾之珣玗琪焉按石经玗作玗考说文本作■〈王亏〉又列子珠玗之树山海经有玗琪树注玗琪赤玉属也然则音从余不从竿　释邱堂途梧邱郑本堂作堂按郭注不言堂字何义邢疏则曰当道有邱名梧邱然则堂为当字传写之讹　释草菉王刍按菉通作绿诗终朝乎绿注王刍也似非菉竹之菉陆本又作彔　盂狼尾按石经盂作孟郑本亦同再考玉篇盂狼尾草也盂与孟或以字形相似而讹　篇苻止泺贯众按陆本引本草萹苻贯众为一物邢疏贯众一名萹苻一名贯节然则止泺亦贯众之别名矣今文菺苻止为一节注云未详泺贯众为一节疏云一名萹苻其为传写之讹必也　释木杭鱼毒按石经杭作杬郭璞陆德明郑樵三家之释尔雅并作杬坊木乃讹为杭考诸玉篇于杬则注木名于杭则注州名二义固秩然不紊也　释虫密冗继英注未详按郑樵云释鸟有此误重出耳　释鱼蝮虺博三寸首大如擘按郑樵云岂有身广三寸而头如拇指者疑擘为臂之讹　释乌鶨■〈其鸟〉老按郑樵本只有鶨■〈其鸟〉二字无老字下文作老■〈户鸟〉鴳今此本下文只■〈户鸟〉鴳二字而老字连上樊光则断鶨■〈其鸟〉为句以老属下据春秋九鳸有老鳸则老字应属下明矣　释兽时善椉领按此当连上文蜼卬■〈白上卑下〉而长尾读言其好登山峯非别有兽名时　阙泄多狃按此当连上文猩猩小而好啼读亦系误断　六畜按石经郑本俱有此二字监本毛本俱无今从石经补入
　　 孝经 
　　孝经开宗明义章仲尼居按古文作闲居考说文所引孝经皆古文其于居字下引孝经仲尼居即无闲字则闲字为刘弦妄增　孝治章以事其先君疏祭享谓四时及禘祫也按不王不禘此经乃言诸侯之祭疏兼禘言葢误
　　皇朝通志卷一百七
　　●皇朝通志卷一百八
　　校雠略四 
　　○校雠略四 
　　武英殿校刊二十二史考证 【史记至后汉书其一百六十六条】  
　　△武英殿校刊二十二史考证 【史记至后汉书其一百六十六条】  
　　史记 
　　前汉书 
　　 史记 
　　史记五帝本纪黄帝者正义亭亭在牟阴按牟阴汉唐皆无其县汉地理志泰山郡巨平县下云有亭亭山祠牟阴是巨平二字之襄又监本在牟阴上有亭亭二字　孔子所传宰予间五帝德及帝系姓监本将下文索隐注误入于此标作正义今删　夏本纪过三澨入于大别索隐引水经云三漇地名在南郡邔县监本邔讹鄎今据禹贡指南改　殷本纪汤曰汝不能敬命监本脱汤字今补　秦始皇本纪矫王御玺正义梁传至天正二年侯景破梁按梁无天正年号侯景破梁为简文帝大宝元年则天正二年应是大宝元年之误　项羽本纪项梁尝有栎阳逮捕诸本皆脱捕字今据北监本佣　高帝本纪朝以十月车服黄屋左纛监本左讹志今校改　吕氏本纪见物如苍犬据高后掖监本后讹氏今校改　三代世家表帝小甲索隐小甲太庚子监本庚讹康今改正　帝中丁监本注云俗本作仲丁按此注既非集解亦非索隐正义不知为谁氏之语且中即古仲字史记内古字甚多不应独注此一字今删　十二诸侯年振四年吴三公子来奔按左传鲁昭公三十年吴子使徐人执掩余使锺吾人执烛庸二公子奔楚据此则三字乃二字之误　灵公三十七年伐鲁世家不载按春秋定十二年卫公孟彄帅师伐曹则鲁字当是曹字之误　六国年表哀侯六年韩严杀其加按通鉴韩严遂弒其君哀侯以韩廆为相而爱严遂二人相害遂剌戍于朝并中哀侯据此则表内脱去遂字矣　孝成王元年平原君相按通鉴赵以公子滕为相在赧王四十九年惠文三十三年也其非孝成元年明矣且惠文元年表内己书为相不应至此又书其为舛讹可知　高祖功臣侯年表淮阴为连敖典客索隐汉表作粟客按汉表作票客颜师古音频妙反注云或者以其票疾而宾客礼之故云票客也据索隐所云粟客又与颜本不同　新市侯以赵内史王慎按楚元王世家作内史王悍汉表亦然此慎字应系悍字之讹　建元以来侯者年表众利质侯伊即轩按骠骑传作伊即靬葢轩与靬以字形相似而误耳　汉兴以来将相名臣年表王践皇帝位定陶索隐在济阴沉水之阳按沉水当作汜水各本俱误　礼书朱弦而通越按杨倞注礼论引史记作洞越今本均作通倞唐人其所见必有善本应不误　乐书则是物至而人化物也集解引郑元注随物变化今考郑注礼记无此语　夔作乐以赏诸侯集解引郑元注夔欲舜与天下之君共此乐今考郑注无此语　礼乐见天地之情监本见讹顺今据礼记改　律书其于兵械尤所重按械字为戒字之讹葢审几察微莫精于律气者生死之根也气不可见以声察之兵者千万人之生死系焉故于兵戒为尤重也于器械何涉索隐曰师出以律故于兵械为尤重也或索隐之文本亦作戒若正义谓械者弓矢矛殳戈戟则以传讹而穿凿附会也　天官书正义引张衡之语脱去历示吉凶五纬躔度八字今据晋书天文志补　中宫天极星索隐云宣气立精监本宣讹宫今校改　绝汉抵营室曰阁道索隐引乐汁图征云按乐汁图征纬书也监本脱征字今补　以齐七政索隐引春秋运斗枢云监本枢讹极今校改　辅星明近正义排贤用侒监本讹作用贤排侒今校改　杓端有两星集解梗河三星监本梗讹更今据晋书改　旁有两星曰钤监本钤作衿今校改又索隐钤音其炎反监本脱钤字今补　北一星曰牵正义占不居其所则宫门不禁居则反是也监本作古一反不居其所衍一反二字又于津梁不通宫门不禁查津梁不通四字系下文东北曲十二星曰旌注文重出于此今并删　故曰摄提正正义色温温不明而大者人君吉监本吉讹恐今校改　氐为天根主疫索隐氐四星为路寝监本路讹露又正义房氏心三星为火监本火讹O今并校改　权衡正义太微之廷也监本微讹尾今校改　其南有四星曰天厕正义天厕四星在屏东监本脱东字今据宋史天文志补　军西为垒或曰钺正义占五星入皆兵起监本作占之非故兵起语不可解今据晋书天文志改　七星为员官辰星庙蛮夷星也按此三句当在夏则不长之下旧简错在翼轸荆州下今校改　封禅书至矣而德不洽监本讹作至梁父矣而德不洽衍梁父二字今删　宋毋忌索隐乐彦引老子道德经云月中仙人宋毋忌今考五千言中无此语　吴太伯世家君子曰能守节矣索隐君子者左邱明所谓史评仲尼之词指仲尼为君子也按季札聘鲁孔子八岁让国时孔子未生也其引子臧之事何遽得孔子论断之语而称之且左氏于孔子论断类皆明着其说兹所称君子曰是记当时之君子有此语耳或以为邱明自谓或以君子为札子皆未达左氏之义也　齐太公世家吴师乃去晋监本误作吴帅齐去晋今校改　燕召公世家悉复得其故城监本故讹败今据宋本改　杀剧辛按六国年表刻辛死于赵在十三年又按昭王即位剧辛自赵往至此经七十年历五王当有两剧辛耶否则皆传讹也　管蔡也家悼侯父曰隐太子友隐太子友者灵侯之太子监本脱隐太子友四字今补　卫康叔世家太子完立是为桓公左传疏曰石碏言将立州吁乃定之矣请定州吁明太子之位未定此言立完为太子非也　十年晋曲沃庄伯弒其君哀侯按庄伯卒于哀侯之二年是为卫宣之三年此庄伯二字明是武公之误观年表及晋世家自见　惠公立三年出亡按上云四年此云三年且据左传鲁桓公十六年冬惠公奔齐则四年是矣　宋微子世家左牵羊右把茅孔颕达左传疏曰史记之言多有错缪微子手缚于后故以口衔璧又焉得牵羊把茅也按微子适周尚在大会孟津之前则周固殷诸侯以王之庶兄而之其国何面缚衔璧舆榇而请死乎此春秋时传闻之纰缪而因而袭之取亦不止史乩手缚于后而又右牵羊左把茅之说自相矛盾即左氏所载亦不可信　十一年秋按殇公立十年而被弒此云十一年一字葢衍文　晋世家申生同母女弟为秦穆公夫人按秦本纪云太子申生姊左传亦叙在申生上此云女弟则弟字为晜字之讹　献公子八人按左传介子推曰献公之子九人即下文叙介子推语亦曰九人也此八字乃九字之讹　楚世家王室不听还报监本作还报楚宋本无楚字今据宋本删　于是晋未鲁卫不往按春秋经鲁昭四年夏楚子蔡侯陈侯郑伯许男徐子滕子顿子胡子小邾子宋世子佐淮夷会于申此云宋不往葢马迁之误　楚乃恐而城郢索隐去年已城郢今又重言据左氏昭二十三年城郢二十四年无重城郢之文是史记误也按此乃申明上文城郢之故非复城郢也史原不误索隐正义两家俱失之　越王勾践世家及令大夫种行成于吴正义范蠡从犬窦蹲而吠之监本犬讹人今校改　子教寡人伐吴七术正义遗之美好以荧其志按荧犹惑也别本作荣者非　商于析郦宋胡之地正义郦音摊按字书郦无摊音当是攡字之误　郑世家而虢鄫果献十邑集解十邑谓虢鄫鄢蔽补丹依■〈田柔〉历莘也监本丹讹舟莘讹华今并校改　秋厉公卒春秋经鲁庄二十一年夏五月辛酉郑伯突卒此秋字应是夏字之讹　兵于洧上正义云与溱水合监本合讹名今校改　而国太叔焉监本焉讹为今校改　声公五年郑相子产卒按左传鲁昭二十年郑子产有疾疾数月而卒是年当郑定公之八年距声公五年葢二十七年矣应从左传为是　赵世家居原任国政索隐今雁门平原县也监本平原讹原平今据后汉书地理志改　简子曰奏之监本简讹节今校改　左师触龙言愿见太后按说苑桀臣有左师触龙荀子议兵篇微子开封于宋漕触龙断于军触龙古有是名战国策作触詟并下言字作一字葢误也　魏世家吾欲太子之自相也索隐太子即襄王也按襄王乃哀王之父岂得谓太子即襄王乎当是昭王之讹司马贞未必误至于此乃传写之袭缪耳　田敬仲完世家夫约钧然按战国策补注曰言齐秦俱相约如此一本无然字疑钧字即约字之讹而又重出耳去钧然二字文义自明　外戚世家于是废陈后索隐废后居长门宫奉黄金百斤为相如取酒故为作颂以奏皇后复亲幸作颂信工也复亲幸之恐非实也按复幸之说不虚但不复其位耳观下文求子云云非复幸于帝又何永之有　楚元王世家嫂详为羹尽栎釜索隐谓以杓历釜旁使为声监本杓历釜讹作栒历蚤今校改　陈丞相世家事嫂如母集解兄伯已逐其妇此嫂疑后娶也按马迁特载陈平兄伯逐妇事专为下文盗嫂语明其诬耳至事兄伯如父事嫂如母原是训辞连类而及不必有嫂乃云然裴骃必求其嫂以实之亦凿矣　三王世家偕往使燕风喻之索隐偕往治燕王也监本燕王讹广陵今校改　苏奏列传乘夏水而下江索隐谓夏潦之水盛涨时也按夏水当是夏口通汉亦通江不得以夏潦之水为解　张仪列传热啜索隐谓热而啜之也下云厨人逸斟斟羹汁也故名汁曰斟左氏传公羊传云羊羹不斟是也按左传云羊羹不徧羊斟是华元之御此误引之公羊传并无此语　田单列传乃纵反闲于燕宣言曰监本言讹王今校改　鲁仲连邹阳列传且楚攻齐之南阳索隐即济之淮北泗上之地也按济当作齐乃传写之讹　吕不韦列传至大期时徐广曰期十二月也按大期犹诗言诞弥厥月也史以此明始皇的为不韦子言及大期而非期乃子楚犹不悟也若如徐广吾期十二月则又何以信其为不韦子耶　淮阴侯列传遂谢蒯通索隐汉书及战国策皆有此文按战国策安得有韩信蒯通之事索隐误　卫将军骠骑列传校尉仆多有功索隐汉表作仆朋疑多字误按仆朋祇一见于汉表耳史汉骠骑传及建元以来侯者年表皆作仆多则是仆朋为误非仆多误也　司马相如列传名曰云梦索隐孙叔敖激沮水作此泽按周礼职方荆州其泽薮曰云梦则孙叔敖前已有此泽非激沮水明矣
　　 前汉书 
　　前汉书高帝纪引入坐上坐注坐才卧反次如字监本脱如字二字今据宋本补　不能完父兄子弟监本讹作父子兄弟今据史记改　大战彭城灵壁东监本战讹败今据宋本改　割鸿沟以西为汉注监本注后有索隐引张华及北征记一段此宋本所无监本自增者也凡索隐说巳见史记不当附丽于此今从宋本删　秦徒中县之民南方三郡注如湻曰畧取疆梁地按疆梁地当作陆梁地史记秦始皇本纪畧取陆梁地为桂林象郡南海是也宋本亦误存说于此　惠帝纪视作斥土者监本宋本俱讹作斥土以服虔如湻注意详之定为斥土服注斥上圹上也二上字俱土字之讹今并校改　文帝纪立为代王监本作立子恒为代王查帝纪中例不书名今从宋本删　作顾成庙注因即为名监本脱名字今补　昭帝纪发军屯西河监本讹河西今据宋本改　宣帝纪下有司皆自杀注田千秋子也按广明与顺皆姓田而顺则千秋子也注中应有顺字各本俱误脱耳　哀帝纪二年监本作元寿二年按帝纪凡年号于元年特书未有再书于二年者元寿二字明系衍文今删　异姓诸侯王表田荣击都降楚按史记作田荣击都都降楚此脱一都字　诸侯王表奄有龟蒙为梁楚注龟蒙二水名按水字应系山字之讹　齐怀王阏按齐王名闳纪传可证各本俱讹葢阏与闳以字形相似而误耳　王子侯表毕梁侯监本毕讹卑今据宋本改　景武昭宣元成功臣表题侯张富昌共得卫太子侯监本脱下侯字今据宋本补　外戚恩泽侯表建成康侯释之以客从击秦监本击秦讹数奉今据宋本改　博望顷侯许舜三月乙未封监本脱未字今补　新都侯莽千五百户后篡位诛监本脱后篡位诛四字今据宋本补　高陆其侯翟方进永始二年十二月壬子封监本封字下衍八千户三字今据宋本删　古今人表女渍监本渍讹溃今据宋本改　律历志八八为伍按晋志引此文八八为位足以证伍字之讹　是其子孙名挚立按左传郯子曰我祖少昊挚之立也是少昊名挚此志名挚立涉彼文而讹者也　礼乐志六经之道同归注师古云云监本干此卷脱注尤多今并据宋本补　刑法志所谓象刑惟明者监本象讹蒙今校改　食货志好恶乖迕监本恶讹逆今据宋本改　郊祀志其后十三世汤伐舛按封禅书作其后三世自帝孔甲帝皋帝发至舛祗更三世此文十字当是衍文各本俱误　乃下诏甘泉房中生芝九茎赦天下无令复作按监本及别本及下诏之下无甘泉房中生芝九茎八字赦天下之下无无令复作四字今据宋本补　天文志后十七星绝汉抵营室曰阁道按此志于经星俱直用天官书阁道星数天官书云六星也何以言十七星乎晋志亦作六星此十七二字应系传写之误　十二月白气出西南监本于十二月上衍建平元年四字今据宋本删　五行志则土失其性无水旱之O监本无讹有今据宋本改　南方喙为鸟星监本喙讹啄按天文志柳为鸟喙今校改　兹谓闭下监本闭讹蔽按此与前文闭上相对宋本不误今校改　地理志太原郡榆次梗阳乡魏戊邑监本戊讹成今据左传史记改　上党郡沾大黾谷清漳水所出东北至箪城入大河宋本及别本阜城俱作邑城按汉无邑城县名阜城则渤海郡属县也尚书孔疏史记索隐俱引此条曰东北至阜城入大河可为确证今校改　南阳郡雉衡山澧水所出东至■〈屋阝〉入汝按汉无■〈屋阝〉县以水经注证之■〈屋阝〉字当是郾字之讹葢郾为颍川郡属县也然师古云■〈屋阝〉音屋则唐初本巳讹矣　平原郡楼虚按楼当作杨各本俱误文帝封齐悼惠王子为杨虚侯后渶光武封马武为杨虚侯即此县也水经注可证　折泉水北至莫入淮按汉无莫县水经注引此文曰箕县则莫字系箕字之讹　武都郡河池监本池讹地今据宋本改　陇西郡氏道禹贡养水所出至武都为汉按养当作漾前文引禹贡嶓冢道漾即其证也　沟洫志时郑当时为大司农按百官公卿表曰景帝后元年更名大农令武帝太初元年更大司农然则元光时止应言大农史记作郑当时为大农是也此司字葢衍文　艺文志后进循之宋本作修之按文义应作循之今从监本　桑谷共生太戊以兴监本以讹之今据宋本改　列传陈胜传陈胜阳城人注师古曰地理志属汝南郡按志属颍川不属汝南也师古注误　庐绾传绾以客从入汉为将军按史记作从入汉中此书汉下脱中字　灌婴传身虏骑将入攻博阳按入字系一人两字传写误并史记作身虏骑将一人为句是也攻博阳上不须入字宋本及各本俱作入攻博阳葢相沿以讹耳　枚乘传四国不得出兵其郡注晋灼曰胶东胶西济北淄川王也按济北掌系济南之误　司马相如传除边关边关益斥宋祁曰湻化本无下边关二字按史记作除边关关益斥文选亦然据此则湻化本脱一关字而今本又衍一边字　傅介子传当为匈奴闲侯遮汉使者注师古曰言为匈奴之闲而候伺按西域传云后数为匈奴反闲注云闲音居苋反则此闲字亦去声注为匈奴之闲当作为匈奴反闲也之字乃反字之误　两龚传尝以岁八月赐羊一头酒二斛按韩福事昭纪作郡县尝以正月赐羊酒纪系录诰书原文则此八月当为正月之误　尹翁归传河东二十八县按地理志河东郡统县二十四自安邑至骐可数也此八字乃四字之讹　儒林传故详延天下方闻之士咸登诸朝注师古曰方道也按史记作详延天下方正博闻之士义甚明鬯此文掌是脱正博二字而师古因曲为之说耳　渠犂传务使以时益种五谷注师古曰益多也按监本及别本入此注于下句张掖酒泉下非也葢以时益种五谷指轮台言不指张掖酒泉言今据宋本改　孝成许皇后傅其条刺使大长秋来白之按其条刺三字为一读使大长秋来白之为一句监本作刺史非也今据汲古阁本改　后汉书光武帝纪焉为左翊公按左翊公当作左冯翊公以中山简王焉传证之可见　夏四月甲戌还宫癸酉诏曰诸本皆同按癸西在前甲戊在后误倒写耳下文又云成申幸河内戊子至河内四月甲戌安得有戊申成申当是甲申之讹观下戊子可见　和帝纪复置郡故盐铁官按涿郡故安县有铁官无盐官则此盐字乃安字之误　安帝纪大尉司马苞薨注谢承书目司徒杨震为樊丰等所谮连及苞苞乞骸骨未见听以疾薨也按永宁世年十二月刘恺罢杨震始为司徒苞之薨在其前六年则谢说误矣　太常李合为司徒监本合讹邵今校改　献帝纪置汉安都护注总统西方监本西讹四今据宋本改　改元延康监本延讹建按建康顺帝年号今据宋本改　桓思窦皇后纪章德皇后从祖弟之孙女也此句下监本有父讳武三字注按下文有太后父大将军武句此处何须注明宋本无之今删　律历志律度量衡历其别用也监本别讹同今据宋本改　史官以郭日月行按文义当作史官以部日月行葢部郭字形相近而讹耳　祭祀志灵台未用事注取其尊崇则曰太室取其向明则曰明堂监本崇字下衍矣字向明二字误作堂字今并据宋本删改　天文志二月九日甲寅流星过紫宫按书日例惟甲子此兼言九日非也上书八月庚寅彗星出天市此不应更纪二月事且上书元年正月丁巳则二月九日安得为甲寅乎下云十二月慧星出考章帝纪在建初二年此二月九日当是二年九月之讹　郡国志杨翟有雍氏城注史记齐愍王十二年政魏楚围雍氏按齐攻魏一事也楚围雍氏又一事也雍氏韩邑楚人围之与攻魏无涉此刘昭采辑之失也　薄故属山阳所都按山阳下脱汤字薄与毫通前书臣瓒注薄汤所都可以为证　不期侯国按不期当从前书作不其本书伏湛传封不其侯亦作其字　巴郡注建安六年刘绰分巴按刘绰当作刘璋葢璋分巴东巴西二郡今据蜀志以证其误　列传隗嚣传刘文伯在边注文伯卢芳字也按卢芳诈称武帝曾孙刘文伯故当时之人但知为刘文伯不知为卢芳也葢芳字君期巳见本传不得以文伯为字　来歙传父仲哀帝时为谏大夫监本哀讹安今据汲古阁本改　马武传存矫枉之志注孟子曰矫枉者过其正今孟子无此语　冯衍传犍六枳而为篱兮注登登皇皇口维国监本作登登皇皇维在国按此汲冢周书原文也汲冢书于字阙处皆作口妄意增改益俴读者不知所谓今正之　杜诗传迼作水排注排当作■〈橐，非代石〉诸本■〈橐，非代石〉讹槖今据宋本改　丁鸿传徒封马亭乡侯注以庐江郡为六安国监本脱江字今据宋本补　班彪传班彪子固不可殚论注三辅黄图曰未央宫有清凉殿宣室殿中温室殿诸本误作宣宝中温殿今据宋本增改　徐防传凡三公以灾异策免始自防也监本脱去凡三公以灾异策免八字今据诸本补　袁安传袁安元孙闳一见太守王朗监本朗讹郎又徒步师门下监本衍从师二字按徒步师门即从师也复称从师不成文今并据宋本删改　陈宠传先是洛县城南监本县讹阳今据宋本改　杨终传善善欲及子孙恶恶止其身注曹公孙会自鄸出奔宋各本鄸讹郑今据春秋原文改　应奉传时人奇之注当诣彭城相袁贺监本城讹丞按袁闳传父贺为彭城相今校改　仲长统传抗志山西游心海左监本西讹栖今据未本改　吴佑传为祖道洼掌王玉路以祀及犯軷监本犯讹祀今据周礼大驭文改　董卓传而彪琬恐惧监本无琬字按上下文皆彪琬并言此不应独举杨彪今据未本补　袁绝传在于持牢诸本皆作在于将军按三国志注中载献帝传作监军之计在于持牢将军二字传写之误也今校改　东夷传于是楚文王大举兵而灭之按鲁庄四年楚武王卒子熊赀立是为文王时周庄王四年也庄王为缪王十世孙相去三百余年安得有灭偃王事此范氏沿袭异闻之误　西羌传太丁之时注太丁武乙子也诸本俱作武丁子也按武丁子为祖庚祖庚弟为祖甲祖甲子为廪辛廪辛子为庚丁庚丁子为武乙武乙子为太丁则太丁乃武丁四世孙今校改
　　皇朝通志卷一百八
　　●皇朝通志卷一百九
　　校雠略五 
　　○校雠略五 
　　武英殿校刊二十二史考证 【三国志至隋书共二百十三条】  
　　△武英殿校刊二十二史考证 【三国志至隋书共二百十三条】  
　　三国志 
　　晋书 
　　宋书 
　　南齐书 
　　梁书 
　　陈书 
　　魏书 
　　北齐书 
　　周书 
　　隋书 
　　 三国志 
　　三国志魏志武帝东平吕旷吕翔叛尚按袁绍传作翔监本翔讹详今校改　文帝庚午遂南征注幽王不争周道用兴监本豳讹幽按豳王谓太王也今据宋本改　明帝复置安乐县监本置讹致今校改　陈留王奂传咸熙元年春正月壬戌槛车微邓艾监本戌讹辰按前乙卯后甲子中闲不应有王辰今据宋本改　董卓传诸阿附卓者皆下狱死注初蔡邕以言事见徒各本徒讹从今据后汉书改　袁绍由是势倾天下注京子汤太尉监本汤讹阳今据汉书改　公孙瓒传救至欲内外击绍遣人与子书监本子讹手按注有引瓒遣人告子续之文则手字乃子字之讹今校改　荀彧传以功封列侯注谌子闳字仲茂为太子文学掾监本文讹字乞校改　田畴传邑五百户注荡析离居靡所依怀监本荡析讹伤析今校改　管宁传动见模楷焉注遭冬雪大至先袒卧不移人以为死就视知生监本作就视如故今校改　王朗传进封乐平乡侯注酿酎必贯三时而后成各本酎作酹按酎音宙说文曰三重醇酒也西京杂记汉制尝以正月作酒八月乃熟名曰酎所谓必贯三寺而后成也今校改　杜畿传阅七圣而课试之文不垂诸本阅讹关今据册府改　掇其切世大事着于篇注弟宽字务叔监本弟讹子按恕字务伯理字务仲宽字务叔皆兄弟也韩愈杜中散墓志亦云季子宽可知子字为弟字之讹今校改　徐晃传封高唐亭侯按注引魏书云文帝即位封灵鄃侯又云于是更封高唐侯则此亭字系衍文　阎温传父子著称于西州注及其到官遣吏奉笺谢尹监本遣吏讹边吏今校改　刘廙传难用笔陈注屈而从人于治虽失计其声誉必集也监本屈讹阙今校改　陈羣传南安太守邓艾监本南安讹汝南按邓艾传云出参征西军事迁南安太守非汝南也今校改　和洽传太祖定荆州监本定讹夺今校改　赵俨传东兵未到监本东讹策今校改　孙权寇边征东大将军曹林统五州军御之监本曹休讹曹仁按曹休传云帝征孙权以休为征东大将军仁未尝为征东也今校改　高唐隆传周礼天府掌九赋之则以给九式之用按周礼太府掌九贡九赋九功之贰以受其货贿之入则九赋太府职也此云天府误又九赋监本讹九伐今校改　邓艾传令淮北屯二万人淮南屯三万人十二分休常有四千人且田且守监本四千讹四万按淮北二万淮南三万共五万人以十二分休计之止应四千有奇不得云四万也今校改　锺会传不复追改注中书令刘放监本刘放讹刘表今校改　乌九鲜卑传鲜卑注嘉平六年遣护鸟九校尉夏育破鲜卑按嘉平疑当作熹平此叙灵帝时事嘉平乃本书齐王芳年号也　蜀志刘璋传由垫江水诣湆去成都三千六十里按邓艾传云径汉德阳亭趋涪出剑阁西百里去成都三百余里此云涪至成都三千余里三千乃三百之误　先主传归曹公曹公厚遇之监本厚讹后今校改　曹公南征表会表卒按建安十三年秋七月公南征刘表八月表卒此系于十二年二字掌是三字之襄　治公安注备立营于油口改名公安监本误作公安县今校改按油口宜作油江口然是注己见于前曹公引归之下此处亦不应重出　大破渊军斩渊合按张合死于建兴九年此云渊合应误按华阳国志云斩夏侯渊张合率吏民内徒则此合字及曹公所署益州刺史赵禺等之下为有脱文合字非衍也通鉴删合字而以斩渊属下及字读亦误　涪陵属国民夷反车骑将军邓芝往讨监本邓芝讹邓艾今校改　诸葛亮传遂诣曹公注闻元直广元仕财如此各本俱作闻元直庞仕元财如此按庞仕元无事魏事广元葢石广元也今校改　深入不毛注泸津水监本津作惟按水经注禁水北注泸津水则惟字系津字之讹　诸葛瞻其明年为羽林中郎将监本羽林讹翰林今校改　董厥传延熙二十四年以校尉使吴值孙权病笃按后主传延熙十五年吴于孙权薨此何云二十四年病笃耶且延熙只二十年明年改景耀据此当是十四年误衍二字　关羽传傅士仁屯公安按士仁字君义广阳人也孙权传云获将军士仁吕蒙传亦云士仁糜芳皆降是士仁即其姓名此传加傅字应衍　庞统传由是渐显注德公字山民亦有令名娶诸葛亮小姊为魏黄门吏部郎按后汉书注作德公子字山民可知仕魏者非德公也此脱子字或字字即子字之讹　有似汝南樊子昭注退能守静进能不苟监本上能字讹难今校改　费诗传左迁部永昌从事注夫创本之尹俟大定而后正巳篡统之主须速建以系众心忍本讹作须大定俟速建交校改　姜维传维前住芒水监本芒讹亡杨戏传亦讹今据部艾传改　吴札郑侨能喻斯妤监本侨讹有今校改　自称益州牧以叛注徐欲杀会尽坑魏兵还复蜀祚监本还讹远今校改　吴志孙权传虏得男女注文士传曰监本士讹字今校改　刘繇传因酒酣杀昱监本酒酣讹阻诛今校改　后策西伐江夏监本西代讹路住今校改　孙静传壹入魏黄初三年死按孙亮传云太平二年夏口督孙壹奔魏魏志高贵乡公纪云甘灵二年魏以壹为侍中车骑将军假节文州牧吴侯四年十一月癸卯车骑将军孙壹为婢所杀此云黄初三年死疑误或黄初二字衍葢壹甘露二年奔魏甘露四年死适当三年则云壹入魏三年死于文义亦合　步隲传权遂命隲上益阳监本遂讹逆今校改　吕蒙传权时住陆口使鲁肃万人屯益阳拒羽监本鲁讹普今校改　周泰传惟泰奋击投身卫权监本讹作奋激没身今校改　潘璋传禁令肃然好立功业各本业讹夫今校改　朱异传本知季文狯定见之复过所闻监本狯讹懀按懀训闷训恶与语意不合应作狯言其校狯也今校改　全琮传更以奇之注斯亦冯谖市义监本谖讹媛今据战国策改
　　 晋书 
　　晋书宣帝纪其先出自高阳之子重黎为夏官祝融按左传重为句芒黎为祀融一出于少昊一出于颛顼是重黎为二人而史记楚世家及太史公自序竟以重黎为一人此书及宋书卫瓘传云大晋之德始自重黎皆昔人相沿之谬也　元帝纪有司请市雀钗监本雀讹萑按晋令六品以下得服雀钗据此改正　天文志左旗九星在鼓左旁按此句下应脱右旗九星在牵牛北八字　南河曰南戌按天官星书戌当作戊即斧钺之义下北河曰北戌及两河戌闲河戌动摇俱仿此　律历志在前限余前在后限后者月中道也按后限下当脱余字　五行志京房易传曰闻善不予兹谓不知诸本不知讹有知今据易传原文改　和峤传永康初策谥曰简监本康讹平按永平二年即太熙之元年而永平之二月即改永熙至三月而复改元康上文既厔元康二年卒则元康之后安得复称永平定属永康之误今校改　段灼传魏文帝率万乘之众受禅于靡陂按纲目汉后主建兴十一年春正月青龙见魏摩陂井中水经注摩陂在郏县纵观可十五里此靡字当系摩字之误　陶侃传追赠大司马假密章按本书山涛传策赐司徒蜜印紫绶侍中貂蝉新汨伯蜜印青朱绶此云密章当是蜜字之讹　郭璞传是为举事必有成也于是劝帝讨敦初璞每言杀我者山宗至是困有姓崇者监本是为举事之下有姓崇者之上共脱去二十二字今据宋本补　韩伯传其于遣情之累缘有弊而用各本脱情字累字今据本集补　毛璩传俄而季之述等皆病各本等讹之按上文云征虏将军甄季之建平太守罗述不应作述之也今校改　王长文传长文通玄经未遭陵绩君山耳各本山讹出按汉书桓谭字君山今校改　殷仲堪传顷闻抄掠所得多皆采稆饥人监本稆讹樵今据本书音义改　张轨传轨遣北宫纯监本纯误屯今从下文轨遣北宫纯等率兵卫京师句改　李密传昔舜禹皇陶相与语故得简雅大诰与凡人言宜碎监本简雅大诰讹作简大雅诰按三国志陈寿表咎繇之谟略而雅周公之诰烦而悉何则咎繇与舜禹共谈周公与羣下矢誓故也亮所与言尽众人凡士故其文指不得及远则此当以昔舜禹皋陶相与语故得简雅为一句大诰与凡人言宜碎为一句今校改　范隆传雁门人监本雁讹腾今校改　郭文传乃步担入吴兴余杭大涤山中监本涤讹辟按罗隐诗杳杳诸天路苍苍大涤山正指其地今校改　谯秀传秀避难宕渠监本宕讹岩按地理志宕渠郡名殆此因宕误岩岩复误岩也今校改　卜珝传犹子之不能免卿将也监本将讹相今据上文有位为卿将句改　王浑妻传琰女亦有才淑监本琰讹妇今校改　何无忌母刘氏传刘氏潜以覆烛徐登橙于屏风上窥之各本橙讹梯今据本书音义改　王机传机遂入就纳求节监本节讹郎今据下文苏武灴失节句改　到始兴州人皆谏不可轻进监本到始讹始到按始兴系州名今据地理志改　孙恩传乃悉力栅断左里按纲目集览里作蠡即禹贡彭蠡今之鄱阳湖也　刘曜载记石王仁厚全宥至今而我杀石他负盟之甚监本石他讹石生按本书曜次于富平为岳声援岳及石他战于河演败之斩他及跃遂济自太阳攻石生于金墉决千金堨以灌之未尝杀生又下文勒遣石生率洛阳之众以赴之则所杀为他抚疑也今校改　石季龙载记是岁永和八年也各本永讹太按纲目晋穆帝永和八年壬子夏四月燕慕容恪等击魏大破之执其主闵以归杀之今云太和乃海西公年号且在位仅五年不可云八年也今校改　姚兴载记弼不从进拔昌松长驱至姑臧按本书地理志武威郡统县七有姑臧仓松则昌当作仓　李特载记同移者闾武赵肃李远任回等监本移讹夷今据后蜀录及上文流移就谷句改　牙门将许弇求为巴东监军杜淑张粲周执不许弇怒于廞阁下手刃杀淑粲左右又杀弇皆廞腹心也监本弇怒讹廞怒又皆廞腹心也句皆讹者今并据阁本改　慕容宝载记在位三年即隆安三年也按纲目宝永康二年即晋安帝隆安二年则两三字俱系二字之误　乞伏干归载记隆安元年光遣其子篡伐干归各本隆安讹建安今据西秦录改　慕容德载记慕舆护请驰问宝虚实德流涕而遣之监本与讹容今据南燕录及下文慕舆护为右仆射句改　沮渠蒙逊载记乃以蒙逊之从叔益生为酒泉太守监本逊字下脱之字叔字下衍下字今据宋本增删
　　 宋书 
　　宋书文帝纪以吐谷浑慕容延为平东将军各本平东讹东平今据下文十五年作平东将军及鲜卑传改　婆皇国遣使献方物监本皇讹黄按婆皇国屡献方物自文帝十七年以后其字皆作皇不应此年独用黄字今校改　豫童胡诞世反诸本诞讹延今据彭城王义康传及胡藩传改　孝武帝纪以宁朔将军刘季之为司州刺史监本季讹秀按秀之为益州刺史此为司州刺史葢秀与季字形相近遂致讹舛今校改　前废帝纪二月丁丑减州郡县田租之半监本租讹禄今校改　明帝纪晋安王子郧举兵反镇军长史邓琬为其谋主诸本邓琬讹刘琬按子郧及邓琬传俱载此事则刘琬为误也今据南史改　历志满气法从小余满纪法从大余监本满纪下脱法字今据南本补　礼志祠部郎臧焘议四府君之主诸本焘讹寿今据南史臧焘传改　乐志迎神歌诗钟石融诸本钟下旁注阙字一本作石考谢庄集亦作石今据以补　文皇统百揆篇武将镇四隅诸本俱作武皇镇四寓今据晋书本传本集改　天文志十月辛亥月奄天关诸本关讹阙按星图无天阙必关字之讹今校改　符瑞志汉桓帝建和元年监本桓讹明今据后汉书改　五行志明帝泰始中吴兴东迁沈法符家监本脱吴字今补　五行志会稽余姚特甚米斗直五百监本脱斗字今补　万众暀侯莫不惊怪按说文暀训光美于此文不合疑往字之讹　五行志氏羌反叛大兵西讨监本脱西讨二字今补　州郡志鄮令汉旧县诸本鄮讹■〈贺阝〉今据二汉志晋志改　州郡志永初郡国有广平按此下注凡五十八字旧本颠倒错乱不成文理今据二汉志晋志改　百官志汉西京置太祝令丞武帝太初元年更名曰广记汉东京改曰太祝按汉书太祀令景帝时更名曰祠祀武帝太和元年更名曰庙祀广记二字当即庙祀之误　刘穆之传先是郡县为封国者内史相并于国主称臣诸本者讹若内讹自今并据南史改　谢晦传父重会稽王道子骠骑长史监本重讹事今据晋书南史改　胡藩传与孔熙先同道谋高祖以藩功臣不欲显其事按胡遵世同孔熙先逆谋事在元嘉二十二年则此应作太祖诸本误为高祖也　鲍照附传孟轲曰千载一圣是且暮也岂不大哉今孟子无此语　蔡郭传宜使丧礼粗足监本脱礼字今据南史补　庐陵孝献王义真传侍读学士蔡茂之按是时无侍读学士官名当从南史作侍读博士　谢灵运传绁贤不策失位谁持迨理屈而愈闭方怨天而怀悲监本失讹夫持讹时迨讹造今据本集改　南平穆王铄传贼多作虾蟆车以填堑肉薄攻城按肉薄义见前监本讹作因薄南史讹作内薄乞校改　臧质传雨岸筑偃月垒监本岸讹圻偃讹堰今并据南史改　会益州刺史刘秀之遣军袭江陵秀击破之监本阙江陵二字今据南史补　频竣传夫禁制之设非惟一旦昧利犯宪羣庶常情监本一旦二字讹并作亘今校改　萧思话传孝建二年卒时年五十按思话十八除琅邪王大司马行参军踰年父源之卒是为永初九年至元嘉五年任青州刺史称年二十七是也自元嘉六年己巳至孝建二年乙未又历二十七年思话卒时年五十四今云五十葢脱四字　王景文传复为秘书监太子右卫率侍中诸本卫讹御本百官志无御率之名今校改　徐豁传咨议致敬惟内外武官按谘当作豁以字形相近而讹也
　　 南齐书 
　　南齐书高帝本纪河南王世子吐谷浑易度侯各木皆作度易侯今据氏羌传改　天文志辰星孟劾西方按古法候辰生惟四仲月当见故刘向封事以辰星见于四孟为异也効字与耀字音近当是耀字之讹　褚渊传新除司徒领骠骑将军南康公渊按褚渊新除之官乃司空非司徒也诸本并误　王俭传迁长史兼侍中监本脱史字今据南史补　崔祖惠传宁失不经靡愧周书按宁失不经乃虞书非周书也　宗室遥昌传兴元元年按齐世无此年号海陵王立改隆昌元年为延兴元年兴元当是延兴之讹　沈宪传少为宪从伯领军寅之所知按寅之即演之梁时以演兴武帝讳同音故去水旁为寅如张演称张寅亦其例也今正之
　　 梁书 
　　梁书南康简王绩传与弟祈阳侯通理并遇害又理字季英会理第六弟也监本缺通字各本又讹通按南史通理字仲宣今各补正之　滕昙恭传太守王僧度引昙恭为功曹固辞不就王俭时随僧度在郡号为滕曾子度南史度作虔按南齐书王俭为叔父僧虔所养僧虔尝为豫章内史则南史是也　阮孝绪傅非得一之士阙彼明智体之之徒独怀鉴识按体之当作体二
　　 陈书 
　　陈书高祖纪吴兴长城下若里人监本若讹春按一统志长城有上若下若今据南史改　时乘御字监本宇讹辩今据南史改　宣帝纪王辰以尚书右仆射王玚为尚书右仆射按南史云以尚书右仆射为尚书仆射则下右字为衍文　侯安都传安都作连城收异按上文谓留异竖栅拒王师则此收字应作攻字葢收与攻以形似而误耳　蔡景历传兼太府卿监本府讹舟今校改　骆牙传牙母陈覩世祖仪表知非常人各本陈讹陵今据南史改　沈加理传拜驸马都尉封永安亭侯监本亭讹定今据南史改　始兴王伯茂传时高宗在周未还监本高宗讹高祖今据本纪改
　　 魏书 
　　魏书穆帝纪乃从琨求句注陉北之地监本注讹主按句注山名在今代州地今校改　行台高谅监本谅作谟按本书肃宗纪云孝昌元年正月徐州刺史元法僧据城反害行台高谅又高佑传佑孙颢颢弟雅雅弟谅为徐州行台属元法僧反叛逼谅同之谅不许为法僧所害谟字自是谅字之讹今校改　安同传同长子屈本卷安同父屈仕慕容暐为殿中郎将此云同长子屈是祖孙同一名也当有误　司马叔璠传丹杨侯杨一本作阳按晋书地理志丹杨郡有丹杨县注丹杨山多赤柳在西也今人槩改杨为阳误矣　李宝传随舅唐契北奔伊吾各本唐讹广考木书唐和传和与兄契携外甥李宝避难伊吾则康字以广字形似而误今校改　郦范传长孙雅又引为行台按北史作长孙承业本书长孙道生传子抗抗子观观子冀归高祖以其幼承家业赐名稚字承业北史书其字而此改作雅当是唐臣避高宗嫌名而易其文　李灵传绘弟系系北史作纬按李氏宗族见于北史者赵郡太守颐字彦祖生三子思系曾其名系者即顺之父也顺与灵为从父兄绘系俱灵之曾孙不应犯其五世从祖之讳当以纬为是　郑义传洞林子敬叔监本子作字据本传云郑羲五兄长白驎次小白次洞林次叔夜次连山遂各序其子某孙某今观下文有云敬叔弟士恭则可知敬叔士恭皆洞林子而非其字矣今校改　毕众敬传安都引国授军经其城下按本卷安都传安都遣使来降请兵救援显祖召羣臣议而纳之今云引国授军授字当是援字之讹　羊深传羊深字文潚太山平阳人梁州刺史祉第二子也按北史羊祉传祉太山巨平人本书地形志泰山郡有巨平若平阳则属高平郡又有阳平则属鲁郡当以巨平为是　窦瑗传辽西辽阳人辽阳北史作阳洛按本书地形志辽西郡领县三有阳乐无辽阳今以下文以军功赐爵阳洛男证之应从北史但阳洛阳乐未知孰是　缉事在序传缉子悦为济阴太守按本书列传自序魏悦即收之祖也今据此传悦为缉之子溥之孙而列传自序则云彦子歆歆子悦位济阴太守窃谓收自纪其高曾之名不应两传回异殆序传本阙亦后人所补故舛讹若此　慕容瘣传又大破宇文闼地千里各本同按晋书记晃亲伐宇文归远遁漠北开路千余里此殆脱去归字并讹开为闼也　张实传茂妻弟贾模按晋书张茂传云凉州大姓贾摹实之妻弟也此以为茂之妻弟与晋书异又按茂传有手莫头图凉州之谣则模字当从摹矣　天象志太宗永兴五年三晖东并南监本三作月按本卷有云三月丙申月三晖太微此当是三字上脱去月字　世祖延和元年及泾州刺史狄子玉为权按本书世祖纪征西将军金崖与安定镇将延普及泾州刺史狄子玉争权构隙则为权当系争权之讹　地形志魏尹邺注有南部右部东部按此句下当有尉字下文临漳县注有左部东部北部尉即其证也　阳平郡清渊注二汉属郡按属字下当脱魏字　林虑郡林虑注有陵阳河东流为垣按垣应作洹后汉郡国志河内郡林虑注徐广曰洹水所出苏秦合诸侯盟处是也　常山郡注孝章建初中为淮阳永元二年复按后汉书章帝建初四年四月徒常山王昞子侧为常山王昞传云徙淮阳王以汝南之新安西华益淮阳国昞自常山徙封淮阳非改常山为淮阳葢魏收之误兖州注魏晋治 【阙】 邱按阙字以宋志证之则魏晋治廪邱当作廪　乐安郡注汉高帝为千乘国按汉书高帝置千乘郡未尝建国此国字系郡字之讹　济南邵蓍按蓍字乃着字之误两汉有着县属济南可据　济阴郡离孤按孤当作狐又注有离孤城亦误汉志可证　谯郡注晋以为郡按谯郡始置于曹魏不始于晋也志误　剡郡注后汉为国晋复按后汉之初虽尝封东海王后复为东海郡晋因之非至晋始复也　扶风郡槐里注周曰大邱按汉志槐里周曰犬邱懿王都之非大邱也此系传写之误　陇东郡祖居注前汉属罢后复属武威按祖居即二汉之祖厉县也前属安定后属武威此注前汉属下此似脱安定二字衍罢字又讹后汉汉字为复字　随平郡鹑鵤注前汉属山城按鹑鵤前汉志作鹑孤后汉及晋志作鹑觚傅休奕封鹑觚男即此县也此志作鵤葢误又此县前汉属北地此误作属山城前汉并无郡名山城也　徧城郡沷野按沷野当作沃野前汉志作沃壄后汉志作沃野　律历志甲子之岁入甲戌纪纪法十六万八千六百注千蔀成纪按诗大雅疏二十蔀为一纪此于字误　礼志舆服之制大楼辇驾牛一十按南监本作驾牛十二观下文小楼辇驾牛十二则知则大楼辇驾牛一十之误矣　乐志叙轩辕桴阮瑜之管定小一之律按吕氏春秋仱伦自大夏之西乃之院隃之阴是瑜当作隃小一两字不可解当是十二两字之讹　磬氏为磬倨 【阙】 之法按考二记磬有倨句此当是阙句字
　　 北齐书 
　　北齐书神武纪追济州之军监本济讹齐按上文有益河东及济州兵于白沟则齐乃济字之误今据北史改　华山王疑传天宝元年封新平郡王九夫改封安定十五年封华山按天宝止十年五字当是衍文　安得王延宗传我保定中为广州士曹北史保定作武定按魏世无以保定纪年者应从北史为是　孝昭六王传汝阳王彦忠监本阳讹南按孝昭六王己有汝南王彦理无一郡并封二王事今据北史改　高德政传山提以五月至邺按下文有六日七日八日诸文葢史家以受禅大事故特书日以谨之则五月当系五日之讹　魏收传见邢魏之臧否即是任沈之优劣按颜氏家训云任沈之是非即邢魏之优劣此与北史并误　孟业传今我出都按上文云征入为中书令则出字当是入字之误
　　 周书 
　　周书文帝纪王罴率甲士一万下文云王罴足相抗拒监本俱作王罗按王罴本传云属太祖征兵为勤王之举请前驱效命遂为大都督镇华州正与此合今校改　明帝纪以大将军杨忠大将军王雄并为柱国诸本王雄俱作杨雄按杨雄至武帝时始显又其传中无为柱国事王雄传云孝闵帝践阼授少傅增邑二千户进位柱国大将军其为王雄无疑今校改但传云孝闵帝践阼进柱国大将军而本纪雄为柱国乃在明帝二年亦与传不合　武帝纪封开府李昞为唐国公诸本昞俱作虎按通鉴李虎卒于魏大统十七年五月新旧唐书太祖本纪太祖父昞封唐国公此唐有天下之号所自起也唐讳昞字又讳虎字大约此书原本凡李虎李昞俱称李讳后人妄改又不深考故此处与下文以大将军唐国公李昞为柱国并讹作李虎今校改　卢辨传庶纂前修矣此下北史有节闵帝立云云按下文云及帝入关帝谓孝武也作史者若不载节闵帝即位事则当云及孝武入关不当云帝入关也以北史校之知此明有脱文　韦孝宽传城外又缚松于竿通鉴云缚松于竿按下文有松麻俱落句知此脱一麻字北史亦脱　史臣论此下南北监本俱有注云附高宾赞缺按宾乃附传不必有赞今削之　史臣论孝伯神举按神举于孝伯为族父传又在孝伯前则当云神举孝伯
　　 隋书 
　　隋书高祖纪陈国平合州三十按北史作州四十以地理志证之北史是也志言陈氏荆扬之域州四十二郡一百九县四百三十八纪言州四十郡一百县四百皆略举大数耳　驾白骆监本骆讹辂宋本同按上文是革辂所驾之马尔雅白马黑鬣骆则为白骆无疑　礼仪志猛毅烈威锐震进智威胜骏等十猛将军按十猛谓以猛字分冠下十字之首如猛毅猛烈是也十字不当有两威字当是虎字唐讳虎作武又讹武作威耳　天文志翼南五星曰东区应作东瓯步天歌可证此志及晋志并作区葢刊本讹脱偏旁耳　七星为员官辰星庙也按员官应作员宫与清庙明堂文大室疏庙一例晋志可证也今本史记汉书及此志俱作员官葢讹　梁睿传昔匈奴未平去病辞老按前汉书霍去病传上为治第令视之对曰匈奴不灭无以家为也辞老当作辞第　牛宏传五九纷竞遂至不成监本九讹鬼按魏书礼志初世宗永平延昌中欲建明堂而议者或云五室或云九室频属年饥遂寝至是复议之诏从五室及元议执政遂改营九室值世乱不成宗庙之礼迄无所设是五九纷竞也今校改　樊子葢传又收合降贼入豆子■〈卤亢〉讨格谦擒之以状闻奏帝恶其威名递追入朝贼由是复盛按此格谦己为杨义臣所擒而王充传又载厌次人格谦为盗数年兵十余万在豆子■〈卤亢〉中充帅师破斩之威震羣贼云云同一格谦在豆子■〈卤亢〉中两传所载互异讵因杨义臣破追八朝格谦乘间逸去贼由是复监后为王充破斩耶原本■〈卤亢〉讹■〈卤亢〉按水经注胶水北历土山山悉盐坊笺曰坑当作■〈卤亢〉或讹作■〈卤冘〉省作坑又作■〈酉亢〉并非　外戚高祖外家吕氏传有男子吕永吉自称有姑字若桃为杨讳妻监本讳讹广按高祖外家吕氏若桃即高祖之母高祖之父讳忠高祖讳坚炀帝讳广当作为杨忠妻原其所以讹者旧本必系讳字而本书惟晋王广屡见广字多作讳字后人改讳字为广字遂并此讳字亦改为广字而不觉其大谬也此本隋朝奏牍应从旧本作讳字今校改南史齐高帝纪冬十二月戊戌以司空褚彦回为司徒按上文云春正月戊戌朔大赦以司空褚彦回为司徒此不当重出殆因戊戌日相同而误　梁武帝纪乙丑益州刺史邓元起克成都监本丑讹巳今据梁书上文为一巳尚书右仆射范云卒下文为壬申断诸郡县献奉二宫句改正　夏四月庚午羣臣以钱一亿万奉赎监本午讹寅上文云三月庚子幸同泰寺乙巳升殿讲经下文云戊寅百辟表请丁亥御辇还宫凡四十七日计乙巳后戊寅前不应有庚寅再查是年正月己亥朔则庚子乙巳为三月初旬戊寅丁亥为四月中旬末而庚午至戊寅距八日葢庚午赎身既已默许戊寅奉表三请三答又迟九日丁亥回宫其为午字无疑　敬帝纪十一月庚辰齐安州刺史翟子崇楚州刺史柳达摩按本书下掌陈武帝纪作楚州刺史刘仕荣淮州刺史柳达摩据此则脱去刘仕荣淮州刺史七字　武帝纪甲子广州言仙人见于罗浮山寺小石桥按上云正月丁酉下云二月辛酉则此二十六日内当是庚子或壬子此作甲子误也若陈书作甲午则更误矣　檀韶传以桓元功封邑邱县侯按以字下应有平字邑应从宋书作巴　齐宗室南丰伯赤斧子颖冑传颖冑使别驾宗史撰定礼仪按史应作夬蜼梁书宗夬本传未载此事而云故领军将军萧颖冑深相委仗每事谘焉其为夬无疑也　李安人等传论报骂之义理则宜然台辅之冀其何爽也按报骂二字不可解本传意望台鼎心常郁怏及酒后启帝因致疏退一段梁书不载所谓报吗者或指此然必有讹字　陈宗室诸王始兴王叔陵传叔陵有部下兵生在新林监本林作安殆因新安王伯固而讹上文云放东城囚以充战士又遣人往新林追所部兵马则为林字之误无疑矣
　　北史魏太武帝纪初造新字千余字监本字作宇葢以上文营造万焘宫永安安乐二殿临望观九华堂而讹也据魏书改　孝文帝纪丁亥宋人来聘监本丁作乙魏书同今按上文云九月辛巳车驾还宫下文云己亥诏囚死不得暴露则此十九日内定应作丁亥　东魏孝静帝纪癸酉还宫二月壬申按上文春正月壬戌朔则二月安得有壬申此必有误　周武帝纪己卯军次并州按己卯当系己未之误以上文十二月戊申计之则戊申距丁丑巳为匝月安得复有己卯　崔浩传赐浩妾各一人按魏书叙崔浩事本与周澹并书故云赐浩澹妾各一人今删去周澹乃仍用各字则谬　陆俟传弟丽按丽俟之子馥之弟今叙于馥五世从孙融之后而云弟丽则误甚矣　高德正传以愔从令德正居守按齐书作以愔居守与此异观下文云自请赴邺与愔言则愔实在邺居守而此处为讹矣　郑译传译祖文宽据上文琼子道邕道邕子译下文琼弟俨俨子文宽则文宽乃译从父也祖字误　琼弟俨各本琼俱讹璹按以上下文考之璹为道邕之孙道邕为祖珍之子祖珍既以弟俨重赠而此以俨为璹弟直误以从曾祖为兄弟行矣今校改　刑邵传愔与魏元又及邵请置学按下文邵之所奏魏书作李崇所上此何以移于邵传　李崇传惟长乐公两手持绢二十匹而出按魏书宣武灵皇后传此事系长乐公主非长乐公也葢脱主字　隋来护儿传又与蒲山公李宽讨平黟歙道党汪文进监本蒲作浦按隋之封爵有蒲州蒲城蒲山等号此处浦山葢蒲山之讹也今据隋书改　真腊传娶妻者惟送女人女择日遣媒人迎妇按冯梦祯云女人女三字定有讹今考隋书乃衣一具三字之误也
　　皇朝通志卷一百九
　　●皇朝通志卷一百十
　　校雠略六 
　　○校雠略六 
　　武英殿校刊二十二史考证 【旧唐书至元史共一百三十六条】  
　　△武英殿校刊二十二史考证 【旧唐书至元史共一百三十六条】  
　　旧唐书 
　　唐书 
　　五代史 
　　宋史 
　　辽史 
　　金史 
　　元史 
　　 旧唐书 
　　旧唐书则天纪长安三年七月杀右金吾卫大将军唐休璟按新书七月庚戌休璟自凉州都督召为夏官尚书同平章事考之本传无被杀之事亦未尝为金吾大将军显有讹阙　元宗纪先天二年七月李令问殿中监实封三百户按李靖传令问迁殿中少监封宋国公实封五百户此有脱误　开元二十一年九月封皇子溢为济王按此已见十三年三月此属重出　开元二十七年十二月是岁葢嘉运大破突厥施之众擒其王送于京师按七月已书此系重出　天宝十三载春正月安庆绪献俘于行在按纲目十三载正月安禄山入朝禄山本传十三载正月谒于华清宫则献俘者乃禄山非庆绪也　上元二年九月制自今已后朕号惟称皇帝其年号但称元年去上元之号其以今按其以今三字下阙以十一月建子为岁首诏及十二月建丑并明年宝应二年建寅月事　大厯四年秋七月以沣州刺史崔瓘为潭州刺史湖南团练观察使按本文下自湖南凤翔移镇盩厔至以京西兵马使李忠臣为凤翔尹代皇甫温移镇陜州共三十三行皆大厯五年事误入于此今校改　大厯八年李栖筠弹吏部侍郎徐 【阙】 按本文下应接丁卯幽州节度使朱泚加检校户部尚书至戊子诏京官五品以上各言封事共二十三行向俱误入九年而朱泚加检校户部尚书一行又复错乱于中今校改　大厯十四年闰月以寿州刺史杜亚为江西观察使按大厯十二年亚已为江西观察使本传德宗立入朝此应是代亚者考张镒传德宗即位由寿州刺史迁江西则此当是张镒也　二年十一月诏恒州刺史袭高丽朝鲜郡王李惟岳按此削惟岳官爵诏也惟岳封陇西郡王此高丽朝鲜四字应误　宪宗本纪元和二年后脱三年正月至三月事　元和十二年九月以御史中丞为京尹脱人名　穆宗本纪十一月以李翱为华州刺史按是年六月翱已贬朗州考李宗闵传当为宗闵父■〈曾羽〉　敬宗本纪开成三年十月以高霞寓为夏绥银宥节度使按高霞寓以宝厯二年四月卒此误　懿宗本纪咸通十年正月蒋伸罢知政事案伸二年九月罢政此系错简　哀帝本纪二年十月削夺荆南留后赵匡凝官爵案前八月巳书此系重出　礼仪志历考前规宗祀明堂必配五郊预入明堂自缘从祀案唐文粹及英华必配下脱去上帝而伏羲五代本配凡九字自五精之神五星所奉矣按下应接以是其是人主之象云云原本以字讹以下误按其又以五方五帝五官从祀云云共误二千三百余字今校改　中宗诏运旧邦维新按文粹二语下有睿宗继明天下归仁二句上文自高祖太宗而下历叙功德不应独遗睿宗明系阙畧　祭法称王立七庙一坛之庙而七按文苑英华一坛下脱二墠王制云天子七庙三昭三穆与太祖凡十六字　历志没日法一千七百云云按此文旧本错列于前文土王日之下今改正　检律候术气日按术字应在气日下旧本于二十四气之律候日晷错综混杂又如永盈虚等术及推月行与黄道差数大衍步五星术行数参差不齐又多脱漏今据新书校改　舆服志称引周礼舆服志按舆服志起于后汉周礼无之误也　经籍志经录五百七十五部六千二百四十一卷按今止五百七十一部六千二百二卷史录八百四十四部一万七千九百四十六卷今按止七百七十三部一万五千七百五十一卷子录七百五十三部一万五千三百三十七卷今按止七百四十九部一万四千八百三十一卷集录八百九十部一万二千二十八卷今按止八百七十九部一万一千八百七十五卷其中分类子目亦多不符撰人姓名每与新书互异如毛诗驳王伯兴撰新书作王墓丧服要难赵成仇祈问答新书作远祈至以韩诗翼要为卜商撰则尤讹谬之甚者也　后纪传虢男裴征尚代宗女延安公主按肃宗女郜国公主下嫁裴征此误作代宗而延安又穆宗女也一语中凡有三误睿真皇后沈氏后父易直易宜子介福介福子士衡按易宜子乃易直父介福子乃介福父新书中甚明　王雄诞传高祖闻伏威据有吴楚遣使谕之雄诞率众讨之遣使谕之下有阙文应脱去伏威遣公佑数语　长平王叔良传武德元年师镇泾州以御薛举按纲目是御仁果非御举也时举已先卒矣　萧瑀传瑀薨高祖为之举哀按瑀薨在贞观二十一年高祖安得为之举哀　房元龄传祖雄字子绎褐州主簿按隋书房彦谦传父能释褐州簿不载其字新书辛相世系表字子彪据此子字下阙彪字而绎乃释字之误也　刘世让传高祖无可任者按高祖下有脱文　陆象先传象先四代孙太和四年释褐参军文学四代孙不详其名系阙文　苏瓌传父朂贞观中台州刺史按瓌从父兄干父名朂瓌父不应亦名朂新书本传不书宰相世系表名亶宜以新书表为是　宗楚客传武三思引楚客为兵部尚书同中书门下三品按新书楚客拜同中书门下三品巳在诛三思后本纪亦同　娄师德传万岁登封元年转左肃政御史大夫按万岁登封即万岁通天也在证圣后下文复书证圣元年明倒置矣新书无万岁登封元年句此应是衍文　韦奏传使三纲叙十等减若者善善明恶恶着也按十等二字下有阙文　阿史那社尒传苏尼失者启民可汗之母弟社尒叔祖也其父始毕可汗按始毕启民子苏尼失兄子也云其父误　李光弼传怀州平以功进爵临淮郡王按封王在宝应元年此临淮郡公非王也　严武传上皇诰以剑两川合为一道按方镇表是代宗广德二年非上皇诰也　杨绾传进士加文明经加阙按新书选举者进士加杂文明经填帖今补　杨朝晟传按一百四十四卷复立杨朝晟传显系重复惟传中年月小有不同　班宏传故参得罪宏颇有力焉按上下俱有阙文　李晟传愿闻变登子城悬缒而下由水窻而出按张孝忠传当是由水窦而出讹误显然　裴延龄传请于右藏库分置季库月库给纳诸司钱物按新书帛以素出以色人者为月库月库讹月给今改正　窦参传县人曹芬凶暴醉殴其女弟族人救之不得遂投并死参补理众官请俟免丧参曰以丧延罪是杀父不坐也按新书作父救不止恚赴并死是族人乃其父之讹今改正　程日华传李宝臣吞削藩邻有恒冀深赵易定沧德等八州按宝臣传时有恒定易赵深冀六州之地后又得沧州以七州自给又按阳惠元传与宝臣传同俱无德州则八州为七州之讹德字衍文也　阳惠元传李正己有淄青济海登莱沂密德曹濮徐衮郓十五州之地按淄青至兖郓仅十四州考通鉴李正己先有淄青齐海登莱沂密德棣十州及李灵曜之乱又得曹濮徐兖郓五州据此则德字下当脱一棣字济字当是齐字之误今改正　李吉甫传裴垍为仆射判度支按垍未尝为仆射判度支新书作裴均　蕲王缉传咸通八年封按新书缉以是年薨非始封也　陈王成美传第十九男俨宣城郡王按新书宗室表俨为元宗子陈王珪之子与此不合　李蔚传拜太常卿寻以本官同平章事加中书侍郎与卢携郑畋同辅政按此数语当在下文干符四年上　索元礼传枷研楔总按通鉴作楔毂其首而加楔也总字讹今改正　祝钦明传后无祭天之事按上下文不接疑是错简　王澣传澣新书作翰按与齐澣传连属明是传写之讹当从新书　西突厥传木杆与沙钵畧可汗有隙按新书乃是木杆之子大逻便也此误　回纥传吐蕃征求无厌按新书作回纥下文言北庭之人既苦回纥乃举城降则吐蕃二字误也今改正　天竺国传仍求有及名其军按新书作丐名其军有及二字衍　黄巢传鄜延拓拔思恭之师屯武功按新书鄜延李孝昌夏州拓拔思恭是鄜延下脱李孝昌夏州五字
　　 唐书 
　　唐书高祖纪武德六年四月封子元璹为蜀王按高祖诸王传汉王元轨是年封蜀王璹当是轨字之讹　则天纪长安元年十一月武三思罢按三思久视元年正月巳书罢此复出　礼乐志内命妇采桑位于坛下按此下通典有当御位东北南向西上外命妇采桑位于坛下数句此脱载　艺文志李喜汉书辨惑三十卷按旧书作李善善本传亦载所著辨惑三十卷此志作喜误后载李善辨惑一十卷系重出卷数亦误　宰相表神功元年八月三思检校圣历元年八月复书神功元年八月钦望为文昌右相圣历二年复书圣历元年二月钦望罢久视元年二月复书开元二年正月怀慎检校黄门监三年正月复书皆重出而先书误也　宰相世系表按世系表大端纰戾官爵谥号或书或否或丞尉而不遗或卿贰而反缺或书其兄弟之官或备书其褒赠之职更或其生平所履历及曾未尝居是官者庞杂淆乱不可究诘以表序昭穆此非所重故不详载　王玙传干元三年拜蒲同绛等州节度使俄以中书侍郎为刑部尚书七月出为蒲同綘等州节度使非自蒲州入相也传中显讹又云玙曾孙搏别传考搏实附传未尝专立传　李回传徒抚州长史卒按旧书回贬抚州再入朝为兵部尚书后出成都尹剑南西川节度卒据此非卒于长史也　李逢吉传父颜按旧书作祖颜父归期宰相表与旧书同此传误　田頵传侯王守方以奉天子譬百川不朝于海虽狂奔澶漫终为涸土按天子下有阙文　张琇传同官人同蹄智寿按同蹄二字不可解当从旧书作周智寿　阿史那泥孰传始归国妻以宗女赐名忠按泥孰与忠本二人忠别有传附社■〈忝，去二〉新书思摩传阿史那忠为左贤王泥孰为右贤王是明以忠与泥孰为二人矣　李忠臣传以忠臣为汝蔡六州节度使按方镇表淮南西道节度使于上元二年增领陈郑等九州岛徒治安州号淮西十六州无所谓六州也六字上当脱十字旧书作十一州则以六为一也
　　 五代史 
　　五代史刘鋹传十二月平韶州按上文己书平韶州又平桂州此复云平韶州当必有误　周行逢传夫人严氏按宋通鉴作邓氏　吴越世家自镠世常重敛其民以事奢侈至鸡鱼卵谷必家至而日取按吴越备史载镠节俭衣衾用油布常膳惟瓷漆器又钱易家话称镠公宴不贰羹胾衣必三澣然后易通鉴考异谓镠起于贫贱知民疾苦必不至穷极侈靡也与此所载异
　　 宋史 
　　宋史天文志主御羣灵轨万礼图据隋志轨作执此误　一曰铁锧晋志作鈇锧此误铁　朔而明见东方曰仄朏匿则政缓汉志作仄匿此文误倒朏字于匿上　见于舆见按下见字乃鬼字之讹　丁巳星出左史东史当作更字形相似而讹　五行志谏讥大夫程松讥乃议字之讹　律历志后魏延光三年按延光乃后汉安帝年号汉误作魏　然则魏曹王制律据魏志曹王乃迤玉之讹　地里志淮安五河注沱漴监本讹作驰崇今改正　信州戈阳注康定复置监本置讹废今改　礼志东偏门曰迎禧据通考迎禧上脱曰承和西偏门六字　以铜为文鹿或羣邪象据通考羣为辟字之误　惟演引本朝孝明懿德祔太祖故事按懿德乃太宗后应据通考作孝章　乐志饮福禧安据通考禧乃礼字之误　舆服志金涂银铁胎杆鞫四按本志有银里铁锔与通考同此鞫字系锔之讹　金涂铜手把叶段拓叉二金涂铜叉头施泥行马二两叉字监本讹又今据通考改正　康定元年监本作三年按康定止有元年今改　选举志元宗初以省试春浅天尚寒据通考元应作光　充养士费监本充讹兑今改正　职官志国朝以秩高罕除监本秩讹秋今改　自绍兴二十年蔡熺始据通鉴蔡乃秦字之讹二十年应作十八年　惟太常大厘不并诏太常少卿一员监本不并诏讹不能绍乞据本志及通考改　直超韩本等正官按通考韩乃转字之讹　食货志管当一员按职官无管当之名应据通考作管勾　江南之南安按南安宋属江西讹作江南　蒲孟阙等按阙系闵字之讹　古渭边砦监本渭讹谓今改　兵志骑射注陕华陈泾鄜按陈隶京西应依建隆注作秦　衙队注陕按陕字当依建隆之制作峡　防秋以八月十五日止防春以正月十五日止按通考两止字俱作上此误　艺文志契丹官仪及碧云霞附按梅尧臣作碧云騢霞字误　刘子三卷注刘书撰按通志乃刘勰撰此书字误　薛段成式集七卷按薛字衍　鲁元机诗集一卷按鲁乃鱼字之讹　宰辅表大中祥符九年王增张知白并除参知政事据通鉴九年下脱九月二字并脱载陈彭年免拜　天禧九年按南本载二月陈彭年卒此脱　吕夷简判陜州按陜乃澶字之误　元丰三年据通鉴此表第四格脱载九月薛向罢　元丰五年据通鉴脱载吕公着罢　宝佑四年十二月庚申按此下阙载蔡抗罢事　世系表令赫下子纶按监本脱字纶二字今照南本增　符彦卿传建隆四年按建隆止有三年此云四年误　王延德传再迁供奉官会高昌国遣使朝贡遣延德使焉按此卷中有两王延德宋史新编亦两人类叙今考宋会要使高昌为供奉于延德则此王字或于之讹也　王随传迁礼部侍郎监本迁讹选今改　吕夷简传子公弼拔轴法监本轴作转今从阁本及南本改　王珪传恕又诱教高遵裕子士京上奏南北本俱作道裕今从宋通鉴及东都事畧改　范仲淹传子纯礼张来除起居舍人按东都事畧来作耒南北本俱误　韩维传今体制终毕体字应从东都事畧作礼　赵抃传在虔与成都南北本虔俱作处今从东都事畧改虔　钱惟演传易孙景谌且委以戎泸蛮事监本委讹以从南本改正　张方平传何名轻举监本名讹多今改　胡宿传从字宗愈殿内卒南北本俱讹殿为修今据东都事畧改
　　 辽史 
　　辽史地理志宛平县本晋幽都县按清类天文分野之里唐建中初立燕都县石晋割地赂辽辽改幽都县统和中改宛平此误作本晋幽都县且统和二十三年讹作开泰元年　义宗传以庄宋后夏氏妻之按五代会要庄宗昭容夏氏封虢国夫人据此则后字有误　萧思温传周主北侵与其将傅元卿李崇进等分道并进据通鉴崇进乃重进之讹　耶律资忠传四年再使高丽按圣宗本纪资忠再使为开泰三年此传讹三年为四年　王鼎传清宁五年握进士第据道宗本纪为清宁八年此误　萧翰传委事于李从敏经趍行在据资治通鉴从敏为从益之讹　西夏纪定难军节度使李继奉来附按继奉未尝附奏丹葢继迁之误
　　 金史 
　　金史熙宗本纪天眷三年宋将岳飞张俊韩世忠率众渡江据续通鉴本末补此遗杨沂中而误举韩世忠　天文志左右有珥上有背气两重旧本讹背为皆今改正　历志覆减之余为内分旧本讹作为内外今从南本改正　合差日顺加退减顺字下监本衍一在字今删　顺在盈历以差日差度加之监本脱顺在二字今增又后文旁注其顺退所在盈缩顺讹为颢今改　依仿刘曜时孔挺晁崇之法按朱志沈括议本作孔定此误作挻　五行志邢洛深冀按洛当作洺地与邢冀相连洛洺字形相似而误耳　宗端修传章宗避睿宗讳改宗氏为姬氏按中州集传乃卫绍王避世宗父讳改宗为姬与此互异
　　 元史 
　　元史太祖本纪岁癸丑按上文壬戌下文甲子丑应是亥　英宗本纪十月甲午太自经天以上文甲子推之应作丙午甲午误也　地理志丑三年复置按丑字南北本俱同今据大宁县志改作廿　苏布台传按一百廿一卷巳载苏布台传虽与此传详略不同而实则一人系重出　奇都尔传按从子呼喇珠已附传于此而一百三十三卷又有呼喇珠传事实皆同后传重出　哈噶斯传按阿都齐事实巳附载此传而一百三十五卷又复立传后系重出
　　皇朝通志卷一百十
　　●皇朝通志卷一百十一
　　校雠略七 
　　○校雠略七 
　　钦定四库全书提要校正书籍 【经部史部共六十七条】  
　　△钦定四库全书提要校正书籍 【经部史部共六十七条】  
　　唐史征周易口诀义宋艺文志误作史文徽今据永乐大典本校正
　　唐郭京周易举正晁公武读书志称改正一百三十五处洪迈容斋随笔赵汝楳易序丛书皆作一百三处今据原序当以洪赵二说为是
　　周易口义宋倪天隐述其师胡瑗之说宋志著录又另有瑗易解十卷以易解口义各为一书据朱彝尊经义考引李振裕之说以为瑗欲著述而未逮门人倪天隐述之故曰口义则瑗不得又有易解矣宋志误今校正
　　宋邵伯温易举辩惑宋艺文志但题辩惑无易学字今据永乐大典本校正
　　宋郑刚中周易窥余乾坤二卦及系辞以下原阙不解陈振孙书录解题以为乾坤之际或有所避今考原序有云自屯蒙以往万一见其髣髴则沿流溯源乾坤之微可得而探据此则无乾坤二卦之解明矣非有所避也
　　宋杨简易传二十卷经义考载慈湖易解十卷又己易一卷与此本书名卷数皆不合卷首自序则与此本同葢是书为明人翻刻窜改篇第误分为二彝尊遂以沿讹今校正
　　宋方闻一大易粹言宋艺文志称曾穜作经义考亦承其讹今据原序校正
　　宋冯椅厚斋易学宋艺文志但题易学按王湜先有易学宜所有别今据文献通考校正
　　宋魏了翁周易要义经义考于羣经类载九经要义二百六十三卷注曰分见各经然各经皆载要义易类则止载周易集义似即以集义为要义今考集义原跋曰静山先生谪靖州取诸经注疏摘为要义又取诸大儒易说为周易集义则为二书审矣
　　宋李杞周易详解焦竑经籍志题曰谦斋详解今据自序校正
　　元熊良辅周易本义集成黄虞稷千顷堂书目称良辅又有易传集疏不传考易传集疏为良辅之师同里熊凯所撰虞稷误合为一人今校正
　　元曾贯易学变通经义考称为周易变通并云己佚今据永乐大典采出并校正
　　明崔铣读易余言经义考载铣读易余言五卷又载铣易大象说一卷考此书第三卷即大象说彝尊误分为二今校正
　　宋傅寅禹贡说断纳兰成德通志堂经解称为禹贡集解经义考亦沿其讹今据永乐大典本校正
　　宋黄伦尚书精义是编每条首列张九成之说似即本九成所著尚书详说而推广之故陈振孙疑其伪托然九成详说之目仅见宋志而书不传则藉是书而九成之说得以不遂湮没亦无不可
　　宋钱时融堂书解经义考作尚书演义今据永乐大典本校正
　　宋赵善湘洪范统一宋艺文志作洪范统论杨士奇文渊阁书目又作统纪今据永乐大典本校正
　　宋东阳陈大猷尚书集传或问按宋理宗时有两陈大猷一为东阳人一为都昌人经义考据董鼎书传纂注疑为都昌陈氏所著今剧本书兼考董氏原引各条校正为东阳陈氏
　　汉毛亨诗传汉书艺文志但称毛公随书经籍志称汉河间太守毛苌传按郑氏诗谱原有大小毛公陆玑草木鸟兽虫鱼疏则云毛亨作训诘传以授赵国毛苌自应以毛亨为定
　　吴陆玑毛诗草木鸟兽虫鱼疏明北监注疏本引作陆机今据隋志唐志校正又振孙谓其书引尔雅郭璞注当在郭后不应称吴人考书中所引并无郭璞一字陈氏所云未免失实
　　宋段昌武毛诗集解焦竑经籍志误作段文昌朱睦■〈木挈〉授经图作段武昌则又缮写倒其文也今据旧本校正
　　元梁益诗传旁通朱睦■〈木挈〉误题翟思忠撰今据经义考校正
　　明李先芳读诗私记经义考载先芳有毛诗考正注曰未见而不载此书其为一书两书葢不可考然是书亦多辨定毛传或彝尊传闻未审误记其名也
　　宋程大昌诗论本载入大昌考古编故宋志不列其名经义考始题曰诗议曹溶学海类编则题曰诗论今据旧本当以曹说为是
　　纂图互注周礼不着撰人名氏据经义考有纂图互注毛诗彝尊定为唐宋人帖括之书则是书自系同时并出乃彝尊又引缪泳之说谓为元人所辑不免自相矛盾
　　明王应电周礼传十卷图说三卷翼传二卷经义考载是书少翼传二卷己为疏漏又所引黄虞稷语系翼传之解题而系之周礼传下亦属舛误
　　礼记隋志称小戴记为四十六篇马融益以月令明堂位乐记三篇合四十九篇考此三篇皆入刘向别录安得为马融所增知今四十九篇实戴圣原书隋志误也
　　宋聂崇义三礼图集注周显德中崇义取自汉以来礼图凡六本重加订正考隋志有郑玄三礼图今以是书合之郑注己多违异则郑氏图出于伪托无疑隋志未免沿讹也
　　春秋左传汉志载春秋古经十二篇经十一卷注曰公羊谷梁二家而左氏经文不着于录然杜氏集解称分经之年与传之年相附是左传又原自有经今据徐彦公羊传疏曰左氏先着竹帛故汉儒谓之古学则所谓古经十二篇者即左传之经刻汉书者误连二条为一耳
　　宋孙觉春秋经解十三卷未志载觉春秋经解十五卷春秋学纂十二卷春秋经社要义六卷书录解题有经解而无学纂王应麟玉海则有学纂而无经解今考其学纂条下注与今本经解一一符合是学纂本经解之别名宋志误分为二又讹其卷数也今校正
　　宋苏辙春秋集解宋艺文志作春秋集传文献通考作集解当以通考为是
　　宋李明复春秋集义宋志既载李明复春秋集义又载王梦麟春秋集义与此书正同实则书本李氏作而王氏刊行之遂误为二也今校正
　　明高攀龙春秋孔义经义考又称有李攀龙春秋
　　孔义卷数亦同考李攀龙并无是书彝尊葢误分为二也
　　汉董仲舒春秋繁露繁或作蕃古字相通崇文总目颇疑其伪程大昌尤力排之是书宋代己有四本多缺篇缺字今据永乐大典所存楼钥本凡补原缺一千一百二十一字删一百二十一字改定一千八百二十九字
　　明罗汝芳孝经宗旨千顷堂书目误作罗洪先今校正
　　孟子疏旧题宋孙奭作然朱子语录指为邵武士人作蔡元定犹见其人以未必诬也
　　宋张九成孟子传文献通考作孟子解今据旧本校正
　　小尔雅无撰人名氏见汉及隋唐各志然其书久佚今传本即孔丛子第十一篇汉晋儒说惟杜预左传注稍引其文足证是书晚出非汉志旧本矣读书志乃指为孔氏古文殆循名而失之矣
　　集韵旧本题宋丁度等奉敕编今考司马光切韵指当图序实治平四年光继丁度等纂辑而书始成则非尽出丁度等也
　　宋倪思班马异同熊方补后汉书年表吴仁杰两汉刊误补遗三书皆正史之支流当入正史钱曾述古堂书目误入杂史今校正
　　宋司马光资治通鉴应入编年述古堂书目误列入正史今校正
　　逸周书旧本题曰汲冢周书隋志唐志俱称得之魏安厘王冢中然晋书武帝纪止称竹书无所谓周书是周书不出汲冢也据郭璞尔雅注李善文选注俱称逸周书今校正
　　东观汉记隋志称长水校尉刘珍等撰考范书珍未尝为长水校尉且此书创自明帝时至安帝时珍始续成之不得题为珍等也
　　唐许嵩建康实录是编起吴大帝迄陈后主而以后梁附之六朝皆都建康故名读书志误编实录门巳为循名失实文献通考竟载入起居注尤为乖舛今校正入别史类
　　吴韦昭注国语三国志作韦曜葢晋避司马昭之名至国语本书汉志列入春秋类今考是书上包周穆王下及鲁悼公既与时代不协兼于经义无关故改隶杂史
　　战国策注旧本题高琇作今考其书实宋姚宏因琇注残阙而补之且其书自应与史记为一类汉志及隋唐志并同读书志改入子部纵横家文献通考因之实为不类今校正
　　唐余知古渚宫旧事文献通考引读书志脱去余字误题为唐知古撰今校正
　　宋陶岳五代史补读书志作五代补录今据原本校正
　　宋毛方平丁卯实编书录解题误作李珙撰今据永乐大典本校正
　　汉刘向古列女传七卷后有续传一卷不知谁作或曰班昭或曰项原皆影附无据旧合为一编宋王回乃以有颂无颂离析其文为今本
　　孔氏实录不着撰人名氏文渊阁书目称孔子实录今据永乐大典本校正
　　卓异记旧本或题唐李翱或题唐陈翱或题唐陈翰按陈翰乃宋志所载不足据即李翱陈翱时代皆不相及亦必有误其书记唐代朝廷盛事读书志称二十七事今本实止二十六事也
　　宋陆游入蜀记是编载游入夔州首路所经自应入传记类述古堂书目误列人小说今校正
　　越绝书据书末叙外传记以廋词隐其姓名当为会稽袁康所作同郡吴平所定隋唐志皆云子贡作今校正
　　唐樊绰蛮书新唐书艺文志著录宋史艺文志不载今考通鉴考异所引蛮书皆与是编同则宋志为疏矣
　　钓矶立谈考书中自述葢五代史虚白之子所作宋志竟误以为虚白作今校正
　　江南余载不着撰人名氏文献通考误作江南馆载今校正
　　吴越备史旧本题宋武胜军节度使掌书记范垧巡官林禹撰考书录解题称为钱俶之弟俨作托名林范今校正
　　三辅黄图不着撰人名氏晋灼注汉书多引之中又有唐至德二载所改地名葢是书本梁陈闲人所撰而唐人删补之也
　　宋乐史太平寰宇记文献通考误作太平寰宇志今据史进书原序校正
　　宋欧阳忞舆地广记读书志谓实无其人为著书者伪托今据书录解题校正
　　宋罗浚宝庆四明志开庆续志文献通考误作罗璩今据书录解题校正
　　河朔访古记不着撰人名氏焦竑经籍志亦云不知谁氏考元刘仁本羽庭集称是书为郭啰洛氏纳新作则焦氏为未审矣
　　元李好文长安志图千顷堂书目误作长安图记今据旧本校正
　　明沈津邓尉山志靳学颜为之序千顷堂书目遂误以为学颜作今校正
　　州县提纲不着撰人名氏文渊阁书目题陈古灵撰古灵宋陈襄号也宋志及晁陈二家书目俱不载考襄卒于元丰三年今书内有绍兴二十八年一条则非襄书明矣
　　宋李攸宋朝事实文献通考误作李伋今校正
　　明钱溥秘阁书目千顷堂书目称此书为马愉撰溥别有内阁书目一卷今考溥序实载此书卷目则虞稷所纪误矣
　　皇朝通志卷一百十一
　　●皇朝通志卷一百十二
　　校雠略八
　　○校雠略八
　　钦定四库全书提要校正书籍 【子部集部共八十八条】  
　　△钦定四库全书提要校正书籍 【子部集部共八十八条】  
　　孔丛子旧本题汉孔鲋今按其书记鲋之没自不得为鲋撰朱子疑其文气不似西汉即如六宗之说与伪孔传伪家语并同是亦晚出之明证也
　　汉贾诅新书书录解题谓非谊本书今考汉书所引各条皆与今本同陈氏所云非笃论也
　　汉桓宽盐铁论诸史皆列之儒家干顷堂书目误八史部食货类中今校正
　　唐太宗帝范述古堂书目误八疏谏类今校正八儒家
　　唐郑氏女孝经书录解题误题为班昭作今据原序校正
　　司马法旧题齐司马穰苴撰隋唐志并同考史记称威王命大年追论古者司马兵法而附穰苴于其中则非穰苴自撰明矣
　　明曹允儒握机经三卷又以孙子十三篇吴子六篇为握机纬干顷堂书目有元人孙子握机纬十三篇刘寅吴子握机纬二卷与此书相符殆即是书而误题之也
　　管子旧有房元龄注晁公武以为尹知章所托考唐书艺文志自有尹知章注管子三十卷则晁氏考之未审也
　　宋傅霖刑统赋霖以窦仪等所作刑统不便记诵乃韵而赋之并为之注读书志称或人为之注葢未之详核也
　　宋陈旉农书书录解题作陈雱殆因字形相近而讹今据本书标名校正
　　唐王冰注黄帝素搁读书志误作王砅今据唐宋艺文志校正
　　隋巢元方巢氏诸病源候论隋志称吴景贤撰不及巢氏书宋志有巢氏书而无吴书惟新唐书志二书并载一题吴景一注巢元方疑当时本属官书或为监修或为编撰标题遂异耳读书志止列巢氏足证前史之谬其隋史作吴景贤贤葢监字之讹今校正
　　唐王焘外台秘要卷首题校正医书局校理林亿等名述古堂书目因误题林亿撰今校正
　　寿亲养老新书四卷前一卷宋陈直撰后三卷元邹铉续撰直书本名养老奉亲文献通考误倒其文称为奉亲养老此本与邹书合编当系邹改题今名也
　　传信适用方不着撰人名氏考书录解题有传道适用方称吴彦夔撰与此本卷帙正同知此即吴书当系陈氏讹信为道耳
　　急救仙方不着撰人名氏宋志及诸家书目皆不著录惟焦竑经籍志载有救急仙方注云见道藏则系误倒其文也今据道藏目录校正
　　晋刘徽海岛算经按徽自序是书当名重差初无海岛之目亦但附于勾股之下不别为书唐书艺文志始有刘徽海岛算经之名而隋志唐志又有刘徽九章重差图或亦以另本单行至唐志又列刘向九章重差一卷则直误以刘徽为刘向而重出矣今据永乐大典本校正
　　唐王孝通缉古算经唐志及王尧臣崇文总目皆误作李湻风注今据本书首题孝通撰并注校正不列湻风之名
　　北周卫元嵩元包崇文总目误以为唐人文献通考亦沿其讹今据杨楫原序校正
　　宋蔡沈洪范皇极内外篇经义考作洪范内外篇今据王圻绩通考校正
　　汉京房京氏易传三卷读书志误以为即错卦不知错卦八卷别自为书己佚不传今据本书校正
　　明万民英星学大成千顷堂书目以为陆位撰今据本书自序及凡例校正
　　金张行简人伦大统赋千顷堂书目不着撰人名氏实为脱漏今据本书标名校正
　　唐朱景元唐朝名画录唐书艺文志题曰唐画断文献通考因之今据景元自序校正
　　宋刘道醇五代名画补遗读书志误刘道成书录解题则误题为五代名画记文献通考又据两家之目而重载之今据书首陈询直序校正
　　宋李廌德隅斋画品书录解题误作德偶堂今据原书校正
　　宋李孝美墨谱文献通考题为墨苑按墨苑别系一书见是书出灰磨试二条注中马考殆因此而讹今据卷首马涓李元膺二序校正
　　宋蔡襄茶录文献通考误题为试茶录今据襄自序校正
　　东溪试茶录旧本题宋朱子安撰读书志误作朱子安今据宋艺文志及左圭百川学海校正
　　僧赞宁笋谱读书志误作僧惠崇撰今据书录解题及王得臣麈史校正
　　唐罗隐两同书书录解题引中兴书目以为唐吴筠撰考宋艺文志别有吴筠两同书与此书异则谓为筠撰者误也
　　汉班固白虎通义崇文总月作白虎通德论考后汉书固本传称天子会诸儒讲论五经作白虎通德论令固撰集其事葢诸儒议奏统名曰白虎通德论固撰集后乃名曰通义今据唐书艺文志校正
　　宋戴填鼠璞文献通考误入小说家今校正入杂家类
　　宋黄伯思东观余论述古堂书目误入金石门今校正入杂家类
　　宋洪迈容斋五笔述古堂书目误入类书门今校正入杂家类
　　唐李绰尚书故实宋志凡两载之一见史部传记类一见子部小说类而注其下云绰一作纬实一作事今据曾慥类说所引亦明标绰名则作纬者误矣
　　宋宋敏求春明退朝录文献通考凡两载之一入故事一入杂家自系一书重出今观所记虽述宋代掌故而杂说杂事亦错出其闲故编入杂家类
　　宋宋祁笔记或误作宋庠至卷末庭戒治戒左志右铭皆祁身后事应系其子孙编入
　　宋王钦臣王氏谈录旧题王洙撰即钦臣之父葢以卷末观览书目有王洙敬录字而误也今校正
　　宋庞元英文昌杂录宋艺文志误八故事今校正八杂家类
　　宋朱弁曲洧旧闻文献通考误八小说家今考其书既涉史事亦近谐谑兼及神怪故编八杂家类
　　宋应俊辑琴堂谕俗编宋志列八子部杂家而史部刑法类中又出谕俗编一条前后重复且意在于谕民并非断狱实于刑法门不合今校正入杂家类
　　元李冶敬斋古今黈文渊阁书目误题宋人今校正
　　初学记唐书艺文志载玄宗事类及是书注曰张说类集徐坚韦述等分撰读书志则专举是书称初系张说类集又经坚与韦述等分门撰次今考南部新书载开元中集贤学士韦坚等纂经史文章之要以类相从上制曰初学记当以晁氏之说为是而唐志相连递及误合两书为一耳
　　唐林宝元和姓纂郑志作李林宝撰然樵于氏族畧中又讥宝作姓纂而不知林姓所自出则知艺文畧中多一李字显为传刻所误增耳
　　宋马永易实宾录其后集为文彪续补书录解题标列甚明考读书志称马永易异号录宋艺文志并载实宾异号二录皆题永易撰今按是书初名异号录至后集始易其名因并追改本书晁氏所见葢为未经增广之本宋志直以一书误为两书矣
　　宋任广书叙指南按广系浚仪人文献通考讹作任浚今校正
　　明李黼王制考杂采经史制度自分门类并非传疏礼记之王制经义考附列礼记未免循名失实今校正
　　唐韦绚刘宾客嘉话录唐志作刘公嘉话录本志既载刘公嘉话又载宾客嘉话误分两书今校正
　　唐冯贽云仙杂记书录解题又有冯贽云仙散录考孔传续六帖所引散录各条皆今本杂记中语则实非两书矣
　　宋郑文宝南唐近事宋史艺文志误作南唐近事集今校正
　　宋王辟之渑水燕谈录宋志误作王阙之文献通考又误作王辟今据本书题名校正
　　宋陈长方步里客谈宋志作陈唯室考长方号唯室着其号而畧其名殊失史家载笔之体今校正
　　梁吴均续齐谐记唐志作吴筠按吴筠乃唐大历时人此书隋志己著录则非吴筠明甚今校正
　　隋颜之推还冠志唐志误作冤魂志今据文献通考宋志校正
　　唐高彦林唐阙史书录解题云彦休自号参廖子唐志亦同宋志既载参习子阙史中又别出彦休阙史误为两人两寿今校正
　　宋吴淑江淮异人录尤袤遂初堂书目误作江淮异人传然诸书征引俱题作录今据校正
　　梁任昉述异记读书志以唐志述异记题祖冲之作为误按祖冲之原有述异记隋志已著录富是别为一书晁氏未免误纠矣
　　宋周文玘开颜集文献通考误作周文规今据本书标名校正
　　魏王弼老子注隋志作老子道德经王弼注旧唐书经籍志作元言新记道德亦称弼注新唐书又称元言新记道德为王肃撰而以弼所注者为新记元言道德既巳一书两出而书名颠倒益滋讹舛矣
　　列子旧本题列御寇撰高似孙纬畧谓并无其人今考尔雅疏实引其书则知非庄子寓名之流不得斥为伪诧也
　　后蜀彭晓周易参同契通真义唐志误列于五行经义考又误列之周易今校正入道家类
　　晋葛洪神仙传诸家著录并同隋志误作列仙传今校正
　　何粲亢仓子注考亢仓子为唐处士王士元所补高似孙子畧误以士元为王褒读书志又误以粲作璨今校正
　　明郑璞辑扬子云集六卷所数诸箴凡三十篇考雄箴实止二十八篇璞葢误佖崔骃崔瑗诸作也今校正
　　晋陶潜渊明旧集本八卷昭明太子所定此本为北斋阳休之编误增入圣贤羣辅录孝传二书今校正仍删存八卷以符原第
　　宋鲍照参军集旧本题作昭唐人选武后讳也又昭本东海人读书志误作上党人今并校正
　　唐吴筠宗元集三卷附录元纲论一卷内丹九章经一卷宗元为筠私谥元纲论见新旧唐书当为筠作至内丹九章经未免荒诞今姑以旧本存之
　　唐释贯休禅月集文献通考又别载贯休宝月集一卷考其门人昙域序是集初不云其别有书通考葢误载也
　　宋苏辙栾城集焦竑经籍志又别出黄门集七十卷诸家并未著录葢本栾城集而误分为二也今校正
　　宋黄裳演山集焦竑经籍志误作兼山集今据宋志校正
　　宋周行己浮沚集书录解题作浮沚先生集宋志既载行己集又别出周博士集未免抵牾今校正
　　宋黄彦平三余集葢义取三余读书见子原序宋志误作玉余今校正
　　宋洪迈野处类稿为诗集文献通考既以别集诗集分类又收是书入别集中则亦未见其本而误载也
　　宋徐照芳兰轩集照尝自号山民故又名山民集书录解题误作天民今校正
　　宋周弼汶阳端平读隽考弼本汶阳人书首菏泽李龏序纪述甚详千顷堂书目既误题新建又称为明洪武闲人尤属讹谬今校正
　　宋邓牧伯牙琴葢其诗集义取知音难遇也钱僧读书敏求记误入小说家今校正入别集类
　　元萧■〈奭斗〉勤斋集焦竑经籍志作勤斋贞敏集谥法斋名并称未免类复今据永乐大典本校正
　　明王翰梁园寓稿焦竑经籍志止称寓稿脱去梁园之名寓字无着今校正
　　唐李善文选注六十卷李善注自南宋以来皆与五臣注合刻此本为毛晋所刻虽称从宋椠单行本校正今考书内尚有向曰济曰各条刊除不尽则晋亦因六臣本削去五臣独留善注耳
　　六臣注文选崇文总目以五臣注误列于李善注本之前今校正
　　陈徐陵玉台新咏大唐新语元和姓纂均称玉台集今据本书校正
　　唐元结箧中集读凡二十四首馆阁书冒皆称元结作今校正作者凡七人沈千连王季友于逖孟云卿张彪赵微明元季川
　　宋谢枋得文章轨范读书敏求记误入读文评今校正入总集类
　　唐孟棨本事读诸家称引并作棨字唐志误作孟启今校正
　　宋张戒岁寒堂读话读书敏求记误作赵戒今据宋志校正
　　宋严羽沧浪读话旧本列于诗集之首题曰沧浪吟卷今校正析入诗话类
　　宋王灼碧鸡漫志详述曲调源流读书敏求记误入子部今校正入词曲类
　　皇朝通志卷一百十二
《清朝通志》　图谱略凡二卷（113～114）/一百二十六卷　（清）高宗 敕撰
　　●皇朝通志卷一百十三
　　图谱略一 
　　○图谱略一 
　　（臣）等谨按郑樵通志辑图谱为专门上自经史下迄物类胪举博矣然分记有记无者以郑氏生际南宋偏安书缺有间未能赅载无遗故存信而阙疑也钦惟我朝重熙累洽列圣相承考文制度美备精详凡金匮石室之藏悉羲画禹畴之要固已左图右史囊括古今矣我皇上圣学缉熙几余考镜兼综条贯金声而玉振之若球图法象阙缵述之大者丕扬光烈式廓吁谟如日月之丽中天其它缣毫缃帙绘治象而编掌故一经宸翰品藻云汉天章益臻典贵巍乎焕乎回非往代王会图经世谱所能髣髴于万一然犹搜罗散佚海内藏书毕输秘馆莫不折衷于睿鉴则图籍之富至今日而诚粲然大备也（臣）等谨裒辑册府御定诸书御制诗集文集所载图谱圣明亲加厘定者弁于编首用昭皇极敷言之盛轨若本朝诸臣专家图谱之学可资考证者稽诸四库灿若列眉目无庸仿郑志记有记无之例依次登载仰见盛世文治光昭赅羣言而包众有至按类标题悉沿其旧不复于各门中更分细目稍为变通酌归简核云
　　御定 
　　△御定 【六十一种】 
　　经学
　　毛诗全图
　　谨按宋马和之工于绘事供奉高孝两朝尝取毛诗三百篇为一图以进流传零落内府所藏仅十分之三我皇上几余染翰指授梗槩命画院诸臣抚旧补新获成完璧是图重绘至再上备乙览伏读
　　御制图后题跋及序文阐发经旨洞见比兴之原诚觉三代朝章列邦民俗犁然在目不徒为文苑风雅扬扢已也
　　史乘
　　列代纪事年表
　　谨按康熙四十六年圣驾南巡布衣袭土炯献历代年表所载至隋而止乃诏儒臣重修成编上起帝尧元载甲辰下迄元顺帝至正二十年戊申首末凡三千七百二十五年准史记年表月表司马光资治通鉴目录而条理分明脉络连属上下数千年包括无遗实为读史之津梁
　　南熏殿奉藏列代帝后图像
　　谨按列代帝后图像旧藏内府岁久渝足奉命重加装潢自太皥伏羲氏而下帝后图像为轴者六十有八为册者七为卷者三先圣名贤图册五详定位置次第秩然藏之紫禁伏见我朝所以尊崇帝统敬绍道源者俱于是乎在
　　列代贤明妃后垂称奕世者取绘十二
　　谨按取绘十二贤明妃后如西陵教蚕太似诲子姜后脱簪樊姬谏猎燕姞梦兰许后奉案以及婕好当熊班姬辞辇马后练衣徐妃直谏昭容评诗曹后重农皆宸翰亲系以赞永为后式焉
　　圣帝明王图
　　谨按是图乃画院臣冷枚奉敕恭绘并载各书传事实
　　历朝贤后故事图
　　谨按是图自孝军周姜葛覃亲采麟趾贻休濯龙蚕织身衣练服并约束外家戒饬宗族教训诸王含饴弄孙禁苑种谷女中尧舜亲掖鸾舆共十二事为图有二一系画院臣冷枚恭绘一系臣焦秉贞恭绘藏诸
　　御府永为千古极则
　　平定准噶尔回部五十功臣像赞
　　谨按西陲底定图大学士将军以下五十功　于紫光阁皇上亲御丹铅各系以赞其后五十功臣则儒臣奉命缀辞仰见国家心膂之臣宣力秉勋后先疏附以视着绩云台凌烟者不更伟乎
　　平定两金川五十功臣像赞
　　谨按两金川平定命仿西师藏绩之例画五十劲臣像于紫光阁上亲洒宸翰就其事实各为之赞并绘其次五十功臣敕儒臣换拟赞辞以示赏功惟重之至意
　　玉牒
　　谨按宗人府以时修辑皇族之属籍仰见天潢派衍垂裕无疆之休我皇上福备庆长一堂五世尤前古史册未有之盛事绵诸万禩继继承承实非螽斯麟趾所可拟议也敬志于此
　　宗室王公功绩表传
　　谨按乾隆二十九年上命宗人府内阔考核宗室王公功绩辑为表一卷详列封爵世系传五卷嗣因所载事亦尚有未协乃
　　诏馆臣恭检实录红本重为改撰体例如旧而事必具其始末语必求其征信仰见我国家宗室懿亲铭勋竹帛之盛
　　蒙古王公功绩表传
　　谨按蒙古诸部落自我国家肇兴东土前后归诚莫不执殳效命御侮折冲用能名著旗常而庆延孙子我皇上垂念旧勋表章遗迹命儒臣纂辑成编俾柳城松漠稽首而效心膂者炳然与宗室王公功绩并传不朽实为前史所未闻也
　　八旗姓氏通谱
　　谨按我朝肇兴东土云从景附日盛因分旗隶属以明其统系迨国家定鼎以来或聚居辽左或散处燕畿迄今百五六十年累朝休养煦植生聚愈繁奉命载稽图籍考其得姓受氏之初并官阶勋绩各缀小传详列于篇与国史相为表里
　　天文
　　数理精蕴
　　谨按推测星度西法与中法稍异我圣祖仁皇帝奉若天道研极理数洞见西法之精审可垂永久敕灵台专行弗失御制数理精蕴五十三卷上编五卷以立纲明体下编四十卷以分条致用又表八卷其别有四通中西之异同殚天人之微奥自隶首以来咸未窥斯秘也
　　历象考成
　　谨按是书四十二卷上编十六卷曰揆天察纪以阐其理下编十卷曰明时正度以详其法又表十六卷以致其用仰经圣祖亲加审定于圆灵仪象殚极精微虽庖牺之仰亲府察未能踰聪明之天纵也
　　历象考成后编
　　谨按雍正八年世宗宪皇帝因御制历象考成中六仪之法阅一甲子将届七十年岁差之侯命续定日躔月离二表但有表无说亦无算法皇上敕监臣增补图说为后编十卷葢璇衡齐政之术至是愈精密矣
　　仪象考成
　　谨按是书以六仪新法参浑仪旧式制为玑衡抚辰仪绘图着说以裨测候并考天官家诸星纪之残缺失次者补而正之为仪象考成五十三卷皆研究岁差以符天运其星图较旧增一千六百一十四皆经圣明厘定钦若授时垂为令典洵测算之大成千古莫易也
　　地理
　　皇舆表
　　谨按坤舆图志前史率多舛讹康熙十八年特命儒臣详加考正易图为表了如指掌嗣因幅员日广外藩属国次第归诚如喀尔喀青海诸部无不称臣向化比于邵县复奉敕考其山川封域增列于编以补原书之所未载
　　舆地图
　　谨按是图乃康熙年间圣祖命人乘传诣各部详诣精绘所定自平定准噶尔西陲诸部悉入版章因奉敕遣大臣率西洋人由西北两路分道至各鄂拓克测量星度占候节气详询其山川险易道路远近绘图一如旧制以垂诸永久云
　　盛京吉林黑龙江等处标注战啧舆图
　　谨按盛京吉林黑龙江诸处乃我朝肇迹兴王之所而皇舆全图向未赅备我皇上敬稽实录事迹命将军等臣详考道里形势按图增补且拓为大图于圣武丰功标注地名之右恭纪太祖太宗亲征及遣诸王贝勒等征讨轮蹏所及之地计图一百四十有四列圣开创丕基山川疆域厘然可考恭绎御制鸿篇所以述祖烈而示来兹诚可永垂不朽矣
　　皇舆西域图志
　　谨按西陲疆索列代未纪以幅员所限语言不通也我皇上圣武远扬肤功耆定拓地二万余里准噶尔回部之人皆在廷执事音译既便诸臣驰驱是役者亲履其地俾司校勘既详且核夫岂汉唐之程督异域者所可同日语哉
　　避暑山庄三十六景图
　　谨按热河乃近塞名区圣祖仁皇帝肇建避暑山庄为秋狝驻跸之志天开胜境绘图三十六幅悉经宝翰亲题每岁我皇上翠华临幸掞扬奎藻寄兴知仁复增三十六景地灵日辟屹为都会敬附志于此
　　盘山十六景图
　　谨按盘山为畿甸名区慎郡王允禧恭绘成图皆经御题为幅其十有六
　　政典
　　太祖实录战图
　　谨按实录战　八册乃国家盛京时旧本敬贮干清宫嗣奉敕依式重绘二本以一本恭送盛京尊藏以一本贮上书房传之奕世用昭祖德丰功开亿万载无疆之丕业
　　万寿图
　　谨按康熙五十二年恭逢圣祖六旬万寿自畿辅各省以至遐陬百官耆庶辐辏京师迎驾呼嵩填衢溢巷画院诸臣奉敕依辇路经行之处绘为全图祝嘏之盛诚旷古所未有也
　　南巡图
　　谨按江浙两省滨于河海一切堤防实关民生之计圣祖仁皇帝翠华南幸亲示机宜凡銮辂所经无不普被恩膏臣宗业骏恭绘事实以纪省方盛典我皇上法祖观民六举时巡之典赐复蠲祖涵濡周洽于海塘河工不惜亿万帑金永期巩固臣民禺禺望幸之心方诸夏谚更诚且切敬志于此
　　耕织图
　　谨按是图各二十幅昔圣祖仁皇帝廑念农桑咏其勤苦幅敏以诗序而刻之以垂示久远伏读御制瘠和诗章仰见我皇上勤恤民隐先后同揆较之豳风无逸更深切着明矣
　　农器图
　　谨按是图自初耤以至纳稼为器十具命工写于多稼轩中伏读天章于民笁本务不啻三致意焉
　　棉花图
　　谨按是图乃直隶督臣方观承所进昔圣祖御制木棉赋备详吉贝所自起及种植流传实阐古今之秘我皇上廑恤民依藻咏始末固将与蚕桑浴茧同衣被万世也
　　亲蚕图
　　谨按是图恭纪孝贤皇后亲蚕之典藏诸蚕馆用以昭农桑并重之至意
　　职贡图
　　谨按我朝车书一统遐陬景附凡遇元辰万寿庆贺典礼如外藩蒙古诸属国及朝鲜交趾南掌之类莫不岁时纳贡抃舞殿廷特命画院诸臣详绘成图玉帛冠裳之盛岂仅如王会侈陈巳成
　　皇朝礼器图式
　　谨按礼器之制我朝极为美备惟祀飨朝会军旅诸大政所司展事具仪间沿前代旧式时有未协皇上特命礼官自郊坛祭器及卤簿仪仗辇辂以次厘正至冠服乐器一准彝章永为定则而观象台仪器岁久渐差武备器什向未胪载咸是范是程仰经进御圣明亲加审定荟萃成帙垂光策府云
　　历代职官表
　　谨按设官分职历代建置不同我国家间沿胜朝旧制而更定损益特为尽善满汉一体文武并重永为万世良法皇上特命儒臣详订昭代官制并考古今升降沿革着之以表垂示不刊
　　平定准噶尔回部战图
　　谨按西师底定皆我皇上发谋授畧决胜万里乃于紫光阁既图有功臣之像复奉命就征战之地详绘军营形势御制鸿章以旌劳绩武功赫濯实从古未有也
　　乌什战图
　　谨按乌什介于阿克苏喀什噶尔之间为回部适中之地恃其地险土饶敢作不靖时乾隆乙酉二月也仰经皇上命将行师天威播震越六月而事平爰绘为图悉蒙奎藻题咏用纪将士成劳而防戍官军得形势之地以镇压众回部西垂永见宁谧矣
　　平定两金川战图
　　谨按两金川负固一隅地势险峻凡命将行师皆庙谟决策用能擒渠扫穴全境荡平奉敕将夺碉扑卡攻捣形势详绘成图与西域战功后先辉映而大圣人不得已用兵之心恭绎御制奎文义正仁育度越万古矣
　　哨鹿图
　　谨按是图乃圣驾初幸木兰秋狝行围命朗世宁恭绘用彰讲武习军为万世不易之法
　　宝谱
　　谨按我朝御宝向尊藏交泰殿历年既久会典所载率多失真皇上亲加考正排次定为二十有五以符天数并着成谱其文自乾隆十七年厘考国书篆字成复详加酌定惟世传御宝仍旧不复更易其常行诰敕所铃用者咸改兼篆文以崇典章而昭法守焉
　　印谱
　　谨按乾隆十七年厘考国书篆字成复奉命酌定印信篆文内自部院司寺以下外自督抚提镇以下印章悉改铸篆文以昭画一而大将军经畧及诸将军之印或存旧或兼篆各依时次谱图系说并使崇勋茂绩附以益彰
　　学术
　　养正图
　　谨按是图自寝门视膳以及借事纳忠共六十事皆仰经御题备着法戒之意
　　懿戒图
　　谨按是图乃侍郎臣董诰奉敕恭绘仰经御题悬诸秘殿伏见我皇上健行不息而犹取于武公之懿戒诚法天体干悠久无疆矣
　　历代帝王道统图
　　谨按是图为闺秀钱陈书所绘其子陈羣恭进并撰赞语十六章呈御览嗣陈羣奉命书于画册左方复蒙御笔题签永为秘府之珍
　　庄子故事图
　　谨按是图自姑射神人庖丁解牛支离鼓筴壶子示机列子食豕儵忽凿窍象冈得珠并轮肩斲轮东施捧心濠梁观鱼痀偻承蜩伯昏论射共十有二事皆仰经御题
　　补绘离骚全图
　　谨按离骚原图系国朝萧云从所绘祗有三闾大夫郑詹父渔父及九歌天问等图而目录所称离骚经远游诸图俱巳阙佚香草一图则自称有志未逮核之楚词篇什挂漏良多皇上几余披览以其用意虽勤而脱畧不免特命内廷诸臣参考厘订各为补绘体物摹神粲然具备且灵均旨趣可藉以考见其比兴之原
　　艺事
　　佩文斋书画谱
　　谨按康熙四十七年奉诏发中秘之藏搜辑历代书画我圣祖仁皇帝观文游艺亲为审定勒成是编分门列目引据详赅非特殚艺事之精微而实为考证之资精也
　　词谱
　　谨按康熙五十四年特命儒臣辑成是编凡八百二十六调二千三百六体自唐至宋元遗篇靡弗采录分刌节度穷极窈眇实立咏歌之准而通声气之元
　　曲谱
　　谨按是编与词谱同时奉敕所撰相辅而行凡诸家论说以及旧谱舛讹无不辨订详核匪独倚声家当永为法守而五音六律得所考正且与大乐同和矣
　　陶冶图
　　谨按是图画院臣孙佑周鲲丁观鹏所绘督理九江钞阙内务府员外郎臣唐英恭编成帙藏诸御府备见考工搏填之遗意
　　物类
　　广羣芳谱
　　谨按羣芳谱乃明王象晋所编体例尚有未醇考证亦多疏漏我圣祖仁皇帝亲加厘定正讹补阙凡殊方绝域之产花镜圃史之书征名核实一一详载以成博物之鸿编而昭圣朝之隆轨
　　何尔其图
　　谨按是鸟出于黑龙江康熙年间命蒋廷锡所绘
　　瑞谷图
　　谨按雍正二年三年自帝耤御园及两河三晋江省嘉禾丛生侍郎臣蒋廷锡绘为总图并献颂纪瑞
　　瑞蔬图
　　谨按雍正三年十月宣示御园莱菔九枝连蒂侍郎臣庄廷锡绘图献公以表麻征
　　十蔬图
　　谨按乾隆丙寅年上命剪园蔬赐大学士并内廷翰林等臣蒋溥绘十蔬图以进仰蒙御题永为艺林盛事
　　国学瑞槐图
　　谨按国学古槐于乾隆辛未岁重荣大学士臣将溥绘图以进复荷睿题蔚为人文嘉瑞
　　十骏图
　　谨按十骏皆外藩所进为天闲上驷臣郎世宁奉敕恭绘
　　如意骢图
　　谨按准噶尔进大宛马臣郎世宁奉敕恭绘并锡嘉名用示招徕
　　爱乌罕四骏图
　　谨按是图乃臣金廷标奉敕恭绘以补郎世宁画所未到
　　白鹰图
　　谨按此鸟为喀尔喀贝勒阿约尔所进较越裳献雉向化更远矢
　　鷟鸑尔图
　　谨按是鸟乃尚书臣阿桂还自伊犁所献郎世宁奉敕恭绘时西域既屯且城实绥远之征殊方瑞应也
　　西清古鉴
　　谨按乾隆十四年奉命内廷诸臣考订御府所藏彝器绘其形模备摹疑识不特鉴古之精三代法物穆乎如见
　　西清砚谱
　　谨按前代旧砚御府储藏最富特命内廷诸臣甄核品次详绘规制荟综成编永为文房至宝
　　钱录
　　谨按乾隆十五年奉命详列历代泉布并外域诸品以及吉语异钱厌胜诸品勒成是编皆据内府储藏考证典核摹绘逼真不特见稽古责实而钱币之利弊一览具覩洵足折衷百代
　　皇朝通志卷一百十三
　　●皇朝通志卷一百十四
　　图谱略二 
　　○图谱略二 
　　臣下 
　　△臣下 【八十四种四库全书著录者二十五附存四库全书总目者五十九】 
　　经学
　　黄宗炎周易图学辨惑
　　谨按是书附宗炎周易象辞之后别为一卷
　　胡渭易图明辨
　　谨按胡渭此书辨定图书究溯本末使学者知从来图书之说依托舛谬乃修炼术数二家旁分易学之支流而非作易之根柢深有功于经学
　　赵继序周易图书质疑
　　谨按是书多从卦变起象以象数言易而不主陈邵河洛之说
　　胡世安大易则通
　　谨按是书阐明图学汇萃诸家之图各为之说
　　邵嗣尧图易定本
　　谨按是书言易多本皇极经世而附以揲耆之法
　　美兆锡周易蕴义图考
　　谨按是编主先天之学推阐旧说
　　张文炳易象数钩深图
　　谨按张文炳荟萃诸家图说以成一编间附以已论
　　毛奇龄河图洛书原舛编
　　谨按是书着说于前列图于后排击异学殊有功于经义
　　杨方达易学图说会通
　　谨按是编大指以朱子本义九图为主博采诸家间附已论
　　杨方逵易学图说续闻
　　谨按杨方达既为易学图说会通复自出已意成此编大抵主陈搏之学
　　曹庭栋易准
　　谨按是书专为图学而作
　　刘鸣珂易图疏义
　　谨按是书因周易启蒙本图书原画卦二篇之说而疏通其义
　　吴脉鬯易象图说
　　谨按吴脉鬯櫽括诸图各为之说间附以巳作
　　黎由高周易后天归图
　　谨按是书专明后天之易六十四卦反对之义而一归之于图
　　刘天真河洛先天图
　　谨按刘天真言易大旨本于参天两地而倚数之说
　　王澍禹贡谱
　　谨按是书各着经文于前而附图于后大抵皆本蔡传而参以诸家之说
　　万斯同庙制图考
　　谨按是书统会经史折衷庙制大旨宗王黜郑亦得失互陈
　　毛奇龄辨定祭礼通俗谱
　　谨按是编斟酌变通于古礼之必不可行及俗礼之误托于古者剖析考证厘然有当
　　朱建子服制图考
　　谨按是编集历代丧服礼制凡三十九条所引经传礼书及诸家文集颇称该洽
　　陈厚耀春秋世族谱
　　谨按杜预作春秋释例中有世族谱一书历久湮没不见永乐大典中仅存数条仍不免于阙畧厚耀当时既未覩杜预释例原本因据孔氏正义旁参他书作此以补之
　　顾栋高春秋大事表
　　谨按是书以春秋列国诸事比而为表后载与图附录各一卷引据博洽议论精确多发前人所未发
　　卢轩春秋三传纂凡表
　　谨按卢轩以三传所言书法之例汇而为畏其是非同异未及订正
　　顾宗玮春秋左传事类年表
　　谨按是书仅一卷据其凡例尚有数卷未见盖非完书也
　　卢云英重编五经图
　　谨按卢云英以其曾祖卢谦所刻五经图原本体例参差复厘定增补成是编多所改正
　　王皜六经图
　　谨按是编取六经图旧本损益而成
　　杨魁植九经图
　　谨按是书以信州石刻易诗书礼记周礼春秋六经图析春秋三传为三而益以仪礼为九经
　　江永乡党图考
　　谨按是书取经传中制度名物有涉于乡党者分为九类考核精密
　　毛奇龄大学知本图说
　　谨按是书由古本大学着为图说与朱子格物之传不无龃龉
　　毛奇龄竟山乐录
　　谨按是书据明宁王权唐乐笛色谱为准以解五音十二律还相为官俾唐以来旧谱独有考焉
　　李塨李氏学乐录
　　谨按李塨尝学五音七声十二律以器色相配之说于毛奇龄作宫调图七调全图及十二律旋相为官隔八相生等图而皆为之论说
　　王建常律吕图说
　　谨按是书大扺依蔡氏律吕新书次第为之图说尤力申候气之法历引隋志及明人韩邦奇诸说为之发明
　　张紫芝律吕图说
　　谨按是书首引朱子钟律篇次列黄钟图自此以下凡三十八图以月建日躔图终焉每图各为之说
　　顾炎武古音表
　　谨按顾炎武有音学五书此其一也凡分十部考以古法多相脗合足纠吴棫以来之谬
　　耿人龙韵统图说
　　谨按是书于古来字母多所删并尽改前代旧法
　　顾陈垿八矢注字图说
　　谨按是编乃顾陈垿所定韵书八矢者譬字为的以八矢注之分为八门也
　　钱人麟声韵图谱
　　谨按是书即等韵旧法而变通之其所删并多出巳意
　　江永四声切韵表
　　谨按是编论古法七音三十六母不可增易凡更定者皆妄作最为有见其论入声尤详
　　潘遂先声音发源图解
　　谨按是书为潘遂先草创其子命世续成之
　　刘凝韵原表
　　谨按刘凝初作文字韵原一编以限于篇幅乃傲史记诸表之例从各字偏旁序其也系分其支派以济韵原之穷
　　史乘
　　万期同历代史表
　　谨按十七史自后汉书以下惟新唐书有表余皆阙如万斯同各为补撰多自创之例
　　王懋竑朱子年谱
　　谨按王懋竑于朱子遗书研思最久因取李方子朱子年谱婺源洪氏续本互相参考根据语录文集订补舛漏勒成是编
　　杨方晃孔子年谱
　　谨按是书中三卷为年谱以天地人分纪之其前一卷及末一卷于史记世家历聘纪年阙里旧志诸书颇有纠正
　　徐沁谢皋羽年谱
　　谨按是编搜采谢翱遗事为之
　　张夏杨文靖年谱
　　谨按张夏以杨时年谱详畧失宜乃参稽史册语录文集订为此书
　　黄中别本朱子年谱
　　谨按是编冠以画像世系题名录别录附以庆元党籍吕祖泰书及历代褒典
　　李绂陆象山年谱
　　谨按李纮取旧本重加补辑大旨申王守仁朱子晚年定论之说
　　左宰左忠毅年谱
　　谨按左光斗事迹具载明史本传左宰复罗散失旁及文集所载补成此书较为详备
　　顾炎武顾氏谱系考
　　谨按是书于顾氏世系考据最详
　　张愉曾十六国年表
　　谨按是书以崔鸿所录十六国事仿史记十二诸侯年表之例年经国纬条理分明便于寻宽
　　孔尚质十六国年表
　　谨按是编本崔鸿十六国春秋列传改为编年亦仿史记年表之例
　　曹溶金石表
　　谨按是书杂列所蓄碑帖之目仿周谱旁行斜上之式以表为名
　　褚峻金石图
　　谨按褚峻先刻此书上卷名金石经眼录尚未载后汉永和二年炖煌太守裴岑纪功碑后与牛运震重编是图其下卷则自吴天发神谶碑迄唐颜真卿家庙碑凡六十图每碑绘其形制而具说其上
　　天文
　　胡亶中星谱
　　谨按胡亶精天官家言是编所订经星凡四十有五又于二十八舍之外益以大角等十七星议论皆简明详切
　　邵昂霄万表楼图编
　　谨按是书专论天文算数之术援引汉晋以来天官家言而各以巳见附之
　　余熙八线测表图说
　　谨按是编钦遵
　　御制数理精蕴由勾贩和较割圜八编六宗三要诸法括为图说以便初学研究
　　地理
　　阙中胜迹图志
　　谨按是书陕西巡抚臣毕沅所进以守土之臣行部川原诣求旧迹订讹厘舛勒成是编
　　南怀仁坤舆图说
　　谨按是书上卷自坤舆至人物分十五条皆言地之所生下卷载海外诸国道里山川民风物产分为五大州而终以西洋七奇图说
　　僧实行雁山图志
　　谨按僧实行居雁山能仁寺因搜罗名胜编次成书
　　孙光易画荚图
　　谨按是书约取诸家之论气脉者而附以已说
　　政典
　　刘应棠校山农谱
　　谨按是书分耕耘获三卷详其器与其事每条缀以实词
　　朱栗夷政谱
　　谨按是编摘录杜佑通典马端临文献通考及邱浚大学衍义补诸书以类排纂凡十二门
　　学术
　　毛奇龄太极图说遗议
　　谨按周子太极图说本易有太极一语特以无极二字启朱陆之争毛奇龄又以其图与参同契合并引唐明皇御制上方大洞真元妙经序无极二字为证因及于篇中阴阳动静互根等语谓皆非儒书所有亦足以资参考
　　萧企昭性理谱
　　谨按是书在于伸程朱而辟陆王大端醇正不失儒者之言
　　王嗣槐太极图说
　　谨按是书论圣人言易有太极不志于太极之上复加无极二字疑此图授自陈搏非周濂溪作亦力伸陆九渊之说也
　　陈兆成太极图说批注
　　谨按是书发明朱子太极图说注多讲阴阳五行之说
　　舒俊鲲洪范图说
　　谨按是书分元会运世四卷各为之图附以已论
　　泰锡湻演极图说
　　谨按是书推演周子太极之说亦各为图论发明阴阳变合之理
　　黄采性图
　　谨按是书立为六图以发明心性之旨大扺以孟子四端为说
　　冉敬祖天理主敬图
　　谨按图上标天理二字中列存养省察讲学力行四项下书一敬字盖为姚江之学言超悟者而发
　　李绂陆子学谱
　　谨按是书专考陆氏学派之端委
　　陆圻新妇谱
　　谨按是书皆详论为妇承顺之道凡五十九条
　　闵忠人道谱
　　谨按是书仿刘宗周人谱之意以孝弟忠信礼义廉耻为人之要分为八集各为标目杂采史事而各引先儒之说以发明之
　　赵执信声调谱
　　谨按赵执信发唐人诸集排比钓稽尽得声调之法着为此书
　　赖以邠填词图谱
　　谨按是书踵张綖诗余图谱而作亦取古词为谱而以墨白圈说其平仄为图
　　艺事
　　孙承泽研山斋图绘集览
　　谨按孙承泽深于赏鉴其书于古来画家先叙本末后述所见真迹附以跋语足资考证
　　邹一桂小山画谱
　　谨按是编皆论画花卉法多心得之语
　　程雄松风阁琴谱
　　谨按是编辑诸家遗谱而参以巳意指法亦较他谱倍增
　　物类
　　胡世安异鱼图赞补
　　谨按胡世安以杨慎异鱼图赞多所阙漏因摭其遗脱作为此编
　　胡世安异于图赞笺
　　谨按杨慎异鱼图赞间有自注仅标所据书名未暇备引其说世安既为之补又博采传记以为之笺
　　陈鼎竹谱
　　谨按是编记竹之异者凡六十条
　　朴静子茶花谱
　　谨按是编上卷为花品凡四十三种中卷为咏花之作下卷则种植之法
　　汪宪苔谱
　　谨按是编杂录苔之故实词句凡六卷
　　陈邦彦乌衣香牒
　　谨按是编皆采摭燕事凡分八门
　　陈邦彦春驹小谱
　　谨按是编皆采摭蚁事分为五门搜罗甚广可供谈助
　　皇朝通志卷一百十四
《清朝通志》　金石略凡七卷（115～121）/一百二十六卷　（清）高宗 敕撰 
　　●皇朝通志卷一百十五
　　金石略一
　　○金石略一
　　（臣）等谨按通志列金石一门实郑氏剏例臣等续编五朝通志其自五代以迄前明既已纂辑成帙伏惟本朝列圣天章睿藻垂范墨池固与琬琰图球永为珍秘而圣谟神算骏烈丰功昭示万世之意无不隐寓乎其间至我皇上圣以继圣用集大成巨幅鸿篇备赅众妙贞珉偶勒具有精深则即金石一畧而我朝授受之宏规于是可仰窥万一固非汉勒鸿都之篇唐着屏风之帖所可比拟又岂徒如郑氏所称承音旨见风猷而已哉
　　（臣）等谨次金刻总一卷御书处刻石一卷自大内暨宫苑京师以及各直省恭刻列圣及我皇上宸翰凡五卷准宛平于奕正天下金石志例各以地相属至于臣工之书其有经钦定奉敕刻石者亦附载焉
　　金 
　　△金 
　　（臣）等谨按五帝以来皆铸金以垂久远禹铸九鼎汤勒盘铭尚矣外此钟鼎尊彝刀币泉货之属见于图谱者郑志咸甄录之三代以后刻石多而范金少郑氏所收者亦仅矣我朝代有制器煌煌巨制昭耀古今摩泮法物不啻商周以上之盛轨也谨编次登于卷首并登欵识一二字为金刻总一卷至前代所流传者具有成书槩不复载云
　　敕内务府严禁中官铁牌 【顺治十二年　国书正书】 
　　右世祖章皇帝御敕
　　御制金龙炮欵识 【康熙二十年　国书正书】 御制简平仪欵识 【康熙二十年正书】 御制三辰简平地平合壁仪欵识 【康熙三十二年正书】 御制制胜将军炮欵识 【康熙三十四年正书】 御制星晷仪欵识 【康熙五十三年柄镌康熙　　御制四字正书】 御制四游表半圆仪欵识 【中镌康熙御制四字正书】 御制矩度象限仪欵识 【面镌康熙御制四字正书】 御制方矩象限仪欵识 【面镌康熙御制四字正书】 
　　右圣祖仁皇帝御制欵识
　　御制黄淮诸河龙神庙铜碑 【雍正二年行书河南陟县】 
　　右世宗宪皇帝御制金刻
　　御制嘉量铭 【乾隆十年国书正书】 御制刻漏铭 【乾隆十年正书】 御制虎神鎗记 【近斗处饰银花文中鋄金乾隆　　御用四字正书左右镌　　御制虎神鎗记　国书正书欵镌乾隆土申秋九月又　　御制诗一首欵镌乾隆丙午季秋月上澣永安莽喀殪虎作亦　国书正书床末饰以玉上镌虎神鎗三字下镌重十二觔五两长四尺八寸药二钱五分子重七钱正书】 御制金牛铭 【乾隆二十年篆书昆明湖】 御制镈钟铭 【乾隆二十六年篆书　太和殿夹室】 
　　（臣）等谨按乾隆二十四年江西临江府得古镈钟抚臣以献适西师告捷上既厘定其名复诏乐部仿铸之凡钟十二铭词同
　　御制古鉴铭 【七言篆书】 
　　（臣）等谨按古鉴未详何时物镜面青绿周徧中有二寸许圆光
　　御制铭文镌刻镜面青绿上　御制奇准神鎗欵识 【大清乾隆年制六年正字】 御制准正神鎗欵识 【大清乾隆年制六字正书】 御制纯正神鎗欵识 【大清乾隆年制六字正书】 御制连中鎗欵识 【大清乾隆年制六字正书】 御制应手鎗欵识 【大清乾隆年制六字正书】 御制威赫鎗欵识 【大清乾隆年制六字正书】 御制威捷鎗欵识 【大清乾隆年制六字正书】 御制刀欵识
　　近銎处横编某字若干号依千文列次刃右纵为刀名刃左横为干阪年制皆隶书其名曰炼精曰叩鸣曰孔纯曰月刃曰风熛曰发鹊曰宿铤曰超阿曰配威曰飞虵曰星行曰含英曰舒空曰兔胆曰毓芝曰挥霆曰德兴曰秋霜曰秋水曰切玉曰涌泉曰振远曰曜威曰吐芒曰彩锷曰莹铓曰柔通曰章威曰霜明曰寒锋曰出云曰剸犀曰剪水曰掩虹曰致祥曰卫国曰象劲曰辅德曰烛微曰霜锷曰流光曰曜星曰霞彩曰继辅曰鲤腹曰苍精曰凝水曰摇电曰逐指曰应心曰醴石曰冲斗曰暎月曰鸣龙曰刜钟曰决云曰转电曰息兵曰跃虹曰贯霄曰镇方曰佩德曰宝腾曰善胜曰昆铦曰越砺曰莹涛曰淬鹈曰博镜曰铺练凡七十
　　皇朝通志卷一百十五
　　●皇朝通志卷一百十六
　　金石略二 
　　○金石略二 
　　石 【一】  
　　△石 【一】  
　　内府 
　　 内府 
　　（臣）等谨按列圣奎章皇上宸翰其奉颁发模勒太学镌刻名胜祠宇以及通行直省翠墨流播焕若日星薄海内外罔不仰瞻效法珍藏世守至于内廷秘刻非奉赏赉不能寓目尤艺林所希觏也兹敬谨排类列于石刻之首为一卷
　　御书清慎勤三大字 【康熙十六年正书】 
　　（臣）等谨按圣祖仁皇帝御书清慎勤三大字又刻于广西临桂虞帝庙
　　御书龙飞凤舞四大字 【康熙十六年正书后有沈荃恭题七言绝一首并跋】 御书千字文 【康熙十八年正书】 御制升平宴集诗帖 【康熙二十一年行书】 
　　（臣）等谨按升平宴集柏梁体诗圣祖仁皇帝御书序文诗则沈荃奉敕书也
　　御制干清宫宴集诗帖 【康熙二十一年正书】 
　　（臣）等谨按干清宫宴集柏梁体诗圣祖仁皇帝御书序文其诗亦沈荃奉敕书与宴者勒德洪以下九十三人
　　御书行殿读书赋帖 【康熙二十三年　御制并书行书】 御书孝经 【康熙二十四年正书】 御书畅春园记 【康熙二十七年　御制并书行书】 御临赵孟俯平泉园记帖 【康熙二十九年行书】 御临赵孟俯辋川诗帖 【康熙二十九年行书】 御临赵孟俯秋声赋帖 【康熙二十九年行书】 钦定懋勤殿法帖 【康熙二十九年奉　　旨模勒上石】 
　　（臣）等谨按圣祖仁皇帝钦定懋勤殿法帖凡二十六卷前四卷刻历代帝王书又世祖章皇帝御书十二种圣祖仁皇帝御书二十九种其自五卷至二十四卷刻历代名臣书二十五卷二十六卷刻本朝臣工孙承泽沈荃史鹤龄张英米汉雯孙岳颁等六人书其中有御临乐毅论兰亭帖圣教序智永千文褚遂良负苓着传颜真卿告身苏帖四种米帖五种赵帖七种董帖三种又御制曹娥碑跋兰亭跋不自弃文跋均刻于原帖之后
　　御书小楷百家姓 【康熙三十一年正书】 御临董其昌书金刚经 【康熙三十二年正书】 御书草诀百韵帖 【康熙三十三年草书】 御书渊鉴斋法帖 【康熙三十三年奉　　旨模勒上石】 
　　（臣）等谨按御书渊鉴斋法帖六卷临橅历代法书而赵董为多后有米汉雯宋骏业请摹刻御书奏折二通卷未列排类校对诸臣衔名
　　御书靖边帖 【康熙三十五年行书】 
　　（臣）等谨按靖边帖乃圣祖亲征朔漠御制勒石纪功之铭刻于察罕齐老拖诺山昭木多狼居胥四处铭词四言此则内廷重刻之本也
　　御书懋勤殿法帖 【康熙三十八年奉　　旨模勒上石】 
　　（臣）等谨按御书懋勤殿法帖八卷前二卷恭刻世祖章皇帝御书圣经七佛偈陋室铭三种三卷以下恭刻世祖御书御临各种其中如周公庙孔子庙诸碑皆另有碑石此则诸臣汇刻成帙者也
　　御书大字千字文 【康熙二十九年行书】 
　　（臣）等谨按御书大字千字文系临米芾赐吴琠者今沁州另有石刻
　　御书万寿帖 【康熙三十九年正书奉　　旨模勒上石】 
　　（臣）等谨按万寿帖乃圣祖御制恭祝皇太后万寿无疆赋亦称尊亲帖
　　御书心经塔图 【康熙四十二年正书】 御书避暑山庄记 【康熙五十年正书】 御书正大光明四大字 【康熙五十年正书】 御书佩文韵府序 【康熙五十年正书】 御书唐诗选序 【康熙五十二年正书】 御书朱子全书序 【康熙五十二年正书】 御书大字心经 【康熙五十二年行书】 御书薄仁帖 【康熙五十三年正书】 
　　（臣）等谨按溥仁帖即御书溥仁寺碑也今承德府另有碑石
　　御书多心经 【康熙五十四年正书】 御书避暑山庄法帖 【康熙五十五年蒋涟等奉　　旨摹勒上石】 
　　（臣）等谨按御书避暑山庄法帖五卷真行大小不等内如避暑山庄记朱子全书序唐诗序韵府序各种内府另有专刻此亦汇刻本也
　　御书金刚经 【康熙六十年正书】 御书裴潾札子 【行书】 
　　（臣）等谨按裴潾疏帖御题云此文言正而理顺故仿董其昌笔意书之
　　右圣祖仁皇帝御书石刻
　　圣制得雨诗帖 【雍正二年七言律行书】 御至九日宴集诗帖 【雍正四年行书】 
　　（臣）等谨按九日宴集柏梁体诗世宗宪皇帝御制序文并书其诗则果亲王允礼奉敕书也
　　御刻金刚经塔图 【正书】 御书魏征十思书 【雍正四年行书】 
　　（臣）等谨按世宗宪皇帝御书十思疏敬刻金刚经塔图碑阴
　　御书朗吟阁法帖 【乾隆元年奉　　旨模勒上石】 
　　（臣）等谨按御书朗吟阁法帖凡十六卷乃世宗宪皇帝潜邸所书进呈诗赋以及杂临唐宋以来名人书迹末刻乾隆三年皇上御跋二则
　　御书四宜堂法帖 【乾隆元年奉　　旨模勒上石】 
　　（臣）等谨按御书四宜堂法帖凡八卷乃世宗宪皇帝御极以后所书内御制诗文居多亦有另立碑石者如御制黑龙潭碑阙里孔庙碑之类
　　右世宗宪皇帝御书石刻
　　御制得雪诗 【乾隆元年七言律一首行书】 御制畊织图诗帖 【乾隆四年行书】 
　　（臣）等谨按耕织二图每图二十三事首幅恭刻康熙三十五年圣祖御书序文乾隆四年皇上御书序文每幅首列缘起又圣祖御制七言绝句一章皇上御制七言绝句一章末刻于敏中等恭跋
　　御书示大学士诗 【乾隆五年五言古一首行书】 御书太上黄庭内景外景二经 【乾隆九年正书】 御书常清净经 【乾隆九年正书】 御书黄庭经 【乾隆九年正书】 御临锺繇荐季直表表题七言绝句一首 【乾隆十八年】 御书妙法莲华经 【乾隆十九年正书】 
　　（臣）等谨按是卷前绘佛像后有御跋又庄溥等恭跋
　　御书天马赋 【乾隆二十年行书】 御书敬胜斋法帖 【乾隆二十六年蒋溥等奉　　旨模勒上石】 
　　（臣）等谨按御书敬胜斋法帖四十卷自一卷至十二卷皆御制诗文十三卷以下御书御临各种法帖大小行楷不一诸臣谨跋皆附刻于御书各种之下
　　御画文殊像 【乾隆二十六年像左镌　　御赞像右镌　　御制五言律诗　　御跋俱行书】 御制手植桧诗并画 【乾隆三十三年七言绝一首行书】 御制西番莲赋并画 【乾隆四十年行书下方镌于敏中梁国治诗各一首】 御制拟白居易新乐府帖 【乾隆四十二年行书】 御题吉祥天母赞 【乾隆四十二年四言行书】 
　　（臣）等谨按御题吉祥天母赞国书正书蒙古西番四体书下有画像
　　御书月令七十二候诗帖 【乾隆四十四年行书】 御书怀旧诗帖 【乾隆四十四年五言古行书】 御书古稀说 【乾隆四十五年行书】 御书言志诗 【乾隆四十六年五言古行书】 御书改教诗 【乾隆四十六年五言古行书】 御书知过论 【乾隆四十六年行书】 御制青松诗并画 【乾隆四十六年五言古一首行书】 御书通鉴纲目续编内发明广义题辞 【乾隆四十七年行书】 御笔诗帖并画兰 【乾隆四十九年行书】 
　　（臣）等谨按一刻乾隆甲戌御临赵孟俯书东坡诗行书下绘兰花又一石刻御制七吾律诗并跋行书下附刻张照临黄庭外景一叚小楷书
　　御书经筵御论 【大学乐只君子节乾隆五十年行书】 
　　（臣）等谨按御书经筵御论首录大学诗云乐只君子一节御跋云此壬戌春御论中不自谓能尽父母之道而翰臣缮写绫本误作君子二字刻本亦沿讹未改今正之
　　御书题养正图诗 【乾隆五十一年行书】 
　　（臣）等谨按题养正图诗乃乾隆二十三年御制凡诗六十首五十一年重书末有御题跋
　　右皇上御书石刻
　　御定李邕帖
　　（臣）等谨按圣祖仁皇帝御定李邕帖一大照禅师碑一牡丹诗
　　御刻曹娥碑
　　（臣）等谨按曹娥碑旧本有前人跋二通圣祖御跋拉萨哩恭纪沈荃书刘源高士奇审定
　　钦定三希堂石渠宝笈法帖 【乾隆十二年】 
　　（臣）等谨按钦定三希堂法帖三十二卷卷首恭刻谕旨前二卷起钟繇至王珣书三卷起梁武帝至颜真卿书四卷孙虔礼书五卷怀素至杨疑式书六卷七卷起宋太宗至孝宗书八卷至十七卷皆宋人书十八卷至二十二卷赵孟俯书末附管道升书二十三卷至二十八卷元明人书二十九卷至三十二卷董其昌书帖中御书题跋分列各卷者其四士则未刻梁诗正等恭跋及总理排类诸臣衔名
　　御定墨妙轩法帖 【乾隆十二年】 
　　（臣）等谨按御定墨妙轩法帖四卷自唐褚遂良至元赵孟俯凡十八人书分为四卷卷中恭刻御书题跋三则二卷有御书怀素苦笋帖释文并跋末有蒋溥等恭跋帖石嵌万寿山之惠山园墨妙轩两壁间
　　御刻小字莲华经 【乾隆二十四年正书】 
　　（臣）等谨按小字莲华经唐僧义道与其妹为亲荐福而书譬喻品结语中脱去十四句凡五十六字奉旨即取经中所有字补足有明僧道衍跋乾隆辛未上因其余幅御书心经于后并跋末刻王鸿绪原跋蒋溥等恭跋
　　御刻湻化阁帖 【乾隆三十四年】 
　　（臣）等谨按湻化阁帖翻刻寖多初搨绝尠皇上嘉惠艺林择内府所蓄毕士安赐本命于敏中等详加考正释文旁注钩摹上石砌于蕴真斋之廊更名湻化轩凡十卷每卷各有御识前勒乾隆三十四年御笔谕旨又三十六年御制湻化轩记冠于卷端
　　御刻四体书七佛偈 【乾隆三十八年】 
　　（臣）等谨按御刻七佛偈分国书正书西番蒙古四体书上绘七佛像
　　御刻兰亭八柱帖 【乾隆四十四年】 
　　（臣）等谨按御刻兰亭八柱帖内前三册为虞世南褚遂良冯承素模本四册为柳公权书兰亭诗五册为戏鸿堂刻柳公权书兰亭诗六册为御敕于敏中补柳公权书兰亭诗七册为董其昌仿柳公权书兰亭诗八册为御临董其昌仿公权书兰亭诗卷首御题五言排律一首卷中御题七言绝六首七言律四首御跋四又于敏中恭和御制元韵七言律一首
　　御刻赵孟坚落水兰亭帖 【乾隆四十七年】 
　　（臣）等谨按赵孟坚所藏兰亭帖即定武石刻也有姜夔赵孟俯跋落水始末见孟坚自跋御题山阴真面四大字御制七绝四首末有和珅等恭和作
　　钦定快雪堂帖 【冯铨原本】 
　　（臣）等谨按快雪堂帖五卷故臣冯铨原刻后归闽中黄氏督臣杨景素购进内颜真卿鹿脯帖苏轼书三种米芾书三种原本木刻奉旨重易以石并御书快雪堂记一篇御题七律二首帖石嵌快雪堂两廊原刻木版并弆堂中
　　右御刻历代法帖
　　钦定梦墨楼帖 【陈奕禧书】 
　　（臣）等谨按梦墨帖十卷陈奕礼书大小真行备载雍正十二年奉旨模勒上石
　　御制落叶诗帖 【乾隆七年张照奉　　敕正书】 
　　（臣）等谨按御制落叶诗七律六首张照奉敕书羣臣和者自鄂尔泰以下凡二十三人并刻于后
　　御制柳絮诗帖 【乾隆八年张照奉　　敕行书】 
　　（臣）等谨按御制柳絮诗七笔五首张照奉敕书羣臣和者自鄂尔泰以下凡十六人并刻于后
　　钦定天瓶斋法帖 【张照书乾隆二十二年奉　　旨模勒上石】 
　　（臣）等谨按天瓶斋帖十卷张照书前三卷皆奉敕书及恭录御制诗文四卷至八卷恭刻御笔墨兰并御题一则及杂临各帖九十两卷则其自书也
　　钦定时晴斋帖 【汪由敦书乾隆二十三年奉　　旨模勒上石】 
　　（臣）等谨按时晴斋帖汪由敦书前二卷奉敕书三卷恭刻御制诗文四五六卷杂临各帖七卷以下皆其自书
　　御制盛京赋四体书
　　（臣）等谨按御制监京赋真草隶篆四体书帖真书为励宗万草书为梁诗正隶书为张若霭篆书为汪由敦册高二寸许笔细如发
　　御刻万福集成赞 【乾隆三十六年】 
　　（臣）等谨按万福集成赞彭元瑞恭集圣教序字缀辑成文恭进奉旨以内府珍弆旧拓本钩摹上石
　　御制七佛塔碑记 【乾隆四十二年　国书正书蒙古托忒四体书其正书为于敏中奉敕书】 
　　右御刻臣工书
　　干清宫宴集联句诸臣自显亲王衍福等以下凡九十九人
　　（臣）等谨按干清宫宴集联句诸臣自显亲王衍福等以下凡九十九人御制序文并书其联句诗则梁诗正奉敕书也
　　元宵联句 【干降八自张廷玉以下凡十六人五言排梁诗正奉　　敕正书】 灯夕锡宴联句 【乾隆八年自鄂尔泰以下凡十二人七言排律梁诗正奉　　敕正书】 澄海楼联句 【乾隆八年梁诗正张照扈从　　巡幸盛京联句五言排律梁诗正奉　　敕正书】 重华宫赐宴联句 【乾隆十年自张廷玉以下凡十二人五言排律梁诗正奉　　敕正书】 重华宫联句 【乾隆十一年自庄亲于允禄以下凡十　八人七言排律梁诗正奉　　敕正书】 流杯亭联句 【乾隆十一年自张廷玉以下凡四十五人五言排律梁诗正奉　　敕正书】 惇鈙殿赐宴宗室柏梁体联句 【乾隆十一年自和硕康亲王以下凡一百三人七言排律庄亲干允禄奉　　敕正书】 爆竹联句 【乾隆十二年自张廷玉以下凡十六人五言排律梁诗正奉　　敕正书】 灯夕锡宴联句 【乾隆十五年自傅恒等以下凡二十　人七言排律梁诗正奉　　敕正书】 赵州柏林寺殿壁观唐吴道子画水联句 【乾隆十五年梁诗正彭唘丰刘纶扈从　　巡幸联句五言古梁诗正奉　　敕正书】 上元行幄观灯赐宴联句 【乾隆十六年梁诗正汪由敦钱陈羣扈从　　南巡联句七言排律梁诗正奉　　敕正书】 雪狮联句 【乾隆十七年自史贻直以下凡十五人七言排律汪由敦奉　　敕正书】 新正咏雪联句 【干隆十八年自傅恒以下凡二十人五言古汪由敦奉　　敕正书】 冰灯联句 【乾隆十九年自傅恒以下凡十六人钱汝诚奉　　敕正书】 山庄灯夕赐宴联句 【乾隆十九年自傅恒以下凡十二人七言排律王际华奉　　敕正书】 再登澄海楼联句 【乾隆十九年汪由敦刘纶扈从　　巡幸　盛京联句五言古刘纶奉敕正书】 鳌山联句 【乾隆二十年自傅恒以下凡　六人七言排律于敏中奉　　敕正书】 重华宫立春日雪联句 【乾隆二十一年自傅恒以下凡十六人七言排律钱汝诚奉　敕正书】 赵北口行宫观灯联句 【乾隆二十二年自傅恒以下八人扈从　　南巡联句七言排律钱汝诚奉　　敕正书】 西山积雪联句 【乾隆二十三年自傅恒以下凡二十　人七言排律钱汝诚奉　　敕正书】 燕九日联句 【乾隆二十四年自傅恒以下凡二十　　人七言排律钱汝诚奉　　敕正书】 重华宫赐宴联句 【乾隆二十六年自傅恒以下凡二十人七言排律钱汝诚奉　　敕正书】 紫光阁落成锡宴联句 【乾隆二十五年自傅恒以下凡二十四人七言排律钱汝诚奉　敕正书】 观回部绳伎联句 【乾隆二十六年刘纶于敏中联句五言古子敏中奉　　敕正书】 玉盘联句 【乾隆二十七年自傅恒以下凡二十四　　人七言排律钱汝诚奉　　敕正书】 紫光阁锡宴联句 【乾隆二十八年自傅恒以下凡二十人七言排律于敏中奉　　敕正书】 岁朝图联句 【乾隆二十八年自傅恒以下凡二十　　人七言排律于敏中奉　　敕正书】 赵北口行宫水嬉联句 【乾隆二十九年自傅恒以下凡二十人扈从　　联句七言排律于敏中奉　　敕正书】 雪象联句 【乾隆三十年自傅恒以下凡二十四人七言排律于敏中奉　　敕正书】 燕九日赵北口行宫观灯火联句 【乾隆二十年自傅恒以下凡十八人扈从　南巡联句七言排律于敏中奉　　敕正书】 玉孟联句 【乾隆三十一年自傅恒以下凡二十八人七言排律于敏中奉　　敕正书】 立春日得辛祈谷礼成重华宫小宴联句 【乾隆三十二年自传恒以下凡二十八人七言排律于敏中奉敕正书】 三清茶联句 【乾隆三十三年自傅恒以下凡二十八人七言排律于敏中奉　　敕正书】 冰床联句 【乾隆三十四年自傅恒以下凡二十八人七言排律于敏中奉　　敕正书】 玉瓮联句 【乾隆三十五年自傅恒以下凡二十八人七言排律于敏中奉　　敕正书】 学诗堂联句 【乾隆三十六年自尹继善以下凡二十八人七言排律王际华奉　　敕正书】 耕织图联句 【乾隆二十七年自高晋以下凡二十八人七言排律王际华奉　　敕正书】 重刻湻化阁帖颁赐羣臣联句 【乾隆三十八年自刘统勋以下凡二十八人七言排律王际华奉　　敕正书】 四库全书联句 【乾隆三十九年自舒赫德以下凡二十八人七言排律王际华奉　　敕正书】 天禄琳琅鉴藏旧板书籍联句 【乾隆四十年自舒赫德以下凡二十八人七言排律王际华奉　　敕正书】 宁寿宫落成恭侍皇太后宴即事联句 【乾隆四十一年自舒赫德以下凡二十八人七言排律董诰奉　　敕正书】 紫光阁锡宴联句 【乾隆四十二年自舒赫德以下凡二十八人七言排律董诰奉　　敕正书】 三登澄海楼联句迭旧韵 【乾隆四十三年于敏中梁国治扈从　　巡幸　盛京联句五言古梁国治奉　　敕正书】 四库全书荟要联句 【乾隆四十五年自福隆安以下凡二十八人七言排律梁国治奉　敕正书】 上元夕赵北口行宫观灯火联句 【乾隆四十五年福降隆安以下凡十二人扈从　　南巡联句七言排律梁国治奉　　敕正书】 快雪堂帖联句 【乾隆四十六年自三宝以下凡二十八人七言排律梁国治奉　　敕正书】 月令七十二候联句 【乾隆四十七年自三宝以下凡二十四人七言排律梁国治奉　　敕正书】 职官表联句 【乾隆四十八年自阿桂以下凡二十八人七言排律梁国治奉　　敕正书】 四登澄海楼联句 【乾隆四十八年梁国治董诰扈从　　巡幸　盛京联句五言古梁国治奉　　敕正书】 立春日重华宫曲宴宗亲及近臣并命观灯火联句 【乾隆四十九年　皇六子以下凡二十四人七言排律梁国治奉　　敕正书】 五经萃室联句 【乾隆四十九年自阿桂以下凡二十八人七言排律梁国治奉　　敕正书】 千叟宴联句柏梁体 【乾隆五十年自贝勒允祁以凡九十九人梁国治奉　　敕正书】 
　　右联句（臣）工奉敕书
　　（臣）等谨按诸臣书如沈荃陈奕禧张照励宗万梁诗正张若霭汪由敦以及联句诸诗或奉诏刻石或奉敕书刻石并贮内廷谨附载于御书石刻诸种之末
　　御书心经 【　皇四子恭刻】 御临怀素千字文 【乾隆三十六年于敏中恭刻】 御跋并赵孟俯十札 【乾隆十六年行书】 
　　（臣）等谨按赵孟俯十札墨迹为王鸿绪家藏乾隆十六年鸿绪子图炯以进皇上为赵法源流于简瑞题成仍还王氏命其子孙世守之
　　御制萨尔浒山之战书事 【于敏中恭书镌石】 御临颜真卿裴将军诗帖 【崔应阶恭刻】 御制题孙觉春秋经解诗 【七言排律行书纪昀恭刻后附纪昀恭跋】 
　　（臣）等谨按以上各种御书皆颁赐后臣工恭勒进呈亦敬谨附载焉
　　皇朝通志卷一百十六
　　●皇朝通志卷一百十七
　　金石略三
　　○金石略三
　　石 【二】  
　　△石 【二】  
　　大内 
　　宫苑 
　　盘山 
　　避暑山庄 
　　 大内 
　　御制斋宫六章章十四句 【乾隆七年行书】 御制英华殿菩提树诗 【乾隆七年五言古一首二十六年七言古一首俱行书】 御制建福宫新春诗 【乾隆八年七言律三首行书】 御制鹫峯二字 【乾隆八年行书　延春阁】 御制玉玲珑三字 【乾隆八年行　书延春阁】 御制飞来二字 【乾隆八年行书　延春阁】 御制静怡轩三字 【乾隆九年行书　延福宫】 御制静憩轩三字 【乾隆十年行书　重华宫】 御制南熏殿奉藏图像记 【乾隆十四年行书】 御制藏历代帝后名臣像于南熏殿诗 【乾隆十四年五言律一首行书】 御制雨花阁记 【乾隆十四年　国书正书蒙古西番四体书】 御制古柏行 【乾隆十四年七言古一首行书　摛藻堂】 御制重建寿皇殿碑文 【乾隆十四年　国书正书碑阴勒十五年移奉　　　列祖圣容　　上谕】 御书云根二字 【乾隆十七年行书　　御花园】 御书太宗文皇帝谕旨卧碑 【乾隆十七年正书　文华殿后箭厅】 御制文渊阁记 【乾隆三十九年　国书正书】 御书文峯二字 【乾隆四十一年行书　宁寿宫】 御书文峯诗 【乾隆四十一年七言古一首行书】 御制经筵毕文渊阁赐宴以四库全书第一部告成庋阁内用幸翰林院例得近得近体四律首章即迭去岁诗韵 【乾隆四十七年七言律行书】 御书佛说贤首经 【乾隆四十七年行书　抑斋后】 御制书明列代玉册事碑 【乾隆四十七年行书】 御制雍和宫碑文 【乾隆九年　国书正书蒙古西番四体书】 御书高云情三字 【乾隆九年行书　　　雍和宫】 
　　（臣）等谨按日下旧闻考以雍和宫为世宗宪皇帝潜邸列于大内宫室之后今仍其例
　　以上大内
　　 宫苑 
　　西苑 
　　南苑 
　　畅春园 
　　圆明园 
　　长春园 
　　清漪园 
　　静明园 
　　静宜园 
　　泉宗庙 
　　西苑 
　　御书插笏二字 【乾隆六年行书　嬴台剑石】 御制遐瞩楼诗 【乾隆六年五言绝五首行书】 御制瀛台木变石歌 【乾隆七年七言古五言律各一首行书】 御书流水音三字 【乾隆九年行书　瀛台】 御制悦心殿诗 【乾隆九年七言律一首行书】 御书金刚经 【乾隆十年行书　五龙亭】 御制承光殿瓮歌 【乾隆十年七言古一首刻瓮底十四年七言律一首二十八年七言古一首并刻瓮旁俱行书】 御制惇叙殿诗 【乾隆十一年五言律一首行书】 御书夺造化功四字 【乾隆十一年行书其瀛台】 御制永安寺碑文 【乾隆十一年　国书正书蒙古托忒四体书】 御制阐福寺碑文 【乾隆十一年　国书正书蒙古托忒四体书其正书系梁诗正奉　　敕书】 御制阐福寺金刚经塔图碑文 【乾隆十一年正书】 御制阐福寺瞻礼大佛诗 【乾隆十二年七言古一首行书】 御书昆仑二字 【乾隆十五年行书　悦心殿】 御书岳云二字 【乾隆十六年行书　悦心殿】 御书太液秋风四字 【乾隆十六年行书　水云榭】 御制太液秋风诗 【乾隆十六年七言律一首行书　水云榭】 御书琼岛春阴四字 【乾隆十六年行书　白塔后】 御制琼岛春阴诗 【乾隆十六年七言律一行书　白塔后】 御书紫云二字 【乾隆十七年行书　淑清院】 御书个中自有王壶冰七字 【乾隆十七年行书　淑清院】 御制永安寺古井记 【乾隆十八年正书】 御制千尺雪诗 【乾隆十九年五言古一首四十六年四十八年四十九年五十年七言绝各二首俱行书】 御制自南台御冰舵凌太液遂至琼华岛诗 【乾隆十九年七言绝六首行书　淑清院】 谕制自乙亥军兴迄己卯成功共诗二百二十首并谕旨一通 【乾隆二十四年嵌石　武成殿正中及两庑行书】 御制人字柳赋 【乾隆三十年行书　瀛台】 御制人字柳诗 【乾隆三十年六言绝一首行书　瀛台】 御制万佛楼瞻礼诗 【乾隆三十五年七言律一首国书行书蒙古托忒四体书】 御书金刚经 【乾隆三十五年正书　万佛楼】 御书药师如来本愿经 【乾隆三十五年正书　万佛楼】 御制白塔山总记 【乾隆三十八年　国书正书蒙古西番四体书　引胜亭内石幢】 御制白塔山四面四记 【乾隆三十八年于敏中奉敕正书　涤霭亭内石幢】 御制酣古堂诗 【乾隆三十八年五言古一首行书】 御制看画廊诗 【乾隆三十九年四十一年七言绝各一首俱行书】 御制由液池东岸入淑清院门诗 【乾隆四十年七言律一首行书】 御制巢云室诗 【乾隆四十年五言古一首行书】 御制快雪堂记 【乾隆四十年董诰奉　　敕正书】 御制云起峯诗 【乾隆四十六年七言古一首行书　快雪堂】 
　　以上西苑
　　南苑 
　　御制谒元灵宫诗 【乾隆四年五言排律一首十一年七言律一首十五年五言律一首十九年七言律一首二十三年五言律一首二十九年七言律一首三十六年三十八年四十七年五言律各一首俱行书】 御制南苑双柳树诗 【乾隆五年九年十一年五言古各一首俱行书】 御制德寿寺诗 【乾隆十一年七言律一首十五年五言排律一首二十八年七言绝一首三十二年五言律一首俱行书】 御制重修德寿寺碑文 【乾隆二十一年正书】 御制春云诗 【乾隆二十八年五言古一首行书勒双柳树西昆仑石】 御制海户谣 【乾隆二十八年五言古一首行书勒双柳树西昆仑石】 御制杂言诗 【乾隆二十八年五言古一首行书勒双柳树西昆仑石】 御制海子行 【乾隆三十六年五言古一行书】 御制宁佑庙瞻礼诗 【乾隆四十一年五言律一首行书】 
　　以上南苑
　　畅春园 
　　御制畅春园较射诗用齐召南韵 【乾隆十三年七言律四首行书】 御制集凤轩诗 【乾隆十四年七言律四首行书】 御制恩慕寺瞻礼诗 【乾隆四十二年七言排律一首行书】 
　　以上畅春园
　　圆明园 
　　御制圆明园记 【雍正三年行书】 御书长青洲三字 【乾隆三年行书勒西峯秀色石上】 御书小匡庐三字 【乾隆三年正书勒涧石】 御制小匡庐诗 【乾隆四年五言绝六首行书勒涧石】 御制咏松诗 【乾隆四年七言绝三首行书乐安和东廊】 御书万顷波光四字 【乾隆四字行书】 御书武陵深处四字 【乾隆五年行书　安佑宫水关】 御制圆明园记 【乾隆七年行书　安佑宫更衣殿】 御制圆明园后记 【乾隆七年行书　安佑宫更衣殿】 御制暮春圆明园即景杂赋 【乾隆七年五言古二首五言排律一首七言律一首七言绝一首十二年五言律四首十三年七言律五首俱行书】 御制安佑宫碑文 【乾隆八年　国书正书　致孚殿】 御制月地云居词 【乾隆九年调寄清平乐行书】 御书月地云居四字 【乾隆十年行书】 御书乐安和三字 【乾隆十五年行书　寝殿】 御制泊舟乘凉诗 【乾隆十五年七言绝一首行书勒瀛海仙山石】 御书窈而深三字 【乾隆十七年行书　同乐园】 御书水木清华之阁石刻诗文帖三十七种 【乾隆二十六年】 御制圆明园前湖诗 【乾隆二十八年七言古一首行唐】 御书柳浪闻莺四字 【乾隆二十八年行书】 御制柳浪闻莺诗 【乾隆二十八年七言绝一首行书】 御书断桥残雪四字 【乾隆二十八年行书】 御制断桥残雪诗 【乾隆二十八年七言一首行书】 御制披云径诗 【乾隆二十八年三十四年三十九年四十一年七言绝各一首俱行书】 御制韵石淙诗 【乾隆二十八年三十四年三十九四十一年七言绝各一首俱行书】 御制望瀛洲亭子戏成三绝句诗 【乾隆二十九年七言绝行书　深柳读书堂】 御书青云片三字 【乾隆三十一年行书】 御制青云片石诗 【乾隆二十一年七言古一首三十二年七言绝一首俱行书】 御制新月诗 【乾隆三十一年五言律一首行书勒青云片石】 御制时赏斋诗 【乾隆二十一年五言古一首三十二年七言绝一首并勒青云片石之东三十二年又七言绝一首三十五年五言律一首并勒青云片石之西俱行书】 御制半站台诗 【乾隆三十一年五言律一首行书】 御制文源阁记 【乾隆三十九年　国书正书】 御制文源阁诗 【乾隆四十年七言律一首行书】 御书玲峯二字 【乾隆四十年行书】 御制玲峯诗 【乾隆四十年四十一年七言古各一首俱行书】 御书站台二字 【乾隆四十一年行书】 御制站台诗 【乾隆四十一年五言古一首四十七年四十八年七言绝各一首俱行书】 御制青松诗 【乾隆四十六年五言古一首行书　保合太和院璧】 
　　以上圆明园
　　长春园 
　　御制青莲朵诗 【乾隆十七年七言绝五首行书　垂花门内】 御制蒨园重摹梅石碑 【乾隆三十年行书】 御书青莲朵三字 【乾隆三十一年行书】 御制重摹梅石碑置青莲朵侧诗 【乾隆三十二年七言律一首行书】 御书狮子林三字 【乾隆三十七年行书】 御制狮子林诗 【乾隆三十七年三十八年四十年七言律各一首四十二年四十四年四十八年七言绝各一首俱行书】 御制藤架诗 【乾隆三十七年三十八年三十九年五言古各一首四十年四十二年四十四年四十八年七言绝各一首俱行书　狮子林】 御制虹桥诗 【乾隆三十七年三十八年五言绝各一首三十九年五言古一首四十年五言绝一首四十二年四十四年四十八年七言绝各一首俱行书　横碧轩前】 御制磴道诗 【乾隆三十七年三十八年三十九年六言绝各一首四十二年四十四年四十八年七言绝各一首俱行书　淑清斋后】 御制假山诗 【乾隆三十七年七言绝一首三十九年四十年五言古各一首四十四年四十八年七言绝各一首俱行书　疑岚亭西】 御制水门诗 【乾隆三十七年七言绝一首三十九年六言绝一首四十年四十二年四十四年四十八年七言绝各一首俱行书　过河亭北】 御书藤架二字 【乾隆三十九年行书】 御书虹桥二字 【乾隆三十九年行书】 御书磴道二字 【乾隆三十九年行书】 御书假山二字 【乾隆三十九年行书】 御书水门二字 【乾隆三十九年行书】 御制云林石室诗 【乾隆四十年五言古一首四十二年四十四年四十八年七言绝各一首俱行书】 
　　以上长春园
　　清漪园 
　　御制香岩室诗 【乾隆十一年十七年三十六年五言古各一首三十六年六言律一首四十六年五言古一首俱行书】 御书燕台大观四字 【乾隆十五年行书　餐秀亭后】 御书万寿山昆明湖六字 【乾隆十六年正书　清漪园阁后】 御制昆明湖记 【乾隆十六年行书　清漪园阁后】 御书青芝岫三字 【乾隆十六年行书　乐寿堂】 御书玉英二字 【乾隆十六年行书　乐寿堂】 御书莲秀二字 【乾隆十六年行书　乐寿堂】 御制青芝岫诗 【乾隆十六年七言古一首行书】 御制万寿山大报恩延寿寺碑记 【乾隆十六年　国书正书蒙古西番四体书其正书汪由敦奉　　敕书】 御书清可轩三字 【乾隆十七年行书】 御制清可轩诗 【乾隆十七年五言古一首七言绝一首十八年五言古一首二十七年七言绝一首二十九年五言古二首三十年五言古一首三十一年五言古二首三十二年五言古一首三十三年二十四年五言古各二首三十五年七言古一首五言古一首三十六年五言律一首七言古一首三十七年五言律一首七言律一首三十八年三十九年五言古各一首四十年五言古一首七言古一首四十一年四十二年五言古各一首四十六年五言古一首五言律一首四十七年五言古一首五十年七言律一俱行书】 御书苍崖半入云涛堆七字 【乾隆十七年行书　清河轩石壁】 御书方外游三字 【乾隆十七年行书　清河轩石壁】 御书烟霞润色四字 【乾隆十七年行书　清河轩石壁】 御书诗态二字 【乾隆十七年行书　清河轩石壁】 御书寒碧二字 【乾隆十七年行书　清河轩石壁】 御书香岩室三字 【乾隆十七年行书　清河轩石壁】 御临颜真卿争座位帖 【乾隆十七年　万寿山】 御临米芾帖 【乾隆十九年　　万寿山】 御书岚翠问三字 【乾隆十八年行书】 御制墨妙轩诗 【乾隆二十年七言绝一首二十九年七言律一首俱行书】 御制万寿山五百罗汉堂记 【乾隆二十二年正书】 御制大报恩延寿寺志过诗 【乾隆二十三年五言一首行书】 御制大报恩延寿寺瞻礼诗 【乾隆二十五年七言律一首行书】 御书万寿山金刚经塔 【乾隆二十五年正书】 御书万寿心镜图 【乾隆二十五年行书】 御制知鱼桥诗 【乾隆二十八年三十一年三十三年三十七年四十一年四十六年五十年七言绝各一首俱行书】 御制寻诗径诗 【乾隆二十八年三十一年三十三年三十七年四十一年四十六年五十年七言绝各一首行书】 御制涵光洞 【乾隆二十八年三十一年三十三年三十七年四十一年四十六年五十年七言绝各一首俱行书】 御制廓如亭西堤诗 【乾隆二十九年七言律一首行书】 御制昆明湖诗 【乾隆二十九年七言绝四首七言律一首二十五年七言绝四首俱行书】 御制舟过万寿寺未入遂由绣漪桥至昆明湖沿途揽景杂咏 【乾隆二十九年七言绝六首行书】 御制高梁桥放舟至明湖沿途即景杂咏 【乾隆二十九年七言绝四首行书】 御制自高梁桥进舟由长河至昆明湖诗 【乾隆三十年七言绝四首行书】 御制自长河进舟至昆明川路即目得诗六首 【乾隆三十一年七言绝行书】 御制玉河诗 【乾隆三十一年七言绝一首行书】 御制玉河泛舟诗 【乾隆三十二年七言绝一首行书】 御制沿湖岸过玉带桥诗 【乾隆三十二年七言绝二首行书】 御书化宇长春四字 【乾隆三十二年行书】 御题耕作蚕织二图即用程棨书楼璹诗韵 【乾隆三十四年五言古四十五首行书　延赏斋】 御制绣漪桥诗 【乾隆三十四年五言古一首行书】 御制自玉河泛舟至昆明湖即景诗 【乾隆三十五年七言绝六首行书】 御制玉带桥诗 【乾隆三十五年七言绝一首行书】 御制自玉河放舟由昆明湖归御园即景杂咏 【乾隆三十七年七言绝八首行书】 御制舟过绣漪桥诗 【乾隆四十七年五言古一首行书】 御制含新亭诗 【乾隆四十七年五十年七言绝各一首俱行书】 
　　以上清漪园
　　静明园 
　　御制吕祖洞诗 【乾隆五年七言绝一首行书】 御书华严洞三字 【乾隆五年行书】 御制华严洞诗 【乾隆五年五言古一首行书】 御制观音洞诗 【乾隆六年七言绝一首行书】 御制罗汉洞诗 【乾隆六年五言律四首十四年五言古一首十六年五言古一首俱行书】 御制玉泉山晚秋揽景诗 【乾隆十五年七言律一首行书】 御制静明园记 【乾隆十六年　国书正书】 御书玉泉趵突四字 【乾隆十六年行书】 御书王泉趵突诗 【乾隆十六年七言律一首行书】 御书天下第一泉五字 【乾隆十六年正书】 御制玉泉山天下第一泉记 【乾隆十六年汪由数奉　　敕正书】 御制重修静明园龙王庙碑文 【乾隆十六年　　国书汪由敦奉　　敕正书】 御制池上居诗 【乾隆十六年五言律一首行书勒罗汉洞】 御书瓶水云天四字 【乾隆十七年行书勒罗汉洞】 御书朗秀二字 【乾隆十七年行书清襟楼石壁】 御制玉泉山天下第一泉龙神祠落成诗 【乾隆十七年五言排律一首行书】 御书蔚翠涵清四字 【乾隆十七年行书】 御书粲华二字　沁诗二字 【乾隆十七年行书　竹炉山房】 御制裂帛湖诗 【乾隆十八年五言律一首二十九年七言绝三首俱行书】 御书水月洞三字 【乾隆十八年行书】 御书罗汉洞三字 【乾隆十八年行书】 御书观音洞三字 【乾隆十八年行书】 御书资生洞三字 【乾隆十八年行书】 御书观自在菩萨五字 【乾隆十八年行书勒观音洞菩萨顶】 御书念彼观音力能救世间苦十字 【乾隆十八年行书勒观音洞菩萨身】 御书心经 【乾隆十八年行书勒观音洞北】 御制自玉河泛舟至玉泉山诗 【乾隆十八年七言绝三首行书】 御书妙法莲华经 【乾隆十八年书石一百枚贮罗汉洞】 御书吕祖洞三字 【乾隆十八年行书】 御书伏魔洞三字 【乾隆十八年行书】 御书地藏洞三字 【乾隆十八年行书】 御制冠峯亭诗 【乾隆十八年七言绝一首三十九年四十年七言古各一首四十一年四十六年七言绝各一首俱行书】 御制写琴廊诗 【乾隆十八年七言绝一首三十三年五言律一首七言绝一首三十六年三十八年四十六年七言绝各一首俱行书】 御书心经 【乾隆十九年行书一刻资生洞一刻水月洞】 御制玉泉山东岳庙碑文 【乾隆二十一年　国书正书】 御制玉泉山东岳庙瞻礼诗 【乾隆二十三年七言律一首行书】 御制玉泉山祈雨诗 【乾隆二十八年五言律一首行书刻玉泉趵突石】 御制犂云亭诗 【乾隆二十八年五言古一首三十三年五十年七言绝各一首俱行书】 御制弄珠室珠 【乾隆二十九年三十三年三十七年五言古各一首行书】 御书宝珠二字　涌玉二字 【乾隆三十三年行书　新开河】 御书承葢二字　曜林二字 【乾隆三十四年行书　崇霭轩】 御制重修玉泉山功德寺碑文 【乾隆三十五年　国书正书】 御制功德寺拈香诗 【乾隆三十六年五言排律一首行书】 御书小飞来三字 【乾隆三十六年行书】 御制小飞来诗 【乾隆三十六年七言古一首行书】 御书楞伽洞三字 【乾隆三十六年行书】 御制楞伽洞诗 【乾隆三十六年七言古一首三十七年七言绝一首三十八年七言古一首俱行书】 御制登玉泉山妙高峯歌 【乾隆三十七年七言古一首行书】 御制仁育宫瞻礼诗 【乾隆三十九年七言律一首行书】 御制竹垆山房诗 【乾隆四十四年七言绝二首四十七年七言绝三首四十七年四十八年五十年七言绝各二首俱行书】 御制山阳诗 【乾隆四十八年七言律一首行书　裂帛湖北山】 
　　以上静明园
　　静宜园 
　　御制圣感寺碑文 【康熙十七年正书】 御制十方普觉寺碑文 【雍正十二年励宗万奉　　　敕正书】 御书清净经 【乾隆九年正书】 御制静宜园二十八景诗 【乾隆十一年五言古五言律共二十八首俱行书】 御书璎珞岩三字 【乾隆十一年行书】 御书璎珞岩诗 【乾隆十一年五言律一首行书】 御制知乐濠诗 【乾隆十一年五言律一首行书】 御书蟾蜍峯三字 【乾隆十一年行书】 御制翠微亭诗 【乾隆十一年律一首行书】 御书听法松三字 【乾隆十一年行书　香山寺】 御制听法松诗 【乾隆十一年五言律一首行书　香山寺】 御书栖月崖三字 【乾隆十一年行书】 御制栖月崖诗 【乾隆十一年五言律一首行书】 御书重翠崦三字 【乾隆十一年行书】 御制重翠崦诗 【乾隆十一年五言律一首行书】 御书森玉笏三字 【乾隆十一年行书】 御制森玉笏诗 【乾隆十一年五言律一首行书】 御制隔云钟诗 【乾隆十一年五言律一首行书】 御制霞标磴诗 【乾隆十一年五言律一首行书】 御制玉乳泉诗 【乾隆十一年五言律一首五言绝一首俱行书】 御制晞阳阿诗 【乾隆十一年十二年十三年五言古各一首俱行书】 御书朝阳洞三字 【乾隆十一年行书】 御书芙蓉坪三字 【乾隆十一年行书】 御制芙蓉坪诗 【乾隆十一年五言律一首行书】 御书萝幄二字　松扉二字 【乾隆十一年行书】 御书知时二字 【乾隆十一年行书自鸣钟阁前】 御制香山寺诗 【乾隆十一年五言律一首行书】 御书金刚经塔碑 【乾隆十一年行书　香山寺】 御书心经塔碑 【乾隆十一年行书　香山寺】 御书八大人觉经塔碑 【乾隆十一年行书　香山寺】 御书蔚秀二字 【乾隆十二年行书　栖月崖】 御书隔云钟三字 【乾隆十二年行书】 御书仙掌二字 【乾隆十二年行书　绚秋林石】 御书翠云堆三字 【乾隆十二年行书　绚秋林石】 御书留青二字 【乾隆十二年行书　翠云堆石】 御制宝珠洞诗 【乾隆十三年七言绝一首行书】 御书飞秀二字　萝屏二字 【乾隆十三年行书　绚秋林石】 御制碧云寺诗 【乾隆十三年五言律二首十四年七言绝二首三十四年七言律一首三十七年三十九年五言律各一首俱行书】 御书西方极乐世界阿弥陀佛赡养道场十四字 【乾隆十三年正书碧云寺】 御制香界寺碑文 【乾隆十四年梁诗正奉　　敕正书】 御制重修碧云寺碑文 【乾隆十四年　国书正书】 御制金刚宝座塔碑文 【乾隆十四年国书正书蒙古托忒四体书　碧云寺】 御书金刚塔发阿耨多罗三藐三菩提心佛语一句 【乾隆十五年正书碧云寺】 御书西山晴雪四字 【乾隆十六年行书】 御制西山晴雪诗 【乾隆十六年七言律一首行书】 御书双清二字 【乾隆十六年行书　香山井南石】 御制登碧云寺金刚林塔诗 【乾隆十六年七言律一首行书】 御书得大自在四字 【乾隆十七年行书　香山寺】 御制香林室诗 【乾隆二十一年五言律一首行书】 御书倚吟二字 【乾隆二十八年行书　栖月崖】 御书唳鹤皐三字 【乾隆二十八年行书】 御书绚秋林三字 【乾隆二十八年行书】 御制朝阳洞诗 【乾隆三十二年五言古一首三十三年五言律一首三十四年七言绝一首四十四年五言古一首五十年七言绝一首俱行书】 御制宝相寺碑文 【乾隆三十二年　国书正书蒙古西番四体书】 御制宝相寺落成瞻礼诗 【乾隆三十二年五言律一首行书】 御制赋得数息树边身诗 【乾隆三十四年五言排律一首行书　超然堂】 御制山行诗 【乾隆三十九年七言绝四首行书】 御制香山寺瞻礼诗 【乾隆四十年五言律一首行书】 御书金刚经 【乾隆四十二年正书　普觉寺观音阁】 御书药师如来本愿经 【乾隆四十二年正书　普觉寺观音阁】 御制过礼烈亲王园寝赐奠诗 【乾隆四十三年七言排律一首　国书正书】 御制昭庙诗 【乾隆四十五年五言排律一首　国书正书蒙古托忒四体书】 御制重修十方普觉寺瞻礼诗 【乾隆四十八年七言律一首行书】 御制石壁诗 【乾隆四十八年六言绝一首行书　普觉寺观音阁】 御制石壁临天池诗 【乾隆五十年五言古一首行书】 
　　以上静宜园
　　泉宗庙 
　　御制泉宗庙诗 【乾隆三十二年　国书正书】 御制泉宗庙瞻礼诗 【乾隆三十二年五十年七言律各一首俱行书】 御制雨后泉宗庙诗 【乾隆三十二年七言律一首四十年五言律一首俱行书】 御制万泉庄记 【乾隆三十二年　国书正书】 御制泉宗庙诗 【乾隆三十二年五言古一首五言律三首七言律二首七言绝六首俱行书】 御书松风泉三字 【乾隆三十二年行书】 御书柳泉二字 【乾隆三十二年行书】 御书白榆泉三字 【乾隆三十二年行书】 御书杏泉二字 【乾隆三十二年行书】 御书桃花泉三字 【乾隆三十二年行书】 御书猗竹泉三字 【乾隆三十二年行书】 御书枫泉二字 【乾隆三十二年行书】 御书荇带泉三字 【乾隆三十二年行书】 御书藕泉二字 【乾隆三十二年行书】 御书浣花泉三字 【乾隆三十二年行书】 御书跃鱼泉三字 【乾隆三十二年行书】 御书贯珠泉三字 【乾隆三十二年行书】 御书锦澜泉三字 【乾隆三十二年行书】 御书屑金泉三字 【乾隆三十二年行书】 御书潄石泉三字 【乾隆三十二年行书】 御书琴脉泉三字 【乾隆三十二年行书】 御书鉴空泉三字 【乾隆三十二年行书】 御书洗钵泉三字 【乾隆三十二年行书】 御书冰壶泉三字 【乾隆三十二年行书】 御书乳花泉三字 【乾隆三十二年行书】 御书印月泉三字 【乾隆三十二年行书】 御书露华泉三字 【乾隆三十二年行书】 御书云津泉三字 【乾隆三十二年行书】 御书澹泉二字 【乾隆三十二年行书】 御书规泉二字 【乾隆三十二年行书】 御书滮泉二字 【乾隆三十二年行书】 御书浏泉二字 【乾隆三十二年行书】 御书晴碧泉三字 【乾隆三十二年行书】 御书月泉二字 【乾隆三十二年行书】 御书大沙泉三字 【乾隆三十二年行书】 御书小沙泉三字 【乾隆三十二年行书】 御书沸泉二字 【乾隆三十二年行书】 御书巴沟桥三字 【乾隆三十二年行书】 
　　以上泉宗庙
　　 盘山 
　　御制古中盘望莲花峯诗 【康熙十七年七言律一首行书】 御制盘谷寺诗 【康熙十七年五言律一首行书】 御制盘山僧智朴呈接驾诗即用原韵二首 【康熙四十四年五言律一首行书】 御制登盘山诗 【乾隆四年七言绝一首七年七言律一首俱行书】 御制登盘山天成寺诗 【乾隆四年七言律一首七年九年十二年五言律各二首十四年十七年十八年七言律各一首十九年五言古一首二十年三十一年三十五年三十六年三十七年三十九年四十年四十七年五十年七言律各一首俱行书】 御制游盘山记 【乾隆七年梁诗正奉　　敕正书】 御制盘谷寺恭依皇祖元韵 【乾隆七年五言律一首行书】 御制题李靖舞剑台诗 【乾隆七年五言律一首行书】 御制盘谷寺诗 【乾隆七年十二年十四年五言古各一首十七年五言绝一首十八年十九年七言律各一首三十一年五言律一首三十五年七言律一首俱行书】 御制云罩寺诗 【乾隆七年五言律一首九年七言绝一首十五年七言古一首十七年五言律一首四十七年七言律一首五十年七言古一首俱行书】 御制晾甲石诗 【乾隆七年七言绝一首三十九年七言律一首俱行书】 御制万松寺诗 【乾隆九年五言律三首十二年十四年十七年五言律各一首十九年七言古一首二十年五言古一首二十八年七言古一首二十九年七言绝二首三十四年三十五年三十六年七言绝各一首三十七年七言绝二首三十九年七言绝二首四十年五言古一首四十七年五十年七言绝各二首俱行书】 御制云罩寺定光塔诗 【乾隆九年十四年五言律各一首十七年七言古一首俱行书】 御制天成寺碑文 【乾隆十年正书】 御制云罩寺碑文 【乾隆十年正书】 御制东竺庵诗 【乾隆十二年五言古一首十七年七言绝三首二十五年二十八年三十一年三十四年三十五年五言古各一首三十七年五言古二首三十九年七言律一首四十年五言古二首四十七年五十年五言古各一首俱行书】 御制清虚玉宇诗 【乾隆十二年七言绝一首行书】 御制众音松吹诗 【乾隆十二年七言律一首行书】 御制四面芙蓉诗 【乾隆十二年七言绝一首行书】 御制贞观遗踪诗 【乾隆十二年五言绝一首行书】 御书丹梯胜处四字 【乾隆十二年行书】 御书贞观遗踪四字 【乾隆十二年行书】 御书蛾绿二字 【乾隆十二年行书】 御书翥凤二字 【乾隆十二年行书】 御书仙掌二字 【乾隆十二年行书】 御书翠腴二字 【乾隆十二年行书】 御书濯烟霏三字 【乾隆十二年行书】 御书青牛二字 【乾隆十二年行书】 御书藉琴二字 【乾隆十二年行书】 御书萝屏二字 【干隆十二年行书】 御书卧云幢三字 【乾隆十三年行书】 御书绿缛亭三字 【乾隆十四年行书】 御制绿缛亭诗 【乾隆十四年五言古一首行书】 御制云林石室诗 【乾隆十四年五言律一首十五年七言律一首十八年二十八年二十九年五言律各一首三十一年五言古一首五言律一首三十四年五言律一首三十九年五言古二首四十年四十七年五十年五言古各一首俱行书】 御制东竺庵半山草堂诗 【乾隆十四年十七年七言绝各一首俱行书】 御制泠然阁诗 【乾隆十五年十七年五言古各一首俱行书】 御制东甘涧诗 【乾隆十五年七言律一首十七年七言绝一首十八年五言律一首二十八年三十一年三十四年七言绝各一首三十七年三十九年五言律各一首四十年五言古一首四十七年五十年七言绝各一首俱行书】 御制西甘涧诗 【乾隆十五年十七年五言古各一首十八年二十八年二十九年七言绝各一首三十一年三十四年五言古各一首三十七年五言律一首三十九年五言古一首四十年五言律一首四十七年五十年五言古各一首俱行书】 御制古中盘诗 【乾隆十五年七言绝四首十七年十八年二十年七言古各一首二十八年七言律一首三十一年七言绝六首三十四年三十五年五言古各一首三十九年七言律一首七言绝一首五十年五言古一首俱行书】 御制攓云亭诗 【乾隆十五年五言古一首行书】 御制得槩轩诗 【乾隆十七年七言律一首行书】 御制半天楼诗 【乾隆十七年五言律一首十八年七言律一首俱行书】 御制千相寺诗 【乾隆十七年五言古一首二十年二十九年五言律各一首三十五年五言排律一首四十七年五十年七言古各一首俱行书】 御制少林寺诗 【乾隆十七年七言律一首三十一年三十四年五言古各一首三十五年七言古一首三十六年三十九年五言律各一首四十年七言绝一首四十七年五十年五言律各一首俱行书】 御制云净寺诗 【乾隆十七年五言律一首三十年七言古一首三十四年三十五年七言绝各一首三十七年五言古一首四十年七言律一首四十七年七言绝一首五十年五言古一首俱行书】 御书千尺雪三字 【乾隆十七年行书】 御书垂绅二字 【乾隆十七年行书】 御书留云二字 【乾隆十七年行书】 御制盘山千尺雪记 【乾隆十七年行书】 御制千尺雪诗 【乾隆十八年五言古一首二十八年五言律一首七言绝一首二十九年七言律一首三十一年五言律一首七言绝二首三十四年五言古一首七言绝一首三十五年五言律一首七言绝一首三十七年七言绝二首五言律一首三十九年五言古一首七言绝一首四十七年七言古二首五十年五言七一首七言绝三首俱行书】 御制朵山亭诗 【乾隆二十年五言古一首二十三年五言绝一首二十八年二十九年三十一年七言绝各一首三十九年四十年五言古各一首四十七年七言古一首五十年七言绝一首俱行书】 御制青峯寺诗 【乾隆二十年五言排律一首二十八年三十年三十五年五言古各一首三十七年七言律一首三十九年五十年五言古各一首俱行书】 御制婉变草堂诗 【乾隆二十五年七言律一首二十八年七言古一首二十九年七言绝一首三十一年五言古一首三十七年七言古一首三十九年五言律一首四十年四十七年五十年五言古各一首俱行书】 御制贮清书屋诗 【乾隆二十八年五言古一首二十九年七言绝一首三十一年五言古一首三十四年五言律一首七言律一首三十五年五言古一首三十七年三十九年四十七年五十年七言古各一首俱行书】 御制西峪诗 【乾隆二十八年七言绝三首行书】 御制双峯寺诗 【乾隆二十九年七言律一首三十一年五言律一首俱行书】 御制上方寺诗 【乾隆二十九年七言绝二首五十年五言古一首俱行书】 御制对瀑放歌诗 【乾隆二十九年七言古一首行书】 御制自西峪取路入田盘至双峯寺小憩成咏 【乾隆三十一年五言古一首行书】 御制种松诗 【乾隆三十一年五言古一首行书】 御制小石城歌 【乾隆三十一年七言古一首行书】 御制山行诗 【乾隆三十一年七言绝一首三十七年七言古一首俱行书】 御制听瀑诗 【乾隆三十一年七言古一首行书】 御制降岭诗 【乾隆三十四年五言古一首行书】 御制携和亲王游山作 【乾隆三十四年七言古一首行书】 御制盘谷寺咏韩愈李愿盘谷事诗 【乾隆三十四年五言古一首行书】 御制济源盘谷考证 【乾隆三十四年行书】 
　　（臣）等谨按御制济源盘谷考证宸断以李愿盘谷实在济源不在田盘因命于济源田盘两处摩崖泐之
　　御制留云室诗 【乾隆三十四年五言古一首三十七年七言绝一首三十九年五言律一首四十年四十七年五十年五言古各一首俱行书】 御制法藏寺诗 【乾隆三十五年七言绝一首三十九年五言古一首四十七年七言古一首五十年七言律一首俱行书】 御制石林精舍诗 【乾隆三十七年五言古一首三十九年七言古一首四十七年五言古一首五十年五言律一首俱行书】 御制盘阿精舍诗 【乾隆三十七年七言古一首四十年七言绝四首五十年七言古一首俱行书】 御制游古中盘杂咏 【乾隆三十七年七言绝四首行书】 御制山行杂咏 【乾隆三十七年五言律三首行书】 御制坐千尺雪烹茶作 【乾隆三十七年七言古一首行书】 御制山中雪景诗 【乾隆三十七年七言绝三首行书】 御制法藏寺盘龙松诗 【乾隆三十七年七言律一首行书】 御制清溪诗 【乾隆三十九年七言古一首行书】 御制中盘僧以寺无名乞额题之曰慧因寺诗 【乾隆四十七年七言律二首行书】 御制游古中盘慧因寺诗 【乾隆四十七年五言律二首五十年五言古一首俱行书】 御书朵山亭三字 【乾隆四十七年行书】 御制跋马诗 【乾隆五十年五言古一首行书】 
　　以上盘山
　　 避暑山庄 
　　御制松鹤清越诗 【五言绝一首行书】 御制四面云山诗 【五言排律一首行书】 御制风泉清听诗 【七言绝一首行书】 御制长虹饮练诗 【七言绝律一首行书】 御制天宇咸畅词 【调万斯年曲行书】 御制泉源石壁诗 【五言律一首行书】 御制暖溜暄波诗 【七言律一首行书】 
　　（臣）等谨按避暑山庄圣祖肇建因山川之秀标为三十六景各有御制诗并序以上七诗乃三十六景之七
　　御书云岩二字 【行书】 御制恭依圣祖北枕双峯元韵诗 【乾隆六年七言绝一首行书】 御制恭依圣祖泉源石壁元韵诗 【乾隆六年五言律一首行书】 御制恭依圣祖风泉清听元韵诗 【乾隆六年七言绝一首行书】 御制恭依圣祖四面云山元韵诗 【乾隆六年五言排律一首行书】 御制恭依圣祖松鹤清越元韵诗 【乾隆六年五言绝一首行书】 御制恭依圣祖长虹饮练元韵诗 【乾隆六年七言绝一首行书】 御制恭依圣祖双湖夹镜元韵诗 【乾隆六年七言绝一首行书】 御制驻跸避暑山庄诗 【乾隆十七年七言律二首行书】 御制热河永佑寺碑文 【乾隆十七年　国书正书蒙古西番四体书】 御书千尺雪三字 【乾隆十七年行书】 御书垂绅二字 【乾隆十七年行书】 御制北枕双峯诗 【乾隆十七年五言律一首行书】 御制泉源石壁诗 【乾隆十七年五言律一首行书】 御制芝径云堤诗 【乾隆十七年五言律一首行书】 御制暖溜暄波诗 【乾隆十七年五言律一首行书】 御制天宇咸畅诗 【乾隆十七年五言律一首行书】 御制双湖夹镜诗 【乾隆十七年五言律一首行书】 御制长虹饮练诗 【乾隆十七年五言律一首行书】 御书瀑源二字 【乾隆十七年行书】 御制题暴源亭诗 【乾隆二十八年五言律一首行书】 御制半月湖诗 【乾隆二十八年七言绝一首二十九年五言古一首五言律一首三十二年三十六年七言绝各一首俱行书】 御制泉源诗 【乾隆二十八年七言绝一首行书】 御制永佑寺舍利塔诗 【乾隆二十九年　国书正书】 御制安远庙瞻礼书事诗 【乾隆三十年五言排律一首四十一年四十六年五言律各一首　国书正书蒙古西番四体书】 御制土尔扈特全部归顺记 【乾隆三十六年　国书正书蒙古西番四体书】 御制优恤土尔扈特部众记 【乾隆三十六年　国书正书蒙古西番四体书】 御制倚松吟 【乾隆三十七年五言古一首行书】 御制策马诗 【乾隆三十九年五言古一首行书】 御制文津阁记 【乾隆三十九年　国书正书】 御制文津阁诗 【乾隆四十年四十一年四十四年七言律各一首有序俱行书】 御书站台二字 【乾隆四十年行书】 御制站台诗 【乾隆四十年七言古一首四十一年五言律一首四十四年四十六年四十七年四十八年五十年七言绝各一首俱行书】 御制林下戏题诗 【乾隆四十年五言律一首行书】 御制假山诗 【乾隆四十年七言古一首四十四年四十五年四十八年七言绝各一首俱行书】 御制藤架诗 【乾隆四十年四十四年四十五年四十八年七言绝各一首俱行书】 御制水门诗 【乾隆四十年四十四年四十五年七言绝各一首俱行书】 御制磴道诗 【乾隆四十年四十四年四十五年七言绝各一首俱行书】 御制虹桥诗 【乾隆四十年五言绝一首四十四年四十五年四十八年七言绝各一首俱行书】 御制须弥福寿庙碑记 【乾隆四十五年　国书正书蒙古西番四体书】 御制戒得堂记 【乾隆四十五年行书】 御制戒得堂后 【乾隆四十六年行书】 御制青莲岛歌 【乾隆四十六年七言古一首行书】 御制绿毯诗 【乾隆四十六年七言排律一首行书】 御制平旦诗 【乾隆四十六年七言古古一首行书】 御制古栎诗 【乾隆四十六年七言古一首行书】 御制九日登高作歌 【乾隆四十六年七言古一首行书】 御制避暑山庄后序 【乾隆四十七年　国书正书】 
　　以上避暑山庄
　　皇朝通志卷一百十七
　　●皇朝通志卷一百十八
　　金石略四 
　　○金石略四 
　　石 【三】  
　　△石 【三】  
　　京畿 
　　盛京 
　　 京畿 
　　皇城 
　　内城 
　　外城 
　　郊垧 
　　皇城 
　　御制弘仁寺碑文 【康熙五年　国书正书蒙古书】 御制旃檀佛西来厯代传祀纪 【康熙六十年　国书正书蒙古书】 御制恭瞻皇史宬诗 【乾隆十五年七言律一首行书】 御制恭送实录至盛京诗 【乾隆十五年五言排律一首行书】 御制重修弘仁寺碑文 【乾隆二十五　国书正书蒙古西番四体书】 御制重修弘仁寺敬赞旃檀宝相诗 【乾隆二十五年七言律一首　国书正书蒙古西番四体书】 御制天庆宫像元刘銮塑诗 【乾隆二十七年七言古一首行书】 御制过弘仁寺瞻礼诗 【乾隆三十九年五言律一首行书】 御制法渊寺碑文 【乾隆四十九年　国书正书蒙古西番四体书】 
　　以上皇城
　　内城 
　　御制晓示生员碑 【顺治九年　国书正书　国子监】 御制天主堂碑文 【顺治十四年　国书正书】 御制至圣先师赞 【康熙二十五年张玉书奉　　　敕正书】 御制妙应寺碑文 【康熙二十七年　国书正书】 御制妙应寺碑文 【康熙二十七年　国书正书】 
　　（臣）等谨按日下旧闻考载康熙二十七年妙应寺御制碑二其标目同其文各异葢一修寺一修白塔也
　　御制四子赞 【康熙二十八年张玉书奉　　　敕正书】 
　　（臣）等谨按至圣先师并四子赞各直省皆恭摹上石
　　御书圣经一章 【康熙三十三年正书】 御制弘慈广济寺碑文 【康熙三十八年多罗诚郡王允祉奉　　　敕正书】 御制训饬士子文 【康熙四十一年正书】 御书功存河洛四字 【康熙四十一年正书】 御书嵩高峻极四字 【康熙四十一年正书】 御书灵渎安澜四字 【康熙四十一年正书】 御书昌明仁义四字 【康熙四十一年正书】 御制平定朔漠告成太学碑文 【康熙四十三年　国书正书】 御制瑞应寺诗 【康熙五十二年七言古一首行书】 御制崇国寺碑文 【康熙六十一年　国书正书蒙古西番四体书】 御制平定青海告成太学碑文 【雍正三年国书正书】 御制隆福寺碑文 【雍正三年　国书正书蒙古书】 恩谕会试举人碑 【雍正五年】 御制仲丁祭文庙诗 【雍正六年七言律一首行书】 御制昭忠祠碑文 【雍正七年国书正书】 御制贤良祠碑文 【雍正十一年　国书正书】 御制关帝庙后殿崇祀三代碑文 【雍正十一年　国书正书】 御制厯代帝王庙碑文 【雍正十一年　国书正书】 御制都城隍庙碑文 【雍正十一年　国书正书】 御制重修拈花寺碑文 【雍正十二年果亲王允礼奉　　　敕正书】 御制贤良寺碑文 【雍正十二年励宗万奉　　　敕正书】 御制文庙易葢黄瓦碑文 【乾隆四年梁诗正奉　　敕正书】 御制临雍纪事碑文 【乾隆四年梁诗正奉　　敕正书】 御制上丁释奠礼成述事诗 【乾隆五年九年五言排律各一首十八年七言律一首二十一年五言排律一首三十四年四十八年五十年七言律各一首俱行书】 御制幸翰林院谒至圣祠因示诸臣诗 【乾隆九年五言律一首行书】 御制幸翰林院复得诗四首并示诸臣 【乾隆九年七言律行书】 御制幸翰林院以张说东壁图书府五律字为韵赋东字音字二首敕诸臣各分一字赋诗 【乾隆九年五言排律二首】 御制十月二十七日幸翰林院赐大学士及翰林等宴因便阅贡院乃知云路鹏程不易易也得诗四首 【乾隆九年七言律四首行书】 
　　（臣）等谨按御制贡院七言律四首各省试院皆恭摹上石
　　御制广济寺铁树歌 【乾隆十二年七言古一首行书】 御制护国寺诗 【乾隆十二年七言古一首行书】 御制重建钟楼碑文 【乾隆十二年　国书梁诗正奉　　敕正书】 御制平定金川告成太学碑文 【乾隆十四年　国书梁诗正奉　　敕正书】 御制双忠祠诗 【乾隆十六年七言古一首梁诗正奉　　敕正书】 御制重修妙应寺碑文 【乾隆十八年正书】 御制重修白塔碑铭 【乾隆十八年正书】 御制平定准噶尔告成太学碑文 【乾隆二十年　国书正书】 御制隆长寺诗 【乾隆二十一年五言律一首行书】 御制伊犂勒铭 【乾隆二十三年　国书正书】 御制崇元观拈香即事诗 【乾隆二十三年七言律二首行书】 御制国学瑞槐诗 【乾隆二十四年五言排律一首行书董邦达奉　　敕绘图并恭跋观保恭跋】 御制平定回部告成太学碑文 【乾隆二十四年　国书正书】 御制重修柏林寺碑文 【乾隆二十六年正书】 御制积水潭汇通祠诗 【乾隆二十六年七言律一首行书】 御制积水潭诗 【乾隆二十六年七言绝三首行书】 御制重修鹫峯寺碑文 【乾隆二十六年正书】 御制重修显佑宫碑文 【乾隆二十七年　国书正书】 御制重修都城隍庙碑文 【乾隆二十八年　国书正书】 御制重修都城隍庙成因诣瞻礼诗 【乾隆二十八年七言排律一首行书】 御制显佑宫诗 【乾隆二十九年七言绝三首正书】 御制重修厯代帝王庙碑文 【乾隆二十九年　国书正书】 御制重修厯代帝王庙告成既奉神御复位爰以春祭躬临式瞻实枚用申诚肃诗 【乾隆二十九年七言排律一首行书】 御制回人礼拜寺碑文 【乾隆二十九年　国书正书蒙古西番四体书】 御颁周朝法物碑 【乾隆三十二年　国书正书】 御制旌勇祠碑文 【乾隆三十三年行书】 御制重修文庙碑记 【乾隆三十四年　国书正书】 御制重修关帝庙碑文 【乾隆三十四年　国书正书】 御制重修延福宫三官庙碑文 【乾隆三十六年　国书正书】 御制躬祭厯代帝王庙礼成诗 【乾隆四十年四十九年五十年七言律各一首俱行书】 御制平定两金川告成太学碑文 【乾隆四十一年　国书正书】 御制三老五更说 【乾隆四十三年　国书正书　国子监】 御制重修显佑观记 【乾隆四十四年梁国治奉　　敕正书】 御制国学新建辟雍圜水工成碑记 【乾隆四十九年　国书正书】 御制题张廷玉三老五更议 【乾隆四十九年正书　国子监】
　　（臣）等谨按三老五更说碑左勒张廷玉原议一篇董诰奉敕正书
　　御制妙应寺瞻礼诗 【乾隆五十年七言排律一首行书】 
　　以上内城
　　外城 
　　御制育婴堂碑文 【雍正二年国书正书】 御制法源寺碑文 【雍正十二年励宗万奉　　　敕正书】 御书心经 【乾隆九年法源寺】 御制重修报国寺诗 【乾隆二十一年五言排律一首行书】 御制法源寺瞻礼诗 【乾隆四十五年五言律一首行书】 
　　以上外城
　　郊垧 
　　御制重建忠义庙碑文 【顺治十二年　国书正书】 御制芦沟桥碑文 【康熙八年行书】 御制黑龙潭重修龙王庙碑文 【康熙二十年高士奇奉　　　敕正书】 御制万寿寺戒坛碑文 【康熙二十四年正书】 御制普静禅林重修记 【康熙三十三年　国书正书】 御制惠济龙王庙碑文 【康熙三十七年　国书正书】 御制芦沟桥诗 【康熙四十年五言律一首行书】 御制普济堂记 【康熙四十四年孙岳颁奉　　　敕正书】 御制西顶广仁宫碑文 【康熙五十一年正书】 御制送迦陵禅师安大觉寺方丈记 【康熙五十七年正书】 
　　（臣）等谨按御制送迦陵禅师安大觉寺方丈记乃世宗宪皇帝潜邸所书康熙年间勒石
　　御制显应寺碑文 【康熙五十九年　国书王图炳奉　　　敕正书】 御制黑龙潭诗 【雍正三年行书】 御制北惠济龙王庙碑文 【雍正十年正书】 御制朝阳门外石道碑文 【雍正十一年　国书正书】 御制广宁门外石道碑文 【雍正十一年　国书正书】 御制大慈观音寺碑文 【雍正十二年张若霭奉　　　敕正书】 御制广通寺碑文 【雍正十二年励宗万奉　　　敕正书】 御制觉生寺碑文 【雍正十二年张若霭奉　　　敕正书】 御制黑龙潭祷雨谢雨诗 【行书】 
　　（臣）等谨按御制祷雨谢雨诗自癸亥至戊寅凡十九首共镌一石己卯至戊戌凡十五首共镌一石己亥至壬寅凡三首共镌一石
　　御制潭柘岫云寺诗 【乾隆九年五言律一首四十六年七言律一首四十八年五言律一首七言律一首五言古一首俱行书】 御制重修大觉寺碑文 【乾隆十二年庄有恭奉　　敕正书】 御制大觉寺诗 【乾隆十二年五言古一首行书】 御制麦庄桥记 【乾隆十四年行书】 御制麦庄桥诗 【乾隆十四年七言律一首行书】 御制梵香寺碑文 【乾隆十四年　国书正书蒙古托忒四体书】 御制实胜寺碑文 【乾隆十四年　国书正书蒙古托忒四体书】 御制题耶律楚材墓诗 【乾隆十五年七言律一首行书】 御书万寿阁三字 【乾隆十六年正书】 御书欢善坚固四字 【乾隆十六年正书】 御书蓟门烟树四字 【乾隆十六年正书】 御制蓟门烟树诗 【乾隆十六年七言律一首行书】 御书芦沟晓月四字 【乾隆十六年正书】 御制芦沟晓月诗 【乾隆十六年七言律一首行书】 御制金台夕照诗 【乾隆十六年七言律一首行书】 御书金台夕照四字 【乾隆十六年正书】 御书畿辅安澜四字 【乾隆十六年正书】 御制安流广惠永定河神庙碑文 【乾隆十六年正书】 御制戒坛诗 【乾隆十八年二十九年四十四年四十八年五言排律各一首俱行书】 御制石景山惠济祠诗 【乾隆十八年二十九年五言律各一首俱行书】 御书万寿寺金刚经塔国 【乾隆十八年正书】 御制帝都篇 【乾隆十八年七言古一首　国书正书】 御制皇都篇 【乾隆十八年七言古一首　国书正书】 御制金河篇 【乾隆二十年七言古一首行书】 御制重修天宁寺碑文 【乾隆二十一年正书四十七年重修碑文　国书正书】 御制海会寺碑文 【乾隆二十二年七言古一首行书】 御制神木谣诗 【乾隆八年二十三年七言古各一首正书】 
　　（臣）等谨按乾隆癸亥年御制神木行未刻是年御制神木谣勒石并将神木行命刻碑阴有御跋题识
　　御制重修万寿寺碑文 【乾隆二十六年　国书正书蒙古西番四体书】 御制重修正觉寺碑文 【乾隆二十六年　国书正书蒙古西番四体书】 御制朝阳门外重修石道碑文 【乾隆二十六年　国书正书】 御制重修东岳庙碑文 【乾隆二十七年　国书正书】 御制东岳庙瞻礼诗 【乾隆二十八年七言律一首行书】 御制活动松诗 【乾隆二十九年四十四年四十八年七言绝各一首俱行书】 御书谟肇恬波四字 【乾隆二十九年行书】 御制觉生寺诗 【乾隆二十九年五言律一首行书】 御制实胜寺后记 【乾隆二十九年　国书行书蒙古托忒四体书】 御制大觉寺石桥诗 【乾隆三十一年五言古一首行书】 御制大觉寺领要亭诗 【乾隆三十一年七言绝一首三十三年五言古一首俱行书】 御制大觉寺咏银杏诗 【乾隆三十一年七言绝一首行书】 御制大觉寺龙潭诗 【乾隆三十一年三十三年五言古一首俱行书】 御制净住寺碑文 【乾隆三十三年　国书正书】 御制明景帝陵诗 【乾隆三十四年七言律一首行书】 御制昌运宫碑文 【乾隆三十四年　国书正书】 御制德胜门诗 【乾隆三十五年七言绝三首行书】 御制松林闸诗 【乾隆三十五年七言绝一首行书】 御制重修西黄寺碑文 【乾隆三十六年　国书正书蒙古西番四体书】 御制凉水河诗 【乾隆三十九年五言古一首行书】 御制丰台诗 【乾隆三十九年七言律一首行书四十一年七言古一首正书】 御制钓鱼台诗 【乾隆三十九年七言古一首行书】 御书钓鱼台三字 【乾隆四十一年正书】 御制广仁宫瞻礼诗 【乾隆四十三年七言律一首行书】 御制程敏政重修观音寺记订讹碑文 【乾隆四十五年正书】 
　　（臣）等谨按敏政记内以寺中所奉观音即杭州天竺像皇上订正其讹刻石寺内并命立石于西湖法喜寺
　　御制清净化城塔记碑文 【乾隆四十八年　国书正书蒙古西番四体书】 御制实胜寺述义诗 【乾隆五十年五言古一首行书】 
　　以上郊垧
　　（臣）等谨按日下旧闻考于京畿内首载城市郊垧今依此为例此下各直省则依职方所列为次
　　 盛京 
　　御制莲花净土实胜寺碑记 【崇德三年　国书正书蒙古西番四体书】 御制护国永光寺碑记 【崇德八年　国书正书蒙古西番四体书】 御制护国广慈寺碑记 【崇德八年　国书正书蒙古西番四体书】 御制护国延寿寺碑记 【崇德八年　国书正书蒙古西番四体书】 御制护国法轮寺碑记 【崇德八年　国书正书蒙古西番四体书】 肇祖原皇帝碑文 【顺治十二年　国书正书】 兴祖直皇帝碑文 【顺治十二年　国书正书】 御制盛京景佑宫碑文 【顺治十四年　国书正书】 御制兴京显佑宫碑文 【顺治十五年　国书正书】 景祖翼皇帝碑文 【顺治十八年　国书正书】 显祖宣皇帝碑文 【顺治十八年　国书正书】 御制过广宁望医巫闾山诗 【康熙二十一年五言古一首行书】 御制长宁寺碑文 【康熙二十六年　国书正书蒙古西番四体书】 御制福陵圣德神功碑文 【康熙二十七年　国书正书】 御制昭陵圣德神功碑文 【康熙二十七年　国书正书】 御制北镇庙碑文 【康熙四十七年　国书正书】 御制重修北镇庙碑文 【雍正五年　国书正书】 御制过广宁望医巫闾山恭依圣祖韵诗 【乾隆八年四十三年四十八年五言排律各一首俱行书】 御制广宁道中诗 【乾隆八年七言律一首十九年七言古一首四十三年四十八年五言律各一首俱行书】 御制祭北镇医巫闾山诗 【乾隆十九年七言律一首四十三年四十八年五言律各一首俱行书】 御制医巫闾山杂咏 【乾隆十九年四十三年四十八年七言绝各四首俱行书】 御笔北镇庙古松图 【乾隆十九年图上有　　御制画松诗七言律一首行书】 
　　（臣）等谨按御制诗注云北镇庙中古半枯槎枒天矫东干翠苍郁然偃艺祭毕周览立树下貌之而系之以诗
　　御制杪秋游医巫闾山诗 【乾隆十九年五言排律一首行书】 御制永陵神树赋 【乾隆十九年有序正书】 御制重修显佑宫碑文 【乾隆二十八年　国书正书】 御制显佑宫诗 【乾隆二十九年七言律三首行书】 御制己未岁我太祖大破明师于萨尔浒山之战书事 【乾隆四十一年　国书正书】 御制观音阁即景诗 【乾隆四十三年四十八年五言律各二首俱行书】 御制迭道诗 【乾隆四十三年四十八年七言律各一首俱行书】 御制渡句骊河诗 【乾隆四十三年七言古一首四十八年五言古各一首俱行书】 御制浑河神庙碑文 【乾隆四十六年　国书正书】 御制巨流河神庙碑文 【乾隆四十六年　正书】 御制文溯阁记 【乾隆四十七年　国书正书】 御制巨流河神庙诗 【乾隆四十八年五言古一首行书】 御制题文溯阁诗 【乾隆四十八年七言排律一首行书】 御制宋孝宗论 【乾隆四十八年　国书正书】 
　　以上盛京
　　皇朝通志卷一百十八
　　●皇朝通志卷一百十九
　　金石略五 
　　○金石略五 
　　石 【四】  
　　△石 【四】  
　　直隶 
　　江南 
　　安徽 
　　江西 
　　 直隶 
　　顺天府 
　　保定府 
　　易州 
　　承德府 
　　永平府 
　　河间府 
　　天津府 
　　正定府 
　　赵州 
　　定州 
　　顺德府 
　　广平府 
　　宣化府 
　　顺天府 
　　御制金太祖世宗陵碑 【康熙二年国书正书】 御制孝陵圣德神功碑 【康熙六年国书正书】 御制巡视子牙河津诗 【康熙四十年七言律一首行书】 御临唐太宗劝农诏赐李光地 【康熙四十一年行书刻文安县苏桥祠侧】 御制驻跸王家口诗 【康熙四十一年五言律一首行书】 御制密云县诗 【康熙四十一年七言绝一首行书】 御制导流济运四字 【康熙四十九年正书】 御制■〈髟上了下〉髻山玉皇阁碑文 【康熙五十四年正书】 御制景陵圣德神功碑 【雍正五年国书正书】 御书小九迭三字 【乾隆十年行书桃花寺行宫】 御书涤襟泉三字 【乾隆十年行书桃花寺行宫】 御书点笔石三字 【乾隆十年行书桃花寺行宫】 御书绣云壁三字 【乾隆十年行书桃花寺行宫】 御制小九迭诗 【乾隆十年五言古一首二十八年三十一年三十五年七言绝各一首俱行书】 御制涤襟泉诗 【乾隆十年五言律一首十二年五言古一首二十八年三十一年三十五年七言绝各一首俱行书】 御制点笔石诗 【乾隆十年五言古一首二十八年三十一年三十五年七言绝各一首俱行书】 御制绣云壁诗 【乾隆十年五言古一首二十八年三十一年三十五年七言绝各一首俱行书】 御制涌晴雪诗 【乾隆十年五言古一首二十八年三十一年三十五年七言绝各一首俱行书】 御制吟清籁诗 【乾隆十年五言古一首二十八年三十一年三十五年七言绝各一首俱行书】 御制翠云山房诗 【乾隆十年五言古一首行书隆福寺行宫】 御制汤山行宫诗 【乾隆十年五言古一首行书】 御制香华庵碑文 【乾隆十五年梁诗正奉　　敕正书】 御制阅永定河堤因示方观承诗 【乾隆十五年五言古一首行书】 御制乘舟观永定河下口之作 【乾隆十八年五言古一首行书】 御制沿堤行三十里观永定河新移下口处并示直隶总督方观承永定河首白钟山诗 【乾隆十八年七言绝四首行书】 御制蓟城路戏题二首 【乾隆二十五年五言古二首行书】 御制郊劳出征将军兆惠富德及诸将士礼成纪事诗 【乾隆二十五年七言律二首行书】 御制涿州重修石桥记 【乾隆二十五年　国书正书】 御制涿州佑济龙神祠碑文 【乾隆二十六年　国书正书】 御制永济桥诗 【乾隆二十六年七言律一首行书】 御制过中亭河纪事诗 【乾隆三十二年五言古一首三十八年七言绝二首俱行书】 御制苏桥杂咏诗 【乾隆三十二年三十八年七言绝各四首俱行书】 御制阅文安堤工诗 【乾隆三十二年三十五年三十八年五言古各一首俱行书】 御制恭依皇祖阅子牙河韵诗 【乾隆三十二年三十五年三十八年七言律各一首俱行书】 御制格淀堤至台头西南而止命接筑至千里长堤因成是什纪事诗 【乾隆三十二年七言律一首行书】 御制阅筐儿港减水坝诗 【乾隆三十二年三十五年三十八年五言律各一首俱行书】 御制题苏桥诗 【乾隆三十五年七言绝二首行书】 御制补筑格淀堤成轻舆往阅因迭旧韵成什 【乾隆三十五年七言律一首行书】 御制白河神祠瞻礼诗 【乾隆三十七年五言排律一首行书】 御制割麦行 【乾隆三十七年七言古一首行书】 御制阅永定河诗 【乾隆三十八年五言古一首行书】 御书永佑安澜四字 【行书】 御制阅永定河记 【乾隆三十八年　国书正书】 御制瞻谒永定河神祠诗以志事 【乾隆三十八年五言排律一首行书】 御制金门闸诗 【乾隆三十八年五言古一首行书】 御制堤柳诗 【乾隆三十八年五言绝一首行书】 御制王家务诗 【乾隆三十八年七言绝一首行书】 御制往阅永定河下口舆中作 【乾隆三十八年七言绝一首行书】 御制阅永定河下口诗以示裘曰修周元理何煟 【乾隆三十八年七言律一首行书】 御制重修碧霞元君庙碑记 【乾隆三十九年正书】 御制马驹桥碧霞元君庙落成瞻礼诗 【乾隆三十九年五言古一首行书】 御制重修马驹桥碑记 【乾隆三十九年正书】 御制临故大学士傅恒墓赐奠诗 【乾隆三十九年七言律一首行书】 御制永定河惠济祠瞻礼诗 【乾隆四十一年七言律一首行书】 御制于郊台迎劳将军阿桂凯旋将士等成凯歌十首 【乾隆四十一年七言绝行书】 御制谒明陵诗 【乾隆五十年五排律一首行书】 
　　以上顺天府
　　保定府 
　　御制督抚箴 【康熙四十二年行书】 
　　（臣）等谨按御制督抚箴系通赐各直省督抚之书其时李光地摹刻保定鄂海摹刻陕西金世荣摹刻福建浙江喻成龙摹刻安徽齐世武摹刻甘肃徐潮摹刻河南
　　御制考试叹诗 【康熙四十二年五言律一首行书】 
　　（臣）等谨按御制考试叹诗各省多敬刻学署贡院书院诸处
　　御临赵孟俯诗帖 【康熙四十三年行书】 御制赐孙嘉淦诗 【乾隆四年七言绝一首行书】 御制莲池书院诗 【乾隆十一年五言古一首行书】 御书绿樾径三字 【乾隆十二年行书】 御书翠风埭三字 【乾隆十二年行书】 御书枫香坂三字 【乾隆十二年行书】 御制绿樾径诗 【乾隆十二年二十八年三十一年四十五年七言绝各一首俱行书】 御制翠风埭诗 【乾隆十二年二十八年三十一年四十五年七言绝各一首俱行书】 御制枫香坂诗 【乾隆十二年二十八年三十一年四十五年七言绝各一首俱行书】 御制重幸莲花池诗 【乾隆十五年七言律一首行书】 御制题旌忠祠诗 【乾隆十五年七言律一首行书】 御制示鄂弥达及各属诗 【乾隆二十一年五言排律一首行书】 御制石径诗 【乾隆二十一年五言绝一首二十二年二十七年三十年三十一年三十二年三十五年三十八年四十一年四十五年四十九年七言绝各一首俱行书】 御制屏山诗 【乾隆二十一年五言绝一首二十二年二十七年三十年三十一年三十二年三十五年三十八年四十一年四十五年四十九年七言绝各一首俱行书】 御书石径二字 【行书】 御书屏山二字 【行书】 
　　（臣）等谨按石径屏山二诗乃紫泉十景之二
　　御制春午坡诗 【乾隆二十六年四十六年七言绝各一首俱行书】 御制篇留洞诗 【乾隆二十六年四十六年七言绝各一首俱行书】 御制宛虹亭诗 【乾隆二十六年七言绝一首行书】 
　　（臣）等谨按以上三诗乃莲池书院十二景之三
　　御制淀神庙碑记 【乾隆三十四年　国书正书】 御制淀神祠瞻礼诗 【乾隆三十五年三十八年七言律各一首俱行书】 御书澄渌池三字 【乾隆三十五年正书】 御制澄渌池诗 【乾隆三十五年四言诗四首三十八年七言绝一首俱行书】 御制鹰嘴坝及鹿疃引河诗 【乾隆三十八年七言古一首行书】 御制赐周元理诗 【乾隆二十八年四十一年七言律各一首俱行书】 
　　以上保定府
　　易州 
　　御制泰陵圣德神功碑文 【乾隆四年国书正书】 御制命疏浚安河纪事诗 【乾隆二十六年五言古一首行书】 御制过安河迭旧韵诗 【乾隆二十八年五言古一首行书】 御制过安河杂咏诗 【乾隆二十九年三十一年四十一年七言绝各二首俱行书】 御制安河示杨廷璋诗 【乾隆三十五年七言绝二首行书】 
　　以上易州
　　承德府 
　　御制汤山龙尊王佛庙碑文 【康熙四十三年正书】 御制穹览寺碑文 【康熙四十三年正书】 御制溥仁寺碑文 【康熙五十三年　国书正书】 御制溥仁寺诗 【乾隆五十三年七言绝一首行书】 御制观敖汉瀑布水诗 【乾隆八年七言古一首行书】 
　　（臣）等谨按敖汉瀑布水即老河之下流石壁高耸悬为飞瀑土人名为响水乾隆八年皇上东谒祖陵銮舆经此赐名玉瀑
　　御制姜女祠诗 【乾隆八年四十三年七言律各一首俱行书】 御制小金山诗 【乾隆十年五言绝十首十四年五言律三首俱行书】 御制木兰诗 【乾隆十六年五言古一首行书】 御制木兰秋狝入崖口诗 【乾隆十六年五言古一首十七年七言古一首俱行书】 御制古长城说 【乾隆十七年　国书正书蒙古西番四体书】 御制虎神鎗记 【乾隆十七年　国书正书蒙古西番四体书】 御制溥仁寺瞻礼诗 【乾隆十九年五言排律一首二十八年二十九年三十一年五言律各一首三十四年三十五年七言律各一首俱行书】 御制普宁寺碑记 【乾隆二十年　国书正书蒙古西番四体书】 御制阅射诗 【乾隆二十四年二十五年七言律各一首三十九年七言排律一首俱行书】 御制过卜克达坂诗 【乾隆二十四年二十五年五言律各一首俱行书】 御制永安湃围场殪虎诗 【乾隆二十六年七言律一首　国书正书蒙古西番四体书】 御制过卜克岭即景诗 【乾隆二十七年七言绝四首行书】 御制策马诗 【乾隆二十九年五言古一首行书】 御制普乐寺碑记 【乾隆三十二年　国书正书蒙古西番四体书】 御制千佛阁碑记 【乾隆三十五年　国书正书蒙古西番四体书】 御制开新河记 【乾隆三十六年　国书正书】 御制热河启跸幸木兰行围诗 【乾隆三十六年七言律一首行书】 御制普陀宗乘庙碑记 【乾隆三十六年　国书正书蒙古西番四体书】 御制初建城隍庙瞻礼诗 【乾隆三十八年七言排律一首有序　国书正书蒙古西番四体书】 御制雨中乘舆过广仁岭诗 【乾隆三十八年七言律一首行书】 御制永安莽喀诗 【乾隆三十九年七言律一首国书正书蒙古西番四体书】 御制渡河诣普乐寺瞻礼诗 【乾隆四十年七言古一首行书】 御制热河文庙碑记 【乾隆四十四年　国书正书】 御制热河承德府纪事诗 【乾隆四十四年七言排律一首有序正书】 御制敕修承德府关帝庙碑文 【乾隆四十四年正书】 御制永安湃围场诗 【乾隆四十七年五言律一首国书正书蒙古西番四体书】 
　　以上承德府
　　永平府 
　　御制景忠山庙碑文 【乾隆十六年正书】 御制登澄海楼题壁诗 【乾隆八年十九年五言古各一首行书四十九年五言古一首梁国治奉　敕正书】 御制夷齐庙诗 【乾隆八年十九年四十三年四十九年七言律各一首俱行书】 御制抚宁作 【乾隆十九年七言古一首行书】 御制游偏凉汀诗 【乾隆十九年七言古一首行书】 御制滦州咏事诗 【乾隆四十三年七言绝一首行书】 御制山海关北海神庙碑文 【乾隆四十五年　国书正书并刻四十三年　　上谕　　御制祭文】 御制北海神庙诗 【乾隆四十八年四十九年七言律各一首俱行书】 
　　以上永平府
　　河间府 
　　御制鄚州水淀记 【康熙十八年　　　御制碑文乾隆十八年梁诗正奉　　敕正书】 御制董子祠阐道醇儒四字 【乾隆四十三年正书】 御制登开福寺塔诗 【乾隆十三年七言律一首行书】 御制开福寺诗 【乾隆十六年五言律一首行书】 御制毛公祠诗 【乾隆二十七年五言律一首行书】 御制授经台诗 【乾隆二十七年七言律一首行书】 御书通渌桥三字 【乾隆三十年正书】 御制通渌桥诗 【乾隆三十年四十九年七言绝各一首俱行书】 御制三曲桥诗 【乾隆三十年四十五年七言绝各一首俱行书】 御制葆光洞三字 【乾隆三十年正书】 御制葆光洞诗 【乾隆三十年四十五年四十九年七言绝各一首俱行书】 御制忆昔诗 【乾隆三十一年七言古一首行书】 御制化成寺诗 【乾隆三十六年四十一年七言绝各四首俱行书】 御制广惠桥诗 【乾隆三十八年七言律一首行书】 御制琴高祠诗 【乾隆三十八年五言律一首行书】 
　　以上河间府
　　天津府 
　　御制盘古庙碑文 【康熙三十六年正书】 御制海神庙碑文 【康熙三十六年正书】 御制大津海神庙碑文 【雍正四年正书】 御制命免天津所属积欠诗以示直隶总督方观承 【乾隆二十二年五言古一首行书】 御制重修天津海神庙碑文 【乾隆三十二年　国书正书】 御制天津海神庙瞻礼述事诗 【乾隆三十二年五言律一首行书】 御制望海寺诗 【乾隆三十二年七言绝一首三十五年七言律一首三十六年五言古一首三十八年四十一年七言律各一首俱行书】 御制观海台观海诗 【乾隆三十二年七言律一首行书】 御制瀛裔诗 【乾隆三十二年七言律一首行书】 御制阅武诗 【乾隆三十二年五言律一首行书】 御制阅五闸诗 【乾隆三十二年五言律一首行书】 御制芥园阅减水坝诗 【乾隆三十六年五言古一首三十八年七言律一首四十一年七言绝一首俱行书】 御制兴济闸诗 【乾隆三十六年五言古一首行书】 御制免天津顺天积欠诗 【乾隆三十六年五言古一首行书】 御制定捷地兴济二闸为减水坝诗 【乾隆三十六年七言律一首行书】 御制峭帆亭诗 【乾隆三十六年七言律一首四十一年五言古一首俱行书】 御制堤头村诗 【乾隆三十八年七言古一首行书】 御制西沽诗 【乾隆三十八年七言律一首行书】 御制香林院瞻礼诗 【乾隆四十一年五言律一首行书】 御制横桥诗 【乾隆四十一年七言绝一首行书】 御制曲池诗 【乾隆四十一年七言绝一首行书】 御制柳径诗 【乾隆四十一年七言绝一首行书】 御制独浏览古诗 【乾隆四十一年七言古一首行书】 御制钓台诗 【乾隆四十一年七言古一首行书】 御制朗吟楼诗 【乾隆四十一年七言律一首行书】 
　　以上天津府
　　正定府 
　　御制隆兴寺碑 【康熙五十二年　国书正书】 御制三箭山诗 【乾隆十一年十五年七言律各一首俱行书】 御制隆兴寺礼大佛诗 【乾隆十一年十五年二十六年四十六年七言古各一首俱行书】 御制登广惠寺多宝塔诗 【乾隆十一年十五年二十六年四十六年七言古各一首俱行书】 御制重修隆兴寺大佛记 【乾隆四十五年　国书正书】 
　　以上正定府
　　赵州 
　　御制赵州道中诗 【乾隆十五年七言律一首行书】 御制题吴道子画壁诗 【乾隆十五年七言古一首行书】 
　　以上赵州
　　定州 
　　御书朱子七绝诗赐韩逢庥 【康熙四十一年行书】 御制定州览古诗 【乾隆十一年五言律一首行书】 御制雪浪石用苏轼韵诗 【乾隆十一年七言古二首十五年二十六年四十六年七言古各一首俱行书】 御制命张若霭图雪浪石再迭前韵诗 【乾隆十一年七言古一首行书】 御制携众春园并雪浪石稿本以归因命董邦达图之再迭前韵诗 【乾隆十一年七言古一首行书】 御书前雪浪石四字 【乾隆十一年行书】 御书后雪浪石四字 【乾隆十一年行书】 御制和苏轼刻盆石韵诗 【乾隆十五年四十六年七言古各一首俱行书】 御制咏东坡雪浪石诗 【乾隆十五年七言律一首】 御制雪浪斋和东坡盆石韵诗 【乾隆十五年二十六年四十六年七言古各一首俱行书】 御制题雪浪齌诗 【乾隆二十六年四十六年七言律各一首俱行书】 御制雪浪石记 【乾隆三十一年行书】 御制雪浪斋前后两石诗 【乾隆四十六年七言律一首行书】 
　　以上定州
　　顺德府 
　　御书宋璟梅花赋 【乾隆十五年行书】 御笔梅花画幅 【乾隆十五年】 
　　（臣）等谨按御书梅花赋御笔梅花画幅均有御制跋语石立宋璟祠内
　　御制梅花亭诗 【乾隆十五年五言律一首行书】 御制宋璟祠碑文 【乾隆十五年正书】 御制宋璟墓诗 【乾隆十五年七言律一首行书】 
　　以上顺德府
　　广平府 
　　御制登丛台诗 【乾隆十五年七言律一首行书】 御制邯郸行 【乾隆十五年七言古一首行书】 
　　以上广平府
　　宣化府 
　　御制弹琴峡诗 【乾隆十一年五言古一首行书】 御书居庸迭翠四字 【乾隆十六年正书】 御制居庸迭翠诗 【乾隆十六年七言律水首行书】 
　　以上宣化府
　　 江南 
　　江宁府 
　　苏州府 
　　松江府 
　　太仓州 
　　常州府 
　　镇江府 
　　淮安府 
　　扬州府 
　　通州 
　　徐州府 
　　江宁府 
　　御临米芾书神丹赞 【行书】 
　　（臣）等谨按圣祖御临神丹赞乃阴长生作前题欣然有得四字
　　御书旷观二字 【康熙三十八年正书】 御书名太祖陵治隆唐宋四字 【康熙三十八年正书】 御智慧居寺诗 【雍正十一年七言绝一首行书】 御制恭依圣祖示江南大小吏韵诗 【乾隆十六年五言古一首行书】 御制谒明太祖陵诗 【乾隆十六年二十七年三十年七言律各一首四十五年四十九年七言绝各一首俱行书】 御制报恩寺诗 【乾隆十六年五言排律一首行书】 御制登报恩寺塔作歌 【乾隆十六年七言古一首行书】 御制雨花台诗 【乾隆十六年七言绝一首二十二年七言古一首二十七年七言律一首三十年七言绝一首俱行书】 御制清凉寺诗 【乾隆十六年七言律一首二十二年五言律一首二十七年七言古一首三十年七言律一首俱行书】 御制登鸡鸣山即事诗 【乾隆十六年五言律一首行书】 御制灵谷寺诗 【乾隆十六年五言排律一首二十二年七言古一首二十七年五言律一首三十年五言古一首四十五年四十九年五言律各一首俱行书】 御制燕子矶诗 【乾隆十六年七言绝一首二十二年五言律一首二十七年五言古一首俱行书】 御制宝华山慧居寺诗 【乾隆十六年二十二年三十年四十五年五言排律各一首俱行书】 御制元武湖即景诗 【乾隆十六年七言绝三首行书】 御制赐永济寺兴洞和尚诗 【乾隆十六年七言绝一首行书】 御书觉岸二字 【乾隆十六年行书】 御制江宁阅兵诗 【乾隆十六年二十二年七言律各一首二十七年五言律一首三十年四十五年七言律各一首俱行书】 御制朝天宫诗 【乾隆二十二年五言律一首二十七年三十年四十五年七言律各一首四十九年五言古一首俱行书】 御制玲峯池诗 【乾隆二十二年七言古一首二十七年五言绝五首三十年七言绝三首四十九年七言绝一首俱行书】 御制玉冠峯诗 【乾隆二十二年七言古一首行书】 御制迭浪崖诗 【乾隆二十二年五言古一首二十七年七言绝一首三十年五言古一首四十五年四十九年七言绝各一首俱行书】 御制游观音山永济寺诗 【乾隆二十二年五言律一首二十七年七言律一首俱行书】 御制最高峯望长江放歌 【乾隆二十二年行书】 御制九株松诗 【乾隆二十二年二十七年三十年七言绝各一首俱行书】 御制石城歌 【乾隆二十二年七言古一首行书】 御制栖霞行宫诗 【乾隆二十二年五言律二首行书】 御制行宫题壁诗 【乾隆二十二年七言律一首行书】 御制燕子矶三字 【乾隆二十二年行书】 御制大报恩寺诗 【乾隆二十七年五言律一首三十年七言律一首四十九年五言律一首俱行书】 御制紫峯阁诗 【乾隆二十七年七言绝一首行书】 御制功德泉三字 【乾隆二十七年行书】 御制幽居庵诗 【乾隆二十七年五言古一首七言律一首四十五年七言绝一首俱行书】 御制最高峯诗 【乾隆二十七年七言绝二首三十年七言律一首四十五年七言古一首俱行书】 御制云片二字 【乾隆二十七年行书】 御制阅金湾六闸书事诗 【乾隆二十七年四十五年五言古各一首四十九年七言律一首俱行书】 御书太古二字 【乾隆四十五年行书】 御制行宫诗 【乾隆四十五年七言绝一首行书】 御制白乳泉用皇甫曾送陆鸿渐栖霞采茶韵诗 【乾隆四十五年四十九年五言古各一首俱行书】 御制珍珠泉诗 【乾隆四十九年七言绝一首行书】 御制天开岩诗 【乾隆四十九年七言绝一首行书】 御书彩虹桥三字 【乾隆四十九年行书】 御制彩虹桥诗 【乾隆四十九年七言绝一首行书】 
　　以上江宁府
　　苏州府 
　　御制赐李国亮诗 【康熙四十九年七言绝一首行书】 御制灵岩寺诗 【康熙三十二年五言绝一首行书】 御书赐宋骏业诗 【康熙三十八年七言绝一首行书】 御临董其昌书青云境三字赐顾汧 【康熙三十八年行书】 御书唐人绝句赐申可贞 【康熙四十二年行书】 御临米芾诗帖赐尤侗 【康熙四十二年行书】 御制雨中望吴山诗赐尤珍 【康熙四十二年行书】 御书唐人五绝赐彭定求 【康熙四十二年行书】 御书七言绝句赐吴存礼 【康熙四十二年行书】 御书唐太宗桃花诗帖 【康熙四十二年行书】 御书扇上五律诗 【康熙四十二年行书】 御书松风水月四字 【康熙四十二年行书】 御书唐人五绝赐尤珍 【康熙四十四年行书】 御书五绝赐冯勖 【康熙四十四年行书】 御书范文正祠济时良相四字 【康熙四十四年行书】 御制至阊门作赐彭定求 【康熙四十四年七言绝一首行书】 御制欲游华山未往诗 【康熙四十四年七言绝一首行书】 御制支硎山诗 【康熙四十四年七言律一首行书】 御制华山诗 【康熙四十九年五言律一首行书】 御制虎邱诗 【康熙四十九年五言律一首行书】 御制虎邱望山后诗 【康熙四十九年五言绝一首行书】 御制江南潮灾叹 【乾隆十二年七言古七首行书安宁恭刻有二本一本安宁恭跋】 御制驻跸姑苏诗 【乾隆十六年七言律一首行书】 御制紫阳书院诗 【乾隆十六年二十二年四十五年五言古各一首四十九年七言绝一首俱行书】 御制虎邱寺用苏轼韵诗 【乾隆十六年二十二年二十七年三十年四十五年四十九年五言古各一首俱行书】 御制恭奉皇太后游虎邱即景诗 【乾隆十六年五言律三首行书】 御制华山恭依皇祖韵诗 【乾隆十六年五言律一首行书】 御制华山诗 【乾隆十六年七言古一首二十二年五言古一首俱行书】 御制驻跸灵岩诗 【乾隆十六年二十二年二十七年三十年七言律各一首俱行书】 御制邓尉香雪海歌 【乾隆十六年二十二年二十七年三十年四十五年四十九年七言古各一首俱行书】 御制范文正公祠诗 【乾隆十六年五言律一首行书】 御制支硎山恭依皇祖韵诗 【乾隆十六年七言律一首行书】 御制寒山千尺雪诗 【乾隆十六年七言古一首行书】 御制千尺雪杂咏诗 【乾隆十六年七言绝五首二十二年五言绝四首四十五年四十九年七言古各一首俱行书】 御制听雪阁诗 【乾隆十六年二十二年五言古各一首俱行书】 
　　（臣）等谨按听雪阁诗石上刻御书梅花扇面并题五言古诗一首
　　御制白云泉和白居易韵七绝诗 【乾隆十六年二十二年二十七年三十年四十五年四十九年各一首俱行书】 御制法螺寺诗 【乾隆十六年五言古一首行书】 御制赐庄有恭诗 【乾隆十六年七言律一首行书】 御制东坡黄庭内景经赞 【乾隆十九年行书前有　御题有凌云意四字】 御制赐庄有恭东迎诗 【乾隆二十一年七言律一首行书】 御制苏州府学诗 【乾隆二十二年七言古一首行书】 御制狮子林诗 【乾隆二十二年五言古一首行书】 御制高义园诗 【乾隆二十二年五言古一首四十五年七言律一首四十九年五言律一首俱行书】 御制游天平山诗 【乾隆二十二年五言排律一首行书】 御笔寒山别墅图 【乾隆二十二年图上　　御题五言古诗一章再游寒山五言古诗一章五言绝句一章俱行书】 御制飞鱼峡诗 【乾隆二十二年二十七年三十年四十五年四十九年五言律各一首俱行书】 御制戏题空谷诗 【乾隆二十二年七言律一首行书】 御制芙蓉泉诗 【乾隆二十二年五言古一首二十七年七言绝一首俱行书】 御书空谷二字芙蓉泉三字 【乾隆二十二年篆书】 御制驰烟驿诗 【乾隆二十二年二十七年三十年四十五年四十九年七言绝各一首俱行书】 御制石湖观打鱼歌 【乾隆二十二年七言古一首行书】 御制穹窿山望湖亭望湖诗 【其隆二十二年五言律一首行书】 御制寒山诗 【乾隆二十七年七言律一首四十九年五言律一首俱行书】 御制寒山即景诗 【乾隆二十七年五言律二首行书】 御制寒山别墅诗 【乾隆二十七年五言律一首行书】 御笔梅花小幅 【乾隆二十七年幅端　　御书七言绝一首并对瀑五言绝一首俱行书】 御制穹窿山上真观诗 【乾隆二十七年五言律一首三十年四十五年七言律各一首俱行书】 御制游虎邱云岩寺诗 【乾隆二十七年五言律一首三十年四十五年七言律各一首四十九年七言律各一首俱行书】 御制迭高启虎邱次清远道士韵诗 【乾隆二十七年三十年五言古各一首行书】 御制支公庵诗 【乾隆三十年五言律一首四十五年四十九年七言绝各一首俱行书】 御制寒山对瀑诗 【乾隆二十二年二十七年三十年四十五年四十九年五言绝各一首俱行书】 御制赐沈德潜诗 【乾隆三十年三十二年七言律各一首俱行书】 御制言志诗 【乾隆四十六年五言古一首行书】 御制知过论 【乾隆四十六年行书】 御制经筵御论 【乾隆四十九年行书】 
　　（臣）等谨按御制经筵御论并言志诗知过论三种元本皆刻石内廷此系摹刻
　　御制邓尉恭咏皇祖松风水月四字诗 【乾隆四十九年五言律四首行书】 御制岞崿山诗 【乾隆四十九年五言律一首行书】 御制拈花寺诗 【乾隆四十九年七言绝一首行书】 御制赐萨载诗 【乾隆四十九年七言律一首行书】 御制赐闵鹗元诗 【乾隆四十九年七言律一首行书】 
　　以上苏州府
　　松江府 
　　御书心经 【康熙十九年行书前有大士像】 御书唐人五律赐王鸿绪 【康熙十九年行书】 御临米芾书杜诗赐王鸿绪 【康熙十九年行书】 御书东南沧海郡诗赐王鸿绪 【康熙十九年行书】 御书心经赐沈荃 【康熙十九年行书沈荃恭跋】 御临董其昌书唐句赐沈宗敬 【康熙三十八年草书】 御书唐句赐郎天祯 【康熙四十二年行书】 御制宴文武将士诗 【康熙四十二年七言律一首行书】 御书芝英云气四字 【康熙四十四年行书后有　　　御跋行书】 御书圣迹遗徽字 【康熙四十四年正书】 御书水壶朗映四字 【康熙四十四年行书】 御书兰笋山三字 【康熙六十年正书】 御临董其昌诗帖 【康熙六十年行书】 御制题两汉博闻诗 【乾隆三十八年七言律一首行书】 
　　以上松江府
　　太仓州 
　　御制宝山海神庙碑文 【乾隆十八年　国书正书】 
　　以上太仓州
　　常州府 
　　御临米芾狮子赞 【康熙三十八年草书】 御临董其昌诗帖赐秦邦英 【康熙四十二年草书】 御书唐句赐刘乔龄 【康熙四十二年行书】 御制诗赐僧纪荫 【康熙四十二年七言绝一首行书】 御临黄庭坚帖 【康熙四十二年行书】 御制惠山诗 【康熙四十四年七言绝一首正书】 御书山色溪光四字 【康熙四十四年行书】 御书松风水月四字 【康熙四十四年行书】 御书品泉二字 【康熙四十四年正书】 御制崇恩寺碑文 【雍正十二年正书】 御制驻跸叶家村营盘诗 【乾隆十六年五言律一首行书】 御制过常州诗 【乾隆十六年七言律一首二十二年五言排律一首二十七年七言律一首俱行书】 御制惠山寺诗 【乾隆十六年二十二年二十七年三十年四十五年四十九年七言律各一首俱行书】 御制二泉亭诗 【乾隆十六年五言古一首行书】 御笔竹炉图小卷 【乾隆十六年　御跋一七言律四首七言古一首二十二年七言律四首七言古一首二十七年七言绝一首七言律四首七言古一首三十年七言律七首七言古一首】 御制寄畅园诗 【乾隆十六年七言律一首正书二十二年五言古一首二十七年七言律二首五言律一首草书三十年四十五年四十九年七言律各一首俱行书】 御制再题寄畅园诗赐秦孝然 【乾隆十六年五言律一首行书】 
　　（臣）等谨按御题云孝然年九十乞诗书此赐之
　　御书玉戛金摐四字 【乾隆二十二年行书】 御制寄畅园一峯石图诗 【乾隆二十二年七言古一首行书】 （臣）等谨按一峯石在寄畅园旧名美人石以上其名勿称易名曰介如并为写图石刻有二本一本长尺许一本小幅御制若冰洞诗 【乾隆二十二年五言古一首二十七年七言绝一首三十年五言古一首四十五年四十九年七言绝各一首俱行书】 御制漪兰堂诗 【乾隆二十二年七言律一首行书】 御制舣舟亭诗 【乾隆二十二年二十七年三十年五言古各一首俱行书】 御笔竹炉图 【乾隆二十七年七言绝一首有跋行书】 御制第二泉诗 【乾隆二十七年五言古一首行书】 御制听松庵竹炉煎茶诗 【乾隆三十年七言绝一首四十五年七言律一首俱行书】 御书寄畅园竹净梅棻四字 【乾隆三十年行书】 御制品泉亭诗 【乾隆三十年五言绝一首行书】 御书品泉亭淙云二字 【乾隆三十年行书】 御制泛舟游惠山即景杂咏诗 【乾隆三十年七言绝一首行书】 御制方池诗 【乾隆四十五年四十九年五言绝各一首俱行书】 御制圆池诗 【乾隆四十五年四十九年五言绝各一首俱行书】 御制暗窦诗 【乾隆四十五年四十九年七言绝各一首俱行书】 御制明亭诗 【乾隆四十五年四十九年七言绝各一首俱行书】 御制补写竹炉图诗 【乾隆四十五年四十九年七言律各一首俱行书】 
　　（臣）等谨按竹炉图原卷凡四贮惠山寺听松庵每逢翠华临莅迭洒宸章乾隆四十四年为无锡县知县邱涟携至县署重装致毁于火四十五年皇上五巡江左御笔补写第一卷其二三四卷皇六子及弘吘董诰分图之并补书前人题咏仍付听松庵收弆俾名流韵事重结一番翰墨缘洵为山寺佳话云
　　御制放生池诗 【乾隆四十九年七言绝一首行书】 御制望埠墩诗 【乾隆四十九年七言律一首行书】 御制赐谢墉诗 【乾隆四十九年七言律一首行书】 
　　以上常州府
　　镇江府 
　　御临董其昌书心经 【康熙二十三年行书】 御制操舟说 【康熙二十五年正书】 御制金山江天寺碑文 【康熙二十五年正书】 御制金山江天寺诗 【康熙二十八年七言绝一首行书】 御临赵孟俯书心经 【康熙三十六年行书】 御书竹赋 【康熙三十八年行书】 御临赵孟俯书画锦堂记 【康熙三十八年行书】 御制恭侍皇太后驾临金山记 【康熙三十八年正书】 御制金山月夜诗 【康熙三十八年七言绝一首行书】 御临苏轼过金山寺诗 【康熙三十八年行书】 御制登金山望长江诗 【康熙四十二年七言律一首行书】 御书江天一览四字 【康熙四十二年行书】 御书松风石三字 【康熙四十二年行书】 御书云峯二字 【康熙四十二年行书】 御制长江静浪歌 【康熙四十四年七言古一首行书】 御制金山寺恭依皇祖韵诗 【乾隆十六年二十二年二十七年三十年四十五年四十九年七言绝各一首俱行书】 御制恭奉皇太后驾临金山记 【乾隆十六年正书】 御制恭依皇祖江天寺韵诗 【乾隆十六年七言绝一首行书】 御制登金山诗 【乾隆十六年二十二年二十七年三十年四十五年四十九年七言律各二首俱行书】 御制甘露寺诗 【乾隆十六年七言绝一首行书】 御制游甘露寺和东坡韵诗 【乾隆十六年五言古一首行书】 御制渡江驻跸金山诗 【乾隆十六年二十二年七言律一首二十七年七言律二首俱行书】 御制登金山塔顶诗 【乾隆十六年二十二年二十七年三十年七言律各一首俱行书】 御制长江夕照歌 【乾隆十六年七言古一首行书】 御制试中泠泉诗 【乾隆十六年二十七年七言古各一首俱行书】 御制仲春游金山寺用东坡韵兼效其体诗 【乾隆十六年二十二年二十七年三十年七言古各一首俱行书】 御制自金山放船至焦山用东坡韵诗 【乾隆十六年二十二年二十七年三十年四十五年四十九年七言古各一首俱行书】 御制游焦山歌 【乾隆十六年二十七年三十年四十五年四十九年七言古各一首俱行书】 御临赵孟俯书雪赋 【乾隆十六年　　御题纵心皓然四字】 御临米芾跋头陀寺碑帖 【乾隆二十年　　御题宝晋风规四字】 御临瘗鹤铭 【乾隆二十二年正书有　　御跋】 御制游焦山诗 【乾隆二十二年七言古一首行书】 御制瓜步放舟金山诗 【乾隆二十二年七言律一首行书】 御制渡江至金山诗 【乾隆二十七年七言律一首三十年七言律一首五言律一首俱行书】 御制焦山行宫诗 【乾隆二十七年五言律一首行书】 御制暮春回跸驻金山诗 【乾隆二十七年七言律一首行书】 御制焦山竹楼诗 【乾隆二十七年三十年七言绝各一首俱行书】 御制登镜江楼极目诗 【乾隆二十七年五言律一首行书】 御笔海阔天空图 【乾隆二十七年】 御制远帆楼观灯船火戏词 【乾隆二十七年七言绝四首行书】 御制阅水操诗 【乾隆二十七年五言律一首行书】 御制观涛楼即景诗 【乾隆二十七年七言律一首行书】 御制观音殿诗 【乾隆二十七年五言律一首行书】 御制题苏轼玉带诗 【乾隆二十七年五言律一首行书】 御笔仿崔子忠留带图 【乾隆二十七年】 
　　（臣）等谨按留带图御题证玉局禅四字五言律诗一首御跋云壬年南巡驻金山阅印公留带曾题此律邮致崔图书之今并书临本中三十年复御题七律一章
　　御制金山两望诗 【乾隆二十七年七言绝一首草书】 御制毘卢佛像 【乾隆二十七年有　　御跋行书】 御制金山夕景诗 【乾隆三十年七言古一首行书】 御制金山即景诗 【乾隆三十年七言绝一首行书】 御制金山登眺歌 【乾隆三十年七言古一首行书】 御制金山图并诗 【乾隆三十年三迭旧作韵七言律一首行书】 御制金山风恬浪静四字 【乾隆三十年行书】 御制渡江驻焦山诗 【乾隆三十年七言律一首行书】 御制焦山诗 【乾隆三十年五言律一首行书】 御制无量殿诗 【乾隆三十年五言古一首行书】 御制夕照亭诗 【乾隆三十年五言律一首行书】 御制梅花并诗 【乾隆三十年七言绝一首行书并跋】 御制登城霞阁迭韵诗 【乾隆二十二年三十年四十五年四十九年七言排律各一首俱行书】 御制海门庵诗 【乾隆三十年四十五年四十九年七言绝各一首俱行书】 御制瘗鹤铭诗 【乾隆三十年七言绝一首行书】 御书妙高台三字 【乾隆三十年正书】 御制妙高台 【乾隆三十年七言古一首行书】 
　　（臣）等谨按御制妙高台诗前书苏轼原诗后书御制和诗并跋
　　御制文宗阁诗 【乾隆四十五年四十九年七言律各二首俱行书】 御制礼金山塔诗 【乾隆四十九年七言律一首行书】 以上镇江府
　　淮安府 
　　御临董其昌书龙虎台赋赐桑格 【康熙四十一年行书】 御临米芾清秋赋赐桑格 【康熙四十一年行书前有　　御题激引清风四字】 御临董其昌兰花诗帖 【康熙四十一年行书】 御制览淮黄告成诗 【康熙四十二年七言律一首行书】 御制阅河诗 【康熙四十二年七言绝一首行书】 御制阅河堤诗 【康熙四十二年五言律一首行书】 御制杨庄闸诗 【康熙四十二年七言绝二首行书】 御制杨家庄新开中河得顺风观民居诗 【康熙四十四年行书】 御制高家堰石工告竣碑记 【雍正十一年国书正书】 御书重修惠济祠碑文 【雍正十六年正书】 御制惠济祠词 【乾隆十六年二十七年四十五年四十九年七言律各一首俱行书】 御制洪泽湖恭依圣祖韵诗 【乾隆十六年二十二年二十七年三十年四十九年七言绝各一首俱行书】 御制阅高堰工诗 【乾隆十六年五言律一首行书】 御制阅高堰坝示河臣诗 【乾隆十六年五言古一首行书】 御制钓鱼台诗 【乾隆十六年七言律一首行书】 御制阅河恭依圣祖韵诗 【乾隆十六年二十二年二十七年三十年四十五年四十九年七言绝各一首俱行书】 御制阅河堤供依圣祖韵诗 【乾隆十六年二十二年二十七年三十年四十五年四十九年五言律各一首俱行书】 御制恭依圣祖览淮黄韵诗 【乾隆十六年二十二年七言律各一首俱行书】 御制阅中河诗 【乾隆十六年二十二年二十七年三十年四十五年四十九年五言律各一首俱行书】 御制杨庄闸恭依圣祖韵诗 【乾隆十六年二十二年二十七年三十年四十五年四十九年七言绝各二首俱行书】 御制木龙诗 【乾隆十六年四十五年四十九年七言律各一首俱行书】 御制渡黄河诗 【乾隆十六年五言古一首二十二年五言排律一首七言律一首二十七年七言排律一首三十年五言排律一首五言律一首四十五年五言排律一首七言律一首四十九年七言律一首俱行书】 御制阅淮安石堤诗 【乾隆二十二年三十年四十五年四十九年五言古各一首俱行书】 御制过淮安城诗 【乾隆二十二年三十年七言律一首俱行书】 御制命接筑高堰砖工诗 【乾隆二十七年五言古一首行书】 御制定清口出水志诗以示总督尹继善总河高晋 【乾隆二十七年五言古一首行书】 御制木龙示总河高晋作 【乾隆二十七年七言律一首行书】 御制赐杨锡绂诗 【乾隆二十七年三十年七言律各一首俱行书】 御制出清口观水龙诗 【乾隆三十年五言排律一首行书】 御制阅接筑高堰堤工诗 【乾隆三十年四十九年七言律各一首俱行书】 御制观清口出水志迭旧作韵诗 【乾隆三十年四十五年四十九年五言古各一首俱行书】 御制赐吴嗣爵诗 【乾隆三十年三十九年五言古各一首俱行书】 御制陶庄河神庙碑记 【乾隆四十二年正书】 御制阅李家庄新河口诗 【乾隆四十五年四十九年五言古各一首俱行书】 御制阅老坝合龙处诗 【乾隆四十五年四十九年五言古各一首俱行书】 御制河复记 【乾隆四十五年正书】 御制书河复 【乾隆四十五年行书】 御制河复诗 【乾隆四十五年七言一首有跋行书】 御制河神庙瞻礼诗 【乾隆四十五年七言排律一首五言律一首俱行书】 御制清口诗 【乾隆四十九年五言古一首行书】 御制陶庄河神庙诗 【乾隆四十九年五言律一首七言律一首俱行书】 御制赐李奉翰诗 【乾隆四十九年七言律一首俱行书】 
　　以上淮安府
　　扬州府 
　　御书敬佛二字 【顺治十六年】 
　　（臣）等谨按世祖章皇帝御书敬佛二大字一刻扬州一刻浙江海盐
　　御书诗赐宝应知县张增 【康熙三十六年五言绝一首张增恭跋】 御制巡历江南示意诗 【康熙三十八年五言律一首行书】 御制塔湾行宫诗 【七言律一首行书】 御书心经塔 【康熙四十二年正书】 御书唐诗 【康熙四十二年行书】 御制天宁寺诗 【康熙四十二年五言律一首行书】 御制高旻寺碑文 【康熙四十三年正书】 御书诗赐天宁寺僧广元 【康熙四十四年五言律一首行书】 御制茱萸湾行宫九月重阳诗 【康熙四十九年七言律一首行书】 御制山中晚霄诗 【康熙五十七年五言绝一首行书】 御临米芾诗帖 【康熙五十七年行书】 御临董其昌诗帖 【康熙五十七年行书】 御书一物颂 【雍正十三年草书】 御制天宁封小憩诗 【乾隆十六年七言律一首行书】 御制平山堂诗 【乾隆十六年二十二年七言律各一首俱行书】 御书蜀冈慧照四字 【乾隆十六年行书】 御制高旻寺诗 【乾隆十六年五言律一首行书】 御制塔湾行宫恭依圣祖韵诗 【乾隆十六年二十二年二十七年三十年四十五年四十九年七言律各一首俱行书】 御制天宁寺诗 【乾隆二十二年二十七年三十年四十九年七言律各一首俱行书】 御制驻跸天宁寺行宫诗 【乾隆二十二年五言律一首行书二十七年七言律首五言律二首三十年四十五年四十九年七言律各一首俱行书】 御雨中游平山堂诗 【乾隆二十二年七言律一首行书】 御制自高旻寺行宫再游平山堂即景诗 【乾隆二十二年七言绝六首行书】 御制慧因寺诗 【乾隆二十二年二十七年七言绝各一首四十五年四十九年五言古各一首俱行书】 御制功德山诗 【乾隆二十二年五言律一首三十年五言古一首俱行书】 御制莲性寺诗 【乾隆二十二年二十七年七言绝各一首俱行书】 御制香阜寺诗 【乾隆二十二年七言律一首二十七年三十年五言律各一首俱行书】 御制塔湾行宫恭依圣祖示江南吏韵诗 【乾隆二十二年二十七年三十年四十五年四十九年五言律各一首俱行书】 御笔平山堂画梅扇面 【乾隆二十二年】 御题宝诗像净土指南四字 【乾隆二十二年行书】 御临黄庭坚书寒山子庞居士诗帖 【乾隆二十二年行书】 
　　（臣）等谨按御临黄庭坚诗卷前有御题石牛禅悦四字扬州倚虹园恭摹上石
　　御临赵孟俯兰亭帖 【乾隆二十二年行书】 
　　（臣）等谨按御临赵字兰亭帖前有御题时和笔畅四字扬州恭摹上石
　　御临董其昌仿杨凝式步虚词帖 【乾隆二十四年草书】 御临董其昌临杨凝式诗帖 【乾隆二十五年行书】 
　　（臣）等谨按御临杨凝式诗帖前有御题韭花余韵四字扬州康山草堂恭摹上石
　　御制罨画窻诗 【乾隆二十七年七言绝一首行书】 御制九峯园诗 【乾隆二十七年三十年七言律各一首俱行书】 御制大观堂诗 【乾隆二十七年五言排律一首三十年五言排律一首五言律一首四十五年五言律一首七言律一首俱行书】 御制游平山堂诗 【乾隆二十七年七言律二首五言古一首七言绝一首三十年七言律一首四十五年七言绝一首俱行书】 御制平山堂围屏诗 【乾隆二十七年三十年二月三十年三月七言绝各八首俱行书】 
　　（臣）等谨按平山堂御制维扬即景七言绝句诗二十七年诗凡八首三十年二月诗凡八首三月诗凡八首御书围屏上共二十四幅守臣恭摹上石
　　御书功德山天池二字 【乾隆三十年行书】 御制上方寺诗 【乾隆三十年七言律一首四十五年四十九年五言律各一首俱行书】 御书小香雪三字 【乾隆三十年行书】 御制文汇阁诗 【乾隆四十五年五言律七言律各一首四十九年七言律一首俱行书】 御制净香园诗 【乾隆四十五年五言律一首行书】 御制青琅玕馆诗 【乾隆四十五年七言绝一首行书】 御制倚虹园诗 【乾隆四十五年七言律一首行书】 御制趣园诗 【乾隆四十五年五言律一首行书】 御书康山草堂四字 【乾隆四十五年行书上有　　御题仿董二字】 御制游康山诗 【乾隆四十五年七言律一首行书】 御临怀素千文卷 【乾隆四十五年草书】 
　　（臣）等谨按御临怀素草书千文乃三十五年书首有御题逸寄临蕉四字四十五年扬州恭摹上石
　　御制维扬即事诗 【乾隆四十五年四十九年七言律各一首俱行书】 御制花朝诗 【乾隆四十五年七言律一首行书】 御制日华川上动诗 【乾隆四十五年七言排律一首行书】 御制仲春望后诗 【乾隆四十五年五言律一首行书】 御临颜真卿书裴将军诗帖 【乾隆四十五年行书】 御制天宁寺碑寄 【乾隆四十九年　国书正书】 御制南巡记 【乾隆四十九年正书】 御制竹西精舍诗 【乾隆四十九年七言律一首行书】 御制即事书怀诗 【乾隆四十九年七言律一首行书】 御画天宁寺黄龙佛像
　　（臣）等谨按御画黄龙佛像前有御书金刚偈四句后有御跋恭刻天宁寺
　　御临苏轼书巨然海野图诗 【行书上有　　御题取径眉山四字】 
　　以上扬州府
　　通州 
　　御书朱子五绝诗赐周鼎鉴 【康熙四十二年行书】 
　　以上通州
　　徐州府 
　　御书皂河龙王庙碑文 【乾隆元年正书】 御制渡黄河驻跸徐州诗 【乾隆二十二年二十七年五言排律各一首三十年五言律一首俱行书】 御制渡永济桥诗 【乾隆二十二年二十七年三十年四十五年四十九年七言古各一首行书】 御书苏轼黄楼赋 【乾隆二十二年行书】 御制题黄楼用苏东坡韵诗 【乾隆二十二年二十七年三十年四十五年四十九年七言古各一首俱行书】 御书放鹤亭三字 【乾隆二十二年行书】 御制放鹤亭歌 【乾隆二十二年五言古一首七言律一首俱行书】 御书苏轼放鹤亭记 【乾隆二十二年行书】 御制试衣亭用苏轼韵诗 【乾隆二十二年二十七年三十年四十九年七言绝各一首俱行书】 御书大士岩普门妙应四字 【乾隆二十二年行书】 御制大士岩诗 【乾隆二十二年四十九年七言绝各一首俱行书】 御制孙家集诗 【乾隆二十二年五言古一首行书】 御制子房山用谢瞻韵诗 【乾隆二十二年五言古一首行书】 御制渡永济桥歌 【乾隆二十二年二十七年三十年四十五年四十九年七言古各一首俱行书】 御制皂河龙王庙诗 【乾隆二十二年二十七年三十年四十五年四十九年五言排律各一首俱行书】 御制河神庙碑文 【乾隆二十六年　国书正书】 御制阅徐州城西石堤诗 【乾隆二十七年七言律一首三十年七言绝一首俱行书】 御制惠佑龙王庙瞻礼诗 【乾隆二十七年五言排律一首三十年五言律一首俱行书】 御制游云龙山诗 【乾隆二十七年三十年四十九年七言律各一首俱行书】 御书苏轼试衣亭诗 【乾隆二十七年行书有跋】 
　　（臣）等谨按御跋云亭中旧刻苏轼此诗后二句沿俗本之讹字亦拙劣不类因按眉山集厘正其失并仿坡体书之命勒壁间以存胜迹
　　御制黄芧冈诗 【乾隆二十七年四十九年七言绝各一首俱行书】 御制疏浚六塘下游诗 【乾隆二十七年七言古一首行书】 御制荆山桥歌 【乾隆二十七年七言古一首行书】 御制过荆山桥诗 【乾隆二十七年七言绝一首三十年五言古一首四十九年七言古一首俱行书】 御制荆山桥记 【乾隆三十年正书】 御制过清口观木龙诗 【乾隆三十年五言排律一首行书】 御制木龙示总河高晋作 【乾隆三十年七言律一首行书】 御制徐州回跸渡黄诗 【乾隆三十年七言律一首行书】 御制自高桥易舟至天宁寺行馆即景杂咏诗 【乾隆三十七年七言绝四首行书】 御笔盆梅画幅 【乾隆四十九年图有御制七言古一首行书】 
　　（臣）等谨按御跋云壬午春曾于此写梅并作歌命尹继善和韵后每过此亦经迭韵兹不知何往亦不深咎即被人窃取其亦爱予画耶冁然一笑补绘是图仍书旧作并识
　　以上徐州府
　　 安徽 
　　御制除夕书怀诗 【康熙四十一年五言律一首行书】 御制中泠泉诗 【康熙四十二年五言绝一首行书】 御制董其昌诗帖赐阮尔询 【康熙四十二年行书】 御题欧阳修小像诗 【乾隆十七年七言律一首行书】 御制赐高晋诗 【乾隆二十二年七言绝一首行书】 御制赐托庸诗 【乾隆二十七年三十年五言律各一首俱行书】 御制赐富纲诗 【乾隆四十九年五言律一首行书】 
　　以上安徽
　　 江西 
　　御制太上清宫碑文 【雍正十年正书】 御临黄庭坚绿阴帖 【曹秀先蒙　赐恭刻】 御临蜀素帖米元章子 【曹秀先蒙　赐恭刻】 
　　以上江西
　　皇朝通志卷一百十九
　　●皇朝通志卷一百二十
　　金石略六 
　　石 【五】  
　　△石 【五】  
　　浙江 
　　福建 
　　湖广 
　　 浙江 
　　杭州府 
　　嘉兴府 
　　湖州府 
　　宁波府 
　　绍兴府 
　　台州府 
　　金华府 
　　衢州府 
　　严州府 
　　处州府 
　　杭州府 
　　御制蠲江南逋赋诗赐浙江巡抚张鹏翮 【康熙二十八年七言绝一首行书】 御制灵隐寺诗 【康熙四十八年五言律一首行书】 御制云栖二字 【康熙三十八年正书】 御书松云间三字 【康熙三十八年正书】 御书苏堤春晓四字 【康熙三十八年正书】 御书柳浪闻莺四字 【康熙三十八年正书】 御书曲院风荷四字 【康熙三十八年正书】 御书双峯插云四字 【康熙三十八年正书】 御书三潭印月四字 【康熙三十八年正书】 御书断桥残雪四字 【康熙三十八年正书】 御书平湖秋月四字 【康熙三十八年正书】 御书雷峯西照四字 【康熙三十八年正书】 御书南屏晚钟四字 【康熙三十八年正书】 御书花港观鱼四字 【康熙三十八年正书】 御书天然图画四字 【康熙三十八年正书】 御书静观万类四字 【康熙三十八年正书】 御制再过鹫峯诗 【康熙三十八年七言绝一首正书】 御制西湖之作 【康熙三十八年五言律一首行书】 御临苏轼喜雨亭记 【康熙三十八年行书】 御制吴山诗 【康熙四十一年七言绝一首正书】 御制重修天竺寺碑文 【康熙四十一年正书】 御临董其昌书赐翁嵩年 【康熙四十一年行书】 御临朱子书赐翁嵩年 【康熙四十一年行书】 御书书字箴赐李法祖 【康熙四十二年四言正书】 御书正学阐教四字 【康熙四十四年行书】 御书渟泉二字 【康熙四十六年正书】 御制观泉诗 【康熙四十六年五言绝一首正书】 御临董其昌书舞鹤赋 【康熙四十六年行书】 御书浙水敷文四字 【康熙五十五年正书】 御书魏征上唐太宗十思疏 【雍正四年行书】 御制得雨诗赐李卫 【雍正四年七言律一首行书】 
　　（臣）等谨案世宗宪皇帝御书得雨诗十思疏原刻内廷者己恭载首卷至诸臣蒙赐重摹于各省者亦谨以次类载焉
　　御书扇上七绝赐李卫 【雍正四年行书】 御书扇上七律赐李卫 【雍正四年行书】 御制寒月诗赐李卫 【雍正九年七言绝一首草书】 御制浙江海神庙碑文 【雍正十年正书】 御制重建天竺寺碑文 【雍正十三年正书】 御制尖山观音庙碑文 【乾隆二年正书】 御制尖山坝工告竣碑 【乾隆五年正书】 御制驻跸杭州诗 【乾隆十六年七言排律一首行书】 御制吴山恭依圣祖韵诗 【乾隆十六年二十二年二十七年三十年四十五年四十九年七言绝各一首俱行书】 御制吴山大观歌 【乾隆十六年七言古一首行书】 御制敷文书院诗 【乾隆十六年七言律一首二十二年二十七年三十年四十五年四十九年五言排律各一首俱行书】 御制阅杭州旗兵诗 【乾隆十六年四十九年七言律各一首俱行书】 御制开化寺诗 【乾隆十六年五言古一首二十二年五言律一首二十山年七言律一首俱行书】 御制登开化寺六和塔记 【乾隆十六年行书】 御制六和塔诗 【乾隆十六年七言古一首二十二年五言古一首二十七年七言律一首三十年七言古一首四十五年五言古一首四十九年七言律一首俱行书】 御制钱塘观潮诗 【乾隆十六年二十二年七言古各一首俱行书】 御制丁家山诗 【乾隆十六年七言律一首二十七年三十年四十五年四十九年七言绝各一首俱行书】 御制云栖寺诗 【乾隆十六年五言排律一首二十二年七言律二首二十七年七言律五言律各一首俱行书】 御制登北高峯绝顶诗 【乾隆十六年五言古一首行书】 御制苏堤诗 【乾隆十六年七言绝二首行书】 御制苏堤春晓诗 【乾隆十六年二十二年二十七年三十年四十五年四十九年七言绝各一首俱行书】 御制柳浪闻莺诗 【乾隆十六年二十二年二十七年三十年四十五年四十九年七言绝各一首俱行书】 御制曲院风荷诗 【乾隆十六年二十二年二十七年三十年四十五年四十九年七言绝各一首俱行书】 御制双峯插云诗 【乾隆十六年二十二年二十七年三十年四十五年四十九年七言绝各一首俱行书】 御制三潭印月诗 【乾隆十六年二十二年二十七年三十年四十五年四十九年七言绝各一首俱行书】 御制断桥残雪诗 【乾隆十六年二十二年二十七年三十年四十五年四十九年七言绝各一首俱行书】 御制雷峯西照诗 【乾隆十六年二十二年二十七年三十年四十五年四十九年七言绝各一首俱行书】 御制平湖秋月诗 【乾隆十六年二十二年二十七年三十年四十五年四十九年七言绝各一首俱行书】 御制南屏晚钟诗 【乾隆十六年二十二年二十七年三十年四十五年四十九年七言绝各一首俱行书】 御制花港观鱼诗 【乾隆十六年二十二年二十七年三十年四十五年四十九年七言绝各一首俱行书】 御制湖心亭诗 【乾隆十六年二十二年二十七年四十五年七言律各一首四十九年五言古一首俱行书】 御制圣因行宫即景诗 【乾隆十六年七言律二首俱行书】 御制四照亭诗 【乾隆十六年五言律一首二十七年三十年四十五年四十九年七言绝各一首俱行书】 御制竹凉处诗 【乾隆十六年五言律一首二十七年三十年四十五年四十九年七言绝各一首俱行书】 御制绿云径诗 【乾隆十六年五言律一首二十七年三十年四十五年四十九年七言绝各一首俱行书】 御制瞰碧楼诗 【乾隆十六年五言律一首二十七年三十年四十五年四十九年七言绝各一首俱行书】 御制贮月泉诗 【乾隆十六年五言律一首二十七年三十年四十五年四十九年七言绝各一首俱行书】 御制鹫香庭诗 【乾隆十六年五言律一首二十七年三十年四十五年四十九年七言绝各一首俱行书】 御制领要阁诗 【乾隆十六年五言律一首二十七年三十年四十五年四十九年七言绝各一首俱行书】 御制玉兰堂诗 【乾隆十六年五言律一首二十七年三十年四十五年四十九年七言绝各一首俱行书】 御书小有天园四字 【乾隆十六年行书】 御书入云二字 【乾隆十六年行书】 御制小有天园诗 【乾隆十六年二十二年七言律各一首二十七年七言律五言律各一首三十年五言律一首四十五年七言古一首四十九年五言古一首俱行书】 御制云林寺诗 【乾隆十六年五言排律一首二十七年七言律一首四十九年七言古一首俱行书】 御制泠泉亭诗 【乾隆十六年五言绝一首行书】 御制飞来峯诗 【乾隆十六年二十二年七言古各一首四十五年七言绝一首俱行书】 御制天竺寺诗 【乾隆十六年七言律一首行书】 御制韬光庵诗 【乾隆十六年五言古二首二十七年三十年四十五年七言律各一首四十九年七言绝二首七言律一首俱行书】 御制放鹤亭诗 【乾隆十六年二十二年七言律各一首俱行书】 御制净慈寺诗 【乾隆十六年五言排律一首二十二年二十七年三十年四十五年四十九年七言律各一首俱行书】 御制虎跑泉诗 【乾隆十六年七言绝二首二十二年七言律一首二十七年四十五年四十九年七言古各一首俱行书】 御制清涟寺观鱼诗 【乾隆十六年二十二年二十七年三十年四十五年四十九年五言排律各一首俱行书】 御制陆宣公祠诗 【乾隆十六年五言律一首二十七年三十年七言律各一首四十五年五言律一首俱行书】 御书钱武肃祠忠顺贻庥四字 【乾隆十六年正书】 御制表忠观诗 【乾隆十六年二十二年二十七年五言律各一首三十年七言律各首四十九年五言律一首俱行书】 御制岳武穆祠诗 【乾隆十六年二十二年三十年七言律各一首四十五年四十九年五言律各一首俱行书】 御制理安寺诗 【乾隆十六年七言律一首草书二十二年二十七年三十年五言律各一首俱行书】 御制竹素园诗 【乾隆十六年五言律一首二十二年七言律一首二十七年五言律一首俱行书】 御制赐雷鋐诗 【乾隆十六年七言律一首行书】 御制赐喀尔吉喜诗 【乾隆十六年七言律一首行书】 御临颜真卿送刘太冲序 【乾隆二十一年前有御题爱其瑰奇四字行书】 御制吴山瑞石洞诗 【乾隆二十二年七言古一首二十七年五言古一首三十年五言古七言律各一首四十五年四十九年五言古各一首俱行书】 御制吴山飞来石诗 【乾隆二十二年二十七年三十年七言绝各一首四十五年七言古一首四十九年七言绝一首俱行书】 御制阅武诗 【乾隆二十二年五言律一首二十七年三十年七言律各一首四十五年五言律一首俱行书】 御制圣因寺诣皇祖神御殿行礼诗 【乾隆二十二年五言律一首二十七年三十年四十九年七言律各一首俱行书】 御制琴台诗 【乾隆二十二年五言绝一首行书】 御制灵隐寺恭依圣祖韵诗 【乾隆二十二年二十七年三十年四十五年四十九年五言律各一首俱行书】 御制上天竺诗 【乾隆二十二年五言律一首二十七年五言古一首俱行书】 御制金莲池诗 【乾隆二十二年五言律二首七言律一首二十七年七言律一首俱行书】 御制留余山居诗 【乾隆二十二年五言绝五首二十七年五言律一首五言绝五首三十年七言律一首四十五年四十九年五言古各一首俱行书】 御书漪园二字 【乾隆二十二年行书】 御书漪园香云法雨四字 【乾隆二十二年行书】 御制漪园诗 【乾隆二十二年二十七年二十年五言律各一首四十五年七言律一首四十九年五言律一首俱行书】 御制黄龙洞诗 【乾隆二十二年七言绝一首二十七年三十年五言律各一首四十五年七言律一首四十九年五言古一首俱行书】 御制昭庆寺诗 【乾隆二十二年七言律一首二十七年三十年五言律各一首四十五年五言排律一首四十九年五言律一首俱行书】 御制紫云洞诗 【乾隆二十二年五言律一首二十七年七言律一首三十年四十五年四十九年七言绝各一首俱行书】 御制水乐洞诗 【乾隆二十二年五言律一首二十七年六言绝一首三十年五言律一首四十九年七言古一首俱行书】 御制赐窦光鼐诗 【乾隆二十二年七言律一首行书】 御制浙江海神庙碑文 【乾隆二十三年行书】 御制赐杨应琚诗 【乾隆二十四年五言律一首行书】 御制登哭山诗 【乾隆二十七年七言古一首三十年五言古一首四十五年七言古一首俱行书】 御制观潮楼诗 【乾隆二十七年五言古一首三十年四十五年五言律各一首俱行书】 御制罗汉像赞 【乾隆二十七年行书】 
　　（臣）等谨按罗汉像旧人所绘浙僧明水恭进御题赞并御书心经于上
　　御题贯休罗汉像赞 【乾隆二十七年行书】 
　　（臣）等谨按唐贯休画应真十六像流传浙中藏于钱塘圣因寺尊者名号向沿译经之旧未合梵荚本音其位次亦有互异乾隆二十二年翠华幸浙悉加改正重为标题各题御制赞于上
　　御制龙井诗 【乾隆二十七年五言古三首七言律一首七言绝六首三十年五言律一首七言律二首四十五年四十九年七言律各一首俱行书】 御笔屏花 【乾隆二十七上有　　御题跋行书】 御书湖山第一佳五字 【乾隆二十七年】 御制过溪亭诗 【乾隆二十七年三十年四十五年七言绝各一首】 御制涤心沼诗 【乾隆二十七年三十年四十五年七言绝各一首俱行书】 御书一片云三字 【乾隆二十七年行书】 御制一片云诗 【乾隆二十七年三十年四十五年四十九年七言绝各一首俱行书】 御书风篁岭三字 【乾隆二十七年行书】 御制风篁岭诗 【乾隆二十七年三十年四十五年四十九年七言绝各一首俱行书】 御制方圆庵诗 【乾隆二十七年三十年四十五年七言绝各一首俱行书】 御书龙泓涧三字 【乾隆二十七年正书】 御制龙泓涧诗 【乾隆二十七年三十年四十五年四十九年七言绝各一首俱行书】 御书神运石三字 【乾隆二十七年正书】 御制神运石诗 【乾隆二十七年三十年四十五年四十九年七言绝各一首俱行书】 御制翠峯阁诗 【乾隆二十七年三十年四十五年七言绝各一首俱行书】 御制胜阁望湖诗 【乾隆二十七年七言绝一首行书】 御笔仿倪云林画竹 【乾隆二十七年图上有　　御跋行书】 御笔梅花 【乾隆二十七年图上有御题漪园一枝春五字行书】 御制雨中至虎跑寺诗 【乾隆二十七年七言绝二首行书】 御制六一泉诗 【乾隆二十七年七言绝一首三十年四十九年五言古各一首俱行书】 御制驻跸安澜园即事杂咏诗 【乾隆二十七年三十年四十五年四十九年五言律各六首俱行书】 御制尖山礼大士诗 【乾隆二十七年七言绝一首行书】 御制登尖山观海诗 【乾隆二十七年三十年七言律各一首四十五年四十九年七言古各一首俱行书】 御制视塔山志事诗 【乾隆二十七年三十年四十五年四十九年五言古各一首俱行书】 御制阅海塘记 【乾隆按十七年庄有恭奉　　敕正书】 御制赐庄有恭诗 【乾隆二十七年七言律一首行书】 御制赐杨廷璋诗 【乾隆二十七年五言律一首行书】 御制赐李因培诗 【乾隆二十五年五言律一首行书】 御制和苏轼过溪桥诗长卷 【乾隆二十八年五言古一首行书】 
　　（臣）等谨按此卷恭藏龙井卷前有御临苏轼书过溪桥诗后有乙酉庚子御制和韵诗卷首御题风篁余韵四字
　　御制临孙杕蓝瑛画梅石诗 【乾隆二十年四十五年四十九年七言律一首俱行书】 
　　（臣）等谨按梅石图书旧刻杭州德寿宫志称蓝瑛画乾隆三十年皇上巡幸浙江临阅乃孙杕蓝瑛合作因洒宸翰重临上石并御跋以正其误
　　御制韬光庵杂咏诗 【乾隆三十年七言绝三首行书】 御制凤凰山御教场诗 【乾隆三十年四十五年四十九年七言绝各一首俱行书】 御制再登凤凰山诗 【乾隆三十年七言古一首行书】 御制排衙石诗 【乾隆三十年七言绝一首四十九年七言古一首俱行书】 御制小有天园登绝顶诗 【乾隆三十年七言律一首行书】 御制拟白乐天寄韬光禅师诗 【乾隆三十年四十九年五言律各一首俱行书】 御制拟韬光禅师荅白乐天诗 【乾隆三十年四十九年七言律各一首俱行书】 御制迭李绅天竺灵隐二寺诗韵诗 【乾隆三十年四十五年四十九年七言律各二首俱行书】 御制净慈寺方丈诗 【乾隆三十年七言绝一首行书】 御书留余山居听泉二字 【乾隆三十年行书】 御制留余山居听泉诗 【乾隆三十年五言绝一首行书】 御制大佛寺诗 【乾隆三十年四十五年四十九年五言古各一首俱行书】 御制尖山海塘诗 【乾隆三十年七言绝三首行书】 御制添建海宁石塘坦水石诗 【乾隆三十年五言古一首行书】 御制观潮诗 【乾隆三十年四十五年四十九年七言绝各四首俱行书】 御制赐钱维城诗 【乾隆三十年五言律一首行书】 御制紫阳洞诗 【乾隆四十五年四十九年七言绝各一首俱行书】 御制阅水操诗 【乾隆四十五年七言古一首四十九年五言古一首俱行书】 御制雷峯塔诗 【乾隆四十五年四十九年七言律各一首俱行书】 御制再和苏轼过溪桥诗 【乾隆四十五年五言古一首行书】 御制玛瑙寺诗 【乾隆四十五年四十九年五言律各一首俱行书】 御制读宗泽忠简集记 【乾隆四十五年行书】 御书三生石无不奇三字 【乾隆四十五年草书】 御书三生石秀拔二字 【乾隆四十五年行书】 御制阅海塘诗 【乾隆四十五年四十九年七言律各一首俱行书】 御制赐彭元瑞诗 【乾隆四十五年五言律一首行书】 御制程敏政重修观音寺记 【　　乾隆四十五年正书】 御制宋孝宗论 【乾隆四十八年　国书正字】 御制上天竺法喜寺诗 【乾隆四十五年五言律一首行书】 御制文澜阁站台诗 【乾隆四十九年七言绝一首行书】 御制文澜阁诗 【乾隆四十九年七言律一首行书】 御至七佛偈并画娑罗树卷
　　（臣）等谨案御书七佛偈前有御书义宣实谛四字后有七叶堂口号七绝二首并御跋一通又画树后有娑罗树赞并跋又书额后口号五绝一首嵌刻石壁俱行书
　　御制雾中游凤凰山诗 【乾隆四十九年七言律一首行书】 御制雨中由风篁岭下至灵隐寺路诗 【乾隆四十九年五言古一首行书】 御制石屋洞诗 【乾隆四十九年七言古一首行书】 御制老盐仓一带鱼鳞石塘成命修海神庙谢贶并成是什志慰用壬午观海塘志事诗韵 【乾隆四十九年五言古一首正书】 
　　（臣）等谨案御制壬午观海塘志事示督臣杨廷璋抚臣庄有恭诗于四十九年奉旨刻于老盐仓海神庙中御制诗碑之阴
　　御制新建石塘尾接筑石塘志事诗 【乾隆四十九年五言古一首行书】 御制赐窦光鼐诗 【乾隆四十九年五言律一首行书】 
　　以上杭州府
　　嘉兴府 
　　御书朱子六言诗 【康熙四十二年行书】 御书唐人五绝 【康熙四十二年行书】 御临董其昌诗帖赐吴之振 【康熙四十二年行书】 御书朱子诗赐刘鍹 【康熙四十六年行书刘鍹恭跋】 御制烟雨楼诗 【乾隆十六年二十二年二十七年七言律各一首三十年四十五年四十九年七言律各一首俱行书】 御制重登烟雨楼诗 【乾隆二十二年二十七年七言律各一首俱行书】 御制茶禅寺诗 【乾隆二十七年五言律一首行书】 
　　（臣）等谨案茶禅寺旧名三塔寺是年皇上临幸改今名
　　御制游烟雨楼联句诗 【乾隆二十七年三十年兴庄有恭四十五年四十九年与梁国治董诰五言古各一首句行书】 御制烟雨楼即景杂咏诗 【乾隆三十年七言绝四首行书】 
　　以上嘉兴府
　　湖州府 
　　御临董其昌诗帖赐严我斯 【康熙十九年行书严我斯恭跋】 御临赵孟俯天马赋赐胡会恩 【康熙三十三年行书】 御书秘合清班四字赐胡会恩 【康熙三十八年行书】 御书名垂清史四字赐陈丹赤 【康熙三十八年正书】 
　　（臣）等谨案陈丹赤浙江按察使司佥事殉难东瓯敕赠通政司谥忠毅圣祖仁皇帝御书四字旌之其子一夔为湖州府知府四十二年敬勒郡署
　　御临米芾诗帖赐沈涵 【康熙三十九年行书】 御书唐人五绝赐沈涵 【康熙四十一年行书】 御临米芾诗帖赐僧性统 【康熙四十一年行书】 御书五言绝句赐戴绂 【康熙四十一年行书】 御书唐人五绝赐陈一夔 【康熙四十二年行书】 御书唐人五绝赐谈九干 【康熙四十二年行书】 御临董其昌书高松赋 【行书】 御书唐太宗五言绝句 【行书以上三种合刻】 御书杜诗二句赐解■〈釒睿〉 【康熙四十四年行书】 御临董其昌诗帖赐王以巽 【康熙四十六年行书】 
　　（臣）等谨案圣祖赐王以巽书一刻金华府一刻湖州府因以巽先后历官所到故皆恭摹上石
　　御制报恩寺碑 【雍正十三年励宗万奉　　　敕正书】 
　　以上湖州府
　　宁波府 
　　御制补陀罗迦山普济寺碑文 【康熙四十三年正书】 御制补陀法雨寺碑文 【康熙四十三年正书】 御临米芾诗帖 【康熙三十八年行书】 御临朱子五绝诗 【行书】 御制普陀山普济寺碑文 【雍正十二年果亲王允礼奉　　敕正书】 御制普陀山法雨寺碑文 【雍正十二年果亲王允礼奉　　敕正书】 
　　以上宁波府
　　绍兴府 
　　御书与弘觉禅师书 【顺至十七年后有道忞恭跋】 御书大字兰亭序 【康熙三十二年行书】 御书秀带岩壑四字 【康熙四十二年正书】 御制谒大禹陵诗 【康熙二十八年五言律一首行书】 御制柯亭诗 【乾隆十六年五言律一首行书】 御制兰亭即事诗 【乾隆十六年七言律一首行书】 御制钱清镇诗 【乾隆十六年七言律一首行书】 御制渡钱塘江诗 【乾隆十六年七言律一首行书】 御制谒大禹陵恭依皇祖韵诗 【乾隆十六年五言律一首行书】 
　　以上绍兴府
　　台州府 
　　御制国清寺碑文 【乾隆二年戴临奉　　敕正书】 
　　以上台州府
　　金华府 
　　御书朱子诗赐胡承祖 【康熙四十一年行书】 御书朱子五绝句赐余昌宗 【康熙四十二年行书】 
　　以上金华府
　　衢州府 
　　御书唐句赐孟继祖 【康熙四十二年行书】 御书朱子香界诗善 【康熙四十二年行书】 御临董其昌诗帖 【康熙四十二年行书】 
　　（臣）等谨案朱子香界诗御笔书扇面并御临董其昌帖赐知县孟继祖继祖恭跋摹勒上石
　　御书朱子五绝句赐靳治荆 【康熙四十二年行书】 以上衢州府
　　严州府 
　　御书董其昌诗帖赐蒋申锡 【康熙四十二年行书】 御书唐人五绝句赐迟煓 【康熙四十四年行书】 御书五言绝句赐佟淮年 【康熙四十四年行书】 御临董其昌诗帖赐王襄国 【康熙四十四年行书】 
　　以上严州府
　　处州府 
　　御书朱子五言绝诗 【康熙四十二年行书】 御临董其昌诗帖赐金辉 【康熙四十二年行书】 
　　以上处州府
　　 福建 
　　御制靖海侯施琅平台湾诗 【康熙二十二年五言律一首行书】 御制赐范时崇诗 【康熙三十三年七言律一首行书】 御临董其昌帖赐郭世隆 【康熙三十二年行书】 御临董其昌书内景经语 【康熙三十三年行书】 御书凯旋诗扇赐郭世隆 【康熙三十八年七言绝一首行书】 御临米芾阊门诗帖赐郭世隆 【康熙三十八年行书】 御制御史箴 【康熙三十九年行书】 御临米芾诗帖赐梅鋗 【康熙三十九年行书】 御书九峯书院学闸图畴四字 【康熙三十九年行书】 御书周官篇赐满保 【正书】 御临米芾净名斋记 【行书】 御制桃花坞即景诗赐李卫 【雍正五年行书】 御制赐喀尔吉善诗 【乾隆十六年七言排律一首行书】 御制赐杨应琚诗 【乾隆二十二年五言律一首行书】 御制赐杨廷璋诗 【乾隆二十七年五言律一首行书】 御制赐苏昌诗 【乾隆三十年五言律一首行书】 御制赐三宝诗 【乾隆三十八年五言律一首行书】 御制赐锺音诗 【乾隆三十九年七言律一首行书】 
　　以上福建
　　 湖广 
　　湖北 
　　湖南 
　　湖北 
　　御书赐鄂海经文纬武四字 【康熙四十三年行书】 御书赐鄂海连帅之任四字 【康熙四十三年行书】 御书赐鄂海为政宽恕四字 【康熙四十三年行书】 御书唐元稹诗扇赐鄂海 【康熙五十二年行书】 御制和晏斯盛喜雨诗 【乾隆十年七言律一首行书】 
　　以上湖北
　　湖南 
　　御制示抚臣赵申乔谕 【康熙四十二年正书】 御制赐赵申乔绥辑抚安四字 【康熙四十二年行书】 御制督抚箴 【康熙四十二年行书】 御书光辅紫宸四字 【康熙四十二年行书】 御书永峙南维四字 【康熙四十六年行书】 御制重修南岳庙碑文 【康熙四十七年正书】 御书功弘育物四字 【乾隆元年行书】 御制贤良祠碑文 【乾隆四年国书正书】 御制赐蒋溥诗 【乾隆八年五言律一首行书】 御书灵耀南云四字 【乾隆十七年行书】 
　　以上湖南
　　皇朝通志卷一百二十
　　●皇朝通志卷一百二十一
　　金石略七 
　　○金石略七 
　　石 【六】  
　　△石 【六】  
　　河南 
　　山东 
　　山西 
　　陕西 
　　甘肃 
　　四川 
　　两广 
　　云南 
　　贵州 
　　外藩 
　　 河南 
　　开封府 
　　归德府 
　　彰德府 
　　卫辉府 
　　怀庆府 
　　河南府 
　　开封府 
　　御制避暑热河途中喜麦秀盈野诗 【康熙五十二年七言律一首行书】 御制咏新竹诗 【康熙五十八年七言律一首行书】 御制五言律诗 【行书】 御制赐雅尔图谷穗诗 【乾隆五年五言律一首行书雅尔图恭跋】 御制赐雅尔图诗 【乾隆五年五言古一首行书】 御制吹台诗 【乾隆十五年五言排律一首行书】 御制驻跸开封诗示鄂容安 【乾隆十五年五言古一首行书】 御制示抚臣鄂容安诗 【乾隆十五年五言律一首行书】 御书中州霖雨四字 【乾隆十五年行书】 御制阅兵诗 【乾隆十五年五言律一首行书】 御制赐图尔炳阿诗 【乾隆二十二年五言律一首行书】 御制免民欠诗示胡宝瑔 【乾隆二十七年五言古一首行书】 御制示胡宝瑔诗 【乾隆二十七年五言排一首行书】 御制得雨诗赐胡宝瑔 【乾隆二十七年五言律一首行书】 御制赐阿思哈诗 【乾隆三十年五言律一首行书】 御制重修相国寺碑文 【乾隆三十三年正书】 御制赐何煟诗 【乾隆三十八年七言律一首行书】 御制恤灾诗赐何煟 【乾隆三十八年七言律一首行书】 
　　以上开封府
　　归德府 
　　御书福寿二字赐宋荦 【行书后有　　御题】 御制中州治河碑文 【乾隆二十三年钱汝诚奉　　敕正书】 御制大学土阿桂等奏报黄河漫口合龙诗 【乾隆四十八年五言排律一首行书】 
　　以上归德府
　　彰德府 
　　御制道经丰乐镇诗 【乾隆十五年五言古一首行书】 御制谒周文王祠诗 【乾隆十五年五言古一首行书】 御制岳武穆庙诗 【乾隆十五年七言律一首行书】 
　　以上彰德府
　　卫辉府 
　　御制诗赐僧超玉 【康熙四十二年七言绝一首行书】 御书朱子姜诗赐僧超玉 【康熙四十二年行书】 御书朱子姜诗赐高必遴 【康熙四十二年行书】 御制过殷太师墓诗 【乾隆十五年四言正书】 御制题荷蒉诗 【乾隆十五年七言绝一首行书】 御制驻跸百泉诗 【乾隆十五年七言律一首行书】 御题即景诗 【乾隆十五年七言律一首行书】 御制谒卫源庙诗 【乾隆十五年五言律一首行书】 御制邵子安乐窝诗 【乾隆十五年七言律一首行书】 
　　以上卫辉府
　　怀庆府 
　　御制由豫省回銮过孟津诗 【康熙四十二年七言律一首行书】 御书唐人五绝句 【康熙四十二年行书】 御书雨中望远诗 【康熙四十二年行书】 御制渡孟津河恭依皇祖韵诗 【乾隆十五年七言律一首行书】 御制香山寺诗 【乾隆十五年五言律一首行书】 御制济源盘谷考证 【乾隆三十四年行书一勒田盘一勒济源】 
　　以上怀庆府
　　河南府 
　　御制董帖赐赵千京 【康熙四十二年行书】 御制过漳河入豫省诗 【乾隆十五年五言律一首行书】 御制缑山诗 【乾隆十五年五言律一首行书】 御制嵩阳书院诗 【乾隆十五年七言律一首行书】 御制登华葢峯诗 【乾隆十五年七言古一首行书】 御制谒岳庙诗 【乾隆十五年五言律一首行书】 御制会善寺诗 【乾隆十五年五言排律一首行书】 御制中岳庙秩祀礼成诗 【乾隆十五年七言律一首行书】 御制宿少林寺用沈佺期韵 【乾隆十五年五言律一首行书】 
　　以上河南府
　　 山东 
　　泰安府 
　　泰安府 
　　衮州府 
　　济宁州 
　　沂州府 
　　曹州府 
　　东昌府 
　　临清州 
　　青州府 
　　登州府 
　　莱州府 
　　泰安府 
　　御书趵突泉激湍二字 【康熙二十三年行书】 御书温庭筠诗赐佛伦 【康熙二十八年行书】 御书作霖二字 【康熙二十八年行书】 御制江宁驻跸诗赐桑格 【康熙三十二年行书】 御临董其昌书赐桑格 【康熙三十三年行书】 御书政尚清简四字赐桑格 【康熙三十三年行书】 御制趵突泉诗 【康熙三十三年五言律一首行书】 御临赵子昂趵突泉诗帖 【康熙三十三年行书】 御书珪璋特达四字赐王国昌 【康熙三十八年行书】 御书维德之隅四字赐刘暟 【康熙三十八年行书】 御书书阁山云起琴斋涧月流十字 【康熙四十一年行书】 御书唐人五绝 【康熙四十一年行书】 御书中峯上翠微诗 【康熙四十一年行书郎廷槐谷鹏各恭刻一本】 御制天津诗 【康熙四十一年五言律一首行书】 御临米芾帖赐王 【康熙四十一年行书】 御书五言绝句赐房之麟 【康熙四十一年草书】 御书唐人五纪赐徐炯 【康熙四十一年行书】 御临米芾诗帖 【康熙四十一年行书】 御书唐人五绝赐祖维焕 【康熙四十一年行书】 御临董其昌论书帖 【康熙四十一年行书】 御临米芾诗帖赐王国昌 【康熙四十一年行书】 御书五言绝句赐滕永祯 【康熙四十一年行书】 御制登济南城望华不注山诗赐王国昌 【康熙四十一年七言绝一首行书】 御书治理宽平四字赐王国昌 【康熙四十一年正书】 御临董其昌诗帖 【康熙四十一年行书】 御书水急鱼行涩风高鸟不栖十字 【康熙四十一年行书】 御书学宗洙柶四字 【康熙四十二年行书】 御临苏轼诗帖 【康熙四十二年行书】 御书二麦大熟长歌 【康熙四十三年七言古一首行书】 御书谕东抚赵世显 【康熙四十四年正书】 御书扇上诗赐赵世显 【康熙四十五年行书】 御书清漪二字赐徐旭龄 【康熙四十五年行书】 御书绥抚三荠四字赐李树德 【康熙五十八年行书】 御临赵孟俯书归田赋 【乾隆十三年行书】 御制趵突泉恭依圣祖原韵诗 【乾隆十三年五言律一首行书】 御书礼敦燕誉四字 【乾隆十三年行书】 御书东封保障四字 【乾隆十三年行书】 御书历下亭三字 【乾隆十三年行书】 御制游历下亭诗 【乾隆十三年五言律三首行书】 御制珍珠泉诗 【乾隆十三年五言古一首行书】 御制大明湖诗 【乾隆十三年七言古一首行书】 御制谒虞帝庙诗 【乾隆十三年五言律一首行书】 御制登会波楼诗 【乾隆十三年七言律一首行书】 御制千佛山极目诗 【乾隆十三年五言古一首行书】 御制鹊华桥诗 【乾隆十三年七言绝三首行书】 御书观止二字赐李敏第 【乾隆十三年行书】 御书朗润二字赐赫赫 【乾隆十三年行书】 御书郎官壁记赐李渭 【乾隆十三年正书】 御临苏轼尺牍 【乾隆十三年行书】 御临米芾帖 【乾隆十三年行书】 御制赐阿里衮诗 【乾隆十三年五言古一首行书】 御制杂咏示山东诸臣即赐阿里衮诗 【乾隆十三年五言古四首行书】 御制雨花岩诗 【乾隆十三年二十二年二十七年三十年三十六年四十一年四十五年四十九年七言绝各一首俱行书】 御制至德州示阿里衮诗 【乾隆十三年五言律一首行书】 御制瑞谷图诗示准泰 【乾隆十三年五言律一首行书】 御制示准泰诗 【乾隆十四年七言古一首行书】 御制赐白钟山诗 【乾隆二十二年五言律一首行书】 御书海岳宣猷四字赐鹤年 【乾隆二十二年行书】 御制赐鹤年诗 【乾隆二十二年五言律一首行书】 御制赐谢溶生诗 【乾隆二十二年五言律一首行书】 御制巢鹤岩诗 【乾隆二十二年二十七年三十年三十六年四十一年四十五年四十九年七言绝各一首俱行书】 御制卓锡泉诗 【乾隆二十二年七言绝一首二十七年五言古一首七言绝一首三十年四十一年四十五年四十九年七言绝各一首俱行书】 御制登玉符最高峯诗 【乾隆二十二年五言古首二十七年七言古一首俱行书】 御书甘露亭三字 【行书一立石一摩崖】 御制甘露亭诗 【乾隆二十二年三十年三十六年四十一年四十五年四十九年七言绝各一首俱行书】 御制摩顶松诗 【乾隆二十二年七言绝一首三十年七言古二首三十六年七言律一首四十一年四十五年四十九年七言绝各一首俱行书】 御制白云洞诗 【乾隆二十二年二十七年三十年三十六年四十一年四十五年四十九年七言绝各一首俱行书】 御制赐阿尔泰诗 【乾隆二十七年七言律一首五言律一百俱行书】 御制燕九德州行宫写梅笔头题诗 【乾隆二十七年五言绝一首行书】 御制迭梅花笔头元韵诗 【乾隆二十七年三十年五言绝各一首俱行书】 御制赐崔应阶诗 【乾隆三十年五言律一首行书】 御制赐崔应阶及属吏食诗 【乾隆三十年五言律一首行书】 御临颜真卿书裴将军诗帖赐崔应阶 【乾隆三十年前有　　御题后有御跋】 御制晏子祠诗 【乾隆三十年七言绝一首行书】 御制灵岩寺迭韵诗 【乾隆三十年三十六年四十一年四十五年七言律各一首俱行书】 御制灵岩寺礼佛诗 【乾隆三十六年七言律一首行书】 御制赐富明安诗 【乾隆三十六年七言律一首行书】 御制赐徐绩诗 【乾隆三十八年七言律一首行书】 御制赐徐绩奏得雨诗 【乾隆三十八年七言律一首行书】 御制赐杨景素诗 【乾隆四十一年七言律一首行书】 御笔柳阴垂钓图扇面
　　（臣）等谨案御笔垂钧图扇面御跋二通其一面为张照书并刻一石
　　以上济南府
　　泰安府 
　　御书云峯二字 【康熙二十三年行书】 御制恭颂圣祖勒崖云峯二大字诗 【乾隆十三年七言绝一首行书】 御制登泰山恭依圣祖韵诗 【乾隆十三年十六年七言律各一首二十二年七言律三首三十年三十六年四十一年七言律各一首俱行书】 御制恭奉皇太后登岱麓诗 【乾隆十三年七言律一首行书】 御制夜宿岱顶诗 【乾隆十三年五言古一首行书】 御登封台诗 【乾隆十三年七言古一首行书】 御制祀庙诗 【乾隆十三年七言律一首行书】 御制日观峯诗 【乾隆十三年五言古一首三十六年四十一年七言绝各一首俱行书】 御制朝阳洞诗 【乾隆十三年五言古一首三十六年四十一年七言绝各一首俱行书】 御制壶天阁 【乾隆十三年五言古一首二十二年五言律各一首三十六年四十一年七言绝各一首俱行书】 御制昹五大夫松诗 【乾隆十三年七言律一首三十六年七言古一首四十一年五言古一首俱行书】 御制对松山诗 【乾隆十三年五言律一首二十七年三十六年四十一年七言绝各一首俱行书】 御制环咏亭诗 【乾隆十三年七言律一首二十七年七言绝一首三十六年七言律一首四十一年七言绝一首俱行书】 御制经回马岭诗 【乾隆十三年七言绝一首二十二年五言绝一首三十六年四十一年七言绝各一首俱行书】 御制谒岱庙诗 【乾隆十六年七言律一首二十二年五言排律一首二十七年五言律一首三十六年四十一年五言排律各一首俱行书】 御制凤凰台春望诗 【乾隆二十一年七言排律一首行书】 御制登泰山诗 【乾隆二十二年二十七年七言律各一首俱行书】 御制十八盘诗 【乾隆二十二年七言律一首三十六年七言绝一首俱行书】 御制汉柏诗并图 【乾隆二十七年七言绝一首行书上有　　御跋】 御书朝阳洞三字 【乾隆三十六年正书】 御制丈人峯诗 【乾隆三十六年四十一年七言绝各一首俱行书】 御制飞来石诗 【乾隆三十六年四十一年七言绝各一首俱行书】 御制桃花峪诗 【乾隆三十六年四十一年七言绝各一首俱行书】 御制莲花洞诗 【乾隆三十六年四十一年七言绝各一首俱行书】 御制无字碑诗 【乾隆三十六年五言律一首行书】 御制汉明堂诗 【乾隆三十六年七言绝一首行书】 御制汉柏诗 【乾隆三十六年四十一年七言绝各一首俱行书】 
　　以上泰安府
　　衮州府 
　　御制泉林记 【康熙二十三年　国书正书】 御制至圣先师孔子庙碑文 【康熙二十五年正书】 御制孟子庙碑文 【康熙二十六年正书】 御制重修阙里孔子庙碑文 【康熙三十三年正书】 御制冬至过阙里诗 【康熙三十三年五言律一首行书】 御制修建阙里圣庙碑文 【雍正八年正书】 御制至圣先师孔子庙碑文 【乾隆十三年正书】 御制阙里祭先师礼成诗 【乾隆十三年五言排律一首三十六年四十一年七言律各一首俱行书】 御制谒孔林酹酒诗 【乾隆十三年三十六年四十一年五言律各一首四十九年七言律一首俱行书】 御制圣迹殿赞 【乾隆十三年四言正书】 御制礼器赞 【乾隆十三年四言正书】 御制万仞宫墙赞 【乾隆十三年四言正书】 御制奎文阁赞 【乾隆十三年四言正书】 御制故宅门赞 【乾隆十三年四言正书】 御制杏坛赞 【乾隆十三年四言正书】 御制故并赞 【乾隆十三年四言正书】 御制金丝堂赞 【乾隆十三年四言正书】 御制诗礼堂赞 【乾隆十三年四言正书】 御制手植桧赞 【乾隆十三年四言正书】 御制祀少昊陵诗 【乾隆十三年五言排律一首三十六年四十一年四十九年五言律各一首俱行书】 御制谒元圣祠诗 【乾隆十三年十六年四十一年四十九年五言律各一首俱行书】 御制复圣颜子赞 【乾隆十三年四言正书】 御制述圣子思赞 【乾隆十三年四言正书】 御制亚圣孟子赞 【乾隆十三年四言正书】 御制赐衍圣公孔昭焕诗 【乾隆十三年七言律一首十六年七言绝一首二十一年七言律一首二十二年二十七年七言绝各一首俱行书】 御制至曲阜诗 【乾隆二十一年七言律二首行书】 御制杏坛诗 【乾隆二十一年七言绝二首行书】 御制故并诗 【乾隆二十一年三十六年四十一年七言绝各一首俱行书】 御制鲁壁诗 【乾隆二十一年七言绝一首行书】 御制诗礼堂诗 【乾隆二十一年五言排律一首三十六年四十一年七言绝各一首俱行书】 御制赋得手植桧并迭旧作诗 【乾隆十三年二十一年三十六年五言排律各一首俱行书】 御制古泮池诗 【乾隆二十一年七言绝六首二十二年二十七年五言律各一首俱行书】 御书子在川上处五字 【乾隆二十一年正书】 御题子在川上处诗 【乾隆二十一年七言律一首二十二年二十七年三十年三十六年四十一年七言绝各一首俱行书】 御制至泉林诗 【乾隆二十一年二十二年二十七年七言律各二首俱行书】 御制阙里诗 【乾隆二十二年二十七年七言律各一首三十六年五言排律一首俱行书】 御制古泮池证疑说 【乾隆二十二年行书】 
　　（臣）等谨案御制古泮池证疑说断以今县治即古之鲁城旧说参差谬误一经宸论万古得所折衷云
　　御制韩庄闸诗 【乾隆三十年七言绝一首行书】 御制分水龙王庙诗 【乾隆三十年三十六年七言律各一首俱行书】 御制题乙卯遣祭碑阴诗 【乾隆三十六年七言绝一首后有　　御跋四十九年七言绝一首俱行书】 御制渌水曲诗 【乾隆三十六年五言绝一首行书】 御制颜子祠诗 【乾隆三十六年四十一年七言律各一首四十九年七言绝一首俱行书】 御制金丝堂诗 【乾隆三十六年四十一年七言绝各一首俱行书】 御制过阙里恭依皇祖韵诗 【乾隆三十六年四十一年四十九年五言律各一首俱行书】 御制释奠先师迭癸卯韵诗 【乾隆四十九年七言律一首行书】 
　　以上衮州府
　　济宁州 
　　御制阅河堤诗 【康熙二十四年正书】 御制宗圣曾子赞 【乾隆十三年四言正书】 御制赐河东总河顾琮诗 【乾隆十六年七言绝一首行书】 御制赐河东总河张师载诗 【乾隆二十七年五言律一首行书】 御制过济宁州诗 【乾隆三十年三十六年四十九年七言律各一首俱行书】 御制赐总河李弘诗 【乾隆三十年五言律一首行书】 御制太白楼诗 【乾隆三十年三十六年四十一年四十五年四十九年七言律各一首俱行书】 御制南池少陵祠诗 【乾隆三十年三十六年四十一年四十五年七言律各一首俱行书】 御制再咏南池诗 【乾隆三十年七言绝一首行书】 御书杜甫游南池诗有跋 【乾隆三十年行书】 
　　（臣）等谨按南池诗御题云少陵祠旧镌杜诗二首为明嘉靖间人书东岳云峯起一篇乃简许主簿作溷附南池误矣因为别立一石专书秋水章刻之
　　御制南池诗 【乾隆三十六年五言律一首行书】 御制南池杂咏诗 【乾隆四十九年七言古一首行书】 御制津贴银淮销诗 【乾隆四十九年五言古一首行书】 
　　以上济宁州
　　沂州府 
　　御制甲子东巡出都诗 【康熙二十三年行书】 御临董其昌诗帖 【行书】 御制驻跸黄梅岩定五贤名目增王览颜杲卿于祠内诗 【乾隆十六年七言绝一首行书】 御制琅邪五贤祠诗 【乾隆二十七年七言绝一首行书】 
　　（臣）等谨按祠中所祀五贤王祥王览诸葛亮颜杲卿颜真卿
　　御制题二疏城诗 【乾隆二十七年七言绝一首行书】 
　　以上沂州府
　　曹州府 
　　御书二诗赐章宏 【康熙四十四年行菁】 
　　（臣）等谨按圣祖御书赐章宏一南巡舟中录朱子句一扇上书唐句合刻一石
　　以上曹州府
　　东昌府 
　　御临米芾天马赋赐任克溥 【康熙二十四年】 御制过东昌府诗 【乾隆三十年五言排律一首三十六年五言律一首俱行书】 御制光岳楼诗 【乾隆三十年三十六年四十一年四十五年四十九年七言律各一首俱行书】 
　　以上东昌府
　　临清州 
　　御制临清舟中诗 【乾隆三十六年七言绝一首行书】 御制无为观诗 【乾隆三十六年四十一年四十五年四十九年五言律各一首俱行书】 御制临清叹 【乾隆三十九年五言古一首行书】 御制临清歌 【乾隆四十一年七言古一首行书】 御书安澜济运四字 【行书】 
　　以上临清州
　　青州府 
　　御制朱子困学诗 【康熙四十二年行书】 御书东镇庙灵气所锺四字 【行书】 御书东镇庙大东陪岳四字 【正书】 
　　以上青州府
　　登州府 
　　御书七言律诗赐张圣清 【康熙四十二年行书】 
　　以上登州府
　　莱州府 
　　御书东海神庙海天浴日四字 【康熙三十八年正书】 御书振鹭初飞四字 【康熙三十八年行书】 御书朱子写照铭 【康熙四十二年行书】 御书海神庙万派朝宗四字 【正书】 
　　以上莱州府
　　 山西 
　　各府 
　　五台山 
　　各府 
　　御书楼法帖 【康熙四十一年】 
　　（臣）等谨按御书楼法帖山西巡抚以至守令蒙赐书者二十九人汇刻成帖巡抚噶礼学政汪灏恭跋
　　御书南巡舟行会通河杂咏四首之三赐王廷抡 【五言绝句行书】 
　　（臣）等谨按御书舟行诗后附刻御书插花瓶七律一章又御赐书扇二种俱恭摹上石
　　御书谕旨并米芾诗帖赐吴琠 【康熙四十一年行书】 御临米芾千字文赐吴琠 【康熙四十二年行书】 御书恒山庙化垂悠久四字 【行书】 御制赐陈廷敬诗 【康熙五十三年五言律一首有　　御跋正书】 御制挽大学士陈廷敬诗 【康熙五十三年五言律一首正书】 御书朱子五言律诗赐姜橚 【行书】 御书晨摇玉佩趋金殿夕捧天书拜琐闱句赐王堥扬 【行书】 御书泽润烝黎四字赐诺岷 【雍正元年行书】 御制得雨七言律诗赐诺岷 【雍正二年行书】 
　　以上山西各府
　　五台山 
　　御制东台望海封碑文 【康熙二十二年　　国书正书】 御制西台法雷寺碑文 【康熙二十二年　　国书正书】 御制南台普济寺碑文 【康熙二十二年　　国书正书】 御制北台灵应寺碑文 【康熙二十二年　　国书正书】 御制中台演教寺碑文 【康熙二十二年　　国书正书】 御制菩萨顶大文殊院碑文 【康熙二十四年　　国书正书】 御制射虎川台麓寺碑文 【康熙二十八年　　国书正书】 御制五台殊像寺碑文 【康熙三十九年正书】 御制五台碧山寺碑文 【康熙三十九年正书】 御制五台台麓寺碑文 【康熙四十年正书】 御书五台罗■〈日侯〉寺碑文 【康熙四十一年正书】 御书涌泉寺碑文 【康熙四十四年正书】 御制五台广宗寺碑文 【康熙四十六年正书】 御制五台显通寺碑文 【康熙四十六年正书】 御制五台楼贤寺碑文 【康熙四十六年正书】 御制五台白云寺碑文 【康熙四十六年正书】 御制五台护国寺碑文 【康熙五十年赵熊诏奉　　　敕正书】 御制五台寿宁寺碑文 【康熙五十年陈邦彦奉　　　敕正书】 御制五台镇海寺碑文 【康熙五十年贾国维奉　　　敕正书】 御制菩萨顶碑文 【乾隆十四年正书】 御制五台殊像寺碑文 【乾隆十四年正书】 御制东台望海寺碑文 【乾隆十四年　国书正书】 御制西台法雷寺碑文 【乾隆十四年　国书正书】 御制南台普济寺碑文 【乾隆十四年　国书正书】 御制北台灵应寺碑文 【乾隆十四年　国书正书】 御制中台演教寺碑文 【乾隆十四年　国书正书】 御制五台大螺顶碑文 【乾隆十五年正书】 
　　以上五台山
　　 陕西 
　　御书宁静致远四字赐吴赫 【康熙三十六年行书】 御书五峯挺秀四字 【康熙四十二年行书】 御临米芾灯赋赐鄂海 【康熙四十二年行书】 御制诗赐鄂海 【康熙四十二年西安偶作五言绝三首　　　驻驆潼关五言律一首俱行书】 御制广仁寺碑文 【康熙四十四年正书】 御制西岳庙碑文 【康熙四十四年正书】 御书赐郭世隆诗扇 【五言律正书】 御临米芾帖 【行书吴赫恭刻】 御临董其昌帖 【草书吴赫恭刻】 御书各种法帖 【五卷】 御书保厘秦陇四字 【正书】 御书输忠阃外四字赐潘育龙 【正书】 御书边陲良将四字赐江琦 【正书】 御制赐岳锺琪诗 【雍正二年五言律一首行书】 御制喜雨诗赐毕沅 【乾隆三十九年七言律一首行书后有毕沅恭和诗并跋】 御制太白山谢雨诗 【乾隆四十三年七言律一首行书】 御制华山庙碑文 【乾隆四十四年行书】 
　　以上陕西
　　 甘肃 
　　御制西安偶作诗赐齐世武 【五言绝三首行书】 御书陋室铭 【行书】 御制朋党论 【雍正三年行书】 御制佑宁寺碑文 【雍正九年正书】 御制广惠寺碑文 【雍正九年正书】 御制河源神庙碑文 【雍正九年正书】 
　　以上甘肃
　　 四川 
　　御书江渎庙涵濡万物四字 【康熙四十二年行书】 御制泸定桥碑记 【康熙四十二年行书】 御书永奠大川四字 【康熙四十二年行书】 御制打箭炉惠远庙碑文 【雍正九年　国书正书蒙古书】 
　　以上四川
　　 两广 
　　广东 
　　广西 
　　广东 
　　御书赐赵弘灿乐善不倦四字 【康熙三十八年行书】 御临米芾书杜诗赐赵弘灿 【康熙三十八年行书】 御临赵孟俯书秋兴赋 【康熙三十八年行书】 御临米芾书天马赋 【康熙三十八年草书】 御书唐句赐王国昌 【康熙四十一年行书】 御书南海神庙万里波澄四字 【康熙四十二年行书】 御临董其昌诗帖 【康熙四十二年五言绝七言绍各一幅行书合刻一石】 御书诗扇 【康熙熙四十二年凡四面合刻一石】 御书题兰诗扇 【行书】 御制虎跑泉诗 【康熙四十二年五言绝一首行书赵弘灿恭摹上石】 御临董其昌天马赋 【行书赵弘灿恭摹上石】 御书殿邦炎州四字 【康熙五十六年正书】 御制春幸诗 【康熙五十六年七言律一首正书】 
　　（臣）等谨按御制春幸诗刻本有三浙江福建并满保恭刻广东杨琳恭刻
　　御书西铭赐杨琳 【康熙五十六年行书】 御制御稻诗赐玛尔泰 【康熙六十年七言绝一首行书乾隆三年玛尔泰总督两广刻于端溪书院见玛尔泰跋语】 御临董其昌书杜诗帖 【御书】 御书整肃纲维四字赐孔毓珣 【雍正五年行书】 
　　以上广东
　　广西 
　　御书寿世慈荫四字 【康熙五十四年正书】 
　　（臣）等谨按圣祖御书寿世慈荫四大字长六尺抚臣陈元龙等摩崖恭勒
　　以上广西
　　 云南 
　　御书中和山滇云洪极四字 【康熙四十四年正书】 御书五华书院育材二字 【康熙五十五年正书】 
　　 贵州 
　　御书表里常正动静自勿违十字赐王国昌 【康熙四十一年行书】 
　　 外藩 
　　御制与俄罗斯定约分界碑文 【康熙二十九年　国书行书俄罗斯蒙古拉题诺五种书额里古纳河摩崖】 御书察罕齐老勒石铭 【康熙三十五年　　　亲征噶尔丹　　　跸路过此】 御书昭木多勒石铭 【康熙三十五年　　　亲征噶尔丹歼其众于此】 御书狼居胥山勒石铭 【康熙三十五年】 御书拖诺山勒石铭 【康熙三十五年　　　亲征噶尔丹　　　驻跸于此】 御制汇宗寺碑文 【康熙五十三年正书寺在多伦诸尔】 御制平定西藏碑文 【正书康熙六十年平定西藏雍正　年伊克台勒石】 御制善因寺碑文 【雍正元年　国书正书寺在多伦诺尔】 御制平定准噶尔勒铭伊犁碑文 【乾隆二十年　国书正书】 御制平定准噶尔后勒铭伊犁碑文 【乾隆二十年　国书正书】 御制广教寺碑文 【乾隆三十年　国书正书蒙古西蕃四体书寺在喀尔喀部】 御制平定金川勒铭勒乌围碑文 【乾隆四十一年　国书正书蒙古西番四体书】 御制平定金川勒铭美诺碑文 【乾隆四十一年　国书正书蒙古西番四体书】 御制平定金川勒铭噶喇依碑文 【乾隆四十一年　国书正书蒙古西番四体书】 
　　（臣）等谨按列圣奎章皇上睿藻炳耀寰区薄海内外罔不争先快覩至于外藩碑版拓土纪功尤前古所莫及亿万年无疆之休洵足昭垂不朽云
　　以上外藩
　　皇朝通志卷一百二十一
《清朝通志》　灾祥略凡三卷（122～124）/一百二十六卷　（清）高宗 敕撰 
　　●皇朝通志卷一百二十二
　　灾祥略一 
　　○灾祥略一 
　　（臣）等谨按史家皆志五行始自汉书详列五行传说及其占应后代作史者皆因之人主致中和则天地位万物育其机甚捷其理甚微而为灾异之学者必欲条分缕析逐事以求其应有不合又旁引曲证以傅会其说此郑樵所以斥为欺天之学也郑氏作灾祥畧专记实迹而削去五行相应禨祥术数之说诚通论巳续通志既踵其体列编次成卷我国家重熙累洽庥和之气畅垓泝埏实无所谓变异之征如前史所载者至手列圣相承敬天勤民之心传为家法皇上体中和极赅对育之原兢业渊衷无时暂释故不因见祥而喜亦不待见灾而懔用以承景贶而庥征葢圣心即天心也兹谨就国初以来事迹依类胪于卷内庶几传信征实用以仰见钦若天道敬授人时之至意焉
　　纪灾 【天类　地类】  
　　△纪灾 【天类　地类】  
　　（臣）等谨按郑氏灾祥畧综春秋迄隋千有余年之事迹志天则次以日月星志地则次以水旱而月举五星之薄蚀陵犯不载雷电雪霜永雹之异不登葢名之为畧固与史家五行志体例各殊也惟考郑氏志于天则有天裂天鸣诸异于日则有众日并照日夜出诸异于月则有两月并见月昼明诸异以类相从我朝至治光昭天地交泰既无此变征则原书类例自当酌删若夫尧汤水旱为上世所不能无列圣厪念黎元如伤在抱皇上周咨民瘼宵旰勤求每遇闾左偏灾立加抚恤是以水旱之数较之前史为独多者前代水旱之来未必尽皆入告而我朝则隐饰有谴稽迟有罚则无不上达之隐也前代于水旱之告未能尽皆邀恤而我朝则赈货有法蠲除有令则无不下究之泽也若依郑志之例但书作某郡水某郡旱而不胪载恩施则圣朝之厚泽深仁超越千古者无由共见若于一邑一隅之旱涝并皆叙列则事不胜书且赈恤蠲免之条又掌入之食货门而不在灾祥占验之科矣今惟举其事之大者类系于篇
　　天类 
　　 天类 
　　日食 
　　星变 
　　日食 
　　顺治元年八内丙辰朔日食在张宿八度十八分食三分有差二年十二月己卯朔日食食不及一分是日阴云不见五年五月乙丑朔日食在觜宿十一度七分食九分有差七年十月辛巳朔日食在亢宿二度十五分食七分有差十四年五月癸卯朔日食在觜宿二度十二分食六分有差十五年五月丁酉朔日食在毕宿六度五十七分食四分有差
　　康熙三年十二月戊午朔日食在斗宿二十一度二十分食八分有差五年六月庚戌朔日食在并宿九度四十五分食九分有差八年四月癸亥朔日食在娄宿十一度食五分有差十年八月己卯朔日食在张宿九度二十九分食一分有差十五年五月壬午朔日食食不及一分二十年八月辛巳日食在翼宿初度二十三分食三分有差二十四年十一月丁巳朔日食在心宿一度二十二分食二分有差圣祖仁皇帝谕大学士等日天象稍有愆违即当修省或施行政事有未当欤或下有冤抑未得伸欤廷臣详议以闻二十七年四月癸卯朔日食在娄宿十度五十九分食九分有差谕大学士等日钦天监奏四月朔日食凡应行应革之事其令九卿詹事掌印科道集议以闻二十九年八月己未朔日食在张宿九度二十分食二分有差三十年二月丁己朔日食在危宿十度五十二分食三分有差二十一年正月辛亥朔日姇在虚宿九度三十四分食五分有差先期谕礼部曰天象之变见于岁首朕兢愓靡宁力图修省其罢元旦行礼筵宴至是览钦天监所奏日食占验有大臣黜近臣有忧之语谕大学士等曰朕观自古帝王于不肖大臣正法者颇多今设有贪污之臣朕得其实亦必置之重典此皆系于人事凡占候当直书其占语今钦天监往往揣度时势附会陈说如去年视有旱状则用天时亢旱之占诪张殊甚可传钦天监谕之三十四年十一月己未朔日食在尾宿三度二十六分食八分有差三十六年闰三月辛巳朔日食在娄宿一度五十七分食十分有差先期论大学士曰日食虽可预推然自古帝王皆因此而戒惧葢所以敬天变修人事也若庸主则委诸气数矣可谕九卿有宜修改者悉以闻四十一年十一月丁酉朔日食有心宿一度二十六分食四分有差四十五年四月戊子朔日食在胃宿八度十八分食六分有差四十七年八月甲辰朔日食在翼宿一度四十二分食五分有差四十八年八月己亥朔日食在张宿九度二十六分食四分有差五十一年六月癸丑朔日食在井宿十度三十二分食五分有差五十四年四月丙寅朔日食在娄宿十二度十九分食六分有差先期谕大学士九卿曰自右帝王敬天勤政凡遇垂象必实修人事以答天戒其系国计民生有应行应改者详议以闻五十八年正月甲戌朔日食在危宿初度四十五分食七分有差谕大学士九卿曰元旦日食以阴云微雪未见别省无云之处必有见者况日值三始人事不可不谨政或有阙失诸臣确议以闻五十九年七月丙寅朔日食在柳宿五度十六分食七分有差六十年闰六月庚申朔日食在井宿二十九度四十二分食二分有差
　　雍正八年六月戊申朔日食在井宿二十度四十二分食九分有差先期世宗宪皇帝谕大学士等曰朕御极以来七年之中未遇日食今钦天监奏称六月朔日食朕心深为畏惧时刻修省内外臣工宜共相勉勖以懔天戒寻山西巡抚以至期阴雨不见食称贺江宁织造以是日阴雨过午晴明日光无亏称贺俱奉旨切责又谕大学士等曰天象之灾祥由于人事之得失若上天嘉佑而示以休征欲人之知所黾勉永保令善于勿替也若上天谴责而示以咎征欲人之知所恐惧痛加修省也日食乃上天垂象示儆所当敬畏讵可以偶尔观瞻之不显而遂夸张以称贺乎山西偶值阴雨不可以槩天下江南日光不亏朕推求其故葢日光外向过午之后巳是渐次复园之时所亏止二三分是以不显亏缺之象昔年遇日食四五分之时日光照耀难以仰视皇考亲率朕同诸兄弟在干清宫用千里镜测验四周以纸遮蔽日光然后看出又岂可因此而怠忽天戒稍存纵肆之心乎庆贺之奏甚属非理大违朕心宣谕中外知之九年十二月庚寅朔日食在斗宿初度二十六分食九分有差十三年九月丁酉朔日食在角宿二度五分食八分有差
　　乾隆七年五月已未朔日食在毕宿七度十七分食七分有差十年三月癸酉朔日食在壁宿六度四十九分食一分有差十一年三月丁卯朔日食在室宿十一度二十三分食六分有差先期二月上谕大学士等曰本月十六日月食三月初一日日食且自上冬以及今春雨雪稀少土膏待泽朕敬天勤民之心倍增干愓所望大小臣工共体朕意加修省迓天和夫修省之道以实不以文其有关于民生国计者当尽心筹划竭诚办理以尽职守若朕躬有愆谬政事有阙失应行陈奏者即据实以闻不得避忌瞻徇亦不得牵引虚文负朕谘诣之意十二年七月己丑朔日食在柳宿六度三十三分食二分有差十六年五月丁酉朔日食在昴宿七度三十七分食四分有差先期谕曰日食天象之大者自古重之顾仅以引咎求言虚文从事夫岂应天以实之义乃者五月丁酉朔日有食之朕自惟宵旱忧勤无时不深干惕宁待悬象着明始知戒谨然遇灾而惧罔敢不钦戒惧修省惟崇实政行在銮仪卫早晚鼓角是日着停止一日以示撤县斋戒我君臣当就常存之敬畏倍加谨凛并修实政即如朕向来巡幸地方官惟修治道途此外一无华饰自乾隆十三年东巡该抚等于省会城市稍从观美后乃踵事增华虽谓巷舞衢歌舆情共乐而以旬月经营仅供途次一览实觉过于劳费且耳目之娱徒增喧聒朕心深所不取今岁恭遇皇太后万寿兆庶亦藉以申祝嘏之忱是以俯顺民情至朕待督抚有司惟因其能实心办事令地方日有起色方加恩奖予而不知朕心者未必不以辨差华美求工取悦为得计将玩视民瘼专务浮华此风一开于吏治民风所关者甚大嗣后以违制谕谕中外知之二十三年十二月癸丑朔日食在斗宿一度五十一分食八分有差谕大学士九卿科道等曰春秋书日食古圣克警天戒惟是为兢兢兹者季冬之朔日食至八分之多望日又值月食一月之间只曜薄蚀灾莫大焉我君臣当动色相戒侧席修省念迩年来西陲底定殊域来归克奏肤功皆仰赖上苍福佑在朕宵旰殷怀无刻不以持盈保泰为惕并非出于矫强亦中外臣民所共知第人情当顺适之时检持或有未至昔人所称人苦不自知良非虚语夫天心仁爱人事宜修倘用人行政之间有昕阙失而不力为振饬何以裨政治而召休和在廷诸臣其襄治理寅恭夙夜宜有同心其各抒所见据实敷陈无有隐讳二十五年五月甲辰朔日食在参宿一度十七分食九分有差谕大学士等曰序临北至一阴始生薄蚀适逢益切干愓所有本月朔内廷例用龙舟上年既以祷雨不行今虽际时和并饬停止用申祗荷天仁示戒之至意二十七年九月庚申朔日食在角宿三度二十六分食五分有差二十八年九月乙卯朔日食在轸宿六度一分食七分有差三十四年五月壬午朔日食在毕宿八度三十八分食三分有差三十五年五月丁丑朔日食在昴宿七度三十四分食三分有差三十八年三月庚寅朔日食在室宿十二度三十七分食四分有差三十九年八月壬寅朔日食在张宿十度五十三分食三分有差四十年八月丙子朔日食在张宿初度六分食四分有差十二月甲辰朔日食在斗宿二十三度四十三分食一分有差四十九年甲午甲寅朔日食在柳宿十六度二十一分食一分有差五十年七月戊申朔日食在柳宿五度三十五分食四分有差十二月以明年正月元旦日食命停止朝贺并宣谕中外谕曰五十一年正月初一日日食业经颁谕停止朝贺其救护典礼礼部遵例奉行朕仍于内殿恭设香案虔申祈祷以答上天垂象儆愓修省之意至于下诏求言史册所称朕以为转涉虚文葢事天以实为人君者敬天勤民躬理庶务日慎一日乃职分所当然即大臣言官应行陈奏事件原当随时入告岂待日食然后求言况今每日御便殿听政批答章奏大学士军机大臣及九卿科道等不时召见咨询政务即外省自督抚至道府无不随到宣召未致民隐雍于上闻讵因日食方始下诏求言耶至薄蚀天变日寺度数有定昔宋仁宗康定元年正月丙辰朔应日食先是日官杨维德等请移闰于庚辰年则日食在前月之晦帝曰闰所以正天时而授民事其可曲避乎不许所见甚为合理葢凡日食必以合朔移于晦日尤为非是又汉唐以来如光武帝建武二年北魏孝文帝延兴四年太和十四年唐太宗贞观六年均以正月朔日食昔我皇祖时以康熙三十一年及五十八年正月朔日食且三十一年锡伯瓜尔察达呼尔等来归喀尔喀格楚尔喀亦以属裔来归之事可见日食为定数而君人者则当因此益加戒惧至于以改移为消弭之说则尤断断不可朕践阼之始即叩天默祷以若蒙天佑享国至六十年即当传位归政不敢如皇祖之数逾花甲今幸五十年来寿逾古稀康强如昔惟有宵旰勤求不遑暇逸以仰副上天眷顾之殷祖宗付托之重设以天变为可消弭即于今岁归政则是移咎后人图卸巳责如宋高宗年未六十传位孝宗置军国大事于不问不独无以对天并无以对子朕岂肯出此平从前推算天行度数乾隆六十年乙卯亦当正旦日食与今岁同若于是年归政则值嗣子首岁元正尤属非宜朕心亦有不忍何若以是岁为朕临御六十年颐和锡福之余即以次年为嗣子迎庥改元之始国祥家庆天日重光以符朕首祚之祈以绍我大清亿万年之宝命不其懿与然此颢亦不敢期必总以犹日孜孜以静俟上天垂佑耳将此通谕中外臣民咸知朕意
　　（臣）等谨按郑氏灾祥畧但纪日食而不及月食葢以日为阳象故春秋书法特重日有食之今从其例
　　右日食
　　星变 
　　顺治九年九月太白昼见是月乙未辰时太白见于翼宿三度丙申酉时有流星起中天入紫微垣时世祖章皇帝将巡塞外以上天垂象即行停止
　　康熙三年十月慧星见东南方是月己未朔彗星见于轸宿之次在左辖星之旁其体微小每夜逆行尾亦渐长经翼张并昴胃诸宿至十一月庚戌在娄宿之次圣祖仁皇帝谕议政王大臣曰星象示异皆因德薄敷政失宜所致今惟力图修省务期允当以答天心四年二月彗星复见先是三年十二月壬戌彗星移奎宿之次其体渐小四年正月癸己不复见二月己巳复见东南方在女宿之次阅十余日经虚室壁三宿谕曰慧星复见实由德薄所致上天垂象屡示警戒敢不益图修省以后凡用人行政务加谨慎以求允当至于关系国家利弊民生休戚应兴应革事宜内而部院及科道官外而督抚其各抒所见以备采择朕不惮改正七年五月太白昼见是月甲辰未时太白见午位在柳宿三度丙午庚戌朔癸丑谕曰太白昼见天象屡示儆戒朕甚惧焉今力图修省弥加敬慎励精勤政以答天心在内部院官各尽乃职公廉自效在外督抚提镇以天各绥理地方抚恤军民咸令得所二十一年七月彗星见东北方是月己巳彗星见于并宿之北其色白尾迹指西南壬申行东北尾迹长六尺余癸酉谕大学士等曰天道关于人事彗星上见政事必有阙失其应行应革者令九卿科道詹事会议以闻
　　乾隆七年正月异星见东南方是月丙戌异星见于斗宿之次在天弁第二星之上其色黄白向西北逆行四十余日隐伏八年十一月彗星见是月己亥彗星见奎壁之中距奎宿第二星二度体如弹丸其色黄尾迹长尺余每夜向西逆行由戌宫至亥宫十二月丁卯上御门听政毕召大学士等前曰星象见异朕思天心仁爱垂象示儆必政事之间有所缺失我君臣当夙兴夜寐勤加修省以回天意惟是应天以实不以文修省之实非徒托之空言也且书不云乎王省惟岁今岁序将周正其时矣我君臣必深思所以致此之由缺失何在亟图悛改庶几尽事天之道有以感召和气而消未萌之眚也癸酉朔谕曰昨召见有学士陈世倌据奏近日彗星见宜下修省之诏宣示百官朕思人主君临天下敬天勤民之心必严恭寅畏无时不凛上帝之鉴观念兆人之休戚以期弭咎于未然诚以修省全在乎平日此朕之所以夙夜兢兢者事天以实不以文以诚不以伪也若但托于文告饰为敬慎警惧之辞而无引咎责躬之实徒务臣民之观听以塞责是明以示戒而更加粉饰则欺世慢天其过愈大岂能感召天和潜消沴戾乎前日御门时朕面降谕旨原欲与大臣等交相儆省深思所以致此之由缺失何在亟图悛改格天之道惟在乎修省之实而不在修省之文我君臣其共勉之十三年三月客星见东方是月癸丑客星见于室宿第三星之南一度其色黄向东顺行至次日即消二十四年三月彗星见东南方是月甲午慧星见于虚宿之次其色苍白尾迹长尺余指西南每夜顺行十余日伏不见四月戊辰复出西南方在张宿第二星之上体劫甚微向东顺行至五月初仍隐伏至十一月戊辰有客星见东南方在未宫并宿四星之下自未宫行至酉宫胃宿之次寻亦隐伏三十四年七月慧星见东南方是月甲辰彗星见于昴宿之次体如弹丸其色苍白尾迹长二尺余指正西偏南每夜顺行八月望后伏不见十月复移见西方寻即隐伏三十五年闰五月客星见东南方是月己酉客星见于斗宿之次在天弁第一星之西其色苍黄每夜向北行十余日即隐伏十一月彗星见东南方是月彗星见于柳宿之次在第一星之下色苍白尾迹长尺余指南每夜向北行十余度七日隐伏
　　右星变
　　皇朝通志卷一百二十二
　　●皇朝通志卷一百二十三
　　灾祥略二 
　　○灾祥略二 
　　纪灾 【天类　地类】  
　　△纪灾 【天类　地类】  
　　地类 
　　 地类 
　　水灾 
　　旱灾 
　　水灾 
　　顺治二年河决考城之刘通口时河流北徒自午沟至徐州河身渐涸至四年决口始塞河流疏通三年直隶成安等县水按分数免赋六年直隶真定顺德广平大名四府属山西太原平阳汾辽泽五府州属水并免额赋八年苏州松江等府属水发银米赈济九年河决邳州水三日即退十三年河南卫辉府属湖南常德府属水并免额赋十五年河决山阳之迤湾姚家湾塞之是年湖北地方水又浙江宁波绍兴二府沿海地方水并按分数免赋十六年江南苏州扬州淮安徐州凤阳等属水全免旧欠钱粮十七年河南河决睢州杞县虞城柘城永城夏邑等处水又江南邳州萧县宿迁沭阳等处水并按分数免赋十八年直隶霸州保定新城等州县江西鄱阳等县湖北沔阳黄梅广济等州县水并按分数免赋
　　康熙元年江南凤阳泗州等属福建闽县等十二县陕西西安凤翔兴安等属水并按分数免赋二年直隶河间等处以夏潦被水按分数免赋并遣官经理修堤挑浅事宜三年松江上海等处水蠲免额赋四年河决安东之茆良口等处至十年以次堵塞七年河决桃源之黄家嘴次年堵塞是年直隶真定等五十州县江南淮扬二府属水分别免赋八年河决清河之三汊口次年复决清河之王家营等处认命河道总督罗多创筑缕堤以次堵塞是夫陕西南郑等处水按分数免赋九年直隶博野等二十九州岛县江南苏松淮扬四府属浙江嘉湖二府属水并按分数免赋淮扬被水较重特命部院大臣往勘水灾发帑赈给并罢本年漕运自康熙六年以后民欠银米尽皆豁免十年淮安扬州水蠲免正赋自康熙元年至六年逋赋全免十一年扬州府属水全免本年额赋十二年直隶霸州宝坻等十三州县江南六安赣榆等州县水并按分数免赋十三年扬州高邮宝应泰州凤阳泗州滁州等处水蠲免地丁银漕次年仍免赋有差十四年河决徐州之潘家堂及宿迁之蔡家楼俱塞之是年淮扬徐凤四府属水按分数免赋十五年黄水倒灌洪泽湖决高堰三十四处时黄淮合并东下漕堤多溃诏遣工部尚书冀如锡户部侍郎伊桑阿往视兴工命尚书靳辅为总河于十七年次第堵塞是年淮扬徐所属水特遣大臣往江南发银米赈济次年仍蠲免额赋十七年淮扬徐各属水蠲停地丁漕项有差十九年淮扬苏松常镇等处水蠲停赈赋并发帑赈济二十一年五月河决宿迁之徐家湾塞之六月河决宿迁之萧家渡是夫大修两河各堤工告竣至次年三月塞萧家渡决口河归故首二十一年扬州高邮宝应泰州兴化等处水蠲停正赋二十四年直隶河间献县等县江南宿迁兴化邳州高邮盐城等州县山东郯城鱼台等县水蠲免额赋二十六年直隶霸州文安保定武清宝坻玉田丰润等州县江南淮扬二府属水并按分数免赋二十七年江南兴化毫州邳州等州县水按分数免赋并发谷赈济二十八年江南邳州等九州岛县复水仍按分数免赋二十九年江南六合等十五州县卫浙江绍兴府属水按分数免赋并拨谷赈济三十年云南昆明等十州县水按分数免赋三十二年直隶顺天保定河间永平四府水全免明年额赋三十三年福建闽清等县水拨谷赈济三十五年黄淮秋涨江南淮扬徐等处水拨米赈济至次年复截留漕米散给并全免额赋是年直隶三十二州县湖北九州岛县卫水并按分数免赋三十六年江南山阳高邮泗州颍州等处江西星子等县水并按分数免赋三十七年福建台湾地方水拨谷赈济淮安扬州凤阳府属水并免额赋三十八年江南海州泗州盰眙等州县湖北安陆府沔阳州等处水按分数免赋三十九年江南水泗州盰眙高邮清河及上江颍上等六州县下江邳州等十六州县各按分数免赋并除淮安扬州凤阳三府上年额赋四十年五月泗州盱眙等处水时修筑商家堰闭塞六坝从洪泽湖水长泛溢泗州盱眙等处被淹命总河张鹏翮会同两江督臣阿山亲行察勘蠲停额赋四十一年山东济兖青三府属莱芜新泰等州县水全免明年额赋并发谷赈济四十二年山东水凡九十四州县诏截留漕粮遣官前往分路散赈并全色明年额赋四十四年江南江宁淮安扬州三府属浙江宁波绍兴二府属广东肇庆府属湖北沔阳等州县湖南岳州等州县水拨谷赈济并按分数免赋四十五年江苏海州等十二州县安徽颍州等十二州县卫水按分数免赋四十七年江南苏松等五府属浙江湖州衢州台州各属水发谷赈济并免明年额赋四十八年直隶武清等十三州县水设厂赈济并按分数免赋四十九年直隶霸洲等七州县江南邳州等十三州县河南商邱等三十九州岛县水发谷散给并按分数免赋五十年江苏海州等十五州县卫水按分数免赋五十二年广东三水等县福建侯官等县水全免额赋五十四年江南太仓长州等十四州县衙湖广江夏嘉鱼等州县水发谷散给并停免额赋是年直隶顺天永平保定河间宣化五府属水发米赈济全免额赋五十五年江南上元宣城等州县卫浙江衢严二府金华等三十州县庐洲等卫水发谷赈济按分数免赋五十七年江南桐城等三十州县庐洲等七卫水发谷赈济按分数免赋五十八年江南高邮等州县水按分数免赋五十九年江南淮扬二府属湖广汉州潜江等州县水发谷赈济按分数免赋六十一年直隶长垣等州县山东寿张等州县以黄泛骤涨被水发谷赈济
　　雍正元年河南中牟直隶长垣等州县黄水漫溢发帑赈济其阳武封邱中牟三县各免五年额赋二年江浙沿海州县潮灾发帑赈济分别免赋直隶山东河南三省雨水过多成灾者一体给赈三年直隶霸洲蓟州等七十四州县卫河南祥符等十九州岛县水发仓给赈按分数免赋有差又山东历城等五十三州县卫所水并免正赋福建广东被水地方亦分别赈恤四年安徽所属之舒城无为望江等州县水发米煮赈其泗州灾重处按户给银又浙江仁和等州县水按灾分免额赋五年直隶玉田等二十三州县水遣官赉银分路散给又湖北江水溢被灾之江陵汉阳等州县及武昌荆州等卫尽除本年田赋七年云南曲靖府属水按分数免赋八年北河溢直隶顺德广平大名等府水遣侍郎副都统等分四路散赈又山东河南江南濒河州县被灾者一体赈恤十一年江南海溢苏州松江二府属之常熟华亭等二十九州岛县水如例赈恤又直隶之蓟州丰润等处水并蠲赈有差十二年江南徐州府属州县水分免正赋有差十三年四川綦江合江等州县水各免今年租
　　乾隆元年浙江仁和钱塘等县湖北汉川江陵等县水免正赋及漕米有差二年河南西华等县水按分数免租四年安徽宿凤等十五州县水免本年银粮五年江苏丰沛等十州县卫水免丁屯芦课河租各银粮六年江南凤阳颍州等府水分赈灾民其上元等二十八州县并免其年额赋七年江南黄淮交涨两江水江苏所属江浦等州县卫安徽所属之寿州等州县卫各蠲租截漕命大臣会同督抚勘赈是年湖北荆州安陆汉阳襄阳德安五府湖南长沙岳州常德沣四府州江西赣州吉安南安三府水各按分数免其年田租十一年淮黄涨江南沿河州县水免额赋并截漕充赈十二年山东九十八州县水免额赋截留山东河南漕运并拨天津仓米充赈是年江南海潮溢江苏崇明宝山上海南汇镇洋常熟昭文江阴等县水蠲税截粮有差十三年山东邹平等二十州县水截漕加赈命重臣巡视赈务十五年江苏安徽二十七州县水按分数赈济免灾田地漕银粮十八年黄淮涨淮扬徐州属水寻以河铜山堤宿灵虹泗等州县亦水命大臣往视发帑截漕并拨附近各省米赈粜免今年租十九年江南淮扬雨潦下江等处复水赈如例其安徽泗盱等州县亦分免额赋二十年江南淮扬徐水按分数赈恤设粥厂是年浙江杭州湖州绍兴府所属亦水予赈如例二十一年江南宿虹丰沛等十六州县山东金乡鱼台等县水各蠲免按分数赈恤是年河南归德府之夏邑商邱永城虞城等县并陈许两府属各县亦以霪雨被水除田租免逋赋次年特遣官查视优恤并以工代赈疏浚渠道引积水达于河二十二年漳河暴涨注卫河免直隶山东之被水州县赋并发粟散赈给银葺店二十六年河南久雨河溢祥符等县水蠲恤命大臣会勘赈济设粥厂直隶之大名天津山东之德州曹州均以水截漕充赈是年建杨桥河神祠先是七月河溢遂溃杨堤乃筑引渠酾河溜两匝月而合龙爰建祠并颁额勒碑从大学士刘统勋请也二十七年直隶霪雨所属四十五州县水按分收加赈又江苏之清河等十一州县浙江之仁和等十七州县均以水蠲免漕赋二十年山东济南等属十五州县江南安池等五府属水均蠲赈如例三十二年下江上元等十一县上江怀宁等十三州县江西南昌等十三县湖北黄梅等十三州县水蠲恤如例复命于正赈外各按分数加赈三十五年直隶各属水谕部臣拨银运米赈济其浙江十四州县灾加赈亦如之是年古北口山水骤发特遣大臣赍银运米逾格赈之三十八年江南水安东山阳阜宁清河沭阳海州大河卫宿逋令勿收责三十九年安徽寿州凤阳等十州县卫水分别蠲缓有差是年又因黄水骤涨免山阳清河盐城阜宁明年租并淮安大河二卫漕赋四十年直隶霸州永清等十四州县水于例恤外加赈一月四十三年黄河溢河南灾命重臣稽查截漕发帑赈之四十四年河南仪封延津等十三州县水蠲赈如例四十五年直隶霸州文安等二十州县水赈恤有君是年张家油房漫口河南考城等五县水均加赈四十六年江南黄水溢上江之凤泗等州县下江之邳睢等州县禾稼受伤拨银截漕赈之并分别加赈四十七年黄河溢河南山东江南水特命于例赈外各展赈皇上廑念江南丰沛等县及山东兖曹济各属灾甚谕令常予赈恤灾退后乃停四十八年重修雍正六年所建之惠安观先是四十六年冬青龙冈漫口合龙敕建龙王庙以昭神脱四十七年更筑新提挑引渠自兰阳至商邱一百七十余里至是桃汛开放河流永庆安澜大学士公阿桂等奏要工合龙全赖河神默佑请将兰阳北岸惠安观鸠工重修得旨允行并御书祠额刊诗以纪事焉四十九年黄河溢河南安徽等处水蠲租除欠谕地方大吏督属携带钱米分途赈恤其河南之商邱宁陵安徽之毫州等州县分别加赈展赈有差
　　右水灾
　　旱灾 
　　顺治三年湖广兴国等十州县旱按分数免赋八年江南宁国等府旱按分数免赋九年江南旱命督抚等按视灾伤江苏等处改折漕粮免泒耗米安徽诸属蠲免正赋十一年直隶山东浙江江南等处俱旱直隶八府属山东二十一州县浙江二十二州县江南五州县并按分数免赋十四年四月京师旱世祖章皇帝素服祷于圜丘遣官致祭方泽坛社稷坛社祇坛应时大雨十六年江西四十五县湖南澧州等州县贵州贵阳等府属旱并免额赋十七年六月京师旱谕礼部今夏亢旸日久农事堪忧朕念致灾有由痛自刻责谷为民天非雨不遂竭诚祈祷积有日埒乃精诚未达雨泽尚稽昼夜焦心不遑启处兹卜于月之十三日预行斋戒黎明步至南郊于夜子刻祭告圜丘恳祈甘霖速降以拯灾黎若仍不雨则再行躬礼务回天意寻又谕先诣郊坛斋戒三日以十五日之夜子刻祭告届日丙申亲率诸王文武羣臣素服步至南郊斋宿是日四际无云顷之阴云密布甘霖即降越三日戊戌行礼于圜丘祭毕雨复大霈十八年江南青浦等二十七县卫浙江二十九县旱并按分数免赋
　　康熙三年江西四十一州县旱按分数免赋四年三月京师旱命礼部遣官同河道总督朱之锡往泰山祈雨五年湖北沔阳黄冈等十二州县江西宁州等三十五州县旱并按分数免赋九年直隶开州等十四州县山东济阳等二十九州岛县旱并按分数免赋十年四月京师旱圣祖仁皇帝谕旨深自刻责即诣南郊祷雨前期致斋三日素服诣坛致祭甘霖立沛是年凤阳庐州安庆等府旱特遣部臣会同江南浚抚截漕散赈并于江宁省会之地大设粥厂赈济流民十三年山东泰安等五十二州县旱按分数免赋十六年江西新建浮梁等十六州县旱按分数免赋十七年六月京师旱谕礼部朕惟天人感召理有固然人事失于下则天变应于上捷如影响岂曰罔稽天气亢旸禾苗枯槁朕夙夜靡宁力图修省躬亲斋戒虔祷甘霖前期致斋届日自西天门步行至坛行礼时甘霖大沛是年江南凤庐滁三属旱按分数免赋并改折漕粮十八年苏松府属旱按分数免赋诏发帑令江苏巡抚等亲行督赈二十年苏松常镇府属旱分别蠲折额赋广行设赈二十二年江西分宜等十七县卫旱按分数免赋二十三年宜隶邢毫等二十州县湖北江夏等十五州县旱按分数免赋二十五年凤阳徐州等处旱发银米赈济二十六年五月京师旱谕九卿等曰京师为天下根本之地乃几月不雨朕甚忧之欲躬行祈祷大小臣工宜尽诚斋戒毋循故事届期上亲制祭文素服自西天门步行诣坛行礼实时雨足是年江西宜春等十县旱按分数免赋二十八年六月京师旱御制祭文遣官祷雨于圜丘是年直隶顺天保定河间真定顺德广平大名及宜化各府属俱旱诏遣官详勘先行发赈并免去年未征及本年春夏额赋又湖北武昌等四府属二十州县四卫荆州安陆等二府属九州岛县四卫旱先行赈济免明年春夏额赋江西宁州袁州等三十二州县卫旱按分数免赋二十九年山西太原大同二府属旱拨谷赈济河南开封彰德卫辉怀庆四府属甘肃凉州等卫所旱按分数免赋三十年陕西西安凤翔二府属旱命大臣往勘拨银赈济并免明年民屯各银米又直隶七十七州县河南二十三州县旱按分数免赋三十一年山西蒲州解州等州县旱拨谷赈济江南六合等十三州县旱按分数免赋是年陕西西安凤翔连岁遭旱拨银米赈济明年上犹念陕西灾民复免康熙三十三年额赋三十二年山西平阳泽州沁州所属旱诏加赈济全免积年逋赋三十三年直隶安州等十一州县旱命户部遣官散赈发粜并免明年额赋又湖广黄州府属黄冈等州县武昌府属江夏等州县旱并按分数赈济三十四年山西平阳府属江西新淦建昌南康等县旱停免额赋三十六年直隶霸州等十七州县旱按分数免赋三十七年直隶丰润等二十二州县旱拨谷赈济四十年甘肃河州等处旱诏巡抚亲行散赈于较重之兰州陇西安定等设厂煮粥其西安被旱之二十六州县卫所并按分数免赋四十二年浙江衢州府属湖南长沙等三府属旱并按分数免赋四十三年山东历城等三十一年县卫旱发谷赈济四十五年湖广汉川等十五年县卫旱拨谷赈济四十六年江南浙江旱诏截漕散赈免两省明年丁银积欠漕项四十九年福建泉州漳州等属旱截留漕粮散给并停征本年额赋五十年江南六安等州县旱按分数免赋五十二年甘肃靖远环县等十四州县卫旱全免额赋五十三年江南上元桐城等五十四州县浙江钱塘山阴等十六州县湖广嘉鱼等十七州县旱拨米赈济并按分数免赋五十四年甘肃宁州等五州县卫靖远等二十八州县卫旱诏遣大臣巡视兼赈银米全免明年额赋五十五年五月畿辅旱圣祖驻跸热河减膳斋戒谕京师虔诚祈雨越七日雨足始复常膳五十七年湖广武昌锺祥等十九州岛县卫甘肃凉州古浪等卫旱按分数免赋五十八年甘肃会宁等十七州县卫浙江钱塘等二十一州县旱拨米赈济蠲免额赋五十九年山西平阳汾州三府属陕西宜川等县卫旱发仓赈济按分数免赋六十年陕西旱诏发银米遣部员三路散赈江南徽州府歙县等十二州县浙江杭州府仁和等三十九州岛县旱发仓赈给按分数免赋六十一年直隶赞皇等四十二州县山东济南兖州东昌青州四府属州县湖北锺祥等州县旱拨谷赈济按分数免赋
　　雍正元年五月京师旱世宗宪皇帝谕礼部虔诚祈雨并减膳斋戒精虔致祷甘雨大沛羣臣谆请乃照常进膳是年直隶河南山东旱发仓谷帑银及截留漕米各遣官散赈又下江苏松常镇府属之太仓溧阳等州县上江庐州府属之合肥舒城等县浙江仁和富阳等州县及台州卫严州所被旱者分别免赋二年春直隶旱亲诣黑龙潭致祷越数日亲祭历代帝王庙甘雨大沛臣工衣尽沾湿各加恩赐御制喜雨诗令羣臣敬和是年湖广岳州临湘等县卫旱按分数免赋三年山东平原等十七州县卫旱免赋有差
　　乾隆二年陕西靖边等八州县旱免其年租粮三年江南安徽等处旱免带征逋赋及本年漕粮四年江南江常镇淮扬徐海七府州旱免带征应征正赋其海安萧砀四州县尤重自雍正十三年以后逋赋悉予蠲除寻复议分别加赈八年直隶天津河间深州等属二十八州县山东德州等十三州县旱分别赈恤是年甘肃皋兰靖远平番等七州县旱免额赋九年夏畿辅旱是岁四月行常雩之礼皇上不乘辇不设卤簿不作乐至五月初二日奉谕旨一春以来雨泽稀少二麦黄菱今逾芒种之期甘霖犹未普降切恐秋禾难以布种民食堪虞朕心忧灼思过省愆无一时之暂释朕诣畅春园问安皇太后虽慈训屡颁宽慰朕躬而每见皇太后以天时亢旱忧形于色朕心更为不宁今日皇太后从寝宫步行至园内龙神庙虔诚祈祷朕敬闻之下惶悚战栗此皆朕之不德不能感召天和而累母后焦劳至于此极为人子者实无地以自容即刻前往请安谆恳谢罪恐众不知以为他故并谕内外臣工知之十二年陕西各属旱命河南泛粟赈之是年福建亦旱截浙江漕粮海运以济各蠲免如例十六年浙东五十四州县旱截留漕粮并拨湖广仓米赈粜缓征蠲赋十七年陕西三十七州县山西十一州县旱按分数赈济各免其额赋二十三年甘肃河东西旱如例蠲赈并分别展赈有差二十四年夏畿辅旱时于孟夏行常雩礼皇上以天时亢旱前期诣坛斋宿时法驾卤簿停止陈设翼朝由斋宫步行诣天坛行礼五月皇上步祷社稷坛六月举大雩之礼先期彻膳虔斋御制祝文祭日戴雨缨冠素服步诣圜丘行礼大雨立霈四境沾足乃令直隶所属有司劝种晚禾酌借牛具耔种以待秋成是年甘肃皋兰等二十五厅州县复旱其蠲赈视去岁有加仍分别展赈二十九年甘肃巩昌等府属旱免其年租是年江苏江浦海州等处旱按灾蠲免三十年浙江天台新昌宁海等县旱赈恤如例其甘肃河东西靖远等十四州县旱特命加赈除历年逋赋三十三年宜隶霸州等五十州县厅旱分别蠲缓加赈有差三十七年甘肃皋兰等二十五厅州县旱免地亩银粮三十九年直隶天津河间等属十六州县旱银米兼赈各按灾蠲赋四十年江苏句容等三十州县卫安徽定远等十二州县卫及甘肃皋兰等十八州县旱各按灾蠲免加赈展赈有差四十二年甘肃皋兰等三十二厅州县旱蠲赈如例复展赈四十三年河南旱被灾较重之汲淇临漳三县缓征额赋是年以河南山东雨泽稀少将四十五年轮免钱粮即于本年蠲免其已征者准作明年正供四十九年河南卫辉府属九县怀庆彰德开封府属十六县直隶大名等属七州县旱免上年逋赋五十年河南旱命分别蠲赈有差是年山东济南各府属二十州县安徽毫州等八州县旱截漕给赈其江苏淮安等府属拨漕平粜其五十一年安徽轮免钱粮即于是年蠲免
　　右旱灾
　　皇朝通志卷一百二十三
　　●皇朝通志卷一百二十四
　　灾祥略三 
　　○灾祥略三 
　　纪祥 【天类　地类　物类】  
　　△纪祥 【天类　地类　物类】  
　　（臣）等谨按郑氏灾祥畧详于灾而畧于祥顾自龙师鸟纪以还若图书载易凤凰歌诗传为圣世之征书策亦未尝畧而不纪也我国家列圣相承敦崇实政皇上奉若天道轸念民依若瑞应之说久为圣朝所弗尚葢自隆平奕叶以来太和洋溢协气熏征再天为庆云甘露在地为瑞麦嘉禾草野之间习以为常既不尽间于江历其有可考见者不过千百之十一谨据实列载用以见郅治之世天人协应而圣主敬天勤民之心未尝一日而懈固非若前史符瑞之志所可同日语也若夫各省通志及府州县志所纪瑞应甚多其未经具奏者槩不叙人
　　天类 
　　地类 
　　物类
　　 天类 
　　顺至二年正月丁亥未时日生左右珥上有戴气赤黄色在女宿秋江南通州及萧县甘露降十一月辛亥巳时日生半晕上有戴气赤黄色在箕宿
　　康熙十六年三月四川顺庆府甘露降夏秋复降二十一日江西瑞金县甘露降径里许阅四十余日
　　雍正三年二月以日月合璧五星联珠告祭景陵先是正月钦天监疏言二月初二日庚午卯刻日月合璧五星联珠宿躔营室之次位当娵訾之宫为从来未有之瑞请敕付史馆世宗宪皇帝谕大学士等曰朕为日月五星运行于天下有常度是以从古历元可坐算而得然古称高阳时五星会于营室汉帝时五星聚于东井宋祖时五星聚于奎史书皆纪以为祥葢七政会合数虽一定而遭逢其时者实海宇升平民安物阜之会也若以为德化所致朕方临御二载有何功德遽能至此嘉祥皆由我星考六十余年圣德神功蟠天际地为千古不世出之君为上天第一笃爱之子所以纯禧骈集历数绵长锡祚垂光至于今日覩此难逢之嘉瑞朕嗣统以来竞竞业业率由旧章惟以皇上之心为心以皇考之政为政宅衷图事罔敢稍越尺寸故邀上天垂鉴仍如皇考之御宇绥猷而锡以无疆之福也朕幸逢嘉会不但不敢不自居亦不敢自谦总由上天申眷皇考朕与天下臣民同在福佑之中当与天下臣民共庆之至是诸王大臣等请升殿庆贺复谕曰朕惟皇考六十余年敬天勤民始终如一是以上天申眷至于今日覩此嘉祥在皇考为福锺善庆之余在朕躬为迎迓天庥之始惟有竞竞业业竭力尽心永久如一以仰荅上天之眷佑以克承皇考之宏猷期与大小臣工矢诚心而敦实政升殿受贺不必举行但念天瑞实因皇考而致应遣官告祭景陵以昭祥瑞之自六年冬江南松江村甘露降七年正月鄂尔泰奏十月二十九日恭遇万寿庆辰滇南省城五色庆云光灿捧日经辰巳午三时至十一月绚烂倍常凡呈现两日楚雄姚安等府呈报皆同洵属从来未有之嘉瑞谕曰朕每遇此祥瑞蒙上天慈恩自应感喜然实丝毫不敢庆幸惟倍加敬畏之心况此嘉祥实系忠诚所感而献于朕寿日者正表卿爱戴之心也诸王大臣等以滇南卿云表贺奏请宣付史馆得旨朕治天下以实心实政为务不言祥瑞屡颁谕旨甚明今据鄂尔泰奏滇省卿云呈现又引孝经援神契之语曰天子孝则卿云见朕之事亲不敢言孝但自藩邸以至今四十余年诚敬之心有如一日只此一念可以自信朕每承大眷昭示嘉祥感激庆幸之中益加儆惕兹逢卿云之瑞益增朕心之敬畏鄂尔泰公忠体国实为不世出之名臣数年来节制滇黔等省是以仰邀天贶正所以表着该省官吏敬恭协和之忱悃也愿内外大小臣工均以鄂尔泰为法且愿各省官民等闻风慕义兴孝劝忠人人共受上天之福佑乃朕心之所谓上祥大瑞也七月诸王大臣等疏言滇省日丽中天庆云告瑞仰见太平有象天眷庥隆臣等不胜欢忭得旨朕思云霞之气时结时散今庆云屡见于滇南地方自因该省大臣官弁兵民有感格上天之处始蒙赐此休征以示恩奖但天象之灾祥由于人心之敬肆捷于影响呼吸可通朕每承天贶益深虔惕夙夜靡宁淮冀滇省官民愈加黾勉以仰荅上天垂象之鸿恩十二月以五色庆云捧日躬诣太学文庙祭告命宣付史馆时山东巡抚岳浚等疏言十一月二十六日丙申午刻庆云环捧日轮历午未申三时之久正当曲阜重建大成殿上梁前二日奏入谕大学士等曰雍正二年阙里文庙不戒于火朕心悚惧不宁亲诣太学文庙虔申祭告特发帑金修建虔恪之心数年冈间今大成殿上梁前二日庆云呈见或者上帝先师鉴朕悚惕诚敬之心昭示瑞应当躬诣太学文庙祭告以申感庆之衷将明年会试额数广至四百名壬子科各省乡试每正额十名加中一名宣付史馆
　　乾隆元年十月卿云三见时监臣奏本月初二初三初五等日卿云迭见其色鲜明为太平喜气之应奉旨知道了不必交部十四年五月瑞星见大如鸡子形长而圆其色黄白光莹润泽而行不急按占书为含誉星二十五年十二月钦天监奏明年正月辛丑朔日月合璧五星联珠时监臣推测得二十六年元旦午初一刻合朔日月同在元枵子宫躔女宿形如合璧水星附日月躔牛宿木火土金四星同在娵訾亥宫躔危室二宿亦与日月附近五星经度既属相连而其纬度又均在黄道之南形如联珠且其次序水木火土金以次顺生按占书日人君有至德则见请宣付史馆奏入谕大学士等曰据钦天监奏明年元旦午时日月合璧五星联珠绘图呈览请宣付史馆朕以七政同躔互运凌犯或所时有灵台占候者转指为瑞应以饰听闻则大不是因召诸王大臣及监臣等面询据勒尔森等称五纬连贯相生不侵次舍实叶吉占并非以祲为祥等语朕于天文象纬素未深究从不强不知以为知但思日月五星行有常度史傅所载高阳氏时五星聚于营室年代荒远己难具论即如汉高祖元年五星聚东并宋开宝元年五星聚奎殆干有余年始一遇而其为实为伪亦莫可究及我朝雍正二年日月合璧五星联珠相距宋时亦己七八百年今自乙巳至辛巳章蔀甫及两周何以瑞应再觏耶据监臣奏称较前度为尤昭明则安知将来不有议此度之亦不昭明者耶迩日西陲大功底定版图式廓远踰二万余里海宇宴安年谷顺成内外诸臣大法小廉人民乐业其为祥瑞熟有大于此者乎又如今冬京师风日晴暖正在望雪之际而六花迭降四野均沾直隶河南山东山西等省并陆续奏报得雪而诸回城新辟耕屯亦有盈尺告丰之奏此则祥瑞之实而可征者固不在乎合璧联珠始足彰上苍符应也在监臣等职司观象谅不敢妄相附会以为润色隆平之举而揆之于理终难深信即使悬象着明星文表异实为我国家世运亨嘉之盛瑞惟当益加兢业保泰持盈用以上承灵庥以与我天下臣民共享太平之福耳至谓元正嘉兆适逢慈宁七旬大庆之年可征万寿延厘之祀朕惟心识之而默叩干贶若必宣付史馆垂为庆牒则各省文武大吏必竞以甘露庆云等事纷纷入告将日事虚文转致贻误实政殊非朕敬天勤民宵旰图治之至意所奏不必行仍将此宣谕中外知之
　　 地类 
　　顺治二年正月河南孟县黄河清二日闰六月钱塘江潮连日不至时和硕豫亲王既定南京进取浙江驻营钱塘江岸敌兵见之以为潮至必淹没乃江潮连日不至惊为神助相率纳款三年五月钱塘江水浅可涉时大军征浙江伪帅等营于江之东岸我军未能即渡忽江沙暴涨水浅可涉都统图赖等策马径渡遂破敌兵四年陕西咸阳县渭水清八年十一月陕西静宁州黄河清
　　康熙三年春江南安东县黄河清八年六月山西乐平县凤凰山神泉自涌士人名灵瑞泉九年春山西荣河县黄河清十一年二月宣化府东山庙山泉自涌成河时圣祖仁皇帝驻跸东山庙旧有并易涸水不足用是日山泉忽涌成河人马皆给二十一年十一月山西蒲州至平陆黄河清十有五日三十五年大军征朔漠有灵泉忽涌之异是岁圣祖大驾亲征噶尔丹四月至塔勒奇尔掘并无水及驾至清泉忽涌导成臣流人马资用不竭众皆大悦五月至延图库列图地方乏水侍卫等过一平山忽泉源涌出水极甘美充用有余次年二月驻跸李家沟地方沟水甚少是日水从山沟涌出俄顷深二三尺乡人惊异次日至年延村山岭险峻仅有二并大驾甫至南山之下见有水痕众趋视之地中各处泉涌顷刻洋溢众咸欢呼曰如此神异诚所以佑圣主也
　　雍正二年青海涌灵泉时大军西征道经青海于塞外严寒之候涌泉济军得旨褒封五年正月河道总督齐苏勒副总河嵇曾筠漕运总督张大有河南巡抚田文镜山东巡抚塞楞额陕西巡抚法敏等先后奏报黄河自陕西府谷县历山西河南山东至江南之桃源县河水澄清上下三千一百余里绵历三旬有余陕西山西始自四年十二月初八日至五年正月十三日凡三十有六日河南山东自四年十二月初九日至五年正月十日凡三十有一日山东单县亦始于十二月初九日至二十二日凡十四日江南始自十二月十六日至二十二日凡七日俱以渐复旧其清自上而下复旧自下而上诸王大臣合词奏称为从来未有之瑞恳请升殿受贺世宗宪皇帝谕曰数年之中休征迭见稽诸史册咸称福庆而朕受宠若惊不以为喜实以为惧惟有君臣益加勉勖一德一心以承天眷若允行庆贺则沿袭颂美之虚文大非诚儆之素志专遣祭告景陵遣大臣致祭河神内外大小官员各加一级羣臣恭请宣付史馆御制碑文勒石得旨允行七年云南赵州白岩地出甘泉十一年春广西郁林州瑞泉见郁林州之富民乡地涌瑞泉二穴味甘色清足以灌田爰建神祠虔申祭祷十二年夏山西介休县瑞泉见介休县之上堡村向有水泉久淤于十一年复见至是又涌新泉可灌民田遂葺祠致祀以荅灵佑乾隆七年九月广西太平府地涌瑞泉时夏仲微旱至是山泉忽涌灌溉数千亩二十七年七月嘉峪关外地涌灵泉甘肃嘉峪关外路多戈壁向乏水泉时大兵经过其地水势胜涌普济军行得旨照康熙年间托里建庙之例春秋致祀
　　 物类
　　植物类 
　　动物类 
　　植物类 
　　顺治二年五月山东济宁州产瑞麦自三西岐至十岐河道总督杨方兴奏进得旨时和年丰人民乐业即是祯祥不在瑞麦地方官当益知抚辑惠养元元副朝廷爱民德意四年正月芝草生于河南嵩山河南巡抚吴景道表贺得旨政教修明时和年稔方为祥瑞芝草何必称奇
　　康熙三十九年秋直隶巡抚李光地进嘉禾四十七年秋山东巡抚赵世显奏进嘉谷自二三穗至十穗有差五十一年秋山东通省嘉禾双穗者三千六百本
　　雍正元年四月孝陵蓍草生总兵官范时绎奏进传示廷臣大学士等奏孝陵新产蓍草由皇上孝治之感请敕付史馆谕曰孝陵新产蓍草皆世祖圣祖功德隆盛所致非朕孝思所能感格诸臣陈奏剀切着照所请行八月河南山东二省瑞谷两岐双穗蜀忝一干四穗又内池莲房同茎分蒂诸瑞迭呈命宣付史馆是年湖广江华县学宫生瑞芝云南新兴县产五色芝二年八月耤田产瑞谷一茎二三四穗者十八本丰泽园生瑞稻一茎二三四穗者二百余本大学士等奏耤田内既见瑞谷之登今御苑中复覩嘉禾之获此皇上敬诚所感仁孝所孚上瑞嘉祥请宣付史馆从之三年秋耤田产瑞谷四年秋耤田瑞谷一茎双穗至九穗者其五十本丰泽园稻谷双穗至四穗者二百九十余本命宣付史馆论曰国以民为本民以食为天朕即位以来举行耕耤之礼殚竭精诚为民祈谷于上帝乃雍正二年三年耤田　产嘉禾有至一茎九穗者朕心亦以为偶然之事今据顺天府尹进呈今岁耤田所产自一茎双穗三穗以至八九穗皆硕大坚好异于常谷朕见之心甚慰悦特令宣示廷臣并非以此为祥瑞夸耀于众也葢实有见于天人感召之理捷于影响朕以至诚肫恳之心每岁躬耕耤田以重农事即蒙上帝降鉴迭产嘉谷以昭休应似此八穗九穗之谷岂人力所能为亦岂人君所能强之使有乎此皆上天府鉴朕衷故嘉惠黎元而锡以盈宁之庆也五年以各处奏进嘉禾命颁嘉禾图于直省谕曰朕念切民依今岁令各省通行耕耤之礼为百姓祈求年谷幸邀上天垂鉴雨晹时若中外远近俱获丰登且各处皆产嘉禾以昭瑞应而其尤罕见者则京师耤田之谷自双穗至十三穗御苑之稻自双穗至四穗河南之谷则多至十有五穗山西之谷则长至一尺六七寸有余又畿辅二十七州县新开稻田共计四千余顷约收禾稻二百余万石且有双穗三穗之奇廷臣佥云嘉禾为自昔所未有而水田为北地所创见屡次陈请宣付使馆朕惟古者图画豳风于殿壁所以志重农务本之心今蒙上天特赐嘉谷养育万姓实坚实好确有明征朕祇承之下感激欢庆菁绘图颁示各省督抚等朕非夸张以为祥瑞也朕以诚恪之心仰蒙帝鉴诸臣以敬谨之意感召天和所愿自兹以往观览此图益加儆惕以修德为事神知本以勤民为立政之基将见岁庆丰穰人歌乐利则斯图之设未必无裨益云又预约今岁各省俱产嘉禾顷鄂尔坤图拉地方俱产瑞麦有一茎至十五穗之多恭进前来廷臣见之皆以为极边初垦之地有此上瑞尤为罕觏自古圣帝贤王皆专务实心实政不以祥瑞为尚朕深明此理摈斥虚文而各处所产之嘉禾朕所以宣示中外者葢因今年为举行耕耤典礼之初即获庥嘉普应是以特为表着以明天人感应之理庶期中外诸臣益加诚敬从来屡颁谕旨甚明但恐嗣后地方有司未必人人深悉朕心竞尚嘉禾之美名或借端粉饰致有隐匿旱潦之事亦未可定着将雍正五年以后各省田亩产嘉禾之处俱停其进献奏闻六年十月景陵宝城生瑞芝诸王大臣等表贺言臣等敬观景陵宝城所产瑞芝五本光彩辉灿五色鲜润仰惟圣祖仁皇帝盛德崇功超越隆古深仁厚泽普被羣生我皇上纯孝性成至诚昭格今兹景陵实城特产芝英请敕付史馆昭示万世谕曰朕以实心实政为本不言符瑞但今芝草生于景陵实城此我圣祖仁皇帝昭示嘉祥景象朕心不胜感庆准照所请宣付史馆七年十月景陵圣德神功碑仪柱之右瑞芝产于石上总理陵寝事务大臣等具奏谕曰朕从来不言祥瑞惟是建立景陵圣德神功碑甫经勒石告成而瑞芝即产于碑亭之右仰见上天特赐嘉祥以表扬我皇考功德之隆盛朕心不胜庆慰是年贵州都匀府芝草丛生又贵州新辟苗疆产嘉禾每茎多至十五六穗刊图颁示天下八年正月景陵宝城山上产灵芝诸王大臣八奏谕曰景陵宝城山上首春产瑞芝三本诸王大臣等奏为朕纯孝之所感孚朕抚躬自间生平事我皇考不敢当纯孝之名但诚敬之心数十年如一日自御极以来不但一言一事体圣心而后见诸行事即梦寐之中一念举发从无有知其不合圣意而敢存胸胪者诸王大臣等称朕以皇考之心为心此实朕之悃忱至朕以皇考之政为政朕之才力远不逮我皇考举凡宣猷敷政之间虽黾勉效法究不能企及于万一何能致芝草之嘉祥诸臣以此归美于朕朕不居也实因皇考之圣德神功际天蟠地深仁渥泽积厚流光上天特欲显示天下臣民是以数年之中三见芝英于陵寝以今之历霜雪而挺生当首春而呈瑞稽之史册更属罕闻朕感上天昭示之洪恩叨皇考贻谋之景福庆幸欢欣不敢不宣布于众庶使天下后世臣民知上天之眷佑皇考与皇考之垂裕万年者即瑞芝一事明颢昭著信而有征固如是也着照所请行宣付史馆是年秋湖南产嘉禾万余本九年秋四川南川县生瑞谷一本十二茎一茎三穗十二年秋湖广镇筸红苗地方瑞谷徧野又陕甘边外高台地方生瑞谷一穗之上重生五六穗十三人八月直隶遵化州及保定县生瑞谷直隶总督李卫奏报谕曰据李卫奏遵化州陵寝垣外地亩及保定县耤田所产瑞谷多种并有一本九穗者朕览之不胜欣庆朕常言地方年谷之丰歉在乎督抚居官之感召十余年留心体察历历不爽至于京师畿辅之地则内观刑部谳狱之公私外观督抚政令之得失以为雨旸休咎之本总之感召之责固在督抚而用人之责则在于朕此中是非得失朕实与督抚其之所望内外大臣官员等时时儆戒刻刻提撕信天道之昭垂凛鉴观之不远则丰亨有庆灾沴潜消万民其受其泽矣朕素不言祥瑞久己降旨不令各省进献嘉禾今因瑞谷产于陵寝地方感天祖皇考之昭示福应信而有征特赐廷臣其观并将朕敬慎干惕之意重加宣谕期与诸臣其勉之
　　乾隆四年陕西西安凤翔汉中同州等属产嘉禾五年六月河南巡抚雅尔图奏进谷穗盈尺七月直隶总督顾琮奏进谷穗盈尺并有御制诗纪之十一年七月直隶总督那苏图奏进谷穗长尺余命宣示廷臣御制诗志喜十四年九月山东巡抚准泰进瑞谷图十六年春国子监古槐重荣国子监西讲堂前有古槐一株为元臣许衡所手植岁久己枯是岁重荣枝叶郁茂大学士蒋溥绘图以进御制诗纪之二十五年驻防辟展屯田大臣奏进麦万穗四十一年山东巡抚国泰奏进泰安县双穗谷御制诗纪之
　　右植物类
　　动物类 
　　顺治二年二月山西交城县牛产麟十二年静宁州有异哭游于西北野白质黑文按图即古驺虞十八年江南定远县民家牛产麟
　　康熙五年四月江西南昌县民家牛产麟是年凤凰见于河南唐县二十四年山西广灵县民家牛产麟三十二年江南合肥县民家牛产麟四十七年山东潍县牛产麟四十八年九月巴延托罗海获瑞鹿御制鹿角记追纪之
　　雍正七年七月浙江总督性桂等奏报湖州府归安县民王文隆家育蚕二十七筐有九筐万蚕同织瑞茧一幅长五尺八寸宽二尺三寸自然成就不由人工洵为上瑞谕曰前据浙江署浚性桂等奏进湖州居民家万蚕同织瑞茧一幅父老称为从来未有之奇朕恐小民图利望恩或用人工造作而成因令体访确实勿为所欺昨性桂等于本地详加验看访察实系自然成就具摎覆奏廷臣等以蚕桑织纴乃衣被之大原养民之切务今浙省有此瑞应则人民温暖可期咸为国家称庆朕素不言祥瑞数年以来每遇休征必倍加干惕儆戒所颁谕旨至再至三朕爱育元元务期普天率土之人得沾实惠一时希有之物不足以御饥寒倘蒙上天俯鉴悃诚锡福黎庶蚕桑普盛衣食充盈乃朕心之所谓祥瑞也八年正月凤凰见于房山县直隶总督唐执玉奏报谕曰上年据散秩大臣尚崇廙奏称天台山民李万良等呈报十一月十三日黎明见山中有一神鸟高五六尺毛羽如锦五色俱备所立处羣鸟环绕北向飞鸣等语朕以边地居民所见事属渺茫将所奏发还未曾宣示廷臣昨据总理石道事务散秩大臣常明侍郎宗室普太奏称石工监督司官田周呈报正月二十日在房山县石梯沟山中见瑞凤集于峯顶五色俱备文彩灿然工匠樵牧居民人等约千有余人莫不共见又据总兵官管承泽及顺天府府尹孙嘉淦等所奏亦皆相同朕亦俱未宣示廷臣可以知朕心矣今据总督唐执玉缮本具奏朕思古称凤凰乃王者之嘉祥朕抚躬自问功德凉薄不足以致凤仪之上瑞此事犹疑而未信也十年山东巨野县民家牛产麟山东巡抚岳浚奏报谕曰山东地方前岁被水百姓不获宁居去夏今春雨复愆期朕遣官发粟赈恤多方幸未至流离失所即京师去夏今春晴雨亦不均调西北两路不得己用兵征戍将士露处于外备极劳苦朕心戒惧修省但知感上天垂象示儆之恩不敢望嘉祥之诞锡今闻瑞麟产于东省实增愧悚该抚奏请诏付史馆宣示中外皆属虚文将朕朝干夕惕对越上天之悃诚晓谕天下臣民共知之
　　乾隆十一年浙江杭州府野蚕成茧浙江巡抚常安入奏谕曰浙江巡抚常安奏杭州诸府桑间自生蚕茧可取以织绸名曰天蚕葢以为瑞也朕谓此范成大诗所谓野蚕可缫而常安未之知者然不假人力用佐女红则信乎授衣之助匙六年时蒙古台吉必里兖达赉获瑞狍以献其色纯白如雪目睛如丹砂所谓鹿寿满五百岁则色白者此其类也次年秋复获于巴延和罗围中均有御制诗纪之
　　右动物类
　　皇朝通志卷一百二十四
《清朝通志》　金石略凡二卷（125～126）/一百二十六卷　（清）高宗 敕撰 
　　●皇朝通志卷一百二十五
　　昆虫草木略一 
　　○昆虫草木略一 
　　（臣）等谨按郑樵通志殿以昆虫草木畧分为八类专采名物志尔雅补注本草疏积数年之勤而始成书然而搜罗未广考证未确往往絓漏舛讹名目牵混臣等奉命续纂通志广征博引参稽众说缺者补之舛讹牵混者厘辨之然亦仅就五朝所隶方域版图书册记载可考者汇集增订若夫天地絪缊化醇草木之变蕃羽毛鳞介昆虫之亭毓知必有应昌期景运而日新不己者我朝深仁厚泽百数十年来帝德之广运皇猷之允塞固己阜百昌而昭大美矣我皇上乘干御字声教四讫隶版章奉正朔者环大瀛数万里海涵山负动植飞潜莫不含濡圣泽乘时茂育凡奇葩异卉珍禽灵兽锦鳞文介载诸图史或古无而今有或名同而实异咸仰荷列圣格致精详宠题篇什伏读我皇上御制文集诗集天章炳焕厘正品类虽在微物亦必使辨形析理昭信来兹焉至于臣下扈从奉使身履目击登诸铅椠皆可旁收而兼采之猗欤盛哉因地考宜足征为众庶福应郅治绥来之实迹非仅如木禾火鼠前古图经以耳食传疑侈陈荒怪者所可比伦万一也谨详稽典册创见之物用仿郑例分载于篇以资博览云
　　草类 
　　蔬类 
　　稻梁类 
　　木类 
　　△草类 
　　万年花　草本小朵如盏一茎百朵色粉红而有红丝虽久干枯颜色不变仰蒙圣祖御赐嘉名见　佩文斋广羣芳谱
　　蓝雀花　花如雀有身有翼有尾有黄心如两目曾经圣祖御制题咏见　佩文斋广羣芳谱
　　金莲花　佩文斋广羣芳谱曰出山西五台山塞外尤多花色金黄七瓣两层若莲而小六月盛开至秋花干而不茖仰蒙圣祖赐名赋咏并荷天藻新题
　　晚香玉　种出西域今　京师多种之花如白玉簪入晚更香圣祖锡以今名并荷天藻题咏
　　人参　三桠五叶间成人形产辽阳深山中为医经上品盖神皋锺毓厥草効灵实王气悠长之征吉林宁古塔等地所产其品己为稍逊至所称上党参直同凡卉矣迭荷奎章题咏
　　知时草　产西洋名僧息底斡译汉音为知时也贡使携种以至历夏秋而荣以手抚之则眠踰刻而起花叶皆然其起眠之候在午前为时五分午后为时十分实为遐方异卉仰经睿题
　　箭草　有刺着人衣难去仰经睿题
　　默克尔　草实名生漠北野鼠每取藏穴中以为食喀尔喀穷乏之人多有掘得之以充饥然必留少许穴中不欲尽绍其粮恭绎御制读苏武传注辟汉书张宴注谓苏武取鼠并草实而食之之谬使千古讹传一旦发蒙振瞶即师古是苏林之说以为取草实而食之亦所载未详盖其时为方隅所限局于取目故也
　　德哷苏草　塞外丛生葱翠挻拔经霜则变而为白见　佩文斋广羣芳谱
　　蝎子草　产塞外高四五尺丛生乱草间其叶有毒蒙古谓哈拉垓见　佩文斋广羣芳谱
　　金丝桃　塞外徧地丛生六七月花开五瓣如桃而长色鹅黄心微绿一苞出五花开则五花齐放如黄金然见　佩文斋广羣芳谱
　　黄花　一朵四瓣合抱如金盏其色鹅黄出汗特穆尔岭以北经霜颜色愈鲜明见　佩文斋广羣芳谱
　　马蹄兰　产塞外叶剑样如兰坚韧不可断花翠色可爱秋则结苞成子见　佩文斋广羣芳谱
　　地椹花　青紫色花瓣如葵一花八九瓣径二寸许瓣落尽则花心结子见　佩文斋广羣芳谱
　　翠蛾眉　花翠色随日侧映鲜妍有致见　佩文斋广羣芳谱
　　鹿葱　色类萱鹿喜食之故名　佩文斋广羣芳谱谓嵇含以宜男花为鹿　则古人以鹿葱为萱花实一类而二种也
　　红姑娘　丛生塞外山谷间结子成苞四瓣如铃中含丹实状如火齐亦呼豆瓤儿见　佩文斋广羣芳谱
　　高丽牡丹　藤花而牡丹叶与洛种异见日下旧闻考
　　扁担草　似黍叶稍窄有穗有利多生田中见佩文斋广羣芳谱及　盛京通志
　　娇草　似香蒲可以饲马见　佩文斋广羣芳谱及　盛京通志
　　马房　节节相生无叶可以饲马见　佩文斋广羣芳谱及　盛京通志
　　星星草　叶如韭有穗星星故名见　佩文斋广羣芳谱及　盛京通志
　　黄背草　层层有节细叶干之可代茅结屋见佩文斋广羣芳谱及　盛京通志
　　凤尾草　叶茎如凤尾多生山阴近水处见　佩文斋广羣芳谱及　盛京通志
　　矬草　可治木器见　盛京通志
　　羊草　生山原间可饲牛羊西北边谓之羊胡草长尺许茎末圆劲如松针黝色油润饲马肥泽见　监京通志
　　狼尾草　又有马尾草俱以形相似而名见　盛京通志
　　塔子头　洼地丛生其根里土壅如小塔见　盛京通志
　　草芙蓉　叶细如皂荚花开同菊瓣见　盛京通志
　　日奇花　类蝴蝶花而小一茎十数花辰收申放数必奇故名黑龙江出见　盛京通志
　　高丽菊　产朝鲜枝叶类万年菊单瓣色赤黄相间见　盛京通志
　　雀儿花　黑龙江诸境有之色翡翠似鸳鸯菊而单蒂跗横枝上如鸟之翔见　盛京通志
　　老鹳嘴　蔓生枝间结角形如鹳嘴入药治风见　盛京通志
　　烟草　本名淡巴菰亦称为烟酒陇旁隙地多种之叶肥大至径尺食之御寒见　盛京通志
　　猫儿眼草　叶纹如猫儿眼故名见　盛京通志
　　明开夜合　产塞外山中结实累累色映红状如秋海棠中含红珠晨放暮敛故名见热河志
　　乌拉草　生塞外细软而暖可以絮鞋见热河志
　　乌兰齐齐克　草本高三五尺叶形尖细有微毛花五瓣有深红浅红两种出准噶尔部见西域图志
　　察罕齐齐克　草名出准噶尔部花五瓣色白叶小而圆本高尺余见西域图志
　　库宫齐齐克　草本色绿花状如梅准噶尔部所生见西域图志
　　哈喇库克齐齐克　草本色深碧似翠翘准噶尔部所生见西域图志
　　哈特　草本高三四尺叶小圆而头岐花五瓣小如豆色白结小实如枸杞子产准噶尔部见西域图志
　　羊剌草　上生剌蜜味甚甘美准噶尔部多有之见西域图志
　　叶斯穆克　草名产回部沿地蔓为藤花红白子细而扁圆见西域图志
　　克颇斯　草实如茧中有丝如细纑回部人取织为布见西域图志
　　火草　产武定府麦岔蛮地见皇朝职贡图
　　名护兰　叶短而厚与桂叶同大仅如指三四月开花一箭八九朵攒开香清越胜兰出南海名护岳岩石间见（臣）徐葆光中山传信录
　　奉兰　产琉球国状如珊瑚树绿色无叶花从桠间出似兰较小见（臣）徐葆光中山传信绿
　　野牡丹　种出南海太平山土名什花叶如牡丹无异二三月花开作丛累累如钤铎素瓣紫晕檀心如碗大极芳烈见臣御葆光中山传信录
　　山苏花　一名猿莚花无花无干出土长不及尺叶如蕉而小坚厚有纹出琉球国见（臣）徐葆光中山传信录
　　雷山花　产琉球国土名吉茄叶如铁梗海棠花如牵牛花差小鸦翠色四五月开至十一月结子如豆见（臣）徐葆光中山传信录
　　△蔬类 
　　天花　出五台山生于古树嫩则色青为菌可食老则色绛为芝可作屏迭经睿咏
　　龙葵　叶似酸浆子大如珠或赤或黑世以此当苦菜乃大误也伏读御制月令七十二候苦菜秀诗厘辨品汇洵足正千古讹传
　　番薯　有红白二种性宜沙士蔓生蔽野人以为粮本出琉球国闽地今亦有之我皇上时切民依特命中州等地给种教艺俾佐粒食自此广布蕃滋仰见子惠黎元至意
　　苦益菜　产盘山涧中似野菊有浮毛三月间采以为食见盘山志日下旧闻考
　　豆苗菜　产盘山丛生似豆苗山家采食之作羹极鲜美见盘山志及日下旧闻考
　　蘑菇　亦作■〈艹么〉菰菌之属中土绝重之呼曰口蘑生于榆者为榆蘑生于榛者为榛蘑见　盛京通志
　　夸兰蘑菇　生齐齐哈尔城东草地内七月入市夸兰者毡庐椸木之周遭也木气八土生蘑故名见　盛京通志
　　龙芽草　有二种树龙牙叶似椿而大采其初生者可食地龙芽叶亦相似见　佩文斋广羣芳谱及　盛京通志
　　杏叶菜　叶似杏可食见　佩文斋广羣芳谱及　盛京通志
　　歪脖菜　叶圆而大其梗至顶稍弯故名见　佩文斋广羣芳谱及　盛京通志
　　灰藋　俗名灰条菜见　盛京通地
　　搅瓜　形类倭瓜而小内生筋丝酱腌密饯皆宜食时以筋搅取出之似缕切者见　盛京通志
　　步连菜　生野中类苦菜叶微大叶如筋见　盛京通志
　　山儿菜　似菠薐而高大叶圆鲜可茹见　盛京通志
　　河白菜　生近水田可采食见　盛京通志
　　海蕴　叶似乱丝又有海藻色黑如发见　盛京通志
　　海带　似海藻而粗俗呼海白菜见　盛京通志
　　俄罗斯松　一名老鎗菜抽薹如莴苣高二尺许叶出层层其末层叶叶相抱如球畧似安菘见盛京通志
　　地螺　菜名形如小螺盐渍可食见热河志
　　松吉纳　葱名出准噶尔部根大而穗青高二尺见西域图志
　　达尔吉尔　小蒜也准噶尔部所产根甚小苗可三四寸见西域图志
　　萨喇纳　野蒜名出准噶尔部高尺余色青独茎顶结小花其根有黄白二种味淡可作羹见西域图志
　　△稻梁类 
　　早御稻　米色微红较长味甘香六月早熟见圣祖御制几暇格物编
　　（臣）等谨按丰泽园中有水田数区布玉田谷种至九月始刈获登场我圣祖仁皇帝轸念民依几余省稼一日循行阡陌时方六月百旬谷穗方隶忽见一科高出众稻之上实己坚好因收藏其种命待来岁验其成熟早否至期果先熟从此生生不己岁取千百以其生自苑田故赐名御稻并颁给其种于江浙督抚令民间种之今广被炎方一岁两熟实为天降嘉种谨志于此
　　沙蓬米　枝叶丛生米似胡麻而小凡沙地皆生之鄂尔多斯所产尤多恭绎圣祖御制几暇格物编向来食之者少我圣祖仁皇帝廑念稼穑亲辨嘉种性可宜人自此播殖流传利赖羣生谨志于此
　　乌拉白粟米　茎干叶穗较他种倍大熟亦先时初生于乌拉树孔中土人以其种来献遂流布尔日广见
　　圣祖御制几暇格物编
　　黑龙江麦　种最佳色洁白性复宜人相传其种自俄罗斯来见圣祖御制几暇格物编
　　石窝稻　色白粒觕味极柏美以为饭虽盛暑经数宿不餲产直隶房山县见日下旧闻考
　　西番谷　苗高如蜀黍穗如蒲奉天等处产见盛京通志
　　高丽谷　大红色如鸡冠高丈许实如栟榈子亦奉天等处所产见　盛京通地
　　穬麦　产黑龙江呼铃铛麦见　盛京通志
　　秔稗　味甘滑如秔亦黑龙江产土人以为秔所化见　盛京通志
　　图图尔噶　准噶尔部所产稻名米不甚■〈米古〉见西域图志
　　香米　产凤山县放■〈纟索〉等社熟番地见皇朝职贡图
　　△木类 
　　瑞树　产长白山自顶至根合十余丈大数百围上分十有二大枝茎叶各异具松桧白杨遮勒穆期紫桦白桦密克特白榆八种并生灵芝其上万木环卫如星拱北实非大椿八千岁为春秋所可比伦恭绎御制歌咏征祥纪实用昭神皋锺秀开我国家万年有道之基
　　夜亮木　生塞外山中枯木根入土千岁煜有光晶置之暗室可以烛物仰经圣祖御题并荷天章赋咏
　　香片梅　种初出会稽伏读御题王冕画梅诗以名花新品蒙入奎章藻咏实可补羣芳之所未备
　　查克　其树无皮当枝叶青翠时着火即燃烧时有焰而无烟与炭相似瀚海一带多有之见圣祖御制几暇皮物编
　　扎卜扎雅木　出西藏草根结成者制以为椀可解诸毒仰荷御题
　　乌哷音噶克察克彻默多　独树名出哈萨克西北其上五枝广可蔽二百骑仰经御题
　　达兰海拉逊　产塞上其皮可制为笔筒戍边者迥或以此献仰荷御题具见绥柔绝域之至意
　　六棱木　枝叶皆六棱见　盛京通志
　　鸾枝木　木本枝叶俱似桃叶有刻缺三月附枝开花或着树身瓣多而圆深红色见　佩文斋广羣芳谱
　　黄蒿松　松枝叶如蒿生宁古塔石甸之上他处所无见　盛京通志
　　伊奇松　生吉林北伊奇甸子质瘦劲少枝叶因所生地而名见　盛京通志
　　香树　茎直丛生花黄出长白山可取以作香生近石崖者有节名竹节香见　盛京通志
　　花柜柳　质坚致蜡虫食之一名蜡条见　盛京通志
　　老鹳眼　一名鼠李本坚致有花纹子赤黑如鸦眼见　盛京通志
　　东瓜木　似柜柳皮色青质坚中为砚材见　盛京通志
　　欂椤树　其叶似檞可以饲蚕今朝阳县土默特山中有之见热河志
　　晒树　塞外树名其花黄产山中见热河志
　　六道木　生塞外干有纹六道细如线而界画甚匀见热河志
　　呼逊　树名产准噶尔部形如桦其方苞可为木椀其油可以燃灯见西域图志
　　查尔查　树名行似山茶其叶可以代茶荈准噶尔部所产见西域图志
　　呀喇菩　叶亦对节生白花似梅十一二月实又号君子树生琉球国见臣御葆光中山传信录
　　古巴梯斯　琉球国产树高二三丈叶大如柿花五桠八九月实如青果而少扁味香甘闽中亦有之名戊土见（臣）徐葆光中山传信录
　　右纳　树高三四丈叶似白桐夏季开花黄瓣檀心琉球国产见（臣）徐葆光中山传信录
　　梯姑　树高七八丈大者合数围叶抽作品字形四月开花朱红色长尺二三寸如紫木笔吐焰高丽种出海外太平山见（臣）徐葆光中山传信录
　　悉达慈姑　产琉球国树高丈许叶类桃子如葡萄穗累深蓝色名慈姑奶不可食见（臣）徐葆光中山传信录
　　皇朝通志卷一百二十五
　　●皇朝通志卷一百二十六
　　昆虫草木略二 
　　○昆虫草木略二 
　　果类 
　　虫类 
　　鱼类 
　　禽类 
　　兽类 
　　△果类 
　　草荔枝　丛生朱颗味甘似普盘而无子内地所无惟塞外兴安及乌拉有之圣祖命移植避暑山庄锡以今名较之闽贡蠲渴生津未易伯仲并蒙
　　奎藻题咏
　　普盘　木本丛生结朱实味甘酸畧似杨梅本草以为即覆盆误也见圣祖御制几暇格物编
　　樱额　亦名稠梨子丛生结实形如黑葡萄而差小至秋熟可食味甘涩见圣祖御制几暇格物编
　　倒吊果　俗名吊搭果形如山梨而小其花实皆下垂故名熟时可食其味酢遵化州沿边有之见圣祖御制几暇格物编
　　哈密瓜　体甚巨长尺许两端皆锐味较内地甘美可晒为脯芳鲜厯久不变自哈密臣服以来每岁常充供献中土始尝此味前此所未有也见圣祖御制几暇格物编
　　土鲁番西瓜　土鲁番在哈密之西其地产西瓜最佳每熟时人往摘瓜必相戒勿语者一闻人声则尽拆裂无完者见圣祖御制几暇格物编
　　西域葡萄　种类不一自我朝式廓疆宇康熙间哈密等地咸隶版章因悉得其种植诸苑御结实有白者紫者长如马乳者又有一种大中间有小者名公领孙又有一种小者名琐琐葡萄味俱极甘美见圣祖御制几暇格物编
　　哈果　出肃州及宁夏边外回部呼为哈特枝叶丛生不甚高大其皮可以饰箭溜矢把结实似野葡萄而小有赤黑二色秋深乃熟边人采以熬膏成皮如油纸名果煅皮本草注曰果单以楸子为之不知楸子特黄色一种其有红黑二色者乃哈果所成也伏读圣祖御制几暇格物编辨定名类实可补图经之所未备
　　北天竺　丛生塞山绝壁结实累累色正赤类南天竺子皇上赐名曰北天竺并蒙奎章题咏
　　乌沙尔齐　树生塞外高数尺秋结红果一枝累累千百颗状如樱桃而小可食其味甘酸仰经睿题
　　奇食蜜石　绿葡萄也结实无子本布哈尔种西域平定后自回部移植禁苑伏读御制天章具见怀方绥远之征
　　阿克苏桑椹　结实寸许甘美远踰腹地自平定回部后移根上苑魁硕一如西域仰经睿题
　　温普　产辽阳山中形似樝味甘而酢或借榲悖二字书之恭绎御制诗引厘辨精详始知榲悖为季别种与温普不相类向皆沿袭舛谬也
　　乌拉纳　塞外红果乌拉一带之地尤多实似樱桃而大味甘酸见　佩文斋广羣芳谱
　　枸柰子　色红而实小味甘酸俗呼为狗奶子见　佩文斋广羣芳谱及　盛京通志
　　法法哈　实如小杏味酸甜宁古塔所出见　佩文斋广羣芳谱及　盛京通志
　　密苏呼实哈　树连缀而上实类樱桃味甘酸出吉林宁古塔一名乌察拉齐见　佩文斋广羣芳谱及　盛京通志
　　欧李子　柔条丛生高二尺许花碎白实如小李味酸涩宁古塔爱浑皆有之见　盛京通志
　　杜实　产爱浑小而赤似桑果味酸见　盛京通志
　　伊勒哈穆克　出宁古塔果生草茎色红味甘置器中少刻成水一名桃花水见　盛京通志
　　巴榄仁　果名出滦平见熟河志
　　哆啰密　山果产陆川县山子猺地见皇朝职贡图
　　阿呾呢　产琉球国叶长榜有剌开花者为男木花白若莲瓣女木无花结实大如瓜粤东亦有之名菠萝见（臣）徐葆光中山传信录
　　楮子　南海姑米等山生之一名芝子如橡栗而小见（臣）徐葆光中山传信录
　　△虫类 
　　（臣）等谨按郑志合虫鱼为一部续纂通志仿尔雅释虫释鱼分为二部今仍前例以归画一云榛蝈　周礼蝈氏及月令蝼蝈鸣注皆以蝈为蛙今塞外所产榛蝈则系络纬蟋蟀之类菩以翼鸣土人呼为呌嘓嘓伏诵御制鸿章正名辨物永垂格致之经而解千古之惑塞蝉　产关外较内地者大而音直蒙古名之曰绰尔齐仰经圣藻题咏
　　山蚕　一名樗茧海州盖平复州人放之樗柞等树春秋数茧见　盛京通志
　　马陆　塞外深山丛树中间有之断之能行触之则卷见　盛京通志
　　摩该　蛇名生水中浑身有金点准噶尔部所生见西域图志
　　塞蝶　生沙漠黑质黄驳时来草间见臣高士奇扈从录
　　塞萤　极大光可烛三尺许见臣查慎行考牧集
　　云虎　生塞外山中长四寸许头以下如翡翠有纹如鱼鳞尾作金色吐气为云故名见（臣）查慎行考牧集
　　△鱼类 
　　达法哈鱼　八月自海入江积数至众或有履鱼背而渡者宁古塔黑龙江土人取鱼炙腊积以为粮见圣祖御制几暇格物编
　　瀚海螺蚌甲　瀚海一望斥卤无溪涧山谷而沙中往往见螺蚌甲盖其先皆津国也伏读圣祖御制几暇格物编由委推原烛见古来西北本系水区非即沙碛实发前史所未言
　　箬漠■〈鱼莘〉　出口外溪涧中状似鲈细鳞重唇身有黑斑伊逊河所产尤多蒙古谓之博格仰经
　　宸翰题咏
　　哲鲁鱼　似鲈色黑出宁古塔黑龙江见　盛京通志
　　倒鳞鱼　鳞皆倒生或言龙种也见　盛京通志
　　海青鱼　出宁海州其至海水有声去则水激如箭见　盛京通志
　　竹鱼　翠色如逐出黑龙混同两江见　盛京通志
　　雷鱼　雷多则生出黑龙混同两江见　盛京通志
　　海獭　或名海豹打牲者纳皮于官用饰秋辔见　盛京通志
　　海狗　山东海及宁古塔土人跳冰取之见　盛京通志
　　秋生子鱼　出盖平清河形类白漂见　盛京通志
　　偏口鱼　背青腹白形匾而薄匾行水中海中惟此先至雁鱼次之故谚云先偏后雁见　盛京通志
　　奇尔富鱼　产黑龙江见　盛京通志
　　乌库哩鱼　四五月自海迎水入江宁古塔出见　盛京通志
　　勾星鱼　黑龙江出鳞斑然如列星见　盛京通志
　　滑子鱼　长五寸许形狭而修产平泉州山溪中见热河志
　　虫鱼　一名尖口鱼大盈尺许锐口细鳞产塞外山溪中见热河志
　　奇勒必　无鳞鱼出额尔齐斯郭勒见西域图志
　　易里木　鱼长一二尺有通骨嘴甚长而无刺出准噶尔部见西域图志
　　纳和　鱼长二三尺腹甚匾而阔多腴准噶尔部所出见西域图志
　　鲁赫依　鱼名出回部无鳞口圆身微匾大者可七八尺见西域图志
　　毛鱼　细小外视似腐咀嚼有味闽人皆重之为珍品见（臣）徐葆光中山传信录
　　针鱼　产南海头戴针形见（臣）徐葆光中山传信录
　　靴鱼　头长如靴出南海见（臣）徐葆光中山传信录
　　石鮔　首圆下生八手无脚生南海见（臣）徐葆光中山传信录
　　海胆　背生刺如猬蠕之能运行出南海见（臣）徐葆光中山传信录
　　壁虎鱼　出南海螺壳上生五六爪形如壁虎故名见（臣）徐葆光中山传信录
　　桅螺　壳尖出如桅生刺满之产南海见（臣）徐葆光中山传信录
　　墨鱼　南海外姑米山形小聚浮海面见（臣）徐葆光中山传信录
　　△禽类 
　　海东青　鹰属形较小能飞入云擒天鹅宁古塔黑龙江所出向以小而鸷者为隼今无其名伏读御制月令七十二候鹰始挚诗按语厘辨名类实可正古来禽经之讹
　　白海青　西域霍罕汗所进实为鸷鸟之英恭读睿题不独征遐方之瑞而绥柔绝域荒服来庭足见从古所未有
　　鷟鸑尔　出伊梨色正黝尾中散白点如雪糁赤睛黄匡翎骈半雉扇伏诵天章仰见殊方瑞产实为绥远所征也
　　白鹰　喀尔喀贝勒阿约尔所进霍罕额尔德尼伯克及土尔扈特贝子锡喇扣皆亦相继来献恭绎御制题咏尤见怀柔荒服之至意
　　白鹘　产海上毛色独异实为鸷鸟中之最俊者仰经睿咏
　　额摩鸟　山嘎拉巴在佛朗机一名素格尔高五尺余自顶至颈皆无毛惟脑后短毛甚稀头绿颈翠其连背处及嗉皆红紫色嗉下垂赘肉两片嘴畧同他鸟嘴两孔为鼻其目正圆外黄晕翅藏两胁毛下甚小有大管五排次如指而无长翎不能飞腾足三趾无距爪红毛人言无舌无翅验之皆不足信仰荷奎章题咏
　　火鸡　产塞外山中黑身白尾红冠赤足曾经睿题
　　千里红　顶有红毛喜食苏子俗呼苏雀黑龙江称老鎗雀出俄罗斯地雪后即来羣飞入海见　盛京通志
　　山画眉　善鸣塞外所产与他处不殊独以卵珍大仅如莲子绿如松石亦有白色及斑褐文者土人镕蜡实其中以为簪耳之饰鬻于关内见热河志
　　沙燕　比海燕畧大产于大漠见臣高士奇扈从录
　　古哈鲁　金黄毛羽长嘴短尾四月鸣出琉球国见（臣）徐葆光中山传信录
　　麻石　翅羽绿色白眉九月来产琉球国见（臣）徐葆光中山传信录
　　乌凤　一名王母鸟四月来南海诸岛多有之见（臣）徐葆光中山传信录
　　容蕋　翅灰褐色黑头八月来见（臣）徐葆光中山传信录
　　石求读　出琉球国毛羽似雀十月来春乃鸣见（臣）徐葆光中山传信录
　　莫读吏　琉球国产绿毛十月来见（臣）徐葆光中山传信录
　　△兽类 
　　沁达罕　免类也形倍大肉味鲜洁春夏时毛色与免畧同至秋末冬初则变白如雪产于兴安之索约尔济地方见圣祖御制几暇格物编
　　青马　种从海中来其性最良见
　　圣祖御制几暇格物编
　　鼢鼠　产俄罗斯近海地亦名摩门橐洼形似鼠而身大如象穴地以行见风日即毙其骨类象牙可制器物其肉性甚寒食之己热见圣祖御制几暇格物编
　　飞狐　锐头缺口耳小尾长似狐有肉翅连四足及尾能飞产于口外密林中今山陕有飞狐岭飞狐口当时必以物产得名而名胜志曰有狐食五粒松子遂成飞仙其说荒诞皆因未知天下有所谓飞狐也伏读圣祖御制几暇格物编征名考实洵足为千古传信也
　　飞鼠　首及尾皆似鼠翅与飞狐同产口外见圣祖御制几暇格物编
　　堪达汉　产黑龙江沮洳地似鹿而大色苍黑项下有肉囊大者至千余斤其角可作射韘色最坚白环以黑童一线即角中之通理其蹄能驱风疾世人贵之见圣祖御制几暇格物编并荷奎章题咏
　　瑞鹿　康熙四十八年圣祖秋狝行围于巴颜陀罗海所获其角长七尺有九寸叉之数十有六鹿角自两叉六叉四叉以至八叉厯数十年而后成其踰八叉者不可辨其年岁葢于万中一遇因藏之武库以见山灵献瑞伏读皇上御制记阐扬前烈并示诘戎讲武奕禩无忘之至意
　　驯鹿　东海鄂罗春奇棱部所产牝亦有角与常鹿稍异胜负载似牛堪乘骑似马依媚于人仰经奎藻题咏
　　瑞狍　乾隆十六年秋狝塞上蒙古台吉必力滚达赖以此来献色纯白晴如丹砂抱朴子称鹿寿满五百岁则色白壬申岁又于巴颜河落围中生致一白狍性特驯援亦周阹所仅见也俱仰邀天章题咏
　　野嬴　产沙碛中耳最长蒙古语谓耳为奇勤故以名之恭绎睿题并正史迁单于乘嬴之谬乃知前史好奇不足为信词也
　　野鼠　漠北多有之蒙古名曰鄂和托纳每取草宝藏穴中以为食汉书苏武传张宴注谓武取鼠并草实而食之刘攽又以为北方野鼠之类甚多皆可食实为舛谬恭绎御制读苏武传注辟而论之足破前史耳食之讹
　　野马　产阿尔台山蒙古名之曰塔奇亦经
　　睿题
　　青羊　羊有青者南人所罕见今塞土多有之善走厜廉间为山羊之一种仰荷
　　睿题
　　安塔哈　即野骆驼也似驴而差小项下垂廮毛产朔北野马川见日下旧闻考
　　波斯猫　形极大今京师皆产之见日下旧闻考
　　拂菻狗　较常狗倍小今为京师土产见日下旧间考
　　猞猁孙　类野狸而大白花色小者曰舒伦出索伦见　盛京通志
　　跳兔　产于沙漠前足纔寸许后足几一尺行则用后足跳一跃数尺止则蹶然仆地见臣高士奇扈从录
　　金虎　形似鼠而最小性灵警产瀚海北克鲁伦河外同雁宿沙中则跃伏雁题雁惊起绕空而飞鼠坚伏吮其血血尽雁堕地因并食其肉故以虎名之见（臣）高士奇扈从录
　　皇朝通志卷一百二十六
 
