钦定四库全书

　　史部六

　　闗中奏议

　　诏令奏议类二

　　奏议之属

　　提要

　　（臣）等谨案闗中奏议十八巻明杨一清撰一清字应宁安宁人成化壬辰进士官至华盖殿大学士谥文襄事迹具明史本传此书皆其生平章疏之文分为六类巻一巻二曰马政类巻三曰茶马类则以副都御史督理陜西马政时所上巻四巻五巻六曰巡抚类则巡抚陜西时所上巻七巻八巻九曰总制类则总制延绥宁夏甘肃边务时所上巻十曰后总制类则其病归复起时所上巻十一至巻十八则嘉靖四年以故相复提督三边军务以后所上也以所陈多陜甘边事故以闗中为名嘉靖初始刋行于南京其间所载不尽皆一清奏稿凡当时部臣覆疏及前后所奉谕旨悉编入之故于时事本末颇为详尽一清负经济材其督学陜西时即详究边情利弊其后官陜又最久故所指画皆中窽要云

　　乾隆四十三年六月恭校上

　　总纂官 （臣）纪昀 （臣）陆锡熊 （臣）孙士毅

　　总校官 （臣）陆费墀

　　●钦定四库全书

　　闗中奏议巻一

　　（明）杨一清 撰

　　○马政类

　　一为修举马政事

　　兵部覆该督理马政都察院左副都御史杨一清题节该钦奉勑谕陕西设立寺监衙门职専牧马先年边方所用马匹全藉于此近来官不得人马政废弛殆尽今特命尔前去彼处督同行太仆寺苑马寺官専理马政尔须查照兵部奏准事理考究国初成法亲歴各该监苑督委都布政三司能干官员踏勘牧马草场果有侵占者即令退还查点养马军人果有逃亡者即令拨补见在种儿骡马实有若干设法增添务足原额倒失亏折马驹随宜追补量为分豁布置巳定责令该管官员用心牧养钦此钦遵臣章句迂儒本无致用之具伏蒙皇上简擢总理陕西马政且马政虽是一事闗系军国大计正愚臣効忠宣力之秋重荷温旨褒嘉揣分扪心实深愧惧有君如是其忍负之誓竭驽钝以圗报称本年八月内到于陕西地方奉宣徳意备行两寺监苑官员共修职业以副委任臣亲诣两监六苑查得牧马草场原额一十三万三千七百七十七顷六十亩见在各苑止存六万六千八百八十八顷八十亩其余俱被人侵占原额养马恩队军人一千二百二十名见在牧马止有七百四十五名牧军包揽代役及私回原卫住坐挨拏未获九十九名逃故累行勾补未觧三百七十六名点视得见在牧养儿骟骒马并孳生马驹止有二千二百八十匹及查倒死亏欠马驹弘治六年起至弘治十三年九月止该本寺卿李克恭奏蒙兵部题准折买事例该追折买马七千八百匹八分三厘俱各不曾追补弘治十三年十月起至弘治十六年六月终止陆续倒死并被盗走失马共三千二百八十三匹亏欠驹三千七十三匹马政之废至此极矣臣考究国初牧马成法行据该寺回称先年被火将文案烧毁无从查考查得永乐四年兵部节奉钦依开设甘肃陕西苑马寺衙门每寺管六监每监管四苑各有分拨草场水泉地方坐落四至上苑牧马一万匹中苑七千匹下苑四千匹佥拨恩队军人牧养恩军将各处有罪人犯发充队军于各卫丁多军人内选拨每军一名养马十匹仍月支口粮六斗俱系旧例其后陕西苑马寺不知何年将原设监苑裁省止存长乐灵武二监管辖开城广宁安定清平万安五苑后又革去甘肃苑马寺衙门将原发恩军迁设黑水苑于平凉府开城县地方亦附长乐监管辖前项裁革监苑其地散在临洮巩昌延安庆阳四府之间各入军民版籍固未能尽复其旧即今见在监苑观之土地广衍水草便利使典牧得人畜养有法岂有马不蕃息之理臣亲阅安定万安诸苑见养马匹中间率多奋迅腾跃不可控驭始知西方畜产土地所宜而牧事顿废非法之过乃人之罪也臣曩为陕西按察司官彼时马政巳称废弛犹有马七八千匹每岁给军骑操犹可数百余匹迩年以来该部屡经建白朝廷注意修举奈何积习之弊难祛颓靡之势转甚查得该寺奏报册内弘治十五年终实在马三千八百一十四匹臣今点查见在止有前数则是半年之间又少马一千五百三十四匹若皆委之天数则本处官员军民之家私养马匹不闻消耗若此典守非人其责恶可辞哉且今见在马匹除作种外余下儿骟马不多设遇有警将何给军既无益于边方又焉用夫彼苑幸赖皇上庙谟英断深念邦政之重采纳廷议增置风宪重臣委以便宜専制之柄使图兴复臣虽无状承乏而来敢不夙夜孜孜一新旧规痛革宿弊总率寺监各苑官僚勤考牧攻驹之政谨腾游调习之宜务期马匹蕃息云锦成羣上纾九重宵旰之懐下济一方戎务之急此臣之志也亦臣之分也顾兴废补敝之初改弦易辙之际事多干涉军卫有司非臣一人之身所能独理亦非寺监等官之力所能自遂必得委用都布按三司官员分理乃能济事访得陕西布政司右叅政车霆陕西按察司副使王寅俱风力素着练达有为陕西都司都指挥佥事房懐亦素称勤干巳经遵照勑旨督委各官随同臣遍歴各苑行事将草场见夺者查出改正军人缺役者责限拨补凡马政一切兴举修复事宜逐一经画整理务令上下相安军民两便不敢苛切以贻意外之忧不敢因循以踵前车之失待布置巳定然后责令该管官员用心孳牧至于事体重大臣难擅専者当次第条具以闻乞下该部覆奏行之使臣言听计从动无沮遏如是而马政不修实効不着臣甘从黜罚无所辞避矣为此今将查点过见在牧马草场恩队军人见养并倒死亏欠马匹数目具本该通政使司官奏奉圣旨该部知道钦此钦遵抄出送司案呈到部看得奏内所查监苑草场地亩军人马匹原额及今被侵逃亡消耗之数兴举修复俱有条理将来孳牧之盛计日可待至于事体重大次第奏请定夺者必无沮遏为此合咨前去烦为径自施行

　　一为黜罢不职官员以修马政事

　　都察院准吏部咨考功司呈本部送吏科抄出督理马政都察院左副都御史杨一清题前事节该钦奉勑谕各该寺监官员有阘茸不职者尔即具奏黜罢或起送别用另选才能以充任使钦此钦遵臣猥以庸愚荷蒙皇上简命擢任今职前来陕西地方督同行太仆寺苑马寺官専理马政除亲诣两监六苑将马政一切事宜逐一查处整理另行奏报外臣闻政之兴废存乎其人得人则兴失人则废天下之事皆然不独马政仰惟国初开设陕西监苑衙门当时官得其人马匹蕃息足供各边之用成化天顺年间以前原额牧养马数行据该寺回称先年被火将文巻烧毁无从查考查得弘治二年为因种马数少兵部奏发太仆寺马价银一万二千两收买种马二千匹发寺孳牧依例科驹又有节年西宁洮河等卫解到茶易马匹因是官不得人倒失亏欠数多孳生未见蕃息弘治十三年间本部奏差主事李源查点得实有见在马骡并驹七千九百四十三匹新追补过马一千一百一十四匹共马九千五十七匹弘治十四年本寺卿李克恭奏蒙兵部题准将先年倒失亏欠马匹分豁折买彼时见养马八千一百六十一匹比与主事李源查报之数巳少八百九十六匹本年被敌众抢去马骡三千九百六十二匹头余下种儿骒骟马四千一百九十九匹及查得弘治十四年十五年内节次解到茶马共八百六匹新孳生驹五百五十八匹通原数共该马五千五百六十三匹臣今查点见在止有种儿骒骟马并驹共二千二百八十匹比之原数该少马三千二百八十三匹见在者又多瘦损矮小不堪作种骑操马政废弛莫此为甚夫解发孳生之马有增于前而实在马匹愈少于昔以银买茶易百姓膏血之余徒免该寺歳报倒失亏欠之数典牧之设无益有损边方之用何所倚赖兴言及此良可痛心臣访得本寺止是寺丞武戬颇勤职务递年前去各苑点视追补马匹但官卑职轻人不畏服随追随亡实效未着其卿少卿等官俱不曾亲歴监苑卿李克恭到任未及三年倒失马匹多至三千二百有余亏欠之驹亦如此数例前折买者既不追补例后牧养者愈加消耗其称倒失被盗等项查无告行相剥缉拏案巻亦无追收鬃尾皮张耳记在官止凭该苑官军报数即与开除多被奸巧之之徒将官马盗卖与人孳生官驹匿为巳物又听富豪军人将草场尽力侵占耕种解到牧军任意包揽得钱放回月粮按月冒支马匹全不牧养及纵容各苑贪官指称公私使用科敛钱物数多逼累军人逃窜即今查出告发不止一端前项马政废弛虽非一岁之积一官之责而近年马数消耗奸弊愈滋实由见任官不职所致除事发圉长邢恭等送发究问外叅照陕西苑马寺卿李克恭叨任卿寺正官位髙禄厚正当勉尽职业使马匹蕃息马政修举以圗报称岂期本官因见衙门无权事多掣肘遂敢改节易行无向进之心纵欲任情为归老之计听其言似若有为察其事全然未举贪声大着物议沸腾以致监苑官军视牧马为虚文以科敛为能事强者因而胁持弱者亦复玩慢大壊马政重干国典自知公论不容却称患病巳成痼疾要得放回虽经勘实终涉推避驳勘未报及照灵武监监正李谦在京负欠人债到任未久需索借贷该管收军钱物偿还以此牵制难于行事广宁苑圉长卫昌愚闇无识懦弱无为所据各官俱系阘茸不职人数相应黜罢如蒙乞勑吏部合无将李克恭李谦卫昌俱照不谨罢软官员事例黜罢放回冠带闲住惟复将李克恭更加削夺以为髙官废职者之戒别选才能官员以补前缺如此则宿弊可革来効可圗朝廷兴举马政之意斯无负矣等因具本该通政使司官奏奉圣旨吏部看了来说钦此钦遵抄出送司案呈到部看得督理马政左副都御史杨一清题称陕西苑马寺卿李克恭因见衙门无权事多掣肘遂改节易行纵欲任情贪声大着物议沸腾灵武监监正李谦在京负欠人债到任未久需索借贷该管牧军钱物偿还广宁苑圉长卫昌愚闇无识懦弱无为所据各官俱系阘茸不职相应黜罢要将各官照不谨罢软官员事例放回冠带闲住惟复将李克恭更加削夺以为髙官废职者之戒一节照得陕西苑马寺卿李克恭监正李谦圉长卫昌俱系职专马政官员既该都御史杨一清劾奏前项不职縁由合无将各官照依朝觐考察官员不谨罢软事例放回冠带闲住惟复行令就彼回还原籍致仕本部未敢擅便定拟伏乞圣裁縁奉钦依吏部看了来说事理弘治十六年十二月二十六日少师兼太子太师本部尚书马文升等具题本月二十八日奉圣旨是马政重事管理须要得人李克恭等都着冠带闲住堪任苑马寺卿的你每查照前旨从公推举素有才力两员来看钦此钦遵拟合通行除外移咨前去烦为转行督理马政都御史照依本部题奉钦依内事理行令苑马寺等衙门卿等官李克恭等钦遵就彼回还原籍冠带闲住移咨前去烦照该部题奉钦依内事理钦遵施行

　　一为起送别用官员事

　　题为起送别用官员事节该钦奉勑谕各该寺监官员有阘茸不职者尔即具奏黜罢或起送别用钦此钦遵切照陕西行太仆寺管辖卫所营堡数多其少卿例该每年巡歴点视比较官军骑操马匹及禁革奸弊陕西苑马寺卿少卿等官职専督责监苑官军孳牧马匹即今朝廷兴举马政前项官员必得才力素优实心干事之人乃克有济臣切见陕西行太仆寺少卿李宗商谨畏有余才力不逮到任未久臣尝委令行事虽性能执持而事不达变人心不服陕西苑马寺少卿徐文英虽有才干疎散不拘到任二年因见衙门久废将马政置之不理坐视卿李克恭纵情壊事全不匡正所据各官当此纪纲大壊之余责其作新振举终难济事但人才难得取其所长犹可别充任使除遵照勑谕行令各寺将各官起送前赴吏部奏请别用外縁系起送别用官员事理谨具题知

　　一为修举马政事

　　兵部覆车驾清吏司案呈奉本部送于兵科抄出督理马政都察院左副都御史杨一清题臣受命以来夙夜孜孜不遑宁处深惧奉职不効以负陛下登简作兴之意博采羣言讲求孳牧事宜颇得其槩臣尝考之载籍唐初鸠括残骑仅得牝牡二千匹肇自贞观讫于麟徳四十年间至七十万余匹垂拱以后马耗太半开元初稍稍修复始二十四万至十三年乃四十三万议者谓其监牧之置得其地监牧之官得其人而牧养之有其法也今其地固陕西之地当时领牧事者张万岁王毛仲之流耳窃意生当熙洽全盛之朝名为儒者其所建立岂宜出张万岁王毛仲之下然稽之事势实有不同唐都闗中所置八坊四十八监初在岐豳泾宁间后分析列布河西丰旷之野繇京度陇跨陇西金城平凉天水数郡即今西安凤翔平凉巩昌临洮诸府之地员广数千里其间善水草腴田皆隶之故其马蕃盛如此我朝定都北京永乐四年以陕西地宜畜牧乃诏开设监苑其始规画亦甚宏逺与唐制无大相异苑马寺所辖六监每监辖四苑威武监所辖武安隆阳保川泰和四苑在平凉府开城隆徳二县地方同川监所辖天兴永康嘉靖安胜四苑在开城县及庆阳府安化县地方熙春监所辖康乐凤林香泉会宁四苑在临巩二府陇西会宁狄道金县地方顺宁监所辖云骥升平延宁永昌四苑在延安府保安县及庆阳府安化县地方盖亦跨陕西数郡二千余里之地后皆革去止存长乐灵武二监又革去弼隆庆阳安边三苑今见存牧地在开城通渭二县地方者不过环数百里又有卫所屯田及王府功臣草场参杂其间况原设牧军数少臣故谓事势不同者此也然不以供京师以供陕西各边战士之用宜无不足惟监牧非人牧养无法坐是颓废上厪宵旰之忧臣窃谓西安凤翔诸内郡编戸日繁版籍巳定固难别议临巩二府土旷人稀原设监苑处所必有空闲不耕之地宜修复者谨当深察利害徐议可否及马政一切事宜应施行者径自施行应具奏者具奏定夺外今将切要二事先行条具上请乞勑兵部覆奏行之臣不胜幸甚为此开坐具本该通政使司官奏奉圣旨该部看了来说钦此钦遵抄出送司案呈到部看得都御史杨一清奉命修举马政于废坠之后首奏后项二事俱系紧要事宜理合逐一议拟开立前件伏乞圣明裁处縁系修举马政及奉钦依该部看了来说事理未敢擅便开坐弘治十七年正月初七日本部尚书刘大夏等具题本月十四日奉圣旨准议钦此钦遵拟合通行除外合咨前去烦照本部题奉钦依内事理钦遵施行
　　计开
　　一增种马以广孳息查得永乐四年开设监苑衙门兵部节奉钦依事例上苑牧马一万匹中苑七千匹下苑四千匹当时种马及后来孳生数目虽不可考而原拟养马定规却是如此臣今遍歴两监六苑酌量草场广狭军额多寡戸口盈缩事势难易议处得开城苑原额恩队军人四百四名安定苑原额恩队军人二百六十五名俱草场寛阔水泉便利地宜畜牧堪为上苑使官得其人政令修举各牧养万马诚不为难广宁苑原额恩队军人二百一十八名后因添设固原州卫草场地方多占修城郭及拨为屯地万安苑原额恩队军人虽止九十四名草场亦颇寛阔俱堪为中苑黑水苑系甘肃苑马寺迁拨恩军一百六名草场逼窄清平苑原额恩队军人一百三十三名地狭土瘠人无生业俱止可为下苑前项苑分恐不能遽如原定养马之数大要开城安定二苑俱可牧马一万匹万安苑可牧马五千匹广宁苑可牧马四千匹清平苑可牧马二千匹黑水苑止可牧马一千五百匹通计六苑除每岁给军骑操外可常牧马三万二千五百匹足勾陕西三边之用国初之盛谅无以逾此然欲广孳息必先多蓄种马种马既少则孳生遽难收効查得各苑见在马二千二百八十匹堪作种者止有一千三百余匹臣今将倒失亏折马匹随宜追补及弘治十六年分茶易种马通止可勾三千匹必须增置七千匹共种马万匹以两年一驹计之五年之内可勾前数将来孳息牝复生牝驹复生驹源源不息数十万匹之数可计岁而得矣及看得西宁洮河等卫茶易畨马以之给军骑操固济边用以之作种则风土异宜孳牧多损养马军人甚以为累必须收买内地马匹易于牧养成効可圗且西人以畜牧为生要在不亏其直自然乐售考之周官马质掌质马量三物盖三代盛时民有余畜者官以价直易之养之闲廐之中以备不时之用意正如此臣钦奉勑旨虽许其设法增添但陕西地方军民迩年以来困于抄掠困于岁饥困于转输困于修筑公私匮竭帑藏空虚别难措置查得弘治二年为因种马数少兵部奏准将太仆寺收贮马价银一万二千两送发陕西布政司勑巡抚督令布按二司官员收买种马二千匹发寺牧养合无比照前例支取太仆寺马价银四万二千两差官作急赍送陕西布政司交割听臣督同都布按三司官于平庆临巩等府卫地方官员军民之家收买堪以作种好马七千匹派发各苑孳牧趂时搭配羣盖依例科驹如有倒失亏欠随即追补不许似前玩慢以致逋课数多自取罪责前项太仆寺储蓄银两本为济边之用且如各边奏讨银四万两不过收买战马四千匹较之孳牧之利何如暂费而大蠲惟陛下裁之
　　前件查得弘治二年本部奏给太仆寺银两请勑陕西巡抚官收买种马事理与今所奏相同今都御史杨一清备查各苑地亩军人马匹数目斟酌土地之宜计扣孳牧之利详细平正俱系确论既欲责其成功必须备其种马所据奏讨收买种马银两相应准理合无本部于太仆寺收贮马价银两依数支出四万二千两用木鞘装盛沿途应付车辆拨军防护差官送去陕西布政司交割仍照旧例请勑都御史杨一清择委都布按三司亷能官员分投前去腹里各该产马地方两平收买堪以作种好马七千匹行令陕西行太仆寺委官印烙派给各苑军人喂养依时搭配羣盖孳牧其中收买分拨孳牧追陪与凡一应事宜悉听本官斟酌裁处所委官员敢有不行用心故违误事者亦听本官叅奏拏问仍将买过马匹毛齿领养军人姓名造册缴部以备查考
　　一增牧军以便畜养切照陕西苑马寺两监六苑原额养马恩队军人共一千二百二十名见在七百四十五名在逃事故等项四百七十五名纵使勾补完足数亦不多且如每军一名照例养马十匹亦不过一万二千二百匹夫犬马待人而食若不增置牧军则畜养乏人难收蕃息之効查得养马恩军系先年将各处有罪人犯发充队军例于各卫丁多有力军人内选拨縁陕西各该卫所行伍空虚征操备御尚且缺人似难额外增补况各苑天气髙寒地土硗燥生理素少又鲜有居室多在崖窑堡洞住坐腹里军人解补者随到随逃不安其业马政废弛亦多由此访得各府卫州县百姓军余多有逃来各苑地方潜住年久不当差役又无官司管束查考往往别生事端及至被人告发却行调躱因无戸籍无凭挨捉岁复一岁为数渐繁夫物聚则必争争则易于生乱今不为之所将来恐贻他患此等流民论法俱该问罪发遣回还原籍当差但念其故乡生计巳失无可复之业而此地依栖既久有可恋之资必尽法处之非死则散而为盗耳若编为养马军人给拨草场地土使之往牧则官有畜养之役民无驱逐之苦且其耐贫寒习畜牧比与新拨队军万万不同公法私情似为两便欲通行查拘编发诚恐愚民无知畏惧罪责惊扰藏匿急难济事臣巳经遵奉勑谕便宜处置事理出给告示晓谕但有逃来潜住人民许其赴官投首与免治罪量其人丁多寡给与草场地土领养官马依例科驹就近编入该苑籍册内带管及行守备固原都指挥佥事苗英固原州知州岳思忠查访招谕去后续据逃民赴臣投首情愿养马者巳及百名之上俱暂收发各苑听候给地领马外近访得前项逃民节年多有投在平凉各郡王将军中尉等府及仪宾之家跟随使用娶妻生子出入府第生事害人官司莫能禁治有告发者各府辄称先年收买家人不肯归断縁王府招集外人明有禁例况陕西地方军民疲困巳极戸口凋耗日甚若奸顽之徒躱重就轻一槩似前投托影射愈加靠累见在军民如蒙乞勑该部查议宗室收买家人有无事例果于礼法有碍乞行臣委令分巡分守等官通查平凉各郡王将军中尉等府及仪宾之家并楚肃二府马营草场庄所家人除例应得者不动外但有收集各处逃来军民投托作为家人者着落地方火甲邻佑人等访报捉拏到官审问明白编发监苑养马军人一体分拨草场地土领马耕牧若有占恡藏匿各辅导官及仪宾叅奏治罪逃民及拨置主使旗校人等俱照例问发边卫充军如此既以增公家畜牧之人又以杜私门招集之衅其于朝廷大体军国重计俱有禆益仍乞查照永乐年间发充恩军事例今后北直隶山东河南山西陕西法司问拟人犯有例该边卫永逺充军者俱发陕西都司转解陕西苑马寺编发各苑永逺牧马连原额及新収发军人共及三千名之数具奏停止另为施行以三千之军人牧三万之种马孳息既广戸丁亦增不出十年数十万匹之盛不难致矣臣愚所见如此未知是否惟陛下察之
　　前件查得弘治十三年该刑部等衙门尚书等官白昂等奏准见事例各王府不许擅自招集外人凌辱官府扰害百姓违者巡抚巡按等官奏闻先行追究设谋拨置之人杖罪以上官员奏请降调边方旗校舍余人等发边卫充军及行准礼部仪制清吏司手本回称各王府及仪宾例该拨与仪从跟随查无家人事例今都御史杨一清为因各苑牧马军人数少见得彼处潜住流逋及投入各王府仪宾之家者数多俱要查收与同北直隶山东河南山西陕西法司问拟边卫永逺充军人犯通发各苑牧马一节縁马匹必须得人牧养而后可以望其蕃盛今各苑见缺养马军人而本处地方又有前项逃住及违例投托之人若不因而收集非特缺人养马且恐重贻后患合无同前买马事宜一并请勑都御史杨一清督同都布按三司守巡等官出榜晓谕各苑地方潜住之人及有投入各该郡王将军中尉等府并仪宾之家楚肃二府马营草场庄所家人者俱许赴官自首免其问罪收集牧马如或占恡不首着落各衙门官员设法访察擒拏问罪枷号毕日仍发监苑养马各该辅导拨置之人依拟问发应奏者奏闻定夺其编发安挿前项人役悉听本官从宜裁处本部仍通行北直隶山东河南山西陕西巡抚巡按各行所属问刑衙门并在京法司凡有问拟永逺充军人犯及陕西各府十六年以前清出江南卫所军人例该存留附近卫所者俱解陕西都司转解苑马寺定发各苑牧马务辏足三千名之数若再不足另行定夺仍将编发过姓名缴部查考及照牧马军人最为紧要买到种马即要军人领养若前项清查流民并行补队军等项委官敢有视常怠慢者轻则住俸重则叅提不容姑息容令悞事

　　一为遵成命重卿寺官员以修马政事

　　题为遵成命重卿寺官员以修马政事臣窃惟修政于废坠之余者当求变通之术救弊于积习之久者必有作新之机故曰琴瑟不调甚者必解而更张之乃可鼓也若徒安于故常则未免因陋就简其何以成天下之大务哉臣奉勑督同陕西行太仆寺苑马寺官専理马政陕西马政其弊极矣臣于别疏巳备言之不敢复论大抵人存而后政举任法不若任人此古圣哲之明言而歴千万世莫之能违也照得各处行太仆寺苑马寺卿少卿等官比与两京太仆寺事体相同在祖宗朝其选至重故官得其人马政修举数十年来士大夫重内轻外又见两寺衙门无权多不乐为用人者因而俯就之凡遇缺员茍取充数积习既久遂为迁人谪宦之地人人得而轻之成化年间又令巡抚提督巡抚不得亲理其事徒委之布按二司巡守兵备官员文移所及每以督同该寺为词遂使卿寺之官若为二司统属纔得与府卫为偶势分既轻职任愈废虽有才能一统是职终身不展垂首赍志坐待罢黜夫事势至此中人之性欲其奋发有为斯亦难矣迩者皇上重念边方多事用马为急采纳该部建议讲求孳牧事宜以陕西苑马之利独优简命愚臣前来督理肃清弊政布置成规愚臣事也顾法立非难行之为难今天下良法美意动为有司所遏令出于上而隳于下者以为恒患使卿寺任非其人臣虽罄竭驽钝一法立一弊生事事而求之时时而验之亦不胜其繁琐苛察之病矣为今之计慎择卿寺官员最为急务切照陕西苑马寺卿李克恭少卿徐文英陕西行太仆寺少卿李宗商俱该臣遵照勑谕具奏黜罢及起送别用前项员缺合当铨补查得先准兵部咨为处置茶马以便地方事该本部题称今后凡遇各行太仆寺苑马寺缺少卿于各省叅议佥事内缺卿于各省叅政副使及本寺少卿内各推举有才力者升任如果牧养有方马政兴举照依太仆寺卿并少卿事例推举在京相应堂上官或巡抚都御史其余各该监苑亦要于北方少壮素知养马者选任庶使各寺官员皆得其人马政可以保其久逺不废等因具题节该奉圣旨是今后各寺监官员务选才力素优的去待有成効一体不次擢用钦此钦遵续准兵部咨为一事权以修邦政事该本部题该南京科道等官奏前事本部议拟具题节该奉圣旨是今后行太仆寺苑马寺官有缺照在京太仆寺官例务推素有才望的简用待有成绩亦照太仆寺官升擢钦此钦遵中外臣民恭覩成命皆知皇上崇重卿寺兴举马政之意变通之术作新之机诚无出此然臣到陕以来闻二司之于两寺轻忽如故臣尝行委二司官会同行太仆寺少卿李宗商查处官军骑操马匹事务其二司耻与之同事不容并列习俗之弊至于如此彼见先年亦尝奉有成命而卿寺之选格不加严体势不加重耳目相袭以为宜然未能遽革今前项卿少卿员缺若不遵奉明旨照在京太仆寺官例推用及照依兵部题奉钦依于二司叅政副使叅议佥事内推选升任则无以转移人心将来马政难望修举及照两京太仆寺卿员缺多于在外按察使内推补然则行太仆寺苑马寺官于叅政副使等官内推任亦正相应且使二司之于两寺视如一体不至轻侮沮挠则府卫以下官僚素所服属于二司者自然严惮奉行之不暇矣论者或以为今之行太仆寺苑马寺卿求为叅政而不可得若将叅政等官推任恐于人情不堪殊不知低昂轻重之机正在用之何如耳昔以迁谪视之则其势自轻今以推擢视之则其势自重正名分以作其气悬禄秩以待其成人臣之分随所位任岂敢有所择亦岂可狥人之情而听其择哉但今正在整理修复之际急缺官员若将各布政司按察司官一例推升恐其相杂陕西地方遥逺到任稽迟不无误事伏望圣明断自宸衷乞勑吏部将陕西苑马寺卿员缺于陕西及山西河南附近布按二司年浅素有才望叅政副使或年深曾经旌异叅议佥事内推升其两寺少卿员缺亦于前布按二司年浅素有才望叅议佥事内推升各推二员上请简用赍凭令其到任管事待有成效听臣奏保旌异吏部查照在京太仆寺官事例不次擢用如此则耳目一新士气自倍势分由此而尊职任由此而重使人人得自展布马政不日可复国初之盛矣臣诚愚昧职业所闗不胜激切縁系遵成命重卿寺官员以修马政事理谨题请旨

　　一为遵复旧制量添官员以修马政事

　　题为遵复旧制量添官员以修马政事臣查得永乐四年开设陕西苑马寺衙门额设卿一员少卿二员寺丞四员主簿一员长乐灵武二监各设监正一员监副二员録事一员开城苑设圉长八员安定苑六员清平苑三员广宁万安二苑各二员后该本寺少卿严信等奏称本寺见在孳牧止有马骡驴六千余匹头官多事少要乞裁减该行在吏兵二部议得合无本寺存留卿少卿主簿各一员寺丞二员长乐灵武二监各存留监正一员录事一员开城苑存留圉长三员安定苑存留二员清平广宁万安三苑各存留一员管事其余尽数起送赴部别用官制不动以后马匹増添照旧铨选正统二年十二月二十三日题奉英宗睿皇帝圣旨是钦此钦遵通行外成化年间该陕西巡抚都御史余子俊奏添设黑水苑照广宁等苑例铨除圉长一员弘治二年又该陕西巡抚都御史萧祯奏革寺丞一员及查得开城苑近年止有圉长二员外一员不曾裁革久未选除灵武监录事董真安定苑圉长周安俱于弘治十五年朝觐黜退所有员缺亦未选补臣仰惟我太祖文皇帝以神武御天下深念军国之务用马为急立法定制规模宏逺遵而行之马政岂有不举实效岂有不着数十年来选用太轻典牧之官徒存故事孳牧之政名存实亡论者不能深考祖宗设官之意讲求探本救弊之术动以官多议革惜小费而忘大体狥近利而昧逺圗因循至今马政废弛殆尽致妨边务以厪宵旰之忧夫官本因事而有设政当因时而制宜以陕西马政论之若止如近年故事则见在巳为赘员必欲大圗修举则旧额似当量复且正统初年裁革之时本寺见养马骡驴止有六千余匹头今见在马匹虽不及此数臣巳经奏添种马明年银买茶易及追补倒失亏欠期得种马万匹方勾孳牧岁复一岁为数渐广典守之官岂可缺人臣又看得安定万安等苑相离苑马寺各数百里因是本寺官不行巡视查考以致该苑官军任情作弊臣欲令自明年为始照依布按二司分巡分守官事例行本寺轮委堂上官一员分管广宁开城黑水三苑一员分管安定苑一员分管清平万安二苑不时下营巡视点闸验看定驹显驹重驹比较官军牧养勤怠年终交代量其所管苑分孳生多寡以定各官贤否用行旌黜之典如此则人人効职成绩可圗縁本寺除正官外止有少卿寺丞各一员必再添除堂上官一员乃能济事及照广宁黑水清平万安四苑各止设圉长一员中间或有事故去任又无空闲官员可委不无误事如万安一苑草场广阔极临边境亦止设官一员委的看管不周前项苑分似当照旧设圉长二员乃可责其成效如蒙乞勑吏部查照旧例合无将陕西苑马寺不拘少卿寺丞添设一员广宁黑水清平万安四苑各添设圉长一员并灵武监録事开城安定二苑园长员缺各铨补前来管事其余原额官员待马匹蕃盛之日另行奏请定夺縁系遵复旧制量添官员以修马政事理谨题请旨

　　一为处置马营城堡事

　　兵部覆本部于兵科抄出督理马政都察院左副都御史杨一清题看得陕西苑马寺各苑多不曾修建衙门城堡及虽有城堡年久坍塌又皆无营房马廐苑官多僦屋而居或宿窑洞所养官马昼夜在野且春夏之时趂水草牧放固可适其腾游之性至于冬寒时月若不蓄积草莝攅槽餧养山野之中草枯水冻加以风雪侵凌冻饿损伤宁不致死臣谨按周官圉师掌教圉人养马必顺四时冬则燠之以廐夏则凉之以庌藉蓐以御其寒涂衅以除其秽先王畜牧之善如此查得永乐四年兵部为开设衙门事将各项合行事件开坐内一件起盖马廐合行工部转行陕西都行二司并布政司令军卫有司差拨军夫于附近各苑去处量其马数起盖马廐以备冬月牧养合用木植仍从工部定夺题奉钦依通行外此系国初牧马成法年久废弛一向不曾申明举行及照弘治十四年间敌众大举侵犯官马因无处收避被抢去三千九百余匹况各苑地方木植艰得土人以窑洞为家乃其素习各该卫所解来队军因无栖止随到随逃废弛之故亦多由此今朝廷大修马政所宜深虑却顾用圗久逺岂可仍前因陋就简又恐数年之后我马蕃息为敌人所窥或贻前年之祸虽悔何及处置马营城堡诚为急务臣巳经督委布按二司右叅政车霆副使王寅本寺少卿徐文英寺丞武戬督同固原靖边等州卫官亲诣各苑地方眼同该苑官吏军人相度地势斟酌事宜逐营逐堡一一勘处停当勘得长乐监广宁开城黑水三苑俱在平凉府固原州地方广宁苑原设巩昌临洮青州平凉四营巩昌临洮青州三营俱原无城堡合当创置巩昌营堡于地名石羊沟创置周围二百三十丈广宁苑衙门在此设立临洮营堡于地方红崖子创置周围一百五十丈青州营堡于地名龙王庙创置周围一百六十丈平凉营巳有成堡一座周围一百二十六丈因旧修理开城苑原设八营头营二营旧有城堡俱各逼狭头营合于本城迤东展拓共二百三十六丈开城苑衙门在此设立二营于本城迤南展拓共二百九十五丈三营旧城堡被河水冲浸不堪安挿人马今于本城迤西坐落地名第二湾创置周围二百八十丈四营六营七营各旧有城堡年久坍塌俱因旧修理五营原无城堡于地名庙儿平创置周围一百六十丈八营旧有城堡镇戎千戸所开设在内别无空闲地基今于本城迤南展拓共一百六十丈黑水苑旧有城堡一座固原卫备冬人马在此安挿亦无空闲地基今于本城迤南展拓共七百三十五丈黑水苑衙门在此设立安定苑坐落巩昌府通渭县地方原设中营原川稠泥河衙门石硖口双井共六营中营就附本苑旧有城堡一座年久损壊地基逼狭今各将本城迤南展拓三十五丈北面因山斩削成墙其余各因旧墙幇筑东西共二百歩南北二百七十步周围共二里六分四毫本苑衙门仍在此修置原川稠泥河衙门石硖口四营先年各军因被敌众抢掳自行用力各于本山修有小堡年久亦多损壊督令各军随宜修补双井营原无城堡亦合就于本营地方照依各营修筑小堡一座灵武监清平苑坐落平凉府固原州地方旧有小城堡一处不堪安挿人马今勘得古迹彭阳旧城基址西倚髙山东瞰平川周围九百丈合于此修置大城堡一座平川东南北三面共四百五十丈髙山西南北三面亦如平川丈数内修建本监本苑衙门阖苑人马俱堪在此收集居住万安苑坐落固原州及庆阳府环县地方原无城堡衙门今勘得地名板井川见有新修城堡一座周围四百三十五丈五尺四面皆距深沟天然斩削不烦人力合在此修设万安苑衙门但本苑草场广阔地临边境恐卒遇声息人马急难收集一处今于草场界内勘得旧有孙家堡杨家堡基址二处各离板井川三十里亦合各修建小城堡一座收集附近人马前项城堡量其大小各修城门一二座城上修垜墙更铺以备瞭望四围各浚城壕于内随其地势广狭各修营房马廐多者数百间少者百十余间开立街市以通贸易种植树株以供荫息各存留隙地堆积草束以备支用春夏时月如无声息官马听其在野牧放一有烽火传报即便收掣回营及冬春寒冻时月俱收入城堡餧养黑水安定清平万安四苑相离本寺地逺仍各建立官厅一所每年轮令少卿寺丞一员分管不时下营点闸在此居住夫筑城堡则人马有所保障置马廐则马匹不至横伤修营房则贫军有所依栖建公衙则牧官可修职业揆之事理皆所宜为诚非浪设且清平万安二苑地方与各该军卫有司军民杂处相离边堡窵逺前年敌众四散抄掠如入无人之境杀戮人民如杀狐兎驱逐丁口如驱犬羊臣巡视所过血痕渍地凋落之状难以模冩呻吟之声所不忍闻前项彭阳板井川诸城堡既立非惟监苑人马可保或遇敌患附近军民丁口头蓄亦可收避况西人素勇敢善斗待马政就绪将各苑军余挑选壮丁设为操夫各一二百名给与盔甲授之弓矢令其不妨牧马遇闲暇之时操习武艺就令寺监官员督视比较不许调遣専一防守本营城堡是虽为牧马而设亦可壮边域之声势资紧急之应援古者寓兵于农今藏兵于马无不可者敌人觇知我保障有地防守有人纵然马匹蕃盛不敢生垂涎之意矣但经营造作所费不赀合用工力必须计处除因旧展拓修理用工不多者就令本营正军余丁自行修筑外其创置城堡工程浩大必须量起附近军卫有司军民人夫与本营军夫相兼修理至于建立城门衙门起盖营房马廐合用工料等价数多其木植俱于平凉府华亭县及巩昌府漳县采打縁各处人民节年因穵运修边等项负累贫困臣实不忍重劳必得官钱雇人采打输运则公私两便况今岁地方薄收来年人民必然缺食若有官钱雇募趋者自倍官事易集昔人有以凶年兴大役成大功者意正如此查得陕西在官库藏别无蓄积官钱堪以动支合无通行陕西司府卫州县大小问刑衙门将弘治十七年正月起至本年十二月终止一应经问囚犯该纳赎罪折收银钱者连赃罚银物各衙门追完俱发各府贮库按季类送平凉府收贮听臣督委布按二司官陆续查取雇人采打木植烧造砖瓦及输运等项支用但所问囚犯有力者少以一省一年计之数亦不多惟复再将太仆寺收贮马价银多支一二万两通前买种马之数共送发银六万两则事事可办成功不难臣当严加督察稽考不敢茍且粗率委用非人浪费钱粮自取罪责事完备图造册奏缴臣又窃见世之好议论者见人有所举动辄以劳民费财为辞殊不知不一劳者不永佚不暂费者不大蠲要在择可劳者而劳之不为无益之费而巳古者问国君之富数马以对矧今堂堂天朝据全陜畜牧之地而马政废弛至此各边缺马动辄来京奏讨十数年间送发马价银多至数十万两是皆百姓膏血之余率是以往何有纪极夫七年之病三年之艾茍为不畜终身不得及今图之五年之后可以急陕西三边之用十年之后可以备京师不时之需将来所省不知几何且以壮中国富强之势而潜消外夷轻侮窥伺之心其所闗系良非小补若惮劳惜费狥流俗之浮言袭目前之故迹则是为一身之谋而非所以为国家深长久大之圗者也臣所见如此乞勑兵部详议可否如或可采依拟覆奏行之地方幸甚臣愚幸甚縁系处置马营城堡乞请官钱动烦军民人夫事理未敢擅便为此具本该通政使司官奏奉圣旨兵部看了来说钦此钦遵抄出送司查奏间随奉本部送于兵科抄出都御史杨一清又题为传报声息预防敌患事据固原卫申据瞭髙楼守瞭军人史新收报称弘治十六年十二月初八日申时瞭接迤东东山墩传火一十一把初九日夜二更时分又据本军报瞭接迤北袁家墩举火二把本夜三更时分亦据本军报接前墩举火五把传烟一把至初十日辰时据守瞭军人倪九瞭接迤东东山墩传火二把至本日巳时又据本军亦报前墩传火二十八把本日夜一更时分续据军人梁孟钊报接迤北袁家墩火三把本夜二更又据本军亦报前墩举火二把本更随据军人弥九又报袁家墩传炮十个烟二把等因据此随据陕西布政司右叅政车霆掲帖呈称访得敌众俱巳过河在套住牧昼夜火炮不絶本年十二月初二日将宁夏边墙剜开六处与墩军荅话云我每三十万人马要来抢杀先着我每来拆墙思得各苑见在马匹俱无牢固城堡为今之计除行自巳有堡去处堤备外无堡去处合无行令附近各苑不分军民筑有塞堡人家不许独占先令无堡军人与伊通知将积有草束搬运于内一遇有警将马收入便益等因据此照得各该监苑委多不曾设立城堡及间有城堡者又多年深坍塌不堪堡障臣于本月初八日巳将查处马营城堡縁由具题定夺但目下传报声息紧急其称三十万人马要来抢杀乃张大之言固难尽信然敌众既巳过河在套住牧不得不防除依拟行令堤备外臣闻陕西监苑国初马匹蕃盛自正统年间以来节被敌众入境因无城堡收避多被抢掠马数消耗数十年来未能完复弘治十四年各军丁口官私头蓄被掠尤多呻吟创残至今狼狈以事势论之彼既明知固原地方被抢萧索方及二年头畜未曾生息似无复来之理况近该总制尚书秦纮修筑边墙刬削山崖挑浚沟堑自靖边花儿岔起至环庆饶阳水堡止七百余里俱巳完固防守之计比前不同人心恃以无恐但边人无常终难测度恐其因见前年深入厚获不曾遭挫有蔑视我军之志万一河开不出窥觇纠结地方安得晏然无事且各该边城人马数少粮草缺乏将领无堪倚之人行伍无敢死之士深虑郄顾臣实疚心书曰惟事事乃其有备有备无患兵法曰无恃其不来恃吾有以待之无恃其不攻恃吾之不可攻然一切战守之事各有司存非臣所敢轻议臣昼夜思惟欲修孳牧之政即当为备御之圗今见在马匹并追补孳生加之明年银买茶易为数渐繁前项修筑营堡工程非一时可办必先事预防趂时兼举庶免后艰若谓今日种马数少不宜辄议营堡待马匹蕃息之后另行定夺臣恐意外之忧或生于所忽不测之患或起于目前徒竭公私之力顾为仇敌之资后时而悔亦无及矣如蒙乞勑兵部查照臣先今拟奏事理早为上请施行臣不胜幸甚縁系传报声息防预虑敌事理未敢擅便具本该通政使司官奏奉圣旨兵部看了来说钦此钦遵抄出送司案查先为修举马政事该都御史杨一清题要于太仆寺支取马价银四万二千两送去听伊收买种马孳牧巳该本部依拟具题奉圣旨准议钦此通行钦遵去后今该前因案呈到部看得都御史杨一清奏称即今陕西修举马政俱无城堡马廐恐后马匹蕃息为敌所窥况今彼处见报声息所宜先事预防乞要筑城堡使人马有所保障置马廐使马匹不至横伤修营房使贫军有所依栖建公衙使牧官得修职业前项工程必须量起附近军民人夫动支赃罚马价以备各项费用一节论辩剀切计处停当俱是为国兴举马政用圗永久之计相应依拟定夺除地方规制巳该一一相度明白外所据该用人力合无行移本官并巡抚都御史周季麟计用若干行令都布按三司着落所属附近军卫有司量数起倩与同本营军夫相兼修理其应用钱粮本寺再于太仆寺马价银内支取八千两与前给买种马银共辏五万两一并送去听从本官于内支用若有不足仍依前拟于本省大小问刑衙门弘治十七年赎罪银钱赃罚银物并司府在库官钱内支取以备辏办木植砖瓦等项务圗成功经久不许虚应故事毕日通将用过钱粮筑修过营堡备造图册奏缴仍造青册送部查考其所拟每年轮差寺官点视马匹挑选苑军防御外患悉依所拟次第施行奏内所开固原卫申报边情本部亦合通行总制尚书并宁夏延绥守臣查勘堤备縁系处置修理马营城堡动支官银起倩军民人夫及节奉钦依兵部看了来说事理未敢擅便弘治十七年二月初七日本部尚书刘大夏等具题本月初九日奉圣旨是着杨一清上紧提督整理务要完固钦此钦遵拟合通行除外合咨前去烦照本部题奉钦依内事理钦遵施行

　　一为稽考官军骑操马匹事

　　兵部覆该本部送于兵科抄出督理马政都察院左副都御史杨一清题节该钦奉勑谕官军骑操之数亦令该管官员如法点视比较毋致倒失亏欠尔仍不时往来提调稽考钦此钦遵臣本年八月内到于陕西地方督委都布按三司左布政使文贵按察使张泰都指挥使杨敬等将陕西城操备冬并延绥宁夏二镇下班官军骑操马匹逐一点视续据各官掲帖内开各项马匹瘦损倒失数多除各行惩治追究外近该臣经过各卫所地方看得各处官军骑操马匹臕壮者十无二三瘦损者恒居其半或皮破脊穿或骨髙毛脱或疮瘸可验而揑故遮瞒或行动欲仆而借人扶策平居骑坐且或不堪况望其追风逐电于沙漠之区陷阵摧坚于矢石之下哉前年边寇深入抢掠我军退缩不闻截杀之功大率由此至于倒死拐欠之数月积岁增行伍之间殆无完队询其所以多因管军官员不能严督军人用心餧养所致又有一等无知官员将各军应给草料克减或扣除在官而应荅上司或指称公用而私卖觅利访得各边营堡其弊尤甚其镇守分守副叅游击把总等官奉公守法者固有假公营私者实多非因公务辄差旗牌官舍人等及容令弟侄子男买卖营运滥给官马应付多者二三十匹少者五七匹駄载私物重至百十余斤程送前途逺至七八十里往来相继驰骤无休马匹因而损伤军士莫敢声说及至追补之际又被官豪势要之人将矮小瘦损不堪马匹威压势逼髙价领买有交手未几而旋即倒死者臣为提学之时盖巳熟知其弊乃今闻之道路此风犹不能无近年朝廷轸念边方多事或发太仆寺马价或支陕西布政司官库银两收买战马给与出境追斩截杀烧荒等项官军亦或见侵于狐鼠渔猎之徒不得实用众口嗷嗷可为切齿既往者不可胜罪将来者所宜严防案查先为修举马政者行据陕西行太仆寺呈查得洪武三十年二月十三日右军都督府官同左军等都督府官早于奉天门钦奉圣旨如今陕西等都司开设行太仆寺恁都府行文书去说与都司卫所知道这个衙门职専提调马匹比较孳生但有作弊亏欠马匹许令本寺举问品职虽小所掌事重如同御史出巡按治该管指挥千百戸卫所镇抚首领官吏务要将所养一应马骡尽数开报听从点视提督敢有非理抗拒许本寺官奏闻拏问钦此钦遵及查得先奉兵部札付该本部题奉钦依内事理备由札付本寺照依京营事例将所管各该卫所营堡官军骑操马匹差官一员逐一点闸比较瘦损者督令如法餧养务在臕壮倒失者督令设法追补务在完足查出官军奸弊听令一体叅奏问罪每于年终将点视比较过马数回奏赍册送部稽考等因备行到臣仰惟我太祖髙皇帝创制设官体统甚严防范甚宻又有节年题准通行事例陕西都司卫所及延绥宁夏各边营堡官军骑操马匹比较瘦损倒失访察奸弊皆行太仆寺官职业今马政废弛乃至此极该寺明知前弊不能举正縁各该犯摠领班管队指挥千百戸镇抚等官俱系军职又有镇巡分守协守游击兵备守备为之统领各官凭借威宠倚仗声势因见行太仆寺职冷权轻往往抗违不服柔者犹相沮挠刚者动生欺侮该寺官员进不得展退无所诉辄隳其志徒有比较之名全无比较之实甚至岁报马数亦多不行造册虽尝叅奏玩慢如故该寺畏惧违例被叅只得止凭先年旧册填冩上下因循应行故事其所由来巳非一岁之积矣夫银买茶易浪费公家之财物朋合地畆重剥军人之脂膏而其弊至此及今不为之处将来为弊益甚军国大计为之奈何查得在京各营坐营多系公侯伯都督掌号头把总多系都指挥等官又有内外重臣提督尚有太仆寺官一员每年奉勑不时亲诣各营及牧马草场点闸比较其马匹瘦损倒失各有定拟住俸递加则例况外省卫所各边营堡去京师数千里日月之明或有遗照雷霆之严或有遗威若非仰遵祖宗之旧典崇重卿寺之事权虽使孳牧政举给领岁加彼失养之禁令如常私乘之故辙不改所得不能偿其所亡所利不能药其所伤徒殚公私之力何补边疆之事臣以职业不得不言如蒙圣明采择乞敕兵部议拟上请合无照依京营事例请勑陕西行太仆寺每年行令堂上官二次分投前去该管卫所营堡将官军骑操马匹点闸比较亦照京营定与则例如管队官以一队为率内瘦损至十五匹倒失至十匹者住俸一个月以上瘦损每十匹倒失每五匹递加住俸至三个月为止把总领班坐堡等官以三队为率内瘦损至三十匹倒失至二十匹者住俸一个月以上瘦损每二十匹倒失每十匹递加住俸亦至三个月为止不及数者量情发落各责令将瘦损者用心餧养臕壮倒失者严限追补完足如下次点闸瘦损者仍前瘦损及数外又有瘦损管队官仍以十五匹为则把总等官以三十匹为则递加住俸倒失者不曾完补及数外又有倒失管队官仍以十匹为则把总等官以二十匹为则递加住俸俱至六个月为止不及数者量情发落各边官军下班回卫一体点闸比较每年终将某官分管某处点闸比较过縁由回奏照例赍册赴部稽考如守备分守以上官员不能申严号令以致所部官军马匹瘦损倒失数多屡经比较不行畏惮遵守者听其指实叅奏定夺敢有仍蹈旧辙扣除军人该给料草侵克官发买马价银将官马纵令家人头目私擅骑坐营干私事駄载私物以致损伤或仍前将自巳不堪马匹髙价勒买靠累军人者亦听行太仆寺官查访得实指名劾奏伏俟宸断黜革一二以警其余臣当遵奉勑旨不时往来提调稽考倘行太仆寺官不行用心如法点视比较徒应故事甚或操持不谨致招物议听臣具奏黜罢别选贤能代补其任如此则庶几不负我圣祖创制设官之意将见边城多充廐之良边将增敌忾之气战胜攻克其机在此区区之敌不足为边方虑矣縁系稽考官军骑操马匹事理未敢擅便为此具本该通政使司官奏奉圣旨该部看了来说钦此钦遵抄出送司查得成化二年八月内本部题为区画马政事议得在京各营在外各边骑操马匹欲得可以征战必须请勑专差太仆寺少卿一员无太仆寺地方从巡抚并巡按官时常往来各营牧马草场点闸比较臕息倒失等项定限陪偿等因题奉宪宗皇帝圣旨是马政多废弛了恁区画的皆准行钦此钦遵续为违例骑死官马事该巡抚宁夏都御史张祯叔奏本部议得今后除传报声息并干办紧急公务外敢有擅将官马骑干私事及駄载货物或拨送与人者五匹以下罚马一匹六匹以上罚马二匹十匹以上罚马三匹就给与无马官军领养骑操若致走伤倒失者五匹以下降一级六匹以上降二级马各抵数追陪还官仍各革见任带俸差操不许管事其镇守副叅监鎗等官擅自拨马与人有违前例者奏请定夺等因题奉圣旨是钦此钦遵又为比较马匹事该本部题准行移各该行太仆寺照依京营事例将所管各该卫所营堡官军骑操马匹差官一员逐一点闸比较瘦损者督令如法餧养务在臕壮倒失者务令设法追补务在完足查出官军奸弊听令一体叅奏问罪每年终将点闸过马数回奏去后今该前因及查甘肃山西辽东俱设有行太仆寺案呈到部叅照都御史杨一清奏称陕西行太仆寺之设専一比较马匹国初任専故职业修举近年废弛致战马消耗歴言流弊之极欲行立法救弊论议亲切深为有见合无准其所奏比照京营之例请勑二道不必注定官员职名顺赍前去陕西行太仆寺每年差堂上官二员二次分投遍歴所辖卫所城堡将一应操备马匹用心点闸比较如有瘦损倒失悉依所拟照例住俸餧养追补凡查出有本官所言前项各种情弊该追罚者照例追罚该叅奏者指实叅奏其罚俸罚马降级黜革等项俱照本官所拟与本部原奏施行每年终将点闸过数目比较过縁由回奏造册缴部以凭查考若该寺官不行用心点闸狥情容隠听都御史杨一清稽考叅究各该镇巡大臣母轻沮挠共成国事仍照此例通请勑甘肃山西辽东行太仆寺无太仆寺去处行令巡抚都御史一体点闸依拟施行如此则战马可令臕壮边军不至怯敌縁系请勑稽考官军骑操马匹及奉钦依该部看了来说事理未敢擅便弘治十七年三月十一日本部尚书刘大夏等具题本月十六日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为改调官员以修马政事

　　题为改调官员以修马政事照得陕西行太仆寺管辖陕西卫所营堡查点比较官军骑操马匹禁革奸弊祖宗成法具在体统甚严奈何近年以来任随势轻官因人废平凉卫指挥与该寺官员迭为宾主杯酒往来行则中门坐则并列体统既巳乖张政令何由修举迩者伏蒙皇上轸念邦政至重简命陕西布政司右叅政车霆为陕西苑马寺卿王琰为山西行太仆寺卿山西按察司佥事郭珠等为陕西两寺少卿天下之人改观易听马政修复之机端在是矣臣切念陕西行太仆寺所管马政比之山西不啻数倍况敌众近年不时潜伏河套内则固原靖边等卫外则延绥宁夏二边追敌制胜全藉马力稽考防范不得不严该寺正官必得素有风力才望之人乃能弹压羣情肃清弊政窃见陕西行太仆寺卿袁宏为人详慎居官练达由汉中府知府升任将及六年守身不闻非议但因循旧弊未能厘革臣巳经行令改正本官虽知砥砺自新终是人情稔熟事多牵制急难振作及访得叅政王琰公严有威巡歴各卫所州县督理粮储令行禁止下人畏服若将王琰改任陕西袁宏调任山西则陕西官军素知王琰严明自然畏惮夙弊可革而袁宏以其才力施之山西地任既新必能自効两省马政俱可修举臣是以昧死上陈如蒙乞勑吏部再行访察合无将王琰改任陕西行太仆寺卿袁宏调山西行太仆寺卿惟复将袁宏于附近各布政司叅政内仍推选一员调用管事实为便益縁系改调官员以修马政事理谨题请旨

　　闗中奏议巻一

　　●钦定四库全书

　　闗中奏议巻二

　　（明）杨一清 撰

　　○马政类

　　一为正卿寺体统以修邦政事

　　吏部等衙门尚书等官兼太子太师马文升等题该本部题考功清吏司案呈奉本部送吏科抄出督理马政都察院左副都御史杨题比者伏蒙皇上采纳廷议以方面之贤推升行太仆寺苑马寺卿少卿等官各推贰人具名上请简用待有成绩照依两京太仆寺官升擢诚前此未有之盛典也夫当改弦易辙之初膺简贤拔能之命为各官者宜思自効臣因见各寺在前权任轻微人人得而侮之今虽奉有新例恐各该衙门官员习耳目之闻见计势分之炎凉仍前轻忽沮挠巳经行令今后陜西各府卫州县官与行太仆寺苑马寺卿少卿等官相见相临各要以两京太仆寺及布按二司官体统相待不许与之抗礼布按二司官与两寺官往来照例迭为宾主其班次两寺卿在布政使按察使之下叅政副使之上少卿在叅政副使之下叅议佥事之上通行外近该山西行太仆寺卿王琰等为因山西府州等官礼貎轻忽体统乖违难以行事查照臣陜西所行事理具奏该兵部覆奏合无通行廵抚山西甘肃辽东都御史并廵按监察御史转行各该司府卫所大小衙门知会今后苑马寺行太仆寺卿佐等官与都布按三司往来俱要迭为宾主班次坐立之序循例而行府卫州县官员相见相临各要以两京太仆寺官体统相待不许轻视抗礼等因奏奉钦依是苑马寺行太仆寺官行事体统俱照两京太仆寺例司府卫所等衙门不许轻视沮挠钦此钦遵明命赫临人心踊跃体势增重耳目一新臣犹虑往时两寺官体统与二司轻重实相悬絶而两京太仆寺与二司官体统又复不同若遵新例两寺官之自待与人所以待之者皆当顿改然非拟为定规着之明令将来遵承不一紊乱僣踰之弊难保必无且礼莫大于分分莫大于名名实相须未有不修其实而能副其名者夫衙门以寺为名官以卿少卿为名谓之京职明矣若凖两京太仆寺体统以京官待之则班次坐立皆当在都布按三司之上往来则迭为宾主入朝则陛见陛辞考满则吏部特引恩典则诰勑荫子庻几实称其名傥以其衙门开设在外虽凖内寺行事未得全与京堂为比则当待以方面之礼入朝则陛见陛辞考满朝觐宜从布按二司官之列班序则如臣所拟卿当在叅政副使之上少卿在叅议佥事之上寺丞当在佥事之下不可令与知府为伍任内被旌举者三年考满得与诰勅如是较之旧时固已加重而于京寺体统尚有不同臣又查得先该陜西苑马寺等衙门卿等官李克恭等奏称陜西行太仆寺苑马寺每遇廵抚廵按行取考语俱付之布按二司廵守官员而廵守官又付诸知府以此人多轻视官无光彩且臣监苑属官臣反不能知其贤否而谓知府能知岂不差谬又如朝觐考察初必以此等衙门不多因而附诸布政司簿内以后因循遂或询之二司官员此职非二司属官乃以黜陟之权付之似亦未善乞行廵抚廵按官员今后逐年考语本衙门属官必须臣等询察贤否明白填注不必付诸廵守等官至于朝觐考察亦令臣等与山西辽东甘肃行太仆寺苑马寺六衙门共立考察簿籍一扇吏部都察院叅以廵抚廵按考语公同严加考察等因该吏部覆题通行各处逐年考语除该寺堂上官贤否止须廵抚廵按衙门开报不必由分廵分守等官主簿以下照旧施行其考察簿籍已有旧例不必变更若遇朝觐之年考察各寺属官布按二司同本寺堂上官荅应等因具题节该奉钦依是今后考察行太仆寺苑马寺官不必会同布按二司钦此钦遵臣仰惟皇上日月之明洞烛幽隠深知积习之弊不将两寺考察之柄付之两司但监苑属官贤否考语仍听廵守等官开报两寺堂上官贤否必由廵抚廵按考察斯固精严考课之法查得臣节该钦奉勑谕廵抚廵按等衙门不得干预尔职寺监官员惟尔所统不许各衙门凌辖钦此钦遵臣切惟廵抚廵按之职固无所不当问然官员贤否必亲见其行事而后能知各该司府州县卫所等衙门其于抚按无官不归其管摄无事不听其裁制能否易分旌别自当若两寺监苑已有明命职事既不得干预官员又非其统辖今欲开报考语廵抚廵按难以臆度未免询之二司二司亦不能知未免询之知府中间是非或得之传闻毁誉或生于爱恶一被考黜格于禁例不复敢辩他日必有阴受其害者近据陜西行太仆寺呈承准陜西布政司照会抄蒙陜西廵抚衙门案验行令分廵分守知府查取两寺监苑等官考语开报则是未免仍蹈旧辙况近例两寺卿少卿俱由方面官有才望者推补彼为方面之时既能考察千百属官及为两寺岂有不能旌别十数属官之理何必付之分廵分守官员且陜西既有专官督理马政陛下不以臣愚不肖简命而来则两寺堂上官贤否臣知之宜审似亦不须廵抚等官考察及照各寺寺丞先是以其为在外六品官法司皆得径提臣谓寺丞品秩虽轻系卿寺堂上官今既以两京太仆寺官相待似亦不当径自提问凡若此者皆体统所关名分所系轻重之机实悬于此当此作新之初一切厘正则不令而人自从不言而人自信臣所谓修其实以副其名者此也若因循旧规无所更改则虽日号于人曰吾今得准内寺体统与京堂无异谁其信之臣受命提督各官行事臣如不言谁为言者伏望圣明俯念邦政至重救弊为急乞勑吏部会同礼兵二部议处今后陜西山西辽东甘肃各行太仆寺苑马寺卿佐等官赴京考满朝觐一切礼仪班序恩典合无照依两京太仆寺堂上官事例惟复止照布按二司官例拟议通行遵守以杜将来紊乱僣踰之弊仍乞将各寺卿少卿寺丞贤否考语陜西俱止听臣开报吏部都察院以凭黜陟不必廵抚廵按干预若廵抚廵按访知各官中果有贪婪不肖怠政误事自当指实奏劾明正法典山西辽东甘肃等处仍止听廵抚廵按开报不必布按二司干预其首领官属官贤否止凭堂上官填注朝觐考察之际亦止凭堂上官应答俱不必询之二司官员再乞俯从陜西苑马寺等衙门前次所奏将陜西山西辽东甘肃共立考察簿籍一扇不必附之各布政司簿内庻得事体归一各寺寺丞乞照京官事例凡有违犯叅奏拏问不许径提体统既明名分既正则人知激劝职业可举如此则马政不兴实效不着黜罚之加将安所辞哉等因具本该通政使司官奏奉圣旨该部看了来说钦此钦遵抄出送司案呈到部看得督理马政都察院左副都御史杨题称前因系隶本部及礼兵二部掌行合无照依本官所奏会同各该衙门议处明白另行奏请定夺等因具题圣旨是你每还会议明白来说钦此钦遵臣等会同礼部尚书张升兵部尚书刘大夏等议得陜西山西甘肃辽东行太仆寺洪武年间开设専一印烙并追补本处官军骑操马匹其责甚重经今一百二十余年辽东陜西苑马寺永乐年间开设専一牧养茶易西蕃并买到朶颜等及海西夷人马匹其任不轻经今九十余年其衙门既称陜西山西辽东甘肃系在外衙门不言可知虽有卿寺之名亦难尽比在京卿寺官行事今督理马政都御史杨因见各官权任轻微马政废弛通照本官所拟定行太仆寺苑马寺卿李克恭王琰等前后所奏并吏兵二部节次题奉钦依两寺官行事体统乞要拟为定规着之明令将来遵承以免紊乱僣踰之弊又于例外事体所关名分所系者通行拟定上请大意欲激励各官以兴举废坠深为有见合无准其所奏两寺官行御史中门正道皆如两司官体统与两寺卿少卿往来迭为宾主东西对坐若公差到京照依布按二司例许令陛见陛辞朝觐考满悉依旧例而行其两寺堂上官员任陜西者贤否皆从督理马政都御史填注开报廵抚廵按官通不干预在山西辽东甘肃者贤否皆从抚按官填注开报两司官通不干预其两寺属官贤否通从堂上官填注开报两司官亦不得干预若中间果有不职贪婪听抚按官具奏黜罢三年朝觐之时本部将陜西山西辽东甘肃各行太仆寺苑马寺属官共立考察簿一扇更不附之各布政司之下考察两寺首领属官之际止凭两寺堂上官荅应更不必询之两司官其寺丞虽系在外五品以下官员今既与两司颉颃若有所犯按察司不许径自提问系陜西者呈行督理马政都御史系辽东山西甘肃者呈行廵抚官径自提问各寺堂上官若任内曾蒙推举者三年考满一体给与诰勑本部仍类行陜西山西辽东甘肃等处廵抚廵按官转行各属永为定例不许沮挠紊乱如此则寺官体统大增重于常时马政修明必增倍于旧日矣臣等又惟政务修举固系于官之轻重尤系于人之贤否必兼有之而后能集其事难独恃此而辄能有功其两寺官既仰承增重之典亦宜思自重之道如果孳牧蕃息马政修举本部临时斟酌相应员缺以凭上请升用不拘常例缘系议处正卿寺体统以修邦政及节奉钦依该部看了来说你每还会议明白来说事理未敢擅便弘治十七年十一月初十日吏部等衙门少师兼太子太师尚书等官马文升等具题本月十二日奉圣旨是两寺官员体统都准议行永为定例各官果有政务修举功绩显著的你每斟酌推举升用不必拘定常例钦此钦遵拟合通行除外移咨前去照依题奉钦依内事理转行陜西山西辽东甘肃各行太仆寺苑马寺一体钦遵施行等因准此除外合就移咨前去烦为钦遵施行

　　一为议处茶马以便官军给领事

　　兵部覆车驾司呈奉本部送于兵科抄出督理马政都察院左副都御史杨题行据陜西等处提刑按察司等衙门副使等官萧翀等呈会同本司分廵西宁道佥事曹玉守备西宁地方都指挥同知徐亷议得西宁洮河三卫每年茶易马匹例该甘肃延绥宁夏三边各轮一年前去关领骑操因未论及道里逺近事多不便若将西宁马匹専给甘肃洮河二卫专给延绥宁夏又似不论马数多寡诚有不均合无将西宁每年所易茶马量存一半递年给与甘肃等处领养外存一半与洮河马匹行令延宁二处轮年领回骑操如此则便于道途宜于风土人情颇顺经久可行等因具呈到臣案照先据整饬西宁兵备陜西按察司副使萧翀呈据西宁卫经厯司申呈准本卫照会照得本卫原设茶马司递年招畨易马其骒马解送陜西苑马寺孳养儿扇马匹给发甘肃宁夏延绥缺马官军骑操但常例易换畨马暂给本卫歩操军士餧养奈何经年屡月官军不肯前来给领倒死者负累赔买况本卫地方僻在西北极边天寒地冷霜雪早降畨人所产马匹比与腹里不同若使宁夏延绥官军领养一则道路窵逺运送艰难一则马匹不服水土生发■〈疒喿〉■〈疒頼〉多致倒死无益官军其洮河地方马匹若令甘肃卫所官军给领逺隔黄河甚为不便合无今后本卫畨人中纳儿扇马匹行令甘肃等卫所官军以近就近领养及将洮河二茶马司所易马匹就近行令宁夏延绥缺马官军给领骑操庶使官军两便马匹不致亏损累及军士等因备申到司据此照得西宁地方委的极边天道严寒所易马匹若给腹里官军领养实是水土不服倒死数多无济于用若使宁夏延绥官军给领洮河茶马非但风土相宜又且地里相近似为便益呈乞照详定示等因到臣查得陜西茶易马匹已有先年兵部题准议定三边轮年闗领事例今呈要将西宁茶马听近边甘肃等卫所官军给领洮河马匹行令宁夏延绥官军给领一节缘三卫所易马数多寡不同若依所拟则甘肃太多延绥似少恐有不均其称运送艰难水土不服及寄养负累军士诚有此患已经札付本官会同分廵西宁道佥事曹玉守备西宁地方都指挥同知徐亷查议务求长久利便之策会呈前来以凭奏请定夺去后今据前因查得先该廵抚延绥都御史刘忠奏称洮河等卫茶易马匹逓年俱被附近腹里卫分官军就彼领养骑操以致本边缺马等因该兵部于弘治六年题准自弘治七年宁夏为始八年甘肃九年延绥各照年分量带军人赍册闗领巳经通行年久颇济邉用之急亦无不均之弊但西宁卫系甘肃镇廵管辖僻在河西相离延绥宁夏俱四十余站官马所过必用草料供给人夫牵送沿途驿逓疲敝创残之余徃徃失误应付以致马匹瘦损倒失数多经曰犬马非其土性不畜西羗之马畜之东北风土异宜多生■〈疒喿〉■〈疒頼〉传染死伤不得实用而甘肃官军乃舍本镇马匹三年一次逺渉河东于洮河二卫领马道途亦多跋渉水土复不相宜以此各镇领马官军逓年来迟易过茶马未兔暂发三卫领养累及军士不止西宁卫为然且徃歳茶易除骒马外儿扇马不过数百匹犹可支持今年仰仗天威羌人効诚逺近毕至臣五月在河州六月在西宁亲阅畨马锦云辐辏计其所易当有数千以后年分虽不必尽如今年亦终不止如徃年之数若不因时变通稍更旧格恐将来寄养之累输运之难人将有不能堪命者矣然西宁易马数多河州畧少洮州尤少若如该卫所呈要将西宁茶马每年全给甘肃一镇不无过多其洮河二卫所易马匹恐又不敷延宁二边册给之数及照陜西固原靖边环庆等处亦系沿边重镇其腹里卫所有马官军多在各边备御先年茶马被近卫官军一槩领去以致延绥廵抚论奏但近例俱给延宁甘肃三镇而陜西卫所边堡全不沾惠亦恐未均合无量依副使萧翀等所拟自弘治十八年为始除骒马觧送陜西苑马寺孳牧外西宁茶易儿扇马每年将一半听甘肃镇廵衙门羞拨官军赍册就近闗领给与河西卫分应给马匹官军领养骑征延宁二镇照旧轮年十八年延绥十九年宁夏以后各照年分轮流闗领先尽河州洮州二卫马匹给与如有不敷听于西宁卫马内辏给余剩之数仍觧陜西苑马寺暂发各苑军人牧养以备陜西卫所边堡缺马官军领给骑操中间分拨泒给事宜仍听臣随时斟酌通融处置如此则道途稍便风土稍宜甘肃一镇为利甚博延宁二边初无所损而输送之劳倒伤之患亦可以省其半矣先民之言曰能寛一分人受一分之赐臣所见如此伏惟圣明鍳纳乞下该部叅详可否覆奏行之地方幸甚臣愚幸甚等因具本该通政使司官奏奉圣旨该部知道钦此钦遵抄出送司查得洮河西宁三处茶易马匹先该本部奏准甘肃延绥宁夏三镇轮年闗给与军骑操近该延绥镇廵等官奏称马灾倒死数多本部又经议行督理马政都御史杨将本年所易洮河等处茶马堪以给军者不拘二千三千尽数给与骑操行间今该前因案呈到部叅照西宁等处茶易马匹甘肃延宁三镇轮年闗给虽有本部奏行定例缘甘肃切近西宁延宁便于洮河况马有多寡风土异宜今都御史杨奏要变通前例将西宁之马每年减半以给甘肃洮河之马轮年辏数以给延宁揆之事体委的便利且欲将余数听给陜西以均实惠经国之计可谓周悉相应准其所奏合无本部仍行都御史杨查照近日本部题奉钦依事理将本年所易洮河马匹尽数给与延绥仍斟酌将西宁茶马补足原拟之数以备北方入套之谋以后年分悉依所拟通融均派甘肃一镇每年减半闗给西宁马匹宁延二处轮年闗领洮河茶马并西宁一半之数自十八年宁夏为始十九年仍该延绥若有西宁余剩马匹仍发各苑寄养以备陜西固靖等处闗给中间酌量泒发及在彼在路一应禁防事宜悉听杨裁处本部仍行各该镇廵等官务照今定年分委官赍册依期闗领不许迟违贻累附近卫所寄养赔补闗领完日各将闗过马匹数目毛齿并领养官军姓名造册奏缴仍造青册一本送部查考缘系斟酌定拟各边闗领茶马及奉钦依该部知道事理未敢擅便弘治十七年八月二十四日本部尚书刘大夏等具题本月二十六日奉圣旨是泒发马匹并防禁事宜着杨一清酌量处置务要停当钦此钦遵拟合通行除外合咨前去烦照本部题奉钦依内事理钦遵施行

　　一为禁约侵占牧马草场事

　　兵部覆该本部送于兵科抄出督理马政都察院左副都御史杨题照得陜西苑马寺所属监苑原额牧马草场地一十三万三千七百七十七顷六十亩因与固原巩昌等卫镇戎甘州羣牧环县等千户所固原通渭安定等州县官舍军民相搀住坐又有楚肃韩三府黔国公等草场叅杂其间节被官豪势要奸顽之人倚恃威力任意开垦耕种或通同牧军盗卖年久草场日渐逼狭官马无处牧放马政废弛节经委官清查又被各人恐吓扇揺不得归断弘治十三年间兵部奏差主事李源奉勑前来会同布按二司官查理查得见在草场共止六万六千八百八十顷八十亩其余俱无下落内查出军民唐钊等七百三十三名占种草场地二千七百二十顷零九十一亩将各犯发问地土断退还官近该臣督委都布按三司官亲诣前项地方查吊军民纳粮册籍从公踏勘丈量数十年埋没之弊一旦清出共清查得两监六苑实有荒熟地一十二万八千四百七十三顷一十一亩八分九厘六毫比之原额止少五千三百四顷有余乃是奉例拨为卫所屯地及曾告官升粮之数其军民唐钊等原占地土虽经查革仍复占种不曾还官干碍人众依律问断量追例后花利入官发落讫已将清出原额并侵占退出地土坐落四至顷亩数目造册奏缴臣惟地土生物本以养人与民共之是为仁政然朝廷修举牧事清理草场非供耳目玩好之欲直以三边缺马之故马以给军军以卫民若草场逼窄则畜牧不蕃边军缺马骑征何以克敌制胜以此各边年年奏讨马价所费不赀皆自民出今陜西监苑草场颇勾孳牧但疆畔相连窥伺者众彼见先年开耕占种查出不过照常问罪发落旋复侵占畧无忌惮恐将来如唐钊軰不止一人查得见行事例凡用强占种屯田者问罪官调边卫带俸差操旗军军丁人等发边卫充军民发口外为民管屯等官不行用心清查者紏奏治罪及查得成化十年七月十三日节该钦奉宪宗皇帝圣旨陜西榆林等处近边地土各营堡草场界限明白敢有那移条叚盗耕草场者依律问拟追征花利完日军职降调甘肃卫分差操军民系外处者发榆林卫充军系本处者发甘肃充军钦此今照监牧草场系祖宗开设旧额不为不重如蒙乞勑兵部议处凡侵占监苑牧马草场除事发在前巳经发落外自今造册奏缴之后敢有用强开垦耕种及盗买盗卖情重者比照卫所屯田营堡草场事例官调边卫带俸差操旗舍军民军丁人等俱问发边卫充军情轻者依律问断仍枷号一个月发落各该监苑官不行查举通提治罪着为定例出榜发仰各草场营堡张挂晓谕庻几法严而人知惧治之于巳犯之后固不若禁之于未犯之前之为愈也缘系禁约侵占牧马草场事理未敢擅便具本该通政使司官奏奉圣旨兵部知道钦此钦遵抄出送司案呈到部照得陜西苑马寺原额草场荒熟地共一十二万顷有竒年久马政废弛被人侵占数多既该督理马政都御史杨委官清出前数渐复原额造有青册各该衙门存照具见处事立法之详复恐法立弊生欲照前例禁处诚为防奸善后之计合无依其所奏本部仍行都御史杨刋印榜文发仰各该草场营堡人烟辏集去处常川张挂晓谕官军人等敢有似前将清出牧马草场地土用强开垦耕种或盗卖盗买许地邻人等首告及各该监苑举呈应问者就行提发分廵官处问理干碍应叅官员叅提施行问拟明白追完花利情重者比照卫所屯田营堡草场事例军职调边卫带俸差操旗舍军民人等俱发边卫充军情轻者依律问拟仍枷号一个月照常例发落监苑官不行查举一体提问治罪仍将各监苑清出草场至界顷亩镌刻石碣陷置厅壁永为证据如此则法度严明而马政可期兴举奸顽警惧而宿弊可冀祛除缘系立法禁约侵占牧马草场及奉钦依兵部知道事理未敢擅便弘治十七年十一月三十日本部尚书刘大夏等具题本年十二月初四日奉圣旨是着出榜通行晓谕禁约敢有仍前强占耕种及盗卖盗买的都重罪不饶钦此钦遵拟合就行除外合咨前去烦照本部题奉钦依内事理钦遵施行

　　一为乞改提学官员以修学政事

　　题为乞改提学官员以修学政事近访得陜西按察司提学副使李逊学丁忧去任所有员缺例该铨补臣惟提学之任学校之兴废人才之盛衰系焉且陜西山川雄秀士生其间多竒伟英迈敦尚气节提学诚得其人则鼓舞振兴一变至道他日出仕负荷大责任树立大勲业朝廷不患于乏人矣如臣之愚徃时承乏七年虽仰遵圣谕不敢自怠顾学识空踈行能浅薄初无率人之具心力徒勤曾无补益幸免黜罚至今为媿访得代臣提学陜西按察司佥事王云鳯志向髙古行履端方廵督各府卫州县学校不止校阅文字其锄恶佐善崇正辟邪兴礼让以厚风俗拔英异以激颓懦学政肃清一方风动为臣掩瑕实多当时或议其过严及推升别任至今士子有向上为巳之志者则又思之不置此愚臣之所目击耳闻者也夫提学而用宪臣非欲其以法比佐教化为作人善俗之地乎若校文之余茫无所事则一贤学官固优为之矣今日之弊徃徃坐此及照本官见任整饬洮岷边备陜西按察司副使臣窃谓边备责虽重求其人尚易提学之官必欲真能举职今之人才如王云鳯者盖不多得臣受命督理茶马学校政务本无干渉似非臣所当言然以旧任提学一方师生恩义所闗不忍恝视况职司风纪茍有所见不敢不言如蒙乞勑吏部再行访察合无将王云鳯改任提学别推相应官员整饬兵备如此则一方之士不令而行学政不为虚文提学不为徒设将来得人效用治道所补诚不少矣缘系乞改提学以修学政事理谨题请旨

　　一为举用官员修举马政事

　　题为举用官员修举马政事臣督理陜西马政一年有余今草场地复牧军数增孳牧之政次第兴举蕃息之效将来可望但修筑马营城堡建立马廐营房非积以歳月不能了办况闻北方大众临河住牧恐将踏氷入套兰州以西失穴之众窃伏近边时出抄掠跋渉而来惧有窥伺官马之谋意外之变不可不防先事而图庶无后悔今年巳将清平安定二苑大城堡筑完其城门营廐及各苑小城堡应该展拓创修者俱未建立期在明年小大毕举庻几考牧有凭依之地防边无仓卒之忧但工程浩大经营规画虽在愚臣分理责成必资庶职及照洮河西宁等处处置官茶招番纳马等事久废之余修复旧制中间事情极多委曲臣受恩隆重义存体国志将为深长久大之图不敢袭茍简灭裂之弊奔走得人易収实効独谋坐运何以成功虽有新任两寺官员缘行太仆寺官近奉勑分投前去各边堡卫所行事歳不暇给苑马寺官见今収买种马数多分投提调孳牧不能摘离俱难别项差占各府州县能干官员又各有本等职业未免制于监临上司暂时委用顾此失彼必得専官一二员随臣整理庶不误事博访得平凉府通判张檄泾州知州岳思忠俱平昔刚果有为材识兼茂臣尝委令行事各官精勤强干清查出积年埋没草场地土五万余顷招集牧马军人三百六十戸其功可嘉况张檄厯任八年为因上司委用不得给由岳思忠厯任通渭安定二县知县固原泾州二州知州年劳厯履亦颇深久稽之舆论俱堪擢用如蒙伏乞圣明念军国戎马之重修举废坠之艰乞勅吏部再行访察合无将张檄等量为升擢添注平凉府或附近临巩等府职衔専听臣委用修理监苑城堡营廐及处置茶马政务待一二年间事巳就绪查有陜西各府见缺听臣具奏补缺管事如无见缺起送赴部改除别省如此一以酬各官既徃之劳一以期各官方来之绩不但马政有禆而凡庶职皆知所激劝兴起矣臣不胜幸甚缘系修举马政事理谨题请旨

　　一为改任官员以便行事事

　　题为改任官员以便行事事照得平凉府知府安惟学近因捉获奸细有功该总制尚书秦纮奏请保升吏部题奉钦依升四川布政司右叅政仍管平凉府事仰惟皇上天地之量不吝官赏以待有功凡在臣工孰不思奋但司府监临名分素定本官既升前职其布按二司分守分廵等官相见相临彼以衙门綂辖为拘此以叅政名衔自处为礼既多觖望行事未免乖忤及照平凉府城内设有陜西行太仆寺苑马寺衙门近例两寺官照依京官体綂行事府卫等衙门官不许轻视抗礼行太仆寺提调有司民壮骑操马匹与本府事有统摄今官职相轧易生嫌忌朝夕与处甚多不便臣督理陜西马政驻札平凉前项事情乃所亲得不敢不言且先年以叅政职衔管府事者多系南北直隶府分彼无布按二司管辖掣肘比之平凉事体不同臣又博访得本官厯任六年之上守巳爱民政绩显著节经廵抚廵按荐举旌异稽之材操年劳虽无捉获奸细之功亦堪擢用如蒙乞勅吏部合无将安惟学查补各布政司叅政员缺别推堪任知府一员管理府事实为便益缘系改任官员以便行事事理谨题请旨

　　一为荐举贤能官员事

　　题为荐举贤能官员事伏念臣职司马政虽无廵抚之责官居风纪亦有激扬之任况当奏功述职之年正黜幽陟明之日既巳诹询而有得岂宜忌避而不言以人事君虽不敢窃比于大臣而荐贤为国实不忍自负于明主辄陈耳目之见闻用备朝堂之采择臣窃见陜西苑马寺卿车霆陜西按察司副使王寅俱耿介夙成峭直寡与有肃清弹压之风无迎合诡随之态持法不挠于权贵任事不避夫艰险车霆近司监牧虽未収蕃息之功而屡更藩府实久着贤劳之誉王寅守直道忤时好而不回拒请托遭流言而不悔陜西按察司整饬固原兵备副使髙崇熈老成端重持宪得体西宁兵备副使萧翀通敏勤励兵政一新西安府知府马炳然志存乎守巳而爱民才足以剸繁而治剧汉中府知府周东以文学饰吏事以抚字得民心凡此数人车霆王寅臣所专委髙崇熙等皆曾经委用故知之为深其余虽有才能未尝亲见行事不敢轻举如蒙乞勅吏部广询博访如臣言可采乞将车霆王寅等量加擢用使在外臣工守正者有所恃而不恐勤事者知所劝而不怠其于治道良有禆补缘系荐举贤能官员事理谨题请旨

　　一为添设马苑营堡以便収牧事

　　题为添设马苑营堡以便収牧事据陜西按察司副使王寅呈为告拨牧马草场以便人心事行据委官平凉府卫同知朱裕署指挥使赵文呈称会同带领原勘委官华亭县知县尚俊崇信县署县事知事李如林平凉县署印县丞崔瑄拘集平凉县大岔西桥东桥等里崇信县拽兵里华亭县窑头里各里老人等并原告投牧军茍通李文举马彦名等指引亲诣逐一覆勘得所告草场地土西至马铺岭第三道沟北至草子山麓金■〈雨上泘下〉沱小圆山子石板庄窠东至土桥子大路并石人山南至徐家岭红土深垷各为界东西长六十里南北阔二十里除髙山陡峻沟涧外实有耕牧草地共二千六百六十顷与各县民间地土俱无干碍水草便利堪以牧马及勘得地名雾子镇一处水泉儿湾一处石佛头一处俱堪设营堡具会勘过地土顷亩坐落四至画图开呈到职案查先奉督理马政都察院左副都御史杨札付前事备仰本职即便会同陜西苑马寺卿车霆选委平凉府卫能干堂上官各一员公同指挥赵文亲诣前项地方督同邻境该县正官查勘所指山场是否空门无粮地土应否开设草场水草有无便利并查彼处潜住逃民实有若干堪否领养马匹如果相应就便丈量明白查审停当备开四至坐落草场荒地若干开垦熟地若干或堪设一苑或止可于附近苑分带管其见住逃民堪留养马若干就将地土给拨种牧不堪収发若干或令就便附籍应当民差或发遣回还原籍复业逐一勘处明白具由作急呈来以凭施行中间如有别项违碍亦要明白声说不许观望迎合虚文搪报奉此随吊平凉府原行巻内查得先该分廵闗西道副使欧阳旦蒙督理马政左副都御史杨批据指挥赵文呈前事巳经行据平凉府通判张檄本卫指挥吴弘赵文各将踏勘前项山场四至顷亩堪以筑堡牧马缘由呈报在巻今奉前因会同陜西苑马寺卿车霆又经改委平凉府同知朱裕公同指挥赵文督同邻境该县掌印官覆勘查处今据回报前来本职会同卿车霆亲诣所指去处督同各该委官带领各县干审里老并原告茍通等指引逐一审勘得山场四至界内委系自来荒闲并无征粮地土在内亦与军民两无相干地方广阔水草便利及查得流民茍通等一百六十三戸计人丁五百四十一丁俱在彼处修庄开地住种年乆一闻招集养马莫不欣然乐从若于此处设立苑分营堡非惟牧马有地遇警临苑马匹亦可収避保障无虞拟合开坐会案回报为此通行除行令同知朱裕指挥赵文将彼处招集潜住流民茍通等逐名查勘丁力相应者斟酌名数编设总小甲每名照例取便给地一顷住种听候事完造册另报并将本地军民及逃来原卫缺伍正军避重就轻犯罪脱逃人犯及无根绊者问罪逓回原籍官司复业当差外今将勘处过草场顷亩坐落四至并堪以建立苑分营堡地方画图贴说与苑马寺卿车霆各呈报到臣又据平凉府掌府事四川布政司右叅政安惟学呈为修举马政事行准本府同知朱裕平凉卫指挥赵文解送犯人顾成等二百六名并取勘供词巻册及据邠州申解犯人员祥等四十七名到职准此案查先奉督理马政左副都御史杨札付行仰本职会同陜西都司都指挥佥事房怀吊拘原委同知等官朱裕等勘取供词人巻屯册到官将发去册造地土从公逐一覆审对查是否原先遗留屯田各该军民隠种収租不行首官务要穷究明白如果别无违碍亏枉重取各人备细亲供就将有罪人犯问拟如律照例呈详发落中间若有干碍军民征粮地土亦要明白声说分豁毋得偏重损民清出地土相应给拨何军领种孳牧或招附近军民承种照依原额子粒征収折价以备监苑买马之用计处停当造册缴报以凭施行备奉已经通行吊拘取勘供词人巻会同覆审对查去后今准前因会同都指挥佥事房怀推问明白取具各犯供招在官审查得前项地土的系该所先年改调之时遗留屯地共一百九十九顷二十亩七分四厘各该军民隠种収租不行首官是实中间并无干碍军民征粮地土亦无偏重损民等弊前项清出地土相应另招附近军民承种照依该卫原额征粮事例每地一顷征地子粒豌豆六石草九束俱折収价银与马价银一钱俱征収在官送该寺交収専备监苑买马之用计处停当别无异议及查得前项隠种军民収过逓年花利例该入官但地方先遭弘治十四年敌众抢扰后因节年灾伤薄収委的艰难追补不前未敢擅専除将查对过前项屯田地土顷亩备造文册同计处会问过各犯招罪缘由与都指挥房怀各呈缴前来及又据陜西布政司分守闗西道右叅政胡瑞呈亦为修举马政事行据平凉府申行拘原勘犯人刘杰等并地方知因人等到府从公覆审勘得小山子荒熟田地共一百七顷三十三亩八分先年委系崆峒山寺常住无粮地土后因无僧节被刘杰等为因屯地窄狭各不合不行告官擅自开垦耕种今奉查审并无相干军民征粮之数相应作为牧马草场除将刘杰等问拟明白具结呈详到职案查先承准督理马政左副都御史杨一清照会仰本职即便行拘前项地方并种地人戸亲管官旗到官从公逐一审勘前项田地是否无粮先年崆峒山寺僧人曾否作为常住地土因何后被军余人等耕种不曾起科今要作为牧马草场给与新役军人耕牧有无相应逐一勘处明白如果无碍取具种地人戸亲管官旗并地方知因人等不致扶同结状在官就将种地人犯问拟应得罪名备招回报若有干碍军民田地及应别项处置事宜亦要明白声说回报承此巳经转行原委官员勘报去后今据前因除覆审相同外今将勘问过各犯招罪缘由回报施行等因各节呈前来查得臣节该钦奉勑近该尔奏称彼处苑监见缺养马军人欲将地方逃住并违例投入王府等项人役查访问发养马等因特准所奏其各苑地方潜住及投入各郡王将军中尉仪宾等府家内并楚肃二府马营草场庄所家人听尔督同守廵等官出榜晓谕许令赴官自首免其问罪収集牧马钦此已经通行钦遵出榜招谕外续为告拨牧马草场以便人心事据原委平凉卫署指挥使赵文呈据招到流民茍通马彦名陈文举状告先年各因本处过活艰难流移到于平凉城东地方伍道庙白水涧三股山拽兵里等处采打木植牧放头畜趂食住坐不曾回还今蒙招募情愿于陜西苑马寺附籍领养官马当差思得本处草子山一带草场寛阔四至界内于平凉卫崇信华亭等县三处军民地土俱无相干乞将前地设为本寺所属草场牧放官马便益等因备告具呈前来批仰分廵闗西道副使欧阳旦行委平凉府卫堂上官各一员会同指挥赵文亲诣前项地方督同该县正官查勘间本官丁忧去任该道缺官接管又经改委陜西按察司原委整理马政副使王寅陜西苑马寺卿车霆选委平凉府卫能干堂上官公同指挥赵文亲诣前项地方督同邻境该县正官查勘及查先据固原卫右所军余王友才首称洪武年间祖父王周孙军人吴顺轻等原系平凉卫右所旗军在于平凉县东桥地名小寨儿各分拨屯地一分耕住后蒙将右所改调固原卫就彼各给拨屯地耕种办纳粮草彼时各军将遗下屯地未曾首官俱被平凉卫军余石见等至今逓年隠种等情看得固原卫屯田多系监牧草场改拨今首该所原拨屯地在平凉等县地方被人隠种盗卖未委虚的行仰陜西行太仆寺少卿郭珠查问间续该副使王寅呈为修举马政事清查得固原卫右所屯军徐能等八十名原系平凉卫调来额设屯田坐落邠泾二州平凉华亭镇原三县成化六年将各军奏那今改固原州地方海子口开荒住种彼时兵备官曾委官员查勘遗留屯地招人承种并无结报缘由在巻必是不曾查出以致徐能等两处朦胧混种除将各军准令归并海子口每分扣拨地一顷照旧屯种办纳子粒其邠泾等处原拨屯地必湏另委官员亲诣会同平凉卫管屯官员拘吊屯田始末文册照依坐落四至沿坵履亩尽数清查明白责令退出还官等因前来又经批仰本官会同原委少卿郭珠亲诣督委平凉府卫能干官及该州县掌印官提人吊册勘处回报续据委官同知朱裕指挥赵文开呈公同邠泾二州平凉华亭镇原三县各掌印官清出前项遗下屯地顷亩前来查得原委副使王寅别有差占少卿郭珠赴京朝觐又经改委平凉府掌府事右叅政安惟学会同都指挥房怀勘问及又查得先为修举马政事据陜西苑马寺卿车霆呈访得平凉府城西崆峒山后地名小山子一带约有五百顷先年崆峒寺僧人作为无粮常住地土耕种后因无僧节被平凉等卫军余刘杰等偷开耕种不曾起科今各人闻知本寺収集逃移军民人等要将前地设为草场牧马俱亦退避见今荒闲委与军民征粮地土并无相干水草便利堪以牧放马匹等因据此巳经批仰平凉府掌府事叅政安惟学公同平凉卫指挥亲诣彼处从公拘审如果空闲无碍即便踏勘丈量明白取具勘量过地土顷亩四至坐落缘由造册缴报续据本官呈称拘集平凉卫左所军余刘杰等供称见在城西二十里铺地方居住成化年间各因屯地窄狭将临近地名小山子等处抛荒地土开垦不等各逓年耕种并不曾承粮今蒙委官丈量委系无粮田地情愿退出还官等因勘量顷亩界至明白造册呈缴前来看系腹里地方恐有干碍军民征粮之数又经行委山西道右叅政胡瑞覆勘俱各节行去后今据前因看得各官节次清查出草子山地二千六百六十顷平凉卫右所调去固原卫遗留屯地一百九十九顷二十亩七分四厘小子山地一百七顷三十三亩八分共地二千九百六十六顷五十四亩五分四厘招募过在地潜住流民实有堪充牧马军人茍通等一百六十三戸共人丁五百四十一丁其草子山小山子二处俱系空闲无粮地土右所遗留屯地各军巳于监牧草场内给地领种却将原额屯地仍前混占私窃典佃与人正系应该入官之数俱与军民并无相干窃缘平凉地方土广人稀草子山一带地宜水草堪以牧畜山多材木便于砍伐以致流民茍通等修打庄窠住成家业又无粮差纵欲驱之使还终是恋土趍利不肯复业积久渐繁恐贻他患今闻招募情愿投军养马如此之多既节经陜西都布按三司苑马寺官重复勘审明白别无异议除依拟照例编充牧军听候给地领马及将隠种地土军民员祥等问罪发落递年该追花利宜从寛免外臣仰惟我祖宗开设陜西苑马寺所辖六监二十四苑今止存长乐灵武二监开城广宁安定清平万安黒水六苑彼时河套无警地称腹里便于孳牧自北师入套之后节被抢掠人马不得生息近该臣处置银买茶易马匹数多见今固原靖边等处传报紧急声息不絶诚恐奸细潜伏河套不出时防深入官马拘収城堡不敢牧放深为可虑前项地土俱系平凉县腹里相应开设草场增置苑廐以备不虞及查得永乐四年旧设未开有武安弼隆嘉靖保川天兴永康等苑俱在平凉府所属州县内武安苑在本府隆徳县地方相离府治稍近合无于前勘草子山开设一苑仍以武安旧苑为名或就以平凉为名隶灵武监所辖苑设雾子镇水泉儿湾石佛头小山子四营本苑衙门于雾子镇建立将原投牧军流民茍通等一百六十三戸各随原住坐处所分隶四营如军数不敷将例该改调南方卫所军人及各处问发永逺充军人犯查拨共辏正军二百名之数每军一名给地一顷住种领牧先今见住投军之人就便于附近山场采打木植烧造砖瓦筑修营堡盖造苑廐完备方纔给与官马牧养其遗留屯地附近草子山者一体给军逺者另招军民人等承种照依屯田事例每顷征収豌豆六石草九束地亩银一钱以备冬月餧养官马支用如此非惟平时孳牧有利无虞倘边报十分紧急临边监苑马匹亦可在此収避人情事体委的经久便益如蒙乞勅兵部计议倘臣言可采依拟覆奏上请施行仍乞行吏部照依铨除圉长一员礼部铸造印信令其赍领前来到任管事陜西布政司拨吏书办待事完通将修建过营堡工程招募编发过牧军姓名数目画图造册奏缴縁系添设马苑营堡以便收牧事理谨题请旨

　　一为防御边敌保障官马事

　　题为防御边敌保障官马事据陜西等处提刑按察司副使王寅呈会同陜西苑马寺分管少卿刘棠寺丞朱璜徐正将各苑新旧余丁内通行拣选得身力强壮年貌相应堪以操守广宁安定二苑各一百名开城黒水清平万安四苑各二百名点验得开城苑旧设操丁内七十六名原额见在盔甲弓箭各七十六副未领盔甲军器一百二十四名黒水苑旧设操丁一百四十六名原领见在盔甲弓箭各一百四十六副未领盔甲军器五十四名安定苑旧设操丁四十名内一十四名原领见在盔甲弓箭各一十四副未领盔甲军器八十六名广宁清平万安三苑新选操丁五百名俱无盔甲军器逐一选验明白省令各苑带回原有盔甲军器者照旧披执其余俱令随便自备弓箭什物専一守护本堡无事之时踈放牧马但前项操丁湏有盔甲什物披执有警方可御侮所据缺少军器相应给领备将会选过各苑操丁姓名年甲并有无盔甲军器数目造册开送到臣案查先准兵部咨为处置马营城堡事该臣题称西人素勇敢善斗待马政就绪将各苑军余挑选壮丁设为操夫各一二百名给与盔甲授之弓矢令其不妨牧马闲暇之时操习武艺就令寺监官员督视比较不许调遣専一防守本营城堡是虽为牧马而设亦可壮边城之声势资紧急之应援彼既觇知我保障有地防守有人纵然马匹蕃盛不敢生垂涎之意该本部依拟覆奏奉钦依备咨前来近因敌众入套各边传报声息不絶各苑收牧官马数多防御不可不严挑选操丁守护城堡似不可缓已经批仰陜西按察司副使王寅亲诣各苑会同该寺分管官将新旧军人余丁通行拣选堪以操守姓名数目总类造册呈报仍查旧设操丁曽领盔甲军器若干就行点检明白即今应否给领盔甲军器若干呈来定夺去后今据前因看得陜西监苑之设相离边境不逺常年以边敌为忧彼之所利者马马之羣聚益蕃则彼之窥伺益急纵有城堡若无军兵安能捍御臣于举事之初固虑及此近自去年十一月以来传报声息无日无之马匹拘收日久各营星散逺近不一固原等卫备冬官军其数不多不能分布防御如万安一苑尤为孤悬现在螺山驻札之众一昼夜可到节被抢杀并无一军一马前来策应况各营堡俱凭髙据险不堪凿井马匹未免下饮溪河彼将暗伏草莽窥瞰侵掠势难周防查得先年亦曽设有操夫正为防护官马但数少不敷近年止是黒水苑遇冬操备其余苑分俱各废而不讲今据副使王寅会同该寺分管官查验拣选新旧相兼广宁安定二苑各一百名开城黒水清平万安四苑各二百名六苑共操丁一千名平时不妨牧马遇警足资保障各军委皆生长边方耳目所习闻战不惧然湏有盔甲军器披执庶几缓急可倚及照监苑文官不谙军务湏委能干知兵武臣一员遇冬提督操练及又查得各处招募民壮义勇舍余备冬之时俱有行粮前选操丁既系身于官不得营办衣食亦合比例给与行粮养其锋鋭乞勅该部计议合无将各苑操丁一千名除旧领有盔甲军器外今次増选者俱照数给与毎名盔甲弓箭腰刀各一副毎营堡仍各量给与火车铳炮圆牌旗帜等项以壮声势俱行令陜西所属各卫所查取给发如见无收积严限成造送用聴臣选委平凉固原等卫谙晓操练指挥一员往来各苑会同该监苑官提督操练务令武艺精熟不许虗应故事毎年二月至九月踈放照旧牧马自十月初一日为始收操照例给与行粮于附近州县闗支若大敌在套虽夏秋时月一体收操支粮有警则与槩营军人协力悍御敌必不敢逼城堡而攻前项操丁虽为守护官马而设练之既久未必不为克敌之兵是于牧马之中而得千军之用有备如此非惟官马有所保障彼见我城堡碁布旗帜罗列军器锋利或少弭其邪心区区小丑不敢窥伺深入其于平凉镇原一带地方军民不为无补至于大敌侵犯势湏动调官军截杀此守臣之事非臣所敢与闻縁系防御边敌保障官马事理谨题请旨

　　一为处置各边马匹事

　　题为处置各边马匹事准兵部咨该本部题该陜西苑马寺卿车霆奏访得陜西庆阳府灵州盐课司大小盐池自祖宗以来与茶法并为供办各边马匹以补本寺不及之数近来各处或因别故奏讨榆宁二边虽有间年事例此得彼失两不相顾况二池额课止是一万三千九百余引纵使二边间年全得招商中纳马匹给军骑操数亦不多且毎上马一匹给一百引中马一匹给八十引毎引该支官盐二百斤运去行盐地方平庆二府卸卖因是路途窵逺其盐俱是近边腹里军民自备牛车下池揽载每引装载一大车约有三十余石出池分为伍陆小车运至卸所止交商人引钱盐一石四斗或银四钱余皆属之脚价又访得先年招商多是势要之家中纳瘦小马匹给军骑操未久即又倒死累军买补弘治十三年宁夏都指挥傅钊奏改招商中纳马价毎一百引布政司收贮银一十五两解送各边给军买马间又值宁夏巡抚衙门将课盐借去招商中纳银粮修理河渠功既未成盐亦空费弘治十五年又该总制尚书秦纮奏于固原庆阳二处设立盐厂令其拟奏年分俱二处上纳其厂各因路近脚便揽载旧盐脚户每年到池牛车不止万数每引仍前装载一大车出池分为五六小车运至卸厂亦止交商人引钱官盐一石四斗余属之脚价大抵此课以十分为率官似仅得一分商人约得二分脚戸已得七分之上前此一年中马不过一百五十匹中银不过二千余两商人脚戸尽得其利又有奸人谋之者多今边务方殷正在用马之际乞勅兵部转行督理马政都察院左副都御史杨从长处置量将弘治十三年以前中过引盐暂且停止弘治十五年以后未纳引盐俱令革罢行令陜西布政司将灵州盐课司课引合无自弘治十八年为始量増添五六万引不必招商聴令各边腹里但有牛车军民人等以近就便于固庆兵备官处每引并卧引钱共纳银六钱该支盐斤与弘治十三年以后未放引盐旧引三分新引七分相兼放支每引止许中车一辆下池装载盐一十五石为则运至卸厂照彼中时价易卖其旧例此盐止通平庆二府目今边马急缺暂通汉鳯等府地方发卖三五年间待至各边马不告乏库有余赀之日照旧施行前项该收银两不许各边互为争兢就令固庆兵备官按季造册送督理都御史验过转发附近府库收贮如遇各边缺马聴彼处镇巡等官移文杨都御史通融处分仍聴本官便宜立法或坐委附近府卫能干官员运送前去督同该卫公正官员与官军死马桩头银两相兼验买堪中土产马匹骑操等因具本奏行兵部该本部覆奏看得陜西苑马寺卿车霆奏要增添灵州盐课司盐引设法纳银收贮官库专聴督理马政衙门分拨各边买马一节縁前项盐引旧例相兼茶法供办各边骑操马匹后因此法渐弛各边互相奏讨豪右夤縁为奸利归私门公家不得实用一或缺马动辄仰给京师今若车霆前拟则不特三边马匹足用而尚有余利诚为国家永逺之计但今巡抚都御史杨一清兼理马政前项事情是其职掌未经勘处难便定夺合无本部行移本官将车霆所奏逐一备细查勘明白如果相应依拟处置中间法有渗漏欠当者仍要斟酌停当次第举行若有应奏事情径自具奏定夺该添盐引转行户部自弘治十八年为始照数増添伏望皇上俯念三边重地所急者止是马匹断自宸衷特降纶音着为定例务使盐易茶易马匹永为边方之利不许别项奏讨前此弊政应该革罢者尽行革罢如奸豪一时失利扇惑地方沮挠国是许杨一清指实参究置之重典年终通将纳足银两买过马匹并分拨各边数目造册奏缴仍造青册一本送部查考等因题奉孝宗皇帝圣旨是陜西茶塩易马备边系是旧制今后不许别项奏讨钦此钦遵备咨到臣切惟陜西地方内而固原环庆外则宁夏延绥皆防边重镇军务所急莫先于马顷自边尘弗靖战马告乏各边之仰给无穷公帑之所储有限至厪宵旰之忧命臣督理马政二年有余孳牧之利粗虽兴举未获収効惟茶马较之先年号增数倍顾三边戎廐倒亡相继随补随耗支应不敷臣昼夜思惟恐孤委任不胜忧惧看得灵州塩课司大小塩池所产塩斤与觧池相类不劳煎煮不烦人力为利甚博取之无穷旧例止是招商中纳马匹分给边镇骑操后因各边交争互取多寡不均故有间年闗领之例又因中马之人势嘱贿通滥収不堪马匹不得实用故有収价觧边之例毕竟为马而设未尝别用后因放塩委官作弊多端奏添陜西按察司副使一员在于庆阳驻札职虽整饬兵备实兼督理塩法近年以来宁夏镇廵衙门先因修理河渠借去弘治十四年十五年二年塩课后因措置粮草借去弘治十六年十七年十八年三年塩课河渠工程既未就绪仓场粮草亦未充足而塩马之制遂废私塩盛行奸豪得利以此总制尚书秦纮苑马寺卿车霆先后论奏皆欲增广灵州塩课以供买马节经该部题奉钦依茶塩易马备边不许别项奏讨边方幸甚然当久玩积弊之余为改弦易辙之举思之不熟计之不审终恐法立弊随有损无益行据陜西布按二司分廵分守兵备塩法等官副使燕忠髙崇熙等亲诣塩池勘处各陈所见前来臣稽查旧巻采摭羣言参酌计虑至于再三始有一得查得先该总制尚书秦纮奏准弘治十九年以后陜西布政司印刷十余万引送发监理通判处开放每引収银四钱伍分准令装塩五石或六石今陜西苑马寺卿车霆奏称自弘治十八年为始量为增添五六万引不必招商听令临边腹里有牛车军民人等以近就便于固庆兵备官处每引并卧引钱共纳银六钱止许中车下池装载塩一十五石为则旧例此塩止通平庆二府今边马急缺欲暂通汉鳯等府地方发卖待至各边马不告乏库有余赀之日照旧施行查得灵州塩课司大小二塩池大池原额塩课一万一千二百三十二引小池三千一百四引有零共该额课一万四千三百三十七引计今二池所产盐斤委有余饶常课之外虽增十倍似亦可办而原额止于如此盖因行塩之地止是平凉庆阳二府及宁夏等卫榆林宁塞营迤西城堡又地临边境事变难测立法之初良有深意近有总制尚书秦纮要增塩利及以便益处置出给小票许令前往西鳯延安汉中等府发卖故塩商云滃塩厂山积固原荒凉之地变为繁华议者徒见其然遂谓二池塩课可增十万至二十万然河东塩法未免被其阻坏所司巳经奏行禁止若遵照旧例拘定前项地方则塩生者多民食者少塩商何从售卖原额一万四千余引之课尚恐不敷办给安能复增五六万至十万引课额且陜西各府之人利于灵州食塩先年课额虽未尝增而私塩实不能禁利之所在人必趍之又商民两便虽日加刑戮末如之何夫以塩池所产本有此数却为地方所拘自弃其利以为奸人私贩之地深为可惜欲增塩引而不稍广行塩之路徒生厉阶以贻后议非计之得也该纳引钱旧例每引止是银一钱五分今欲增至银五六钱访得商人卖与脚戸所得不过银四钱有余彼无利息安肯中纳若尽如车霆所奏不必招啇就池卖与附近有牛车军民臣谓榷塩招商自是正理専使公家纷纷与细人贸易非为政之体将来恐滋别弊至于所载塩斤例该每引二百斤带耗五斤今若许载至一十五石不无太滥但二池边逺险阻脚价艰苦比之淮浙河东事体不同秦纮所拟似为得中及照大池原额课多然坐临极边而行塩之途艰小池原额课少然地近腹里而食塩之人广近年小池每季放支塩斤反多大池数倍合无大池增塩一万五千引并旧课共二万六千二百三十二引小池增塩三万引并旧课共三万三千一百零五引通共二池新旧课塩共五万九千三百三十七引照例招商每引止可纳银二钱五分照塩一车以六石为则外有多余依律掣垫追问运至固原庆阳二塩厂卸所每引仍照旧収卧引银一钱通共每引该得银三钱伍分每年得银二万七百六十余两此外若有余塩却依车霆所奏就池招人纳银给与引目聴其发卖倘遇旱涝塩生不及或边报紧急塩路不通除旧额塩课外新增塩课明白除豁不可胶于一定岁岁取盈行塩地方西安延庆二府宻迩河东地广人稠照例严加禁约不许灵州塩斤私通贩卖阻坏彼处塩法止许于鳯翔汉中二府通行与河东之塩相兼发卖两不碍阻其弘治八九年以前中马塩引年久弊多莫可查考所宜一切革罢弘治十三年以前陜西布政司招中商人彼皆奉例纳银输官后因宁夏借课躭迟数年亏折资本怨声载道合准相兼放支新引七分旧引三分弘治十四年以后宁夏所借若有未支未中之数年分巳满中间势豪奸顽之人展转影射冐支盗卖等弊不可枚举难再复支未中引目陜西截取开中庶几物论称平所収塩引银两俱送庆阳固原各官库寄放聴庆阳兵备兼理塩法副使及固原兵备副使提督稽察奸弊每季监理通判督同盐课司将给过引目放过塩数造册开报臣并布政司查考如遇各边缺马各该廵抚移文前来聴臣斟酌通融给发买马支用不必拘定间年之例臣于年终通将纳过银两买过马匹并分拨过各边数目造册奏缴若有余银仍发库収贮照例查盘如此所处似为停当而于马政大有禆益但兵部原拟自弘治十八年为始增添塩引前项公文本年五月内方纔行到彼时宁夏招过商人正在支塩卖塩之际事巳过期难再追改合自正徳元年为始照依新例而行及查得陜西布政司并无収贮灵州塩引即今将及放塩之期诚恐迟误如蒙乞勅户兵二部将臣所拟参详可否上请施行合用塩引作急差官南京戸部刷印二十万引务在本年三月以里降给陜西布政司収贮开放其余该载不尽事情臣径自处置一切弊政应革罢者径自查革若有奸豪失利扇惑阻挠之人指实劾奏置之于法不敢姑息隠蔽缘系处置各边马匹及该部题准行令臣斟酌停当举行应奏事情径自奏请定夺事理谨题请旨

　　一为处置马营城堡事

　　奏为处置马营城堡事据陜西苑马寺卿车霆呈修完陜西苑马寺长乐灵武二监开城广宁黒水安定清平万安等六苑城堡衙门公廨城楼城门马廐营房仓厫屋宇买办木石板栈烧造砖瓦雇觅赏劳各色人匠夫役等项用过各项银两并食用过米粮数目备造图册呈缴到臣案查先准兵部咨前事该本部题看得都御史杨一清奏称即今陜西修举马政俱无城堡马廐恐后马匹蕃息为敌所窥况今彼处见报声息所宜先事预防乞要筑城堡使人马有所保障置马廐使马匹不至横伤修营房使贫军有所依栖建公衙使牧官得修职业前项工程必湏量起附近军民人夫动支赃罚马价以备各项费用一节论辩剀切计处停当俱是为国兴举马政用图永久之计相应依拟定夺除地方规制巳该一一相度明白外所据该用人力合无行移本官并廵抚都御史周季麟计用若干行令都布按三司着落所属附近军卫有司量数起倩与同本苑军夫相兼修理其应用钱粮本部再于太仆寺马价银两支取八千两与前给买种马共辏五万两一并送去聴从本官于内支用若有不足仍依前拟于本省大小问刑衙门弘治十七年赎罪银钱赃罚银物并司府在库官钱内支取以备辏办木植砖瓦等项务图成功经久不许虚应故事毕日通将用过钱粮筑修过营堡备造图册奏缴仍造青册送部查考等因题奉孝宗皇帝圣旨着杨一清上紧提督整理务要完固钦此钦遵备咨前来巳经行委陜西苑马寺卿车霆陜西按察司副使王寅陜西都司都指挥佥事房怀分投提督军卫有司委官悉照原拟地方规制斟酌损益量起附近军民人夫与各苑军夫相兼修理查支兵部奏发马价并马政茶法衙门有行赎罪脏罚纸价银两置办物料觅雇人匠贴备工食完日通并画图造册回报去后续因连年套敌有警地方薄収不敢急廹并兴工作副使王寅别有差占都指挥房怀改任守备去讫止是苑马寺卿车霆一人提督陆续整理经今二年原拟两监六苑工程方纔完备及查得后奏开设武安苑营堡亦皆筑完其衙门仓厫营房马廐等项次第盖造缘系腹里地方相应从缓除待完日另行奏报外臣窃惟陜西设立寺监衙门职専孶牧始虽规模宏逺而法制未备因陋就简者百年于兹孝宗皇帝采纳廷议诏图修复臣猥被推荐仰承任使大惧无以称塞明命始至固原求所谓监苑者雕落之余頺垣败甃莽为荒基而平凉迤北直抵环县地方数百里深山野草居民星散崖窑堡洞逺近不一弘治十四年敌骑蹂践屠戮驱掠丁口头畜多至二十余万各苑官马为之一空蔓延至于平凉满所欲而去彼时为臣谋者皆曰敌人所利者马马之羣聚益繁则敌之窥伺益急将来恐不可保臣不得巳方修孳牧之规既上城堡之议仰荷朝廷嘉纳臣得展布有为今固原迤西至镇戎所新修展修营堡聨络平凉迤北有彭阳大城有板井新堡安定苑僻在西南有中营大堡又奏设操丁给与盔甲弓矢各守本城比者酋帅拥众数万长驱而入声言要抢各苑官马至黒水苑札营分遣轻骑窥我三营不得不复东向又一枝至板井堡即日出境不敢久住计今各苑见养官马一万有余止是万安苑抢去七十余匹其余俱幸保全盖彼徃来熟路忽见我髙城深堑楼橹相望旗帜罗列将谓处处屯兵不知几何有以慑其心而夺其气故也但举事之初劳费有所不免故好议论者有今日修马廏明日筑城堡之言今事巳就绪非惟官马有所保障可望蕃息遇警附近军民丁口头畜亦可在此収避且我迎敌出哨之兵劳则可以少息急则可以为家有益于边备实多及查得支用钱粮除觧到马价银八千两外止是将臣马政茶法二项官钱辏用该部原拟弘治十七年分大小问刑衙门赎罪脏罚并在库官钱并无分文动支臣窃恐议者不能深究地方利害事情本末习于任耳者之见视为无益将来敌不知修缺不能补隳废前功深为可惜如蒙乞勑兵部通行陜西镇廵三司及苑马寺等衙门将前项修完城堡工程向后如有损坏随即修补其未补者尚当及时增拓推广而行共成国是以为地方逺图不但孳牧一事之利而巳臣不胜惓惓体国之至缘系处置马营城堡及奉钦依着上紧提督整理务要完固事理为此今将修完两监六苑工程用过钱粮数目画图造册具本専差承差孙桂亲赍进缴谨具奏闻

　　一为修举马政事

　　题为修举马政事臣节该钦奉勑谕陜西设立寺监衙门职専牧马先年边方所用马匹全藉于此近来官不得人马政废弛殆尽今特命尔前去彼处督同行太仆寺苑马寺官専理马政尔湏查照兵部奏准事理考究国初成法亲厯各该监苑督委都布按三司能干官员踏勘牧马草场果有侵占即令退还查点养马军人果有逃亡者即令拨补见在种儿骒马实有若干设法增添务足原额倒死亏折马驹随宜追补量为分豁布置巳定责令该管官员用心牧养各该寺监等官有阘茸不职者尔即具奏黜罢或起送别用另选才能以充任使其有尽心职务功绩昭著者具奏旌擢钦此钦遵臣受命兢愓不遑宁处亲诣两监六苑查得牧马草场原额一十三万三千七百七十七顷六十亩见在止存六万六千八百八十八顷八十亩其余俱被人侵占原额养马恩队军人一千二百二十名见在止有七百四十五名其余俱逃故年久未曾勾补点视得见在牧养儿扇骒马并孳生马驹止有二千二百入十匹窃叹马政之废至于如此欲作新兴举非臣一人所能独办访得陜西布政司右参政车霆陜西按察司副使王寅陜西都司都指挥佥事房怀俱堪委用巳经遵照勑旨督委各官随同行事节经具题外续蒙圣恩车霆升任陜西苑马寺卿其后副使王寅别有分廵等项差占都指挥房怀改任守备去讫止是车霆一人常川干理今查得各监苑清出实有草场荒熟地共一十二万八千四百七十三顷一十一亩八分九厘六毫恩队军人补完见在新旧共一千九十三名招募新军一千一百八十名及查得弘治十八年十二月终各苑见在牧养儿扇骒马并驹共一万一千六百二十匹头修完马营城堡共一十九处衙门仓厫营房马廐等项屋宇共四千一百余间又选设操丁一千名委官提督操练无事不妨牧马有警可备调用前项事宜臣愚不过总其大纲至于经营布置实多车霆之力且天下之事袭巳成者易为力振久废者难为功当马政兴举之初羣咻众閧恐喝摇撼无所不至急之则他变或生缓之则弦辙如故车霆等不急不徐寛严相济委曲开导人情稍安经今二年之上复草场于灭没之余完牧军于雕耗之后保障有地防守有人孳牧之规稽考之法粗皆就绪经久可行将来官员守而无失自足以収蕃息之効查得先为一事权以修邦政事该兵部节该题奉孝宗皇帝钦依今后行太仆寺苑马寺官有缺照在京太仆寺官例务推素有才望的简用待有成绩亦照太仆寺官升擢钦此续为正卿寺体统以修邦政事该吏部等衙门会议节该题奉钦依两寺官员体统都准议行永为定制各官果有政务修举功绩显著的你每推举酌量升用不必拘定常例钦此钦遵看得车霆原任陜西布政司右参政以新例被简命为苑马寺卿本官扬厯中外积有岁年刚方有为清苦无玷年老而风节愈厉官久而初心不改节经抚按旌异言官奏保委的堪以重用其随臣整理马政修举废坠委的尽心职务功绩昭著相应旌擢若止照常格升用无以激厉人心必湏仰遵先帝成命照在京太仆寺官例推任两京相应堂上官或廵抚都御史庶足以充其藴且今四方多事用人为急一时人才固多然守法任事不避艰险如车霆者亦不易得况本官年虽七十精力未衰若不早为甄拔将来衰迈可惜如蒙乞勅吏部再为访察如果本官厯任年深公论允协合无查照新例不次拔擢大加委任仍乞给赐应得诰命使凡厥有位知所感发兴起其于治道实有补益臣备员风纪不敢蔽贤干冐天威无任悚惧缘系修举马政荐举贤能官员事理谨题请旨

　　闗中奏议巻二

　　●钦定四库全书

　　闗中奏议巻三

　　（明）杨一清 撰

　　○茶马类

　　一为修复茶马旧制以抚驭番众安靖地方事

　　兵部覆准户部咨陜西清吏司案呈奉本部送于户科抄出督理马政都察院左副都御史杨一清奏臣受命督理茶马亲诣西宁洮州等卫地方督同兵备守备等官陜西按察司副使萧翀署都指挥佥事蒋昂等选差抚夷官贠带领通事分投抚调各族番夷中纳茶马随据差去人贠陆续抚调各族番官指挥千百户镇抚驿丞偕其国师禅师各赍捧原降金牌信符而至臣得拜观焉其额上篆文曰皇帝圣旨其下左曰合当差发右曰不信者死臣奉宣皇上恩威抚且谕之责其近年不肯输纳茶马之罪彼皆北向稽首云这是我西番认定的差发合当办纳近年并不曾赍金牌来调止是一年一次着我每将马来换茶今后来调时天皇帝大法度在我西番每怎敢违了臣于是乃知我圣祖神宗睿谋英畧度越前代逺矣考之前代自唐世回纥入贡巳以马易茶至宋熈宁间乃有以茶易番马之制所谓以摘山之利而易充廐之良戎人得茶不能为我害中国得马足以为我利计之得者宜无出此至我朝纳马谓之差发如田之有赋身之有庸必不可少彼既纳马而酬以茶斤我体既尊彼欲亦遂较之前代曰互市曰交易轻重得失较然可知夫王者不治边逺今责番众以差发非若秦汉喜功好大勤逺略者之所为也亦非中国果无良马而必有待乎番众也葢西番之为中国藩篱久矣汉武帝图制匈奴乃表河曲列肆郡开玊门通西域以断匈奴右臂而幕南无王庭今金城之西绵亘数千里北有敌南有番狄终不敢越番而南以番人为之世雠恐议其后此天所以限别区域絶内外者也不然则敌骑长驱宁河岷陇之区鲜不为其蹂践欲晏然无事得乎国初散处降兵各分部落随所指拨地方安置住札授之官秩聮络相承以马为科差以茶为价使知虽逺外小众皆王官王民志向中国不敢背叛且如一背中国则不得茶无茶则病且死以是羁縻之贤于数万甲兵矣此制西番以控北敌之上策前代略之而我朝独得之者也顷自金牌制废私贩盛行虽有抚谕巡察之官卒莫之能禁坐失茶马之利垂六十年岂徒边方缺马骑征将来逺敌既不仰给我茶敢谓与中国不相干渉意外之忧或从此生藩篱之固何所于托其所闗系诚非细故臣始至陜西行据守备河州署都指挥佥事蒋昂呈称河州卫每年招番易马止是临近春丕勒族竒塔特萨里幷归徳中左所西番敌人二十七站及腹里罗雅克且藏等族熟番调来中马给茶其哈章咱上下喀儒阿咱尔多恭运珠卜等族番人递年累抚老番俱故后生不知法度强硬生抝不肯前来中马又被哈章咱多恭等族番人纠引番贼专一伏路抢杀过往官军粮赏财物虽经呈禀上司差官量带军马通事出境不过追抚止照番俗事理发落因循年久未蒙天威加兵各番轻视国法愈加恣肆为恶抢扰地方以为得计若不早为处置虑恐余族番夷一槩仿效不惟废弛马政抑且有损国威合无具奏差委谋略公廉官员动调军马通事统领前去直抵巢穴务将前项累抚不来中马为恶哈章咱多恭运珠卜等族番人量剿一二族俾无遗种庶使余族番夷寒心知惧实为经久便益等因到臣看得本官父祖以来守备河州熟知番情必有所见但兴师动众劳费不赀陜西地方疲敝又兼北敌不时出没前项事情难以轻议况御戎上策莫如自治各番虽不中马未尝一日无茶彼既坐得之何求于我且中国之人明知禁例肆行无忌于番夷乎何诛臣乃申严禁令严督所司缉捕私贩根究株引不少假借茶徒稍稍敛迹茶价顿増已而招调番人逺近毕集稔恶如多恭哈章咱者亦如期而至乃知中国之茶真足以系番人之心而制其命但今停止商茶户部题奉准依许将例前报中者照旧发卖其数几二百万是又一厄也诚使私茶商贩一切禁絶不得通番不一二年番族无茶不抚亦将自来调之宁敢不至臣仰承任使恒惧无补以速罪尤深虑却顾辄罄一得之愚如此至于兴废补敝之宜谨条陈五事于后伏维圣明省览乞勅户兵二部议其可否覆奏行之仍乞断自宸衷今后有以开中商茶为言者无赐施行该部该科查照不许招商中茶前旨举奏惩治庶几番人坚内附之诚边方无意外之患不止有禆三边马政而已臣不胜惓惓体国之至等因开坐奏奉圣旨该部看了来说钦此钦遵抄出送司案呈到部看得都御史杨所奏事件除处茶园之课广价茶之积二事本部覆奏外所据复金牌之制专巡禁之官严私贩之禁三事系隶贵部掌行拟合开咨前去烦为径自查照覆奏施行等因咨部送司案呈到部看得都御史杨奏言祖宗处置敌人之道非特资彼战马兼以固我藩篱其机括则全在于严禁私茶葢其所见能识国体故其所陈俱得治要今将议奏条款议拟开立前件伏乞圣明裁处缘系修举茶马旧制及奉钦依该部看了来说事理未敢擅便弘治十七年十二月十四日本部尚书刘等具题本月二十八日奉圣旨金牌制度自何年废弛通查明白来说其余准议钦此除将准议事理通行各该衙门钦遵外查得先年奏差官贠赍捧上号金牌前往陜西洮河岷州等卫招番比对下号金牌令其各纳马给茶委的废弛年久今都御史杨因边方缺马要复旧制已称典籍磨灭多无的据今奉前该钦依缘本部查无前项卷案未审先年差官赍捧系何衙门承行内府印绶监原发金牌底簿必备载年月明白拟合查勘通行为此除外合咨前去烦照本部题奉钦依内事理钦遵施行仍备查金牌制度何年为因何事废弛作急咨报以凭覆奏
　　计开
　　一复金牌之制窃照洪武年间钦降金牌数目各卫典籍磨灭多无的据查得河州地方原设必里克卫二州七站西番二十九族原额金牌二十一面认纳差发马七千七百五匹西宁卫地方察逊鄂端罕都安定四卫巴斡绅崇绅藏等族金牌一十六面该纳差发马三千二百九十六匹洮州卫地方郭巴噶勒藏实曩日等族金牌四面该纳差发马三千五十匹上号在于内府收贮毎三年一次钦遣近臣赍捧前来公同镇守三司等官统领官军深入番境札营调聚番人比对金牌字号收纳差发马匹给与价茶如有拖欠之数次年前去催收后因边方多事陜西军民转输军饷无暇运茶腹里卫分官军又各调去甘凉宁夏等处征操别无官军可调茶马因是停止歴年滋久如察逊鄂端诸卫邈不相通诚恐数十年之后虽近番亦不复知有茶马矣今欲照旧例调军入番征收非惟病于供亿且恐激扰番夷乞勅该衙门将金牌旧额查出申明昭示各卫预先行令应纳差发马匹番族使知朝廷修复旧制各当本等差发不许生抝违背然招番必先运茶不然调来番马无价可偿失番人之望亏中国之体合无于弘治十八年十九年内如臣后所拟奏严禁私贩广积官茶其番官指挥千百户镇抚驿丞等官久不袭替亦令兵备守备官查出奏请就彼各袭原职以为统领不必令其来京以弘治二十年为招番之期乞遣廷臣赍捧上号金牌前来会同臣及陜西甘肃二处巡抚官督同都布按三司官员不湏动官军深入番族止在三卫住札差委抚夷官贠通事分投调取各番各赍原降下号金牌牵赶马匹前来上纳分别上中下三等给与价茶厚加赏劳遣回本族如不敷原数听次年征收补还事完将收过马数造册随金牌赍缴马送陜西行太仆寺印烙照例给军骑操以后三年一次举行中间二年仍照常差官赍番字文书前去各族晓谕有情愿者听其自来将马换茶不愿者不拘敢有不受约束招调不来者再三抚谕如果执迷不悛量调汉番官兵问罪诛剿以警其余庶几恩威并施番人怀威永为藩篱之固
　　前件看得都御史杨一清奏言钦降金牌与各番认纳差发茶马深为有见但前项制度废弛年久所查未必尽悉其旧故杨一清本内亦云典籍磨灭多无的据合无本部行移内府印绶监清查各番族原额上号金牌面数及番族名目马匹数目备细明白转行杨一清再加审处谕令番族知会约至弘治二十年为招番之期毎三年一次至期本部奏差行人一员赍捧前项金牌会同彼处督理马政并各该巡抚都御史督同三司官悉依所拟次第举行事完差去官贠将收过马匹给过价茶数目造册同原捧金牌进缴中间二年抚谕各番有愿将茶换马者听从其来亦照所拟定夺本部仍行各官转行兵备守备等官将原额番官指挥千百户镇抚驿丞等官年久不曽袭替者逐一查出保勘明白奏行本部行令就彼袭替统领番族认纳差发敢有紏引番贼生事害人一体治罪
　　一专巡禁之官查得先准兵部咨为一事权以修邦政事该本部题称茶马自先年停止大臣之后止是行人抚谕巡禁成化年间因是行人职轻难以革弊该巡抚奏准暂差御史前去整理今既有都御史兼理若又差御史在彼不无事权不一合无将巡茶御史行取回京一应首尾悉皆责成于今去都御史杨一清待到彼之日或行茶地方遥逺应该另添何等巡禁官员听本官奏请定夺等因具题节该奉圣旨是钦此及查得臣节该钦奉勅今特命尔不妨督理孳牧兼理茶马自潼闗迤西西安凤翔汉中平凉临洮巩昌西宁甘肃等处申明节次条例提督都布按三司军卫有司并守备把隘等官但系通番闗隘与偏僻小路俱要用心巡禁严谨把截尔仍不时亲歴点闸或督令分巡官按月省谕不许官豪势要及军民之家私自兴贩茶货潜入番境通同交易如有故违应拏问者就便拏问应奏请者具奏来闻钦此钦遵臣本闇劣猥承任使分当奔走职业不敢辞劳但陜西禁茶地方东自潼关西极甘肃南抵汉中绵亘数千里伏奸廋慝无处无之臣始至陜城拏获积年交通进贡经过番夷代买私茶诓骗财物犯人徐锐等三十余名比至巩昌地方节次拏获贩茶通番人犯百余名俱经法司问明发遣讫渠魁就擒余党溃散然恶草难去而易生竒疾难攻而易动且茶禁愈严则茶利愈厚利之所在趋者澜倒伺便而发乗隙而动者难保必无其间多干碍官豪势要之人非军卫有司之力所能钤制禁防稍疏则弦辙如故茶马大计为之奈何臣之职业重在孳牧一岁之间大半住札平凉固原等处又有提调三边骑操马匹之任前项行茶地方实难遍歴虽例该提督都布按三司官及督令守巡官行事各官俱有本等职务委任不专难以责其成効臣到平凉已及一年未尝一见分守官在陇西数月未尝一见分巡官此事势使然亦不足异所据巡禁私茶必得按察司官一贠专理乃能济事但陜西按察司额设添设副使佥事等官巳多若再添除不无官多人扰臣查得本司官若无事故除兵备边备提学管屯监收粮斛及轮管分巡清军之外实有空闲一贠合无自弘治十八年为始听臣于各官内自择有风力才干一贠常川于临洮府住札不许别项差占专一往来巡视提督各府卫州县官严禁私茶痛革通番积弊一年满日仍择委一贠交代回司计其行过事迹果能禁革奸弊使私贩息絶听臣奏保旌异擢用如或因循怠玩指实叅究黜罚如此则官不必増而政无不举矣
　　前件看得茶易马匹先年专差御史一贠今既责之都御史杨一清兼理委的马政事多地方广逺不无顾此失彼必须委官分理合无准其所奏本部仍行都御史杨一清毎年于陜西按察司见任官贠内拣用一贠常川于临洮府住札不许别项差占专一往来巡视提督各府卫州县官严禁私茶痛革通番积弊一年满日照例委官交代或有别项沮挠推托听本官径自叅奏若委官克举其事亦听本官奏保擢用
　　一严私贩之禁查得律内凡犯私茶者同私盐法论罪及查见行事例私茶有兴贩五百斤的照见行私盐例押发充军陜西等处但有汉人结交边人互相买卖借代诓骗财物引惹边衅者问发边卫永逺充军近准兵部咨为从宜处置边务事该巡按陜西监察御史李玑奏前事本部咨行臣处查访议处应奏请者奏请定夺内一件止通番访得西宁河州洮州地方土民切邻番族多会番语各省军民流聚巨万通番买马雇倩土民传译导引羣附党援深入番境潜住不出不特军民而已军职自将官以下少有不令家人伴当通番番人受其恐吓马牛任其计取变诈渐萌含愤未发诚恐一旦不受束约患可胜言且通番之人明知事例犯该充军乃互相嘻谓无故亦要投军有甚打紧似此欺玩若不重加法典则通番起衅兹其渐也又一件禁约私茶查得洪武永乐年间兴贩私茶者处死以故当时少有蹈之者间有一二私贩者包藏裹挟不过四五斤十斤而止行则狼顾鼠探畏人讦捕岂如今之贩者横行恣肆畧不知惮沿边镇店积聚如丘外境人方载行如蚁明知禁轻相谓兴贩私茶与兴贩私盐同律事发止理见在不许攀指例则五百斤以上方纔充军计使一人出本百人为伙毎人止负五十斤百人总负五千斤各执兵器昼止夜行遇捕并力万一捉去一人只是一人认罪数不及五百斤以上不过充徒余茶总收其利以此得计羣聚势凶莫之敢捕官兵遥见预为潜躱乞将兴贩私茶者合无照永乐年间旧例处死通番并把隘卖放之人亦如之如圣慈不忍寘之重典合无将私茶十斤以上与一应通番并把隘纵放之人俱发两广烟瘴地面充军等因臣叅详御史李玑所言曲尽陜西官舎军民贩茶通番情状非身履其地职任其责者不能及此查得洪武三十年十二月十一日户部节该钦奉太祖皇帝圣旨近年以来茶贱马贵不止国课有亏致使敌人放肆葢是守边者不以防御为重出榜以后守把人贠若不严守纵放私茶出境处以极刑家迁化外说事人同罪贩茶人处斩妻小入官钦此永乐六年十二月十九日节该钦奉太宗皇帝圣旨陜西四川地方多有通接生番经行关隘与偏僻小路洪武年间十分守把严谨不许放过叚疋布绢私茶青纸出境违者处死恁户部再出榜晓谕禁约还差人说与都司布政司按察司着差的当人去各关上省会把闗头目军士用心守把不许透漏叚疋布绢私茶青纸出境若有私贩出境拏获到官定将犯人与本处不用心把关头目俱各凌迟处死家迁化外货物入官钦此仰惟我祖宗不嗜杀人独于贩茶通番之境致严如此承平之余政玩法弛巳非一日充军下死罪一等而贩茶之人其视充军甘如饭食罪至于徒巳非轻典而陜西军民宁从三年之徒不肯出杖罪之赎葢各处充发军人及摆站哨瞭囚徒随到随逃以为常事上司亦尝立法查考卒莫能革其逃回者又复贩茶屡犯不悛玩法至此可谓极矣成法具存死刑至重非人臣所敢轻议然例以辅律因时救弊似宜加严以整齐之但腹里之与各边事体有异而贩茶之与通番情罪或殊合无今后但有将私茶潜往边境兴贩交易及在腹里贩卖与进贡回还边人者不拘斤数事发并知情歇家牙保俱问发南方烟瘴地方卫分永逺充军其在西宁甘肃河州洮州贩卖者虽不入番即有通番之渐一百斤以上问发附近卫分充军三百斤以上发边卫永逺充军若在腹里各府卫州县兴贩者照见行事例五百斤以上押发附近卫分充军止终本身不及前数者俱依律拟断腹里仍枷号一个月在边方者枷号两个月有力纳米赎罪如果无力解五百里之外摆站守哨但有逃回仍前兴贩事发不拘多寡问发附近卫分充军及照近年各边贩茶通番多系将官军官子弟见今甘肃总兵刘胜事发其它未发者不止刘胜一人以此守备把闗巡捕官贠不能禁治合无今后军官将官知情纵容弟男子侄伴当兴贩及守备把关巡捕官知而故纵事发叅问降一级原卫带俸差操有赃者从重论失于不知者照常发落若守备把闗巡捕官自出资本兴贩私茶但通番者问发边卫充军在西宁洮河甘肃地方发卖者三百斤以上发附近卫分充军不及数及在腹里发卖者降一级调边卫带俸差操如此则法令一新积习之弊可祛不然将来贻患臣不知其何所纪极也
　　前件看得祖宗茶马禁例私通罪必至死后因此法渐弛人皆易犯以致番人不服差发边臣率皆私通今都御史杨一清论列前因情词恳切葢恐禁例不严则旧制难复合无本部仍行都御史杨一清备榜通行晓谕榜谕之后敢有犯者悉照所拟问发仍行都察院转行巡按陜西监察御史陜西按察司并各问刑衙门一体遵依毋致彼此异同法有遗奸

　　一为修复茶马旧制以抚驭边人安靖地方事

　　户部覆陜西清吏司案呈奉本部送于户科抄出钦差督理马政都察院左副都御史杨奏臣受命督理茶马云云等因具本开坐奏奉圣旨该部看了来说钦此钦遵抄送到司案呈到部看得都御史杨所奏事件除复金牌之制专巡禁之官严私贩之禁三事系隶兵部掌行移咨前去经自覆奏外所据处茶园之课广价茶之积二事查照议拟开立前件伏乞圣明裁处缘系修复茶马旧制以抚驭番夷安靖地方及奉钦依该部看了来说事理未敢擅便等因弘治十七年十月二十四日本部左侍郎王俨等具题本月二十六日奉圣旨准议钦此钦遵拟合就行为此除外合行移咨前去烦照本部题奉钦依内事理钦遵施行
　　计开
　　一处茶园之课行据延安府绥徳州知州洪平呈称奉臣札付亲诣汉中府金州并西乡石泉汉阴三县会同各掌印官督同各该里老将该管茶园人户行拘到官查审得金州七铺一里定额课茶六千二百二十斤四两西乡县云停归仁逰仙三里定额课茶一万八千五百六十八斤六两五钱汉阴县在廓一里定额课茶一千三百七斤一十一两五钱石泉县石泉一里定额课茶一百九十二斤二两九钱共二万六千二百八十九斤一十四两九钱成化等年奉例各增添里分人民佃买老户茶园地土各人开垦不等仍旧幇纳前项茶课会同各官诣茶园逐一踏勘得金州该增课茶三千八百七十二斤一十二两西乡县该増课茶五千六百五十一斤汉阴县该增课茶七百二十三斤石泉县该增课茶六百六十斤共增课茶一万九百六斤一十二两造册申送到臣案照先据陜西按察司佥事唐希介呈称汉中府金州西乡石泉汉阴三县俱系产茶地方如汉阴一县原设在廓新安二里后因招抚流民増添九里近因大造黄册又添一里今以十里之民止纳二里之课况自招抚之后其延安庆阳西安等府人民流移到彼不可胜纪见今开垦日繁栽种日盛其沿江一带茶园多不起课乞行严督各该州县官贠查理等因看得汉中府前项产茶州县国初人民户口不多茶园亦少所以额课止于如此成化年间以来各省逃移人民聚集栽植茶株数多巳经节次编入版籍州县里分俱各增添户口日繁茶园加增不知几处而茶课仍旧致令各处奸顽官舎军民递年在山收买私茶通番交易觅利以此番人不乐官市沮壊马政相应查理巳经行委本官前去会同该州县掌印官勘处回报去后今据前因恐有不的又经行委按察司分巡关南道官覆勘未报访得前项州县所产茶斤不假种植随田而出荒山茂林耕治燔灼之余茶从而萌蘖焉民获其利一家茶园有三五日程歴不遍者有百余户佃种不周者以数十户百余户所佃茶园止幇一户茶课其甚少者亦多赢余较之农夫终岁勤动而恐不赡又称贷以输官者难易不同故汉中一府岁课不及三万而商贩私鬻至百余万以为常是其明验也且薄赋裕民为政美事加赋足用儒者耻言然先王之法于农惟恐其不厚于商则从而征之亦厚本抑末之意云耳今以天地自然之利民得之易官取之轻徒为犯法者之地岂可无以处之况先年茶园亦有消乏未蒙除豁新开茶园日新月盛漫无稽考致使一园一畦者课程巳多连山接陇者课程顾少非惟细民有不均之叹抑且奸民遂玩法之私深为不便但干碍加增课程未经具奏诚恐人情向背不一合无行委陜西布按二司分巡分守闗南道官贠督同汉中府掌印官亲诣前项州县遍歴园山界畔再行踏勘丈量斟酌地里逺近佃户多寡务见旧有茶园人户若干新增茶园若干或园去课存所当除豁或有园无课所当加增不必拘定知州洪平前数但要有益于官不病于民勘处停当备开旧管新收开除实在数目造册奏缴永为遵行如此则茶课均平其于茶马不为无助
　　前件看得都御史杨一清奏称汉中府金州并西乡石泉汉阴三县俱系产茶地方国初人民不多茶园亦少所以额课止于如此成化年间以来各省逃移人民聚集栽植茶株数多节经编入州县里分户口俱各增添日繁茶园加增不知几处茶课仍旧致令各处奸顽官舎军民递年在山收买私茶通番交易觅利以此番人不乐官市沮壊马政况先年茶园亦有消乏未蒙除豁新开茶园日新月盛漫无查考要行陜西布按二司分守分巡闗南道官贠督同汉中府掌印官亲诣遍歴园山界畔踏勘丈量一节合无依其所奏行移本官转行陜西守巡官督同该府掌印官亲诣产茶地方遍歴园山逐一从公踏勘丈量园去课存并新增茶园各若干所当除豁增添茶课各若干务要事不烦扰民得安妥处置停当备开旧管新收开除实在数目造册径自奏请定夺施行
　　一广价茶之积查得洪武永乐年间旧例三年一次番人该纳差发马一万四千五十一匹价茶先期于四川保宁等府约运一百万斤赴西宁等茶马司收贮内西宁茶马司收三十一万六千九百七十斤河州茶马司收四十五万四千三十斤洮州茶马司收二十二万九千斤合用运茶军夫四川陜西都布二司各委堂上官管运四川军民运赴陜西接界去处交与陜西军夫转运各茶马司交收户部请旨于在京堂上官内点差二贠赍勑前来会同陜西守镇官贠整理事体重大供亿浩繁后因边方有事停止不行近年巡茶御史招番易马止凭汉中府岁办课茶二万六千二百余斤兼以巡获私茶数亦不多毎岁约用不过茶四五万斤以此易马多不过数百匹至千匹而止补辏抑勒往往良驽相叅招易未久倒伤相继番人既病于价亏军士复不得实用要其事势亦有由然今边方在在缺马骑征官帑有限收买不敷月追岁并士卒告困近虽修举监苑马政然方收买种马孳牧求用于数年之后惟茶马可济目前之急顾茶司无数万之储纵然招致番马何所取给欲查照旧例征运四川课茶縁川陜军民兵荒之后创残巳甚边储飞挽犹自不堪宁能增此运茶之役查得洪武三十年钦依禁茶榜文内一欵本地茶园人家除约量本家岁用外其余尽数官为收买若卖与人者茶园入官钦此照得汉中府产茶州县递年所出茶斤百数十万官课岁用不过十之一二其余俱为商贩私鬻之资若商贩停革私茶严禁在山茶斤无从售卖茶园人户仰事俯育何所资藉彼见茶园无利不复葺理将来茶课亦亏夫在茶司则病于不足既无以副番人之望在茶园则积于无用又恐终失小民之业若不从宜处置深为不便臣今年正月间量发官银一千五百七十余两委官前去收买茶七万八千八百二十斤计易过儿扇骒马九百余匹若用银买须得七千余两其利如此但犹未免用官夫运送止如前数固可支持必欲广为收易汉中巩昌河西一带人民将不胜其劳扰又恐行之既久官司处置乖方亏价损民似非经常之计如遇官民两便必须招商买运给价相应臣于今年闰四月内又经出给告示招谕陜西等处商人买官茶五十万斤以备明年招番之用凭众议定毎茶一千斤用价银二十五两连蒸晒装篦雇脚等项从寛共计价银五十两令其自出资本前去收买自行运送各茶司交收明白听给价银去后且官银一万两买战马不过一千匹如前所拟买茶二十万斤分别三等马匹斟酌收买可得马几三千匹买一马者将买三马给一军者可给三军但所给茶价出自公家岁岁支给亦非可继之道若运到官茶量将三分之一官为发卖以偿商价尤为便益此与开中商茶不同开中商茶其利在商未免阻壊茶马招商买茶其利在官专为易马之资借曰官卖不过十之二三较之商茶岁百余万以通番境者何如合无自弘治十八年为始听臣督同布按二司官出榜招谕山陜等处富实商人收买官茶五六十万斤其价依原定毎一千斤给银五十两之数每商所买不得过一万斤给与批文毎一千斤给小票一纸挂号定限听其自出资本收买真细茶斤自行雇脚转运照商茶事例行令沿途官司秤盘截角如有多余夹带茶斤照私茶拟断运至各该茶马司取获实收赴臣查验明白听给价银仍行委廉干官贠分投于西宁河州二卫官为发卖毎处七八万斤至十万斤为止价银官库收侯尽勾给商如有赢余下年辏给行之数年茶可不卖夫如是茶出于山而运于商民不及知以茶易茶官不及知不伤府库之财不失商民之业而我可以坐收茶马之利长久利便之策宜无出此
　　前件看得都御史杨一清奏称近年巡茶御史召番易马止凭汉中府岁办课茶兼巡获私茶毎岁不过四五万斤易马不过数百至千匹而止今边方在在缺马骑征官帑有限收买不敷要自弘治十八年为始督同布按二司出榜招谕山陜等处冨实商人收买官茶五六十万斤给与小票定限听其自出资本收买真细茶斤转运照商茶事例沿途官司枰盘截角如有多余夹带茶斤照私茶拟断运至各该茶马司取获实收验给价银仍委官分投于西宁河州二卫官为发卖每处七八万斤至十万斤为止价银官库收候尽勾给商如有赢余下年辏给一节缘茶法废弛年久必须设法处置方能济事合无依其所奏本部行移本官督同布按二司官贠悉依所拟而行一二年间如果有益于官无损于商议处具奏永为定例

　　一为申明事例禁约越境贩茶通番事

　　户部覆陜西清吏司案呈奉本部送于户科抄出钦差督理马政都察院左副都御史杨奏行据陜西行太仆寺少卿郭珠呈问到犯人聂子太等各招系山西汾州陜西岷州等卫泾阳等县军民各不合躱避本处差役越闗逃来秦州礼县地名漩水潜住访得四川保宁府通江巴县并利州卫等处私茶不禁各明知有例又不合故违于弘治十六年月日不等节次到于前项地方子太等各买私茶五百斤吕懃等各买不等陆续駄运回家顿藏及转卖与已问发茶徒杨威等接买前去通番货卖各该府县卫所巡捕官兵人等亦明知不行禁捕等情及又问得犯人薛继招称弘治十七年三月二十日不合紏同在官杨刚等各不合越闗前到四川夔州府东乡县太平里产茶去处易买私茶继三百八十斤杨刚一百四十斤王得贤一百零五斤各雇脚搬运彼处无人盘诘行至陜西地方方遇巡茶人役拏获解发取问等因备呈到臣查得洪武三十年三月初八日钦奉太祖皇帝圣旨陜西四川把截私茶处紧要恁户部便差行人去陜西河州临洮四川碉门黎雅等处省谕把隘口的头目教十分严加把截不许私茶出境如今这一遭说与他知道以后每一月一遭差人去说直差到九月务要省谕他截把停当不致透漏这等说与他了敢有放过私茶出口的拏来罪他钦此永乐六年十二月十九日钦奉太宗皇帝圣旨陜西四川地方多有通接生番经行闗隘与偏僻小路洪武年间十分守把严谨不许放过叚疋布绢私茶青纸出境违者处死如今闗隘上头目军士多不用心守把巡捕往往透漏叚绢私茶出境恁户部再出榜去晓谕禁约还差人说与都司布政司按察司着他勤勤的差的当人去各闗上省会把关头目军士今后务要用心守把设法巡捕不许透漏叚疋布绢私茶青纸出境若有不听号令仍前私贩出境拏获到官定将犯人与本处不用心把闗头目俱各凌迟处死家迁化外货物入官如私贩之人同伴有能自首者免罪给与重赏钦此及查得成化七年八月内该户部题该刑科给事中王铨题称查得陜西禁茶去处已令监察御史禁约但四川建昌松潘等卫禁茶递年仍差行人省谕不过虚应故事乞勑户部计议今后四川建昌松潘等卫禁茶去处合无查照陜西事例着监察御史或布按二司官禁约本部议得行人职微无权人罔知惧委实虚应故事御史巡按一方事务繁多恐管理不周合准所拟暂且不差行人行移都察院着落分巡官贠照依禁茶时月亲诣碉门黎雅等处各该闗隘常川往来省谕守把官军巡司人等严加禁约不许纵放私茶出境敢有违者即便依律照例究治分巡官贠毎岁更替之时各将捉获私茶数目回闗本司具奏仍行本院查考具题奉圣旨是钦此又查得成化九年十月内该户部题该巡按陜西监察御史范瑛奏内开洮河等卫所属思曩日等族俱邻四川松潘地方军民兴贩细茶深入各族易换马牛乞照原差行人禁茶事例再差御史一员前去四川等处巡禁私茶等因本部议拟具题节该奉圣旨行人不必再差还着分巡官禁约钦此照得四川陜西俱系禁茶地方屡有节奉钦依事例近年以来惟陜西奉行而四川未闻各处军民惟知陜西有禁而不知四川有禁葢因分巡官贠所管事繁将茶禁视为泛常不曾用心经理以致军卫有司亦各习为玩慢各处兴贩之徒窥知彼处产茶地方广阔有利无禁往往前去收买通番货卖不止前项巳获人犯大率陜西各年拏获茶徒穷究所买之处汉中十之四四川十之六越境贩卖者如此本地通番卖茶之人不言可知且先年止于碉门黎雅建昌松潘禁茶近来又于夔州府东乡保宁府通江巴县广元等处恣肆买卖縁洮州卫所属思曩日等族既邻四川松潘地方军民贩茶深入各族易换马牛以此洮州番夷有茶节年易马俱各生抝不听抚调洮州私茶既多则河州西宁逺近生熟番夷相传贩卖俱从外境相通难以禁絶此指一处而言四川沿边一带俱与番境相邻私茶通行一年不知若干万斤岂徒为茶马之累其亏中国之体纳外夷之侮莫甚于此乃知川陜皆当禁茶祖宗成法诚不可易况建昌松潘保宁等处各有兵备官贠若非申明旧例行令与分巡官相兼着实整理则陜西茶禁虽严终恐无益如蒙乞勑户兵二部查照洪武永乐年间以来茶法事例合无转行四川巡抚巡按衙门将碉门黎雅建昌松潘等处地方着落彼处兵备官并分巡官申明晓谕严加禁约夔州保宁二府亦令分巡兵备官一体严禁利州卫合选委能干指挥一贠专管巡茶通江巴县广元东乡等处就委巡捕官贠管理各督率应捕弓兵地方火甲人等一面晓谕茶园人户不许将茶私卖与人一面各于所辖闗隘并可通私茶偏僻小路昼夜往来用心缉访巡逻但遇有私贩之人就便拏送所司依律照例问拟除建昌松潘碉门黎雅路逺去处仍行巡抚巡按稽考外其夔州东乡保宁利州一带附近陜西地方合无听臣及陜西巡茶风宪衙门带管每月各将有无获问过私茶人犯縁由取具巡捕官兵不致纵容重甘结状开申查考如再不行严禁以致各处军民仍去贩卖到于陜西拏获审出但系四川地方买来茶斤就将彼处巡捕巡茶官兵人等叅拏问罪夔州保宁二府分巡兵备官按季将督令所属捉获私茶人犯数目通行四川巡抚巡按及臣处备照以此就验其居官勤惰填注考语开报吏部都察院施行分巡官一年满日仍依前例回闗本司具奏及行都察院查考如此则拔本塞源而茶法不致阻壊利兴弊革而马政可以修举等因具本该通政使司官奏奉圣旨该部看了来说钦此钦遵抄送到司查得洪武永乐年间以来茶法事例节该本部议拟题准通行钦遵去后今该前因案呈到部看得都御史杨一清奏称四川碉门黎雅建昌松潘夔州府东乡保宁府通江巴县广元等处恣肆贩卖洮州卫所属思曩日等族邻四川松潘地方军民贩茶深入各族番人有茶节年易马俱各生抝不听抚调河州西宁生熟番人相传贩卖从外境相通难以禁约要行四川巡抚巡按衙门转行碉门黎雅建昌松潘夔州保宁二府等处地方各该兵备并分巡官申明晓谕严加禁约利州卫选委能干指挥一贠专管巡茶通江巴县广元东乡等处就委巡捕官管理各督率应捕人等一面晓谕茶园人户不许将私茶私卖与人一面各于所辖把隘并偏僻小路昼夜往来缉访遇见私贩之人拏送所司依律照例问拟建昌松潘碉门黎雅路逺仍行抚按稽查夔州东乡保宁利州附近陜西地方合无听臣及巡茶风宪衙门带管毎月将有无获问过私茶人犯取具巡捕官兵不致纵容甘结查考如再不行严禁仍去贩卖于陜西拏获审出但系四川地方买来茶斤就将彼处巡茶官兵人等叅问夔州保宁二府分巡兵备官按季将督获私茶人犯数目通行四川抚按官及臣备照以此验其居官勤惰填注考语开报吏部都察院等因合无依其所奏本部通行吏部都察院及四川巡抚衙门转行各该产茶地方兵备等官各照所奏事宜而行夔州东乡保宁利州一带行令都御史杨一清带管查照茶法事例径自禁约施行縁系申明事例禁约越境贩茶通番及奉钦依该衙门看了来说事理未敢擅便弘治十七年十月二十日本部左侍郎王俨等具题本月二十三日奉圣旨是着杨一清通行严加禁约军民人等敢有仍前私贩及该管官司不行用心捕获一体重罪不饶钦此钦遵拟合通行为此除外合行移咨前去烦照本部题奉钦依内事理钦遵施行

　　一为将官滥给驿传兴贩私茶违法等事

　　题为将官滥给驿传兴贩私茶违法等事据整饬西宁等处兵备陜西等处提刑按察司副使萧翀呈问得犯人姚堂招年三十岁系陜西行都司甘州后卫前所百户姚宁下舎人状招堂与在官凉州卫军余易宣王奉各以识字拨送甘州总兵官刘胜处贴写跟用弘治十六年十一月内有堂等访得西宁地方商茶停止茶价髙贵要得兴贩货卖觅利肥巳及思得沿途车辆艰难又恐各闗搜盘难过堂等因与刘总兵未到舎人刘深日常熟识密向刘深商说我每要寻买些茶斤装去西宁发卖你若同买得些茶禀知总兵老爷起得闗文给与火牌沿途驿递讨马匹骑坐起车装载一同前去卖了就回众人感谢等语有深依允各明知有例私茶有兴贩五百斤照见行私盐例押发充军各不合故违堂与易宣王奉刘深各出本银多寡不等就在甘肃地方收买不知名姓商人私茶堂与刘深各买五百斤易宣王奉各买一千五百斤共茶四千斤俱藏收堂家堂等当催令刘深禀知刘总兵有本官明知堂等兴贩私茶不合纵容及听刘深禀说将易宣名字起与符验闗文一道起驿马九匹给与火牌一面起递运所牛车三十辆自甘州在城甘泉驿递起直至西宁平戎驿递止各该驿递官吏各不合不行查举依闗应付前项马匹堂与刘深等骑坐车辆装载各人茶斤比时堂等因是茶多路逺恐照管不前又顾到甘州卫熟识未到军人杨端辛洪张原贾升各亦不合受顾将前茶管押装载越过古浪边闗彼有本闗守把官军亦不合失于搜盘以致堂等将前私茶越闗载至西宁卫宻运至本卫藏经寺在官僧人玄干房内本僧亦不合窝藏寄顿堂陆续将茶一百八十斤货卖讫王奉易宣刘深茶斤俱未货卖各又思得茶斤数多恐怕事露宻将茶一千五十斤寻投西宁城外熟识在官军余李贤李得家藏放以便日后货卖有李贤等各亦不合窝藏顿寄及有在官严淮刘恩王得马良施礼丘雄梁宁熊完林彦彬樊祥文信张信何安各知堂等载有私茶寄顿藏经寺各到本寺各不合贩卖严淮刘恩马良王得各买去茶一百斤施礼丘雄共买四百九十六斤梁宁一百六十五斤熊完七十斤林彦彬樊祥文信张信各五十斤何安二十斤余剰茶一千四百一十九斤仍收本寺发卖间致蒙西宁兵备萧副使缉知差委茶马司大使刘聪管地方百户杨宣前来搜捉有堂等知得惧罪各带军人杨端等各就逃回甘州潜躱致蒙各官将严淮并僧人玄干等拏获及于玄干李贤严淮等名下追搜出前茶见在连人茶呈送萧副使审究明白将私茶秤发茶马司收库及将严淮等监候行文行都司将堂与易宣王奉陆续拏获杨端等仍前惧罪逃躱蒙将堂等解司与严淮等对审取问间堂等要得回护又不合隠下刘深同起贩茶及刘总兵起闗应付并又怕打慌张妄招将茶一百八十斤潜駄沙塘等川交通番夷货卖等情致蒙准信将堂等各问拟违例通番照例发边卫充军严淮等各徒罪具招呈蒙督理马政杨都御史蒙批姚堂等监候按临解审随蒙杨都御史按临西宁卫解送审问间堂等方各将情具诉蒙批送萧副使行提刘深有伊因见事发惧罪潜躱挨提不出将严淮等责与堂等覆审明白各无异词再问犯罪等因开详到臣案查先据整饬西宁等处兵备陜西按察司副使萧翀呈问过犯人姚堂等招由巳经批仰监候解审发落续该臣亲诣西宁卫审据各犯诉出前情又经批行原问官再审明白议拟呈详去后今据前因除仍行兵备副使萧翀将犯人姚堂等依律照例发遣及催提未获刘深等问报外叅照镇守甘肃总兵官右军都督府署都督佥事刘胜官居都府职握戎符不思正已率人乃敢徇利忘义纵容子侄官舎兴贩禁茶擅给符验火牌营干私事且西宁地方近因贩茶通番者多沮壊茶法以致番人生抝不听抚调中马臣今仰遵圣谕申严禁令各该军民尚知警避刘胜将官独敢妄为及照往年茶徒止是私窃兴贩未闻明给应付闗文公使官司运送况符验非公事不给火牌非军情不遣以之递送私茶不无玩法太甚再照古浪千户所把闗官贠及甘州在城卫起直抵庄浪卫巡茶巡捕官明知故纵不敢盘拏虽云畏惧主将声势实皆蔑视朝廷宪典事属违法通合究问如蒙伏乞圣明大奋干断合无将刘胜提解赴京明正其罪仍将各卫巡茶巡捕官及古浪把闗官通行问刑衙门查提问拟应得罪名发落庻使人知警畏不敢效尤茶法不致沮壊马政可以兴举縁刘胜系在京五府堂上官又系边方将官及系查提军职官贠事理未敢擅便为此具本专差舎人陈祥谨题请旨

　　一为修举马政事

　　兵部覆本部车驾司案呈奉本部送于兵科抄出钦差总制陜西延绥宁夏甘肃等处边务兼督理马政都察院右都御史杨题查得臣节该钦奉勑谕陜西设立寺监衙门职专牧马先年边方所用马匹全藉于此近年官不得人马政废弛殆尽今特命尔前去彼处督同行太仆寺苑马寺官专理马政尔须查照兵部奏准事理查究国初成法亲厯各该监苑督委都布按三司能干官贠踏勘牧马草场果有侵占者即令退还查照养马军人果有逃亡者即令拨补见在种儿骒马实有若干设法增添务足原额倒死亏折马驹随宜追补量为分豁布置巳定责令该管官贠用心牧养其西宁等处各茶马司茶易番马甚济国用近来亦渐亏耗今并付尔整理尔须一新旧规务令茶课充盈私贩息絶番人乐归官市番马实充廐牧钦此钦遵弘治十六年八月内臣到于陜西地方亲诣苑马寺两监六苑查得牧马草场原额一十三万三千七百七十七顷六十亩见在止六万六千八百八十八顷八十亩其余俱被人侵占原额养马恩队军人一千二百二十名见在止有七百四十五名其余俱迯故未补点视得见在牧养儿扇骒马并孳生马驹止有二千二百八十匹窃叹马政之废至于如此夙夜兢惕不遑宁处委用都布按三司能干官员讲求故典更新兴举奏黜卿寺不职官员仰荷庙谟独断以布按二司叅政副使佥事等官荐补卿少卿员缺大改弦辙一新政令查得见今六苑清出实有草场荒熟地共一十二万八千四百七十三顷一十一亩八分九厘六毫清勾拨补招募改编等项见在军人二千三百四十三名银买茶易追补孳生等项马匹并驹除节经俵给延绥宁夏固原等处军人外正徳元年十二月终实在马并驹共一万一千八百七十一匹修完马营城堡共一十九处衙门仓厫马廐屋宇共四千一百余间选设操丁一千名给与盔甲弓矢委官提督操练无事之时不妨牧马有警之际随宜调用又奏开武安苑草场地二千九百六十六顷招募改编等项军人三百四十五名及查得用过钱粮奏给太仆寺马价银五万两修理马营城堡用过银八千两收买种儿骒马用银一万七千七百四十八两六钱共享过银二万五千七百四十八两六钱此外马价银二万四千二百五十一两四钱节奉兵部明文収买延宁甘肃三镇战马给军骑操余剰银两仍在平凉巩昌河州西宁官库收贮及照西寜洮河三卫茶马旧规废弛年久官茶无积私茶盛行节年廵茶御史止将汉中等处地亩课茶共二万六千八百余斤兼搭廵获私茶毎岁不过四五万斤以此招番易马多不过数百匹至千匹而止事势使然无可奈何查得弘治十年起至十五年止六年之间廵茶御史共易过儿扇骒马五千四十三匹且西番以畜牧为生每岁孳息马匹尽为私贩所得而我边兵缺马奏讨太仆寺马价及朋合地亩桩头等项银两髙价易买所补不过三分之一余皆军士贴备自买至于破产鬻儿苦不可言行伍雕耗多由于此臣仰遵圣谕严禁私贩广积官茶申明旧制招调逺近番人仗天之威诸番云集争以所畜马匹来听收易查得弘治十六年御史李玑易马将完取回臣接管三卫共易过马二千四百八十八匠弘治十七年易过马六千三百四十三匹弘治十八年易过马四千二百九十八匹正徳元年易过马五千九百四十八匹总计四年共易儿扇骒马一万九千七十七匹除寄养未觧及沿途倒死不开外陆续给过各镇儿扇马延绥共五千六十二匹寜夏共四千五百一十三匹甘肃共三千三百一十一匹固靖兰州平凉等卫所共一千五百五十六匹觧发苑马寺牧养骒马共三千六百九十五匹而银买之数不与焉计今三茶马司处置见在茶斤河州西寜俱三十余万洮州一十五万有余尽勾今年明年易马之用前项事情俱节经造册具本奏报外臣仰惟国之大事莫急于兵兵之大要莫先于马陜西延宁甘肃皆防边重镇节因边疆告警战马缺乏荷蒙孝宗皇帝采纳廷议専设风宪重臣督理马政臣猥以庸劣适当任使后因茶法与马政系是一事该兵部题奉钦依将廵茶御史取回命臣兼理茶马顾废坠既久之事更新兴举事势颇难凡所规画处置皆遵奉明命尽臣之心不敢有遗虑竭臣之才不敢有遗力今草场地复牧军数増城堡相望苑廐罗列孳牧之规稽考之法粗皆就绪将来虽不敢望如云锦成羣之盛其于陜西三边战马毎岁俵给不为无补至于招番一节虽未尝明复金牌之规而实坐收茶马之利查得洪武永乐年间金牌旧例三年一次番人该纳差发马一万四千五十一匹价茶先期于四川保宁等府运送一百万斤四川军民运赴陜西接界去处交与陜西军夫转运各茶马司交纳转输数千里所费不赀宣徳正綂以来为因边方多事运粮为急势不能行茶马停止六十年来莫之能复如臣近所收易番马以三年计之似过其数所用茶斤皆招商买运不烦军民转输故边方既得实用而内地若罔闻知凡此皆臣职分内事非敢自陈功伐但念天下之事创作者必専而后成交承者必守而无失臣受命之初责任最専易于集事自兼廵抚以来顾此失彼已不如前比者复蒙皇上加任总制调度军马经理边方责任重大其于监牧茶马之政势不能及惟是规置粗定禁令已行分官代理幸不废坠然岁复一岁趍下之势恐所不免惧隳前功以贻后责况臣未老而衰近来百病交作心虽自强而力已不胜方将沥血以陈冀遂乞骸之愿独交承之虑实婴懐抱不得不言臣切惟马政茶法事体委实相须先年陜西行太仆寺苑马寺马政俱该陜西廵抚兼管而茶马则廵茶御史主之廵抚政务繁多马政一事实不经意而茶司所易良驽莫究骑操所给登耗不闻本末始终茫不相摄虚名无实亦势使然顷设督理马政之官兼总数事茶司之所易即监苑之所牧监苑之所牧即官军之所给非惟不相悖而反相为用故臣之不才亦得稍效其愚此后督理之官恐难复设若令陜西廵抚帯管不无仍蹈旧辙莫若复廵茶之官而兼理之为便如蒙乞勅该部叅详议拟上请合无仍设廵茶御史一员会同部院务选年深老练实心干事之人或三年或二年一换请勅兼理马政茶法二事陜西行太仆寺苑马寺官员専听本官提调约束各衙门不必干预凡臣已经布置规画奏有成命一切事宜非有大碍不必立异更张庶几事有定规人有定志可大可久为益实多臣虽退伏草野与世长违亦有荣矣臣不胜惓惓体国之至具本该通政使司官奏奉圣旨该部知道钦此钦遵抄出送司议奏间准户部陜西清吏司手本为查理差官廵茶事该本部议拟具题奉圣旨是还差御史一员去一年满日将交易过茶斤马匹数目明白开奏不许虚应故事钦此查得弘治十六年该南京科道官徐蕃夏璲等各奏为一事权以修邦政等事开称茶马系是一事徃年马政兼于廵抚茶课委之御史体綂不一弊端由起欲将廵茶御史取回一应首尾悉皆责成于都御史杨一清等因本部议拟具题节该奉孝宗皇帝圣旨是钦此又查得弘治十八年该都御史杨一清题为修复茶马旧制以抚驭番人安靖地方事本部议得合无再行本官审勘务要察番情之向背边事之繁简度时审势议处停当具奏定夺等因题奉圣旨是钦此俱经通行钦遵讫今该前因及查得奏内所开清复牧地招改恩军修理马营城堡开设苑廐衙门收买追补种马并茶易番马等项事宜俱与本官节次奏报相同案呈到部臣等看得都御史杨一清自承钦命以来督理马政未及四年简贤任事深探废弛之原竭力殚思懋着更新之绩草场既复牧马亦増城堡环相望之雄苑廐成罗列之羙孳牧有方稽考有法若金牌虽未复乎旧规而茶马则大获乎新利创始既已有功交承又思无失欲照旧例仍设廵茶御史一员兼理马政足见本官始终为国经畧逺圗之意及照监苑所牧委与茶司所易同一马政相应兼并近该户部既已题准复差廵茶御史合无依其所拟将一应马政并赴廵茶御史兼管候命下之日本部移咨都察院无拘点差廵茶御史旧例务选年深老练曽经廵按着有风力御史一员请勅前去管理其陜西行太仆寺苑马寺等官俱听本官提调约束抚按等衙门俱不许干预至于草场牧军城堡苑廐凡经都御史杨一清布置规画奏有成命者本官务以协心济羙为能毋以立异更张为尚必使牧马既蕃茶马亦盛人已可行华夷两便前有光于创始后无病于继承一年满日仍将孳牧茶易马匹及堆积茶斤就以接管都御史杨一清见在之数立为旧管续以新收开除实在行欵并给俵寄养数目行过因革政迹逐一从实造册奏缴仍造青册一本送部自后继承悉照此例庶几查考有据功迹可稽縁系并行廵茶御史兼管马政及奉钦依该部知道事理未敢擅便正徳二年四月二十二日本部右侍郎韩重等具题本月二十四日奉圣旨是陜西一应马政都着廵茶御史兼管务要着实奉行不许视常怠玩钦此

　　闗中奏议巻三

　　●钦定四库全书

　　关中奏议巻四

　　（明）杨一清 撰

　　○巡抚类

　　一为边务事

　　题为边务事准兵部咨伏蒙皇上命臣不妨督理马政巡抚陜西地方自度不堪负荷已经具本陈情辞免巡抚仍督理马政俟命外钦奉勅谕委任褒嘉出乎常格揣分度力益深愧惧感恩圗报誓竭心力续准兵部咨该本部题奉钦依陜西寜夏镇巡等官候差去指挥强宏到彼即将地方缓急情形备细縁由明白具本付与本官星驰具奏不许朦胧迟悮等因臣到固原访得敌众自本年正月初五日入境抢掠李旺堡人畜之后并无传报炮火声息沿边豫旺城半个城上马房下马房一带俱无伏藏冦盗哨探得韦州螺山贼众俱已出墙遯回河套寜夏道路人马商旅俱已通行即今春气渐深河氷将解此贼料已出套过河陜西地方相离河套遥逺未知端的巳行延绥寜夏二处守臣查探未报节据捉获奸细供称敌众小王子大众不曽过河前项寜夏拆墙入敌虽未的知多寡其钞掠陜西边境者数本不多我军无截杀之功所在遭抢掠之苦虽云地方广阔军马数少防守不敷大要乃将骄卒惰边备废弛士气馁于剥削军令伤于姑息所致臣督率兵备守备等官于本月二十七日起马前去豫旺城等处沿边一带城堡阅视边关振扬威武处置战守防御一切事宜必俟辞免允命下临乃敢照旧専理马政臣观陜西武臣非无可用之人边城卒伍率多敢战之士况边民勇徤所在皆兵臣自去冬边报告急即督令所司将平凉等处下班官军民壮义勇等项拘集收操听候守臣调遣臣稍加策励鼓舞辄有欣然赴斗之志察此事势纵使敌兵在套不出亦不足忧如果事情紧急又有钦奉征调延寜等处逰兵成命必不悮事且彼之蔑我大甚其志巳骄天实厌之今岁如不悔过逺遯必当骈首就戮但查得固靖兰州一带边堡粮储委俱缺乏见在主兵尚难支持客兵所至将何供亿拯溺捄焚诚不可缓此正巡抚之责惧非愚臣所克胜堪然亦不敢后期以悞大计已经严督三司等官多方计处应施行者径自施行事体重大者另行奏请定夺然愿陛下托巡抚之责任如托臣督理马政之専采巡抚之谋议如采臣计处马政之切勿拘之以文法勿挠之以流言而为巡抚者又当以公灭私忘身徇国治官事如家事不以毁誉荣辱动其心则守必固战必克蠢兹小丑不日于襄九重可无西顾之忧矣縁指挥强宏前去寜夏未回臣今巡抚恐道途相左致悞强宏驰奏除行镇守武安侯郑英待查探套敌去留消息明白具本付本官赍进外今将本境哨探无敌在边縁由合先具奏縁系边务事理谨具题知

　　一为才不称任乞恩辞免巡抚事

　　吏部覆本部文选清吏司案呈奉本部送于吏科抄出督理马政都察院左副都御史杨一清奏弘治十八年正月初十日准兵部咨该本部题为大贼拆墙入境事节该奉钦依是杨一清不妨督理马政就着巡抚陜西地方用心调度防御贼冦写勅与他钦此官逾其分方怀负乘之惭任非其才恐贻覆餗之患循墙莫避临谷増危伏念臣章句迂儒栁蒲弱质歴官三十余年恒在闲曹以文墨议论为事不自意以虚名承乏督理陜西马政勅旨叮咛以废坠既久之事责其更新兴举感激难逢之会奋励无能之资倐寒暑之两更曽涓埃之无补顷属烽烟未靖边塞戒严皇上过聴廷臣之言俾兼巡抚之寄才薄事烦力小任重臣犹自骇人将谓何近据固原环县等处传报炮火声息不絶臣闻命不敢留滞即往各该地方钦遵一面调度防御外然犬马一寸之诚实有不能自隠者窃以天之降才各以区分君之用人必当器使臣深自忖揣实非巡抚之器岂有经畧之才况军旅之事素未之学若勉强就列终不敢言他日致悞边事臣之一身糜损不惜如一方生灵何此臣所以夙夜踧踖而不能自安者也且陜西马政近年俱巡抚官奉勅兼理因是委任不専未见修举以致三边战马缺乏上厪宵旰之忧简命専管督理臣虽不肖仰荷庙谟独断言聴计行以此得竭股肱之力臣初期以五年之后战马完足不烦公帑之财自壮边兵之势此臣矢心体国以忠于陛下之职分也今大纲初举而节目未备宿弊虽祛而成效未臻乃复以巡抚兼督理马政则仍蹈旧辙而于前日简命専官之旨似有不合该部久任责成之议亦复托诸空言况巡抚之职百责所萃臣非优于为政未免顾此失彼深惧获罪名教举其平生而尽弃之比臣所以欲言未敢而终不能已于言者也伏望圣明垂念陜西重镇一方生灵休戚所关乞勅吏兵二部另推才堪经畧素谙军旅之人巡抚地方防御外患臣照旧督理马政茶马如此则委任得人边备有托而臣初志获成前劳不废虽屏伏田野其荣多矣臣干冐天威无任悚惧待罪之至等因奏奉圣旨杨一清才望素着简命已定不允所辞该部知道钦此钦遵抄出送司案呈到部合就移咨前去烦照奏奉钦依内事理钦遵施行

　　一为公举将材以备擢用事

　　兵部覆该本部职方司案呈奉本部送于兵科抄出钦差督理马政都察院左副都御史杨一清题近准兵部咨该本部题该保国公朱晖题为预筹边患戒谨武备以谨不虞事本部议行内外大小衙门若有着实堪为将领之人不拘在官在下开具实迹明白荐扬以慿访察取用等因题奉钦依备咨前来臣惟兵者国之大事三军之命实系于将故曰将非其人兵虽众不足恃今在廷有明扬之典随取随足何患乏人岂假愚臣之赘但备员风纪有事边疆凡所见闻宁忍缄黙然臣久官西土所知者陜西之事故所荐者惟陜西之人陜西延寜甘肃为防边三大镇而固原环庆皆敌人所尝蹂践之处盖自撤东胜以来河套内地巳非我有深山大沙险顾在彼故每岁黄河将氷惴惴焉惟敌入套是惧万一入套则延寜千里时防冲突寜夏外险反南备河腹里之人不得安枕而卧矣以事势论之先年深入厚获未尝遭挫则入套之谋恐所宜有况兰州地方今年节被抄掠强弓徤马直突金城关下我军隔河相视不敢追逐臣尝亲歴愽访众口嗷嗷皆归咎于守备怯弱士马寡少所致窃恐彼将蔑我无能利我可掠万一乘冻过河兰金安会之区必遭荼毒密迩安定苑马营数千官马将无保障臣有职事不得不忧为今之计慎择将领为急将领得人自足以系兵民之心纾一时之急然陜西用武之地武臣可用者必多臣未深知者不敢轻举臣所知者如陜西都司都指挥佥事房懐素谙边务兼有治才军政佐贰未究厥用署都指挥佥事陈善闲于师旅勇于战斗督修边墙用违其材延绥定边营把总都指挥同知阎纲知兵惯战屡立竒功河州卫指挥同知姚震雄﨣过人御军有法凡此四人虽未敢谓其为真将材在陜西武臣中号为出色臣所知者如此且人材难得必欲责备则目前无全人取其所长则微疵在所畧如蒙乞勅兵部再行访察合无将房怀陈善阎纲姚震量加擢用委任其于边务不为无补等因具本该通政司官奏奉圣旨兵部看了来说钦此钦遵抄出送司查得先该保国公朱晖建议本部已经议奏通行各边及内外大小衙门访保堪为将领之人去后今该前因案呈到部看得都御史杨一清奏保都指挥房怀等四员堪为将领奏内又称兰州地方今年边人突入官军隔河不敢追逐众口嗷嗷归咎于守备怯弱查得兰州守备系都指挥张恺既已怯弱不能守御相应更换合无行令张恺退回原卫听候量才别用就将杨一清今举数内都指挥房怀代替张恺守备兰州候命下之日本部照例请勅前去令其钦遵行事其所举都指挥陈善等三员本部案候遇有相应员缺另行疏名上请简任縁系公举将材议换守备官员及奉钦依兵部看了来说事理未敢擅便弘治十八年二月初九日本部尚书刘大夏等具题本月十一日奉圣旨是房怀着守备兰州地方钦此钦遵拟合通行为此除外合咨前去烦照本部题奉钦依内事理钦遵施行

　　一为计处官军保障地方官马事

　　兵部覆本部职方司呈于兵科抄出督理马政都察院左副都御史杨一清题弘治十七年十二月二十一日据陜西苑马寺灵武监申为紧急声息入境抢掳人口官私头畜事据清平苑申据本院循环老人张义呈于本年十二月十七日蒙本苑差义同操丁邵兴旺张驴儿杨三前去槩管地方哨探到于地名双峯台髙见堡据招募地方老人马清报说本月十五日有招募新军罗仲明等将各名下牧放官马头畜下堡饮水间忽被敌众暗扑前来将罗仲明官马二匹幼男二口马三官马二匹幼男一口曹贞保官马一匹陈能官马一匹共官马六匹王继名牛二只杀死固原卫唐百户下军余周安杨文马暹杨老军抢去本卫军余沙威马三匹等因本月二十八日又据本监申为紧急声息抢掳等事据万安苑申据本苑架塘操丁李海苏廷茂任浩等报称于本年十二月初七日被敌众从草地进入本境打剌胡孙家堡碾盘掌沙井儿芦草沟青川苦水等处抢掳将官私头畜人口抢掠并杀死人口縁由呈报本苑至本月十二日又据军余谢恕招募军人何敬等口报被敌众又将虎家城若水板井等处一带抢掠官私头畜人口杀伤军余縁由各报到苑俱无告词难以申逹自抢之后见得敌众俱在本苑邻近地名涝池等处札营暗行将邻近地方抢掠俱各不敢前来告报数目有碍申禀欲待被掳各军告状到苑之日申报诚恐迟悞理合先将被掳縁由申禀等因备申到臣查得陜西苑马寺两监六苑见今牧养官马数多自敌众入套传报声息以来节经通行收敛堤备为照黒水开城等苑有守备都指挥苖英领军指挥郭遡等在彼又相离固原大军不逺料不悞事其清平万安二苑在固原东北一带地方无军防守万安苑尤为孤悬诚恐自豫旺城径窥该苑不可不虑防御之策俱宜严谨已经手本备行镇守陜西等处地方武安侯郑英差官量带马步军兵前去万安等苑地方防守及通行守备领军等官各严督防御保障地方守护官马去后今据前因看得清平万安二苑俱系固原守备官所管地方又有镇守武安侯郑英在于固原驻札不能遏絶防御听其长驱深入抢掠官私人畜见今该苑道路阻絶难以行勘除候声息稍宁通查抢杀人马的确姓名数目另行具奏外切照各苑地方固原平凉镇原等处军民杂处近自去年十一月以来敌众拥众在于韦州螺山住牧分掠腹里西则半个城回回堡海剌都东则自豫旺城径掠万安苑直扺马刚堡清平苑地方或数百人或数十人少则三五人所至辄有抢杀不知的数自弘治十四年大举侵掠之后未及三年军民何辜重罹荼毒守备都指挥苖英领军指挥郭遡等専在固原迤西防御虽有夺回头畜人口然不过十之一二而已东路甚是空虚有抢杀而无夺获臣先闻官军俱在西路万一自豫旺城乘虚东掠以此节行郑英计处量拨官军东路防护寂无施行已而二苑官马及马刚堡地方军民人口头畜果被抢杀各该守臣固难辞责要其事势亦有由然初螺山之贼窃伏半个城久而不退河西之寇犯我靖边者声势尤急苖英等只得在于镇戎千户所西安州等处防守后贼分散丑类随处拆墙填沟假我逋逃为之乡导乗隙而入我军相离动辄数百里人马有限顾此失彼势亦不能掣兵东救借使苖英等闻马刚堡等处有贼东还截杀亦缓不及事而西路之贼又乗隙而入矣即今春初马瘦尚敢驰突倘河开不出夏秋时月草盛马肥长驱肆掠各官似前顾此失彼非止官马被掠平凉镇原泾州一带军民将何保障必须选委専官管领军马于固原东路防守庶几责任有归缓急可倚查得前逰击都指挥杨敬所领逰兵三千员名除西安左前后三卫官军九百五十员名见随郑英截杀及庆阳卫五百员名本处备御外洮州卫二百五十员名岷州卫三百五十员名河州卫三百员名临洮卫二百员名巩昌卫二百员名秦州卫二百员名平凉卫五十员名见今散回本卫俱系挑选精鋭当此多事之秋若管领得人必能剿杀敌人保障地方访得庆阳卫指挥黄正新升都指挥空闲本官骁勇惯战又熟知地里相应委用及照臣新筑完清平苑彭阳城山川险固并万安苑地方有虎家城李马城等处俱堪屯兵防守如蒙乞勅兵部议处预行陜西镇巡衙门如果敌众在套河开不出前项地方急宜防御合无行委都指挥黄正或另选骁勇惯战如黄正者一员管领原选洮岷河临巩秦平七卫逰兵官军共一千五百五十员名在固原迤东清平万安二苑虎家城彭阳城一带往来驻札防御截杀保障军民守护官马以遏冲要之处平凉镇原之路在万安苑地方驻札之时行粮暂于环县仓关支在清平苑地方驻札暂于平凉府雄赡仓关支事宁官军各回本卫领军官员果能尽力剿杀另行録功升用今后凡遇冬月防守河套照前施行永为定规免致后期失事仍行陜西巡抚将招商银买等项粮草量拨于彭阳等城堡收受支放以便屯守固原守备都指挥苗英等专一在于西路防御以遏其深入固原安会静宁隆徳之路如此则声势联络而地方不至空虚责任専一而缓急无所推避若有十分紧急情事应该动掣应援又在主将临时相机调度臣军旅之事非其职业不当预闻但生灵休戚所系不忍坐视又事干官马臣如不言恐将来为患未已徒竭其力以为寇资臣之罪责亦何所逃等因具本该通政使司官奏奉圣旨兵部看了来说钦此钦遵抄出送司案呈到部看得都御史杨一清所奏除悞事縁由待查报至日另行外所据题称陜西固原地方东西俱有贼情而东路无兵截遏被抢掠去官私马匹人口头畜并杀死军余人等西路彼时紧急官军势难东救欲将原选洮河岷等七卫逰兵官军共一千五百五十员名行委都指挥黄正管领在于迤东地方截杀苗英等専在西路防御把守一节縁杨一清拟奏前项縁由之时尚系督理马政贼情正在彼处扰攘之际今警报已缓而身任巡抚正宜趂此闲暇及时整理武备合无本部仍行本官将所拟军马分定防御地方委用领兵官员支给粮草去处上班放回时月与凡一应防御机宜俱在议处停当依拟举行务使随处兵储有备遇警战守不误仍将议处过一应事宜转行内外镇守官员知会应具奏者备由奏报縁系议处官军保障地方及奉钦依兵部看了来说事理未敢擅便弘治十八年三月初九日本部尚书刘大夏等具题本月十一日奉圣旨是着杨一清斟酌计处务要停当事体重大具实奏来定夺钦此钦遵拟合就行为此合咨前去烦照本部题奉钦依内事理钦遵施行

　　一为预处边储以备紧急供饷事

　　户部覆该本部陜西司案呈奉本部送于户科抄出钦差巡抚陜西等处地方兼督理马政都察院左副都御史杨一清题节据整饬固原环庆等处兵备陜西按察司副使髙崇熙燕忠各呈缴查勘过沿边仓场粮料草束银两数目文册到臣案照先为前项地方节被敌众侵犯城堡抢掠人畜恐后动调军马防御遏截未审沿边一带仓场粮料草束有无积蓄充实可勾屯聚主客兵马几个月支用已经札仰各官查勘的确数目备造手册呈报去后今据前因查得各该边仓粮料草束委俱缺少如固原兰州俱系总会屯聚军马去处见在仓粮固原州止有九千二十一石九斗九升一合本处主兵共三千五百员名每月该支粮三千六十石兰州见在粮一万二千八百二十石一斗八升本处主兵官军旗校共六千四百余员名每月该支粮四千三百石俱仅可供三个月之用倘若添调客兵将何支给其余仓分或有粮无料无草或有料无草无粮或有草无粮无料或粮料草束俱缺有者仅支主兵不见赢余无者目前告急后将何望及查得陜西布政司官库银止有五万两固原州仓先该总制尚书秦纮奏开引盐收银一十三万八千七百九十余两近该巡抚都御史孙需行令兵备等官支出招商籴买粮草然分散城堡数亦不多且陜西天下要害之地固靖等边又陜西要害之地八郡数百万生灵之命所系而缺乏至此今虽烽火少息套贼去留犹未可测纵使河开过套将来事势尤有可忧盖自弘治十四年大举抢掠之后彼既闻知设有总制大臣将以为修筑边墙増兵増粮事事有备以此小王子大众不曽过河止是火筛等枝入套近日贼人分散丑类潜谋剽掠随处拆墙填沟如蹈无人之境各该大小领军官员拥兵坐食未闻运一方畧以挫其锋时有奸细潜出内地觇我虚实恐其蔑我无能知我无备将来纠合羣酋乗冻度河大举深入势须征调延宁凉荘官军以为内援若不先事储蓄临期缺乏未免穵运劳民贻患地方诚非细故臣惟圗事于平时者易应变于仓卒者难先年陜西为因不曽先事储蓄及至入套以后动调军马奏开课盐不知若干万引运送官银不知若干万两举行纳银冠带等项事例所得又不知其几何待其出套师旅既罢仓库一空徒为乗时射利者之地而民遭戹运转输之苦至于阖门逃窜逮今比屋萧然生理未复向使比岁以来兵连祸结内变将作不知何以为计言之可为寒心边报稍息上下相安遂谓无事储蓄之策废而不讲顷者敌复入套烽火告急会计所储在在不足相顾骇愕仰给朝廷幸而敌人悔祸逺遯设或潜伏河套经年不出乗秋大举长驱深入纵然不惜府库之财以充供军之费而地方所出有限仓卒亦难办给此皆失于先事储蓄之过也且如每草一束平时价不过二三分遇急收买至七八分一钱而无措每粮一石平时价不过五六钱遇急转输民至费银二三两而不足此理明甚人岂不知其因仍玩愒良亦有故今之士夫任耳不任目恶闻人善而乐谈人之过失寜仓卒而劳费人无非议平时招籴増粮増草则羣而哗之以为多事甚则疑其因以为利用是凡厥有位卑者矜矜自保茍免罪责尊者循循度日坐待升迁有能实心为公家任事者寡矣臣闻昔者尚书周忱巡抚江南十有八年一应钱粮任其通融区画致有红陈贯朽之积百姓赖之至今以为美谈彼固多才非当时委任之専且久何以至此使周忱官于近时以若所为不三二年非被排而去则循次而升矣臣窃恐议者因见延寜小捷地方稍靖遂置边储于度外万一有警又将贻后时之悔深虑却顾不得不极言之查得先年户部拟奏充实边储事件非止一端虽出一时权宜中间有益无损经久可行者亦多至于开仕途滥进之门为罪人幸免之地所益者小所伤者大茍非门庭之敌亦正不须如此若发京师帑藏之财虽失居重驭轻之宜终成损上益下之美但京师储蓄有限各边仰给无穷恐非可继之道求其获利多而取效速者莫如开中引盐为便盖榷盐之利本为助边果能絶私贩之阻滞杜权贵之请求则生生无穷何忧不给伏望皇上俯念陜西关中重地边储缺乏太甚所宜急时预处乞勅户部合无于陜西开中两淮等运司常股存积等课盐百余万引及今招商于夏秋收成之后籴买粮料草束查拨固靖兰州环庆各该边堡屯驻军马缺乏去处上纳仍要斟酌事情缓急如果盘踞在套尽收本色量寛斗头使人乐趍不许嫌避误事若无紧急事情又当酌量年岁丰歉年丰有收则广为招籴不厌其多如岁歉收薄则量收一半本色以防目前之急仍存一半银两以为来岁之圗免以不赀之财坐为营利者所得其它充实边储事宜择其有益地方无损治体者为之大要使边仓各有二三年之储则遇警不至于告乏布政司常有数十万两之积则临期尚可以有为此在巡抚督同布政司官通融处置次第举行应具奏者具奏定夺居常勿习于玩临事勿伤于急则事集而人不及知不必取旦夕之盈为张骇之举重费其力以资势利此愚臣迂腐为兵事谋兼为民事谋为治体谋之惓惓也巡抚本股肱之臣又得假便宜之柄何事不可为亦存乎其人耳茍非其人当易其位既授之任当责其成任者不疑疑者不任居其位弗事其事则将焉用彼相矣臣本菲才不堪负荷已尝具本辞免未奉允命然堂堂天朝岂无真能为巡抚之人陛下慎择而専委之久任以责其成不使有掣肘之虑如是而奉职不效不能先事预处以致临期失错重则身伏斧锧轻则名削仕籍彼亦何所辞避哉等因具本该通政司官于奉天门奏奉圣旨户部看了来说钦此钦遵抄送到司案查先该本部右侍郎顾佐题称蒙差前往陜西三边整理粮草乞要查照先年事例运送银两开中引盐召纳粮草运赴各边紧要缺粮仓场以备急用及本部近日奏开纳银冠带赎罪等项事件行移巡抚衙门举行等因本部查照议拟开中淮浙河东运司盐课共一百万引运送折粮等项银共三十万两举行冠带等项事例催征拖欠粮草子粒悉听右侍郎顾佐会同彼处巡抚都御史整理如有不敷星驰奏来再行区处接济等因具题奉圣旨是钦此钦遵巳经通行去后今该前因案呈到部看得巡抚陜西都御史杨一清奏称陜西地方固原兰州环庆一带粮草缺乏要开中两淮等运司盐百余万引召买粮料草束查拨各该边堡屯驻军马缺乏去处上纳一节縁本部近因侍郎顾佐奏请开盐一百万引送银三十万两举行事例催纳拖欠等项通行陜西各巡抚等官公同整理计此时方纔到彼正是议处之际数月之后自有成效无忧匮乏今本官又奏要开中盐引本难准拟但边方积蓄以预为先以多为贵若趂今套贼逺遁年岁颇收不行先事广储倘紧急调集军马仓卒何以为备岂可因延寜小捷地方稍靖遂置边事于度外哉合无依其所拟再将两淮运司弘治十五年分常股盐一十二万一千二百四十八引十六年存积盐一十二万八千七百五十二引两浙运司弘治十六年分常股盐一千八百六十八引一百五十二觔十七年分常股盐一十三万三千八百九十六引一百三十二觔四川盐课提举司弘治十五年分额盐五万引长芦运司弘治十六年分存积盐三万六千一百六十一引常股盐二万八千七十三引一百二十六觔共盐五十万引本部行移整理粮草本部右侍郎顾佐并奏带郎中吕贤陈策及彼处巡抚都御史杨一清等将先今二次开去引盐并运去银两定立斗头召商籴买若有不足再查灵州并西漳二县变买盐课银两一并召买仍要斟酌地方缓急积蓄有无如某处粮料有余草束不足则先整理草束如某处草束有余粮料不足则先措置粮料某处系紧要急缺在所当先某处系颇缓稍充在所当后年丰有收则尽数招籴本色不厌其多年歉薄收则量收一半本色以防目前之急仍存一半银两以为来岁之圗务使处置停当边储充实缓急有备斯为得策事完通行造册奏缴仍造青册一本送部查考其开去引盐合用勘合底簿并流通文簿差官驰驿前往南京户部印编完备勘合径送陜西布政司收候纳获仓钞至日辨验填给其底簿并流通文簿转发各运司并提举司收掌如遇各商赍到勘合比对字号相同照例支给縁系预处边储以备紧急供饷及奉钦依户部看了来说事理未敢擅便弘治十八年三月十六日本部尚书韩文等具题本月十九日奉圣旨是着各官上紧趂时整理务要处置停当边储充实毋致临时缺乏钦此钦遵拟合通行为此除外合咨前去烦照本部题奉钦依内事理钦遵施行

　　一为更替守备官员以保障地方事

　　兵部覆职方司呈奉本部送兵科抄出巡抚陜西等处地方兼督理马政都察院左副都御史杨一清题照得陜西固原环庆俱系紧关要害之地而固原土汉杂处内有监牧马匹所系尤重守备官员必得其人则缓急可倚地方无虞切见守备固原都指挥佥事苗英骑射虽长才非统驭事多利巳人心不服近日敌众入境抢掠屡有可乗之机俱被失悞守备环庆署都指挥佥事刘雄年老志衰闻敌怯懦以致下人玩慢威令不行所据各官若不早为更替向后有警必然悞事贻患非轻如蒙乞勅兵部合无将苗英退回原卫闲住刘雄行取回京仍于陜西都指挥中推举谋勇素闻曾经荐举者上请简用作急前来守备操练军马防御边境地方幸甚其各官失事情罪通候查勘明白另行具奏定夺等因具本该通政使司官奏奉圣旨兵部知道钦此随该守备环庆署都指挥佥事刘雄奏为年老官员不堪任职事弘治十二年十二月二十一日奉勅命臣守备环庆等处地方钦此除钦遵任事外切縁臣先因弘治十四年大举深入骚扰环庆固靖等处地方抢掳臣统领人马节次出战往来追赶截杀睡卧冷地又被天降猛雨淋漓寒暑不均致生疾病调治稍可近于弘治十八年正月二十四日忽又得患风病左瘫右痪见今睡床不能动履臣见年六十一岁例该革退縁臣系军职守备地方领军官员诚恐误事如蒙准奏伏望皇上轸念边方重务乞勅该部推举精壮骁勇官一员前来任守环庆地方容臣回家养病等因具本该通政使司官奏奉圣旨该部知道钦此钦遵通抄送司案呈到部看得都御史杨一清所参守备固原都指挥苗英才庸贪利环庆署都指挥刘雄衰老怯懦俱各不堪守备要于陜西都指挥指挥中推举谋勇素闻曽经荐举者前来更替一节窃照固原环庆地方要害所系诚非庸劣老病之人所宜居守既该巡抚官员查叅前来而数内刘雄亦自陈老疾求代相应更换合无通准所奏本部仍行都御史杨一清行令固原守备都指挥苗英环庆署都指挥刘雄各还原卫致仕另将应袭儿男保送替职所据各该守备员缺候命下之日本部就于彼处相应官员内推举上请简命二员请勅前去各令代替守备前项地方縁系更替守备将官及奉钦依兵部知道该部知道事理未敢擅便弘治十八年三月二十日本部尚书刘大夏等具题本月二十三日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为推举领军官员事

　　兵部覆该本部送于兵科抄出巡抚陜西地方兼督理马政都察院左副都御史杨一清题查得陜西都司西安前后等卫原选固原备冬官军一千二百员名先年俱有都指挥一员管领备御士马精强甚得其用后因添设逰击将数内精鋭官军挑选去讫又无空闲都指挥可委近该镇巡官员止委指挥一员管领见在马步官军七百余员名臣近日巡边点检得前项人马中间大半疲弱不堪全无纪律徒费刍粮有名无实除将把总指挥邢仁责治革退领军外縁固原要害地方通边隘口数多临冬河冻时月达众难保不入河套潜谋劫掠备御之策所宜加谨况逰击巳经革罢所据前项官军相应归还原拟备冬之数分布防守但本处查无空闲堪以领军都指挥等官若仍令指挥把总则体势大轻难以行事推访得西安左卫指挥使任玺西安后卫指挥使李佐俱弓马熟闲谙练戎务堪以委用如蒙乞勅兵部上请于各官内定拟一员照例以都指挥体统行事管领前项官军一千二百员名遇冬在于固原地方防守听调截杀河开放回仍要不时点闸训练遇有警报一体调用若果能练兵如法行军有纪劳效着闻缓急可倚听镇巡等官奏保或量升署职或推补守备以旌其能如此则官军不至徒设刍粮不至浪费等因具本该通政使司官奏奉大行皇帝圣旨兵部看了来说钦此钦遵抄出送司案呈到部看得巡抚陜西都御史杨一清奏称西安前后等卫原选固原备冬官军内有选充逰兵者仍归备冬之数要将指挥任玺李佐定夺一员管领备冬一节縁固原路通畨人地当冲要其备冬官军必须得人管领缓急庶可调用今指挥任玺李佐既该杨一清奏保前来縁本官亲临在彼必其真知各人才有可用合当准其所奏伏乞圣明于任玺李佐二员内简用一员候命下之日本部仍行都御史杨一清转行本官照例以都指挥体统行事管领前项兵马前去固原地方备冬务要时常点闸勤加操练遇警听调截杀仍听镇巡官员节制本官尤须持亷秉公爱惜军士待后果能操恤军士修举职业聴巡抚官员奏荐量升都司署职縁系推领军将官及奉大行皇帝钦依兵部看了来说事理未敢擅便弘治十八年六月初一日本部尚书刘大夏等具题本月初二日奉圣旨是任玺着管领备冬官军钦此钦遵拟合就行为此合咨前去烦照本部题奉钦依内事理钦遵施行

　　一为经畧紧要地方边务事

　　兵部覆该本部送于兵科抄出巡抚陜西等处地方兼督理马政都察院左副都御史杨一清题行据整饬固原等处兵备陜西按察司副使髙崇熙呈奉臣札付前事备奉查得魏王城即豫旺城开设平边千户所城池先已修完衙门未曽盖造原拟南方卫分清查解到见在固原卫带管食粮军人二百一十四名近年招募新军九百四十八名内见在本城操守八百一十九名存留固原卫入伍食粮一百二十九名与南方卫分清查解到军人共有一千一百六十二名俱发本处操守可勾一所之用及查本所比照镇戎千户所事例合用正千户一员副千户二员所镇抚一员百户十员吏目一员司吏典吏各一名新设仓分应作新安仓名色合用大使副使各一员攅典一名该用铸造平边守御千户所印信一颗百户所印信一十颗夜巡铜牌三面新安仓条记一颗及看得见在暂取管束新军寜夏中卫中所副千户汪昭生长边方颇知地里险易军士艰苦相应存留管事等因据此案查先据副使髙崇熙呈送总制陜西并延绥寜夏甘肃等处军务户部尚书兼都察院左副都御史秦纮文巻一宗为公务事准兵部咨该本部题该总制军务尚书秦纮题照得葫芦硖口魏王城为固原襟喉之地葫芦硖口已蒙开设镇戎守御千户所惟魏王城先年勘议停当及臣勘亦相同况臣已将魏王城城池衙门修葢完备及行据陜西布政司将该解南方四处军人清查解到二百二十三名俱发固原卫羁管听候平边所选官至日发去收伍此处委的紧要又况田土寛广肥饶无人耕种年久荒闲如蒙乞勅兵部计议合无照依原议开设衙门铸降印信铜牌铨除合用千户百户镇抚并吏目仓官管束前项解到军人仍各给拨田地耕种三年之后安挿停当照例征纳子粒仍乞行陜西布按二司清军官员严督各该府州县清军官将原奏顶兑军人逐一清解本所编伍防守庶使军士得安于乡土而地方有赖于保障便益等因具本该本部官钦奉圣旨兵部看了来说钦此钦遵查得先为前事该巡抚陜西都御史余子俊题称葫芦硖口并魏王城各有古城一座俱路通寜夏韦州等处系敌众出没要害地方要于葫芦硖口添设镇戎守御千户所魏王城添平边守御千户所及将陜西该解南方福建等处逃故军士行文清出各不必起解一名顶兑一名就发二所守御等因会同部院等衙门议拟题准通行勘议修理顶兑去后续为御寇防奸等事该陜西镇巡等官太监欧贤等题称魏王城衙门未修军士尚未解到其葫芦硖口城池衙门仓场已修完备顶兑新军已有七百余名乞要铸降印信铜牌合将固原等卫空闲千百户镇抚贾泰等一十二员并添所吏目一员改除本所管事及立新丰仓合选拨官攅三员名铸降印记管理等因本部议得合无准其所奏并将魏王城原拟开设平边千户所衙门上紧修整完备奏报具题奉宪宗皇帝圣旨是钦此巳经通行钦遵去后今该前因案呈到部看得总制尚书秦纮题称所属固原卫葫芦硖口已蒙开设镇戎守御千户所铨官降印惟魏王城先年勘议停当即今城池衙门修完乞要铨官降印并行清军官员将顶兑军清解一节查系先年题行开设事理别无定夺但未审原拟军士有无齐备辄难定拟铨官降印合无本部仍行本官再行陜西布政司查勘除十六年以前清出各府未解江南卫分军士应该存留本省者已经本部奏准俱发苑马寺牧马外要见先年原拟陜西与福建等四布政司彼处照名顶兑军士实有若干名若是已勾一所之用就查合用官员千百户镇抚应于何卫所改调所设仓分作何名色铸造印记铜牌该用若干颗面通行查议停当备由具奏前来以慿依拟上请施行縁系查处开设所分保障地方及奉钦依兵部看了来说事理未敢擅便弘治十七年三月十三日本部尚书刘大夏等具题本月十五日奉圣旨是着查议停当来说钦此钦遵备咨本官已经通行钦遵查勘外又文巻一宗该副使髙崇熙抄蒙尚书秦纮钧帖前事据寜夏中卫中所副千户汪昭呈称本所见有正副千户八员俱各空闲乞要改调豫旺城新设平边千户所管事等因为照查取别卫千百户镇抚等官未到案候具奏照得寜夏中卫虽在河外平敌所在里但縁本所新收募军多系寜夏人民今本所空闲千户员多帖仰本职查照汪昭如果相应取赴豫旺城暂且管束新军操守待候取齐其别官员一并开奏施行等因在巻为照固原州豫旺城开设平敌守御千户所查系节奉钦依事理近因总制尚书秦纮取回未经查议具奏已经札付本官查勘计处呈来施行去后今据前因臣督同兵备守备领军等官亲诣踏勘得豫旺城地方相离韦州螺山不过百余里实固原襟喉要害重地敌众大举入攻势必经由于此况地土广衍肥饶给军屯种且耕且守最为得策在祖宗朝因河套无事地称腹里议不及此及至成化年间屡次侵犯都御史余子俊始昌言之既有成命因循不举者垂二十年弘治十四年由此深入固原平凉俱被抢掠尚书秦纮乃申明举行之臣今受命经畧最为当务之急前项城池俱已筑完但衙门未曽建立粮草未曽积蓄及所拟开设平敌守御千户所官员未曽选出军人未尽收伍已行兵备等官查支固原等州仓收贮地亩盐引等项银两委官收买木植烧造砖瓦起盖衙门仓厫期在今秋完备又将固原卫带管食粮军人二百一十四名存留固原收伍招募军人一百二十九名通发前去与见操守招募军人八百一十九名共一千一百六十二名各着伍收操尽勾一所之用不须别议照依秦纮原拟给拨附近地土领种三年之后安挿停当照例征收子粒臣将今年洮河等卫所易茶马及苑马寺多余种儿马内拨五百匹给与数内有丁力军人领养骑操与其余步军相兼防御河套有警于备冬官军内摘拨二千员名择委骁勇都指挥一员管领在彼按伏是谓扼其吭而遮其冲东可截遏大小打狼山侵掠万安清平二苑之寇西可应援葫芦硖口半个城深入固原安会之路仍行陜西布政司将该运固原腹里城堡边粮料草量为改拨及招商籴买每年积粮三万石料三万石草三十万束务勾主客兵马三千员名一岁支用各径自施行外但本所合用千百户镇抚等官腹里卫分别无空闲官员堪以改调况草创之区其初未免荒凉恐非腹里之人所乐要害之地遇警全资战守又非腹里之人所堪强而驱之必不尽其用若于延寜甘肃新升空闲官员内查调彼有量移之喜我得惯战之人公法私情两皆利便及照寜夏中卫中所副千户汪昭前该尚书秦纮准令行取见在彼处操守颇得人心相应存留管事并新设吏目仓官吏典铸降印记铜牌等项查与镇戎千户所事体相同相应依拟具奏如蒙乞勅兵部议处合无将平敌守御千户所应设正千户一员副千户二员镇抚一员百户一十员内见在操守副千户汪昭乞准调补外一十三员乞查延绥寜夏甘肃近年有功新升官员定拟调除前来管事并行吏部铨除所吏目一员新设新安仓大使副使各一员陜西布政司拨本所司典各一名攅典一名及合用夜巡铜牌三面铸造千户所印信一颗百户所印信一十颗新安仓条记一颗俱照例奏请施行保障地方防御边境甚为有益等因具本该通政使司官奏奉大行皇帝圣旨该部看了来说钦此钦遵抄出送司查得先该总制尚书秦纮奏前事巳经本部查议题准行勘去后今该前因案呈到部看得巡抚陜西都御史杨一清奏称勘处过豫旺城原拟开设平敌守御千户所衙门并新设新安仓俱各修完要乞改调千百户所镇抚及除授吏目仓大使副使等官铸造铜牌印记及行布政司拨吏前去管理一节既该本官勘议处置停当合无准其所奏仍行本官将应设千百户等官除见在领军操备副千户汪昭外仍少一十三员转行延绥寜夏甘肃镇巡官员于近年新升有功官内从公用心查访守为俱可相应官员就彼定拟仍将各官籍贯姓名具奏前来给与文慿令其到任管事本部仍行吏部除授吏目仓大使副使各一员礼部铸给印记铜牌付顺便人员賷送陜西都司给与本所各官收掌应用其拨军给地措置马匹取拨吏攅悉照原拟施行仍督令兵备守备守巡等官将前项新设衙门官军时加寛恤凡一应屯粮之利设备之宜当与举者即与整理举行务使人安其地足为逺图縁系添设紧要边方守御衙门官军及奉大行皇帝钦依该部看了来说事理未敢擅便弘治十八年六月初三日本部尚书刘大夏等具题本月初四日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为存留守城官军以防边患事

　　兵部覆该本部职方司呈于兵科抄出巡抚陜西等处地方兼督理马政都察院左副都御史杨一清题据守备兰州地方都指挥佥事张铠呈为边务事据甘兰二卫指挥使司呈奉镇守甘肃地方总兵官署都指挥佥事刘胜札付准巡抚右副都御史毕亨手本准兵部咨该本部题看得甘肃镇巡等官左少监杨定等所奏秦州等卫原在甘凉轮班官军系先年奏准之定例弘治十四年固原有警调来截杀乃一时用兵之权宜今固靖已无声息前项官军仍该发回备御况甘肃一镇孤悬河西畨夷接境一路城堡在在要冲敌兵出没无时必须官军防守即今报有近边敌情正在紧关用人之际合无铺马赍文与陜西镇巡等官再查前项秦州等卫官军果系先年奏兊轮戍之数近年暂留固靖备御即便督发前去河西原定地方操守本部仍行甘肃镇巡官一体移文催调此后固原等处若有重大声息河西地方无警仍许征调策应如是托故迟延致悞边事责有所归縁系调取防边官军及奉钦依兵部看了来说事理未敢擅便弘治十七年十一月二十一日本部尚书刘大夏等具题本月二十四日奉圣旨是便铺马賷文与陜西镇巡等官着上紧督发前去操守不许迟延悞事钦此钦遵会同镇守太监杨定等议得前事合行催调札仰本卫即将前项官军系该班数内者上紧督发起程毋分星夜赴河西原定地方操守系下班数内者督令于四月初一日一齐赴边换班内有事故之数即为拨补务在齐足不许迟延悞事等因具呈到职照得兰州地方军民原额纳粮田地俱在河外北去十里极临边境漫通寇路实为紧关喉襟要害重地本城縁无冬夏防御军马诚恐有警缺军捍御备由呈蒙总制军务尚书秦纮钧帖将奏准存留固原防守甘兰二卫原调去甘凉备御军余李勤等一千二百九十员名准兊甘兰二卫冬操军余张海儿陈让等马匹骑操就在兰州按伏冬夏常川防御蒙此除遵蒙兊领马匹骑操防御外今据前因切照本境自旧岁七月至今正月以来累被敌众侵犯入境本年正月二十五日敌众从河北红城子地名醎水河口突出为害今又据沙井驿听探夜不收畅陈良走报敌人五十余骑从萨哈勒圗往下吊行走不时传报后山声势重大潜伏窥探出没为患及照前项军余李勤等先已兊领张海儿等马匹骑操今欲遵奉督发縁张海儿等俱系例该二月春暖放回屯种之数一时有警仍前无军防护未免贻患地方乞为照详具奏勘处地方险易明白将掣回官军存留本地冬夏常川防守便益等因具呈到臣查得接管巻内先准兵部咨前事该前巡抚都御史孙需会同镇守太监刘云议查得秦州等卫甘凉轮班备御官军二千余员名系总制尚书秦纮奏留固靖备御见今分布各城堡相兼陜西人马操守近闻侵犯固原靖边等城地方声息炮火驰报不絶欲遵来文督发前去不无顾彼失此已经会题乞照旧将秦州等卫甘凉备御官军存留固靖防守去后今据前因看得兰州黄河以北俱系本州岛卫军民征纳民屯粮草地土天顺年间以前设有巡河军马冬夏常操以此不敢侵犯承平日久议者视为腹里将甘兰二卫食粮正军尽数摘拨甘凉等处备御以致敌众乗虚逓年俱从寜夏中卫凉州荘浪墩空出没窃伏本州岛红栁滩等处地方不时驰突侵扰为患兵备守备等官多縁此获罪落职弘治十七年七等月内节次侵入边境抢掠本处无军截杀以此总制尚书秦纮将奏留固原防御官军李勤等一千二百余员名准令兊给马匹在彼冬夏常川按伏防守今甘肃镇巡衙门奏要照旧征调轮班备御巳经该部题奉钦依前来明命赫然孰敢不遵土皆王土亦何敢自分彼此但事势有缓有急地方安危所系不容隠黙切照陜西固靖环庆等处地方若河套无事止是备冬惟兰州地土多在河外敌兵出没无时四时皆当防御与甘凉等处事体不异近据巩昌府捉获奸细数人细加盘诘供称小十王去年十二月内抢掠靖边回到河套湾差伊同先年抢去汉人张喇嘛小真达子王喇嘛小三名前来躧看肃府双井儿马牛又新修马营马匹有军马无军马看守要待草饱马壮时月大众去抢等情即今沙井驿等处见报声息正当加谨堤备查得本处甘兰二卫官军止有守墩守把河桥把门局匠夜不收共三百五十七员名别无食粮见操正军其屯田军余例该遇冬操练方支行粮春暖放回农种办纳粮草若将李勤等官军依文督发则本处城池空虚遇警将何支持委的顾彼失此且本州岛内有宗室外多商贩人烟辏集畜产蕃盛比之他处不同相离畨人蹂躏之地止隔黄河一水去年敌骑在于盐场堡大岔沟等处抢掠直薄东金城关离州城不数百步总制尚书秦纮闻警遽调逰击杨敬都指挥乌铭陈善指挥郭遡等前来策应我军既集彼巳遯去徒费刍粮缓不及事师旅既还警报复至此葢无常操按伏官军之故也况狡黠变诈多遣奸细入境窥探恐其知我本城无军腹里备冬官军又各疎放万一纠合畨众数千突至河岸拒我城门断我河桥分散抄掠兰金安会等州县所伤必多此事理所有岂待氷桥结冻而后可入哉夫智者防患于未形敌人识变于微眇厝火积薪之势君子危之看得河北盐场堡离河桥五里定火城去河七十余里俱系敌众出没紧关去处若得官军在彼按伏以逸待劳庶可遏其深入如蒙乞勅该部议处合无将甘肃原奏掣回官军除秦平等卫七百六十余员名见今固靖巳无声息钦遵督发前去备御有警仍前征调策应外其甘兰二卫官军李勤等一千二百余员名照旧存留本处地方听守备官提调常川操守遇有侵犯声息即便督率渡河相机截杀趂今四五月间量起军民人夫修筑定火城及添筑沿边隘口空缺去处墩台臣当亲督守备领军等官统率军马在彼防护就以扬兵耀武沮其邪谋待修理完备将前项官军内八百员名分为两班选择骁勇指挥一员管领于定火城按伏余四百员名亦分两班委官管领于盐场堡按伏至河冻时月再将陜西备冬官军摘拨前去协守冬修盖仓厫将原坐派本州岛仓夏秋税粮马草并招商籴买粮料草束量拨在彼收积支用如此则敌骑无从而入岂徒兰州并腹里临巩地方倚以为重而庄浪红城子一带声息应援亦有所资其于甘肃一镇不为无补前项事情臣屡尝亲歴广询博访得之最真有怀欲吐者久矣今受命经畧若复因循不言他日误事殃民罪将焉逭除行令守备等官暂留前项官军防守听候外等因具本该通政使司官奏奉大行皇帝圣旨该部看了来说钦此钦遵抄出送司查得先为防边该甘肃镇巡等官太监杨定等奏要将存留秦州等卫原在本镇备边官军照旧调回轮班备御已该本部题准督发前去操守外今该前因除将坐派本州岛仓夏税秋粮马草并招商籴买粮料事宜备行户部查议外案呈到部看得都御史杨一清奏称兰州地方四时当防与甘凉无异其甘肃镇巡官奏调原总制尚书秦纮所留固原备御官军除秦平等卫七百六十余员名相应督发前去要将甘兰二卫一千二百余员名照旧存留兰州一节縁备边官军虽有定例而地方缓急亦当斟酌定夺今都御史杨一清亲歴兰州地方身受经畧责任既称勘得兰州比甘凉尤为要紧要将甘兰二卫官军李勤等存留在彼相应准其所奏合无行移都御史杨一清将秦平等卫七百六十余员名督发前去甘凉备御李勤等一千二百余员名听其存留与夫修筑城隘分投按伏等项事情悉依拟施行仍将前项督发存留縁由行移甘肃镇巡等官知会縁系处置边务存拨官军及奉大行皇帝钦依该部看了来说事理未敢擅便弘治十八年六月初六日本部尚书刘大夏等具题本月初八日奉圣旨是钦此钦遵拟合通行为此除外合咨前去烦照本部题奉钦依内事理钦遵施行

　　一为使功不如使过事

　　兵部覆该本部送于兵科抄出巡抚陜西地方兼督理马政都察院左副都御史杨一清题据整饬固原等处兵备陜西按察司副使髙崇熈呈称固因环庆靖边兰州地方俱系紧闗要害去处先年被敌众入境蹂践不止一次后因深入得利不曽遭挫势愈猖獗今冬或又踏氷入套则前项地方难保不遭其害见今战守之具虽已次第修举但急无相应领军官员各该守备各有信地其往来截杀随机应援必得骁勇善战之人缓急乃可倚仗访得縁事神木叅将陜西都司都指挥佥事乌铭骁勇过人惯经战阵先问充军后留固原总制衙门听调杀贼西安左卫指挥使杨宏韬畧熟闲亷谨可取此二人者俱曽守备固原甚得人心当此多事之秋使功不如使过若将二人矜原其罪使之领军备御截杀必能忘身徇国着立竒功且使将官平素操持学好之人知所激劝兴起本职叨任兵备地方安危所系不敢缄黙呈乞具奏定夺等因具呈到臣查得乌铭先充延绥东路叅将后被神木县申该巡按御史燕忠参称畏缩提问未结杨宏先任西安左卫指挥使被荐守备固原以都指挥体统行事弘治十四年敌众大举侵犯抢杀军民丁口数多问拟守备不设充军后该总制尚书秦纮论奏兵部等衙门题奉钦依免发配所送秦纮处听调杀敌及查访得乌铭杨宏俱曽守备固原军民信服与所呈相同照得臣受命经畧边务巡抚陜西地方节该兵部题奉钦依或广收其人物以资其方畧或重悬爵赏以鼓舞人心等因备咨前来夙夜竞惕往来各边城堡讲求战守事宜尽臣之心不敢有遗虑竭臣之才不敢有遗力顾本书生不谙军旅惟在广搜人材庶可兼收羣策况边敌形势近益骄横罔所忌畏无厌之欲草枯河冻之时难保不再入套陜西官军多勇徤可用惟在统领得人见今都指挥指挥中求如乌铭之有勇善战杨宏之知兵练事者诚不易得乌铭被叅不知其详闻之舆论似无根据若杨宏之事臣所深知弘治十四年大举入边号称数万彼时固原无沟墙险阻之隔不能阻遏况花马池一带地方主客兵马营垒聨络固原等处文武重臣节钺并临俱不能遏其方来之锋截其既归之路而独以守备不设之罪坐一杨宏在法相应原情未协虽经总制尚书秦纮论辩荷蒙恩旨免发配所听调杀敌但彼乃统驭之才非匹夫之勇终身听调亦恐无功使当运筹折冲之任必当有以自赎臣闻古之名将以败北之余成克捷之勲者甚多未尝终身弃絶况当紧闗用人之际使功不如使过诚如副使髙崇熙所言如蒙伏望圣明轸念边事至重用人为急乞勅兵部查照尚书秦纮所论乌铭杨宏事情再行访察计议当此与民更始之日合无特降纶音湔洗録用乌铭暂复原职于固原等处领军防御截杀杨宏比照花马池叅将马隆等事例量为降级听臣委用随军杀敌有功一体升赏彼蒙天地再造之恩必能効死竭忠而边臣闻之知朝廷爱惜将材亦皆有感发兴起之志矣臣又窃思比岁申严军法凡失机者罪不赦所以振起颓纲作新士气臣何人斯乃敢妄言独念此二人者委的才有可取情有可矜此外踪迹相同者虽多类皆常流臣不敢泛举等因具本该通政使司官奏奉圣旨兵部知道钦此钦遵抄出送司查得先为去不职以御边冦等事该巡按陜西监察御史燕忠题称分守延绥东路右叅将乌铭纵敌长志贻患地方要乞行提究问选官更替该本部查议相应提问前项员缺照例于相应武职内推举二员上请简用等因节该奉孝宗皇帝圣旨是钦此又为保全将材等事该总制尚书秦纮题称访得分守延绥东路縁事参将陜西都司都指挥佥事乌铭才有可取此时正当用人若使朝廷失此良将诚可惜也等因又为军务事该太师兼太子太师英国公张懋等题节该奉圣旨将官堪以领兵管操的兵部还多方访举五六员来看钦此该本部从公访举得陜西都指挥乌铭等俱各生长边方曽经战阵堪以领兵管操合无本部铺马賷文前去各该镇巡官员星驰差人行取各官给与明文令其驰驿前来以慿奏请委用具题奉圣旨是钦此又为私役军人滥给驿传回还原籍等事准都察院咨该钦差大理寺等衙门少卿等官何钧等会勘问过固原地方失事縁由开称指挥杨宏犯该守备不设被敌侵入境内掳掠人民者律减等杖九十免杖充军本院会同兵部详议杨宏委的过多功少难准折赎具题节该奉孝宗皇帝圣旨杨宏编发边卫充军钦此钦遵备咨送司巳经将杨宏编发山丹卫充军去后续为陈言边务事该总制尚书秦纮题称查勘过指挥杨宏平素操履公亷军民信服失事之愆不全由于本犯乞要从寛且称褒死可以励生使功不如使过等因本部议拟具题奉孝宗皇帝圣旨是杨宏免解配所送秦纮处聴调杀贼钦此已经通行钦遵去后今该前因案呈到部除乌铭已该本部奏奉钦依行取来京听用难又别为定夺外所据杨宏原系西安左卫指挥使为事问发充军该总制尚书秦纮奏留在于军前听用人数今都御史杨一清又奏前因前后论荐彼此相符必是本官原问充军未得其情所负才调堪济边事伏望皇上俯察二臣论荐之言比照情轻律重之例将杨宏斟酌情罪特赐定夺候命下之日本部行移都御史杨一清随宜委用调度杀敌仍转行杨宏务要仰思録用之意勉图补报之忠若果建功边境保障地方非特前愆可赎而升赏亦有期矣縁系巡抚官员保用为事充军将官及奉钦依兵部知道事理未敢擅便弘治十八年八月十九日本部尚书刘大夏等具题本月二十日奉圣旨是杨宏免充军照原职降二级听杨一清随宜委用钦此钦遵拟合就行为此合咨前去烦为查照施行

　　一为谨服用以崇圣徳事

　　工部覆都水清吏司案呈奉本部送于工科抄出钦差巡抚陜西等处地方兼督理马政都察院左副都御史杨一清题弘治十八年五月初七日奉司礼监印信揭帖本年四月十六日本监太监陈寛等于干清宫钦奉圣旨恁司礼监写帖子去说与陜西镇巡等官刘云等知道今该内织染局奏行彼处变染各色银鼠皮如帖到日尔等即便责委髙手人匠如法染造务要颜色鲜明该用物料从宜处置毋得指此扰民有了差委的当人员管送前来毋得违悮钦此钦遵本监今将奉到旨意事理备云前去陜西镇巡等官太监刘云等钦遵施行随该内织染局印信揭帖计开賷去染造各色银鼠皮拾柒様柘黄玄色真紫大红深青福靑明黄鹅黄鹦哥緑栁靑翠蓝栁黄桃红天靑明緑墨緑出炉银等因奉此除遵奉外臣仰惟皇上仁覆寰宇视民如伤一命令之颁未尝不寓恤民之意故今变染银鼠皮张数亦不多在物不为费于人不为劳且有不得指此扰民之谕盖日月之明洞见万里恐彼假公营私之人不能无指一科十之弊故耳然臣区区一寸之忠所患有不在于劳费者臣惟自古明王慎徳服食器用必循常度不贵异物作竒技淫巧者有罚所以谨好尚为天下先也为治莫大于礼礼莫明于服服者身之章视食与器为尤重天子之服自祭祀朝享至于燕闲皆有成式制皮为裘取其轻暖而巳若银鼠之皮变染一十七色何所取义黄帝尧舜垂衣裳而天下治以五彩彰施于五色作服未闻一十七色也传曰红紫不以为亵服恶其间色不正且近于妇人女子之服也臣观一十七色之中类多不正至于出炉银极矣臣愚不知祖宗朝有此服色制度否若创自今日无关名分之等威又非黼黻之絺绣徒伤竒巧以累俭徳臣窃为陛下惜之此举诚出宸衷亦偶未之思耳然恐喜事贡谀之辈争为异色异服矜竒衒巧或自兹始其所关系甚不细夫人君一身风化本原于凡事之营为物之创造有不合于礼不当于义者天下化之其端甚微其流渐不可遏况陜西三边根本重地顷属兵荒民穷财尽陛下盖尝捐内帑以纾外患不经之费加之此地尤非所宜道路相传恐将来源源不巳闻者以为忧且织染有局天下之良工萃焉染造之艺非陜人所长臣惧无以称旨稽之典礼叅诸时势无一而可臣是以冐昧上言伏乞圣明干断合无将前项银鼠皮张不必变染已变染者差人賷进不必再发更乞明示徳音服色宜遵常制今后有以竒技淫巧动上心者悉屏弗用仍置之于法使天下之人知朝廷不作无益不贵异物恭俭之徳有光清明之治无损岂徒陜西一方人民之幸哉臣叨任抚巡与闻兹事心有未安不敢自隠干冒天威无任陨越待罪之至縁系谨服用以崇圣徳事理未敢擅便等因具本该通政使司官于西角门奏奉圣旨银鼠皮已染的未染的都着送赴来京该衙门知道钦此钦遵抄出送司案呈到部拟合通行为此合咨前去烦照奏奉钦依内事理钦遵施行

　　关中奏议巻四

　　●钦定四库全书

　　关中奏议巻五

　　（明）杨一清 撰

　　○巡抚类

　　一为易置主将以保固地方事

　　兵部覆题该本部送于兵科抄出巡抚陜西等处地方兼督理马政都察院左副都御史杨一清题臣巡歴陜西沿边军卫城堡阅视军马多非素练之兵或弓矢器械之不习或坐作进退之不知其间勇徤壮丁又多困惫身无完衣而备冬人马狼狈尤甚询其所以盖因近年领军官员以操练为故事以科敛为得策遇冬主将巡边各枝各队辏办银两官则或马或币献其所有军则或粮或草任其侵克至于河开将放每军敛银一二钱谓之卸甲驿站所过料草不支本色谓之打干头目虚张声势打点过送以为孝顺将官佯若不知端居坐受以为当得承应不及而棰楚随之钱物到手则诸事不问故凡把总管队等官但知媚上岂复顾下但求免祸岂暇恤军以致军日贫马日耗武备日弛职此之由去冬河套侵犯势甚危急镇守武安侯郑英统兵固原不闻扬兵耀武之谋仍为克科聚敛之举夫三军之命皆系于将驱冐水火蹈白刃之人而夺其衣食戕其肌肤使之怀愤积怨深入心骨仓卒遇敌其不涣然离散者几希矣况望其捐躯效死以成尺寸之功哉臣观陜西武臣非无善战之人沿边营伍亦多敢死之士要在主帅得人智者效谋勇者宣力士气自倍兵势自张今郑英所至边官解体上下离心勇气索然怨声载道夫将官如有折冲御侮之才摧坚陷阵之勇则贪可使诈亦可使如往时刘寜辈既取其长当弃其短若郑英素无谋勇闻敌怯懦弘治十四年闻大举之敌侵犯固原婴城自保不敢出战彼时到镇未久犹为可辞去年十二月及今年正月残寇累次侵掠不闻设一筹策运一方畧所至则征兵自卫坐费刍粮以致敌骑出入自由如蹈无人之境所谓有是病而无是徳者将安用之传曰君不择将以其国与敌也朝廷柰何以全陜重地而畀之斯人不早为易置择人而任之待其偾事贻患虽置之重典亦无益矣臣窃闻近日声势猖獗尤非前比冬间如不悔过逺遁必又踏冰入套臣受命经畧练兵蓄粮信赏必罚作新士气访用人材愚臣事也若拥众内侵总率官军冲锋出战乃将官之事臣本书生安能办此已将应设逰击縁由具奏但主将之任尤为机要所关查得先该总制尚书秦纮奏称传闻敌众要从延绥西路入抢西安府地方欲将西安四卫原拟固靖备冬官军暂留一半在西安府城内与延宁二边备御下班官军行令郑英严谨操练候将来相机战守以保人民一节正恐伊巡边有害无益故为此言以阻其出耳不然岂有身为主帅専守一镇城之理况敌众欲寇西安必由环庆固原而入延绥相离地逺山川阨塞岂能飞度所谓因噎而废食者此论是也议者或又欲于固原添设副总兵一员提调各边人马然既有镇守主将又添副总兵不无官多人扰且副总兵既以提调各边人马为职则主将徒拥虚名置之无用亦恐未通但固靖环兰紧隘地方数多若得常守之将委的事有统纪武备自严军威自壮臣广询愽访熟虑深思诚得易置相应镇守主将一员就于固原常川驻札则官不加多事为有益伏望圣明念全陜疆土之重悯生民涂炭之急乞勅兵部议拟上请合无将镇守陜西武安侯郑英行取回京别推骁勇知兵善抚军士在内如都督杨玉神英辈在外如吴江曹雄辈将官一员镇守陜西等处地方节制诸军常川固原驻札提调防守遇警往来各边统率官军尽力剿杀则边方可保无虞边方安则腹里安矣陜西城内自有镇守巡按都布按三司官员臣今往来经畧以后巡抚未免多住镇城不待将官保障如果事情十分寜息边方无事主将仍回镇城驻札另行具奏定夺臣于郑英素无睚眦直以地方安危所系利害切身若因循隠黙忌避不言则欺君负国之罪万死莫可自赎等因具本该通政使司官奏奉圣旨兵部知道钦此钦遵抄出送司查得近该镇守陜西地方武安侯郑英奏伏念臣本一介菲才荷蒙先帝圣恩不以为愚不肖授以藩镇之寄自臣到镇以来迨今四载夙夜忧遑莫能补报臣见年五十七岁筋力巳衰况旧患痰疾因去岁边方侵凌骚扰钦奉勑谕随宜策应钦此钦遵正臣子効劳之时臣疾虽在身待报躬亲统兵往来截杀但边地风寒致将前疾举发至今用药调治百无一効又加半身顽麻不能骑射若不辞解兵柄缘臣所守实为三边根本重地倘遇有警恐悞朝廷大事如蒙伏望圣恩悯臣在边染疾容臣回京调理另推谋勇将官前来代臣管事臣干冐天颜不胜战栗之至等因具本该通政使司官奏奉圣旨兵部知道钦此钦遵议奏间今该前因案呈到部看得巡抚都御史杨一清奏称陜西地方军务废弛镇守官员不堪厥任诚恐临期悞事要将武安侯郑英行取回京别推骁勇知兵官一员前去更替镇守陜西地方専在固原驻札及武安侯郑英亦自奏患不能骑射乞要回京调理縁关中系国家重地主将实官军司命况近来情势比昔不同万一冰冻入套必须防御得人合无俯从所奏将郑英取回候命下之日本部就将杨一清所荐官员另行议拟奏请简命一员前去代替郑英镇守陜西令其常在固原驻札抚安军士遇警剿杀防守地方不许仍往省城复蹈前辙縁系更拟将官及奉钦依兵部知道事理未敢擅便弘治十八年十月初四日本部尚书刘大夏等具题本月初五日奉圣旨是郑英取回京钦此钦遵拟合通行为此除外合咨前去烦照本部题奉钦依内事理钦遵施行

　　一为慎固地方以遏边人事

　　兵部覆该本部送于兵科抄出巡抚陜西等处地方兼督理马政都察院左副都御史杨一清题准兵部咨前事该本部题该宁夏镇巡等官太监葛全都御史刘宪等各题称陜西逰兵三千员名已经革去逰击将军合无仍设将官统领前来两界韦州往来驻札外可以策应花马池内可以保障固靖等处地方等因该本部看得未审前项人马见今改调何处应用合行臣查明定夺等因题奉钦依备咨到臣查得先该总制尚书秦纮奏于环庆固原等处添设逰击将军弘治十七年九月间该巡按陜西监察御史季春奏要裁革兵部依拟题准行移陜西镇巡等官行令逰击将军都指挥杨敬照旧回司所统逰兵俱令掣回原营以后地方如或多事仍该复设逰兵另行具奏定夺等因备咨前来巳经钦遵将原选逰兵掣回原营间续因边报拆墙进入韦州螺山住牧侵犯固原环庆军马不敷镇守武安侯郑英随将前项逰兵调取前来分委都指挥陈善黄正管领防守后日事寜仍照原拟掣回臣接管巡抚受任经畧因虑前项地方委的人马寡少敌情难测原选逰兵若尽数掣散有警急难收拾除西安等卫及环庆官军掣回原营外其洮岷河临四卫官军又经委官重复挑选精鋭人马共一千一百员名暂委都指挥管领策应荘浪见在兰州地方驻札又于洮岷秦平等卫原拟备冬官军内挑选一千余员名委官管领操练聴调正虑河套为患逰击之官恐当复设故为先事料理一旦用之但得统领之人兵可立集不然直待敌至方议设官有官方议选军经时累月缓不及事臣之鄙见如此今寜夏镇巡等官太监葛全等所奏要将陜西逰兵三千员名仍设将官统领一节盖亦以为陜西逰击当设又因裁革未久故为此言以俟庙堂采择臣请究竟本末言之寜夏花马池兴武营清水营直抵髙桥儿等处地方乃河套出入之门户然彼之所入虽经于寜夏而其所利则在于腹里寜夏如能捍御使之不敢拆墙而入则腹里可以无患但恐地方散漫墩堡稀疎士马单弱不能遏其方张之势彼既拆墙进入必将抄我环庆犯我固原深入我安会静寜隆徳诸处内有监牧马匹尤为素所窥伺加之土汉杂处易于生变一失保障则根本动摇故延寜为手足之疾其祸速而小环固乃心腹之疾其祸迟而大尚书秦纮原拟推选宿将充逰击将军操练军士用防不虞深为有见但当时委任非人致招物议又因边事稍寜议者遂谓官多人扰奏行革罢未及两月潜师窃发分抄边鄙无处宁帖守备等官各有信地彼众我寡徒闭垒以自全分疆画界至相望而不救于是众论嚣然盖谓逰击不当革逰兵不当散方议奏复而边情已寜矣臣谓兵无常形事有万变因时制宜固难执一奏设逰击者乃安内攘外之图奏革逰击者亦省事惜费之意也今敌得志而骄冬间难保不入河套万一拆墙深入数必不少陜西逰击将军似当复设随处应援截遏以安人心且诸镇一体如大同逰兵应援宣府延绥逰兵应援大同寜夏逰兵应援延绥则陜西设有逰兵既可保障内地亦可为延绥寜夏紧急之援不为无益既设之后不宜亟罢庶使事有定规人有定志但添官非难得人为难任非其人平时恣为剥削临事安可倚仗非惟来议者之口抑且坏地方之事博采得守备固原署都指挥佥事陈善老成歴练惯战知兵平时抚士有方遇敌当先不怯且歴官年久山川道路险易熟谙使当折冲御侮之任则兵将相知地利人心两得可责成功如蒙乞勅兵部再行详议如果陜西逰击相应复设合无将陈善奏请充逰击将军将原选见在官军二千员名聴其统领仍在庆阳驻札不拘环庆固原靖边兰州等处但有紧急声息往来应援截杀若尚在河套不曾拆墙进入照依寜夏镇巡官所拟前去韦州等处与延寜逰兵掎角并力防御倘或大同宣府一有紧急延绥官军调去城堡空虚地方有警聴各该镇巡官行臣处相机调发前去策应前项官军缺少马匹于各监苑补赔倒失亏欠儿扇马内给领不必照依各镇抢兑以致损此益彼两相妨碍以后如果各处地方寜息秋夏时月将官军放回原卫休息遇冬征调聴用永为定规不必暂设亟罢使人怀茍简事无成效若任非其人访有贪污怯懦实迹巡抚巡按官指实劾奏革退别选相应之人代补及照固原地方最为要害守备官员不可暂时缺人如臣言可采陈善果蒙委用就乞于陜西武臣曾经举保堪用官员内推选一员代替守备庶几地方有托缓急不至悞事等因具本该通政使司官奏奉圣旨兵部知道钦此钦遵抄出送司查得陜西固原等处逰击先该巡按陜西监察御史季春奏称官多人扰本部巳经依拟奏革续该寜夏镇巡等官奏要将革退逰兵照旧设官统领以备内外策应本部又经议奏行令查勘去后看得巡抚陜西都御史杨一清奏称勘报前项逰击将军应该复设縁由所言地方利害兴废始末议论详悉事体明白及处置该集逰兵该用领兵将官俱各停当况今寜夏见报边情紧急用人预备合无准其所奏请勅原拟都指挥佥事陈善充逰击将军名目统领前项逰兵三千员名専在环庆固靖等处往来截杀仍聴镇巡官员节制调度此后尤须守法奉公正巳率下慎终如始以副委任合用符验旗牌照例请给差人賷去本官应用其固原地方今既拟令镇守武臣常在彼处驻札所据陈善守备员缺不必再补合止行令都御史杨一清径自照例选委堪用都指挥或指挥一员在彼备御縁系添设逰击官员及奉钦依兵部知道事理未敢擅便弘治十八年十月初八日本部尚书刘大夏等具题本月初九日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为传报声息预防边患事

　　兵部覆该本部送于兵科抄出巡抚陜西等处地方兼督理马政都察院左副都御史杨一清题据暂署守备兰州地方兰州卫指挥佥事陈松呈云云等因节呈到臣照得镇守太监刘云武安侯郑英俱在陜城臣看得兰州地方自本年五月十一日以来传报荘浪红城子炮火柴堆声息络绎不絶访得敌众俱在荘浪后山伏同儿水彬草沟等处札营节次入境抢掠因是近来荘浪人马寡少动辄失利以此彼势愈张我威愈挫况与兰州壤地相接无关隘沟墙之限荘浪既巳被抢萧索虎狼无厌之欲必将窥伺兰州已将原奏留甘兰二卫官军李勤等摘拨分布河北地方东路盐场堡西路■〈釒敖〉子坪二处按伏防守遇警截杀但■〈釒敖〉子坪旧无城堡盐场虽有旧堡不曽修盖房舍不堪屯军又经行令兵备守备等官量起本处军民人夫筑打■〈釒敖〉子坪城堡一座及于盐场堡修盖官厅营房以便官军屯住及又遵照节该钦奉随宜斟酌调度成命行委都指挥黄正管领洮岷临河等卫官军一千员名前去庄浪暂聴分守叅将苏泰调遣杀敌指挥郭遡督率所领土兵亦于兰州驻札随其声势所向往来应援外縁荘浪虽系甘肃所辖而与陜西腹里声势相倚臣实不敢顾此失彼但往年荘浪红城子力足捍御北人不敢越境南侵则兰州似为腹里今荘浪巳不能支众刼肆行剽剠无忌根本喉襟之地所系尤重若彼窥觇纠结日久不退则陜西官军急当内防势恐不能分兵外援且秋冬将临北方大众难保再不入套前项郭遡黄正所领军马乃固原环庆釒关御敌之数又当先期掣回休息养其鋭气以挫敌锋臣又切思荘浪之人横遭兵祸巳非一日访得前项敌众初本不多近来鸠集丑类日渐繁伙恒在荘浪凉州地方明水湖等处住牧假我逋降为之乡导不时突出钞掠声东击西倐来忽去委的难以堤防其势非大遭挫衂则不肯逺遁将来勾引羌戎寜夏陜西二镇皆受其毒不止荘浪之害而已夫田中之禽利用搏执圣王所不得巳如蒙乞勅该部详拟合无行甘肃镇巡等官行令逰击率领所统逰兵或再推骁勇都指挥一二员摘发甘州各卫招募土兵舍余军余等项二三千名前来荘浪红城子协同叅将等官战守以纾地方目前之急其陜西发去官军取回固原环庆等处以备北人入套之谋再乞预行寜夏甘肃陜西守臣密切会议若是今冬宁谧不入河套明年春二三月草枯马弱之时遣人哨探住牧处所的确诸镇各选精兵甘肃官军自荘浪凉州分道并进以杀其势寜夏军马出其后背以邀其归陜西官军自兰州掎角而入以防其冲突必痛加诛剿以泄数年兵民之愤一劳永佚计无出此舍是弗圗因循玩愒茍度岁时如养痈疽不施针砭使其日渐溃蚀虽有知者不能善其后矣此事重大必仗庙堂成算询谋佥同乃可举动愚臣一人之言岂可自以为是但承乏经畧调度之任有所见闻不敢自黙等因具本该通政使司官奏奉圣旨该部知道钦此钦遵抄出送司案查先为敌众拥众犯边缺兵战守事该分守荘浪地方左叅将苏泰奏称敌众节次犯边兵力寡少乞要增兵战守等因本部已经议拟题奉钦依备行陜西镇巡官将声息少缓地方或附近各卫官军内辏拨精壮一千员名委官管领前去荘浪听调杀敌指挥郭遡原管土兵一千员名领去兰州地方驻札以便荘浪固原两处策应续该巡抚甘肃等处地方右副都御史毕亨奏为易将官以安边境事该本部议拟题准将副总兵把琮改调荘浪逰击将军徐谦带领所部逰兵常在庄浪驻札聴把琮调用俱经通行去后今该前因案呈到部看得都御史杨一清所奏极言河西敌众屡为荘浪之害又虑冬临河套入寇固原环庆所当戒严计处各镇分设防御之兵甚为得策除逰击将军徐谦领兵荘浪驻札已有前议外合无依其所拟本部一面铺马賷文与都御史杨一清径将所属郭遡等原领兰州等处策应军马掣回聴其调用一面賷文甘肃镇巡等官查调各卫招募土兵舍余二三千推委谋勇都指挥一二员带领前往荘浪红城子等处随同副总兵把琮等防御中间事宜或有未尽未允亦要从长议处以固地方其称今冬宁谧不入河套欲候明春草枯马弱之时密会三镇诛剿明水湖等处积年犯边之敌尤见经畧深逺但事干重大难以遥度而甘肃寜夏二镇守臣未经谋议恐亦各有所见况掩袭境外之敌必须兵马加倍精强将帅谋勇兼济方能措手一或言动欠密事机先露恐难成功合无仍行陜西并甘肃寜夏镇巡等官密切移文会议从长再加斟酌如果此举有利无害询谋佥同时势可乗不贻后艰会同奏报相机举行务要计出万全以期克捷如果事有异同难便轻举或别有安边良策亦要明白回奏縁系守臣建言边务及奉钦依该部知道事理未敢擅便弘治十八年十一月十二日本部尚书刘大夏等具题本月十三日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为急缺领军官员事

　　兵部覆该本部送于兵科抄出巡抚陜西地方兼督理马政都察院左副都御史杨一清题臣受命经畧巡抚节奉钦依或广收人物以资其方畧或重悬爵赏以鼓舞人心等因备咨前来为照御戎莫急于练兵练兵莫先于选将将非其人兵虽众不足恃将得其人怯可化勇弱可化强广收人物诚备边第一义也况今北人得志而骄冬深难保不入河套近日环庆地方节次传报炮火声息防御不可不严陜西各该守备将官皆新任可用但各有信地难以摘拨至于管领备冬官军及召募土兵民壮等项调遣委用不可缺人本处都指挥把总指挥等官才局虽有可观多是不曾经战倘或敌众大举侵犯使之冲锋破敌恐未必能近该臣奏保缘事都指挥乌铭充军指挥杨宏荷蒙皇上湔洗杨宏重罪止降二级聴臣随宜委用天地再造之恩凡为武臣孰不感激思奋但乌铭兵部题称已经奏取赴京难又别为定夺及又博访得先任花马池叅将西安后卫指挥马隆兰州卫指挥同知杨义俱各熟闲戎务谙晓边情先年惯经战阵比之新进未试者不同亦该本部奏取京营领军去讫且京营领军所系尤重臣何敢以一方之事致妨天下大计但京师人材所聚如乌铭辈必多大同宣府声息巳寜陜西之患方自兹始况此三人用之陜西则地利素知人心素服不违其材可责其効若领京营士马恐亦无以逾人伏望圣明垂念关中三边根本之地防御事重用人为急乞勅兵部合无将乌铭马隆杨义三人仍发回陜西聴臣随宜委用统领备冬官军及土兵召募义勇民壮等项并力剿杀或分守要害或策应各边有功具奏推升误事责不轻贷待后陜西地方寜靖大同宣府声息紧急京营领军缺官该部移文行取仍督发前去应用等因具本该通政使司官奏奉圣旨兵部知道钦此钦遵抄出送司查得先为军务事该巡抚陜西都御史杨一清奏奉钦依事理咨送马隆等前来又该本部议拟题奉钦依将马隆杨义俱升署都指挥佥事与乌铭协赞鼓勇等营去后今该前因案呈到部看得都御史杨一清题称要将乌铭马隆杨义发回陜西聴其委用统领备冬官军及土兵等项堵截剿杀待后京营领军缺官仍督发前来应用一节照得乌铭等先因宣大二镇声息紧急故将各官取来聴候领兵即今二镇稍寜况陜西地方目今河冻正系敌众侵犯之时用人尤为紧急相应准其所奏除数内马隆巳该本部题奉钦依充四川叅将协守松潘地方去讫所据乌铭杨义合无着令驰驿前去都御史杨一清处聴调领兵若后京营要用另行具奏行取各官务要竭忠奋勇图立后功以副举用之意缘系奏讨领军官员及奉钦依兵部知道事理未敢擅便弘治十八年十一月二十二日本部尚书刘大夏等具题本月二十二日奉圣旨是钦此钦遵拟合通行除外合咨前去烦照本部题奉钦依内事理钦遵施行

　　一为预防边患以保固地方事

　　兵部覆该本部送于兵科抄出巡抚陜西等处地方兼督理马政都察院左副都御史杨一清题近准巡抚寜夏地方本院右佥都御史刘宪咨为大敌入套请兵防御事弘治十八年八月二十九日据畨中走回男子贾羊羔儿供系山丹新河人失记卫所年月日七八岁时被小王子部落头儿巴罕抢去边外牧放牛羊一十三年见在贺兰山后驻札近聴得伙里众人说称俱往迤北迎接小王子到来本日又据套内迤北石嘴儿墩暖泉儿墩夜不收王文奴等报称本日已时瞭见河西相离黑山营四十里地名野马川等处敌众下营人马不计其数帐窠牛羊遍野内有三百余骑前来河边住立吹觱篥一声向东观望顿饭时回营去讫本年九月初四日又据石嘴儿墩夜不收王玉等报本月初三日辰时瞭见敌人五骑在于套内到于墩边荅话不应显是前项大敌浮水渡河入套等因前来会同镇守太监葛全总兵官署督佥事李祥议看得前项敌众访是小王子人马在大同抢回意欲过套入攻先是走回男子贾羊羔儿报称山后众人前去迎接小王子次据夜不收王文奴等报称瞭见河西敌众不计其数内有三百余骑前来看河今夜不收王玉等又报瞭见敌众五骑巳过套内事果不虚五骑既已过河诚恐丑类源源而来大举入寇旦夕难保若不请兵策应防范虑恐临期难便除具题外拟合通行知会等因备咨前来续据守备环庆等处地方署都指挥佥事姚震呈为传报烽火事弘治十八年九月十四日酉时据原差花马池探聴声息夜不收魏玉供报本月十二日夜三更时分有花马池夜不收张外头报称暖泉墩石嘴儿墩各举火六把行间本月十六日辰时据环县城西西河墩守瞭小甲王友走报本时瞭见永河墩举烟三把十七日又据西河墩小甲王友报火六把又据本官呈前事弘治十八年九月二十七日巳时据环县城西西河墩守瞭小甲王友走报称沈家山墩小甲唐仲义传报火三把烟三把等因节呈到臣照得镇守陜西太监刘云武安侯郑英俱在陜城郑英见今患病不出除移文知会外看得巡抚寜夏都御史刘宪咨称前项边情系供报之言固难尽信但环庆地方巳有传举境外烟火必是此敌将谋入边先遣轻骑浮渡黄河潜入套中瞰彼窝巢觇我虚实踵袭故智侵犯边境无厌之欲诚难窥测先事之防不可不谨切详敌兵去年侵掠陜西今当皇上龙飞御极之初乃敢侵我宣府扰我大同戕贼我士马鱼肉我生民贪得无厌何所底止若再拥众内侵鼓我积愤之兵乗彼既骄之势何战不克何向不前顾部落结聚动称数万我边地里寛漫分兵而守无所不寡以十当百似难急婴其锋惟在严封疆守要害明斥堠谨禁防以佚待劳俟机而动延寜二镇边备各该守臣必能先事经理陜西固靖环庆地方先该总制尚书秦纮修筑边堑一道甚于保障有益所患墩堡稀疎声援隔絶故副总兵曹雄有固原之墙不如无墙之论臣今近墙设墩傍险增堡声势相接况填塞沟堑坍塌边墙次第修补粗皆就绪至于分布人马使守要害招集土人使自为战不敢漫易以速罪尤但当久玩极弊之余人马寡少又复不精语及战功臣实不敢自保然而形势战守得失利害之机亦尝筹度寜夏花马池兴武营直抵髙桥三百余里地方在北是为侵我边境之门户陜西环庆固原直抵靖边七百余里地方在南是为入我腹里之门户中有山城萌城石沟盐池韦州等处乃敌兵出没经由之道路然彼之所入虽由寜夏而其所利实在腹里寜夏边墙如能捍御则腹里可安枕而卧稽今事势恐未必能倘一旦拆墙而入必以精骑守所入之路缀我官兵使不敢南则腹里安危所系至重其故不可不讲也敌既深入剽掠方张之势恐非陜西官军所能当藉诸边镇逰兵协力捍御庶免生民荼毒然欲成克捷之功必在乗其既弊而于中路击之为便查得臣节该钦奉勅谕倘或事情紧急延寜荘凉逰兵俱聴尔调用钦此钦遵及照延绥叅将王戟所领土兵二千员名亦系兵部题准聴臣调用之数但寜夏逰兵仅能自守荘凉逰兵彼处四时有警在在乏兵恐难摘调缓急所倚惟延绥逰竒兵叅将王戟土兵应援之力臣虽奉有成命窃恐诸镇官军各有统属不即聴调悞事非轻且今西安等府旱灾至甚流徙在途万一时势危急边城失守盗贼乗隙而起根本动摇诚非细故况延寜逰竒兵调去大同未回近闻彼处声息巳寜若不早为掣取直待寇至门庭方纔移文往来之间动经旬月委的缓不及事如蒙乞勅该部计议合无铺马賷文行令延绥副总兵曹雄逰击将军羌汉叅将王戟作急将所领官军掣回曹雄竒兵暂于定边营驻札以便延寜两边策应羌汉逰兵王戟土兵于花马池兴武营等处按伏如果敌众入套拥众近边与寜夏副总兵卫勇叅将霍忠恊同保绩灵州守备焦洪并都指挥韩斌等人马并力捍御保固边墙不令入境寜夏总兵官李祥统领人马过河暂于灵州驻札以便河南调度陜西亦选逰兵三千员名暂于韦州按伏以为声援且以防今冬山后乗冻渡河侵犯之谋若是声势重大力不能支拆墙入境势必侵犯腹里陜西逰兵即当掣回豫旺城防御延绥逰兵土兵聴臣临期相机调取应援亦在保固边墙不令拆入彼进不得逞居无所获不乆亦将自退若不能阻遏长驱而入势必分散我军坚壁清野据险以乗之伺便以图之纵无大得亦无大失仍先以曹雄李祥卫勇姜汉等各枝精兵分布中路山城萌城石沟盐池红寺儿韦州一带城堡按伏秣马藏锋蓄鋭多遣乖觉夜不收逺为哨探彼既深入日久人马疲敝计其归途必出前路陜西将官统领官军徐蹑其后毋逼而追待入我彀诸路之兵并起而夹击之陜西官军奋而逐之或邀其中或截其尾胸背受敌必败之道献俘折馘大功可期计不出此而欲于拆墙之处邀其归路其势复合其援亦近成败利钝非臣所知再照暂留荘浪左副总兵鲁麟骁勇惯战歴练老成所统土兵畨人素所畏服先年腹里有警亦曾调用乞勅本官整■〈木朔〉人马倘或事情紧急聴臣移文调来固原环庆等处与陜西将官协力战守以壮兵势以系人心此臣一得之愚敢用预陈以备采择乞下陜西延寜诸镇将官叅酌行之随机应变又在各官仍乞速行曹雄姜汉王戟等各以腹里根本为重遇调慎勿延缓以失事机等因具本该通政使司官奏奉圣旨兵部知道钦此遵钦抄出送司查该先为守边防患地方等事该协同镇守甘肃左副总兵鲁麟奏称统兵前往寜夏等处截杀得患痢疾况伊男年幼管下土人家口缺人钤束乞要暂留在家教训伊男管束土人家口本部议拟题奉孝宗皇帝圣旨是鲁麟准留荘浪抚管土人写勅与他钦此续为易将官以安边境事该巡抚甘肃都御史毕亨题称左副总兵鲁麟父祖以来世守荘浪畨人素所畏惮今虽养病在家尚能发纵指示乞要请勅本官今后遇有敌众侵犯务要运谋设策并力剿杀等因该部议拟具题奉圣旨是钦此节经请勅本官钦遵外近为大敌入套请兵防御事该寜夏镇巡官太监葛全等题称大同地方寇巳寜息要乞行令本镇副总兵卫勇延绥副总兵曹雄逰击将军姜汉叅将王戟各将前项逰竒等官人马火速兼程前来花马池等处并同本镇人马布置按伏相机截杀巳该本部议得合无铺马賷文与寜夏太监葛全总兵官李祥都御史刘宪一面选差乖觉夜不收逺为哨探一面严督副总兵卫勇叅将霍忠协同保绩守备焦洪都指挥韩斌等各要用心设策整■〈木朔〉人马随宜按伏以逸待劳本部仍行延绥守臣令叅将王戟统领土兵前往花马池逰击将军姜汉统领逰兵前往定边营曹雄统领竒兵前往寜塞营各要星驰前去秣马按伏聴候有警并力截杀乃行陜西巡抚都御史杨一清公同固原新任镇守将官斟酌形势计议方畧分布腹里人马据要防御督调本处逰兵相机策应等因具题奉圣旨是钦此又经通行各该镇巡官钦遵去后今该前因案呈到部看得巡抚都御史杨一清歴究陜西寜夏地方之要各镇官军战守之宜及指陈乗敝邀击之利论议反复筹度周悉除延绥逰竒官军与寜夏副总兵卫勇等所领人马巳该本部题奉钦依通行各该地方战守亦与本官前项议奏之意大畧相符所据虑恐诸镇官军各有统属不聴调遣合无行移延绥镇巡等官转行副总兵逰竒等查照先今事理如果敌巳西行本镇别无声息陜西来调兵马即便依期前去分布防守不许迟延误事自取罪尤仍通行陜西延绥寜夏镇巡等官俱要协心运谋相机而动务使功成万全事无一失图免陜西腹里之害用纾皇上西顾之忧毋得秦越自分坐观成败以孤委任其称荘浪左副总兵鲁麟惯战老成边人畏服先年有警亦曽调用乞要请勅本官整■〈木朔〉人马遇警调来固原环庆等处与陜西将官协力战守一节尤为有见盖鲁麟久在边方委实谋勇颇优于众今病痊可相应责成合无本部铺马賷文与都御史杨一清转行左副总兵鲁麟将所领土兵严加操练固守地方若遇固原环庆有警即聴都御史杨一清移文调用大功有成升赏不吝不许托故偷安以负朝廷世宠之恩縁系巡抚官员奏处防守边务及奉钦依兵部知道事理未敢擅便弘治十八年十一月二十四日本部尚书刘大夏等具题本月二十五日奉圣旨是便行与各官着用心协力相机防御不许自分彼此致误事机钦此钦遵拟合通行除外合咨前去烦照本部题奉钦依内事理钦遵施行

　　一为预防边患事

　　兵部覆该巡抚陜西等处地方兼督理马政都察院左副都御史杨一清题准兵部咨该协守延绥等处地方副总兵都指挥佥事曹雄题称陜西固原等处近来修筑边堑一道南离固原二百五十里北离花马池四百余里敌经花马池之空深入任其掏穵通不知觉向使固靖地方有久守之将则戎马之入何以似蹈无人之地为今之计合无固靖环兰等处添设副总兵一员提督操练有警临巩秦平官军悉聴调遣黄河将冻时月收敛人畜肃清郊野分兵要害秣马蓄鋭以待敌至万一边敌复来侵犯或乗其分散或邀其归路其陜西镇守将臣精选在城有马官军前来以为声援如此则战守两备责任专一缓急有济等因具本奏奉孝宗皇帝圣旨兵部看了来说钦此钦遵该本部覆奏行巡抚陜西都御史杨一清会同巡按监察御史从公计议陜西镇守将官每年冬初例该前去固原等处防守今若于固靖环兰等处添设副总兵一员必得练达边务曽经战阵者常川在彼委的有益但省城镇守将官遇冬所理何事必须何以处之斯于事体穏便经久可行务在议处停当会奏前来以慿上请定夺等因题奉圣旨是着议处停当来说钦此钦遵备咨到臣会同巡按监察御史季春从公计议看得陜西固原环庆靖边兰州皆紧关要害之地固原土汉杂处内有监牧马匹所系尤重河套有警寜夏边墙失守则固原环庆最先受害近来山后残敌河冻时月多从寜夏中卫鸣沙州一带踏冰而入窃伏螺山等处钞掠固靖突来忽去不止河套为当堤防至于兰州河北一带节被荘浪明水湖潜住诸番与山后之敌无分春夏不时侵扰又不止河冻为当备御比者各该地方战守之具名存实亡守备等官权任轻微莫能自展各有信地不相应援陜西镇守将官遇冬至十一二月方纔提兵西向不过月余河冰消释即便掣回与调来客兵无异山川之险夷关隘之虚实将领之勇怯士卒之强弱茫不与知上下相安因循度日边备不严兵威不振职此之由今声势猖獗大非昔比万一不肯悔过逺遁纠合部党长驱深入则内郡绎骚根本动摇不止边民受害而已若得常守之将驻札固原提督操练各路人马遇警分兵要害调遣应援截杀委的责任专一曹雄所言盖亦有见其要添设副总兵一员不无官多人扰况人马有限添官虽多何补于事且既设副总兵提督调兵则主将徒拥虚名置之无用亦恐未宜若将陜西镇守将官移来固原驻札则官不加多事为有济长久利便之策宜无过此议者或谓陜西镇守之设兼防南山羣盗然陜城巳有镇守太监巡抚巡按都布按三司又兼抚治巡守等官平时自足防制果有盗贼窃发将官东还不妨剿捕但任法不若任人安内乃可攘外使任非其人反生厉阶致招后议窃见镇守陜西武安侯郑英在镇年深近又自称患病日久不出见今寜夏已有传报声息倘或边众拥众侵犯本官委的不堪征战误事非轻必须更易相应将官镇守缓急方可倚仗如蒙乞勅兵部计议上请合无将武安侯郑英行取回京别推京营都督或边镇将官亷静不扰练达戎务曽经战阵一员镇守陜西等处地方常川固原驻札提调防守遇警往来各边统率官军剿杀堵截外壮兵势内系人心实为便益当此久玩极弊之余正易辙改弦之日伏望圣明轸念关中重地一方兵民不宜重遭荼毒早赐施行等因与巡按监察御史各具本该通政使司官奏奉圣旨兵部知道钦此钦遵通抄送司查得先为预防边患事该延绥副总兵曹雄奏称固原边墙旷逺要于固靖环兰等处添设副总兵提督操练本部议行巡抚都御史杨一清会同巡按御史从公计议固靖环兰等处添设副总兵一员常川在彼委的有益务在议处停当会奏前来以慿上请定夺等因题奉圣旨是着议处停当来说钦此巳行钦遵去后续为易置主将以保固地方事该都御史杨一清奏称陜西地方军务废弛要将武安侯郑英行取回京别推骁勇将官一员前去更替镇守陜西地方专在固原驻札等因前来本部依拟将本官奏内荐举都督等官杨玉等四员具题奉圣旨是曹雄升署都督佥事镇守陜西地方钦此已行钦遵去后今该前因案呈到部看得各官所奏固原等处地方添设副总兵一员不无官多人扰若将镇守将官常川固原驻札则官不加多事为有济一节既查有本部前项题奉钦依镇守官员常在固原驻札事理别无定夺拟合通行除外合咨前去烦为查照施行

　　一为急处救荒事

　　户部覆该本部等衙门会题于户科抄出钦差巡抚陜西等处地方兼督理马政都察院左副都御史杨一清题前事准户部咨该陜西镇巡等官题切照陜西地方接连边境粮草徭役比之他处实为浩繁兹者又遇前项虫旱等灾米价腾贵人民流移诚为可悯难以照常勘处合无不为常例本部移咨都察院转行巡按陜西监察御史公同都布按三司守巡管粮官严督府卫州县掌印官一面将被灾地亩从公核实一面将该免钱粮照依分数先行除豁仍将除豁过田地税粮等项有收无收分数各备造文册奏缴仍造清册一本送部查考本部再行巡抚都御史督同守巡管粮等官严督府卫州县各该官员查勘缺食军民先尽见在预备仓粮按月放支赈济如有不敷就将该库收有见在银两等件设法籴买米糓作急赈济务使人沾实恵事有成效此外别有救荒事宜径自区处施行事体重大者作急具奏定夺等因具题奉圣旨是陜西灾伤重大着杨一清好生设法赈济毋致失所钦此钦遵备咨到臣查得陜西灾伤地方西安府为甚延安府次之庆阳鳯翔二府又次之其余平汉临巩等府虽间有旱雹等灾分数不多但西安一府财赋供亿实当七府之半西安府告荒虽七郡全收不足以补况延庆边郡亦复有灾他府稍登仅能自给巳将被灾地方应该分豁减免税粮縁由节次具题及行委分巡分守等官各带领府佐能干官员分投徧歴所属州县先将极贫人户今冬开仓验口给粮赈济次贫人户明春一体赈济如仓粮不敷聴将官银折放去后兹者仰荷圣慈该免税粮准行巡按御史核实除豁天语叮咛又以设法赈济责成愚臣惟恐斯民失所古帝王之用心不是过也顾臣抚巡无状不能导引和气以厪宵旰之忧若又不能仰承明诏讲求赈济方畧坐视沟壑转徙而莫之救其罪安可逃哉查得各该州县预备仓粮多者不过万余石少则三二千石甚至止有数百石陜西布政司查报在库官银八万三千余两俱该供边并折支俸粮布花之数尚恐不敷亦难动支籴买粮米夫以堂堂巨省而仓库空虚至此臣昼夜思之寝食俱废窃惟救荒以赈济为先以储蓄为本陜西地方关山环峙舟楫不通重以供给三边赋役繁重故一年之收仅足以周一年之用加以频年兵荒疮痍未复卒遇久旱遂成大饥闾里萧条逃亡接踵盗贼间起剽掠潜行困敝艰难莫可名状又恐春夏之交米价益贵民食愈难官廪既空官银莫措饿夫张口以待哺官司束手而无施民穷盗起势所必至若麦秋有望犹可支持万一套众不出二麦不登赈济转输两无所赖公私告急内外俱困仓皇狼狈何可胜言臣又窃思陜西成化十九二十年间旱荒彼时承平之余仓库有积又无边患尚且赈贷不敷饿莩填渠人至相食后蒙宪宗皇帝准开救荒事例措置银粮甚多又将江南漕运粮米数十万石差官由汉江及河南地方二路转运移民就食赖以全活而死徙之民巳不可救户口耗雕至今未复今公私匮乏既非昔比边疆骚扰又昔所无若明年岁果不登将来事变岂直如成化年间而已及今多方区处尚为临事有备然籴买既苦于无资开例复拘于犯禁安能忍心坐贻后悔行据陜西布按二司左布政使栁应辰右布政使罗鉴按察使谢罃等会同将议处区画钱粮及停免追征等项事宜开呈前来臣叅酌众论之中求济一时之急敢用昧死上陈伏望圣明省览乞勅该部大臣叅详可否议拟上请早为施行庶賷续民命于垂絶奠疆土于无虞关陜安则天下安京师安实宗社万亿年无疆之休也臣不胜激切俟命之至等因题奉圣旨户部知道钦此钦遵抄出送司案呈到部看得都御史杨一清题称陜西西安等府地方荒歉太甚人民饥窘条陈区画救荒八事要行叅详可否议拟上请早为施行一节縁前项事情重大多系别衙门掌行本部难擅定拟合无会同五府六部都察院通政司大理寺堂上官并六科十三道掌科掌道官公同议处上请定夺本年正月十六日具题次日奉圣旨是钦此钦遵会同太师兼太子太师英国公张懋少师兼太子太师吏部尚书马文升等议得关陜地方外邻强敌内困供亿比年边鄙多警民不聊生官司库廪在在空竭徭役科派处处疲弊加以年谷不登赤野千里目今外寇深入大肆抢掠夫以穷迫垂死之民遇此兵荒相仍之岁人心摇动他变必作正当先事而虑庶几保无后愆都御史杨一清身歴目覩心切忧劳条陈数事乞早施行言虽急迫事实可采昔人谓救荒莫如备荒盖以此耳臣等切思天人一理相为流通灾祥感召捷于影响揆厥亢旱之由实由乖气所致况关陜喉襟重地尢当加意抚恤大布恵泽以救倒悬之厄用消意外之虞奈何国家多事帑藏虚耗生财之源既塞而不行军需之费多缺而不继近者各边赏赐尚欠大半其宣大二镇奏讨籴买粮草银两极力措办不及三分之一言及于此良可寒心臣等伏覩累朝以来公私匮乏未有甚于此时者也今将本官原拟八事酌处上请伏望圣慈轸念生民俯赐鉴纳崇实徳以消天变守清俭以裕国用臣等不胜惓惓忧畏激切之至縁系会议急处救荒事理未敢擅便正徳元年正月二十五日本部尚书韩文等具题本月二十九日奉圣旨是陜西边方灾伤重大赈济为急这议处事宜都准行盐法你每再议来说钦此钦遵拟合通行为此除外合咨前去烦照本部题奉钦依内事理钦遵施行

　　闗中奏议巻五

　　●钦定四库全书

　　闗中奏议巻六

　　（明）杨一清 撰

　　○巡抚类

　　一为地方事

　　兵部覆准礼部咨于礼科抄出巡抚陜西地方兼督理马政都察院左副都御史杨一清题准兵部咨该本部题前事照得各处巡抚等项都御史旧例在边方者四月在腹里者八月俱该赴京议事其辽东宣府大同山西延绥陜西宁夏甘肃俱与敌境相邻见今达众不时出没正在用人之际不可暂时缺人督理合无行移巡抚等官今年俱免赴京议事各在地方修举本等职业若有重大应议事件明白预先条陈差人赍奏照依旧例经该衙门会议奏请施行等因题奉钦依备咨到臣除将陜西重大地方事情另行具奏及琐屑常事应该自处者不敢一一烦渎圣听径自从宜处置外今将事干各处地方益于政体宜于军民不系见行事例该载者条陈数事乞勑该衙门会议倘有可取奏请施行等因题奉圣旨礼部知道钦此钦遵抄出备咨送司案呈到部看得巡抚陜西等处地方兼督理马政都察院左副都御史杨一清所奏后开事件俱系裨益军民有闗政体重务应合逐一议拟开列前件上请定夺缘系地方及奉钦依礼部知道事理未敢擅便正徳元年二月初一日本部尚书刘大夏等具题次日奉圣旨准议钦此钦遵拟合通行为此除外合咨前去烦照本部题奉钦依内事理钦遵施行
　　计开
　　一复马夫旧例查得洪武年间旧例在外司府州县官员俱有钦给马匹佥选中等三丁民戸毎马一匹定拨十戸计人丁三十丁出备草科轮流养马如马倒死就令各戸买补行之百三十年并无别议后因不才贪官需索马夫供给数多弘治七年该御史建言兵部奏准比照柴薪皂隶定议出银则例毎戸四两十戸共银四十两给与各官自行买马及雇人餧养弘治十四年间又该给事中建言本部奏革去银二十两毎戸出银二两共银二十两仍送各官自买草料餧养马匹如有倒死申禀上司支给在库官银买马是皆因时救弊之术未为不善奈何新例既行所得银两收为囊橐中物谁肯支用且买草籴料纷纷与市廛交易亦多不便至于餧饲未免属之在官之人孰肯雇役久之有马不复爱惜马死不复买补人夫有抬轿之劳驿马有借骑之劳不借之驿传则借之里甲甚至又令里甲置买伞轿鞍辔及出草料餧马者比比有之弊端横出盖至于今而诸司之马廏空矣近又许令无马者支给在库银两买马于是乞讨之移文相望而买马者十无二三在官之出给无穷而在民之劳费如故本以息民而反病民本欲省费而反増费乃知我祖宗之良法美意不宜轻议变更盖不但此事为然耳况凡厥有官亷者恒少不亷者恒多彼诚亷官必不需索马夫银物彼诚不亷所取正亦不在马夫而巳需索马夫财物当坐赃罪彼犹不知警畏而谓擅骑驿马私借里甲马匹有禁足以保其必不犯乎徒失朝廷优礼臣下之意而顾有损于官民无益于政体迩者陜西山东等处巡抚官各尝具奏乞复旧规该部以行之未久难又更改臣窃谓一法立一弊生因时制宜更之以复祖宗之旧无所不可此亦皇上初政率由旧章之一端也除陜西司府州县官员前项弊端臣通行严加禁约访察外如蒙乞敕兵部从长议处合无仍照洪武年间事例通行南北直隶并浙江等十三布政司将各官骑坐马匹定拨中戸十戸每户三丁共三十丁就令轮流在官餧养马匹置买鞍辔若马匹倒死各丁自行买补官有事故升调去任前马收存新官骑坐此外但有一毫科索马夫财物等项许巡抚巡按访察轻则报以不谨重则叅提问罪罢黜如此官民实为两便
　　前件查得在外司府州县官每员拨市民三十丁买马餧养以备官员骑坐此是洪武年间以来旧例近因言官建议更改纳银令其自行养马法屡变弊愈滋本欲息民而反病民本欲省费而反增费诚如本官所言者合无本部通行各该巡抚巡按将纳银事例革去悉照祖宗旧例辏拨市民三十丁置买马匹鞍辔轮流餧养如马倒死就令各丁买补旧官去任前马存留新官骑坐敢有余外需索马夫财物分毫许被害之人指实具告巡抚巡按官处应拿问者拿问应叅奏者叅奏施行
　　一定支应则例查得陜西镇守太监处每日京兆驿支应银八两四钱以一岁计之该银三千余两镇守总兵处毎日支应银五两六钱以一岁计之该银二千余两通计二处岁该银五千余两买办油盐酱醋柴炭所费未必如是之多况不时之需又有不在此数者乎以此该驿站粮价银之取较之旧时其多数倍所司累欲裁减掣肘中止访得各处镇守衙门该驿支应轻重多寡不一然亦无有如陜西京兆之多者陜西往年支应亦无此数不知添自何时恐日后恃为合得月増岁益民何以堪且陜西三边经费所出大半仰给西安州县兵荒之余奄奄喘息苛征浮费此其一端既往不须深究方来当为之所除行陜西布政司查禁裁省外诚恐各处亦有此弊轻重不均亷贪莫辨民受其患不独陜西为然如蒙乞勑该部查议各处镇守太监总兵等官除本等廪给外应否折支调和蔬菜柴炭油烛等项价银若干如果相应合无定与则例通行遵守使亷者有养赡之资贪者无渔猎之害敢有慿藉骄横仍前额外势逼威索者听巡抚巡按指实纠举如此则站价可减民困少苏地方幸甚
　　前件查得祖宗旧制差使大小官员经过者日支廪米三升有事地方者日支米五升连下饭油酱等项俱在其内近年各处镇守内臣或称日用不足别加柴肉盐酱等项者然亦未闻有如陜西前项之甚必是先该司府州县驿递不才官员止知承奉小人不顾小民患害日増月益以致如此况日逐使客数多总计费用无算该驿库子必至破家陜西连岁天灾此其咎征一端也今该巡抚官奏发相应查处合无本部移咨陜西巡抚都御史并行巡按御史行令所属州县驿递衙门今后本省镇守内臣除本等廪米五升外毎日猪肉不得过五斤鸡不得过二只柴七十斤炭二十斤油一斤盐酱各一椀烛三对小菜三様若是逐日供送劳攘十日半月总计听从其便所司敢有仍前分外剥民脂膏曲意谄奉者许巡抚巡按官严加访察拿问黜罢仍通行各处巡抚巡按查勘凡有不遵祖宗旧制滥取害民之事务要禁约改正若旧能遵守成法不许因此仿效分外加増其余公差官员人等并奏带头目等项该支廪给口粮悉遵旧制而行

　　一为地方事

　　戸部覆云云看得督理马政都御史杨一清所题事件系隶各衙门掌行拟合通行除外合就开咨前去烦为径自查照施行
　　计开
　　一稽考军卫钱粮据陜西按察司提学副使王云鳯呈查得陜西西安左等卫除额设正军之外有曰寄名舍余冬操夏放毎年自十月至来年二月毎日口粮一升每月食粮三斗小月二斗九升若有骑操马者食粮一石本色六斗折色四斗毎年布二疋绵花一斤有曰抽选武备常操舍余有马该粮一石本色六斗折色四斗布一疋花一斤无马止食粮六斗有曰旧招募义勇毎月食粮四斗有曰招募土兵即新招募义勇每年冬操毎月食粮三斗自十月起至次年三月止布一疋有曰屯军有马食粮一石本色六斗折色四斗布二疋花一斤八两无马每月食粮四斗毎年十月起至次年二月止布一疋花一斤八两有曰起调护卫遗留余丁内投充常操者食粮一石本色六斗折色四斗备冬者每年十月起毎月本色粮四斗至次年二月止中间又有逃而复回回而不行投首当差却收粮而又逃者有死而勾补补而不当原差食粮于别项下者其寄名屯军御冬备边者十月内起身赴边之日随身毎日行粮一升五合在卫月粮就该截日住支头绪繁多未易悉数虽有智者莫能卒解因此久惯识字人等及本所掌印千戸遇闗支粮赏造册之时作奸百端或将无马混作有马或将冬操槩为常操或将寄名并屯军赴边之后不行住粮及逃故不除姓名暂除旋揑见在并诡名重名等项毎年一卫盗支粮千余石布千余疋军士头绪毎卫亦不尽同陜西共该四十余卫所其弊殆不可胜计上司官员若非因人告发安能得其肯綮间有知者又因人众往往置而不问即今在在仓库空虚此亦所致一端近将查出盗支识字人役并卫所及该仓官吏治罪监追若不专官管理则民日饥而士终不可饱粮日进而仓终不可实及官军俸粮折色钱钞马价均徭赃罚银物预备仓粮并马匹草料其弊类此合无差委按察司管屯官员兼管稽考所属各卫所月粮布花马匹草料及马价钱钞均徭赃罚银物预备仓粮等项一应钱粮奸弊仍于本官勑书内载入以便行事则每年当得数万钱粮于侵盗之手军足食而奸弊革矣等因具呈到臣案查近该臣访得西安在城三卫官军俸粮布花及在库官钱多被经该官旗军吏人等盗支盗卖侵克数多积弊有年干碍人众难尽稽考巳经札委按察司提学副使王云鳯会同管屯佥事胡经吊取近时巻簿查究呈来施行去后续据各官会呈查出盗支仓粮二千三百五十二石八斗一升七合折银一百三两一钱七分三厘七毫铜钱八万九千九百二十六文折色铜钱三千二百三文钞三千五百一十贯侵克赏赐冬衣布花大布七百五十四疋折花银三十二两七钱三分此外侵欺科敛求索局骗枉法等赃不止一端且据一时巻簿所查尚有此数岁复一岁所侵盗不知几何近而省城附郭卫分尚有此弊逺而在外及各边卫所其为弊不知几何是皆百姓膏血之余军士不得实惠而徒为奸人渔猎之资深可痛恨夫利之所在人必趋之钱粮出纳之际奸弊易生固不止军卫为然而军卫为尤甚如前各项军人头绪如此之多该闗粮赏则例不一至于备边轮戍之数逃故不常该闗该扣日异而月不同以至积年旗吏夤缘为奸不才官员通同作弊势使然也此非细心稽查何由知其详悉布按二司巡守管粮等官政务繁多案牍填委不无顾此失彼副使王云鳯所呈欲委按察司管屯兼管稽考所属各卫所钱粮奸弊不为无见窃恐此弊不独陜西为然天下卫所大抵相同如蒙乞勑该部详议合无通行南北直隶及各按察司各委管屯官员兼管稽考所属各卫所月粮布花马匹草料及马价钱钞均徭赃罚银物预备仓粮等项一应钱粮奸弊仍于本官勑书内载入以便行事其马价均徭预备仓粮赃罚银物等项钱粮俱委经歴专一经手经歴缺官知事署印带管经歴知事俱缺从管屯官暂委别卫首领官或文职杂职官管理不许本卫径委千百戸镇抚等官每年终将稽考查过军卫钱粮奸弊拿问过人犯开报巡抚巡按用以验其职业修否其巡守管粮等官仍要照旧询访稽考若有奸弊径自施行亦不许恃有管屯官专管推托不理如此则弊端渐革军食稍充而军人不得肆志稔恶矣等因备咨送司案查先为缺官事准吏部咨该本部题准巳经照例请勑一道付佥事胡经亲赍前去陜西按察司到任专一提督陜西都司所属各卫所管屯官员人等务要及时耕种完足屯粮禁革奸弊去后续为分巡事该陜西按察司奏称甘肃地方添设佥事一员请勑往来甘肃等六仓并行都司广盈库监督收放钱粮禁革奸弊兼管屯田水利三年一换该本部题准又经请勑一道驰驿赍付佥事官员钦遵于甘肃等六仓管理粮储兼管水利并提督陜西行都司所属甘州一十五卫所屯田务要仓粮无弊水利疏通屯粮及时子粒完足各仓收粮官攅人等有弊各卫所管屯官员军士耕敛失时以致仓粮有亏子粒拖欠屯军失所水利壅滞应拿问者就便拿问应叅奏者具实叅奏去后今该前因案呈到部看得都御史杨一清奏称陜西西安在城等卫官军俸粮布花及在库官钱等项多被经该官吏人等盗支盗卖侵克渔猎积弊有年非止一端又恐此弊不独陜西为然天下卫所大抵相同要行详议通行南北直隶及各按察司各委管屯官员兼管稽考所属一应钱粮奸弊仍于本官勑书内载入以便行事及各卫所钱粮俱委经歴知事掌管不许本卫所径委千百户等官一节深为有见合无依其所奏将各处管屯官员各另请勑一道将各该卫所月粮布花马匹草料及马价钱钞均徭赃罚银物预备仓粮等项钱粮奸弊俱令兼管稽考不独屯田水利官吏旗军人等有犯不分军政掌印管屯管仓应拿问者听本官径自拿问应叅奏者叅奏拿问其马价均徭预备仓粮赃罚银物等项钱粮俱委经歴专一经手经歴缺官知事署印代管经歴知事俱缺听该道守巡并管屯官选委别卫首领官或文职官管理不许本卫径委千百户镇抚等毎年终将稽考过军卫钱粮提问过人犯数目开报巡抚官验其职业庶钱粮易于查考奸弊易于革除缘系专官稽考军卫钱粮事理未敢擅便正德元年二月十八日本部尚书韩文等具题次日奉圣旨是钦此钦遵拟合通行为此除行都察院转行浙江等十三按察司并南北直隶地方各管屯副使等官将原领勑书差人径自具奏更换外合行备由移咨前去烦照本部题奉钦依内事理钦遵施行

　　一为地方事

　　题为地方事准兵部咨该本部题前事照得各处巡抚等项都御史云云等因题奉钦依备咨到臣除将陜西地方重大事情另行具奏外今将事干各处地方不系见行事例该载者条陈数事乞勑该衙门照例会议可否奏请施行缘系条陈地方应议事件事理谨题请旨
　　计开
　　一维持宪体照得在内监察御史在外按察司皆风宪官为朝廷耳目闗国家元气御史巡按一方吏治臧否民生休戚所系其责尤重锄贪祛暴乃其职任近年以来问发及奏劾文武官员多被反讦毛举细小过失摭拾不干巳无根之词辄蒙并勘查得见行条例文武官吏人等犯该为民等项罪名不分巳未结正伸诉寃枉者准行辩理其有妄奏寃枉摭拾原问官员勘问渉虚原问为民者发口外为民原问充军者发极边卫所充军前项禁例不为不严但人安得无过既行并勘勘官意得两全往往迁就出脱奸人恣为得计夫人莫不好荣而恶辱此风若行其不相率而为姑息避事者鲜矣使风宪失职奸贪得志民受其害岂朝廷之福哉且御史出巡回日自有本院考核京官又有十年一考察之例按察司贤否自有巡抚巡按开报考语三年又有朝觐黜陟之典岂慿所问发举劾之人言词以为轻重哉臣请今后监察御史按察司官巳经问发为民文武官吏人等及举劾官豪势要人员果有寃枉止许将所枉之事明白开陈奏诉照例行无碍衙门勘问辩理敢有摭拾原问官员过失不拘事情轻重将原词立案不行仍查照原拟从重归结庶可杜絶小人奸计而内外宪臣皆得展布肆体以事其事矣
　　一稽核新军照得各处清理军伍旧例各州县委掌印官各府委同知布按二司又各有堂上官一员以总理之又勑遣监察御史一员以董其事三年一换定与分数以验功绩立法防范可谓甚严然行伍日见消耗边堡未闻充实彼推移版籍埋没姓名变乱于里书之手莫之能稽者其弊固多然有司岁所清解十常四五而卫所见在收役百无一二盖因原籍原卫相离地逺两不相照清军宪臣但知此有清出解过之数又焉知彼无着伍应役之实该管官旗既不依例存恤却乃任情作弊有方出收管随即得钱卖放者有将盘费搜索殆尽只得随逃者亦有着伍之后被其侵克粮赏百般科害贫不能存以致在逃者故批解方获原军巳回今次解补之人即下次清勾之数以为常事以官司经年督责之劳小民阖门津贴之费残民肌体剥民脂膏而徒为官旗渔猎之地深可痛恨及今不为之处将来其弊滋甚臣请令天下清军御史清解州县军丁之外兼督察稽核该管地方卫所新军先期通行各处清军御史每年终将清出南北直隶各布政司巳解出军人某卫若干某所若干开造文册差人分投赍送各该清军御史各该御史按临但有卫所去处照册比较查考如某处册开解补新军某某该卫所不见投到即系原籍有司官吏里老故纵不解虚文搪塞如巳解到务拘本军正身审问有无存恤剥削情由如正身在逃即将该卫所官旗比较各行原该清军御史务追究出州县容纵卫所卖放剥削实情应提者提应叅者叅各从重问结其无清军御史去处按察司清军官一体照例施行开报功绩务将取有卫所收管军人方准作数仍乞将前项事宜増入清军御史钦奉勑内以便行事如此则事体相须彼此相制人知警畏宿弊可以渐除行伍可以渐充矣
　　一处置军生岁贡据陜西按察司提学副使王云鳯呈照得天下各府州县儒学岁贡皆于廪膳年深数内考选惟都司卫所学校原无廪膳直于阖学生员内论入学年深因此军生既得入学多不读书茍岁考免于黜发则计日得膺岁贡提学官员间有不论年深取曾经考中科举者充贡然军生得与科举者甚少恐致入学年深不曽科举者老于无用徒有不均之叹殊无振励之意合无将天下都司卫所学校照府州学廪膳名数从提学官考定储养挨次起贡号为挨贡名色仍不食粮该贡之年照例考选及岁考验其问学消长以为去留如此则军生有阶级渐进自此始奋发读书之志而应贡者皆精选素教勤学可用之人矣等因备呈到臣看得都司卫学因无食粮之例止以入学年深者起贡中间文学虽优籍名在后茍不得志于科场比老无阶身之路委的贤愚同滞士气无由振兴欲令食粮则边储有限供给不敷若依副使王云鳯所拟将天下都司卫所学校照府州县廪膳名数从提学官考定储养挨次起贡号为挨贡名色仍不食粮如原系一年一贡如府学者定为挨贡四十名四年三贡如州学者定为挨贡三十名两年一贡如县学者定为挨贡二十名该贡之年照例考选及岁考验其学问消长以为去留如初考堪取挨贡不及前数不必拘泥止尽见在相应之人余缺之以俟来考如此既可振励人才又不縻费粮饷乞勑礼部计议采择施行

　　一为地震事

　　题为地震事据陜西布政司呈据庆阳府环县申据本县阴阳学牒呈据直日阴阳生郝云呈照得本县弘治十八年六月初十日癸亥约午时分忽从东北地震二次响声往西南去讫揺动军民房屋理合呈乞施行等因到学拟合就行为此合行牒呈本县乞为转达施行等因据此拟合通行为此今将地震缘由理合各另申报伏乞照验施行据此拟合通行为此除外理合备由呈乞照验施行等因具呈到臣案查先据平凉府固原州申称本年六月初十日午时正二刻地震缘由前来巳经具题外今据陜西布政司呈备环县申称前项日时地震二次有声揺动军民房屋等因照得陜西固原环庆二处最为要害重地先年河套入寇不窥环庆必犯固原创伤困苦之余生意未复今二处地方同日地震窃恐边人侵伐之患或不能无且灾变之来必有攸自人事乖违则阴阳舛错今一岁之中灾异迭见地道不宁皆由百司庶职旷官怠事所致而臣滥总风宪不能奉宣德意振肃纪纲抚安兵民其责尤重除通行一体痛加修省及督令各边闗隘城堡严谨武备防御边患外缘系地震灾异事理谨具题知

　　一为旱灾事

　　题为旱灾等事据陜西布政司呈据西安府申备邠州并泾阳咸宁长安三原盩厔临潼武功鄠县申又据本府所属干州并咸阳富平醴泉蒲城四县申各据里老赵刚等呈弘治十七年八九月间雨泽少降土脉干燥安种麦豆俱未长茂至弘治十八年三月内纔得微雨麦豆正当吐花秀穂之时四月又旱无雨兼被狂风吹刮不得坚实青干无收其有收者多不过二三分即今五月芒种时候为因无雨土干秋田不得安种人民惊惶无所依仰见今征派税粮委的办纳不敷必致小民逃窜乞为转达分豁便益等因各备呈转申到司又据延安府申备鄜绥葭三州肤施甘泉安塞保安安定清涧延长延川宜川洛川中部宜君吴堡神木府谷米脂一十六县庆阳府申备宁州安化合水真宁环县巩昌府申备陇西宁逺伏羌西和漳县等州县申并据西安左前后延安庆阳巩昌六卫及西安右甘州中二护卫各呈同前事又据平凉府所属静宁州隆徳庄浪灵台崇信四县各申自本年四月十四日至二十等日连降严霜致将麦豆杀伤多半又被日久无雨风吹日晒以十分为率约有八九分枯死乞要分豁税粮等因案查先为处置灾伤事承准戸部陜字四百二十四号勘合该本部题合无通行天下司府州卫等衙门今后遇灾先行合干上司类总奏报委官之际务要亲诣被灾处所从实检踏不许因而受财听嘱以熟作荒一面行移巡按御史及按察司官再行从公核实将有灾该征该免田粮分数定拟明白造册奏缴本部再行斟酌区处奏请免征等因题准备行前来巳经通行遵依去后今据前因缘系民情灾伤事理理合呈乞照验施行等因据此查得前项府卫州县陆续申报前情到臣俱各相同切照陜西各府卫地方供给三边粮草重大差役浩繁节因边敌侵犯兼天年薄收饥馑逃亡生气未复即今钦命大臣处置边储催征积年拖欠未完粮草幸得年丰有收方可供办今所在告报灾伤夏田既多无收秋成恐亦难望虽中间轻重不同虚实难保终是实有灾伤去处为多而西安府所属附近州县被灾尤甚且民惟邦本赋由民出今公私匮竭仓廪空虚各边军士张口待哺急之则有民穷盗起之忧缓之则贻后时失事之悔夙夜警惕不知所处除行陜西都布按三司转行各该守巡等官亲诣前项申报灾伤卫所州县选委隔别廉干官员会同各掌印官从公踏勘如果灾重即便多方设法赈济毋令失所税粮暂停追征待具奏定夺若灾不甚重将该征税粮酌量处分从轻改派折纳或拨附近仓分上纳其不成灾及灾轻去处粮草责令依时追征不许延捱失误中间如有受财听嘱以熟作荒情弊就便拿问取具踏勘过灾伤轻重税粮该征该免分数缘由回报另行具奏外缘系地方灾伤事理谨具题知

　　一为旱灾事

　　题为旱灾事据陜西布政司呈据西安府申节据华耀同邠干商六州并咸宁长安髙陵淳化渭南蒲城白水永寿朝邑泾阳蓝田合阳华阴三原澄城临潼兴平武功三水同官韩城醴泉咸阳富平鄠县二十五县申据各该州县人民田恺等各告称境内地方弘治十八年四月五月无雨夏田薄收税粮办纳不前六月初旬纔得微雨安种秋苗未及长茂自本月至八月初旬六十余日一向亢旱无雨又兼狂风昼夜不息官司竭诚祈祷止获微雨洒尘致将各民所种糜粟菽豆等苗俱各吹晒焦枯秋成无望人民十分饥荒陆续逃移出外趁食去讫粮草无从办纳乞为转达合干上司踏勘分豁赈济抚恤等因备由转申到司又据本府所属洛南县延安府所属绥德州并中部吴堡宜君米脂四县庆阳府宁州并真宁县巩昌府阶州并文县临洮府兰州鳯翔府岐山郿县二县甘州中护并绥德兰州山丹四卫阶州鳯翔二千戸所各亦申呈前事案查先为处置灾伤事承准户部陜字四百二十四号勘合该本部题合无通行天下司府州县卫等衙门今后遇灾先行合干上司类总奏报委官之际务要亲诣被灾处所从实检踏不许因而受财听嘱以熟作荒一面行移巡按御史及按察司官再行从公核实将有灾该征该免田粮分数定拟明白造册奏缴本部再行斟酌区处奏请免征等因题准备行前来巳经通行遵依去后今据前因照得陜西延绥宁夏甘肃三边并固靖环庆一带仓场粮草仰给八府人民挽输而延安府就近供给延绥庆阳府就近供给宁夏西安一府地广粮多计其岁征之数将及通省之半递年供给诸边所赖尤重三府不收则别府虽是全稔尚且所补不多况鳯翔府邻近西安县分旱与西安相同所司稽于申报其平汉临巩四府所属未报灾伤州县得雨亦迟必非全熟今西安等府人民因见旱灾异常米价腾贵流移就食者接踵于道查其预备仓粮又俱存积数少官府帑藏类多空虚皆由弘治十四年以来连遭边患穵运修边等项糜费不赀所致兼以陆地不通舟航民俗鲜尚储蓄纵使倾仓出赈亦难尽遏流亡若至来年春夏之间私籴官廪皆空宁免相视转死窃闻之救荒之政赈济不如免粮盖赈济则人或容奸免粮则民沾实惠故赈济虽未敢后而免粮尤所当先呈乞照验施行等因到臣案查先据陜西布政司呈备西安等府州县申报夏田灾伤缘由前来巳经具题去后今据前因查得前项府州县陆续申报前情俱各相同及访得西安府所属州县灾伤尤甚窃缘陜西为天下重地西安一府又陜西根本重地三边仰给多系于此兵荒之后民穷财尽加以边方多事粮草催征势不可缓不幸亢阳为虐雨泽愆期夏麦既巳不登秋田又失播种百姓嗷嗷流离载道延至明年春二三月青黄不接沟壑转徙之患何可胜言方求赈恤事宜又苦仓无积蓄该司所呈赈济不如免粮深为有见盖边储固当急图邦本尤须深植假令百姓逃亡失业向后边储愈亏所谓皮之不存毛将安附言之痛心但就中论之灾伤不能无轻重人户不能无髙下惟在稽核得实庶不亏官损民除行分巡分守委官验踏明白灾重地方极贫人户多方设法赈济税粮暂停追征取具踏勘过灾伤轻重税粮该纳该免分数回报另行具奏外缘系旱灾事理谨具题知

　　一为地震事

　　题为地震事节据陜西布政司呈据西安府同州合阳县申准本县阴阳学牒呈据直日阴阳生张辂呈弘治十八年九月二十日巳正三刻不意从西北上地震响声如暗雷动往东南去讫具呈到学转呈到县理合申乞施行据此又据本州岛韩城县申据本县直日阴阳生马景彛呈本日巳时初刻从西南地震往东北去己未又震二次亦往东北去俱有声又据延安府申据本府阴阳学申据直日阴阳生张文达呈本月二十一日巳时分本处地方从西北方向东南地震二次将军民房屋墙壁揺动又据本府洛川县申准阴阳学牒呈据阴阳生武政呈本月二十日巳时初刻忽然地震有声如风墙屋俱动顷刻方定又据庆阳府申据本府阴阳学申据本学阴阳生张禄呈本日午正三刻忽从东南地动往东北去讫本日戌初三刻仍前复动一次等因各备申到司转呈到臣照得镇守陜西武安侯郑英患病会同镇守陜西太监刘云议查得陜西西安平凉等府朝邑固原等州县自今年二月以来地震有声非止一次节经具题及通行所属司府州县卫所官员修省去后今前项府县地方又节申地震有声如雷如风揺动军民房屋一方地道在在不宁是皆军民愁苦之象兵戈扰攘之征臣等备员镇巡不能督率诸司修举职业以回天意其罪莫赎况西安延安庆阳三府所属州县今年俱被灾伤人民饥馑流移不能聊生且宻迩边方警报未宁敌情难测除痛加修省及通行军卫有司沿边城堡赈恤饥荒抚安军民修举武备防御边患外缘系地震灾异事理谨具题知

　　一为处置灾伤流移事

　　题为处置灾伤流移事照得西安府所属华耀同干等州咸阳临潼三原渭南髙陵华阴朝邑富平等县地方今年四五月间雨泽少降夏麦被晒枯死者多收成甚薄六月七月一向亢阳不雨秋田不得安种间有种者多不出土人民忧惶贫民无底业无手艺者往往扶老携幼逃入南山商洛汉中等处趁食自八月下旬以来方纔得雨秋田虽巳不救二麦幸皆安种人心稍安若得今冬瑞雪沾足来春时雨调匀可无大患但奄奄喘息之民即今巳不能堪欲便通行赈济仓粮有限恐明年青黄不接之际无以为继查得各处预备仓之设本为凶荒之备见行事例量州县大小里分多寡定拟积粮数目以为劝惩及三年一次委官盘查立法非不严宻奈何有司官员多不留意于此且陜西频荒大兵之后民穷财尽供边修边等费征敛不给势难别项措置又因折钱折银之例行而赎罪抵价之粮遂少仓廪空虚职此之由臣待罪巡抚外防边患内忧民难夙夜惊惧不知所处巳经播告司府卫所州县大小官员痛加修省勉尽职业省事节用一切工作悉皆停止一夫不许擅役一应浮费悉皆查革一钱不许妄用其人民十分贫难眼前不能存活者取勘的确就便验口给粮不使失所及将各王府文武衙门官吏旗军人等应支粟米照依时价折与银钱存省见在仓粮以备明春赈济并劝谕积有粮米得过之家照常放粜不许阻遏仍行问刑衙门经问有力人犯赎罪纸价暂照旧例纳米以少充仓储逃移人民分投差人招抚复业其贫病饥饿不能即回者暂于南山所在州县报名在官量为给粮赈救免致填委沟壑待春暖稍苏发遣回还与凡救灾恤患事宜应施行者径自施行灾重应免税粮并重大事情另行具奏定夺外缘系处置灾伤流移事理谨具题知

　　一为庆贺事

　　题为庆贺事据西安府申承奉陜西布政司札付抄蒙臣案验仰本府转行同知任奎照旧管理捕盗事务另委相应官员赍进庆贺表文如无相应堪委官员径自申禀定夺奉此案查先为前事巳行同知任奎赍进今奉前因查得本府同知沈理清军通判梁国用管粮推官田春理刑俱委徧歴所属赈济贫民惟有知府马炳然掌管印信再无空闲堪委官员理合申乞照详定夺等因到臣仰惟皇上嗣登宝位在外司府州五品以上衙门例该行委堂上官一员赍捧庆贺表文投进除都布按三司并各府州卫俱委堂上官一员赍进外查得西安府原委进表同知任奎近因本府所属州县人民饥荒流移盗贼生发本官系抚民官巳经行令暂且照旧抚民捕盗以防意外之患别委相应官员赍进去后今申前因臣切惟赍进庆贺表文乃臣子敬君之礼天下之事莫重于此但西安一府外供三边为陜西根本重地奈何今岁夏秋田禾俱各灾伤无收人民十分饥馑扶老携幼流徙他方盗贼乗机剽掠人心忧惶况河冻在迩戎心骄横难保不入河套为患万一拥众近边兵戈外扰人民内困根本揺动事变难测及查得近准戸部咨为旱灾救荒事该陜西镇巡等官具奏地方灾伤缘由本部题奉圣旨是陜西灾伤重大着杨一清好生设法赈济毋致失所钦此钦遵臣受命兢惕不遑宁处即令分巡分守等官督委本府同知通判推官等官沈理等分投前去三十六州县公同各掌印官查放仓粮银两设法赈济及行同知任奎严督禁捕盗贼抚安流移地方广阔尚虑顾理不周别无空闲官员堪以委用倘或误事闗系不小欲待各官事完方纔赍进表文又恐有误庆贺之期如蒙伏乞圣明俯念地方事重保障为急乞勑该部计议合无将西安府堂上官不为常例俱存留在任整理前项事务行委首领官一员赍捧庆贺表文投进惟复待地方人民稍安之日仍行堂上官赍进不胜幸甚缘系乞留官员赈恤人民保障地方事理未敢擅便谨题请旨

　　一为考选军政官员事

　　题为考选军政官员事准兵部咨该本部题称弘治十八年又及五年之期内外军政官员例该通行严加考选毎都司各要掌印一员佐贰二员等因题奉钦依备咨前来照得镇守陜西武安侯郑英患病臣会同镇守陜西太监刘云巡按陜西监察御史季春议查得陜西都司原选军政掌印都指挥使杨敬佐贰都指挥佥事房懐把琮俱推升去任看得陜西地方广阔内连八郡外控三边为根本机要重地都指挥使司管辖三十余卫所军马数多掌印官必得通敏老练之人然后事有统纪人无玩易本司见有都指挥佥事费梁等用之佐贰虽有可观用之掌印则多不及推访得原选军政佐贰今守备兰州都指挥佥事房懐事体练达才识优长陜西官军素所信服且守备之任固在得人而都司掌印一方兵政修否所闗事体尤重缘系兵部推举奉勑守备官员臣等难擅定拟如蒙乞勑兵部访察合无将房懐改任本都司军政掌印使之约束官军修举兵政就乞于陜西武臣中推举相应官一员守备兰州地方严加防御居重驭轻既适其宜安内攘外两无所失不胜幸甚缘系推举方面军政掌印官员事理未敢擅便谨题请旨

　　一为分理诬枉事

　　题为分理诬枉事据陜西按察司呈问得犯人孟统招系陜西西安府咸阳县知县弘治十五年九月失记的日有在京锦衣卫周指挥带领旗校前来陜西地方勘事因遇冬寒各旗校共辏银五两央凂先任本布政司左布政使文贵要买羊羔皮袄有文布政访得咸阳县出产羔皮自合差人照依时价两平收买为当不合辄差巳发落承差王机将前银牌发本县责令统亦不合要得奉承上司就拘今在官皮行王禄并钦等一十九名到县并钦亦不合将今在官一般皮行王名并伊父王志善弟王泰姓名俱供报在内统与先问发今未到工房典吏淡友智各明知彼时时估大羔皮一张值银二分以上至二分五厘小羔皮一张值银一分五厘以上至二分大小不等约计毎张值银二分统等各不合估作一分王机亦又拣要一色大皮毎张各值银二分五厘以致王禄等买皮二百张毎张赔银一分五厘除给前银二两仍共赔银三两本年十月内统将买完前皮并剰银三两差今在官老人髙俊解送文布政处验得皮好价轻仍将剰银三两令髙俊带回本县给与王禄等领补原赔银两讫弘治十六年正月失记的日文布政又因本家要做皮袄亦明知系监临官不该发价下县买物因查巳问革今在官本司候缺吏魏胜系本县人不合就差本役赍银一十两仍发与统易买不拘大小羔皮五百张统不合又拘皮行王禄等二十三名并先问发今在官皮匠晁安到县验皮大小给价照数买完大约每张用银二分不曾赔价魏胜在县亲收不合每皮一张乗机索要王禄等银一分共索银五两入巳统不合不行具申究治仍差髙俊同魏胜将皮解送文布政收用本年五月初八日文布政因前买皮张破壊数多不敷做用不合又将银二两付与先问革今巳故候缺吏窦景旸赍送与统不合仍照前价行拘王禄等二十四名给买羔皮一百张窦景旸在县亲收亦不合仿效魏胜于王禄等名下每皮一张索要银一分共索银一两入巳统亦不合不申究就差今在官医生边锡同窦景旸将皮解送文布政收用讫本年十二月初二日有按察司见任佥事胡经出巡不在伊未到官义男胡清不合将银一两四钱差巳问发今未到皂隶姚旺并弘治十七年四月失记的日有本布政司右布政使今升贵州左布政使致仕陈孜未到官男陈大纲不合将银二两使令先问发今未到皂隶吕岩各亦不合依听将银赍送统处又不合仍拘王禄等二十四名各照前价将胡清银一两四钱买大小羔皮七十张令差在官老人王昶送与胡清陈大纲银二两买大小羔皮一百张亦差王昶送与陈大纲各收用彼时胡经陈孜各亦不合失于钤束本年闰四月内又有不知姓名二人称系吏部马尚书舍人马须巡抚大同都御史舍人刘瓉各来本县收买筏木因无皮袄不合共将银三两央凂统不合依听替伊亦拘王禄等收买羔皮三百张毎张亏价银一分共亏银三两本年六月二十九日王志善思得父子三人俱充皮行负累不过将情告蒙巡按季御史将统等行提取供案发按察司掌印副使张黻究问行提王机等到司王禄并钦等各因上司节次发价买皮要得乗机阻絶不合将各起皮价任意髙抬内将先次每张值银二分五厘抬作三分五厘妄招文布政亏价五两后次每张值银二分抬作五分或四分妄招文布政一次亏价一十五两一次亏价二两陈大纲亏价三两等虚词在官副使张黻亦不合失于详审辄便依供问罪呈蒙季御史先将统与魏胜等各依拟发落次将文布政等备招叅奏间文布政先巳升任都察院右副都御史巡抚延绥等处地方闻知前情不甘要得改行隔别衙门吊取布政司所收时价册籍查审分辩又不合不行从实奏诉添揑先买羔皮之时访得民间出卖毎张不过价银半分及查咸长二县时估每羔皮一张值银二分据此给价今闻御史季春势逼孟统等取供似有罗织之意及访得季春举止浮躁行事妄为动辄作威沽名等项虚词混同具本奏行间又该通政使司连状送据吏部马尚书家人马浦告称本族各门并无马须名字亦无差人陜西买木等情俱送都察院连季御史叅奏前情并行督理马政今巡抚陜西杨都御史处勘问蒙行布政司及转行西安府并咸长二县各查无弘治十五九等年月分时估册籍止将以后各月时估文册并行陜西按察司提解间遇蒙弘治十八年五月十八日赦宥蒙将统等解送本院查无羔皮一张值银二分时估在册及审据王禄等各供前情当将承差王机供明省发马须刘瓉另行外将统等取供连人札发本司再行审问明白如果所供是实依律议拟备招回报干碍应叅官员具实叅呈前来依蒙将统等连日查审与供相同取问罪犯王禄等二名招同魏胜等八名供同议得孟统王禄并钦所犯合依不应得为而为之事理重者律减等各杖七十孟统系官王禄并钦俱民俱犯在革前免科与先问结魏胜供明王志善王泰王名髙俊边锡王昶晁安各发还职宁家生理照出供明髙俊等七名与先问结魏胜俱免纳纸孟统官纸王禄并钦俱民纸各一分照到折米发咸阳县追送预备仓上纳以备赈济取实收附巻文贵陈孜张黻胡经陈大纲胡清俱遇革人合免叅提备招连人呈解到臣查得先为官买扰民事该巡按陜西监察御史季春奏称都御史文贵节次低价易买羊羔皮张数多致累小民赔价二十余两右布政使陈孜佥事胡经各纵家人低价于部内买物畧无禁止所据各官俱合有罪等因奏本该通政使司奏奉钦依都察院知道钦此续该都御史文贵奏为分理诬枉事开称御史季春势逼孟统等取供似有罗织之意及访得季春举止浮躁行事妄为动辄作威沽名等情亦该通政使司奏奉钦依法司看了来说钦此又该吏部尚书马文升家人马浦告为分豁事开称本族各门并无马须名字亦无差人陜西买木等情俱该都察院议拟覆奏并行臣提调叅奏内有干人巻到官从公审勘务要的确明白有罪人犯依律照例施行马须刘瓉如巳回还宜从移文河南巡抚衙门追勘各犯正身是否假充诈取备由连人解报归结果碍应叅官员重别据实具奏究问等因题奉钦依是钦此钦遵备行前来除马须刘瓉移文河南巡抚衙门追勘正身归结及行据陜西按察司呈解犯人孟统等到臣审取供词发仰问报去后今问前罪除查相同及将孟统等准拟发落外叅照陜西布政司先任左布政使今升巡抚延绥都察院右副都御史文贵明知系是监临官员不合节次发价于所部内易买羊羔皮张数多事发却又奏辩不实本布政司先任右布政使今升贵州左布政使致仕陈孜陜西按察司佥事胡经各不合失于钤束以致家人在于按属买物本司署印副使张黻既承勘问事情亦不合失于详审致不输服俱属违法律合提问但文贵陈孜俱在任犯罪去任事发与张黻胡经又俱系遇革人数伏乞圣明裁处缘文贵系在京堂上官陈孜致仕与张黻胡经俱系方面官及该奏奉钦依行令审勘据实具奏事理未敢擅便谨题请旨

　　一为边务事

　　题为边务事照得本年十二月二十日以来边人拥众大举深入抢掠声言要抢各苑官马自豫旺城至黒水口处处有兵聮络结营本处官军数少固原备御官领军五百名在石硖口红古城按伏指挥任玺管领备冬马步官军九百余员名在豫旺城按伏指挥郭遡管领土达八百有余并新任游击陈善调集游兵纔得二千余员名在于镇戎所俱被拦路阻截不相应援臣与新任镇守署都督曹雄闻得巳入静宁隆德会宁等处恐其东冦平鳯实时提兵西上臣在隆德驻札曹雄领兵随路剿杀追截本月二十四日已屯聚于隆德县西三十里因见我兵奄至退回大营缘曹雄所领官军纔得九百余员名巳差人乗夜间道调取陈善郭遡会合并量掣兰州守把河桥官军李佐等前来策应各该将士感恩图报人懐鬬志但彼众我寡以一当百未敢必其成功查得先为预防边患以保固地方事该臣题称宁夏花马池兴武营直抵髙桥三百余里地方在北即为犯我边境之门户葢寇之所入虽由宁夏而其所利实在腹里宁夏边墙如能捍御则腹里可安枕而卧傥一旦折墙而入必以精骑守所入之路缀我官兵使不敢南则腹里安危所系至重彼既深入剽掠方张之势恐非陜西官军所能当必藉诸边镇游兵协力捍御然欲成克捷之功必在乗其既弊而于中路击之为便该本部覆奏查得先该宁夏镇巡官太监葛全等题为大寇入套请兵防御事本部议得合无铺马赍文与宁夏太监葛全总兵官李祥都御史刘宪一面选差乖觉夜不收逺为哨探一面严督副总兵卫勇叅将霍忠恊同保绩守备焦洪都指挥韩斌等各用心设策整■〈木朔〉人马随宜按伏以逸待劳本部仍行延绥守臣令叅将王戟统领土兵前往花马池游击将军姜汉统领游兵前往定边营曹雄统领竒兵前往宁塞营各要星驰前去秣马按伏听候有警并力截杀及行巡抚陜西都御史杨一清公同固原新任镇守将官斟酌形势计议方畧分布腹里人马据要防守督调本处游兵相机策应等因题奉钦依通行钦遵及看臣所奏与前项议奏之意大畧相符合无行移延绥镇守等官转行副总兵游击等官查照先今事理如果巳西行本镇别无声息陜西来调兵马即便依期前去布分防守不许迟延误事自取罪尤仍通行陜西宁夏延绥镇巡等官俱要恊心运谋相机而动务使功成万全事无一失图免陜西腹里之害用纾皇上西顾之忧毋得秦越自分坐观成败以孤委任等因题奉圣旨是便行与各官着同心恊力相机防御不许自分彼此致误事机钦此钦遵本年十二月二十一日备行到臣切缘宁夏镇巡等官与臣先后论奏之意正恐大敌入套窥伺腹里宁夏地方军马寡弱不能捍御故乞早调延绥游竒兵马叅将王戟土兵并力布置按伏保固边墙不令入境及查得先于本年十一月十七日据定边营把总都指挥阎纲呈据走回男子张智说称达众四营约有二万入套要抢固原等情巳经具题及行延绥巡抚都御史文贵催调游兵并行宁夏巡抚都御史刘宪转行各边遇有入套声息差人飞报去后本年十二月十三日臣差人于花马池等处探问并无原拟延绥人马到边想因延绥游竒兵叅将王戟土兵俱自大同初来未得休息且恐原奉旨意公文到迟又各该将官新旧交代事势使然决非敢为延缓又查宁夏花马池等处亦不曽传报在套近边的实消息今前项大寇忽然拥众拆墙突入腹里巳遵照成命急调延绥游兵土兵前来截杀及中路邀击之议通行赍文延绥副总兵姜汉宁夏总兵官李祥等会合行事但道途阻滞文移往来彼此抵牾事势可否犹未可知臣切详此时巳逼新春尚在腹里恐渡河不及其志必将恃其大众潜伏套中夏秋草饱马肥时月又谋入寇纵使出套过河冬间必复踵袭故智且陜西地方兵苦于各边之备御民疲于三镇之转输竭中土之力以供外边为其能为我藩篱也今花马池大敌临边通不知觉虽有如无何所倚仗将来之事臣实忧之至于用兵机要似不出臣前所拟奏但事闗各镇若无总制重臣居中调度则甲可乙否终难济事议论多而成功少无怪乎其然也伏望圣明垂念西土重地乞勑多官会议简命在廷威望素着大臣前来总制陜西延绥宁夏甘肃等处军务授以便宜赏罚之柄臣等各镇巡三司以下官员悉听节制无事在于庆阳驻札有警前去环县韦州等处居中调度各路将官用命者赏不用命者罚如身使臂如臂使指孰敢延缓以失事机如巳经出套速就经畧花马池一带边务设何筹策可以保固边境使全陜西生民不致频年大遭荼毒实宗社万亿年无疆之休也臣备员巡抚不能遏其深入之机又论列不早致有今日若复不言后患恐不止此臣不胜待罪俟命之至缘系急处边务事理未敢擅便谨题请旨

　　一为敌人拥众大举入境事

　　题为敌人拥众大举入境事准恊守延绥等处地方副总兵都指挥佥事姜汉手本弘治十八年十一月二十九日准镇守延绥总兵官张安手本准宁夏总兵官李祥手本前事内开征调游竒二兵照依原拟信地驻札以俟应援等因准此本职统领榆林以西兵马于本年十二月十一日到宁塞营按伏驻札本月十八日申时据定边营把总都指挥阎纲差夜不收叶章报称花马池敌众临边拆墙备报得此本职随统前项官军二千二百四十五员名到萌城伏兵驻札二十七日寅时本城传报烟火随差夜不收马福等前去石子沟等处爪探袭见踪迹掠获头畜往北行走备报到职亲率官军追至隰宁堡地名大千户井等处前敌约有一百余骑见我官军驰骤奔急声势勇猛将抢掠头畜尽行弃掷易马北遁复追二十余里因见天晚黒暗恐堕奸计随即收兵将所获头畜至隰宁堡行委指挥薛麟备查知数发仰守堡百户刘亨暂令收候巳经开报外三十日酉时承准陜西都御史杨一清手本为预防边患以保固地方事查照原文作急统领兵马兼程前来萌城石沟等处按伏会合宁夏总兵官李祥副总兵卫勇等人马哨探截杀缘由巳经备行知会外本日戌时亦准宁夏总兵官李祥手本为军务事开称本职所统人马移于韦州等处会叅将王戟游击戴钦餧饲马匹遇敌并力截杀等因准此依文正德元年正月初一日移兵韦州驻札本月初三日丑时该宁夏总兵官李祥差乡导陆寛等前来报称大敌巳于本月初二日未时俱从白塔儿往北去讫等因得此本职会同叅将王戟游击戴钦各领所部官军从韦州起行奔驰到于地名红寺儿地方爪得前踪迹扫往北去巳追袭到白塔儿迎遇总兵官李祥副总兵卫勇等人马在彼追赶当同领好马官军驰骋袭踪追赶三十余里因见天夜风雾黒暗恐堕诡计总兵官李祥副总兵卫勇收兵石沟儿按伏本职等四更时分到小盐池伏兵随即会差百户赵玺等带领夜不收二十名前去所经道路宻切哨探至初四日辰时据本官差夜不收郭其驰报瞭见本处烟炖迤东有数十人骑牵马匹往南瞭望据报得此当会叅将王戟为左哨游击戴钦为右哨本职中哨及会合守备都指挥侯勋指挥郭遡各统兵马相继而行到于地名石沟池迎遇前敌摆列攻敌职等申严号令督并官军各用鎗炮弓箭一齐射打其众溃乱就阵斩获首级一颗夺获战马二匹速督官军追至火山迤北地名哑叭湖等处又添伏兵三百余骑纠合前众一处冲击前来职等亲督官军奋不顾身持刀向前劈砍又斩首一颗夺获战马二匹军士夺获敌器共七十九件临阵射死官马三匹彼见我军齐至换马奔走北遁欲要穷追及因天晚况离花马池边墙不逺虑恐墙外救兵纠众前来以此收兵回还至初五日天明到小盐池仍差人于出入要路哨探遇警合兵截杀外查得获功并当先重伤官军另行造报今将节次就阵斩获首级夺获战马达众兵器等项差百户曹聪先行解报为此理合开坐施行等因随据延绥游击将军戴钦呈弘治十八年十二月二十七日未时承准陜西巡抚都御史杨一清手本调卑职作急统领游兵取便兼程从甜水堡下马房等处径赴固原豫旺城镇戎所等处会合陜西游击将军陈善领军指挥郭遡等截杀承此卑职就于本月三十日到韦州本日申时承准都御史杨一清手本行卑职斟酌相机行事若巳到豫旺城镇戎所地方即便会合本处游击将军陈善等相机应援截杀若不曾前来就于石沟盐池韦州等处会合宁夏主副总兵李祥等及延绥副总兵姜汉取便邀击截其归路共成大功承此于正徳元年正月初二日到韦州初三日四更时分到小盐池会差百户赵玺等哨探初四日辰时本官差夜不收郭其驰报瞭见本处烟炖迤东有数十人牵骑马匹往南瞭望当会副总兵姜汉叅将王戟及会合都指挥侯勋等各统兵到于地名石沟儿迎遇前敌摆列攻战职等申严号令督并官军各用鎗炮弓箭一齐射打就阵夺获敌马三匹射死我军马二匹追至火山迤南地名哑叭湖等处又夺获敌马五匹敌器一百二十一件彼见我军齐至换马奔走等因又据叅将王戟亦呈相同开部下夺获敌马五匹敌器共二十四件缘由前来续准镇守宁夏总兵官右军都督府都督佥事李祥副总兵卫勇手本正德元年正月初一日夜丑时分据呜沙州迤东枣山墩夜不收周翊同灵州摆拨夜不收刘瑛报三十日未时瞭见敌众精兵约有五六万俱穿戴明盔明甲张打旗号三路摆列台营从地名石把都来后面灰尘不絶又据红寺儿夜不收潘闗一等报初一日未时分瞭见地名虎巴山灰尘约长三十余里亦结营阵聮络而行初二日申时分据哨探夜不收王洪报未时哨见敌众灰尘涨天结营行走从南往旧白塔儿去讫当会同副总兵卫勇议看得敌势十分拥众摆列营阵而行又兼天晚援兵不能猝至难以发兵一面急差乡导陆寛等飞调韦州按伏副总兵姜汉等人马前来并力追杀戌时又据杏园墩摆塘乡导陈演亦报本日未时瞭见敌众灰尘从地名白塔儿东空过至黄昏时分未尽初三日黎明时分出兵副总兵卫勇人马为左哨本职为右哨指挥杨瑛周冕统兵车继后袭追中途遇据白塔儿墩瞭髙小旗张英报初二日未时有宁夏差来夜不收徐礼保魏成爪探声息到于本墩空被前哨敌众杀死马二匹抢去追至白塔儿后有延绥副总兵姜汉游击戴钦叅将王戟人马到彼会合袭踪追赶随有固靖游击将军陈善亦领人马俱到地名猫儿头山因见天晚风雾昏黒难追彼众我寡力不能支恐堕诡计三更时分延绥兵马往小盐池本职等至五更时分到石沟儿驻札初五日节据灵州守备焦洪差夜不收张华等报称初四等日大众鞑靼从清水营木井等墩空及花马池原拆墙口出境去讫为此今将会兵截杀缘由用手本前来知会施行等因到臣案照前事先因大势敌众于弘治十八年十二月十七等日拥众大举深入固原隆德会宁地方抢掠缺军御敌臣遵照钦奉勑谕及兵部节该题奉钦依事理移文调取延绥游击将军戴钦叅将王戟统领游兵土兵前来腹里应援副总兵姜汉统领竒兵会合宁夏总兵官李祥等人马聮络驻札小盐池石沟韦州等处邀截归路因是道途阻滞游兵土兵日久征调不至本月二十九日据西安州海剌都操守指挥陈晟等差人走报前项敌众于二十七等日由西路麻张堡西安州锦鸡口出境恐前调游兵土兵仍来固原缓不及事又经差人阻回行令前去石沟盐池一带按兵宻切会合宁夏主副将官及陜西游击将军陈善等官相机邀截巳经具题外今据前因照得前项敌众自弘治十八年十二月十七日拥众大举从花马池地方拆墙进入分守叅将霍忠兵败被围杀伤官军数多遂至乗胜长驱深入腹里抢掠至正德元年正月初二等日从石沟盐池两界地方出境虽经会行延宁二镇将官合兵追截止是延绥副总兵姜汉竒兵斩获首级二颗叅将王戟游击将军戴钦人马俱无斩获又查得各官不遵兵部原拟到边稽迟但系新旧将官交代之际况王戟当大寇入境之初冲锋解围有功于花马池官军实多戴钦弘治十八年十二月十六日方纔任事十七日随即统领官军启行千里赴援未尝后期宁夏主副将官李祥等各称声势十分拥众摆列营阵而行难以发兵缘事闗各镇中间事机委曲非臣所能悉知除将姜汉等解到首级敌器看验收库敌马给军领养及陜西官军获功误事缘由俱另行外缘大举敌人出境客兵追截获功事理谨题请旨

　　一为谢恩事

　　奏为谢恩事近准吏部咨为才不称任乞恩辞免巡抚地方事该臣奏乞辞免巡抚陜西地方照旧督理马政等因奏奉圣旨杨一清才望素着简命巳定不允所辞该部知道钦此钦遵案查先准兵部咨该本部题为大冦拆墙入境事节该奉钦依是杨一清不妨督理马政就着巡抚陜西地方用心调度防御边患写勑与他钦此钦遵臣时闻命有惊措躬无所虽防御之事竭力就道不敢少缓而巡抚之任揣量度分终非所堪谨沥愚诚上干天听未蒙俞允顾荷褒嘉愧与忧并荣非意及伏念臣少蒙作育长被甄收弄笔墨者半生志有余而才不逮缀班行于三品年渐老而业无成且盛平之世贤俊满朝如臣之愚何足比数非惟膺拔擢之殊渥抑且受特达之深知天地之恩在人巳极涓埃之报于国何施敢不勉竭庸愚用酬眷注经营士马庶少裨修内攘外之功抚安兵民期不负后乐先忧之学臣无任瞻仰感戴之至缘系谢恩事理为此具本谨具奏闻

　　一为灾异自劾乞恩罢黜以回天意事

　　奏为灾异自劾乞恩罢黜以回天意事案查先节据陜西布政司呈为地震事节据西安平凉庆阳等府朝邑髙陵固原环庆等州县各申称弘治十八年二三四六等月日时不等各地震响声如雷揺动军民房屋及据临洮卫申为异风暴雨淹没人畜田禾事据右前后三所申称各屯田地方弘治十八年自四月初间一向亢旱夏田被晒焦枯本月二十八日夜偶然天昏黒闇大作恶风迅雷暴雨如注顷间洪水驰至约有二丈寨墙冲倒房屋倾塌男妇漂流渰死军余李彪等一十六名口马牛驴羊等畜三百余只树株拔根田禾淤垫又据临洮府申为山被猛雨雷震倾塌压没人畜不见踪迹事据河州申本州岛俺哥里沙子沟地方坐南向北土山一座弘治十八年六月二十三日夜忽被猛雨雷震山塌将本山居住民人颜广等三户人口男妇二十一口并庄田头畜等产俱被压没又据本司呈为旱灾等事节据西安府申备邠干等州咸宁长安等二十五县各申称弘治十八年三月四月天旱无雨兼被狂风吹刮所种麦豆不得坚实青干无收六月初旬纔得微雨安种秋苗自本月起至八月初旬一向亢旱无雨又兼狂风昼夜不息致将糜粟菽豆等苗各吹晒焦枯秋成无望人民十分饥荒陆续逃移趁食去讫又据延安府申备鄜绥肤施等一十九州岛县庆阳府申备宁州安化等五县巩昌府申备阶秦陇西等州县鳯翔府申备鳯翔岐山等县临洮府申备兰金等州县又节据西安左前后延绥平庆临巩甘兰等卫各呈前事相同等因节呈到臣切见陜西各府州县今年二月以来地震山倾之变屡见于敌人出没之区夏旱秋干之灾遍满于闗辅根本之地节经具题及行各该官司踏勘抚恤外臣闻天人相为流通休咎闗乎得失故未有不召而自至之灾亦未有巳出而无应之变陜西灾异迭见是皆生民愁苦之象兵戈扰攘之征不早图修改将祸患难测仰惟皇上龙飞御极之初恩泽覃布庶政肃清是宜海岳効灵雨旸时若凡此咎征责在臣下以一方论之军民各有攸司大小各有专职而纲纪之任实系巡抚灾异之来皆由巡抚不职所致洪范曰王省惟岁卿士惟月师尹惟日盖以休咎之轻重系职任之大小也臣本庸愚滥膺重寄既非安内攘外之才又无扬清激浊之勇见贤不能进见不肖不能退知民之害不能祛知民之困不能救上下交征不能革公私匮竭不能补以致军民怨咨感伤和气阴阳愆伏动静乖违巡抚方逾半年灾异遍乎一省上天示谴罪实在臣且食人之食者事人之事陈力就列不能者止臣今名浮于实处非其据事不称食心有未安颠而不扶焉用彼相伏望圣明体天行罚乞将臣罢归田里别选相应之人巡抚陜西地方必能扶持纲纪绥辑兵民弹压羣邪肃清弊政庶几天意可回化灾为祥转祸为福不难矣缘系灾异自劾乞恩罢黜以回天意事理未敢擅便为此具本谨具奏闻伏候勑旨该吏部官钦奉圣旨陜西地方多事巡抚正要得人杨一清不准辞着用心办事钦此

　　一为谢恩事

　　奏为谢恩事正德元年正月二十七日节该钦奉勑谕朕即位之初念尔等効职勤劳宜有颁赐以隆恩典尔其体朕至意益尽忠诚用副委任钦此钦遵九霄垂露勑降天文万里飞轺物颁御帑欢声所动边徼増辉恭惟皇上诞膺休命光绍丕图庆洽普天恩覃率土臣身以职羁既阻天廷之拜宠缘例得遂承帝赉之加丝纶春温金帛霞烂虽云雨之施在物无遗而渥泽所流于臣为幸荣加庆外感在惧中捧而珍藏实抱无功之愧服以拜赐徒深逾分之忧谨当以金自盟焚灼不渝其性顾服思称曵娄誓委其身臣无任瞻仰感戴激切屏营之至除将赍捧到钦赏银十两纻丝二表里望阙叩头领受外缘系谢恩事理为此具本谨具奏闻

　　一为乞恩认罪罢黜以谢地方事

　　兵部覆该本部职方清吏司案呈奉本部送于兵科抄出巡抚陜西等处地方兼督理马政都察院左副都御史杨一清奏臣本孱愚误蒙先帝圣恩擢任宪职督理马政弘治十八年正月内为因大敌拆墙入境节该钦奉勑谕不妨督理马政巡抚陜西等处地方钦此钦遵自度不堪负荷具本辞免未蒙俞允勉强供职臣遭际殊常宠荣踰分誓竭驽钝仰酬眷知奔走驱驰不敢自怠窃见固原地里寛漫处处通敌最为难守先该总制尚书秦纮修筑边堑一道踰时阅岁湮废巳多又防守无兵墩堠不接虽有如无不堪保障臣督令守臣修补完备依堑添墩傍险增堡定为烽火号令招集土人使随便捍御临冬时月会同镇守太监等官分布人马据要防守复虑一方兵政废弛名存实亡剥削之余困敝巳极昩死上陈仰荷庙谟独断易置主将增设游击方将一新纪律期收战守全功不意大敌乗冻渡河潜伏套内逼近花马池地方彼处将官通不知觉弘治十八年十二月十七日众号数万自花马池清水营两处折墙进入守将兵败被围亏折官军致乗胜长驱直入腹里随即收敛堤备我军迎战众寡不敌不能遏阻敌至固原野无所获本月二十三日遂深入静宁隆德会宁地方抢掠镇守署都督佥事曹雄止领官军九百余员名寻袭踪迹截杀臣恐孤军无援急调延绥游兵土兵及本边官军前来会合策应道途阻隔兵难猝集巳于本月二十七等日遽从西安州地方出境邀之不及臣又约会宁夏王副将官延绥游竒兵马邀之石沟盐池诸将以声势重大莫敢发兵坐视其出竟无功查得固原环庆一带并无所失监苑官马幸得保全此皆仰仗宗社神灵朝廷威福敌兵遄归被祸犹浅但静宁隆德会宁三处抢掠杀伤人畜数多巳行各该州县查数未报陜西官军节与交战斩获首级不多幸不亏折惟干盐池操守官张瑛等堕其奸计阵亡一十八人除将寇众入境出境日期官军误事获功缘由节经会题及抢掠人畜的数查明另行外照得镇守太监刘云常在固原驻札署都督佥事曹雄初到固原地方臣叨任巡抚巳及一年经畧调度乃其职业况受恩深重言听计行比之各路抚臣不同奈何器质庸凡智虑疎浅未谙军旅之务实无安攘之才以致大敌拥众长驱侵掠为患拆墙而入既不能遏其初来之锋得利而去又不能截其既归之路藩篱失守虽花马池之过而内有边防不能自固咎将谁执领兵出战虽各将官之事而遇警征调多不及期责亦难辞上不能寛九重西顾之忧下无以慰一方军民之望臣委的有辜委任罪当万死且今大冦去留边情缓急俱未可测臣误事贻患之人诚宜早正法典罢归田里别推才力有余者巡抚经畧则凡受任方隅皆知警戒能者竭力自効不能者无地自容矣等因具本该通政使司官奏奉圣旨杨一清巳命总制彼处边务着尽心供职以图后効不必引咎求退该部知道钦此钦遵抄出送司查得先为边务事该本部会官具题节该奉圣旨是杨一清着总制陜西延绥宁夏甘肃等处边务兼督理各该地方马政钦此巳行钦遵去后今该前因案呈到部看得本官巡抚陜西经畧有方威望素着近虽被敌深入缘无损伤大重辄乃自陈误事之人欲正罢归之典既查有本部巳经会官题奉总制成命及今钦依勉留事理难再别议合咨前去烦为查照钦遵施行

　　闗中奏议巻六



　　●钦定四库全书

　　闗中奏议巻七

　　（明）杨一清 撰

　　○总制类

　　一为陈情乞恩辞免总制重任事

　　钦差督理马政左副都御史臣杨一清谨奏为陈情乞恩辞免总制重任事正德元年二月十五日准兵部咨为边务事该本部等衙门题会同太师兼太子太师英国公张懋少师兼太子太师吏部尚书马文升等议得闗陜重地夷夏要防今河冻将开大敌深入后来之患诚有可忧况彼处荒歉非常别难调度所赖以应援截遏者惟延宁甘肃三镇兵马但事分统属人无专权仓卒调遣不无彼此推避若不添设总制重臣终难集事查得起用兵部左侍郎许进并见任陜西巡抚都御史杨一清俱经言官交章论荐物议推允伏望简命一员令其总制陜西延绥宁夏甘肃等处地方庶几事权归一后効可图等因具题节该钦奉圣旨是杨一清着总制陜西延绥宁夏甘肃等处边务兼督理各该地方马政写勑与他钦此钦遵备咨到臣伏念臣本书生不谙军旅误蒙先皇帝擢任宪职督理马政巡抚陜西地方自度才不称任具本辞免未蒙俞允续因灾异自劾求退仰荷皇上圣恩仍留办事顷者大敌拥众深入侵掠静宁隆徳等处地方臣不能阻遏及征调诸镇兵马追截又不及期巳经具本认罪俟命间涣汗自天战兢无地驽骀何力心欲奋而步不前天地能容威未加而恩巳至省躬惊愧不知所云且今之声势号为骄横今之边备号为废弛虽云难为未尝无可为者亦存乎其人耳至于陜西三镇休戚相闗事有攸分人无专制诚得重臣居中调度庶几战守可望成功臣比有所见不敢自隠然意任大责重必属诸威望素着之人岂谓臣愚可以办此夫任贤使能君之大要赏功罚过国之大权臣匪贤匪能久尘任使在平时已徼非分之宠在今日又操非据之权惧将清议之干以为新政之累况总制之与巡抚职任加重三边之与腹里事势加难臣抚巡无効何能堪总制之居腹里无功岂足副三边之托茍负乗之不耻将覆餗之是忧臣是以昧死自陈伏望圣明收回成命鍳臣先次认罪愚衷罢归田里以彰国法别求兼资文武者总制三边军务地方幸甚臣愚幸甚缘系陈情乞恩辞免总制重任事理谨具奏闻奉圣旨杨一清才望素优练达边务特兹简命宜勉副委任不允所辞吏部知道钦此

　　一为乞恩认罪辞免重任事

　　兵部覆准吏部咨该本部送于吏科抄出总制陜西延绥宁夏甘肃等处边务兼督理马政都察院左副都御史杨一清奏准兵部咨为经畧边务事该本部题该兵科都给事中艾洪等题臣等窃见敌势大张边事孔棘陜西宁夏等处官军巳被其挫衂隆徳会宁等县地方俱被其抢掠肆无忌惮直至秦州西南等处约有三百余里之逺国步艰难人心危惧殆如一髪之引千钧势不可救药道路传闻畿甸惊惧十分紧急危及宗社且大势敌众在王府衙下驻札声势聮络火光相望逺近不一传闻宁夏分守东路右叅将霍忠人马约有七百余骑俱被损折无遗参将王戟所领土兵中途偶遇敌众又被杀伤数多总兵官曹雄人马约有五百俱被残灭仍将曹雄围困在红城子畧无一人一马救援势甚猖獗人颇怆惶镇巡匿不以报地方失陷咎归于谁万一不虞延及宗社虽万死何赎等因该本部覆题奉钦依行巡按御史查勘奏报备咨到臣照得先因敌众大举深入静宁会隆地方抢掠臣不能阻遏巳经具本认罪续蒙圣恩命臣总制陜西延绥宁夏甘肃等处边务兼督理各该地方马政自度不堪负荷恐误大事又经具本辞免俟命待罪间今准前因查得前项敌众弘治十八年十二月二十一二等日到镇戎所黒水口等处札营答话要抢各苑官马声言要抢秦州等处直到陜西地方因见固原一带人畜俱巳收敛遂从地名须弥寺口进入西南抢掠臣与镇守署都督佥事曹雄按兵瓦亭堡彼时陜西官军俱巳分布在外曹雄止领西安等卫官军指挥王昭等六百员名臣领平凉卫官军指挥赵文等四百员名随即差人分投征调延绥游兵土兵河西左副总兵鲁麟土兵及本处各路按伏官兵指挥李佐郭遡等前来策应截杀二十三日亥时得报达众巳到隆德县地方相离瓦亭五十里臣与曹雄计议若径过隆德下六盘山则平凉华亭泾州一带人民俱遭残害蔓延难制二十四日寅时臣等率领前项官军急趋隆德本日巳时到县据土民向导报称大势敌众俱在旧隆德县地方及地名王府衙等处下营抢掠本日午时曹雄统领官军王时赵文等九百员名前去截杀臣止留一百余员名与本县乡导民壮二百名拒守本城前哨敌骑到于县西大路神林堡地方闻官军在隆徳地方遯归大营抬营西走且行且掠不复分散臣见曹雄孤军恐堕诡计不次催调各枝官军及赏募土人往来军营左右探看消息故其进止臣皆知之二十六日探知郭遡所领土达八百余名巳调到曹雄军营臣心稍安时敌西向会宁臣恐其从西路出境而延绥人马仍来固原缓不及用臣急还固原各镇官军尚未调到连夜差人阻回行令前去盐池石沟中路邀击二十七等日仍从西安州地方陆续出境曹雄领兵袭至韦州移文会合延宁诸将官于盐池石沟归路按伏邀击又挑选陜西各枝官军三千员名俱听游击陈善调度与各路将官会兵截杀时固原城中俱无见在人马臣调取广宁黒水等苑操兵三百余名就将本苑孳生官马暂与给领骑坐随臣前去镇戎所红古城等处以助声势不料各镇将官心力不齐因见形势重大莫敢发兵正徳元年正月初三初四等日敌众从原拆墙花马池清水营等处出境去讫查得官军节与交战止是豫旺城抢杀爪探夜不收军人共十一名靖边干盐池地方阵亡官军一十八员名此外并无亏折各州县抢杀人畜巳经会行分守分巡官查勘的数至今尚未造册回报惟万安苑地方抢去官马人畜委官查报前来俱节经具题外窃照陜西入境敌众近据走回人口传是和硕托罗该等枝虽未的知若干委的势甚猖獗其在静宁隆徳抢掠之时委的营垒聮络火光相望曹雄领兵不及千数入山追袭数日之间道路阻絶人情汹汹咫尺莫能相保节调各镇官军路逺难以猝集固原平凉止隔三程尚有传言官军被围杀伤损折者盖出于亿度者之言彼时臣恐逺近惊疑以此连日冒险往来视若无事以安人心曹雄孤军寻袭邀夺盖亦慿藉崖寨之险兼藉土人为之向导土人亦仗官军声势遇辄敢相拒敌敌众见所在寨堡俱有人拒敌将谓处处有军以此昼夜抬营西行不肯久停内地若知我军虚实成败利钝诚难逆覩后因出境官军掣回俱得保全识者以为天幸非人力也其称抢至秦州一节当时入境委的躧问秦州地方道路相传不为无据缘前项情形巳蒙钦命锦衣卫千户屠璋前来访探及行巡按监察御史勘报当得其实至于花马池之事非臣所能悉知伏念臣身为抚臣受恩深重不能先事设策致敌入境抢掠流言传闻震惊朝野上贻宵旰之忧罪诚万死莫赎分宜明正法典以谢地方岂可复加之重权以来物议臣是以昧死沥血再陈恳悃伏愿皇上弘天地之量寛雷霆之威鍳臣先后认罪辞免实情早乞罢归田里别选相应之人以居总制之任则边事有托地方无虞不胜幸甚等因具本该通政使司官奏奉圣旨该衙门知道钦此钦遵抄出用手本连抄送司查得先为乞恩认罪罢黜以谢地方事该巡抚陜西都御史杨一清奏奉圣旨杨一清巳命总制彼处边务着尽心供职以图后効不必引咎求退该部知道钦此巳行本官钦遵去后今该前因案呈到部看得都御史杨一清奏称敌众入攻之时声势甚大人情震恐前项传言盖为有据但官军苑马虽幸保全而先事失防岂容辞责乞要罢职放归一节为照前项敌众当时拥众深入贪得非小本官分布将士振扬威武而又身率余卒拒守孤城用能扼彼猖獗之势保我军民之众功亦可嘉今又深自引咎力求罢归尤见不失为臣之义况查有前奉钦依事理难准所奏合无本部仍行本官仰思圣明委任之意逺効前哲许身之忠照旧用心供职务期边备修举戎兵简练使外畨寒心而地方安堵缘系总制官员自劾求退及奉钦依该衙门知道事理未敢擅便正德元年五月初八日本部尚书刘大夏等具题次日奉圣旨是杨一清巳有前旨了着用心整理边务以副委任钦此钦遵拟合就行为此除外合咨前去烦照本部题奉钦依内事理钦遵施行

　　一为处置招募土兵事

　　兵部覆该本部送于兵科抄出总制陜西延宁甘肃等处边务兼督理马政都察院左副都御史杨一清题案查先准兵部咨为预防边患事该本部题看得往年敌众河开之后俱各出套即今谲变非常事势难料若果在套潜住未免肆意侵掠为患不巳况陜西一带岁遭大歉民财巳穷合用军马除本省三边之外别处客兵决难轻动况彼处土人生长边方材力勇劲便于战斗若欲鼔舞用命必须激之以利故云重赏之下必有勇夫合无本部于太仆寺寄收马价银内借支五万两差官赍送陜西听都御史杨一清支用或随势给赏得用官军或悬利招募本处土人务使精壮之民皆占行伍之籍勇敢之士悉为麾下之兵凡可以激励各项之人使之杀敌以取功利者悉听从宜处置必能得其乐于用命振扬军武以御边寇再照陜西延宁官军舍余土民人等或恐未知朝廷赏罚条格不肯尽心用命合将近年题行宣大二镇军务相应事例通查行移彼中镇巡等官掲示一应人役务使遵信庶几随地寓兵不假别项调遣等因题奉圣旨是钦此钦遵备咨前来巳经通行备由出榜张挂晓谕去后续准兵部咨为经畧边务事该本部题该兵科都给事中艾洪题称敌势大张边事孔棘要行差官会同各镇巡官从公多方招募土人本部议拟覆奏节该奉圣旨招募土兵不必差官只着总制并巡抚官随宜设法整理钦此钦遵窃照近日戎心骄横大非昔比今虽出套过河至冬难保不来侵扰纠合团聚动称数万我军寡少以一当十不敷征战若欲逺请京兵委的徒劳无益本镇各路兵马虽可调用然倐来忽去踪迹无常缓不及事惟招集乡兵随处可备调发节该科道言官建议往往以招募为言盖深有见于此但往年陜西延宁各镇招军升官颇来物议以为不得其用缘此等边民有勇善斗恐初招之时不曾精核既招之后不曽操练是诚有之岂得一切以为无益如延绥土兵二千近来东西征调与游竒二兵无异去岁大同之援亦尝斩获首级明効可征先该臣奉命经畧陜西边务曽经札仰各兵备官晓谕土著之人有膂力胆气者报名在官自备弓弩器械遇敌入境抢掠随便于崖窑堡洞阨塞路口埋伏邀击后大敌拥众内侵原招土人斩获首级报官虽止八颗其在山射击死伤数目实多俱被钩駄残毁随即抬营遄归不敢久住未必不由于此但所招止就各居住堡洞防御邀击其报効随军剿杀人多不肯应募盖因节年军舍抽选既无遗力土人招集又多失信以此人不乐从今虽兵部题有钦依事例着为升赏条格然其间事情犹有当酌处者臣有所见不敢自隠其愚谨用条陈于后如蒙乞勑兵部详议如或可采奏请施行庶几人心乐从应募日广乡兵可集军势自扬其于御戎大计不为无补等因具本该通政使司官奏奉圣旨兵部知道钦此钦遵抄出送司案呈到部看得总制都御史杨一清所奏备言外畨骄横之极土兵济用之効因而条陈四事俱系防御要务理合开立前件议拟上请伏乞圣明裁处缘系总制官议奏边务及奉钦依兵部知道事理未敢擅便正德元年七月初一日本部尚书许进等具题次日奉圣旨准议钦此钦遵拟合通行除外合咨前去烦照本部题奉钦依内事理钦遵施行
　　计开
　　一顺土民之情据平凉府固原州固原里镇戎所迤北李旺堡居住土民李让状告弘治十四年蒙陜西镇巡等官遵奉兵部明文招谕各边军民舍余人等临阵有功一体升赏若系一家三人斩获首级二三颗愿并功升授一人者准令并功至千户而止等因比有侄孙李聪同让并侄李通等兄弟亲族应例自备鞍马报効本年月日不等节被敌众入境抢掠守备指挥杨宏统领官军前去截杀有让同侄孙等跟随管队土官百户杨洪哨至地名哲思口遇敌追至西山掌对敌就阵射死让侄孙李凉州射伤李玉王海二名李聪与土官百户杨洪舍人杨洁各为首李森杨深杨会各为从斩获首级三颗李荣等夺获敌马三匹并弓箭皮袄靴帽等件本年闰七月十六日又跟随杨洪前去红沟卜儿古山与敌对垒李聪同杨洪等奋勇当先冲开阵势让为首就阵斩获首级一颗本月二十四日大敌拥众深入平凉抢掠八月初三日让同李聪等跟随杨洪追至印子山与敌相过俱被射伤李聪与买玉各为首李谅买祥各为从又斩首级二颗后蒙将让升小旗一名李聪一人二次首级二颗升小旗二名俱注临洮卫中所阵亡絶嗣李凉州升小旗一名注兰州卫后所备行固原州依文前去原定卫所著役切思让等援例报効斩获首级今蒙升授前役恩典但使一家亲族逺当旗役抛弃父母家业离徙乡井永编户籍名虽旗役实为边军求荣反辱人情不堪乞赐转达照例并功实为便益又据本州岛在城里军籍买玉状告弘治十四年间大势敌众侵犯有玉同本户买祥买斌买开路保并本堡土民李聪等各应例报名在官自备鞍马跟随土官百户杨洪遇警引路前哨节蒙守备指挥杨宏统领截杀累次夺获马匹器械报官本年八月初三日杨洪带领玉等追袭至印子山对敌被其将买斌买开路保及李让等八名射伤玉等奋不顾身舍命死战玉与李聪为首买祥李谅为从斩获首级二颗并敌器等件报功后蒙将玉升授小旗注临洮卫中所相离千百余里抛弃家业田产父母妻子不能相顾及思本户原有洮州卫祖军一名平凉固原土军二名俱各领马听征原籍止玉等四丁又纳夏秋粮草差徭重大苦累无伸乞赐可怜将玉原斩首级功次记收在官免发该卫或改调临近固原卫补伍着役便益又据本州岛在城里土民杨沙的状告弘治十四年八月初一日有抢回敌众一十七骑前来到庄要抢头畜是沙的同父杨铎本户人丁奋勇当先与敌对战有沙的为首父杨铎为从斩获首级一颗并弓箭达帽褐袄等件后将沙的奏升小旗注兰州卫前所思得沙的亲兄杨禄见在固原卫右所王宣百戸下应当祖父卜延卜花小旗身役前项功次情愿并与亲兄杨禄遗民供幇祖军实为便益等因各告到臣看得李让李聪李凉州买玉杨沙的等俱系固原土民奉例纠率亲属自备鞍马军器为官军乡导奋勇杀敌并无闗支粮赏李让买玉杨沙的各为首斩获首级一颗李聪二次为首斩获首级二颗李凉州阵亡其余弟男子侄为从及被阵伤数多后造册论功将李让买玉俱升小旗一名李聪一人升小旗二名俱注临洮卫杨沙的及阵亡李凉州各升小旗一名注兰州卫缘临洮兰州俱相离固原七八百里之程名虽为升实则抛离骨肉遗弃产业致令含寃吞声皆谓以功获罪无故迁发土民灰心以前事为鍳戒臣今年正月初间率兵追袭经过本堡各民举家呼诉愿免发遣照旧应当民差缘此等土民强悍善斗与畨相等加以血属田产所在策励有道使肯尽其心力必能効力成功若不俯徇改图将来非惟不得其力且恐遂失其心审得李让年老李凉州絶嗣情愿并功李聪合无查照原行事例将李让一门首级四颗俱并与李聪量授一职就便约束本堡土人遇有边人侵犯率领剿截及买玉杨沙的旗役俱改填注固原卫镇戎千户所将临洮兰州二卫旗籍开除仍乞申明着为定例今后官舍军民父子兄弟恊力报効者准令并功至千户而止土民应升官旗职役者俱填注本处附近卫所如此彼上思补报国恩下思保全家业勇气自倍庶几随地寓兵不假别处调遣矣
　　前件查得先该总制大同宣府都御史刘宇题一件一更法以作士气该本部议查得近年并功升赏之例系一时紧急招军而设以后虑其势要贪功流弊难救以故自来不曽举行合无行令本官仰思祖宗立法之良朝廷委托之重遵守成宪以济边事等因题奉圣旨是钦此巳行钦遵去后今都御史杨一清奏称往年敌众入境有土民李让买玉杨沙的等率领家众截杀连获首级各蒙议升旗役但原系固原州人氏今俱注兰州临洮卫中后等所不免弃家失业要将买玉杨沙的改注固原卫镇戎千户所及称李让年老李凉州絶嗣又要将各功并与李聪升职仍乞着为定例一节缘并功之举虽系旧例但查有近日题行宣大等处事理难便更张所据各旗新升卫分既与本州岛相离太逺委于人情不堪合无准其所奏将小旗李聪买玉杨沙的俱各改注前拟卫所补伍着役仍行临洮兰州二卫开除各役旗籍其李让李凉州行令该卫所查勘亲房弟侄人等保送代替前役以后各该土民有能恊力征战斩获功次者俱照此例填注附近相应卫分庶情法两尽而事体归一矣
　　一处失额之地据整饬环庆兵备陜西按察司副使燕忠呈为清查失额官地招募土人报効守战事蒙臣批据庆阳卫左所千户万章下舍余万爵状告为欺隠田地事蒙批本职查勘处分依蒙行委庆阳府卫知事曹江张瑊带领各犯亲诣地名长掌等处地方丈量得前项田地约有三千顷俱被彼处军民人等占种为业此外隠匿之数尚多为照本镇地方广阔官军数少遇警不敷防守近奉事例招募欲将前项地土募军拨给承种但投充者俱系外郡迯来游手游食之人一时虚应充数无益于用看得彼处地方接连西阳三川杂居土达率多熟闲骑射较之召募军人骁健逺甚合无将前量出田地并未丈量之数尽行清查明白招募彼中住居不拘军民舍余人等报効杀战量给前地耕种如此庶几人心乐从军伍充实呈乞照详施行等因照得庆阳地方延袤千里宻迩延宁二镇边境军马数少委的防守不敷西阳三川一带生畜繁殖恐为敌所窥伺环庆守备官相离地逺应援不及应合就彼増兵操守今据告人万爵所讦安化县长掌等处地方及西阳三川中山一带闲田万顷多被住人开垦占种为业不曽升科纳粮臣尝推求其故国初开设陜西苑马寺灵武监所辖清平万安庆阳安边四苑俱在庆阳府安化县环庆地方庆阳苑即今西阳三川之地安边苑即今安边定边等营之地后将灵武监清平万安二苑徙置平凉地方革去庆阳安边二苑而其草场故地犹在官司失于稽考处分土人因而占据为业因循至今不曽改正怨争雠讦讼狱屡兴缘此地各人种牧年久俯仰所系一旦清而革之则彼遂为失业之人置之不问则天下未有无粮之地欲依法照顷増粮承种则地有肥硗岁有丰凶粮额一定恐贻边民将来之害若依副使燕忠所据招募土人给地籍名使之报効以见种之田土守见住之地方官得可用之人民无失业之苦人情事体委的穏便近准兵部咨该兵科都给事中艾洪等建言要将沿边地土丈量的确顷畆招军给地授为恒产免纳子粒使其安心应役其意正与此同除仍行副使燕忠委官清查丈量外合无将前项长掌地方及西阳三川中山一带旧监苑草场见种抛荒无粮田地就于彼中住居军民舍余人等戸内各招募膂力过人熟闲骑射者开报在官酌量户丁多寡田土肥硗从寛给拨听其种牧为业勿拘一定顷畆愿骑马者倍之永不征纳子粒招定之人编成队伍选委谨慎守法官员管领约束弓矢军器令其自置官为量给盔甲闲暇之时操习武艺遇冬就在附近槐安堡等处与庆阳卫选操军余相兼上班防守给与口粮二月以后即放归农并不别项调遣如遇敌众侵犯斩获首级照例升赏仍将招集过报効土兵姓名年甲并给拨过田土数目造册缴部查考亦充实边伍之一策也
　　前件看得都御史杨一清奏称安化县长掌等处地方及西阳三川中山一带闲田万顷缘系旧苑草场遗下故地土人因而占据为业今被舍余万爵告讦巳经案仰副使燕忠丈量前项占种田地约有三千顷其余隠匿之数尚多欲要尽行清查明白招募彼中住居军民舍余人等籍名在官给地分种不必征收子粒使之自置军装以时操练遇冬摘拨槐安堡等处与庆阳卫军余相兼戍守一节参照本官所奏以遗闲之田畆招土著之精兵官既不费地因获守诚为安边至计但前项地土各人占种巳将百年一家俯仰赖以为天若使所招之军就系所业之主彼亦甘心无词万一种地之夫难充荷戈之卒未免人心撼揺合无仍行本官再行从长计议如果此举官得可用之兵民无失业之苦事体人情俱各穏便日后不致他虞宜从区处停当明白具奏前来以慿上请定夺若是中间尚有窒碍亦要谨始虑终用图可久毋得轻率贻患
　　一广募军之途兵部奏行招募事例明白详尽虽有榜文掲示但边方村野土著军民字且不识意何由解必得能言晓事之人开谕庶几人心乐从查得往时招募多委军官非独为途不广未能尽收且恐立心不一因而作弊近据庆阳卫听选监生王经呈要率领宗人自备鞍马出力报効倡引乡民招募土人以备操守等情巳经委用去后缘西人素尚气节豪杰之士恐不独王经一人合无通行各该边方出榜晓谕不拘军民职官见任致仕监生生员省祭官义官人等有能招集随军报効领马剿杀及着伍食粮之人至一队者官给赏银三十两二队三队递加至四队二百名以上具奏论功军民职官各升一级军职至都指挥佥事文职至五品为止纳粟军官亦照原职加升一级闲住文职或不升官给与应得诰勑致仕官止照数给赏仍进阶一级监生省祭官就送吏部入选生员起送入监义官与正七品散官原系七品散官者进阶一级俱先将招过军人贯址相貌造册连人送兵备官无兵备处送巡守官试验果系精壮得用发伍食粮收操方纔给赏论功巡抚巡按仍要阅视稽考若有将老弱不堪之人妄报扺数查出追夺升赏前后事情比与纳粟幸进不同纳粟升官富者获利所得甚少而所损巳多若能招集乡兵至二百名之上其人决非昬闇龌龊者使之居官临民必有可观
　　前件查得先为乞恩比例量授招首职役事该辽东镇巡等官奏要将招首唐生一等乞要比例升职该本部议得前项招军事例止开临阵有功之日一体升赏不曾开有招首升职缘由况系逺年事例难便依拟合无将招过二百名以上者各赏纻丝四表里一百名以上者各赏二表里内无冠带者仍给与冠带有冠带者该赏四表里者加赏二表里该赏二表里者加赏一表里其一百名以下者止各赏一表里前项所招军士若各招首愿管者仍令管领恊同官军常川操守遇有警调随同分布临阵有功之日一体照例升赏等因题奉钦依巳经钦遵去后今都御史杨一清又奏前因固虽激劝人心用广招募之意但查有前题奉钦依事理各镇体例不宜异同合无本部仍行本官查照辽东事例一体遵依施行
　　一溥赏军之典兵部奏行事例各路土著军民舍余人等有能奋义设谋斩获首级一颗随即赏银三十两愿升者给与冠带名为义勇永免本身差徭此例似专为招谕土著之人而设其见在征操备御官军及调来客兵不曽开载意以官军升赏自有常格朝廷终岁养军正为缓急之用比与土人素无粮赏者不同但锋刃之下与死为邻欲作其轻生之气必以重利激之况常人之情见利则趋以速为贵今之论功行赏往复核勘动经一二年之上夫决死生于斯须之间而要功利于岁月之逺斯固常情之所难也臣观各边自总旗而上利于得升若军人升小旗小旗升总旗殊不以为意边军艰难万状俯仰不能聊生者十常八九虽冒死获功有以数十两之银啖之则忻然而畀之矣故斩获多系旗军而升赏辄归官舍买功卖功之弊虽有严禁而卒莫能禁者职此之由使彼自得厚赏孰肯舍固有之利以犯必禁之法哉且敌人所以能死其众者正以各利其利故其来也不劝其丧也不悔中国之兵异于是近日言官建白或有以毋拘买卖功次为言意盖有见于此臣请自今以后敌众入境除职官外一应操守征哨及调来客兵不问旗军军余舍余招募土兵民壮义勇等项有能斩获首级一颗验系真正敌众为首者随即赏银三十两生擒敌众一人者赏银五十两为从者各量加赏劳籍名记功仍照例造册奏请拟升夺获敌马夷器就给有功之人夺回被掳牛羊等物以四分充赏无主识认者尽行给赏如先巳受赏以后查勘得不系亲斩首级照数追夺仍问拟应得罪名如此既可鼔士卒立功之勇又可杜官豪买功之弊且斩首级一颗赏银三十两以百颗计之赏银三千两千颗计之赏银三万两数十年来斩获首级至百颗以上者能几何哉若能成此大功使敌人遭挫知所畏惮则亦何惜此重赏使三军不利于斩获戎心益骄用兵无虚日所费岂止亿万而巳
　　前件查得先为边务事该本部议查得临边军民斩获首级不愿升者给银三十两夺获被抢头畜者以二分充赏此例虽在官府乡人多未知悉合无行宣府大同省谕各路土著之民舍余人等有能奋勇设谋斩获首级一颗随即赏银三十两愿升者给与冠带名为义勇永免本身差徭若能纠集乡丁协力剿杀斩首至五颗以上为首者加升署所镇抚夺获被抢牛羊等项以四分充赏事宁停止不为常例等因题奉孝宗皇帝圣旨是便铺马赍文与各该巡抚官着好生省谕乡村军民人等果有设谋奋勇斩获首级的照例重加升赏钦此巳行钦遵去后今都御史杨一清奏称前项事例止为招募之人而设不曾开载各该官军要得通照前例论功升赏以作士气缘本部原议有能斩获首级一颗不愿升者许赏银三十两今本官却称斩首一颗者赏银三十两生擒一名者赏银五十两又行造册拟升非特与前例相背抑且轻重不伦查得军前有功官军俱有银牌给赏其数少轻合无本部仍行本官今后各该官军有能斩获首级一颗为首者当赏银牌十两生擒一人者赏二十两各为从者量为给赏仍将各人功次另行造册奏缴拟升所据后开夺获敌马敌器并被抢牛羊等物要行等分给赏及要追究冒功之弊悉令查照原拟径自施行如此庶赏罚允当而人知劝惩矣

　　一为急缺兵备官员事

　　兵部覆准吏部咨本部文选清吏司案呈奉本部送于吏科抄出总制陜西延绥宁夏甘肃等处边务兼督理马政都察院左副都御史杨一清题据西宁卫指挥使司申称整饬西宁等处兵备陜西按察司副使萧翀于正德元年四月初二日闻父丧丁忧守制回还原籍去讫等因到臣照得西宁僻在万山之中地方广阔敌人杂处管辖罕都安定察逊鄂端四卫实纳隆本布斡等一十三族敌人办纳金牌茶马限隔中外为陇右之藩篱先年既设守备将官又设按察司副使一员在彼整饬兵备防御抚安责任至重近于本年正二等月以来节被安定王管下伊楞古敌人头目结纠特穆蘓喇嘛衮确蘓木喇勒智达尔嘉勒盼等及齐勤等处番众头目吹嘉勒等纠引敌将巴斡协咱伦本等族番人账房攻打人畜抢杀番民惊走躱避虽经镇守太监总兵督调守备抚夷都指挥等官徐亷苪宁等各领官军通事前去外境会合追赶抚治缘番性生拗难保宁帖无事守备官既巳出境追抚本卫若无兵备宪臣驻札控制诚恐邻近诸番乗机为寇人心惊疑致生他变且西宁兵备兼管庄浪凉州地方见今敌众不时出没相离镇巡衙门地逺整饬兵马策励官军皆系兵备之责必得老练疏通之人庶几恩威兼济上下相安若照常格一概推用在京及各省官员恐其到任稽迟不无误事臣博采得陜西按察司管屯佥事胡经陜西行太仆寺少卿郭珠俱性资明敏才识优长官不废法事能达变陜西军民素所信服揆之年资亦应擢用如蒙伏乞圣明垂念地方番境不宁边患方急正在紧闗用人之际乞勑吏部再行访察合无于胡经郭珠二人中推用一员铨补整饬西宁兵备副使员缺作急请勑令其前去西宁庄浪等处行事等因具本该通政使司官奏奉圣子吏部知道钦此钦遵抄出送司查得胡经年四十四岁山东济南府濵州人由进士弘治四年二月除户部山西清吏司主事守制起服复除本部四川清吏司主事弘治十一年九月升本部江西清吏司署员外郎事主事本年十二月遇例实授弘治十四年四月升陜西按察司佥事及查得郭珠年五十三岁四川叙州府富顺县人由进士弘治四年二月除南京山西道监察御史守制起复弘治十二年九月升山西按察司佥事弘治十七年正月升陜西行太仆寺少卿今该前因案呈到部看得总制陜西左副都御史杨一清题称西宁等处兵备陜西按察司副使萧翀丁忧去任照得西宁僻在万山之中其兵备副使必得老练疏通之人庶几恩威兼济上下相安举保陜西按察司佥事胡经太仆寺少卿郭珠俱各才识优老乞要于二人中推用一员请勑前去行事一节既该总制陜西左副都御史杨一清奏保前来必是事体相应合无依其所拟于佥事胡经少卿郭珠简用一员升授整饬西宁兵备副使候命下之日照例行移兵部请勑本部给慿令其到任管事缘系急缺兵备官员及奉钦依吏部知道事理未敢擅便正徳元年七月初七日本部尚书焦芳等具题次日奉圣子胡经升本司副使整饬西宁等处兵备钦此钦遵当将胡经填注陜西按察司副使整饬西宁等处兵备讫拟合通行除外移咨前去照依题奉钦依内事理钦遵施行等因备咨送司查得本部先年奏拟西宁兵备副使责任常在西宁居住兼管庄浪古浪凉州镇番五卫所不时往来巡歴地方抚治番夷整饬兵备修理城池剖理词讼兴革利弊及纠察不公不法事情凡事俱与布按二司分巡分守并守备官员计议停当而行不许各分彼此致有误事仍听总制镇巡官节制若分守守备并把总抚夷等官敢有掊克渔猎苦害军士搔扰边人者听其指实呈禀总制镇巡衙门叅奏提问本官职司风纪尤须守法奉公洁巳恤下如或贪纵怠忽法不轻贷今该前因案呈到部拟合通行为此除外合咨前去烦照前该题奉钦依内事理钦遵知会施行

　　一为易置要害地方守臣事

　　兵部覆该本部送于兵科抄出总制陜西延绥宁夏甘肃等处边务兼督理马政都察院左副都御史杨一清题查得恊同分守宁夏西路署都指挥佥事张翼先因打死人命及地方失事被叅提问节经奏辩近日方纔复职守备灵州都指挥佥事焦洪节因守备不设被敌入境抢掠人畜攻陷清水营堡亏折官军叅问未结臣亲诣各该地方会同巡按陜西监察御史邢缨议得广武营孤悬平漫与敌为邻山后敌众不时窥伺灵州北临广套西控大河土汉杂处尤为要害前项重地守臣得人方可倚托今照张翼缘事将及六年锐气消沮下人玩慢罪虽可辩用则非宜焦洪连年失事贻患地方虽有微劳难尽折罪此二人者久拥虚名自救不暇委的人情不附物议沸腾况防秋伊迩边患难测若不早为易置将来重悞边事虽死莫赎但广武营守将惟取其骁勇善战足可支持灵州控制夷夏必得才堪经画志存绥懐者乃可胜任臣等博访得延绥旧安边营把总庆阳卫指挥佥事魏镇宁夏领军指挥使仇钺俱弓马过人惯经战阵显武营恊赞见在陜西听用署都指挥佥事杨义宁夏都指挥佥事史镛俱勤励干固善抚下人如蒙乞勑兵部计议合无将张翼取回别用焦洪待问完具奏定夺仍访察臣等所举四人果有可取早为上请于魏镇仇钺内擢用一员分守广武营地方杨义史镛内用一员守备灵州地方各照例请勑行事庶几耳目一新兵政可举用弭将来之患少寛西顾之忧等因具本该通政使司官奏奉圣子兵部知道钦此钦遵抄出送司案呈到部看得总制都御史杨一清奏称分守宁夏西路都指挥张翼节年为事叅问锐气消沮守备灵州都指挥焦洪近因守备不设见被叅提俱难再用及称防秋伊迩边患难测欲要蚤为更置一节切照前项地方委系临边重地各该分守将官俱巳累经为事若再令其在彼非惟威令难行亦恐缓急难倚今既该总制官具奏前来相应依拟合无本部仍行本官将张翼径自起送回京其焦洪待问完之日具奏定夺所据各官员缺候命下之日本部照例于相应武职内各推举二员上请简命前去代替各官分守前项地方缘系总制官员奏要铨补为事将官及奉钦依兵部知道事理未敢擅便正德元年八月初一日本部尚书许进等具题次日奉圣子是钦此钦遵拟合通行除外合咨前去烦照本部题奉钦依内事理钦遵仍行恊同分守西路署都指挥佥事张翼守备灵州都指挥佥事焦洪一体钦遵施行

　　一为边务事

　　兵部覆本部于兵科抄出总制延宁甘肃边务兼督理马政都察院左副都御史杨一清题据镇守甘肃总兵官都督佥事刘胜呈据管束庄浪土官军余副千户鲁经呈有父鲁麟存日节奉勑命充左副总兵恊同镇守甘肃地方暂留庄浪抚绥部属运谋剿杀近于本年正月内得患痰嗽累医调治不痊于本年三月二十一日病故等因转呈到臣案查先据副千戸鲁经呈前事巳经具题外查得巳故恊守甘肃左副总兵鲁麟先因病患奏准暂留庄浪抚管土人续因庄浪地方有警该巡抚都御史毕亨题称本官父祖以来世守庄浪外畨素所畏惮今虽养病在家尚能发纵指示该兵部奏请勑本官今后遇有敌众侵犯务要运谋设策剿杀追赶等因又为预防边患以保固地方事该臣奏河套有警要调本官统领土兵前来固原环庆等处与陜西将官恊同战守本部覆奏鲁麟久在边方委的谋勇颇优于众今病痊可相应责成合无转行鲁麟将所管土兵严加操练固守地方若遇固原环庆有警即听都御史杨一清移文调用等因各题奉钦依备咨前来节经通行钦遵外照得庄浪系河西要害地方先年土汉官军同心捍御外畨畏惮不敢恣肆近因分守叅将苏泰不能善处致有异同遇警不能成功该部有见于此奏调凉州右副总兵把琮分守庄浪叅将苏泰调守凉州处置固巳停当去冬套人大举深入腹里臣移文调取鲁麟应援本官随即统兵启行因敌巳出境臣又差官阻回行令整搠操候调用去后缘河西土兵委的骁健善斗外畨畏惮鲁麟父祖以来世受国恩勲烈茂着本官替荫年久节蒙推升委用累立战功今边患方殷正欲遵照成命调用责成不料本官病故及看得伊男副千户鲁经年少守法弓马熟闲见奉钦依管束土官军余似堪付托且此兵非世将不能控驭但鲁经名位尚轻须听分守将官节制缓急乃可倚赖然此等将官必得气度宏阔才识优裕恩抚威制两无所失庶得人心相安博访得右副总兵把琮亷谨骁勇但驾驭之才绥懐之量非其所长及又访得分守甘肃西路右叅将吴鈜才气比众独优行事寛严相济当此事势难为之秋必须随宜更调庶免用违其才因而别起衅端不便此中闗系颇重臣不得不预言如蒙乞勑该部计议奏请合无将把琮仍分守凉州苏泰调分守肃州吴鈜调分守庄浪操练土汉官军防御边寇遇警相机截杀其待土兵务先懐之以恩不许分毫科刻扰害有功照例具奏升赏勿得自分彼此如有触法干纪之人亦不许轻贷致长桀骜之风仍乞查照鲁麟生前勲劳上请恩典量为褒恤以励后人鲁经于例应该袭授何官亦乞早为查处使名位既正责任有归令其用心操练约束所管兵马遇警听分守将官调遣会合截杀如河套有警听臣调来腹里地方防守勉立事功以报国恩以不辱其先世如此则土兵之心既安汉兵之势益壮敌人闻风畏惮地方可保无虞矣等因具本该通政使司官奏奉圣子该部知道钦此钦遵抄出送司查得先为边务事该暂留庄浪左副总兵鲁麟奏称伊男副千户鲁经日渐知训习练兵马颇谙事体庶众信服乞要请勑管束所部家口该本部议拟题奉钦依请勑本官钦遵去后又为易将官以安边境事该巡抚甘肃都御史毕亨奏称分守庄浪叅将苏泰因与土兵不恊乞将本官改调相应地方及照左副总兵鲁麟见今养病尚能发纵指示其子鲁经本官教训亦有成立乞勑本官今后遇有侵犯多发人马并力战守该本部议苏泰改去凉州把琮调来庄浪各依原职分守前项地方及请勑鲁麟但遇边方有警即便督令伊男鲁经统领土兵并力战守等因题奉钦依请勑各官钦遵行事去后又为病故官员事该管束庄浪土官军余副千户鲁经奏称伊父鲁麟病故该本部议拟行移总制都御史杨一清查勘巳死左副总兵鲁麟应该作何褒异所部土兵家口今该作何优恤等因题奉钦依又经查勘去后今该前因案呈到部看得总制都御史杨一清奏称庄浪系边方要地防御必资土汉官军即今副总兵鲁麟巳故伊男鲁经名位尚轻所遗土官军余必须分守将官得人庶几抚制有方缓急可倚因访得甘肃西路右叅将吴鈜才器行事俱有可取欲将副总兵把琮仍分守凉州叅将苏泰调守肃州吴鈜调守庄浪一节缘庄浪地方实河西要害之地前项土兵尤宜料理况当边方有事之时正守臣预防之际事体攸系诚不可缓今本官见在彼处总制事皆耳闻目击及所访各官才能料亦鉴衡有素合无准其所奏候命下之日本部仍行总制都御史杨一清转行各官各照前项地方钦遵行事其抚制庄浪土兵事宜吴鈜悉要查照原拟施行既不可衔勒大弛长彼偷安之风亦不可严刻相加失彼効力之意所据要行褒恤鲁麟生前勲劳早正鲁经自今名位查与本部近日奏行勘处事理相同合无再行本官即便作急查勘巳故副总兵鲁麟应该作何褒异所遗家口土兵见今作何优恤从实具奏前来以慿上请定夺仍将鲁经该袭父祖职事缘由行令该卫保勘明白作急起送赴部袭职之后另行议处以正名位施行缘系总制官议处边务及奉钦依该部知道事理未敢擅便正德元年七月初一日本部尚书许进等具题初二日奉圣子是钦此钦遵拟合就行移咨前去烦照本部题奉钦依内事理钦遵施行

　　一为经理要害边防保固疆场事

　　兵部覆该本部题先该总制陜西延宁甘肃等处边务兼督理马政都察院左副都御史杨一清题据委官陜西布政司管粮右叅政安惟学陜西按察司管屯佥事胡经呈各准本司咨闗抄蒙臣案验会同分守分巡闗西河西二道右叅议张勋副使邢义佥事郝本宁夏领军都指挥使刘端勘议过花马池一带边防应合经理事宜开具会呈到臣查得节该钦奉勑若敌众出套军情稍宁即便经畧沿边花马池等处一带边防用心设法整饬保固疆埸钦此钦遵续准兵部咨为大势敌众拥众入境官军对敌解围事该本部议拟行臣督同宁夏镇巡官将花马池地方上紧用心设法经畧务使兵力充实威武振扬用防将来入侵之患以副三边委任之责等因具题奉圣子是花马池系要害地方累年整饬边备缘何仍前疎畧动辄失利着杨一清好生用心整理务要停当钦此钦遵备咨前来伏念臣本菲才谬膺重托夙夜兢惕不遑宁处切见陜西各边延绥城堡据险宁夏甘肃河山阻隔寇虽侵犯止在本境为患犹浅惟宁夏花马池至灵州一带地里寛漫城堡稀疎兵力单弱一或失守乗势拆墙而入其所利不在宁夏而在腹里必将犯我环庆侵我固原深入我平鳯临巩等府州县其间土汉杂处倘兵连祸结内变或因之而作根本动揺诚非细故此所谓膏肓之疾腹心之害也成化初年河套一带彼时未有边墙恣肆出入后该巡抚宁夏都御史徐廷章等奏修今边墙二百余里开浚沟堑一道延绥地方边墙壕堑又该巡抚延绥都御史余子俊修浚完固彼知不能侵犯遂不复入套者二十余年世平人玩边备稍疎墙既日薄沟又日浅弘治十四年由花马池拆毁边墙入寇内郡戕败我士卒鱼肉我生民得志而去始蔑我边墙为不足畏连年拥众拆入我军动辄失利先该宁夏镇巡等官太监张僴总兵官郭鍧都御史王珣等节经议奏要将旧边墙帮筑髙厚边堑挑浚深阔又节该提督军务都御史史琳等建言要于花马池韦州设立营卫摘拨腹里官军防守兵部奏行总制尚书秦纮勘处本官泥于所见止添修四五小堡及于靖边至环庆地方挑穵边堑一道七百余里自谓可以阻遏保障工完回奏讫弘治十七十八二年冬间复行大举仍自花马池清水营拆墙深入抢掠前项边堑营堡不能捍御阻遏及又将清水营城堡攻陷花马池官军残害上厪宵旰之忧特命愚臣整饬经理臣虽闇劣歴官陜西有年敌情边事颇尝究心但腹里频年旱荒仓廪空虚馈饷不继达众动号数万倐聚忽散出没不常未至而广征士马则徒费刍粮既至而调兵应援则缓不及事纵使大兵既集务速则彼或不来持久则我师先老恐终无以伐其深入之谋沮其方张之势尝闻防边之计莫危于战莫安于守前人经画具在巳经选委西安左卫指挥佥事杨宏平凉府同知岳思忠前去各该地方约会分守花马池叅将阎纲恊同分守兴武营都指挥保绩守备灵州都指挥焦洪查勘计处续据各官将勘处过应该帮筑边墙添设卫所等事会呈前来为照事体重大未经镇巡三司官员详议难便定夺又经行委布按二司叅政安惟学等会同守巡等官覆勘再议去后今据前因臣恐坐谈不如亲见本年五月间自庆阳环县歴延绥定边宁夏花马池兴武清水营直抵灵州一带边墙城堡墩台逐一躬亲阅视及将原勘议事情会同巡抚陜西都御史张泰巡抚延绥都御史文贵总兵官张安巡抚宁夏都御史刘宪总兵官李祥巡按陜西监察御史邢缨面议所见所处大抵畧同臣广集众思兼收羣策叅酌损益始有定论其大要有四修浚墙堑以固边防増设卫所以壮边兵经理灵夏以安内附整饬韦州以遏外侵当务之急莫先于此但修边一节陜西各该地方财匮民劳兴此大役必多异议然利害有重轻闗系有大小土木之害较之抢杀为小动揺之患比之劳费为大大事可成则小费不足计逺効可图则近怨不足恤此臣区区犬马一寸之忠也且今河套即古朔方之地唐张仁愿摄御史大夫代朔方总管筑三受降城置烽堠千八百所自是突厥不敢踰山牧马朔方无警岁省费亿计减镇兵数万受降逺在河外古之举大事者未尝不一劳而后永佚类如此受降据三面之险当千里之蔽国初舍受降而卫东胜巳失一面之险其后又撤东胜以就延绥则以一面之地遮千余里之冲遂使河套沃壤弃之边外深山大沙势顾在彼而宁夏外险反南备河此陜西侵掠之患所以相寻而莫之能解也兹欲复守东胜因河为固东接大同西接宁夏使河套方千里之地归我耕牧开屯田数百万用省内郡转输斯为上策顾今之力有未能未敢议及使敌人不恒入套或如近年入而遄出犹可支持万一拥众在套经年不出则陜西用兵殆无虚日八郡之人疲于奔命民穷盗起虽有智者不能善其后矣及今将延绥宁夏一带边防设法整饬来则有以待之虽不得为上计犹愈于无策然边防既固虽中人可守敌人闻知或数十年未敢轻犯馈饷可省休养生息于十数年之后东胜之议未必终不可复天祚皇明其将有待于他日乎世之论边事者或专主于战伐臣亦非敢忘战者方将搜选官军策励将士修车马备器械储糗粮明斥堠若使今冬复来侵犯仰仗神武之威谨当督率诸将恭行天罚雪耻除凶臣之志也以身徇国臣之分也成功在天臣不敢必凡所当为臣不敢避今首以筑墙挑堑为言宜必増兹多口但受恩深重自当为国逺图今年套内无警腹里有秋人民稍安正可以有为之日失此不为纵今目前无事后患有所不免臣何敢幸一时之安而委患于他人哉所有应合经理边防事宜条具于后伏望圣明俯垂省览乞下兵部会同大臣科道计议倘有可采上请施行仍乞降勑陜西延绥宁夏三镇抚臣与臣同心恊力及时经理专委都布按三司堂上官各一员总莅其事工完通将修浚边墙壕堑添设卫所城堡起倩过人夫支用过银粮数目画图贴说造册奏缴等因具本该通政使司官奏奉圣子该衙门看了来说钦此钦遵抄出送司查得先为大势敌众拥众入境官军对敌解围事该本部议行总制都御史查照节次奏行事理督同宁夏镇巡官员将花马池地方上紧用心设法经畧烽堠不明作何整理军伍不足作何辏调务使兵力充实威武振扬用防将来入寇之患以副三边委任之责等因正徳元年二月二十八日题奉圣子是花马池系要害地方累年整饬边备缘何仍前疎畧动辄失利着杨一清好生用心经理务要停当钦此巳经通行去后今该前因案呈到部看得陜西等处总制都御史杨一清奏称花马池一带地方俱系紧要处所边防既疎势难阻遏一劳永佚所宜急图因条陈帮筑边墙添设卫所等六事乞要勑令廷臣会议施行一节缘系经理边务事体重大臣等委难定拟合无依其所奏本部会同府部等衙门各堂上官并掌科掌道等官将本官所陈事件逐一从长计处停当明白开奏以俟圣裁等因题奉圣子是这边防重事你毎便会议停当来说钦此钦遵臣等会同太师兼太子太师英国公张懋吏部尚书焦芳等议得花马池东西一带地方敌众频年谋侵内地皆从此入盖由墙薄沟浅既无以慑其轻犯之心兵寡力分又无以遏其遽来之势今总制都御史杨一清所奏后开六事谋虑既周区画尤当诚于边防有益理合逐一议拟开立前件上请伏乞圣明裁处及照前项边务事体重大倘蒙俞允俟命下之日请勑各该总制并镇巡官员依拟施行缘系会议总制官员议处防边事宜及奉钦依是这边防重事你毎便会议停当来说事理未敢擅便开坐正徳元年九月二十一日本部等衙门尚书等官许进等具题次日奉圣子是都准议行钦此钦遵除外合咨前去烦照本部等衙门题奉钦依内事理钦遵施行
　　计开
　　一查得应筑边墙自延绥定边营以东石涝池地界起至宁夏地方横城止共三百里沿边旧有墩台七十一座旧筑边墙髙一丈连垜墙三尺共一丈三尺底阔一丈收顶三尺五寸内除垜墙根占一尺五寸止剰二尺官军难以摆列拒敌墙外墩堑一道深八尺口阔一丈底阔四尺中间多有填塞平漫止存形迹墙里除兴武营清水营毛十剌红山儿四堡切近边墙易于护守其余大小城堡俱各离边地逺声势隔越切缘前项边防委的壕堑窄浅墙垣低薄墩台稀疎节被大势敌众入套近边窥伺墙里既无大兵阻遏墙上又无官军拒敌敌众填沟而进掏穵边墙一日可开二三十处本处官兵自保不暇安能截剿墩军惧其攻穵往往弃墩而逃烽火不接纵使征调客兵前来应援墙内墙外俱平漫广衍黄沙白草弥望无际敌众动称数万我军众寡不敌无险可据难以遏其初来之锋迨既入境驰骤长驱一日夜可至固原地方无复邀阻连年失利职此之由为今之计合无查照宁夏先经镇巡等官都御史王珣刘宪等拟奏量为斟酌损益将旧墙内外帮筑髙厚各二丈收顶一丈二尺两面俱筑垜墙髙五尺连墙共髙二丈五尺除垜墙根占两面共四尺尚余八尺之地每墙一丈开垜口一处安置转闗遮板墙外毎里添筑敌台三座每座相离一百二十步底阔周围四丈五尺收顶周围二丈二尺上盖暖铺一间傍墙于空阔要害有水头去处増添小堡髙厚丈尺畧与边墙相等墩空去处仍酌量添筑墩台墙外壕堑挑浚深二丈口阔二丈二尺底阔一丈五尺前项敌台九百座暖铺九百间每间用五人守之该用军四千五百名无事之时止守旧墩毎冬月河冻不拘敌众曽否入套即便调拨铺军上墙防护仍添拨军人于新墩守哨河开无事疎放回营墙上设置筹牌梆铃昼夜往来巡警广张旗帜聮络相应分委的当官员各定铺分护守叅将恊同守备官各照所管地方提调若果长驱入套必似前窥伺侵犯原拟征调延绥游竒土兵及宁夏副总兵等人马各于定边花马池兴武营清水营灵州等处驻札仍各分兵于新旧小堡内按伏策应其间应分应合事宜又在临期调度如此则边备严宻威武振扬足以伐其邪谋不敢轻易近墙若是仍前填壕近墙攻穵官军出列墙上敌台两边鎗炮矢石攻击来者愈众则所伤愈多步兵击之于墙上骑兵待之于墙内其锋必沮其气必丧彼自逺来利于速战入既无策势必遁归纵使执迷不肯悔祸结聚攻围边墙受敌不支然相持之间未免少延时日烽火传接环庆固原一带人畜既敛兵备既严可保无失事不得巳则我边兵姑敛入大小城堡以避其锋如果深入速将原拆墙口补塞量留官军坚壁固守各挑精兵袭踪而入陜西官军挠之于内俟其将遁蹑踪而出延宁精兵邀之于中沿边官军拒之于外彼虽枭雄岂有善归之理就令小有侵掠比至边墙我军仍于墙上里面垜口用鎗炮矢石攻击势必溃乱诸军乗之纵不能使其匹马不旋亦必大遭挫衂可保数十年不敢入套犯边经畧之计宜无出此但兴此大役未免劳人费财行据原委三司府卫大小官员叅政安惟学等及沿边守臣叅将阎纲等各将边墙壕堑城堡墩台丈量估计折筭定拟除延绥一镇延安一府军民人夫修理延绥边墙外计筭得宁夏五卫东西二路应起人夫一万五千名固靖环庆西安汉中宁羌鳯翔秦巩临平洮岷河兰等卫所并各护卫量起军夫共二万五千名其有马头挨次拨军人俱免起用各令蓄锐待敌西安鳯翔平凉庆阳临洮巩昌等府共起民夫五万名汉中府在栈道之外道途险阻服役不便合令量征夫价解送工所以备赏劳人夫盐菜之用俱听陜西宁夏二处巡抚衙门督令该道守巡该府卫掌印官酌量派发应役每夫一名日支粮米一升五合计筭做工四个月该用口粮米一十六万余石欲于各该边仓闗支查得见在仓粮所积不多恐误主客官兵支用必须趁今年成有收时月另为招商上纳夫粮为便但脚价髙贵每粮一石须用价银一两有余方肯上纳计粮十六万余石该银十六万余两陜西司府库藏空虚别无相应官银支用查得先为急处救荒事该户部奏送赈济官银二十万两缘各该被灾州县地方该征税粮既巳蠲免二麦又皆成熟人心巳安流移复业不须赈济近准该部明文暂收陜西布政司官库以备各边紧急籴买粮草合无于内动支十万两专听修边项下招商籴粮支用外十万两仍收布政司官库以备紧急籴买粮草不敷之数行管粮叅政量将各起运存留粮米通融改拨及听陜西巡抚官再查别项无碍官钱支用前项人夫钱粮须在今年处置科理停当明年春正二月哨探套内安靖三四月内兴工务在八月以里完备合用防护官军并提调工程大小官员应支廪给口粮马匹料草于该边官仓内支给其余一应事情应该自处者径自从宜施行
　　前件议得都御史杨一清奏称自延绥定边营迤东石涝池地界起至宁夏地方横城止俱各壕堑窄浅墙垣低薄墩台稀疎以致敌众攻穵甚易出入无阻欲将旧墙帮筑髙厚壕堑挑浚深阔并添设敌台暖铺小堡分拨官军防守可缓深入之锋可邀逃归之势及称该用军民人夫口粮若干欲要于赈济官银内动支十万两以备招商上纳俱于今年措置停当期以明春边方少靖四月兴工八月完备一节切缘敌性桀骜拥众而来非得沟墙深髙墩台聮络鲜不坐受其弊况前项地方广阔兵分实难防遏连年失利可为明鉴今都御史杨一清所陈曲尽经营之计事非得已但今年民遭荒歉来岁便未苏息若将边墙墩堡敌台一时并修诚恐民不堪命合无令兵部仍行本官准令于前项官银内动支十万两先行分委廉干官员随宜招商上纳粮米务在充实足勾夫役闗支待明年八月哨探河套无事年成有收起倩军民人夫将边墙壕堑先行依拟帮筑挑浚其敌台暖铺小堡待候民力有余然后渐次兴工此外一切处置事宜悉依原拟施行其用工夫役严督管理官员加意抚恤使忘其劳所筑墙垣等件务须比旧坚久有益防守不为徒费财力工完之日通将用过钱粮数目修过工程丈尺备造文册奏缴以慿稽考
　　一行准巡抚延绥都御史文贵咨称准臣咨前事会同镇守太监刘保总兵官都督佥事张安议查得本镇东自黄甫川堡至西定边营接连宁夏东路花马池地界止东西直去共有一千二百余里俱系紧闗冲要地方内宁塞营迤东一千余里设有二十五堡各境界连络平漫之处各有筑打边墙山崖沟涧之处各有铲削岩崖挑穵壕堑颇堪保障惟是宁塞营迤西至定边营止中间空阔一百八十余里俱未筑打边墙止是挑有窄浅壕堑一道访得往来敌众常自花马池一带深入寇掠者一则以其营堡稀疎墩台无备兵马馁弱一则道路平坦与腹里固靖等处直捷易于往回故耳今若止将彼处经营墙垣髙厚墩台稠宻营堡连络军马充盛敌众必然有所畏惮不敢侵犯若安边营一带如故不修敌若从此突入往花马池南畔长驱亦可挠阻则腹里地方不无犹如往年受害近来本镇在于彼处添新改旧造成中空外方置有箭牕铳眼可以伏兵制胜墩台共有六十四座奈缘人力不敷不能多造地广墩疎止堪守瞭难以遏阻为今之计合无将宁塞营自欢喜梁墩起往西直抵定边营延宁地界墩止与花马池地方一様整理平漫去处筑打边墙山川险阻之处铲削悬崖挑穵深阔壕堑再于见造墩台空中毎三百余步各添造前项式様小様墩台一座安在边墙居中各中间再设上土筑护墙敌台一座如此则边墙髙厚而有备墩台稠宻而有机烽火易知警急易援与花马池同一金城汤池之固沿边腹里均堪保障而无虞矣等因备咨到臣案照先因勘处宁夏花马池等处地方边备臣切虑边情重大变态难测若西路宁夏边墙修筑完固敌众或从迤东延绥地方进入抢掠则延庆固原不免仍前受害未审彼处边墙沟堑有无髙深严宻足堪保障巳经移咨延绥巡抚官勘议去后今准前因看得延绥地方宁塞营之东有险可据或难驰突宁塞营迤西至旧安边营旧安边营迤西至定边营各九十里川原平漫与花马池地方相类既无边墙虽有沟堑二道俱为沙土壅塞平满万骑驰骤不能阻遏前此敌众每从花马池清水营地方拆墙深入取其快捷方式今若将花马池一带边防整饬完固万一敌众自定边安边之间拥众而入西向花马池边墙以里地方自西而南不过稍迂百余里则修边工程归于无用诚如巡抚都御史文贵所言行据三司委官叅政安惟学佥事胡经等勘量得定边营迤西石涝池地界起至宁塞营迤西地界止共长一百六十三里三百四十五步内平漫相应筑墙挑壕者一百三十一里三百四十九步山崖险峻堪以铲削者三十一里三百五十六步合无责成巡抚都御史文贵照依所拟应筑墙者筑墙应铲削者铲削但前项地方巳该文贵新筑砖墩制度精巧非惟便于瞭望亦可按兵击杀所患墩空隔越稀疎合准本官所拟于中空量为添筑小墩台安在边墙居中墩依于墙尤便防守其余沟堑敌台暖铺俱照宁夏边防一体整饬修理但边墙髙厚丈尺比之宁夏地方稍省合用人夫除本镇外听于延安一府所属州县量数起用务令沿边有备腹里无虞
　　前件议得都御史杨一清奏称宁塞营迤西直至定边营川原平漫与花马池地方相类俱无边墙可恃兼且墩台隔越势难救援今花马池一带巳整饬完固而此处不经理万一大敌拥众西入则延庆固原未免仍前受害诚有如巡抚都御史文贵所言欲要责成本官俱照宁夏边防整理一节缘边寇谲诈此没则彼出东备则西侵必须在在戒严庶彼无间可投前项地方既该总制官员议处前来相应议拟但当岁荒之余而兴此浩大之役民力或恐不胜合无令兵部仍行本官转行彼处巡抚查勘本境地方今年果无灾伤军民安堵亦照花马池事体起倩军民人夫将边墙壕堑先行依拟帮筑挑浚其余敌台等项亦候年岁丰稔民力有余然后渐次兴工中间一切处置事宜悉依原拟施行务使工程坚完民不告劳常絶西入之望而我享永久之计斯为盛举工完之日通将用过钱粮数目修过工程丈尺备造文册奏缴以慿查考
　　一行据委官西安左卫指挥佥事杨宏平凉府同知岳思忠呈称亲诣花马池兴武营灵州等处会同叅将恊同守备等官阎纲保绩等议得宁夏一镇西有河山之险东无沟岩之阻西路设立宁夏中卫东路止是新设花马池守御千户所似为偏重况敌众大举必从东路拆墙而入非惟无险可恃实因兵力单寡敌至境上每仰客兵应援近年征调官兵失时后期迄无成功合无将花马池守御千户所改设一卫除本所外再添四所共五所其兴武营相离花马池一百二十里孤悬急难应援止是备御客兵战守不足合无添设守御千户所照依延绥事例委把总官一员提调防守新设卫所合用官于陜西都司官多卫分摘调旗军于宁夏并灵州及东西二路新旧招募额外土兵内摘拨有警之时专一守城守墙守墩无事之际边里闲田听其开垦以近就近且耕且守如此则势不偏重而边墙可久兵皆土著而人情可安等因各呈到臣叅详所拟花马池一带地方委的无险难守花马池止是新设守御千戸所军数尚未补足一千之额其余俱是各处分班备御军人兴武营止有备御官军七百余员名缘备御客兵往来更代不一终无固志今若比照宁夏中卫事例花马池改立一卫増添四所兴武营设守御千户所各添拨旗军与备御官军相兼防守兵力强盛足堪保障且卫所常备之兵既有定居各思保其血属守其业产比之客兵计日思归者不同合用旗军五千名要于新旧招募额外土兵内摘拨查得宁夏一镇旧招募甲军三千名弘治十五年间该大理寺左寺丞刘宪招募土兵一万一千名近巳挑选三千员名给与官马委都指挥韩斌管领于清水营按伏及中间或有事故纪录之数大约见在新旧招募土兵尚有一万余名中间多系精壮勇健之人堪以挑选拨用所据前议添设卫所摘拨招募土军防守人情事体委俱相应续行都布按三司委官叅政安惟学佥事胡经都指挥刘端等勘处相同行准巡抚宁夏本院右佥都御史刘宪咨报亦无异议近该臣巡边到于灵州各招募军髙海等自行投状情愿起调改拨河东卫所行据整饬环庆兵备副使燕忠亲诣宁夏查选丁力相应情愿调拨旗军共四千名造册案候合无将花马池守御千户所改设宁夏后卫兴武营添设守御千户所将选定新旧招募土兵起调前去入伍食粮永逺操备拨与地基盖造营房住坐附近闲田任其开垦耕种不收子粒有警则操戈以战无事则执耒而耕守墙守墩分番拨用待安插巳定择其骁锐量给马匹领养骑征五年之外方将所种田地照轻则起科量收子粒以助边储合用卫所指挥千百户镇抚先查宁夏招军相应官员及行陜西延宁甘肃四镇查新升空闲官各具奏改调铨注管事经歴知事吏目等项文官行吏部铨选印信铜牌照例请给但旗军合用五千名今止挑选得四千名尚欠一千名及查得花马池守御千户所额设军人旧欠三百六十四名俱应拨用合无照依榆林靖边等卫并陜西苑马寺事例将陜西西安等八府正徳元年以前清出该解南方卫所军人免其发解各改编前项新设卫所应当军役待军伍数足具奏停止议者以为改编事例未免损此益彼缘北人应当南军畏其烟瘴炎热终是不肯应役随到随逃州县清解虽勤卫所空虚如故徒为里书官旗渔猎之资今若改编本省地方人心乐从官多实用
　　前件议得都御史杨一清奏称花马池东路虽设有守御千户所兵力单寡其兴武营相距一百二十里孤悬絶境有警俱难救援欲要将花马池守御所改设宁夏后卫兴武营添设守御所就将选定新旧招募土兵调去入伍食粮永逺操备拨与地基盖造房屋住坐待安插巳定择其骁锐给领马匹骑征附近闲田任其自行耕种五年之外量征子粒以助边储合用卫所指挥等官查奏改调经歴等项文官欲行吏部铨选印信铜牌照例请给及称军数不足要将陜西延安等八府正德元年以前清出该解南方卫所军人改编前项新设卫所应当数足奏请停止一节缘前项地方委系要害处所必须兵力强盛庶克保障今总制官员奏要改设卫所委于事体相应但官军所种闲田五年之外量收子粒似为太狭合无令兵部仍行本官将花马池守御所改立宁夏后卫兴武营添设守御所文职等官并印信铜牌行各衙门照例铨选奏请给用及官军所种闲田必待十年之后从轻奏请征收子粒仍行陜西清军官将正徳元年以后清出云南贵州两广湖广军人改编今设卫所著役数足奏请停止其余彼处事情悉令查照原拟施行务期威武克振边防有赖
　　一灵州千户所北临广套西控大河实宁夏之喉襟中原之门户原额土汉马步官军四千八百余员名备御西安右护卫官军七百五十一员名所管地方东至萌城北至兴武营方数百余里大小城堡二十余座诚为敌众出没要害重地灵州不守则宁夏隔为外境环固势孤无援无环固则无陜西矣内有土民四里并土达军余六百戸俱系洪武年间山后节次归附人数我祖宗嘉其诚款收而羁縻之给与田地草场使其任意耕牧后因有警土人自备鞍马出力报効累有斩获最为勇悍近年以来所司不知存恤草场被人侵夺莫为理断马匹一槩走站死则追赔戎马外侵科差内扰人畜雕耗死徙居半臣顷者巡边阅视得彼处地方城池壕堑一切兵政因守备非人悉皆废弛节据土民土达马俊郭斌等连名具状诉称科差重繁生理萧索乞为分豁情词十分激切臣观宁夏地方如此边务如此人情上无有备之形下有可畏之势今不为之所将来惧有内变不止边患当虑而巳传曰不见是图况机缄外见巳非一日之故耶又据汉土舍余军民刘澄等各具状告称灵州相离宁夏动经百里隔越黄河本所月报循环粮草军务等项俱该宁夏卫提督或声息河渡有阻该役官吏经月不回公务有失又兼本卫不时差人来所搔扰不过告乞复设守御千戸所衙门便益等情查得灵州洪武年间原设守御所径属陜西都司管辖后因拜进表笺官员数多不敷差用奏革守御名目隶宁夏卫带管原遗肃字号夜巡铜牌六面尚存土民亦属宁夏卫经歴司带管路阻黄河科差拘扰委多不便先该巡抚衙门奏设州治建学立师训诲土官土人子弟用夏变夷似亦有见但宁夏军余改设编氓未免损此益彼近又革去州治仍隶宁夏卫管辖夫州治固不可设缘本所军非不足官有剰员复守御之旧当无不可且今之管军官员多一层则受一层之害灵州军民甚以为害而宁夏之人则因以为利贪豪恣肆上下交征众暴强凌无所控诉必须复设守御千戸所专设宪臣一员在彼常川驻札庶几夙弊可革土人获安但陜西按察司添设兵备副使巳多若再添除又启官多人扰之议查得环庆兵备副使止管庆阳一卫事务甚简况又兼理灵州盐法庆阳相离大小盐池各数日之程实难遥制灵州相离盐池不逺易于提调合无将灵州千戸所改设守御千戸所换铸印信用使径隶陜西都司所辖土民听本所吏目带管将环庆兵备改作整饬环庆灵州等处兵备自环庆迤西宁夏花马池兴武营清水营直抵灵州一带地方俱听提调约束常川在于灵州驻札操练军马问理词讼抚安土人禁革奸弊兼理灵州盐课司大小盐池盐法仍听陜西宁夏巡抚官员节制如此而又委任得人则军民免十羊九牧之扰土人有趋利避害之望而一带地方边备钱粮有所稽考不为无益
　　前件议得都御史杨一清奏称灵州地方系要害重地内有土民四里并土达军民六百户俱系先年山后归附人数安住前地令其任意耕种后因报効有功颇为忠勇可用近年所司不知存恤科差重繁以致累行告理诚恐变生不测及称汉土舍余军民告称灵州相离宁夏河道险逺公务文移每多阻悮兼以本卫公差拘扰乞要查照洪武年间旧例将灵州千户所改设守御千户所铸换印信径属陜西都司管辖土民止听本所吏目带管并要将环庆兵备改作整饬环庆灵州等处兵备迤西一带地方俱听提调时常在于灵州驻札练兵理刑抚夷革弊兼理前项盐课仍听陜西宁夏巡抚官员节制缘前项土民旧令自种自食本为羁縻之术近既垜集军伍自备鞍马征战益当厚加抚恤使其乐为我用若又重以差徭使不聊生逸柙之患不可不虑诚有如总制官员之所论者及称灵州径隶陜西都司管辖系洪武年间旧例见存肃字号夜巡铜牌在彼今改隶宁夏军民皆称不便亦合俯顺人情况拟改兵备官员时加综理尤为周悉合无令兵部通行本官将灵州千户所改设守御千户所径隶陜西都司管辖今后土民止令本所吏目带管照旧办纳差粮仍行礼部改铸印信降用其环庆兵备副使就行改作环庆灵州等处兵备常川在于灵州驻札候命下之日另请勑一道备载原拟责任赍付兵备官员钦遵行事务使土人効用地方巩固
　　一行据平凉卫把总指挥赵文呈蒙臣委会同宁夏都指挥韩斌踏勘过韦州四面城垣敌台更铺坍塌损毁数多城上各有通人行走道路门无铁叶不堪保障及查得本城羣牧千户所官军盔甲军器火器事事不堪等因具呈到臣看得韦州地方广衍平漫四通八达乃大敌出没经由要冲处所正宜髙城深池戒严武备以潜消其窥伺之患今乃坍塌废弛至此守既不严战又无兵倘敌众窥知拥众攻围则城内生灵慿何保障腹里人民必致惊扰况宻迩螺山庆府坟茔所在弘治十四十七年间敌众入境多在螺山驻宿近日被人将庆恭王坟掘发开棺看守人员通不知觉庆王父子至情岂不痛心所据韦州重地若不将城垣壕堑上紧修理添设常备之兵日后贻患恐不止此查得本城羣牧千戸所官军数目不多实难倚托宁夏一镇城堡墩台紧闗要路甚多官军数少亦难摘拨行据宁夏领军陜西都司都指挥使刘端查得宁夏中护卫旗军除选调广武营鸣沙洲操备外见在官军舍余五千三百二十二名仪卫司旗校舍余一千一百九十七名俱在本府别无差占比之秦肃二府大有不同若将前项军校余丁摘拨韦州设官操守保障地方卫护坟茔最为长便且秦肃二府官军旗校千里赴边备御今以庆府拥卫之人保其先王托体之地庆王体国之忠奉先之孝大义两系决难他辞除修理城垣壕堑另行外合无请勑宁夏镇巡等官太监葛全都御史刘宪总兵官李祥等启王知会督委亷干官员将宁夏中护卫仪卫司军校舍余照册清查明白挑选家道殷实丁力有余者一千名选择本卫能干千百户等官管领前去韦州常川驻札拨给空闲田地耕种王府差役尽行蠲免专令在彼操习武艺与羣牧千户所官军相兼防御仍于宁夏等卫中选委有谋勇有行止指挥一员提督操守振扬威武保障城池卫护王坟遇警相机战守遏截则敌骑经行有所忌惮不敢恣肆腹里人心有所系属不至动揺
　　前件议得都御史杨一清奏称韦州地方平原通衢大敌出没之所兵备废弛保障不堪况与螺山相近庆府坟茔所在连年入境俱在彼处结营驻札及庆恭王坟近又被人开掘深为可虑欲要添设官军防守无处摘拨查得宁夏中护卫见在旗军舍余五千三百二十二名仪卫司旗校舍余一千一百九十七名俱无别项差占乞要行令宁夏镇巡官员启王知会督委廉干官员将前项军校人等清查明白挑选家道丁力相应者一千名委官管领前去韦州驻札给拨空闲地土耕种王府差役尽行蠲免专令在彼与羣牧千户所官军相兼操备防御仍令于宁夏等卫选委亷能指挥一员提督既可卫护王坟又可保障城池一节叅照前项地方委系紧闗要路虽设有羣牧千户所官军兵力单弱实难支持况又宻迩庆府坟墓诚不可不为之处及照中护卫并仪卫司军校人等通计六千有零俱在本府闲住今拟拨守前该地方则以本府拥卫之人保其先王托体之地忠孝大义两系诚如总制官员所言况摘拨之外尚存五千有余尽勾差用事体亦为相应合依其所奏令兵部行令本官转行宁夏守臣启王知会务思体国之忠奉先之孝即便督令能干官员将前项军校人等如法挑选一千名委官管领前去韦州相兼戍守其余事宜悉照原拟施行务使威武振扬王坟保固不至似前贻患
　　一行据委官陜西布按二司叅政安惟学佥事胡经各呈称灵州横城以北西抵黒山营镇逺闗系宁夏一帯紧闗要路敌众见我边防严备既不能入花马池必将从此而入踏冰过河东西任意侵掠河西城堡虽有官军数亦不多不能阻遏合无将横城以北直抵镇逺闗边墙壕堑一体帮筑挑浚及称黒山营先年屯有人马后因路逺难援废而不守今河东边防既严敌必从此入境宜于黒山营仍屯兵按伏等因案查先该臣看得原拟宁夏边墙至黄河东岸今筑横城而止恐敌众见我河东边墙髙厚不能掏穵冬深河冻于墙尽头处踏冰过西岸自西而东仍谋入侵未审河西城堡兵力堪否捍御巳行勘议去后今据各官俱呈前因臣按图考册广询博访宁夏横城北黄河东岸旧有边墙一百八十五里壕堑一道髙厚深阔悉如花马池一带城堑之数自南而北有长城十八墩后守臣恐稀疎毎墩空内添设一墩共见在墩台三十六座墙里套内地方又设石嘴暖泉二墩瞭守其第十八墩与河西黒山营镇逺闗相对毎年于黒山营屯聚人马阻遏敌骑以为宁夏北门锁钥前人综理周宻深有所见节因宁夏守臣怯懦士马削弱河东墩军累被刼掠扑捉既将石嘴暖泉二墩废弃遂将新旧三十六墩俱废而不守谓之备夏不备冬却止于河西筑立墩台一十五座守瞭由是敌人多寡逺近消息通不知觉又因黒山营曽被掳掠攻围遂将官军那入平边城操备由是平边城为极边要害居人往往不得耕牧殊不知扑捉墩军窥伺城堡乃边人常事顾吾所以待之者何如耳吾能往彼亦能往我退一尺则彼进一尺河东墩台既不可守使彼乗冻渡河则西岸之墩独不可掏穵乎黒山营有备则平边为腹里今废黒山营而不守假使近窥平边亦将并废之乎是皆不通之论也今花马池一带边墙既欲帮筑髙厚又于墙尽头横城之南添筑一堡量屯兵马防御河开之后纵有强敌不能为患但恐冬深河冻踏冰而西仍谋入侵容或有之意外之防不可不谨所据河东三十六墩边墙壕堑诚宜帮筑修浚河西黒山营诚宜屯宿重兵但明年既修延绥花马池一带边墙工程浩大力不能及合无行令宁夏守臣明年将河东新旧三十六墩坍塌损壊者量为修补照依旧规拨军守瞭与河西墩台烽火相接不至失误官军应援稍俟一二年仍将前项横城以北三十六墩墙堑悉照花马池一带边防帮筑髙厚挑浚深阔敌台暖铺护守官军一体处置整理仍挑选精锐人马于黒山营按伏以为平边城声援如此则封守慎固而地方可保无虞矣
　　前件议得都御史杨一清奏称花马池一带边墙今既议帮筑髙厚屯兵防御或可以偹侵患但灵州横城以北西抵黒山营镇逺闗边防颇疎诚恐敌众不得于东必谋于西及查黄河东岸原设边墙壕堑并墩台三十六座与河西黒山营相对递年屯聚人马阻遏过河敌骑最为周宻后因小有失利弃而不守遂至深入无忌今宜照旧修复但东西工役一时并兴民力弗堪欲要行令宁夏守臣暂且修补拨军守瞭候各该工程稍暇悉照花马池一带整理一节切缘河东三十六墩并河西黒山营若使戍守严备踏冰欲渡不敢轻忽平边地方益重保障今若弃而不守是撤藩篱而守门庭堂陛之患势将必至今总制官员奏要修复旧制诚得前人综理至计相应依拟但大功并作民力委有不堪合无令兵部行令本官转行寕夏守臣将前项河东新旧墩台坍塌损壊者照依旧规暂且量为修补拨军守瞭与河西墩台烽火相接以备敌众过河候各该工程稍集仍依原拟修筑施行

　　闗中奏议巻七

　　●钦定四库全书

　　闗中奏议巻八

　　（明）杨一清 撰

　　○总制类

　　一为预防边患事

　　兵部覆该本部于兵科抄出总制陜西延宁甘肃边务兼督理马政都察院左副都御史杨一清题近该兵部咨该总制大同宣府偏头闗等处边务都察院右都御史刘宇奏要会集边兵以剿灭套冦该本部看得各镇有事俱宜彼此相济合无再行总制都御史杨转行各处守臣知会今若大同贼势众大十分告急延绥总兵官合量带精兵赴援不许坐观成败傥后延绥亦有十分警急宣大二镇总兵官亦要亲自将兵策应不可顾今日自巳之利忘他日邻境之忧庶几事体不偏人心可服等因题奉钦依备咨前来案照先准兵部咨为大冦临边整兵防御事亦该总制都御史刘宇奏要征调延绥兵马巳经并行延绥总兵官张安整搠听候如遇大同声息十分紧急移文征调即便量带精兵赴援外查得延绥副总兵姜汉所领竒兵三千余员名游击将军戴钦所领游兵三千余员名俱于本年三月内大同调去策应至今五个余月未回切缘近年套众恃其桀黠河冻则西行以冦闗陜河开则东渡以窥宣大不曽痛遭诛剿肆无忌惮今年自正月间陜西静宁隆德地方抢掠回套渡河之后虽在大同宣府近边住牧不曽入境侵掠想因总制都御史刘宇搜选强兵要行会剿先声所传全部畏遯今秋髙马肥时月既不得志于北冬寒河冻必将垂涎于西部落种类既繁动称数万会计陜西延绥甘肃三镇见在人马不足以当大同一镇之数且甘肃地方四时警报不絶官军难以掣调宁夏兵势馁弱山后之众不时侵扰仅能支持所恃以捍御边陲保障腹里惟延绥一镇士马精强缓急可倚但自游竒二兵调去之外所遗老家并新募有马官军不过八千余员名东接偏头闗西宁夏千有余里大小营堡三十四处分兵而守无所不寡势须自保难再轻掣及查得弘治十八年九月内臣巡抚陜西因恐套众踏氷入冦延绥游竒人马调去大同未回奏巳行令延绥副总兵游击将军姜汉叅将王戟作急将所领官军掣回曹雄竒兵暂于定边营驻札以便延宁两境策应姜汉游兵王戟土兵于花马池兴武营等处按伏如果敌众入套拥众近边与宁夏副总兵叅将恊同守备等官人马并力捍御保固邉墙不令入境该兵部议拟覆奏奉圣子是便行与各官着同心恊力相机防御不许自分彼此致悞事机钦此钦遵通行去后本年十二月内敌人拥众自花马池拆墙深入腹里抢掠止是调到王戟土兵猝与敌遇交锋失利其延绥副总兵竒兵游击将军游兵俱未到邉臣不次移文督调终是缓不及期盖因各该官军初自大同掣回未及休息遽遭大敌以此应援不及向使各枝兵马早得掣回如臣所拟分守地方驻札套众未必敢尔长驱深入纵不能遏其初入之锋袭踪而进会合陜西官军取便截邀未必无功徃事无可说已今不早为之处冬间套众设复有警不无仍前误事臣惟大同宣府为北门鎻钥果有重大声息乃京师门庭之敌臣亦当亲提师旅前去应援岂敢辄议掣兵但闻今年套众实不曽侵犯二镇而延绥游竒兵马在彼乆驻师老力竭人马疲敝非惟坐縻彼处粮草亦恐将失本处事机况宣大偏头闗三镇总制挑选精鋭援兵巳有五万六百余员名足勾截剿似亦不藉延绥数年官军之力臣有地方安危之责不敢不言如蒙乞勅兵部计议合无赍文总制都御史刘宇并各该守臣查勘如果套众不曽犯邉别无重大声息速将延绥游竒二兵发回本镇暂时休息收拾军装衣鞋听候调遣防御套众仍乞通行大同宣府偏头闗三镇镇巡官员各照兵部节次题奉钦依事理彼此相济互相应援待十月间哨探若是套众西行游竒将官即便那至本境陜西交界去处驻札敌果入套延绥守臣征调即便前来会合应援截杀如是声息十分紧急宣大二镇总兵官亦照该部今次所奏亲自将兵策应以寛皇上西顾之忧以祛闗陜兵民之患庶得彼此相济地方可保无虞等因具本该通政使司官奏奉圣子兵部知道钦此钦遵抄出送司查得先为会集邉兵以剿灭套敌事该总制大同都御史刘宇题称延宁地界与本镇相连乞行各镇守臣知会今后如遇有警预调军马毋分彼此就便督发起程会合截杀等因具本前来该本部议行总制陜西都御史杨转行各该守臣若遇大同敌势重大十分告急延绥总兵官量带精兵赴援以后延绥亦有十分紧急宣大二镇总兵官亦要亲自将兵策应等因题奉圣子是钦此已经通行钦遵去后续为军务事该延绥副总兵姜汉游击将军戴钦各题称抄蒙总制大同都御史刘宇钧帖行令将所领游竒兵马俱各掣回本镇蓄养军鋭听候遇警征调巳于八月十七日掣回等因具本前来本部又经案候外今该前因案呈到部除延绥游竒兵巳经掣回操候别无定夺外看得总制都御史杨奏称套众桀黠河冻则西冦闗陜河开则东窥宣大今岁宣大地方俱未入境侵掠冬寒河冻必将垂涎于西及称陜西等处兵力所在不足欲要通行宣大偏头闗各该守臣待有警报游竒兵马那至本境交界去处驻札以备征调截杀若是声息十分紧急二镇总兵官亦照该部先次所奏亲自将兵策应共纾邉患一节切縁边人之性专以抢掠为生今既不得于东则西冦之谋势所难免即今天寒在迩先事之防不可不虑况查与本部先次奏行事理大意相同合无本部一面行移陜西等处总制都御史杨转行各路守臣督令各该将官当此河冰未冻事势稍缓之时将各项马歩官军招募土兵人等用心操练听候调用各该通敌要害如花马池等处严明斥堠慎固封守及一切防御事宜俱要计虑周悉万一故智复逞拥众入侵即便分布将士或战或守随宜相机调度务使此敌大遭挫衂用靖地方毋得轻忽贻患有孤委任一面行移宣大等处总制都御史刘宇转行各路守臣将游竒二项军马整点齐备听候征调如果敌已渡河西行延绥报至即便起程前去会同彼处官军相兼战守若是声息十分重大二镇总兵官仍要查照先次本部奏行事理量带精兵亲去策应共济邉务不许秦越相视托故迟延设有妨误厥罪惟均縁系总制官员奏要征兵御敌及奉钦依兵部知道事理未敢擅便正德元年九月十九日本部尚书许进等具题本月二十一日奉圣子是便行与各官果有重大声息务要互相策应不许自分彼此致误事机钦此钦遵拟合通行除外合咨前去烦为转行彼处各该镇巡等官一体钦遵施行

　　一为荐贤为国事

　　题为荐贤为国事臣惟今天下邉镇皆有武臣以总戎事要害重地则挂印充总兵官然必用巡抚都御史一员赞理紏察之文武并用犬牙相制立法之善度越前古奈何近年以来邉备渐弛兵威不振以致敌势骄横民遭荼毒有识之士痛心切齿陜西各邉士马臣所亲阅其间堪战之兵数非不多而练兵之将实不多见大抵以军法则不严以军令则不明以军容则不整以军威则不扬无事则玩愒相安遇警则仓皇失措窃恐他镇亦或相类如是而望敌人慑服邉境肃清不可得也若此者盖不独将官之过而凡为巡抚者有厚责焉今之巡抚非不极一时之选但人才难得而邉镇巡抚得人尤难且近代用人未免较其年劳限于资格舍是则躁进之门寖启失人之弊转甚若以年资待常格以不次拔异等二者并行而不相悖庶几真才出乎其间邉事可从而理臣又思得近年邉事之废皆起于因循成于姑息而极于蒙蔽必用刚明果断尚气节轻富贵之人庶几頺惰之俗可矫软美之习可变诞谩之风可除兹当太平全盛之世贤俊林立随取随足不可谓无其人但臣局于职守闻见有限臣所知者陜西按察司副使王云凤以儒饰吏正而不迂以刑弼教刚而不虐有凛然不可犯之风有介然不可夺之操陜西行太仆寺卿王琰耿介自持言笑不茍为户曹而执守素着司马政则卿寺生风养病吏部文选司郎中张彩懐抱磊落才识疏通生长西方素谙邉事顷者一遭言论毅然求归杜门却扫无复仕进之意即此一节可激頺懦此三人者王云凤王琰皆陜西属官张彩陜西乡宦故臣知之为真使当邉镇之寄授巡抚之任必皆有虎豹在山之势窃念荐贤为国非为私也但臣任总戎务不敢出位而思故以职业所及者言之况以人事君大臣之责举尔所知求贤之要臣虽无状承乏重位茍有所见岂敢缄黙伏望圣明察臣朴忠恕臣僣妄乞勅吏部询之舆论如果王云凤王琰张彩材有可取遇有各邉巡抚员缺照例推举上请简用必不负朝廷任使而愚臣尸素之罪亦将藉是以少逭万一矣縁系荐贤为国事理谨题请旨

　　一为乞恩停免进贡红花以恤邉兵事

　　工部覆都水清吏司案呈奉本部送于工科抄出钦差总制陜西延绥宁夏甘肃等处邉务兼督理马政都察院左副都御史杨题行据镇守宁夏总兵官右军都督佥事李祥呈行准镇守都知监太监葛全手本查得宁夏城并中卫所种进贡红花空闲地三顷三十亩逓年额拨空闲余丁老幼一百名播种浇灌水利立夏之际乞讨冬操余丁一百九十名薅鉏至六月终花蘂开绽一时急不能摘恐被雨水日色淋晒不便先尽种花余丁一百名并乞讨余丁七百九十名次第采摘约二十余日花蘂开放将尽疎放每年采过鲜花洗晒每五斤八两做干花一斤弘治十七年分收过红花一千四百零二斤弘治十八年分收过红花一千五百五十二斤今正德元年收过一千二十五斤俱遵照钦依事理差的当人员给脚力管送赴京进贡交纳等因及查得本职处接管进贡红花宁夏空闲地三顷四十二亩额拨空闲老幼余丁一百三名春初耕种浇灌立夏乞拨冬操余丁八百名相兼种花耘鉏六月花开次第差拨余丁八百名挨次采摘二十余日待花开尽疎放弘治十七十八二年共收干花一千八百八十五斤一两七钱进贡外今正德元年收过红花七百七十斤二两七钱亦照钦奉勅旨差官管送进贡交纳等因开呈到臣案查先为前事访得宁夏镇守衙门逓年采摘进贡红花拨用官军数多恐有别项私役情弊已行查报去后今据前因切照惟正之供在圣王不能废毕献方物亦臣子所当为宁夏镇守太监总兵进贡红花未知起自何年及称节奉钦依事例各该官司亦无案巻可查以臣度之既不经由司府卫所衙门又无额征一定斤数其非任土常贡明矣先年或以其土产之良暂时取用又恐喜事贡谀之辈倡而为之逓年相承以为故事夫红花之为物取之以供服用固非竒技淫巧之比但播种浇灌薅鉏采摘之役拨用军丁动以千计前项查报犹恐未的经该人员藉是以耘种私田营干私事者难保必无计其所进之数两镇守衙门每岁共不过二千余斤装盛柜扛差官赍进起拨车辆人夫宁夏距京师几四千里未免骚扰驿逓中间指称盘费打点等项使用莫可查考利之归于官者甚少害之及于人者实多且宁夏地方孤悬河外与敌为邻在先年间邉境宁谧年榖丰登军有余力似不为虐近年以来山后之敌不时窥伺河套之敌乘冻侵扰按伏截杀征调无休正兵兼有守墩守墙守堡之劳余丁又有修邉修渠修坝之役加之频年荒旱衣食不继屯粮重大输运孔艰原领军伍凋耗居半逃者未复存者又逃不得巳而抽选招募求以实邉所得不偿所亡空虚转甚陜西各镇邉兵未有若宁夏之最贫且弱者将来事势臣切忧之及今正宜多方寛恤扶衰补羸以图元气之复一切不急之务似应停止臣切惟圣明轸念邉镇重地岁发帑藏之银易买粮草马匹不知若干万两前项红花京师所值价银不过数百余两若蠲每岁数百两之银寛每岁数千人之役所失者小所得者大亦何足惜如蒙乞勅工部查议合无将宁夏镇守太监总兵进贡红花特降德音停免额拨播种余丁听当别差果有钦奉先朝着为常贡勅旨亦乞暂停三五年以恤边兵用成损上益下之美且免假公营私之弊所谓寛一分则受一分之赐邉人云霓之望此其一端也等因奏奉圣旨该部知道钦此钦遵抄出送司案呈弘治十四年为进贡事该镇守宁夏太监张僴署都督佥事郭鍧各题节奉勅谕朝廷公用红花今民间艰难不欲科买勅至即依永乐年中量拨老幼余丁责令老成清正官员提督于空闲田地内布种俟收成后差的当人官给脚力管送赴京交纳钦此钦遵照得今年本镇河套大势敌众俱在邉外下营不时拆墙出没又沿途人车扛抬运送接逓繁多疲劳已甚若照常年进贡诚恐中途不便如蒙圣恩愍念邉方多事民夫困苦乞将该进红花待候声息稍寜差人进贡俱节奉孝宗皇帝圣旨是钦此钦遵案呈到部臣等看得左副都御史杨题称宁夏两镇守衙门毎岁所进红花共不过二千余斤播种浇灌薅鉏摘采之役拨用军丁动以千计装盛柜扛差官赍进起拨车辆人夫宁夏距京畿四千里未免搔扰驿逓中间指称盘费打点等项使用莫可查考利之归于官者甚少害之及于人者实多兼且地方孤悬河外与敌为邻近年以来山后之贼不时窥伺河套之冦乘冻侵扰按伏截杀征调无休正兵兼有守墩守墙守堡之劳余丁又有修邉修渠修坝之役加之频年旱荒衣食不继屯粮重大输运孔艰原额军伍凋耗居半及今正宜多方寛恤扶衰补羸一切不急之务似应停止又况邉镇重地岁发帑藏之银易买粮草马匹不知若干万两前项红花京师所值价银不过数百余两若蠲每岁数百两之银寛每岁数千人之役所失者小所得者大乞降德音停免额拨播种余丁听当别差果有钦奉先朝着为常贡勅旨乞暂停三五年以恤邉兵一节切照宁夏系要害邉镇况近年以来兵荒交集所在军民艰苦万状正宜寛恤以保邉防本官亲歴其地不为无见今虽查有先年勅旨亦不系常贡之物其染造衙门所用自有河南等布政司去处岁办输纳并不缺乏伏望皇上轸念邉防俯从本官所拟将前项红花永蠲进贡以苏军困如果用度浩繁着令该衙门计出臣等斟酌腹里出产地方从宜科买以足原数仍将原种红花地土行移户部改为屯田征收子粒少济邉储原拨军丁悉令各还卫听当别差如此庶供应不失邉困少苏便益縁系停免进贡红花以恤邉兵及奉钦依该部知道事理未敢擅便正德元年十月十三日本部尚书曽鉴等具题次日奉圣旨红花照旧进钦此钦遵拟合通行除外合咨前去烦照本部题奉钦依内事理钦遵施行

　　一为应诏陈言原情宥罪保全将官等事

　　题为应诏陈言原情宥罪保全将官以励人心事行据整饬固原等处兵备陜西等处提刑按察司副使髙崇熈呈抄奉臣札付前事依奉亲诣孔坝沟杨琳交战去处拘集地方知因人李通杨鉴等前来审据李通等供称弘治十四年间七月内巡抚御史周季麟在于固原驻札闻知敌众侵犯韦州地方随差陜西都司都指挥佥事杨琳率领官军九百九十四员名前徃黒水口按伏截杀本月二十四日杨琳据夜不收马黒儿走报敌众进至打狼川本日至午时敌众万余先巳攻围镇戎所彼时杨琳以众寡不敌与随征西安左卫指挥朱鼎等议要仍驻黒水口以避其锋有朱鼎等回说若不进兵被周都堂打一百也只是死不如进战便死也有名杨琳当即发军本日未时分行至孔坝沟率遇大势敌众约五六万骑连山遍野满川前来迎敌占在四面髙岗将官军围在沟南两阵相离不上三十余歩杨琳在中军发放如今彼众我寡且又陷在死地须是大家力战求生当令指挥朱鼎妙龄武臣许庆千户杨玺各分一面督军当先对敌因是两镇相近矢无虚发战至戌时官军死者三百余人敌众死者亦有百十余人官军在前者奋死力战在内者挤■〈扌匝〉不得展手彼时心慌目乱莫辨谁何直至昏晚罢战敌众俱在周围札营又值夜雨如注不息至天明二十五日军火器具皆湿又复交锋彼说不要杀了只与我马罢官军叱骂固拒舍死力战至已时官军死者又约三百余人敌死者亦有八九十人俱在沟中重迭枕藉敌见朱鼎妙龄武臣许庆杨玺善战当先雠视四面攅合拥挤向前将朱鼎等钩搀下马俱支解讫杨琳与见在中伤官军三百余员名各中鎗箭血流模糊俱在死尸内掩藏敌退方纔走出回城今蒙审供是实等因备供具呈到臣案照先准兵部咨该本部题该贵州道监察御史杨仪题称弘治十四年七月内陜西敌众大举入攻直抵固原卫葫芦硖口官军莫敢当锋都指挥杨琳提一千之弱兵当十万之强敌奋不顾身输心死战人疲力竭矢尽手空致伤官军数多事非得巳彼时居民赖以逃避敌众多被杀伤其抵敌之勇亦为可嘉比之闭门不出临阵在逃怯懦无为者万万不同要乞免其充军或降级或立功或复其旧官戴罪出征等因具本该本官题奉孝宗皇帝圣旨兵部看了来说钦此钦遵抄出送司案呈到部看得充军都指挥杨琳先该大理寺少卿何钧等官叅称轻率交锋全军覆败问拟斩罪后以总制尚书秦纮奏称彼众我寡情有可矜钦蒙寛宥止着充军续该会官议奏奉钦依免解配所送秦纮处听用征战前后俱据各官所奏议处情法似已两尽今御史杨仪又奏前因縁杨仪系耳目官员生长邉方反复恳言必有所见合无本部仍行巡抚都御史杨亲诣杨琳交锋去处拘集地方知因之人详究始末斟酌情势如果杨琳彼时功罪相当难以成败例论前项节次议处未当其情备细从实奏报以凭定夺若是情法已是两尽止令可图后功听其查照原拟从宜委用俟其立有功勲另行奏请升赏等因题奉钦依是着从实查勘明白来说钦此钦遵备咨准此巳经札委整饬固原兵备副使高崇熈前去彼处拘集地方知因之人从公体勘具实回报去后今据前因照得臣自领马政改巡抚及今总制邉务乆驻固原弘治十四年敌众入侵官军失事情由广询愽访知之颇悉近又亲诣孔坝沟杨琳交战去处拘集住人相度形势审勘至于再三看得杨琳以寡御众奋死对敌又值夜雨如注弓矢铳炮火药俱湿不堪使用官军虽多损折敌众亦多杀伤阻遏抗拒至于一日夜之乆不但山野居民得以逃避而固原各城堡官军闻警戒严方得保全不然地方之患尤有不可言者较其功罪似亦相当且孔坝沟南至黒水口三十余里北至镇戎所仅七八里彼时黒水镇戎俱有按伏人马而镇巡重臣又在固原驻札相去不逺初传敌众攻围镇戎人心震恐杨琳领军急趍而进意欲与镇戎所主客官军合兵拒守且料固原援兵必至不期未到镇戎骤遇强敌外无救援只得奋勇对敌事势至此无可奈何比之怯懦逗遛者委的不同以此总制尚书秦纮监察御史杨仪先后论辩而杨仪之言尤为激切盖以近日各邉将官动以杨琳借口宼至则婴城自守杜门不出坐视深入不交一矢以图全军致令敌骑蔑我无人肆行无忌戕害生灵抢掠头畜其数无筭元气为之萧索流弊至此故欲寛彼覆军之罪用励敢战之人臣闻胜负兵家之常成败利钝诚难逆覩古之名将不能保其无败若使沿邉小大将官咸懐以身徇国之忠遇敌量力以战不先为退怯纵不能保其常胜亦岂得全然无功彼既知我处处有敢战之兵未必不少沮其方张之势故欲正朝廷之军法则杨琳之罪不可恕而前项议处巳是从寛欲振今日之頺风则杨琳之情有可矜而言官论列不为无见况其数年以来械系之苦戌役之劳饥寒迫身窘辱巳甚原情度势委的人共惜之如蒙乞勅该部通查杨琳始末事状及各官奏辩縁由再为详议具奏伏望圣慈察功过于心迹之中惜人材于成败之外特降恩典或量为降级或限年立功以为将官敢死奋勇者之劝如此则战将生气而边敌不足忧矣縁系言官奏辩保全将官又该部题奉钦依着从实查勘明白来说事理未敢擅便为此具本顺差承差姚达亲赍谨题请旨

　　一为急缺领军官员事

　　兵部覆该本部送于兵科抄出总制陜西延宁甘肃等处邉务兼督理马政都察院左副都御史杨题准兵部咨该臣题据镇守延绥等处地方总兵官都督佥事张安呈为停补添设领兵官员事据威武堡把总指挥周升呈据本堡住坐延绥领军署都指挥佥事傅钊下舍人傅越告称有父傅钊于正德元年五月二十二日得患伤寒病症请医用药调治不痊至本年六月二十二日因前病身故等因看得傅钊原系奉勅管领土兵听调截杀人员会同镇守太监刘保巡抚右副都御史文贵议查得本镇土兵自弘治十四年来各有原招升任指挥千百户管束俱在各该营堡听从把总坐营等官管领操备遇有声息调遣领兵将官一例挑选率领与同游竒老家官军恊力追剿策应巳是定规后于弘治十七年七月内该兵部行取先致仕后委领军叅将王戟到部听用本官奏准给领土兵二千听调截杀正德元年二月内本官奏准致仕本部又将绥德卫指挥同知傅钊推升署都指挥佥事领勅接管縁前项土兵系是招募之数各有把总坐堡及原招指挥千百户管束又有分守叅将并镇守太监总兵巡抚等官统领若再添官管理政出多门实为难堪今照傅钊已故合无将本官员缺停革免行推补将所领土兵仍令各该营堡管束照旧操守遇有征调临期择委相应都指挥指挥统领前去策应截杀实为良便除具题外呈乞照验施行等因具呈到臣看得镇守延绥总兵官都督佥事张安呈称领军署都指挥佥事傅钊病故要将本官员缺停革免行推补将所领土兵仍令各该营堡管束照旧操守遇有征调临期择委相应官员统领前去策应截杀一节切照前项招募义勇土兵生长邉方勇悍善斗但既招之后不曽操练所司因要存省粮储分班疎放日就散逸弘治十七年叅将王戟奏准统领二千员名听调截杀去岁应援大同斩获首级与游竒二兵相等冬间策应宁夏猝遇敌众入冦虽有亏折而保全花马池官军之功实多是难以无用之兵目之矣今敌势骄横我军寡少节该科道等官建白皆以招募为言若巳招之兵置之不用又安用新招为哉臣愚方欲将前项土兵増选辏足三千员名择官统领操练东可以应援大同剿京师门庭之患西可以御防宁夏弭陜西腹心之患而延绥镇巡官员乃欲停革散遣推原其意实以此兵之设徒应别镇而无益于延绥又恐紧急征调抢兑老家马匹是盖知为延绥谋而不知为大同谋为陜西谋也且延绥挑去游竒二千之外老家人马委俱缺少但此数千之兵聚为一枝则有余而可用散之各堡则不足而无益臣近日巡邉阅视得延绥地方官军骁健山涧险阻一时守臣号为得人近该巡抚都御史文贵修造砖墩制度精巧贼难攻穵足以伐其邪谋不敢轻犯犯则易于阻截惟宁夏花马池直抵灵州三百余里最为受敌要害彼处邉备乆弛兵威不振全仗延绥游竒等兵策应万一大同之严未解河套之警已至顾此失彼何以处之延绥老家之兵势须自保难再轻掣若不急如前议将招募义勇土兵増选精练择官统领以备非常非计之得者也查得叅将王戟原领招募二千员名抢兑正駄马共二千一百七十二匹后该都指挥傅钊奏称见在官军止有一千九百四十员名阵亡伤损军人六十名见在正駄马一千四百九十四匹花马池被敌射死夺去及倒死马六百七十八匹除疮瘸瘦损不堪外堪以出战马止有一千二百五十二匹前项缺少马匹若不另为处置临期抢兑委的亏累旧军臣巳将今年洮河二卫茶马给与一千补足前数骑操但急缺统领官军诚恐人心涣散遇警急难收拾然此等新集土兵纪律进止终不闲习必得老成官员管束训练缓急乃可倚赖此等官员不时征调援别镇必须量与将官名目庶戟便于行事博访得榆林城把总都指挥佥事王勋知兵持重绥德卫指挥同知蓝海善战有名此二人者延绥之兵素所信服相应擢用领军如蒙乞勅兵部叅详访察合无于王勋蓝海内推用一员上请量与将官名目照例请勅统领前项土兵仍令除见领官兵外再于各营堡原招土兵一万数内着实挑选精壮勇鋭务辏足三千名原选不堪者即为挑补该用正駄马匹除见在并新给外不敷之数臣另为查处给用毋令抢兑老家军人马匹挑选停当择委相应官员把总管队严立规格精加训练今年秋末冬初调赴花马池操备傥敌人入套与游竒二兵并力捍御若贼众拆墙深入腹里听臣随宜调遣截杀以后大同宣府有警游竒之外此兵可以听调延绥总兵官张安人马若非十分紧急不宜轻动如臣所拟岂但有益诸镇其于延绥兵势不为无补何必急为散遣之举以遂目前自便之计哉等因具本该通政使司官奏奉圣旨兵部知道钦此钦遵抄出送司查得先为停补添设领兵官员事该延绥镇巡官奏称管领土兵都指挥傅钊病故乞要免再推补前项土兵止令各该营堡管束操守遇有警调临期委官统领该本部议拟行移总制都御史杨查勘前项官员应否裁革巳经题奉钦依钦遵查勘去后未报今该前因案呈到部看得总制都御史杨题称前项添设领军官员极于邉方有益今都指挥傅钊病故仍要将前项土兵増足三千员名照旧择官统领操练一节縁查有前项题奉钦依行勘事理本部难便议拟合行并勘为此合咨前去烦为查照先今事理从公查勘前项领军官员如果有益邉方相应照旧设官管领操练明白具奏前来以凭上请定夺若有窒碍官多事扰应该裁革亦希咨报前来施行等因备咨到臣案查先为前事巳经具题去后续准兵部咨该延绥镇守等官太监刘保等题为停补添设领兵官员事该本部覆题奉钦依备咨前来勘议间今准前因切照延绥宁夏皆防邉大镇城堡星分原额军人数少中间又多逃故不敷防御近年敌众入攻动号数万我军以一当十惴惴自保不闻克捷之功先帝采纳廷议遣官招募两镇共得土兵二万之上每名给领官银五两优免一丁幇贴招首人员又皆论功升授但既募之后不闻操练仅供土水接逓之役殊非招军本意两镇所募之人臣多亲阅大半勇壮可用而延绥新军尤为慓悍练而将之悉皆精兵叅将王戟所选二千员名马匹盔甲军器俱已给领东西应援行伍坐作方始就绪得人相继统领约束于地方实为有补而延绥守臣散遣之意臣固已论之于前矣且今敌情难测各镇以延绥游竒二千为援万一大同延绥俱有警报或入套之众分冦延宁未免顾此失彼臣愚欲不废此兵者实欲藉其与游竒二兵共成掎角之功以备各镇缓急征调之需耳若欲散还各堡所各把总坐堡官操练有警调用臣窃谓聚为一枝择官领之军令素行人情素附可责成効散之各堡多者百余名少者数十名仓卒辏合将不知兵兵不知将而欲恃以成功难矣况宁夏土兵逺不及延绥宁夏已奏设都指挥韩斌统领土兵三千员名备冬防守而延绥土兵乃欲散遣其材事体似亦有偏臣斟酌事势熟思审处前项土兵仍宜设官统领为便如蒙乞勅兵部计议合无将延绥招募义勇土兵俯从前议照依宁夏事例选辏三千员名惟复照旧二千员名仍推举相应官员统领照例请勅行事以备各镇调用则邉兵増重地方幸甚等因具本该通政使司官奏奉圣旨兵部知道钦此钦遵抄出送司查得先为前事巳行查勘去后今该前因案呈到部看得陜西等处总制都御史杨所奏反复论辩大意谓延绥前项土兵择官统领听调极于邉方有益不宜散遣乞要查照宁夏事例选辏三千员名或止照旧数仍推举相应官员管束照例请勅行事以备各镇调用一节既该总制官员查勘前来必其事体相应叅酌停当况今敌众在套正宜练习强兵以备不虞合无本部依其所奏仍行本官转行延绥镇巡官员将前项土兵选辏一千员名通前三千之数仍旧团聚操练用济邉务但原管都指挥傅钊先已病故见今缺人管理今查得本官原保都指挥王勋指挥同知蓝海俱合相应縁王勋近该本部议拟奏奉钦依协同分守宁夏西路去讫所据蓝海知兵善战人素信服堪以委用伏乞圣明裁处仍量加都司署职以便行事候命下之日请勅一道赍付本官统领前项官军操练听调务要律已奉公抚恤军士奋勇効劳以副委任如或贪黩偾事罪有所归一应军务仍听总制镇巡等官节制不许偏执致有妨悞縁系议处土兵及奉钦依兵部知道事理未敢擅便正德元年十二月二十七日本部尚书阎仲实等具题二十九日奉圣旨蓝海升署都指挥佥事统领土兵操练听调写勅与他钦此钦遵拟合通行除外合咨前去烦照本部题奉钦依内事理钦遵施行

　　一为分布邉兵预防敌患事

　　兵部覆该本部送于兵科抄出总制陜西延绥宁夏甘肃等处邉务兼督理马政都察院左副都御史杨一清题照得黄河将冻敌众虽未见入套备御之计在我不得不严看得延绥定邉营迤西直抵宁夏灵州地方广袤平漫无险可据邉墙低薄壕堑淤塞不堪保障敌毎从此拆墙深入陜西环庆固原地方抢掠上厪九重宵旰之忧臣切详敌众频年犯顺其气方张不曽遭挫必无惩戒然其志已骄其欲无厌天实怒之今岁若复不肯悔祸决当重遭殛罚臣受命总制各路兵马谨当申严号令分布主客官军扬兵耀武以伐其谋于未入之先出竒设伏以乘其弊于将归之际然须脱畧常法随事达变乃克有功且善战者必知分合善守者必审常变我邉兵患于备多将病于权分各据利便自分彼此机可乘而不乘兵当合而不合其轻率寡谋者则又知常而不知变徃徃堕其计中以致我武不扬寇氛日肆职此之由今将沿邉至腹里分为四路以定邉营花马池兴武营灵州一带为藩篱以石沟盐池韦州萌城山城一带为门户以固原黒水口镇戎所西安州海剌都一带为庭除以安定会宁静宁隆德平凉一带为堂室行令延绥副总兵姜汉统领竒兵游击将军戴钦统领游兵及暂委绥德卫指挥蓝海管领土兵各限十一月初一日起程游兵于花马池营驻札竒兵暂于定邉营驻札土兵暂于宁塞营驻札宁夏副总兵卫勇统领竒兵官军于兴武营都指挥韩斌统领土兵于清水营亦限十一月初一日到彼驻札敌果入套西行延绥竒兵那至花马池量分于安定栁杨二堡土兵那至定邉营量分于盐场三山等各聨络驻札与分守叅将叶椿阎纲恊同都指挥保绩等振扬威武并力防御以壮藩篱宁夏总兵官李祥统领战锋竒正官军先期于灵州驻札有警那至石沟分守宁夏西路叅将冯祯统领宁夏中卫广武营选锋竒兵官军前来鸣沙州陜西游击将军陈善领兵于韦州环庆守备都指挥姚震领兵于山城各驻札以严门户镇守陜西署都督佥事曹雄统兵于镇戎所调度固原靖边兰州一带主客官军以保庭除仍预行甘肃游击将军徐谦统领甘凉游兵并千户鲁经土兵各于庄浪操候河套有警调至安定会宁与甘凉备御下班官军并谋齐力以守堂室前项分布既定沿邉守将严谨斥堠多差夜不收逺为接哨沿邉多设塘马但有套敌烟尘消息或走回人口供说即便传塘走报邻境官军堤备敌果近邉各该主客官兵分据要害占守水头从宜阻遏冦小至则击之不可轻进逺追仍要互相应援不许自分彼此如敌大至切勿与之争锋各取便敛入城堡以避之待其拥众深入延绥游竒土兵宁夏副总兵都指挥韩斌等枝人马各袭踪而进若犯固原陜西游兵即便掣回应援李祥卫勇冯祯韩斌等各领兵于红寺儿堡按伏姜汉戴钦蓝海等兵各于韦州盐池石沟按伏环庆官军移至萌城各休兵秣马以逸待劳曹雄相机调遣腹里官军据险以扼其冲张疑以分其势一面驰报安会静隆官军坚壁清野勿露形迹多用乡导指引藏兵于崖窑堡洞险要阨塞之处伺彼分散抢掠出其不意发兵击之敌既不得逞必将遁去曹雄陈善重兵冲其腹心又与徐谦游兵俱袭踪而出比至红寺儿石沟盐池等处延宁环庆官军分据营盘待其前锋稍逺先后掎角夹而攻之陜西主将游兵出其后背奋而逐之昼则选锋以截其路夜则衔枚以刼其营彼深入疲弊又腹背受敌必然大遭挫衂若犯环庆则延绥游竒官军掣至红德堡山城会合陜西游兵寻袭截杀倘或事情紧急都督曹雄领兵自三角城沙井沟而出宁夏主副将官兵马掣至萌城甜水堡以遏其破丧西走之势敌既败走其气巳夺诸军仍蹑其后并力追剿至邉墙而止沿邉主兵将官阎纲保绩等以逸待劳或邀其中或截其尾以我四路应敌之兵当彼千里趋利之众岂有善归之理如此庶可振我国之威禠敌人之魄为今之计似不出此然兵无常形敌有万变随机运用难以预度因时制宜又在各官再照延绥游竒土兵既皆掣至西路其中东二路城堡空虚倘敌乘隙而入为患非轻已行延绥镇巡官照例征调大同游竒官军先期于交界去处驻札敌果入套调来中东二路应援截遏如是敌众俱在迤东近邉拆墙谋犯延绥地方即将本镇游竒兵掣回若事情紧急宁夏陜西游兵俱应调去策应临期斟酌定夺凡客兵所至之处在陜西地方悉听署都督曹雄节制在宁夏地方听总兵官李祥节制在延绥地方听总兵官张安节制俱不许偏执违抝致悞事机除通行各该将官查照依奉施行及行陜西巡抚都御史张泰前来固原庆阳随宜驻札防御臣遵照钦奉勅旨徃来环县韦州居中调度外等因具本该通政使司官奏奉圣旨兵部知道钦此钦遵抄出送司查得先为预防边敌事该大同镇巡等官与总制都御史刘宇奏本部议得即今氷冻已坚敌众势必入套乘间为侵窃恐难免合无铺马赍文陜西等处总制都御史杨宜当先其未发行令各镇镇巡等官督属各要用心操练人马振扬威武使先声有以夺敌之心如果侵犯迹露即便奬励主客官兵随宜调度何将使领某军何军使屯某地何地为寇所必入当严兵以遏之何路为敌所必归当按甲以邀之务在计出万全事无一失大挫其锋图成伟绩下以副三邉之望上以纾九重之忧毋致疎虞有孤委任已经题奉钦依行令钦遵去后今该前因案呈到部为照边烽不靖动肆凶残每冬渉氷入套辄便深入陜西腹里地方抢掠沿邉军民连遭荼毒今总制都御史杨愤彼猖獗之甚因画战守之谋叅详奏内事宜其为计虑亦既周悉本部难再别议但兵贵有名事当持重合无请勅一道仍铺马赍付杨务要仰思分阃之责俯念穷邉之忧凡有益于安攘悉依原拟随宜调度惟在先事而备好谋而成使我国之威大振敌人之魄尽禠若彼潜伏河套不窥我邉亦毋轻易出兵以开邉隙仍行各该镇巡等官各要同舟共济并力恊谋如大功克就则升赏不遗倘事机有悞厥罪惟钧縁系议剿边敌及奉钦依兵部知道事理未敢擅便正德元年十二月十八日本部尚书阎仲实等具题本月二十日奉圣旨御防边患应悉依杨一清筹策调度恁部里便上紧差人铺马里赍文与他知会钦此钦遵拟合通行为此除外合咨前去烦照本部题奉钦依内事理钦遵施行

　　一为预计兵机事

　　兵部覆于兵科抄出总制陜西延绥宁夏甘肃等处邉务兼督理马政都察院左副都御史臣杨题据镇守延绥总兵官都督佥事张安呈切见近年以来敌众骄横肆志势甚猖獗动辄深入腹里诸镇被其蹂躙地方尽皆残毁未尝有一挫彼锋鋭切齿含恨无所施为且如弘治十八年十二月初旬套中走回人口传报酋首会议每人杀羊一只牵马二匹前徃迤西地方抢掠彼时得此消息欲集官军乘夜出境扑捣巢穴破彼南侵西掠之势但恐又有引惹邉衅之说有为首尾之畏束手忍忿掣肘难行以故敌人得利而归动摇内外言及于此实可寒心若不预为处置使之痛遭挫衂以回邉患何时得息地方何时得宁合无将敌众仍前恣意侵掠不拘何镇探听声息选定马歩官军住守先差乖觉夜不收出境宻切哨爪敌兵逺近帐巢多寡果离邉墙一二百里之逺的实回报然后将马队官军分为左右哨掖歩军驾御兵车随同出境挨邉札营作为家当声势聨络遥振兵威马军昼伏夜行徐徐前进约至其巢分兵四面齐起惊击散乱擒拿老小剿杀强壮邀赶生畜纵有徼幸逃命脱走者冬则冻饿死伤夏则困渴疲敝自有不战而亡且又致使深入腹里抢掠之敌得知前后不顾急趋回营见其巢破营空妻子散乱无所顾藉生畜被刼无所收集加之腹里按伏官军追击内外夹攻手足无措未免魂丧胆落号哭奔遯敌众所顾恋者妻子生畜如此谋为使再不敢返顾轻犯庶保内外军民得安縁系预计兵机事理合行具呈乞为叅详可否明示施行等因到臣看得镇巡延绥总兵官都督张安呈称近年达众势甚猖獗动辄深入腹里蹂躙地方未尝一挫其锋要待将来敌众仍前肆意侵掠探听声势选定马歩官军乘夜出境扑捣巢穴使之手足无措魂散胆落再不敢轻犯邉境又恐有引惹邉衅之说畏首畏尾掣肘难行一节切縁前项敌众自弘治十三年延绥大同官军失利之后志骄气横肆无忌惮弘治十四年深入陜西腹里残害生灵动以万计弘治十八年宣大游兵全军覆没又河冻之后连年窥伺陜西既未遭挫必无惩戒今冬踏氷入套之举难保必无既入河套必不安静臣方部署将士振扬威武巳将沿邉直抵腹里分为四路布置主客官军相机邀截及具题外但兵少备多未免以一当十出竒制变似不得巳前项扑捣巢穴之议不为无见臣非不知来战去守乃御敌之常道穷兵黩武非圣王之本心縁商髙宗之伐鬼方唐太宗之擒颉利是非薄伐昭然可知况河套本我内地而彼据以为巢由是以窥我近邉犯我内郡此正田中之禽利用搏执固非称兵于阴山之窟溅血于不毛之地喜功好大者之所为也臣愚以为今冬深河冻敌果入套宜照兵部奏行事理征调宣大二镇游竒官兵前来延绥中东二路驻札并听总兵官张安节制若止在套驻牧不曽拥众内侵我则严兵自守决不轻挑强敌自起衅端如是仍前深入固庆等处抢掠合无行令延绥镇巡官一面选带乖觉夜不收分杀出境哨探敌营逺近众寡一面会合主客官兵预先分布逼近敌营城堡待哨探回还如在一二百里之间有机可乘原拟沿邉中路邀击之兵照旧不动以延绥东路叅将时源领本镇三路臣近日挑选先锋竒兵官军三千员名为战兵总兵官张安领本镇选定头等官军三千员名次之以为中军大同游竒兵为左右二哨宣府游竒兵又次之为两覆太监刘保都御史文贵领本镇无马并歩队官军于墙外二三十里列车营为家当分布停当昼伏夜行各相去二三十里择形势利便之地为营以待务使声势连络后骑相望前锋战兵既近贼垒奋勇疾进冲其腹心寇既溃乱舍其羸老而戮其壮徤夺其铠马而纵其牛羊大同之兵坚正严备不许贪利轻动如前锋胜负未决进为声援待其既回以为翼卫彼若紏聚余孽追袭我军张安合大同之兵专为殿后宣府官兵相机为援我虽退而兵渐増彼既逺而势自屈前军劳而退则先行使无系累后军逸而回则殿后使有余力如此布置较之先年出境部分疎逺孤兵无继迄无成功者不同彼既千里趋利日乆疲敝闻我倾其巢穴必自遯归我腹里之兵蹑之中路之兵刼之沿邉之兵又夹而邀之彼恋巢之心既胜欲战之志不坚必然溃败比至套中见其妻孥伤残禠魂破胆振中国之威泄生民之愤安邉制敌之计莫快于此昔者孙膑直走大梁而解邯郸之围攻其所必救古人遗法具在顾用之者何如耳但兵贵神速机防先露进止之间不容发若待临期奏请定夺诚恐缓不及事如蒙乞勅兵部详议倘有可采作急行臣及延绥镇巡官宻切会议相机而动必期成功若套人势重兵力不敌或贼营迂逺势难轻进机无可乘照常战守不敢轻举妄动以贻后艰等因具本该通政使司官奏奉圣旨这本所言御敌方畧兵部便看了来说钦此钦遵抄出送司案呈到部看得陜西等处总制都御史杨奏称敌众频年入冦未尝一遭挫衂以此志益骄横恣行侵掠沿邉地方尽被蹂躙今冬河冻入套若再拥众内侵差人出境宻切哨探贼营逺近多寡欲要会合主客官军部分将领驻札要害选锋潜行直捣其巢待敌闻知遯归又令腹里按伏官兵追击夹攻使其进退惊惶坐见疲敝以致邉患永絶如止在套驻牧不敢倡乱及兵力不敌贼营险逺仍前照旧战守因反复问难备陈方畧仰冀圣明采择施行一节为达众近年以来动辄深入腹里残害我生灵致劳官军西征北战曽无虚岁罪恶已盈神人共愤今河冻入套则窥伺固庆等处之谋势恐难免今都御史杨虑其将来为患不巳邉境无时可宁欲要紏集大兵乘间扫穴其所以振惊毡裘之心发舒华夏之气诚足为快及照奏内区处事宜亦既周悉详其论议似可求成但兵贵出于万全事须图厥所终虽取子必入虎穴尚有遗谋而探珠幸值龙眠亦为危道今逺离邉城悬军敌境少有蹉跌闗系非轻况临机制变非臣等所能遥度合无本部仍铺马赍文本官将奏内事情再加详议审已量敌长虑却顾如果事机可乘筭无遗策兵力可胜保无后艰听依原拟径自施行大兴神武之师用纾疆场之患若是哨探不的险逺难进彼无可图之衅我有自危之形只合振扬军威激励将士候彼深入分兵邀击以期成功务须不见是图为谋孔臧以副重托毋得率意轻动致有疎虞仍行大同等处总制都御史刘宇及宣大二镇镇巡官员各将游竒官军整点齐备候陜西总制有事征调即便依期督发前去共济邉务毋得迟延悞事自干宪典縁系总制官员奏议出境剿冦事宜及奉钦依这本所言御寇方畧兵部便看了来说事理未敢擅便正德元年十二月初九日本部尚书阎仲实等具题本月十一日奉圣旨是阃外之寄卿等所专出竒制胜事难遥度务要计出万全以除邉患毋致疎虞钦此钦遵拟合通行除外合咨前去烦照本部题奉钦依内事理钦遵施行

　　一为遵明诏更置将官以苏乆疲邉人事

　　兵部覆本部送于兵科抄出总制陜西延绥宁夏甘肃等处邉务兼督理马政都察院左副都御史杨题行据镇守陜西署都督佥事曹雄呈准陜西等处地方都察院右副都御史张泰手本行据陜西都司掌印都指挥佥事房懐呈称会同陜西布按二司掌印左布政使胡富按察使谢罃查议得洮岷河州西固城阶文五处地方切邻邉境番贼先年不时侵犯陆续奏设守备官各一员职专操练军马抚治番夷保障地方近年以来仗赖朝廷恩威诸番顺服但边人居处进退无定反复不常祸患难保况岷州相离阶州五百里文县七百里西固城三百里洮州一百余里河州五百里河州直抵阶文一千二百余里且又山沟陡峻道路﨑岖若将各该守备官员尽行裁革止设叅将一员常在岷州驻札邉备副使常在河州驻札有事公同计处倘遇有警直待呈报各官方纔调用人马不惟缓不及事抑恐所丧滋多其称前项守备官每人常带家属四五十口莫肯自出已财养赡分外供亿何胜其繁甚有不守法度肆为剥削渔猎诚有所见但征剿截杀之际若非亲人跟随不可合无将各官随带家人量为查革各止许存留十数名跟用其余俱发回原籍随住各官仍照旧存留于各地方守备若有人口过多甚或废弛邉情剥削军士等项奸弊听邉备官用心访察具实详呈抚按衙门叅奏拿问庶几不失事体且免后艰呈乞定夺施行等因据此看得陜西都布按三司掌印官都指挥佥事房懐左布政使胡富按察使谢罃等会同查议得前项事情诚为有见原设守备官员委的难以裁革备由用手本前去烦为径自回报施行等因准此案查先抄蒙总制陜西延绥宁夏甘肃等处邉务兼督理马政都察院左副都御史杨钧帖前事已经计议去后今准前因理合备由呈乞照详施行等因据此案查先准兵部咨前事看得巡按陜西监察御史杜旻奏称洮岷河州西固阶文五处地方先年因诸夷入境侵掠各设守备官一员使之控制今诸番俱已向化畏威要将各守备官尽行裁革另设叅将一员分守一节具见本官省官惜军之意但前项地方俱各切邻番境守备官员未审应否裁革拟合查勘为此合咨前去烦查前项各该地方守备官员即今应否尽行裁革止设叅将一员揆之人情事体有无经久利便逐一查明咨报以凭上请定夺等因备咨准此巳经备行陜西镇巡官员查勘议处去后今准前因看得巡抚陜西都御史张泰行据三司等官议称岷州相离阶州五百里文县七百里西固城三百里洮州一百余里河州五百里河州直抵阶文一千二百余里山沟陡峻道路﨑岖若将各该守备官员尽行裁革止设叅将一员常在岷州驻札邉备副使常在河州驻札倘遇有警直待呈报各官方纔调用人马缓不及事要将各官照旧存留守备但随带家人止许十数名跟用其余发回原卫各官若仍旧存留人口数多剥削军士等弊听邉备副使指实具呈抚按衙门叅拿一节切縁前项地方宻迩诸番深山大谷恃险难制先年不次紏集丑类入境侵掠动调官军诛剿经年方得宁息近虽不敢恣肆桀骜之性叛服不常抚驭稍有失宜难保不复为患巡按御史杜旻所奏乃省事惜费以苏邉人之意但干碍地方事体重大况先朝设立守备官员似有深意行之年乆若便议令裁革恐贻后艰臣窃谓任法不若任人任得其人官虽多不为害任非其人委的有损无益近年守备官员不止家口众多分外供亿中间剥削军士侵克粮赏交通番夷勾引邉患者实不为无藉以安邉反以扰人诚有如御史杜旻所言臣访查得守备洮州都指挥佥事赵宁贪而且老懦而无为人情稔熟事多掣肘守备岷州署都指挥佥事阎缙才虽通敏性实虚浮行事乖方下人不附此二人者委的拥虚坐食废事虐人非惟无益邉备且恐贻患地方所据前项守备官五员固难裁革其不职官员则当革罢内赵宁年力巳衰难再别用阎缙年力精壮犹堪领军如蒙乞勅兵部再议奏请合无将前项守备五员俱不必裁革内将洮州守备都指挥赵宁岷州守备都指挥阎缙俱各革退赵宁令其替职阎缙令回原卫听候别用听臣会同陜西巡抚于都司各卫官中推举有才干有行止知番情者具奏擢用守备前项地方仍通行各该守备官随带家人止许存留十数名跟用其余俱发回原卫若有仍旧存留人口数多剥削侵克交通番夷等弊听巡按御史分巡邉备等官举劾叅拿如此则事无纷更人无劳扰后艰可免实为便益等因具本该本部官钦奉圣旨兵部看了来说钦此钦遵抄出送司案查先该巡按陜西监察御史杜旻奏前事已经查勘去后今该前因案呈到部看得陜西总制都御史杨奏称查勘过洮岷河州西固阶文等五处地方宻迩诸番叛服靡常原设守备官员难以裁革但守备洮州都指挥赵宁岷州都指挥阎缙俱各不职欲要革罢另行推用一节縁前项各该地方守备官员既该总制官员勘称裁革不便合无依其所奏本部行移本官除将赵宁行令替职阎缙令回原卫仍另推相应官员前来上请简用其余俱各照旧存留守备其称各官家属众多未免分外供亿甚又肆意侵渔潜交番贼诚为贻患地方相应禁治亦合通行本官转行前该守备各官今后跟用家人止许存留十数名在彼其余俱发回原卫不许仍前多带以致供应太繁军士受害及敢有侵克交通等情听总制巡按等官指实叅奏拿问决不轻贷縁系总制官议奏存留守备官员及奉钦依兵部看了来说事理未敢擅便正德二年正月二十六日本部尚书阎仲实等具题本年闰正月初一日奉圣旨是钦此钦遵拟合就行为此合行移咨前去烦照本部题奉钦依内事理钦遵施行

　　一为急缺领军官员事

　　兵部覆本部职方司案呈奉本部送于兵科抄出总制陜西甘肃延绥宁夏等处邉务兼督理马政都察院右都御史杨题查得宁夏管领土兵都指挥佥事韩斌近该巡按陜西监察御史邢缨奉都察院勘合札付为捷音事行提本官与守备焦洪并问去讫案查先为慎固地方以遏边冦事准兵部咨该本部题该镇守宁夏地方都知监太监葛全等题前事本部看得宁夏镇巡等官太监葛全等奏称花马池等四营俱各隔逺备御等项人马不多徃徃被寇拥众深入毒虐要将宁夏义勇土兵内挑选三千员名闗给马匹令灵州土官都指挥韩斌统领清水营按伏遇警会合截杀一节縁花马池委系敌众经由腹内喉襟之处今既该各官会奏前来必其计筹停当有益邉方合无准其所奏本部仍行各官照数挑选精鋭义勇土兵三千员名给与马匹着令都指挥韩斌统领依期专在清水营按伏遇警徃来相机策应务要抚恤军士如法操练不许虐害致令失所其欠少马匹仍行都御史杨查照给用若果十分不敷明白奏来以凭定夺等因题奉钦依备咨前来查得前项义勇土兵已该宁夏镇巡官挑选精壮三千员名钦遵行委都指挥韩斌统领及马匹臣陆续处置给领将及三千之数逓年照依兵部原拟在于清水营按伏遇警会合主客官兵截杀外今该前因切縁清水营在于宁夏横城之东兴武营之西最为孤悬要害敌众出没必由之地自设前项人马以来颇壮邉城声势今敌众在套未出正当紧闗堤备之际纵使河开出套遇冬难保不来原设领军官员既已縁事被提未知何日完结虽委官暂领终是权任不专难责成効臣又访察得都指挥韩斌虽才识通敏有治事之能而性资严刻非统驭之器顷縁虐用其下以致土人奏许违法事情多端见该兵部奏行勘问未结虽虚实未可知但彼为土官而失土人之心至于如此安望其乐为効用以成战伐之功哉必须另择将官统领庶使此军不为徒设窃见宁夏卫指挥使新升都指择佥事仇钺出自将门素谙戎务骁勇善战曽立竒功宁夏一镇武臣号为出色相应委用但所领官军三千员名与各镇游竒兵事体不异况今三邉多事前项土兵若得人教养操习岂徒清水营按伏花马池策应而他镇有事亦可备缓急之援若非稍加优遇不无事重权轻如蒙乞勅兵部叅详议处合无乞将仇钺具奏量与将官名目请勅统领前项义勇土兵三千员名令其用心操练抚恤仍照原拟遇冬分布清水营按伏花马池灵州一带地方有警俱听镇巡官调遣策应训练既精各镇有事亦可征调应援如此则军威増重军容改观邉方大计不为无补韩斌待事完如果无碍另行推委管理别项官军庶使土官与土人不致互相猜疑实为便益等因具本该本部官钦奉圣旨兵部知道钦此钦遵抄出送司案查先为慎固地方以遏边敌事该宁夏镇巡官奏称花马池等四营俱各隔逺备御等项人马不多徃徃被敌拥众深入毒虐要将宁夏义勇土兵内挑选三千员名闗给马匹令灵州土官都指挥韩斌统领清水营按伏遇警会合截杀本部议得花马池委系敌人经由腹里喉襟之处今既该各官会奏前来必其计筹停当有益邉方合无准其所奏仍行各官照数挑选精鋭义勇土兵三千员名给与马匹着令都指挥韩斌统领依期专在清水营按伏遇警徃来相机策应已经题奉钦依内行令钦遵去后今该前因案呈到部看得陜西总制都御史杨奏称宁夏管领土兵都指挥佥事韩斌才识优于治事统驭非其所长近因虐用下人以致奏讦违法事情多端虽勘问未结而人心已失难再委用及访得都指挥佥事仇钺谙练骁勇俱在一镇武臣之右欲要本官量加将官名目请勅令其代替韩斌管领前项土兵以备按伏征调一节为照前项土兵俱系挑选精鋭人数然须统领得人庻几操纵有法缓急可用既该总制官员奏处前来必有斟酌停当合无本部依其所拟将都指挥佥事仇钺改充游击将军候命下之日请勅一道赍付本官代替韩斌统领前项土兵常年依期分布清水营按伏如遇花马池灵州一带地方有警俱听镇巡官调遣策应防御边冦务须抚恤军士如法操练期副委任不许残虐致令失所责既有归罪其容逭仍行总制官员及宁夏镇巡等官一体知会钦遵施行縁系定夺领军将官及奉钦依兵部知道事理未敢擅便正德二年二月十八日本部尚书阎仲实等具题本月二十日奉圣旨是仇钺着充游击将军写勅与他钦此钦遵拟合通行除外合咨前去烦照本部题奉钦依内事理钦遵施行

　　闗中奏议巻八

　　●钦定四库全书

　　闗中奏议巻九

　　（明）杨一清 撰

　　○总制类

　　一为激励土兵事

　　兵部覆于兵科抄出总制陜西延绥宁夏甘肃等处邉务都察院左副都御史杨一清题查得管领蕃人陜西都司秦州卫指挥同知郭遡原籍陜西平凉府静宁州人成化四年间为因蕃人满四反叛石城应例招集土兵自备鞍马报効杀贼及亲入贼巢招降叛贼节次有功升授锦衣卫所镇抚职事愿告改秦州卫歴升今职逓年管领蕃人并招募民壮等项土兵遇冬于固原等处备御有警各该总督总制巡抚等官调徃延宁洮岷大同等处剿杀边敌屡立竒功弘治十八年十二月内达众数万深入陜西静宁隆德地方抢掠出境镇守署都督曹雄委令跟随游击将军陈善前去宁夏韦州小盐池一带邀截归路彼时延绥游竒土兵与宁夏主副将官所领官军共一万五千余员名各因敌势重大相顾莫敢发兵本官独领家人土兵追赶至地名狼巴井斩获首级二颗至今尚未论功升职臣切见本官胆气过人起自编氓升授军职管领土兵三十余年大小战阵数十余次敢勇当先人所共知近年敌众侵犯固原恒问郭遡在否是其威名虽敌人亦熟闻之縁各处领军官员曽举将才者多蒙推升署都指挥职事本官歴任年深効劳最久弘治十三年间节该兵部推访才勇可取官员亦与其列独未尝一蒙拔擢人共惜之况其所管土兵一千余名调徃各镇截杀与彼处领军都指挥等官不相统属职任独轻难以行事今敌众在套宁夏甘凉俱有声息正在激励土兵之际如蒙乞勅兵部查访本官如果才勇可取不为常例量与署职照旧领管蕃人招募民壮听臣随宜调遣各镇应援截杀则凡土官土兵感激奋发咸懐赴斗之志矣等因具本该本部官钦奉圣旨兵部知道钦此钦遵抄出送司案呈到部看得总制陜西都御史杨奏称秦州卫指挥同知郭遡起自编氓歴升今职管领土兵三十余年屡立竒功及称遇有警调职轻不便行事而套众方谋入攻兵将尤宜激扬欲将本官量加都司署职照旧领兵截杀一节为照指挥郭遡既该总制官员奏保前来必其勤劳懋着任用克堪况领兵听调委须官职稍重方易责成合无本部依其所奏不为常例将本官量升都司署职令其照旧管领蕃人民兵听总制官员调度杀贼仍行总制转行本官今后益要感恩思奋用图报称毋得宦成自怠偾事招尤縁系总制官员保升将官署职及奉钦依兵部知道事理未敢擅便正德二年闰正月十六日本部尚书阎仲实等具题本月十八日奉圣旨是郭遡准升陜西都司署都指挥佥事钦此钦遵拟合通行除外合咨前去烦照本部题奉钦依内事理钦遵施行

　　一为经理要害邉防保固疆场事

　　兵部覆本部职方司呈于兵科抄出总制陜西延绥宁夏甘肃等处邉务兼理马政都察院左副都御史杨题近准兵部咨该本部等衙门题该本部题先该臣题前事本部会同太师兼太子太师英国公张懋吏部尚书焦芳等议拟上请奉圣旨是都准议行钦此钦遵备咨到臣仰惟圣明轸念闗中重地采纳臣下议奏花马池兴武营等处要害地方修浚墙堑添设卫所等事俱依拟施行一劳永逸兵民幸甚查得内一件臣原奏要将花马池守御千户所改设宁夏后卫兴武营添设守御千户所将选定新旧招募土兵起调前去入伍食粮永逺操备但合用旗军五千名今止挑选得四千名尚欠一千名及查得花马池守御千户所额设军人旧欠三百六十四名俱应拨补合无照依榆林靖边等卫并陜西苑马寺事例将陜西西安等八府正德元年以前清出该解南方军人免其发解各改编前项新设卫所应当军役待军伍数足具奏停止会官议得前项地方委系要害处所必须兵力强盛庶克保障今总制官员奏要改设卫所委的事体相应合无令兵部仍行本官将花马池守御千户所改立宁夏后卫兴武营添设守御所文职等官并印信铜牌行各衙门照例铨选奏请给用仍行陜西清军官将正德元年以后清出云南贵州两广湖广军人改编今设卫所着役数足奏请停止其余议处事情悉令查照原拟施行务期威武克振邉方有赖等因查得改编旧例止是两广云贵四川湖广等邉卫弘治十三年间该榆林巡抚都御史王嵩题该兵部议拟合无依其所奏不拘常例行移陜西清军御史并布按二司清军官员将延安庆阳西安三府所属见今清出在官该解云南两广福建湖广江浙各都司卫所军役不分例前例后逐一查勘明白免其起解原卫俱解延绥巡抚衙门改编榆林卫拨去各营堡操备仍行各军原卫开豁名伍等因题奉孝宗皇帝钦依是钦此弘治十七年间为修举马政事该臣奏称陜西苑马寺缺人牧马该本部议拟题准将陜西各府弘治十六年以前清出江南卫所军人例该存留附近卫所者俱解陜西苑马寺牧马俱经通行钦遵外切縁南北卫所军伍俱不可缺前项奏行事例一则因邉卫缺军防守一则为邉方缺马征战况北人应当南军畏其烟瘴炎热终是不肯应役州县清解虽勤而卫所空虚如故徒为里书官旗渔猎之资以此较彼权其轻重利害改编之计本非得巳今苑马寺牧军颇勾孳牧花马池兴武营地方添设卫所乃邉方兵势强弱腹里民生安危所系尤重且急但今次议奏止开将正德元年以后清出云南贵州两广湖广军人改编今设卫所着役查得陜西各府并无两广军人其云南贵州湖广三处先曽清出者节经改编去讫虽有未尽数亦不多前项新设卫所终难填实如蒙乞勅兵部再议合无比照榆林奏行事例将陜西各府正德元年以后清出云南贵州四川湖广江西浙江等都司卫所军人该起解者免解原卫改编新设宁夏后卫及兴武营守御千户所共辏一千名停止仍行原卫将名伍除豁如此庶几威武振扬邉方有赖而腹里人民获安矣等因具本该本部官钦奉圣旨兵部知道钦此钦遵抄出送司查得先为缺军防守邉备事该巡抚延绥都御史王嵩奏访得延安庆阳西安三府所属人民中间多有贵州云南两广福建江西浙江湖广四川南直隶等处都司卫所军役清出见解并逺年无勾等项军士照名改调本邉操备等因该本部依拟不拘常例行移陜西清军御史等官将延安等三府见今清出在官该解贵州云南两广福建湖广四川江西浙江各都司卫所军役不分例前例后逐一查勘明白免其起解原卫俱解发延绥巡抚衙门斟酌照名改编榆林卫着役操备仍行各军原卫开豁名伍造册申缴本部备照其原卫有人应当不曽发册清勾者不许一概改编等因题奉孝宗皇帝圣旨是钦此已行钦遵外又查得为经理要害邉防保固疆场事该总制陜西都御史杨题称要将陜西延安等八府正德元年以前清出该解南方卫所军人改编宁夏新设卫所应当军役该本部等衙门会官议拟仍行陜西清军御史等官将正德元年以后清出云南贵州两广湖广军人改编今设卫所着役数足奏请停止等因题奉钦依已经通行钦遵去后今该前因案呈到部看得总制陜西都御史杨题称先因花马池等处地方缺军防御奏要将陜西西安等府清出正德元年以前该解南方军士通行改编前项新设卫所已蒙该部奏奉钦依准拟但各府原无两广军人其云贵湖广者节经清解去讫改编之数终亦不多欲要比照榆林事例将前项府分正德元年以后清出解云贵四川湖广江浙等都司卫所军人俱免起解改编宁夏新设卫所共辏一千名数足停止仍将原伍开除一节合无依其所奏本部仍行陜西清军御史等官查照前该奏拟卫分但有正德元年以后清出原系南方军士例该起解者俱令改编今设宁夏等卫所辏足一千名数照旧停止仍将巳改编者转行原卫各将名伍开豁免致再行勾扰縁系总制官员奏要填实邉军及奉钦依兵部知道事理未敢擅便正德二年闰正月三十日本部尚书阎仲实等具题本年二月初二日及奉圣旨是钦此钦遵拟合通行除外合咨前去烦为转行彼处清军等官照依本部题奉钦依内事理钦遵施行

　　一为乞取医士治疗病疾事

　　礼部覆该本部祠祭清吏司案呈奉本部送于礼科抄出钦差总制陜西延绥宁夏甘肃等处邉务兼督理马政都察院右都御史杨奏臣元气素弱旧有目疾少壮之时无岁不发中年以来血气既衰渐成昏眊视物如雾十歩之外不能辨人近于正德元年十一月间前徃宁夏花马池等处地方阅视邉兵野行草宿为风沙所伤回至环县目疾大作见风日则刺痛如割阅文字则涕泪交流兼以风热上攻耳鸣头晕腰膝无力行立艰辛臣之疾势如此然而未敢言去者以受恩深重茫无寸补近蒙陛下加以崇秩假之重权寇患未消正臣子鞠躬尽瘁之日及又奉勅经理宁夏延绥一带邉防责任重大分当以身徇国岂敢遽求便安但察臣脉候表里俱病乆而不治将成痼疾访得陜西邉方多无明医虽有一二颇通医业之人縁南北风气不同禀赋各异治疗失宜虽多无効臣在江南素用镇江卫医士睦干药饵取效恒多臣是以不避斧钺冐昧上陈伏望圣慈怜臣身在邉方乞勅该部转行巡抚南直隶都御史行令镇江卫将医士睦干督发前来随臣军门治疗前疾痊可方竭股肱之力以报陛下生成之德等因具奏奉圣旨该部知道钦此钦遵抄出送司案呈到部看得总制陜西延绥宁夏甘肃等处邉务兼理马政都御史杨奏称旧有目疾渐成昏眊兼以风热头晕将成痼疾素用镇江卫医士睦干药饵多効乞行巡抚南直隶都御史行令镇江卫将医士睦干督发前来军门治疗前疾痊可方令回还一节切惟三军之司命全在乎主帅一身之运用莫先乎目力主帅安危闗系甚重合无准其所奏但巡抚南直隶都御史今已取回本部移咨都察院转行巡按直隶监察御史行令镇江卫督发医士睦干前去总制陜西等处邉务都御史杨处调治前疾俟痊之日令其回籍如此则朝廷轸念邉方之计切而优礼重臣之典隆矣縁系乞取医士疗疾及奉钦依该部知道事理未敢擅便正德二年二月十一日具题十三日奉圣旨是钦此本年二月十五日咨都察院转行讫

　　一为预处储蓄以安邉固本事

　　户部覆陜西清吏司案呈奉本部送于户科抄出钦差总制陜西延绥宁夏甘肃等处邉务兼督理马政都察院右都御史杨题行据陜西布政司呈查得弘治十八年西安延安凤翔庆阳四府灾伤遇例蠲免除豁过税粮马草延绥一带粮料一十六万七千八百六十二石零草四十三万一千四百一十九束零宁夏一带粮料三万九千二百九十七石六升草一十万九百八十三束零甘肃一带粮料八万七千六百二十七石五斗六升零固靖环兰洮岷西固城粮料一十二万六百三十四石二斗草二十一万六千七百九十八束零存留粮料二十三万一千五百石零草五千八百余束及据本司呈称查得本司广积库各项银两除呈蒙巡抚巡按案验批准解辏补灾免粮数并收买铜料铸钱科举应用原额年例给赏军士冬衣布花官军折俸银两寄库马价及户部送发宁夏甘肃籴粮银两外见在止有夏秋粮余价缺官皂隶籴粮支剩农桑丝绵折银并本库陆续放出余银查筭各项共二千四百二十二两五钱四分四厘四毫八丝六忽及户部送到赈济银二十万两内除修邉十万两环庆籴粮二万两赈济用过九千七百六十一两二钱解去平凉府准折禄米一万三千三百七十三两二钱外见在五万六千八百六十五两六钱縁由前来案呈先准巡抚延绥本院右副都御史文贵咨为走回男子传说寇情事开称敌众入套动调主客兵马数多查得本镇各仓见在粮料草束供给主兵颇勾支用若是供给客兵诚有不敷合无一面先将陜西布政司广积库收有税粮等项银两酌量动支委官领解前来分投派徃延安府地方收买粮料草束运赴附近冲要屯聚客兵按伏营堡上纳一面行陜西布政司管粮并分巡分守等官将各年拖欠之数上紧催来以济急用一面移文户部请益银盐以补缺乏等因为照延绥一镇逼临河套敌众首先窥伺前项年分腹里灾伤蠲免起运粮草数多及宁夏甘肃固靖环兰洮岷等卫俱系防邉处所原额应征起运粮草既巳蠲免除豁必须措置补码已经节行该司查处去后今节据前因除支银籴买及催征税粮另行外会同巡抚陜西本院右副都御史张泰议得陜西西安等八府人民额征粮草供给陜西延绥宁夏甘肃四镇官军人马支用若外无冦戎之警内无水旱之虞则一岁之入自足以供一岁之用奈何近年以来边境驿骚东西侵扰动调客兵徃来应援供亿之费动加数倍会计所储在在不足节该镇巡等官具奏荷蒙皇上轸念邉方二三年间运送官银多至五六十万余两开中官盐二百万引但分给四镇不见其多兼且地方连年薄收米价髙贵发银易买较之先年仅得一半然各该邉仓自是稍有积蓄相兼岁征之数足可支持不意弘治十八年西凤延庆四府大遭旱荒人民缺食流徙在途逺近动揺方赈恤抚安之不暇岂敢照常催科仰荷圣恩将勘实灾伤应征起存税粮一体除豁小民始有生意地方获安然粮草之出于民者固已蠲除而兵马之食于官者不可减免遂令前项开中籴买之储不足以备灾伤蠲免之数而仓场所入不偿所出渐至空虚总计各邉除豁起运税粮马草若论籴买用银将及四十万两而存留之数不与焉且陜西虽云八府而财用所出西安一府实当其半西安既有全灾七府全收不足以补况延庆凤翔三府亦复有灾余四府虽不曽作灾亦非全熟势难通融拨补近因敌众入套延绥守臣不次移文告乏虽行布政司将西凤等八府在库官银酌量陆续解运补码与户部发到预备籴粮卖盐银两俱送各邉巡抚衙门转发彼处管粮官员招商籴买分发紧要仓场备用又将布政司收贮招纳冠带农民等项银两支出分派固庆洮岷兵备邉备副使等官斟酌籴买粮草及折支官军俸粮大约所补不过十之三四而司府库藏亦渐空虚其存留粮料草束俱系岁用不可缺之数又各无从措补今陜西布政司查报在库银两除各项动支及赈济马价二项外所剩官银止有二千四百余两及查赈济银二十万两除奏准修邉十万两及已支赈济籴粮外见在止有五万六千余两夫以堂堂巨省而匮乏至此言之可为寒心查得先为旱灾救荒等事该巡抚都御史张泰巡按监察御史邢缨会同奏要将山东河南起运折粮银借支四十万两辏补前项灾免粮草该户部议看得山东河南起运银两俱系供给京储及宣大二镇之数见今大敌在邉尚未逺遯万一有警将何拨补访得灵州等处大小盐池系天产美利不劳人力其出无穷其课易办合无行移巡抚都御史张泰查前项盐课除近日开中买马二十万引外果有羡余作急议拟上请尽数招商中纳粮米助邉应用等因题奉钦依备行前来查得灵州大小盐池原额盐课共一万四千三百三十七引旧例毎引纳银一钱五分毎年止该银二千一百五十两有余轮年分送延宁二邉买马近该臣议奏量増课程新旧共五万九千三百三十七引每引纳银二钱五分为因行盐路狭盐利少通正德元年分二池除旧引外共支放过新引二万四千九百九十八道该银六千二百四十九两五钱縁前项盐课虽蒙送发二十万引前来止可收贮逓年陆续招商挨放若以正德元年所放新引计之多则十年少则六七年二十万引之盐方可放尽岂有羡余招商籴粮况所收银两查有兵部题奉孝宗皇帝钦依陜西茶盐易马备邉不许别项奏讨事例擅难别项动支所据前项年分蠲免过起存税粮马草委的无从措置补完原数使宼知悔祸不来犯邉地方收成幸得全稔则以仓场见在之粮草支持主兵以库藏见有之银两及开中未尽之引盐陆续招商兼催征拖欠逋赋输纳当年税粮亦足勾用但敌情难测万一有警未免征调客兵临期招买不出虽悔何及又恐年岁似前灾伤仓库既空赈济转输两无所赖民穷盗起为患何可胜言臣等俱有地方重寄今若不言他日误事罪将焉逭查得先为急处救荒事准户部咨该本部等衙门会题该臣题前事会官议拟内一件听缺知印承差照依歴役年限纳银多寡数目悉依原拟施行并农民愿纳银两叅充知印承差吏典者仍查照前例俱通行各布政司及顺天应天南北直隶各照例收银类总解部转发陜西布政司支用候年榖颇熟邉方稍宁之日停止又一件舍余民人先年上纳军职并今愿告上纳者悉照所拟施行至指挥使而止舍余就于原卫民人于地方卫所带衔闲住俱听巡抚衙门定夺银两类解户部转发例至正德二年停止又一件上纳阴阳医学僧道官俱依拟施行各处军民客商并仕宦子孙不系见有职役者纳银六十两授正七品散官五十两授正八品散官四十两授正九品散官二十两者冠带荣身其银两系两京顺天应天地方赴户部及南京户部各布政司并直隶地方赴各司府州上纳类解户部转发例至年榖颇熟邉方稍宁之日停止等因题奉钦依备咨通行外近据陜西布政司呈称查得止是收过本省上纳阴阳僧道义官知印承差农民银二万六千六百六十九两并无各布政司并南北直隶收解银两及户部亦无转发并原开军职无人告纳银两縁由前来切縁前例俱因陜西地方奏开通行江西浙江四川湖广河南及南北直隶所得银两类总解部若依原拟解发陜西支用事体相应及又查得近为处置邉储预防邉患事亦该巡抚都御史张泰会同巡按监察御史邢缨奏要将陜西布政司查出成化年间两淮山东运司余剩未中残盐一百二十一万五千七百八十六引未填勘合一百二十一道另定价值量为减轻招商报中籴买粮草未奉明示如蒙伏乞圣明俯念陜西三邉重镇地方安危所系乞勅户部查照议奏合无将陜西奏开救荒通行江浙四川湖广河南南北直隶事例所得类总解部银两照依原拟尽数查发陜西布政司收贮分给陜西延宁甘肃四镇籴买粮草补完弘治十八年灾伤蠲免之数仍乞将近日议奏开中报剩残盐早为定夺行令陜西布政司招商报中倘前项残盐有碍惟复仍开淮浙四川等处课盐五六十万引招商或收纳银两以实库藏或上纳粮草以益邉储临期酌量地方丰歉施行如此则非惟邉方储蓄有所仰赖不至缺乏且使腹里人心有所系属不至动揺实为便益等因具本奏奉圣旨户部知道钦此钦遵抄出送司案呈到部看得所奏要将浙江等处司府上纳阴阳僧道义官知印承差等项解部银两查发陜西布政司收贮分给延宁甘肃籴买粮草并成化年间奏开两淮山东运司余剩未中残盐招商报中一节除成化年间两淮山东运司中剩残盐歴年乆逺未审有无见在已经行移各该运司查报至日另行议拟奏请定夺外其阴阳僧道义官知印承差等项上纳银两先因陜西地方灾伤拟行后因彼处收成颇丰并本部先因运送赈济等项银两数多及因京邉赏赐官军银两不敷间遇各处解到僧道等项银两补辏支用讫其未到者又系抚巡官员奏称灾伤存留本处借用即今本部见无收贮亦无解到银两况承差加纳银两例已停止近因内府承运库奏称国用不足尚且行取各省在库金银解京送用及奉钦依今后各邉运送银两照正统景泰年间例行不许例外加添所据僧道等项上纳银两难再类送为此合行移咨前去烦为查照施行

　　一为经理要害邉防保固疆场事

　　吏部覆本部送于吏科抄出总制陜西延宁甘肃等处邉务兼督理马政都察院右都御史杨题查得臣钦奉勅先因花马池等处邉防乆弛勅尔用心整理近该尔会同议处各项事宜甚为周悉足见体国安邉至意勅至尔即照兵部会议过事理于去年赈济官银内动支十万两招商纳米以备食用一应合用工料预为措置停当待相应时月督同各该镇巡官将延绥定邉营迤西至宁夏横城宁塞营迤西至定邉营横城迤北至黑山营各处邉墙壕堑陆续兴工修筑髙厚挑浚深阔原无墙沟去处一体修筑墩台暖铺小堡待前项工程稍缓以次修举其余悉依原拟施行勅内该载未尽者听尔从宜区处事完之日将修过工程用过钱粮数目造册奏缴尔建此大议受兹重托必须殚心竭力务求事可功成一劳永逸人无嗟怨寇絶窥觎朝廷免西顾之忧邉民享太平之乐毋或虚费财力自贻咎愆钦哉钦此钦遵会同巡抚陜西右副都御史张泰巡抚延绥右副都御史文贵巡抚宁夏右佥都御史刘宪行令陜西布政司支取去年赈济官银十万两招商纳米以备食用一应合用工料预为措置待黄河开消之后哨探套内无贼起倩军民人夫先将原拟延绥定邉营迤西至宁夏横城邉墙壕堑三百余里分工修筑挑浚宁塞营迤西至定邉营延绥镇巡官一并兴工其横城迤北至黒山营墙堑待前项工程就绪宁夏镇巡官一体修筑整理及照依原拟会委陜西布政司左叅政唐锦舟陜西按察司副使王寅陜西都司军政掌印都指挥佥事房懐专莅其事务期一劳永逸潜消敌人窥伺之心以为腹里人民经乆无穷之利待事完通将修过工程用过钱粮造册奏缴外臣会同巡抚陜西右副都御史张泰议照前项经理要害邉防工力浩繁事体重大非旬月之间可以责成必须假以岁年从容区画则事集而人不告劳事干各镇若无三司重臣专理诚难就绪但陜西地方政务繁冗布按二司官员各有专职今虽暂委各官管理其原管事务又令别官带管未免顾此失彼况工程皆在沙漠邉逺之地必得有精力有巧思不避艰险能耐劳苦之人庶可倚托切见近年巡抚大同右副都御史刘宇修理邉墙奏保郎中李惟聪升授按察司副使提督工程事完改选縁今经理邉防事体相同臣等愽访得西安府同知张敏平凉府同知岳思忠巩昌府同知张檄陜西苑马寺寺丞朱璜俱通敏老成精勤强干歴官陜西年乆熟知地方事情相应举用如蒙伏望圣明轸念邉方大计全陜军民安危所系乞勅吏部再行访察合无比照大同事例于张敏岳思忠张檄朱璜四人中定拟二员上请量升陜西按察司佥事职衔专令提督修理前项邉墙壕堑墩台暖铺营堡待原拟工程通完之日本司有缺具奏补缺管事如本司无缺起送改除如此则邉方大计既可责成而别项政务亦不妨废实为便益等因具本该本部官钦奉圣旨吏部知道钦此钦遵行间随该巡抚陜西等处地方右副都御史张泰亦题前事通抄送司查得布按二司自天顺年以后添设官员俱奉钦依裁革讫今该前因案呈到部看得都御史杨题称各处邉墙壕堑经理要害工力浩繁要将西安等府同知张敏等并苑马寺寺丞朱璜四人中定拟二员量升佥事专令提督一节縁前项邉方工力委的重大相应专官管理但今添设官员俱奉钦依裁革所据前项官员似难添设为此合咨前去烦照原拟会委左叅政等官唐锦舟等着令专一提督修理其各官原管事务径自责委相应官员带管施行

　　一为器使将才以修戎务事

　　兵部覆该本部送于兵科抄出总制陜西延绥宁夏甘肃等处邉务兼督理马政都察院右都御史杨题臣惟三军之命实系于将而战守之将其用亦各不同今之叅将分疆画地各守一隅所谓守将遇警固未尝废战而其用则先于守今之游击随贼声势徃来策应所谓战将所至固未尝无守而其用则专于战守将之务修车马备器械据要害固封守明斥堠谨禁防冦至而先为之备不必求取战功求无所失而巳若游击之官披歴荆棘眠宿霜露非身先士卒不足以鼓勇齐力非躬冒矢石则不能解围溃坚虽谋勇贵乎兼济而常以勇为主是二者固未始不相通而目前之用则先其所急切见分守延绥东路右叅将都指挥佥事时源性资果敢胆气猛厉惯经战阵骁勇着闻今分守一方虽亦未尝废事使当游击之任冲锋破敌是其所长延绥游击将军都指挥同知戴钦性资明爽才识疏通晓畅邉情熟闲戎务今为游击非无可取若居分守其所建立必有过人且人才难得用违其长虽能者无以自见随才器使则天下无不可用之人况延绥惯战精鋭之兵东西应援必得骁将领之而神木孤山一带营堡宻迩河套敌众遇冬首先窥伺分守得人有不战自屈之势如蒙乞勅兵部再行访察如果臣言可采合无上请将时源改充游击将军戴钦改任分守叅将各换勅行事则此二人者易地而居各当其才战守之寄两有所托待其劳效显著主副将官之基未必不由于此等因具本该本部官钦奉圣旨兵部知道钦此钦遵抄出送司查得先为黜不职以御边冦等事该巡按陜西监察御史燕忠题称分守延绥东路右叅将乌铭纵贼长志贻患地方要行提究选官更替等因该本部依拟推举得指挥姜汉时源俱各相应题奉孝宗皇帝圣旨是时源升署都指挥佥事充右叅将分守延绥东路地方钦此又为缺官事照得延绥缺游击将军该本部推举得都指挥戴钦乌铭俱各相应等因题奉圣旨是戴钦着充游击将军钦此已经通行钦遵去后今该前因案呈到部看得陜西总制都御史杨奏称分守延绥东路右叅将时源性资果敢骁勇素着长于征战延绥游击将军戴钦才识疏通晓畅邉情长于分守欲将各官随才更调一节既该总制官员议奏前来必其考验有素叅酌停当合无依其所奏将时源改充游击将军戴钦改任分守叅将候命下之日各换勅赍令各照今任地方行事仍行总制及各该镇巡等官转行各该一体钦遵施行縁系总制官员奏要更调将官及奉钦依兵部知道事理未敢擅便正德二年二月十三日本部尚书阎等具题本月十五日奉圣旨是时源改充延绥游击将军戴钦改分守延绥东路叅将都换勅与他钦此钦遵查得延绥游击将军原拟责在统领原选游兵三千操练听调务要律己奉公抚恤军士图树功名以副委用如或贪黩偾事罪有所归仍听总制镇巡等官节制延绥东路叅将责在操练军马修理城堡遇有贼冦即便相机剿灭凡事须听总制镇巡等官节制案呈到部拟合通行除外合咨前去烦为查照钦遵施行

　　一为经理要害邉防保固疆场事

　　题为经理要害邉防保固疆场事据镇守宁夏总兵官都督佥事李祥呈抄蒙臣钧帖前事会同镇守太监葛全巡抚右佥都御史刘宪副总兵都指挥佥事卫勇备行各该营堡及宁夏等四卫催促原拟官军扣期赴工及择本年三月二十七日卯时本职亲诣告祭破土四月初一日于本镇横城兴工筑打邉墙縁由到臣案查先于正德元年十二月初九日钦奉勅先因花马池等处邉防乆弛勅尔用心整理近该尔会同议处各项事宜甚为周悉足见体国安邉至意勅至尔即照兵部会议过事理于去年赈济官银内动支十万两招商纳米以备食用一应合用工料预为措置停当待相应时月督同各该镇巡官将延绥定邉营迤西至宁夏横城宁塞营迤西至定邉营并横城迤北至黒山营各处邉墙壕堑陆续兴工修筑髙厚挑浚深阔原无墙沟去处一体修浚墩台暖铺小堡待前项工程稍缓以次修举其余悉依原拟施行勅内该载未尽者听尔从宜区处事完之日将修过工程用过钱粮数目造册奏缴尔建此大议受兹重托必须殚心竭力务求事可功成一劳永逸人无嗟怨宼絶窥觎朝廷免西顾之忧邉民享太平之乐毋或虚费财力自贻咎愆钦此钦遵正德二年闰正月内行据镇守宁夏总兵官都督佥事李祥镇守延绥总兵官都督佥事张安并各路分守叅将等官阎纲叶椿等各呈称在套敌众俱各过河去讫套内并无声息縁由前来臣会同巡抚陜西右副都御史张泰巡抚宁夏右佥都御史刘宪议照应修工程自宁夏横城起至延绥定邉营迤东石涝池宁静墩界止邉墙三百余里连壕堑共该六百余里原拟人夫九万余名若一并起派上工诚恐督工官员顾理不周致令茍且疎畧合将应起人夫分为两班毎班做工一百日头班自三月初一日为始至六月初十日止次班自六月十一日起至九月二十一日止各工完疎放并会行陜西布政司先支去年赈济官银八万两运至庆阳府寄库出榜招商上纳夫粮给领官价以备人夫食用及会委都布按三司官左叅政唐锦舟副使王寅都指挥房懐专理其事外续因西安平凉固原一带地方乆旱无雨人心忧疑暂且停止自本年二月十九等日以来各该地方时雨连降田野沾足麦苗长茂秋田下种人心已安又经行令宁夏镇巡衙门择日祭告及先起头班宁夏本镇平凉庆阳固原一带军民人夫兴工修筑去后今据前因查得应起军民人夫两班共八万名民夫西安府二万二千名凤翔府五千名平凉府五千六百名庆阳临洮二府俱三千五百名巩昌府九千名共四万八千六百名军夫宁夏三路一万六千五百五十名陜西都司所属卫所并护卫羣牧操牧等所一万四千八百五十名共三万一千四百名比之原先拟奏之数减去一万名每班各做工三个月头班四月初一日为始至六月终疎放次班六月初一日为始至八月终疎放每夫日给口粮食米一升五合仍令户内量贴盘纒银多不过二两随带供送前来以补口粮不及每夫十名共备车一辆装载煤炒器具每二名出■〈席〉一片椽一根到彼列车为营覆以椽■〈席〉用蔽风雨又遵照题奉钦依事理将汉中府卫栈道之外地方不起人夫量征夫价运送工所买办蔬肉每月犒劳二次仍支茶马项下官银二百两行令陜西布政司置买药饵选取医生分派各委官处遇有人夫疾病即为拨医给药调治及查得合用拨木臣于去年已经差拨靖边卫官军于本处雪山采打共三十余万俱运至修邉处所墙完就为修盖营房暖铺等项取用及照延绥宁塞营起至定邉营止共该添造墩台一百四十二座筑打铲削邉墙壕堑共三万七千二百六十丈五尺行准巡抚延绥右副都御史文贵会同镇守太监刘保总兵官张安钦遵题准事例起倩本镇东西中三路歩军土兵备御军人延绥榆林三卫抽选屯丁舍余并延安一府所属州县民夫俱于本年二月十九日动土兴工分派地方陆续筑造其宁夏横城以北至黒山营邉墙壕堑待前项大工就绪之后地方无事本镇军夫次第修理再照套内虽称哨无敌众但恐贺兰山后之敌窥知修邉或有扎筏渡河之谋不可不防又经行令宁夏镇巡官摘拨官军二千员名听叅将阎纲管领于墙外架梁防护又摘拨一千员名听恊同都指挥保绩管领于墙内巡逻策应及延绥地方巳该巡抚都御史文贵议行副总兵姜汉量领兵马架梁防护各待工完通将修过工程用过钱粮数目造册奏缴外臣闻之易曰王公设险以守其国诗曰城彼朔方古之帝王制御四夷未尝不以险固城守为务今花马池一带邉备疎畧地里平漫大敌每从此拆墙深入抢掠自花马池灵州直抵固原平凉田不得耕畜不得牧生理萧条日甚一日皇上轸念邉方命臣经理臣罄竭驽钝建此大议兴此重役一劳永逸诚非得已但兴工之初动劳军民难保无怨若惮劳恤怨不行趂时整理诚恐向后边寇仍前拥众深入侵扰则平庆临巩固原靖边等处军民不免重遭冦掠西安凤翔等府地方贼虽难到征调军马合用粮草浩繁穵运转输势所不免破产陪纳困苦转甚今修浚前项墙堑每班不过一百日之工诚使邉墙完固向后敌众不敢轻犯人民安业在邉者不被抢掠在内者不须穵运受百日之劳而享百年之利得失利害较然可知夫凡民不可与虑始而可与乐成人臣不难于论事而难于任事况以佚道使民虽怨不恤但恐傍观坐谈之人既不虑地方安危又不知事情本末且谓后来干系非已所当辄生异议轻为挠沮邉防大计付之若何仰惟圣谟渊深成命已定必无是事此臣私忧过计犬马惓惓一寸之忠也臣近患目疾痰疾日乆未痊已经具本陈情俟命外縁大工既兴合当奏报为此今将经理处置畧节縁由并祭告破土兴工日期具本谨具题知

　　一为遵明诏更置将官以苏乆疲邉人事

　　题为遵明诏更置将官以苏乆疲邉人事准兵部咨该本部题该臣题前事本部看得臣奏称查勘过洮岷河州西固阶文等五处地方宻迩诸番叛服靡常原设守备官员难以裁革但守备洮州都指挥赵宁岷州都指挥阎缙俱各不职欲要革罢另行推用一节縁前项各该地方守备官员既该总制官员勘称裁革不便合无依其所奏本部行移本官除将赵宁行令替职阎缙令回原卫仍另推相应官员前来上请简用其余俱各照旧存留守备其称各官家属众多未免分外供应甚又肆意侵渔潜交番贼诚为贻患地方相应禁治亦合通行本官转行前该守备各官今后跟用家人止许存留十数名在彼其余俱发回原卫不许仍前多带以致供应太繁军士受害及敢有侵克交通等情听总制巡按等官指实叅奏拏问决不轻贷等因具题奉圣旨是钦此钦遵备咨到臣除赵宁行令替职阎缙令回原卫其余守备官员俱各照旧存留仍通行严加禁约但有多带家人扰害地方及有侵克交通等项情弊指实叅奏拏问外窃照岷州洮州二卫设在万山之中极邻番境守备将官抚驭番敌操练军马保障地方闗系不轻前项不职官员既革罢代之者若非从公慎择其人不无仍蹈故辙贻患生弊博访得守备阶文署都指挥佥事张镐京营恊赞见在陜西听用署都指挥佥事杨义俱明敏疏通长于抚驭堪以守备岷州平凉卫指挥使赵文西安左卫指挥佥事杨宏俱老成练达熟知番情堪以守备洮州如蒙乞勅兵部再行访察如果各官才有可取合无奏请于张镐杨义内擢用一员守备岷州地方赵文杨宏内擢用一员守备洮州地方各照例请勅行事庶几兵民不至受害番夷可保无虞縁系该部题奉钦依行令推举守备官员事理未敢擅便谨题请旨

　　一为衰病乞恩休致事

　　奏为衰病乞恩休致事臣年五十三岁由成化八年进士任中书舍人歴升山西陜西按察司佥事副使太常寺少卿南京太常寺卿弘治十五年十二月内钦升都察院左副都御史督理陜西马政寻兼巡抚陜西地方正德元年正月内荷蒙皇上简命总制陜西等处邉务续蒙圣恩升本院右都御史臣禀赋素弱血气早衰中年以来耳鸣如蝉目眩生花元气受亏火邪乘之痰晕呕逆时作时止腰膝无力行立艰辛去冬十一月间前徃宁夏花马池等处阅视邉兵两目为风沙所伤回至环县赤肿疼痛不能视物彼因敌众在套又自念奉勅经理邉防责任重大不敢求退巳于今年正月内具本乞取医士前来随军治疗前疾痊可誓竭驽钝以图报称闰正月间敌众出套军马掣散回营臣亦暂回平凉整理马政兼治前疾日复一日病势愈増两目转加昏眊行立欹侧渐成痿软近又加患心疾梦寐不安神爽飞越稍劳思虑怔忡不巳縁臣受恩如天欲报无地方图经营士马修饬邉防使敌众不敢侵犯军民得安生业以少酬覆载生成之德奈何器质庸凡行能浅薄崇阶厚禄踰分过量事权太重力不能胜是以不为造物所容未老而衰百疾并见若非急求休致实恐不得生还乡里再念臣原籍云南安宁州人臣父景任广东化州同知致仕贫不能归寄籍湖广巴陵县臣年一十二岁以明经童子举于朝臣父母偕来京师臣举进士未一年臣父病故贫不能归葬又依臣姊氏卜葬于直隶镇江府丹徒县地方臣无子以云南堂兄之子绍芳为嗣寄籍丹徒看守臣父母丘茔臣之一身旅寓漂泊踪迹孤单深虑却顾益难自处岂可乆贪荣利驱巳衰之筋力犯不知止之戒乎况今达众逺遯河套肃清军情稍缓至于经理花马池一带邉防事宜合用人夫钱粮器具等项臣巳区画停当若责成陜西延绥宁夏三镇巡抚官员依拟整理自足济事臣孱躯病体委的不能支持是以昧死沥血上陈哀悃伏愿皇上弘天地之量寛雷霆之诛悯臣衰病察臣诚欵放臣回还丹徒县致仕居住使得与田夫野老歌咏太平或前病稍痊将以暮年余力教乡人子弟惟忠惟孝以为他日効用之地所以仰酬朝廷旷荡之恩者庶几其在此也臣不胜陨越俟命之至縁系衰病乞恩休致事理未敢擅便谨具奏闻伏候勅旨

　　一为谢恩事

　　奏为谢恩事准吏部咨该臣奏为衰病乞恩休致事奉圣旨卿尽心为国多効勤劳方切委任而乃累陈有疾恳求休致特兹俞允给驿回去病痊之日有司来说起用吏部知道钦此钦遵备咨到臣除望阙叩头谢恩钦遵回还外伏念臣本庸愚荷蒙圣朝作养甄拔歴官中外有年近者复蒙皇上授以崇阶委之重任涓埃无补盛满难堪方图鞭策驽钝不意病疾纒绵昧死陈情乞容休致仰荷圣慈矜允天语褒嘉既许其给驿还乡又期其病痊起用天地之恩至深至厚豺獭虽微亦知报本回乡之后若病候稍康则残喘余生皆陛下之所赐也惟当与田夫野老咏歌舞蹈祝万年之圣寿乐四海之治安臣不胜感激仰戴之至縁系谢恩事理为此具本谨具奏闻

　　一为经理要害邉防保固疆场事

　　兵部等衙门尚书等官刘等题该本部题该总制陜西延绥宁夏甘肃等处邉务兼督理马政都察院右都御史杨奏查得臣节该钦奉勅先因花马池等处邉防乆弛勅尔用心整理近该尔会同议处各项事宜甚为周悉足见体国安邉至意勅至尔即照兵部会议过事理于去年赈济官银内动支十万两招商纳米以备食用一应合用工料预为措置停当待相应时月督同各该镇巡官将延绥定邉营迤西至宁夏横城宁塞营迤西至定邉营并横城以北至黒山营各处邉墙壕堑陆续兴工修筑髙厚挑浚深阔原无墙沟去处一体筑浚墩台暖铺小堡待前项工程稍缓以次修举其余悉依原拟施行勅内该载未尽者听尔从宜区处事完之日将修过工程用过钱粮数目造册奏缴钦此巳经钦遵会议整理合用钱粮物料等项起倩军民人夫巳于本年四月初一日兴工及具题外臣近因有疾奏乞休致荷蒙圣恩俞允钦遵将前项修邉文巻簿籍咨送巡抚陜西右副都御史曹元接管施行臣回还原籍养病伏念前项修理邉防将以保障腹里人民一劳永逸诚非得已臣凡有所见荷蒙采纳今乃以病不克终事惭负国恩罪当万死及查得巡抚陜西都御史张泰巡抚延绥都御史文贵巡抚宁夏都御史刘宪俱系经该会议官员奉勅同心恊力共成大役今各官俱升任去讫窃恐此役人心懈怠茍且疎畧徒费财力事不经乆且邉墙虽固未有不资兵而能守者若既成之后守臣不能讲求规画布署官兵防守则亦不能阻遏敌骑负臣初志以贻后责伏望圣明早下该部计议责成各该新任巡抚会同镇守官员照该部会议及臣等会处过事宜督同原委都布按三司官员趂时陆续整理务期成功既成之后遇冬敌众入套尤须分布将士慎守藩篱使彼不生窥觎之念沿邉腹里人民不至遭残害此衰病臣犬马朴忠不能自已之惓惓也等因具本该通政使司官奏奉圣旨该部知道钦此钦遵抄出送司查得先为前事该总制陜西等处都御史杨奏内开应筑邉墙自延绥定邉营迤东石涝池地界起至宁夏地方横城止共三百里沿邉旧有墩台邉墙委的壕堑窄浅墙垣低薄墩台稀疎乞要斟酌损益将旧墙内外幇筑髙厚各二丈收顶一丈二尺两面俱筑垜墙髙五尺连墙共髙二丈五尺除垜墙根占两面共四尺尚余八尺之地每墙一丈开垜口一处安置转闗遮板墙外每里添筑敌台三座每座相离一百二十歩底阔周围四丈五尺收顶周围二丈二尺上盖暖铺一间傍墙于空阔要害有水头去处増添小堡髙厚丈尺畧与邉墙相等墩空去处仍酌量添筑墩台墙外壕堑挑浚深二丈口阔二丈二尺底阔一丈五尺前项敌台九百座暖铺九百间每间用五人守之该用军四千五百名无事之时止守旧墩每冬月河冻不拘敌众曽否入套即便调拨铺军上墙防护及添拨军人于新墩守哨河开无事疎放回营墙上设置筹牌梆铃昼夜徃来巡警广张旗帜聨络相应分委的当官员各定铺分护守叅将恊同守备官各照所管地方提调敌人若果入套必似前窥伺侵犯原拟征调延绥游竒土兵及宁夏副总兵等人马各于定邉花马池兴武营清水营灵州等处驻札仍各分兵于新旧小堡内按伏策应其间应分应合事宜又在临期调度如此则邉备严宻威武振扬足以伐其邪谋不敢轻易近墙若是仍前填壕近墙攻穵官军出列墙上敌台两邉各用鎗炮矢石攻击所来愈众则所伤愈多歩兵击之于墙上骑兵待之于墙内其锋必沮其气必丧彼自逺来利于速战入既无策势必遁归纵使桀骜不肯悔过结众攻围邉墙受敌不支然相持之间未免少延时日烽火传接环庆固原一带人畜既敛兵备既严可保无失事不得巳则我邉兵姑敛入大小城堡以避其锋敌果深入速将原拆墙口补塞量留官军坚壁固守各挑精兵袭踪而入陜西官军挠之于内俟其将遁蹑踪而出延宁精兵邀之于中沿邉官军拒之于外敌虽枭雄岂有善归之理就令小有侵掠比至邉墙我军仍于墙上里面垜口用鎗炮矢石攻击势必溃乱诸军乘之纵不能使其匹马不旋亦必大遭挫衂可保数十年不敢入套犯邉及称该用军民人夫口粮欲要于赈济官银内动支十万以补招商上纳俱于今年措置停当期以明春边方少靖四月兴工八月完备等因该本部会议得敌性桀黠深入敢战非得沟墙深髙墩堡聨络鲜不坐受其敝况前项地方地广兵分实难防遏连年失利可为明鉴今都御史杨所陈曲尽经营之计事非得已但今年民遭荒歉来岁便未苏息若将邉墙墩堡敌台一时并修诚恐民不堪命合无令兵部仍行本官准令于前项官银内动支十万两先行分委廉干官员随宜招商上纳粮米务在充实足勾夫役闗支待明年八月哨探河套无事年成有收起倩军民人夫将邉墙壕堑先行依拟幇筑挑浚其敌台暖铺小堡候待民力有余然后渐次兴工此外一切处置事宜悉依原拟施行其用工人役严督管理官员加意抚恤使忘其劳所筑墙垣等件务须比旧坚乆有益防守不为徒费财力及开奏延绥地方宁塞营之东有险可据骑难驰突宁塞营迤西至旧安邉营旧安邉营迤西至定邉营各九十里川原平漫与花马地方相类既无邉墙虽有沟堑俱为沙土拥填平满万骑驰骤不能阻遏前此敌众每从花马池清水营地方拆墙深入取其快捷方式今若将花马池一带邉防整饬完固万一黠寇自定邉安邉之间拥众而入西向花马池邉墙以里地方自西而南不过稍迂百余里则修邉工程归于无用诚如巡抚都御史文贵所言行据三司委官叅政安惟学佥事胡经等勘量得定邉营迤西石涝池地界起至宁塞营迤西地界止共长一百六十三里三百四十五歩内平漫相应筑墙挑壕者一百三十一里三百四十九歩山崖险峻堪以铲削者三十一里三百五十六歩合无责成巡抚都御史文贵照依所拟应筑墙者筑墙应铲削者铲削但前项地方巳该文贵新筑砖墩制度精巧非惟便于瞭望亦可按兵击贼所患墩空隔越稀疎合准本官所拟于中空量为添筑小墩台安在邉墙居中墩依于墙尤便防守其余沟堑敌台暖铺俱照宁夏邉墙一体整饬修理但邉墙髙厚丈尺比之宁夏地方稍省合用人夫除本镇外听于延安一府所属州县量数起用务令沿邉有备腹里无虞等因又该本部会议得敌众谲诈此没则彼出东备则西侵必须在在戒严庶彼无间可投前项地方既该总制官员议处前来相应依拟但当岁荒之余而兴此浩大之役民力或恐不胜合无令兵部仍行本官转行彼处巡抚查勘本境地方今年果无灾伤军民安堵亦照花马池事体起倩军民人夫将邉墙壕堑先行依拟幇筑挑浚其余敌台等项亦候年岁丰稔民有余力然后渐次兴工中间一切处置事宜悉依原拟施行务使工程坚完民不告劳敌人絶西入之望邉方享永乆之利斯为盛举又开奏宁夏横城北黄河东崖旧有邉墙一百八十五里壕堑一道髙厚深阔悉如花马池一带城堑之数自南而北有长城十八墩后守臣恐有稀疎毎墩空内添设一墩共见在墩台三十六座墙里套内地方又设石嘴暖泉二墩瞭守其第十八墩与河西黒山营镇逺闗相对每年于黒山营屯聚人马阻遏敌骑以为宁夏北门鎻钥前人综理周宻深有所见节因宁夏守臣怯懦士马削弱河东墩军累被套人扑捉既将石嘴暖泉二墩废弃遂将新旧三十六墩俱废而不守谓之备夏不备冬却止于河西筑立墩台一十五座守瞭由是套众多寡逺近消息通不知觉又因黒山营曽被敌众攻围遂将官军那入平边城操备由是平边城为极邉要害平人徃徃不得耕牧殊不知扑捉墩军窥伺城堡乃敌众常事顾吾所以待之者何如耳吾能徃彼亦能徃我退一尺则彼进一尺河东墩台即不可守使敌乘冻渡河则西岸之墩独不可掏穵乎黒山营有备则平边为腹里今废黒山营而不守假使近窥平边亦将并废之乎是皆不通之论也今花马池一带邉墙既欲幇筑髙厚又于墙尽头横城之南添筑一堡量屯兵马防御河开之后纵有侵扰不能为患但恐冬深河冻踏氷而西仍谋入冦容或有之意外之防不可不谨所据河东三十六墩邉墙壕堑诚宜幇筑修浚河西黒山营诚宜屯宿重兵但前既修延绥花马池一带邉墙工程浩大力不能及合无行令宁夏守臣明年将河东新旧三十六营坍塌损壊者量为修补照依旧规拨军守瞭与河西墩台烽火相接不至失误官军应援稍候一二年仍将前项横城以北三十六墩墙堑悉照花马池一带邉防幇筑髙厚挑浚深阔敌台暖铺护守官军一体处置整理仍挑选精鋭人马于黒山营按伏以为平虏城声援等因又该本部会议得河东三十六墩并河西黒山营若使戍守严备踏氷渡河不敢轻忽平边地方益重保障今若弃而不守是撤藩篱而守门庭堂陛之患势将必至今总制官员奏要修复旧制诚得前人综理至计相应依拟但大工并作民力委有不堪合无令兵部行令本官转行宁夏守臣将前项河东新旧墩台坍塌损壊者照依旧规暂且量为修补拨军守瞭与河西墩台烽火相接以备踏氷过河候各该工程稍集仍依原拟修筑施行各该工完之日通将用过钱粮数目修过工程丈尺备造文册奏缴等因具题奉圣旨是都准拟行钦此已经通行请勅各官钦遵去后又为前事准工部咨该总制陜西等处都御史杨奏称行据宁夏镇巡等官回称备行各该营堡及宁夏等四卫催促原拟官军扣期赴工及择本年三月二十七日本职亲诣告祭破土四月初一日于本镇横城起兴工筑打邉墙縁由到臣案查正德二年闰正月内行据镇守宁夏总兵官都督佥事李祥镇守延绥总兵官都督佥事张安并各路分守叅将等官阎纲叶椿等各呈称在套敌众俱各过河去讫套内并无声息縁由前来臣会同巡抚陜西右副都御史张泰巡抚宁夏右佥都御史刘宪议照应修工程自宁夏横城起至延绥定邉营迤东石涝池宁静墩界止邉墙二百余里连壕堑共该六百余里原拟人夫九万余名若一并起派上工诚恐督工官员顾理不周致令茍且疎畧合将应起人夫分为两班每班做工一百日头班自三月初一日为始至六月初十日止次班自六月十一日起至九月二十一日止各工完疎放并会行陜西布政司先支去年赈济官银八万两运至庆阳府寄库出榜招商上纳夫粮给领官价以备人夫食用及会委都布按三司官左叅政唐锦舟副使王寅都指挥房懐专理其事及行令宁夏镇巡衙门择日祭告并先起取头班宁夏本镇平凉庆阳固原一带军民人夫兴工修筑去后今据前因查得应起军民人夫两班共八万名民夫西安府二万二千名凤翔府五千名平凉府五千六百名庆阳临洮二府俱三千五百名巩昌府九千名共四万八千六百名军夫宁夏三路一万六千五百五十名陜西都司所属卫所并护卫羣牧所一万四千八百五十名共三万一千四百名比之原先拟奏之数减去一万名每班各做工三个月头班四月初一日为始至六月终疎放次班六月初一日为始至八月终疎放每夫日给口粮食米一升五合仍令户内量贴盘纒银多不过二两随带供送前来以补口粮不及每夫十名共备车一辆装载煤炒器具毎二名出■〈席〉一片椽一根到彼列车为营覆以椽■〈席〉用蔽风雨又遵照题奉钦依事理将汉中府卫栈道之外地方不起人夫量征夫价运送工所买办蔬肉每月犒劳二次仍支茶马项下官银二百两行令陜西布政司置买药饵选取医生分派各委官处遇有人夫疾病即为拨医给药调治及查得合用拨木臣于去年已经差拨靖边卫官军于本处雪山采打共三十余万俱运至修邉处所墙完就为修盖营房暖铺等项取用及照延绥宁塞营起至定邉营止共该添造墩台一百四十二座筑打铲削邉墙壕堑共三万七千二百六十丈五尺行准巡抚延绥右副都御史文贵会同镇守太监刘保总兵官张安钦遵题准事例起倩本镇东西中三路歩军土兵备御军人延绥榆林三卫抽选屯丁舎余并延安一府所属州县民夫俱于本年二月十九日动土兴工分派地方陆续筑造其宁夏横城以北至黒山营邉墙壕堑待前项大工就绪之后地方无事本镇军夫次第修理再照套内虽称哨无贼冦但恐贺兰山后之众窥知修邉或有扎筏渡河之谋不可不防又经行令宁夏镇巡官摘拨官军二千员名听叅将阎纲管领于墙外架梁防护又摘拨一千员名听恊同都指挥保绩管领于墙内巡逻策应及延绥地方巳该巡抚都御史文贵议行副总兵姜汉量领兵马架梁防护及又称建此大议兴此重役动劳军民难保无怨若惮劳恤怨不行趂时修理诚恐向后敌众仍前拥众深入侵扰则平庆临巩固原靖边等处军民不免重遭冦掠西安凤翔等处地方寇虽难到征调军马各用粮草浩繁穵运转输势所不免破产赔纳困苦转甚今修浚前项墙堑每班不过一百日之工诚使邉墙完固向后敌众不轻犯人民安业在邉者不被抢掠在内者不须穵运受百日之劳而享百年之利得失利害较然可知夫凡民不可与虑始而可与乐成人臣不难于论事而难于任事况以佚道使民虽怨不恤但恐傍观坐谈之人既不虑地方安危又不知事情本末且谓后来干系非已所当辄生异议轻为挠沮邉防大计付之若何仰惟圣谟渊深成命已定必无是事此臣私忧过计犬马惓惓一寸之忠也等因具本题奉圣旨该部知道钦此钦遵抄出备咨送司行间今准前因案呈到部看得陜西等处总制都御史杨奏称花马池一带墙墩台遵奉前该钦依巳于今年二月以来兴工修筑但伊近因养病还家而各经该巡抚官员张泰等又俱升任去讫诚恐此后人务茍简事难经乆又虑成功之后不能设法防守亦为无补欲要责成新任各该巡抚并镇守等官查照原拟趂时陆续整理务期成功遇冬仍分兵慎守以絶边患一节切縁前项地方墩墙疎薄既无地险可据兵将寡弱又无人力可倚所以彼易为患我常失利其都御史杨身任总制之责熟察邉患之由特建前议虽知大役之兴民所难堪然为永逸之图事非得已本部先已依拟题奉钦依行令钦遵去后今本官既巳患病解职而又该同事巡抚官员又俱迁转别任前项工程虽已择日兴工委官督理然官非经由则错缪之弊或有不免计失防御则修筑之功亦为徒劳况籴买口粮已费在官银一十余万贴备盘费又起户役银一十六万以至犒劳药饵之需拨木采运之劳皆本官精神运用计虑周悉所及一旦付之新任各该巡抚官员及更用别项未谙之辈切恐事无统纪人为异同不无钱粮徒费事工无成而邉方保障之功一隳而再难就绪矣以臣等愚见必须仍专谙练大臣一员前去总理提调方克有济傥蒙圣明俯从所请候命下之日本部会官推举歴练老成熟知邉事者数人上请简用一员请勅前去督同各该镇巡等官查照本部先今奏奉钦依及都御史杨等会处过事宜将前项议修工程逐一查勘各该起倩人夫是否见在用工即今有无修筑多寡就便督率原委都布按三司官员趂时陆续用心整理务期经乆完固足禆保障既不许玩愒迁延致妨邉务亦不许茍且疎畧徒费财力如是各起工役俱已了完仍要规画方畧布署官兵委任各该镇巡等官督属慎固封守若中间尚有未尽应处事理从宜广集忠谋区画停当径自施行惟在藩篱之势既固军士之威益壮可以絶边外觊觎之念免邉民创残之害工完之日径自具奏回京仍将修筑过工程丈尺用过钱粮数目造册奏缴本部差官阅实上请定夺庶使垂成之功不至废弛而防邉之计可图乆逺矣等因具本题奉圣旨是便会推谙晓邉事的两三员来看钦此钦遵臣等会同太师兼太子太师英国公张懋吏部尚书许进等从公推举得兵部左侍郎文贵都察院右副都御史张鼐巡抚陜西右副都御史曹元俱各谙晓邉事堪以委任伏乞圣明于内简命一员若用侍郎仍量兼宪职以便行事令其请勅前去查照兵部前该题奉钦依内事理钦遵施行仍令兵部行移各该镇巡等官各查照原奉勅谕事理一体同心恊力共成大事毋得视常怠玩致有妨误縁系推举总理邉务大臣及奉钦依是便会推谙晓邉事的两三员来看事理未敢擅便正德二年六月初十日本部等衙门尚书等官刘等具题本月十三日奉圣旨官不必差修筑邉墙且罢见在余剩钱粮着巡抚等官查理秤盘见数销镕成锭差人解京钦此

　　闗中奏议巻九

　　●钦定四库全书

　　关中奏议巻十

　　（明）杨一清 撰

　　○后总制类

　　一为邉务事

　　钦差总制陜西延宁甘凉运务都察院都御史臣杨一清谨题为邉务事臣于本年五月初四日在于原籍直隶镇江府丹徒县该锦衣卫舍人王谏赍捧节该钦奉勅今仍命尔总制陜西延绥宁夏甘凉等处各路邉务钦此钦遵除具本谢恩及将起程日期奏报外伏念臣本书生不谙戎务误蒙简命夙夜兢惕不敢自宁兼程前进本月二十一日到于陜西地方访得宁夏叛逆首恶周昻何锦等已就擒戮葢由皇上神武布昭徳威逺被不待加兵地方底定诚宗社万亿年无疆之休也臣切恐大变之后人心惊疑或有潜入套中遁往山后勾引套人重为后患已经出给榜文差官星驰赍往彼处地方张挂奉宣朝廷徳意晓谕四卫官军人等除有名首恶不宥外其余胁从之徒巳有节奉诏勅宥免恩例各安职役照旧生理无懐惊疑各该部领官员务要加意抚恤不许听人雠攀诬指滥及无辜若是原谋首恶未曽捉获尽絶亦要设法擒拿毋令潜逃引敌为患臣仍兼程前去钦遵相机行事防御套人外縁系紧急邉情事理为此今将臣到于陜西地方行事日期具本谨具题知

　　一为众官反逆杀死镇巡大臣等事

　　题为众官反逆杀死镇巡大臣等事准兵部咨该本部题前事会官议得庆府安化王寘鐇叨居逺裔安享厚禄不知感恩图报却乃逆理乱常交结逆贼何锦周昻丁广等谋为不轨戕害重臣反形巳彰天诛难逭伏望皇上断以大义先将寘鐇削去封爵俟擒获之日议罪再乞命将专征声罪致讨等因具题奉圣旨寘鐇交结羣小杀害镇巡重臣占据城池索要军马地图反形巳露卿等既这等说遣官祗告宗庙革去寘鐇王爵正名讨罪着都察院右都御史杨一清提督军务泾阳伯神英挂平朔将军印充总兵官一同节制京营并陜西宁夏延绥甘凉各路军马前去剿杀各写制勑与他钦此钦遵备咨到臣切照逆贼何锦周昻丁广等交结寘鐇潜谋不轨罪恶滔天神人共怒天讨之所必加大义之不容巳皇上轸念西土苍生恐遭荼毒致烦京营人马冒暑逺征此与虞舜有苖之征髙宗鬼方之伐异世而同揆者也臣初到陜西提督军务勅书尚未赍至各镇将官相离尚逺未据呈报传闻镇守陜西总兵官曹雄与宁夏游击将军仇钺内外约应举兵将周昻擒斩何锦等捉获寘鐇拘禁在官军民安堵地方无事此皆仰荷宗社神灵之福皇上圣武之威将帅効忠士卒用命不逾两旬罪人斯得若使旷日持久必至外引边冦内扇人心为患诚难测度臣今仰遵勅旨星驰前去抚谕军民申明号令务俾经久无事但入关以来道路相传京军将至此风传至宁夏彼反侧之徒未免心懐惊疑恐生他患况时方盛暑迤西一带水土咸苦人马易生疾疫其可虑不独縻费粮草而已窃料各镇将官必巳将事宁縁由具奏此时庙谟必有区处若待亲到彼处方纔论列不无躭延日月徒劳人马但地方安危所系臣责任重大不敢不言伏望圣明乞勅该部查议如果各镇奏报事宁合无将京营军马急为取回以安反侧之心以免供亿之费不胜幸甚縁系取回京营事理未敢擅便为此具本谨题请旨

　　一为擒获同谋叛贼抚谕军民以靖邉境等事

　　题为擒获同谋叛贼抚谕军民以靖邉境等事臣自到陜西地方节据镇守陜西宁夏总兵官曹雄杨英各呈称擒斩叛贼地方宁靖縁由前来访得彼处人心惊疑未定此葢愚昧之徒自知罪不胜诛故寛释之诏虽降而反侧之情未安臣将朝廷诛剿首恶分别胁从德意出榜差官赍去张挂晓谕一应官军土汉人等各安职役勿懐惊疑部领官员加意抚恤不许听人雠攀诬指滥及无辜及询军民疾苦禁革各衙门科扰剥害情弊俱通行外续该钦差总督军务御用监太监张永访得前项叛贼首恶造意者虽已斩获其同谋党恶者实多脱漏节差旗牌官杨义山玉王瓛谷大中等星夜兼程前去宁夏地方督同镇巡等官将未获同谋贼党夜不收申居敬等五十八名陆续捉获监候及又书写大字榜文宣布皇上恩威晓谕本城官舍军民人等俱要安心乐业各保身家彼处人心始渐安妥本年六月十二日臣等俱到宁夏灵州守御千戸所据宁夏镇巡等官总兵官杨英等呈称先获寘鐇并的亲宫眷台溍等及反贼何锦等连的亲家属并后获同谋反贼申居敬等共四百五十五名口先解过河听候等因臣会同钦差总督军务御用监太监张永议照各贼未经查审恐有异词及看得各该守臣各呈原奏本内事情多有不同会案通行帖仰镇守陜西总兵官曹雄会同宁夏镇守太监张弼总兵官杨英巡抚都御史马炳然巡按御史周廷征督同都布按三司委官审取供词分别造意根因首谋共谋胁从等第及行巡按御史周廷征督同守巡官员查勘各官原奏报功次务取归一情词回报续该太监张据寘鐇男■〈大上鼎下〉栝妻沈氏哭说被拿之时混失三岁幼男唤名老哥儿等情看系寘鐇嫡派亲孙就差头目刘奎及帖仰镇巡等官当将幼男老哥儿寻获见在及又看得寘鐇见患伤寒病症何锦亦患噎食病症各令拨医调治及宫眷人等已选良善妇人看守供送饭食各施行外为照寘鐇肆行反状非何锦等不能起事何锦等非申居敬等同谋不能张威彼此结构为恶占据城池索要军马地图杀害大臣铸造银印关防伪封官爵意欲内外构连侵扰邉疆幸而仰仗宗社威灵圣神妙算旬月之间尽遭擒戮所据同谋叛贼实非胁从之比若不从重处治无以示惩天下除待各贼问明将寘鐇眷属伴送何锦等家口押解赴京并追收册印官服仪仗等物及追各贼家产财物籍没入官与各镇官军获功大小俱另行具奏外縁系擒获同谋反叛贼冦及抚谕人心以靖邉境事理为此具本谨具题知

　　一为谢恩事

　　奏为谢恩事顷因宁夏贼臣何锦等叛逆臣奉勅总制陜西各路军务前去抚谕诛剿正徳五年五月三十日行至西安府干州据宁夏差百戸蔡明赴京奏事回还赍捧节该钦奉勅谕今命太监张永总督军务泾阳伯神英挂印充总兵官尔就彼提督军务统领京营官军三万员名调集陜西宁夏延绥甘凉等处汉土官军人等分路进剿一同行事事宁之日星驰奏报尔仍在彼总制军务钦此钦遵续该冠带舍人杨秀领赍内府公文钦奉圣旨赏差往宁夏等处剿杀贼冦提督军务都察院右都御史一员杨一清银三十两纻丝二表里内大红织金胸背獬豸一表里该衙门知道钦此钦遵备云到臣除钦遵收领望阙叩头谢恩外伏念臣本书生不谙军旅误蒙简命授以提督军务之权重以白金文绮之赐仗天之威臣等未至地方将臣宣力士卒用命罪人斯得邉境底宁臣感恩徒切深媿无功惟当罄竭庸愚修举邉务勉图来効以塞厚责臣不胜感激仰戴之至縁系谢恩事理为此具本谨具奏闻

　　一为遵奉勅谕起解反逆贼冦事

　　题为遵奉勅谕起解反逆贼冦事据镇守陜西总兵官署都督同知曹雄会同镇守宁夏都知监太监张弼巡抚宁夏右副都御史马炳然镇守宁夏总兵官署都督佥事杨英巡按陜西监察御史周廷征各呈前事行据陜西都司等衙门都指挥佥事陈善呈会同陜西布政司右叅议许庄陜西按察司副使黄绣将先后擒获何锦申居敬等取出责与革爵安化王寘鐇面证逐一研审原先起谋根因首谋共谋胁从情节及见在杀死病故人犯姓名明白取具备细供词除伪封将军银印关防并封官命词告示板榜及各犯家财产业另行外今将取到供词呈乞施行等因据此案查先蒙钦差总督军务御用监太监张永钧帖会同钦差提督军务都察院右都御史杨一清议行前事巳经会行去后今据前因各职恐有不的会同重取何锦等一干人证到官审据何锦供年四十岁原籍直隶庐州府六安州人先任宁夏右屯卫后所百户招军升副千户正徳三年纳银授都指挥佥事正徳元年有先未杀宁夏卫儒学生员孙景文黜退生员孟彬史连不时常往今革爵安化王寘鐇府行走情熟一日酒后寘鐇向孙景文说曽有人相我有帝王像貌又有寄住未到师婆王九儿会跳鹦鹉神每神降时就呼寘鐇是老天子以此寘鐇动心因无兵权一向延捱不得起手正徳三年七月十五日有例纳银升职锦与先未杀都指挥周昻借银二百两作保锦借寘鐇银二百七十两周昻借银二百两俱纳级升都指挥以后往来稠密正徳四年八月内寘鐇使令未到校尉史成邀请锦与周昻孙景文孟彬史连及先前在府唱词无目人张会通到府吃酒间寘鐇言说如今时世不同人民难过人说我有天分你们若肯扶我为主必成大事等语锦与周昻等各听允当就对天发誓不许泄漏事情彼有今在官本府教授髙元吉不能觉察正徳五年正月初六日游击将军仇钺因有声息领兵往玉泉营按伏本年二月内有周少卿前来宁夏丈量地土三月二十三日又有分守关西道侯叅议亦到宁夏催粮本月二十六日寘鐇向锦等谋说你们拖欠钱粮马价数多追征紧急人心慌乱正好乗此机会将前者所谋大事举行人无不从但恐人少不能成事锦等听记因思先未杀指挥丁广千户杨泰陈忠胡济王辅百戸魏镇陈贤朱霞姚铎雷英李荣李森刘钺何鋭胡玺等多系掌印管屯管队官员常受比较必然忿恨易于纠合锦谋令孙景文置酒将各官与孟彬及教读殷哲请到孙景文家内会饮间孙景文说你众人钱粮马价无从办纳不时比较何日是了今安化王算有天分要举大事若肯取巧将三堂杀了扶立安化王为主必定成事我们同享富贵却不强如比较吃打丁广等意正忿恨各称情愿等语随即孙景文开具姓名当天焚香发誓及吃血酒就计说着安化王殿下置酒请三堂到府众人齐来将他们杀死夺了兵权传檄起兵有何不可谋毕众人说好各散次日孙景文向寘鐇备说前情回报甚喜本日寘鐇思起平边城充军逃回千戸徐钦常在府内藏躱必肯从谋又令先未杀仪宾夏琳亲去平虏城与徐钦约谋转约先未杀百戸朱洗舍人蒋泰程保胡英贾浩朱成王卿孙浩张閠杨举徐恺军人陆原保并见在张钦等到家说称安化王要替宁夏人做主起兵差人来约我们此事有益不可推却各人亦就依听约定下月初五日早到城当令夏琳回说三月二十九日姜总兵分付周昻挑选精鋭夜不收五六十名遇警前哨杀贼周昻思得前项谋事人少正合机会于四月初三日选得在官夜不收申居敬马官保锁七儿耿婆孙史三张成陈■〈日玉〉孙陈均生陆升保杨敬先龎守信邹贵二施官得宋驴儿朱千升陆巴子匡升王兴古兴儿任从义窦克敬韦名四孙升保林伏进夏保保张成李荣闗朱永年王天惠张友文郁小一马五安伯狗陈拜拜陈士中郭双孙谢官音奴张礼谷显中刘文善李安子侯得朶列哥李伏二呉成林雄韩当儿芮和姚正杨长孙倪小弟张来儿汪成沈官儿王子厚先未故尤全罗汉蓝真邓全戴平共六十名着令常在身邉跟用本日辰时寘鐇差今在官同谋百戸李蕃前去邀请三堂并周少卿假说与新来李太监接风约至本月初五日会饮初三日午时副总兵杨英因有声息领兵往杨显堡按伏初五日早周昻聚集申居敬等到家将大门关闭向申居敬等言说如今追并你们欠的马钱至急今日又该比较人说安化王有福你众人肯跟随我扶助安化王为主得了天下你我众人都做了大官各人忻喜承应当即取出线香一把令众人当天各拈香说誓及各与酒三锺饮讫就令在家伺候随差先未死夜不收蓝真前来与锦说知锦就使令未到周全保前去请丁广孙景文胡玺分投相约杨泰等俱至周昻家内取齐周昻等又计说今在官指挥张钦系管夜不收把总官若不用他恐有后害就令魏镇前去赚请张钦亦到周昻家内备说前情张钦依从寘鐇复差李蕃前来周昻家内言说止请得姜总兵李太监邓监鎗到府其余不来是锦同周昻丁广等佯言要出兵截杀各带家人伴当并申居敬等各披执军器将各巷口把住寘鐇令先未杀本府仪宾髙嵩夏琳千户王环家人王保并孟彬殷哲与先未故髙聪男髙士俊今在仪宾韩廷璋各藏兵器先在殿后埋伏及令今在官知情内使姚玉施恩田成韩宣王堂在傍随侍彼有今在仪宾谢廷槐来府伺候方纔知觉事已窘迫只得在傍答应使唤寘鐇先与各官把酒序坐间锦等领前项夜不收人等到于安化府前一齐扑入殿内锦与髙嵩等各执镮刀里外相合丁广并弟丁二哥子魏镇将姜总兵砍讫二刀不死锦照头脸再砍一刀方死髙聪髙士俊髙嵩王保将李太监杀死髙嵩髙聪又与杨泰姚铎将邓监鎗杀死锦同周昻丁广当率官军前去都察院又与姚铎陈贤胡玺将安都御史当堂杀死正遇都指挥杨忠在院禀事亦被周昻丁二哥子杀死史连同未到指挥冯经并先未杀舍人冯济未到阎添孙等一齐到按察司前将周少卿同书吏屠成岳宁三人杀死雷英姚铎申居敬等到鼓楼街遇都指挥李睿亦就杀死魏镇王辅又到公议府寻杀侯叅议正遇大使张瓛在内禀事并与书吏董良佐一同杀死书吏杜绪刘尚礼杀伤侯叅议知觉脱走锦当时差人将各监重囚四十四名尽数脱放又将各衙门文巻尽行烧毁又将闲住曲都御史并妻子砍伤及各官原领制勅符验印信关防旗牌家财人口尽行抢去不知名军人夜不收亦乗乱混抢又令李森将黄河官私大小船并鱼船共一十七只掣去横城西岸湾泊委未杀充军百户姜永看守本日指挥尹清都指挥刘端虑恐祸及急走出城前去杨显堡报与杨副总兵知会初六日侯叅议被镇抚杨刚寻获捉送寘鐇处本官不肯屈服绑送宁夏左卫监禁言说留着祭旗及有管粮张通判亦被捉去安化王府内强逼使用本日锦与周昻等率众扶立寘鐇为主朝暮朝拜听其命令寘鐇令孙景文写告示张挂以收人心又写令旨二道并锦等书二封差未到镇抚陈淮百户阮宣调取杨副总兵仇游击前来听用各官收讫前项令旨书信心实不从当日杨副总兵分付官军要往王宏堡彼有都指挥胡颙并各军士陆续溃散走回宁夏城内及将旗牌贾钦祖乱打身死杨副总兵无奈只得与尹清往广武营转渡灵州去讫本日仇游击领军回城寘鐇令伊卸去衣甲什物等件方得入城后将原领游兵人马分散各队本日寘鐇又出令旨帖子与姜永今在男百户姜忠管河西关递运所兼管三十六堡又写令旨五张调取中卫广武兴武花马池灵州等处兵马地图及调官军前来领赏本日未时仪宾夏琳原约平虏城官舍徐钦等一十三名方纔到城内有张钦一名不到寘鐇嗔恠来迟苦告路逺饶了初六日寘鐇要动支宁夏仓官银赏军当有张通判说留在后用不曽支去却将宁夏等五卫赏剰冬衣布花银两查出听赏又差髙嵩去庆府并各郡王将军人等逼要金共五百二十六两六分银八千四百八十四两九钱各色纻丝四百四十一疋各色纱一十一疋各色大绢一十五疋青白三梭并蓝白布共一千九百四十二疋各色纻丝纱罗衣服八件金合包一个到府听赏官军初七日守备灵州都指挥史镛闻知前情差夜不收李得等分投驰报镇守陜西曹总兵官并各路将官知会本日寘鐇令未到铜匠杨茂铸银闗防一颗令未到刋字匠王得洪篆讨贼大将军关防字様在上先未死银匠王时雍剔凿篆文又伪造黄令旗二十面又令孙景文写告谕王得洪刋板印刷四五百张散与各处行人传示腹里地方警动人心彼有百戸锺翊陈仿为因强剥姜总兵家眷衣服夜不收罗汉为因强抢财物俱被寘鐇得知拿来袅首初八日早寘鐇将前项胁要庆王等府金银縀布等物赏犒官军人等每官一员赏叚一疋每征操军夜不收一名连金布等项折算赏银二两守城军每人赏银一两本月十二日寘鐇封锦为讨贼大将军就挂前项伪造闗防封周昻为左副将军丁广为右副将军张钦为前锋将军魏镇陈贤杨泰胡玺陈宗王辅胡济各为都护朱霞朱洗姚铎雷英李荣李森王环刘钺何鋭姜永各为总管封李蕃为仪副就颁命词二十二张见在二张其余不存前项伪官又每人加赏银有二三十两者有十两者锦因夜不收罗汉被杀蓝真自缢尤全邓全戴平陆续病故又选今在王得成于伏佑尤千顶补尤千即系尤全亲男王得成于伏佑不系原谋人数本月十三日曹总兵督发都指挥黄正带领游兵官军二千四百余员名前到灵州驻札及节行杨副总兵调集灵州官军设法邀取船只巡把黄河隘口本日巡按周御史在延绥闻知前情会同榆林三堂议调副总兵侯勋游击将军时源等五千余员名前来策应十四日早有杨副总兵黄正史镛并都指挥韩斌等带领游兵并灵州土汉官军共三千余员名到河东闗地方顺河一带札队又选差官军中会水手者共得镇抚温良等二百余员名渡河将看船官军射走夺取原船一十七只及军器等件掣过灵州东岸本月十五日寘鐇犹恐前该五十八名夜不收不肯用心又将官银三百两令周昻给赏夜不收尤千等并不记名丁广伴当一十四名共七十二名当令跟随魏镇张钦等赍银二扛先去广武营给赏以收人心本月十七日晚有广武营协同都指挥佥事孙隆蒙曹总兵官帖差人将大小二坝积垜卷埽柴草尽数烧毁有魏镇张钦等到于广武营城门宣言散赏缘由勒要开门孙隆不纳只登城宣言祸福利害随令官军齐用日箭补鎗射打有魏镇张钦等带领人马复回大坝本月十八日杨副总兵史镛韩斌照依曹总兵原行写书一封令仇游击家人仇书童等宻赍渡河潜到宁夏城递与仇游击约令里应外合共举大事本日姜永令在官王泰刘雄臧文前去花马池等处探听延绥军马消息被把门官盘获送阎叅将审明解送杨总兵交收本月十九日有寘鐇向锦等说称访得各路人马巳在中卫广武灵州等处沿河堵截大小二坝柴草俱各烧毁船又夺去诚恐穵开坝口水来难堵又恐渡口人马过来你们如何处置锦等计议未定二十日曹总兵领军亲到灵州本日有锦等差去巡河军人报说瞭见黄河南岸人马灰尘约长三里往西行走寘鐇愈加惊惧当差锦同丁广张钦杨泰胡济魏镇胡玺李森陈贤刘钺何鋭姜永等统领马步官军都指挥郑卿等二千员名锦等分领一千五百员名前去大小二坝防守又分与刘钺姜永等人马五百前去渡口去处把截止留周昻在城防守本月二十一日周昻差徐钦去平边城调军马一百名来宁夏听用本月二十三日早有寘鐇出城祭祀社稷旗纛等神使人唤仇游击陪祀仇游击设计推病不出周昻自来看望仇游击就乗机宻令伴当陶斌将周昻抱住仇游击同家人来得用铁骨朶打死周昻割下首级即开门吹号头招唤原约游兵亲信官军杨真等一百余人前去寘鐇府内将朱霞王环姚铎李荣孙景文史连孟彬髙嵩夏琳雷英陈宗俱杀死又将李蕃张会通并仪宾谢廷槐韩廷璋擒获及将寘鐇并宫眷拘系在官侯叅议疎放就差军人荀子先驰报曹总兵等处又差夜不收古兴儿马保前去大坝堡向锦等诈说敌众大举从赤木口入境攻围西门今传令旨调锦等领兵回城截杀是锦等听信即发兵起行有古兴儿暗说前情与郑卿知会郑卿随即布置所部官军张特黙鲍本魏文轻执刀将胡济胡玺魏镇陈贤李森殷哲胡英又到河口将巡河刘钺姜永何鋭等俱杀死斩首锦与丁广张钦王辅杨泰脱走锦原挂讨贼大将军闗防仓卒遗失本日徐钦带领原调人马一百名前来宁夏见得城门关闭得知周昻等被诛随即带领人马复回行至中途姚福堡仇游击差人连夜到平边城着落王指挥差人复到姚福堡止将百戸朱洗杀了其余军马回城徐钦逃走不知去向有在官周升长陈敬祖系徐钦伴当止知跟马不知别情因徐钦逃走拿解宁夏收监二十四日锦与丁广杨泰王辅走到贺兰山外地名哈喇木墩被游兵百戸马聪土达马旺金寛夜不收陆华等将锦与丁广捉锁前来杨泰王辅俱被众军乱箭射死张钦逃走本日杨总兵领军过河本月二十五日百戸姜忠被百戸李英弟姜恕被指挥张徳各捉获本日曹总兵领军过河郑卿等各将锦等送赴曹总兵处审实发监本日晚张钦饥饿难行复回大坝河口空庙内避躱后又潜到陈俊堡被本堡老幼军人刘鋭捉获间分守冯叅将带领官军亦到彼处捕捉张钦刘鋭就将张钦送与冯叅将转送曹总兵处发仰宁夏前卫监候随于安化府寻获姜总兵原领符验一道征西将军银印一颗安都御史原领勅谕符验各一道闗防一颗后交与新任镇廵官收掌又寻获寘鐇伪造见在黄令旗一十六杆红令旗六杆令牌一十面誓牌一面命词二纸阴阳等兵书一十七本曹总兵先巳奏缴其寘鐇镀金银印毁壊镀金册八块仪仗冠服家财并锦等财产见在者收检在官寘鐇其余家财等项俱被宁夏官军人等乗乱搬抢无存见今行文挨究其余未尽施恩等挨拿间五月十九日蒙钦差总督军务张太监先差管领神鎗太监陆誾带领旗牌官杨义山玉王瓛等三次前来续又亲统官军人等督令各官陆续将施恩张钦辅国将军■〈木上鼎下〉材夜不收申居敬马官保锁七儿耿婆孙史三张成陈旺孙陈均生陆升保杨敬先龎守信邹贵二施官得宋驴儿陆巴子朱千升匡兴古兴儿于伏佑王得成任从义豆克敬韦名四孙升保林伏进夏保保张成李荣关尤全朱永年王天会张友文郁小一马五安伯狗陈拜拜陈士中郭双孙谢官音奴张礼谷显中刘文善李安子侯得朶列哥李伏二呉成林雄韩当儿芮和姚政杨长孙倪小弟张来住汪成沈官儿王子厚五十八名生擒程保贾浩王卿杨举蒋泰张闰徐恺朱成孙浩陆原保十名斩首家属安化王孙老哥儿及各犯家属贾洪等一百七十名口拘获在官本月二十八等日首恶丁广同谋髙士俊并家属贾九儿贺氏李氏张钦幼女贾浦周小女贾七儿何童生何哇子李氏刘达蒋瘦儿苏氏姚氏徐氏王氏于氏张氏谢玉王二哥陈氏张氏二十四名口陆续在监患病身故相埋明白蒙总督军务张太监按临同提督杨都御史案行陜西曹总兵宁夏镇守张太监廵抚马都御史杨总兵官巡按周御史转委黄副使许叅议陈都指挥吊取锦等再三研审会勘明白内仪宾谢廷槐因是安化王孙婿逼胁在彼服侍委的不知反情军人周升长陈敬祖因是逃犯徐钦伴当捉来委的不曽同谋今蒙审供不能隠讳取供是实张钦等七十四名各供与何锦供同据此理合备由呈乞施行等因到臣查得钦差总督军务御用监太监张节该钦奉勅谕先命尔统领京营官军前去宁夏剿杀反贼近得延绥镇巡官太监孟山等并巡按陜西监察御史周廷征各奏据今升宁夏总兵官署都督佥事杨英陜西总兵官署都督同知曹雄等报称四月二十三日已时今升副总兵都指挥佥事仇钺合谋内应将首恶何锦周昻丁广张钦等俱各擒斩今革爵寘鐇擒获地方安妥各镇兵马俱已掣回去讫今特勅尔仍到彼处会同提督军务都御史杨一清督同镇守太监张弼总兵官杨英巡抚都御史马炳然御史周廷征等将寘鐇选委的当官员伴送尔仍同张弼入府将寘鐇的亲家属宫眷人等并何锦全家人口牢固枷钉一同押解来京以凭处治务要关防严谨毋致疎虞其寘鐇册印冠服仪仗等物就彼追收起解各贼财产督令镇巡等官籍没入官庆王及各郡王将军人等尤宜详处以存亲谊其胁从人等俱照节行诏旨查审释放仍通行抚谕各该官员军校人等仍其职役各安生业以定人心以靖邉境悉听尔斟酌议处便宜行事尔其体朕至意以副委托事毕之日尔即星驰回京钦此钦遵外臣本年六月十二日到宁夏地方节据总兵官杨英等呈称见监并杀死寘鐇何锦等及今获共谋反贼申居敬等连各贼家属共四百五十五名口到臣会同钦差总督军务御用监太监张永议得各贼未经查审恐有异词已经会案通行帖仰陜西宁夏二镇太监总兵巡抚等官巡按监察御史督同都布按三司委官审取供词分别造意根因首谋共谋胁从等第呈来以凭覆审遵奉钦依起解释放去后今据前因除覆审相同外臣会同太监张永议照革爵安化王寘鐇系宗室懿亲犯人何锦张钦等皆朝廷臣子世受国恩罔思报称乃敢潜谋交结肆行反逆迫胁官军占据城池杀害镇巡重臣索要军马地图铸造关防伪封官爵传檄邉境摇撼人心意欲结构外冦并谋侵犯中原实地方非常之变覆载不容之贼也幸赖我祖宗厚德深仁皇上神谋妙算邉将宣力诸军用命元恶首授余党成擒祖训昭然宪章具在臣等固无别议伏覩节该钦奉勅谕除首恶何锦等三人不宥外胁从之徒果系迫胁为乱者悉与释放毋得滥及无辜钦此钦遵仰见我皇上好生之徳配合天地故虽穷凶极恶之人尚垂矜贷臣等敢不祗承徳意縁构乱之时宁夏本城官军士庶人等仰面事雠相率朝贺接受赏赐听从使令纲常为之荡然名教为之扫地言之痛心切骨但干碍人众遵奉明诏分释胁从悉皆放免关过赏赐亦不追究其后获人犯夜不收申居敬等一闻周昻逆谋即有乐从之意杀人刼财乗机为乱当虐熖方张之时实此辈党恶所致若欲比诸胁从之流则情重法轻非禁奸止乱之道但举事之日方纔预谋义兵一动当即戢止比之元谋首恶似有不同数内古兴儿初虽凶党后乃听受仇钺使令传话郑卿捉贼若有去逆效顺之意尤千系尤全亲男王得成于伏佑系事后选补俱非原谋之数比之申居敬等又似不同平虏城官舍徐钦程保等一十一名听信夏琳之调相从谋逆之举路自外来情非迫胁但伊事后方纔入城不曽相助杀掠除徐钦脱迯正犯程保等十名俱已诛斩其家属丁口与申居敬等家属俱各拿获发仰宁夏灵州等处监候奏请定夺及照安化王府仪宾谢廷槐虽不知情系寘鐇孙婿难以独留故土教授髙元吉职在辅导颠而不扶焉用彼相通合解京发落再照事内纳粟都指挥佥事胡颙领军在外不顾诸将倡率士卒溃散回城宁夏左屯卫所镇抚陈淮百戸阮宣听赍伪旨召调将官宁夏前卫镇抚杨纲奉承贼意寻捉分守官员揆以春秋诛心之法难照常人胁从之例管粮通判张江本以章缝之流忍听逆贼之用情虽出于胁从义则难齿仕籍臣等所见如此伏望圣明大奋干断乞勅廷臣会同三法司详议除何锦等正犯外合无将申居敬等明正典刑枭首于宁夏地方示众其家属丁口与程保等家属俱免解京就彼押发南方烟瘴地面充军随住庶使情法两尽可以警戒将来古兴儿等四名应否俯从轻典并见解仪宾谢廷槐教授髙元吉在任都指挥胡颙所镇抚陈淮百戸阮宣卫镇抚杨纲通判张江等通并原情议法奏请明示窜谪庶几少存无将之戒用防不道之萌臣等又窃思皇上御极以来何负于宗藩何负于武臣而寘鐇何锦等忍为此事以厪宵旰之忧若一槩从寛不究诚恐酿成姑息之风重贻将来之害唐末覆车可为明鉴况好生者天子之徳执法者人臣之义义有不共戴天法固难于寛纵此外果有原谋及杀人重犯待后事发明白具奏施行及照各犯脱放见监重囚四十四名烧毁各衙门文巻中间恐有别弊亦合挨究处治及寘鐇册印冠服仪仗地土何锦等财产及遗失勅印关防财物等项俱另行为此今将各项人犯除先已诛斩病故及监候外脱逃未到徐钦王九儿等各拿解无干周升长等各释放见在寘鐇等连的亲眷属并何锦等各家属分作三起差委陜西宁夏都指挥黄正郑卿等管领官军伴送押解其宫眷仍选取良善妇人看守供送饭食沿途军卫有司添拨军兵民快防护到京奏请定夺外縁系起解反叛贼冦事理为此谨题请旨

　　一为灾伤事

　　题为灾伤事节据宁夏左右前中护等卫左右中前等千戸所百戸李旻常泰等下屯种军余毕政朱选等各连名告称本处地方去岁蝗虫生发食伤田苗不得收成正徳五年四月以来各人布种夏田麦豆正当长茂结实之时天降霪雨连绵不絶热气湿蒸以致小麦生丹枯死豌豆亦被二虫食伤大麦粃细无收见今军民难过各家老稚男女寻挑野菜充饥度日切思征粮在迩无从措办告乞分豁等因到臣已行镇巡衙门勘验所告虚实灾伤轻重明白行来以凭会处具奏去后未报臣亲诣前项地方督同各该大小官员再三询访委的宁夏一镇连年为因征科繁急人民巳是困敝去岁夏秋田苗虫伤今年被反贼残害加以敌众不时入境抢掠愈加狼狈臣偕镇巡等官宣布徳意极力抚绥犹恐不能安业不料又遭霪雨虫伤收成无望若再追征税粮救死扶伤之人奄奄喘息其何以堪未免逼令逃窜将来事变犹有可忧如蒙伏望圣慈悯念极邉地方伤残困苦军民乞勅该部计议上请合无不拘常例核勘特降纶音将宁夏一镇前项该征夏粮早为蠲免除豁以安人心以靖地方不胜幸甚縁系邉方灾伤事理未敢擅便为此具本谨题请旨

　　一为更易主将以抚安人心保障地方事

　　题为更易主将以抚安人心保障地方事臣节该钦奉勅事宁之日仍要更易部领申明号令俾其经久无患钦此钦遵照得宁夏经变之后反侧未安政务懈弛将欲一新号令全在部领得人除将各该领军坐堡掌印管屯等官会同镇巡从公推访委用应更调者更调应黜革者黜革各施行外窃见新任总兵官署都督佥事杨英素谙邉务亦善治兵比岁追剿敌众多有斩获但初为副总兵领军在杨显堡按伏一闻何锦等构乱所统官军溃散回城不听约束致将旗牌贾钦祖打死本官只得罄身同指挥尹清奔往广武随即过河奔至灵州其后资藉曹雄史镛黄正韩斌诸将兵力邀取船只卒成桑榆之功彼时朝廷因见镇巡官员俱被残害就近推擢俾总戎务固为相应但本官丧失之余士心不附踪迹孤危欲御之以严则猜忌转深欲抚之以寛则委靡不振臣自到宁城以来耳闻目击众口沸腾委的难以行事且极邉重镇大乱初平抚定安辑全赖镇巡仰惟皇上神谟妙算洞见万里近日擢用新任官员如太监张弼之安静不苛都御史马炳然之亷平得体叅将保绩之志节兼优游击史镛之才畧出众副总兵仇钺世守武臣威名素着近又新建竒功一方兵民倚以为重凢此皆极一时之选而主将之任机要所关尤在得人况今山后之敌势方张河套之情形未定遇警调度杀敌正系总兵之事传曰地利不如人和身为主将坐失人心锋镝之间小有动摇诚非细故但人才难得如本官者用之宁夏固非所宜用之他镇则无不可伏望圣明俯念邉方事重乞勅兵部再加访察议拟上请合无将杨英取回京营或改调别镇另推谋勇着闻士心素附邉将一员代总戎务与张弼马炳然等各久任责成庶几兵政一新经久无患臣责任重大茍有所见不敢缄黙縁系更易主将以抚安人心保障地方事理未敢擅便为此具本谨题请旨

　　一为拨补军伍以实邉备事

　　题为拨补军伍以实邉备事据宁夏镇巡等官太监张弼等呈会议得本镇兴武营新设守御千戸所该设旗军一千余名今止有官军四百一十五员名况本所极临邉境外控河套内与花马池清水营声势连络防御边敌系是冲要紧关去处必须军马数足易于防守今查革爵安化王府原有随侍百戸李蕃一所总旗二名小旗十名军人一百名内除百戸李蕃同谋反逆巳就诛戮及逃故军士九十一名外见在总旗二名小旗十名正军七十九名余丁成丁一百八十四名不成丁一百一十七名相应拨补合无将前见在旗军尽数改拨兴武营守御千戸所当军食粮余丁亦随营居住贴军当差逃故二十一名行文原籍清勾前来本所补伍呈乞转奏施行等因到臣会同钦差总督军务御用监太监张永议得宁夏东路花马池兴武营二处俱系极邉沙漠敌众入冦中原必由之处为因军伍单弱先年往往失利已该臣一清总制邉务之时奏请将花马池千戸所改设宁夏后卫兴武营改设守御千戸所各添拨军人住种防守今花马池巳添新军五千余名似勾保障惟兴武营止拨到充发等项军人数又不敷随到随逃不得实用武备依前单弱诚恐将来再敢窥伺侵犯少有失利贻患非轻今据镇巡等官太监张弼等呈乞具奏要将革爵寘鐇遗留随侍一百戸旗军改调前项地方充军以实邉伍一节委的相应臣亲在宁夏地方询访相同故敢冒昧上陈伏乞圣恩悯念极邉重地防守为急乞勅兵部议处合无将寘鐇随侍一百戸所旗军尽数改拨兴武营守御千戸所当军食粮余丁亦随营居住贴军当差逃故之数行文原籍官司清勾前来本所补伍以严武备以壮邉城用消将来窥伺之患非惟邉方有幸实亦陜西腹里军民之福也縁系拨补军伍以实邉备事理未敢擅便为此具本谨题请旨

　　一为分别将官功过事

　　题为分别将官功过事行据巡按陜西监察御史周廷征呈称奉臣等帖仰会同都布按三司委官即便吊查各该镇巡等官各奏本内事情务取归一何官发踪何官运筹制胜领何项人马得获前功作急呈来以凭具奏毋得回护奉此遵奉会同陜西都布按三司都指挥佥事陈善叅议许庄副使黄绣调取陜西延绥宁夏镇巡等官曹雄等节次题奏过平定反贼何锦等始末案巻并节据各该将官开报手本查得正徳五年四月二十八日据延绥总兵官马昻差总旗纪顺口报有领军见在灵州等处截杀副总兵侯勋游击时源差人报称反贼安化王并丁广等被本镇游击仇钺等捉获周昻自刎身死何锦走出大坝有总兵官曹雄等计议进城平乱等情该职看系捷音除具题讫五月初三日又准总兵官马昻手本开称有宁夏副总兵杨英差灵州夜不收张道同口报有反官何锦丁广领了三千人马往大坝看守不在本月二十一日杨英宻地差人赍书与游击仇钺二十三日仇钺将首恶周昻等杀了捉了安化王二十四日杨英会同叅将阎纲协同守备都指挥黄正保绩史镛各领兵马过河等因该马昻会同镇守太监孟山巡抚都御史黄珂看系邻土捷音亦各将情具题及用手本备行到职又查得五月初八日据今升副总兵仇钺手本开称正徳五年二月初一日先该镇守总兵官姜汉等会议手本为声息事行移钺统领游兵三千员名分布迤西大坝玉泉等营副总兵杨英统领竒兵三千员名分布杨显等堡各按伏四月初五日有宁夏都指挥等官何锦周昻丁广同安化王寘鐇叛逆将太监李増总兵官姜汉少监邓广请去饮酒何锦等带领同谋指挥千百戸张钦等将李増等杀死何锦等又去各衙门将都御史安惟学少卿周东都指挥杨忠等亦各杀死及将各官原领制勅符验印信关防旗牌家财尽行抢去无存分守叅议侯启忠知觉脱走次日寻获肘镣监禁管粮通判张江亦被捉拿拘收仓库锁钥烧毁各衙门文巻簿籍脱放见监罪囚掣取渡河船只安化王伪设官职本日何锦赚调钺等兵马至初六日领兵到城杨英逢遇指挥尹清同去广武渡河灵州驻札安化王何锦等又将庆府并各郡王将军中尉家财逼索散军节出令旨榜文扇惑人心钺欲要召人刺杀但原领兵马先被何锦等尽行拆散不容一人跟随外无援兵恐独力难成本月初八日得报总兵官曹雄统兵前来征剿先发都指挥黄正游兵三千灵州住札行令黄正与副总兵杨英守备史镛等拨人沿河巡逻设法邀取船只十四日杨英等领兵先用马步水手二百余人齐渡过河与何锦等原差看船官军百戸姜永等对敌夺获大小船一十七只军器等件本月十八日钺家人仇书童在于灵州看收同尹敬等回还宻藏副总兵杨英等书信准总兵官曹雄手本行移钺召集义士约期里应外合又令协同孙隆将大小二坝草垜烧毁及调集陜西各路兵马并东西叅将等官阎纲保绩等大军于二十日俱至灵州叅将冯祯协同孙隆官军前来大坝临近城堡驻札何锦等心生惧怯二十二日总兵官曹雄发把总指挥李祯等下官军一千员名顺河前去鸣沙州驻札有河北巡视百戸姜永瞭见灰尘走报安化王议令何锦丁广等领兵前去拒守大坝周昻在城护守钺乗虚宻切分付都指挥郑卿等在外擒捉钺在城宻令心腹官舍家丁人等召抚官军在家潜伏二十三日钺诈病睡床周昻前来看望钺扑出用刀将周昻乱砍身死领人前去将安化王并同谋将军仪宾人等陆续擒斩拘羁又密差人前去大坝通知郑卿等督军就将何锦丁广魏镇等擒斩张钦等脱走及将党恶家属捉拿监候二十五日总兵官曹雄统兵前至宁夏城郑卿等捉送何锦等赴军门督同钺等安抚军民人心妥贴地方宁靖等因又查得先准镇守陜西总兵官曹雄并宁夏副叅守备等官杨英阎纲保绩史镛等各手本及各官奏题过本案巻内开报擒斩何锦等縁由逐一查对明白俱与仇钺先报手本内情节亦各相同又查据宁夏叅将冯祯手本开称六月初三日祯于宁夏城领兵回至陈俊堡访知首恶反贼张钦脱逃在堡亲督官军将张钦拿获解送总兵官杨英处监候等因近又查准宁夏总兵官杨英手本开称蒙钦差总督军务御用监太监张永见得宁夏党恶未尽地方未宁三次差遣指挥旗牌等官杨义山玉王瓛各授以成算赍捧钧帖榜文前来宁夏指示镇巡等官一遵号令将未获同谋党恶申居敬等六十二名程保等一十名俱各擒斩及将各犯家属俱捉监候等因亦报前来查勘间今奉前因除将有功大小人员另行造册奏缴外今将查勘各官奏题过擒斩反贼何锦并革爵安化王寘鐇父子人等始末来歴并各官功次轻重縁由理合具呈施行等因备呈前来案查先为前事看得各该守臣各呈原奏本内事情多有不同会案通行巡按御史周廷征督同守巡官员查勘各官奏报功次事情务取归一以凭具奏去后今据前因会同钦差总督军务御用监太监张永议得寘鐇何锦等背弃天常谋为不轨穷其逆志未可窥测皇上命将出师声罪致讨虽鼎鱼假息不过斯须然兵刃所交未免玉石俱焚转输之苦复恐财力两竭幸赖皇灵丕振圣武布昭各镇将官同心协力旬月之间坐收伟绩巳蒙圣恩或赐勅奬励或就为升擢劝忠之典可为曲尽臣等切思各官勲劳有大小功过有多寡奏报之言未必皆实叅评周廷征所呈固巳得其情状臣等复加广询博访方悉其真看得镇守陜西地方总兵官右军都督府署都督同知曹雄以邻境主将闻变奋兴分布腹里人马拒守要冲征调邻境官军扬兵讨伐邀取船只以絶渡河之谋榜示祸福以携胁从之党指画以通仇钺则内应克成权宜以用韩斌则土人斯附増中卫广武之兵以捍其所欲攻烧大坝卷埽之草以攻其所必救凡此调度皆合机宜遂使叛酋仓皇而出义兵乗虚而起较其发踪指示之功实出斩将搴旗之右游击将军今升副总兵都指挥佥事仇钺赚调入城迹虽可议潜谋结义心实靡他既而手斩元恶逆党寒心袭执叛王阖城生气奋臂一呼罪人尽得原情不失为忠论功何止掩过此二人者平乱之功当为一等但曹雄则有功而无过仇钺则过少而功多分守宁夏东路右叅将今升副总兵都指挥阎纲协同分守兴武营今升右叅将都指挥佥事保绩分守宁夏西路左叅将都指挥佥事冯祯协同分守广武营都指挥佥事孙隆守备灵州今升游击将军都指挥佥事史镛宁夏都指挥佥事韩斌陜西都指挥佥事黄正皆能严兵固守以系忠义之心约期进剿以夺枭雄之气内保绩及宁夏右卫指挥佥事尹清各有祖母妻子在于镇城不恤私家坚守臣节尤为可嘉宁夏都指挥佥事郑卿始虽曲从逆贼之用既乃卒成擒贼之功协守延绥副总兵今升总兵官署都督佥事侯勋延绥游击将军都指挥佥事时源逺提策应之兵实为声援之助凡此数人论平贼皆与有劳语効力不能无异再照宁夏副总兵今升总兵官右军都督府署都督佥事杨英酿镇城之祸而先机失于禁防督邉堡之师而闻变不能约束大呼而溃三军之心巳离奉身而逃七尺之躯仅免但其后约会诸将协谋讨叛奉承法令擒贼数多斯亦不为无功要之不足掩过其余有功官员多系听从驱使臣等不能悉数除待巡按监察御史勘明照例造册奏缴外今将查勘询访过縁由具实开奏伏望圣明省览乞勅该衙门查照施行縁系分别将官功过事理为此具本谨题请旨

　　一为议处宗藩以防患将来事

　　题为议处宗藩以防患将来事臣到于宁夏地方询问官僚士庶军民人等皆云革爵安化王寘鐇叛逆之时逼胁庆王日逐随众朝见跪拜从右门而入行君臣之礼将钦赐宝纛仪仗送与僭用又逼要金银器皿等物一万余两赏劳叛军此固寘鐇挟持叛将假借兵威迫之使然情非得巳而冠屦倒置亦甚矣及访得寘鐇平昔善营市利交通宾客又听张会通王九儿等在府往来信其邪说妄生异志何锦等与之往来情熟贷其财以纳级资其势以害人镇巡三司等官又多被其延接纳其馈送动以贤王称之此既不复禁防彼益肆无忌惮酝酿以成大祸葢非一朝一夕之积言之可为痛心臣仰惟我太祖髙皇帝建立宗藩分布天下即成周大封同姓之意用以控制中外藩屏邦家凡亲王建国之处郡王将军以下皆其所统无事不听其裁处无人不归其约束凡有奏请事情皆须具启亲王与之转达成法昭然千万年之所当祗承而不敢失坠者也当寘鐇反状未露之时庆王若能先事禁防必不容其交通兵将邀结人心以成大乱及寘鐇反形巳露之后庆府护卫仪卫司工正郡牧等所不下数千人若能仗义整兵严备以待密谕诸王共图讨贼播告镇城官军使之协心宣力戡定祸乱岂无忠义之士应召而兴计不出此顾乃甘心屈辱听贼指使致将朝廷法物弃而不保又终无一言奏报殊负皇上展亲之仁有失诸侯维藩之义其辅导官员岂得无罪臣等又窃闻各处宗藩与文武官员交结往来及招诱邪说之人在府恣肆出入者比比有之履霜坚氷渐不可长近者镇巡之祸起于府第杯酒之间可为殷鉴伏愿皇上念祖宗创业之艰难思今日守成之不易存大义于亲亲之内谨事机于未发之先合无降勅庆王少示警戒其内外辅导承奉长史等官亦合提解赴京明正其罪别选相应官员代补其任仍申明旧章通行天下王府但有如寘鐇私通宾客交结文武官员及招诱阴阳术数一切左道邪说之人在府出入往来者即便痛思改过严加禁絶亲王建国去处郡王以下悉听约束郡王建国去处将军以下悉听约束如有前项违犯事情轻则惩戒禁止重则具实奏闻区处除既往不究外将来不行悛改事发大义灭亲不宜轻恕辅导官员不能匡正又隠匿不行具奏者提解赴京从重处治内外文武官员所过地方止许朝见亲王其郡王独自治国去处方许朝见此外敢有似前与郡王将军中尉仪宾等府杯酒往来接受馈送礼物者拿问治罪罢职不叙如此则界限分明礼法严整邪人无由而接则邪念无自而生非惟地方之幸亦宗藩之福也臣等切见皇上嗣位以来于天下王府礼义隆洽过于先朝而寘鐇乃敢负义背恩构此大变不胜忠愤激切故敢冒昧上言縁系议处宗藩以防患将来事理未敢擅便为此谨题请旨

　　一为遵奉勅谕起解后获反逆贼冦事

　　题为遵奉勅谕起解后获反逆贼冦事据宁夏镇巡等官太监张弼都御史马炳然总兵官杨英御史周廷征各呈为众官反逆杀死镇巡大臣事将后获冯经等取出会同重复审据冯经供年三十六岁宁夏左屯卫指挥佥事管屯正徳五年四月初三日有巳故指挥丁广请经在伊家饮酒彼有何锦等三十余人同饮是经问这酒因何有何锦回说你到初五日跟我去便知等语各散次日有今在官徐文孝故兄充军千戸徐钦与巳解何锦巳杀周昻巳故丁广同革爵安化王寘鐇谋反差巳杀仪宾夏琳去平边城谋约徐钦等一十二人前来举事各允本月初五日经在巡抚察院禀事只见丁广等带领人马入院将安都堂杨都司杀死经纔知谋反事情丁广就呌经去杀清理屯田周少卿比时经因恨周少卿比较要増屯地当就取刀同到按察司是经用刀向周少卿砍讫二刀身死彼有在官夜不收阎添孙潘六十即潘成乗乱跟随丁广亦各用刀乱砍阎添孙潘成又用刀故将跟随周少卿书吏屠成岳宁乱砍身死俱剥去衣服后众夜不收因恠在官指挥李杲平素刻剥声言要杀本官知觉躱在安化王府内彼众夜不收将伊家财乱行抢讫李杲告鸣寘鐇却将宁夏卫官库原该李杲收掌赏剰冬衣官布一千五百疋给与伊陪还家财本日未时徐钦等方纔到城常在寘鐇左右侍卫初六日寘鐇要封何锦等官职唤到在官铜匠杨茂铸造银关防一颗令在官刋字匠王得洪篆写讨贼大将军字様在上令先未故银匠王时雍剔凿篆文完备后挂与何锦就封为大将军又封徐钦为都护十一日寘鐇令在官承奉司写字人管珣已杀孙景文撰成省谕文书誊写刋成板榜比时伊男管律在傍看写二十日寘鐇令徐钦挑选平边城人马一百名来用徐文孝亦在数内至二十三日来到宁夏城外得知周昻等被诛随即带领人马回至姚福堡有今升仇副总兵着落平边城王指挥差人到堡将原约百戸朱洗等杀死徐钦知觉带同徐文孝各骑马匹稍带毡衫布帐逃躱在洪广堡北邉沙窝内要出境外投顺敌众至二十六日行至地名芦沟儿忽遇敌众三骑追赶前来有徐文孝乗马藏躱徐钦被敌众杀死夺去马匹衣服后敌众退去徐文孝将徐钦所遗原戴马尾帽一顶在傍拾回又寻获原弃马匹毡衫布帐回到韩信营潜住今蒙总督张太监差人督同夜不收赵汝舟等访知经并将阎添孙潘成连杨茂王得洪管珣管律并李杲及徐文孝陆续擒获有徐文孝就指引前去芦沟儿寻见徐钦身尸朽烂止余骸骨的系徐钦原尸取其头骨并毡衫布帐马尾帽一同送官今蒙审供是实及审阎添孙等八名各供与冯经供同理合照例起解呈乞施行等因到臣会同钦差总督军务御用监太监张永议照前事已将先获犯人申居敬等并何锦等分作三起差委都指挥黄正等先行起解赴京具奏外后获冯经等未经查审徐钦系首谋重犯已被杀死恐有不的已行镇巡等官查勘会审去后今据前因叅照犯人冯经在先饮酒之时虽不知情及至临期明知丁广等谋为反逆杀害镇巡大臣却乃依从指使挟雠同阎添孙潘成将公差少卿周东并书吏屠成岳宁杀死正系凶恶党类法难轻恕杨茂伪铸关防王得洪伪篆讨贼大将军字様事干谋反比之伪造印信情罪尤重管珣依听誊写告谕文书刋榜传播扇惑人心情虽胁从其事亦重指挥李杲虽不与冯经同谋但因夜不收抢伊家财听从寘鐇指以陪赏为由将官布一千五百疋盗收入巳于法有违除将李杲行镇巡官取问应得罪名径自具奏发落其冯经等家属与前解犯人申居敬等事体相同应否俯从轻典臣等未敢擅拟已行该衙门各捉拿并管律监候外今将冯经等正犯照例差委指挥解钺等带领军人押解赴京与何锦等并问奏请定夺縁系遵奉勅谕起解后获反逆贼冦事理为此开坐谨题请旨

　　一为溥恩典以恤邉军事

　　题为溥恩典以恤邉军事查得近该兵部题为存留备冬官军事奉圣旨是陜西地方有事备冬官军着仍旧存留听调但念他每上班日久十分艰苦宁夏各城并延绥甘凉各镇官军亦皆艰苦可怜各赏官银二两在城官军除从逆外有能悔罪効顺出城的也各赏银一两户部再差官运送太仓银三十万两着各该镇巡官照名给散余剰银两就在陜西官库收贮以备各邉粮饷之用钦此钦遵照得陜西延绥宁夏甘肃四镇官军委多骁勇惯战况世受国恩咸愿効死尽力但因地方多事终岁征调无休致令人马困敝加以该管官员不善抚恤粮赏既不时给又行剥削无厌以此队无完军军无完衣愁苦之状所不忍言皇上仁同天地特加赏赉以供衣装之用闻者孰不举手加额仰戴圣恩但三镇及宁夏各城官军俱巳沾惠独宁夏在城之人为因彼时反逆未平拘于出城之文未得均沾恩典切縁寘鐇何锦谋逆之时宁夏在城官军除同谋逆党外近据总兵官署都督佥事杨英查报闻变出城止有官旗军舍都指挥等官郑亷等五十二员名其余尽被胁从在内但游击仇钺一举义兵随即去逆効顺相助灭贼可见前日从逆非其本心今恶党俱巳擒斩见在多系无罪之人大变之后忧疑未释似宜少加矜恤以安其心伏望圣慈一视同仁悯念宁夏镇城官军近被反贼逼胁残害之苦合无每员名照例各赏银一两仍于原送官银内取给则彼万死一生之余感戴朝廷再造之恩出于寻常万万矣縁系溥恩典以恤邉军事理未敢擅便为此具本谨题请旨

　　一为旌死节以励人臣事

　　题为旌死节以励人臣事准巡抚宁夏地方本院右副都御史马炳然咨据宁夏等卫申称正徳五年四月初五日宁夏反贼何锦等作乱之日有陜西都司都指挥佥事杨忠正在巡抚都御史安惟学处禀事偶见反贼丁广等持刀值冲前来要杀安都堂当被杨忠当堂大骂贼狗怎敢犯上谋反等语随被丁广等乱砍身死剖腹刳心又有宁夏卫纳级都指挥李睿本日一闻反贼气忿不过前去安化府前意要冲入因是闭门大骂悖天逆理反贼如何这等欺公罔上日后凌迟碎割等语致被门外夜不收申居敬等乱砍乱刴身无完肤而死又有宁夏右卫百户张钦被何锦等嗔恠本官不肯心悦臣顺说知革爵寘鐇于四月二十二日要拿来杀害本官知觉潜从西城墙溜下走到雷祸堡遇见反贼百戸雷英得知前情射死除行宁夏等卫覆勘相同具结回申前来切照寘鐇何锦等作乱之日举城之人无不被其逼胁朝贺使用而都指挥杨忠李睿独能挺身骂贼不屈以死百戸张钦不肯臣顺卒以殒亡此忠义之臣气节凛然孤立若不别加恩典何以激劝人心合无具实上闻一体起立牌坊以表其门庐仍量升官职以荫其后裔未敢专擅为此合咨前去烦请照详施行等因到臣照得宁夏大镇素称文献之邦不幸为反贼污辱阖城官军士庶除逆党外其余尽被逼胁心虽不从外则顺服礼义亷耻为之荡然独都指挥杨忠李睿以骂贼而死百戸张钦以逃难而亡使人人皆然何锦等数軰安能孑然称乱是其忠愤激烈诚可嘉尚臣闻自古圣帝明王于死节之臣必加褒恤所以励臣节而立大闲也伏望圣明悯念杨忠等三人死于逆贼之手乞勅该部议奏或表其门庐或别为优恤仍将各应袭儿男量升一级以泄九泉之忠愤以励天下之臣节其于名教不为无补縁系旌死节以励人臣事理未敢擅便为此具本谨题请旨

　　一为十分紧急缺乏粮料马草事

　　题为十分紧急缺乏粮料马草事准巡抚宁夏地方本院右副都御史马炳然咨会同镇守太监张弼总兵官署都督佥事杨英查得宁夏在城五仓见在银粮不勾主兵三个月支用花马池见在粮不勾主兵二个月支用料草全无灵州粮不勾主兵二个月支用马草全无中卫粮料不勾主兵三个月支用广武营粮料不勾主兵二个半月支用兴武营粮虽颇有草料全无其余应该按兵截杀去处数多粮料草束一切缺乏此惟计算主兵支费之数若征调客兵到彼愈加不足即今贺兰山后敌众不时近邉窥伺河套之贼近据延绥报称俱往西北去讫宁夏正在延绥西北恐其窥知宁夏反变之事意欲乗隙侵掠即目便是八月秋凉倘或山后河套两路之冦或深入为患或约同夹攻未免调集客兵人马临时粮储缺乏马匹不敷仓卒之闲凭何为计查得先为紧急声息预备兵粮等事该职等奏蒙戸部运送银五万二千六百八十三两有零四川运银一十五万两俱累催不曽解到后又亦为前事该戸部又运送银一十万与督理粮草都御史徐以贞前来接济今止运到五万两其余五万亦尚未到即今米价腾贵每银一钱止买粟米一斗四五升止买豌豆二斗止买小麦一斗兼以年谷不登客商稀少日贵一日不言可知况布政司原派旧粮俱巳停征新派夏粮俱各运足亦不勾用查得先年但遇邉储缺乏许令召商开中虽则易于集事其间作弊多端已蒙停止似难复议但舍此一途不过拘刷富家收买今宁夏富家前该都御史王一言已刷买一次后该都御史安惟学又刷买一次职等目下又要刷买一次拘刷巳尽情理难堪将欲差官籴买而防守地方为重顾此失彼将欲一切给军以银而或时乏卖银不可食职等处此大壊极敝之余百孔千疮救之不暇昼夜忧惶计无所出万一失误地方虽将职等诛殛无遗亦无益于事矣合无转奉乞恩再运银数十万两就选委有才智着实干事都御史一员前来设法措买粮草再差戸部有风力属官一员前来催攒布政司税粮并未运银两庶得专理其事易于集办有备无患攻守有倚若止靠巡守官与管粮官整理则恐事绪多端不肯久住实干徒费文移不能济事为此除具题外合咨烦为照验施行等因到臣照得宁夏一镇东西中三路粮料草束委多缺乏而东路逼临河套乃敌众入冦腹里必由之处粮储缺乏尤甚且如花马池每年遇冬有警常调延绥游兵三千在彼按伏兴武营遇冬常调宁夏竒兵三千在彼按伏今二处料草全无花马池粮亦止勾主兵两月支用倘或今冬踏氷入套拥众近邉征调客兵人马将何支给既无粮草难以驻兵敌众愈无忌惮万一邉城失守贻患腹里地方守臣何以辞责且宁夏镇城大变之后人心易于动摇见在银粮亦不勾主兵三个月支用根本之地如此他尚何望况山后之敌不时窥伺诚恐两路受敌尤难支持所以镇巡官员因见事势窘迫烦渎圣聪乞讨官银乞差都御史及户部属官前来专理其事情词恳切葢亦不得已也但陜西邉储之乏不独宁夏为然内而固原靖边外而延绥甘肃在在空虚见今河西庄浪凉州一带地方敌骑充斥饷道阻塞公差人员多从西畨地面迂路而行近据庄浪叅将鲁经呈称敌众深入迤西土人居住地方攻寻窖藏粮畜声言要抢西宁沿邉境外墩台俱巳丢弃烽火不能接举臣方经理宁夏事务闻之不胜忧惧意将征调陜西延绥两镇精兵万余与本镇官军分路夹攻痛加诛剿以祛邉患亦因彼处邉储空乏难以轻动又汉中流贼啸聚密迩郡城师老财竭迄无成功首尾受伤中外俱困事势至此必得大有区画之才而又假以便宜专制之柄乃克匡济决非巡守等官所可胜堪臣任总戎务军马所至只合责成各该巡抚巡守管粮官员供给但今巡守管粮官既多坐视无为巡抚官员又复仓皇无措臣若不言日后误事之罪虽死难赎伏愿皇上轸念陜西三邉重镇国家安危所系乞勅廷臣会议合无俯从宁夏镇巡官员所奏再发官银数十万两与同近日解送宁夏各邉并军前合用银两专备整理邉储简命在京部院堂上官一员加以重权俾之督理并带有才力部属官三员趂今收成时月河水未冻之先分投整理延绥宁夏甘肃三镇邉储陜西沿邉及汉中地方责付巡守官整理布政司管粮官专一往来催督各府州县今年夏秋邉粮俱听差来大臣裁制务待邉储处处充实方可具奏回京邉储既充遇有敌警愚臣得以随宜调遣各路官兵防遏诛剿庶寛宵旰西顾之忧不独地方军民之幸而巳臣又切思经画邉储不过招商派买二端而巳招商易于集事奸弊或不能无派买累民暗陪怨讟有所不免兹欲救目前之急不须避招商之嫌于商人増一分之利则公家有一分之益前此招商多被官豪势要托名报中致蒙停止但舍此一途而拘刷人户籴买縁地方时值道里逺近不同计算脚程欲不累人则须髙其价省价于官而敛怨于民又非朝廷绥辑邉人之意也臣愚请勅差来大臣不拘招商派籴随宜区画俱要严加禁革奸弊不许势要报中其旧报粮草商人纳完久未给价虽有诏书明文所司犹稽于奉行葢不止畏罪避嫌实因官银无积之故亦须查明处给庶几近悦逺来商贩填委官事可集不然直待事情紧急窃恐招商则无肯应籴买则无从出不得巳而至于穵运陜西之民将不堪命况腹里仓廪空虚无可穵者虽有巧智无善处之术矣臣诚愚昧不知忌讳干冒天威无任陨越待罪之至为此具本谨题请旨

　　一为改调管粮官员事

　　题为改调管粮官员事照得陜西各府州县夏秋税粮马草分派运送各邉以供军饷先年设有管粮叅政一员专一督理如叅政王琰安惟学軰不时往来巡歴比较催征有司官吏惮其严明不敢偷安误事近该叅议管粮夫官无大小茍得其人皆可取办近该巡抚宁夏地方本院右副都御史马炳然咨称山后敌众不时出没套内贼踪又往西北移营防御之计不可不慎今花马池兴武营料草升束皆无各邉仓分见在银粮不勾主兵二三个月支用未闻管粮等官亲歴何处仓场设一谋一策为一人一马之费叅议许庄虽不知能干与否未见着意邉储依时巡歴地方似此官员若虽留干事终难克济合无另推举着实干事官员前来管粮替回本官量才别用庶能共济邉事等因备咨到职查得陜西各镇粮储缺乏不止宁夏为然布政司管粮官例该督催八府粮储以供各邉之用不止宁夏一镇是其责任况今西有强敌之侵南有流贼之警督理邉储政务之大莫急于此非得才力有为实心干事之人安可倚赖叅议许庄笃实有余风力不足用之腹里或有可取邉方军饷非其所长直待失误事机罪之无益臣博访得陜西苑马寺少卿陈璘陜西西安府知府陈祥俱勤励干固素着风采使当前项责任必有可观伏愿皇上悯念邉方多事之秋军储为第一重务乞勅吏部访察议拟将叅议许庄改调别省仍于陈璘陈祥内上请简命一员暂升叅政职衔令其尽心往来催督八府钱粮整理三邉粮草如果迹効显著待后邉情宁息之日具奏升用仍照近例止选叅议一员管理臣以地方安危所系利害切身不避烦渎圣听无任悚惧激切之至縁系改调推用管粮官员事理未敢擅便为此具本谨题请旨

　　一为缺官催办钱粮刑名等事

　　题为缺官催办钱粮刑名等事准巡抚宁夏地方本院右副都御史马炳然咨会同镇守太监张弼总兵官署都督佥事杨英查得宁夏一镇有王府宗室有七卫三所六驿递八十余处营堡仓场事颇繁难粮草支费亦不为少近遭大变之后人心殆不如前礼义稍疎于昔各衙门巻簿尽被反贼烧毁夤縁作弊争讼倍多况贺兰山后敌众不时出没河套之贼又移营向宁夏方位防御之计至为紧急今通查花马池兴武营及宁夏在城等紧要去处仓场见有银粮不勾二三月主兵支用料草甚至升束皆无此项军储例该都布按三司分巡分守管粮管屯官整理缺乏失误罪有攸归今未闻各官亲歴何处仓场设一谋一策为一人一马之费万一失误军机岂不一槩负累若再靠前项官员干事诚恐因袭故弊难以成功查得先年曽设按察司佥事一员常在宁夏居住管理钱粮刑名后奉事例裁革以后大小事务俱职等整理虽则大事不敢疎畧至于小事亦有不周窃思职等邉方镇巡官之责重在军马城池防奸御侮与夫钱粮刑名等事之大经大法提纲挈领张主于上耳至于条分缕析上流下接职在三司今必得按察司官一员分理庶事则上下相维共成公务伏望转奏合无暂设按察司佥事一员常在宁夏居住听职等提调收放粮草问理刑名往来本镇巡歴禁革各项奸弊不许腹里镇巡巡按衙门擅便差委但事干邉务比之腹里事情不同若照常例推举一则恐其到任稽迟一则恐其不知邉事宜从于陜西附近见任官内有才干风力者访得实疏名奏请擢用赍凭到任管事庶济目前之急便益等因备咨到臣照得宁夏大镇钱粮刑名事务繁多虽有分巡分守官员常在腹里相离邉方窵逺顾藉不周所以先年专设按察司官一员常在宁夏居住管理各项事务专听宁夏镇巡官员提调后奉例裁革大小事务俱是镇巡自行整理顾此失彼未免委托卫所官员代理以致弊奸横生官军受害今地方所遭大变钱粮缺乏词讼繁兴山后套中之敌两该防御镇巡责任重大岂能亲身庶务巡守管粮等官又皆畏难不来所以太监张弼都御史马炳然都督佥事杨英议要照旧添设按察司官一员分理庶事一节不为无见节据宁夏等卫所官军旗士赴臣诉告亦要添设按察司官以清钱粮奸弊所见皆同但事干邉务比与腹里事情不同若照常例推举恐其到任稽迟及不知邉事如见任分巡管粮等官虽有如无何济于事博访得陜西巩昌府同知张檄庆阳府同知李宾俱通敏有为且久任邉方谙练事体相应擢用伏望圣明轸念邉事之难俯纳守臣之见乞勅吏部查议合无暂设按察司官一员专在宁夏居住听镇巡官提调监放粮草问理刑名往来巡歴三路地方禁革各项奸弊不许腹里抚按衙门辄便差委仍将臣所推张檄等二员再加访察如果相应疏名上请擢用赍凭到任管事以济目前邉务之急待后邉情稍宁事体巳定另为议奏裁革縁系缺官催办钱粮刑名及推用官员事理未敢擅便为此谨题请旨

　　一为调兵征剿犯邉敌众事

　　题为调兵征剿犯邉敌众事案查先据分守庄浪等处右叅将都指挥同知鲁经呈为敌众犯邉阻絶墩台缺军守瞭事照得庄浪地方自旧岁十月到今敌众犯邉侵扰会兵剿杀今骄不退连日纠众深入过路往西径奔土人居住黒台西大同三岔等堡攻寻窖藏粮蓄声言要割田禾去抢西宁地方节统官军设伏归路陆续擒斩首级及差人爪探临境安帐昼瞭夜伏巳行开报甘肃衙门外查得境外该接烽火鹻滩等墩二十七座俱各丢弃无人止守顺路墩台欲便照前拨人守哨縁敌众见在土豹岭以里分水岭以外适中北自平岭野逊岭起至迤南四眼井台麻水等处敌帐数多约敌万余逺近不等撒畜牧放相离到城一百二十余里月无虚日出没往来寻抢絶道不通缺军往彼瞭望况本城人马不满三千实是兵寡力弱不敷支敌乞念地方为重早为处置増添兵马前来并力剿逐便益呈乞照详等因到臣看系紧急军情巳经备行甘肃镇巡及副叅游击等官整■〈木朔〉人马用心堤备遇有侵犯小则相机战守截遏大则传报邻境官军互相应援不可自分彼此失误事机去后续据叅将鲁经呈为敌众犯邉事正徳五年七月初三日至初八日时不等节据东山墩举放炮火随据迤南破山口等处夜不收张山住等迤北打柴沟夜不收尹奉等各报敌众壕邉瞭望行走备报看得敌众不次前来探道与同甘肃游击将军呉英计议恐入为扰当日分布在城并游兵人马于南北二路站堡屯庄设伏遇警聨络互相策应各职整兵外十三日午时据古城儿夜不收马钦飞报前来有一千余骑穿戴明盔明甲执打蓝白旗号从东山突出过壕奔路顺河行来近城当会游击呉英各率兵马出城间及据沙沟铺夜不收王三走报已时分瞭见敌众一百余骑遇见迎接甘州公差使客千户孙鉴人马攻围备报职等各统见在马步官军合阵摆列前到沙沟铺儿迎见敌众分作三路纳喊冲来职身先士卒就与交锋不意将本职左腿射讫二箭马匹射死有游击呉英头盔射讫一箭不次冲攻数分数合又瞭见墩口有一块札营自午战至申时职等申严号令各督官军把总指挥陈铠等敢勇当先冲入阵中鏖战陈铠被射数箭未伤皮肉游兵把总指挥赵珍马匹射死内千户鲁仪呉伦等奋不顾命就阵斩首六颗夺获战马军器欲再前追又值天晚收兵回城敌众当夜仍往原路出境十四日据夜不收陈贵探得敌众离城不逺在于教场山后放马登由塔儿山行走据此查得阵亡旗军充伯赤等二名被箭射伤官军二十五员名射死马二十一匹走死马一十三匹及据庄浪等卫千戸孙鉴等呈称蒙领有马官军一百员名于本月十二日前去岔口迎接甘州公差使客行至杜家沙沟口忽遇潜伏敌众二百余骑穿戴明盔衣甲扑向大路交锋被众攻围对敌射死军人徐友亮甘州都司承差阎宗魁将马夫叶泰捉拿本役将原背包本丢弃被抢行李站马一匹骡一头战间有武胜堡按伏游兵马歩官军指挥包英等实时带领马步官军三百策应其众复回原路去讫查得被箭射伤军人朱迁等五名射死马八匹开呈到此照得敌众久住在邉不时出没或遣轻骑而东西剽掠或佯乏马而诱我官军显是纠众部落恃倚人马众大深入况其情变诈难测除整兵堤备及将斩获首级夺获敌马器械札发庄浪卫收养听候解验外呈乞照验施行随据甘肃游击将军都指挥佥事呉英亦呈相同行间又据守备兰州地方署都指挥佥事阎缙呈为敌众出没事内称本年七月初一日敌众一运从盐场沟入境按伏指挥魏时领军追赶对敌射伤军人刘来仝及将猴子山墩攻围射伤墩军张彦方张成陈九一等三名又至地名滚巴川等处将常哨夜不收冯六儿杀死蒋贵八无有下落等因各呈到臣为照河西地方庄浪红城子起直抵镇番永昌等处俱有敌众住牧帐窝聨络离邉不逺不时突入抢掠为患而庄浪凉州尤甚道路阻塞炮火传报月无虚日先因境外该接烽火墩台年久丢弃不守以致此畨肆无忌惮即今深入迤西抢攘声言要抢西宁地方虽据鲁经呉英各呈报暂获首级数亦不多似无惩戒又将公差人役捉杀中间或有别项隠情除查勘外近又侵犯兰州境界攻围墩台杀死应哨人役黠桀性成未可窥测观其事势必须广征士马痛加诛剿庶几后患可弭地方可宁但臣抚制以来一向经理宁夏事务未据甘肃镇巡官员一字呈报彼中军马多寡粮草虚实及贼营离邉逺近俱难遥度止是庄浪守将节呈前因欲便调集大兵前去策应行据各仓场查得庄浪粮料草束俱巳支销尽絶红城子仓止有粮七千余石料草俱无军马到彼将何支给已经选委兰州卫指挥陈松管领兰州靖边二处挑选精徤有马官军八百员名前去庄浪驻札暂听叅将鲁经调度遇有贼冦侵犯并力追剿截杀及不次移文甘肃镇巡督同副叅游击等官从长计议酌量本镇兵马多寡强弱如是力能捍御保得不致失误大事宜从照旧战守互相应援截遏不可养患殃民倘或贼势重大兵力不敷相应大举诛剿就便计议进兵方畧应调主兵马若干仍计算见在粮料草束可勾主客兵马若干支用会处停当作急行来以凭调兵约期行事其粮储缺之去处查支官银上紧设法籴买措置毋待临期失措责有所归去后至今亦未回报窃料此冦先被小王子人马雠杀残败去年潜伏河套又被我沿邉官军寻袭斩获数多今冬或恐不敢入套但河西地方寻抢月乆野无所掠氷桥结冻之后恐有窥伺兰州靖边之谋彼处军马数少通敌隘口颇多万一乗虚而入则会宁安定狄道金县地方难保不遭抢掠见今汉中流敌刼聚未息调去洮岷西鳯环庆等卫马步官军召募民壮番兵五千六百员名续又调西安四卫备冬下班管项官军三千员名难便掣回沿邉兵备比常单弱又恐冬间踏冰过河套无所不备则无所不寡首尾受敌诚难支持宜趂今河水未冻套内无警将前敌驱逐逺遯以袪河西患害以免陇西内顾之忧庶几遇冬可以专意防御保守欲待甘肃镇巡会议回文至日方纔具奏縁道途阻滞不知何日方得行来不无延误访得庄浪外境苏海圗北至明水湖一百五十里处处俱有敌营东至靖边达喇蘓亦一百五十里可通人马合无征调延绥副总兵王勋统领竒兵游击将军时源统领游兵二枝共六千员名宁夏各项兵马内挑选令西路叅将冯祯统领共二千员名并陜西游兵挑选二千及固原环庆靖边兰州等处官兵内各挑选亦共二千员名通共客兵官军一万二千分作三路一路从靖边达喇蘓渡河一路兰州渡河从定火城而进一路从红城子庄浪官道而行会合叅将鲁经游击呉英凉州分守副总兵徐谦凉州按伏甘州副总兵白琮官军人马刻期分投出境追逐与境外之兵俱至蘓海圗土豹岭斩石硖芦塘湖一带随敌所向寻袭追杀直抵明水湖地方敌腹背受敌必然溃败不支庄浪凉州之敌既以惊溃则镇番永昌甘肃之敌不战而自走矣振中国之威夺外夷之气莫要于此然事干各镇必得大将一员统领约束乃克有济推访得镇西将军总兵官都督曹雄各镇将官素所推服伏望圣明俯垂省览乞勅兵部叅详议拟如果可采早为覆奏上请行令臣照依前拟调集官兵请勅都督曹雄提督各路将军军马甘肃镇巡官统领镇兵专备永昌以西地方用防敌众西走冲突之患臣统领中军官兵于庄浪居中驻札调度策应必期成功以副委任敌既逺遯一面具奏一面班师以备河套行令该镇将沿邉旧守墩台查照修筑拨军瞭守传接烽火及将邉外旧设蘓海圗巴勒章等城堡以渐经营修复屯住军马方可经久无患但各处粮料草东十分缺乏除兰州靖边等处已行巡守兵备等官查支官银籴买备用但恐不敷其庄浪凉州地方虽节行甘肃巡抚查处犹恐缓不及事仍乞俯从臣近日拟奏简命大臣前来督处邉务职任专一易收成効及行各该巡抚管粮等官趂时作急整理勿再因循推调以误大计食足则兵强逺人不患于不服地方不患其不宁矣臣闻自古帝王之于逺人来则薄伐去则不追捣虚穷追诚非至计但今失穴之敌窃伏我邉东突西驰彼入此出迎之则不至去之则复来昔人所谓穷边易以计破难用兵碎者也若玩时愒日兵力两匮未免坐困中国况官路久被阻截贡饷不通河西重镇似为外境贻四夷之侮关系匪轻臣不胜惓惓体国之至敢用昧死上言贪功喜事非臣本志天日所鉴臣不敢欺但兵贵神速事难预料旬月之间机会或异若命下之后粮草未备或敌势稍退及套内别有紧急敌情另为具奏待有机可乗不拘何月日即照题奉成命行事庶免临期论奏以为后时之举縁系调兵征剿犯邉敌众事理未敢擅便为此具本谨题请旨

　　一为谢恩事

　　奏为谢恩事节该钦奉勅得尔奏行至陜西地方差官出榜抚谕宁夏军民人等及会同总督军务太监张永案行宁夏镇巡等官将反贼寘鐇何锦等并的亲家属及续获反贼查审造意根因首谋共谋胁从等第及各官原报功次事情同异各起解释放又追收册印冠服仪仗等物籍没家产财物入官仍将同谋夜不收擒获各项事情俱有次第具见尔奉命在邉运谋効力勤劳可嘉兹特降勅奬励尔其益殚心力以恤军民以安疆场庶不负委任之重尔其钦承之故勅钦此钦遵望阙叩头谢恩外伏念臣本庸愚先年叨承任使患病不能供职后蒙圣恩放回致仕幸得生全迩者复蒙起用适因宁夏有事勅使临门不敢辞避星夜兼程前进行至陜西地方闻知叛逆已平但人心忧疑未释节差千戸王臣百户韦臣赍领告示榜文前去抚谕臣仍兼程到于宁夏会同钦差总督军务御用监太监张永处置各项事情此皆人臣职分之常别无功能可録岂意天地之量不弃微劳降勅奬励臣内自循省増愧増惧但蒲栁之质易衰犬马之年渐老感恩徒切欲报未能一寸之诚不敢自负臣不胜瞻仰感戴之至縁系谢恩事理为此具本谨具奏闻

　　一为衰病不能供职乞恩放回休致事

　　奏为衰病不能供职乞恩放回休致事臣先任前职总制陜西邉务正德元年十二月内因在邉感冒风寒致将旧患目疾痰疾举发不能任事陈乞休致蒙准驰驿回还养病后因公事连累提解赴京复蒙圣慈寛贷容令致仕臣感恩如天图报无地方与田夫野老沐浴清化歌咏太平正徳五年五月初二日该吏部公文开称臣蒙起用本月初四日该锦衣卫舍人王諌赍捧勅书为因宁夏反逆事情命臣仍总制陜西延绥宁夏甘凉各路军务臣时卧病在于直隶镇江府丹徒县居住闻此大变自念主忧臣辱非臣下辞避之时扶病强起星夜兼程到于陜西地方又钦奉勅旨提督经营及陜西各路人马剿杀贼冦时宁夏反逆巳平复奉勅会同太监张永前往彼处抚安军民处置各项事情除将应行事宜会本条陈次第具奏外縁臣章句庸才栁蒲弱质中年多病齿髪渐落今耳鸣如蝉目眩生花数步之间不能辨物又兼腰膝无力行坐跪拜十分艰辛稍加劳苦辄欲欹仆虽受恩隆厚不忍自弃而筋力衰惫不能自强况陜西三邉责任重大军旅之事实非所长若犹贪恋荣禄忌避不言终恐偾事贻患虽死莫赎臣是以不避斧钺冒昧自陈伏望皇上天地之量怜臣衰病放回照旧致仕臣得保全骸骨生还乡里不胜感戴天恩之至縁系衰病乞恩休致事理为此具本谨具奏闻伏候勅旨

　　一为易置守备官员事

　　题为易置守备官员事案查先据守备洮州地方署都指挥佥事髙谦呈为土豪不悛造意聚众截路白昼抢刼财物执刀打伤人口谋陷地方欺凌异乡官员等事内称被洮州卫指挥张纶倚恃土豪聚众家人毁骂赶打抢夺衣服器皿要乞调守别项地方另推官员前来代守等情巳经批行分巡陇右道陜西按察司佥事张澜会同布政司分守官提人勘问备招叅呈定夺未报访得守备都指挥髙谦委被指挥张纶挟制欺凌毁骂赶打不止一次縁洮州卫僻在万山之中极临邉境番汉杂处最难控驭髙谦奉勅守备乃被一属官凌侮出入之间动辄受制行事之际不得自由体统乖违下人玩慢若不早为易置倘或番人侵境不能统兵出御贻患非轻但彼处土豪官舍军民交结番人生事害人者不止张纶一人若止照常例将京营及别镇官员推补恐其不知番情又为奸豪之人所制博访得临州卫纳粟都指挥佥事赵济世出将门人心素附读书守已俱有可观岷州卫指挥使叶勲练达戎务谙晓番情久掌卫印行事无失乞勅兵部再行访察上请合无将髙谦取回京营或改任别处守备于赵济叶勲二人中推用一员守备洮州地方仍行巡按陜西监察御史将张纶一干人证提拿勘问明正国法庶使人知警惧不敢效尤后来官员可以行事縁系易置邉方守备官员事理未敢擅便为此谨题请旨

　　一为处置邉储事

　　题为处置邉储事据陜西布政司呈蒙臣批据山西陜西等处商人李朝用等状告前事仰布政司查去年总制衙门曽否奏开所告残盐有无明文行到及查勘合已填若干未填若干今告要将原报未纳完粮草准令上纳完足填给勘合一节有无相应计处停当呈报定夺蒙此案查正徳四年七月初六日抄蒙总制尚书才钧帖据固原并山西平阳等府卫商人黄河等状告为告查勘合事仰本司查商人黄河等报中盐引有无停止未收之数曽否准令上纳出给实收缴报即今有无勘合填给或否支给银两明白呈来施行蒙此案查先为处置邉储预防邉患事成化二十一年二月初七日承准戸部陜字一千六十五号勘合该侍郎李衍题为预备邉患事开中两淮运司山东运司四川盐课提举司成化八年至十九年常股存积盐共二百万引拨榆林等处招商中纳降到勘合二百道本司收填节承准巡抚延绥吕都御史照会收完商人田斌等共报纳盐七十八万四千二百一十四引实收到司填给勘合七十九道发领讫未中盐一百二十一万五千七百八十六引未填勘合一百二十一道正徳元年九月内本司见得本处地方自弘治十四年敌众大举入攻之后动调军马费用粮草数多以致岁入不勾岁用要将前报剰残盐另定价值量为减轻行令本司招商报中收银完日分拨临邉延庆等府籴买粮料草束以备邉方支用具呈巡抚陜西右副都御史张泰定夺奏请未示续蒙巡抚右副都御史柴升批蒙商人李朝用黄河等告称先年开中淮盐各商告拨固原新安等仓上纳米豆谷草遇例停止将纳过粮草出给实收未纳之数见今在堡堆放要行中纳前项残盐填给勘合等因到司为照未蒙明文难擅准行但各该仓场俱系军马驻札要害之地李朝用等既称买有粮草在彼堆放合无行移陜西按察司分巡关西道佥事李玑查照彼中粮草价值先行定拟的确价值省令各商明白供认在官行令该仓收受明立巻簿仍将收过粮草数目扣算明白造册备照每商给与小票执照待至正德三年二月终如前盐准令中纳照依引盐价值行仰该仓扣出实收赍缴本司给与勘合前去该司支盐若是不准招中查支官钱给还各商备由具呈定夺蒙批仰依拟施行巳经移文佥事李玑查照施行一向未准回报本司将查过縁由并各年勘合引盐开呈照详去后正徳四年闰九月内准固原兵备副使王凯牒呈为告查勘合事奉总制尚书才札付定拟商人黄河等截中两淮运司成化十五年分中剰常股盐一十三万二千七百五十引每一千引上纳粟米四百石或豌豆六百石或谷草一万束仰司转行固原等仓查黄河等原报引盐粮料草束如果俱已纳完是实扣算明白出给实收付各商赍赴布政司填给勘合前去运司支盐亦不见开有题准字様案候间节据商人杨得山等赍执纳获固原等仓原在总制衙门告报两淮运司成化十五年盐引粮草实收前来共该盐一十二万二千八百八十八引填给秦字二号起至十四号勘合一十三道付各商领赍讫今蒙前因今各邉粮草在在苦无多积各该镇巡等官不时告乏奏请户部多方区处惟恐不及况此先年原剰盐引若招商中纳不犹愈于他项区处今将前项縁由并各年引盐勘合开坐呈乞照详定夺施行等因据此簿查先据商人李朝用等告前事巳经批行本司查报去后今据前因臣于接管巻内查得先为告查勘合事正徳四年八月内该总制尚书才奏称固靖环庆延绥宁夏各路仓场见在粮料草束不多要将前项中剰两淮山东二运司残盐仍照原拟招商上纳粮草但恐各该运司前项引盐近来差官查卖尽絶乞勅户部照巻清查如果见在别无支卖内除商人黄河等该支二十三万二千七百五十引之外其余九十八万三千三十六引乞准招商分拨粮草不多仓场上纳以备支用等因在巻一向未奉钦依明文臣查得成化二十一年间原开两淮山东二运司并四川盐课提举司成化八年至十九年官盐二百万引降到勘合二百道彼时招纳商人田斌等两淮并四川提举司盐七十八万四千二百一十四引填过勘合七十九道近该总制尚书才奏称巳招商人黄河等该支盐二十三万二千七百五十引止是商人杨得山等纳过粮料草束该支盐一十二万一千八百八十八引巳填勘合一十三道前去两淮运司支盐讫其余仍奉例停止通计前后二次中过盐九十万七千一百二引已填勘合九十二道未中残盐一百九万二千八百九十八引见存勘合一百八道内除山东运司二十四万九千四百六十八引无人报中实有两淮运司中剰成化十五十六十七十八等年分常股盐八十四万三千四百三十引俱系见存勘合未填之数窃惟邉方储蓄以预为先以多为贵陜西延绥宁夏甘肃四镇邉堡仓场粮料草束查得委多缺乏见今汉中之流贼未殄河西之敌患未除贺兰山后敌众不时窥伺近据走回人口说称敌众起营往东北去讫冬寒在迩恐其乗冻踏氷入套宁夏邉墙如是不能阻遏则陜西腹里根本之地诚有可忧臣于今年七月内巳将十分紧急缺乏粮草縁由具奏未奉明文近又行据各该兵备巡守等官副使黄绣等查勘固原环庆靖边兰州一带仓场或有粮无料无草或有料无草无粮或有草无粮无料或粮料草束俱无本处主兵支用尚且不敷倘若动调客兵将何支给兴言及此可为寒心陜西巡抚逺在汉中势难内顾臣有地方之责岂敢坐视虽经节行布政司管粮分守等官督征起运邉粮但各年拖欠粮草遇例停免止有该年夏秋税粮数亦不多况地方人民雕敝催征急难完纳欲发官银招商易买縁各该司府州县库藏官银多无积蓄又因先年招中粮草商人节奉事例或将巳给银两追并减除或将巳纳粮草不行给价以致亏折资本怨声载途即今虽欲招之莫肯应命惟有前项残盐众心乐趋告报者多中间亦有总制尚书才明文招报运送粮草到仓停止不得收受情词激切尤为可悯臣节经行令该司查理明白欲候奏请明文至日方准报中但正在紧急缺乏之际若不趂今收成时月先令收买上纳向后河冻报有声息道路阻隔不能运送有误供亿巳经照依前巡抚都御史柴升批行事理行令兵备巡守等官将告报粮料草束商人逐一拘审分拨固原靖边环庆兰州及宁夏花马池兴武营等处缺乏仓场立限上纳仍斟酌地方逺近险易年岁收成厚薄定与值价如兰州等处照依尚书才原拟每一千引上纳粟米四百石或豌豆六百石或谷草一万束固原靖边环庆等处地方稍近收成颇可各量为増添花马池兴武营等处地方险逺脚价髙贵量减其数责令各供认在官各行该仓照数收受明立巻簿收完扣算明白备造方册开送布政司及兵备等衙门各收存备照各商给与该仓印信小票一纸令其执照待有明文至日如前盐准令中纳照依引盐价值行仰该仓扣出实收赍缴该司给与勘合前去支盐若是不准招中就于官库或于该仓查支官钱给还商价各通行去后今将查处过縁由备陈始末上渎天听伏望圣明俯念邉事孔艰邉储关系至重乞勅户部查议如是别无违碍具由上请合无将前项中剰两淮运司成化十五十六十七十八等年常股残盐八十四万三千四百三十引准令招中行仰陜西布政司转行各兵备巡守等官查原报粮料草束商人如果上纳完足行令该仓出给实收赍缴该司填给勘合前去运司支盐不尽之数仍招商派拨延绥宁夏各缺乏仓场上纳以济目前邉储之急以慰三邉军民之望如事有窒碍难以招中亦乞降发官银照依原拟粮料草束斗头斤数时值给还各商庶不再亏公家之信重失商人之心将来邉方储蓄犹有倚赖縁系查处邉储事理未敢擅便为此具本谨题请旨

　　一为交收符验关防事

　　题为交收符验关防事据陜西都司署都指挥同知郑亷呈抄蒙镇守宁夏地方都知监太监张弼案验会同总兵官杨英副总兵仇钺议将开送符验关防巻簿及跟随书办吏典于正徳五年九月十一日眼同照依粘单内逐一暂且封收约束在官待新任巡抚到彼径自一同交送縁由回报到臣案查先准吏兵二部并本院咨为缺官事照得巡抚宁夏地方本院右副都御史马炳然近节奉钦依着他守制去吏部便推堪任巡抚的两员来看钦此钦遵该吏部会同兵部议得宁夏地方新遭变故虽旋即事定而贺兰山后尚多敌营抚御正须得人右都御史杨一清见在彼处总督军务合无行令暂在彼处居住从宜加意抚恤其三邉军机系干征调重事仍听节制待边敌流贼宁靖之后另行具奏定夺等因题奉圣旨是钦此钦遵备咨转行前来除钦遵于本年九月初一日前到宁夏驻札行事外续准右副都御史马炳然咨送达字二百八十九号符验一道巡抚宁夏关防一颗臣暂且封收及将未完巻簿接管施行间本年九月初八日续准吏部咨本年八月十六日该司礼监太监温祥传奉圣旨总制都御史杨一清南京太子少保吏部尚书梁储致仕工部尚书李鐩各写勅着驰驿来京吏部知道钦此钦遵备咨前来除将原封收达字二百八十九号符验一道巡抚宁夏关防一颗札仰都指挥郑亷转送镇守宁夏地方太监张弼暂且收贮待新任巡抚至日径自交送去后今据前因除钦遵候勅旨至日驰驿赴京外縁系交收符验关防事理为此具本谨具题知

　　一为谢恩事

　　奏为谢恩事据陜西布政司呈正德五年九月初九日抄蒙镇守陜西等处地方司设监太监王兴案验为传奉事奉司礼监印信揭帖本年八月十六日本监太监魏彬等于干清宫钦奉圣旨赏差往宁夏等处剿杀贼冦回还提督军务都察院右都御史一员杨一清银五十两纻丝四表里内大红织金胸背獬豸一表里羊一只酒十瓶该衙门知道钦此钦遵本监将奉到旨意事理备云前去陜西镇巡并三司等官太监王兴等钦遵给散施行等因转呈到臣除将钦赐银两表里羊酒等物望阙叩头领受外伏念臣曩因谢病休致家居近者蒙恩起用奉勅征剿宁夏贼冦兼程前来彼时邉将宣力元恶授首其后擒获逆党抚安地方皆总督太监张永之功臣不过随同行事据实奏报而巳曽无尺寸之劳顾荷骈蕃之赐荣非意及感与惧并金币辉煌侈书生之服用牲醪醉饱颁余惠于官兵兹葢皇上天地涵育造化生成欲示劝于众人不吝赏于片善踰涯之恩无补过分之宠奚堪矢竭蝼蚁之微忱用答乾坤之大徳臣不胜瞻仰感戴激切屏营之至縁系谢恩事理为此具本谨具奏闻

　　一为推访将材以备任用事

　　题为推访将材以备任用事臣自先年督理马政巡抚总制俱在陜西地方近又蒙恩起用仍总制陜西各路邉务窃念御戎为今日所急选将为戎政所先故于陜西延绥宁夏甘凉四镇大小军武官员颇尝留心推访即其行事兼察其用心验其器识兼考其材艺虽人材难得未免得此而失彼然使人以器自当舍短而求长况当朝廷一新政令之秋正臣下以人事君之日茍有所知安敢隠黙除见任主副将官及曽经臣论荐者不开外窃见分守宁夏西路地方左叅将都指挥佥事冯祯器识雄伟号令严肃陜西都司掌印新任四川叅将署都指挥佥事杨宏文武具备材节兼优是二人者皆可备西北大将之选冯祯久滞邉禆似不尽其用杨宏近擢川将似用违其材甘肃游击将军都指挥佥事吴英延绥游击将军都指挥佥事时源俱有摧锋陷坚之勇三邉战将号为出色延绥各堡把总都指挥佥事阎勲髙时彭楲郑骠指挥使安国宁夏都指挥同知陈珣郑亷陜西先任游击将军今縁事复职署都指挥佥事张镐守备岷州署都指挥佥事赵文西安后卫指挥使施杰西安前卫指挥同知蒋存礼是数人者俱各闲于弓马熟于戎阵事体颇皆疏通行检亦无所失用之陜西各镇大可以备偏禆之选小可以克守备之任或战或守俱无不宜其余堪任将领者固多臣未深知不敢滥举如蒙乞勅该部再行访察遇有相应员缺将各官量材擢用其于陜西三邉军务必有补益縁系推访将材以备任用事理未敢擅便为此具本谨题请旨

　　一为荐举贤能官员事

　　题为荐举贤能官员事臣窃见陜西布政司左布政使燕忠心知向正官有执守为御史风采素闻司马政勤能匪懈比迁藩臬正官益自操持不怠当权奸刘瑾气焰薫灼之时独无附丽干谒臣比縁查处邉储本官尽心区画事有条理委系贤劳相应荐举其余布按二司官员虽有才能臣职在军旅未经委用试验不敢泛陈乞勅吏部再为询访如果臣言不谬待有相应员缺将燕忠早擢任用庶使方面臣僚有所激劝兴起縁系荐举贤能官员事理未敢擅便为此具本谨题请旨

　　一为陈情乞恩辞免钦取升任容令休致事

　　奏为陈情乞恩辞免钦取升任容令休致事正徳五年九月十九日该固原卫指挥符深赍捧节该钦奉勅先因西邉有事特起尔总制军务今地方已宁勅至尔即驰驿来京毋得稽迟故勅钦此钦遵于本月二十二日起程外本月二十八日准吏部咨为缺官事该本部等衙门题照例会推得臣等堪任戸部尚书等因具题节该奉圣旨杨一清升戸部尚书钦此钦遵备咨到臣纶音涣召既承驰驿之荣金部需才复玷尚书之选便蕃有命局蹐无容臣禀赋素薄血气早衰往年因病休官几莫逃于法网比者闻变强起幸适会夫成功自到宁夏以来苦于驰驱疲于案牍目疾屡作痰气时攻巳于本年九月初一日备将衰病不能供职縁由具本陈情乞归休致方屏营而候命忽征拜以蒙恩益深覆餗之忧重切临渊之惧伏念君命所召不敢稽违兼程前进行至河南懐庆卫辉等处地方加以风热之侵旧疾转甚心神怔忪头目晕眩胸腹胀闷脏腑滑泄沿途服药未见痊可自揣孱病之躯终非朝坐之器窃思户部掌人民财赋政务浩繁国家元气所系必得疏通精练之才乃能负荷岂臣迂腐衰惫之人所克胜戡虽欲効陈力就列之忠恐难逃旷职素飡之诮况当朝廷一新政令之时正臣下奋庸熙事之日四海之内孰不延颈跂足以望太平臣非草木安忍自弃顾省躬度分以筋力则不胜以才能则不称夙夜兢惕不知所处且今贤俊林立随取随足不患乏材而司徒重秩猥及不肖臣犹自骇人将谓何恐伤知人之明以为新政之累此臣所以赧颜疚心而不能自安者也伏望圣慈收回成命俯从前恳容臣以旧官放回休致使得调养病躯偃伏林下以全余年则仰戴天地生成之德又出于寻常万万矣臣瞻望阙廷不胜激切除扶病在途恭俟允命外縁系陈情辞免恩命放回休致事理为此具本谨具奏闻伏候勅旨

　　一为患病事

　　奏为患病事臣比在宁夏总制邉务奉勅行取驰驿来京行至中途旧患痰疾举发时作眩晕后又感冒风寒咳嗽喘逆心腹不宁节经具本陈情放回休致未蒙俞允臣感恩益切不敢稽留扶病前来本月初四日到于京城宣武门外欲便进城报名朝见縁前患欬嗽眩晕等疾俱未痊可诚恐趋走跪拜之间致有失仪不便臣是以昧死上陈伏望圣恩容臣暂在门外延医用药调治前病痊可之日朝见庶得微躯保全誓当鞠躬尽节以报陛下天地生成之德縁系钦取官员未敢擅便为此具本谨具奏闻伏候勅旨

　　一为恳乞天恩辞免加官升任事

　　奏为恳乞天恩辞免加官升任事臣比者奉命征剿宁夏贼冦总制邉务本年九月十九日奉勅行取驰驿来京钦遵起程间又蒙圣恩升任户部尚书初宁夏事平臣即将衰病不能供职縁由具本陈乞休致及奉行取升职中途感患风热痰嗽眩晕等病又经具本辞免俱未蒙俞允续该兵部题为捷音事节该奉钦依提督军务都御史杨一清协同擒获抚定地方功勤茂着加太子少保尚书仍旧赏银五十两纻丝五表里钦此臣病中闻此感恩益切不敢留滞扶病前来到于京城宣武门外请医调治瞻望阙廷咫尺不能朝见内自警惕寝食不宁伏念尚书乃今日文臣之极致户部实国家元气之所关如臣庸愚误蒙简任分量固巳踰越盛满实难胜戡未谐恳避之私益重贪荣之愧若宁夏之事臣未至地方邉将宣力元凶授首其后擒获逆党抚安军民功皆常事实无异能金帛之赐巳为过分官秩之加岂所敢当且宫保位望隆重本非赏功之官而臣因人成事又无功能可录书曰徳懋懋官功懋懋赏臣徳不称官恐贻负乘之诮无功受赏徒増渊谷之危况犬马之年渐老蒲栁之质易衰纵使前病暂痊强颜班列而精力不徤岂复能有所建立是以不避斧钺昧死恳陈便望圣慈察臣诚欵收回太子少保尚书成命容臣仍以旧官放回休致不胜感戴天恩之至縁系辞免加官升任事理为此具本谨具奏闻伏候勅旨

　　关中奏议巻十

　　●钦定四库全书

　　闗中奏议巻十一

　　（明）杨一清 撰

　　○提督类

　　一为老病衰残乞恩辞免新命事

　　致仕少傅兼太子太傅吏部尚书武英殿大学士臣杨一清谨奏为老病衰残乞恩辞免新命事嘉靖四年正月二十四日该兵部差千戸陈玺赍公文一角内准兵部咨为设总制以圗两全事该本部等衙门会题该兵科都给事中郑自壁等题前事兵部议拟题奉钦依准设陜西提督军务官员会官推举得臣及致仕兵部尚书彭泽服阕新建伯兼南京兵部尚书王守仁堪任奉钦依是杨一清改兵部尚书兼都察院左都御史少傅兼太子太傅仍旧着提督陜西三边等处军务写勑并符验旗牌闗防都给与他着上紧前去钦此钦遵备咨到臣闻命惊惧不知所为力疾强起望阙叩谢外仰惟皇上以上圣之资光临大寳万方仰徳四夷向风天下臣民凡抱一长挟一艺者皆思自效臣荷累朝作养登用皇上嗣统之初即降勑存问褒赠上延先世荫録下逮子孙天地之恩至深至厚夫豺獭微物尚知报本臣虽至愚岂不思效涓埃之力以圗报称缘旧患目疾老而増剧致仕以来又越十年今年七十二歳昏眊转甚咫尺之地不能辨人面目举笔作字点画不分又兼痰火上攻时作昡晕足膝痿弱举动须人搀扶前年秋冬感患疟疾数月方得稍痊自是精神顿减血气益耗两耳重听发枯齿脱众目所覩不敢自诬切思人臣任事必有精力而后可以有为况军旅事重臣奄奄喘息之人岂能办此心虽不敢自弃力实不能自强且言官论荐廷臣会举止知臣昔年乆任闗陜粗有奔走之劳不知臣今老病衰弱大非前时之比臣不自言恐致误国大事万死何赎及闻甘肃地方近被回贼侵扰仰赖圣武布昭委任重臣举兵征讨丑类畏威逺遁延宁等处未闻有警彼边境常冦各镇守自能捍御倘以权不归一须设总理官员则贤俊满朝堪当是任者必多其人臣之衰朽岂宜滥及臣是以昧死上陈伏望圣慈早收成命勑下该部别推相应官员委用容臣照旧致仕以终残喘则自今以后未死之年皆皇上之赐也臣不胜战兢陨越恳切愿望之至縁系老病衰残乞恩辞免新命事理为此具本顺差镇江卫舍人茅祖赍捧谨具奏闻伏候勑旨嘉靖四年二月十二日奉圣旨卿累朝耆俊闻望素隆投闲有年屡经论荐特兹起用付以全陜委任甚重岂可引老辞避况敌方在套边患可虑卿尝以体国自许谅不在赵充国马援之下宜兼程前去督率文武将吏调度兵粮攘外安内以纾朕西顾之忧再不必辞吏部知道

　　一为再陈恳悃乞容照旧休致事

　　致仕少傅兼太子太傅吏部尚书武英殿大学士杨一清奏嘉靖四年二月初八日该兵部差官赍捧勑谕一道符验一道旗牌十面副闗防一颗并钦赐白金五十两彩币四表里到臣方患痰嗽强起扶病迎接望阙叩头领受外伏念臣先于本年正月二十四日准兵部咨该兵部等衙门会题节该奉钦依是杨一清改兵部尚书兼都察院左都御史少傅兼太子太傅仍旧着提督陜西三边等处军务钦此臣自度老病衰残不能供职具疏辞免乞容照旧休致俞允未颁渥恩复降伏读制词有曰卿昔在先朝简居秘阁任重望隆固宜出入禁闼谋谟庙堂军旅之事若非可以劳卿者然古昔大臣若周之尹吉甫方叔召虎唐之裴度郭子仪宋之韩琦范仲淹皆出将入相茂建勲绩为社稷之臣国有赖焉卿以古名臣自待忠义自许谅不以内外劳逸为轻重也钦此丝纶春温金币霞烂责以君臣之大义谕以出入之均劳感极而悲继之以泣切惟君召行不俟驾乃圣门之明训君言不宿于家亦人臣之常职臣本庸劣陛下起之于病废之余付之以节钺之重分当实时戒行岂敢固为辞让况臣歴官以来在外之日多立朝之日少谋谟廊庙匪臣所堪经营四方实臣素志若重内轻外好逸恶劳臣虽至愚决所不敢仰承圣谕媿惧交并续准兵部咨为传奉事节奉钦依陜西三邉见今有事提督军务杨一清着彼处巡抚都御史即其家敦遣务要上紧前去节制调度不必辞兵部知道钦此又准兵部咨为套中走回男子供报大敌入套整饬边备以防侵扰事该本部题节该奉钦依是这大敌拥众入套其情叵测便马上差官赍文着陜西延宁镇巡官务要严督各该副叅游击守备等官加谨堤备遇有警报协力遏阻相机剿逐不许因循玩忽自分彼此致失事机新推提督三邉军务官着上紧前去节制调遣钦此钦遵节行到臣伏覩天语丁宁知三邉敌患上轸圣懐当地方多事之秋非臣子辞劳之日自当力疾就道但年过七十精力既不如前智虑亦非昔比其最苦者两目昏懵赤涩见风日则涕泪交流阅文字而点画不辨纵令勉强到彼终恐无益边防及思前次陈情之疏未奉明旨恐致稽误不容自黙伏望圣慈察臣先后辞免实情别求精健练达之臣往当提督军务之任容臣照旧致仕岂徒保全愚臣残生亦且不误邉防大计臣不胜恳悃激切为此具本差镇江卫舍人楚渊赍捧谨具奏闻伏候勑旨奉圣旨卿才猷练达精力尚健既有经营四方之志提督重任当为国黾勉一行不必再辞兵部还差听事一员前去沿途催促着上紧去该衙门知道钦此

　　一为谢恩事

　　钦差提督陜西三邉军务左都御史臣杨一清谨奏为谢恩事臣先任少傅兼太子太傅吏部尚书武英殿大学士致仕家居嘉靖四年正月二十四日准兵部咨该本部题奉钦依准设陜西提督军务官员会官推举得臣等堪任奉圣旨是杨一清改兵部尚书兼都察院左都御史少傅兼太子太傅仍旧着提督陜西三边等处军务写勑并符验旗牌闗防都给与他着上紧前去钦此钦遵备咨到臣自度老病衰残不能负荷具本辞免随该兵部赍送勑谕符验旗牌闗防并钦赏银五十两纻丝四表里到臣又该巡抚都御史吴廷举受命即臣家敦遣启行臣感激奋发即欲就道奈见患目疾并痰嗽未愈恐误边防大计又经具本恳辞一面于三月初七日扶病启行沿途服药调理俟命近日得报知先后辞本俱不蒙俞允又闻边方有警不敢再为辞避兼程前进于四月初一日到于陜西地方钦遵行事外谨具本称谢者伏以圣武布昭每轸懐于边徼皇仁徧覆尤笃念夫旧臣起废退之人治军旅之事以保傅之重督边阃之师稽古昔而有闻在今日为创见莫遂循墙之请徒増临谷之危恭惟皇上代天抚世应运特生承眷命奄有万方如帝尧之乃圣乃神乃文乃武起宗藩入继大统迈王季之克明克类克长克君干转坤旋囿羣生于嘉靖春生秋肃举一世而甄陶臣章句迂儒蓬蒿末质自垂髫以至白首遭际累朝由近侍以至孤卿践登极品固尝授钺未成安攘之功承乏代言岂有论思之益既遂休闲之愿偷安林壑之身乐与齐民共歌新化病骥不堪于服乘腐草无意于回春皇上念其往劳早尘存问之使采之公议付以节镇之权周王不遗寿考之仁何以加诸虞舜乐取人善之公兹焉大矣且温纶褒谕直欲期之古人宠赉便蕃又已超夫常格既恳恩而不获当力疾以徂征誓竭庸虚少酬知遇顾人非三代何敢希方叔召虎之谋猷业本书生亦勉效韩琦仲淹之经畧但世平易玩法乆渐隳政习于因循人安于偷惰不大改弦辙无以作新士气不力任怨怒无以奋起事功又恐居内地之安或罔念边疆之苦持文墨之论不暇谋兵革之难任耳易至于传讹浮言每兴于所忌伏望宸衷独断庙议协心将委任而责之成必听纳而求其实若虚应故事如圣虑之所及则自贻厚责在国法以何逃待边患稍宁地方无事愿遂乞骸之请以终垂尽之年臣无任瞻恋感戴恳悃激切之至縁系谢恩事理为此专差指挥魏杰赍捧谨具奏嘉靖四年五月三十日奉圣旨卿具疏陈谢足见忠爱阃外之事宜竭诚展布务臻实效以副委任该部知道

　　一为军务事

　　题为军务事臣奉勑提督陜西三边等处军务钦此钦遵外案照先准兵部咨该本部题为设总制以圗两全事内开跟随书掾头目家人听从选带仍具奏闻节该奉钦依是钦此钦遵备咨到臣除头目另行外为照臣一到陜西地方即该题奏各项事情及发属文移浩繁縁未奏讨书掾缺人书写访得直隶镇江府丹徒县省祭官任汉本府两考役满吏李棠俱各写字端楷谙晓行移已经行令该府开送跟随前来书办及思臣年老多病近又感患痰嗽日乆未愈扶病前来供职诚恐西土之人风气不同用药亦异难以收效选带镇江府医士钱汝俭跟随军门调治臣疾及又思得三边地方险逺必多得亲信家人跟随使用内将二名照例支给口粮其余俱于臣廪给内食用不支口粮縁系该部题奉钦依听从选带事理为此谨具题知

　　一为急处边储以防敌患以安地方事

　　题为急处边储以防敌患以安地方事准巡抚陜西地方都察院右副都御史王荩掲帖准戸部咨该本部题为套中走回男子供报大敌入套整饬边备以防侵扰事该陜西镇巡等官题前事奉圣旨该部看了来说钦此钦遵抄出送司覆奏间随据委官署郎中胡宗明呈为回贼拥众入境围困城堡事通查案呈到部看得巡抚陜西都御史王荩并镇守太监晏宏会题开称本镇固靖环兰等处大敌入套诚恐动调兵马钱粮缺乏乞要再添部属官一员多带内帑银两并开中淮浙各运司引盐前来固原等处或委官分投籴买或召商报纳粮料草束专备客兵人马支用一节诚为思患预防至意但固原等处岁用军饷原系陜西所属州县起运粮草并本处卫所屯粮供给若所司官员果能及时催征依限完纳一歳之征自足一歳之用此系地近腹里自来无有年例银两先该巡抚等官连章具奏粮饷不足本部屡次题准给发银盐并总制衙门及部委郎中奏带银两分泒陜西一镇三年之间共计五十七万一千八百余两比之延宁等边有年例之处其数加倍况固原等处先年奏报边敌出没声势虽大然一时抢掠即回军马不曽乆驻钱粮不至多费况近日运去军前盐银虽称七万二千六百余两内止解去甘凉一万六千余两其余五万六千余两俱在兰州等处买办粮草预备客兵支用不乆大军掣回钱粮尚多见在即今敌众在套如或调兵就堪支用但恐客兵数多一时供亿不继相应计处查得甘肃一镇近巳分发银一十四万两前去比来边情巳宁前银足勾支给所拟署郎中胡宗明开报淮浙等运司盐课共二十万引可以不必分拨该镇况今近在镇城商人情愿増价相应准呈为今之计部官不必再差合无候命下之日本部札付先差署郎中胡宗明就留陜西督理固原等处军饷即将原开嘉靖三年分各运司额盐两淮一十万引每引原定价银伍钱今每引加银二钱共银七万两两浙五万引每引原定价银三钱二分今每引加银一钱共银二万一千两山东小引盐五万引每引原定价银一钱五分今每引加银五分共银一万两通共该盐银一十万一千两会同巡抚都御史王荩坐委能干官员查照紧闗城堡分投召商上纳本色粮料草束另项收贮专备客兵支用一面查出陜西布政司贮库前巡抚都御史王珝奏开盐价银二十二万四千九百九十八两除提督尚书金献民发去甘肃七万二千余两尚余一十五万两一体籴买粮料接济或折色相兼放支一面催并所属州县将起运固原环庆等处邉粮并彼处卫所该征屯粮上紧追完立限差人速觧原定仓库交纳以备急用万一前贼深入兵马调多经费不继听提督大臣到彼相机议处另行具奏定夺等因题奉圣旨是陜西固原等处军饷就留胡宗明在彼督理动支各项银两籴买粮料都依拟务要上纳紧闗城堡不许堆积无用处所有误支给钦此钦遵合咨前去烦照本部题奉钦依内事理钦遵施行准此除行陜西布政司转行守巡管粮等官催征未完钱粮及行胡宗明查照施行外合将该部咨到縁由开具掲帖行来随据委官署郎中胡宗明亦呈前事臣近到陜西省城阅视城操巡邉备冬各枝人马原额数目虽多中间迯故缺伍十之三四其见存者身无完衣军器缺壊马匹瘦损饥寒困苦之状见于颜面较之臣先年巡抚总制之时逈然不同询其所以皆云近年以来月粮缺少有至一二年之上全无支给者又被先该镇守官廖镗等指以进贡为由侵克敛派痛苦入骨近虽厘革安静巡抚衙门按月放支每石亦止给银三钱不敷食用已往年月无从补给以此雕伤之人元气未复及节据固原环庆等处公差人员禀诉各称沿边一帯城堡粮料草束俱无蓄积有亦不多不勾供应主兵倘若添调客兵将何支给及访得前项边方官军月粮欠缺亦多应赏冬衣布花经年不给雕伤困苦比之省城尤甚近查得提督尚书金献民奏内据陜西按察司固原兵备副使成文分巡闗西道佥事锺锡会呈内开欠少本镇官军月粮二十三万每每告讨无从补给即此一处他处可知切惟克敌必资乎兵养兵必资乎粮军食不充则军气不扬何以克敌制胜且沿边官军比之腹里劳逸相悬平居家有父母妻子之累身无饱食暖衣之乐一旦遇警驱之以尽死力顾不难哉近年各边失事官军不能奋勇力战甚或因而生变实由于此近据延绥守臣奏称入套之敌数多臣切縁此敌因是节年抢掠得利蔑我无能入敌之谋恐所不免纵使夏间无事秋冬难保不来今年无事明年难保不来来则必须动调客兵截遏今仓场粮草在在缺乏有地方之责者不得不忧所以陜西镇巡等官都御史王荩等奏要添差部属官一员多帯内帑银两并开中淮浙各运司引盐星夜前来固原等处或委官分投籴买或召商报纳粮料草束运赴紧要城堡收贮专备动调客兵人马支用情辞恳切盖不得已而提督尚书金献民奏内又复论及盖亦亲到地方目击其状故以为言节该戸部题奉钦依就留原差郎中胡宗明督理固原等处军饷然亦止是将原开嘉靖三年分各运司额盐两淮一十万引两浙五万引山东小引盐五万引加银召纳约有一十万一千两之数及先年都御史王珝奏开盐价银除已支外见存一十五万两籴买放支终恐数少不敷且陜西一镇固原环庆靖边兰州乃总会要害之处固原所辖则有黑水镇戎平边红古版井彭阳等城西安州海剌都等营环庆则有走马川青平山城甜水等城堡靖边兰州则有干盐池打剌赤一条城十字川西古城积积滩等堡处处可以通敌况套人多遣奸细入境探我道路知我虚实声东击西多窥我之无备倐来倐去每乗我之所忽故要害去处固当多积而僻小城堡亦难全虚不止供给按伏主兵又欲支用经过人马夫以前项二十五万余两之资而欲分应数十城堡之备委有不敷况前拟引盐山东小引五万引自来无人肯报纵欲抑勒均搭给与必须淮浙二处稍有余利以淮浙之有余补山东之不足庶其肯从今据陜西布政司官禀称固原召报粮料草束商人为因加银数多地方薄收俱各空回不肯报中若在该司纳银固其所愿但沿邉正恐粮草无积有悞供饷若俱令纳银运送前去遇有紧急银不可食何以为处臣查得陜西各镇自来处置邉储不过曰穵运曰召商曰籴买三者而已弘治十三年间大敌在套动调京军钦差该部大臣督理军储穵运腹里州县粮草累民陪补至于破产鬻儿今日断不可行况腹里空虚亦自无粮可穵惟有召商籴买二事可行银买虽若简易縁地方时值道里逺近不同计筭脚程多致末踰其本若分泒州县佥报人戸籴买未免累民暗陪阴补而官吏里书放富拘贫侵克抵换之弊又不能无省费于官敛怨于民亦非至计揆今事势不得不然惟有召商报中似为得策客商射利虽小必趋官府储粮小费何吝故在客商増一分之价则官司有一分之益但须革兠揽卖窝之弊岂可废从古飞粮之法又闻之道路近年官司召商多至失信或所召价多所给则少或召纳已完又复追价致令亏折资本怨声载道以此各邉开中粮草多不肯报纳率是以往倘有重大军机路途阻塞车脚不通召中籴买两无所措虽有智者不能善其后矣及又思得兰州密迩河西额布勒残敌窃伏西海万一纠引番贼侵掠我河洮临巩等处此腹心之疾尤当严防不止河套之敌为当备也及照甘肃地方近被回贼蹂践人马已极困敝虽蒙发去银一十四万两然分泒一十五卫所大小城堡数多百孔千疮难以兼济至于延绥官军素称勇悍各邉调发应援多得其力近年亦复疲敝之甚其官军多臣旧所统辖每进见询问辄以粮赏不足为辞贫苦之诉如出一口臣谓此镇官军尤当懐之以恩养其锐气庶几缓急可倚若宁夏逺在河外贺兰山后敌之出没无时而花马池兴武营灵州一帯地方又侵犯腹里必由之路屯兵积粮俱不可缓陜西巡抚专为固原等处议奏而臣则有提督三邉之责休戚相闗事体一同不敢顾此失彼以贻后艰欲待通查四镇见在钱粮多寡数目明白方纔论奏恐蹈后时之愆将贻噬脐之悔查得弘治十八年间为因河套有警孝宗皇帝特差戸部侍郎顾佐帯领本部郎中吕贤陈策前来陜西督理邉储奏准开中淮浙河东运司盐课一百万引运送折粮等项银三十万两举行冠帯等项事例续该臣接管巡抚陜西因见前项银盐侍郎顾佐俱发延宁甘肃三镇陜西止得银五万两不敷当即议奏尚书韩文等覆题以为邉防积蓄以预为先以多为贵若趂今盗贼逺遁年歳颇收不先事广积倘或紧急将何为备依拟又开两淮盐二十五万引两浙长芦四川盐二十五万引共盐五十万引听臣定立斗头召商籴买若有不足再查灵州并西漳二县变卖盐课银两一并召买务使缓急有备节该奉钦依是务要处置停当边储充实毋致临期缺乏钦此钦遵行来臣实时督令兵备等官髙崇熙燕忠等召报籴买兼行叅以奏开事例固靖环兰一帯延宁甘肃三邉俱颇有积蓄自正徳元年至正徳四年俱得其用正徳五年臣起废西征查得各边粮草仍前缺乏又即议奏该部题奉武宗皇帝钦依差戸部侍郎丛兰帯领主事翟鹏常道袁经三员前来整理三邉之人皆仰赖先朝留神邉事前该大臣实心体国如此今钱粮缺乏比前加甚而寇势骄横亦非前比臣不先事极言他日偾事贻患臣之一身固不足惜如地方何及照原差郎中胡宗明委有才力足堪付托但今患病是实已经奏乞回家调治似难乆留除将陜西所属州县起运各邉粮草并卫所该征屯粮督令分守管粮管屯都布按三司官严限追并完足觧赴原定仓库交纳及别项议处事宜另行具奏外伏望皇上念邉事之至重溥大赉之仁恩乞勑戸部议处合无深体先年该部议奏边方积蓄以预为先以多为贵之意将嘉靖三年两淮两浙等运司开剰盐引并嘉靖四年课盐共开与一百万引及再运送官银五十万两仍照先年事例特命戸部堂上官一员帯领属官二三员前来督理四镇粮储大要十分为率陜西固原等处须得四分延宁甘肃三镇共得六分不拘召商籴买随宜处置一半务收本色以供客兵支费一半量收折色以备主兵折放其召报本色酌量地方逺近年岁丰歉定与斗头斤数使人乐从若再不敷听臣将陜西司府官库各项银两陆续酌量动支行委布按二司公亷官员趂时召籴务令邉仓各有二三年之积庶使愚臣得以悉心规画边务遇警节制调遣剿杀冦众以安地方臣本衰病废弃之人误蒙陛下采之众论付以重权若因陋就简谅亦无难投闲置散亦其素分但念受恩深重自当为国逺圗倘蒙采而行之邉方幸甚愚臣幸甚縁系急处边储以防敌患以安地方事理未敢擅便为此具本专差承差马廷璋亲赍谨题请旨

　　一为整理边务以备敌患事

　　题为整理边务以备敌患事准兵部咨该提督陜西延绥宁夏甘肃等处军务兵部尚书兼都察院右都御史金献民题前事内一件议处兵将准巡抚陜西等处地方都察院右副都御史王荩掲帖据陜西按察司整饬固原等处兵备副使成文整饬凤翔等处兵备兼分巡闗西道佥事锺锡会呈等因臣惟御敌以兵马为先以粮草为急固原一镇为三边喉襟要冲之所其总兵官所领官军见在不过五百员名守备官见在不过六百员名兵马之寡弱也甚矣仓卒有警委难支持访得敌众自弘治十四年大举入敌得利而归每每深入抢掠必由固原各该将领累因兵马数少不过婴城自守任其出入以此地方多被残破人畜多被杀掠见今大敌拥众入套侵犯之举又在旦夕若止照往年故事未免复遭荼毒各官所呈相应议处合无将总兵官部下除见在官军外再于各城堡各卫御冬防守官军内选摘精壮二千三百员名共辏三千员名总兵官统领防守官军仍照例每年十月初一日依期赴操二月河开无事放回有警留住本城支与行粮与见在官军如法操练预备截杀守备官部下除见在官军与今拟各城堡挑选共二千员名外未及之数照例悬赏于有丁人戸内召募一千名亦辏三千之数将守备改为参将名色统领杀敌仍听总兵官调度该用马匹就于茶马并苑马寺给领或行太仆寺收贮官价支买召募银两于司府官库查有无碍银两动支庶兵马充足缓急有备等因题奉圣旨该部知道钦此钦遵该兵部议得固原地方平坦可以驰骤敌众抢掠多由此入陜西腹里州县连歳被害实由本处兵粮不足难以防守合无依其所拟将各城堡各卫御冬防守官军内选择精壮二千三百员名连见在七百名共辏三千名听总兵官统领其防守官军上班放回并支给行粮悉如旧规其守备官部下除见在并各城堡挑选官军二千员名外许于各项军民丁多戸内召募一千名共辏三千之数就将守备改为叅将统领聴调杀敌该用马匹就于茶马并苑马寺给领如不足用许于太仆寺收贮官价支买召募银两于官库动支俱各相应但事闗地方军务仍咨行提督尚书杨一清再加议处具奏施行等因具题节该奉圣旨固原守备照旧其余准拟钦此钦遵备咨到臣切惟固原为陜西喉襟要害之地地平漫无险可据通其去处甚多自弘治十四年以来屡次拥众深入延宁地方不能捍御驰骤长驱两日夜可至固原分散丑类静宁隆徳会宁安定一帯州县俱被剽掠直抵巩昌秦州地方近年又侵过平凉蹂践我泾邠等州县得利而归不曽遭挫将来凤翔西安内郡安保不遭毒害臣先年巡抚之时奏将陜西镇守总兵移在固原常川住札意正在此但所统官军与守备官部下官军俱不及千数委的数少难以出战只得婴城坐守甘受畏缩之罪今提督尚书金献民要将总兵官部下除见在七百员名外再于各城堡各卫御冬防守官军内选摘精壮二千三百员名共辏三千员名总兵官统领守备官部下除见在外今拟増粮并各城堡挑选共二千员名外未及之数照例悬赏于有丁人戸内召募一千名亦辏三千之数统领杀敌仍聴总兵官调度该用马匹就于茶马并苑马寺给领或行太仆寺收贮官价支买召募银两于司府官库查有无碍银两动支诚为安边御敌至计除依拟行令严加挑选听各官统领以助兵势外至于悬赏召募一节尤为得策今日之务似难舍此查得弘治十八年间臣为巡抚准兵部咨为预防边患事该本部题看得往年敌众河开之后俱各在套即今桀骜非常事势难料若果在套潜住未免肆意侵掠为患不已陜西一帯岁遭大歉民财已穷合用军马除本省三边之外别处客兵决难轻动况彼处土人生长边方材力勇劲便于战斗若欲鼓舞用命必须激之以利故云重赏之下必有勇夫合无本部于太仆寺寄收马价银两借支五万两差官赍送陜西布政司收贮听都御史杨一清支用或随势给赏得用官军或悬利召募本处土人务使精壮之民皆占行伍之籍勇敢之士悉为麾下之兵凡可以激励各项之人杀贼以取功利者悉听从宜处置必能得其乐于用命振扬军威以御边敌不可坐委贪刻官员托故以召募为名用强逼勒致失人心若后敌众出套前项银两听其收买战马给军骑操不许别项支用等因题奉圣旨是钦此钦遵随该太仆寺寺丞杨信觧送银伍万两到于陜西布政司收库臣于正徳元年二年间赏军召募等项陆续止用过银一万五百余两比臣奏准回还原籍养病其余银三万九千四百余两俱在布政司并平凉庆阳二府寄库待接管官员支销及咨兵部并陜西巡抚查照外及又查得兵部先年题准事理临边各路土著军民舍余人等有能奋勇设谋斩获首级一颗随即赏银三十两生擒一名赏银五十两若能纠集乡丁敌杀贼众斩首至五颗以上者为首者加升署所镇抚又一件今后各该官军有能斩获贼级一颗为首者赏银牌十两生擒一人者赏二十两各为从者量为给赏仍将各人功次另行造册奏缴拟升是皆激励人心鼓舞士卒之策与前项该部所奏所拟大意相同况常人之情见利则趋以速为贵邉军艰苦万状俯仰不能聊生者十常八九一旦获此厚利自然踊跃思奋虽有势豪买功之人彼亦不肯舍应得之利以犯必禁之法矣然此例虽乆官司多不肯行实亦因财用不足之故以致人心怠玩敌势益张所惜者小所损者大及照临邉军民勇悍善斗者在在有之召之有道自然应命及查先年召军每名有给银五两者有三两者是为常守之兵比之腹里抽选召募者大段不同比年延绥宁夏二镇召募土兵至今与游竒正兵一体调遣截杀所向有功今各该卫所行伍空虚悬利召募相应举行至于随势给赏有功官军亦为要务军门若无财用则有罚无赏何以尽人死力但陜西布政司在库官银不多各有头项难以一槩取用伏望皇上轸念邉方重地防御为急乞勑兵部议处合无查照先年该部奏行事理于太仆寺马价银内动支五万两差官运送前来听臣督委都布按三司实心干事官员设法召募不拘卫所军余舍余村野土民但系年力精壮骑射闲熟者籍名在官愿领马者给银五两步军给银三两令其置办军装弓矢器具团成队伍聴总兵守备等官统领训练不敢委用贪刻官员用强逼勒以失人心亦不敢滥收不堪之人徒费官钱无益于事至于给赏有功官军土人银两银牌等项听臣于布政司无碍官银内量为查取应用不拘官舍军余土人召募民壮等项但有斩获首级一颗者验系真正敌人不愿升者军门随即赏银三十两生擒敌人一名者赏银五十两该升者照例先赏银牌仍造册拟升既可鼓士卒立功之勇又可杜官豪买功之弊及照各边官军缺马为急行太仆寺苑马寺收贮银两专备买马骑操难以别项支用若京运银两召募支用不尽亦收贮听发各边收买战马骑操不许别项动支事完通将支用过召募买马银两数目造册奏缴如此则军伍可増军气自倍可望收克敌制胜之功矣縁系整理边务以备边患事理未敢擅便为此具本专差承差马廷璋亲赍谨题请旨

　　一为急缺边方兵备官员事

　　题为急缺边方兵备官员事据陜西按察司呈为回避雠恶有病致仕以全国体事准本司副使周崇义闗照得本职见年四十九歳系四川成都府灌县守御千戸所军籍山西闻喜县人由进士正徳七年八月二十九日除授戸部云南清吏司主事歴升员外郎郎中正徳十六年九月二十五日升授陜西布政司右叅议嘉靖元年三月内蒙巡按陜西监察御史喻茂坚许翔凤案验为边军聚众杀害抚臣刼库放囚抢夺军器烧毁衙门等事节奏勘合会委本职前去甘州会勘李隆等谋杀许都御史并刼库放囚等项重情本职会同陜西按察司副使刘大谟将凶犯杨淮等各拷讯鞫审杀害抚臣刼夺库囚招认真情明白将杨淮蘓秀张琏王礼保贺保儿等六十五员名俱问拟死罪监候已经具奏定夺外嘉靖三年十月二十八日蒙升今职专在甘肃地方整饬兵备兼永昌等九卫所窃照本职歴任主事员外郎郎中九年有余叨升叅议又经三年每于地方军民事务尽心干理不敢怠废复蒙转升正当勉供职务以图补报奈何杀害抚臣奸恶正犯杨淮蘓秀张琏范谦并徐通栗不老等六十余员名俱系甘肃等卫都指挥指挥千百戸军余夜不收等项人役各犯主谋下手穷凶极恶神人共怒自古所无已该本职等问拟枭首等罪死者已多监者见在各犯父兄子弟俱在甘肃住居縁各犯生居边方性本奸恶怨恶雠嫌切齿痛恨往年勘问之时虽出入饮食犹难防备况今乆处地方常该巡歴一时一事安能保全且彼时许都御史素无雠嫌止因告添月粮稍不遂心就行谋害况本职以委官亲诣地方将各犯严刑面审真情问拟谋杀抚臣枭首等罪至今雠恨方深本职若冐昩前去适逢其怒则凶徒逆党蓄毒藏奸阴懐报复之雠暗肆陷害之恶命固难全时事亦壊闗系国体诚非轻小又兼乆因旧患风痰病症调理未痊见今饮食减少精神昏瞶不能供理职事除将前项縁由于嘉靖三年十二月并本年正月内已经三次具奏回避有病致仕未蒙准行续奉到都察院明文准吏部咨转行陜西抚按衙门查勘本职曾否甘肃勘事与彼有无雠嫌于例应否回避会查明白径自具奏定夺及照本职居官尽职岂敢避难但迫切之情实闗于躯命乆病之体难赴于边方蒙今行勘不敢擅离起程兼前病未痊见今调治为此除候抚按衙门勘明具奏明降至日另行呈报今将前项缘由合行移闗本司烦为转呈施行等因备呈到臣为照肃州地方相离甘州五百余里西七十里嘉峪闗外皆系番戎部落肃州城外亦有寄住番回数多变态不一控驭实难朝廷设有兵备副使分守叅将各一员无事则抚存堤备有警则调兵战守而兵备之官禁奸以安人督储以养兵所系尤重去歳回部大举入冦地方被其蹂践虽遭挫逺遁难保其不复来为患昨者肃州兵备缺员吏部以陜西布政司右叅议周崇义升补盖亦取其就近便于赴任岂期本官始以回避雠恶为辞今又以患病未痊为托坚卧不肯前去已经奏行陜西抚按衙门查勘应否回避具奏定夺近因抚按官员俱去宁夏勘事未回不曾勘结遂使边方兵备半年之上缺官管理若待抚按勘明奏报方纔议处必又躭延数月不无愈加误事臣惟人臣任事必有欲为之志而后可以有为今周崇义闻命逡巡称疾不出纵令勉强到彼志意隳颓难以望其修举职业其在国法似难轻恕节据陜西布按二司官各称本官年力尚强平日作官尽肯干理但前在甘州勘事尽法除恶委的结怨已深雠恨报复难保必无稽之人情亦当体悉但系穷邉极逺之地若将别省官员升补赴任稽迟愈至妨废边务臣近与新任巡抚甘肃都察院右佥都御史冦天叙计议周崇义似不可复待必于陜西二司官员内推补庶几早得其用臣博访得陜西布政司右叅议赵载陜西按察司佥事姚文清俱生长北方年力壮强才识优裕付之斯任必有可观如蒙乞勑吏部再为访察如果赵载等可用上请简用一员赍凭令其作急前去肃州整理兵备事务庶几缓急可托兵民有赖周崇义合无待抚按官勘报果无别情查缺改用缘系急缺边方兵备官员事理未敢擅便为此具本谨题请旨

　　一为急处巡抚官员以安地方事

　　题为急处巡抚官员以安地方事照得宁夏一镇孤悬河外贺兰山后密迩敌巢不时窥伺侵入抢掠况蕃封在内夷汉杂处镇定安辑全在巡抚得人且河东灵州兴武营花马池一帯又套中入寇腹里之门戸调度兵粮所系尤重见任巡抚右佥都御史张璇本系风力任事官员但近日奏发亲藩事情未知虚实见蒙钦差内外重臣查勘未结縁本官结怨已深纵使无碍亦难在彼行事及查得宁夏总兵官种勲亦复缘事一镇之中镇巡官各有掣肘日乆不行更易未免人心涣散边务废弛恐有他虞误事不细然目今正在抚安军民防御边人之际若照常将在京并别省官员推用人情事体未便周知且恐到任稽迟有误边方大计臣切见陜西按察司按察使袁摈守身有不愧屋漏之严持法有南山不移之判陜西布政司右叅政潘埙端慎之操可以服人宏厚之器可以致逺又皆乆任兹省人望素归畀之巡抚必能操弛张之用酌寛猛之宜上下相安兵民咸服如蒙乞勑该部再加询访如果臣言不妄将各官疏名上请简用庶得就近赴任管事实为便益仍乞将张璇暂取回京待前事勘结有无干碍伏俟圣明裁处臣有地方安危之责故冐昩上言盖亦采诸众论之公非敢独持一已之见縁系急处巡抚官员以安地方事理未敢擅便为此具本顺差承差马廷璋亲赍谨题请旨

　　一为急缺方面官员事

　　题为急缺方面官员事据陜西布政司呈本司分守陇右道左叅政王教于嘉靖四年三月十九日病故呈报到臣为照陜西布政司内统八府外供三边叅政等官分守地方抚安人民催征钱粮完销勘合政务浩繁额设官员平居无事足供干理但中间事故迁除不一临事差遣往往乏人前项叅政员缺急当铨补但地方窵逺别省官员升调交代多迁延不至如佥事周镐升任已经七月方纔前来肃州兵备虽经升补半年之上尚未赴任必得就近升用一员庶免乆旷误事臣愽访得陜西按察司副使韩士竒成文俱操履端谨才识疏通兼且科甲年深先曽被诬黜谪初心不改莅事益勤堪以升用如蒙乞勑吏部再行询访合无于韩士竒等二员内推升前职上请简用倘蒙采纳各官员缺亦望于附近山西河南等处官员内升补庶不乆稽妨废职务实为便益臣受命提督三边戎务凡军马钱粮各项事情必须得人委用事干职守不敢不言縁系急缺方面官员事理未敢擅便为此具本谨题请旨

　　一为军务事

　　题为军务事臣奉勑提督陜西三边等处军务钦此钦遵到于陜西地方行事外查得先准兵部咨该本部题为设总制以圗两全事内开合用跟随书掾头目家人听从选帯仍具奏闻等因题奉钦依备咨到臣切縁陜西延绥宁夏甘肃三边地方广逺相隔动数千里军务浩繁赍执旗牌督兵干事必得明爽精练之人叅随委用愽访得南京羽林前卫正千戸杨评南京锦衣卫冠帯舍人徐凤岐俱将家子弟谙晓戎务镇江卫指挥佥事陈岳生长于骑射闲于韬畧兴州中屯卫正千戸刘钦锦衣卫冠帯总旗赵达冠帯舍人张濓叶澄张玮罗玉崔堂胡沣崔杲兴州中屯卫冠帯舍人杨举俱各晓畅军情熟知世务如蒙乞勑兵部奏请照依近年提督等官奏帯叅随事例行令各衙门查送前来陜西军门听用实为便益縁系该部题奉钦依听从选帯事理未敢擅便为此具本顺差承差马廷璋亲赍谨题请旨

　　一为处置拖欠边储事

　　题为处置拖欠邉储事案照先准戸部咨为套中走回男子供报大众入套整饬边备以防敌患事该陜西镇巡等官奏前事本部覆题奉钦依备咨到臣除召报盐引发银籴买等事另行外内称固原等处岁用军饷原系陜西所属州县起运粮草并本卫所屯粮供给若所司官员果能及时催征依限完纳一歳之征自足一歳之用此系地近腹里自来无有年例银两及要一面催并所属州县将起运固原环庆等处边粮并彼处卫所该征屯粮上紧追完立限差人速觧原定仓库交纳以备急用等因备咨到臣为照陜西延绥宁夏甘肃四镇钱粮俱该陜西西安等八府及各该卫所军屯粮草供给以八府之所出供四镇之所费若尽数完纳所少不多但年歳有丰歉地土有肥瘠西凤等府多苦旱灾平庆延安临巩等府兼苦早霜之灾加以转输征调差役浩繁人户逃移数多县无完里里无完甲甚则十存三四抛荒田土白地相望蠲免折纳节有事例实征粮数岂能尽如原额若将应征钱粮及时征纳犹可足供大半奈何近年以来法令废弛上下因循有司官员以私灭公安常习怠合干上司计日数月坐待升迁多不肯实心干理公事以致歳征之数年复一年不得完结臣查据陜西布政司开报各府拖欠边粮草束数目原派固靖延宁甘肃等仓库除逺年外自正徳十六年起至嘉靖三年止西安府所属拖欠夏秋粮三十七万六千三十一石马草七十一万八千四百六十六束延安府所属拖欠夏秋粮三十二万五千八百五十九石马草一十三万三千九百六十二束平凉府所属拖欠夏秋粮一十六万七千三百一十七石马草三十万八百八十束庆阳府所属拖欠夏秋粮二十万三千九百五十一石马草二十八万三千三百四十六束临洮府所属拖欠夏秋粮二万六千一百四十二石马草三万五千六百一十六束巩昌府所属拖欠夏秋粮一十九万六千八百五十三石马草二十五万二千八百七十九束凤翔府所属拖欠夏秋粮一十九万六千一百六石马草二十万四百六十四束汉中府所属拖欠夏秋粮四千一百七十五石马草三万三千二百七十五束总计一省共欠夏秋粮一百四十九万六千四百三十四石马草一百九十五万八千八百八十八束中间如澄城一县拖欠夏秋粮四万九千三百石马草五万三千二百二十四束邠州一州拖欠夏秋粮四万六千石马草七万一千束宁州一州拖欠夏秋粮九万四千一百二十九石马草一十一万八千六百五十束寳鸡一县拖欠夏秋粮七万三千九百二十石马草二万三千七十八束而蠲免折纳之数不预焉臣经过州县数处吊取钱粮文巻畧为稽查有巻内取获实收而无通闗者有开称已完不曽掣取通闗者有数年以前通无案巻者不知前该官员因何通不查究即此数处他处可知论法俱该叅究治罪但干碍众人又多系去任官员见在布政司管粮分守等官俱系新任方将逐渐追征难以责其速効至于卫所屯粮先年拖欠甚多今按察司管屯佥事桑溥遍歴督征查究不及二年完过粮五十三万七百三十五石草四十三万九千二百一十九束折草粮四万一千八百八石银七万六百八十六两其职业颇为修举臣旧官陜西尝推原粮草拖欠之故始因布政司实征粮数派发迟缓由府以及州县展转文移夏粮多至秋深秋粮多至春月方纔征收彼时百姓所收子粒多已花费正在青黄不接之际鞭追囚系终不得完管粮分守官巡歴所至比较将各该官吏量加扑责去则仍前玩慢不才有司又多听受贿嘱将奸顽大戸佥作部运又或将不堪人戸一槩佥觧名虽起觧多被侵留贸易营干家业官司比并止将戸丁一二人或雇觅奸猾惯受刑责之人应点监打并不曽严加设法根据追究延颈跂足以俟赦恩夫以小民之脂膏而充奸人之囊槖深可痛恨儒者之论以恤民固本为先殊不知小民拖欠者固当优恤而奸人侵盗者岂可故纵故今之钱粮以十分为率官司收入者居其半小民拖欠者居其二而奸豪侵盗者恒居其三积歳既多一旦并征则怨讟猬兴虽有能官不得安其位矣若因循不理则仓库愈空每冦戎有警军储不足相顾骇愕仰给朝廷内帑有限何以为继此弊天下皆然而陜西为甚夫七年之病三年之艾及今圗之犹或可及且政之兴废未始不存其人臣观诸近事南京军储逋欠数多京仓空虚军士乆无月粮怨声载道节该内外守备具奏戸部题准江浙湖广等处布政司管粮官务要亲自督运赴南京交纳直待合省通完方许回任因是利害切身各官严督催纳该运钱粮并无拖欠京仓有二三年之积人心以安此其明效及照比年以来司府州县掌印管粮官拖欠钱粮应该住俸提问黜罚等项必有奏行事例臣废退年乆不能尽知伏望皇上轸念边方事重边储至急乞勑戸部通查事干边储一应奏行赏罚事例与臣知会再行议拟立法如各州县拖欠边储几分以上掌印管粮官除提问外或降调黜革或起送别用布政司管粮官所属拖欠至几分以上住俸几分以上叅问并分守官坐视不理拖欠数多者亦要定拟罚治事例俱奏行吏部遇缺不与推升甚则奏请降黜明立条格请勑臣及巡抚官钦遵施行其各该官员有能精勤干理督完钱粮数多者亦听臣及抚按官指实奏保旌异擢用庶几人心有所警励边计可以振兴失之于前者犹可救之于后至于灾伤之当蠲免贫民之当赈恤弛张缓急又在临时酌量而行不敢以苛切病人不敢以掊克取怨臣受命提督军务因见边储缺乏方上乞讨引盐银两之疏而推原缺乏之由如此敢并言之伏惟圣明采纳縁系处置拖欠边储事理未敢擅便为此具本顺差舍人赵经亲赍谨题请旨

　　一为易置重镇主将以保固边方事

　　题为易置重镇主将以保固边方事近据镇守宁夏总兵官署都督佥事种勋呈为套中走回人口供报敌情事嘉靖四年四月十七日据河西下三墩夜不收黑舍收送河东套中走回妇女一口陈氏到镇行据宁夏卫申审得陈氏供年六十二歳系灵州守御千戸所百户王亨下土军马力长妻状供嘉靖三年九月内在田生理被畨抢去使唤见得套内帐窠遍野人畜数多说待马壮要来腹里抢掠等因随据本官亦呈前事嘉靖四年四月二十五日准分守东路地方右叅将都指挥佥事刘谨手本开据宁夏后卫申据圎山儿墩夜不收墩保收送男子一名王巴圗尔供年一十六歳系榆林卫人见在宁塞营操备军人王江男状供正徳十四年十月内在于门外打柴忽遇敌众三十余骑扑来抢去在营住过七年与抢我敌人蒙果勒牧放头畜走失马五匹慌惧寻马望见墩台偷马一匹骑走一昼夜到墩在营时听得敌众说称在套敌人一万内有三个头儿一个济农一个纳延说要过河与黄毛敌人雠杀一个阿克塔布哈说要先抢汉人等因节呈到臣案照先准兵部咨本部题为套中走回男子供报大敌入套整饬边备以防敌患事该陜西延绥镇巡等官各奏称据走回人口供报敌众入套数多题奉钦依备行到臣四月初旬臣到陜西地方行据延宁守臣节报沿边一帯各有敌人近边驻札数虽不多窃恐伏藏套内故遣轻骑觇我有无备御待草饱马壮之时大举入边亦未可知今据种勋所呈走回人口供报之言与延绥守臣前项所奏敌情亦颇相合防御不可不谨巳经节行各镇将官各要严谨斥堠整兵秣马用心堤备如果前敌拆墙入境即便会合大小将官协力剿逐飞报邻境官军发兵策应不许畏缩退避以致敌人拥众深入贻患腹里地方去后为照沿边花马池兴武营灵州一帯正系大敌侵犯腹里必由之地俱属宁夏镇巡管辖虽分守协同叅游守备等官各有信地然纲维约束调遣指示全在主将得人况宁夏地方屡经变故人情翻覆未安兵民杂处难于控制见在总兵官种勋先因失事被叅近又与都御史张璇等奏发亲藩事情未曾勘结事有掣肘人心不服号令难行夫以防边要害重镇而使懐疑惧罪之人乆为主将缓急何所倚赖必得早为更易老成练达威名素着众情协服者授以节钺之任庶可圗安攘之功窃见提督漕运总兵官署都督佥事杨宏新任大同镇守取回在京提督捕盗都督桂勇俱才兼文武志存忠孝一时将领号为出色中外士夫素所推许杨宏系陜西世臣熟闲韬畧往来各边歴年滋乆山川险易夷汉情俗无不周知桂勇先以武举曽在宁夏军门操练听调寘鐇反叛之时与仇钺协谋讨贼人望素归如二臣者使为宁夏主将既可以防御边患亦足以镇定人心伏望皇上轸念边方重镇主将闗系非轻乞勑兵部议处如果臣言可采合无将种勋令其暂回原卫待勘报至日有无干碍伏俟圣裁仍以杨宏桂勇内上请简用一员镇守宁夏地方兵民幸甚或谓漕运重事不可无杨宏总理臣窃思近年漕规以渐修举弊政多所厘革又新任总督御史叅将俱号得人足堪付托非若宁夏武备乆弛振举为难但杨宏先任四川总兵又歴两京坐营管理府事推任提督漕运巳经四年之上如蒙简用乞为量进一阶则効忠宣力之臣有所奋励矣臣极知僣踰无所逃罪但念本以衷庸分甘废退皇上起而用之誓当竭忠圗报茍有所见敢不尽言伏惟留神省览臣不胜大愿縁系易置重镇主将以保固边方事理未敢擅便为此具本专差承差赵瑶亲赍谨题请旨

　　一为増觧额以疏人材以均政体事

　　题为増觧额以疏人材以均政体事据陜西等处提刑按察司提学副使唐龙呈前事切照朴棫之贤生于王国冠帯之士圜诸桥门陜西自昔称多士焉后因三边不靖三辅殽函之地干戈穴于门庭兵刄交于原野诗书煨烬贤献逋逸自兹蒿焉寖不如古洪惟太祖髙皇帝遹承明命抚有疆宇开科取士爰定觧额陜西惟六十五名视天下独少焉盖其时正当蹂躏之余草创之始人材稀少殆所宜然迩年以来列圣右文聿崇培养之功皇上承徳益阐作新之化以故地各有人人各思奋竒瑰之士往往见之状元及第且再出矣嘉靖元年该职考试科举衣冠彚集文艺肆陈彬彬乎与中州而并盛是年场屋遴选之精采拔之公极称得人然而人材本多额数本少所收十之二三所遗十之六七固其势也二年三年间歴加覆试比之元年日且有加如西安府在城三学可中者至五十人其余学分多者十余人少者五六人或二三人虽荒州僻邑亦未尝无之但出虽无穷取则有限定额之外别无速化之理其老于牖下者亦籍籍也譬之山多材木工师之所求则有数矣卒致明堂之器困于蓬蒿之间岂不深可惜哉及照陜西府州县学凡一百二十有五后又增置卫所学一十有六共一百四十有竒举人额数止得六十五人合二学尚不勾一人是天下学校则莫如陜西之多举人之数则莫如陜西之少政之不均无过于斯大抵立法定制盈缩因乎时广狭随乎地古今之通义也是故陜西人材初年未盛则觧额不得不加少于今盛矣又不得不加多盖以时损益之道焉况列郡诸边延袤数千余里学校一百四十余处岐周丰镐遗泽洋洋金城朔方风教遐被量地増加尤不可缓夫为国惜材天下公情以人事君当今急务乞特为奏请俯念人材可惜政体当均将陜西举人之数查照河南山东布政司定额斟酌増加至八十名或七十五名庶几野鲜遗弃之材国无偏枯之典矣除具呈抚按衙门奏请外理合呈乞照详施行等因具呈到臣切惟我国家稽古定制设立科目以网罗天下之贤才两京十三省乡试举人近年以来俱有额数求才之广择才之精斟酌损益至为详备切见陜西所属八府二十州九十五县又有宁夏榆林洮岷靖边等卫直隶潼闗卫及陜西行都司所辖各卫通计学校一百四十有余东西绵亘三千余里南北亦不减二千余里山川雄秀灵气所产宜多豪杰况当重熈累洽之余士生其间沭浴神化咸思自奋列圣相承皆以人文化成天下仰惟皇上以大圣人君临大寳首幸太学崇重文教风声所动士类勃兴人才之出日新月盛臣于弘治年间叨任陜西提学七年之上经歴乡试壬子乙夘戊午三科查得举人觧额洪武十七年四十一名二十三年五十五名永乐十五年一百五十五名十八年一百三十七名二十一年如十五年之数宣徳元年至正统三年俱三十名六年至十三年俱四十名景泰元年开科取一百五名其后始如山西布政司所取举人俱六十五名至今以为定额切縁山西布政司所辖止是三府五州其地方广狭人材多寡似难相同且陜西三十年前止是西安凤翔附近府县人材众多其余僻逺州县多无举人近年以来所在人知向学遐州僻邑之士往往聮名掇科至于边境卫所科名亦多不乏臣曩时闻之每科乡试等官言场屋所取自六十五名之外三场平通宜在取列者不下百十余巻拘于定额不敢多取亦尝具呈抚按等官会本具奏未蒙施行厥后十年之内两得状元及第此其明验今人材之盛比臣提学之时又复加倍而额数六十五名仍旧不増以一定之觧额待倍加之人材士子穷年苦学无由阶身未免有遗才之叹诚如副使唐龙所言近该巡抚巡按等官会本具奏乞増觧额盖皆亲至地方目覩其盛不敢不言臣又查得云贵二省乡试举人先年定额止三十名后因人材渐盛节该镇巡等官具奏该礼部会议奏准今已増添至五十五名况陜西系中原重地人材数倍云贵揆之人情事体亦宜照例増加若谓制额巳定难再更张臣窃以为我祖宗成规大法百世不易至于文章制度小过不及之间不能不因时与地少有变通古之圣贤所以能尽天下之才成天下之务者率由是道故举人觧额先朝屡有増减百年之后始着为今额我孝宗皇帝又纳守臣之言增云贵之额者正以此也如蒙准奏伏乞圣慈弘大明普照之仁广玄造曲成之念乞勑该部查照近日陜西抚按官所奏叅详议处合无将陜西乡试举人觧额比照河南额数増加至八十名照山东増至七十五名以拔遗逸之才以广用贤之路斯文幸甚地方幸甚臣受命职专军旅非敢出位而言但念文教武卫事体相须且尝提学陜西年乆恩义相闗不能自黙縁系增觧额以疏人材以均政体事理未敢擅便为此具本顺差承差赵瑶亲赍谨题请旨

　　一为急缺都司掌印佥书官员事

　　题为急缺都司掌印佥书官员事臣受命提督军务四月间到于陜西镇城阅视得城垣坍塌楼橹破壊旗帜不张什物不整既而阅视城操及备冬放回人马军装事事不备马匹大半瘦损管军官员以科敛为得策视武备为故事纵容官旗并识字人役侵克粮赏私役买闲已发者见今追问未发者不可枚举窃叹镇城为三边根本之地而废弛至此询其所以盖镇守主将近例专在固原驻札纲维约束全在陜西都司奈何本司掌印佥书乆不得人去年虽蒙铨注署都指挥佥事汪麟军政掌印本官处边塞之任则可观当方面之寄则不称行事疎畧以致下人玩慢近又奏称痼疾不能任事见在行勘且以方面掌印官员徒取充位展转勘报愈加废事及照本司例该佥书官二员今止有署都指挥佥事张镐一员在任外一员乆未铨补臣博访得见任宁夏游击将军都指挥佥事周伦心知向上官能自守冲锋破敌非其所长而正已率人乃其自许使之掌管都司印信必能修举废坠禁革奸弊及又访得西安前卫帯衔署都指挥佥事夏钦先任延绥游击因病告回闲住今病痊可本官晓畅军情熟谙事体堪以佐理佥书臣稽之众论如此伏望圣明裁处乞勑兵部再行查访合无将周伦铨注陜西都司军政掌印夏钦佥书管事汪麟令其回还原卫调治病疾待病痊另行委用及照见今地方多事宁夏游击将军合无于陜西延绥宁夏三镇见在守备把总等官内推选英锐骁勇惯经战阵之人庶几各边调遣可得其用周伦务令交代方许离任如此则镇城边境两得其人居中制外俱无所失实为便益縁系急缺都司掌印佥书官员事理未敢擅便为此具本顺差承差赵瑶亲赍谨题请旨

　　一为调度边兵预防敌患事

　　题为调度边兵预防敌患事臣奉勑提督陜西三边等处军务钦遵起程前来四月初一日到于陜西地方当即通行镇守陜西署都督郑卿镇守延绥总兵官彭楧镇守宁夏总兵官种勋各转行各该副叅游击守备等官速差的当夜不收分投访探套众二三月间曾否过河出套若是仍前在套务见数目多寡帐窠逺近事情缓急明白回报去后续访得花马池等处各有传报烟火各该将官不见呈报又经差官赍牌前去宁夏游击将军周伦中路叅将苗銮灵州守备沙金处并行该镇主副总兵叅将协同等官速查套内有无传接烟火仍各严谨斥堠如法操练人马多差人役逺为哨探如遇有警即便互相传报协同截剿不许时刻怠慢重则飞报军门以凭发兵策应仍将查过縁由回报本月十四日据镇守陜西署都督郑卿呈开自报大敌入套之后沿边地方一向烽火少传续该镇守延绥总兵官彭楧咨称套人每遣轻骑分犯向水等堡三十余次节该按伏把总等官追逐出边及据套中走回男子焦买则供报在套听得众敌人说称黄河那边无草要在套里过夏即今二月初旬惊蛰已过显有住套之机又该镇守宁夏总兵官种勋咨称自正月以来敌人众寡不等拆边进口乗氷未觧越过河东近日西路收获边外马牛必是遗寇盘据山后况东路地方哨报河套以内或百或十在于地名二沙子等处往来行走虽见烟火但未审大营住套逺近消息亦难凭据縁由节行前来又准延绥总兵官彭楧咨称自报黄河开消之后节据榆林等城堡迭报敌众多寡不一分犯各该地方虽该按伏兵马逐退即今在于境外烧熰号烟营盘火光昼夜不絶敌众在套已是显著近据套中走回男子郝天喜等供报在套时听得众敌人说黄河开了不过去要在套过夏等语又该黄甫川差哨夜不收张杰等供报三月初六日哨至地名乱峯子等处俱有敌众牛羊马匹大敌在彼住牧瞭见黄河开消就彼旋回等情备由呈报案候间准巡抚陜西右副都御史王荩掲帖为申明旧例请勑各边守臣防御敌患及早差官整理军饷以安地方事内开会同镇守等官议照延宁所属花马池定边营一帯地方接连河套地形寛漫大敌在套垂涎闗陇深入抢掠必由此入先年三边兵马强胜敌虽在套住牧然尚畏我兵威出没抢掠亦止于近边去处不能侵犯腹里自弘治十四年延宁兵马不能阻遏遂深入腹里听其获利而归贪利无厌自是每歳入套必深入腹里正徳十三年抢平巩一帯嘉靖元年抢邠泾一帯俱由各边兵马自取便利不肯阻遏之过也查得节管巻内该前巡抚都御史王珝因宁夏地方报有声息照例会行该镇移兵于韦州红寺等营堡驻札并力防御该镇官员不肯发一兵前来止以虚文抵阻未乆该镇亦不免于失事此亦自分彼此不肯应援之过也见今敌人住套号称八万有余近虽差人探报俱于迤东近河住牧通不露形今青草渐茂马臕将壮敌情叵测旦夕大举入攻亦未可知乞勑延宁陜西甘肃各边镇巡等官早为防御除具题外开具掲帖到臣为照延绥定边营宁夏花马池兴武营灵州一帯地方委系大敌侵犯腹里之门戸前项地方守臣若能捍御则固原靖边迤南俱系腹里可以无患因是沿边武备不修兵威不振以致套人掏穵边墙长驱而入其所利不在延宁而在腹里固靖安会静隆等州县俱被抢掠近年又越过平凉蹂践邠泾等处地界藩篱不固祸及堂室诚如陜西镇廵等官所言延宁守臣每以本处不曽失事为辞不知朝廷竭腹里军民之财力以供三边令其干理何事况各镇互相应援不许自分彼此屡有勑旨及奏行事例今套内既称有敌虽云不露形迹恐其窃伏深藏待后青草长茂马匹臕壮之日难保其不大举入攻防御之计不可不谨但沿边一帯地里寛漫平衍便于驰骤各守臣兵马寡少岂能遏其初来之锋必须征调邻境精兵会合截剿乃克有济已经行仰各镇总兵官彭楧种勋郑卿查照原行差人哨探套众多寡逺近先行回报仍照节行事例互相策应如果套内敌众行令游击将军张凤统领游兵于花马池营住札游击将军刘渊统领游兵于定边营住札副总兵赵楧统领竒兵暂于宁塞营住札若哨探前敌有西行之势游兵二枝俱于花马池副总兵赵楧移于定边营各住札量分人马于安定栁杨等附近城堡宁夏副总兵刘玉统领竒兵于兴武营游击将军周伦叅将苗銮于红寺儿堡韦州盐池石沟等处住札总兵官种勋待有的确警报统领正兵于灵州驻札与各该守备等官各按兵秣马锋利器械以逸待劳仍要严谨斥堠多差夜不收逺为按哨沿途多设塘马但有烟尘消息即便传塘走报邻境官兵堤备敌果近边各分据要害占守水头从宜阻遏敌小至则取便击之如其大至即便会合各枝人马相机截杀不许逗遛畏缩失误事机亦不得轻率寡谋堕其奸计如果大举深入陜西镇巡征调即便刻期赴援不许观望推托陜西游击及主将兵马待巡歴固原审势分布另行外本年五月十一等日节据延绥总兵官彭楧呈一件为瞭见境外敌人事一件为声息事一件为查探声息事及据宁夏总兵官种勋呈为声息事各备将本镇各路敌人近边縁由具呈到臣看得节次呈文内开本镇地方东路则双山栢林髙家神木等堡东路则榆林镇城向水波罗等堡西路则宁塞新安边三山等堡各有敌众近边或三五十人或七八十人营垒火光帐窠烟尘处处有之而东路为多及宁夏安定堡等处两次被敌拆墙入境亦不过百十余骑各该官员虽称出兵追逐对敌并无斩杀之功延绥被敌将军余男妇王乆住等六名口扑捉及将军旗夜不收雷五儿等三名射伤身死内髙家堡失事尤甚及宁夏安定堡等处节被敌众将夜不收麻伏等三名射死军人杨阿伴等七名射伤及将军人易寛捉去显是各官平时失于设备遇警不能奋勇効力怯懦之状昭然可知据其所呈如此中间隠匿不报情弊难保必无縁今正在用人之际合待边方宁息通查功过具奏定夺及照即今五月将终套人多寡尚无的据参详各镇所呈节据各堡夜不收爪探套内敌众新行踪迹多至二三百道少则百十余道或自西而东又或自东而西其数亦必不少及宁夏走回男子王巴圗尔供称在套敌众一万内有三个头儿一个济农一个纳延说要过黄河与黄毛敌人雠杀一个阿克塔布哈说要先抢汉人等情縁今黄河开消已乆要抢汉人之言或恐是真窃料此敌频年得利不曽遭剉必无惩戒今虽不露大众形迹夏秋之间乗机大举入攻不可不防又经行仰总兵官郑卿彭楧种勋等转行副叅游击把总坐堡守备兵备等官各要加意防范严谨斥堠整■〈木朔〉兵马申明纪律遇有警报即便督军相机截剿飞报邻境官军互相策应若果拥众向西切近定边营花马池境外必有深入之意延宁竒游等兵照依原行按伏聴调不许自分彼此陕西主将督令守备等官各领兵驻札要害地方防御臣于固原庆阳居中调度外縁系传报套人声息调度边兵预防寇患事为此具本专差千戸陈策亲赍谨具题知

　　一为擢用繁难府分正官以从民便事

　　题为擢用繁难府分正官以从民便事照得陜西平凉府所属三州七县版籍仅一百二十八里田粮至一十六万二百有余额设驿传二十处地薄粮重民少差多田无丰厚之获歳多霜雹之灾逃移者无顾恋而不归见在者坐包陪而益困内而宗室繁衍歳増祭塟圹价不下千百余两外而节次边疆蹂躏刧杀人口抢掠头畜殆尽举目萧然加以番夷杂处盗贼不时窃发敌众在套馈运势不容缓臣观天下郡县地方雕敝民生困苦未有甚于此也其府州县正官必得精敏强干之人乃克有济近年铨选官员因见时势难为或到任未乆而求去或中途托疾而不来或忧愤成疾而物故或告辞不允而逃归其在任者不过延捱日月茍圗糊口上司比较钱粮俛首受责一闻考察黜退欣然而往夫人之情既入仕途岂不思乆任以规取利名哉盖亦有甚不获巳焉者矣今本府佐贰及州县正佐缺官甚多除另行具奏外而知府乃一郡之领袖尤在得人查得本府自知府安惟学陈逵之后未有歴任至三四年者非改调则黜退近日知府孙聪到任未及一年又以养亲告回致令百务废弛拖欠积年边粮一十七万有余官吏师生廪粮经年不得支给所辖驿传马驴夫逃亡大半传舍几空使客经过或致稽延累日臣受命提督边务钱粮重事因无正官难以责成闻升有知府窦明未知何日到任臣切谓此等知府必得曽歴边方习险难耐劳苦者超常格而用之庶肯勉修职业若照常例推升未曽到任先已灰心安能望其举职窦明虽有才能曽任京堂未歴艰苦用之腹里固有余裕处之斯地恐亦难堪节据平凉县里老耆民魏庆蒙钊等平凉府县廪増附学生员李文缙谢经等及致仕省祭等官连名告保本府同知任守徳刚介自守不为势利所怵欲将本官奏请升任知府小民得安等情臣因询问本官民情边务随事应答俱有条理及查本官系山西灵石县人歴任河南获嘉县保定清苑县推升山东东平州知州任内节经巡抚等官保举及又博访得庆阳府宁州知州王旸由进士歴任今官宁州废弛已乆本官莅事以来政务以渐修举吏民畏服此二官者委的精勤强干堪宰烦剧且年劳俱深亦堪擢用乞勑吏部再为访议合无将新任知府窦明改任腹里地方仍于任守徳王旸二人内择用一员升任平凉府知府则人才器使不至于枉用小民称便得藉以聊生不胜幸甚縁系擢用繁难府分正官以从民便事理未敢擅便为此具本谨题请旨

　　一为哨报回贼声息事

　　题为哨报回贼声息事嘉靖四年五月十四日准巡抚甘肃地方都察院右佥都御史寇天叙咨照得本职于本年四月二十九日到于庄浪地方准分守副总兵都督同知鲁经手本准平羌将军镇守甘肃地方总兵官署都督佥事姜奭开称嘉靖四年四月二十四日卯时据甘州差哨古佛寺夜不收段兴三报称蒙差本役同陈驴儿前去古佛寺哨探四月二十一日行至孤山河撞遇回贼将本役捉绑到于雪打班见了回贼头目将我用铁绳拴绊见得营内回贼约有五百余骑夜晚乗贼睡熟脱迯来报据此案查先节准肃州叅将云冐手本为属番斩获回贼首级事又为属番传报敌情声息事已经通行各城哨探堤备去后今据前因会同镇守甘肃太监董文忠巡抚都御史陈九畴协守甘州左副总兵赵镇议得所报前贼从肃州境外移来我边山后雪打班住札捉我差哨人役问我兵力虚实谋为入冦旦夕莫测防范机宜不可不备查得镇城兵马除各堡按伏传塘等项外见在者不多若不预为调集兵马并力剿杀诚恐入寇为患未便合将游击所部兵马二千通调并力剿杀庶克有济及将各城精选过堪征兵马整搠齐备各该将领守备等官亲诣听候调用及选差夜不收络绎前去迤南通透雪打班贼路哨探拟合通行堤备等因备行到职看系哨报声息事理除行各城分守副叅游击守备等官整■〈木朔〉兵马听候调用及行甘肃镇守衙门议处堤备本职星夜兼程赴镇外縁系哨报声息事理合咨前去烦请议处施行等因到臣案查先为访探贼情事本年四月内臣在西安府永寿县据甘州左卫冠帯舍人丁源经过投见禀称甘州镇巡三堂审据属番头目普儿咱等族头目哈卜等告逓番文供说回贼要在本年五月内复来侵扰蒙三堂差源赍本赴京奏报等因据此为照西域回贼去冬深入甘州地方围困城堡节被官军剿逐遁回终是不曽大遭剉衂再举入冦之谋难保必无未据彼处镇巡明文未知的否縁由已经帖仰分守凉州副总兵周尚文即行甘肃镇巡衙门转行副叅游击等官若果前贼侵犯各要慎守封疆严谨斥堠整■〈木朔〉人马加谨堤备多差的当人役各逺为哨探果有侵犯消息率领精兵相机战守征调邻境官军协力剿逐不许退避畏缩失误事机亦毋得轻率寡谋堕贼奸计先将访探縁由赍报去后今准前因看得咨开夜不收段兴三等供报前项贼情与前舍人丁源口传之言大畧相近显是回贼贪心无厌奸谋未已若果止是五百余骑彼处将官必能追杀但恐是打探先锋后贼源源而来大举深入亦未可知在我防御不可不谨又经咨行巡抚甘肃右佥都御史寇天叙会同镇守太监总兵转行副叅游击兵备守备等官务再差人逺为哨探整备军火器械儧餧马臕申明纪律果有回贼侵犯会合大小将官协力剿逐飞报邻境城堡及镇巡衙门发兵策应如是贼情重大差人星驰赍报军门以凭施行及咨巡抚陜西右副都御史王荩行陜西布政司将该觧甘肃一镇各项粮银逐一查取委官一员作急觧发该镇籴买粮料草束应用仍行彼处分守守备副叅等官各差拨官军照程护送去后除待查报贼情缓急及调兵防御等项事宜另行具奏外縁系哨探回贼声息事理为此具本专差承差杜廷选亲赍谨具题知

　　闗中奏议巻十一

　　●钦定四库全书

　　闗中奏议巻十二

　　（明）杨一清 撰

　　○提督类

　　一为被掳走回人口供报回贼声息事

　　钦差提督陜西三边都御史臣杨一清谨题为被掳走回人口供报回贼声息事嘉靖四年五月二十日据平羌将军镇守甘肃地方总兵官左军都督府署都督佥事姜奭呈前事嘉靖四年四月二十三日准分守肃州右叅将都指挥同知云冐手本本月十九日据守把嘉峪闗千戸曺敞呈送哈密走回汉人妇女一口到闗发据肃州卫申准抚夷指挥刘云闗依奉公同掌印指挥路忠百戸钱岫陈刚审得朱氏供年二十七岁系甘州失记所分百戸军人何宣戸内余丁何玘妻嘉靖三年九月内有回子王子领人马来到甘州有氏与夫湖内采草有先不知后知是济喇实地方回子把我抢去随营到了鱼海抢了黄敌人顺山回到哈密城外住歇将氏卖与哈密不知名回子家里使唤与了马三匹有众回子害怕汉人军马来城上穿着盔甲■〈木匣〉火着等了四五日不见人马来方纔下城有王子巴勒济喇实的人先打发去了哈密的人说如今把路断了再不得做买卖去后头汉人军马来便我哈密的人少先杀我们里众人都暴怨王子听见这话把吐鲁番的留下了一半和王子还在哈密造盔甲翎箭修哈密城上土垜等到青草大了时还要往甘肃州抢来里有氏因买我的回子的娘子将氏日每打骂作践过不得半夜里跳下城来走脱沿途走了一个月多来到肃州边外迎着夜不收送来所供是实据供备闗到卫理合具申施行等因据申到职会同甘肃行太仆寺帯管肃州兵备道寺丞张鹗覆审前情相同除行肃州卫将走回妇女朱氏差人管送陜西行都司交割查发该卫所给亲收领外但本处孤悬乞为早发兵粮协济防守拟合通行等因行间本月二十四日夘时据甘州差哨夜不收段兴三报称蒙差本役同陈驴儿前去古佛寺哨探本月二十一日行至孤山河撞遇回贼将本役等捉绑到于雪打班见了回贼头目将我打着问说甘州人马有多少我是头哨先来后面还有多多的人马来里抢的你汉人收不的田用铁绳拴绊见得营内回贼约有五百余骑夜晚睡熟得脱来报二十五日辰时又据山丹红岭儿坐塘夜不收刘兴报二十四日五更时候瞭见回贼约有五百余骑在于山后雪达巴牧马本役来报等因到职案查先因去年吐鲁番回酋率众前来甘肃谋夺地方被我官军追杀出境回遁去讫本年三月初十日该分守肃州右叅将云冐手本据迤北观音山口住牧属番头目普尔咱等族头目哈布尔等告逓番文一纸供系这今年三月初一日天亮时候有回贼一百多人马从口子里邉扑到我每住处杀了我每四固人抢了一个娃娃马牛羊五十个我每收拾了人马赶上和他厮杀我每杀了他五个回子两个头割着来了三个死人回子駄着去了为照前贼若非旧歳犯边境外遗留之数必是吐鲁番酋新近差来骁骑使之窥探边情欲以扰我耕牧俾我坐困将来复欲拥众入寇俱难测度除行本镇各该分守守备等官整搠兵马锋利器械遇警相机战守及将低薄小堡人畜并入髙厚大堡固守已将前项斩获首级并本镇缺兵征调原拟陜西延宁游竒兵马会本具题外今准前因职会同镇守太监董文忠巡抚右副都御史陈九畴议得走回妇女朱氏供称去年九月内被回贼抢去回到哈密城外转卖与回回使唤听得众贼议说如今把路断了再不得做买卖去遗留一半人马和王子还在哈密造盔甲翎箭等到青草大了时还要复来甘肃抢来今走回夜不收段兴三亦报回贼约有五百潜在甘州境外古佛寺地方驻札一节为照前贼见入我境扑捉差哨人役则朱氏供报之言诚为不虚复寇之举朝夕难测查得本镇一十五卫所兵马实有不满三万除公差事故老弱伏塘传报等项受甲马步不足二万余人又分守于各该地方今回酋侵犯大众虽未发露但去年未遂其奸必是先遣精骑探我虚实然后举众前来势所必有又况絶彼买卖道路不得我土麝黄等物生命所系此来复冦必与别部纠合进取谋为比前尤为不同本边兵马孤弱钱粮缺乏若不预请救济临期缓不及事职等一身一家万死固不足惜其如地方生灵何合无准将何项粮草发运来边务足五七年主客兵马支用及行陜西延宁镇巡等官备行各该将领将各部竒游兵马作急督发前来听职等调度会合截杀庶不误事而地方可保无虞等因具呈到臣看得镇守甘肃地方总兵官署都督佥事姜奭呈称前项回贼入境扑捉差哨人役大众虽未发露但去年未遂其奸必是先遣精骑探我虚实然后举众前来及称絶彼买卖道路不得我土麝黄等物生命所系此来复寇必与别部纠合进取谋为比前尤为不同本边兵马孤弱钱粮缺乏乞要将粮草发运来边及行陜西延宁镇巡等官将各部竒游兵马作急督发前来会合截剿等因为照豺狼之性贪得无厌去岁深入被官军追杀遁回不曾得利又絶其贡道夺其所以为命复冦之举难保必无且恐其纠合西海额布勒诸敌共谋侵犯彼处兵马寡弱实难支持先事预防不可不谨兵法曰无恃其不来恃吾有以待之无恃其不攻恃吾之不可攻查得先为调度边兵预防寇患事节因延宁守臣哨报套内贼情已经行令延绥游击将军张凤统领新游兵于定边营副总兵赵楧统领竒兵于宁塞营各住札游击将军刘渊所领旧游兵又该偏头闗地方征调去讫及行宁夏副总兵刘玉游击将军周伦叅将苗銮各统所部兵马于本镇兴武营小盐池等处驻札前项分布专为堤备套众往向未定旦夕莫测难以掣调已经行仰镇守陜西都督郑卿先调陜西游击将军陶文率领所部游兵三千员名前去会宁安定兰州地方随便按伏以备应援待后甘肃贼情如果紧急即调张凤苗銮二枝兵马前去协力截剿其余军马并陜西主将守备官兵俱照旧驻札以防盗贼入冦之谋各施行去后但师行粮从彼镇各该城堡粮料草束委的缺少又经咨行陜西巡抚将该觧甘肃银两上紧催督觧发仍行甘肃巡抚督令管粮分巡等官作急召商籴买务勾主客兵马支用及待候查探贼情缓急另行具奏外缘系被掳走回人口供报回贼声息事理为此具本专差承差杜廷选亲赍谨具题知

　　一为斩获犯边回贼首级事

　　题为斩获犯边回贼首级事嘉靖四年六月初三日据平羌将军镇守甘肃总兵官署都督佥事姜奭呈
　　本年五月初三日据山丹白石崖夜不收薛文一报初二日巳时瞭见回贼三百余骑空马一百从南匾都口往东行走径透永昌五奴五赤地方去讫据报本职统领镇城兵马前来凉永分布副叅游击守备等官一面分投差人各路哨探一面领兵随贼向往截杀去后本月十六日丑时据守备永昌行都指挥使马云差夜不收张安报十四日黎明时候有回贼三百余骑入境抢掠领兵追至考来口东石门地方与贼对敌就阵斩获首级三十六颗夺回贼马二十四匹夷器铜锅五口铁锅六口明甲一付马鞍九十二付并弓箭撒袋毡袄账房等件其贼败遁西南去讫掣军回还据此除查明另行外理合先行呈报等因到臣案查先为哨报回贼声息事本年五月十四日准巡抚甘肃等处地方都察院右佥都御史冦天叙咨前事内开该甘州差哨古佛寺夜不收段兴三报称蒙差本役同陈驴儿前去古佛寺哨探四月二十一日行至孤山河撞遇回贼将本役捉绑到于雪达巴见了回贼头目将我用铁绳拴绊见得营内回贼约有五百余骑夜晚乗贼睡熟脱走来报等因备咨前来看得咨开前项供报贼情显是回贼贪心无厌奸谋未已若果止是五百余骑料亦不敢深入侵犯但恐是打探先锋后贼源源而来亦未可知在我防御不可不谨已经咨行本官会同镇守太监总兵转行副叅游击兵备守备等官各差人逺为哨探果有前贼侵犯会合大小将官协力剿逐如是贼情重大差人驰报军门以凭施行及咨巡抚陜西右副都御史王荩行陜西布政司将该觧甘肃一镇各项粮银逐一查取委官觧发该镇籴买粮料草束应用去后续据总兵官都督姜奭呈为被掳走回人口供报夷情声息事先准肃州叅将云冐手本呈送走回汉人妇女一口朱氏供土鲁番夷人还在哈密造盔甲翎箭说到青草大了时还要往甘肃州抢来今走回夜不收段兴三亦报回贼约有五百余骑前在甘州境外古佛寺地方住札扑捉差哨人役则朱氏供报之言诚为不虚复冦之举朝夕难测本边兵马孤弱钱粮缺乏要得发运粮草及行陜西延宁镇巡等官将各部竒游兵马督发前来会合截杀等因到臣查得陜西延宁竒游等兵已经分布花马池等边及中路小盐池等处驻札专为堤备套敌今套内敌情向往未定声息传报络绎不絶难以掣调又经行仰镇守陜西都督郑卿先调陜西游击将军陶文率领所部游兵三千员名前去会宁安定兰州地方以备甘肃应援待候贼情如果紧急即便掣调延宁游竒兵马前去协力截剿并行陜西巡抚将该觧甘肃银两督催觧发仍行甘肃巡抚督令管粮分巡等官作急召商籴买粮料务勾主客兵马支用及具题外今据前因为照土鲁番回贼去年拥众深入侵犯甘肃围困城堡皇上轸念边方钦命文武重臣督兵征剿先声所动节被官军追逐遁回却又不知改悔复谋入寇先据走回人口朱氏所供后据被捉夜不收段兴三所供则其奸谋诚难测识今果侵入永昌地方总兵官署都督佥事姜奭闻报提兵亲至凉州分布大小将官堤备战守守备永昌以都指挥体统行事指挥马云奋勇督战就阵擒斩首级三十六颗及夺获战马盔甲夷器等件功俱可録及照镇守甘肃太监董文忠独守镇城居中制外巡抚右佥都御史寇天叙抚镇之初策励将士亦与有功窃详此贼一入我境即遭剉衂必然褫魂丧志在彼有雉伏鼠窜之势在我亦不须草薙禽狝之劳寔惟皇上圣武布昭徳威逺被之所致也边方幸甚臣等幸甚但狼子野心终难必其悔祸又节经通行该镇将官仍要加意堤备倘再侵犯协力痛加诛剿毋得恃此小捷辄生慢易以致误事并获功官军姓名及中间有无隠匿别情俱待查明另行奏报外如蒙乞勑该部查议合无将总兵官姜奭守备官马云先行量为赏劳照例行巡按陜西监察御史将斩获首级审验明白有功官军查勘造册奏缴升赏中间若有隠匿别项事情径自叅究庶边官有所激厉边务可以振兴矣縁系回贼入境官军斩获首级夺获战马夷器事理为此具本专差百戸吉升亲赍谨题请旨

　　一为整理边务以备敌患事

　　题为整理边务以备敌患事案照先准兵部咨该本部题该提督军务尚书金献民题前事一件议处防守照得固靖甘兰等卫所静宁安定等州县每岁冬初调集陜西西安等卫所官军临巩所属等州县民壮人等共一万五千有余分布各城堡防守盖恐乗冻踏氷过河深入侵犯之计也访得前项军士多非正役非乡野愚民则市井子弟武艺未习战阵未经或有盔无甲或有矢无弓多被领军官员贪圗粮米卖放回家见在者百无二三任情肆志虚应故事如此若不严加查处非惟无益地方抑且虚费粮草合无转行陜西镇巡等官今后如遇调集官军分布各处防守预行各该卫所州县掌印官严加■〈扌东〉选人要壮徤马要肥大器械俱要精好将选过官军马匹年貌齿色类造小册送镇巡衙门以凭稽考或行兵备道或行守巡官不时查验点闸如或军士有不足及军器有不精者分别等第将各该官吏叅提究问庶人心知所警惧而防守不致虚设矣一件议处兵将切惟御敌以兵马为先以粮草为急固原一镇为三边喉襟要冲总兵官所领官军见在不过五百员名守备官见在不过六百员名兵马之寡弱也甚矣仓卒有警委难支持访得敌众自弘治十四年入侵得利毎年深入抢掠必由固原各该将领因兵马数少不过婴城自守任其出入以此地方多被残破人畜多被杀掠见今敌人拥众入套侵犯之举又在旦夕若止照往年故事未免复遭荼毒合无将总兵官部下除见在五百名并死马官军二百名共七百名外再于各城堡各卫御冬防守官军内选择精壮二千三百员名共辏三千员名总兵官统领防守官军仍照例每年十月初一日依期赴操二月河开无事放回有警留住本城支与行粮与见在官军如法操练预备截杀守备官部下除见在官军六百员名并死马三百员名与今拟増粮并各城堡挑选死马官军共二千员名外未及之数照例悬赏于有丁人戸内召募一千名亦辏三千之数将守备改为叅将名色统领杀贼仍听总兵官调度该用马匹于茶马并苑马寺给领或行太仆寺收贮官价支买召募银两于司府官库查有无碍银两动支等因该本部覆题节该奉圣旨固原守备照旧其余准拟钦此钦遵备咨前来案候议处间近准兵部该本部题为陈言边务事该御用监太监张忠题前事内一件足边兵以备警急切照各边镇总兵副叅游击及各城守备巡边备冬备御防守等项每额原有官军或三千员名或一二千员名或三五百名累年御冬出战阵亡逃故等项数多见在者其间又多老弱不堪各该官员因循不行充补以致御敌多无效用合无乞勑兵部行移各边镇巡及清军兵备等官将各该将领部下官军从公拣选精壮者存留战伐老弱者退拨守城逃亡事故者清查充补请自命下文书到边之日为始限三个月以里务足原额之数如有过限不完者着巡按御史指实劾奏问罪数足之后各该经管官员仍要加意抚恤毋役使以耗其力毋刻削以伤其心纪律严明训练如法兵力既足缓急有备而边境可保无虞矣一件添设军马将官以固守冲要照得陜西固原地方极邻邉境实敌众出没喉襟要路虽已设有总兵官一员统领人马三千在彼住札如往年敌众纠众万余由此进境抢过平凉直至邠州方还前项兵马势孤力寡仅足保守城池本境御敌若令转战未免顾彼失此臣愚以为合无乞勑兵部计议停当转行该镇抚巡等官于固原卫并附近卫所军士每军戸下有三丁以上者抽一壮丁充当军役仍取具卫所地方邻佑保结不许容无藉之徒冐滥收充以致因无恒产易于逃窜选足三千之数每人给赏银十两置买军装什物马鞍秋辔编成队伍定拟卫所管辖所谓重赏之下必有勇夫是也仍照数处给马匹骑征按月闗支实米一石并马匹草料务圗经乆及照陜西先年曽设有副总兵分守地方后因事寜裁革当此思患预防之际合无照旧添设谋勇副总兵一员统领前项军马用心抚恤如法操练就领分守固原等处往来驻札应援遇警相机战守庶边人知我有备不敢大肆深入冲要之地可以固守而无患矣等因兵部议拟覆题节该奉圣旨是边兵着镇巡等官拣选精壮的专备征战逃亡的作急清勾固原地方应否添设军马将官还着提督尚书从长议处奏来定夺钦此钦遵备咨到臣照得陜西地方固靖环兰沿边一帯城堡东西延袤几二千里多系通边要路分兵而守无所不寡每遇边寇侵犯如数不多尚可支持捍御倘似弘治十四年正徳十三年嘉靖元年拥众数万长驱而入实难阻遏平凉临巩静宁安定会宁隆徳一帯州县俱被蹂践后又侵及泾邠地方屠戮之惨所不忍言至今凋伤未复举目萧然各该守臣不能奋勇杀敌固难辞责揆厥所由实因兵马寡少又复不精以此不能克敌制胜且如镇守总兵官及守备官所领官军俱不过数百员名不及延宁等镇游竒将官统领各有三千之数太监张忠尚书金献民皆亲歴其地目击其状后先具奏俱要増添整饬兵马议论周悉上厪天语丁宁凡为守臣敢不祇率况今敌众在套侵犯之举旦夕难测除各府州县民壮义勇督令巡守官拣选及召募抽选等事俱议处另行外查得沿边兵马各有信地征操防御已有定规此外别无兵马可以掣调惟是镇城西安左前后右护等卫原拟分布御冬官军除总兵官郑卿操下见在征调及榆林宁夏领班官军不开外一枝固原镇戎所备冬原额马队官军一千员名实有官军五百九十八员名事故在逃官军四百二十员名一枝哈喇图西安州备冬原额马步官军一千一十员名实有马步官军五百八十一员名事故在迯等项官军四百二十九员名一枝靖邉等四城堡备冬原额马步官军一千七百六十一员名实有马步官军一千三员名事故在迯等项官军七百五十八员名一枝环庆备冬原额马步官军一千九十四员名实有马步官军九百七十二员名事故在迯军余一百二十二名一枝策应听调原额马步官军五百四十九员名实有马步官军五百三十七员名事故在迯等项军余一十二名备冬之外又有中军守城马步原额军余三百名实有马步军余二百八十四名事故在迯等项军余一十六名城操原额马步官军四千一百八十三员名内实有马步官军三千二百一十二员名事故等项官军九百七十一员名看得各枝兵马原额数目虽多中间迯故多寡不等该管官员不行清查觧补以致行伍空虚其见在之数精锐堪用者固有懦弱不堪者实多弓矢盔甲既多不备军装什物又皆不整或金鼓旗帜之不设或坐作部伍之不知名为听征之兵多与村野编民无异倒死马匹既不立法追补见在马匹又多驽小瘦弱议者遂槩指前项官军为无用縁西人性气刚劲向义尚勇成化年间巡抚都御史项忠马文升近年总兵都督曺雄皆藉以克敌成功止因后来官司因循玩慢不行教练约束遂致如此及访得前项迯军多不曽逺离乡井非影射于屯寨则包占于私门已经案仰都布按三司各行分守闗内道叅政杨叔通分巡闗西道佥事王钧会同都指挥佥事张镐将在城四卫各枝官军查取原额见在迯故的确数目文册到官拘取各正身随帯盔甲弓矢军器及马匹逐一查点选验若有老弱病疾之人拘取戸下壮丁更换或原系壮丁今替幼弱者仍拘拏原操正身应役军装什物不备责令修整马匹瘦损令其儧餧臕壮及贴换易买好马其在迯军人出给告示许其自首免罪发队收操未首未补者各督令该管屯寨老甲及应捕人员上紧挨拏务在得获病故者拘取戸丁及空闲军余补伍务足原额之数如各该掌印管操卫所官员逃故军余数多不行清补即将俸粮住支重则治以军法查选毕日限九月初一日各到固原以凭覆选照依兵部题准事理辏拨二千三百员名连旧在操下共三千员名听总兵官统领防守有警留聴操练预备截杀无事之日照例放回其余仍分布各城堡按伏防守其固原守备官所领已有固原卫甘州羣牧所并秦平等府卫州县实有马队官军舍余土达二千三百六十四员名仍依该部原拟悬赏召募亦辏三千之数以备战守及照陜西镇城密迩南山盗贼不时窃发根本重地不宜空虚策应城操官军一体查选存留防守边方果有紧急贼情方纔调用及在外各卫所并延宁甘肃三镇逃故未补军人各行令巡守清军等官分投清查勾补责限完觧外臣切思陜西地方固原环庆靖邉兰州俱系防边重地而固原最为要冲且土汉杂处易于生变内有监牧马匹尤为贼所窥伺守备之官责任甚重先年议者欲添副总兵一员臣为巡抚之时议奏将陜西镇守将官移来固原驻札提调防守其副总兵不必添设盖因兵马寡少添官无益兵部议拟覆奏至今遵行但镇守官统辖地方广阔不特防御敌众如洮岷有西戎之警南山有羣盗之虞皆其责任万一事变不测未免顾此失彼太监张忠尚书金献民皆欲于固原添设兵马将官深虑曲防盖有所见但固原守备改为将官职衔权任似不相称皇上洞见其然未蒙俞允臣查得延绥宁夏甘肃三镇各有分守东西二路叅将各一员陜西近因番人侵犯已于洮岷河州等处设分守叅将一员今固原兵马既已増添比前稍为精强合无照依各官所议添设叅将一员分守固原环庆靖邉兰州地方仍在固原驻札操练军马修理关隘抚安土人如各处有警往来应援截杀各守备防守等官俱听调遣如此不独固原増重而靖邉环兰皆有倚赖实为便益然添官非难得人为难任非其人权任虽重徒生厉阶看得见任固原守备署都指挥佥事刘文老成练达晓畅军旅以精勤理邉务以廉慎得人心众口一辞并无非议倘蒙采纳许设分守官员乞勑兵部再为查访合无就将都指挥刘文擢任叅将分守固靖环兰等处则委任得人地方有托而边官亦知所感发兴起矣及照固原既设叅将与主将同处一镇守备官似不必再设合无选委都指挥一员操守如无相应都指挥于指挥内选用奏请以都指挥体统行事庶无官多政分之弊惟复仍设守备官员臣愚所见如此伏惟圣明裁察縁系整理边务以备敌患及奉钦依固原地方应否添设军马将官还着提督尚书从长议处奏来定夺事理未敢擅便为此具本顺差百戸吉升亲赍谨题请旨

　　一为钦奉事

　　题为钦奉事嘉靖四年五月十六日钦奉勑近该巡抚都御史王荩奏称延宁所属花马池定边营一帯地方接连河套地形寛漫见今敌众在套驻牧号称八万有余旦夕大举入冦亦未可测乞勑各边镇巡等官早为防御及要分调兵马及差官处置粮草无非先事预防之意朕以欲专提督之任兹特降勑谕卿宜即严督陜西延宁甘肃各该镇巡官通将副叅游击守备守巡等官查照先今事理各要操练军马齐整器械谨斥烽堠坚固城堡各于敌众经行去处申严号令加谨堤备多差乖觉夜不收逺为哨探有警则星驰传报收敛人畜坚壁清野互相应援不许因循怠忽自分彼此致误事机其分调兵马俱依荩所拟仍要酌量军数多寡地里逺近务俾战守两无所失缓急不致误事及将听探敌情的确消息星夜差人具奏以凭议处卿威名着闻敌所慑服朕方倚赖以纾西顾之忧尚其勉之故勑钦此钦遵案查先为调度边兵以防敌患事行据延绥宁夏陜西各镇总兵官都督彭楧种勋郑卿节次呈报查探套众近边声息前来已经行仰各官查照原行差人哨探套人多寡逺近回报如果众多行令游击将军张凤统领游兵于花马池营驻札游击将军刘渊统领游兵于定边营驻札副总兵赵瑛统领竒兵暂于宁塞营住札若哨探前敌有西行之势游兵二枝俱于花马池副总兵赵瑛移于定边营各住札量分人马于安定栁杨等附近城堡宁夏副总兵刘玉统领竒兵于兴武营游击将军周伦叅将苗銮于红寺儿韦州盐池石沟等处住札总兵官种勋待有的确警报统领正兵于灵州住札与各该守备等官各按兵秣马以逸待劳加谨堤备如敌大至即便会合截杀相机应援去后续据延绥总兵官彭楧宁夏总兵官种勋节次将本镇各路敌兵近边縁由具呈到臣看得各镇所呈节据各堡夜不收爪探套内敌众新行踪迹多至二三百道少则百十余道或自西而东又或自东而西其数亦必不少及宁夏走回男子王巴圗尔供称在套敌众一万内有三个头儿一个济农一个纳延说要过河与黄毛达子雠杀一个阿克塔布哈说要先抢汉人等情縁今黄河开消已乆要抢汉人之言或恐是真窃料此敌频年得利不曽遭剉必无惩戒今虽不露大众形迹夏秋之间乗机大举入寇不可不防又经申明行仰各镇总兵官转行各副叅游击把总坐堡守备等官照依原拟分布按伏防御若果敌众向西切近定边营花马池境外必有深入之意延宁竒游等兵除游击刘渊已该山西偏头闗调去应援外其余将官各照原行按伏听调不许自分彼此陜西主将督令守备等官各领兵驻札要害地方防御臣于固原庆阳居中调度及具题外今奉前因臣钦遵帖行陜西延宁甘肃各总兵官郑卿彭楧种勋姜奭转行各该镇巡官并副叅游击兵备守巡等官各遵照钦奉勑内事理操练军马齐整器械谨严烽堠坚固城堡各于敌众经行去处申严号令加谨堤备多差乖觉夜不收逺为哨探有警星驰传报收敛人畜坚壁清野互相应援不许因循怠忽自分彼此致误事机除待各镇探听边情的确消息呈报至日另行具奏外今将钦奉到勑书及督行过各镇将官縁由先行奏报为此具本专差承差席宗吉亲赍谨具题知

　　一为查报边情事

　　题为查报边情事臣节该奉勑将探听边情的确消息星夜差人具奏以凭议处钦此钦遵查得嘉靖四年六月十二日据延绥游击将军都指挥使张凤呈为声息事本职调统本部官军前来原拟定边营住札防御本年六月初七日辰时据三山堡西平三墩爪空夜不收王安驰报本日夘时分瞭见境外敌众一百余骑从北骤马前到本墩西空拆墙得报一面督令定邉营把总指挥魏锟帯领本管官军顺边堵截归路本职统率本部官军趋进邀击驰骋将近前寇已拆墙二处进入边里簇立窥见官军合兵来勇急从原口遁去欲要追逐縁地方平漫恐中诱计督军砌完墙口收兵回营防御外呈报施行等因又据宁夏游击将军都指挥佥事周伦呈称该分守东路右叅将都指挥佥事刘谨手本差夜不收哨探得离边一百五十里地名大沙子见敌众二簇约有四十余骑往东行走又红泉地方见敌五十余骑往西行走又该协同分守兴武营署都指挥佥事吴云手本差夜不收哨探得离边九十里地名喜鹊湖等处俱有敌众新行踪迹又该守备平边城以都指挥体统行事指挥使史经呈差夜不收哨探得地名千家村苦水河有牧放牛羊一千有余石觜儿沙沟有青白马三百余骑帐窠七座圏子河有敌众帐窠一十二座牛羊马匹四五千有余住牧等因本月十四日又据延绥总兵官署都督佥事彭楧呈为查探声息事开称节据中东等路黄甫川等堡把总千百戸等官沈杲等呈及准分守东路右叅将署都指挥佥事黄宰分守西路左叅将都指挥佥事袁聪手本各差夜不收哨探得各边外地名南城离邉二百三十余里有敌众接连下营账房二十余顶敌众一千有余牛羊马匹三千有余及红城子磪臼滩等处俱有敌众营巢账房牛羊马匹数目不等在彼住牧榆林岔九股水等处俱有敌新行马踪或二三百道或百十余道黑石磕石山儿等处俱有敌众或一二百骑或四五十骑往来行走等因本月二十日又据镇守宁夏总兵官署都督佥事种勋呈为走回男子供报大敌住套事嘉靖四年六月十三日据宁夏卫指挥使司申据守堡百戸丁勇呈送走回男子二名到卫审得一名金佐供年二十二歳系甘州中护卫前所崔百戸下军人金龙戸内余丁正徳十一年失记月日在庄生理被敌抢去一名金保松供年二十歳亦系本卫军人金龙戸内余丁正徳十五年失记月日在盐场堡地方大沙沟打草被人抢去住内营内听放牛羊使唤有小十王下敌人三万余骑去年冬里未到套内住坐佐等思想家乡各偷马一匹骑走四昼夜到边收送前来据供备申各呈到臣为照前项敌众自嘉靖三年十一月内延绥地方据套中走回男子路驹等供报小王子叔叔台吉领一枝精兵敌人四万哥哥吉纳领一枝精兵敌人四万共八万余多踏氷过河在套住牧等语守臣上闻仰厪宵旰之忧节奉勑旨督责各该镇巡加谨堤备又命愚臣提督三边军务节制调遣臣钦遵于四月初一日到于陜西地方节次差人赍文前去各镇查探声息及分布副叅游等官各于要害地方住札操练防守听候调遣今经两月有余不见大敌近边间有拆墙进入及边外行走或二三十人或七八十人多则二三百人但自延绥东路黄甫川起至宁夏灵州地方千有余里无处无敌帐窠火光络绎不断牛羊头畜散被原野新行马踪在处数百余道东西行走向往不一查得先据宁夏守臣呈称据走回男子王巴圗尔供称在套敌众一万余骑一说要与黄毛敌人雠杀一说要先抢汉人今走回男子金佐等又称小十王下敌人三万余骑在套住坐等情相度事势原报八万之说初亦不虚二月河开半已渡河今在套者当亦不减数万分散固少辏合则多切料敌人奸谋不露大众形迹乗间俟时大举深入亦未可知况沿边直抵固原一帯自春徂夏乆旱不雨边草不茂马匹臕息尚弱以此未敢长驱近日雨泽颇足青草长茂入冦之举旦夕难测且套内地方广逺差哨人役不过百里其二三百里之外消息岂能尽知縁此敌频年犯顺罪恶贯盈臣仰仗皇上天威谨当督率将士扬兵耀武以伐其谋于未入之先出竒设伏以乗其弊于将遁之际虽不敢为穷兵黩武之举亦欲收执讯获丑之功但克敌固资乎兵养兵必资乎食腹里地方近日盐商报中委官易买稍足供应惟是沿边一帯甚为缺乏且如宁夏沿边花马池兴武营清水营一帯及中路灵州小盐池韦州等处俱系紧要该屯兵马地方查得花马池见在料豆一千二百六十八石约量可勾本城主兵马四百六十匹三个月支用若添客兵马三千匹止勾一十二日支用草五万八千六百余束可勾本城主兵马四个月支用若添客兵马三千匹止勾五日半支用兴武营粮三千二百四十八石约量可勾本营主兵二个月支用若添客兵三千员名止勾一个月零六日支用料八千六百二十九石三斗除主兵外若添客兵马三千匹止勾三个月支用草四万二千三百六十束除本营主客外若添客兵马三千匹止勾一十四日支用清水营粮米全无料四千八百五十三石八斗原无主兵马若添客兵马三千匹止勾一个月零二十五日支用灵州粮一千五百四十一石二斗可勾主兵二十一日支用若添客兵三千员名止勾一十三日支用料一千二百四十七石四斗约量可勾本城主兵马四个月支用若添客兵马三千匹止勾一十二日支用草六万二千四百八十七束约量可勾本城主兵马五个月支用若添客兵马三千匹止勾一十九日支用其余营堡粮料各不满千石草不满万束或有粮无料或有料无草小盐池韦州尤为紧要小盐池料三千一百三十二石约量可勾本营主兵马数月支用若添客兵马三千匹止勾一个月支用草一万七千一百五十束约量可勾本营主兵马数月支用若添客兵马三千匹止勾五日支用韦州料豆全无粮止有一百三十一石二斗草止有三千三百一十九束若调客兵马三千俱止勾一日支用缺乏至此可谓极矣且本边亦有年例银两亦曽报中引盐不知前该镇巡等官所干何事倘果大敌侵犯会调延绥陜西游竒兵马截剿每枝各有三千将何支费臣节经札仰宁夏管粮佥事刘淮令其转呈巡抚衙门近方发银差官分投籴买若敌人稍缓事或可办倘旦夕入寇断然失误供应及查得延绥各路粮料草束亦多无积而甘肃一镇尤为匮乏臣前所上疏欲乞开中淮浙等运司盐一百万引乞发官银五十万两盖不专为陜西为宁夏为延绥为甘肃也至今未奉明旨今将查探过套人声息縁由遵照钦依奏报伏望圣明轸念边方事重乞勑戸部将臣前所乞请盐银早为照数给发以济各边急用仍乞勑下宁夏新任巡抚等官将沿边一帯仓场粮料草束上紧督处务令充实以备调兵庶几藩篱可固根本不揺臣愚幸甚兵民幸甚缘系遵照钦依探听边情奏报事理为此具本顺差承差席宗吉亲赍谨题请旨

　　一为回贼出没事

　　题为回贼出没事嘉靖四年六月十八日据分守凉州地方右副总兵署都指挥佥事周尚文呈为回贼出没官军追敌斩获首级夺回人畜事本年六月初一日寅时据黄城儿夜不收蔡俊水磨沟夜不收胡俊各报五月三十日寅时爪见本沟马迹一路约有八九十余骑往东行走髙透朶鸾口低透井儿沟金塔寺据报三处不知从何山口出没差人分投爪哨传谕收敛及整兵堤备间本日辰时据在城南门楼直日军人刘兎儿走报瞭见城南土山墩举烟二把烧柴堆一座本职实时举号统领在城马队官军千总指挥徐威等四百名出城迎火追袭间随据金塔等山口石觜儿墩爪哨夜不收易奴儿驰报本日夘时分有回贼一百余骑从南山沟突出扑到把截营地方四散抢掠彼有本营马哨夜不收康咬儿赴城驰报被贼邀截射死官马抢去本役取路来报本职急督官军骤马先去追赶传令千总指挥唐佑管领步军继后本日午时追到地名大水脑天池地方一百五六十里赶上前贼迎来对敌职督官军止有三百余员名奋勇一齐扑斫向前就阵斩获贼首一颗夺回连鞍战马一匹射死二匹贼见官军势猛各将原抢人畜尽行丢弃四散败走上山军赶上岭其贼遇髙且战得平且行又追三十余里彼此中伤人马数多欲再深追况彼山险树林稠密官军马匹一时奔驰一百八九十里贼逺马促又临敌境恐堕奸计当差夜不收萧住儿跟袭前贼向往收军回到原夺人畜天池结营歇马随据千总指挥徐威呈称查得斩获前项首级一颗夺获贼马一匹夷器盔甲等物一百九十六件副及被抢男妇三十八名口夜不收一名牛驴九十二头只射死军人邹升等马五匹走死孙成等马三匹射伤吴安等马二匹射伤军舍魏祥等七名俱轻伤据此至初二日掣军回城整兵堤备及将斩获首级器械发仰凉州卫官库收贮马匹拨人寄养俱候明文施行夺获人畜着令指挥王宪等查给失主认领及委官前去贼经地方查勘此外再有被敌抢杀人畜体勘明白径自通行开报外呈乞施行等因到臣为照前项回贼近于本年五月十四日侵入永昌地方被守备官马云督军追杀斩获首级三十六颗夺获战马夷器等件已经具题外今尚不知悔祸逺遁又侵至凉州大水脑天池等处显是此贼因去岁侵犯甘肃地方不曽大遭挫衂遗留丑类伏我近边意在窥伺我人畜妨我耕作虽是不敢深入终亦被其挠害副总兵周尚文虽称督兵逺追止是斩获首级一颗夺获战马夷器及夺获被抢人畜不能痛加诛剿况中间隠匿不报情弊难保必无除行甘肃镇巡官行委巡守等官查勘的确具奏及行各该主副叅游守备操守等官俱要用心防范整兵秣马若复仍前侵掠即便会合截剿务使挫衂逺遁勿令贻患地方外縁系回贼出没官军追敌斩获首级夺回人畜事理为此具本顺差承差席宗吉亲赍谨具题知

　　一为敌众出没计处用兵机宜事

　　题为敌众出没计处用兵机宜事嘉靖四年六月初四日据分守庄浪等处地方副总兵都督同知鲁经呈为敌众出没事开称本年五月十四日等日节据松林墩等处夜不收蘓钦等报于寡妇沟等处爪探得敌众或三五十骑或百十余骑或五六百骑或在边外住牧或穵壕入境扑捉差哨人役节报前来为照敌人乆在五方寺为窠近日那在芦塘等处住牧分遣轻骑瞧扑应哨人役及声言要寻西海敌人意在纠合入寇旦夕难测除谨斥堠整兵堤备外縁本城兵马数少不敷分布而镇羌岔口尤为冲要已将缺兵縁由累行甘肃镇巡衙门议处至今未见明示倘敌万一纠犯临期误事非轻今照甘肃游击严铠统兵见在庄浪乞要暂留并力截杀及将已到边守御兰州中护等卫官军照例分发一千前来镇江岔堡防守等因据此又据分守凉州地方右副总兵署都指挥佥事周尚文亦呈前事开称本年五月初一日据报红寺儿地方敌众三十余骑穵壕进境官军追至乱壕子追见前敌原路奔走袭踪前至干湖地方南北沟内突出伏贼三四百骑与官军对敌中伤敌众人马数多方纔退走后追至壕边沙窝又有伏贼三百余骑聚集攻敌因见游击将军严铠统兵前来贼出境去讫查得征伤军人李保儿等六名射死军人何达等马九匹走死于定等马六匹射伤尤旺马一匹收获达箭三百三十五枝等因各呈报到臣为照前项边敌数亦不多各官虽称出兵追截不闻斩杀之功反将军人射伤及射死马匹中间隠匿别情难保必无已经行仰副总兵鲁经周尚文等各整搠兵马严斥烽堠加谨堤备果有侵犯即便督率官军奋勇力战毋得撄城自守残害地方亦要相机而行知彼知己不可轻进穷追被其引诱游击将军严铠既见在庄浪暂留在彼并力截杀若凉州声息紧急亦要领兵前去策应其备御兰州中护等卫官军如已到边查照旧例分发镇羌岔口二堡防守外照得前项敌众自正徳三四年间被小王子人马雠杀残败遁往河西庄浪凉州苏海圗斩石峡明水湖扒沙一帯潜藏住牧时出剽掠阻截道路敌伤官军臣起废西征复总制陜西军务之时建议欲调集大兵痛加诛剿彼时规置已定惟候成命不意旋即奉勑取回兵部题奉钦依行令甘肃镇巡官整理縁兹事重大岂甘肃一镇所能了办因循养患十有余年敌既那营窃伏西海逼胁楚逊阿敦各处敌人乌合为巢歳复一歳丑类渐繁乃敢寇我洮河深入松潘地界自是虎踞青海蚕食属番遂酿成甘肃陜西腹心肘腋之患去年冬间被回贼惊散一半越往官路之北被各镇官军相遇斩杀数多其大营仍在西海剌剌山江零口住牧虽未见侵犯而祸胎实深除督令各该守臣哨探寻袭计处方畧另行具奏外其在北者多不过一二千俱系精兵十可当百因无老小栖止不定自今春以来多则五六百骑少则二三百骑或在庄浪五方寺尖山芦沟或在凉州松山芦塘等处声东击西或出或入河西卫所官军防御三处敌人无所不备无所不寡经年累月不得觧甲若不先其所急早为祛除縁前贼切近腹里恐其寻抢月乆野无所掠水桥结冻之后将有窥伺兰州靖边之谋彼处军马数少不能支持乘虚而入则会宁安定狄道金县地方难保不遭抢掠臣愚欲趂今与西海敌人离析之时量调陜西延绥精锐兵马五六千名与庄浪凉州副总兵游击等官会合寻袭痛加诛剿以除门庭之害则西海敌众闻之亦将禠魂破胆有不战而走之势区区回贼又不足忧也但今河套情形未定沿边腹里俱未敢掣兵又庄浪一帯仓场粮草处处空虚方为逐渐经理须待套中无警粮草有积方可举事然兵贵神速机难预定必待临期奏请非惟缓不及期且恐事机先泄如蒙圣明裁处乞勑兵部计议倘此言可采乞早行臣密会各该守臣不拘何月日相机取便行事俟大兵既集询谋佥同因而扑剿西海之贼至期计处定夺务在计出万全若无可乘之机或军马钱粮未备照常战守不敢轻举妄动以贻后艰縁系敌众出没计处用兵机宜事理未敢擅便为此具本谨题请旨

　　一为乞留方面贤能官员共济时艰事

　　题为乞留方面贤能官员共济时艰事照得陜西地方乃边境之枢衡中源之鎻钥北有河套之敌警报无时西有回贼之寇奸谋罔测比年以来旱霜之灾变相仍摽掠之疮痍未复民穷财尽盗贼因而窃发文恬武嬉边务日加废弛虽镇之以抚臣巡之以台察然催征钱粮修饬边备拊循凋瘵招抚流亡必在二司得人庶可倚赖近年升补官员或惮地方之险逺而不来或取便道以还家而延住官多虚位事无统纪即今河西闗南二道俱缺分巡官员其见任贤能者又或迁转无常更代不一如右布政使郭韶右叅政潘埙皆乆任兹方足堪付托循资各已升去臣所知者尚有数员若又升迁别任新任官员纵有才能事体未即周知人心何所系属如按察司按察使袁摈廉公有威刚明克断副使陈鼎翟鹏才畧足以济变威惠足以服戎副使髙公韶韩士竒以慎密持官守以平易得众心佥事桑溥政严明而执守坚定性聪察而听断如流之数官者年劳渐深臣虑其升迁别省缓急无可倚赖事闗地方休戚不容隠黙其它年资尚浅升迁未及者不敢槩陈如蒙伏望圣明俯念陜西三边重镇用人为难乞勑吏部采臣所言叅之舆论待本省员缺将各官奏请简用如本省无缺暂留照旧任事免升别省地方待其绩效益彰特加超擢各官既得以罄其才愚臣亦得以资其用不胜至愿缘系乞留方面贤能官员共济时艰事理为此具本谨题请旨

　　一为急缺管粮方面官员事

　　题为急缺管粮方面官员事照得陜西布政司管粮右叅政姚文渊近日闻母丧丁忧回籍去讫所有员缺未曽铨补切縁陜西八府民屯钱粮外供陜西固靖等边及延绥宁夏甘肃三镇官军之用内则秦韩肃庆等王府禄粮并官吏师生俸廪等粮皆所仰给因是前官玩慢不肯及时催征以致仓廪空虚中外困竭臣初到陜城查得各府拖欠未完各边民粮共一百四十九万六千四百三十四石马草一百九十五万八千八百八十八束已经具奏续到平凉府查得韩府各郡王将军中尉郡县主君仪宾自正徳四年起至正徳十五年止共欠本色禄粮三十一万一千三百七石七斗又欠折色粮二万六千七十五石其余未经查报不知的数及据西安左等四卫官军告称正徳八年起至嘉靖四年三月终止共拖欠本色月粮四十二万四千八十石折色三十一万六千六百九十石三斗平凉卫官军共欠节年本色月粮六万七千八百一十四石四斗折色粮六万三千五百一十九石三斗及据固原兵备副使成文呈查得所管固靖甘兰等卫所累歳拖欠官军月粮共二十八万九千九百九十九石二斗五升其余卫所拖欠应支粮数亦多类此每遇上司到彼諠攘诉告百十成羣人心穷廹盖不得已节奉明旨督催巡抚官极力处补不及十之一二臣观天下各镇十三省地方险逺要害无如陜西之难公私匮乏亦无如陜西之甚近得叅政姚文渊到任未及数月巡歴催督不避艰险催完逋负十余万石臣方仗其有为不意忽以丁忧去将来升补官员未知何方恐其到任稽迟虽各行令巡守官督理终非专职不能尽心所事博访得西安府知府赵伸由兵部职方司郎中升任今职到官方及二年政誉甲于诸郡查据陜西按察司开报本官才能异常当繁剧而有余力公廉服众合士民而无间言巡守等官开报所属贤能官员俱在优选臣尝听其议论察其设施委的才足济时力堪举剧付以督储之任必能修举职业振起颓废若谓其年资尚浅臣以为求称繁难之任不须常格之拘且本官先任兵部车驾职方二司郎中若稍迟不升则叅政之官亦所当得如蒙乞勑吏部再行访察合无将本官升任陜西布政司右叅政督理粮储屯种赍凭令其到任管事庶使官不乆旷事得早完縁系急缺管粮方面官员事理未敢擅便为此具本顺差承差席宗吉亲赍谨题请旨

　　一为斩获犯边敌众首级事

　　题为斩获犯边敌众首级事嘉靖四年七月初三日据分守庄浪等处地方副总兵都督同知鲁经呈前事节奉臣钧帖为传报声息事备仰本职各要慎固封疆谨斥烽堠整搠人马若有前寇侵犯大小将官领兵相机战守协力剿逐蒙此及准本镇手本备由开称庄浪地方有贼已行甘肃游击将军严铠领军在彼并力截杀准此除整兵堤备外嘉靖四年六月十一日亥时据水泉儿夜不收马骥走报本日未时瞭见敌众五六百骑邀赶马牛四五百从青山儿湾行来往东行去报与守备袁英出兵迎敌本役来报本时又据镇羌堡随马夜不收徐镇报有守备袁英领军追至石板沟与敌对敌差本役来报随据石板沟夜不收尚礼报本日申时前寇邀赶牛马从镇羌河行来径奔栢杨沟出境去讫备报得此会同游击严铠议得先日有敌一百突至镇羌声言要寻西海敌人今果纠众而来必有乌合侵犯之势若不截其归路诚恐乆住为患一面差人调取下场马匹及传报南北西三路收敛人畜坚壁清野一面行调红城子守备杨和统兵前来与同本城无马步军听调策应十二日寅时职等统领汉土游兵官军二千六百员名由分水岭抄敌归路本日申时兵至火牌水迎据孤头嘴夜不收罗文秀走报前寇从排坑行至小水儿饮马来报得此夤夜驰至常山儿三更时分迎据原差夜不收李玄同彼哨夜不收钱亨一各报瞭见前寇到红嘴儿河住歇即会游击严铠分布游兵千总指挥赵轲庄浪把总指挥陈玺土官指挥蒙顺左哨游兵千总指挥冶珍土官指挥李昊右哨职等掎角相击驱兵骤至红嘴儿河次口黎明时分迎遇前敌五六百骑内一半穿戴青明盔甲迎冲前来就与交锋对敌连冲数合职等申严号令分遣旗牌催锋督阵我军奋勇当先齐力用命箭射刀斫鎗炮相攻当有千戸鲁瞻等身先士卒就阵斩首三颗游兵部下斩首四颗获其马牛器械战至已时敌见官军勇猛射死马匹中伤人数众多方纔退遁况彼相离庄浪二百余里恐有伏兵收军结营当会游击严铠查得游兵庄浪阵亡官军三员名征伤各卫旗军一十七名射死马一十七匹走死马七匹各查明白掣兵回城差据袭踪夜不收马真等供报袭得前敌奔往回水径透土豹岭去讫行间及据暂守备镇羌行都指挥事袁英呈为敌众出没事本年六月十一日未时据水泉儿爪探夜不收马骥走报本时瞭见青山儿湾敌众五六百邀赶马牛四五百顺河行来得此疾统备御兰州等卫官军千戸王受等三百出兵迎遇前贼一半邀赶马牛顺河往东行去一半穿戴青明盔甲迎冲前来就与交锋对敌贼见官军齐力退往石板沟行去复又追至本沟与之交战射中敌人人马数骑夺获牛一只毡衫二领战至酉时敌兵退往栢林沟去逺欲再深追天晚落雨掣军回堡查一得收获敌箭六十枝敌帽一顶敌鞭一把被敌射死兰州卫马二匹走死马一匹及查本堡并无抢杀人畜理合具呈施行等因得此为照此寇虽被官军杀败逺遁复雠之谋旦夕难测除整兵严加堤备外呈乞照验施行随据甘肃游击将军署都指挥佥事严铠亦呈前事各造册开称共斩获敌众首级七颗获贼器械等件五百二十一副件夺获头畜马骡牛七十八匹头只阵亡游兵庄浪官军三员名征伤旗军一十七名被敌射死走死马二十四匹等因各呈到臣案查先据副总兵鲁经呈为敌众出没事节次爪探得前项敌众或二五十骑或百十余骑或五六百骑或在邉外住牧或穵壕入境縁此贼乆住五方寺为巢近日那在芦塘等处住牧分遣轻骑扑捉差哨人役及声言要寻西海敌人意在纠合入冦旦夕难测等因已经节行各官各要整搠兵马严谨烽堠遇有前敌侵犯即便督率官军相机剿杀毋得撄城自守贻患地方及将计处用兵事宜具题外今据前因为照前项边敌窃伏庄浪凉州地方不时出没妨扰耕牧阻截道路官军昼夜堤备不得觧甲实与西海敌人声势相倚将来纠合入寇之谋难保必无虽经节次督行各将官用心战守终是兵马寡弱不敢逺追陜西延宁等处官军又因敌众在套分布防御各有信地难以轻掣计处间今副总兵都督同知鲁经游击将军署都指挥佥事严铠乃能亲督官军奋勇力战斩获首级获其器械头畜等项功虽不多军威颇扬敌势少剉除行令比前加谨堤备不可倚恃小捷辄生慢易致失事机及将俘获头畜令其照例给赏有功之人首级敌器发仰庄浪卫贮库听候覆验并咨甘肃巡抚行守巡官查勘贼入地方有无隠匿别情另行外乞勑兵部照例行巡按陜西监察御史将各官军功次勘验是实早为升赏以励后人若有隠匿别情径自叅奏縁系斩获犯边达众首级事理未敢擅便为此具本专差承差杨鸾亲赍谨题请旨

　　一为套中走回男子供报紧急敌情事

　　题为套中走回男子供报紧急敌情事嘉靖四年七月初十日据镇守延绥等处地方总兵官署都督佥事彭楧呈前事据榆林城把总都指挥阎武呈蒙镇巡衙门发下栢林堡觧到套中走回男子赵四斤随拘通事张禄等到司审据赵四斤供年一十九歳系平凉赵总兵家人状供嘉靖元年六月失记的日前往地名沙塘川牧放牛羊忽遇敌人玛哈拉等抢去营中住过四年旧年十二月间跟随小王子头儿吉纳台吉等部落敌人约有八万余多踏氷过河在套今年六月间有众敌人精兵前去与乌梁海敌人雠杀去了半个月说到黄河岸边扎筏浮渡因水大将敌人渰死约有三十余敌人不敢过去复回在套住牧听得我们账房里敌人说头儿吉纳等会了事八万敌人每人杀羊一只晒干整置鞍仗辔头指着南边地方都要出来不知几时抢至本月二十七日四斤见得众敌人睡熟思想家乡遇夜脱走步行三昼夜至七月初一日辰时到于栢林堡磪臼涧墩走回收送到堡觧送前来今蒙发审再不知别项敌情所供是实等因据此理合具呈照验施行等因据此会同镇守太监张绅巡抚右佥都御史张缙议照套中走回男子赵四斤供报前情虽系传闻事颇有因况今秋凉马肥谋为入冦正在此时防范机宜不可不备查得先因本镇东路缺兵防守已经会呈提督军务衙门乞将副总兵赵瑛那来中东二路营堡防御蒙批赵瑛兵马仍于宁塞营驻札便于东西应援果有紧急贼情方许掣回截杀等因除遵依外今供前因为照西路镇靖等堡系敌众常年出没处所况副总兵赵瑛相离该堡不逺合行本官整搠所部兵马如遇前敌侵犯镇靖龙州地方星驰应援以遏边患若犯巴圗等堡及有西行之势遵照提督军务衙门分布兵马防御事理随贼援剿庶不误事拟合通行为此除行各城营堡整搠兵马严谨烽堠及行临近州县各将所管近边夹道住居人畜起那腹里百里之逺深险牢固崖窑堡寨去处安挿仍于每堡各选差乖觉夜不收相兼熟知地里余丁共二名轮流出境离边二三十里及五七十里于敌众住牧水头处所潜伏哨探若有聚众入寇之势一面传报左右邻堡及腹里居人收敛人畜肃清四野一面飞报本职斟酌用兵及行副叅游击把总等官加意堤备勿致误事外呈乞照验施行等因到臣为照前项敌众自嘉靖三年十一月内据走回男子路驹等供报小王子叔叔台吉领一枝精兵敌人四万哥哥吉纳领一枝精兵敌人四万共八万余多踏氷过河在套住牧等情臣到陜西地方行据延宁守臣差人哨探并无大寇近边但自延绥黄甫川堡直抵宁夏灵州千数百里无处无之或七八十人或一二百人帐窠火光逺近相望后据走回男子王巴圗尔供称在套敌众一万余骑一说要与黄毛敌人雠杀一说要先抢汉人又据走回男子金佐等供称小十王下敌人三万余骑在套住坐相度事势原报八万之说初亦不虚后一半渡河一半在套其数当不减数万切料此贼奸谋不露大众形迹乗间俟时大举亦未可知巳经节次督行各该将官加谨堤备及具题外近日方据延绥总兵官彭楧呈称走回男子谷世安供于旧年十一月内跟随小王子叔叔谙达阿布该等部落敌人踏氷过河在套住牧止知他们一枝敌人约有三千其余不知多少五月间听得众敌人说会了事七月间精兵多半要扎筏过河与乌梁海敌人雠杀少半看守老小在套住牧又不知过去不过去一名锺那孩则亦供十一月内跟随小王子部下三个头儿台吉吉纳谙达阿布该部落三枝敌人踏氷过河在套住牧止知他们敌人一枝约有三万其余敌兵不知多少听得众敌人说摘一半精兵过河与乌梁海敌人雠杀不知去不去又一名冯石城儿亦供跟随小王子部下头儿吉纳等部落敌人约有八万余多踏氷过河在套住牧听得众敌人说将牛羊马匹老小丢在河畔精兵好马要扎筏过河与乌梁海敌人雠杀又说等马壮了要来抢掠等语议处间今走回力子赵四斤供称被抢跟随小王子头儿吉纳台吉等部落敌人约有八万余多踏氷过河在套今年六月间有众敌人精兵前去与乌梁海敌人雠杀去了半个月说到黄河岸边扎筏浮渡因水大将敌人渰死约有三十其余敌人不敢过去复回在套住牧听得我们账房里敌人说头儿吉纳等会了事八万敌人每人杀羊一只晒干整置鞍仗辔头指着南边地方都要出来不知几时抢至等情看与节次走回人口所供相同况今秋凉马肥正系驰骤时月大举之谋旦夕难保臣受命节制诸军此贼倘果侵犯仰仗天威谨当策励将士恭行天罚殱厥丑类以雪兵民之愤以寛西顾之忧但延绥中东二路城堡聨络各据险隘敌虽侵犯止在本境不能深入惟宁夏花马池至灵州一帯地里寛漫城堡稀疎兵马单弱敌若大举必从此拆墙而入其所利不在宁夏而在腹里已行令延绥游击张凤于定边营副总兵赵瑛于宁塞营各住札便于东西应援仍留游击刘渊所统游兵三千延绥东路按伏防守近据甘肃镇巡官节报回达二敌侵犯兵力不支要将陜西延宁游竒等兵调来庄浪驻札应援为照套众向往未定不敢轻掣而河西事情已急难以坐视又将游击张凤掣调附近地方待其再有紧急重大敌情发去策应副总兵赵瑛竒兵那调定边营花马池驻札与彼处分守恊同守备人马御防河套各施行去后切见近日陜西固原一帯士马颇为精强粮草稍有积蓄但沿边延绥宁夏营堡缺乏如故毎议调兵辄为粮少所阻近该戸部题准开中引盐方将召商报纳尚恐缓不及期及照花马池兴武营清水营灵州小盐池韦州等处俱系宁夏所辖见今主将缺人军无统纪新除将官及新推巡抚都御史未知何日到镇及又查得旧例陜西延绥与大同宣府游竒兵马俱该互相应援近日山西偏头闗有警已将延绥游击刘渊兵马调去策应续因无事掣回今陜西敌情难测倘果大举深入延绥游竒三营人马俱该调去西路截遏其中东二路未免空虚亦合量调邻镇官军防守如蒙伏乞圣明轸念闗中三边根本重地所系匪轻乞勑兵部行催宁夏新任总兵官及巡抚官兼程赴任统率官军防御边冦及预行山西大同镇巡衙门将偏头闗官军大同游兵整点听候若陜西果有重大贼情彼镇无警延绥镇巡官来调即便领军前去听总兵官彭楧调度战守事宁即回本镇如此则内地无虞边境亦有頼矣縁系套中走回男子供报紧急敌情事理为此具本专差承差杨鸾亲赍谨题请旨

　　闗中奏议巻十二




四库全书　闗中奏议　下　（明）杨一清 撰

　　●钦定四库全书

　　闗中奏议巻十三

　　（明）杨一清 撰

　　○提督类

　　一为斩获犯邉回酋首级事

　　钦差提督陜西三邉都御史臣杨一清谨题为斩获犯邉回酋首级事据平羌将军镇守甘肃地方总兵官左军都督府都督佥事姜奭呈嘉靖四年五月十九日据守备永昌行都指挥事指挥使马云呈本月初三日一更时分据山丹夜不收翁全传报回贼三百余骑从本境白石崖东走备报整兵堤备间节蒙镇守总兵官姜奭会议钧帖为属畨斩获回贼首级事又为哨报回贼声息事备行本职速将本城马步官军并土兵舎余督令整■〈木朔〉军火器械以备回贼入境堵截调用及络绎差人逺为哨探回贼栖止处所一面统兵相机截杀一面飞报镇城调兵策应蒙此续蒙巡抚都御史寇天叙明文亦为前事备行职等整■〈木朔〉兵马遇警相机截杀及差乖觉夜不收分投出境哨探毋致误事蒙此行间续据永昌卫呈据经歴司呈抄蒙守巡道案验亦为前事备行本职精选兵马以备征战等因初十日又蒙镇守总兵官姜奭亲统镇城兵马随贼声势前来凉州适中地方调度会同巡抚都御史寇天叙分布副总兵逰击守备等官并职等各统所部兵马速便前去南山一带通贼路口按伏截杀及差督军夜不收钱灵保等传谕职等务将前贼或邀截归路或设伏出竒跟袭踪迹务期成功以靖地方除遵依差人哨探整兵待报间十二日午时据差哨四沟打班夜不收范保保报十一日酉时瞭见回贼二百余骑在于本沟牧马使贼一人步行登山瞭望本役来报据此本职当即统领本卫马步各操土兵并各官下舎人家丁共八百余员名各带军火器械前去追袭戌时兵至西沙沟又据差哨刘家庄夜不收童骆报十一日子时前贼到于本庄围遶越过庄墙居人俱各上墩固守止将牛只抢赶回往馒头山去讫随据馒头山夜不收李永亦报本日天明时候爪见前贼北往南行径奔西畨沟行去督军夤夜趋奔到于考来口堡地方十三日未时迎据原差夜不收张克敬报本日巳时瞭见回贼二百余骑在于东石门驻札得报本职统领官军分为二路至次日黎明时候兵至东石门赶上前贼内有头目一人张打旗号击鸣铜鼓率领众贼扑来迎敌令知汉语一贼称言我是大头目托克托穆尔领头哨人马前来后头还有多的人马来里本职因见山险申严号令督令官军指挥张经等奋不顾身一半冲彼之前一半击彼之后各用鎗打箭射鏖战三十余合其贼腹背受敌见我官军勇猛方纔四散败走乗胜追杀就阵斩获首级三十六颗夺获原抢头畜并贼马夷器等件欲再穷追恐堕贼计掣兵回至考来口堡驻札查报首级间随据被掳走回夜不收陆益查认得一大首级约有五十余岁左眼枯瞎系贼首托克托穆尔首级及查在阵射死旗军余丁六名射死官军土兵下马一十三匹征伤官军四十一员名十五日统兵回城除将首级并贼马夷器等件听候解验并将夺获原抢头畜召主认领仍行永昌卫查勘贼经地方此外有无被掳人畜径自开报理合具呈照验等因到职案查先准分守肃州右叅将云冒手本为属畨斩获回贼首级事据普尔咱族畨人哈布尔等供报本年三月初一日有回贼一百前来扑抢被畨赶上斩获首级二颗乞请施行四月二十三日卯时又据甘州差哨古佛寺夜不收段兴三报二十一日行至孤山河撞遇回贼将本役捉绑到于雪达巴见了回贼头目问说甘州人马有多少我是头哨人马后面还有多多的人马来里抢的你汉人种不的田用铁绳将兴三拴绊见得营内回贼约有五百余骑夜晚兴三乗贼睡熟得脱来报据此职等会行本镇各城分守守备操守等官整兵堤备仍差人络绎逺为哨探及具题外初三日辰时又据白石崖坐塘夜不收薛文一报初二日巳时瞭见回贼三百余骑空马一百从匾都口径往东谔尼卾齐透永昌地方行去职等议瞭此贼奔往东行不犯凉永必犯庄浪西宁必须各路分投截杀方克剿灭议留太监董文忠防守镇城本职随贼向往追剿本年五月十一日准巡抚都御史寇天叙手本照得本院四月二十九日按临庄浪五月初一日准分守庄浪西宁副总兵鲁经手本准镇守总兵官姜奭手本为哨报声息事据甘州差哨古佛寺夜不收段兴三所报回贼五百从肃州境外移来我邉山后雪达巴驻札为照此贼谋为犯邉旦夕难测宜当整兵堤备拟合通行为此除本院兼程赴镇及具题外合用手本前去烦将镇城兵马整点齐备遇警统领截杀及差乖觉夜不收分投出境哨探前贼向往回报以凭会处准此本职统领兵马到于凉州地方与巡抚都御史寇天叙相会初十日未时又据永昌差哨古庙儿夜不收周黒子报本日巳时瞭见回贼一百五十余骑从西南栁沟前来往北透古庙儿达巴行走据报职等会议调度堵截行分巡佥事李孟旭精选各城兵马随处应援管粮右叅议王汝舟佥事周汝勤备办粮饷往来供给分守庄浪副总兵鲁经兵备副使陈鼎防守西宁庄浪左副总兵赵镇在于甘州山丹遏贼西奔之路游击将军严铠在于古浪镇羌一带把截右副总兵周尚文守备马云在于凉永南山紧要地方设伏扑剿间续准分守庄浪副总兵鲁经手本为访探贼情事抄蒙臣钧帖访得西域回贼要在本年五月内复来甘肃地方为患速行职等各要慎守封疆严斥烽堠整搠兵马加谨堤备多差的当人役各逺哨探果有侵犯消息大小将领率领精兵相机战守征调邻境官军协力剿逐不许推避畏缩失误事机亦毋得轻率寡谋堕贼奸计若贼势众大飞报军门以凭发兵策应施行蒙此又经备行各该将领遵依堤备去后今据前因职会同镇守太监董文忠巡抚右佥都御史寇天叙议照吐鲁畨酋蘓勒坦莽蘓尔先于正徳十一年间纠合各种番夷前来犯我肃州官军被其杀害地方遭其荼毒大众既去仍留大头目托克托穆尔率领二三百骑在我地方剽掠无处不到扰攘二年间始回去岁蘓勒坦莽蘓尔纠合二万余贼谋取甘肃后虽遭挫遁归复遣托克托穆尔领三四百骑在我地方扰害盖此贼骁雄贪很熟知我山川险易故大众虽去仍敢复来深入我疆场捉我哨瞭人役问我兵力虚实抢掠我庄堡头畜背天逆理亦已甚矣乃今天厌其恶仰仗朝廷威灵军门号令方略所以守备官马云乃能统领官军奋勇对敌贼首就戮余党失势在阵斩获首级共三十六颗夺获头畜贼马旗号夷器数多使回贼大遭挫衂吐鲁番众闻之未必不因此丧气将来窥觎之心犯邉之举或可少沮也及照斩托克托穆尔首级虽据夜不收陆益供认是实惟恐不的行仰陜西行都司督令见监沙州夷犯绰埓本及先年抢去吐鲁畨肃州卫镇抚程翥并捉去走回夜不收段兴等辨认是的取具不致扶同结状在官除将各首级转发断事司收候复验夺获马匹器械就赏原获有功之人以作锐气牛只已该守备马云召主认领讫及将阵亡旗军舎余人等各量给官银一十两以为埋葬之资并重伤官军各分别轻重量给银两布匹以备医药获功为首者各量赏三两银牌一面段一匹为从者一两银牌一面布二匹先示激励及通行各副叅游击守备操守等官仍爪探败散余贼再加剿杀及具题外再照托克托穆尔土鲁番大头目今被我军斩首归营以雪我地方十数年被害之恨比与寻常功次不同如蒙轸念极邉重镇作养军气之始合无将领兵守备官马云及斩托克托穆尔首级百户蔡忠比照节年斩获贼首事例奏请越次升赏其余为首为从及阵亡征伤领军等项人员照例奏请升赏优恤庶有功者将来知所奋发而勉图补报矣等因具呈到臣案照先据镇守甘肃总兵官署都督佥事姜奭呈前事已将各官斩获功次具题外今据前因为照总兵官姜奭初报之时亦称斩获首级中有大首级一颗系回酋大头目托克托穆尔臣以未经查勘恐似在先蘓勒坦莽蘓尔之误止将斩首数目具奏今既该镇巡官查验是实比之别项斩获委有不同叅看所呈歴叙各官分布调度劳迹皆其职分辞涉张大事则颇真但守备永昌行都指挥事指挥马云提一旅之孤军破数百之强敌斩获既众渠首伏诛与百户蔡忠俱该殊録及照节据走回人口及沙州夷人之言回贼奸谋诚未可测正宜激励将士期收大功以保地方且功赏自出朝廷乞勑兵部查照臣及甘肃镇守官先今奏报早为施行庶使邉军有所感发兴起縁系斩获犯邉回酋首级事理为此具本顺差承差杨鸾亲赍谨题请旨

　　一为敌众出没事

　　题为敌众出没事据平羌将军镇守甘肃地方总兵官署都督佥事姜奭呈前事嘉靖四年四月二十六日准分守凉州右副总兵署都指挥佥事周尚文手本本月十五日巳时据在城东门楼直日军人崔伯伯走报瞭接城东十三里铺并大河驿墩各举烟三把烧柴堆一座放炮一个备报本职急统在城堪征马队官军把总指挥使徐威等四百员名骤马前去迎火追截后令把总指挥唐佑等管领步队官军袭踪应援兵至十三里铺迎据靖邉驿夜不收王忠阎家沟墩夜不收盛全各报本日辰时瞭见敌众四五十骑东北前来到中壕外因壕阻遏将壕外种田人牛抢往东北复回原路红栁沟地方去讫驰至大河驿又据旧脑墩夜不收岳兴驰报本日寅时爪见敌众马踪一路约有二三百骑从本墩上空穵壕进境透往土塔儿靖邉驿地方去讫未曽回还据此急督官军从红寺儿过壕径趋旧脑墩穵壕口处所堵截归路午时驰骤至彼前敌已过邉壕官军马匹促弱大半不能驰走本职传谕收后指挥丁杲催督弱马官军在后前来应援本职摘统好马官军徐威并千户侯林等马户经过壕外追上前敌四五十骑迎来冲敌本职督军一拥向前扑斫前敌迎射数箭彼见官军勇猛将所抢牛羊斫伤一半并人口头畜尽行丢弃其众败走本职督统官军复追前去至地名阎王沟地方壕内又有前敌三百余骑穿戴盔甲扑来射斫一处本职见得官军止有二百五十余名离城一百三十余里兵寡敌众申严号令督励官军下马结营两面靠住沟湾两面被敌攻冲军用挨牌鎗炮弓箭排定自午时战至未时数十余阵后有指挥丁杲率领弱马官军共一百五十余名下马结营前来奋勇策应前贼摘分少半迎敌射斫本职那营一处彼见官军奋勇夹攻齐力死战方纔稍退我兵合为一处且战且行移至壕邉倚墩相拒战至酉时又有指挥唐佑急领歩兵将近灰尘大起敌见我兵渐増彼此俱有中伤数多方纔退遁欲再深追况离邉壕窵逺天晚兵孤沙大马弱恐堕其计当差夜不收张安定等宻觇敌向往掣兵方回至二更时马步官兵俱到暖泉营安歇据把总指挥使徐威呈查得就阵射斫身死军人二名吴景朱晟并大河驿千户侯林马户卜子英二员名中伤官军一十一名射死官马三匹走死一匹射伤一十三匹随营夺获原抢男妇樊佑等二十四名口通共牛羊三十八只仍差夜不收齐成马户费广等查得战场斫伤牛七只羊九只收回敌箭五百三十一枝十六日兵回靖邉驿驻札十七日据原差张安定等爪得前敌由大草滩径透扒沙逺遁去讫本日掣军回城除将牛羊查给失主认领并收回敌箭发库收候听验仍委官前去所经地方查勘此外再有被掠人畜明白径自通行开报外合具手本乞请施行间五月二十一日又准分守凉州右副总兵署都指挥佥事周尚文手本本月初九日辰时据东门楼直日军人张五走报瞭接城东十三里铺墩举烟二把烧柴堆一座整兵间随据探哨青石硖夜不收陈贵等驰报初八日未时瞭见敌众灰尘一路约有三里窵逺从东小海子往西大草滩地方行走据报得此本职先统凉州堪征马队官军把总指挥徐威等三百余员名并接管甘州都指挥赵经守备镇畨行都司指挥使胡玢游兵千总指挥赵轲等各部好马官军共有七百余员名前去迎火追敌传令步操千总及弱马官军指挥唐佑等管领步军继后应援兵至大河驿地方迎据红寺儿夜不收封记儿驰报敌众三十余骑从东前到红寺儿填穵壕口内敌一十余骑过壕进境因见兵马灰尘来急复过壕外往南去讫得此急督官军趋彼追逐驰至地名乱冢子追见前兵回往头墩原路奔走袭踪前至干湖地方南北沟内突出伏兵三四百骑穿带红黄盔甲两面夹攻齐来冲敌职督官军各用弓矢铳炮鎗刀挨牌一拥向前扑斫射打贼见官军勇猛中伤敌众人马数多方纔退走复追壕邉沙窝又有伏兵三百余骑聚齐一处仍来攻敌职见前寇势众督令官军下马结营战至午时敌见游击将军严铠统兵继后步兵灰尘接连来近前敌径过邉壕出境仍往大草滩地方去讫欲再穷追况临邉外沙大贼众恐堕奸计兵马掣于头墩营住札随据把总指挥徐威等呈查得征伤军人李保儿等六名射死军人何达等马九匹沿途走死于定等马六匹射伤尤旺马一匹收获达箭二百三十五枝当差夜不收吴清等哨前敌仍往扒沙地方去讫又令夜不收罗宁等袭其向往因已逺遁本职会同游击严铠掣军回城本月十一日辰时据原差夜不收罗宁等爪得前敌于青石硖栁沟等处住牧本役回还供报得此照得前敌去岁由苦水墩大明沙二处经过被我凉州聚有调到各路主客官军奋勇斩获首级夺获马牛头畜数多前敌大遭剉衂遁去庄浪山后五方寺一带今复那营见今芦沟青石硖等处住牧今遣精骑敌人六七百骑从境外扒沙夤夜前来因我墩塘并探哨人役哨报早知官军急趋追敌中伤前敌数多不曽进境遭剉未曽得利而归縁其情谲诈变态不常况此青草长茂贼马臕壮纠众复雠旦夕难测除督属整兵严谨堤备及行凉州卫委官前去所经地方查勘有无被掠人畜明白径自通行开报合具手本乞请照验施行等因到职会同镇守太监董文忠巡抚右佥都御史寇天叙议照得凉州二次敌众入境右副总兵周尚文领兵追剿其夺获人畜情固可原而损折兵马责亦难辞除具题外呈乞照验施行等因具呈到臣照得前项敌众窃伏西海地方残害我属番寇掠我邉境去年冬间被回贼惊散一半越过官路之北被各镇官军相遇斩获数多今在北者自今春以来丑类数百骑在于庄浪凉州五方寺芦塘等处往来寇掠或出或没聚散不常已经节行各该将官慎固封疆严斥烽堠秣马励兵严备以待如遇侵犯即便督率官军相机剿逐重则飞报邻境官军发兵策应不许逗遛畏缩贻患地方亦毋得轻率寡谋堕其奸计及节经具题外今据前因看得凉州地方二次敌众入境右副总兵周尚文虽称领兵追剿夺获人畜未闻斩杀之功亦有损折之罪叅详所呈某处夹攻某处拒战张大声势自叙劳伐无功有过欲盖弥彰似难逃责但本官去年冬间斩获敌众数多近日回贼入境又曽被其斩首遁归功可掩过况前项敌众数虽不多俱系精兵健马凉州士马寡少又复不精粮储缺乏军无锐气以此难于成功若不大为祛除地方未免被其荼毒又恐旦夕与西海边寇相合愈难支持除督令各官比前加谨防范外如蒙乞勑兵部查照将臣近日所上计处用兵机宜之数早为议处施行及行巡按陜西监察御史将凉州贼火地方查勘有无被掠入畜隠匿别情径自具奏外縁系敌众出没事理为此具本顺差承差杨鸾亲赍谨题请旨

　　一为传报回贼声息事

　　题为传报回贼声息事准巡抚甘肃地方都察院右佥都御史寇天叙掲帖嘉靖四年六月初五日准分守肃州右叅将云冒手本开送原差沙州回还通事夷人马能等四名并沙州随来探亲番人一名到官发据肃州卫抚夷指挥刘云等会审得通事马能等供称本年四月初一日蒙差同夷人圗噜台布巴尔嘉额森四名骑牵马匹赍带犒赏于本月十一日前到沙州抚集头目特穆尔圗卜台等到彼宣布朝廷恩威顺生逆死杀伐利害谕毕当将赏赐段布茶斤交给各番有特穆尔圗卜回说比前我祖翁翁手里朝廷讨馈了卫分印信辈辈把后门出力气来如今吐鲁番王子蘓勒坦莽蘓尔力气大我的军马小没奈何跟着他来到甘肃州地方为了歹又到鱼海上抢了外国回来到于山后留下头目托克托穆尔领人马在山后住着教他常往汉人地方上去抢捉汉人问他声息王子往吐鲁畨去了有头目雅穆拉领人马见在哈宻住着里老爷每计较要杀他便多收拾些军马来到沙州我每做一个气力杀他去若军马不来便差着人来我特穆尔亲往吐鲁畨和王子谪和去如今若人马不来又不谪和差人来调我每往肃州城根前坐去做一个气力若不用我便老爹每也不要差着人来我也不差着人去有回子说到七八月里马壮了的时候和黄敌人还要往汉人地方上来里这是实话我每先差了绰埓本等三个人报去了一向不见来有能又见回子一十五名在彼向问特穆尔等回说他是头目雅穆拉差来他先前抢的汉人马匹着沙州的人隠藏下了因这是差他每来追寻随有特穆尔等将回子叫来与能相见认系吐鲁番小头目实徳亨等有能数说你王子如何领人马来到甘肃抢杀各夷回说有王子和头目每计较因见汉人杀了大头目和卓塔济迪音兄弟和卓实济尔和舍音华珊父子二人收拾了人马故来报雠到了肃州城根前把和卓塔济迪音射死后头我每打鱼海上回来王子回往吐鲁番去了雅穆拉领着人马在哈宻坐着里我每人都怨里若汉人和王子和了便好若不和了便到七八月里马壮了的时候有雅穆拉领着哈宻北山卫拉特敌人还要往汉人地方上去里得说有回子将寻出原抢汉人男妇马匹于本月二十六日起身往哈宻去讫本役等欲再停住探听圗卜等有无向背实情恐回夷传报雅穆拉得知将能等拘执有失大事于是同日起程并带随来探亲都督日郭拉部下番人一名多尔济急速前来所供是实等因连人开送到院复审相同等因开具掲帖到臣查得先据分守肃州等处右叅将云冒呈前事嘉靖四年三月初七日据守把嘉峪闗千户曹敞呈验送沙州头目特穆尔等差来报事畨人绰埓本等三名赍逓畨文一纸到官发据肃州卫申准掌印指挥李堂抚夷指挥刘云闗依蒙督同百户钱岫陈刚令通事马胜会审得畨人绰埓本系都督日郭拉弟沁巴克博啰系头目特穆尔部下番人俱供系罕都左卫沙州住牧旧年七月里有蘓勒坦莽蘓尔领大势军马来到沙州把头目特穆尔圗卜叫到根前说你们收拾一千军马跟着我汉人地方上抢去若你不跟我们去从你往那里去罢特穆尔图卜因见他的气力大我每气力小没奈何收拾了军马跟着他来到肃州东南城角底下着汉人把大头目和卓塔济迪音射死駄到临水堡子根前捉了一个苦峪的人阿纳巴有我绰埓本馈他说大城上射死是和卓塔济迪音若汉人军马多便出来和他厮杀少便不要出来你往老爹上禀去我把他黒地里放着禀来了军马起身到了甘州南门上又把一个大头目阿拉克巴圗尔着神鎗打死了駄到南山里打开了一个堡子回子抢东西去来后头汉人军马来了杀了三二十个穿甲的回子又杀了一个不知名大头目回到营里做了三个棺材骆驼上駄着来看见汉人的军马来的多了就起营连夜到了西宁鱼海抢了巴拜岱回来到了沙州蘓勒坦莽蘓尔差了头目托克托穆尔瞎子领着三百人马顺山回往山后避静去处住着喂马不要教沙州人投顺着肃州去你往汉人地方上常去抢捉住汉人问他甘肃州有无调到人马着人报着来我先差雅穆拉和黄敌人的军马先去抢杀收田禾的汉人头畜有王子蘓勒坦莽蘓尔兄弟三个的大军马随后来报他老子一般的大头目和卓塔济迪音雠去里把抢去的乏弱马头口都丢馈我沙州的人把我们的但是臕壮的马牛羊驴骆驼都换着去了又收拾了二百石多粮麦送馈了蘓勒坦莽蘓尔领着军马先去了留下雅穆拉带人马在沙州守着种田蘓勒坦莽蘓尔到了吐鲁番把他的儿打发着哈密里来了又差了三个人来到沙州把雅穆拉带人马这二月十五日调着哈宻里去了特穆尔圗卜差我绰埓本沁巴克博啰三个人馈了一纸文书老爷上逓来了教我们快些儿回来有事便还要打发着人来里不敢说谎供的是实据此除将发下番文一纸令畨僧结斯多卜译云钦差镇守众老爷面前逓文书罕都左卫沙州的王子头目特穆尔圗卜赏巴尔嘉且琳沁巴桑巴鄂特五个头目人民逓文书缘故我在前永乐年间往后嘉靖年间往前邉上地方坐来如今底下的回子莽蘓尔王子岱人出来沙州卫上头抱着生的人杀了攒的钱抢我没奈何肃州卫投降着去馈了赏赐又馈了仓里的粮我们的人多过不的日子回往沙州去了有莽蘓尔王子欺负我里头去不放进来我上打馈城没有打馈说都督日郭拉肃州去时没有放进去王子莽蘓尔王子军马来里说着聴见了人民肃州上来不放进来回坐了又说圗噜台通事上话说着去来回子的岱人来里说来不要报怨我又说蘓勒坦莽蘓尔王子来便要杀我里我答里来了老爹每不要怪我我沙州的人主子朝廷老爹每主子我说回子杀我的不是不杀我便守着沙州坐如今老爹每心里怎么算计着里黒汉儿人上有人便算计着你上头回子的军马没数儿的鸡年里来里回子的人马要不来便老爹每心里算计着回子的进贡的放出来便好放不放老爹每知道要紧要紧又说老爹每谪和便好不谪和便不好的来里这一夏里军马多来里我没有说的不要说要回子上军马来便如今来一来不来便你上头军马来里你们知道我特穆尔蘓都鲁克伞阿巴兄弟阿伦本身上段子衣裳馈穿着没奈何的说多说着去来又说莽蘓尔王子上跪着黄达子上领着去来我不跪便西宁坐三年我要肃州逃走着去想着来上头回子托克托穆尔监着里有五百人都督日郭拉的兄绰埓本等三个人着去了前头差的人上没有馈赏赐如今差的人上好赏赐馈他钧旨知道路上害怕着去的人没有三月十七日的文书三月三十日要我的人到那里好歹有是么话再说着来朝廷是天一般老爹每是日月一般据此审供据谪备关到卫今将前项缘由同原发番文一纸理合申缴施行等因备呈到臣已行甘肃镇巡官抚处防御去后今该前因窃照吐鲁番蘓勒坦莽蘓尔先于正徳十一年近于嘉靖三年两次率领畨贼寇我甘肃残壊我邉堡掠杀我军民地方被其荼毒疮痍困苦所不忍言虽被官军追逐出境不曽大遭剉衂狼子野心必无惩戒今据沙州夷人供称回酋莽蘓尔已往吐鲁番留下头目雅穆拉见在哈宻要到七八月马壮之时领哈宻北山卫拉特黄达子等贼往汉人地面抢捉一节容或有之观其先差头目托克托穆尔领人马三百在我邉住牧乗间寇我永昌地方见被官军斩杀此其明验但沙州头目特穆尔圗卜等系中国属畨受恩深重去年回贼入寇已率众跟随侵犯肃州去顺从逆罪不胜诛今所供报言若效顺心实难测恐其自知身负滔天之罪恐将来无容足之所设为张大之辞窥我赏赉之利又或吐鲁畨酋见我闭闗絶贡与之通谋窥我意向亦未可知观其言将进贡的放出来便好及谪和便好不谪和便不好等语大略可见且此回穷凶极恶神人共怒去岁甘肃蘓勒坦莽蘓尔不曽伏诛而大头目和卓塔济迪音阿拉克巴圗尔及不知名大头目三人俱死于箭射鎗打之手彼虽强悍岂得不惧而近日所遣头目托克托穆尔精锐先锋初入我境即被斩获其后一犯凉州而副总兵周尚文御之再犯山丹而指挥王佐御之俱有斩首夺获之功其锋必剉其气必沮况蘓勒坦莽蘓尔已回吐鲁番止留头目雅穆拉在于哈宻料是未敢深入前项供报之言恐未可信然王者不治边人固亦不必深究臣惟御戎无上策自治为上策攘外无良计安内为良计今甘肃地方兵马寡少钱粮空乏城堡无金汤之固战马无充廏之良原额戎伍逃亡接踵而其名徒存见在军人饥寒困惫而其形徒在已且未治何以治人内之不安何能攘外兵法曰无恃其不来恃吾有以待之无恃其不攻恃吾之不可攻且今西海逋寇鸱张跋扈窃伏我邉庄凉剧贼狶突豕奔剽掠官路比之回贼尤当急备已经节行彼处镇巡副叅游击等官各须申明纪律训练士马修葺城堡整备器械振威武以警外敌之心明赏罚以作我军之气又节行陜西布政司将该解甘肃一镇邉储银两分投差官督发过河行令管粮叅议佥事等官趂收成时月作急籴买粮料草束派发各城堡上纳并将近日户部奏准开中各运司课盐三十万引内拨发七万五千引彼镇召商报纳及候戸部委官运到银两内再发五万两前去足可供应但马匹缺少之甚近日庄浪副总兵鲁经节呈贼情紧急无马出战已将先任总制右都御史李钺奏带用剰马价寄放陜西苑马寺库内银二万七千七百三十九两内先支五千两给与西宁庄浪官军买马骑征但查甘肃镇城凉州等处马匹尚缺数多近添设游击将军李义官军三千员名就该马三千匹虽云于茶马苑马寺牧养马内俵给终恐不敷及行据延绥总兵官都督彭楧呈开延绥一镇原额官军操马三万七千五十匹实有马一万五千六百六十三匹事故倒折马一万五千八十八匹近虽追补查给不过十之二三见今大敌在套用马为急虽未能尽复原额之数亦合量为查补臣近日所奏兵部题准送到马价银五万两又该専备召募之用用剰银两听给陜西固原等处官军买马骑征势难及于他镇如蒙圣明悯念甘肃孤悬重地即今回贼各处俱有警报及延绥正在紧闗防御套众之时乞勑兵部再于太仆寺马价内动支五万两分给甘肃延绥二镇令将缺少马匹买补完足军势自强军威日振蠢兹套众是惟不来来则必无善归之理甘凉地方欲调陜西延宁军马策应防遏臣当酌量套众声势缓急轻重随宜调发不敢顾此失彼以贻后艰縁系传报回贼声息事理为此具本専差承差孙杰亲赍谨题请旨

　　一为问革奸官谋求掌印卖放邉军等事

　　题为问革奸官谋求掌印卖放邉军科取局匠月粮等事嘉靖四年七月初五日据陜西按察司副使韩士竒呈问得犯人■〈日上爰下〉灏招年四十岁系陜西都司固原卫指挥佥事原籍湖广景陵县人髙祖■〈日上爰下〉英从军洪武十一年杀贼有功歴升府军左卫左所实授百户故曽祖■〈日上爰下〉保替洪武三十年升本卫后所副千户永乐元年间升本所正千户老疾祖■〈日上爰下〉贵替故父■〈日上爰下〉进袭成化元年地名潘村山寨等处节次杀贼有功升本卫指挥佥事老疾灏替前职状招弘治十七年七月内灏违例用财谋求守备事发该刑部山西清吏司将灏问调固原卫带俸差操遇蒙弘治十八年五月十八日诏书一款在京在外文武职官有因縁事及公错并公事诖误等项特旨降调并为民充军者该部通行查出调者复还原职降者俱照原品先任外用为民者冠带闲住充军者放回为民彼时灏要得回还原卫不合将前诏条内调者复还原职擅自改添作调卫者复还原职字様移闗本卫灏又恐本卫先问发今未到署印指挥赵■〈日上永下〉不从备银五两送赵■〈日上永下〉枉法接受准闗给文起送原卫护兵部查出灏系原奉钦依调卫人员比与前项诏书事例不同将灏差人押发固原卫照旧带俸差操听候叅提及备行都察院类行陜西巡按秦御史转行陜西按察司提问间灏又营求督牧官马正徳三年六月二十日灏见得催提紧急不合将原领牧官马一匹拐骑逃躱不行出官本司止将赵■〈日上永下〉提问枉法杂犯绞罪准徒五年立功解发讫照提灏又不合仍前不肯出官正徳六年十月内灏方纔投卫解赴本司问拟杂犯斩罪查系遇革招呈巡按周御史奏行本司正徳七年五月内蒙将灏仍发固原卫带俸差操间正徳八年正月内有顺天府昌平州未到商人刘浩刘桂将伊报中灵州盐课司盐引一千七百道分与在官李朝阳今故父李宣支盐李宣就将伊上过粮草银六百八十两兊与刘浩等支领讫正徳九年正月内李宣因少在官胡玺先未故兄指挥胡琮本利银三百二十两无还就将前引内一千五百道凭在官马鉴赵连管见付与胡琮准还前银讫彼时计算胡琮该贴李朝阳银八十两一向未与李朝阳将情告蒙固原兵备道追还讫后李朝阳将前剰盐引二百道立约顺带与胡琮家人胡秀名下待候人支盐分用正徳十三年十月内蒙分巡关西道差灏前往宁夏等处公干回还不合一向不行赴卫正徳十四年十月内胡琮令胡秀将前李朝阳父李宣准还盐引一千五百道并李朝阳顺带盐引二百道凭在官单镒作中立约与宁夏小盐池未到商人康赟合伙支盐分用已支盐四百九十七引未支盐二百三引灏前罪遇蒙正徳十六年四月二十二日赦宥讫本年八月内灏方纔赴卫讫嘉靖元年蒙带管闗西道李卿给与灏官银一百两每两定易料豆二石四斗赴固原州仓上纳灏将前银内八十一两二钱五分陆续籴豆上仓外银一十八两七钱五分该易豆四十五石灏自合给付与人籴买料豆赴仓完纳为当不合故违军职有犯监收盗满贯律该斩罪者发邉方立功五年满日还职仍于原卫带俸差操事例将银侵欺入已嘉靖二年四月二十六日灏用财礼娶故军路朝义在官妻杜氏为妾后灏因见杜氏淫荡受财卖与在官朱趋为妾在官郭永知证本年十一月内蒙固原兵备道明文行灏暂管杂造局事嘉靖三年五月内放支局匠月粮灏因前侵欺官银料豆未完要得乗此科取完纳就不合向在官局匠党经等共九十名每名科取料豆五斗共四十五石补码上仓完纳讫本年八月内刘浩因见胡琮病故不合巧计将前李朝阳父李宣准还过胡琮盐引揑作伊故兄刘淮寄在胡琮家内被伊弟胡玺冒名支盐虚情状赴兵备道告批灏问报灏将胡玺并康赟未到男康国冒行拘到官灏不合不审的实止凭告词将前支盐引一千二百三道断给刘浩领讫比时康国冒畏惧刑责备银二两绵布五匹绒韈一双驴一头盐十石送灏不合索收入已在官杨塔孩知证前事未曽回报本年十月内本道查得缺官署掌卫印行卫令灏暂管间本年十二月初十日本卫在官充发军人杨斌畏惧当军辛苦要得用钱买求回伊保定府庆都县原籍不合备银五两二钱送灏就不合枉法接收入已给与杨斌收买药饵印信批文收拏影射本月十四日杨斌行至地名腰禄墩遇逢在官巡墩总甲王本盘获连批送与固原守备刘文处帖行本卫查问间嘉靖四年五月内蒙分巡闗西道纸牌为勑谕事奉勘合将灏见提解问间本月十三日胡玺不甘将情并不合添揑灏违例全支俸粮及累逃四次挟制官府打诈财物又得复职等项虚实情词并将未到陈完牵写开单具状赴提督军务杨尚书处告蒙牌行守备刘文差人将灏捉拏到官呈解提督衙门蒙批查得■〈日上爰下〉灏系分巡关西道见提解问人犯仰陜西按察司副使韩士竒将胡玺所告情词提人与本犯对理明白备招解审发落呈状并缴蒙将一干人巻并刘浩在官歇主李昂通行提吊到官与灏逐一对审前情明白恐有不的复又查审得灏带俸支粮数目委该全支并无月支食米一石事例各无异词将灏等取问罪犯外结得银每两值钞八十贯招结是实议得■〈日上爰下〉灏等所犯■〈日上爰下〉灏除革前并受财枉法满贯及求索科敛等罪名不坐外合依官物当应给付与人已出库而未给付但有人收掌在官若有侵欺者计赃以监守自盗论四十贯律斩系杂犯准徒五年杨斌依有事以财行求得枉法者计所与财坐赃论四百贯律杖九十徒二年半胡玺依不应得为之事理重者律杖八十杨斌等俱有大诰减等杨斌杖八十徒二年胡玺杖七十■〈日上爰下〉灏系赃官杨斌系军胡玺系舎余各照例■〈日上爰下〉灏定发邉方立功五年满日仍于原卫带俸差操不许管军管事杨斌审无力定拨缺人墩台照徒年限哨瞭胡玺审有力纳米赎罪各完满日踈放与供明李朝阳王本杨塔孩郭永赵连党经胡秀马鉴单镒朱趋杜氏李昂各查发着伍随住宁家内■〈日上爰下〉灏系军职论功定议发落查得本犯先该分巡关西道奉勘合见提解问合行固原卫备由转行该道查照完报施行照出供明李朝阳等并杂犯死罪■〈日上爰下〉灏俱免纸胡玺告纸杨斌民纸各一分照例每分内除二十张存留公用其余折米告纸四斗民纸二斗并胡玺赎罪米七石及■〈日上爰下〉灏名下枉法受要杨斌银五两二钱又侵欺原领易买料豆官银一十八两七钱五分并索受康国目银二两绵布五匹绒韈一双驴一头盐一十石主无见在与枉法侵欺银两俱合入官又■〈日上爰下〉灏科取局匠党经等九十名每名料豆五斗共四十五石合给主中间王无见在者入官俱发固原州监追完足罪纸米石并主无见在料豆俱送本州岛官仓上纳绵布绒韈驴盐易银并枉法侵欺索受银两俱贮库与米豆俱作正支销科取有主料豆查给收领通取收管实收领状附巻及未到刘浩妾告争过胡琮原受李朝阳父李宣少银准还盐引一千二百三道仍行固原卫拘拏刘浩追给胡琮弟胡玺并家人胡秀收领同顺带李朝阳盐引二百道省令径自收支照约分用有罪刘浩另行吊来文巻发回备照等因具呈到臣案查先据固原卫已故指挥胡琮下舍余胡玺状告本卫指挥佥事■〈日上爰下〉灏原任北京为事问调本卫后因改写诏书事发逃走着兄挨获肘送按察司问拟永逺不许管军管事带俸差操后又复逃三次文巻可查至今隠情掌印管局以此懐雠主令商人李宣刘浩等揑词具状赴兵备官处告兄先年合伙中盐寄放引目等项事情蒙批■〈日上爰下〉灏问理就彼拘玺偏情酷拷妄认虚供及开单讦告■〈日上爰下〉灏卖放军人枉法受财侵欺官银科取财物多支俸粮等情查得■〈日上爰下〉灏系陜西按察司分巡闗西道佥事锺锡见提解问人犯已经批行陜西按察司副使韩士竒提问明白备招解审去后今据前因覆审无异叅照犯人■〈日上爰下〉灏先系平凉卫官员縁事改调不思改悔自赎却乃稔过不悛始因擅改诏书字様被提不出又拐带官马在逃后假以公差为由出外逰荡至三年有余旷职两次遇蒙恩宥尚犹不图自新侵欺守掌官银乃科敛局匠以偿还受要军人财物又枉法给批而卖放及访得本犯平昔在卫假公觅利倚势害人不止一端官司被其挟制下人苦其凌虐虽问前罪尚有余辜合无照依原拟定发邉方立功五年满日仍于本卫带俸差操不许管军管事惟复逺加谪调以为军官怙终稔恶屡犯不悛者之戒缘系军职论功定议未敢擅便为此具本顺差承差孙杰亲赍谨题请旨

　　一为举用贤才以裨政化事

　　题为举用贤才以裨政化事臣惟人才难得自古为然故通经学古者多致用而不达独立自信者多矫枉而过正志存乎道徳行或不揜其言取给于事功久或渐渝其守外内之相符终始之一揆今豪杰之士布列中外其人必多臣久处林下今任邉方未能深知不敢泛举窃见陜西按察司提学副使唐龙早得金华文献之传志窥圣贤理性之学及出而登仕作令郯城首挫流贼之锋两为巡按茂着激扬之操今提学陜西动必循轨言不悖道多士赖以陶成人材因之益盛是盖舆论所许清议所归非臣一人之私言也且今之用人自有常格臣窃谓资格所以待众人不次所以拔英杰古之帝王暨我朝列圣率由是道如唐龙者文行俱优体用相孚内可以佐台寺备清华之选外可以任抚巡受干城之寄若长宪之官固所优为亦其常格选衡必有所处岂俟臣言但念备位大臣以人事君臣之职也荐贤为国臣之志也傥知而不言实重蔽贤之责如蒙乞勑吏部广询博访验其平生叅之公议若果臣言不诬将本官待之以不次加之以殊擢遇缺奏请简用于国家政化必有裨补如其奉职不效或晚节有亏则臣失人谬举之罪无所辞避矣縁系举用贤才以裨政化事理未敢擅便为此具本顺差承差孙杰亲赍谨题请旨

　　一为急缺邉方都司官员事

　　题为急缺边方都司官员事照得各处边方各有行都司衙门统领卫所惟宁夏榆林无之榆林镇城止辖一卫宁夏在城设有五卫在外二卫二守御千户所军务浩繁内有庆藩及郡王将军等府数多又兼夷汉杂处难以抚驭先年旧规镇巡官推选老成练达都指挥一员管理各卫事务号为掌印方面官员城池锁钥夜廵铜牌皆其执事各卫所官军马匹数目册籍皆其管领地方听其约束墩台属其提调闗系不为不重茍得其人事有统纪不致颠错近日镇巡委用都指挥安世民本官行事过当起衅招怨贻患未息况今本镇太监总兵巡抚管粮佥事等官俱各缘事被提新除官员不知何日到任阖城空虚事无统纪诚恐因而别起衅端深为可虑已经札仰陜西按察司分巡闗西道佥事锺锡前去镇城住札收放钱粮稽察奸弊问理刑名及帖委先任甘肃游击将军今革在闲都指挥同知王爵暂去管理都司事务提调各卫官员收掌门禁锁钥稽察奸盗外缘旧规相承止是镇巡选委都指挥一员管理今查本镇别无都指挥可委若令指挥署管职任相同难以行事臣窃谓地方事重前项官员责任比与各行都司事体相同必得老成都指挥奏奉钦依委用庶几人心协服访得陜西都司见任空闲都指挥佥事张鹏霄孙昌二员俱曽久任守备领军等官委皆老成练达事务善于处谋虽先曽有过被革今皆砥砺自新比之新进出仕之人相去逺甚如蒙乞勑兵部查议奏请合无于张鹏霄孙昌内定委一员作为提调宁夏等卫名目令其掌管城池门禁夜巡铜牌军马册籍一切政务庶使镇巡衙门可以委任责成上下相承体统不紊庶事不劳而集矣仍乞着为定例今后有缺听镇巡选委相应都指挥奏请委用则体势稍重易于行事实为便益缘系急缺邉方都司官员事理未敢擅便为此具本顺差承差孙杰亲赍谨题请旨

　　一为易置邉方将官事

　　题为易置邉方将官事照得宁夏花马池地方逼临邉墙系套众侵犯腹里必由之地先年止设一营调拨西安庆阳官军轮班备御成化年间奏设守御千户所添拨改编官军一千员名正徳元年间臣为总制因见地方要害套众不时侵犯官军数少难以截遏奏改为寜夏后卫添设四千户所选拨召募军人四千员名常川住守与原拨官军相兼备御又展拓城池修盖营房数千间人居稠宻市廛贸易遂为乐土今经二十年矣城垣损壊不行修补新旧军人逃亡居半每遇敌至不过闭门自守禁断居人不许樵牧致将原盖营房拆毁焚烧殆尽询问其故盖因近年分守将官不得其人上下交征务为掊克以致如此访得见任分守宁夏东路地方右叅将都指挥佥事刘谨贪刻性成诛求无厌以营家为得策视戎政为末务指称公用克扣军士粮赏每遇解到新军搜索装囊空竭方纔发伍卫所官员因而挟持争为科敛以肥身家致令军日逃马日耗邉务日废城堡萧索几不能守及照陜西设有游兵官军三千员名不止防御本镇兼为延宁甘肃各路应援之兵此等将官必得素有胆力惯经战阵之人遇警身先士卒眠霜宿草不惮苦劳摧锋陷坚无往不前乃克胜任见任逰击将军署都指挥佥事陶文颇能自守亦善处事但年力已衰胆气素弱居常无事干理戎务若无大失遇警出战冲锋破敌决所不能今大敌拥众在套秋冬之间难保深入为患而甘肃庄浪一带地方回达二敌节有警报领军截剿全在将官刘谨众叛亲离岂能得其效用陶文则上玩下慢安能驱之赴敌臣又博访得先任分守大同西路地方右叅将延绥都指挥佥事髙时先任游击延绥将军养病痊可陜西署都指挥佥事夏钦俱晓畅军情熟谙戎务驭下有恩临敌不惧堪任分守先任延绥援兵团操叅将都指挥佥事瞿江延绥定邉营把总指挥佥事魏锟皆体貌魁梧胆气猛厉弓马有出众之能膂力有兼人之勇堪任游击且人之才各有所长其用各有所宜指垢摘瑕则举世无全人舎短取长则中人皆可用如夏钦魏锟固未尝有过髙时瞿江虽曽缘事黜革终难揜其所长使功不如使过在今日尤为急务伏望圣明轸念邉事至重求才甚难乞勑兵部再加询议如臣言不妄乞将刘谨革回原卫闲住陶文候腹里闲静地方有相应员缺乞将所举各官具名上请简用髙时等内用一员充宁夏东路叅将分守花马池地方瞿江等内用一贠充陜西游击将军如此则委任得人战守有备士气自奋邉方有托蕞尔丑类不足为中国患矣缘系易置邉方将官事理未敢擅便为此具本顺差承差孙杰亲赍谨题请旨

　　一为申明勑谕陈言邉务以御寇患事

　　题为申明勑谕陈言邉务以御寇患事该户部议覆查照先年旧规通将纳银事例并革不开中马匹俱听环灵兵备官督同原管盐场通判等官从公召商照依原定自变量开中马匹先尽甘肃次及延绥又次宁夏轮管相兼西宁洮河茶易马匹兊给应用周而复始着为定例及称见今延绥邉情未宁合无并行各镇通融扣算量其邉务缓急大小俱听见差经略三邉军务衙门随宜处分不必拘执原额事宁之日轮中备奉遵依间续准本司延绥管粮佥事张宏闗奉巡抚延绥地方都察院右副都御史姚谟札付内开召到商人杨腾霄等四十四名纳完上中马一百六十二匹共该盐一万四千六百引縁由前来又准陜西布政司照会将填完正徳十年商人张大海等纳完盐引一万四千三百三十七引正徳十一年商人刘镇等纳完盐引一万四千三百三十七引正徳十二年商人豆达等纳完盐引一万四千三百三十七引并杨腾霄等前项引目各赍领到道俱经封发行仰庆阳府转行管盐通判李敏忠查照上年事例相兼放支仍纳新课去后其正徳十三年见今陆续止召纳过二百一十引赴布政司填给引目外其余至今未见上纳节经催行庆阳府督纳间今蒙前因随拘原告商人并节年商人张大海李镕等到道审据各执称各商大池自弘治十二年起小池自正徳元年起俱至嘉靖元年止在池引目约有二十余万俱未闗支为因连年冦患及天时旱涝盐路不通及节次事例不常分派股头不定况且复能支出前引抑又勒纳新课以此坑陷资本纒延不絶守候日乆困苦难堪等情张矿等一起则告要仍前随到随支不论诸引之新旧李镕等一起则告要照旧挨年挨名不分股头之三七大抵年名在前者利于挨次而原拟随支者惮于分股各惟图便己私不顾纷更盐法俱难准聴但勒纳盐课一节中间商人资本有昔丰今啬守支有昔旺今衰必使其举贷以纳于情不堪若令其转易而支在法有禁委的官商两未为便益且今在池未放盐引既多再欲设法另召商人必少欲要暂停新课以疏通旧引不无亏损额课迟误邉储合无将在池盐引自正徳七年以前俱为旧引正徳八年以后俱为新引新旧平分各为五分股头两股各挨年挨名止论盐引数目不拘商人多寡相兼放支如上名不到下名挨放其新课合无将正徳十四十五十六年嘉靖二年三年俱免开中自嘉靖四年起不拘是否旧商每引照弘治十二年事例纳银一钱七分量加三分共二钱或照近例仍纳三钱五分俱于本道报名发庆阳府收取实收类赴布政司填给引目取自闗放暂准于鳯汉二府地方与河东盐相兼发卖限二三年或五年候前项旧引尽絶至四年分起止挨年挨名放支不必分拟新旧股头仍照原拟于平庆地方发卖永为定规不许再生异议变乱庶几盐法不致纷更而商情亦为便利矣呈乞照详定夺等因具呈到臣查得弘治十八年间臣巡抚陜西议奏灵州盐课司大小盐池所产盐斤与解池相类不劳煎煮不烦人力为利甚博取之无穷旧例止是召商中纳马匹分给邉镇骑操后因各邉交争互取多寡不均故有间年关领之例又因中马之人势嘱贿通滥收不堪马匹不得实用故有收价解邉之例毕竟为马而设未尝别用后因放盐委官作弊多端奏添陜西按察司副使一员在于庆阳驻札职虽整饬邉备实兼督理盐法弘治年间宁夏镇巡衙门先因修理河渠借去弘治十四年十五年二年盐课后因措置粮草借去弘治十六十七十八年三年盐课河渠工程既未就绪仓场粮草亦未充足而盐马之制遂废私盐盛行奸豪得利弘治十五年间该总制尚书秦纮题准于庆阳府添设通判一员兼理盐课将红徳堡批验所移改庆阳府听环庆兵备提督弘治十八年以后引目送监收通判开放每引收银四钱五分准装盐五石或六石银两分发庆阳固原官库分送各邉买马续该苑马寺卿车霆奏要増灵州盐课纳银给买边马兵部题奉孝宗皇帝钦依陜西茶盐易马备邉系是旧制今后不许别项奏讨钦此钦遵行臣查处臣督同兵备副使燕忠髙崇熙等亲诣盐池查勘二池盐利委有余饶今将大池増一万五千引小池増三万引每引纳银二钱五分照盐一车以六石为则外有多余依律掣垫至固原庆阳二盐厂缷所每引仍照旧收卧引银一钱通共每引得银三钱五分每年该银二万七百六十余两傥遇旱涝盐生不及或邉报紧急盐路不通除旧额课盐外新増盐课明白除豁不可胶于一定岁岁取盈行盐地方许于鳯汉二府通行与河东盐相兼发卖两不相阻其弘治八九年以前中马盐引久弊多莫可查考所宜一切革罢弘治十三年以前召中商人彼皆奉例纳银输官后因宁夏借课躭迟数年怨声载道合准相兼支放新引七分旧引三分弘治十四年以后宁夏所借若有未支未中之数年分已满中间势豪之人展转影射难再复支未中引目陜西截取开中庶几物论称平所收盐引银两俱送庆阳固原官库寄放听庆阳兵备兼理盐法副使及固原兵备副使提督稽察如遇各边缺马听臣斟酌通融给发买马支用不必拘定间年之例等因具题荷蒙武宗皇帝俞允举行彼时盐法流行所得盐银数多未及二年臣谢病回还自此之后各该衙门节有论奏正徳三年戸部题准灵州盐课解送太仓以备紧急支用各邉缺马奏请定夺其后巡抚陜西侍郎冯清奏准将正徳七年以前至元年盐引暂且停止正徳八年九年盐课俱借与甘肃上纳粮料草束完足赴场随到随支正徳十年以后照旧新引七分旧引三分兼放轮解各邉买马籴粮正徳十二年督理甘肃军饷右侍郎杨旦奏准将十二十三年盐课俱听甘肃召商报中粮草备用事寜照旧买马是年巡按御史师存智题准将十四年分盐课除供邉外量留一半补给韩府禄粮十三年镇守延绥太监许全奏准除正徳十四年引盐一半补禄米其余并十五年分尽数归本镇买马其十六年以后三邉照旧轮给正徳十六年兵部议准先该臣处置牧马茶马盐马实济邉用合行巡茶御史查照开中马事宜次第举行是年御史王杲奏灵州盐法大壊欲行设法召中收价买马均给三邉户部题奉钦依这地方盐课着巡茶御史查明数目将各奏年分未开未闗并未捞的照例停止钦此嘉靖二年户科给事中王瑄奏处邉储户部议得灵州盐课停革买马専一召商报纳粮草二十年来事例纷纭更革不一盐法为之大壊无益邉储有亏马政所以近时议者多欲革去纳粮専令中马不为无见臣窃惟灵州大小盐池盐法祖宗朝本供各邉买马之用后因中马有弊改议纳银轮发各邉买马立法未尝不善奈何正徳年间当事者各出意见奏行新例纷纭变乱新旧混淆弊端百出后任者不体前官之意新纳者罔念旧商之苦以致各年各项报中俱未支掣完足盐引堆积多至二千余万商人亏陷资本节次召中并无一人报纳却乃搜刷旧商勒报新课监禁棰楚如追逋负在情与法俱不相应夫天地自然之利人自失之而徒为奸人私贩之资深为可惜查得近该户部题奉钦依革去纳银専令中马固系旧例但先年中马弊多始改纳银且各镇官员趋向不同行事亦异如是禁防疎阔或因将官之要求或徇势豪之请托将中下不堪马匹揑作上等支盐一百引以致物议沸腾若欲于腹里地方纳马解邉则秣饲属之何人运送不胜其扰似皆未便臣愚以为不若仍纳银两解边易马则事省人便官商两为有益且如盐马旧例上马一匹给盐一百引中马一匹给盐八十引二池旧课止有一万四千三百三十七引尽纳上马止该马一百四十三匹兼纳中马大约不过一百五十余匹正徳元年臣召报纳过七万二千五百引每引价银二钱五分共得银一万八千一百二十五两每马一匹用银十两可买马一千八百一十二匹正徳二年臣召纳未完去任今查纳过盐三万八千七百引每引价银如前该银九千六百七十五两以后年分多者万余两少亦不减数千两嘉靖元年延绥超前召报纳马止是一百六十二匹较其所得多寡之数昭然可知致将正徳十四年十五十六三年俱误召纳今据副使髙公韶所呈在池未放盐引既多欲再设法另召商人必少欲暂停新课以疏通旧引不无亏损额课迟误邉储一节查得节年报纳商人岁月既多头项不一中间展转影射冒支盗卖等弊难保必无本当通行革罢但念各商俱已奉例出其资本助我邉储官本失信商则何辜况前商既已失利后商愈加疑阻谁肯以固有之财而希觊必不可得之利哉缘前事该部已经题有明命臣当具奏上请定夺乃敢施行但六七月间正在放盐之际诚恐又误一岁额课已经遵照钦奉勑谕便宜处置事理札仰副使髙公韶备云出给告示晓谕自正徳元年以前盐引俱各革罢不许放支仍令将引目赴官投告烧毁若仍留在身以图影射许各项商人并邻佑里长旗甲首告拏问治罪自正徳二年至正徳十二年止俱为旧引正徳十三年见开未完并以后年分开中者俱作新引另召不拘新旧商人许令告报每引照正徳元年事例纳银二钱五分到于缷盐处所仍纳卧引银一钱愿中商人俱于环庆兵备处报名银两发庆阳府收贮取实收类赴布政司填给引目下池旧引三分新引七分俱挨次开放止论盐引数目不拘商人多寡如上名不到下名挨支每引照盐一车以六百石为则外有多余依律掣垫追问去后近据副使髙公韶呈称示出之后召纳过盐引一万一千余引作正徳十三年之数余尚召纳未完臣闻之先正云法立而能守则徳可久业可大天下之事皆然如总制尚书秦纮等先年所拟循而行之于三邉马政实有裨益惟是接管官员専务更张以致法无定守官无依据每更一官辄奏改一例出于己者患其不多出于人者惟欲其止行之未久他官相继又复如是且纳银纳马所取既殊买马买粮所用各异乍行乍革倐旧倐新规近利以失大信前车之覆后车之戒宜商人之不乐从也但前此纳银各该衙门往往借取别用有妨马政见今三邉多警正在缺马之际如蒙乞勑户兵二部查议合无依臣所拟将正徳元年以前不拘纳马纳银商人一切革罢将引目赴官投告烧毁正徳二年起至正徳十二年止俱为旧引正徳十三年见开未完并嘉靖二年三年接连嘉靖元年之后者俱作新引正徳十四十五十六三年已有嘉靖元年阻隔不必开中徒为紊乱烦扰每盐一引照正徳元年事例纳银二钱五分到于缷盐处所仍纳卧引银一钱共每引得银三钱五分以旧额盐课计之可得银五千余两较之纳马已是三倍况新课之数又未可预料乎原中商人俱于环庆兵备处报名银两发庆阳府收贮取实收类赴布政司填给引目下池旧引三分新引七分俱挨次开放止论盐引数目不拘商人多寡如上名不到下名挨支照盐车石及多余掣垫等项俱照旧施行所收银两仍照例正徳十三年为始先延绥次及宁夏次及甘肃轮年解发前去専备买马不许别项支用若别镇果有邉情紧急听提督总制衙门如无提督总制听巡茶御史各通融派给仍乞天语丁宁着为定例毋再纷更庶成画一之功以济邉方之急再照灵州二池夏秋之间水面凝结如雪如霜随取随足十余万之课亦不难办但地邻邉境或声息紧急盐路不通又或旱涝相仍盐花不结照臣先年议奏新课明白除豁不可胶于一定岁岁取盈但行盐地方旧例止在平庆一府及宁夏等卫榆林宁塞营迤西城堡似乎太狭盐生者多民食者少盐商何从售卖而私贩固未尝絶以此尚书秦纮御史王错先后具奏俱要将灵州盐课与河东行盐地方相兼发卖正为此也合无今后每年旧额盐课一万四千三百三十七引之数断不可少其新増盐课不拘多寡尽数捞办支掣以池内无盐之日为止其行盐地方除西安延安等府照例严禁外许暂于鳯汉二府地方与河东相兼发卖两不相妨待三年之后旧引支尽盐法疏通照旧施行实为便益縁系分理盐法事理为此具本谨题请旨

　　一为敌众声息事

　　题为敌众声息事嘉靖四年七月二十一日据延绥总兵官署都督佥事彭楧呈为敌众掏墙入境官军对敌斩获首级事据旧安邉营把总指挥佥事赵玺呈蒙分守西路叅将袁聪钧帖准总兵彭楧手本该蒙臣钧帖为套中走回人口供报夷情事备仰本职务要严谨斥堠整■〈木朔〉军马锋利器械常如贼在目前不许一时怠惰仍差人逺哨如果敌众近邉即便会合各将官同心协力相机剿逐飞报邻堡官军发兵策应务使大遭剉衂不致贻害地方蒙此卑职于通贼要路墩空量添夜不收步军在彼按伏本年六月十七日巳时据守粕糟店墩夜不收林三走报粕糟店四墩直日军人范濚二瞭见境外敌众约有二百余骑穿戴盔甲聚到本墩西空内扶四十余敌上墙摆射余贼掏墙当传左右邻墩甲军按伏夜不收步军互相战守据此卑职一面飞报协守副总兵赵瑛分守叅将袁聪游击将军张鳯一面即会按伏逰兵营千总官王升等各领官军驰去截杀敌已掏开墙口一处进入邉里札立窥见兵马将近张弓冲突前来职等奋不顾身严督官军各用弓铳一齐射打战敌数合我兵奋勇扑斫一处就阵斩获首级一颗夺获敌马一匹射死敌马一匹王升等督军同阵斩获首级一颗夺获敌马二匹前敌仍复攻战严令官军敌战间彼见迤西迤东游击张鳯等人马灰尘将近退从原口出邉去讫查得卑职步下收获敌器一十二件敌箭一百一十枝中伤旗军六名射死战马一匹王升部下中伤旗军七名射死战马二匹收获敌器一十二件敌箭七十五枝等因具呈到职及准逰击将军张鳯手本据千总指挥王升呈报相同准此准行各该分守按伏将领把总等官整兵堤备所获功次会行按察司佥事郭鳯翔照例勘报及具题外呈乞照验等因到臣又据延绥总兵官彭楧呈为声息事据靖邉营把总指挥同知孙仁呈本年六月十四日辰时据坐堡百户纪镗报有声息本职当领有马官军一百五十员名同竒兵营千总指挥桑林等官军九百员名驰至地名许仲义梁迎遇永固墩夜不收柯能报据军人王志会瞭见敌众六十余骑到本墩邉外札立职督官军驰至墩涧彼从墩北迎敌前来督令官军一齐向前射打其众遁退去讫收获敌箭二十枝又据龙州城把总指挥佥事刘钺呈据坐堡百户周淮呈据水脑墩夜不收髙思义报六月十七日未时该军人徐伏瞭见敌众三十余骑到墩东空拆墙进入一半在水脑涧一半往东清平堡钱儿梁去讫本职当同本城经过游兵营千户赵聪带领马步官军四百五十员名驰至龙州墩梁敌见官军追逐又见清平堡把总指挥周继勲亦领兵前来出邉遯去查得芦草沟余丁贾海男贾舍儿小龙州余丁刘毛哇哇在彼打草被敌抢去随据清平堡把总指挥使周继勲亦呈相同查得清水河捉去秦家畔余丁党柰使女一口米脂县民人李彪幼女一口又据常乐堡把总指挥佥事胡定呈据坐堡百户潘靖呈据白崖儿墩夜不收赵成报六月十八日卯时据军人曹孜瞭见敌众一百余骑到墩东空掏开墙口八骑进入海湖畔札本职当同按伏指挥何大经带令马步官军驰至原掏墙口敌见兵马急至遯出邉外去讫查得本堡余丁韩安儿刘小和尚及余丁钟山妻许氏俱割草被敌捉去又据木瓜园堡把总正千户童壁呈据大山墩夜不收任进报六月十八日巳时据军人孙思庆瞭见敌众二十余骑到墩东空拆边墙进入本职当领有马官军一百五十员名前进百户孙钦带领步军一百七十名相继驰至赵家梁又据夜不收小王成报添敌众五十余骑督军驰至刘家梁遇敌冲突前来督军齐力射打就阵夺获射重敌马二匹俱倒死敌退从原口出邉去讫查得在阵射伤总甲王聪墩军李大朋李伯英收获敌箭二十八枝又据向水堡把总副千户朱镗呈据百戸张官生呈据六月十八日午时据军人冯江瞭见敌众五十余骑前来口墩掏开墙口二十骑在口簇立三十骑进入在髙阜沙梁站立向南瞭无人畜当从原口出邉去讫又据波罗堡把总指挥同知秦镗呈据坐堡百户许聪呈据镇逺山墩夜不收余茂兴报六月二十日寅时据军人袁朝儿瞭见敌众一百余骑到墩西空掏开墙口一半进入墙里驰至砖窑梁瞭探本职领军驰去截剿从原口遯去查得本堡舎余冯雄在路射死又据靖邉营指挥同知孙仁呈据坐堡百戸纪镗呈据威逺山墩夜不收赵川关报六月二十二日寅时轮该军人杨守爱吴思玉前去迤东爪问火炮行至赵官人涧忽遇箭杆梁山渠蔵伏敌众前来将杨守爱等扑捉过壕本职当领官军一百五十员名与同按伏竒兵营千总指挥桑林等官军六百员名驰至井涧岔迎遇夜不收倪仲良报有一十余骑过壕扑捉墩军北去本职等回兵防守又据波罗堡把总指挥同知秦镗呈据坐堡百户许聪呈据樊家梁墩夜不收黒六报六月二十三日寅时据军人李良儿瞭见敌众八十余骑到墩拆开墙口进入一半驰往硬地梁墩本职领军追剿敌见兵临当从原口出去随据守硬地梁墩夜不收髙真定亦报前贼四十余骑到本墩对敌射重墩军张彪至晚身死又据秦镗呈据莲池山墩夜不收席整报六月二十五日寅时据军人髙四瞭见敌众六十余骑到墩东空拆开墙口进入一半径往东南夹道去讫一半在墙堵口将墩军张观音保射重身死职领官军驰至河北其众退从原口去讫又据向水堡把总千户朱镗呈六月二十五日卯时据向水界墩夜不收郭马儿报据军人刘贵瞭见敌众三十余骑从南来到本墩拆墙出境去讫查得前敌自波罗堡莲池山墩出没至本堡大桑坪射伤逓送公文夜不收呉彦成抢去骡一头并公文射死军人周演及行路男子一人等因又据本官呈为声息事据向水堡把总副千户朱镗呈据坐堡百戸张官生呈准提墩百戸张聪报本年六月二十六日申时据军人窦钺瞭见敌众五十余骑到防湖墩东掏开墙口举放烟炮二十骑在口簇立三十骑进入墙里往东南仃走本职带领马步官军一百五十员名追至本堡沙河掌墩东空向水界墩西空各拆墙口出境去讫又据波罗堡把总指挥同知秦镗呈据坐堡百户许聪呈据提墩总甲陈合巻儿报本年六月二十七日巳时据军人阎铭瞭见敌众二百余骑到莲池山墩东空掏开墙口举放烟炮五十余骑在于墙口一百五十骑进入邉里沙窝簇立本职当领马步官军同按伏都指挥马政领兵驰至河畔前敌潜伏内二骑往来引诱职督官军前进敌见兵势聨络当从原口遁去等因行据榆林卫副千户张鹏呈前去向水堡查得把总千户朱镗带领马步官军到于荞家庄因晚未曽进袭前敌侵至樱桃山杀死本堡余丁呉江何杰抢去幼男刘和尚石庙儿沟抢去军人张友妻于氏鸡子庄杀死屯住余丁王俊王定抢去幼军王十一使女王妙顺又去波罗堡查得并无抢掠人畜等因又据榆林城坐堡指挥使王寿呈据本堡管队千户徐世臣呈查得本队纪録幼军王世美应役王十一于六月二十六日前去向水堡鸡子庄屯内送饭米忽遇敌众抢去又据龙州城把总指挥佥事刘钺呈据坐堡百户周淮呈据提墩总甲王洪呈据平滩墩夜不收杨万三报六月二十七日申时据军人王鉴瞭见敌众五十余骑到本墩东空拆开墙口一半在口簇立一半进入往东清平堡地方中沙墩去讫举放烟炮本职当领马步官军一百五十员名驰至水脑墩梁瞭见清平堡人马追敌前来卑职合兵夹追敌从原口出邉去讫又据清平堡把总指挥使周继勲呈报相同行据百户冯相查得前敌到中沙梁墩空将本墩军梁田加左膊射讫一箭卢志兴后腰射讫一箭捉去杨家畔余丁蔺连男蔺存得等因本年七月二十九日又据本官呈前事据髙家堡把总副千户丁麟呈据坐堡百户潘锐呈据碾儿梁墩夜不收万英报本年七月初九日据军人胡聪瞭见敌众二十余骑骤到本墩掏开水口进入本职当领有马官军七十员名到彼据本墩小甲李子贵报称敌众一十二骑在于营口八骑径到本墩攻围射死墩军孟田驴贼见人马将近出境去讫又据榆林城把总都指挥佥事阎武呈本年七月十五日丑时据本城马神山墩传接迤西烟火当蒙镇守总兵官彭楧统领职等官军七百员名至向水堡新添墩西空敌众掏开墙口一处瞭见邉外沙梁簇立敌众二十余骑爪得马踪三十余道径往腹里西南去讫蒙总兵官彭楧分布官军各冲要地方按伏堵截本官统领官军袭踪追赶至波罗堡硬地梁墩合兵夹击前敌就阵夺获敌马五匹敌器六件达箭三十二枝被敌射重墩军二名身死敌奔从硬地梁墩东空水口出邉去讫等因节呈到臣为照延绥地方敌人在套日久臣自到陜西以来不次行令各该将官加意堤备遇有侵犯即便督军袭剿不许畏缩误事已将节报声息具题外今据前因看得套人自本年六月以来侵犯延绥近邉不止一次止是游击将军张鳯旧安边营把总指挥赵玺各部下斩获首级二颗夺获马匹夷器功虽不多亦曽督军临阵与之对敌其余城堡把总坐堡等官虽称出兵追逐并无斩获之功龙州城常乐向水波罗清平髙家等堡各被抢去军民男女射死墩军军人余丁各数不一虽是不曽深入而地方已被其害显是各官平时失于设备临事不能效力废弛怯懦之状昭然可知况止据所报如此此外隠匿不报之弊难保必无俱各叅究但自东至西千里之逺处处有敌目今大众敌人已报西行深入之谋旦夕难测延绥游击兵马俱在西路按伏其中东二路城堡星散无所不备无所不寡理势则然正当紧急用人之际合候事宁之日通行查叅定夺縁前项声息延绥镇巡官各经具题及有功并失事官员照例行巡按御史查勘明白另行外缘系达众入境邉镇节报声息事理为此具本顺差承差赵祯亲赍谨具题知

　　闗中奏议巻十三

　　●钦定四库全书

　　闗中奏议巻十四

　　（明）杨一清 撰

　　○提督类

　　一为套中走回人口供报敌情事

　　钦差提督陕西三边都御史臣杨一清谨题为套中走回人口供报敌情事嘉靖四年七月二十日据镇守延绥地方总兵官署都督佥事彭楧呈前事据榆林城把总都指挥佥事阎武呈蒙职等发下镇靖等堡解到套中走回男妇十名口随拘通事赵禄等到司审得一名苏孟阳供年二十五岁系定边营军人苏堂男正徳十一年失纪月日前去地名黄羊镇打草忽遇敌人托和齐等抢去在营住过十年旧年十二月内跟随众敌人踏氷过河在套住牧止知我们一枝敌人约有一百余骑其余大势敌人不知多少今年六月内见得众敌人前往黄河畔上去了有我们敌人不知往那里地方抢去未回是孟阳遇晚偷骑马一匹脱走一昼夜于七月初一日从镇靖堡永逺山墩走回一口王氏供年一十七岁系向水堡余丁宋端妻嘉靖四年六月二十五日前去本堡地名沙河种田忽遇敌人抢去在营住过十日见得众敌人早晨起营间乗便脱走步行二昼夜于本年七月初六日从神木堡镇逺墩走回一名薛二哇供年二十二岁系花马池军人薛俊男正徳十一年失记月日前去地名架炮梁打草忽遇敌人巴尔布等抢去在营住过十年嘉靖二年十一月内跟随我们一枝敌人巴尔布等二百余骑踏氷过河在套住牧三年不曽过河往来躱调不随大营今年七月初间有小王子差十个敌人过来调众敌人过河去与乌梁海敌众雠杀将五个敌人河里淹死五个过在套内止知小王子部下头儿吉纳台吉谙达阿布该察纳布哈等四人其余大势敌人不知多少俱在套内听得众敌人说如今水大害怕不敢过去要抢田禾布绢三梭有二哇遇晚见得众敌人睡熟偷骑马一匹脱走四昼夜至本月初七日从镇靖堡河口墩走回一名王彪供年二十七岁系大同城军人王钺下余丁王遏男嘉靖三年八月内前去地名王将军屯收田忽遇敌人托多罗等抢去在营约住十个余月一名秦伏供年一十九岁系大同城军人秦玉下余丁秦锐男失记年月日期前去地名西窊打柴忽遇敌人阿都齐等抢去在营约住过三年有余旧年十二月内有伏与同王彪俱跟小王子部下头儿吉纳等部落敌人不知多少踏氷过河在套住牧听得众敌人说一半过河与乌梁海敌人雠杀一半整置鞍辔又说要过河去不知过去不过去是伏同王彪各偷马一匹脱走三昼夜于今年七月初九日从神木堡一步■〈土马〉墩走回一名张和尚供年一十三岁系向水堡军人张义男一名胡保住供年一十二岁系向水堡军人胡万男一口胡旦旦供年一十四岁系向水堡军人胡洪女各供于嘉靖四年六月失记日期前往地内采打马草掏菜忽遇敌人抢去在营约住过二十余日是旦旦同胡保住张和尚遇晚脱走步行一昼夜于本年七月十三日从榆林城红山墩走回一口张氏供年三十八岁系波罗堡余丁王钊妻嘉靖四年六月二十二日前去夹地道名韩家山锄田忽遇敌人抢去在营住过二十七日氏见众敌人往西地方抢去遇晚脱走步行一日二夜于本年七月十七日从双山堡古塔平墩走回一名酆鱼河供年一十七岁系向水堡余丁酆聪男失记年月日期赶驴二头早往清平堡籴米出门约行十里忽遇敌人二十余骑将鱼河并驴抢去营中分与敌人昂哈博勒呼营里放马于河冻了过在河东住了一年旧年跟随我们一营敌众约四五万又踏氷复过河西套里住牧鱼河省得畨语近日新月儿出来有鱼河主儿一家三个敌人杀晒干羊二个酪弹一袋奶子两个骑牵马六匹跟大敌人往西邉抢去了鱼河思想家乡偷骑牵马二匹脱走五昼夜于七月十七日从黄甫川筑禄台墩走回在营中住过三年听得伙内敌人说要纠同套内大势众敌人绑扎皮筏浮水过河与黄毛敌人雠杀遗剰老小在套住牧有我思想家乡商同抢去汉人马二哇子系灵州人偷骑虎刺扇马青扇马各一匹法库儿偷土黄扇马一匹赤扇马一匹脱走四昼夜到邉收送前来等因据供备呈到臣又据延绥总兵官彭楧呈为套中走回人口供报夷情事据榆林城把总都指挥佥事阎武呈蒙职等发下懐逺等堡解到套中走回男妇随拘通事赵禄等到司审得一名梁三哥则供年一十八岁系泾州崇信县阳保里民人梁源男在地名新集住坐嘉靖元年七月失记日期忽被敌人哈陶来抢去在营住过四年旧年十月内跟众敌人踏氷过河在套住牧今年七月间有三哥则遇晚脱走步行一昼夜方出敌营又走二昼夜至七月十九日从懐逺堡古峯子墩走回一名锺茂供年二十八岁系榆林城军人锺臣弟一名张某儿供年一十七岁系榆林城军人张海男各供于嘉靖四年失记月日前往地名叶咸滩打草忽遇敌人将某儿同锺茂抢去在营约住过五六个月是某儿等见得本家账房内敌人前往大西邉地方抢去遇晚脱走步行五昼夜于本年七月二十一日从向水堡沙河墩走回等因备呈到臣又据协守宁夏地方副总兵都指挥同知刘玉呈为套中走回人口事嘉靖四年七月二十九日据守备灵州指挥同知沙金据迤东巡墩百户郁恩呈称嘉靖四年七月二十七日卯时据红山儿墩直日军人赵良瞭见境外东北一人步行前来邉下同伏空夜不收王四儿审系套中走回人口扶吊过墙收送前来审得王氏供年三十岁系灵州守御千户所百户王经下余丁马表妻状供嘉靖三年九月十七日在野收田忽遇敌众三百余骑将我抢去在营与敌人巴拉彭拾柴放羊住过一年众敌人约有三百帐窠四五十处四散住牧伙内上马敌人二百同纠合套内敌众过河与黄毛敌众雠杀去讫有我思想家乡步走九昼夜到邉收送前来据此行间又据百户郁恩呈称本月十七日午时据古寺墩直日军人韩聪瞭见境外东北来二人骑牵马四匹径来边下同伏空夜不收张祥审系套中走回人口将马连人扶吊过墙收送到职审据潘库儿供年一十八岁系定邉营住人潘清男状供嘉靖二年八月内失记日期同父前去盐池駄盐忽遇敌人三十骑抢去前往大西邉抢去遇晚脱走步行四昼夜于本年七月二十一日从向水堡沙河山墩走回一名阎通供年二十四岁系榆林城军人阎隆弟嘉靖元年失记月日在归徳堡地名龙池湾忽遇敌人托克托博勒呼等抢去在营住过三年有余旧年十二月间跟随小王子部下头儿吉纳台吉谙达阿布该部落敌人不知多少踏氷过河在套住牧今年六月内有众敌人要过河与乌梁海敌人雠杀到黄河畔扎筏浮渡淹了两筏敌人不知多少其余敌人因见水大害怕不敢过去复回在套住牧有我们一营敌人头儿蘓尔齐巴尔圗等约有三千人每人晒干羊一个酪弹一袋收拾停当等田禾熟了要在平处地方抢是通遇晚见得众敌人睡熟脱走步行二书夜至七月二十三日从清水营清水川墩走回一名小王儿供称约年二十岁系榆林城人忘记父母失记年月日期地名忽遇敌人抢去在营约住过十三四年旧年十二月间俱跟小王子部下头儿吉纳台吉谙达阿布该等部落敌人约有六万余多踏氷过河在套住牧有敌人三个小头儿托噶拉巴阿布该额实阿布该等带领二万敌人前往西黄河地名库库诺尔收捕额布勒敌人去了其余敌人俱在套内不知抢不抢是小王儿见得众敌人睡熟偷马骑回等因据供备呈到臣看得延绥宁夏地方自去年十一月间敌众入套之后走回人口无处无之本年七月以来一月之间走回男妇二十余名口显是在套之人数多中间供称敌情或云要往西邉抢或云要往平地抢或云要抢田禾布绢三梭则此敌窥伺深入之谋决所必有近据总兵官彭楧呈称据走回男子小王儿供报小王子部下头儿吉纳台吉谙达阿布该等部落敌人约有六万余多踏氷过河在套住牧有敌人三个小头儿托噶拉巴阿布该额实阿布该等带领二万敌人前往西黄河地方库库诺尔收捕额布勒敌人去了其余敌人俱在套内不知抢不抢等情未知虚实若如所供敌众二万前去河西寻杀西海额布勒等寇其在套之数当亦不减数万但沿邉一带营窠账房逺近聮络止是零敌行走并无大众近邉此其奸谋未可窥测除严督各镇将官分布人马严谨堤备若有紧急声息另行具奏外縁系套中走回人口供报敌情事理为此具本顺差承差赵祯亲赍谨具题知

　　一为声息事

　　题为声息事嘉靖四年八月初一日据分守庄浪地方副总兵鲁经呈为探哨夜不收被掳走回供报敌情事本年七月十七日据李名等供系庄浪卫夜不收本月初十日蒙差名同夜不收丘成邵六土军敦只保卯三申保等六名各骑马匹前去邉外探哨声息十五日到髙庙儿巳时爪见敌人新行人马踪迹约有三百余骑奔往芦塘行去各役回至斩石硖十六日未时瞭见敌人四五百跟袭前来各役四散奔走弃马上山名等三名脱走回原丘成邵六申保不知存亡得此行间十八日据丘成邵六供报遇见敌众将申保锁绑去讫成同邵六奔入稠宻林内藏伏至晚脱走随据申保亦报十六日遇见敌众精兵四五百骑牵马匹将保锁绑牵至速秃堡下营问说庄浪人马有多少西畨在那里住牧有保回言庄浪人马有二三千西畨在河那邉住坐其人说称我是小十王的儿子领头哨五百走了一个月纔到这里分些敌人往银铜镇羌西畨地面寻些干粮歇马十数日等我的老子后头领着二万人马到来一同要去西海寻收额布勒阿尔托蘓敌人去里将保绑缚在营至半夜时分听得众敌人俱往他头目根前去了止留小敌人三人看守马匹有保将绳挣脱乗黒走来等因据供备呈到臣本月十一日又据守备西宁地方署都指挥佥事彭浚生为敌营走回人口哨报声息事本年七月二十六日申时据迤北小石山看柞夜不收李锁住收送敌营走回男子一名刘长生供系巩昌府礼县人失记里分有我哥哥见在洮州卫当军正徳十三年十月内我去洮州与军送食米行到中途撞遇敌人二千多把我抢去山后住了一个月过黄河来到西海上趂草住牧抢我的敌人名达勒达格尔是头目阿尔托蘓的人这七月内我听得众敌人说北邉小王子敌人要来寻杀都害怕那营躱住黄河南去我想父母家乡与先年抢去庄浪人一个商量黒地里乗空骑牵马十八匹脱去天明时敌人十个赶来把他两个人同马尽都捉着去了我藏在深草里不曽寻见我步行走了七日到北邉石硖夜不收引送前来供的是实等因行间本日酉时又据差哨西海夜不收蔡王加等供报本月十九日蒙兵备守备官会差探哨依蒙从今纳硖出境昼伏夜行二十一日申时哨至拉哩山瞭望并无营帐次日下山爪得敌人踪迹从海南径透黄河脑去讫本月二十七日午时又据差哨迤北大小沙河夜不收焦彦才等供报依蒙从彻彻哩出境昼伏夜行二十二日酉时哨至苏尔山瞭望大小沙河并无营帐火光次日下山爪得踪影径往海西去讫二十四日回还行至暖水塘瞭见敌人三十余骑从北往南去讫等因各供得此会同兵备副使陈鼎议得走回人口刘长生供说阿尔托蘓部落畏惧小王子人马寻杀那营南度夜不收蔡王加等供报哨爪声息亦从海南透黄河脑去讫窃料此刻既已携营南行必有侵犯洮河之势但其情谲诈未可测度除严谨堤备呈乞照验等因到臣案查先据延绥总兵官署都督佥事彭楧呈为套中走回人口供报夷情事据走回人口一名小王儿供称约年二十岁系榆林城人忘记父母失记年月日期地名因遇敌人抢去在营约住过十三四年旧年十二月间俱跟小王子部下头儿吉纳台吉谙达阿布该等部落敌人约有六万余多踏氷过河在套住牧有敌人三个小头儿托噶拉巴阿布该额实阿布该等带领二万敌人前往西黄河地名库库诺尔收捕额布勒敌人去了其余敌人俱在套内不知抢不抢等因据供呈报到臣除具题外今据前因臣看得分守荘浪西宁副总兵鲁经守备西宁地方署都指挥佥事彭浚会同整饬西宁兵备副使陈鼎各呈前项贼情与延绥总兵官彭楧所呈报事情相同为照夷狄相攻中国之利况额布勒等残寇窃伏西海戕害我属畨侵掠我邉境数年未曽寜息方议调兵征剿今迤北大举逺来寻袭事恐不虚意其桀骜不驯同类相恶将互相仇杀以雪我兵民之愤亦未可知但此时既已先知那营南向临河住牧恐其被逐无奈渡河犯我洮河地方深入属畨境界临巩切近州县难保无虞其一枝原在庄浪凉州五方寺巴萨等处住牧不时入境侵掠者若见迤北大举逺来必将逃遁犯我靖边兰州等处防御之计俱不可不谨已经行仰镇守陜西署都督佥事郑卿转行提调洮岷河等处叅将王玑整饬洮岷邉备副使翟鹏及固原靖边兰州各该守备等官各要严谨烽堠慎固邉防整■〈木朔〉军马锋利器械多差乖觉人役逺为哨探倘果过河入境即便督率官军据守险隘随宜截剿飞报邻境官军相机应援若彼势众大我兵寡少作急呈报军门发兵策应不许畏缩观望纵贼深入贻患地方外縁系邉境节报声息事理为此具本顺差承差赵祯亲赍谨具题知

　　一为乞留守备官员以慰邉人事

　　题为乞留守备官员以慰邉人事据陜西等处承宣布政使司带管固原兵备左叅政成文呈前事内开固原州卫甘州羣牧所苑马寺等衙门土汉军民额森克等连名状告固原地方比年以来兵荒相继科索无已军民困惫几不聊生守备刘文奉勑前来留心抚恤并无纎毫科扰防邉事宜无不修举至今四年地方保障无虞军民皆得安堵近闻本官升任游击军民土达殊失仰望如蒙准告乞赐转达将本官存留照旧守备抚恤土人防御寇患以慰边人便益等因据此看得固原地方平漫千里是处通边最为喉襟要地且有楚肃韩三府黔国公家人草场固原州卫苑马寺羣牧所军民土汉杂处尤难抚驭守备刘文乃能致众心倾仰略无间言使非谋勇素能抚驭有道未必至是职与本官相处二年其立心制行诚有可取众心爱戴原非幸致今虽升任未慊舆情况临敌易将兵家所忌目今地方多事正望本官设备以安地方脱若转去代之者未如本官之贤借使果贤然乍到地方人情土俗地里险易便未易知区画布置难保无失合无俯顺下情将本官保升叅将职衔仍在固原统驭人马叅守地方便益呈乞照详施行等因到臣随据固原卫指挥使司申为保留恤军将官以安邉人御防寇患事内称节据本卫在城左右中三所并在外镇戎平边西安州哈喇圗红古城甘州羣牧所苑马寺等衙门土汉军民唐浩等状告固原地方临邉冲要土汉杂处连年敌众侵犯深入平巩腹里地方残害生民加以天年薄收军民饥馑人不聊生军逃马死无人抚恤地方十分狼狈嘉靖元年九月内新任守备都指挥刘文前来见得军马消耗存恤招抚及清勾逃军二千余名并将倒死马匹查审有力者督并买补贫难者呈禀上司乞计银两茶马给领存恤其城堡墩台邉情事宜无不留心修举至今四年知军艰苦絶无科扰军民得苏先年敌众常驻本境邉外接界宁夏地方实保圗水住为窠穴窥伺抢掠频扰受害本官随到知有前敌统领官军三百员名出邉追逐至今不敢在此驻牧邉人安堵且又熟知邉情遇有声息谋算无失地方无虞今闻升任宁夏游击浩等人心伤痛无所仰望纵有新官前来不似本官存心军马终复消废如蒙准告乞赐转达上司将本官存留保障地方抚安土达有警兵将知心有赖保障便益等因据此照得本卫槩管地方军民土汉杂处城堡百十余座墩隘百十余处若非才能守备抚处最为难守节因边患地方残害邉备废弛自升守备刘文到任委的恤军地方事宜无不修举下人恱服今升别镇官军有失仰望呈乞施行等因随据操守镇戎所指挥千百户旗军尹隆等操守西安州指挥千百户旗军张埙等操守哈喇圗地方指挥千百户旗军杨信等各具状告称本官善抚军士众心爱戴要乞保留抚安地方又据固原等州县土达义勇民壮召募满忠等告称原系土人共有一千之数先年都指挥郭遡统领人各得所遇敌取胜后本官病故节被贪官营求管领剥削科害如见骨髄累及逃窜止存五百有余嘉靖元年蒙钦差总制李都御史将贪官革退行令守备刘文径自统领到今三年存恤召抚禁革科害将前逃故土达屡行清补已复原额今闻将本官升任宁夏游击又委别官管领诚恐复遭毒害乞要垂念土人存留本官抚恤等情又据固原州卫甘州羣牧千户所各堡地方老人总小甲周大用等固原卫致仕闲住都指挥指挥千百户等官黄海等各呈保前情又据固原州儒学学正丁琰等生员徐尚文等听选监生徐尚忠等亦各呈称窃见固原实西北重地三邉总要逓年累因敌众深入抢掠狼狈前官勇懦贪廉不一自守备刘文任事以来谙练老成立心廉慎体察人情而抚恤有方整理兵马而设备有法以此军民仰赖地方靖安况御敌勇猛军士恱从今蒙推升宁夏游击一方人心失望又见敌众在套不久出没伏望悯念地方俯悉下情暂留本官区处便益等情各呈告到臣案查先为整理邉务以备寇患事该臣题准兵部咨该本部尚书金献民题前事又该太监张忠题为陈言邉务事皆要于固原添设叅将一员本部题奉钦依行臣议处臣查得延绥宁夏甘肃三镇各有分守叅将陜西近因畨人侵犯已于洮岷河州等处设叅将一员合无照依各官所拟添设叅将一员分守固原环庆靖虏兰州地方仍在固原驻札操练军马修理闗隘抚安土人如各处有警往来应援截杀各守备防守等官俱听调遣然添官非难得人为难任非其人权任虽重徒生厉阶看得守备署都指挥佥事刘文老成练达晓畅军旅以精强理邉务以廉慎得人心众口一辞并无非议倘蒙采纳许设分守官员乞勑兵部就将都指挥佥事刘文擢任叅将分守固原环庆等处则委任得人地方有托等因已于本年六月初七日具题外未蒙查覆之先已闻将刘文推升宁夏游击将军续又闻兵部覆臣前奏蒙准固原添设叅将一员未知将何官推任今蒙前因臣切照固原等处委系防边重地闗中根本所系内有监牧马匹及各王府功臣草场土汉杂处最难抚驭前该守备官员廉贪相半勇怯不同人心向背亦复不一今一闻守备都指挥刘文升任阖境地方官军民庶莫不咨嗟叹息羣聚告保喧动一方乃至学校诸生众口一辞咸有乞留之愿自来将官改任未有得人心如是者臣惟该部推举固原等处叅将必是老成练达熟知戎务但地利不如人和耳闻不如目见今大敌在套深入之谋旦夕难测若用刘文则兵将相知可以克敌制胜临敌易将纵得其人而地利未能周知人心未必协服及照宁夏逰击亦系紧要将军但冲锋破敌得一骁勇惯战之人即可委用陜西三邉似此固多非若固原兼战守之任系军民之心必须谋勇兼济弛张合宜乃可胜任求之目前良不易得如蒙伏望圣明深念地方之重俯察邉人之情乞勑兵部再议合无将刘文升任分守固原环庆靖边兰州等处叅将别推将官寜夏逰击或就将推代刘文官员更任宁夏游击将军则彼此俱便兵民有所系属地方获安缘系乞留守备官员以慰邉人事理未敢擅便为此具本顺差承差赵祯亲赍谨题请旨

　　一为传报边情事

　　题为传报边情事据花马池按伏协守延绥地方副总兵署都指挥佥事赵瑛呈为乞请委官分守地方事为照敌众在套住牧月久节次侵犯蒙调集兵马摆邉拒遏追截剿杀彼知有备不敢再犯遂由靖边地方渡河窃入幸蒙军门传督各路将士合兵截剿斩获首级夺获战马余敌复至邉墙举烧号烟答话寻接知被斩杀号哭归巢纠众复雠势所难免防范之机时不敢怠缘今叅将刘谨偶患伤寒缺官分守乞赐委官前来暂守本营地方操练兵马有警会合截杀庶不误事呈乞照详等因到臣为照大敌在套住牧月久其濳从河西荘浪地方浮渡黄河入我靖边境界者已该陜西宁夏各该地方将官斩获数多余贼拆邉归巢纠众复雠之计难保必无防范诚宜严谨缘花马池地方乃敌众侵犯必由之地分守叅将刘谨既称患病难以责成相应委官署管查得定邉营把总庆阳卫指挥佥事魏锟近奉钦依升任署都指挥佥事守备环庆地方缘环庆现有新任分守叅将李勲在彼事情稍缓况定邉营与花马池止隔一程除就行委本官前去花马池暂署分守事务有警会合副总兵赵瑛相机战守外但敌众之性贪得无厌近虽遭剉遯归其大众尚在套中况沿邉一带虽有邉墙低薄易于掏穵兵马虽已分布而地里寛漫把截不敷臣今在宁夏地方亲歴各该营堡阅视邉备策励官军振扬威武及通行延宁二镇主副叅游大小将领等官加谨堤备遇警协力剿追外缘系传报边情事理为此具本専差舎人张伟谨具题知

　　一为敌众声息事

　　题为敌众声息事嘉靖四年八月十八日据分守庄浪地方副总兵鲁经呈为大势敌众犯邉斩获首级事本年七月二十三日辰时据土豹岭夜不收许三保报二十二日未时瞭见敌众约有一千五百陆续从头水古城行来到土豹岭一带住歇本日巳时据松林墩夜不收胡以得报二十二日未时瞭见敌众一千五百内五百在松林墩硖住歇一半透寡夫水行来得此一面差人拘收四野人畜一面整兵堤备间本日未时据马场沟夜不收文得报本时瞭见铺沟敌众灰尘大起有贼三骑到壕站立本职当统在城汉土马步守城官军把总指挥陈玺等一千二百驰至本沟迎遇敌众三百余骑就与交锋对敌间沟内突出伏贼七八百齐拥前来本职申严号令督励官军齐力箭炮相攻其众答话我是小王子头哨寻收西海敌人不要当路寻些干粮等语自未战至五更时敌见官军勇猛方纔退遁况兵马数少掣军回城虑得镇羌岔口孤悬兵寡疾调红城子守备杨和人马前来合兵二千驰至岔口二十五日戌时据镇羌夜不收徐友元报巳时有大寇六运聮络约有一千五百突至镇羌堡邉攻围袁守备人马得此兵至镇羌堡二十六日巳时据打鱼岭夜不收宋名报卯时瞭见石板沟敌众五六百径奔镇羌行来本职实时统兵出堡遇敌交锋对敌其众退往西古城行去赶至西古城硖敌已逺遁掣军回堡二十七日二更时分据孤头嘴夜不收刘回山报申时瞭见敌众一千五百从野逊岭行来板沟住歇本职当疾分布守备杨和袁英把总指挥陈玺等领哨本职督同千户鲁瞻往来提调兵至栢杨沟脑巳时遇见敌兵扑来就与交锋对敌战至申时本职申严号令督励官军齐力用命冲攻数合就阵斩首一颗夺获马十二匹骡一头军器等件敌见我军猛击又见射死人马数多其众方退乗胜追至栢林口迎据孤头嘴夜不收刘荣报酉时瞭见敌众见有三千余骑邀赶空马到彼下营恐堕其计掣兵回堡查得守备袁英被敌射讫一箭二十八日据探哨夜不收王英等供报二十五日到青沙岭登髙瞭见黒马圈河敌众约有二千余骑伏瞭至晚乗黒偷骑其马二匹前来三十日卯时据本堡瞭髙夜不收徐友元报瞭见迤东敌众三千邀赶空马约有一千五百顺河行来本职出兵迎敌就与交锋鏖战一日有人答话我是小王子的头哨后有人马二万来寻额布勒不要当路收了西海敌人你地方上安静等语其众径奔西古城行去况人马数少又无援兵掣军回堡照得庄浪红城子兵马掣空恐其乗虚入寇掣军回城除将守备杨和发回本堡防守外为照此敌连日大举入寇镇羌等处答话是小王子人马寻收西海敌人虽被官军斩获微功追逐西遁近日探哨人役瞭见蘓海圗芦塘烟雾不絶回水又有敌众二百在彼住牧及照套中走回男子韩进保二名供说套人一万寻收额布勒去讫遗下精兵三百在彼牧马前后供词果不为虚倘贼纠合西海回子大举压境住牧而本城兵马不敷误事非轻呈乞请调大兵并力防守等因到臣查得先该镇守甘肃总兵官姜奭分守庄浪副总兵鲁经各呈称节有回冦作乱声息缺兵防守已经行令陜西游击将军陶文管领逰兵于安定会宁等处住札及行延绥逰击将军张鳯领兵暂于腹里附近去处按伏待河西有警调去应援截杀节经具题外后因河西声息稍缓及查庄浪凉州等处粮草缺乏将二支兵马俱留固原环庆地方防御河套之众今副总兵鲁经既呈称敌势重大本城兵马不敷相应调遣又经行令逰击将军陶文统领人马仍住原拟会宁安定地方住札倘有紧急即便调去应援及将游击将军张鳯游兵亦各整备听调外本月十九日又据本官呈为整理邉务以防寇患事本月十三日据守备西宁署都指挥佥事彭浚呈开本月初六日酉时据夜不收赵驴儿传报荘浪夜不收哨得小王子人马一万七千从后山一半镇羌西古城地方一半由凉州永昌展展口齐哩克逹巴地方俱过大通河径透西海行去初八日申时又据探哨夜不收史努尔等供报蒙差于八月初三日酉时哨到拉哩山瞭见海上并无营帐火光初四日下山爪得止有新旧马踪迹奔往南去跟踪袭至巴圗尔山瞭见敌众头畜俱在倒塘顺黄河一带柳林内札帐住牧约有四千余骑往回程途约行一十二日初五日晚行至徳沁山瞭见大海北营帐火光三十余里次日天明又瞭敌有六七十骑亦无头畜账房往回程途约行六日小海约行九日初九日午时又据巴鄂特丹津蕃人本巴实迪等供报七月二十八日蒙差我们八个人前去山后大通河哨探小王子敌人初二日到了大通河山上瞭见敌人单骑人马有七八千从大通川过了三日径往西南去了等情得此会同兵备副使陈鼎议得大伙敌众自北而南俱系单骑精兵势不徒行虽称传报小王子部内招寻西海窠敌但恐彼此合势内侵上而甘凉下而庄古必被蹂践而西宁乃边人盘据之地尤切近灾者本城兵马数少其何能支乞要分兵并力防守等因备呈到臣本月二十三日又据副总兵鲁经呈为大势敌众犯邉缺兵防守事本月十五日辰时据孤头嘴夜不收张俊报十四日巳时瞭见敌众约有八九千邀赶空马陆续从黄草冲行来奔往伊逊岭行去至晚方尽内有敌众二三百到墩叫说我们是小王子的人马去寻西海敌人因是马乏跟不上前头人马且在这里歇马三四日去荘浪城邉寻抢干粮等语照得前敌四五千于七月二十五日至三十日陆续入至镇羌本职统兵到彼连日与敌鏖战追逐西行今报前因会同游击将军严铠议得大敌复由原路来在境外伊逊岭等处声言歇马三四日要来庄浪抢掠等情虽是故张声势其情叵测查得镇羌见有备御人马三百二十岔口添设游兵指挥张勇等二百相兼备御步军一百防守外却将游兵人马尽数掣去镇岔二堡倘彼纠众临城兵力不支误事非轻职等度其声势将主客兵马分布武胜南大通及本城聨络设伏有警互相并力战守外切縁本城汉土马步官军除公差爪哨守墩等项并老弱不堪外见在堪征不上八百虽有游兵一千五百委的兵寡不敷战守而镇羌岔口孤悬尤甚若不増兵防守临期误事未便呈乞照详等因到臣看得分守庄浪副总兵都督同知鲁经节次所呈与延绥宁夏甘肃总兵官彭楧姜奭等呈报大略相同为照北敌小王子部落人马拥众过我荘浪邉境寻袭额布勒等众敌据西宁守备兵备官所报约有一万七千之数其后运追赶前营不及见在庄浪地方声言侵掠者当亦不减数千入境之初副总兵鲁经督领守备都指挥杨和等交锋对敌就阵斩获首级一颗夺获马骡一十二匹头及夷器等件数多虽系微功但大敌压境我兵寡少乃能出军交战劳勋可嘉切恐西海边寇被北部大势追逐必有奔窜过河犯我洮河之势而北部大营寻袭回还荘浪凉州一带地方固难保其无患而我兰州靖边等处止隔一河窥伺深入之谋亦或有之虽调陜西游击陶文延绥游击张鳯各所领逰兵在于附近地方驻札待彼处如果事情紧急速去策应但沿邉境外套人聨络窥伺即今秋髙马肥又在收成时月正在垂涎寇掠之时顾此失彼诚为可虑臣谨当居中节制酌量声势缓急轻重随宜调遣待查各贼向往的确縁由另行具奏外缘系节次传报敌众声息事理为此具本専差舍人张琥亲赍谨具题知

　　一为擢用繁难府分正官以从民便事

　　题为擢用繁难府分正官以从民便事准吏部咨文选清吏司案呈奉本部送吏科抄出该臣题前事照得陜西平凉府所属三州七县地薄粮重民少差多田无丰厚之获岁多霜雹之灾逃移者无顾恋而不归见在者坐包陪而亦困内而宗室繁衍岁増祭葬圹价不下千百余两外而节被敌骑深入杀掳人口抢掠头畜殆尽举目萧然加以畨汉杂处盗贼不时窃发敌众在套馈运自不容缓臣观天下郡县地方雕敝生民困苦未有甚于此也其府州县正官必得精敏强干之人乃克有济近年铨选官员因见时势难为或到任未久而求去或中途托疾而不来或忧愤成疾而物故或告辞不允而逃归其在任者不过延捱月日茍图餬口上司比较钱粮俛首受责一闻考察黜退欣然而往夫人之情既入仕途岂不思久任以规取利名哉盖亦有甚不获已焉者矣今本府佐贰及州县正佐缺官甚多除另行具奏外而知府乃一郡之领袖尤在得人查得本府自知府安惟学陈逵之后未有歴任至三四年者非改调则黜退近日知府孙聪到任未及一年又以养亲告回致仕百务废弛拖欠积年邉粮一十七万有余官吏师生廪粮经年不得支给所辖驿传马驴夫逃亡大半传舍几空使客经过或致稽延累臣受命提督邉务钱粮重事因无正官难以责成闻升有知府窦明未知何日到任臣窃谓此等知府必得曽歴邉方习险难耐劳苦者超常格而用之庶肯勉修职业若照常例推升未曽到任先已灰心安能望其举职窦明虽有才能曽任京堂未歴艰苦用之腹里固有余裕处之斯地恐亦难堪节据平凉县里老耆民魏庆蒙钊等平凉府县儒学廪増附学生员李文缙谢经等及致仕省祭等官连名告保本府同知任守徳刚介自守不为势利所怵欲将本官奏请升任知府小民得安等情臣因询问本官民情邉务随事应答俱有条理及查本官系山西灵石县人歴任河南获嘉县保定清苑县知县推升山东东平州知州任内节经巡抚等官保举及又博访得庆阳府宁州知州王旸由进士歴任今宁州废弛已久本官莅事以来政务以渐修举吏民畏服此二官者委的精勤强干堪宰烦剧且年劳俱深亦堪擢用乞勑吏部再为访议合无将新任知府窦明改任腹里地方仍于任守徳王旸二人内择用一员升任平凉知府则人才器使不致于枉用小民称便得藉以聊生不胜幸甚等因奏奉圣旨吏部知道钦此钦遵抄出送司查得陜西平凉府知府先经推升南京户部郎中冯裕后访得本官事故未任又经推升池州府同知窦明续又访得冯裕无故起程赴任去讫已将多余窦明调补鳯翔府知府讫今该前因案呈到部看得平凉府知府已经升补冯裕赴任外所据奏保任守徳等难以覆奏合咨前去烦为知会等因备咨到臣照得平凉府委系临邉险艰要冲之地节年知府俱不得人以致百务废弛人民困苦奸弊横生钱粮负欠数多新除官员往往畏难多不赴任其赴任者又多不能展布臣深念时势之难勉从士民之愿因见本府同知任守徳及访得宁州知州王旸才力有余奏乞于各官内择用一员升任极知僭踰但地方安危所系职业相闗诚非得已今准前因内开平凉府知府已经升补南京户部郎中冯裕切思本府缺官将及一年其冯裕未知何月日升补至今尚未到任恐亦畏险惮难不肯前来或别有事故亦未可知见今西北二邉各有大敌警报知府百责所萃政务浩繁似难久待除王旸已经升任外如蒙乞勑吏部再为议处合无准将本府同知任守徳升任知府以从民愿以济时难其冯裕该部别为查处实为便益縁系擢用繁难府分正官事理为此具本顺差舎人张琥亲赍谨题请旨

　　一为紧急声息事

　　题为紧急声息事嘉靖四年九月十九日据分守荘浪西宁等处地方副总兵都督同知鲁经呈为大势敌众压境住牧请兵并力防守事本年八月二十一日申时据摆哨青羊水夜不收马义报本日早有兼稍土军明中住儿押同夜不收马见爪路时久不见回还午时有马义登髙瞭见敌众三十余骑从青羊水行来奔谎徐儿行去其马见明中住儿爪无下落不知存亡本役赴城来报二十二日寅时据镇羌摆哨西古城夜不收吴英走报二十一日申时瞭见敌众二十余骑从黒古城行来奔镇羌迤东行去除差人传谕各堡守掌官军坚壁清野及整兵堤备外本日申时据红城子摆哨小川儿夜不收杨正发报本日巳时瞭见敌众二十余骑从芦井儿行来到邉站立本役来报二十三日五更时分据常山儿夜不收阎尾山报二十二日戌时瞭见敌众七八十从中马路行来奔土豹岭行去随据四眼井夜不收黄海报二十二日戌时瞭见敌众四十余骑从五条岭行来到昻吉尔水饮马来报得此本日早差据夜不收徐刚报蒙差刚同土军舎保爪寻土军明中等二十二日晚行至青羊水遇敌五十余骑将各役赶散舎保不知存亡本役脱走来报二十四日午时据四眼井夜不收苏钦报本日早爪见敌众马踪五十余骑径奔传家水行去得此随据大沙沟夜不收李聚报本日卯时瞭见敌众八十余骑从张匾食井行来到壕站立来报得此二十六日午时据小沟儿夜不收刘成报本日辰时瞭见敌众三运约有一百余骑沿河行来径奔野猪沟行去本日酉时据岔口堡随马夜不收沈洪报本日巳时瞭见敌众约有二百奔铧尖堡行来径投野猪沟行去随据寛沟夜不收冯俊报本日瞭见敌众约有一百余骑径奔岔口行去本日亥时据黄草冲夜不收姚三报本日未时瞭见野猪沟敌众五百顺河行来奔栢林沟行去来报得此二十七日寅时据镇羌堡随马夜不收徐英传报二十六日未时有摆哨黒古城夜不收翟居纯西古城夜不收吴英各报瞭见敌众一千余骑内有骆驼四五只上駄行李邀赶空马并马驹三四运从黒古城行来径奔迤东黄草冲行去随据野逊岭夜不收孟连孤头嘴夜不收李英各报前敌从黄草冲行来俱奔烂泥河行去据此复差原报人役传谕镇羌岔口守备按伏等官严加堤备本日亥时据岔口堡随马夜不收施旺报有肃州袭职敌人二十名到岔口不听阻当强行出堡行至马营沟申时遇见敌众二三十骑从杜家沙沟林内突出与敌人对敌报与武胜堡设伏百户范璋领兵追杀讫本役来报得此虑得大敌连运经过而敌人强行恐有疎虞分差荘浪把总指挥陈玺等带领汉土有马官军三百夤夜前去策应续据本官回称次日早兵至武胜堡有百户范璋说称敌已回遯同敌人车辆到堡本职随带官通敌使人等复至马营沟踏袭踪迹由杜家沙沟行去差据夜不收张英袭得前敌奔张匾食井出境去讫拾获勑书一道交与伴送敌人百戸金海收领外二十九日辰时据镇羌摆哨黒古城夜不收马连报二十八日巳时瞭见敌众七八十骑从黒古城行来到墙■〈土匡〉儿牧马来报随据火石沟夜不收于伍报二十八日申时瞭见敌众二十余骑牵狗四只从镇羌行来奔火石沟行去得此据此探哨夜不收杨海土军董只堡等八名供报蒙差各役袭探敌情依蒙出境昼伏夜行二十六二十七日分头到于黒马圈土豹岭斩石硖蘓海圗芦塘等处登山瞭见敌众马牛遍野撒放烟雾罩满山川伏瞭至晚各掣回还行间及据火烧城逓运所申据夫丁赵玘告称本年八月二十四日闻知敌人车辆前来有本所署印义官袁升因是带管武胜逓运所事预先要去催攅车辆本日晚带领赵玘步行出堡一更时分行至鹰窝山忽遇伏兵二十余骑扑来将袁升射死赵玘脱走来报告乞施行得此又据武胜堡按伏秦州卫百戸范璋呈为敌众出没事本年八月二十五日蒙委本职带领无马步军七十员名到堡按伏外本月二十七日酉时据岔口堡随马夜不收施旺报称进贡敌人车辆前来职领军出堡迎护间又据岔口堡夜不收张牛儿报称马营沟有敌二三十骑与敌人对敌驰至石嘴儿撞遇敌人车辆一同到堡审得伴送通事说称被敌射中敌人一名至二十八日早领兵同敌人前到对敌处所查得敌柜一十八个内被敌打开三个俱是羊毛大黄照数交与伴送敌人官百户金海等收领载回呈乞施行随据委官甘州卫百户金海呈为敌人告要袭职事承奉陜西都司批差本职伴送敌人且结本啰等赴京袭职进贡本年八月二十七日自镇羌起程到于岔口各有人马駄送至石门河有岔口军士掣回各人行至马营沟申时分遇敌二十余骑从东北扑来有使车人丁奔走上山其敌就与敌人对敌内中伤敌人一名射伤三名今巳平复射死自己马一匹抢去自己駄勑马一匹上駄勑书五道内今袭辉和尔普觉国师巴延保喇一道指挥同知纳延保喇一道指挥佥事乌纳阿林一道已袭指挥使蘓拉保喇一道指挥同知纳延保喇一道俱各抢去呈乞施行又据赵玘等告系临洮府兰州火烧城逓运所牛夫连名状告本年八月二十七日应付敌人恰济保喇牛车三十二辆未时分行至马营沟遇敌二十余骑将拽车官牛抢去八只各夫脱走回堡告乞施行得此行据操守镇羌堡地方兰州卫指挥匡锺岔口堡按伏秦州卫总旗王星吉各呈称伴送夷人百户金海等不听阻留将堡门撞开强行出堡各领人马送至地界掣军回堡呈乞施行得此九月初五日据常山儿摆哨夜不收宋名收送被掳走回夜不收胡以得供报蒙拨在于回回墓水爪哨八月十九日巳时忽遇敌众五十余骑扑来将同哨夜不收许三杨保滕三射死将以得抢到松山地方住歇见得敌众精兵四五千在彼下营内有一人说是宣府人听得敌人说到河冻了方纔入套去里有以得至二十九日听得众敌人睡熟脱走来报得此初六日据探哨夜不收黄九儿等五名供报蒙红城子守备官差去探哨昼伏夜行初五日行到一撮毛山登髙瞭见硖儿水敌众五六百骑头畜遍野撒放至晚掣回来报据此照得本境大敌万余占据蘓海圗等处久住不退时遣轻骑在于境外水头瞧扑应哨人役及近邉往来行走显有诱兵之计近日又有敌众一千邀赶骆驼空马从黒古城行来往东黄草冲行去意有大举之谋难以测度除遵依提督军门钧帖内事理各守封疆慎固城堡按兵勿动不可与之争锋及相机剿杀追逐外叅照管押夷人百户金海不度敌势重寡不听阻留强行撞打堡门致贼抢掠其应哨夜不收土军忠于王事例该优赏及查得本城汉土马步官军除公差买马等项外见在堪征不上八百值因追战无暇兵马疲惫遇战不敷支持况糜谷登场尚未打碾若不再行请兵诚恐久骄不退倘彼乗虚纠众万一临城而邉地失守累罪非轻合无俯念极邉重地早赐兵马并力防守便益拟合通行为此除外合行具呈伏乞照详施行等因到臣案查先据副总兵鲁经呈称敌众连日大举入侵镇羌等处答话说是小王子人马寻收西海敌人虽被官军斩获微功追逐西遯近日探哨人役瞭见苏海图芦塘等处烟雾不絶及照套中走回男子韩进禄等供说套众一万寻收额布勒去讫遗下精兵在彼牧马倘更纠合西海敌人大举入寇压境住牧而本城兵马不敷误事非轻等因到臣节经帖仰本官通行逰击将军严铠凉州副总兵周尚文西宁兵备副使陈鼎守备彭浚等各督令所属整兵秣马锋利器械严谨斥堠差人逺为哨探如果大敌止是寻袭西海敌人不在我境抢掠只宜各守封疆慎固城堡按兵勿动不可与之争锋若犯我邉堡屯寨抢掠我丁口头畜即便会合各枝官军相机剿杀协力追逐母令深入久住贻患地方倘或贼势十分紧急差人催调陜西延绥逰兵前去应援及行甘肃主副总兵督发大兵会剿去后今呈前因查得先据副总兵鲁经等呈报大势敌众万余前去西海寻袭额布勒等寇仍留精兵数千在于庄浪地方住牧为照敌人相攻中国之利若前贼止是寻杀西海边人不在我邉侵掠只宜按兵固守难与争锋倘或犯我邉堡抢掠即便会兵相机截杀节行事理已甚明白后据各官报称前敌自西海复回一万有余俱在庄浪地方又经行令严加堤备及行甘肃镇巡官查肃州回贼若退速将原拟庄浪按伏逰击将军严铠人马仍发前来会合战守及督发陜西游击陶文领兵应援外叅照各该官员既知大敌压境不时侵掠不行申严号令却乃视常怠慢致将袭职敌人射伤抢去勑书五道其称伴送百户金海等不听阻留将堡门撞开强行出堡等情未委虚的所据操守镇羌堡兰州卫指挥匡锺岔口堡按伏秦州卫总旗王星吉及伴送敌人百户金海俱各提问但未经查勘诚恐中间别有隠匿重情除行巡抚甘肃地方都御史寇天叙将失事人员查勘明白及被伤敌人量为优恤遗失勑书查究下落径自施行外如蒙乞勑兵部照例行巡按陜西监察御史将指挥匡锺等就行提问干碍其余误事官员一并叅究惟复体念大敌压境正在用人之际通候事宁施行伏乞圣明裁处縁系邉镇呈报声息事理为此具本専差承差张时亲赍谨题请旨

　　一为急缺方面官员事

　　题为急缺方面官员事臣切惟今天下民生之休戚系郡县吏治之臧否系藩臬虽统之以抚臣巡之以台使而上承下宣全在藩臬二司故巡抚之命非藩臬则不流郡县之政非藩臬则不肃至于钱谷兵马刑名赋役提纲挈领分理责成不有二司官员上承下纠何所倚赖我国家稽古定制三司分职彼此相维布按二司守巡官员分理各道饬兵督粮又有専责今藩臬官员有缺吏部必择内外臣僚之能且贤者开具二员上请简用可谓重矣若陜西一省为邉镇之枢衡中原之锁钥较之他省尤为机要铨部所择谅无不精夫何近日以来推升二司官员或惮地方之险逺而不来或取便道以还家而延住或称病而求退或避嫌而乞改升者已去代者不来以致吃紧地方经年累月缺官管理且如河西一道所管延安庆阳二府榆林一镇邉储拖欠至四十一万有余人户逃亡日甚一日分守分巡官员俱缺闗南一道乃各处流民之萃渊薮也往年蓝鄢之乱可为明鉴今分巡分守亦复缺员若固原靖边兰州等处极邉重地整饬兵备之官尤在得人原任副使成文已升叅政代者未至臣先年间督理马政奏准选委布政司叅政车霆按察司副使王寅専听委用彼时兴废补坠多得其力迩者荷蒙皇上不以臣为不才起之于衰朽之余付之以艰大之任到邉以来惟是兵备数员相与维持然所理邉事其它政务难以兼摄二司员缺既多亦无他官可委虽曽查取副使韩士竒前来整理补军召募等事未久闻升叅政回司就留掌印肃州兵备副使赵载初来上任亦留科场监试是时左右布政按察司俱缺前项叅政副使等官又复缺员抚巡委用实非得已令左右布政俱已到任叅政韩士竒方得脱身出巡催粮夫政之兴废存乎其人以积弊大壊之余而袭因循阔略之后必得精明振厉之人専理其事乃可责成若以一人兼理数事顾此失彼不过发行文移取足书簿而已臣又切思人臣任事虽在才足冇为亦须志欲有为陜西地方官员间闗于戎马之际出入于沙塞之中彼惮劳畏险之徒纵强之使来未免灰心丧气安能望其有所建立其它员缺未敢槩言如固原兵备及河西道分巡抚民兼管兵备二员臣职业相闗辄敢谬举切见陜西按察司佥事桑溥王钧皆刚敏聪察有荷重析分之力堪任固原兵备副使西安府知府赵伸汉中府知府张钦皆疏通振厉剸繁举剧之才堪任河西道分巡抚民兼管延安兵备副使如蒙乞勑吏部查陜西布按二司员缺自副使孙乐升任张士隆病故之后曽推何官久不赴任及叅政潘埙副使成文升任曽推何官俱未到来如其曽有陈情退避亦乞早为议处庶免旷官废职仍乞于佥事桑溥王钦内推用一员升补固原兵备副使知府赵伸张钦内推用一员升补河西道分巡抚民兵备副使非惟各官才堪供职而地土相习心志相安可无推托旷废之忧矣其原升官员应否改调别任该部另为定夺臣位忝大臣身荷重责地方安危所系不敢不言伏惟圣明裁察縁系急缺方面官员事理未敢擅便为此具本顺差承差张时亲赍谨题请旨

　　一为紧急声息事

　　题为紧急声息事嘉靖四年九月初六日据镇守甘肃地方总兵官署都督佥事姜奭呈为大势回寇入境为患请兵防御事本年八月十六日午时据肃州叅将云冒差夜不收线英报称本月十五日五更时分有在城墩报接清水河墩举放烟火叅将统兵迎火行至四顷堡见有敌众约有一百余骑穿戴盔甲在于树林内藏伏叅将就彼札营本役来报本日戌时又据叅将云冒差原哨苦峪夜不收哈卜歹报称本月十二日同蕃兵伊噜勒前去迤西哨探行至苦峪沙山爪见新行贼马踪迹约有一千从西大钵和寺往东柴城儿地方行去随有回贼卫拉特敌众共有七八百骑从断山口入境到四顷堡地方叅将人马迎至将台与之对敌数番其众往西安逺寨去讫来报十七日辰时又据叅将云冒差原守哨嘉峪闗夜不收马聪报十五日未时瞭见回贼并敌众约有七八百骑牵有駄马从东安逺寨前来到闗径往北九眼泉二墩穵倒壕墙往西透大草滩住札内有回达四十骑复来到闗西门上说称我是苏勒坦莽蘓尔王子的兄弟巴拜彻尔我来要通路和好若不和好便同哈宻北山卫拉特敌人做一个气力大势人马前来侵夺城池说毕其贼回往大草滩去讫本役来报等因到职案查先准叅将云冒手本为属畨传报夷情声息事据罕都左卫沙州头目特黙尔等差来畨人绰埒本等共称旧年有蘓勒坦莽蘓尔领大势军马来到沙州将头目特穆尔圗卜人马收拾跟着蘓勒坦莽蘓尔到甘肃州地方抢了汉人回来到了沙州差头目托克托穆尔领着三百人马来到肃州山后避住不要教沙州人投顺着肃州去常去汉人地方上抢捉住汉人问他甘肃州有无调到人马报来先差雅穆拉和黄敌人军马先去抢杀收田禾人畜蘓勒坦莽蘓尔和弟兄三个的大军马随后来等情续又准本官手本开送口外走回妇女朱氏供称回贼在哈密造盔甲翎箭修哈密城上土垜还要往甘肃州抢掠据此又准本官手本开称苦峪城爪见贼马踪迹一十二骑看得靴踪俱是尖头其踪回往哈密大路去讫等因节经通行本镇各该副叅游击守备操守等官各整■〈木朔〉兵马修饬军装儧餧马臕听候截杀并行肃州分守等官差人分头哨探严谨烽堠堤备外及节次具题请兵去后今准前因会同镇守太监董文忠巡抚右佥都御史寇天叙议得吐鲁畨回酋蘓勒坦莽蘓尔去岁率领大势回寇侵犯甘肃等处抢掠人畜攻穵堡寨被官军截剿斩获首级追逐遯还复遣头目托克托穆尔领回贼四五百骑濳来境外南山伏住不时入境抢掠被我官军节次斩获首级今又纠合哈宻北山住牧卫拉特敌人复来为患则前项畨人绰埓本走回妇女朱氏所传之言皆足征验即今贼众七八百骑已到肃州与我官军对敌回往大草滩驻札遣贼复回传言要来通路和好縁回贼谲诈恐是故设前言缓我兵马后面尚有大众继来乗机攻抢亦未可知再照西宁庄浪凉州等处又报小十王大众人马亦在南北境外驻札往来行走声言要去西海收捕额布勒阿尔托蘓敌人其因而纠合摽掠势所必有本镇兵马数少不敷战守累经奏调陜西延宁三镇竒游兵马至今未到其所奏新添游竒官兵已蒙准允马匹未有明文器械尚未解来除于镇城挑选官军一千员名肃州官军一千员名行令西路游击将军李义统领先去肃州应援及行左副总兵赵镇游击将军严铠各统竒游兵马随敌声势往来截杀仍通行各城副叅守备操守等官一面整■〈木朔〉马步土兵舎余人等并军中应用军火器械齐备待报听候职等调用并力捕剿一面收敛人畜并入坚固大堡固守及再差人逺为哨探有无重大回贼入境及具题外缘前项敌情止据夜不收口报中间有无失事待叅将云冒文移至日另行为照本邉孤悬万里回敌交侵兵马数少难以支持势甚危急万一失事职等一身固不足惜其如地方生灵何如蒙轸念极邉重镇敌情紧急缺兵战守乞催行陜西延宁三镇竒游兵马作急督发兼程前来本邉听职等调度战守庶缓急有备而地方可保无虞矣呈乞照详施行等因又据本官呈为属畨传报敌情声息事内开准分守肃州右叅将都指挥同知云冒手本前事会同镇守太监董文忠巡抚右佥都御史寇天叙议得肃州分守官节次开称要将绰埓本等暂且踈放发回肃州令都督日郭拉收领羁候及称原差通事敌人马能等探聴得沙州头目特穆尔等云称教汉人多收拾人马前来沙州做一个气力杀他去若人马不来差人调我每往肃州城根前坐去若不用我便不要差人来我也不差着人去又称回贼和黄敌人大势还要前来抢掠与他王子和好等情并乞发兵粮协济防守一节为照特穆尔等所报敌情既称和好又称抢掠既曰要做一个气力杀贼又曰要往肃州住坐情词不一向背两途难以凭信再照吐鲁畨王子蘓勒坦莽蘓尔并头目雅穆拉去岁犯邉已该畨夷特穆尔多尔济供称被我官军射死今绰埓本并沙州特穆尔圗卜等又称见在缘夷情谲诈事难遥度但安不忘危有备无患在我堤备则当严谨况所报托克托穆尔犯邉事已不虚其大众复来势不能免除将绰埓本等羁候甘州其所报事情催行分巡道佥事李孟旭会同行都司王辅等再行审问明白另行及行各该协守分守副叅游击守备操守等官整■〈木朔〉兵马锋利器械严谨烽堆坚壁清野修理城池并差人络绎逺为哨探遇警互相应援除具题外缘本镇兵马钱粮委的不敷若不呈请大集兵粮设备倘致临期不无误事贻患非轻如蒙轸念河西孤悬重镇危急之际乞催行陜西延宁镇巡等官速将原拟竒逰兵马督发本邉并力防御仍乞多发钱粮解运本邉接济军饷庶缓急有备而地方可保无虞矣呈乞照详等因到臣案查先据镇守甘肃总兵官都督姜奭及分守叅将云冒节呈前项夷情为照吐鲁畨蘓勒坦莽蘓尔先于正徳十一年近于嘉靖三年两次率领番人寇我甘肃残壊我邉堡掳杀我军民地方被其毒荼虽被官军追逐出境不曽大遭剉衂今据沙州夷人供称回子蘓勒坦莽蘓尔已往吐鲁番留下头目雅穆拉见在哈密到七八月马壮之时领哈密北山卫拉特黄敌众等寇往汉人地面抢掠一节容或有之观其先差头目托克托穆尔领人马三百在我邉住牧乗间寇我永昌地方见被官军斩杀此其明验但沙州头目特穆尔圗卜等系中国属畨受恩深厚去年回贼入寇已率众跟随侵犯肃州去顺从逆罪不胜诛今所供报言若效顺心实难测恐其自知身负滔天之罪恐将来无容足之所设为张大之辞规我赏赉之利又或吐鲁畨酋见我闭闗絶贡与之通谋窥我意向亦未可知观其言将进贡的放出来便好及讲和便好不讲和便不好等语大略可见且去岁甘州蘓勒坦莽蘓尔不曽伏诛而头目和卓塔济迪音等俱死于箭射鎗打之手而近日所遣头目托克托穆尔精锐先锋初入我境即被斩获其气必沮前项供报之言恐未可信但甘肃地方兵马寡少钱粮缺乏内之不安何能攘外且今西海逋寇窃伏我邉庄浪剧贼剽掠官路比之回贼尤当急备已经节行彼处镇巡副叅游击等官各须申明纪律训练士马修葺城堡整备器械振威武以詟外夷之心明赏罚以作我军之气又经节行陜西布政司将解甘肃一镇邉储银两分投差官督发过河行令管粮叅议佥事等官趂收成时月作急籴买粮料草束派发各城堡土纳已将前项縁由具题外今该前因除绰埓本等已该本镇镇巡羁候委官审问得报另行处置外看得所呈情辞迫切各官均有地方安危之责亦不得已但兵当预练粮当预积教养有道兵在精不在多出纳无方粮虽多无实用甘肃地方先该镇巡官员既不能训练士马又不能预处邉储结衅敌人贻患内地抢掠人畜攻穵寨堡雕伤愁苦之状所不忍言臣到邉以来不次移文陜西巡抚及布政司督催解运甘肃钱粮近据布政司呈报解过甘肃一镇京运军饷并夏秋粮价银共一十八万八千一十四两三钱一厘五毫臣近发去淮浙等运司盐七万五千引节据分巡佥事李孟旭平凉管粮叅议王汝舟甘肃管粮佥事周汝勤掲帖开称镇城广盈库见在银四万三千两有余甘肃仓见在民运折粮银二万七千两有余凉州广储库见在银二万五千两有余通融算扣除本色粮料草束外见在并解发银两其数尽多且腹里粮草自来少有本色输运到邉其折色银两必须趂时召籴奈何经该官员平时则相习因循遇警则仓皇无措节次移文督责未见有何处分叅看所呈动以大发兵粮为辞及要催调陜西延宁游竒兵马彼亦自知仓储缺乏供应不敷特以利害切身故欲张大其辞恐他日失事预为逃责宥过之地耳及照先因庄浪有警已调陜西游击陶文管领游兵于兰州附近州县驻札听候河西有警来调即便前去赴援又调延绥游击张鳯领兵暂在固原附近城堡按伏遇有河西紧急声息发去策应但因去岁踏氷过河在套敌众数多近报二万前去西海寻杀额布勒等寇其在套者当亦不减数万自延绥黄甫川起直抵宁夏灵州千四百里无处无贼营垒帐窠逺近相望火光马踪聨络不絶虽是未曽深入而其志向不可测度倘或大举侵犯腹里地方根本动揺诚非细故以此延宁兵马自顾不暇势难逺掣况前项回贼酋首蘓勒坦莽蘓尔既回本境头目雅穆拉亦在哈密不曽前来比之去岁声势不同明是此贼见我闭闗絶贡意图和好故遣残贼纠合属畨卫拉特贼在邉出没窥我意向既不得逞必将自退纵使敌人狂背敢萌非分之欲查得甘州左等五卫支粮主兵官军一万有余副总兵赵镇所统竒兵官军二千余员名游击将军严铠所统游兵亦二千余员名近又添设游击一员并肃州髙台镇夷等处各有主兵官军若各将官同心戮力主将居中调度自可支持不足为虑惟凉庄地方大敌压境虽称寻袭西海敌人不曽得利而回却在我邉聨络住牧不时入境侵掠近又以数百骑乗夜浮渡过河到于靖边宁夏地方已遣陜西总兵守备等官追逐及行宁夏将官合兵截剿必是觇我道路探我虚实恐有约会套众大举入寇之谋防御调度诚不敢缓但目前庄浪一带事情紧急彼处兵马委的寡少不敷支敌已经帖仰总兵官姜奭会同镇守太监巡抚衙门即行副叅游击各该将官务要加谨哨探协力堤备一有回敌等寇侵犯运谋以防遏之并力追逐之务使大遭剉衂以靖地方及督发陜西游击将军陶文游兵官军过河协力防御并行延绥游击将军张鳯待报继后应援及行巡抚衙门严督分守管粮等官上紧措办粮储务勾主客兵马支用又将户部发到银两行令领回五万两接济该镇军储外待后如果声势十分重大臣当督大兵前去征剿不敢顾此失彼以贻宵旰之忧缘系邉镇节报紧急声息事理为此具本顺差承差张时亲赍谨具题知

　　一为整理邉务以备敌患事

　　题为整理邉务以备敌患事准兵部咨该本部题职方清吏司案呈奉本部送兵科抄出该臣题前事该本部覆题看得提督军务兵部尚书杨一清题称陜西地方固原环庆靖边兰州俱系防边重地而固原最为要冲且土汉杂处易于生变内有监牧马匹尤为敌所窥伺镇守官统辖地方广阔不特防御敌众如洮岷有西戎之警南山有羣盗之虞皆其责任万一事变不测未免顾此失彼要照依太监张忠尚书金献民所议添设叅将一员分守固原环庆靖边兰州地方仍在固原住札操练军马修理闗隘抚安土人如各处有警往来应援截杀各守备防守等官俱听调遣一节为照前事先据太监张忠尚书金献民先后条奏节该本部议拟题奉钦依行移提督官议处今尚书杨一清遵奉勑旨议处具奏前来相应依拟伏望皇上俯从所议于固原等处添设叅将一员分守前项地方候命下之日本部从公推举相应官二员疏名上请简用一员充叅将名目照例请给勑谕符验旗牌前去行事其守备官员依拟革去不必再设逓年于附近卫分选委都指挥一员操守如无相应都指挥听于指挥内选用奏请以都指挥体统行事如此庶官有常尊事无推避而地方可保无虞矣等因题奉圣旨是固原等处准添设叅将一员钦此钦遵备咨到臣案查先为前事已经具题去后今该前因照得固原守备已该兵部题奉钦依革去逓年于附近卫分选委都指挥一员操守如无相应都指挥聴于指挥内选用奏请以都指挥体统行事为照原任守备署都指挥佥事刘文已升宁夏游击将军新任叅将未到所据固原守备职掌政事颇繁分守叅将难以兼管该设操守都指挥一员查无相应都指挥臣博访得固原卫指挥黄振年力壮强性资明敏缘系世守武臣人情相附堪以委用如蒙乞勑兵部查议合无将指挥使黄振奏请以都指挥体统行事令其操守固原等处地方训练人马抚安军民整理闗隘墩台严谨门禁果能守已爱军行事无失迹效有闻聴镇巡官员奏保擢用缘系整理邉务以备寇患及兵部题奉钦依事理未敢擅便为此具本顺差承差张时亲赍谨题请旨

　　闗中奏议巻十四

　　●钦定四库全书

　　闗中奏议巻十五

　　（明）杨一清 撰

　　○提督类

　　一为敌众入境官军斩获首级夺获敌马等事

　　钦差提督陜西三邉都御史臣杨一清谨题为敌众入境官军斩获首级夺获敌马敌噐等事嘉靖四年九月二十一日据镇守陜西地方署都督佥事郑卿呈前事据守备靖边地方都指挥同知辛忠呈本年八月十八日辰时据山后撦木硖墩架塘夜不收王春儿走报本月十七日酉时瞭见河北敌众二百余骑从庄浪地方五方寺沟前来黄河北岸徃来行走离城二百余里来报得此本职实时綂领有马官军指挥朱扆等六百员名驰至地名水泉迎遇白杨川架塘夜不收王六十走报本日午时瞭见河北敌众二百余骑从撦木硖墩空各用浑脱浮渡过河径到裴家川札营本墩随即举烟三桶放炮三个得此督并官军径奔裴家川十九日卯时至地名分水岭据八泉墩架塘夜不收侯三走报前敌从本墩径徃东行本职严督官军前进二十日卯时追至宁夏中卫地名七眼井其众瞭见灰尘逺遯香山去讫当差夜不收冯岩儿等传报中卫预防堤备本职掣兵邉外黒水池札营本日夜三更据哈蘓济架塘夜不收仇喜喜走报十九日酉时瞭见河北敌众约有四百余骑亦从撦木硖接连哈蘓济一帯各用浑脱浮渡过河仍从先过敌众旧路裴家川行走河北札立敌众三簇不知其数随即举烟三桶放炮三个二十一日寅时当差仇喜喜驰报镇守陜西总兵官郑卿处本职领兵追袭续蒙总兵官郑卿钧票备行本职分兵设伏相机战守依蒙分布指挥吴英有马官军二百员名在地名青沙岘千户刘夔龙有马官军一百员名在池名小石沟本职统领靖边卫有马官军并续调土达共七百七十员名在于冲要向泉儿聮络设伏二十二日寅时据八泉墩架塘夜不收李瘦儿走报敌众二百余骑骑牵马匹从本墩径奔迤南夲职实时领兵拆墙出邉驰追迎遇前敌冲突前来督令官军奋勇射斫就阵斩获首级一颗夺获敌马二匹收获夷噐衣物弓箭二十六件枝中伤军人一名余众见我官军势猛遯徃东北奔走追至鎻黄川其众逺遯因见天晚恐堕其计掣兵复回邉外黒水池札营查得连日追杀促死军人李三等马四匹二十三日未时蒙总兵官郑卿钧票备行本职綂调干塩池达喇齐马歩官军前去敌行道路设伏把截本职依蒙綂调靖边等城堡有马官军朱扆等一千七十员名在于适中道路水泉按伏分布指挥马世经管领歩队军余三百五十名前去沿河撦木硖一帯摆列仍差人接连哨探本年九月初三日辰时据爪哨夜不收谢和甫等报称从本境八泉爪至中卫芦沟儿红寺儿一帯并无敌踪直抵长乐堡探得夲堡差去伍百户聴探乡导李奈说称中卫叅将爪得前敌俱奔迤东过邉得此縁所部兵马连日缺乏粮料本职随即掣兵回卫防守仍行所属城堡严谨堤备外查得前敌渡河径奔迤东逺遁并无深入夲境抢掠人畜及行廵墩指挥千百户刘信等踏勘前敌经行墩塘隘口有无扑杀走报人役明白至日另行呈报除将斩获首级夺获敌马敌噐等件觧赴提督军门验发固原卫寄库外理合具呈施行据此及据固原守备地方署都指挥佥事刘文呈为传报声息事夲年八月二十日午时该靖边守备辛忠差夜不收王六十走报前项敌情当蒙提督尚书杨一清督发镇守总兵官郑卿统领固原马队官军指挥季臣等三百五十余员名廵邉西安左等卫官军指挥刘申乌浩等六百八十余员名本职部下固原并甘州羣牧所官军指挥赵钦百户侯松等八百六十余员名土达千戸王依仁等六百四十余员名及差叅随张玮等赍执旗牌督军截杀二十一日未时至哈喇圗本日辰时有特伯哩墩架塘夜不收王友仁瞭见本墩边外敌众五十余骑徃来行走又该靖边守备辛忠差地名哈蘓济架塘夜不收仇喜喜走报二十日辰时瞭见敌众四百余骑从地名撦木硖浮渡过河仍从先起踪迹行走河外还有三簇不知其数据此蒙总兵官郑卿议照前敌先后入境河外还有札立敌众诚恐声东击西堕其奸计一面差人出边爪哨前敌向徃领兵截杀一面会知镇戎所按伏延绥游击将军张鳯统兵前来应援二十三日卯时据辛忠差夜不收髙明逺走报二十二日有前报敌众四百到于地名哈蘓济分散一半顺河透中卫地名红泉一半径徃向泉儿去讫辛忠统兵出边前去追袭等情总兵官郑卿当统各枝兵马本日夜一更时分到于闗桥堡二十四日早拆边出境径往实巴尔圗韩家水等处寻踪追杀遇合张鳯兵马聨营跟袭天晚下营二十五日黎明时候起营分路跟追本日辰时据原差爪哨夜不收王世洪等回还报称到于长流水爪得敌众马踪三路约有二百余道径奔中卫地名米钵寺去讫夜不收张义等报称到托卜实哈木得敌众马踪约寛一十五歩从李安子渡口奔徃宁夏韦州地方去讫相离我境窵逺又见兵马跟袭两日一夜未见水草计议掣兵回至红古城按伏防御外理合具呈施行又准固原等处游击将军署都指挥佥事陶文手本为声息事本年八月二十二日卯时蒙提督军门钧帖前事仰夲官即便统领所部官军从萌城小盐池韦州预旺城靖边等处到于会宁安定两处驻札待河西再报别有明文督发中路遇敌即便会合叅将苖銮都指挥髙时等人马相机截剿等因蒙此本职于本日巳时当统所部兵马自红德城堡起程于本月二十四日到于小盐池与叅将苖銮会兵二十五日酉时据本营瞭西南角军人尹满报称本时分迤西旧城子墩举单烟一把据此会同叅将苖銮整兵至二十六日丑时分据红寺堡沙葱沟墩伏空夜不收杨玺走报二十五日巳时分瞭见本墩迤西敌众五十余骑各骑牵马匹徃东透浑水沟行又据黒山墩夜不收于安走报二十五日酉时分瞭见本墩南空西来敌众二簇约有百十余骑俱骑牵马匹邀赶牛驴到于红城子水头驻札等因会同叅将苗銮出兵瞭见本营迤南枣冈墩举单火二把烧柴堆一座放炮一个当督所部官军袭烽驰过地名王伏山迤南迎据平山铺墩伏空夜不收孙廷玺走报本日五更时分本墩南空西来敌众约有一百五十余骑各骑牵马匹邀赶牛驴过路径徃东透芦沟子去讫本职等督兵骤马追至地名黒羊房其众瞭见兵马灰尘临近将原赶牛驴丢弃奔马东走又督官军追至胶泥井敌见兵马势众追急将原抢男女二名口并夷噐等件丢弃轻骑奔走复又督兵袭踪追至花马池地方长山儿迤北天晚落雨就彼结营设伏至次日天明爪袭敌踪徃驼房迤南逺遯方纔收兵回营堤备外随据游兵中军千户赵隆小盐池中军指挥王浚各呈开夺获被掠幼男一名陈瞎子幼女一口张存儿牛二百四只驴一十二头号旗杆一根水浑脱二个毛口袋五条铁锅二口皮可可四个皮水斗一个皮袄一领沙毡一条毯子一条并追敌促死庆阳等卫军人陈玺等马一十九匹除将夺回被掠人口头畜敌噐等件会发小盐池逓运所牧养聴候明文施行外合具手夲乞请照验施行又据守备靖边地方都指挥同知辛忠呈为前事本年九月初六日寅时据原差塘马军人王三赍帖传报本月初四日红寺堡地名黒岭冈伏路夜不收李景原等传报本日巳时敌众五十余骑从东徃西行走得此本职当统有马官军前去沿河设伏本月初九日巳时蒙总兵官郑卿钧帖并暂署固靖环兰等处叅将刘文明文俱该蒙提督军门钧帖备行本职速便分投差人于贼行隘口水头哨探仍拨官军沿河摆列蒙此本职切虑达喇蘓陡城旱平水泉等处通敌要害恐其奔此过河当分指挥吴英千户刘夔龙带领有马官军三百员名指挥刘信带领官军土达一百员名指挥马世经带领歩队官军三百员名疾去沿河摆列堵截本职统领有马官军朱扆等六百五十员名在于山后边外适中地方乱谷堆设伏截剿十一日寅时据原差中卫芦沟儿接哨夜不收仝虫喜走报本日子时爪得敌众从迤北墩空前来径奔迤西地方本职当领官军追袭驰至地名裴家川追见前敌知我兵至俱由快捷方式陡路奔走本职督并官军骤马追至地名黄沙坡敌见我兵卒至迎冲对敌本职督令官军奋勇当先向前扑杀就阵斩获首级二颗夺获敌马一十七匹收获敌噐敌箭等件后有提督军门督发旗牌指挥安世领军都指挥瞿江等兵马敌见灰尘来近慌惧奔走本职与安世瞿江合兵一处追至临河精骑敌众复来对敌职等申严号令齐力射斫就阵斩首三颗夺获敌马一十六匹收获敌箭敌噐等件敌见我兵势勇奔遯临岸直入黄河乘骑浮渡渰没中半过河敌众号哭徃北去讫因见天晚就彼札营查得本职部下共斩获首级五颗夺获敌马三十三匹收获敌箭一百二十七枝敌噐衣物等件共六十三件中伤旗军文仲先等八名被敌射死军人张居子等下马四匹促死军人王仲下马三匹至十二日掣兵十三日酉时到防守外随据廵墩指挥刘信呈报前敌经过山后边外射死墩军樊孝中捉扑墩军催二十三再无损伤军马及侵犯腹里抢掠人畜除将斩获首级夺获敌马收获敌箭敌噐等件批差委官百户马政管觧前赴提督军门纪验外理合具呈施行又准宁夏游击将军署都指挥佥事刘文手本本年九月初四日本职钦奉勑谕升宁夏游击将军钦此随蒙提督尚书杨行仰暂署固靖环兰叅将事遇警督调各守备等官防御剿杀待新设叅将至日方许交代蒙此本月初六日巳时抄蒙钧帖行仰本职即便统率固原官军速到红古城会同延绥游击将军张鳯选带精徤人马出边随便相机追截剿杀哨探无人方纔回还仍先行靖边守备官沿河把截毋得纵放过河蒙此随行靖边守备辛忠领军沿河把截本职统兵前去会同延绥游击张鳯及管领战锋官军都指挥瞿江合兵追剿本月初八日从半个城出边到于宁夏地方枣山据先差爪哨夜不收武胜二报称爪得敌踪奔地名红沟徃西去讫初九日袭至地名库库诺尔天晚就彼札营初十日追至中卫近河地名氷沟遇宁夏中卫指挥何盛领兵在彼说称前敌于初九日在地名深井对敌看见人马灰尘径奔地名三眼井去讫为照三眼井一带通透干盐池西安州哈喇圗等处诚恐此贼见得沿河有备复来东侵职等议发固原等处官军五百名跟随督军旗牌指挥安世都指挥瞿江由地名深井本职同张鳯由地名香山七眼井鎻黄川等处各分路袭搜十二日未时据靖边夜不收刘让报称前敌被靖边守备辛忠都指挥瞿江等兵马追赶急奔撦水硖渡河与官军对敌斩获首级余众落水渰死数多本职掣兵回达喇齐防御查得部下追兵促死官军张添福宋绩等马二十一匹别无损伤合具手本乞请照验施行又准延绥游击将军署都指挥同知张鳯手本又据战锋都指挥瞿江呈俱相同及张鳯部下收获连鞍敌马一匹追兵促死军人韩谦等骑征马二十九匹及据固原卫领军指挥季臣呈查得本职部下追兵促死军人冯孟阳等马五匹别无所伤官军等因各行到职案查本年八月二十等日节据守备靖边都指挥辛忠差人报到前项敌情累蒙提督军务兵部尚书杨督发本职并调各枝主客兵马前去固靖边外直抵中卫鎻黄川跟袭截杀去后今该前因职会同镇守陜西太监宴廵抚右副都御史王议看得守备靖边都指挥辛忠暂署固原叅将事宁夏游击将军刘文延绥游击将军张鳯战锋都指挥瞿江固原领军指挥季臣各开称前项月日敌众众寡不等从靖边地方撦木硖浮渡过河各官领兵先后出边直抵宁夏中卫鎻黄川敌行水头要路昼夜袭踪跟追前敌见我官军追赶紧急径徃盐池石沟大路去讫又有敌众五十余骑复回原路渡河各官亦又领兵袭踪追杀辛忠部下二次斩获首级六颗夺获敌马三十五匹敌噐衣物弓刀等件二百一十六件枝中伤军人孙多多等九名追赶射死促死军人李三等马一十一匹被敌射死捉去墩军樊孝中等二名刘文部下促死官军张添福等马二十一匹陶文部下夺获被掠幼小男女二名口牛驴二百一十六只头敌噐一十九件促死军人陈玺等马一十九匹张鳯部下收获连鞍敌马一匹促死军人韩谦等马二十九匹季臣部下促死军人冯孟阳等马五匹及称前敌见我官军势恶直入黄河乘骑浮渡渰没中半得逃之众号哭北去等情一节为照本镇沿边地方久无警报今不知何枝兵马自荘浪境外而来卒至靖边渡河入境计将奔归河套被我兵袭追前遇宁夏摆边兵马堵截邀杀痛遭剉衂奔溃之敌不能出边又被我兵捜剿斩获首级夺获敌马敌噐大败而归但今冬临靖边河外延宁河套俱有敌众住牧窥伺复举难保必无防御之机尤当严谨又恐此外别有隠匿失事情弊除行本镇叅游守备领军等官各整■〈木朔〉兵马锋利噐械严督墩隘守瞭架塘官军人等比常十分用心瞭望加意堤备如遇有警一面领兵会合各该主客官军相机战守一面通行飞报发兵应援并行廵按陜西监察御史郑气胡体干照例查勘此外有无失事情弊及验看斩获首级夺获敌马敌噐是否真正强壮径自施行及具题外今将前项縁由呈乞照验施行等因到臣随据镇守宁夏地方总兵官都督佥事杭雄呈为斩获犯边敌众首级等事本年八月二十三日辰时据石沟驿地方石沟儿墩夜不收王升报二十二日巳时瞭见迤南地名三塘水敌众五十余骑牵马匹驼只奔大路徃东行走将游兵买马回还军人薛友能等射伤抢去买来马六匹随据镇城东南角军人谢成报接迤东空塔儿墩举放烟炮据此职议料腹里敌众过路东行必奔边墙出境当令副总兵刘玉先统本部有马官军四百余员名渡河前去截剿及令坐营指挥曹江管领正兵有马官军五百员名继后职整兵待报应援二十四日辰时据分守西路左叅将苏勇差夜不收华官保报二十日夜二更时分据靖边卫夜不收冯牛儿传报夲月十七日酉时有河西敌众约三百余骑从地名撦木硖浮水过河徃迤南腹里地名七眼井透长流水行走叅将苏勇当领人马渡河跟袭追杀前来走报随据灵州地方长流水墩夜不收尚兰州乡导王祥各报二十二日未时瞭见旧石沟儿墩迤南达众七八十骑骑牵马驼来到水泉饮马徃正东地名许直山去讫又据守鸣沙州城指挥彭镇差夜不收巫让报二十二日辰时瞭见地名马官人井宝峪儿山敌众三簇约有一百五十余骑徃红寺堡地方梁家泉去讫据此职料敌浮水越境奔徃东行况在秋成时月经行人畜遍野恐被抢掠行令都指挥王锐整■〈木朔〉无马歩军在镇防守职统标下官军把总指挥罗贤等四百余员名由横城堡渡河前去沿边调度各枝兵马运谋剿杀本日酉时分驰至地名马鞍山迎据木井墩夜不收吴天秀报二十三日夜二更时分聴见境里迤南敌众一百余骑邀赶马匹头畜来到本墩东空掏墙当即举放火炮随有副总兵刘玉游兵都指挥髙时人马追袭到彼与之对敌斩获首级夺获马牛驼只前来走报得此职督兵驰进夜二更时分至清水营分布官军摆边拒守二十五日天明聴得边墩炮响职督调各路人马从地名哈喇乌蘓沟爪袭据前哨夜不收张铎报哨见正南山上敌众百十余骑奔边前来当令官军两下夹攻与彼对敌就阵斩获首级二颗夺获战马三匹中伤军人王淮等二名比因天晚收兵回营随准副总兵刘玉手本开称本年八月二十三日夜二更时分统兵驰至清水营暗门墩沿边传接火炮前来督军至木井墩西空遇会暂管游兵都指挥髙时合兵一处追至本墩东空敌众约有一百五十余骑在彼掏墙聴见人马临近其众多半出境一半冲突前来职等督令官军堵口奋勇扑斫对敌就阵夺获敌马头畜器械等件前敌慌惧奔徃境里迤南去讫至次日天明袭踪追至地名火山等处收获敌马三匹贼已去逺兵回清水营驻札及据兴武营按伏竒兵把总指挥季连呈称本月二十三日卯时领兵在于瞭马山截其归路至辰时分聴得迤西墩台放炮一个即督官军骤马驰至古寺墩东空敌众在彼掏墙看见人马奔徃迤南去讫督令官军追至地名西乱井与彼对敌夺获敌马人口敌噐等件众见官军勇猛换马徃东遯去复追至地名王牢井天晚黒暗就彼下营次日天明爪得敌踪去逺掣兵回营查得见在夺获敌马一十四匹骡子一头牛五只伤重倒死敌马三匹驼二只被掳男子郭三哇子等五名中伤旗军王四儿等五名射死军人王兴受等官马二匹收获敌噐三十三件合用手本施行又准提督委官暂管宁夏游兵都指挥佥事髙时手本开称本年八月二十三日夜二更时分追敌至清水营遇会副总兵刘玉合兵一处据木井墩小旗殷大走报敌众五十余骑在于本墩东空掏墙疾督官军到彼其众多半出境少半冲突前来职等督令官军齐力射斫就阵斩获首级一颗夺获战马敌噐等件敌见官军奋勇不得出边徃南奔遯次日天明袭踪追至地名火山等处收获敌马前敌换马去逺天晚收兵清水营防御查得阵前斩获首级一颗夺获敌马三十一匹见在二十六匹被伤倒死五匹驼一只男妇藩哇子等一十四名口收获敌噐敌箭三十六件副枝中伤旗军髙铎等六名射死军人武成等官马四匹合具手本施行二十六日据鸣沙州枣山墩夜不收刘纯报二十四日辰时有同墩夜不收徐子成下墩南空爪踪行至地名李安子歩口迎遇腹里迤南敌众一百余骑扑来将徐子成斫讫一刀并挑水军人髙僧加一同捉拴徃东去讫二十七日据红寺堡地方沙葱沟墩夜不收杨洗报二十五日巳时瞭见腹里敌众一百余骑骑牵马匹徃东行走本役下墩走报行至地名石板泉被敌将洗原骑红寺堡站马一匹抢去二十九日申时据清水营墩直日军人王士通报接木井墩烟炮前来得此职当即督调各枝兵马分路追截驰至镇北墩东空敌众约有二百五十余骑在彼掏墙其众瞭见人马将近摆列冲突前来职申明号令严督官军齐力奋勇首尾夹击攻战中哨正兵官军斩首一颗右哨游兵官军斩首二颗其众慌惧退徃南行复督官军追至地名倒塔儿左哨副总兵刘玉督率官军把总指挥何涌等扑入阵中斩获首级四颗比因天晚敌已去逺欲要穷追恐堕奸计至二更时分收兵拆墙处所下营次日天明掣兵回营防守随据督军把总指挥罗贤呈查得各营官军斩获首级七颗夺获战马一十五匹被掠男女张自当等七名口阵亡军人王玘等二名中伤旗军舍余王淮等三十五名射死官军孙经等下马一十三匹追敌走死马六匹收获敌噐等件二百五十六件副枝九月初一日夜二更时分据庙儿墩夜不收冯遇贤报境里敌众一簇约六七十骑骤马来到本墩西空掏墙随即举放火炮前来走报据此当遣暂管游兵都指挥髙时正兵把总指挥王范各统官军袭烽前去堵截职同副总兵刘玉统兵继后五更时分驰至拆墙处所前敌聴见人马声势将近复奔徃南山遯去职督令官军袭踪跟追至初二日申时至地名海子等处敌已去逺天晚收兵随据庙儿墩夜不收吴铎收送套中走脱男子一名叶三三供系延绥定边营军人叶钦男被敌人们都布拉克抢去在营住过五年今年六月跟随头儿阿勒呼达勒一千人马在套住牧浮水过河西山后西番地方抢掠被迤西敌人杀败一半徃山后迤北逃遯一半从靖边地方撦木硖浮水过河徃迤南腹里抢掠被各处人马杀败不得出边三三偷马二匹藏躱山沟得脱到墩收送前来又准分守中路左叅将都指挥佥事苖銮手本开称本年八月二十六日据黒山夜不收于安走报二十五日酉时瞭见迤西敌众二蔟约有百十余骑骑牵马匹邀赶牛驴来到红城子水头驻札据此本职会同游击将军陶文出兵驰至地名王伏山迎据平山铺墩夜不收孙廷玺走报本日五更时分瞭见迤西敌众一百五十余骑近路徃来芦沟子去讫督兵骤马追至地名黒羊房其众瞭见兵马灰尘临近丢弃原抢头畜徃东奔走又督军驰至胶泥井兵马追急丢弃男女二名口并夷噐等件复又袭踪追至花马池地方长山儿天晚落雨就彼结营次日天明合兵爪袭敌踪徃驼房迤南逺遯收兵回营查得追敌夺获被抢男女陈瞎子等二名口牛二百四只驴一十二头夷噐等件一十七件副枝走死官军王浚等官马三匹合具手本施行初五日据守备灵州指挥同知沙金呈开本年九月初一日夜四更据许直井墩伏哨夜不收晏祥报本日酉时瞭见东北敌众一百余骑骑牵马匹扑到井上饮马奔徃西南去讫据此当即分遣把总千户韩选带领有马官军二百员名徃大沙井伺敌截杀指挥李真吴俊管领歩军三百员名聮络袭追续据把总千户韩选呈称本月初二日卯时行至上十里墩迎遇小沙井伏空夜不收乡导李兴朱达各报本日天明时分爪见敌众马踪五六十道过路徃乱山儿去讫督令官军跟踪径奔红栁井黒沟迤西硖口到于地名红圪坦天晚就彼下营次日五更时分选差夜不收王洪郭自当等先行爪踪官军继后卯时驰至河口瞭见河边敌众乱攘浮水过河职等严督官军持刀向前直冲其阵敌人前来迎敌数合就阵前斩获首级射死敌马余众奔徃东南去讫复督官军追至地名张湃言井寇已去逺天晚收兵中营堡驻札查得阵前斩获首级三颗射死敌马三匹收获浮水马皮浑脱并夷噐六十八件枝中伤军人于子中等四名初四日掣兵回营防守具呈施行等因各开报到职除将斩获首级夺获战马驼骡夷噐等件并阵亡中伤有功官军量为犒劳夺获被掠牛驴招主认领人口送发宁家外今将获功官军备造文册理合呈缴施行等因到臣及据副总兵刘玉叅将苖銮都指挥高时守备沙金等各呈报相同又据总兵官杭雄呈亦为前事本年九月初三日据河西贺兰山宿■〈山儿〉口出哨夜不收陈伏保报本月初二日酉时瞭见境外敌众三路约有二三百骑从南近边徃北行走初四日据白土冈墩夜不收王升伏路乡导王荣报本日卯时瞭见腹里敌众约有三十余骑从东过路徃西去讫据此职分布坐营指挥曹江把总指挥杨时各统正兵有马官军八百余员名竒兵把总指挥郭鉴官军三百八十员名在于清水营设伏仍令把总指挥李翰管领无马官军五百员名沿边墩空把截拒守二十七日据坐营指挥佥事曹江呈称会委本职统领正兵有马官军五百员名渡河前去清水营会合指挥杨时郭鉴等按伏摆边截杀本月二十日巳时据夜不收蒋得六等报称爪至地名驼房沙窝见得敌众新行马踪五道戳死马匹在彼其众徃西行走据此当分指挥刘勇等官军于沿边堵截本职即统有马官军一百余员名袭追至地名石井儿爪见敌众二骑徃西奔遯职督官军驰追前敌■〈扌弃〉命各持弓箭迎射前来官军奋勇扑砍就阵斩首二颗夺获敌马二匹收获敌噐敌箭四十一件枝中伤军人一十七名具呈施行二十八日准分守东路叅将都指挥佥事刘谨手本开称九月十八日酉时据石沟驿按伏夜不收张三驰报十七日申时哨见地名双山儿敌众二三十骑从西过路徃东行走据此当会延绥副总兵赵瑛各统官军二百余员名前去袭追及省谕摆边官军用心拒守十九日申时驰至地名许直山迎遇前敌二十余骑呐喊冲突前来职等严督官军持刀向前劈砍就阵斩获首级二颗敌见我兵势猛溃散复督官军追至地名碗者度斩首三颗余众奔走天晚黒暗风雨大作就彼下营次日天明爪得前敌踪迹径徃西南败遯欲再追赶马力不敷收兵定堡驻札二十一日掣兵回营查得本职部下官军指挥季潭等斩获首级三颗夺获敌马三匹收获敌噐一百五件枝重伤官军刘越等二十五员名射死军人孟斌等官马四匹延绥副总兵赵瑛部下官军刘栋等斩首二颗夺获达马二匹射中倒死一匹见在一匹收获敌噐八十四件枝中伤官军萧汉等一十九员名射死军人齐买儿等官马一十一匹合具手本施行随准协守延绥副总兵署都指挥佥事赵瑛手本亦开对阵缘由相同又准分守中路左叅将都指挥佥事苖銮手本开称九月十一日本职统领马歩官军前去红寺堡设伏截杀十二日未时据本堡瞭髙军人王仲贤报瞭见察家洼墩举双烟一把据此当统官军袭烽驰过本墩迎遇原差鸣沙州城地方哈达蘓墩夜不收常能报本时瞭见夲墩迤北敌众二十余骑徃东地名黒岭冈行走急督官军袭踪驰至烽台墩地方与之对敌就阵斩首一颗射死敌马一匹余众徃北奔走复追至灵州地名红圪坦水前众复来冲敌就阵斩首一颗收获敌马一匹天晚收兵党千戸井下营次日天明据袭踪夜不收刘保儿报爪得前踪俱徃地名白土冈行走驰追间迎遇暂管宁夏游兵都指挥髙时议料前敌未曽过路必在金积山沟涧潜伏会兵捜剿随据游兵夜不收李茂报称爪得旧石沟墩南空马踪五道北空马踪三道俱各过路徃东去讫本职又会都指挥髙时各另统兵分袭敌踪追剿本职追剿吴家庙沟长流水等处敌众径奔东北去逺天晚收兵石沟驿驻札据中军指挥王浚呈查得对敌斩获首级三颗夺获见在敌马一匹射中倒死一匹中伤军人钱山等二名射死军人田刚等官马三匹追敌走死军人周官保等官马七匹收获器械弓箭共五十三件副枝行间续据红寺堡把总千户张从善呈称原差本堡夜不收陆能王三乡导王洗前去鸣沙州地方红桞沟爪探忽遇前敌将陆能王三杀死王洗中伤回营合具手本施行又准委官宁夏游兵都指挥佥事髙时手本开称九月十二日夜一更时分据灵州城东南角楼小旗石成报节次烟墩火一把据此随即统兵袭烽驰至旧石沟儿天明迎遇小盐池叅将苖銮说称敌众十骑徃东行去本职爪得前敌过路督令官军奔马追袭至地名卾勒郭克齐其众戳死敌马一匹在彼又督官军由蘓哲巴河泥大沙窝跟追约逺四百里天晚恐敌近边督发指挥马贤李干等先统官军奔边防备本职于四更时分驰至庙儿墩驻札十四日天明从地名哈喇乌蘓沟爪袭见有死马三匹空马八匹在彼夷噐弓箭埋藏其众于红山儿墩东空不知时分用绳吊撦过边出境去讫合具手本施行又据恊同分守兴武营署都指挥佥事吴云呈据守御千户所申本月十八日卯时据守南门军人李义盘诘得男子一名杨六十供年一十八岁系巩昌府人失记年月在庄遇敌萨巴沙津抢去在营住过六七年今年跟随抢我敌人一千有余浮过黄河被西边敌人扬巴布杀散内有一百五十余骑复回过河去了萨巴沙津等众皆奔边行走遇见两边人马前来追赶杀散六十等八个一处又到不知名水头住下看见人马追来别贼四散不知去向是六十原骑青骟马一匹乏弱下马藏躱沙窝内聴得敌人说边上有人马摆列不得出边六十丢弃劳蹄将原戴达帽藏放懐内徃边歩走四昼夜到营盘获得出具呈施行等因各开报到职巻查先为申明旧例请勑各边守臣防御边患事抄蒙提督尚书杨钧帖前事巳经会议遵照分布各该副叅游恊守备等官会合各枝人马相机截杀去后今该前因会同廵抚都御史林琦议得前项敌众自去冬入套虽不时分遣轻骑窥伺为因边备严密未敢深犯今却自西浮过黄河侵扰靖边红寺等处地方是又前此所无职遵照军门预先运布方畧调度各枝官兵摆边拒截连日分袭追剿斩获首级夺获战马器械敌遂奔溃出边功虽不多而敌人缘此大剉边境之患似亦少除但今秋髙马肥正彼驰骋时月惟恐复来侵扰又经通行镇属各该将领等官整■〈木朔〉兵马愈加设伏防范相机战守及照脱走男子杨六十虽称先年被掠人数却乃随贼肆恶侵犯比与边外走回人口不同除将获功官军量为激励外今将获功缘由理合开坐呈缴施行等因节呈到臣案查先为敌众入境等事夲年八月二十日午时据守备靖边地方都指挥同知辛忠差夜不收飞报夲月十八日有河西达众二百余骑从本境撦木硖浮渡过河见在本边住牧等因为照敌众既入我境必有侵犯抢掠之谋随经督发镇守陜西署都督佥事郑卿固原守备都指挥刘文并行镇戎所按伏延绥游击将军张鳯各领兵前去追截剿杀犹恐敌人被我官军追逐奔徃宁夏地方出边入套当即马上差人帖仰宁夏中路叅将苖銮灵州按伏暂管宁夏游兵都指挥髙时灵州守备沙金各整■〈木朔〉人马差人哨探如遇敌人奔遁前来即便会兵剿杀又恐沿边兴武营花马池一带只防套内声息不知腹里有警失误截遏亦即马上差人帖仰花马池按伏延绥副总兵赵瑛宁夏东路叅将刘谨兴武营恊同都指挥吴云各整兵相机阻截剿杀复恐敌人因见腹里并宁夏中路小盐池等处有备潜从黄河水浅去处浮渡过河奔徃贺兰山后藏躱又经帖仰宁夏总兵官杭雄量发本城正竒兵马于河西紧闗城堡分布摆列仍量拨兵马于河东地方驻札会剿及照陜西游击将军陶文统领游兵见在庆阳山城等处防御套人本枝兵马系先具题应援河西之数见今庄浪河西凉州等处敌兵压境相应调发又经帖仰本官即便统领所部游兵从萌城小盐池韦州靖边等处到于会宁安定驻札待河西有报督发应援倘若中路遇敌即便会合叅将苖銮等人马相机剿杀续据都督郑卿揭帖禀称本职领兵到于哈喇都设伏间据靖边守备辛忠原差哈蘓济架塘夜不收仇喜喜走报二十日辰时敌众四百余骑从■〈木奢〉木硖浮水过河从先起敌众旧踪行走河边还有敌众三簇不知其数陆续过河守备辛忠在于达喇齐三角城札营俟敌向徃跟袭等情得此本职统领守备刘文各枝人马在于哈喇圗等堡按伏差人爪哨及会调游击张鳯在于镇戎所黒水李旺等堡设伏俟敌向徃会合截杀诚恐敌众兵寡不敷战守乞要发兵策应等因又经督发中军把总都指挥夏钦延绥都指挥瞿江等带领各枝马队官军一千员名前去会合战守及具题外续据宁夏鸣沙州等处传报敌众在鸣沙州红寺堡等处徃西南行走想是此敌因知腹里有备奔遁出边及被沿边官军追急仍回腹里地方逃躱意在乘间出境比因固原守备刘文已升宁夏游击将军其固原新设叅将未到随行本官暂署管固原叅将事务会同延绥都指挥瞿江延绥游击将军张鳯各量带所部兵马出边寻踪剿杀务抵红寺儿鸣沙州与宁夏中路官军声势相应庻期成功以靖地方去后今具各呈查得镇守陜西都督郑卿下守备靖边卫都指挥同知辛忠部下二次斩获首级六颗夺获敌马三十六匹收获敌噐弓箭衣物二百一十六件枝中伤军人九名射死促死马一十一匹被敌射死捉去墩军二名宁夏游击将军刘文部下追敌促死官马二十一匹陜西游击将军陶文部下追敌促死官马一十九匹延绥游击将军张鳯部下收获敌马一匹追敌促死官马二十九匹都督郑卿部下追敌促死官马五匹宁夏总兵官都督杭雄部下二次斩获首级五颗夺获敌马二十匹收获敌噐弓箭衣物二百九十七件枝夺获被抢人口七名口阵亡军人二名中伤军人五十四名射死走死官马一十九匹宁夏副总兵刘玉部下斩获首级四颗夺获驼马牛骡二十八匹只头收获敌噐弓箭三十三件枝夺获被抢人口五名口中伤军人五名射死官马二匹暂管宁夏游兵都指挥髙时部下斩获首级三颗夺获驼马三十二匹收获敌噐弓箭三十六件枝夺获被抢人口一十四名口中伤军人六名射死官马四匹宁夏东路叅将刘谨部下斩获首级三颗夺获敌马三匹收获敌噐弓箭一百五十件枝中伤军人二十五名射死官马四匹花马池按伏延绥副总兵赵瑛部下斩获首级二颗夺获敌马二匹收获敌噐弓箭八十四件枝中伤军人一十九名射死官马一十一匹宁夏中路叅将苖銮部下斩获首级二颗夺获敌马二匹收获敌噐弓箭五十三件枝中伤军人二名射死走死官马一十匹苖銮又同陜西游击将军陶文夺获被抢人口二名口牛驴二百一十六只头收获敌噐一十九件走死官马三匹灵州守备以都指挥体统行事指挥沙金部下斩获首级三颗收获敌噐弓箭六十八件枝射死敌马三匹中伤军人四名鸣沙州被敌砍伤捉去墩军二名通共斩获首级二十八颗夺获敌马驼牛一百二十三匹只头射死敌马三匹收获敌噐衣服弓箭等物九百一十一件枝副夺获被抢人口二十八名口牛驴二百一十六只头阵亡军人二名中伤官军一百二十四员名被敌捉去墩军四名射死走死官马一百三十八匹除将斩获首级验发固原宁夏各镇收库有功人员量加犒赏夺获敌马给赏原获功官军被抢人口查发宁家头畜照例一半召主给领一半犒赏官军阵亡并中伤官军量加优恤夷噐等件贮库外为照迤北敌众自去冬踏氷过河一向拥众在套节据走回人口传报各称小王子部下吉纳台吉谙达阿布该三枝各有一二万精兵声言要行抢掠臣自到陜西以来督行陜西延绥宁夏三镇将官分布防守节经具题外夲年六月间据走回人口传报敌众二万从黄河迤北水浅去处浮渡过河徃西海寻收额布勒阿尔托蘓边冦去讫本年七月内荘浪凉州等处果报大势敌众俱从本境经过前去西海寻杀留下兵马数千在各境住牧九月内又据荘浪西宁等处将官传报前敌到于西海不曾得利遭剉而归见今大众仍在荘浪地方五方寺芦塘等处住伏不时入境侵掠节行各该守臣严加堤备及将陜西游击陶文延绥游击张鳯人马行令于附近地方按伏听调应援外今据前因切缘臣分布延宁兵马于沿边按伏及行宁夏游击叅将等官于中路邀截陜西大小将官各整兵秣马在于本境以逸待劳俱为堤备套人恐其踵袭先年故智乘间拆墙入境侵犯腹里地方不意前项边冦数百骑乃敢乘夜用浑脱浮水渡河入我内地明是窥我道路探我虚实意图紏众侵犯臣发陜西官军寻袭追杀又行宁夏中路将官会剿及沿边将官把截两日之间传檄巳遍而敌在腹里犹不及知及见我兵将近不暇抢掠仓皇出境节于宁夏官军对敌俱有斩获敌马敌噐委弃道途其幸而不死者多系赤身逃遯又有七八十骑不得出边仍奔腹里屡被我军追逐斩杀堕河而死者甚多是皆仰仗我皇上德威逺被圣武布昭邉将效忠士卒用命以致敌人褫魂丧魄遯归其巢彼河套河西之贼闻之其气必沮地方幸甚臣等幸甚查得陜西将官都督郑卿等部下功虽不多而官兵未尝损伤地方并无遭害宁夏地方虽微有抢掠即被夺回但边墙寛漫把守不敷以致拆墙出套者多然斩获之功足以赎其失防之过而总兵官都督杭雄到镇方及七日席尚未暖即能提兵过河亲临战阵督军杀敌忠勇可嘉稽之众论此举虽非竒功而当大敌窥伺之时闗系颇重如蒙乞勑兵部查议照例行廵按陜西监察御史查验前项首级果系真正敌众将有功人员早为造册升赏若有隠匿损伤官军抢掠人畜等项事情径自叅究庻人心有所警励边务可以修举再照总兵官杭雄等所呈走回人口杨六十系先年被掳人数却乃随从肆恶侵犯比与边外走回人口不同一节但本犯虽称随敌入境不曾与官军拒敌又不曾在阵擒获弃马逃遯走入边营似有思归之志若欲从重究治缘贼营被掳人口颇多无以开其自新之路除行令会同廵抚官再审籍贯来厯明白押送宁家收管若审出别有重情另为定夺外缘系敌众入境官军斩获首级夺获敌马敌噐事理未敢擅便为此具本专差千户杨评亲赍谨题请旨

　　一为地方贼情事

　　题为地方贼情事嘉靖四年九月二十八日午时据陜西布政司分守闗内道叅政杨叔通呈本月二十二日据西安府同知王旸禀及据干州知州赵时禀帖内开本月二十一日辰时分强贼樊绅领马歩人约有五百余名各带弓箭噐械张打旗号将本州岛四门围困喊声杀害本职率领城内居民对敌内有刘起东将贼射伤二人马一匹贼将城上守把老人李森等二人射伤见今攻围不退理合禀乞早发兵马前来救援一州生灵等情先该各道会同已将贼首樊绅窝主韩恭等六名口拏获在县供该县地方多有无藉光棍暗行顺从先时张势挟财节经首告取供间今据前因看得贼首樊绅合谋结党已非一日虽称乌合之众然当民穷易乱之时若不早为扑灭恐致蔓延逺近为害不浅况今省城兵马单弱合无量调边兵三五百名行令将官一员统领前来随宜剿杀以安地方等因到臣查得固原等处边兵俱发各边城堡按伏防御见今河套河西俱有大敌窥伺难以掣调随行镇守陜西都督郑卿将西安左前后等卫备冬官军挑选有盔甲马匹精锐六百员名行委都指挥孙昌指挥杨茂分领并廵抚衙门跟随廵边官军指挥刘启等三百员名会合扑剿及照廵抚陜西地方右副都御史王荩见在固原议行亲督前去调度外为照叅政杨叔通等呈称贼首樊绅合谋结党已非一日各该府州官员不行早为缉捕又不见呈请合于上司作何定夺布按二司分廵分守既知有前项贼情亦未闻督并军卫有司官员设法挨拏究治直待聚集人众攻围州城射伤人命方纔告急请兵俱难辞责但旧官俱已去任见今分廵分守俱系新任官员到任未乆似宜责效将来切缘各府州县地方俱有贼盗时出剽掠若不早为扑灭将来结聚蔓延之患难保必无又经通行都布按三司并闗内道分廵官严督军卫有司整点城操官军舍余民壮机兵快手乡导人等各置备弓矢噐械随处把截防守如遇官军到彼指引道路会合擒剿务期尽絶以靖地方再照腹里贼情比之外寇不同中间多系无知愚民聴人哄诱误陷贼党军马一临未免玉石俱焚情有可悯已行各司转呈廵抚衙门设立赏格出给告示晓谕但能悔罪自首与免本罪查发宁家听其家属里老邻佑保管不许仍前为非有能擒获贼徒或引官军拏获贼众者分列等第从重给赏示出之后果能自相解散免致滥及若为恶不悛敢与官军拒敌痛加诛剿毋得姑息都布按三司仍行闗西闗南二道分廵分守防守等官严加防范如遇前贼遁入各境一体督军捕剿去后缘臣廵视各边防御外患住止不常相离省城地逺难以遥制此后贼情缓急聴镇廵官指授方畧督属捕剿及有功失事人员径自查奏外缘系地方贼情事理为此具本顺差舍人张伟亲赍谨具题知

　　一为地方贼情事

　　题为地方贼情事嘉靖四年十一月初三日据陜西都布按三司掌印左布政使等官宋冕等呈为万分紧急贼情攻围城池射伤人命等事会问得犯人樊绅招年四十三岁系陜西西安府干州善政里民故父樊友义存日娶故母胡氏生绅并巳获弟樊绶樊纬绅娶已获妻刘氏生男樊二汉即樊世家樊世秉樊五汉樊六汉已获故樊世甫未获樊世全已获女樊采贵樊登贵樊绶娶巳获妻张氏生侄樊庆元未获樊小庆樊瞎子樊纬娶已获妻丘氏生见监侄樊小汤与绅获故义男樊书童俱同居住过正德五等年月日不等绅父母俱故附葬祖坟后绅习学阴阳不合因而妄揣福祸及节遇失记姓名游方僧道各不合妄言绅口大容拳舌顶鼻尖两目见耳非常贵相绅聴信在心失记月日绅徃醴泉县探看未到妻父刘武在途相得县北地名武岗山前未到不知情民郭合地内龙脉丰盛是个后出帝王形局绅回还不合向樊绶樊纬商说人多相我大贵只是理的父母不停当我见武岗山前有块地甚好葬后必出帝王可将父母移葬等语樊绶等各不合依聴正德七年二月十五日同绅将父母尸骸掘出暗葬前地以后人口兴旺家业渐増正德十一等年月日不等有真定府定州未获游方道士辛自然在夲州已获罢吏张合家歇住相面卖药绅请伊来家相面伊亦不合妄言绅面方耳大口中容拳舌至于凖两目见耳及妄言妻刘氏左目重瞳俱是大贵之相并将伊身藏妖书三册假名连经送绅不合收看内开后朝人主姓字是个鱼儿变成是个樊字绅心喜恱打发辛自然去讫及有陜州未获失记名陈道士不合将透天妖书一夲传与绅不合收看上言厯代兴废以物类姓及内图画传形亦似个樊字以此绅自信必有大贵阴生逆谋嘉靖三年八月内有未获山西蒲州秦韶徃鳯翔府卖药经过夲州来到胡秀务内买酒食饮间绅亦到彼饮酒因与秦韶讲论天文绅就不合问秦韶近年星变如何秦韶不合回说自古帝王兴废周聚于房汉聚于东井唐聚于尾箕宋聚于奎今聚于营室及妄言此乃革命之时绅愈加喜恱逆谋日固厚待秦韶去讫嘉靖四年正月内绅不合向樊绶樊纬商谋要成大事须得好汉扶助我访得已获歇案强贼杨朴并民张合未获醴泉县董汉已获故叚廷玉赵胡子即赵得玄俱是平日通晓武艺有谋好汉你可去邀请来家商议樊绶等不合依聴邀请杨朴等前来绅就不合说称我看天书内载后朝人主姓樊又常遇人都说我是真人当有天分咱们同心招集四方人马约日起手成了大事同享富贵等语夲月内杨朴在于泾阳县已获民韩恭家教伊巳获男韩纶获故韩绪拳棍杨朴不合密向韩恭并伊巳获男韩经韩绅与韩纶韩绪诈说有个真人樊绅你可供养他日后有好处韩恭等各不合与韩绪聴从本年四月失记的日杨朴呌同绅到韩恭家内伊明知绅等谋反不合备酒管待留住三日绅要娶伊在官孙女韩金儿做妾因先巳许人为婚未允韩恭不合故将绅等纵放韩纶韩经韩绅各不合与韩绪各不行首官夲年六月内本州岛知州赵时访知前情不合不行申报合于上司缉拏致绅等逃躱蒙将家属行拘到官责令挨拏绅等不获本年七月内绅到三原县赵得玄杀羊备酒与绅并李恕徐彦钊等食饮绅将披肩一领白黒手帕共十三连俱交赵得玄收寄伊不合随绅于本年八等月日绅与杨朴董汉张合叚廷玉赵得玄樊绶樊纬等向各紏合到已获杨大用即杨大学侯瓉李儒王宁张万良王绅杨学任升黄教福殷克恭陈朝用王喜朋牛闰任守经薛添云赵从政王三桥即尹三聘王朝用即霍文朝梁闗魏添林何仲实王馔何万良商锦王河王万良王奉禄表侄王廷荐王廷真王廷用康从仁严小保李洪朱柰朱邦彦翟文孝何彦章王廷相王经何竹僧陈邦靖武固马江僧宁元惠王恕李买买李廷甫李万胡穆鸾赵廷美获故习宰安邦占董大吉李经李云陈虎杨道儿李鹤尹朝杨寛杜添得杨可李世相赵廷表李恕樊世钺李朝用吴杲樊杲杨瓒季宗宪董大士任才修幼张琰并斩首张彦礼梁再礼董朝卿侯朝弼李世曾王臣王进忠王进孝王琢王廷甫王奉王廷佐杨孝王举未获侯瓒男侯卿本州岛王镇王廷佑王守爵王廷举王廷保杨牌儿胡周胡车子马大千杨仲其任庆任良任隆胡钊胡月胡添续董芦刘改年董三哥醴泉县赵景仁李宗政兴平县傅镇并男傅爵傅拴拴传浩浩泾阳县王伏一陈马禄赵从仁刘彦虎赵伦陈顺陈训三原县马老人张天爵鳯翔府东闗王文举麟游县王采失记州县侯彦章陈师张道士杨世勲严景和王守奉何道江何道全王庆即惠庆韩辰贾文学侯先生侯玄张纪刘朝阳徐彦钊史景泰赵廷玺孟寿沈花剌麻和尚王文张文学马裁缝翟文章翟钺杨道士王纪刘世隆翟廷章谋说绅是真人当有天分目下起手先破干州杀了知州压服人心后取陜城就定天下各封官爵有功者功升无功者折赏又恐各人俱系临时紏合不无阳顺阴违恐事难成杨朴又不合向绅谋说既干大事须改年号并加封众人官爵方好行事众议推绅伪号大中天武年就将樊绶伪封平王樊纬熙王樊世家大太子樊世秉雍王樊世甫隋王樊世全樊五汉樊六汉樊庆元樊小庆樊瞎子樊小汤俱因幼小未封并伪封杨朴董汉俱大将军张合赵得玄俱总兵叚廷玉指挥及造大中令全家免戮杀伤者抵罪返坐等语用木板书写翻刋及用白三梭布剪碎刷印一千余张掜名号帖分与杨朴等各藏挐到于各处紏合人众仍诈说着王伏一前去大同会取反军五六千名陈师在潼闗外约兵及将鳯汉银兵亦取五千名内令三百名著王采假装米车夹带铁斧三百把俱暗进省城各处兵齐成此大事不难等项虚言杨大学杨世勲等各被惑乱亦不合与张彦礼等各听从绅就不合又将杨大学翟文孝俱伪封都指挥朱奈张琰俱指挥朱邦彦千户其余张纪等俱亦伪封官爵当令杨朴董汉张合侯瓒叚廷玉赵得玄樊绶樊纬等各将前项号帖分散不等杨道儿二十二张何仲实何万良各二十张侯先生王守奉各一十二张何道江何道全各一十张杨世勲六张韩辰三张侯玄王馔商锦惠庆叚廷玉贾文学各二张严景和一张先从谋今出首在官王玑三十八张其余毎人各一张何仲实等各不合执前号帖前徃泾阳三原等处紏人分散讫本年九月失记的日绅令张合进州暗约王廷荐王廷真王廷用康从仁李云李经安邦占董大吉习宰俱伏藏在内候人马到日从南门领人出应王廷荐等各不合与李云等依听李云等各备铁斧王廷荐备马刀等候本月十五日绅同樊绶樊纬樊世家樊世秉樊世甫董汉杨朴赵从政王宁刘彦虎李儒翟文孝赵得玄赵兰朱柰张琰朱邦彦杨道儿张纪贾文学王纪杨大学刘世隆张万良任升孟寿沈花剌麻和尚王文陈邦靖赵廷玺赵廷美张文学马裁缝翟廷章翟钺等俱到王镇家内杀羊整酒会饮约日起手本月内有泾阳县未到民刘臣等将绅等非为情由告灭廵抚王都御史批行分廵闗内道王佥事会同分守杨叅政案行本府抚民同知王旸缉挐及行本州岛操练兵快严谨城门本月失记的日绅到侯瓒家伊将老鼠皮马一匹与绅骑坐本月十四日绅同杨朴陈训并失记名二名各骑马匹悬带弓箭仍到韩恭家绅自称我是教主你将韩金儿与我为妾罢韩恭不合听允又不合将绅等故纵在官武廷美知证绅等执帯弓箭鎗刀等噐分骑马匹并一半歩行俱到盩厔县祖庵宫内会齐有已获知情住持齐宗学道士齐明竒并地方火甲薛厚李胜宗赵藻安锡李朝宗各亦不合与获故住持王宗佩各不行首官扑捕绅等又不合将前伪造号帖复刷印收挐随路紏人及不合乘机强抢未到民何雄羊三只并将伊左肐膊打折杨朴到家将伊在官妻王氏送到巳获知情彭章彭斌家内各不合窝住及不合将杨朴故纵去讫绅亦令妻刘氏引男女樊五汉樊六汉樊采贵樊登贵俱到侯瓒家有伊未到另居男侯相任山西绛县典史伊男妇在官赵氏从任所回还在于省城柴市居住侯瓒不合令在官家人侯保亦不合依聴将刘氏等送与赵氏不合知情藏住后侯保见得挨挐急紧不合将樊采贵转送知情在官赵刚家及引领刘氏樊五汉等到未到不知情毛胡子家樊绶亦将伊妻张氏同赵廷美送到巳获李廷禄家赵刚李廷禄各不合不行出首与毛胡子各容藏住李廷禄义不合将樊绶故纵去讫今未到白景会见证绅等行由巳获王永康胡廷用刘竒张文举李锐李廷章田经翟东圎隆真成髙千未获马良各家经过王永康等各明知绅等谋反情由各不合置备羊酒饮食与绅等食用各又不合将绅等故纵去讫在官地方总甲人等任敖田充张英张仲进李海单僧张瓒孟荣马仕花彭闰张让何彪宋宪杨琥李世琢赵廷章马臣贾杲赵佐彭斌彭章马彦章赵廷资侯宪胡昶各不合知情不行首官扑捕绅同杨朴等各又不合随路刼抢兴平县未到失主杨梅张时福青绵布四匹白绵布二匹白靴一双并不知名人驴六头骡一头及夲州未到失主赵奉岐赵奉义等马匹骡驴银两衣服布匹不等各分骑收挐花费赵奉岐等各将被抢情由各告夲州行间本月二十一日绅同杨朴张合侯卿叚廷玉赵得玄董汉樊纬樊世秉樊世家樊世用樊庆元樊书童杨大学李儒王宁张万良王绅杨学任升黄教福殷克恭陈朝用王喜朋牛闰任守经薛添云赵从政尹三聘梁闰霍文朝魏添林王馔何万良商锦严小保李洪朱奈朱邦彦翟文孝何彦章王廷相王经何竹僧武固马江僧宁元惠王恕李买买李廷甫李万胡穆鸾赵廷美陈虎杨道儿李鹤杨寛杨可李世相张彦礼梁再礼董朝卿侯朝弼李世曾王臣王进忠王进孝王琢王廷甫王奉王廷佐杨孝王举杨世勲严景和王守奉何道江何道全惠庆韩辰贾文学侯先生侯玄张纪王镇刘朝阳徐彦钊史景泰赵廷玺孟寿沈花剌麻和尚王文张文学马裁缝王伏一陈师王采翟文章杨道士刘彦虎王纪刘世隆翟廷章翟钺王廷佑王守爵王廷举王廷保杨牌儿胡周马大千杨仲其胡车子任庆任良任隆胡钊胡月胡添续董芦刘改年董三哥赵景仁李宗政傅镇傅爵傅拴拴傅浩浩陈马禄赵从仁赵伦陈顺马老人张添爵张道士王文举陈训侯彦章等各不合执带弓箭鎗刀各项器械分骑马骡张打原造大中令旗号就自本村起手沿途将在官赶集行路并收割田禾董芬尹万胡宁世文及不知名人共约有二百余名强掳跟随俱到本州岛东门外攻城将闗厢内草车用火举焚要行烧门及用箭射伤守城老人李森等彼有王廷荐王廷真王廷用康从仁董大吉安邦占习宰李云李经俱到城上站立要得惊散守城人等各不合髙声诈说城门巳被众贼攻开了伱们还在城上做甚么等语被赵知州听知当即差人挐获监候先因赵知州奉到守廵杨叅政王佥事明文堤备预将城门堵塞并城上防御人众攻打不开及被吏刘启东杨邦献民快黎廷真等将董汉杨道儿李廷甫俱各射伤绅等慌惧将人马移于城南住札因而退遯原掳人众各即奔散去讫张合等各将号帖烧毁无存随该本州岛并盩厔等县各具由申蒙提督军务杨尚书镇守晏太监廵抚王都御史廵按郑御史清军王御史并镇守郑总兵各督令布政司掌印宋布政都司掌印周都指挥按察司掌印张副使闗内道守廵杨叅政王佥事西安府赵知府各督发同知等官王旸等指挥等官把钺等各领官军兵快兼程分投追剿又蒙廵按郑御史出给告示通行晓谕诸色人等有能擒获贼首一名者赏银一百两胁从一名者赏银二十两数内贼犯有能擒献者一体给赏若有被胁强逼上盗就能改过投降者通免其罪及委都指挥张镐率领官军一千员名分投截剿及蒙廵抚王都御史会同提督镇守衙门议立赏格获绅赏银三百两余贼三十两亦通行告示晓谕并蒙守廵杨叅政王佥事预料绅等穷冦必徃汉中深山穷谷隠藏及或突出郧阳湖广等处号召无赖扇动愚民酿成大患具由呈蒙抚按衙门准给文前去汉中府着落廵捕廵检于鳌并府卫所州县掌印廵捕等官多方用计擒挐绅等及分布指挥把钺张鹏等率领官军三百员名前去郿阳等县一帯地方袭捕千戸王相宋沉郭良穆希周葛宇领官军五百员名在于盩厔县通贼要路堵截指挥郑养民等官军二百员名驻札干州以防奔冲又蒙守廵杨叅政王佥事亲诣干州兴平武功盩厔县等处督率官军民快人等四散追剿管屯桑佥事又与分守杨叅政按临泾阳县访知韩恭等将女许绅等情差兵快将韩恭韩经韩纶韩绪韩金儿武廷美并韩经在官妻魏氏与同叚廷玉李鹤田经俱先后挐送按察司监问本州岛知州赵时部下擒获张合陈虎杜添得胡廷用康从仁李云樊书童冯仕花并王恕在官父王世昌赵廷表李世琢杨寛杨可李世相穆鸾刘琦并杨大学在官男杨锦僧侄杨马湖及挐住董芬李奉兴平县县丞郑济部下擒获彭章李买买马江僧张文举彭闰张让彭斌何虎何彦章王廷相王永康王经尹朝何竹僧何万良翟东圆隆真成醴泉县主簿侯会部下擒获李廷甫李万胡李洪李廷禄李廷章李锐商锦严小保赵廷章陈邦靖宁元惠赵廷资武功县知县姜恩部下擒获董大士李宗宪盩厔县知县王聘部下擒获吴茂王宗佩齐明竒齐宗学并朱柰朱邦彦翟文孝何彦章王廷相王经何竹僧号帖捜获并骡一头■〈釒库〉刀三把斧一把弓三张箭十枝及将在官各贼家属刘琦妻程氏董三哥妻陈氏董芦妻韩氏王进孝妻张氏王进忠妻冯氏王世昌妻杨氏王恕妻贾氏王廷佐妻周氏任守经弟任伦傅镇妻袁氏何仲实母王氏何彪家属何景贤何廷义李廷禄家属李丁良李血子李可李锡李宗宪等家属祝氏李武李保女李唤真强氏陈邦靖家属陈邦宁陈芳商锦家属商学俱捉送干州并盩厔等县监候及赵时部下斩获杨孝张彦礼梁再礼董朝卿侯朝弼李世曾王臣王进忠王进孝王琢王廷甫王奉王廷佐王举六十四名首级各一颗验发该州收贮安邦占董大吉修幻任才习宰李经陈虎樊书童杨瓉尹朝杨道儿等俱在监病故相埋讫杨参政王佥事将斩获首级同骡头刀斧弓箭等噐俱发干州查收及将张合等审供连人呈解抚按衙门批发按察司会同都布二司究审招报侯瓒在官族人侯宗侯合将伊同谋助马情由首告咸阳县挐获收监本月二十二日绅与樊绶董汉杨朴等到于郿县地方汤浴等处众议绅等先去鳯汉一帯会合赵从政赵廷玺俱徃泾阳樊绶徃三原各再紏人二十六日樊绶前来赵从政家歇宿赵从政出外紏人不在本月二十七日蒙同知王旸密差民快赵尚德郭彦名赵尚仁等将樊绶捉获及差呼文寛刘紞张虎等将翟文孝朱奈朱邦彦赵得玄张琰并赵得玄已获男赵兰杨朴妻王氏亦各捉获俱送夲官审问王玑尹万胡各将绅谋反及侯瓒男妇窝住绅家口情由首蒙廵按郑御史差长安县主簿杨元明咸宁县典史白应举将樊采贵陈氏赵刚并伊在官弟赵完并提取侯瓒同伊在官男侯宪及左卫指挥田鉴将绅妻刘氏并樊五汉樊六汉樊登贵等俱挐送按察司监候又蒙提督镇守抚按等衙门督发官军六百员名责令都指挥孙昌统领擒剿并再催督各司掌印守巡兵备廵捕等官督捕严紧及各要害去处又俱有人马绅等不得沿途紏人各四散逃走随将前项妖书烧毁无存夲月二十八日绅与杨朴樊纬樊世家樊世秉樊庆元樊世甫李儒张万良杨大学王绅杨学任升王宁黄教福王喜朋牛闰任守经殷克恭薛添云陈朝用尹三聘梁闗王朝用魏添林赵从政共二十六人行至苦竹隘口廵检于敖先因守廵杨叅政王佥事呈蒙抚按衙门案验督伊聚齐银兵按伏要路以防奔突并张都指挥差人飞送廵按告示到彼夲官整点银兵总甲赵安等五百名将绅等二十六人对阵擒获并收获原刋伪号大中令印板及遁甲兵书阴阳杂书同散号簿籍共七夲五色线绦一条镀金顶大帽一顶红褐比甲二件马骡二十四匹大小刀六把鬼头刀二把弓箭五副护膝一副旧衣服三件鎗一根申报杨叅政王佥事通行开报讫夲年十月内王同知将樊绶翟文孝等取供及追出各原领号帖闗府申蒙抚按衙门俱批行按察司公同都布二司各掌印官审问未获贼犯通行缉挐有功有罪人员通行查问随有各犯户人张文政张许李廷用赵景文单礼张锐张奉孟仲季杨铎赵锦各家人众不一各另将张英张文广张仲进李海单僧张瓒张琰孟荣杨虎并赵从政家属赵世杰妻髙氏赵廷美家属赵颜张纪妻邹氏赵廷资父赵景贤赵廷美妻李氏俱捉送乡官穆知县一同解送按察司首明收问西安前卫魏指挥亦将赵得玄在官男赵五儿捉审赵五儿招出李恕髙千徐彦钊及将伊伯赵玄并民马善不合雠攀在内取供连人呈送都司转解廵按衙门并发本司将赵五儿监侯李恕惧罪自缢身死本司将髙十马善赵玄同徐彦钊在官弟徐廷相挐获及将在官李恕以同姓名并右护卫将在官无干僧人海添义净守门百户李汉将在官辛师颜作辛自然各混挐俱挐送本司监问本月十一日于鳌等将绅等并马骡书集板片等物俱解杨叅政王佥事处转解镇守抚按衙门俱批据夲司与同前获各犯会审内李云叚廷玉韩绪张琰赵得玄李鹤杜添得杨寛杨可李世相李宗宪樊世甫赵廷表俱陆续在监病故相埋讫今蒙三司掌印等官通将绅等一千人巻吊取到官连日公同会审得绅与弟樊绶樊纬谋反情真杨朴张合段廷玉赵得玄董汉俱系原谋其余杨大学等一百六十六名原谋不与俱系临时从谋家众委不知情内张琰等又系各家众人恐惧连坐同捕送官韩恭等一十三名俱知情故纵赵刚等三十六名止是知而不首董芬尹万胡宁世文委系中途被掳及李恕辛师颜委因姓名相同海添义净马善委无相干原报印一颗即系伪造大中令印板除将获功人役量行赏犒供明武廷美等先行省发外将绅等取问罪犯一百四十二名口樊绶年三十四岁樊纬年三十岁张合年三十岁杨朴年三十五岁王绅年三十三岁穆鸾年三十二岁王恕年二十八岁薛添云年三十八岁杨学年五十一岁王廷用年三十三岁王廷荐年二十六岁王廷真年二十九岁殷克恭年二十岁杨马胡年一十六岁王世昌年六十岁梁闗年二十二岁习相年二十五岁康从仁年二十二岁严小保年一十六岁赵廷资年四十岁胡昶年三十三岁胡廷用年二十岁李世琢年二十二岁冯仕花年一十七岁杨锦僧年一十八岁任守经年一十八岁刘竒年三十岁马臣年三十岁王喜朋年一十七岁宋宪年六十岁贾杲年四十五岁赵世杰年二十五岁张英年五十五岁赵廷美年四十五岁赵颜年六十岁杨大学年四十八岁樊世家年二十岁樊世秉年一十八岁任守伦年一十七岁王馔年二十五岁系干州民何竹僧年二十岁马彦章年一十七岁张让年二十五岁赵佐年五十岁王宁年一十九岁李买买年一十八岁张文举年三十八岁习东年四十五岁真成年二十七岁彭闰年六十五岁彭章年五十五岁彭斌年五十二岁何仲实年二十九岁何万良年三十五岁何彪年六十岁王永康年三十八岁王廷相年四十岁王经年三十七岁马江僧年二十岁任敖年三十岁田充年五十岁李得才年六十岁俱兴平县民翟文孝年三十五岁杨琥年六十岁孟荣年一十八岁张瓒年五十五岁李儒年三十四岁李海年二十岁朱邦彦年二十一岁单增年六十岁赵廷章年二十一岁韩恭年六十三岁韩纶年二十岁韩绅年三十七岁韩经年五十岁田经年五十一岁武固年五十八岁牛闰年一十七岁赵从政年三十三岁陈朝用年三十三岁俱泾阳县民黄教福年三十岁李锐年五十七岁李洪年一十九岁李万胡年二十岁李廷章年五十五岁李廷甫年二十六岁李廷禄年三十五岁陈邦靖年三十岁宁元惠年三十岁俱醴泉县民王奉禄年三十八岁王河年三十六岁侯瓒年六十五岁侯保年二十五岁侯宪年二十二岁俱咸阳县民张万良年四十岁任升年四十岁赵兰年三十三岁何彦章年三十岁俱三原县民魏添林年二十岁山东兖州民商锦年七十五岁商学年二十岁西安前卫军余赵刚年三十五岁长安县民尹三聘年十八岁霍文朝年三十岁王万良年二十岁朱柰年三十岁圆隆年二十五岁髙千年四十岁张仲进年三十岁薛厚年三十四岁李胜宗年六十岁赵藻年三十岁安锡年四十二岁李朝京年四十二岁齐宗学年五十岁齐明竒年三十二岁李武年三十岁陈邦宁年二十岁陈芳年三十岁俱盩厔等县民僧樊五汉年十岁樊六汉年九岁俱樊绅男樊庆元年十三岁樊绶男樊小汤年七岁樊纬男刘氏年四十八岁樊绅妻张氏年三十六岁樊绶妻丘氏年二十三岁樊采贵年一十六岁樊登贵年三岁俱樊绅女王氏年三十岁杨朴妻赵氏年四十岁侯瓒男妇赵五儿年一十五岁赵得元男髙氏年二十八岁赵从政妻李保女年十二岁李唤真年十三岁杨氏年四十岁张氏年四十岁冯氏年三十岁贾氏年三十岁王氏年三十岁杨氏年二十岁强氏年三十五岁杨氏年三十岁各招与樊绅招同七名李恕年三十岁辛师颜年二十岁海添年三十岁义净年二十岁董芬年二十岁尹万胡年二十岁宁世文年四十岁俱是兴平盩厔等县民各供与樊绅招同议得樊绅等所犯樊绅杨朴俱除妖言惑众侯瓒韩恭韩经韩纶韩绅俱除不应各罪名外樊绅合依谋反者律樊绶樊纬杨朴张合侯瓒杨大学李儒王宁张万良王绅杨学任升黄教福殷克恭陈朝用王喜朋牛闰任守经薛添云赵从政尹三聘梁闗霍文朝魏添林何仲实王馔何万良商锦王河王万良王奉禄王廷荐王廷真王廷用康从仁严小保李洪朱柰朱邦彦翟文孝何彦章王廷相王经何竹僧陈邦靖武固马江僧宁元惠王恕李买买李廷甫李万胡穆鸾赵廷美俱依共谋者不分首从律与樊绅皆凌迟处死王世昌李得才俱依父樊世家樊世秉赵兰杨锦僧俱依子习相任守伦俱依弟赵颜赵世杰侯保李武陈邦宁陈芳商学俱依同居之人杨马胡依兄之子不限籍之同异年十六以上律韩恭王永康胡廷用刘琦张文举李锐李廷禄李廷章田经翟东圆隆真成髙千俱依知情故纵隠藏者律与王世昌李得才樊世家樊世秉赵兰杨锦僧习相任守伦赵颜赵世杰侯保杨马胡李武陈邦宁陈芳商学各斩俱不待时樊五汉樊六汉樊庆元樊小汤赵五儿俱子十五以下律刘氏张氏丘氏王氏赵氏髙氏杨氏张氏冯氏贾氏杨氏王氏祝氏强氏樊采贵樊登贵李保女李唤真俱母女妻律俱给付功臣之家为奴财产并入官赵刚薛厚李胜宗赵藻安锡李朝京齐宗学齐明竒杨琥李世琢赵廷璋马臣贾果马彦章赵佐赵廷资张英张仲进李海单増张瓒孟荣冯仕花彭章彭闰张让彭斌何彪宋宪胡昶胡宪任敖田充韩纶韩经韩绅俱依知而不首者各杖一百流三千里俱有大诰减等各杖一百徒三年俱民审俱无力各照例发冲要驿分照徒年限摆站满放胁从董芬尹万胡宁世文供明李恕辛师颜海添义净等各发宁家焚修陈氏韩氏周氏袁氏邹氏徐廷相俱监候待挐各夫董三哥董芦王廷佑傅镇等获日发遣施行樊绅等八十四名俱重刑樊五汉刘氏等二十三名口俱入官为奴通行请旨照出樊绅等八十四名俱死罪樊五汉等二十三名口俱为奴各照例免纸赵刚薛厚李胜宗赵藻安锡李朝京齐宗学齐明竒杨琥李世琢赵廷章马臣贾杲赵佐赵廷资马彦章张英张仲进李海单增张瓒孟荣冯仕花彭章彭闰张让彭斌何彪宋宪任敖田充韩纶韩经韩绅胡昶侯宪俱民纸各一分毎分折榖八斗并擒获樊绅等原骑马骡二十四匹头伪号令板一片遁甲兵书并阴阳杂书及散号簿籍共七本五色线绦一条镀金顶大帽一顶红褐比甲二件大小刀六把鬼头刀二把弓箭五副护膝一副旧衣服三件鎗一根及赵得玄家原寄樊绅披肩一领白黒手帕一十三连俱发西安府俱追完糓送永丰仓上纳备赈马骡披肩手帕易银类解作正支销伪造令板并书簿鎗刀等物俱贮库备照取实收并搜获号帖涂抹附巻斩获梁再礼等首级一十四颗并先获樊绅等抢刼无主骡一头刀三把斧一把箭十枝俱发干州收贮樊绅杨朴张合侯瓒杨大学李儒王宁张万良王绅杨学任升黄教福殷克恭陈朝用王喜朋牛闰任守经薛添云赵从政尹三聘梁闗霍文朝魏添林何仲实王馔商锦王河王万良王奉禄何万良王廷荐王廷真王廷用康从政严小保李洪朱奈朱邦彦翟文孝何彦章王廷相王经何竹僧陈邦靖武固马江僧宁元惠王恕李买买李廷甫李万胡穆鸾赵廷美各家财产仍行该府差官会同各犯原籍官司查勘尽行抄札入官具由开报原挐首恶樊绅土廵检于鳌已经官赏银四百两樊绅家家产免给樊绅先移葬伊父母武冈山前坟墓行醴泉县平治未获董汉杨世勲严景和王守奉何道江何道全惠庆韩辰贾文学侯先生侯元张纪王镇刘朝阳徐彦钊史景泰赵廷玺孟寿沈花剌麻和尚王文张文学马裁缝王伏一陈师王采翟文章杨道士刘彦虎王纪刘世隆翟廷章翟钺王廷佑王守爵王廷举王廷保杨牌儿胡周马大干杨仲其胡车子任庆任良任隆胡钊胡月胡添续董芦刘改年董三哥赵景仁李宗政傅镇傅爵傅拴拴傅浩浩陈马禄赵从仁赵伦陈顺马老人张添爵张道士王文举陈训侯彦章并应抄财产同縁坐家口及有罪马良秦韶辛自然并樊绅男樊世全樊绶男樊小庆樊瞎子侯瓒男侯卿亦行该府通行各该州县掌印廵捕官兵缉挐解报另案归结叅照樊绅濳懐异志阴鞠凶图假相术以兴讹用妖书而布谶因而邀结恶党胁诱愚民私署伪官擅立大号张皇军法攻打州城罪极滔天法干不轨杨朴等冥顽易惑犷野不驯遽陷逆谋共犯极典其间杨朴等二名与樊绅兄弟交结既深共谋实固情罪俱重别无可原杨大学等一百六十六名原谋不与临时始从家众尚不知情连坐似难定执张琰等家众惧坐同捕送官本犯固无疑家众情皆巳首谋有久近则情固有浅深情有浅深则法亦有全减乃用刑惟中之道也再照陜西地方沿边虽声息无常腹里则承平日久樊绅等变既起于不测势复骇于方张逺近惊疑上下私恐皆畏难以遽图速定如近年赵风子之变盖可监也仰赖九重之上神武素昭天威逺布及提督镇守抚按清军总兵各衙门宣力恊忠督兵设策立消大变以靖一方城野既无残破之忧兵粮亦无耗费之患此实地方之福何俟职言所据分守陜西布政司右叅政杨叔通分廵按察司佥事王钧始尝设备全城终复奋身剿贼土廵检于鳌亲擒首恶用杜后虞以上三人功俱可嘉管屯佥事桑溥计执逆党都指挥使孙昌张镐策布兵威西安府知府赵伸均宣调布之劳同知王旸克着分擒之绩西安前等卫指挥把钺张鹏郑养民千户王相宋沉郭良穆希周葛宇俱尝策应盩厔县知县王会武功县知县姜恩兴平县县丞郑济醴泉县主簿侯聘各有捕获干州知州赵时虽经失事于前卒能効劳于后以上各官之功亦皆难泯但该府掌印廵捕及领军并守廵各官始虽失觉厥过犹微诚难掩功赵时之功亦堪赎罪变之方兴则举其过以责其功事之既定则録其功而畧其过政亦宜然伏乞通为奏请将樊绅樊绶樊纬与同杨朴等五名俱明正典刑其余临时从谋并家众捕首者严其一身之诛减其家众之坐则刑政之典正而国法既举好生之德全而人心亦安其诸有功人员畧其微过俱分别等第以行赏格土廵检于鳌仍照军升军职事例授以百戸填注西安卫所以寓羇縻之术知州赵时准其以功赎罪庶几不失宥过之方尤全劝功之典矣等因备招具呈到臣案查先为前事夲年九月二十八日午时据陜西布政司分守闗内道叅政杨叔通呈本月二十二日丑时据西安府同知王旸禀及据干州知州赵时禀帖内开本月二十一日辰时分强贼樊绅等率领马歩人约有五百余名各帯弓箭噐械张打旗号将夲州四门围困喊声杀害本职率领城内居民对敌内有刘启东将贼射伤二人马一匹贼将城上守把老人李森等二人射伤见今攻围不退理合禀乞早发兵马前来救援一州生灵等因先该各道会同巳将贼首樊绅窝主韩恭等六名口挐获在县供称该县地方多有无籍光棍暗行顺从先时张势挟财节经首告取供间今据前因看得贼首樊绅合谋结党巳非一日虽称乌合之众然当民穷易乱之时若不早为扑灭恐致蔓延逺近为患不浅况今省城兵马单弱合无量调边兵三五百员名行令将官一员统领前来随宜剿杀以安地方等因到臣查得固原等处边兵俱发各边城堡按伏防御见今河套河西俱有大贼窥伺难以掣调随行镇守陜西都督郑卿将西安左前后等卫备冬官军挑选有盔甲马匹精锐六百员名行委都指挥孙昌指挥杨茂分领并廵抚衙门跟随廵边官军指挥刘启等三百员名会合扑剿及照廵抚陜西地方都察院右副都御史王荩见在固原议行亲督前去调度外为照叅政杨叔通等呈称贼首樊绅合谋结党已非一日各该府州官员不行早为缉捕又不见呈请合干上司作何定夺布按二司分守分廵官既知有前项贼情亦未闻督并军卫有司官员设法挨挐究治直待聚齐人众攻围州城射伤人命方纔告急请兵俱难辞责但旧官俱已去任见今分廵分守俱系新任官员到任未久似宜责效将来切縁各府州县地方俱有盗贼时出剽掠若不早为扑灭将来结聚蔓延之患难保必无又经通行都布按三司并闗内道守廵官严督军卫有司整点城操官军舍余民壮机兵快手乡导人等各置备弓矢噐械随处把截防守如遇官军到彼指引道路会合擒剿务期尽絶以靖地方再照腹里贼情比之外寇不同中间多系无知愚民聴人哄诱误陷贼党军马一临未免玉石俱焚情有可悯已行各司转呈廵抚衙门设立赏格出给告示晓谕但能悔罪自首与免本罪查发宁家聴其家属里老邻佑保管不许仍前为非有能擒获贼徒或指引官军挐获贼众者分别等第从重给赏示出之后果能自相解散免致滥及若稔恶不悛敢与官军拒敌痛加诛剿母得姑息都布按三司仍行闗西闗南二道分守分廵防守等官各严加防范如遇前贼遯入各境一体督兵捕剿及具题去后今据前因叅照犯人樊绅酿祸伏奸鞠凶逞悖凭借邪术藏布妖书敢奋蜉蝣之羽欲攘螳螂之臂结恶党以诱愚民聚凶徒而攻州治甚至暗署伪官私窃称号实蹈滔天之罪难逃赤族之诛杨朴等并杨大学等迹夲冥顽性多犷戾共听邪谋阴懐异志初本惑于妖言既乃陷于不轨仰仗圣武布昭皇威逺被镇廵官员督发官兵指授方畧变不移时而凶翼自剪兵不血刅而首恶就擒原情定罪夫复何辞已该镇廵官督同都布按三司官员审取供招议拟奏请定夺臣十月初旬闻前贼解散因河套有警出廵延宁等边相离省城地逺十一月初三日在于花马池地方据都布按三司差人赍送原问招拟到臣根究既明议拟亦当庙堂必有所处何俟赘言但窃闻此軰听信邪术容蓄妖徒结构不止一方酝酿已非一岁各该官司坐视不理或知而轻纵以致逺近愚民承讹效尤恬无畏忌如干州之事众所共知因循失举直待聚众攻城方纔请兵告急匍匐入井在赤子以何知昆冈火炎恐玉石之俱毁故陷百余生灵于必死之地者有司之过也切详樊绅樊绶樊纬与杨朴等原谋之人情无可原法应全坐其杨大学等一百六十六名本非原谋陷于极恶或随众以攻城或入山而拒敌各官所论谋有久近则情有浅深情有浅深则法有全减似为合中但恐中间亦有临时胁从及雠攀诬指之人事在陜西浅深之情法司无由而知全减之科朝廷恐难定处且执法者人臣之义好生者天子之仁近年如宁夏寘鐇江西宸濠之乱胁从多从末减皇上嗣极以来于大辟死刑详慎再三不轻论决凡以存钦恤之念而广好生之德也况前贼蓄谋虽久凶迹未张既不曾流刼乡村又不曾杀死人命假妖言以惑人挟寸布以为号聚众攻城不踰时日一闻官兵追逐羣众多所解散跟随入山者不过二十余人其陆续擒获者多系互相攀引而藏匿山谷逃躱未获者尚多恐其自相惊疑反为不靖又恐三司等官仓卒鞫问万一未得其平将贻多杀之悔臣心有未安不敢不言而狱非亲鞫亦未敢自以为是伏惟圣明裁断乞下法司叅详议拟合无差给事中刑部郎中各一员到于陜西会同抚按督同三司官员再行虚心审鞫务要询谋佥同除原谋樊绅等外其杨大学等一百六十六名酌情议拟迹显情重者照依各官所议诛其身而免其连坐其余或发南方烟瘴地面永逺充军惟复别有定夺中间若有雠攀诬指及审无实迹者亦要从公开释如此则法无幸免足以警动人心罪无滥及不致感伤和气而未获愚民闻之亦有自新之路矣縁系地方贼情事理未敢擅便为此具夲专差冯逺亲赍谨题请旨

　　闗中奏议巻十五

　　●钦定四库全书

　　闗中奏议巻十六

　　（明）杨一清 撰

　　○提督类

　　一为更易极边地方将官事

　　钦差提督陜西三边都御史臣杨一清谨题为更易极边地方将官事照得宁夏兴武营逼临河套东接花马池西接清水营乃敌人出没要冲之地旧例设有协同分守将官一员奉勑在彼驻札操练军马防御边敌责任颇重见任协同署都指挥佥事吴云初本骁徤官员近于嘉靖三年内为因设备欠严致敌拆墙入境抢去官马数多该宁夏廵抚官叅劾未见处分以此心志隳废号令不行臣近日廵边到彼亲自阅视军多逃窜马皆瘦损一切边务废弛殊甚臣公同镇廵官员都御史林琦总兵官杭雄等议得极边要害地方而使隳心丧志之人久叨将领见今河套情形难测万一侵犯深入不无误事必得急为更易将官一员庶可倚托博访得延绥榆林城把总都指挥佥事阎武先任河州守备革回榆林卫指挥使梁震俱各闲于武艺熟于边情屡经战阵谋勇可取相应举用如冥乞勑兵部再为查访合无将吴云暂令回还原卫聴候待勘问事完有无干碍另为定夺仍乞于阎武梁震内推用一员请勑协同分守宁夏东路兴武营地方如此则政令一新精采自倍而边城可保无虞矣縁系更易极边将官事理未敢擅便为此具本谨题请旨

　　一为禁约妖人邪术扇惑愚民贻患地方事

　　题为禁约妖人邪术扇惑愚民贻患地方事访得西安鳯翔延安汉中等府地方多有山西等处流来人民呼为端公居士等项名目持斋诵经禳修善事内懐奸恶妄称白莲教宣明教挟持神像播弄幻术揑造妖言专以祸福利害恐动人民城市乡村愚夫愚妇翕然信之延请供奉无所不至资以财帛结为婚姻岁时开社招集逺近之人百十为羣夜聚晓散扇惑人心官司明知不行禁约以致承讹袭舛逺近效尤正德年间洛川之变动调官军多被杀伤虽旋即就擒而所损巳多近日樊绅之祸曾经举首州官不敢缉挐上司虽知亦不早为根究袭捕及其率众攻城相顾骇愕移文告急既而羣众溃散却又相率论功向使禁之于初扑之于早岂至陷百数十愚民于必死之地官府亦免刍粮犒赏之费矣顾樊绅数人之外其所紏聚多系村野白丁信其诳诱实无技能此风不行禁革将来邪说蔓延南山一帯奸黠犷戾之徒倚山附峒乘之为乱其患不止如樊绅而已伏覩大明律一欵凡师巫假降邪神书符呪水扶鸾祷圣自号端公太保师婆及妄称弥勒佛白莲社明尊教白云宗等会一应左道乱正之术或隠藏图像烧香集众夜聚晓散禳修善事扇惑人民为首者绞为从者各杖一百流三千里若军民妆扮神像鸣锣击鼓迎神赛会者杖一百罪坐为首之人里长知而不首者各笞四十其民间春秋义社不在此限钦此国家之禁令甚明臣下之奉行未至岂独贻患地方亦且有累风化夫智者防患于未形达人识变于微眇星星不已至于燎原毫厘不伐至用斧柯而无所及但此辈鸠集既广愚民蔽固巳深一旦重法绳之获罪者众矣臣愚伏望圣明裁处勑下该衙门查照律令及见行事例备行陜西廵抚廵按着落都布按三司掌印廵守等官刋印榜文发仰所属各府州县张挂晓谕但有似前各处流来端公居士妄称白莲宣明等教挟持邪术掜造妖言收藏神像图籍扇惑人心者榜文张挂之后限一个月以里听其自相解散各回原籍宁家生理一切军民之家不许容留居住若限外仍旧濳住行教惑人许邻佑里老地方总小甲挐送首官并容留之家传习之人俱依律究治邻佑里老地方总小甲知而不首各该廵捕官兵人役访挐一体连坐该管府卫州县官员视常不理聴廵守官应挐应叅径自施行甚则以罢软官抚按衙门具奏黜退如此庶可以杜将来之乱阶消未然之隠祸以正人心厚风俗于治道实有补益再照此等邪事惟士大夫生儒之家多不听信毎有鸣诸官府者亦有因而得祸者坐视隠忍不敢声言合无行令提学官员廵视学校之时延访举人监生槩学生员如境内有前项妖人邪术踵恶未悛许其直言呈禀提学官就行责令所司缉挐究问庶得其真而邪说可息矣其民间春秋义社照旧举行不许廵禁人役縁此妄挐扰害如违一体查究治罪缘系禁约妖人邪术扇惑愚民贻患地方事理未敢擅便为此具本顺差承差冯逺亲赍谨题请旨

　　一为反狱事

　　题为反狱事嘉靖四年十一月二十九日据陜西按察司呈准本司署印副使张宏闗称嘉靖四年九月内捉获逆贼樊绅等一百四十三名口公同都布二司掌印官会问明白通行呈详奏请发落因见事干反逆惟恐踈虞仿效刑部式様做成木笼一十二个将各犯分置其中又用■〈木匣〉床滚肚脑秋肘镣凡可治囚死命者无不用心毎日下监躬亲点阅日取狱卒官吏不致疎虞重甘结状在巻至十一月十七日又亲下监点视停当分付毎放风一遭止许二名放毕■〈木匣〉上再放二名叮咛再三回堂理事本日申时分据本司廵风吏周镇禀称有司狱史高狱典侯仲先及狱卒雷厚等放风将樊绅杨朴张合李儒张万良樊绶樊纬一笼七名一时放风被樊绅杨朴等将别起重犯魏刚周鸾任九子李镇圆惠等肘镣磕打脱卸各执骨朶将史髙并禁子张成谢端穆直惠泰王佐阎保彭隆打倒在内侯仲先被伤奔走亦来告禀夲职当时鸣鼓召集阖司吏农承差门隶家众人等各执噐械急去邀捕正遇羣贼将禁子赶打内一贼已出监门本职亲督皂隶刘江等乱棍打死斩首以灭余贼不敢出监随唤本司门前防护官军见在止有军人四名张得山张济甫王回儿王来与同各役入监扑捕进入二门至吞口门被贼众冲突前来将军人张得山等俱打伤重夺去弓箭一副刀二把遂将皂隶王连射讫一箭各役亦不得入贼众亦不能出本职虑恐突出随令各役掀揭压阶石头将吞口门垒砌牢固及分投差人走报镇廵衙门督令该道守廵及调陜西都司西安左等四卫咸长二县官军民快地方人等各执噐械在于监外围遶地方总甲周仲其上监墙窥探失脚跌入监内当被各贼乱棍打死各贼计穷随即举火烧毁监房延至天明又将监内不肯顺从轻罪人犯詹兆等赶打成伤恐伤无辜严督官军把钺等各率军兵人等一齐下监樊绅等与官军格闘西安左卫指挥使把钺部下擒获一名杨大学斩获贼级八颗本卫掌印指挥使任杰部下斩获贼级二颗城操指挥张鹏部下斩获贼级九颗榆林城领班指挥佥事田鉴部下斩获贼级一十一颗指挥田滋等斩获贼级一颗西安前卫掌印指挥使康寿部下擒获一名王河斩获贼级三颗本卫城操指挥佥事魏镇部下斩获贼级三颗千户王相部下斩获贼级五颗本卫千户徐衡任威等擒获一名侯瓒西安后卫掌印指挥佥事刘启部下擒获张合李洪李廷甫三名斩获贼级一十一颗指挥杨茂刘绅擒获贼首一名樊绅部下斩获贼级二颗本卫指挥髙应祥等斩获贼级一颗西安右护卫指挥佥事陆铸部下斩获贼级二颗长安县廵捕主簿杨元明部下擒获一名薛添云斩获贼级二颗本县皂隶周锐等斩获贼级一颗咸宁县民快皂隶康廷周郑守巳马四等擒获一名赵廷美斩获贼级二颗禁子赵景云等斩获贼级一颗城操军人陈贵等擒获一名赵颜承差王平吏张仲文张天锡擒获一名赵世杰军人尹政等将妇女刘氏张氏丘氏邹氏等捉获并首级贼犯俱送本职躬亲审验明白将生擒樊绅等一十一名分发西安府卫牢固监候首级用■〈木匣〉装盛各题写真正姓名贮库又将各尸骸埋藏空便地内亦用木牌题写姓名讫随即下监查得反狱贼犯樊绅杨朴等俱巳斩获并无一名得脱及查监簿别巻轻重囚犯詹兆等亦无疎虞妄杀情故缘系反狱事理合闗本司烦为转达施行等因准此拟合通行呈详为此今将前项缘由并擒斩获各犯姓名理合开坐伏乞照详施行等因到臣案查先据陜西都布按三司呈为万分紧急贼情事将会问过贼犯樊绅等招词呈详到臣看得各犯除原谋首恶樊绅等外其余或系胁从之人情有轻重则法有全减今一槩坐以极典恐三司官员仓卒鞫问未得其真将贻多杀之悔已经具题乞差给事中刑部郎中前来会同廵抚廵按再行审鞫分别轻重议拟中间若有雠攀妄指及审无实迹者亦要从公开释去后今据前因叅照陜西按察司署印副使张宏明知逆贼樊绅等系凌迟斩罪重犯不行分发各该衙门牢固收监却将原谋首恶并临时从逆及各犯家属聚处一监又不督令司狱吏典禁子人等如法肘镣钉■〈木匣〉严切闗防以致凶犯结谋反狱俱合有罪叅详呈报情词事既早觉不得出监官兵围绕于外贼虽凶悍终是在■〈木匣〉之虎官军既入当先格闘者固宜斩杀其余人犯合就一名名擒缚分发各衙门牢固收监待命明正典刑肆诸市朝以正国法顾乃一槩斩首恐在■〈木匣〉之囚亦所不免况囹圄之内隙地能有几何虽多亦无容足之所彼凶狠■〈扌弃〉命之人若果势猛力齐则格鬬之际官兵禁卒岂无所伤束手待毙之状昭然可见且始既疎于禁防终乃恣夫屠戮既非临敌对阵之比浪称斩获首级之功其拒敌伤人之辈固所宜然而骈首就戮之徒岂无寃滥中间纵有可矜疑当开释之人死者不可复生有乖朝廷钦恤之意推原各官之心不过以前项人犯党类寔繁存之恐生他患故欲乘机杀之无遗庶使将来可免防范原情夲为防变论法则有未宜但事在陜城臣相离地逺莫究其详镇廵官员必有所处缘臣先有论奏今不得不言如木伏乞勑下法司叅详前后招报情词奏行陜西廵抚廵按等官将各该有罪人员依法叅究其斩获首级者应否论功径自奏请定夺縁系反狱事理为此具本专差承差马廷璋亲赍谨题请旨

　　一为恳乞养病事

　　题为恳乞养病事嘉靖四年十二月初五日据分守肃州等处地方右叅将都指挥同知云冐呈前事切照卑职幼年失父孤弱多疾及袭职以来节年领兵固靖等处备冬截杀于正徳十六年八月内钦铨陜西都司军政佥书管操廵捕适有白水商南等县流贼陈克已妖言贼首马隆等蜂起攻刼城寨荼毒生民卑职领兵跟剿奋不顾身殄灭前贼多厯艰苦又于嘉靖三年三月内不意庸驽叨升今职毎思重任无术可胜身心兢业寝食靡安本年八月二十三日忽有土鲁番回贼犯顺侵掠边陲肆尔凶残直抵肃州城下卑职率众登城昼夜防御身不觧甲者旬日及贼势少退尾后追袭边外赤斤等处斩获贼首二十颗时值天寒冐霜卧雪因而感寒遂成杂症见今手足麻木头目眩晕饮食少进形体渐衰抑且边境药无全材人少良医多方调治未得痊可况卑职原系色目事渉嫌疑理当回避如蒙伏望轸念边方事重乞委官员代守地方容令回家养病庶地方幸甚巳经具呈定夺去后未蒙明示今照前病自交秋以后日渐増重不能守边任事若不再乞呈请委官代守误事未便为此理合具呈伏乞照详定夺明示施行等因到臣照得肃州系迤西极边重地嘉峪闗之外番人种类甚多乃控制西域回部之门戸分守将官责任比之他处不同近年节被回酋紏众犯顺直抵甘肃城下戕杀我官兵攻陷我城堡凋伤困敝之状所不忍言今年七八月间又复驱其丑类窥我边境虽旋即退遁顾其志在通贡既不得遂明年夏秋之间大举侵犯之谋难保必无分守叅将非老成练达不能绥近懐逺非壮勇果毅不能克敌制胜见任叅将云冐出自将门长于骑射年方二十九岁屡曾领军赴敌立有战功而驾驭之才绥懐之畧较之老成犹恐不逮今屡陈有病服药未痊不能任事又以原系色目事渉嫌疑理当回避为辞王者无外此固不足顾恤但身既有疾重任实难负荷若不俯顺其情早为更昜万一敌人不肯悔过紏众入寇将官不能领军岂不误事然此等将领若照常格将别镇官员升任窃恐地利未知人情未附难责成功愽访得陜西行都司都指挥佥事王辅守备山丹地方以都指挥体统行事指挥佥事甘祯俱系土著官员谙练夷情熟闲军务一方武臣号为出色如蒙伏望圣明轸念肃州要害地方防御边患为急乞勑兵部访议上请合无将云冐取回陜西都司照旧列衔调治前疾痊可抚按官具奏该部查有相应叅将游击等项员缺另行推用仍乞于王辅等二员内奏请简用一员擢任叅将请勑分守肃州地方修举边务振扬军威以安内附以御外侮边方幸甚縁系将官恳乞养病事理未敢擅便为此具本顺差承差马廷璋亲赍谨题请旨

　　一为患病将官恳乞休致事

　　题为患病将官恳乞休致事嘉靖四年十一月十五日据分守庄浪西宁等处地方副总兵都督同知鲁经呈前事切照本职袭授都指挥以来累立战功节升前职正德十四年得患脱甲风疾节次具奏不准嘉靖元年四月内奉勑加升副总兵仍守前项地方任事外嘉靖三年十月内又疏乞休不蒙俞允奉勑鲁经近因回贼侵犯肃州尔世守忠义勇畧着闻即今边方有警方且委用岂可引疾乞休务须戮力讨贼树立战功钦此钦遵本年十二月初二日力疾任事外思本职节因本边番人犯扰本职披坚执锐陆续杀获首级三百二十一颗嘉靖四年七月以来复冐前疾累医罔効见今卧床不能任事本职正在披沥肝胆图报国恩委疾纒绵不堪领军及思男鲁瞻见膺千户之职管束土官军家口人心信服应该袭替如蒙准呈乞赐俯念曾効微劳早为具题容放致仕令男袭授祖职继管部属乞推相应将官前来代守便益等因具呈到臣为照庄浪地方为河西要害重镇番敌人扰岁无宁月月无宁日近年又有回夷之警防御保障全在将官若庄浪守将非人密迩兰靖腹里岂能宴然无事及照副总兵鲁经沉毅有谋骁勇惯战自袭授都指挥受命分守以来屡立战功获贼首级多至三百有余土汉官军素所信服敌人边人素所畏惮顷尝以疾乞休重荷温旨勉留及查得本官正德年间曾经总制都御史邓璋彭泽廵按御史罗玉潘仿许翔鳯奏荐皇上嗣极之初本官因病乞休又该御史许翔鳯奏其年力方壮谋勇夙成果敢有为而地方攸赖恩威并用而军士自服粤自乃祖乃父以来世有维藩维垣之寄边陲倚重番达知名况今紧急用人之时遽为引病辞避之计乞要特降勑旨敦谕本官亟出莅事等因本部议得鲁经祖父以来世有劳于国家至经克承先志累见边功夷部军民咸知感畏近日权奸蛊惑先帝圣聴害及骨肉委的情有不堪本部亦素悉其谋勇才能且部下都指挥指挥等官多至镇守分守总兵而本官久以都督同知仍任叅将尝欲上请简用但以其世守庄浪地方土汉军民久在属服逺近夷部正怯威名深恐一旦更易不惟鲁经动懐土觖望之心且使军民不安新将之令合无将鲁经授以副总兵名目请勑一道照旧分守荷蒙俞允升副总兵仍守庄浪西宁地方嘉靖元年以来节该钦差户科给事中孟竒御史范永銮廵按御史刘翀交章奏保近又该钦差提督军务太监张忠荐称鲁经生长边方老成持重熟闲韬畧累立战功堪任主将兵部覆题节该奉钦依鲁经等待有相应员缺斟酌推用他钦此钦遵切惟副总兵鲁经厯官最久军功最多台臣论荐连章累牍温旨慰留至再至三今河西地方敌人之侵犯无常回酋之窥伺未已岂臣子称病辞避之日巳经节行本官上体朝廷眷顾之恩下思地方付托之重罄竭心力抚安军民防御敌人勿再推避致悞边防大计去后但恐本官自有陈请情辞恳切万一圣明俯从所请推任别官夷情未谙土人未附恐失干城之托况后进将官为其服属聴其指使者率多超升主将而本官尚为偏禆虽公论在人终当有待而人情向进岂能久堪如蒙伏乞皇上念地方之至重思世将之当惜本官若有陈乞奏章仍照前旨勉留仍乞勑该部查照节年奏荐章疏遇有本镇主将员缺将本官奏请升任若本镇无缺陜西宁夏等处附近地方主将有缺照依伊祖鲁鉴升任延绥总兵事例具奏擢用以慰将官效忠之心以副边方军民之望不胜幸甚縁系患病将官恳乞休致事理未敢擅便为此具本顺差承差马廷璋亲赍谨题请旨

　　一为查探声息事

　　题为查探声息事嘉靖四年十二月初五日据镇守延绥等处地方总兵官署都督佥事彭楧呈前事行准分守东路地方右叅将署都指挥佥事黄宰手本据永兴堡把总千户刘澜呈据一路原哨夜不收刘端等供嘉靖四年十月初一日从本堡刘家梁墩空出境至初五日哨到地名黄石磕爪见新行人马踪迹约一百余道初六日袭踪跟至地名死鞍则瞭见账房一十三顶马匹牛羊约三百有余离边一百五十余里及瞭迤北俱有烟火当就旋回初九日到堡又据木瓜园堡把总千户童璧呈据一路原哨夜不收刘三等供十月初一日从本堡石家坞墩空出境至初五日哨到地名窑儿沟爪得新行马踪约三十余道从东徃西北去讫初六日哨至水头地名倒栁树瞭见账房二十七顶牛羊马匹约四百五十有余离边一百一十余里及瞭迤北地名沙城儿等处亦有烟棚当就旋回十一日到堡又据中路双山堡把总都指挥周塘呈据一路原哨夜不收折原甫等供十月初一日从本堡陈家坞墩空出境初二日夜哨到地名深河儿潜伏天明爪见新行马踪约五百余道从西徃东北去讫初三日夜哨至地名向海子天明爪见新行马踪三十余道徃西去讫及瞭迤北营巢账房一十五顶牛羊马匹约一千五百余多离边一百五十余里欲要前进因天落雪又见地势平漫当就旋回初八日到堡又据榆林城把总都指挥阎武等呈据西一路原哨夜不收王真等供十月初一日从本城斩敌墩空出境初二日三更时哨至地名丁家湾爪见新行马踪一十五道徃东北去讫天亮时哨至地名甫府草湾伏至未时瞭见单树梁敌众三十余骑从西徃东去讫离边五十余里酉时旋回初四日到城又据东一路原哨夜不收小孙义等供十月初一日从斩敌墩空出境初二日三更时哨至地名髙崖畔爪见新行马踪一十五道徃东去讫初三日戌时哨至地名榆林岔爪见新行马踪五十余道跟旧营路往东去讫相离本边八十余里当就旋回初四日到城又据波罗堡把总指挥秦堂呈据一路原哨夜不收王骡子等供十月初一日从夲堡莲池山墩空出境至初四日哨到地名老瞿营瞭见敌众账房一十二顶牛马羊约一千余多离边一百三十余里不敢深入当就旋回初七日到堡又准分守西路地方左叅将都指挥佥事袁聪手夲据靖边营把总指挥孙仁呈据一路原哨夜不收赵四儿等供十月初一日从本营保定墩空出境至初八日哨到地名长湖南畔爪见新行马踪约一百余道徃东行走并无营盘离边一百七十余里当就旋回十五日到营又据新安边营把总指挥李杲呈据一路原哨夜不收王见等供十月初一日从旧安边营闗门墩空出境至初七日哨到地名菽麦湖爪见新行马踪约七十余道从东徃西北去讫亦无驻札帐窠离边一百五十余里当就旋回十三日到营又据三山堡把总指挥许世忠呈据一路原哨夜不收许佛僧等供十月初一日从本堡西平墩空出境至初六日哨到地名明水湖爪见新行马踪约一百余道徃东北去讫离边一百八十余里当就旋回十四日到堡等因各行到职会同镇守太监张绅廵抚右佥都御史张缙议照中东西三路营堡各哨有敌众住牧营巢账房马匹牛羊及敌人行走踪迹多寡不一烟棚火光逺近不等况今马肥弓劲正彼便于驰骤之时防范机宜在我当谨除行各该分守按伏将领把总坐堡等官严谨烽堠加意堤备如遇有警务要相机战守外呈乞照验施行等因到臣为照北人小王子部下头儿吉纳台吉谙达阿布该等帯领贼徒八万自去年十一月间踏氷在套住牧臣自今年四月到于陜西地方巳经分布各路将官兵马按伏堤备节经具题外夲年五月以来节据延绥宁夏镇守分守等官哨报河套敌情自延绥黄甫川起直抵宁夏灵州一帯无处无敌营垒火光逺近相望其近边者不过三五十人七八十人多至二三百人间有入境零贼一见官军旋即遁出其大众知我有备不敢深入七月间率众二万前去西海寻收额布勒敌人其在套者当亦不减数万近于九月间拥众万余自延绥波罗懐逺二堡拆墙入境各该将官追逐虽斩获不多而地方不曽失事臣十月初旬自固原起程廵边至宁夏灵州厯清水营兴武营花马池定边营行令各将官差人出边逺哨并无敌众人马踪迹烽火寂然盖自靖边渡河丧败之后闻风畏遯目今虽延绥中东二路不时见敌而不敢侵犯但恐寻袭西海诸冦回套紏同阿尔托蘓及原在套之众大举拆墙入境抢掠之患难保必无仰仗天威逺被皇武布昭我之兵势既扬军威既壮守臣恊力士卒用命不敢希克捷之功但求地方不遭患害而已待后河冻已坚哨探大敌曾否踏氷北遯乃哨套内有无余敌另行具奏外縁系查探声息事理为此具本顺差承差马廷璋亲赍谨具题知

　　一为大举敌众出没事

　　题为大举敌众出没事嘉靖四年十一月十五日据分守庄浪西宁地方副总兵都督同知鲁经呈前事据守备镇羌地方行都指挥事袁英呈本年十月十一日有安逺堡按伏陈指挥传调人马迎接赍表人员本职当统备御官军指挥匡锺等三百五十员名行至水泉儿未时迎据夜不收王名报瞭古浪土佛墩举放烟火得此除分投差人收敛人畜袭爪外申时又据炒来也斤墩夜不收张雄走报瞭见敌众四五十骑从水泉儿行来本职随统官军骤彼敌众见人马退徃原路去讫欲追天晚落雪掣军回堡十二日丑时据西古城夜不收沈兴走报十一日亥时听得大敌不知其数从黒古城顺河行来有彼处应哨夜不收吴圭玉不曽飞报不知存亡得此整兵间寅时据炒来也斤墩举火三把随据本墩夜不收胡召保报本日早瞭见敌众七运老小约有七八百喝赶牛羊从西古城顺河行来奔骷髅石行去后有四五运精壮约有五六百邀赶马牛顺河徃东行去得此除差夜不收刘荣赴城飞报外本职领兵出堡迎至河滩有贼一百扑来就与交锋对敌职督官军齐拥向前鎗扎箭射中伤敌众人马数骑敌见官军勇猛方纔遯徃石板沟出境去讫就阵夺获贼马一匹牛三只敌帐二顶毡衫二领毡袄二件皮袄二领皮可可二个木盆一个筐一个驼鞍一副欲再深追况敌势重大恐堕奸计掣军回堡差据夜不收张天儿袭得前贼踪迹俱由黒古城行来及查彼处应哨夜不收宣兴右李迁爪无下落不知存亡得此及照差去报事夜不收刘荣未回显是被掳查得此外再无抢掠人畜行间又据爪路夜不收王志等收送套中走回男子二名供说前敌俱足西海久住敌酋阿尔托蘓部落等情除差人觧送庄浪聴审外为照此敌分运经过难保不来为患除整兵堤备外理合具呈施行等因据此除将夺获马牛照例犒劳奋勇官军敌噐发仰庄浪卫贮库外呈乞照验施行据此又据本官呈为哨探大敌压境住牧事本年十月十八日据迤北探哨夜不收翁城土军卯三等四名供报本月十二日蒙差各役哨探敌情依蒙出境昼伏夜行十三日到常山儿伏瞭二日瞭见土豹领敌众六七十骑顺河徃来行走十五日到斩石峡登髙瞭见头水古城一帯有敌四五千牛马遍山欲再深入哨探套人阻道不能前进十八日掣回到城及据迤南探哨夜不收宋钦土军家堂保等四名供报十三日到芦沟登髙瞭见套人一百余骑径奔红沟行去十四日到一撮毛山登髙瞭见孙官儿湖照壁山槽头一帯套人约有三四千牛马遍山撒放伏瞭至晚掣回十七日到城供报得此照得前敌来在庄浪山后占据水头古城照壁山一帯迤逦住牧时遣轻骑近边徃来行走虽未深入难保不来为患除行属墩营站堡守掌官军谨斥烽堠整兵严加堤备外呈乞照验施行据此又据本官呈为套中走回人口供报夷情事据守备镇羌地方行都指挥使袁英差摆哨西古城夜不收王志收送套中走回男子三名到官发据庄浪卫申审得一名黒的狗供称失记年岁系河州卫左所失记百戸下余丁尹玉儿弟正德八年四月内在于马家滩放马忽遇套众三百余骑抢到西海阿尔托蘓营内住坐旧年冬间回子人马到来将头口尽行抢去今年九月间小十王人马前来有众敌人一千邀赶牛羊马匹二三千同小十王人马三百一同起营走了一个月到荘浪地方上住坐众敌人商量河冻了回套去黒的狗思想父母脱走撞遇摆哨人役收送前来供报是实一名姚二哥子年二十岁系甘州左卫左所姚百户下舍人姚清男状供正德四年六月内在于黒泉堡耨田遇贼二百抢到西海营中住坐一名马闰狗失记年岁洮州卫巾所十旗寨总旗马敖男正德十四年五月内在于屯庄遇敌七八十骑抢到营中今年大众敌人起身来到庄浪地方各思想父母二哥子偷骑赤骒马一匹马闰狗偷骑青扇马一匹一同脱走来报等因备供具申得此行间夲月十九日及据摆哨孤山儿夜不收景奉祥收送男子一名窦荒年供年一十八岁系西宁卫中左所失记百户下通事窦礼男在于北川毛家寨屯住嘉靖元年九月内入山寻柴遇敌二百余骑抢到西海阿尔托蘓营内住坐今年众敌人起营来到庄浪山后住牧荒年思想父母乗黑脱走回还随据马场沟夜不收张显收送男子一名自儿供年一十八岁系庄浪卫红城子总甲石城下土丁他罕保男在于武胜堡屯住正德十五年失记月日在山放牛遇贼二三百抢到西海营中住坐旧年冬间又被纒头回回将自儿抢到半路上脱走回到原抢营中今年众敌人害怕回子又来寻抢同小十王人马起营来在庄浪地方土豹岭一帯驻札敌人约有一万头畜遍川撒放众敌杀白马一匹祭天商量收拾精兵要来城边厮杀寻抢等语自儿思想父母偷骑赤扇马一匹脱走撞遇夜不收收送前来供的是实据此除整兵堤备外呈乞照验施行据此又据本官呈为大势敌众犯边事抄蒙臣钧帖行据守备红城子行都指挥事杨和呈据夜不收周伏等四名供报十月二十二日到金庄水登髙瞭见芦塘照壁山孙官儿湖黄河边套人约有五十余骑青白马匹遍山撒放伏瞭至晚烟雾火光不絶欲便前去撦木硖五方寺等处爪探况敌阻道不能前进二十四日掣回供报得此理合具呈施行等因据此案查套中走回男子张友智供报敌人四五百八月间到黄河沿住牧内有一贼汉语说是小十王头哨内三百渡河徃靖边地方上行去其余复到店子川住牧等情除差人聮络哨探另报外呈乞照验施行等因节呈到臣为照阿尔托苏额布勒二项边寇正德初年被北部追杀逃躱前来窃伏我西海地方将二十年侵掠庄浪凉州等处不止一次又曾侵入洮州直抵四川松潘境界大为中国腹心之患臣方议调集大兵痛加诛剿已经具题外本年七月以来套众二万过河声言收捕前敌留兵数千在庄浪凉州一帯住牧其余径奔西海边人方幸夷狄相攻地方之利将谓永絶祸根不意先为所觉挈其家口头畜遯入南山藏躱逼近洮河地方止留精兵在于旧伏险隘去处把截来者千里而趋利住者以逸而待劳反为所挫遯回庄浪先以数百骑从靖边撦木硖渡河犯我腹里节被陜西宁夏官军斩杀败散其大势已渐那营东北去讫后节据庄浪守臣哨报阿尔托蘓敌众陆续跟随小十王大营前来盖此敌自知结衅巳深恐将来北部大举复雠力不能敌故先随从归顺以图免祸然阿尔托蘓敌众既离西海独额布勒在彼势亦稍衰除行洮岷叅将边备守备等官整兵积粮严加堤备外但前项边敌近日源源而来俱在庄浪孙官儿湖芦塘五方寺等处临河住札密迩靖边地方因惩前败不敢窥伺俱从洞清沟透过宁夏中卫地方恐其待河氷已坚乘间深入固靖地方抢掠仍从宁夏中路拥众拆墙归套亦未可知巳经督发陜西叅将守备等官统兵于各要害地方防御及将延绥副总兵赵瑛竒兵调来小盐池等处与宁夏官军各按伏堵截并行花马池兴武清水营一帯大小主客将官严加防范待后哨探各枝敌人向徃的确消息曾否尽归河套有无侵犯边境另行奏报外縁系大举敌众出没事理为此具本顺差承差马廷璋亲赍谨具题知

　　一为边敌声息事

　　题为边敌声息事嘉靖四年十二月初十日据镇守宁夏地方总兵官都督佥事杭雄呈前事本年十一月二十二日据迤北猪嘴山出哨夜不收庄真保报十九日辰时瞭见境外地名青羊泉敌众约有二百余骑随赶牛羊徃黄河西岸大湾去讫二十日巳时又瞭见野马川口子敌众五簇头畜不知其数俱徃东行又见河东地名石觜儿暖泉儿一帯昼夜焚烧火光不絶又据镇宁墩夜不收刘敬祖报二十一日夜三更时分境外正北敌众约二三百骑邀赶头畜进境顺河徃南行至栁门儿墩北空踏氷过徃河东去讫二十三日据贺兰山打硙口出哨夜不收顾阿半报夲日夜二更时分哨见境外敌众约有一百余骑进口徃东过河去讫二十四日据猪觜山出哨夜不收王宗报本日酉时瞭见地名野马川口子敌众约有三百余骑随赶头畜徃来奔河行走后面灰尘聮络不絶二十五日据打硙里口墩夜不收窦回生常胜墩夜不收傅泰各报境外地名黄草滩敌众约有一百余骑邀赶牛羊徃西北踏氷过徃河东去讫十二月初二日据汝箕口出哨夜不收赵王加报初一日寅时哨见境外正西敌众二十余骑进境徃东去讫随据河西瓦窑墩夜不收李升报本日卯时瞭见境里敌众二十余骑来到本墩北空踏氷过河去讫初三日据迤北镇逺闗镇宁墩夜不收杜成报初二日申时瞭见境外敌众三百余骑从马头沙滩进境南行随据栁门墩夜不收赵牛儿报称前贼从本墩南空踏氷过徃河东去讫等因各报到职巻查先为紧急声息事遵照提督军门节行预防边患事宜巳将本镇竒游兵马分布沿边紧闗兴武清水营设伏截杀去后今据前因会同镇守太监张镇廵抚都御史林琦议得河西贺兰山后盘据敌众众寡不一分伙邀赶头畜踏氷转徙入套住套酋众又在石觜暖泉一帯顺河住牧昼夜焚烧烟火不絶况河氷一合表里不分紏势乌合意必侵犯延宁陜固合再整兵堤备防范通行为此除行本镇各该将领等官魏锟等及延陜二镇各整兵堤备外今将前项縁由理合具呈伏乞照验施行等因到臣为照大敌在套一向不敢深入近自靖边宁夏官军杀败之后那营东遯今据所呈前此寻收额布勒大势敌众自贺兰山后而来临河屯住陆续回套而在套之敌亦复顺河住牧紏合入敌之谋难保必无已通行各镇守臣照旧严加堤备遇警相机战守去后窃料套中之人夏间寻袭西海等处回旋数千里不得利而归人马巳多劳乏其邀赶头畜过河者必是阿尔托蘓残敌被其收捕归顺而来縁今水冷草枯时月似难深入侵犯而我所以备之者不得不谨但近日敌人以渐那营多在延绥东路地方延绥守臣未据呈报除行令分投差人逺哨敌众帐窠离边逺近及待河氷已坚哨探有无出套过河的确消息另行奏报外縁系敌众声息事理为此谨具题知

　　一为举劾有司官员事

　　题为举劾有司官员事臣闻政之兴废存乎其人得人则兴失人则废天下之事皆然而郡县亲民所系尤重臣久官陜西近者起废而来一方之士民多所接见一方之政俗素所渉厯恒于钱粮之盈虚人民之愁乐户口之登耗学校之盛衰盗贼之兴息而郡县官员之贤否可按而知焉大抵才贤者十无二三庸劣者十常六七今当朝觐之年甄别黜陟此其时也除曾经论荐及毁誉相半治行未彰者不开外博访得临洮府知府杨应奎催科不妨于抚字通敏兼着乎清声巩昌府知府金濓处事人称其老成当官克慎其操履本府同知丁璇有剸繁举剧之才有获上治民之誉延安府同知张志道洁操有闻能声日着西安府同知李升乔迁岐通判张岳平凉府张祚俱守已无玷遇事有为西安府推官杨锐噐质端重刑名疏通华州知州甘为霖才通敏而优于治繁性谨饬而严于律已武功县知县姜恩穷经能达于政守已兼爱夫民盩厔县知县王聘励精于政事而庭无留案恪守于官箴而人无间言鄠县知县康天爵官有循良之风民歌清浄之治长安县知县陈谟咸宁县知县何锺俱才不窘于剧县志不玷于甲科富平县知县胡山作教已收成效调繁绰有治才商南县知县郝宗儒通才克优于政小邑弗尽厥施延安府保安县知县韩佶调简邑而大着能声处边地而不渝素守鳯翔府扶风县知县孙昌政平易而近民性刚介而有执以上各官在陜西八郡中号为出色及又访得庆阳府知府萧海操履峻洁行事执滞用之边地则非所宜处之内郡足为良吏延安府知府张锦上玩下慢无自立之能以繁调简无可更之郡臣广询博访所见如此至于卑官末职可取者亦多抚按官自能备陈臣不敢泛及如蒙乞勑吏部再为访察合无将杨应奎等酌其年劳量为升用萧海改调腹里简郡以保全亷官张锦照例罢黜以警策庸吏庶几有司知所劝惩而吏治可以修举矣縁系举劾有司官员事理未敢擅便为此具本顺差承差孙杰亲赍谨具题请旨

　　一为旌举方面官员事

　　题为旌举方面官员事臣切惟天下民生之休戚系于守令守令之贤否系于藩臬故藩臬者守令之师表而吏治之臧否民生之休戚端必由之臣受命提督陜西三边军务毎思师旅之供饷资乎钱榖钱榖之盈缩出自人民因是以求之藩臬有司之贤否可槩知矣有一贤焉足济公家之事臣既知之不敢不举也有一不肖焉将贻生民之害臣既知之不敢不劾也举贤惟恐其不先去不肖惟恐其不速大臣之职亦若是耳若知其贤而姑使之沉沦知其不肖而姑为之隠讳是岂公平正大之体哉今当臣工述职之期正陟明黜幽之日茍有所见岂敢隠黙顾陜西布按二司官员近多得人除左布政使等官宋冕等虽贤能素着而新任日浅不敢遽陈及左叅政成文右叅政韩士竒副使唐龙髙公韶陈鼎翟鹏佥事桑溥姚文清王钧节经臣论荐俱不开外愽访得陜西布政司右叅政杨叔通行端而学足润身性敏而才能集事右叅议王汝舟临事有疏通之才督储有公平之誉陜西按察司副使张宏性资朴实政务疏通近尝论其一事之失终难掩其平日之长延绥管粮佥事宋琏谨厚老成郭鳯翔风力振作甘肃管粮佥事周汝勤勤慎安详以上各官年劳虽有浅深才识不无甲乙毕竟皆藩臬之良俱可与旌荐之列如蒙乞勑吏部再为访察量其年劳遇缺推用则臣工知所奋励而政务益加修举矣縁系旌举方面官员事理未敢擅便为此具本顺差承差孙杰亲赍谨题请旨

　　一为老病不堪重任乞恩辞免新命事

　　奏为老病不堪重任乞恩辞免新命事准吏部咨嘉靖四年十一月十八日该司礼监太监张钦传奉圣旨提督陜西三边军务杨一清便写勑行取来京着照旧内阁办事吏部知道钦此钦遵备咨到臣自天有命局地无容谨披沥诚悃者伏念臣正德年间任少傅兼太子太傅吏部尚书武英殿大学士供事内阁以病屡乞休致荷蒙武宗皇帝允令致仕养疴林下八年有余皇上嗣极之初特勑遣官存问节经大臣科道等官论荐屡奉明旨待缺起用臣自度老病衰残之人行将就木岂能复出任事徒懐感恩图报之诚难效鞠躬尽瘁之节杜门伏枕间忽蒙皇上轸念三边有警采纳廷议起臣提督军务兵部咨文至臣即备陈衰病恳乞辞免既而钦降勑谕至符验旗牌闗防俱至又蒙钦赏白金彩币至伏读勑词责以大义期之古人褒谕隆重出乎常格臣感激奋发至于泣下夫葵藿犹能倾阳犬马尚知报主臣亦人耳敢忘情于造化忍自絶于生成第以疾疢相婴不能自强再疏辞免续蒙命廵抚都御史吴廷举即臣家敦遣启行后兵部以各边军情紧急节该题奉钦依新推提督三边军务官着上紧前去节制调遣陜西地方既敌情势重大便马上差官催促杨一清前去调度经画钦此钦遵行臣窃念地方多事臣子岂敢避难况两次辞章不蒙俞允褒谕至督责愈严用是兼程前进到于陜西地方扶疾任事到边以来倐久逾月屡有论列多荷采行即今士马颇多精强粮储颇有积蓄大众伏套而不敢深入回部虽入而旋退遯是皆仰仗天威受成庙筭臣之薄劣何尝有劳十月十一月内廵视各边两目为风沙所伤昏眊转甚视物茫然如隔云雾足膝愈加痿弱歩履湏人搀扶自知鞭策不前毎欲求退复念先以套人入边之奏上厪圣虑今套人去留未定不敢遽及其私岂意垂尽之年再荷非常之眷闻命而惧以荣为忧近闻言官所论奏莫究其详臣自度行不足以孚人才不足以用世官踰其分事不称食言官所指必得其真臣不敢辩但闻云臣有窥伺旧任之心警愧不知所自仰惟皇上总揽干纲万几独断至于大臣进退皆出宸衷臣纵有是心将孰与谋何所致力况位至孤卿已是文臣之极致年过七十自知来日之无多而乃欲徼望外之荣以速官谤诚衣冠之所不齿名教之所不容臣虽庸愚决不为是圣鍳在上何俟臣言但其谓臣两目渐眩精力亦衰边陲之任亦非所宜数语似为切当臣虽自言不过如此伏愿皇上念秘阁要地不宜付之匪人衰朽余龄不可加之重任鍳臣先今辞免恳诚收回新命容臣休致以全晚节臣虽与世长辞亦有荣矣臣不胜战兢陨越激切祈恩之至縁系老疾不堪重任乞恩辞免新命事理为此具夲顺差承差孙杰亲赍谨具奏闻伏候勑旨

　　一为谘访羣策以禆边务事

　　题为谘访羣策以禆边务事案查先据整饬固原等处兵备陜西按察司副使成文呈前事内一件添筑城堡以絶边患行据固原卫指挥符深苑马寺清平苑圉长张子仪会呈勘得固原东路索多城即白马城委系紧要隘口虽与清平苑草场交界然地处孤悬久不在彼牧放相应修筑城堡断絶贼路以保地方且本地东至万安苑草场桃林坡南至清平苑草场三岔山西至羣牧所天城山北至阿尔斯兰要岘四至以内地颇肥饶可作安军之业以外仍作草场合用修筑人夫应支口粮应用噐具稍把俱于附近卫所起支措办防守军役照先事例召募悬赏仍拨给近堡地一顷令其开种待十年之后量征子粒仍在白马井墩改筑近水处所展筑寛大月城有警拨军在彼占据水头使贼马不得饮水则贼路自可断絶毎岁仍量拨粮料草束于本城收贮以备截杀军马支用等因会呈前来案查先准守备固原地方署都指挥佥事刘文手本前事内开固原地方平漫最当冲要先年敌众侵犯俱由韦州螺山入预旺城红古城二处札为巢穴深入抢掠弘治正德年间节蒙总制尚书秦纮都御史杨一清奏议于固靖环兰一帯挑修边墙一道及于中路预旺城添设平边一所召军一千余名西路红古城添设一堡召军四百余名各委官操守地方赖以无虞自此以后敌见彼处有备却由东路地方狮子川毛居士井入寇其白马城白马井等处即巢穴之所由此而南深入镇原平凉泾州等处嘉靖元年大敌正在白马井白马城等处札为巢穴更番抢掠足为证验前项地方相应修筑城堡召军防守断絶贼路等因准此看得前项地方与清平苑草场交界且修筑防守事宜未经议处难便施行巳经闗行陜西苑马寺会委各官勘处去后今呈前因理合呈乞裁处施行等因呈报到臣看得固原地方西路有平边镇戎二所及红古城足堪把截防守东路孤悬寛漫先年全无备御敌人由环县地方进入直从虎山沟径至平凉郭外而人不及知弘治十七十八年间因修复清平万安二苑马政展筑彭阳城板井堡二处安挿牧军修盖官厅营房选设操丁守城遇冬有警分布官军在彼按伏稍为有备其狮子川毛居士井一帯相离各堡窵逺水草便利敌众窥知近年在彼札营分散抢掠今要于白马城地方添筑城堡及将白马井墩改筑占据水头俱各相应巳经行仰兵备副使成文会同守备都指挥刘文亲诣勘处应筑城垣若干文门几座合起倩固原平凉军卫有司并清平万安二苑各人夫若干名应支口粮于固原州仓及彭阳板井仓闗支合用修城噐具稍把城门钉铁等料官为措办应用修筑完日有警摘拨官军在彼防守照例悬赏召募军人四五百名设为常守之兵毎军一名拨给近堡地一顷令其开种十年之后量征子粒收贮夲城备用仍行陜西廵抚衙门行令布政司将原坐附近城堡仓场粮米量为改拨本城修盖仓厫收贮以备按伏官军支用其白马井墩依拟改筑近水处所展拓寛大月城拨军守瞭阻絶水头庶使敌马不能久住待城完召有军人积有粮草应该立所设官等项另为定夺仍备由具呈陜西廵抚衙门计处去后縁兵备副使成文升任陜西布政司左叅政新任兵备官员未到行令帯管兵备兼理前项筑城事务续据本官呈开该蒙巡抚陜西右副都御史王荩批据本官呈文内开看得所呈添筑城堡增军设所俱系防边急务又经提督衙门议处周悉兵备官即便会同守备官刘文上紧亲诣勘处不必迁延月日有失事机该用钱粮等项应呈报者通呈定夺等因蒙此会同守备都指挥刘文前去白马城看得旧城周围大城二里八分月城四分共计三里二分似为狭小今议将月城展作八分周围共四里合用修筑人夫三千名起倩固原卫余丁五百名固原州民夫五百名羣牧所余丁五百名灵长二监操丁一千名平凉卫余丁五百名大约五十日可完毎名日支口粮二升共该粮三千石于附近新丰等仓支用犒劳夫役毎五日一次毎人银三分计筭五十日该用银九百两合用把条查得石涝池孔骨都地方产有稍柴相离白马城三十余里就令夫役自行采打应用其土袋锹镢各夫自备木■〈木匣〉五十把用行条二十五根毎根用银五分共银一两二钱五分刮板五十副毎副用板一片椽二根共享板五十片毎片用银三分共享椽一百根毎二根用银一分共银二两合用石杵石硪于固原镇戎二处拨匠打用南北二门城楼该用禾植椽板钉铁等项毎座用银五十四两眷门并楼砖瓦就将条把督匠烧造裹门铁叶用银八两共银一百一十六两本城楼铺六座每座该用椽木价银一两五钱共银九两修盖仓厫二座毎座六间六檩五椽大门楼一合三檩二椽木料砖瓦钉铁等项共银四十六两四分修盖官厅前后二座各三间五檩四椽并门格窻毎座用银二十五两共银五十两厢房四座三檩二椽毎间用银四两共银一十六两大门楼一座用银三两共银六十九两通共估计银一千一百四十三两二钱九分合于收贮盐商■〈席〉签银内动支及看得固原卫指挥符深平边千户所百户王玉俱颇能干济合委各官前去提调修理等因具呈到臣看得各官勘处停当依拟行仰起夫办料兴工帖委指挥符深等管理仍令守备刘文徃来提调工完之日通将支用过官钱总类造册呈报查考续据委官符深呈称本职依蒙于本年七月十六日帯领固原平凉二卫灵长二监甘州羣牧所固原镇原二州县夫役前去白马城将原丈量城垣督工修筑至本年十一月十四日前项城垣并大城北门俱各筑完其南门并官厅仓厫楼铺縁冬深土脉结冻未曾筑造除将余剩银两待通完之日另行开报先将支用过钱粮数目造册呈报施行等因前来近该臣廵视延宁等邉回还亲诣白马城阅视得前项城垣髙厚坚固足堪保障新召军人俱各精锐壮徤亦堪防守随经查照镇戎平边等城事规行令原委指挥符深操守及百戸王玉坐堡各管领召募军人整饬军火噐械严谨防守外又据分守固靖等处地方叅将刘文呈为前事开称本职亲诣勘得白马城修筑完固召集军士一千一百余名在彼防守及西路红古城増召军士与旧军共有一千名各委指挥一员操守百户一员坐堡但二处冲要分守墩隘边堑数多凡有警报操守官领兵截杀坐堡官收敛守城其墩台边堑马队等项缺官提调管理欲于固原卫所摘拨但本卫见操马队俱各缺官委令旗甲管领不堪动调縁二堡军士俱有千余若非添官管理人心终恐涣散地方无赖欲待开设所分铨官降印未免待延岁月又况安挿未定急难举行合无于延宁二镇查取新任多余千百户一十员前来分拨二堡管事如此则军有统束事体经久不致废弛其设所事宜待安挿已定另行查举呈乞定夺施行等因到臣案查前已该臣及陜西廵抚节及各官勘处去后今据前因照得廵抚陜西都御史王荩见在巩昌洮岷地方防御边人除行径自具奏外臣惟固原为防边重镇乃陜西根本之地地里寛漫通贼隘口数多分兵而守则无所不寡贼至发兵则有所不及数十年来敌众窃伏河套宁夏边墙不能捍御必从固原深入平鳯临巩地方抢掠生意萧索戸口凋耗实由于此但防边之要据险为先设险之策必资城守成化年间都御史余子俊建议于预旺城葫芦硖口二处添设镇戎平边二所甚为得策后止设镇戎所其平边所因循未举弘治十四年敌众侵犯固原总制尚书秦纮查奏举行旋即去任臣接管总制始奏铨官降印召募军人设仓积粮又于旧红古城修盖营房募军积粮委官操守于是两城遂为防御要地敌众畏避不敢由此而入却从东路狮子川毛居士井一帯在于白马井趂水草札营分散抢掠固原平凉村寨城堡直抵泾邠地方所以固原兵备副使成文守备都指挥刘文俱要于旧撒都城即白马城地方修筑城堡添设官军并展筑白马墩堡占据水头断贼出入之路似为有见臣与廵抚都御史王荩依拟行令勘处今据各官呈报臣又亲诣阅视及行委布按二司官叅政韩士竒等照例召募愿投本城军人及又委令将应给军人耕种地土丈量四至分拨外但有城有军必须得官管束固原卫见任官员数少委的不敷差用及照召募军人止可寻常备御若大众入冦必须分调官军在此按伏供应粮草亦当预备再照前项地方系在灵武监清平苑草场之内与万安苑草场相邻因地土荒逺自来无有官马在此牧放盖系敌众出没之冲牧军亦不敢来此牧马及义查得灵武监清平苑原额实有草场地共一万九千七百九十四顷二十六畆二分见养马军人止是二百八十三名见养马并驹四百三十七匹万安苑原额实有草场地一万七千四百五十二顷三十八畆养马军人三百二十三名见养马并驹一千四百八十八匹地土甚广牧马不多不致顾此失彼但恐牧军因见筑有城池足堪保障事定之后或起争端况前项城堡之设不止保障地方亦欲防护官马如蒙乞勑该部计议合无行延绥宁夏二镇查取新任空闲官员毎镇各五员改调填注固原卫所分分拨白马城红古城二处毎城五员管队领军并行陜西布政司将原坐附近城堡该征民粮量拨新筑白马城修盖仓厫收贮以备兵马支用再乞行陜西苑马寺禁约该苑牧军草场地土在今分拨给军耕种界至之内者向后不许混争告扰及行总兵叅将兵备操守等官禁约本城军人不许于界至之外侵越耕种如违各依法究治待安挿既定军强食足之日与红古城应该设立所分俱听后来总制提督廵抚等官奏请定夺如此庶可以壮边城保障之势消外敌窥伺之心地方兵民不胜至幸縁系谘访羣策以禆边务事理未敢擅便为此具本专差承差赵瑶亲赍谨题请旨

　　闗中奏议巻十六

　　●钦定四库全书

　　关中奏议巻十七

　　（明）杨一清 撰

　　○提督类

　　一为整理边务以备寇患事

　　钦差提督陜西三边都御史臣杨一清谨题为整理边务以备寇患事案查先准兵部咨该提督军务兵部尚书金献民题前事奉圣旨该部知道钦此钦遵该兵部议得固原地方平坦可以驰骤敌众抢掠多由此入陜西腹里州县连岁被害实由本处兵粮不足难以防守合无依其所拟将各城堡各卫御冬防守官军内选择精壮二千三百员名连见在七百名共辏三千员名聴总兵官统领其守备官部下除见在并各城堡挑选官军二千员名外许于各项军民丁多戸内召募一千名共辏三千之数召募银两于官库动支俱各相应但事关地方军务仍咨行提督尚书杨一清再加议处具奏施行等因具题节该奉钦依其余准拟钦此钦遵备咨到臣为照固原为陜西喉襟要害之地地里平漫无险可据通敌去处甚多自弘治十四年以来套人拥众深入延宁地方不能捍御驰骤长驱两日夜可至固原分散丑类静宁隆徳会宁安定一带州县俱被剽掠直抵巩昌秦州地方近年又侵过平凉蹂践我泾邠等州县得利而归不曾遭剉将来凤翔西安内郡安保不遭毒害臣先年巡抚之时奏将陜西镇守总兵移在固原常川驻札意正在此但所统官军与守备官部下官军俱不及千数委的数少难以出战只得婴城坐守甘受畏缩之罪今提督尚书金献民要将总兵官部下除见在七百员名外再于各城堡各卫御冬防守官军内摘选精壮二千三百员名共辏三千员名总兵官统领守备官部下除见在外今拟增粮并各城堡挑选共二千员名未及之数照例悬赏于有丁人戸内召募一千名亦辏三千之数统领杀敌召募银两于司府官库查有无碍银两动支除依拟行令严加挑选聴各官统领以助兵势外至于悬赏召募一节尤为得策今日之务似难舍此及照临边军民勇悍善斗者在在有之召之有道自然应命及查先年召军毎名有给银五两者有三两者是为常守之兵比之腹里抽选召募者大段不同比年延绥宁夏二镇召募土兵至今与游竒正兵一体调遣截杀所向有功今各该卫所行伍空虚悬利召募相应举行但陜西布政司在库银两不多各有头项难以一槩取用巳经具题乞勅兵部议处合无于太仆寺马价银内动支五万两差官运送前来聴臣督委都布按三司实心干理官员设法召募不拘卫所军余舍余村野土民但系年力精壮骑射闲熟者籍名在官愿领马者给银五两步军给银三两令其置办军装弓矢器具团成队伍聴总兵守备等官统领训练不敢委用贪刻官员用强逼勒以失人心亦不敢滥收不堪之人徒费官钱无益于事若京运银两召募支用不尽收贮聴发各边收买战马不许别项动支事完通将支用过召募买马银两数目造册奏缴等因题奉圣旨兵部知道钦此钦遵兵部议拟覆题奉圣旨是马价准动支五万两运送前去募军买马不许浪费钦此钦遵续该兵部差委太仆寺寺丞张珌运送马价银五万两前来除行仰带管固原兵备叅政成文转发固原州仓收贮聴文外续为谘访羣策以禆边务事据固原兵备副使成文呈称固原东路撒都城即白马城委系紧要隘口虽与清平苑草场交界然地处孤悬久不在彼牧放相应修筑城堡断絶敌路以保地方且彼地颇肥饶可作安军之业防守军役照先年事例召募悬赏仍拨给近堡地一顷令其开种待十年之后量征子粒仍将白马井墩改筑近水去处展筑寛大月城有警拨军在彼占据水头使贼马不得饮水则贼路自可断絶等因到臣节经依拟勘处施行完备除另行具题外为照陜西各边卫所军人逃故数多行伍空虚丁力寡弱遇警应敌多无成功兹欲充实军伍不过清勾抽选召募三者而巳但今各该卫所多无空闲人丁毎正军一名例该二丁幇贴尚且不足抽选一节似难举行清勾固是要务巳经出榜召谕逃军令其自首免罪及督委都布按三司清军巡守等官各督属挨查清补但地方广逺州县数多一时岂能济用惟有召募一策可应目前之急葢西人性气猛悍尚勇善斗且惯见敌众闻敌不惧若召之有道自然乐从案查近准兵部咨该提督军务本部尚书金献民题为整理边务以备敌患事要行照例悬赏于有丁人戸内召募一千名聴守备官统领杀敌及据固原兵备副使成文呈议要于白马城地方添筑城堡改筑墩台占据水头以遏敌人但恐各卫所缺军摘发防守亦须召募精壮一千名设为常守之兵庶骥可得其力及照平边所红古城二处皆险要地方旧召军人数少亦须量为召募毎城各二三百名则军伍稍充兵威自振查得陜西按察司副使韩士竒见在军门聴用巳经行委本官专理前事出给大字告示发去固原靖边一带城堡平凉庆阳临巩等府卫张挂晓谕卫所大小官员有愿承领召军者许赴臣呈告给与钧帖令其分投召谕不拘土著外戸军民人等但系年歳精壮有膂力有胆畧善骑射能战斗之人聴从召集愿投固原平边红古等城及新筑白马城者各从其便务要有抵业有邻佑里老屯甲族长戸首保结无碍方可召收待召集数多派发各卫所收队着伍毎名给赏银两置办军装什物合用盔甲于各卫军器局内闗给马匹于苑马寺孳牧及茶马内领养骑操着伍之后毎月照旧军例给粮一石其白马城地方田地广阔肥饶愿领种者毎名给地一顷令其自行耕种不征子粒就准月粮不许将幼弱不堪素无根绊无人保管之人一槩混召有损无益召军官应该升赏者先行给与公文执照待具奏定夺其所召土兵就令原召之人管领聴调杀敌有功之日照例并功升职军官之外若舍余军民土人素有力量能召军者毎召一名给赏银一两十名赏银十两至百名赏银百两以类而推俱照此格节行去后縁副使韩士竒升任陜西布政司叅政管理粮储无暇及此改委带管固原兵备左叅政成文兼管又因成文分守陇右道去讫改委按察司佥事桑溥管理召募查得节据叅政成文呈报愿投白马城军人固原卫冠带总旗马腾召募潘仲敖等一百五十三名平边千戸所正千戸田林召募胡坎等三十一名本所实授总旗田埜召募张仲玉等三十名固原卫中所百戸甘升召募赵瓒等九十一名甘州羣牧所百戸侯松召募权志清等一十五名固原卫武举舍人符节召募常英等五十二名总旗李洪召募谢腾霄等四十名固原卫右所百戸唐玺召募岳景玉等八十五名平边千戸所副千戸汪洋召募殷臣等七十三名固原卫舍人方鸾召募赵懐等二十一名俱经本官行查结勘无碍开报前来为照白马城修筑将完缺人防守随经行令叅政成文转发原委筑城固原卫指挥符深收管分拨地方修盖房屋责令防守外续据庆阳卫前千戸所副千戸缪臣呈报召募白马城军孙玉等三百六十六名前来行仰佥事桑溥覆审未据回报及据操守固原等处地方指挥使黄振呈报愿投固原卫军人孟文学等五十九名俱巳收粮发伍外查得固原卫召军榜文内开奉陜西都司札付该蒙巡抚陜西都御史王珝案验准兵部咨为防边患以安地方事该甘肃镇巡等官都御史陈九畴等题称甘肃各卫军士逃亡行伍空虚不敷战守要照弘治十五年太仆寺少卿王质题准事例召募军士等因奉圣旨该衙门知道钦此钦遵该兵部查得先为急募土兵以御边敌事该太仆寺少卿王质题该本部议得合无行令少卿王质于陜西甘肃凉州各官库内查取见在官银毎二镇共辏五万两以备召军之用若系召募者毎名给银五两系册内查出抽选者毎名给银三两五钱仍免空闲舍余一名幇贴就与闗支粮赏其见任官员百戸召一百名与升副千戸副千戸召一百名升正千戸正千戸二百五十名升指挥佥事指挥佥事二百名升指挥同知指挥同知二百名升指挥使俱月加俸粮一石都指挥佥事召二百五十名升都指挥同知都指挥同知召二百五十名升都指挥使而止若有为事立功及革职闲住官员能召百名悉与复职该升官员抚按官会同给与公文执照仍类总具奏其所召土兵就令原召之人管领聴调杀敌有功之日照例并功升职召募完日通行造册奏缴等因题奉孝宗皇帝圣旨是钦此钦遵外今甘肃镇巡等官又奏前因所据召募抽选事宜委该举行本部仍行总制侍郎李钺并巡抚陜西甘肃各都御史将见在各库官银量数查取共辏五七万两聴都御史陈九畴一面出榜晓谕各色军民人等给发召募抽选其该给军器马匹及获功升赏悉聴总制巡抚官酌量而行等因覆题奉圣旨是钦此钦遵外为照召军升官虽有前例但未知各镇通行或止行之甘肃一镇即今前例曾否停止及总小旗舍人召军应否升授不曾该载今固原等处召募军人奉有成命及兵部奏发太仆寺马价专聴召军买马支用似与先次召军事体相同但事干升级未经奏请不敢轻议及看得各该官舍近召土兵多系有膂力善骑射耐寒苦善战斗之人藉而用之他日未必不为精兵健卒其素无根绊身力懦弱及干碍正军幇丁顾此失彼者二司官员俱巳革退不准收用且召军升官比与纳级升官者不同纳级多系富豪军民贵介子弟图以荣身藉势所得者小所损者大召军之人皆生长边方就可领军得其实用况前项事例屡常举行目今召募亦颇难得所以近奉明文召募官员多不及数然不如此无以警励人心如蒙乞勅兵部叅详议处合无量照前项奏行事例见任官员百戸召一百名与升副千戸副千戸召一百名升正千戸正千戸二百五十名升指挥佥事指挥佥事二百名升指挥同知指挥同知二百名升指挥使而止俱月加俸粮一石其总小旗召军一百名者合无照例升级舍人召军一百名者与做冠带小旗后有军功俱照级升授其召军不及原拟之数照臣原拟扣数给与银两以酬其劳所召军人待查发卫所收伍之后不拘马步毎名给银三两置备军装什物俱于太仆寺马价内支用若有不敷于陜西司府库内取给合用盔甲军器于固原平凉附近官库内查给编籍巳定择其稍有丁力者给领马匹于银买及监苑茶马内随宜拨给固原卫红古城等处各就与闗支粮赏白马城军人既巳拨给地方耕种合照屯种军余则例御冬及有警收操与支口粮毎月四斗五升无事疎放农种如此则可以壮实边城保障地方实为便益縁系整理边务以备敌患事理未敢擅便为此具本顺差承差赵瑶亲赍谨题请旨

　　一为再乞天恩辞免新命容令休致事

　　奏为再乞天恩辞免新命容令休致事先准吏部咨嘉靖四年十一月十八日该司礼监太监张钦传奉圣旨提督陜西三边军务杨一清便写勅行取来京着照旧内阁办事吏部知道钦此钦遵备咨到臣巳经披沥诚悃乞恩辞免容令休致俟命间本年闰十二月初三日钦奉勅今特命尔照旧内阁办事勅至尔即驰驿来京毋得稽违故勅钦此钦遵除望阙叩头祇受扶病就道外天地之恩非意所及臣子之分省躬而惊谨再沥诚悃者伏念臣少时患目久而昏眊中年之后百病交攻正徳年间承乏吏部荐登内阁在告之日多在公之日少恳求休致至二十余章始遂优闲之愿皇上光临大寳特承眷注既而言官交荐廷议见推忽有提督陜西三边戎务之命勅使临门迫于大义不敢不起到边以来倏经十阅月矣弊筋力于戎马之间竭精神于筹划之际凡所当为不敢不勉所谓鞠躬尽瘁死而后巳者臣之心也顷自巡视延宁等边两目为风沙所伤赤痛昏涩数步之内不能辨人面目把笔作字点画不分一切奏牍文移止是口授吏人誊写又兼足滕愈加痿弱步履非人搀扶动欲欹仆所以未即求退者良以套人去留未定恐贻西顾之忧耳岂意殊恩自天而降使臣进退失据无以自容臣闻之古人云陈力就列不能者止又曰知足不辱知止不殆臣体力巳惫安能就列分量巳足自当知止若不自揣度匍匐入朝蹒跚于阙门之下颠仆于殿陛之前岂不重贻班行之笑臣虽无似出处之义亦所素明安能以垂尽之年播此丑态于人人哉比闻言官论臣者窃念臣曩官中外粗効驰驱晚登枢要实无禆补招尤速谤理所宜然言官与臣非有睚眦其所指摘必有凭据纵使失真过当葢亦闻诸道路之讹传惑于流言之萋斐臣不敢辨亦不当辨况公论在台谏宜有异同公道在人心终当底定亦何俟愚臣之赘言乎且臣今年七十二歳凡在班行无如臣之老举进士至今五十有四年凡登科第无如臣之深加以疾病相仍生存无几而乃蒙耻居官腼颜任事是举其平生而尽弃之矣伏望皇上玄造曲成离明普照察臣之言出于肺肝怜臣之力不堪鞭策早降俞音容令致仕得与田夫野老歌咏太平则自今以往未死之年皆再造之赐也臣惭负天恩罪当万死縁系再乞天恩辞免新命容令致仕事理为此具本顺差承差赵瑶亲赍谨具奏闻伏候勅旨

　　一为举用将官事

　　题为举用将官事臣切惟当疆场之任新进不如旧人成战伐之勲使功不如使过盖旧臣宿将夷情边务既熟知于巳风声气槩又素孚于人不言而自信不令而自行较之新进初士徒以弓马为技敏鋭为长者迥不同矣今之将官皆出廷臣所推荐朝廷所登简类多英杰臣不敢槩举姑即陜西各镇言之博访得先任宁夏总兵官右都督郄永谋足以御侮折冲勇足以摧锋破敌规模阔大识见超伟若当提督之任必有驾驭之能先任宁夏总兵官都督潘浩先任镇守陜西都督刘淮俱练达有统驭之才壮勇有敌忾之志去任年久至今宁夏之人犹称郄永潘浩陜西之人犹思刘淮先任镇守贵州署都督佥事陈珣生长边方久更任使闲于军旅习于战鬬此四人者郄永潘浩刘淮见蒙任使但恐未究其用陈珣则以病乞归今病痊疴精力尚健似皆可备陜西三边主将之选臣又切思人才难得自古为然指垢摘瑕世无完名之人取长舍短率多可用之士故合抱寸朽工师所不遗以二卵弃干城之将古人所惜且如延绥都指挥佥事髙时瞿江榆林卫指挥佥事卜云凉州闲住都指挥同知杨佑陜西西安后卫带衔都指挥同知李佐昔年或为叅将或为游击因事废黜投闲巳久皆骁健善战晓畅军情边人称道举无异辞臣尝取至军门委用察其年力俱足有为使之终身废弃诚为可惜授以偏禆之任责効将来使功不如使过必当有所建立如蒙乞勅兵部叅之舆论除郄永见守重地非有三边提督重权难以轻动外其潘浩等三员遇有陜西延宁甘肃主将员缺乞为上请推用以慰边人之心髙时等五员亦乞早为湔洗量加録用各官感恩图报自能勉立事功以盖前日之愆而他日干城之任亦有攸托矣臣今奉勅取回巳离边镇但念以人事君大臣之职所知所见不敢不言伏惟圣明裁察縁系举用将官事理未敢擅便为此具本顺差千戸杨评亲赍谨题请旨

　　一为公举将材以备任用事

　　题为公举将材以备任用事臣闻御戎无上策自治为上策用兵无良计选将为良计将者三军之司命将得其人怯可化勇弱可化强将非其人兵虽众不足恃今天下敢战之兵无处无有而统兵之将不尽得人兵势不振边患未宁实由于此臣受命提督陜西三边军务又昔年叨任经略巡抚总制提督久官陜西今大小将官非旧时之部曲则部将之子孙顷自起废到边以来躬亲较阅察戎务之修否验军情之向背知之颇真兹奉勅取回凡所见闻岂敢隠黙除见任主将及曾经臣论荐并新任资浅者不开外切见延绥游击将军署都督同知张凤骁勇果毅屡立战功延绥副总兵官署都督指挥佥事赵瑛老成持重善抚士卒分守凉州右副总兵署都指挥佥事周尚文廉以律身严以御下皆可当主将之任延绥游击将军署都指挥佥事刘渊分守宁夏中路左叅将都指挥佥事苗銮分守延绥西路左叅将都指挥佥事袁聪甘肃游击将军署都指挥佥事严铠俱英敏知兵雄﨣善战可以充副将之选绥徳卫指挥使安世军门奏带头目直隶镇江卫指挥佥事陈岳生皆学本儒术而兼晓夫兵机才堪干济而尤长于守巳他如宁夏广武营协同分守指挥使杨时守备平边城署指挥史经守备邵纲堡署都指挥同知王効延绥旧安边营把总庆阳卫指挥使崔嵩绥徳卫指挥佥事彭椷俱生长边方而武艺素谙曾经战斗而勇略可取凡此数人任有浅深皆可任叅协守备等官稍加更厯他日欲求将领宜无出此如蒙乞勅兵部再加访议遇有相应员缺将各官量加推用于边方戎务必有禆补縁系公举将材以备任用事理未敢擅便为此具本谨题请旨

　　一为举劾分守将官事

　　题为举劾分守将官事照得宁夏中卫孤悬河外相离镇城三百余里切近贺兰山敌人不时窥伺分守叅将必在得人臣先年提学总制俱曾亲厯其地彼时分守叅将如韩玉冯桢辈俱有将略善于抚驭以此边备严宻士马精强山后之贼不敢侵犯近年边备不严军威不振官袭偷堕之风军苦征求之累访得见任左叅将都指挥同知苏勇猥琐无能阘茸不职以营求为得策视戎务为等闲以致上玩下慢纪纲纵弛威令不行敌人入边往往失事及又访得守备西宁署都指挥佥事彭浚守备靖边卫都指挥同知辛忠皆持巳廉慎而闲于军旅驭众严明而着有声称堪任分守将官如蒙乞勅兵部再加访议如果臣言不妄乞将苏勇革回原卫带俸闲住仍乞于彭浚辛忠内奏请简用一员充左叅将分守宁夏西路地方则军民有所依仗而得安其生敌人知所畏惮而不敢侵入地方幸甚縁系举劾分守将官事理未敢擅便为此具本顺差千戸杨评亲赍谨题请旨

　　一为传报回贼声息事

　　题为传报回贼声息事准兵部咨该臣题该本部覆题看得提督陜西三边等处军务兵部尚书兼都察院左都御史杨一清题称分守肃州右叅将云冒抚夷指挥刘云等会审得通事马能等供称王子苏勒坦莽苏尔往土鲁番去了有头目雅穆拉在哈宻住到七八月里马壮领哈宻北山卫喇特黄毛部等众要往汉人地方上抢掠今甘肃地方兵马寡少钱粮空乏巳将先任总制都御史李钺奏带用剰马价寄放苑马寺库内银二万七千七百三十九两四钱七分内先支五千两给与西宁庄浪官军买马骑操及查甘肃延绥镇城等处马匹亦合量为查补乞勅该部再于太仆寺马价内动支五万两分给一节是固先事预防安边定寇至计为照各镇节年奏讨马匹马价数多太仆寺马价所入有限而所出无穷况连年因南北直隶等处灾伤停征减派马匹马价征解不全一旦空虚缓急无备尤为可虑但称彼中多事紧急用马亦合量给及照前寄陜西苑马寺马价银二万七千七百三十九两四钱七分原系本部给发太仆寺马价仍候本部明文动支之数合无再于太仆寺马价内动支一万二千二百六十两五钱三分共辏该银四万两候命下之日本部差委官一员领出太仆寺银两运送陜西布政司交割其见在苑马寺寄库支剰银两一面移咨都御史杨一清差官前去领回悉聴本官从便计处买补马匹给与无马官军骑操仍将领过银两数目买补过马匹毛齿并领马官军姓名通前一并造册缴报等因题奉圣旨是钦此钦遵备咨到臣案查先为前事巳经具题去后今准前因查得先据陜西苑马寺呈报前总制都御史李钺奏讨马价支剰银二万七千七百三十九两四钱七分收贮本寺官库续因各边将官呈请缺马数多巳该臣行令该寺将前项银两委官解送固原军门转发固原州仓收贮续据固原兵备副使朱冕呈开节奉臣明文支给过宁夏中路叅将苗銮二次领银四千四百两庄浪副总兵鲁经领银五千两陜西游击将军陶文二次领银六百五十两环庆守备都指挥李勲领银一千五百八十两延绥游击将军刘渊领银一千三百三十两宁夏东路叅将刘谨领银二千两新任叅将魏锟领银二千两甘肃游击将军严铠领银一千二百三十两凉州副总兵周尚文领银一千二百三十两延绥副总兵赵瑛领银一千三百三十两宁夏兴武营协同都指挥呉云领银九百两兰州守备都指挥王锦领银六百二十两灵州守备指挥沙金领银三百九十三两四钱七分俱经行令各官毎银十两买马一匹给付军人精锐贫难无力买马及曾经买补二三匹以上军人骑征及差委安西卫千百戸沈凤等解送西安府银一千两平凉卫指挥甘瑞解送凤翔府银一千两千戸李玺解送巩昌府银一千两西安左卫百戸杨威解送临洮府银一千两平凉卫千戸施文解送平凉府银一千两俱经行令各府将贩卖商人名下马匹收买节据各府解送买完马共五百二十匹并军门陆续买过商人及套中走回人口骑回马匹银共八十六两前项马匹俱经相兼前项银两派给陜西延绥宁夏竒游等兵领回取各领过银两买过马匹毛齿及领过马匹给过军人姓名造册俱未回报兵部所拟前项支剰银二万七千七百三十九两四钱七分俱巳支用尽絶今照兵部续发太仆寺马价银一万二千二百六十两五钱三分咨称解送陜西布政司收贮系臣原拟聴给延绥甘肃二镇买马支用但甘肃一镇节因地方回贼侵掠缺马数多及查延绥一镇巳该臣陆续给过各枝官军马共三百三十匹银共一万三千三十两比之他镇其数巳多合将前银分派甘肃八千两延绥四千三百六十两五钱三分巳经移咨各该巡抚都御史差官前去陜西布政司照数支领及行令该司候各镇差官至日查照给发领回聴各巡抚官给军买马骑征将领过银两数目买过马匹毛齿并领养军人姓名造册径自咨部查考及将前项陜西苑马寺解到支剰马价银二万七千七百三十九两四钱七分节经臣支给各边将官银两并收买派给马匹备行固原兵备副使桑溥会同分守叅将刘文督催各该将官将买过马匹毛齿及领养军人姓名类总造册以凭转缴兵部外今照臣钦奉勅行取回京所据前项支用过马价银两数目合行奏报除备咨兵部知会查考外为此具本顺差承差刘遵先亲赍谨具题知

　　一为甄拔人材以备任用事

　　题为甄拔人材以备任用事臣惟荐贤为国人臣之忠以人事君大臣之职臣受命督镇闗陜将及一年一方官员贤否悉心访究颇得其真而于藩臬之官尤深注意除将年资颇深贤能素著者节经论荐外其到任年浅者未敢槩陈近来广询众议博采公言复得二人焉敢为朝廷陈之切见陜西按察司按察使唐泽始而簉属刑曹能详庶狱无寃滥之辜既而擢任外台克持风裁有老成之望持法不挠而行之以恕物论称平守身不茍而持之以谦士林推重陜西布政司右叅政王尚絅学行素孚于人器识迥出于众年齿逾壮而以养弃官有急流勇退之风荐章屡腾而恳辞乃起有行义达道之志此二臣者唐泽自官宪佐十有三年任更闽浙而贤声无间王尚絅自升叅政一十五载身虽退遯而光价益增论其人品皆有大受之具稽其年劳亦在擢用之时如蒙乞勅吏部再行访察合无将各官早为甄拔推用稍出乎常格则风声可励乎庶官縁系甄拔人材以备任用事理未敢擅便为此具本顺差承差刘遵先亲赍谨题请旨

　　一为荐举监牧官员事

　　题为荐举监牧官员事切照陜西苑马寺先年马政久废名存实亡弘治年间荷蒙孝宗皇帝简自上命臣督理大改弦辙一新政令彼时孳牧蕃息卿寺改观二十年来官员贤否不一马政兴废不常臣近奉命提督军务驻节固原兵马既事体相闗监苑又临莅之地访得苑马寺卿周絅久叅藩牧老成详慎少卿郭震昔任兵宪英敏有为寺丞蔡麟拔自县令政务疏通此三人者皆能尽心职业修举废坠不失牧军之心可收藩息之効如蒙乞勅吏部查访将各官酌其年劳量为旌擢庶使凡为臣工者皆有所感发兴起矣縁系荐举监牧官员事理未敢擅便为此具本谨题请旨

　　一为缺官委用事

　　题为缺官委用事据整饬固原等处兵备陜西等处提刑按察司副使桑溥呈前事据固原州申称本州岛系弘治年间开设止有知州吏目二员政务繁多干办不前乞为转达添设同知或判官一员庶得济事等因据此看得该州地处边方城有军卫而总兵兵备叅将衙门俱又常川驻札仓场数多营堡散处勘事查盘召商籴买委的缺官干理今要添设佐贰一员似为相应合无俯念边镇重地特赐转达就于陜西所属贤能判官县丞等官内举升一员前来供职则庶务可以分理地方实为有益等因具呈到臣为照固原州原系开城县弘治年间始改为州所管辖多系人民内有军卫监苑王府功臣草场军民杂处词讼繁多先年止有兵备守备官各一员后将陜西移镇于此近又改设叅将一员况节因边情紧急钦命总制提督大臣多在本城驻札上承下移不可无人及行委查勘边情会问罪犯查盘钱粮踏勘地方等项必得文官协同军卫官员行事方得停当额设止有知州吏目各一员不敷干办况又时有公差事故等项甚至全无一官副使桑溥呈称要添不拘同知判官一员分理委用诚非得巳但地邻极边沙漠冱寒之区戎马驰驱之苦新选官员多非所乐终恐不得其用臣询之布按二司官员皆举称西安府华州判官聂淮本府同州朝邑县县丞纪年皆官小能守性敏有为堪任州同知本府临潼县主簿马鹏程靖边卫经厯司经厯郑仲皆年壮可任勤劳才敏熟于干办堪任判官如蒙乞勅吏部议处合无于固原州不拘同知判官添设一员仍乞于聂淮马鹏程等内升用使之就近到任管事则分理有人委用不乏地方实为便益縁系缺官委用事理未敢擅便为此具本顺差承差刘遵先亲赍谨题请旨

　　一为举用边方官员事

　　题为举用边方官员事照得陜西八府所属州县皆地临边境烽火兵戈之虞沙塞苦寒之惨故选斯地者多不乐为见任官员多复求去其勉强在任勤敏可托者十无二三庸猥不堪者十常八九势使然也各府除正官外同知品秩稍髙责任稍重茍得其人可以佐理郡事可以分督属官见今平凉府缺同知一员其余府分虽未有见缺今当朝觐述职之时恐有黜幽陟明之数若将内地官员升用及举人内除补恐其惮劳畏险未至任所先巳灰心安能责其效用臣博访得兰州知州陈约干州知州赵时皆谨饬不失其身通敏可集乎事陜西布政司经厯张贤咸阳县知县李仁皆才猷足以有为平易可以获下如蒙乞勅吏部查访遇有陜西各府同知员缺将各官升补管事于地方政务实有禆益縁系举用边方官员事理未敢擅便为此具本谨题请旨

　　一为整理边务以备敌患事

　　题为整理边务以备敌患事案查先准兵部咨该本部题该臣题前事兵部覆题内开看得提督陜西三边等处军务兵部尚书杨一清查议得固原为陜西喉襟要害之地地理平漫无险可据总兵官所统与守备官部下官军俱不及千数难以防守欲要悬赏召募但陜西布政司在库官银不多欲查照先年该部奏行事理于太仆寺马价银内动支五万两运送前来聴臣督委布按三司官员设法召募不拘卫所官舍军余村野土人民壮等项但系年力精壮骑射闲熟籍名在官愿领马者给银五两步军给银三两令其置办军装弓矢器具其或召募支用不尽亦收贮聴发各边收买战马一节足见先事预防安边御敌至计相应准拟合候命下于太仆寺收贮马价银动支五万两本部行移太仆寺坐委寺丞一员运送陜西布政司交割悉聴本官设法处置召募军士充实队伍以备敌兵其支用不尽银两亦聴贮库遇警发各边收买战马骑操事完之日仍将支过召募买马并余剰银两数目造册奏缴查考等因覆题奉圣旨是马价准动支五万两运送前去募军买马不许浪费钦此钦遵备咨到臣续据陜西布政司呈解太仆寺委官寺丞张珌运送马价银五万两前来随经行仰带管固原兵备布政司左叅政成文转发固原州仓督令监收通判王相收贮聴候支取及照臣原奏内开今各该卫所行伍空虚悬利召募相应举行至于随势给赏有功官军亦为要务军门若无财用则有罚无赏何以尽人死力乞将前项银两聴召募赏军支用不尽之数聴发各边买马骑操续因敌众数万在套住牧调取延绥副总兵赵瑛统领竒兵三千员名前来宁夏东路花马池等处按伏及因河西庄浪凉州等处回贼压境甘肃镇巡屡奏乞发延宁兵马该臣调取延绥游击将军张凤统领所部游兵三千员名在于固原靖边兰州等处按伏聴调应援縁二枝人马俱系客兵征调在外半年之上劳苦可悯节经动支前项银两差委固原卫指挥申甫延绥游兵指挥刘钦军门聴用镇抚张淮前去量为犒赏少助修理军装之费给赏过赵瑛部下官军银八百两张凤部下官军二次共银一千六百五十六两七钱俱各取具委官给散过花名数目在官又因臣巡视宁夏延绥等边行令带管固原兵备左叅政成文督委西安等卫千戸王臣等量带前项银两军前聴用续据王臣等呈报节奉臣明文阅视兵马激励官军犒赏获功人员优恤阵亡等项共支用过银八百两肆钱及节据陜西延绥宁夏甘肃等处各该将领等官呈称各边营堡官军缺马数多乞要查给马价官银买补俱经行令固原兵备官支给续据副使桑溥呈开支给过陜西游击将军陶文下游兵指挥周江等领给死马官军银二千六百八十两延绥游击将军张凤下游兵指挥侯章领给死马官军银一千三百七十两延绥总兵官彭楧下委官千戸周文臣领回本镇巡抚衙门买马银九千两庄浪卫百戸安能领回解到马二匹价银二十四两灵州守备指挥同知沙金领给买马银一千六百六两五钱三分管领战锋官军都指挥瞿江下甘肃管队百戸崔玉等领给军人买马银六十两又据整饬洮岷边备副使翟鹏呈称洮岷等处见有额布勒等敌声息紧急各该卫所城堡缺马数多乞发官银买马骑征又经移咨巡抚陜西都御史王荩差委指挥孟泽领解洮岷边备官处银五千两聴巡抚衙门随宜给军买马支用前项支给买马银两俱经行令各该将官毎银十两买马一匹仍将领过银两买过马匹毛齿领养军人姓名造册未据呈报通查犒赏官军该银三千二百五十七两一钱支给买马该银一万九千七百四十两五钱三分见在贮库银二万七千二两三钱七分聴候召募支用今照臣奉勅行取回京所据前项支用过马价银两数目合行奏报除备行固原兵备副使桑溥督催各该领银将官各将买过马匹毛齿领养军人姓名造册及候召募事完之日通将买马赏军召募三项支用银两花名数目总类造册呈报接管提督大臣查照奏缴外为此具本专差承差赵祯亲赍谨具题知

　　一为捉获奸细构引大势回贼犯边等事

　　题为捉获奸细构引大势回贼犯边夺取地方等事嘉靖五年正月十八日准巡抚甘肃等处地方都察院右佥都御史寇天叙咨据整饬肃州兵备陜西按察司副使赵载呈奉本院会案准提督军务兵部尚书杨一清并兵部咨俱为前事备仰本道会同分守肃州叅将云冒并分巡管粮二道及行都司掌印等官将前咨开夷情务在熟思审处逐节从长计议停当明白呈来以凭回复具奏施行等因依蒙会同分守肃州右叅将都指挥同知云冒陜西布政司分守西宁道左叅议王汝舟本司分巡西宁道佥事李孟旭甘肃管粮佥事周汝勤并陜西行都司掌印都指挥佥事王辅将前镇巡等官都御史陈九畴等巡按陜西监察御史卢问之并提督尚书金献民后先论奏并该部覆奏吐鲁番哈宻敌情逐节督同甘肃抚敌指挥丕勒玛尔喀木通事萨里等从长会议得吐鲁番自永乐年间以来通贡世受我朝厚恩成化十九年以后敌首蘓勒坦阿里子阿哈玛特日渐生事掳哈宻王母杀哈尚执善巴诱拘蘓勒坦伊兰夺占哈宻金印城池为患巳非一日大抵皆是哈宻回回唆使亦尝遣将征剿亦尝闭闗絶贡然而一面请罪一面侵掠迄无宁时弘治以前止于骚扰哈宻正徳年来哈宻巳为彼有沙州被其诱挟而川边王子荘齐勤苦峪柴城儿扇马城大草滩等处属番俱被残破赶逐离散投赴我边肃州临近依住正徳十年直至肃州戕杀将官去岁又入甘州围困城堡声言要夺地方勇悍难治未经训练之兵恐难迎战虽用成汤故事命将出师声罪致讨穷兵黩武使无噍类未为不可朝廷不欲劳兵动众从事逺征且以彼么么丑类不足深较以此因其侵扰则闭闗以示絶因其悔罪又许贡以示恩盖自古帝王制驭边人之道服则懐之以恩叛则慑之以威类如此也今本酋稔恶不悛新犯我边本镇巡所奏庙堂大臣所以闭闗絶贡无容复议而论者又有诸敌无罪不宜一例谢絶之说盖往年哈宻未破之时诸敌入贡皆凭彼处番文可辨各敌种类今哈宻无王无印西域诸夷惟土鲁番最强凡入贡之夷皆经其地中间番文真假与夫是否别国皆莫能辨若不一例谢絶必不能保吐鲁番之不诈入且一例絶之使诸敌皆归怨于彼亦足以离其党而孤其势不必以此疑阻其各种敌人除谋为内应舍音和珊等一百六十七名搜出私书藏有兵器事迹显露者先巳奏行巡按御史详审情真罪当照例转详待报处决如有寃滥即与辨理巳有施行兹不复议其原发凉州等城监候各起进贡并贡回哈宻土鲁畨夷使查得凉州寄监哈宻卫进贡回人正使宻里斯拉实逹尔陕西丁阿卜吉斯阿卜都拉哈满呼逹拉斯们拉呼里玛哈穆特唐格库里阿卜都乌拉玛哈玛特展徳哷黙色扎木丹扎木丹徳哷黙色阿卜都和卓等一十五名副使哈智呼尔班逹巴巴伊斯满拉玛哈木玛哈玛特们拉玛玛逹里阿迪斯纳苏们拉实迪克恩都伊斯玛音阿拉竒尔迪巴巴和新阿卜都哈里茂巴尔丕勒玛哈玛特玛玛逹里等一十五名共三十名并舍音和珊家丁哈喇岱尔等五十一名口该前巡抚都御史陈九畴案行本卫转发巡按陜西监察御史卢问之处内将宻里斯拉等分发兰州临洮府巩昌卫三处寄监方物现収贮凉州卫库将哈喇岱尔等分发巩昌府兰州阶州秦州礼店千户所五处寄监复吊查陕西行都司嘉靖元年十月起至嘉靖三年六月止陆续起送过赛玛尔堪天方土鲁畨哈宻卫进贡使人文巻底册内赛玛尔堪圗尔逊等一百五名天方国母巴刺丹等一十九名土鲁畨正使们拉阿卜都拉们拉呼尔班逹和卓阿哈玛特们拉玛哈玛特苏勒坦库里扎木丹穆尔圗拉和卓和新阿里们拉裕苏卜等一十名副使伊斯哈迪尔雅尔和塔拉和卓唐格库里和卓阿哈玛特穆尔圗拉呼逹竒尔迪实哈努尔鼎们拉玛哈玛特徳哷黙色玛哈玛特等一十名使臣宻尔咱阿里苏勒坦阿里呼逹阿里和卓玛哈玛特罗宻们拉玛呼勒鼎噶尔丹茂巴尔等七名从人哈济一名共二十八名哈宻卫正使们拉乌鲁斯们拉玛哈玛特和卓阿哈玛特等三名副使们拉阿伞阿哈玛特萨迪等三名使臣巴延塔克茂巴尔约勒阿实竒齐克赛特哈玛尔和卓玛哈玛特和实哈特伊斯堪逹尔们拉和卓呼逹恰尔迪哈玛尔哈玛尔茂巴尔哈逹呼尔班达阿里徳哷黙色玛哈玛特呼拉库里哈玛尔丹赛特哈玛尔和卓多斯拉沙库里库里玛哈玛特沙哈玛尔哈玛尔阿里恰尔迪卜徳哷黙色协玛哈玛特库里玛哈玛特呼都哈逹阿哩干徳哷黙色唐格恰尔迪逹里徳哷黙色等三十一名共三十七名查得荘浪止有现监贡回哈宻人玛哈玛特等一十五名天方国进贡使人母巴剌丹等三名赛玛尔堪贡使圗尔逊等五名永昌卫见监赛玛尔堪贡回使人一名巴莽其余屡行陕西巡抚衙门及陇右关内闗西等道查勘未报中间恐仍有在河南北直地方及在京潜住者无从查报内见监临洮府兰州巩昌卫哈宻正使宻里斯拉等十五名及见禁荘浪卫哈宻使人玛哈玛特等一十五名中间如有奸黠官吏等亦不尽知难以审辨相应与舍音华珊家丁哈喇岱尔等俱照先年事例迁发两广安置其吐鲁番进贡未回夷人二十八名及哈宻卫进贡回还除见监外尚有未回夷人二十二名恐俱在沿途及在京潜住中间奸黠亦难遥定合无通行在京四夷馆及北直隶河南陜西地方如有各夷潜住查将吐鲁番正副使使臣从人满剌阿都剌等二十八名哈宻卫先次正副使满剌俄陆思等六名俱一体迁发两广安置其余见监兰州等处哈宻卫副使哈只虎儿班等一十五名并未回使臣拜言答等俱且不必督发出闗俱暂安置腹里地方以系其心数年之后另作议处其冒称赛玛尔堪天方国夷使在嘉靖元年起送者止据庄浪永昌卫申称寄监土陆孙等九名其余想亦在沿途潜住嘉靖三年六月起送者计今亦巳到京中间诈冒无凭审辨但彼既以进贡而来我既验放出闗若又置之于法实非中国以诚信待四夷之道兵部尚书金献民所奏诚为得体候各夷到京量加赏劳以慰其心事毕作急督发并行沿路官司将先次贡回二处夷使在途延住及庄浪永昌寄监者陆续验放出闗遣归本土如此足以见我朝处待外夷善恶各有区别使吐鲁番哈宻奸回闻之有所惩创畏惧矣今将前项縁由呈乞照详等因及准分守肃州右叅将都指挥同知云冒手本亦同前因据此案查先准提督军务兵部尚书杨一清咨前事并整理边务以备寇患事俱经会行各官从长议处去后今据前因会同镇守太监董文忠总兵官署都督同知姜奭协守甘州左副总兵赵镇看得各官所议闭闗絶贡及处置吐鲁番哈宻进贡贡回人使并舍音和珊家丁与天方国赛玛尔堪进贡回回人等项事宜颇为详悉揆之国体夷情似为允当职等复议得自古懐柔逺人自有定体我朝抚待四国亦有常道前项所议乃一时权宜之处亦非经乆之计也盖吐鲁番于我中国所利甚多若终于拒絶不与通贡则失其所以为生彼亦不能帖然安静必将时复遣兵骚扰边疆我边疆亦无宁时也所以我朝自永乐以来不絶其贡及后来虽尝闭闗而复许通者盖以堂堂天朝天覆地载其抚待四国之道不得不尔亦欲我边疆宁谧免彼骚扰也况我边疆之守与不守系于边备之修与不修初不系于回人之通与不通使我边备诚修回人通亦可不通亦可使我边备不修通固不可不通愈不可况干羽文徳圣经明训厚往薄来前贤格言虽事势古今异宜而道理初无二致土鲁番酋所以敢屡肆逆命者奸黠谲诈固敌国之常性然以正徳年来之事观之我亦有可乗之衅也为今之计惟在修我边备使粮草充积士马精强城堡坚完烽火严明彼来求和则责以大义峻词谢絶彼来侵掠则整■〈木朔〉兵马痛加剿杀使彼求通不得侵掠无获数年之后必悔罪纳款还我哈宻归我抢掠男妇度其诚恳姑容入贡既通之后必须查照祖宗旧规处待有道使彼无词可借无隙可投如此庶恩威两尽不悖古人柔逺之道回人可保不复为患我边疆亦得以省事矣縁系处置敌情重大事理为此合就备咨前去烦请裁处具奏施行等因备咨到臣案查先为捉获奸细构引大势回贼犯边夺取地方等事准兵部咨该巡抚甘肃右副都御史陈九畴题内开会同太监董文忠议得吐鲁番之所以敢犯甘肃者其至也有因而其来也有渐所以致其因与渐者吾自为之也何谓因哈宻之种有三而回种居一土鲁番既因哈宻之回以取哈宻得不因回种之寄食甘肃者以取其甘肃乎何谓渐吐鲁番日益强大既因回种以吞哈宻而其种类复蕃于我土移其所吞哈宻者而蚕食乎我非其渐乎设使当时守土之臣能遵奉太祖髙皇帝勅旨不容回回入贡容之入使不得至京师则我中国地方之肥美人民之富庶仓库之虚实士马之强弱彼何由而知无由知则彼欣慕轻侮之心不敢生而今日侵犯之事何由以作乎惟其失处废防容其入贡焉纵其商贩焉迟其岁月而不加催督任其还往而不设禁革我之虚实美恶强弱盛衰无不目击周知其意谓河西可以计取中国可以渐图也臣等故曰所以致其因与渐者吾自为之也臣等请原始要终为陛下极言之昔者哈宻托克托后王母当国部下回种构连吐鲁番将王母杀之逮哈尚立国部下回种曰玛哈穆特达哩者数人叛降土番夜半献门又将哈尚杀之其后善巴继立玛哈穆特达哩诈充赛玛尔堪使进贡狮子领赏回还见哈喇辉辉和尔头目迪里宻实等辅佐善巴骎骎然有强盛之势乃谋纠吐鲁番哈宻之回夜杀迪里宻实并其党与三十余人其年各复引阿哈玛特袭取哈宻夺图喇执善巴以去恩克保喇来奔而哈宻遂入土番其舍音和珊们拉喀三虽冒中国都督之名其实皆吐鲁番之陪臣也中国惟系縻之而巳中国岂能系縻之振之以威力济之以恩施能系之耳朝廷因其执善巴而夺哈宻也令文武大臣抚处之阿哈玛特复出悖言逆命不聴朝廷震怒始闭闗絶贡巳而阿哈玛特悔过方送还善巴此后贡路复通而肃州之寄住奸回滋蔓益多回贼之意盖欲以取哈宻之术取肃州而肃州守臣堕其计中殊未有能悟之者闗外内附夷人数被遣发时或漏其机缄及今见监奸回萨里等数十人毎于醉后笑谈王子来时某人宅好吾居之某人妻美吾取之往往为汉人晓番语者所觉其后土鲁番亦有挿旗甘州城头之说镇巡上其事朝廷命总制彭泽来抚处之回贼虑其志之不得以逞也遂纳款献印以缓我师遣贾回进贡以释我疑贡使未入金城而贼兵巳过嘉峪岂非欲因肃州寄住奸回凭其内应而期欲痛饮酒泉之意乎逮夫番文捜出奸谋败露奸党就擒彼遂揺尾乞怜再四请和乞通贡路不知彼何为而来既巳杀吾将而覆吾军又何为而去复欲盟旧好而开贡路乎于此亦验其有所因矣逮去肃州奸回尽发甘州镇巡方议罪上请欲将进贡并沿途买卖贾回比照先年事例籍其财物乞发两广舍音和珊乃以应该没官之财输纳权幸之门遂使事体反复刑法倒置奸回因而近幸守臣尽数下狱致令吐鲁番在京进贡贼回私相告语曰今数块无用之石投于权势之门而事变一至于此顾吾囊中之玉尚多吾王从此虽十犯边而吾属无恙矣夫使夷人重玉石而轻犯边是谁为此厉阶耶千古有余羞矣此后奸回近幸于朝吐番肆志于外昔日犯边之贼变而为进贡之客辔聮毂击款嘉峪而求入矣为镇巡者烛义不精怵于利害之途自谓回人一左右足而吾辈遂有安危所以抬手聴命馆为上客莫敢谁何至是一马之饲日费斗菽千百成羣三四年间可胜浪费所以西域贾回视甘肃为公馆笑中国为无人蔓引滋植恣肆交结以致甘肃内外久住汉回揣摩盛衰料度向背构连接引以有今日孰谓回贼之欲取甘肃者不有所因而其来也无渐而其所以致其因与渐者不由吾人自取之耶今蘓勒坦莽蘓尔虽欲借奸回以取甘州然其意不曰中国贵吾玉吾事之不成顾吾有玉在况吾贡使络绎京师左右近幸可以赂遗守边大臣可以货杀谗谄而贡路岂能我絶乎此所以哆然为恶而不之恤者良有以也为今之计固不能如武帝之振威以勤二师之兵亦当效光武之闭闗以絶西域之贡倘或涵容隠忍不能执义断决再使奸回夤縁穴隙复如往日之事十数年后臣等恐祖宗河西十五卫所之疆埸必见易于吐鲁番数十百块之顽石矣可不惜哉可不慎哉臣等长虑却顾必欲永保河西惟有闭闗絶贡而巳闭闗则我有益絶贡则彼受害何谓益在边则寄食省而军饷不费在途则贡馈省而驿递不扰在朝则赏赉省而财用有余吾其不受益乎彼絶贡路彩段不去则彼无华衣铁锅不去则彼无美食大黄不去则人畜受暑热之灾麝香不去则床榻盘虺蛇之害彼日用之所不可无者又不止此一旦贡絶一物不出彼其不受害乎吾持此有益之柄而彼蒙受害之实吾不能持吾柄而屈彼之膝而反事武之虚张而受彼之祸为计不巳拙乎夫诚能谢絶必须防范捍外卫内去心腹之疾何谓心腹之疾内应奸回无虑二千余人在监禁者臣等巳置之于法扭其手足置之■〈木匣〉槛纵彼为虎为兕保其不能为患必矣至于节次进贡之人在京在途或往或来无虑数百哈宻土鲁番之人虽处以极刑亦不为过但中间冒名天方等国者亦多真伪难辨臣等欲将冒天方等国者分处腹里地方不必起送还国暂住数年另作议处至于分发凉州等城见监各起进贡并贡回哈宻吐鲁番夷使欲乞查照先年事例差官随处籍其财物一并迁发两广地面或安置充军其甘州见监内应奸回行令巡按御史再行核实速赐殛诛各犯妻女不为常例或给本边极贫军人领配或解京给付功臣之家为奴如此则病根悉抜贼回失所凭借而心腹之患可除矣等因奏奉圣旨兵部看了来说钦此钦遵该兵部覆题奉圣旨是便会官从长计处来说钦此行间又该巡按陜西监察御史卢问之题为惩敌患以图保重镇事臣闻自古制驭边人之道服则绥之以德叛则震之以威此不易之论也迩者吐鲁番王子蘓勒坦莽蘓尔聴其谋主和卓塔济迪音雅穆拉纠合诸种回夷攻围甘肃地方其意实欲取甘肃也何者以彼而言势驱沙瓜姻连卫喇特借名诸番拥众二万诡言抢掠谋非一日又以甘肃寄住各种回人如巳获舍音和珊等一百六十余名俱为传报消息作为内应彼此合谋一旦骤至所以敢于侵肆者亦有其由自成化年间土鲁番苏勒坦阿里掳哈宻王母金印命兵往讨不进而归夫哈宻朝廷之所封也为中国之藩篱通西域之出入达诸国之消息而土鲁番敢于迁灭失此不讨此土鲁番所以轻中国之始也其子阿哈玛特嗣之又踵前风将朝廷所封之哈尚又杀之乃遣使入贡求封为王其悍傲轻嫚甚矣亦置之而不问弘治年间自察逊卫访其遗孽善巴而立之阿哈玛特又掳去瓜州凡此多哈宻都督舍音和珊背哈宻而结构土鲁番之所为也土鲁番三次轻侮中国而在朝诸臣未尝专为建议闭闗絶其贡路或虽絶而即通以致今日使西域贾回图利中国以玉石镔锉等项无用之物往来神京厚蒙赏赉凡段匹铁茶彼之难得日用之不可缺者举得输入西域矣视之为宾而任其骚扰驿递暗藏其奸而得以睥睨中华是甘其大欺而贪其小饵也弘治正德年间尝命大臣累次经略抚处重立善巴归复金印或拘其使而复遣之或留其众而羁縻之俱不过聊医目前之疾黠骜夷性仍假贡物以窥中国缓兵机而图后举是以正德十一年之侵犯甚于弘治七年而今年之侵犯又甚于十一年也自此以往若再受其贡物之饵略其犯顺之罪惟事抚处欲结其欢心肆其凭陵而通其贡路则河西数年之间恐为土鲁番所有矣回贼性最谲诈志得则称兵犯顺势屈则乞赏求通其贪取地方轻嫚中国其本心也今岁幸赖圣明威福天兵逺震守臣虽昧先事之备亦有捍御之功攻围甘州而歼其酋长追逐于张钦堡而斩获颇多止是剽掠地方未至失陷城池然堡寨被其攻刦人民被其抢杀室庐被其焚毁产业被其荡析河西生灵之厄亦巳甚矣今虽遭剉失利而归能保其明春不再侵犯我边乎侵犯势胜则长驱刦掠涂炭我疆宇不胜则讨赏聴抚复讲进贡仍以其玉石镔锉之类罢中国之驿递以供之广布奸回乗机肆隙岂肯终能宾服乎为今之计将欲兴师逺讨则中国之兵马钱粮日见消耗各镇不宁凶荒屡奏断难举也莫若闭闗絶贡永不与通但闭闗絶贡议者以为土鲁番可罪矣而诸夷未得罪也一例絶之恐众敌于我以臣观之土鲁番横行西域虽天方国赛玛尔堪等皆聴其驱制纵使称贡亦求路于此抑或者近日所贡狮子西牛西狗等物亦土鲁番假冒其名以诱中国耳今日止曰迩者土鲁番纠众敢犯甘肃逆天道背国恩今絶其贡方命守臣整兵往问其罪诸敌效顺者亦暂止入闗恐叛服难别俟数年察其情伪再行议贡则亦未尝直拒于诸敌诸敌或者结怨于土鲁番矣待甘肃之士马差强潜住之奸回净洗元气充养邪恶驱退待乏其常物之用屈其悍慢之心困絶之久入我范围然后徐议之或要其立哈宻而为甘肃之蔽或斥其守封疆而开沙瓜之境纵使入贡必使处寓有所而交易有时称进有防而遣归有限未若今日回汉杂处守臣朝议于公府奸细夕达于种类几酿成今日内应之变也既絶其贡将挐获奸回舍音和珊等俱各再审无异依律处决其余进贡及寄住甘肃者各访别意向或布处陜西各边或迁徙两广福建等处所贡狮子西牛西狗皆解其槛而纵之闗外甘肃地方储积粮草阅实军马但遇侵犯即行征剿则回贼之患庶乎可除而甘肃重镇方可为国家有矣等因奏奉圣旨兵部知道钦此钦遵该兵部会同太保兼太子太傅武定侯郭勋等吏部尚书廖纪等覆题议照招携讨叛圣王驭戎之权纳贡称藩外敌效顺之体今土鲁番雄据西域吞噬诸敌将我朝所立哈宻忠顺王前后夷灭其罪巳不容诛而犹容其通贡者朝廷以逺敌丑类不足深较姑示羁縻而巳彼乃益肆奸黠包藏祸心无故兴师二万谋夺我之地土假贡使以探虚实倚同类以为内应幸仗宗社威灵守臣宣力殱彼太酋失势逺遁虽城池无恙而村寨居民不胜践蹂似此狂狡为患边疆纵未能勤兵逺讨岂可复容入贡或谓西域国多理难尽絶盖今次入寇实亦借助诸夷之兵贡道不通则中国货物不入西域而诸敌归怨亦足散其党而离其心数年之后果能悔罪复还哈宻之封再为议处所据闭闗絶贡揆以今日事势宜从守臣之请不必疑阻其谋为内应舍音和珊等一百六十七名搜出私书藏有兵器事迹显露宜寘极刑但人犯数多先巳奏行彼处巡按御史再加详审情真罪当照例转详待报处决如有寃滥即与辨理原发凉州等城监候各起进贡并贡回哈宻土鲁番夷使查得先年曾有迁发两广事例但今人众难以一槩发遣合无于内量为查审奸黠头目数十人及舍音和珊遗下家丁哈喇岱尔等五十一名俱发两广地方安置其余随从夷人并盘出大黄顽石等项及随身财物俱令带回并冒称赛玛尔堪等国敌使通行所在官司差官拨军逐程管送出关不许沿途延住但臣等今日会议止据所奏叅酌处分而事情隔逺未必悉中机宜为照提督三边军务尚书杨一清素谙边情练习事体合无将前项所议事情仍行本官再加审处如果相应依拟施行中间或有窒碍应合另处者径自具奏定夺等因题奉圣旨是这所议事情还行与杨一清着再加审处奏来定夺钦此钦遵备咨到臣行间又准兵部咨为整理边务以备夷患事该提督军务本部尚书金献民题前事内一件议处回夷照得土鲁番回夷僻在西隅其人貌恶而心险自汉以来叛服不常我太祖髙皇帝奄有万国制诰不许回回入贡盖深烛其情而洞其心也永乐后始复来贡一时守臣失于防微纵其商贩马匹而不知禁任其迟延岁月而不知促由是我之虚实险易无不周知成化八年哈宻王托克托故絶酋长苏勒坦阿里将王母并金印抢去占据其国逮后哈尚继立苏勒坦阿里者弘治元年又将哈尚杀死善巴继立弘治七年又将善巴执去自此得惯累为边患朝廷震怒命将征剿闭闗絶贡各夷方知悔罪遣使送还善巴由是贡路复通往来无忌而肃州寄住之回益多矣正德年间苏勒坦莽苏尔大肆奸谲又将哈宻王执去占夺城印声言要犯甘肃该前镇巡官具奏钦命都御史彭泽统领兵马并带钱粮赏赐前来经略处置回贼虑其闭闗絶贡照旧遣使纳款献还金印一以缓我师一以释我疑然贡使未入金城而贼兵巳过嘉峪矣臣惟中国之于外国因时纳贡厚往薄来非徒得其向化之心实欲弭其侵边之患前项回贼旋侵旋贡旋贡旋侵奸谋狡计大略如前所陈兹者天夺其魄自来构衅挫衂逺遯但彼之日用资我者甚多窃恐失利日久乞哀求贡之请又在旦夕矣即今河西地方民穷彻骨万一见之不真复聴入贡必将浚民之膏血为之饮食劳民之筋骨为之役使驿路骚扰鸡犬不宁臣恐河西两镇之军民十五卫所之疆埸终当被其扰壊也臣愿自今以后遇彼求贡宜下明诏声其屡世不恭之罪闭我闗门絶彼贡献申命该镇守谨斥烽堠益严兵备以待之则彼之奸谋破沮狡计无施河西垂首待尽之民庶几其有更生之望矣又一件议处敌使照得哈宻卫赛玛尔堪天方国等处敌人嘉靖三年内各带方物入贡甘肃镇巡官陆续验放入闗巳到庄浪等处住歇近因回贼拥众入寇各该官员恐为内应俱各禁治羇候奏请定夺除各官访有实迹者不敢轻议外其余虑有变而未见指实者臣窃有言焉夫外国之人深情厚貌内应之谋难保必无但帝王之于边人如天地之于万物以诚信为本前项夷使若以为诡谲难信始不当验之入闗若以为旧例当贡今不当置之于法况彼以贡献为名既入我国而遂诛之则类于杀降外国闻之疑我诱杀使臣望风规避不肯入贡岂不自生疑二自开边隙乞勅该部从长计议转行甘肃镇巡官将前项夷使再加详审务要讯访得真议拟允当如无指实即便差人伴送来京入贡量加赏赐以慰其心若是事出风闻情有可疑亦要省谕遣还不必深究如此庶情法不偏恩威并着敌人知所感畏而将来之患可息矣等因该兵部议查得先为捉获奸细构引大势回贼犯边夺取地方等事巳经会官题奉圣旨是这所议事情还行与杨一清着再加审处奏来定夺钦此巳经钦遵去后今所奏事情与本部原会官议处大略相同别难再议合仍行提督军务尚书杨一清查照先今事理一并再加审处具奏定夺节该奉钦依准拟钦此钦遵通咨前来为照甘肃镇巡等官都御史陈九畴等巡按陜西监察御史卢问之并提督军务尚书金献民后先论奏皆欲闭闗不容土鲁番入贡及欲查审奸回敌使迁徙发遣等项事情追论先年之失策叅以今日之事势斟酌情法委曲详尽节该兵部会官议处已有定见而朝廷又欲行臣再加审处奏来定夺盖圣明轸念边方事重广聴博纳深虑却顾必欲事中机宜万无一失但臣虽旧曾节制陜西诸镇相离二十余年人情事体恐不尽同况前项敌人犯边求贡等项俱系近年事情臣今初到地方见有敌众数万窃伏河套窥伺方将经理陜西延宁三镇兵马钱粮防御甘肃相去尚逺未得亲去巡厯古语云终身坐谈不如一时之亲见彼处镇巡重臣及守巡管粮三司官员亲履其地目击其状知之必真合行谘访采择询谋佥同庶无遗患且各种敌人除谋为内应舍音和珊等一百六十七名捜出私书藏有兵器事迹显露先巳奏行巡按御史详审情真罪当照例转详待报处决如有寃滥即与辨理别无施行外其原发凉州等城监候各起进贡并贡回吐鲁番夷使各官欲查照先年事例迁发两广地方安置充军兵部会官又称人众难以尽发要于内量为查审奸黠头目数十人及舍音和珊遗下家丁哈喇岱尔等五十一名俱发两广地方安置其余随从敌人并盘出大黄顽石等项及随身财物俱令带回通行所在官司差官拨军逐程管送出闗不许沿途延住縁前项夷人不知今仍在凉州监候或又分送何处监羇未经查明其冒称赛玛尔堪天方等国夷使都御史陈九畴等奏内要行分处腹里地方不必起送还国暂住数年另作议处尚书金献民奏则以为彼以进献而来既验之入闗不当置之于法似合中国所以待回夷之体但前项夷人并贡物亦未知见今羇留何处相应查处巳经移咨甘肃巡抚都御史宼天叙会同镇守太监总副将官及督同二司巡守管粮并行都司官从长计议熟思审处今后吐鲁番应否照依众议闭我闗门絶其贡献永不与通惟复中间别有窒碍今当作何区处其监候各起进贡并贡回哈宻吐鲁番夷使见在何处监候各若干名应否尽行发遣两广地方安置充军惟复查审奸黠头目数十人及舍音和珊遗下家丁哈喇岱尔等五十一名照例发遣两广安置其余通行所在官司管送出闗其冒称赛玛尔堪天方国进贡敌人见在何处应否照依都御史陈九畴所奏该部所议一体差官拨军管送出闗归国惟复量照尚书金献民所奏甘肃镇巡官再加详审讯访得真如无指实差人伴送来京入贡若是事出风闻情有可疑亦要省谕遣逺不必深究俱早为查议作急咨报前来以凭叅详定处回奏月久未报又经节次行催去后嘉靖四年十一月内臣自延宁巡边回还套内敌众逺遁地方稍宁方欲亲诣甘凉地方处置前事本年十二月内准吏部咨为传奉事奉钦依行取回京切思前项敌情节该廷议题奉明旨行臣审处奏来定夺巳经半年之上尚未覆奏心不自安专差都指挥同知杨佑赍文前去守催议报臣起程行至西安府华州地方方据各官咨报前因切为吐鲁番敌人蘓勒坦阿里以来种恶数世残灭我哈宻封国掳王母戕哈尚执善巴诱拘蘓勒坦伊兰抢夺金印占据城池为患几六十年累朝列圣深懐以大字小之仁兼体王者不治边人之义文告之辞先后继出抚夷之使相望于道彼番逆天背命怙终不悛尝兴问罪之师而又不忍为犁庭扫穴之举尝下絶贡之诏又因其纳款而许之复通致使奸回以哈宻为竒货可居蔑中国之莫能制命数年之前戕杀肃州将官去年复大举深入围困甘肃城堡声言要夺地方罪大恶极神人之所共怒王法之所必诛都御史陈九畴御史卢问之尚书金献民等后先所议皆欲闭闗絶贡辞义严正推论详悉巳经庙堂大臣叅详称允为今之计必当出此更复何言看得巡抚甘肃都御史寇天叙会同镇守太监董文忠总兵官都督姜奭副总兵赵镇等议称自古懐柔逺人自有定体我朝抚待四国亦有常道前项所拟乃一时权宜未为经久之计吐鲁番于我中国所利甚多若终于拒絶则失其所以为生彼亦不能帖然安静必先时复遣兵骚扰我边况我边疆之守与不守系于边备之修与不修初不系于回人之通与不通使我边备诚修回夷通亦可不通亦可我边备不修通固不可不通愈不可吐鲁番酋所以敢屡肆逆命者勇悍难制固敌人之常性然以正徳年来观之我亦有可乗之衅也为今之计惟在修我边备使粮草充积士马精强城堡坚完烽火严明彼来求和则责以大义峻词谢絶彼来侵掠则整■〈木朔〉兵马痛加剿杀使彼求通不得侵掠无获数年之后必悔罪纳欵还我哈宻归我抢掠男妇度其诚恳姑容入贡既通之后必须查照祖宗旧规处待有道使彼无词可借无隙可投如此庶恩威两尽不悖古人柔逺之道等因叅详所议盖各官均有地方之责知敌患之难测恐兵粮之不继将来果有大举侵犯兵力难以支持万一偾事贻患重典难辞故虽不敢遽为通贡之言以拂众论亦不能终主絶贡之议以贻后艰度彼度巳有不得不然者耳臣去年题为传报回贼声息事内称御戎无上策自治为上策今甘肃地方兵马寡少钱粮空乏城堡无金汤之固战马无充廏之良原额戎伍逃亡接踵而其名徒存见在军人饥寒困惫而其形徒在巳且未治何以治人内之不安何能攘外近询之边人又有不止于臣之所言者矣且正徳十一年肃州之衅将官被其戕杀兵民遭其荼毒去年甘州之寇寨堡残破不知若干人畜杀掠何止数万比之正徳十一年又复数倍彼为守臣者寇之未来既不能阻遏寇之既至又不能截剿满其所欲得利而归乃轻信下人之言以为蘓勒坦莽蘓尔雅穆拉俱被鎗炮打死遂以殱厥大酋之功而掩其残破地方之罪今二酋固无恙也虽和卓塔济迪音之死稍雪边人之忿然既不曾大遭剉衂岂有惩戒所以去年三月复遣其酋首托克托布哈领兵数百窃伏边境窥伺幸而永昌将官马云辈袭杀败走斩其渠魁庶足稍剉其锋况先年吐鲁番之敢于残灭哈宻者皆因哈宻奸回如舍音和珊辈主使各官所论诚是也朝廷亦巳明正典刑矣而其近年之扰我藩篱肆行无忌始固有以致之后又有以激之镇巡所谓有可乗之衅者以此敌人节递番文亦往往归咎于人夫既不能制其命又无以服其心我能絶其入贡之路不能阻其犯边之路倘此敌始终不悛纠众复入而我残壊之寨堡修葺未完创伤之兵马元气未复甘肃之地岂堪再破壊耶且腹里人民饥寒所迫辄相啸聚为盗彼强盛之众既失其所以为生岂肯坐以待毙侵犯之谋势所必有及照河西一线之地西宁有额布勒之贼住伏为患庄浪有后山之敌时出剽掠倘或二寇并作我之兵马西御回夷东备敌众不知有余力否也客兵虽数万可以调发而仓廪在在空虚将何取给事势至此恐无善终之策矣臣愚请及今空隙无警之时宜因其求和行令甘肃守臣差遣的当抚敌人员同差来贡使及寄住属番译写番文责谕蘓勒坦莽蘓尔雅穆拉等大意以为尔等弃蔑天道违背国恩数犯不悛罪不容赦羣臣皆请调发各镇精兵三十余万直捣尔巢声罪致讨天皇帝好生之徳念尔夷地人民亦是朝廷赤子为恶之人固自有数大兵所至诛剿无遗圣心不忍止令守臣闭闗絶贡永不许通今尔屡递番文再三求贡情辞恳切今特令人省谕尔果有悔过实心将原封蘓勒坦伊兰送出还国将尔戍守哈宻之人俱各掣回仍查近年教唆尔犯边首恶人犯械送甘州三堂衙门明正其罪及将所抢掠甘肃一带城堡军民人口尽行送回待镇巡官奏闻朝廷将尔既往之罪一切赦宥许尔照例通贡不絶尔之衣食保全尔之生命仍将尔进贡在京在途夷人除罪恶显著外其余各各发遣出闗归还尔土若不依听前言断然闭我闗门絶尔贡路倘尔复来侵扰我地方巳命守臣调集大兵痛加诛剿尔悔之晚矣如此谕之庶几开其自新之路缓其入贡之谋我得以及时修饬边备料理兵粮若奸回不肯悔过我之内治既修寇至有以待之以守则固以战则克地方可保无虞矣天下之事有理有势理经也势权也守经而不达权原理而不及势其不贻祸人家国者几希矣闭闗絶贡理也经也许其自新势也权也如前所处彼纵有狂谋无词可执所谓权而不失其经也论者动举汉光武时事为言夫光武固尝谢絶西域休息生民是时兵精将勇彼聴则中国晏安不聴则遣兵伐之其势在我而不在彼今日兵将强弱视光武时何如恐我不能持其势以临之故不得不权为之处也我累朝列圣岂欲甘其背慢而常抚之以恩良以逺敌不足深较亦恐结衅于彼以劳我人马耳夫既不能行之于先年整暇之时而欲图之于今日破壊之后可乎至于处置敌人除谋为内应舍音和珊等一百六十七名巳行巡按御史详审情真罪当照例转详待报处决如有寃滥就与辨理径自施行外其原发凉州等城监候今寄监兰州临洮府巩昌卫三处哈宻进贡敌人宻里色埓等三十名及庄浪卫见监贡回哈宻敌人除病故外有玛哈玛特等一十四名并土鲁番进贡未回敌人们拉阿卜都拉等二十八名哈宻进贡未回夷人巴延塔克等二十二名都御史陈九畴等奏要照例迁发两广安置兵部会议又称人众难以一槩发遣要于内量为查审奸黠头目数十人及舍音华珊家丁哈喇岱尔等五十一名俱发两广安置今据各官议称各夷中间奸黠难以审辨相应与哈喇岱尔等俱发两广安置臣恐本夷日后悔过纳款乞还进贡敌人无从发遣归国合无将舍音华珊家丁哈喇岱尔等五十一名先行尽数发遣两广安置仍将见监敌人宻里斯拉等三十名又玛哈玛特等一十四名与进贡未回在京在途土鲁番敌人们拉阿卜都拉等二十八名哈宻敌人并巴延等二十二名俱暂且羇候腹里所在地方待候敌情向背已定另为议处其见监庄浪卫天方国贡回敌人母满刺丹等三名赛玛尔堪贡回敌人图尔逊等五名见监永昌卫赛玛尔堪贡回敌人一名巴莽并进贡未回赛玛尔堪敌人九十九名天方国敌人一十六名虽真伪难辨但彼以贡献而来我既验放入闗若疑其诈冒则又无实可据合行在京在途官司催促前来与庄浪永昌寄监者镇巡官陆续验放出闗遣归本土其原带方物并随身财物聴其领回不许官司侵克重失逺敌之心人情事体似为稳便然今日之所以处番敌者非转欲恃通贡为长策以纾后日之患也其所重在于修内治以待之耳宜仍勅甘肃镇巡官朝夕警惕无忘敌人严斥烽堠申明纪律修葺城堡整饬器械振威武以警外夷之心明赏罚以作我军之气将节次发去官银趁时广积粮料草束务勾客兵万余数月支用倘有不敷作急议奏上请定夺兵粮有备则河西安河西安则闗陜安而中原安矣以后敌人若果输诚纳款容其入贡宜如御史卢问之所言必使处寓有所而交易有时称进有防而遣归有限其始至也严禁边臣不许侵其贡物而减其供应之费其既入也严督各该地方不得任其迁延而勒其贸易之资夷心既得则邪谋不生贡道之通不足为吾病矣臣老矣不敢雷同附会以陷欺罔之罪谨疏其所见所闻者如此但恐精力衰耗志虑疎浅况又不曾亲诣彼处地方岂敢自以为是如蒙乞勅兵部叅详可否会官议处上请圣裁倘有疎漏未惬众情合无仍行新任提督尚书王宪再为审处具奏縁系捉获奸细构引大势回贼犯边夺取地方及节奉钦依着再加审处奏来定夺事理未敢擅便为此具本专差承差王经邦亲赍谨题请旨

　　闗中奏议巻十七

　　●钦定四库全书

　　闗中奏议巻十八

　　（明）杨一清 撰

　　○提督类

　　一为处置属番以安边徼以杜后患事

　　钦差提督陜西三边都御史臣杨一清谨题为处置属番以安边徼以杜后患事嘉靖五年正月十八日准巡抚甘肃等处地方都察院右佥都御史寇天叙咨据陜西按察司分巡西宁道带管肃州兵备佥事李孟旭呈奉本院会案前事依奉会同分守肃州右叅将都指挥同知云冒本司甘肃管粮佥事周汝勤督同肃州卫掌印指挥使李堂并抚敌官通议得哈喇辉辉和尔及川边王子庄齐勤苦峪柴城儿扇马城大草滩等处各种番部俱是我哈宻蒙古罕都等卫属番皆属肃州卫带管先年俱被吐鲁番哈宻回子侵夺抢杀穷迫求生来投本卫依住节蒙总制镇巡等衙门奏请差官抚遣回还本土各敌畏惧吐鲁番吞并杀戮不敢回还镇巡衙门悯其穷无所归不忍驱就死地且恐驱迫之急反生别患又察各敌情形无他从宜将哈喇辉辉和尔二种敌人暂且安挿肃州东闗厢居住川边王子庄齐勤苦峪柴城儿扇马城大草滩等处各敌暂且安挿肃州境外金塔寺地方居住令其自为耕牧待后西事稍宁哈宻复立仍各遣还住守故地中间有住居四十余年者有十数年者内哈喇辉辉和尔二种屡曾与吐鲁番死战原系哈宻忠臣未尝有过住居我边年久时有调遣未尝敢违亦未尝作恶川边等处番人住居金塔寺地方去肃州一百二十余里亦各安居乐业未敢生事近该前巡抚都御史陈九畴等及兵部尚书金献民虑恐前项哈喇辉辉和尔并川边等处番人原系敌国非我族类诚恐日后驭非其人主不制客尾大不掉遗患地方欲要早为议处将哈喇辉辉和尔拣择肃州城外空闲堡寨安置将川边等处番人修筑前古丢弃威武旧城安置庶番汉异域可免后忧奏行兵部转行提督军务兵部尚书杨一清复行镇巡衙门通行诣肃州处职等又督同抚夷官通拘调各番头目亲职等审城北查勘惟有新城一处空堡离城三十里又有暖泉板桥二堡各离城十里俱系肃州军余春夏务农住居之所冬间空闲相应安置各夷因晓谕各国番汉杂居终相疑二徙居别所两取便安等情内哈喇辉有二种欲将新哈喇辉安置新城儿旧哈喇辉安置暖泉堡辉和尔安置板桥堡内新哈喇辉云此是鸟雀不落之地我们如何住的旧哈喇辉与辉和尔云我们东闗住居年久各有置买房屋不能割舍我们情愿入堡将我们家小仍留在东闗也罢职等又谕以既容你辈入堡你原置买房屋聴你卖与汉人或自行拆缷堡中修盖你原无房屋者官司替你另盖务要使你得所因谕以回子去年毎每遗言反间说你哈喇辉辉和尔教他来犯边倘若镇巡不察其奸你们也不安稳处你别处居住则你辈有畜牧之业我无疑猜之嫌两相便安岂不是好各敌方云我们俱是朝廷管的属番任从三堂所处岂敢不从方各承认看得新哈喇辉原无房屋一向趁逐水草搭帐住居合无将新城堡修理城门坚完令其在内自搭账房居住暖水板桥二堡城门破损令旧哈喇辉辉和尔东闗原有房屋者或转卖或拆缷自行堡内修盖居住旧无房屋者官司替伊起盖并将城门修理坚完待恩克保喇之子袭职回日令其管辖在内居住前项修门修房工费不多本镇可以自处又看得威武城在肃州正北去肃州二百五六十里金塔寺在肃州东北去肃州一百二十里川边等处各敌旧巢去金塔寺近而去威武城逺况各敌现今俱在金塔寺耕牧居住今使之舍近而就逺恐非其情且金塔寺去肃州巳逺处之于彼亦无所妨况先年镇巡原拟暂留居住事宁遣归本土亦非久住之地且威武城颇大城垣倒塌者多城门俱各损壊无存所费工力颇多大约修筑墙门除木料外可用人夫六七千人又要军马二百里之外架梁防护人夫所用食米不赀况今肃州年成薄收米粮髙贵回贼不时在外窥伺疲中国而役逺敌非计之得者也且各敌住居金塔寺年久亦巳安便所据欲要修筑威武城安置川边等处番人似非所急职等愚见如此呈乞裁夺回复施行等因据此案查先节准提督军务兵部尚书杨一清咨前事烦为会同镇守太监总兵副叅等官督同二司兵备分巡管粮等官议处停当明白咨报以凭叅酌回奏定夺等因又准兵备咨为整理边务以备寇患事俱经节行各官议处踏勘去后今据前因会同镇守太监董文忠总兵官署都督同知姜奭协守甘州左副总兵赵镇会议得弭患贵防于未然弭患不预则引蔓滋长后将难图举事宜乗夫机会机会不至则本欲集事而反以偾事前项敌人哈喇辉辉和尔住居肃州闗厢番汉杂处久逺之虑诚有如兵部尚书金献民及前巡抚都御史陈九畴等所奏者安置别所使番汉异域后患可消深虑曲防防微杜渐之意固为有见但各敌住居肃州闗厢四十余年并未尝为恶时常聴我调遣且所居房屋或有典买或有自盖安土重迁亦人之常情今无故一旦迁之于外虽因巡守官晓谕一时屈从探其本心终有未安者观其对各官之言可以槩见本院与总兵官姜奭近日出巡至肃州亦曾拘调各敌带领抚夷官通亲到前项堡寨晓谕前意各夷所对之言与前大略相同况今西域吐鲁番构怨方深正诸敌杌陧不安之秋在我惟当以镇静安辑为主若又迁置各敌纷纷多事以拂其心临期倘有生抝则事虽中止欲事必成又恐患生意外所据川边等敌见住金塔寺地方者不必迁动又徙威武旧城徒费工力自取骚扰其哈喇辉辉和尔见在东闗住居者亦且暂令仍旧居住待后西事颇宁年岁丰稔人情洽和本镇措处钱粮有绪将新城儿暖泉板桥二堡合用修筑房屋城门等项工料计处停当另行奏请明示修盖完备将各敌抚谕安置其中暂住待候哈宻复立仍照原拟遣还本土如此则乗时举事事庶可集各敌不至惊疑而地方可免后患矣縁系处置属番以安边徼以杜后患事理合就备咨前去烦请裁处具奏施行等因到臣案查先准兵部咨该本部题该巡抚甘肃等处地方都察院右副都御史陈九畴题前事内开会同镇守太监董文忠总兵官署都督佥事姜奭议得哈宻本元人托克托国洪武年间以其国来降改为哈宻卫封托克托忠顺王与之金印使掌西域入贡之戎于时吐鲁番尚为小国其部落回子临近哈宻者遂臣服托克托托克托部下有三种曰辉和尔曰哈喇辉皆西北之敌而回子则吐鲁番之遗孽也托克托后王母当国吐鲁番欲夺哈宻乃因哈宻回种夜半献门遂杀王母而辉和尔哈喇辉致死巷战始却回贼保全哈宻此其结雠之始也其后哈尚继守哈宻吐鲁番仍因哈宻奸回袭杀哈尚而辉和尔哈喇辉与难者又数百人此其成雠之渐也逮夫善巴复立恩克保喇掌国讨杀国内奸回皆于二种之力此其积怨之深迄今而未解者也至蘓勒坦伊兰既已去西域而恩克保喇亦奔肃州二种敌人亦挈家而至此大槩也至于沙瓜即汉之炖煌郡我朝改为蒙古卫川边苦峪齐勤即汉时屯田郎中地改为罕都卫沙瓜齐勤等处番部本皆一种枝大散处故因地取名各异耳川边齐勤之番各当吐鲁番哈宻入贡之路贡回敌人须有献遗方得过往不然则攫取而杀害者时亦有之以此西域贾回遂与成雠正徳七八年间舍音和珊雅穆拉等率吐鲁番哈宻之众将川边王子庄苦峪齐勤等番杀掠数千人以去以此诸番穷迫不能自立来依我边已经前镇巡等官奏请安挿今已十二三年此其大略也据此各种番人旧属肃州管辖节与回贼构难故各投边依住其瓜州番人叛服不常巳经臣等会奏另候处分外照得川边苦峪齐勤之番为数虽多而精壮者少且各安挿逺堡纵有异谋势亦易制至于哈喇辉辉和尔本皆强敌为数虽少精壮者多且处闗厢近地何异抱虎而眠迹其今日似若无事然家人父子尚有嫌隙异类杂居终难辑睦一旦驭非其人变生不测必危边境诚有如兵备叅将之所议者今若必欲边境奠安俾无后患惟有遣还属敌各回本土使虺蛇不隠于室闾虎豹不饲于■〈木匣〉槛庶免后日窃发噬啮之患但今哈宻沙瓜巳顺吐番嘉峪闗外即为贼境西域从此不通地方滋益多事其辉和尔哈喇辉断不敢归还哈宻而罕都之众亦不能住守川边苦峪齐勤等城亦明矣必欲图我之安而不恤夷人之苦既逆其情必失其心穷无所归势将返噬彼北合卫拉特西连察克台不又生一敌所谓借寇以兵而资盗以粮为计不已拙乎为患曷其休巳若欲姑留依住又恐日后患生肘腋祸起萧墙究根坐由罪在今日臣等虽死亦不瞑目是二者遣之有患而留之亦有害也去留之际处置实难臣等愚昧诚未知处如蒙伏望乞勅兵部会集多官详加议处明示进止以凭施行臣等又查得弘治年间吐番阿哈玛特王子凭借哈宻奸回袭夺哈宻城池掳去忠顺王善巴杀死阿穆尔都督恩克保喇挈辉和尔哈喇辉二种夷人二千余名口来奔肃州镇巡等官将各夷分寄凉庄山永等卫月与口粮寄养数岁朝廷思患预防恐其有变勅兵部侍郎张海都督侯谦令其抚处哈宻兼察哈宻寄食夷人动定与恩克保喇向背之心其辞有曰自哈宻失守之后随哈尚内附者处之苦峪既而复返今又来奔中间未必皆出自哈宻或有别种岂无异心恩克保喇不知其心向背如何使居其地一旦有事足以拒乎否乎其行都司在外七卫二所并嘉峪闗外近边之地更有堪以屯聚耕牧之所可以开创营寨擢用头目分统其众如苦峪者否又苦峪近地其间有无前古废城遗垒可以兴复建置如苦峪事例散处敌众者否一一仔细详加寻访踏勘是实熟思审处必有利而无患的然可以为安内方略来上以竢朝廷再加审处伺便乗机而行之以为制外之张本观此则先时庙堂之上所以计虑而安处属番者未尝不委曲详尽如此之至也既而张海等覆称访得陜西行都司在外卫所西宁地险敌人杂处镇番地窄偏在一隅髙台镇夷地小俱不堪开创嘉峪闗外近有大草滩白杨林两地广漠斥卤弹丸黒子不堪耕牧惟甘肃等卫俱系镇守分巡重地可以安辑防微杜渐终宜驱出但阿哈玛特逆命哈宻未复善巴未归无时可乗无机会可遣欲要先行于哈宻众敌之内推举根基头目数人分管各种回敌分别应否遣还人口给与布花种食令其尽数归还本土下兵部可其奏又可见先时抚边大臣计处周详虽知终当驱出然不忍以内附属敌驱而置之必死之地所以含容隠忍姑且安挿甘肃寄住两地盖其当时理势使然不得不姑为是处耳后阿哈玛特悔过送出善巴复令守国前项敌人因寄住年久安土重迁半随善巴之国半在甘肃寄住迄今殆将四十余年矣曩者蘓勒坦莽蘓尔去国恩克保喇奔肃其辉和尔哈喇辉二种敌人巳竭族避难而来其在哈宻者止有回回一种耳今此二种敌人既巳居住年久又与回种世雠一旦逆情遣出必生变故为患遂在目前此又不可不长虑也臣等又访得哈喇辉辉和尔惟事畜牧不善耕作合无拣择肃州北边久弃空闲堡寨水草便利之所少费官钱为其修理城郭改造屋庐谕以番汉杂居终相疑二徙居别所两取便安之理况恩克保喇之幼子近据该卫起送袭职待其回还令其管辖部落且容不去哈宻令其暂住临边彼亦无不乐从者至于川边王子庄苦峪齐勤等众人颇训顺亦善耕牧先年尝令住牧境外百里地名金塔寺者彼亦安居乐业不敢生事合无因前古丢弃威武旧城再加修筑挑浚壕隍以处其众是肃州地面又添一藩篱也良于地方有益如此则与先年处置内附番夷者事体相同但使逺去城郭何患包藏祸心纵有不逞之徒呌跳于藩篱之外既絶内应亦不足以病边城矣虽然此暂处耳若欲久安长治必须界破疆域汉自汉而番自番庶乎边地可守今哈宻沙瓜俱巳叛顺回贼嘉峪闗外未可轻议也等因题奉圣旨兵部看了来说钦此钦遵该兵部议拟看得都御史陈九畴题称瓜州番达促克布等狼子野心终难训化若不痛加诛戮无以威制诸番其哈喇辉辉和尔本皆土番为数虽少精壮者多今处闗厢近地何异抱虎而眠欲遣还本土又恐穷无所归势将返噬若姑留依住又恐日后生患乞要勅下会官议处及称哈喇辉辉和尔惟事畜牧不善耕作合无拣择肃州北边久弃空闲堡寨水草便利之所少费官钱为其修理城郭改造屋庐谕以番汉杂居终相疑二徙居别所两取便安待恩克保喇之幼子袭职回还令其管辖无不乐从至于川边王子庄苦峪齐勤等众人颇训顺亦善耕牧合无因前古丢弃威武旧城再加修筑挑浚濠隍以处其众良于地方有益若欲久安长治必须界破疆宇汉自汉而番自番庶乎边地可守今哈宻沙瓜俱巳叛顺回贼嘉峪闗外未可轻议一节为照逺人固所当柔而后患亦所当虑各处敌人非我族类其心必异前代徙居内地其患可鉴但今既称寄住年久一旦驱之出闗穷无所归不北合卫拉特必西连察克台未免又贻后患今各官既称肃州北边空闲堡寨水草便利可以安挿哈喇辉辉和尔二种威武旧城可以安挿川边王子庄苦峪齐勤等众必其相度地宜审察敌情俱各停当似宜依拟但今都御史陈九畴巳蒙升职取回难责干理及照新任提督三边军务尚书杨一清不久到彼似此重大敌情合无行移本官再行酌处如果事体稳便照依原拟迁发安挿仍具由回奏如果未便应该别处亦要具由奏请定夺等因题奉圣旨这安挿诸敌事宜还行与提督军务官着再行酌处务要停当钦此钦遵备咨到臣行间又准兵部咨为整理边务以备寇患事该提督军务兵部尚书金献民题内一件议处属番照得哈宻卫都督恩克保喇自正徳六七等年节被吐鲁番残害率其部下辉和尔哈喇辉二种生达投来肃州依住节该镇巡官奏请差官抚遣归还本国各敌畏惧前敌吞并杀戮俱不肯回迄今寄住该卫闗厢者十有四年顷闻男妇不下千口带甲挽强之士近五六百人此固心腹之患也窃以边腹自有界限卧榻之侧岂宜容人鼾睡故番汉杂居致有五部之乱边隅无备卒遗三晋之祸盖以此等苗裔终非我族况本以畜牧为生者擅富强之部落住切近之门墙譬之饥鹰饿虎一时揺尾附人终有山林云霄之志茍不亟为一处以杜其渐将来潜住日久窥伺日熟诚恐患生不测必有噬脐之悔合无行移甘肃镇巡官查照弘治年间侍郎张海等抚处哈宻事例将前项敌人通行查出或以礼省谕遣归本土或悯其穷迫安札别地务要计虑周悉区处停当期于内外肃清彼此两便既不可因循玩视失误事机又不可处置乖方激生他变等因该兵部覆题查得先为处置属番以安边徼以杜后患事该本部议拟题奉钦依行移提督军务尚书杨一清酌处奏请定夺去后今所奏议处事宜大略相同合再行本官酌处等因节该奉圣旨准议钦此钦遵通咨前来为照肃州寄住辉和尔哈喇辉二种夷人乃哈宻之部落亦哈宻之忠臣先年吐鲁番戕杀王母既致死巷战其后袭杀哈尚又死难数多至于善巴复国讨杀奸回亦多効力要其心迹本非有过乃因穷迫归我求生寄住年乆未尝作恶比与哈宻回回不同今都御史陈九畴等议以异类杂居终难辑睦一旦驭非其人变生不测必危边境深虑曲防不为无见但欲遣回哈宻则彼与吐鲁番雠怨巳深断不敢归还故土今要拣择肃州北边空闲堡寨水草便利之所少费官钱为其修理城郭改造屋庐谕以番汉杂居终相疑二徙居别所两取便安待恩克保喇幼子袭职回还令其管辖部落且容不去哈宻令其暂居临边稽之事体似亦相应但恐各敌安土重迁不肯乐从若强之使去致失其心反生厉阶及修理城郭盖造屋庐等项未审工程多寡本镇财力堪否供办巳经移咨巡抚甘肃都御史寇天叙会同镇守太监总兵副叅等官督同二司兵备分巡管粮等官议处先行晓谕各敌使知彼有畜牧之业我无疑猜之念如果乐从仍计议修理城郭改造屋庐合用工料若干先期整理完备方可督发迁移川边王子庄苦峪齐勤柴城儿扇马城大草滩各种回敌亦被吐鲁番残害穷迫来归不敢复还原土故该镇巡议处准令暂安挿金塔寺地方彼亦安居乐业不敢生事今要因前古丢弃威武旧城再加修筑挑浚壕隍以处其众既为肃州北面添一藩篱又使逺去城郭不患包藏祸心前项所处似得柔逺防奸之意且与先年该部所处大略相同但前项地方大草滩扇马城柴城相离嘉峪闗不逺王子庄则在苦峪之西离边稍逺大约皆齐勤蒙古卫番族住牧之地近年节被回贼驱掠伤残弃地方而不守投内地以求生今所议威武古城未知相离嘉峪闗外地里若干修筑城垣挑浚壕隍应用工力若干委官踏勘明白就烦会同议处即今临边有无回贼窥伺并修筑之后防护之兵作何区处方得一一就绪料彼夷人以帐窠为宫室以耕牧为刍粮既有城郭可以自保无不乐从之理俱要议处停当明白咨报以凭回奏定夺去后今据前因窃惟防患当于未形防之太过反生意外之虞作事当谋诸始始谋不臧将无善后之策看得前巡抚甘肃都御史陈九畴等并兵部尚书金献民后先议奏其说有二一则欲将肃州闗厢寄住哈喇辉辉和尔二种夷人拣择肃州北边久弃空闲寨堡水草便利之处安挿居住一则欲将川边王子庄苦峪齐勤柴城儿扇马城大草滩等处先年安挿暂住金塔寺夷人因前古丢弃威武旧城再加修筑以处其众是皆欲严彼此之辨谨内外之防深虑却顾诚皆体国安边至意但懐柔逺人之道当顺其情情有未协强而使之恐生他衅且哈宻乃朝廷封国吐鲁番敢于残破之使其播迁离析而我不能为之所以失中国懐逺恤患之义矣彼哈喇辉辉和尔二种敌人皆忠于哈宻被其戕害率众来奔先朝从守臣之议许其肃州闗厢居住歴年滋久彼无反侧之心我得调遣之用今一旦疑其后日之终不靖也而欲徙之北边空闲寨堡安土重迁岂敌情之所欲哉观其对各官之言曰此是鸟雀不落之地我们如何住的又曰我们东闗住久各有置买房屋不能割舍我们情愿入堡将我们家小仍留住东闗也罢等语其情可见后各官谕之以好语动之以危言方纔承认终非所乐明矣其川边王子庄苦峪齐勤柴城儿扇马城大草滩各种番人俱系境外属番肃州卫羇縻带管之数节被吐鲁番哈宻回回侵夺抢杀穷迫来归先该总制镇巡等官奏请暂且安挿肃州境外金塔寺地方居住令其自为耕牧有住四十余年者有住十余年者今欲驱而置之三百里之外舍近就逺必非其情且原拟待后西事稍宁哈宻复立仍各遣还住守故地是犹存兴灭继絶作我藩篱之意若依前拟则恢复之念荒哈宻之望絶矣及照各官所拟新城儿暖泉板桥等堡堪以安挿二种敌人之地修门修房等项虽费用不多亦未免劳扰又夺肃州军余春夏务农之地以与之似俱有碍至于威武城修筑约用人夫六七千名又劳军马架梁防护且今肃州地方番回之窥伺未巳我兵之警备方严岂暇逆探未形之患以供不急之役乎倘或番回乗我工作之际率众侵扰祸且不测推原各官论奏盖见前年回贼退遯误信蘓勒坦莽蘓尔雅穆拉巳死之言遂谓肃州自此无事故有是言若体诸各敌之情叅以今日之势非惟不能亦所不敢据今镇巡所言土鲁番构怨方深正诸敌杌陧不安之秋在我惟当以镇静安辑为主若又迁置各敌纷纷多事以拂其心临期倘有生抝又恐患生意外等语似为有见如蒙乞勅兵部叅详议拟合无将前项川边王子庄等处番敌令其照旧于金塔寺地方住牧以为后日恢复之图以存兴灭继絶为我藩篱之意其哈喇辉辉和尔二种敌人亦且令其照旧肃州闗厢居住不必预为迁徙之说以离其心待后番情宁谧财力有余之日如果事势可为另为具奏定夺庶使敌人无疑二之情地方无劳扰之患而我得以专意内修可收攘外之绩矣縁系处置属番以安边徼以杜后患及节奉钦依这安挿诸敌事宜还行与提督军务官着再行酌处务要停当事理未敢擅便为此具本谨题请旨

　　一为整理边务以备敌患事

　　题为整理边务以备敌患事准兵部咨该本部题该提督军务本部尚书金献民题前事内一件议处边情照得额布勒等残贼自正徳四年节被小王子赶杀率其残党达兰哈哈等假息西宁境上计今十五六年春夏则趁逐水草住牧遇冬则踏氷过河抢刼先该巡按陜西监察御史潘仿为陈言边务节该本部议得合候明年黄河冻消敌众复回西海之时查照先年宣城伯卫颍巡抚都御史呉琛等大剿番贼方略选调主客官兵乗机并力剿杀题奉钦依行移甘肃镇巡官议处去后迄今未见作何区处臣窃料该镇官员非敢故违迟迟也顾在我者以兵力则寡弱以粮饷则不继兵机重务未容轻议夫帝王制驭边人之道惟有抚剿两端宜加剿者我既不能奋力若不早为议处将来党与日炽其祸殆有不可胜言者矣臣查得嘉峪闗外齐勤罕都哈宻三卫夷人俱以永乐年间率众来降我太宗文皇帝授官降印蓄为藩篱迄今百五十年坚守臣节此固圣主深谋逺虑措置得宜断敌人右臂之微意也臣愚以为前敌地本富饶人亦强悍西海之地彼既盘据有年我终不得为用合无查照前例于该镇抚敌官内选差才识敏给周知番情者二三人或四五人前去近边地方谕以朝廷恩威军门杀伐利害令其各安生理毋自作歹以速灭亡如果革心向化聴我招致就彼安挿设为卫所与齐勤等卫相掎捔许其以时通贡量加赏赉以结其心仍择其雄杰一二人授以职事立为头目使之钤束部落遇有紧急声息量调人马为我策应有功之日一体犒赏庶在我不失制驭之道于彼或有感戴之诚而地方可保无虞矣但事体重大臣不敢擅拟合候命下会同府部院寺及科道等官从长计议转行甘肃镇巡官再加议处如果可抚依拟施行或于敌情地方俱有窒碍即便查照御史潘仿建言及本部节行事理催攒兵粮相机剿捕务要草薙禽狝以靖地方毋贻后患该本部议得前项敌众久据西海吞并番众势益强盛亟宜处置所据抚谕安挿设为卫所授以职事许其通贡量加赏赉使彼有归向之诚在我增藩篱之固如大宁之诺延等卫所故事藉外以卫内岂非边方经久之图但恐人情黠诈遽难驯扰且事体重大未敢遥度合咨提督军务尚书杨一清督同甘肃镇巡等官将所奏事情审度机宜酌量事势前项敌众果堪招降立卫授官许其通贡以示羇縻如或人性犷悍未可卒致必须加兵征剿再为从长计处具奏定夺题奉钦依备咨前来照得额布勒等边人窃伏西海蹂践番敌侵扰洮河地方先该巡按陜西监察御史潘仿奏要催攒兵粮相机剿捕事理相应但我兵力尚屈未及区处今提督尚书金献民奏要照依祖宗朝嘉峪闗外设立齐勤罕都哈宻三卫事例于该镇抚夷官内选差前去近边谕以朝廷恩威军门杀伐利害令其各安生理如果革心向化聴我招致就便安挿设为卫所许其以时通贡量加赏赉以结其心仍择其雄杰一二人授以职事立为头目使令钤束部落遇有紧急声息量调人马为我策应有功一体犒赏或于敌官地方俱有窒碍即便查照御史潘仿建言及本部准行事理催攒兵粮相机剿捕务要草薙禽狝以靖地方毋贻后患一节縁前项事情必须亲诣河西地方计处但敌众数万见在河套住牧臣方督调陜西延宁各镇官军分布防御势难摘离巳经移咨巡抚甘肃都御史寇天叙会同镇守三司等官集议所奏召致安挿前项敌众设立卫所授以职事许其通贡聴我调遣应否如拟施行若于敌情地方有碍必须加兵征剿就为宻切从长计处用兵方略明白咨报以凭回奏定夺去后延今半年之上未见回报盖因事体重大各官不敢轻有议拟今套人渐逺边境少宁臣方欲亲诣庄浪西宁地方议处回奏忽奉勅旨行取回京縁前项贼情臣先今久曾有意经画节尝论奏谨以所见为陛下陈之切惟自古帝王制驭逺人文徳固所当先武功亦不可缓文徳可敷则干羽之舞固足以格有苗武功当用则鬼方之伐亦事势之不容巳前项贼寇黠诈之性惟利是贪恐非文告所能招致亦非官职所可羇縻况戕我属番侵我内地彼有必诛之罪许其通贡加以赏赉我施非分之恩亏中国之体纳外夷之侮非所以示四裔也及照奏内所引齐勤罕都哈宻等卫敌人事例皆当国初开创之时率众来降所以我祖宗授官降印以羇縻之使之为我藩篱今额布勒等寇贼背叛其主投我属番境界大肆侵掠横加吞噬又侵入我腹里地方此正田中之禽利用搏执固非汉武称兵于阴山之窟喜功好大者之所为也臣正徳五年复起总制陜西军务之时此贼被小王子人马雠杀残败遯来河西地方臣虑其异时必为边患建议欲调集大兵诛剿规画巳定不意旋即奉勅取回兵部题钦依行令甘肃镇巡官整理因循至今十五六年种类渐蕃声势日盛臣于去年六月内奏为敌众出没计处用兵机宜事欲待套内无警粮草有积之日量调陜西延绥精兵与河西兵马会合寻袭痛加诛剿但兵贵神速机难预定必待临期奏请非惟缓不及期且恐事机先泄欲乞上请及早行令宻会各该将官不拘何月日相机取便行事若无可乗之机不敢轻动兵部覆奏欲令臣将一应制胜机宜用兵方略一一会计停当先行差人具奏议请定夺縁兵家变态不常旬月之间事机顿异况地方相去京师五六千里奏报往回动经数月虽有成算亦难取必议处间忽报北部二万前去西海收捕前贼臣方庆逺人相攻中国之利不须烦我师旅不意为彼所觉移巢南面留其精兵据守彼千里而趋利此以逸而待劳反为其所败失势而遯后闻阿尔托蘓贼众恐北部仍来报雠挈营随顺渡河入套止是额布勒一枝半在西海半渡河寇我洮州即今未曽尽数归巢且西宁洮河等处番族国初分散部落设有国师禅师指挥千百戸镇抚驿丞等官管领给与金牌令其三年一次输纳差发马匹而以官茶酬之若与王官王民无异伏覩金牌上篆文中曰皇帝圣旨其下左曰合当差发右曰不信者死实欲借其为我藩篱捍备北部即前汉断敌人右臂之意百十年来河西之众不能逼侵我洮河恐番人之议其后也今二种残贼将番族戕害巳甚不能生存遂与之纠合为寇西宁最被其害洮州之番近亦被胁合伙为之指引道路番人合势我之边境其何能安此膏肓之疾腹心之患也议者动以不可轻举为言虽兵凶战危诚宜慎重而玩宼养患亦非所宜尝窃譬之套人势虽猛烈如风寒暑湿之病来则疾于风雨治之不善即能杀人然得遇良医一汗而愈一汗而安西海之人如痞结胸腹间目前饮食起居虽若无恙久而不疗元气日渐消耗后将难图兴言及此岂得不思所以处之而徒玩时愒日以侥幸于无事哉且阿尔托苏巳遁止是额布勒一枝大约精骑不过二三千人其余皆胁驱番人势非得巳然地土被其夺占骨肉被其杀戮账房被其烧毁孳畜被其抢掠欲报怨雠而复其故产人岂无是心哉此间谍之用亦不可废也切见新推提督三边军务尚书王宪刚果有谋多才善断昔尝管理茶马遍歴西宁洮河地方又曾督处河西屯田至今边人颂其风力合无请勅本官力任此事若今年迤北大势无寻捕西海之举及套众回贼不曾大举深入或虽入而即遯宜宻谕甘凉庄浪等处将官部署兵马待冬末春初草枯马弱之时调集延绥游竒二枝兵马及陜西宁夏二镇游兵共万二千人甘凉之兵自凉州而进延宁之兵自庄浪而进陜西之兵自河州归徳而进与各该守臣所统兵马刻期聮络并力夹攻如昔年宣城伯卫颍都御史呉琛征番故事仍先设法厚募壮勇识事之人暗入西海谍我属番使为内应一鼓成功以驱河西腹心之害以为我边久安长治之图尤须精择将领如鲁经李义马云甘祯辈及凉州革任叅将都指挥杨佑皆熟知此事可以付托西宁兵备副使陈鼎沈毅有机陜西布政司左叅政成文固原兵备副使桑溥皆曾巡歴河西地方素有才略可以翊赞兵机督处粮饷然事干各镇必得主将一员居中调度该部必有所处臣不敢言顾兵马不难于调集而粮草实难于措处臣到边督催运送甘肃一镇民粮银两及分发戸部送到官银其数巳多而仓储未见有积及照兰州督理粮储戸部署郎中娄志徳实心干事宜令往来庄浪凉州一带督处仍于布政司选委有干力善经画官一员专一整理河西钱粮一面于庄浪凉州西宁或召商或籴买一面于兰州安定会宁等处收积盖专恃河西则所积不多兰州安会如有厚积临期可以带运臣之所见如此如蒙伏乞圣明轸念河西重镇冦患为急乞勅兵部将臣所言叅详可否若谓事体重大乞会多官从长计处早为定夺然须如臣去年所奏令提督大臣相机行事可为即为不必临时上请待报以致事机漏泄无益有害若无可乗之机或兵粮未集照常战守不可轻动以贻后艰仍乞勅戸部降发内帑官银十数万两或开盐课一二十万引聴提督官督令甘肃管粮衙门上紧设法措置庶得有备无患倘失今不图而专持慎重之说袭为怠缓之计臣恐一二年间甘凉地方西备回贼东备敌众我兵疲于奔命而套内大贼又复挠乱其间不能掣兵往援则河西之地恐非国家所有事势至此虽有智者不能为之谋矣臣老矣非但乞骸且将就木巳未及行而欲委劳于后之人知罪知愧况前事先该御史潘仿奏行兵部议处其后甘肃巡抚都御史陈九畴亦欲举行未曾就绪而去臣既灼见其故岂敢终为隠蔽而不吐露一言伏惟陛下留神省察縁系整理边务以备敌患事理未敢擅便为此具本顺差承差王经邦亲赍谨题请旨

　　一为边务事

　　题为边务事据陜西按察司整饬固原兵备副使桑溥呈嘉靖四年十二月十八日钦奉勅今特命尔前去固原髙桥靖边等处专一往来巡歴抚安土达仍整饬固原靖边甘兰等处兵备操练军马修理城池墩台闗堡抚恤士卒防御敌众保障地方兼理词讼及督理粮储禁革奸弊凡一应边情军务须与分守叅将等官会议停当而行仍聴陜西镇守巡抚官节制不许偏执违抝妨政害事若有军职及守备官员卖放军士纵容官攒人等通同豪滑刁泼军民兜揽钱粮虚出盗卖并隠藏逃囚等项许尔径自叅奏挐问尔为宪臣受兹委托务须持廉秉公禁革奸弊尽心竭力以安边境如违罪不轻宥尔其勉之慎之故勅钦此钦遵外为此今将前项钦奉勅内事宜呈乞照验施行等因到臣查得固原兵备衙门系成化年间开设原请勅内开载所管地方事宜与今略有不同且如髙桥即灵州守御千戸所旧该固原兵备官往来巡歴抚安土达后因添设环庆灵州兵备隶其管辖固原相去地逺似无相干诚恐地方有事两处兵备官得以互相推调其固原靖边甘兰等处卫所军民与平凉府所属州县巩昌府所属安定会宁二县临洮府所属兰州金县二处并平凉安东二卫监苑羣牧所等衙门军民杂处墩台闗堡多在各该军卫有司所辖之地凡缉捕盗贼问理词讼督理粮储遇警收敛人畜俱与军卫有司官员干渉勅内未曾开载有碍行事縁前项所管固原靖边兰州俱系极边要害地方寇众不时侵入闗系至重比之其它兵备不同如蒙乞勅该部议处合无将固原兵备官原奉勅书上请更换除去髙桥地方仍开固原靖边甘兰等处凡干碍墩台闗堡词讼粮储及遇警收敛人畜等项事务与各该军卫有司相干者俱聴提调约束不许违抝其余军民一切政务不得干预开载明白庶几事权归一可以责成修举不至失误边方大事实为便益縁系边务事理未敢擅便为此具本专差承差杨鸾亲赍谨题请旨

　　一为比例列衔支俸以便行移事

　　题为比例列衔支俸以便行移事据分守固靖环兰等处地方叅将署都指挥佥事刘文呈前事切照本职原任陜西都司庆阳卫指挥同知推选延宁地方把总管事节该钦奉勅谕升署都指挥佥事守备固原地方后充宁夏游击改任分守叅将钦遵任事外伏念本职一介草茅叨任重地敢不努力图报将来縁分守地方广阔军民杂处凡百文移与都布按三司有行奈本职俸衔仍在原卫带支各司文移不肯径行却由卫所转行以致躭延往往误事且本职系陜西省镇属卫指挥滥任本镇叅将况庆阳原卫又系叅将所辖地方环庆守备亦该提调凡本卫一应公文呈行彼处守备开列本职职名属卫未免轻视比与延宁甘肃隔镇地方分守副叅游击事体不同及查得先任固原守备署都指挥佥事杨宏陈善并固靖游击陶文及延安卫带衔都指挥阎武俱在本都司列衔支俸今本职既授都司署职叨任分守叅将责任颇重俸衔不蒙开列行事有碍如蒙轸念地方冲要事体重大乞赐转达准于都司列衔支俸庶使文移便于径行本职得以展布为此理合具呈伏乞照详定夺施行等因到臣行间随据陜西游击将军署都指挥佥事夏钦亦呈前事看得分守固靖环兰等处叅将署都指挥佥事刘文所呈乞要都司比例列衔支俸一节切縁本官既授都司署职又推任叅将分守地方比与杨宏陈善等事体相同闗系尤重况庆阳卫系其所辖环庆守备又其统属一应文移开写本官名衔委于名分不宜行事有碍及照署都指挥佥事夏钦原系西安前卫指挥后升署都指挥佥事推任宁夏游击将军因病革回本卫带衔闲住近该臣奏荐兵部题奉钦依奉勅充陜西游击将军縁西安前卫亦有游兵选拨官军追补马匹俱与本卫有行文移往来亦多不便如蒙乞勅兵部查照前项事例将刘文夏钦俱准于本都司列衔支俸将官之体势稍尊得以尽心举职下人不敢轻视不致违误军情重务矣縁系比例列衔支俸以便行移事理未敢擅便为此具本顺差承差杨鸾亲赍谨题请旨

　　一为军务事

　　题为军务事案照先准兵部咨为设总制以图两全事该本部题内开跟随书掾头目家人聴从选带仍具奏闻等因节该奉圣旨是钦此钦遵备咨到臣除头目另行外为照臣一到陜西地方即该题奏各项事情及发属文移浩繁縁未奏讨书掾缺人书写访得直隶镇江府丹徒县省祭官任汉本府两考役满吏李棠俱各写字端楷谙晓行移巳经行令该府取具备细脚色开送跟随前来书办及具题去后续准兵部咨该本部覆题奉圣旨是准照例奏带应付钦此钦遵外续又据书办吏李棠呈为给由事开称以农民充镇江府吏两考役满给由间蒙臣行取前来书办又蒙本府给与给由批申赴吏部投下诚恐违限日久乞要容令赴部给由等因为照本吏一向在于军门书办今要容令赴部给由相应准送但三边军务浩繁案牍填委縁未奏讨书掾一应文移俱系省祭官任汉与本吏经手书办若容令前去未免缺人应用况系题奉钦依选带人役巳将本吏原领本府批申顺差承差赵祯咨送吏部照收候合无将本吏准作提督军务官员下书掾之数就准当该惟复止作办事随准吏部咨称看得吏典办事役满方拨当该此系照旧例今李棠既系奏带人数合无准作办事于例相应咨烦查照施行等因到臣除将吏李棠准作办事在于军门书办外今照臣奉勅行取回京所据原奏带省祭官任汉办事吏李棠相应起送吏部聴用查得节年提督官员奏书掾事毕回京多得沾被恩典省祭官或不拘年限就与选用掾吏可不待补办就拨当该今省祭官任汉办事吏李棠跟随臣巡歴各边沙塞戎马之区涉歴艰苦一年之间书写案牍文移无时休息及查得任汉亦系省祭十年之上巳该行取之数如蒙乞勅吏部查照节年提督官书掾事例将任汉就为收选李棠就拨当该庶使将来从事军门者有所劝勉而不惮勤劳矣縁系节奉钦依选带书掾比例选用收拨事理未敢擅便为此具本顺差承差杨鸾亲赍谨题请旨

　　一为荐举旧任官员以慰人望事

　　题为荐举旧任官员以慰人望事臣闻兵有先声而后实然不独兵也凡为政者先声有以动人则不令而自行不言而自信得效速而成功易矣陜西旧任台察藩宪等官才贤最多清议所归舆情所属岁不乏人除巳在显位及见任台端者不敢论荐外博访得浙江左布政使今守制孙修督储有精勤振厉之风持宪有严明刚果之誉四川按察使今守制王廷相山西提学副使今归养刘天和山西按察司副使陈轼山东按察司副使整饬徐州兵备赵春俱曾按治陜西地方皆能弹压势豪肃清风纪剔除奸蠧而不蹈苛察之弊激扬清浊而不失老成之体至今官吏惮其风采兵民望其复来臣得之闻见如此如蒙乞勅吏部再为查访合无待孙修服阕遇有陜西三边巡抚缺员早为推用其王廷相等四员遇缺推补藩宪之长以为登用之阶不独慰一方军民之望而凡为臣者皆有所感慕兴起矣臣今老病衰残方上乞骸之疏窃念用人为当今第一急务荐贤为大臣第一职业故不敢隠蔽而冒昧一言然亦不敢泛及他省官员者恐知之未真或于民情土俗有不相宜耳伏惟陛下裁察縁系举荐旧任官员以慰人望事理未敢擅便为此具本顺差承差杨鸾亲赍谨题请旨

　　一为献愚忠以答圣眷事

　　题为献愚忠以答圣眷事伏念臣章句孱儒栁蒲弱质遭际盛时久尘仕籍既废而兴任毎兼乎文武求退而进位乃躐乎台衡顷当近幸干纪之时获遂山林优老之愿驽骀久病岂有意于腾骧朽木不雕分宜供于釜爨恭遇新皇御极图任旧臣改授今官俾总边镇伏读制词屡有寛朕西顾之忧之谕夫主忧臣辱安敢避难用是扶疾以起千里遐征诚愿以其力之所能为者图报圣恩于万一也迩者遽蒙召还内阁之命屡疏悃诚未荷俞允进退维谷不知所为仰惟陛下应运挺生代天化育日新庶政而机柄独操器使羣材而权度在巳虞舜之好问好察知何加焉大禹之克俭克勤徳斯懋矣嗣位以来五年于兹敬天法祖爱民勤政日有孳孳不自暇逸然而求治之心徒切至治之効未弘臣窃观正徳年间干纲下移权奸窃柄始则刘瑾中而钱宁后乃姜彬海内骚然几成大乱陛下起而振之政务归于内阁裁断出于宸衷近臣非惟不能与力亦且不敢与闻是宜天人协应海岳效灵奈何近岁日蚀地震旱干水溢之灾层见迭出至于物异人妖有近代之所罕闻者圣徳清明岂宜有此皆臣下奉职不效之过也臣年老久衰非但乞骸且将就木既不能仰承圣眷任事供职若终无一言以去则上负恩私下干物议其罪莫可自赎矣谨以今日至切至要者疏为五事为陛下陈之倘蒙留神览观俯赐施行于治道不为无补臣虽屏居田野与世长辞复何憾哉然此特其大要耳若夫陛下有爱民之心而民未阜康有任官之诚而事多茍简兵政宻矣而夷狄不免于侵凌法令彰矣而奸顽未见其惩艾其它弊政尚多臣昏眊之余不能尽述陛下责公卿之所有事责台谏使得尽言必有陈其颠末以俟采择者矣臣不胜拳拳爱君体国之至除患病乞休另行具奏外縁系献愚忠以答圣眷事理谨题请旨
　　计开
　　一曰圣学臣惟人君一心万化之本原也然方寸之微而众欲攻之茍无诗书理义以维持之百凡声色货利狗马竒珍之物游观畋猎骑射俳优之技与凡异端邪术之流投间抵隙皆足以动揺吾心而谗谄面谀之人又从而从谀之日积月累几何不荡荡然而陷溺于物欲之中乎既为物欲之所溺则于天下之事安能真知其是非得失之所在务决去而必得之哉此谓讲学所以为人君图治之第一义也臣窃闻陛下在藩邸时恭穆献皇帝专教之读书令纪善伴读等官诵说经史一切玩好俱不令至前一切憸人俱不得在侧故幽潜之徳孚于上下恭黙之化洽于臣民嗣位之初首开经筵祇循旧章选择儒臣日侍讲读又闻命内阁取尚书以俗说训释且为韵语以便讽咏至于无逸洪范等编尤加研究书史之外凡百玩好悉无所用天下之人皆谓仲虺称成汤不迩声色不殖货利周公旦称文王不敢盘于游田以庶邦惟正之供陛下盛徳何以加诸是虽天性髙明而献皇帝之善教有足征矣臣愚窃谓帝王之学与书生异不必求诸文辞之幽深不徒事夫章句之寻摘要在继其功得其要而巳经筵有定期然仪卫森严势分隔越恐讲官不得効其忠日讲乃帝典然往年或废于寒暑或阻于风雨所谓一暴十寒之弊或不能免焉书曰惟学逊志务时敏厥修乃来诗曰日就月将学有缉熈于光明所谓时敏者谓勉于学如有所不及也所谓缉熈继续光明无少间断也臣昔官京师毎见旧时讲官其进讲也摘取书中好语稍有嫌忌者即不以讲且其所讲不过随文释义不能推广言外之意以开圣聪又或于讲终献谀佞以骄上心臣知今日必不为此伏愿经筵之余退朝之后日御文华殿命官进讲仍乞降之霁色接以温言令其从容开说不许嫌忌其讲经也各发明身心义理之大要其讲史也务推演兴亡治乱之大原所谓必求诸道于焉能自得师因而推及今日之政事某事有合乎古某事当用于今某事善可为法某事恶所当戒陛下凝神定虑黙识深思闻圣贤义理之论譬犹学近其人监古人隆替之原设若身处其地有所疑必形诸顾问有所得必措诸躬行如此则讲读之制不虚行讲读之官不虚设心常在于诗书理义之中百凡外物自不能夺之本源澄澈而物理自明推之仁民爱物而无不通放之家国天下而无不凖致治之大本实在于此易曰正其本万事理大学曰其本乱而末治者否矣伏惟圣明留意
　　二曰圣政自古三公论道六卿分职我圣祖稽古建官以政事大权分任六部即六卿分职之意我太宗皇帝始设内阁简儒臣居之以备顾问职论思资望深者荐加师保职衔以辅养君徳翊赞化猷即三公论道之意列圣相承皆不时召见部院大臣面议政务日与内阁之臣裁决可否金匮石室之藏不可见其见于御制五伦书及故大学士杨士竒李贤等所著三朝圣谕録天顺日録等编君臣答问俨然唐虞都俞吁咈之风百余年来政事修举道化隆洽实由于此至于台谏论列事情天下方面官述职来京亦得入觐天颜面承清问不惟周知事之利弊亦得考见人之贤否逮至宪庙稀接大臣而上下之情始觉疎逺我孝宗皇帝弘治十三年以后时召大学士刘健李东阳谢迁并尚书马文升刘大夏都御史戴珊等谘访政务面赐裁决昌大休明之气象至今思之正徳年间视朝稀阔大臣不复接见以此威福之权下移近幸纪纲法度几于荡然天启圣皇诞膺寳厯积年弊政刬除无遗废黜奸佞登崇俊良嘉靖之治号为中兴今天下之政务必由六部拟议必由内阁皇上总揽干纲万几独断近臣不敢干预可谓千载一时矣但内阁之官自经筵日讲之外未闻时时接见六部等衙门官未闻召对商髙宗之命傅说曰朝夕纳诲以辅台徳又曰若作酒醴尔惟曲蘖若作和羮尔惟盐梅尔交修予夫既不得常接天颜则交修无所用其力纳诲辅徳亦或托诸空言及其久也壅蔽之患生窃弄威福之人或由是出矣臣愿陛下退朝之暇进讲之余不时召见内阁重臣将一切机务面议可否取旨裁决六部都察院等官凡章疏之上并台谏之臣有所论列亦乞时赐宣召面加质问聴其尽言不许忌避庶几朝无失政国无隠奸非惟大臣不敢欺蔽行私怠忽荒政而陛下亦得以明习天下之事矣
　　三曰聴言臣闻朝廷之有言路犹人身之有气血也血气一日不流则百病生言路一日不通则百邪作古昔盛时啬夫庶人皆得进言官师相规工执艺事以谏后世以谏设官其途已狭若为谏官而复不得尽其言则朝廷耳目将谁托耶我国朝设立六科十三道皆以言为责列圣相承未尝不以开言路为事言路开则庶政清言路塞则庶政荒矣陛下即位之初求言如渴纳谏如流凡科道官有所论列辄下该衙门看了来说又或褒之以所言有理其所建白多见采行言路可谓大开矣奈何各官人品不同识见各异通达国体实心効忠者固多事体未练轻率妄言者亦有以抗直为髙者毎过乎激袭见闻之偏者多失其真或一事而辨论无休或数人而自相矛盾遂至上干天威毎加诘责虽所寛贷亦或因而贬黜者有之甚至有下之诏狱者有械系入京者似与圣王从谏弗咈之美不侔似与初政聴言之意不类然此非圣徳之不能优容其实诸臣有以自取之耳顾彼言官虽涉狂妄犹胜缄黙虽涉戅直犹胜软美论事有过当其心必自诿曰我所见如此不敢不尽也论人有失真必曰我风闻如此不得不言也若从而诘责之罪黜之自非灼有定见确有定守者孰不思全身逺害而为容容唯唯之归邪窃恐中外相传以言为讳弊政无由而祛官邪无从而纠民隠无从而达天下之事日入于弊矣尝闻唐臣陆贽之言曰谏者多表我之能好谏者直示我之能容谏者之狂诬明我之能恕谏者之漏泄彰我之能从有一于斯皆为盛徳李绛之言曰人臣死生系人主喜怒敢发口谏者有几就有谏者昼度夜思朝删暮减比得上达什无二三故人主孜孜求谏犹惧不至况罪之乎近岁以言得罪者臣不能知其详悉不敢泛有所指且如去岁冬间御史侯秩论臣不宜复入内阁上激圣怒降二级逺方用秩之论臣辞虽无据心实匪私臣之昏老委不当复用陛下虽误用之臣亦不能自强侯秩所言不为无见伏愿陛下逺师帝王聴言纳谏之徳近循初政乐闻谠言之美今后给事中御史论列事弊指陈缺失及纠弹官僚者一一亲赐省览择其言之当者或即赐施行或令该衙门看详覆奏上请定夺其有未当亦乞曲赐优容置之不问仍召还侯秩复其旧官或令吏部量才升用岂但臣之心获安而两京言官皆得安心举职矣再乞勅吏部通查二三年来以言得罪之官开具事由疏名上请或复其旧职或量为叙迁如此则圣徳弥光治功有补凡有言责者感激奋发孰不思所以自効哉
　　四曰宥过仰惟恭穆献皇帝至仁大徳克享天心笃生我皇上潜龙升御出震继明奠万国于熈平囿羣生于嘉靖推厥本源功徳隆矣皇上嗣极首议尊崇之典考经据礼至再至三既而采纳廷议断自圣心尊尊亲亲亦既两尽无复遗憾夫何一时言礼之臣不能推广圣上因心之孝纷纭抵捂力持初说终乃率众伏阙諠攘无忌在礼法为不恭在事体为不顺上厪圣怒将学士丰熈郎中余寛等下之诏狱加之棰楚或充军或为民甚至有毙于杖下者罪诚自取夫复何尤但推原各官大抵狃于学术之偏袭于闻见之陋其心惟恐陛下之所处者有乖典礼将为圣徳之累不思陛下之所处者正所以为礼也今经二年矣充军者羇管遐裔有同戍役之夫为民者编齿村氓不与衣冠之列虽有自新之念无复自致之门所以节说大臣言官屡有论列未荷俯从近该御史张兖具奏奉圣旨该部看了来说中外臣工欣然称颂既而吏部覆题又复报罢众心惑焉夫陛下之罪诸臣者亦因其可怒而怒之俟其改悟固未尝深絶之也譬如上天之于万物霜雪雨露皆所以为恩然霜雪摧折必有雨露之沾涵然后羣生得遂未有严寒之后不继之以阳春也陛下始因诸臣罪状可恶而窜谪之又因其能自改悔而收复之正合天道生长肃杀之意臣湖南人也稔闻献皇帝容人恕物之量陛下体而行之献皇帝在天之灵必无不喜且慰矣孟轲氏曰人恒过然后能改困于心衡于虑而后作诸臣抱罪既久悔悟已深叙而复之必当有以自效伏愿日月回照雷霆霁威乞勅该部通查言礼被罪之人充军者令其生还乡里为民者量授一官叙用不幸因棰致死者亦令有司优恤其家庶足以见圣徳如天无所不包非惟被罪之人感再造之恩而凡为臣工皆兴踊跃爱戴之诚矣
　　五曰和衷臣闻之书曰同寅协恭和衷哉释之者曰君臣上下当同其寅畏协其恭敬诚一无间融会流通民彝物则各得其正所谓和衷也夫君尊如天臣卑如地其情易疎而难亲其分易睽而难合故天气下降地气上腾然后岁功成君泽下流臣诚上达然后理道立上下不交则徳业不成有国者之深忌也陛下即位之初召用耆旧委任忠良视大臣如腹心崇奬台谏聴受谠言待羣臣如四体上下可谓交矣中外欣欣谓和衷之化可成自夫大礼议兴小大臣僚不能仰体圣心推广圣孝各持初见务求必胜朝廷之上如聚讼然二三言礼之臣乃援古典执经义以厘正之于是众论归一而大礼告成矣然自是上下之情不通和徳之风不着是皆羣臣负陛下而陛下何负于羣臣哉夫虞廷九官济济相让推贤让能庶官乃和窃观近岁臣僚正直忠厚之道微乖争凌犯之风起恶闻人善而乐谈人之过失务矫伉者不顾朝廷之事体喜攻讦者不究事情之虚实公卿降志于庶僚贤否混淆于横议或因一事之失而槩其平生或信一人之言而辄相附和忿戾之气毎形于奏章交构之辞几成乎骂詈自古太平有道之世未尝有此不可闻于四夷不可训于后世伏望陛下恭已责成虚懐聴纳元首股肱上下相须手足腹心相视一体使上之情必宣于下无壅蔽之忧下之情必达于上无扞格之患仍乞天语丁宁戒以中外臣工各以恭逊相师毋袭猜忌之风以惇大成俗无崇猥薄之行协心以理国事如辅车之相依同徳以亮天工如巨川之共济然大臣者庶僚之表也尤当廓有容之徳体包荒之量求贤如恐不及见善若已有之正身以率下则孰敢不恭平心以应物则孰敢不服于以和典礼之衷于以迓衡平之治大臣和则庶官无不和矣然所谓和非和光同尘之谓也不矫为异所以为和不茍为同亦所以为和古之大臣上殿论事互有异同下堂则不失和气何者其心公也公故和凡其比周朋兴相非相怨者皆私心为之也臣愿陛下和徳于上百官和于朝万民和于野汉臣所谓心和则气和气和则形和形和则声和声和则天地之和应焉由是三光全而寒暑平五谷熟而人民育诸福之物可致之祥无不毕得岂但灾殄可消而已老臣垂尽之年拳拳一寸之忠所以望于今日者如此伏惟留神省察奉圣旨览卿奏足见忠爱事闗朝廷的朕自处置其余知道了卿宜即赴阁办事该部知道

　　关中奏议巻十八
