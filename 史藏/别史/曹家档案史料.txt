曹家档案史料
一 内务府总管嘎噜等奏覆校尉服色请照曹玺呈进缎样织造摺 

康熙十六年十月二十日 




　　内务府总管嘎噜等谨奏：为遵旨合议事。 

　　本年七月初七日，本府与工部合议具奏，奉员外郎佛保传旨：校尉衣服可否绣制，著查会典，由工部、内务府总管、内工部会议具奏。钦此。查会典并无校尉服色之规定，钦遵圣旨，臣等会议斟酌议得：会典内既无校尉服色之规定，今将绣制粗略估计，不算匠役工钱，若绣制上好红缎，连缝工需银四两馀；若绣制次等红缎，需银三两六钱馀。现在江宁织缎一件用银七两八分，杭州织缎一件用银六两九钱八分。今将绣制所出价格与现在织出之银发相比，估计只用钱粮半数有馀。虽用半份多钱粮，但主上掌执事、抬轿校尉原来既无穿绣衣之处，若绣制两千件衣服，亦难得到同类之缎匹。今既值钱粮缺少之际，若以次等缎织成颜色好、花样鲜明者，似于节省钱粮亦可有益。如此，特请咨行江宁、杭州织造官员，命将做校尉服色之红缎，织成与二两五钱、三两、四两、五两此四等衣服各一件之价钱相等而颜色好、花样鲜明者，从速送来，俟送到时查看定议奏闻等因具奏。奉旨：依议。钦此钦遵。并已咨行江宁、杭州织造官员。 

　　今管理江宁织造.郎中曹玺呈称：从前织送校尉服色之缎，丝密并有横花四个，缎底亦有花，今经仔细计算，减去丝及花框之绒，改为横花三个，缎底无花。织成五两之缎一件，三两八钱三分之缎一件，三两五钱四分之绸地一件，二两五钱二分之绢地一件，将此四种缎样送去呈阅等语。管理杭州织造.郎中金毓芝呈称：将织成横花三个、缎底无花之五两缎一件，三两八钱五分之缎一件，三两五钱之绸地一件，二两五钱之绢地一件，将此四种缎样送去呈阅等语。 

　　将此，由臣等会议得：将曹玺、金毓芝送来呈阅之各四种缎样分别查看，绸地可用为銮舆服色。金毓芝送阅所织之绸地，每件称三两五钱，而曹玺送阅所织之绸地，每件称三两五钱四分。但曹玺送阅所织之绸地，比金毓芝送阅所织之绸地颜色好，因此将此缎样交与江宁、杭州织造官员，定价为三两五钱四分，依照曹玺送阅所织之绸地缎样之颜色同样织造等由。为此，谨奏请旨。等因。 

　　内务府总管.加一级臣嘎噜，内务府总管.加一级.降二级.又降四级.加一级臣海拉逊，内工部郎中.加二级.降二级臣郭里，员外郎.加一级臣佛保，经筵讲官.工部尚书.加一级臣陈数（岂文）永具奏。 

　　本日奉旨：又将绸地给抬轿校尉，将绢地给掌执事校尉做衣服。校射服色，既属工部之事，著交工部，并著尔等合议具奏。钦此。 


[译自内务府满文奏销档] 



二 巡抚安徽徐国相奏销江宁织造支过俸饷文册 


康熙十七年七月十二日 




　　巡抚安徽宁池太庐凤滁和广等处地方.提督军务.都察院右副都御史.加玖级臣徐国相谨奏：为册报支放江宁织造官员钱粮事。 

　　窃照江宁织造等并跟役马匹支过俸饷粮料，例系督臣按年造册奏销，续于奏销钱粮等事案内，准户部题覆，江南总督臣阿席熙疏称：通省地丁各项钱粮，俱系专责抚臣管理，共江宁、京口满汉官兵及织造衙门并安游等营，岁支本摺钱粮数目，自康熙拾柒年为始，交与江宁、安徽贰巡抚奏销可也等因。奉旨：依议。钦此。移咨前来，随经转行遵照在案。 

　　今奏销届期，催据安徽布政使龚佳育，将江宁织造官曹玺等并跟役马匹，自康熙拾陆年正月起，至拾贰月终止，支过俸饷银米、豆草数目，分晰册报前来。该臣覆核无异，除照造清册移送部科外，臣谨恭缮黄册，进呈御览，鉴照施行。为此开坐造册，谨具奏闻。 

　　计开： 

　　织造官壹员曹玺，每年应支俸银壹百叁拾两，除奉捐银陆拾伍两不支外，实支俸银陆拾伍两。又，全年心红纸张银壹佰捌两，俱经议裁不支，理合登明。月支白米伍斗。 

　　物林达壹员［注］，每年应支俸银陆拾两，除奉裁银贰拾肆两不支外，实支俸银叁陆陆两。月支白米伍斗。 

　　柒品笔帖式壹员，每年应支俸银肆拾伍两，除奉裁银玖两不支外，实支俸银自叁拾陆两。月支白米伍斗。 

　　物林人贰员[注]，每员月支廪银肆两，白米伍斗。 

　　笔帖式壹员，每月支廪银肆两，白米伍斗。 

　　跟役、家口共计玖拾伍名口，每名口月各支仓米贰斗伍升。 

　　马贰拾柒匹，每匹春冬季日支豆叁升，草贰束，夏秋季日支豆贰升，草贰束。（下略） 

　　织造官曹玺支康熙拾陆年分俸银陆拾伍两。 

　　物林达龚安支康熙拾陆年分俸银叁拾陆两。 

　　柒品笔帖式张问政支康熙拾陆年分俸银叁拾陆两。 

　　以上共支银贰佰捌拾壹两，共支白米叁拾陆石，共支仓米贰佰捌拾伍石，共支豆贰佰肆拾叁石，共支草壹万玖仟肆百肆拾束。 

　　右谨闻奏。 


[内阁.黄册] 

[注]物林达，满语，汉译为司库，物林人，汉译为库使。 


三 江宁织造曹玺进物单 



　　江宁织造理事官 加四级臣曹玺恭进。 

　　计呈： 

　　轿一乘、铁梨案一张、博古围屏一架、满堂红灯二对、宣德翎毛一轴、吕纪九思图一轴、王齐翰高闲图一轴、朱锐关山车马图一轴、赵修禄天闲图一轴、董其昌字一轴、赵伯驹仙山逸趣图一卷、李公麟周游图一卷、沈周山水一卷、归去来图一卷（御书房收）、黄庭坚字一卷（御书房收）、淳化合帖二套、天宝鼎一座（自鸣钟收）、汉垂环尊一座（自呜钟收）、汉茄袋瓶一座、秦镜一面、珐琅象鼻炉一座（自呜钟收）、珐琅索耳炉一座（自呜钟收）、珐琅花觚一座（自呜钟收）、宋磁菱花瓶一座（自呜钟收）、窑变葫芦瓶一座、哥窑花插一座、定窑水注一个（自呜钟收）、窑变水注一个（自呜钟收）、汉玉笔架一座（自呜钟收）、英石笔架一座（自呜钟收）、汉玉镇纸一方（自呜钟收）、紫檀镶碧玉镇纸一方、竹镇纸一个、竹臂阁一个、竹笔筒一个（自呜钟收）竹笔二枝、竹香盒一个、雕漆香盒一个、竹匙箸瓶二副、太极图端砚一方、程君房墨四匣（自呜钟收）、桑林里墨二匣（自呜钟收）、吴去尘墨二匣、龙葱一座、竹箭杆十根。 


[官中.杂件.进贡单] 




四 内务府总管海拉逊等奏曹寅进送腌鲥鱼 


康熙三十五年五月初二日 




　　江宁织造.郎中曹寅进送腌鲥鱼六十尾，等因。 

　　内务府总管海拉逊、多比具奏。 

　　奉旨：著交饭房。钦此。 

　　笔帖式二格钞去。 


[译自内务府满文奏销档] 




五 内务府总管海拉逊等奏曹寅进送开茶 


康熙三十五年六月初一日 




　　江宁织造.郎中曹寅进送开茶二十罐，等因。 

　　内务府总管海拉逊、多比具奏。 

　　奉旨：著交该管处。钦此。 

[译自内务府满文奏销档] 



六 曹寅奏贺圣祖荡平噶尔旦事摺 


康熙三十五年六月初八日 




　　江宁织造.郎中臣曹寅道奏：恭请皇上万安。 

　　六月初六日得接捷报，江宁士庶军民，尽颂圣主功高汤武，德并轩辕，大兵未及百日荡灭噶尔旦。齐赴朝天宫建醮庆祝圣安，悬望南巡，瞻仰天颜。臣寅目击万姓欢呼，犬马不胜欣忭。抵缘职守所羁，料理水陆二远缎匹告竣，即星驰进京。谨此预请圣安。 



朱批：朕亲统六师，过少（沙）漠瀚海，北征噶尔旦，皆赖上天之眷佑，旬有三日内，将尼鲁特杀尽灭绝，北方永无烽火，天下再不言兵矣。 



七 内务府总管海拉逊等奏请派定张进孝曹尔正等随同出行轮班掌管马匹摺 


康熙三十六年正月二十六日 




　　案据上驷院奏咨，内称：此次出行，讲派出巴延人[注]备办收掌太监之马匹等语。查轮班之头班人内，馀出郎中张进孝，员外郎贾弼成、西图、玛瑚、胡尚斌，物林达张士俊、德格，骁骑校五格，催总赵三，原任佐领曹尔正等十人，又出差回来尚未入班之人，共有二十六人，共中郎中皂保会出差太平桥，郎中保住会出差浙江海关，（中略）这些人此次既然随去，请将此八人进入头班。又，内管领白经曾出两淮盐差，（中略）请将此十八人匀入三班内，每班各编十八人等由。 

　　现将此等人名，各缮一绿头牌，由内务府总管海拉逊、多比交与批本笔帖式存住具奏。 

　　奉旨：著将皂保、保住、王坚、胡理、杨怀、徐天焦、彦泰派为头斑，（中略）其他著伊等斟酌派在三班内。随去之人内，本人在者，著本人随去；若本人有故不能随差，著令共子弟补缺随去。钦此。 

　　头班：郎中张进孝，员外郎贾弼成、西图、胡尚斌，物林达张士俊、德格、骁骑校五格，催总赵三，原任佐领曹尔正，郎中保住、皂保，员外郎来保（中略）共二十人。其中只有胡尚斌因坠马伤臂，不能骑马，由共孙胡文龙补缺随去。 

　　二班，郎中舒树，原任员外郎董什布（中略）共十七人。 

　　三班：内务府总管海拉逊，郎中清格哩（中略）共十七人。 

　　四班：赞礼郎八十，物林达海良（中略）共十六人。 


[译自内务府满文奏销档] 

[注]"巴延"是满文译音，意为"富户人"。派巴延"是清初一种专为皇帝当差报效的制度。凡是内务府出外差的人员（如盐税、关税等），回京后都要编入"巴延"，等候派差。差务大小轻重不一，大至承办一项工程，小至去新疆取哈密瓜。按照出外差的次数和收入银数，摺算报效的次数和银数，直到皇帝认为可以抵销，才予免除。 


八 内务府总管海拉逊等奏曹寅进送腌鲥鱼等物 


康熙三十六年四月二十九日 




　　江宁织造.郎中曹寅进送腌鲥鱼二百尾，便蛋二千个，腌蛋四千个，两种玫瑰露八罐，连同汉文单一并送至。 

　　内务府总管海拉逊、多比交与啥啥珠子四格具奏。 

　　奉旨：著交该管处。钦此。 

　　本日将鲥鱼、蛋交与尚膳总颌喜昌了，两种玫瑰露交与清茶房首领太监曹家升、玉成德了。 


[译自内务府满文奏销档] 




九 曹寅奏贺平噶尔旦恭请圣安摺 


康熙三十六年五月初三日 




　　江宁织造.郎中臣曹寅谨奏恭请皇上万安。 

　　五月初二日接阅大捷邸报，噶尔旦于闰三月十三日灭亡，妻子族属尽归命投诚，江南士庶军民莫不踊跃称庆。敬念皇上圣文神武，节风沐雨，不避寒暑，三出边城，不惜天心劳顿，追征逐北，灭迹扫尘，以得万载安宁。今天下大定，边方既靖，圣主必念及我内地黎民。仿古圣制，五载巡期已逾，恩赐南巡，使黄童自叟得复瞩天颜。欢舞于六龙驾前，亲祝圣寿无疆。臣寅身属世奴，恋主心殷，目击万姓欢呼，犬马接曷胜欣幸。祗缘不敢擅离职守，恭设香案，望阙叩贺，并请圣安，伏祈俯允舆情，遂苍生之愿。臣寅无任瞻天仰圣，激切屏营之至。 



朱批：知道了。 



十 江宁织造曹寅奏押运赈米到淮情形摺 


康熙三十六年十月二十二日 




　　江宁织造郎中臣曹寅谨奏： 

　　十月初九日接总管内务府九月二十七日来文，臣寅钦遵上谕，于本日随即雇觅船只，二日内将原存四千一百二十三石有零之米，照数装完。臣寅于十二日亲身督押出江，至十八日到淮，当即会同漕臣桑格，仰体皇上极恤穷黎至意，再四筹画，于淮扬等处酌量灾荒之轻重，计发米石之多寡。扬州府则江都、兴化、泰州、宝应、高邮，淮安府则山阳、安东、清河、桃源、沐阳、宿迁、邳州、盐城。随经漕臣桑格遴委勤慎官员，臣寅复雇觅本处船只分载，按地发谴。漕臣桑格严行诫谕，裁米到彼，止许升斗零星粜与贫民，不许求速趸售，滋贩卖之弊，以负皇仁。臣桑格、曹寅，又经访得淮扬市卖米价，熟米八钱有零，糙米七钱有零不等。今分发米石，臣寅谨与漕臣桑格商酌，原买之价每石四钱八分五厘，较之市价已为甚贱，务使穷村僻野之民，实沽圣恩。臣寅押船过扬至淮，百姓同声感戴皇恩，俱云皇上荡平沙漠，焦劳方息，印俯念蝼蚁，赈荒平粜，无策不备，身等小民，不知如何可以仰报天恩万一。 

　　臣寅目今在淮正发米押谴，除俟发粜全完，另行造册，具呈内务府详核奏报外，合将到淮之日，会同漕臣桑格事件及百姓情形，先行具摺奏闻。 

　　再有抚臣宋荦亲督银米随后来淮扬等处赈济，值此隆冬，灾黎均沐皇上如天之仁，自不致冻馁，恐廑圣怀，一并启奏。恭请圣安。 



朱批：知道了。 



十一 曹寅奏请圣安并报江南多雨摺 


康熙三十七年四月十三日 




　　江宁织进.郎中臣曹寅谨奏：恭请圣安。 

　　江向太平无事，惟春寒多雨，低洼麦田，少歉收成。近日省城食米每石捌钱有零，不为甚贵。臣寅诚恐有廑圣怀，谨此具奏。 



朱批：知道了。 



十二 巡抚安徽陈汝器奏销江宁织造支过俸饷文册 


康熙三十七年五月二十二日 




　　巡抚安徽宁池太庐凤滁和广等处地方.提督军务.兵部右侍郎.兼都察院右副都御史臣陈汝器谨奏：为册报支放江宁织造官员俸廪、粮料事。 

　　窃照江宁织造衙门岁支俸廪、粮料等项，案经前督臣准有部文，另行报销，续于奏销钱粮等事案内，准户部咨覆，江南总督阿席熙疏称：江宁、京口满汉官兵及织造衙门并安游等营，岁文本摺钱粮数目，自康熙拾柒年为始，交与江宁、安徽贰巡抚奏销等因。奉旨：依议。钦遵在案。 

　　兹据安徽布政使张四教将江宁织造衙门官役、家口、马匹，自康熙叁拾陆年正月起，至拾贰月止，支过俸廪、银两并本摺米豆、草束数目，分晰备造清册前来，经臣覆核无异，除照造清册移送部科查核外，臣谨恭缮黄册，进呈御览，伏乞睿鉴施行。为此开坐造册，谨具奏闻。 

　　计开： 

　　织造壹员曹寅，每年应支俸银壹百伍两外，全年心红纸张银壹百捌两，奉裁不支，理合登明。月支白米伍斗。 

　　物林达壹员马宝柱，每年应支俸银陆拾两，月支白米伍斗。 

　　柒品笔帖式张问政，每年应支俸银肆拾伍两，月支白米伍斗。 

　　物林人壹员戚式，无品笔帖式壹员李巴士，每员月支廪银肆两，白米伍斗。 

　　新任物林人壹员桑格色，于本年闰叁月初拾日到任。前件准江宁织造府移称：新任物林人桑格色，每月应支廪银肆两，自康熙叁拾陆年闰叁月起支。其本员下白米、家口仓米、马匹豆草，俱应于本年闰叁月初拾日截支。等因移司。理合登明。 

　　跟役、家口陆拾贰名口，每名口月各支仓米贰斗伍升。 

　　马贰拾伍匹，每匹春冬季日各支豆叁升，草贰束，夏秋季日各支豆贰升，草贰束。[下略] 

　　织造官曹寅，支康熙叁拾陆年分俸银壹百伍两。 

　　陆品物林达马宝柱，支康熙叁拾陆年分俸银陆拾两。 

　　柒品笔帖式张问政，支康熙叁拾陆年分俸银肆拾伍两。 

　　以上共支银叁百伍拾肆两，共支本色白米叁拾陆石叁斗叁升叁合贰勺，共支本色仓米壹百玖拾肆石捌斗叁升贰合捌勺，共支本色豆贰拾叁石贰斗捌升，共支摺色豆贰百叁石伍斗贰升，每石摺银柒钱，共该银壹百肆拾贰两肆钱陆分肆厘，共支摺色草壹万捌千壹百贰拾束，每束摺银柒厘，共该银壹百贰拾陆两捌钱肆分。 

　　右谨奏闻。 


[内阁.黄册] 




十三 江宁织造曹寅奏与督抚公议明陵俟秋凉修补摺 


康熙三十八年五月二十六日 




　　江宁织造.郎中臣曹寅谨奏：为奏明事。 

　　前月恭膺恩旨，命臣寅监修明陵。钦此钦遵。自署总督臣陶岱到省，会同巡抚臣宋荦、臣寅，以及在省大小官员踏勘，现在估计工料，遴委江防同知臣丁易管工，公议于官吏俸工银两内动支修补。因暑月雨水连绵，难以兴工，俟秋凉即便择日兴修。其颁赐御书，用垂永久，候修补将竣，部便制扁勒石，此皆皇上远迈上古之善政。 

　　除署总督臣陶岱、巡抚臣宋荦，会同臣寅具红本奏陈外，臣寅系家奴，理合先将会议情由，具摺奏闻。 



朱批：知道了。 



十四 曹寅奏谢天恩普惠江南摺 


康熙三十八年五月二十六日 




　　江宁织造.郎中臣曹寅谨奏：为恭谢天恩事。伏惟皇上巡视东南，轸念下民，凡经过地方，蠲赋宥罪，欢呼载道。真唐虞之盛，再见于今。臣寅生逢盛世，已属庆幸，乃蒙天恩普惠，下及全家。臣寅母子焚顶捐麋，难以上报。惟有益矢犬马之力，仰副天高地厚于万一而已。 

　　谨奉摺恭谢天恩，臣寅不胜激切屏营之至。 



朱批：知道了。 



十五 曹寅奏明会议监修明陵及江南雨水粮价摺 


康熙三十八年五月二十六日 




　　江宁织造.郎中臣曹寅谨奏：为奏明事。 

　　前月恭膺恩旨，命臣寅监修明陵。钦此钦遵。自署总督臣陶岱到省，会同巡抚臣宋荦、臣寅，以及在省大小官员踏勘，现在估计工料，遴委江防同知臣丁易管工，公议于官吏俸工银两内动支修补。因暑月雨水连绵，难以兴工，俟秋凉即便择日兴修。其颁赐御书，用垂永久，侯修补将竣，即便制扁勒石，此皆皇上远迈上古之善政。 

　　除署总督臣陶岱、巡抚臣宋荦，会同臣寅具红本奏陈外，臣寅系家奴，理合先将会议情由，具摺奏闻 

　　朱批：知道了。 

　　江南上江少雨，近来始得甘霖，禾苗甚好；下江五月雨水较多些，后来虽旱，河内有水可车，近又得雨，自是拾分。可望今年上下江俱系收获之年。 

　　前奉旨命于湖广、江西米贱之处采买时米，因白露以前之米不堪收贮，目下正在收买。俟买毕之日，一并上奏。 



十六 曹寅奏闻购米及传谕养马之法摺 


康熙三十八年十二月十二日 




　　江宁织造.郎中臣曹寅谨奏：恭请圣安。 

　　臣寅于十一月二十四日抵署，遵奉圣谕购备米石。但江宁自冬至后，雨雪连绵。江西、湖广各路米船未到，米价少贵，糙米食米每石八九钱不等。因地方正在平粜赈济，俟天气晴 

明，各路辏至，米价一贱，遵即购备，再当奏闻。 

　　又，传谕江宁将军臣鄂罗舜等，马匹舐硷。将军臣鄂罗舜等，随传喂养之法。南马甚是肯吃。大有稗益，合并奏闻。臣寅蒙恩再生，举家不胜激切顶戴之至。 



朱批：知道了。 



十七 苏州织造李煦奏与曹寅等议得莫尔森可去东洋摺 


康熙四十年三月 




　　管理苏州织造臣李煦谨奏： 

　　切臣煦去年十一月内奉旨：三处织造会议一人往东洋去。钦此钦遵。臣煦抵苏之日，已值岁暮，今年正月传集江宁织造臣曹寅、杭州织造臣敖福合公同会议得，杭州织造乌林达[注]莫尔森可以去得，令他前往。但出洋例候风信于五月内方可开船，现在料理船只，以便至期起行。 

　　又奉旨赐与孙岳颁房屋，今将织造衙门无用旧局空地一块，现在备料兴工盖造门房、厅堂、厢房、后楼，共五进计三十七间，大约于五月尽可以完备，合先一并奏闻。 

　　俟莫尔森出洋之后，孙岳颁房产完工之日，再行启奏，伏乞睿鉴施行。 



朱批：知道了。千万不可露出行迹方好。 


[宫中.李煦奏摺] 

[注]乌林达即物林达。见前注。 


十八 内务府题请将湖口等十四关铜斤分别交与张鼎臣王纲明曹寅等经营本 


康熙四十年五月二十三日 




　　总管内务府谨题：为遵旨议奏事。 

　　案据本月十六日员外郎张鼎臣、张鼎鼐，主事张常住禀称：我等具奏，奴才等父祖世受圣恩，至深且重，无时无刻，不在想念，愿尽犬马之劳，以报主上鸿恩。奴才等世业木商，每年获利不过二分。去年主上施恩，将龙江等八关铜斤，赏给奴才弟兄三人经营。奴才等初次接办铜斤，因不知内情，承办之时，大概计算，曾按每斤铜节省银一分五厘，总共铜一百三十四万二千六百余斤，一年共交节省银二万两。今已经营一年，关于铜价及杂用等项，既皆明了，不敢不明白奏陈主上。查原来各关规定铜价每斤银一钱五分，据我等经营，看得每斤铜需银七分，运费及杂项用费需银三分，合计每斤铜需银一钱，于是每斤铜馀银五分，其中解交我等节省银一分五厘后，仍馀银三分五厘。又，原来铜商因有酌量助给各关监督盘缠银之处，我等即由所馀之三分五厘内，按照每斤铜需银一分一厘计算，交给关监督。又，买铜之时，如候关监督交付银两，即将迟误，而我等因自己银两不敷，乃借用利息银，所付利息二分四厘。以上各项，皆由所馀之五分银内支付。现在倘能借给官银承办，又可节省支付利息之银二分四厘，加上我等先节省之银一分五厘，则每斤铜即可节省银三分九厘。若将芜湖等六关算上，共十四关铜斤，借支银十万两承办，则一年可节省银十四万两，八年终了时，连同本银，总共可得银一百二十二万两。奴才等愚思，京师两局铸钱，皆靠此十四关铜斤，关系甚大，并非一二人能办之事。奴才等提请将十四关之铜三百五十八万一千馀斤，分为三份，由曹寅、王纲明及我弟兄，各自承办。若能如此，即与曹寅等总办一样，断不致误事，而且各自若有更多效力之处，圣上亦能知道。借支之银十万两，亦分三份领取，不办之时，各自将借支之本银照常交库等语具奏。奉旨：交内务府总管立即议奏。钦此钦遵。 

　　查江宁织造.郎中曹寅奏称：奴才承主上慈恩，无时不念高厚之恩，图报于万一也。康熙三十九年上谕，将十四关规定数目之铜，交与张鼎臣、王纲明等采买，每年节省银五万两。奴才曹寅现在情愿将十四关铜斤，完全接办采购，竭力设法节省，以略尽犬马之心。恳请主上施恩，借给本银十万两，以便购铜，八年交本银及节省银总共一百万两，每年交内库银十二万五千两等语具奏。奉旨：交内务府总管。钦此钦遵。 

　　臣等议得：查康熙三十八年十二月内，张家口商人王纲明等呈请接办芜湖、浒墅、北新、淮安、扬州、湖口六关，总共铜二百二十四万六千三百六十斤，每年节省银三万两，交与内库等因。当经臣衙门与户部会议具奏，已将芜湖等六关铜斤交给王纲明等经营。又查康熙三十九年三月内，员外郎张鼎臣等呈请接办崇文门、天津、临清、龙江、赣关、太平桥、凤眼仓、[注]南新等八关，总共铜一百三十三万四千五百余斤，每年节省二万馀两，交与内库等因。当经臣衙门血一户部、工部会议具奏，已将崇文门等八关铜斤交与张鼎臣等经营。员外郎张鼎臣及商人王纲明等，八年共节省银四十万两。今曹寅欲借支银十万两，八年交银一百万两，共中销除本银十万两，计节省银九十万两，其所节省之银，比张鼎臣、王纲明等所节省之银，既多五十万两，请将十四关铜斤，皆交曹寅承办。曹寅拟借银十万两，俟查明其家产后，另议奏请借给。郎中曹寅一年之本银及节省银十二万五千两，请于每年进送缎匹时，顺便带来，交给内库。 

　　又议得：郎中曹寅拟借支银十万两，接办十四关，总共铜三百五十馀万斤，每年交本银及节省银十二万五千两，销除借支之银十万两后，计八年中总共可交节省银连同利息银九十万两。因此郎中曹寅节省之银，比张鼎臣、王纲明等所节省之银既多，则十四关铜斤，理应交给郎中曹寅经营。惟以京师宝泉、宝源两局铸钱，系靠十四关之铜。买铜时皆由关监督处先领银两，始能买铜进交。惟京师用钱关系既甚重要，如将十四关铜斤，完全交给曹寅经营，倘若曹寅自身贻误，因无人继续交铜，恐致有误铸钱，因此请将十四关钢斤，交与郎中曹寅员外郎张鼎臣、张鼎鼐，主事张常住，商人王纲明、范玉芳、王振绪、翟共高等，共同经营。十四关铜斤既由彼等共同经营，则十万两银，亦由彼等共同借支。节省之银，即按曹寅所说之数，八年之中，著交本银及节省银一百万两。如此，则节省之银相同，而事亦可靠。 

　　已将所议之两本具奏，奉旨：汝等二次所议甚是，若将事只交一人，地方甚大，设若某时出一事故，尔内务府总管亦断难辞咎。著将曹寅之弟曹荃及张鼎鼐等叫来具奏。钦此钦遵。于本月十二日具奏，据物林达曹荃称：我兄曹寅拟接办十四关铜斤，因绝不致贻误，一定能成，才奏恳主上，设若不能，他亦不敢独自接办。倘因主上钱粮甚为重要，不可交与我兄曹寅一人办理，则奴才曹荃，既蒙主上鸿恩，派出差使，情愿协助我兄曹寅经营，以效犬马之劳于主上。如能更多节省，当再具呈节省，绝不致贻误．倘略有迟误，甘愿领罪。今若交给八人共同经营，人数既众，则不一定能多节省钱粮也。等语。又据员外郎张鼎臣、张鼎鼐，主事张常住，商人王纲明等称：京师宝泉、宝源两局铸钱，系靠十四关钢斤，此非一二人所能承办之事，关系甚为重大。如蒙圣上鸿恩，借给银十万两，我等共同办理。则不致误事。而且八年之中，很可节省银一百万两等语，缮文具奏。奉旨：著去信问曹寅。钦此。 

　　臣等议得：据员外郎张鼎臣等奏称：去年主上施恩，将龙江等八关铜斤，赏给奴才弟兄三人经营。奴才等初次接办铜斤，因不知内情，大概计算，一年共交节省银二万两。今已经营一年，关于铜价及杂用等项，既皆明了，不敢不明白奏陈。若将芜湖等六关算上，共十四关铜斤，借支银十万两承办，则一年可节省银十四万两，八年终了时，连同本银，总共可得银一百二十二万两。奴才等愚思，京师两局铸钱，皆靠此十四关铜斤，关系甚大，并非一二人能办之事。奴才等拟请将十四关之铜三百五十八万一千馀斤，分为三份，借支银十万两，由曹寅、王纲明及我弟兄，各自承办，如此断不致误事，而且各自若有更多效力之处，圣上亦能知道等语。前会奏请，将十四关铜斤，交给彼等共同经营。查共同经营分为三份，与各自尽力经营相同，且今张鼎臣等八年节省之银，既又多出二十二万两，因此请将十四关铜斤，分为三份经营，计交给张鼎臣兄弟三人一份，王纲明等四人一份，曹寅既系独自一人，即与共弟物林达曹荃共为一份。借支银十万两，请由广储司具领，分为三份借给。每年按节省银十四万两计算，八年共交银一百十二万两。借支银十万两，八年终了，如何抽还，请再议奏。十四关之铜三百五十八万馀斤，分为三份，因共合伙之人数多寡不等，而十四关之远近，铜数之盈缺，既不相同，将此斟酌情形，请分给员外郎张鼎臣、张鼎鼐、主事张常住以湖口、扬州、凤阳仓、崇文门、天津、太平桥六关，共铜一百十五万二千七百馀斤，分给商人王纲明、范玉芳、王振绪、翟其高以芜湖、浒墅、北新，此三关共铜一百四十一万六千九百九十馀斤，分给郎中曹寅、物林达曹荃以龙江、淮安、临清、赣关、南新，此五关共铜一百零一万一千一百八十九斤馀。为此谨题请旨。等因缮本。 

　　内务府总管玛斯喀、唐岱，交给奏事主事存柱、蓝翎长寿转奏。 

　　本月二十四日，奉旨：依议。钦此。 

　　交给员外郎张鼎臣、张鼎鼐，主事张常住，郎中曹寅之家人老汉，商人王纲明、范玉芳、王振绪、翟其高等本人。 


[译自内务府满文奏销档] 

[注]凤眼仓，满文原音如此，似为凤阳仓之误。 


十九 曹寅奏请圣安并报江南大获摺 


康熙四十年九月十六日 




　　江宁织造.郎中臣曹寅谨奏：恭请圣安。 

　　臣寅伏闻圣驾巡方，远涉鹿塞鸡林，身系包衣奴役，不能随奉宸游，少效犬马之力。今闻皇上回銮，谨具摺恭请圣安。 

　　今年江南各省皆大获丰登，民安物阜，一并奏闻。伏乞睿鉴。臣寅无任激切屏营之至。 



朱批：知道了。 



二十 内务府总管玛斯喀等奏曹荃呈称户部交进豆草请与户部会议具奏摺 


康熙四十年十一月十二日 




　　据物林达曹荃呈称，户部之普瑚等交进之豆草，接收后，将交进之呈文，由赵昌等具奏。奉旨：著交内务府总管。钦此。此事乃系户部之事，既与钱粮关系重大，请与户部会议具奏等语。由内务府总管玛斯喀、库岱、赫奕口说与奏事主事存柱具奏。 

　　奉旨：著会议。钦此。 

[译自内务府满文奏销档]
二十一 苏州织造李煦奏前奉谕旨已钦遵妥办摺 
康熙四十一年八月 
　　管理苏州织造臣李煦谨奏：恭请皇上万安。 
　　切惟御驾远幸，臣煦不能亲随左右，执鞭坠凳，以效犬马，依恋日深。兹闻圣驾回銮，遥叩北阙，特具奏摺，恭请圣安，伏乞睿鉴。 
　　前奉谕旨：串客回南去了，其中若有纳监者，尔著量与他些须。钦此钦遵。止有张本官要纳监，臣煦已为捐纳，将实收支付明白矣。 
　　今年苏州地方田禾甚好，将必大收，万民欢悦，理合并奏以闻。 

朱批：朕九月二十五日自陆路看河工，去尔等三处，千万不可如前岁伺候。若有违旨者，必从重治罪。 

[宫中.李煦奏摺] 
二十二 曹寅奏领御书金字等并谢加级摺 

康熙四十二年七月初三日 
　　江宁织造.郎中臣曹寅谨奏：恭请圣安。 
　　五月十九日，侍郎臣高士奇、内务府郎中臣丁皂保赍捧御书金字心经宝塔壹轴送到金山。臣寅率领合寺僧众跪迎，敬悬大殿，俾亿万士民瞻仰，永为镇山至宝。臣寅与本地官民。当经叩头谢恩。其谢恩奏辞，已托高士奇、丁皂保转奏，不敢另具摺子外。又于六月二十九日，接得苏州织造.郎中臣李煦移到内务府衙门文书，内开：恭蒙圣恩，三处织造并物林达，俱各加一级，笔帖式授为七品等语。臣寅悚惶无地，感戴惟天。但臣寅何人斯，犬马之力丝毫未尽，膺此殊恩。惟有永矢捐麋，以仰报高厚于万一。 
　　除具呈内务府衙门启奏谢恩外，谨具摺子，恭谢天恩，伏乞睿鉴。臣寅不胜激切屏营之至。 

朱批：知道了。 

二十三 曹寅奏闻江南秋收丰登情形摺 

康熙四十二年八月二十四日 
　　江宁织造.郎中臣曹寅谨奏：恭请圣安。 
　　臣寅自幼蒙豢养，得备下走之任，仰见我皇上轸念民生，宵衣旰食，无一刻不以水旱荒歉为急务。祗因江南等处，地方笃远，风雨不时，所闻异同，不敢草率具奏。且上江俱蒙皇恩蠲免钱粮，江南上下江连年丰熟，米价不出七钱上下。近见山左水灾，蒙皇上蠲免钱粮，截留糟米，使地方官能仰体皇衷，未雨绸缪，应不至此。近又蒙特命大臣及八旗人员捐帑赈济，百姓沾沐皇恩，亘古所无。 
　　臣寅愚昧，不能即将江南地方情由时刻上奏，远慰圣怀。臣寅负罪，诚为深重。臣寅于臣李煦摺内旨到之日，除各处麦季已经成熟外，谨将所访各处秋收丰欠及米价情由，细具单摺，恭呈御览。江宁为各省水旱通行马头，皆访之米客行商，应无差谬。谨此奏闻，伏乞睿鉴，臣寅不胜激切惶悚之至。 

朱批：闻江南收成，米价贱，朕心甚是喜悦。朕体安善。 

二十四 江宁织造曹寅奏谢赐金山扁额摺 

康熙四十三年二月十五日 
　　江宁织造.郎中臣曹寅谨奏：恭蒙恩赐金山"动静万古"四大字，臣寅与将军臣马三奇恭制扁额，于本月初七日敬悬大殿之上，率领军民寺僧叩头，欢声振天。今现在山顶相度地宜，选石敬摹，诹吉建竖，俾亿万人瞻仰，照垂万古。谨具摺奏闻，伏乞睿鉴施行。臣寅无任欢忭踊跃之至。 

朱批：知道了。 

二十五 曹寅奏将遵旨采买米石摺 

康熙四十三年四月初一日 
　　江宁织造.郎中臣曹寅谨奏：恭请圣安。 
　　臣寅于三月二十日接总管内务府文，奉上输：将江宁织造备用银两内零银照旧存库，动银一万两，着曹寅会同总督阿山，遣人往湖广、江西等米贱之处采买米石奏闻。钦此铁遵。随与总督臣阿山公同商议，遴委练达之人，前往湖广、江西等处访问的实米价，如贱即行采买。 
　　江南省上下江去年丰收，因近日山东人来买米者多，又值青黄不接之际，故目下时价熟米每石银九钱一二分不等，仓米每石银八钱三四分不等。闻江西近日之价贵于湖广，湖广之价又贱于江宁，访问于往来米商之言如此。 
　　湖广、江西六月初间首季稻熟，彼时米价即应大贱，五月间便可预定丰歉。俟所委之人至彼访问的实，一面采买，一面与臣阿山公同具摺上奏。谨先奏闻，伏乞睿鉴施行。 
　　朱批：知道了。今岁春麦收成如何，速速报来。京中春景是好，但病多些。 

二十六 曹寅奏报江南收成并请圣安摺 

康熙四十三年五月二十日 
　　江宁织造.郎中臣曹寅谨奏：恭请圣安。 
　　臣寅访得，江南全省今年大麦已经全收。小麦江以北有九分、十分收成不等；江以南只因五月初九日大雨，至十三日方晴，不曾打晒，上垛者，少为伤损，今合计收成共有七分。臣寅身往苏州会议，一路目及自常州以北皆如前；自常州以南，地洼下水已平岸，不曾入田，麦只割得一半，其余因雨淖不得割，尚在田中。臣寅取麦看视，麦尚无恙。十四日大晴，迩来数日，水已全退，可以收割，大约比高腴之处欠一二分收成。江南最宜时内下雨，今年梅雨塘坝皆满，插秧有水，民不劳苦。 
　　近闻山东二麦大熟，饥民一事，蒙皇上如天之仁，筹划周详，幽微皆到。江南黎庶闻者，无不感激涕零。 
　　臣寅身系家奴，不能远涉少尽犬马之忱，真惶悚无地，寝食不安。今年江南全省太平，伏乞皇上少宽圣怀，下慰群望。臣寅不胜激切屏营之至。 

朱批；知道了。近京麦子大收。目前雨?时若，田苗甚好。米价还贵，麦价小减。 

二十七 江宁织造曹寅奏谢钦点巡盐并请陛见摺 

康熙四十三年七月二十九日 
　　江宁织造.郎中臣曹寅谨奏：恭请圣安。 
　　臣寅蒙皇上天恩，生全造就，虽捐糜难酬万一。去年奉旨著与李煦轮管盐务，今又蒙钦点臣寅本年巡视两淮。臣寅闻命自天，惶悚无地，谨北向顶香九叩谢恩讫。念臣寅于雅岁备犬马之任，曾无尺寸之效，愚昧稚鲁，不学无术，蒙皇上念臣父玺系包衣老奴，屡施恩泽，及于妻子，有加无已。盐政虽系税差，但上关国计，下济民生，积年以来委曲情弊，难逃皇上洞鉴。 
　　臣寅拟星驰赴阙谢恩，恐骇物听，八月上旬料理运务已毕，俟造册报竣，仰求皇上俯准陛见谢恩，以申犬马恋主之诚，得以披陈下悃，仰聆圣训，祗遵敬恪，庶免覆束之患。 
　　谨具摺上奏，伏乞睿鉴施行。臣寅无任顶戴悚息激切屏营之至。 

朱批：朕体安善，尔不必来。明春朕欲南方走走，未定。倘有疑难之事，可以密摺请旨。凡奏摺不可令人写，但有风声，关系匪浅。小心，小心，小心，小心。 

二十八 曹寅奏陈买讫米石请旨收贮摺 

康熙四十三年九月十六日 
　　江宁织造.郎中臣曹寅谨奏：恭请圣安。 
　　前奉旨着臣寅动库银一万两，会同总督臣阿山，差人于湖广、江西米贱之处买米，买完之日奏闻。钦此钦遵。 
　　臣等即经遴选人员，往湖广、江西照依时价。于白露节后在汉口采办，每担银六钱三分，已经买讫。今年湖北、湖南收成都好，计库银一万两，共买米一万五千八百余担。谨此奏闻。 
　　臣等所买之米，应于何处收贮，伏乞皇上圣训施行。 

朱批：朕体安。此米原欲为山东之计，今东省大熟，无处可用，到明春再奏。 

二十九 江宁织造曹寅奏谢钦点巡盐并到任日期摺 

康熙四十三年十月十三日 
　　江宁织造.郎中臣曹寅谨奏：恭请圣安。 
　　本月初七日都察院差官奉到敕印，臣寅恭设香案，望阙叩头谢恩祗受讫。于初十日离江宁，十三日至扬州到任办事。窃臣寅身系家奴，蒙圣恩擢任，虽竭犬马之诚，难报高厚于万一，所有应行事件，容臣次第举行。除照巡盐衙门旧例，具本投进外，合先具摺谢恩，报明到任日期。为此具摺谨叩头手书上奏，伏乞睿鉴施行。 

朱批：知道了。高（上日下文）寺碑文御书写完，尔即觅善刻之手，著速摹勒呈进。 

三十 兼管巡盐御史曹寅奏报禁革浮费摺 

康熙四十三年十月十三日 
　　兼管巡盐御史臣曹寅谨奏：为报明禁革浮费事。 
　　窃臣寅由苏州调补江宁织造，历任十有五年，即闻巡盐御史于每年额引之外，有盐二十斤，名为院费，故御史与笔帖式有三十万两之羡馀，因此条充织造衙门钱粮。其承差发收，系近年漏规，于二十斤之外又多增七斤，其中委曲难逃天鉴。臣寅前请密奏，亦为此项，因未到任，不敢越次。臣寅今日履任，随将无院答承差及发收等项，一概裁革，从此众商可苏一分。但浮费之革，必清其源，上自督抚，下及州县，内外过往官员尚属众多，前总督阿山名为禁革浮费，独不自禁及共所属，实恐臣等内员，一遇事件即行入告，故于臣未到任之前，先为之计。其十三款内，尚有一二件应留以恤地方贫苦者，俟部议下再当奏陈，以仰答皇上恤商爱民之至意。谨具摺恭请圣训，伏乞睿鉴施行。 

朱批：生一事不如省一事，只管为目前之计，恐后尾大难收，遗累后人，亦非久远可行，再留心细议。 

三十一 江宁织造曹寅奏陈盐课积欠情形摺 

康熙四十三年十一月二十日 
　　江宁织造.郎中臣曹寅谨奏：恭请圣安。 
　　臣曹寅世蒙豢养，生殁殊荣，今复邀皇上格外加恩命兼管两淮盐课，臣捐糜莫报，惟有督销额引，清查积弊，充实国帑，抚恤商民，勤慎臣职守而已。 
　　臣于前月十三日到任视事，访得运司库项钱粮亏空八十馀万两，臣系家奴，何敢效外官支吾了事，即应飞章参奏，尽法穷治，以警臣工。但思钱粮系历年历欠，奸商有预投之弊，事全败露，则富商不肯代完，接年御史运道死何足惜，朝廷课饷便至悬催。臣是以不改造次，惟檄新运道李灿，严比细查两年积欠，定限两月交代，若可少完，再当减分题参，仰候圣裁。 
　　该臣看得两淮历年积欠不已，皆由御史怠忽，互相容隐，求一年回差之轻便，不顾库藏之盈虚。更有奸商恃怙效尤，预投贷借，酿成此弊。自科臣满普以来，岁欠不过三二十万两，接年御史尚可代徵。自御史罗詹一引私行引半，江广盐壅课绌，今年御史噶世图虽减斤割引，不能全十分之四。臣本庸材，膺此重任，日夜忧思，务求万全，使良商不致困乏，积欠可以顿完，渐求裕课养民之法，仰报主恩。 
　　除又将匣费裁革数目另摺报明外，合将亏空原由，先行奏闻，伏候圣训遵行。 

朱批：知道了。 

三十二 江宁织造曹寅奏查过盐商借帑情弊摺 

康熙四十三年十一月二十二日 
　　江宁织造.郎中臣曹寅谨奏： 
　　去年圣驾南巡，蒙恩赏借两淮商人库银一百万两。臣访闻商人只实得八十万两，其中又有非商借名领去者，臣不胜惊异。随行文按册集商细查，见其皆联络保结，一人有欠，全纲摊赔，日后徵收无碍，虽有瑕疵，臣不敢苛刻多事。合将查过原由，具摺奏闻。 

朱批：知道了。 

三十三 江宁织造曹寅奏为禁革两淮盐课浮费摺 

康熙四十三年十一月二十二日 
　　江宁织造.郎中臣曹寅谨奏：为禁革浮赛事。 
　　臣自到任后，察访两淮浮费甚多，比来盐壅商困，朝廷钱粮渐有积欠，若不痛革禁止，则于课饷有碍。臣筹画至再，是以将一切浮费，细行助定禁革。计算商人一年成本，即江广盐价不起，商本万一不致亏摺，如此奉行一二年，商力有馀，便当加课。前总督阿山条奏十三款内，皆不肖之辈逐年增益之费。臣此条奏，系从来实在之费。今年暂革苏商，江广盐价一起，即可条奏充课。臣谨将名目开列于后： 
　　一、院费、盐差衙门旧例有寿礼灯节代笔后司家人等各项浮费，共八万六千一百两有零。 
　　一、省费，系江苏督抚司道各衙门规礼共三万四千五百两有零。朱批：此一款去不得。必深得罪于督抚，银数无多，何苦积害。 
　　一、司费，系运道衙门陋规，新运道李灿系皇上特用之人，能依臣檄减革书承衙役家人杂费，共二万四千六百两有零，尚存一万两有零，养济各项人役。 
　　一、杂费，系两淮杂用交际，在阿山条奏别敬及过往士夫两款之外，共六万二千五百两有零。 
　　以上四款，皆出匣费，派之众商，朝廷正项钱粮未完，此费先已入己。臣见此不胜痛恨，已一面细分项款，张示晓谕，使商民咸坚急公办课之诚，深知皇上用臣等恤商爱民之心。 
　　容臣具本进呈，合先具摺恭奉御览，伏乞圣训施行。 

三十四 江宁织造曹寅覆奏摹刻高（上日下文）寺碑文摺 

康熙四十三年十二月初二日 
　　江宁织造.郎中臣曹寅谨奏：为钦承圣恩事。 
　　臣寅谢恩摺内，蒙御批：高（上日下文）寺碑文写完，著善手摹勒上石榻墨进呈。钦此。臣寅于十二月初二日，谨率属官商民人等，俯伏迎接，望阙叩头，焚香跪读。百万商民，欢呼动地，仰瞻圣孝帝训，治河省方，泽偏寰区，恩周（上艹下部）屋，兼之宸翰宏文，真书契以来所未会有。臣寅随遴选匠工，于高士奇等指建碑亭之处，将石细加磨磷，用心摹勒，俟镌完敬榻进呈御览。 
　　所有两淮商民顶戴皇恩，无由仰报，于臣寅未点差之前，敬于高（上日下文）寺西起建行官，工程将竣。朱批：行官可以不必。群望南巡驻跸，共遂瞻天仰圣之愿。臣寅目击商民感戴情形，不敢壅于上闻。 
　　俟墨榻全完，具本奏陈外，合先具摺并奏，伏乞皇上睿鉴施行。 

朱批：知道了。 

三十五 江宁织造曹寅奏以僧纪荫主持高（上日下文）寺摺 

康熙四十三年十二月初十日 
　　江宁织造.郎中臣曹寅谨奏：恭请圣安。 
　　高（上日下文）寺伏蒙皇上钦赐金佛，梵宇光隆，永垂不朽。但寺内无僧主持，臣寅到任后，访得马迹山有臣僧纪荫，避世焚修，可以胜任。臣寅会同臣李煦率扬州文武官员商民人等，具启延请，臣僧纪荫再三固辞。随又敦致高?寺乃皇上临幸之地，且赐有金佛，关系重大，主持必须得人，此正和尚报恩之时等语。臣僧纪荫遂欣然就道。臣寅同臣李煦遴于十二月初八日，率领文武官员商民人等，迎请入院，晨钟暮鼓，顶礼金佛，虔心上为皇太后保厘，庆祝皇上圣寿无疆，以慰中外臣民之愿。今臣僧纪荫具摺谢恩，据云昔曾见驾，蒙恩准其具摺奏闻。臣寅不敢壅于上闻，理合奏达天听，伏乞睿鉴施行。 

朱批：知道了。 

三十六 江宁织造曹寅奏请应于何处伺候摺 

康熙四十三年十二月十二日 
　　江宁织造.郎中臣曹寅谨奏：臣同李煦已造江船及内河船只，预备年内竣工。臣等应于何处伺侯，伏俟圣旨，臣等慎密遵行。 

朱批：已有旨了。尔等照旧例伺候。 

三十七 内务府等衙门奏曹寅李煦捐修行宫议给京堂兼衔摺 

康熙四十四年闰四月初五日 
　　总管内务府等衙门谨奏：为钦遵上谕事。 
　　康熙四十四年闰四月初三日，乾清门侍卫马武、御前侍卫五十，传谕大学士、内务府总管、吏部：前经降旨：命盐商修建宝塔湾之塔，后立即建成。而并未降旨命建朕住宫室，亦在宝塔西边建成宫室，此皆盐商自身出银建造者。著问曹寅，彼等出银若干，议奏给以虚衔顶戴。况且我们在口外建房之人及捐助银两者，也已议叙，给官加级。曹寅、李煦、李灿，既皆捐助银两，著议给彼等职街。黄家正既亦出过劳力，著一并议奏。钦此钦遵。 
　　查曹寅来文称：通州分司黄家正、台州分司刘日辉、淮安分司金浩林等，修建驿宫，甚是勤劳等语。 
　　当经臣等会议得：曹寅等在宝塔湾修建驿宫，勤劳监修，且捐助银两。查曹寅、李煦各捐银二万两，李灿捐银一万两。彼等皆能尽心公务，各自勤劳，甚为可嘉，理应斟酌捐银数目，议叙加级．惟以捐银数目过多，不便加级，因此请给彼等以京堂兼衔，给曹寅以通政使司通政使衔，给李煦以大理寺卿衔，给李灿以参政道衔。通州分司黄家正，于修建驿官时，既很勤劳，请加二级。台州分司刘日辉、淮安分司金浩林，来文中既称亦甚勤劳，请给刘日辉、金浩林各加一级。 
　　再，前谕令曹寅将修建驿官之商人姓名、出银数目，缮单呈送。今据曹寅呈称：理应将商人姓名、出银数目，缮写清单呈报，惟以三十八年四月降旨重修三岔河之塔，四十二年二月，圣上南巡回跸时，又赐给金佛，商人等因感激圣恩，修建此驿宫，现初告成，各商出银数目，尚未清算，倘若急于记档造报，恐致差误。恳请转奏，请俟另缮清单具奏等语。既然如此，拟请将此交付曹寅，著将商人姓名、出银数目，逐一查明，缮单呈送，再行议叙具奏。为此谨奏请旨。等因缮摺。 
　　大学士马齐、张玉书、陈廷敬，暑内务府总管.郎中海章，吏部郎中童佑，员外郎舍伦，交与奏事治仪正存柱、蓝翎来保转奏。 
　　本日奉旨：依议。钦此。 

[译自内务府满文奏销档] 
三十八 江宁织造曹寅奏刊刻全唐诗集摺 

康熙四十四年五月初一日 
　　江宁织造.通政使司通政使臣曹寅谨奏： 
　　臣寅恭蒙谕旨刊刻全唐诗集，命词臣彭定求等九员校刊。臣寅已行文期于五月初一日天宁寺开局，至今尚未到扬，俟其到齐校刊，谨当奏闻。 
　　又闰四月二十三日，有翰林院庶吉士臣俞梅赴臣寅衙门口传上谕，命臣俞梅就近校刊全唐诗集。钦此。奏请圣旨，钦遵咨行江苏巡抚臣宋荦，移咨吏部、翰林院衙门。俟刊刻完日，该衙门一并具本奏闻 

朱批：知道了。 

三十九 曹寅奏谢圣恩巡视全河并蠲租摺 

康熙四十四年五月初一日 
　　江宁织造.通政使司通政使臣曹寅谨奏：恭请圣安。 
　　蒙皇上圣恩，巡视全河，蠲租宥罪，大江南北，草野纤微，均沾雨露。圣德所被，年丰时和，祯祥叠见。 
　　窃臣寅身系内员，躬逢盛事，已属厚幸，复蒙圣恩荣加祖父，赏及妻孥，臣何人斯，滥膺异数，有加无已。即肝脑袋地，亦不足仰报高厚于万一。理应具摺恭谢天恩，伏乞圣鉴施 
行。 

朱批：朕体安善。今岁返京雨?时若，禾苗茂盛，所以联心甚宽。 

四十 曹寅奏陈清黄交涨河水甚大摺 

康熙四十四年七月初一日 
　　江宁织造.通政使司通政使臣曹寅谨奏：今年清、黄交涨，河水甚大，较之往年，大水微逊。目下已退数尺，沿江圩田虽淹，山田大熟，亦系收成之年。 
　　臣蒙恩高厚，惟有实心办事，以效犬马。近因勤于割引，而江广各处盐价渐长，众商咸赖皇仁，大有起色。合并奏闻。 

朱批：知道了。





　　江宁织造.通政使司通政使臣曹寅谨奏：恭请圣安。 

　　奉旨校刊全唐诗翰林彭定求等九员，俱于五月内到齐，惟汪士（钅宏）尚未到。臣即将全唐诗及统签，按次分与，皆欣欢感激，勤于校对。共中凡例，钦遵前旨，除一、二碎细条目与众翰林商议，另具摺请旨外。臣细计书写之人，一样笔迹者甚是难得，仅择其相近者，令其习成一家，再为缮写，因此迟误，一年之间恐不能竣工。再中晚唐诗，尚有遗失，已谴人四处访觅，添入校对。臣日掣盐往来仪真、扬州之间，董理刻事，随校随写，不敢少怠，谨此奏闻。 



朱批：知道了。凡例甚好。 



四十二 江宁织造曹寅谢赐书扇摺 


康熙四十四年八月十五日 




　　江宁织造.通政使司通政使臣曹寅谨奏：恭请圣安。 

　　臣家人赍捧钦赐御书旧扇一柄到臣衙门，臣恭设香案，望阙叩头，谢恩祗受。窃念臣系家奴，无足比数，恭遇皇上巡幸口外，绥靖边疆，犹蒙恩及犬马，即粉身碎骨，亦难报高深于万一，谨具摺恭谢天恩。 

　　又，臣同翰林军彭定求等十员，商酌校刊全唐诗凡例，进呈钦定，奉旨：凡例甚好。钦此。臣随交臣彭定求等十员祗受，钦遵校刊。但臣盐务任满，即匍匐谢恩，以伸伏马恋主之诚。所有诗局写刻人工，虽经细心挑选甚多，而一二细碎事务，亦所时有，拟于暂交臣李煦代为管理，俟臣回南仍归臣身任其事，庶不致有误。合并奏闻，伏乞圣鉴施行。 



朱批：知道了。 



四十三 江宁织造曹寅奏进唐诗样本摺 


康熙四十四年十月二十二日 




　　江宁织造．通政使司通政使臣曹寅谨奏：恭请圣安。 

　　恭蒙天赐鹿舌鹿尾鹿肉条等件，臣谨望阙叩头谢恩祗受。窃臣一介庸愚，恭蒙恩施，有加无已，惟有益竭犬马之诚，仰报高深于万一。 

　　校刊全唐诗，现今镂刻已成者，臣先将唐太宗及高、岑、王、孟肆家刷印，装潢一样贰部进呈。共纸张之厚薄，本头之高下，伏候钦定，俾臣知所遵行。尚有现在装潢数十家，容臣赴京恭谢天恩，赍捧进呈御览。 

　　又蒙恩赐高（上日下文）寺诗，朱圭现在赞刻，俟竣工之日，装潢进呈。 

　　谨具摺奏闻，伏乞圣鉴施行。 



朱批：知道了。样本都改过发回。 



四十四 内务府奏曹寅等请将购铜银两就近向江苏藩库支领摺 


康熙四十四年十二月二十八日 




　　总管内务府谨奏：为请旨事。 

　　案据织造处郎中曹寅、郎中张鼎鼐、商人王纲明等呈称：为陈明增加节省银两，以报主上重恩事。查自康熙四十年，蒙主上鸿恩，将浒墅等十四关铜斤，分为三份，赏给奴才等承办以来，我等每年将节省银，俱已如数交纳内库。奴才等但能略多节省，何敢不尽心计算。现在我等购铜银两，系由湖口、太平桥等十四关领取。前往各该关领取购铜银两，往返交织，约有数千里，船在长江险流行走，甚是可怕，一遇大风，或关上钱粮道未领到之时，即须等候两三个月。其中人用盘缠、船夫脚费，虚耗甚大。令若将浒墅等十四关应付我等之铜价银一钱，脚费银五分，停止向关监督领取，改由附近江苏藩库支付，则奴才等雇用船夫，前往各关领银之苦，及长江行船之险得免，而船夫雇价及各地杂用等项，即又可节省银一万两。因此，比我等以前节省之十四万两，又可增加节省银一万两。恳请大人详查缘由转奏，若能施行，则我等可免大江行船之苦，而亦有益于钱粮等语。 

　　当经臣等会议得：郎中曹寅、张鼎鼐、商人王纲明等呈称：蒙主上鸿思，（文同前引，下略）又可增加节省银一万两等语。查曹寅等所云，由江苏藩库支领银两，即系奏准交给彼等购铜原定银数，并无增多。彼等今请将购铜价银一钱及脚费银五分，停止向关监督领取，改由江苏藩库支付，则江行之苦得免，且船夫脚费可比以前节省之十四万两，又增多节省银一万两。为此，请依曹寅等所呈施行，口口口口，谨奏请旨。等因缮摺。 

　　内务府总管赫奕、和硕色，户部尚书凯音布，侍郎巴锡，交与奏事傻子、来保具奏。 

　　奉旨：依议。饮此。 


　[译自内务府满文奏销档] 




四十五 内务府总管赫奕等奏曹寅呈请借银给韩楚安经营贸易摺 


康熙四十五年正月二十三日 




　　据江宁织造．通政使司通政使曹寅呈称：为诸施鸿恩事。据本处笔帖式韩楚安呈称：承主上鸿恩，命奴才经营贸易。查从前派来之库使、笔帖式等，俱承主上鸿恩，各借给库银四千两，进行经营。因此，我也请借银四千两，将本利于每年送缎匹时偿还等语。寅承受主恩，甚为深重。我愿担保，请借给韩楚安银四千两，由我亲身监督其经营，将本利银按照规定交纳，如稍有耽误，我甘情承罪。恳请大人转奏，为此谨呈等语。 

　　将呈交由内务府总管赫奕、和硕色，交与奏事傻子、来保具奏。 

　　奉旨：借银之人既尚未满八年，如再借给，即致杂乱；应俟八年期满，再行议借，期满之前，不可借给。况且先前借支银两内，尚有拖欠，现在借支，难免有填补拖欠情事也。钦此。 


　[译自内务府满文奏销档] 




四十六 江宁织造曹寅奏传谕李煦并报校修唐诗今年可以竣事摺 


康熙四十五年二月二十八日 




　　江宁织造．通政使司通政使臣曹寅谨奏：恭请圣安。 

　　臣寅于正月二十八日出京，二月十八日至江宁，次日即至扬州，谨记训旨，即传谕李煦及众商等，无不感激天恩，至于涕零泥首。李煦随出示晓谕。 

　　又诗局翰林官等，校修唐诗，今年可以竣事。 

　　臣寅蒙皇上格外施恩，举家顶礼，虽粉身碎骨，难报万一，惟有敬诵训旨，勉力自慎，以仰副皇上生成之至意。 

　　谨具摺上奏，伏乞睿鉴。 



朱批：知道了。 



四十七 内务府奏请将宫中用车交三处织造报效承造摺 


康熙四十五年四月三十日 




　　总管内务府谨奏：为请旨事。 

　　查车库现有朱沿元青车四十辆，内延主子出入畅春园，或恰排在同天，有时用五六十辆，有时用七八十辆，由于车辆不敷，调拨使用时，往返取送，以致麻菰钉脱落，各处松动。为了车辆不足，每次向内府官员取用，但内府官员之车，同样并不坚固完美，且在急用时，恰又找不到。查此项车辆，即皆系主子乘用，倘若行至半途损坏，关系甚重。因此，请增制朱沿元青车六十辆。此项增加车辆，既有现成之南省制藤、油漆巧匠，请交三处织造官员，由彼等报效，每处二十辆，按照内用式样，敬谨制造呈进。为此谨奏请旨。等因缮摺。 

　　内务府总管灵普、赫奕、和硕色，交与奏事傻子、来保具奏。 

　　奉旨：不必交给杭州。著交曹寅、李煦制造。南省所造车轮不好，著在此地制造，只令他们制造车沿、车顶可也。钦此。 


[译自内务府满文奏销档] 




四十八 兼两淮盐课李煦奏盐课请展限奏销摺 


康熙四十五年五月 




　　管理苏州织造．大理寺卿兼巡视两淮盐课监察御史臣李煦谨奏：恭请皇上万安。 

　　臣煦到任数月，管理盐差，遵奉圣谕，不敢少懈。幸值新例森严之际，臣煦督率该管各官，实力奉行，大伙私贩，皆敛迹消散。间有负盐觅食之流，不过一二穷苦小民，在所不禁。皆由皇上恩威所致，非臣下之力所能及也。 

两淮商人，节蒙皇上殊恩蠲免，赢馀加斤，又借帑带徵。目今江广盐价渐转，将来必是大好。私盐缉而官引疏，商业饶而国课裕，此理之必然者。惟是盐法成规，纳课在先，行盐在后，故定例六月奏销，为期甚迫。商盐尚未运售，奏报已是届限，而课银完数究竟仍未足额。向来盐臣顾瞻定例，多属权宜虚报。目下商力初纾之日，必令依限全完，则过于急迫，恐违皇上爱恤商人至意，若仍前虚报欺罔皇上，臣煦之心实所难安。再四思维，不顾冒昧，伏乞俞旨准将奏销宽至十月，著为定例，则商人利于转输，臣煦等亦易于催科，而在国课原无亏损。奏期展限，实于盐法有裨，与其六月中循例虚报以欺皇上，不如代为乞恩于皇上也。 

　　臣煦恭候御批可否，然后敢行题请。为此具摺奏闻，伏祈睿鉴施行。 



朱批：去岁曹寅不曾展限，尔同曹寅商定再摺请旨。 


[宫中．李煦奏摺] 




四十九 江宁织造曹寅奏报全唐诗集本月内可以刻完摺 


康熙四十五年七月初一日 




　　江宁织造．通政使司通政使臣曹寅谨奏：恭请圣安。 

　　遵旨校刊全唐诗集，目下刊刻只剩五百馀页，大约本月内可以刻完，八月内校对错字毕，节可全本进呈。共计有十二套，除春间所进二套外，又校对得六套，谨装订进呈御览，伏求圣训俯鉴错误，指示臣等，使得刊改归正，以成一代之书。 

　　再，众翰林同臣公具一摺，敬求御制诗序，阐奖唐贤，昭垂万世，使间气英灵，永传不朽。臣等草形蚁质，亦获挂名共间，已列衔具公本叩求。 

　　所有众翰林有病及告假者，俱令回本籍，无事者俱在扬州校刊。编修汪绎素有血症，在诗局陡发旧恙，即令回籍调养，于五月内身故，臣已为料理营护后事讫。目下在扬州校刊者，彭定求、杨中讷、汪士（钅宏）、徐树本、俞梅共五人。 

　　谨此奏闻，伏乞睿鉴． 



朱批：刻的书甚好，等细细看完序文，完时即打发去。 



五十 曹寅奏江南雨水收成情形摺 


此摺原附康熙四十五年七月初一日奏进全唐诗集摺内 




　　今年江南北春麦大收，江南惟江宁一府，稻田于插秧时雨水花搭，虽种稻者，只得八分；种杂粮者，亦未空弃田亩。目下各处雨水已调，秋收可望。江西、湖广早稻大收，晚稻闻又 

甚好，只因各处地方官无故禁粜，米贩不行，价值少昂。好米一石价银一两二三钱不等。仓米一石八九钱不等，亦不为贵。秋来各路通粜，米价自贱，恐廑圣怀，谨此奏闻。 

　　又，下河河工告成。万姓感戴，皆云自古以来，无此神速。且上下安堵，兵民不扰，生逢盛世，获此安乐。淮扬一带，无不焚香顶祝，仰望驾临。因系目击舆情，一并奏闻。 



朱批：知道了。 



五十一 江宁织造曹寅覆奏奉到口传谕旨摺 


原附康熙四十五年七月初一日进全唐诗集摺内 




　　江宁织造．通政使司通政使臣曹寅谨奏： 

　　六月二十五日，臣在扬州于新任杭州织造．郎中臣孙文成前，恭请圣安。蒙圣旨令臣孙文成口传谕臣曹寅：三处织造，视同一体，须要和气，若有一人行事不端，两个人说他改过便罢，若不悛改，就会参他。不可学敖福合妄为。钦此钦遵。 

　　臣寅免冠叩首，感激涕零，谨记训旨，刻不敢忘。从前三处委实参差不齐，难逃天鉴。今蒙圣训，臣等虽即草木昆虫，亦知仰感圣化，况孙文成系臣在库上时，曾经保举，实知其人，自然精白乃心，共襄公事。臣寅遥望行在，焚香九叩谢恩。 

　　理合具摺奏闻，谨具摺上奏。 



朱批：知道了。 



五十二 曹寅奏江宁上江雨水粮价摺 


此摺原附康熙四十五年七月初一日奏进全唐诗集摺内 




　　江宁府属，并镇江、扬州所属，当大雨时行之时，未免少迟数日，始得甘霖大沛，因此收成七分，以至八分不等。淮安所属，因有被水之处，收成五六分不等。 

　　上江所属安庆等七府，广德等三州，其中田亩高阜者，收成六七分不等。近江河以及池塘多者，收成都好。约计江南收成七八分不等，目下米价不出七钱上下。 

　　湖广所属，湖北收成很好，两季稻俱熟，今年十分丰收；湖南收成六七分不等。约计湖广省收成有七八分。 

　　江西所属，亦两季种稻，早稻全收，晚稻省城以北，收成有八九分，省城以南，自六月以后少旱，收成有五六分。米价因连年福建、广东买米，目下价至六钱，晚稻收后，价尚可 

贱。 

　　以上数处，虽有不等，亦系收成之年，只下江所属邳、徐等处，因河水泛涨，故致淹浸。且近水有鱼虾之利，百姓大半多赖堤工。又蒙皇恩令督抚亲赈，断不致于逃散。谨此奏闻。 



朱批：知道了。 



五十三 江宁织造曹寅奏谢复点巡盐并奉女北上及请假葬亲摺 


康熙四十五年八月初四日 




　　江宁织造．通政使司通政使臣曹寅谨奏：恭请圣安。 

　　八月初四日接邸抄，蒙恩复点曹寅巡视两淮盐课。臣寅谨设香案，望阙叩头谢恩讫。臣以家奴，两承钦命，祗切惶悚，惟有竭诚尽力，清完盐课，以仰报皇恩于万一。 

　　今年正月太监粱九功传旨，著臣妻于八月上船奉女北上，命臣由陆路九月间接敕印，再行启奏。钦此钦遵。窃思王子婚礼，已蒙恩命尚之杰备办，无误筵宴之典，臣已坚辞。惟是臣母冬期营葬，须臣料理，伏乞圣恩准假，容臣办完水陆二运及各院司差务，捧接?印，由陆路暂归，少尽下贱鸟哺之私。 

　　至于两淮盐课重大，所有?印，或遵旧例交与督抚，或命臣李煦十月照旧报满，重复代印；或遵旧例，命盐道护理，伏请圣训，臣谨遵行。臣寅曷胜激切感悚之至。 



朱批：知道了。 



五十四 江宁织造曹寅奏报起程日期并进刻对完全唐诗摺 


康熙四十五年九月十五日 




　　江宁织造．通政使司通政使曹寅谨奏：恭请圣安。 

　　臣寅前具摺请假，蒙御批：知道了。又奏事傻子传旨：著曹寅十月内来，敕印交与李煦。钦此。臣闻命之下，感激涕零。臣谨侯敕印到时，俟十月十三日李煦钱粮报满，交付明白，即从扬州拜本起程。今有刻对完全唐诗九十套，进呈御览。共馀俱已刻完，月内对完，即行刷印进呈，合并奏闻。 



朱批：知道了。 



五十五 苏州织造李煦奏俟曹寅回任即进京摺 


康熙四十五年十一月初七日 




　　管理苏州织造．大理寺卿兼巡视两淮盐课监察御史臣李煦谨奏：恭请皇上万安。 

　　切臣煦荷蒙圣恩，授以两淮盐差，于十月十二日任满。即欲进京叩谢天恩，因臣曹寅到任之后，即有事进京，奉旨将敕印交与臣煦署理，现在办事。俟曹寅事竣回任，交代明白，即星驰进京，恭请圣安，叩谢高厚之洪恩也。 

　　今有冬笋并糟酱茭白，理合恭进，少尽臣煦微诚。伏乞睿鉴。 

至于苏扬地方，今岁收成大熟之后，天气和暖，万民欢悦，并奏以闻。 


[宫中．李煦奏摺] 




五十六 江宁织造曹寅奏王子迎娶情形摺 


康熙四十五年十二月初五日 




　　江宁织造．通政使司通政使臣曹寅谨奏：恭请圣安。 

　　前月二十六日，王子已经迎娶福金过门。上赖皇恩，诸事平顺，并无缺误。随于本日重蒙赐宴，九族普沾，臣寅身荷天庥，感沦心髓，报称无地，恩维倘恍，不知所以。 

　　伏念皇上为天下苍生，当此严寒，远巡边塞，臣不能追随扈跸，仰奉清尘，泥首瞻云，实深惭汗。臣谨设香案九叩，遵旨于明日初六起程赴扬办事。 

　　所有王子礼数隆重，庭闱恭和之事，理应奏闻，伏乞睿鉴。 



朱批：知道了。 



五十七 苏州织造李煦奏贺元旦俟曹寅回任即行进京摺 


康熙四十五年十二月十三日 




　　管理苏州织造．大理寺卿兼暑巡视两淮盐课监察御史臣李煦谨奏：恭请万岁万安。 

　　切惟四序云周，三元伊始。臣煦职守在扬，不得与在廷诸臣随班舞蹈，叩贺元旦，合具奏摺恭请万安。俟曹寅回任之日，臣煦即星夜进京，叩谢洪恩，瞻仰天颜，跪聆圣训。 

　　所有冬笋、燕笋、小菜等件，敬进以表微诚，伏乞睿鉴。臣煦不胜欢忭颂祝之至。 


　[宫中．李煦奏摺] 




五十八 兼两淮盐课曹寅奏销两淮正杂钱粮文册 



　　管理江宁织造．通政使司通政使．加伍级．兼巡视两淮盐课监察御史臣曹寅谨奏：为遵旨会议奏销钱粮事。 

　　案照两淮运司每年徵收正杂钱粮完欠数目，题定陆月奏销在案。所有康熙肆拾伍年分盐课钱粮，应臣照例奏销。除各商历年积欠银两，已经臣等钦遵上谕，议于伍年内清补完结，应将完过银数，造入考核册内，另行奏报外，今据两淮运使李斯（亻全）将徵完过丙戌纲、淮南北纲食正杂盐课、摺价、停引等银，并运使节省河饷，分别管收除在四柱总撒相符，造册前来，该臣覆核无异，循例开坐造册，谨具奏闻。[注] 


[内阁．黄册] 

[注]奏销钱粮册从略。 


五十九 曹寅奏报雨水收成并请圣安摺 


康熙四十六年五月十五日 




　　江宁织造．通政使司通政使臣曹寅谨奏：恭请圣安。 

　　窃臣包衣下贱，蒙皇上豢养多年，屡沐天高地厚之恩，捐麋莫报。今年銮舆巡幸，复蒙圣恩有加无已，举家妻孥老幼，尽沾雨露。臣自分何人，辄邀如此宠眷。虽粉身碎骨，不能仰报万一，惟有朝夕焚香顶祝而已。 

　　今年江南、江西、湖广等处，春麦大热。目下雨水调匀，插秧已遍，塘坝有水，秋成可望。运盐河道，各处船只坦行无阻。两淮商民人等，莫不欢欣鼓午。皆云圣驾巡幸，福庇所及，家弦户诵，顶祝天恩。 

　　全唐诗正趁睛和刷印，众翰林已令散归，咨覆吏部矣。谨此奏闻，伏乞圣鉴。 



朱批：朕安。今岁收麦甚广，各处皆报十分。现近京中雨?时若，未知收成如何也。 



六十 江宁织造曹寅奏报盐场清形摺 


康熙四十六年六月二十日 




　　江宁织造．通政使司通政使臣曹寅谨奏：恭请圣安。 

　　窃臣于六月初十日已至仪真掣盐，但因六月内场河浅涸，盐船艰于运行，秤掣无多。目下堵坝蓄水，兼之连日有雨，船只陆续抵所，商民胥悦，江南太平无事。理合具摺奏闻，伏乞圣鉴。 



朱批：今岁北方雨（"扬"字之"扌"换作"日"）顺时，秋田大熟，大约十分收成。但南方亢旱，朕心甚为不安。又闻盗案最多。
六十一 曹寅奏报江南收成并盗案摺 

康熙四十六年九月廿日 
　　江宁织造．通政使司通政使臣曹寅谨奏：恭请圣安。 
　　臣前具摺启奏，伏蒙御批：今岁闻江南亢旱，朕心甚是不安。又闻盗案甚多。钦此。皇上忧民忧岁，虽在边睡，节风沐雨，犹时时俯念江南，有加无已。臣寅跪诵之下，不胜感泣。臣系包衣之奴，蒙圣恩拔于下贱，参列人群，但臣职司丝盐，不敢越位妄奏。今蒙谕旨，敢不竭诚剖实具以上闻。 
　　今年自圣驾回銮之后，江浙即无雨，勤工插秧者，皆有七八分收成。或人工不继，未得插秧，后时艺莳杂谷者，皆山田薄田，即丰年亦止四五分收成，值旱未免艰于子粒。然有塘坝及湖河江濡之田。今岁仍然大收。况今年湖广、江西丰熟，米价不致腾贵，江南亦花搭收成，并非荒歉之岁。伏乞皇上为天下苍生，望切少矜宸衷，以宽臣下犬马蝼蚁之私。 
　　再，盗案原系浙江旧案，鼠窃狗偷之辈。当时匿家光福山中，转攀拿获，自知不免大戮，恐该衙门动刑痛苦，遂妄为大言，使问者不敢施威，以免一时之累。缘巡抚远出苏城，又无老成之官，一时城栅过于严防，以致百姓惊慌。其实不过寻常盗案，并无连海结伙不轨之事。后恭闻皇上圣渝，责地方以不加查察盗案，凡臣民无不欢忭，以为天鉴如临，明洞万里。目下各官知戒，小民俱安堵如常。理合一并具摺奏闻，伏乞圣鉴。 

朱批：知道了。 

六十二 江宁织造曹寅奏报自兖至宁一路闻见事宜摺 

康熙四十七年三月初一日 
　　江宁织造．通政使司通政使臣曹寅谨奏：恭请圣安。 
　　臣蝼蚁下贱，过蒙圣恩，感激涕零，涓涯莫报。臣谨遵圣训，于二月十一日启行，由兖州府中路至江宁，初一日至衙门，谨设香案叩头谢恩讫。所有一路至江宁闻见事宜，谨具摺奏闻，伏乞圣鉴。 
　　一、平粜事。臣至江宁问颌差六员官尚在淮安，侯总漕桑格回日商议截漕未至。臣访得江宁上白米价一两二三钱以下不等，平常细米价一两以下不等，糙米价九钱以下不等。各米行闻有平粜之恩，凡有积贮，预先争卖，二月之价，比正月一石已跌价一钱有零。漕船一到，则米价必更贱。臣已向总督邵穆布将圣训如价贱商议增减平粜之旨传谕，总督邵穆布欣忻遵领，于初四日赴杭州审事，恐其回日尚远，已选贤能官员在江宁料理。臣衙门米现贮仓廒，即可平粜，俟皇上所遣官至日，臣会同商议，价定节出示平粜矣。所有漕米，俟总漕回日，截漕会商，随时斟酌增减平粜，再当详细奏闻。 
　　一、百姓情形。臣一路自山东至江宁，俱安生乐业如常，不知何以闾阎下贱尽知皇上平粜之恩，凡臣过处，男女老幼，无不感颂皇仁。行至滁州，闻六合县陈家桥，有盐贩侉汉与百姓争关，地方官随即遣人擒捕五名，其馀尽行逃散。闻总督已严饬汛兵巡拿，此系细小之事，事关盐务，故敢据闻。臣到江宁，访问有自浙江、苏州来者，俱云百姓安堵如常，米价亦不昂贵。无不知皇上为百姓忧水旱，为百姓诛盗寇，宸衷焦劳，恩泽叠沛，尽皆感激，沦肌浃髓。臣随云汝等受皇上如此之恩，知皇上如此为汝等焦劳，何以不踊跃争上钱粮，谨守法度。前年山东饥民，感激皇恩云，宁饿死不做贼。去年之旱，末甚于已前，汝等何以谣言纷攘，不遵法度，以致上干天听，内外不安。汝等如此报答，可谓极尽忠孝矣？所有苏浙之人，尽皆愧悔无语。臣闻得四明山通福建，历来盗贼之巢穴，此辈皆在别省行劫，归藏山中，形迹幽秘，其来已久。以前未尝不犯，问官只问眼前现在之案，不株连根抵，故四明山巢穴，人皆不知。去年为百姓有买米下海之谣，又巡抚中军分兵披甲拿人，致令上下纷扰，故问官详据口供。令蒙皇上差各大臣严审，将来自可穷绝根窝，永无夜警。至于奸僧一念委给?付之事，即如晌马贼歃血拜盟一类，皆由于地方官员柔弱懒惰，诚如圣谕不勤不慎所致。当此天下富强之时，大臣静妥任事，小吏勤慎奉公，何务不办。琐细小事，动辄上闻，或借此掩饰，见其勤劳。或借此密奏，见其亲近，亦未可定。安能逃皇上洞彻万里之明，终于自误而已。所有百姓情形委细，未免字逾常格，臣谨具列奏闻。 
　　一、臣二月十四日过河间府，夜间大雨，是日惊蛰即闻雷声。京畿麦甚好，山东、江南皆于是日同时雷雨。山东麦长五、六寸，江南麦已长一尺。臣伏思圣谕一字，断绝千古，归语众人，无不惊叹。臣来时蒙圣谕令臣存问原大学士臣熊赐履，已于二月二十日往湖广拜扫，俟其来时传旨。 
　　臣拟于初四日赴扬州会同李煦商议盐务、织造，及分奏六员官摺事宜。臣回日再当奏闻。 

朱批：知道了。已后有闻地方细小之事，必具密摺来奏。 

六十三 曹寅奏尚未议定平粜缘由摺 

康熙四十七年三月十六日 
　　江宁织造．通政使司通政使臣曹寅谨奏：恭请圣安。 
　　臣于本月初五日至扬州，会同李煦具本条陈盐务三款。十四日总漕臣桑格自浙回至扬州，截留漕米。目下江西、湖广粮船陆续将到，俟督抚审事回日，议定价值，即行平籴。 
　　钦差六员官因米未至，各向本处采访民情。十六日户部江南司员外郎戴宝亲赍摺子至臣处，命臣转奏所有地方情形。皆系戴宝身诣目睹，臣不敢屡渎天听。谨此具招奏闻。 

朱批：知道了。但不可多事才好。 

六十四 曹寅奏请圣安及各地平粜事摺 

康熙四十七年三月二十一日 
　　江宁织造．通政使司通政使臣曹寅谨奏：恭请圣安。 
　　本月十九日，总漕臣桑格已经截留湖广漕米拾万石，停泊各口岸，行文知会六处平粜官员。其余江西三十万石，俟陆续到即便交付，桑格即于本日回淮办事矣。臣衙门之米，亦俟总督、巡抚议有定价，一同平粜。 
　　江南太平无事，百姓感激圣恩，无不祝颂欢呼。臣已出示详细晓谕。 
　　今有江宁平粜兵部郎中查尔勤奏摺壹封，理应转奏，伏乞睿鉴。 

朱批：知道了。凡平粜官员等，倘有多事者，尔即写密摺奏闻。 

六十五 曹寅奏报扬州知府到任日期摺 

康熙四十七年三月廿六日 
　　江宁织造．通政使司通政使臣曹寅谨奏：恭请圣安。 
　　本月廿六日，扬州平粜内阁侍读觉罗塞黑，往兴化、泰州、仪真等处，有奏摺一封。又，镇江平粜户都江南司员外邮戴宝奏摺一封，理应转奏。 
　　奉旨：特授扬州府知府赵弘煜，已于本月二十六日到任。江宁、扬州俱太平无事。所有江宁正、二、三月阴晴单，恭呈御览。伏乞睿鉴。 

朱批：知道了。晴雨录留中。 

六十六 苏州织造李煦奏曹宜奉佛到扬仍著伊往普陀安置摺 

康熙四十七年三月二十九日 
　　管理苏州织造．大理寺卿兼巡视两淮盐课监察御史臣李煦谨奏：恭请万岁万安。 
　　窃松江府平粜户部郎中臣赵德送摺子到臣煦，谨遣家人星赍进呈御览。 
　　二月十八日曹宜奉佛自张家湾开船，于三月二十八日到扬州，一路平安无事。管理杭州织造臣孙文成于二十九日清晨到扬迎佛，臣煦与曹寅、孙文成商议，仍著曹宜跟随孙文成前去普陀安置佛毕，具摺回奏。 
　　再，新任扬州府知府臣赵弘煜于三月二十六日到任，理合一并奏闻，伏乞睿鉴。 

朱批：知道了。 
[宫中．李煦奏摺] 

六十七 曹寅奏闻江宁减价开粜情由摺 

康熙四十七年闰三月十二日 
　　江宁织造．通政使司通政使臣曹寅谨奏：恭请圣安。 
　　臣衙门之米，已于本月初六日出示开粜，比照时价可值一两。臣因仰体皇上爱民至意，减价八钱，巳经平粜。穷苦百姓，一斗、数升，远近争买，无不欢欣踊跃，感颂天恩。督抚之米，因各处米价未定，尚未开粜。 
　　今又有镇江平粜户部江南司员外郎戴宝奏摺一封赍到臣处，理合转奏，伏乞睿鉴。 

朱批：知道了。 

六十八 曹寅奏陈浙江审张廿一案由摺 

原附康熙四十七年闰三月十二日开粜摺内 
　　浙江审事略： 
　　浙江所审之案，张廿一、张廿二，即江南获解之张君玉、张君锡。廿一妄称总爷，廿二自称二爷。又有陈天祥、王文秀、王公亮妄称将官，施尔远称施先生，又称军师。又有未获之叶天祥，妄称先锋。此辈无知之徒，自称此等名色，其实每人名下率领不过五、六人，六、七人不等，其余或被捉挑行李，或雇跟随服事，多系误入。其所称朱三太子，不过借端煽惑，恐吓愚民。一时受刑，辗转胡扳，究竟供称某人与朱三太子往来，某人系朱三太子不离左右，与供其所居门面楼房如何，其人年纪面貌如何，有子若干？及提到细问，总属不符。 
　　再，奸僧一念尚未拿到，止获一念之父蔡得道及徒弟左旋、乾修、智觉等，并一念窝家董春园在案讯究。究竟始末，亦系借端煽惑，恐吓愚民，遂其劫掠。惟扳出去年江宁已获盗犯叶伯玉等供称，系宁波人，昔年在苏州会着濮尔柱、席文贤，即有异谋，相约同起。叶伯玉等即四处纠合，因至京师，形迹彰露，被人首告，一齐逃散。东游西走，后居江宁，去年事犯。叶伯玉等商谋，原在七、八年前，而奸僧一念与张廿一等实非同党。 
　　所有浙江三年前已犯之案何子奋者，自称系朱三太子之次子，当时官员懦弱，含糊不审，昨与叶伯玉等对面称之为二世兄。其朱三太子，一名禾老先生，在洞庭山吴楚山家住最久，后有董载臣者带往山东，又后有俞祥麟者带往霍山。平时有濮尔柱同行，今有曾文成者，知其踪迹，带彼往捕矣。 
　　又扳出京口镶红旗朱兆奇与子朱英到案，其人会大六壬数，曾与起数。又扳出镇江洞然和尚者，搜有铁锏弹弓等物，并获在案。 
　　目下惟俟山东各处提到人犯，审明自可了结。但张廿一等与僧一念俱系妄借虚名，纠党行劫之辈，而江宁之叶伯玉等，及浙江三年前已犯之何子奋等，实系罪魁，地方官不行严审处置。以致蔓延牵连。若非皇上天鉴，细察幽隐，穷治奸究。保全良善，则地方滋忒益甚，民心日切不宁矣。 
　　江宁、浙江相隔辽远，因无确实，不敢妄奏，今得其大略，恐上廑宸康衷，故具列以闻，伏乞圣鉴。 

朱批：山东地方将姓朱的父子三人都已拿住了。口哄（供）势甚明白，但一念拿住方好。 

六十九 曹寅奏陈总督巡抚所粜时价摺 

康熙四十七年四月初一日 
　　江宁织造．通政使司通政使臣曹寅谨奏：恭请圣安。 
　　江南太平无事。各处平粜之价，总督巡抚已定九钱。各处所粜时价不等，大约不出此数。目下大麦已收成，小麦亦收成在即。臣遍访农人，今年麦秋八分可望，且浸稻种之水，塘坝已满，栽种之时，不烦多力。湖广、江西等处，亦与此同。寻常所吃之米，各处起落不等，不出一两内外，百姓欢声载道，感激皇恩。 
　　再，各处平粜官员，部院故套，馈送供应之私，势不能免。惟户都江南司员外郎戴宝用沙船巡江，颇属孟浪；臣在扬州时闻其如此，亦曾写出责劝，近已宁戢，俱不敢越外多事今戴宝差人自镇江赍送奏摺一封，理应转奏。 
　　再，任大学士臣熊赐履，于本月初一日回江宁，即至臣处，跪请圣安。臣将前存问之旨宣讫，熊赐履望阙叩头谢恩云：臣惟有全家顶戴感激天恩。臣自湖广来，一路太平无事。随即回家。 
　　再，臣衙门两月晴雨录，理合一并呈奏，伏乞睿鉴。 

朱批：知道了。 

七十 江宁织造曹寅奏佛船已到普陀摺 

康熙四十七年四月初三日 
　　江宁织造．通政使司通政使臣曹寅谨奏：恭请圣安。 
　　佛船于前三月二十八日过扬州，臣会同李煦迎接，当经李煦奏讫，臣随护送渡江，交与杭州织造孙文成，平安前去，于闰三月初六日至杭州，当经孙文成奏讫。今本月初三日，臣家人先回报称；孙文成与臣弟曹宜送至南海，于闰三月十四日到普陀山。海中太平无事，过海之时，风恬浪静，即登彼岸。所有备细，俟安位停妥，庆赞圆满，孙文成与臣弟曹宜到日，再当具列详奏。因恐上廑圣怀，谨先具摺奏闻。 
　　今有扬州平粜内阁侍读觉罗塞墨差人资摺一封，理应转奏，伏乞睿鉴。 

朱批：知道了。 

七十一 曹寅奏报粜米已完恭进麦样摺 

康熙四十七年四月十六日 
　　江宁织造．通政使司通政使臣曹寅谨奏：恭请圣安。 
　　臣衙门之米，已经粜完。督抚之米，尚在平粜。目下各处米贩闻有平粜之恩，恐致价贱，来者稀少，外边时价未免稍贵。然穷民均有官米可食。得以接济，远近相安，里歌巷诵。感戴皇仁。 
　　江宁大麦收成巳久，小麦亦收成大半，连日因雨水略多，未能收获全完。田家土称有早小麦、晚小麦、管麦三种，谨将麦样恭呈御览。 
　　近日江浙俱太平无事。今有江宁平粜兵部郎中查尔勤奏摺一封，理应转奏，伏乞圣鉴。 

朱批：知道了。 

七十二 曹寅奏报朱三太子在鲁获解摺 

康熙四十七年四月十六日 
　　江宁织造．通政使司通政使臣曹寅谨奏： 
　　江南盗犯叶伯玉等，供出朱三太子一案，因拿庐州盗犯，审得俞祥麟口供，即移东省缉拿去后。臣已经奏讫。日下闻朱三太子父子三人，已在山东获解，于二十边可抵浙省。大约从此可以明白了结。前大岚山之张廿一与苏州奸僧一念等，皆系闻风妄称。实未见面，其中备细，因未深知，不敢妄奏。今得朱三太子已获之信，人心安定。谨先奏闻，伏乞圣鉴。 

朱批：已有旨了。 

七十三 曹寅奏不日会商核减三处缎匹摺 

康熙四十七年四月二十二日 
　　江宁织造．通政使司通政使臣曹寅谨奏：恭请圣安。 
　　本月二十日准到部文，为核减缎匹事，伏蒙圣谕，有若尽行停织，机户难以度日之旨。臣随宣谕各匠，无不感激欢呼，顶谢皇恩。至于三处缎匹绅绫等项，诚如圣训，自应减织。臣不日即会同李煦、孙文成公议妥当，造册报部矣。 
　　所有去年请过圣旨条陈数事，内神帛官诰一款，臣已具文咨部细查去后，尚未覆到。俟部文到日，当再具摺奏闻。 
　　江宁小麦前因连日阴雨，收割未完，今已晴明，子粒无损；百姓俱及时刈获，大约月内均可全登。今有镇江平粜户部江南司员外郎戴宝差人赍奏摺二封，并麦样恭呈御览，理应转奏；伏乞圣鉴。 

朱批：知道了。 

七十四 曹寅李煦奏捐银买米平粜摺 

康熙四十七年五月 
　　管理江宁织造．通政使司通政使臣曹寅、管理苏州织造．大理寺卿．兼巡视两淮盐课监察御史臣李煦谨奏：恭请万岁圣安。 
　　前蒙圣恩，江南平粜，闾阎穷民，俱沾实惠，万姓欢戴，洽髓沦肌，祝颂顶礼，从古未有。今据运道李斯（亻全）详称：两淮商人江楚吉、秦晋兴等，感沐皇仁，俱被圣化，无可报答天恩，情愿于江西、湖广二处出米之处，卖盐买米，即照彼处价值，载回平粜，以广我皇上好生之德。臣等公同会议：多买则江西、湖广之米必贵，彼此必生事端，许共卖盐银内，每十两用一两买米载归，则江、广无米贵之病，而江南缓急接济，不为无益。臣等与运道李斯（亻全），亦同捐出银二万两，往来买米平粜，以鼓励众心。俟买米既至，臣等设法平粜，务使贫民仰沾皇恩。俟米价一贱，即行停止。臣等已一面知会督抚，共力襄事。因关地方事宜，又商人感戴之诚，谨具摺上闻，伏乞圣鉴。 

朱批：此法甚善。惟恐有一图利之意，即反为不美矣！今夏北方雨（“扬”之“扌”换作“日”）时若，似有秋之景。 


[宫中．李煦奏摺] 
七十五 曹寅奏陈江宁地方晴雨情形摺 

康熙四十七年五月十八日 
　　江宁织造．通政使司通政使臣曹寅谨奏：恭请圣安。 
　　各处平粜之米，将已卖完。江南近日雨水甚勤，稻田俱全插秧，民间无事。惟是目下湖广、江西及庐州等处产米地方，皆禁遏口岸籴粜，米价比前稍长。臣无地方之任，惟谆谕州县官呈文督抚，一面晓谕客商。一面移文江广开禁，自可接济无虞。 
　　今将江宁晴雨录自四月初一起至本月初十日止，恭呈御览。又，扬州平粜内阁侍读觉罗塞黑奏摺一封，理合转奏。伏乞圣鉴。 

朱批：知道了。 

七十六 江宁织造曹寅奏洪武陵冢蹋陷摺 

康熙四十七年五月二十五日 
　　江宁织造．通政使司通政使臣曹寅谨奏：恭请圣安。 
　　目下上江米禁已开，客船陆续运到有二百馀只，惟湖广、江西尚未通运，督抚已经移文开籴，将来自可接济无虞。臣为核减缎匹事，至扬州与苏杭两处织造会议，因同李煦、运司李斯?商量，公同捐赀买米，往来平粜。两淮商人亦感沐天恩，情愿于江、广卖盐买米，载回平粜，以仰体皇上好生之德。臣已会同李煦公摺陈请。 
　　再，江宁洪武陵冢上西北角梧桐树下陷蹋一窟，口面有五尺馀寸，深约二丈馀，下视如井。臣念洪武陵有御赐碑额，太监看守，因民间讹言冢已蹋下，臣随往勘验，离地宫尚远十五丈馀，毫不相关，原系当先培填之土不坚，日久值雨冲蹋，水流宝城之外。当有地方该管官员，即命陵户挑土填平。恐谣言流播，讹传失实，有廑宸衷，合先奏闻。 

朱批：知道了。此事奏闻的是，尔再打听，还有甚麽闲话，写摺来奏。 

七十七 曹寅李煦奏陈织造事宜六款摺 

康熙四十七年六月 
　　管理江宁织造臣曹寅、管理苏州织造臣李煦谨奏，为敬陈管见，仰祈睿裁事。 
　　窃臣寅于康熙四十六年冬盐差任满复命，十二月十八日陛见。蒙皇上垂问，随具摺条陈织造事宜六款。于四十七年二月初三日面奉圣谕：除修理机房、船只，停支买办银两三件准行外，惟制帛、线罗、诰命，每年应用若干，工部现存若干，须核实再一并启奏。 
　　臣遵奉旨意，于回江宁之日，即移工部咨查。今准工部咨称：查明库存大红线罗二百六十二匹半，尚足十馀年之用。明黄线罗十匹，尚足二年之用。二项暂且停织，库内月完之日，另行派织。制帛虽尚存库五百八十二段，止敷一岁之用，难以停织等语。 
　　臣案查年例，制帛、线罗项下岁支银一千九百二十两。今部覆既称线罗暂行停织，应遵部文，俟库中用完，再当听文派织，共制帛一项，部覆虽存五百八十二段，止敷一岁之用，难以停织，是年例制帛仍应照岁定之数织解。惟坛庙郊告等帛，应俟需月之时，随时派织。是行派多寡，亦难预定，应如臣等原议，照局设制帛线罗机三十三张，约计应用料工每岁需银三千两，加以年例制帛，即可供一年织造；至诰命一项，今部覆：凡遇覃恩，皆由吏兵二部查明各官应领轴数，行文本部，方行派织，此系现用现派之项。现今诰轴俱不足应用，仍令该织造照所派数目，陆续织送。其每年应用若干之处，似难悬定等语。此诰命钱粮，既系现用现派之项，难以预定，亦应如臣等原议，照局设诰命机三十五张，约计应用料工每岁需银五千两，即可供一年织造。此制帛、线罗、诰命岁需钱粮，系照机张、人匠筹计，将来行派，则照部文织解。无派则存贮银两，以俟行派之用。 
　　更有请者，神帛、官诰两机房，自顺治二年间案经内院臣洪承畴经定，除丝、颜等料照时采买外，其一应匠作工价，比因开织之初，惟期撙节，所定工价甚寡，较之段匹、倭段，仅十之二三。此各匠虽有工价名目，实皆民间各户雇觅应工，迄今六十馀年。历任织臣，无可动钱粮，惟一循旧例，若竟行革除，则穷匠星散，谋食不能，束腹以待钦工。若听其贴养，则穷檐（上艹下部）屋，虽升斗分文，尚属艰难，而责之帮工，曷能免胥吏诛求之累。伏思皇上宵旰殷忧，无时不以民瘼为重。臣等虽至愚，敢不仰体睿怀，绳勉从事。但诰帛工价，岁有成案，臣督织以来，即昼夜图维，未有善全之策。今幸值江、苏两局织造钱粮，既岁于巡盐多得银内动支，此不足工价亦请于馀银支给。臣等原议诰帛二项人匠，约计三百七十名，岁需银二千七百两，即可赡活群工。将来有无派织，皆需此养匠，其民间帮贴，概可革除。如此则穷匠小民咸沾圣泽，而钦工大典亦无旷误。敢请睿裁，仍归原议，诚垂久之至计也。 
　　以上条陈事宜六款内，除江、苏二处买办银共二千两，既巡盐银内岁有馀剩，此项应请停支外，共馀五款，计诰、帛、线罗、养匠，共需银一万二千六百二十两。又江、苏二处修理机房，每处岁需银五百两。船只每处岁需银一千两。通共银一万五千六百二十两。臣等仰荷殊恩，报效无地，而巡盐银内尚有馀剩，请自戊子纲为始，前项银两于多得馀银内支用，年终造册报销，永远定例。此臣寅、煦公同筹计，倘荷圣裁并赐准行，则藩司驿道既免支解之烦，而织造不至误工，地方永戴皇仁矣。 
　　伏乞睿鉴，敕部议覆施行。 

[宫中．李煦奏褶] 
七十八 曹寅李煦奏江宁所织诰帛等用费请在盐馀支用摺 

康熙四十七年六月 
　　管理江宁织造．通政使司通政使臣曹寅、管理苏州织造．大理寺卿兼巡视两淮盐课监察御史臣李煦谨奏：恭请万岁万安。 
　　窃臣寅于康熙四十六年十二月十八日盐差任满，复命陛见，具摺条陈织造事宜六款，于四十七年二月初三日，面奉圣谕，修理机房、船只、停支买办银两三件准行，其制帛、线罗、诰命每年应用若干，现存若干，命核实再奏。臣寅钦遵旨意，于回江宁之日，即移咨工部。今已查明现存若干，应织应停若干，俱疏内逐件奏明，不敢再为渎陈。惟是臣寅、臣煦仰荷殊恩，报效无地，伏思江、苏两局织造钱粮，既于巡盐多得银内动支，而巡盐银两尚有馀剩，是以臣等公同商酌，条陈六款。其江、苏二处买办银共二千两，在馀银内支用。至江宁所织诰、帛、线罗以及养匠之费，又共需银一万二千六百二十两，与江、苏修理机房每处岁需银五百两，江、苏修理船只每处岁需银一千两，通共一万五千六百二十两，均请照条陈原议，并自戊子纲为始，总于所得馀银内支用，年终造册报销。如蒙恩准，则藩司驿道既免支解之烦，而织造钦工又不至迟误矣。伏乞圣鉴，俞允施行。 

朱批：此摺与疏稿同。 

[宫中．李煦奏摺] 
七十九 苏州织造李煦奏请准纲商程增等分行食盐摺 

康熙四十七年六月 
　　管理苏州织造．大理寺卿兼巡视两淮盐课监察御史臣李煦谨奏：恭请万岁万安。 
　　窃上元、江宁等八县食盐，额行七万六千九百九十五引。而八县之地，乃两淮纲盐门户并私盐出没之要路也，其地最关紧要。无如棍徒张子谦等，认行于前，即欠课潜逃。复有棍徒谢文元等认行于后，亦皆逋欠钱粮。而前后两次未完额课，总属众商摊赔代补。今谢文元告退而纲商程增、项鼎玉等，又虑认行不得其人，再致赔累，情愿分行八县食盐。前盐臣曹寅缮疏题明，部议未准。 
　　臣煦查程增、项鼎玉等，原皆殷实良商，又据情题请。而户部仍恐纲商代行，日后有误钱粮，议另募新商办运。奉旨：依议。在案。但纲商已经赔累多年，恐外来奸棍有坏盐法，不得不慎重以为保固之计。而程增、项鼎玉等三十馀总，实系殷实商人，必不贻误钱粮。今臣煦再具疏题请，伏乞万岁特旨准行，庶免棍徒乘机钻谋之弊，而部中不至再为推诿也。 
　　伏祈睿鉴。臣煦临奏可胜激切之至。 

[宫中．李煦奏摺] 
八十 曹寅奏报江宁雨水田禾粮价摺 

康熙四十七年六月十六日 
　　江宁织造．通政使司通政使臣曹寅谨奏：恭请圣安。 
　　江南太平无事，惟徽州、宁国二处，雨水颇大。皆缘骤雨积聚，一时难于消涸，连日天气晴霁，可以无虑。苏州近浙江一带，雨水亦多。目下已渐退别路，禾稻甚好，均系丰熟之岁。湖南、江西今年大丰，此时早稻告登，即有接济，米价自可日贱。 
　　臣目下至仪真。为臣在京时所奏织造事宜，今部文已到，现在与李煦商酌，公同具本题请，不敢另奏。所有江宁晴雨录，自五月十一日起，至本月十五日止，恭呈御览。理合奏闻，伏乞睿鉴。 

朱批：知道了。

八十一 曹寅奏僧一念缉获日期摺 

康熙四十七年六月廿三日 
　　江宁织造．通政使司通政使臣曹寅谨奏：恭请圣安。 
　　本月廿二日塘报呈称：本月十九日，于吴江县离城四十五里地方，已获贼僧一念，随即审问是真。廿三日镇江平籴户部员外郎戴宝摺到臣，云已经抚院于准出前获之贼对录，果真无异，随解往浙江结案去讫等语，其闻更为详悉。凶顽小丑，难逃天纲，事关大案，理合一并具招奏闻，伏乞睿鉴。 

朱批：早已知道了。近京各处至于口外，秋收十分有余，未知江南若何？ 

八十二 江宁织造曹寅再奏洪武陵冢蹋陷褶 

康熙四十七年七月十五日 
　　江宁织造．通政使司通政使臣曹寅谨奏：恭请圣安。 
　　本月十二日，臣家人赍报明陵摺子回南，伏蒙御批：此事奏闻的是，尔再打听，还有甚麽闲话，写摺来奏。钦此钦遵。该臣细访得彼时民间讹称，洪武冢陷下深广十馀丈，扬州、镇江各处传闻略同。有疑看守不谨，盗发岁久致陷者，有说明朝气数已尽天陷者，有疑前明初起工程不坚者。小人之谈，纷纷不一。臣随回省往看，陷处甚小，不过二丈馀，查因日久土松所致，并无他故。且离冢甚远，毫无关碍。随令守陵人役，将宝城开放三日，许百姓纵观，咸知讹谬，至今寂然，遂无异说。随后已经填平，打扫完净。 
　　再，一念贼僧已经授首，群黎莫不举手称庆，从此穷闾富户，俱无晓夜之虞，咸感颂皇仁，有加无已。 
　　闻又贷免太仓王宦一家，圣恩宽大，自古未有，民间稍知诗礼之人，俱闻有泣下者。臣目击乡绅士庶传说如此。 
　　又，臣前奏徽、宁、池、太等处雨水甚大，臣谴老成员役至彼处密密看验，回称因雨水过多，山水骤发，江边圩田口岸俱被冲倒。其太平府当涂县，有大官圩五十馀万亩，自万历年间倒后修筑，至今又百馀年，人民懈弛，久未防固，值骤水壅决，共中禾稻房屋，漂没甚多，今地方官现在开仓赈济。江宁及镇江下路一带，雨水亦大，低田晴后方可定分数，高田俱有十分收成。谨将晴雨录，自六月十六日起至本月十五日止，恭呈御览 
　　再，臣接家信，知镶红旗王子已育世子，过蒙圣恩优渥，皇上覆载生成之德，不知何幸，躬逢值此。臣全家闻信，惟有设案焚香，叩首仰祝而已。所有应备金银缎匹鞍马摇车等物，已经照例送讫。理合一并具摺奏闻，伏乞睿鉴。 

朱批：知道了。 

八十三 苏州织造李煦奏前与曹寅捐买平粜米未到并扬州风雨摺 

康熙四十七年七月 
　　管理苏州织造．大理寺卿兼巡视两淮盐课监察御史臣李煦谨奏：恭请万岁万安。 
　　窃臣煦职守之重，不获趋赴行在扈驾随从，而犬马之诚，寸丹时深瞻恋，谨具摺恭请圣安。 
　　再，臣煦与前盐臣曹寅、盐法道臣李斯?，同捐银二万两赴江西、湖广二省买米；又商人江楚吉等于卖盐之银，每十两用一两买米，俱来江南平粜。特具摺奏闻。奉批：此法甚善，惟恐有一图利之意，即反为不美矣。 
　　伏读御批，仰见睿虑周详，爱民如子。而目下各处禁米出境，以故所买之米，尚末到来。俟运到江南，臣煦等惟凛遵训旨，平粜百姓，不敢求利，以仰体圣心也。 
　　扬州七月初八、初十、十一、十二连日狂风大雨，水势骤长，低田淹没。十三日以来，幸天气晴明，无复雨意，可望水退而田禾尚不至有害。理合并奏以闻。苏、扬六月晴雨册进呈，伏乞圣鉴。 

朱批：知道了。 

[宫中．李煦奏摺] 
八十四 曹寅奏谢授巡视两淮盐课恩摺 

康熙四十七年九月初一日 
　　江宁织造．通政使司通政使臣曹寅谨奏：恭请圣安。 
　　臣于八月廿五日接阅邸抄，伏蒙圣恩，复差臣巡视两淮盐课。闻命之下，不胜感悚，谨设香案，望阙叩头谢恩讫。窃念臣系包衣下贱，过蒙皇恩优渥，淮盐重寄，三任于兹。未能报答高厚于万一。惟有益加惕励，矢公矢慎，以仰副皇上简任之至意而已。谨先具摺恭谢天恩。 
　　近日江宁米价已贱，细米每石一两二三钱不等，粗米一两。江南全省太平无事，闾闫百姓，皆安生乐业，感颂皇仁。 
　　所有晴雨录，自七月十六日起，至八月三十日止，理合一并启奏。伏乞圣鉴。 

朱批：知道了。 

八十五 八贝勒等奏查报讯问曹寅李煦家人等取付款项情形摺 

康熙四十七年九月二十三日 
　　据讯问曹寅之家人黑子，回称：四十四年，由我主人曹寅那里，取银二万两，四十六年，取银二万两，皆交给灵普了。听说去南省时，取了银一万两，不知交给了谁。又，每月给戏子、工匠等银两，自四十四年三月起，至四十七年九月止，共银二千九百零四两，都交给他们本人了。由曹寅那里，取银共五万二千九百零四两。又讯问李煦之家人蒋德，回称：四十五年，由我主人李煦那里，取银二万两，交给灵普了。听说去南省时，取银一万两，不知交给了谁。又，每月给戏子、工匠等银两，自四十五年三月起，至四十七年九月止，共银二千八百五十六两，都交给他们本人了。由李煦那里，取银共三万二千八百五十六两。由两家总共取银八万五千七百六十两中，除给戏子、工匠之五千七百六十两，既皆照给本人，可以不查外，将交给灵普之八万两，讯问灵普，回称：曹寅、李煦送来之银两，我皆交给太监郑启、高三卞了。又问郑启，同称；我不知道，此银高三卞、邓桢知道。又问邓桢、高三卞，回称：各处用银四万两，记有账目。又交广储司收存二万两等语。再，去南省时所取之银二万两，既然曹寅、李煦之家人不知交付何处，请俟曹寅、李煦晋京时，问明交给何人，另行具奏。等因缮摺。 
　　康熙四十七年九月二十三日，八贝勒、内务府总管赫奕、暑内务府总管尚志杰、郎中海章具奏。 
　　奉旨：依议。钦此。 

[译自内务府满文奏销档] 
八十六 江宁织造曹寅奏闻悉十八阿哥薨逝及异常之变摺[注] 

康熙四十七年九月二十五日 
　　江宁织造．通政使司通政使臣曹寅谨奏：恭请圣安。 
　　臣于本月二十二日得邸报闻十八阿哥薨逝，续又闻异常之变，臣身系家奴，即宜星驰北赴，诚恐动骇耳目，反致不便。二十二日以来民间稍稍闻知，皆缎布两行脚力上下之故。将军总督严禁盗贼，目下江南太平无事，米价已贱。伏乞皇上少宽圣怀。臣寅不胜激切瞻仰之至。 

朱批：知道了。 
[注]：此摺内所称之“异常之变”，当系指康熙废其太子允（礻乃）一事。现将康熙实录内有关记载摘录以备参考。 
　　“康熙四十七年，戊子，九月，甲戌，朔。上驻跸鹫和洛。乙亥，谕扈从诸大臣等：自十八阿哥患病以来，朕冀其痊愈，昼夜疗治，今又变症，谅已无济。…是日上驻跸布尔哈苏台。……。丁丑，上召诸王大臣、侍卫、文武官员等齐集行宫前，命皇太子允（礻乃）跪。上垂涕谕日：朕承太祖、太宗、世祖弘业，四十八年于兹，兢兢业业，轸恤臣工，惠养百姓，惟以治安天下为务。今观允?不法祖德，不遵朕训，惟肆恶虐众，暴戾淫乱，难出诸口。朕包容二十年矣，乃其恶愈张。……若以此不孝不仁之人为君，其如祖业何！谕毕，上复痛哭仆地，诸大臣扶起。上又谕曰：太祖、大宗、世祖之缔造勤劳与朕治平之天下，断不可以付此人。俟回京昭告于天地宗庙，将允（礻乃）废斥。…。众皆叩首流涕，奏曰：皇上所见，至圣至明，谕旨所言皇太子诸事，一一皆确实，臣等实无异辞可以陈奏。” 
　　“皇子允（礻介）薨。” 
　　“己丑。上回宫，诣皇太后宫问安。先是拘执废皇太子允（礻乃）时，沿途皆直郡王允（礻是）看守，至是抵京，设毡帷居允（礻乃）于上驷院旁。” 

八十七 曹寅奏请圣安并江南虽知异常之变但无异说摺 

康熙四十七年十月初五日 
　　江宁织造．通政使司通政使臣曹寅谨奏：恭请圣安。 
　　本月初四日，臣家奴赍捧御批摺子回南称，九月廿一日，奏事存住口传上旨，臣闻谕之下，不胜痛苦垂涕。窃念臣自黄口无知，蒙皇上豢养至今，特拔专司重任，上至祖父，下至妻孥，虽肝脑涂地。莫可报答高厚于万一。今复荷谕旨，抚恤周详，至于如此之极，臣不知何以遭逢若斯，惟有率领全家妇子，北望泥首搏颡，以谢天恩。兹臣之仰恳者，皇上以天地神人之主，为万国九州之所仰望，日理万机，宵衣旰食，伏乞少宽圣怀，俯慰臣民之心。普天之下，虽昆虫草木，亦无不瞻切之至。 
　　近来江南百姓俱已闻知，闾巷安然，无异言说。合城文武官吏、兵民人等，惟恐过劳圣躬，拟于诏至之日，尚欲具公本上进。 
　　所有九月晴雨录，备写呈览，伏乞睿鉴。 

朱批：知道了。 

八十八 曹寅奏为恭请圣安并报地方情形摺 

康熙四十七年十二月初二日 
　　江宁织造．通政使司通政使臣曹寅谨奏：恭请圣安。 
　　江南百姓接阅邸抄，伏闻圣体违和，闾阎里巷，皆恭焚斗香，争建保安万寿经蘸，日夜祷祝，祈佑无疆，仰乞圣躬万安。上召天地之庥祥，下慰苍生之?望。普天之下，虽昆虫草木，无不激切顶礼之至。 
　　近日江南米价已平，百姓安生乐业，无异言说。臣系家权，蒙恩简任，不能奋飞远赴阙前，谨具摺奏请万安。 
　　所有地方情形，并江宁、扬州十一月晴雨录，理合一并奏闻，伏乞睿鉴。 

朱批：知道了。 

八十九 江宁织造曹寅奏为婿移居并报米价摺 

康熙四十八年二月初八日 
　　江宁织造．通政使司通政使臣曹寅谨奏：恭请圣安。 
　　臣家奴赍摺子回南，伏闻圣体全安，下慰亿万苍生之望，凡属臣民，无不欢忻舞蹈，庆祝无疆。 
　　再，梁九功传旨，伏蒙圣谕谆切，臣钦此钦遵。 
　　臣愚以为皇上左右侍卫，朝夕出入，住家恐其稍远，拟于东华门外置房移居臣婿，并置庄田奴仆，为永远之计。臣有一子，今年即令上京当差，送女同往，则臣男女之事毕矣。兴言及此，皆蒙主恩浩荡所至，不胜感仰涕零。但臣系奉差，不敢脱身，泥首阙下，惟有翘望天云，抚心激切，叩谢皇恩而已。 
　　目下江南、扬州各处雨水调匀，蔬麦大长，百姓俱安生乐业，惟米价新年稍贵，每石一两二三钱不等，将来春水积聚，各处客商船只运行，价或可平。谨将江宁、扬州正月晴雨录恭呈御览，伏乞睿鉴。 

朱批：知道了。江南米价，有人来必入奏摺奏闻。熊赐履近日如何？ 

九十 江宁织造曹寅奏办理五关铜斤八年限满摺 

康熙四十八年二月二十八日 
　　江宁织造．通政使司通政使臣曹寅谨奏：恭请圣安。 
　　窃臣系家奴，自幼荷蒙圣恩豢养，涓埃莫报。缘于康熙四十年启奏，情愿承办各关铜斤，为皇上节省，以效犬马之力。蒙圣恩赏办龙江、淮安、临清、赣关、南新五关铜斤，共一万一百担零。除按年照数办解交部无误外，每年节省银三万九千五百三十两，内除赣关少办一年，八年共交过节省银三十一万二千七十两。又自康熙四十五、六、七年奉旨，将各关铜斤银两改归藩库支用共交过节省脚费银八千四百七十两零，俱已解交内库讫。又蒙赏借本银三万三千三百三十三两零，亦经带交完库。 
　　臣前启奏原以八年为满，今已八年办完无误。窃念臣蒙皇恩浩荡，自应永远效力，但臣系庸材，钱粮重大，诚恐有误。除呈报内务府衙门查核外，理合具摺奏闻请旨，伏乞睿鉴。 

朱批：这说的是，照尔所请。 

九十一 江宁织造曹寅奏报米价及熊赐履行动并进诗稿摺 

康熙四十八年三月 
　　江宁织造．通政使司通政使臣曹寅谨奏：恭请圣安。 
　　本月十一日臣家奴赍捧御批摺子回南，奉旨：江南米价，有奏摺进来必入摺奏闻。熊赐履近日如何？钦此。 
　　臣探得苏州平常食米每石一两三四钱不等，江宁平常食米每石一两二三钱不等，总因江西、湖广禁粜，兼近日东北风多，客船不能下来之故。今地方督抚已经移文江、广开禁，往前天气大晴，西南风多，米船运行，新麦上场，米价可以无虑。又河南光州、固始等处，系两淮行盐之地，每年盐去米回。去年河道干旱，不能重运，所以扬州米贵。今年河路水好，目下由洪泽湖下来头船已到淮安，载米十万馀石，后仍有堆积三十馀万石。此米陆续一到，江苏价亦少可平矣。 
　　再，打听得熊赐履在家，不会远出。其同城各官有司往拜者，并不接见。近日与江宁一二秀才陈武循、张纯及鸡呜寺僧，看花做诗，有小桃园杂咏二十四首，此其刊刻流布在外者，谨呈御览。因其不与交游，不能知其底蕴。谨据所得实奏，伏乞睿鉴。 

朱批．知道了。并诗稿发回。 

九十二 曹寅奏请圣安恭祝万寿圣节摺 

康熙四十八年三月初四日 
　　江宁织造．通政使司通政使臣曹寅谨奏：恭请圣安。 
　　二月廿五日，臣李煦回南，臣即率领扬州合城文武官员，乡绅，商民人等，跪精圣安。闻李煦在京亲觐天颜，有喜骑射如常，臣等无不忭舞雀跃。目下恭逢万寿圣节，凡属官僚臣庶，以及商民人等，皆顶香奏乐庆祝无疆。 
　　江南太平无事。所有江宁、扬州二月晴雨录。恭呈御览，伏乞睿鉴。 

朱批：知道了。 

九十三 曹寅奏陈江西地方盗案摺 

原附康熙四十八年三月初四日请安摺内 
　　再，臣探得江西彭泽县地方有盗案一起，内有刘名扬、朱黄友二名漏网脱逃，地方官将伊家属拘禁。而刘名扬、朱黄友遂勾结各处流民，纠合二百余人，欲图劫狱。因借此恃强抢夺客商米船，当经地方官传集士兵人等，协力擒拿，已经安定。又闻望江、宿松、桐城、太湖、建德等处，因旧年地方荒歉，穷民乏食，遂有地棍勾连，向殷实之家借米索食，地方官亦现在查拿抚慰无事。诚恐流言讹传不一，有廑圣怀，故敢奏闻，伏乞睿鉴。 

朱批：知道了。 

九十四 内务府郎中倭和等奏清茶房太监领内用参须摺 

康熙四十八年三月二十四日 
　　据查：去年十一月月摺内奏闻，二十四日，副总管太监刘进忠、李进朝遣清茶房大太监孙国安、明自忠来称取去内月参须一两，二十八日，副总管太监刘进忠、李进朝谴清茶房大太监孙国安、明自忠来称取去内用参须一两。 
　　于本年三月二十二日由郎中倭和、员外郎乌勒瑚交奏事治仪正傻子、主事双全具奏。 
　　奉旨：知道了。此后各处取参，著将芦须搀合发给，若仅给参须，没有力量。再将库存人参，除留二百斤外，其馀著发交曹寅变卖。所得价银，俟伊冬季回京时带来可也。钦此。 

[译自内务府满文奏销档] 
九十五 内务府总管赫奕转奏曹寅呈报承办铜斤八年期满摺 

康熙四十八年四月初一日 
　　据江宁织造．通政使司通政使曹寅呈称：为遵旨事。案查康熙四十年五月，寅具摺启奏情愿承办各关铜斤，奉旨：著分办。钦此。遵将龙江、淮安、临清、赣关、南新五关铜斤共一百零一万一千一百八十九斤四两，自康熙四十年起，至四十七年止，每年照数采办。除将铜斤送交户部铸钱外，每年应交节省银三万九千五百三十两，共中龙江、淮安、临清、南新四关铜斤，俱自四十年起领取价款承办，并无别情；惟有赣关康熙四十年份内铜十万六千九百二十三斤八两，已由郎中张鼎鼐等承办，寅自四十一年起，始行领银采办，赣关铜斤，既然少办一年，应自节省银内销除四千一百七十两，计共交节省银三十一万二千零七十两。又，自康熙四十五年起，至四十七年止，奉旨将各关铜斤银两，改归藩库支领三年，其中又节省脚费银共八千四百七十一两五钱一分一厘，俱已完全解交内库。又蒙主上赏借本银三万三千三百三十三两三钱三分馀，亦经带交完库。寅于四十年启奏原以八年为满，今已八年办完无误。寅承主上鸿恩，自应永远效力，但寅系庸才，钱粮重大，诚恐有误。除具摺请旨外，为此恳请大人查核转奏，请旨定夺。为此谨呈等因。 
　　将呈文于康熙四十八年四月初一日，由内务府总管赫奕，交与奏事治仪正傻子、主事双全具奏。 
　　奉旨：著依议。钦此。 

[译自内务府满文奏销档] 
九十六 曹寅奏报江南雨水粮价情形摺 

康熙四十八年四月初二日 
　　江宁织造．通政使司通政使臣曹寅谨奏：恭请圣安。 
　　江南太平无事。目下虽多雨，米价不长，将来江广米船运行，其价自贱。麦子高田无虑，惟低田减了颗粒。臣谨据实将江宁、扬州、镇江、常州、苏州各处麦样，恭呈御览。 
　　其江宁、扬州三月晴雨录，理合一并奏闻，伏乞睿鉴。 

朱批：知道了。摺子回到，着速再报。 

九十七 内务府奏曹寅办铜尚欠节银应速完结并请再交接办摺 

康熙四十八年四月十三日 
　　总管内务府谨奏：为遵旨议奏事。 
　　江宁织造．通政使司通政使曹寅呈称：案查康熙四十年五月，寅具摺启奏情愿承办各关铜斤。（原呈见前摺，从略）奉旨：著议奏。钦此钦遵。 
　　查曹寅借支本银三万三千三百三十三两三钱馀，及自四十五年起，至四十七年止，各关之购铜价款，奉旨改由藩库领取三年，因而节省脚费银八千四百七十一两五钱一分一厘；又郎中张鼎鼐等承办之四十五年份赣关铜斤，节省之银四千一百七十两，俱已如数交纳。曹寅自四十一年起，至四十七年止，共交铜斤节省银二十七万六千七百一十两，又一年应交之三万九千五百三十两，尚未交纳。经查其未交银两原因，据曹寅弟弟之子曹顺呈称：我伯父曹寅，自四十年五月起，接办铜事，至本年五月，八年期限始满。该一年应交之节省银三万九千五百三十两，我伯父曹寅，在限满之前，一定送交完结等语。 
　　臣等议得：据曹寅呈称，寅遵旨自康熙四十年起，至四十七年止，采办龙江、淮安、临清、南新、赣关五关铜斤，（原呈见前摺，从略）钱粮重大，恳请查核转奏，诸旨定夺等语。查曹寅送交之工价节省银、借支之本银，及郎中张鼎鼐接办四十年份赣关铜斤节省银两，数目俱相符合。此外，曹寅自四十年起，七年共交钢斤节省银二十七万六千七百一十两，又一年应交之三万九千五百三十两，尚未交纳。现既据曹寅弟弟之子曹顺呈称．我伯父曹寅，自四十年五月起，接办铜事，至本年五月，八年期限始满。该一年应交之节省银三万九千五百三十两，我伯父曹寅，在限满之前，一定送交完结。应即咨令曹寅，将此款急速送交完结。 
　　查铸钱铜斤及节省银两，关系甚为重大，曹寅既系有家产之人，请将龙江、淮安、临清、南新、赣关五关采购铜斤节省银两之事，自本年五月起，限期八年，仍交曹寅承办。为此，谨奏请旨。等因缮摺。 
　　内务府总管赫奕、暑内务府总管尚志杰，交与奏事治仪正傻子、主事双全具奏。 
　　奉旨：曹寅并未贻误，八年完了，今若再交其接办八年，伊能办乎，钦此。 

[译自内务府满文奏销档] 
九十八 曹寅奏报雨水过多众商平粜摺 

康熙四十八年五月初六日 
　　江宁织造．通政使司通政使臣曹寅谨奏：恭请圣安。 
　　本月初四日，臣家奴赍捧御批摺子回扬，蒙旨；知道了。摺于回到，着速再报。钦此。 
　　臣前奏三月内雨水过多，低田颗粒虽减，若天气大晴，高田尚可丰收。今自四月以来，复雨不止，高田亦间有被伤，大约尚有五六分不等，米价仍照常不长。江南百姓蒙皇上弘恩，留漕蠲赋，无不感沐皇仁。目下淮扬臣与运道劝谕众商，各出己赀，推崇圣教，买米平粜。湖广早稻，指日可得，客船陆续搬运接济，而地方督抚复设法赈济，穷民亦不致乏食。惟淮扬运河水大减，水坝全开，下河一带如水不退，恐艰于耘种。至于上江、宁国、池州、太平、安庆等处，皆因旧年荒歉之后，今岁复值阴雨连绵，百姓病者甚众。（朱批：什么病？）臣于凡行盐之地，俱推广皇仁，俱劝商捐贷、施粥、施药，目下陈盐虽觉壅压，百姓不致逃亡。 
　　再，臣近探得浙江处州府松阳、云和二县石仓、源桑、岭根等处地方，有无籍开矿流民，洗沙失业，群聚为非。当经督抚、提镇谴兵分头剿捕，贼首彭子英已于四月初七日就擒，余党亦陆续缉拿。地方宁谧如故，臣谨具摺奏闻。 
　　江宁、扬州四月晴雨录，一并恭呈御览，伏乞睿鉴。 

朱批：知道了。自新督抚到任以来，无一岁好收成；今又上江多病，正是风（封）疆大臣洗（细）心体朕爱养元元之至意才好。又为故事了其日月，岂不愧死！ 

九十九 江宁织造曹寅奏农田歉收及盐引滞销摺 

康熙四十八年六月初一日 
　　江宁织造．通政使司通政使臣曹寅谨奏：恭请圣安。 
　　目下麦子俱已收割全完，大约高低之田计算，尚有五六分。近日湖广米来，米价将次可平，百姓插秧，复望雨以力作农事。兹上江宁国、池州、太平等府，因去年遭被水灾，今春复值阴雨连绵，引盐艰于销售，经臣屡檄督催在案。 
　　今据安庆、宁国、池州、太平、凤阳以及下江江宁府各属州县，陆续详报，情因上年叠被水灾，民无储蓄。今岁入春以来，复雨不止，低洼之处，二麦歉收，兼以米价腾贵，时气流行，官引尘封莫售。现蒙皇恩浩荡，蠲赋截漕，抚恤流离之际，灾黎方切谋生，何能计口食盐。今奏销伊迩，所有应销之盐，实未全完，恳乞题请展期各等情到臣。随即批行司道碓查议覆。今据运道详据众商公呈，以安庆、太平、池州、宁国等处各口岸，皆因去秋今春水涝水灾，以致陈盐积压三十馀万引，不能销售，共计沉搁商本八九十万，不得流通。兼之目下各场亦被水淹漫，产盐稀少，穷灶无以谋生。现在详请捐赈，新盐何由捆筑，恳将戊子纲纲食额盐，暂缓运行三十万引，俟口岸年岁一登，商等带课带盐陆续完补全额，乞转详题请等情。据此。 
　　臣查得商人办课，例应按额行销，况两淮受恩已深，何敢琐细上渎天听。但臣窃念各属被灾，果系情真。宁国等处乃两淮之左臂，陈盐既壅压不售，则新引必愈难行销。若照常例壹年之差，催索运往，更复引引积压后来臣等，五年之久，商课难于转输，恐致商民困绌。今臣与李煦公同商议，查照往例，据地方揭报及众商公呈，据实题请。但此系一时权宜之计，于课额并无减损，于商民均有裨益。臣于本中只照常例具题，静听部议。洪恩出自圣裁，谨具摺细陈。 
　　所有江宁、扬州伍月晴雨录并呈御览，伏乞睿鉴。 

朱批：知道了。 

一百 内务府奏议覆五关钢斤仍交各关监督接办摺 

康熙四十八年六月初四日 
　　总管内务府谨奏：为请旨事。 
　　康熙四十八年四月十三日，臣衙门具奏：据江宁织造．通政使司通政使曹寅呈称，案查康熙四十年五月，寅具摺启奏情愿承办各关铜斤，奉旨：曹寅并未贻误，八年完了，今若再交其接办八年，伊能办乎？所谕甚是。令曹寅承办之五关铜斤，三旗商人纷纷具呈，请补曹寅之缺，接办铜斤，并愿照其节省银数节省等语。 
　　臣等议得：王纲明、张鼎臣、曹寅等接办铜斤时，一斤铜规定官价一钱五分，商人买铜时，一斤铜价银七分，搬运工价及杂用等项银三分，合计一斤铜需银一钱。因此每斤铜馀银五分，其中销除节省银一分五厘，将所馀之银三分五厘，由张鼎臣等按每斤铜给关监督盘缠银一分一厘，又以前因若等候监督发银买铜，恐致迟误，乃向他人借银，每斤铜需支付利息银二分四厘，此等月项，皆由所馀之五分银内支付，后来主上借给官银十万两，不再向旁人借银，所馀之利息银二分四厘，亦行节省，因而一斤铜已可节省三分九厘。宝泉、宝源两局铸钱之铜，关系甚大，经查具呈之商人，俱无保证，不可支给伊等承办。请将曹寅承办之五关铜斤，仍交各该关监督，按照规定办理。曹寅承办五关铜斤时，每斤铜按三分九厘计算，共应节省银三万九千五百三十两。又，康熙四十四年十二月，据曹寅、张鼎鼐、王纲明等呈称：浒墅等十四关应支付我等之铜价一钱，脚费银五分，若停止向关监督领取，改由附近江苏藩库发给，则船夫雇价及各地杂项用费，又可节省一万两等语，业经奏准节省。因此曹寅一年共交节省银四万二千三百馀两，每年已由藩库领取，送交内务府广储司。今既支付该管监督承办铜斤，其节省之银两，仍应依照曹寅节省银数，由藩司向关监督领取，送交户部，转交广储司。如此，关监督购铜，可得馀利，是又承受主上无限恩惠也。为此，与户、工两部会议具奏，谨奏请旨。等因缮摺。 
　　署理内务府总管事务．御前三等侍卫巴龙、鹰上统领．兼二等侍卫关保具奏。 
　　奉旨：依议。钦此。 

[译自内务府满文奏销档]
一百零一 内务府等衙门奏各关监督办理铜斤仍照曹寅节省银数交纳摺 

康熙四十八年七月初一日 
　　总管内务府等衙门谨奏：为遵旨会议事。 
　　康熙四十八年四月十三日，总管内务府具奏：江宁织造．通政使司通政使曹寅呈称，案查康熙四十年五月，寅具摺启奏情愿承办各关铜斤，为此，与户、工两部会议具奏。奉旨：依议。钦此钦遵。 
　　臣等会议得：（中略）今既交付该管监督承办铜斤，应由五关监督，将办铜节省银两，仍依照曹寅节省银数节省。此项节省之银两，仍由各该地藩司，向各该关监督领取，送交户部，转交广储司。各关监督一年应交宝泉、宝源两局之钢斤及节省银两，俱著在限内如数交纳完结；倘若逾限，即由该部奏参。为此，谨奏请旨。等因。 
　　内务府总管赫奕、暑理内务府总管尚志杰、户部尚书希福纳、右侍郎赫申、工部尚书赫硕咨共同商议后，缮摺由暑理内务府总管事务．御前三等侍卫巴龙、鹰上统领兼二等侍卫关保，交与奏事傻子、双全具奏。 
　　奉旨：办铜之事，今既交与关监督，不可照曹寅等节省银数．著却节省三万两送来，其馀一万二千馀两，著留给各关监督可也。钦此。 

[译自内务府满文奏销档] 
一百零二 曹寅奏陈地方雨水粮价情形摺 

康熙四十八年七月初三日 
　　江宁织造．通政使司通政使臣曹寅谨奏：恭请圣安。 
　　六月廿日，臣家奴赍捧御批摺子回南，伏读圣谕，仰见皇上神明洞察，不独督抚大臣，凡属臣工，敢不益加惕励，仰体圣心。 
　　近来江南全省俱太平无事。自六月初二日雨后，陆续滂霈，江宁、苏、扬各处，米价已减，平常食米每石一两一二钱不等。皆因江广之米一齐运到，而民间屯仓积谷之家，亦竞出粜卖。将来江广船来愈多。则米价日贱一日，前因时中不雨，田禾未插者可忧。近日四处不断有雨，禾苗大好。其上江、宁国、池州等处，原因旧年荒歉，兼遭阴雨，穷檐?屋，为湿气熏蒸，以致疫病缠染。六月以前犹多未愈，比值甘霖凉爽，仰赖皇仁，俱已渐次平复。无烦圣虑。以臣愚揣及访问地方老成，今年光景，秋成定可企望。 
　　谨将地方情形及江宁、扬州六月晴雨录。一并备细具摺奏闻。伏乞睿鉴。 

朱批：凡可奏闻之事，即当先一步才好。事完之后，闻之何益！ 

一百零三 曹寅奏陈江南总督病故日期摺 

康熙四十八年七月初七日 
　　江宁织造．通政使司通政使臣曹寅谨奏：江南总督邵穆布，自五月内感热疾，忌口不清，由疟转痢，今于本月初六日身故。谨具摺奏闻。 

朱批：总督之死，早已闻知，此摺迟了，当病重的时候奏闻才是。 

一百零四 曹寅奏江南早稻米价平贱摺 

康熙四十八年八月初三日 
　　江宁织造．通政使司通政使臣曹寅谨奏：恭请圣安。 
　　江南各处入秋以来，晚稻更好，年成十分可望。目下米价日贱，早稻米巳上市粜卖，每石价止八钱四五分不等。闾阎百姓。无不欢腾忭舞，额手相庆，顶戴皇仁。尽知为江南百姓屡下圣旨，江广米来，以致价平。将来本地大田收割，民间仓有宿稻，来年价贱可期。目下太平无事。 
　　今将江宁、扬州七月晴雨录，恭呈御览，伏乞睿鉴。 

朱批：知道了。 

一百零五 江宁织造曹寅奏报熊赐履病故摺 

原摺系在康熙四十八年九月摺封内 
　 
　　九月初二日，探得大学士臣熊赐履于八月二十八日未时病故。臣寅身在仪真掣盐，于二十九日闻信，即遣人探听访问何病，用何医药？据称：熊赐履先感寒成痢，卧床数日，遂不起。臣理应即报，恐传闻不真，谨探实具奏。 
朱批：知道了。再打听用何医药，临终曾有甚言语，儿子如何？尔还送些礼去，才是。 

一百零六 曹寅奏陈江宁扬州雨水粮价摺 

康熙四十八年九月初二日 
　　江宁织造．通政使司通政使臣曹寅谨奏：恭请圣安。 
　　江南上下江俱太平无事。目下米价平定，新米价至八钱。晚稻渐次割完，江西、湖广米船接踵而下，处处丰收，万姓安生乐业，无不感颂皇恩。 
　　所有江宁、扬州八月晴雨录。理合进呈御览，谨具摺奏闻，伏乞睿鉴。 

朱批：知道了。 

一百零七 江宁织造曹寅奏报熊赐履临终情形摺 

原摺系在康熙四十八年十月摺封内 
　　熊赐履事，蒙旨知道了。再打听用何医药，临终会有甚言语，儿子如何？尔还送些礼去才是。钦此。 
　　江南省中凡各衙门汉官，定例七日后俱有报帖，随其官职大小，即往祭奠。有交情者，厚薄不等。臣于前月已送奠仪二百四十两祭过，其子已收。 
　　再，探得熊赐履临终时，感激圣恩，遗本系其病中自作。所服之药，乃江宁医生欧怡、戴麟郊、胡景升、张彦臣、吴庄、刘允吉之药。共病因脾胃不调，用药杂乱，后来遂不肯服。熊赐履今年已七十五岁，老病衰残，饮食不进，以致不起。大儿子熊志伊，年三十四岁，系监生，娶原任大学士余国柱女，另宅居住，不出交游，不知深浅。小儿子一个去年所生，一个今年所生。闻其遗言命葬江宁淳化镇之地，不回湖广。谨此奏闻。 

朱批：闻得他家甚贫，果是真否？ 

一百零八 曹寅奏陈江宁扬州雨水情形摺 

康熙四十八年十月初三日 
　　江宁织造．通政使司通政使臣曹寅谨奏：恭请圣安。 
　　江南太平无事。所有九月分江宁、扬州晴雨录，理合恭呈御览，谨具摺奏闻，伏乞睿鉴。 

朱批：知道了。 

一百零九 江宁织造曹寅奏报熊赐履家产及生活情况摺 

原摺系在康熙四十八年十一月摺封内 
　 
　　十一月初五日，臣家奴赍捧摺子回南，大学士熊赐履，伏蒙御批，闻得他家甚贫，果是真否？钦此。 
　　臣细探得熊赐履湖广原籍有祖遗住房一所，田不足百亩，江宁现有大住房二所，田一百馀亩，江楚两地房田价值约可七八千两。其内中有无积蓄，不得深知，在外无营运生理之处。其家人上下大小约有百日。熊赐履在日未闻共向人借贷之事。其间或有门生故吏周济，或地方来往官员赠贻，故过日充裕，较之汉官大臣内，亦属中等过活，未见甚贫。臣谨据实奏闻，伏乞睿鉴。 
朱批：熊赐履遗本，系改过的，他真稿可曾有无？打听得实，尔面奏。 

一百一十 江宁织造曹寅奏料理史册竣事即将入觐摺 

康熙四十八年十一月十一日 
　　江宁织造．通政使司通政使臣曹寅谨奏：恭请圣安。 
　　臣目下缘料理各项文册，现在扬州日夜督催，俟事竣拜本后，即起身赴京复命。谨具摺奏闻，伏乞睿鉴。 

一百一十一 曹寅奏陈敬传天谕并报雨水摺 

康熙四十九年三月十五日 
　　江宁织造．通政使司通政使臣曹寅谨奏：恭请圣安。 
　　臣于本月拾一日已回至扬州，敬传天谕，皇恩浩荡。全淮商民人众闻之，咸一时环集，欢呼感泣，搏颡焚顶，叩谢天恩。俱云商等叠受殊恩，涓埃莫报，今复蒙旷典，从此商力已纾，课源可裕，惟有益相奋励，仰体圣主轸恤之至意而已。臣会同李煦现在具本上陈，臣不敢多奏。 
　　江南目下米价每石一两一二钱不等，百姓皆知皇上特谕湖广官员，尽开米禁，以致江南饶足，耕商负贩，鼓舞乐业。麦田春雨时足，丰收可必。 
　　所有江宁二月晴雨录，恭呈御览，理合一并具摺奏闻，伏乞睿鉴。 

朱批：知道了。 

一百十二 曹寅奏报粮价恭呈麦样晴雨录摺 

康熙四十九年四月初四日 
　　江宁织造．通政使司通政使臣曹寅谨奏：恭请圣安。 
　　目下江宁食米价值不出一两二线，江广客船转运相续，兼之麦季收成在即，插秧有水，丰亨可期。仅将麦样及晴雨录恭呈御览。 
　　臣因病目始愈，今方手书，理合一并声明，谨具摺奏陈，伏乞睿鉴。 

朱批：朕安。今春北方麦秋甚有可望，雨水颇调，朕心宽慰。尔南方住久，虚胖气弱，今又目疾，万不可用补药；最当用者，六味地黄汤，不必加减，多服自有大效。 

一百十三 曹寅奏报雨水粮价并呈晴雨录摺 

康熙四十九年五月初二日 
　　江宁织造．通政使司通政使臣曹寅谨奏：恭请圣安。 
　　江南太平无事。目下米价大贱，糙米价至八九钱，熟米每石一两。大麦已经收完，田中小麦亦陆续登场。田农云：今岁大小麦一亩有二亩之利，是足十分收成。又且雨水调匀，插秧足水，百姓无不欢庆，感颂皇恩。 
　　所有江宁四月晴雨录，恭呈御览，谨具摺奏闻，伏乞睿鉴。 

朱批；朕览此摺，自觉精神百倍。况畿内雨（“扬”之“扌”换作“日”）时若，麦秋已熟，人民安乐。特命尔知之，无复挂念也。 

一百十四 曹寅奏谢天恩并报雨水粮价摺 

康熙四十九年六月初一日 
　　江宁织造．通政使司通政使臣曹寅谨奏：恭请圣安。 
　　前臣家奴赍捧御批摺子回南，伏蒙圣恩，垂念微臣犬马之疾，命臣多服地黄汤。臣跪读之下，不胜感痛，谨设香案，望阙叩头谢恩讫。窃念臣自幼荷蒙皇上豢养，数十年来，天高地厚之恩，无所不至，今复上廑宸衷，念臣切至，臣虽粉身碎骨，难报万一。今臣现在日服地黄汤，诚如圣谕，大觉轻健胜常，谨具摺恭谢天恩。 
　　日下江南米价大贱，百姓食米之价，每石不出九钱，麦子俱已收割全完。但五月内雨水略多，下路苏杭分数微减，据乡人云，分数虽减一半分，麦子出面甚多，仍是十分稔足之岁。近日上白面只卖九文钱一斤，穷民不忧乏食。 
　　今将五月晴雨录，恭呈御览，伏乞睿鉴。 

朱批：知道了。 

一百十五 曹寅奏为恭请圣躬万安摺 

康熙四十九年六月初十日 
　　江宁织造．通政使司通政使臣曹寅谨奏：恭请圣安。 
　　窃臣系包衣下贱，仰荷圣恩浩荡，有加无已。尽命捐躯，难报万一。今复奉旨，特免养匠，天谕所及，无微不烛。臣跪聆之下，不胜悚泣，唯有朝夕焚顶叩祝天恩，以罄蝼蚁之诚而已。谨具摺叩谢圣恩，伏乞睿鉴。 

朱批：朕安 今岁北方麦秋大收，雨（“扬”之“扌”换作“日”）时若，所以心神少宽些。 

一百十六 曹寅奏陈米价并呈晴雨录摺 

康熙四十九年七月初一日 
　　江宁织造．通政使司通政使臣曹寅谨奏：恭请圣安。 
江南米价如常，各处田禾俱好。 
所有六月晴雨录，理合恭呈御览，谨具摺一并奏闻，伏乞睿鉴。 

朱批：知道了。 

一百十七 曹寅奏报江南雨水粮价情形摺 

康熙四十九年闰七月初二日 
　　江宁织造．通政使司通政使臣曹寅谨奏：恭请圣安。 
　　江南太平无事。前月底以及初一浓阴大雨，远近沾足。米价贱至八钱，收割如毕，晚米上场，价必大贱。 
　　今将七月晴雨录，恭呈御览，伏乞睿鉴。 

朱批：朕安。近来北方秋成十分，至于瓜果菜蔬之类，无不丰登。朕目睹详细，心神甚慰。 

一百十八 曹寅奏陈地方情形并进晴雨录摺 

康熙四十九年八月初二日 
　　江宁织造．通政使司通政使臣曹寅谨奏：恭请圣安。 
　　江南早稻全收，高田、平田计算，共有八分年成，晚稻得雨及时，足有十分之望，真系大有之年。百姓感沐天恩，太平无事。自前月至今，大街小巷香灯彻夜，叩祝讴歌，从所未睹。 
　　谨将地方情形并前月晴雨录，恭呈御览，伏乞睿鉴。 

朱批：知道了。 

一百十九 苏州织造李煦奏盐法道李斯（亻全）病危预请简员佐理摺 

康熙四十九年八月二十二日 
　　臣李煦谨奏： 
　　窃臣等荷蒙圣恩，特将盐法道臣李斯（亻全）留任清理库帑。李斯（亻全）谨遵谕旨，竭力料理，将有就绪，不意七月内忽患翻胃之症，看其病势危笃，恐斯（亻全）早晚之间，将辞圣世。在臣等蒙我万岁特留贤员佐理，天恩诚为高厚。其如臣等福分实属浅薄，终未能得李斯（亻全）赞助之益。朱批：李斯（亻全）并无好名，死有馀罪，有何可惜。伏乞我万岁始终恩全，俟抚臣题报盐道病故之日，仰祈圣明，再简贤员赐与臣等，同心共事，则库帑不难清理，而臣与曹寅佐助有人，从此得免溺职之罪，皆出我万岁弘恩之所赐也。伏祈慈鉴。 
　　臣煦临奏可胜激切仰望之至。 

朱批：风闻库帑亏空者甚多，却不知尔等作何法补完？留心，留心，留心，留心，留心！ 

[宫中．李煦奏摺] 
一百二十 江宁织造曹寅奏进晴雨录摺 

康熙四十九年九月初二日 
　　江宁织造．通政使司通政使臣曹寅谨奏：恭请圣安。 
　　自阅邸抄，伏蒙圣恩复差臣巡视两淮，臣谨设香案，望阙叩头。窃念臣庸愚下贱，屡沐天恩，粉骨碎身，难以图报，惟有祗悚自矢，以罄愚忱而已。江南太平无事，晚稻收割将次全完，食米之价贱至七钱，山东大收，豆麦甚贱。 
　　谨将八月晴雨录恭呈御览，并恭谢天恩，伏乞睿鉴。 

朱批：知道了。两淮情弊多端，亏空甚多，必要设法补完，任内无事方好，不可疏忽。千万小心，小心，小心，小心！
一百二十一 江宁织造曹寅奏设法补完盐课亏空摺 

康熙四十九年十月初二日 
　　江宁织造．通政使司通政使臣曹寅谨奏：恭请圣安。 
　　本月初一日摺子回南，伏蒙御批：两淮情弊多端，亏空甚多，尔须设法补完，不可疏忽。钦此。臣跪读之下，不胜惊悚感泣，谨设香案叩头谢恩。窃念臣从幼豢养，包衣下贱，屡沐天恩，臣虽粉骨碎身，难报万一。今年两淮，荷蒙皇上特将两淮新徵于李煦任内缓徵一百万两，以此馀力，即可以补纳旧欠。臣于三月抵扬，郎会院道传命诸商，令其上紧督催补清旧欠，以抑副天心。臣归江宁，卧病累月，近闻运司病故，李煦在彼，不知督催已纳多少。容臣到任，查验明白，务必尽心竭力，设法督催清楚，以仰全皇上浩荡之弘恩。江南太平无事。 
　　谨将九月晴雨钞录呈览，伏乞睿鉴。 

朱批：知道了。尔病比先何似？ 

一百二十二 曹寅李煦奏请留满都暂署运使摺 

康熙四十九年十月二十八日 
　　江宁、苏州织造臣曹寅、李煦谨奏： 
　　窃臣等今年正月内因两淮运使李斯（亻全）俸满将升，众商保留，诸暂留任清理库帑。二月二十九日奉旨：李斯（亻全）著照所请，准暂留任清完所欠钱粮。钦此钦遵。李斯（亻全）留任后，随患病缠绵，旋复身故，以致积欠未得督催全完。督抚会同臣李煦公同批委淮安府理事船政同知满都署理印务。满都到任以来，臣等细察其人，办事清理有方，催科有法，颇著勤敏，商灶爱戴，若得在任暂署，帮助臣等一二年，则积欠便可补足。伏查康熙四十二年，河臣张鹏翮大计卓异，满都奉旨特准；又四十七年满都升补中允，漕臣桑格具疏保留，复蒙俞允。是满都之居官，久荷圣明洞鉴矣。 
　　再，查定例内运使无题授满州之例，臣等不敢破例冒昧陈请，惟求皇上恩允暂留满都署理运使印务一二年，与臣等同心协力，将从前积欠设法补完。一俟钱粮清楚，仍题请开缺另补。定例不更，库帑不缺，臣等永无后累矣。 
　　臣等谨合词具摺奏请，倘蒙俞允，仍具公本特题，伏乞圣训敕谕施行。 

朱批：两淮运使，甚有关系，所以九卿会选，已有旨了；况满州从未作运使之例，不合。 

一百二十三 江宁织造曹寅奏病已渐愈摺 

康熙四十九年十一月初三日 
　　江宁织造．通政使司通政使臣曹寅谨奏：恭请圣安。 
　　臣家奴回南，伏蒙御批摺子。知道了。病比先何似？钦此。臣跪读之下，不胜感激涕零，谨望北叩头谢恩讫。臣今岁偶感风寒，因误服人参，得解后，旋复患疥，卧病两月有馀，幸蒙圣恩命服地黄汤，得以全愈。目下服地黄丸，奴身比先，觉健旺胜前，皆天恩浩荡，重赐馀生，臣蝼蚁下贱，真肝脑涂地，不能仰报万一。谨具摺恭谢天恩。 
　　江南太平无事，米价如常，所有十月晴雨录，一并奏闻，伏乞睿鉴。 

朱批：知道了。惟疥不宜服药，倘毒入内，后来恐成大麻风症，出（除）海水之外，千方不能治。小心，小心！土茯苓可以代茶，常常吃去亦好。 

一百二十四 曹寅奏陈江南岁底米价如常摺 

康熙四十九年十二月初三日 

　　江宁织造．通政使司通政使臣曹寅谨奏：恭请圣安。 
　　江南太平无事。入腊以来，瑞雪三尺，百姓预庆丰年之兆。岁底米价如常。 
　　所有十一月晴雨录，恭呈御览，伏乞睿鉴。 
朱批：知道了。 

一百二十五 曹寅奏请圣安并陈地方情形摺 

康熙五十年正月初三日 
　　江宁织造．通政使司通政使臣曹寅谨奏：恭请圣安。 
　　江南自腊月至正月，雨雪调匀，年登大有。农工商贾，以及草木昆虫，无不乐生遂事，庆贺平成，街歌巷舞，欣逢圣世，海寓苍生，凡有血气之属，俱如焚香顶祝，仰诵无疆。旷古以来，诚所未见。 
　　遂将十二月晴雨录，一并奏闻。 

朱批；朕安。 

一百二十六 江宁织造曹寅奏进晴雨录摺 

康熙五十年二月初三日 
　　江宁织造．通政使司通政使臣曹寅谨奏：恭请圣安。 
　　江南太平无事，米价如常。所有正月分晴雨录，理合进呈御览，伏乞睿鉴。 

朱批：朕安。两淮亏空近日可曾补完否？新任运使如何？ 

一百二十七 曹寅奏陈龙眼菩提子发芽事摺 

康熙五十年三月初一日 
　　江宁织造．通政使司通政使臣曹寅谨奏：恭请圣安。 
　　正月二十二日奉旨，分颁龙眼、菩提子二十粒到臣。传旨：俟种出之日奏闻。钦此钦遵。 
　　臣随将十粒赍送江宁织造衙门，分派各处栽种；留十粒于扬州，分种金山、高（上日下文）、静慧、天宁、香阜五寺，每处二粒。二月十九日，香阜寺僧成度报称，所种二粒俱已发芽，臣自验看，命僧加意培植，添守护持。因扬州民人倾城往观赞礼者无虚日，臣恐人家生事，复设栏桅围护。 
　　谨将菩提树式用蒲草照样做成，惟叶上不能染其宝色，恭呈御览。其天宁各处同时艺植，容种出之日，再当奏闻。 
　　江南太平无事。今春雨（“扬”之“扌”换作“日”）时若，二麦甚好，丰收可必。淮扬大麦垂熟。 
　　谨将二月晴雨录及麦样，一并赍呈奏闻，伏乞睿鉴。 

朱批：知道了。 

一百二十八 江宁织造曹寅奏设法补完盐课亏空摺附钱粮实数单 

康熙五十年三月初九日 
　　江宁织造．通政使司通政使臣曹寅谨奏： 
　　本月初八日摺子回南，伏蒙御批：两淮亏空近日可曾补完否？新任运司如何？钦此。臣跪读之下，仰见皇上轸念两淮，垂警愚昧，至深至切，臣敢不据实上陈，以副圣念。 
　　窃自去年二月蒙圣恩将李煦任内带徵一百万两，至十月十三日交代与臣，新旧共该存库银二百八十六万二千馀两。臣自到任后，即与暑道满都并力催徵，已完过九十万两，现在上纳尚该银一百九十馀万两。易完者十分之九，不能完者十分之一，皆有通河保状，即不能完，众商人为之摊补，非比有司地丁漕项悬欠，或少缓惰不徵，即成实在亏空，难以追赔。臣与运道催徵，今年满任之时，可以补完八分，若尽数催徵，亦可全完。但臣今年新钱粮正杂带徵各项，多于往年，共该徵银二百三十八万馀两，连前商欠共银五百二十馀万两，如一时并责令共全完，商力恐有不继。去年皇上如此洪恩，若已故运司李斯（亻全）不因病愦，则今年竟可清楚。至于臣身内债负，皆系他处私借，凡一应差使，从未挂欠运库钱粮，臣自黄口充任犬马，蒙皇上洪恩，涓埃难报，少有欺隐，难逃天鉴。况两淮事务重大，日夜悚惧，恐成病废，急欲将钱粮清楚，脱离此地，敢不竭蝼蚁之诚，以仰体圣明。所有钱粮细数，另开一单，以备御览。 
　　暑道满都，实心办事，所有漏规，分毫不取，培商裕课，深有裨益。新运司李陈常尚未到任，俟其到任后，臣观察真实，再当具奏。 

朱批：亏空大多，甚有关系，十分留心，还未知后来如何，不要看轻了。 

　　钱粮实数单 
　　一、四十九年交代，该存新旧库银二百八十六万二千馀两，已完过九十馀万两，尚该银一百九十馀万两，臣细查催。 
　　一项、乙丑纲未完引课银二十八万馀两。此系商人领引运盐，盐船一到扬州，即可全完。 
　　一项、李煦应代商捐补九万二千馀两。此系从前运库旧欠。奉旨命臣等每年捐补二十三万两，所剩不多，商欠即可催完。 
　　一项、戊巳两纲，预给银票银八十万馀两。此系养培商力，宽其催比，名为预投，从前盐院，俱是如此，乃两淮旧例。俟捆盐上大船时，方行催完，不致拖欠。 
　　一项、各场灶户未完摺价银九万两。此系年遇灾荒，征比不前，以致拖欠。去年今年丰收，现在催比陆续可以捕完，不致误课。 
　　一项、历纲尾欠银四十四万馀两。此系乏商悬欠，通河众商亦情愿摊补，来年即可捕完，不致有误。 
　　一项、乏商欠正课银二十馀万两。此系乏商因公补库未完者，正在严比，今年可以全清。 

一百二十九 江宁织造曹寅奏谢刊刻全唐诗得列衔名摺 

康熙五十年三月初十日 
　　江宁织造．通政使司通政使臣曹寅谨奏：臣于康熙四十四年奉旨命臣校刊全唐诗，久经告竣进呈，此皆皇上圣心独运，定为必传之书，臣同诸官不过较字督工。令准翰林咨，奉圣谕并钞列臣等街名，刊刻款式到臣，谨遵旨补入刊刻。但臣系何人亦得列名其上，永垂不朽，臣不胜感愧无地，不知何幸得至于此，谨具香案九叩。理合具摺恭谢天恩，伏乞睿鉴。 

朱批：知道了。 

一百三十 曹寅奏陈江南三月雨水粮价摺 

康熙五十年四月初二日 
　　江宁织造．通政使司通政使臣曹寅谨奏：恭请圣安。 
　　江南大麦收割，小麦垂熟，春田丰足。时和米贱，百姓欢乐。 
　　所有三月份晴雨录，理合恭呈御览，伏乞睿鉴。 

朱批：朕安。麦收之后，着速报分数。 

一百三十一 内务府总管赫奕等奏带领桑额连生等引见摺 

康熙五十年四月初十日 
　　奉旨：著将取中之旗笔帖式、候缺之吏员、监生、俊秀、官学生等二十九人具奏，拣放膳茶、鹰犬各处之缺。钦此。现在宁寿宫茶房总领哈尔科奏请，增取茶上人三名。（中略）兹为补放此项缺额，将正黄旗公波尔潘佐领下监生摆牙拉霍山（中略）正白旗（中略）章额佐领下俊秀穆桑阿（中略）邦盖佐领下官学生泰保（中略）等名，各缮绿头牌，由内务府总管赫奕、保住具奏，带领引见。 
　　奉旨：著将泰保、穆桑阿录取在茶房。（中略）其馀之人著存记。钦此。 
　　又具奏：原任物林达曹荃之子桑额、郎中曹寅之子连生，曾奉旨。著具奏引见。钦此。现将桑额、连生之名，各缮绿头牌，由内务府总管赫奕、保住具奏，带领引见。 
　　奉旨：曹荃之子桑额，录取在宁寿官茶房。钦此。 
　　本日将泰保、穆桑阿、桑额交与茶房总领哈尔科（下略）等。 

[译自内务府满文奏销档] 
一百三十二 曹寅奏请圣安并进呈晴雨录摺 

康熙五十年六月初二日 
　　江宁织造．通政使司通政使臣曹寅谨奏：恭请圣安。 
　　江南俱有雨，秧已种播全完。伏闻京师甘霖普遍，南土臣民，无不欢欣鼓舞。 
　　所有五月晴雨录，理合奏呈御览，伏乞睿鉴。 

朱批：朕安。 

一百三十三 苏州织造李煦奏江苏地方官员情形及设法补完库欠摺 

康熙五十年六月十三日 
　　臣李煦跪奏： 
　　窃臣家人赍回摺子，随叩头开读，奉御批：知道了。前者所奏学院之事并巡抚如何了？钦此钦遵。 
　　臣伏查学臣张元臣，先因常州府江阴县学生员钱伦告承差陈文瑞，遂将钱伦责打。后因士子喧哗，不进考试，又将陈文瑞责革，众心方定，仍照常赴试矣。抚臣张伯行沧浪亭书局已经停止，其所管地丁钱粮，各府徵收目下未足四分之数。至于南省漕船，业已全兑过淮，理合奏闻。 
　　再，两淮运库，除旧欠中已经徵收外，尚有一百三十七万两未完，所以新运道李陈常不接受交盘。但臣等叨蒙圣恩，必竭力设法补完库欠，以仰答天心。臣与曹寅商议，于商人名下催完六十七万两，臣等代商人捐补七十万两，总于三年中臣等任内清楚。臣煦特驰赴行在叩请圣训，臣于今六月十三日已行至泰安州矣。谨先具摺奏闻，伏乞圣鉴。 

朱批：再推三年，断断使不得，尔来的不是了。 

[宫中．李煦奏摺] 
一百三十四 曹寅奏闻龙眼菩提子发芽事摺 

康熙五十年七月初四日 
　　江宁织造．通政使司通政使臣曹寅谨奏：恭请圣安。 
　　江南各处雨（“扬”之“扌”换作“日”）时若，田禾大好，市米价贱如常，百姓太平安乐无事。 
　　菩提子织造局内所种四粒，已出一颗，枝杈叶色相同，惟叶下有刺，少异于众。万寿庵、水月庵两处所种，亦俱于六月内各出一颗，与扬州香阜寺所生无异。阖城军民百姓来观者，无不颂祝无疆，悉发善念，顶礼庆赞。 
　　今将六月晴雨录，恭呈御览，合并奏闻，伏乞睿鉴。 

朱批：朕安。今岁各处秋成，都有十分。 

一百三十五 曹寅奏请圣安并进呈晴雨录摺 

康熙五十年八月初二日 
　　江宁织造．通政使司通政使臣曹寅谨奏：恭请圣安。 
　　江南雨（“扬”之“扌”换作“日”）时若，淮徐之间虽有遗蝗不为灾。今年黄河水大，涨入淮河，目下淮水已壮，不至挂口。百姓安堵，太平无事。 
　　所有七月晴雨录，谨呈御览，伏乞睿鉴。 

朱批：知道了。 

一百三十六 曹寅奏请圣安并进呈晴雨录摺 

康熙五十年九月初二日 
　　江宁织造．通政使司通政使臣曹寅谨奏：恭请圣安。 
　　江南目下晚稻渐次收割，均系十分之岁。米价每石六、七、八钱不等，百姓安乐，太平无事。 
　　所有八月分晴雨录，恭呈御览，伏乞睿鉴。 

朱批：朕安。又，风闻江浙盗案甚多，未知是否？ 

一百三十七 曹寅奏报江南科场情弊摺 

康熙五十年十月初二日 
　　江宁织造．通政使司通政使臣曹寅谨奏：恭请圣安。 
　　今岁江南浙江尽属丰年，大田秋收，新米价值六七钱不等。今年丰收，则来年无虞，百姓讴歌，太平优游无事。 
　　惟是今年江南文场秀才等，甚是不平，皆云皇上洪恩广额，原为振拔孤寒，今中者甚是不公，显有情弊。因而扬州秀才扰攘成群，将左必蕃祠堂尽行拆去。后传闻是副主考赵晋所为，始暂停息。必抚俱有参章，目下已拿二人，俱是富商之子。传闻榜中不通文理者尚多。 
　　所有地方情形，并九月分晴雨录，理合一并奏闻，伏乞睿鉴。 

朱批：朕安。 

一百三十八 江宁织造曹寅奏报江南科场案摺共六件 

康熙五十年、五十一年 
　　一 
　　江宁织造．通政使司通政使臣曹寅谨奏：恭请圣安。 
　　今就江南浙江尽属丰年，大田秋收，新米价值六七钱不等。今年丰收，则来年无虞，百姓讴歌，太平优游无事。 
　　惟是今年江南文场秀才等，甚是不平，皆云皇上洪恩广额，原为振拔孤寒，今中者甚是不公，显有情弊，因而扬州秀才扰攘成群，将左必蕃祠堂尽行拆去，后传闻是副主考赵晋所为，始暂停息，督抚俱有参章。目下已拿二人，俱是富商之子。传闻榜中不通文理者尚多。 
　　所有地方情形，并九月分晴雨录，理合一并奏闻，伏乞睿鉴。 

朱批：朕安。 

　　二 
　　谨奏：臣自二月二十六日到扬州，迄今一月，臣留心打听张鹏翮与赫寿所审吴泌、程光奎之事。吴泌买举，只追问李奇夫妻金子下落，意在就李奇撞木钟，以结吴泌之事。程光奎只认夹带，以结程光奎之事。至于左必蕃、赵晋二人及房考等，俱未细问。众论以为张鹏翮外则调停总督抚院了结此案，而本意则不欲重伤主考、房考，以塞科甲侥幸之路。赫寿亦因循可否，以观成败。总督噶礼实无包揽卖举之事，护庇叶九思事或有之。解任之后，虽有人众保留，皆以下官吏粉饰曲全，殊无真爱戴之者。巡抚张伯行实因粮道参处，自己亦诖误调用，当封印之际，预闻京信，两下纷争，以有此疏，欲复噶礼之仇，亦非为科场持公起见也。解任之后，亦有人众保留，率多秀才，亦皆以下官吏粉饰曲全，殊无真爱戴之者。 
　　众人议论，皆云江南百姓蒙天恩视如赤子，屡免钱粮，时加抚恤，督抚二臣不体贴圣衷，安静保护，徒博虚名，各为己私，互起朋党，殊无大臣之体。张鹏翮身为大臣，理宜秉公持正，力决是非，而反周旋主考、房考，曲全两造，迁延时日，不能无私。自去年至今，已经四月，每日吊开单审，并不对口，并不再问程光奎之事，只审吴泌一案，并不问主考、房考如何字眼关节，只问原出首撞岁（钟）之人。目下闻光棍李奇当审鞫之际，颇多放肆之语，谓众人合谋，将金子诬陷于彼，以脱安抚藩司，蔓延无辜，总无断决。两江官吏，俱集扬州听审，地方辽阔，数月之久，未必不误事宜。 
　　又苏州买举之事，尚未审录，马逸姿承审人命一案，亦尚未审录，如此迟延，必至秋冬方能完结，持平者众论如此。 
　　其为噶礼为张伯行者，各言各是，臣不敢听信。 
　　谨据地方实在情形，采择上闻。 

朱批：再打听，再奏。 

　　三 
　　谨奏；打听张鹏翮、赫寿所审科场及督抚互参一案。程光奎始终只认夹带，意在就夹带以完程光奎之事，不干连主考、房考。吴泌买举，只就李启（奇）身上追究（金）子下落，不干连主考、房考。意在就撞木钟以结此事。不意本月十六日五更，泾县知县陈天立自缢身故，陈天立乃句容县供出以其实有三字来查吴泌卷子之人。张伯行原参疏内著其弊迹，今忽然自缢身故，物议以为或有逼勒身亡，以图灭口者。细访泾县陈天立，因三日前审事，见刑讯句容县知县，反招不认前语，当夜回寓，即行自缢。有看守官通判当时救下，次日即禀明张鹏翮、赫寿。彼时吩咐看守官：他不过吓人，不要理他，好好看守等语。至第三日五更，即在床上自缢而亡。闻张鹏翮、赫寿已行文安徽巡抚，令其细问自缢原由。据陈天立家属报称，因系病发自缢者。连日关门商议未定。 
　　苏州举人已经覆试，闻举人席（王干）覆试丈字与科场原卷笔迹不对，席（王干）已供认夹带，锁禁，其馀四人发江都县看守，亦未定断。 
　　再，所审噶礼、张伯行二人互参一案，每日在内对口，各人自写口供，两边俱未见面，难于输服。揆张鹏翮、赫寿之意，于察明京口将军代奏保留摺子之内，先请圣旨，始行定局。谨此奏闻。 

朱批：众论瞒不得，京中亦纷纷议论，以为笑谭。审事也不是这样审的理，但江南合省都甚没趣了，想比（必）满州恨不得离开这差才好。再打听，再奏。 

　　四 
　　谨奏：科场事自进摺后，数日来所审仍是吴泌买举，不问字眼是谁与的，亦不问主考、房考，只问撞木钟及出首之人。大约以撞木钟结吴泌之事，保留总督。京口将军马三奇奏，江南已见邸抄。臣到时，保留总督及保留巡抚者，各衙门供有呈纸，为总督者大半，为巡抚者少半。其乡绅及地方有名者，两边俱著名保留。兵为总督者多，秀才为巡抚者多，或是偏向，或是粉饰，或是地方公祖借保留完其情面，或是属官各报答上司之情，纷纷不一，目下寂无言说矣。 
　　昨日钦差才传说，不干惹科场事的官员，俱回去料理地方事，及至进见，只打发暑苏按察司回江宁，北按察司回安庆，因执审之期渐近，恐其误限期也。谨此具奏。 

朱批：知道了。再打听。 

　　五 
　　谨奏：打听所审督抚互参一案，张伯行参噶礼包揽卖举得银五十万之说，审过毫无迹据。噶礼所参张伯行各款，俱有旧案，亦近挟愤，彼此互赖，均难输服。揆张鹏翮、赫寿之意，大约要各问一个不是，候圣旨定断。程光奎、吴泌买举之事，程光奎已认夹带，惟吴泌所供其实有三字，关节情弊，尚无着落。闻房官供：我们做房官，只凭阅文，送进有何情弊，须问主考知道。闻主考供：字眼情弊，都是他们房宫知道。今泾县知县陈天立已自缢身故，无从追究，大约只就李启（奇）撞木钟，略及藩司马逸姿及家人轩三，问一罪名，了结此案。 
　　苏州举人席（王干）供认夹带，现行监禁，共馀四人俱发江都县取保。 
　　再，沈必耀人命一案，已经质审，闻大约仍照前任按察司焦映汉所审于准、马逸姿、粮道李玉堂，有失入之罪，亦尚未定案。 
　　外边议论只以不问主考房官及光棍李奇为有私心，说赵晋系有嘱托，又系审事大人密友，其意恐审出，坏汉人仕进之名，故不穷究。大约不过以揆此两字，了结公事。好恶之口，纷纷不一。 
　　目下赫寿往邵伯、瓜洲两处，催赶粮船，只张鹏翮闭门静坐，隔一二日唤三案内一二人问数语，又复关门不见动静，意似遮掩众人耳目，以写本为名，大约是候察明保留本至京有信，始行上本。谨此奏闻。 

朱批：知道了。再打听奏摺来。 

　　六 
　　谨奏：探得张鹏翮、赫寿、梁世勋所审科场之事，贿买举人吴泌及光棍李启（奇）等，俱拟绞罪。夹带举人程光奎，并主考赵晋、房考方名、王日俞，及藩司马逸姿之家人轩三等，俱拟佥妻流三千里为军。正主考左必蕃，先拟问徒，今拟革职。但主考、房考，始终不曾严问，亦未得通同字眼及受贿之口供。从前延缓，原欲出脱主考、房考之罪，想因外论纷纷，故临期商量，以揆此改入此罪。外边人又议论以为如主考、房考，贿卖事真，罪不止如此之轻，如无贿卖情弊，罪不宜如此之重，即藩司马逸姿家人轩三，如果夤缘贿卖，亦应重拟，如无夤缘情弊，即应无罪，何以一概混拟糊涂了事，未免人心不服。总之张鹏翮之意，不肯明审以破面目，留为日后告覆之地。其苏州举人席（王干），审系夹带，革去举人枷责，马士龙革去举人无罪，其馀三人仍准会试。但席（王干）与程光奎均认夹带，一则拟流，一则枷责，事同罪异，不知何意。 
　　又督抚互参一案，总督噶礼问降一级留任，巡抚张伯行革职问徒，外论谓此二人均有不平，降革不一。又沈必耀命案，只照臬司焦映汉原审，略更改一二，即行定罪，并未细问。闻此案亦有未妥，人心不能悦服，张鹏翮因以日子太久，故将数案潦草了局。总漕赫寿劝其再一研审，务得实供，张鹏翮不允，已于本月二十日拜本起身往福建审事去矣。如此大案，审整半年，并未审出真情，以揆此二字结案，此番张鹏翩在江南声名大损，人人说其糊涂恂私。安徽巡抚梁世勋因张伯行有言，总未同审，每日在公馆静坐养病，于本稿成时始去一会，已回江宁执审。 
　　署总督郎廷极与总漕赫寿在瓜州会审俞化鳌粮船一案未回。谨此奏闻。 

朱批：可笑。 

一百三十九 曹寅奏请圣安并陈江浙盗案摺 

康熙五十年十月十五日 
　　江宁织造．通政使司通政使臣曹寅谨奏：恭请圣安。 
　　本月初八日，臣家奴赍捧摺子回南，伏蒙御批：风闻江浙盗案甚多，不知是否？钦此钦遵。 
　　窃臣身居江南，留心体察。今岁江浙二省，秋成丰熟，人民亦安。或鸡窃狗偷，地方所不能无，至若结伙成群者，并无所闻。伏读圣谕，臣复详加探听，四近往来之人，亦无传说。惟江北、湖广、六安、霍山等处，山深地僻，时多匪类，此须督抚亲往一巡，可清幽隐。至于江浙地方平旷之处，势难容藏。 
　　臣谨再留心察访，如有此等不良之辈，即当奏闻，伏乞睿鉴。 

朱批：朕安。余知道了。 

一百四十 江宁织造曹寅奏料理文册事竣即将入觐摺 

康熙五十年十一月初一日 
　　江宁织造．通政使司通政使臣曹寅谨奏：恭请圣安。 
　　江南太平无事。臣目下现在扬州造具钱粮销引各款清册，料理事竣，即星驰入都，叩觐天颜。 
　　今将江宁十月分晴雨录，恭呈御览。其扬州晴雨录，已交与李煦启奏。理合一并奏闻。伏乞睿鉴。 

朱批：朕安。馀知道了。
一百四十一 曹寅奏请圣安并进呈晴雨录摺 

康熙五十年十一月初三日 
　　江宁织造．通政使司通政使臣曹寅谨奏：恭请圣安。 
　　江南太平无事。臣目下现在扬州造具钱粮销引各款清册，料理事竣，即星驰入都，叩觐天颜。 
　　今将江宁十月分晴雨录，恭呈御览。其杨州晴雨录，恭呈御览。其扬州晴雨录，已交与李煦启奏。理合一并奏闻。伏乞睿鉴。 

朱批：朕安。余知道了。 

一百四十二 内务府总管赫奕等奏御用缎匹跳丝落色请令江宁织造赔偿摺 

康熙五十年十一月十五日 
　　江宁织造送来上月满地风云龙缎、蟒缎、妆缎（中略）宫绸、宁绸、纱等九百四十五匹，官用大立蟒缎（中略）等二千八百十五匹，两项共三千七百六十匹，其中跳丝及擦后落色之上用缎、明纱十二匹。苏州织造送来上用满地风云龙缎（中略）等三百三十四匹，官用大立蟒缎（下略）等二千四百五十一匹，两项共二千七百九十五匹。杭州织造送来绫子、春绸（中略）等六千零五十匹。其中江宁送来跳丝及擦后落色之缎匹等共十二匹，既都不能用，请令其补织赔偿送来。等因。 
　　内务府总管赫奕、郎中马尔噶交奏事员外郎傻子、双全具奏。 
　　奉旨：知道了。钦此。 

[译自内务府满文奏销档] 
一百四十三 兼两淮盐课曹寅题视鹾期满查无举劾之员本 

康熙五十年十一月二十日 
　　管理江宁织造．通政使司通政使．加伍级兼巡视两淮盐课监察御史臣曹寅谨题：为题明事。 
　　窃照两淮引盐运行肆省，地方辽阔，全赖各有司殚力督销，盐属官奉公催办，庶国课无亏，而盐法有裨。臣奉命视鹾，差期已竣，例应举劾，以昭劝惩。行据江南、江西、湖广、河南肆省司道，并两淮运司，各造送所属官员贤否文册到臣。查册内所开各官，于盐政事务，类皆平常供职，并无异等堪荐，亦无不肖可劾之员。理合题明，伏乞睿鉴施行。为此具本，专差承差汪升元赍捧，谨题请旨。 

批红：[注]该部知道。 

[内阁．题本] 

[注]清代官文书制度，公事用题，私事用奏。题本先经内阁票采谕旨，进呈，得旨允行即照所拟用红笔在题本上批写，名曰批红。 
一百四十四 内务府总管赫奕奏请查对曹寅修建西花园工程摺 

康熙五十一年正月二十五日 
　　奏为请派庆丰司郎中李延禧、慎刑司员外郎雅斯泰，查对曹寅修造西花园房屋、挖河等项工程事宜等因，缮写绿头牌各一，伏乞钦点。 
　　内务府总管赫奕，交奏事员外郎傻子、奏事双全转奏。 
　　奉旨：著内务府总管亲查。钦此。 

[译自内务府满文奏销档] 
一百四十五 曹寅奏陈商议刻书并审科场事摺 

康熙五十一年二月初二日 
　　江宁织造．通政使司通政使臣曹寅谨奏：恭请圣安。 
　　臣于初十日辞驾，二十六日已至扬州，沿途百姓俱各太平。江南雨水调匀，麦田甚好。米价七八钱不等，人民安乐无事。 
　　臣在扬州与李煦、孙文成商议刻书之事，现在料理齐集，匠人遴选好手，务期速为告成，广传天下，使后学迂儒，得窃见古来未有之书，以仰见皇上启发愚蒙至意。容臣等议定开刻，公同启奏。 
　　再，科场事，总漕赫寿现在会审。臣自驾前才来，不便会面，亦未便探听。其中委曲，不敢妄奏。 
　　谨将江宁正月二月晴雨录，恭呈御览，伏乞睿鉴。 

朱批；朕安。余知道了。 

一百四十六 江宁织造曹寅奏郎廷极王度昭到任摺 

康熙五十一年三月二十七日 
　　江宁织造．通政使司通政使臣曹寅谨奏：恭请圣安。 
　　江西巡抚郎廷极已於本月二十二日到江宁上任，署理总督印务．署苏州巡抚王度昭，亦於本月初三日上任受事讫。谨此奏闻。 

朱批：朕安。 

一百四十七 江宁织造曹寅奏佩文韵府已开工刊刻摺 

康熙五十一年四月初三日 
　　江宁织造．通政使司通政使臣曹寅谨奏：恭请圣安。 
　　江南麦田茂秀，颗粒甚好，丰收可必，雨（"扬"之"扌"换作"日"）时若，米价如常，百姓安乐无事。谨将麦样恭呈御览。 
　　再，佩文韵府已於三月十七日开工刊刻，正在遴选匠手，已得一百馀人，愿来者众，好者难得，容俟遴选齐全，计工定日，务期速成，以仰副皇上普济困学之至意。孙文成会议过，即回杭州办纸，臣在局中料理。一有纲领，臣等公同奏闻。 
　　所有江宁三月分晴雨录，理合一并具奏。伏乞睿鉴。 

一百四十八 曹寅奏请圣安并进呈晴雨录摺 

康熙五十一年五月初三日 
　　江宁织造．通政使司通政使臣曹寅谨奏：恭请圣安。 
　　江南麦子俱已收割全完，均系十分收成，百姓安乐无事。谨将四月晴雨录，恭呈御览，伏乞睿鉴。 

朱批：朕安。 

一百四十九 曹寅奏请圣安并陈蝗蝻全尽摺 

康熙五十一年五月二十二日 
　　江宁织造．通政使司通政使臣曹寅谨奏：恭请圣安。 
　　本月十八日夏至，时雨大降，塘坝有水，田亩俱遍插秧，今年丰收可望。再，六合、江浦二处，微有蝗蝻，插秧之时不能为患，署总督差人前往扑灭，值此大雨时行，蝗已全尽，入秋可以无虞。百姓安乐无事。谨此奏闻，伏乞睿鉴。 

朱批：朕安。 

一百五十 曹寅奏谢恩赐御书高（上日下文）寺诗摺 

（原摺无日期） 

　　闰四月二十二日，江苏巡抚臣宋荦赍捧御书高（上日下文）寺诗一卷，及群臣诗一卷到臣寅衙门。臣寅恭设香案跪接，交付臣僧纪荫祗受讫。俟序班臣朱圭至日，敬摹勒石，永垂不朽。合并奏闻。 
朱批：知道了。 

一百五十一 江宁织造曹寅奏奉到御书恳请勒碑摺 

康熙五十一年六月初五日 
　　江宁织造．通政使司通政使臣曹寅谨奏：恭请圣安。 
　　臣家奴赍摺回至江宁，伏瞻御书，敬设香案，望阙九叩讫。恭惟皇上万几清暇，俯念群隐，形之歌咏，远布遐荒，宸章宝翰，照耀尘寰，天语恩纶，深垂训诰。凡在臣民，自宜洗心涤虑，尽力致身，以不负皇上教养之隆恩，真旷代未有之殊典也。前邸报中伏见皇上御试翰林题，天下士人已经家弦户诵，今又蒙恩颁赐御书，传奉旨意，臣随传示素识人士，咸跪播敬诵，感戴无极。二三日间，阖城进士举人，乡绅士庶，皆已周知。臣恐其讹传远近，即先刊木板印行，以便流布。随有翰林马豫、丛澍等，率众士庶前来，群请瞻仰，无不欣忭鼓舞，交相劝勉，顶礼圣训，恳请勒碑，真是沦肌浃髓，普沾大化，昭垂万古，流福无穷。目下乡绅士庶，现在相度地形，遴选碑石，敬加磨勒，俟其事定，臣始发刊，并将舆情详细，再当奏闻。 
　　臣在江宁少办织务，俟李煦下仪真时，即往扬州书局中料理，仍赍御书普示扬城绅衿，以广皇仁。 
　　今将五月分晴雨录，恭呈御览。伏乞睿鉴。 

朱批：朕安。知道了，不必勒石。 

一百五十二 苏州织造李煦奏曹寅病重代请赐药摺 

康熙五十一年七且十八日 
　　臣李煦跪奏： 
　　江宁织造臣曹寅於六月十六日自江宁来至扬州书局料理刻工，于七月初一日感受风寒，卧病数日，转而成疟，虽服药调理，日渐虚弱。臣在仪真视掣，闻其染病，臣随於十五日亲至扬州看视。曹寅向臣言：我病时来时去，医生用药不能见效，必得主子圣药救我。但我儿子年小，今若打发他求主子去，目下我身边又无看视之人。求你替我启奏，如同我自己一样。若得赐药，则尚可起死回生，实蒙天恩再造等语。 
　　臣今在扬看其调理，但病势甚重，臣不敢不据实奏闻，伏乞睿鉴。 

朱批：尔奏得好。今欲赐治疟疾的药，恐迟延，所以赐驿马星夜赶去。但疟疾若未转泄痢，还无妨。若转了病，此药用不得。南方庸医，每每用补济，而伤人者不计其数，须要小心。曹寅元肯吃人参，今得此病，亦是人参中来的。金鸡拿 [注一]专治疟疾。用二钱末酒调服。若轻了些。再吃一服。必要住的。住後或一钱。或八分。连吃二服。可以出根。 [注二]若不是疟疾，此药用不得，须要认真。万嘱，万嘱，万嘱，万嘱！ 

[宫中．李煦奏摺] 

[注一]金鸡拿，即奎宁。 
[注二]自[金鸡拿]起至此止，所有句圈，均是原有的朱圈。 
一百五十三 苏州织造李煦奏请代管盐差一年以盐馀偿曹寅亏欠摺 

康熙五十一年七月二十三日 
　　自李煦跪奏： 
　　江宁织造臣曹寅与臣煦俱蒙万岁特旨，十年轮视淮鹾。天恩高厚，亘古所无，臣等维肝脑涂地，不能报答分毫。乃天心之仁爱有加，而臣子之福分浅薄。曹寅七月初一日感受风寒，辗转成疟，竟成不起之症，於七月二十三日辰时身故。当其伏枕哀鸣，惟以遽辞圣世，不克仰报天恩为恨。又向臣言江宁织造衙门历年亏欠钱粮九万馀两，又两淮商欠钱粮，去年奉旨官商分认，曹寅亦应完二十三万两零，而无赀可赔，无产可变，身虽死而目未瞑。此皆曹寅临终之言。 
　　臣思曹寅寡妻幼子，拆骨难偿，但钱粮重大，岂容茫无着落。今年十月十三日，臣满一年之差，轮该曹寅接任，臣今冒死叩求，伏望万岁特赐矜全，允臣煦代管盐差一年，以所得馀银令伊子并共管事家人，使之逐项清楚，则钱粮既有归着，而曹寅复蒙恩全於身後，臣等子子孙孙永矢犬马之报效矣。伏乞慈鉴。臣煦可胜悚惶仰望之至。 

朱批：曹寅於尔同事一体，此所奏甚是。惟恐日久尔若变了，只为自己，即犬马不如矣！ 

[宫中．李煦奏招] 
一百五十四 苏州织造李煦奏颁赐药饵未到曹寅即已病故摺 

康熙五十一年八月二十一日 
　　臣李煦跪奏： 
　　八月十八日，臣家人赍回报曹寅患病奏摺，臣恭设香案脆读御批，蒙万岁俯念曹寅病重，颁赐金鸡拿圣药。而宸衷又以路远迟延，特命驰驿南回，限九日到扬州。天心之垂慈，隆恩之破格，至矣极矣。无如曹寅福分浅薄，圣药末到，遽尔病故。而伏念天恩之高厚，诚亘古之所未有。不但曹寅感泣泉下，即臣煦犬马私心不胜感激，随望阙叩头，恭谢天恩讫。一面宣示赐药恩旨於曹寅之子连生。而连生感激涕泣，即望阙叩头，但身居下贱，无由自达，求臣代奏。理合一并奏闻，伏乞圣鉴。 

朱批：知道了。 

[宫中．李煦奏摺] 
一百五十五 江西巡抚郎廷极奏请以曹寅之子曹（禺页）仍为织造摺 

康熙五十一年八月二十七日 
　　江西巡抚奴才郎廷极谨奏：为奏闻事。 
　　窃照江宁织造臣曹寅在扬州府书馆病故，已经具疏题报。今有江宁省会士民周文贞等，并机户经纪王聘等，经纬行车户项子宁等，缎纱等项匠役蒋子宁等，丝行王楷如等，机户张恭生等，又浙江杭嘉湖丝商邵呜皋等，纷纷在奴才公馆，环绕具呈，称颂曹寅善政多端，吁恳题请以曹寅之子曹（禺页），仍为织造。此诚草野无知之见，天府重务，皇上自有睿裁，岂臣下所敢妄为陈请，奴才亦何敢遽以入告，因身在地方，目睹舆情，亦足徵曹寅之生前实心办事，上为主子，下为小民也。谨据实具摺奏闻，奴才曷胜冒昧悚惶之至。 

朱批：知道了。 

一百五十六 署内务府总管海章转奏曹寅病故摺 

康熙五十一年八月二十九日 
　　奏为江宁织造物林达倭和呈报：郎中曹寅於六月十五日赴扬州，监督修书，七月二十四日，据共家人丁成、董良报称：我主人住在刻书处，监督修书。自本月初一日，因得发汗病休息，医治无效，于二十三日病故等语。为此呈报。等因。 
　　署内务府总管．郎中海章，将呈文交奏事员外郎傻子、奏事双全转奏。 
　　奉旨：知道了。钦此。 

[译自内务府满文奏销档] 
一百五十七 曹寅之子连生奏曹寅故後情形摺 

康熙五十一年九月初四日 
　　曹寅子奴才连生谨奏：为感沐皇仁，矜全身命，恭谢天恩事。 
　　窃奴才祖孙父子，世受国恩，涓埃未报，奴才故父一生叨沐圣主浩荡洪恩，出管江宁织造二十馀年，复四差盐务，遭逢异数，叠加无已。方图矢诚报效，上答高厚，不意寿命不延，遽辞圣世。奴才年当弱冠，正犬马效力之秋，又蒙皇恩怜念先臣止生奴才一人，俾携任所教养，岂意父子聚首之馀，即有死生永别之惨，乃得送终视殓者，皆出圣主之赐也。奴才父病亟时，自知疾笃，故面托李煦代奏，求赐圣药，李煦摺回，传示御批，仰荷皇上天高地厚之恩，从古未有，不料先期逝世，辜负圣心，九泉之下，饮泣何穷。至父病临危，频以天恩未报，垂泪谆谕命奴才尽心报国，又以所该代商完欠及织造钱粮，槌胸抱恨，口授遗摺，上达天听。气绝经时，目犹未瞑，奴才伤心恸哭，不知所措。 
　　九月初三日，奴才堂兄曹颀来南，奉梁总管传宣圣旨，特命李煦代管盐差一年，著奴才看著将该欠钱粮补完，倘有甚麽不公，复命奴才摺奏。钦此钦遵。跪聆之下，奴才母子不胜惶悚恐惧，感激痛哭，搏颡流血，谨设香案，望阙叩头谢恩。窃思奴才伶丁孤苦，举目无亲，负弥天之罪戾，万死何辞。乃蒙皇上格外洪慈，不即伏斧（钅质），重沛恩纶，昊天罔极，一至於此。不特故父名节得荷矜全，奴才身家性命，实蒙恩赐，即粉骨碎身，肝脑涂地，莫能仰报万一。惟有率领全家长幼，朝夕焚香顶祝，生生世世，图效犬马，衔结无穷。 
　　奴才包衣下贱，自问何人，敢擅具摺奏，缘奉圣旨格外洪恩，蝼蚁感激之私，无由上达，谨冒死缮摺恭谢天恩，伏乞睿鉴。奴才不胜泣血顶戴激切屏营之至。 

朱批：知道了。 

一百五十八 苏州织造李煦奏蒙准代管盐差一年价还曹寅欠项摺 

康熙五十一年九月初六日 
　　臣李煦跪奏： 
　　臣因曹寅任内钱粮未楚，冒死具摺，求代管盐差一年，令曹寅之子清还各欠。乃蒙我万岁殊恩，特赐俞允，天高地厚，亘古未有。臣即恭设香案，望阙叩头谢恩讫。容臣於十月十三日接任後，将曹寅应得馀银着伊子连生收领，务必清还各欠，不敢辜负天恩。而臣煦亦断不敢有一毫欺隐，以仰体我万岁期望之天心也。 
　　惟是曹寅悬欠钱粮，其妻、子粉骨碎身不能赔补，幸蒙我万岁许臣代管，因得清楚欠项，而曹寅妻、子仰赖圣恩曲赐矜全。不但曹寅感泣泉下，凡属臣子无不呕歌圣德，尽为鼓舞，而臣与曹寅亲身共事，犬马下忱，尤深感激。护具摺奏谢。 
　　再，曹寅妻、子闻命自天，感深涕泣。连生现在具摺叩谢隆恩，理合一并奏明，伏乞圣鏖。臣煦临奏不胜悚惶感戴之至。 

朱批：知道了。 

[宫中．李煦奏摺] 
一百五十九 内务府总管赫奕等奏请补放江宁织造摺 

康熙五十一年十月十五日 
　　奏为江宁织造．郎中曹寅病故，请补放其缺事。 
　　谨将广储司郎中．兼骁骑参领．佐领马尔嘎，慎刑司郎中兼佐领李延禧，广储司郎中兼骁骑参领、佐颁嘎达珲，会计司管钱粮员外郎兼佐领李英贵，会计司员外郎兼佐领张长住等，各缮绿头牌，伏乞钦点。 
　　内务府总管赫奕、署内务府总管马齐、署内务府总管．郎中海章，交奏事治仪正傻子、奏事员外郎双全转奏。 
　　奉旨：曹寅在织造任上，该地之人都说他名声好，且自督抚以至百姓，也都奏请以其子补缺。曹寅在彼处居住年久，并已建置房产，现在亦难迁移。此缺著即以其子连生补放织造郎中。钦此。 
　　内务府总管赫奕、署内务府总管马齐、署内务府总管．郎中海章谕：将此应行之处行之，应交之处交之。 

[译自内务府满文奏销档] 
一百六十 内务府奏曹寅家人呈报修建西花园工程用银摺 

康熙五十一年十一月十四日 
　　据曹寅家人陈佐呈称：康熙五十一年五月间，奉大人谕，除原任郎中、现放分司乌罗图奏报者外，倘有查算未尽，遗漏之处，著尔明白写出呈报等语。查我主人修建房屋、挖河等项工程所用银两，除原任郎中、现放分司乌罗图奏报者外，尚有未经奏报之修造房屋四十四间，亭子一座，船九只，及各处所用之雨搭、帘子、铺毡、陈设古董、栽种松竹玉兰、悬幡、八宝佛笼等物，用银四万零一百九十七两九钱三分九厘。又补修旧有房屋、河泊岸闸等项，用银一万四千八百四十四两一钱八分。又各处修房之木石砖瓦、青白石灰、柏木、钉桩等物，系按时价购买，今依销算定价核算，计少算银二万二千八百四十二两九钱三分。以上共银七万七千八百八十五两零四分九厘。修建所用物品细数，开列於後：圣化寺，修建亭子一座，用银三千九百八十四两零二分二厘，六郎庄真武庙，配殿六间，和尚住房八间，用银一千四百三十五两二钱；在六郎庄修造园户住房三十间，用银一千两；圣化寺造船九只，连同船桅、篷子、纤绳，用银三千零四十一两一钱，（中略）拆撷芳殿用匠及将拆下物品运至西花园，共用银一千八百八十二两三钱，买春夏悬挂之雨搭、帘子，用银八千八百二十四两六钱八分；（中略）圣化寺悬挂绣花大扬幡一对，（中略）永宁观悬挂七星旗一个，共用银八百三十四两六钱；（中略）花园内之圣化寺等处，修缮增用之木石砖瓦，（中略）及补修闸门、泊岸所用物料、工匠银，共一万四千八百四十四两一钱八分；（中略）买羊角灯及修补旧灯，用银一千零九十五两，圣化寺用八宝六份，（中略）修房木价少算银三千七百二十五两八钱，山石、汉白玉、青白石、虎皮石之价钱，少算银一千八百三十五两二钱；（中略）多用的柏木桩子，价银五千六百五十二两七钱九分。为此谨呈。等因。 
　　内务府总管赫奕、署内务府总管马齐，将呈文交奏事治仪正傻子、员外郎双全转奏。 
　　奉旨：著议奏。钦此。 

[译自内务府满文奏销档]
一百六十一 内务府奏详核乌罗图查算西花园工程用银摺 

康熙五十一年十一月十九日 
　　总管内务府谨奏：为遵旨查奏事。 
康熙五十一年正月二十日，分司乌罗图摺奏，查算曹寅在西花园修造房屋、挖河、堆泊岸等项工程，奉旨：交内务府总管查奏。钦此钦遵。查曹寅修建西花园、圣化寺各处工程，经将原任郎中、现放分司乌罗图之销算册，依照工程丈量，逐一查对，详细核算。计：云窗月树大小房屋一百二十七间，（中略）大小铺面房二十三间，膳房、清茶房、猪圈等处大小房屋三十七间，马厩西边大小房屋五间，总共修造大小房屋四百八十一间，木桥六座，闸三座，（中略）腰栏三十四丈二尺五寸，（中略）子墙一百十八丈七尺，木码头三座，（中略）散水六百十七丈六尺五寸，山石泊岸五百二十四丈四尺五寸，用山石云布一百八十四块堆的高峰十八处，挖河土厚四尺、长宽一丈，（中略）连同雇工，共用银一万一千四百八十四两零七分三厘。买楠木、杉木（下略）银六千三百九十四两零七厘，买汉白玉、青白石（中略）银九千五百五十一两五钱三分一厘，买砖瓦连同运工，银一万二千四百十三两五钱六分二厘，（中略）以上共用银十一万六千五百九十七两九钱七厘。比乌罗图查算奏报之银数，多出八百六十六两五钱四分四厘。为此，缮摺奏闻。 
　　内务府总管赫奕、署内务府总管马齐，交奏事治仪正傻子、员外即双全转奏。 
　　奉旨：著议奏。钦此。 

[译自内务府满文奏销档] 
一百六十二 内务府奏乌罗图查算西花园工程用银不实应予议处摺 

康熙五十一年十一月二十日 
　　总管内务府谨奏：为请旨事。 
康熙五十一年正月二十日，分司乌罗图具奏，曹寅在西花园修建房屋、挖河、堆泊岸等项工程，共用银十一万六千五百九十七两九钱七厘。等因。奉旨：交内务府总管查奏。钦此钦遵。经将分司乌罗图之销算册，依照修建工程核算，实际用银多出八百六十六两馀。再，修建房屋、亭子、船只、雨搭、帘子等项，又用银七万七千八百八十五两馀。等因具奏。奉旨：著议奏。钦此钦遵。 
　　查分司乌罗图除查奏者外，多出之银八百六十六两五钱四分四厘及未奏报之银七万七千八百八十五两零四分九厘，此两项银两，理应入册，提出具奏，但乌罗图并未具奏，深为不合。乌罗图现在既系分司，请交吏部严查议处。为此谨奏，缮摺请旨。 
　　内务府总管赫奕、署内务府总管马齐，交奏事治仪正傻子、员外郎双全转奏。 
　　奉旨：这里头不仅是乌罗图，也有原任内务府总管保住，著交该部严查议奏。钦此。 

[译自内务府满文奏销档] 
一百六十三 曹（禺页）奏陈江宁正月份晴雨录摺 

康熙五十二年正月初三日 
　　江宁织造．主事奴才曹（禺页）谨奏：江南太平无事，米价八九钱不等。老百姓俱熙熙攘攘，欢腾鼓舞；具呈地方官员，咸欲进京庆祝万寿无疆。 
　　江宁正月分晴雨录，理合进呈御览，伏乞睿鉴。 

朱批：知道了。 

一百六十四 内务府奏请补放连生为主事掌织造关防摺 

康熙五十二年正月初九日 
　　总管内务府谨奏：为遵旨议奏事。 
　　康熙五十二年正月初五日，奏事治仪正傻子、员外郎双全传谕；曹寅前因勤劳，给予兼衔；今其子连生，虽补父缺，但可否即任父职，抑给主事之职？如何之处，尔内务府总管理应具奏请旨，著即议奏。钦此钦遵。 
　　查曹寅系由广储司郎中补放织造郎中，後因勤劳，兼摄通政使司通政使衔。奉旨，曹寅前因勤劳兼衔，今连生虽补其父缺，可否即任父职？所谕甚是。因此，请放连生为主事，掌织造关防。为此，谨奏请旨。 
　　内务府总管赫奕、署内务府总管．佐领马齐、署内务府总管．郎中海章，缮摺交奏事治仪正傻子、员外郎双全转奏。 
　　奉旨：依议。连生又名曹（禺页），此後著写曹（禺页）。钦此。 
　　内务府总管赫奕、署内务府总管马齐谕：交各该管施行。 

[译自内务府满文奏销档] 
一百六十五 江宁织造曹（禺页）奏谢继承父职摺 

康熙五十二年 
　　江宁织造．主事奴才曹（禺页）谨奏：恭请万岁圣安， 
　　窃奴才包衣下贱，年幼无知，荷蒙万岁旷典殊恩，特命管理江宁织造，继承父职。又蒙天恩加授主事职衔，复奉特旨改换奴才曹（禺页）学名，隆恩异数，叠加无已，亘古未有。奴才自问何人，辄敢仰邀圣主洪恩，一至於此。今奴才於二月初二日巳抵江宁莅任，恭设香案，望阙叩头谢恩，接印视事讫。 
　　窃念奴才祖孙父子，世沐万岁浩荡之恩，身家性命，皆出圣主之所赐，虽捐糜顶踵，粉骨碎身，莫能仰报高厚於万一。惟有凛遵圣训，矢公矢慎，冰兢自持，竭诚报效，以仰副万岁矜全之至意。 
　　谨缮摺恭谢天恩，伏乞圣鉴，奴才不胜激切感戴之至。 

朱批：朕安。 

一百六十六 内务府总管赫奕奏请补放杭州织造处物林达缺摺 

康熙五十二年四月初五日 
　　为杭州织造处物林达徐启元病故，请补放其缺事。 
　　江宁织造处库使桑额色，当差共四十五年，原任拨什库[注]波汉之子，汉人。 
　　苏州织造处笔帖式和硕色，当差共四十年，原任员外郎辉色之子，满洲。 
　　江宁织造处笔帖式韩楚安，当差共三十九年，六品笔帖式达理瑚之子，满洲。 
　　苏州织造处笔帖式常德，当差共三十九年，原任拨什库胡什屯之子，满洲。 
　　杭州织造处笔帖式舒恕，当差共三十七年，陵寝茶房总领兼员外郎额勒德依之子，满 
洲。（中略） 
　　将此等人名，各缮绿头牌一个，伏乞钦点。 
　　内务府总管赫奕、署理内务府总管事务．佐领马齐、署理内务府总管事务．郎中海章，交与奏事治仪正傻子、员外郎双全、物林达苏成额、奏事张文彬转奏。 
　　奉旨：现在该处官员，俱在此地，著问谁可派补，具奏。钦此。遵问李煦，答称：本处笔帖式和硕色，当差年久，人亦可用。又问曹（禺页），答称：我年轻，是小孩子，刚被放为彼处官员，看得桑额色当差年久等语。於本月初七日具奏。 
　　奉旨：徐启元之缺，著以苏州织造处七品笔帖式和硕色补放物林达。钦此。 
[注]拨什库即领催。 

[译自内务府满文奏销档] 
一百六十七 曹（禺页）奏请圣安并呈江南晴雨录摺 

康熙五十二年五月初一日 
　　江宁织造．主事奴才曹（禺页）谨奏：恭请万岁圣安。 
　　奴才于四月二十五日已至江宁。江南大麦已经收割全完，小麦方现在刈获，俱系十分收成。入夏以来，雨（"扬"之"扌"换作"日"）时若，秧田有水。米价八九钱不等，百姓太平无事。 
　　谨将二月、三月、四月分晴雨录，恭呈御览，伏乞睿鉴。 

朱批：知道了。 

一百六十八 曹（禺页）奏报江南五月雨水粮价摺 

康熙五十二年闰五月初二日 
　　江宁织造．主事奴才曹（禺页）谨奏：恭请万岁万安。 
　　江南近日时雨叠降，农家俱口在及时插秧，无不额手相庆，预卜丰年。米价前五月二十边因江广客船未到，粜九钱、一两不等，目下米船已陆续运至，其价已平。且麦价甚贱，上白面每斤只卖五、六厘，百姓俱各鼓腹安乐太平。 
　　今将五月分晴雨录，恭呈御览，伏乞圣鉴。 

朱批；朕安。所奏知道了。 

一百六十九 曹（禺页）奏请圣安并报雨水粮价摺 

康熙五十二年六月初三日 
　　江宁织造．主事奴才曹（禺页）谨奏：恭请万岁万安。 
　　江南太平无事。米价照常，八九钱不等。近来时雨时行，田水充足，山田秋成可卜十分，圩田低洼者略嫌水多。日内天已晴正，水亦渐退，从此不雨，仍有十分可望。 
　　该将闰五月晴雨录，恭呈御览，伏乞睿鉴。 

朱批：知道了。 

一百七十 曹（禺页）奏请圣安并报雨水粮价摺 

康熙五十二年九月初二日 
　　江宁织造．主事奴才曹（禺页）谨奏：恭请万岁圣安。江南今岁年景丰收。民情安乐太平，感激皇仁。八月内闾阎百姓，各户悬灯顶礼斗香，庆祝万寿无疆。米价照常八九钱不等。所有八月分晴雨录，恭呈御览，伏乞睿鉴。 

朱批：知道了。 

一百七十一 苏州织造李煦奏进佩文韵府样书并请示刷钉部数摺 

康熙五十二年九月初十日 
　　臣李煦跪奏： 
　　窃臣煦与曹寅、孙文成奉旨在扬州刊刻御颁佩文韵府一书，今已工竣，谨将连四纸刷钉十部，将乐纸刷钉十部，共装二十箱恭进呈样。 
　　再，连四纸应刷钉若干部，将乐纸应刷钉若干部，理合奏请，伏乞批示遵行，解送进京。臣煦临奏可胜悚惕之至。 

朱批：此书刻得好的极处。南方不必钉本，只刷印一千部，共中将乐纸二百部即足矣。 

[宫中．李煦奏摺] 
一百七十二 李煦曹（禺页）奏护送做乐器人上京并进各样竹子摺 

康熙五十二年九月十八日 
　　臣李煦、曹（禺页）跪奏： 
　　臣煦等於八月初八日奉到上谕：谕李煦、曹（禺页），朕集数十年功，将律历渊源御书将近告成，但乏做器好竹。尔等传於苏州清客周姓的老人，他家会做乐器的人并各样好竹子，多选些进来，还问他可以知律吕有人一同送来。但他年老了走不得，必打发要紧人来才好。特谕。钦此钦遵。 
　　臣等遵即传於苏州清客周启兰，着他选择做乐器的人。周启兰年老不能行走，谨举荐钱君达、张玉成二人知道律吕，会做乐器。臣等差家人护送上京，伏候俞旨，并将各样竹子进呈。 
　　第此等竹子，俱产浙江，必於冬间取起方好，今年来苏州的俱已卖完，一时未有佳者。目下正值冬天，臣已差人往产竹地方前去寻觅，俟一得随即星赍进上。理合奏闻，伏乞圣鉴。所有奉到上谕一道恭缴。 

朱批：目下不会细问，待问明白另有旨意。 

[宫中．李煦奏摺] 
一百七十三 李煦曹（禺页）请安摺 

康熙五十二年九月十八日 
　　管理苏州织造．大理寺卿兼巡视两淮盐课监察御史臣李煦、管理江宁织造．主事臣曹（禺页）谨奏：恭请万岁万安。 

朱批：朕安。 

[宫中．李煦奏摺] 
一百七十四 曹（禺页）奏请圣安并报雨水粮价摺 

康熙五十二年十月初二日 
　　江宁织造．主事奴才曹（禺页）谨奏：恭请万岁圣安。江南百姓太平无事。米价照常八九钱不等。所有九月分晴雨录，恭呈御览。伏乞睿鉴。 

朱批：知道了。 

一百七十五 内务府总管赫奕等题孙文成请兼盐差应勿庸议本 

康熙五十二年十月十四日 
　　内务府总管兼办奉宸苑事．加二级臣赫奕等谨题：为遵旨议奏事。 
　　据杭州织造．郎中孙文成奏称：前经内务府总管具奏，奉旨命奴才会同江西巡抚，料估重修江西龙虎山庙宇所需钱粮，明白具奏。钦此钦遵。奴才於六月初六日起身，十七日到达贵溪县，与巡抚佟国（襄力）前往龙虎山，会同查看。除万法宗坛真人张继宗所住房屋不修外，大上清官、龙虎观两座庙宇，估算共用银一万八千八百馀两。除料估册外，并绘制庙型，恭呈御览。奴才身受主上养育之恩，感激不尽。所行一切，皆依圣主训示而行。康熙四十五年，又将奴才补放杭州织造办事，天高地厚之恩，虽粉身碎骨，亦不能报答於万一。奴才敬思，江宁、苏州两地织造，每年皆撙节钱粮二十万两。奴才过承圣恩，略无报效，为此昼夜惶恐不安，深觉置身无地。现在重修龙虎山庙宇，又需用银一万八千八百馀两，即将动用三处织造所收备办杂项应用之款，奴才实为不安。因思两淮盐差李煦等，即於康熙五十三年十月内，任满十年，奴才叩请施恩，从康熙五十三年十月两淮盐差李煦任满之日起，续将康熙五十四年盐差，赏给奴才兼管一年。除江宁、苏州两地织造，照常撙节二十万两外，杭州织造亦撙节十万两，三处一年共节银三十万两，尽数纺织。至康熙五十四年夏季，将所撙节之银两分送三处，购买生丝织缎，备做康熙五十五年进送之用。又，重修龙虎山庙宇，用银一万八千八百馀两，亦请动用撙节款项。再，奴才等三处织造官员，既关系各个职任，不敢久留，因此请交江西巡抚佟国?，派其属下能干官员，依照估算，监视重修；所用钱粮，请由江西藩库银暂时借用，重修竣工後，由该巡抚查明销算奏闻，按照所用银数，奴才将康熙五十四年盐差内撙节之钱粮，送交江西藩司，补还库内。如此奴才可尽力勤勉，撙节钱粮一年，以图报效圣主之恩等因具奏。奉旨：著交内务府总管。孙文成所说，欲在两淮盐差上一年，撙节银两修庙之事，断不可行。孙文成年纪已老，对曹寅、李煦也很无益。朕降旨说的是修庙之事，即以三织造处所馀钱粮修建，如有不足，著向李煦取用数千两，如此很可完成工程。至其略估之处，著内务府总管议奏。钦此钦遵。 
　　臣等议得：巡抚佟国（襄力）、郎中孙文成奏称，重修龙虎山庙宇，估计共用银一万八千八百馀两，已将其估算细数册核对相符。此庙既系特旨重修，孙文成奏请欲在两淮盐差一年任内，节银修庙之事，应勿庸议。可按照估计银数，交由巡抚佟国（襄力），派其属下能干官员，敬谨着实重修。查去年江宁织造馀银五千一百零六两二分、售米银一万两，苏州织造馀银八千七百三十八两二分，杭州织造馀银七千四百三十四两二钱七分，三处共馀银三万一千二百七十八两三钱一分。即按照估计工程用银数目，由此项银两内支付修建。完工时，所用款项，著佟国（襄力）详细查明销算具奏可也。为此谨题，缮本请旨。 
　　内务府总管兼办奉宸苑事臣赫奕、署内务府总管．加一级．佐领马齐、署内务府总管．加二级．郎中海章，交与奏事员外郎双全、物林达苏成额、奏事张文彬转奏。 
　　奉旨：依议。钦此。 

[译自内务府满文奏销档] 
一百七十六 曹（禺页）奏请圣安并报雨水粮价摺 

康熙五十二年十一月初一日 
　　江宁织造．主事奴才曹（禺页）谨奏；恭请万岁圣安。江南米价照常，八九钱不等，百姓安乐，太平无事。今将十月分晴雨录，恭呈御览，伏乞睿鉴。 

朱批：知道了。 

一百七十七 苏州织造李煦奏代理盐差所得馀银尽归曹（禺页）补帑摺 

康熙五十二年十一月十二日 
　　臣李煦跪奏： 
　　窃我万岁如天如地之仁，轸念曹寅身後钱粮，特命臣代理盐差一年，将所得馀银尽归曹寅之子曹（禺页），清完所欠钱粮。如此弘慈，真亘古之所未有也。今臣於十月十二日已完代理一差之事，谨遵旨意，不敢自图已私，凡一应馀银，臣眼同两淮商人，亲交曹（禺页）。而计所得之银，共五十八万六千两零。内解江、苏二织造钱粮二十一万两，解江、苏二织造买办修理机房自备船只水脚钱粮共五千两，解江宁织造衙门备办诰命神帛养匠钱粮一万二千两零，代商人完欠归收运库二十三万两，又解补江宁织造衙门亏欠九万二千两零，共五十四万九千两零。臣俱眼同曹（禺页）解补清完讫，尚馀银三万六千馀两，俱曹（禺页）收受。 
　　窃念曹寅、曹（禺页）父子，仰荷圣主格外洪恩，上以弥补钱粮，下以保全妻子。不特曹寅感泣地下，曹（禺页）母子顶戴生全，臣与曹寅亲戚共事，见其仰荷隆恩，善全身後，臣寤寐之间，时为感激涕零也。 
　　臣代理已毕，曹（禺页）补帑已完，理合具摺奏闻，伏乞睿鉴。臣煦临奏不胜悚惶感戴之至。 

朱批：知道了。 

[宫中．李煦奏摺] 
一百七十八 江宁织造曹（禺页）奏李煦代任盐差补完亏欠摺附单一件 

康熙五十二年十一月十三日 
　　江宁织造．主事奴才曹（禺页）谨奏，为恭谢天恩事。 
　　窃奴才父寅去年身故，荷蒙万岁天高地厚洪恩，怜念奴才母子孤寡无倚，钱粮亏欠未完，特命李煦代任两淮盐差一年，将所得馀银为奴才清完所欠钱粮。皇仁浩荡，亘古未有。令李煦代任盐差已满，计所得余银共五十八万六千两零，所有织造各项钱粮及代商完欠，李煦与奴才眼同俱已解补清完，共五十四万九千六百馀两。谨将完过数目，恭呈御览。尚馀银三万六千馀两，奴才谨收贮。 
　　窃念奴才祖孙父子世沐主恩，涓埃莫报。自奴才父故後，奴才母子孤苦伶仃，孑然无倚，且又钱粮亏欠，粉身莫赎。乃蒙万岁破格天恩，俾钱粮得以清补全完。不特级才母子身家性命得有矜全，奴才故父九泉之下，亦得瞑目。如此昊天罔极之恩，虽肝脑涂地，亦难报高厚於万一。奴才母子相依感激痛哭，惟有朝夕焚香顶祝万寿无疆。奴才随後即起身赴阙，恭谢天恩。 
　　谨先具摺奏闻，伏乞圣鉴。奴才不胜感激顶戴之至。 

朱批：知道了。 

　　附单 
　　李煦代任盐差一年，净得馀银五十八万六千两零。内：一解江、苏织造银二十一万两，一解江宁年例神帛银一千九百二十两，?解江宁备制神帛银三千两，一解江宁备制诰命银五千两，一解江宁养匠银二千七百两，一解江苏织造买办银二千两，一解江、苏织造自备船只水脚银二千两，一解江、苏织造修理机房银一千两，一代商完欠归运库银二十三万两，一补江宁织造亏欠银九万二千两零。以上解补过银共五十四万九千六百二十两零，尚馀银三万六千四百两零。 

一百七十九 苏州织造李煦奏与曹（禺页）奉旨采办石竹情形摺 

康熙五十二年十二月二十四日 
　　臣李煦谨奏： 
　　窃臣煦与曹（禺页）奉旨采办灵璧罄石并做乐器竹子，臣煦等即钦遵奉发之单，采办箫笛竹二千根。臣煦又另备五千一百根，一并开单恭进，以备选用。而采办之竹，俱老清客周万谟经手，至於罄石，灵璧县未有现成，已经选工到山赶紧采取，俟一齐全，即星飞进呈。理合奏闻，伏乞圣鉴。 

朱批：知道了。未见竹子，难说好歹。 

[宫中．李煦奏摺] 
一百八十 江宁织造曹（禺页）奏请进盐差馀银摺 

康熙五十二年十二月二十五日 
　　江宁织造．主事奴才曹（禺页）谨奏：窃奴才父寅故後，奴才母子孤苦伶丁，身家性命已同瓦解，仰荷万岁如此天恩，得以保全。今钱粮俱已清补全完，奴才一身一家，自顶至踵，皆蒙圣主再生之德。又屡蒙圣训，不敢丝毫浪行花费。奴才仰赖天恩，可以过活。所有盐差任内馀剩银三万六千两，奴才无有费用之处。奴才临行之时，母谕谆谆，以奴才年幼，并无一日效力犬马，乃沐万岁天高地厚洪恩，一至於斯，杀身难报，将此所得馀银，恭进主子添备养马之需，或备赏人之用，少申奴才母子蝼蚁微忱。伏乞天恩赏收，不特奴才母子感沐恩荣，奴才父寅九泉之下，亦得瞑目。奴才曷胜恐惧感戴激切叩头之至。 

朱批：当日曹寅在日，惟恐亏空银两不能完，近身没之後，得以清了，此母子一家之幸。馀剩之银，尔当留心，况织造费用不少，家中私债想是还有，朕只要六千两养马。
曹家档案史料电子版之十（一百八十一至二百）
[ 回复本贴 ] [ 跟从标题 ] [ 关闭本窗口 ] [首页] 
本贴内容为转载作品,版权为原转载处所有,内容观点不代表乐趣园立场。

--------------------------------------------------------------------------------
曹家档案史料电子版之十（一百八十一至二百） 

上帖者：rick 

一百八十一 曹（禺页）奏请圣安并报雨水粮价摺 

康熙五十三年五月初九日 
　　江宁织造．主事奴才曹（禺页）谨奏：恭请万岁圣安。奴才于五月初八日已抵江宁，谨将万岁天恩传告奴才母亲。旷典殊恩，莫能仰报万一，惟有率领全家老幼朝夕顶香，叩祝万寿无疆。江南麦季丰登，禾苗现在及时种插，雨水调匀，人民安乐。米价九钱一两不等。所有二月、三月、四月晴雨录，恭呈御览，谨具摺奏闻，伏乞圣鉴。 

朱批：朕安。所奏知道了。 

一百八十二 曹（禺页）奏请圣安并报雨水粮价摺 

康熙五十三年六月初三日 
　　江宁织造．主事奴才曹（禺页）谨奏：恭请万岁圣安。江南目下米价，每石九钱、一两不等，百姓安乐，太平无事。所有五月分晴雨录，理合恭呈御览，伏乞睿鉴 

朱批：知道了。 

一百八十三 苏州织造李煦奏请再派盐差以补亏空摺 

康熙五十三年七月初一日 
　　臣李煦跪奏： 
　　窃臣与曹寅蒙万岁隆恩，轮视淮盐，殊荣异数，亘古未有。今十年差期已满，臣煦何敢再有非分之求。但臣蒙豢养数十年，莫非宏恩覆庇，而自今以後，将有不得保全身家之惧，若不据实陈奏，以求圣恩，是徒蹈欺主之重罪，并负豢养之弘慈，此臣煦之所以不容不沥诚吁请也。 
　　臣巡视淮盐，每年所得馀银，供江宁、苏州现年织造钱粮，并备办差使，以及日逐盘费外，又代商人清补历年积欠，而两淮库项俱已清楚，惟苏州织造衙门向有亏空，势遂不能兼顾。今盐差已满，臣别无指望，虽粉身碎骨，终不得弭补苏州织造亏空，而钱粮关系，臣心万分惶惧，是以望阙叩头，再求天恩於格外。 
　　伏思巡盐所得馀银，每年约五十五、六万两不等，内应发江苏现年织造钱粮二十一万两，代补商人积欠二十三万两，除此以外，存剩者止十万馀两矣。今江苏现年织造钱粮照常应付外，至於补商欠之二十三万两，自丙戌纲起沿及今年，已经补完在库，明年无可再补。倘臣荷蒙殊恩，再赏差数年，则此二十三万两臣不敢私自入已，请允臣每年解送进京，以备我万岁公项之用。其存剩之十万馀两，臣思曹寅亏空虽补，其子将来当差尚虑无银，而臣於存剩之十万余两内，应帮助曹（禺页）办差银若干两，伏候批示遵行。其帮助曹（禺页）之外所余银两，臣当陆续补苏州织造亏空，并办臣现年差使，而叩求万岁之曲赐恩全，保臣身家。臣惟有生生世世永矢犬马之报效也。巨煦临奏不胜激切悚惶之至。 

朱批：此件事甚有关系，轻易许不得。况亏空不知用在何处，若再添三四年，益有亏空了。 

[宫中李煦奏摺] 
一百八十四 曹（禺页）奏请圣安并报雨水粮价摺 

康熙五十三年七月初二日 
　　江宁织造．主事奴才曹（禺页）谨奏：恭请万岁圣安。江南太平无事，米价照常九钱、一两不等。圩田近水者，秋收可卜十分，山田因六月内雨水稀少，望雨甚殷。日内已得雨，百姓无不欢忻忭舞，交相庆慰，感仰皇仁。若从此再加滂沛，丰登可期。谨将六月分晴雨录，恭呈御览，伏乞睿鉴。 

朱批：朕安。所奏得雨知道了。此摺回到江宁，将雨泽情形，再速奏闻。 

一百八十五 曹（禺页）奏请圣安并报雨水粮价摺 

康熙五十三年八月初二日 
　　江宁织造．主事奴才曹（禺页）谨奏：恭请万岁圣安。江南自七月初四日后，雨水稀少，年景花搭。幸湖广丰熟，客船云集，米价虽低昂不时，不出一两一钱之外，百姓太平无事。所有七月分晴雨录，恭呈御览，伏乞睿鉴。 

朱批：朕安。 

一百八十六 曹（禺页）奏请圣安并报江宁雨泽摺 

康熙五十三年八月十一日 
　　江宁织造．主事奴才曹（禺页）谨奏：恭请万岁圣安。本月初十日，家奴赍摺回南，伏蒙御批：将江宁雨泽情形，再速奏闻。钦此钦遵。奴才查得江宁自六月二十九日起，至七月初五日止，连日大雨，四野沾足。自七月初五日后至今，雨水稀少，圩田有水可车，可卜十分，山田未免受伤，恐其歉收。目下米价照常，民情安业。今将稻样，恭呈御览，伏乞圣鉴。 

朱批：知道了。 

一百八十七 上谕著李陈常巡视盐差一年清补曹寅李煦亏欠 

康熙五十三年八月十二日 
　　上驻跸阿那达岭。未时，上御行官。 
　　大学士松柱、学士查弼纳、关保以摺本请旨。 
　　覆请都察院题：两淮盐差，今岁属曹寅兼管之年，曹寅已故，将曹寅之子管理织造府事主事曹（禺页）职名，开列请旨，伏候上裁一疏。 
　　上曰：两淮盐课原疏内，上令曹寅、李煦管理十年，今十年已满，曹寅、李煦逐年亏欠钱粮，共至一百八十馀万两，若将盐务令曹寅之子曹（禺页）、李煦管理，则又照前亏欠矣。此不可仍令管理。先是总督噶礼奏称，欲参曹寅、李煦亏欠两淮盐课银三百万两，朕姑止之。查伊亏欠课银之处，不至三百万两，其缺一百八十馀万两是真。自简用李陈常为运使以来，许多亏欠银两，俱已赔完；并能保全曹寅、李煦家产，商人等皆得免死，前各任御史等亏欠钱粮，亦俱清楚。又，两淮运使一年应得银七万两，李陈常将此项银蠲免一年，止取银五千两，故商人等无不心服也。  
　　问起历注．左都御史揆叙曰：李陈常居官如何？ 
　　揆叙奏曰：李陈常居官好，无人不称道之。 
　　上曰：李陈常居官甚好，于盐务实能效力，以李陈常为监察御史，著巡视两淮盐课一年。其江宁、苏州织造两处地方应解银两，仍照曹寅、李煦旧额解送，所有赢馀，俱着清补曹寅、李煦及众商人亏欠银两。李陈常原系九卿举出之人，这运使员缺，着九卿务简如李陈常者保举。 

[内阁．起居注册] 
一百八十八 内务府奏请将曹（兆页）给曹寅之妻为嗣并补江宁织造摺 

康熙五十四年正月十二日 
　　总管内务府谨奏：为请旨事。 
　　康熙五十四年正月初九日，奏事员外郎双全、物林达苏成额、奏事张文彬、检讨杨万成，交出曹（禺页）具奏汉文摺，传旨谕内务府总管：曹（禺页）系朕眼看自幼长成，此子甚可惜。朕所使用之包衣子嗣中，尚无一人如他者。看起来生长的也魁梧，拿起笔来也能写作，是个文武全才之人。他在织造上很谨慎。朕对他曾寄予很大的希望。他的祖、父，先前也很勤劳。现在倘若迁移他的家产，将致破毁。李煦现在此地，著内务府总管去问李煦，务必在曹荃之诸子中，找到能奉养曹（禺页）之母如同生母之人才好。他们弟兄原也不和，倘若使不和者去做其子，反而不好。汝等对此，应详细考查选择。钦此。本日李煦来称：奉旨问我，曹荃之子谁好？我奏，曹荃第四子曹（兆页）好，若给曹寅之妻为嗣，可以奉养。奉旨：好。钦此。等语。臣等钦遵。查曹（禺页）之母不在此地，当经询问曹（禺页）之家人老汉，在曹荃的诸子中，那一个应做你主人的子嗣？据禀称：我主人所养曹荃的诸子都好，其中曹（兆页）为人忠厚老实，孝顺我的女主人，我女主人也疼爱他等语。 
　　臣等敬维圣主不弃奴才等微劳，普施恩泽，推及妇孺子孙，亦必抚育成全，决不使其家业破毁，所施恩泽，不仅其一家感受鸿恩，得以成全养育者，数之不尽，即推及臣等之身及所有闻知之人，亦皆不胜赞誉奇恩，无不感激者也。因此遵奉仁旨，详细考查，曹荃诸子中，既皆曰曹（兆页）可以承嗣，即请将曹（兆页）给曹寅之妻为嗣，并补放曹（禺页）江宁织造之缺，亦给主事职街。为此，谨奏请旨。等因缮摺。 
　　内务府总管兼工部尚书赫奕、署理内务府总管事务．佐领马齐、署理内务府总管事务．郎中海章，交与奏事员外郎双全、物林达苏成额、奏事张文彬、进士齐（左“口”右上“爪”右下“寸”）伦转奏。 
　　奉旨：依议。钦此。 

[译自内务府满文奏销档] 
一百八十九 苏州织造李煦奏安排曹（禺页）後事摺 

康熙五十四年正月十八日 
　　奴才李煦跪奏： 
　　曹（禺页）病故，蒙万岁天高地厚洪恩，念其孀母无依，家口繁重，特命将曹（兆页）承继袭职，以养赡孤寡，保全身家。仁慈浩荡，亘古所无，不独曹寅父子妻孥死生衔结，普天之下莫不闻风感泣，仰颂天恩。奴才与曹寅父子谊属至亲而又同事多年，敢不仰体圣主安怀之心，使其老幼区画得所。 
　　奴才谨拟曹（兆页）於本月内择日将曹（禺页）灵柩出城，暂厝祖茔之侧，事毕即奏请赴江宁任所。盖（兆页）母年近六旬，独自在南奉守夫灵，今又闻子夭亡，恐其过於哀伤。且舟车往返，费用难支。莫若令曹（兆页）前去，朝夕劝慰，俟秋冬之际，再同伊母将曹寅灵柩扶归安葬，使其父于九泉之下得以瞑目，以仰副万岁佛天垂悯之至意。 
　　再，江宁织造亏欠未完，又蒙破格天恩，命李陈常代补清完。奴才回南时，当亲至江宁，与曹（兆页）将织造衙门帐目，彻底查明，补完亏空，此皆皇恩浩荡之所赐也。奴才愚昧，不改擅便，谨具摺奏请圣训遵行。 

朱批：是。 

[宫中．李煦奏摺] 
一百九十 曹（兆页）恭请圣安并报地方雨水 

原摺无日期。根据内容推断应是康熙五十四年二月份的 
　　江宁织造．主事奴才曹（兆页）谨奏：恭请万岁圣安。谨将五十四年正月、二月分晴雨录，恭呈御览，伏乞圣鉴。 

朱批：知道了。 

一百九十一 曹（兆页）奏谢继任江宁织造摺 

康熙五十四年三月初七日 
　　江宁织造．主事奴才曹（兆页）谨奏：为恭谢天恩事。 
　　窃奴才於二月初九日，奏辞南下，于二月二十八日抵江宁省暑，省觐老母，传宣圣旨。全家老幼，无不感激涕零，叩头恭祝万寿无疆。奴才谨於本月初六日上任，接印视事，敬设香案，望阙叩头，恭谢天恩。窃念奴才包衣下贱，黄口无知，伏蒙万岁天高地厚洪恩，特命奴才承袭父兄职衔，管理江宁织造。奴才自问何人，骤蒙圣主浩荡洪恩，一至於此。奴才惟有矢公矢慎，遵守成规，尽心办事，上以图报王恩，下以奉养老母，仰副万岁垂悯孤孀，矜全骨肉之至意。谨具摺奏闻，伏乞圣鉴。奴才不胜感激惶悚之至。 

朱批：知道了。 

一百九十二 江宁织造曹（兆页）代母陈情摺 

康熙五十四年三月初七日 
　　江宁织造．主事奴才曹（兆页）谨奏：为皇仁浩荡，代母陈情，恭谢天恩事。 
　　窃奴才母在江宁，伏蒙万岁天高地厚洪恩，将奴才承嗣袭职，保全家口。奴才母李氏闻命之下，感激痛哭，率领阖家老幼，望阙叩头。随於二月十六日赴京恭谢天恩，行至滁州地方，伏闻万岁谕旨，不必来京，奴才母谨遵旨仍回江宁。奴才之嫂马氏，因现怀妊孕已及七月，恐长途劳顿，未得北上奔丧，将求倘幸而生男，则奴才之兄嗣有在矣。本月初二日，奴才母具李煦前来传宣圣旨，奴才母跪聆之下，不胜感泣，搏颡流血，谨设香案，望北叩头谢恩。窃念奴才祖孙父子，世沐圣主豢养洪恩，涓埃未报。不幸父兄相继去世，又蒙万岁旷典奇恩，亘古未有。奴才母子虽粉身碎骨，莫能仰报高厚於万一也。 
　　谨具摺代母奏闻，恭谢天恩，伏乞圣鉴。奴才母子不胜激切感戴之至。 

朱批．知道了。 

一百九十三 苏州织造李煦奏宣示曹（兆页）承继宗祧袭职织造摺 

康熙五十四年三月初十日 
　　臣李煦跪奏： 
　　窃臣与曹（兆页）叩辞行在南回，路上闻臣妹曹寅之妻李氏，感激万岁命曹（兆页）承继袭职隆恩，特起身进京叩谢。臣一闻此信，随同曹（兆页）各差家人飞骑止住，所以臣妹已至滁州仍回江宁矣。 
　　臣煦於三月初二日到江宁织造署内，即向臣妹宣示恩旨：主子俯念孀居无依，恐你一家散了，特命曹（兆页）承继宗祧，袭职织造，得以养赡孤寡，保全身家。目下不必进京，俟秋冬之际，率领曹（兆页）将曹寅灵柩扶归安葬。 
　　臣煦敬将万岁佛心垂怜至意，天语叮咛谕旨，一一传宣。臣妹李氏跪听之下，感激涕泣，遂恭设香案，率领曹（禺页）之妻马氏望阙叩头谢恩。一面嘱伊于曹（兆页）具摺奏谢矣。 
　　曹（兆页）於三月初六日上任受事，理合一并奏闻，伏乞睿鉴。 

朱批：知道了。 

[宫中．李煦奏摺] 
一百九十四 曹（兆页）奏请圣安并报雨水米价摺附单一件 

康熙五十四年四月十七日 
　　江宁织造．主事奴才曹（兆页）谨奏：恭请万岁圣安。江南大平无事。四月内因雨水过多，低田麦子微有伤损，高田可望丰收。 
　　目下米价，每石一两二、三钱不等。谨将江宁三月分晴雨录，恭呈御览，伏乞圣鉴。 

朱批：知道了。 
　 
　　附估修园亭序楼等物清单>[注] 
　　以上共银一万一千六百两六分。园亭厅楼二十三间，廊房一百九间添换粘补：木料板片，价银三百七十二两。砖瓦价银，一百三两一钱一分。油漆、钉、石灰、杂料价银二百十七两八分。 
[注]此清单不全。 
　　瓦、木、漆区工饭食银三百六十一两三分。共银一千五十三两二钱二分。方丈堂楼群房一百六十七间添换修理，木料板片价银三百五十五两六钱。砖瓦价银五百十五两四钱三分。钉、石灰、杂料价银二百七十六两二钱六分。瓦、木匠工饭食银四百四十二两七钱九分。共银一千五百九十两八分。以上共银二千六百四十三两三钱。通共银一万四千二百四十三两三钱六分。 

一百九十五 曹（兆页）奏请圣安并报雨水粮价摺 

康熙五十四年六月初三日 
　　江宁织造．主事奴才曹（兆页）跪奏：恭请万岁圣安。江南百姓太平无事，米价每石一两至一两一钱不等。连日时雨叠沛，四野沾足，农家上紧栽秧，丰年有兆，莫不感颂圣主洪福齐天。遂将江宁四月、五月分晴雨录，恭呈御览，伏乞睿鉴。 

朱批：朕安。你家中大小事，为何不奏闻？ 

一百九十六 苏州织造李煦奏采办布疋亏欠缘由并请仍派采办摺 

康熙五十四年六月十五日 
　　奴才李煦跪奏： 
　　窃奴才与曹寅亏欠钱粮，叩求万岁殊恩，再敕接任盐臣，按数代补，已经另摺奏闻外，奴才再将青蓝布所以亏欠根由，敬为我万岁陈之。 
　　奴才从前每年领布政司钱粮十六万两有零，办解青蓝布疋，共历年原有因公那用，万岁圣明，奴才不敢欺天。但内中机户，亦实有拖欠。何也？盖奴才办布，先将钱粮给散机户，或过年岁荒歉，棉花失收，则花价腾贵，机户不能赔垫，每每借次年之钱粮，办本年之布疋，所以历岁起解无误。及至康熙四十四年，因内库布多，户部题请停办，於是次年钱粮不复再发，而各机户不得那新掩旧，遂至手足无措，且逃亡事故相继而起，此亏欠之由来也。 
　　伏思自四十四年起停办已经十载，则万岁屡屡赏用，目下存库谅必无多，叩求万岁仍赏奴才采办，则圣主深恩，奴才从此又可展施，而以钱粮散给机户，不特新布徵收，即旧欠布疋，亦得渐次带追，公私似两有裨益。伏乞圣裁批示遵行。 

朱批：这事难行，还有一摺，留下再察。 

[宫中．李煦奏绍] 
一百九十七 曹（兆页）奏请圣安并报米丝价值摺 

康熙五十四年七月初三日 
　　江宁织造．主事奴才曹（兆页）跪奏：恭请万岁圣安。江南百姓太平无事。米价每石一两至一两一钱不等，丝价头等好细丝，每两七分八厘有另，次等丝每两七分二厘有另。所有江宁六月分晴雨录，理合恭呈御览，伏乞圣鉴。 

朱批：知道了。 

一百九十八 江宁织造曹（兆页）覆奏家务家产摺 

康熙五十四年七月十六日 
　　江宁织造．主事奴才曹（兆页）跪奏：恭请万岁圣安。 
　　七月十四日奴才家奴赍捧摺子回南，蒙御批：你家中大小事为何不奏闻。钦此。奴才跪读之下，不胜惶悚恐惧，感激涕零。 
　　窃奴才自幼蒙故父曹寅带在江南抚养长大，今复荷蒙天高地厚洪恩，俾令承嗣父职。奴才到任以来，亦曾细为查检，所有遗存产业，惟京中住房二所，外城鲜鱼口空房一所，通州典地六百亩，张家湾当铺一所，本银七千两，江南含山县田二百馀亩，芜湖县田一百馀亩，扬州旧房一所。此外并无买卖积蓄。奴才问母亲及家下管事人等，皆云奴才父亲在日费用狠多，不能顾家。此田产数目，奴才哥哥曹（禺页）曾在主子跟前面奏过的，幸蒙万岁天恩，赏了曹（禺页）三万银子，才将私债还完了等语。 
　　奴才到任後，理宜即为奏闻，因事属猥屑，不敢轻率。今蒙天恩垂及，谨据实启奏。奴才若少有欺隐，难逃万岁圣鉴。倘一经察出，奴才虽粉身碎骨，不足以蔽辜矣。奴才不胜惶恐感戴之至。 

朱批：知道了。 

一百九十九 苏州织造李煦奏散发御种稻谷情形并进新谷新米摺 

康熙五十四年八月二十日 
　　臣李煦跪奏： 
　　窃臣蒙万岁隆恩，特赐御种谷子一石，命臣苏州布种，又命臣谕知督府。臣至江南，即遵旨宣示。当有总河臣赵世显请去谷种五升，两江督臣赫寿、江宁织造臣曹（兆页）各请去一斗。又苏州乡绅原任工科给事中臣慕琛、原任大名道臣陈世安、候选知县臣王斌各请去五升，以上共发去四斗。臣存谷六斗，即选高田六亩五分，於四月初十日种秧，于七月十三日收谷一十八石二斗五升讫。谨将新谷一石，并砻出之新米一石，恭呈御览。而圣主豢养之天恩，臣煦惟祝颂万寿，以申犬马之微忱而已。 
　　臣又远旨取所收新谷浸出秧苗，已於七月二十八日插莳，俟收获之日，另行具摺。 
　　臣蒙赐谷之後，凡苏州官绅人等，咸知御种谷子，一年可收两次，无不欢欣羡慕。今臣煦既种有新谷，则此後凡有求种者，俱可偏给。而江南地方，从前止一次秋收，今将变为两次成熟，於是南方万万生民，无不家给人足，群沐圣天子教养之弘恩，永永无极也。 
　　臣谨具摺奏闻，伏乞圣鉴。 

朱批：凡所种至立秋後未必成实。四月初十种迟了，京里的六月二十已得进矣。 

[宫中．李煦奏摺] 
二百 曹（兆页）奏请圣安并求赐稻种由摺 

康熙五十四年八月二十日 
　　江宁织造．主事奴才曹（兆页）跪奏：恭请万岁圣安。江南大平无事。早稻渐次登收，年成丰足，俱有十分。新米每石七钱上下，米价殊贱，小民易于谋食，无饥馁之虞。闾阎百姓莫不讴歌鼓腹，悬灯演戏，庆乐丰年。再蒙万岁恩赐稻种，奴才向母舅李煦分得稻种一斗，奴才先用种六升，种田一亩有另，于四月内插秧，七月中收割，得谷四石二斗。因恐新稻收迟，不及栽插，故留原种四升，于六月内布出秧苗，头季刈获之后，其田随即耕褥，复插次季秧禾，约十月内可以收割。江宁百姓农夫见此一年两收稻种，莫不欢欣踊跃，求种布种。奴才谨将稻样米样，并江宁七月分晴雨录，恭呈御览，并请圣旨，伏乞将汉才收存新稻恩准分给江中百姓，俾得普沐天恩，家丰户足，人人庆乐雍熙矣。谨此奏闻，伏乞圣鉴施行。 

朱批；知道了。稻种一事，已批于李煦摺子，尔问，即可知道。 
二百零一 江宁织造曹（兆页）奏捐银两以供军需摺 


康熙五十四年九月初一日 
　　江宁织造．主事奴才曹（兆页）跪奏：为皇恩浩荡，效力无从，情愿捐赀，少供军需事。 
　　窃惟万岁圣文神武，四海一家，虽昆虫草木，无不仰沾圣化。不意泽旺阿喇蒲坦，藐弱残生，荷沐万岁覆载洪恩，不思报德，辄敢狂逆。天兵所指，如风偃草，正其自取殄亡之日。 
　　窃念奴才祖孙父子，世沐主恩，至深极重。自奴才父兄去世以来，又蒙万岁天高地厚洪恩，矜全孤寡，保存身命。种种受恩之处，迥异寻常。今日奴才母子所有身家，自顶至踵，皆蒙万岁再造之赐，虽粉骨碎身，难报万一。级才接阅邸抄，知部议需用骆驼运送军粮。老母泣谕奴才，以为奴才等仰沐主恩豢养，足以过活，惟恨不能身亲荷担，为国驱驰，情愿捐银三千两，少供采买骆驼之用，略申蝼蚁微诚。 
　　谨具摺奏闻，伏乞天恩赏收。奴才母子不胜激切顶戴之至。 

朱批：交部了。 

二百零二 曹（兆页）奏请圣安并报江南米价摺 


康熙五十四年九月初一日 
　　江宁织造．主事奴才曹（兆页）跪奏：恭请万岁圣安。江南目下米价照常，每石六钱八分，至七钱三、四分不等。百姓安乐，太平无事。所有八月分晴雨录，恭呈御览，伏乞圣鉴。 

朱批：知道了。 

二百零三 曹（兆页）奏请圣安并报雨水粮价摺 


康熙五十四年十月初四日 
　　江宁织造．主事奴才曹（兆页）跪奏：恭请万岁圣安。江南太平无事。米价每石六钱至七钱三、四分不等，晚稻渐次收割，俱是十分丰足之岁。所有九月分时雨录，理合恭呈御览，伏乞圣鉴。 

朱批：朕安。览奏摺米价甚贱，深慰朕怀。 

二百零四 曹（兆页）奏请圣安并报江南米价摺 


康熙五十四年十一月初一日 
　　江宁织造．主事奴才曹（兆页）跪奏：恭请万岁圣安。江南太平无事。米价照常，每石六钱至七钱三、四分不等。目下雨水调匀，菜麦俱好，百姓莫不鼓腹，庆乐丰年。谨将江宁十月分晴雨录，恭呈御览，伏乞圣鉴。 

朱批：知道了。 

二百零五 江宁织造曹（兆页）奏报总督赫寿丁忧百姓环请保留情形摺 


康熙五十四年十一月初一日 
　　江宁织造．主事奴才曹（兆页）跪奏。 
　　江南总督臣赫寿之母，今年八十有一，于十月二十五日在暑病故。阖城百姓恐其丁忧离任，俱罢布不令总督交印，环请保留。将军等慰谕再三，方始开市。 
　　所有地方情形，理合具摺奏闻，伏乞圣鉴。 

朱批：知道了。 

二百零六 江宁织造曹（兆页）奏二次稻不成实缘由摺 


康熙五十四年十二月初一日 
　　江宁织造．主事奴才曹（兆页）跪奏：恭请万岁圣安。 
　　江南太平无事，米价照常，每石六钱至七钱三四分不等。百姓安生乐业，鼓腹丰年。 
　　再，江宁二次所种之稻，虽亦发秀，但不能成实，奴才愚昧莫测其由，不胜惶恐。今接奴才母舅李煦来字，传示批旨：凡所种至立秋後未必成实，四月初十种迟了，京里的六月二十已得进矣。钦此。奴才跪读之下，始悟二次不实之由，乃因种迟之故。仰见万岁圣明，无物不格，真亘古所未有也。 
　　谨将种迟不实缘由，并十一月分晴雨录，理合具摺奏闻，伏乞圣鉴。 

朱批：知道了。 

二百零七 上谕李陈常代赔曹寅李煦亏欠理应缴部 


康熙五十四年十二月初一日 
　　辰时。上御畅春园内澹宁居听政，部院各衙门官员面奏毕。（中略） 
　　尚书赵申乔、侍郎孙柱、傅绅、汤右会等近前，以奉旨所交李陈常、年羹尧、李锡等所奏之事，奏曰：臣等遵旨问李煦，江宁、苏州两处所欠织造银两，共计八十一万九千馀两。 
　　上曰：曹寅、李煦用银之处甚多，朕知其中情由，故将伊等所欠银廿四万两，令李陈常以两淮盐课羡馀之银代赔。李陈常所赔银十六万两，理应缴部，若不缴部，仍付曹寅。[注]等，则愈致亏空，无所底止矣。（下略） 


[内阁．起居注册] 

[注]按曹寅於康熙五十一年身故，此处又出见"若不缴部，仍付曹寅等"字句，原因不详。 
二百零八 曹（兆页）奏请圣安并报江南粮价摺 


康熙五十五年正月初四日 
　　江宁织造．主事奴才曹（兆页）跪奏：恭请万岁圣安。江南太平无事，米价照常，每石六钱至七钱三、四分不等。腊月内瑞雪逾尺，丰年有兆。岁底节间，民康物阜。闾阎百姓熙熙攘攘，莫不鼓腹讴歌，庆祝新年，万寿无疆。谨将江宁十二月分晴雨录，恭呈御览，伏乞圣鉴。 

朱批：朕安。 

二百零九 苏州织造李煦奏李陈常代补曹寅亏欠不足求赐矜全摺 


康熙五十五年二月初三日 
　　臣李煦跪奏： 
　　窃臣至江宁织造衙门，传宣万岁命李陈常代补亏欠恩旨，曹（兆页）母子即望阙叩头谢恩，举家皆感激涕零也。 
　　今户部行文巳到，而臣接阅部文之後，有应再奏於圣主之前者。窃臣煦从前查曹寅亏欠，原有三十七万三千两零。因壬辰纲臣代曹寅任内，商人有应缴之费十一万两，扣存未收。既有此宗现银可抵，则曹寅实欠二十六万三千两零，所以臣煦前摺内奏曹寅亏欠之数止二十六万三千两零而不奏三十七万三千两零也。在李陈常奉旨代补欠项，原系陈常自己任内馀银，今部议请将曹寅未收之商费十一万两，即柢算在臣煦所奏曹寅二十六万三千馀两亏欠数内，是曹寅名下少收商费十一万两，即多出亏欠十一万两矣，曹（兆页）母子拆骨难完。除曹（兆页）具摺泣奏外，臣煦冒死再奏，伏求万岁俱赐矜全，则曹寅一门永衔结於生生世世矣。 
　　再，李陈常摺内，将商人应缴之费十一万两摺去平色，止算九万九千五百馀两，而其实当时结算商人未缴之费，原算十一万两。合并奏明，伏乞圣鉴。臣煦临奏不胜悚惶战栗之至。 


[宫中．李煦奏摺] 
二百一十 江宁织造曹（兆页）奏遵旨照看熊赐履之子情形摺 


康熙五十五年二月初六日 
　　江宁织造．主事奴才曹（兆页）跪奏：恭请万岁圣安。 
　　李煦至江宁传宣圣旨，著效才照看前大学士臣熊赐履之子。钦此钦遵。奴才随亲往其家看视，其长子熊志伊，风痰时发，次子志契年九岁，幼子志夔年八岁，现在攻书，俱闭门不交外事，家中粗可过活。奴才先送与银二百两，为其家盘费之资。理合具摺奏闻，伏乞圣鉴 

朱批：好。知道了。 

二百一十一 苏州织造李煦奏熊赐履家中情况并宣谕著曹（兆页）照看伊子摺 


康熙五十五年二月十八日 
　　臣李煦跪奏： 
　　臣奉旨至江宁府大学士臣熊赐履家中，见有三子。其长子熊志伊，年四十一岁，言语颠倒，悲喜不常，所患痰病未愈。至於第二子熊志契，年方九岁。第三子熊志夔，年方八岁。但兄弟分居，长子熊志伊住上元县省字铺地方，志契、志夔跟随生母龚氏另一宅居住，在上元县增字铺地方。臣看熊志伊家中光景尚还过得日子，若志契、志夔则门庭萧索，而熊志伊亦未能看顾两弟。 
　　臣至江宁织造衙门宣示谕旨，着曹（兆页）照看熊赐履之子，臣亦随当照看，钦遵圣谕也。谨具摺奏覆。 
　　再，熊志伊差家人至臣苏州暑中，具呈求代奏谢恩，合并奏闻，伏乞圣鉴。 

朱批：知道了。 


[宫中．李煦奏摺] 
二百一十二 署内务府总管马齐奏请补放茶房总领摺 


康熙五十五年闰三月十七日 
　　为茶房总领福寿病故，请补放其缺事。 
　　茶上人索住，当差共三十二年，原任员外郎李散之子，满洲。 
　　茶上人关保，当差共三十二年，原任畅春园总管姚扬之子，满洲。 
　　茶上人巴勒岱，当差共二十七年，原任副都统郎吉塔之子，满洲。 
　　茶上人硕色，当差共二十三年，原任侍读学士萨尔图之子，满洲。 
　　饭上人罗查，当差共二十九年，原任员外郎能格之弟，满洲。 
　　饭上人马哈达，当差共二十五年，领侍卫内大臣巴珲德依之子，满洲。 
　　饭上人柱成额，当差共二十年，参将马维屏之子，汉人。 
　　饭上人六十，当差共十三年，郎中海章之子，满洲。 
　　将此等人名各缮绿头牌，伏乞钦点。 
　　署理内务府总管事务．佐领马齐，交与奏事双全、物林达苏成额、奏事张文彬、洗马杨万成转奏。 
　　奉旨：曹寅之子茶上人曹颀，[注]比以上这些人都能干，著以曹颀补放茶房总额。钦此。 


[译自内务府满文奏销档] 

[注]按曹寅只有一子名（禺页）（即连生），（禺页）死后，以曹荃第四子名（兆页）者承嗣，这是在康熙亲自主持下进行的，具体情节已见前文。康熙五十一年九月初四日连生摺内也有"奴才堂兄曹颀来南"之句。但在此摺内竟又出现康熙"曹寅之子茶上人曹颀"之旨，满文译音又业经查对无误，不知是何原因。现如实发表，以备参考。 
二百一十三 曹（兆页）奏请圣安并报雨水粮价摺 


康熙五十五年五月十九日 
　　江宁织造．主事奴才曹（兆页）跪奏：恭请万岁圣安。奴才于五月十七日已至江宁。江南二麦收成有八、九、十分不等。米价七钱八分至八钱五、六分不等。各处雨水沾足，农民俱得及时插秧，秋成有望。百姓安乐，太平无事。所有四月分晴雨录，恭呈御览。并将二月、三月、闰三月晴雨录，合并补呈奏闻，伏乞圣鉴。 

朱批：知道了。闻得浙江雨水过多，民食甚艰等语，未知是否？尔细细访问，奏闻要密才好。 

二百一十四 曹（兆页）奏请圣安并报雨水粮价摺 


康熙五十五年六月十三日 
　　江宁织造．主事奴才曹（兆页）跪奏：恭请万岁圣安。江南太平无事。目下各处有雨，禾苗大好，秋成十分可望。米价照常，七钱八分至八线五、六分不等。丝价头等好细丝每两七分九厘有另，次等丝每两七分三厘有另。谨将五月分晴雨录，恭呈御览，伏乞圣鉴。 

朱批：知道了。 

二百一十五 江宁织造曹（兆页）奏御赐普济寺匾额代绅衿等谢恩摺 


康熙五十五年六月十三日 
　　江宁织造．主事奴才曹（兆页）跪奏： 
　　奴才自五月十七日到江南料理织造衙门事竟，谨于五月二十五日恭赍钦赐普济寺御书匾额到苏，会同李煦择於六月初三日在普济寺第三层大殿敬上匾额。御书墨笔，珍藏本寺，永为传世之宝。阖郡绅衿士庶，闻之皆欢欣鼓舞，顶香迎接。咸云我万岁万几霄旰，无刻不以民生为念。今建立普济寺，不过我等士庶创举小善，乃蒙万岁不惜宸翰，钦颁匾额，仰见圣主惠爱元元，老安少怀之至意。我等益当感劝，仰副天心，於本寺内建醮演戏，庆祝万寿无疆。又合词具呈，求请代奏恭谢天恩。 
　　奴才於本月十二日回至江宁。所有地方士民感激情形，理合具摺奏闻，伏乞圣鉴。 

朱批：知道了。 

二百一十六 苏州织造李煦奏与曹（兆页）同挂普济堂御书匾额情形摺 


康熙五十五年六月十五日 
　　奴才李煦跪奏： 
　　窃曹（兆页）至江宁传示谕旨：李煦、曹（兆页）同挂普济堂御书匾额。钦此钦遵。 
　　奴才即诣普济堂洒扫洁净，鹄立以候。而苏州绅衿士庶，恭闻圣主赐匾，各踊跃忭舞，欢声动地。六月初一日曹（兆页）恭赍御笔曰香岩普济匾额至於苏州，择六月初三吉日敬挂中堂。奴才李煦、曹（兆页）同江苏抚臣吴存礼李阖郡臣民，恭设香案叩头讫。伏见日月凝光，云霞聚秀，本心之法为书之法，遂集千古大成；体天之健抒笔之健，永卜万年有道。而且普济之堂，蒙宸翰焕颁，则群情鼓舞，历久不息。自兹以往，普济之流泽甚长，莫非圣主之仁恩永沛也。所以臣民仰瞻之下，皆讴歌帝德，而无可报效，即於堂中建蘸，诵经三日，永佑圣主万寿无疆。、复演戏称庆，亦皆三日。而绅衿士庶，人人感颂。 
翰林院臣彭定求，徐陶璋等，率领士庶，具呈奴才衙门，求代奏谢。理合奏闻，伏乞圣鉴。 

朱批：此匾不该如此声扬。 


[宫中．李煦奏摺] 
二百一十七 曹（兆页）奏请圣安并报雨水粮价摺 


康熙五十五年七月初五日 
　　江宁织造．主事奴才曹（兆页）跪奏：恭请万岁圣安。本月初三日家奴赍捧摺子回南，伏蒙批旨：闻得浙江雨水甚多，民食维艰等语，未知是否？尔可细细访问，奏闻要密才好。钦此钦遵。奴才随遴选小心诚实家人，密往杭州一带地方，细细访问，探着的实。俟其回日，即当具摺奏闻。江南百姓太平无事。目下因雨少，米价比前略长，每石八钱至九钱七、八分不等。遂将六月分晴雨录，恭呈御览，伏乞圣鉴。 

朱批：知道了。 

二百一十八 曹（兆页）奏请圣安并呈稻样米样摺 


康熙五十五年七月十四日 
　　江宁织造．主事奴才曹（兆页）跪奏：恭请万岁圣安。江南百姓太平无事。米价每石八钱至九钱七、八分不等。奴才去岁所收钦赐二季稻种，奴才仰体万岁爱民至意，散给乡间百姓，谕以播种之法。今乡民得种之家，收获呈样前来，每亩收谷三石七八斗不等，二次稻种已于六月内插秧。所有稻样米样，理合奏呈御览，伏乞圣鉴。 

朱批：知道了。 

二百一十九 曹（兆页）奏报杭州各属被灾情形摺附单一件 


康熙五十五年七月十四日 
　　江宁织造．主事奴才曹（兆页）跪奏：窃奴才遵奉批旨，差人密往杭州一带地方，访问被灾情由，今本月十三日回至江宁。据称，今年自四月初间，下雨连绵三四十日；杭州、嘉兴、湖州地近江湖，河水渐长，田不罢壅蓄；金华、衢州、严州地处万山之中，山水日渐浸积，外河浅狭，退流不及，所以二麦禾苗俱淹没无收；地方官员给银买秧补种。秋收约有六、七、八分不等。目下米价一两一、二钱不等，新米出后，米价尚可望贱。一路乡间百姓，闻蒙万岁天恩，命督抚施赈，留漕平粜，穷檐可无饥馁之虞，莫不欢忭踊跃，感沐皇仁。谨将杭州各府县被灾情形，开单恭呈御览，伏乞圣鉴。 

朱批：知道了。 

　　附单： 
　　杭州府仁和县、钱塘县：此二县因雨水过多，湖水浸溢，春麦无收，俱补禾苗，约有六、七分收成。钱塘县较仁和县好些，米价每石一两一、二钱不等。余杭县，此县因天姥山发水，伤田只五、六百亩，补种禾苗约有六、七分收成，其余俱好。米价每石一两一、二钱不等。 
　　嘉兴府石门县：此县亦因雨水过多，春麦无收，补种禾苗约有六、七分收成，米价每石一两一、二钱不等。桐乡县：此县亦补种禾苗约有七、八分收成，米价每石一两一、二钱不等。 
　　湖州府归安县、乌程县、德清县：此三县亦因雨水过多，春麦无收，补种禾苗约有八分收成，初九、初十日已得大雨。米价每石一两一、二钱不等。 
　　金华府兰溪县：因五月初二、初三日，山水浸发，水势约高丈余，低田麦豆苗秧俱被水淹，至五月半间水退后，无禾可补，补种高粮、杂谷，有高田水淹不到者，目下将收约有六、七分收成。 
　　徽州府龙游县：此县与兰溪交界，同时被灾，亦补种高粮。督抚在彼赈粥卖米。官米每石一两。此金华衢州二府，四达通衢，客商络绎，米价每石一两二、三钱不等。 
　　严州府建德县、淳安县、遂安县、寿昌县、桐庐县、分水县：此六县亦于五月初间同时被灾，此处当金华、衢州下流，水势约高二丈，百姓入山躲避，水退后，补种禾苗，高田望雨，低田有虫伤，米价每石一两三、四钱不等。分水县有仓坂田可以泄水，较他县好些。以上六府十六县，被灾轻重不等，杭州、嘉兴、湖州三府比别府为好，严州比别府被灾为重，百姓俱平安。 

二百二十 曹（兆页）奏请圣安并报盐差病故摺 


康熙五十五年八月初一日 
　　江宁织造．主事奴才曹（兆页）跪奏：恭请万岁圣安。江南太平无事。近来因天旱无雨，客商米船来得稀少，米价比前高长，每石一两至一两一、二钱不等。早稻俱已收割，江北六合、天长等处，山田无塘坝者，籽粒歉收。江南之田，俱沿近河道，均有十分。谨将七月分晴雨录，恭呈御览。再，两准盐差李陈常，已于七月二十七日在任病故，理合一并奏闻，伏乞圣鉴。 

朱批：知道了。米价还贵，如何说得十分收成？病故人写在请安摺内，甚属不合！
本贴内容为转载作品,版权为原转载处所有,内容观点不代表乐趣园立场。
________________________________________
曹家档案史料电子版之十二（二百二十一至二百四十） 

上帖者：rick 

二百二十一 曹（兆页）奏清圣安并报雨水粮价摺 


康熙五十五年九月初三日 
　　江宁织造．主事奴才曹（兆页）跪奏：恭请万岁圣安。江南目下米价比前稍贱，每石一两至一两一钱不等，将来若湖广、江西客船云集，米价尚可望贱。百姓俱太平无事。谨将八月分晴雨录，恭呈御资，伏乞圣鉴。 

朱批：知道了。 

二百二十二 曹（兆页）奏请圣安并呈稻样米样摺 


康熙五十五年十月初一日 
　　江宁织造．主事奴才曹（兆页）跪奏：恭请万岁圣安。江南太平无事。米价照常，每石一两至一两一钱不等。所有御赐稻种，奴才遵旨分与各乡农民布种。目下二次稻已得成实，今据乡民呈报前来，每亩收谷二石一、二斗至二石七、八斗不等，无不欣忭踊跃，传为异宝。凡有田产之家，俱闻风求种，从此流传广布，百姓均得多收一次之稻，利益甚多，皆蒙万岁洪恩德泽之所被也。谨将二次所收稻样、米样并九月分晴雨录，恭呈御览，伏乞圣鉴。 

朱批：朕安。奏摺知道了，此种须广布江南，以便民生才好，不可花费吃用。 

二百二十三 苏州织造李煦奏谢再监察两淮盐课一年摺 


康熙五十五年十月二十一日 
　　奴才李煦跪奏： 
　　窃奴才与曹寅蒙万岁天高地厚之恩，轮视两淮盐课，乃十年之久，未将织造衙门亏欠补苴，上负圣恩，犬马抱愧，真觉无地可容。而我万岁大仁大慈，不但赦奴才重罪，凡亏欠钱粮，特敕接任御史臣李陈常代补，於是奴才性命身家，俱得保全。如此殊恩，洵万古所未有，寤寐之间，歌泣不能自止。 
　　今年闻李陈常代补之外，尚有未补二十八万八千馀两。但此项一日未完，奴才寸心即一日不安，而忘餐废寝，朝夕在惭惶（足局）（足脊）之中，何敢再望非分恩荣。今十月十九日接到都察院行文内开，九月二十六日奉旨：两淮盐课著李煦再监察一年。钦此。奴才始而惊愕，继而涕泣。窃思奴才系何人斯而乃蒙万岁隆恩，屡屡破格，一至於此。罪莫大於亏欠钱粮，独宥奴才以不死；例莫重於赔补库帑，独赦奴才以免追。而且抱惭负罪之身，复敕视两淮盐课。种种破格，皆奴才梦想所不到。奴才唯有仰体宸衷，务必培养商膏，以裕国课之源，并清完未补之二十八万八千馀两。而圣恩高厚，总不能仰报万一，当生生世世，竭尽犬马之力而已。 
　　奴才恭设香案，望阙叩头谢恩外，谨具摺奏谢。奴才敬候敕印到时，即日赴扬州新任，伏祈圣鉴。奴才临奏可胜感激悚惶之至。 

朱批：此一任比不得当时，务须另一番作去才是。若有疏忽，罪不容诛矣。 


[宫中．李煦奏摺] 
二百二十四 曹（兆页）奏请圣安并报收成米价摺 


康熙五十五年十一月初一日 
　　江宁织造．主事奴才曹（兆页）跪奏：恭请万岁圣安。江南太平无事。目下米价照常，每石一两至一两一钱不等。所有十月分晴雨录，恭呈御览，伏乞圣鉴。 

朱批：知道了。 

二百二十五 兼两淮盐课李煦奏盐馀完欠解部并解费请赏作养廉摺 


康熙五十五年十一月十八日 
　　奴才李煦跪奏： 
　　窃盐差一年，馀银除发织造钱粮二十一万两公项外，应得馀银三十一万七千两。奴才当以二十八万八千馀两补完积欠，其所剩二万九千馀两解部充饷。但奴才得以馀银清楚未完积欠，皆由我万岁格外之天恩，而奴才与曹（兆页）虽世世犬马未足以云报也。 
　　奴才再有奏闻者，凡商人向年捆盐出场，皆起於五月，以暑天捆盐，不至出卤消耗。但五月方开手捆运，未免时日已迟，一年额运之盐，恐不能赶完。李陈常欲挽迟为速，即改为正二月开捆，然流卤消耗，难免亏摺。而商人众议每一引多带五斤，以备消耗，情愿於正项钱粮之外，每引另出五分。奴才反覆思量，於众商原为有益，而公务又得早完，此事可以不革除。淮北商人资本微薄，与江都山清八县食盐商人，俱不出外。查淮南一百三十三万官引，每引五分，约计六万六千两零。奴才不敢私自入己，容差满之日，亲赍进呈，以备公项之用。 
　　再，盐臣衙门另有经解费一万六千两，求恩赏奴才与曹（兆页）两处为养廉之资。奴才未敢擅便，伏候批示遵行。 

朱批：是。 


[宫中．李煦奏摺] 
二百二十六 曹（兆页）奏请圣安并报雨水粮价摺 


康熙五十五年十二月初一日 
　　江宁织造．主事奴才曹（兆页）跪奏：恭请万岁圣安。江南太平无事。米价照常，每石一两至一两一钱不等。百姓安业。所有十一月分晴雨录，理合恭呈御览，伏乞圣鉴。 

朱批：知道了。 

二百二十七 曹（兆页）奏请圣安并报雨水粮价摺 


康熙五十六年正月初一日 
　　江宁织造．主事奴才曹（兆页）跪奏：恭请万岁圣安。江南太平无事。旧年十二月内，连朝大雪深二尺余，农民百姓莫不欢欣忭舞，以为祥瑞丰年之兆。米价照常，每石一两至一两一钱不等。节间闾阎里巷，熙熙攘攘，庆乐升平。谨将十二月分晴雨录，恭呈御览，伏乞圣鉴。 

朱批：朕安。 

二百二十八 曹（兆页）奏请圣安并报雨水粮价摺 


康熙五十六年二月初一日 
　　江宁织造．主事奴才曹（兆页）跪奏：恭请万岁圣安。江南太平无事。米价照常，每石一两至一两一钱不等，百姓安业。谨将正月分晴雨录，恭呈御览，伏乞圣鉴。 

朱批：知道了。 

二百二十九 曹（兆页）奏请圣安并报雨水粮价摺 


康熙五十六年三月初一日 
　　江宁织造．主事奴才曹（兆页）跪奏：恭请万岁圣安。江南太平无事。目下大麦已秀，今年麦季甚好，可卜十分收成。米价亦比前每石贱得一钱，百姓莫不欢忭鼓舞，以为万岁洪福所致，祝颂万寿无疆。谨将二月分晴雨录，恭呈御览，伏乞圣鉴。 

朱批：朕安。 

二百三十 曹（兆页）奏请圣安并报雨水粮价摺 


康熙五十六年四月初一日 
　　江宁织造．主事奴才曹（兆页）跪奏：恭请万岁圣安。江南太平无事。米价每石一两至一两一钱不等，目下大麦俱巳收完，小麦尚望雨水接济，日内若得霖雨，则丰收可必。谨将麦样并三月分晴雨录，恭呈御览，伏乞圣鉴。 

朱批：知道了。 

二百三十一 曹（兆页）奏请圣安并报雨水粮价摺 


康熙五十六年五月初二日 
　　江宁织造．主事奴才曹（兆页）跪奏：恭请万岁圣安。江南自四月初二日得雨，麦季大收，俱是十分，月内又连得大雨，秧田有水。目下米价比前又减，每石九钱四、五分至一两三、四分不等，麦价每石五钱四分。百姓安乐，太平无事。谨将四月分晴雨录，恭呈御览，伏乞圣鉴。 

朱批：知道了。 

二百三十二 曹（兆页）奏请圣安并报雨水粮价摺 


康熙五十六年六月初一日 
　　江宁织造．主事奴才曹（兆页）跪奏：恭请万岁圣安。江南百姓太平无事。秧田渐次播完，米价照常，每石九钱四、五分至一两三、四分不等。御赐稻目下已秀，大约六月望间可以收获。 
容俟收获之后，再当奏闻。所有五月分晴雨录，理合恭呈御览，伏乞圣鉴。 

朱批：知道了。 

二百三十三 苏州织造李煦奏巡盐任内补欠已完听部拨解摺 


康熙五十六年七月十三日 
　　奴才李煦跪奏： 
　　窃江宁、苏州织造衙门亏项，蒙万岁天恩，著前盐臣李陈常代补。除补过五十四万二千两外，仍有二十八万八千两零未完，奉旨令接任御史代补在案。 
　　上年奴才又蒙特旨巡视盐课，是既赦从前亏空钱粮之重罪，又复赏巡视盐课之殊荣。恩颁望外，感激无地。奴才谨遵照二十八万八千两零之数，目下已经全完，听候部文拨解。除另疏题明外，理合缮摺奏闻。而我万岁天高地厚之弘恩，奴才无可报效，唯祝圣寿无疆，以稍尽犬马之下忱也。 
　　再，奴才今年任内补欠已完，而将来巡盐御史无欠可补，其差内馀银应行解部，合并声明。奴才临奏不胜惭感悚惕之至。 

朱批：知道了，好。 


[宫中．李煦奏摺] 
二百三十四 曹（兆页）奏请圣安并报雨水粮价摺附单一件 


康熙五十六年七月二十日 
　　江宁织造．主事奴才曹（兆页）跪奏：恭请万岁圣安。江南目下米价又减，每石八钱二、三分至九钱三、四分不等；将来新米上市，更可望贱。百姓安乐，太平无事。所有御赐稻种，奴才遵奉谕旨，将旧年种收之稻，凡有求种者，俱各为分给，从此收获既多，播种自可益广。皆蒙圣主惠爱元元至意，于民生大有裨益，诚古来未有之恩泽也。今据各乡民呈报头次稻样前来，理合开具花名、田亩、收成、分数，一并恭呈御览。二次稻亦俱于立秋前种插，日下禾苗约高二尺，谨具摺奏闻，伏乞圣鉴。 

朱批：朕安。览奏摺米价大贱，深慰朕怀。知道了。 
　　 
　　附单：御赐稻领种花名收成数 
　　上元县士民： 
安谦等共种田二十二亩，每亩收稻三石二斗。 
李玉卿等共种田二十亩，每亩收稻三石二斗。 
常起之等共种田二十亩，每亩收稻三石一斗。 
孙起凤等共种由十六亩，每亩收稻三万一斗。 
骆良能等共种田十六亩，每亩收稻三石二斗。 
史君茂等共种由十五亩，每亩收稻二石九斗。 
高灿等共种田十五亩，每亩收稻三石一斗。 
刘允吉等共种田十五亩，每亩收稻二石七斗。 
朱名臣等共种田十三亩，每亩收稻二石九斗。 
何士彬等共种田十亩，每亩收稻三石一斗。 
孙祥等共种田十二亩，每亩收稻二石八斗。 
程连元等共种田十二亩，每亩收稻二石九斗。 
刘质先等共种田十亩，每亩收稻二石九斗。 
陈永生等共种田十亩，每亩收稻三石一斗。 
谭锡公等共种田八亩，每亩收稻三石二斗。 
侯德昭等共种田六亩，每省收稻二石八斗。 
武彝先等共种田八亩，每亩收稻二石七斗。 
吕思坦等共种田六亩，每亩收稻二石八斗。 
　　江宁县士民 
吴永福等共种田二十五亩，每亩收稻三石二斗。 
顾师臣等共种田二十亩，每亩收稻三石二斗。 
李泽时等共种田二十亩，每亩收稻三石一斗。 
白尚文等共种田二十亩，每亩收稻二石九斗。 
蔡士祯等共种田十八亩，每亩收稻二石九斗。 
郑芝灿等共种田十六亩，每亩收稻三石一斗。 
郭长桢等共种田十五亩，每亩收稻二石九斗。 
蒋旭等共种田十四亩，每亩收稻三石二斗。 
李继丰等共种田十四亩，每亩收稻二石九斗。 
刘起隆等共种田十三亩，每亩收稻二石八斗。 
魏合章等共种田十二亩，每亩收稻二石八斗。 
李长澍等共种田十二亩，每亩收稻三石二斗。 
顾遵等共种田十亩，每亩收稻二石七斗。 
孙成宜等共种田十亩，每亩收稻二石九斗。 
程谦吉等共种田十亩，每亩收稻二石九斗。 
董廷谟等共种田八亩，每亩收稻二石八斗。 
毕士禧等共种田八亩，每亩收稻二石七斗。 
欧景文等共种田七亩，每亩收稻三石一斗。 
王泰等共种田六亩，每亩收稻三石一斗。 
高彩等共种田六亩，每亩收稻二石七斗。 
　　含山县民： 
李君宠等共种田二十亩，每亩收稻二石七斗。 
张祥等共种田二十亩，每亩收稻二石七斗。 
陈国瑞等共种田十六亩，每亩收稻二石六斗。 
李长寿等共种田十二亩，每亩收稻二石七斗。 
杨清等共种田十亩，每亩收稻二石六斗。 
戴茂等共种田十亩，每亩收稻三石六斗。 
王君彩等共种田十亩，每亩收稻二石七斗。 
　　芜湖县民： 
冯君美等共种田二十四亩，每亩收稻二石六斗。 
王宾来等共种田十八亩，每亩收稻二石六斗。 
张国琪等共种田十亩，每亩收稻二石五斗。 
　　头次稻于六月二十八、九日收割，二次稻于七月初一、二日插秧． 

二百三十五 曹（兆页）奏请圣安并报雨水粮价摺 


康熙五十六年八月初一日 
　　江宁织造．主事奴才曹（兆页）跪奏：恭请万岁圣安。江南太平无事。目下早稻渐次登收，晚稻俱大好，自是十分丰足之岁。米价有至七钱四、五分一石者，百姓可以鼓腹，安乐丰年。谨将七月分晴雨录，恭呈御览，伏乞圣鉴。 

朱批：朕安。自四十六年南巡以后，从未闻米价至七钱，今阅此摺，深慰朕怀。 

二百三十六 曹（兆页）奏请圣安并报雨水粮价摺 


康熙五十六年九月初一日 
　　江宁织造．主事奴才曹（兆页）跪奏：恭请万岁圣安。江南目下米价巳贱，每石七钱至八钱四、五分不等。百姓安乐，太平无事。谨将八月分晴雨录，恭呈御览，伏乞圣鉴。 

朱批：朕安。所奏知道了。 

二百三十七 苏州织造李煦奏催齐商人应得馀银交曹（兆页）补亏摺 


康熙五十六年九月初九日 
　　奴才李煦跪奏： 
　　窃曹寅於壬辰一纲，有应得商人馀银十一万两，因江宁织造衙门有亏空钱粮，遂留此十一万两未向商人取去，以抵亏空内之数，会经题明在案。今年奴才遵旨清补积欠，已将此十一万两向商人催齐，於九月初六日解交曹（兆页），以补织造衙门亏项。除具疏题报外，谨缮摺奏闻。 
　　再，奴才今年盐差有应得经费银，约一万二千两。上年十一月具摺，请将经费项内分给曹（兆页），以为当差使用，业蒙俞允。今奴才於九月初六日将经费银五千两面交曹（兆页）讫，理合一并奏闻，伏乞圣鉴。 

朱批：知道了。 


[宫中．李煦奏摺] 
二百三十八 上谕曹寅李煦清还历年积欠著交部议叙 


康熙五十六年十月十九日 
　　上驻跸汤泉。巳时，上御行官。（中略） 
　　大学士马齐等以摺本请旨。 
　　覆请户部议覆李煦所奏江宁、苏州织造衙门所欠银两，今已照数全还，此後商人但交正项钱粮及织造所用额银，并无欠项等因，将还完银两，候部拨充军饷，每年应交银两，严行运使，令其全交一疏。 
　　上日；钱粮全完官员，有无议叙之例？曹寅[注]、李煦将历年积欠俱已清还，著交部查全完钱粮官员议叙之例具奏。 
[注]原文如此。 


[内阁．起居注册] 
二百三十九 内务府奏请将人参交曹（兆页）李煦孙文成售卖摺 


康熙五十七年正月初三日 
　　总管内务府奏奏：为请旨事。 
　　案据康熙五十六年十二月二十三日，为前事具奏事。是月十九日，奏事六品官双全等，交出郎中尚志杰所奏售卖人参、貂皮价格之汉文摺，传旨：著将此交与十二阿哥，查其真假。钦此钦遵。经将商人于廷全、吴谦、张有禄、王万全等传来询问，据称：我等因须先向广储司交银，始能领取人参、貂皮；而由於缺少本银，尚须借银交款，又因在京售卖，一时恐不能完结，而运往外省售卖，又需盘缠运费，因此不能再增价钱等语具奏。奉旨：此项貂皮、人参，若运往南省售卖，有无利益，著问曹（兆页）具奏。钦此钦遵。当经询问曹（兆页），据称：韶皮现已过时，因南省地方潮湿，不易收藏。若人参送到南省，购买者多，确是有利。惟钱粮事关重要，我若独自承办，深恐不能胜任，拟请派苏州织造李煦，与我共同办理等语。 
　　既然如此，除将所售貂皮一万五千张，交与尚志杰，依照现在商人所给价格出售外，请将连同芦须之人参一千零二十四斤十两五钱，交与曹（兆页）、李煦、孙文成运往南省售卖。售得之银，若由彼处雇工送交内库，又须耗费工钱，请即交与江南藩库，并著曹（兆页）等将交付藩库银两数目，明白奏闻；该布政司亦应将实收银数，呈报户部；户部据报，按照曹（兆页）等交付藩库之银两数目，送交内库。惟官参运往南省，难免有乘机夹运私参情事，应由臣等将运去之参，亲自监视秤量，装箱加封，由部领凭交付曹（兆页）发出，到南省後，著李煦与孙文成共同监视开箱，此次出售後，若确实有利，此後应售之参，请亦照此交付曹（兆页）、李煦、孙文成售卖。为此，谨奏请旨。等因缮摺。 
　　署理内务总管事务．固山贝子胤（衤（"淘"去"氵"）），署理内务府总管事务．郎中海章、董殿邦，交与奏事六品官双全、奏事张文彬、编修齐（左"口"右上"爪"右下"寸"）伦转奏。 
　　奉旨：依议。钦此。 


[译自内务府满丈奏销档] 
二百四十 曹（兆页）奏请圣安并报雨水粮价摺 


康熙五十七年五月十三日 
　　奴才曹（兆页）跪奏：恭请万岁圣安。江南太平无事。二麦俱已收割全完，有九分、十分不等。早稻俱现在插秧，秧田有水，将来秋成有望。目下米价每石八钱至九钱不等，百姓安乐。所有三月、四月分晴雨录，恭呈御览。伏乞圣鉴。 

朱批：朕安。奏摺知道了。 
本贴内容为转载作品,版权为原转载处所有,内容观点不代表乐趣园立场。
________________________________________
曹家档案史料电子版之十三（二百四十一至二百六十） 

上帖者：rick 

二百四十一 曹（兆页）奏请圣安并报雨水粮价摺 


康熙五十七年六月初二日 
　　江宁织造．奴才曹（兆页）跪奏；恭请万岁圣安。江南时雨大行，农民俱得及时插秧，莫不欢呼庆告，感仰圣主德泽所被，今岁秋成丰收可必，目下米价照常，每石八钱至九钱不等，百姓安乐，太平无事。谨将五月分晴雨录，恭呈御览，伏乞圣鉴。 

朱批：朕安。尔虽无知小孩，但所关非细，念尔父出力年久，故特恩至此。虽不管地方之事，亦可以所闻大小事，照尔父密密奏闻，是与非朕自有洞鉴。就是笑话也罢，叫老主子笑笑也好。 


[会载《故宫周刊》第八十五期] 
二百四十二 曹（兆页）奏请圣安并报雨水粮价摺 


康熙五十七年七月初二日 
　　江宁织造．奴才曹（兆页）跪奏：恭请万岁圣安。江南今年雨?时若，各处田禾茂盛，自是十分丰足之岁。闾阎百姓无不感仰，以为圣德感被，普天之下，咸荷洪恩。目下米价照常，每石八钱至九钱不等，将来新米上市，更可望贱。小民安乐，太平无事。所有御赐稻，头次已经收割，凡有乡民领种者，奴才随便给散，不谋其收，惟期皇仁广布而已。今将稻米样并六月分晴雨录，理合恭程御览，伏乞圣鉴。 

朱批：知道了。 

二百四十三 曹（兆页）奏请圣安并报雨水粮价摺 


康熙五十七年八月初一日 
　　江宁织这．奴才曹（兆页）跪奏：恭请万岁圣安。江南早稻巳经收获，均有十分。目下米价，每石七钱至八钱不等。闾阎百姓，无不欢忭鼓腹，庆乐丰年。谨将七月分晴雨录，恭呈御览，伏乞圣鉴。 

朱批：朕安。 

二百四十四 曹（兆页）奏请圣安并报雨水粮价摺 


康熙五十七年八月初一日 
　　江宁织造．奴才曹（兆页）跪奏：恭请万岁圣安。江南目下米价比前又贱，每石六钱四、五分至七、八钱不等。百姓太平。谨将八月分晴雨录，恭呈御览，伏乞圣鉴。 

二百四十五 内务府奏请将曹（兆页）等售参银两拨交内库摺 


康熙五十七年十二月十一日 
　　总管内务府谨奏：为请旨事。 
康熙五十七年十一月二十三日，奏事六品官双全等交出李煦等为售人参事具奏汉文摺一件，人参列等摺价单一件，传旨：著交内务府总管。钦此。 
　　据李煦等所奏汉文摺内称：奴才李煦等谨奏，为遵旨奏闻事。去年腊月二十九日，奉上谕：著将人参一千零二十四斤十两五钱，交付曹（兆页）、李煦、孙文成运往南省售卖，售出之银两，著交江南藩库。所交银两数目，著曹（兆页）奏闻。钦此钦遵。奴才曹（兆页）将运去之人参，与李煦、孙文成共同监视，分为三分售卖，每处售价银九千八百八十七两六钱馀，总共银二万九千六百六十三两馀，俱已送交江南、苏州藩库。除将售参缘由、价银数目呈报内务府总管查阅外，谨此缮摺奏闻等语。 
　　查本年正月，臣衙门奏请将交付尚志杰售卖之人参一千零二十四斤十两五钱，交与曹（兆页）、李煦、孙文成运往南省售卖。售得之银，若由彼处雇工送交内库，又须耗费工钱，请即交与江南藩库，并著曹（兆页）等将交付藩库银两数目，明白奏闻；该布政司亦应将实收银数，呈报户部，户部据报，按照曹（兆页）等交付藩库之银两数目，送交内库等由具奏。奉旨：依议。钦此钦遵在案。 
　　既然如此，请将曹（兆页）等所交江南藩库售参银两，咨行户部，请照数送交内库可也。为此，谨奏请旨。等因缮摺。 
　　署理内务府总管事务．郎中海章、董殿邦，交与奏事六品官双全、奏来张丈彬转奏。 
　　奉旨：依议。钦此。 
　　大人谕：交广储司，即咨行户部，请将银两急速送来。此谕。 


[译自内务府满文奏销档] 
二百四十六 曹（兆页）奏为筹画铜斤节省效力摺 


康熙五十八年六月十一日 
　　江宁织造．奴才曹（兆页）跪奏：为筹画铜斤节省效力事。奴才包衣下贱，荷蒙万岁豢养，洪恩无由报效。窃思铜斤一事，查八省督抚原办，每斤红铜定价一钱二分五厘，水脚银三分，共一钱五分五厘。近因铜少价贵，办解维艰。去年十二月九卿会议，又添给节省二分水脚银两，增入额铜价内给发，采买所用钱粮，俱预行给发。又准兼买三分旧器皿铜斤，只办七分红铜。伏奉俞旨，钦遵在案。奴才因见铜斤缺误，鼓铸维艰，恩图效力，仰求万岁天恩，将八省督抚承办七分红铜，赏给奴才来办。奴才当于添给节省二分水脚银内，仍可节省一分，每年可节省银三万余两。自五十九年起，承办十年，共可节省银三十余万两。奴才父亲曹寅在日，曾经办过八年，未敢亏欠迟误，皆籍殷实商人料理，今俱现在，贸易熟悉利弊。督抚等自承办巳来，未能按年交清者，缘每年洋船往来，只有四十只，带回红铜不过四万担，原不足供额解之数。督抚等虽委贤能大吏料理，而事出分歧，各相争买，洋商高抬其价，不卖于此，即卖于彼，以致办解不前。今准兼买三分旧器皿铜斤，只办七分红铜，奴才计算七分红铜，每年共三万一千担另，而每年洋船所到红铜，约有四万担，已足供办。若归奴才承办，则事属专一，既绝分歧争买之端，而洋商舍此无销售之处，价值自不能长，比督抚承办实可减省。奴才情愿照督抚所办，每斤红铜领正价一钱二分五厘，水脚银三分，添给节省水脚银二分，此内仍节省一分，按年解交内库。其三分旧器皿铜斤，随地皆有，仍归八省督抚就近办解。再，八省督抚所欠历年未完红铜，亦求停其采办，一并交与奴才，分作五年带完。所有银两，令督抚照依其现在办买时价，每斤一钱四分五厘，外水脚银三分算给，奴才每斤亦节省银一分，一并解交内库。至于铜价，若向八省分领，恐致稽迟，求拨在江苏、安徽藩库，照例预年先行给发，如此则采办自易，国帑可以节省，而鼓铸亦可无误。仰荷天恩生生世世不朽矣。谨具摺奏闻，伏乞圣鉴，敕部议复施行，奴才曷胜惶悚顶戴之至。 

朱批：此事断不可行。当日曹寅若不亏出，两淮差如何交回？后日必至噬脐不及之悔。 

二百四十七 内务府奏茶房总领曹颀等做茶不合请议处摺 


康熙五十八年六月二十五日 
　　总管内务府谨奏：为议处事。 
康熙五十八年六月二十三日，副总管太监刘进忠、魏国柱来称：我等具汉文摺奏，因皇上吃的奶子茶与主子、阿哥们吃的奶子茶不同，已将太监议处，而茶房总领等，既均系有职之人，并未议处，请交内务府总管议处具奏等语。奉旨：著交付。钦此钦遵。经讯茶房总领法通、佛伦、曹颀：汝等将主子、阿哥所吃之奶子茶，理应与皇上吃的一样，为何做成两样？答称：将主子、阿哥之茶，未与皇上吃的一样，我等尚有何言回答。 
　　查法通、佛伦、曹颀皆为茶房总领，系专管皇上及主子、阿哥吃茶之人，而将主子、阿哥所吃之茶，未与皇上所吃之茶同样制做，而竟做成两样，甚为不合。因此，请将法通、佛伦、曹颀各降三级，俱罚俸一年。为此，谨奏请旨。等因缮摺。 
　　署理内务府总管事务．郎中海章、会计司员外郎色楞、慎刑司员外郎钟保，交与奏事双全、张文彬、洗马杨万成转奏。 
　　奉旨：依议。钦此。 
　　本月二十七日，兵部驻驿笔帖式布彦图送来。署理内务府总管事务．郎中董殿邦谕：交慎刑司，咨行应咨之处。此谕。 


[译自内务府满文奏销档] 
二百四十八 曹（兆页）奏请圣安并报雨水粮价摺 


康熙五十九年二月初二日 
　　江宁织造．奴才曹（兆页）跪奏：恭请万岁圣安。江南太平无事。目下米价照常，每石六钱四、五分至七钱四、五分。百姓安乐。遂将正月分晴雨录，恭呈御览，伏乞圣鉴。 

朱批：近来你家差事甚多，如磁器法琅之类。先还有旨意件数，到京之后，送至御前览完，才烧法琅。今不知骗了多少磁器，朕总不知。已后非上传旨意，尔即当密摺内声名奏闻，倘瞒着不奏，后来事发，恐尔当不起，一体得罪，悔之莫及矣。即有别样差使，亦是如此。 

二百四十九 苏州织造李煦奏与曹（兆页）等重修天宁寺佛像摺 


此件未具年月，摺封标书康熙六十年十月十四日 
　　 奴才李煦跪奏： 
　　窃扬州天宁寺奉旨修理，即将商捐银一万四千二百两办料兴工，已於九月内告竣，庙宇为之一新，但诸佛圣像尚未装修。伏思万岁以修理重大，特谕奴才与曹（兆页）、孙文成各发库银五百两。今奴才请以此银重修佛像，则庙貌既已整肃，法相又复庄严，而工程美满，万古仰圣心之诚敬矣。谨奏。 


[宫中．李煦奏摺] 
二百五十 江宁织造曹（兆页）进物单 


原单无日期 
　　江宁织造奴才曹（兆页）恭进单： 
　　鱼翅贰箱 金腿肆拾只 东洋鲮鱼拾匣 糟鹅蛋拾坛 虾鲞饼壹百个 制榄脯肆瓶金柑酱肆瓶 杨梅酱肆瓶 小菜拾陆瓶 


[宫中．杂件．进贡单] 


二百五十一 江宁织造曹（兆页）进物单 


原单无日期 
　　江宁织造奴才曹（兆页）恭进单： 
　　宁鸭壹百贰拾只 金腿伍拾只 鱼翅贰箝 冬笋肆桶 


[宫中．杂件．进贡单] 
二百五十二 曹（兆页）奏陈武进县华子文案由摺 


原摺无日期 
　　奴才曹（兆页）跪奏：奴才探得常州武进县拿获华子文一案，闻华子文系无锡县贫民，以摇串铃卖膏药为业。适遇武进县民何灿公，因患腿疮，华子文为彼医治得痊，遂相亲密。子文因哄诱灿公，诡称通海，与蒋正容等辄敢自雕假印，自写札票，先索盘费银二两。妄云每年海上当解送银五十两，何灿公愚蠢图财，当即典借银一两五钱，赊布二匹给与子文；又作盘费，又作谢仪。不意何灿公亦妄起贪心，复照札雕印，腾写数十张，哄骗无知乡民，其意实欲贪图每札一张得银二两也。今总督巡抚批发臬司、粮道及苏、常二府，在省严审，陆续俱有供招。散出之札，闻已追取到案。目下尚未审定，大约俱系无赖穷民，无知妄作，不足为虑。谨据实奏闻，伏乞圣鉴。 

朱批：知道了。前日李煦所奏措库银捐西边一摺，甚为不妥，恐病后鹃突，被人哄骗，恐误钱量。 

二百五十三 曹（兆页）奏陈知州王承勋控案由摺 


原摺无日期 
　　谨奏：奴才访问得颖州知州王承勋揭详安徽布政司年希尧一案。蒙万岁特差大人前来滁州审理，其冒蠲一款，闻系前往知州王盛文亏空钱粮无着，前任督抚布政要将凤阳知府蒋国祯题参，蒋国祯情愿代赔，尚未补完，乃系前任督抚布政任内之事。闻得所审年希尧各款皆虚，其知府蒋国祯各款，有虚的，亦有实的。闻因知州王承勋现多亏空库银，故尔捏揭，欲图司府圆全之意。至于其中详细，奴才不得深知。今大人审事已完，闻即往淮扬一带阅看河工。理合奏闻，伏乞圣鉴。 

二百五十四 内务府奏请严催李煦曹（兆页）送交售参银两摺 


康熙六十一年十月二十三日 
　　总管内务府谨奏：为请旨事。 
　　查康熙六十年三月二十五日，本府具奏，请将库存六种人参，总共二千二百十六斤二两二钱，仍照康熙五十七年例，俱交织造三处售卖，并将售出银两交与江南藩库，所交银两数目，由织造官员明白奏闻，并著该藩司亦将实收银数，呈报户部，即由户部照数送交内库等因在案。该项出售之人参，已於是年四月十二日交付管理三处织造事务郎中李煦、孙文成、员外郎曹（兆页）等。 
　　本年四月初九日，据孙文成呈称：我分到之六种人参七百三十八斤十一两四钱，共售银一万七千二百七十一两九钱七分七厘五毫，俱已交付藩司等语。 
　　八月二十日，曹（兆页）呈称：我分到之六种人参七百三十八斤十一两四钱，共售银一万七千二百七十一两九钱七分七厘五毫内，现在收得银八千两，已交付藩司，其尚未收得之银，请俟催取後，即当如数交库等语。 
　　又，苏州织造．郎中李煦取去之六种人参七百三十八斤十一两四钱，应交之银，分厘未交。 
　　查李煦、曹（兆页）取去售卖之人参，已将两年，虽经多次催问，而李煦竟无交付，曹（兆页）亦仍有九千二百馀两未交。李煦、曹（兆页）取去人参，究竟售与何人，抑或将售参之银伊等自己使用，既不可料。应即行文，严令彼等在年前即行送交，倘再推延不交，应即奏请将李煦、曹（兆页）严加议处。为此，谨奏请旨。等因缮摺。 
　　署理内务府总管事务．都统马武、署理内务府总管事务．正卿李英贵、署理内务府总管事务．佐领伊都哩，交与奏事员外郎双全、洗马杨万成具奏。 
　　奉旨：依议。钦此。 
　　内务府总管马武谕：交广储司，著将旨意内之事，查照咨行。 


[译自内务府满文奏销档] 
二百五十五 江宁织造曹（兆页）进物登记 


雍正元年七月十三日 
　　江宁织造曹（兆页）进： 
　　洒金笺纸三百张 乳金宫绢四十张 洒金书绢陆招张 湖笔四百枝柳絮池塘二匣紫颖二匣　 小紫颖二匣 书画笔二匣 锦扇一百柄上留下 


[宫中．懋勤殿日记出入帐] 
二百五十六 江宁织造曹（兆页）奏谢准允将织造补库分三年带完摺 


雍正二年正月初七日 
　　江宁织造奴才曹（兆页）跪奏：为恭谢天恩事。 
　　切奴才前以织造补库一事，具文咨部，求分三年带完。今接部文，知已题请，伏蒙万岁浩荡洪恩，准允依议，钦遵到案。窃念奴才自负重罪，碎首无辞，今蒙天恩如此保全，实出望外。奴才实系再生之人，惟有感泣待罪，只知清补钱粮为重，其馀家口妻孥，虽至饥寒迫切，奴才一切置之度外，在所不顾。凡有可以省得一分，即补一分亏欠，务期於三年之内，清补全完，以无负万岁开恩矜全之至意。谨具摺九叩，恭谢天恩。奴才曷胜感激顶戴之至。 

朱批：只要心口相应，若果能如此，大造化人了！ 


[宫中．朱批奏摺] 
二百五十七 江宁织造曹（兆页）贺摺 


雍正二年四月初四日 
　　江宁织造奴才曹（兆页）跪奏：为边疆凯旋，普天同庆，恭贺圣功事。 
　　窃奴才接阁邸报，伏知大将军年羹尧钦遵万岁圣训，指授方略，乘机进剿，半月之间，遂将罗卜藏丹金逆众羽党，歼灭殆尽，生擒其母女子弟及从逆之贝勒、台吉人等，招降男妇人口，收获牛马辎重，不可胜计。凯奏肤功，献俘阕下，从古武功无有如此之神速丕盛者也。钦为万岁仁孝性成，智勇兼备，自御极以来，布德施恩，上合天心，知人任使，下符舆论，所以制胜万全，即时底定，善继圣祖未竟之志，广播荒服来王之威。圣烈鸿庥，普天胥庆。江南绅衿士民闻知，无不欢欣鼓舞。奴才奉职在外，未获随在廷诸臣舞蹈丹陛，谨率领物林达、笔贴式等，望北叩头，恭贺奏闻。奴才曷胜欣忭踊跃之至。 

朱批：此篇奏表，文拟甚有趣，简而备，诚而切，是个大通家作的。 


[宫中．朱批奏摺] 
二百五十八 江宁织造曹（兆页）等奏售参银两已解交江南藩库摺 


雍正二年闰四月二十六日 
　　曹（兆页）、胡凤（上羽下军）、孙文成谨奏：为奏闻事。 
　　案由内务府具奏：据卖参时派出之郎中尚志舜等声称，拟卖之人参六百六十五斤八两，共中头等、二等两种人参，现在商人出价，与以前售价相同。但上等普通参、普通参、次参之价，均比以前售价低，此三种参共有六百四十八斤馀。而好参之中，又稍有虫蛀，故拟请暂不出售，俟商人王惠民等探办人参送到时，将此项人参一并出售，届时另行议奏。等语具奏。奉旨：依议。钦此钦遵在案。今商人王惠民采交人参一千二百五十斤，连同库存之特等参六斤十两一钱，头等参二十五斤，二等参二十七斤，上等普通参三十五斤，普通参三百八十七斤二两，次参六百三十七斤五两四钱，总共二千三百六十八斤一两五线，及杂掺芦须二百十六斤二两二钱，其中除特等参不卖，并将头等参、二等参、上等普通参每种二十斤，及商人王惠民所交人参中之三百零一斤七两四钱留下备用外，再将头等参五斤，二等参七斤，上等普通参十五斤，普通参一千三百三十五斤十两六钱，次参六百三十七斤五两四钱，总共人参二千斤，及杂掺芦须二百十六斤二两二钱，仍依康熙五十七年例，均交三处织造官员售卖，售出後，著将价银交江南藩库，并将所交银两数目，由织造官员明白奏闻，该藩司亦著呈报户部，呈报後，即由户部按数咨送内库等因，於康熙六十年三月二十五日具奏。奉旨：依议。钦此。 
　　李煦、曹（兆页）、孙文成三人，即依照奏准摺价计算，将由库拨交之头等参五斤，每斤按银六十一两二钱计算，合银三百零六两；二等参七斤，每斤按四十九两二钱计算，合银三百四十四两四钱；上等普通参十五斤，每斤按三十七两二钱计算，合银五百五十八两，普通参一千三百三十五斤十两六钱，每斤按二十九两二钱计算，合银三万九千零一两三钱四分五厘；次参六百三十七斤五两四钱，每斤按十七两六钱计算，合银一万一千二百十七两一钱四分；芦须二百十六斤二两二钱，每斤按一两八钱计算，合银三百八十九两四分七厘五毫，总共合银五万一千八百十五两九钱三分二厘五毫。其中分为三份，每份交银一万七千二百七十一两九钱七分七厘五毫。奴才等三处，将应交之售参银，共五万一千八百十五两九钱三分二厘五毫，均由各处按数解交江南藩库。孙文成於康熙六十一年五月初七日交完，李煦於康熙六十一年腊月十七日交完，曹（兆页）於雍正元年七月初八日交完。为此谨奏。 
　　由奏事双全、员外郎张文彬、三等侍卫觉罗扎克三将织造郎中孙文成等具奏售卖人参之摺发出。 
　　传旨：人参在南省售卖，价钱为何如此贱？早年售价如何？著问内务府总管。钦此。 


[译自内务府满文上传档] 
二百五十九 内务府总管来保奏三织造售参价银比历年均少摺 


雍正二年闰四月二十六日 
　　案据奏事双全、员外郎张文彬、三等侍卫觉罗扎克三交出织造郎中孙文成等具奏卖人参摺一件，传旨：人参在南省售卖价钱为何如此贱？早年售价如何？著问内务府总管。钦此钦遵。 
　　查康熙五十三年，交祟文门关监督尚志杰售卖之二等参，每斤银七十二两；上等普通参，每斤银六十四两；普通参，每斤银四十八两；次参，每斤银三十二两；芦须，每斤银七两。康熙五十四年，交崇文门关监督尚志杰售卖之头等参，每斤银八十二两；二等参，每斤级五十八两；上等普通参，每斤银四十八两；普通参，每斤银三十二两；芦须，每斤银七两。康熙五十五年，交崇文门关监督尚志杰售卖之头等参，每斤级五十九两；二等参，每斤银四十六两；上等普通参，每年银三十七两；普通参，每斤银三十一两；次参，每斤银二十两五钱；芦须，每斤银二两四钱。康熙五十七年，交三织造曹（兆页）、孙文成、李煦等售卖之头等参，每斤级六十一两二钱；二等参，每斤银四十九两二钱；上等普通参，每斤银三十七两二钱；普通参，每斤银二十九两二钱；次参，每斤银十七两二钱；芦须，每斤银一两八钱。康熙六十一年，由内务府派官售卖之上等普通参，每斤银六十两；普通参，每斤银四十两；次参，每斤银十八两；芦须，每斤银四两八钱。从这些售价看来，三织造售参之价，比五十三年、五十四年、六十一年均少。等因缮片。 
　　内务府总管来保、李延禧，协办内务府事务．郎中萨哈连，交奏事双全、员外郎张文彬、三等侍卫扎克三转奏。 
　　由太监刘玉、张玉柱传旨：人参在京时人皆争购，南省价贵，且系彼等取去後陆续出售者，理应比此地多得价银。看来反而比此地少者，显有隐瞒情形。此等事尔等理应先行查出参奏，今当朕询问时，始将缘由奏出。凡事交付尔等後，只是怕多说，招人怨恨，此後若仍如此，遇事不查出参奏，只等朕降旨，朕断不容许也。著将此明白查奏。钦此。 


[译自内务府满文上传档] 
二百六十 江宁织造曹（兆页）奏江南蝗灾情形并报米价摺 


雍正二年五月初六日 
　　江宁织造奴才曹（兆页）跪奏： 
　　江南因去冬雪少，今年闰四月间，蝗蝻生发，幸在二麦登收之时，不能为害。今自五月初一日至初五日，连得大雨，淋漓沾沛，蝗蝻僵灭大半，百姓俱现在插苗，及时播种，人心慰悦，太平无事。 
　　目下米价：上米每石一两二钱五分，次米一两一钱六分。 
　　谨将闰四月分晴雨录，恭呈御览，伏乞圣鉴。 
朱批：蝗蝻闻得还有，地方官为甚麽不下力扑灭？二麦虽收，秋禾更要紧。据实奏，凡事有一点欺隐作用，是你自己寻罪，不与朕相干。 


[宫中．朱批奏摺] 
二百六十一 上谕著内务府总管查库存变色之纱 


雍正二年五月十三日 
　　奏事太监刘玉、张玉柱传旨：每年花费若干万两钱粮织的纱，库中官员并未妥善收藏，以致变色，将此著交内务府总管去查。变色之纱，若系三五年之内者，著参奏。钦此。 


[译自内务府满文上传档] 
二百六十二 上谕著内务府将三织造送来之缎疋立即入账销算 


雍正二年六月二十五日 
　　总管太监．四品官．加二级张其林传旨，谕庄亲王、内务府总管等：三处织造呈进各色绸、缎、纱等物时，应立即将彼等送来之年份及缎疋项目、数量等，查收入账，销算钱粮。钦此。 
　　总管内务府事务和硕庄亲王，内务府总管．兼散秩大臣常明，内务府总管来保、李延禧谕：广储司立即施行。 


[译自内务府满文上传档] 
二百六十三 江宁织造曹（兆页）进物登记 


雍正二年七月初三日 
　　本日王安交来曹（兆页）进： 
　　白绫十二卷扁二卷 单条四 对六 洒金书心纸张半十卷内有两张五卷 洒金连四纸张半十卷单张二十卷 


[宫中．懋勤殿日记出入帐] 
二百六十四 江宁织造曹（兆页）请安摺 


雍正二年 
　　江宁织造奴才曹（兆页）跪奏：恭请万岁圣安。 

朱批：朕安。你是奉旨交与怡亲王传奏你的事的，诸事听王子教导而行。你若自己不为非，诸事王子照看得你来；你若作不法，凭谁不能与你作福。不要乱跑门路，瞎费心思力量买祸受。除怡王之外，竟可不用再求一人拖累自己。为什么不拣省事有益的做，做费事有害的事？因你们向来混帐风俗惯了，恐人指称朕意撞你，若不懂不解，错会朕意，故特谕你。若有人恐吓诈你，不妨你就求问怡亲王，况王子甚疼怜你，所以朕将你交与王子。主意要拿定，少乱一点。坏朕声名，朕就要重重处分，王子也救你不下了，特谕。 


[宫中．朱批奏摺] 
二百六十五 内务府奏曹（兆页）送来缎疋如数收讫摺 


雍正三年二月十五日 
　　总管内务府谨奏：为奏闻事。 
　　案据户部咨称，前据江宁织造曹（兆页）咨称：应收之银十九万两，因由部预付咨单甚久，会经每年备办丝、颜料等，先行织缎收存，如有颜色花样不合者，即行留库，年年调换呈进。现在库存缎疋，共达银四万四千二百馀两，可否送部？等因前来。当经本部议覆：该项缎疋，虽然花样不合，但皆系应用之物，为此拟咨该织造俱行送部可也。仍将所用工料细数，造册奏报查核。等因具奏。奉旨：依议。钦此钦遵。咨行在案。今该织造差遣笔帖式雅尔泰，将该项缎疋送部，本部已将部用缎疋查收。其上月缎疋，既系进交内库之物，外库不可查收。为此，命送缎之笔帖式雅尔泰，将上月缎疋，逐项开单，送交总管内务府衙门。等因前来。 
　　臣等查收，看得上月满地风云龙缎一疋，大立蟒缎六十九疋，蟒缎十一疋，片金十四疋，妆缎一百四十疋，倭缎二十疋，金团龙缎三疋，金字缎十九疋，大立蟒纱十四疋，蟒纱二疋，金团龙纱一疋，缎四百二十四疋，石青缎四十一疋，宫绸十七疋，（上宓下冉）绸六十八疋，文绸一疋，金线纱一疋，碎小花缎五十一疋，洋缎八十八疋，总共缎疋等项九百八十五疋，已如数收讫，并将按类登记入档，谨此奏闻。等因缮摺。 
　　总管内务府事务．和硕庄亲王臣允禄、内务府总管来保，交与奏事员外郎张文彬等转奏。 
　　奉旨：知道了。钦此。 


[译自内务府满文奏销档] 
二百六十六 内务府奏奉旨赏给曹颀房屋摺 


雍正三年五月二十九日 
　　总管内务府谨奏： 
　　雍正三年五月二十五日，管理茶饭房事务．散秩大臣佛伦传旨：著赏给茶房总领曹颀五六间房。钦此钦遵。查烧酒胡同有李英贵入官之房一所，计九间，灰偏厦子二升，请赏给茶房总领曹颀。为此，连同房样呈览请旨。等因缮摺。 
　　总管内务府事务．和硕庄亲王允禄，内务府总管兼散秩大臣常明，内务府总管来保、李延禧，交与奏事员外郎张文彬等转奏。 
　　奉旨；著赏给。钦此。 
　　员外郎桑额送来，谕交与茶房总领曹颀。 


[译自内务府满文奏销档] 
二百六十七 内务府总管允禄等面奏胡凤（上羽下军）曹（兆页）呈报查问洛兴华被山东巡抚拘捕缘由摺 


雍正三年九月初七日 
　　据雍正三年八月十六目管理苏州织造事务．郎中胡凤（上羽下军）、管理江宁织造事务曹（兆页）呈称：为呈报事。雍正三年七月初四日，接奉钧府清字咨文内开：住在扬州之洛与华，汝等都认识，著将以下缘由向他晓谕，此皆主上明鉴，特施鸿恩与他，不要害怕，将陈世(王官)捕拿他时，受了什麽痛苦，或者何人与他不合之处，汝等详细询问，将其缘由明白提出，日报本府，本堂等候奏闻。等因咨行前来。经查扬州之洛兴华，我二人都认识，正拟传来面加细问，而洛兴华已先於六月初四日，由山东巡抚行文江南总督，将其拿捕解去等情，前已呈报。今洛兴华已於七月二十一日回来，我二人即遵照大人来文所谕，向伊明白晓谕：此皆主上鸿恩，汝不要害怕，将实在缘由，详细明白向我们说出，即将你所说之处，呈报大人转奏。等语。现将详询洛兴华所述缘由，另行录单呈阅。 
　　单内开，据询洛兴华：山东巡抚何故捕你？差遣的何人？你何时起行的？供称：我今年八十二岁，久住扬州，是安分之人。不料於五月初一日，扬州府江都县知县去到我家，向我说，山东巡抚行文拿你。我问什麽缘故，他说，你到山东後，就能知道，这不是我们府县官主持的事。说完，就向下边人说，把我的前後门封上，将屋里所有的物品查明看守。又将我带到城隍庙，派人看守。是晚，又有县丞舆山东差官，带领媒婆到我家，说有三个旗人妇女，进屋搜查了半天，并没有。又查我的家产，因为我家穷，一切都没有，只把陆续购置房地的文书九张，装匣封上，报告总督、巡抚了。六月初四日，才带我向山东起行，沿路差官及衙门之人所用盘费，都向我要。又问差官之名，供称：官名不知。一个姓郑，是山东把总，一个姓孙，是山东巡抚衙门里的人。又问：你几时到的山东？见了陈巡抚，如何审你来着？供称：二十一日到山东後，二十五日陈巡抚把我传进衙门去见，等候些时，对我并无为难之处。他说，初二日已经行文江南，把你停止解送，这原是昌邑县详禀本省，故行文将你提解，现已与你无干，你很吃苦了。给了我盘费银十六两，又从济宁州取了一只船，仍遣孙姓官员，把我送回家来。路上盘费不够了，幸而遇见由家里借了银子来送的人，才能到家。又问：你供称你到了山东，陈巡抚对你说，因为昌邑县详禀，才由江南把你解去。但圣上已先降旨，命内务府衙门明白咨行，将在京师之洛瞎子，连同他的妻孥，送往山东巡抚，转交昌邑县看守。而又为何说是因为昌邑县详禀，才到江南拿你的呢？你在山东时，见了陈巡抚，为何没细问他？其中必是陈巡抚与你有不合之处，或是他下边的官员，有陷害你之处甚明。现在主上恩施如天，既命我们问你，你把你的冤屈为难之处，完全从实说出，不要害怕。你如果被陈巡抚欺哄，现在不说出来，你辜负了主上如天之恩，罪如何能担得起！供称：京师的洛瞎子送往山东看守，巡抚又行文江南拿我之处，彼时我原都不知。我见了陈巡抚时，他只说，先是来文把你解去，旋又来文把你停解；又说，你已无于。他是巡抚，我何敢向他深问？平日我与陈巡抚并不认识，想也无不合之处。他下边官员中，我一个也不认识，仇嫌也没有，何故陷害，使我遭遇这样大苦，也不知道。陈巡抚说，由昌邑县详报拿我，看来或是昌邑县人把我陷害的麽？我非常恨！但是不知陷害我的人，若将此问昌邑县知县和陈巡抚时，才可得知陷害我的人。如果查出仇人，我虽死亦甘心。现在主上如此天恩，我还怕谁！我全家性命，都是主上施恩，得以保全，我并无报答主上恩德之处，只有全家薰香叩祷。我现年老而频病，几时病愈後，愿匍匐晋京，叩谢主恩。我家原贫，而今又老年遭此事故，虽将几亩田地售卖，偿还与人，仍是不足，无奈卖了这几间房屋，去偿人家的债。老爷们现在将主上天恩降谕於我，我已感激不尽，又将大人的咨文，一一晓谕於我，我将前後缘由，俱已尽情说出。倘若知道陷害我的仇人，或是另有缘故，我至此时，还真不肯说出麽？遭遇这样大难，虽未丧命，可是由江南去山东，往返共用银七八百两，我的穷家原来就无产业，这所用之银钱，都是向人借取的，现在得了命，就要照数偿还人家，家破产绝。虽然陈巡抚与我无仇，而无故行文拿我，以致使我全家之人惶惧，日不聊生，老身且不能保者，岂非都是陈巡抚所害的吗？这都是实言，并无谎言之处等语。 
　　谨将织造官胡凤（上羽下军）等查问洛兴华缘由所缮汉文单，由总管内务府事务．和硕庄亲王、内务府总管常明、来保、李延禧面奏。 
　　奉旨：著将此收起，陈世（王官）来京时，汝等题奏。钦此。 


[译自内务府满文奏销档] 
二百六十八 内务府奏停止曹（兆页）等承造马鞍撒袋等饰件改由广储司铸造摺 


雍正三年九月三十日 
　　总管内务府谨奏：为奏闻事。 
　　据雍正二年十二月十五日，武备院奏咨，内称：从前曹（兆页）等造送之马鞍、撒袋、刀等物之饰件，除陆续赏给阿哥、公主及蒙古人用过者外，现在库内所馀，已经不全。此等饰件，既皆为奉旨赏给阿哥、格格及蒙古人之用，不可不预先制造预备。现在制造此项饰件，若仍交曹（兆页）等领用两淮盐差银两，制造送来，则地方遥远，且往来送收，难免生弊。倘依原样制造夹金铁饰件，既浪费钱粮，且误时日。因此奏请停止交付曹（兆页）等，改交广储司，依式铸造铜饰件。制成後，将应镀金之数，请由广储司详细略估，奏闻使用等语。奉旨：此议甚好，应依议。钦此钦遵。查应补制镶嵌绿松子石铜镀金镌花撒袋之饰件五份。（中略）此项饰件，请皆依照本院所奏者造送可也。等因前来在案。 
　　今由武备院呈称：现已制成镀金之撒袋、刀、方齐头漆鞍、辔头、後（革秋）之铜饰件等十二种，每种一份，交与广储司，衡量十二份饰件镀金数目，详细略估，需用一等赤金叶，共十两四钱七厘一毫七丝七忽五微等语。因此，除将现在造成之十二份饰件镀金外，此後陆续查看造成之饰件，即请照此略估镀金，并将用金之两数，列入月摺具奏。於此另派官员一人监视镀金，如有可从略估数外，再行节省之处，即行节省可也。武备院送来饰件之种数及略估镀金之数，已另缮汉摺。为此谨奏。等因缮摺。 
　　总管内务府事务．和硕庄亲王臣允禄，内务府总管兼散秩大臣常明，内务府总管来保、李延禧，交与奏事郎中双全、员外郎张文彬、奏事劳成、蓝翎安泰转奏。 
　　奉旨：知道了。钦此． 


[译自内务府满文奏销档] 
二百六十九 江宁织造曹（兆页）奏报江南米价摺 


雍正三年十一月初四日 
　　江宁织造奴才曹（兆页）跪奏： 
　　江南太平无事。日下米价：陈熟上米每石一两一钱，陈熟次米九钱，新熟米八钱、九钱不等。 
　　谨将十月分晴雨录，恭呈御览，伏乞圣鉴。 


[宫中．朱批奏摺] 
二百七十 江宁织造曹（兆页）奏报江南米价摺 


雍正三年十二月初四日 
　　江宁织造奴才曹（兆页）跪奏： 
　　江南太平无事。米价照常：陈熟上米每石一两一钱，陈熟次米每石九钱，新熟米八钱、九钱不等。百姓乐业。 
　　谨将十一月分晴雨录，恭呈御览，伏乞圣鉴。 


[宫中．朱批奏摺] 
二百七十一 内务府总管允禄等题孙文成曹（兆页）等织造绸缎轻薄议处本 


雍正四年三月初十日 
　　总管内务府事务．和硕庄亲王臣允禄等谨题：为议奏事。 
　　臣等前奏，雍正四年正月十七日，总管太监．五品官．加一级刘进忠等传旨：缎库之绸薄而丝生，即如外边所售者，此系何处织造所进，著交内务府总管查奏。再，新织造之缎粗糙而分量轻，亦著交内务府总管，将不好及分量轻者挑出，查明系何处所织具奏。钦此钦遵。查缎库之绸，皆由杭州织造处所进。臣等将现在库内所存，自雍正元年以来送进之新绸，秤量挑选，看得分量轻薄丝生之绸二百九十六疋。又查看由三处织造送进之新缎，挑出由苏州所织之上用缎一百十三疋，官缎五十六疋，由江宁所织之上用缎二十八疋，官缎三十疋，皆甚粗糙轻薄，而比早年织进者已大为不如。查此项绸缎，皆系内廷用品，理应依照旧式，敬谨细织呈进，今粗糙轻薄者，深为不合。现在除将挑出之绸缎，著该织造处郎中孙文成、员外郎曹（兆页）、原任郎中胡凤（上羽下军）、司库、库使、笔帖式等，照数赔补外，仍将伊等交该管严加议处。等因具奏。奉旨：依议。著将挑出之绸缎收起，俟织造处来人时，交给伊等看，问伊等尚有何话说。钦此钦遵。 
　　臣等议得：郎中孙文成等，系特派织造之官员，理应将上用绸缎，依照旧式，敬谨将丝制熟，织成极细厚重之缎，始可谓克尽厥职。今竟改变旧式，并不详查，掺用生丝，将绸缎织得粗糙而轻薄，似无其物者，深为未合。查律书内载：凡织缎粗糙轻薄者，应笞五十。因此，依律将郎中孙文成、员外郎曹（兆页）、司库八十五、那尔泰、七品库使常瑞、八品库使佛罗诺、笔帖式常保等，各罚俸一年；加一虚衔库使张保住、麻色、常泰、阿沛、笔帖式雅尔泰、衣拉气、常德、德文等，既无俸给，应革去所加虚衔；原任郎中胡凤（上羽下军），既经另案革职，应勿庸议。臣等未敢擅便，谨题请旨。等因缮本。 
　　总管内务府事务．和硕庄亲王、内务府总管臣李延禧、内务府总管臣年希尧、散秩大臣．委署内务府总管臣常明、慎刑司员外郎．兼署骁骑参领．加一级臣赫德、员外郎兼骁骑参领臣珲塔、员外郎臣额尔特依、主事臣孟，交批本七达子等转奏。 
　　奉旨：依议。钦此。 


[译自内务府满文红本档] 
二百七十二 内务府奏三处织造送来赔补绸缎已收讫摺 


雍正四年十一月二十九日 
　　总管内务府谨奏：为奏闻事。 
　　前经臣衙门具奏，雍正四年正月十七日，宫殿监督领侍刘进忠等传旨：缎库之绸薄而丝生，即如外边所售者，此系何处织造所进，著交内务府总管查奏。再，新织造之缎粗糙而分量轻，亦著交内务府总管，将不好及分量轻者挑出，查明系何处所织具奏。钦此钦遵。当将现在库内所存，自雍正元年以来，由杭州织造所进之绸秤量，看得分量轻薄丝生之绸二百九十六疋；再自三处织造送进之新缎内，挑出由苏州所织之上用缎一百十三疋，官缎五十六疋，江宁所织之上用缎二十八疋，官缎三十疋，皆甚粗糙轻薄，而比早年织进者已大为不如。现在除将挑出之绸缎，著该管织造官员照数赔补外，仍将伊等交该管严加议处。等因具奏。奉旨：依议。著将挑出之绸缎收起，俟织造处来人时，交给伊等看，问伊等尚有何话说。钦此钦遵。当经臣衙门将织造官员各罚俸一年，笔帖式、库使各降一级，议奏在案。 
　　现由三处织造赔送之上用缎一百四十一疋，官缎八十六疋，绸二百九十大疋，经臣等验看，如数收讫。并遵旨将前挑出之粗糙轻薄之绸缎，交给伊等查问。据员外郎曹（兆页）、司库那尔泰共同跪叩回答：奴才等系特命办理织造之人，所织绸缎轻薄粗糙，实属罪过。奴才等此後定要倍加谨慎，细密纺织。奴才等尚有何说等语。谨此奏闻。等因缮摺。 
　　总管内务府事务．和硕庄亲王臣允禄、吏部尚书．协办兵部尚书事务．内务府总管查弼纳、内务府总管李延禧、尚志舜，散秩大臣．委署内务府总管常明、茶饭房总管．包衣护军统领兼副都统．委署内务府总管永福，交奏事．一等侍卫纳苏图等具奏。 
　　奉旨：胡凤（上羽下军）临死勿论。曹（兆页）现在此地，著将曹（兆页）所交绸缎内轻薄者，完全加细挑出交伊织赔。倘内务府总管及库上官员徇情，不加细查出，仍将轻薄绸缎存库，若经朕查出後，则将内务府总管及库上官员决不轻轻放过也。钦此。 


[译自内务府满文奏销档] 
二百七十三 苏州织造高斌陈明接奉江宁织造曹（兆页）口传谕旨摺 


雍正五年三月初四日 

　　苏州织造．郎中兼理浒墅关税务奴才高斌谨奏，为恭谢天恩事。 
　　二月二十一日，江宁织造曹（兆页）传旨到苏，奴才迎至望亭舟次，跪请圣安，敬聆训旨。奴才随叩首恭谢天恩讫。伏思奴才愚昧，制办不谙，蒙皇上天恩格外优容，圣训周详，开示明悉，体恤备至。奴才惟有凛遵圣训，实力奉行，竭尽驽骀，仰副我皇上谆切诲谕之训旨，以图少报天恩于万一耳。奴才不胜感激天恩之至。谨奏。 
　　朱批六摺一并密封恭缴。 
朱批：览。 

二百七十四 管理淮安关务年希尧陈明接奉江宁织造曹（兆页）口传谕旨摺 


雍正五年三月初九日 
内务府总管．管理淮安关务臣年希尧谨奏，为奏闻事。 
　　臣自江西旋淮，于三月初二日前抵镇江，与江宁织造臣曹（兆页）相遇，蒙恩谕令曹（兆页）下臣俞旨。臣跪聆之下，仰见我皇上体恤微臣周详精当，虽纤微无不尽善，臣不胜感激。除敬听恪遵外，为此恭摺具奏。 

朱批："奢靡"二字当切戒。 

二百七十五 两淮巡盐御使噶尔泰陈明接奉江宁织造曹（兆页）口传谕旨摺 


雍正五年三月初十日 
　　奴才噶尔泰谨奏，为恭谢天恩事。 
　　雍正五年二月二十七日，江宁织造曹（兆页）自京回南，至仪征盐所奴才衙门。奴才跪请圣安，曹（兆页）口传圣谕："以奴才等进呈龙袍及丰灯、香袋等物皆用绣地，靡费无益，且恐引诱小民；不务生产，有关风俗，特命奴才传谕。"奴才钦遵，随叩头谢恩讫。 
　　奴才上年蒙皇上召进陛见，三聆圣训，奴才仰体皇仁，谆诫淮商崇尚节俭，无事奢侈。今复蒙恩谕劝勉教诲，益见我皇上宵衣旰食，无时不以天下生民为计，深知稼穑艰难，虚靡无益，此诚德惠元元保育群生之至意。奴才加意恪遵，仰体圣心，凡两淮众商，时时劝勉，务使敦本崇俭，醇朴成风耳。为此具摺，专差家人巴图赍捧跪奏。 

朱批：诸凡奢侈风俗，皆从织造、盐商而起。今天津之风，莽鹄立整理四年，较前改革八九矣。尔可竭力劝导之。 

二百七十六 江宁织造曹（兆页）口传谕旨 

　　前织造等衙门贡献物件，其所进御用绣线黄龙袍曾至九件之多，又见灯帷之上有加以彩绣为饰者，朕心深为不悦，比即切加诫谕。近因端阳届节，外间所进香囊、宫扇等件中有装饰华丽、雕刻精工，亦甚至于绣地者，此皆靡费于无益之地，开风俗奢侈之端，朕所深恶而不取也。外省诸臣凡有进献方物土宜，朕留于宫中服用者所需实不多，每随便颁赐诸王、内外大臣等，所以推广惠泽也。如黄龙绣缎之类，既不可以颁赐诸王大臣，不过收贮于宫中耳。其余华灿之物，在朕用之心中尚觉不安，若赐诸王大臣，在伊等亦觉非分，岂非靡费于无益之地乎！况朕素性实不喜华靡，一切器具惟以雅洁实用为贵，此朕撙节爱惜之心本出于自然，并非勉强数十年如一日者。凡外臣进献，惟应量加工价，稍异于市肆之物，即可见诸臣恭敬之忱，何必过于工巧而后见其忱悃乎！工匠造物之情，喜新好异，无所底止，见一美丽之式样，初则竞相慕效，后必出奇斗胜以相夸，此雕文纂组之风，古人所以斥为奇袤，岂可导使为之而不防其渐乎！盖治天下之道，莫要于厚风俗，而厚风俗之道，必当崇俭而去奢。若诸官进献之物以奢为尚，又何以训民间之俭约乎！朕观四民之业，士之外农为最贵，凡士、工、商贾皆赖食于农，以故农为天下之本务，而工、贾皆其末也。今若干器用服玩之物争尚华巧，必将多用工匠以为之，市肆之中多一工作之人，即由田亩之中少一耕稼之人，此逐末之所以见轻于古人也。且愚民见工匠之利多于利田，必群趋而为工，群趋为工则物之制造者必多，物多则售卖不易，必至壅滞而价贱，是逐末之人多，但有害于农而并有害于工也。小民舍轻利而趋重利，故逐末易而务本难，苟为官者遽然绳之以法，必非其情之所愿而势有所难行，惟平日留心，时刻劝导，使小民知本业之为贵；又复训饬闾阎崇尚朴实，工作之间不事华巧，如此日积月累，遂成风俗，虽不必使为工者尽归于农，然可免为农者相率而趋于工矣。……朕深揆人情物理之源，知奢俭一端关系民生风俗者至大，故欲中外臣民黜奢禁末，专力于本，人人自厚其生，自正其德，则天下共享太平之乐矣。昔人云：由俭入奢易，由奢入俭难。不知奢者取用少而费力多，俭者取用多而费力少，则由奢入俭乃人人行之甚便者，不可谓难也。中外臣民其深体朕意，朕自身体力行，诸王、内外大臣、文武官弁与乡绅富户当钦遵朕谕，其共勉之，勿视为具文。特谕。 

二百七十七 内务府奏审拟桑额等设计逮捕曹（兆页）家人吴老汉一案请旨摺 


雍正五年闰三月十七日 
　　总管内务府谨奏：为请旨事。 
　　案查审理内府佐领．管辖番役处值年郎中鄂善、常保禀送桑额与索住合谋，央烦番役蔡二格等设计逮捕吴老汉一案。 
　　据萧林供称：我原系江宁织造府库使。有桑额等之家人，名叫吴老汉者，於康熙五十八年，将我的红花四十包给价四百两买妥，但只给五十两，共馀银两拖欠未给。去年十月十四日，我在御河桥遇见吴老汉，和他吵闹时，被番役逮捕等语。 
　　据吴老汉供称：我系曹（兆页）之家人。并无购买萧林红花、拖欠银两情事。有名叫桑额之人，因久我於康熙六十年卖人参银三千一百馀两未还，我到桑额家去催索时，萧林会来我面前，帮助桑顿央求，我未答应。我已上年纪，而且有病。去年十月十四日，桑额向我说，正阳门外有一好大夫，我们就一齐去看了。回来时，桑额说，你进正阳门回家去罢，我进宣武门，顺便到旁处去，说完就去了。我进正阳门，来到御河桥，萧林拦住我坐的车，把我从车里揪出来，番役们就把我套上铁链了。至於萧林如何央烦番役们逮捕我之处，我不知道等语。 
　　遂将此究讯萧林，供称：我原认识吴老汉是实。他并无欠我卖红花的银两之事。去年十月初十日，我主人的弟弟索住，把我叫到他家。索住认识的名叫桑额者，向我说，我欠吴老汉三千馀两银子，已经还他，可是他还向我催索，你到御河桥去，等看吴老汉坐的车来到後，你就说他欠你的银子，把他从车里揪出来，和他吵闹，番役们来了，就可逮捕他了。在这上头，我照顾给你盘缠。一切上有我知道。我一时糊涂，听了他的话，依著他所教的行了是实等语。 
　　索住供称：我在家养病，桑额来看我，向我说，吴老汉到我家催债，羞辱吵闹，我很受不了。阿哥若疼我，命你哥哥的家人萧林，与吴老汉斗殴，使番役逮捕他。关於萧林和番役们的盘缠，都由我出。阿哥，你这样疼爱，我不能忘，一定帮助阿哥有好处。我一时听了他的话，把我表弟番役蔡二格，叫到我家。我与桑额向蔡二格说了後，逮捕了吴老汉。这是我的死期到了，我还有何说呢等语。（下略） 
　　桑额供稳：我在庄亲王茶上人的时候，於康熙六十年交付织造官员售卖的人参中，因久了曹（兆页）的家人吴老汉卖人参的银两，吴老汉催债，常在我家里坐著，不留情面地辱骂吵闹。我被迫与索住商议央烦番役蔡二格，设计逮捕吴老汉是实等语。 
　　又将桑额、吴老汉对质，清算欠银之数。将桑额陆续偿还者销除後，现在实欠银一千三百十五两。 
　　臣等议得：审理桑额与索住合谋，央烦番役蔡二格设计逮捕吴老汉一案。据吴老汉供称（文同前，略）等语。查律载：凡人若合谋设计，故意哄骗，使捕旁人，陷致获罪者，应与犯罪者同罪，处以杖流。桑额欠吴老汉银两，而因吴老汉常往其家催索，竟尔向索住关说，央烦番役蔡二格，计捉吴老汉者，甚是可恶。因此，议将桑额枷号两月，鞭责一百，发往打牲乌拉，充打牲夫；（中略）桑额所欠之银一千三百十五两，应向桑额於枷号期内催取，俟偿完吴老汉时，再行发配。为此，谨奏请旨。等因缮摺。 
　　总管内务府事务．和硕庄亲王臣允禄、吏部尚书．协理兵部尚书事务．内务府总管查弼纳、内务府总管李延禧、散秩大臣．委署内务府总管常明、茶饭房总管．包衣护军统领兼副都统．署内务府总管永福，交与奏事．一等侍卫纳苏图等转奏。 
　　奉旨：依议。管理番役官员，查出这一案件，很好，应予记录奖赏。案件若查的好，即应记录奖励。如果伊等所属番役，有设计捕人恶劣行为，而伊等若不查出，即连伊等一并治罪，则伊等始知留心奋勉也。钦此。 


[译自内务府满文奏销档] 
二百七十八 上谕苏州织造高斌不必回京仍著曹（兆页）将缎疋送来 


雍正五年五月二十二日 
　　奏事员外郎张文彬等传旨，谕内务府总管等：本年系高斌回京之年，奏请另派官员署理其缺，高斌著不必回京，仍著曹（兆页）将其应进缎疋送来。钦此。 
　　总管内务府事务．和硕庄亲王、内务府大人等谕：将此交广储司，急速咨行苏州、江宁织造，以免迟误。 


[译自内务府满文上传档] 
二百七十九 内务府奏御用褂面落色请将曹（兆页）等罚俸一年摺 


雍正五年六月二十四日 
　　总管内务府谨奏：为遵旨查覆事。 
　　雍正五年闰三月二十九日，奏事员外郎张文彬等传旨：朕穿的石青褂落色，此缎系何处织造？是何官员、太监挑选？库内许多缎疋，如何挑选落色缎疋做褂，现在库内所有缎疋，若皆落色，即是织造官员织得不好，倘库内缎疋有不落色者，便是挑选缎疋人等，有意挑选落色缎疋，陷害织造官员，亦未可定。将此交与内务府总管等严查。钦此钦遵。 
　　查石青缎疋，每年系苏州、江宁织送，做皇上服用褂面，俱用江宁织送之石青缎疋。今将现在库内所有石青缎疋，交与派出查广储司库之郎中鄂善、员外郎立住等，逐一查看，俱皆落色。江宁织造．员外郎曹（兆页）等，系专司织造人员，织造上用石青缎疋，理宜敬谨将丝纰染造纯洁，不致落色，乃并不敬谨，以致缎疋落色不合。应将江宁织造．员外郎曹（兆页）、司库八十五，各罚俸一年，将库使张保住，俟进送缎疋等物来京之时，鞭责五十，笔帖式巴图、库使四格，系新补，及病故之笔帖式雅尔泰，均毋庸议。再，苏州织造．郎中高斌等织进石青缎疋，虽不供御服之用，现今织送石青缎疋，俱致落色，亦属不合。应将郎中高斌、司库那尔泰，各罚俸六个月；将笔帖式常德、衣拉气、库使麻色、常泰，各鞭责三十。其织造处织送石青缎疋，俱各落色，应将挑选缎疋之衣库官、四执事、执事侍及针线头目妇人等，均毋庸议。为此谨奏请旨。 
　　总管内务府事务．和硕庄亲王臣允禄、署理兵部尚书印务．内务府总管查弼纳、内务府总管李延禧，散秩大臣．委署内务府总管常明、茶饭房总管．包衣护军统领兼副都统，委署内务府总管永福。 
　　奉旨：依议。钦此。[注] 
[注]此行是据满文奏销档译补的。 


[内务府．奏案] 
二百八十 上谕织造差员勒索驿站著交部严审 


雍正五年十二月初四日 
　　山东巡抚塞楞额奏，杭州等三处织造运送龙衣，经过长清县等处，于勘内外，多索夫马、程仪、骡价等项银两，请旨禁查一摺。 
　　奉谕旨：朕屡降谕旨，不许钦差官员、人役骚扰驿处。今三处织造差人进京，俱于勘合之外，多加夫马，苛索繁费，苦累驿站，甚属可恶！塞楞额毫不瞻（犭旬），据实参奏，深知联心，实为可嘉！若大臣等皆能如此，则众人咸知儆惕，孰敢背公营私？塞楞额着议叙具奏。织造人员既在山东如此需索，其他经过地方，自必照此应付！该督抚何以不据实奏闻？着该部一一察议具奏。织造差员现在京师，着内务府、吏部，将塞楞额所参各项，严审定拟具奏。
本贴内容为转载作品,版权为原转载处所有,内容观点不代表乐趣园立场。
________________________________________


上帖者：rick 

二百八十一 江宁织造曹（兆页）进物单 


雍正朝 
　　江宁织造奴才曹（兆页）恭进单： 
　　宁鸭肆籍 鸡茸拾瓶 冬笋贰箱 芹菜贰筐 栗子肆箱 风菱肆箱 榛栗贰箱荸荠贰箱 查糕捌盒 查饼捌瓶 腐乳陆坛 泉酒肆拾坛 


[宫中．杂件．进物单] 
二百八十二 江宁织造曹（兆页）进物单 


原件无日期 
　　江宁织造奴才曹（兆页）跪进单： 
　　匾对单条字绫壹百副 朱批：用不著的东西，再不必进。 
　　笺纸肆百张 朱批：也用〔不〕了如许之多，再少进些。 
　　湖笔肆百枝 朱批：笔用得好。 
　　锦扇壹百把 朱批：此种徒费事，朕甚嫌，到是墨色曹扇朕喜用，此种扇再不必进。 


[宫中．朱批奏摺] 
二百八十三 上谕著李秉忠绥赫德接管孙文成曹（兆页）织进事务 


雍正五年十二月十五日 
　　内阁奉上谕：（上略）杭州织造孙文成年已老迈，李秉忠著以按察司衔管理杭州事务。江宁织造曹（兆页）审案未结，著绥赫德[注]以内务府郎中职衔管理江宁织造事务。（下略） 


[内阁．起居注册] 

[注]绥赫德，一作隋赫德。下同。 
二百八十四 上谕著江南总督范时绎查封曹（兆页）家产 


雍正五年十二月二十四日 
　　奉旨：江宁织造曹（兆页），行为不端，织造款项亏空甚多。朕屡次施恩宽限，令其赔补。伊倘感激朕成全之恩，理应尽心效力，然伊不但不感恩图报，反而将家中财物暗移他处，企图隐蔽，有违朕恩，甚属可恶！著行文江南总督范时绎，将曹（兆页）家中财物，固封看守，并将重要家人，立即严拿；家人之财产，亦著固封看守，俟新任织造官员绥赫德到彼之後办理。伊闻知织造官员易人时，说不定要暗派家人到江南送信，转移家财。倘有差遣之人到被处，著范时绎严拿，审问该人前去的缘故，不得怠忽！钦此。 


[译自内务府满文上传档] 
二百八十五 赐曹颀等「福」字登记档 


雍正五年十二月二十八日 
　　赐公玉一寿（中略）茶房章京马哈达、曹颀（略）以上一百人，每人御笔纸「福」字一张。高斌 


[宫中．赏用纸簿] 
二百八十六 江宁织造隋赫德奏细查曹（兆页）房地产及家人情形摺 


雍正六年三月初二日 
　　江宁织造．郎中奴才隋赫德跪奏，为感慕天恩，据实奏闻，仰祈圣鉴事。 
　　切奴才荷蒙皇上天高地厚洪恩，特命管理江宁织造。于未到之先，总督范时绎已将曹（兆页）家管事数人拿去夹讯监禁，所有房产什物一并查清，造册封固。及奴才到后，细查其房屋并家人住房十三处，共计四百八十三间；地八处，共十九顷零六十七亩；家人大小男女，共一百四十口；余则桌椅、床几、旧衣零星等件及当票百余张外，并无别项，与总督所查册内仿佛。又家人供出外有欠曹（兆页）银，连本利共计三万二千余两。奴才即将欠户询问明白，皆承应偿还。 
　　再，查织造衙门钱粮，除在机缎纱外，尚空亏雍正五年上用、官用缎纱并户部缎匹及制帛浩敕料工等项银三万一千余两。奴才核算其外人所欠曹（兆页）之项，尽足抵补其亏空。但奴才接任伊始，今岁新运缎匹实属紧要，现在敬谨趱织，以期无误。至于曹（兆页）名下未完缎匹，若一并补办，恐误新运，容俟今年追完所欠曹（兆页）之项，于新运起解后即行续机接办，陆续解完。奴才不敢擅便，谨请圣训遵行。朱批：据情报部。 
　　再，曹（兆页）所有田产、房屋、人口等项，奴才荷蒙皇上浩荡天恩，特加赏赍，宠荣已极。奴才举家骨肉，自顶至踵，悉皆圣主天恩所赐。奴才感激顶戴之私，镂心刻骨，口笔难尽。惟有竭其犬马之力，图报捐埃，以少申奴才分寸之心。至曹（兆页）家属，蒙恩谕少留房产以资养赡，今其家属不久回京，奴才应将在京房屋人口酌量拨给，以彰圣主覆载之恩。 
　　谨薰沐缮摺奏闻，伏乞圣鉴。奴才不胜惶悚顶沐之至。谨奏。 

朱批：览。 

二百八十七 上谕范时绎奏摺吉内务府总管明日题奏 


雍正〔六年〕三月初四日 
　　二月初四日，奉旨：署理总督范时绎汉字摺一件，帐本一本，在养心殿明殿正宝座东边放著，明日题奏，向内务府总管发旨。 
　　二月初五日，当面发与庄亲王等旨意。 


[宫中．杂件．进贡单] 
二百八十八 内务府咨内阁请照例发给绥赫德织造敕书 


雍正六年三月二十九日 
　　总管内务府衙门咨内阁：为请发给敕书事。 
　　案据江宁织造．郎中绥赫德呈称：奉旨补放绥赫德为江宁织造郎中，已於雍正六年二月初二日接任。惟应发给敕书一张，尚未发给，恳请王、大人咨行该管衙门，请照例发给。等因前来。查雍正五年十二月十八日，据吏部咨称，由内合交出，奉旨：绥赫德著给内务府郎中衔，办理江宁织造事务。钦此钦遵在案。查从前织造官员之敕书，系由贵衙门发给，为此知照，绥赫德之敕书，亦请照例由贵衙门缮发可也。须至咨者。 
　　总管内务府事务和硕庄亲王、协理内务府总管事务．管理武备院事务．内大臣佛伦、兵部尚书兼内务府总管查弼纳、内务府总管李延禧、尚志舜、散秩大臣．委署内务府总管常明。 


[内务府．行文档] 
二百八十九 江宁织造隋赫德奏查织造衙门左侧庙内寄顿镀金狮子情形摺 


雍正六年七月初三日 

　　江宁织造．郎中奴才隋赫德跪奏：为查明藏贮遗迹，奏闻请旨事。 
　　切奴才查得江宁织造衙门左侧万寿庵内，有藏贮镀金狮子一对，本身连座共高五尺六寸。奴才细查原因，系塞思黑〔注〕于康熙五十五年遣护卫护卫常德到江宁铸就，后因铸得不好，交与曹（兆页），寄顿庙中。今奴才查出，不知原铸何意，并不敢隐匿，谨具摺奏闻。或送京呈览，或当地毁销，均乞圣裁，以便遵行。奴才不胜惶悚仰切之至。谨奏。 
〔注〕「塞思黑」：雍正四年三月，雍正将其政敌，康熙第八子胤祀、第九子胤（礻唐）改名，原文为满文，音译为汉文"阿其那"、"塞思黑"，其中"塞思黑"为讨厌之意。 

[会载《故宫周刊》第八十五期] 
朱批：毁销。 

二百九十 赐曹颀等「福」字登记档 


雍正六年十二月二十七日 
　　赏总管王朝卿（中略）茶饭房关〔管〕领永福（中略）曹颀（中略）每人御笔「福」字一张。 


[宫中．赏用底簿] 
二百九十一 署内务府总管允禄等奏请补放内府三旗参领等缺摺 


雍正七年十月初五日 
　　内府三旗参领默尔其、马宝住、万柱已升任，沈玉因罪革职，李秉治身故，司官兼骁骑参领白喜、刘格、鄂善、七十、赫雅图、赫达色、八十、穆克德木布、舒通阿等，解除参领。为补放此等缺额具奏： 
　　三等侍卫海存，当差共二十二年，原任二等侍卫兼尚膳正世佳宝之子，满洲。 
　　拜他喇布勒哈番[注]马进泰，当差共十七年，原任尚茶正兼阿达哈哈番[注]宝住之子，满洲。 
　　广储司司库关保，当差共三十三年，原任苏拉陈元亨之子，汉人。 
　　额勒敏佐领下骁骑校德寿，当差共二十三年，原任鹰上人蒙固之子，满洲。 
　　刘色管领下副内管领费杨阿，当差共二十八年，原任员外郎苏尔泰之子，满洲。 
　　讷苏肯管领下副内管领乌什哈，当差共二十九年，原任赞礼郎徐成宗之子，汉人。 
　　尚志舜佐领下护军校曹宜，当差共三十三年，原任佐领曹尔正之子，漠人。（下略） 
　　将此等人名，各缮绿头牌一个，由署理内务府总管事务．和硕庄亲王、兵部尚书兼内务府总管查弼纳、散秩大臣兼内务府总管．奉宸苑正卿常明具奏，带领引见。 
　　奉旨：以海存、马进泰、关保、费扬阿、乌什哈、常住、迈住、关住、观音布、二格、七十、赫达色、萨啥连、常寿等，补放骁骑参领。以四十八补放主事或员外郎，著由汝等斟酌录用。钦此。 
　　本日王、大人谕：按照本堂掣签，以赫达色为镶黄头甲喇，马进泰为三甲喇，关住为二甲喇，关保为五甲喇，常寿为四甲喇，二格为正黄头甲喇，观音布为三甲喇，萨哈连为二甲喇，七十为五甲喇，海存为四甲喇，乌什哈为正白头甲喇，迈住为三甲喇，费扬阿为二甲喇，常住为四甲喇。以四十八暂在本堂行走。此谕。 


[译自内务府满文奏销档] 

[注]拜他喇布勒哈番，漠译为骑都尉；阿达哈哈番，为轻骑都尉。 
二百九十二 内务府总管允禄为旗鼓佐领曹颀等身故请补放缺额摺 


雍正十一年七月二十四日 
　　旗鼓佐领曹颀、徐俊平、尚志舜、李延禧、桑额、乌雅图身故，佛伦革职，郑禅宝升任，为补放此等缺额，将兼在中正殿行走之掌仪司郎中丁松，都虞司员外郎雅尔岱，营造司员外郎世佳保，广储司员外郎永保、尚林，护军参领伊福，奉宸苑员外郎桑额〔注〕，骁骑参领黑达色，骁骑参领兼鸟枪护军参领观音保、七十，骁骑参领兼鸟枪马甲观音布，骁骑参领兼鸟枪护军参领常住，上驷院员外郎赛音保，掌仪司员外郎世图，庆丰司员外郎四十八，饭房三等侍卫玉清等名，各缮一绿头牌，由总管内务府事务和硕庄亲王、内务府总管兼委署领侍卫内大臣．散秩大臣常明、内大臣兼户部左侍郎．内务府总管海望兼理吏部兵部侍郎事务．内务府总管鄂善、副都统兼侍郎衔．内务府总管丁皂保具奏，带领引见。 
　　奉旨：以丁松、雅尔岱、世佳保、永保、尚林、伊福、桑额、黑达色补放旗鼓佐领。钦此。 
　　王、大人谕交：以丁松补佛伦之佐领，伊福补徐俊平之佐领，世佳保补桑额之佐领，尚林补尚志舜之佐领，永保补李延禧之佐领，黑达色补郑禅宝之佐领，雅尔岱补四黑之佐领，桑额补常阿之佐领，以常阿调补曹颀之佐领，以四黑调补乌雅图之佐领。 
[注]此桑额与本件前面提到已故之桑额，满文为同一字，是两人重名，下同。 


[译自内务府满文奏销档] 
二百九十三 内务府总管允禄等奏请补放正白旗护军参领缺摺 


雍正十一年七月二十四日 
　　正白旗护军参领噶尔明、鄂英辉病故，为补放此等缺额，将侍卫委署护军参领那勤、福勒敦，鸟枪护军参领曹宜、鄂勒吉拜等名，各缮一绿头牌，由总管内务府事务和硕庄亲王、内务府总管兼委署领侍卫内大臣．散秩大臣常明、内大臣兼户部左侍郎．内务府总管海望、兼理吏部兵部侍郎事务．内务府总管鄂善、副都统兼侍郎衔．内务府总管丁皂保具奏，带领引见。 
　　奉旨：以那勤、曹宜补放护军参领。钦此。 

二百九十四 庄亲王允禄奏审讯绥赫德钻营老平郡王摺 


雍正十一年十月初七日 
　　和硕庄亲王臣允禄谨奏：臣遵旨讯问原任织造绥赫德以财钻营一案。 
　　据绥赫德供称：奴才原有宝月瓶一件，洋漆小书架一对，玉寿星一个，铜鼎一个，放今年二三月间，交与开古董铺的沈姓人拿去变卖。後来沈姓人带了老平郡王的小儿子，到奴才家来，说要书架、宝月瓶，讲定书架价银三十两，瓶价银四十两，并没有给银子，是开铺的沈姓人保著拿去的。奴才并未见老平郡王，老平郡王也无差人叫奴才。後来给过书架价银三十两，是我家人四虎儿在古董铺里要了来的，瓶价银四十两没给，我使家人二哥催过。後来我想，小阿哥是原任织造曹寅的女儿所生之子，奴才荷蒙皇上洪恩，将曹寅家产都赏了奴才，若为这四十两银子，紧著催讨不合，因此不要了是实。并没有借给银两之事，我若妄说借给老平郡王银两，天必不容等语。 
　　随讯问绥赫德家人孟二哥、四虎儿，并责古董的沈四，俱照绥赫德供同。 
　　因其不吐实情，随传唤原平郡王讷尔素第六子福静讯问，据供：因寻古玩，有开古董铺的沈四，引我到绥赫德家，看定几件，我即获物回家，留沈四讲价，或该多少，我八月务必清还。本日绥赫德使二妇女来我家说，所看定的古玩要送我。我说不白要，价值多少，八月务必清还，目下无现银。二妇女说，既无现银，我们家有无利息的银子，要使就有。因此借他家银子三千八百两，系绥赫德的第四子，同他家赵姓、孟姓家人送来，我们收了。後来我大哥哥听见，即向我说，所借银两，务必急速清还，若不还使不得等语。 
　　讯据线赫德之子富璋供称：上年十一月内，有卖古董的沈四，将老平郡王的儿子六阿哥带到我家，拿了几宗古董去。後来又要借银子，我父亲使我同家人赵地藏保、孟二哥，将三千八百两银子送到老平郡王府，见了，将银子交给了六阿哥。他原要给二分利息，我们不敢要利，也并未要文约是实等语。 
　　又详讯民人沈四、绥赫德家人孟二哥。据沈四供称：我系本京民，在廊房胡同开古董辅。上年十二月间，有原任织造绥赫德，到我铺内说，我家也有几件古董，你随便到我家去看看。隔了十数日，我找到他家去看了，将玉如意一枝、磁瓶一个、铜鼎一个拿出来。隔了两三日，他家要回去了。後因我时常在老平郡王府内行走，今年正月间，老平郡王将我叫到府里说，你替我借几两银子使用，我说无处去借，有原任织造绥赫德家有许多古董，何不到他家要几件，当些银子使用？老平郡王说好，著六阿哥同你去。我同六阿哥到绥赫德家，将那玉如意、铜鼎拿出当了五十两银子，六阿哥拿进去了。第二日，老平郡王说，我给绥赫德家送几样饽饽去，可好麽？我说好，他必定感念王爷的恩。随差赵姓太监送了四盒饽饽，绥赫德家又回送了四件古董。後来听见老平郡王发了财了，并没有听见是那里得的银子。这六七日前，老平郡王向我说，我因无银使用，将绥赫德家银子使了三四千两。绥赫德因何送银的情由，我不知道是实等语。孟二哥供称：今年正月间，我同地藏保，跟著我们小主儿，到老平郡王府里进银子。去时，我同地藏保骑著马，小主儿坐著车，车内放著三包袱银子，数目多少，我不知道。到了府前，我在外边看著车，小主儿同地藏保进去了。随後地藏保出来，将车上的银子包袱拿进府内去了是实等语。 
　　复详讯富璋，据称：从前曹家人往老平郡王家行走，後来沈四带六阿哥并赵姓太监到我家看古董，二次老平郡王又使六阿哥同赵姓太监到我家，向我父亲借银使用。头次我父亲使我同地藏保送银五百两，见了老平郡王，使六阿哥同赵姓太监收下，二次又使我同地藏保、孟二哥进银三千三百两，老平郡王叫六阿哥、赵姓太监收下。老平郡王时常使六阿哥、赵姓太监往来，与我父亲说话，我实不知道说些什麽。今年三四月间，小平郡王差两个护卫到我们家，向我父亲说，你借给老王爷银子，小王爷已经知道了，嗣後你这里若再使人来往，或借给银子，若教小王爷听见时，必定参奏，断不轻完等语。 
　　将此处研讯绥赫德家人地藏保，据供：雍正十年十一月，我跟随富璋初次送银五百两，二次送银三千三百两，富璋进府里去来，我并没进去。还有我们家人孟二哥，也会跟去。因何送银情由，我不知道是实。於本月小平郡王差两员官，到我们家，向我主子绥赫德说，你若再差人往府内去时，必然拿究，如此说过是实等语。 
　　再四严加详讯，绥赫德方供：奴才来京时，会将官赏的扬州地方所有房地，卖银五千馀两。我原要带回京城，养赡家口。老平郡王差人来说，要借银五千两使用，奴才一时糊涂，只将所剩银三千八百两送去借给是实。後来小平郡王差了两个护卫，向奴才说，你若再要向府内送甚麽东西去时，小王爷断不轻完，自此我没有差人去。奴才如今已经七十馀岁，岂有求托王爷图做官之意？因王爷一时要借银，我糊涂借给了，并没有别的情由等语。 
　　查绥赫德系微末之人，累受皇恩，至深至重。前於织造任内，种种负恩，仍邀蒙宽典，仅革退织造。绥赫德理宜在家安静，以待馀年，乃并不守分，竟敢钻营原平郡王讷尔素，往来行走，送给银两，其中不无情弊。至於讷尔素，已经革退王爵，不许出门，今又使令伊子福静，私与绥赫德往来行走，借取银物，殊干法纪。相应请旨，将伊等因何往来，并送给银物实情，臣会同宗人府及该部，提齐案内人犯，一并严审定拟具奏。为此谨奏。 
　　雍正十一年十月初七日奉旨：绥赫德著发往北路军台效力赎罪，苦尽心效力，著该总管奏闻；如不肯实心效力，即行请旨，於该处正法。钦此。 
　　此旨系大学士鄂〔尔泰〕〔注〕等交出，应办理之处，办理军机处业经办理讫。 


[内务府．奏案] 

[注]雍正汉文奏销档内也录有此件，全文完全相同，惟此处写明是「此旨系大学士鄂尔泰等交出」。故据此补全。 
二百九十五 内务府奏拿获允（礻题）使用之太监李凤琛越墙案请旨摺 


雍正十三年七月十七日 
　　总管内务府谨奏：为请旨事。 
　　案据雍正十三年七月十二日派出巡察圈禁允（礻题）地方之护军参领曹宜等报称：本月十一日夜间二更时，允（礻题）使用之太监李凤琛，越登大内高墙跳出，被坐更太监廖德永等拿获等语，呈报前来。 
　　臣等即讯李凤琛，汝将何故越墙跳出及如何越登高墙之处，著俱从实摺出。据供：我原是跟随弘明的太监，身有许多病症，而允（礻题）不分昼夜，使用甚严，稍有不是，即遭挫打；因实难忍受，於本月十一日夜间，我从高墙根边堆的煤灰，登上房山墙，越过高墙跳出，当即将我拿获，并无别情等语。 
　　查雍正九年十月内，允（礻题）使用之太监王国容，曾越出大内高墙。臣等议得：王国容乃允（礻题）使用之太监，虽然供称因挨打忍受不住而越墙逃出，但其中难免别有情故，因而奏请将王国容严审议奏。奉旨：何需严审，著将伊提来，与菩萨保、张起凤一处圈禁，并将高墙内所筑之小墙拆毁。钦此钦遵在案。 
　　臣等除将圈禁允（礻题）之高墙内堆积之煤灰，监视铲平清出外，兹将拿获跳出高墙之太监李凤琛，如何办理之处请旨。为此谨奏。 
　　奉旨：著令太监李凤琛照常进去。庄亲王、内务府总管所司何事？如果墙矮，理应砌高，并将里面所有之灰土清除出去。尔等素日并不巡查，以致太监李凤琛从堆积之灰土越墙跳出，是何道理？现在只是太监越墙而出，倘若是允（礻题），尔等又当如何？著庄亲王、内务府总管自行查议具奏。钦此。 
　　王、大人谕：著将此事交都虞司拟稿呈阅。 
　　王、大人又谕：本堂自行查议之处，著交都虞司办理。王进玉查议之处，著交慎刑司议呈，并交该管处。此谕。 


[译自内务府满文上传档] 
二百九十六 内务府奏将应予宽免欠项人员缮单请旨摺 


雍正十三年十月二十一日 
　　总管内务府谨奏：为谨遵恩诏事。 
　　查雍正十三年九月初三日恩诏内载：八旗及总管内务府五旗包衣佐领人等内，凡应追取之侵贪挪移款项，倘本人确实家产已尽，著查明宽免。再，轮赔、代赔、著赔者，亦著一概宽免。钦此。 
　　雍正十三年九月二十四日，上谕总理事务兼理户部事务和硕果亲王等：查恩诏内有将著赔款项宽免一项，今既正在查办，除应宽免之项，自不宜追取外，但在不应宽免之项内，又有应予宽免者，一时辨别不清，难免牵连，实非朕宣谕施恩之本意。著将此晓谕，一概暂停追取，俟查明辨别後，将不应宽免者，著再勒限追取。钦此。 
　　又奉上谕：八旗入官之房地，原由父皇交付八旗官员办理，但伊等不能体会圣意，竟未据情办理，既无益於国计，反致苦累旗人，此朕所深知者。且有降谕後，将应豁免项内，因该旗先已查报，复行追取入官者。其中弊端甚多，著交该部切实查明具奏後，再行降旨。钦此。 
　　雍正十三年十月十二日，上谕总理王、大臣：朕前会降旨，著将一切追取款项，暂停追取，俟查明辨别後，再行定夺。现在八旗官兵人等内，若有因欠款由其本人钱粮俸银及其子孙之钱粮俸银坐扣者，著一律暂停坐扣，俟查明後，再行降旨。将此晓谕该部及八旗。钦此。 
　　臣等钦遵将包衣佐领官员人等欠款，抵摺入官之房地，倘有在降旨後应予宽免项内，而因该旗先已查报，复行追取入官者，应即查明具奏请旨；再将侵贪挪移等案，除谨遵旨暂停追取，俟查明辨别後，其不应宽免者，应再勒限追取；并将包衣佐领官兵人等内欠款，由其本人钱粮俸银及其子孙之钱粮俸银坐扣者，一律遵旨暂停坐扣外，共分赔、代赔、著赔案内未完款项，现既恭逢恩诏，应即分缮案由具奏，请旨宽免。除将以前报出之房地人口抵交欠款，已经查收者勿庸议外，现在报出之房地人口内，凡为指作补偿欠款所提出之私债，俱应遵恩诏宽免。惟所录之私债内，除旗人外，又有应向民人追取之项，是否与旗人一并宽免之处，应候旨遵行。再，满汉官员人等所欠应交内库之官款及包衣佐领下人、旗民人等之代赔、分赔案件，若有由各该管处陆续查送呈报者，臣等查核清楚，如果符合恩诏，仍应依例开列案由具奏，诸旨宽免。为此，将现在查出应予宽免之欠项人名、款数，另缮汉文单，一并恭呈御览。等因缮摺。 
　　总理事务兼总管内务府事务和硕庄亲王，学习办理总管内务府事务和硕和亲王，领侍卫内大臣兼管理内务府总管事务果毅公讷亲，领侍卫内大臣．兼内务府总管常明，内大臣兼户部尚书．内务府总管海望，署理工部尚书事务．内务府总管求保，兼侍郎衔．内务府总管丁皂保。 
　　总理事务王、大臣阅过，交与奏事郎中张文彬等转奏。 
　　本日奉旨：著将此次查奏之分赔、代赔、著赔等案，俱予宽免。应向民人追取之案，亦箸一并宽免。钦此。 


[译自内务府满文奏销档] 

　　汉文单列後[注] 
　　一件、康熙四十四年修理畅春园太濮借欠库银案内（中略）分赔花名银数汉摺。 
　　一件、雍正六年六月内，江宁织造．员外郎曹（兆页）等骚扰驿站案内，原任员外郎曹（兆页）名下分赔银四百四十三两二钱，交过银一百四十一两，尚未完银三百二两二钱，原任笔帖式德文分赔银五百十八两三钱二分，交过银八十七两，尚未交银四百三十一两三钱二分。 
[注]除有关曹家的外，共馀各件均略。 
二百九十七 内务府奏请补放护军校等缺摺 


雍正十三年十二月十五日 
　　正黄旗护军校委署参领华色病故，正白旗护军校额图珲、吴林、札勒布已升，镶黄旗德寿佐领下骁骑校刘忠林已升，为补放此等缺额事。 
　　正白旗曹宜佐领下护军七格，当差共三十八年，原任司库李如滋之子，汉人。[注] 
　　将此等人名，各缮一绿头牌，由学习办理总管内务府事务和硕和亲王、领侍卫内大臣兼管理内务府总管事务果毅公讷亲、领侍卫内大臣兼内务府总管．管理上驷院事务常明、内大臣兼户部尚书．内务府总管海望、署理工部尚书事务．内务府总管来保具奏，带领引见。 
　　奉旨：以诺海补放护军校委署参领。（中略）钦此。 


[译自内务府满文奏销档] 

[注]除有关曹家的外，其馀均略。 
二百九十八 内务府奏查各处呈报赔款案均符恩诏请予宽免摺 


雍正十三年十二月十六日 
　　总管内务府谨奏：为谨遵恩诏事。 
　　查雍正十三年十月二十一日，臣衙门为查分赔、代赔、著赂等案奏称：倘有满汉官员人等所欠应交内库之官款，及包衣佐领下人、旗民人等之代赔、分赔案件，若有由各该管处陆续查送呈报者，查明如果符合恩诏，仍应依例具奏，请旨宽免等因在案。现查由各处送来呈报之分赔案十一件，著赔案十五件，（中略）既均符合恩诏，谨依例开列案由，具奏请旨。（中略）等因缮摺。 
　　总理事务兼理总管内务府事务和硕庄亲王，学习办理总管内务府事务和硕和亲王，领侍卫内大臣兼管理内务府总管事务果毅公讷亲，领侍卫内大臣．兼内务府总管．管理上驷院事务常明，内大臣兼户部尚书．内务府总管海望，署理工部尚书事务．内务府总管来保，内务府总管赫奕。 
　　总理事务王、大臣阅过，交与奏事郎中张文彬等转奏。 
　　本日奉旨：著俱宽免。钦此。 


[译自内务府满文奏销档] 

　　汉文单列後： 
　　分赔十一案[注] 
　　一件、雍正八年三月内，正黄旗汉军都统咨送，原任散秩大臣佛保收受原任总督八十馈送银五千两，笔帖式杨文锦饱送银四千四百两，原任织造曹寅家人吴老漠开出馈送银一千七百五十六两。（下略） 
　　一件、雍正十三年七月内，厢黄旗满洲都统咨送，原任织造郎中曹寅家人吴老汉供出银两案内，原任大学士兼二等伯马齐，欠银七千六百二十六两六钱。（下略） 
　　一件、雍正十三年十一月内，正黄旗满洲都统咨送，原任织造．郎中曹寅亏空案内，开出喀尔吉善佐领下原任尚书凯音布收受馈送银五千六十两。（下略） 
