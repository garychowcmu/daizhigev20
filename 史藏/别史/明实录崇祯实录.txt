　崇祯实录卷之一  怀宗端皇帝一
　　讳由检光宗第五子熹宗弟也始封信王熹宗无子帝嗣位
　　崇祯元年春正月乙丑朔上御皇极殿天下官来朝  永年县大风雨昼晦  丁卯翰林院编脩倪元璐上言臣以试士复命还朝窃见群臣章奏凡攻崔魏者必引东林为并案一则曰邪党再则曰邪党夫以东林为邪党将复以何名加诸崔魏崔魏而既邪党矣向之首劾忠贤重论呈秀者又邪党乎夫东林则亦天下之才薮也其所宗主者大都禀清挺之标而或绳人过刻树高明之帜而或持论太深此之谓非中行则可谓之非狂狷不可且天下之议论宁涉假借而必不可不归于名义士人之行已宁在矫激而必不可不准诸廉隅自以假借矫激深咎前人于是彪虎之徒公然起而背叛名义毁裂廉隅以至连篇颂德匝地生祠夫颂德不已必将劝进生祠不已必且呼嵩而人犹＜宀十见＞之曰无可柰何不得不然耳嗟乎充一无可柰何不得不然之心又将何所不至哉议者能以忠厚之心曲原此辈而独持已甚之论苛责吾徒臣所谓方隅未化者此也韩爌清忠有执上所鉴知而廷议殊有异同可为大怪词臣文震孟正学强骨三月居官昌言获罪有人如此雅谓千秋今起用之旨再下谬悠之谭日甚臣所谓正气未伸者此也总之臣论不主调停而主别白韩爌文震孟不争二臣之用舍而争一日之是非至海内讲学书院凡经逆珰矫旨折毁者并宜葺复如故盖书院生祠相为贞胜生祠毁书院岂不当复哉上曰朕屡旨起废务秉虗公有何方隅未化正气未伸惟各书院不得倡言创复以滋纷扰  吏科给事中刘汉儒上言畿民之困自发难以来征派无虗日最苦者莫如招买豆料给价常少给期常迟是名招买而实加派也请以明年为始凡府州县三分之二乞角□羊本色上是之下所司  壬申户部尚书郭允厚言天津饷额米从浙江湖广山东南直而至豆从山东北直而至道府饷司又实董之诸臣终岁经营军中告匮臣考其故皆收运委官折乾入私槖甚阳济实用则无请命所司严禁之诏曰可  趣总督尚书张凤翼赴山海关移顺天巡抚都御史王应豸于喜峰口  命司礼监斥买魏忠贤田宅因以赐第请上曰勿以他属朕俟东西底定留赐第以待功臣因赐榜曰策勋府  上御文华殿讲毕谕九卿曰月食脩省令百官条对卿等大臣何未之见因手敕示之  兵部请移毛文龙于盖夺下廷议移督师于关门  辛巳命内臣俱入直非受命不许出禁门  壬午上熹宗皇后张氏曰懿安皇后仍居慈庆宫颁诏于天下  上以常州去年水灾折绢有差  癸未始御经筵  赐外官卓异二十四人宴  发帑金三十万分给宣大东江  命安置降丁于延绥宁夏甘肃固原间初兵部处请之山海关三屯营不许  乙酉复故大学士刘一燝韩爌职  法司追论魏忠贤等上命磔忠贤尸于河间斩崔呈秀尸于蓟州又戮客氏尸天下快之  杨维垣言倪元璐偏护东林疏言多悖谬元璐言自邹元标以伪学见谤逆珰遂以真儒自命学宫之席俨然揖宣圣为平交讲学诸公而在宁有此哉然则崔魏乃今日对案以崔魏定邪正辟如以镜别妍媸杨维垣坚守故智阻抑正人代逆珰分谤何其谬也上是之  丁亥以刘廷元为兵部尚书  太常寺卿阮大钺请戮先朝之奸言汪文言以细人夤缘引左光斗入王安之幕移宫一疏谋倾宫眷中外迎合争之者仅一贾继春而旋遭放逐此杀言官之始也周嘉谟推重熊廷弼任为经略此坏封强之始也贬霍维华以谢王安而逐戚畹撼中宫此又中外谋危母后之始也  二月癸巳朔辽东督师尚书王之臣奏辽地千里今欲尺寸而收之势所不能莫若以辽民实辽土有力者听其自垦无力者酌借屯本为资俟秋成徵还自宁远以西及左右近城者旧贯可仍自此而东久为戎马之场宜分三等其近城处泉甘土沃为上者三年起科稍远而瘠为中者五年起科至于穷边沙卤之场为下者永不起科上命即行之  甲午上厌章奏冗长谕各衙门条奏务期简明母出千言外如词意未尽或再奏以闻  乙未谕选宫妃  癸卯命翰林侍读学士温体仁直经筵日讲  甲辰黄州知府胡芳桂上八事曰足用莫先富民富民莫先禁奢曰农工□贾各执其业而天下治曰漕政坏于旂军之贫运官之不肖把总之需索曰欲安民化俗莫切于用贤令欲贤令莫切于郡守司道之监临抚按之监察曰天下臣僚善于共职者许其久任曰停止进学纳附曰免当铺助饷助工章下所司  四川监军参议曹大受言西南土司安民为强所据之巢又为天险之隘水内水外尽皆沃壤如议剿而图大创在相天时而参地利安氏寓兵于农季春仲夏民皆趋田驱之即戎必不能悉众而来此以实乘虗天时之不可失也贵阳至陆广百里一河深险天之所以限南北也陆广至大方百七十里贼巢棋置进退皆难独毕节一路诸部交通今为贼有故欲进兵必先取毕节据毕节则救援之路塞然后遵义永宁同日并举应接不暇其锋自折此剿之策也但黔蜀见兵六万饷乏兵少不若据险扼要绝其□贩禁苖仲耕凿之利此守之策也不然镇雄女官安位实为其甥令其开谕祸福酉阳之子冉天＜彳胤-丿＞曾为军前参将向传目把之书苟因以通安位亦便也此议抚之策也章下所司  清兵驻河上截降丁总兵官满桂遣守备张守印以三百人潜渡河距守乃退  苏松常镇水灾命折光禄寺白粮一年  免杨涟熊廷弼等诬赃复诬削诸臣刘一燝等原官诰敕  御史高弘图劾顺天府丞刘志选太仆寺少卿梁梦环逮之  戒谕廷臣交结近侍  罢蓟辽督师王之臣命袁崇焕为兵部尚书兼右副都御史督师蓟辽登莱天津移驻关门  癸巳始御经筵赐讲官宴及金帛  三月壬戌朔召王永光为吏部尚书以王在晋为刑部尚书  甲子禁漳泉人贩海以御史周昌晋言先禁海寇必先除内地之奸故有是命  乙丑大行皇帝发引己巳葬德陵  大学士施凤来张瑞图并免遣行人送还赐金币廪役  清兵二万余骑屯锦州塞以都令为向导攻克拱兔男青把都扳城尽有其地青把都遁免  癸酉盗焚剑州  丁丑奉熹宗悊皇帝神主于慈宁宫  辛巳昧爽陕西军饷  插汉虎墩兔憨杀那木儿台吉  夏四月癸巳赐进士刘若宰等三百五十人及第出身有差  追恤故左都御史邹元标高攀龙左副都御史杨涟左佥都御史左光斗工部尚书冯从吾应天巡抚都御史周起元谕德缪昌期翰林检讨丁乾学给事中吴国华魏大中太仆寺少卿周朝瑞御史吴裕中周宗建黄尊素李应升夏之令袁化中吏部郎中苏继殴员外郎周顺昌刑部员外郎张汶工部郎中万燝陕西按察副使顾大章扬州知府刘铎各赠荫有差  前大学士方从哲卒  前少师兼太子太师建极殿大学士叶向高卒向高字进卿福清人以庶吉士历礼部右侍郎进东阁大学士直文渊阁独相五年时神庙久不朝章＜锍-釒＞留中向高因事补救神庙心重之天启初再相魏忠贤窃政向高欲调剂中外事权掣肘遂乞致仕追赠太师谥文忠  庚子兵科都给事中许可徵奏清锦衣卫诡籍上从之  许给代府全禄不为例  命正一真人张显庸祷雨  召前大学士韩爌入朝  琉球国中山王世子尚豊入贡  甲寅册立田氏为贵妃袁氏为淑妃  丙辰倪元潞上言三朝要典成于逆竖逆竖杀人则借三案群小求富贵则又借三案故凡推慈归孝于先皇正其颂德称功于义父批根今日则众正之党碑免死他年即上公之鉄券由此而观三案者天下之共议要典者魏氏之私书以臣所见惟毁之而已假阉竖之权役吏臣之笔亘古未闻当毁一未易代而有编年不直书而加论断若云规模大典则魏忠贤欲与肃皇帝争权悖逆非伦常毁二矫诬先帝伪撰宸篇既不可比司马光资治通鉴之书又不得援宋神宗手序为例假窃诬妄当毁三上以已有实录自不必复增要典命礼部会史馆诸臣详议具奏  大兵以二万骑经广宁西援插汉  五月辛酉朔孙之獬言要典必不可毁泣诉于朝御史吴焕劾其对君无礼遂引疾去  癸亥命兵部戎政尚书霍维华署督师事代王之臣工料给事中颜继祖上言维华宵小珰炽则借珰珰败则攻珰击杨左者维华也杨左逮而阳为救者亦维华也以刑科给事中三年躐致尚书无叙不及有赉必加即在维华难以自角□羊乞立行禠革以儆官邪遂罢维华行边旋免之命王之臣不得移镇  丙寅太仆寺少卿杨维垣削籍御史邹胤祚劾维垣为逆珰私人占气最先转身最捷贪天为功卖名市重亟宜处分故有是命  己巳毁三朝要典  朵颜卫苏不的即长昂孙也三十六家同伯颜阿亥等部与插汉虎墩兔憨战于敖木林插汉失利杀伤万余人  许大学士李国＜木普＞致仕  召还曹于汴为左都御史郑三俊为南京户部尚书改李邦华为兵部左侍郎  光禄寺卿阮大铖免大铖与左光斗同里有隙天启时吏科都给事中阙宜补大铖光斗以大铖贪邪遂授魏大中其后左魏之祸皆出大铖旨至是御史毛羽健劾其党邪追论削籍  御史王相说言天下民力己穷其弊在有司者四曰火耗之侵克曰滥词之罚赎曰代折之侵渔曰佐领之横噬在地方者亦有四曰田粮之隐冒曰强贼之扰害曰豪右之欺凌曰游惰之冗食在衙门者亦有四曰库藏之侵渔曰徵角□羊之扣除曰佥派之骚扰曰仪文之借取在功令者亦有四曰加派之积欠曰杂税之保奸曰防察之吓诈曰查盘之罪名凡此诸弊总以竭民膏血欲除此弊惟巡方能行之其要在选择贤令而已上善之  插汉宰生等至宣府新平堡胁赏初约五十骑倐踰数百大哗参将方咨昆诱人瓮城歼之自焚关将军庙拆墙数仞委插以自角□羊  巡抚登莱都御史孙国桢言内臣王国兴□□玄至海上称密旨召毛文龙踪迹诡秘上谓初撤镇使以来朕未尝轻遣内臣矫旨交通边师罪不赦命逮国兴下狱论死海盗郑芝龙掠福建浙江海上御史戴柏上言要地宜防奸民宜绝私船宜禁军饷宜清保甲宜申乡兵宜练章下所司  御史袁弘勋劾大学士刘鸿训入相浃旬削职免官引退无虗日未必尽由皇上内降且奉使朝鲜貂参满载南镇抚司佥书张道浚亦讦攻鸿训工科给事中颜继祖上言鸿训为先朝削夺之臣其不肯比匪党邪天下共知进贤退不肖大臣职也鸿训何罪朝鲜一役舟坏溟渤仅以身免乃敢以悠悠之口欲移鼎铉之重乞谕鸿训入直共筹安攘之策张道浚出位乱政非重创之未有已也上是继祖言  太仆寺少卿李蕃免御史王之朝劾其为学臣时建祠也初蕃与给事中李恒茂御史李鲁生朝号三李长安谣曰官要起问三李  左佥都御史贾继春免天启初继春在台争移宫忤杨涟左光斗削籍杨左去中旨复继春御史上嗣位踰月继春督学南畿驰＜锍-釒＞劾忠贤怙权流毒状累迁内台至是刘新土□来劾其变幻巧诈明年削籍  发帑金五十万饷边  西人犯延绥总兵官杜文焕拒却之  上召诸臣于平台谕辅臣来宗道等曰票拟之事须悉心□确谕吏部曰起废太重会推宜慎责户部帑金零星边饷措办无术侍郎王家桢引罪遂论及边事兵部尚书王在晋语良久上未悉命内使授笔札录进谕刑部曰天时亢旱一切用法务先平允已出故给事中毛士龙辨＜锍-釒＞问果枉否诸臣俱曰士龙事属风影望皇上＜宀十见＞之各顿首退乙酉谕吏户兵三部曰昨召对九卿科道等官辅臣刘鸿训言官员更调甚速若不行久任之法终鲜实效又云海内役繁赋重不可加派朕切思之更调速则民滋扰官久任则课成功今后籓臬郡邑务择人地相宜俱如旧制言官荐举人才不无过私市恩吏部可以荐＜锍-釒＞成册其后隳职偾事举主连坐辽黔兵事未给加派已多可将新旧兵饷造简明册进呈若有司私派省直抚按即行参处三尺具在断不尔贷司农系军国命脉非清严心计之臣岂胜厥任至所荐毕自严才品兼优如户部尚书缺可以自严领其职遂召自严为户部尚书  工部尚书刘廷元罢以李长庚为工部尚书御史任赞化劾廷元挺击时力主风癫廷元居京师招纳权贿久有秽声至是始罢  丁亥清兵攻河西高桥朱家洼塔山又围大兴堡总兵朱梅御之越数月贻书通款边臣不应  插汉贵英哈为虎墩兔憨婿狡猾善用兵既死新平堡其妻兀浪哈丈率众自得胜路入犯自洪赐镇川等堡折墙入忽报插汉至孤店三十里初不传烽以王喇嘛僧止战也急收保倚北关为营遂围大同虎墩兔屯海子滩代王同士民力守乃分屯四营流掠浑源怀仁桑乾河玉龙洞二百余里遣人至总督张晓所胁赏晓遣西僧王哈嘛往谕时苦旱乏水草援兵渐集乃退冀北道副使李贞宁借帑金千八百有奇劳左卫城守军后坐是削籍  是月西安府城夜坠火数十大如碾次如斗时出入民舍民各禳之不为害七月止  六月庚寅朔西人犯大同山阴知县刘以南御郤之  壬辰礼部尚书孟绍虞致仕赐金币以何如宠为礼部尚书  癸巳插汉虎墩兔憨出塞  乙巳上召廷臣于平台问插汉近状若何来宗道曰插出口近已角□羊严因许发帑十万户部侍郎王家桢曰已给八万矣上责家桢不为预备又以刑科都给事中薛国观＜锍-釒＞营伍之弊令自宣读至关门虗冒上称善复以其＜锍-釒＞示诸臣召兵部问插汉状王在晋对曰插已退矣上问何以即退刘鸿训曰寇志流掠顿兵坚城之下知其不久上是之召提督京营保定侯梁世勋戒以训练谕科道以民为卯本复出御批文册令遍阅  命翰林官凡值召对入侍记注  朵颜三卫头目束不的与虎墩兔憨构兵总督张凤翼檄谕之曰尔始祖都督完者帖木耳以来世效忠顺插汉夺尔巢穴尔聚兵报复然尔三十六家力弱又合顺义王乃济今闻遂欲东合抑何自贻伊戚乎  辛丑诛锦衣卫都指挥使许显纯  插汉虎墩兔憨欲讲赏得胜口上以得胜口无险可恃狡谋叵测勿许时上锐精边事欲矫弊更辙以市赏日坏徒耗金钱隳军实因卜素没革其赏虽边臣屡为插汉请勿允也  乙巳大学士杨景辰免以预脩要典不自安屡请告允之削前大学士冯铨籍并削黄运泰阎鸣泰周应秋范济世籍  丁未议招海盗郑芝龙芝龙本寠人子流入海岛倭主女妻之一日挐舟亡归无赖群附求返内地军师纳其金爽约遂寇掠海上  召朱爕元为兵部尚书兼都察院右都御史总督贵州四川湖广云南广西军务兼督粮饷移驻贵竹  户科右给事中黄承昊言祖宗朝边饷止四十九万神祖时至二百八十五万先帝时至三百五十三万迩来又加六十八万今出数共五百余万岁入不过三百万即登其数已为不足况外有节欠实计岁入仅二百万耳戍卒安能无脱巾司农安得不仰屋乎乞敕各边督抚清核历年增饷至京支襍项敕各衙门各自严汰又先臣叶淇变盐法改折色以至边粟涌贵必复祖制开中输边之法西北多旷土责有司开荒以足军饷上纳之  清兵攻锦州入骆驼大兴等堡  壬子谕阁臣曰朕览御史顾其国奏骚扰累民莫甚于驿递朕思国家设立勘合马牌专为军兴及奉命使臣之用近多狥情以送亲故供应之外横索折乾小民困极甚者卖儿鬻妇以应之卿等传示兵部一仿旧例出入文武诸臣有当用勘合或当用马牌申敕内外其余尽禁绝之以清弊源  大学士来宗道免时宗道居相无所长短倪元璐每有陈说宗道輙止之曰吾翰林故事惟香茗耳时谓之清客宰相  削故大学士魏广微爵上谓廷臣曰故辅魏广徵逞臆借威箝害朝政以国家大柄授手逆珰毒遍海内广徵实为祸首会论佥同朕不敢私以先朝焦芳例除名为民追夺恩荫以为人臣附奸不忠者之戒  先是肃州城外哈罕察库儿以三百人叩嘉峪关求赏总兵官徐家寿伏地炮以待之诱至多毙于炮绰库儿仅以身免于是忿恨合黄台吉谋大举入犯边臣告急上以家寿启衅妄报斩获下台讯  丙辰召廷臣于平台以御史吴玉＜锍-釒＞钱粮积弊宣示阁臣问玉何以不指名具闻玉对曰此弊非独一人一事无可指名上曰然又出户科右给事中黄承昊＜锍-釒＞至京支杂项钱粮问户部侍郎王家桢何滥增至此曰皇祖出数少入数多故太仓积余七百万内帑又亡筭后边臣随请随给出入不相准又读至盐法阁臣请复祖制开屯种引上然之又出宣府巡抚李养冲＜锍-釒＞云旂尉往来如织踪迹难凭不赂之恐毁言日至欲赂之愁物力难胜上不怿兵部尚书王在晋曰大同燹掠宜以按臣勘报不烦旂尉上曰疆事伏一哈嘛僧讲款不将轻我中国哉刘鸿训曰讲款权也王在晋曰辽衅十年东援之兵亡者不归归者不伍今边饷匮阙或至三年上以问王家桢对曰延绥阙甚问刑部侍郎丁启浚以李实事追取空印奏本为李永贞草其墨压朱何未具狱也诸臣唯唯而退  秋七月辛酉户科给事中韩一良上言皇上平台召对有文官不爱钱之语然今何处非用钱之地何官非爱钱之人皇上亦知文官不得不爱钱乎向以钱进今安得不以钱偿内外升选俱以贿成而吏部之始进可知也科道亦以此得之馆选亦以此得之而新进之末路可知也今言蠹民者动归咎于守令不廉不知州县亦安得廉俸薪几何上司督取不曰无碍官银则曰未完抵赎要路过客动有书仪一遇考满朝觐辇金满车犹忧谴责此金非天降非地出而欲守令之廉得乎今日之势欲求人之独为君子已必不能惟大为创逮其赃甚者使天下之臣视钱为污惧钱为祸庶几不受钱之风可睹矣次日召廷臣于平台命韩一良诵前奏嘉奖之遂超擢一良为右佥都御史  壬戌太白昼见  工部主事徐尔一讼故经略熊廷弼之冤曰广宁兵三十万粮数百万尽属王化贞廷弼麾下止援辽兵五千耳且驻右屯去广宁四百里化贞逃溃独以五千人至大凌河付之其与慕容垂三军万独全相类柰何与化贞误用西人同日道哉乞赐昭雪为劳臣劝不听  癸酉召廷臣及督师尚书袁崇焕于平台上慰劳甚至问边关何日可定崇焕应曰臣期五年为陛下肃清边陲慷慨请兵械转饷且曰边臣效命动忧掣肘吏部用人兵部指挥户部措饷言路持论皆与边臣尽相呼应始可成功上曰然赐崇焕□出至午门朝臣问崇焕五年期当有成筭崇焕曰上期望甚迫故以年慰圣心耳识者叹曰主曰英明后且按期责效崇焕祸不旋踵矣时朝仪忧毛文龙难驭大学士钱龙锡遇崇焕语及之遂定计出  乙亥严禁私驿  诛太监李永贞共藉银二十九万  丙子再削张我续岳骏声吕图南王珙潘士闻籍御史王宗吕劾其党阉也  己卯锦州城成  壬午海宁萧山大风雨海溢溺人畜亡筭伤稼  癸未赐袁崇焕尚方剑  初广宁塞外有炒化暖兔贵英诸部蓟镇三协有三十六家守门诸部皆受赏至是中外迎上旨并革其赏诸部已哄然会塞外饥请粟上坚不予且罪阑出者于是东边诸部落群起扬去  清遂尽收诸部而边事不可为矣  甲申辽东宁远军哗以军粮四月不得发因大噪执巡抚右佥都御史毕自肃自肃尝为奏请户部不之发悍卒露刃排幕府自肃及总兵官朱梅推官苏＜氵亟＞置谯楼上捶击交下自肃伤殊甚括抚赏金及朋椿得二万金不厌益哗遂借□民足五万始角□羊自肃草奏引罪走中左所八月丙申自经袁崇焕至宥首恶杨正朝张思顺诱捕其党斩十六人治本帅罪有差  给袁崇焕十万金资鼓铸仍发饷金二十万  丁亥诛故锦衣卫左都督田尔耕  八月丁未上始御文华殿参详章奏翰林科道各二人备宣读中书舍人二人侍班  削邵辅忠李精白孙之獬徐时泰等籍  清兵攻黄泥洼袁崇焕令总兵官祖大寿御之  壬子翰林院编脩吴孔嘉削籍孔嘉以怨讦奏黄山之狱倾陷甚众至是禠职  山西阳和卫地震浃日不止  九月戊午朔赠故吏部郎中夏嘉遇官及侯震旸等有差  丁卯夜京师地震  辛未召廷臣及督师兵部尚书王象乾于平台问象乾方略对曰插汉虎墩兔憨与顺义王卜石兔哈喇慎白黄台吉俱元小王子之后自黄台吉与插汉哄去岁卜石兔西走哈喇慎俱被掳白台吉仅身免东哈部今无几矣朵颜卫部三十六家今日之计当联络与哈喇慎合可得三万人诸部惟永邵卜最强约三十余万人若合卜石兔之兵可御插汉上善之命往与袁崇焕共计象乾请发抚赏银五万庚辰谕王象乾曰前卿奏昔年抚赏合朵颜三十六家布憨兔八大部费七万金岁两市今当倍之且至三十六万卿可传示袁崇焕确察以闻  海盗郑芝龙降工部给事中颜继祖言芝龙既降当责其报效今后切勿用闽人从之  壬午大雷电癸酉协理戎政兵部尚书吕纯如罢  是月插汉虎墩兔憨与卜石兔永邵卜战私卜五榜什妻败走屯延宁塞外穷兵追卜石兔佯请款于督师初请款以七万金今倍溢至十四万边臣不敢以闻  旌都城孝女刘氏民刘兰闺女父死事母张氏不嫁年四十六母八月没遂绝粒死之  冬十月己丑召廷臣于文华殿以锦州军哗袁崇焕请饷＜锍-釒＞示阁臣求允发上责户部尚书毕自严又曰崇焕前云汰兵减额今何仍也王在晋曰减汰当自来岁始礼部侍郎周延儒曰关门昔年防今且防兵前宁远哗朝廷即饷之又锦州焉各边尤而效之未知其极上问延儒计将若何对曰臣非阻发帑也今虽予之当益思绖久之策上称善又责给事中御史言事皆失实朕召对□确诸臣率以具文毕事群臣皆顿首谢寻下毕自严于狱削前户部侍郎王家桢籍  丁酉嘉兴生员魏学濂讼父吏科都给事中太常寺卿制有曰谓司马杨球之既除此辈安容假铜鍉伯华而无死天下其定又曰卞壸诚奇王裒可念识归天传说之星宝入地苌弘之血士林荣之  戊戌上御史李茂芳＜锍-釒＞兵饷示阁臣李标曰钱粮内外互相觉察外角□羊责成司府其议甚善上命户部尚书毕自严核新旧赋额详奏又出御史李长春论吏部积毙及革吏胥事例充饷阁臣称善又命御史吴玉读其＜锍-釒＞玉故劾王在晋失事匿不报又刘鸿训□□玄改张庆臻敕书玉亦劾之李标请放归在晋上曰事当有是非何轻去之因问庆臻庆臻急顾诿中书上叱曰敕岂可妄增乎更以问群臣群臣皆谢不知迨上阅兵部揭帖则刘鸿训自增入也遂命吏部会推阁员戊申兵部尚书王在晋免大学士刘鸿训伏罪戎伐州卫中书舍人田佳璧论死  谕停刑  丁卯汉南盗四百余人自成阳两当薄略阳引土贼三千余人入略阳偪汉中官兵追至宁羗阶州后复还趋略阳拒战执关南道中军王道成后以追急弃道成于路  十一月庚申会推阁员成基命钱谦益王永光郑以伟李腾芳孙慎行何如宠等寻礼部尚书温体仁衔钱谦益密讦天启初谦益主试浙江贿中钱千秋不宜枚卜癸亥召廷臣及体仁谦益于文华殿相质辨良久上曰体仁所言神奸结党谁也曰谦益党与甚众臣不敢尽言即枚卜之典俱自谦益主持吏科给自中章允儒曰体仁望轻如紏谦益何不在枚卜先体仁曰以卜相事大不得不为皇上慎允儒曰朋党之说小人以陷君子先朝可鉴上叱之遂下锦衣卫狱削籍礼部以钱千秋试卷呈上责谦益引罪而出命谦益回籍旋除名为民下千秋于锦衣卫狱周延儒亦曰自来会推会议止以祖宗故事实皆一二人主持余无所言即言出而祸随之矣上大称善  甲戌白水县盗王二等合山西逃兵伪贾服掠蒲城韩城之孝童淄川镇时承平久猝被兵人无固志巡抚陕西都御史胡廷宴庸耄恶闻盗杖各县报者曰此饥氓也掠至明春后自定耳于是各县不以闻盗侦知之益恣劫宜君县狱走苜蓿沟通白水县役杨发蒲城王高等购边盗王嘉＜彳胤-丿＞等五六千人聚庆阳延安之黄陇山分三路掠鄜州延安  戊寅赠故刑部尚书王纪太子太保荫子入国子监  癸未上南郊  十二月己丑大学士韩爌入朝  壬辰赠故都察院左都御史邹元□官予祭葬立祠谥忠介  己亥官兵剿上杭武平盗大败之明年二月平  御史吴甡言京察在迩恐遗奸未尽借察以掩其奸若辈非考功之法所载也如摇动国母偪封三王曰佐逆门户封强借题杀人曰害正建祠聚歛要典诋诬曰媚珰矫旨加御一岁九迁曰速化此辈若溷入察典非法之平宜命部院科道汇叙前罪职名各注事实合＜锍-釒＞请旨特赐处分其职业不脩考察如例上是之  辛酉周顺昌子茂兰讼冤上愍之赠顺昌太常寺卿制有曰碑踣元祐大升公正之群墓显汤阴炯鉴孤忠之魄又曰学圣人之中宁存狂狷睹忠臣之报弥愧奸回
　崇祯实录卷之二  怀宗端皇帝二
　　崇祯二年春正月丁巳朔上御皇极殿受朝贺
　　兵渡河边兵戒严时西人来馈饷  壬戌抚治郧阳都御史梁应泽以汉南盗告急请兵陕西巡抚都御史胡廷宴延绥巡抚都御史岳和声各奏洛川淳化三水略阳清水成县韩城宜君中部石泉宜川绥德葭耀静宁潼关阳平关金锁关诸处流贼恣掠刑科都给事中薛国观上言贼之炽也由乔应甲抚秦置盗劫不问实酿其祸今弭盗之方在整饬吏治有先事堤防之法有临事剪灭之法有后事惩戒之法上是之  己巳固原逃兵掠泾阳  乙亥召还礼部左侍郎孙慎行吏部右侍郎李腾芳为礼部尚书协理詹事府事  丙子上御太学释奠御彝伦堂国子祭酒孔贞运讲大禹谟司业倪嘉善讲易泰卦大象上喜之监生江旭奇伏甬道进孝经＜锍-釒＞义  裁光禄太常寺庖人及两殿中书舍人月廪  逃兵掠富平  庚辰召大学士韩爌李标钱龙锡吏部尚书王光永谕曰朕欲定附逆人罪必先正魏崔首逆以次及附逆者如首开謟附倾陷拥戴及颂美不置与未祠颂而阴行赞导者据法依律无枉无狥卿等数日内其确定以闻初逆珰死后上欲因台谏言定逆案大学士韩爌钱龙锡不欲广搜树怨仅列四五十人以请上不悦再令尽列以闻且曰皆当重治轻则削籍阁臣复以数十人呈进上怒不称旨命分三等曰称颂曰赞导曰速化且曰忠贤一人在内自非外廷逢迎何遽至此其内臣同恶者亦当入之阁臣以外廷不知内事对上曰岂皆不知特为任怨耳阅日召阁臣入指黄袱所褁章＜锍-釒＞若干曰此皆珰实迹也宜尽按入之阁臣知势不可止乃曰臣等职司辅导三尺法非所习也上召问吏部尚书王永光对曰吏部所谙考功法耳不习刑名乃召刑部尚书乔允升参定之  壬子召阁臣及刑部尚书乔允升左都御史曹于汴于平台问张瑞图来宗道何以不在逆案对云二臣事逆无实上曰瑞图善书为珰所爱宗道祭崔呈秀毋称在天之灵其罪著矣问贾继春何以不治阁臣言继春欲善待选待不失厚道后虽反覆其持论亦多可取上曰惟其反覆故为小人于是发原奏及前红本未入各官六十九人各令酌定于是案列甚广几无遗矣  甲申召廷臣于文华殿先是御史毛九华劾礼部尚书温体仁有媚逆诗刊本上问体仁体仁谓臣无诗臣诗为钱谦益诬构又出御史任赞化论体仁＜锍-釒＞＜锍-釒＞所述事多亵上不怿责以挟私攻讦后必正法谪任赞化于外  乙酉逃兵复掠泾阳执游击李英  二月庚寅皇长子慈烺生皇后周氏出诏告中外  御史吴甡言顷以温体仁故逐言官章允儒房可壮任赞化请因庆典召还不许  甲午裁定驿站从刑科给事中刘＜棥心＞之请也即改刘＜棥心＞为兵科给事中专管驿递务从莭省以苏民力  督师尚书王象晋奏言款边抚赏上曰阃外事原不中制酌画具奏卿自有筹略何待会议又谕兵部曰制胜在我不得一任要挟有失国体尔部与边臣议之  丙午封右都督周奎为嘉定伯岁禄千石  海盗李芝奇伏诛芝奇本郑芝龙同党芝龙忌之击斩之粤中  命屯田御史清大天津视课入为功罪设同知专责之从户部尚书毕自严请也  □洛道刘应遇率毛兵入汉中合四川吴国辅兵败贼略阳练兵守备黄元极击贼马蹶被杀犹手刃贼不置贼走汉阴遇令都司角□羊文英同吴国辅李标奇等追至大石川屡攻之又夜劫其营擒斩五百余诛渠魁数十人余三百人走蜀其匿汉阴山中者并自杀汉南盗平  三月辛未廷臣上钦定逆案诏刊布中外共二百五十八人以七等定罪曰首逆同谋崔呈秀等六人曰结交近侍刘志选等十九人曰结交近侍次等魏广微等十一人曰逆孽魏志德等三十五人曰谄附拥戴李实等十五人曰交结近侍末等顾秉谦等百二十八人曰祠颂施凤来等四十四人死戍罢职轻重有差  丙子流盗掠真宁戊寅掠宁州安化三水  是月插汉虎墩兔憨纳款  袁崇焕奏设东江饷司于宁远令东江自觉华岛转饷禁登莱□舶入海毛文龙累奏不便崇焕不听又请自往旅顺议之  夏四月丙戌朔流盗犯泾阳甘峪游击高从龙击之被杀戊申贼走马阑山  朝臣时损俸助饷上谕曰诸臣果真心为国兴利剔弊朝廷自受其益何必捐俸言助其悉已之  甲午固原盗侵犯耀州督粮道参政洪承畴令官兵乡勇万余人分十二营围贼于云阳几覆之乘夜雷雨溃围走淳化入神道岭追斩二百余级  壬寅以朱熹裔孙朱卯相袭五经博士命以张巡许远配享武庙  复顾宪成官加赠吏部右侍郎谥端文  闰月丙辰朔清兵渡河官兵拒之乃退  西人五十骑犯延绥高家堡千总王权德逐之出塞敌兵渐至合七八百骑权德败没中军任秉德千总白慎俱死之  丙子袁崇焕请给岛饷命发四万金  故经略熊廷弼子兆璧乞收葬父骨上不许大学士韩爌复请之乃允  广东副总兵陈廷对约郑芝龙剿盗芝龙败归闽不数日寇大至犯中左所近  安南莫敬＜宀十见＞寇雷州旋遁  总督朱爕元遣贵州总兵许成名由永宁复赤水卫缮城水西安邦彦莫德周奢崇明等欲渡河攻赤水时乏食爕元撤兵还永宁贼遂蹑其后追之川贵大震  五月乙酉朔日食上以钦天监分刻不合责礼部礼部请查例脩改允之  丙午袁崇焕巡抚江再宿劳军东江癸丑毛文龙请饷初文龙称麾下兵二十余万朝廷为治饷兵科给事中王梦尹翰林脩姜曰广诣岛阅视称十万及登莱道王廷试复裁之定额二万八千人文龙大不平遂上章求饷  六月乙卯命汰冗员  琉球国中山王世子尚豊入贡  庚戌袁崇焕至双岛毛文龙进谒慰劳甚至戊午矫制杀文龙崇焕自出都门至宁远专主款于宁远捷后即令番僧往清军中唁问意欲议和会罢归未就迨再出陛见日许上五年复辽既而惧上责效欲复脩款议恶文龙扰之乃决计斩文龙声言折冲虑毛文龙泄其计遂身入岛诱文龙至犒吏卒给饷是日阅射崇焕列围止文龙兵于外以部曲百人从崇焕慰劳文龙部曲且拜三军感泣乃问文龙曰东江饷司自宁远输至亦甚便将军何专邀折色召买登莱也且移镇定营制分旅顺东西约束核饷诸事业己申奏将军执意不回非冒饷欺君而何命执之文龙欲抗议辨崇焕曰我今不复辽愿试尚方剑以赎尔命又谕部曲曰文龙不宜杀尔辈即杀我可也部曲错愕不敢动命水营都司赵可怀以尚方剑斩之分东江兵二万八千人为四协副总兵毛承禄中军徐敷奏游击刘兴祚副总兵陈继盛各领之东江诸务属继盛暂领之明日祭文龙而泣遂收符印自旅顺还于宁远奏数文龙十二罪并自劾上以文龙骄悖命崇焕安心任事且嘉谕之仍榜谕东江各岛咸从＜宀十见＞议文龙钱塘人世海州卫千户既袭秩授千总王化贞遣之袭镇江城有功因驻皮岛当辽东破坏从岛中收召辽人时时袭有所斩获颇有功但渐骄恣所上事多浮夸索饷又过多岁百二十万兵二十万朝议多疑而猒之崇焕遂决意诛焉  上忧旱御平台谕百官脩省自斋宿文华殿祈祷命成国公朱纯臣告南郊驸马都尉侯拱宸告北郊尚书毕自严告社稷坛何如宠告山川坛林欲楫告雷雨等坛谕锦衣卫指挥使于日升刘侨缉盗谕给事都御史献直言又令中外诸臣清狱安民开仓赈饥丁卯大雨许百官还邸舍  丙寅韩国公十世孙李世选奏家藏高皇帝遗旨许以复封大学士韩爌等验之皆言其伪世选论死  戊辰谕故工部尚书冯从吾祭葬  颁太祖高皇帝教民六谕  袁崇焕既杀毛文龙欲力主款因奏曰臣亦不讳言款即惠徼宗社之灵还侵地归叛人而我存朝鲜何惮不为御史毛羽健上言袁崇焕期五年  其间方略机宜自可指陈乃崇焕于此时未见明言曰我何以取我何以守也上章累累乃反议款乞皇上详问之报闻  癸酉安南莫敬卯寇钦州  壬午命脩熹宗悊皇帝实录  秋七月乙酉以司礼太监曹化淳提督东厂  乙未召兵部尚书王洽于平台  都察院左都御史曹于汴议御史还道考核故事称职者仍任不称职者奏罢迩来尽皆称职何以激劝今虽考至下者不过依品出外外授司道依然风厘旬宣之位岂淂以不职名其黜辱哉湏别行降罚以信明旨  八月甲寅召北镇抚司千户李若琏于文华门  戊午伪梁王奢崇明合伪大元帅安卯彦兵数万攻永宁兵备副使刘可训总兵侯良柱力拒却之可训在永宁出兵遏贼少失利即入城贵州兵不之救贼遂据＜木兆＞江埧庚申侯良柱许成名约并力攻贼贼恃其山险方饮宴蜀兵乘雾进捣其寨贼仓皇接战官兵力击大破之黔兵夹进贼走入鹅顶岭径长而惬官兵追迫矢刃骤交人马蹙蹈倾陷□算  乙丑清兵合束不的入大镇堡分二道自杏山高桥铺自松山直薄锦州庚午入双台堡辛巳出大小凌河毁右屯卫城乃出  九月己丑袁崇焕以清兵欲西先请驻宁远增戍关门至是遣参将谢尚政等往备顺天巡抚都御史王元雅曰此虗警耳遣其众归师果不出  己亥官兵定乌撒安边安民来降  戊申吏部奏言皇上命汰冗员臣以为莫先于清荫两京三品以上及疆场大吏例荫其子念其祖父劳勚也乃父兄罪削子弟恩荫如故夫荫以酬劳臣非恤罪臣也宜命验封司清核以杜侥幸上是之  夺毛文龙世荫毛云龙除名  斩故经略辽东阳镐及附逆诸臣吴淳夫田□李夔龙倪文焕梁梦环等于市  是月巡抚陕西右佥都御史刘广生奏报雒川县曹店村宜川县龙耳嘴各贼混天王王子顺等千余人掠韩城之龙门渡守将失利督粮道参政洪承畴同抚院中军李满都司艾穆千总费邑宰击破之贼走清润  辛亥赠故吏部尚书赵南星少保兼太子太保谥曰忠毅南星子清衡自庄浪戍所赦还＜锍-釒＞陈父冤云臣父南星素励风节怀忠秉政见忌群奸必欲杀之而后快矫诏命抚按提问追赃凌辱备至又用立枷暗杀臣父及臣若非知府蔡官治委曲调护性命万不能保何以得睹天日向圣明一诉冤哉总之臣父守正为群小仇恨独深臣父罹冤较诸臣戮辱更酷恳乞圣慈蚤赐赠恤并复臣荫以慰忠魂上亦悯南星冤悉从所请并赠谥冯从吾王纪高攀龙王图杨涟周炳谟顾宪臣魏大中周顺昌刘应秋等有差逆奄当日欲杀诸臣有罪不至死者每用立枷毙之奄党欲杀南星授意山西巡抚郭尚友巡按马逢皋两人皆南星大计所斥者也密嘱真定知府蔡官治官治乃阳示荷较而阴脱之自为橐饘昼夜护持南星父子得以不死故清衡逢人即流涕道官治更生大德云  顺天府尹刘宗周言陛下励精求治宵旰非宁时举祖宗故事召对文华殿盖躬勤细务朝令夕考庶几太平立至然程效太急不免见小利而慕近功今日所汲汲于近功者非辽事乎陛下锐意中兴有  当此三空四尽之日竭天下之力以养饥军而军愈骄聚天下之军以冀一战而战无日此计之左也今日所规规于小利者非理财一事乎民力竭矣司农告匮一时所讲求者皆掊克聚歛之术近年并水旱灾伤一切不问条列纷纷展转病民有司以掊克为循良而抚字之政绝上官以催徵为考课而斥陟之法亡皆言利有以启之也功利之见动而庙堂之上不胜其烦于是名实相溷法令滋张顷者严赃吏之诛自执政以下坐重典者十余人可谓淂救时之权然贪风不尽息也贪风之不息由于导之者未尽善也其后国事决裂尽如宗周言  冬十月戊午进袁崇焕太子太保  庚午召见宣大总督魏云中于文华殿  戊寅清兵入大安口杀参将周镇镇世禄子也分入龙井口游击王纯臣参将张安德败走又分入马兰谷参将张万春降山海关总兵赵率教以兵出援先是蓟镇塞垣颓堕又汰兵军伍益阙而三卫属部  清已尽收之至是大举临边巡抚顺天右佥都御史王元雅遣将援马兰谷兵溃己卯围蓟州  河套憨干儿骂犯宁夏总兵尤世禄击斩之  十一月壬午朔京师戒严  河南府推官汤开远上言皇上急于求治诸臣救过不给临御以来明法敕罚自小臣以及大臣与众推举或自简拔亡论为故为误俱禠夺戍配不少贷甚则下狱拷追几于刑乱国用重典矣故诸臣欲奉公营职而虑及天威不测梦魂亦惊耳目俱荧欲鼓豪杰之气奏精勤之理不亦难哉至在外诸臣惕于参罚之严一切加派带征余征将无民矣民穷则易于为乱皇上＜宀十见＞一分在臣子即＜宀十见＞一分在民生如此诸臣幸无罪矣臣尤望皇上宫府之际推诸臣以心进退之间与诸臣以礼申谕中外法守勿畏勿怵锦衣禁狱非有寇贼奸宄不可入而谓大小臣工不图报安攘者未之有也  丙戌清兵围遵化遵化人内应纵火诸军各奔救众溃巡抚右佥都御史王元雅自缢遂进兵又取抚宁  召廷臣平台问方略命廷臣署举分曹咨试  丁亥都督总兵官满桂以五千人入援上召赐玉带貂裘封东平侯  三屯营副总兵朱来等夜遁总兵朱国彦忿甚榜逃将名氏于市散赀享士北拜同妇张氏自经  戊子巡抚四川都御史张论至泸州水西安位乞降  己丑谕诸臣率家人协同城守  召户兵大臣锦衣卫官于平台  以吏部左侍郎成基命为礼部尚书兼东阁大学士直文渊阁  特命孙承宗以兵部尚书兼中殿极大学士督理兵马控御东陲驻通州起家陛见  袁崇焕入蓟州以故总兵朱梅副总兵徐敷奏等守山海关参将杨春守永平游击满库守迁安都司刘振华守建昌参将周宗武守豊润游击蔡裕守玉田昌平总兵尤世威仍还镇护诸陵宣府总兵侯世禄守三河保定总兵曹鸣雷辽东总兵祖大寿驻蓟州保定总督刘策兵亦至令还守密云  辛卯遣乾清宫太监王应朝监视行营  都督山海关总兵赵率教入援  清兵于遵化逆战率教败没  翰林院庶吉士金声奏通州昌平为京师左右翼宜以重兵犄角而天津漕粮并集防御尤急恐将士不足任有草泽义士曰申甫朝士多知之屡荐未用愿仗陛下威灵同申甫练敢战之士为陛下杀贼上从之申甫本游僧善小术尝夜观乾象云木星入太微垣帝座前患在踰旬声＜锍-釒＞入立召见利口称知兵授都指挥佥书副总兵遂作战车  上闻援蓟兵入城命阁臣谕兵部议营城外联络犄角令勋戚大臣同给事中御史监守城门  兵部尚书王洽下狱洽不习边事闻警仓皇无以应遵化陷再日始得报上怒其侦探不明故罪之  清兵值辽兵于马伸桥战不利  以都城悬帘狭薄下工部尚书张凤翔及主事史维堡唐昌世于刑部狱  以申用＜棥心＞为兵部尚书超擢翰林院庶吉士刘之纶为兵部右侍郎协理京营戎政以金声兼山东道御史监申甫军  令总兵满桂王威黑云龙御  宣大总督魏云中宣府巡抚梁廷栋保定巡抚刘策河南巡抚范景文山东巡抚王建义山西巡抚耿如杞皆入援诏应天凤阳陕西郧阳浙江各省直巡抚俱勤王入卫  癸巳清兵破石门驿袁崇焕移营城外初以二百骑尝崇焕崇焕军闻炮遽退竟日不见一骑  甲午清兵将西越蓟州崇焕引兵西拒之攻蓟州取玉田三河香河顺义诸县  丁酉孙承宗入朝袁崇焕抵左安门时戒严报不即入漏下始驰奏簿城下都人竞谓崇焕召  上心动已满桂侯世禄等皆至京戊戌遣太监冯元升核军毕诏下户部发饷又命太监吕直劳诸军己亥赐崇焕玉带彩币六祖大寿玉带彩币四余大将各绯蟒衣一袭户部给各军刍粟已饥再日私掠  令参将刘天禄夜袭虏营至高密店知有备不得入  谕襄城伯李守锜协理京营戎政兵部尚书李邦华右侍郎刘之纶经理守御事宜特命徐光启李建泰指挥训练  庚子清兵大至侯世禄满桂俱屯兵德胜门世禄退避桂独战城上发大炮误伤桂兵殆尽桂负创卧关将军庙袁崇焕令都司戴承恩择地广渠门祖大寿阵于南王承胤等阵西北崇焕阵于西待战午刻有骑兵突东南力战稍却承胤竟徙千计京兵亦伤失数百人夜收兵上赐酒食劳军  诏募勇力智略之士及出奇能劫虏营焚攻具者论功叙赏一无所靳  壬寅开淂胜门瓮城屯满桂余兵  癸卯清兵徙屯南海子薄暮有旨趋督师进兵  甲辰召袁崇焕祖大寿满桂黑云龙及兵部尚书申用＜棥心＞于平台崇焕不自安留中使于营自青衣玄帽入至朝中张皇  惧朝臣冀成款及见上上慰谕久之崇焕惧上英明终不敢言款第力请率兵入城不许赐貂裘银盔甲满桂角□羊衣示创上深闵之命与同出  丙午袁崇焕求外城屯兵如满桂例并请辅臣出援不许  丁未清兵攻南城  戊申袁崇焕遣卿导任守忠以五百人持攻潜攻清兵于南海子清兵稍退  庚戌召大臣于平台  是月巡抚陕西刘广生奉命入援适子疹对洪承畴刘应遇而泣留八日始行至陕州上命驰谕广生令急歼流孽不必入卫时大盗混天王等扰延川米脂清涧等县复召前总兵杜文焕使剿之  十二月辛亥朔司礼太监沈良佐内官太监吕直提九门及皇城门司礼太监李凤翔总督忠勇营提督京营  召袁崇焕祖大寿满桂黑云龙于平台崇焕方遣副总兵张洪谟等蹑  闻召议饷乃八见上问以杀毛文龙今反逗留何也不能对命下锦衣狱赐桂等馔随太监车天祥谕慰辽东将士命满桂总理援兵节制诸将马世龙祖大寿分理辽东兵桂前被流矢视之皆袁军矢也崇焕按兵不动物论藉藉是日清兵移营而南  壬子清兵围固安知县刘伸遁走雄县  李守锜奏城上悬帘未备命杖工部郎中许观□管玉音朱长世周长应下锦衣狱观吉长世创重卒  癸丑皇次子慈烜生甲寅给申甫新兵时甫所募多市丐金声轻信之欲倚为用识者知其必败云  辽东兵溃辽兵素感崇焕恩满桂与祖大寿又互相疑贰大寿輙率兵归宁远远近大骇  孙承宗上言辽东兵溃约万五千人自通州南趋张湾臣闻之急以手札慰谕祖大寿并传檄三军令游击石柱国力谕诸将校将校多垂泪曰主帅已戮城上又以火炮歼我故逃避至此臣思大寿危疑之甚又以身贵不能受制同列故乘吏卒惊疑全军尽溃陷人以自护非诸将尽叛也急宜敕关内关外两道慰谕将领角□羊散士卒大开生路以收人心上从之大寿抵山海关宣圣谕吏卒乃安禁抄传塘报  癸亥清兵夜传令固安趋诸部合战明日出良乡  甲子孙承宗至山海关  御史高捷劾大学士钱龙锡曰袁崇焕罪案自定臣不必言独发纵指示之龙锡不胜伤心之痛前逮崇焕时大寿口不称冤两日后遂扬去此非龙锡与崇焕挑激之哉崇焕之杀毛文龙也龙锡密语手书往来不一可覆案也又崇焕与王洽书言关东款议庙堂主张已有其人文龙能协心一意自当无嫌无猜否则斩其首崇焕当效提刀之力伏乞推原主谋者以慰边士心上曰辅臣佐理忠顺卿无多言壬申钱龙锡引疾去位  丁卯设文武经略以梁廷栋满桂为之各赐尚方剑营西直安定二门桂始屯宣武门瓮城内谓援寡未可战中使趣使亟战桂不得已挥涕而出以五千人同孙祖寿等战安定门外俱败没麻登云黑云龙被执申甫以七千人战柳林大井芦沟桥亦败没都人大惧  癸酉巡抚山东都御史耿如杞总兵官张鸿功援兵溃于良乡  清兵破张湾守备房可宗遁  乙亥总兵官马世龙遇清兵战于良乡进世龙武经略赐尚方剑  丁丑清兵入香河杀知县任光裕攻三河不克戊寅攻宝坻知县史应聘拒之  进礼部侍郎周延儒何如宠钱象坤为礼部尚书兼东阁大学士直文渊阁  清兵入玉田知县杨初芳降  庚辰兵部右侍郎刘之纶求入通州户部主事林弘衍参将魏都梁不纳即纵兵道掠  追恤故经略袁应泰以殉辽阳之难予祭葬赠谥
　崇祯实录卷之三  怀宗端皇帝三
　　崇祯三年春正月辛巳朔京师大风霾昼晦  命恤故都督满桂孙祖寿赵率教彭守印李标及故副总兵申甫  清兵东趋永平  甲申召户兵工诸给事中于会极门令注销案牍各委给事中一人查理六曹勒期奏报  谕兵部传梁廷栋遣侦骑远探如尚留昌平即当合  如果绝迹当督各将截于蓟东约枢辅孙承宗督同祖大寿于三屯营豊润间联给犄角四面蹴之毋令间道绕掣我后  清兵入永平府先有人伏文庙承尘上晨登城守将杨春导之兵备道副使郑国昌知府张凤奇推官卢成功等死之国昌先令诸生击杨春死中书舍人廖汝钦故副总兵焦延庆守备赵国忠诸生韩原洞等俱力战没中军程应琦被杀命瘗城外战士遗骸  戊子滦州陷知州杨濂迫于兵自刎  总兵官陈洪范入援以洪范东人止之  清兵攻抚宁不克转攻昌黎还永平  己丑刘之纶报  兵分往永平遵化屯遵化三千余骑自东门连营至汗儿庄臣驻蓟州俟兵到移三河求催通州粮以济总理马世龙亦至  庚寅逮蓟辽总督刘策总兵张士显  辛卯陕西边盗王子顺苖羙连逃兵掠绥德败参将石在廊众至三四千南下围韩城总督杨鹤会刘广生调兵讨之丙申鹤至郃阳角□羊韩城围斩三千级贼遁复犯清涧官兵追逐数十里王子顺以百十二人降总兵杜文焕受之苖羙分二部走西川安定官兵斩七十级更降三百十二人余大奔苖羙叔苖登雾复杀差官褚国恩等啸聚于安定仍掠鄜州中部宜君分巡河西道蒋士忠并文焕击贼败之副总兵李卑都司艾穆等兵大集贼党黄虎复乞降  清兵东向遣二骑持帜致书祖大寿通和孙承宗杀之兵遂西承宗令游击刘天禄设覆以待  广东西洋澳人陆若汉进大铳  刘之纶屯遵化娘娘庙山忽飞矢中之死总兵马世龙在蓟门不援全军俱没初巡按直隶御史董羽宸言之纶不任战上责之而子纶领新兵初募四万出彰义门已佚其半乌合无纪律以及于败  清兵攻昌黎三日知县左应选守备甚至石柱国力拒乃退  大学士韩爌致仕赐金币  巡抚河南右佥都御史范景文入援命守涿州  己酉议中外七品以上官捐俸助饷上不许时廷臣俱进独顺天尹刘宗周谓餋廉不可废独无所进  命顺天抚按令各属课农其残破处仍劝相给种  巡抚梅之焕刘广生及杨鹤遣五路总兵吴自勉尤世禄杨麒王承恩杨嘉谟等先后率兵万七千人入卫  延绥总兵吴自勉沿途徵马又逗留纵兵掠巡抚张鲸遂忿死  边盗王嘉胤陷府谷县  插汉虎墩兔憨以十万骑抵宣府胁旧赏四十万金止括十大寿太子太保  丙辰制皇太子宝册庚申册立皇太子慈烺颁诏中外  癸亥进李标少保户部尚书武英殿大学士进孙承宗太子太保荫子中书舍人已驰谕承宗曰朕念卿与诸将吏折冲劳苦日廑于怀卿湏间道遣人飞报情形以便彼此策应又遣鸿胪寺寺丞董用极渡海敕劳祖大寿等并发甲纻之属千余赏功  司礼太监宋晋王永祚李凤祥曹化淳各荫锦衣卫指挥佥事内官太监李承芳荫正千户  清兵又至建昌  皇次子殇  礼部上言请定官吏士庶内外宫室器用衣饰之制一从莭俭诏从之  三月辛巳朔大学士李标罢  工部主事陆澄源密劾左都御史曹于汴于汴免以闵洪学为左都御史  壬午清兵抵房山令二人呼城下乃则良乡万户子及千户弟持檄招降已又一骑大呼曰房山是金大定年设县以护祖陵尔官吏宜出迎知县杨斋芳力拒之李元勋曹耿源下城入请曰既近祖陵人民不宜加害遂引去命辛卯祭陵及期诣城北令诸生陪祭九龙冈盖金章宗陵也申刻兵退  礼部请正文体从之  孙承宗言皇上命臣督各镇援兵然此一官不过于武臣掣肘之上又加掣肘于文臣观望之中又增观望无禆大计不如罢推专责将领为得上是之  癸未叙甘肃累捷功文武升赏有差  国子祭酒顾锡畴以庚午秋闱皇上首科请广制额从之  复故大学士张居正二荫  刑部尚书韩继思罢以耿如祀狱上轻拟之也  清兵攻建昌都督朱梅遣刘邦成都督祖大寿遣刘应选拒战  梁廷栋议调东江兵于宁远锦州兮关外兵于蓟门孙承宗言东江原为牵制之用但据非其地若移于要害足成牵制且为边防计在辽镇不宜全用辽兵事久变生宜防于始上从之  丙申兵科给事中陶宗道奏言安定门之扰梁廷栋指民居可宿于是争入民舍几以致乱前固原总兵杨麒忧援兵乏饷廷栋曰民自有粮何得全仰户部发言召变乞赐处分上不问  令有司雇民舡转运并给值戒关津需索  户部奏插汉脩贡旧赏新赏春秋分发王象乾所定赏额与今有异乞命定额著为永例  御史祁彪佳言司道之升转甚艰任事之志念易灰似湏以平常者严加考核表著者设法升迁有司之参罚必一一不爽然后参罚行而功令信臣请立法先论时日压征见征带征皆以开征日始总计一年每月应若干而以一年殿最之抚按覆核而参罚之户部摠计分别惩处挈领提纲法莫善焉报闻  京师火药局灾  清兵济师万余入永平会官军败于大安口马世龙不之救乃更畨复围豊润不克移屯榛子岭  前礼部侍郎蔡毅中上六经注疏  议开泾水灌泾阳三原醴泉高陵临潼之田  戊申户部给事中许世荩言三事省诏狱停驾帖免廷枤  是春秦盗入山西犯襄陵吉州太平曲沃  是月威鼎自鸣荧惑入井分退而复留又入鬼宿  夏四月辛亥朝鲜国王李倧奏辨报闻  乙卯上斋居文华殿禳旱谕百官脩省  东江舟师集南海口抵觉华岛适刘兴治称兵皮岛兴治故将兴祚弟也居开原卫迎降清见亲重名曰爱塔及辽阳平谋还乡癸亥春守金复令幕客金某通登莱总兵沈有容渡海内应中军王丙洩其谋收讯兴祚兄弟不承乃戮丙诛复州人十余万兴祚等幸免图归益急先求出外越数夕择貌类己者醉之衣以己衣纵火刘氏兄弟哭曰爱塔自焚矣验之信不知其走皮岛也  戊辰春袁崇焕以闻授副总兵谒孙承宗于山海关西宁前道兵备副使孙元化委兵八百人俾西援或疑之兴祚不敢前承宗令郑一亨同兴祚合四千人专护永平建昌道臣不可遂令一亨守豊润兴祚同台头营将王维新等袭清兵于青山营兴祚先登素谙边形故急莫能辨遂大胜还太平各归镇庚午元日兴祚至灰口俄值清兵数千骑马不及甲步门□斗杀伤过当突中流矢死弟兴贤被执先兴治留皮岛挕西协事素武健忿兄死未恤又怨署岛副总兵陈继盛佯祭兴祚诸将来唁杀继盛及调官王远督粮经历刘应鹤等十一人引众迎兄兴沛于长山岛大杀掠孙承宗以闻命承宗戢之兵部言刘兴治兴沛踞皮岛拘兵舡□舶此不南走登莱西叩榆关则纵横诸岛间据为扶余是又生一敌国矣今当令总兵张可大回登州严兵以待龙武三营驻防觉华岛檄副总兵周文郁刘应龙前往相机招戢如定乱即佩大将印上并从之周文郁入皮岛谕兴治又督饷户部郎中宋献驻旅顺岛谕各将安输承宗又遣诸生吴廷忠谕之兴治等稍戢  陕西边盗苖羙西奔官兵追至白家岭多斩获角□羊散  壬戌赐故都督戚继光表忠祠  祖大寿拒清兵于永平设三覆以待诱败之遂薄城下时遵化滦永等城已为清所下众议先攻遵化后滦永孙承宗谓屯豊润玉田以牵遵化当先滦州至是捷上有旨当乘机用力滦永勿专待遵城声援致生迁延诸将因办饷治攻具  乌思藏僧来贡  甲戌孙承宗令参将黄龙汪子净携攻具持十日粮赴乐亭昌黎游击傅以昭屯抚宁副总兵刘应选钟宇等屯乐亭参将张存仁游击孙定辽蔡可贤合兵围遵化  贼王子顺苖羙陷蒲县盖山西自河曲保兴以至蒲津千五百余里与秦中邻河最狭贼自神木过河陷蒲已分二部东扰赵城洪洞汾霍西掠石楼永和吉隰贼号横天一字王  是月凤阳大雨水太白昼见荧惑复入鬼宿  光禄寺卿何乔远荐华亭布衣陈继儒慱综典故谙通时务亦当加以一秩如先朝文徵明故事章下所司  五月乙酉各镇兵向滦州先是开平监纪主事丘禾嘉及豊润总兵尤世禄以清书至通款白孙承宗奏上上切责之趣承宗曰关宁兵将付卿朕眷焉东顾炎蒸洊至弓弛骑汗不即旧忾待秋高马肥始图岂兵事堪兹留处卿其灼观机位朕眷倚特此驰谕承宗因檄总兵马世龙屯豊润待合击檄总兵朱梅以游击靳国臣取迁安檄协将王维城路将马明英张国振同参将孙承宗刘卯域等候大兵趋滦州合攻以牵迁安之南援檄中军何可纲参将申其祐游击岳惟忠等分双望各山牵永平之师游击刘法守备刘启职合三万人屯滦州之莲泊各持白棓为声援兼乡导焉承宗驻抚宁祖大寿来开平会之己丑祖大寿抵滦州攻之辛卯入滦州各镇兵分攻梯而上清兵出战东门遇大寿伏发不利还永平壬辰各镇兵入迁安癸巳入永平清兵屡却稍稍引还何可纲等居永平诸将俱至承宗檄禾嘉等曰向西北遵化城必虗大兵蹑击橐重而迟易及也仍率轻骑追于塞下大寿如其言甲午入遵化总兵宋伟同关外副总兵谢尚政川湖副总兵邓玘等先登清兵自北门整旅而归承宗入永平抚慰士民回驻山海关以收复四路上露布报捷  甲辰神庙皇贵妃郑氏薨  六月辛酉进礼部尚书温体仁吴宗达兼东阁大学士直文渊阁  禳旱谕百官脩省  工部左侍郎沈演上言  许插汉虎墩兔憨款贡  上斋居脩省遣大臣祭南北郊山川坛祷雨  流寇破金锁关杀都司王廉  壬子贼王嘉胤攻陷黄甫川清水二营次日陷府谷县复围孤山堡榆林道白贻清遣兵败之遁入府谷洪承畴等围之斩获甚众  是月脩三屯大安喜峰冷口建昌等处城堡  都司艾穆蹙盗于延川清涧盗始求抚蒋士忠遣故降人李光煃入其营招谕王子顺张述圣姬三儿俱降时神一元一魁王嘉胤等掠延安庆阳城堡多陷杨鹤主抚不以闻鹤及刘广生各遣材官持牌四出招盗黄虎小红狼一丈青龙江水掠地虎郝小泉等俱先后给免死牌安置延绥河西然不焚杀其淫掠如百姓吞声有司莫敢告而寇患成矣  御史张餋言陈盐政五事曰重边□以准祖制禁浮课以绝占窝＜锍-釒＞存积以应积需革割没以清宿弊躬交代以防欺侵章下所司  兵科左给事中刘＜棥心＞上言秦之流贼非流自他省即延庆之兵丁土贼也边贼倚土贼为乡导土贼倚边贼为羽翼六七年来韩蒲衼掠其数不多至近年荒旱频仍愚民影附流劫于泾原富耀之间贼势始大当事以不习战之卒剿之不克又议抚之其剿也所斩获皆饥民也而真贼饱掠以去其抚也非不称降群聚无食仍出劫掠名降而实非降也且今年麦苖尽枯斗粟三钱营卒乏饷三十余月即慈母不能保其赤子彼官且柰兵民何哉且迩来贪酷成风民有三金纳赋不能淂一金至于捕一盗而破十数人之家完一赎而倾人百金之产柰何民不驱为盗乎若营兵旷伍半役于司道半折于武弁所余老弱既不堪战又不练习当责督抚清汰掺练以备实用也  削工部尚书南居益职以军需不办也以刘遵宪为工部尚书  是月山西流盗犯石楼永和破蒲州潞安官兵败没  秋七月辛巳大雨竟日  甲申上御午门受俘诛贾继钥等  乙酉进孙承宗太传张凤翼太子太保并荫锦衣卫指挥佥事进祖太寿少传荫指挥同知宋伟马世龙并太子太保尤世禄杨肇基太子太师吴自勉左都督余文武升赏有差  御史王道直言盗起于饥请发兵饷银买本色一从保德州河路一从洛宜陆路庶收拾人心角□羊散党附不报  辛丑海豊县有石围数丈高丈余忽移五十余步  是月国子祭酒顾鍚畴言文庙先贤自四配十哲外两庑共六十二人会典所载东自澹台灭明至颜浍三十六人西宓不发至步叔乘二十九人位次多紊且有汉儒次宋儒之下非所以妥先儒也宋罗从彦李侗虽万历时从祀实朱熹父执所从受学既皆从祀不可不论其世乞行详定章下所司  八月甲寅提督总兵马世龙罢  癸亥杀督师兵部尚书袁崇焕处以殊死上御暖阁辅臣成基命等入对久之出御平台文武诸臣俱入谕曰袁崇焕付讫不效专事欺隐市粟谋款不战散遣援兵潜移喇嘛僧入城卿等已知之自当依律正法今特流其妻子兄弟余不问辅臣顿首谢崇焕藤县人万历己未进士素以韬略自诩迨督师出镇辽东其入援时三日五赐金币宣劳亲为饮至而迁延不战至□□玄杀毛文龙朝议纷纷以致杀身甲子谕旧辅钱龙锡背公逞私密谋主款袁崇焕＜锍-釒＞语已露终不奏闻并不重罚何以惩后命法司拟罪逮至论死  癸酉插汉虎墩兔憨拥兵偪大同巡抚张宗衡议战总督魏云中议款御史白士遴言藉款以脩守固守以待战报闻  丙子以曹珍为工部尚书  九月己卯黄甫川贼仍勾西边入掠洪承畴杜文焕从孤山进击大破之擒斩三百八十余级贼始奔溃  宥水西降人安位先是龙场坝本水西地水蔺相仇杀争地其后结盟奢崇明败水西假之居其地去永宁且六百里山箐峻险不产谷蜀人欲设官屯兵以自广总督朱爕元奏御蛮之法治以不治既来则安不专在攻取也今水西既以纳款残蔺安敢□固惟当明定疆界使诸蛮自耕牧遵往制职贡赋数世之利也若设屯兵臣愚以为不便上未之许后推勘地界卒如其议又欲用兵郡县土司者爕元奏不可遂传檄诸蛮布朝廷威德谕以出降诸蛮感服争纳土献重器爕元分以地俾世守凡蛮俗虐政苛歛一切除之使参用汉法可为长久计奏闻制曰可西南悉宁  辛丑京师大雷雨电  特擢陕西参政洪承畴为都察院右佥都御史巡抚延绥  皮岛刘兴治袭清兵于青山凤凰堡屡有杀伤孙承宗奏言兴治小胜未足赎罪而决意树功其志可录上褒答之  冬十月乙丑巡抚登莱右佥都御史孙元化请改朝鲜由登州礼部议暂从觉华岛兵部以贡道改陆从海已七年矣忽改觉华岛非便从之  先是延绥大盗张献忠等以五六千人掠靖边安定绥德米脂间攻清涧延绥巡抚洪承畴同杜文焕击斩八百余级招抚十八寨凡千九百余人  是月王嘉胤陷清水营杀游击李显宗已又陷府谷  大盗李老柴于鄜雒中部间紏三千余人攻合水县杨鹤徵宁夏总兵贺虎臣己卯虎臣于盘谷击贼擒斩六百六十级又于宁州斩贼八十八级  十一月丙子朔祖大寿率兵出塞至骆驼山袭败清兵  丁亥神宗皇帝实录成  逮前经略辽东兵部尚书高第第家滦州以前闻边警举家遁滦人立溃也  山西总兵官王国梁追贼于河曲发红衣炮炮炸兵乱贼乘之兵大溃参将李春芳先遁  丙申关内官兵击斩中部贼八十三级  十二月乙巳朔大盗神一元等三千余人破新安县丁巳破宁塞县据其城杀参将陈三槐己巳勾西人四千骑益围靖边三日夜遂陷柳树涧保安等城  时关中大旱延安四郊皆盗米脂贼张献忠所据十八寨甫川贼王嘉胤齐三据东山寨府谷县其余扫地王上天虎据清涧保攻寨横天王隔沟飞点灯子等据清涧县三里虎倒生虎等贼据安乐寺避贼坞后嘉＜彳胤-丿＞败死献忠伪降而嘉胤遗党王大用等后入山西河曲县饥军神一元等在柳树涧诸处勾西边出没为盗洪承畴与杜文焕等次第讨之贼稍稍知惧寻杨鹤力主抚而文焕罪去贼势遂蔓延矣
　崇祯实录卷之四  怀宗皇端帝四
　　崇祯四年春正月乙亥朔上不御殿是日风霾  刑科给事中吴执御上言加派之害上责其妄言吴执御复奏臣见部臣题核云今日生财无踰加派夫古理财虽曰多端岂有以赋民为生财者乎上责其支饰执御又言理财加派尚属不得已之心而捐助搜括二者尤难为训上曰加派原不累贫捐助听之好义惟搜括滋奸若淂良有司奉行抚按稽察岂至病民  己卯夜盗陷保安副总兵张应昌擒斩百七十三级神一元死弟一魁领其众  壬午孙承宗出关由前屯宁远抵松锦庚寅由三道关历石门燕河关三协十二路由石塘路过平谷经盘山入蓟州而还条上边事曰先任封疆大臣曰次择八部将帅曰蓟镇备守曰辽镇备战曰合蓟辽酌战守之宜曰复城曰防插汉上善之于是议筑大凌河兵部尚书梁廷栋实主之既而廷栋去朝议撤工且责镇抚丘禾嘉惧尽撤防兵承宗曰不可  至而战上策也据见粮以计守御中策也委空城以疲强  下策也  癸未流盗掠平阳  翰林院编脩黄道周奏救钱龙锡调外初逆珰定案诸奸深憾龙锡谋借袁崇焕事报之且因龙锡罗及诸臣周延儒温体仁实主之欲发自兵部尚书梁廷栋廷栋不敢任至是道周＜锍-釒＞上延儒意稍角□羊  庚寅王嘉胤渡河掠菜园沟副总兵曹文诏击却之  己亥命御史吴甡赈陕西饥荒招抚流盗谕曰陕西屡报饥荒小民失业甚者迫而从贼自罹锋刃谁非赤子颠连若斯今特发十万金命御史前去酌被灾处次第赈给仍晓谕愚民即被胁从若肯归正即为良民嘉与维新一体收恤  罢总兵杜文焕以去冬在延川纵部将李崇荣杀乡民曹孟孝等男妇百九十九人知县王道行闻于按察使李天经吴甡劾之也  上召辅臣九卿吏科都给事中刘汉儒河南道御史喻思恂及各省监司于平台召浙江按察副使周汝弼问浙闽相连海寇备御之策对曰去秋寇犯海上五日即去问江西右布政使何应瑞按察司佥事王继夔尔省宗禄何以不报应瑞田江西山多田少瘠而且贫抚按查核有司尚未报耳问湖广右布政杜诗按察使范中彦尔楚去夏何以民变诗曰定变后地方随安上曰宜杜来患问福建左右布政使吴旸陆之祺海寇备御若何旸曰海寇与陆寇不同故权抚之但官兵狃抚为安贼又□抚益恣是以数年未息上曰前抚李魁奇何又杀之旸曰魁奇非郑芝龙比即抚不为我用今钟斌虽降亦不就抚上问实计安在祺曰海上兵肯出死力有司团练乡兵多设火器以守为战剿之不难上复访熊文灿才力于旸旸奏文灿才胆俱优但不集思广益视贼太易问河南左右布政使杨公翰贾鸿洙曰收税耗重宜斥有司对曰近奉上命已革去矣问广东左右布政使陈应元焦源溥曰尔省所□宣大兵饷数十万何也应元曰近以角□羊纳上曰宣大重镇兵饷急需自宜速清问山西按察使杜乔林流寇事对曰寇在平阳或在河曲近闻渐已渡河湏大创之但兵寡饷乏上曰前不言寇平乎曰山陕隔河倐去倐来故河曲被困问河曲之陷曰贼未尝攻失于内应问导贼何人乔林曰大抵饥民为之不早图且误国事问陕西参政刘嘉遇以流寇对曰流寇难灭由兵饷不足上复诘以前报寇平曰寇见官兵即散退复啸聚上曰寇亦我赤子也宜从抚曰今正用抚上曰前何以杀降者王子顺曰以其受抚复后仍出掠尔近寇何状对曰一在延安一在云岩宜川上凝思久之退问广东左布政使陆问礼按察使孙朝肃问礼已除南赣巡抚上曰南赣多盗若何对曰行保甲练兵伍庶足弭盗上曰此湏实效空言何为问海寇苦何曰广东海寇俱自福建突至舟大而多火器兵船难敌但守海门勿令登陆则不为害问海澳归顺之利害曰火器足用人未可信以及广西四川云南次至贵州问右布政使朱芹以安位事日安位求抚督臣原责四事一擒奢酋一献樊虎奢寅妻马人子阿甫一令送巡抚王三善之柩一责削地安位等谓既通九驿非淂水利地方难供粮饷督按二臣又不轻予故议未决耳已召各官谕之当正已率属爱餋百姓朕自有显擢否且不贷各臣退谢又召左都御史闵洪学左副佥都御史张捷高弘图至谕洪学曰卿初任首＜锍-釒＞甚善未曾实行御史巡方关系甚重巡按贤则守臣皆贤百姓受福若巡按不肖其误非小屡命申饬回道者少上曰今后当行严核又曰卿与吏部实心任事天下可治乃退  宁武总兵孙显祖言闻喜稷山贼二十余万日剿日益官兵不过二千奔遂不支乞再发京营或调边骑五六千协剿命下兵部委总督专制以兵饷并乏事竟不行  二月乙巳朔召廷臣于平台  辛亥夜定边营降丁大噪时阙饷五旬各求给散守备张天礼同游击马科卷谕乃安降丁仍逃二百余人皆副总兵曹文诏所收山西降盗也  壬子总兵贺虎臣杜文焕等合军围保安神一魁勾河套千余骑突围出诸军怯走一魁紏众数万劫宁夏都指挥王英兵溃各道将兵弃城南奔戊午神一魁至庆阳破东关游击伍维籓等击斩五百余人  庚申户部告急请帑不许  壬戌四川建昌猡蛮千余人作乱  丙寅福建流寇数千自长汀赖坑突犯瑞金县教谕王魁春署邑事谕民兵御却之寇走福建古城  流盗万余围庆阳府城前锋抵宁州宁州告急时庆阳独推官马一荀已罢职杨鹤在邠乾不即援宜君盗赵和尚等南窥泾阳三原韩城澄城各盗分犯不可计己巳官兵退韩城盗于葭州斩首四百六级  壬申神一魁陷合水县  三月丁丑张应昌等击神一魁败之庆阳围角□羊时议招一魁散余党千人  壬午京师大风霾  吏部尚书王永光罢以左都御史闵洪学为吏部尚书  癸未贼首孙继业茹成名等六十余人来降还合水知县蒋应昌并保安县印杨鹤受之令固原知州国日强于城楼上奉御座贼跪拜呼万岁因宣圣谕同往关将军庙令设誓谕各角□羊散归伍否则归农自此群盗视总督如儿戏其众数万人皆瓣发杨鹤遂给票令各还乡其豪千余人以参将吴弘器领之驻宁塞河套恃贼前约出助神一魁绝之而宜君雒川盗又蜂起矣  己丑赐进士陈于泰等三百人及第出身有差  庚寅东川盗攻嵩明  甲午大盗刘五可天飞据鉄甬城混天飞独行狼等聚芦保岭众各万余苦饥于是鉄甬城盗犯平凉固原芦保岭盗犯耀州泾阳三原混天猴薄宁州分犯环县  贼陷武安监正吴三才遁己亥贼诈称官兵袭华亭县知县徐兆麒遁越二日去之时曹文诏王性善以贼围庄浪剿之故得乘虗入犯也  是春遵化兵五百余人从畿南雄县大掠而南自临清济宁入泰安又折而东北至章丘东关闻省城有兵乃从丁河口入海抚按余大成高捷俱报海中必当溺死时皆笑之  曹文诏击贼于栗园菜沟大败之  夏四月丁未大败贼于陇安先是大盗王老虎等攻围庄浪曹文诏杨嘉谟遣固原都司靳桂香游击曹变蛟守备李登榜等击之至是追及于张麻村败贼追奔二十余里会甘肃副总兵李鸿嗣参将莫与京等随固原副摠兵王性善亦至又败之贼走长宁驿且掠且行将回向宝鸡曹变蛟等邀击于陇安斩获甚众贼众尚四五千从静宁州万马关石门朱家店四掠走雒水城贼工骑射依山□险穷追甚难而平凉陇州华亭武安庄浪静宁等难民计数万出掠巡抚吴甡再请赈之已无及矣  庚戌遣大臣祭郊坛禳旱谕臣工脩省  谕兵部申禁硝黄钢鉄军器出境下海亡论多寡俱枭示  总兵王承恩等击清涧贼败之  己未贼渠神一魁降于杨鹤鹤责数其罪俱伏谢一魁破宁塞新安保安合水围靖庆阳有骑五千可充战鹤侈其事乞赐万金赈济又止巡抚练国事北征国事至中部报宜雒盗先后斩五百二十余级盗求抚从之其胁从者多绥德清涧米脂饥民各给印票回籍其头目随营委都司穆处置时言官论鹤玩寇鹤＜锍-釒＞引咎且言臣子嗣昌以汝州道去冬调霸州未半月复调关门今荐人輙曰边才一日未历边陲何知其堪否臣已误矣臣子尝容再误  辛酉上念旱释前工部尚书张凤翔左副都御史易应昌御史李长春给事中杜齐芳都督李如桢  改巡检司印为简以犯御讳也  曹文诏马科曹变蛟王世虎等克河曲斩一千五百余级兵械骡马以数千计  兵部尚书梁廷栋免  乙丑临洮副总兵蒋一阳遇长宁逃盗于清水县战败失亡数百人把总徐承斌死之都司李宫用见执曹文诏杨嘉谟自陇州邀盗径抵麻镇相又遗谕帖以间之盗相疑杀渠帅红军友  丁卯洪承畴令守备贺人龙劳降者酒降者入谢伏兵斩三百二十人是月降盗不粘泥拥众胁粮赏复攻米脂葭州守卒却之巡抚张福臻调王承恩同狐山堡副总兵侯拱极都司艾万年等共人三千令樊一蘅监之至葭州王家庄洪承畴张应昌亦至贼分两营以待辛未壬申连战贼始遁擒渠帅李成林刘民恍官兵集于西川双湖峪其间窰砦六十有四皆属天险尽为盗薮无窥之者于是承畴令所在设防堵截不粘泥惧率百十骑逃关山岭马科等击之又逃含峪止二十七骑渡河守备孙守法方英擒之尽歼其骑不粘泥乃降手杀贼首双翅虎縳献紫金龙以自赎  庚午盗陷始兴县执知县荆廷钰  吴甡赈饥前至延安次延长寇聚城下谕以祸福委同知赵鹤年分赈围遂角□羊又至延川游盗闻之皆回受赈时抚盗四千有奇米  五月甲戌朔上步祷南郊己丑微雨庚寅雨  王承恩击宜川贼败之渠师闯山虎金翅鹏等乞降金翅鹏即王子顺侄成功也余贼走宜君其众二万官兵又斩二百四级  曹变蛟等追宁塞遗贼于唐山见山势险隘从山上下射贼不支四溃仍奔华亭又追斩之是役也战张麻镇战关山岭战陇安司战杨三川战唐毛山先后斩一千四百余级而宁塞之逸贼稍杀矣  巡抚练国事趋宁塞值吴甡于鱼河是日甡至榆林镇以晋兵遏籴斗米六钱草根木皮为尽人至相食甡因奏榆林者天下之雄镇也宿将勍兵出焉非他镇比杂贩牟利□民欣赴初无损于晋若以防河为名而绝秦人之命恐老成谋国必不在此也  大盗赵四儿以万余人掠韩城郃阳复窥芝川镇灵州参将张全昌以五百人接战三日贼走鄜州中部巡抚练国事复同张全昌赵大胤夹攻大败之时榆林连旱四年延安饥民甚众西安大旱练国事更请发帑赈济不报赵四儿寻降于清涧继而逸去入西之永宁石楼  礼部尚书李腾芳致仕以黄汝良代之以甄淑为大理寺卿  谕刑部以矜疑钦恤唯钱龙锡不许言官屡以为请至是释之戍定海卫龙锡出狱周延儒即过之极言上怒欲加重谴调护殊艰龙锡极感之未几温体仁至龙锡因述延儒语体仁曰上固不甚怒也于是闻者谓体仁质直延儒虗伪不知体仁已阴挤延儒矣嘉善钱士升素端谨为龙锡门人闻体仁语颇重之而轻延儒体仁遂与相结  癸未吴执御上言昨见计臣＜锍-釒＞称岁额四百万今加至七百万阙额尚百六十万则饷犹未裕也如加派则害于民不加派则害于兵前年遵永之变袁崇焕王元雅等皆以数百万金钱狠狈失守史应聘张星王象云左应选各以一邑或破敌于狂逞之余或坐镇于婴城之际由此言之今日言饷不在创法而在择人可知已臣妄谓北直沿边诸邑敕吏部选补贤能畀以本地钱粮便宜行事各随所长训练土兵此法一行饷不取偿于司农兵不借援于戍卒计无便于此上以钱粮尽畀其本地饷兵则边镇奚资不听  丁亥宜川雒川盗破金锁关杀都司王廉等别部屯黄龙山劫韩城总兵王承恩还镇道遇贼击败之  初洪承畴抚盗王子顺等驻榆林巡按御史李应期诛之上谓贼势獗甚招抚为非杀之良是命吴甡核奏  丁酉延绥榆林大雨始有禾  庚子大盗满天星等来降选骁悍者置营中散其余党一万二千余人给免死票路费即命其魁分勒回籍未数月皆叛去  壬寅流盗自合水保安逃出者万余人从庆阳攻中部署印同知郑师玄告急杨鹤遣官招之是夜降丁内应城陷  工部郎中李若愚请复建文帝庙号录殉莭诸臣章下礼部  大同襄垣等县雨雹大如卧牛如犬石小如拳毙人畜甚众  潞安犭□回民作乱于壶关高平陵川宣大总督张宗衡剿平之  六月癸卯朔曹文诏击斩王嘉胤于阳城王承恩等又败贼于雒川  丁未大学士钱象坤罢  以熊明遇为兵部尚书  山东徐州大水  庚戌未刻临頴县雷雨忽王家庄风霾坏民居压死三人即至杜家庒倾楼拔木室庐器用尽失飘散无迹压死五人风霾渐至巩家庒长五十余丈广十五丈砖瓦磁器翔空落地亡恙鉄器皆碎  丙辰淮安扬徐济宁大雨水坏民居田稼  辛酉延绥副总兵张应昌兵备道戴君恩以贼混天猴张孟金约齐蔺二贼谋袭靖边先邀之遇于真水川坌口贼遁追至中湖山力战射白广恩坠马又射死张伏仓贼乱大败之癸亥贼混天猴独行狼万余人谋攻合水县自甘泉之甄家湾而东洪承畴率都司马科等二千人追之丁酉追至甘泉山中混天猴等乞降  西人犯绥红山官军拒却之  秋七月戊寅贼入东关游击陈光先率兵巷战逐走之曹文诏自庆阳以千八百骑赴救至花园寺闻炮声疾驰贼迎战俄四山伏起合围文诏几不支文诏力门□斗突围贼始败走追杀颇众分路趋驿马关  大盗上天龙马老虎独行狼复掠鄜州列三营于太平原杨鹤王承恩从三川驿往击斩独行狼马老虎贼溃上天龙以二千人降吏科给事中孟国祚曹履泰各奏抚贼欺饰之弊国祚曰今日招抚原迫于计之无柰借此以＜宀十见＞目前而贼势益横有此处就抚彼处猖獗当事既欲言抚必不肯悛将至身名俱败贻误封疆履泰曰偷旦夕处堂之安无制伏安插之道祗有借抚以张贼之焰以盖贼之名官兵亦束手而不敢动将草泽之雄窥见庙堂举动如此天下事尚忍言哉庚辰宜川知县马自龙出至云岩镇被大盗刘九思等劫去胁舁入城九思坐公署令三户养一贼总督杨鹤闻而檄下始出走鄜延道张允登请＜宀十见＞自龙戴罪视事巡按御史吴甡紏为抚局所误朝论讳之癸未逮总督陕西三边军务兵部右侍郎杨鹤下刑部狱明年戍袁州卫  辛丑贼陷中部县先是守道翟师雍所抚盗田近庵等以六百人分驻马栏山吴甡书止之及李老柴独行狼郝临庵等南下攻中部田近庵内应而陷吴甡行次隆坊镇去县四十里随遣总兵王承恩屯城北副总兵赵大胤等屯城西合战大败之  八月癸卯总兵贺虎臣前奉杨鹤檄剿庆阳贼刘六等计斩刘六是日于环县击斩余党五百人西路渐干  己酉洪承畴至平凉以镇原贼恣掠发甘肃临洮兵三千剿之  清兵大举围大凌河城祖大寿与何可纲固守大凌围未角□羊巡抚丘禾嘉总兵宋伟吴襄率师援之禾嘉悸怯屡易师期又与伟襄不相能是日遇于长山襄营先乱败绩监军太仆寺少卿张春被执前一日凌城食尽可网知城且不守语遣大寿去自为文以祭死之大兵遂入凌城张春自军中上书请款巡抚丘禾嘉密表其事孙承宗曰春亦丈夫也独不闻其妻翟氏六日不食而自经乎春被执求死欲杀之或劝救因幽之萧寺中日夕给馔春终不屈久之或携觞酌之春色喜即讲经史大义人多就正焉后疾卒吴执御论周延儒揽权壅蔽植党狥私会试廷试馆选首列多出其乡皇上习见延儒票拟摘发细事近于明敏遂尔推诚不知延儒阴谲之尤实借票拟以行其私上切责之戊午执御再劾庚申又劾之俱留中不报  谕武举试艺毋专取文藻兵部覆试武举奏技勇多不称遂削前监试御史余文火□晋等籍下主试左春坊杨世芳刘必达于狱改命侍讲方逢年编脩倪元璐覆试与前榜同者三十人时有大臣子不淂与遂导上过督之元璐覆试大臣子复不与且上章讼世芳等冤士论伟之  先是巡按陕西御史李应期言秦贼旋抚旋叛御史吴甡新代上命其确察报闻于是甡上言延庆地亘数千里土瘠民穷连岁旱荒盗贼蜂起东路则王嘉胤攻破府谷渡河犯晋西路则神一元破宁塞破柳树涧破安边攻保安一元死弟一魁继之又破合水围庆阳总督杨鹤本年移镇宁州遣官招抚安插宁塞者四千有奇余党郝临庵刘六等众不下数万五月初总督离宁州贼已掠环县真宁之间此保安合水之流孽也延安四载奇荒边军始乱出掠于米脂绥德清涧胁从甚众几于无民去秋流劫延南巡抚洪承畴方控制东西两路力不能及三月间贼掠宜川雒水宜君中部等县点灯子众号数万自山西回黄龙山西安北界数州县被毒最惨此延北边贼流毒西安者也总兵王承恩榆林道臣张福臻以勤王兵五千南剿贼望风潜逃总督移镇耀州招安诸盗待之殊厚满天星等临阵降于榆林道臣亦不下数百人贼见大兵在南遂徙而北延川安定清涧绥德米脂吴堡葭州虽散原籍仍复掠劫于是有官贼之谣而人致恨于招抚之失策矣点灯子众五六千在清涧之角□羊家沟旋抚旋叛庆阳郝临庵刘六等亦受道臣周日强之抚令攻陷中部者多其众也又降贼独头虎等见大兵之来已出韩城潼关道胡其俊犹追赆钱九十万贼复横索一一给之惟谨要挟重赀之说有自来矣为今之计惟集兵南北合剿歼渠魁而余众自破明赏罚而士气自鼓秦事犹可为也  流盗陷山西隰州蒲州以前光禄寺少卿许鼎臣为右佥都御史巡抚山西提督雁门等关鼎臣上六事蠲租增饷明赏罚劝忠义分信地破资格大抵沿习之语识者讥之  洪承畴驻庆阳复报乏饷大败赵四儿于山西桑落镇  是月罢工部郎中孙肇兴肇兴监督盔甲厂以帑诎且积负□人因＜锍-釒＞劾监督太监张彝宪上怒令肇兴同监造太监刘守乾回奏肇兴落职  九月壬申朔山西流盗犯济源  神一魁复叛据宁塞县劫参将吴弘器縳守备范礼焚掠横甚官兵攻围之贼食尽其党黄友才斩一魁以献  大盗独行虎满天星一丈青上天猴等五部在宜川雒川韩城间恣掠副总兵赵大胤在韩城去贼营二十里不敢出战士绅强之出报五十级验之则率妇女首也给事中魏呈润劾大胤落职  壬申命洪承畴总督陕西三边军务兵部右侍郎兼右副都御史  乙未命太监张彝宪总理户工二部钱粮唐文征提督京营戎政王坤往宣府刘文忠往大同刘允中往山西各监视兵饷  赵四儿就擒赵四儿即点灯子也起清涧绥德逞于延绥奔突韩城宜川雒川往来秦晋沿河郡县多苦之至是伏诛平阳稍安洪承畴力也其党黑煞神起又有紫金梁老犭□回犭□回过天星乱世王蝎子块等  冬十月辛丑朔日食  流贼复掠庆阳  命太监监军王应朝往关宁张国元往蓟镇东协王之心协中邵希韶西协  庚戌官兵复中部县初六月王承恩屡攻不下八月练国事继进贼突出数百骑溃围复勾庆阳大盗郝临庵等引众数千自保安镇来援谋截我粮道杨嘉谟自耀州至曹文诏及张福臻兵俱至至是克之曹贼数百人陷宜川县练国事在三水遣参将李卑驰援之贼遁  辛亥封岷王企＜釒豊＞  十一月丁亥以太监李奇茂监视陕西苑马茶马吴直监视登岛兵饷  辛卯孙承宗还关门引疾命放归  命南京礼部右侍郎钱士升祭告凤阳皇陵礼成奏言凤阳土地多荒庐舍寥落冈陵灌莽一望萧然周咨其故皆言凤土确瘠在江北诸郡为下下民居皆涂茨一遇水旱弃如敝屣挈妻担子乞活四方户口既以流亡逋赋因之岁积有司束于正额不淂不以逋户之丁粮派徵于见在之赋长于是赔累愈多而见在者又转而之他矣昔李特之乱巴蜀乘于驱逐流民伏祈特为蠲赈可以招流亡可以息乱萌生财固本举积于此不报  闰月戊申贼谭雄复据安塞参将李卑驻兵城外总督洪承畴以我兵若株守宁塞必至各处蠢动乃命曹文诏围宁塞自率骑夜趋安塞城下壬子王承恩亦自延安至即诱谭雄等五人出斩之降丁陷甘泉县劫饷十万八千两杀知县郭永图河西道张允登战死允登转饷混天猴勾盗掠焉洪承畴闻之遣王承恩分剿而自以四百人赴甘泉以甘泉鄜延咽喉也贼势日炽承畴日不暇给矣  癸丑夜盗陷安定县大盗不粘泥张存孟等三千余人自鱼河川因内应入之  戊午倪元璐上言原任右中允黄道周学行兼至今代所希天为陛下生此人仰佐天章黼黻一代不可谓之偶然也在今之时闻臣此说或以为疑所谓世人贵耳贱目若道周死后数十年天下推之必有甚于臣言者臣虽愚悖岂敢以身触雷霆过情奖物即陛下释之不诛臣亦惧为后世所笑所以推举本由至诚道周而外原任顺天府尹刘宗周清恬鲠介足以磨励一世今天下本无人淂其人又不能用如此安望天下有为陛下奋其忠良者乎陛下幸听臣言还道周原官而出臣于外此犹弃珷玞得良玉也上不听  初东江刘兴治反屠皮岛皮岛旧副总兵张焘与兴治内戚沈某合谋图兴治未发会登莱巡抚孙元化荐参将黄龙为东江总兵至岛兴治遂叛元化以兵部尚书熊明遇督援切急从海上命参将孔有德等以三千人赴关外有德遭飓风几毙迨归复命从陆不胜愤屯邹平月余进至吴桥亦称兵破临邑壬申巡抚登莱右佥都御史孙元化欲亲抚有德初元化谓复辽土宜用辽人固辽人宜得辽将故徵辽将孔有德耿仲明等甲戌有德连破□河新城巡抚余大成称疾遣材官往谕不听遣中军沈廷谕以兵往肩舆赴阵不事甲胄而败  是月宁武总兵孙显祖败贼于万全县乃蝎子块所部四营也走夏县洪水镇佯乞抚夜袭显祖营以有备而遁  十二月庚午时考选科道二十余人复核在任钱粮于是下户部尚书毕自严狱熊开元郑友玄俱谪去命自后考选将及先核税粮庚午吏科都给事中颜继祖上言诸臣已列清班复使杜门进退维谷殊为未便上切责之自是郡县益务严酷不知抚恤  进祖大寿少传左都督大寿守大凌城被围日久食匮援兵不赴遂以城降既而逃归  甘泉贼陷宜君县又陷葭州兵备佥事郭景嵩死之  庚辰登莱总兵官张可大至朱桥驿值孙元化还登州言抚事已定可毋西行盖信其不反也可大叩其详始知叵测可大仍西行元化竟檄止之  乙酉孔有德攻青州  总兵官陈洪范镇守居庸昌平  庚寅孔有德攻登州至泥水山困乏矢亦尽而孙元化主抚甚力令夜丁乙登云书谕之有德始营山下夜攻城东南却之  洪承畴奏抚贼张献忠罗汝才等千九百余人上忧延绥贼蔓以吴甡请饷及洪承畴＜锍-釒＞切责户兵二部兵部尚书熊明遇请措二十万金接济秦中  是年上念孝纯太后无御容命新乐侯刘氏求子弟貌似者图之又绘孝元太后御容于慱平侯家并如前法迎乂大明门上早出百官多未至
　崇祯实录卷之五  怀宗端皇帝五
　　崇祯五年春正月己亥朔大风霾  庚子张可大令副总兵张焘与邵国祚川兵共三千六百人战城东焘兵忽戴红巾反击我兵歼焉游击陈良谟等死之辛丑登州城陷时孔有德上书孙元化元化信其言午刻开门纳张焘兵三百人盖伪降也各官力阻不听置于太平营夜漏十刻内应合开东门杀官吏绅民几尽执元化及兵备道宋光兰知府吴维城同知贾杰知县秦世英及乡绅梁之垣拘于游击耿仲明宅胁元化移余大成书求奏赦有德更造舟募兵居七日得航舡海遂纵元化等归张焘不肯降贼自缢死壬寅张可大知水城不可守杀妾婢自经于太平楼初有德攻城登人告急宋光兰曰事在防院元化曰已别有计及城破欲杀光兰光兰因自叙清掺释之杀故河州判官张瑶  癸卯贼陷保安县又陷合水县  流贼陷山西蒲州永宁且大掠巡抚宋统殷提兵援剿巡按御史罗世锦归咎于秦谓以邻为壑给事中裴君旸晋人也上言请责成秦镇抚驱之回秦后再议剿抚识者笑之  洪承畴请留陕西饷银二十万资剿费并以劝农从之先是宁塞逸贼合环庆诸寇屯镇原县之蒲河欲犯平凉走凤翔汉中练国事自泾州驰赴固原檄固原道王振奇同副总兵王性善等截守各隘口檄平凉道徐如翰同副总兵董志义守泾州各要害又檄总兵杨嘉谟游击赵光远共缉奸杀贼塘马断其耳目贼遂不敢出又食乏互相猜疑洪承畴从鄜州间道驰至庆阳曹文诏以临洮兵二千至宁夏总兵贺虎臣兵亦至会于西澳各夹击贼大小十余战追奔数十里伤坠亡筭而宁塞之寇尽矣惟浑天猴等尚据襄乐国事遂移镇宁州时以西隩之捷为用兵来苐一戊午承畴等击贼槐安堡又败之贼虽奔窜尚破华亭扰庄浪而官兵追捕亟贼皆破胆争潜匿先是陇西韩城安塞安定诸寇承畴偕文诏先后清荡鉄角城为边盗薮贼魁郝临庵可天飞以援中部亦为王师所败独行狼窜入其伍耕牧鉄角城为持久计闻他盗尽平则亦震惧虎儿凹锥子山之贼大败可夭飞已斩其二贼皆生淂就诛自是西人稍休息焉  辛亥孔有德破黄县乙卯以山东武德道徐从治为右都御史巡抚山东谢琏为右副都御史巡抚登莱己未有德薄莱州  壬子以山海关监军参政杨嗣昌为右佥都御史提督军务巡抚山永  庚申以传淑训为通政使逮故巡抚孙元化余大成秋七月元化伏诛明年戍大成  甲子通政使马鸣世等奏言三秦为海内上游延安庆阳为关中籓屏榆林又为延庆籓篱无榆林必无延庆无延庆必无关中矣乃自盗发以来破城屠野四年于兹良以盗众我寡盗饱我饥内鲜经时之饷外乏应手之援揆厥所由缘庙堂之上以延庆视延庆未尝以全秦视延庆以秦视秦未尝以天下安危视秦而且误视此流盗为饥民为降丁势焰燎原莫可扑灭若非庙堂亟增大兵措大饷为一劳永逸之计恐军骛于东贼驰于西师老财匮揭竿谁御天下事尚忍言哉乞敕所司亟措饷二十万给民牛种为兵士犒赏急图安戢庶全秦安而各镇安矣  吴执御奏荐黄克缵刘宗周姜曰广文震孟陈仁锡黄道周曹于汴惠世扬易应昌罗喻义上责其狥滥辛未四川道试御史吴彦芳亦奏荐李瑾李邦华毕＜棥心＞康倪思辉程绍上恶二人朋比下彦芳执御刑部狱坐奏事上书诈不以实律杖为城旦报可  丙寅河套着力免以三百骑近塞称插汉虎墩兔憨求款曹文诏在暗门同定边副总兵张应昌同知赵之庠议未决丁卯前总兵孙显祖有逃丁诱定边降丁内应借守东西二门招着力免入之千总张射奎王希武等出城拒截文诏等各击斩百四十一级千总李世科阵没文诏奉檄还靖边初哈台吉故辽东海西部落因避敌来归分置各镇哈台吉等百余人居定边文诏剿山西盗颇得其力自宁塞告变文诏回奏窥定边空虗潜购河套以畔赖文诏力战逐之城外  二月庚午德陵成进周延儒少傅兼太子太傅温体仁吴宗达少保并太子太保何如宠太子太保各赐金币余文武内臣赏赉有差  丙子西人二十骑犯宣府黄土梁保安盗购西人八百余骑夹攻宁镇贺虎臣溃走前总兵杜文焕御之始退而盗为西人所诱强半西走保定遂空  甲申巡抚山东御史王道纯言三事曰分移镇新抚臣徐从治防臣谢琏不宜并城一当移驻莱阳共相特角曰湏精兵孔有德所畏惟降丁川兵耳合山东兵万人保安天津兵四千人若再淂边兵或川兵庶可防御曰慎招安彼既叛亡毋论其不来即来而收之保无奸人内应必过莱入登在彼招安为便  丁亥海宁捍海塘成  庚寅盗夜入鄜州兵备佥事郭应响出御死之  三月辛丑工部右侍郎高弘图上言臣部例有公座中则尚书旁列侍郎礼也内臣张彝宪奉  理两部之命竟与臣部迭分宾主俨然临其上不亦辱朝廷而亵国礼乎且臣今日之为侍郎也副尚书非副内臣国家体统臣固不容不慎故仅延之川堂而公座毋宁已之虽大拂彝宪之意臣不顾也况总理公座署命另置宜即设一公座以见朝廷之尊在臣部者仍还之部岂不名正言顺内外得平哉上以粮务事重自应到部验核升堂公座事如旧例弘图遂引疾求去不允＜锍-釒＞七上削籍  癸卯上幸太学行释奠礼先期徵衍圣公孔＜彳胤-丿＞植五经慱士颜光鲁曾承业孟弘誉陪祀  兵部赞画主事张国臣出抚海兵巡抚徐从治奏其非计以抚使一出攻城益急国臣曰我不当缒城出击以怒之果尔必使有德任意攻围拱手以莱授之如孙元化之于登城而后可今元化入京国臣又从外助之盈庭集议自以为一纸贤于十万援兵绝迹职此故矣臣唯死守必不敢以抚之一言面谩至尊败封强而戕民命也奏入不报盖登莱之抚周延儒实主之  孔有德以舟三十艘招皮岛将陈有德随诱杀岛将以三千人入登州  丙午太监张彝宪奏省直料价积逋百万命工部开数立限完纳又命户部严核兵数额饷浮饷增于何自始于何年逐一详具以凭奏闻  申军机泄漏之禁  以胡应台为刑部尚书  壬戌贼自武安监陷华亭甲子遁  夏四月癸未孔有德攻莱城西南隅徐从治伤炮卒从治海盐人奉诏驻青州以莱城危急特入居守且力言抚叛非计不幸遇害变闻予祭葬赠兵部尚书立忠烈祠  丁酉夜江宁地震  是月红彝千余人筑城彭湖  湖广流盗自兴国直入江西泰和县  六月壬申河决孟津口横浸数百里  甲申兵部职方员外郎华尤诚上言三大可惜四大可忧剌温体仁闵洪学上诘责之允诚又极言其失上怒夺允诚俸  是月江西流盗自□安攻抚州乐安掠崇仁  秋七月壬寅司礼太监曹化淳提督京营戎政  逮巡抚宣府右佥都御史沈棨时插汉虎墩兔憨犯张家口求款市棨不以闻即答书设誓宴赉太监王坤以闻逮讯之  癸卯孔有德杀莱州府知府朱万年先是推官屈宜扬入莱城云有德必降但欲见防院谢涟琏遂主款遣莱州知府朱万年出谕有德等下马迎拜万年复入甲辰琏偕万年同出宣诏被执万年亟呼闭门即杀之推官屈宜扬得入寻自经  乙卯以马士英为右佥都御史巡抚宣府丙寅逮士英以擅笞张家口守备又取都司库六千金太监王坤密以闻  登州辽妇生子人身猴面二角鸡足生即能言  罢兵部尚书熊明遇  八月丙寅朔天寿山大雨水冲损庆陵宝顶削前曹文诏等击贼甘泉县大败之洪承畴令胁从者免杀降四千余人散者亦数千人官兵疾进诛其渠帅余俱散匿山谷  丁丑河套千余骑窥甘肃凉州副总兵都督佥事柳绍宗相希尹击却之  庚辰皇三子慈炯生  逮山东总督刘宇烈以科臣道臣并劾其丧师辱国也  以朱大典代之  辛巳孔有德精锐入登州北城将入海总兵吴襄等遂拥众先登乙酉有德引兵去官军尽抵城下复招远再复黄县始角□羊围  九月戊戌右春坊右中允兼翰林院编脩倪元璐引疾放归  以韩日缵为礼部尚书张凤翼为户部尚书  丁酉孔有德趋山海壬申复入登州城官军围之  以太监郑良翰谢文举扶进朝魏典卢文德提督京营戎政西安县雨谷其粒长于常稻差黑□完黑  山西流盗破临县贼魁豹五等据其城又掠怀济焚清化镇破脩武县杀知县刘凤翔河南巡抚樊尚燝以晋人之争左良玉也奏言贼在山西垣曲山渐近济源请良玉近驻泽州北可以援高平长子东可以救陵川潞安西可以应阳城沁水为晋保境兼顾济源是豫患未甚剧也  冬十月庚午命前御史金声中书舍人王应龙脩历法  登州叛兵屡出战游击程仲文守备祖邦楼先后战死已而叛兵入胶州海州  己卯定海兵击海寇败之  庚辰海盗刘香老犯福建小埕游击郑芝龙击走之  癸未安塞遗贼掠西川胡坌延绥巡抚陈奇瑜委总兵王承恩击败之贼目乔六自斩其党魁以降余遁延绥稍宁  丁亥以周士朴为工部尚书  十一月乙巳孔有德李九成出战败弃登州九成中弹死  十二月丙寅有德航海半至黄县  戊辰御史吴甡言河决浸及祖陵命责河道尚书朱光祚勘闻即督守臣脩筑明年以运河浅阻削一级寻罢  流盗自河南息县破光州  停开纳事例  总督张宗衡巡抚山西许鼎臣同逐临县贼贼转入磨盘山山方六百里阎正虎盘据交城文水以窥太原邢满川上天龙盘据吴城向阳以窥汾州紫金梁等以秦兵豫兵毛兵尽集泽潞东南遂乘虗掠东北从沁州武乡辽州榆社入榆次又入寿阳距太原不五十里许鼎臣遂撤临县之师以归  戊寅严皇城守卫  庚辰南京礼部主事周镳请撤太监张彝宪略曰内臣用易而去难此从来之通患然不能遽去犹冀有以裁抑之今皆不然但见因内臣而疑廷臣者多矣用廷臣而疑内臣无一焉如彝宪用而高弘图之鲠介终不可容矣以至金铉孙肇兴魏呈润赵良曦曹文衡王弘祖及李曰辅之激直熊开元之慷慨无不罢斥尤可叹者每读邸报半属内侍之温纶从此以往鍜炼臣子委亵天言祗狥中贵之心将不知所极矣上怒其切直削籍礼部员外郎袁继咸＜锍-釒＞救不听  乙酉赵和尚等贼斩其魁郝惟端以降诸将分领入营还宜君  己丑命司礼监右少监刘芳誉提督九门  是冬令百官进马三品以上各贡一匹余或合进俱纳御马监不过赍金贸之本监也自外入者虽骏骥亦却之  是年命鬻祠庙仓铺
崇祯实录卷之六  怀宗端皇帝六
　　崇祯六年春正月甲午朔大风霾日生两珥  丁酉畿南盗闯入西山距顺德百里时大队尚在山西零骑数百分为二道一北向西犯平县窥固关一南向河北怀庆卫辉尽遭蹂躏矣丁未总兵左良玉破贼于涉县西坡斩其渠贼望左家旗帜皆靡然贼势尚盛耽耽未忘中州也进屯辉县之百泉书院三日寻北踞林县山中于是赵村饥民相望而起河南兵七千先后失亡殆尽良玉势成孤注不得已邀总兵邓＜王已＞兵御之  庚子运舟出天津海口飓风尽覆以户部郎中史可法为江西佥事布政司参政  癸丑曹文诏进都督同知  留两淮盐课十万充饷客兵  大学士周延儒以宣府阅视太监王坤＜锍-釒＞劾乞罢不允  庚申遣催外饷十一人  二月癸亥朔建昌军沈学之家生豕二尾八蹄二身一首  戊辰召都察院左都御史张登谕之曰风纪重地向来考核御史之法不能实行今察吏安民莫先考檄卿其励之  庚午召廷臣于文华殿谓左副都御史王志道曰遗用内臣原非得已朕言甚明何议论之多也昨王坤＜锍-釒＞朕已责其率妄乃朝廷举敕莫不牵引内臣岂斥各官皆为内臣耶对曰王坤直劾辅臣故举朝皇皇为纪纲法度之忧内廷既可紏廷臣廷臣亦可紏内臣臣为法度惜非为诸臣地也上曰朕见廷臣其于国家大计不之言及唯因内臣在镇不利奸弊乃借王坤之＜锍-釒＞挟制朝廷诚巧侫也且文武各臣未尝不用因其蒙狥故勉用内臣耳周延儒等请上优容上色稍霁延儒曰志道非专论内臣实责臣等溺职上曰职掌不脩啖名立论何堪宪纪立命志道退  戊子山海关永平大雨水坏城郭田舍人畜亡筭  辛卯曹文诏击榆林贼败之文诏出师屡捷惟山西总兵张应昌逗遛不进于是贼渠紫金梁老犭□回犭□回从榆社败北奔总兵艾万年贺人龙斩之  巡抚许鼎臣因奏言寇党三十万流毒晋地五年今西贼万余遁济源山其内王屋燕柱析城中条令李卑艾人龙等从沁州阳城沁水入剿贺人龙李春芳从垣曲绛州入剿此西路之大概也东贼二万余遁辉林武陟山其内为青羊谷赤狄囤王莽岭伏牛山碗子城大王庄小西天孙膑坡箕山辽山今曹文诏孙茂林自潞安入剿猛如虎等自辽州和顺东平入剿此东路之大略也太汾西北有三阁五刚短毛贼镇臣张应昌等任之余如霍州之东山赵州之休粮山隰州之水头镇石楼之花城窊孝义之开府乔山之则皆土贼易定＜锍-釒＞入上心谓饥民非流寇而鼎臣亦藉以＜宀十见＞文法也上遂谕都察院以民穷盗起皆由亲民之官妄取民财弥逢上官小人得志百姓愈困敕巡按御史广访以闻  上谕吏部礼部曰朕惟祖宗朝求才用人原不徒凭文艺尽拘资格惟在敦尚行谊选建贤能以佐治理故童子必入小学遇试先核德行自入学以及释褐必有实德方许登用异日败行考官并坐至于四海之大岂无潜修硕德积学弘才清直刚方实堪大用者乎更宜简拔一二以示风劝若科道不必专出考选馆员湏应先历推知并当廷议垂为法守  三月辛亥刑科都给事中陈赞化劾大学士周延儒以游客李元功医官张景韶通贿命下元功镇抚司延儒奏辨赞化又劾延儒前语去辅李标上先允放余即封还原＜锍-釒＞上遂改留实有回天之力今上羲皇上人也此是何语罪不止轻泄至指借停刑以罔贿利引刑科给事中李世祺为证世祺亦奏赞化言实户科给事中朱文焕亦劾延儒重荷国恩毫无补救群喙交攻万无可留报闻  丙辰蜀贼攻苍溪县不下遂走广元同知张鹏起等战二郎关大败杀守备张应甲黄朝玺  己未蜀贼攻百丈关守备郭沾辰陈中败没  陕州兴平等官入觐贼不得达巡按陕西御史范复粹以闻  是月发十万金命御史陈乾阳赈济山西  夏四月丙寅贼破平顺县杀知县徐明扬  孔有德耿仲明由盖州自归于清初仲明弟仲裕先来通镇守登莱东江前将军黄龙计杀之及登州破龙家在城阖门死焉龙守旅顺计有德等必逸逸必道旅顺果至逆击大有斩获擒毛有贤承福等未几清兵入旅顺杀龙  辛巳总核各京省积亏盐课三百二十余万命有司如数角□羊纳否则指名参处金花积□亦分见徵带徵勒完  礼部尚书黄汝良上昭代乐律志考命付史馆河南西路盗自辉县入清化镇游击越效败没左良玉擒斩六十一人其武安东盗游击陶希谦击之亦败没部臣以河南不塞太行之险揖盗使人不得无罪河南乡绅奏请陕西总督洪承畴兼辖河南部臣欲移承畴驻潼关为三省之界监制晋豫二抚并曹文诏邓＜王已＞张应昌三镇上不允  命司礼监太监张其鉴郝纯仁高养性韩汝贵魏伯绶等赴各仓同提督诸臣盘验收放  癸未承运库太监奏叚匹欠数十万命有司勒限输上  兵部请三省抚臣亲在行间晋抚同曹文诏入阳沁山中道臣王肇生同张应昌入潞安山豫抚同左良玉直入星轺驿别遣邓＜王已＞直入少阳关保定巡抚同梁甫周尔敬入小西天等处其褊禆各选一知兵道府督之分剿报可  五月癸巳巡抚山户部侍郎刘荣嗣等奏言调兵剿寇非守城也近抚镇多设雄兵株守郡邑意以城池亡恙可逭失事之责不知贼利野掠何用攻城此名为防寇实同纵寇荡平无期病全在此请城守委有司抚镇率其丁壮冯高设险专主援剿  庚子云南曲靖江府土舍安边与安其爵其禄同祖兄弟也其爵世乌撤知府其禄欲仍受沾益知州脩好巡抚蔡侃角□羊谕之俱听命  以侯恂为户部尚书  壬寅插汉虎墩兔憨同河套五万余骑自清水横城分入守备姚之夔等不能遏临河堡参将张问政副总兵史开先守备赵访皆逃遂薄灵州总兵贺虎臣以千骑入守乙巳出战移入屯堡连屯数十里杀掠惨甚上怒巡抚耿好仁寻逮之  丙午太监张应朝调南京与胡承诏协同守备  己酉谕兵部流贼蔓延各路兵将云集一切功罪勤惰应有监纪特命内中军陈大金阎思印谢文举与山西内中军孙茂霖会各抚道分入曹文诏张应昌左良玉邓＜王已＞中军监纪功过督催粮饷安抚百姓仍着内库发四万金素红蟒叚四百匹红素千匹军前立赏  壬子河套西犯延绥定边营官兵击斩一百二十七级寻复犯灵州横城延绥西川降盗王成功乘边警紏众复叛于西川掠双湖峪陈奇瑜王承恩方御插汉即分剿于王家岔斩百四十一级继而承恩又击贼于膈峪斩八十八级王成功歼焉时又大雨西川平邓＜王已＞击贼善阳山大败之射死紫金梁贼夺气  工科给事中孙晋上言徐邳而下至安山无岁不决无决不害而最剧者莫如苏嘴建义等处宜亟讲求＜锍-釒＞塞之方此天下兵饷通塞之间也  六月辛酉朔命太监高起潜监视锦宁张国元监视山西石塘等路综核兵饷犒赏军士乙丑川兵溃于林县毛兵杀伤甚众潞王告急乞抚臣驻卫辉控御之  丙寅贼围汤阴败乡兵林辉涉安等县绵亘一山故易蔓也又贼自阳城垣曲来合于济源  红彝犯漳州明日突攻中左所官军失利  插汉虎墩兔憨犯延绥  礼部尚书东阁大学士郑以伟卒  庚辰大学士周延儒罢始温体仁与延儒深相结纳延儒故力援之以进至是体仁将夺其位太监王坤＜锍-釒＞攻延儒举朝争之体仁不之助及王志道召对上语延儒曰卿昨辨王坤＜锍-釒＞日后将入史书体仁觇知上意故凡与延儒为难者体仁必阴助之而助延儒者皆诎焉兼以羲皇语谤讪有据遂不角□羊命行人王芝瑞护行以归  甲申张彝宪以户工二部外逋一千七百余万当令科道分催时督饷方裁故下部院酌议部院请查参完□罢不遣  河南大旱密县民妇生旱魃浇之乃雨  秋七月辛卯朔大风拔木壬辰贼屯武安乙未贼屯彰德汾州命太监阎思印同张应昌合剿汾阳知县费甲鏸以逼迫苦供亿投井死丙申贼陷山西乐平县  召兵部尚书熊明遇等于平台以沈棨私通插汉欺□□玄辱国明遇对曰天语严毅臣等不胜惶惧退而思之亦边臣处置失平耳于天威无损也七月朔抚臣沈棨手书曰青永为哈喇慎诸部现在墙下与招抚官欢然道故往谕之启其悔心明旨虽严不亦纡边臣之难乎以插汉临边而去俱皇上威灵所及圣意云辱不过谓誓稿数语耳汉唐英主于塞外嫚书皆置不理即本朝款贡言语岂能尽驯边臣郤而不奏今此举实不成盟中军都司等官与之颉颃兼以捐俸犒劳为词未闻朝廷裁处于天威何损哉先是插汉屯膳房堡沙岭时总兵王世忠巡抚沈棨因私犒三千金插汉攒刀说誓事闻上初犹豫熊明遇力为请上以问周延儒伏地不对者久之上乃不允以誓文中朝廷与插汉并体寻逮棨遣戍  戊戌命行人召故大学士何如宠  庚子叙内臣守莱功徐时得翟升各荫锦衣卫正千户余升赏有差  湖广守备太监魏相监视登岛兵饷  八月乙丑谕田赋定额于是户部尚书侯恂上言赋役全书款目错杂田亩丁口又率不得原额增减多少何由稽考莫若以万历会计录为据合派辽饷另立一门庶攒造为易  庚议城张家湾从户科右给事中林正亨之言也  丁亥流寇过静宁攻隆德知县费彦芳告急固原道参政陆梦龙驻静宁州闻警往援遣把总王珍领二百人往先遁明日隆德陷彦芳被杀梦龙战绥德城外阵没  九月壬寅命沈世奎加总兵固守皮岛檄谕朝鲜世奎□遣参将陈龙檄皮岛宣布朝廷德意因至朝鲜  以冯英为刑部尚书  以南京礼部右侍郎钱士升为礼部尚书兼东阁大学士直文渊阁  是秋襄城县莎鸡来自西北群集以万计固沙漠产今飞入塞内占者以为兵兆也  冬十月甲子登州雨雹  大学士徐光启上言臣奉命督领脩正历法所进历法书表者三共七十二卷日缠月离恒星经纬日月交食各种略备今至五月复令知历者推算得各色立戌表二十卷日缠交食及土木火星历指草稿六卷虽草创似为成全恐稽大典则用人诚不可缓御史金声慱综理数大理寺评事王应遴学亦通赡且数请脩历堪以委用令其共相讨论可计期而竣矣因缴历法敕印寻召李天经督脩历法  戊辰礼部尚书文渊阁大学士徐光启卒光启字子先博学善星历兵法性行淳谨为时所推予祭葬赠少保谥文定  己卯礼部尚书林欲楫上言今天下所最患者曰官贪曰民穷曰兵弱臣请略陈之夫官之贪本源浊也皇上惩请托贿赂之弊法非不严顾巧者或藏径窦险者或捏风形直景不如端臬窒流不如澄源使断绝夤缘之路即澄清铨叙之法民之穷者本业微也国家岁额四百万石仰给江南今江南民力竭矣臣渡江而北濠徐青斋以抵畿辅榛莽极目其民转徙无常沟洫之制耕耘之事不知也宜募江南贫民就耕北方官给牛种每夫授田若干俾为世业三年始征有司巡行阡陌＜锍-釒＞通水利其密迩河淮凿渠引之以资灌溉使西北无不耕之田即岁漕可渐省也兵之弱者训练非也今之团操徒灞上儿戏耳必欲化弱为强宜于练兵之时寓选将之法如十一人为一队先召十人课其膂力骑射击剌而甲之有才过十夫即补队长十队为哨再试队长有才过十队者即补哨长十哨为总自把总而上必久历行间实有劳勚者方递迁参将以至大将将取于兵更不他索兵伏其将更不相猜按队而十人具按哨而百人具所以杜虗冒也臂指相使队伍不乱所以寓节制也至若孔有德尚在旅顺海上堤防倍宜加毖皮岛孤悬恐难独支宜令登抚择南之水师兼善火器者俾与皮岛犄角亦牵制之一助也  癸未插汉犯宁夏赵州贼至宁晋阻清水河不淂渡南宫被掠甚惨总兵梁甫在获鹿隃期始至贼已至柏乡西归五台山矣五台山周围数百里贼据显通寺其中薪刍粮储皆具险阻足恃官军号称夹击其实未尝遇贼也  论囚上素服御建极殿召阁臣□确温体仁无所平反陕西华亭知县徐兆麒赴任七日城陷论弃市上颇心恻体仁默不一语竟抵法人皆冤之  十一月癸巳进礼部左侍郎应熊右侍郎何吾驺为礼部尚书兼东阁大学士直文渊阁  甲午参将陈龙抵朝鲜王京面谕国王王随输米二千石助饷特赐金绮  乙未前顺天府尹刘宗周应召至京命俟林釬孙慎行至同见十月二十五日见朝上责其迟缓宗周引咎乞归  癸卯司礼太监郑之惠总督东厂  甲辰插汉西哨巴兔等五十余人来降  洮州卫地震  壬子定远堡龙洞内忽铜鼓乙卯武安涉县贼佯乞抚乘冰渡河陷渑池河南通判袁勋遁四川按察使刘永祚入觐过县失敕书及御览文册贼分入河南湖广汉中兴平  十二月己未朔贼陷伊阳  国子监进二十一史  乙丑参政李天经上历书  庚辰贼假进香客陷郧西县掠遂平  壬午叙复登州功复朱大典原官进兵部右侍郎谢三宾进太仆寺少卿余升赏有差  癸未东江石城岛都司尚可喜降于清时孔有道耿仲明在迫力河治舟可喜因掠长山广鹿诸岛縳都司孙奠邦李承恩等来归  是年陕西山西大饥
　崇祯实录卷之七  怀宗端皇帝七
　　崇祯七年春正月壬辰降盗王刚王之臣通天柱等至太原挟赏巡抚戴君恩于明日设宴斩刚等各营共擒斩四百二十九人王之臣即豹五通天柱即孝义土贼也贼党称紫金梁老犭□回犭□回已死既而侦之在东山无恙而西山则有翻山鹞姬关頴掌世王三贼寻生得献俘而岢岚大盗高加讨号显通神尤横会大旱灾饥民投贼者逾众  张献忠犯信阳邓州兵科给事中史可镜请镇筸兵数千剿楚寇控扼襄阳德安兵部奉调镇筸五千以施南等处兵足其数贼尽入应山都司佥书周元儒击败之  丙申刑科给事中李世祺劾大学士温体仁吴宗达忤旨谪世祺于外  贼自钧州掠谷城遂趋襄阳命司礼太监卢继宁封朝鲜国王  辛丑贼陷洵阳偪兴安西乡土寇乘之汉中为震游击唐通剿土寇而兴安贼随破紫阳平利白河三县分守道王在台固守兴安又洪承畴赴之城得全时练国事移兵□雒巡按御史范复粹驰赴汉中贼始奔南破凤县入四川  满城布衣魏文奎上言今年甲戌二月十六日癸酉晓刻月食今历官所订乃二月十五日壬申夜也八月应乙卯日食今乃以甲寅遂令八月之望与晦并白露秋分皆非其期讹谬尚可言哉臣年已七十八矣谨将本年日食月食时刻分杪详具进览命召文奎入京测验  辛亥煞胡堡守备叶逢春报西人三千骑与降丁相杀自水口入犯  甲寅镇筸副总兵杨正芳败贼于旧县金沙铺  贼攻房县日夜毁民居门扉舁攻穴城入之又陷保康是月唐王聿键奏言南阳知府陈振豪于寇至张皇失措擅取仪卫守陴崇祯五年臣捐千金缮城今城之坏犹故也乞别选贤良命逮振豪下刑部狱  南京兵部尚书吕维祺奏言南都凤泗承天陵寝所在宜以宿寿襄叶为咽喉淮徐则京师咽喉乞敕淮南巡抚杨一鹏急宜豫备贼势果东似宜移驻  二月壬戌以大学士温体仁吴宗达主试礼闱礼科给事中吴家周劾体仁越次上不怿贬家周  贼陷兴山县  监视登太监魏朝以给事中庄鳌献所上太平十二策内撤监视因求罢不允贬鳌献于外  戊辰巡抚宣府右佥都御史焦源溥报插汉虎墩兔憨远徙部众离散总督太监张彝宪请入觐官投册以隆体统许之庚午山西提学佥事袁继咸上言士以廉耻气节为端有廉耻然后有风俗有气节然后有事功如总理内臣有觐官赍册之令皇上从之特在清理文移剔厘奸蠹非欲群臣诎膝也乃上令一出靡然从风籓臬守令参谒屏息嗟乎一人辑瑞万国朝宗诸臣未觐天子之光先拜内臣之座士大夫尚得有廉耻乎逆珰方张是时乾儿义子昏夜拜伏自以为羞今且白昼公庭恬不至怪国家自觐典二百余年未闻有此臣所为太息也科臣李世祺劾辅臣温体仁吴宗达既谪世祺复罪考选文选郎中吴鸣虞使言官括囊无咎大臣无一人议其后大臣所甚利忠臣所甚忧又臣所为太息也奏入上责其越职言事摭拾浮议既张彝宪亦奏辨谓觐官参谒乃尊朝廷继咸又上言尊朝廷莫大于典例知府见籓臬行属礼典例也见内臣行属礼亦典例乎诸司至京投册吏部各官典例也先谒内臣亦典例乎事本典例虽坐受犹以为安事创彝宪即长揖祗增其辱上仍切责之  知贡举礼部左侍郎林釬奏言贡士颜茂猷作五经义凡二十三艺录之恐遭于式黜之又重其才上以其该博命录之继列于榜特令一体廷试  贼入瞿塘陷夔州杀署印同知何承光道臣周士登通判王上仪推官刘应侯奉节知县谭楚良俱遁免  庆王上言宗禄虗设如庆城王府于崇祯六年方给万历二十六年之禄上异之命追责向来所司  戊寅蠲登莱宿逋且赈之  甲申上祀先农躬耕籍田  是月海豊雨血  山西贼自宜川渡河合降丁饥民蔓延于澄城郃阳间官兵斩三百余级余遁会北兵至夹攻斩百五十级遂突入□雒十三营号十万掠洵阳兴平流入汉川  三月丁亥南京右都御史唐世济上言流寇有四一乱民一驿卒一饥黎一难氓宜分别剿抚上善之命专委总督陈奇瑜辛卯上御文华殿日讲毕阁臣退命再入问陈奇瑜今安在温体仁对曰闻在延绥今彼请饷三十万上曰已留新饷钱士升曰新饷虽留此时官未尽徵恐难济急至于难氓势必资遣方可得生但期以免死势终为贼上低回久之乃谕曰近来用人拘于资格乙榜巡抚若以为怪因论及南宫试事曰近来文章俱属浮习如董仲舒天人三策真文章也  巡抚山西右佥都御史戴君恩奏留新饷二十三万乞准开销又乞发内帑赈济命于太仆寺量给时山西自去秋八月至今不雨大饥人相食  己亥大学士何如宠在道屡引疾不许刑科给事中黄绍杰奏言如宠栖迟里门徘徊道路非有所疑畏则有所瞻顾也从来君子小人不能并立次辅温体仁当知所自处矣自体仁为相无岁不旱无日不霾无地不灾无在不盗爕理固如是乎秉政既久窥旨必熟故中外诸臣承奉其意如一人当用则曰此与体仁不合一事当行则曰此体仁所不乐凡此皆召变之由乞命体仁引咎辞位可以上回天心下慰民望上责其率妄调外  辛丑策贡士于建极殿上特裁宸翰问以恢强安边屯田盐法漕运马政恤民足兵正士习破资格其道安施朕将亲览焉赐刘理顺以下三百人进士及身出身有差  丙午河套插汉合犯宁夏河西玉泉营总兵马世龙击郤之  夏四月丙辰朔海寇刘香掠海豊己未工部侍郎李遇知等请发帑金十万赈济陕西命户部议之  庚申新平堡参将马鉄贝诱降丁入市收其弓矢诒以军门巡边出迎遂驱而歼之上首功辛酉西人数百骑犯新平堡传烽守备王国臣驰斩八十级西人歹打儿汉吉囊等前以三万骑乞降  丙寅贼在房县妇倍于男张全昌击斩百五十八级  丁卯安位以兵送安边往沾益州  壬申西人陷保定州  甲戌发帑金五万命御史梁炳赈饥陕西时山西永宁州民苏倚哥杀父母炙而食之  川寇三万人返屯郧阳之黄阳滩分三道一均州趋河南一郧阳趋浙川一金漆料过河趋□洛卢氏张应昌战均州五岭山兵败还均州  西人陷得胜镇羗二堡  丁丑贼陷两当县贼攻苍溪陷凤县洪承畴闻插汉犯甘肃即自汉中行至栈道青桥驿闻贼营宁羗州庚申返褒城至沔州援宁羗贼由阳平奔巩昌丁卯承畴过白水江辛未抵摆州壬申至成县见贼势盛且分道一向边方一向汉中知府断栈道守鸡头冈贼不得至褒城由汉王山犯固城洋县官兵固守贼间往石泉溪阴又别部贼二万趋宝鸡汧阳求抚又湖广贼二三万犯平利盖春夏间楚蜀贼合于秦又卢象昇等萃兵于楚故贼尽奔汉中兴平而川贼入西乡者二三千又犯城固东下是时诸贼尽入汉中兴平以接于□雒矣寇自五年聚于晋纵之渡河而豫楚被害至是又还集于秦而朝廷漫无措置失此机会良可惜也癸未贼往四川阻大江入西安之终南  是月宣大收降丁五千一百九人女不预焉时插汉虎墩兔憨西徙  总督漕运杨一鹏奏言去冬十一月淮泗之间方千里俱有异鸟丛集雀喙鹰翅兔足鼠爪来自西北千万为群未尝栖树集于田尽食二麦亦灾异也  五月丙寅朔尚膳监太监王永祚奏三宫膳羞归并大庖从之  辛卯免浙江崇祯三年以前织造叚疋  贼陷文县文县去岁大旱入秋早霜冬无雪今春不雨斗米七钱延绥西路数年不登贼分部一掠鄜延奔绥清金峪者官兵击斩千三百余级一掠延庆亦擒斩数百皆傍终南山窜入□雒  插汉虎墩兔憨犯宁夏总兵马世龙拒之斩八百九十余级  丙申洪承畴以副总兵贺人龙刘成功等兵二千游击王永祥骑八百赴蓝田盖寇出陕西之道有二曰□雒曰汉中兴平时贼深入南山大峪实近省会故逐之遂东奔纲峪川复入大山远窜□雒其前犯西安泾阳三原之贼李自成张献忠等俱西奔盭厔鄠二县  傅宗龙密陈防海之策欲尽撤皮岛兵以节浮费兵科给事中常自裕言  贼陷庐氏县  乙巳洪承畴自汉中西援甘肃  练国事奏今日最难有五一阙兵大盗起于延绥榆林兵力不足遂调甘肃自宁夏丧师于灵州甘肃丧师于凉州今防插汉尚且不足能分以剿贼乎榆林兵止五千陈奇瑜率之而防秋又当西还则兵愈少二曰阙饷西安凤翔兵荒且留新饷即使支尽不抵三镇之用司府无可借饷饷将安出三曰阙官荒盗频仍有参罚戴罪有追赃客死有失城就逮道府且不乐就何况有司今官阙三十余员何以治民辨贼故阙官急宜补而参罚亦宜少减也曰宗禄秦俗嚣悍贫宗尤甚垂涎赈金渐不可长曰驿递秦晋驿递例不全给今募夫之苦更加十倍故人人思遁凡在冲路宜全给以安其心  洪承畴等自盭厔郿县渡河抵岐山向平阳分三道寇十余万承畴兵仅三千在汉中总兵左光先游击赵光远兵三千四百有奇在临巩总兵孙显祖兵千五百参将卜应等兵二千在平凉副总兵艾万年兵千人止可城守其游击王永祥马献图分戍者不预焉总兵张全昌等兵六千视盗所向以为援剿  六月乙卯朔洪承畴以援甘肃上言汉南诸郡各接楚蜀今大兵皆屯楚蜀贼必偪入汉南陕抚练国事远驻□雒按臣范志粹又以会城空虗而移驻臣以边急复离汉南大盗四集谁为反顾叙禁旅功荫太监曹化淳世袭锦衣卫正千户袁礼杨进朝卢志德各百户赐金弊余有差  总兵陈洪范请灭插汉上命趣赴登州  丙寅陈奇瑜因抚治勋阳卢象升剿竹山竹溪各山寇速战斩一千七百五十三级  贼犯郿县为乡兵斩溺甚众宝鸡岐山义勇闻风率先贼败去  戊辰飞蝗蔽天  己巳刘成功柳国镇艾万年等以三千人战宁州之襄乐颇有斩获俄贼众伏发被围万年国镇败没  先是陈奇瑜围李自成大部于南山车厢峡会连雨四十日贼马乏刍且苦湿死者过半弓矢俱脱贼大窘乃自縳乞降奇瑜许之各给免死票回籍甲戌出山  张全昌追贼兵败都司田应龙张应春死之贼连胜益骄欲犯西安泾阳三原等县洪承畴令曹文诏以三千人自宁州真宁往援清兵围大同  陈奇瑜于峡石狮子山剿秦晋遗贼斩七百二十五给渰五千余人堕崖死者二千余人  秋七月乙酉朔降盗陷陇州陈奇瑜闻之檄各属严守待命  谕兵部禁札付加御  加筑京城  丙戌日食  己丑洪承畴奏言贼在庆阳西安拒败官军猖獗如此大抵贼可十四五万明知官军一二万不能四驰恃其势众旁伏递进则剿杀之难贼皆精骑每跨双马官军马三步七则追逐之难贼攻堡掠野到处可资官军待粮转运则粮刍之难贼入山□嵎官兵相恃一日即误坐一日则时日之难且请盐课银三十万加曹变蛟鼓秩其敌忾遂加曹变蛟副总兵  辛卯贼至凤翔西关藉口奉督抚文安插城内守臣知为巨寇诒以门不敢启湏缒城而上先登三十六人尽杀之陈奇瑜因借以为辞劾地方官绅挠偾抚局以激上怒命缇骑逮宝鸡知县李嘉彦及凤翔乡绅孙鹏等五十余人下刑部狱  清兵入大同张家口又入膳房堡焚龙门关  叛兵杨国栋等拥三千骑直抵西安城下乞抚巡按御史范复粹无计惟登陴固守明晨练国事在鄠县闻之驰还登南城檄贼至濠畔讲一日夜未决度不受抚必西走鄠盭厔密檄沿途官兵饬备更设伏于盭厔境上之夹水沟时禾茂泥淖骑不任驰伏发歼其半国事又遣官招之谕杀渠自赎予上赏顷之一贼斩国栋以首献贼人人自疑互戕千余人余仍入南山  壬辰清兵入保安怀来命宁远总兵官吴襄山海关总兵官尤世威以兵二万分道援大同时辽东粗安有言巡抚方一藻总兵祖大寿私通故移警于西  洪承畴令曹变蛟赴三原  癸巳京师戒严清兵屯膳房堡沙岭往阳和  乙未洪承畴趋富平转入渭南遏各贼  叙州定远堡母猪龙洞闻铜鼓声一日夜  丁酉清兵围宣府遇炮击退屯深井天寿山守备王希忠以闻命亟收人畜入保  戊戌清兵四略永宁明日大捷命保定巡抚丁魁楚移驻紫金关山西巡抚戴君恩移驻鴈门关总督陈洪范移驻居庸关己亥命御马太监黄钟育尚膳监太监王之俊司礼监太监孙朝喜俱提督忠勇营清兵入镇羗得胜二堡  庚子以太监孙茂霖监防紫金倒马二关  大盗混世王等从凤翔郿县东盭厔鄠县云犯西安洪承畴驰一昼夜明日入西安预檄富平关兵及张全昌兵俱赴西安合击贼贼扬至西安之东境我兵以力疲未能出承畴恐贼自渭南华州东出潼关先令张全昌副总兵曹变蛟间道走渭华遏其前承畴出至潼关红乡沟追贼游击李效祖柏永镇力战自辰至申贼始却不能出关因登山承畴自潼关驰赴蓝田欲从山后间道剿之丙午贼觇知官兵意夜走□雒山中初大盗老犭□回犭□回等万余先踞南雒山今又益贼万余承畴又率张全昌赵光远共兵三千赴潼关大峪口截其出仍备阌乡灵宝诸处而前淳化耀州富平贼李自成张献忠等东奔陷澄城县围郤阳旬余联络百余里闻承畴兵至角□羊围由清水秦州窥平凉邠州矣  清兵围大同左卫  卢象升追上津贼于乜家沟总兵邓＜王已＞斩一百八十六级  清兵破安州杀知州阎生斗  己酉清兵至朔州围浑源州  壬戌巡抚河南玄默撤左良玉自内乡陈治邦马良文等自雒阳并赴卢氏  插汉虎墩兔憨又犯宁夏广武营官兵击斩四百十六级  湖广总兵秦翼明至上津县□州贼犯豊阳豊阳古废关地接秦楚为郧襄之咽喉豊阳后有小径曰罩川口可通郧西郧阳巡抚宋祖舜令游击周士凤以六百人戍罩川口翼明夜发兵架梁入贼营后昧爽分兵捣其营贼稍怯斩百四十九级上忧寇无已时召谕户兵二部以淮抚兵及杨御蕃兵厄南畿要害护祖陵以董应文赴彰德倪宠牟文绶兵赴山东河南协剿以河南湖广兵李重镇关兵四万五千并赴河南令卢象昇总督征剿承天责巡按余应桂居守如秦寇入豫洪承畴出剿西北象昇进剿东南贼复入秦则象昇亦入关协剿而豫贼有自中牟走洧川有自祥符入尉氏旋突禹许长葛间而豊阳关之贼不得出屯灵宝凡十三营前三营张平国往许州王成龙往鄢陵许文冲往尉氏大营在永宁卢氏约九月向山东实欲诱我东备因袭汴梁也  八月丙辰叛兵自斩其渠杨林降  陈奇瑜报降贼角□羊散男妇一万三千八百七十七人斩渠魁十人俱延安安定等县民并令还乡  清兵破代州  戊午夜李自成陷咸宁杀知县赵跻昌洪承畴援兵至遇于城下贼弃金帛饵我兵竟西遁  庚申张应昌击咸阳贼斩四百九十九级俘其军师刘某兵气始振  清兵分道进东路至繁峙中路至八角西路至三坌  贼陷陇州屯州城及汧陇间浃月陈奇瑜次凤翔令参将贺人龙等援陇州贼围之  少詹事文震孟请改先帝实录上以册立皇祖默定张差实系风癫红丸轻进意亦忠爱谕旨即为定案不必议改  旌唐王聿键助饷  己巳清兵攻大同五日退西安堡  清兵入崞代崞县知县黎壮图降陷灵丘县  辛未罢总理监视太监谕曰朕御极之初撤还内镇事无大小悉委臣工不意诸臣营私诿过罔恤民艰廉谨者入于迂疏贤能者好为推诿居恒但有虚声临事均无实济己巳之冬京都被兵宗社震恐举朝束手此士大夫□国家也不得已分遣各镇监视添设两部总理虽一时权宜亦欲诸臣自反迩来经制粗立兵饷稍清诸臣应亦知省自图改悔今将总理监视等官尽行撤回以信朕之初心惟关宁偪近高起潜兼监两镇京营内臣提督炤常所愿二三臣工共体时艰若复蹈陋辙不惟国典具存抑诸臣之忠猷何在良足耻矣  清兵攻保定竹帛口杀千总张脩身  甲戌召勋戚文武于平台问堪冢宰及总宪者令各给笔札条对吏部侍郎张捷曰臣之所举与众不同上许之勋戚在殿西室文在殿东室捷彷徨四顾大学士王应熊目属之诸臣觉其异及问所荐则兵部尚书吕纯如也时诸臣或举郑三俊勋戚亦如之或举唐世济捷曰总宪世济可冢宰非纯如不可俄入奏力言纯如之长诸臣以纯如列逆案不可刑科给事中姜应甲言之尤力捷失色上问温体仁对曰谢升可上曰尔等其谛思之应熊故善周延儒而纯如又与延儒善者体仁阴主之工科给事中范淑泰遂劾王应熊张捷同谋党附大肆欺□□玄刑科给事中吴甘来亦劾张捷计翻逆案纯如用则邵辅忠张朴辈皆可用矣上责捷回奏  乙亥召南京吏部尚书谢升为吏部尚书右都御史唐世济为左都御史  刑部尚书胡应台终养去以冯英为刑部尚书  陈奇瑜专事招抚由城固入汉中降盗角□羊散万五百二十八人斩渠魁四人皆延安人也勒降人回籍行八百里至宝鸡等县仍事杀掠官兵捕斩三百余级  洪承畴至富平诘朝至马家村掩盗不备贼先锋高杰甚锐承畴还富平夜袭营杀二百余人斩六十余级高杰降于贺人龙人龙率以袭贼却之  己卯清兵出拒墙堡  辛巳祖大寿以兵四千人西援命驻防蓟镇密云  清兵攻大同右卫  是月有大星从狗国坠入大同兵营  闰月乙酉清兵攻宣府万全右卫守备常如松却之丁亥入万全卫  洪承畴遣兵击延绥西人斩四百余级西人遁  己丑暹罗入贡清兵出塞归计驻宣大隃五旬获毋算吴襄尤世威分道援大同襄兵败世威部将祖＜宀十见＞以七百骑战大同北门颇有杀伤  贼陷白水县知县庞瑜先遁  甲午上御文华殿日讲毕仍召阁臣曰敌出口宜先招抚难民援兵可撤者当尽撤之王应熊曰彼利子女金帛耳田禾未损援兵屯驻城西刈禾牧马民甚苦之钱士升亦以为言应熊又曰山西崞县贼止二十骑掠子女千余人过代州望城上亲戚相向悲啼城上不发一矢任其饱掠而去上为顿足叹息应熊曰崞县被陷捆载三百辆去后数日官兵始报恢复上曰各官俱有罪命兵部核奏士升曰贼实可击失此机会何吾驺曰当尽征各省粮饷以图恢复士升曰吾驺所言是广东事也若江南府帑并无存留且漕粮加派江南独溢民力已竭不堪再困上又传兵部设法市马  清兵出宣府归命撤援兵  江西河南云南大旱  壬寅陈奇瑜至凤县时贼益炽北接庆阳西至巩昌西北至邠州长安西南则盭厔宝鸡众殆二十万奇瑜始悔分兵出御而兵亦寡矣  甲辰夜木星犯奎宿  壬子总督宣大张宗衡巡抚宣府焦源清巡抚大同胡沾恩巡抚山西戴君恩并免十月论罪俱遣戍  九月丙辰巡按陕西御史傅永淳报流寇出栈道攻陷麟游永寿即陈奇瑜栈道中所抚贼也七月围宝鸡赚凤翔其招抚官三十六人在凤翔守城者皆士民诱杀之  丁巳应天地震  庚申王恭厂火药灾伤毙数千余人  癸亥贼破扶风杀知县王国训  乙丑日讲官少詹事文震孟请告不允  赈淮安徐和  礼部尚书曾楚卿罢户科给事中姚思孝论其天启时要典副总裁也  谕兵部腹马俵角□羊祖制难以尽更仍旧本折兼收苑马亏额前茶马册报七监马匹强半虗数今欲清补牧地牧军尽厘牧政各官蠹弊详酌责成岂得空言设法并宣大市马作何易买确议具奏  甲戌河南寇围荣阳汜水及于密县河南推官汤开远同左良玉自郏援密寇走登封寻入白沙新庄又觇知信阳有备自光山罗山犯黄安麻城自麻城趋罗田犯蕲水大营尽入黄州广济黄梅告急  兵部议大剿河南兵入潼华湖广兵入□雒四川兵入汉中兴平山西兵入韩城蒲州  丁丑盗掠略阳时陕西盗一由凤县旧栈道还攻汉中一出略阳由阳平关入梓潼剑州一由宁羌犯广元  辛巳洪承畴自平凉遣副总兵左光先等率兵间出华亭明日抵陇州贺人龙围始角□羊  冬十月甲申朔兵科给事中史可镜劾陈奇瑜报抚贼一万三千人勒回延安似延安人专盗也又傅永淳上言汉南降盗出栈道渡渭水陷城据邑所在骚然皆由奇瑜专主招降谓盗以革心不许道涂讯诘入一邑而邑不敢问入一郡而郡不敢问开门揖盗剿抚两妨恐种祸不止三秦也  巡抚山西右佥都御史吴甡言御  必湏塞外若塞入而援截甚难招安流盗更宜慎重书云歼厥渠魁胁从罔治未舍渠魁而概散之者彼狼子野心势难驯服况边地穷荒无居无食仅曰免死岂遂革心易虑  癸巳流盗犯黄蕲又河南盗扫地王等趋东南自霍山英山分掠潜山太湖宿松  乙未辽东总兵祖＜宀十见＞抵灵宝时贼离城六十里混世整齐王张献忠皆在焉会战斩百二十一级  总理户工二部司礼太监张彝宪改司礼监提督  丙申上连日御经筵遇雪不辍谕讲官尚书韩日缵姜逢元侍郎陈子壮少詹事文震孟谕德姜曰广倪元璐脩撰刘若宰言毋忌讳震孟讲春秋上论及仲子归瑁震孟对曰此见当时朝政有阙以是类推春秋之义实有禆于治道上然之  丁酉命邓＜王已＞简精锐二千五百人屯临洛相机剿寇余兵还蓟镇其延绥宁夏甘肃固原援兵属陈奇瑜调遣洪承畴标兵夹击其陕西山西河南郧阳四川各巡抚俱分布要害扼截应援  免宣府总兵张全昌大同总兵曹文诏山西总兵睦自强  庚子以郑三俊为南京吏部尚书工部尚书周士朴以公主坟价混匿驸马齐赞元劾之削籍以刘遵宪代之  乙巳贼陷陈州围宝灵官兵击之贼奔耒阳诸山  贼自京山间道趋显陵明日遁入山中时大寇聚秦中李自成在乾州招之不听老犭□回犭□回在武功而河南贼出永宁陷灵宝  总兵左光先击李自成于高陵富平间斩四百四十余人即还富平自成弟战没屯乾州安家庄佯求抚于监军道刘三顾真宁知县王家永遽信之出城招谕被执失其印三顾逆其诈早避堡上贼有奔泾原者扼于洪承畴东奔华州渭南者扼于赵光远遂折入南山时官兵三战共斩一千二十级余而华阳南原之贼夜隃山中出朱阳  是月贡士朱陛宣卒陛宣吴县人万历壬子贡士学行醇笃学者私谥孝介先生御史祁彪佳奏荐明年赠翰林院待诏  十一月癸丑朔陈奇瑜请各巡抚总兵分地责成从之时抚局大溃贼氛日炽故有是请欲分委其过也  癸亥尽免山东五年以上逋祖巡抚河南陈必谦率参将李云程等由洛阳趋偃师命监军同知祖＜宀十见＞趋嵩汝皆走汴之路也时李自成自潼关奔偃师巩县张献忠等奔嵩汝为豫楚合寇贼侦左良玉在偃师伪向开化渐西移犯河南良玉还救河南贼已出龙门并归东路  丙寅守备刘宗传报插汉部落百余人叩关乞市太监刘秉宪以闻总督漕运杨一鹏议浚泇河从之  翰林院侍读倪元璐上制实八策曰离交东西势并泾镐之事虑在来春宜敕枢臣秘通边吏乘兹方合用间用疑伐其本谋使能散胶漆为水火俾疆境自危而复安一也其次曰缮旁邑用兵惟知声击潜虚之法备关则不趋关而趋口备口又不趋口而趋云上度其再来必不趋云上而趋蓟又必不逼京城而抄旁郡京城近畿玉田三河豊润平谷等邑宜及时增缮大脩守具庶可坚壁清野夺其久持二也其次曰优守兵顷者宣大之役不御不追罪由将吏婴城力守劳在师徒今罚行赏稽能无怨心臣查守兵月廪不及战粮五倍援卒骄蹇犹然厚奉相提而论诚似非平或量给赏赉励其守气或倍增粮额责以成功三也其次曰靖降人夫既云来归况皆散丁零众调驭之方存乎权智盖不在主将甘苦与共之情而在行部蕃汉不分之迹使得各无猜疑自然一心归附四也其次曰益寇饷秦晋流寇蔓延日滋苟图必剿惟在足饷请听两省以旧赋之半新赋之全留输行间以备兵储五也其次曰储边才夫边才难辨成于练习诸凡近边县令惟求英茂三年见能即升本道自佥臬以至籓长悉亦核其成绩而本方节钺之才亦取诸此节钺无缺则加卿衘照例三年一任其子如此则终身于戎马军旅之间塞责者稀而更得不次世及之恩愿从亦众六也其次曰奠辇毂昔汉徙富民以实京师今者都城匮竭不忍见闻车户动至倾家流商嗷然载路重之市井亡赖以告密为佃渔一语牵连家已荡然凡昔所号巨贾殷家悉无兼辰之食五方游众无所归依诚恐一旦告急人无固心掉臂开门势所必有宜急议培养无靳膏泽酌苏□之策塞告密之门汔可小康驯臻大定七也其次曰严教育国家教官以秘馆教士以辟雍今者一入金门遂称闲局容与焉是化有用为无用也欲使无亡所能莫如教习古事经史今事典故远事祖宪近事时宜凡所诵著悉取诸此日省月试灼然有程至于援纳既革贡举将兴两雍司成略仿馆条策厉多士何患功能不出八也又制虗八策曰正根本治之根本惟在丝纶今六曹庶务成谋悉禀政府便殿引对虽微言悉蒙俯采故救时之可为莫如今日诚能体陛下之严察以剔蠹祛邪奉陛下之公虗以育才扶正勿以大猷付之悠忽勿以琐务示其周详恩怨不横其胸好恶必循人性毋徒伤元气而情面仍存毋浮慕精明而丛脞实甚毋以意见仇独立之士毋以声颜拒来告之人如此则才识自生勋猷自著一也其次曰伸公议吏部左侍郎张捷无端保奸致激群论在今日去留非徒邪正之关实亦安危攸系何者凡彼死灰竭计惟幸国家多□今见首功无恙即云大势已移竿牍金钱麋兴蚁至从兹扰扰必多事端息棼遏萌是在乾断二也其次曰宣义问夫祖考者臣庶所欲崇戴以明忠内臣者外廷所当摘剔以明异如近日词臣许士柔力阐先徵倘终庋阁则陛下永言垂则之义未彰昨岁宪成王志道执争内遣如久沉沦将陛下权宜姑试之心逾晦斯关誉望冀留睿思三也其次曰一条教卓异本求循茂而厉以考成之格于是抚按不能治贪残例转本处庸凡而美以优升之名于是公论不得问摧折会推既咨群议而所禁乃在把持馆员既重官评而敷试仍以文字于是盈廷之语默无主阁部之取舍难凭盍求画一以定归趋四也其次曰虑久远夫毙必原其自始法当虑其所终故循事始之观则兵哗必由于将劣民乱必由于绅豪武绌必由于文尊宗辱必由于官玩为要终之论则劣将易制而哗兵难制豪绅易制而乱民难制文吏易制而武臣难制有司易制而宗潢难制若矫偏过平惧贻后累也五其次曰昭激劝刘之纶以庶常片语而佐枢王来聘以武第踰年而秉纛遭被非常安能不死要在二臣之死亦有难能法应殊恤顾反寥寥天下皆谓陛下骤贵无功之人而薄酬死事之节请自今兹＜棥心＞弘斯义恤死劝生俱可致功六也其次曰励名节孔子疾没世无称圣人之期人以名如此今或见人表异輙诋好名臣愚惟惧世不好名所以每多败名之事至于在位无才皆因骨柔节堕昔人求将略于犯颜敢谏此非虗言原夫畏敌之情无过畏死斧钺之与锋镝其为不畏岂有殊哉摩厉之术必握其原七也其次曰明驾驭督抚大吏古之所称连帅全资威重弹压诸州况当受时临戎之际小形过差此可郑重责成勿事频加呵让诚恐气失沮丧靦临将吏势必仓皇乱谋苟且救过八也＜锍-釒＞入上复问用间伐谋之策既而元璐再陈之且求上尽撤监视内臣以重边疆不报  礼部右侍郎陈子壮尝谒大学士温体仁体仁极称主上神圣臣下不宜异同子壮曰世宗皇帝与议礼诸臣同心并志千载一遇然祔庙之议勋戚之狱当时臣工犹执持不已皇上威严有类世宗公之恩遇孰与张桂但以将顺而废匡救恐非善则归君之道也体仁意沮自后遂至嫌隙  庚辰削总督兵部右侍郎兼副都御史陈奇瑜职听勘先是八月陕西诸臣李玄李遇知等奏抚寇之误贻害封疆戕陷生民盖指奇瑜也兵部尚书张凤翼与奇瑜姻契归罪陕西巡抚练国事逮之上命并勘奇瑜既而李玄等复紏其罪亦逮讯之次年论戍  是月卢象升袭贼龙驹岭败绩  十二月癸未朔以乾清宫管事太监马云程提督京营戎政  温体仁乞罢不允  甲申以司礼太监李承芳总督东厂  贼大至郧西又自洋沔直至兴平洵阳白河络绎不绝副总兵杨正芳深入同镇筸将张上达死之  右佥子兼翰林院侍读日臣偶遇薛国观问及之国观云斯举甚盛考法殊难臣偶摅臆见国观跃然为可久越数日忽旧冢臣李长庚贻书致询臣即以议揭答之唯云考选一事所以难者皇上崇治行而弘文之选原属文章今欲归之政府则内阁似侵主爵之权责在司铨岂馆职不关纶扉之议且法既尊治则吏部之殿最即是定评考必以文倘内阁之高下或乖舆论正使同堂而咨必致彼此牵制欲求文治相准保无长短互异若此者所谓难也愚请吏部先以治行考定之即以所定人数送阁考选馆员凡与试者悉为治行之尤在内阁即可一意徵文不必分心采望其甲乙名次以文而定而授官高下仍准官评拔科道之尤为馆员既可尊文章于政事之上定编简之次以部议仍是升器识于文艺之先臣所言如此未尝品题人物窃定员数有把持劫制之力也陛下即以多事斥臣臣岂有悔之上善之  戊子辰刻日旁有三晕久之乃散  丙申总督宣大杨嗣昌奏插汉部落实有数万小王子至归化城俟正月来讲赏先求开市臣意剿之不能拒之应就其计借市马为操纵暂示覊縻亦是一策命部议覆  巡抚淮扬御史刘兴秀言山阳海门沭阳桃源睢宁盐城兴化灾荒乞蠲不许  贼自徽阶突入略阳沔县毁秦王祖茔游击唐通兵败  总督两广都御史熊文灿令守道洪云蒸巡道康承祖同参将夏之木张一杰往谢道山招刘香被执上以贼渠受抚自当听其输诚岂有登舟往抚之理弛备堕奸尚称密□未尝与知督臣节制何事蒙昧如此命巡按御史确覆不许餙报既令文灿戴罪自效  是月左良玉军渑池陈永福军南阳邓＜王已＞为援而山西平阳汾州防河之戍多逃自灵丘广昌径走五台陕西郧阳各处告警云东下常德而河南为剧兵部议徵边兵二万益新饷二十五万会合湖广山西讨寇关中
　　崇祯实录卷之八  怀宗端皇帝八
　　崇祯八年春正月壬子朔左良玉于汝州南山逐贼斩获甚众  甲寅兵部职方主事贺王盛再劾温体仁奸庸误国谪外  叛兵焚五台流盗掠沔洋城固南郑唐通战沔县斩二百余级左光先战城固斩百四十五级  丙辰命吏部京察  丁巳贼至固始明日城陷  己未洪承畴以河南贼炽率标三千赴之而西安贼南至盭厔过渭掠西安乾州又河南逸贼复入兴安汉中陷宁羗自沔略阳转入临洮巩昌  以姜逢元为太子太保礼部尚书  庚申夜贼自固始薄霍丘明日内溃入杀县丞张有俊教谕倪可大训导何炳若郾城土寇万余人又汾州临县彰德林县各土寇应之燹掠四闻兵部议调西兵二万五千人北兵一万八千人南兵二万二千人更鉄骑二千以张外嘉及总兵尤世威统之天津兵三千人以徐来朝统之自临清济宁赴归德陈州又徵白杆罗网坝兵三千谭大孝统之由夔门赴郧阳河南时南北济师共兵七万二人饷七十八万六千外留湖广新饷十三万四川新饷二万  吴甡荐张全昌曹文诏从之释伍自效出太原  汝宁贼趋頴州时河南贼分三道趋六安趋凤阳趋頴掠濮州  辛酉巡按四川御史刘宗祥上吏部左侍郎张捷嘱托私札上命捷回奏  壬戌贼陷頴州知州尹梦鳌通判赵士＜宀十见＞俱阖室死之杀故兵部尚书张鹤鸣云南按察副使张鹤鹏中书舍人田之应诸生遇害百余人  礼部尚书李康先罢以狥庇试卷也  蠲保定真定等府及景陵卫逋租  頴川贼分攻六安寿州  甲子脩南京文庙  丙寅贼陷凤阳诈树旗进香前骑后步贼大至而无城遂溃毁公私庐舍光烛百里杀知府颜容暄推官范文英等六人武官四十一人横尸塞道焚皇陵楼殿燔松三十万株杀司香太监六十余人高墙罪宗百余人卫军皆伏迎道左呼千岁闻玄宫且不戒守臣秘不以闻留守朱国树卷战斩二十七人立力竭死恣掠三日  己巳凤阳贼连营红心池河二驿杀守卒大掠南京兵至贼奔西南定远焚藕塘距全椒十八里曰石碑桥以筳莼卜于神祠不利刳神像而去村落为墟又大贼西返归德睢州总兵骆举驻师红心驿去凤阳六十里竟按兵不进巡按御史吴振缨隐败不以实闻  许朝鲜参货售半后不许携次年携参货至不索值不应命留其货于关外自是贡臣不至  哨卒出塞至五蓝把喇素之地插汉虎墩妻台户同夷目结力麦宰生乞庆宰生台什宰生驻牧约三千余人马五百余台户以前乞市不许再求款大同内中军孙良弼以闻有旨不得轻信致有疏虞  辛未洪承畴至潼关有旨命承畴既定西事即  癸酉巡按真定御史吴履中劾大学士温体仁王应熊及监视内臣等上切责之  乙亥议湖广加派  出帑金二十万助剿饷贮开封以援兵会集于此出太仆寺金十万输西安又截本省饷十万贮淮阳以防寇逸  上遵祖训命郡王子孙有文武才能堪任用者宗人府以其名具闻朝廷考验换授官秩其升转如常法  贼陷巢县杀知县严彦芳攻舒城知县章可诚开西门诱贼坑千人因掠霍山合肥怀远临淮抵庐江邑人具币求免伪许之夜袭城城陷  己卯黄梅贼陷无为州又掠宿松以潜山太湖宿松俱无城也  洪承畴抵河南时南阳及庐氏嵩县等盗知承畴至又入潼关渭华南山及□雒间承畴遣副总兵来胤昌以千二百人往戍西安又令总兵秦翼明游来朝间道向山东径趋徐州捍江北逸寇  二月壬午朔趣洪承畴入河南督剿  贼陷潜山募县官千金得之刺不死又至太湖县城东有大濠知县金珩据之以守奸人导贼渡河执知县剌之未殊自经丙戌城陷贼至宿松守臣遁民畏贼迎之复杀掠无筭  洪承畴至睢州击贼斩首甚众  时湖广兵扼贼贼仍走太湖而河南贼迫于诸路兵以南阳则过应山随州枣阳以汝宁则入麻城黄州凤頴之贼入英山霍山蕲黄梅潜山广济黄陂以及黄州皆扰镇筸茅冈兵二千余人施南女官冉氏兵五千余人先后至俱分戍护显陵官兵既东其在嵩卢氏灵宝陕邓淅川诸寇密迩潼关雒南者又折入秦中雒南贼约六七万人咸阳长安盭厔等县并遭蹂躏有四大营屯泾阳且北渡渭河东突三水淳化出耀州富平蒲城恣剽掠其河南贼老犭□回犭□回张献忠等续过□州至于秦川  命被寇州县免崇祯七年六年逋租和滁含山全椒量蠲  张其威率官兵救宿松贼伏发败走把总包文达项鼎镛朱士胤俱没吴志葵力斗杀四十余人贼引去  癸巳上传免经筵时凤阳失事报至甲午逮总督漕运巡抚凤阳左副都御史杨一鹏巡按御史吴振缨  倪元璐上言盗贼之祸震及祖陵国家大辱可谓极矣可谓但以今日人心所在思乱若陛下求其本谋愿首发罪己之诏痛切撝谦布告天下然此非徒空言也因是以广宣德意除民疾苦今民最苦无若催科未敢兴言冀停加派惟请自崇祯七年以前一应逋□悉与蠲除断自八年督徵有司考成亦务少＜宀十见＞繁瘠之乡量以九分为率又东南杂角□羊扰累无纪其诸一切苟非至急如绢布丝棉颜料漆油之数悉可改从折色此二者于下诚益于上亦未之损也民之胱此不犹释汤火乎至发弊而远追数十年之事紏章一上蔓延不休扳赃而旁及数千里之人部文一下冤号四彻所以海内安分守株之民一夕数惊嗟乎谁有以民间此苦告之陛下者乎今请发弊止推现前追赃但严本犯苟是数者悉行臣言天下大悦贼气自夺及今不图日蔓一日必至无地非兵无民非贼刀剑多于牛犊阡陌决为战场陛下亦安得执空版而问诸磷燹之区哉故以今日之势为殄贼之谋即使良平复起不能易臣此言也上深然之命部酌奏  己亥命百官脩省工部主事郑尔说上言脩省之实刑狱太盛赋役太繁摧拆太甚鼓舞未尽神言路未尽输焦劳未尽当上责其轻率  庚子御史邓金□弘言治乱根原间不容发今者边塞虐而叛人助之寇盗虐而客兵助之水旱虐而掊克吏助之时而搜括时而助皇上或谓润槖之羡而不知皆＜高攵＞骨吸髓以尽人之财者也豫徵带徵力辨催科皇上或谓急公之效而不知析骸易子以尽人之力者也至于告密渐开已非杀不辜失不经之道谳狱屡驳岂是辟弗辟宥弗宥之心请按崇祯七年以前官民赃犯一切平反之而且鞀铎无虗悬谪籍无永锢拨乱反治之道莫亟于此上是之  刑部主事胡江劾温体仁误国镌一级  丙午陈子壮上言＜宀十见＞恤实政曰蠲租曰清狱曰束兵曰恤宗曰宥罪曰豁赃曰使过曰改折曰＜宀十见＞驿曰省工曰旌叙曰事例上从之惟事例不开  清兵四万号十万自沈阳西趋河套收插汉余部  是月洪承畴请四川抚镇移夔门达州进援郧襄汉中湖广抚镇分驻承天襄阳进援河南南阳郧抚移驻郧襄总漕移驻颖亳近援汝宁归德山东抚臣移曹濮沂州近援江北河南山西抚臣移平阳蒲州近援灵宝陕州陕西抚臣移□州并调度兴安汉中河南抚臣移汝阳南阳河南间保定抚臣总兵移驻邯郸磁州可南北策应从之  三月辛亥朔大霾晦甲寅以天变谕脩省贼陷麻城  候补给事中刘含辉乞蠲陕西八年以上逋租不许  先是江北安庆贼奔蕲黄洪承畴次汝宁虑其再入江北令邓玘尤翟文扼之曹文诏邀于光山应随间贺人龙刘成功移凤阳之戍分驻信阳泌阳恐其入豫也是日贼入襄阳之双沟镇欲寇樊城会两唐白二河溢阻渡从松林寺窥郢中总兵许成名观望不敢进  丙寅清兵二十余骑攻宣府水泉口  乙亥虎墩兔憨妻囊囊台户率其部二千余人归于清谋入张家口时虎墩兔憨已死初诸部皆在辽西领赏丁卯戊辰西徙部众败散  贼犯应山随州是日总兵邓玘为叛卒杀于樊城玘素无纪律所领蜀兵好淫掠俄骑营叛玘避楼坠火死举营北窜惟步卒未动仍命副总兵贾一选周继元领之  是月兵科给事中常自裕上言皇上赫然震怒调兵七万发饷九十三万然兵七万其实不过五万且分之各处未足遏贼凤阳焚劫四日而马爌至归德围角□羊三日而邓玘来頴亳安庐之贼返旆而北尤世威等信尚杳然至贺人龙过尉氏以县令闭门焚其关厢县令馈数百金而去各处淫掠所谓贼梳军栉也唯皇上严饬之以信军法  夏四月乙酉援剿总兵官曹文诏追贼于□州初洪承畴嘱文诏寇必走□州宜自新安宜阳渑池扼之贼果屯□州城外二十里文诏逐之金岭川贼据山以千骑逆我参将曹变蛟力斗各营夹击郤之斩九十九级获十九人  时承畴至汝州知贼必入秦令张应昌尤文翟自郧阳征凤县两当徽州吕阳之贼转赴兴安汉中自率贺人龙等自汝入秦檄文诏以师会  丁亥福建游击郑芝龙合兵击刘香于由尾远洋香胁兵备道洪云蒸出舡止兵云蒸大呼曰我矢死报国亟击毋失遂遇害香势蹙自焚溺死  承运库太监周礼言崇祯六年七年省直金花银共负八十九万命趣之  丙申寇万余自肃州金里池沟距兰州四十里焚先肃王享殿明日掠东冈镇距城二十里过皋兰山丁酉官兵自兴平抵乾州之扬河镇击贼败之斩一金龙衣者云李自成之弟过天星也  予故辽东总兵官宁远伯李成梁祭葬礼部右侍郎陈子壮上言成梁驰驱疆场四十余载先后血战斩馘首功一万五千级拓地七百余里威震烜赫或以其弃地大抵谓＜宀十见＞奠六堡耳臣访辽东＜宀十见＞奠边外百余里地名张其哈喇海子中外接壤一望膏腴时边地稍宁汉人往  出塞掘参生聚日繁成梁再镇辽东恐奸徒勾引为孽遣参将韩宗功收回汉人人皆重迁遂纵火焚其庐舍催督过峻值春冰未泮人渡冰裂溺死甚众中朝遂有弃地之说岂可以忠谋之未善遂没其大功乎古有千金市骏如此勋伐其骨虽槁其气犹烈若出自恩命所以作士气而厉忠良者多矣上从之  壬寅免掖县平度田租  洪承畴次灵宝曹文诏自南阳至以□雒为贼薮汉中兴平其寄径也入潼关恐后于是以文诏兵出关乡直捣□雒仍自山阳镇安洵阳驰兴安汉中过其奔轶  五月甲寅曹文诏夜至五峪寇伏险诱我文诏击败之张全昌自咸阳出兴平之东明日老犭□回犭□回等距我营五十里贺人龙南入子午谷夺其南径刘成功及游击王永辉往东南遏其北走遂角□羊醴泉之围斩二百六十四级贼连夜渡渭河走郿县承畴恐其东奔即举兵渡河走  丁卯祖大寿闻清兵五六千骑屯九华山即率兵至吴锦庙迎战却之  乙亥大学士吴宗达致仕  六月己卯朔朵颜三卫长昂等三十六家至会州杨树川执哨总陈尚义求款  兵科给事中宋学显御史张缵曾各劾大学士温体仁贪擅并及王应熊先是杨一鹏议移镇应熊以为不必故学显劾之  刑科给事中何楷劾首辅温体仁私比吴振缨次辅王应熊私比杨一鹏于是体仁应熊各＜锍-釒＞辨楷又奏臣奉旨于十四日而应熊＜锍-釒＞辨先于十三日且应熊又休沭私第是禁并逮直日中书舍人刘天锡等各下狱降二级仍戒纵人私窥章奏者时何吾驺不满应熊思倾之幸钱士升力剂其间得角□羊  戊子西人四五万骑出套屯花马池兴武营分三千骑掠盐池常州下马关  庚寅插汉虎墩兔憨妻及陕西土霸土囊等部约万余人俱归于清遂率之东行其精骑仍留黄河东岸自趋朔州攻平远路鉄山堡  戊戌诛故总督尚书杨一鹏巡按御史吴振缨论死既而减戍时振缨巡视皇陵反得末减温体仁内援力也  丙午上御门召廷臣于阶谕诸臣才品朕未遍知今试各拟其人于是廷臣各拟进并推在籍诸臣堪任阁员者共举林釬孙慎行刘宗周命特召之  曹文诏至娑罗寨寇大至力竭自刎文诏敢斗杀贼甚多为贼所畏官军闻之夺气  秋七月己酉朔山西临县大冰雹三日种二尺余大如鹅卵伤稼  辛亥平谷遵化蝗  清兵出宣府引还  甲子御制小学新序以小学颁天下  甲戌以少詹事文震孟为刑部右侍郎张至发为礼部左侍郎兼东阁大学士直文渊阁时震孟引疾不出盖上特简也体仁荐蔡奕琛陈子壮不听  八月戊寅朔总督漕运刘荣嗣以骆马湖阻运请挽黄河自宿迁至邳州开河注之计二百十里估费五十万上切责之  命科部各官分地督运从太监张彝宪之言也  丙戌命谥理学逊国诸臣  户部奏江西大水乞改折不许命抚按加意轸恤夺俸二月己亥刑部浙江司员外郎胡江以撤税监□劾体仁尤当罢斥上怒下狱削籍  命巡抚卢象升总理直隶河南山东四川湖广等处军务洪承畴剿寇西北象升剿寇东南如寇入秦象升进兵合击其监军道河南戴东旻湖广苗胙土南直史可法各往来催运各营粮饷  丙午上谕致治安民全在守令命两京文职三品以下五品以上各举堪任知府一人亡论科第贡监在内翰林科道在外抚按司道知府官各举州县官一人亡论贡监吏士过期不举议处失举连坐  九月戊申朔逮总理河道工部尚书刘荣嗣初荣嗣以黄水济宿迁之运既凿而黄河故道朝暮迁徙不可以舟于是南京刑科给事中曹景参劾之被逮中河工部郎中胡琏坐赃多论死始首事侵费俱不由琏人颇惜之  壬申阁臣捐助陵工工科给事中范淑泰奏言陵寝失事实由杨一鹏一鹏撤防实由王应熊使应熊不拟此旨何至失事他人可捐助在应熊不宜捐助也应熊大沮上揭引罪丙戌罢  荧惑犯太微  冬十月辛巳巡抚登莱东江备兵援辽恢复金复海盖赞理军务兼管粮饷都察院右副都御史陈德元罢廷推山东布政使劳永嘉会吏部请裁登抚遂并罢永嘉时永嘉欲归计得巡抚御温体仁许之知登抚且罢遂以永嘉名上永嘉为巡抚三日角□羊任去体仁因机纳贿类如此  先是吏部尚书谢升拟升工科都给事中许誉卿为南太常卿温体仁难之何吾驺文震孟在直拟旨不必注定南北部执如初誉卿请告吾驺语震孟曰还以太常卿而去升遂劾誉卿卿家居已久迁除非过格于铨辅而震孟未之知也庚戌吾驺以誉卿事奏辨云皇上询钱士升士升当必实告士升因言十月十六日谢升参许誉卿＜锍-釒＞御过重已复述同官意于温体仁听首臣议当日情事如此今吾驺乃云首臣私询士升臣在直几二载与首臣公见外无交语而忽以私之名相加臣不受也癸丑大学士何吾驺致仕文震孟免许誉卿削籍震孟自恃特简于体仁无所依附尝与体仁论庶吉士郑鄤当迁除拂体仁意已拟谢升参＜锍-釒＞欲夺誉卿俸体仁难之震孟作色掷笔曰削籍科道之荣也体仁夕揭上明日二相同罢由在阁时相持激也震孟素负时望上知遇甚厚乃入相仅两月而龃龉同官不竟其用议者惜之上下诏罪已避殿彻乐诏曰朕以凉德缵承大统不期倚任非人遂至师徒暴露黎庶颠连国帑匮绌而徵调未已闾阎雕攰而加派难停中夜思维不胜愧愤今年正月复致上干皇陵祖恫民仇责实在朕于是张兵措饷勒限责成不期诸臣失筭再令溃决地方复遭蹂躏生灵又罹汤火痛心切齿其何以堪今再调援兵留新饷立救元元务在此举惟是行间文武主客士卒劳苦饥寒深切朕念念其风餐露宿朕不忍安卧深宫念其饮冰食粗朕不忍独享甘旨念其披艰冒险朕不忍独衣文绣兹择十月三日避居武英殿减膳彻乐除典礼外唯以青衣从事以示与我行间文武士卒甘苦相同之意以太平之日为止文武亦各省察往过淬励将来上下交脩用天意总督总理遍告行间仰体朕心共救民命十一月丁巳逮前庶吉士郑鄤鄤继母大学士吴宗达女弟而鄤薄于宗达尝揭其杖毋蒸妾事文震孟既以鄤故忤温体仁体仁遂发其事以宗达揭入告下鄤狱  壬申礼部右侍郎陈子壮奏言宗秩改授适开侥幸之门上以其阻诏间亲欺妄恣肆遂下子壮于刑部狱  十二月戊寅城凤阳  甲申前礼部尚书孙慎行应召至京疾甚命兔陛见  先是李自成入汝州自鲁山叶县越光山固始乙酉陷光州南城  己丑吏部尚书谢升奏乞起废遂列荐张士范等一百六人云四方多警人才实难或情罪微有可原抑才力尚堪驱使倘蒙湔洗策励新图温体仁力沮之事遂中止  辛丑清兵二十五骑自昌城渡江至朝鲜胁其兵三千人  癸卯赐唐王祖训会典五经四书二十一史通鉴纲目忠经孝经  李自成陷和州杀知州黎弘业御史马如蛟等直趋江浦焚芦州
　　崇祯实录卷之九  怀宗端皇帝九
　　崇祯九年正月甲寅朔李自成攻固始别将陷灵台丙辰左良玉遇李自成于阌乡陈友福援之良玉斩九十级贼东趋江北又别贼后至自桐柏唐县偪随州  戊午故礼部尚书孙慎行卒赠太子太保慎行性恬退然矫矫持风节士君子皆倚重焉天启初争红凡识者韪之  癸亥贼自霍山六安直攻庐州飘忽千里攻庐州九日填壕穴城无遗力知府吴太朴固守遂掠全椒破含山巢县围江浦南京兵部遣浦口营提督总兵杜弘域援之  丁卯以礼部侍郎林釬兼东阁大学士直文渊阁  壬申别贼焚阌乡明日从南山而北直至潼关不得入陈永福败万最强无过闯王彼多番汉降丁坚甲鉄骑兵有纪律其锋甚锐闻在关中攻扶风数日破之洪承畴犹在咸阳渭水之南其在豫中直趋汝蔡破光州南卢象升尚驻信阳如此畏缩即日报斩获不过别营小队耳于闯势曾无损也今奏贼在宜君鄜州当责秦抚豫贼在灵宝阌乡卢氏永宁当专责豫抚而督理两臣宜令专图闯王在承畴以孙显祖王承恩边兵川兵等二万出关由汝鲁疾趋光固遏其返家在象升以祖大乐祖＜宀十见＞等关兵筸兵二万由息頴直奔英山六安截其前淮抚朱大典督杨御蕃等屯于庐霍防其东突应抚张国维以许自强等屯于潜山太湖防其入安庆楚抚王梦尹以秦翼明等屯于麻城黄陂防其南冲唐邓随之枣间则郧抚宋祖舜也时郧阳枣阳土寇并炽  孝陵树雷火  二月己卯寇至太湖吏张如祥馈贼羊酒遂渡濠陷城执知县  不屈自经因大杀掠庚辰至宿松守臣先遁吏民出迎杀村人千余清兵攻大同马莲口有大峪村诸生张桂抗死之  甲申寇围滁州太仆寺卿李觉斯等力拒之卢象升救之祖＜宀十见＞以精骑战城南杨世恩以步卒出城北击败之寇北走凤阳知府支应莭却之焚正阳镇编筏渡河而北一奔怀远一奔寿州余奔颖霍怀远无城不溃遂向灵壁虹县总督漕运朱大典遣副总兵刘良佐蓟密游击苖有才等战蒙城之陈抟桥寇走亳走归德永宁监军道王继谟同副总兵祖大乐逐之  乙酉宁夏卒饥索饷杀巡抚右佥都御史王楫兵备副使丁启睿抚定之斩首乱七人  淮安武举陈启新上言今天下有三大病曰科目取人今之为文者孝弟与尧舜同辙仁义与孔孟争衡及见于政事恣其性情任其贪酷是政事文章两既相悖亦何赖乎科目取人者曰资格用人国初三途并用今则惟尚进士是以明经一科明知历任有限毋宁贪得以为子孙计若至进士朋比横行清华津要旦夕可致不曰俸久则曰资深及其设施未免以位高互相观望亦何取乎资格用人哉曰推知行取科道旧例选给事御史以进士举人教官等项除之今惟选用进士彼受任时先以台省自居凌上虐下民既不安又能已于乱乎亦何取以推知为科道哉唯愿皇上停科目以黜虗文举孝廉以崇实行罢推官行取以除积横之习蠲灾伤钱粮以苏累困之泯而且专拜大将举行登坛推毂之礼使其节制有司便宜行事如此则民怨可平天下可靖矣上异其言特授吏科给事中命遇事直陈无隐其实启新言甚庸妄当时执政觇上意欲立辟门特典以示异故令启新伏正阳上门书托曹化淳闻之于内立致侍从使抟击自效乃启新亦不之应而上之阴为内外所借终不悟也  己亥总兵杨正芳击贼当阳大败之  辛丑脩太庙  乙巳山西饥人相食  三月丙寅朔工部右侍郎刘宗周奏言痛愤自艰其略曰皇上以不世出之贤际中兴之运即位之初锐意太平欲跻一世于唐虞三代甚盛心也而施为次第之间未得其于是属意恢辽而贼臣以五年之说进至于震及宗社朝廷始有积轻士大夫之心繇此耳参于近侍腹心寄于干城治术专尚刑名政体归之丛脞自厂卫司讥防而告讦之风炽诏狱及士绅而堂帘之等夷人人救过不给而欺罔之习转盛事事仰承独断而謟佞之风日长甚者参罚之法唯核粮饷是以官愈贪赋愈逋民愈困而盗贼遍起皇上复设总理设监纪遂至督抚无权封疆之责任益轻将则日懦兵则日骄而且勒限尽贼行间唯杀良报级以幸免无罪使生灵涂炭天下事尚忍言哉夫皇上不过始于一念之矫枉而积渐之势酿为厉阶遂几于莫可匡救则今日转乱为治之机断可识已皇上所恃以治天下者法也而非所以法也所以法者道也如以道则必体上天生物之心而不徒倚用风雷念祖宗学古之益而不至轻言改作法尧舜之舍己从人以＜宀十见＞大餋人才法文武之发政施仁以拊循结人心而且还内庭以扫除之役正懦帅以失律之诛特颁尺一之诏遣廷臣赍内帑巡行郡国为招抚使招其无罪而流亡者耑责抚镇陈师险隘坚壁清野听其穷而自归诛渠之外不杀一人此圣人治天下之明效也又言陈启新宜辨事黄门稍如试御史例果有奇效实授未晚不然如名器可惜何＜锍-釒＞入不报道周寻罢  戊申吴甡奏言闻喜沁源寻县人饥相食命发三万五千金赈恤之  庚戌福建右卫经历吴鲲化劾故云南巡抚右佥都御史钱士晋婪状并及其弟大学士升因奏辨既以士晋已没不问  辛亥临邑诸生邢王俞上足饷四议不报  谕兵部勒卢象升及河南陕西郧阳各巡抚克期剿寇军令状奏闻  庚申赈南阳灾民三万金  唐王聿键奏南阳洊饥有毋烹其女者  乙丑国子祭酒倪元璐奏言昨见湖广黄安县学生邹黄妄言荐举列及臣名不胜骇异陛下求言若渴本期宣隐烛幽而宵人遂以干进薄孔孟为糠秕网簮绅为桃李一月未久螽涌波腾凡夫游闲失志之徒狡狯生风之辈无不人惊蔡泽言拟千秋上藐天威下灭国纪至吴鲲化以部民参及抚按邹黄以下士荐及朝绅如是而望天下宣力之臣扬眉昂首以集事致功岂可得乎上是之  戊辰以孙传庭为右佥都御史巡抚陕西  大学士钱士升上四箴曰＜宀十见＞以御众如天之覆不兢不絿世跻仁寿曰简以御下苦网在纲执要则逸纷更则荒曰虗以宅心如鉴斯空以意索照亿逆则穷曰平以出政如衡斯准矫偏执中罔或不凛  甲戌削抚治郧阳都御史宋祖舜籍祖舜轻寇追之失利亡其印符  夏四月乙亥朔广东道御史詹尔选奏言挟私幸售剌及陈启新上切责之  丙子吏部覆中外官荐举共二百人上召对武英殿  武生李琎奏致治在足国请括天下巨室报名输官籍没助饷大学士钱士升以首实籍没衰世之政行之必立致大乱当究治遂拟旨进温体仁曰上欲通言路恐所拟太重遂改拟既而士升特＜锍-釒＞参琎上以士升密勿大臣乃同外臣要誉切责之  壬午总兵邓祖禹败贼于郧阳  大学士钱士升乞罢许之初温体仁深结士升其入相也体仁有所为必力推之如用冢宰谢升总宪唐世济皆体仁意士升成焉及体仁逐文震孟颇引士升为证士升亦助体仁及进退已定谋去士升前吴鲲化讦奏即拟严旨嘱林釬毋泄言至是士升去位体仁实中构之广东道御史詹尔选上言大学士钱士升引咎回籍明辅臣以执争去也皇上方奖许以示鼓舞之不暇顾疑以为要誉人臣而习于名誉义所不敢出也乃人主不以名誉鼓天下使其臣争为尸位保宠习成寡廉鲜耻之世又岂国家之利也哉况今天下疑皇上者不少矣何也以天下人事皇上皆中材以下之品也知常而不知变知平而不知奇将日懦卒日骄圣意欲假之事权也而人见亿万生灵徒以供＜韦未＞韐之逗留则疑过于右武崇武试重骑射圣意欲以助其不振也而人见绌德齐力涂则疑缓于敷文免觐之说行皇上意在暂苏民困而或疑朝宗之大义反不值数万之金钱驳问之事繁皇上意在痛惩奸顽而或疑明允之刑书岂能当加等之纷乱其君子忧驱策之无当其小人惧陷累之多门明知一切苟且之政或拊心愧恨或对众欷歔辅臣偶因一事代天下发愤而竟郁志以志所日与皇上处者惟此苛细刻薄不识大体之徒毁成法而酿隐忧天下事尚忍言哉癸巳召文武大臣及御史詹尔选于武英殿上怒尔选诘之声色俱厉尔选从容廷辨不为诎问如何为苟且对曰即损助一事苟且已甚反覆数百言且曰臣死不足惜皇上幸听臣事尚可为即不听臣亦可留为他日之思上益怒欲下之狱阁臣申救良久命颂系直庐明日下都察院论罪左都御史唐世济议罚俸上以所议涉夸并削主稿御史张三谟籍  令天下生员举贡兼习骑射  乙酉重浚泇河成  免上津等十五州县田租  大学士温体仁等各捐俸市马以阅视关宁太监高起潜请之也工部右侍郎刘宗周上言一岁之间捐助陵工以及城工又助马价以是报称万一而时奉急公之旨诸臣于此毋乃沾沾有市心此臣所谓以利诱也惟念皇上罢得已之役停不急之务不徒为一切苟且之计则亦何事屑屑以言利为乎  卢象升自南阳邓州赴襄中同湖广官兵进师河南巡抚陈必谦亦讨内乡浙川余寇祖＜宀十见＞李重镇兵由＜并刂＞门达＜并刂＞州防其奔轶令秦翼杨世臣等搜山祖大乐由光邓夹击时江北贼尽河南贼少大寇俱界秦楚万山之中竹山知县黄应鹏竹溪知县魏镇安郧西知县刘伯元俱遁  甲午刑部尚书冯英罢以论赎藐玩也  清兵薄宣府大同塞下  释陈子壮于狱  重庆翟昌进白兔斥之  癸丑颁赦诏招抚各处盗贼令地方有司多方安插以消反侧违者重治之  清江县南城陷二十余丈入地深二丈有奇  庚寅逮滋阳知县成德下锦衣狱德性刚激出前大学士文震孟门至是连章攻温体仁凡十上尽发其奸状逮至京德少孤母张氏视甚谨至是母不胜忿日伺体仁舆出輙道诟之德移狱刑部徵赃二千金戍延绥  壬戌上祀北郊  是月副总兵汤九川击贼嵩县败没  降盗过天星安置延安复叛谋渡河入山西李自成老犭□回犭□回混十万等数部自楚豫入□南雒南大岭而真定顺德王刚遗孽复作  陕西盗混天星九条龙等在林县固原分营闻过天星败合谋犯兰州河州南犯全宁安定洪承畴以甘肃总兵柳绍宗同左光先追之乾鱼池贼仍东奔  命兵部职方司郎中包凤起赍诏招抚群盗  六月甲戌朔以吏部右侍郎孔贞运礼部尚书贺逢圣黄士俊俱兼东阁大学士直文渊阁  乙亥大学士林釬卒  丙子前礼部左侍郎兼东阁大学士文震孟卒  夜子刻有大星如斗色赤芒耀约十丈自西南流东声如雷  己亥巡抚河南陈必谦趋南阳令南阳知县何腾蛟谕浙川贼不听总兵角□羊进忠自请往被杀  清兵入喜峰口巡关御史王肇坤死之时昌平垂陷肇坤悉散家人策马冒阵死积尸北城下时暑月迄兵退始出之以殓事闻上犹遣勘以北城误奏北门而上心知昌平无北门也久之赠太仆寺少卿  清兵攻居庸关昌平北路大同总兵王朴驰援  秋七月癸卯朔日食  国子监祭酒倪元璐乞免许之元璐见忌于同邑左庶子丁进因嗾诚意伯刘孔昭讦之也  丁未清兵深入己酉清兵间道自天寿山后至昌平隆丁二千人内应城陷总兵巢丕昌降户部主事王桂趟恍提督太监王希忠等皆被杀初巡关太庚戌清兵薄西山攻巩华城守将姜瑄却之时谋南下伪遗副总兵黑云龙书约内应以云龙勇敢欲计去之上召谕云龙令诱清深入云龙出设伏西山北隅清兵知之引还良乡  壬子昌平叛兵薄西直门清兵屯清河抄河南出  兵部传檄徵山东总兵刘泽清五千人山西总兵王忠猛如虎四千人大同总兵王朴保定总兵董用文各五千人山永总兵祖大寿万五千人关宁蓟密各总兵祖大乐李重镇马如龙共万七千人入援  唐王聿键奏请率兵勤王不许  丙辰召廷臣于平台问方略时斗米三百钱上忧之户部尚书侯恂言禁市沽左都御史唐世济言破格用人刑部侍郎朱大启请立营城外方可守御吏科都给事中颜继祖言收餋京民细弱上谕急巡抚陕西孙传庭击贼盭厔擒闯王安塞高迎祥及刘哲等  癸亥兵部尚书张凤翼自请总督各镇援兵出师许之赐尚方剑给万金赏功牌五百以监视关宁太监高起潜为总监南援霸州辽东前锋总兵祖大寿为提督同山海总兵张时杰属起潜给三万金赏功牌千购赏格兵科给事中张第元监军巡抚辽东方一□□渗守山海关  清兵入定兴杀前光禄寺少卿鹿善继又入房山  丙寅上闻清兵焚昌平攻巩华疑有归志谕兵部联络京军  以前司礼监张云汉韩赞周为副提督巡城阅军  八月壬申朔唐王聿键率护军千人勤王汝南道周以典止之不听至裕州巡按御史杨绳武以闻命劝阻还国以天寿山守备魏国徵总督宣府昌平京营御马太监邓良辅为分守太监邓希诏监视中西二协太监杜勋分守  癸酉初昏有大星西流有声色赤  丙子王朴及清兵战于涿州己卯清兵入文安寻入永清分攻漷县遂安雄县  庚辰以张元佐为兵部右侍郎镇守昌平时太监提督天寿山者皆即日往上语阁臣曰内臣即日行道而侍郎三日未出何怪朕用内臣耶  督师兵部尚书张凤翼总督宣大梁廷栋及总监高起潜于涿州南  兵部奏故辅冯铨力守涿州享士却厥功可嘉总督宣大梁廷栋亦盛称之  乙酉清兵攻香河回涿州陷顺义知县上官荩自经明日遇边兵芦沟桥趋东北至怀柔大安入西和  丙戌清兵自香河趋河西务  戊子召廷臣于平台及河南道御史金光宸初光宸参督师张凤翼及镇守通州兵部右侍郎仇维桢首叙内臣守御功为借援又请罢内臣督兵上弗善也是日上怒甚曰仇维桢方至通州尔即借题沽名欲因朝对重治之会大雷雨上意角□羊乃议谪  辛丑清兵雄县而北攻陷城堡甚众张凤翼自京出梁廷栋自南至俱踵之不敢击凤翼屯迁安之五重安从邓林奇之计固垒自守清兵出建昌冷口守将崔秉德请率兵遏其归路总监高起潜令半渡击之实望速归不敢邀战也永平监军刘景辉忿之欲独出战士民挽之不听乃战迁安之枣村河夜击杀一二百人凤翼在五重安经旬不出  九月壬寅朔清兵出冷口凡次次第引归四日始尽高起潜等度尽退始进右门山报斩三级  癸卯督师兵部尚书张凤翼卒于行营或曰惧罪饮药也  清兵攻朝鲜登莱总兵官沈冬魁登岛总兵官陈洪范进师耀州北岸  己酉以卢象升为兵部左侍郎总督各镇援兵赐尚方剑  庚戌清兵攻山海关之一片石红山沟山永巡抚冯任御却之  辛酉总督宣大兵部右侍郎梁廷栋免寻卒其后刑部论辟廷栋留心边务喜谈兵及出御一筹莫展遂郁郁以没  辛未皇五子慈火□真生皇贵妃田氏出也  丁巳上手谕兵部曰边备难缓帑匮民穷令兵部司官借武清侯李成名四十万金发关宁借驸马都尉王昺万炜冉兴让各十万金发大同西宁令工部借太监田诏十万金治胄借魏学颜五万金治营铺事平帑裕偿之如尚义乐助从优奖叙  冬十月壬申朔礼科给事中冯元飈上言臣待罪礼科与闻掌故每见钜重诸务类多废弛如谥法五年一举今或再访而无一报历数终古不易今持各是而滋大疑至若实录则万世是非之衡亦一时劝惩所恃也历朝以来虽御史长久实录之成无踰数岁今熹庙七载岂待九年何狥何疑坐成废阁此固非一政一事之偷惰也上是之前工部右侍郎刘宗周上言臣出国门至天津始知陵园破昌平而南臣窃痛之自己巳以来无日不绸缪未雨而天下祸乱一至于此往者袁崇焕误国其他不过为法受过耳小人竞起而脩门户之怨举朝士之异已者概坐焕党次第寘之重典或削籍去自此小人进而君子退中官用事而外廷浸疏朝政日隳边政日坏今日之祸实己巳酿成之也且张凤翼之溺职中枢而与之专征何以服王洽之死丁魁楚之失事于边而与之戴罪何以服刘策之死今幸以二州八县生灵结一饱扬之局则廷臣之累累若若犹靦颜在位者又何以谢韩爌张凤翔李邦华诸臣之或戍或去岂昔之一一为异己驱除者今不难以同己互相与乎臣于是知小人之祸人国无已时也皇上恶私交而臣下多以告讦进皇上录清节而臣下多以曲谨容皇上崇厉精而臣下奔走承顺以为恭皇上尚综核而臣下琐屑吹求以示察窥其用心无往不出于身家利禄皇上不察而用之则聚天下之小人立于朝而有所不觉矣人才之不竞也非无才之患而不能用才之患也今天下即称乏才亦何至尽出一二中官下每当缓急之际必倚以大任三协有遣通津临德有遣又重其体统等于总督中官总督将置总督于何地总督无权将置抚按于何地是以封疆尝试也且小人与中官每相引重而君子独岸然自异故自古有用小人之君子终无党比中官之君子皇上诚欲进君子退小人而复用中官以参制之此今日国士品之所以日坏也鸣呼八年之间谁秉国成臣不能为首辅温体仁角□羊矣仰惟皇上念乱图存首以退小人进君子挽回世道仍急罢三协通津之使责成中外诸臣各脩职业不再以人国为侥幸体仁所为桑榆之收庶几在此＜锍-釒＞入不报  起守制杨嗣昌为兵部尚书  兵科给事中宋权言皇上令科甲并用内外并转而吏部止用乙榜以充进士所不欲选之地故各边各冲之道臣皆乙榜而进士居闲地各边各冲之巡抚皆外职而京官自转京卿虽设创法止以营私时廷臣力护甲科故权言及之  甲午赐阁臣及太监曹化淳等彩币时各进马也  命采铜鉄铅银等矿以储国用  十一月辛丑朔上南郊告庙  丙午叙京师城守功提督京营成国公朱纯臣荫锦衣卫指挥佥事协理戎政兵部尚书陆完学进太子太保荫正千户太监张国元曹化淳荫指挥佥事各世袭赐金币其余文武大臣内员升赉有差初曹化淳提督京营收用降丁凡城外皆称京营降丁而所收降丁已叛于昌平矣  己巳叙先年守黔功故巡抚李橒巡按史永安各进一级赐金三十故总督王三善加赠太子少保立祠  庚午下左都御史唐世济于狱世济以边才荐故兵部尚书霍维华戍上谓逆案概不举用世济欺蒙下刑部狱明年正月霍维华戍没闰月论世济罪戍边  是月废唐王聿键为庶人以前擅兵入援也  十二月辛未朔先是命吏部指奏数年铨政之弊至是吏部覆陈上切责之以尔部职专用人推举不效乃反称纲目太密使中外束手且平时升转必优京卿甲科乃云京卿未必胜外官甲科未尝胜乙榜如此游移岂大臣实心体国之道  丁酉召廷臣于平台时清兵十五万骑侵朝鲜皆西人及孔有德耿仲明为先锋  上恐来春复至边命边臣增兵筑堡  是冬岁星犯执法
　　崇祯实录卷之十  怀宗端皇帝十
　　崇祯十年春正月辛丑朔日食免朝贺  以程国祥为户部尚书  甲辰常熟张从儒讦奏前礼部右侍郎钱谦益盖怨家嗾之也＜锍-釒＞上温体仁脩恡命逮下刑部狱几殆谦益尝作故太监王安祠记曹化淳出王安门愤其冤发从儒等阴谋立枷死  以御马太监李名臣提督京城巡捕王之俊副之  二月甲戌以司礼太监曹化淳提督东厂  遣朝臣趣各省逋赋  庚辰逮巡按山西御史张孙振孙振贪秽不职先诬学臣袁继咸山西丙子贡士卫周祚等讼其冤命并逮孙振讯之继咸守官奉功令廉介自持自书卷外无长物近之推督学政者必称焉  壬午吏部尚书谢升罢以田惟嘉代之  总理淮扬盐课太监杨显名参前巡盐御史张餋高钦舜共侵税额诏逮餋舜钦餋先卒下抚按录其家  三月庚子朔时太仓庶吉士张溥前临川知县张采皆家居淐复社以敦古学海内靡然趋之奸人陆文声奏陈风俗之弊由于士子士子皆以复社乱天下上乃命南直提学御史倪元珙核奏元珙因极言文声欺妄上责元珙蒙饰降光禄寺录事  辛亥叙边功进温体仁太保荫中书舍人张至发孔贞运贺逢圣黄士俊并太子太傅文渊阁大学士荫子入国子监  清兵破朝鲜国王李倧走泽村山城于是平壤王京次第皆下李倧力诎降寻又走红华岛执其世子更立李恂为朝鲜国王乃命总兵沈冬魁陈洪范相机进援朝鲜  甲寅赐进士刘同升等三百人及第出身有差  夏四月庚午朔命南京守备太监孙象贤张云汉同兵部尚书范景文清核兵马械杖  壬申清兵自云从岛入皮岛副总兵白登庸提督陈洪范俱遁癸酉清兵五万至鉄山招皮岛总兵沈冬魁不听  抚宁侯朱国弼劾温体仁私唐世济逐宋学显张盛美上不听又劾体仁受霍维华之赂令唐世济转荐上慰谕体仁命廷臣议处国弼夺抚宁侯爵  蓟州雷火焚东山二十余里  戊寅清兵陷皮岛先同孔有德耿仲明尚可喜水陆夹攻再昼夜守兵战败副总兵金日观死之沈冬魁即焚仓粟携家登舟走石城岛陈洪范亦自广鹿岛至  以旱霾谕清狱发帑金八千赈滦州昌黎  是月总监太监高起潜行部永平道刘景耀关南道杨于国耻行属礼上＜锍-釒＞求免上谓总监原以总督体统行事罢于国降景耀二级以后监司皆莫敢争  闰月壬寅以熊文灿为兵部尚书兼右副都御史总理直隶湖广河南四川山西陕西军务督剿流寇  乙巳河南道御史许自表劾温体仁大奸似忠大侫似信其肆螫同官脩怨营私未尝为朝廷用人以致众止绝迹上怒降上林苑典簿  戊申谕百官求直言兵科给事中李化龙言甚切至谪外  新安所千户杨光先劾吏科给事中陈启新及元辅温体仁舁棺自随上怒下刑部狱廷杖戍辽西武卿沁源大雨雹  以郑三俊为刑部尚书  庚戌命司礼太监曹化淳同法司录囚  甲子刑科给事中李如灿上言今日之旱殆非寻常灾异也天下财赋之地已空其半又遇骄阳亢旱吴越楚豫燕齐之间不知几千万里是所未尽空者殆将并空矣而所以歛怒干和者皆理财为之害也财用别无足法恃有政事国朝酌定经制千古称善今者不念下民卒瘅但云急当治标自增兵而民始不淂安其身更加饷而农始得不有其食有兵不练兵愈增而饷愈难措有饷不核饷日加而兵愈得冒即今核寔之使四出而抽克屡闻清派之令日严而占冒未减可谓有政事乎若夫辅成君德安攘中外尤在相臣赖其决策今俱泯默未有闻也此瞻彼顾狥私结党盖自八九年间拂戾干和之事始未政本积于四海又何怪天旱地折日食风变之屡见哉上怒下汝灿于狱  丙寅许宁远伯李成梁世袭  五月戊辰朔蠲南阳逋租  壬午岛兵杀监军副使黄孙茂副总兵白登庸走降于清兵时已封孔有德恭顺王耿仲明怀顺王尚可喜忠顺王  兵部尚书杨嗣昌荐前总督蓟辽傅宗龙巡抚宣府陈新甲俱可佐枢上是之  己丑前刑科都给事中傅朝祐请行＜宀十见＞恤之仁劾温体仁六罪上怒下之狱  丙申以黄道周为左春坊兼翰林院侍读黄道周上言安邦致治为之有道簿书刀笔非所以绳削天下之具也臣观陛下每值天戒辍殿避省躬率先群下而股肱心膂竟未有淂当以报皇上凡天下风化转移阴阳若否皆视当宁之心气心敬则天下敬心静则天下静气和则天下和气平则天下平当宁之心气既敬静和平而天下犹有不敬静和平者则二三元老当刻责自厉奈何使草土臣庶市其怒色乎积渐以来国无是非郡邑长官苟且塞责然其视听一系于上上急催科则下急贿赂上乐锲核则下乐巉险上喜告讦下喜诬谤今天下巉险诬谤之徒群聚京师孤危之臣重足而立幸陛下下诏求言省刑清狱然方求言而建言者輙斥方清狱而下狱者旋闻臣思自古致治之道惟此二端清狱之端出于恻隐恻隐为仁充仁一人之仁即仁天下小民虽有纳沟之痛缙绅犹多雉罹之嗟求言之端出于是非是非为智充知一事之知即知万事君子犹有畸偏之谈小人岂有虗公之论今陛下知智之端感发甚宏而大臣引伸扩充不力虽曰清强何益理乱之数当今时势所最急者唯有训练军士以固边围选举贤能以任州县起批鳞强项之臣旌应诏直言之士使天下凄风苦雨尽为皎日祥云则朝廷之刑威可以渐措臣虽长往没齿无怨五月朔夕荧惑与日同在鹑火参火之分三辰皆火也又朔夕合火宜脩平火政损抑威光明春荧惑在于大火徘徊氐房心尾汉臣盖勋曰在外而内陈兵黯则不武陛下握要以御四方求仁而苏百族樽俎之内胜筭自饶何必使举朝精神敝于兵饷刑狱之下哉上不怿切责之  戊申大学士温体仁引疾免赐金币遣行人吴本泰护归体仁在事诸臣攻者后先相继故不淂已求去体仁掺守自厉未尝纳赂其庇党排异亦因事图之深机密械使若发自上者而主柄阴为所假上亦不之疑  山东河南飞蝗蔽野青民大饥  秋七月己巳以陈睿谟为都察院右副都御史提督偏沅军务巡抚湖南湖北以史可法为右佥都御史协理剿寇军务巡抚安庐池太兼辖光蕲固始广济黄梅德化湖口等县  丁亥寇陷六合围天长  八月戊申寇入凤阳掠器械而去渡河分往河南泗州  以吏部左侍郎刘宇亮为礼部尚书左佥都御史薛国观为礼部左侍郎俱兼东阁大学士直文渊阁  工部员外郎骆方玺谪外方玺奏皇上以廷臣不足用中官而内臣邀此旷典必能捐躯报主惟皇上善用中官故中官为皇上用刑科给事中何楷驳其通内呈身吏部以削籍请上手敕降谪外职  癸丑礼部请皇太子出阁就学许之  庚申上登正阳门阅城遍视雉堞楼橹总督成国公朱纯臣协理京营戎政陆完学以营兵屯宣武门外上善之召登西南城楼赐之酒三爵并以金卮酬之辛酉阅外城以南城薄诏加筑命内官监太监丁绍吕马光忻总理分任浚大濠于五里外坏冢墓亡筭工未竟而止甲子脩天津通州城  九月丁卯张献忠东掠仪真扬州告急命督理太监刘元斌卢九德选勇卫营万人往援  己巳关宁太监高起潜言侦谍四五十人服饰如汉专探内地命严缉之  辛未兵科给事中钱增上言清兵渐驻沈阳内地防边之局不止防秋己巳之入非隆冬乎防海之局不止防登莱今已朝鲜保母乘风以海为虗声而或懈我各边之城守以边为实着而或乘我沿海之疏虞所谓必防其隙也  癸酉叙宁夏功洪承畴荫锦衣卫千户故总督杨鹤赠太子少傅  辛卯户科给事中葛枢以熹庙实录十年未成因劾副总裁礼部右侍郎朱继祚前预脩三朝要典公论不容由去辅温体仁引入上不问  是月中旬每晨暮天色赤黄占曰日空主兵识者忧之  冬十月丙申李自成自七盘关入西川丁酉陷宁羗州壬寅陷昭化垫江癸卯犯剑门关甲辰陷剑州乙巳陷梓潼戊申寇入趋绵州江油薄成都  甲寅定东宫官属礼部尚书姜逢元詹事姚明恭少詹事王铎国子祭酒屈可伸侍班礼部右侍郎方逢年右谕德项煜翰林脩撰刘理顺编修吴伟业杨廷麟林增志直讲读越数日项煜杨廷麟各先后让左谕德黄道周阁臣以道周意见多偏近日＜锍-釒＞三罪四耻七不如至云不如郑鄤夫蔑伦杖母鄤何如人而自谓不如岂可为元良辅导刑科给事中冯元飈荐道周忠足以动圣鉴而不能得执政之心恐天下后世有以议阁臣之淂失也  十一月己巳夜太白在析木宫如宿初度七十三分  以司礼署印太监曹化淳提督京营太监李明哲提督五军营郑良辅总理京城巡捕  庚寅杨嗣昌请限剿寇之期令陕西巡抚断□南雒南郧阳巡抚断郢西湖广巡抚断常德黄州安庆巡抚断英东巡抚截徐宿山西巡抚截陕州灵宝保定巡抚扼渡延津一带总理熊文灿提边兵太监刘元斌提禁旅河南巡抚率左良玉陈永福等兵合剿中原从之  癸巳寇陷灵壁  十二月乙未朔日食  辛丑户科给事中丁允元劾大学士贺逢圣凡有＜锍-釒＞揭輙骄人谓我为之如汪  龙宵人也逢圣力为推举高攀龙左光斗业蒙圣鉴又加废斥是非邪正颠倒如此上不怿谪福建按察司照磨  命洪承畴合孙传庭并剿河南寇  吏科给事中刘含辉言秦中开采非便不听  辛酉进外戚田弘遇太子太保左都督  罢礼部尚书姜逢元兵部尚书王业浩  戊辰吏科给事中陈启新奏去年顺天角□羊元马之骊文体荒谬主考黄景昉劾吏科无衡文之权启新非知文之士□□玄肆讥评殊属厚颜上竟停马之骊会试  总督卢象升上言剿贼需兵用兵需饷此恒理也乃今日兵少而寇多兵饥而寇饱兵劳而寇佚日复一日愈剿愈繁生灵涂炭已甚事至此不淂不用权宜矣臣有阻寇疑寇乱寇之法一立寨团筑濠堑以阻寇一挑乡勇设游兵以疑寇一收资粮歛头畜以饥寇上是之  安庆生蒋臣奏阁臣孔贞运会试录文沮抑荐举因著皇明荐举考皆采集宝训诸书通政使张绍先因言荐举考事系陈言并取以闻阁臣恶之构于上言称以祖训为陈言大不敬命议绍先等罪  甲戌召林欲楫为礼部尚书
　崇祯实录卷之十一  怀宗端皇帝十一
　　崇祯十一年春正月乙丑朔上以任丘清苑涞水迁安大城定兴通州各官贪纵不法命逮入盖内诇淂也因责抚按不先劾溺职且言近畿如此远地可知命部院申饬  丙寅大学士王士俊罢  戊辰日讲官吴伟业奏首辅张至发党附温体仁新猷方始故辙犹存乞申谕改图以收后效  己巳谕史馆四人值召对记注仍于阁臣阅进  辛未享太庙  壬申光泽铅山间有棋山妖人假烧香聚党谋逆丙子夜围铅山城分守湖东道林日瑞预闻为备次日击败之捣祺山破散其党  戊寅工科给事中傅元初请开福建海禁通市佐饷命部议行之  壬午皇太子冠明日御殿受贺  戊子裁南京冗官八十九员  癸巳蠲汉中逋租仍赈之  谕历法仍遵会典行大统历如交食经纬晦朔弦望许张守登等旁考推测  二月己未朔吏部尚书田唯嘉以保举试授知州五人知县二十一人州同知三人判官五人县丞主簿各七人  寇陷泸溪县  辛丑皇太子出阁就讲文华殿  癸卯巡按河南御史张任学改都督佥事总兵官镇守湖南任学欲荐故丹徒知县张放因极诋诸总兵不足恃盛称文吏有奇才可御寇上竟命任学官总兵一时异之  下刑部尚书郑三俊于狱初宝源局铸钱穴墙构奸又有隐屯豆七千余石者事下刑部如律抵罪上以为轻屡履如故并逮郎中熊经主事骆方玺王家录讯之  丙午御经筵毕召詹事府翰林院诸臣顾锡畴等二十余人问保举考选孰为淂人少詹事黄道周言树人如树木湏养数十年始堪任用近来人才远不及古况摧残之后必湏深加培养既复班又询之对曰立朝之才本乎心术治边之才存乎形势先年督府未讲形势要害事既不效輙谓兵饷不足其实新旧饷约千二百万可养四十万之师今宁锦三协兵仅十六万似不烦别求供之用也庶子黄景昉请宥郑三俊上曰三俊蒙狥虽清何济又命诸臣各陈所见上曰言湏可行如故讲官姚希孟等竟欲折漕一年事岂可行杨廷麟奏言自温体仁荐唐世济王应熊荐王继章二臣皆败荐者无恙连坐之法先不行于大臣而欲收保举之效得乎上色动默然久之命诸臣出宴午门之庑  南京应天府丞徐石麒入贺上言郑三俊昔事神祖历着劳勚迨事皇上十年矣一生风力屡挫奸佞四壁萧然素标清骨今为司寇炊烟不继下理之日奸胥弊役酌酒相贺廉介之风尚可想见虽一时胶守城例往复移会似属推诿罪诚有之至于朋谋欺罔臣敢剖心代明以祈皇上始终保全当三俊考满人皆以淂进勋阶为荣独乞身再三不蒙俞允向令皇上俯从其请赐之骸骨岂不为熙朝优老盛事乎而忽酿骫法之罪三俊之辱亦朝廷之辱也失出臣子小过好生人主大德今皇上以轻拟之过深督三俊将来必承顺风旨以鍜炼为能事而反负皇上慎狱之本意矣庚戌上御门召诸臣申饬释三俊于狱令其回籍虽诸臣互救上亦知其清节也  山西代州知州郭正中奏先臣吴与弼陈真晟蔡清罗洪先罗汝芳宜从祀孔子庙庭报闻  谕兵部开采山西陕西河南山矿以部覆不便而止  李自成初奔蜀孑身入楚依张献忠不许至竹溪献忠谋杀之遁去  西安大风霾  三月丙寅插汉部目赤食等六十骑薄张家口讲赏明日又二百骑胁索参将姜名武乞备之  丁卯大同大雪  戊辰清兵攻宣府羊房膳  甲戌晋江诸生蔡鼎奏言臣尝西游宣云见宣府之右卫膳房柴沟平野低垣夷旷殆数百里云中之镇边守口坦迤亦然是宣云之有可虑也云中频年饥荒士马艰食较宣尤甚巢丕昌孔有德之徒奸谋相引岂可不早杜耶所入果在宣府则所中必及真定保定以向所未及其掠必厚龙门紫＜并刂＞绸缪正在此时凡关内郡县最冲次冲皆宜增险设旅择吏申法关外诸堡或并或弃或增或减亦当早定以重边防通政司格之不上  四川寇走阶文间总督孙传庭令总兵曹变蛟截剿自趋鄠县策应工科给事中吴宇英劾其纵寇入蜀不问  戊寅大学士贺逢圣致仕  逮巡抚四川右佥都御史王维章总兵侯良柱初陕西寇破宁羗趋广元白水犯龙安府出锦州直犯成都大杀掠仍出阶徽向陕西屯袭  乙酉司经局正字黄应恩削籍应恩交通中外出入中官门旧制词臣于中书特从吏即积资至九卿不淂钧礼张至发外入废掌故应恩挟中官重心益骄翰林院简讨杨士聦与语不合即具奏又移书至发责数之至发阴右应恩而应恩撰故总督杨鹤赠诰文呈失注职名上怒其违玩大理寺副曹荃又劾应恩通贿并劾至发遂下应恩狱论死  吏部尚书田唯嘉免兵科给事中凌义渠劾其贪黩也  丁亥总督川湖云广贵州军务少师兵部尚书兼右都御史朱爕元卒爕元浙江山阴人万历壬辰进尝知苏州有惠政奢寅叛是时爕元为四川布政使力守成都进巡抚卒平其乱进总督明敏有器度善用人黔蜀多故所向成功安位纳土西南赖之年七十三予祭葬赠太师世锦衣卫指挥使  癸巳兵科张缙彦奏言臣任清涧知县于兵情贼势亲见有素盖贼之得势在流而贼之失势在止贼之长技在分而贼之穷技在合贼之乘时在夏秋而贼之失时在冬春昔大贼王嘉胤破河曲据其城曹文诏等夺门砍杀而嘉胤歼李老柴破中部据其城巡抚练国事督兵攻围而老柴擒神一元破宁塞据其城在光先费邑宰等与战而一元死谭雄破安塞据其城王承恩李卑等攻围而谭雄诛此皆守而不去之贼故速死也过天星老犭□回犭□回混十万等所破城邑亡筭或本日即出或一二日即出官兵未至蚤已奔逸此皆流而不居之贼故缓死也贼入晋豫以来分头成夥在秦西安延庆巩平汉兴□雒既无处不被贼而汝雒开归黄頴亳以及江北又无处不被贼岂贼真有数十百万盖分股以披其党牵掣我兵故见多也若可天飞之贼合于鉄角城则尽歼不粘泥之贼合于西川亦尽灭即前总督陈奇瑜驱天下之贼尽合汉中出栈道关政一可鼓而灭乃以招安致败不可复收古人以八日而平贼数万者利其合也夏秋之间刍粮尽在场圃足供士马之资冬春非破城攻堡不能淂食官兵促之则尤易故时有利不利也今若杀贼唯在乱其所长而使之短破其所淂而使之失直截以攻之分畨两军一追一驻贼当之必破矣贼党虽众大都观望其先倡者不过一二枝故尽一股则论赏不必事平汇叙纵一股则论罚不许报级塞责贼不望风而靡未之有也上是之  是月新乡雨黑水  是春荧惑在大火徘徊氐房  夏四月丙申夺总督洪承畴爵仍侍郎总兵左光先曹变蛟并夺五级限五月尽贼  戊戌新厂灾毙七百余人  先是总理熊文灿专主抚盗张献忠佯许之文灿请贷其罪安置保康山中报可献忠求襄阳一郡以屯其军文灿议饷二万人献忠乞饷十万人迁延未就是月辛未降于谷城文灿受之工科给事中沈胤培＜锍-釒＞争之不淂于是诸贼益轻王师蔓不可制  甲辰以刘之凤为刑部尚书  乙巳御经筵毕召六部诸臣杨嗣昌述孟子善战者服上刑语盖欲款塞借之窥上指上曰此昔贤为列国兵争奈何欲出汉人下策今后勿复尔尔又言湖广巡抚余应桂任将之失嗣章等上章引罪  戊申兵科都给事中姚思孝奏言开市抚赏目前一大机也但不即轻给稍示郑重波遂其欲吾亦济其事何损威失体之忧杨嗣昌覆奏先朝封贡抚赏名甚尊体甚正今又一时也暂退政我成事之会密询边臣各出所长臣何敢偏执以防大计  大学士张至发罢孔贞运致仕己酉丑刻荧惑逆行尾八度掩于月自春至秋荧惑守尾百五十余日始退上谕礼部火星违度朕先素服减膳其诸臣各引罪修省  辛酉上御中左门召考选诸臣五人为班递进问足食计知县曾就义曰百姓之困皆由吏之不廉使守令俱廉即稍从加派以济军需未为不可上拔第一  五月癸亥朔总督卢象升乞守制总督大同山西等处御马监太监陈贵奏留从之  兵科给事中钱增劾杨嗣昌主款非是嗣昌引罪  丙寅以□周祚为吏部尚书  己巳浙江提学佥事刘鳞长言七事曰尊圣道曰恤靖难诸臣曰定礼制出继子为本生父母丧服小祥内服斩衰称降制小祥外如伯叔服称心制曰射礼曰访逸才曰清庠序曰重教职礼部议之  杨嗣昌奏言臣闻月食五星古来变异史不绝书然亦观其时政事相感灾祥之应不一其致昔汉光武帝建武二十三年月食火星明年呼韩邪单于款五原塞唐宪宗元和元年月食荧惑其年田兴以魏慱来降宋太宗太平兴国三年月掩荧惑明年兴师灭北汉遂征契丹连年兵败今者月食火星犹幸在尾内则阴宫外当阴国主上脩德以召和治内以感外必有灾而不害者矣丁丑工科都给事中何楷上言火星四月廿六夜逆行至尾八度为月所掩今五月望日已退至尾初度渐次入心古人皆言月变脩刑又言礼亏则罚见荧惑诚欲措刑莫如右礼诚欲右礼盍先省刑今爰书之烦极矣部司议宥止于重辟数人而未结之案先后累累谁复过而问焉会典热审事例有轻重囚犯急与问理及出狱听候之令今亦可仿而行之杨嗣昌缕缕援引出何典记其言建武款塞者欲借以伸市赏之说也其言元和宣慰者欲借以伸招抚之说也其言太平兴国连年兵败者欲借以伸不敢用兵之说也附会诚巧矫诬实甚念皇上察之  癸酉许总督宣大山西军务卢象升守制  戊寅遵化喜峰口雪三尺  丙戌始定高墙罪宗五年审例又京师官民殊死以下许保候即结  六月癸巳安民厂灾伤万余人武库几空发五千金赈恤  召陈新甲为兵部右侍郎兼右佥都御史总督宣大山西军务先是有旨并推在籍守制盖扬嗣昌为新甲地也  丁酉湖广道试御史林兰友劾大学士张至发票拟屡误经画无闻并言兵部尚书杨嗣昌主画中枢束手无策惟求市赏苟且侥幸是岂皇上所以夺情意乎忤旨谪外  辛丑召惠世扬为兵部右侍郎  己酉召吏部尚书□国祚等见于中极殿谕以新维冯元飈巡抚陕西元飈殊非巡抚才余各问兵食计户部尚书程国祥言京师赁房月租及天下会馆租岁可得五十万工部右侍郎蔡国用言崇文宣武街石除中道外可培脩外城识者笑之  丙辰以卢升象为兵部尚书仍总督候代  乙卯以礼部侍郎傅冠户部尚书程国祥兵部尚书杨嗣昌工部右侍郎蔡国用俱为礼部尚书礼部右侍郎方逢年大理寺少卿范复粹俱除礼部左侍郎并兼东阁大学士直文渊阁嗣昌仍署兵部  是月京师山东河南大旱蝗清兵屯大青山议和巡抚辽东方一□□渗奏闻以我弱引隆庆封俺答故事兵部尚书杨嗣昌阴主之  秋七月戊戌朔命杨嗣昌大祀大庆暨传制颁诏诸大典不预直阁素服进朝日讲召见如常服随班先是嗣昌奉诏于二月趋朝时父服阅十八月母服才五月也工科给事中何楷劾杨嗣昌入阁吉服忘亲上以楷苛求切责之  己亥前少师大学士温体仁卒赠太傅谥文忠甲申廷议以体仁奸佞异常贻毒深远宜削谥荫以昭公道遂夺其谥  少詹事学士黄道周奏言宣大总督部推有在籍守制之命遂举陈新甲天下即乏才未宜移借及此也陛下亦念在廷诸臣岂无一定策效谋者而空破非常之格以奉不祥之人责其成功万万不可又力斥款议曰无论必不可款款必不可成成必不可久即款矣成矣久矣以视宁锦遵蓟宣大之师何处可撤而辶□处谓款之后可撤兵中原以讨流寇此亦不思之甚矣  召文武大臣于平台及黄道周上谕吏部尚书商周祚枚卜滥狥周祚引咎次问杨嗣昌哨骑六千送炮各路柰何对曰今秋事殆未然又塞外险阻车炮恐非所便次问道周曰朕自御经筵后略知学问无所为而为之谓之天理有所为而为之谓之人欲尔前＜锍-釒＞时适当枚卜果无所为乎对曰臣无所私上曰前月二十八日推陈新甲何不拜＜锍-釒＞对曰御史林兰友给事何楷已有劾＜锍-釒＞臣以同乡恐涉嫌疑上曰今何遂无嫌耶曰天下纲常边疆大计失今不言后将无及且臣所惜者纲常名义非私也上曰清虽美德不可傲物遂非伯夷为圣之清若小廉曲谨不受馈遗此可为廉未可为清也道周曰伯夷全忠孝之节孔子遂许其仁上怒其强说道周又极诋杨嗣昌夺情蔑伦嗣昌即出曰臣不生于空桑岂遂不知父母臣尝再辞而明旨敦迫甚至黄道周学行人宗臣实仰企之乃今谓不如郑鄤臣始太息绝望鄤之杖母行同枭獍道周又不如鄤何言纲常耶道周曰臣言文章不如郑鄤上责其朋比道周曰众恶必察岂淂为比上曰嗣昌荐陈新甲何云邪径曰臣不识新甲但蜀人皆言之上曰孔子诛少正卯当时亦称闻人唯以心逆而险行僻而坚言伪而辨顺非而泽记丑而博不免孔子之诛今之人率多类此道周曰少正卯心在欺世盗名臣之心在明伦笃行上以褊激怒口叱道周去道周曰臣今日不尽言则臣□陛下陛下今日杀臣则陛下□臣上曰尔读书有年祗成侫口道周又辨忠侫之分上怒甚嗣昌乞优容之上曰道周放恣此已为优容矣诸臣退上召回谕以毋党同伐异宜共脩职业  戊申趣锦衣卫上郑鄤狱  庚戌翰林院脩撰刘同升编脩赵士春各＜锍-釒＞救黄道周劾杨嗣昌卫景瑗＜锍-釒＞如之甲寅工科都给事中何楷试御史林兰友又申救道周遂降楷二级调用兰友降一级寻谪道周江西知事刘同升福建知事赵士春简较  丙辰以李待问为户部尚书  翰林院侍读王铎上言闻朝廷有抚和之议不胜愕然损雷霆之积威脩金缯之轻举臣之所大惑也时传扬嗣昌方一□□渗及太监高起潜密发黄金八万银十万讲款刑部主事张若麒乞录当日召对语以示中外报闻  八月辛卯朔洪承畴报陕西贼剿降略尽先是贼自蜀还陕西为龙安土司邀击贼奔溃余半出山谷承畴勒兵以待是贼众尽散李自成独乘骡日行六百里走商雒龙驹寨至浙川老犭□回犭□回营卧疾半年余授以数百人仍攻剽  丁酉安定门火药局复灾  癸卯流寇自虹县陷睢宁  敕戒嘉定伯周奎左都督田弘遇右都督袁祐务并谕外戚郭振明等曰尔辈姻联帝室禄享天糈唯有厚德餋俭以保身名乃或蔑弃礼法凌虐黎庶人怨天怒上干国法即拊心自悔嗟何及矣我宣宗章皇帝外戚事鉴分别善恶各有报验足示劝戒特赐省览其共勖之时外戚张春等诳财虐民厚徵子钱夺人田宅子女故有此谕  癸丑大学士傅冠致仕  属部哈喇等求款市总督宣大卢象升以闻  九月丁丑逮南京御史成勇勇劾杨嗣昌不终丧制忠孝两亏上怒逮讯之  先是南京户科给事中张焜芳劾前巡盐御史史＜范土＞侵盐课事时＜范土＞已授太仆寺少卿逮下狱至是奏辨兼言焜芳朋党奸贪状不听夺焜芳等  清兵约西人大举分入西协墙子岭中协青山口墙子岭险峻因蚁附而上三日夜始入内地人俱困乏竟无人袭击之者总兵吴国俊守墙子路战败走密云总督蓟辽兵部右侍郎吴阿衡败没于密云初监视太监邓希诏诞日阿衡及国俊等俱趋贺闻警仓猝而回调御失措故及于难清兵入墙子路待青山之众以越迁安薄豊润辽东副总兵丁志祥窦浚等来援夜战清兵稍退引而南下  冬十月庚寅朔戒严京师守备徵辽东前锋总兵祖大寿入援留巡抚方一□□渗朱国栋陈祖苞分守命总督宣大卢象升以总兵杨国柱虎大威进易州出其左且陛见移青登莱天津之兵出其右檄总兵刘泽清以山东兵遏其前高起潜为应援癸卯召文武太臣及总督卢象升于武英殿上问象升方略对曰命臣督师臣意主战上色动久之不怿曰朝廷未云抚乃外议何辶□处信也象升因言清势甚盛事机难料或偪陵寝以震人心或趋神京以撼根本或分出畿南扼我粮道我集兵备之则寡发而多失分兵四应又散出无功兵少不备食少生乱事皆可虑上壮之命出与杨嗣昌议象升甫言战嗣昌消阻龁  不能语徒戒勿浪战象升径起别还昌平甲午象升以兵三万扼昌平时清兵日南不可遏象升曰召诸帅约曰刃必见血人必带伤马必喘汗违者斩令各选劲卒期八月十五夜分四路袭营高起潜遗书阻之象升请分兵杨嗣昌以宣府大同山西兵属象升号二万象升誓师于巩华城刻期赴晋即慷慨涕下如雨嗣昌不能平亦思有以阻之奉命令赴通州就起潜不应嗣昌又促之象升叹曰嗣昌不过授意总监挠我师期耳恚甚会嗣昌赴军中象升曰公等坚意抚款独不言城下之盟春秋耻之且象升握尚方剑今日顾唯唯从若议袁崇焕之祸且立至纵不畏祸宁不念衰衣引绋之身又不能移孝作忠奋身报国将忠孝胥失何颜面立人世乎嗣昌色战既而曰公误矣谁言抚者象升曰周元忠赴彼讲款数日往来其事始蓟镇督监受成于公通国共闻谁可讳也周元忠盖瞽人卖卜者善辽人故遣之清时亦以事重大乃令瞽者讲款不信欲斩元忠乞哀乃止时上忧甚嗣昌密奏曰臣惟不南耳果尽南不果捐数十城我援师麕集可使只轮不返上善之  壬寅撤召孙传庭洪承畴入援  甲辰高起潜部将刘伯禄兵败于芦沟桥  戊申命诸大臣分守都门  云南道御史郭景昌因召对言杨嗣昌调度失宜并列太监高起潜备御失策状上不答景昌而曰公误矣谁言抚者象升曰周元忠赴彼讲款数日往来其事始蓟镇督监受成于公通国共闻谁可讳也周元忠盖瞽人卖卜者善辽人故遣之清时亦以事重大乃令瞽者讲款不信欲斩元忠乞哀乃止时上忧甚嗣昌密奏曰臣惟不南耳果尽南不果捐数十城我援师麕集可使只轮不返上善之  壬寅撤召孙传庭洪承畴入援  甲辰高起潜部将刘伯禄兵败于芦沟桥  戊申命诸大臣分守都门  云南道御史郭景昌因召对言杨嗣昌调度失宜并列太监高起潜备御失策状上不答景昌退上书劾嗣昌事小乐天之说起而遂无事大畏天之心致边备日弛将士观望互相欺餙彼自谓有学有才实一无胆无识之小人耳盖学不知尽忠竭孝学之蠹也才以供餙奸掩非才之贼也闻入口魂魄堕地手足无措托言轻战必误封疆迨屡深入失机位况言未必入今已至口矣又言清无火器今且载炮入矣唯乞皇上立诛嗣昌正其误国之罪＜锍-釒＞上不问  十一月辛酉京师闭门自守  癸亥清兵良乡高阳涿州向河间自入塞分四道一趋沧灞一趋山东济南一趋临清一趋彰德卫辉  丙寅召对文武大臣并召工部给事中范淑泰淑泰曰今兵已临城尚无定议不知战款何出上问谁款曰外间皆有此议上深忧饷诎寺丞戈允礼因言借贷淑泰曰戎事在于行法今法不行而忧饷即雨金雨粟亦有何济上曰朝廷之上何尝不欲行法大学士刘宇亮自请视师上壮之旋又自改察阅上不怿  以翰林院编脩杨廷麟为兵部赞画主事赴总督卢象升行营先是廷麟上言陛下有大臣无御侮之才高起潜方一□□渗曰当款杨嗣昌亦曰当款吴阿衡曰款必可恃嗣昌亦曰款必可恃表里煽谋宣情泄弱闻之咸有侮心一旦东西合约墙岭失守款之误国遂至此极也唯冀陛下赫然一怒明正言款之罪谕督臣集诸路援师不从中制其先在择士其次在据势其次又在用间今事鲜任人而耑任嗣昌闻人语战色变南仲在内李纲无功潜善秉成宗泽陨恨国有若人岂社稷之福哉既改官从军象升谓廷麟曰势甚盛官兵趣之不返山陵即迫京师我兵寡食乏不战益轻我如战必生他端公为我往真定与诸臣守乞粮我且悉兵誓一死报国耳  丁卯清兵薄景州太监刘元斌闻召走德州  清兵入高阳少师大学士孙承宗死之始清兵攻三日且退凌晨噪城下守者亦噪军中某善兵法者曰此城易破也承宗被执自经子尚宝司丞钥贡士鉁等俱死知县雷之渤遁免承宗万历甲辰廷试及第生平博涉群书尤谙兵书总理关边时整顿兵马按行险隘用辽士抚西人甚有功于边疆承宗既狥难之渤宣言孙相故靳饷生变当事惑其说未恤己卯始复原官予祭九坛赠太傅  己酉清兵入衡水武邑枣强鸡泽文安霸州阜城  甲子括废铜铸钱  清兵薄德州渡河历临清分道一趋高唐一趋济宁合于济南  十二月辛卯命大学士刘宇亮督察各镇援兵夺卢象升兵部尚书仍同高起潜戴罪初欲以孙传庭代象升薛国观杨嗣昌奏易帅恐缓期不若留象升责其后效  乙未吏部尚书□周祚罢  丁酉命洪承畴入援时清兵连破平乡南河沙河元氏赞皇临城高邑献县  戊戌赐孙传庭尚方剑总督各镇援兵  庚子大学士方逢年罢  卢象升战于贾庄败绩死之象升所部兵不满万而清兵分道至势甚盛象升战庆都斩百余级总兵杨国柱虎大威又接战杀伤相当象升锐志合兵将伺其隙夹击之而上督战甚急象升遂分兵援真定身至保定决战至藁城谓杨廷麟曰公回真定力求高起潜相援起潜不报去营近五十里意引兵走临清象升将兵五千乏食哀呼莫之应晨出帐北向拜曰吾与尔辈并受国恩患不得死勿患不淂生众皆泣于是拔程兼程至贾庄击贼射一骑殪之清兵合围象升军疾驰冲之清兵退象升曰今虽胜彼必忿集乘我慎勿怠明日清兵突象升营象升曰谁为我取彼者总兵虎大威驰战不胜且郤象升大呼曰虎将军今吾效命之秋也毋自爱乃招后骑皆往奋刀督战身中二矢二刃犹号呼不已马蹶遇害年三十九大威国柱皆溃围出起潜闻之欲西遁皇辶□处还东行二十里值伏师溃仅以身免大学士刘宇亮次定州闻败仆地遂入保定总督孙传庭行营而象升以嗣昌起潜妒之谓象升曰实不死迨十五年予祭葬赠户部尚书谥忠烈是役也失亡万计部将千总张国栋趋报嗣昌嗣昌欲增餙象升退怯状据以上闻国栋不肯承嗣昌怒搒掠倍至终不易奋身曰死则死耳诬忠臣为逗留义实不忍初象升与嗣昌争事时斥嗣昌为秦桧嗣昌怒曰君其自为岳飞至是果为嗣昌所陷云  丁未以总督兵败削杨嗣昌三级失城各官余世名郑以诚侯光国叶梦熊逮下刑部论辟  以御马太监边永清分守蓟镇西协  兵部赞画主事杨廷麟以卢象升事闻上谓大臣阵亡虽可痛悼但恨其调度乖错盖杨嗣昌中之也太监高起潜惧并罪遂讳象升死嗣昌复遣帐下卒三人往验报死状切责之二人因模棱以对有俞某对复如前竟杖毙焉更命顺德知府于頴核之頴曰日者从定州城外得尚书遗骸杂刀中矢血渍麻衣上设祭泣军民莫不雨泣  清兵连入昌平宝坻平谷蓟霸景赵清河良乡乙卯入东昌援师四集俱观望莫敢击中外切齿丁巳陷王田知县杨初芳降诸生桑开基死之
崇祯实录卷之十二  怀宗端皇帝十二
　　崇祯十二年春正月庚申清兵入济南先是巡抚颜继祖奉命移德州清兵猝城至梯城而上吏卒骇遁巡按按御史宋学士朱方肩舆出院闻  登西城役隶奔散学朱因遇害同时左布政使张秉文督粮道副使散学邓谦济南道副使周之训都转盐运使唐世熊济南知府苟好善及历城临池武城博平荏平诸县令俱死之副总兵祖＜宀十见＞以三百骑援济南败没德王被执诸郡王并见杀  壬戌清兵入青县  乙丑叙缉奸功东厂太监王之心及曹化淳荫锦衣卫百户  丙寅享太庙  吏科都给事中郭九鼎请行营设监军专纪功罪从之  戊辰督察大学士刘宇亮总督孙传庭会兵十八万自晋州援济南祖大寿亦自青州至  命云南道御史郭景昌巡按山东兼核城陷之故景昌至瘗济南城中积尸十三万余悉发仓粟赈贫民  甲戌清兵自济南取东平乙亥入莘县复至济宁临清固城丙子取营丘馆陶  清兵取庆云东光海豊遂东行庚辰入冠县  甲申清兵至张秋东平入汶上焚康庄驿攻兖州距徐州百余里居人南渡安庆巡抚史可法驻徐州刘宇亮孙传庭会师于大城  壬申以甄淑为刑部尚书丁亥以庄钦邻为吏部尚书钦邻五阅月不至罢之  杨嗣昌请移登莱总兵于临清护南北仓又郡县乡兵或改府佐为将领兵佐为守备县佐为守备县佐为把总否则裁儒学训导一员代补武秩文武相兼古制也至于市马西宁道远近池马弱宜委官买山东河南牝马如镇将给百匹守备把总给五十匹放牧孳生十年内自见蕃息矣上是之  二月己丑朔以司礼太监崔琳清理两浙盐课各项赋税  丙申督察大学士刘宇亮削籍清兵退官兵复屯沧州盐山宇亮奏劾诸将不战因及总兵刘光祚而杨嗣昌谋逐宇亮请诛光祚适武清战捷宇亮下光祚武清县狱以请且告捷上以劾叙臣舛互切责之削籍说者谓宇亮入光祚厚赂云宇亮素善击剑好谈兵及在行间迄无寸功杨嗣昌南征不复周延儒北讨殒身李建泰西出辱及简书一时谈兵诸相皆无实效云  戊戌诸  奏斩三千余级祖大寿张进忠伏兵宝坻之杨家庄邀斩亦奏千余级大抵逃回难民也清兵迂道此还西至青山口总兵陈国威于喜峰口却之  庚子晨刻日旁有白丸色微红申刻又黑气掩日日光磨荡久之黑气始散乙巳保定天鸣  癸卯脩撰刘理顺上言六事作士气矜民穷简良吏定师期信赏罚招胁从上是之  先是贵州道御史王聚奎劾刑科谪聚奎山西按察司照磨并罢先春先春前河南布政使以翰林院编修林增志荐入遂责增志增志亦引罪  三月壬戌清兵趋豊润副总兵杨德政虎大威御却之京营各镇兵战于太平塞北报捷丙寅清兵至冷口闻有备引去复出青山口戊辰清兵尽出塞计深入二千里历五阅月破七十余城杀亲王隳省会中国援兵环合未尝少挫也  庚午逮都督佥事河南总兵官张任学任学觊任开府竟淂右阶大沮悔一筹莫展遂被逮  甲午以德王变告慰太庙遣谕各籓  丁丑夺大学士杨士昌秩仍令视事  戊寅上孝纯渊穆慈顺肃恭毗天钟圣皇后尊谥颁招天下太后上生母也  总兵陈洪范击贼南阳之李公店不胜左良玉战内乡大败之  皇子慈薨追封悼王谥曰右给事中陈启新缄末溺职上怒命议聚奎罪左佥都御史李先春议当夺俸上不怿怀  乙酉召参议郑二阳于平台问练兵措饷计对曰臣初到扬州各营设有官兵向多虗冒臣刻意简练故历年防寇不请一兵一饷上曰此一方事也谓天下何对曰大抵额设之兵原有额饷但求实练则兵不虗冒饷是足用是核兵即足饷也若兵不实练虽措饷何益上曰近者各处灾伤乏饷柰何对曰裁不急之官亦可省费如扬州有督饷主事不如以巡按趣之上曰督饷主事非定例也二阳又曰臣见残破州县庆都栾城亟宜下＜宀十见＞大之诏收拾人心上称善  夏四月戊子朔谕兵部汇集崇祯七年后条奏脩练储备之法刊布天下  免高淳去年旱蝗田租  壬辰命驸马都尉巩永固往济南告慰先德王园  吏科给事中吴麟徵请复故大学士文震孟官并求恩恤上从之命复其爵  癸卯礼科给事中姜埰上言近月以来皆传皇上于内廷建设斋醮臣窃疑之正德初年从事内典遣太监刘允驰驱西域糜费大官讹传道路皇上惩前毖后聪明绝世岂真见不及此固曰聊复尔尔然唐虞之＜宀十见＞仁必非佛氏之慈悲也宗社之安危必非佛氏之祸福也顾役役焉以九重之尊严从西竺之繁文臣必不敢以为可也山西道御史廖惟义亦言之不听  谕释轻系  河南贡士牛金星有罪戍边  戊申大学士程国祥致仕丙辰巡按山东御史郭景昌上言济南失事劾杨嗣昌略曰济南籓封之变谁司中枢而被祸至此岂非嗣昌拱手送耶若不先正其辜混辱朝班仍议人之功罪功罪愈为不明何以惩前毖后乎上怒其党同伐异借事攻诋逮下狱景昌又从狱中复劾嗣昌谓忠侫分涂止论臣言之当否何论臣迹之同异上切责之戍代州  是月京城浚濠广五丈深三丈给事中夏尚絅上言连年率皆籓篱失守门庭无恙若使堑水足拒则通德沧济其为广川巨浸何限而扬鞭飞渡如入无人控扼险要在人不在险明矣今掷此百万于水滨孰若移而用之于岩疆防御要害使不敢躏入之为得哉  五月丁巳朔大学士杨嗣昌奏失事五案曰失机曰陷城曰通款曰籓变曰损将上从之  戊午脩奉先殿成  庚申杨嗣昌荐宣大总督傅宗龙自代召为兵部尚书  甲子以兵部右侍郎魏照乘礼部侍郎张四知姚明恭为兵部尚书兼东阁大学士直文渊阁  乙丑降盗张献忠叛于谷城杀知县阮之钿劫监军佥事张大经因走房县攻陷之余盗罗汝才李自成等五部并州均州  丙寅陇西大雨雹  己巳工部尚书蔡思充致仕  出帑金三十万济饷仍命后偿之  山西按察副使魏士章请禁有司收赋耗羡遣京官搜括天下钱粮充饷从之  六月己丑以蔡国用范复粹为户部尚书兼文渊阁大学士  叙守御功复以杨嗣昌为兵部尚书其姚明恭张四知魏照乘各赐金币荫子入国子监前大学士张至发孔贞运刘宇亮傅冠程国祥方逢年各赐金币有差有差太监曹化淳荫锦衣卫指挥同知刘元斌卢九德李承芳卞希孔王裕民王德化并荫锦衣卫指挥佥事  户部请遣给事中六人分督直隶浙江湖广河南江西山西陕西钱粮从之  总督蓟辽洪承畴奏言属部明暗等屡乞抚赏今后若边警不由西协则抚赏如故否则导祸无疑即革赏进剿从之  庚子火药局灾  甲寅特免海州田租  秋七月戊午以司礼太监张荣提督九门司礼太监王裕民总督京营  光禄寺卿李天经上西人汤若望坤舆格致书三卷命进览  逮总督孙传庭时传庭假耳瞆不任事托巡按御史伐请教谕某以传庭同乡候之密语侦其诈讦奏故逮传庭及御史  左良玉追张献忠于房县兵败中军罗岱死之  是月德王遣内官王朝进都司徐文师上书从广宁入参将夏成德以闻御史汪承诏上言宜火其书勿令传外王朝进等宜编置远方如皇上笃展亲之念宜别遣边人量赉用物俾申德意若曰王失守社稷远播沙漠庶几上天悔祸隆礼有加王宜优游塞外以终天年朕已抚王嗣子俾缵旧服俟其成立当使自将待边以泄王愤如此庶彼知朝廷大义可杜其凌侮报闻  八月庚寅召还谢升为太子太保吏部尚书  诛文武失事诸臣三十二人巡抚张其平陈祖苞总兵倪宠内监邓希诏等  庚戌故庶□士郑鄤磔于市先是中书舍人许曦讦奏郑鄤不孝渎伦与温体仁＜锍-釒＞合令法司定罪拟辟上命加等鄤武进人初选庶□士即有直谏声读书能文故文震孟黄道周皆与之游当时欲借鄤倾震孟道周故谳驳逾重而鄤居乡多淫傲不法遂罹惨祸诣西市尚大呼冤廷臣皆畏怯莫敢申救  九月壬戌命大学士杨嗣昌以兵部尚书督师讨贼赐尚方剑给帑金四万赏功牌千五百蟒纻绯绢各五百丁卯宴于平台后殿上手觞嗣昌三爵赐诗勒诗于文庙嗣昌南征会兵十万本折色二百余万  诛元氏知县刘业爃城陷通款籍其家兄编管二千里妻女入官为奴  己亥免唐县等四十州县去年田租十之五禹州等十州县十之二光州等八州县十年之五去年之二  以司礼太监王德化提督东厂  叙陵殿功赉内外官有差  冬十月丙戌彗星见己丑谕停刑庚寅中书舍人陈龙正上言皇上因彗星求直言并谕停刑敬天之道至矣语曰事天以实不以文臣请更进曰事天以恒不以暂何谓实今日求言恤刑之实是也何言恒自今以后弗忘此求言恤刑之心是也上善之  凤阳地震  十一月甲寅朔逮总理兵部尚书熊文灿  前庶吉士张居请行铜钞从之  辛巳上南郊郊用上辛日从中书舍人陈龙正之议也龙正上郊祀＜弓攵＞辨言周郊皆于辛日遂命礼官定为制  戊午仙居知县过周谋以薛国观所举士托熊文举持金献国观乞授礼曹事觉国观委罪文举时文举出主试其父出承之下刑部论戍文举官如故  十二月乙未萧县山鸣  是年两京河南山东山西旱饥遂命正一大教真人张应京禳旱
　　崇祯实录卷之十三  怀宗端皇帝十三
　　崇祯十三年春正月癸亥申辨文武章服  丁卯夜东方黑气弥空连三夕  丙子以陈新甲为兵部尚书  庚辰下阮震亨于镇抚司狱论死先是东厂获通贿籍词连史科都给事中阮震亨吏部尚书谢升又劾之  闰月癸未朔命巡城御史煮粥赈饥发帑八千金赈真定  庚寅浙江永康知县朱露上言有司恣言科罚俱借御寇攫取各抚按容隐不以上闻上命申饬各官令露入朝授吏科给事中改名统鐼  甲午中书舍人沈廷扬请试海运从之既而巡抚登莱都御史徐人龙又以成山道险不便请罢议  谕户部以永清保定等处粮刍给畿南饥民抵秋以偿  杨嗣昌荐推官万元□杨卓然胡平表等各授监军道佥事甲辰发帑六千金赈山东  丙午浙直大风霾  己酉召兵部尚书陈新甲于平台新甲上保邦十策  二月壬子朔杭州城门夜鸣  平贼将军左良玉大破张献忠于太平县之玛瑙山斩二千八百八十七级  甲子给杨嗣昌万金赐斗牛服嗣昌驻襄阳调度会剿以陕西兴安一路失期斩其监军殷太白  流寇掠必阳  叙甘叙镇功复洪承畴太保赐金四十绯蟒一袭  辛未罗汝才掠信阳寻陷光州癸酉礼部请增祀北斗于星辰坛许之  丁丑令会试贡士先廷对日校射  戊寅谕曰日者风霾大作土田亢旱麦苖将槁甚至伤折南郊树木天心仁爱警示频仍非政事之多失即奸贪之纵肆或刑狱之失平抑豪右之侵虐诸如此类皆干天和兹评文武人等直言无隐悉陈利弊以禆时政庚辰又谕曰朕于三月三日始深居斋祷大小臣工痛加脩省遣成国公朱纯臣镇远侯顾肇迹祭告南北郊礼部尚书林欲楫告社稷侍郎王铎告风雷等坛  三月壬午朔永安厂灾  丁亥杨嗣昌报捷上益发银牌五百纻丝三百帑金五千犒战士及阵没吏卒  清兵至义州欲入锦州总督洪承畴同辽东巡抚方一□□渗以前锋祖大寿团练吴三桂先扼锦州松山御之  各镇监尽行撤还壬辰免畿郡十一年料匠等银  甲午赈京城贫民各二百钱  乙未户科给事中左＜棥心＞第言去岁彗星见下诏停刑而彗即夕消何今日之不应也臣又思之皇上停刑之诏特其具也今之斋祷犹其文也臣之皇上先以文即继以实此时得毋实尚未见而天下不之信乎臣敢直以实进练饷之派以益军实不得已之事也皇上减兵省饷天下已识加惠之意兵减而饷未减恐贪者藉以饷其私乞皇上下诏＜宀十见＞练饷加派之数刑狱以待有罪亦不淂已之事也捧读诏传殷殷刑狱是矣乞皇上取狱之轻重一一审之停刑可以消彗岂明刑不足以返风乎如此而天变不止臣不信也  戊戌赐贡士魏□□渗德以下三百人进士及第出身有差先是召贡士三十余人于文华殿上问内外交讧何以报仇雪耻通州魏藻德进对曰以臣所见不离明问使大小诸臣皆知所耻则才能自生功业自建娓娓数百言更自叙戊寅守城功上心识之故遂首拔辛亥进士姚宗衡等四人授检讨黄云师等五人授给事中冯垣登等五人授监察御史颜浑等二人授吏部主事张朝延等七人授兵部主事皆召对称旨特授是官前此未有也进士张璘然亦与召对面蓝上恶之不用璘然心甚不平  分赈畿南三万金是日雨  壬寅嘉兴天鸣  丙午免两河积逋其灾甚者缓征之余免八年九年十之三  夏四月戊午巡抚江西右佥都御史角□羊学龙荐举佐领官及布政司都事黄道周以道周党邪乱政学龙藐法狥私俱逮下刑部狱廷杖论戍  浙西大水  庚申命抚按荐举分治兵治饷才干实迹如失实连坐至考选大典湏科贡兼收以收人才用之违者罪之  以宿州等三十州县荒灾免其八年逋赋  丙寅上以吏部考选不列举贡遂命贡士并岁贡士共二百六十三人俱于六部诸司及推官知县通行察补并谕吏部此系特用后不为例  癸酉南安惠安同安地震  令朝臣及抚按各举将才  己卯以吏部尚书谢升为礼部尚书礼部右侍郎陈演为礼部左侍郎各兼东阁大学士直文渊阁  五月癸未上北郊  丁亥减□州等今年田租戊子量免湖广田租  庚寅命洪承畴出山海关  丙申以傅永淳为吏部尚书  上以诸省直山东山西河南陕西各处饥命地方有司官设法赈济招徕流徙令巡抚巡按躬行州县定殿最以闻  召九卿科道于平台问御清救荒安民三事各以次对徐石麟曰我力未壮宜先定本计后□方略厚抚属部发其事仇之耻以携其交守即为战至宁前一带少出兵坚壁清野勿与之战如多出兵则义州必虗督臣即相机遣兵此守外边法也若在内边则畿北闲田悉与军民屯种择其壮丁为兵而后可守矣上命起因退奏救荒在劝富输粟安民在省官用贤上是之  丁酉特授贡生史惇等二十八人为五部主事时部事殷繁诸臣多髦废不谙上虽破格求财事愈丛脞云  戊戌总兵吴三桂刘肇基出杏山前锋祖大寿以副总兵祖泽远遇清兵松杏间三桂受围肇基救出之副总兵程继儒临阵怯承畴斩之军士俱用命  以运河日涸谕责总理河道工部右侍郎张国维  贡士吴卿上言张献忠李自成左革诸贼等众各数万献忠狼贪肆毒自成调度有方左革诸贼尤善侦走如官军在汝頴襄德间彼夺凤阳临淮一日一夜兼程行数百里而光山固始高山铺为贼往来吴楚之要地莫如设一道臣于此驻兵协剿此亦扼吭之计也然贼分则寡合则众昼则贼骑相顾夜则贼营远哨且贼日驰二百里酗酒酖色渴睡不醒若将卒勇敢衔枚夜袭贼不能觉也而兵不杀贼反以仇民穷乡男妇匿林逃难行间皆割首报功以愚主将主将以愚监纪监纪不知遂奏其功此弊踵行久矣所当痛惩者也  己酉大学士姚明参致仕  截漕米万石赈山东  六月壬子兵科左给事中陈启新言海运之利且临清副总兵黄胤昌已行之报可命上山东按察佥事来斯行胶莱河说  戊午总督宣大张福臻请沿边屯田免科从之  壬戌寇陷大竹县  免霍泰潜山七年以上逋税之五近年之三  癸亥杨嗣昌奏言蓟辽总督必湏淂人苟非其人必当速易若大小将官监司府县或听督抚自行选举吏兵二部随到随复上命部议覆之  禁中外官私书  上命大学士薛国观拟谕不当上旨上怒其不恪遵自取易之以授国观及改入复不称遂大怒令五府九卿议处定国公徐允桢等会议国观当令致仕刑科给事中袁恺又劾国观罔上妒贤傅永淳等皆其私人议罪不足蔽辜癸酉国观免前丁丑秋同相者六人诸相皆罢独国观秉政以不次拔自外僚上颇向用之而狼戾忮害因拟票事言者劾其纳贿有据被斥  戊寅巡抚延绥右佥都御史刘令誉奏言开渠导河得水田万亩备救荒之策命渐广之  中书舍人沈廷扬运万石自淮安庙湾出海十日抵天津  己卯辑武经七书大全  漕河涸  秋七月庚辰朔京省蝗命顺天尹发钞六十锭收之并禳蝗  癸未皇五子薨谥曰悼灵王初疾甚忽言九莲菩萨来云上薄待戚属不改殇折且尽上闻之大惧九莲菩萨者孝定皇后李氏因梦奉祀之后薨像在宫中跨凤九首至是内臣托皇子神其事上实未尝至疾所也初籍武清侯李氏至是命复爵免籍其赀  戊子上谕朕念皇孝皇妣终身蔬食布衣以尽孝思少詹事李绍贤上言天子临御万方不宜澹漠自苦不允  初中书舍人许曦卿讦郑鄤事词连贡士钱霖子钱尚宾争父婢掺刃上并逮尚宾惧逃山东诈死刑部主事沈延禧纳其赂欲脱之事泄下延禧狱刑部尚书甄淑亦罢  己丑发二万金赈顺天保定  辛卯官军败贼于兴山斩三千余级时张献忠李自成罗汝才刘国龙皆号剧寇去年国龙降于杨嗣昌汝才势孤遂奔四川平贼将军左良玉乘贼饮半边山袭破之  苍梧教谕谢允上言五事先身范核士行正文体定学规重名器从之  临清副总兵黄胤恩上海运图曰难易不可不审省费不可不较河渠浅涩必力加挑浚而海则无籍也河水旱乾又必远借湖泉而海又无籍也此难易审矣登莱陆运所费三緍天津海运不及二钱此  费较然矣因列上九议  刑科给事中袁恺复劾去辅薛国观出都门车载极夥所受诸臣贿赂不可胜计遂下镇抚司鞫国观从役初上召国观语及朝士婪贿对曰使厂卫淂人朝士何敢黩货东厂太监王化民在侧汗出浃背于是专侦其阴事以及于败  丁酉以李觉斯为刑部尚书  癸卯杨嗣昌战再失利奏引罪发五万金犒师  是月总兵曹变蛟左光先吴三桂合御清兵于黄士台凡三战松山杏山皆捷  八月庚戌朔皇第七子生皇贵妃田氏出  辛亥以王道直为左都御史  定淮扬海运五万石  己未户部主事叶廷秀请＜宀十见＞黄道周忤旨杖之削籍  庚申发仓粟赈河东饥民  纂脩玉牒成  丙子吏科给事中戴明说上言荒极盗起蠢动垒告皆缘抚按有司素不休养饥荒不恤招徕无策迨盗起议剿死于锋镝者此百姓也用兵加饷死于追呼者亦此百姓也今乞责成抚按诸臣以恤荒弭盗为苐一事上是之  加福建参将郑芝龙署总兵  戊寅发帑金三万赈真定山东河南饥民  九月己卯朔大学士薛国观削籍吏部尚书傅永淳罢下左副都御史叶有声于刑部狱以通贿薛国观也时株连甚众松江知府方岳贡徵上海积逋忤中书舍人王陛彦称岳贡馈国观七百金命逮岳贡  李自成入四川观音岩三黄岭又入净堡初自成犯大昌杨嗣昌与平贼将军左良玉扼贼于巴西鱼复诸山不得逸自成在围中食尽屡欲自经亲从者双喜輙从救之因令军中尽杀所掠妇女以五千骑突围而南  丁亥郏县盗李际遇等众至五万总兵王绍禹遣游击高谦击之斩一千余级  辛卯谕灾荒停刑其事关封疆及钱粮剿寇者限刑部五日具狱  上以太阳经度旧法于春秋二分各迟二日及冬至时刻互异令监局诸臣加订  命有司祭难民瘗暴骸  御史魏景琦论囚西市斩御史高钦舜工部郎中胡琏等以下十五人已论辟忽内臣本清衔命驰免因释十一人景琦明日具奏初上谕囚或声冤者停刑请旨景琦仓卒不辨上怒命下狱  戊戌以李日宣为吏部尚书  革左金王诸寇走英山霍山间迫凤阳命抚监协剿  辛丑折徵江南绢布等岁课免陇西五县逋贼  工部请祈谷奉配太祖高帝仍遵新号行事焚库内旧神版  冬十月戊申朔命抵通州漕米每石带练米八升以山东河南饥十五年为始余从明年  诛总督尚书熊文灿  壬戌出帑金万两市旧绵衣二万给京师贫民  丁卯工部请浚胡良河从之  逮前总河道工部尚书周鼎鼎去任年余以河淤逮之时见任张国维不问癸酉兵科都给事中张缙彦上言广西巡抚林贽为安南头目郑梉代请王爵臣考南安自莫登庸篡逆降封都统迨后黎宁居漆马江以延黎祀至黎维潭逐莫民岁贡方物神祖嘉其忠顺准袭都统使今之请封何功也虽朝廷字小不靳殊典而荒夷要挟岂可狥情使郑梉淂其志将遂悍横忧及中土即欲以茅土之券塞溪壑之欲岂可得哉上是之  上念悼灵王灵异命礼臣议孝和皇太后庄妃懿妃道号  十一月己卯追封悼灵王为玄机显应真君礼科给事中李焻言诸后祀在奉先殿传之天下万世似宜仍前徽称不可崇邪教以亵圣号不听十二月改封通宣显应悼灵王去真君号  诛钱尚宾刑部主事沈延禧  戍刑部尚书甄淑亦下狱明年死狱中  户部尚书李待问请损交际裁工食为恤穷补匮之计从之  壬午荫故大学士张居正曾孙同敞中书舍人先崇祯二年十二月荫嫡孙綮珩中书舍人  壬辰监生涂仲吉奏言黄道周通籍二十载半居愤庐稽古著书晨夜不辍孤踪独立门无杂宾其一生学力止知君亲虽言尝过戆而志实纯忠今喘息仅存犹读书不倦此臣不为道周惜而为皇上天下万世惜也昔唐太宗恨魏徵之面折至欲杀而终不果汉武帝恶汲黯之直诤虽远出而实优容皇上方欲远法尧舜柰何智出汉唐贤主下断不宜以党人轻议学行才品之臣也通政司格之不止仲□遂劾通政司施邦曜遏抑言路再救道周上怒下狱杖之论戍  工部主事李振声请限品官占田如一品田十顷屋百间二品以下递减命部议覆之  十二月乙卯命陕西守臣以前大学士薛国观入京即讯  丙辰谕刑部系囚早结毋延毙  丙子内丘土寇千余人据神头村总督杨文岳遣总兵虎大威袭斩数百级乃平  是月徵调宣府总兵杨国柱大同总兵工朴密云总兵唐通及曹变蛟白广恩山海关总兵马科辽东总兵吴三桂王廷臣合兵十万马四万骡一万刻期出关初清兵屯义州不出洪承畴驻宁远以刘肇基短于调度斥去以王廷臣代之左光先遣归以白广恩代之而兵部谓部兵虽退尚在义州各边进兵之数恐尚单薄来春宜调宣府大同密云保定之兵合关门辽左之众以厚其力从之遂命户部输饷自天津海运草束召买于蓟永关辽共八镇兵出塞是年两京山东河南山西陕西浙江大旱蝗至冬大饥人相食草木俱尽道殣相望湖州太守陆自岩以浙西灾特＜锍-釒＞请量折不许既而上以礼科给事中沈胤培奏特许麦折十之三自岩竟尽杀之不以闻浙西大扰
　　崇祯实录卷之十四  怀宗端皇帝十四
　　崇祯十四年春正月丁丑朔以刘泽深为刑部尚书前大学士薛国观奏言刑科给事中袁恺诬劾出礼部主事吴昌时意乞上推原上不听  己卯李自成破永宁杀万安王采＜釒轻＞  甲申上祈谷太庙还享太庙  丙戌御经筵  壬辰元夕宴百官于建极殿  辛丑李自成陷河南杀福王常洵及前南京兵部尚书吕维祺去冬自成招亡命数百余人闻福籓富潜渡河通总兵王秉忠部卒诏入城大肆焚掠执福王及吕维祺维祺遇王于西关谓王曰名义为重毋自辱王色怖泥首乞命自成责数其次失遂遇害维祺骂不屈死又杀河南知府亢思桧是时群盗辐轃自成称闯王独雄一部同党罗汝才亦称代天抚民大将军有众数万雒以东属之变闻上怒甚逮总兵官王绍禹磔之藉其家妻子没入为奴  壬寅黄雾四塞日青无光夜大雨  是月杨嗣昌自夷陵泝江入四川贼历三峡夔门深入川南渐薄成都嗣昌从陆至广安  二月庚戌张献忠陷襄阳献忠前走四川出山谷僻径直走襄阳先遣谍入城通狱盗又伪为贾客运车藏兵车中为内应又诈传杨督师令矢十八骑取饷入城夜半举大开门千骑奄入杀襄王及贵阳王常法其福清王常澄进贤王常洤及襄阳知府王承曾等并遁免推官邝曰广死之掠官属宫婢发十万金赈饥闻河南破仍诒书李自成合攻开封  壬子张献忠陷樊城寻陷当阳郏县光州  谕各抚按捕蝗  命范复粹清狱  大宁河清七日  癸亥上不豫颁诏大赦中外命今岁暂免行刑  丙寅黄道周角□羊学龙下镇抚司词连黄文焕陈天定文震亨孙嘉绩杨廷麟田诏丁餋河刘履  丁卯夜山西偏头关天鸣  己巳上疾愈召范复粹张四知谢升魏照乘陈演驸马都尉冉兴让及尚书侍郎科道等于乾清宫左室诸臣各问安毕上曰岁饥盗獗至陷雒阳戕害亲王朕之不德祸至于此泣下诸臣引罪兴让曰此固气数复粹对亦如之上曰非也气数独不赖人事耶阁臣因请河南赈饥又都下粥厂多至数十万当设法遣归原籍上曰待二麦熟雨足彼自归矣出给事中张缙彦及巡按河南高名衡＜锍-釒＞内引福世子由崧渝礼缙彦曰臣河南人也闻福世子逃孟县衣不蔽体其从者唯王府官数人校尉三四十人耳上又泣下缙彦曰福王与襄王殉难典礼必宜从厚上然之给事中李焻曰督师兵出一年唯玛瑙山报捷恐师老矣宜令择一人佐之上曰督师去河南尚数千里安能悬制尔辈设身处地毋任爱憎焻曰惟难悬制故乞佐将上曰已遣朱大典矣章正宸奏闯贼自四川至陈新甲曰自陕西至上曰昨张福臻杀降丁致鼓噪然在营尚多岂可令滋疑贰新甲引罪遂命兴让及总督京营司礼太监王裕民慰问福世子察官眷及殉难官民初发帑金十万赈山东河南真定保定至是发三万一千金委裕民赍赈诸宗  三月丙子朔督师大学士杨嗣昌自缢二月晦嗣昌诞日宴沙市忽左良玉檄至乃责视师玩寇贻患实深盖良玉前欲急击张献忠屡请輙不许至是破襄阳良玉大愤恚移檄数之嗣昌阅之不悦自受事来连失二郡三州十九县又陷二亲籓度必不免翊旦自经监军佥事杨卓然以疾闻嗣昌奉命督师宠礼逾等特加练饷以供剿寇之用而逸贼贻患措处乖方嗣昌趋蜀贼已破襄其罪不减于梁廷栋熊文灿但上终心怜之有言其服毒死者輙谴壬午三月叙甘州捷赠太子太保  甲午户科给事中左＜棥心＞苐劾故督师杨嗣昌受事以来虚恢欺饰所至以精兵自卫在楚则徵巴蜀之精兵自卫而张献忠得入川在川则尽楚豫之精兵自卫而李自成淂陷雒宁使籓封亡而身独存社稷危而身独安嗣昌之心尚可问哉上不问  丙申洪承畴率曹变蛟白广恩吴三桂等至宁远承畴驰松山度兵将寡不足守御乃调宣府大同王朴杨国柱蓟镇唐通榆林马科抽练兵共七万清兵自义州大举入塞祖大寿合诸军于锦州斩三十六级明日再战清兵引退  辛丑逮抚治郧阳右佥都御史袁继咸  是春招安内丘西山寇  夏四月丙午朔立故都督刘綎祠  刑部主事雷縯祚论故督师杨嗣昌六罪可斩曰失籓封陷郡县参抚臣以逭咎诵梵咒以销贼至张献忠入川单裤踪逃贿题监军交结朋党不报迨夏上悯嗣昌尽瘁谕祭一坛  壬子蠲安庆崇祯十年以上逋租以后半之  清兵自塞回宁远锦州东关副总兵那木气都司桑永顺故西人遂归降于清东关陷清兵益攻锦州掘堑垒墙为久攻计祖大寿拒守四月余时出巷战仍复东关洪承畴进至松杏  张献忠攻应山知县章日煇御却之  甲子以丁启睿为兵部尚书督师赐尚方剑节制陕西河南四川湖广江北仍兼督三边军务陈新甲荐之也  张献忠陷随州杀知州徐世淳  辛未命刑部删正律例进览  甲戌命成国公朱纯臣新乐侯刘文炳礼部尚书林欲楫同浙江提学副使王应华相视皇陵应华善形家言林欲揖荐之故有是命  开封大疫  五月乙亥朔崇明盗顾荣犯太仓寻遁  庚辰太学士范复粹致仕  壬辰召陈新甲于中极殿时祖大寿围于锦州五阅月声援断绝有一卒间出兵云城内粟足支半年苐之薪耳并传大寿语宜车营逼之毋轻战洪承畴集兵数万待援未决上忧之问新甲计安出新甲求退与阁臣及侍郎吴甡总督傅宗龙酌议请遣司官面□于承畴有十可忧十可议祈皇上察报从之遂命职方郎中张若麒往  是月寇陷信阳  六月乙巳朔户部请设漕运总督乃以史可法为户部右侍郎兼右佥都御史总督漕运兼巡抚凤泗淮扬  陈新甲奏陈边事欲出兵塔山趋大胜堡攻营之西北出  杏山抄锦昌攻其北出兵松山渡小凌河攻其东又正兵出松山攻其南命下行营议之承畴虽统正兵仅白广恩马科吴三桂敢战若分三将于三路虑众寡不敌且兵既分则势更弱承畴请且战且守略曰久持松杏转运锦州守御颇坚未易撼动若清再越今秋不但清穷即鲜亦穷矣此可守而后可战之策也今本兵议战安敢迁延但恐转运为艰鞭长莫及国体攸关不若稍待使彼自困之为淂也上是之而新甲执前议职方郎中张若麒躁率喜事见前战松山石门皆有斩级谓围可立角□羊上密奏命留关外料理新甲又贻书于承畴曰近接三协之报云又欲入塞果尔则内外受困势莫可支门下出关用师年余费饷数十万而锦围未角□羊内地又困何以副圣明而谢朝中文武诸人之望乎承畴内激新甲言又奉密敕刻期进兵新甲荐前绥德知县马绍愉为兵部职方主事出关赞画若麒绍愉并谓兵可战遂不用承畴策  先以薛国观事词连刑部右侍郎蔡奕琛命逮至至是于系所上言去夏六月有同邑诸生倪襄者语知县丁煌述庶□士张溥言臣旦夕必被逮未几而王陛彦果劾臣里居庶常结党招权阴握黜陟之柄遂徵丁煌诣京指证下倪襄于狱讯之既而奕琛又劾张溥并及故礼部右侍郎钱谦益上又命溥谦益奏  癸酉两京山东河南浙江旱蝗多饥盗  是月张献忠李自成相构罗汝才亦忤献忠献忠奔郧西自成汝才分兵下东南  秋七月戊寅临清运河涸  张献忠陷郧阳  甲申蠲霍丘逋租  丙戌上御经筵念锦州事问兵部近日何无边报且曰此举淂角□羊围固为胜筭但兵未离险朕甚忧之  丁亥召赐正一嗣教大真人张应京于会极门时北京甚疫死亡昼夜相继阖城惊悼故有是召  戊戌宴衍圣公孔胤直五经博士孟闻玉  蠲襄阳逋租  庚子洪承畴誓师援锦州时兵部职方主事马绍愉练兵车以待战壬寅抵松山夜见清兵屯乳峰山东承畴兵登乳峰山西乳峰距锦州五六里炮石相应又东西石门并进兵以分势遂立车营环以木城部署略定清兵大骇初西人辽人脱归云今秋不淂锦州粮且尽议撤兵归故承畴欲待之而陈新甲信张若麒马绍愉言再趋战承畴遂进师乙巳合战战甚力斩百三十级获王子及孤山牛鹿杀二十余人阳和总兵官杨国柱阵殁李辅明代统其兵祖大寿分步卒三道欲突围出兵围三匝克其二望外援犹隔不得达  八月甲辰朔吏部奏言漕运总督宜重臣驻节淮上当以史可法总督漕运巡抚凤阳朱大典提督凤阳等处军饷报可  辛亥夜赐故大学士薛国观死诛中书舍人王陛彦各藉其家时漏下已鼓中旨赐自尽叩寝出之国观犹徘徊不忍死部寺官命卒扶就缢死久之得旨始角□羊就殓国观性疏傲无远识上尝以财匮问国观因密劝上搜括戚畹且曰缙绅则臣任之戚畹非独断不可于是借武清侯家四十万金李氏破家应命戚寺争恨之临刑犹曰吴昌时杀我国观自贾之祸终不觉也追赃九千金没其田六百亩市其宅得八百金妻子寄居城隅其阴鸷远逊乌程狼藉亦不及宜兴也  壬子边兵攻石门西总兵王朴战败诸将皆退沮  癸丑边兵小捷马绍愉请洪承畴乘锐出奇击之可角□羊锦州围承畴不纳而长岭山自塔山迤逦至锦州地可旁抄大同监军张斗言宜驻一军长岭山防其抄袭我后承畴亦不纳且曰我十二年老督师若书生何知耶  辛酉上幸太学以重脩告成也真人张应京请扈从临雍先期司礼太监王德化奉命率群臣习仪于太学  清兵以三千骑来援午刻据长岭山声言欲困松山城洪承畴不为动甲子合战边兵敢战深入搴其大旗进斩九级清兵议旋师故将孔有德控马止之遂复进攻松山掘壕揲土濠深浚及八尺绝边人饷道乳峰故在锦州城外松山又乳峰外边军进屯松山为锦州声援至是环壕绝堑松山亦困承畴谓其下曰新旧叠为攻守我兵既出利在速战当各敕厉本部与之力门□斗吾身执桴鼓与诸公从事角□羊围制胜在此举矣诸将议饷乏请为宁远就饷薄暮张若麒抵承畴书亦言松山之粮仅给三日若复进师不但困锦又复困松山于是诸将议论蠭起各怀去志承畴怒曰往时诸君俱矢报效今正当其会虽粮尽被围宜明告吏卒战亦死不战亦死况战或可冀幸万一麾军一退不可复止吾决意孤注明日望诸悉力方起送诸将出总兵王朴怯甚先遁于是各帅争驰马步自相蹂践弓甲遍野遥望火光谓在不敢前走还为伏兵所截大溃曹变蛟王廷臣突入松山巡抚辽东丘明仰誓与承畴同守承畴夜留兵三之一婴城率其复决围冲阵而前清兵邀之尖山石灰窰皆力战清兵暂却俄而云合不得入城移屯海岸海潮大上一军尽没淂脱者仅二百余人独白广恩还松山若麒绍愉淂附渔舟偕诸监军逃至宁远上奏承畴失计冀自免也  乙丑谕礼部宋儒周子两程子朱子张子邵子有功圣门与汉唐诸子并称先儒朕心未安其议之  许江北麦代田租  起刘泽清右都督总兵官镇守山东  九月戊寅总督陕西傅宗龙率兵四万自亲蔡渡河是日李自成亦渡河走汝宁伏于孟家庄明日官军遇之大败庚辰宗龙奔陈州被围仅步卒六千乏食  辛巳改东厂提督京营者亦称总督  甲申以杨绳武为兵部右侍郎兼右佥都御史摠督关蓟辽津通州等处以洪承畴受围故代之  召还大学士周延儒贺逢圣至是朝见命仍直文渊阁先是丹阳监生盛顺及虞城侯氏共歛金淂十万緍纳贿太监曹化淳王裕民王之心等营求复用延儒令少俟之踰年工部主事吴昌时家最富出私帑如前数使进士周仲琏伏行抵故大学士冯铨家潜通内果淂召用昌时之力居多延孺深德之  辛卯傅宗龙出战先令川兵临阵虑步兵不能御骑命移于后大乱李自成乘之大溃明日宗龙走项城被执死之  总督丁启睿大败张献忠于洵阳献忠仅百余人求附革左二寇不许佯死匿山谷中启睿援开封不及剿献忠复东遁  复遣太监卢九德刘元斌率京营兵入河南九德与总兵周遇吉黄得功合追贼于凤阳及之元斌驻归德南四十日不进城门昼闭纵诸军大掠杀樵汲者以冒功已而欲攻城索赂乃免  张献忠掠桐城等县  十一月癸酉朔命范志完为右佥都御史提督雁门等关  丙子李自成陷南阳杀唐王于麒麟阁初寇已入南门适总督杨文岳兵至遂出顷之文岳去南阳仍陷刘元斌闻之乃拥妇女北去俄命御史清军元斌仓皇皆沈之于河  己卯禁朝臣私探内阁通内侍于是待漏俱露立毋敢入直舍  辛卯上南郊  辽东大雪丈余清军中粮刍俱尽将角□羊围而归虑边兵□□耳之俾西人入关讲和兵部尚书陈新甲信张若麒之言许之  戍以傅淑训为户部尚书  十二月乙巳上念岁寒许刑部囚保外限二月出狱  李自成连陷襄城洧川许州长葛通许邬陵鄢陵知县慈溪刘振之力诎具衣冠入县治北向再拜自刎死之  庚申刘泽清大破李青山于石莱山  甲子戍黄道周角□羊学龙初刑部尚书刘泽深拟道周烟瘴遣戍再奏不允因言道周之罪前两＜锍-釒＞已严矣至此惟有论死死生之际臣不敢不慎也自来论死诸臣非封疆则贪酷未有以建言诛者今以此加道周道周无封疆贪酷之失而有建言蒙僇之名于道周淂矣非我皇上无不覆无不载之心也且皇上所疑者党耳党者见诸行事相聚讼言乃为植党道周具＜锍-釒＞空言无当睿照一临肝胆寒裂一二臣工始未尝不相与也今且短之继而斥之乌有所谓党而烦朝廷之大法耶去年行刑时忽奉命停免今皇上岂有积恨于道周万一转圜动念而臣已论定噬脐何及所以出入之间不敢不慎亦惟恩威出自皇上仍以原拟候裁从之  谕停内操提督忠勇营太监杨进朝所部三千人若值大祀仍与防护  张献忠李自成合攻开封七日夜巡抚高名衡总兵陈永福等竭念力守御永福射中自成损一目自成屯朱仙镇去开封四十里内乡镇平唐县新野诸城各出降邓州知州刘振世郊迎五十里举家从之许州以南无复完城总督丁启睿杨文岳以总兵左良玉虎大威扬德政薄朱仙镇良玉谓贼势锐宜缓攻之大虎等谋不合辶□处引进全军皆溃良玉母妻被执开封益困寇驱乡民攻城授斧凿令凿石还不淂石者立斩又穴城为窟实以药引火发之城堞震坏然官兵严守两月不能克  是月敕内臣神宫等监及各司局库等毋干外政并申戒廷臣交通近侍
　崇祯实录卷之十五  怀宗端皇帝十五
　　崇祯十五年春正月辛未朔上朝毕召周延儒贺逢圣谢升入殿曰古圣帝明王皆崇师道卿等乃朕之师宗社奠安允惟诸先生是赖命东向立上降座西向揖之各愧谢  先是辽东宁前道副使石凤台以清意许和驰书询守将得报凤台遽以闻上私遣辱国下凤台刑部狱至是谢升语同列曰我力竭矣凤台言良是同列亦然之乃属兵部尚书陈新甲微言于上谓两城久困兵不足援非用间不可上曰城围且半载一言不达何间之乘可款则款卿其便宜行事上以问阁臣谢升独曰彼果许款款亦可恃新甲遂荐赞画主事马绍愉可遣从之加绍愉职方郎中赐二品服上深秘之外廷不知也丁丑绍愉偕参将李御兰周维墉至宁远闻于清请敕为信乃复请于朝敕曰朕闻沈阳有罢兵息民之意向来沿边督抚未经奏闻既承讲款朕不难开诚怀远如我祖宗朝旧约恩义联络永为和好清淂之以为边吏伪作并怒敕中语绍愉闻之  庚辰上祈谷大享殿  乙亥上南郊省牲  丙子太庙  山东盗平擒李青山入京青山本屠人乘机啸聚数万人战败逃山谷中迹捕得之  辛巳李自成益攻开封开封城宋人所筑也土坚而刚寇穴城土陨数千骑歼焉寇骇而徙南屠陈州  壬午召郑三俊为刑部尚书  平贼将军左良玉率兵援开封寇退  乙酉户部请核户口田亩从之  丁亥闻钱塘浮梁鄱阳遏籴命抚按禁之  己丑上躬耕籍田  辛卯召还孙传庭仍以兵部右侍郎总督京营提兵剿寇兼理粮饷  御史杨仁愿上言臣读敕谕申交结内侍之律因稽高皇帝初无所谓缉事之令臣工不法止于明紏无阴讦也臣待罪南城所见词讼多假畨役妄称东厂饵人以陷祸择人而肆喙惟恐其不为恶又惟恐其不罹于法揆之皇上泣罪角□羊网之心岂不伤哉伏愿先＜宀十见＞东厂事件而后比较可缓比较缓而后买事件与卖事件者亦息抑臣复有请焉如臣子获罪但敕抚按以槛车送诣阙下未为不可若一遣缇骑有赀者家门破散无赀者地方歛馈为害非浅上是之谕东厂所缉止于谋逆乱伦其作奸犯科自有司存并戒锦衣卫校尉奉使需扰  罢提督京营内臣  乙未蕲黄贼为禁兵截杀走合李自成盗魁贺一龙马守应贺锦并属之惟一龙守应各领所部听令而于罗汝才甚厚自成深忌之  庚子蠲各省直崇祯十二年以前蜡茶等税  是月上斋于南城  革左诸寇自霍山六安分道出掠  二月丙午命周延儒清狱  戊申发二万金振山东就抚百姓  庚戌御经筵  论免崇祯十二年以上赃罚豁罪从刑部左侍郎惠世扬之请也  诏免省直十二年以前税粮不许有司混徵百姓相率欢呼称庆  壬子总督汪乔年至襄城乔年在镇发李自成先冢淂小蛇斩蛇以殉登坛誓师闻自成围左良玉于偃师乃兼程进兵留步卒大器营以轻骑万余抵郏县闻贼新破襄城疑不敢进会襄城贡士张永祺避难河北还经郏县力请先之以告襄城人襄城人争出迎乔年于八里营乔年屯兵城下营未成自成兵已薄汝水上方接刃有二将先逃兵大溃乔年以数百人入城居守襄城坚守五昼夜而陷乔年自刎未殊被执见杀知县谢三元死之自成恨诸生遂劓刖百九十余人又购永祺永祺匿时梦黄姓者救免之果一贼出之则黄姓也贼屠永祺族人九家以洩其忍又堕城而去  癸丑定王出阁就学  命移京营总督孙传庭总理陕西三边军务  戊午上南郊  三月庚午朔恤锦州阵殁战士  刑科左给事中沈胤培言松江知府方岳贡治郡十二年清执素著前王陛彦以私怨诬诋乞下法司公勘  辛未张献忠陷舒城  甲戌赐范志完尚方剑命总督陕西孙传庭凤阳总督史可法俱听志完期会协剿  丁丑大学士魏照乘罢  丁亥松山城陷巡抚辽东右副都御史丘民仰总兵曹变蛟王庭臣副总兵江翥饶勋等俱被执不屈死总兵祖大寿守锦州年余力竭城亦陷为标下舁降两城俱殁遂克杏山城报至京师大震  庚寅以沈惟炳为通政司使  己亥谕省直抚按令司道守令各招贫民给牛种粮食俾各归农  庚寅封皇子慈  为永王  己未李自成围彰德陷之  夏四月戊子朔改称宋儒六子曰先贤位列汉唐诸儒上左丘明亦称先贤命纂六子格言  礼科给事中倪仁桢上言臣等初拜官例候阁臣谢升言及兵饷事谢升忽曰皇上惟自用聪明察察为务天下俱坏升位极人臣敢归罪天子吏科给事中朱徽户科给事中廖国遴亦劾之上怒命议处丙午大学士谢升削籍  周延儒奏议词臣一员佐兵部从之著为令  免四川贡扇三年  发三万金给关宁之师  礼科都给事中沈胤培上言欲求事功之臣不若先求节义之士如傅宗龙已恤而卢象升优典未沾汪乔年忠魂莫问事同恩义何以使诸臣不为巧避也杨嗣昌死有余僇陈新甲负罪不遑饰其功劳邀恤其录荫虽恩威出自朝廷乃议罪则若局外论功则有局中有是礼乎又仪制郎中典礼攸寄宜定久任课最之规淂升京秩庶精心讨论不徒故事相蒙矣上是之  御史沈向劾监军兵部郎中张若麒贪功丧师复逃宁远宜正其罪报闻  李自成复围开封  癸丑给巡抚山东王永吉二万金  己未命祭松山阵亡吏卒  壬戌南京御史米寿图请诛张若麒以谢天下练兵奉行三年矣寇至而城輙陷兵增而饷日縻利益不闻扰累日甚目今不罢害将日深祖制卫所官军又有弓兵民壮岁有常食若实行清核以教练之可无逃溃奸细之忧此外如保甲人自为守家自为战本属良法但在有司推诚厉精训练之耳是秋张若麒下狱论死  癸亥谕各部诸司凡利民救时禆助政治攻补阙失者汇奏采行之不淂以浮言泛陈至中外大小群臣当痛自猛省服官担爵各有职业何无匡济任兵食之交穷忍军民之并困终未有确然良画力任底绩非朕之所倚望于诸臣也  清兵袭塔山破之兵部职方郎中马绍愉驻塔山候朝命城将陷绍愉出清兵共卫之城中兵民自焚无一降者  五月癸酉中书舍人陈龙止上言剿寇不在兵多期于简练歼渠非专将勇藉于善谋而所云招抚之道又更有说曰角□羊散曰安插角□羊散之法仍属良将安插之道耑委有司今者寇祸中州最甚贼初淫杀人犹苦贼而望矣兵兵既无律民反畏兵而安贼若喜其至而迎之诚中原之大忧也边地受侮唯在防御有道督抚固在淂人而尤当择有兵略者为知府用我所长制彼所能我所长在扼险在车营在火器彼所能特骑射奔突耳良将在奇谋在用间今之塘报亦间之一端也上是之  甲戌南京提学御史徐之垣入庐州见城守疏虞召北关副总兵唐应登入城未入忽西门德胜各火起官兵俱溃则革贼计陷之也之垣及知府郑履祥合肥知县汤登贵俱遁走夜革贼陷无为州  丁丑谕释轻囚  戊寅宥马士英起兵部左侍郎兼右佥都御史提督凤阳军务兼督湖广安庆合剿初周延儒再召前太常寺少卿阮大铖等合馈之万金以大铖逆案难之故用士英  兵部司务朱济赍敕同职方郎中马绍愉往沈阳议和还至宁远以议和副书上兵部上问周延儒至再终不对上慨然起时言路方以讲好攻陈新甲故延儒缄口不敢异同又以脱后罪也上始悔之  癸未李自成陷开亳  丁亥命礼部考乐律志  六月庚子礼科都给事中沈胤培请广科额上命省直各加角□羊额有差  发帑金五万户部金十万及银牌布币犒左良玉军  丙午孙传庭奏请练兵二万上以原议练兵五千可以破贼何为取盈二万且二万之饷安能即济但淂饷一月便当卷甲出关共图歼荡不淂过执取咎  戊申大学士贺逢圣致仕  乙酉上不豫  庚戌崇明盗平兵备道程峋散其党二千余人藉其兵四百四十人  辛亥免开封河南归德汝州去年田租  癸丑大学士张四知致仕  谕各省直停刑五年  丁巳召新入阁诸臣礼部尚书林欲楫等于中极殿至则赐馔上先御观殿试炮时贺逢圣致仕特赐宴饯别异数也戊午以礼部右侍郎蒋德璟詹事黄景昉兵部右侍郎吴甡并为礼部尚书兼东阁大学士直文渊阁且责吏部会推大典自当勿滥勿遗今乃称诩狥情如房可壮宋玫张三谟并与推举此岂大臣矢公矢慎之道辛酉召廷臣于中左门赐馔上青袍东宫及定王永王绯衣侍上诘李日宣曰朕两年前曾谕诸臣有宁背君父不背私交宁隳职业不破情面两语令犹如故昨尔等枚卜狥情滥誉大事如此况其他乎日宣奏辨上又责吏科都给事中章正宸河南道御史张煊阁臣力为救角□羊曰房可壮峻节有识宋玫邃学习事张三谟风裁持正原不愧枚卜上不听明日下日宣等六人于刑部狱夺职  恤赠故巡抚丘民仰故总兵曹变蛟王廷臣各予祭六坛命礼臣议谥合祠京师谕近日死事文武大臣立坛朕亲致祭  戊辰以姜镶为征西将军总兵官镇守大同  御史吴履中奏言皇上之失有二曰大奸之罪状未彰而身受过图治之纲领未挈而用志多分临御之初天下犹未大坏也特用温体仁托严正之义行媢嫉之私使朝廷不淂任人以治事酿成祸源体仁之罪也专任杨嗣昌恃款抚加练饷致民怨天怒水旱盗贼结成大乱之势杨嗣昌之罪也皇上信任二人二人恃其信任售其奸欺輙曰皇上自为之皇上亦曰彼实未尝专擅也是皇上为二奸所误而反代二奸受过也至于图治自有纲领圣人抚世酬物因时制宜向者是以生乱今欲塞其乱源急宜求治兵之人先辨此两大事而治功可次苐举矣  秋七月辛未叙东省功进周延儒少师中极殿大学士荫中书舍人陈演太子少保户部尚书武英殿大学士  乙亥谪李日宣章正宸张煊戍边房可壮宋玫张三谟削藉初大学士陈演以所亲御史廖惟一者托可壮考核时为之地不纳煊亦峻拒之惟一竟外调演衔之适上游西苑召周延儒陈演延儒辞足疾演入侍舟中因陈枚卜大典日宣等狥私滥举上怒欲重谴之日宣词气不挠始稍霁  停河南乡试时开封久围不角□羊也李自成围开封日久开封守告急求救遂命许定国渡河孙传庭以秦师出右侯恂以晋师出左互援之  户部尚书傅永淳奏言屯田八事曰军屯军买官屯民占军地不必问矣但就册报徵即以折色改徵本色曰民屯凡荒间可耕之地召募军民□贾有捐赀开垦者给为永业其愿耕无力者照佃发给赀待二年后起科曰兵屯有事用兵以战无事用兵以耕宜以七分戍守三分屯田曰□屯依垦田多寡颁给职衘以旌异之曰水屯招募南人习水利者度其原隰使地无旷土水无遗利曰陆屯择不毛之地树以桑枣杂值榆柳诸木随其所便给业永不起科曰罪废开屯能垦千亩准开戍垦五百亩准杂流垦三百亩准配俱认地三百亩三年而止照例察叙曰设官特遣大臣专理屯务设屯官分理＜宀十见＞以吏议迟以岁月俾便宜行事上是之  皇贵妃田氏薨辍朝三日妃最为上所宠能书有机警居承乾宫丁丑旱上斋宿武英殿半月俄欲还宫妃遣人辞之太监曹化淳进江南歌姬数人甚淂嬖妃上＜锍-釒＞切谏及薨上痛悼恤礼加等  甲申吏部左侍郎王锡衮谏上事佛言甚婉切上纳之加服俸一级  甲午户部以流寇充斥输挽可虑请就海运上谓海运从权非经久计不许  以郑三俊为吏部尚书  丁酉兵部尚书陈新甲下狱以张国维为兵部尚书  是月李自成陷陈州杀睢陈道佥事关永杰  八月戊戌朔祭大社大稷  御史刘熙祚奏言故庶吉士张溥力学砥行着述甚多其所着书足备一夜之览上从之即命进呈  甲辰命侯恂以兵部右侍郎兼右佥都御史总督保定山东河北军务恂奏寇患积十五年而始大非可一朝图也贼中情形臣已具悉大约饥则聚掠饱则弃余且多久逋思归中宵雨泣其强易散非持久之贼也贼中联营各部如曹掺一支尝以李自成有兼并之心阴相猜＜一贰＞而袁时中有步卒二三十万则已去而显与为敌矣惟是秉钺者避款贼之嫌而台省言兵事之臣章＜锍-釒＞日上畏首畏尾岂能有济者故必省朝中议论行阃外军法厚集兵力餋威畜重伺隙设间溃其腹心贼必变自内生而贼可渐次平矣又左良玉为臣旧部每怀报效之心诚使臣淂驰赴其军鼓以忠义用三楚之粮餋全镇之兵臣不就度支关饷陛下亦不必下军令状责取战期机有可乘即东出与孙传庭合群贼腹背受敌驰突无所不相屠灭必自降散此皆灭贼之策唯陛下裁而断之  丁未上谕礼部以祧庙赠后三岁不祭别庙继后亦三忌辰不祭欲以本恩殿改建二殿供祧庙帝后礼科都给事中沈胤培上言礼有万世之经有一时之权经者太庙一帝一后奉先殿亦一帝一后是也权者别殿之耑享奉先之列祔是也自神祖来继后赠后皆以祔享为成例今欲建祧殿二而又不在奉先殿之后将以奉先祧殿名乎抑以何名乎在圣母可极尊荣而不必同于列后在列后宜申孝享而未免抑于祖宗如鲁立武宫炀宫春秋皆大书特书见其毁已久不宜立而輙立焉非即远有终之义也必欲追罔极而事如存请立别殿专事圣母揆之閟宫之文奉慈之建犹为合礼上是之遂谕礼臣祧殿不宜创建欲立奉亲殿奉安御容先帝贞皇后居中孝和左之圣母右之荐享如议沈胤培又上言贞皇帝后太庙有时享奉先有常仪复立奉亲殿亡论于宗庙有重祢之嫌且帝后皆以合享祖宗为尊至降从别殿恐先帝圣母之心未安臣愚莫若脩复孝宗奉慈殿为安奉慈之建本为孝肃孝穆而设世宗以孝惠祔焉正今日祧庙之三后也一整饬奉安而大礼毕矣  安庆兵变杀都指挥徐良宪先是副总兵廖应登领三千人汪正国李自春各领千人素骚扰贾怨巡抚徐世荫新至民怵兵曰尔将诛矣兵遂劫良宪爇杀之肆出焚掠给事中光时亨＜锍-釒＞论应登宜申司马法邸抄先传遂致难作世荫亟自南京谕角□羊叛率斩七千徙应登兵太湖正国兵桐城  张献忠陷六安  癸丑以范景文为刑部尚书以刘宗周为都察院左都御史  谕民屯田先发御前十万金收贮谷种以备子粒并设屯官  癸亥蠲济南兖东昌及濮州等逋租  乙丑召还黄道周赦其罪仍任少詹事时周延儒能谈言微中先是道周在狱人谓必不可救延儒以微词挽之淂减放至是上偶言及岳飞事叹曰安得将如岳飞者而用之延儒曰岳飞自是名将即如黄道周之为人传之史册不免曰其不用也天下惜之上默然甫还宫即传旨复官  刑科右给事中陈启新匿丧被劾下抚按讯之寻遁  是月开封围久食匮大堤筑甬道以运粮则救援可济遂先后立营寇攻三日夜诸兵不至泽清遂引去先是开封城北十里枕黄河巡抚高名衡推官黄澍等议凿渠通运且引河水环濠以自固更决堤灌贼可立走渠遂成既而河水溢自渠决城贼竟以营高淂免  李自成陷归德杀推官王世琇贡士徐作霖死之  九月甲戌命备十五骑于西华门侯急传  复刘同升赵士春原职  戊子命采良家女充九嫔给事中光时亨请俟寇平举行上即令已之  诛前兵部尚书陈新甲初周延儒入其贿营角□羊甚力因奏国法大司马兵不临城不斩上曰他边疆即勿论僇辱我亲藩七焉不甚于薄城乎延儒语塞既而刑部署事右侍郎徐石麒奏其酿寇私款立奏上竟弃市  曰闻陈司马甚辨有口自矜谙疆事羽书  庚寅浙江海道副使卢若腾奏臣八月抵临清见内臣田国兴联舟二十四艘所役九百余人扰驿阻闸上命司礼监核其邮符  河决开封城陷先五日决朱家寨溢城北至是水大至灌城周王恭枵及诸王走磁州以巡按御史王汉舟迎之也巡抚高名衡等俱北渡文武吏卒各奔避士民湮溺死者数十万人城俱圮官私官府庐舍一朝成巨浸贼所屯地高独全盖黄河秋时尝涨开封推官黄澍凿渠导之忽横溢水大半入泗入淮与故河分流邳亳皆灾前太常寺少卿鄢陵梁克从亦举家溺死  都督佥事黄淂功败流贼于潜山之小市  冬十月己亥张献忠攻襄阳左良玉仓皇夜乘舟去抚治郧阳王永祚监军佥事熊□□飞俱遁  甲辰命纂脩历法  戊申惠王出奔巡抚偏沅陈睿谟以护籓行  庚戌赐贫民米布  寇陷安庆诈为盐客聚艘泊河下突入城陷之  以范景文为工部尚书  乙卯刑部右侍郎徐石麒奏清狱令各抚按造册呈览从之  戊午诛司礼太监刘元斌  驸马都尉巩永图请追尊建文君谥号下廷臣议之不果行  增明年会试额六十人  十一月丁卯朔赠故大学士文震孟故少詹事姚希孟各荫子入国子监更予震孟祭葬  永城前总兵刘超叛超历贵州总兵官家居所收家丁故群盗也同里前御史魏景琦苍头与家丁争超诣景琦谢过语次家丁抽刃直前杀景琦屠其全家势不自制并杀贡士乔明楷据城反  戊辰召开封府推官黄澍澍对上言臣等守甚力贼忿城不下凿渠决河以致不守遂授江西道御史赍金巡按河南赈济难民命黄希宪治河塞决口庚午万十万金即命澍赐周王三万金余赈宗室兵民  左都御史刘宗周上言六事曰建道揆京师首善之地先臣冯从吾立首善书院臣请亟复之以昭圣明兴道致治之意曰贞法守请一切狱词专听法司不必下于锦衣庶朝廷享清宁＜宀十见＞和之福曰崇国体请今大臣自三品而上犯罪者九卿科道会详之后乃付司寇司寇议定坐诛始淂收系于此僇辱之中不忘礼遇之意曰清伏奸请凡禁地匿名文书一切立毁曰惩官邪京师士大夫与外官交际愈多愈巧臣必为风闻弹劾之唯祈严断曰饬吏治今日吏治之败无如催科而火耗词讼赎锾已复为常例矣至于营升谢荐巡方御史尤甚臣请以风宪受赃之律为回道考察苐一义上是之  清兵大举入塞分入墙之路界岭青山癸酉破辽安三河时分道大入一趋通州一自柳树涧趋天津甲戌屯永平之台头乙亥攻通州京师戒严勋臣分守九门以太监王承恩提督城守  以徐石麒为刑部尚书  宁武总兵许定国下狱论死前以千人援河南兵溃道掠也  谕廷臣条上措饷城守事宜  己卯檄各省直勤王兵入援  张献忠陷黄梅  庚辰募运张家湾各关委积以一石入京者给四斗余倍之听营军家人代运  清兵入蓟州分往真定河间香河  甲申法发帑金十万资饷  周延儒劝上召前大学士王应熊延儒知外渐有异议故以自代盖资之为援也上从之命召应熊  丁亥令蓟州东西两协唐通等合兵策应蓟州山东总兵刘泽清入援大监卢九德防护凤泗  张献忠陷无为州  削兵部职方主事马绍愉职  是月曹县妇产儿两头项上有眼角手过膝  闰月庚子发帑金二十万市粟  诏曰比者灾害频仍干戈扰攘兴思祸变宵旰靡宁实皆朕不德所致也罪在朕躬弗敢自＜宀十见＞自今日为始朕敬于宫中默告上帝脩省戴罪视事以赎罪戾惟二祖旧制令每日朝毕勋戚文武诸司等奏事者赴弘政门报名候召  总督保定侯恂巡抚保定杨进免罢总督不设  壬寅清兵攻河间明日分向临清入虫□霸州兵备佥事赵辉死之乙巳入文安丙午自青县趋长芦戊申入临清壬子入阜城又入景州甲寅入河间参议赵珽知府颜胤绍知县陈三接死之戊午攻东昌刘泽清御之遂西攻冠县  李自成陷＜并刂＞州惠王先遁石首居民望风逃溃自成令马守应据夷陵以犯澧令贺一龙趋德安以窥黄麻一龙在黄陂阻水不前止收左良玉残兵八百人而回先谒罗汝才自成大恨之  下礼科给事中姜采于镇抚司狱先是上戒谕言官既而匿名书书列二十四气隐诋朝士埰言皇上脩省罪已又致诫言官惟视言官独重故望之独切至谕云代人规卸为人出脱臣独展转不淂其故皇上何所闻而云然乎如蜚语腾播必大奸臣慝恶言官而思中之谓不重其罪不能激皇上之怒箝言官之口后将争效寒蝉壅闭天听谁为皇上言之哉上大怒立召下狱  庚申亥刻拱极城刀伏有火光二寸许  辛酉清兵自临清分五道壬戌攻宝豊癸亥攻张秋其两路至大名不之攻  甲子召廷臣于中左门问御及用督抚之宜刘宗周曰使贪使诈此最误事为督抚者先贵极廉上曰亦湏论才宗周退御史周灿请逮行间诸臣不用命者御史杨若桥举西洋人汤若望演习火器宗周进曰唐宋以前用兵未闻火器自有火器輙依为劲误专在此上曰火器终为中国长技宗周曰汤若望一西洋人有何才技据首善书院为历局非春秋尊中国之义乞令还国毋使诳惑上曰彼远人无斥遣之礼上不怿命宗周退群臣以次奏对上色角□羊宗周又进请释姜埰熊开元且云厂卫不可轻信是朝廷有私刑也上色怒仰视殿梁曰东厂锦衣卫俱为朝廷问刑何公何私宗周抗论不屈左都御史金光宸言宗周无他意上益怒责宗周免冠谢徐起退上素严厉对既不称声色对异举朝失色宗周从容辨奏未尝失度光宸申救音节宏壮汗流交颐意气不挠廷臣皆窃叹以为两臣皆不可及先是行人司副熊开元求独召对入德政殿请屏阁臣周延儒求退不许开元所奏大抵摘延儒之失上命补牍明日奏劾延儒以释累囚蠲宿逋奉行圣意自谓上有禆于圣德下有功于人才贤人君子皆其引用孰敢起而攻之顾延儒黩货无厌营私忘公皇上偏召廷臣问延儒贤否即以所论贤否定其人之贤否若更不加体察一时将吏狃于贿赂虽失地丧师皆得无罪谁复为皇上捐躯报国者上怒下镇抚司诘主使周延儒引退手敕慰留初开元出朝奉命具＜锍-釒＞礼部仪制司主事吴昌时力沮之开元不听入狱复以＜锍-釒＞仓卒未尽复列款具奏镇抚司格不以闻寻廷杖姜埰开元仍下镇抚司  给事中陈燕翼上言兵饷缺乏之极由于朝廷无刚正之臣利口获进重赂求荐陛下设厂卫即因厂卫为介绍托近侍即因近侍为援引陛下筹兵措饷不遗余力岂知此辈平日所辇输以得官者皆陛下之兵所满载而候代者即陛下之饷也陛下深居法宫亦曾憬然悟此与左右大臣发愤改图庶几可以挽此积习耳  翰林院脩撰魏□□渗德上言兵事上善之  甲戌谕群臣戴罪脩省  清兵入沭阳乙亥入沂州又入豊县杀知县刘光先  丁丑李自成袁时平攻汝宁陷之分巡抚佥事王世琮被执不屈死世琮达州人授河南推官屡却贼射矢贯耳不动号王鉄耳  张献忠陷太湖杀知县杨春芳  戊寅左都御史刘宗周削籍左副都御史金光宸降调郑三俊徐石麒各＜锍-釒＞救不听贡士祝渊奏＜宀十见＞宗周下渊于刑部狱渊海宁人  清兵破蒙阴泗水邹县  十二月丁卯清兵自长垣趋曹濮别将抵青州入临淄县知县文昌时阖室自焚死戊辰破阳信辛未破滨州癸酉入兖州执鲁王寿镛自经兵备王维新知府邓锡藩副总兵丁文明吏科左给事中范淑泰等死之己丑破滕县甲午破峄县乙未破剡城  李自成陷襄阳唐王襄王俱走免左良玉拔营南走承天寻渡江入武昌恣杀掠  乙酉孙传庭请入援因防河南不许  甲午山东武德道佥事雷縯祚奏督师范志完纵掠状
　崇祯实录卷之十六  怀宗端皇帝十六
　　崇祯十六年春正月丙申朔李自成陷承天总兵钱中选战没巡抚湖广右佥都御史宋一鹤钟祥知县萧汉死之汉知钟祥有声贼戒其部曰杀贤令者死无赦乃忧之寺中戒诸僧曰令若死当屠尔寺僧谨视之汉曰吾尽吾道不碍汝法遂自经自成改承天曰扬武州钦天监博士杨永裕降附之自称天文礼乐兵法地理俱该洽请发显陵牛金星不可嗣后劝进又不可而自成心欲之于是设六政府侍郎中从事等官其示约批发悉出永裕增府同知州判官县主簿俱质其亲属遣之自成蹂躏中原所过城邑辄置去自渡江遂有据志分设卫兵以所授通达卫制将军任光荣通达卫左威将军兰餋成等十三人分守＜并刂＞州澧州诸处  丁酉吏科都给事中吴麟徵等＜锍-釒＞救姜埰熊开元不听刑部尚书徐石麒罢以埰开元竟具狱不廷讯也丙午享太庙  壬子谕都察院专责巡抚痛革旧习力行察吏安民之事勿惮辛勤勿狥情面勿纵吏胥其详议条奏以闻  张献忠陷蕲州夜梯城而入旦日献忠入城令荐绅孝廉文学各冠带自东门入西门出尽斩之御史饶京等预焉开各门放男子出留妇女毁城稍不力即被杀江防道副使许文岐微服出被执献忠曾贩杭州识文岐颇礼之挈于行营四月十八日杀于麻城  礼科都给事中沈胤培请补河南乡试从之  是月沧州浚濠淂石牌镌一阴道人歌曰无足者乌无角者牛并出北海实彼丑谋天心厌乱必斯之隅山东之窦死不可留  二月清兵掠寿光攻德州入武定莱阳杀故工部右侍郎宋玫吏部郎中宋应亨中书舍人赵士骥知县张宏等壬午刘泽清战于安丘却之  戊辰上祭大社大稷先一日清霁至期大风雨五色炬尽灭诸阉幕黄布劈纸障之拜讫而退还宫仍清霁御史曹溶导驾明日欲奏灾异阁臣沮之  谪户科右给事中熊汝霖汝霖前劾巡抚语侵周延儒上怒贬于外  甲戌命给事中左＜棥心＞第郭充第催漕南直浙江江西湖广  辛巳止总督漕运史可法入援  大学士周延儒自陈宿直庐壬辰命入直  左良玉泊池州清溪口副总兵毛允成称以二千人勤王纵掠青阳南陵繁昌沿江驿甚薄芜湖竞传其兵叛南京兵部尚书熊明遇知良玉为尚书侯恂旧部事恂甚谨令恂次子方域为其父书戒之良玉稍戢还池州淹留四旬鸡犬一空纵掠铜陵远近震动遗南京诸臣书欲蹔驻池州  张献忠陷汉阳  戊子京师大风霾夜震西长安街石坊天津城门自开  总督漕运朱大典免忻城伯赵之龙劾其贪婪命抚按核之  兵部职方郎中尹民兴等请召还刘宗周金光宸不听  清兵登莱合军  三月甲午朔暹罗入贡  清兵入顺德杀知府□孔嘉  丁酉改礼部主事吴昌时为吏部文选主事署郎中事昌时好结纳通司礼太监王化民等欲转铨司郑三俊尝以访乡人徐石麒答曰君子也三俊遂荐于上盖石麒畏昌时故誉之而三俊不知也  清兵攻德州不克往西北别部攻武定州拒却之俄守备放炮误伤臂守者溃城遂陷  李自成杀其党罗汝才贺一龙自成招两人宴汝才疑不至先縳一龙凌晨二十骑突入汝才营斩之汝才延安人同李自成刘国龙投高氏营高氏败自成为雄自成兵善攻汝才兵善战而汝才淫侈自成忌汝才并斩其主谋贡士尤玄圭分其兵自成遂伪称倡义文武大元帅次权将军次制将军权将军刘宗敏狡悍善战贼恃之  癸卯以礼部尚书东阁大学士吴甡兼兵部尚书督师平寇赐尚方剑给五万金旌功吴甡遂上言今日集兵措饷必湏巩固江南而可恢复江北而武昌九江其要冲也臣宜先往金陵急趋九江武昌相机进止且可调集兵饷接济江北令各抚镇兵扼险共为应援上是之遂议设标兵二万  盗陷武冈州杀岷王时常德武陵衡桂蛮獠皆伺隙土寇勾引攻掠  免直隶山东残破州县去年田租  命总督凤阳马士英移兵攻永城刘超士英前调贵州兵五百至乐平婺源淫掠婺源人飨于汪氏一夕毁之士英乃劾徽州知府唐良懿推官吴翔凤  兵部右侍郎倪元璐召对申奏曰今之本谋存乎主术力行仁义提振纪纲爱惜人才崇尚气莭定心志一议论信诏令慎刑赏其下则竭忠毕力惟是求如此何患大功不成太平无日乎臣沿途凡遇兵将輙称实可畏而遇难民皆云实可图盖兵将见形难民见情凡称鉄骑精兵绵亘数十里冲突飘忽所向无前者形也兵将见而震之兵归营散涣疏略而辽人与西人心志不一者此其情也难民入中而知之夫攻形用力攻情用谋令行间诸臣乌能知用谋者乎乃今诸将报功徒以夺回难民张皇露布此于九牛之一毛何湏急传饬各路制奇设伏直捣中坚自可淂志而机宜在乎足财安民以臣愚见督抚行军必假利柄一切屯铸盐榷之务悉听便宜则可以布谍而制胜矣上善之  翰林院检讨汪伟上言创大业者必先扼险要而后可以言进取定大乱者必先固根本而后可以言荡除臣世藉金陵请以今日之急务陈之金陵城周百二十里竟一日之足不能遍集十万之众不能周是以策留都者谓无守城之法止有守江之法贼自北而来则淮为之防贼自上而下则九江为之防故御淮即所以御江守九江即所以守金陵考之地形武昌譬之大门也九江譬之阶除太平譬之堂奥也宜设重臣驻莭武昌上为图＜并刂＞襄脩复显陵之本下为扼蕲黄接九江巩壮孝陵之势至于九江宜建督抚太平釆石宜命南京侍郎建牙于此若文武掺臣宜驻师新江口以专堤防备策应江北浦口江南颇狭一苇可航宜以侍郎一人守之仍命巡江御史防江防之所不及辑陆路之暗通者此金陵之布置也至防江以兵为急臣按南京营兵旧称十万有余实核之不过三万耳乃兵亏而饷不减宜依旧额补足使江上督抚分而领之自可得防守之助矣江守以船为急臣察新江口舡旧额四百有奇今存者百十只耳舡只钱粮亦有旧制一一清出补足原数而新设之泛地尤宜多造舡只自可备中流之击矣或饷有不足暂借盐课并截漕艘此亦设处之一法也防守既备务守扁舟不淂渡江孝陵即可安堵孝陵既安然后显陵可规进取金陵所系如此其图之可不早而言之可不详耶  夏四月乙丑御史祁彪佳劾吏部文选司郎中吴昌时紊制弄权山东道御史徐殿臣贺登选合＜锍-釒＞劾之  改会试期至八月  戊辰大学士周延儒自请督师襄城伯李国桢请选官舍锐士从征报可赐宴于武英殿丙戌延儒奏捷斩百余级时边墙毁折所掠子女金帛捆载出入如织卒无一矢加遗也  释轻囚  命御马监太监李国辅谕援剿摠兵左良玉良玉奏辨副总兵王允成实未尝叛营兵不戒臣已治之继而上闻良玉已诛允臣特赐金币而允成固在言杀者乃讹传也  清兵至琉璃河命各督抚  辛巳战于螺山八镇皆走惟步营两监军御史在御史蒋拱宸饰功报捷  壬午复朱国弼抚宁侯  张献忠陷麻城署县教谕萧颂圣杀  是月鄢陵陨霜杀麦饥民食蓬实  五月甲午召周延儒入朝  丙申令延绥宁夏甘肃各兵即遣监军速驰河南听豫抚调发时巡抚河南右佥都御史秦所式上言中州大势闯漕蹂躏五郡八十余城尽为瓦砾及革左诸寇由宛汝跨江汉旬日陷数名郡此流寇之大略也自永城以至阌大略也辨贼必湏兵旧抚余兵不及二人陈永福残卒未及四千合卜从万三千余人亦不满万此主兵之大略也用兵必裕饷河南五郡沦没河北强半蒿莱额赋五十万昨年完不及二十万抚镇阙饷五月有余此粮饷之大略也转饷必湏民自经寇十余载人烟几断守城脩河转运至于稚子荷旗老妇鸣柝此民生之大略也抚民必湏官按除目则有人稽地方则无官或年余不赴或土团寄命此官吏之大略也惟愿皇上速发内帑亟练精锐佐以土寨开荒选牧庶有济  己亥召巡抚保定右佥都御史徐标入对标曰自淮来数千里见城陷处固荡然一空即有完城仅余四壁蓬嵩满路鸡犬无音曾未遇一耕者土地人民如今有几皇上亦何以致治乎上欷歔泣下标又曰湏严边防天下以边防为门户门户固则堂奥安其要莫若脩内治重守令守令贤则政自简刑自清而盗由此息民由此安上曰诸臣不实心任事以至于此皆朕之罪标又言车战及垦田所谓垦者与屯田不同即就纳粮之田招民开种民贼渐复国课自完上善之标四月己卯受事辛卯陛见赐金币至是复召盖上心闵畿民故屡讯及  庚子驰赐周延儒金币辛丑周延儒奏报臣中夜冒警自顺义抵密云趋各督抚今俱出塞上温旨劳之时言官皆劾延儒假道纵兵出塞上以讹传不问  傅淑训张国维皆罢以兵部右侍郎倪元璐为户部尚书兵部左侍郎冯元飈为兵部尚书不得例辞时大学士陈演谋首揆说上曰天下不治由兵农不合今以元璐主赋元飈主兵彼此参合不日可治上心然之故有是命  永城叛兵出降马士英合兵围诛之俘刘超入京寻伏诛  乙巳周延儒入直寻进太师中极殿大学士荫中书舍人赐金币  丙午吏部尚书郑三俊以荐昌吴时引咎劾罢  丁未宴入援总兵吴三桂刘泽清马科等于武英殿  以李遇知为吏部尚书  辛亥以内官监太监王之俊提督京城巡捕练兵  甲寅魏□□渗德辞礼部右侍郎许之以翰林院侍读学士直阁戊午进少詹事兼东阁大学士  丙辰给事中王都劾周延儒狡诈欺君丧师辱国丁巳勒周延儒致仕上曰延儒佐理多年朕不能尽其谋猷皆朕之过仍赐赆驰驿延儒奏荐蒋德璟吴甡  大学士吴甡亦罢初上对辅臣云欲亲征周延儒知上指遂请命督师御边上称善久之示甡延儒知且退故先请得之而甡勉拜命称病私第绝无出志上愠甚角□羊督师职促入阁甡既被诮让再入阁不自安自几罢  李自成杀其党袁时平时平滑人居开州庚辰乘机袭开州北走寻拥众数千人围兰阳渐数万人号曹贼  都督同知唐通改镇蓟州  庚申命阅京营刀甲车矛于观德殿上力能挽强凡弓刃俱取劲重不便施用  壬戌张献忠陷武昌沉楚王于江前大学士贺逢圣死之逢圣闻变方衣冠北向拜阙欲自尽贼辶□处入被执贼素敬之遣之去逢圣复说贼开城纵百姓贼为停刑半日全活颇众因以巨艎载其家出墩子湖自中流凿舟溺者十二人逢圣尸沉百七十日不坏十一月壬子始出葬逢圣字克繇江夏人学问渊邃持心不偷迨入佐纶扉上虽鉴其精诚屡以为迂与首辅张至发议论多忤遂致仕去上颇思之张献忠据楚府大杀掠沿江浮尸千里蒲圻嘉鱼皆降李自成问之遗书欲献忠归附合兵大举献忠亦卑辞报之  是月户科都给事中吴甘来上言诸抚臣借名护籓实以弃城乞敕谕各籓并核王永祚等弃城之罪上不问  六月戊辰召隆平侯张拱薇吏部尚书李遇知兵部尚书冯元飈御史杨鹤及桐城诸生蒋臣于中左门臣故保举以户部尚书倪元璐荐为户部司务其言钞法曰经费之条银钱钞三分用之纳银卖钞者以九钱七分为一金民间不用以违法论不出五年天下之金钱尽归内帑矣吏科给事中马嘉植＜锍-釒＞争之  诏除河南五年被陷地方税粮其省直残破州县自十六年为始一切三饷各项杂赋尽行蠲免  丁丑立赏格购李自成万金爵通侯购张献忠五千金官极品仍世锦衣卫指挥使余各有差  左良玉还九江大掠袁继咸见良玉令以兵三百人给楚抚王聚奎良玉不听巡按应天试御史郑昆贞上言根本重地诸臣日有条陈陛下日有严饬然对君父则曰事事豫备相告语则曰无可柰何今剥肤之痛已在武昌明知其危而明诿之尚可谓国有人乎枢臣熊明遇议论虚恢全无实著掺臣顾肇迹采石本其信地未尝一出一旦顺流直下谁为捍蔽乎报闻  逮前山东佥事金声声至淮安复蒙召用会母卒忧去  礼科给事中袁彭年论前大学士周延儒之罪略曰使延儒割绝私交早引公忠廉勇之士布列关蓟即入未必至此又使视师之后以封疆耗敝督抚罪状一一入告则惩前毖后或收亡羊补牢之效顾奉先殿左鸱吻流火镕插剑铜环命驸马都尉冉兴让告太庙灾异谕百官脩省  戊子兵科给事中郝絅劾吏部文选司郎中吴昌时礼部祠祭司郎中周仲琏窃权附势纳贿行私为周延儒乾子内阁票拟事关机密事事先知总之延儒多欲不刚智足掩过而忠不足谋国见忠直虽援护而实远之见邪佞虽亵慢而实眤之是以辜□知遇耽误封疆则延儒天下之罪人而昌时仲琏又延儒之罪人也辛卯御史蒋拱宸何纶各劾昌时贪险不法命昌时除名听勘  秋七月壬辰朔督脩历法光禄寺卿李天经上言日食分数时刻与西法各有异同止于宫中亲测西法多合令更考订求其画一以闻  甲午发帑金四十万贮富新仓出陈纳新毋淂轻动  讯雷演祚范志完于中左门初演祚入朝面奏志完兵淫掠命逮之至是上问志完兵演掠又金银鞍数千两马百匹托谕德方拱乾行贿京师其事若何祚历历可指因召拱乾入上问演祚云尔所言称功颂德偏于班联者谁也曰周延儒招权纳贿如起废清狱蠲租自以为功考选科道尽收门下又幕客董廷献居间凡求巡抚总兵先通贿于廷献然后得之上怒即命逮董廷献上人问志完尔马百匹送方拱乾金鞍十并数千金馈谁志完谢曰无有支五日饷也演祚曰彼兵止欲折乾若赵光抃兵有纪律其过山东曾不索饷上曰光忻亦逗留何不举劾也曰光抃兵实不曾扰上命演祚起问御史吴履中尔在天津察志完云何履中对如演祚言志完餙辨上曰光抃亦逗留独劾志完难服其心命锦衣卫即逮光忭方拱乾入辨未尝受贿所云名马百匹驱入禁城形迹彰露何待演祚外臣发觉耶上颇然之乃退  以史可法为南京兵部尚书  逮张国维侯恂以乘枢不职弃开封不守也并责给事中方士亮御史蒋拱宸兵部职方郎中尹民兴  乙卯上自讯吴昌时于中左门拷掠至折胫乃止并逮蒋拱宸俱下狱寻徵周延儒听勘  丙辰免各省直崇祯十二年前上供纱绫低等  议恤故总理卢象升并核各死事文武官  庚申出千金资太医院疗疫自春二月迄今京师大疫死亡日以万计又出二万金下巡城御史收殡  八月壬戌朔左良玉遣马进忠复武昌  张献忠复陷岳州至临湘如县林不息死之  辛未裁南京操江都御史时罢镇远候顾肇迹以诚意伯刘孔昭代之孔昭因召对泣陈文臣制肘事权不一故有是命然孔昭实无片长惟以空言鼓动主上上辶□处信之竟停文臣掺江之命  辛未前谕入觐官荐将才令兵部汇上并文武大臣科道所举堪督抚总副者  以司礼太监王承恩督察京营戎政韩赞周守备南京  丁丑永王出阁就学  丙戌张献忠陷长沙总兵尹先民降先是武昌陷湖广巡抚率所部千人奔长沙推官蔡道宪请还屯岳州谓岳与长沙唇齿也并力守岳则长沙可保而衡永无虞乃勉赴岳州及入蒲圻遂扬忛南遁迨王聚奎至亦自保驻袁州逼留不进道宪复请屯岳州聚奎屯岳数日仍檄徙长沙道宪曰既无恢北之志岳州无恙不于此时练兵固守乃弃之南下贼攻岳尚虑长沙为之援若岳不守长沙岂独全哉聚奎不纳驱万余人入长沙所过如洗视贼特甚聚奎去巡抚御史刘熙祚以□王走衡州癸未贼至望帅旗下无一人笑取裂之至城下呼推官曰吾军中皆知尔名劝吾勿犯可速降毋自苦也道宪不应挽强弩射之献忠怒攻三日夜而陷执道宪百计诱降不可磔之徤卒林国俊等云不降尔且不得生国俊曰若我辈愿生亦去矣不至今日贼并杀之中四卒奋然曰愿且延旦夕葬主骸毕当受尔刃贼亦许之于是四卒角□羊衣褁骸葬之南郭葬毕四卒还自经道宪晋江人理长沙治绩甚着  李自成筑七城于襄阳城西驱难民诱官军斩获实非贼也总督孙传庭不知其诈奏闻臣名皆惊溃臣誓肃清豫楚不以一贼遗君父识者忧之  九月壬辰朔上闵都人疫谕修省释轻系  己亥孙传庭出关进讨李自成步骑各五万传庭所部皆关西锐卒伏铠旗帜鲜明耀目难民夹道欢呼称庆传庭意气甚盛辛丑攻宝豊贼救至总兵白广恩中军高杰分击之克其城擒伪州牧陈可新壬寅传庭兵自朱仙镇而南大雨六日粮车日行三十里又道淖未至士马俱饥或劝传庭旋师就运传庭曰吾军行已六七日度即还军亦饥宁能济乎要当破一县就食耳甲辰复郏县县俱穷民集骡羊二百顷刻分脔食尽不足给己酉命河北山西就近饷传庭兵  丙午赐进士杨廷鉴等四百人及苐出身有差  丁未吉王桂王并至永州御史刘熙祚护□王抵衡州值桂王走永州迎之方舟而前庚戌张献忠追二王于永州官兵星散夜至茅粟铺执巡捕御史刘熙祚诱降不屈死之  甲寅作新钞户部尚书倪元璐上言内发钞式命臣详议钞法度一岁有五十万之入筹国长计孰便于斯或以久废乍复人则骇之不知此即民间之会票也宋时谓之钱引终元之世钱法不行尚尔用之不匮况复化裁通变稽古宜民乎  孙传庭兵溃于襄城降盗李际遇阴通贼贼已大至佯遁诱传庭兵追之而伏兵道左袭军后饷道传庭既乘势长驱粮运渐远会粮车沮雨至者复为贼伏所淂传庭始困召诸将问计总兵高杰请战白广恩曰吾军困甚宜驻师分据要害步步为营以薄贼易耳传庭恐贼遁广恩曰即贼退我乘而击之士气倍奋传庭曰将军怯独不如高将军耶广恩不怿又前觊总统各营不淂方怏怏自引所部八千人去贼前锋号三堵墙其队红一白一黑一各七千二百人纫重布为甲刃矢挥击不淂入敢战骤与遇遂接刃我军却陷泥淖中杀伤三四千高杰立岭上望曰不可支矣麾众退退入于河死亡四万余人传庭与杰以数千骑走河北遇巡按御史苏京京曰君自为计我当以实闻戊午李自成攻潼关白广恩击破之贼不退传庭竟回潼关众尚四万  以程注为兵部尚书  冬十月辛酉朔副总兵沈万登复汝宁万登汝宁大侠也聚乡勇万余人李自成伪授威武大将军不受是日伪将军马尚志莅任万登潜遣谍入城因拥众入斩五百级诛尚志获印擒汝宁伪防御使金有章伪府尹邓琏  总兵刘良佐等以凤泗兵副总兵马淂功以禁兵合趋頴州沈丘  徐州副总兵金声桓讨萧砀诸盗平之初萧县盗王道善等陷县城焚徐州  桃源盗程继孔合之永城余寇朱安世燕青等相煽于徐宿永间声桓以九月丁巳会兵分讨继孔请降以兵守之是日拔诸寨斩二千八百  李自成间道缘山崖出潼关后夹攻官军大溃总督孙传庭死之白广恩遁自成结阵而西连陷华州渭南杀渭南知县杨暄又陷临潼陷□州屠之关中瓦角□羊  马士英进兵河南副总兵庄朝梁以三千骑来会汝南道韩煜复息县义兵帅申夏志复上蔡  乙丑清兵屯山海关外总督王永□趋山海永平发内帑金八万户部金十万资饷  张其在陷萍乡插岭贼分掠萍乡醴陵境上檄萍乡知县造舟献马于是袁瑞临江新喻分宜之人俱空  丙寅谕有司赎锾除留额积谷外俱充饷  巡抚陕西都御史冯师孔知寇棘急乂西安收保午刻设城守俄寇至是夕高杰逃至不纳寇攻城  削孙传庭督师尚书衘以秦督充为事官扼守关隘时上知未其败没也加援剿总兵官白广恩荡寇将军给兵三万  张献忠遣部将以二百余人趋连州南赣兵备副使王孙兰驻韶州兵不满百使十辈请兵淂嬴卒七百人复以他警一夜撤去至是闻之辶□处自经知州踰城遁乐昌乳源仁化自溃韶州吏民缒而逃尽  兵科给事中萧应遴奏孙传庭处置失宜致白广恩生心西奔各营随之为贼所乘或言广恩与高杰不合掉臂而去则广恩固可杀也上方信广恩不听  张献忠以千人屯袁州北张家口是日张其在自刘阳万载会袁州州人俱迎降贼白旆鸣礟入袁州北门左良玉以副总兵吴学礼援袁州次于新喻明日次分宜吴学礼围袁州伪将丘仰寰拒守都司高山先登擒斩二千四百余级获马六百追谷拒官兵巡抚郭都贤檄撤兵回九江招安土著戍三郡兵既撤贼自长沙突至遂陷□安府分巡湖西副使岳虞峦山方阅军于郊俄报贼至皆溃虞峦微服遁署府事通判朱奉金□黾推官韩日将俱遁诸县同日陷贼分兵设伪官改□安为亲安府庐陵为顺民县张其在檄袁州袁州人先逃贼复入袁州  壬申括民间废铜铸钱  西安城陷以守将内应也巡抚冯师孔按察使黄絅长安知县吴从义西安右卫指挥崔尔达俱投井死秦府右长史章世絅自经士绅死者甚众前都御史焦源溥骂贼磔死前山西布政司参议陶尔德被杀前山东监军佥事王徵七日不食死都司吏丘从周骂贼死左布政使陆之祺等俱降援剿总兵白广恩已走追降之李自成据秦王府封秦王存枢为权将军世子妃刘氏曰国破家亡愿求一死自成遣归外家贼分兵下属县蒲城知县朱一纯议守从卒俱散贼胁其降诒以更衣抱印投井死初自成在楚议所向牛金星请先取河北直捣京师杨承裕欲先据留京断漕运顾君恩独曰不然留京势居下流虽济大事筴失之缓直捣京师万一不胜退无所归筴又失之急不如先取关中为元帅桑梓之邦且秦都百二山河已得天下三分之二建国立业然后旁掠三边资其兵力攻取山西转向京师庶几进有可攻退有可守策无便于此者自成称善贼好杀掠牛金星劝以不杀遂下令严戢之所过安堵于是百姓转相诳惑人无门□斗志自成遂改西安府曰长安禁乡民短后衣搒掠巨室助饷前祠祭司主事南居业掠死  甲戌授进士陈丹衷河南道御史同副总兵成大用往调广西土司兵赍金币分赉土司  核南京秋闱之弊先是南榜出＜穴臣＞室子登七十三人物议藉藉周延儒弟正儒子奕封预焉延儒自言于上特赐二百金遂莫敢言  丙子上阅勋臣武臣子弟骑射  戊寅上自用铜锡木器屏金银命文武诸臣崇省约  凤阳地屡震  总督九江吕大器以五千人援吉安次峡江邑人执知县以待贼反拒援兵兵诒之曰张献忠至矣邑人出迎献印及马二十五官兵入城斩奸民殆尽  李自成分兵略鄜延中部知县朱华堞阖家自经先漕储道参政安定张国绅居西安自成召见称殿下语次自成大悦授刑政府侍郎国绅同年文翔凤继妻邓氏能诗荐于自成召为后宫内师  张献忠在长沙立九营左良玉合马进忠之骑赴袁州巡按黄澍驻汉阳同良玉部将惠登相规复襄阳刘洪起规复南阳张献忠遣马赐以千人下临湘取米及釜方国安令戎旗营参将方元科进次蒲圻  乙酉大学士王应熊入朝陛见请老许之赐金币应熊以周延儒荐起上寻悟其非特遣缇骑趣延儒入日遣人侦之知延儒约应熊密语又令其先抵京而身继之上怒延儒久延故应熊不敢滞  礼部尚书林欲楫致仕兵部尚书冯元飈罢元飈伪称疾不出上尝私使伪赂求边将不纳故得全去  庚寅超擢兵科都给事中张缙彦为兵部尚书余应桂仍以兵部右侍郎兼右佥都御史总督陕西三边军务应桂闻命饮泣陛辞曰不益兵饷臣虽去何济上默然发帑金五万银花四百银牌二百蟒纻二百色绢四百马一百给军盖欲应桂联络甘固延宁之兵收拾三边健勇相机抚剿也应桂趦趄河上不进  十一月辛卯谕臣民助饷立功者录之  癸巳张献忠再陷岳州沿江设伏藏轻舟于＜氵义＞港浮巨舰重载顺流而下副总兵王世泰杨文富以三千人邀之贼逆流佯走以诱我我兵争利溯流而上尽夺其赀舟重不即行贼轻舟四出围之步骑夹岸横击杀溺无筭方国安等合救之文富世泰仅以身免丧师二千岳州城空贼趋之又陷武昌抚按俱舣舟于江待东下武昌城空左良玉以前锋上武昌总兵王定副总兵高杰自渭南败各奔延安李自成命田斌守西安自往塞上破延安大会群盗马万匹旌旗数十里于米脂祭墓又五百骑按行凤翔守将诱而歼之自成怒亲攻凤翔屠之  丙申以土国宝为都督佥事总兵官镇守河南  己亥谕左良玉移镇武昌同抚按王扬基黄澍相机灭贼良玉遂以副总兵张应元吴学礼守九江自同马士秀率舟师入武昌直捣长沙  吕大器以安庆兵上樟树镇官兵分道趋袁州大器又招柯氏兵赴南昌降瑞昌德安土盗邓毛溪携之从军素无纪律与柯兵相持南昌城下南昌大扰柯兵因射死邓毛溪其党千余散为盗柯氏兵三千亦□千人  宥给事中郝絅总兵许定国从余应桂自郊  左良玉复萍乡命承天太监何志孔劳良玉进少师荫锦衣卫百户赐金蟒牛酒吏卒各升秩赐二千金寻岳州袁州相继克复  高杰率所部渡河而东至绛州巡抚山西蔡＜棥心＞德招之共击贼王老虎破之追至曲沃王老虎降获步骑万人  李自成发金数万招榆林诸将继以大兵分守榆林兵备副使都任及故总兵王世显侯世禄侯拱极尤世威副总兵惠显等歛各堡精锐入镇城集众将吏问之曰若等守乎降乎众皆伏地愿效死乃推尤世威为长主号令缮兵甲贼说三日不听乙未攻榆林城城上强弓劲弩叠射贼尸山积更发大炮击之贼稍却  乙巳以何腾蛟为右佥都御史巡抚湖广  李自成攻宁夏守将分营逆战三胜之杀贼数千人  丁未设南赣兵三千以副总兵郑鸿逵统之  辛亥以吏部右侍郎李建泰左副都御史方岳贡并兼东阁大学士直文渊阁  诛前督师范志完总督赵光抃吏部文选司郎中吴昌时昌时首以不淂吏部恶大学士薛国观左佥都御史陈乾旸皆以计之害卒附延儒得吏部威势甚盛百官屏息竟以此殒焉  前督师大学士吴甡戍金齿卫  李自成攻榆林城陷自望日被围吏卒力战杀贼亡筭贼攻益力隃旬不克贼以冲车环城穴之东南城崩数十丈贼入之兵备副使襄陵都任阖室自经总兵尤世威纵火焚其家百口挥刀突战死诸将各率所部巷战杀贼千计贼大至矢尽刀折杀伤殆尽无一降者阖城妇女俱自尽榆林为天下劲兵频年饷绝士卒窘甚而殚义殉城志不少挫榆林既屠贼捣宁夏三边俱没贼无后顾长驱而东矣  上命职方司主事招谕土寨恢复中原承制招李际遇际遇迎使者入寨时际遇与自成相拒杀屡挫之自成锐意攻之卒不下  李自成攻庆阳四日陷兵备副使叚复兴知府董琬太常寺少卿麻禧死之贼屠庆阳执韩王  十二月辛酉朔故总督丁启睿倡义兵诛李自成伪将于扶沟斩获七十二  乙丑前大学士周延儒有罪赐死初逮至犹召见令馆于城外数日遂赐如薛国观云延儒宜兴人少无学行耽声色性警敏善揣人意指始比温体仁共执政及再相反温所为而嗜利无厌往往鬻爵时方淂君不顾外患款局败委罪陈新甲没其厚赂欺蔽明主败坏国事遂以亡天下追论者言崇祯三相温体仁之奸险国杨嗣昌之诞妄周延儒之贪纵殆相匹云  张献忠出嘉鱼遣艾四以前锋至新堤马士秀逆战不利退还艾四又追士秀于嘉鱼士秀败走武昌  西域献千里马命五城清道试城上不果  总督何腾蛟奏言湖南永顺保靖黔南铜仁黎平西粤柳全其土司皆可用臣素与豪长游简其壮勇可淂数万依湖守险土司无远征之忧百姓无客兵之害平贼将军左良玉臣所熟知不可不藉为犄角徐州副总兵金声桓肝胆可用其部下刘世昌夏国基皆可与战乞加声桓援剿总兵衔以示鼓厉从之  巡抚山西都御史蔡＜棥心＞德屯平阳以岁暮还太原李自成勒兵渡河入山西遂陷平阳知府张嶙然走太原吏民皆降伪直指使刘达杀西河王三百人于东关外高杰闻平阳变自蒲州东走恣掠因下泽州嶙然寻迎降贼授以兵政府侍郎建牙先驱  张献忠自岳州渡江至营与马守应合献忠獗甚盖自成西犯去故献忠得横＜并刂＞岳间  礼科都给事中沈胤倍乞闵惠王桂王流离之苦敕部议择地居之  李自成驰檄山西兵号百万刻期欲平燕晋遂陷甘州先是凤翔兰州开门近贼因渡河庄浪凉州二卫降巡抚甘肃右副都御史林日瑞以副总兵郭天□四千骑守峡口而败遂围甘州乘夜雪登城日瑞及总兵马爌副总兵郭天□同知蓝台等并死之杀居民四万七千余人西宁卫尚坚守不降明年二月诈降杀伪官贺锦鲁文彬  东阳诸生许都反都故都御史弘纲从孙也有声庠序任侠喜交游知县姚孙榘借名备乱横派各户输金坐许都万金都实中产勉输数百自诣告竭孙榘大怒诬以造逆反桎梏之时输金者盈庭哄然不平有姚生执孙榘于座笞之群拥都为主巡按御史左光先闻交调兵行剿官兵所至屠掠东阳兰溪人各保乡寨拒敌官兵大败绍兴推官陈子龙谓都有才可用不当反遣诸生蒋若来赍书谕之都据浦江官兵乘除夜攻破之贼大溃都走山中继得子龙书率同事十三人投狱左光先尽诛之  左良玉遣副总兵卢光祖惠登相刘洪起以步骑四万人自河南至九江入湖广丙戌复长沙湘潭湘阴  贵州镇筸营参将梁胤林攻桃固山洞擒贼程继孔继孔反覆扰徐邳间胤林以除夕出不意擒之山寨悉平
　崇祯实录卷之十七  怀宗端皇帝十七
　　崇祯十七年春正月庚寅朔大风霾凤阳地震  李自成自建国号曰大顺改永昌元年自成久觊尊号惧张献忠马守应相结为患既入秦通好献忠献忠厚币逊词自成遂潜号拜宋献策为军师牛金星为丞相更定六政府尚书等伪官  壬辰谕兵部募废弁及草泽义勇之士  高杰溃兵破清化镇城南渡河驻覃怀  癸巳户部尚书倪元璐等请以浙省乡绅团练乡兵浙西则推徐石麒钱继登佐之浙东则推刘宗周姜应甲佐之于保伍中简练乡勇实行右弓弩社法从之  授贡士何申以都督同知方国安为平蛮将军总兵官镇守湖广  戊戌谕京师讲乡约朔望宣圣祖六谕仍立善恶二册咨访  高杰南下江北大震巡抚淮安路振飞命副总兵金声桓扼徐州周仕凤守泗州周尔敬守清口  李自成遣人持伪谍抵兵部斩之  上忧寇临朝而叹曰大学士李建泰进曰臣晋人也颇知寇中事臣愿募饷百万治兵剿寇毋使东渡又曰进士石嶐愿单骑走陕北连甘肃宁夏之兵外结羗部召募忠勇劝输义饷剿寇立功否则内守西河扼吭延安上悦曰卿若行朕当仿古推毂上欲用石嶐建泰曰俟臣西行酌而用之  释熊开元狱  李自成大宴功臣即席赐列侯银一万金五千珠一斗列伯以是为差寻自成东行以秦王韩王庆王从四月杀诸王于山西  左良玉自九江遣子梦庚入湖广至是发九江乙巳张献忠自岳阳渡江设伪官于江北屯师江岸遂弃长沙作浮桥于三江口一军过＜并刂＞州弃其舟竟以步骑数十万上夔州  壬子葬皇贵妃田氏  寇陷赵城副总兵陈尚志降于李成导之凡寇所至民多开门出迎结寨持兵反拒官军  命马士英同监勇卫营太监卢九德协剿张献忠  夜星入月中占云国破君亡  乙卯命驸马都尉万炜告太庙行遣将礼敕吏部右侍郎兼东阁大学士李建泰曰咨尔建泰代朕亲征以尚方剑从事一切调度赏罚俱不中制上临轩授尚方剑幸正阳门楼宴饯之命文武大臣侍坐乐作上手赐卮酒曰朕亲行建泰顿首起谢不觉泪下酒罢即趋行上目送之亦泣下是日大风霾登城西望埃尘涨天上下神意惨丧建泰单骑驰去终已不顾时募兵无一应者建泰知上意不敢姑待也授进士凌马□冏兵部职方司主事监军其友说马□冏曰此行也兼程抵太原收拾三晋犹可济也若三晋失守无可为矣丙辰建泰出都道闻晋警其家存□未卜始建泰言倾家赀享士及闻变失措因徐行日三十里至涿州兵逃三千余人  南京地震  兵部尚书张晋彦以寇未渡河谴监军诇报者上亦闻贼未出兵科给事中韩如愈又上言晋寇讹传遂责兵部轻信时李自成渡河两河山西尽陷而守臣畏上严明相率蒙蔽以迄于亡  以工部尚书范景文礼部左侍郎丘瑜并兼东阁大学士直文渊阁  高杰屯覃怀有兵三万马骡九千遣使寿州通马士英士英请屯其众于徐州听莭制先遣副总兵杨振宗赍金弊赉之安其家口于徐州关厢  谕户部开采事例尚书倪元璐言开采非便事例准贡可暂行从之  逮前兵部尚书张国维以蒙蔽故也逮至左都御史李邦华户部尚书倪元璐俱言国维可用命仍原衘督理浙直输饷练兵国维奏输纳事宜命部议之  李建泰发真定行至广宗士绅守城不纳攻三日破之杀乡绅王佐笞知县张洪基是日即移兵出城  二月庚申朔上早朝忽得伪封启之其词甚迫悖末云限三月望日至顺天会同馆缴还一时相顾失色朝罢遂不复问  马进忠复长沙初张献忠闻楚师日集以舟重水涸尽弃之自＜并刂＞州入夔门方国安马进忠分道并进焚其舟遂复长沙诸军连营屯长沙岳州左良玉以五营追贼于沙阳距＜并刂＞州七十里  李自成陷蒲州蒲州诸县皆降设伪官守之济源诸县人窜尽河北大震怀庆城昼闭辛酉怀庆城陷福王出奔与太妃相失至卫辉依潞王寻俱南奔  李自成至太原诸将自平阳陷望风引遁至是巡抚山西蔡＜棥心＞德遣骁将牛勇朱孔训出战礟中孔训伤甚牛勇阵没一军皆歼城中夺气＜棥心＞德知力不支书遗表令监纪贾士璋间道奏京师中军盛时泰见之退杀妻子誓必死及丁卯城陷贼夜登城执晋王＜棥心＞德死之  谕户部曰边饷甚亟外角□羊至皆由有司急赃赎而缓钱粮不严赏罚何以劝惩今内责部科外责巡按痛禁耗羡完额则升京堂否者除名  以陕西道御史王章巡视京营  丁卯大风霾五色递变闇室照之赤如血  谕户部郡县民壮原以捍卫地方乃祗供勾挕守御何禆严责有司编入乡兵实行选练  谕刑部藉没吴昌时周延儒家赀充饷又曰周延儒见贿忘法本当全没量追十二万吴昌时五万  停钞法前市浙直作钞等料仍输京师因铸当一当五钱  清兵薄宁远关辽登津水师总兵官黄蜚大溃  上忧寇颁罪己之诏曰朕嗣守洪绪十有七年宵旦兢惕罔敢怠荒乃者灾害频仍盗寇日炽生民荼毒靡有宁居坐令秦豫丘墟江楚腥秽罪在朕躬谁任其责所以使民罹锋镝蹈水火殣量以壑骸积成丘皆朕之过也使民输刍挽粟居送迎赍加赋多无艺之征预征有称贷之苦又朕之过也使民室如磬悬田卒污莱望烟火而无门号冷风而绝命又朕之过也至于任大臣而不法用小臣而不廉言官首鼠而议不清武将骄懦而功不举皆朕抚御失宜诚感未孚中夜以思局蹐无地已实不德人则何尤用告尔天下官民人等朕今痛加创艾深省夙愆要在惜人才以培元气守旧制以息纷嚣行不忍之政以收人心蠲额外之科以养民力凡我地方有司毋失抚字流亡来归加意安插至于建言罪废诸臣确核推用以彰使过草泽豪杰之士恢复郡邑即与世袭即陷没胁从之流能舍逆反正擒斩闯献仍予通侯之赏呜呼尚怀祖宗之厚泽母□君父之同仇思克厥愆历告朕意  甲戌李自成前锋至大安驿张缙彦请令李建泰绸缪布置临清德通天津昌平密云六镇俱听调遣时建泰在河间遭延不进兵过东光不戢士民闭城拒守建泰怒留攻三日破之  鲁世子以海嗣鲁王  李自成至忻州官民迎降遂攻代州五台知县亦迎降总兵周遇□守代州出奇奋击累旬日杀贼万余自成合诸路兵进攻遇吉兵少食尽退守武宁关  议京师城守命劝贷文武诸臣限五日户部上文武纳银貤封事例太康伯张国纪助饷万金进爵为侯  丙子户科给事中介松年上言士莭不振廉耻风微倡逃迎降出自士绅亟宜崇奖莭烈以收拾人心上是之  丁丑寇抵固关分趋真定保定  上始闻山西全陷命迹访诸王所在  命内官监制各镇太监高起潜总监关蓟宁远卢惟宁总监天津通德临津方正化总监真定保定杜勋总监宣府王梦弼监视顺德彰德阎思印监视大名广平凡边地要害尽设监视兵部奏言各处物力不继而事权分挐反使督抚藉口上不听  邹滕盗起  辛巳命太监王坤督盐两淮兵科右给事中韩如愈催饷江西浙江并改折赃赎如愈至东昌刘泽清阴遣盗杀于车上曰尔何为论我刘将军耶  通州兵噪伤巡抚杨鹗鹗上章自劾乞罢上以杨鹗实心任事不淂辄易赐药金三十两壬午真定陷时知府丘茂华先携家出城总督兵部右侍郎徐标下之狱中军官不听伺标登城画守御劫标城外杀之出茂华茂华遂檄属县豫为叛计候贼数日贼始至驰数骑入城收帑籍近京三百里京师寂然不知  蠲开封归德河南田租三年  甲申以兵部尚书张缙彦兼翰林院学士从其自请也乙酉以魏□□渗德方岳贡为文渊阁大学士□□渗德总督河道屯练往天津岳贡总督漕运屯练往济宁时日讲官左谕德杨士聦宣慰襄王奉手敕谕左良玉入援命□□渗德出治师以士聦收山东勇义未及行有言于上各官不可出出輙潜遁遂止□□渗德等不遣  户部尚书倪元璐角□羊任仍归詹事府专日讲  丙戌召大学士陈演总督宫营襄城伯李国桢刑科给事中光时亨于中左门  始命詹事府翰林院四员侍召对  诏徵天下兵勤王命府部大臣各条战守事宜上候于文华殿各札入左都御史李邦华少檐事项煜右庶子李明睿皆言南迁及东宫监抚南京上骤览之怒甚曰诸臣言何为稍间色渐平心念寇日剧言或可采竟中寝不敢发吏科都给事中吴麟徵请弃山海关外宁远前屯二城徙吴三桂入关屯宿近郊以卫京师廷臣皆以弃地非策亦竟不行  张献忠陷巫山县前巡抚陈士奇谓奸□掠盐不之援献忠连陷夔州奉莭云阳至万县之小江  戊子大学士陈演乞休许之赐金币始上忧秦寇演谓无足虑至是不自安求去  宁武关陷寇薄关传檄五日不下且屠之总兵周遇□悉力拒守以大炮击杀贼万余人会火药尽或言贼势重可款也遇□曰战三日杀贼且万若辈何怯耶能胜之一军尽为忠义万一不支縳我以献若辈可无降于是开门奋击杀贼千人贼惧欲退贼谋曰我众彼寡但别识我军以十击一蔑不胜矣贼引兵复进遂大败遇□阖室自焚挥短刀力门□斗被执骂贼縳于市磔焉遂屠宁武龆齿□亢诛戮无遗李自成既杀遇□叹曰使守关将尽若周将军者吾安淂至此寇犯大同兵民皆欲降命城守不应总兵朱三乐引刀自刎巡抚大同右佥都御史卫景瑗督理粮储户部贵州司郎中徐有声朱家仕俱死之景瑗韩城人又大同诸生李若葵阖家九人自缢先题曰一门完节自成入大同六日杀代府宗室殆尽  上召兵部尚书张缙彦于中左门问真定陷李建泰遇害知之乎对曰不闻上曰朕宫中皆知之卿何讳也曰臣未见塘报上曰彼城已破谁设塘报且卿独不为远侦耶曰设侦骑必湏工食臣部无一缗安淂侦骑今日之事惟陛下命之上推案而起  三月己丑朔召戎政兵部尚书张国维庶吉士史可程进士朱长治陈州诸生张鑻于中左门鑻言三策首请皇太子监国南京择大臣辅之遂命国维往浙江募兵督饷庚寅召文武大臣科道于中极殿问今日方略奏对可三十余人皆漫应支吾无他语  李自成发阳和兵备佥事于重华郊迎遂长驱向宣府  命部院厂卫司捕各官讯察奸宄申严保甲巷设逻卒禁夜行巡视仓库草场命内监分守九门稽出入京师武备积弛禁兵皆南征太仓久罄至是命襄城伯李国桢提督城守各门勋臣一人卿贰二人谕文武各官输助初议佥民兵魏□□渗德曰民畏贼如一人遁大事去矣上然之禁民上城  魏□□渗德再请出京议饷不许  李建泰奏请南迁愿奉皇太子先行壬辰襄城伯李国桢守西直门召对平台谕各臣曰李建参奏请南迁国君死社稷朕将安往大学士范景文左都御史李邦华少詹事项煜请先奉太子抚军江南兵科给事中光时亨曰奉太子往南诸臣意欲何为诸臣默然上叹曰朕非□国主诸臣尽为□国臣矣遂拂衣起  大学士蒋德璟致仕  封辽东总兵官左都督吴三桂平西伯平贼将军总兵左都督左良玉宁南伯蓟镇总兵右都督唐通定西伯凤虑总兵左都督黄得功靖南伯各给敕印山东总兵左都督刘泽清进实职一级江北总兵都督同知刘良佐山西总兵左都督周遇□援剿先锋总高杰宣府总兵王承胤都督佥事刘芳名甘肃总兵李栖凤援剿江楚应白□宛总兵马科保定总兵马岱大同总兵姜镶蓟镇西协总兵孔希贵关辽登津水师总兵黄蜚宁夏总兵葛汝芝关门总兵高第天津总兵曹友义河南总兵许定国等各进署衘一级  福王周王潞王崇王各南奔会于淮安  李建泰兵溃于真定中军郭中杰缒城出降建泰被执监军御史金毓峒不屈入三皇庙投井死阖门自尽  始弃宁远徵辽东总兵吴三桂总督蓟辽王永□率兵入卫甲午召密云总兵唐通山东总兵刘泽清入卫泽清方命移镇彰德因纵掠临清南奔  监军御史霍达奉命调勤王兵追泽清兵不及  命御马太监谢文举监视山西仍察宣大总兵王继谟所在  复颁罪己诏于天下曰朕承天御宇以来十有七年夙夜不遑思臻上理流寇又作调兵措饷实非淂己乃年年征战加派日多本欲安民未免重累朕之罪也贪官污吏乘机巧取加耗鞭朴日为尔苦朕深居九重不能体察朕之罪也将懦兵骄莫肯用命焚杀淫掠视尔如仇朕任用非人朕之罪也以致寇势鸱张胁从愈众如豫楚秦晋偏地受害百姓忍怨吞声无所控诉思我皇祖休养尔等近三百年至今横遭惨毒有如此极朕实痛之有如焚灼今已调各路兵天下忠愤之志倡义勤王志取封爵者水陆并进为民报仇今与尔士民约钱粮剿饷已行蠲免郡县官有私徵私派滥罚滥刑朕不时密访正罪仍察天下大小将士战守有功立与升赏官民男妇节义死难从优赠恤一切不便于民之事尽行革除至于被害绅士军民人等一时畏死从贼原非甘逆除自成罪在不赦余伪将有斩渠献城即与侯爵其士卒来归者分别赏赉愿官者一体拔用不愿者安插宁家近如金有章等擢用黄阁等＜宀十见＞恤朕心谅其不淂已也他如文伪职牛金星喻上猷等武伪职刘宗敏罗戴恩等皆朕之臣子自陷贼庭如乃心王室伺隙反正朕亦何忍弃之悉赦罪复职于戏天心未改祖德尤深朕方罪己省愆用贤图治改从前之败辙加与尔等维新贼平之后耕田乐业永为王民不亦休哉  乙未命太监马思理驰赴大同督兵援剿  唐通以八千人入卫上召见慰劳倍至赐大同大红蟒衣一袭纻丝二金四十两复赐四千金以犒吏卒同蓟辽兵屯彰义门外  上按籍勋戚大珰徵其助饷遣太监徐高谕嘉定伯周奎倡之奎谢无以应高泣谕再三奎犹漫词高怫然起曰外戚如此国事去矣奎奏捐万金上少之勒以二万奎上书中宫求助中宫勉应之五千金奎遂先输三千金而逸其余前太监王永祚输三万曹化淳输五万王之心尤富上面谕之献万金后贼拷之心追十五万他金银器玩称是竟拷死魏□□渗德首上五百金陈演既放未行召入称贫百官共议最后依省限额浙江六千山东四千先后共二十万又议前三门富室各输粮给军且赡其妻帑使无内顾诸巨室多不乐而罢  丙申大风霾昼晦风腥不可触  宣府陷叛将白广恩移总兵姜镶书约降监视太监杜勋郊迎三十里巡抚宣府右佥都御史朱之冯悬赏劳军谕守城无一应者三命之皆愿纳款之冯独行巡城见红彝大炮曰汝曹试发之可杀数百人贼虽杀我无恨也众又不应之冯乃自起燃火兵民兢挽之之冯不淂已夺士卒刀自刎遗＜锍-釒＞言守御事甚悉上怜之之冯沛人以清勤着又乡绅张罗彦自杀武举金振孙戎衣就刑色不少□□耳呼曰我御史金毓峒侄也  命唐通同司礼太监杜之秩守居庸关  召庶□士于中左门编脩陈名夏尝上言固人心之事有淮扬要害宜练兵重镇上善之进脩撰兼户兵科都给事中召募山东义勇上又问户部侍郎吴履中帑金几何答曰八万上曰此仅备城守虽各边月饷亦不可发履中曰若非各边京师安守不听  以陈必谦为工部尚书召王铎为礼部尚书  戊戌总督蓟辽王永□请严居庸关守御遂命司礼太监王承恩提督内外京城王永□节制各镇俱听便宜行事给吏兵二部空札五百  庚子寇薄近郊中外大震上日召对惟问兵饷以举朝无人尝泣下廷臣进计惟闭门止出入余无一筹李国桢提督城守不敢抗王承恩礼科左给事中戴明说紏国桢城守失措上召廷臣问御寇方略诸臣皆嚄唶不能对上愤惋斥廷臣□国无状皆顿首谢罪  孝陵夜哭  召前太监曹化淳等守城  癸卯风晦  寇自柳沟抵居庸关柳沟天堑可守不设备定西伯唐通司礼太监杜之秩迎降巡抚右佥都御史何谦遁总兵官都督同知马岱自杀其妻子疾走山海关投王永□永□仓皇出关依吴三桂甲辰昌平陷总兵官李守鑅不屈手格杀数人人不能执诸贼围之守鑅拔刅自刎贼焚十二陵传檄京师兵部侦之犹云昌平兵哗非寇也命趋吴三桂入关三桂率众日行数十里是日始入关太监高起潜弃关遁走西山  召考选官滋阳知县黄国琦等三十三人于中左门问安人心剿寇生财足用计安出以国琦言称旨即授兵科给事中余以次对未及半俄昌平报陷上闻大惊即起入诸臣立候移刻命俱出  开西门纳难民内官坐城上主之诸勋臣大臣不能诘  乙巳上早朝召对诸臣而泣皆束手无策相向不能对或泣下有言冯铨杨维垣当用有言刘泽清宜封东平伯上皆不应书御案十二字示司礼太监王之心寻去之已刻哨骑叩城下曰寇至守城内臣使骑候之曰非寇也不为意日且午有五六十骑抵门弯弓贯矢大呼开城守卒亟发炮毙二十骑难民数十人门始闭湏臾贼大至方报过芦沟桥俄攻平则彰仪等门城外三大营兵皆溃且引降火车巨礟皆为贼淂贼因举礟攻城轰声震地襄城伯李国桢驰马阙下求面陈内侍叱止之国桢桢曰此何时也君臣即求相见不复多淂矣内侍叩之曰守城兵不用命虽鞭挞人起輙卧上召入因命内侍俱守城哗曰诸文武何为且言官罢内掭我辈兵械俱无柰何或曰我辈月食五十万效死固当乃请如乙巳岁俱乘城凡数千人上括中外库金二十万犒军太常寺少卿吴麟微步入朝值魏□□渗德内出告之故□□渗德曰上烦甚且方息不必入手引而出文臣分守不得登城左都御史李邦华至中阳门欲登城中官拒之  丙午大雷电雨雹寇攻城礟声不绝流矢雨集仰雨语守兵曰亟开门否曰且屠矣守者以惧礟外向震之犹挥手示贼引退礟乃发贼驱民负木石填壕急攻发万人敌大炮伤数十人守卒溃贼架飞梯攻西直平则德化三门太监杜勋射书城中约降  封刘泽清东平伯  李自成向彰义门设坐晋王代王左右席地坐太监杜勋侍其下遥呼城上曰勿射我杜勋也有所言可遣人缒下语尔守者曰请质以缒公入勋曰我杜勋无所畏何质为提督太监王承恩缒之上同入见大内盛称贼势皇上当自为计守陵太监申芝秀自昌平降亦缒上入见述贼语请上逊位上怒叱之诸内珰欲留勋勋曰有秦晋为质当顾二王不淂留复缒下勋顾其党王则尧禇宪章辈曰吾党富贵自在汝勿虑也  兵部尚书张缙彦具奏曹化淳王化民诸监视昨夜引贼杜勋等缒城入语人心汹汹变在旦夕如此危急臣屡至城闉欲觇城上守御輙为监视沮抑乞立赐裁断以杜隐奸上召对同阁臣面谕遂手书遣缙彦上城按视示以上传始得登求杜勋云已下又曰秦晋二王在城下欲通语缙彦曰二王既降贼岂可上城曹化淳王化民拂衣去因阅城上守卒寥寥见城下穴墙声急太监王承恩炮击之连毙数人化淳等饮酒自若缙彦驰至内阁约同奏上至宫门传止之是夕太监曹化淳开彰义门迎贼入守城勋卫尽遁御史光时亨迎降外城已陷而内城尚未知也  丙午上御书亲征诏曰朕以眇躬上承祖宗之丕业下临亿兆于万方十有七年于兹政不加脩祸乱日甚抑贤人在下位与抑不肖者未远与至干天怒积怨于民下赤子化为盗贼陵寝震惊亲王屠僇国家之耻莫大于是朕今亲率六师以往国家重务悉委太子告尔臣民有能奋发忠勇或助粮草器械骡马舟车俱诣军前听用以歼丑逆分茅胙土之赏决不食言遂召驸马都尉巩永图谋以家丁护太子南行对曰臣等安敢私蓄家丁即有之何足当贼已召王承恩整内员备亲征申刻上亟召阁臣入曰卿等知外城破乎曰不知也上曰事亟矣今出何策俱曰皇上之福自当无虑如其不利臣等率兵巷战誓不负国是夜上不寐夜分太监王相尧领内兵千人开宣武门迎贼俄而内城亦陷有奔告上者上问大营兵安在李国桢何往对曰大营散矣皇上宜急走人辶□处去呼之不至上遂同王承恩幸南宫登万岁山望烽火烛天徘徊踰时回乾清宫朱书谕内阁命成国公朱纯臣提督内外诸军事夹辅东宫内臣持至阁臣因命进酒召周后袁妃同坐对饮慷慨诀绝叹曰所痛者我阖城百姓耳以太子永王定王分送外戚周氏谓皇后曰大事去矣尔宜死各泣下宫人环泣上挥去令各为计皇后顿首谢拊太子二王恸良久遣之出乃缢召公主至年十五叹曰尔何生我家左袖掩面右挥刅断左臂未殊手栗而止命袁贵妃自经系绝久之苏又刅所御妃嫔数人昧爽上微服出自中南门杂内侍数十人皆骑而持斧欲出东华门内监守城施矢石相向时成国公朱纯臣守齐化门趋其第阍人辞焉上太息去趋安定门门坚不可启天且曙仍回南宫散遣内员携王承恩入内苑登万岁山之寿皇亭俄而上崩太监王承恩亦自缢从死焉帝英断天挺承熹庙之后反前弊斥邪党厉精谋治勤勤然有中兴之志而疆事日警中原内虗加以□饥洊至寇盗横出拮据天下十七年神器辶□处覆遂死社稷御衣前书曰朕自登极十七年内地三陷逆贼直偪京师虽朕薄德匪躬上干天咎然皆诸臣之误朕也朕死无面目见祖宗于地下故自去冠冕以发覆面任贼分裂无伤百姓又书一行百官俱赴东宫行在顾驾崩内庭中外臣工莫有知者所颁朱书诏谕尚在内阁朱纯臣亦未知也
　　丁丑仲春海门施维藩读毕记韵秋
　崇祯实录卷之一  怀宗端皇帝一
　　讳由检光宗第五子熹宗弟也始封信王熹宗无子帝嗣位
　　崇祯元年春正月乙丑朔上御皇极殿天下官来朝  永年县大风雨昼晦  丁卯翰林院编脩倪元璐上言臣以试士复命还朝窃见群臣章奏凡攻崔魏者必引东林为并案一则曰邪党再则曰邪党夫以东林为邪党将复以何名加诸崔魏崔魏而既邪党矣向之首劾忠贤重论呈秀者又邪党乎夫东林则亦天下之才薮也其所宗主者大都禀清挺之标而或绳人过刻树高明之帜而或持论太深此之谓非中行则可谓之非狂狷不可且天下之议论宁涉假借而必不可不归于名义士人之行已宁在矫激而必不可不准诸廉隅自以假借矫激深咎前人于是彪虎之徒公然起而背叛名义毁裂廉隅以至连篇颂德匝地生祠夫颂德不已必将劝进生祠不已必且呼嵩而人犹＜宀十见＞之曰无可柰何不得不然耳嗟乎充一无可柰何不得不然之心又将何所不至哉议者能以忠厚之心曲原此辈而独持已甚之论苛责吾徒臣所谓方隅未化者此也韩爌清忠有执上所鉴知而廷议殊有异同可为大怪词臣文震孟正学强骨三月居官昌言获罪有人如此雅谓千秋今起用之旨再下谬悠之谭日甚臣所谓正气未伸者此也总之臣论不主调停而主别白韩爌文震孟不争二臣之用舍而争一日之是非至海内讲学书院凡经逆珰矫旨折毁者并宜葺复如故盖书院生祠相为贞胜生祠毁书院岂不当复哉上曰朕屡旨起废务秉虗公有何方隅未化正气未伸惟各书院不得倡言创复以滋纷扰  吏科给事中刘汉儒上言畿民之困自发难以来征派无虗日最苦者莫如招买豆料给价常少给期常迟是名招买而实加派也请以明年为始凡府州县三分之二乞角□羊本色上是之下所司  壬申户部尚书郭允厚言天津饷额米从浙江湖广山东南直而至豆从山东北直而至道府饷司又实董之诸臣终岁经营军中告匮臣考其故皆收运委官折乾入私槖甚阳济实用则无请命所司严禁之诏曰可  趣总督尚书张凤翼赴山海关移顺天巡抚都御史王应豸于喜峰口  命司礼监斥买魏忠贤田宅因以赐第请上曰勿以他属朕俟东西底定留赐第以待功臣因赐榜曰策勋府  上御文华殿讲毕谕九卿曰月食脩省令百官条对卿等大臣何未之见因手敕示之  兵部请移毛文龙于盖夺下廷议移督师于关门  辛巳命内臣俱入直非受命不许出禁门  壬午上熹宗皇后张氏曰懿安皇后仍居慈庆宫颁诏于天下  上以常州去年水灾折绢有差  癸未始御经筵  赐外官卓异二十四人宴  发帑金三十万分给宣大东江  命安置降丁于延绥宁夏甘肃固原间初兵部处请之山海关三屯营不许  乙酉复故大学士刘一燝韩爌职  法司追论魏忠贤等上命磔忠贤尸于河间斩崔呈秀尸于蓟州又戮客氏尸天下快之  杨维垣言倪元璐偏护东林疏言多悖谬元璐言自邹元标以伪学见谤逆珰遂以真儒自命学宫之席俨然揖宣圣为平交讲学诸公而在宁有此哉然则崔魏乃今日对案以崔魏定邪正辟如以镜别妍媸杨维垣坚守故智阻抑正人代逆珰分谤何其谬也上是之  丁亥以刘廷元为兵部尚书  太常寺卿阮大钺请戮先朝之奸言汪文言以细人夤缘引左光斗入王安之幕移宫一疏谋倾宫眷中外迎合争之者仅一贾继春而旋遭放逐此杀言官之始也周嘉谟推重熊廷弼任为经略此坏封强之始也贬霍维华以谢王安而逐戚畹撼中宫此又中外谋危母后之始也  二月癸巳朔辽东督师尚书王之臣奏辽地千里今欲尺寸而收之势所不能莫若以辽民实辽土有力者听其自垦无力者酌借屯本为资俟秋成徵还自宁远以西及左右近城者旧贯可仍自此而东久为戎马之场宜分三等其近城处泉甘土沃为上者三年起科稍远而瘠为中者五年起科至于穷边沙卤之场为下者永不起科上命即行之  甲午上厌章奏冗长谕各衙门条奏务期简明母出千言外如词意未尽或再奏以闻  乙未谕选宫妃  癸卯命翰林侍读学士温体仁直经筵日讲  甲辰黄州知府胡芳桂上八事曰足用莫先富民富民莫先禁奢曰农工□贾各执其业而天下治曰漕政坏于旂军之贫运官之不肖把总之需索曰欲安民化俗莫切于用贤令欲贤令莫切于郡守司道之监临抚按之监察曰天下臣僚善于共职者许其久任曰停止进学纳附曰免当铺助饷助工章下所司  四川监军参议曹大受言西南土司安民为强所据之巢又为天险之隘水内水外尽皆沃壤如议剿而图大创在相天时而参地利安氏寓兵于农季春仲夏民皆趋田驱之即戎必不能悉众而来此以实乘虗天时之不可失也贵阳至陆广百里一河深险天之所以限南北也陆广至大方百七十里贼巢棋置进退皆难独毕节一路诸部交通今为贼有故欲进兵必先取毕节据毕节则救援之路塞然后遵义永宁同日并举应接不暇其锋自折此剿之策也但黔蜀见兵六万饷乏兵少不若据险扼要绝其□贩禁苖仲耕凿之利此守之策也不然镇雄女官安位实为其甥令其开谕祸福酉阳之子冉天＜彳胤-丿＞曾为军前参将向传目把之书苟因以通安位亦便也此议抚之策也章下所司  清兵驻河上截降丁总兵官满桂遣守备张守印以三百人潜渡河距守乃退  苏松常镇水灾命折光禄寺白粮一年  免杨涟熊廷弼等诬赃复诬削诸臣刘一燝等原官诰敕  御史高弘图劾顺天府丞刘志选太仆寺少卿梁梦环逮之  戒谕廷臣交结近侍  罢蓟辽督师王之臣命袁崇焕为兵部尚书兼右副都御史督师蓟辽登莱天津移驻关门  癸巳始御经筵赐讲官宴及金帛  三月壬戌朔召王永光为吏部尚书以王在晋为刑部尚书  甲子禁漳泉人贩海以御史周昌晋言先禁海寇必先除内地之奸故有是命  乙丑大行皇帝发引己巳葬德陵  大学士施凤来张瑞图并免遣行人送还赐金币廪役  清兵二万余骑屯锦州塞以都令为向导攻克拱兔男青把都扳城尽有其地青把都遁免  癸酉盗焚剑州  丁丑奉熹宗悊皇帝神主于慈宁宫  辛巳昧爽陕西军饷  插汉虎墩兔憨杀那木儿台吉  夏四月癸巳赐进士刘若宰等三百五十人及第出身有差  追恤故左都御史邹元标高攀龙左副都御史杨涟左佥都御史左光斗工部尚书冯从吾应天巡抚都御史周起元谕德缪昌期翰林检讨丁乾学给事中吴国华魏大中太仆寺少卿周朝瑞御史吴裕中周宗建黄尊素李应升夏之令袁化中吏部郎中苏继殴员外郎周顺昌刑部员外郎张汶工部郎中万燝陕西按察副使顾大章扬州知府刘铎各赠荫有差  前大学士方从哲卒  前少师兼太子太师建极殿大学士叶向高卒向高字进卿福清人以庶吉士历礼部右侍郎进东阁大学士直文渊阁独相五年时神庙久不朝章＜锍-釒＞留中向高因事补救神庙心重之天启初再相魏忠贤窃政向高欲调剂中外事权掣肘遂乞致仕追赠太师谥文忠  庚子兵科都给事中许可徵奏清锦衣卫诡籍上从之  许给代府全禄不为例  命正一真人张显庸祷雨  召前大学士韩爌入朝  琉球国中山王世子尚豊入贡  甲寅册立田氏为贵妃袁氏为淑妃  丙辰倪元潞上言三朝要典成于逆竖逆竖杀人则借三案群小求富贵则又借三案故凡推慈归孝于先皇正其颂德称功于义父批根今日则众正之党碑免死他年即上公之鉄券由此而观三案者天下之共议要典者魏氏之私书以臣所见惟毁之而已假阉竖之权役吏臣之笔亘古未闻当毁一未易代而有编年不直书而加论断若云规模大典则魏忠贤欲与肃皇帝争权悖逆非伦常毁二矫诬先帝伪撰宸篇既不可比司马光资治通鉴之书又不得援宋神宗手序为例假窃诬妄当毁三上以已有实录自不必复增要典命礼部会史馆诸臣详议具奏  大兵以二万骑经广宁西援插汉  五月辛酉朔孙之獬言要典必不可毁泣诉于朝御史吴焕劾其对君无礼遂引疾去  癸亥命兵部戎政尚书霍维华署督师事代王之臣工料给事中颜继祖上言维华宵小珰炽则借珰珰败则攻珰击杨左者维华也杨左逮而阳为救者亦维华也以刑科给事中三年躐致尚书无叙不及有赉必加即在维华难以自角□羊乞立行禠革以儆官邪遂罢维华行边旋免之命王之臣不得移镇  丙寅太仆寺少卿杨维垣削籍御史邹胤祚劾维垣为逆珰私人占气最先转身最捷贪天为功卖名市重亟宜处分故有是命  己巳毁三朝要典  朵颜卫苏不的即长昂孙也三十六家同伯颜阿亥等部与插汉虎墩兔憨战于敖木林插汉失利杀伤万余人  许大学士李国＜木普＞致仕  召还曹于汴为左都御史郑三俊为南京户部尚书改李邦华为兵部左侍郎  光禄寺卿阮大铖免大铖与左光斗同里有隙天启时吏科都给事中阙宜补大铖光斗以大铖贪邪遂授魏大中其后左魏之祸皆出大铖旨至是御史毛羽健劾其党邪追论削籍  御史王相说言天下民力己穷其弊在有司者四曰火耗之侵克曰滥词之罚赎曰代折之侵渔曰佐领之横噬在地方者亦有四曰田粮之隐冒曰强贼之扰害曰豪右之欺凌曰游惰之冗食在衙门者亦有四曰库藏之侵渔曰徵角□羊之扣除曰佥派之骚扰曰仪文之借取在功令者亦有四曰加派之积欠曰杂税之保奸曰防察之吓诈曰查盘之罪名凡此诸弊总以竭民膏血欲除此弊惟巡方能行之其要在选择贤令而已上善之  插汉宰生等至宣府新平堡胁赏初约五十骑倐踰数百大哗参将方咨昆诱人瓮城歼之自焚关将军庙拆墙数仞委插以自角□羊  巡抚登莱都御史孙国桢言内臣王国兴□□玄至海上称密旨召毛文龙踪迹诡秘上谓初撤镇使以来朕未尝轻遣内臣矫旨交通边师罪不赦命逮国兴下狱论死海盗郑芝龙掠福建浙江海上御史戴柏上言要地宜防奸民宜绝私船宜禁军饷宜清保甲宜申乡兵宜练章下所司  御史袁弘勋劾大学士刘鸿训入相浃旬削职免官引退无虗日未必尽由皇上内降且奉使朝鲜貂参满载南镇抚司佥书张道浚亦讦攻鸿训工科给事中颜继祖上言鸿训为先朝削夺之臣其不肯比匪党邪天下共知进贤退不肖大臣职也鸿训何罪朝鲜一役舟坏溟渤仅以身免乃敢以悠悠之口欲移鼎铉之重乞谕鸿训入直共筹安攘之策张道浚出位乱政非重创之未有已也上是继祖言  太仆寺少卿李蕃免御史王之朝劾其为学臣时建祠也初蕃与给事中李恒茂御史李鲁生朝号三李长安谣曰官要起问三李  左佥都御史贾继春免天启初继春在台争移宫忤杨涟左光斗削籍杨左去中旨复继春御史上嗣位踰月继春督学南畿驰＜锍-釒＞劾忠贤怙权流毒状累迁内台至是刘新土□来劾其变幻巧诈明年削籍  发帑金五十万饷边  西人犯延绥总兵官杜文焕拒却之  上召诸臣于平台谕辅臣来宗道等曰票拟之事须悉心□确谕吏部曰起废太重会推宜慎责户部帑金零星边饷措办无术侍郎王家桢引罪遂论及边事兵部尚书王在晋语良久上未悉命内使授笔札录进谕刑部曰天时亢旱一切用法务先平允已出故给事中毛士龙辨＜锍-釒＞问果枉否诸臣俱曰士龙事属风影望皇上＜宀十见＞之各顿首退乙酉谕吏户兵三部曰昨召对九卿科道等官辅臣刘鸿训言官员更调甚速若不行久任之法终鲜实效又云海内役繁赋重不可加派朕切思之更调速则民滋扰官久任则课成功今后籓臬郡邑务择人地相宜俱如旧制言官荐举人才不无过私市恩吏部可以荐＜锍-釒＞成册其后隳职偾事举主连坐辽黔兵事未给加派已多可将新旧兵饷造简明册进呈若有司私派省直抚按即行参处三尺具在断不尔贷司农系军国命脉非清严心计之臣岂胜厥任至所荐毕自严才品兼优如户部尚书缺可以自严领其职遂召自严为户部尚书  工部尚书刘廷元罢以李长庚为工部尚书御史任赞化劾廷元挺击时力主风癫廷元居京师招纳权贿久有秽声至是始罢  丁亥清兵攻河西高桥朱家洼塔山又围大兴堡总兵朱梅御之越数月贻书通款边臣不应  插汉贵英哈为虎墩兔憨婿狡猾善用兵既死新平堡其妻兀浪哈丈率众自得胜路入犯自洪赐镇川等堡折墙入忽报插汉至孤店三十里初不传烽以王喇嘛僧止战也急收保倚北关为营遂围大同虎墩兔屯海子滩代王同士民力守乃分屯四营流掠浑源怀仁桑乾河玉龙洞二百余里遣人至总督张晓所胁赏晓遣西僧王哈嘛往谕时苦旱乏水草援兵渐集乃退冀北道副使李贞宁借帑金千八百有奇劳左卫城守军后坐是削籍  是月西安府城夜坠火数十大如碾次如斗时出入民舍民各禳之不为害七月止  六月庚寅朔西人犯大同山阴知县刘以南御郤之  壬辰礼部尚书孟绍虞致仕赐金币以何如宠为礼部尚书  癸巳插汉虎墩兔憨出塞  乙巳上召廷臣于平台问插汉近状若何来宗道曰插出口近已角□羊严因许发帑十万户部侍郎王家桢曰已给八万矣上责家桢不为预备又以刑科都给事中薛国观＜锍-釒＞营伍之弊令自宣读至关门虗冒上称善复以其＜锍-釒＞示诸臣召兵部问插汉状王在晋对曰插已退矣上问何以即退刘鸿训曰寇志流掠顿兵坚城之下知其不久上是之召提督京营保定侯梁世勋戒以训练谕科道以民为卯本复出御批文册令遍阅  命翰林官凡值召对入侍记注  朵颜三卫头目束不的与虎墩兔憨构兵总督张凤翼檄谕之曰尔始祖都督完者帖木耳以来世效忠顺插汉夺尔巢穴尔聚兵报复然尔三十六家力弱又合顺义王乃济今闻遂欲东合抑何自贻伊戚乎  辛丑诛锦衣卫都指挥使许显纯  插汉虎墩兔憨欲讲赏得胜口上以得胜口无险可恃狡谋叵测勿许时上锐精边事欲矫弊更辙以市赏日坏徒耗金钱隳军实因卜素没革其赏虽边臣屡为插汉请勿允也  乙巳大学士杨景辰免以预脩要典不自安屡请告允之削前大学士冯铨籍并削黄运泰阎鸣泰周应秋范济世籍  丁未议招海盗郑芝龙芝龙本寠人子流入海岛倭主女妻之一日挐舟亡归无赖群附求返内地军师纳其金爽约遂寇掠海上  召朱爕元为兵部尚书兼都察院右都御史总督贵州四川湖广云南广西军务兼督粮饷移驻贵竹  户科右给事中黄承昊言祖宗朝边饷止四十九万神祖时至二百八十五万先帝时至三百五十三万迩来又加六十八万今出数共五百余万岁入不过三百万即登其数已为不足况外有节欠实计岁入仅二百万耳戍卒安能无脱巾司农安得不仰屋乎乞敕各边督抚清核历年增饷至京支襍项敕各衙门各自严汰又先臣叶淇变盐法改折色以至边粟涌贵必复祖制开中输边之法西北多旷土责有司开荒以足军饷上纳之  清兵攻锦州入骆驼大兴等堡  壬子谕阁臣曰朕览御史顾其国奏骚扰累民莫甚于驿递朕思国家设立勘合马牌专为军兴及奉命使臣之用近多狥情以送亲故供应之外横索折乾小民困极甚者卖儿鬻妇以应之卿等传示兵部一仿旧例出入文武诸臣有当用勘合或当用马牌申敕内外其余尽禁绝之以清弊源  大学士来宗道免时宗道居相无所长短倪元璐每有陈说宗道輙止之曰吾翰林故事惟香茗耳时谓之清客宰相  削故大学士魏广微爵上谓廷臣曰故辅魏广徵逞臆借威箝害朝政以国家大柄授手逆珰毒遍海内广徵实为祸首会论佥同朕不敢私以先朝焦芳例除名为民追夺恩荫以为人臣附奸不忠者之戒  先是肃州城外哈罕察库儿以三百人叩嘉峪关求赏总兵官徐家寿伏地炮以待之诱至多毙于炮绰库儿仅以身免于是忿恨合黄台吉谋大举入犯边臣告急上以家寿启衅妄报斩获下台讯  丙辰召廷臣于平台以御史吴玉＜锍-釒＞钱粮积弊宣示阁臣问玉何以不指名具闻玉对曰此弊非独一人一事无可指名上曰然又出户科右给事中黄承昊＜锍-釒＞至京支杂项钱粮问户部侍郎王家桢何滥增至此曰皇祖出数少入数多故太仓积余七百万内帑又亡筭后边臣随请随给出入不相准又读至盐法阁臣请复祖制开屯种引上然之又出宣府巡抚李养冲＜锍-釒＞云旂尉往来如织踪迹难凭不赂之恐毁言日至欲赂之愁物力难胜上不怿兵部尚书王在晋曰大同燹掠宜以按臣勘报不烦旂尉上曰疆事伏一哈嘛僧讲款不将轻我中国哉刘鸿训曰讲款权也王在晋曰辽衅十年东援之兵亡者不归归者不伍今边饷匮阙或至三年上以问王家桢对曰延绥阙甚问刑部侍郎丁启浚以李实事追取空印奏本为李永贞草其墨压朱何未具狱也诸臣唯唯而退  秋七月辛酉户科给事中韩一良上言皇上平台召对有文官不爱钱之语然今何处非用钱之地何官非爱钱之人皇上亦知文官不得不爱钱乎向以钱进今安得不以钱偿内外升选俱以贿成而吏部之始进可知也科道亦以此得之馆选亦以此得之而新进之末路可知也今言蠹民者动归咎于守令不廉不知州县亦安得廉俸薪几何上司督取不曰无碍官银则曰未完抵赎要路过客动有书仪一遇考满朝觐辇金满车犹忧谴责此金非天降非地出而欲守令之廉得乎今日之势欲求人之独为君子已必不能惟大为创逮其赃甚者使天下之臣视钱为污惧钱为祸庶几不受钱之风可睹矣次日召廷臣于平台命韩一良诵前奏嘉奖之遂超擢一良为右佥都御史  壬戌太白昼见  工部主事徐尔一讼故经略熊廷弼之冤曰广宁兵三十万粮数百万尽属王化贞廷弼麾下止援辽兵五千耳且驻右屯去广宁四百里化贞逃溃独以五千人至大凌河付之其与慕容垂三军万独全相类柰何与化贞误用西人同日道哉乞赐昭雪为劳臣劝不听  癸酉召廷臣及督师尚书袁崇焕于平台上慰劳甚至问边关何日可定崇焕应曰臣期五年为陛下肃清边陲慷慨请兵械转饷且曰边臣效命动忧掣肘吏部用人兵部指挥户部措饷言路持论皆与边臣尽相呼应始可成功上曰然赐崇焕□出至午门朝臣问崇焕五年期当有成筭崇焕曰上期望甚迫故以年慰圣心耳识者叹曰主曰英明后且按期责效崇焕祸不旋踵矣时朝仪忧毛文龙难驭大学士钱龙锡遇崇焕语及之遂定计出  乙亥严禁私驿  诛太监李永贞共藉银二十九万  丙子再削张我续岳骏声吕图南王珙潘士闻籍御史王宗吕劾其党阉也  己卯锦州城成  壬午海宁萧山大风雨海溢溺人畜亡筭伤稼  癸未赐袁崇焕尚方剑  初广宁塞外有炒化暖兔贵英诸部蓟镇三协有三十六家守门诸部皆受赏至是中外迎上旨并革其赏诸部已哄然会塞外饥请粟上坚不予且罪阑出者于是东边诸部落群起扬去  清遂尽收诸部而边事不可为矣  甲申辽东宁远军哗以军粮四月不得发因大噪执巡抚右佥都御史毕自肃自肃尝为奏请户部不之发悍卒露刃排幕府自肃及总兵官朱梅推官苏＜氵亟＞置谯楼上捶击交下自肃伤殊甚括抚赏金及朋椿得二万金不厌益哗遂借□民足五万始角□羊自肃草奏引罪走中左所八月丙申自经袁崇焕至宥首恶杨正朝张思顺诱捕其党斩十六人治本帅罪有差  给袁崇焕十万金资鼓铸仍发饷金二十万  丁亥诛故锦衣卫左都督田尔耕  八月丁未上始御文华殿参详章奏翰林科道各二人备宣读中书舍人二人侍班  削邵辅忠李精白孙之獬徐时泰等籍  清兵攻黄泥洼袁崇焕令总兵官祖大寿御之  壬子翰林院编脩吴孔嘉削籍孔嘉以怨讦奏黄山之狱倾陷甚众至是禠职  山西阳和卫地震浃日不止  九月戊午朔赠故吏部郎中夏嘉遇官及侯震旸等有差  丁卯夜京师地震  辛未召廷臣及督师兵部尚书王象乾于平台问象乾方略对曰插汉虎墩兔憨与顺义王卜石兔哈喇慎白黄台吉俱元小王子之后自黄台吉与插汉哄去岁卜石兔西走哈喇慎俱被掳白台吉仅身免东哈部今无几矣朵颜卫部三十六家今日之计当联络与哈喇慎合可得三万人诸部惟永邵卜最强约三十余万人若合卜石兔之兵可御插汉上善之命往与袁崇焕共计象乾请发抚赏银五万庚辰谕王象乾曰前卿奏昔年抚赏合朵颜三十六家布憨兔八大部费七万金岁两市今当倍之且至三十六万卿可传示袁崇焕确察以闻  海盗郑芝龙降工部给事中颜继祖言芝龙既降当责其报效今后切勿用闽人从之  壬午大雷电癸酉协理戎政兵部尚书吕纯如罢  是月插汉虎墩兔憨与卜石兔永邵卜战私卜五榜什妻败走屯延宁塞外穷兵追卜石兔佯请款于督师初请款以七万金今倍溢至十四万边臣不敢以闻  旌都城孝女刘氏民刘兰闺女父死事母张氏不嫁年四十六母八月没遂绝粒死之  冬十月己丑召廷臣于文华殿以锦州军哗袁崇焕请饷＜锍-釒＞示阁臣求允发上责户部尚书毕自严又曰崇焕前云汰兵减额今何仍也王在晋曰减汰当自来岁始礼部侍郎周延儒曰关门昔年防今且防兵前宁远哗朝廷即饷之又锦州焉各边尤而效之未知其极上问延儒计将若何对曰臣非阻发帑也今虽予之当益思绖久之策上称善又责给事中御史言事皆失实朕召对□确诸臣率以具文毕事群臣皆顿首谢寻下毕自严于狱削前户部侍郎王家桢籍  丁酉嘉兴生员魏学濂讼父吏科都给事中太常寺卿制有曰谓司马杨球之既除此辈安容假铜鍉伯华而无死天下其定又曰卞壸诚奇王裒可念识归天传说之星宝入地苌弘之血士林荣之  戊戌上御史李茂芳＜锍-釒＞兵饷示阁臣李标曰钱粮内外互相觉察外角□羊责成司府其议甚善上命户部尚书毕自严核新旧赋额详奏又出御史李长春论吏部积毙及革吏胥事例充饷阁臣称善又命御史吴玉读其＜锍-釒＞玉故劾王在晋失事匿不报又刘鸿训□□玄改张庆臻敕书玉亦劾之李标请放归在晋上曰事当有是非何轻去之因问庆臻庆臻急顾诿中书上叱曰敕岂可妄增乎更以问群臣群臣皆谢不知迨上阅兵部揭帖则刘鸿训自增入也遂命吏部会推阁员戊申兵部尚书王在晋免大学士刘鸿训伏罪戎伐州卫中书舍人田佳璧论死  谕停刑  丁卯汉南盗四百余人自成阳两当薄略阳引土贼三千余人入略阳偪汉中官兵追至宁羗阶州后复还趋略阳拒战执关南道中军王道成后以追急弃道成于路  十一月庚申会推阁员成基命钱谦益王永光郑以伟李腾芳孙慎行何如宠等寻礼部尚书温体仁衔钱谦益密讦天启初谦益主试浙江贿中钱千秋不宜枚卜癸亥召廷臣及体仁谦益于文华殿相质辨良久上曰体仁所言神奸结党谁也曰谦益党与甚众臣不敢尽言即枚卜之典俱自谦益主持吏科给自中章允儒曰体仁望轻如紏谦益何不在枚卜先体仁曰以卜相事大不得不为皇上慎允儒曰朋党之说小人以陷君子先朝可鉴上叱之遂下锦衣卫狱削籍礼部以钱千秋试卷呈上责谦益引罪而出命谦益回籍旋除名为民下千秋于锦衣卫狱周延儒亦曰自来会推会议止以祖宗故事实皆一二人主持余无所言即言出而祸随之矣上大称善  甲戌白水县盗王二等合山西逃兵伪贾服掠蒲城韩城之孝童淄川镇时承平久猝被兵人无固志巡抚陕西都御史胡廷宴庸耄恶闻盗杖各县报者曰此饥氓也掠至明春后自定耳于是各县不以闻盗侦知之益恣劫宜君县狱走苜蓿沟通白水县役杨发蒲城王高等购边盗王嘉＜彳胤-丿＞等五六千人聚庆阳延安之黄陇山分三路掠鄜州延安  戊寅赠故刑部尚书王纪太子太保荫子入国子监  癸未上南郊  十二月己丑大学士韩爌入朝  壬辰赠故都察院左都御史邹元□官予祭葬立祠谥忠介  己亥官兵剿上杭武平盗大败之明年二月平  御史吴甡言京察在迩恐遗奸未尽借察以掩其奸若辈非考功之法所载也如摇动国母偪封三王曰佐逆门户封强借题杀人曰害正建祠聚歛要典诋诬曰媚珰矫旨加御一岁九迁曰速化此辈若溷入察典非法之平宜命部院科道汇叙前罪职名各注事实合＜锍-釒＞请旨特赐处分其职业不脩考察如例上是之  辛酉周顺昌子茂兰讼冤上愍之赠顺昌太常寺卿制有曰碑踣元祐大升公正之群墓显汤阴炯鉴孤忠之魄又曰学圣人之中宁存狂狷睹忠臣之报弥愧奸回
　崇祯实录卷之二  怀宗端皇帝二
　　崇祯二年春正月丁巳朔上御皇极殿受朝贺
　　兵渡河边兵戒严时西人来馈饷  壬戌抚治郧阳都御史梁应泽以汉南盗告急请兵陕西巡抚都御史胡廷宴延绥巡抚都御史岳和声各奏洛川淳化三水略阳清水成县韩城宜君中部石泉宜川绥德葭耀静宁潼关阳平关金锁关诸处流贼恣掠刑科都给事中薛国观上言贼之炽也由乔应甲抚秦置盗劫不问实酿其祸今弭盗之方在整饬吏治有先事堤防之法有临事剪灭之法有后事惩戒之法上是之  己巳固原逃兵掠泾阳  乙亥召还礼部左侍郎孙慎行吏部右侍郎李腾芳为礼部尚书协理詹事府事  丙子上御太学释奠御彝伦堂国子祭酒孔贞运讲大禹谟司业倪嘉善讲易泰卦大象上喜之监生江旭奇伏甬道进孝经＜锍-釒＞义  裁光禄太常寺庖人及两殿中书舍人月廪  逃兵掠富平  庚辰召大学士韩爌李标钱龙锡吏部尚书王光永谕曰朕欲定附逆人罪必先正魏崔首逆以次及附逆者如首开謟附倾陷拥戴及颂美不置与未祠颂而阴行赞导者据法依律无枉无狥卿等数日内其确定以闻初逆珰死后上欲因台谏言定逆案大学士韩爌钱龙锡不欲广搜树怨仅列四五十人以请上不悦再令尽列以闻且曰皆当重治轻则削籍阁臣复以数十人呈进上怒不称旨命分三等曰称颂曰赞导曰速化且曰忠贤一人在内自非外廷逢迎何遽至此其内臣同恶者亦当入之阁臣以外廷不知内事对上曰岂皆不知特为任怨耳阅日召阁臣入指黄袱所褁章＜锍-釒＞若干曰此皆珰实迹也宜尽按入之阁臣知势不可止乃曰臣等职司辅导三尺法非所习也上召问吏部尚书王永光对曰吏部所谙考功法耳不习刑名乃召刑部尚书乔允升参定之  壬子召阁臣及刑部尚书乔允升左都御史曹于汴于平台问张瑞图来宗道何以不在逆案对云二臣事逆无实上曰瑞图善书为珰所爱宗道祭崔呈秀毋称在天之灵其罪著矣问贾继春何以不治阁臣言继春欲善待选待不失厚道后虽反覆其持论亦多可取上曰惟其反覆故为小人于是发原奏及前红本未入各官六十九人各令酌定于是案列甚广几无遗矣  甲申召廷臣于文华殿先是御史毛九华劾礼部尚书温体仁有媚逆诗刊本上问体仁体仁谓臣无诗臣诗为钱谦益诬构又出御史任赞化论体仁＜锍-釒＞＜锍-釒＞所述事多亵上不怿责以挟私攻讦后必正法谪任赞化于外  乙酉逃兵复掠泾阳执游击李英  二月庚寅皇长子慈烺生皇后周氏出诏告中外  御史吴甡言顷以温体仁故逐言官章允儒房可壮任赞化请因庆典召还不许  甲午裁定驿站从刑科给事中刘＜棥心＞之请也即改刘＜棥心＞为兵科给事中专管驿递务从莭省以苏民力  督师尚书王象晋奏言款边抚赏上曰阃外事原不中制酌画具奏卿自有筹略何待会议又谕兵部曰制胜在我不得一任要挟有失国体尔部与边臣议之  丙午封右都督周奎为嘉定伯岁禄千石  海盗李芝奇伏诛芝奇本郑芝龙同党芝龙忌之击斩之粤中  命屯田御史清大天津视课入为功罪设同知专责之从户部尚书毕自严请也  □洛道刘应遇率毛兵入汉中合四川吴国辅兵败贼略阳练兵守备黄元极击贼马蹶被杀犹手刃贼不置贼走汉阴遇令都司角□羊文英同吴国辅李标奇等追至大石川屡攻之又夜劫其营擒斩五百余诛渠魁数十人余三百人走蜀其匿汉阴山中者并自杀汉南盗平  三月辛未廷臣上钦定逆案诏刊布中外共二百五十八人以七等定罪曰首逆同谋崔呈秀等六人曰结交近侍刘志选等十九人曰结交近侍次等魏广微等十一人曰逆孽魏志德等三十五人曰谄附拥戴李实等十五人曰交结近侍末等顾秉谦等百二十八人曰祠颂施凤来等四十四人死戍罢职轻重有差  丙子流盗掠真宁戊寅掠宁州安化三水  是月插汉虎墩兔憨纳款  袁崇焕奏设东江饷司于宁远令东江自觉华岛转饷禁登莱□舶入海毛文龙累奏不便崇焕不听又请自往旅顺议之  夏四月丙戌朔流盗犯泾阳甘峪游击高从龙击之被杀戊申贼走马阑山  朝臣时损俸助饷上谕曰诸臣果真心为国兴利剔弊朝廷自受其益何必捐俸言助其悉已之  甲午固原盗侵犯耀州督粮道参政洪承畴令官兵乡勇万余人分十二营围贼于云阳几覆之乘夜雷雨溃围走淳化入神道岭追斩二百余级  壬寅以朱熹裔孙朱卯相袭五经博士命以张巡许远配享武庙  复顾宪成官加赠吏部右侍郎谥端文  闰月丙辰朔清兵渡河官兵拒之乃退  西人五十骑犯延绥高家堡千总王权德逐之出塞敌兵渐至合七八百骑权德败没中军任秉德千总白慎俱死之  丙子袁崇焕请给岛饷命发四万金  故经略熊廷弼子兆璧乞收葬父骨上不许大学士韩爌复请之乃允  广东副总兵陈廷对约郑芝龙剿盗芝龙败归闽不数日寇大至犯中左所近  安南莫敬＜宀十见＞寇雷州旋遁  总督朱爕元遣贵州总兵许成名由永宁复赤水卫缮城水西安邦彦莫德周奢崇明等欲渡河攻赤水时乏食爕元撤兵还永宁贼遂蹑其后追之川贵大震  五月乙酉朔日食上以钦天监分刻不合责礼部礼部请查例脩改允之  丙午袁崇焕巡抚江再宿劳军东江癸丑毛文龙请饷初文龙称麾下兵二十余万朝廷为治饷兵科给事中王梦尹翰林脩姜曰广诣岛阅视称十万及登莱道王廷试复裁之定额二万八千人文龙大不平遂上章求饷  六月乙卯命汰冗员  琉球国中山王世子尚豊入贡  庚戌袁崇焕至双岛毛文龙进谒慰劳甚至戊午矫制杀文龙崇焕自出都门至宁远专主款于宁远捷后即令番僧往清军中唁问意欲议和会罢归未就迨再出陛见日许上五年复辽既而惧上责效欲复脩款议恶文龙扰之乃决计斩文龙声言折冲虑毛文龙泄其计遂身入岛诱文龙至犒吏卒给饷是日阅射崇焕列围止文龙兵于外以部曲百人从崇焕慰劳文龙部曲且拜三军感泣乃问文龙曰东江饷司自宁远输至亦甚便将军何专邀折色召买登莱也且移镇定营制分旅顺东西约束核饷诸事业己申奏将军执意不回非冒饷欺君而何命执之文龙欲抗议辨崇焕曰我今不复辽愿试尚方剑以赎尔命又谕部曲曰文龙不宜杀尔辈即杀我可也部曲错愕不敢动命水营都司赵可怀以尚方剑斩之分东江兵二万八千人为四协副总兵毛承禄中军徐敷奏游击刘兴祚副总兵陈继盛各领之东江诸务属继盛暂领之明日祭文龙而泣遂收符印自旅顺还于宁远奏数文龙十二罪并自劾上以文龙骄悖命崇焕安心任事且嘉谕之仍榜谕东江各岛咸从＜宀十见＞议文龙钱塘人世海州卫千户既袭秩授千总王化贞遣之袭镇江城有功因驻皮岛当辽东破坏从岛中收召辽人时时袭有所斩获颇有功但渐骄恣所上事多浮夸索饷又过多岁百二十万兵二十万朝议多疑而猒之崇焕遂决意诛焉  上忧旱御平台谕百官脩省自斋宿文华殿祈祷命成国公朱纯臣告南郊驸马都尉侯拱宸告北郊尚书毕自严告社稷坛何如宠告山川坛林欲楫告雷雨等坛谕锦衣卫指挥使于日升刘侨缉盗谕给事都御史献直言又令中外诸臣清狱安民开仓赈饥丁卯大雨许百官还邸舍  丙寅韩国公十世孙李世选奏家藏高皇帝遗旨许以复封大学士韩爌等验之皆言其伪世选论死  戊辰谕故工部尚书冯从吾祭葬  颁太祖高皇帝教民六谕  袁崇焕既杀毛文龙欲力主款因奏曰臣亦不讳言款即惠徼宗社之灵还侵地归叛人而我存朝鲜何惮不为御史毛羽健上言袁崇焕期五年  其间方略机宜自可指陈乃崇焕于此时未见明言曰我何以取我何以守也上章累累乃反议款乞皇上详问之报闻  癸酉安南莫敬卯寇钦州  壬午命脩熹宗悊皇帝实录  秋七月乙酉以司礼太监曹化淳提督东厂  乙未召兵部尚书王洽于平台  都察院左都御史曹于汴议御史还道考核故事称职者仍任不称职者奏罢迩来尽皆称职何以激劝今虽考至下者不过依品出外外授司道依然风厘旬宣之位岂淂以不职名其黜辱哉湏别行降罚以信明旨  八月甲寅召北镇抚司千户李若琏于文华门  戊午伪梁王奢崇明合伪大元帅安卯彦兵数万攻永宁兵备副使刘可训总兵侯良柱力拒却之可训在永宁出兵遏贼少失利即入城贵州兵不之救贼遂据＜木兆＞江埧庚申侯良柱许成名约并力攻贼贼恃其山险方饮宴蜀兵乘雾进捣其寨贼仓皇接战官兵力击大破之黔兵夹进贼走入鹅顶岭径长而惬官兵追迫矢刃骤交人马蹙蹈倾陷□算  乙丑清兵合束不的入大镇堡分二道自杏山高桥铺自松山直薄锦州庚午入双台堡辛巳出大小凌河毁右屯卫城乃出  九月己丑袁崇焕以清兵欲西先请驻宁远增戍关门至是遣参将谢尚政等往备顺天巡抚都御史王元雅曰此虗警耳遣其众归师果不出  己亥官兵定乌撒安边安民来降  戊申吏部奏言皇上命汰冗员臣以为莫先于清荫两京三品以上及疆场大吏例荫其子念其祖父劳勚也乃父兄罪削子弟恩荫如故夫荫以酬劳臣非恤罪臣也宜命验封司清核以杜侥幸上是之  夺毛文龙世荫毛云龙除名  斩故经略辽东阳镐及附逆诸臣吴淳夫田□李夔龙倪文焕梁梦环等于市  是月巡抚陕西右佥都御史刘广生奏报雒川县曹店村宜川县龙耳嘴各贼混天王王子顺等千余人掠韩城之龙门渡守将失利督粮道参政洪承畴同抚院中军李满都司艾穆千总费邑宰击破之贼走清润  辛亥赠故吏部尚书赵南星少保兼太子太保谥曰忠毅南星子清衡自庄浪戍所赦还＜锍-釒＞陈父冤云臣父南星素励风节怀忠秉政见忌群奸必欲杀之而后快矫诏命抚按提问追赃凌辱备至又用立枷暗杀臣父及臣若非知府蔡官治委曲调护性命万不能保何以得睹天日向圣明一诉冤哉总之臣父守正为群小仇恨独深臣父罹冤较诸臣戮辱更酷恳乞圣慈蚤赐赠恤并复臣荫以慰忠魂上亦悯南星冤悉从所请并赠谥冯从吾王纪高攀龙王图杨涟周炳谟顾宪臣魏大中周顺昌刘应秋等有差逆奄当日欲杀诸臣有罪不至死者每用立枷毙之奄党欲杀南星授意山西巡抚郭尚友巡按马逢皋两人皆南星大计所斥者也密嘱真定知府蔡官治官治乃阳示荷较而阴脱之自为橐饘昼夜护持南星父子得以不死故清衡逢人即流涕道官治更生大德云  顺天府尹刘宗周言陛下励精求治宵旰非宁时举祖宗故事召对文华殿盖躬勤细务朝令夕考庶几太平立至然程效太急不免见小利而慕近功今日所汲汲于近功者非辽事乎陛下锐意中兴有  当此三空四尽之日竭天下之力以养饥军而军愈骄聚天下之军以冀一战而战无日此计之左也今日所规规于小利者非理财一事乎民力竭矣司农告匮一时所讲求者皆掊克聚歛之术近年并水旱灾伤一切不问条列纷纷展转病民有司以掊克为循良而抚字之政绝上官以催徵为考课而斥陟之法亡皆言利有以启之也功利之见动而庙堂之上不胜其烦于是名实相溷法令滋张顷者严赃吏之诛自执政以下坐重典者十余人可谓淂救时之权然贪风不尽息也贪风之不息由于导之者未尽善也其后国事决裂尽如宗周言  冬十月戊午进袁崇焕太子太保  庚午召见宣大总督魏云中于文华殿  戊寅清兵入大安口杀参将周镇镇世禄子也分入龙井口游击王纯臣参将张安德败走又分入马兰谷参将张万春降山海关总兵赵率教以兵出援先是蓟镇塞垣颓堕又汰兵军伍益阙而三卫属部  清已尽收之至是大举临边巡抚顺天右佥都御史王元雅遣将援马兰谷兵溃己卯围蓟州  河套憨干儿骂犯宁夏总兵尤世禄击斩之  十一月壬午朔京师戒严  河南府推官汤开远上言皇上急于求治诸臣救过不给临御以来明法敕罚自小臣以及大臣与众推举或自简拔亡论为故为误俱禠夺戍配不少贷甚则下狱拷追几于刑乱国用重典矣故诸臣欲奉公营职而虑及天威不测梦魂亦惊耳目俱荧欲鼓豪杰之气奏精勤之理不亦难哉至在外诸臣惕于参罚之严一切加派带征余征将无民矣民穷则易于为乱皇上＜宀十见＞一分在臣子即＜宀十见＞一分在民生如此诸臣幸无罪矣臣尤望皇上宫府之际推诸臣以心进退之间与诸臣以礼申谕中外法守勿畏勿怵锦衣禁狱非有寇贼奸宄不可入而谓大小臣工不图报安攘者未之有也  丙戌清兵围遵化遵化人内应纵火诸军各奔救众溃巡抚右佥都御史王元雅自缢遂进兵又取抚宁  召廷臣平台问方略命廷臣署举分曹咨试  丁亥都督总兵官满桂以五千人入援上召赐玉带貂裘封东平侯  三屯营副总兵朱来等夜遁总兵朱国彦忿甚榜逃将名氏于市散赀享士北拜同妇张氏自经  戊子巡抚四川都御史张论至泸州水西安位乞降  己丑谕诸臣率家人协同城守  召户兵大臣锦衣卫官于平台  以吏部左侍郎成基命为礼部尚书兼东阁大学士直文渊阁  特命孙承宗以兵部尚书兼中殿极大学士督理兵马控御东陲驻通州起家陛见  袁崇焕入蓟州以故总兵朱梅副总兵徐敷奏等守山海关参将杨春守永平游击满库守迁安都司刘振华守建昌参将周宗武守豊润游击蔡裕守玉田昌平总兵尤世威仍还镇护诸陵宣府总兵侯世禄守三河保定总兵曹鸣雷辽东总兵祖大寿驻蓟州保定总督刘策兵亦至令还守密云  辛卯遣乾清宫太监王应朝监视行营  都督山海关总兵赵率教入援  清兵于遵化逆战率教败没  翰林院庶吉士金声奏通州昌平为京师左右翼宜以重兵犄角而天津漕粮并集防御尤急恐将士不足任有草泽义士曰申甫朝士多知之屡荐未用愿仗陛下威灵同申甫练敢战之士为陛下杀贼上从之申甫本游僧善小术尝夜观乾象云木星入太微垣帝座前患在踰旬声＜锍-釒＞入立召见利口称知兵授都指挥佥书副总兵遂作战车  上闻援蓟兵入城命阁臣谕兵部议营城外联络犄角令勋戚大臣同给事中御史监守城门  兵部尚书王洽下狱洽不习边事闻警仓皇无以应遵化陷再日始得报上怒其侦探不明故罪之  清兵值辽兵于马伸桥战不利  以都城悬帘狭薄下工部尚书张凤翔及主事史维堡唐昌世于刑部狱  以申用＜棥心＞为兵部尚书超擢翰林院庶吉士刘之纶为兵部右侍郎协理京营戎政以金声兼山东道御史监申甫军  令总兵满桂王威黑云龙御  宣大总督魏云中宣府巡抚梁廷栋保定巡抚刘策河南巡抚范景文山东巡抚王建义山西巡抚耿如杞皆入援诏应天凤阳陕西郧阳浙江各省直巡抚俱勤王入卫  癸巳清兵破石门驿袁崇焕移营城外初以二百骑尝崇焕崇焕军闻炮遽退竟日不见一骑  甲午清兵将西越蓟州崇焕引兵西拒之攻蓟州取玉田三河香河顺义诸县  丁酉孙承宗入朝袁崇焕抵左安门时戒严报不即入漏下始驰奏簿城下都人竞谓崇焕召  上心动已满桂侯世禄等皆至京戊戌遣太监冯元升核军毕诏下户部发饷又命太监吕直劳诸军己亥赐崇焕玉带彩币六祖大寿玉带彩币四余大将各绯蟒衣一袭户部给各军刍粟已饥再日私掠  令参将刘天禄夜袭虏营至高密店知有备不得入  谕襄城伯李守锜协理京营戎政兵部尚书李邦华右侍郎刘之纶经理守御事宜特命徐光启李建泰指挥训练  庚子清兵大至侯世禄满桂俱屯兵德胜门世禄退避桂独战城上发大炮误伤桂兵殆尽桂负创卧关将军庙袁崇焕令都司戴承恩择地广渠门祖大寿阵于南王承胤等阵西北崇焕阵于西待战午刻有骑兵突东南力战稍却承胤竟徙千计京兵亦伤失数百人夜收兵上赐酒食劳军  诏募勇力智略之士及出奇能劫虏营焚攻具者论功叙赏一无所靳  壬寅开淂胜门瓮城屯满桂余兵  癸卯清兵徙屯南海子薄暮有旨趋督师进兵  甲辰召袁崇焕祖大寿满桂黑云龙及兵部尚书申用＜棥心＞于平台崇焕不自安留中使于营自青衣玄帽入至朝中张皇  惧朝臣冀成款及见上上慰谕久之崇焕惧上英明终不敢言款第力请率兵入城不许赐貂裘银盔甲满桂角□羊衣示创上深闵之命与同出  丙午袁崇焕求外城屯兵如满桂例并请辅臣出援不许  丁未清兵攻南城  戊申袁崇焕遣卿导任守忠以五百人持攻潜攻清兵于南海子清兵稍退  庚戌召大臣于平台  是月巡抚陕西刘广生奉命入援适子疹对洪承畴刘应遇而泣留八日始行至陕州上命驰谕广生令急歼流孽不必入卫时大盗混天王等扰延川米脂清涧等县复召前总兵杜文焕使剿之  十二月辛亥朔司礼太监沈良佐内官太监吕直提九门及皇城门司礼太监李凤翔总督忠勇营提督京营  召袁崇焕祖大寿满桂黑云龙于平台崇焕方遣副总兵张洪谟等蹑  闻召议饷乃八见上问以杀毛文龙今反逗留何也不能对命下锦衣狱赐桂等馔随太监车天祥谕慰辽东将士命满桂总理援兵节制诸将马世龙祖大寿分理辽东兵桂前被流矢视之皆袁军矢也崇焕按兵不动物论藉藉是日清兵移营而南  壬子清兵围固安知县刘伸遁走雄县  李守锜奏城上悬帘未备命杖工部郎中许观□管玉音朱长世周长应下锦衣狱观吉长世创重卒  癸丑皇次子慈烜生甲寅给申甫新兵时甫所募多市丐金声轻信之欲倚为用识者知其必败云  辽东兵溃辽兵素感崇焕恩满桂与祖大寿又互相疑贰大寿輙率兵归宁远远近大骇  孙承宗上言辽东兵溃约万五千人自通州南趋张湾臣闻之急以手札慰谕祖大寿并传檄三军令游击石柱国力谕诸将校将校多垂泪曰主帅已戮城上又以火炮歼我故逃避至此臣思大寿危疑之甚又以身贵不能受制同列故乘吏卒惊疑全军尽溃陷人以自护非诸将尽叛也急宜敕关内关外两道慰谕将领角□羊散士卒大开生路以收人心上从之大寿抵山海关宣圣谕吏卒乃安禁抄传塘报  癸亥清兵夜传令固安趋诸部合战明日出良乡  甲子孙承宗至山海关  御史高捷劾大学士钱龙锡曰袁崇焕罪案自定臣不必言独发纵指示之龙锡不胜伤心之痛前逮崇焕时大寿口不称冤两日后遂扬去此非龙锡与崇焕挑激之哉崇焕之杀毛文龙也龙锡密语手书往来不一可覆案也又崇焕与王洽书言关东款议庙堂主张已有其人文龙能协心一意自当无嫌无猜否则斩其首崇焕当效提刀之力伏乞推原主谋者以慰边士心上曰辅臣佐理忠顺卿无多言壬申钱龙锡引疾去位  丁卯设文武经略以梁廷栋满桂为之各赐尚方剑营西直安定二门桂始屯宣武门瓮城内谓援寡未可战中使趣使亟战桂不得已挥涕而出以五千人同孙祖寿等战安定门外俱败没麻登云黑云龙被执申甫以七千人战柳林大井芦沟桥亦败没都人大惧  癸酉巡抚山东都御史耿如杞总兵官张鸿功援兵溃于良乡  清兵破张湾守备房可宗遁  乙亥总兵官马世龙遇清兵战于良乡进世龙武经略赐尚方剑  丁丑清兵入香河杀知县任光裕攻三河不克戊寅攻宝坻知县史应聘拒之  进礼部侍郎周延儒何如宠钱象坤为礼部尚书兼东阁大学士直文渊阁  清兵入玉田知县杨初芳降  庚辰兵部右侍郎刘之纶求入通州户部主事林弘衍参将魏都梁不纳即纵兵道掠  追恤故经略袁应泰以殉辽阳之难予祭葬赠谥
　崇祯实录卷之三  怀宗端皇帝三
　　崇祯三年春正月辛巳朔京师大风霾昼晦  命恤故都督满桂孙祖寿赵率教彭守印李标及故副总兵申甫  清兵东趋永平  甲申召户兵工诸给事中于会极门令注销案牍各委给事中一人查理六曹勒期奏报  谕兵部传梁廷栋遣侦骑远探如尚留昌平即当合  如果绝迹当督各将截于蓟东约枢辅孙承宗督同祖大寿于三屯营豊润间联给犄角四面蹴之毋令间道绕掣我后  清兵入永平府先有人伏文庙承尘上晨登城守将杨春导之兵备道副使郑国昌知府张凤奇推官卢成功等死之国昌先令诸生击杨春死中书舍人廖汝钦故副总兵焦延庆守备赵国忠诸生韩原洞等俱力战没中军程应琦被杀命瘗城外战士遗骸  戊子滦州陷知州杨濂迫于兵自刎  总兵官陈洪范入援以洪范东人止之  清兵攻抚宁不克转攻昌黎还永平  己丑刘之纶报  兵分往永平遵化屯遵化三千余骑自东门连营至汗儿庄臣驻蓟州俟兵到移三河求催通州粮以济总理马世龙亦至  庚寅逮蓟辽总督刘策总兵张士显  辛卯陕西边盗王子顺苖羙连逃兵掠绥德败参将石在廊众至三四千南下围韩城总督杨鹤会刘广生调兵讨之丙申鹤至郃阳角□羊韩城围斩三千级贼遁复犯清涧官兵追逐数十里王子顺以百十二人降总兵杜文焕受之苖羙分二部走西川安定官兵斩七十级更降三百十二人余大奔苖羙叔苖登雾复杀差官褚国恩等啸聚于安定仍掠鄜州中部宜君分巡河西道蒋士忠并文焕击贼败之副总兵李卑都司艾穆等兵大集贼党黄虎复乞降  清兵东向遣二骑持帜致书祖大寿通和孙承宗杀之兵遂西承宗令游击刘天禄设覆以待  广东西洋澳人陆若汉进大铳  刘之纶屯遵化娘娘庙山忽飞矢中之死总兵马世龙在蓟门不援全军俱没初巡按直隶御史董羽宸言之纶不任战上责之而子纶领新兵初募四万出彰义门已佚其半乌合无纪律以及于败  清兵攻昌黎三日知县左应选守备甚至石柱国力拒乃退  大学士韩爌致仕赐金币  巡抚河南右佥都御史范景文入援命守涿州  己酉议中外七品以上官捐俸助饷上不许时廷臣俱进独顺天尹刘宗周谓餋廉不可废独无所进  命顺天抚按令各属课农其残破处仍劝相给种  巡抚梅之焕刘广生及杨鹤遣五路总兵吴自勉尤世禄杨麒王承恩杨嘉谟等先后率兵万七千人入卫  延绥总兵吴自勉沿途徵马又逗留纵兵掠巡抚张鲸遂忿死  边盗王嘉胤陷府谷县  插汉虎墩兔憨以十万骑抵宣府胁旧赏四十万金止括十大寿太子太保  丙辰制皇太子宝册庚申册立皇太子慈烺颁诏中外  癸亥进李标少保户部尚书武英殿大学士进孙承宗太子太保荫子中书舍人已驰谕承宗曰朕念卿与诸将吏折冲劳苦日廑于怀卿湏间道遣人飞报情形以便彼此策应又遣鸿胪寺寺丞董用极渡海敕劳祖大寿等并发甲纻之属千余赏功  司礼太监宋晋王永祚李凤祥曹化淳各荫锦衣卫指挥佥事内官太监李承芳荫正千户  清兵又至建昌  皇次子殇  礼部上言请定官吏士庶内外宫室器用衣饰之制一从莭俭诏从之  三月辛巳朔大学士李标罢  工部主事陆澄源密劾左都御史曹于汴于汴免以闵洪学为左都御史  壬午清兵抵房山令二人呼城下乃则良乡万户子及千户弟持檄招降已又一骑大呼曰房山是金大定年设县以护祖陵尔官吏宜出迎知县杨斋芳力拒之李元勋曹耿源下城入请曰既近祖陵人民不宜加害遂引去命辛卯祭陵及期诣城北令诸生陪祭九龙冈盖金章宗陵也申刻兵退  礼部请正文体从之  孙承宗言皇上命臣督各镇援兵然此一官不过于武臣掣肘之上又加掣肘于文臣观望之中又增观望无禆大计不如罢推专责将领为得上是之  癸未叙甘肃累捷功文武升赏有差  国子祭酒顾锡畴以庚午秋闱皇上首科请广制额从之  复故大学士张居正二荫  刑部尚书韩继思罢以耿如祀狱上轻拟之也  清兵攻建昌都督朱梅遣刘邦成都督祖大寿遣刘应选拒战  梁廷栋议调东江兵于宁远锦州兮关外兵于蓟门孙承宗言东江原为牵制之用但据非其地若移于要害足成牵制且为边防计在辽镇不宜全用辽兵事久变生宜防于始上从之  丙申兵科给事中陶宗道奏言安定门之扰梁廷栋指民居可宿于是争入民舍几以致乱前固原总兵杨麒忧援兵乏饷廷栋曰民自有粮何得全仰户部发言召变乞赐处分上不问  令有司雇民舡转运并给值戒关津需索  户部奏插汉脩贡旧赏新赏春秋分发王象乾所定赏额与今有异乞命定额著为永例  御史祁彪佳言司道之升转甚艰任事之志念易灰似湏以平常者严加考核表著者设法升迁有司之参罚必一一不爽然后参罚行而功令信臣请立法先论时日压征见征带征皆以开征日始总计一年每月应若干而以一年殿最之抚按覆核而参罚之户部摠计分别惩处挈领提纲法莫善焉报闻  京师火药局灾  清兵济师万余入永平会官军败于大安口马世龙不之救乃更畨复围豊润不克移屯榛子岭  前礼部侍郎蔡毅中上六经注疏  议开泾水灌泾阳三原醴泉高陵临潼之田  戊申户部给事中许世荩言三事省诏狱停驾帖免廷枤  是春秦盗入山西犯襄陵吉州太平曲沃  是月威鼎自鸣荧惑入井分退而复留又入鬼宿  夏四月辛亥朝鲜国王李倧奏辨报闻  乙卯上斋居文华殿禳旱谕百官脩省  东江舟师集南海口抵觉华岛适刘兴治称兵皮岛兴治故将兴祚弟也居开原卫迎降清见亲重名曰爱塔及辽阳平谋还乡癸亥春守金复令幕客金某通登莱总兵沈有容渡海内应中军王丙洩其谋收讯兴祚兄弟不承乃戮丙诛复州人十余万兴祚等幸免图归益急先求出外越数夕择貌类己者醉之衣以己衣纵火刘氏兄弟哭曰爱塔自焚矣验之信不知其走皮岛也  戊辰春袁崇焕以闻授副总兵谒孙承宗于山海关西宁前道兵备副使孙元化委兵八百人俾西援或疑之兴祚不敢前承宗令郑一亨同兴祚合四千人专护永平建昌道臣不可遂令一亨守豊润兴祚同台头营将王维新等袭清兵于青山营兴祚先登素谙边形故急莫能辨遂大胜还太平各归镇庚午元日兴祚至灰口俄值清兵数千骑马不及甲步门□斗杀伤过当突中流矢死弟兴贤被执先兴治留皮岛挕西协事素武健忿兄死未恤又怨署岛副总兵陈继盛佯祭兴祚诸将来唁杀继盛及调官王远督粮经历刘应鹤等十一人引众迎兄兴沛于长山岛大杀掠孙承宗以闻命承宗戢之兵部言刘兴治兴沛踞皮岛拘兵舡□舶此不南走登莱西叩榆关则纵横诸岛间据为扶余是又生一敌国矣今当令总兵张可大回登州严兵以待龙武三营驻防觉华岛檄副总兵周文郁刘应龙前往相机招戢如定乱即佩大将印上并从之周文郁入皮岛谕兴治又督饷户部郎中宋献驻旅顺岛谕各将安输承宗又遣诸生吴廷忠谕之兴治等稍戢  陕西边盗苖羙西奔官兵追至白家岭多斩获角□羊散  壬戌赐故都督戚继光表忠祠  祖大寿拒清兵于永平设三覆以待诱败之遂薄城下时遵化滦永等城已为清所下众议先攻遵化后滦永孙承宗谓屯豊润玉田以牵遵化当先滦州至是捷上有旨当乘机用力滦永勿专待遵城声援致生迁延诸将因办饷治攻具  乌思藏僧来贡  甲戌孙承宗令参将黄龙汪子净携攻具持十日粮赴乐亭昌黎游击傅以昭屯抚宁副总兵刘应选钟宇等屯乐亭参将张存仁游击孙定辽蔡可贤合兵围遵化  贼王子顺苖羙陷蒲县盖山西自河曲保兴以至蒲津千五百余里与秦中邻河最狭贼自神木过河陷蒲已分二部东扰赵城洪洞汾霍西掠石楼永和吉隰贼号横天一字王  是月凤阳大雨水太白昼见荧惑复入鬼宿  光禄寺卿何乔远荐华亭布衣陈继儒慱综典故谙通时务亦当加以一秩如先朝文徵明故事章下所司  五月乙酉各镇兵向滦州先是开平监纪主事丘禾嘉及豊润总兵尤世禄以清书至通款白孙承宗奏上上切责之趣承宗曰关宁兵将付卿朕眷焉东顾炎蒸洊至弓弛骑汗不即旧忾待秋高马肥始图岂兵事堪兹留处卿其灼观机位朕眷倚特此驰谕承宗因檄总兵马世龙屯豊润待合击檄总兵朱梅以游击靳国臣取迁安檄协将王维城路将马明英张国振同参将孙承宗刘卯域等候大兵趋滦州合攻以牵迁安之南援檄中军何可纲参将申其祐游击岳惟忠等分双望各山牵永平之师游击刘法守备刘启职合三万人屯滦州之莲泊各持白棓为声援兼乡导焉承宗驻抚宁祖大寿来开平会之己丑祖大寿抵滦州攻之辛卯入滦州各镇兵分攻梯而上清兵出战东门遇大寿伏发不利还永平壬辰各镇兵入迁安癸巳入永平清兵屡却稍稍引还何可纲等居永平诸将俱至承宗檄禾嘉等曰向西北遵化城必虗大兵蹑击橐重而迟易及也仍率轻骑追于塞下大寿如其言甲午入遵化总兵宋伟同关外副总兵谢尚政川湖副总兵邓玘等先登清兵自北门整旅而归承宗入永平抚慰士民回驻山海关以收复四路上露布报捷  甲辰神庙皇贵妃郑氏薨  六月辛酉进礼部尚书温体仁吴宗达兼东阁大学士直文渊阁  禳旱谕百官脩省  工部左侍郎沈演上言  许插汉虎墩兔憨款贡  上斋居脩省遣大臣祭南北郊山川坛祷雨  流寇破金锁关杀都司王廉  壬子贼王嘉胤攻陷黄甫川清水二营次日陷府谷县复围孤山堡榆林道白贻清遣兵败之遁入府谷洪承畴等围之斩获甚众  是月脩三屯大安喜峰冷口建昌等处城堡  都司艾穆蹙盗于延川清涧盗始求抚蒋士忠遣故降人李光煃入其营招谕王子顺张述圣姬三儿俱降时神一元一魁王嘉胤等掠延安庆阳城堡多陷杨鹤主抚不以闻鹤及刘广生各遣材官持牌四出招盗黄虎小红狼一丈青龙江水掠地虎郝小泉等俱先后给免死牌安置延绥河西然不焚杀其淫掠如百姓吞声有司莫敢告而寇患成矣  御史张餋言陈盐政五事曰重边□以准祖制禁浮课以绝占窝＜锍-釒＞存积以应积需革割没以清宿弊躬交代以防欺侵章下所司  兵科左给事中刘＜棥心＞上言秦之流贼非流自他省即延庆之兵丁土贼也边贼倚土贼为乡导土贼倚边贼为羽翼六七年来韩蒲衼掠其数不多至近年荒旱频仍愚民影附流劫于泾原富耀之间贼势始大当事以不习战之卒剿之不克又议抚之其剿也所斩获皆饥民也而真贼饱掠以去其抚也非不称降群聚无食仍出劫掠名降而实非降也且今年麦苖尽枯斗粟三钱营卒乏饷三十余月即慈母不能保其赤子彼官且柰兵民何哉且迩来贪酷成风民有三金纳赋不能淂一金至于捕一盗而破十数人之家完一赎而倾人百金之产柰何民不驱为盗乎若营兵旷伍半役于司道半折于武弁所余老弱既不堪战又不练习当责督抚清汰掺练以备实用也  削工部尚书南居益职以军需不办也以刘遵宪为工部尚书  是月山西流盗犯石楼永和破蒲州潞安官兵败没  秋七月辛巳大雨竟日  甲申上御午门受俘诛贾继钥等  乙酉进孙承宗太传张凤翼太子太保并荫锦衣卫指挥佥事进祖太寿少传荫指挥同知宋伟马世龙并太子太保尤世禄杨肇基太子太师吴自勉左都督余文武升赏有差  御史王道直言盗起于饥请发兵饷银买本色一从保德州河路一从洛宜陆路庶收拾人心角□羊散党附不报  辛丑海豊县有石围数丈高丈余忽移五十余步  是月国子祭酒顾鍚畴言文庙先贤自四配十哲外两庑共六十二人会典所载东自澹台灭明至颜浍三十六人西宓不发至步叔乘二十九人位次多紊且有汉儒次宋儒之下非所以妥先儒也宋罗从彦李侗虽万历时从祀实朱熹父执所从受学既皆从祀不可不论其世乞行详定章下所司  八月甲寅提督总兵马世龙罢  癸亥杀督师兵部尚书袁崇焕处以殊死上御暖阁辅臣成基命等入对久之出御平台文武诸臣俱入谕曰袁崇焕付讫不效专事欺隐市粟谋款不战散遣援兵潜移喇嘛僧入城卿等已知之自当依律正法今特流其妻子兄弟余不问辅臣顿首谢崇焕藤县人万历己未进士素以韬略自诩迨督师出镇辽东其入援时三日五赐金币宣劳亲为饮至而迁延不战至□□玄杀毛文龙朝议纷纷以致杀身甲子谕旧辅钱龙锡背公逞私密谋主款袁崇焕＜锍-釒＞语已露终不奏闻并不重罚何以惩后命法司拟罪逮至论死  癸酉插汉虎墩兔憨拥兵偪大同巡抚张宗衡议战总督魏云中议款御史白士遴言藉款以脩守固守以待战报闻  丙子以曹珍为工部尚书  九月己卯黄甫川贼仍勾西边入掠洪承畴杜文焕从孤山进击大破之擒斩三百八十余级贼始奔溃  宥水西降人安位先是龙场坝本水西地水蔺相仇杀争地其后结盟奢崇明败水西假之居其地去永宁且六百里山箐峻险不产谷蜀人欲设官屯兵以自广总督朱爕元奏御蛮之法治以不治既来则安不专在攻取也今水西既以纳款残蔺安敢□固惟当明定疆界使诸蛮自耕牧遵往制职贡赋数世之利也若设屯兵臣愚以为不便上未之许后推勘地界卒如其议又欲用兵郡县土司者爕元奏不可遂传檄诸蛮布朝廷威德谕以出降诸蛮感服争纳土献重器爕元分以地俾世守凡蛮俗虐政苛歛一切除之使参用汉法可为长久计奏闻制曰可西南悉宁  辛丑京师大雷雨电  特擢陕西参政洪承畴为都察院右佥都御史巡抚延绥  皮岛刘兴治袭清兵于青山凤凰堡屡有杀伤孙承宗奏言兴治小胜未足赎罪而决意树功其志可录上褒答之  冬十月乙丑巡抚登莱右佥都御史孙元化请改朝鲜由登州礼部议暂从觉华岛兵部以贡道改陆从海已七年矣忽改觉华岛非便从之  先是延绥大盗张献忠等以五六千人掠靖边安定绥德米脂间攻清涧延绥巡抚洪承畴同杜文焕击斩八百余级招抚十八寨凡千九百余人  是月王嘉胤陷清水营杀游击李显宗已又陷府谷  大盗李老柴于鄜雒中部间紏三千余人攻合水县杨鹤徵宁夏总兵贺虎臣己卯虎臣于盘谷击贼擒斩六百六十级又于宁州斩贼八十八级  十一月丙子朔祖大寿率兵出塞至骆驼山袭败清兵  丁亥神宗皇帝实录成  逮前经略辽东兵部尚书高第第家滦州以前闻边警举家遁滦人立溃也  山西总兵官王国梁追贼于河曲发红衣炮炮炸兵乱贼乘之兵大溃参将李春芳先遁  丙申关内官兵击斩中部贼八十三级  十二月乙巳朔大盗神一元等三千余人破新安县丁巳破宁塞县据其城杀参将陈三槐己巳勾西人四千骑益围靖边三日夜遂陷柳树涧保安等城  时关中大旱延安四郊皆盗米脂贼张献忠所据十八寨甫川贼王嘉胤齐三据东山寨府谷县其余扫地王上天虎据清涧保攻寨横天王隔沟飞点灯子等据清涧县三里虎倒生虎等贼据安乐寺避贼坞后嘉＜彳胤-丿＞败死献忠伪降而嘉胤遗党王大用等后入山西河曲县饥军神一元等在柳树涧诸处勾西边出没为盗洪承畴与杜文焕等次第讨之贼稍稍知惧寻杨鹤力主抚而文焕罪去贼势遂蔓延矣
　崇祯实录卷之四  怀宗皇端帝四
　　崇祯四年春正月乙亥朔上不御殿是日风霾  刑科给事中吴执御上言加派之害上责其妄言吴执御复奏臣见部臣题核云今日生财无踰加派夫古理财虽曰多端岂有以赋民为生财者乎上责其支饰执御又言理财加派尚属不得已之心而捐助搜括二者尤难为训上曰加派原不累贫捐助听之好义惟搜括滋奸若淂良有司奉行抚按稽察岂至病民  己卯夜盗陷保安副总兵张应昌擒斩百七十三级神一元死弟一魁领其众  壬午孙承宗出关由前屯宁远抵松锦庚寅由三道关历石门燕河关三协十二路由石塘路过平谷经盘山入蓟州而还条上边事曰先任封疆大臣曰次择八部将帅曰蓟镇备守曰辽镇备战曰合蓟辽酌战守之宜曰复城曰防插汉上善之于是议筑大凌河兵部尚书梁廷栋实主之既而廷栋去朝议撤工且责镇抚丘禾嘉惧尽撤防兵承宗曰不可  至而战上策也据见粮以计守御中策也委空城以疲强  下策也  癸未流盗掠平阳  翰林院编脩黄道周奏救钱龙锡调外初逆珰定案诸奸深憾龙锡谋借袁崇焕事报之且因龙锡罗及诸臣周延儒温体仁实主之欲发自兵部尚书梁廷栋廷栋不敢任至是道周＜锍-釒＞上延儒意稍角□羊  庚寅王嘉胤渡河掠菜园沟副总兵曹文诏击却之  己亥命御史吴甡赈陕西饥荒招抚流盗谕曰陕西屡报饥荒小民失业甚者迫而从贼自罹锋刃谁非赤子颠连若斯今特发十万金命御史前去酌被灾处次第赈给仍晓谕愚民即被胁从若肯归正即为良民嘉与维新一体收恤  罢总兵杜文焕以去冬在延川纵部将李崇荣杀乡民曹孟孝等男妇百九十九人知县王道行闻于按察使李天经吴甡劾之也  上召辅臣九卿吏科都给事中刘汉儒河南道御史喻思恂及各省监司于平台召浙江按察副使周汝弼问浙闽相连海寇备御之策对曰去秋寇犯海上五日即去问江西右布政使何应瑞按察司佥事王继夔尔省宗禄何以不报应瑞田江西山多田少瘠而且贫抚按查核有司尚未报耳问湖广右布政杜诗按察使范中彦尔楚去夏何以民变诗曰定变后地方随安上曰宜杜来患问福建左右布政使吴旸陆之祺海寇备御若何旸曰海寇与陆寇不同故权抚之但官兵狃抚为安贼又□抚益恣是以数年未息上曰前抚李魁奇何又杀之旸曰魁奇非郑芝龙比即抚不为我用今钟斌虽降亦不就抚上问实计安在祺曰海上兵肯出死力有司团练乡兵多设火器以守为战剿之不难上复访熊文灿才力于旸旸奏文灿才胆俱优但不集思广益视贼太易问河南左右布政使杨公翰贾鸿洙曰收税耗重宜斥有司对曰近奉上命已革去矣问广东左右布政使陈应元焦源溥曰尔省所□宣大兵饷数十万何也应元曰近以角□羊纳上曰宣大重镇兵饷急需自宜速清问山西按察使杜乔林流寇事对曰寇在平阳或在河曲近闻渐已渡河湏大创之但兵寡饷乏上曰前不言寇平乎曰山陕隔河倐去倐来故河曲被困问河曲之陷曰贼未尝攻失于内应问导贼何人乔林曰大抵饥民为之不早图且误国事问陕西参政刘嘉遇以流寇对曰流寇难灭由兵饷不足上复诘以前报寇平曰寇见官兵即散退复啸聚上曰寇亦我赤子也宜从抚曰今正用抚上曰前何以杀降者王子顺曰以其受抚复后仍出掠尔近寇何状对曰一在延安一在云岩宜川上凝思久之退问广东左布政使陆问礼按察使孙朝肃问礼已除南赣巡抚上曰南赣多盗若何对曰行保甲练兵伍庶足弭盗上曰此湏实效空言何为问海寇苦何曰广东海寇俱自福建突至舟大而多火器兵船难敌但守海门勿令登陆则不为害问海澳归顺之利害曰火器足用人未可信以及广西四川云南次至贵州问右布政使朱芹以安位事日安位求抚督臣原责四事一擒奢酋一献樊虎奢寅妻马人子阿甫一令送巡抚王三善之柩一责削地安位等谓既通九驿非淂水利地方难供粮饷督按二臣又不轻予故议未决耳已召各官谕之当正已率属爱餋百姓朕自有显擢否且不贷各臣退谢又召左都御史闵洪学左副佥都御史张捷高弘图至谕洪学曰卿初任首＜锍-釒＞甚善未曾实行御史巡方关系甚重巡按贤则守臣皆贤百姓受福若巡按不肖其误非小屡命申饬回道者少上曰今后当行严核又曰卿与吏部实心任事天下可治乃退  宁武总兵孙显祖言闻喜稷山贼二十余万日剿日益官兵不过二千奔遂不支乞再发京营或调边骑五六千协剿命下兵部委总督专制以兵饷并乏事竟不行  二月乙巳朔召廷臣于平台  辛亥夜定边营降丁大噪时阙饷五旬各求给散守备张天礼同游击马科卷谕乃安降丁仍逃二百余人皆副总兵曹文诏所收山西降盗也  壬子总兵贺虎臣杜文焕等合军围保安神一魁勾河套千余骑突围出诸军怯走一魁紏众数万劫宁夏都指挥王英兵溃各道将兵弃城南奔戊午神一魁至庆阳破东关游击伍维籓等击斩五百余人  庚申户部告急请帑不许  壬戌四川建昌猡蛮千余人作乱  丙寅福建流寇数千自长汀赖坑突犯瑞金县教谕王魁春署邑事谕民兵御却之寇走福建古城  流盗万余围庆阳府城前锋抵宁州宁州告急时庆阳独推官马一荀已罢职杨鹤在邠乾不即援宜君盗赵和尚等南窥泾阳三原韩城澄城各盗分犯不可计己巳官兵退韩城盗于葭州斩首四百六级  壬申神一魁陷合水县  三月丁丑张应昌等击神一魁败之庆阳围角□羊时议招一魁散余党千人  壬午京师大风霾  吏部尚书王永光罢以左都御史闵洪学为吏部尚书  癸未贼首孙继业茹成名等六十余人来降还合水知县蒋应昌并保安县印杨鹤受之令固原知州国日强于城楼上奉御座贼跪拜呼万岁因宣圣谕同往关将军庙令设誓谕各角□羊散归伍否则归农自此群盗视总督如儿戏其众数万人皆瓣发杨鹤遂给票令各还乡其豪千余人以参将吴弘器领之驻宁塞河套恃贼前约出助神一魁绝之而宜君雒川盗又蜂起矣  己丑赐进士陈于泰等三百人及第出身有差  庚寅东川盗攻嵩明  甲午大盗刘五可天飞据鉄甬城混天飞独行狼等聚芦保岭众各万余苦饥于是鉄甬城盗犯平凉固原芦保岭盗犯耀州泾阳三原混天猴薄宁州分犯环县  贼陷武安监正吴三才遁己亥贼诈称官兵袭华亭县知县徐兆麒遁越二日去之时曹文诏王性善以贼围庄浪剿之故得乘虗入犯也  是春遵化兵五百余人从畿南雄县大掠而南自临清济宁入泰安又折而东北至章丘东关闻省城有兵乃从丁河口入海抚按余大成高捷俱报海中必当溺死时皆笑之  曹文诏击贼于栗园菜沟大败之  夏四月丁未大败贼于陇安先是大盗王老虎等攻围庄浪曹文诏杨嘉谟遣固原都司靳桂香游击曹变蛟守备李登榜等击之至是追及于张麻村败贼追奔二十余里会甘肃副总兵李鸿嗣参将莫与京等随固原副摠兵王性善亦至又败之贼走长宁驿且掠且行将回向宝鸡曹变蛟等邀击于陇安斩获甚众贼众尚四五千从静宁州万马关石门朱家店四掠走雒水城贼工骑射依山□险穷追甚难而平凉陇州华亭武安庄浪静宁等难民计数万出掠巡抚吴甡再请赈之已无及矣  庚戌遣大臣祭郊坛禳旱谕臣工脩省  谕兵部申禁硝黄钢鉄军器出境下海亡论多寡俱枭示  总兵王承恩等击清涧贼败之  己未贼渠神一魁降于杨鹤鹤责数其罪俱伏谢一魁破宁塞新安保安合水围靖庆阳有骑五千可充战鹤侈其事乞赐万金赈济又止巡抚练国事北征国事至中部报宜雒盗先后斩五百二十余级盗求抚从之其胁从者多绥德清涧米脂饥民各给印票回籍其头目随营委都司穆处置时言官论鹤玩寇鹤＜锍-釒＞引咎且言臣子嗣昌以汝州道去冬调霸州未半月复调关门今荐人輙曰边才一日未历边陲何知其堪否臣已误矣臣子尝容再误  辛酉上念旱释前工部尚书张凤翔左副都御史易应昌御史李长春给事中杜齐芳都督李如桢  改巡检司印为简以犯御讳也  曹文诏马科曹变蛟王世虎等克河曲斩一千五百余级兵械骡马以数千计  兵部尚书梁廷栋免  乙丑临洮副总兵蒋一阳遇长宁逃盗于清水县战败失亡数百人把总徐承斌死之都司李宫用见执曹文诏杨嘉谟自陇州邀盗径抵麻镇相又遗谕帖以间之盗相疑杀渠帅红军友  丁卯洪承畴令守备贺人龙劳降者酒降者入谢伏兵斩三百二十人是月降盗不粘泥拥众胁粮赏复攻米脂葭州守卒却之巡抚张福臻调王承恩同狐山堡副总兵侯拱极都司艾万年等共人三千令樊一蘅监之至葭州王家庄洪承畴张应昌亦至贼分两营以待辛未壬申连战贼始遁擒渠帅李成林刘民恍官兵集于西川双湖峪其间窰砦六十有四皆属天险尽为盗薮无窥之者于是承畴令所在设防堵截不粘泥惧率百十骑逃关山岭马科等击之又逃含峪止二十七骑渡河守备孙守法方英擒之尽歼其骑不粘泥乃降手杀贼首双翅虎縳献紫金龙以自赎  庚午盗陷始兴县执知县荆廷钰  吴甡赈饥前至延安次延长寇聚城下谕以祸福委同知赵鹤年分赈围遂角□羊又至延川游盗闻之皆回受赈时抚盗四千有奇米  五月甲戌朔上步祷南郊己丑微雨庚寅雨  王承恩击宜川贼败之渠师闯山虎金翅鹏等乞降金翅鹏即王子顺侄成功也余贼走宜君其众二万官兵又斩二百四级  曹变蛟等追宁塞遗贼于唐山见山势险隘从山上下射贼不支四溃仍奔华亭又追斩之是役也战张麻镇战关山岭战陇安司战杨三川战唐毛山先后斩一千四百余级而宁塞之逸贼稍杀矣  巡抚练国事趋宁塞值吴甡于鱼河是日甡至榆林镇以晋兵遏籴斗米六钱草根木皮为尽人至相食甡因奏榆林者天下之雄镇也宿将勍兵出焉非他镇比杂贩牟利□民欣赴初无损于晋若以防河为名而绝秦人之命恐老成谋国必不在此也  大盗赵四儿以万余人掠韩城郃阳复窥芝川镇灵州参将张全昌以五百人接战三日贼走鄜州中部巡抚练国事复同张全昌赵大胤夹攻大败之时榆林连旱四年延安饥民甚众西安大旱练国事更请发帑赈济不报赵四儿寻降于清涧继而逸去入西之永宁石楼  礼部尚书李腾芳致仕以黄汝良代之以甄淑为大理寺卿  谕刑部以矜疑钦恤唯钱龙锡不许言官屡以为请至是释之戍定海卫龙锡出狱周延儒即过之极言上怒欲加重谴调护殊艰龙锡极感之未几温体仁至龙锡因述延儒语体仁曰上固不甚怒也于是闻者谓体仁质直延儒虗伪不知体仁已阴挤延儒矣嘉善钱士升素端谨为龙锡门人闻体仁语颇重之而轻延儒体仁遂与相结  癸未吴执御上言昨见计臣＜锍-釒＞称岁额四百万今加至七百万阙额尚百六十万则饷犹未裕也如加派则害于民不加派则害于兵前年遵永之变袁崇焕王元雅等皆以数百万金钱狠狈失守史应聘张星王象云左应选各以一邑或破敌于狂逞之余或坐镇于婴城之际由此言之今日言饷不在创法而在择人可知已臣妄谓北直沿边诸邑敕吏部选补贤能畀以本地钱粮便宜行事各随所长训练土兵此法一行饷不取偿于司农兵不借援于戍卒计无便于此上以钱粮尽畀其本地饷兵则边镇奚资不听  丁亥宜川雒川盗破金锁关杀都司王廉等别部屯黄龙山劫韩城总兵王承恩还镇道遇贼击败之  初洪承畴抚盗王子顺等驻榆林巡按御史李应期诛之上谓贼势獗甚招抚为非杀之良是命吴甡核奏  丁酉延绥榆林大雨始有禾  庚子大盗满天星等来降选骁悍者置营中散其余党一万二千余人给免死票路费即命其魁分勒回籍未数月皆叛去  壬寅流盗自合水保安逃出者万余人从庆阳攻中部署印同知郑师玄告急杨鹤遣官招之是夜降丁内应城陷  工部郎中李若愚请复建文帝庙号录殉莭诸臣章下礼部  大同襄垣等县雨雹大如卧牛如犬石小如拳毙人畜甚众  潞安犭□回民作乱于壶关高平陵川宣大总督张宗衡剿平之  六月癸卯朔曹文诏击斩王嘉胤于阳城王承恩等又败贼于雒川  丁未大学士钱象坤罢  以熊明遇为兵部尚书  山东徐州大水  庚戌未刻临頴县雷雨忽王家庄风霾坏民居压死三人即至杜家庒倾楼拔木室庐器用尽失飘散无迹压死五人风霾渐至巩家庒长五十余丈广十五丈砖瓦磁器翔空落地亡恙鉄器皆碎  丙辰淮安扬徐济宁大雨水坏民居田稼  辛酉延绥副总兵张应昌兵备道戴君恩以贼混天猴张孟金约齐蔺二贼谋袭靖边先邀之遇于真水川坌口贼遁追至中湖山力战射白广恩坠马又射死张伏仓贼乱大败之癸亥贼混天猴独行狼万余人谋攻合水县自甘泉之甄家湾而东洪承畴率都司马科等二千人追之丁酉追至甘泉山中混天猴等乞降  西人犯绥红山官军拒却之  秋七月戊寅贼入东关游击陈光先率兵巷战逐走之曹文诏自庆阳以千八百骑赴救至花园寺闻炮声疾驰贼迎战俄四山伏起合围文诏几不支文诏力门□斗突围贼始败走追杀颇众分路趋驿马关  大盗上天龙马老虎独行狼复掠鄜州列三营于太平原杨鹤王承恩从三川驿往击斩独行狼马老虎贼溃上天龙以二千人降吏科给事中孟国祚曹履泰各奏抚贼欺饰之弊国祚曰今日招抚原迫于计之无柰借此以＜宀十见＞目前而贼势益横有此处就抚彼处猖獗当事既欲言抚必不肯悛将至身名俱败贻误封疆履泰曰偷旦夕处堂之安无制伏安插之道祗有借抚以张贼之焰以盖贼之名官兵亦束手而不敢动将草泽之雄窥见庙堂举动如此天下事尚忍言哉庚辰宜川知县马自龙出至云岩镇被大盗刘九思等劫去胁舁入城九思坐公署令三户养一贼总督杨鹤闻而檄下始出走鄜延道张允登请＜宀十见＞自龙戴罪视事巡按御史吴甡紏为抚局所误朝论讳之癸未逮总督陕西三边军务兵部右侍郎杨鹤下刑部狱明年戍袁州卫  辛丑贼陷中部县先是守道翟师雍所抚盗田近庵等以六百人分驻马栏山吴甡书止之及李老柴独行狼郝临庵等南下攻中部田近庵内应而陷吴甡行次隆坊镇去县四十里随遣总兵王承恩屯城北副总兵赵大胤等屯城西合战大败之  八月癸卯总兵贺虎臣前奉杨鹤檄剿庆阳贼刘六等计斩刘六是日于环县击斩余党五百人西路渐干  己酉洪承畴至平凉以镇原贼恣掠发甘肃临洮兵三千剿之  清兵大举围大凌河城祖大寿与何可纲固守大凌围未角□羊巡抚丘禾嘉总兵宋伟吴襄率师援之禾嘉悸怯屡易师期又与伟襄不相能是日遇于长山襄营先乱败绩监军太仆寺少卿张春被执前一日凌城食尽可网知城且不守语遣大寿去自为文以祭死之大兵遂入凌城张春自军中上书请款巡抚丘禾嘉密表其事孙承宗曰春亦丈夫也独不闻其妻翟氏六日不食而自经乎春被执求死欲杀之或劝救因幽之萧寺中日夕给馔春终不屈久之或携觞酌之春色喜即讲经史大义人多就正焉后疾卒吴执御论周延儒揽权壅蔽植党狥私会试廷试馆选首列多出其乡皇上习见延儒票拟摘发细事近于明敏遂尔推诚不知延儒阴谲之尤实借票拟以行其私上切责之戊午执御再劾庚申又劾之俱留中不报  谕武举试艺毋专取文藻兵部覆试武举奏技勇多不称遂削前监试御史余文火□晋等籍下主试左春坊杨世芳刘必达于狱改命侍讲方逢年编脩倪元璐覆试与前榜同者三十人时有大臣子不淂与遂导上过督之元璐覆试大臣子复不与且上章讼世芳等冤士论伟之  先是巡按陕西御史李应期言秦贼旋抚旋叛御史吴甡新代上命其确察报闻于是甡上言延庆地亘数千里土瘠民穷连岁旱荒盗贼蜂起东路则王嘉胤攻破府谷渡河犯晋西路则神一元破宁塞破柳树涧破安边攻保安一元死弟一魁继之又破合水围庆阳总督杨鹤本年移镇宁州遣官招抚安插宁塞者四千有奇余党郝临庵刘六等众不下数万五月初总督离宁州贼已掠环县真宁之间此保安合水之流孽也延安四载奇荒边军始乱出掠于米脂绥德清涧胁从甚众几于无民去秋流劫延南巡抚洪承畴方控制东西两路力不能及三月间贼掠宜川雒水宜君中部等县点灯子众号数万自山西回黄龙山西安北界数州县被毒最惨此延北边贼流毒西安者也总兵王承恩榆林道臣张福臻以勤王兵五千南剿贼望风潜逃总督移镇耀州招安诸盗待之殊厚满天星等临阵降于榆林道臣亦不下数百人贼见大兵在南遂徙而北延川安定清涧绥德米脂吴堡葭州虽散原籍仍复掠劫于是有官贼之谣而人致恨于招抚之失策矣点灯子众五六千在清涧之角□羊家沟旋抚旋叛庆阳郝临庵刘六等亦受道臣周日强之抚令攻陷中部者多其众也又降贼独头虎等见大兵之来已出韩城潼关道胡其俊犹追赆钱九十万贼复横索一一给之惟谨要挟重赀之说有自来矣为今之计惟集兵南北合剿歼渠魁而余众自破明赏罚而士气自鼓秦事犹可为也  流盗陷山西隰州蒲州以前光禄寺少卿许鼎臣为右佥都御史巡抚山西提督雁门等关鼎臣上六事蠲租增饷明赏罚劝忠义分信地破资格大抵沿习之语识者讥之  洪承畴驻庆阳复报乏饷大败赵四儿于山西桑落镇  是月罢工部郎中孙肇兴肇兴监督盔甲厂以帑诎且积负□人因＜锍-釒＞劾监督太监张彝宪上怒令肇兴同监造太监刘守乾回奏肇兴落职  九月壬申朔山西流盗犯济源  神一魁复叛据宁塞县劫参将吴弘器縳守备范礼焚掠横甚官兵攻围之贼食尽其党黄友才斩一魁以献  大盗独行虎满天星一丈青上天猴等五部在宜川雒川韩城间恣掠副总兵赵大胤在韩城去贼营二十里不敢出战士绅强之出报五十级验之则率妇女首也给事中魏呈润劾大胤落职  壬申命洪承畴总督陕西三边军务兵部右侍郎兼右副都御史  乙未命太监张彝宪总理户工二部钱粮唐文征提督京营戎政王坤往宣府刘文忠往大同刘允中往山西各监视兵饷  赵四儿就擒赵四儿即点灯子也起清涧绥德逞于延绥奔突韩城宜川雒川往来秦晋沿河郡县多苦之至是伏诛平阳稍安洪承畴力也其党黑煞神起又有紫金梁老犭□回犭□回过天星乱世王蝎子块等  冬十月辛丑朔日食  流贼复掠庆阳  命太监监军王应朝往关宁张国元往蓟镇东协王之心协中邵希韶西协  庚戌官兵复中部县初六月王承恩屡攻不下八月练国事继进贼突出数百骑溃围复勾庆阳大盗郝临庵等引众数千自保安镇来援谋截我粮道杨嘉谟自耀州至曹文诏及张福臻兵俱至至是克之曹贼数百人陷宜川县练国事在三水遣参将李卑驰援之贼遁  辛亥封岷王企＜釒豊＞  十一月丁亥以太监李奇茂监视陕西苑马茶马吴直监视登岛兵饷  辛卯孙承宗还关门引疾命放归  命南京礼部右侍郎钱士升祭告凤阳皇陵礼成奏言凤阳土地多荒庐舍寥落冈陵灌莽一望萧然周咨其故皆言凤土确瘠在江北诸郡为下下民居皆涂茨一遇水旱弃如敝屣挈妻担子乞活四方户口既以流亡逋赋因之岁积有司束于正额不淂不以逋户之丁粮派徵于见在之赋长于是赔累愈多而见在者又转而之他矣昔李特之乱巴蜀乘于驱逐流民伏祈特为蠲赈可以招流亡可以息乱萌生财固本举积于此不报  闰月戊申贼谭雄复据安塞参将李卑驻兵城外总督洪承畴以我兵若株守宁塞必至各处蠢动乃命曹文诏围宁塞自率骑夜趋安塞城下壬子王承恩亦自延安至即诱谭雄等五人出斩之降丁陷甘泉县劫饷十万八千两杀知县郭永图河西道张允登战死允登转饷混天猴勾盗掠焉洪承畴闻之遣王承恩分剿而自以四百人赴甘泉以甘泉鄜延咽喉也贼势日炽承畴日不暇给矣  癸丑夜盗陷安定县大盗不粘泥张存孟等三千余人自鱼河川因内应入之  戊午倪元璐上言原任右中允黄道周学行兼至今代所希天为陛下生此人仰佐天章黼黻一代不可谓之偶然也在今之时闻臣此说或以为疑所谓世人贵耳贱目若道周死后数十年天下推之必有甚于臣言者臣虽愚悖岂敢以身触雷霆过情奖物即陛下释之不诛臣亦惧为后世所笑所以推举本由至诚道周而外原任顺天府尹刘宗周清恬鲠介足以磨励一世今天下本无人淂其人又不能用如此安望天下有为陛下奋其忠良者乎陛下幸听臣言还道周原官而出臣于外此犹弃珷玞得良玉也上不听  初东江刘兴治反屠皮岛皮岛旧副总兵张焘与兴治内戚沈某合谋图兴治未发会登莱巡抚孙元化荐参将黄龙为东江总兵至岛兴治遂叛元化以兵部尚书熊明遇督援切急从海上命参将孔有德等以三千人赴关外有德遭飓风几毙迨归复命从陆不胜愤屯邹平月余进至吴桥亦称兵破临邑壬申巡抚登莱右佥都御史孙元化欲亲抚有德初元化谓复辽土宜用辽人固辽人宜得辽将故徵辽将孔有德耿仲明等甲戌有德连破□河新城巡抚余大成称疾遣材官往谕不听遣中军沈廷谕以兵往肩舆赴阵不事甲胄而败  是月宁武总兵孙显祖败贼于万全县乃蝎子块所部四营也走夏县洪水镇佯乞抚夜袭显祖营以有备而遁  十二月庚午时考选科道二十余人复核在任钱粮于是下户部尚书毕自严狱熊开元郑友玄俱谪去命自后考选将及先核税粮庚午吏科都给事中颜继祖上言诸臣已列清班复使杜门进退维谷殊为未便上切责之自是郡县益务严酷不知抚恤  进祖大寿少传左都督大寿守大凌城被围日久食匮援兵不赴遂以城降既而逃归  甘泉贼陷宜君县又陷葭州兵备佥事郭景嵩死之  庚辰登莱总兵官张可大至朱桥驿值孙元化还登州言抚事已定可毋西行盖信其不反也可大叩其详始知叵测可大仍西行元化竟檄止之  乙酉孔有德攻青州  总兵官陈洪范镇守居庸昌平  庚寅孔有德攻登州至泥水山困乏矢亦尽而孙元化主抚甚力令夜丁乙登云书谕之有德始营山下夜攻城东南却之  洪承畴奏抚贼张献忠罗汝才等千九百余人上忧延绥贼蔓以吴甡请饷及洪承畴＜锍-釒＞切责户兵二部兵部尚书熊明遇请措二十万金接济秦中  是年上念孝纯太后无御容命新乐侯刘氏求子弟貌似者图之又绘孝元太后御容于慱平侯家并如前法迎乂大明门上早出百官多未至
　崇祯实录卷之五  怀宗端皇帝五
　　崇祯五年春正月己亥朔大风霾  庚子张可大令副总兵张焘与邵国祚川兵共三千六百人战城东焘兵忽戴红巾反击我兵歼焉游击陈良谟等死之辛丑登州城陷时孔有德上书孙元化元化信其言午刻开门纳张焘兵三百人盖伪降也各官力阻不听置于太平营夜漏十刻内应合开东门杀官吏绅民几尽执元化及兵备道宋光兰知府吴维城同知贾杰知县秦世英及乡绅梁之垣拘于游击耿仲明宅胁元化移余大成书求奏赦有德更造舟募兵居七日得航舡海遂纵元化等归张焘不肯降贼自缢死壬寅张可大知水城不可守杀妾婢自经于太平楼初有德攻城登人告急宋光兰曰事在防院元化曰已别有计及城破欲杀光兰光兰因自叙清掺释之杀故河州判官张瑶  癸卯贼陷保安县又陷合水县  流贼陷山西蒲州永宁且大掠巡抚宋统殷提兵援剿巡按御史罗世锦归咎于秦谓以邻为壑给事中裴君旸晋人也上言请责成秦镇抚驱之回秦后再议剿抚识者笑之  洪承畴请留陕西饷银二十万资剿费并以劝农从之先是宁塞逸贼合环庆诸寇屯镇原县之蒲河欲犯平凉走凤翔汉中练国事自泾州驰赴固原檄固原道王振奇同副总兵王性善等截守各隘口檄平凉道徐如翰同副总兵董志义守泾州各要害又檄总兵杨嘉谟游击赵光远共缉奸杀贼塘马断其耳目贼遂不敢出又食乏互相猜疑洪承畴从鄜州间道驰至庆阳曹文诏以临洮兵二千至宁夏总兵贺虎臣兵亦至会于西澳各夹击贼大小十余战追奔数十里伤坠亡筭而宁塞之寇尽矣惟浑天猴等尚据襄乐国事遂移镇宁州时以西隩之捷为用兵来苐一戊午承畴等击贼槐安堡又败之贼虽奔窜尚破华亭扰庄浪而官兵追捕亟贼皆破胆争潜匿先是陇西韩城安塞安定诸寇承畴偕文诏先后清荡鉄角城为边盗薮贼魁郝临庵可天飞以援中部亦为王师所败独行狼窜入其伍耕牧鉄角城为持久计闻他盗尽平则亦震惧虎儿凹锥子山之贼大败可夭飞已斩其二贼皆生淂就诛自是西人稍休息焉  辛亥孔有德破黄县乙卯以山东武德道徐从治为右都御史巡抚山东谢琏为右副都御史巡抚登莱己未有德薄莱州  壬子以山海关监军参政杨嗣昌为右佥都御史提督军务巡抚山永  庚申以传淑训为通政使逮故巡抚孙元化余大成秋七月元化伏诛明年戍大成  甲子通政使马鸣世等奏言三秦为海内上游延安庆阳为关中籓屏榆林又为延庆籓篱无榆林必无延庆无延庆必无关中矣乃自盗发以来破城屠野四年于兹良以盗众我寡盗饱我饥内鲜经时之饷外乏应手之援揆厥所由缘庙堂之上以延庆视延庆未尝以全秦视延庆以秦视秦未尝以天下安危视秦而且误视此流盗为饥民为降丁势焰燎原莫可扑灭若非庙堂亟增大兵措大饷为一劳永逸之计恐军骛于东贼驰于西师老财匮揭竿谁御天下事尚忍言哉乞敕所司亟措饷二十万给民牛种为兵士犒赏急图安戢庶全秦安而各镇安矣  吴执御奏荐黄克缵刘宗周姜曰广文震孟陈仁锡黄道周曹于汴惠世扬易应昌罗喻义上责其狥滥辛未四川道试御史吴彦芳亦奏荐李瑾李邦华毕＜棥心＞康倪思辉程绍上恶二人朋比下彦芳执御刑部狱坐奏事上书诈不以实律杖为城旦报可  丙寅河套着力免以三百骑近塞称插汉虎墩兔憨求款曹文诏在暗门同定边副总兵张应昌同知赵之庠议未决丁卯前总兵孙显祖有逃丁诱定边降丁内应借守东西二门招着力免入之千总张射奎王希武等出城拒截文诏等各击斩百四十一级千总李世科阵没文诏奉檄还靖边初哈台吉故辽东海西部落因避敌来归分置各镇哈台吉等百余人居定边文诏剿山西盗颇得其力自宁塞告变文诏回奏窥定边空虗潜购河套以畔赖文诏力战逐之城外  二月庚午德陵成进周延儒少傅兼太子太傅温体仁吴宗达少保并太子太保何如宠太子太保各赐金币余文武内臣赏赉有差  丙子西人二十骑犯宣府黄土梁保安盗购西人八百余骑夹攻宁镇贺虎臣溃走前总兵杜文焕御之始退而盗为西人所诱强半西走保定遂空  甲申巡抚山东御史王道纯言三事曰分移镇新抚臣徐从治防臣谢琏不宜并城一当移驻莱阳共相特角曰湏精兵孔有德所畏惟降丁川兵耳合山东兵万人保安天津兵四千人若再淂边兵或川兵庶可防御曰慎招安彼既叛亡毋论其不来即来而收之保无奸人内应必过莱入登在彼招安为便  丁亥海宁捍海塘成  庚寅盗夜入鄜州兵备佥事郭应响出御死之  三月辛丑工部右侍郎高弘图上言臣部例有公座中则尚书旁列侍郎礼也内臣张彝宪奉  理两部之命竟与臣部迭分宾主俨然临其上不亦辱朝廷而亵国礼乎且臣今日之为侍郎也副尚书非副内臣国家体统臣固不容不慎故仅延之川堂而公座毋宁已之虽大拂彝宪之意臣不顾也况总理公座署命另置宜即设一公座以见朝廷之尊在臣部者仍还之部岂不名正言顺内外得平哉上以粮务事重自应到部验核升堂公座事如旧例弘图遂引疾求去不允＜锍-釒＞七上削籍  癸卯上幸太学行释奠礼先期徵衍圣公孔＜彳胤-丿＞植五经慱士颜光鲁曾承业孟弘誉陪祀  兵部赞画主事张国臣出抚海兵巡抚徐从治奏其非计以抚使一出攻城益急国臣曰我不当缒城出击以怒之果尔必使有德任意攻围拱手以莱授之如孙元化之于登城而后可今元化入京国臣又从外助之盈庭集议自以为一纸贤于十万援兵绝迹职此故矣臣唯死守必不敢以抚之一言面谩至尊败封强而戕民命也奏入不报盖登莱之抚周延儒实主之  孔有德以舟三十艘招皮岛将陈有德随诱杀岛将以三千人入登州  丙午太监张彝宪奏省直料价积逋百万命工部开数立限完纳又命户部严核兵数额饷浮饷增于何自始于何年逐一详具以凭奏闻  申军机泄漏之禁  以胡应台为刑部尚书  壬戌贼自武安监陷华亭甲子遁  夏四月癸未孔有德攻莱城西南隅徐从治伤炮卒从治海盐人奉诏驻青州以莱城危急特入居守且力言抚叛非计不幸遇害变闻予祭葬赠兵部尚书立忠烈祠  丁酉夜江宁地震  是月红彝千余人筑城彭湖  湖广流盗自兴国直入江西泰和县  六月壬申河决孟津口横浸数百里  甲申兵部职方员外郎华尤诚上言三大可惜四大可忧剌温体仁闵洪学上诘责之允诚又极言其失上怒夺允诚俸  是月江西流盗自□安攻抚州乐安掠崇仁  秋七月壬寅司礼太监曹化淳提督京营戎政  逮巡抚宣府右佥都御史沈棨时插汉虎墩兔憨犯张家口求款市棨不以闻即答书设誓宴赉太监王坤以闻逮讯之  癸卯孔有德杀莱州府知府朱万年先是推官屈宜扬入莱城云有德必降但欲见防院谢涟琏遂主款遣莱州知府朱万年出谕有德等下马迎拜万年复入甲辰琏偕万年同出宣诏被执万年亟呼闭门即杀之推官屈宜扬得入寻自经  乙卯以马士英为右佥都御史巡抚宣府丙寅逮士英以擅笞张家口守备又取都司库六千金太监王坤密以闻  登州辽妇生子人身猴面二角鸡足生即能言  罢兵部尚书熊明遇  八月丙寅朔天寿山大雨水冲损庆陵宝顶削前曹文诏等击贼甘泉县大败之洪承畴令胁从者免杀降四千余人散者亦数千人官兵疾进诛其渠帅余俱散匿山谷  丁丑河套千余骑窥甘肃凉州副总兵都督佥事柳绍宗相希尹击却之  庚辰皇三子慈炯生  逮山东总督刘宇烈以科臣道臣并劾其丧师辱国也  以朱大典代之  辛巳孔有德精锐入登州北城将入海总兵吴襄等遂拥众先登乙酉有德引兵去官军尽抵城下复招远再复黄县始角□羊围  九月戊戌右春坊右中允兼翰林院编脩倪元璐引疾放归  以韩日缵为礼部尚书张凤翼为户部尚书  丁酉孔有德趋山海壬申复入登州城官军围之  以太监郑良翰谢文举扶进朝魏典卢文德提督京营戎政西安县雨谷其粒长于常稻差黑□完黑  山西流盗破临县贼魁豹五等据其城又掠怀济焚清化镇破脩武县杀知县刘凤翔河南巡抚樊尚燝以晋人之争左良玉也奏言贼在山西垣曲山渐近济源请良玉近驻泽州北可以援高平长子东可以救陵川潞安西可以应阳城沁水为晋保境兼顾济源是豫患未甚剧也  冬十月庚午命前御史金声中书舍人王应龙脩历法  登州叛兵屡出战游击程仲文守备祖邦楼先后战死已而叛兵入胶州海州  己卯定海兵击海寇败之  庚辰海盗刘香老犯福建小埕游击郑芝龙击走之  癸未安塞遗贼掠西川胡坌延绥巡抚陈奇瑜委总兵王承恩击败之贼目乔六自斩其党魁以降余遁延绥稍宁  丁亥以周士朴为工部尚书  十一月乙巳孔有德李九成出战败弃登州九成中弹死  十二月丙寅有德航海半至黄县  戊辰御史吴甡言河决浸及祖陵命责河道尚书朱光祚勘闻即督守臣脩筑明年以运河浅阻削一级寻罢  流盗自河南息县破光州  停开纳事例  总督张宗衡巡抚山西许鼎臣同逐临县贼贼转入磨盘山山方六百里阎正虎盘据交城文水以窥太原邢满川上天龙盘据吴城向阳以窥汾州紫金梁等以秦兵豫兵毛兵尽集泽潞东南遂乘虗掠东北从沁州武乡辽州榆社入榆次又入寿阳距太原不五十里许鼎臣遂撤临县之师以归  戊寅严皇城守卫  庚辰南京礼部主事周镳请撤太监张彝宪略曰内臣用易而去难此从来之通患然不能遽去犹冀有以裁抑之今皆不然但见因内臣而疑廷臣者多矣用廷臣而疑内臣无一焉如彝宪用而高弘图之鲠介终不可容矣以至金铉孙肇兴魏呈润赵良曦曹文衡王弘祖及李曰辅之激直熊开元之慷慨无不罢斥尤可叹者每读邸报半属内侍之温纶从此以往鍜炼臣子委亵天言祗狥中贵之心将不知所极矣上怒其切直削籍礼部员外郎袁继咸＜锍-釒＞救不听  乙酉赵和尚等贼斩其魁郝惟端以降诸将分领入营还宜君  己丑命司礼监右少监刘芳誉提督九门  是冬令百官进马三品以上各贡一匹余或合进俱纳御马监不过赍金贸之本监也自外入者虽骏骥亦却之  是年命鬻祠庙仓铺
崇祯实录卷之六  怀宗端皇帝六
　　崇祯六年春正月甲午朔大风霾日生两珥  丁酉畿南盗闯入西山距顺德百里时大队尚在山西零骑数百分为二道一北向西犯平县窥固关一南向河北怀庆卫辉尽遭蹂躏矣丁未总兵左良玉破贼于涉县西坡斩其渠贼望左家旗帜皆靡然贼势尚盛耽耽未忘中州也进屯辉县之百泉书院三日寻北踞林县山中于是赵村饥民相望而起河南兵七千先后失亡殆尽良玉势成孤注不得已邀总兵邓＜王已＞兵御之  庚子运舟出天津海口飓风尽覆以户部郎中史可法为江西佥事布政司参政  癸丑曹文诏进都督同知  留两淮盐课十万充饷客兵  大学士周延儒以宣府阅视太监王坤＜锍-釒＞劾乞罢不允  庚申遣催外饷十一人  二月癸亥朔建昌军沈学之家生豕二尾八蹄二身一首  戊辰召都察院左都御史张登谕之曰风纪重地向来考核御史之法不能实行今察吏安民莫先考檄卿其励之  庚午召廷臣于文华殿谓左副都御史王志道曰遗用内臣原非得已朕言甚明何议论之多也昨王坤＜锍-釒＞朕已责其率妄乃朝廷举敕莫不牵引内臣岂斥各官皆为内臣耶对曰王坤直劾辅臣故举朝皇皇为纪纲法度之忧内廷既可紏廷臣廷臣亦可紏内臣臣为法度惜非为诸臣地也上曰朕见廷臣其于国家大计不之言及唯因内臣在镇不利奸弊乃借王坤之＜锍-釒＞挟制朝廷诚巧侫也且文武各臣未尝不用因其蒙狥故勉用内臣耳周延儒等请上优容上色稍霁延儒曰志道非专论内臣实责臣等溺职上曰职掌不脩啖名立论何堪宪纪立命志道退  戊子山海关永平大雨水坏城郭田舍人畜亡筭  辛卯曹文诏击榆林贼败之文诏出师屡捷惟山西总兵张应昌逗遛不进于是贼渠紫金梁老犭□回犭□回从榆社败北奔总兵艾万年贺人龙斩之  巡抚许鼎臣因奏言寇党三十万流毒晋地五年今西贼万余遁济源山其内王屋燕柱析城中条令李卑艾人龙等从沁州阳城沁水入剿贺人龙李春芳从垣曲绛州入剿此西路之大概也东贼二万余遁辉林武陟山其内为青羊谷赤狄囤王莽岭伏牛山碗子城大王庄小西天孙膑坡箕山辽山今曹文诏孙茂林自潞安入剿猛如虎等自辽州和顺东平入剿此东路之大略也太汾西北有三阁五刚短毛贼镇臣张应昌等任之余如霍州之东山赵州之休粮山隰州之水头镇石楼之花城窊孝义之开府乔山之则皆土贼易定＜锍-釒＞入上心谓饥民非流寇而鼎臣亦藉以＜宀十见＞文法也上遂谕都察院以民穷盗起皆由亲民之官妄取民财弥逢上官小人得志百姓愈困敕巡按御史广访以闻  上谕吏部礼部曰朕惟祖宗朝求才用人原不徒凭文艺尽拘资格惟在敦尚行谊选建贤能以佐治理故童子必入小学遇试先核德行自入学以及释褐必有实德方许登用异日败行考官并坐至于四海之大岂无潜修硕德积学弘才清直刚方实堪大用者乎更宜简拔一二以示风劝若科道不必专出考选馆员湏应先历推知并当廷议垂为法守  三月辛亥刑科都给事中陈赞化劾大学士周延儒以游客李元功医官张景韶通贿命下元功镇抚司延儒奏辨赞化又劾延儒前语去辅李标上先允放余即封还原＜锍-釒＞上遂改留实有回天之力今上羲皇上人也此是何语罪不止轻泄至指借停刑以罔贿利引刑科给事中李世祺为证世祺亦奏赞化言实户科给事中朱文焕亦劾延儒重荷国恩毫无补救群喙交攻万无可留报闻  丙辰蜀贼攻苍溪县不下遂走广元同知张鹏起等战二郎关大败杀守备张应甲黄朝玺  己未蜀贼攻百丈关守备郭沾辰陈中败没  陕州兴平等官入觐贼不得达巡按陕西御史范复粹以闻  是月发十万金命御史陈乾阳赈济山西  夏四月丙寅贼破平顺县杀知县徐明扬  孔有德耿仲明由盖州自归于清初仲明弟仲裕先来通镇守登莱东江前将军黄龙计杀之及登州破龙家在城阖门死焉龙守旅顺计有德等必逸逸必道旅顺果至逆击大有斩获擒毛有贤承福等未几清兵入旅顺杀龙  辛巳总核各京省积亏盐课三百二十余万命有司如数角□羊纳否则指名参处金花积□亦分见徵带徵勒完  礼部尚书黄汝良上昭代乐律志考命付史馆河南西路盗自辉县入清化镇游击越效败没左良玉擒斩六十一人其武安东盗游击陶希谦击之亦败没部臣以河南不塞太行之险揖盗使人不得无罪河南乡绅奏请陕西总督洪承畴兼辖河南部臣欲移承畴驻潼关为三省之界监制晋豫二抚并曹文诏邓＜王已＞张应昌三镇上不允  命司礼监太监张其鉴郝纯仁高养性韩汝贵魏伯绶等赴各仓同提督诸臣盘验收放  癸未承运库太监奏叚匹欠数十万命有司勒限输上  兵部请三省抚臣亲在行间晋抚同曹文诏入阳沁山中道臣王肇生同张应昌入潞安山豫抚同左良玉直入星轺驿别遣邓＜王已＞直入少阳关保定巡抚同梁甫周尔敬入小西天等处其褊禆各选一知兵道府督之分剿报可  五月癸巳巡抚山户部侍郎刘荣嗣等奏言调兵剿寇非守城也近抚镇多设雄兵株守郡邑意以城池亡恙可逭失事之责不知贼利野掠何用攻城此名为防寇实同纵寇荡平无期病全在此请城守委有司抚镇率其丁壮冯高设险专主援剿  庚子云南曲靖江府土舍安边与安其爵其禄同祖兄弟也其爵世乌撤知府其禄欲仍受沾益知州脩好巡抚蔡侃角□羊谕之俱听命  以侯恂为户部尚书  壬寅插汉虎墩兔憨同河套五万余骑自清水横城分入守备姚之夔等不能遏临河堡参将张问政副总兵史开先守备赵访皆逃遂薄灵州总兵贺虎臣以千骑入守乙巳出战移入屯堡连屯数十里杀掠惨甚上怒巡抚耿好仁寻逮之  丙午太监张应朝调南京与胡承诏协同守备  己酉谕兵部流贼蔓延各路兵将云集一切功罪勤惰应有监纪特命内中军陈大金阎思印谢文举与山西内中军孙茂霖会各抚道分入曹文诏张应昌左良玉邓＜王已＞中军监纪功过督催粮饷安抚百姓仍着内库发四万金素红蟒叚四百匹红素千匹军前立赏  壬子河套西犯延绥定边营官兵击斩一百二十七级寻复犯灵州横城延绥西川降盗王成功乘边警紏众复叛于西川掠双湖峪陈奇瑜王承恩方御插汉即分剿于王家岔斩百四十一级继而承恩又击贼于膈峪斩八十八级王成功歼焉时又大雨西川平邓＜王已＞击贼善阳山大败之射死紫金梁贼夺气  工科给事中孙晋上言徐邳而下至安山无岁不决无决不害而最剧者莫如苏嘴建义等处宜亟讲求＜锍-釒＞塞之方此天下兵饷通塞之间也  六月辛酉朔命太监高起潜监视锦宁张国元监视山西石塘等路综核兵饷犒赏军士乙丑川兵溃于林县毛兵杀伤甚众潞王告急乞抚臣驻卫辉控御之  丙寅贼围汤阴败乡兵林辉涉安等县绵亘一山故易蔓也又贼自阳城垣曲来合于济源  红彝犯漳州明日突攻中左所官军失利  插汉虎墩兔憨犯延绥  礼部尚书东阁大学士郑以伟卒  庚辰大学士周延儒罢始温体仁与延儒深相结纳延儒故力援之以进至是体仁将夺其位太监王坤＜锍-釒＞攻延儒举朝争之体仁不之助及王志道召对上语延儒曰卿昨辨王坤＜锍-釒＞日后将入史书体仁觇知上意故凡与延儒为难者体仁必阴助之而助延儒者皆诎焉兼以羲皇语谤讪有据遂不角□羊命行人王芝瑞护行以归  甲申张彝宪以户工二部外逋一千七百余万当令科道分催时督饷方裁故下部院酌议部院请查参完□罢不遣  河南大旱密县民妇生旱魃浇之乃雨  秋七月辛卯朔大风拔木壬辰贼屯武安乙未贼屯彰德汾州命太监阎思印同张应昌合剿汾阳知县费甲鏸以逼迫苦供亿投井死丙申贼陷山西乐平县  召兵部尚书熊明遇等于平台以沈棨私通插汉欺□□玄辱国明遇对曰天语严毅臣等不胜惶惧退而思之亦边臣处置失平耳于天威无损也七月朔抚臣沈棨手书曰青永为哈喇慎诸部现在墙下与招抚官欢然道故往谕之启其悔心明旨虽严不亦纡边臣之难乎以插汉临边而去俱皇上威灵所及圣意云辱不过谓誓稿数语耳汉唐英主于塞外嫚书皆置不理即本朝款贡言语岂能尽驯边臣郤而不奏今此举实不成盟中军都司等官与之颉颃兼以捐俸犒劳为词未闻朝廷裁处于天威何损哉先是插汉屯膳房堡沙岭时总兵王世忠巡抚沈棨因私犒三千金插汉攒刀说誓事闻上初犹豫熊明遇力为请上以问周延儒伏地不对者久之上乃不允以誓文中朝廷与插汉并体寻逮棨遣戍  戊戌命行人召故大学士何如宠  庚子叙内臣守莱功徐时得翟升各荫锦衣卫正千户余升赏有差  湖广守备太监魏相监视登岛兵饷  八月乙丑谕田赋定额于是户部尚书侯恂上言赋役全书款目错杂田亩丁口又率不得原额增减多少何由稽考莫若以万历会计录为据合派辽饷另立一门庶攒造为易  庚议城张家湾从户科右给事中林正亨之言也  丁亥流寇过静宁攻隆德知县费彦芳告急固原道参政陆梦龙驻静宁州闻警往援遣把总王珍领二百人往先遁明日隆德陷彦芳被杀梦龙战绥德城外阵没  九月壬寅命沈世奎加总兵固守皮岛檄谕朝鲜世奎□遣参将陈龙檄皮岛宣布朝廷德意因至朝鲜  以冯英为刑部尚书  以南京礼部右侍郎钱士升为礼部尚书兼东阁大学士直文渊阁  是秋襄城县莎鸡来自西北群集以万计固沙漠产今飞入塞内占者以为兵兆也  冬十月甲子登州雨雹  大学士徐光启上言臣奉命督领脩正历法所进历法书表者三共七十二卷日缠月离恒星经纬日月交食各种略备今至五月复令知历者推算得各色立戌表二十卷日缠交食及土木火星历指草稿六卷虽草创似为成全恐稽大典则用人诚不可缓御史金声慱综理数大理寺评事王应遴学亦通赡且数请脩历堪以委用令其共相讨论可计期而竣矣因缴历法敕印寻召李天经督脩历法  戊辰礼部尚书文渊阁大学士徐光启卒光启字子先博学善星历兵法性行淳谨为时所推予祭葬赠少保谥文定  己卯礼部尚书林欲楫上言今天下所最患者曰官贪曰民穷曰兵弱臣请略陈之夫官之贪本源浊也皇上惩请托贿赂之弊法非不严顾巧者或藏径窦险者或捏风形直景不如端臬窒流不如澄源使断绝夤缘之路即澄清铨叙之法民之穷者本业微也国家岁额四百万石仰给江南今江南民力竭矣臣渡江而北濠徐青斋以抵畿辅榛莽极目其民转徙无常沟洫之制耕耘之事不知也宜募江南贫民就耕北方官给牛种每夫授田若干俾为世业三年始征有司巡行阡陌＜锍-釒＞通水利其密迩河淮凿渠引之以资灌溉使西北无不耕之田即岁漕可渐省也兵之弱者训练非也今之团操徒灞上儿戏耳必欲化弱为强宜于练兵之时寓选将之法如十一人为一队先召十人课其膂力骑射击剌而甲之有才过十夫即补队长十队为哨再试队长有才过十队者即补哨长十哨为总自把总而上必久历行间实有劳勚者方递迁参将以至大将将取于兵更不他索兵伏其将更不相猜按队而十人具按哨而百人具所以杜虗冒也臂指相使队伍不乱所以寓节制也至若孔有德尚在旅顺海上堤防倍宜加毖皮岛孤悬恐难独支宜令登抚择南之水师兼善火器者俾与皮岛犄角亦牵制之一助也  癸未插汉犯宁夏赵州贼至宁晋阻清水河不淂渡南宫被掠甚惨总兵梁甫在获鹿隃期始至贼已至柏乡西归五台山矣五台山周围数百里贼据显通寺其中薪刍粮储皆具险阻足恃官军号称夹击其实未尝遇贼也  论囚上素服御建极殿召阁臣□确温体仁无所平反陕西华亭知县徐兆麒赴任七日城陷论弃市上颇心恻体仁默不一语竟抵法人皆冤之  十一月癸巳进礼部左侍郎应熊右侍郎何吾驺为礼部尚书兼东阁大学士直文渊阁  甲午参将陈龙抵朝鲜王京面谕国王王随输米二千石助饷特赐金绮  乙未前顺天府尹刘宗周应召至京命俟林釬孙慎行至同见十月二十五日见朝上责其迟缓宗周引咎乞归  癸卯司礼太监郑之惠总督东厂  甲辰插汉西哨巴兔等五十余人来降  洮州卫地震  壬子定远堡龙洞内忽铜鼓乙卯武安涉县贼佯乞抚乘冰渡河陷渑池河南通判袁勋遁四川按察使刘永祚入觐过县失敕书及御览文册贼分入河南湖广汉中兴平  十二月己未朔贼陷伊阳  国子监进二十一史  乙丑参政李天经上历书  庚辰贼假进香客陷郧西县掠遂平  壬午叙复登州功复朱大典原官进兵部右侍郎谢三宾进太仆寺少卿余升赏有差  癸未东江石城岛都司尚可喜降于清时孔有道耿仲明在迫力河治舟可喜因掠长山广鹿诸岛縳都司孙奠邦李承恩等来归  是年陕西山西大饥
　崇祯实录卷之七  怀宗端皇帝七
　　崇祯七年春正月壬辰降盗王刚王之臣通天柱等至太原挟赏巡抚戴君恩于明日设宴斩刚等各营共擒斩四百二十九人王之臣即豹五通天柱即孝义土贼也贼党称紫金梁老犭□回犭□回已死既而侦之在东山无恙而西山则有翻山鹞姬关頴掌世王三贼寻生得献俘而岢岚大盗高加讨号显通神尤横会大旱灾饥民投贼者逾众  张献忠犯信阳邓州兵科给事中史可镜请镇筸兵数千剿楚寇控扼襄阳德安兵部奉调镇筸五千以施南等处兵足其数贼尽入应山都司佥书周元儒击败之  丙申刑科给事中李世祺劾大学士温体仁吴宗达忤旨谪世祺于外  贼自钧州掠谷城遂趋襄阳命司礼太监卢继宁封朝鲜国王  辛丑贼陷洵阳偪兴安西乡土寇乘之汉中为震游击唐通剿土寇而兴安贼随破紫阳平利白河三县分守道王在台固守兴安又洪承畴赴之城得全时练国事移兵□雒巡按御史范复粹驰赴汉中贼始奔南破凤县入四川  满城布衣魏文奎上言今年甲戌二月十六日癸酉晓刻月食今历官所订乃二月十五日壬申夜也八月应乙卯日食今乃以甲寅遂令八月之望与晦并白露秋分皆非其期讹谬尚可言哉臣年已七十八矣谨将本年日食月食时刻分杪详具进览命召文奎入京测验  辛亥煞胡堡守备叶逢春报西人三千骑与降丁相杀自水口入犯  甲寅镇筸副总兵杨正芳败贼于旧县金沙铺  贼攻房县日夜毁民居门扉舁攻穴城入之又陷保康是月唐王聿键奏言南阳知府陈振豪于寇至张皇失措擅取仪卫守陴崇祯五年臣捐千金缮城今城之坏犹故也乞别选贤良命逮振豪下刑部狱  南京兵部尚书吕维祺奏言南都凤泗承天陵寝所在宜以宿寿襄叶为咽喉淮徐则京师咽喉乞敕淮南巡抚杨一鹏急宜豫备贼势果东似宜移驻  二月壬戌以大学士温体仁吴宗达主试礼闱礼科给事中吴家周劾体仁越次上不怿贬家周  贼陷兴山县  监视登太监魏朝以给事中庄鳌献所上太平十二策内撤监视因求罢不允贬鳌献于外  戊辰巡抚宣府右佥都御史焦源溥报插汉虎墩兔憨远徙部众离散总督太监张彝宪请入觐官投册以隆体统许之庚午山西提学佥事袁继咸上言士以廉耻气节为端有廉耻然后有风俗有气节然后有事功如总理内臣有觐官赍册之令皇上从之特在清理文移剔厘奸蠹非欲群臣诎膝也乃上令一出靡然从风籓臬守令参谒屏息嗟乎一人辑瑞万国朝宗诸臣未觐天子之光先拜内臣之座士大夫尚得有廉耻乎逆珰方张是时乾儿义子昏夜拜伏自以为羞今且白昼公庭恬不至怪国家自觐典二百余年未闻有此臣所为太息也科臣李世祺劾辅臣温体仁吴宗达既谪世祺复罪考选文选郎中吴鸣虞使言官括囊无咎大臣无一人议其后大臣所甚利忠臣所甚忧又臣所为太息也奏入上责其越职言事摭拾浮议既张彝宪亦奏辨谓觐官参谒乃尊朝廷继咸又上言尊朝廷莫大于典例知府见籓臬行属礼典例也见内臣行属礼亦典例乎诸司至京投册吏部各官典例也先谒内臣亦典例乎事本典例虽坐受犹以为安事创彝宪即长揖祗增其辱上仍切责之  知贡举礼部左侍郎林釬奏言贡士颜茂猷作五经义凡二十三艺录之恐遭于式黜之又重其才上以其该博命录之继列于榜特令一体廷试  贼入瞿塘陷夔州杀署印同知何承光道臣周士登通判王上仪推官刘应侯奉节知县谭楚良俱遁免  庆王上言宗禄虗设如庆城王府于崇祯六年方给万历二十六年之禄上异之命追责向来所司  戊寅蠲登莱宿逋且赈之  甲申上祀先农躬耕籍田  是月海豊雨血  山西贼自宜川渡河合降丁饥民蔓延于澄城郃阳间官兵斩三百余级余遁会北兵至夹攻斩百五十级遂突入□雒十三营号十万掠洵阳兴平流入汉川  三月丁亥南京右都御史唐世济上言流寇有四一乱民一驿卒一饥黎一难氓宜分别剿抚上善之命专委总督陈奇瑜辛卯上御文华殿日讲毕阁臣退命再入问陈奇瑜今安在温体仁对曰闻在延绥今彼请饷三十万上曰已留新饷钱士升曰新饷虽留此时官未尽徵恐难济急至于难氓势必资遣方可得生但期以免死势终为贼上低回久之乃谕曰近来用人拘于资格乙榜巡抚若以为怪因论及南宫试事曰近来文章俱属浮习如董仲舒天人三策真文章也  巡抚山西右佥都御史戴君恩奏留新饷二十三万乞准开销又乞发内帑赈济命于太仆寺量给时山西自去秋八月至今不雨大饥人相食  己亥大学士何如宠在道屡引疾不许刑科给事中黄绍杰奏言如宠栖迟里门徘徊道路非有所疑畏则有所瞻顾也从来君子小人不能并立次辅温体仁当知所自处矣自体仁为相无岁不旱无日不霾无地不灾无在不盗爕理固如是乎秉政既久窥旨必熟故中外诸臣承奉其意如一人当用则曰此与体仁不合一事当行则曰此体仁所不乐凡此皆召变之由乞命体仁引咎辞位可以上回天心下慰民望上责其率妄调外  辛丑策贡士于建极殿上特裁宸翰问以恢强安边屯田盐法漕运马政恤民足兵正士习破资格其道安施朕将亲览焉赐刘理顺以下三百人进士及身出身有差  丙午河套插汉合犯宁夏河西玉泉营总兵马世龙击郤之  夏四月丙辰朔海寇刘香掠海豊己未工部侍郎李遇知等请发帑金十万赈济陕西命户部议之  庚申新平堡参将马鉄贝诱降丁入市收其弓矢诒以军门巡边出迎遂驱而歼之上首功辛酉西人数百骑犯新平堡传烽守备王国臣驰斩八十级西人歹打儿汉吉囊等前以三万骑乞降  丙寅贼在房县妇倍于男张全昌击斩百五十八级  丁卯安位以兵送安边往沾益州  壬申西人陷保定州  甲戌发帑金五万命御史梁炳赈饥陕西时山西永宁州民苏倚哥杀父母炙而食之  川寇三万人返屯郧阳之黄阳滩分三道一均州趋河南一郧阳趋浙川一金漆料过河趋□洛卢氏张应昌战均州五岭山兵败还均州  西人陷得胜镇羗二堡  丁丑贼陷两当县贼攻苍溪陷凤县洪承畴闻插汉犯甘肃即自汉中行至栈道青桥驿闻贼营宁羗州庚申返褒城至沔州援宁羗贼由阳平奔巩昌丁卯承畴过白水江辛未抵摆州壬申至成县见贼势盛且分道一向边方一向汉中知府断栈道守鸡头冈贼不得至褒城由汉王山犯固城洋县官兵固守贼间往石泉溪阴又别部贼二万趋宝鸡汧阳求抚又湖广贼二三万犯平利盖春夏间楚蜀贼合于秦又卢象昇等萃兵于楚故贼尽奔汉中兴平而川贼入西乡者二三千又犯城固东下是时诸贼尽入汉中兴平以接于□雒矣寇自五年聚于晋纵之渡河而豫楚被害至是又还集于秦而朝廷漫无措置失此机会良可惜也癸未贼往四川阻大江入西安之终南  是月宣大收降丁五千一百九人女不预焉时插汉虎墩兔憨西徙  总督漕运杨一鹏奏言去冬十一月淮泗之间方千里俱有异鸟丛集雀喙鹰翅兔足鼠爪来自西北千万为群未尝栖树集于田尽食二麦亦灾异也  五月丙寅朔尚膳监太监王永祚奏三宫膳羞归并大庖从之  辛卯免浙江崇祯三年以前织造叚疋  贼陷文县文县去岁大旱入秋早霜冬无雪今春不雨斗米七钱延绥西路数年不登贼分部一掠鄜延奔绥清金峪者官兵击斩千三百余级一掠延庆亦擒斩数百皆傍终南山窜入□雒  插汉虎墩兔憨犯宁夏总兵马世龙拒之斩八百九十余级  丙申洪承畴以副总兵贺人龙刘成功等兵二千游击王永祥骑八百赴蓝田盖寇出陕西之道有二曰□雒曰汉中兴平时贼深入南山大峪实近省会故逐之遂东奔纲峪川复入大山远窜□雒其前犯西安泾阳三原之贼李自成张献忠等俱西奔盭厔鄠二县  傅宗龙密陈防海之策欲尽撤皮岛兵以节浮费兵科给事中常自裕言  贼陷庐氏县  乙巳洪承畴自汉中西援甘肃  练国事奏今日最难有五一阙兵大盗起于延绥榆林兵力不足遂调甘肃自宁夏丧师于灵州甘肃丧师于凉州今防插汉尚且不足能分以剿贼乎榆林兵止五千陈奇瑜率之而防秋又当西还则兵愈少二曰阙饷西安凤翔兵荒且留新饷即使支尽不抵三镇之用司府无可借饷饷将安出三曰阙官荒盗频仍有参罚戴罪有追赃客死有失城就逮道府且不乐就何况有司今官阙三十余员何以治民辨贼故阙官急宜补而参罚亦宜少减也曰宗禄秦俗嚣悍贫宗尤甚垂涎赈金渐不可长曰驿递秦晋驿递例不全给今募夫之苦更加十倍故人人思遁凡在冲路宜全给以安其心  洪承畴等自盭厔郿县渡河抵岐山向平阳分三道寇十余万承畴兵仅三千在汉中总兵左光先游击赵光远兵三千四百有奇在临巩总兵孙显祖兵千五百参将卜应等兵二千在平凉副总兵艾万年兵千人止可城守其游击王永祥马献图分戍者不预焉总兵张全昌等兵六千视盗所向以为援剿  六月乙卯朔洪承畴以援甘肃上言汉南诸郡各接楚蜀今大兵皆屯楚蜀贼必偪入汉南陕抚练国事远驻□雒按臣范志粹又以会城空虗而移驻臣以边急复离汉南大盗四集谁为反顾叙禁旅功荫太监曹化淳世袭锦衣卫正千户袁礼杨进朝卢志德各百户赐金弊余有差  总兵陈洪范请灭插汉上命趣赴登州  丙寅陈奇瑜因抚治勋阳卢象升剿竹山竹溪各山寇速战斩一千七百五十三级  贼犯郿县为乡兵斩溺甚众宝鸡岐山义勇闻风率先贼败去  戊辰飞蝗蔽天  己巳刘成功柳国镇艾万年等以三千人战宁州之襄乐颇有斩获俄贼众伏发被围万年国镇败没  先是陈奇瑜围李自成大部于南山车厢峡会连雨四十日贼马乏刍且苦湿死者过半弓矢俱脱贼大窘乃自縳乞降奇瑜许之各给免死票回籍甲戌出山  张全昌追贼兵败都司田应龙张应春死之贼连胜益骄欲犯西安泾阳三原等县洪承畴令曹文诏以三千人自宁州真宁往援清兵围大同  陈奇瑜于峡石狮子山剿秦晋遗贼斩七百二十五给渰五千余人堕崖死者二千余人  秋七月乙酉朔降盗陷陇州陈奇瑜闻之檄各属严守待命  谕兵部禁札付加御  加筑京城  丙戌日食  己丑洪承畴奏言贼在庆阳西安拒败官军猖獗如此大抵贼可十四五万明知官军一二万不能四驰恃其势众旁伏递进则剿杀之难贼皆精骑每跨双马官军马三步七则追逐之难贼攻堡掠野到处可资官军待粮转运则粮刍之难贼入山□嵎官兵相恃一日即误坐一日则时日之难且请盐课银三十万加曹变蛟鼓秩其敌忾遂加曹变蛟副总兵  辛卯贼至凤翔西关藉口奉督抚文安插城内守臣知为巨寇诒以门不敢启湏缒城而上先登三十六人尽杀之陈奇瑜因借以为辞劾地方官绅挠偾抚局以激上怒命缇骑逮宝鸡知县李嘉彦及凤翔乡绅孙鹏等五十余人下刑部狱  清兵入大同张家口又入膳房堡焚龙门关  叛兵杨国栋等拥三千骑直抵西安城下乞抚巡按御史范复粹无计惟登陴固守明晨练国事在鄠县闻之驰还登南城檄贼至濠畔讲一日夜未决度不受抚必西走鄠盭厔密檄沿途官兵饬备更设伏于盭厔境上之夹水沟时禾茂泥淖骑不任驰伏发歼其半国事又遣官招之谕杀渠自赎予上赏顷之一贼斩国栋以首献贼人人自疑互戕千余人余仍入南山  壬辰清兵入保安怀来命宁远总兵官吴襄山海关总兵官尤世威以兵二万分道援大同时辽东粗安有言巡抚方一藻总兵祖大寿私通故移警于西  洪承畴令曹变蛟赴三原  癸巳京师戒严清兵屯膳房堡沙岭往阳和  乙未洪承畴趋富平转入渭南遏各贼  叙州定远堡母猪龙洞闻铜鼓声一日夜  丁酉清兵围宣府遇炮击退屯深井天寿山守备王希忠以闻命亟收人畜入保  戊戌清兵四略永宁明日大捷命保定巡抚丁魁楚移驻紫金关山西巡抚戴君恩移驻鴈门关总督陈洪范移驻居庸关己亥命御马太监黄钟育尚膳监太监王之俊司礼监太监孙朝喜俱提督忠勇营清兵入镇羗得胜二堡  庚子以太监孙茂霖监防紫金倒马二关  大盗混世王等从凤翔郿县东盭厔鄠县云犯西安洪承畴驰一昼夜明日入西安预檄富平关兵及张全昌兵俱赴西安合击贼贼扬至西安之东境我兵以力疲未能出承畴恐贼自渭南华州东出潼关先令张全昌副总兵曹变蛟间道走渭华遏其前承畴出至潼关红乡沟追贼游击李效祖柏永镇力战自辰至申贼始却不能出关因登山承畴自潼关驰赴蓝田欲从山后间道剿之丙午贼觇知官兵意夜走□雒山中初大盗老犭□回犭□回等万余先踞南雒山今又益贼万余承畴又率张全昌赵光远共兵三千赴潼关大峪口截其出仍备阌乡灵宝诸处而前淳化耀州富平贼李自成张献忠等东奔陷澄城县围郤阳旬余联络百余里闻承畴兵至角□羊围由清水秦州窥平凉邠州矣  清兵围大同左卫  卢象升追上津贼于乜家沟总兵邓＜王已＞斩一百八十六级  清兵破安州杀知州阎生斗  己酉清兵至朔州围浑源州  壬戌巡抚河南玄默撤左良玉自内乡陈治邦马良文等自雒阳并赴卢氏  插汉虎墩兔憨又犯宁夏广武营官兵击斩四百十六级  湖广总兵秦翼明至上津县□州贼犯豊阳豊阳古废关地接秦楚为郧襄之咽喉豊阳后有小径曰罩川口可通郧西郧阳巡抚宋祖舜令游击周士凤以六百人戍罩川口翼明夜发兵架梁入贼营后昧爽分兵捣其营贼稍怯斩百四十九级上忧寇无已时召谕户兵二部以淮抚兵及杨御蕃兵厄南畿要害护祖陵以董应文赴彰德倪宠牟文绶兵赴山东河南协剿以河南湖广兵李重镇关兵四万五千并赴河南令卢象昇总督征剿承天责巡按余应桂居守如秦寇入豫洪承畴出剿西北象昇进剿东南贼复入秦则象昇亦入关协剿而豫贼有自中牟走洧川有自祥符入尉氏旋突禹许长葛间而豊阳关之贼不得出屯灵宝凡十三营前三营张平国往许州王成龙往鄢陵许文冲往尉氏大营在永宁卢氏约九月向山东实欲诱我东备因袭汴梁也  八月丙辰叛兵自斩其渠杨林降  陈奇瑜报降贼角□羊散男妇一万三千八百七十七人斩渠魁十人俱延安安定等县民并令还乡  清兵破代州  戊午夜李自成陷咸宁杀知县赵跻昌洪承畴援兵至遇于城下贼弃金帛饵我兵竟西遁  庚申张应昌击咸阳贼斩四百九十九级俘其军师刘某兵气始振  清兵分道进东路至繁峙中路至八角西路至三坌  贼陷陇州屯州城及汧陇间浃月陈奇瑜次凤翔令参将贺人龙等援陇州贼围之  少詹事文震孟请改先帝实录上以册立皇祖默定张差实系风癫红丸轻进意亦忠爱谕旨即为定案不必议改  旌唐王聿键助饷  己巳清兵攻大同五日退西安堡  清兵入崞代崞县知县黎壮图降陷灵丘县  辛未罢总理监视太监谕曰朕御极之初撤还内镇事无大小悉委臣工不意诸臣营私诿过罔恤民艰廉谨者入于迂疏贤能者好为推诿居恒但有虚声临事均无实济己巳之冬京都被兵宗社震恐举朝束手此士大夫□国家也不得已分遣各镇监视添设两部总理虽一时权宜亦欲诸臣自反迩来经制粗立兵饷稍清诸臣应亦知省自图改悔今将总理监视等官尽行撤回以信朕之初心惟关宁偪近高起潜兼监两镇京营内臣提督炤常所愿二三臣工共体时艰若复蹈陋辙不惟国典具存抑诸臣之忠猷何在良足耻矣  清兵攻保定竹帛口杀千总张脩身  甲戌召勋戚文武于平台问堪冢宰及总宪者令各给笔札条对吏部侍郎张捷曰臣之所举与众不同上许之勋戚在殿西室文在殿东室捷彷徨四顾大学士王应熊目属之诸臣觉其异及问所荐则兵部尚书吕纯如也时诸臣或举郑三俊勋戚亦如之或举唐世济捷曰总宪世济可冢宰非纯如不可俄入奏力言纯如之长诸臣以纯如列逆案不可刑科给事中姜应甲言之尤力捷失色上问温体仁对曰谢升可上曰尔等其谛思之应熊故善周延儒而纯如又与延儒善者体仁阴主之工科给事中范淑泰遂劾王应熊张捷同谋党附大肆欺□□玄刑科给事中吴甘来亦劾张捷计翻逆案纯如用则邵辅忠张朴辈皆可用矣上责捷回奏  乙亥召南京吏部尚书谢升为吏部尚书右都御史唐世济为左都御史  刑部尚书胡应台终养去以冯英为刑部尚书  陈奇瑜专事招抚由城固入汉中降盗角□羊散万五百二十八人斩渠魁四人皆延安人也勒降人回籍行八百里至宝鸡等县仍事杀掠官兵捕斩三百余级  洪承畴至富平诘朝至马家村掩盗不备贼先锋高杰甚锐承畴还富平夜袭营杀二百余人斩六十余级高杰降于贺人龙人龙率以袭贼却之  己卯清兵出拒墙堡  辛巳祖大寿以兵四千人西援命驻防蓟镇密云  清兵攻大同右卫  是月有大星从狗国坠入大同兵营  闰月乙酉清兵攻宣府万全右卫守备常如松却之丁亥入万全卫  洪承畴遣兵击延绥西人斩四百余级西人遁  己丑暹罗入贡清兵出塞归计驻宣大隃五旬获毋算吴襄尤世威分道援大同襄兵败世威部将祖＜宀十见＞以七百骑战大同北门颇有杀伤  贼陷白水县知县庞瑜先遁  甲午上御文华殿日讲毕仍召阁臣曰敌出口宜先招抚难民援兵可撤者当尽撤之王应熊曰彼利子女金帛耳田禾未损援兵屯驻城西刈禾牧马民甚苦之钱士升亦以为言应熊又曰山西崞县贼止二十骑掠子女千余人过代州望城上亲戚相向悲啼城上不发一矢任其饱掠而去上为顿足叹息应熊曰崞县被陷捆载三百辆去后数日官兵始报恢复上曰各官俱有罪命兵部核奏士升曰贼实可击失此机会何吾驺曰当尽征各省粮饷以图恢复士升曰吾驺所言是广东事也若江南府帑并无存留且漕粮加派江南独溢民力已竭不堪再困上又传兵部设法市马  清兵出宣府归命撤援兵  江西河南云南大旱  壬寅陈奇瑜至凤县时贼益炽北接庆阳西至巩昌西北至邠州长安西南则盭厔宝鸡众殆二十万奇瑜始悔分兵出御而兵亦寡矣  甲辰夜木星犯奎宿  壬子总督宣大张宗衡巡抚宣府焦源清巡抚大同胡沾恩巡抚山西戴君恩并免十月论罪俱遣戍  九月丙辰巡按陕西御史傅永淳报流寇出栈道攻陷麟游永寿即陈奇瑜栈道中所抚贼也七月围宝鸡赚凤翔其招抚官三十六人在凤翔守城者皆士民诱杀之  丁巳应天地震  庚申王恭厂火药灾伤毙数千余人  癸亥贼破扶风杀知县王国训  乙丑日讲官少詹事文震孟请告不允  赈淮安徐和  礼部尚书曾楚卿罢户科给事中姚思孝论其天启时要典副总裁也  谕兵部腹马俵角□羊祖制难以尽更仍旧本折兼收苑马亏额前茶马册报七监马匹强半虗数今欲清补牧地牧军尽厘牧政各官蠹弊详酌责成岂得空言设法并宣大市马作何易买确议具奏  甲戌河南寇围荣阳汜水及于密县河南推官汤开远同左良玉自郏援密寇走登封寻入白沙新庄又觇知信阳有备自光山罗山犯黄安麻城自麻城趋罗田犯蕲水大营尽入黄州广济黄梅告急  兵部议大剿河南兵入潼华湖广兵入□雒四川兵入汉中兴平山西兵入韩城蒲州  丁丑盗掠略阳时陕西盗一由凤县旧栈道还攻汉中一出略阳由阳平关入梓潼剑州一由宁羌犯广元  辛巳洪承畴自平凉遣副总兵左光先等率兵间出华亭明日抵陇州贺人龙围始角□羊  冬十月甲申朔兵科给事中史可镜劾陈奇瑜报抚贼一万三千人勒回延安似延安人专盗也又傅永淳上言汉南降盗出栈道渡渭水陷城据邑所在骚然皆由奇瑜专主招降谓盗以革心不许道涂讯诘入一邑而邑不敢问入一郡而郡不敢问开门揖盗剿抚两妨恐种祸不止三秦也  巡抚山西右佥都御史吴甡言御  必湏塞外若塞入而援截甚难招安流盗更宜慎重书云歼厥渠魁胁从罔治未舍渠魁而概散之者彼狼子野心势难驯服况边地穷荒无居无食仅曰免死岂遂革心易虑  癸巳流盗犯黄蕲又河南盗扫地王等趋东南自霍山英山分掠潜山太湖宿松  乙未辽东总兵祖＜宀十见＞抵灵宝时贼离城六十里混世整齐王张献忠皆在焉会战斩百二十一级  总理户工二部司礼太监张彝宪改司礼监提督  丙申上连日御经筵遇雪不辍谕讲官尚书韩日缵姜逢元侍郎陈子壮少詹事文震孟谕德姜曰广倪元璐脩撰刘若宰言毋忌讳震孟讲春秋上论及仲子归瑁震孟对曰此见当时朝政有阙以是类推春秋之义实有禆于治道上然之  丁酉命邓＜王已＞简精锐二千五百人屯临洛相机剿寇余兵还蓟镇其延绥宁夏甘肃固原援兵属陈奇瑜调遣洪承畴标兵夹击其陕西山西河南郧阳四川各巡抚俱分布要害扼截应援  免宣府总兵张全昌大同总兵曹文诏山西总兵睦自强  庚子以郑三俊为南京吏部尚书工部尚书周士朴以公主坟价混匿驸马齐赞元劾之削籍以刘遵宪代之  乙巳贼陷陈州围宝灵官兵击之贼奔耒阳诸山  贼自京山间道趋显陵明日遁入山中时大寇聚秦中李自成在乾州招之不听老犭□回犭□回在武功而河南贼出永宁陷灵宝  总兵左光先击李自成于高陵富平间斩四百四十余人即还富平自成弟战没屯乾州安家庄佯求抚于监军道刘三顾真宁知县王家永遽信之出城招谕被执失其印三顾逆其诈早避堡上贼有奔泾原者扼于洪承畴东奔华州渭南者扼于赵光远遂折入南山时官兵三战共斩一千二十级余而华阳南原之贼夜隃山中出朱阳  是月贡士朱陛宣卒陛宣吴县人万历壬子贡士学行醇笃学者私谥孝介先生御史祁彪佳奏荐明年赠翰林院待诏  十一月癸丑朔陈奇瑜请各巡抚总兵分地责成从之时抚局大溃贼氛日炽故有是请欲分委其过也  癸亥尽免山东五年以上逋祖巡抚河南陈必谦率参将李云程等由洛阳趋偃师命监军同知祖＜宀十见＞趋嵩汝皆走汴之路也时李自成自潼关奔偃师巩县张献忠等奔嵩汝为豫楚合寇贼侦左良玉在偃师伪向开化渐西移犯河南良玉还救河南贼已出龙门并归东路  丙寅守备刘宗传报插汉部落百余人叩关乞市太监刘秉宪以闻总督漕运杨一鹏议浚泇河从之  翰林院侍读倪元璐上制实八策曰离交东西势并泾镐之事虑在来春宜敕枢臣秘通边吏乘兹方合用间用疑伐其本谋使能散胶漆为水火俾疆境自危而复安一也其次曰缮旁邑用兵惟知声击潜虚之法备关则不趋关而趋口备口又不趋口而趋云上度其再来必不趋云上而趋蓟又必不逼京城而抄旁郡京城近畿玉田三河豊润平谷等邑宜及时增缮大脩守具庶可坚壁清野夺其久持二也其次曰优守兵顷者宣大之役不御不追罪由将吏婴城力守劳在师徒今罚行赏稽能无怨心臣查守兵月廪不及战粮五倍援卒骄蹇犹然厚奉相提而论诚似非平或量给赏赉励其守气或倍增粮额责以成功三也其次曰靖降人夫既云来归况皆散丁零众调驭之方存乎权智盖不在主将甘苦与共之情而在行部蕃汉不分之迹使得各无猜疑自然一心归附四也其次曰益寇饷秦晋流寇蔓延日滋苟图必剿惟在足饷请听两省以旧赋之半新赋之全留输行间以备兵储五也其次曰储边才夫边才难辨成于练习诸凡近边县令惟求英茂三年见能即升本道自佥臬以至籓长悉亦核其成绩而本方节钺之才亦取诸此节钺无缺则加卿衘照例三年一任其子如此则终身于戎马军旅之间塞责者稀而更得不次世及之恩愿从亦众六也其次曰奠辇毂昔汉徙富民以实京师今者都城匮竭不忍见闻车户动至倾家流商嗷然载路重之市井亡赖以告密为佃渔一语牵连家已荡然凡昔所号巨贾殷家悉无兼辰之食五方游众无所归依诚恐一旦告急人无固心掉臂开门势所必有宜急议培养无靳膏泽酌苏□之策塞告密之门汔可小康驯臻大定七也其次曰严教育国家教官以秘馆教士以辟雍今者一入金门遂称闲局容与焉是化有用为无用也欲使无亡所能莫如教习古事经史今事典故远事祖宪近事时宜凡所诵著悉取诸此日省月试灼然有程至于援纳既革贡举将兴两雍司成略仿馆条策厉多士何患功能不出八也又制虗八策曰正根本治之根本惟在丝纶今六曹庶务成谋悉禀政府便殿引对虽微言悉蒙俯采故救时之可为莫如今日诚能体陛下之严察以剔蠹祛邪奉陛下之公虗以育才扶正勿以大猷付之悠忽勿以琐务示其周详恩怨不横其胸好恶必循人性毋徒伤元气而情面仍存毋浮慕精明而丛脞实甚毋以意见仇独立之士毋以声颜拒来告之人如此则才识自生勋猷自著一也其次曰伸公议吏部左侍郎张捷无端保奸致激群论在今日去留非徒邪正之关实亦安危攸系何者凡彼死灰竭计惟幸国家多□今见首功无恙即云大势已移竿牍金钱麋兴蚁至从兹扰扰必多事端息棼遏萌是在乾断二也其次曰宣义问夫祖考者臣庶所欲崇戴以明忠内臣者外廷所当摘剔以明异如近日词臣许士柔力阐先徵倘终庋阁则陛下永言垂则之义未彰昨岁宪成王志道执争内遣如久沉沦将陛下权宜姑试之心逾晦斯关誉望冀留睿思三也其次曰一条教卓异本求循茂而厉以考成之格于是抚按不能治贪残例转本处庸凡而美以优升之名于是公论不得问摧折会推既咨群议而所禁乃在把持馆员既重官评而敷试仍以文字于是盈廷之语默无主阁部之取舍难凭盍求画一以定归趋四也其次曰虑久远夫毙必原其自始法当虑其所终故循事始之观则兵哗必由于将劣民乱必由于绅豪武绌必由于文尊宗辱必由于官玩为要终之论则劣将易制而哗兵难制豪绅易制而乱民难制文吏易制而武臣难制有司易制而宗潢难制若矫偏过平惧贻后累也五其次曰昭激劝刘之纶以庶常片语而佐枢王来聘以武第踰年而秉纛遭被非常安能不死要在二臣之死亦有难能法应殊恤顾反寥寥天下皆谓陛下骤贵无功之人而薄酬死事之节请自今兹＜棥心＞弘斯义恤死劝生俱可致功六也其次曰励名节孔子疾没世无称圣人之期人以名如此今或见人表异輙诋好名臣愚惟惧世不好名所以每多败名之事至于在位无才皆因骨柔节堕昔人求将略于犯颜敢谏此非虗言原夫畏敌之情无过畏死斧钺之与锋镝其为不畏岂有殊哉摩厉之术必握其原七也其次曰明驾驭督抚大吏古之所称连帅全资威重弹压诸州况当受时临戎之际小形过差此可郑重责成勿事频加呵让诚恐气失沮丧靦临将吏势必仓皇乱谋苟且救过八也＜锍-釒＞入上复问用间伐谋之策既而元璐再陈之且求上尽撤监视内臣以重边疆不报  礼部右侍郎陈子壮尝谒大学士温体仁体仁极称主上神圣臣下不宜异同子壮曰世宗皇帝与议礼诸臣同心并志千载一遇然祔庙之议勋戚之狱当时臣工犹执持不已皇上威严有类世宗公之恩遇孰与张桂但以将顺而废匡救恐非善则归君之道也体仁意沮自后遂至嫌隙  庚辰削总督兵部右侍郎兼副都御史陈奇瑜职听勘先是八月陕西诸臣李玄李遇知等奏抚寇之误贻害封疆戕陷生民盖指奇瑜也兵部尚书张凤翼与奇瑜姻契归罪陕西巡抚练国事逮之上命并勘奇瑜既而李玄等复紏其罪亦逮讯之次年论戍  是月卢象升袭贼龙驹岭败绩  十二月癸未朔以乾清宫管事太监马云程提督京营戎政  温体仁乞罢不允  甲申以司礼太监李承芳总督东厂  贼大至郧西又自洋沔直至兴平洵阳白河络绎不绝副总兵杨正芳深入同镇筸将张上达死之  右佥子兼翰林院侍读日臣偶遇薛国观问及之国观云斯举甚盛考法殊难臣偶摅臆见国观跃然为可久越数日忽旧冢臣李长庚贻书致询臣即以议揭答之唯云考选一事所以难者皇上崇治行而弘文之选原属文章今欲归之政府则内阁似侵主爵之权责在司铨岂馆职不关纶扉之议且法既尊治则吏部之殿最即是定评考必以文倘内阁之高下或乖舆论正使同堂而咨必致彼此牵制欲求文治相准保无长短互异若此者所谓难也愚请吏部先以治行考定之即以所定人数送阁考选馆员凡与试者悉为治行之尤在内阁即可一意徵文不必分心采望其甲乙名次以文而定而授官高下仍准官评拔科道之尤为馆员既可尊文章于政事之上定编简之次以部议仍是升器识于文艺之先臣所言如此未尝品题人物窃定员数有把持劫制之力也陛下即以多事斥臣臣岂有悔之上善之  戊子辰刻日旁有三晕久之乃散  丙申总督宣大杨嗣昌奏插汉部落实有数万小王子至归化城俟正月来讲赏先求开市臣意剿之不能拒之应就其计借市马为操纵暂示覊縻亦是一策命部议覆  巡抚淮扬御史刘兴秀言山阳海门沭阳桃源睢宁盐城兴化灾荒乞蠲不许  贼自徽阶突入略阳沔县毁秦王祖茔游击唐通兵败  总督两广都御史熊文灿令守道洪云蒸巡道康承祖同参将夏之木张一杰往谢道山招刘香被执上以贼渠受抚自当听其输诚岂有登舟往抚之理弛备堕奸尚称密□未尝与知督臣节制何事蒙昧如此命巡按御史确覆不许餙报既令文灿戴罪自效  是月左良玉军渑池陈永福军南阳邓＜王已＞为援而山西平阳汾州防河之戍多逃自灵丘广昌径走五台陕西郧阳各处告警云东下常德而河南为剧兵部议徵边兵二万益新饷二十五万会合湖广山西讨寇关中
　　崇祯实录卷之八  怀宗端皇帝八
　　崇祯八年春正月壬子朔左良玉于汝州南山逐贼斩获甚众  甲寅兵部职方主事贺王盛再劾温体仁奸庸误国谪外  叛兵焚五台流盗掠沔洋城固南郑唐通战沔县斩二百余级左光先战城固斩百四十五级  丙辰命吏部京察  丁巳贼至固始明日城陷  己未洪承畴以河南贼炽率标三千赴之而西安贼南至盭厔过渭掠西安乾州又河南逸贼复入兴安汉中陷宁羗自沔略阳转入临洮巩昌  以姜逢元为太子太保礼部尚书  庚申夜贼自固始薄霍丘明日内溃入杀县丞张有俊教谕倪可大训导何炳若郾城土寇万余人又汾州临县彰德林县各土寇应之燹掠四闻兵部议调西兵二万五千人北兵一万八千人南兵二万二千人更鉄骑二千以张外嘉及总兵尤世威统之天津兵三千人以徐来朝统之自临清济宁赴归德陈州又徵白杆罗网坝兵三千谭大孝统之由夔门赴郧阳河南时南北济师共兵七万二人饷七十八万六千外留湖广新饷十三万四川新饷二万  吴甡荐张全昌曹文诏从之释伍自效出太原  汝宁贼趋頴州时河南贼分三道趋六安趋凤阳趋頴掠濮州  辛酉巡按四川御史刘宗祥上吏部左侍郎张捷嘱托私札上命捷回奏  壬戌贼陷頴州知州尹梦鳌通判赵士＜宀十见＞俱阖室死之杀故兵部尚书张鹤鸣云南按察副使张鹤鹏中书舍人田之应诸生遇害百余人  礼部尚书李康先罢以狥庇试卷也  蠲保定真定等府及景陵卫逋租  頴川贼分攻六安寿州  甲子脩南京文庙  丙寅贼陷凤阳诈树旗进香前骑后步贼大至而无城遂溃毁公私庐舍光烛百里杀知府颜容暄推官范文英等六人武官四十一人横尸塞道焚皇陵楼殿燔松三十万株杀司香太监六十余人高墙罪宗百余人卫军皆伏迎道左呼千岁闻玄宫且不戒守臣秘不以闻留守朱国树卷战斩二十七人立力竭死恣掠三日  己巳凤阳贼连营红心池河二驿杀守卒大掠南京兵至贼奔西南定远焚藕塘距全椒十八里曰石碑桥以筳莼卜于神祠不利刳神像而去村落为墟又大贼西返归德睢州总兵骆举驻师红心驿去凤阳六十里竟按兵不进巡按御史吴振缨隐败不以实闻  许朝鲜参货售半后不许携次年携参货至不索值不应命留其货于关外自是贡臣不至  哨卒出塞至五蓝把喇素之地插汉虎墩妻台户同夷目结力麦宰生乞庆宰生台什宰生驻牧约三千余人马五百余台户以前乞市不许再求款大同内中军孙良弼以闻有旨不得轻信致有疏虞  辛未洪承畴至潼关有旨命承畴既定西事即  癸酉巡按真定御史吴履中劾大学士温体仁王应熊及监视内臣等上切责之  乙亥议湖广加派  出帑金二十万助剿饷贮开封以援兵会集于此出太仆寺金十万输西安又截本省饷十万贮淮阳以防寇逸  上遵祖训命郡王子孙有文武才能堪任用者宗人府以其名具闻朝廷考验换授官秩其升转如常法  贼陷巢县杀知县严彦芳攻舒城知县章可诚开西门诱贼坑千人因掠霍山合肥怀远临淮抵庐江邑人具币求免伪许之夜袭城城陷  己卯黄梅贼陷无为州又掠宿松以潜山太湖宿松俱无城也  洪承畴抵河南时南阳及庐氏嵩县等盗知承畴至又入潼关渭华南山及□雒间承畴遣副总兵来胤昌以千二百人往戍西安又令总兵秦翼明游来朝间道向山东径趋徐州捍江北逸寇  二月壬午朔趣洪承畴入河南督剿  贼陷潜山募县官千金得之刺不死又至太湖县城东有大濠知县金珩据之以守奸人导贼渡河执知县剌之未殊自经丙戌城陷贼至宿松守臣遁民畏贼迎之复杀掠无筭  洪承畴至睢州击贼斩首甚众  时湖广兵扼贼贼仍走太湖而河南贼迫于诸路兵以南阳则过应山随州枣阳以汝宁则入麻城黄州凤頴之贼入英山霍山蕲黄梅潜山广济黄陂以及黄州皆扰镇筸茅冈兵二千余人施南女官冉氏兵五千余人先后至俱分戍护显陵官兵既东其在嵩卢氏灵宝陕邓淅川诸寇密迩潼关雒南者又折入秦中雒南贼约六七万人咸阳长安盭厔等县并遭蹂躏有四大营屯泾阳且北渡渭河东突三水淳化出耀州富平蒲城恣剽掠其河南贼老犭□回犭□回张献忠等续过□州至于秦川  命被寇州县免崇祯七年六年逋租和滁含山全椒量蠲  张其威率官兵救宿松贼伏发败走把总包文达项鼎镛朱士胤俱没吴志葵力斗杀四十余人贼引去  癸巳上传免经筵时凤阳失事报至甲午逮总督漕运巡抚凤阳左副都御史杨一鹏巡按御史吴振缨  倪元璐上言盗贼之祸震及祖陵国家大辱可谓极矣可谓但以今日人心所在思乱若陛下求其本谋愿首发罪己之诏痛切撝谦布告天下然此非徒空言也因是以广宣德意除民疾苦今民最苦无若催科未敢兴言冀停加派惟请自崇祯七年以前一应逋□悉与蠲除断自八年督徵有司考成亦务少＜宀十见＞繁瘠之乡量以九分为率又东南杂角□羊扰累无纪其诸一切苟非至急如绢布丝棉颜料漆油之数悉可改从折色此二者于下诚益于上亦未之损也民之胱此不犹释汤火乎至发弊而远追数十年之事紏章一上蔓延不休扳赃而旁及数千里之人部文一下冤号四彻所以海内安分守株之民一夕数惊嗟乎谁有以民间此苦告之陛下者乎今请发弊止推现前追赃但严本犯苟是数者悉行臣言天下大悦贼气自夺及今不图日蔓一日必至无地非兵无民非贼刀剑多于牛犊阡陌决为战场陛下亦安得执空版而问诸磷燹之区哉故以今日之势为殄贼之谋即使良平复起不能易臣此言也上深然之命部酌奏  己亥命百官脩省工部主事郑尔说上言脩省之实刑狱太盛赋役太繁摧拆太甚鼓舞未尽神言路未尽输焦劳未尽当上责其轻率  庚子御史邓金□弘言治乱根原间不容发今者边塞虐而叛人助之寇盗虐而客兵助之水旱虐而掊克吏助之时而搜括时而助皇上或谓润槖之羡而不知皆＜高攵＞骨吸髓以尽人之财者也豫徵带徵力辨催科皇上或谓急公之效而不知析骸易子以尽人之力者也至于告密渐开已非杀不辜失不经之道谳狱屡驳岂是辟弗辟宥弗宥之心请按崇祯七年以前官民赃犯一切平反之而且鞀铎无虗悬谪籍无永锢拨乱反治之道莫亟于此上是之  刑部主事胡江劾温体仁误国镌一级  丙午陈子壮上言＜宀十见＞恤实政曰蠲租曰清狱曰束兵曰恤宗曰宥罪曰豁赃曰使过曰改折曰＜宀十见＞驿曰省工曰旌叙曰事例上从之惟事例不开  清兵四万号十万自沈阳西趋河套收插汉余部  是月洪承畴请四川抚镇移夔门达州进援郧襄汉中湖广抚镇分驻承天襄阳进援河南南阳郧抚移驻郧襄总漕移驻颖亳近援汝宁归德山东抚臣移曹濮沂州近援江北河南山西抚臣移平阳蒲州近援灵宝陕州陕西抚臣移□州并调度兴安汉中河南抚臣移汝阳南阳河南间保定抚臣总兵移驻邯郸磁州可南北策应从之  三月辛亥朔大霾晦甲寅以天变谕脩省贼陷麻城  候补给事中刘含辉乞蠲陕西八年以上逋租不许  先是江北安庆贼奔蕲黄洪承畴次汝宁虑其再入江北令邓玘尤翟文扼之曹文诏邀于光山应随间贺人龙刘成功移凤阳之戍分驻信阳泌阳恐其入豫也是日贼入襄阳之双沟镇欲寇樊城会两唐白二河溢阻渡从松林寺窥郢中总兵许成名观望不敢进  丙寅清兵二十余骑攻宣府水泉口  乙亥虎墩兔憨妻囊囊台户率其部二千余人归于清谋入张家口时虎墩兔憨已死初诸部皆在辽西领赏丁卯戊辰西徙部众败散  贼犯应山随州是日总兵邓玘为叛卒杀于樊城玘素无纪律所领蜀兵好淫掠俄骑营叛玘避楼坠火死举营北窜惟步卒未动仍命副总兵贾一选周继元领之  是月兵科给事中常自裕上言皇上赫然震怒调兵七万发饷九十三万然兵七万其实不过五万且分之各处未足遏贼凤阳焚劫四日而马爌至归德围角□羊三日而邓玘来頴亳安庐之贼返旆而北尤世威等信尚杳然至贺人龙过尉氏以县令闭门焚其关厢县令馈数百金而去各处淫掠所谓贼梳军栉也唯皇上严饬之以信军法  夏四月乙酉援剿总兵官曹文诏追贼于□州初洪承畴嘱文诏寇必走□州宜自新安宜阳渑池扼之贼果屯□州城外二十里文诏逐之金岭川贼据山以千骑逆我参将曹变蛟力斗各营夹击郤之斩九十九级获十九人  时承畴至汝州知贼必入秦令张应昌尤文翟自郧阳征凤县两当徽州吕阳之贼转赴兴安汉中自率贺人龙等自汝入秦檄文诏以师会  丁亥福建游击郑芝龙合兵击刘香于由尾远洋香胁兵备道洪云蒸出舡止兵云蒸大呼曰我矢死报国亟击毋失遂遇害香势蹙自焚溺死  承运库太监周礼言崇祯六年七年省直金花银共负八十九万命趣之  丙申寇万余自肃州金里池沟距兰州四十里焚先肃王享殿明日掠东冈镇距城二十里过皋兰山丁酉官兵自兴平抵乾州之扬河镇击贼败之斩一金龙衣者云李自成之弟过天星也  予故辽东总兵官宁远伯李成梁祭葬礼部右侍郎陈子壮上言成梁驰驱疆场四十余载先后血战斩馘首功一万五千级拓地七百余里威震烜赫或以其弃地大抵谓＜宀十见＞奠六堡耳臣访辽东＜宀十见＞奠边外百余里地名张其哈喇海子中外接壤一望膏腴时边地稍宁汉人往  出塞掘参生聚日繁成梁再镇辽东恐奸徒勾引为孽遣参将韩宗功收回汉人人皆重迁遂纵火焚其庐舍催督过峻值春冰未泮人渡冰裂溺死甚众中朝遂有弃地之说岂可以忠谋之未善遂没其大功乎古有千金市骏如此勋伐其骨虽槁其气犹烈若出自恩命所以作士气而厉忠良者多矣上从之  壬寅免掖县平度田租  洪承畴次灵宝曹文诏自南阳至以□雒为贼薮汉中兴平其寄径也入潼关恐后于是以文诏兵出关乡直捣□雒仍自山阳镇安洵阳驰兴安汉中过其奔轶  五月甲寅曹文诏夜至五峪寇伏险诱我文诏击败之张全昌自咸阳出兴平之东明日老犭□回犭□回等距我营五十里贺人龙南入子午谷夺其南径刘成功及游击王永辉往东南遏其北走遂角□羊醴泉之围斩二百六十四级贼连夜渡渭河走郿县承畴恐其东奔即举兵渡河走  丁卯祖大寿闻清兵五六千骑屯九华山即率兵至吴锦庙迎战却之  乙亥大学士吴宗达致仕  六月己卯朔朵颜三卫长昂等三十六家至会州杨树川执哨总陈尚义求款  兵科给事中宋学显御史张缵曾各劾大学士温体仁贪擅并及王应熊先是杨一鹏议移镇应熊以为不必故学显劾之  刑科给事中何楷劾首辅温体仁私比吴振缨次辅王应熊私比杨一鹏于是体仁应熊各＜锍-釒＞辨楷又奏臣奉旨于十四日而应熊＜锍-釒＞辨先于十三日且应熊又休沭私第是禁并逮直日中书舍人刘天锡等各下狱降二级仍戒纵人私窥章奏者时何吾驺不满应熊思倾之幸钱士升力剂其间得角□羊  戊子西人四五万骑出套屯花马池兴武营分三千骑掠盐池常州下马关  庚寅插汉虎墩兔憨妻及陕西土霸土囊等部约万余人俱归于清遂率之东行其精骑仍留黄河东岸自趋朔州攻平远路鉄山堡  戊戌诛故总督尚书杨一鹏巡按御史吴振缨论死既而减戍时振缨巡视皇陵反得末减温体仁内援力也  丙午上御门召廷臣于阶谕诸臣才品朕未遍知今试各拟其人于是廷臣各拟进并推在籍诸臣堪任阁员者共举林釬孙慎行刘宗周命特召之  曹文诏至娑罗寨寇大至力竭自刎文诏敢斗杀贼甚多为贼所畏官军闻之夺气  秋七月己酉朔山西临县大冰雹三日种二尺余大如鹅卵伤稼  辛亥平谷遵化蝗  清兵出宣府引还  甲子御制小学新序以小学颁天下  甲戌以少詹事文震孟为刑部右侍郎张至发为礼部左侍郎兼东阁大学士直文渊阁时震孟引疾不出盖上特简也体仁荐蔡奕琛陈子壮不听  八月戊寅朔总督漕运刘荣嗣以骆马湖阻运请挽黄河自宿迁至邳州开河注之计二百十里估费五十万上切责之  命科部各官分地督运从太监张彝宪之言也  丙戌命谥理学逊国诸臣  户部奏江西大水乞改折不许命抚按加意轸恤夺俸二月己亥刑部浙江司员外郎胡江以撤税监□劾体仁尤当罢斥上怒下狱削籍  命巡抚卢象升总理直隶河南山东四川湖广等处军务洪承畴剿寇西北象升剿寇东南如寇入秦象升进兵合击其监军道河南戴东旻湖广苗胙土南直史可法各往来催运各营粮饷  丙午上谕致治安民全在守令命两京文职三品以下五品以上各举堪任知府一人亡论科第贡监在内翰林科道在外抚按司道知府官各举州县官一人亡论贡监吏士过期不举议处失举连坐  九月戊申朔逮总理河道工部尚书刘荣嗣初荣嗣以黄水济宿迁之运既凿而黄河故道朝暮迁徙不可以舟于是南京刑科给事中曹景参劾之被逮中河工部郎中胡琏坐赃多论死始首事侵费俱不由琏人颇惜之  壬申阁臣捐助陵工工科给事中范淑泰奏言陵寝失事实由杨一鹏一鹏撤防实由王应熊使应熊不拟此旨何至失事他人可捐助在应熊不宜捐助也应熊大沮上揭引罪丙戌罢  荧惑犯太微  冬十月辛巳巡抚登莱东江备兵援辽恢复金复海盖赞理军务兼管粮饷都察院右副都御史陈德元罢廷推山东布政使劳永嘉会吏部请裁登抚遂并罢永嘉时永嘉欲归计得巡抚御温体仁许之知登抚且罢遂以永嘉名上永嘉为巡抚三日角□羊任去体仁因机纳贿类如此  先是吏部尚书谢升拟升工科都给事中许誉卿为南太常卿温体仁难之何吾驺文震孟在直拟旨不必注定南北部执如初誉卿请告吾驺语震孟曰还以太常卿而去升遂劾誉卿卿家居已久迁除非过格于铨辅而震孟未之知也庚戌吾驺以誉卿事奏辨云皇上询钱士升士升当必实告士升因言十月十六日谢升参许誉卿＜锍-釒＞御过重已复述同官意于温体仁听首臣议当日情事如此今吾驺乃云首臣私询士升臣在直几二载与首臣公见外无交语而忽以私之名相加臣不受也癸丑大学士何吾驺致仕文震孟免许誉卿削籍震孟自恃特简于体仁无所依附尝与体仁论庶吉士郑鄤当迁除拂体仁意已拟谢升参＜锍-釒＞欲夺誉卿俸体仁难之震孟作色掷笔曰削籍科道之荣也体仁夕揭上明日二相同罢由在阁时相持激也震孟素负时望上知遇甚厚乃入相仅两月而龃龉同官不竟其用议者惜之上下诏罪已避殿彻乐诏曰朕以凉德缵承大统不期倚任非人遂至师徒暴露黎庶颠连国帑匮绌而徵调未已闾阎雕攰而加派难停中夜思维不胜愧愤今年正月复致上干皇陵祖恫民仇责实在朕于是张兵措饷勒限责成不期诸臣失筭再令溃决地方复遭蹂躏生灵又罹汤火痛心切齿其何以堪今再调援兵留新饷立救元元务在此举惟是行间文武主客士卒劳苦饥寒深切朕念念其风餐露宿朕不忍安卧深宫念其饮冰食粗朕不忍独享甘旨念其披艰冒险朕不忍独衣文绣兹择十月三日避居武英殿减膳彻乐除典礼外唯以青衣从事以示与我行间文武士卒甘苦相同之意以太平之日为止文武亦各省察往过淬励将来上下交脩用天意总督总理遍告行间仰体朕心共救民命十一月丁巳逮前庶吉士郑鄤鄤继母大学士吴宗达女弟而鄤薄于宗达尝揭其杖毋蒸妾事文震孟既以鄤故忤温体仁体仁遂发其事以宗达揭入告下鄤狱  壬申礼部右侍郎陈子壮奏言宗秩改授适开侥幸之门上以其阻诏间亲欺妄恣肆遂下子壮于刑部狱  十二月戊寅城凤阳  甲申前礼部尚书孙慎行应召至京疾甚命兔陛见  先是李自成入汝州自鲁山叶县越光山固始乙酉陷光州南城  己丑吏部尚书谢升奏乞起废遂列荐张士范等一百六人云四方多警人才实难或情罪微有可原抑才力尚堪驱使倘蒙湔洗策励新图温体仁力沮之事遂中止  辛丑清兵二十五骑自昌城渡江至朝鲜胁其兵三千人  癸卯赐唐王祖训会典五经四书二十一史通鉴纲目忠经孝经  李自成陷和州杀知州黎弘业御史马如蛟等直趋江浦焚芦州
　　崇祯实录卷之九  怀宗端皇帝九
　　崇祯九年正月甲寅朔李自成攻固始别将陷灵台丙辰左良玉遇李自成于阌乡陈友福援之良玉斩九十级贼东趋江北又别贼后至自桐柏唐县偪随州  戊午故礼部尚书孙慎行卒赠太子太保慎行性恬退然矫矫持风节士君子皆倚重焉天启初争红凡识者韪之  癸亥贼自霍山六安直攻庐州飘忽千里攻庐州九日填壕穴城无遗力知府吴太朴固守遂掠全椒破含山巢县围江浦南京兵部遣浦口营提督总兵杜弘域援之  丁卯以礼部侍郎林釬兼东阁大学士直文渊阁  壬申别贼焚阌乡明日从南山而北直至潼关不得入陈永福败万最强无过闯王彼多番汉降丁坚甲鉄骑兵有纪律其锋甚锐闻在关中攻扶风数日破之洪承畴犹在咸阳渭水之南其在豫中直趋汝蔡破光州南卢象升尚驻信阳如此畏缩即日报斩获不过别营小队耳于闯势曾无损也今奏贼在宜君鄜州当责秦抚豫贼在灵宝阌乡卢氏永宁当专责豫抚而督理两臣宜令专图闯王在承畴以孙显祖王承恩边兵川兵等二万出关由汝鲁疾趋光固遏其返家在象升以祖大乐祖＜宀十见＞等关兵筸兵二万由息頴直奔英山六安截其前淮抚朱大典督杨御蕃等屯于庐霍防其东突应抚张国维以许自强等屯于潜山太湖防其入安庆楚抚王梦尹以秦翼明等屯于麻城黄陂防其南冲唐邓随之枣间则郧抚宋祖舜也时郧阳枣阳土寇并炽  孝陵树雷火  二月己卯寇至太湖吏张如祥馈贼羊酒遂渡濠陷城执知县  不屈自经因大杀掠庚辰至宿松守臣先遁吏民出迎杀村人千余清兵攻大同马莲口有大峪村诸生张桂抗死之  甲申寇围滁州太仆寺卿李觉斯等力拒之卢象升救之祖＜宀十见＞以精骑战城南杨世恩以步卒出城北击败之寇北走凤阳知府支应莭却之焚正阳镇编筏渡河而北一奔怀远一奔寿州余奔颖霍怀远无城不溃遂向灵壁虹县总督漕运朱大典遣副总兵刘良佐蓟密游击苖有才等战蒙城之陈抟桥寇走亳走归德永宁监军道王继谟同副总兵祖大乐逐之  乙酉宁夏卒饥索饷杀巡抚右佥都御史王楫兵备副使丁启睿抚定之斩首乱七人  淮安武举陈启新上言今天下有三大病曰科目取人今之为文者孝弟与尧舜同辙仁义与孔孟争衡及见于政事恣其性情任其贪酷是政事文章两既相悖亦何赖乎科目取人者曰资格用人国初三途并用今则惟尚进士是以明经一科明知历任有限毋宁贪得以为子孙计若至进士朋比横行清华津要旦夕可致不曰俸久则曰资深及其设施未免以位高互相观望亦何取乎资格用人哉曰推知行取科道旧例选给事御史以进士举人教官等项除之今惟选用进士彼受任时先以台省自居凌上虐下民既不安又能已于乱乎亦何取以推知为科道哉唯愿皇上停科目以黜虗文举孝廉以崇实行罢推官行取以除积横之习蠲灾伤钱粮以苏累困之泯而且专拜大将举行登坛推毂之礼使其节制有司便宜行事如此则民怨可平天下可靖矣上异其言特授吏科给事中命遇事直陈无隐其实启新言甚庸妄当时执政觇上意欲立辟门特典以示异故令启新伏正阳上门书托曹化淳闻之于内立致侍从使抟击自效乃启新亦不之应而上之阴为内外所借终不悟也  己亥总兵杨正芳击贼当阳大败之  辛丑脩太庙  乙巳山西饥人相食  三月丙寅朔工部右侍郎刘宗周奏言痛愤自艰其略曰皇上以不世出之贤际中兴之运即位之初锐意太平欲跻一世于唐虞三代甚盛心也而施为次第之间未得其于是属意恢辽而贼臣以五年之说进至于震及宗社朝廷始有积轻士大夫之心繇此耳参于近侍腹心寄于干城治术专尚刑名政体归之丛脞自厂卫司讥防而告讦之风炽诏狱及士绅而堂帘之等夷人人救过不给而欺罔之习转盛事事仰承独断而謟佞之风日长甚者参罚之法唯核粮饷是以官愈贪赋愈逋民愈困而盗贼遍起皇上复设总理设监纪遂至督抚无权封疆之责任益轻将则日懦兵则日骄而且勒限尽贼行间唯杀良报级以幸免无罪使生灵涂炭天下事尚忍言哉夫皇上不过始于一念之矫枉而积渐之势酿为厉阶遂几于莫可匡救则今日转乱为治之机断可识已皇上所恃以治天下者法也而非所以法也所以法者道也如以道则必体上天生物之心而不徒倚用风雷念祖宗学古之益而不至轻言改作法尧舜之舍己从人以＜宀十见＞大餋人才法文武之发政施仁以拊循结人心而且还内庭以扫除之役正懦帅以失律之诛特颁尺一之诏遣廷臣赍内帑巡行郡国为招抚使招其无罪而流亡者耑责抚镇陈师险隘坚壁清野听其穷而自归诛渠之外不杀一人此圣人治天下之明效也又言陈启新宜辨事黄门稍如试御史例果有奇效实授未晚不然如名器可惜何＜锍-釒＞入不报道周寻罢  戊申吴甡奏言闻喜沁源寻县人饥相食命发三万五千金赈恤之  庚戌福建右卫经历吴鲲化劾故云南巡抚右佥都御史钱士晋婪状并及其弟大学士升因奏辨既以士晋已没不问  辛亥临邑诸生邢王俞上足饷四议不报  谕兵部勒卢象升及河南陕西郧阳各巡抚克期剿寇军令状奏闻  庚申赈南阳灾民三万金  唐王聿键奏南阳洊饥有毋烹其女者  乙丑国子祭酒倪元璐奏言昨见湖广黄安县学生邹黄妄言荐举列及臣名不胜骇异陛下求言若渴本期宣隐烛幽而宵人遂以干进薄孔孟为糠秕网簮绅为桃李一月未久螽涌波腾凡夫游闲失志之徒狡狯生风之辈无不人惊蔡泽言拟千秋上藐天威下灭国纪至吴鲲化以部民参及抚按邹黄以下士荐及朝绅如是而望天下宣力之臣扬眉昂首以集事致功岂可得乎上是之  戊辰以孙传庭为右佥都御史巡抚陕西  大学士钱士升上四箴曰＜宀十见＞以御众如天之覆不兢不絿世跻仁寿曰简以御下苦网在纲执要则逸纷更则荒曰虗以宅心如鉴斯空以意索照亿逆则穷曰平以出政如衡斯准矫偏执中罔或不凛  甲戌削抚治郧阳都御史宋祖舜籍祖舜轻寇追之失利亡其印符  夏四月乙亥朔广东道御史詹尔选奏言挟私幸售剌及陈启新上切责之  丙子吏部覆中外官荐举共二百人上召对武英殿  武生李琎奏致治在足国请括天下巨室报名输官籍没助饷大学士钱士升以首实籍没衰世之政行之必立致大乱当究治遂拟旨进温体仁曰上欲通言路恐所拟太重遂改拟既而士升特＜锍-釒＞参琎上以士升密勿大臣乃同外臣要誉切责之  壬午总兵邓祖禹败贼于郧阳  大学士钱士升乞罢许之初温体仁深结士升其入相也体仁有所为必力推之如用冢宰谢升总宪唐世济皆体仁意士升成焉及体仁逐文震孟颇引士升为证士升亦助体仁及进退已定谋去士升前吴鲲化讦奏即拟严旨嘱林釬毋泄言至是士升去位体仁实中构之广东道御史詹尔选上言大学士钱士升引咎回籍明辅臣以执争去也皇上方奖许以示鼓舞之不暇顾疑以为要誉人臣而习于名誉义所不敢出也乃人主不以名誉鼓天下使其臣争为尸位保宠习成寡廉鲜耻之世又岂国家之利也哉况今天下疑皇上者不少矣何也以天下人事皇上皆中材以下之品也知常而不知变知平而不知奇将日懦卒日骄圣意欲假之事权也而人见亿万生灵徒以供＜韦未＞韐之逗留则疑过于右武崇武试重骑射圣意欲以助其不振也而人见绌德齐力涂则疑缓于敷文免觐之说行皇上意在暂苏民困而或疑朝宗之大义反不值数万之金钱驳问之事繁皇上意在痛惩奸顽而或疑明允之刑书岂能当加等之纷乱其君子忧驱策之无当其小人惧陷累之多门明知一切苟且之政或拊心愧恨或对众欷歔辅臣偶因一事代天下发愤而竟郁志以志所日与皇上处者惟此苛细刻薄不识大体之徒毁成法而酿隐忧天下事尚忍言哉癸巳召文武大臣及御史詹尔选于武英殿上怒尔选诘之声色俱厉尔选从容廷辨不为诎问如何为苟且对曰即损助一事苟且已甚反覆数百言且曰臣死不足惜皇上幸听臣事尚可为即不听臣亦可留为他日之思上益怒欲下之狱阁臣申救良久命颂系直庐明日下都察院论罪左都御史唐世济议罚俸上以所议涉夸并削主稿御史张三谟籍  令天下生员举贡兼习骑射  乙酉重浚泇河成  免上津等十五州县田租  大学士温体仁等各捐俸市马以阅视关宁太监高起潜请之也工部右侍郎刘宗周上言一岁之间捐助陵工以及城工又助马价以是报称万一而时奉急公之旨诸臣于此毋乃沾沾有市心此臣所谓以利诱也惟念皇上罢得已之役停不急之务不徒为一切苟且之计则亦何事屑屑以言利为乎  卢象升自南阳邓州赴襄中同湖广官兵进师河南巡抚陈必谦亦讨内乡浙川余寇祖＜宀十见＞李重镇兵由＜并刂＞门达＜并刂＞州防其奔轶令秦翼杨世臣等搜山祖大乐由光邓夹击时江北贼尽河南贼少大寇俱界秦楚万山之中竹山知县黄应鹏竹溪知县魏镇安郧西知县刘伯元俱遁  甲午刑部尚书冯英罢以论赎藐玩也  清兵薄宣府大同塞下  释陈子壮于狱  重庆翟昌进白兔斥之  癸丑颁赦诏招抚各处盗贼令地方有司多方安插以消反侧违者重治之  清江县南城陷二十余丈入地深二丈有奇  庚寅逮滋阳知县成德下锦衣狱德性刚激出前大学士文震孟门至是连章攻温体仁凡十上尽发其奸状逮至京德少孤母张氏视甚谨至是母不胜忿日伺体仁舆出輙道诟之德移狱刑部徵赃二千金戍延绥  壬戌上祀北郊  是月副总兵汤九川击贼嵩县败没  降盗过天星安置延安复叛谋渡河入山西李自成老犭□回犭□回混十万等数部自楚豫入□南雒南大岭而真定顺德王刚遗孽复作  陕西盗混天星九条龙等在林县固原分营闻过天星败合谋犯兰州河州南犯全宁安定洪承畴以甘肃总兵柳绍宗同左光先追之乾鱼池贼仍东奔  命兵部职方司郎中包凤起赍诏招抚群盗  六月甲戌朔以吏部右侍郎孔贞运礼部尚书贺逢圣黄士俊俱兼东阁大学士直文渊阁  乙亥大学士林釬卒  丙子前礼部左侍郎兼东阁大学士文震孟卒  夜子刻有大星如斗色赤芒耀约十丈自西南流东声如雷  己亥巡抚河南陈必谦趋南阳令南阳知县何腾蛟谕浙川贼不听总兵角□羊进忠自请往被杀  清兵入喜峰口巡关御史王肇坤死之时昌平垂陷肇坤悉散家人策马冒阵死积尸北城下时暑月迄兵退始出之以殓事闻上犹遣勘以北城误奏北门而上心知昌平无北门也久之赠太仆寺少卿  清兵攻居庸关昌平北路大同总兵王朴驰援  秋七月癸卯朔日食  国子监祭酒倪元璐乞免许之元璐见忌于同邑左庶子丁进因嗾诚意伯刘孔昭讦之也  丁未清兵深入己酉清兵间道自天寿山后至昌平隆丁二千人内应城陷总兵巢丕昌降户部主事王桂趟恍提督太监王希忠等皆被杀初巡关太庚戌清兵薄西山攻巩华城守将姜瑄却之时谋南下伪遗副总兵黑云龙书约内应以云龙勇敢欲计去之上召谕云龙令诱清深入云龙出设伏西山北隅清兵知之引还良乡  壬子昌平叛兵薄西直门清兵屯清河抄河南出  兵部传檄徵山东总兵刘泽清五千人山西总兵王忠猛如虎四千人大同总兵王朴保定总兵董用文各五千人山永总兵祖大寿万五千人关宁蓟密各总兵祖大乐李重镇马如龙共万七千人入援  唐王聿键奏请率兵勤王不许  丙辰召廷臣于平台问方略时斗米三百钱上忧之户部尚书侯恂言禁市沽左都御史唐世济言破格用人刑部侍郎朱大启请立营城外方可守御吏科都给事中颜继祖言收餋京民细弱上谕急巡抚陕西孙传庭击贼盭厔擒闯王安塞高迎祥及刘哲等  癸亥兵部尚书张凤翼自请总督各镇援兵出师许之赐尚方剑给万金赏功牌五百以监视关宁太监高起潜为总监南援霸州辽东前锋总兵祖大寿为提督同山海总兵张时杰属起潜给三万金赏功牌千购赏格兵科给事中张第元监军巡抚辽东方一□□渗守山海关  清兵入定兴杀前光禄寺少卿鹿善继又入房山  丙寅上闻清兵焚昌平攻巩华疑有归志谕兵部联络京军  以前司礼监张云汉韩赞周为副提督巡城阅军  八月壬申朔唐王聿键率护军千人勤王汝南道周以典止之不听至裕州巡按御史杨绳武以闻命劝阻还国以天寿山守备魏国徵总督宣府昌平京营御马太监邓良辅为分守太监邓希诏监视中西二协太监杜勋分守  癸酉初昏有大星西流有声色赤  丙子王朴及清兵战于涿州己卯清兵入文安寻入永清分攻漷县遂安雄县  庚辰以张元佐为兵部右侍郎镇守昌平时太监提督天寿山者皆即日往上语阁臣曰内臣即日行道而侍郎三日未出何怪朕用内臣耶  督师兵部尚书张凤翼总督宣大梁廷栋及总监高起潜于涿州南  兵部奏故辅冯铨力守涿州享士却厥功可嘉总督宣大梁廷栋亦盛称之  乙酉清兵攻香河回涿州陷顺义知县上官荩自经明日遇边兵芦沟桥趋东北至怀柔大安入西和  丙戌清兵自香河趋河西务  戊子召廷臣于平台及河南道御史金光宸初光宸参督师张凤翼及镇守通州兵部右侍郎仇维桢首叙内臣守御功为借援又请罢内臣督兵上弗善也是日上怒甚曰仇维桢方至通州尔即借题沽名欲因朝对重治之会大雷雨上意角□羊乃议谪  辛丑清兵雄县而北攻陷城堡甚众张凤翼自京出梁廷栋自南至俱踵之不敢击凤翼屯迁安之五重安从邓林奇之计固垒自守清兵出建昌冷口守将崔秉德请率兵遏其归路总监高起潜令半渡击之实望速归不敢邀战也永平监军刘景辉忿之欲独出战士民挽之不听乃战迁安之枣村河夜击杀一二百人凤翼在五重安经旬不出  九月壬寅朔清兵出冷口凡次次第引归四日始尽高起潜等度尽退始进右门山报斩三级  癸卯督师兵部尚书张凤翼卒于行营或曰惧罪饮药也  清兵攻朝鲜登莱总兵官沈冬魁登岛总兵官陈洪范进师耀州北岸  己酉以卢象升为兵部左侍郎总督各镇援兵赐尚方剑  庚戌清兵攻山海关之一片石红山沟山永巡抚冯任御却之  辛酉总督宣大兵部右侍郎梁廷栋免寻卒其后刑部论辟廷栋留心边务喜谈兵及出御一筹莫展遂郁郁以没  辛未皇五子慈火□真生皇贵妃田氏出也  丁巳上手谕兵部曰边备难缓帑匮民穷令兵部司官借武清侯李成名四十万金发关宁借驸马都尉王昺万炜冉兴让各十万金发大同西宁令工部借太监田诏十万金治胄借魏学颜五万金治营铺事平帑裕偿之如尚义乐助从优奖叙  冬十月壬申朔礼科给事中冯元飈上言臣待罪礼科与闻掌故每见钜重诸务类多废弛如谥法五年一举今或再访而无一报历数终古不易今持各是而滋大疑至若实录则万世是非之衡亦一时劝惩所恃也历朝以来虽御史长久实录之成无踰数岁今熹庙七载岂待九年何狥何疑坐成废阁此固非一政一事之偷惰也上是之前工部右侍郎刘宗周上言臣出国门至天津始知陵园破昌平而南臣窃痛之自己巳以来无日不绸缪未雨而天下祸乱一至于此往者袁崇焕误国其他不过为法受过耳小人竞起而脩门户之怨举朝士之异已者概坐焕党次第寘之重典或削籍去自此小人进而君子退中官用事而外廷浸疏朝政日隳边政日坏今日之祸实己巳酿成之也且张凤翼之溺职中枢而与之专征何以服王洽之死丁魁楚之失事于边而与之戴罪何以服刘策之死今幸以二州八县生灵结一饱扬之局则廷臣之累累若若犹靦颜在位者又何以谢韩爌张凤翔李邦华诸臣之或戍或去岂昔之一一为异己驱除者今不难以同己互相与乎臣于是知小人之祸人国无已时也皇上恶私交而臣下多以告讦进皇上录清节而臣下多以曲谨容皇上崇厉精而臣下奔走承顺以为恭皇上尚综核而臣下琐屑吹求以示察窥其用心无往不出于身家利禄皇上不察而用之则聚天下之小人立于朝而有所不觉矣人才之不竞也非无才之患而不能用才之患也今天下即称乏才亦何至尽出一二中官下每当缓急之际必倚以大任三协有遣通津临德有遣又重其体统等于总督中官总督将置总督于何地总督无权将置抚按于何地是以封疆尝试也且小人与中官每相引重而君子独岸然自异故自古有用小人之君子终无党比中官之君子皇上诚欲进君子退小人而复用中官以参制之此今日国士品之所以日坏也鸣呼八年之间谁秉国成臣不能为首辅温体仁角□羊矣仰惟皇上念乱图存首以退小人进君子挽回世道仍急罢三协通津之使责成中外诸臣各脩职业不再以人国为侥幸体仁所为桑榆之收庶几在此＜锍-釒＞入不报  起守制杨嗣昌为兵部尚书  兵科给事中宋权言皇上令科甲并用内外并转而吏部止用乙榜以充进士所不欲选之地故各边各冲之道臣皆乙榜而进士居闲地各边各冲之巡抚皆外职而京官自转京卿虽设创法止以营私时廷臣力护甲科故权言及之  甲午赐阁臣及太监曹化淳等彩币时各进马也  命采铜鉄铅银等矿以储国用  十一月辛丑朔上南郊告庙  丙午叙京师城守功提督京营成国公朱纯臣荫锦衣卫指挥佥事协理戎政兵部尚书陆完学进太子太保荫正千户太监张国元曹化淳荫指挥佥事各世袭赐金币其余文武大臣内员升赉有差初曹化淳提督京营收用降丁凡城外皆称京营降丁而所收降丁已叛于昌平矣  己巳叙先年守黔功故巡抚李橒巡按史永安各进一级赐金三十故总督王三善加赠太子少保立祠  庚午下左都御史唐世济于狱世济以边才荐故兵部尚书霍维华戍上谓逆案概不举用世济欺蒙下刑部狱明年正月霍维华戍没闰月论世济罪戍边  是月废唐王聿键为庶人以前擅兵入援也  十二月辛未朔先是命吏部指奏数年铨政之弊至是吏部覆陈上切责之以尔部职专用人推举不效乃反称纲目太密使中外束手且平时升转必优京卿甲科乃云京卿未必胜外官甲科未尝胜乙榜如此游移岂大臣实心体国之道  丁酉召廷臣于平台时清兵十五万骑侵朝鲜皆西人及孔有德耿仲明为先锋  上恐来春复至边命边臣增兵筑堡  是冬岁星犯执法
　　崇祯实录卷之十  怀宗端皇帝十
　　崇祯十年春正月辛丑朔日食免朝贺  以程国祥为户部尚书  甲辰常熟张从儒讦奏前礼部右侍郎钱谦益盖怨家嗾之也＜锍-釒＞上温体仁脩恡命逮下刑部狱几殆谦益尝作故太监王安祠记曹化淳出王安门愤其冤发从儒等阴谋立枷死  以御马太监李名臣提督京城巡捕王之俊副之  二月甲戌以司礼太监曹化淳提督东厂  遣朝臣趣各省逋赋  庚辰逮巡按山西御史张孙振孙振贪秽不职先诬学臣袁继咸山西丙子贡士卫周祚等讼其冤命并逮孙振讯之继咸守官奉功令廉介自持自书卷外无长物近之推督学政者必称焉  壬午吏部尚书谢升罢以田惟嘉代之  总理淮扬盐课太监杨显名参前巡盐御史张餋高钦舜共侵税额诏逮餋舜钦餋先卒下抚按录其家  三月庚子朔时太仓庶吉士张溥前临川知县张采皆家居淐复社以敦古学海内靡然趋之奸人陆文声奏陈风俗之弊由于士子士子皆以复社乱天下上乃命南直提学御史倪元珙核奏元珙因极言文声欺妄上责元珙蒙饰降光禄寺录事  辛亥叙边功进温体仁太保荫中书舍人张至发孔贞运贺逢圣黄士俊并太子太傅文渊阁大学士荫子入国子监  清兵破朝鲜国王李倧走泽村山城于是平壤王京次第皆下李倧力诎降寻又走红华岛执其世子更立李恂为朝鲜国王乃命总兵沈冬魁陈洪范相机进援朝鲜  甲寅赐进士刘同升等三百人及第出身有差  夏四月庚午朔命南京守备太监孙象贤张云汉同兵部尚书范景文清核兵马械杖  壬申清兵自云从岛入皮岛副总兵白登庸提督陈洪范俱遁癸酉清兵五万至鉄山招皮岛总兵沈冬魁不听  抚宁侯朱国弼劾温体仁私唐世济逐宋学显张盛美上不听又劾体仁受霍维华之赂令唐世济转荐上慰谕体仁命廷臣议处国弼夺抚宁侯爵  蓟州雷火焚东山二十余里  戊寅清兵陷皮岛先同孔有德耿仲明尚可喜水陆夹攻再昼夜守兵战败副总兵金日观死之沈冬魁即焚仓粟携家登舟走石城岛陈洪范亦自广鹿岛至  以旱霾谕清狱发帑金八千赈滦州昌黎  是月总监太监高起潜行部永平道刘景耀关南道杨于国耻行属礼上＜锍-釒＞求免上谓总监原以总督体统行事罢于国降景耀二级以后监司皆莫敢争  闰月壬寅以熊文灿为兵部尚书兼右副都御史总理直隶湖广河南四川山西陕西军务督剿流寇  乙巳河南道御史许自表劾温体仁大奸似忠大侫似信其肆螫同官脩怨营私未尝为朝廷用人以致众止绝迹上怒降上林苑典簿  戊申谕百官求直言兵科给事中李化龙言甚切至谪外  新安所千户杨光先劾吏科给事中陈启新及元辅温体仁舁棺自随上怒下刑部狱廷杖戍辽西武卿沁源大雨雹  以郑三俊为刑部尚书  庚戌命司礼太监曹化淳同法司录囚  甲子刑科给事中李如灿上言今日之旱殆非寻常灾异也天下财赋之地已空其半又遇骄阳亢旱吴越楚豫燕齐之间不知几千万里是所未尽空者殆将并空矣而所以歛怒干和者皆理财为之害也财用别无足法恃有政事国朝酌定经制千古称善今者不念下民卒瘅但云急当治标自增兵而民始不淂安其身更加饷而农始得不有其食有兵不练兵愈增而饷愈难措有饷不核饷日加而兵愈得冒即今核寔之使四出而抽克屡闻清派之令日严而占冒未减可谓有政事乎若夫辅成君德安攘中外尤在相臣赖其决策今俱泯默未有闻也此瞻彼顾狥私结党盖自八九年间拂戾干和之事始未政本积于四海又何怪天旱地折日食风变之屡见哉上怒下汝灿于狱  丙寅许宁远伯李成梁世袭  五月戊辰朔蠲南阳逋租  壬午岛兵杀监军副使黄孙茂副总兵白登庸走降于清兵时已封孔有德恭顺王耿仲明怀顺王尚可喜忠顺王  兵部尚书杨嗣昌荐前总督蓟辽傅宗龙巡抚宣府陈新甲俱可佐枢上是之  己丑前刑科都给事中傅朝祐请行＜宀十见＞恤之仁劾温体仁六罪上怒下之狱  丙申以黄道周为左春坊兼翰林院侍读黄道周上言安邦致治为之有道簿书刀笔非所以绳削天下之具也臣观陛下每值天戒辍殿避省躬率先群下而股肱心膂竟未有淂当以报皇上凡天下风化转移阴阳若否皆视当宁之心气心敬则天下敬心静则天下静气和则天下和气平则天下平当宁之心气既敬静和平而天下犹有不敬静和平者则二三元老当刻责自厉奈何使草土臣庶市其怒色乎积渐以来国无是非郡邑长官苟且塞责然其视听一系于上上急催科则下急贿赂上乐锲核则下乐巉险上喜告讦下喜诬谤今天下巉险诬谤之徒群聚京师孤危之臣重足而立幸陛下下诏求言省刑清狱然方求言而建言者輙斥方清狱而下狱者旋闻臣思自古致治之道惟此二端清狱之端出于恻隐恻隐为仁充仁一人之仁即仁天下小民虽有纳沟之痛缙绅犹多雉罹之嗟求言之端出于是非是非为智充知一事之知即知万事君子犹有畸偏之谈小人岂有虗公之论今陛下知智之端感发甚宏而大臣引伸扩充不力虽曰清强何益理乱之数当今时势所最急者唯有训练军士以固边围选举贤能以任州县起批鳞强项之臣旌应诏直言之士使天下凄风苦雨尽为皎日祥云则朝廷之刑威可以渐措臣虽长往没齿无怨五月朔夕荧惑与日同在鹑火参火之分三辰皆火也又朔夕合火宜脩平火政损抑威光明春荧惑在于大火徘徊氐房心尾汉臣盖勋曰在外而内陈兵黯则不武陛下握要以御四方求仁而苏百族樽俎之内胜筭自饶何必使举朝精神敝于兵饷刑狱之下哉上不怿切责之  戊申大学士温体仁引疾免赐金币遣行人吴本泰护归体仁在事诸臣攻者后先相继故不淂已求去体仁掺守自厉未尝纳赂其庇党排异亦因事图之深机密械使若发自上者而主柄阴为所假上亦不之疑  山东河南飞蝗蔽野青民大饥  秋七月己巳以陈睿谟为都察院右副都御史提督偏沅军务巡抚湖南湖北以史可法为右佥都御史协理剿寇军务巡抚安庐池太兼辖光蕲固始广济黄梅德化湖口等县  丁亥寇陷六合围天长  八月戊申寇入凤阳掠器械而去渡河分往河南泗州  以吏部左侍郎刘宇亮为礼部尚书左佥都御史薛国观为礼部左侍郎俱兼东阁大学士直文渊阁  工部员外郎骆方玺谪外方玺奏皇上以廷臣不足用中官而内臣邀此旷典必能捐躯报主惟皇上善用中官故中官为皇上用刑科给事中何楷驳其通内呈身吏部以削籍请上手敕降谪外职  癸丑礼部请皇太子出阁就学许之  庚申上登正阳门阅城遍视雉堞楼橹总督成国公朱纯臣协理京营戎政陆完学以营兵屯宣武门外上善之召登西南城楼赐之酒三爵并以金卮酬之辛酉阅外城以南城薄诏加筑命内官监太监丁绍吕马光忻总理分任浚大濠于五里外坏冢墓亡筭工未竟而止甲子脩天津通州城  九月丁卯张献忠东掠仪真扬州告急命督理太监刘元斌卢九德选勇卫营万人往援  己巳关宁太监高起潜言侦谍四五十人服饰如汉专探内地命严缉之  辛未兵科给事中钱增上言清兵渐驻沈阳内地防边之局不止防秋己巳之入非隆冬乎防海之局不止防登莱今已朝鲜保母乘风以海为虗声而或懈我各边之城守以边为实着而或乘我沿海之疏虞所谓必防其隙也  癸酉叙宁夏功洪承畴荫锦衣卫千户故总督杨鹤赠太子少傅  辛卯户科给事中葛枢以熹庙实录十年未成因劾副总裁礼部右侍郎朱继祚前预脩三朝要典公论不容由去辅温体仁引入上不问  是月中旬每晨暮天色赤黄占曰日空主兵识者忧之  冬十月丙申李自成自七盘关入西川丁酉陷宁羗州壬寅陷昭化垫江癸卯犯剑门关甲辰陷剑州乙巳陷梓潼戊申寇入趋绵州江油薄成都  甲寅定东宫官属礼部尚书姜逢元詹事姚明恭少詹事王铎国子祭酒屈可伸侍班礼部右侍郎方逢年右谕德项煜翰林脩撰刘理顺编修吴伟业杨廷麟林增志直讲读越数日项煜杨廷麟各先后让左谕德黄道周阁臣以道周意见多偏近日＜锍-釒＞三罪四耻七不如至云不如郑鄤夫蔑伦杖母鄤何如人而自谓不如岂可为元良辅导刑科给事中冯元飈荐道周忠足以动圣鉴而不能得执政之心恐天下后世有以议阁臣之淂失也  十一月己巳夜太白在析木宫如宿初度七十三分  以司礼署印太监曹化淳提督京营太监李明哲提督五军营郑良辅总理京城巡捕  庚寅杨嗣昌请限剿寇之期令陕西巡抚断□南雒南郧阳巡抚断郢西湖广巡抚断常德黄州安庆巡抚断英东巡抚截徐宿山西巡抚截陕州灵宝保定巡抚扼渡延津一带总理熊文灿提边兵太监刘元斌提禁旅河南巡抚率左良玉陈永福等兵合剿中原从之  癸巳寇陷灵壁  十二月乙未朔日食  辛丑户科给事中丁允元劾大学士贺逢圣凡有＜锍-釒＞揭輙骄人谓我为之如汪  龙宵人也逢圣力为推举高攀龙左光斗业蒙圣鉴又加废斥是非邪正颠倒如此上不怿谪福建按察司照磨  命洪承畴合孙传庭并剿河南寇  吏科给事中刘含辉言秦中开采非便不听  辛酉进外戚田弘遇太子太保左都督  罢礼部尚书姜逢元兵部尚书王业浩  戊辰吏科给事中陈启新奏去年顺天角□羊元马之骊文体荒谬主考黄景昉劾吏科无衡文之权启新非知文之士□□玄肆讥评殊属厚颜上竟停马之骊会试  总督卢象升上言剿贼需兵用兵需饷此恒理也乃今日兵少而寇多兵饥而寇饱兵劳而寇佚日复一日愈剿愈繁生灵涂炭已甚事至此不淂不用权宜矣臣有阻寇疑寇乱寇之法一立寨团筑濠堑以阻寇一挑乡勇设游兵以疑寇一收资粮歛头畜以饥寇上是之  安庆生蒋臣奏阁臣孔贞运会试录文沮抑荐举因著皇明荐举考皆采集宝训诸书通政使张绍先因言荐举考事系陈言并取以闻阁臣恶之构于上言称以祖训为陈言大不敬命议绍先等罪  甲戌召林欲楫为礼部尚书
　崇祯实录卷之十一  怀宗端皇帝十一
　　崇祯十一年春正月乙丑朔上以任丘清苑涞水迁安大城定兴通州各官贪纵不法命逮入盖内诇淂也因责抚按不先劾溺职且言近畿如此远地可知命部院申饬  丙寅大学士王士俊罢  戊辰日讲官吴伟业奏首辅张至发党附温体仁新猷方始故辙犹存乞申谕改图以收后效  己巳谕史馆四人值召对记注仍于阁臣阅进  辛未享太庙  壬申光泽铅山间有棋山妖人假烧香聚党谋逆丙子夜围铅山城分守湖东道林日瑞预闻为备次日击败之捣祺山破散其党  戊寅工科给事中傅元初请开福建海禁通市佐饷命部议行之  壬午皇太子冠明日御殿受贺  戊子裁南京冗官八十九员  癸巳蠲汉中逋租仍赈之  谕历法仍遵会典行大统历如交食经纬晦朔弦望许张守登等旁考推测  二月己未朔吏部尚书田唯嘉以保举试授知州五人知县二十一人州同知三人判官五人县丞主簿各七人  寇陷泸溪县  辛丑皇太子出阁就讲文华殿  癸卯巡按河南御史张任学改都督佥事总兵官镇守湖南任学欲荐故丹徒知县张放因极诋诸总兵不足恃盛称文吏有奇才可御寇上竟命任学官总兵一时异之  下刑部尚书郑三俊于狱初宝源局铸钱穴墙构奸又有隐屯豆七千余石者事下刑部如律抵罪上以为轻屡履如故并逮郎中熊经主事骆方玺王家录讯之  丙午御经筵毕召詹事府翰林院诸臣顾锡畴等二十余人问保举考选孰为淂人少詹事黄道周言树人如树木湏养数十年始堪任用近来人才远不及古况摧残之后必湏深加培养既复班又询之对曰立朝之才本乎心术治边之才存乎形势先年督府未讲形势要害事既不效輙谓兵饷不足其实新旧饷约千二百万可养四十万之师今宁锦三协兵仅十六万似不烦别求供之用也庶子黄景昉请宥郑三俊上曰三俊蒙狥虽清何济又命诸臣各陈所见上曰言湏可行如故讲官姚希孟等竟欲折漕一年事岂可行杨廷麟奏言自温体仁荐唐世济王应熊荐王继章二臣皆败荐者无恙连坐之法先不行于大臣而欲收保举之效得乎上色动默然久之命诸臣出宴午门之庑  南京应天府丞徐石麒入贺上言郑三俊昔事神祖历着劳勚迨事皇上十年矣一生风力屡挫奸佞四壁萧然素标清骨今为司寇炊烟不继下理之日奸胥弊役酌酒相贺廉介之风尚可想见虽一时胶守城例往复移会似属推诿罪诚有之至于朋谋欺罔臣敢剖心代明以祈皇上始终保全当三俊考满人皆以淂进勋阶为荣独乞身再三不蒙俞允向令皇上俯从其请赐之骸骨岂不为熙朝优老盛事乎而忽酿骫法之罪三俊之辱亦朝廷之辱也失出臣子小过好生人主大德今皇上以轻拟之过深督三俊将来必承顺风旨以鍜炼为能事而反负皇上慎狱之本意矣庚戌上御门召诸臣申饬释三俊于狱令其回籍虽诸臣互救上亦知其清节也  山西代州知州郭正中奏先臣吴与弼陈真晟蔡清罗洪先罗汝芳宜从祀孔子庙庭报闻  谕兵部开采山西陕西河南山矿以部覆不便而止  李自成初奔蜀孑身入楚依张献忠不许至竹溪献忠谋杀之遁去  西安大风霾  三月丙寅插汉部目赤食等六十骑薄张家口讲赏明日又二百骑胁索参将姜名武乞备之  丁卯大同大雪  戊辰清兵攻宣府羊房膳  甲戌晋江诸生蔡鼎奏言臣尝西游宣云见宣府之右卫膳房柴沟平野低垣夷旷殆数百里云中之镇边守口坦迤亦然是宣云之有可虑也云中频年饥荒士马艰食较宣尤甚巢丕昌孔有德之徒奸谋相引岂可不早杜耶所入果在宣府则所中必及真定保定以向所未及其掠必厚龙门紫＜并刂＞绸缪正在此时凡关内郡县最冲次冲皆宜增险设旅择吏申法关外诸堡或并或弃或增或减亦当早定以重边防通政司格之不上  四川寇走阶文间总督孙传庭令总兵曹变蛟截剿自趋鄠县策应工科给事中吴宇英劾其纵寇入蜀不问  戊寅大学士贺逢圣致仕  逮巡抚四川右佥都御史王维章总兵侯良柱初陕西寇破宁羗趋广元白水犯龙安府出锦州直犯成都大杀掠仍出阶徽向陕西屯袭  乙酉司经局正字黄应恩削籍应恩交通中外出入中官门旧制词臣于中书特从吏即积资至九卿不淂钧礼张至发外入废掌故应恩挟中官重心益骄翰林院简讨杨士聦与语不合即具奏又移书至发责数之至发阴右应恩而应恩撰故总督杨鹤赠诰文呈失注职名上怒其违玩大理寺副曹荃又劾应恩通贿并劾至发遂下应恩狱论死  吏部尚书田唯嘉免兵科给事中凌义渠劾其贪黩也  丁亥总督川湖云广贵州军务少师兵部尚书兼右都御史朱爕元卒爕元浙江山阴人万历壬辰进尝知苏州有惠政奢寅叛是时爕元为四川布政使力守成都进巡抚卒平其乱进总督明敏有器度善用人黔蜀多故所向成功安位纳土西南赖之年七十三予祭葬赠太师世锦衣卫指挥使  癸巳兵科张缙彦奏言臣任清涧知县于兵情贼势亲见有素盖贼之得势在流而贼之失势在止贼之长技在分而贼之穷技在合贼之乘时在夏秋而贼之失时在冬春昔大贼王嘉胤破河曲据其城曹文诏等夺门砍杀而嘉胤歼李老柴破中部据其城巡抚练国事督兵攻围而老柴擒神一元破宁塞据其城在光先费邑宰等与战而一元死谭雄破安塞据其城王承恩李卑等攻围而谭雄诛此皆守而不去之贼故速死也过天星老犭□回犭□回混十万等所破城邑亡筭或本日即出或一二日即出官兵未至蚤已奔逸此皆流而不居之贼故缓死也贼入晋豫以来分头成夥在秦西安延庆巩平汉兴□雒既无处不被贼而汝雒开归黄頴亳以及江北又无处不被贼岂贼真有数十百万盖分股以披其党牵掣我兵故见多也若可天飞之贼合于鉄角城则尽歼不粘泥之贼合于西川亦尽灭即前总督陈奇瑜驱天下之贼尽合汉中出栈道关政一可鼓而灭乃以招安致败不可复收古人以八日而平贼数万者利其合也夏秋之间刍粮尽在场圃足供士马之资冬春非破城攻堡不能淂食官兵促之则尤易故时有利不利也今若杀贼唯在乱其所长而使之短破其所淂而使之失直截以攻之分畨两军一追一驻贼当之必破矣贼党虽众大都观望其先倡者不过一二枝故尽一股则论赏不必事平汇叙纵一股则论罚不许报级塞责贼不望风而靡未之有也上是之  是月新乡雨黑水  是春荧惑在大火徘徊氐房  夏四月丙申夺总督洪承畴爵仍侍郎总兵左光先曹变蛟并夺五级限五月尽贼  戊戌新厂灾毙七百余人  先是总理熊文灿专主抚盗张献忠佯许之文灿请贷其罪安置保康山中报可献忠求襄阳一郡以屯其军文灿议饷二万人献忠乞饷十万人迁延未就是月辛未降于谷城文灿受之工科给事中沈胤培＜锍-釒＞争之不淂于是诸贼益轻王师蔓不可制  甲辰以刘之凤为刑部尚书  乙巳御经筵毕召六部诸臣杨嗣昌述孟子善战者服上刑语盖欲款塞借之窥上指上曰此昔贤为列国兵争奈何欲出汉人下策今后勿复尔尔又言湖广巡抚余应桂任将之失嗣章等上章引罪  戊申兵科都给事中姚思孝奏言开市抚赏目前一大机也但不即轻给稍示郑重波遂其欲吾亦济其事何损威失体之忧杨嗣昌覆奏先朝封贡抚赏名甚尊体甚正今又一时也暂退政我成事之会密询边臣各出所长臣何敢偏执以防大计  大学士张至发罢孔贞运致仕己酉丑刻荧惑逆行尾八度掩于月自春至秋荧惑守尾百五十余日始退上谕礼部火星违度朕先素服减膳其诸臣各引罪修省  辛酉上御中左门召考选诸臣五人为班递进问足食计知县曾就义曰百姓之困皆由吏之不廉使守令俱廉即稍从加派以济军需未为不可上拔第一  五月癸亥朔总督卢象升乞守制总督大同山西等处御马监太监陈贵奏留从之  兵科给事中钱增劾杨嗣昌主款非是嗣昌引罪  丙寅以□周祚为吏部尚书  己巳浙江提学佥事刘鳞长言七事曰尊圣道曰恤靖难诸臣曰定礼制出继子为本生父母丧服小祥内服斩衰称降制小祥外如伯叔服称心制曰射礼曰访逸才曰清庠序曰重教职礼部议之  杨嗣昌奏言臣闻月食五星古来变异史不绝书然亦观其时政事相感灾祥之应不一其致昔汉光武帝建武二十三年月食火星明年呼韩邪单于款五原塞唐宪宗元和元年月食荧惑其年田兴以魏慱来降宋太宗太平兴国三年月掩荧惑明年兴师灭北汉遂征契丹连年兵败今者月食火星犹幸在尾内则阴宫外当阴国主上脩德以召和治内以感外必有灾而不害者矣丁丑工科都给事中何楷上言火星四月廿六夜逆行至尾八度为月所掩今五月望日已退至尾初度渐次入心古人皆言月变脩刑又言礼亏则罚见荧惑诚欲措刑莫如右礼诚欲右礼盍先省刑今爰书之烦极矣部司议宥止于重辟数人而未结之案先后累累谁复过而问焉会典热审事例有轻重囚犯急与问理及出狱听候之令今亦可仿而行之杨嗣昌缕缕援引出何典记其言建武款塞者欲借以伸市赏之说也其言元和宣慰者欲借以伸招抚之说也其言太平兴国连年兵败者欲借以伸不敢用兵之说也附会诚巧矫诬实甚念皇上察之  癸酉许总督宣大山西军务卢象升守制  戊寅遵化喜峰口雪三尺  丙戌始定高墙罪宗五年审例又京师官民殊死以下许保候即结  六月癸巳安民厂灾伤万余人武库几空发五千金赈恤  召陈新甲为兵部右侍郎兼右佥都御史总督宣大山西军务先是有旨并推在籍守制盖扬嗣昌为新甲地也  丁酉湖广道试御史林兰友劾大学士张至发票拟屡误经画无闻并言兵部尚书杨嗣昌主画中枢束手无策惟求市赏苟且侥幸是岂皇上所以夺情意乎忤旨谪外  辛丑召惠世扬为兵部右侍郎  己酉召吏部尚书□国祚等见于中极殿谕以新维冯元飈巡抚陕西元飈殊非巡抚才余各问兵食计户部尚书程国祥言京师赁房月租及天下会馆租岁可得五十万工部右侍郎蔡国用言崇文宣武街石除中道外可培脩外城识者笑之  丙辰以卢升象为兵部尚书仍总督候代  乙卯以礼部侍郎傅冠户部尚书程国祥兵部尚书杨嗣昌工部右侍郎蔡国用俱为礼部尚书礼部右侍郎方逢年大理寺少卿范复粹俱除礼部左侍郎并兼东阁大学士直文渊阁嗣昌仍署兵部  是月京师山东河南大旱蝗清兵屯大青山议和巡抚辽东方一□□渗奏闻以我弱引隆庆封俺答故事兵部尚书杨嗣昌阴主之  秋七月戊戌朔命杨嗣昌大祀大庆暨传制颁诏诸大典不预直阁素服进朝日讲召见如常服随班先是嗣昌奉诏于二月趋朝时父服阅十八月母服才五月也工科给事中何楷劾杨嗣昌入阁吉服忘亲上以楷苛求切责之  己亥前少师大学士温体仁卒赠太傅谥文忠甲申廷议以体仁奸佞异常贻毒深远宜削谥荫以昭公道遂夺其谥  少詹事学士黄道周奏言宣大总督部推有在籍守制之命遂举陈新甲天下即乏才未宜移借及此也陛下亦念在廷诸臣岂无一定策效谋者而空破非常之格以奉不祥之人责其成功万万不可又力斥款议曰无论必不可款款必不可成成必不可久即款矣成矣久矣以视宁锦遵蓟宣大之师何处可撤而辶□处谓款之后可撤兵中原以讨流寇此亦不思之甚矣  召文武大臣于平台及黄道周上谕吏部尚书商周祚枚卜滥狥周祚引咎次问杨嗣昌哨骑六千送炮各路柰何对曰今秋事殆未然又塞外险阻车炮恐非所便次问道周曰朕自御经筵后略知学问无所为而为之谓之天理有所为而为之谓之人欲尔前＜锍-釒＞时适当枚卜果无所为乎对曰臣无所私上曰前月二十八日推陈新甲何不拜＜锍-釒＞对曰御史林兰友给事何楷已有劾＜锍-釒＞臣以同乡恐涉嫌疑上曰今何遂无嫌耶曰天下纲常边疆大计失今不言后将无及且臣所惜者纲常名义非私也上曰清虽美德不可傲物遂非伯夷为圣之清若小廉曲谨不受馈遗此可为廉未可为清也道周曰伯夷全忠孝之节孔子遂许其仁上怒其强说道周又极诋杨嗣昌夺情蔑伦嗣昌即出曰臣不生于空桑岂遂不知父母臣尝再辞而明旨敦迫甚至黄道周学行人宗臣实仰企之乃今谓不如郑鄤臣始太息绝望鄤之杖母行同枭獍道周又不如鄤何言纲常耶道周曰臣言文章不如郑鄤上责其朋比道周曰众恶必察岂淂为比上曰嗣昌荐陈新甲何云邪径曰臣不识新甲但蜀人皆言之上曰孔子诛少正卯当时亦称闻人唯以心逆而险行僻而坚言伪而辨顺非而泽记丑而博不免孔子之诛今之人率多类此道周曰少正卯心在欺世盗名臣之心在明伦笃行上以褊激怒口叱道周去道周曰臣今日不尽言则臣□陛下陛下今日杀臣则陛下□臣上曰尔读书有年祗成侫口道周又辨忠侫之分上怒甚嗣昌乞优容之上曰道周放恣此已为优容矣诸臣退上召回谕以毋党同伐异宜共脩职业  戊申趣锦衣卫上郑鄤狱  庚戌翰林院脩撰刘同升编脩赵士春各＜锍-釒＞救黄道周劾杨嗣昌卫景瑗＜锍-釒＞如之甲寅工科都给事中何楷试御史林兰友又申救道周遂降楷二级调用兰友降一级寻谪道周江西知事刘同升福建知事赵士春简较  丙辰以李待问为户部尚书  翰林院侍读王铎上言闻朝廷有抚和之议不胜愕然损雷霆之积威脩金缯之轻举臣之所大惑也时传扬嗣昌方一□□渗及太监高起潜密发黄金八万银十万讲款刑部主事张若麒乞录当日召对语以示中外报闻  八月辛卯朔洪承畴报陕西贼剿降略尽先是贼自蜀还陕西为龙安土司邀击贼奔溃余半出山谷承畴勒兵以待是贼众尽散李自成独乘骡日行六百里走商雒龙驹寨至浙川老犭□回犭□回营卧疾半年余授以数百人仍攻剽  丁酉安定门火药局复灾  癸卯流寇自虹县陷睢宁  敕戒嘉定伯周奎左都督田弘遇右都督袁祐务并谕外戚郭振明等曰尔辈姻联帝室禄享天糈唯有厚德餋俭以保身名乃或蔑弃礼法凌虐黎庶人怨天怒上干国法即拊心自悔嗟何及矣我宣宗章皇帝外戚事鉴分别善恶各有报验足示劝戒特赐省览其共勖之时外戚张春等诳财虐民厚徵子钱夺人田宅子女故有此谕  癸丑大学士傅冠致仕  属部哈喇等求款市总督宣大卢象升以闻  九月丁丑逮南京御史成勇勇劾杨嗣昌不终丧制忠孝两亏上怒逮讯之  先是南京户科给事中张焜芳劾前巡盐御史史＜范土＞侵盐课事时＜范土＞已授太仆寺少卿逮下狱至是奏辨兼言焜芳朋党奸贪状不听夺焜芳等  清兵约西人大举分入西协墙子岭中协青山口墙子岭险峻因蚁附而上三日夜始入内地人俱困乏竟无人袭击之者总兵吴国俊守墙子路战败走密云总督蓟辽兵部右侍郎吴阿衡败没于密云初监视太监邓希诏诞日阿衡及国俊等俱趋贺闻警仓猝而回调御失措故及于难清兵入墙子路待青山之众以越迁安薄豊润辽东副总兵丁志祥窦浚等来援夜战清兵稍退引而南下  冬十月庚寅朔戒严京师守备徵辽东前锋总兵祖大寿入援留巡抚方一□□渗朱国栋陈祖苞分守命总督宣大卢象升以总兵杨国柱虎大威进易州出其左且陛见移青登莱天津之兵出其右檄总兵刘泽清以山东兵遏其前高起潜为应援癸卯召文武太臣及总督卢象升于武英殿上问象升方略对曰命臣督师臣意主战上色动久之不怿曰朝廷未云抚乃外议何辶□处信也象升因言清势甚盛事机难料或偪陵寝以震人心或趋神京以撼根本或分出畿南扼我粮道我集兵备之则寡发而多失分兵四应又散出无功兵少不备食少生乱事皆可虑上壮之命出与杨嗣昌议象升甫言战嗣昌消阻龁  不能语徒戒勿浪战象升径起别还昌平甲午象升以兵三万扼昌平时清兵日南不可遏象升曰召诸帅约曰刃必见血人必带伤马必喘汗违者斩令各选劲卒期八月十五夜分四路袭营高起潜遗书阻之象升请分兵杨嗣昌以宣府大同山西兵属象升号二万象升誓师于巩华城刻期赴晋即慷慨涕下如雨嗣昌不能平亦思有以阻之奉命令赴通州就起潜不应嗣昌又促之象升叹曰嗣昌不过授意总监挠我师期耳恚甚会嗣昌赴军中象升曰公等坚意抚款独不言城下之盟春秋耻之且象升握尚方剑今日顾唯唯从若议袁崇焕之祸且立至纵不畏祸宁不念衰衣引绋之身又不能移孝作忠奋身报国将忠孝胥失何颜面立人世乎嗣昌色战既而曰公误矣谁言抚者象升曰周元忠赴彼讲款数日往来其事始蓟镇督监受成于公通国共闻谁可讳也周元忠盖瞽人卖卜者善辽人故遣之清时亦以事重大乃令瞽者讲款不信欲斩元忠乞哀乃止时上忧甚嗣昌密奏曰臣惟不南耳果尽南不果捐数十城我援师麕集可使只轮不返上善之  壬寅撤召孙传庭洪承畴入援  甲辰高起潜部将刘伯禄兵败于芦沟桥  戊申命诸大臣分守都门  云南道御史郭景昌因召对言杨嗣昌调度失宜并列太监高起潜备御失策状上不答景昌而曰公误矣谁言抚者象升曰周元忠赴彼讲款数日往来其事始蓟镇督监受成于公通国共闻谁可讳也周元忠盖瞽人卖卜者善辽人故遣之清时亦以事重大乃令瞽者讲款不信欲斩元忠乞哀乃止时上忧甚嗣昌密奏曰臣惟不南耳果尽南不果捐数十城我援师麕集可使只轮不返上善之  壬寅撤召孙传庭洪承畴入援  甲辰高起潜部将刘伯禄兵败于芦沟桥  戊申命诸大臣分守都门  云南道御史郭景昌因召对言杨嗣昌调度失宜并列太监高起潜备御失策状上不答景昌退上书劾嗣昌事小乐天之说起而遂无事大畏天之心致边备日弛将士观望互相欺餙彼自谓有学有才实一无胆无识之小人耳盖学不知尽忠竭孝学之蠹也才以供餙奸掩非才之贼也闻入口魂魄堕地手足无措托言轻战必误封疆迨屡深入失机位况言未必入今已至口矣又言清无火器今且载炮入矣唯乞皇上立诛嗣昌正其误国之罪＜锍-釒＞上不问  十一月辛酉京师闭门自守  癸亥清兵良乡高阳涿州向河间自入塞分四道一趋沧灞一趋山东济南一趋临清一趋彰德卫辉  丙寅召对文武大臣并召工部给事中范淑泰淑泰曰今兵已临城尚无定议不知战款何出上问谁款曰外间皆有此议上深忧饷诎寺丞戈允礼因言借贷淑泰曰戎事在于行法今法不行而忧饷即雨金雨粟亦有何济上曰朝廷之上何尝不欲行法大学士刘宇亮自请视师上壮之旋又自改察阅上不怿  以翰林院编脩杨廷麟为兵部赞画主事赴总督卢象升行营先是廷麟上言陛下有大臣无御侮之才高起潜方一□□渗曰当款杨嗣昌亦曰当款吴阿衡曰款必可恃嗣昌亦曰款必可恃表里煽谋宣情泄弱闻之咸有侮心一旦东西合约墙岭失守款之误国遂至此极也唯冀陛下赫然一怒明正言款之罪谕督臣集诸路援师不从中制其先在择士其次在据势其次又在用间今事鲜任人而耑任嗣昌闻人语战色变南仲在内李纲无功潜善秉成宗泽陨恨国有若人岂社稷之福哉既改官从军象升谓廷麟曰势甚盛官兵趣之不返山陵即迫京师我兵寡食乏不战益轻我如战必生他端公为我往真定与诸臣守乞粮我且悉兵誓一死报国耳  丁卯清兵薄景州太监刘元斌闻召走德州  清兵入高阳少师大学士孙承宗死之始清兵攻三日且退凌晨噪城下守者亦噪军中某善兵法者曰此城易破也承宗被执自经子尚宝司丞钥贡士鉁等俱死知县雷之渤遁免承宗万历甲辰廷试及第生平博涉群书尤谙兵书总理关边时整顿兵马按行险隘用辽士抚西人甚有功于边疆承宗既狥难之渤宣言孙相故靳饷生变当事惑其说未恤己卯始复原官予祭九坛赠太傅  己酉清兵入衡水武邑枣强鸡泽文安霸州阜城  甲子括废铜铸钱  清兵薄德州渡河历临清分道一趋高唐一趋济宁合于济南  十二月辛卯命大学士刘宇亮督察各镇援兵夺卢象升兵部尚书仍同高起潜戴罪初欲以孙传庭代象升薛国观杨嗣昌奏易帅恐缓期不若留象升责其后效  乙未吏部尚书□周祚罢  丁酉命洪承畴入援时清兵连破平乡南河沙河元氏赞皇临城高邑献县  戊戌赐孙传庭尚方剑总督各镇援兵  庚子大学士方逢年罢  卢象升战于贾庄败绩死之象升所部兵不满万而清兵分道至势甚盛象升战庆都斩百余级总兵杨国柱虎大威又接战杀伤相当象升锐志合兵将伺其隙夹击之而上督战甚急象升遂分兵援真定身至保定决战至藁城谓杨廷麟曰公回真定力求高起潜相援起潜不报去营近五十里意引兵走临清象升将兵五千乏食哀呼莫之应晨出帐北向拜曰吾与尔辈并受国恩患不得死勿患不淂生众皆泣于是拔程兼程至贾庄击贼射一骑殪之清兵合围象升军疾驰冲之清兵退象升曰今虽胜彼必忿集乘我慎勿怠明日清兵突象升营象升曰谁为我取彼者总兵虎大威驰战不胜且郤象升大呼曰虎将军今吾效命之秋也毋自爱乃招后骑皆往奋刀督战身中二矢二刃犹号呼不已马蹶遇害年三十九大威国柱皆溃围出起潜闻之欲西遁皇辶□处还东行二十里值伏师溃仅以身免大学士刘宇亮次定州闻败仆地遂入保定总督孙传庭行营而象升以嗣昌起潜妒之谓象升曰实不死迨十五年予祭葬赠户部尚书谥忠烈是役也失亡万计部将千总张国栋趋报嗣昌嗣昌欲增餙象升退怯状据以上闻国栋不肯承嗣昌怒搒掠倍至终不易奋身曰死则死耳诬忠臣为逗留义实不忍初象升与嗣昌争事时斥嗣昌为秦桧嗣昌怒曰君其自为岳飞至是果为嗣昌所陷云  丁未以总督兵败削杨嗣昌三级失城各官余世名郑以诚侯光国叶梦熊逮下刑部论辟  以御马太监边永清分守蓟镇西协  兵部赞画主事杨廷麟以卢象升事闻上谓大臣阵亡虽可痛悼但恨其调度乖错盖杨嗣昌中之也太监高起潜惧并罪遂讳象升死嗣昌复遣帐下卒三人往验报死状切责之二人因模棱以对有俞某对复如前竟杖毙焉更命顺德知府于頴核之頴曰日者从定州城外得尚书遗骸杂刀中矢血渍麻衣上设祭泣军民莫不雨泣  清兵连入昌平宝坻平谷蓟霸景赵清河良乡乙卯入东昌援师四集俱观望莫敢击中外切齿丁巳陷王田知县杨初芳降诸生桑开基死之
崇祯实录卷之十二  怀宗端皇帝十二
　　崇祯十二年春正月庚申清兵入济南先是巡抚颜继祖奉命移德州清兵猝城至梯城而上吏卒骇遁巡按按御史宋学士朱方肩舆出院闻  登西城役隶奔散学朱因遇害同时左布政使张秉文督粮道副使散学邓谦济南道副使周之训都转盐运使唐世熊济南知府苟好善及历城临池武城博平荏平诸县令俱死之副总兵祖＜宀十见＞以三百骑援济南败没德王被执诸郡王并见杀  壬戌清兵入青县  乙丑叙缉奸功东厂太监王之心及曹化淳荫锦衣卫百户  丙寅享太庙  吏科都给事中郭九鼎请行营设监军专纪功罪从之  戊辰督察大学士刘宇亮总督孙传庭会兵十八万自晋州援济南祖大寿亦自青州至  命云南道御史郭景昌巡按山东兼核城陷之故景昌至瘗济南城中积尸十三万余悉发仓粟赈贫民  甲戌清兵自济南取东平乙亥入莘县复至济宁临清固城丙子取营丘馆陶  清兵取庆云东光海豊遂东行庚辰入冠县  甲申清兵至张秋东平入汶上焚康庄驿攻兖州距徐州百余里居人南渡安庆巡抚史可法驻徐州刘宇亮孙传庭会师于大城  壬申以甄淑为刑部尚书丁亥以庄钦邻为吏部尚书钦邻五阅月不至罢之  杨嗣昌请移登莱总兵于临清护南北仓又郡县乡兵或改府佐为将领兵佐为守备县佐为守备县佐为把总否则裁儒学训导一员代补武秩文武相兼古制也至于市马西宁道远近池马弱宜委官买山东河南牝马如镇将给百匹守备把总给五十匹放牧孳生十年内自见蕃息矣上是之  二月己丑朔以司礼太监崔琳清理两浙盐课各项赋税  丙申督察大学士刘宇亮削籍清兵退官兵复屯沧州盐山宇亮奏劾诸将不战因及总兵刘光祚而杨嗣昌谋逐宇亮请诛光祚适武清战捷宇亮下光祚武清县狱以请且告捷上以劾叙臣舛互切责之削籍说者谓宇亮入光祚厚赂云宇亮素善击剑好谈兵及在行间迄无寸功杨嗣昌南征不复周延儒北讨殒身李建泰西出辱及简书一时谈兵诸相皆无实效云  戊戌诸  奏斩三千余级祖大寿张进忠伏兵宝坻之杨家庄邀斩亦奏千余级大抵逃回难民也清兵迂道此还西至青山口总兵陈国威于喜峰口却之  庚子晨刻日旁有白丸色微红申刻又黑气掩日日光磨荡久之黑气始散乙巳保定天鸣  癸卯脩撰刘理顺上言六事作士气矜民穷简良吏定师期信赏罚招胁从上是之  先是贵州道御史王聚奎劾刑科谪聚奎山西按察司照磨并罢先春先春前河南布政使以翰林院编修林增志荐入遂责增志增志亦引罪  三月壬戌清兵趋豊润副总兵杨德政虎大威御却之京营各镇兵战于太平塞北报捷丙寅清兵至冷口闻有备引去复出青山口戊辰清兵尽出塞计深入二千里历五阅月破七十余城杀亲王隳省会中国援兵环合未尝少挫也  庚午逮都督佥事河南总兵官张任学任学觊任开府竟淂右阶大沮悔一筹莫展遂被逮  甲午以德王变告慰太庙遣谕各籓  丁丑夺大学士杨士昌秩仍令视事  戊寅上孝纯渊穆慈顺肃恭毗天钟圣皇后尊谥颁招天下太后上生母也  总兵陈洪范击贼南阳之李公店不胜左良玉战内乡大败之  皇子慈薨追封悼王谥曰右给事中陈启新缄末溺职上怒命议聚奎罪左佥都御史李先春议当夺俸上不怿怀  乙酉召参议郑二阳于平台问练兵措饷计对曰臣初到扬州各营设有官兵向多虗冒臣刻意简练故历年防寇不请一兵一饷上曰此一方事也谓天下何对曰大抵额设之兵原有额饷但求实练则兵不虗冒饷是足用是核兵即足饷也若兵不实练虽措饷何益上曰近者各处灾伤乏饷柰何对曰裁不急之官亦可省费如扬州有督饷主事不如以巡按趣之上曰督饷主事非定例也二阳又曰臣见残破州县庆都栾城亟宜下＜宀十见＞大之诏收拾人心上称善  夏四月戊子朔谕兵部汇集崇祯七年后条奏脩练储备之法刊布天下  免高淳去年旱蝗田租  壬辰命驸马都尉巩永固往济南告慰先德王园  吏科给事中吴麟徵请复故大学士文震孟官并求恩恤上从之命复其爵  癸卯礼科给事中姜埰上言近月以来皆传皇上于内廷建设斋醮臣窃疑之正德初年从事内典遣太监刘允驰驱西域糜费大官讹传道路皇上惩前毖后聪明绝世岂真见不及此固曰聊复尔尔然唐虞之＜宀十见＞仁必非佛氏之慈悲也宗社之安危必非佛氏之祸福也顾役役焉以九重之尊严从西竺之繁文臣必不敢以为可也山西道御史廖惟义亦言之不听  谕释轻系  河南贡士牛金星有罪戍边  戊申大学士程国祥致仕丙辰巡按山东御史郭景昌上言济南失事劾杨嗣昌略曰济南籓封之变谁司中枢而被祸至此岂非嗣昌拱手送耶若不先正其辜混辱朝班仍议人之功罪功罪愈为不明何以惩前毖后乎上怒其党同伐异借事攻诋逮下狱景昌又从狱中复劾嗣昌谓忠侫分涂止论臣言之当否何论臣迹之同异上切责之戍代州  是月京城浚濠广五丈深三丈给事中夏尚絅上言连年率皆籓篱失守门庭无恙若使堑水足拒则通德沧济其为广川巨浸何限而扬鞭飞渡如入无人控扼险要在人不在险明矣今掷此百万于水滨孰若移而用之于岩疆防御要害使不敢躏入之为得哉  五月丁巳朔大学士杨嗣昌奏失事五案曰失机曰陷城曰通款曰籓变曰损将上从之  戊午脩奉先殿成  庚申杨嗣昌荐宣大总督傅宗龙自代召为兵部尚书  甲子以兵部右侍郎魏照乘礼部侍郎张四知姚明恭为兵部尚书兼东阁大学士直文渊阁  乙丑降盗张献忠叛于谷城杀知县阮之钿劫监军佥事张大经因走房县攻陷之余盗罗汝才李自成等五部并州均州  丙寅陇西大雨雹  己巳工部尚书蔡思充致仕  出帑金三十万济饷仍命后偿之  山西按察副使魏士章请禁有司收赋耗羡遣京官搜括天下钱粮充饷从之  六月己丑以蔡国用范复粹为户部尚书兼文渊阁大学士  叙守御功复以杨嗣昌为兵部尚书其姚明恭张四知魏照乘各赐金币荫子入国子监前大学士张至发孔贞运刘宇亮傅冠程国祥方逢年各赐金币有差有差太监曹化淳荫锦衣卫指挥同知刘元斌卢九德李承芳卞希孔王裕民王德化并荫锦衣卫指挥佥事  户部请遣给事中六人分督直隶浙江湖广河南江西山西陕西钱粮从之  总督蓟辽洪承畴奏言属部明暗等屡乞抚赏今后若边警不由西协则抚赏如故否则导祸无疑即革赏进剿从之  庚子火药局灾  甲寅特免海州田租  秋七月戊午以司礼太监张荣提督九门司礼太监王裕民总督京营  光禄寺卿李天经上西人汤若望坤舆格致书三卷命进览  逮总督孙传庭时传庭假耳瞆不任事托巡按御史伐请教谕某以传庭同乡候之密语侦其诈讦奏故逮传庭及御史  左良玉追张献忠于房县兵败中军罗岱死之  是月德王遣内官王朝进都司徐文师上书从广宁入参将夏成德以闻御史汪承诏上言宜火其书勿令传外王朝进等宜编置远方如皇上笃展亲之念宜别遣边人量赉用物俾申德意若曰王失守社稷远播沙漠庶几上天悔祸隆礼有加王宜优游塞外以终天年朕已抚王嗣子俾缵旧服俟其成立当使自将待边以泄王愤如此庶彼知朝廷大义可杜其凌侮报闻  八月庚寅召还谢升为太子太保吏部尚书  诛文武失事诸臣三十二人巡抚张其平陈祖苞总兵倪宠内监邓希诏等  庚戌故庶□士郑鄤磔于市先是中书舍人许曦讦奏郑鄤不孝渎伦与温体仁＜锍-釒＞合令法司定罪拟辟上命加等鄤武进人初选庶□士即有直谏声读书能文故文震孟黄道周皆与之游当时欲借鄤倾震孟道周故谳驳逾重而鄤居乡多淫傲不法遂罹惨祸诣西市尚大呼冤廷臣皆畏怯莫敢申救  九月壬戌命大学士杨嗣昌以兵部尚书督师讨贼赐尚方剑给帑金四万赏功牌千五百蟒纻绯绢各五百丁卯宴于平台后殿上手觞嗣昌三爵赐诗勒诗于文庙嗣昌南征会兵十万本折色二百余万  诛元氏知县刘业爃城陷通款籍其家兄编管二千里妻女入官为奴  己亥免唐县等四十州县去年田租十之五禹州等十州县十之二光州等八州县十年之五去年之二  以司礼太监王德化提督东厂  叙陵殿功赉内外官有差  冬十月丙戌彗星见己丑谕停刑庚寅中书舍人陈龙正上言皇上因彗星求直言并谕停刑敬天之道至矣语曰事天以实不以文臣请更进曰事天以恒不以暂何谓实今日求言恤刑之实是也何言恒自今以后弗忘此求言恤刑之心是也上善之  凤阳地震  十一月甲寅朔逮总理兵部尚书熊文灿  前庶吉士张居请行铜钞从之  辛巳上南郊郊用上辛日从中书舍人陈龙正之议也龙正上郊祀＜弓攵＞辨言周郊皆于辛日遂命礼官定为制  戊午仙居知县过周谋以薛国观所举士托熊文举持金献国观乞授礼曹事觉国观委罪文举时文举出主试其父出承之下刑部论戍文举官如故  十二月乙未萧县山鸣  是年两京河南山东山西旱饥遂命正一大教真人张应京禳旱
　　崇祯实录卷之十三  怀宗端皇帝十三
　　崇祯十三年春正月癸亥申辨文武章服  丁卯夜东方黑气弥空连三夕  丙子以陈新甲为兵部尚书  庚辰下阮震亨于镇抚司狱论死先是东厂获通贿籍词连史科都给事中阮震亨吏部尚书谢升又劾之  闰月癸未朔命巡城御史煮粥赈饥发帑八千金赈真定  庚寅浙江永康知县朱露上言有司恣言科罚俱借御寇攫取各抚按容隐不以上闻上命申饬各官令露入朝授吏科给事中改名统鐼  甲午中书舍人沈廷扬请试海运从之既而巡抚登莱都御史徐人龙又以成山道险不便请罢议  谕户部以永清保定等处粮刍给畿南饥民抵秋以偿  杨嗣昌荐推官万元□杨卓然胡平表等各授监军道佥事甲辰发帑六千金赈山东  丙午浙直大风霾  己酉召兵部尚书陈新甲于平台新甲上保邦十策  二月壬子朔杭州城门夜鸣  平贼将军左良玉大破张献忠于太平县之玛瑙山斩二千八百八十七级  甲子给杨嗣昌万金赐斗牛服嗣昌驻襄阳调度会剿以陕西兴安一路失期斩其监军殷太白  流寇掠必阳  叙甘叙镇功复洪承畴太保赐金四十绯蟒一袭  辛未罗汝才掠信阳寻陷光州癸酉礼部请增祀北斗于星辰坛许之  丁丑令会试贡士先廷对日校射  戊寅谕曰日者风霾大作土田亢旱麦苖将槁甚至伤折南郊树木天心仁爱警示频仍非政事之多失即奸贪之纵肆或刑狱之失平抑豪右之侵虐诸如此类皆干天和兹评文武人等直言无隐悉陈利弊以禆时政庚辰又谕曰朕于三月三日始深居斋祷大小臣工痛加脩省遣成国公朱纯臣镇远侯顾肇迹祭告南北郊礼部尚书林欲楫告社稷侍郎王铎告风雷等坛  三月壬午朔永安厂灾  丁亥杨嗣昌报捷上益发银牌五百纻丝三百帑金五千犒战士及阵没吏卒  清兵至义州欲入锦州总督洪承畴同辽东巡抚方一□□渗以前锋祖大寿团练吴三桂先扼锦州松山御之  各镇监尽行撤还壬辰免畿郡十一年料匠等银  甲午赈京城贫民各二百钱  乙未户科给事中左＜棥心＞第言去岁彗星见下诏停刑而彗即夕消何今日之不应也臣又思之皇上停刑之诏特其具也今之斋祷犹其文也臣之皇上先以文即继以实此时得毋实尚未见而天下不之信乎臣敢直以实进练饷之派以益军实不得已之事也皇上减兵省饷天下已识加惠之意兵减而饷未减恐贪者藉以饷其私乞皇上下诏＜宀十见＞练饷加派之数刑狱以待有罪亦不淂已之事也捧读诏传殷殷刑狱是矣乞皇上取狱之轻重一一审之停刑可以消彗岂明刑不足以返风乎如此而天变不止臣不信也  戊戌赐贡士魏□□渗德以下三百人进士及第出身有差先是召贡士三十余人于文华殿上问内外交讧何以报仇雪耻通州魏藻德进对曰以臣所见不离明问使大小诸臣皆知所耻则才能自生功业自建娓娓数百言更自叙戊寅守城功上心识之故遂首拔辛亥进士姚宗衡等四人授检讨黄云师等五人授给事中冯垣登等五人授监察御史颜浑等二人授吏部主事张朝延等七人授兵部主事皆召对称旨特授是官前此未有也进士张璘然亦与召对面蓝上恶之不用璘然心甚不平  分赈畿南三万金是日雨  壬寅嘉兴天鸣  丙午免两河积逋其灾甚者缓征之余免八年九年十之三  夏四月戊午巡抚江西右佥都御史角□羊学龙荐举佐领官及布政司都事黄道周以道周党邪乱政学龙藐法狥私俱逮下刑部狱廷杖论戍  浙西大水  庚申命抚按荐举分治兵治饷才干实迹如失实连坐至考选大典湏科贡兼收以收人才用之违者罪之  以宿州等三十州县荒灾免其八年逋赋  丙寅上以吏部考选不列举贡遂命贡士并岁贡士共二百六十三人俱于六部诸司及推官知县通行察补并谕吏部此系特用后不为例  癸酉南安惠安同安地震  令朝臣及抚按各举将才  己卯以吏部尚书谢升为礼部尚书礼部右侍郎陈演为礼部左侍郎各兼东阁大学士直文渊阁  五月癸未上北郊  丁亥减□州等今年田租戊子量免湖广田租  庚寅命洪承畴出山海关  丙申以傅永淳为吏部尚书  上以诸省直山东山西河南陕西各处饥命地方有司官设法赈济招徕流徙令巡抚巡按躬行州县定殿最以闻  召九卿科道于平台问御清救荒安民三事各以次对徐石麟曰我力未壮宜先定本计后□方略厚抚属部发其事仇之耻以携其交守即为战至宁前一带少出兵坚壁清野勿与之战如多出兵则义州必虗督臣即相机遣兵此守外边法也若在内边则畿北闲田悉与军民屯种择其壮丁为兵而后可守矣上命起因退奏救荒在劝富输粟安民在省官用贤上是之  丁酉特授贡生史惇等二十八人为五部主事时部事殷繁诸臣多髦废不谙上虽破格求财事愈丛脞云  戊戌总兵吴三桂刘肇基出杏山前锋祖大寿以副总兵祖泽远遇清兵松杏间三桂受围肇基救出之副总兵程继儒临阵怯承畴斩之军士俱用命  以运河日涸谕责总理河道工部右侍郎张国维  贡士吴卿上言张献忠李自成左革诸贼等众各数万献忠狼贪肆毒自成调度有方左革诸贼尤善侦走如官军在汝頴襄德间彼夺凤阳临淮一日一夜兼程行数百里而光山固始高山铺为贼往来吴楚之要地莫如设一道臣于此驻兵协剿此亦扼吭之计也然贼分则寡合则众昼则贼骑相顾夜则贼营远哨且贼日驰二百里酗酒酖色渴睡不醒若将卒勇敢衔枚夜袭贼不能觉也而兵不杀贼反以仇民穷乡男妇匿林逃难行间皆割首报功以愚主将主将以愚监纪监纪不知遂奏其功此弊踵行久矣所当痛惩者也  己酉大学士姚明参致仕  截漕米万石赈山东  六月壬子兵科左给事中陈启新言海运之利且临清副总兵黄胤昌已行之报可命上山东按察佥事来斯行胶莱河说  戊午总督宣大张福臻请沿边屯田免科从之  壬戌寇陷大竹县  免霍泰潜山七年以上逋税之五近年之三  癸亥杨嗣昌奏言蓟辽总督必湏淂人苟非其人必当速易若大小将官监司府县或听督抚自行选举吏兵二部随到随复上命部议覆之  禁中外官私书  上命大学士薛国观拟谕不当上旨上怒其不恪遵自取易之以授国观及改入复不称遂大怒令五府九卿议处定国公徐允桢等会议国观当令致仕刑科给事中袁恺又劾国观罔上妒贤傅永淳等皆其私人议罪不足蔽辜癸酉国观免前丁丑秋同相者六人诸相皆罢独国观秉政以不次拔自外僚上颇向用之而狼戾忮害因拟票事言者劾其纳贿有据被斥  戊寅巡抚延绥右佥都御史刘令誉奏言开渠导河得水田万亩备救荒之策命渐广之  中书舍人沈廷扬运万石自淮安庙湾出海十日抵天津  己卯辑武经七书大全  漕河涸  秋七月庚辰朔京省蝗命顺天尹发钞六十锭收之并禳蝗  癸未皇五子薨谥曰悼灵王初疾甚忽言九莲菩萨来云上薄待戚属不改殇折且尽上闻之大惧九莲菩萨者孝定皇后李氏因梦奉祀之后薨像在宫中跨凤九首至是内臣托皇子神其事上实未尝至疾所也初籍武清侯李氏至是命复爵免籍其赀  戊子上谕朕念皇孝皇妣终身蔬食布衣以尽孝思少詹事李绍贤上言天子临御万方不宜澹漠自苦不允  初中书舍人许曦卿讦郑鄤事词连贡士钱霖子钱尚宾争父婢掺刃上并逮尚宾惧逃山东诈死刑部主事沈延禧纳其赂欲脱之事泄下延禧狱刑部尚书甄淑亦罢  己丑发二万金赈顺天保定  辛卯官军败贼于兴山斩三千余级时张献忠李自成罗汝才刘国龙皆号剧寇去年国龙降于杨嗣昌汝才势孤遂奔四川平贼将军左良玉乘贼饮半边山袭破之  苍梧教谕谢允上言五事先身范核士行正文体定学规重名器从之  临清副总兵黄胤恩上海运图曰难易不可不审省费不可不较河渠浅涩必力加挑浚而海则无籍也河水旱乾又必远借湖泉而海又无籍也此难易审矣登莱陆运所费三緍天津海运不及二钱此  费较然矣因列上九议  刑科给事中袁恺复劾去辅薛国观出都门车载极夥所受诸臣贿赂不可胜计遂下镇抚司鞫国观从役初上召国观语及朝士婪贿对曰使厂卫淂人朝士何敢黩货东厂太监王化民在侧汗出浃背于是专侦其阴事以及于败  丁酉以李觉斯为刑部尚书  癸卯杨嗣昌战再失利奏引罪发五万金犒师  是月总兵曹变蛟左光先吴三桂合御清兵于黄士台凡三战松山杏山皆捷  八月庚戌朔皇第七子生皇贵妃田氏出  辛亥以王道直为左都御史  定淮扬海运五万石  己未户部主事叶廷秀请＜宀十见＞黄道周忤旨杖之削籍  庚申发仓粟赈河东饥民  纂脩玉牒成  丙子吏科给事中戴明说上言荒极盗起蠢动垒告皆缘抚按有司素不休养饥荒不恤招徕无策迨盗起议剿死于锋镝者此百姓也用兵加饷死于追呼者亦此百姓也今乞责成抚按诸臣以恤荒弭盗为苐一事上是之  加福建参将郑芝龙署总兵  戊寅发帑金三万赈真定山东河南饥民  九月己卯朔大学士薛国观削籍吏部尚书傅永淳罢下左副都御史叶有声于刑部狱以通贿薛国观也时株连甚众松江知府方岳贡徵上海积逋忤中书舍人王陛彦称岳贡馈国观七百金命逮岳贡  李自成入四川观音岩三黄岭又入净堡初自成犯大昌杨嗣昌与平贼将军左良玉扼贼于巴西鱼复诸山不得逸自成在围中食尽屡欲自经亲从者双喜輙从救之因令军中尽杀所掠妇女以五千骑突围而南  丁亥郏县盗李际遇等众至五万总兵王绍禹遣游击高谦击之斩一千余级  辛卯谕灾荒停刑其事关封疆及钱粮剿寇者限刑部五日具狱  上以太阳经度旧法于春秋二分各迟二日及冬至时刻互异令监局诸臣加订  命有司祭难民瘗暴骸  御史魏景琦论囚西市斩御史高钦舜工部郎中胡琏等以下十五人已论辟忽内臣本清衔命驰免因释十一人景琦明日具奏初上谕囚或声冤者停刑请旨景琦仓卒不辨上怒命下狱  戊戌以李日宣为吏部尚书  革左金王诸寇走英山霍山间迫凤阳命抚监协剿  辛丑折徵江南绢布等岁课免陇西五县逋贼  工部请祈谷奉配太祖高帝仍遵新号行事焚库内旧神版  冬十月戊申朔命抵通州漕米每石带练米八升以山东河南饥十五年为始余从明年  诛总督尚书熊文灿  壬戌出帑金万两市旧绵衣二万给京师贫民  丁卯工部请浚胡良河从之  逮前总河道工部尚书周鼎鼎去任年余以河淤逮之时见任张国维不问癸酉兵科都给事中张缙彦上言广西巡抚林贽为安南头目郑梉代请王爵臣考南安自莫登庸篡逆降封都统迨后黎宁居漆马江以延黎祀至黎维潭逐莫民岁贡方物神祖嘉其忠顺准袭都统使今之请封何功也虽朝廷字小不靳殊典而荒夷要挟岂可狥情使郑梉淂其志将遂悍横忧及中土即欲以茅土之券塞溪壑之欲岂可得哉上是之  上念悼灵王灵异命礼臣议孝和皇太后庄妃懿妃道号  十一月己卯追封悼灵王为玄机显应真君礼科给事中李焻言诸后祀在奉先殿传之天下万世似宜仍前徽称不可崇邪教以亵圣号不听十二月改封通宣显应悼灵王去真君号  诛钱尚宾刑部主事沈延禧  戍刑部尚书甄淑亦下狱明年死狱中  户部尚书李待问请损交际裁工食为恤穷补匮之计从之  壬午荫故大学士张居正曾孙同敞中书舍人先崇祯二年十二月荫嫡孙綮珩中书舍人  壬辰监生涂仲吉奏言黄道周通籍二十载半居愤庐稽古著书晨夜不辍孤踪独立门无杂宾其一生学力止知君亲虽言尝过戆而志实纯忠今喘息仅存犹读书不倦此臣不为道周惜而为皇上天下万世惜也昔唐太宗恨魏徵之面折至欲杀而终不果汉武帝恶汲黯之直诤虽远出而实优容皇上方欲远法尧舜柰何智出汉唐贤主下断不宜以党人轻议学行才品之臣也通政司格之不止仲□遂劾通政司施邦曜遏抑言路再救道周上怒下狱杖之论戍  工部主事李振声请限品官占田如一品田十顷屋百间二品以下递减命部议覆之  十二月乙卯命陕西守臣以前大学士薛国观入京即讯  丙辰谕刑部系囚早结毋延毙  丙子内丘土寇千余人据神头村总督杨文岳遣总兵虎大威袭斩数百级乃平  是月徵调宣府总兵杨国柱大同总兵工朴密云总兵唐通及曹变蛟白广恩山海关总兵马科辽东总兵吴三桂王廷臣合兵十万马四万骡一万刻期出关初清兵屯义州不出洪承畴驻宁远以刘肇基短于调度斥去以王廷臣代之左光先遣归以白广恩代之而兵部谓部兵虽退尚在义州各边进兵之数恐尚单薄来春宜调宣府大同密云保定之兵合关门辽左之众以厚其力从之遂命户部输饷自天津海运草束召买于蓟永关辽共八镇兵出塞是年两京山东河南山西陕西浙江大旱蝗至冬大饥人相食草木俱尽道殣相望湖州太守陆自岩以浙西灾特＜锍-釒＞请量折不许既而上以礼科给事中沈胤培奏特许麦折十之三自岩竟尽杀之不以闻浙西大扰
　　崇祯实录卷之十四  怀宗端皇帝十四
　　崇祯十四年春正月丁丑朔以刘泽深为刑部尚书前大学士薛国观奏言刑科给事中袁恺诬劾出礼部主事吴昌时意乞上推原上不听  己卯李自成破永宁杀万安王采＜釒轻＞  甲申上祈谷太庙还享太庙  丙戌御经筵  壬辰元夕宴百官于建极殿  辛丑李自成陷河南杀福王常洵及前南京兵部尚书吕维祺去冬自成招亡命数百余人闻福籓富潜渡河通总兵王秉忠部卒诏入城大肆焚掠执福王及吕维祺维祺遇王于西关谓王曰名义为重毋自辱王色怖泥首乞命自成责数其次失遂遇害维祺骂不屈死又杀河南知府亢思桧是时群盗辐轃自成称闯王独雄一部同党罗汝才亦称代天抚民大将军有众数万雒以东属之变闻上怒甚逮总兵官王绍禹磔之藉其家妻子没入为奴  壬寅黄雾四塞日青无光夜大雨  是月杨嗣昌自夷陵泝江入四川贼历三峡夔门深入川南渐薄成都嗣昌从陆至广安  二月庚戌张献忠陷襄阳献忠前走四川出山谷僻径直走襄阳先遣谍入城通狱盗又伪为贾客运车藏兵车中为内应又诈传杨督师令矢十八骑取饷入城夜半举大开门千骑奄入杀襄王及贵阳王常法其福清王常澄进贤王常洤及襄阳知府王承曾等并遁免推官邝曰广死之掠官属宫婢发十万金赈饥闻河南破仍诒书李自成合攻开封  壬子张献忠陷樊城寻陷当阳郏县光州  谕各抚按捕蝗  命范复粹清狱  大宁河清七日  癸亥上不豫颁诏大赦中外命今岁暂免行刑  丙寅黄道周角□羊学龙下镇抚司词连黄文焕陈天定文震亨孙嘉绩杨廷麟田诏丁餋河刘履  丁卯夜山西偏头关天鸣  己巳上疾愈召范复粹张四知谢升魏照乘陈演驸马都尉冉兴让及尚书侍郎科道等于乾清宫左室诸臣各问安毕上曰岁饥盗獗至陷雒阳戕害亲王朕之不德祸至于此泣下诸臣引罪兴让曰此固气数复粹对亦如之上曰非也气数独不赖人事耶阁臣因请河南赈饥又都下粥厂多至数十万当设法遣归原籍上曰待二麦熟雨足彼自归矣出给事中张缙彦及巡按河南高名衡＜锍-釒＞内引福世子由崧渝礼缙彦曰臣河南人也闻福世子逃孟县衣不蔽体其从者唯王府官数人校尉三四十人耳上又泣下缙彦曰福王与襄王殉难典礼必宜从厚上然之给事中李焻曰督师兵出一年唯玛瑙山报捷恐师老矣宜令择一人佐之上曰督师去河南尚数千里安能悬制尔辈设身处地毋任爱憎焻曰惟难悬制故乞佐将上曰已遣朱大典矣章正宸奏闯贼自四川至陈新甲曰自陕西至上曰昨张福臻杀降丁致鼓噪然在营尚多岂可令滋疑贰新甲引罪遂命兴让及总督京营司礼太监王裕民慰问福世子察官眷及殉难官民初发帑金十万赈山东河南真定保定至是发三万一千金委裕民赍赈诸宗  三月丙子朔督师大学士杨嗣昌自缢二月晦嗣昌诞日宴沙市忽左良玉檄至乃责视师玩寇贻患实深盖良玉前欲急击张献忠屡请輙不许至是破襄阳良玉大愤恚移檄数之嗣昌阅之不悦自受事来连失二郡三州十九县又陷二亲籓度必不免翊旦自经监军佥事杨卓然以疾闻嗣昌奉命督师宠礼逾等特加练饷以供剿寇之用而逸贼贻患措处乖方嗣昌趋蜀贼已破襄其罪不减于梁廷栋熊文灿但上终心怜之有言其服毒死者輙谴壬午三月叙甘州捷赠太子太保  甲午户科给事中左＜棥心＞苐劾故督师杨嗣昌受事以来虚恢欺饰所至以精兵自卫在楚则徵巴蜀之精兵自卫而张献忠得入川在川则尽楚豫之精兵自卫而李自成淂陷雒宁使籓封亡而身独存社稷危而身独安嗣昌之心尚可问哉上不问  丙申洪承畴率曹变蛟白广恩吴三桂等至宁远承畴驰松山度兵将寡不足守御乃调宣府大同王朴杨国柱蓟镇唐通榆林马科抽练兵共七万清兵自义州大举入塞祖大寿合诸军于锦州斩三十六级明日再战清兵引退  辛丑逮抚治郧阳右佥都御史袁继咸  是春招安内丘西山寇  夏四月丙午朔立故都督刘綎祠  刑部主事雷縯祚论故督师杨嗣昌六罪可斩曰失籓封陷郡县参抚臣以逭咎诵梵咒以销贼至张献忠入川单裤踪逃贿题监军交结朋党不报迨夏上悯嗣昌尽瘁谕祭一坛  壬子蠲安庆崇祯十年以上逋租以后半之  清兵自塞回宁远锦州东关副总兵那木气都司桑永顺故西人遂归降于清东关陷清兵益攻锦州掘堑垒墙为久攻计祖大寿拒守四月余时出巷战仍复东关洪承畴进至松杏  张献忠攻应山知县章日煇御却之  甲子以丁启睿为兵部尚书督师赐尚方剑节制陕西河南四川湖广江北仍兼督三边军务陈新甲荐之也  张献忠陷随州杀知州徐世淳  辛未命刑部删正律例进览  甲戌命成国公朱纯臣新乐侯刘文炳礼部尚书林欲楫同浙江提学副使王应华相视皇陵应华善形家言林欲揖荐之故有是命  开封大疫  五月乙亥朔崇明盗顾荣犯太仓寻遁  庚辰太学士范复粹致仕  壬辰召陈新甲于中极殿时祖大寿围于锦州五阅月声援断绝有一卒间出兵云城内粟足支半年苐之薪耳并传大寿语宜车营逼之毋轻战洪承畴集兵数万待援未决上忧之问新甲计安出新甲求退与阁臣及侍郎吴甡总督傅宗龙酌议请遣司官面□于承畴有十可忧十可议祈皇上察报从之遂命职方郎中张若麒往  是月寇陷信阳  六月乙巳朔户部请设漕运总督乃以史可法为户部右侍郎兼右佥都御史总督漕运兼巡抚凤泗淮扬  陈新甲奏陈边事欲出兵塔山趋大胜堡攻营之西北出  杏山抄锦昌攻其北出兵松山渡小凌河攻其东又正兵出松山攻其南命下行营议之承畴虽统正兵仅白广恩马科吴三桂敢战若分三将于三路虑众寡不敌且兵既分则势更弱承畴请且战且守略曰久持松杏转运锦州守御颇坚未易撼动若清再越今秋不但清穷即鲜亦穷矣此可守而后可战之策也今本兵议战安敢迁延但恐转运为艰鞭长莫及国体攸关不若稍待使彼自困之为淂也上是之而新甲执前议职方郎中张若麒躁率喜事见前战松山石门皆有斩级谓围可立角□羊上密奏命留关外料理新甲又贻书于承畴曰近接三协之报云又欲入塞果尔则内外受困势莫可支门下出关用师年余费饷数十万而锦围未角□羊内地又困何以副圣明而谢朝中文武诸人之望乎承畴内激新甲言又奉密敕刻期进兵新甲荐前绥德知县马绍愉为兵部职方主事出关赞画若麒绍愉并谓兵可战遂不用承畴策  先以薛国观事词连刑部右侍郎蔡奕琛命逮至至是于系所上言去夏六月有同邑诸生倪襄者语知县丁煌述庶□士张溥言臣旦夕必被逮未几而王陛彦果劾臣里居庶常结党招权阴握黜陟之柄遂徵丁煌诣京指证下倪襄于狱讯之既而奕琛又劾张溥并及故礼部右侍郎钱谦益上又命溥谦益奏  癸酉两京山东河南浙江旱蝗多饥盗  是月张献忠李自成相构罗汝才亦忤献忠献忠奔郧西自成汝才分兵下东南  秋七月戊寅临清运河涸  张献忠陷郧阳  甲申蠲霍丘逋租  丙戌上御经筵念锦州事问兵部近日何无边报且曰此举淂角□羊围固为胜筭但兵未离险朕甚忧之  丁亥召赐正一嗣教大真人张应京于会极门时北京甚疫死亡昼夜相继阖城惊悼故有是召  戊戌宴衍圣公孔胤直五经博士孟闻玉  蠲襄阳逋租  庚子洪承畴誓师援锦州时兵部职方主事马绍愉练兵车以待战壬寅抵松山夜见清兵屯乳峰山东承畴兵登乳峰山西乳峰距锦州五六里炮石相应又东西石门并进兵以分势遂立车营环以木城部署略定清兵大骇初西人辽人脱归云今秋不淂锦州粮且尽议撤兵归故承畴欲待之而陈新甲信张若麒马绍愉言再趋战承畴遂进师乙巳合战战甚力斩百三十级获王子及孤山牛鹿杀二十余人阳和总兵官杨国柱阵殁李辅明代统其兵祖大寿分步卒三道欲突围出兵围三匝克其二望外援犹隔不得达  八月甲辰朔吏部奏言漕运总督宜重臣驻节淮上当以史可法总督漕运巡抚凤阳朱大典提督凤阳等处军饷报可  辛亥夜赐故大学士薛国观死诛中书舍人王陛彦各藉其家时漏下已鼓中旨赐自尽叩寝出之国观犹徘徊不忍死部寺官命卒扶就缢死久之得旨始角□羊就殓国观性疏傲无远识上尝以财匮问国观因密劝上搜括戚畹且曰缙绅则臣任之戚畹非独断不可于是借武清侯家四十万金李氏破家应命戚寺争恨之临刑犹曰吴昌时杀我国观自贾之祸终不觉也追赃九千金没其田六百亩市其宅得八百金妻子寄居城隅其阴鸷远逊乌程狼藉亦不及宜兴也  壬子边兵攻石门西总兵王朴战败诸将皆退沮  癸丑边兵小捷马绍愉请洪承畴乘锐出奇击之可角□羊锦州围承畴不纳而长岭山自塔山迤逦至锦州地可旁抄大同监军张斗言宜驻一军长岭山防其抄袭我后承畴亦不纳且曰我十二年老督师若书生何知耶  辛酉上幸太学以重脩告成也真人张应京请扈从临雍先期司礼太监王德化奉命率群臣习仪于太学  清兵以三千骑来援午刻据长岭山声言欲困松山城洪承畴不为动甲子合战边兵敢战深入搴其大旗进斩九级清兵议旋师故将孔有德控马止之遂复进攻松山掘壕揲土濠深浚及八尺绝边人饷道乳峰故在锦州城外松山又乳峰外边军进屯松山为锦州声援至是环壕绝堑松山亦困承畴谓其下曰新旧叠为攻守我兵既出利在速战当各敕厉本部与之力门□斗吾身执桴鼓与诸公从事角□羊围制胜在此举矣诸将议饷乏请为宁远就饷薄暮张若麒抵承畴书亦言松山之粮仅给三日若复进师不但困锦又复困松山于是诸将议论蠭起各怀去志承畴怒曰往时诸君俱矢报效今正当其会虽粮尽被围宜明告吏卒战亦死不战亦死况战或可冀幸万一麾军一退不可复止吾决意孤注明日望诸悉力方起送诸将出总兵王朴怯甚先遁于是各帅争驰马步自相蹂践弓甲遍野遥望火光谓在不敢前走还为伏兵所截大溃曹变蛟王廷臣突入松山巡抚辽东丘明仰誓与承畴同守承畴夜留兵三之一婴城率其复决围冲阵而前清兵邀之尖山石灰窰皆力战清兵暂却俄而云合不得入城移屯海岸海潮大上一军尽没淂脱者仅二百余人独白广恩还松山若麒绍愉淂附渔舟偕诸监军逃至宁远上奏承畴失计冀自免也  乙丑谕礼部宋儒周子两程子朱子张子邵子有功圣门与汉唐诸子并称先儒朕心未安其议之  许江北麦代田租  起刘泽清右都督总兵官镇守山东  九月戊寅总督陕西傅宗龙率兵四万自亲蔡渡河是日李自成亦渡河走汝宁伏于孟家庄明日官军遇之大败庚辰宗龙奔陈州被围仅步卒六千乏食  辛巳改东厂提督京营者亦称总督  甲申以杨绳武为兵部右侍郎兼右佥都御史摠督关蓟辽津通州等处以洪承畴受围故代之  召还大学士周延儒贺逢圣至是朝见命仍直文渊阁先是丹阳监生盛顺及虞城侯氏共歛金淂十万緍纳贿太监曹化淳王裕民王之心等营求复用延儒令少俟之踰年工部主事吴昌时家最富出私帑如前数使进士周仲琏伏行抵故大学士冯铨家潜通内果淂召用昌时之力居多延孺深德之  辛卯傅宗龙出战先令川兵临阵虑步兵不能御骑命移于后大乱李自成乘之大溃明日宗龙走项城被执死之  总督丁启睿大败张献忠于洵阳献忠仅百余人求附革左二寇不许佯死匿山谷中启睿援开封不及剿献忠复东遁  复遣太监卢九德刘元斌率京营兵入河南九德与总兵周遇吉黄得功合追贼于凤阳及之元斌驻归德南四十日不进城门昼闭纵诸军大掠杀樵汲者以冒功已而欲攻城索赂乃免  张献忠掠桐城等县  十一月癸酉朔命范志完为右佥都御史提督雁门等关  丙子李自成陷南阳杀唐王于麒麟阁初寇已入南门适总督杨文岳兵至遂出顷之文岳去南阳仍陷刘元斌闻之乃拥妇女北去俄命御史清军元斌仓皇皆沈之于河  己卯禁朝臣私探内阁通内侍于是待漏俱露立毋敢入直舍  辛卯上南郊  辽东大雪丈余清军中粮刍俱尽将角□羊围而归虑边兵□□耳之俾西人入关讲和兵部尚书陈新甲信张若麒之言许之  戍以傅淑训为户部尚书  十二月乙巳上念岁寒许刑部囚保外限二月出狱  李自成连陷襄城洧川许州长葛通许邬陵鄢陵知县慈溪刘振之力诎具衣冠入县治北向再拜自刎死之  庚申刘泽清大破李青山于石莱山  甲子戍黄道周角□羊学龙初刑部尚书刘泽深拟道周烟瘴遣戍再奏不允因言道周之罪前两＜锍-釒＞已严矣至此惟有论死死生之际臣不敢不慎也自来论死诸臣非封疆则贪酷未有以建言诛者今以此加道周道周无封疆贪酷之失而有建言蒙僇之名于道周淂矣非我皇上无不覆无不载之心也且皇上所疑者党耳党者见诸行事相聚讼言乃为植党道周具＜锍-釒＞空言无当睿照一临肝胆寒裂一二臣工始未尝不相与也今且短之继而斥之乌有所谓党而烦朝廷之大法耶去年行刑时忽奉命停免今皇上岂有积恨于道周万一转圜动念而臣已论定噬脐何及所以出入之间不敢不慎亦惟恩威出自皇上仍以原拟候裁从之  谕停内操提督忠勇营太监杨进朝所部三千人若值大祀仍与防护  张献忠李自成合攻开封七日夜巡抚高名衡总兵陈永福等竭念力守御永福射中自成损一目自成屯朱仙镇去开封四十里内乡镇平唐县新野诸城各出降邓州知州刘振世郊迎五十里举家从之许州以南无复完城总督丁启睿杨文岳以总兵左良玉虎大威扬德政薄朱仙镇良玉谓贼势锐宜缓攻之大虎等谋不合辶□处引进全军皆溃良玉母妻被执开封益困寇驱乡民攻城授斧凿令凿石还不淂石者立斩又穴城为窟实以药引火发之城堞震坏然官兵严守两月不能克  是月敕内臣神宫等监及各司局库等毋干外政并申戒廷臣交通近侍
　崇祯实录卷之十五  怀宗端皇帝十五
　　崇祯十五年春正月辛未朔上朝毕召周延儒贺逢圣谢升入殿曰古圣帝明王皆崇师道卿等乃朕之师宗社奠安允惟诸先生是赖命东向立上降座西向揖之各愧谢  先是辽东宁前道副使石凤台以清意许和驰书询守将得报凤台遽以闻上私遣辱国下凤台刑部狱至是谢升语同列曰我力竭矣凤台言良是同列亦然之乃属兵部尚书陈新甲微言于上谓两城久困兵不足援非用间不可上曰城围且半载一言不达何间之乘可款则款卿其便宜行事上以问阁臣谢升独曰彼果许款款亦可恃新甲遂荐赞画主事马绍愉可遣从之加绍愉职方郎中赐二品服上深秘之外廷不知也丁丑绍愉偕参将李御兰周维墉至宁远闻于清请敕为信乃复请于朝敕曰朕闻沈阳有罢兵息民之意向来沿边督抚未经奏闻既承讲款朕不难开诚怀远如我祖宗朝旧约恩义联络永为和好清淂之以为边吏伪作并怒敕中语绍愉闻之  庚辰上祈谷大享殿  乙亥上南郊省牲  丙子太庙  山东盗平擒李青山入京青山本屠人乘机啸聚数万人战败逃山谷中迹捕得之  辛巳李自成益攻开封开封城宋人所筑也土坚而刚寇穴城土陨数千骑歼焉寇骇而徙南屠陈州  壬午召郑三俊为刑部尚书  平贼将军左良玉率兵援开封寇退  乙酉户部请核户口田亩从之  丁亥闻钱塘浮梁鄱阳遏籴命抚按禁之  己丑上躬耕籍田  辛卯召还孙传庭仍以兵部右侍郎总督京营提兵剿寇兼理粮饷  御史杨仁愿上言臣读敕谕申交结内侍之律因稽高皇帝初无所谓缉事之令臣工不法止于明紏无阴讦也臣待罪南城所见词讼多假畨役妄称东厂饵人以陷祸择人而肆喙惟恐其不为恶又惟恐其不罹于法揆之皇上泣罪角□羊网之心岂不伤哉伏愿先＜宀十见＞东厂事件而后比较可缓比较缓而后买事件与卖事件者亦息抑臣复有请焉如臣子获罪但敕抚按以槛车送诣阙下未为不可若一遣缇骑有赀者家门破散无赀者地方歛馈为害非浅上是之谕东厂所缉止于谋逆乱伦其作奸犯科自有司存并戒锦衣卫校尉奉使需扰  罢提督京营内臣  乙未蕲黄贼为禁兵截杀走合李自成盗魁贺一龙马守应贺锦并属之惟一龙守应各领所部听令而于罗汝才甚厚自成深忌之  庚子蠲各省直崇祯十二年以前蜡茶等税  是月上斋于南城  革左诸寇自霍山六安分道出掠  二月丙午命周延儒清狱  戊申发二万金振山东就抚百姓  庚戌御经筵  论免崇祯十二年以上赃罚豁罪从刑部左侍郎惠世扬之请也  诏免省直十二年以前税粮不许有司混徵百姓相率欢呼称庆  壬子总督汪乔年至襄城乔年在镇发李自成先冢淂小蛇斩蛇以殉登坛誓师闻自成围左良玉于偃师乃兼程进兵留步卒大器营以轻骑万余抵郏县闻贼新破襄城疑不敢进会襄城贡士张永祺避难河北还经郏县力请先之以告襄城人襄城人争出迎乔年于八里营乔年屯兵城下营未成自成兵已薄汝水上方接刃有二将先逃兵大溃乔年以数百人入城居守襄城坚守五昼夜而陷乔年自刎未殊被执见杀知县谢三元死之自成恨诸生遂劓刖百九十余人又购永祺永祺匿时梦黄姓者救免之果一贼出之则黄姓也贼屠永祺族人九家以洩其忍又堕城而去  癸丑定王出阁就学  命移京营总督孙传庭总理陕西三边军务  戊午上南郊  三月庚午朔恤锦州阵殁战士  刑科左给事中沈胤培言松江知府方岳贡治郡十二年清执素著前王陛彦以私怨诬诋乞下法司公勘  辛未张献忠陷舒城  甲戌赐范志完尚方剑命总督陕西孙传庭凤阳总督史可法俱听志完期会协剿  丁丑大学士魏照乘罢  丁亥松山城陷巡抚辽东右副都御史丘民仰总兵曹变蛟王庭臣副总兵江翥饶勋等俱被执不屈死总兵祖大寿守锦州年余力竭城亦陷为标下舁降两城俱殁遂克杏山城报至京师大震  庚寅以沈惟炳为通政司使  己亥谕省直抚按令司道守令各招贫民给牛种粮食俾各归农  庚寅封皇子慈  为永王  己未李自成围彰德陷之  夏四月戊子朔改称宋儒六子曰先贤位列汉唐诸儒上左丘明亦称先贤命纂六子格言  礼科给事中倪仁桢上言臣等初拜官例候阁臣谢升言及兵饷事谢升忽曰皇上惟自用聪明察察为务天下俱坏升位极人臣敢归罪天子吏科给事中朱徽户科给事中廖国遴亦劾之上怒命议处丙午大学士谢升削籍  周延儒奏议词臣一员佐兵部从之著为令  免四川贡扇三年  发三万金给关宁之师  礼科都给事中沈胤培上言欲求事功之臣不若先求节义之士如傅宗龙已恤而卢象升优典未沾汪乔年忠魂莫问事同恩义何以使诸臣不为巧避也杨嗣昌死有余僇陈新甲负罪不遑饰其功劳邀恤其录荫虽恩威出自朝廷乃议罪则若局外论功则有局中有是礼乎又仪制郎中典礼攸寄宜定久任课最之规淂升京秩庶精心讨论不徒故事相蒙矣上是之  御史沈向劾监军兵部郎中张若麒贪功丧师复逃宁远宜正其罪报闻  李自成复围开封  癸丑给巡抚山东王永吉二万金  己未命祭松山阵亡吏卒  壬戌南京御史米寿图请诛张若麒以谢天下练兵奉行三年矣寇至而城輙陷兵增而饷日縻利益不闻扰累日甚目今不罢害将日深祖制卫所官军又有弓兵民壮岁有常食若实行清核以教练之可无逃溃奸细之忧此外如保甲人自为守家自为战本属良法但在有司推诚厉精训练之耳是秋张若麒下狱论死  癸亥谕各部诸司凡利民救时禆助政治攻补阙失者汇奏采行之不淂以浮言泛陈至中外大小群臣当痛自猛省服官担爵各有职业何无匡济任兵食之交穷忍军民之并困终未有确然良画力任底绩非朕之所倚望于诸臣也  清兵袭塔山破之兵部职方郎中马绍愉驻塔山候朝命城将陷绍愉出清兵共卫之城中兵民自焚无一降者  五月癸酉中书舍人陈龙止上言剿寇不在兵多期于简练歼渠非专将勇藉于善谋而所云招抚之道又更有说曰角□羊散曰安插角□羊散之法仍属良将安插之道耑委有司今者寇祸中州最甚贼初淫杀人犹苦贼而望矣兵兵既无律民反畏兵而安贼若喜其至而迎之诚中原之大忧也边地受侮唯在防御有道督抚固在淂人而尤当择有兵略者为知府用我所长制彼所能我所长在扼险在车营在火器彼所能特骑射奔突耳良将在奇谋在用间今之塘报亦间之一端也上是之  甲戌南京提学御史徐之垣入庐州见城守疏虞召北关副总兵唐应登入城未入忽西门德胜各火起官兵俱溃则革贼计陷之也之垣及知府郑履祥合肥知县汤登贵俱遁走夜革贼陷无为州  丁丑谕释轻囚  戊寅宥马士英起兵部左侍郎兼右佥都御史提督凤阳军务兼督湖广安庆合剿初周延儒再召前太常寺少卿阮大铖等合馈之万金以大铖逆案难之故用士英  兵部司务朱济赍敕同职方郎中马绍愉往沈阳议和还至宁远以议和副书上兵部上问周延儒至再终不对上慨然起时言路方以讲好攻陈新甲故延儒缄口不敢异同又以脱后罪也上始悔之  癸未李自成陷开亳  丁亥命礼部考乐律志  六月庚子礼科都给事中沈胤培请广科额上命省直各加角□羊额有差  发帑金五万户部金十万及银牌布币犒左良玉军  丙午孙传庭奏请练兵二万上以原议练兵五千可以破贼何为取盈二万且二万之饷安能即济但淂饷一月便当卷甲出关共图歼荡不淂过执取咎  戊申大学士贺逢圣致仕  乙酉上不豫  庚戌崇明盗平兵备道程峋散其党二千余人藉其兵四百四十人  辛亥免开封河南归德汝州去年田租  癸丑大学士张四知致仕  谕各省直停刑五年  丁巳召新入阁诸臣礼部尚书林欲楫等于中极殿至则赐馔上先御观殿试炮时贺逢圣致仕特赐宴饯别异数也戊午以礼部右侍郎蒋德璟詹事黄景昉兵部右侍郎吴甡并为礼部尚书兼东阁大学士直文渊阁且责吏部会推大典自当勿滥勿遗今乃称诩狥情如房可壮宋玫张三谟并与推举此岂大臣矢公矢慎之道辛酉召廷臣于中左门赐馔上青袍东宫及定王永王绯衣侍上诘李日宣曰朕两年前曾谕诸臣有宁背君父不背私交宁隳职业不破情面两语令犹如故昨尔等枚卜狥情滥誉大事如此况其他乎日宣奏辨上又责吏科都给事中章正宸河南道御史张煊阁臣力为救角□羊曰房可壮峻节有识宋玫邃学习事张三谟风裁持正原不愧枚卜上不听明日下日宣等六人于刑部狱夺职  恤赠故巡抚丘民仰故总兵曹变蛟王廷臣各予祭六坛命礼臣议谥合祠京师谕近日死事文武大臣立坛朕亲致祭  戊辰以姜镶为征西将军总兵官镇守大同  御史吴履中奏言皇上之失有二曰大奸之罪状未彰而身受过图治之纲领未挈而用志多分临御之初天下犹未大坏也特用温体仁托严正之义行媢嫉之私使朝廷不淂任人以治事酿成祸源体仁之罪也专任杨嗣昌恃款抚加练饷致民怨天怒水旱盗贼结成大乱之势杨嗣昌之罪也皇上信任二人二人恃其信任售其奸欺輙曰皇上自为之皇上亦曰彼实未尝专擅也是皇上为二奸所误而反代二奸受过也至于图治自有纲领圣人抚世酬物因时制宜向者是以生乱今欲塞其乱源急宜求治兵之人先辨此两大事而治功可次苐举矣  秋七月辛未叙东省功进周延儒少师中极殿大学士荫中书舍人陈演太子少保户部尚书武英殿大学士  乙亥谪李日宣章正宸张煊戍边房可壮宋玫张三谟削藉初大学士陈演以所亲御史廖惟一者托可壮考核时为之地不纳煊亦峻拒之惟一竟外调演衔之适上游西苑召周延儒陈演延儒辞足疾演入侍舟中因陈枚卜大典日宣等狥私滥举上怒欲重谴之日宣词气不挠始稍霁  停河南乡试时开封久围不角□羊也李自成围开封日久开封守告急求救遂命许定国渡河孙传庭以秦师出右侯恂以晋师出左互援之  户部尚书傅永淳奏言屯田八事曰军屯军买官屯民占军地不必问矣但就册报徵即以折色改徵本色曰民屯凡荒间可耕之地召募军民□贾有捐赀开垦者给为永业其愿耕无力者照佃发给赀待二年后起科曰兵屯有事用兵以战无事用兵以耕宜以七分戍守三分屯田曰□屯依垦田多寡颁给职衘以旌异之曰水屯招募南人习水利者度其原隰使地无旷土水无遗利曰陆屯择不毛之地树以桑枣杂值榆柳诸木随其所便给业永不起科曰罪废开屯能垦千亩准开戍垦五百亩准杂流垦三百亩准配俱认地三百亩三年而止照例察叙曰设官特遣大臣专理屯务设屯官分理＜宀十见＞以吏议迟以岁月俾便宜行事上是之  皇贵妃田氏薨辍朝三日妃最为上所宠能书有机警居承乾宫丁丑旱上斋宿武英殿半月俄欲还宫妃遣人辞之太监曹化淳进江南歌姬数人甚淂嬖妃上＜锍-釒＞切谏及薨上痛悼恤礼加等  甲申吏部左侍郎王锡衮谏上事佛言甚婉切上纳之加服俸一级  甲午户部以流寇充斥输挽可虑请就海运上谓海运从权非经久计不许  以郑三俊为吏部尚书  丁酉兵部尚书陈新甲下狱以张国维为兵部尚书  是月李自成陷陈州杀睢陈道佥事关永杰  八月戊戌朔祭大社大稷  御史刘熙祚奏言故庶吉士张溥力学砥行着述甚多其所着书足备一夜之览上从之即命进呈  甲辰命侯恂以兵部右侍郎兼右佥都御史总督保定山东河北军务恂奏寇患积十五年而始大非可一朝图也贼中情形臣已具悉大约饥则聚掠饱则弃余且多久逋思归中宵雨泣其强易散非持久之贼也贼中联营各部如曹掺一支尝以李自成有兼并之心阴相猜＜一贰＞而袁时中有步卒二三十万则已去而显与为敌矣惟是秉钺者避款贼之嫌而台省言兵事之臣章＜锍-釒＞日上畏首畏尾岂能有济者故必省朝中议论行阃外军法厚集兵力餋威畜重伺隙设间溃其腹心贼必变自内生而贼可渐次平矣又左良玉为臣旧部每怀报效之心诚使臣淂驰赴其军鼓以忠义用三楚之粮餋全镇之兵臣不就度支关饷陛下亦不必下军令状责取战期机有可乘即东出与孙传庭合群贼腹背受敌驰突无所不相屠灭必自降散此皆灭贼之策唯陛下裁而断之  丁未上谕礼部以祧庙赠后三岁不祭别庙继后亦三忌辰不祭欲以本恩殿改建二殿供祧庙帝后礼科都给事中沈胤培上言礼有万世之经有一时之权经者太庙一帝一后奉先殿亦一帝一后是也权者别殿之耑享奉先之列祔是也自神祖来继后赠后皆以祔享为成例今欲建祧殿二而又不在奉先殿之后将以奉先祧殿名乎抑以何名乎在圣母可极尊荣而不必同于列后在列后宜申孝享而未免抑于祖宗如鲁立武宫炀宫春秋皆大书特书见其毁已久不宜立而輙立焉非即远有终之义也必欲追罔极而事如存请立别殿专事圣母揆之閟宫之文奉慈之建犹为合礼上是之遂谕礼臣祧殿不宜创建欲立奉亲殿奉安御容先帝贞皇后居中孝和左之圣母右之荐享如议沈胤培又上言贞皇帝后太庙有时享奉先有常仪复立奉亲殿亡论于宗庙有重祢之嫌且帝后皆以合享祖宗为尊至降从别殿恐先帝圣母之心未安臣愚莫若脩复孝宗奉慈殿为安奉慈之建本为孝肃孝穆而设世宗以孝惠祔焉正今日祧庙之三后也一整饬奉安而大礼毕矣  安庆兵变杀都指挥徐良宪先是副总兵廖应登领三千人汪正国李自春各领千人素骚扰贾怨巡抚徐世荫新至民怵兵曰尔将诛矣兵遂劫良宪爇杀之肆出焚掠给事中光时亨＜锍-釒＞论应登宜申司马法邸抄先传遂致难作世荫亟自南京谕角□羊叛率斩七千徙应登兵太湖正国兵桐城  张献忠陷六安  癸丑以范景文为刑部尚书以刘宗周为都察院左都御史  谕民屯田先发御前十万金收贮谷种以备子粒并设屯官  癸亥蠲济南兖东昌及濮州等逋租  乙丑召还黄道周赦其罪仍任少詹事时周延儒能谈言微中先是道周在狱人谓必不可救延儒以微词挽之淂减放至是上偶言及岳飞事叹曰安得将如岳飞者而用之延儒曰岳飞自是名将即如黄道周之为人传之史册不免曰其不用也天下惜之上默然甫还宫即传旨复官  刑科右给事中陈启新匿丧被劾下抚按讯之寻遁  是月开封围久食匮大堤筑甬道以运粮则救援可济遂先后立营寇攻三日夜诸兵不至泽清遂引去先是开封城北十里枕黄河巡抚高名衡推官黄澍等议凿渠通运且引河水环濠以自固更决堤灌贼可立走渠遂成既而河水溢自渠决城贼竟以营高淂免  李自成陷归德杀推官王世琇贡士徐作霖死之  九月甲戌命备十五骑于西华门侯急传  复刘同升赵士春原职  戊子命采良家女充九嫔给事中光时亨请俟寇平举行上即令已之  诛前兵部尚书陈新甲初周延儒入其贿营角□羊甚力因奏国法大司马兵不临城不斩上曰他边疆即勿论僇辱我亲藩七焉不甚于薄城乎延儒语塞既而刑部署事右侍郎徐石麒奏其酿寇私款立奏上竟弃市  曰闻陈司马甚辨有口自矜谙疆事羽书  庚寅浙江海道副使卢若腾奏臣八月抵临清见内臣田国兴联舟二十四艘所役九百余人扰驿阻闸上命司礼监核其邮符  河决开封城陷先五日决朱家寨溢城北至是水大至灌城周王恭枵及诸王走磁州以巡按御史王汉舟迎之也巡抚高名衡等俱北渡文武吏卒各奔避士民湮溺死者数十万人城俱圮官私官府庐舍一朝成巨浸贼所屯地高独全盖黄河秋时尝涨开封推官黄澍凿渠导之忽横溢水大半入泗入淮与故河分流邳亳皆灾前太常寺少卿鄢陵梁克从亦举家溺死  都督佥事黄淂功败流贼于潜山之小市  冬十月己亥张献忠攻襄阳左良玉仓皇夜乘舟去抚治郧阳王永祚监军佥事熊□□飞俱遁  甲辰命纂脩历法  戊申惠王出奔巡抚偏沅陈睿谟以护籓行  庚戌赐贫民米布  寇陷安庆诈为盐客聚艘泊河下突入城陷之  以范景文为工部尚书  乙卯刑部右侍郎徐石麒奏清狱令各抚按造册呈览从之  戊午诛司礼太监刘元斌  驸马都尉巩永图请追尊建文君谥号下廷臣议之不果行  增明年会试额六十人  十一月丁卯朔赠故大学士文震孟故少詹事姚希孟各荫子入国子监更予震孟祭葬  永城前总兵刘超叛超历贵州总兵官家居所收家丁故群盗也同里前御史魏景琦苍头与家丁争超诣景琦谢过语次家丁抽刃直前杀景琦屠其全家势不自制并杀贡士乔明楷据城反  戊辰召开封府推官黄澍澍对上言臣等守甚力贼忿城不下凿渠决河以致不守遂授江西道御史赍金巡按河南赈济难民命黄希宪治河塞决口庚午万十万金即命澍赐周王三万金余赈宗室兵民  左都御史刘宗周上言六事曰建道揆京师首善之地先臣冯从吾立首善书院臣请亟复之以昭圣明兴道致治之意曰贞法守请一切狱词专听法司不必下于锦衣庶朝廷享清宁＜宀十见＞和之福曰崇国体请今大臣自三品而上犯罪者九卿科道会详之后乃付司寇司寇议定坐诛始淂收系于此僇辱之中不忘礼遇之意曰清伏奸请凡禁地匿名文书一切立毁曰惩官邪京师士大夫与外官交际愈多愈巧臣必为风闻弹劾之唯祈严断曰饬吏治今日吏治之败无如催科而火耗词讼赎锾已复为常例矣至于营升谢荐巡方御史尤甚臣请以风宪受赃之律为回道考察苐一义上是之  清兵大举入塞分入墙之路界岭青山癸酉破辽安三河时分道大入一趋通州一自柳树涧趋天津甲戌屯永平之台头乙亥攻通州京师戒严勋臣分守九门以太监王承恩提督城守  以徐石麒为刑部尚书  宁武总兵许定国下狱论死前以千人援河南兵溃道掠也  谕廷臣条上措饷城守事宜  己卯檄各省直勤王兵入援  张献忠陷黄梅  庚辰募运张家湾各关委积以一石入京者给四斗余倍之听营军家人代运  清兵入蓟州分往真定河间香河  甲申法发帑金十万资饷  周延儒劝上召前大学士王应熊延儒知外渐有异议故以自代盖资之为援也上从之命召应熊  丁亥令蓟州东西两协唐通等合兵策应蓟州山东总兵刘泽清入援大监卢九德防护凤泗  张献忠陷无为州  削兵部职方主事马绍愉职  是月曹县妇产儿两头项上有眼角手过膝  闰月庚子发帑金二十万市粟  诏曰比者灾害频仍干戈扰攘兴思祸变宵旰靡宁实皆朕不德所致也罪在朕躬弗敢自＜宀十见＞自今日为始朕敬于宫中默告上帝脩省戴罪视事以赎罪戾惟二祖旧制令每日朝毕勋戚文武诸司等奏事者赴弘政门报名候召  总督保定侯恂巡抚保定杨进免罢总督不设  壬寅清兵攻河间明日分向临清入虫□霸州兵备佥事赵辉死之乙巳入文安丙午自青县趋长芦戊申入临清壬子入阜城又入景州甲寅入河间参议赵珽知府颜胤绍知县陈三接死之戊午攻东昌刘泽清御之遂西攻冠县  李自成陷＜并刂＞州惠王先遁石首居民望风逃溃自成令马守应据夷陵以犯澧令贺一龙趋德安以窥黄麻一龙在黄陂阻水不前止收左良玉残兵八百人而回先谒罗汝才自成大恨之  下礼科给事中姜采于镇抚司狱先是上戒谕言官既而匿名书书列二十四气隐诋朝士埰言皇上脩省罪已又致诫言官惟视言官独重故望之独切至谕云代人规卸为人出脱臣独展转不淂其故皇上何所闻而云然乎如蜚语腾播必大奸臣慝恶言官而思中之谓不重其罪不能激皇上之怒箝言官之口后将争效寒蝉壅闭天听谁为皇上言之哉上大怒立召下狱  庚申亥刻拱极城刀伏有火光二寸许  辛酉清兵自临清分五道壬戌攻宝豊癸亥攻张秋其两路至大名不之攻  甲子召廷臣于中左门问御及用督抚之宜刘宗周曰使贪使诈此最误事为督抚者先贵极廉上曰亦湏论才宗周退御史周灿请逮行间诸臣不用命者御史杨若桥举西洋人汤若望演习火器宗周进曰唐宋以前用兵未闻火器自有火器輙依为劲误专在此上曰火器终为中国长技宗周曰汤若望一西洋人有何才技据首善书院为历局非春秋尊中国之义乞令还国毋使诳惑上曰彼远人无斥遣之礼上不怿命宗周退群臣以次奏对上色角□羊宗周又进请释姜埰熊开元且云厂卫不可轻信是朝廷有私刑也上色怒仰视殿梁曰东厂锦衣卫俱为朝廷问刑何公何私宗周抗论不屈左都御史金光宸言宗周无他意上益怒责宗周免冠谢徐起退上素严厉对既不称声色对异举朝失色宗周从容辨奏未尝失度光宸申救音节宏壮汗流交颐意气不挠廷臣皆窃叹以为两臣皆不可及先是行人司副熊开元求独召对入德政殿请屏阁臣周延儒求退不许开元所奏大抵摘延儒之失上命补牍明日奏劾延儒以释累囚蠲宿逋奉行圣意自谓上有禆于圣德下有功于人才贤人君子皆其引用孰敢起而攻之顾延儒黩货无厌营私忘公皇上偏召廷臣问延儒贤否即以所论贤否定其人之贤否若更不加体察一时将吏狃于贿赂虽失地丧师皆得无罪谁复为皇上捐躯报国者上怒下镇抚司诘主使周延儒引退手敕慰留初开元出朝奉命具＜锍-釒＞礼部仪制司主事吴昌时力沮之开元不听入狱复以＜锍-釒＞仓卒未尽复列款具奏镇抚司格不以闻寻廷杖姜埰开元仍下镇抚司  给事中陈燕翼上言兵饷缺乏之极由于朝廷无刚正之臣利口获进重赂求荐陛下设厂卫即因厂卫为介绍托近侍即因近侍为援引陛下筹兵措饷不遗余力岂知此辈平日所辇输以得官者皆陛下之兵所满载而候代者即陛下之饷也陛下深居法宫亦曾憬然悟此与左右大臣发愤改图庶几可以挽此积习耳  翰林院脩撰魏□□渗德上言兵事上善之  甲戌谕群臣戴罪脩省  清兵入沭阳乙亥入沂州又入豊县杀知县刘光先  丁丑李自成袁时平攻汝宁陷之分巡抚佥事王世琮被执不屈死世琮达州人授河南推官屡却贼射矢贯耳不动号王鉄耳  张献忠陷太湖杀知县杨春芳  戊寅左都御史刘宗周削籍左副都御史金光宸降调郑三俊徐石麒各＜锍-釒＞救不听贡士祝渊奏＜宀十见＞宗周下渊于刑部狱渊海宁人  清兵破蒙阴泗水邹县  十二月丁卯清兵自长垣趋曹濮别将抵青州入临淄县知县文昌时阖室自焚死戊辰破阳信辛未破滨州癸酉入兖州执鲁王寿镛自经兵备王维新知府邓锡藩副总兵丁文明吏科左给事中范淑泰等死之己丑破滕县甲午破峄县乙未破剡城  李自成陷襄阳唐王襄王俱走免左良玉拔营南走承天寻渡江入武昌恣杀掠  乙酉孙传庭请入援因防河南不许  甲午山东武德道佥事雷縯祚奏督师范志完纵掠状
　崇祯实录卷之十六  怀宗端皇帝十六
　　崇祯十六年春正月丙申朔李自成陷承天总兵钱中选战没巡抚湖广右佥都御史宋一鹤钟祥知县萧汉死之汉知钟祥有声贼戒其部曰杀贤令者死无赦乃忧之寺中戒诸僧曰令若死当屠尔寺僧谨视之汉曰吾尽吾道不碍汝法遂自经自成改承天曰扬武州钦天监博士杨永裕降附之自称天文礼乐兵法地理俱该洽请发显陵牛金星不可嗣后劝进又不可而自成心欲之于是设六政府侍郎中从事等官其示约批发悉出永裕增府同知州判官县主簿俱质其亲属遣之自成蹂躏中原所过城邑辄置去自渡江遂有据志分设卫兵以所授通达卫制将军任光荣通达卫左威将军兰餋成等十三人分守＜并刂＞州澧州诸处  丁酉吏科都给事中吴麟徵等＜锍-釒＞救姜埰熊开元不听刑部尚书徐石麒罢以埰开元竟具狱不廷讯也丙午享太庙  壬子谕都察院专责巡抚痛革旧习力行察吏安民之事勿惮辛勤勿狥情面勿纵吏胥其详议条奏以闻  张献忠陷蕲州夜梯城而入旦日献忠入城令荐绅孝廉文学各冠带自东门入西门出尽斩之御史饶京等预焉开各门放男子出留妇女毁城稍不力即被杀江防道副使许文岐微服出被执献忠曾贩杭州识文岐颇礼之挈于行营四月十八日杀于麻城  礼科都给事中沈胤培请补河南乡试从之  是月沧州浚濠淂石牌镌一阴道人歌曰无足者乌无角者牛并出北海实彼丑谋天心厌乱必斯之隅山东之窦死不可留  二月清兵掠寿光攻德州入武定莱阳杀故工部右侍郎宋玫吏部郎中宋应亨中书舍人赵士骥知县张宏等壬午刘泽清战于安丘却之  戊辰上祭大社大稷先一日清霁至期大风雨五色炬尽灭诸阉幕黄布劈纸障之拜讫而退还宫仍清霁御史曹溶导驾明日欲奏灾异阁臣沮之  谪户科右给事中熊汝霖汝霖前劾巡抚语侵周延儒上怒贬于外  甲戌命给事中左＜棥心＞第郭充第催漕南直浙江江西湖广  辛巳止总督漕运史可法入援  大学士周延儒自陈宿直庐壬辰命入直  左良玉泊池州清溪口副总兵毛允成称以二千人勤王纵掠青阳南陵繁昌沿江驿甚薄芜湖竞传其兵叛南京兵部尚书熊明遇知良玉为尚书侯恂旧部事恂甚谨令恂次子方域为其父书戒之良玉稍戢还池州淹留四旬鸡犬一空纵掠铜陵远近震动遗南京诸臣书欲蹔驻池州  张献忠陷汉阳  戊子京师大风霾夜震西长安街石坊天津城门自开  总督漕运朱大典免忻城伯赵之龙劾其贪婪命抚按核之  兵部职方郎中尹民兴等请召还刘宗周金光宸不听  清兵登莱合军  三月甲午朔暹罗入贡  清兵入顺德杀知府□孔嘉  丁酉改礼部主事吴昌时为吏部文选主事署郎中事昌时好结纳通司礼太监王化民等欲转铨司郑三俊尝以访乡人徐石麒答曰君子也三俊遂荐于上盖石麒畏昌时故誉之而三俊不知也  清兵攻德州不克往西北别部攻武定州拒却之俄守备放炮误伤臂守者溃城遂陷  李自成杀其党罗汝才贺一龙自成招两人宴汝才疑不至先縳一龙凌晨二十骑突入汝才营斩之汝才延安人同李自成刘国龙投高氏营高氏败自成为雄自成兵善攻汝才兵善战而汝才淫侈自成忌汝才并斩其主谋贡士尤玄圭分其兵自成遂伪称倡义文武大元帅次权将军次制将军权将军刘宗敏狡悍善战贼恃之  癸卯以礼部尚书东阁大学士吴甡兼兵部尚书督师平寇赐尚方剑给五万金旌功吴甡遂上言今日集兵措饷必湏巩固江南而可恢复江北而武昌九江其要冲也臣宜先往金陵急趋九江武昌相机进止且可调集兵饷接济江北令各抚镇兵扼险共为应援上是之遂议设标兵二万  盗陷武冈州杀岷王时常德武陵衡桂蛮獠皆伺隙土寇勾引攻掠  免直隶山东残破州县去年田租  命总督凤阳马士英移兵攻永城刘超士英前调贵州兵五百至乐平婺源淫掠婺源人飨于汪氏一夕毁之士英乃劾徽州知府唐良懿推官吴翔凤  兵部右侍郎倪元璐召对申奏曰今之本谋存乎主术力行仁义提振纪纲爱惜人才崇尚气莭定心志一议论信诏令慎刑赏其下则竭忠毕力惟是求如此何患大功不成太平无日乎臣沿途凡遇兵将輙称实可畏而遇难民皆云实可图盖兵将见形难民见情凡称鉄骑精兵绵亘数十里冲突飘忽所向无前者形也兵将见而震之兵归营散涣疏略而辽人与西人心志不一者此其情也难民入中而知之夫攻形用力攻情用谋令行间诸臣乌能知用谋者乎乃今诸将报功徒以夺回难民张皇露布此于九牛之一毛何湏急传饬各路制奇设伏直捣中坚自可淂志而机宜在乎足财安民以臣愚见督抚行军必假利柄一切屯铸盐榷之务悉听便宜则可以布谍而制胜矣上善之  翰林院检讨汪伟上言创大业者必先扼险要而后可以言进取定大乱者必先固根本而后可以言荡除臣世藉金陵请以今日之急务陈之金陵城周百二十里竟一日之足不能遍集十万之众不能周是以策留都者谓无守城之法止有守江之法贼自北而来则淮为之防贼自上而下则九江为之防故御淮即所以御江守九江即所以守金陵考之地形武昌譬之大门也九江譬之阶除太平譬之堂奥也宜设重臣驻莭武昌上为图＜并刂＞襄脩复显陵之本下为扼蕲黄接九江巩壮孝陵之势至于九江宜建督抚太平釆石宜命南京侍郎建牙于此若文武掺臣宜驻师新江口以专堤防备策应江北浦口江南颇狭一苇可航宜以侍郎一人守之仍命巡江御史防江防之所不及辑陆路之暗通者此金陵之布置也至防江以兵为急臣按南京营兵旧称十万有余实核之不过三万耳乃兵亏而饷不减宜依旧额补足使江上督抚分而领之自可得防守之助矣江守以船为急臣察新江口舡旧额四百有奇今存者百十只耳舡只钱粮亦有旧制一一清出补足原数而新设之泛地尤宜多造舡只自可备中流之击矣或饷有不足暂借盐课并截漕艘此亦设处之一法也防守既备务守扁舟不淂渡江孝陵即可安堵孝陵既安然后显陵可规进取金陵所系如此其图之可不早而言之可不详耶  夏四月乙丑御史祁彪佳劾吏部文选司郎中吴昌时紊制弄权山东道御史徐殿臣贺登选合＜锍-釒＞劾之  改会试期至八月  戊辰大学士周延儒自请督师襄城伯李国桢请选官舍锐士从征报可赐宴于武英殿丙戌延儒奏捷斩百余级时边墙毁折所掠子女金帛捆载出入如织卒无一矢加遗也  释轻囚  命御马监太监李国辅谕援剿摠兵左良玉良玉奏辨副总兵王允成实未尝叛营兵不戒臣已治之继而上闻良玉已诛允臣特赐金币而允成固在言杀者乃讹传也  清兵至琉璃河命各督抚  辛巳战于螺山八镇皆走惟步营两监军御史在御史蒋拱宸饰功报捷  壬午复朱国弼抚宁侯  张献忠陷麻城署县教谕萧颂圣杀  是月鄢陵陨霜杀麦饥民食蓬实  五月甲午召周延儒入朝  丙申令延绥宁夏甘肃各兵即遣监军速驰河南听豫抚调发时巡抚河南右佥都御史秦所式上言中州大势闯漕蹂躏五郡八十余城尽为瓦砾及革左诸寇由宛汝跨江汉旬日陷数名郡此流寇之大略也自永城以至阌大略也辨贼必湏兵旧抚余兵不及二人陈永福残卒未及四千合卜从万三千余人亦不满万此主兵之大略也用兵必裕饷河南五郡沦没河北强半蒿莱额赋五十万昨年完不及二十万抚镇阙饷五月有余此粮饷之大略也转饷必湏民自经寇十余载人烟几断守城脩河转运至于稚子荷旗老妇鸣柝此民生之大略也抚民必湏官按除目则有人稽地方则无官或年余不赴或土团寄命此官吏之大略也惟愿皇上速发内帑亟练精锐佐以土寨开荒选牧庶有济  己亥召巡抚保定右佥都御史徐标入对标曰自淮来数千里见城陷处固荡然一空即有完城仅余四壁蓬嵩满路鸡犬无音曾未遇一耕者土地人民如今有几皇上亦何以致治乎上欷歔泣下标又曰湏严边防天下以边防为门户门户固则堂奥安其要莫若脩内治重守令守令贤则政自简刑自清而盗由此息民由此安上曰诸臣不实心任事以至于此皆朕之罪标又言车战及垦田所谓垦者与屯田不同即就纳粮之田招民开种民贼渐复国课自完上善之标四月己卯受事辛卯陛见赐金币至是复召盖上心闵畿民故屡讯及  庚子驰赐周延儒金币辛丑周延儒奏报臣中夜冒警自顺义抵密云趋各督抚今俱出塞上温旨劳之时言官皆劾延儒假道纵兵出塞上以讹传不问  傅淑训张国维皆罢以兵部右侍郎倪元璐为户部尚书兵部左侍郎冯元飈为兵部尚书不得例辞时大学士陈演谋首揆说上曰天下不治由兵农不合今以元璐主赋元飈主兵彼此参合不日可治上心然之故有是命  永城叛兵出降马士英合兵围诛之俘刘超入京寻伏诛  乙巳周延儒入直寻进太师中极殿大学士荫中书舍人赐金币  丙午吏部尚书郑三俊以荐昌吴时引咎劾罢  丁未宴入援总兵吴三桂刘泽清马科等于武英殿  以李遇知为吏部尚书  辛亥以内官监太监王之俊提督京城巡捕练兵  甲寅魏□□渗德辞礼部右侍郎许之以翰林院侍读学士直阁戊午进少詹事兼东阁大学士  丙辰给事中王都劾周延儒狡诈欺君丧师辱国丁巳勒周延儒致仕上曰延儒佐理多年朕不能尽其谋猷皆朕之过仍赐赆驰驿延儒奏荐蒋德璟吴甡  大学士吴甡亦罢初上对辅臣云欲亲征周延儒知上指遂请命督师御边上称善久之示甡延儒知且退故先请得之而甡勉拜命称病私第绝无出志上愠甚角□羊督师职促入阁甡既被诮让再入阁不自安自几罢  李自成杀其党袁时平时平滑人居开州庚辰乘机袭开州北走寻拥众数千人围兰阳渐数万人号曹贼  都督同知唐通改镇蓟州  庚申命阅京营刀甲车矛于观德殿上力能挽强凡弓刃俱取劲重不便施用  壬戌张献忠陷武昌沉楚王于江前大学士贺逢圣死之逢圣闻变方衣冠北向拜阙欲自尽贼辶□处入被执贼素敬之遣之去逢圣复说贼开城纵百姓贼为停刑半日全活颇众因以巨艎载其家出墩子湖自中流凿舟溺者十二人逢圣尸沉百七十日不坏十一月壬子始出葬逢圣字克繇江夏人学问渊邃持心不偷迨入佐纶扉上虽鉴其精诚屡以为迂与首辅张至发议论多忤遂致仕去上颇思之张献忠据楚府大杀掠沿江浮尸千里蒲圻嘉鱼皆降李自成问之遗书欲献忠归附合兵大举献忠亦卑辞报之  是月户科都给事中吴甘来上言诸抚臣借名护籓实以弃城乞敕谕各籓并核王永祚等弃城之罪上不问  六月戊辰召隆平侯张拱薇吏部尚书李遇知兵部尚书冯元飈御史杨鹤及桐城诸生蒋臣于中左门臣故保举以户部尚书倪元璐荐为户部司务其言钞法曰经费之条银钱钞三分用之纳银卖钞者以九钱七分为一金民间不用以违法论不出五年天下之金钱尽归内帑矣吏科给事中马嘉植＜锍-釒＞争之  诏除河南五年被陷地方税粮其省直残破州县自十六年为始一切三饷各项杂赋尽行蠲免  丁丑立赏格购李自成万金爵通侯购张献忠五千金官极品仍世锦衣卫指挥使余各有差  左良玉还九江大掠袁继咸见良玉令以兵三百人给楚抚王聚奎良玉不听巡按应天试御史郑昆贞上言根本重地诸臣日有条陈陛下日有严饬然对君父则曰事事豫备相告语则曰无可柰何今剥肤之痛已在武昌明知其危而明诿之尚可谓国有人乎枢臣熊明遇议论虚恢全无实著掺臣顾肇迹采石本其信地未尝一出一旦顺流直下谁为捍蔽乎报闻  逮前山东佥事金声声至淮安复蒙召用会母卒忧去  礼科给事中袁彭年论前大学士周延儒之罪略曰使延儒割绝私交早引公忠廉勇之士布列关蓟即入未必至此又使视师之后以封疆耗敝督抚罪状一一入告则惩前毖后或收亡羊补牢之效顾奉先殿左鸱吻流火镕插剑铜环命驸马都尉冉兴让告太庙灾异谕百官脩省  戊子兵科给事中郝絅劾吏部文选司郎中吴昌时礼部祠祭司郎中周仲琏窃权附势纳贿行私为周延儒乾子内阁票拟事关机密事事先知总之延儒多欲不刚智足掩过而忠不足谋国见忠直虽援护而实远之见邪佞虽亵慢而实眤之是以辜□知遇耽误封疆则延儒天下之罪人而昌时仲琏又延儒之罪人也辛卯御史蒋拱宸何纶各劾昌时贪险不法命昌时除名听勘  秋七月壬辰朔督脩历法光禄寺卿李天经上言日食分数时刻与西法各有异同止于宫中亲测西法多合令更考订求其画一以闻  甲午发帑金四十万贮富新仓出陈纳新毋淂轻动  讯雷演祚范志完于中左门初演祚入朝面奏志完兵淫掠命逮之至是上问志完兵演掠又金银鞍数千两马百匹托谕德方拱乾行贿京师其事若何祚历历可指因召拱乾入上问演祚云尔所言称功颂德偏于班联者谁也曰周延儒招权纳贿如起废清狱蠲租自以为功考选科道尽收门下又幕客董廷献居间凡求巡抚总兵先通贿于廷献然后得之上怒即命逮董廷献上人问志完尔马百匹送方拱乾金鞍十并数千金馈谁志完谢曰无有支五日饷也演祚曰彼兵止欲折乾若赵光抃兵有纪律其过山东曾不索饷上曰光忻亦逗留何不举劾也曰光抃兵实不曾扰上命演祚起问御史吴履中尔在天津察志完云何履中对如演祚言志完餙辨上曰光抃亦逗留独劾志完难服其心命锦衣卫即逮光忭方拱乾入辨未尝受贿所云名马百匹驱入禁城形迹彰露何待演祚外臣发觉耶上颇然之乃退  以史可法为南京兵部尚书  逮张国维侯恂以乘枢不职弃开封不守也并责给事中方士亮御史蒋拱宸兵部职方郎中尹民兴  乙卯上自讯吴昌时于中左门拷掠至折胫乃止并逮蒋拱宸俱下狱寻徵周延儒听勘  丙辰免各省直崇祯十二年前上供纱绫低等  议恤故总理卢象升并核各死事文武官  庚申出千金资太医院疗疫自春二月迄今京师大疫死亡日以万计又出二万金下巡城御史收殡  八月壬戌朔左良玉遣马进忠复武昌  张献忠复陷岳州至临湘如县林不息死之  辛未裁南京操江都御史时罢镇远候顾肇迹以诚意伯刘孔昭代之孔昭因召对泣陈文臣制肘事权不一故有是命然孔昭实无片长惟以空言鼓动主上上辶□处信之竟停文臣掺江之命  辛未前谕入觐官荐将才令兵部汇上并文武大臣科道所举堪督抚总副者  以司礼太监王承恩督察京营戎政韩赞周守备南京  丁丑永王出阁就学  丙戌张献忠陷长沙总兵尹先民降先是武昌陷湖广巡抚率所部千人奔长沙推官蔡道宪请还屯岳州谓岳与长沙唇齿也并力守岳则长沙可保而衡永无虞乃勉赴岳州及入蒲圻遂扬忛南遁迨王聚奎至亦自保驻袁州逼留不进道宪复请屯岳州聚奎屯岳数日仍檄徙长沙道宪曰既无恢北之志岳州无恙不于此时练兵固守乃弃之南下贼攻岳尚虑长沙为之援若岳不守长沙岂独全哉聚奎不纳驱万余人入长沙所过如洗视贼特甚聚奎去巡抚御史刘熙祚以□王走衡州癸未贼至望帅旗下无一人笑取裂之至城下呼推官曰吾军中皆知尔名劝吾勿犯可速降毋自苦也道宪不应挽强弩射之献忠怒攻三日夜而陷执道宪百计诱降不可磔之徤卒林国俊等云不降尔且不得生国俊曰若我辈愿生亦去矣不至今日贼并杀之中四卒奋然曰愿且延旦夕葬主骸毕当受尔刃贼亦许之于是四卒角□羊衣褁骸葬之南郭葬毕四卒还自经道宪晋江人理长沙治绩甚着  李自成筑七城于襄阳城西驱难民诱官军斩获实非贼也总督孙传庭不知其诈奏闻臣名皆惊溃臣誓肃清豫楚不以一贼遗君父识者忧之  九月壬辰朔上闵都人疫谕修省释轻系  己亥孙传庭出关进讨李自成步骑各五万传庭所部皆关西锐卒伏铠旗帜鲜明耀目难民夹道欢呼称庆传庭意气甚盛辛丑攻宝豊贼救至总兵白广恩中军高杰分击之克其城擒伪州牧陈可新壬寅传庭兵自朱仙镇而南大雨六日粮车日行三十里又道淖未至士马俱饥或劝传庭旋师就运传庭曰吾军行已六七日度即还军亦饥宁能济乎要当破一县就食耳甲辰复郏县县俱穷民集骡羊二百顷刻分脔食尽不足给己酉命河北山西就近饷传庭兵  丙午赐进士杨廷鉴等四百人及苐出身有差  丁未吉王桂王并至永州御史刘熙祚护□王抵衡州值桂王走永州迎之方舟而前庚戌张献忠追二王于永州官兵星散夜至茅粟铺执巡捕御史刘熙祚诱降不屈死之  甲寅作新钞户部尚书倪元璐上言内发钞式命臣详议钞法度一岁有五十万之入筹国长计孰便于斯或以久废乍复人则骇之不知此即民间之会票也宋时谓之钱引终元之世钱法不行尚尔用之不匮况复化裁通变稽古宜民乎  孙传庭兵溃于襄城降盗李际遇阴通贼贼已大至佯遁诱传庭兵追之而伏兵道左袭军后饷道传庭既乘势长驱粮运渐远会粮车沮雨至者复为贼伏所淂传庭始困召诸将问计总兵高杰请战白广恩曰吾军困甚宜驻师分据要害步步为营以薄贼易耳传庭恐贼遁广恩曰即贼退我乘而击之士气倍奋传庭曰将军怯独不如高将军耶广恩不怿又前觊总统各营不淂方怏怏自引所部八千人去贼前锋号三堵墙其队红一白一黑一各七千二百人纫重布为甲刃矢挥击不淂入敢战骤与遇遂接刃我军却陷泥淖中杀伤三四千高杰立岭上望曰不可支矣麾众退退入于河死亡四万余人传庭与杰以数千骑走河北遇巡按御史苏京京曰君自为计我当以实闻戊午李自成攻潼关白广恩击破之贼不退传庭竟回潼关众尚四万  以程注为兵部尚书  冬十月辛酉朔副总兵沈万登复汝宁万登汝宁大侠也聚乡勇万余人李自成伪授威武大将军不受是日伪将军马尚志莅任万登潜遣谍入城因拥众入斩五百级诛尚志获印擒汝宁伪防御使金有章伪府尹邓琏  总兵刘良佐等以凤泗兵副总兵马淂功以禁兵合趋頴州沈丘  徐州副总兵金声桓讨萧砀诸盗平之初萧县盗王道善等陷县城焚徐州  桃源盗程继孔合之永城余寇朱安世燕青等相煽于徐宿永间声桓以九月丁巳会兵分讨继孔请降以兵守之是日拔诸寨斩二千八百  李自成间道缘山崖出潼关后夹攻官军大溃总督孙传庭死之白广恩遁自成结阵而西连陷华州渭南杀渭南知县杨暄又陷临潼陷□州屠之关中瓦角□羊  马士英进兵河南副总兵庄朝梁以三千骑来会汝南道韩煜复息县义兵帅申夏志复上蔡  乙丑清兵屯山海关外总督王永□趋山海永平发内帑金八万户部金十万资饷  张其在陷萍乡插岭贼分掠萍乡醴陵境上檄萍乡知县造舟献马于是袁瑞临江新喻分宜之人俱空  丙寅谕有司赎锾除留额积谷外俱充饷  巡抚陕西都御史冯师孔知寇棘急乂西安收保午刻设城守俄寇至是夕高杰逃至不纳寇攻城  削孙传庭督师尚书衘以秦督充为事官扼守关隘时上知未其败没也加援剿总兵官白广恩荡寇将军给兵三万  张献忠遣部将以二百余人趋连州南赣兵备副使王孙兰驻韶州兵不满百使十辈请兵淂嬴卒七百人复以他警一夜撤去至是闻之辶□处自经知州踰城遁乐昌乳源仁化自溃韶州吏民缒而逃尽  兵科给事中萧应遴奏孙传庭处置失宜致白广恩生心西奔各营随之为贼所乘或言广恩与高杰不合掉臂而去则广恩固可杀也上方信广恩不听  张献忠以千人屯袁州北张家口是日张其在自刘阳万载会袁州州人俱迎降贼白旆鸣礟入袁州北门左良玉以副总兵吴学礼援袁州次于新喻明日次分宜吴学礼围袁州伪将丘仰寰拒守都司高山先登擒斩二千四百余级获马六百追谷拒官兵巡抚郭都贤檄撤兵回九江招安土著戍三郡兵既撤贼自长沙突至遂陷□安府分巡湖西副使岳虞峦山方阅军于郊俄报贼至皆溃虞峦微服遁署府事通判朱奉金□黾推官韩日将俱遁诸县同日陷贼分兵设伪官改□安为亲安府庐陵为顺民县张其在檄袁州袁州人先逃贼复入袁州  壬申括民间废铜铸钱  西安城陷以守将内应也巡抚冯师孔按察使黄絅长安知县吴从义西安右卫指挥崔尔达俱投井死秦府右长史章世絅自经士绅死者甚众前都御史焦源溥骂贼磔死前山西布政司参议陶尔德被杀前山东监军佥事王徵七日不食死都司吏丘从周骂贼死左布政使陆之祺等俱降援剿总兵白广恩已走追降之李自成据秦王府封秦王存枢为权将军世子妃刘氏曰国破家亡愿求一死自成遣归外家贼分兵下属县蒲城知县朱一纯议守从卒俱散贼胁其降诒以更衣抱印投井死初自成在楚议所向牛金星请先取河北直捣京师杨承裕欲先据留京断漕运顾君恩独曰不然留京势居下流虽济大事筴失之缓直捣京师万一不胜退无所归筴又失之急不如先取关中为元帅桑梓之邦且秦都百二山河已得天下三分之二建国立业然后旁掠三边资其兵力攻取山西转向京师庶几进有可攻退有可守策无便于此者自成称善贼好杀掠牛金星劝以不杀遂下令严戢之所过安堵于是百姓转相诳惑人无门□斗志自成遂改西安府曰长安禁乡民短后衣搒掠巨室助饷前祠祭司主事南居业掠死  甲戌授进士陈丹衷河南道御史同副总兵成大用往调广西土司兵赍金币分赉土司  核南京秋闱之弊先是南榜出＜穴臣＞室子登七十三人物议藉藉周延儒弟正儒子奕封预焉延儒自言于上特赐二百金遂莫敢言  丙子上阅勋臣武臣子弟骑射  戊寅上自用铜锡木器屏金银命文武诸臣崇省约  凤阳地屡震  总督九江吕大器以五千人援吉安次峡江邑人执知县以待贼反拒援兵兵诒之曰张献忠至矣邑人出迎献印及马二十五官兵入城斩奸民殆尽  李自成分兵略鄜延中部知县朱华堞阖家自经先漕储道参政安定张国绅居西安自成召见称殿下语次自成大悦授刑政府侍郎国绅同年文翔凤继妻邓氏能诗荐于自成召为后宫内师  张献忠在长沙立九营左良玉合马进忠之骑赴袁州巡按黄澍驻汉阳同良玉部将惠登相规复襄阳刘洪起规复南阳张献忠遣马赐以千人下临湘取米及釜方国安令戎旗营参将方元科进次蒲圻  乙酉大学士王应熊入朝陛见请老许之赐金币应熊以周延儒荐起上寻悟其非特遣缇骑趣延儒入日遣人侦之知延儒约应熊密语又令其先抵京而身继之上怒延儒久延故应熊不敢滞  礼部尚书林欲楫致仕兵部尚书冯元飈罢元飈伪称疾不出上尝私使伪赂求边将不纳故得全去  庚寅超擢兵科都给事中张缙彦为兵部尚书余应桂仍以兵部右侍郎兼右佥都御史总督陕西三边军务应桂闻命饮泣陛辞曰不益兵饷臣虽去何济上默然发帑金五万银花四百银牌二百蟒纻二百色绢四百马一百给军盖欲应桂联络甘固延宁之兵收拾三边健勇相机抚剿也应桂趦趄河上不进  十一月辛卯谕臣民助饷立功者录之  癸巳张献忠再陷岳州沿江设伏藏轻舟于＜氵义＞港浮巨舰重载顺流而下副总兵王世泰杨文富以三千人邀之贼逆流佯走以诱我我兵争利溯流而上尽夺其赀舟重不即行贼轻舟四出围之步骑夹岸横击杀溺无筭方国安等合救之文富世泰仅以身免丧师二千岳州城空贼趋之又陷武昌抚按俱舣舟于江待东下武昌城空左良玉以前锋上武昌总兵王定副总兵高杰自渭南败各奔延安李自成命田斌守西安自往塞上破延安大会群盗马万匹旌旗数十里于米脂祭墓又五百骑按行凤翔守将诱而歼之自成怒亲攻凤翔屠之  丙申以土国宝为都督佥事总兵官镇守河南  己亥谕左良玉移镇武昌同抚按王扬基黄澍相机灭贼良玉遂以副总兵张应元吴学礼守九江自同马士秀率舟师入武昌直捣长沙  吕大器以安庆兵上樟树镇官兵分道趋袁州大器又招柯氏兵赴南昌降瑞昌德安土盗邓毛溪携之从军素无纪律与柯兵相持南昌城下南昌大扰柯兵因射死邓毛溪其党千余散为盗柯氏兵三千亦□千人  宥给事中郝絅总兵许定国从余应桂自郊  左良玉复萍乡命承天太监何志孔劳良玉进少师荫锦衣卫百户赐金蟒牛酒吏卒各升秩赐二千金寻岳州袁州相继克复  高杰率所部渡河而东至绛州巡抚山西蔡＜棥心＞德招之共击贼王老虎破之追至曲沃王老虎降获步骑万人  李自成发金数万招榆林诸将继以大兵分守榆林兵备副使都任及故总兵王世显侯世禄侯拱极尤世威副总兵惠显等歛各堡精锐入镇城集众将吏问之曰若等守乎降乎众皆伏地愿效死乃推尤世威为长主号令缮兵甲贼说三日不听乙未攻榆林城城上强弓劲弩叠射贼尸山积更发大炮击之贼稍却  乙巳以何腾蛟为右佥都御史巡抚湖广  李自成攻宁夏守将分营逆战三胜之杀贼数千人  丁未设南赣兵三千以副总兵郑鸿逵统之  辛亥以吏部右侍郎李建泰左副都御史方岳贡并兼东阁大学士直文渊阁  诛前督师范志完总督赵光抃吏部文选司郎中吴昌时昌时首以不淂吏部恶大学士薛国观左佥都御史陈乾旸皆以计之害卒附延儒得吏部威势甚盛百官屏息竟以此殒焉  前督师大学士吴甡戍金齿卫  李自成攻榆林城陷自望日被围吏卒力战杀贼亡筭贼攻益力隃旬不克贼以冲车环城穴之东南城崩数十丈贼入之兵备副使襄陵都任阖室自经总兵尤世威纵火焚其家百口挥刀突战死诸将各率所部巷战杀贼千计贼大至矢尽刀折杀伤殆尽无一降者阖城妇女俱自尽榆林为天下劲兵频年饷绝士卒窘甚而殚义殉城志不少挫榆林既屠贼捣宁夏三边俱没贼无后顾长驱而东矣  上命职方司主事招谕土寨恢复中原承制招李际遇际遇迎使者入寨时际遇与自成相拒杀屡挫之自成锐意攻之卒不下  李自成攻庆阳四日陷兵备副使叚复兴知府董琬太常寺少卿麻禧死之贼屠庆阳执韩王  十二月辛酉朔故总督丁启睿倡义兵诛李自成伪将于扶沟斩获七十二  乙丑前大学士周延儒有罪赐死初逮至犹召见令馆于城外数日遂赐如薛国观云延儒宜兴人少无学行耽声色性警敏善揣人意指始比温体仁共执政及再相反温所为而嗜利无厌往往鬻爵时方淂君不顾外患款局败委罪陈新甲没其厚赂欺蔽明主败坏国事遂以亡天下追论者言崇祯三相温体仁之奸险国杨嗣昌之诞妄周延儒之贪纵殆相匹云  张献忠出嘉鱼遣艾四以前锋至新堤马士秀逆战不利退还艾四又追士秀于嘉鱼士秀败走武昌  西域献千里马命五城清道试城上不果  总督何腾蛟奏言湖南永顺保靖黔南铜仁黎平西粤柳全其土司皆可用臣素与豪长游简其壮勇可淂数万依湖守险土司无远征之忧百姓无客兵之害平贼将军左良玉臣所熟知不可不藉为犄角徐州副总兵金声桓肝胆可用其部下刘世昌夏国基皆可与战乞加声桓援剿总兵衔以示鼓厉从之  巡抚山西都御史蔡＜棥心＞德屯平阳以岁暮还太原李自成勒兵渡河入山西遂陷平阳知府张嶙然走太原吏民皆降伪直指使刘达杀西河王三百人于东关外高杰闻平阳变自蒲州东走恣掠因下泽州嶙然寻迎降贼授以兵政府侍郎建牙先驱  张献忠自岳州渡江至营与马守应合献忠獗甚盖自成西犯去故献忠得横＜并刂＞岳间  礼科都给事中沈胤倍乞闵惠王桂王流离之苦敕部议择地居之  李自成驰檄山西兵号百万刻期欲平燕晋遂陷甘州先是凤翔兰州开门近贼因渡河庄浪凉州二卫降巡抚甘肃右副都御史林日瑞以副总兵郭天□四千骑守峡口而败遂围甘州乘夜雪登城日瑞及总兵马爌副总兵郭天□同知蓝台等并死之杀居民四万七千余人西宁卫尚坚守不降明年二月诈降杀伪官贺锦鲁文彬  东阳诸生许都反都故都御史弘纲从孙也有声庠序任侠喜交游知县姚孙榘借名备乱横派各户输金坐许都万金都实中产勉输数百自诣告竭孙榘大怒诬以造逆反桎梏之时输金者盈庭哄然不平有姚生执孙榘于座笞之群拥都为主巡按御史左光先闻交调兵行剿官兵所至屠掠东阳兰溪人各保乡寨拒敌官兵大败绍兴推官陈子龙谓都有才可用不当反遣诸生蒋若来赍书谕之都据浦江官兵乘除夜攻破之贼大溃都走山中继得子龙书率同事十三人投狱左光先尽诛之  左良玉遣副总兵卢光祖惠登相刘洪起以步骑四万人自河南至九江入湖广丙戌复长沙湘潭湘阴  贵州镇筸营参将梁胤林攻桃固山洞擒贼程继孔继孔反覆扰徐邳间胤林以除夕出不意擒之山寨悉平
　崇祯实录卷之十七  怀宗端皇帝十七
　　崇祯十七年春正月庚寅朔大风霾凤阳地震  李自成自建国号曰大顺改永昌元年自成久觊尊号惧张献忠马守应相结为患既入秦通好献忠献忠厚币逊词自成遂潜号拜宋献策为军师牛金星为丞相更定六政府尚书等伪官  壬辰谕兵部募废弁及草泽义勇之士  高杰溃兵破清化镇城南渡河驻覃怀  癸巳户部尚书倪元璐等请以浙省乡绅团练乡兵浙西则推徐石麒钱继登佐之浙东则推刘宗周姜应甲佐之于保伍中简练乡勇实行右弓弩社法从之  授贡士何申以都督同知方国安为平蛮将军总兵官镇守湖广  戊戌谕京师讲乡约朔望宣圣祖六谕仍立善恶二册咨访  高杰南下江北大震巡抚淮安路振飞命副总兵金声桓扼徐州周仕凤守泗州周尔敬守清口  李自成遣人持伪谍抵兵部斩之  上忧寇临朝而叹曰大学士李建泰进曰臣晋人也颇知寇中事臣愿募饷百万治兵剿寇毋使东渡又曰进士石嶐愿单骑走陕北连甘肃宁夏之兵外结羗部召募忠勇劝输义饷剿寇立功否则内守西河扼吭延安上悦曰卿若行朕当仿古推毂上欲用石嶐建泰曰俟臣西行酌而用之  释熊开元狱  李自成大宴功臣即席赐列侯银一万金五千珠一斗列伯以是为差寻自成东行以秦王韩王庆王从四月杀诸王于山西  左良玉自九江遣子梦庚入湖广至是发九江乙巳张献忠自岳阳渡江设伪官于江北屯师江岸遂弃长沙作浮桥于三江口一军过＜并刂＞州弃其舟竟以步骑数十万上夔州  壬子葬皇贵妃田氏  寇陷赵城副总兵陈尚志降于李成导之凡寇所至民多开门出迎结寨持兵反拒官军  命马士英同监勇卫营太监卢九德协剿张献忠  夜星入月中占云国破君亡  乙卯命驸马都尉万炜告太庙行遣将礼敕吏部右侍郎兼东阁大学士李建泰曰咨尔建泰代朕亲征以尚方剑从事一切调度赏罚俱不中制上临轩授尚方剑幸正阳门楼宴饯之命文武大臣侍坐乐作上手赐卮酒曰朕亲行建泰顿首起谢不觉泪下酒罢即趋行上目送之亦泣下是日大风霾登城西望埃尘涨天上下神意惨丧建泰单骑驰去终已不顾时募兵无一应者建泰知上意不敢姑待也授进士凌马□冏兵部职方司主事监军其友说马□冏曰此行也兼程抵太原收拾三晋犹可济也若三晋失守无可为矣丙辰建泰出都道闻晋警其家存□未卜始建泰言倾家赀享士及闻变失措因徐行日三十里至涿州兵逃三千余人  南京地震  兵部尚书张晋彦以寇未渡河谴监军诇报者上亦闻贼未出兵科给事中韩如愈又上言晋寇讹传遂责兵部轻信时李自成渡河两河山西尽陷而守臣畏上严明相率蒙蔽以迄于亡  以工部尚书范景文礼部左侍郎丘瑜并兼东阁大学士直文渊阁  高杰屯覃怀有兵三万马骡九千遣使寿州通马士英士英请屯其众于徐州听莭制先遣副总兵杨振宗赍金弊赉之安其家口于徐州关厢  谕户部开采事例尚书倪元璐言开采非便事例准贡可暂行从之  逮前兵部尚书张国维以蒙蔽故也逮至左都御史李邦华户部尚书倪元璐俱言国维可用命仍原衘督理浙直输饷练兵国维奏输纳事宜命部议之  李建泰发真定行至广宗士绅守城不纳攻三日破之杀乡绅王佐笞知县张洪基是日即移兵出城  二月庚申朔上早朝忽得伪封启之其词甚迫悖末云限三月望日至顺天会同馆缴还一时相顾失色朝罢遂不复问  马进忠复长沙初张献忠闻楚师日集以舟重水涸尽弃之自＜并刂＞州入夔门方国安马进忠分道并进焚其舟遂复长沙诸军连营屯长沙岳州左良玉以五营追贼于沙阳距＜并刂＞州七十里  李自成陷蒲州蒲州诸县皆降设伪官守之济源诸县人窜尽河北大震怀庆城昼闭辛酉怀庆城陷福王出奔与太妃相失至卫辉依潞王寻俱南奔  李自成至太原诸将自平阳陷望风引遁至是巡抚山西蔡＜棥心＞德遣骁将牛勇朱孔训出战礟中孔训伤甚牛勇阵没一军皆歼城中夺气＜棥心＞德知力不支书遗表令监纪贾士璋间道奏京师中军盛时泰见之退杀妻子誓必死及丁卯城陷贼夜登城执晋王＜棥心＞德死之  谕户部曰边饷甚亟外角□羊至皆由有司急赃赎而缓钱粮不严赏罚何以劝惩今内责部科外责巡按痛禁耗羡完额则升京堂否者除名  以陕西道御史王章巡视京营  丁卯大风霾五色递变闇室照之赤如血  谕户部郡县民壮原以捍卫地方乃祗供勾挕守御何禆严责有司编入乡兵实行选练  谕刑部藉没吴昌时周延儒家赀充饷又曰周延儒见贿忘法本当全没量追十二万吴昌时五万  停钞法前市浙直作钞等料仍输京师因铸当一当五钱  清兵薄宁远关辽登津水师总兵官黄蜚大溃  上忧寇颁罪己之诏曰朕嗣守洪绪十有七年宵旦兢惕罔敢怠荒乃者灾害频仍盗寇日炽生民荼毒靡有宁居坐令秦豫丘墟江楚腥秽罪在朕躬谁任其责所以使民罹锋镝蹈水火殣量以壑骸积成丘皆朕之过也使民输刍挽粟居送迎赍加赋多无艺之征预征有称贷之苦又朕之过也使民室如磬悬田卒污莱望烟火而无门号冷风而绝命又朕之过也至于任大臣而不法用小臣而不廉言官首鼠而议不清武将骄懦而功不举皆朕抚御失宜诚感未孚中夜以思局蹐无地已实不德人则何尤用告尔天下官民人等朕今痛加创艾深省夙愆要在惜人才以培元气守旧制以息纷嚣行不忍之政以收人心蠲额外之科以养民力凡我地方有司毋失抚字流亡来归加意安插至于建言罪废诸臣确核推用以彰使过草泽豪杰之士恢复郡邑即与世袭即陷没胁从之流能舍逆反正擒斩闯献仍予通侯之赏呜呼尚怀祖宗之厚泽母□君父之同仇思克厥愆历告朕意  甲戌李自成前锋至大安驿张缙彦请令李建泰绸缪布置临清德通天津昌平密云六镇俱听调遣时建泰在河间遭延不进兵过东光不戢士民闭城拒守建泰怒留攻三日破之  鲁世子以海嗣鲁王  李自成至忻州官民迎降遂攻代州五台知县亦迎降总兵周遇□守代州出奇奋击累旬日杀贼万余自成合诸路兵进攻遇吉兵少食尽退守武宁关  议京师城守命劝贷文武诸臣限五日户部上文武纳银貤封事例太康伯张国纪助饷万金进爵为侯  丙子户科给事中介松年上言士莭不振廉耻风微倡逃迎降出自士绅亟宜崇奖莭烈以收拾人心上是之  丁丑寇抵固关分趋真定保定  上始闻山西全陷命迹访诸王所在  命内官监制各镇太监高起潜总监关蓟宁远卢惟宁总监天津通德临津方正化总监真定保定杜勋总监宣府王梦弼监视顺德彰德阎思印监视大名广平凡边地要害尽设监视兵部奏言各处物力不继而事权分挐反使督抚藉口上不听  邹滕盗起  辛巳命太监王坤督盐两淮兵科右给事中韩如愈催饷江西浙江并改折赃赎如愈至东昌刘泽清阴遣盗杀于车上曰尔何为论我刘将军耶  通州兵噪伤巡抚杨鹗鹗上章自劾乞罢上以杨鹗实心任事不淂辄易赐药金三十两壬午真定陷时知府丘茂华先携家出城总督兵部右侍郎徐标下之狱中军官不听伺标登城画守御劫标城外杀之出茂华茂华遂檄属县豫为叛计候贼数日贼始至驰数骑入城收帑籍近京三百里京师寂然不知  蠲开封归德河南田租三年  甲申以兵部尚书张缙彦兼翰林院学士从其自请也乙酉以魏□□渗德方岳贡为文渊阁大学士□□渗德总督河道屯练往天津岳贡总督漕运屯练往济宁时日讲官左谕德杨士聦宣慰襄王奉手敕谕左良玉入援命□□渗德出治师以士聦收山东勇义未及行有言于上各官不可出出輙潜遁遂止□□渗德等不遣  户部尚书倪元璐角□羊任仍归詹事府专日讲  丙戌召大学士陈演总督宫营襄城伯李国桢刑科给事中光时亨于中左门  始命詹事府翰林院四员侍召对  诏徵天下兵勤王命府部大臣各条战守事宜上候于文华殿各札入左都御史李邦华少檐事项煜右庶子李明睿皆言南迁及东宫监抚南京上骤览之怒甚曰诸臣言何为稍间色渐平心念寇日剧言或可采竟中寝不敢发吏科都给事中吴麟徵请弃山海关外宁远前屯二城徙吴三桂入关屯宿近郊以卫京师廷臣皆以弃地非策亦竟不行  张献忠陷巫山县前巡抚陈士奇谓奸□掠盐不之援献忠连陷夔州奉莭云阳至万县之小江  戊子大学士陈演乞休许之赐金币始上忧秦寇演谓无足虑至是不自安求去  宁武关陷寇薄关传檄五日不下且屠之总兵周遇□悉力拒守以大炮击杀贼万余人会火药尽或言贼势重可款也遇□曰战三日杀贼且万若辈何怯耶能胜之一军尽为忠义万一不支縳我以献若辈可无降于是开门奋击杀贼千人贼惧欲退贼谋曰我众彼寡但别识我军以十击一蔑不胜矣贼引兵复进遂大败遇□阖室自焚挥短刀力门□斗被执骂贼縳于市磔焉遂屠宁武龆齿□亢诛戮无遗李自成既杀遇□叹曰使守关将尽若周将军者吾安淂至此寇犯大同兵民皆欲降命城守不应总兵朱三乐引刀自刎巡抚大同右佥都御史卫景瑗督理粮储户部贵州司郎中徐有声朱家仕俱死之景瑗韩城人又大同诸生李若葵阖家九人自缢先题曰一门完节自成入大同六日杀代府宗室殆尽  上召兵部尚书张缙彦于中左门问真定陷李建泰遇害知之乎对曰不闻上曰朕宫中皆知之卿何讳也曰臣未见塘报上曰彼城已破谁设塘报且卿独不为远侦耶曰设侦骑必湏工食臣部无一缗安淂侦骑今日之事惟陛下命之上推案而起  三月己丑朔召戎政兵部尚书张国维庶吉士史可程进士朱长治陈州诸生张鑻于中左门鑻言三策首请皇太子监国南京择大臣辅之遂命国维往浙江募兵督饷庚寅召文武大臣科道于中极殿问今日方略奏对可三十余人皆漫应支吾无他语  李自成发阳和兵备佥事于重华郊迎遂长驱向宣府  命部院厂卫司捕各官讯察奸宄申严保甲巷设逻卒禁夜行巡视仓库草场命内监分守九门稽出入京师武备积弛禁兵皆南征太仓久罄至是命襄城伯李国桢提督城守各门勋臣一人卿贰二人谕文武各官输助初议佥民兵魏□□渗德曰民畏贼如一人遁大事去矣上然之禁民上城  魏□□渗德再请出京议饷不许  李建泰奏请南迁愿奉皇太子先行壬辰襄城伯李国桢守西直门召对平台谕各臣曰李建参奏请南迁国君死社稷朕将安往大学士范景文左都御史李邦华少詹事项煜请先奉太子抚军江南兵科给事中光时亨曰奉太子往南诸臣意欲何为诸臣默然上叹曰朕非□国主诸臣尽为□国臣矣遂拂衣起  大学士蒋德璟致仕  封辽东总兵官左都督吴三桂平西伯平贼将军总兵左都督左良玉宁南伯蓟镇总兵右都督唐通定西伯凤虑总兵左都督黄得功靖南伯各给敕印山东总兵左都督刘泽清进实职一级江北总兵都督同知刘良佐山西总兵左都督周遇□援剿先锋总高杰宣府总兵王承胤都督佥事刘芳名甘肃总兵李栖凤援剿江楚应白□宛总兵马科保定总兵马岱大同总兵姜镶蓟镇西协总兵孔希贵关辽登津水师总兵黄蜚宁夏总兵葛汝芝关门总兵高第天津总兵曹友义河南总兵许定国等各进署衘一级  福王周王潞王崇王各南奔会于淮安  李建泰兵溃于真定中军郭中杰缒城出降建泰被执监军御史金毓峒不屈入三皇庙投井死阖门自尽  始弃宁远徵辽东总兵吴三桂总督蓟辽王永□率兵入卫甲午召密云总兵唐通山东总兵刘泽清入卫泽清方命移镇彰德因纵掠临清南奔  监军御史霍达奉命调勤王兵追泽清兵不及  命御马太监谢文举监视山西仍察宣大总兵王继谟所在  复颁罪己诏于天下曰朕承天御宇以来十有七年夙夜不遑思臻上理流寇又作调兵措饷实非淂己乃年年征战加派日多本欲安民未免重累朕之罪也贪官污吏乘机巧取加耗鞭朴日为尔苦朕深居九重不能体察朕之罪也将懦兵骄莫肯用命焚杀淫掠视尔如仇朕任用非人朕之罪也以致寇势鸱张胁从愈众如豫楚秦晋偏地受害百姓忍怨吞声无所控诉思我皇祖休养尔等近三百年至今横遭惨毒有如此极朕实痛之有如焚灼今已调各路兵天下忠愤之志倡义勤王志取封爵者水陆并进为民报仇今与尔士民约钱粮剿饷已行蠲免郡县官有私徵私派滥罚滥刑朕不时密访正罪仍察天下大小将士战守有功立与升赏官民男妇节义死难从优赠恤一切不便于民之事尽行革除至于被害绅士军民人等一时畏死从贼原非甘逆除自成罪在不赦余伪将有斩渠献城即与侯爵其士卒来归者分别赏赉愿官者一体拔用不愿者安插宁家近如金有章等擢用黄阁等＜宀十见＞恤朕心谅其不淂已也他如文伪职牛金星喻上猷等武伪职刘宗敏罗戴恩等皆朕之臣子自陷贼庭如乃心王室伺隙反正朕亦何忍弃之悉赦罪复职于戏天心未改祖德尤深朕方罪己省愆用贤图治改从前之败辙加与尔等维新贼平之后耕田乐业永为王民不亦休哉  乙未命太监马思理驰赴大同督兵援剿  唐通以八千人入卫上召见慰劳倍至赐大同大红蟒衣一袭纻丝二金四十两复赐四千金以犒吏卒同蓟辽兵屯彰义门外  上按籍勋戚大珰徵其助饷遣太监徐高谕嘉定伯周奎倡之奎谢无以应高泣谕再三奎犹漫词高怫然起曰外戚如此国事去矣奎奏捐万金上少之勒以二万奎上书中宫求助中宫勉应之五千金奎遂先输三千金而逸其余前太监王永祚输三万曹化淳输五万王之心尤富上面谕之献万金后贼拷之心追十五万他金银器玩称是竟拷死魏□□渗德首上五百金陈演既放未行召入称贫百官共议最后依省限额浙江六千山东四千先后共二十万又议前三门富室各输粮给军且赡其妻帑使无内顾诸巨室多不乐而罢  丙申大风霾昼晦风腥不可触  宣府陷叛将白广恩移总兵姜镶书约降监视太监杜勋郊迎三十里巡抚宣府右佥都御史朱之冯悬赏劳军谕守城无一应者三命之皆愿纳款之冯独行巡城见红彝大炮曰汝曹试发之可杀数百人贼虽杀我无恨也众又不应之冯乃自起燃火兵民兢挽之之冯不淂已夺士卒刀自刎遗＜锍-釒＞言守御事甚悉上怜之之冯沛人以清勤着又乡绅张罗彦自杀武举金振孙戎衣就刑色不少□□耳呼曰我御史金毓峒侄也  命唐通同司礼太监杜之秩守居庸关  召庶□士于中左门编脩陈名夏尝上言固人心之事有淮扬要害宜练兵重镇上善之进脩撰兼户兵科都给事中召募山东义勇上又问户部侍郎吴履中帑金几何答曰八万上曰此仅备城守虽各边月饷亦不可发履中曰若非各边京师安守不听  以陈必谦为工部尚书召王铎为礼部尚书  戊戌总督蓟辽王永□请严居庸关守御遂命司礼太监王承恩提督内外京城王永□节制各镇俱听便宜行事给吏兵二部空札五百  庚子寇薄近郊中外大震上日召对惟问兵饷以举朝无人尝泣下廷臣进计惟闭门止出入余无一筹李国桢提督城守不敢抗王承恩礼科左给事中戴明说紏国桢城守失措上召廷臣问御寇方略诸臣皆嚄唶不能对上愤惋斥廷臣□国无状皆顿首谢罪  孝陵夜哭  召前太监曹化淳等守城  癸卯风晦  寇自柳沟抵居庸关柳沟天堑可守不设备定西伯唐通司礼太监杜之秩迎降巡抚右佥都御史何谦遁总兵官都督同知马岱自杀其妻子疾走山海关投王永□永□仓皇出关依吴三桂甲辰昌平陷总兵官李守鑅不屈手格杀数人人不能执诸贼围之守鑅拔刅自刎贼焚十二陵传檄京师兵部侦之犹云昌平兵哗非寇也命趋吴三桂入关三桂率众日行数十里是日始入关太监高起潜弃关遁走西山  召考选官滋阳知县黄国琦等三十三人于中左门问安人心剿寇生财足用计安出以国琦言称旨即授兵科给事中余以次对未及半俄昌平报陷上闻大惊即起入诸臣立候移刻命俱出  开西门纳难民内官坐城上主之诸勋臣大臣不能诘  乙巳上早朝召对诸臣而泣皆束手无策相向不能对或泣下有言冯铨杨维垣当用有言刘泽清宜封东平伯上皆不应书御案十二字示司礼太监王之心寻去之已刻哨骑叩城下曰寇至守城内臣使骑候之曰非寇也不为意日且午有五六十骑抵门弯弓贯矢大呼开城守卒亟发炮毙二十骑难民数十人门始闭湏臾贼大至方报过芦沟桥俄攻平则彰仪等门城外三大营兵皆溃且引降火车巨礟皆为贼淂贼因举礟攻城轰声震地襄城伯李国桢驰马阙下求面陈内侍叱止之国桢桢曰此何时也君臣即求相见不复多淂矣内侍叩之曰守城兵不用命虽鞭挞人起輙卧上召入因命内侍俱守城哗曰诸文武何为且言官罢内掭我辈兵械俱无柰何或曰我辈月食五十万效死固当乃请如乙巳岁俱乘城凡数千人上括中外库金二十万犒军太常寺少卿吴麟微步入朝值魏□□渗德内出告之故□□渗德曰上烦甚且方息不必入手引而出文臣分守不得登城左都御史李邦华至中阳门欲登城中官拒之  丙午大雷电雨雹寇攻城礟声不绝流矢雨集仰雨语守兵曰亟开门否曰且屠矣守者以惧礟外向震之犹挥手示贼引退礟乃发贼驱民负木石填壕急攻发万人敌大炮伤数十人守卒溃贼架飞梯攻西直平则德化三门太监杜勋射书城中约降  封刘泽清东平伯  李自成向彰义门设坐晋王代王左右席地坐太监杜勋侍其下遥呼城上曰勿射我杜勋也有所言可遣人缒下语尔守者曰请质以缒公入勋曰我杜勋无所畏何质为提督太监王承恩缒之上同入见大内盛称贼势皇上当自为计守陵太监申芝秀自昌平降亦缒上入见述贼语请上逊位上怒叱之诸内珰欲留勋勋曰有秦晋为质当顾二王不淂留复缒下勋顾其党王则尧禇宪章辈曰吾党富贵自在汝勿虑也  兵部尚书张缙彦具奏曹化淳王化民诸监视昨夜引贼杜勋等缒城入语人心汹汹变在旦夕如此危急臣屡至城闉欲觇城上守御輙为监视沮抑乞立赐裁断以杜隐奸上召对同阁臣面谕遂手书遣缙彦上城按视示以上传始得登求杜勋云已下又曰秦晋二王在城下欲通语缙彦曰二王既降贼岂可上城曹化淳王化民拂衣去因阅城上守卒寥寥见城下穴墙声急太监王承恩炮击之连毙数人化淳等饮酒自若缙彦驰至内阁约同奏上至宫门传止之是夕太监曹化淳开彰义门迎贼入守城勋卫尽遁御史光时亨迎降外城已陷而内城尚未知也  丙午上御书亲征诏曰朕以眇躬上承祖宗之丕业下临亿兆于万方十有七年于兹政不加脩祸乱日甚抑贤人在下位与抑不肖者未远与至干天怒积怨于民下赤子化为盗贼陵寝震惊亲王屠僇国家之耻莫大于是朕今亲率六师以往国家重务悉委太子告尔臣民有能奋发忠勇或助粮草器械骡马舟车俱诣军前听用以歼丑逆分茅胙土之赏决不食言遂召驸马都尉巩永图谋以家丁护太子南行对曰臣等安敢私蓄家丁即有之何足当贼已召王承恩整内员备亲征申刻上亟召阁臣入曰卿等知外城破乎曰不知也上曰事亟矣今出何策俱曰皇上之福自当无虑如其不利臣等率兵巷战誓不负国是夜上不寐夜分太监王相尧领内兵千人开宣武门迎贼俄而内城亦陷有奔告上者上问大营兵安在李国桢何往对曰大营散矣皇上宜急走人辶□处去呼之不至上遂同王承恩幸南宫登万岁山望烽火烛天徘徊踰时回乾清宫朱书谕内阁命成国公朱纯臣提督内外诸军事夹辅东宫内臣持至阁臣因命进酒召周后袁妃同坐对饮慷慨诀绝叹曰所痛者我阖城百姓耳以太子永王定王分送外戚周氏谓皇后曰大事去矣尔宜死各泣下宫人环泣上挥去令各为计皇后顿首谢拊太子二王恸良久遣之出乃缢召公主至年十五叹曰尔何生我家左袖掩面右挥刅断左臂未殊手栗而止命袁贵妃自经系绝久之苏又刅所御妃嫔数人昧爽上微服出自中南门杂内侍数十人皆骑而持斧欲出东华门内监守城施矢石相向时成国公朱纯臣守齐化门趋其第阍人辞焉上太息去趋安定门门坚不可启天且曙仍回南宫散遣内员携王承恩入内苑登万岁山之寿皇亭俄而上崩太监王承恩亦自缢从死焉帝英断天挺承熹庙之后反前弊斥邪党厉精谋治勤勤然有中兴之志而疆事日警中原内虗加以□饥洊至寇盗横出拮据天下十七年神器辶□处覆遂死社稷御衣前书曰朕自登极十七年内地三陷逆贼直偪京师虽朕薄德匪躬上干天咎然皆诸臣之误朕也朕死无面目见祖宗于地下故自去冠冕以发覆面任贼分裂无伤百姓又书一行百官俱赴东宫行在顾驾崩内庭中外臣工莫有知者所颁朱书诏谕尚在内阁朱纯臣亦未知也
　　丁丑仲春海门施维藩读毕记韵秋
　
