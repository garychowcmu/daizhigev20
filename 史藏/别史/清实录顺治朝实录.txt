世祖章皇帝实录

序　　

朕惟自古帝王、膺图御箓。显扬遗烈。必有信史以纪政绩而范来兹。典綦重也我太祖高皇帝太宗文皇帝。文武圣神并隆千古固已光昭典册炳若日星矣我皇考世祖体天隆运英睿钦文大德弘功至仁纯孝章皇帝、达孝承先洪仁抚世以天纵之姿奋有为之业扫除寇乱。奠安生民。六师所加、有征无战。莫不望风慑息。竞迓壶浆。即殊方异域、声教未通之地。亦皆受吏请封。凛遵正朔。不数年间、天成地平。区宇宁谧。于是戢戈櫜矢、而典章文物兴焉。制礼作乐仁渐义摩。百度维新四门时辟。至夫诏命之宣布。庙算之运筹禋祀之精诚。政刑之损益。罔不斟酌百王标准万世。遂致弦歌比屋。玉帛遐陬。时若岁登。湛恩熙洽猗欤盛哉。蔑以加已。朕缵承鸿绪宵旰靡宁。每念庥隆、常深忾慕。爰开史局选辟儒臣发秘府之藏。检诸司之牍捃摭较订。萃为一代成书。纪载班班。洵奕叶之榘矱矣。虽化神德峻。巍焕难名。而因事徵心。亦足以见惕励忧勤。致治太平之有由也。于戏。功高在昔。美冠将来。一事一言、皆二帝三王心法所寄。岂第简策之矞皇也哉。朕将绍庭陟降、时诵遗徽。垂之子孙、令知我皇考勋业之隆。永笃觐扬于万世矣。是为序。　　

康熙十一年五月二十日　　

世祖章皇帝实录　　


修纂凡例　　

一、登极迁都礼仪、宴赉、皆书　　

一上皇太后徽号、册立皇后、皇妃、及册封亲王、郡王、贝勒、贝子、福金、公主、格格皆书废皇后事、书改诸王封号、亦书　　

一、祀天地、宗庙、社稷、山川等神、郊祀跻配、太庙升祔、配享、及祭堂子、拜享神、遣官祭岳镇海渎、帝王陵寝、先师孔子、及关帝、真武、城隍等神、皆书厘定祀典、亦书　　

一、诏书、上谕、御制文、皆全录。敕谕诸王、贝勒、文武群臣、及朝鲜等国、蒙古等部落、皆书。其出征招抚之类、亦书。　　

一、车驾视学、耕耤经筵、大阅、巡幸、田猎、祈祷、皆书。其礼仪及恩赉亦书。　　

一、皇子生书　　

一、皇太后仪仗、大驾卤簿及后妃、亲王、郡王、贝勒、贝子、福金、公主、格格、仪仗书。有更改者亦书。　　

一、异姓王、及文武大臣、入朝陛见书。遣子入侍、亦书。　　

一、改设省分府州县、书。　　

一、满汉文武官制、衙门、及土官设立更改者书。　　

一、封异姓王公、侯伯爵授精奇尼哈番以下拖沙喇哈番以上世职及承袭、皆书。　　

一、命固伦额驸、和硕额驸、多罗额驸、固山额驸、书。　　

一、晋阶三公、三少、加宫衔、授议政大臣、内大臣、八旗都统、副都统、护军统领、前锋统领、参领、及内三院、宗人府、六部、理藩院、都察院、通政司、大理寺、詹事府太常寺光禄寺太仆寺、鸿胪寺、奉天府、顺天府、国子监、銮仪卫钦天监、太医院堂上官、翰林、科道官、部院各衙门启心郎、理事官、并总督、巡抚、提督布政司、按察司堂上官、苑马寺卿、盐运使、总兵、副将、掌印都司、皆书。若有罪削夺黜谪正法者、亦书。　　

一选法荐举、考选京察、大计、及考课则例、书　　

一公、侯伯并文武大臣、老疾致仕、及特恩优闲、遣官存问、皆书起用、亦书。　　

一、每岁户口人丁、田土税粮盐、茶钱钞之数、并于岁终书之。凡垦荒、兴屯、圈拨地土、徵折漕粮、蠲免额赋及停罢岁办诸物、皆书。　　

一、诸王以下文武各官、岁给俸禄、及军士。月粮则例皆书　　

一、遇灾荒赈恤书、备荒事例、亦书　　

一、凡礼乐有新制更定者书衣冠车舆诸制度亦书　　

一、钱法则例、及更定者书　　

一、每岁圣节、元旦、冬至、庆贺筵宴皆书。颁历、进春、乡饮酒礼、亦书　　

一、内外文武官、有特恩赐、予皆书。　　

一、国子监、各省直学政条例、及裁并更革皆书。　　

一、直省乡试、文武会试、殿试、皆书。殿试制题、悉录全文考选庶吉士亦书所定各处科举额数及有更改者亦书。廷试贡生亦书。　　

一、凡铸给印记、皆书　　

一、丧葬礼仪、及上尊谥并册宝文皆书凡亲王、郡王、贝勒、贝子薨、公侯伯、将军及在京文武官三品以上、在外督、抚、提、镇、布政司、按察司正官卒书。有赠谥祭葬赙赠立碑之类皆书　　

一、文武大小官员、殁于王事者书。有褒恤者书旌表前代忠义、亦书。　　

一、凡荐举隐、逸书旌表孝子顺孙义夫节妇悉著乡里姓名、行实。　　

一、钦天监奏天象气候七政凌犯日月薄蚀皆书祥异亦书。　　

一、建言有关涉国体政事者、书。　　

一、遣使抚谕朝鲜等国、蒙古等部落、及封王、贝勒、贝子、公爵、除授官职、并一切赏赉优恤书。其朝贡宴赉、皆书。　　

一、凡纂修实录圣训及编辑书籍、皆书。　　

一、凡命将出师征剿驻防各处、皆书叙录军功内外兵政及督捕条例书　　

一、凡王公官员移驻、驿传烽堠有新设及更改者书　　

一、文武各官犯罪干系惩劝、有特旨罢黜及蒙恩宽宥者、书如犯奸恶叛逆之罪、不限官吏军民皆书。常律之外别有断罪条例亦书。　　

一、言官及文武臣僚、弹劾大臣之罪皆书。有职非大臣而所犯重者亦书。　　

一、修葺天地、宗庙、社稷、一应神祗坛场、及宫殿皆书。匾额亦书。　　

一、营建山陵书。亲王以下园寝、有奉敕者、亦书。　　

一、修治河渠道路、皆书


大清世祖体天隆运定统建极英睿钦文显武大德弘功至仁纯孝章皇帝实录目录　　

卷之一　　

崇德八年八月　　

卷之二　　

崇德八年九月至十二月　　

卷之三　　

顺治元年正月至三月　　

卷之四　　

顺治元年四月　　

卷之五　　

顺治元年五月至六月　　

卷之六　　

顺治元年七月　　

卷之七　　

顺治元年八月　　

卷之八　　

顺治元年九月　　

卷之九　　

顺治元年十月上　　

卷之十　　

顺治元年十月下　　

卷之十一　　

顺治元年十一月　　

卷之十二　　

顺治元年十二月　　

卷之十三　　

顺治二年正月　　

卷之十四　　

顺治二年二月　　

卷之十五　　

顺治二年三月至四月　　

卷之十六　　

顺治二年五月　　

卷之十七　　

顺治二年六月　　

卷之十八　　

顺治二年闰六月　　

卷之十九　　

顺治二年七月　　

卷之二十　　

顺治二年八月至九月　　

卷之二十一　　

顺治二年十月至十一月　　

卷之二十二　　

顺治二年十二月　　

卷之二十三　　

顺治三年正月　　

卷之二十四　　

顺治三年二月　　

卷之二十五　　

顺治三年三月至四月　　

卷之二十六　　

顺治三年五月至六月　　

卷之二十七　　

顺治三年七月至八月　　

卷之二十八　　

顺治三年九月至十月　　

卷之二十九　　

顺治三年十一月至十二月　　

卷之三十　　

顺治四年正月至二月　　

卷之三十一　　

顺治四年三月至四月　　

卷之三十二　　

顺治四年五月至六月　　

卷之三十三　　

顺治四年七月至八月　　

卷之三十四　　

顺治四年九月至十月　　

卷之三十五　　

顺治四年十一月至十二月　　

卷之三十六　　

顺治五年正月至二月　　

卷之三十七　　

顺治五年三月　　

卷之三十八　　

顺治五年四月至五月　　

卷之三十九　　

顺治五年六月至七月　　

卷之四十　　

顺治五年八月至十月　　

卷之四十一　　

顺治五年十一月至十二月　　

卷之四十二　　

顺治六年正月至二月　　

卷之四十三　　

顺治六年三月至四月　　

卷之四十四　　

顺治六年五月至六月　　

卷之四十五　　

顺治六年七月至八月　　

卷之四十六　　

顺治六年九月至十二月　　

卷之四十七　　

顺治七年正月至二月　　

卷之四十八　　

顺治七年三月至四月　　

卷之四十九　　

顺治七年五月至七月　　

卷之五十　　

顺治七年八月至十月　　

卷之五十一　　

顺治七年十一月至十二月　　

卷之五十二　　

顺治八年正月　　

卷之五十三　　

顺治八年二月　　

卷之五十四　　

顺治八年闰二月　　

卷之五十五　　

顺治八年三月　　

卷之五十六　　

顺治八年四月　　

卷之五十七　　

顺治八年五月至六月　　

卷之五十八　　

顺治八年七月　　

卷之五十九　　

顺治八年八月　　

卷之六十　　

顺治八年九月　　

卷之六十一　　

顺治八年十月至十二月　　

卷之六十二　　

顺治九年正月　　

卷之六十三　　

顺治九年二月至三月　　

卷之六十四　　

顺治九年四月　　

卷之六十五　　

顺治九年五月至六月　　

卷之六十六　　

顺治九年七月　　

卷之六十七　　

顺治九年八月　　

卷之六十八　　

顺治九年九月　　

卷之六十九　　

顺治九年十月　　

卷之七十　　

顺治九年十一月至十二月　　

卷之七十一　　

顺治十年正月　　

卷之七十二　　

顺治十年二月　　

卷之七十三　　

顺治十年三月　　

卷之七十四　　

顺治十年四月　　

卷之七十五　　

顺治十年五月　　

卷之七十六　　

顺治十年六月至闰六月　　

卷之七十七　　

顺治十年七月至八月　　

卷之七十八　　

顺治十年九月至十月　　

卷之七十九　　

顺治十年十一月至十二月　　

卷之八十　　

顺治十一年正月　　

卷之八十一　　

顺治十一年二月　　

卷之八十二　　

顺治十一年三月　　

卷之八十三　　

顺治十一年四月至五月　　

卷之八十四　　

顺治十一年六月　　

卷之八十五　　

顺治十一年七月至八月　　

卷之八十六　　

顺治十一年九月至十月　　

卷之八十七　　

顺治十一年十一月至十二月　　

卷之八十八　　

顺治十二年正月　　

卷之八十九　　

顺治十二年二月　　

卷之九十　　

顺治十二年三月　　

卷之九十一　　

顺治十二年四月至五月　　

卷之九十二　　

顺治十二年六月至七月　　

卷之九十三　　

顺治十二年八月至九月　　

卷之九十四　　

顺治十二年十月　　

卷之九十五　　

顺治十二年十一月　　

卷之九十六　　

顺治十二年十二月　　

卷之九十七　　

顺治十三年正月　　

卷之九十八　　

顺治十三年二月　　

卷之九十九　　

顺治十三年三月　　

卷之一百　　

顺治十三年四月　　

卷之一百一　　

顺治十三年五月至闰五月　　

卷之一百二　　

顺治十三年六月至七月　　

卷之一百三　　

顺治十三年八月至九月　　

卷之一百四　　

顺治十三年十月至十一月　　

卷之一百五　　

顺治十三年十二月　　

卷之一百六　　

顺治十四年正月　　

卷之一百七　　

顺治十四年二月　　

卷之一百八　　

顺治十四年三月　　

卷之一百九　　

顺治十四年四月至五月　　

卷之一百十　　

顺治十四年六月至七月　　

卷之一百十一　　

顺治十四年八月至九月　　

卷之一百十二　　

顺治十四年十月　　

卷之一百十三　　

顺治十四年十一月至十二月　　

卷之一百十四　　

顺治十五年正月　　

卷之一百十五　　

顺治十五年二月至三月　　

卷之一百十六　　

顺治十五年四月　　

卷之一百十七　　

顺治十五年五月　　

卷之一百十八　　

顺治十五年六月　　

卷之一百十九　　

顺治十五年七月　　

卷之一百二十　　

顺治十五年八月至九月　　

卷之一百二十一　　

顺治十五年十月至十一月　　

卷之一百二十二　　

顺治十五年十二月　　

卷之一百二十三　　

顺治十六年正月至二月　　

卷之一百二十四　　

顺治十六年三月　　

卷之一百二十五　　

顺治十六年闰三月至四月　　

卷之一百二十六　　

顺治十六年五月至六月　　

卷之一百二十七　　

顺治十六年七月至八月　　

卷之一百二十八　　

顺治十六年九月　　

卷之一百二十九　　

顺治十六年十月　　

卷之一百三十　　

顺治十六年十一月至十二月　　

卷之一百三十一　　

顺治十七年正月　　

卷之一百三十二　　

顺治十七年二月　　

卷之一百三十三　　

顺治十七年三月　　

卷之一百三十四　　

顺治十七年四月　　

卷之一百三十五　　

顺治十七年五月　　

卷之一百三十六　　

顺治十七年六月上　　

卷之一百三十七　　

顺治十七年六月下　　

卷之一百三十八　　

顺治十七年七月　　

卷之一百三十九　　

顺治十七年八月　　

卷之一百四十　　

顺治十七年九月　　

卷之一百四十一　　

顺治十七年十月　　

卷之一百四十二　　

顺治十七年十一月　　

卷之一百四十三　　

顺治十七年十二月　　

卷之一百四十四　　

顺治十八年正月　　

大清世祖体天隆运定统建极英睿钦文显武大德弘功至仁纯孝章皇帝实录目录

进实录表　　

光禄大夫内大臣吏部尚书中和殿大学士加一级臣巴泰等诚惶诚恐稽首顿首上言伏以圣人受命谟烈昭一代之弘规至德承庥简册示万年之大法监于成宪文献足徵慎兹永图典型无缺欲对扬夫盛美爰有事于编摩钦惟世祖体天隆运英睿钦文大德弘功至仁纯孝章皇帝天亶聪明。圣兼述作。大一统而首出。萃六合以为家近悦远来允矣至人不杀东渐西被皇哉神武维扬鼎建燕都殄群丑于风行雷动檄傅南服奠万邦而海晏河清。答纯佑之天心。郊坛躬祀。阐渊源之圣学讲幄时临。尊德报功。治内以治外慎刑纳谏无党而无偏特重科目以抡才。屡蠲租税而裕下。宸章垂诸金石大训炳若日星。盖不但制礼考文识成功之俊伟犹当思栉风沐雨追创业之艰难在位历十八年之忧勤升遐动亿万方之哀慕不缘信史曷表鸿猷钦惟皇帝陛下孝隆缵绪。志切扬休。率田旧章。燕翼切羹墙之慕。鉴观成法。梓材勤丹雘之修爰播纶音。聿新史局乃于康熙六年十月命臣巴泰为监修总裁官。臣图海臣索额图臣李霨臣魏裔介臣杜立德为总裁官臣折尔肯臣哈占臣塞赫臣达都臣马朗古臣张凤仪臣靳辅臣陈敱永臣折库纳臣熊赐履为副总裁官臣喇沙里臣杜冷格臣田启光臣董昌国臣噶布喇臣额塞臣伊拉哈臣王国安臣王敷政臣达岱臣张万禄臣宋德宜臣陈廷敬臣李天馥臣王封荣臣王勖臣朱之佐臣张玉书臣朱世熙臣申涵盼臣陈论臣杜镇臣汪肇衍臣郭棻臣穆成格臣高丽臣喇巴克臣朗第臣布当臣孟色勒臣硕海色臣班第为纂修官开馆校讐搜芸阁兰台之秘。分曹撰辑。出金匮石室之藏。巍巍道冠于百王荡荡功超于千古仰青天而瞻象纬奚罄名言探玉府而见璠玙。自矜希遇因文序次据事详书几易藁而成编四阅载而竣事。恭成世祖章皇帝实录合凡例目录满洲蒙古汉文各一百四十六卷缮写进呈臣巴泰等学本面墙见同窥管。载言纪事。曾何补乎汗青。计日课功。每深惭夫尸素。伏愿世德作求。绍耿光于昭考。仪型丕式垂彝则于后昆臣巴泰等无任瞻天仰圣激切屏营之至谨奉表随进以闻康熙十一年五月二十日光禄大夫内大臣吏部尚书中和殿大学士加一级臣巴泰等谨上表


世祖章皇帝实录序　　

我国家受天眷命。统一万邦。日月所照。血气之属。咸切尊亲。亦惟是小心翼翼之忱。有以通帝载而昭来许。故乃朝廷宫府之政。罔不参稽古训。溥协人心。制定于一时而虑周乎万世。重熙累洽。至于今兹。海隅苍生。穆然想见盛德。信乎开国之规模。诒谋远而流泽长也。洪惟世祖体天隆运定统建极英睿钦文显武大德弘功至仁纯孝章皇帝、神灵天亶。冲龄践阼。绍我太祖太宗丕绪。懋建大猷。勤思上理。当是时。流贼已入京师。明祚已成板荡。遂因明将吴三桂之请。命将士入关定燕京。殄群寇。挈斯民于水火之中、而登之衽席之上爰主郊禋。式颁正朔。自古得天下之正。未之有比也政令彰施百度具举。涤前代之烦苛。沛兴朝之膏泽治化翔洽达乎四表。由是制礼作乐。敷教明刑。虚已以尚贤。推诚以纳诲。斟酌损益。秉至中而时措之。著为谟训。载在简编。皇哉唐哉。子孙世世守之、以成久安长治之。业。于是乎在。康熙十一年。圣祖仁皇帝特开史馆纂辑实录凡一百四十六卷雍正十二年皇考世宗宪皇帝恭阅全书复令儒臣、重加校订。事未竣而。龙驭上宾。朕哀戚之余。饬令陆续进呈敬加披览于戏。睹世祖经纶之钜典。则知创业之甚难。念圣祖世宗继述之深衷则知守成之不易。方策可传者纪纲之成轨。夙夜罔。间者。兢业之一心。敢弗绎思而敬承之以迓上天无疆之休。则是书也。诚致治之权舆。万年之鸿宝矣。谨序　　

乾隆四年十二月初十日



修纂官　　

监修总裁　　

光禄大夫内大臣吏部尚书中和殿大学士加一级臣巴泰　　

总裁　　

光禄大夫都统吏部尚书中和殿大学士加一级臣图海　　

光禄大夫户部尚书保和殿大学士臣索额图　　

光禄大夫太子太保户部尚书保和殿大学士加二级臣李霨　　

光禄大夫太子太保礼部尚书保和殿大学士加一级臣魏裔介　　

光禄大夫太子太保礼部尚书保和殿大学士加一级臣杜立德　　

副总裁　　

资政大夫礼部侍郎中和殿学士臣折尔肯　　

资政大夫礼部侍郎中和殿学士臣哈占　　

资政大夫礼部侍郎保和殿学士臣塞赫　　

资政大夫礼部侍郎保和殿学士臣达都　　

通议大夫礼部侍郎文华殿学士臣马朗古　　

资政大夫礼部侍郎文华殿学士臣张凤仪　　

资政大夫礼部侍郎武英殿学士臣靳辅　　

通议大夫礼部侍郎东阁学士臣陈敱永　　

光禄大夫翰林院掌院学士礼部侍郎加一级臣折库讷　　

通议大夫翰林院掌院学士礼部侍郎臣熊赐履　　

纂修满汉文　　

中宪大夫翰林院侍讲学士臣喇沙里　　

中宪大夫内阁侍读臣杜冷格　　

中宪大夫内阁侍读臣田启光　　

中宪大夫内阁侍读臣董昌国　　

中宪大夫翰林院侍读臣噶布喇　　

中宪大夫翰林院侍讲臣额塞　　

奉政大夫内阁典籍兼光禄寺少卿臣伊拉哈　　

奉政大夫内阁典籍兼光禄寺少卿臣王国安　　

通议大夫正四品加一级内阁撰文中书舍人臣王敷政　　

承德郎内阁撰文中书舍人臣达岱　　

承德郎内阁撰文中书舍人臣张万禄　　

中宪大夫翰林院侍读学士臣宋德宜　　

奉政大夫翰林院侍讲臣陈廷敬　　

文林郎翰林院检讨加一级臣李天馥　　

文林郎翰林院检讨加一级臣王封溁　　

儒林郎翰林院编修加一级臣王勖　　

文林郎翰林院检讨加一级臣朱之佐　　

儒林郎翰林院编修加一级臣张玉书　　

儒林郎翰林院编修加一级臣朱世熙　　

文林郎翰林院检讨加一级臣申涵盼　　

文林郎翰林院检讨加一级臣陈论　　

奉直大夫翰林院编修加一级臣杜镇　　

奉直大夫翰林院编修臣汪肇衍　　

奉直大夫翰林院编修加一级臣郭棻　　

纂修蒙古文　　

资政大夫内阁侍读学士加一级臣穆成格　　

资政大夫内阁侍读学士加一级臣高丽　　

通议大夫内阁侍读学士臣喇巴克　　

中宪大夫内阁侍读臣班第　　

中宪大夫内阁侍读臣布当　　

中宪大夫内阁侍读臣孟色勒　　

承德郎内阁撰文中书舍人臣硕海色　　

承德郎内阁撰文中书舍人臣班第　　

收掌　　

奉政大夫内阁撰文中书加一级臣鄂齐礼　　

奉政大夫内阁撰文中书加一级臣郭名远　　

承德郎内阁撰文中书臣吴卢马　　

承德郎内阁撰文中书臣白特　　

徵仕郎内阁撰文中书加一级臣沈允范　　

徵仕郎内阁办事中书加一级臣张鹏　　

徵仕郎内阁办事中书加一级臣申穟　　

徵仕郎内阁办事中书加一级臣陈宏　　

繙译　　

承德郎内阁撰文中书臣赵尔图　　

承德郎内阁撰文中书臣周新邦　　

承德郎内阁撰文中书臣陈启霖　　

承德郎内阁办事中书加一级臣宽布　　

承德郎内阁办事中书加一级臣简立　　

承德郎内阁办事中书加一级臣顾大位　　

承德郎七品笔帖式加一级臣努黑　　

承德郎七品笔帖式加一级臣塞勒祜　　

承德郎七品笔帖式加一级臣郭洪　　

文林郎七品笔帖式臣博世泰　　

承德郎七品笔帖式加一级臣张荩　　

承德郎七品笔帖式加一级臣钱文彪　　

誊录满洲字　　

奉政大夫内阁撰文中书加一级臣齐格　　

奉政大夫内阁撰文中书加一级臣董奇　　

奉政大夫内阁撰文中书加一级臣巴岱　　

奉政大夫内阁撰文中书加一级臣济兰泰　　

奉政大夫内阁撰文中书加一级臣瓦尔达　　

奉政大夫内阁撰文中书加一级臣浑拜　　

奉政大夫内阁撰文中书加一级臣阿拉米　　

奉政大夫内阁撰文中书加一级臣恺音布　　

奉政大夫内阁撰文中书加二级臣布达礼　　

承德郎内阁撰文中书臣喇都洪　　

承德郎内阁办事中书加一级臣费雅汉　　

承德郎内阁办事中书加一级臣费扬古　　

承德郎内阁办事中书加一级臣穆世哈　　

承德郎内阁办事中书加一级臣庸爱　　

承德郎内阁办事中书加一级臣金大善　　

承德郎内阁办事中书加一级臣伊巴礼　　

承德郎内阁办事中书加一级臣尚图　　

承德郎内阁办事中书加一级臣富喇塔　　

文林郎内阁办事中书臣满丕　　

文林郎内阁办事中书臣阿理马　　

誊录蒙古字　　

奉政大夫内阁撰文中书加一级臣纳哈楚赉　　

奉政大夫内阁撰文中书加一级臣费颜图　　

奉政大夫内阁撰文中书加一级臣达赖　　

奉政大夫内阁撰文中书加一级臣巴朗　　

奉政大夫内阁撰文中书加一级臣赛音察克　　

承德郎内阁撰文中书臣恩格森　　

承德郎内阁撰文中书臣关柱　　

承德郎内阁撰文中书臣孟格图　　

承德郎内阁办事中书加一级臣特古思　　

承德郎内阁办事中书加一级臣博乐齐　　

承德郎内阁办事中书加一级臣额殷　　

承德郎内阁办事中书加一级臣马尼　　

承德郎内阁办事中书加一级臣马第　　

承德郎内阁办事中书加一级臣克什忒　　

承德郎内阁办事中书加一级臣胡什巴　　

文林郎内阁办事中书臣鄂尔泽　　

文林郎内阁办事中书臣拜新岱　　

文林郎内阁办事中书臣门度赫　　

承德郎七品笔帖式加一级臣张皋　　

承德郎七品笔帖式加一级臣席礼　　

承德郎七品笔帖式加一级臣达护　　

誊录汉字　　

荫监生臣卞永誉　　

监生臣何源浚　　

监生臣宋德深　　

监生臣卞永吉　　

监生臣沈溥　　

监生臣刘源　　

监生臣常君恩　　

监生臣何旅　　

监生臣张瀚　　

监生臣汪元絅　　

监生臣崔涵□□玉　　

监生臣胡文火□寉　　

监生臣俞森　　

生员臣李燮　　

生员臣谢家兰　　

生员臣武惟扬　　

生员臣杜讷　　

生员臣张第　　

生员臣戴鹏　　

生员臣王策　　


进实录表　　

光禄大夫经筵讲官太保议政大臣保和殿大学士总理兵部事三等伯加十六级臣鄂尔泰光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加十二级臣张廷玉光禄大夫经筵讲官太子太保东阁大学士兼礼部尚书加五级臣徐本等诚惶诚恐稽首顿首上言。伏以帝治天开建极定八纮之统。皇图日焕。扬庥垂百世之谟。册府增华超汉唐之功烈典章为宪。俨羲禹之图畴编摩必重以再三义例斯昭其画一钦惟世祖体天隆运定统建极英睿钦文显武大德弘功至仁纯孝章皇帝德备三才恩周六合圣人作而万物睹耆定神京大勋集而百姓宁永清寰宇靖中原之沸釜烽燧俱销除南服之苞芽。壸浆竞迓。起疮痍而登衽席。蠲赦之诏频颁。释戈甲而进诗书。举辟之纶屡下。郊坛钜典。亲涉降以申虔。宗庙明禋。肃烝尝而感怆。敬承慈训徽称与孝养兼隆爱笃周亲爵号共车旗并锡讲帏时御。阐至道之渊源。太学躬临。重先师之俎豆。厘度支以均赋役定律令而涤烦苛激浊扬清。澄九州之吏治。兴仁讲让敦四海之民风。言路广开。每切周咨之义。刑书惟慎。式昭钦恤之仁。礼乐修明。纪纲灿设允厘百度。合宫府内外以贻休。丕冒多方。统侯甸要荒而受治。梯航毕至。海隅日出之乡。賨赆俱陈。塞北流沙之域。规模宏远。从古罕俦谟训光昭。千秋为鉴赖简编以傅信宜稽考之加详。洪惟皇帝陛下仁以孝成文因道见推本于卜年卜世慎乃永图孝衷于记动记言昭哉嗣服恭承圣祖仁皇帝命儒臣而纂辑。群工各殚夫寅衷祗奉世宗宪皇帝设文馆以披繙。秘殿复勤于乙夜。爰申前训。按日程功。敬阅鸿编。悉心参订。命臣鄂尔泰等、分曹给札近籞开函谨稽前后之文参考异同之迹谐声转注求一定之指归舆地官阶溯当时之规制远咨掌故喜黎献之有徵近考遗闻发丹书而可据功经五载膏火时亲。序属三冬装潢聿就。恭校成世祖章皇帝实录、合凡例目录满洲蒙古汉文、各一百四十七卷圣训满汉文各六卷。缮写进呈。臣等荣探秘籍。忝。附儒林。披卷薰香。讵有马班之识。循墙橐笔。敢参游夏之词。惟敬慎以就编。仰睹兴朝纬画。务精详而蒇事。忻闻开代贻谋。伏愿心法传中。治功会极。鉴观成宪。钦堂构之加崇。率由旧章。庆云礽之日炽。炳乎金册安史宬而巩金瓯珍以玉函。绵奕世而调玉烛。臣等无任瞻天仰圣激切屏营之至。谨奉表随进以闻。乾隆四年十二月初十日光禄大夫经筵讲官太保议政大臣保和殿大学士总理兵部事三等伯加十六级臣鄂尔泰光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加十二级臣张廷玉光禄大夫经筵讲官太子太保东阁大学士兼礼部尚书加五级臣徐本等谨上表


校对官　　

总裁　　

光禄大夫经筵讲官太保议政大臣保和殿大学士总理兵部事三等伯加十六级臣鄂尔泰　　

光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加士一级臣张廷玉　　

光禄大夫经筵讲官太子保东阁大学士兼礼部尚书加五级臣徐本　　

副总裁　　

光禄大夫太子少保尚书衔食俸加二级臣徐元梦　　

光禄大夫议政大臣理藩院尚书兼理上驷院事务加四级臣纳延泰　　

光禄大夫经筵讲官户部左侍郎降一级加二级臣岱奇　　

光禄大夫礼部右侍郎教习庶吉士加二级臣吴家骐　　

光禄大夫经筵讲官兵部右侍郎仍兼署工部理藩院侍郎事固山额驸加一级食俸又加三级臣班第　　

光禄大夫经筵讲官工部右侍郎仍兼内阁学士加一级食俸又加四级臣索柱　　

提调　　

通奉大夫内阁侍读学士兼佐领加三级纪录二次臣德通　　

通议大夫内阁侍读学士加三级纪录二次臣舒鲁克　　

校阅满汉文　　

资政大夫工部右侍郎臣许希孔　　

通奉大夫日讲官起居注詹事府少詹事兼翰林院侍讲学士加三级纪录三次臣许王猷　　

中宪大夫日讲官起居注詹事府少詹事兼翰林院侍讲学士臣吕炽　　

中宪大夫内阁侍读学士兼佐领臣德新　　

通议大夫翰林院侍讲学士兼佐领加二级臣石介　　

资政大夫太仆寺少卿加四级纪录二次臣鼎柱　　

朝议大夫国子监祭酒纪录四次臣敷文　　

朝议大夫国子监祭酒臣谢道承　　

资政大夫左春坊左庶子兼佐领加四级臣文保　　

中宪大夫翰林院侍读兼佐领加二级级录二次臣赫瞻　　

承德郎署理日讲官起居注右春坊右中允臣朱良裘　　

承德郎左春坊左赞善兼翰林院检讨加一级臣李文锐　　

承德郎日讲官起居注右春坊右赞善兼翰林院检讨纪录二次臣钱本诚　　

承德郎国子监司业纪录二次臣陆宗楷　　

通奉大夫一等护卫加一级臣世禄　　

资政大夫二等轻车都尉兼佐领加三级臣阿济图　　

朝议大夫内阁侍读加二级纪录二次臣常海　　

奉政大夫内阁侍读加一级臣广安　　

文林郎翰林院编修臣范咸　　

承德郎翰林院编修加二级纪录二次臣徐以烜　　

奉直大夫翰林院编修加三级臣田志勤　　

儒林郎翰林院编修加一级臣刘纶　　

文林郎翰林院编修臣曹秀先　　

文林郎翰林院编修臣沈荣仁　　

徵仕郎翰林院检讨臣张汉　　

文林郎翰林院检讨加一级纪录二次臣阮学浩　　

徵仕郎翰林院检讨臣唐进贤　　

徵仕郎翰林院检讨臣王芥园　　

文林郎翰林院检讨加一级陈兆仑　　

奉直大夫盛京礼部员外郎纪录一次臣查尔泰　　

奉政大夫刑部员外郎加一级臣宁德　　

奉政大夫盛京刑部员外郎加一级臣德成　　

中宪大夫工部员外郎加三级级录二次臣舒敏　　

奉直大夫户部主事加一级臣岳安　　

校阅蒙古文　　

通议大夫内阁侍读学士兼佐领加二级纪录二次臣鼐满岱　　

中宪大夫国子监司业加三级纪录一次臣三达礼　　

中宪大夫理藩院郎中加二级臣多尔济　　

中宪大夫内阁侍读加四级臣丹柱尔　　

奉直大夫兵部员外郎纪录一次臣储尔汉　　

奉直大夫兵部员外郎纪录一次臣罗布藏　　

奉政大夫理藩院员外郎加一级臣吉兰泰　　

朝议大夫理藩院员外郎加二级臣达色　　

奉政大夫太仆寺员外郎加一级臣常泰　　

通奉大夫骑都尉加三级臣常在　　

承德郎吏部主事纪录一次臣巴达克图　　

原任理藩院侍郎臣常寿　　

收掌　　

奉直大夫兵部员外郎纪录一次臣色楞查式　　

奉直大夫兵部员外郎纪录一次臣吉泰　　

奉直大夫兵部主事加一级臣那朗阿　　

承德郎内阁撰文中书舍人加三级臣德礼　　

承德郎内阁撰文中书舍人加三级臣穆通阿　　

文林郎内阁撰文中书舍人加一级臣觉罗伊升阿　　

修职佐郎翰林院待诏加二级纪录二次臣绰奇　　

徵仕郎翰林院八品笔帖式加一级臣赫臣　　

繙译满文　　

中宪大夫佐领臣淑宝　　

奉政大夫工部员外郎加一级臣博宽　　

奉直大夫刑部主事加一级臣永宁　　

儒林郎大理寺评事加一级臣宝成　　

徵仕郎内阁中书舍人臣海明　　

徵仕郎内阁中书舍人臣永浩　　

文林郎繙译进士候选知县七品笔帖式加一级臣魏象乾　　

徵仕郎候补小京官理藩院八品笔帖式加一级臣芳泰　　

儒林郎翰林院七品笔帖式加一级臣良格　　

修职郎吏部八品笔帖式臣恭安　　

徵仕郎刑部八品笔帖式加一级臣富琦　　

徵仕郎起居注八品笔帖式加一级臣永贵　　

徵仕郎起居注八品笔帖式加一级臣明通　　

徵仕郎翰林院八品笔帖式加一级臣关键　　

徵仕郎翰林院八品笔帖式加一级臣德克敬额　　

文林郎七品笔帖式臣孙琦　　

文林郎七品笔帖式臣安福　　

修职郎八品笔帖式臣穆尔斌　　

修职郎八品笔帖式臣玛理　　

生员臣觉罗伊灵阿　　

繙译生员臣英永　　

义学生臣世奇　　

繙译蒙古文　　

中宪大夫佐领臣乌隆阿　　

承德郎吏部主事纪录一次臣伍余齐　　

儒林郎内阁撰文中书舍人加二级臣僧德　　

徵仕郎内阁办事中书舍人纪录一次臣九格　　

儒林郎内阁办事中书舍人加二级臣阿延泰　　

徵仕郎内阁办事中书舍人臣查式　　

文林郎繙译进士候补小京官七品笔帖式臣端珠克　　

儒林郎七品笔帖式加一级臣常有　　

文林郎七品笔帖式臣长生保　　

文林郎七品笔帖式臣达赖　　

文林郎七品笔帖式臣永魁　　

文林郎七品笔帖式臣那穆扎布　　

文林郎七品笔帖式臣班泰　　

文林郎七品笔帖式臣勒尔金　　

文林郎七品笔帖式臣德善　　

文林郎七品笔帖式臣福昌　　

徵仕郎八品笔帖式加一级臣春泰　　

徵仕郎八品笔帖式加一级臣飞森布　　

徵仕郎八品笔帖式加一级臣德宁　　

徵仕郎八品笔帖式加一级臣常明　　

修职郎八品笔帖式臣吴尔图那苏图　　

修职郎八品笔帖式臣丹木巴　　

誊录满洲字　　

文林郎内阁中书舍人加二级纪录二次臣那锡泰　　

徵仕郎内阁中书舍人臣富义　　

徵仕郎内阁中书舍人臣富昆　　

儒林郎吏部七品笔帖式加一级臣武登额　　

儒林郎兵部七品笔帖式加一级臣盛福　　

儒林郎工部七品笔帖式加一级臣傅昆　　

文林郎吏部八品笔帖式加二级臣鄂尔博　　

徵仕郎礼部八品笔帖式加一级臣伍云保　　

徵仕郎起居注八品笔帖式加一级纪录二次臣明泰　　

徵仕郎翰林院八品笔帖式加一级臣成柱　　

徵仕郎翰林院八品笔帖式加一级臣倭克成额　　

徵仕郎翰林院八品笔帖式加一级臣费成额　　

徵仕郎翰林院八品笔帖式加一级臣常明　　

徵仕郎太仆寺八品笔帖式加一级臣兴德　　

徵仕郎国子监八品笔帖式加一级臣永明　　

徵仕郎户科八品笔帖式加一级臣成禄　　

修职郎八品笔帖式臣苏方阿　　

修职郎八品笔帖式臣萨炳阿　　

修职郎八品笔帖式臣三喜　　

修职郎八品笔帖式臣明泰　　

修职郎八品笔帖式臣宝德　　

修职郎八品笔帖式臣宁福　　

修职郎八品笔帖式臣武登　　

监生臣德宁　　

监生臣博成额　　

监生臣那岱　　

监生臣玛尔吉　　

监生臣马赟　　

监生臣傅生阿　　

生员臣傅隆安　　

生员臣拉兴祖　　

生员臣张廷瑞　　

生员臣博临泰　　

繙译生员臣觉罗图思德　　

繙译生员臣伏魔保　　

繙译生员臣穆通阿　　

武生臣八哈布　　

官学生臣世德　　

官学生臣觉罗托拜　　

官学生臣拔昌　　

官学生臣傅宁阿　　

官学生臣苏楞额　　

官学生臣玉保　　

官学生臣傅忠　　

官学生臣富隆阿　　

官学生臣有福　　

官学生臣鄂朔　　

义学生臣明伦　　

义学生臣萨克信　　

义学生臣和昇　　

义学生臣德敏　　

义学生臣明泰　　

誊录蒙古字　　

儒林郎七品笔帖式加一级臣钧玉　　

徵仕郎八品笔帖式加一级臣喇嘛查布　　

徵仕郎八品笔帖式加一级臣明和　　

徵仕郎八品笔帖式加一级臣索诺穆　　

徵仕郎八品笔帖式加一级臣哈拉扣　　

徵仕郎八品笔帖式加一级臣色布腾　　

徵仕郎八品笔帖式加一级臣福显　　

徵仕郎八品笔帖式加一级臣常德　　

徵仕郎八品笔帖式加一级臣忠保　　

徵仕郎八品笔帖式加一级臣善德　　

徵仕郎八品笔帖式加一级臣常山　　

徵仕郎八品笔帖式加一级臣黑达色　　

徵仕郎八品笔帖式加一级臣额图洪　　

徵仕郎八品笔帖式加一级臣永禄　　

徵仕郎八品笔帖式加一级臣伍保　　

徵仕郎八品笔帖式加一级臣三达色　　

修职郎八品笔帖式臣苏明　　

修职郎八品笔帖式臣六十八　　

门上笔帖式臣鄂齐尔　　

繙译举人臣达尔扎　　

繙译生员臣苏布洞阿　　

繙译生员臣苏巴尔汉　　

繙译生员臣喜福　　

繙译生员臣五十五　　

官学生臣文都尔虎　　

官学生臣福明　　

官学生臣孙迪　　

官学生臣锁柱　　

官学生臣代音布　　

官学生臣福禄　　

官学生臣兴福　　

官学生臣诺穆图　　

义学生臣国泰　　

誊录汉字　　

荫生臣徐翼燕　　

候补内阁中书舍人臣商思敬　　

进士臣许炯　　

儒林郎都察院七品笔帖式加一级臣丰盛　　

举人臣史曾　　

举人臣李源　　

举人臣杨潮观　　

举人臣董淑英　　

举人臣秦凤翼　　

举人臣吴虎炳　　

即用州同臣张继龄　　

即用州同臣李森　　

候选州同臣何积中　　

候选州同臣张龄丰　　

候选州同臣邱云锦　　

候选州同臣程光弼　　

候选州同臣潘溶　　

候补八品笔帖式臣陈奇圣　　

即用州判臣朱存章　　

即用州判臣侯傅山　　

候选州判臣沈均安　　

候选府经历臣方至　　

监生臣张裕爌　　

监生臣韩佐唐　　

监生臣易祖栻　　

监生臣杨耀曾　　

监生臣朱缙　　

监生臣朱抚　　

监生臣沈鸿　　

监生臣姚兴渥　　

监生臣朱源　　

监生臣王作霖　　

监生臣蒋晋荣　　

监生臣顾宗预　　

监生臣沈奂文　　

监生臣徐熊占　　

监生臣张鼎新　　

监生臣顾永祐　　

生员臣赵滋本　　

生员臣商书



大清世祖体天隆运定统建极英睿钦文显武大德弘功至仁纯孝章皇帝实录卷之一　　

世祖体天隆运定统建极英睿钦文显武大德弘功至仁纯孝章皇帝讳太宗应天兴国弘德彰武宽温仁圣睿孝敬敏昭定隆道显功文皇帝第九子也母孝庄仁宣诚宪恭懿至德纯徽翼天启圣文皇后于崇德戊寅正月三十日戌时诞上于盛京孝庄文皇后方娠时有红光绕身衣裾间如有龙盘旋状。女侍皆惊以为火。近视之不见如是者屡众皆大异诞之前夕孝庄文皇后梦一神人抱一子授之曰此统一天下之主也孝庄文皇后受置膝上其人忽不见既寤以语太宗太宗曰是异祥子孙大庆之兆也次日上诞生视之顶中发一缕耸然高起与别发迥异是日红光照耀宫闱经久不散香气弥漫数日上生而神灵聪明英睿志量非常天日之表龙凤之姿仪范端凝见者慑服稍长頴敏轶伦。六龄即嗜观书史尝曰父皇自幼读书予亦欲读书。每披览所及、一目辄数行下。不由师授解悟旁通博于经籍以是太宗皇帝甚钟爱而属意焉且雄略夙成临机应务智深勇沉冲年践阼定鼎燕京内而大臣运筹外而武臣树绩莫不倾心用命迨乎躬理万几兼综条贯烛照靡遗广罗俊乂酌定章程。采纳群言执中乾断廓清六宇怀保兆民靖寇乱于崇朝。致恬熙于中外礼明乐备制度详昭以启万年无疆历服。盖天之笃生圣人宏一统之业肇开创之模自古以来、实为希觏云。　　

○崇德八年。癸未八月。壬戌朔　　

○庚午。亥刻太宗文皇帝宾天内外和硕亲王以下牛录章京以上朝鲜国世子等及公主和硕格格和硕福金以下牛录章京等官命妇以上、咸集设卤簿列鞴鞍马三十五载甲胄马二载囊橐马一空。马百载帷幄骆驼二十空骆驼二十内外和硕亲王多罗郡王多罗贝勒固山贝子公等牛录章京以上朝鲜世子等及公主和硕格格多罗格格、固山格格和硕福金多罗福金固山福金牛录章京等官命妇以上、衣带皆缟素内外和硕亲王以下、牛录章京以上、皆截发辫和硕福金以下、牛录章京等官命妇以上、亦截发。公主下嫁者、衣带缟素不截发。时外藩科尔沁国和硕福妃、和硕贤妃、与察哈尔故额驸额哲妻固伦公主、祁他特额驸妻固伦公主、弼尔塔噶尔额驸妻固伦公主多罗郡王班第额驸妻公主和硕卓礼克图亲王吴克善妻、多罗巴图鲁郡王满朱习礼妻多罗格格等俱以。戚属贺捷至盛京。未还。遇丧衣带皆缟素不截发王以下奉国将军以上公主以下固山格格以上。和硕福金以下奉国将军之妻以上咸集清宁宫前。诣大行皇帝几筵焚香跪奠酒三毕。皆起立举哀固山额真昂邦章京、承政等以下、咸集崇政殿前固山额真、昂邦章京承政等命妇以下、俱齐集大清门外各按旗序立。举哀　　

○辛未。酉刻。奏乐。迎梓宫出奉安于崇政殿。诸王贝勒大小群臣朝夕哭临三日每入哭时梓宫前、焚香献馔众皆跪奠酒三叩头三起立哭。哭临礼毕王贝勒、贝子、公等、及众福金归第斋戒部院诸臣斋宿本衙门闲散诸臣、俱赴笃恭殿斋戒。固山额真、昂邦章京承政等官命妇以下、于初十日暮。各还家诸王率固山额真等每日黎明哭临一次祭奠如前者又七日。禁止屠宰凡十三日　　

○时章京敦达里、安达里二人愿殉敦达里满洲人幼事太宗。后分隶和硕肃亲王豪格。及太宗宾天后。敦达里以幼蒙恩养不忍永离。遂以身殉。诸王贝勒等甚义之。以敦达里志不忘君忠忱足尚赠甲喇章京子孙永免徭役。倘干犯重典应赦者即与开释不应赦者仍减等官爵世袭勿替安达里叶赫人自来归时先帝怜而养之。由微贱、沐殊恩授官职亦请殉。诸王贝勒等亦甚义之各予安达里衣一袭。豫议恤典加赠牛录章京为梅勒章京。子孙世袭其免徭宥罪一如敦达里例。既定议召安达里谕之安达里临殉时、谓诸王贝勒等曰若先帝在天之灵、问及后事。将何以应诸王贝勒等对曰。先帝肇兴鸿业。我等翊戴冲主、嗣位承基。务当实心辅理倘邀在天之灵、垂鉴呵护。是所愿也　　

○乙亥先是太宗皇帝缵承太祖丕绪。御极十有七载励精图治躬理机务鸿纲钜制贻谟宏远。伐叛抚降臣服朝鲜平定察哈尔国及萨哈尔察卦尔察瓦尔喀虎尔哈暨蒙古各部落靡不怀德畏威禀承教令屡与明国议和、不从而后征之攻城略地所向成功降其将帅抚其军民悉加恩养关外宁远以东俱入版图国势滋隆人心向附。锦州松杏塔山之捷中原震动诸王及文武大臣等、咸以混一区夏为请。朝鲜及外藩各国、云集阙下奉表称贺。值龙驭上宾。于是和硕礼亲王代善会集诸王贝勒贝子公及文武群臣以天位不可久虚伏睹大行皇帝第九子天纵徇齐昌符协应爰定议同心翊戴。嗣皇帝位共立誓书昭告天地王等誓词曰代善济尔哈朗多尔衮豪格阿济格多铎阿达礼阿巴泰罗洛宏、尼堪博洛硕托艾度礼满达海吞齐费扬古博和托吞齐喀和托等、不幸值先帝升遐。国不可无主。公议奉先帝子缵承大位。嗣后有不遵先帝定制。弗殚忠诚藐视皇上幼冲明知欺君怀奸之人、互徇情面。不行举发及修旧怨倾害无辜兄弟谗构私结党羽者。天地谴之令短折而死诸臣誓词曰。阿山叶臣英俄尔岱杜雷何洛会准塔恩格图、巴特玛马喇希俄莫克图伊拜阿尔津阿济格尼堪敦拜车尔布哈宁噶德尔得赫石廷柱巴颜李国翰佟图赖吴守进金砺吴达海拜席特库星讷硕詹觉善雍舜、俄罗塞臣、巴哈纳巴都理蓝拜、明安达礼库尔禅谭拜拖克拖会、济席哈、雅布海布达席理康喀赖纳木额参喇玛、图瞻、屯泰裴国珍金维城何济吉尔王国光郭朝宗郎绍贞孟乔芳、祖泽远、崔名新张存仁、曹光弼、郎球韩岱尼堪僧格、吴拜雅赖来穆布俄齐尔喀查海钮黑、布颜布善萨苏喀杨善索浑达尔岱、敦兑范文程、刚林、额色黑詹霜吴达礼、布丹渥赫帕帕、喀木图、谨誓告于天地我等如谓皇上幼冲不靖共竭力、如效力先帝。时而谄事本主豫谋悖乱讐陷无辜。见贤而蔽仰见恶而徇隐。私结党羽构启谗言有一于此。天地谴之。即加显戮　　

○诸王贝勒公议以和硕郑亲王济尔哈朗和硕睿亲王多尔衮、辅理国政誓告天地。词曰。今公议以济尔哈朗多尔衮辅理国政我等如有应得罪过不自承受。及从公审断又不折服者天地谴之。令短折而死　　

○和硕郑亲王和硕睿亲王誓告天地。词曰。兹以皇上幼冲。众议以济尔哈朗多尔衮辅政我等如不秉公辅理妄自尊大。漠视兄弟不从众议每事行私以恩讐为轻重天地谴之令短折而死　　

○初国舅额驸阿布泰原在内大臣列令出入大内及值国家有丧不入内廷私从和硕豫亲王多铎游。诸王、贝勒、贝子、固山额真、议政大臣等、以阿布泰负主恩、无人臣礼。议夺牛录、除国舅额驸名、为民其优免壮丁百名、仍充公役　　

○丙子遣护军统领阿济格尼堪敦拜前锋统领努山等率将士驻防锦州　　

○丁丑多罗郡王阿达礼往谓和硕睿亲王多尔衮曰。王正大位。我当从王又往谓和硕郑亲王济尔哈朗曰和硕礼亲王、命我常至其府中往来。又固山贝子硕托遣。吴丹至和硕睿亲王所言内大臣图尔格。及御前侍卫等皆从我谋矣王可自立为君。阿达礼、硕托、又往视和硕礼亲王代善足疾。偕多罗贝勒洛宏同行阿达礼硕托、登床。附和硕礼亲王耳语曰众已定议立和硕睿亲王矣。王何默默。于是和硕礼亲王、和硕睿亲王、白其言于众。质讯俱实。阿达礼、硕托、扰政乱国以叛逆论阿达礼母硕托妻结党助逆。及同谋之吴丹、俱伏诛罗洛宏因同诣和硕礼亲王所收系。以不知情免罪大学士刚林亦收系因曾白于诸内大臣往伺伊王阿达礼动静又将伊王交与和硕睿亲王且一一具首于内大臣等。亦免罪以和硕礼亲王即行举发籍阿达礼家、尽给之大学士刚林拨入正黄旗籍硕托家并其子位哈、齐兰布、给和硕睿亲王。大学士范文程拨入镶黄旗以阿达礼弟勒克德浑、杜兰、给和硕肃亲王　　

○戊寅建斋七昼夜毕。祭大行皇帝。陈设牲帛酒体及服御等物。和硕亲王以下牛录章京以上、和硕公主、和硕福金以下奉国将军固山额真命妇以上、及外藩诸王贝勒等齐集举哀。行三献礼　　

○恭顺王孔有德怀顺王耿仲明智顺王尚可喜上大行皇帝香。各献白金千两。续顺公沉志祥献白金五百两纳三王各百两公五十两　　

○癸未两黄旗大臣侍卫等盟誓天地词曰图尔格、拜尹图谭泰塔瞻、锡翰多尔济、俄齐尔桑博琫伊尔登额尔克戴青杜尔麻、谷世毕力克图察喀尼俄齐尔巩阿岱、索诺木、车尔格图赖、鳌拜、塔世海多尔济、色勒查雅哈达云、阿鲁哈、冷僧机塞冷、诺木齐、常器、阿桑、囊努克、满珠锡里希福、范文程、刚林达雅齐索尼、额尔格图俄黑巴哈哈世屯拜山顾纳代希尔艮陈泰额尔毕黑布克沙聂克塞伊尔都齐董阿赖垂尔阿喇密穆成格噶尔哈图布雅习礼布颜。德马护遏必隆纳尔迈图禄会塞棱苏班岱巴世泰沙济达喇、格黑礼阿兰柴阿闵绰罗克贝马尔扎哈多尔济科布索吴尔席阿津阿理麻讷穆坤谷穆噶布喇噶尔马额布格德喀兰图谷睦敖塞郎苏巴特玛尚西朗素木成格巴泰阿克善、额尔克图诺和多尔护沙谭都塞赫察克都尔鄂兑艮都尔、克世讷喇谷、绰克图敦卓布马尼泰安济喇绰尔济毛奇塔特、纳穆僧格、塞贲门都、伊思喀布、塞棱明盖、桑阿尔豸、阿喇布滩、傅喀、诺尔孙额尔艮泽、费扬古、谷英郭尔图、达尔扎穆理玛达大海塞特尔岳丹谷巴达马喇喜、沙理阿喇喜阿尔赖叶思祜胡密啬达苏穆赫林阿哈连多莫克图、滕起绰尔济孔钮罗多内敖内戈科叟塞豸桑固尔席达礼巩特马尔都脱代尼雅汉阿赖吴赖、祖泽润、刘之源、马光远满达尔汉巴布泰伊尔德谭布阿喇善阿哈尼堪来护、巴雅喇、喇思辖布甘都卫贞祖泽弘、马光辉、张大猷、祖可法、戴都、喀喀木、赵布泰、温笃礼、科尔坤巴山、舒淑万塔锡绰尔济赛音布班拜巴尔泰敦铎和、戴青喀喇尔代、克世图、翁盖索尔郭努山、纳海、喀恺张屯、季山克宜福、吴尔柱、额塞、伊尔格德、塔布都礼、和托、巴代叟塞、巴特马、宁塔哈、尼雅汉、阿哈硕色胡密色胡敏费扬古、鄂末克图、郭迈谨誓告于天地。我等若以主上幼冲。不靖共竭力如效力先帝时。谄事诸王与诸王贝勒贝子公等结党谋逆。潜受赂遗及与人朋比讐陷无辜媢嫉构谗蔽抑人善徇隐人恶者天地谴之即加显戮甲申初次大祭大行皇帝是日以外藩诸王公主福金不便久留令先释服有遗匿名帖谋陷固山额真谭泰者为公塔瞻母家高丽妇人所得言于包衣大达哈纳。达哈纳、以告伊主公塔瞻、及固山额真谭泰。谭泰、塔瞻、因启诸王。王等令送法司质讯及讯高丽妇人。云帖乃宗室巴布海家太监所与于是巴布海夫妇、及其子阿喀喇、坐造匿名帖陷害谭泰皆弃市拘高丽妇人时妇人已入市不在家因问门外有人监守尔从何得出供云从家人住房窗中出于是塔瞻母坐纵遣高丽妇人从窗中出与伊壻巴布海夫妇通谋亦弃市又巴布海妻使蒙古妇人往母家为塔瞻家守门人所执蒙古妇人供云往衙门中寻我主不期被执及讯其同行女子乃云我主母使蒙古妇人往母家许久方使我去于是蒙古妇人坐诳言为其主母隐讳。弃市太监坐不承认与高丽妇人帖、亦弃市。籍没巴布海家、一半入官。一半给固山额真谭泰。　　

○乙酉。诸王、贝勒、贝子、率文武各官祭告大行皇帝。文曰兹者龙驭上宾。臣等以大位不可久虚国家不可无主议奉皇子嗣承大位。伏祈昭鉴　　

○科尔沁国和硕福妃、和硕贤妃冰图王妃、和硕土谢图亲王巴达礼、和硕卓礼克图亲王吴克善、多罗巴图鲁郡王满朱习礼、多罗扎萨克图郡王布塔齐、国舅桑噶尔寨固伦额驸巴雅思护朗、祁他特、弼尔塔噶尔、和硕额驸多尔济、穆章、多罗额驸绰尔济、土默特部落查萨衮达尔汉、归化城土默特部落章京诺尔布、敖汉部落固伦额驸多罗郡王班第、喀喇沁部落查萨衮杜棱、扎鲁特部落喇巴泰、吴喇忒部落小桑噶尔寨鄂尔多斯部落沙克察、巴林部落塞布腾、多罗额驸色冷四子部落查萨衮达尔汉卓礼克图、郭尔罗斯部落布木巴、翁牛特部落博拖戈、查萨衮达尔汉戴青塞桑吴巴什察哈尔国固伦公主、柰曼部落多罗达尔汉郡王衮出斯巴图鲁、和硕额驸巴达理、杜尔伯特部落色冷、额林臣、伊苏特部落噶尔马宜尔登、扎赖特部落山查、克西克腾部落色冷达尔汉巴图鲁等、及大小头目喇嘛、各上大行皇帝香。献驼、马、金、银、缎疋、貂皮、鞍辔、甲胄、衣帽等物。酌纳之。　　

○附八旗下外藩驻牧蒙古公博洛、多罗额驸戴达尔汉昂邦章京阿尔鼐、古墨德、祁他特车尔贝查木素诺尔布德参济王、卓尔齐泰、哈岱叟格毛海梅勒章京绰尔门衮楚克甲喇章京海塞、穆章等上大行皇帝香。献鞍马、银器等物酌纳之　　

○丙戌上以即位。祭告郊庙。文武各官、先期斋戒三日。遣辅国公篇古恭代南郊祝文曰。大清嗣天子臣敢昭告于昊天上帝曰。维崇德八年八月初九日皇考上宾。诸王群臣、议以藐躬继承大统。改明年为顺治元年。伏祈上天昭鉴俯垂眷祐。祭太祖祝文曰孝孙嗣皇帝臣敢昭告于太祖承天广运圣德神功肇纪立极仁孝武皇帝曰维崇德八年八月初九日皇考上宾诸伯叔兄及文武群臣咸以大位不可久虚国家不可无主爰奉藐躬继承大统改明年为顺治元年伏祈昭鉴。俯垂默祐祭四祖及宗室武功郡王祝文如前。　　

○丁亥。上即皇帝位。是日内外诸王、贝勒率文武群臣、集笃恭殿前。上出宫时寒甚。侍臣进貂裘。上视裘、却弗御。时上甫六龄。将升辇、乳媪欲同坐上曰。此非汝所宜乘不许上升辇。由东掖门出诸王、贝勒文武群臣跪迎上御殿。顾谓侍臣曰诸伯叔兄朝贺宜答礼乎宜坐受乎侍臣对曰。不宜答礼于是和硕郑亲王济尔哈朗和硕睿亲王多尔衮、率内外诸王、贝勒、贝子、公文武群臣行三跪九叩头礼毕。颁诏大赦。诏曰我太祖武皇帝、受天明命。肇造丕基。懋建鸿功。贻厥孙子皇考大行皇帝、嗣登大宝盛德深仁弘谟远略克协天心不服者武功以戡定。已归者文德以怀柔。拓土兴基。国以滋大。在位十有七年。于崇德八年八月初九日上宾今诸伯叔兄、及文武群臣、咸以国家不可无主。神器不可久虚谓朕为皇考之子应继大统。乃于八月二十六日、即皇帝位以明年为顺治元年朕年幼冲。尚赖诸伯叔兄、大臣、共襄治理。所有应行赦款开列于后。谋犯朝廷、焚毁宗庙陵寝宫殿、逃亡叛逆、蛊毒魇魅、窃盗、祭天器皿、及御用诸物、子孙杀祖父母父母、鬻卖兄弟、妻妾告夫内乱、杀人、聚党劫财等大恶向在不赦今咸赦除之其余一切死罪、因禁隐匿偷盗、及未完赃赎等罪。尽行赦免如有以赦前事讦告者、以其罪罪之。逃走遗失者如经原主认识给还免罪。彼此相称贷者、照旧准偿布告中外咸使闻知宣诏毕。内外诸王、贝勒及文武百官、行三跪九叩头礼毕上起立。固让和硕礼亲王先行。始升辇入宫诸王、贝勒及文武各官、跪送。上顾谓侍臣曰。适所进裘若黄里、朕自衣之。以红里、故不服耳。是日、不设卤簿不作音乐。诸王大臣、以上既即位冠宜缀缨、于是诸王以下及军民人等皆令缀缨。惟内大臣侍卫御前人等不缀缨诸王自是各归府。群臣亦各就第有顶戴官员以上暂停婚嫁宴会。民间不禁。　　

○遣官颁哀诏于朝鲜外藩蒙古诸国诏曰我皇考盛德宏功。凡属侯服、咸深爱戴。本年八月初九日龙驭上宾中外臣民罔弗哀悼。属在藩服、咸使闻知。其原定丧制开载甚明。凡祭葬礼仪、悉从俭朴仍遵古制、以日易月。二十七日释服。诏书到日、国王以下。各照旧举行丧礼。　　

○以杜尔伯特部落索朗阿、随征黑龙江等处为乡导、及擒获逃亡布颜图等功。赐名达尔汉　　

○辛卯。内院大学士希福等以黑星通晓历法。奏用之。并赐房舍衣服等物　　

大清世祖体天隆运定统建极英睿钦文显武大德弘功至仁纯孝章皇帝实录卷之一



大清世祖体天隆运定统建极英睿钦文显武大德弘功至仁纯孝章皇帝实录卷之二　　

崇德八年癸未九月壬辰朔　　

○甲午朝鲜国王李倧擒获自明国天津来侦探兵船一只杀八人生擒九人解至。赏押解官叶禄等银两貂皮等物视旧例倍之　　

○乙未。赐喀尔喀部落喇玛塔尔达尔汉诺颜。使臣布喇噶岱等、缎布有差。　　

○丁酉驻防海州河口伊勒慎擒获明国兵船二只。杀十人生擒四人解送来京。　　

○庚子月祭大行皇帝。　　

○是日、令出征和硕郑亲王济尔哈朗、多罗武英郡王阿济格、及贝子、公、大臣等、先释服。　　

○辛丑。巳刻。地震。自西北而南、有声。　　

○壬寅。和硕郑亲王济尔哈朗、多罗武英郡王阿济格、统领大军。载红衣炮及诸火器征明宁远濒行诸和硕亲王多罗郡王、多罗贝勒固山贝子固山额真梅勒章京以上俱诣堂子吹螺掌号。行三跪九叩头礼。树八纛复向天行三跪九叩头礼毕呜炮三大军西发。　　

○癸卯以通事顾尔马浑、屡发朝鲜国阴谋纤悉无隐致亲族为朝鲜所杀顾尔马浑、忠于国事不负任使授为牛录章京　　

○乙巳以安达礼子来塔库袭三等梅勒章京敦达礼子俄赫袭三等甲喇章京　　

○以故牛录章京伯尔格子顾禄古袭职　　

○丙午遣官颁即位诏于朝鲜、及外藩蒙古诸国。兼赐朝鲜国敕谕三道。并大行皇帝遗谕二道敕谕曰皇帝敕谕朝鲜国王李倧朕荷天庥。缵承祖宗丕业已敷大赉于国内兹罔分中外广沛仁恩。特颁敕书。赐尔鞍马貂皮、缎疋等物王其益加祇励永矢忠贞。又谕曰。明国不度时命频遣船海上、窥我边疆。王之边吏擒获解送该部奏闻朕深嘉尔恪守疆土用加恩赉、以奖忠诚。复赐银五百两。其获船弁兵、王应分别升赏。嗣后仍严谕边吏益加防御又谕曰。我皇考大行皇帝恩德崇隆。洞悉尔朝鲜疾苦。以岁贡方物较多兼之奉命使臣。仍袭明国旧例受馈过厚遗累民人。因念民皆吾民。恐致疲困曾将岁贡方物及使臣受馈数目酌定裁减俟至秋期颁行。朕今仰体我皇考轸恤之仁。遵照裁额。并颁遗谕大行皇帝遗谕曰。宽温仁圣皇帝敕谕朝鲜国王李倧岁贡方物悉出于民夫民皆吾民朕恐重致疲困。今将岁贡绿绵二百五十疋、红绵二百五十疋、各减五十疋。白绵一千五百疋减五百疋细纻丝四百疋、减三百疋。粗布七千二百疋、减二百疋上等腰刀二十六口、减六口。五爪龙蓆四领、减二领。杂色花蓆四十领减二十领其余仍旧至我国中禁系之人俱经纵释。尔国崔明纪、金盛黑尼虽罪在不赦。朕亦从宽宥释自狱中。令出侍尔世子李＜溰-豆王＞。首恶金盛黑尼、既己释放。其义州禁系党羽沉德渊、曹汉英蔡义恒等、及筑城之朴黄、亦著释放。至于林庆业、既犯蠹国之罪。不以一身当之。将覆宗绝嗣之祸、遗累兄弟宗族。自行逃走。恶莫大焉。但因一人之故、尽诛其兄弟宗族。实所不忍。今俱行释放、令回原籍。又遗谕曰朕闻本朝使臣、仍照明国使臣旧例馈遗。致累民人殊非善制。今将馈遗本朝使臣礼物。裁减著为定例。正使鞍马二匹、空马二匹、各减一匹银二千五百五十九两减一千五百五十九两绵五百五十七疋减三百五十七疋纻丝一百六十二疋减一百二疋布六百五十疋减三百五十疋余物俱减大半同出使官员礼物各按品递减其馈遗使臣礼物若在驿馆给与恐致纷扰、舆马著于义州给与余物俱于王京给与沿途有应设筵宴之大驿有不设筵宴之小驿因越站之故按驿折取银两、及索鹰犬等物并应付官妓俱著停止其迎送筵宴接见使臣礼仪俱照旧沿途经过驿站及止宿之处或有彼处官役、指称本朝使臣扰害百姓亦未可知兹特令使臣将食用之物、酌量裁减。著为定例。　　

○戊申。厄鲁特部落顾实汗、遣使奏言。达赖喇嘛、功德甚大。请延至京师令其讽诵经文以资福佑。许之。　　

○辛亥。大行皇帝山陵宝城宫殿告成。择日、梓宫发引奉安陵寝遣镇国将军阿拜、祭告圜丘太庙　　

○壬子奉移大行皇帝梓宫敬安陵寝是日诸王及内二旗下内大臣侍卫、已出痘公主、和硕福金格格等集崇政殿哭临。和硕礼亲王代善、升阶诣梓宫前。跪三献爵。诸王以下皆跪行三叩头礼。毕学士詹霸升阶至东侧。跪读祝文。文曰维崇德八年癸未九月壬辰朔越二十一日壬子孝子嗣皇帝敢昭告于皇考神位之前曰我皇考升遐。瀂逾旬月哀慕无穷典仪有恪兹者山陵告成恭奉梓宫、敬安陵寝。谨告读祝毕设卤簿及鞍马二十匹驮马六匹空马百匹驮御幄驼二十只空驼二十只前导启发梓宫出大清门未出痘公主福金格格俱集于城门迤北候梓宫至。跪举哀梓宫过随行举哀固山额真昂邦章京尚书以下牛录章京以上各官及固山额真昂邦章京尚书命妇以下牛录章京命妇以上外藩喀尔喀鄂尔多斯土默特索伦萨哈尔察等分两翼集关门外俱候梓宫至跪举哀梓宫过随行举哀至山陵奉安梓宫于殿内陈设祭物公主格格、福金、及诸王内大臣等、列阶上固山额真以下各照旗列阶下。和硕礼亲王代善诣梓宫前跪。三献爵。诸王以下俱跪。行三叩头礼。毕各就列举哀。内大臣固山额真昂邦章京、尚书等官升阶诣梓宫前。跪。各二献爵毕彻馔。皇太后及诸妃捧梓宫前陈设御衣举。哀下殿置焚榻上跪三献爵众皆跪行三叩头礼毕皇太后升殿诸王等进近焚榻前举哀行一跪三叩头礼和硕亲王暨和硕福金以下、牛录章京等官以上暨妻俱除服焚化御衣。及陈设等物。　　

○癸丑。祭大行皇帝　　

○戊午孝慈武皇后忌辰。遣官祭福陵冬十月辛酉朔　　

○癸亥往征宁远和硕郑亲王济尔哈朗多罗武英郡王阿济格、自军中奏报九月二十三日、大军抵中后所二十四日薄暮移军城北填平壕堑。以云梯、挨牌、及红衣炮急攻之。至二十五日城颓。敌不能支。遂奔溃。我军随拔其城。擒斩游击吴良弼、都司王国安等二十余员。及马步兵四千五百人俘四千余人获驼、马、牛、羊、金银等物无算。又分兵往略前屯卫、中前所等处。俘四百余人。兼获驼马、牛羊、枪炮等物。　　

○甲子。叙征锦州、松山、燕京、山东等处功。以白身巴尔都禅、为一等甲喇章京白身来达哈、牛录章京雅木哈纳、为二等甲喇章京。白身鲁席、尼雅哈纳罗多浑二分章京额德、为三等甲喇章京白身塔尔希善俄内姚鼐噶尼高赫德鼐赫、朝艮、艮特为牛录章京兼半个前程。白身开木布、多尼喀、莫泰、翁习库、宋峨图朱成格达扬噶喀齐喀祁拜鄂尔退科尔堪、恩特席星纳噶尔、祁雅喀、祁塔特薄洛、塔克图图尔伯深、吴格塞、查尔布、鄂尔晋、萨克察护寿、布勒拜尹达礼德禄卜勒衮泰、满罴、噶布喇、吞泰、扈尔班、索宁、席图绰诺护军校查木苏、达尔布、骁。骑校唐苏兰为牛录章京。以上因有登城功、俱赐号巴图鲁。三等昂邦章京图尔格、为三等公一等梅勒章京鳌拜巴图鲁为三等昂邦章京。牛录章京兼半个前程谭拜苏拜牛录章京陈泰为三等甲喇章京管牛录章京事诺云多礼苏发加空衔章京达苏为牛录章京一等奉国将军韩岱牛录章京特克特起、赛木布鲁达木图吴赉雅赖半个牛录章京吴禄喀布克沙索浑、何硕退各加半个前程护军参领噶尔哈图劳翰管牛录章京事额克席讷雅布喀费扬古冲噶巴尔珠加空衔章京衮出斯护军校卓内各加半个牛录章京登城骁骑校内宽护军校克塞格、阿尔泰阿尔卓、白身吴喇济、罗铎浑丹达礼、拜都哈、明安、顾泰祁朗噶、阿米席理、夏尔久、巴雅尔、莽色喀、吴玉齐、吴尔东噶吴惺格、席特库、晋达礼、喇布珠、阿布岱、囊谷齐、阿尔哈、布尔三、穆纳昆、沙喀、苏班、吴尔嘉齐、喀喀齐、勒德、查库塔、南泰毕赫讷衮岱、浑达礼、喀敏裘兰、塞弼棱、祁他特齐哈喇瓦惺噶考齐。俱为半个牛录章京。外藩蒙古朱木雅德勒布俱赐号达尔汉。赠阵亡牛录章京讷尔特为三等甲喇章京以其子讷新袭职。护军参领吴达纳、为牛录章京。弟子扈席屯袭职登城战殁白身萨尔纳多罗岱扈习东贵、索尔果诺吴珠克图傅察喀喇、纳哈达、归木臣图尔噶图、特木深赫图、特库尹、俱为牛录章京。萨尔纳子巴林、多罗岱兄子席赖、扈习兄杜喇席东贵子傅喇塔、索尔果诺子佛尼勒、吴珠克图子当色、傅察兄子苏拜、喀喇子堪泰、纳哈达弟阿岱、归木臣子尼堪、图尔噶图子巴达木苏特木深子护钮。赫图弟赫塞纶。特库尹兄麻宁噶各袭职　　

○以阵亡牛录章京希绂巴图鲁子察木布病故半个牛录章京武达齐子琶祜岱、袭职　　

○乙丑。苏尼特部落腾机特、喀尔喀部落土谢图汗下诺尔舍津等、进香。献鞍马银币茶香等物。酌纳之　　

○己巳。月祭大行皇帝　　

○乌朱穆秦部落和硕苏勒亲王、阿霸垓部落多罗卓礼克图郡王、苏尼特部落多罗杜棱郡王、多罗墨尔根郡王鄂尔多斯部落济农、蒿齐忒部落塼罗特等、进香。献驼马。酌纳之　　

○庚午。和硕郑亲王济尔哈朗、多罗武英郡王阿济格、自军中奏报。九月二十八日、大兵自宁远卫进发。次日、抵前屯卫。周视战垒。立营栅。是夕、运挨牌云梯、红衣炮于城西自亥刻发炮攻之。十月初一日午刻拔其城斩明总兵李赋明、袁尚仁、及副将参将等三十余员兵四千余级。俘获二千余人。驼马火炮等物无算。护军统领阿济格尼堪布善率将士至中前所。明总兵黄色、闻前屯卫陷弃城而遁。官兵追袭黄色败走。遂拔中前所俘获千余人。并驼马火器诸物　　

○赐固伦两公主及固伦额驸祁他特、弼尔塔噶尔、仪仗等物丁丑。和硕郑亲王济尔哈朗、多罗武英郡王阿济格、统兵自宁远还。命多罗饶余贝勒阿巴泰、率文武各官出迎。诣堂子行礼。谒陵、奠茶酒举哀毕。入城　　

○己卯。设护守大行皇帝山陵满洲官两翼总管官各一员每旗章京各一员　　

○以镶白旗蒙古诺云多礼管本旗梅勒章京事镶白旗鼐满布当起礼正红旗俄赫、俱为护军参领。正白旗蒙古恩格森镶蓝旗满洲孙塔、俱管甲喇章京事　　

○以艾音布为盛京城守右翼总尉　　

○以崇古巴图鲁为户部理事官。特晋为兵部理事官　　

○初牛录章京萨尔久、海塔巴图鲁随征山东。不遵约束。为敌所杀。至是命削其世职　　

○辛巳。以前屯卫、中前所、中后所所获人口及驼马等物。分赐出征诸王、贝勒、贝子、公大臣等、及八旗官员有差　　

○壬午。归化城土默特部落章京古禄格等、贡驼、马珠币黑白狐皮。宴赉如例　　

○遣辅国公篇古、博和托固山额真伊拜、和硕额驸杜雷率将士番驻防锦州　　

○乙酉二次大祭大行皇帝　　

○朝鲜国王李倧遣其子＜泬目＞奉表进香。献方物酌纳之　　

○戊子。库尔喀部落赖达库等及炎楮地方库牙喇氏二十六户索伦部落牛录章京崇内等贡貂狐宴赉如例多罗豫郡王多铎、谋夺大学士范文程妻事觉下诸王贝勒大臣鞫讯。得状多铎、罚银一千两、并夺十五牛录和硕肃亲王豪格、坐知其事不发。罚银三千两　　

○庚寅。喀喇沁部落额驸弼喇席下阿布图等、进香。献蟒衣、缎、马等物。酌纳之。　　

十一月。辛卯朔明把总刘自强、上石城岛来归。令户部安插　　

○乙未。以梅勒章京和托为吏部侍郎　　

○以正白旗满洲前锋统领吴拜蒙古齐墨克图明安达礼俱管本旗梅勒章京事镶白旗满洲席特库为前锋统领。正白旗满洲卓内、镶白旗满洲何尔铎镶红旗满洲敖拜、镶蓝旗原任长史觉罗莽嘉俱为护军参领。镶白旗满洲班布礼蒙古原管甲喇章京崇古巴图鲁、正红旗汉军董永功镶红旗汉军佟达俱管甲喇章京事。镶白旗满洲副理事官白尔赫图、为前锋参领　　

○丁酉。月祭大行皇帝。　　

○喀尔喀部落土谢图汗、图白忒部落甸齐喇嘛等各贡野骡、马匹等物。宴赉如例　　

○庚子令固山额真刘之源吴守进、同梅勒章京金维城、曹光弼率将士赴锦州督铸红衣炮。　　

○壬寅。冬至祀天于圜丘。遣公塔瞻行礼。　　

○朝鲜国王李倧遣陪臣米三俊等表贺冬至、贡方物。并进岁贡。宴赉如例　　

○己酉以百日祭。大行皇帝。　　

○丙辰。蒙古纳哈出赖。自宁远来归。令理藩院安插　　

○丁巳。怀顺王耿仲明属员三等甲喇章京宋国辅、二等甲喇章京石明雄、藩孝、同谋害仲明。事觉。仲明奏闻。下刑部鞫实。宋国辅等伏法。并籍其家产、给仲明。　　

○戊午。鄂尔多斯部落济农、进香、献驼、马、缎疋等物。酌纳之　　

十二月。辛酉朔。　　

○壬戌明守备孙友白自宁远卫来降。令给与房屋奴仆器物安插　　

○癸亥。赠登城战殁索罗岱为牛录章京以其弟喇喇祜。袭职　　

○以故三等梅勒章京裴国珍子惟度一等甲喇章京阿尔萨祜墨尔根兄子高尔沁、三等甲喇章京阿桑起子朱尔查哈、牛录章京崔明新子澄金用来子升魁各袭职　　

○辅国公宗室篇古卒　　

○己巳。月祭大行皇帝　　

○鄂尔多斯部落台吉阿拉那等、进香。贡驼马等物。酌纳之。　　

○辛未。叙山东锦州等处军功。以二等甲喇章京鄂硕为一等甲喇章京。兼半个前程三等甲喇章京吴拜、为二等甲喇章京。授护军参领塞赫半个前程赠阵亡一等甲喇章京孙虎为三等梅勒章京以其侄延禧袭职三等甲喇章京寨萨睦为一等甲喇章京。以其子吴木布袭职管牛录章京事额贝祖大权为牛录章京以额贝子华善大权子泽远各袭职。　　

○以致仕三等甲喇章京施有禄子遂袭替　　

○以故三等甲喇章京刘安国叔秉公牛录章京阿尔都子邵纳各袭职　　

○朝鲜国王李倧遣陪臣金自典吴俊等表贺登极并谢恩赐附贡方物宴赉如例　　

○乙亥朝鲜国世子李＜溰-豆王＞归国省亲、陛辞厚赉遣之。并赐朝鲜国王食用诸物　　

○命梅勒章京俄罗塞臣、巴都理统领将士征黑龙江　　

○罢诸王贝勒等办理部院事务摄政和硕郑亲王济尔哈朗、和硕睿亲王多尔衮定议傅集诸王贝勒贝子公大臣令诸王贝勒各分坐谓诸大臣曰前者众议公誓凡国家大政必众议佥同然后结案今思盈廷聚讼纷纭不决反误国家政务我二人当皇上幼冲时身任国政所行善惟我二人受其名不善亦惟我二人受其罪任大责重不得不言方先帝置我等于六部时曾谕国家开创之初。故令尔子弟辈、暂理部务俟大勋既集。既行停止今我等既已摄政。不便兼理部务。我等罢部事而诸王仍留亦属未便。今欲概行停止。止令贝子公等代理部务尔大臣以为何如诸大臣对曰王所虑诚是复以此意言于和硕肃亲王豪格多罗豫郡王多铎及多罗贝勒等王等答曰承王问若辄称是恐以为惮任部务乐闻此言若不对又恐以为有所不快伏思皇上冲年初登帝位。我等正当各勤部务宣力国家以尽臣职今王等之言若此谅出万全岂不筹维至当而为此言乎众皆定议以为然我等无不遵者于是诸王等复定议并贝子公等管理部务亦停止惟原在部之贝子博洛、公满达海、不令卸事其余王贝勒、贝子、俱罢管部务。悉委之尚书焉。　　

○丁丑。以故三等昂邦章京察喀尼子俄黑、三等梅勒章京昂坤杜棱子绰尔济半个牛录章京昂储兄子萨哈连各袭职以督造福陵功赠故牛录章京赵梦彩为三等甲喇章京以其子鼐袭职授拨什库田永茂为牛录章京谕各部尚书侍郎等曰。尔等诚能担任部务克矢公忠有见即行。勤劳罔懈。三载考绩即行擢用傥获罪愆亦必降黜决不尔贷又谕都察院各官曰尔等俱系朝廷风纪之官向来诸王、贝勒贝子公等办理国政及朝谒勤惰原属吏部稽核。今官员听之吏部。王贝勒等应尔衙门稽察。有事应纠参者。须据实奏闻。方为称职。若瞻徇隐匿。有负总宪之任三年考核。必不少贷。　　

○己卯。喀尔喀部落马哈撒嘛谛塞臣汗查萨克图汗等贡貂马等物。宴赉如例。　　

○壬午。以考满称职加三等梅勒章京户部尚书英俄尔岱为三等昂邦章京授户部尚书车尔格牛录章京加二等甲喇章京工部侍郎杨文魁为一等甲喇章京牛录章京吏部启心郎索尼为三等梅勒章京授吏部启心郎焦安民礼部启心郎渥赫兵部启心郎丁文盛工部启心郎喀木图牛录章京授户部启心郎张尚苏弘祖工部启心郎马鸣佩王来用半个牛录章京。加授二等甲喇章京吏部理事官朱玛喇、兵部理事官屠赖、三等甲喇章京户部理事官绰贝、牛录章京吏部理事官雅秦、席特库、户部理事官李茂芳兵部理事官何托、半个牛录章京户部副理事官克习图、俱半个牛录章京。授兵部副理事官希绂、半个牛录章京。加授牛录章京工部副理事官张屯、为三等甲喇章京。　　

○命固山额真谭泰准塔统领将士更番驻防锦州　　

○癸未。以宜永贵郭肇基、管甲喇章京事　　

○戊子。岁暮。享太庙。遣镇国将军阿拜行礼　　

○遣官祭大行皇帝福陵、四祖陵。　　

○科尔沁国绰兑进香。献貂皮、马匹。酌纳之。　　

大清世祖体天隆运定统建极英睿钦文显武大德弘功至仁纯孝章皇帝实录卷之二



大清世祖体天隆运定统建极英睿钦文显武大德弘功至仁纯孝章皇帝实录卷之三　　

顺治元年甲申春正月庚寅朔上诣堂子行礼还宫拜神毕御殿受诸王贝勒贝子公文武群臣。外藩诸蒙古及进贡虎尔哈朝贺。停筵宴。免上表并年例进献。令和硕礼亲王代善勿拜。行礼时上顾见阿禄喀尔喀部落使臣跪拜参差。问侍臣曰。此何国人乃行礼若是。奏曰。此北方投诚阿禄喀尔喀。使臣也。岁贡驼马、未尝有缺。因尚未入我版图。是以未娴礼节耳。众于是服上之睿照云。　　

○朝鲜国王李倧遣陪臣景良弼等表贺元旦。贡方物。宴赉如例。　　

○李倧又于岁贡外献所获倭刀等物并附馈摄政和硕睿亲王多尔衮礼物。王谓摄政和硕郑亲王济尔哈朗、及诸王大臣曰。朝鲜国王因予取江华岛时全其妻子。不忍负恩。故常以礼物来馈。较诸王独厚向曾以此奏闻先帝。先帝命受、则受之今我等辅理国事、谊无私交且于外国有馈者受则滋扰。不止一朝鲜也。此等馈遗、永行禁止如何。诸王贝勒、及议政大臣咸以为然。遂定议、嗣后凡外国馈送诸王贝勒礼物。永行禁止。著为令。摄政和硕睿亲王、仍致书朝鲜国王。晓以不受之故。　　

○以金玉和为工部侍郎。阿喇善、李率泰为刑部侍郎。　　

○以正白旗汉军甲喇章京徐大贵镶红旗满洲。护军参领萨素喀、正蓝旗汉军李率泰、各管本旗梅勒章京事正黄旗满洲巴岱、正白旗满洲朱古汉军刘自友、镶红旗满洲前锋参领阿尔布尼、俱管甲喇章京事。镶白旗满洲章察、长史查塔、镶红旗满洲罗弼、俱为护军参领。镶红旗满洲侍卫拜尹达为前锋参领。　　

○以克席护、塔思祜礼、多垒、为兵部理事官。堪泰、为吏部理事官。陈泰、罗察、东噶赉噶达浑、阿尔布尼、查塔、杜尔德博尔会、柯永盛、为刑部理事官。　　

○增设刑部汉军理事官二员。工部汉军理事官每旗各一员　　

○辛卯。初宗室二等辅国将军巩阿岱、以罪革职。当大行皇帝时、曾召入内直、给与所属牛录。虽未复其职。恩眷未衰。至是、命仍为二等辅国将军。　　

○甲午以故三等甲喇章京吴巴赉三晋弟古睦阿拜岱巴图鲁子塞尔格克各袭职　　

○初毕礼克图兄为牛录章京无子毕礼克图遂袭牛录章京职后其兄遗腹子毕尔珠生。仍令毕尔珠袭职。命甲喇章京沙尔虎达统将士。征库尔喀部落。　　

○戊戌月祭大行皇帝。　　

○己亥。命梅勒章京李率泰统将士更番驻防锦州　　

○遣来达哈巴图鲁等、领兵永驻锦州。　　

○遣使偕喇嘛伊拉古克三胡土克图、往迎达赖喇嘛。仍以书谕厄鲁特部落顾实汗知之。　　

○摄政和硕郑亲王济尔哈朗、集内三院六部都察院理藩院堂官、谕曰。嗣后凡各衙门办理事务或有应白于我二王者或有记档者皆先启知睿亲王档子书名亦宜先书睿亲王名其坐立班次及行礼仪注俱照前例行。　　

○甲辰。摄政和硕睿亲王多尔衮和硕郑亲王济尔哈朗、率诸王贝勒、贝子、公、文武群臣誓告天地。期同矢忠报国　　

○乙巳。增和硕亲王仪仗撒袋二副。大刀二柄。枪二杆多罗郡王大刀二柄。枪二杆。多罗贝勒大刀二柄。　　

○丁未都察院承政公满达海等、上摄政二王启曰。二王身任勤劳。心怀忠义。所以承祖业而辅国家也。今皇上聪明天纵、年尚幼冲。若不及时勤学则古今兴废之道无由而知。宜慎选博学明经之端人正士置诸左右朝夕讲论以资启沃。至二王佐理几务。虽古之周公无以过之凡大小事宜当躬自裁决以防谗言之入则忠正之道得矣二王曰尔等所言甚是。御前择人进讲我等亦思及此。但以上方幼冲。尚须迟一二年。其余所言尚未明悉尔等既系言官更复何惧。即见我等过愆。亦宜尽言。以后可则可。否则否。直陈勿隐　　

○喀尔喀部落喇玛塔尔达尔汉诺颜进香。献马。酌纳之　　

○己酉先是诸王以下官民人等祭神无定制至是下谕曰祭以致敬若渎祀无度过差必多反为无益以后各分等次以时致祭务从俭约定诸王以下官民人等祭葬礼和硕亲王薨上辍朝三日礼部官视祭葬和硕亲王以下、奉国将军以上、固山额真昂邦章京以下、牛录章京以上、固伦公主、和硕福金以下奉国将军妻以上皆会丧。设亲王仪仗。鞍马十五匹。空马十五匹王属下官员及妻俱丧服。用彩棺。内衬五层。王属下官员及妻大祭毕除服王属下在部院衙门及闲散各官未毕祭、入署、戴缨帽。穿常服。上坟日、仍去缨。其茔垣享殿、皆王府及所属牛录下人夫起造。初祭。赐牛一羊八酒九瓶纸钱三万。次祭赐亦如之加封谥。勒石茔所初祭次祭日除上赐外。自增入引旛一杆。金银锭七万纸钱四万羊九只桌三十张。百日周年金银锭一万纸钱一万羊九只桌十五张多罗郡王薨上辍朝二日礼部官视祭葬和硕亲王以下会丧属员服丧除服、及棺、衬、造坟、封谥、立碑等仪俱如和硕亲王例设郡王仪仗。鞍马十四匹。空马十四匹初祭赐牛一。羊六酒七瓶。纸钱二万三千。次祭赐亦如之初祭次祭日除上赐外。自增入引旛一杆。金银锭六万。纸钱三万七千。羊七只。桌二十五张。百日周年金银锭一万。纸钱一万。羊七只。桌十三张多罗贝勒薨上辍朝一日礼部官视祭葬和硕亲王以下会丧属员服丧除服及棺衬造坟封谥立碑等仪俱如多罗郡王例设贝勒仪仗鞍马十三匹。空马十三匹初祭赐牛一。羊四酒五瓶纸钱一万五千次祭赐亦如之。初祭次祭日除上赐外自增入引旛一杆金银锭五万纸钱三万五千羊五只桌二十张百日周年金银锭一万。纸钱一万。羊五只。桌十张。固山贝子薨。礼部官视祭葬。多罗郡王以下会丧。属员服丧除服、及造坟、俱如多罗贝勒例。用彩棺内衬三层。设贝子仪仗。鞍马十二匹。空马十二匹。初祭赐羊五只。酒五瓶纸钱一万次祭赐亦如之。初祭次祭日除上赐外。自增入引旛一杆。金银锭四万。纸钱三万羊三只。桌十五张。百日周年、金银锭八千纸钱八千羊五只。桌八张镇国公卒。礼部官视祭葬多罗贝勒以下会丧。属员服丧除服及棺衬造坟俱如固山贝子例设执事鞍马十匹空马十匹初祭赐羊四只。酒四瓶纸钱九千次祭、赐亦如之初祭次祭日除上赐外自增入引旛一杆。金银锭三万。纸钱二万一千。羊三只。桌十五张。百日、周年、金银锭七千。纸钱七千。羊四只。桌七张。辅国公卒。礼部官视祭葬。多罗贝勒以下会丧。属员服丧除服及棺衬、造坟、俱如镇国公例。设执事鞍马八匹。空马八匹初祭赐羊四只。酒四瓶。纸钱八千。次祭、赐亦如之。初祭次祭日除上赐外自增入引旛一杆。金银锭二万。纸钱一万二千。羊三只。桌十五张。百日周年、金银锭六千。纸钱六千。羊四只。桌七张。镇国将军卒礼部官视祭葬。辅国公以下镇国将军以上、皆会丧。用红棺。内衬一层设执事。鞍马五匹。初祭赐羊二只。酒二瓶。纸钱五千。次祭赐亦如之。初祭次祭日、除上赐外。自增入引旛一杆。金银锭六千。纸钱一千。羊一只。桌六张。辅国将军卒。礼部官视祭葬。镇国将军以下会丧。棺、衬、如镇国将军例。设执事。鞍马四匹。初祭、赐羊一只。酒一瓶。纸钱四千。次祭赐亦如之。初祭次祭日除上赐外。自增入引旛一杆。金银锭五千。纸钱一千羊二只。桌五张。奉国将军卒。礼部官视祭葬。辅国将军以下会丧。棺、衬、如辅国将军例。设旗四杆。鞍马三匹初祭次祭日除上赐、羊一只、酒各一瓶、纸钱各三千外。自增入引旛一杆。金银锭四千。纸钱一千。羊一只。桌四张。宗室卒。用红棺。内衬一层。鞍马二匹。初祭次祭日、用引旛一杆。金银锭三千。纸钱三千。羊二只。桌三张。和硕福金薨。礼部官视祭葬。和硕亲王以下、奉国将军以上、固伦公主、和硕福金以下、奉国将军妻以上、皆会丧设仪仗。鞍马六匹。用彩棺。内衬五层王属下官员、帽除缨官员妻俱丧服大祭毕除服。初祭次祭日除上赐牛一只羊八只、酒九瓶、纸钱二万外。自增入引。旛一杆。金银锭七万。纸钱五万。羊九只。桌三十张。百日。周年金银锭一万。纸钱一万。羊九只。桌十五张。多罗福金薨。礼部官视祭葬。多罗郡王以下会丧。属员服丧除服、及棺、衬、俱如和硕福金例。设仪仗。鞍马五匹。初祭次祭日、除上赐牛一只、羊六只、酒七瓶纸钱一万五千外。自增入引旛一杆。金银锭六万。纸钱四万五千。羊八只。桌二十五张。百日周年、金银锭一万。纸钱一万。羊七只。桌十三张。多罗贝勒福金薨。礼部官视祭葬。多罗郡王以下会丧。属员服丧除服及棺衬、俱如多罗福金例设仪仗鞍马四匹初祭次祭日除上赐羊五只、酒五瓶、纸钱一万外自增入引旛一杆金银锭五万。纸钱四万。羊五只。桌二十张。百日周年金银锭一万。纸钱一万。羊五只。桌十张固山贝子福金薨。礼部官视祭葬。多罗贝勒以下会丧。属员服丧、除服、俱如多罗贝勒福金例。用彩棺。内衬三层。设仪仗。鞍马三匹初祭次祭日、除上赐羊三只、酒三瓶、纸钱七千外。自增入引旛一杆。金银锭四万。纸钱三万三千。羊五只。桌十五张。百日周年、金银锭八千。纸钱八千羊五只桌八张。镇国公妻卒。礼部官视祭葬。固山贝子以下会丧。属员服丧、除服、及棺衬、执事马匹俱如固山贝子福金例。初祭次祭日、除上赐羊二只酒二瓶、纸钱六千外。自增入引旛一杆。金银锭三万纸钱二万四千。羊五只。桌十五张。百日、周年、金银锭七千。纸钱七千。羊四只。桌七张辅国公妻卒。礼部官视祭葬。固山贝子以下会丧。属员服丧、除服及棺衬执事马匹俱如镇国公妻例。初祭次祭日除上赐羊二只、酒二瓶、纸钱五千外。自增入引旛一杆。金银锭二万。纸钱一万五千。羊五只。桌十五张。百日周年金银锭六千。纸钱六千。羊四只。桌七张。异姓超品一等公卒。礼部官视祭葬。设执事。鞍马七匹。用红棺。内衬一层。闻讣初祭次祭凡三遣官往视。初祭次祭日除上赐羊三只、酒六瓶、纸钱二千五百外。自增入引旛一杆金银锭八千。纸钱五千五百。羊一只。桌八张。一等公、二等公、三等公和硕额驸卒。用红棺内衬一层。设执事。鞍马六匹初祭次祭日用引旛一杆。金银锭七千。纸钱七千。羊四只。桌七张。固山额真尚书昂邦章京、多罗额驸卒。用红棺。内衬一层设执事。鞍马五匹。初祭次祭日、用引旛一杆。金银锭六千。纸钱六千。羊三只。桌六张。内大臣、大学士、梅勒章京、侍郎护军统领前锋统领、贝勒壻多罗额驸、镇守盛京总管官卒。用红棺内衬一层设执事。鞍马四匹初祭次祭日、用引旛一杆。金银锭五千。纸钱五千。羊三只。桌五张。甲喇章京一等侍卫、前锋参领、固山额驸、学士、满洲启心郎理事官盛京副守官、守外城三品以上等官卒用红棺内衬一层。设旗四杆。鞍马三匹。初祭次祭日用引旛一杆金银锭四千。纸钱四千。羊二只。桌四张牛录章京、二等侍卫镇国公辅国公壻汉启心郎副理事官都察院理藩院启心郎赞礼郎祭酒镇守盛京固山章京、哨长、镇守各外城官、迎送官两翼管台官卒。用红棺。内衬一层。设旗二杆。鞍马二匹。初祭次祭日、用引旛一杆。金银锭三千。纸钱三千。羊二只。桌三张。半个牛录章京卒。用红棺。内衬一层。鞍马一匹。初祭次祭日用引旛一杆金银锭二千。纸钱二千。羊一只桌二张。民用红棺。内衬一层鞍马一匹初祭次祭日、用引旛一杆。金银锭一千。纸钱一千。羊一只。桌二张。凡官民焚所服衣及随葬衣共五袭围棺帐幔各听其便自超品一等公以下牛录章京以上等官父母妻及未分家之子故者。各视其家官职大小用金银纸锭羊桌等物。鞍马止用一匹。其各官百日周年祭、或常祭、用金银锭一千。纸钱一千羊一只。桌三张。自半个牛录章京以下、暨民、用金银锭一百。纸钱一百。羊一只。桌一张。在八分内和硕亲王子、已娶妻未受封卒者。用鞍马七匹。多罗郡王子、鞍马六匹。多罗贝勒子鞍马五匹。妻卒用鞍马二匹祭用金银纸锭羊桌等物各视其父不用牛从减者听。固山贝子子卒。用鞍马四匹。镇国公辅国公子卒。鞍马三匹妻卒鞍马二匹。祭用金银纸锭羊桌等物各视其父从减者听。上不赐羊及纸钱。初丧造室于墓所。三年满乃毁室筑坟其妻造室筑坟如夫例若未娶妻之子不造室。在八分内无品宗室卒。其马匹金银锭纸钱羊桌等物、俱如镇国将军例。超品一等公以下、梅勒章京以上、愿造室与否。各听其便。葬于五里外。甲喇章京以下、及民人不许造室旧造者毁亦令葬于五里外。盛京周围五里内民坟、各令移葬本屯墙外其在远地葬者、亦毁室筑坟迁葬。亲王以下民以上清明节。止许插纸钱于墓。树枝彩花、永行停止凡官民祭时金银锭纸钱不许悬挂。奠酒如前。欲全焚纸币者听酒浆面食随便酌用若额外祭、及祭物踰分者坐以应得之罪　　

○壬子虎什喀里等八姓部落贡貂皮。宴赉如例守门甲喇章京郭郎噶护军校埽丹、坐擅放病疯者入大内掖门。法司论斩。命免死折赎。军前立功。守门人各加鞭责　　

○丙辰。鄂尔多斯部落济农下达席和晋善达下陶礼等来奏。中原流寇、势愈披猖、攻陷陕西郡县。渐逼边境遣使贻书晓谕之。　　

○己未万寿节朝鲜国王李倧、遣陪臣表贺。贡方物二月庚申朔　　

○辛酉多罗武英郡王阿济格多罗豫郡王多铎以失朝各罚牛一　　

○癸亥。夜月中见黑子　　

○甲子都察院承政公满达海、劾奏多罗豫郡王多铎、未经奉上□日擅领部员按籍集视八旗女子下部勘实。罚多罗豫郡王多铎银五百两。户部侍郎库礼银一百两。理事官雅泰、以籍内一无名女子、私与王视。削半个前程。仍罚银五十两。　　

○丁卯。遣官祭先师孔子。　　

○叙征锦州、松山、山东、兼克中后所、前屯卫黑龙江功。以三等昂邦章京巴颜、祖泽润、为二等昂邦章京。一等梅勒章京兼半个前程墨尔根侍卫李国翰一等梅勒章京佟图赖、为三等昂邦章京。二等梅勒章京吴进胜吕应学为一等梅勒章京三等梅勒章京邓长春胡有升孙有光为二等梅勒章京。二等甲喇章京格尔特杨正泰刘之源朱万策张大猷三等甲喇章京马光辉为一等甲喇章京。三等甲喇章京罗延祚王国光、张中第、吴士俊张朝璘牛录章京兼半个前程佟国允、为二等甲喇章京前削职金砺、吴守进牛录章京兼半个前程何济吉尔李明、牛录章京金玉和、为三等甲喇章京。前削职刘汉英、半个牛录章京阿克善、屯泰、林家保、王栋、高拱极、熊仁、高即元、刘曰科、宜永贵、徐大贵、金维城、赵宗科、李茂、戴笃、张师孟、杨名高、刘仲金、为牛录章京。加一等梅勒章京祖可法、张存仁、许尔显、一等甲喇章京阿济格尼堪、牛录章京和托曹光弼、孟乔芳、路有良郭肇基、郎绍贞、各半个前程。授护军参领东噶赉、管甲喇章京事伊尔都齐、管牛录章京事赵国彦、王允久、任名世、佟养量、王成功、金廷宝、刘文高、李永盛、祖应元、郭朝忠、郎赛、林继友、尚好仁、李度、刘泰、李天象、裴登宽、伊哈纳、高第、孙得胜、刘应选、黄得功、伊宗宁、姜一魁、赵汝清、杨松、陈一德、水柏舟、张起凤、马汝弼、周天玉、朱和尚、董廷伯、柯永盛、高尚义、佟学文、钟国盛、王国明、王宗善、高明忠、赵国祚、各半个牛录章京。授克色牛录章京。赐号巴图鲁。授巴达半个牛录章京。赠阵亡牛录章京冯京运为三等甲喇章京。雍贵、阿习谭、管牛录章京事刘汉、辛化德、陈惟道、为牛录章京。以冯景运弟文运、雍贵兄穆成格阿习谭兄隋兰、刘汉弟国璩、辛化德子有名、陈惟道子奇策各袭职。赐翁牛特部落固山额真噶尔玛号达尔汉。以其子古穆袭职。复其家。　　

○以松山投诚副将夏成德为三等昂邦章京。游击夏玉、守备夏绪、孙成功、中军线应琦、把总夏景梅俱为三等甲喇章京。都司郑蛟麟、李世贵、守备夏国柱、张端、刘应举、蔺继儒、韩有德、高万里、尹得才、张梁、李三极、黄世仁、赵民敬、吴万福、王睿、周文奇、蔡国登、千总董永恭、俱为牛录章京　　

○以随总兵祖大寿势穷投诚之参将。吴良辅、盛宗、韩栋、高光辉、俱为二等甲喇章京。游击胡弘先、吴丰城、刘武元、刘良臣李仪宗俱为三等甲喇章京。都司孙登第、陈进聂廷进、陈光祚、彭自强、李廷梁、曹天寿、线自新、祖邦武、方德胜、朱成伯守备赵大节赵国英、张存义、线维琦桓滋萧永祚、李定邦、卢文进、舒有功、陈三杰、董光裕、吴三凤、郭文焕、刘文德、祖锡祥李胜张国柄、顾用极、魏守祚、何龙、祁云程、马佐、白仲文、傅文科、王自平萧永贤裴禄陈大典、王国俊、王梦周、娄希昊、吴永福、张宗武、钟显祖、蔡士英陈嘉谟。冯京、许世昌、马应元、蒋成良、俱为牛录章京。又叙克中后所、前屯卫功。升胡弘先、为二等甲喇章京。赵大节、为三等甲喇章京。祖邦武、方德胜、朱成伯、马应元、蒋成良、各加半个前程。　　

○以创造红衣炮功。授丁启明为牛录章京。　　

○以明革职副将杨文魁为二等甲喇章京。　　

○戊辰月祭大行皇帝。　　

○己巳。增设内三院学士各一员。以觉罗伊图为秘书院学士。来衮为国史院学士查布海为弘文院学士以镶白旗满洲苏法管甲喇章京事以艮特为刑部理事官　　

○辛巳。命固山额真镇国公艾度礼同梅勒章京伊尔德等更番驻防锦州。　　

○戊子。清明节。祭太庙。遣固山额真阿山行礼。　　

○遣官祭大行皇帝。福陵。　　

○以大妃博尔济锦氏祔葬福陵。改葬妃富察氏。于陵外。以富察氏在太祖时获罪赐死故也。　　

三月。己丑朔　　

○辛卯。和硕肃亲王豪格多罗豫郡王多铎、白于摄政和硕郑亲王济尔哈朗、出外放鹰。日久始归。多铎又猎于山林禁地。因下部议。拟罚豪格以应得之罪。多铎倍其罚。议上。免之。以部臣不取二王口供定罪、反问和硕郑亲王曾否定限。侍郎卓罗、孟乔芳、启心郎额尔格图、各罚银百两。理事官都尔德、噶达浑、罗硕、董阿赖阿尔布尼、吉山、各罚银五十两。　　

○壬辰。以阿汝极为礼部侍郎。　　

○以镶白旗满洲董果罗、阿思哈镶红旗满洲何尔多俱为护军参领。　　

○以克伊克德为兵部理事官。硕尔兑为工部理事官。喀喇为户部理事官。　　

○丙申。申刻。盛京地震。　　

○丁酉月祭大行皇帝　　

○戊戌。丑刻盛京地震。　　

○鄂尔多斯部落济农等贡驼马。宴赉如例。　　

○甲辰。防守锦州镇国公艾度礼等所解逃人禀称、大兵既下前屯等城。宁远一带。人心震恐。闻风而遁随下令修整军器。储糗秣马。俟四月初旬、大举进讨。　　

○戊申。礼部议定摄政王及诸王贝勒等仪仗。凡出猎行军、摄政王仪仗前导。奏乐而行。其余和硕亲王、多罗郡王、多罗贝勒、随带仪仗。不前导。或专领兵马。或镇守城池。仪仗前导。奏乐而行。凡在内及出猎行军、摄政王正坐。诸王两旁叙坐。摄政王仪仗。原定红伞二柄。条纛二杆。小旗十杆。立瓜一对。星一对。吾仗二对。增红伞一柄。大纛一对。红仗一对。撒袋二副。大刀二口。枪二杆。贝子仪仗内。增条纛一杆。其旗幅视多罗贝勒条纛短五寸。　　

○定和硕亲王以下、庶民以上造屋筑基之制和硕亲王多罗郡王多罗贝勒、照例台上造屋五座。固山贝子镇国公。辅国公、屋基高二尺。超品一等公以下、庶民以上、屋基高一尺。违者罪之。　　

○甲寅。大学士希福等奏言窃稽自古史册所载。政治之得失。民生之休戚。国家之治乱。无不详悉具备。其事虽往、而可以诏今其人虽亡而足以镜世故语云善者吾师。不善者亦吾师。从来嬗继之圣王、未有不法此而行者也。辽金虽未混一。而辽已得天下之半金亦得天下之大半。至元则混一寰区奄有天下其法令政教皆有可观者焉。我先帝鉴古之心。永怀不释特命臣等将辽金元三史、芟削繁冗惟取其善足为法。恶足为戒。及征伐畋猎之事译以满语缮写成书。臣等敬奉纶音。将辽史自高祖至西辽耶律大石末年、凡十四帝。共三百七年。金凡九帝。共一百十九年。元凡十四帝。共一百六十二年。详录其有裨益者。始于崇德元年五月。竣于崇德四年六月。今敬缮成书以进。伏乞皇上万几之暇。时赐省览。懋稽古之德。弘无前之烈臣等不胜幸甚。奏入上展阅再四。深加奖赏。命赐大学士希福鞍马一匹。银四十两。学士胡球查布海、王文奎、员外郎刘弘遇、他赤哈笔帖式能图、叶成格、马各一匹。银各三十两。铿特、卜尔凯、卦尔察、银各四十两。卞为凤、科尔科代、尼满、银各三十两。硕尔格、刘朝卿、李允昌、银各二十两。　　

○乙卯。以故一等昂邦章京布尔噶图代达尔汉子班准、三等梅勒章京陈邦选子维德。一等甲喇章京吴纳海叔桑噶尔寨查噶尔莽鼐子折尔门二等甲喇章京张良弼子自乾、三等甲喇章京张屯子图勒深卫齐子巴哈夸克塔喀兄子巴萨喀休致米赛子吴尔哲各袭职　　

大清世祖体天隆运定统建极英睿钦文显武大德弘功至仁纯孝章皇帝实录卷之三

大清世祖体天隆运定统建极英睿钦文显武大德弘功至仁纯孝章皇帝实录卷之四　　

顺治元年。甲申。夏四月。戊午朔。先是固山额真何洛会等讦告和硕肃亲王豪格曾向何洛会及议政大臣杨善甲喇章京伊成格罗硕曰。固山额真谭泰护军统领图赖启心郎索尼向皆附我。今伊等乃率二旗附和硕睿亲王。夫睿亲王素善病岂能终摄政之事。能者彼既收用。则无能者我当收之。杨善曰。此皆图赖诡计也。若得亲视其寸磔死亦无恨。肃亲王曰。尔等受我之恩当为我效力。可善伺其动静。杨善对曰。我等务致之死。以一身抵之。王岂不宴然处乎。伊成格亦以此言对。肃亲王谓何洛会及固山额真俄莫克图曰。和硕睿亲王将五牛录人、给与硕塞阿格。其意何居。何洛会对曰。此正为国效力以垂名于万世也。王不悦。遂怫然而退又肃亲王以派令从征。曾谓何洛会俄莫克图杨善曰。我未经出痘。此番出征令我同往。岂非特欲致我于死乎我欲诣摄政二王言之。何洛会对曰。死生天命也。大兵将发正宜为国报效不应往问。俄莫克图对曰。我等业以为不可。即往问亦以为不可也。又肃亲王曾。向何洛会俄莫克图杨善曰。和硕睿亲王、非有福人。乃有疾人也。其寿几何而能终其事乎设不克终事。尔时以异姓之人主国政、可乎多罗豫郡王曾语我云和硕郑亲王、初议立尔为君。因王性柔、力不能胜众。议遂寝。其时我亦曾劝令勿立由今思之。殆失计矣。今愿出力效死于前其为我言如此至于塔瞻公乃我母姨之子。图尔格公素与我善此辈岂忘我乎又肃亲王曾向俄莫克图曰。我岂似彼病夫尔何为注目视我我岂不能手裂若辈之颈而杀之乎。又肃亲王召甲喇章京硕兑谓之曰。尔与固山额真谭泰郎舅也尔可说令附我。前曾给侍卫穆成格妻。岂非我之厚爱于彼乎于是何洛会偕硕兑、胡式、凌图喀木图、开禅、硕格达古等因王言词悖妄、力谏不从。恐其乱政。特讦告于摄政和硕睿亲王和硕郑亲王诸王贝勒贝子、公、及内大臣、会鞫俱实。遂幽和硕肃亲王。既而以其罪过多端、岂能悉数。姑置不究。遂释之。夺所属七牛录人员。罚银五千两废为庶人俄莫克图、杨善伊成格、坐附王为乱不行出首弃市罗硕以乱法谄謀、曾禁止不许近王。后复往来王所私相计议亦弃市。杨善、罗硕、因护军统领图赖、为国效力。致成仇隙。乃籍其家产、给与图赖。固山额真何洛会能矢忠义举发伊主悖乱。籍俄莫克图、伊成格家产给之安泰不将罗硕往来王所之处出首。至质讯时。始从实供出。鞭一百。夏塞、亦于安泰实供后、始供罗硕往来王所是实。鞭一百。籍其家产之半、给与硕兑。以谭泰、图赖、索尼、为国尽忠。致为恶党所仇怨。乃集众于笃恭殿、宣示之。各赏以全副玲珑鞍辔。马一匹银二百两。　　

○以正蓝旗满洲梅勒章京觉罗巴哈纳、为蒙古旗额真。甲喇章京富喇克塔、管满洲旗梅勒章京事。　　

○己未朝鲜国王李倧表谢遣世子归省恩附贡方物宴赉如例　　

○晋封多罗饶余贝勒阿巴泰、为多罗饶余郡王。增录其军功于册曰围困锦州城之次年、败洪承畴骑兵时。尔率所部兵奋力进击。又败洪承畴三营步兵时。镶白旗、正蓝旗、与敌二营对垒。中间有马步兵一营、尔率所部兵击败之。又过燕京往征山东时命尔总统大军尔遵上□日奉行。且多克取城池。斩获甚众兹以尔功、封尔为多罗饶余郡王。　　

○命故辅国公篇古子尚善袭封辅国公。　　

○辛酉。大学士范文程上摄政王启曰迺者有明流寇踞于西土水陆诸寇、环于南服兵民煽乱于北陲我师燮伐其东鄙四面受敌。其君若臣安能相保耶顾虽天数使然良由我先皇帝忧勤肇造诸王大臣、祇承先帝成业夹辅冲主忠孝格于苍穹上帝潜为启佑此正欲摄政诸王、建功立业之会也窃惟成丕业以垂休万禩者此时失机会而贻悔将来者亦此时何以言之中原百姓、蹇罹丧乱荼若已极黔首无依思择令主以图乐。业虽间有一二婴城负固者、不过自为身家计。非为君效死也是则明之受病种种已不可治河北一带定属他人其土地人民不患不得患得而不为我有耳盖明之劲敌惟在我国而流寇复蹂躏中原正如秦失其鹿楚汉逐之我国虽与明争天下实与流寇角也为今日计我当任贤以抚众使近悦远来蠢兹流孽亦将进而臣属于我彼明之君知我规模非复往昔言归于好亦未可知傥不此之务是徒劳我国之力反为流寇驱民也夫举已成之局而置之。后乃与流寇争非长策矣曩者弃遵化屠永平两经深入而返。彼地官民必以我为无大志。纵来归附、未必抚恤。因怀携贰盖有之矣。然而有已服者。有未服宜抚者是当申严纪律。秋毫勿犯复宣谕以昔日不守内地之由。及今进取中原之意而官仍其职。民复其业。录其贤能恤其无告将见密迩者绥辑。逖听者风声。自翕然而向顺矣。夫如是则大河以北可传檄而定也。河北一定。可令各城官吏、移其妻子避患于我军因以为质。又拔其德誉素著者、置之班行俾各朝夕献纳、以资辅翼王于众论中、择善酌行。则闻见可广而政事有时措之宜矣此行或直趋燕京。或相机攻取。要当于入边之后山海长城以西、择一坚城、顿兵而守。以为门户。我师往来、斯为甚便。惟摄政诸王察之。　　

○壬戌。加授固山额真兼牛录章京何洛会、为一等甲喇章京。以讦告和硕肃亲王豪格故也。　　

○甲子。以出师祭告。太祖武皇帝。大行皇帝太祖祝文曰。去年九月中。摄政和硕郑亲王济尔哈朗、统兵征明。以红衣炮攻克中后所、前屯卫二城。山海关附近中前所人皆弃城走。今年三月中。明宁远沙后所二城人、亦弃城走。山海关外地方尽为我有。此皆我皇祖太祖武皇帝素志。用是昭告上慰神灵。今又命摄政和硕睿亲王多尔衮爰代＜耳少＞躬。统大军前往伐明。伏冀皇祖在天之灵俯赐默佑。大行皇帝祝文同。　　

○朝鲜世子李＜溰-豆王＞以省亲还朝谢恩。并贡方物。　　

○乙丑。上御笃恭殿。赐摄政和硕睿亲王多尔衮大将军敕印敕曰我皇祖肇造丕基。皇考底定宏业。重大之任付于眇躬。今蒙古朝鲜俱已归服汉人城郭土地虽渐攻克。犹多抗拒念当此创业垂统之时。征讨之举、所关甚重。朕年冲幼未能亲履戎行。特命尔摄政和硕睿亲王多尔衮、代统大军。往定中原。用加殊礼。锡以御用纛盖等物。特授奉命大将军印。一切赏罚、俱便宜从事。至攻取方略尔王钦承皇考圣训谅已素谙。其诸王贝勒贝子公大臣等事大将军、当如事朕。同心协力、以图进取。庶祖考英灵为之欣慰矣尚其钦哉王受印敕。行三跪九叩头礼赐王黄伞一纛二。黑狐帽。貂袍貂褂。貂坐褥。凉帽。蟒袍。蟒褂蟒坐褥仍赐从征诸王贝勒贝子公等衣服鞍马有差。　　

○丙寅月祭大行皇帝。　　

○是日摄政和硕睿亲王多尔衮、同多罗豫郡王多铎多罗武英郡王阿济格、恭顺王孔有德、怀顺王耿仲明、智顺王尚可喜、多罗贝勒罗洛宏固山贝子尼堪博洛辅国公满达海吞齐喀博和托和托续顺公沉志祥、朝鲜世子李＜溰-豆王＞暨八旗固山额真梅勒章京诣堂子。奏乐。行礼。又陈列八纛。向天行礼毕。统领满洲蒙古兵三之二及汉军恭顺等三王续顺公兵。声炮起行。　　

○戊辰谕朝鲜国王李倧曰东边瓦尔喀人民在尔境未经察解者。皇考念在尔朝鲜、与在我国无异。久欲停其察解。但未降上

□日今朕仰体皇考圣意。其察解人民、永行停止。闻尔陪臣沈启元等、谋为不轨。王已歼其党羽。是上天仁爱。式靖乱阶。朕深为王欣喜。恐有余孽诛之未尽。后将复发。宜急行搜剪以弭后患。又谕曰。我皇考宽温仁圣皇帝曾降明上□日以李明汉、李敬舆、许启闵圣徽李景奭、朴璜、曹汉英、申得渊等俱系罪废。不许复录。今尔违上□日复用李敬舆入议政府。充谢恩使。及究其故。知因肆赦录用。其同时罪废者亦俱复录用。诏内并无李敬舆等复用之款。尔辄悖上□日厥罪实大。朕仰承皇考眷顾尔国至意。姑置不问。将李敬舆留置世子李＜溰-豆王＞所。不令回国。其李明汉、闵圣徽、李景奭、朴璜、曹汉英、申得渊等均宜罢黜如复悖朕命恐非得计也。己巳。调正蓝旗蒙古固山额真觉罗巴哈纳为满洲固山额真。升满洲梅勒章京富喇克塔为蒙古固山额真。　　

○以正黄旗满洲汤古哈、镶白旗汉军孙有光、正蓝旗满洲吴巴海俱管甲喇章京事。　　

○以正红旗满洲噶达浑、正蓝旗满洲席赖、俱为护军参领。　　

○以管梅勒章京事祖泽远为礼部侍郎　　

○以王登云为礼部理事官。扈习纳为兵部理事官。　　

○庚午。摄政和硕睿亲王师次辽河地方。以军事咨洪承畴。承畴上启曰。我兵之强天下无敌将帅同心。步伍整肃。流寇可一战而除。宇内可计日而定矣。今宜先遣官宣布王令。示以此行。特扫除乱逆、期于灭贼。有抗拒者必加诛戮。不屠人民不焚庐舍不掠财物之意。仍布告各府州县、有开门归降者官则加升。军民秋毫无犯若抗拒不服者城下之日官吏诛。百姓仍予安全。有首倡内应立大功者则破格封赏法在必行。此要务也况流寇初起时遇弱则战。遇强则遁。今得京城。财足志骄。已无固志。一旦闻我军至、必焚其宫殿府库。遁而西行贼之骡马不下三十余万。昼夜兼程可二三百里及我兵抵京贼已远去。财物悉空逆恶不得除。士卒无所获亦大可惜也。今宜计道里。限时日。辎重在后。精兵在前。出其不意。从蓟州密云近京处、疾行而前。贼走、则即行追巢□刀。傥仍坐据京城以拒我则伐之更易。如此庶逆贼扑灭、而神人之怒可回。更收其财畜、以赏士卒。殊有益也初明之守边者兵弱马疲。犹可轻入今恐贼遣精锐伏于山谷狭处、以步兵扼路。我国。骑兵不能履险宜于骑兵内选作步兵。从高处觇其埋伏俾步兵在前。骑兵在后。比及入边则步兵皆骑兵也孰能御之。若沿边仍复空虚则接踵而进不劳余力。抵京之日我兵连营城外侦探勿绝。庶可断陕西宣府大同真保诸路、以备来攻。则马首所至、计日功成矣流寇十余年来用兵已久。虽不能与大军相拒。亦未可以昔日汉兵轻视之也。　　

○壬申。摄政和硕睿亲王师次翁后。明平西伯吴三桂、遣副将杨珅、游击郭云龙、自山海关来致书曰。三桂初蒙我先帝拔擢、以蚊负之身荷辽东总兵重任。王之威望素所深慕。但春秋之义交不越境。是以未敢通名。人臣之谊谅王亦知之。今我国以宁远右偏孤立之故令三桂弃宁远而镇山海。思欲坚守东陲而巩固京师也。不意流寇逆天犯阙。以彼狗偷乌合之众、何能成事。但京城人心不固。奸党开门纳款。先帝不幸。九庙灰烬今贼首僭称尊号。掳掠妇女财帛。罪恶已极。诚赤眉绿林黄巢禄山之流天人共愤。众志已离。其败可立而待也。我国积德累仁。讴思未泯各省宗室、如晋文公汉光武之中兴者容或有之。远近已起义兵。羽檄交驰。山左江北密如星布。三桂受国厚恩。悯斯民之罹难。拒守边门。欲兴师问罪、以慰人心。奈京东地小兵力未集。特泣血求助。我国与北朝、通好二百余年。今无故而遭国难。北朝应恻然念之。而乱臣贼子亦非北朝所宜容也。夫除暴剪恶大顺也。拯危扶颠大义也出民水火大仁也兴灭继绝大名也。取威定霸大功也。况流寇所聚金帛子女不可胜数义兵一至、皆为王有。此又大利也王以盖世英雄值此摧枯拉朽之会。诚难再得之时也乞念亡国孤臣忠义之言速选精兵、直入中协西协。三桂自率所部合兵以抵都门。灭流寇于宫廷。示大义于中国则我朝之报北朝者岂惟财帛。将裂地以酬。不敢食言。本宜上疏于北朝皇帝。但未悉北朝之礼不敢轻渎圣聪。乞王转奏王得书。即遣学士詹霸来衮往锦州。谕汉军赍红衣炮向山海关进发。　　

○癸酉。摄政和硕睿亲王师次西拉塔拉。报吴三桂书曰向欲与明修好。屡行致书明国君臣不计国家丧乱。军民死亡曾无一言相答。是以我国三次进兵攻略。盖示意于明国官吏军民。欲明国之君熟筹而通好也。若今日则不复出此。惟有底定国家与民休息而已。予闻流寇攻陷京师明主惨亡。不胜发指用是率仁义之师。沉舟破釜。誓不返旌。期必灭贼出民水火。及伯遣使致书深为喜悦遂统兵前进。夫伯思报主恩与流贼不共戴天。诚忠臣之义也。伯虽向守辽东与我为敌。今亦勿因前故尚复怀疑。昔管仲射桓公中钩。后桓公用为仲父以成霸业。今伯若率众来归。必封以故土。晋为藩王一则国仇得报一则身家可保世世子孙长享富贵。如河山之永也　　

○丁丑。摄政和硕睿亲王军次连山。吴三桂复遣郭云龙孙文焕来致书曰。接王来书知大军已至宁远。救民伐暴。扶弱除强。义声震天地。其所以相助者实为我先帝。而三桂之感戴、犹其小也。三桂承王谕即发精锐于山海以西要处诱贼速来。今贼亲率党羽。蚁聚永平一带。此乃自投陷阱。而天意从可知矣。今三桂已悉简精锐以图相机巢□刀灭。幸王速整虎旅直入山海。首尾夹攻。逆贼可擒京东西可傅檄而定也又仁义之师首重安民所发檄文最为严切更祈令大军秋毫无犯。则民心服而财土亦得。何事不成哉王得书即星夜进发。踰宁远次于沙河地方戊寅师距山海关十里外。吴三桂哨骑来报贼已出边立营。摄政和硕睿亲王随命诸王等各率精兵逆击。遇贼唐通马兵数百人我前锋兵击败之。生擒二人还　　

○己卯。师至山海关吴三桂率众出迎王大喜。设仪仗。吹螺。同三桂向天行礼毕三桂率所属各官谒王王谓三桂曰尔回可令尔兵各以白布系肩为号。不然同系汉人以何为辨。恐致误杀语毕、令之先行。遂入关时贼首李自成率马步兵二十余万自北山横亘至海列阵以待。是日大风迅作尘沙蔽天咫尺莫辨。我军对贼布阵不能横列及海。摄政和硕睿亲王集诸王贝勒贝子公及诸大臣等谓曰尔等毋得越伍躁进此兵不可轻击。须各努力破此则大业成矣。我兵可向海对贼阵尾鳞次布列。吴三桂兵分列右翼之末号令毕诸军齐列及进兵令军士呼噪者再风遂止各对阵奋击。大败贼众追杀至四十里。贼首尾不相顾遁走燕京获驼马缎币无算。俱给赏随征将士是日进吴三桂爵为平西王。赐玉带蟒袍貂裘鞍马玲珑撒袋。弓矢等物。令山海城内军人各薙发以马步兵一万隶平西王。随摄政睿亲王直趋燕京。追杀流贼又与诸将誓约。随谕众曰此次出师所以除暴救民。灭流寇以安天下也今入关西征勿杀无辜勿掠财物勿焚庐舍。不如约者罪之仍晓谕。官民示以取残不杀共享太平之意。谕下凡百姓逃窜山谷者莫不大悦。各还乡里薙发迎降　　

○庚辰。初贼首李自成。遣王则尧来招降吴三桂。三桂羁留之至是送于王王斩之则尧山西人。明密云巡抚降贼贼授为兵政府尚书　　

○辛巳师次新河驿。摄政和硕睿亲王多尔衮以进山海关败贼兵捷音奏闻言臣统大军前进。明总兵官吴三桂遣使来言贼首李自成已陷燕京崇祯帝后俱自经自成于三月二十二日僭称帝。国号大顺改元永昌遣人招降三桂。三桂不从随自永平返据山海关。欲来投顺我国为崇祯帝报仇因谕其使如果来归即裂地封王仍令赍书去后臣即星夜前往于四月二十一日抵山海关值贼首李自成亲率马步兵二十余万挟崇祯帝太子第三子定王第四子及宗室晋王秦王汉王郡王等并三桂父襄与俱来复遣人招三桂降三桂不从贼随围山海关是晚即败贼总兵唐通马步兵数百人于一片石斩百余人贼兵遂遁。次日我大军直薄山海关三桂开门迎降我军遂从南水门北水门关中门入。望见贼渠领众自北山横亘至海列阵。是日大风扬尘咫尺不见。我军对贼布阵、不能横列及海。臣随集诸王、贝勒、贝子、公、固山额真护军统领等谓尔等、毋得越伍躁进。此兵不可轻击须各努力破此则大业可成我军可向海对贼阵尾鳞次布列三桂兵可分列右翼之末各号令毕于是我军齐列及二次呼噪进兵风遂止。各对阵奋击。大败贼兵。追杀至四十里阵获晋王朱审煊获驼马、缎币无算。此皆仰籍上天眷佑及皇上洪福所致臣随统大军、与三桂直捣燕京矣。　　

○壬午。师次抚宁县知县侯益光等率民出迎。赐袍服令仍供职。发仓粟赈民　　

○癸未。师次昌黎县。知县徐可大率民出迎。赐袍服戒谕之。仍令供职　　

○甲申。师次滦州学正孙维宁率民迎降遂擢为知州。戒谕之令发仓粟赈民　　

○沿边各官来降以行人李丕著为永平道。副将张邦谟游击唐志道俱令照旧管事。各赐袍服　　

○乙酉。师次开平卫指挥陈任重李培元等率众来降。各赐袍服。　　

○移檄沿边及山陕等处。李贼败衄势必西遁。当于各处截杀、毋令入城丙戌师次玉田县经历张彦、主簿王家春守备卢文宇等率众迎降。以家春为丰润县知县。各赐袍服　　

○丁亥。师次公罗店蓟州监军道李永昌丰润县副将。赵国祚、遵化闲住总兵唐钰、副将尤可望、守备陈良谟、黄家顺、卜大式、千总文三元等率众降。　　

○有材官常义吴有才、唐有功者、自通州来降。言贼已西遁摄政和硕睿亲王随令诸王贝勒贝子公等率兵急追之　　

大清世祖体天隆运定统建极英睿钦文显武大德弘功至仁纯孝章皇帝实录卷之四


大清世祖体天隆运定统建极英睿钦文显武大德弘功至仁纯孝章皇帝实录卷之五　　

顺治元年甲申。五月戊子朔。以破流贼李自成捷音。宣示朝鲜及外藩蒙古诸王贝勒。　　

○摄政和硕睿亲王多尔衮师至通州知州率百姓迎降谕令薙发。　　

○己丑。师至燕京。故明文武官员、出迎五里外。摄政和硕睿亲王进朝阳门。老幼焚香跪迎内监以故明卤簿御辇、陈皇城外。跪迎路左。启王乘辇。王曰予法周公辅冲主不当乘辇。众叩头曰。周公曾负扆摄国事。今宜乘辇王曰。予来定天下、不可不从众意。令将卤簿向宫门陈设。王仪仗前列。奏乐。拜天、地三跪九叩头礼复望阙行三跪九叩头礼。毕。乘辇入武英殿升座故明众官俱拜伏呼万岁王下令诸将士乘城。厮养人等概不许入百姓安堵。秋毫无犯。　　

○庚寅。大学士范文程等启摄政和硕睿亲王言燕京百姓假托搜捕贼孽首告纷纷。恐致互相仇害转滋惶扰。应行严禁王嘉其言。下令禁止。　　

○摄政和硕睿亲王谕兵部曰今本朝定鼎燕京天下罹难军民皆吾赤子出之水火而安全之。各处城堡著遣人持檄招抚檄文到日薙发归顺者地方官各升一级军民免其迁徙。其为首文武官员即将钱粮丹籍兵马数目、亲赍来京朝见。有虽称归顺而不薙发者是有狐疑观望之意宜核地方远近定为限期届期至京。酌量加恩如过限不至显属抗拒定行问罪。发兵征巢□刀。至朱姓各王归顺者亦不夺其王爵仍加恩养。　　

○又谕故明内外官民人等曰各衙门官员俱照旧录用可速将职名开报。如虚饰假冒者罪之。其避贼回籍、隐居山林者亦具以闻。仍以原官录用兵丁愿从军或愿归农者许该管官送至兵部。分别留遣凡投诚官吏军民皆著薙发。衣冠悉遵本朝制度。各官宜痛改故明陋习共砥忠廉。毋朘民自利。我朝臣工、不纳贿。不徇私。不修怨。违者必置重典。凡新服官民人等、如蹈此等罪犯。定治以国法。不贷。　　

○辛卯。摄政和硕睿亲王谕故明官员耆老兵民曰流贼李自成原系故明百姓纠集丑类逼陷京城。弑主暴尸。括取诸王公主、驸马官民财货酷刑肆虐。诚天人共愤。法不容诛者。我虽敌国、深用悯伤。今令官民人等为崇祯帝服丧三日以展舆情。著礼部太常寺备帝礼具葬除服后、官民俱著遵制薙发谕下官民大悦皆颂我朝仁义声施万代云。　　

○壬辰宗室硕塞、娶护军参领费扬古女令内大臣以下牛录章京以上俱往赴宴。　　

○征黑龙江等处梅勒章京俄罗塞臣巴都里、甲喇章京沙尔虎达等凯旋。遣侍郎明安达礼等往迎。宴劳之。　　

○摄政和硕睿亲王、以三河县民为乱。谕令县官加意防辑。仍晓谕乱民曰。昔流寇猖獗。肆虐民人。我朝兴仁义之师。大张挞伐。出斯民于水火。所在安居。独闻三河县无知奸民、乘机窃发。谋害邑令。法宜剪除。但念尔等皆属吾民。不忍加兵。以故先行驰谕。其速改前非。遵制薙发。各安生业。傥仍怙恶。定行诛巢□刀。　　

○故明总兵高第率所部将领、自山海关。副将高中选、自蓟镇。都司文盛、陈尚礼、推官袁宗震自遵化。俱诣摄政和硕睿亲王军前降。赐高第蟒衣。余各赐衣币有差。　　

○赐总兵官唐钰蟒衣。副将赵国祚、尤可望。缎衣各一。　　

○癸巳。摄政和硕睿亲王、令在京内阁六部都察院等衙门官员。俱以原官同满官一体办事。　　

○昌平州贼作乱。遣固山额真巴颜、石廷柱等、统兵巢□刀之。　　

○正黄旗尼雅翰牛录下三人屠民家犬、犬主拒之、被射、讼其事。摄政和硕睿亲王令斩射者。余各鞭一百、贯耳鼻。因下令。凡强取民间一切细物者鞭八十。贯耳。　　

○乙未。多罗武英郡王阿济格等追击流贼于庆都县。大获其辎重。　　

○丙申。月祭大行皇帝。　　

○丁酉。红西口贼作乱。遣固山额真李国翰刘之源统兵巢□刀之。　　

○戊戌。摄政和硕睿亲王、谕故明官员军民人等曰。明季骄淫坏法。人心瓦解。以致流寇乘机肆虐我朝深用悯恻。爰兴仁义之师、灭尔仇讐出尔水火。绥安都城兆姓归心。近闻土寇蜂起。乌合倡乱。念尔等俱吾赤子、不忍即加兵革。已往者姑从宽宥。谕到、俱即薙发。改行安业。毋怙前非。傥有故违、即行诛巢□刀。　　

○己亥。摄政和硕睿亲王多尔衮。遣官奏报底定燕京捷音。奏言、臣统大军、前往燕京。自山海以西各城堡文武将吏、皆争先奉表迎降。四月二十六日流贼李自成尽括金银币帛、载发长安。三十日自成焚毁宫阙遁走。臣随遣内外藩王贝勒、贝子、公、固山额真、护军统领等、率师追击。臣亲率余兵于五月初二日抵燕京。京城文武官吏耆老士庶、悉出城迎降。以巳刻入城。　　

○都察院参政祖可法、张存仁言、今王代天行仁。泽及万姓。内外欢忭。戡定之速。莫逾于此。窃以削平祸乱。肇成大业。所当急图敉宁、不可或缓。盖京师为天下之根本、兆民所瞻望而取则者也。京师理、则天下不烦挞伐。而近悦远来、率从恐从矣。然致治亦无异术、在于得人而已。臣等所虑者、吏兵二部、任事不实。仍蹈汉习、互相推诿。任用匪人。贻误非小。今地广事繁。非一人所能理。安内攘外。非一才所能任。宜将内院通达治理之人、暂摄吏兵二部事务。至于山东乃粮运之道。山西乃商贾之途。急宜招抚。若二省兵民归我版图则财赋有出国用不匮矣启入摄政和硕睿亲王报曰尔等言是但内院机务殷繁、不便令其署理部务。　　

○遣固山额真金砺梅勒章京李率泰安抚天津等处乱民。　　

○追击贼兵之诸王贝勒等还京。遣大学士范文程等、迎。劳之。王等入城。谒摄政和硕睿亲王。行三跪九叩头礼。　　

○辛丑摄政和硕睿亲王、以书徵故明大学士冯铨铨闻命即至。王赐以所服衣帽并鞍马银币。　　

○赐投诚总兵官孔希贵、蟒衣一袭副将唐铨等十四人各缎二疋令往三河县巢□刀灭土寇　　

○壬寅上以燕京底定率摄政和硕郑亲王济尔哈朗、暨诸王贝勒群臣拜天行三跪九叩头礼毕御殿诸王贝勒群臣上表行庆贺礼。　　

○癸卯以底定燕京捷音宣示朝鲜、及外藩蒙古诸王贝勒。　　

○甲辰以山陵寝殿内宝座告成。祭大行皇帝。　　

○摄政和硕睿亲王、设防守燕京内外城门官兵严禁士卒抢夺。　　

○以故明巡抚宣府都察院右佥都御史李鉴仍为原官。　　

○乙巳上命学士詹霸侍卫巴泰赍敕谕大将军摄政和硕睿亲王多尔衮谕曰朕闻王招降山海关总兵官吴三桂大败流贼自山海至燕京沿路城堡归顺及燕京官民迎降捷音不胜嘉悦此皆王运筹有方诸臣协心戮力之所致也兹遣官往劳王其益殚忠诚统率臣工佐成大业焉　　

○以故明天津副将娄光先为总兵官招抚各城稽核天津粮储诸务。　　

○保定副将王应登等条陈七事。一立纲纪。二任贤良。三靖遗寇。四申招抚。五和兵民。六重农务。七惩贪婪。摄政和硕睿亲王是其言。　　

○摄政和硕睿亲王下令、禁隐匿宫女。及无主财物子女。犯者籍其家。　　

○丁未。以多罗饶余郡王阿巴泰、越次与摄政和硕郑亲王并坐。下所司议罪。拟加倍罚银。奏入从宽免之。　　

○己酉。宣府巡抚李鉴捕斩伪权将军黄应选、伪防御使李允桂等十五人以祭明崇祯帝。并上安抚机宜。摄政和硕睿亲王。令鉴加意招集防守。　　

○以礼葬明崇祯帝后及妃袁氏、两公主、并天启后张氏、万历妃刘氏、仍造陵墓如制。　　

○应袭恭顺侯吴惟华、请招抚宣天山西自效。摄政和硕睿亲王许之。　　

○故明东原王、长子朱弘橞等、奉表归诚。　　

○庚戌。摄政和硕睿亲王多尔衮奏言、诸王大臣等、统兵追巢□刀统寇于庆都、大破其众。固山额真谭泰、准塔、护军统领德尔得赫哈宁噶等率前锋兵、追至真定。又破之。贼焚辎重仓皇败走燕京迤北居庸关内外各城、及天津真定等处皆降。　　

○辛亥。摄政和硕睿亲王谕诸王群臣曰。今荷天祐、底定中原。宜各殚忠诚。永保富贵有贪婪不检、自蹈罪愆者、虽有功不叙毋得苟且一时、失子孙久远之计也。　　

○又谕兵部曰。我国建都燕京天下军民之罹难者如在水火之中。可即傅檄救之其各府州县、但驰文招抚文到之日即行归顺者、城内官员、各升一级。军民各仍其业。永无迁徙之劳。予前因归顺之民、无所分别。故令其薙发、以别顺逆。今闻甚拂民愿、反非予以文教定民之本心矣。自兹以后、天下臣民、照旧朿发。悉从其便。予之不欲以兵甲相加者、恐加兵之处、民必不堪。或死或逃、失其生理故耳。今特遣官传谕、凡各府州县军卫衙门、来归顺者、其牧民之长。统军之帅。汇造户口兵丁钱粮数目、亲来朝见。若逆命不至。当兴师问罪而诛之。其朱氏诸王、有来归者。亦当照旧恩养。不加改削。山泽遗贤、许所在官司、从实报名。当遣人徵聘。委以重任。至于明朝之破坏。俱由贪黩成风。德不称任。功罪不明所致。自兹以后。凡我臣民、俱宜改弦易辙。各励清忠。此不特沾禄秩于一时。功名且传于奕世矣。　　

○壬子。以故明真定府知府邱茂华、为井陉道。署巡抚事。　　

○以故明山东布政使司参议兼按察使司佥事霸州道刘芳久、布政使司参议天津道孙肇兴、按察使司佥事通州道郑煇、按察使司副使怀隆道魏知微、山西按察使司佥事昌平道孟良允、按察使司佥事易州道黄图安、俱仍为原官。　　

○以故明井陉道方大猷、为监军副使招抚山东。　　

○甲寅。摄政和硕睿亲王入武英殿。升御座。设故明卤簿。鸣钟鼓。奏乐。大学士冯铨、应袭恭顺侯吴惟华、率文武群臣上表称贺。　　

○王退朝。谓众官曰。予见尔等有过、即行诫饬。乃予自摄政以来、并未闻尔等一言规谏。岂所行尽合于道耶。众曰。王所行尽善。一无可议。傥有未安。我等宁肯缄默。王曰。尔等此言殊谬。虽圣主行政、亦不能尽善。故谏诤时闻。予之所行。岂遂一无可议。尔等皆先帝宣力之臣。谙练政事。以后遇事有未当者、应抗颜陈说。予实于尔等有赖焉。　　

○以投诚总兵官刘芳名、为柳沟总兵官　　

六月。丁巳朔。以正蓝旗满洲萨齐库、管甲喇章京事。　　

○以巴尔珠、为兵部理事官。　　

○以俄罗塞臣、沙尔虎达等、征黑龙江等处所获男妇一千九百五十六名口、分隶八旗。其貂、狐、水獭、裘衣等物。分给出征将士。　　

○令洪承畴仍以太子太保兵部尚书兼都察院右副都御史、同内院官佐理机务。　　

○戊午。大学士冯铨、洪承畴启言、国家要务。莫大于用人行政臣等备员内院。凡事皆当与闻。今各部题奏。俱未悉知。所票拟者、不过官民奏闻之事而已。夫内院不得与闻、况六科乎傥有乖误。臣等凭何指陈。六科凭何摘参。按明时旧例。凡内外文武官民条奏、并各部院覆奏本章。皆下内阁票拟。已经批红者仍由内阁分下六科。抄发各部院。所以防微杜渐意至深远。以后用人行政要务、乞发内院拟票。奏请裁定。摄政和硕睿亲王是其言。　　

○己未。初多罗饶余郡王阿巴泰、以女嫁色冷之子色尔古伦、五载不睦。及色冷、色尔古伦往诉于王。王乃使人谓之曰。勿得犯吾女。坐是论夺王爵。疏上。免夺王爵。罚银一千两。　　

○升詹事府少詹事兼翰林院侍讲学士何瑞徵、为礼部右侍郎。翰林院检讨李若琳、为左春坊左庶子兼翰林院侍读。署詹事府事。　　

○令故明太子太傅左都督骆养性、仍以原官总督天津等处军务。　　

○庚申。令户部右侍郎王鳌永、招抚山东河南。　　

○以投诚总兵官高第、为山海总兵官。　　

○河南道御史曹溶启陈六事。一定官制。一议国用。一戢兵丁。一散土寇。一广收籴。一通煤运。下所司知之。　　

○壬戌。大同总兵官姜镶启言、臣世受明恩。誓灭流贼、以图恢复。近者杀贼首柯天相等、抚定大同等处。恐无主生乱、因以臣境内枣强王朱鼎言□册、续先帝之祀。适接告谕。开载前朝诸王、仍照旧爵。众心悦服。大同兵荒相继、逃散流离、向难禁止。一经颁示。宣布德意。无不欣戴。谨专官驰报。摄政和硕睿亲王报曰。抚定大同阳和等处。诛戮贼首。厥功甚懋。但议委枣强王以国政、使续先帝祀。大不合理。不特枣强王先在明时、系何等级、仍当照旧。即明之嫡系将军、亦宜照旧。不许干预一切国政军务、致违我法。其地方流离、应作何抚绥姜镶仍详议以闻。　　

○癸亥。以故明巡抚刘汉儒、为都察院左副都御史。　　

○升太常寺少卿提桥、为刑部右侍郎。光禄寺少卿李元鼎、为太仆寺少卿。　　

○以行人司行人向玉轩、为吏科给事中。郝杰、为户科给事中。知县孟明辅、为礼科给事中。朱鼎□□清、为工科给事中。　　

○甲子。故明宗室朱帅＜釒炊＞具启投诚。摄政和硕睿亲王嘉其知命来归。谕以俟地方底定时、入朝优用。　　

○户科右给事中刘昌启陈十事。一立规模。一审庙算。一推诚心。一集群策。一施实惠。一定经赋。一定官制。一颁俸禄。一明等威。一重守令。摄政和硕睿亲王是其言。　　

○乙丑。月祭大行皇帝。　　

○摄政和硕睿亲王谕、各衙门应责人犯、悉遵本朝、鞭责旧制。不许用杖。　　

○以故明山西按察使司佥事定州道李固本、仍为原官。　　

○丙寅。摄政和硕睿亲王谕、京城内官民房屋被圈者、皆免三年赋税。其中有与被圈房屋之人同居者、亦免一年。大兵经过之处。田地被伤者、免今年田赋之半。河北各府州县免三分之一。　　

○遣固山额真觉罗巴哈纳、石廷柱、率将士平定山东一路地方。　　

○丁卯。摄政和硕睿亲王多尔衮、与诸王贝勒大臣等定议、应建都燕京。遣辅国公吞齐喀、和托、固山额真何洛会等、赍奏迎驾。奏言、仰荷天眷。及皇上洪福。已克燕京。臣再三思维。燕京势踞形胜。乃自古兴王之地。有明建都之所。令既蒙天畀。皇上迁都于此。以定天下。则宅中图治、宇内朝宗。无不通达。可以慰天下仰望之心。可以锡四方和恒之福。伏祈皇上熟虑俯纳焉。　　

○招抚山西应袭恭顺侯吴惟华启言、故明督理漕运总兵官抚宁侯朱国弼、见在淮扬。宜遣其部将张国光、谕令来归。摄政和硕睿亲王从其言。以书招谕之。　　

○庚午。酉刻太白见。有白气自西南至东北。　　

○遣固山额真叶臣、率将士平定山西一路地方。　　

○升户科右给事中刘昌。为太常寺少卿。　　

○辛未以故明临清副将王国栋、署临清总兵官事。以擒斩伪将功也。　　

○壬申。升刑部郎中陈鹏举、为山东按察使司佥事河间道。真定府同知程绍孔、为山西按察使司佥事宣府口北道。　　

○遣官祭先师孔子。　　

○故明参将唐虞时启言、逆贼张献忠、自江西转掠江南、势甚猖獗。臣惟南京形胜之地。闽浙江广等处、皆视其顺逆、以为向背。今宜乘其危惧。即颁令上□日赏格。臣赍往南京。宣谕官民。江南之地、可传檄而定也。若虑张献忠、左良玉首鼠两端。则有原任镇臣陈洪范、可以招抚。乞即用为招抚总兵。臣子起龙、乃洪范壻。曾为史可法标下参将。彼中将领多所亲识。乞令其赍谕往招。则近悦远来、一统之功可成矣。下所司知之。　　

○癸酉。摄政和硕睿亲王谕礼部曰。古来定天下者、必以网罗贤才为要图。以泽及穷民为首务。我国家求贤之心。众已共晓。而京城内流贼蹂躏之后。必有鳏寡孤独、谋生无计。及乞丐街市者。著一一察出。给与钱粮恩养。　　

○甲戌。兵部右侍郎金之俊启言、圣朝之德意方新。畿甸之望恩甚切。乞先下蠲租之诏于直隶、以大慰民望。下所司速议。　　

○摄政和硕睿亲王谕京城内外军民曰。我朝巢□刀寇定乱。建都燕京。深念民为邦本。凡可以计安民生者、无不与大小诸臣、实心举行。乃人民经乱离之后。惊疑未定。传布讹言。最可骇异。闻有讹传七八月间东迁者。我国家不恃兵力。惟务德化。统驭万方。自今伊始。燕京乃定鼎之地。何故不建都于此、而又欲东移。今大小各官、及将士等、移取家属。计日可到。尔民人岂无确闻。恐有奸徒、故意鼓煽。并流贼奸细、造言摇惑。故特遍行晓示。务使知我国家安邦抚民至意。　　

○顺天巡按柳寅东启言察吏务清其源安民务定其志。吏部掌铨衡、统百官、吏治之源也。若监司守令各当其职。自然政治廉平。太平可致。近见升除各官。凡前朝犯赃除名、流贼伪官、一概录用。虽云宽大为治。然流品不清。奸欺得售。非慎加选择之道。其为民害不可胜言是所当亟清其源也。民值乱离之后。心志彷徨。鼎革以来政教未敷蠢然之民。莫知所守。奸恶之辈。靡所顾忌。盖闻帝王弼教、不废五刑。鞭责不足以威众。明罚乃所以敕法。宜速定律令。颁示中外。俾民不敢犯。而祸乱自清矣。摄政和硕睿亲王报曰。经纶方始。治理需人。凡归顺官员。既经推用。不必苛求。此后官吏犯赃审实立行处斩。鞭责似觉过宽。自后问刑。准依明律。副予刑期无刑之意。　　

○柳寅东又启言时已届秋庙堂宜早定大计。今日事势、莫急于西贼。欲图西贼、必须调蒙古以入三边。举大兵以收晋豫。使贼腹背受敌。又须先计扼蜀汉之路。次第定东南之局。摄政和硕睿亲王是其言。　　

○故明三边总督李化熙、遣官上所部兵马数目、及地方土寇情形。具启归顺。摄政和硕睿亲王优答之。即令入朝。效用。　　

○盛京四郊塔工成。赐诸喇嘛宴。及鞍马币帛器皿等物有差。　　

○丙子。摄政和硕睿亲王谕众官民等曰。明国之所以倾覆者。皆由内外部院官吏、贿赂公行。功过不明。是非不辨。凡用官员有财之人虽不肖亦得进。无财之人、虽贤才亦不得见用。所以贤者皆抱恨隐沦。不贤者多夤缘幸进。夫贤既不得进国政何由而理。不贤用。贿得官。焉肯实心为国。甚至无功者以行贿而冒功。有功者以不行贿而功掩。乱政坏国。皆始于此。罪亦莫大于此。今内外官吏。如尽洗从前贪婪肺肠。殚忠效力。则俸禄充给。永享富贵。如或仍前不悛。行贿营私。国法具在。必不轻处。定行枭示。　　

○丁丑。以故一等梅勒章京查雅翰瞻子巴特玛、二等甲喇章京赵万璧子国珍、三等甲喇章京邱国玉子纪从、袭职。　　

○升刑部郎中甘文奎、为山西按察使司佥事顺广道。　　

○戊寅。侍卫巴泰等自燕京来复命。摄政和硕睿亲王多尔衮附表奏谢言臣等恭闻皇上诏谕、不胜欢忭窃思臣等同心戮力击破流寇平定燕京实由上天眷祐皇上弘庥所致今更仰仗天威自大同以西黄河以北、尽皆底定燕京以南、顺德以北、俱已来归。疆圉日扩。一统有基矣。　　

○宣府巡抚李鉴启言、上谷一府。在明朝为边镇。在我朝为腹里。前定经制。兵多而员冗。今宜急议裁汰。查得宣镇原额经制官军七万六千九百二十九员名。索之簿籍则有兵。用之战守则无兵。总由前朝法纪废弛无核实之政也日来索饷者纷纷。宜早定经制抚镇道协、以及各路堡。应设营马步兵若干应支月饷马乾及将领月廪若干。均应酌立成规。至于冗员、如宣府城内有万全都司。有管屯都司。又有巡捕都司今宜照大同例改设知府而以徵收屯粮之事。归并于府官则管屯之都司可裁也在城管粮同知。加以缉捕一衔则巡捕都司又可裁也。保安延庆两州、斗大一城既有州官。又设守备似宜裁去守备。而以城守之务、专责正印官料理。若永宁县、距柳沟止二十里。而有两参将。尤属滥冗。似宜裁去永宁之参将。专其责于县官东路一隅。设总镇又设两协其间宜留宜汰。尤宜急议。怀来一城内有道有厅。又有参将。守备亦属赘疣。似宜裁去参将而留守备以司城守若援营之兵有名无实。不如简其精壮者付之守备。而以道厅为之提挈。兵马既减。钱粮出纳有数。其旧设同知通判多员。亦宜量加裁减归并下所司议行。　　

○令河南道御史曹溶提督顺天学政。　　

○己卯吏科给事中向玉斩启言土寇未平。皆因向来地方官、不能绥辑解散。致烦今日扑巢□刀。此后当慎择守令。俾其弭盗安民。且官多俸薄。原非旧制。宜汰冗员以省扰。增常禄以养廉。至府升转铨除。具有往例。须详核履历。杜绝幸端。下所司议。　　

○庚辰。上赐摄政和硕郑亲王济尔哈朗等、蟒缎有差。　　

○顺天巡抚宋权献治平三策。一请议崇祯庙号、以彰我朝厚德。一禁革加派弊政、以苏民生。一广罗贤才、以佐上理。并荐故明蓟辽总督王永吉。井陉道今授监军道方大猷。蓟州道杨毓楫南京礼部尚书朱继祚、户部侍郎叶廷桂、俱堪擢用。于是摄政和硕睿亲王、谕廷臣各举所知。　　

○天津总督骆养性启荐故明户部侍郎党崇雅、兵部侍郎李化熙、通政使王公弼品望素著。乞赐徵用从之。　　

○壬午。上以底定燕京。殄灭流寇。遣官赐诸王、贝勒、贝子、公、及将士牛羊有差。　　

○摄政和硕睿亲王以书招故明总兵陈洪范。　　

○平定山西固山额真叶臣启报饶阳一路土贼。悉已平定。　　

○修政历法西洋人汤若望启言、臣于明崇祯二年来京鲁用西洋新法厘正旧历制有测量日月星晷定时考验诸器尽进内廷用以推测。屡屡密合。近闻诸器、尽遭贼毁臣拟另制进呈。今先将本年八月初一日日食、照西洋新法。推步京师所见日食限分杪。并起复方位图象。与各省所见日食多寡先后不同诸数。开列呈览。乞敕该部届期公同测验。摄政和硕睿亲王谕旧历岁久差讹。西洋新法屡屡密合。知道了。此本内日食分杪时刻、起复方位、并直省见食有多寡先后不同、具见推算详审。俟先期二日来说。以便遣官公同测验。其窥测诸器、速造进览。　　

○癸未。镇国公固山额真艾度礼于誓期前日、私言二王迫胁盟誓。我但面从心实不服主上幼冲。我意不悦。今虽竭力从事、其谁知之二王擅政之处亦不合我意。每年发誓予心实难相从天地神明。其鉴察之。遂书其词于誓期之晨焚之。有穆成格、卓佛和欲发其事令医者占何时可首。因具道始末医者以告艾度礼子海达礼。艾度礼遂自首于摄政和硕郑亲王济尔哈朗。事下法司鞫问得实。艾度礼及妻、并其子海达礼及医者并弃市。家产及所属人口、俱交与和硕郑亲王。　　

○摄政和硕睿亲王遣大学士冯铨、祭故明太祖及诸帝。文曰。兹者流寇李自成、颠覆明室。国祚已终。予驱除逆寇。定鼎燕都。惟明乘一代之运以有天下。历数转移、如四时递禅非独有明为然乃天地之定数也。至于宗庙之主、迁置别所。自古以来厥有成例。第念曾为一代天下主。罔宜轻亵。兹以移置之故、遣官祀告、迁于别所。　　

○禁军民侵扰圣贤祠庙。　　

○甲申。以故明太祖神牌、入历代帝王庙。　　

○乙酉未刻至申刻。日生左右珥。青黄色。良久渐散。　　

○革牛录章京李都、黄得功王奎职以擅于昌平州牧放驼马故也。　　

○牛录章京郭纪元、坐强奸民妇、弃市。　　

○锦衣卫百户危列宿启言、臣招抚至天津地方。咨访流寓。及在籍官员、党崇雅、张端、高尔俨、戴明说等、四十三员。招回逃海难民一万七千余名。摄政和硕睿亲王谕、此天津等处流寓及在籍各官、著吏部详察履历。确核才品其堪用者、作速催来。即与起用。仍行文各抚按。凡境内隐迹贤良逐一启荐、以凭徵擢但不许以贪官酷吏、及赀郎杂流、朦胧充数。其招回难民著地方官安插抚辑。毋致失所。　　

○平定山东固山额真觉罗巴哈纳、石廷柱等、启报霸州沧州德州、临清、先后俱下各城无官者已酌量委署。　　

○令内外各衙门印信、俱并铸满汉字样　　

大清世祖体天隆运定统建极英睿钦文显武大德弘功至仁纯孝章皇帝实录卷之五


大清世祖体天隆运定统建极英睿钦文显武大德弘功至仁纯孝章皇帝实录卷之六　　

顺治元年。甲申。秋七月。丙戌朔。兵部右侍郎金之俊启言、凡土寇率众归顺者。应赦罪勿论。缚渠来献者。应分别叙功。就抚之众。州县官编置牌甲。令安故业。无恒产者、设法安插。请颁谕各镇道府、以便遵行。摄政和硕睿亲王谕、土寇本皆吾民、渠魁能率众来归。自当赦罪、同党能缚献贼首。自当论功。其就抚之民。必马匹兵器、尽数交官。方见真心就抚。牛驴乃农事必需。毋得括取滋扰。作速行文各道府、转行所属。将地方有无土寇、曾否归降、据实详报。即以此定各官之殿最。如有玩寇殃民、或贪功生事者。必罪不宥。　　

○丁亥。礼部启言、定鼎燕京。应颁宝历。据钦天监称改用新法推注已成。请易新名。伏候钦定。以便颁行。摄政和硕睿亲王谕治历明时。帝王首重。今用新法正历。以敬迓天休。诚为大典。宜名时宪历。用称朝廷宪天乂民至意。自明岁顺治二年为始即用新历颁行天下监局各官、仍公同证订新法注历。作速缮写装潢呈览。　　

○戊子。令平定山东固山额真觉罗巴哈纳、石廷柱等移师会固山额真叶臣军。平定山西。　　

○己丑。礼部议覆顺天督学御史曹溶条议、考拔贡生。应听学臣于所至之地、便宜考试。至褒扬节孝、原属旧制。自逆寇荼毒京师。誓节死难之臣、所在多有。宜听学臣详访启闻。恤其子孙。旌其门闾。以励风节。摄政和硕睿亲王从之。　　

○庚寅。天津卫民讦告巡视南城监察御史熊世懿、隐粮二千余石。下刑部勘实。削其职。　　

○壬辰。擢吏部员外郎吴孳昌为都察院右佥都御史。总督宣大山西等处军务兼管巡抚事以侍郎刘余祐金之俊保举故也。　　

○以招抚山东监军副使方大猷为都察院右佥都御史巡抚山东。　　

○升户部郎中向列星、为山西按察使司佥事保定南道。　　

○癸巳。上以中原平定。迁都于燕。遣官祭告上帝。太庙。福陵。告上帝文曰。荷天眷命。锡我以故明燕土。抚乂中邦。荡平寇乱兹者俯徇群情迁都定鼎。作京于燕。用绍皇天之休。永锡蒸民之庆斋祓告虔。惟帝时佑之。告太庙文曰。臣闻流寇李自成、鸱张肆逆。陷明北京。崇祯帝自经。随命摄政睿亲王多尔衮为奉命大将军。统师西征。未抵山海关。明总兵吴三桂遣使来迎我师比至、开门纳款。我兵即以是日、整伍入关。自成犹拥马步军二十余万、逆我颜行。大将军多尔衮、奋张三军。一战败之。追逐四十余里。俘斩无算。贼首尾不相顾。狼狈西遁。我大兵蹑其后。抚谕所过郡县。直抵燕京。自成惶惧。焚明宫阙。窜走西秦。大将军复简精兵。令各王同固山额真等、统领追贼。随亲率师入京。安抚百姓。其大军追击贼兵至真定之庆都、两战两败之。贼势益不支。鸟兽骇散。河北山东、山西郡县人民。悉闻风归降。接踵恐后。此皆我皇祖之素志也。兹特虔告。仰慰在天之灵。至燕地为历代帝王都会。诸王朝臣、请都其地。臣顺众志、迁都于燕。以抚天畀之民。以建亿万年不拔之业。谨告祭福陵文同。　　

○甲午。月祭大行皇帝。并告迁都。文与祭太庙文同。　　

○升礼部郎中黄熙允、为尚宝司少卿。　　

○改刑科都给事中孙承泽、为吏科都给事中。　　

○以故明给事中袁恺、为礼科左给事中。　　

○改户部郎中孙襄、为刑科给事中。刑部主事黄徽允、为浙江道监察御史。　　

○以故明御史卢世＜氵隺＞、为福建道监察御史。　　

○修政历法汤若望启言、臣制就浑天星球一座。地平、日晷、窥远镜、各一具。并舆地屏图。恭进王览。再照臣所修西洋新法。已蒙钦定为时宪宝历。所有应用诸历从此永依新法推算。其颁行民历式样、俟完日进呈。摄政和硕睿亲王谕、所进测天仪器准留览。应用诸历、一依新法推算其颁行式样作速催竣进呈。　　

○天津总督骆养性、启请豁免明季加派钱粮。止徵正额并火耗。摄政和硕睿亲王报曰、官吏犯赃审实论斩。前谕甚明、所启钱粮徵纳、每两火耗三分。正是贪婪积弊。何云旧例。况正赋尚宜酌蠲。额外岂容多取。著严行禁革。如违禁加耗、即以犯赃论。　　

○乙未。宣府巡抚李鉴、启荐故明宣大总督江禹绪。令吏部行取来京录用。　　

○以故明户部侍郎党崇雅、通政使司通政使王公弼、俱为原官。　　

○锦衣卫官舍李谏善、启进自置庄田。摄政和硕睿亲王谕、故明勋戚赡田已业、俱准照旧。乃朝廷特恩。不许官吏侵渔。土豪占种。各勋卫官舍、亦须加意仰体。毋得生事扰民。　　

○丙申。吏部侍郎沈惟炳、启请徵聘逸贤、以收人望。摄政和硕睿亲王从之。　　

○丁酉。朝鲜国王李倧、遣陪臣表贺平定燕京并谢停解瓦尔喀人民、及复用李敬舆等免罪恩。附贡方物。宴赉如例。　　

○索伦部落牛录章京敖尔拖木尔等、贡貂狐皮。宴赉如例。　　

○招抚山东河南侍郎王鳌永、启荐山东故明大学士谢升等四十余人。事下吏部。　　

○王鳌永又启报济南、东昌、青州、临清等州郡、以次抚定。并赍送故明德王朱由＜弼木＞降表。　　

○王鳌永又密报南中情形。言近闻南中已拥立福王。改元弘光。以史可法为内阁。封总兵刘泽清、刘良佐、黄得功、高杰等、分据各镇。江北之地、彼所必争。请亟补镇臣。移驻曹单。控扼淮徐。启入。下所司确议。　　

○己亥兵部右侍郎金之俊、启荐故明蓟辽总督丁魁楚、陕西总督丁启睿、陕西巡抚练国事、副都御史房可壮、吏部员外郎左懋泰、河东守道郝絅等。摄政和硕睿亲王、令卫送来京录用。　　

○户科给事中郝杰、条陈四事。一劝农桑以植根本。一抚逃亡以实户口。一禁耗赎以除苛政。一严奢侈以正风俗。摄政和硕睿亲王、以其言有裨新政。令该部院即饬行。　　

○山东巡按朱朗鑅启言、中外臣工。皆以衣冠礼乐。覃敷文教。顷闻东省新补监司三人、俱关东旧臣。若不加冠服以临民。恐人心惊骇。误以文德兴教之官疑为统兵征战之将、乞谕三臣。各制本品纱帽、圆领、临民理事。摄政和硕睿亲王谕、目下急巢

□刀逆贼。兵务方殷。衣冠礼乐、未遑制定。近简用各官、姑依明式。速制本品冠服以便莅事其寻常出入、仍遵国家旧例。　　

○庚子。中元节。享太庙。遣公塔瞻行礼。　　

○遣官祭福陵。　　

○以投诚宁远兵备道韩昭宣、为山东布政使司参议兼按察使司佥事青州道。进士王标极、为山东按察使司佥事济南道。李永昌、为山西按察使司佥事蓟州道。　　

○大同总兵官姜镶因王谕切责、内不自安至是具启引罪求罢摄政和硕睿亲王谕令洗心易虑管总兵官事如故倘仍前不悛越分干预国有定法毋自取戾。　　

○设故明长陵以下十四陵司香内使各四人。　　

○辛丑上以中原平定免盛京满洲汉人额输粮草布疋。　　

○壬寅。摄政和硕睿亲王谕官吏军民人等曰、尝闻德惟善政。政在养民。养民之道必省刑罚薄税敛。然后风俗醇而民生遂。自明季祸乱以来刀风日竞闾阎细故、轻渎听闻。以越诉为等间。以诬告为常事。设机构讼。败俗伤财。心窃痛之。自今以往、嘉与维新。凡五月初二日昧爽以前。不拘在京在外、事无大小、已发觉、未发觉、已结正、未结正、悉行宥免。如违谕兴讼者、即以所告之罪罪之。官司受听者、并治。以后斗殴婚田细事止就道府州县官听断归结。重大事情方赴抚按告理在京仍投通状。听通政司查实、转送刑部问拟其五城御史有例应受理送问者。照旧送问。非系机密重情不许入京越诉倘奸棍讼师、沿袭恶俗。陷害良民。定加等反坐。以挽浇风。至于前朝弊政、厉民最甚者。莫如加派辽饷。以致民穷盗起而复加巢□刀饷。再为各边抽练。而复加练饷。惟此三饷。数倍正供苦累小民。剔脂刮髓。远者二十余年近者十余年。天下嗷嗷。朝不及夕。更有召买粮科。名为当官平市实则计亩加徵。初议准作正粮既而不与销算。有时米价腾贵。每石四五两不等。部议止给五分之一高下予夺惟贿是凭而交纳衙门、又有奸人包揽猾胥抑勒明是三饷之外、重增一倍催科。巧取殃民。尤为秕政。兹哀尔百姓困穷。夙害未除。痌瘝切体。徼天之灵为尔下民请命。自顺治元年为始。凡正额之外一切加派如辽饷巢□刀饷练饷及召买米豆、尽行蠲免。各该抚按、即行所属各道府州县军卫衙门大张榜示。晓谕通知。如有官吏朦胧混徵暗派者察实纠参。必杀无赦。倘纵容不举。即与同坐。各巡按御史、作速叱驭登途。亲自问民疾苦。凡境内贪官污吏、加耗受赇等事。朝闻夕奏。毋得少稽。若从前委理刑官查盘。委府州县访恶。纯是科索纸赎。搜取赃罚。各为除害。实属害民。今一切严行禁绝。州县仓库钱粮、止许道府时时亲核。衙蠹豪恶、止许于告发时从重治罪总不容假公济私。朘民肥已。有负朝廷惠养元元至意。　　

○又谕诸王及官民人等曰、凡我黎民。无论新旧。同属朝廷赤子。近闻有将归顺人民给与满字背帖、径充役使。或给发资本令其贸易。同于家人或擅发告示占据市行与民争利亏损国税。乱政坏法莫此为甚。除已往姑不追究外。自今传谕以后、宜亟改正。若仍怙势不悛定置重典。决不轻宥。其新附军民、力能自赡者宜各。安本业。不许投充势要甘为奴仆。如有奸棍土豪、自知积恶畏惧有司。因而委曲钻营。结交权贵。希图掩饰前非。仍欲肆志害民者。定行加等重治。如果鳏寡孤独、无计自存。许亲赴顺天府呈告、转咨户部启闻。　　

○以锦州投诚副将高勋、为宁武总兵官。　　

○平定山东固山额真觉罗巴哈纳、石廷柱言、前遣人招故明总督李化熙、已约期来见。尚有王副将、赵旗鼓、惧罪不降。摄政和硕睿亲王、令兵部移咨招化熙、并王副将赵旗鼓降。　　

○癸卯。左春坊左庶子李若琳、启荐故明词臣陈具庆、韩四维、林增志、高尔俨、张悬锡、成克巩等。摄政和硕睿亲王令卫送来京录用。　　

○御用监太监吴添寿等、请照旧例遣内员徵收涿州、宝坻县、皇庄钱粮。摄政和硕睿亲王谕、差官必致扰民。著归并有司。另项起解。　　

○顺天督学御史曹溶条陈三事一开支廪饩请仍明制。在京者户部支给。在外者州县官支给一赈助贫生。兵燹之后士有菜色。请广新恩给以钱粟。一优恤死节。寇乱时临难殒身者顺天一学不下百人。请沛浩荡之恩用励风化。下所司亟议行　　

○甲辰以内秘书院学士杨方兴为兵部右侍郎兼都察院右佥都御史总督河道都察院左佥都御史马国柱、为右副都御史、巡抚山西内院副理事官陈锦、为都察院右佥都御史巡抚登莱等处地方。　　

○以内院副理事官李栖凤、为山东布政使司参政、兼按察使司佥事、分巡东昌道。李翔凤为山东布政使司参政、分守济南道。户部启心郎朱国柱、为山东布政使司参政。兼按察使司佥事、分巡济宁道。高士俊、为山东布政使司参政兼按察使司佥事、分巡武德道。礼部启心郎章于天、为山东布政使司参政、分守兖东道。兵部启心郎丁文盛、为山东布政使司参政、兼按察使司佥事、分巡登莱道。工部启心郎马鸣佩、为山西布政使司参政、分守冀南道。内院副理事官迟变龙、为山西布政使司参政、管理粮储道。崔光前、为山东布政使司参政、分守青登莱道。户部启心郎苏弘祖、为河南布政使司参政、兼按察使司佥事、分巡河北道。刑部启心郎申朝纪、为河南布政使司参政、分守河北道。吏部启心郎焦安民、为山西布政使司参政、兼按察使司佥事。管理屯田。　　

○吏部左侍郎沈惟炳、启荐故明尚书张忻等三十余人。令详注履历以闻。已奉谕起用者、仍行文催取。　　

○遣官往房山、访金朝陵寝。仍绘图进览。　　

○户部侍郎党崇雅、以老病请罢。不允。　　

○招抚山东河南侍郎王鳌永、启报抚定青州郡县。并赍故明衡王降书以闻。　　

○王鳌永又请蠲免山东钱粮、如河北例。从之。　　

○修政历法汤若望启言、谨按敬授民时。全以节气交宫、与太阳出入、昼夜时刻为重。若节气之时日不真。则太阳出入、昼夜刻分俱缪矣。历稽大统回回旧历。所用节气止泥一方。且北直之节气。春分秋分、前后俱差一二日。况诸方乎。薄海内外、尽知纰缪。安可谓敬授民时之信历也。新法之推太阳出入地平环也。则有此昼而彼夜、此入而彼出之理。若旧法以一处而概诸方、不明经纬之奥。故日月多应食而不食当食而失推。五星当疾而反迟。应伏而反见。种种差讹、难以枚举。今以臣局新法所有诸方节气、及太阳出入、昼夜时刻俱照道里远近推算。共增数叶、加于历首。以协民时。以前民用装潢告成恭呈王览。旧于历尾、附列五官等职名。今用新法、不系监官推算。亦应更改。庶于大典有光。摄政和硕睿亲王谕、新历节气交脱、与太阳出入、昼夜时刻、按道里远近推算。诸方各有不同。果为精确。但字画细小。行款稠密。宜更定式样、以便颁行。沈阳改写盛京。历尾五官等官职名、既系旧例。著附列汤若望之后。仍取该监更定历样呈览。　　

○招抚山西应袭恭顺侯吴惟华启报山西代州阖城归顺。工科给事中朱鼎□□清启言从来抚按镇道、各有职掌今总兵官位敌王侯。胁令监司以下、悉行属礼刚愎自用全无和衷之谊。其镇委添设各弁、扰民滋害。挟制有司。致使畏缩不能尽职是地方有官而无官。民未蒙福而先受害也请严饬各镇道臣。文专理民。武专缉贼。民失抚字罪文。贼纵剽掠、罪武仍责令抚按严核、不时纠参其滥委杂弁、尽行斥革。各州县土寇窃发、小者守令缉捕。大者抚镇巢□刀除。庶权一而法行矣摄政和硕睿亲王从之。　　

○丁未。兵部左侍郎刘余祐、以京东土寇窃发。请移顺天巡抚驻密云。蓟州道驻遵化摄政和硕睿亲王从之。　　

○刘余祐又启荐故明尚书仇维祯等八人下吏部知之。　　

○戊申兵部右侍郎金之俊、启劾通州道郑煇、优游养寇巢□刀抚无闻三关镇臣郝之润借名诛伪纵兵肆掠并请趣畿南北按臣及监司以下官、速补赴任启入摄政和硕睿亲王令解煇之润任仍谕御史叱驭星驰毋滋观望。其地方紧要员缺、吏部速与铨补。　　

○庚戌。顺天巡抚宋权、请行久任考成之法。下部知之。　　

○辛亥。工部左侍郎叶初春、以新铸制钱、每七文作银一分。钱价日增。民未称便。请颁内库旧铸当五制钱、并铸当二钱、以济民用。不允。　　

○壬子。摄政和硕睿亲王、令南来副将韩拱薇、参将陈万春等赍书致史可法曰予向在沈阳。即知燕山物望。咸推司马。及入关破贼。得与都人士相接见。识介弟于清班。曾托其手勒平安。拳致衷绪未审以何时得达。比闻道路纷纷。多谓金陵有自立者夫君父之讐。不共戴天。春秋之义。有贼不讨则故君不得书葬新君不得书即位。所以防乱臣贼子法至严也闯贼李自成称兵犯阙手毒君亲。中国臣民。不闻加遗一矢。平西王吴三桂、介在东陲。独效包胥之哭朝廷感其忠义。念累世之宿好。弃近日之小嫌爰整貔貅驱除狗鼠。入京之日。首崇愍帝及后谥号。入葬山陵。悉如典礼。亲郡王将军以下、一仍故封。不加改削。勋戚文武诸臣、咸在朝列恩礼有加耕市不惊秋亳无扰方拟秋高气爽遣将西征。传檄江南联兵河朔陈师鞠旅。戮力同心。报乃君国之讐彰我朝廷之德岂意南州诸君子、苟安旦夕弗审事机。聊慕虚名。顿忘实害予甚惑之国家之抚定燕都。乃得之于闯贼。非取之于明朝也贼毁明朝之庙主。辱及先人。我国家不惮征缮之劳悉索敝赋代为雪耻。孝子仁人、当如何感恩图报。兹乃乘逆寇稽诛。王师蹔息。遂欲雄据江南、坐享渔人之利。揆诸情理、岂可谓平。将以为天堑不能飞渡。投鞭不足断流耶。夫闯贼但为明朝祟耳。未尝得罪于我国家也。徒以薄海同讐。特伸大义。今若拥号称尊。便是天有二日。俨为勍敌。予将简西行之锐转旝东征。且拟释彼重诛命为前导。夫以中华全力受制潢池。而欲以江左一隅。兼支大国。胜负之数。无待蓍龟矣予闻君子之爱人也以德。细人则以姑息。诸君子果识时知命。笃念故主。厚爱贤王。宜劝令削号归藩永绥福禄朝廷当待以虞宾。统承礼物带砺山河。位在诸王侯上。庶不负朝廷伸义讨贼、兴灭继绝之初心。至南州群彦。翩然来仪。则尔公尔侯。列爵分土。有平西之典例在。惟执事实利图之。挽近士大夫、好高树名义。而不顾国家之急。每有大事、辄同筑舍。昔宋人议论未定。兵巳渡河。可为殷鉴。先生领袖名流。主持至计。必能深维终始。宁忍随俗浮沉。取舍从违、应早审定。兵行在即。可西可东。南国安危、在此一举。愿诸君子同以讨贼为心毋贪一时瞬息之荣、而重故国无穷之祸。为乱臣贼子所笑。予实有厚望焉。记有之、惟善人能受尽言。敬布腹心。伫闻明教。江天在望。延跂为劳。书不宣意。可法旋遣人报书。语多不屈。　　

○裁六部蒙古侍郎。　　

○升工部理事官巴山、为本部侍郎。　　

○升镶红旗满洲护军参领罗弼、正蓝旗满洲甲喇章京叶赫朱玛喇、各管本旗梅勒章京事。　　

○以镶红旗满洲吴喇禅、为护军参领。正蓝旗满洲精奇尼、管甲喇章京事。　　

○以内弘文院学士王文奎、为都察院右副都御史、巡抚保定等处地方。内国史院学士罗绣锦、为都察院右副都御史、巡抚河南。　　

○升河南道御史涂必泓、为太仆寺少卿。　　

○以故明给事中冯杰、为户科右给事中。御史赵继鼎、为浙江道御史。刘今尹、为广东道御史。兵部员外郎赵开心、为陕西道御史。刑部员外郎黄昌允、为江西道御史。礼部主事高去奢、为湖广道御史。行人李之奇、为福建道御史。　　

○升兵部郎中张正声为山东布政使司参议粮储道。户部主事贺久邵、为山西按察使司佥事、分巡口北道。苑马寺卿林德馨、为山西布政使司参政、兼按察使司佥事、分巡蔚州道。户部员外郎娄惺伯、为山西布政使司参议、分守冀宁道。长芦运同康万民、为长芦盐运使。　　

○设京城巡捕南北营参将二员把总十员。巡兵二千名以兵部主事一员督之。　　

○癸丑酉刻。雨雹。　　

○太常寺请于仲秋祭社稷。摄政和硕睿亲王谕、俟圣驾至京。南郊礼成后奏行。　　

○甲寅。摄政和硕睿亲王、谕官民人等曰、书有云、惟后非贤不乂故帝王图治。必劳于求贤、而逸于任人。得贤则治理雍熙。不得贤、则民生憔悴。予所以展转夙夜、寤寐思服者。皆深为斯世虑也。近见廷臣所举。类多明季旧吏。及革职废员。未有肥遁山林、隐迹逃名之士。岂谓前朝官吏、无补于清时。废员沉沦、鲜资于经济。但其中有贤有不肖惟在举荐之人、公与不公耳。举主公则所荐必贤。社稷苍生并受其福。举主不公、则结连党与。引进亲朋。或受私贿或受嘱托。混淆名实。标榜虚声。误国妨贤。莫此为甚。自今以后、须严责举主。所举得人、必优加进贤之赏。所举舛谬、必严行连坐之罚。至于荐举本章、止许开具乡贯履历。其才品所宜应听朝廷定夺。不许指定某官、坐名何地。无论贵贱远近。隐显升沉。果有灼见真知、悉许荐举。倘以赀郎杂流、市佣村叟、及革黜青衿、投闲武弁、妄充隐逸。以致流品不分。选法壅滞。如前朝保举故事咎有所归。若畏避连坐、因而缄默不举者。亦必治以蔽贤之罪。　　

○又谕都察院六科十三道曰旧制政事悉归六部而复设都察院及科道衙门者。所以绳愆纠缪。匡正阙失法至善也尔等既职司风纪为朝廷耳目之官。一有见闻。即当入告。凡贪污枉法暴戾殃民者。指实纠参。方为称职。近观尔等未尝明举一清廉持正之贤。未尝明劾一受贿贪赃之辈然则朝廷设立风宪衙门、亦复何益自今以后。凡六部卿寺堂属大小官员尔等宜从公举劾直言无讳。贤者即实称其贤。内勿避亲。外勿避仇。不肖者、即实指其不肖。勿徇私情。勿畏权势。诗不云乎。柔亦不茹。刚亦不吐。果能如此、则升赏有加。垂名不朽。傥党同伐异。诬陷私仇。门户相持。援引朋类。必置重法。吏科都给事中孙承泽、启荐霸州道刘芳久、才堪办贼。请加衔久任以收成效。摄政和硕睿亲王、以霸州一带、土寇纷纷。未见断绝。此启似属徇私切责之。　　

○顺天巡按柳寅东、陈民间疾苦二事。一驿递累民近畿为最。法莫善于按地派银。召募给养。莫不善于按地派差贫富俱困。请速议徵银召募。俾小民得以息肩。一解京钱粮头绪纷杂。扰累滋多。有一县正额三千余两、而起解分四十余项者有一项钱粮、止一两六七钱。而解费至二三十两者。请总计各款、分四季解府汇解户部。俾免赔累下户兵二部酌议。　　

○以故明诸帝后遗像同历代帝后像藏通集库　　

○令故明妃嫔各带内使侍女一二人于空闲府第居住户部量给养赡并设守护　　

○乙卯以都督佥事杜应登为通州总兵官　　

○是月兴乾清宫工　　

大清世祖体天隆运定统建极英睿钦文显武大德弘功至仁纯孝章皇帝实录卷之六


大清世祖体天隆运定统建极英睿钦文显武大德弘功至仁纯孝章皇帝实录卷之七　　

顺治元年甲申。八月丙辰朔日食是日、令大学士冯铨、同汤若望、携窥远镜等仪器率局监官生、齐赴观象台测验。其初虚□

□食甚复圆、时刻分杪、及方位等项惟西洋新法、一一吻合。大统回回两法、俱差时刻云。　　

○归化城土默特部落章京古禄格等贡黄金、彩缎马匹、绒褐、雕翎等物。鄂尔多斯部落济农等贡驼马。宴赉如例。　　

○招抚山西应袭恭顺侯吴惟华、陈征西五策言晋民虽切归顺。而贼设伪官、据城抗命者。如陈永福、南梦云、王安民之类、实繁有徒。臣一面率兵进取忻定。但恐孤军力弱、猝难决胜。请发重兵出关、合力驱巢□刀。庶晋地指日可平。一也。平西王吴三桂、与贼有不共戴天之讐。大学士洪承畴、素为三秦将吏所服。乞专命二臣、统旅西征则三秦军民、畏威怀德。扑灭贼焰、可计时而待二也。贼闻我兵西征。必集众据守河口。我师争渡。非万全之道。宜令大兵一枝、径趋蒲津。与贼相持。别遣大兵一枝、从保德渡河即由延安、澄城、郃阳等处、直捣腹心。俟贼势内溃、我兵飞渡蒲津。长驱大进。则长河失险。贼势坐困。三也。我兵两路渡河。须更发精兵数万、并调口北卜套各属蒙古兵。先期由边外渡河套。自延宁接界入口。从长安西路截击。会兵关中。则三秦望风震动。兼可断贼西奔之路。四也。贼之长枝、惟在依山傍险。埋伏诈诱又惯乘夜劫寨。偷营。乞敕各将领、凡遇山林险隘、搜巢□刀埋伏向晚安营。则必分番直更。使贼狡黠莫施。扫荡可必。五也。摄政和硕睿亲王谕、大兵西征。今将抵晋。吴惟华其益尽心巢□刀贼。共建奇勋。　　

○以故二等甲喇章京陶祜子都棱、袭职。以察哈尔国巴图、曾率所属一百二十人来降。授为牛录章京。　　

○刑科给事中孙襄、条陈刑法四事。一曰定刑书。刑之有律。犹物之有规矩准绳也。今法司所遵、乃故明律令。就中科条繁简、情法轻重、当稽往宪。合时宜。斟酌损益。刊定成书。布告中外。俾知画一遵守。庶奸慝不形。风俗移易。一曰存国体。刑不上大夫。乃古者贵贵之义。请自今文官犯罪先下吏部核议。如所坐重大。必请上□日革职后、方送刑部问拟。武官隶兵部亦如之。在外府州县各官被参革应逮问者。行该抚按就近提讯。具狱报谳法司。但于爰书覆核。不必径行勾摄则士气伸。国体立。一曰禁刁讼。比来风俗儇薄。奸民健讼。撄利嫁祸、为害滋多。请申饬内外各衙门。凡已经审结之案。非系奇冤积枉。不得复起葛藤。重滋株累。至于傍观出首多属倾诬百姓告讦官长、尤为刁悖且民间妇女辄拘讯公庭。亦伤廉耻之化。俱乞严禁所全者多。一曰苏滞狱至治之世囹圄空虚。晚季刑繁狱重。上干天和甚非古人明慎用刑之意请敕法司各衙门。务以清狱省刑为第一义。非事关重大不得系狱。仍敕各抚按、不时亲诣郡邑。躬行查核即狱犯之多寡定有司之仁暴。庶可渐几刑措之治摄政和硕睿亲王谕令法司官会同廷臣详绎明律参酌时宜集议允当。以便裁定成书颁行天下启内各款、悉如议通行严饬。　　

○丁巳。遣官祭先师孔子。上以将迁都燕京分命何洛会等统兵镇守盛京等处。以正黄旗内大臣何洛会为盛京总管左翼、以镶黄旗梅勒章京阿哈尼堪统之右翼以正红旗梅勒章京硕詹统之。八旗、每旗满洲协领一员。章京四员。蒙古汉军章京各一员。驻防盛京。又以傅喀纳为雄耀城城守官。仍设满洲章京三员。汉军章京一员。以梭木拜为锦州城守官。额蒙格为宁远城城守官。拜楮喀为凤凰城城守官、每城仍各设满洲章京二员。汉军章京一员。胡世塔为兴京城守官。爱汤阿为义州城守官。丹达礼为新城城守官。伊勒慎为牛庄城守官、青善为岫岩城城守官。每城复合设满洲章京一员。汉军章京一员东京、盖州、耀州、海州、鞍山、广城、每城各设满洲章京一员汉军章京一员。率兵驻防。　　

○遣山西道监察御史吴邦臣、巡视长芦盐政。　　

○礼部议覆顺天督学御史曹溶、条陈开支廪饩、赈助贫士、优恤死节三事。俱如所请行。　　

○戊午。故明山西偏关副将王世明、西路偏头关副将马世荣、各奉表归顺。　　

○己未。有王崇高者、曾为人仆。捐赀造泥沟坡桥成。事闻。上嘉之令以人偿伊主。出户为民。赏银百两复其家。仍命树碑其所。　　

○礼部启请车驾将临应恭办卤簿仪仗等物。摄政和硕睿亲王令该衙门速行造办。　　

○庚申。摄政和硕睿亲王赏大学士冯铨、侍郎沈惟炳、金之俊、天津总督骆养性、招抚山东河南侍郎王鳌永、招抚山西应袭恭顺侯吴惟华、内监曹化淳、车应奎、王德化、王之俊等貂褂各一袭。　　

○睿亲王谕朝鲜国王李倧曰。适军需孔亟。尔今秋量所得米粟、可运送燕京。以助国用。睿亲王允户部议。内官监属各厂地亩租银照御用监近例、归并有司徵收。另项起解。以清冒破骚扰等弊。　　

○顺天巡按柳寅东、疏劾旧州守备杨嘉祉、交通贼首张春宇等大肆焚劫为害居民。睿亲王令该抚按逮送法司究问。　　

○辛酉先是大学士希福、路遇固山额真谭泰曰。尔果衰迈矣后又遣谷巴达科尔可代、向谭泰言。我两处房屋俱远。可将哈谈巴图鲁房屋更换与我。尔为固山额真。即主张另拨一房有何不可。尔诚衰迈矣。谭泰遣恩格德、谓希福曰前路遇时曾谓我衰迈退缩。今又谓我衰迈。如果衰迈退缩。尔当明言。我即悛改。希福答曰。我所以言固山额真者有二。有比伊口利之人。每占伊光。伊俊巡居后。伊非固山额真耶。分拨房屋、何为推诿于人。其得美房者曰、谁分拨此房、其不得美房者亦曰、谁分拨此房。伊为何碌碌因人耶。曾有一人觌面斥我、伊岂不知耶。伊兄系超等公爵。我家恩遇。亦不殊伊家。乃公殁后、已追封王爵异姓封王、原无成例。且伊之官爵、亦非袭自他人。乃伊以伟略丈夫所得之官爵也。奈何不侃侃而言也。又梅勒章京谭布。往诣希福所。希福谓之曰。我至署中。大学士范文程云、日食二十筵。我因曰、我等儒臣、岂比于六部大臣。及开疆辟土功臣。而盛设若此。随率范文程、刚林、启之摄政和硕睿亲王。王云、此言诚是。乃予误也。谭布以是言、白于伊兄谭泰。谭泰讦于法司。及问希福、言王并无予误之语。则是希福私意造言。自称其能。以王为误、假言招摇也。又问有一人觌面见斥者为谁。先称并无其人。后言护军统领图赖、因礼部官于摄政王处、启事错误。乃于众大臣前让之云、尔等密勿大臣。既知之。何不力阻而令其启王也。于是法司议希福伪传王言。固山额真谭泰、护军统领图赖、皆国家大臣。乃谓谭泰衰迈退缩。碌碌因人。其意非欲二臣构衅、疏远于王、即从此紊乱国政耶。希福应论死。启知摄政和硕睿亲王。王念其效力年久。且其侄索尼、亦蒙主眷。今复为国效力最多。希福免死。革职为民。归本牛录。止许往来兄弟亲戚之家。若在大臣家行走、从重治罪。　　

○摄政和硕睿亲王、以书招伪总兵唐通、马登洪。　　

○以故明兵部主事凌駉、为兵科给事中。　　

○以故明户部郎中王弘祚、为山西按察使司佥事。岢岚兵备道。遵化道耿应衡、为山西按察使司佥事、大同左卫道。昌平州知州李日晋、为山西按察使司佥事、阳和兵备道。保定府通判童可选、为山西按察使司佥事、大同巡道。　　

○壬戌。摄政和硕睿亲王、赏故明周后父嘉定侯周奎、缎百疋。银百两。晋王朱审煊、及妃嫔范氏等银两有差。　　

○招抚山东河南侍郎王鳌永、启荐故明工部尚书曹珖、刑部侍郎潘士良、总漕郭尚友等三十二人。下吏部知之。　　

○癸亥。摄政和硕睿亲王、谕官民人等曰。政贵有恒。辞尚体要。以后一应章奏、勿得拘牵文义。摭拾浮词。但将时宜事务、明切敷陈。盖语繁而支。则难听。言简而当。则易行。言之有益无益不在繁简。顾力行何如耳。自今遇有切于时务者。随便入告不必等待多款。以致迟延。国家利益之事。早行一日、则受一日之福。迟行一日、则受一日之病。惟以迅速为尚耳。至明季各项税课。除已经徵收、不必给还外。凡有亏欠俱与蠲免又各府州县卫所属乡村、十家置一甲长。百家置一总甲凡遇盗贼逃人、奸宄窃发事故。邻佑即报知甲、长甲、长报知总甲。总甲报知府州县卫。府州县卫核实、申解兵部。若一家隐匿、其邻佑九家、甲、长、总甲、不行首告。俱治以重罪。不贷。　　

○甲子。小祥。致祭大行皇帝。是日、摄政和硕郑亲王济尔哈朗、奉上率和硕亲王以下、牛录章京以上、齐诣殡宫。皇太后率众妃、及公主、格格、和硕福金以下、镇国将军固山额真尚书等官命妇以上、俱齐集。陈设祭物。行三叩头礼。祭毕。执事官于殿西、设卤簿仪仗。和硕郑亲王济尔哈朗、奉上率众官等、皇太后、率众妃、举哀。跪几筵前、三献爵。行三叩头礼。昂邦章京、尚书、内大臣等、恭奉龙轝由中道出。和硕郑亲王济尔哈朗、奉上率众官跪。献三爵。举哀。皇太后、及众妃、俱举哀。酉刻。恭捧宝宫安奉。　　

○乙丑。顺天督学御史曹溶启言、请将辽东等处十五学、改附永平府。设教官三员。分司教导。择辽地经明行修之士、充其任。其拔贡廪给事宜、仍与各州县、一体举行。摄政和硕睿亲王从之。　　

○故明山西总兵王越、奉表归诚。　　

○丙寅。恭奉大行皇帝宝宫。安葬昭陵。摄政和硕郑亲王济尔哈朗、奉上率和硕亲王以下、牛录章京以上、齐集山陵殿前西阶皇太后率众妃及公主、格格、和硕福金以下、镇国将军固山额真尚书等官命妇以上俱集皇太后、率众妃、及公主等、诣宝宫前。举哀毕跪献三爵。行三叩头礼。内大臣辅国将军锡翰等奉宝宫由中阶。升陵殿。奉安于地宫。葬毕。陈设祭物。皇太后、众妃、及诸王官员、献爵。行祭礼。　　

○太祖武皇帝忌辰。遣官祭福陵。　　

○故明宣大总兵张致雍、奉表归诚。　　

○戊辰。免直隶被贼残破景州、河间、阜城、青县、本年额赋。　　

○山东莱州府知府黄纪启言、大兵自晋临秦。贼势不支。必走汉中奔西蜀。窜踞一方。恐四省动摇。所关甚钜。请令该部将见在京师蜀中旧弁陈联芳、卢进忠、简化龙、李芝秀四人、檄发陕西军前。俾。相机先驰入蜀。徵废将。连乡勇。号召土司与在籍诸臣秦良玉等、戮力前进。不惟穷寇成擒。西蜀底定。滇黔楚粤之间、不烦一旅而定矣。摄政和硕睿亲王、令联芳等诣内院。面询方略具启。　　

○己巳。以故明刑科右给事中李士焜、为兵科左给事中。　　

○以故明口北道吴嵩允、为山西按察使司副使、兼布政使司参议、河东道。　　

○以都察院参政祖可法为右都督、充河南卫辉府总兵官。梅勒章京夏成德为都督同知。充山东沂州总兵官。侍郎金玉和为都督佥事。充河南怀庆副将。理事官柯永盛为都督佥事、充山东胶州副将。　　

○定在京文武官员支给俸禄柴直。仍照故明旧例。正一品。文、折支俸银二百一十五两五钱一分二厘。武、九十五两一分二厘。从一品。文、折支银一百八十三两八钱四分四厘。武、八十一两六钱九分四厘。正二品。文、折支银一百五十二两一钱七分六厘。武、六十七两五钱七分六厘。从二品。文、折支银一百二十两五钱八厘。武、五十三两四钱五分八厘。正三品。文、折支银八十八两八钱四分。武、三十九两三钱四分从三品。文、折支银六十六两九钱一分六厘。武、二十九两五钱六分六厘。正四品文折支银六十二两四分四厘。武、二十七两三钱四厘。从四品文、折支银五十四两七钱三分六厘。无武职。正五品。文、折支银四十二两五钱五分六厘。武、一十八两七钱六厘。从五品。文、折支银三十七两六钱八分四厘。武、十六两五钱三分四厘。正六品。文、折支银三十五两四钱六分。武、一十五两二钱一分。从六品。文、折支银二十九两八分四厘。武、一十二两四钱三分四厘。以下无武职。正七品。折支银二十七两四钱九分。从七品。折支银二十五两八钱九分六厘。正八品。折支银二十四两三钱二厘。从八品。折支银二十二两七钱八厘。正九品折支银二十一两一钱一分四厘从九品。折支银一十九两五钱二分。至无品之武官、试百户折支银六两七钱六分。署试镇抚、折支银五两七钱一分四厘。其本色禄米文、自正一品、至从九品。武自正一品、至试职。俱一十二石。柴薪。直堂。内阁大学士、□山戊不

□额柴薪银一百四十四两。直堂一十四名共银一百四十两。加宫保者、每季增柴薪银六两。詹事府正詹掌府、如系尚书□山戊不

□额柴薪银一百四十四两。如系侍郎、一百二十两。少詹事、七十二两。府丞、四十八两。主簿、录事、各银二十四两。□山戊不□额直堂十名。共银一百两。直厅二名。共银二十两。左右春坊谕德兼侍读中允兼编修赞善兼司直检讨岁额柴薪银四十八两。直堂各八名各银八十两司经局洗马兼修撰、□山戊不□额柴薪银四十八两。直堂七名。共银七十两翰林院大学士、□山戊不□额柴薪银七十二两。侍读侍讲修撰、各四十八两。编修、检讨、各三十六两。提督各馆少卿各七十二两待诏孔目、各二十四两制诰敕房中书舍人各三十六两庶吉士译字官、各一十二两。带俸等官、照品级加领翰林院、□山戊不□额直堂一十五名。共银一百五十两制诰敕房、直堂四名。共银四十两。提督馆、直堂一十二名。共银一百二十两。吏部尚书、岁额柴薪银一百四十四两。侍郎、一百二十两。郎中、员外、主事、各四十八两。司务、二十四两。□山戊不□额直堂四十八名。共银四百八十两。四司直厅、各四名。各银四十两。司务厅直厅二名。共银二十两。其五部尚书、侍郎、郎中、员外、主事、司务、□山戊不□额柴薪、俱与吏部同。户部照磨、宝钞司提举、□山戊不□额柴薪银各二十四两。□山戊不□额直堂四十七名。共银四百七十两。十三司直厅各四名。各银四十两。司务、照磨、直厅各二名。各银二十两。礼部、□山戊不□额直堂四十八名。共银四百八十两。司务厅直厅二名。共银二十两。四司直厅各四名。各银四十两。兵部武学教授、□山戊不□额柴薪银三十六两。训导、二十四两。京卫经历、二十四两。五城兵马司指挥、四十八两。副指挥、吏目、各二十四两。□山戊不□额直堂三十名。共银三百两。武选司直厅八名。共银八十两。誊黄直厅四名。共银四十两。额设清黄柴薪银七十二两。□山戊不□额车驾司直厅四名。共银四十两。职方司直厅看监八名。共银八十两。武库司郎中直厅四名。共银四十两。员外、主事。各直厅二名。各银二十两。前司主事直厅一名。银十两司务直厅二名。共银二十两。刑部照磨、检校、司狱、□山戊不□额柴薪银各二十四两。□山戊不□额直堂四十五名。共银四百五十两。十三司直厅各四名。各银四十两。

司务、照磨、直厅各二名。各银二十两。工部营缮所所正、所副、宝源等局大使、副使、□山戊不□额柴薪银各一十二两。□山戊不□额直堂四十名。共银四百两。四司直厅各四名。各银四十两司务直厅二名。共银二十两。都察院左都御史□山戊不□额柴薪银一百四十四两。左副都御史、一百二十两。左佥都御史七十二两经历、四十八两。都事照磨、检校、司狱、各二十四两。御史。三十六两。□山戊不□额直堂四十五名。共银四百五十两。经历司直厅四名共银四十两。照磨司务、直厅各二名。各银二十两。通政使司通政使、□山戊不□额柴薪银一百二十两。左右通政、各七十二两。左右参议、各四十八两。经历、知事、各二十四两。□山戊不□额直堂五十名。共银五百两。大理寺正卿、□山戊不□额柴薪银一百二十两。左右少卿、各七十二两。寺丞、寺正、寺副、各四十八两。评事、三十六两。司务、二十四两。□山戊不□额直堂直厅二十二名。共银二百二十两。六科都给事、左右给事给事□山戊不□额柴薪银各三十六两。□山戊不□额各科朝房直各四名各银四十两尚宝司正卿少卿、司丞、□山戊不□额柴薪银各四十八两□山戊不□额看朝房直七名共银七十两。中书科中书舍人、□山戊不□额柴薪银三十六两。试中书舍人、二十四两。带俸等官、照品级加领□山戊不□额看朝房直四名共银四十两。太常寺正卿、□山戊不□额柴薪银一百二十两。少卿、七十二两。寺丞、四十八两。典簿、博士、奉祀、祀丞、司乐、协律郎、赞礼郎、各二十四两。元□寸带乐舞生、一十二两。□山戊不□额直堂一十八名。共银一百八十两直厅四名。共银四十两。典簿厅直二名共银二十两光禄寺正卿、□山戊不□额柴薪银一百二十两少卿寺丞各四十八两。典簿录事各二十四两四署署正各四十八两。署丞监事各二十四两。银库大使一十二两。看朝房直四名共银四十两。国子监祭酒、□山戊不□额柴薪银七十二两。司业四十八两监丞典簿博士、助教学正学录、各银二十四两。□山戊不□额直堂一十名。共银一百两。太仆寺正卿□山戊不□额柴薪银一百二十两。少卿七十二两寺丞、四十八两。主簿、大使、各二十四两。□山戊不□额直堂十名。共银一百两。□山戊不□额主簿厅直二名。共银二十两。鸿胪寺正卿、

□山戊不□额柴薪银七十二两。少卿、寺丞、各四十八两。主簿、署丞、鸣赞、序班、各银二十四两。□山戊不□额直堂二十名。共银二百两。主簿厅直二名。共银二十两。司宾、司仪、二署直、各二名。各银二十两。看仓等项直三名。共银三十两。行人司司正、司副、行人、□山戊不□额柴薪银各三十六两。□山戊不□额直厅看仓七名。共银七十两。钦天监监正监副、春夏秋冬中五官正□山戊不□额柴薪银各四十八两。灵台郎、保章正、挈壸正、监候正、司晨司历博士主簿。□山戊不□额柴薪银各二十四两。加衔者倍之。□山戊不□额直堂书房、主簿厅把门、观象台直共一十九名。共银一百九十两。太医院院使。院判。□山戊不□额柴薪银各四十八两。御医吏目。各二十四两。□山戊不

□额直堂一十名。共银一百两。上林苑监监正、监副、□山戊不

□额柴薪银各四十八两。监丞典署署丞典簿录事、各二十四两。

□山戊不□额直厅四名。共银四十两宗人府经历□山戊不□额柴薪银四十八两□山戊不□额直堂直厅二十名共银二百两。五府都督□山戊不□额直堂八名计银八十两。看朝房二名。共银二十两。经历□山戊不□额柴薪银四十八两都事二十四两。□山戊不

□额直厅四名。共银四十两。带俸都督□山戊不□额柴薪银四十二两。锦衣卫都督、一百六十八两。都督同知都督佥事都指挥使、都指挥同知、各一百四十四两。署都指挥佥事、都指挥佥事指挥使各一百二十两。指挥同知、九十六两。指挥佥事七十二两。带俸都指挥使等官、四十八两。经历、三十六两。□山戊不

□额直堂二十六名。共银二百六十两。镇抚司千户、镇抚□山戊不□额柴薪银各四十八两。□山戊不□额直堂四十三名。共银四百三十两。詹事府通事舍人王国佐、条奏长芦盐法十四事。一复额引以疏壅滞。一改引部以速引利。一便引价以壮京圉。一革防销以省商费。一除滥赎以伸商冤。一疏变价以止奸欺。一清焚溺以杜虚冒。一止改告以一引盐。一疏关禁以通引楫。一杜扰害以清私贩一核场灶以清窝囤。一复两坨以备讥察。一免徭助以济孤商一设赏例以鼓富商。部覆允行。　　

○庚午。遣礼部侍郎蓝拜等诣房山祭金帝陵。　　

○辛未。摄政和硕睿亲王以武功成。率诸王贝勒、及诸将士祭旗纛于南苑。　　

○户科给事中郝杰启荐故明左都御史房可壮等六人。下吏部知之。　　

○壬申。摄政和硕睿亲王谕兵部曰。各地方归顺文武官员、多有首鼠两端。观望形势。阳为归顺、而中怀二心者。此等之人。徒取罪戾。虽有显绩。亦难自赎。自今以后果能痛革前非。矢诚无二。仍与优叙。至无知小民、或乘乱作奸。或畏罪为贼。悉赦前愆。许令自新。归籍乐业。若怙恶不悛。定行诛巢□刀、不宥。　　

○以故明兵科都给事中戴明说、为原官。　　

○以故明山东布政使司右布政使邵名世、为本省左布政使。户部郎中郑廷櫆、为河南布政使司参议督粮道。户部主事胡之彬、为山东按察使司佥事、署按察司事。山西河东道郝絅、为本省布政使司参议、署布政司事。　　

○摄政和硕睿亲王以书招逋逃海岛朝鲜总兵林庆业、及副将池凤高、向明时、参将周方苏等。　　

○癸酉。摄政和硕睿亲王给故明妃女□宾任氏等貂裘衣服有差。　　

○摄政和硕睿亲王谕户部曰。比因东来之人。借鬻人参名色、扰害地方。特行严察究治。但小民恃贸易为生。未便禁止。惟当设立科条。使之遵守。以后人参止许于南京、扬州、济宁、临清四处开肆贸易。一应满汉人民或商或贾各听其便。倘市易不平致行抢夺、以及亏直勒买等项。地方官即执送京师治罪。　　

○甲戌。遣河南山东山西督抚道府等官赴任。摄政和硕睿亲王、谕以体国爱民。各给银两有差。　　

○设镇守易州、卫辉、怀庆、胶州、柳沟等处官兵。易州。总兵、副将、各一员。参将二员。游击三员。守备五员。千总十员。把总二十员。兵五千名。卫辉。总兵副将各一员。参将游击各二员。守备四员千总十员。把总二十员。兵五千名。怀庆胶州副将各一员参将各二员。游击各三员。守备各五员。千总各十员把总各二十员。兵各五千名。柳沟。参将一员守备一员兵一千名。　　

○乙亥上自盛京迁都燕京是日、车驾启行。驻跸旧边内木桥地方。以故明河南道监察御史张煊为原官。　　

○改礼部郎中甯承勋、为山东道监察御史。兵部员外郎张慎学、为四川道监察御史。兵部主事董复、为云南道监察御史。　　

○升刑部员外郎王凤翼、为山东按察使司佥事、驿传道。　　

○户部议覆山东巡抚方大猷条陈州县卫所荒地无主者、分给流民。及官兵屯种。有主无力者、官给牛种三年起科。应如所请。仍敕抚按率属实力奉行。报可。　　

○丙子上驻跸开城。　　

○摄政和硕睿亲王给平西王吴三桂、恭顺王孔有德、怀顺王耿仲明、智顺王尚可喜、续顺公沉志祥、衣鞾、器皿等物有差。　　

○遣浙江道监察御史黄徽允、巡按山西。

　　

○升保定府参将吴胜兆、为倒马关副将。山海关参将冷云登、为昌平副将。　　

○丁丑。上驻跸杨石木地方。　　

○戊寅。上驻跸张古台口地方。　　

○己卯。上驻跸广城。　　

○庚辰。上驻跸苏尔济地方。　　

○擢山东宁海州知州陈培基、为顺天府府尹。　　

○升兵部主事杨云鹤、为山东布政使司参议、分守关内道。　　

○以故明兵部主事叶廷秀、为河南道监察御史。湖广道监察御史李春蓁、为广西道监察御史。　　

○察哈尔国固伦公主、及外藩蒙古王、贝勒等。来迎圣驾。朝行在。贡献驼马。　　

○辛巳。宴来朝蒙古王、贝勒等于行在。赐缎疋、银器弓、矢、甲、胄、鞍辔、佩刀等物有差。　　

○顺天督学御史曹溶、启荐故明进士王崇简等五人。招抚山西应袭恭顺侯吴惟华、荐故明国子监司业朱之俊等四人。俱下吏部酌用。　　

○顺天督学御史曹溶、请增设寓学廪额十名。给以膳饩。其

□山戊不□拔恩贡、如他学例。从之。　　

○壬午。上驻跸魏家岭地方。　　

○故明大学士谢升、赴召至京师。令入内院办事。升以年老乞归。慰留之。　　

○顺天督学御史曹溶、启请旌表故明殉节大学士范景文、户部尚书倪元璐、左都御史李邦华、兵部侍郎王家彦、刑部侍郎孟兆祥、及子进士章明、左副都御史施邦耀、大理寺卿凌义渠、左春坊周凤翔、左中允刘理顺、左谕德马世奇、太常寺少卿吴麟徵、检讨汪伟、太仆寺寺丞申佳允、给事中吴甘来、御史王章、陈良谟、陈纯德、吏部主事许直、兵部主事金铉、成德、新乐侯刘文炳、宣城伯卫时春、新城伯王国兴、惠安伯张庆臻、驸马都尉巩永固、锦衣卫指挥同知李若琏、千户高文采等二十八人。摄政和硕睿亲王令俟天下平定。再行察议。　　

○故明协守大同朔州等处副将杜国庆、山西水泉营参将李正馥、西路马站堡参将兰应魁等、各奉表归诚。　　

○癸未。上驻跸广宁。　　

○设故明十三陵司香官、及陵户。给以香火地亩。仍谕以虔洁禋祀。禁止樵牧。用称国家隆礼前朝至意。　　

○甲申。上驻跸谢家台地方。　　

○升刑部郎中潘巨、为山西布政使司参议、宁武兵备道。　　

○摄政和硕睿亲王谕户部。凡鳏寡孤独、一切困穷无告者、许其赴部陈告。量给赡养。　　

○摄政和硕睿亲王给大学士谢升貂裘、鞾帽、白金百两。　　

大清世祖体天隆运定统建极英睿钦文显武大德弘功至仁纯孝章皇帝实录卷之七


大清世祖体天隆运定统建极英睿钦文显武大德弘功至仁纯孝章皇帝实录卷之八　　

顺治元年甲申九月丙戌朔上驻跸大凌河地方　　

○以太医院右院判韦尽性为左院判御医傅允祖为右院判　　

○调永平道佥事姚恭为山西按察使司副使、潞安兵备道怀隆兵备道朱寿錅为山西布政使司参议朔州兵备道　　

○摄政和硕睿亲王给平西王吴三桂恭顺王孔有德怀顺王耿仲明智顺王尚可喜补缎衣各三袭续顺公沉志祥补缎衣一袭　　

○宣大总督吴孳昌启留已升山西岢岚道云镇饷司王弘祚从之。　　

○丁亥。上驻跸小凌河地方。　　

○摄政和硕睿亲王、谕京城内外军民人等曰。予至此四月、以来无日不与诸臣竭尽心力、以图国治民安。但寇贼倡乱之后众心惊惧。六月间流言蜂起随经颁示晓谕。民心乃宁向传有八月屠民之语今八月已终毫未惊扰则流言之不足信也明矣。今闻讹传、九月内圣驾至京。东兵俱来放抢三日尽杀老壮止存孩赤等语民乃国之本。尔等兵民老幼、既已诚心归服复以何罪而戮之尔等试思今皇上携带将士家口、不下亿万与之俱来者何故为安燕京军民也昨将东来各官内、命十余员为督抚司道正印等官者何故。为统一天下也。已将盛京帑银、取至百余万。后又挽运不绝者何故。为供尔京城内外兵民之用也且予不忍山陕百姓、受贼残害既已发兵进巢□刀犹恨不能速行平定救民水火之中。岂有不爱京城军民、而反行杀戮之理耶。此皆众所目击之事余复何言。其无故妄布流言者、非近京土寇、故意摇动民情、令其逃遁、以便乘机抢掠。则必有流贼奸细、潜相煽惑、贻祸地方应颁示通行晓谕。以安众心。仍谕。各部严缉奸细及煽惑百姓者。倘有散布流言之人。知即出首。以便从重治罪。若见闻不首者。与散布流言之人一体治罪。　　

○升刑部理事官岱都、为工部侍郎。　　

○以恩格德、杜尔霸、秦继武、为礼部理事官。满都祜、为工部理事官。丹岱鄂尔晋巴图鲁艾睦喀、额克习讷、科尔坤、为户部理事官。张察孙应聘为刑部理事官。席理浑、为吏部理事官。格霸库扈习霸孟格塞尔科奎、赵国鼎、雅布堪、讷尔德、杨正泰、为兵部理事官　　

○增设兵部汉军理事官四员。以宜哈纳郎赛、宜永贵陈一德为之　　

○以镶红旗满洲觉罗希符、管甲喇章京事　　

○以投诚副将张諴、为密云总兵官王燝为直顺广大副将署总兵官事刑部右侍郎提桥启言、修明律令需人甚急请令内院酌议遴选各衙门官、为总裁。为分校刻期刊定。颁式天下摄政和硕睿亲王谕、各衙门中有材识通明、熟谙律令者。著堂官开送内院酌派具启。　　

○戊子。上驻跸塔山地方　　

○令故明光宗襄嫔张氏与任贵妃同居。户部量给养赡　　

○兵部右侍郎金之俊、启请收民间兵器马匹入官摄政和硕睿亲王以民间兵器藉以御盗不允　　

○己丑上驻跸宁远　　

○调户部左侍郎党崇雅、为刑部左侍郎以故明兵部侍郎李化熙、为工部右侍郎　　

○礼部启言圣驾至京文武百官迎接礼仪应行豫定先期工部锦衣卫修治道途设行殿于通州城外南向司设监设帷幄御座于中尚衣监备冠服。锦衣卫设卤簿仪仗。旗手卫设金鼓旗帜。教坊司设大乐俱于行殿西候驾至前导。先期一日传报。文武百官、俱吉服于行殿西道傍百步之外、候驾过侍班跪接。驾入行殿、升御座鸿胪寺官赞排班文武各官班齐行五拜三叩头礼毕候上更衣百官前行驾由永定门、入大清门升武英殿文武百官由大清门左右进至承天门外金水桥南文武分班驾至、跪迎俯伏候驾过、百官各散凡一应执事人员仍伺候。次日黎明、文武百官于武英殿朝毕。上表、请即帝位候上□日俞允。本部随择日具仪注进呈摄政和硕睿亲王是之　　

○庚寅上驻跸曲树河堡摄政和硕睿亲王多尔衮遣甲喇章京顾纳代伊尔都齐苏拜广泰、及侍卫自燕京迎驾献菓品。　　

○辛卯。上驻跸沙河驿。　　

○摄政和硕睿亲王谕城堡营卫文武各官、及军民人等曰予闻尔等遘兹寇难。坐卧靡宁爰整大军扫除祸乱拯民水火之中以安天下。非好兵而乐战也。尔等但备办粮草赍送军前。此外秋毫不扰。城市村庄人民、各照常安居贸易。毋得惊惶。凡文武官员军民人等不论原属流贼或为流贼逼勒投降者若能归服我朝仍准录用倘抗拒不服置之重法。妻子为奴。开诚投顺者加升一级恩及子孙有能擒献贼渠将佐者论功优升永同带砺今皇上求贤若渴凡有深识天文怀材抱德之士亟宜奋起。共立功名迟疑失时噬脐无及。　　

○河道总督杨方兴启言河道往来不绝。人心叵测实为可虞宿迁左连清桃右连徐邳地居要冲宜设道员驻劄以备非常更设重兵以旧总兵官统之庶要地得人众心安辑而一统指日可俟摄政和硕睿亲王、以兵部启心郎赵福星、为宿迁兵备道其添兵事宜、令部议覆。　　

○招抚山东河南侍郎王鳌永启言杨威、系故明总兵刘泽清委用之官泽清南奔。威遂盘踞登莱。假称山东前锋恢巢□刀副总兵名色肆行焚戮乞敕大兵速巢□刀以杜乱萌。从之。　　

○壬辰上驻跸前屯卫　　

○摄政和硕睿亲王传集大学士冯铨、洪承畴谢升及六部侍郎都察院詹事府通政司、光禄寺、翰林院、五城御史锦衣卫鸿胪寺等衙门官谕之曰予闻小民在外讹传于八月屠民又讹传圣驾至京杀万人祭纛。纵兵抢掠三日。如果于八月屠民。今八月已过。民间安堵如故。予曩者祭纛、何曾。戮及一人耶。远近俱将归附。人民靡不保全。众所共见。而犹疑有抢掠之事耶。似此小民好为讹言。明祚所由式微于兹可睹尔诸臣有所知见、即当晓谕。遇有消息可速启闻况明祚沦亡率由臣下不忠交相纳贿所致若居官黩货不恤生民耻孰甚焉其切戒之。　　

○改户部郎中刘显绩为礼科给事中　　

○升户部郎中汪光绪、为山东布政使司参议分巡衮州道子之士为山西布政使司参议、分巡河东道　　

○癸巳上驻跸老军屯。　　

○日晕色黄赤鲜明自辰及巳始散　　

○摄政和硕睿亲王、赐大学士洪承畴貂皮朝衣、貂褂缎疋银两、庄园、奴婢、及牛马等物。　　

○又赐固山额真、内院、及六部尚书、管梅勒章京事等官、马各一。　　

○平定山西固山额真叶臣、觉罗巴哈纳、石廷柱等启言、故明兵部尚书张缙彦、已遣人招至。缙彦自言有死罪、不敢入朝。其开封卫辉、怀庆等府、业已委官署事并酌留官属兵丁驻防矣　　

○镇守真顺广大署总兵官王燝启言流寇伪将王鼎铉、占据内黄县城。勾结土寇苏自兴等、各称总督大元帅并联山东河南贼寇。势将燎原。臣随会同道臣邱茂华、提兵南下至隆平、擒获巨寇刘致和等。至钜鹿擒获擅立天定年号伪总兵刘守分等。俱已伏法。所过之地、目击庐舍焚毁。遗民无几。臣按兵三日。宣谕招抚。仍分遣将士、直抵诸巢。杀获甚众。下兵部知之。　　

○甲午。上入山海关、驻跸西河地方。镇守山海总兵官高第永平道李丕著、率所属迎驾。赐高第等宴。　　

○乙未。上驻跸深河驿。赐高第、李丕著玲珑鞍马各一匹谕曰尔等所属地方。兵民孤寡。宜加轸恤各安其心随后我军搬移家口接踵将至。各有章京统领尔等晓谕商民、毋得在城内交易但在城外互市如有抢夺者、可即拏送该管章京毋徇情而　　

○摄政和硕睿亲王多尔衮、遣吏部尚书宗室巩阿岱护军统领图赖、阿济格尼堪等、自燕京迎驾。进数珠、马匹、菓品等物。　　

○丙申。上驻跸兔尔山河地方。　　

○刑部右侍郎提桥启言五刑之设、所以讦奸除乱而死刑居二曰绞曰斩。明律分别差等。绞斩互用我朝法制罪应死者俱用斩刑臣以为自今以后一切丽于重典者仍分别绞斩按律引拟至于应笞之人罪不至死若以板易鞭或伤民命宜酌减笞数以三鞭准一板庶得其平。伏恳敕下臣部传示中外一体遵行从之。　　

○刑部尚书管侍郎事田唯嘉以衰病乞休允之。　　

○丁酉。上驻跸永平府。知府冯如京副将张维义率文武官员出城迎驾。上赐食谕之曰。尔等各安心轸恤所属军民人等。爱养孤贫。俾其得所。又须严查各属。遇有一二逃人获时即行解京倘隐匿不解。被原主识认。或被傍人告发所属官员从重治罪窝逃之人、置之重刑仍传谕山海关晓示各属　　

○戊戌上驻跸王家店。　　

○摄政和硕睿亲王赏故明晋王朱审煊貂褂一领貂蟒袍一袭　　

○遣前锋统领席特库率将士往助平定山西固山额真叶臣军　　

○己亥上驻跸丰润县知县王家春率文武官及士民等出城迎驾。上赐食仍谕如前建堂子于玉河桥东享殿三间有闱廊阔五丈三尺五寸深三丈三尺。檐柱、高一丈二尺六寸八角亭一座。围、二丈六尺五寸。檐柱、一丈七寸。收贮旧飨神房二间阔一丈七尺深一丈五尺五寸檐柱高一丈殿门一间阔一丈三尺五寸深一丈五尺檐柱高一丈一尺二寸祭神八角亭一座围二丈二尺檐柱高九尺四寸大门三间阔四丈深二丈檐柱高一丈八寸围墙外神厨房三间阔三丈五尺深二丈檐柱高一丈　　

○庚子上驻跸梁家店　　

○摄政和硕睿亲王多尔衮遣学士詹霸、吴达礼护军参领劳翰侍卫噶布喇、扈习塔等自燕京迎驾进马匹菓品　　

○伪定西伯唐通、奉表投诚。　　

○辛丑。上驻跸蓟州。　　

○遣梅勒章京和托李率泰额孟格等、率宁远驻防兵、平定山东河南　　

○升管参将事都督佥事李士华、为都督同知、充遵化副将　　

○赐故明宗室镇国中尉朱充革□＜亠爨-大＞。并其子廷□

□舒房屋　　

○礼部启言故明襄陵王朱逵木□兔投诚赴京请敕户部支给银米从之　　

○山东巡抚方大猷启言钱粮项款宜清并刻由单俾小民易晓。凡熟地若干现丁若干纳银若干米若干定为一册虽有积蠹无容售其奸欺下户部知之　　

○壬寅上驻跸三河县　　

○癸卯上驻跸通州摄政和硕睿亲王多尔衮率诸王、贝勒、贝子、公文武群臣迎驾。上遣人赐王鞍马一。王跪受讫偕诸王至通州见上跪候驾过上至行殿设仪仗奏乐对天行三跪九叩头礼毕上升御座和硕睿亲王率出师诸王贝勒文武各官、先诣皇太后前行三跪九叩。头礼次诣上前行三跪九叩头及抱见礼毕各退班。众汉官亦各行礼而退。　　

○甲辰。未刻。上自正阳门入宫　　

○乙巳平定山西固山额直叶臣等自军中奏报、潞泽所属州县俱已委员管理有董学礼者原系故明副将。降贼受职驻劄怀庆。后为我军击败遁往潼关以书招之。学礼遂降。愿率兵驻防黄河西岸因给与总兵官劄付又少林寺玉寨贼首李际遇明季屡攻不克授以总兵职衔后与流贼相持我兵至怀庆、差人招抚即将所据一府、二州、十二县、大小山寨千余兵二十七万赍书来降伪定西伯唐通败降后、我军复攻破流贼原籍米脂县歼其亲族掘其坟墓弃其骸骨。侦得流寇党羽、俱经星散以闻　　

○丙午。赐摄政和硕睿亲王多尔衮、貂蟒朝衣一袭。　　

○丁未。赐削爵肃亲王豪格、及多罗武英郡王阿济格、和硕豫亲王多铎、多罗贝勒尼堪、固山贝子博洛平西王吴三桂、恭顺王孔有德、怀顺王耿仲明、智顺王尚可喜、续顺公沉志祥、故明晋王朱审煊等、貂蟒朝衣各一袭己酉辰刻金星昼见。　　

○庚戌。摄政和硕睿亲王多尔衮率诸王及满汉文武官员上表言、恭惟皇帝陛下上天眷佑入定中原今四海归心。万方仰化。伏望即登大宝。以慰臣民得上□日、览王奏、具悉忠君爱国。情义笃挚。恭率文武群臣、劝登大宝。尤见中外同心。共相拥戴。特允所请。定于十月初一日即位。用慰王等廓清敉宁之意。　　

○大学士冯铨等奏言、帝命维新。佑下民而立极。皇图永奠抚方夏以开基。曜启东方辰居北所。恭惟皇帝陛下祥钟虹电。德合乾坤惟一人为众君师亶元后作民父母。欢腾海宇。燕及苍穹。伏愿俯答人心仰承天意敬登大宝际日月之升恒溥戴洪禧。颂冈陵于悠久得上□日览卿等奏、具见忠悃。登极吉期、定于十月初一日。一应礼仪著礼部缮本具奏。　　

○大学士冯铨、谢升、洪承畴等奏言郊庙及社稷乐章前代各取佳名以昭一代之制除汉魏曲名各别不可枚举外梁用雅北齐及隋用夏唐用和宋用安。金用宁元宗庙用宁郊社用成明朝用和本朝削平寇乱以有天下。拟改用平字。郊祀九奏。迎神奏始平奠玉帛奏景平。进俎奏咸平。初献奏寿平。亚献奏嘉平。终献奏雍平。彻馔、奏熙平送神、奏太平。望燎奏安平。宗庙六奏。迎神、奏开平。初献奏寿平亚献奏嘉平终献、奏雍平彻馔奏熙平。送神奏成平社稷七奏。迎神奏广平初献奏寿平亚献奏嘉平终献奏雍平彻馔、奏熙平。送神、奏成平望燎奏安平议入从之　　

○招抚江南副将唐起龙、自军中奏报臣抵清河口闻南来总兵陈洪范、已到王家营臣随见洪范备颂大清恩德并赍敕缘由洪范叩接敕书开读讫所赍进奉银十余万两金千两缎绢万疋其同差有兵部侍郎左懋第太仆寺卿马绍愉臣先差官赵钺驰报、即同洪范北上其行间机密到京另奏报闻　　

○辛亥。多罗饶余郡王阿巴泰、当车驾入山海关时各官俱朝谒独以更衣未至为都察院所劾下所司议罚银千两奏入命从宽薄罚之　　

○壬子恭奉太祖武皇帝孝慈武皇后大行皇帝神主奉安太庙遣固山额真宗室拜尹图代祭礼部尚书觉罗郎球奉太祖武皇帝神主甲喇章京胡世布奉孝慈武皇后神主吏部尚书宗室巩阿岱奉大行皇帝神主礼部侍郎蓝拜、理事官哈尔松噶、捧二功臣牌位。及太常寺官、俱于内院齐集学士额色黑捧祝版至谨身殿授太常寺卿郎球等奉神主及功臣牌位依次而行太常寺官六员前导每阶一揖代祭官随行至太庙门外由东中门入奉神主进前正殿跪奉太祖武皇帝孝慈武皇后神主安置正案南向大行皇帝神主安置东侧案上西向毕一叩头兴导引官引出立于阶上代祭官之后捧二功臣牌位进西庑殿内跪安正义公费英东牌位于左。至勇公额亦都牌位于右。东向毕。一叩头兴出立于阶下。赞礼官赞行四跪四叩头礼毕赞礼官赞行初献礼太常寺官三员、各捧一爵诣案前跪献毕鞠躬退一跪一叩头兴各就本位赞读祝文额色黑入殿内、跪捧祝文宣读毕跪奉祝版置于太祖神位前一叩头退代祭官及捧主官、行读祝礼听赞礼官赞行一跪一叩头礼毕赞行亚献礼太常寺官献爵如初献礼毕赞行终献礼太常寺官献爵亦如初献礼毕各退。二功臣位前亦如前各三献爵毕赞礼官赞行四跪四叩头礼。阶下各官亦照行礼毕赞焚祝额色黑捧祝诣送焚祝所。各官东向鞠躬。阶下各官亦鞠躬焚祝毕各官北向揖阶下各官亦揖。代祭官立于阶西侧捧功臣牌位各官立于阶下西侧导引官引奉太祖武皇帝孝慈武皇后大行皇帝神主官诣神位前行一跪一叩头礼各奉神主由殿内后门进至后殿跪置于神位上退出殿门外行一叩头礼导引官仍引至功臣殿前候代祭官齐出。　　

○孝慈武皇后忌辰。遣官祭福陵。　　

○赐国舅顾穆、衮楚、克苏默尔等、彩缎、甲胄等物有差　　

○鸿胪寺上进历仪注。十月初二日钦天监进历先一日、鸿胪寺执事官设历案一于武英殿中。又设案一于殿外东王门檐下是日早文武百官各具朝服侍班。上御武英殿升座。内臣传开门。执事官方进。锦衣卫传鸣鞭鸣鞭讫鸿胪寺堂官跪奏执事官行礼。起身一揖退。内赞赞入班鞠躬五拜叩头兴平身。赞各供事鸿胪寺堂官、传赞礼执事官、引钦天监官就拜位。鸣赞赞鞠躬。四拜。兴。平身。内赞立于东王门外、赞进历。序班二员、从丹墀引钦天监官至东王门外。钦天监官捧历、从东王门进殿内。内赞随入。钦天监官至案前立定。内赞赞跪。鸿胪寺堂官传跪外赞亦赞跪内赞赞进历。钦天监官将历跪置于案奏钦天监进顺治二年御览月令等历。奏毕。司礼监官捧上御览毕。又奏皇太后历亲王历。俱在午门外请命司礼监官捧。进得上□日是钦天监官同司礼监官承上□日毕。内赞赞钦天监官俯伏兴平身鸿胪寺堂官传俯伏外赞亦赞俯伏兴平身钦天监官从东边门出鸿胪寺堂官传起案执事捧案置殿东执事官引钦天监官、仍就拜位鸣赞赞鞠躬、四拜兴平身。一揖退。对赞赞百官排班。班齐、鸣赞赞鞠躬。四拜。兴。平身鸿胪寺堂官一员殿内跪奏传制自叩四头一揖。一躬。从东王门出至丹陛上西立称有制鸣赞赞跪传制官传钦天监进顺治二年时宪历给赐百官颁行天下传毕内赞立于传制官后赞颁历。待内臣分颁毕外赞赞俯伏兴四拜兴平身鸿胪寺堂官殿内跪奏礼毕鸣赞赞礼毕鸣鞭。上回宫。　　

大清世祖体天隆运定统建极英睿钦文显武大德弘功至仁纯孝章皇帝实录卷之八


大清世祖体天隆运定统建极英睿钦文显武大德弘功至仁纯孝章皇帝实录卷之九　　

顺治元年。甲申。冬十月。乙卯朔。上以定鼎燕京。亲诣南郊。告祭天地。即皇帝位。是日黎明。内院官奏请诣坛。上出宫升辇。亲王以下文武各官皆从。卤簿前导。出大清门。不奏乐。至圜丘、于昭亨门西降辇入左门御幄。更衣毕太常寺寺丞、从棂星门内导上至阶二级。典仪官赞乐人就位。执事官各司其事。诸王立于阶三级。文武各官、列于棂星门阶东西。典仪官赞迎神。协律郎奏迎神乐。赞引官赞升坛导上至神位前。捧香官跪于上左傍、捧香赞引官赞跪上香上跪三上香毕。赞复位。上复位。乐止。赞引官赞俯伏、兴。上行四跪四叩头礼。各官亦随行礼。典仪官赞献玉帛协律郎奏献玉帛乐。赞引官导上至神位前。捧玉帛官二员、跪上左右捧玉帛。赞引官赞跪献玉帛。上跪受玉帛献毕。授捧玉帛官置于案上赞复位。上复位。乐止。典仪官赞行初献礼。协律郎奏初献乐。赞引官导上至神位前。捧爵官接爵官跪于上左右捧爵。赞引官跪献爵。上跪受爵、献毕。授接爵官置于案上。赞引官赞诣读祝所。上诣读祝所。乐止。上跪。各官俱跪。读祝文。祝文曰。大清国皇帝臣敢昭告于皇天后土。帝鉴无私。眷隆有德。我皇祖宠膺天命。肇造东土。建立丕基。及皇考开国承家恢弘大业。臣以眇躬缵兹鸿绪。值明祚将终奸雄蠭起。以致生灵涂炭。傒望来苏。臣钦承祖宗功德。倚任贤亲爰整六师救民水火为扫除暴虐。抚辑黎元内外同心。大勋克集。因兹定鼎燕京以绥中国。臣工众庶、佥云神助不可违。舆情不可负。宜登大位、表正万邦。臣祇荷天眷。以顺民情。于本年十月初一日、告天即位。仍用大清国号。顺治纪元。率由初制。伏惟天地佑助。早靖祸乱。载戢干戈。九州悉平。登进仁寿。俾我大清皇图永固。为此祈祷。伏惟歆飨。读毕。奏乐。赞引官赞俯伏、兴。上行一跪一叩头礼。各官亦随地礼。赞复位。上复位。乐止。典仪官赞行亚献礼。如初献仪。典仪官赞行终献礼。如亚献仪。典仪官赞彻馔。协律郎奏乐。执事官彻馔毕。乐止。典仪官赞送神。协律郎奏送神乐。赞引官赞俯伏、兴。上行四跪四叩头礼。各官亦随行礼。乐止。典仪官赞执事官将祝文、祭帛、诸祭物、捧置燎所。上退立于拜位之东。祝帛过上前。上鞠躬。典仪官赞诣燎所前视焚祝帛。协律郎奏乐。赞引官导上至燎所。焚祝帛。灌奠。赞礼毕。赞引官导上诣更衣所。上衣黄衣。南向坐。诸王文武各官侍立。鸣赞官赞令排班。大学士刚林、从东班升阶正中、跪。学士詹霸、于案上捧宝授刚林。刚林捧宝奏云。皇帝已登大宝。诸王、文武群臣、不胜欢忭。奏毕。以宝授詹霸。詹霸捧置案上。刚林起退。鸣赞官赞百官行三跪九叩头礼毕。上起。各官俯躬。上步至原降辇处升辇。卤簿前导。奏乐。进大清门。上入宫。设御座于皇极门阶上。陈诸王表文于阶东。诸正。及文武各官以次列阶下。上升辇出宫。众官跪。候上升御座、始起。阶下三鸣鞭。内院都察院、及鸿胪官、俱于阶上行三跪九叩头礼。鸣赞官赞排班。诸王以下文武各官、排班于丹墀下。跪。候读表文毕、行三跪九叩头礼。毕、退就班。三鸣鞭。上乘辇还宫。众官皆跪。驾过、乃退。　　

○遣固山额真宗室拜尹图、告祭太庙。　　

○遣固山额真阿山、告祭大社大稷。　　

○颁顺治二年时宪历丙辰吏部议覆山东巡抚方大猷疏、请以孔子六十五代孙孔允植仍袭封衍圣公。照原阶兼太子太傅。其子兴燮照例加二品冠服。孔允钰颜绍绪曾闻达、孟闻玺、仍袭五经博士。衍圣公保举曲阜知县孔贞堪仍为原官。其在汶上县管圣泽书院事世袭太常寺博士、应以衍圣公第三子承袭。至尼山书院、洙泗书院、及四氏学录等官、俱照旧留用。管勾、司乐、掌书等缺、听衍圣公咨部补授。从之。　　

○户科给事中郝杰言、从古帝王、无不懋修君德。首重经筵。今皇上睿资凝命。正宜及时典学。请择端雅儒臣、日译进大学衍义、及尚书典谟数条。更宜遵旧典、遣祀阙里、示天下所宗。得上□日、请开经筵。祀阙里。俱有裨新政。俟次第举行。　　

○户部左侍郎邓常春、坐覆免泰安州钱粮、不白本部尚书、擅用印信。革侍郎职。仍降二等梅勒章京职、为一等甲喇章京。罚银百两。　　

○丁巳。以摄政王多尔衮功最高。命礼部尚书郎球、侍郎蓝拜、启心郎渥赫、建碑纪绩。　　

○戊午。升左庶子李若琳、为詹事府少詹事、管国子监祭酒事。　　

○以故明大理寺卿张三谟为原官。　　

○升户科右给事中冯杰为本科都给事中。　　

○擢遵化县知县廖攀龙、为山西道监察御史。　　

○辛酉。恭上大行皇帝尊谥。曰应天兴国弘德彰武宽温仁圣睿孝文皇帝。庙号太宗。遣固山额真谭泰等告祭天地。宗庙。社稷。遣固山额真宗室拜尹图、告祭大行皇帝。颁诏天下。诏曰。粤稽古帝王、茂建鸿图。维新鼎运者。丰功大业、既垂裕于后昆。显号隆名、必推原于本始。国之令典。实惟至公。恭惟皇考宽温仁圣皇帝德合乾坤。功参覆载。统承皇祖、开基弘神武之规。经始中原、继世焕钦文之略。柔怀宣雨露。恒子来以式归。谦让表江河。每天与而弗取。输诚归命者六十余国。沦肌浃髓者十有七年。用是东渐驹丽。西被龟兹。方扩鸿图揽九州而在宥。及兹燕翼、贻一统于藐躬。宠命自天。抚临华夏此皆显谟之启祐峻德之流光者也。朕初膺宝箓。追念先猷。虽大烈之既彰。惧徽名之未称。特敕文武群臣、稽古礼文。博参舆论。形容盛美。恭荐崇称。乃于十月初七日、祗告天地。宗庙。社稷。恭上尊谥曰。应天兴国弘德彰武宽温仁圣睿孝文皇帝庙号太宗。于戏天高地厚。固巍荡而难名。日照月临与臣民而共仰布告中外。咸使闻知　　

○壬戌。梅勒章京和托等自军中奏报臣等率师至山东流贼旗鼓赵应元等诈降。入青州。杀招抚侍郎王鳌永。据其城。臣等即率师往援擒斩应元等。恢复青州。　　

○癸亥。遣江西道监察御史黄昌允巡按陕西。　　

○甲子。以加封宗室诸王、遣官告太庙。　　

○是日、上御皇极门。颁即位诏于天下。以多尔衮功多。加封为叔父摄政王。赐册宝。并赐嵌十三颗珠顶黑狐帽一、黑狐裘一、金一万两、银十万两、缎一万疋、鞍马十、马九十、骆驼十、仍大宴诸王文武群臣。诏曰。我国家受天眷祐。肇造东土。烈祖创兴鸿业。皇考式廓前猷。遂举旧邦、诞膺新命。迨朕嗣服、虽在冲龄、缔念绍庭。永绥厥位。顷缘贼氛洊炽、极祸中原。是用倚任亲贤、救民涂炭。乃方驰金鼓旋奏澄清。既解倒悬非富天下。而王公列辟文武群臣、暨军民耆老合词劝进恳切再三乃于今年十月初一日、祗告天地。宗庙。社稷。即皇帝位。仍建有天下之号曰大清。定鼎燕京纪元顺治缅维峻命不易。创业尤艰。况当改革之初更属变通之会是用准今酌古、揆天时人事之宜。庶几吏习民安、彰祖功宗德之大所有合行条例、胪列如左。一亲王佐命开国济世安民有大勋劳者。宜加殊礼以笃亲贤。应行典仪部院大臣集议具奏一亲郡王子孙弟侄应得封爵。该部通察往例。损益折衷具奏。一、满洲开国诸臣或运筹帷幄决胜庙堂或汗马著功辟疆展土。俱应加封公侯伯世爵锡之诰券与国咸休永世无穷一、开国以来满洲将领等官应得叙荫。该部通察往例奏请施行。一、大兵入关以来。文武官绅倡先慕义、杀贼有功、以城池归顺者。该部通行察叙具奏。一、自顺治元年十月初一日昧爽以前、官吏军民人等罪犯、除谋反、叛逆、子孙谋杀祖父母父母妻妾杀夫、奴婢杀家长杀一家非死罪三人采生折割人、谋杀、故杀、真正人命、蛊毒魇魅毒药杀人强盗、妖言、及十恶至死罪者、不赦外。其余已发觉未发觉已结正、未结正、罪无大小、咸赦除之。有以赦前事相告讦者以其罪罪之。其隐匿在官及民间财物人口牲畜者许自首免罪。如被人告发。不在赦例。一朝廷高爵厚禄优养臣僚原欲其尽忠为国。国之安危全系官僚之贪廉。官若忠廉则贤才向用。功绩获彰。庶务皆得其理。天下何患不治。官若奸贪、则贿赂肆行庸恶幸进。无功冒赏。巨憝得以漏网。良善必至蒙冤吏胥舞文。小民被害。政之紊乱、实由于此自本年五月初一日以后、凡在京大小衙门、及在外抚按司道各府州县、镇协营路军卫等官、并书吏、班皂通事、拨什库粮长十季夜不收等役、但有贪贿枉法、剥削小民者。照常治罪。不在赦例。一、凡弁兵于行军之际、隐匿无主财物、因而犯罪者。尽行赦免。一、出征兵丁、多历劳苦。其家口著该部厚加存恤。一、地亩钱粮俱照前朝、会计录原额。自顺治元年五月初一日起、按亩徵解。凡加派辽饷、新饷、练饷、召买等项、悉行蠲免。其大兵经过地方、仍免正粮一半。归顺地方不系大兵经过者、免三分之一。就今年一年正额通算。一、各直省起存拖欠本折钱粮、如金花、夏税、秋粮、马草、人丁、盐钞、民屯、牧地、灶课、富户、门摊、商税、鱼课、马价柴直枣株、钞贯果品、及内供颜料、蜡茶、芝麻、棉花、绢、布、丝绵等项、念小民困苦已极。自顺治元年五月初一日以前。凡未经徵收者。尽行蠲免。一京都兵民分城居住。原取两便。实不得已。其东中西三城官民已经迁徙者所有田地、应纳租赋。不拘坐落何处。概准蠲免三年。以顺治三年十二月终为止。其南北二城虽未迁徙而房屋被人分居者所有田地、应纳租赋。不拘坐落何处准免一年以顺治元年十二月终为止。一丁银原有定额年来生齿凋耗版籍日削。孤贫老幼尽苦追徵殊可悯恻。自今以后各抚按官严行有司细加查核。凡幼未成丁、老残未豁者。悉与豁免一、军民年七十以上者、许一丁侍养。免其杂泛差役。八十以上者、给与绢一疋、绵一斤、米一石、肉十斤。九十以上者倍之有德行著闻为乡里所敬服者给冠带荣身。一穷民鳏笃孤独笃废残疾不能自存者。在京许两县申文户部告给养济在外听该府州县申详抚按动支预备仓粮给养。务使人沾实惠。昭朝廷恤民至意。一、所在孝子顺孙养夫节妇有司细加咨访。确具事实、申该巡按御史详核奏闻以凭建坊旌表一、所在神祇坛庙不系淫祠者。有司务竭诚敬。毋致亵慢。明国诸陵仍用内员及陵户看守。拨给香火地土。仍春秋致祭。各处帝王陵寝、及名臣贤士坟墓被人毁发者。即与修理。禁止樵牧。一、在京文官一品至九品。在外方面各官及知府、府佐、州县正官。俱给与应得诰敕。凡京官署职试职俱准实授。仍给应得敕命。文官三品以上、荫一子入监读书京官八品以下准给本身敕命。愿移封移赠者听。一部院及各衙门办事满洲官员年老深久。该部通行察叙。一山林隐逸之士有怀才抱德堪为时用。及武略出众胆量过人者。抚按据实举荐。该部覆核徵聘来京。以便擢用。一前朝建言降谪诸臣。果系持论公平有裨治理者。吏部具奏召用其各衙门官、有横被诬害公论称冤曾经荐举不系贪酷犯赃者。并与昭雪叙用一、应为民者准复冠带。闲住者、准致仕。一会试、定于辰戌丑未年。各直省乡试、定于子午卯酉年。凡举人不系行止黜革者仍准会试。各处府州县儒学食廪生员、仍准给廪增附生员、仍准在学肆业俱照例优免。一武举会试定于辰戌丑未年。各直省武乡试定于子午卯酉年。俱照旧例。一京卫武学官生、遇子午卯酉乡试年仍准开科。一体会试一、京府并直省各府州县学廪生贡额年分不等。今正贡准改恩贡。次贡准改正贡。每处贡二名止行一年。后不为例有才华出众孝弟著闻者。不拘廪增附学、俱许提学官特荐试用。一、前朝文武进士、文武举人仍听该部核用。一品官有三母、三妻、照前朝覃恩事例俱准封赠。一、品官妻已受封。其次室亦准用本品冠帔束带礼服。一、直省各学贫生、听地方官核实申文该提学官于所在学田内、动支钱米酌量赈给。一、国子监积分监生已经考定者。即与选授。拨出历事监生免历二个月其各衙门办事官吏自大军入京以来、效有勤劳者听该堂上官分别具奏。应上卯者准与上卯。应冠带者量给冠带。一前朝宗室首倡投诚、先来归顺。赴京朝见者。仍给禄养以昭朝廷兴继至意。一、在京在外武职官员应给封诰者。照例给与三品以上仍准撰文。一、前朝勋臣及子弟有倡先投顺、仍立功绩责与本朝诸臣一体叙录。应给封诰照例颁给。其见有官职、已经来朝者。仍准授原职。一、在京锦衣等卫所、及在外卫所官员已经归顺者。俱准照旧供职。其带领兵丁、献纳地土、倡先投诚者。加一级归顺后立有功绩者。另行优叙一、在外营路将领等官有乘寇乱扰攘私带在官兵丁马匹自护回家者准将原兵原马照数交官。前事免其追论。一、北直河南山东节裁银及山西太原平阳二府新裁银、应解兵部者。前朝己经免解其太原平阳二府旧截及各府新旧节裁银两、在本年五月初一日以前者。俱免解。以后仍照见行事例分别蠲免。一会同馆马站、馆夫及递运所车站、夫价等银除本年五月初一日以前、免解外。以后仍照例分别蠲免。一有司徵收钱粮、止取正数。凡分外侵渔、秤头火耗、重科加罚、巧取民财者、严加禁约。违者从重参处。一、京师行商车户等役、一遇佥派、顿至流离。近年己经停报嗣后永行除豁以苏民困。一各运司盐法、向来递年加增。有新饷练饷及杂项加派等银深为厉商。今尽行蠲免。止照旧额按引徵收本年仍免三分之一。一、关津抽税、原寓讥察。非欲困商。顺治元年准通免一年。自二年正月初一日以后、方照故明初额起税凡末年一切加增尽行豁免。其直省州县零星抽取落地税银名色概行严禁。一、各处州县、有曾经兵燹寇乱残破地方其应纳钱粮、己经前朝全免者户部察明汇题、仍与全免。不在免半免一之例。一、柴炭钱粮、向来派顺天保定山西六十八卫所掌印官于军饷内扣除解兵部、给发商人承办。今卫军额饷久停。前项银两、户部即于应发军饷内除出。径自招商办买。以供内廷烟爨。各卫官不得朦胧私派。一直省额解工部四司料银匠价银、砖料银、檾麻银、车价银、苇夫银、苇课银、渔课银、野味银、翎毛银、活鹿银、大鹿银、小鹿银、羊皮银、弓箭撒袋折银、扣剩水脚银、牛角牛觔银、鹅翎银、天鹅银、民夫银地租银匠班银、缸坛银、燋炭银、麻铁银、斑竹银、白猪鬃银、闸夫银、栀子银、蓝靛银、河夫银、椿草子粒银、状元袍服银、衣粮银、砍柴夫银、搬运木柴银、擡柴夫银、芦课等折色银、盔甲、腰刀、弓箭弦条、胖袄、裤、鞋、狐麂兔狸皮山羊毛课铁、黄栌、榔、桑胭脂花梨南枣、紫榆杉条等木、椴木、桐木、板枋冰窖物料、薥楷、芦蓆、蒲草、榜纸、磁坛槐花、乌梅栀子、笔管、芒帚、竹扫帚、蓆草粗细铜丝、铁线镀白铜丝、铁条针条碌子青花绵松香光叶书籍纸严漆、罩漆桐油、毛筀紫、水斑等竹、实心竹、棕毛白图藤翠毛、石磨、川二珠、生漆、沙叶广胶、焰硝、螺壳等本色钱粮、自顺治元年五月初一日以前、逋欠在民者、尽予蠲免。以苏民困自五月初一日以后、仍照见行事例、分别蠲免。一直省解屯田司助工银一项原系加派钱粮准予豁兔一、各直省运粮官役、有因漂流挂欠。并侵没漕运钱粮。见在收粮衙门、及原籍追比未完者。自本年五月初一日以前、尽行免追释放。一、直省解官解户、领解钱粮、被贼寇劫失、在顺治元年五月初一日以前者、咸予豁免。一、山陕等处军民人等、有昔被流寇要挟、今悔过自新、倾心归化。于所在衙门投有降表及有甘结文案可据者。概从赦宥。一、直省各州县土寇、有贼首己经就擒、胁从归农复业及胁从共擒贼首赴所在官司连名自首者。前罪并赦勿论。一、凡讹言妖术、煽惑平民、烧香聚众伪造符契、拥集兵仗传头会首己经缉获正法。其胁从人等果改邪归正者。前罪免论。一、向来势家土豪。重利放债、折准房地、以致小民倾家荡产。深可痛恨。今后有司不许听受贿嘱。代为追比。犯者以违制重论。一、越诉、诬告、败俗伤财。已经严禁。而有司奉行不力。刁风未止。自今大赦以后。凡户婚小事俱就有司归结。傥奸棍讼师、诱陷愚民入京越诉者。定加等反坐。如刑部官不由通政、滥受民词。许科道纠参请上□日究处一、赎锾之设。原开罪人自新之路。向来有以追比罚赎反致伤生。或以罚赎不完、扳引代纳。甚为民害。嗣后一切禁止有力不能纳者。速与免追归结。一向来巡按官以访拏为名、听衙蠹开送、诬害良民。科取赃赎。最为敝政。今后悉行禁革。如地方大奸大恶、贼窝盗穴及包揽词讼诈财害众者。许访察的确。一面密奏。一面严拏务尽除奸宄、以安良善。一、人命至重。历朝皆有三覆奏之条。而失出之罚、轻于失入。以后凡问刑官员、毋执己见。毋徇贿嘱。务在得情。仍须勤敏速结。毋致拖延苦累。以干天和。于戏天作君师惟鉴临于有德。民歌父母。斯悦豫于无疆。既己俞上□日布恩。弘敷大赉。将使投诚皈命无阻幽深。惟尔万方、与朕一德。播告遐迩。咸使闻知。赐多尔衮册文曰。太祖武皇帝肇基鸿业。垂裕后昆。太宗文皇帝嗣位。西并蒙古。东臣朝鲜。拓土开疆。显庸创制。皇考命叔父摄政王征讨元裔察哈尔国。俘其后妃世子。迁其邦族。获制诰玉宝。又随皇考征朝鲜。率领水师破江华岛。尽掳其国王眷属。遂平朝鲜。各处征伐、皆叔父倡谋出奇。攻城必克。野战必胜。叔父幼而正直。义无隐情。体国忠贞。助成大业皇考特加爱重赐以宝册。先封和硕睿王。又辅朕登极佐理朕躬。历思功德高于周公。昔周公奉武王遗命辅立成王代理国政。尽其忠孝。亦皆武王已成之业我皇考上宾之时。宗室诸王人人觊觎有援立叔父之谋叔父坚誓不允。念先皇殊常隆遇。一心殚忠精诚为国。又念祖宗创业艰难。克彰大义。将宗室不轨者、尽行处分以朕系文皇帝子、不为幼冲。翊戴拥立。国赖以安。及乎明国失纪。流贼窃位。播恶中原。叔父又帅领大军、入山海关、破贼兵二十万。遂取燕京。抚定中夏。迎朕来京。膺受大宝。此皆周公所未有而叔父过之。硕德丰功。实宜昭揭于天下。用加崇号。封为叔父摄政王。锡之册宝。式昭宠异。重念我叔父靖乱定策。辅翊＜耳少＞躬。推诚尽忠克全慈孝中原赖以廓清万方从而底定。有此殊勋。尤宜褒显。特令建碑纪绩。用垂功名于万世。　　

○天津总督骆养性违上□日擅迎南来左懋第陈洪范等。部议应革职为民。得上□日养性有迎降功。革总督任。仍留太子太保左都督衔。　　

大清世祖体天隆运定统建极英睿钦文显武大德弘功至仁纯孝章皇帝实录卷之九

大清世祖体天隆运定统建极英睿钦文显武大德弘功至仁纯孝章皇帝实录卷之十　　

○顺治元年甲申十月乙丑卯刻雾色苍白。　　

○升都察院副理事官雷兴为右副都御史巡抚天津等处。　　

○丙寅升工部主事于连跃为山东按察使司佥事兖西兵备道礼部郎中房之骐为山东按察使司佥事提调学政。　　

○工科给事中朱鼎□□清奏言今皇上建极锡福兆民用康顾一代之兴必制作灿备使子孙率由而冈愆四海则傚而弗忒则纲纪不可不明也。臣请举其大者。如礼仪为朝廷之纲。而冠履侍从、揖让进退、其纪也若上习便安。下乐盘辟。则错乱无纪、而礼仪之纲坏。用人为致治之纲而典铨司剧论官辨材、其纪也若年近衰迈。操非洁清则昏黩无纪而致治之纲坏。理财为经国之纲而撙节物力厘剔弊源其纪也。若佐计不择廉能。出入漫凭胥吏则溷淆无纪、而经国之纲坏。诏令为出治之纲而令行禁止慎始要终其纪也若朝更夕改反汗滋疑言美实乖遵从靡适则惑乱无纪而出治之纲坏。法守为政令之纲而上行下效较若画一其纪也若王言已。经涣布或多偏执不从内外事本相同、间以朦胧致左。则二三无纪、而政令之纲坏推诚为黜陟之纲。而立贤无方斥奸克断、其纪也。若比肩事主或作新旧之观伪职废官未除营进之狡则进退无纪而黜陟之纲坏故今日之急务必以振纲肃纪为第一义而后治化丕臻遐迩悦服也至于收拾民心莫过于轻徭减赋务俾人沾实惠、无托空言则有土有财足食足兵。将航海梯山无非公家府藏安有身为天子富有四海而患财用之不足者哉疏入。是其言。　　

○丁卯。上御皇极门加封和硕郑亲王济尔哈朗为信义辅政叔王赐册宝黄金千两白金万两彩缎千疋复和硕肃亲王豪格爵。赐册宝。鞍马二。空马八。晋封多罗武英郡王阿济格多罗豫郡王多铎俱为亲王赐册宝。鞍马各二。空马各八。多罗贝勒罗洛宏、为多罗衍禧郡王。赐册印。鞍马一。空马二。封硕塞为多罗承泽郡王。赐册印。赐平西王吴三桂册印白金万两鞍马一。空马二。赐恭顺王孔有德怀顺王耿仲明智顺王尚可喜续顺公沉志祥、朝鲜国世子李＜溰-豆王＞次子李淏、及满洲蒙古汉军固山额真梅勒章京护军统领等鞍马大宴赐济尔哈朗册文曰我太祖武皇帝肇基立业垂裕后昆太宗文皇帝缵承洪绪收服蒙古诸国平定朝鲜国开拓疆宇敦厚伦彝。惟兹谟烈之光实赖亲贤之助。和硕郑亲王秉心忠义幼即恪恭为国奋身。亲历行阵辅佐王室屡著精诚前已封为和硕郑亲王后遭先帝上宾诸王兄弟相争为乱窥伺神器尔矢忠协赞共定大计宗社用安又率大军攻克明国东界中后所前屯卫中前所宜膺懋赏以答殊勋是用册宝封尔为信义辅政叔王永存带砺与国咸休豪格册文曰我太祖武皇帝肇基立业。垂裕后昆。太宗文皇帝缵承洪绪奄有蒙古诸国平定朝鲜。拓土开疆。弥敦典礼及朕绍服尔和硕肃亲王前以引罪削封后随叔父摄政王入山海关破流贼二十万。遂定中原。厥功懋焉。朕诞登大位特加昭雪。授以册宝。复封为和硕肃亲王。永存带砺与国咸休。阿济格册文曰我太祖武皇帝肇基立业。垂裕后昆太宗文皇帝缵承洪绪。奄有蒙古诸国平定朝鲜拓土开疆弥敦典礼及朕绍服尔多罗武英郡王随叔辅政王率兵至明国山海关。及破中后所、前屯卫中前所。又随叔父摄政王入关破流贼二十万遂定中原厥功懋焉朕诞登大位特授以册宝。封尔为和硕英亲王永存带砺与国咸休多铎册文曰我太祖武皇帝肇基立业。垂裕后昆太宗文皇帝缵承洪绪。奄有蒙古诸国平定朝鲜。拓土开疆弥敦典礼及朕绍服尔多罗豫郡王随叔父摄政王入山海关破贼二十万遂定中原厥功懋焉朕诞登大位特授以册宝。封尔为和硕豫亲王永存带砺与国咸休罗洛宏册文曰。我太祖武皇帝肇基立业垂裕后昆太宗文皇帝缵承洪绪奄有蒙古诸国。平定朝鲜。拓土开疆。弥敦典礼及朕绍服尔多罗贝勒罗洛宏随叔父摄政王、入山海关、破贼二十万遂定中原厥功懋焉朕诞登大位。特授以册印封尔为多罗衍禧郡王永存带砺与国咸休硕塞册文曰我太祖武皇帝肇基立业垂裕后昆。太宗文皇帝绍缵洪绪奄有蒙古诸国。平定朝鲜。朕今嗣服。定鼎中原景命维新诞登大宝尔硕塞乃太宗之子朕之庶兄当兹国庆宜笃懿亲特授以册印封尔为多罗承泽郡王本支百世与国咸休吴三桂册文曰朕闻有一代应运之君。必有一代翊运之臣结以腹心共襄大业是以尊贤用能崇功尚德、乃国家之大典乘机构会达变通权乃明哲之芳踪朕登大宝特仿古制视诸臣功德差等授以册印俾荣及前人福流后嗣咨尔平西伯吴三桂洞识天时当叔父摄政王统兵西征之际尔即擒流贼说士遣官归命军前。迨王师式临开关迎入又随叔父摄政王、破贼兵二十万。底定中原。大功茂者。宜膺延世之赏。永坚带砺之盟。特授以册印封为平西王尔其益励忠勤屏藩王室钦哉无斁平定山西固山额真叶臣等自军中奏报臣等出固关进平三晋所至迎降有伪伯陈有福窃据太原我军以红衣炮攻击之克其城安抚居民五州二十县皆降下部知之。　　

○戊辰户科给事中郝杰奏言自古有道之君久安长治鲜不亲贤远佞揆文则进一德之臣奋武则尚熊罴之士至刑余宦寺、特备洒扫供使令耳从不敢于大庭广众之中、与朝臣齿明洪武时中官不许识字。诚慎之也诚贱之也。挽末宠任厂卫。遂贻杜勋阎思印、边永清等、开门迎贼之祸。我国家深鉴往弊、痛绝中官。一切厂监钱粮。悉归有司远迩臣庶无不歌颂迺者颁诏大典、赐宴廷臣突有内监数辈先行拜舞辱朝廷而羞当世莫此为甚伏乞敕下礼部凡遇朝贺悉照旧典、内监不得入班行礼尤有请者先朝原有牙牌旧制非独别品级实以防奸伪也今应仍照品级悬带至于杂流赀员不得滥越词林科道侍从之前庶观瞻肃而体统明于礼法所关非小也得旨、内监原未赞礼何得溷入朝班悬带牙牌事宜还著定议奏闻。　　

○己巳赐副将刘大受游击孟国梁都司杨国永鞍马各一并甲胄、弓矢裘衣鞾帽等物仍隶旗下以其自江南解粮来投诚也　　

○辛未上御皇极门。封固山贝子尼堪博洛、俱为多罗贝勒。赐之册命辅国公满达海吞齐博和托、吞齐喀、和托尚善俱为固山贝子赐之诰命。赐尼堪册文曰。我太祖武皇帝肇基立业垂裕后昆太宗文皇帝绍缵洪绪奄有蒙古诸国平定朝鲜开拓疆宇敦厚伦彝暨朕嗣服。底定中原遂登大宝。兹封尔固山贝子尼堪为多罗贝勒其贝勒博洛及诸贝子册文诰命文俱同。　　

○定诸王、贝勒、贝子、公俸禄摄政王、三万两辅政王、一万五千两亲王、一万两。郡王、五千两。贝勒、二千五百两。贝子、一千二百五十两。镇国公、辅国公、俱六百二十五两　　

○壬申。归化城土默特部落古禄格等、贡驼马等物宴赉如例。　　

○升通政使司通政使王公弼为户部右侍郎吏部郎中刘廷谏为都察院左佥都御史。　　

○升山东济南道佥事王标极为本省布政使司参政管布政使事河南南阳府知府李芳蕰为本省按察使司副使大梁道。　　

○以故明淮海道副使张士第为山西布政使司参政管布政使事。　　

○以招抚山西应袭恭顺侯吴惟华有剿寇功命以原衔充镇守太原等处总兵官。　　

○癸酉命和硕英亲王阿济格为靖远大将军统领将士往征流寇赐之敕曰朕以流寇李自成诸贼肆虐生灵涂炭陕西居民久罹荼毒天人共愤今命王充靖远大将军。率兵前征。一切机宜、必与诸将同心协谋而行。毋谓自知、不听人言。毋谓兵强、轻视逆寇。仍严侦探、毋致疎虞。如有抗拒不顺者、戮之。倾心归顺者、抚之严禁兵将、凡系归顺地方军民、不得肆行抢掠。务使人知朕以仁义定天下之意。其行间将领功罪、察实纪明汇奏。如系小过、当即处分。至于护军校、拨什库以下、无论大小罪过、俱与诸将商酌、径行处分。王受兹重任。宜益殚忠勤用张挞伐。立奏荡平。钦哉。　　

○甲戌。以正红旗满洲护军参领阿济赉、正蓝旗满洲甲喇章京星鼐、各管本旗蒙古梅勒章京事。镶黄旗满洲阿兰齐、剌谷、正红旗满洲觉罗喀喇、各管护军参领事。正蓝旗满洲吉赛、管甲喇章京事。　　

○以祁赉、克衣克德、喀剌、为房部理事官。弩山吴习霸、为工部理事官。　　

○以故明南京兵部左侍郎谢启光为户部左侍郎总督仓场。光禄寺卿李天经为通政使司左通政、左通政赵京仕为太仆寺卿。太仆寺、少卿李鲁生为顺天府府丞兵科给事中龚鼎孳、为吏科右给事中。　　

○以内院副理事官于变龙为山西布政使司参政驿传道故明山西按察使司佥事于重华为山西布政使司参议岢岚道　　

○乙亥刑部左侍郎党崇雅奏言、臣按旧制凡刑狱重犯自大逆大盗决不待时外余俱监候处决。在京有热审朝审之例每岁霜降后、方请旨处决。在外直省亦有三司秋审之例。未尝一丽死刑辄弃于市皆委曲为冤民计也。我皇上好生之心同揆先圣。凡罪人之决不待时、与秋后处决者。敢望照例区别以昭钦恤臣更有请者。在外官吏乘兹新制未定不无凭臆舞文之弊。并乞暂用明律。候国制画一永垂令甲疏入得旨人命至重。岂容一概即行杀戮。以后在京重大狱情、详审明确奏请正法。在外仍照明律以行。如有恣意轻重等弊指参重处。　　

○丙子。河南巡抚罗绣锦奏报流寇二万余人渡黄河。攻怀庆府甚急。于是遣学士詹霸、驰赴和硕英亲王阿济格。军谕之曰。顷闻流寇急攻怀庆。已命和硕豫亲王多铎、于是月二十五日、率师南下。便道往征。豫亲王如已克流寇、即遵谕仍赴南京。如流寇闻风遁走、豫亲王即追蹑贼后。直趋西安。豫亲王先至西安则勒兵以待尔等尔等先至亦宜待豫亲王。两路大师、务期合力攻剿平定贼寇勿以先至彼地、遂不相待。尔等须沿路探问消息若得豫亲王击败流寇移师南下之信尔等仍遵前谕、相机以行　　

○谕平定山东河南梅勒章京和托李率泰额孟格等曰。尔等可严查流贼赵应元余党尽行正法城中人有同谋者亦查明正法但不得误伤良善其城中积贮钱粮及赵应元劫去故明衡王府中财物与被戮之家财物俱造册进览衡王府中财物毋得骚扰衡王曾否与赵应元同谋应行详察有谋则严加看守另行奏闻。不则仍令安业如故。此外所有诸物俱著在城官员封贮尔等酌量卫辉怀庆两府何地较近可即率师往诣总兵官祖可法金玉和处今和硕豫亲王亦即统大军与尔等会师矣。　　

○戊寅。檄谕河南、南京、浙江、江西、湖广等处文武官员军民人等曰尔南方诸臣、当明国崇祯皇帝遭流贼之难陵阙焚毁国破家亡不遣一兵。不发一矢。如鼠藏穴其罪一及我兵进巢□刀流贼西奔。尔南方尚未知京师确信又无遗诏、擅立福王其罪二流贼为尔大讐、不思征讨。而诸将各自拥众、扰害良民。自生反侧以启兵端。其罪三。惟此三罪。天下所共愤。王法所不赦。用是恭承天命。爰整六师。问罪征讨。凡各处文武官员、率先以城池地方投顺者。论功大小各升一级抗命不服者本身受戮妻子为俘。若福王悔悟前非自投军前。当释其前罪。与明国诸王一体优待。其福王亲信诸臣早知改过归诚亦论功次大小仍与禄养。檄到之处民人无得惊惶农商照常安业特兹晓谕咸使闻知。　　

○以达赖随征山东攻深州时首先登城赐号巴图鲁授为牛录章京巴豸额顾德攻城有功俱授半个牛录章京。　　

○定摄政王冠服宫室之制帽顶用东珠十三颗金佛前嵌东珠七颗后金花嵌东珠六颗带每板嵌东珠六颗猫睛石一颗带用浅黄服用八团龙坐褥冬用貂皮夏用绣龙房基高十四尺。楼三层覆以绿瓦脊及四边俱用金黄瓦。　　

○己卯命和硕豫亲王多铎为定国大将军。统领将士进征江南赐之敕曰朕以福王及南方文武诸臣当明国崇祯皇帝遭流贼之难。陵阙焚毁宗社覆亡。不遣一兵。不发一矢如鼠藏穴。其罪一也及我兵进巢□刀流贼西奔南方诸臣不行请命、擅立福王其罪二也不思灭贼复讐。而诸将各自拥兵、扰害良民自生反侧以启兵端。其罪三也惟此三罪天人共愤因命王充定国大将军。统师声罪征讨江南王今承命、一切机宜当与诸将同心协谋而行。毋谓自智不听人言。毋恃兵强、轻视敌众仍严侦探、勿致疎虞。如有抗拒不服者戮之。倾心归顺者抚之。严禁兵将凡系归顺地方、不许肆行抢掠。务使人知朕以仁义定天下之意其行间将领功罪察实纪明汇奏。如系小过当即处分至于护军校拨什库以下无论大小罪过俱与诸将商酌径行处分王受兹重任当益殚忠猷用张挞伐立奏荡平钦哉。　　

○庚辰以工部启心郎王来用为山西布政使司参政保定道工部理事官刘弘遇为山西布政使司参政朔州道　　

○以故牛录章京诺木图卫徵子博洛袭职。　　

○甲申。定诸王贝勒贝子公等冠服宫室之制辅政王及诸亲王帽顶、嵌东珠十颗前金佛嵌东珠五颗后金花嵌东珠四颗带每板嵌猫睛石一颗东珠四颗坐褥冬用貂镶猞狸狲。夏照旧。郡王。帽顶、嵌东珠八颗。前金佛、嵌东珠四颗。后金花、嵌东珠三颗、带每板嵌猫睛石一颗、东珠二颗、坐褥冬用猞狸狲夏照旧凡钦赐诸王服色俱许穿用私绣者止许用五爪四团龙。辅政王及诸亲王。郡王房基照旧。脊瓦俱用绿。贝勒帽顶嵌东珠七颗。前金佛嵌东珠三颗后金花嵌东珠二颗。带、每板嵌东珠一颗坐褥冬用豹皮夏照旧贝子。帽顶嵌东珠六颗前金佛嵌东珠二颗。后金花嵌东珠一颗。带、每板嵌绿松石一颗坐褥冬用豹皮。夏照旧。镇国公。帽顶嵌东珠五颗前金佛、嵌东珠一颗。后金花、嵌绿松石一颗。带每板嵌宝石一颗。坐褥、照旧。辅国公。帽顶、嵌东珠四颗。前金佛、嵌东珠一颗。后金花、嵌绿松石一颗带每板镶碧玉一块坐褥照旧。　　

大清世祖体天隆运定统建极英睿钦文显武大德弘功至仁纯孝章皇帝实录卷之十


大清世祖体天隆运定统建极英睿钦文显武大德弘功至仁纯孝章皇帝实录卷之十一　　

顺治元年。甲申。十一月。乙酉朔。真定巡按卫周允、疏荐故明工部尚书刘遵宪兵部尚书王在晋等十二人。下吏部知之　　

○大学士冯铨等奏言、翰林院、明初原定为正三品衙门。后因詹事府有翰林三品四品官、遂改为五品。今议暂罢詹事府。仍宜复翰林院为正三品。原额官二十员。学士一员。令应正三品侍读学士、侍讲学士、各二员。今俱应正四品。侍读、侍讲、各二员。令俱应正五品。修撰三员。仍应从六品。编修四员。仍应正七品。检讨四员。仍应从七品。员缺俱于亲旧翰林中、查其资序才能、通融补授。再查翰林原额、虽止二十员。然明朝因职务殷繁、又为储才之地。将来备内阁、宗伯、少宰之选。故用人多至三四十员不等。会典开载以为无定员。正为此也。若庶吉士三年一选。或二三十员亦。亦无定数。临期请上□日定夺。诰敕房办事典籍二员。并首领官孔目一员。俱应仍旧。其博士五员。侍书二员。待诏六员。旧不常设。今应裁汰。得上□日翰林院著为正三品衙门。詹事府、并尚宝司衙门、俱著裁去。　　

○詹事府少詹事管国子监祭酒事李若琳奏言、贤才者国之桢干。教化者国之本源。请将国子监仿明初之制。官生、除大臣恩荫入监外。其余自一品至七品子弟、有勤敏。好学原在庠序者。许提学官造册送监。民间、除贡生廷试坐监外。其廪增附生员中、有文义优长、壮年力学者亦许提学官考选送监臣等督课其学业俟其有成、奏请廷试授官。抑学以国子监名所谓国之贵游子弟学焉者也前朝公侯伯驸马初袭授者皆令入国学习礼读书。今满洲勋臣子弟、有志向学者。宜令奏送国学读书一体讲习。得上□日、满洲官员子弟、有愿读清书或愿读汉书及汉官子孙、有愿读清汉书者。俱送入国子监仍设满洲司业一员。助教二员。教习清书。　　

○伪弘光使臣陈洪范南还。于途次具密启、请留同行左懋第、马绍愉、自愿率兵归顺。并招徕南中诸将。摄政王令学士詹霸等往谕、勉其加意筹画。成功之日、以世爵酬之。遂留懋第、绍愉。　　

○丙戌。授察哈尔国鄂齐尔、为三等甲喇章京。以其劝噶尔玛济农来归故也。　　

○以故三等甲剌章京塞棱子傅尔丹、图勒慎兄罗托、各袭职。　　

○丁亥。登莱巡抚陈锦、请开临胊招远矿洞命暂行开采。不为例。　　

○河南巡抚罗绣锦奏言、故明兵部尚书张缙彦、主事凌駉、不即遵上□日来京。拥兵河上观望游移。人心惊惑。副将郭光辅参将郝尚周、数调不援复叛从贼请速发兵靖乱。得上□日定国大将军和硕豫亲王多铎、即擒缙彦、駉治以军法。光辅尚周著该抚拏问。　　

○礼部侍郎李明睿朝参行礼不恭。命革职为民。　　

○己丑。伪将柳同春率马步兵五百余人来归。　　

○兵部右侍郎金之俊、请禁止满洲官役、额外需索驿递夫马廪粮草料。从之。　　

○朝鲜叛将平安道都总兵官林庆业、自石城岛奉表归诚。得上□日、林庆业原系逃亡。本当重治。今既悔罪投诚。姑免究。　　

○庚寅。詹事府少詹事兼翰林院侍读学士掌院事胡世安詹事府少詹事管国子监祭酒事李若琳、以詹事府暂裁。请辞詹事衔。得上□日、胡世安、著以翰林院侍读学士、掌院事。李若琳、改授翰林院侍读学士、管国子监祭酒事。　　

○升吏科都给事中孙承泽、为太常寺少卿、提督四译馆事。　　

○以故明河南大梁道佥事杨千古、为山东按察使司佥事怀来道。山西岢岚道聂明楷、为山西布政使司右布政使兼副使、分巡冀宁道。井陉道副使南朱源、为山西按察使司副使、阳和道。　　

○宣府巡抚李鉴奏言、故明巡抚朱之冯、当闯贼临城。誓以死守。力穷众叛。遂自经于城上。中北路通判朱敏泰、闻贼西来。知事无济。遂集父老于中堂封府库解印绶、自缢死。生员姚时中、作忠义诗书衣带。弃妻子缢于文庙。总兵甯宠、骂贼而死总兵董用文、副将刘九卿死于狱中。知县申以孝并子生员旺、全家俱死。乡官卢某孙妇董氏王氏、生员黑某妻冯氏、民陈王猷妻郭氏、妇胡氏并幼女、张万全妻王氏、妾翟氏、王逢善妻张氏、并幼女、俱洁身殒命。请赐恤旌表。下所司知之。　　

○辛卯。故明石城岛总兵马登洪、以敕谕招抚。上表投诚。　　

○廷试贡生。上卷、以知州用。上次卷、以推官知县用。中卷、以通判用。中次卷、以州判县丞教职用。　　

○壬辰。赐故明襄陵郡王朱魁图、白金、衣服等物。仍听其自便。　　

○固山额真石廷柱、自军中奏报臣同巴哈纳、度特库等、自汾州至平阳一带。追杀贼兵四千余人。获马骡一千余匹。于西山寨降伪副将康元勋等三员。兵三千余名。黑龙关、降、故明守备三员。兵三千名下兵部知之。　　

○吏部司务傅作舟受贿。勘实。弃市。　　

○癸巳。赐科尔沁国土谢图亲王下顾习车臣绰尔济鄂尔多斯部落济农、台吉古禄、吴尔哲、吴弩浑、沙克查等、银壸、珊瑚数珠、、缎、雕鞍、绣衣、白金等物。　　

○甲午。遣官祭三皇庙。　　

○定诸王、贝勒、贝子、公等下护卫员数。摄政王、三十员。一等十员。二等十员。三等十员。辅政王、二十三员。一等七员。二等七员。三等九员。和硕亲王、二十员。一等六员二等六员。三等八员。多罗郡王、十五员。一等六员。二等四员。三等五员。多罗贝勒、十员。二等六员。三等四员。固山贝子、三等六员公、三等四员。　　

○乙未。谕投诚朝鲜都总兵官林庆业令率所部兵归国。勿带岛内汉人。　　

○谕投诚石城岛总兵马登洪令报所部各岛将士人等籍贯。听候安置其朝鲜贡米船往来勿禁。　　

○升兵部理事官朱玛喇为兵部侍郎。　　

○以科尔坤阿玉习、为兵部理事官。薄尔果铎、刘汉英、为户部理事官。格深萨禄为礼部理事官。　　

○增设户部汉军理事官六员。　　

○以镶蓝旗满洲侍郎巴都理、为本旗固山额真。升正蓝旗蒙古甲喇章京阿济拜、管本旗梅勒章京事。镶黄旗鼐格巴图鲁达素吴沙翁三、马喇希、图亲、正黄旗阿哈连莪内、吴克松阿、桓达理昂阿、正白旗来塔、巴都、阿尔泰、阿格尼、雅兰、额参、格巴库正红旗阿吉布鲁布达里、费雅思哈、吴纳噶喇、讷雷、杨盖、布尔朱镶白旗莽机图、索达色、尼马察、尼隆噶、代汉、噶纳喀、额黑登镶红旗马亲、胡世立、阿尔泰、纠对、英古德、冲锦、克习图、正监旗觉罗巴蓝、图西海、拖克拖会、额塞、参特黑、席特库、毛奇他特、镶蓝旗厄黑登、翁果春、莽吉图、度岱、硕翁古尔岱、格尔图、和托、俱为护军参领。镶黄旗满洲理事官格参、正白旗满洲胡西纳、正蓝旗吴尔寨、俱管甲喇章京事。　　

○添设蒙古八旗闲散章京、各二员。　　

○设守紫禁城门满洲章京、每旗各一员。　　

○升侍讲孙之獬、为礼部左侍郎、兼翰林院侍读学士。　　

○戊戌。山西巡抚马国柱奏报、我军遇贼于汾州、斩二千余级。获马千余匹。复追至青龙、永宁、黄河一带。贼仓卒投河溺死者无算。又获马五百余匹。进至平阳。贼弃城遁走。山西全省悉平报闻。　　

○香炉寨贼首钱子亮、钱楼等、乔家寨贼首赵建英等、僭号大王。伪称都守。据险为穴。遍行劫掠。保定巡抚王文奎、遣署总兵官王燝等、讨灭之。　　

○己亥。以吴尔寨从征山东时、首先登城。授为牛录章京。赐号巴图鲁。　　

○以故明山东道监察御史傅景星、为原官。　　

○以故明通州道参议张毓泰、为山西布政使司参议、管按察使事。　　

○庚子。伪总兵定西伯唐通、令副将陈大典等、上故明原赐银印、玉带、金爵玉杯金簪蟒衣红片金雨衣等物。收所缴银印。余物给还。加封为定西侯。　　

○辛丑。以故明阳和参将鲁宗孔为副将、管临清州总兵官事。　　

○归化城土默特部落章京古禄格等、鄂尔多斯部落济农薄博等喀尔喀部落塞臣绰尔济、苏尼特部落腾机思阿喇海等以贺迁都。各贡貂皮、驼马等物。酌纳之。赐宴。并赐雕鞍、弓、矢、皮币等物。　　

○壬寅。定诸王贡献例。庆贺万寿、元旦、冬至、贡鞍马、金、珠、貂皮、彩缎诸物。许各随所有以献。摄政王十八件。辅政王九件。和硕亲王六件。多罗郡王三件。平西王三件。恭顺王怀顺王、智顺王、各二件。多罗贝勒以下免其贡献。　　

○喀尔喀部落古伦地瓦胡。土克图余古折尔喇嘛等、以贺迁都。各贡驼马。酌纳之赐宴并赐雕鞍银器彩缎等物。　　

○高密贼首张舆、僭称总镇大元帅。与其党武印、徐振管相周等、及青州贼寇结连倡乱。胶州署总兵官柯永盛擒斩之。　　

○癸卯吏科右给事中龚鼎孳等奏言开国之初。宜从宽大。古称礼不下庶人。而刑不上大夫明乎优臣工、所以尊朝廷也。若名在卿贰之列。而束缚系绁、下同徒隶。罪止铢两之微。而性命鸿毛、弃如草芥。人孰肯以性命易功名。夫严刑不足以防奸。而宽大固可以得众。伏乞皇上以收揽豪杰之图。为创垂基业之本。开诚晓谕。以安天下士大夫疑惧之心。是臣等之所以效忠悃于朝廷而奠万世之鸿图者也。得上□日贪官必诛。屡上□日甚明。何必论赃多少以后各官著用心砥砺。朝廷自有优礼。　　

○河南巡抚罗绣锦疏言河北府县荒地九万四千五百余顷。因兵燹之余。无人佃种。乞令协镇官兵开垦。三年后量起租课。疏下部议。　　

○乌朱穆秦部落满赡台吉等、贡驼马。宴赉如例。　　

○甲辰。以冬至、行郊祀礼。预告太庙。礼部臣早诣神位前。设一鹿臡、二兔胾、菓五品于案。自多罗贝勒以下满汉文武群臣、俱朝服。分列午门外。大学士刚林、奏请上躬祭。上出宫。乘舆。率诸王、内大臣、侍卫等、出午门。群臣跪接陈御盖仗马于太庙角门。上降舆。入角门。步行。侍卫等侍列南门外。诸王内大臣随行。太常寺寺丞导上入太庙门历阶而揖上入庙。赞引官赞就位上就位北向立捧香官跪左侧献香赞引官赞拈香。上诣太祖武皇帝、孝慈武皇后神位前三上香。次诣太宗文皇帝神位前亦三上香。复位。赞引官赞跪拜。上于殿内、诸王于殿外、行四拜礼。兴。内大臣于殿外侍列。典仪官赞献酒。行初献礼。诸执事官献爵神位前。鸣赞官赞跪。上跪。诸王皆跪。赞读祝文。大学士刚林入殿内跪于案左宣读祝文曰。维顺治元年甲申。十一月乙酉朔越二十日甲辰孝孙嗣皇帝敢昭告于太祖武皇帝、孝慈武皇后、太宗文皇帝祖位前。因冬至有事圜丘。谨此预告。读毕。跪奉祝版于神位前。一跪叩头退。上率诸王拜。兴。典仪官赞行亚献礼。诸执事官献爵如前。典仪官赞行终献礼。诸执事官献爵亦如前。献毕。赞引官赞拜。上率诸王行四拜礼。典仪官赞焚祝文。引导官导上于西侧向上立。大学士刚林捧祝版过。上鞠躬诸王亦皆鞠躬。焚毕。引导官导上至行礼处立。赞礼毕。上一揖而退。乘舆回宫。进午门。群臣跪接。　　

○是日、礼部太常寺官、设斋戒牌、铜人、于武英殿正中檐下黄案上。行一跪三叩头礼。　　

○先是、设看守故明十三陵。每陵、夫二十四名。田二十二顷。至是定制、除万历陵不设外。其十二陵、各设太监二名。夫八名。照役给田。仍命户部量给岁时祭品。　　

○乙巳。升刑科右给事中朱徽、为吏科都给事中。以故明宁波府推官李发元、为广西道试监察御史。沾化县知县宋一贞为云南道试监察御史。中书舍人刘明偀、为贵州道试监察御史。　　

○丙午。以次日郊祀。礼部太常寺官、奉三亭于武英殿。一贮祭帛香烛一贮金炉。一贮祝版。上书御名。行一跪三叩头礼。送至圜丘。　　

○丁未。冬至。祀天于圜丘。上亲诣行礼。是日五鼓礼部尚书觉罗郎球奉昊天上帝神位于龙亭内焚香。行一跪三叩头礼礼部二侍郎引导至坛太常寺官接奉于坛上奉从祀四神位于坛之第二成大明位在东。星辰位次之。夜明位在西。云雷风雨位次之。一应祭品俱照常设。上帝位前太牢一。燔柴太牢一。大明夜明位各太牢一。云雷风雨位牛一。羊一。豕一。星辰位、牛一羊一豕一陈设毕。内院官奏请上往祭。上升舆。大陈卤薄。率诸王、贝勒、内大臣、侍卫、满洲牛录章京等文武各官、五品以上汉官出大清门。至天坛昭亨门西降舆自左门入。至御幄、更衣。太常寺赞礼。上立阶之第二成。诸王立阶之第三成群臣分列棂星门阶下分献大臣固山额真阿山礼部尚书觉罗郎球工部尚书星讷、吴拜等、于从祀四神位前行礼。寺丞入棂星门导上诣拜位。典仪官赞乐舞生就位执事各司其事上听赞引官赞就拜位。典仪官赞迎神。协律郎奏迎神之乐赞引官赞升坛。导上至香案前立捧香官跪献香于左赞引官赞跪、焚香。上跪三上香讫。赞复位。上复位。乐止分献从祀四神位前、俱上香行礼如常仪上四拜。诸王及四分献大臣并分列棂星门外。群臣俱四拜典仪官赞奠玉帛。协律郎奏奠玉帛之乐。赞诣神位前。上诣神位前四分献大臣亦各就位捧玉帛二官、跪进于。上之左右赞跪奠玉帛上跪一献授与捧玉帛官置案上。赞复位。上复位。乐止四分献大臣、亦各于神位前奠帛。典仪官赞行初献礼。协律郎奏初献乐。赞引官赞诣神位前。上诣神位前。捧爵二官、跪进于上之左右。赞跪、献爵。上跪、一献。授与捧爵官置案上。四分献大臣亦各于神位前献爵。赞诣读祝文处。上诣读祝处。乐止。鸣赞官赞跪。上跪、诸王及四分献大臣、并群臣皆跪。读祝文曰维顺同治元年甲申。十一月。乙酉朔越二十三日丁未。嗣天子臣昭告于昊天上帝。今届长至。阳气初复谨遵典礼率群臣虔奉玉帛、牺牲、粢盛庶品、敬荐昊天上帝。惟歆享之。读毕。仍置案上一拜而退奏乐赞拜兴上拜、兴。诸王及四分献大臣、并群臣俱如仪拜、兴。赞复位。上复位。乐止。典仪官赞行亚献礼。协律郎奏乐。赞引官赞诣神位前。上诣神位前捧爵二官跪进于上之左右赞跪献爵。上跪一献授与捧爵官置案上。四分献大臣、亦各于神位前献爵。赞复位。上复位乐止典仪官赞行终献礼协律郎奏乐。赞引官赞诣神位前上诣神位前捧爵二官跪进于。上之左右。赞跪献爵。上跪、一献。授与捧爵官置案上。四分献大臣亦各于神位前献爵。赞复位。上复位。乐止。典仪官赞受胙。上诣神位前、跪、受胙复位。行四拜礼。兴典仪官赞彻豆。协律郎奏乐。执事官彻毕。乐止。典仪官赞送神协律郎奏送神之乐赞引官赞拜、兴。上四拜。诸王及四分献大臣、并群臣俱四拜乐止典仪官赞执事官捧祝牌祭帛祭品、诣燎所。上立拜位之左、鞠躬候祝帛过。四分献大臣亦各拜祭帛诣燎所。典仪官奏上视燎协律郎奏乐。赞引官对引官导上诣燎所。焚祝帛。奠酒。赞礼毕导引官导上至御幄、更衣出昭亨门。上乘舆陈卤簿。奏乐进大清门。群臣于金水桥下马侍立。卤簿进端门、陈设于午门外上以南郊礼成、还告太庙。率诸王、内大臣、内院大学士、礼部太常寺等官、由角门入。上降舆。导引官导入庙。陈设一鹿臡。二兔胾。菓五品。上香、读祝、行礼如前仪。　　

○戊申。以南郊礼成。上御殿。受诸王、贝勒及文武群臣朝贺。　　

○己酉。修政历法汤若望奏言、臣等按新法推算月食时刻分杪复定每年进呈历目。惟民历、七政经纬躔度、与中历、相距历、上吉、壬遁六种。依次虔造进呈。内与旧法重复者删去以免混淆。疏入。得上□日礼部知道。钦天监印信著汤若望掌管。所属该监官员、嗣后一切进历、占候、选择等项。悉听掌印官举行。　　

○庚戌。封勒克德浑、为多罗贝勒。册文曰国家展亲之典。原不因法而靳恩。尔勒克德浑之兄阿达礼、曾袭封郡王。因作逆乱、已正刑章。念尔年幼、未及与谋。今册封尔为多罗贝勒。用示敦伦之义钦哉。　　

○朝鲜国王李倧、遣陪臣崔惠吉等表贺冬至、元旦、万寿并进□山戊不□贡礼物。宴赉如例。　　

○以中原平定。遣朝鲜国入质世子李＜溰-豆壬＞归国。赐＜溰-豆壬＞及陪臣鞍马、貂衣、缎疋、仍颁谕朝鲜国王李倧曰。朕戡定中原诞登大位。人民爱戴。率土蒙庥。故特涣纶音。大赦天下。尔朝鲜国摅诚效顺。历有岁年。恪共藩服。宜沛隆恩。特遣尔世子李＜溰-豆壬＞归国。所有一切罪犯、尽行赦除。其永不叙用官李敬遇、李明翰、李敬式、闵性慧、四人。尔世子欲求任用。姑如请准从此。外诸员仍不准叙用。自十月初一日以后、诸罪概不援赦。至每年进贡方物。皆出于民。其额进纻布四百疋、苏木二百斤、茶一千包、俱著蠲免。再各色绵二千疋、著减一千疋。各色细布一万疋、减五千疋。布一千四百疋、减四百疋。粗布七千疋、减二千疋。顺刀二十把、减十把。刀二十把、减十把。余俱如旧。其元旦冬至万寿庆贺礼物。念道途遥远。俱著于庆贺元旦时一并附进。　　

○赐故明大同镇国中尉朱崇钻、及其子廷佐、各银二十两。听其自便。　　

○摄政和硕睿亲王多尔衮、致书和硕豫王多铎曰。伪弘光所遣左懋第、马绍愉、陈洪范、前已俱令南还。因洪范密启请留懋第绍愉伊自率兵归顺。且言在南之左良玉、余永寿、高杰、金声桓、刘肇基、黄得功、刘泽清、各拥重兵。皆可说之来降。随追留懋第、绍愉、独令洪范南还。王其察彼情形。随时奏报。　　

○国子监祭酒李若琳、条奏太学事宜。一、教官之选补宜速。太学官旧额三十九员。今裁定十四员。尚缺学正助教等官未补。满洲子弟济济盈庭。授书课习。亟需师儒启迪。查吏部候选进士、举人、有学行兼优、年力俱富者。乞选补成均。以资多士模范。一、学长之廪饩宜复。太学旧规。监生中有友伴、堂长、礼生等名。率诸生课习读书习礼。今应以二厅、六堂、分配八旗。每一旗须学长四人。八旗须三十二人。选择有学有品者充之。照例月食廪米八斗八升。如率子弟读书有效咨部量才考用。至太学为礼法之地。旧设礼生十五人。文庙丁祭、释菜、执爵、骏奔、皆所必需。应月给廪米六斗六升。俟效力年深。量补鸿胪。庶诸生乐。业趋事。文教聿兴矣。下所司议。　　

○李若琳等又言、近奉上□日、满洲官员子弟、咸就成均肄业。而臣衙门僻在城东北隅。诸子弟往返。晷短途遥。臣等议、满洲八旗地方各觅空房一所。立为书院。将国学二厅六堂教官、分教八旗子弟。各旗下、仍设学长四人。俱就各旗书院居住。朝夕诲迪臣等不时亲诣稽察勤惰。仍定于每月逢六日、各师长率子弟同进衙门。臣当堂考课。以示劝惩。下礼部议　　

○山西太原总兵吴惟华、疏请敕印。得上□日、吴惟华招抚奏功。勤劳已久。著回京候用。　　

○山东道监察御史甯承勋奏言、赋役之定制未颁。官民无所遵守。祈敕部于赋役全书外。无艺之徵。尽行裁革。如恩诏内有全免者。有半免者。有免三分之一者。著定书册。刊布海内。令州县有司遵照规条户给易知由单庶愚民尽晓而永遵良规矣下户部议。　　

○癸丑。以故明陕西布政使陆之祺为山西布政使司左布政使山西参政张士第、管本省右布政使事。　　

○升通州道佥事蒋三捷为山东布政使司参议仍管通州道事。　　

○巡视北城监察御史刘今尹言、京城九门盐法。原系北城管理。今或令户部统摄。或仍归臣衙门。得上□日、盐法总归户部管理。　　

○山东沂州总兵夏成德、解宿迁县围。杀贼兵六千余人。获马骡旗纛等物。又遣游击刘范德、守备孙万寿、文成功、往取赣榆。擒斩伪都司王有年、守备王建仁、降其城。以闻。　　

○甲寅。工部提督三山员外郎梁维枢、于斋戒日用刑。革职。　　

大清世祖体天隆运定统建极英睿钦文显武大德弘功至仁纯孝章皇帝实录卷之十一


大清世祖体天隆运定统建极英睿钦文显武大德弘功至仁纯孝章皇帝实录卷之十二　　

顺治元年。甲申。十二月。乙卯朔。　　

○丙辰。河南巡抚罗绣锦奏言河南土寇。叛乱已久。狡猾性成。前招降李际遇、将近两月。未见来归以此类推。降诚难信。况中州南有明兵。西临流寇。有报贼抵河南府立营者。有报许定国高杰等兵马俱临河岸者。有报张缙彦已受明直隶山西河南总督职者。又有报凌駉结连土寇、以书招董学礼过河者。种种情形。以臣度之。彼皆伺我军所向以乘其隙耳。如我军南下。则就中行其叵测。如我军西入。则乘虚以犯河北。二者必居一于此。乞亟赐熟筹。大军南渡。或将南岸沿河一带土孽。先行扑灭。去其肘腋之患。则河北可保无虞矣。下所司速议。　　

○罗绣锦又奏。怀庆镇臣金玉和、抗敌死难。得遗骸于柏乡迤西地方。请加优恤。以慰忠魂。得上□日。金玉和尽忠报国。应得恤典。著兵部察例具奏。　　

○丁巳。出故明府库中财物。给赏八旗满洲蒙古汉军将士。及外藩蒙古官员。　　

○戊午。辰刻。日生左珥。赤黄色　　

○以王铎、伊成格、为吏部启心郎。王一品、为都察院理事官　　

○己未。顺天巡按柳寅东疏言。清察无主之地。安置满洲庄头诚开创弘规。第无主之地。与有主之地。犬牙相错。势必与汉民杂处。不惟今日履亩之难。恐日后争端易生。臣以为莫若先将州县大小、定用地多寡。使满洲自占一方。而后以察出无主地、与有主地互相兑换。务使满汉界限分明。疆理各别。而后可。盖满人共聚一处。阡陌在于斯。庐舍在于斯。耕作牧放、各相友助。其便一也。满人汉人。我疆我理。无相侵夺。争端不生其便二也。里役田赋。各自承办。满汉各官。无相干涉。且亦无可委卸。其便三也。处分、当经界明。汉民不致窜避惊疑。得以保业安生。耕耘如故。赋役不缺。其便四也。可仍者仍。可换者换。汉人乐。从。且其中有主者既归并。自不容无主者隐匿。其便五也。疏入。下户部详议速覆。　　

○庚申。保定巡抚王文奎疏言。各府州县。蹈明季旧习。优免太滥。致亏正额。取盈摊派。最为厉民。宜严加禁革。从之。　　

○真定巡按卫周允疏言。巡行各处。极目荒凉。旧额钱粮。尚难敷数。况地亩荒芜。百姓流亡。十居六七。若照额责徵。是令、见在之丁。代逃亡者重出垦熟之田。为荒芜者包赔也。臣以为欲清荒田。法在丈量。欲清亡丁。法在编审。果能彻底清楚。则钱粮自有实数。官吏无巧朦之弊。百姓免代赔之累矣。疏入。下所司议。　　

○登莱巡抚陈锦奏报。土寇秦尚行、王家忠、翟从谔等。乘青州之变。复聚众作叛。欲结连刘泽清。共扶杨威称帝。势甚猖獗。三百里之内。人民俱遭蹂躏。臣遣兵征巢□刀。尚行、从谔、俱就擒伏法。家忠逃至潮海。亦为乡民所杀。臣以书招降杨威。散其党七千人。威削发入山。臣恐为后患。复擒斩之。传首各处。事下所司。　　

○平定山西固山额真叶臣等。自军中奏报招抚事宜。言大军道经直隶河南山西共平府九。州二十七。县一百四十一。各委署官吏安辑居民。沿途招降故明翰林朱之俊、员外郎董直愚、主事胡全才、指挥李升、游击黑有德、及从贼故明兵部尚书张缙彦、知县李若星、副将董学礼、康元勋、惠应召、参将、马元、游击刘永等大军既抵太原。陕西汉中府阖郡绅士百姓。俱献书投降　　

○遵化县绅民奏言。遵化乃近关要路。请命巡抚宋权、仍自密云还镇遵化。以资弹压。从之　　

○壬戌。定宫中丧制。凡大丧。宫中守制二十七个月。不悬门符。不张彩灯。京以内诸王同。惟官民不禁。其妃丧、本宫及妃之子。守制二十七个月。余妃之子。不守制。　　

○顺天巡抚宋权、奏荐故明御史伦之楷。进士杜立德等十一人。下吏部知之　　

○宋权又言。在外文武职官。擅离汛地。出入京师甚非法纪。宜行严禁从之　　

○癸亥。故明左都御史曹思诚至京。以疾乱归允之。赐貂裘一袭。以示优礼。并给与应得诰荫　　

○甲子。喀尔喀部落土谢图汗等。各遣使贡马。宴赉如例。　　

○赐大学士冯铨、谢升、洪承畴等。各黄金二十两。白金一千两。嵌宝金钟盘二副螺钿盒二架。玉壸一执。吏部侍郎沈惟炳、户部侍郎谢启光、王公弼、礼部侍郎孙之獬、何瑞徵、兵部侍郎刘余祐、金之俊、刑部侍郎党崇雅、提桥、工部侍郎叶初春、李化熙、都察院副都御史刘汉儒、佥都御史刘廷谏、通政使司通政使李天经、翰林院侍读学士管国子监祭酒事李若琳、翰林院侍读学士掌院事胡世安、太仆寺卿赵京仕、顺天府府尹陈培基、锦衣卫掌印指挥王鹏冲、及彻回山西总兵官吴惟华、左都督骆养性等鞍马各一匹。　　

○裁太仆寺衙门。以马价本折钱粮。已归并户部也　　

○赐南来投诚副将胡章、银五百两。及貂衣。鞍马等物　　

○赏常山岛投诚游击徐标、守备龙略、徐弘道等。银两衣帽。其出海招抚游击沈观筹、都司周来苏、吴从周等。俱给银两有差。　　

○丁卯。以太宗文皇帝第六女固伦公主。下嫁固山额真阿山子夸札。　　

○山东道监察御史傅景星、奏荐故明御史魏琯、郎中张鼎延、庶吉士白允谦等十人。下吏部知之　　

○戊辰。卯刻。大雾。色青　　

○以故明通政使张绍先、为光禄寺卿　　

○升兵科右给事中李士焜、为刑科都给事中。吏科给事中向玉轩、为兵科右给事中。　　

○定国大将军和硕豫亲王多铎、自军中奏报兵至孟津。遣护军统领图赖、先率精兵渡黄河。流贼伪都司黄士欣果毅将军张有声、各遁去。沿河十五寨堡兵民。俱望风归附。睢州伪总兵许定国、玉寨首领李际遇等。各拥众四五万亦遣人来降。随拨兵防守各处。今大军俱向潼关进发矣　　

○己巳。谕刑部都察院曰。自流贼作乱以来。民间每将杀掳叛乱不赦等罪。纷纷互告。以致民心不定。今特再行赦宥。凡伪官投诚归顺及明朝降贼官员。并土寇为乱今能改过自新者。一并蠲除前罪咸与赦免如有才堪驱策。不妨因人器使。直隶山东、山西、河南、陕西等处已顺官民。自顺治元年五月初二日以前。罪犯无论大小。悉赦除之有仍以赦前事相告者。即以其罪罪之。初二日以后。不在赦例。其官民逋贷。虽在初二以前。仍准取偿外。南直陕西、湖广、四川、河南、浙江、江西、福建、广东、广西、云南、贵州等处。未经归顺人民。所犯罪恶。一并赦免。傥投顺以后。或犯罪恶。依律究治。　　

○以故牛录章京白奇策子国栋、半个牛录章京觉罗叶木济子瓦尔玛、各袭职。　　

○庚午。恭上太祖武皇帝。孝慈武皇后册宝于福陵。太宗文皇帝册宝于昭陵。是日。固山额真以上。内大臣侍卫等。俱朝服、集于武英殿大学士、礼部尚书、由内院奉册宝出。置黄案上上御殿。阅册宝。行一跪三叩头礼毕。遣官恭赍福陵香宝二颗。香册二本。昭陵香宝一颗。香册一本。至盛京。太祖武皇帝册文曰。云雷初动。经纶开草昧之天。日月在躬。光耀先照临之域。既灵承于后嗣。宜丕著夫前猷。洪惟我太祖承天广运圣德神功肇纪立极仁孝武皇帝。博厚高明。圣神文武。始则龙潜渤海。藏九天九地之规。继而虎步金源。恢百战百克之势。三灵协助。援钟鼓而对天休。万帐来王。倾醍醐而饮帝德。于是旧邦式廓。天街望紫气之祥。新命诞敷。黑水正真人之位。丰年恒履。多黍多稌。国士汇征。如罴如虎。披草莱而立祖庙。始荐馨香。扫荆棘而朝群臣。岂惟绵蕞。用能使耿光大烈。丕显丕承。厚俗敦风。可久可大。协昌期于嗣圣。衍骏业而重光。兹者神皋是宅。庇及眇躬。盛德载扬。念予烈祖。乃镌徽号。永寿天球。于戏。宝玉函文。写贻谋之弘远金縢启幄。知创业之艰难。惟神在天歆兹无斁。宝文曰。太祖承天广运圣德神功肇纪立极仁孝武皇帝之宝。孝慈武皇后册文曰。壸教协黄裳。应地兆安贞之吉徽音昭彤管。伣天开长发之祥。既庆灵源。宜扬惠问。钦惟。皇祖妣孝慈昭宪纯德贞顺成天育圣武皇后。性成仁孝心秉塞渊。肃雍在宫。尧母俪元妃之德。祗承于帝。邑姜参十乱之功。华星朗耀于轩辕。内则勤供于穜稑。求贤卷耳。载襄栉风沐雨之思。致孝苹蘩。不忘昧旦鸡鸣之节。是以流虹绕电笃生圣人。诞凯育元。门多才子。用能赞助鸿图。造有东夏昭宣凤德。远被南邦。维眇躬之追孝前人。实圣善之宜孚中土聿新清庙。爰述瑶函。于戏。玄鸟呈祥。授昌符于百世閟宫启颂洽嫔则于万年翼我皇风。昭哉嗣服。宝文曰。孝慈昭宪纯德贞顺成天育圣武皇后之宝。太宗文皇帝册文曰三才定位。首出咸推圣人。万国来同。配天实惟元后莫不令闻奕世。昭明显融。洪惟皇考宽温仁圣皇帝。道合乾坤。功参化育。绥文谟而扬武烈。海域宾王。弘义问以济仁心。华风载穆。声灵足以震九有。尚谦让而未遑。勋业可以表百王。犹开诚而尽下。关睢麟趾之意。偕黄钺而并挥。岩筑射钩之贤。望彤墀而交罄。是以白狼槃木。接踵来歌。紫塞鸡田。开关望幸。克享天眷。爰集鸿图。暨予眇躬。诞膺丕绪。惟见休于士女卜宅神皋览陈锡于几楹。推原盛德。集群工之笃论。合四海之欢心表号称天。垂统作极。上尊谥曰。应天兴国弘德彰武宽温仁圣睿孝文皇帝庙号太宗。于戏。七庙观德。时钦右序之文。明堂肇禋世述维清之典敬镌宝册。用藉鸿休。宝文曰。太宗应天兴国弘德彰武宽温仁圣睿孝文皇帝之宝　　

○辛未。广西道试监察御史李发元、奏言。今天下刁竞成风。健讼之徒。每借赦前旧事。饰挟虚词。一事而牵连数人。一词而动经数月。不肖官吏。缘为溪壑。妨农废业。莫此为甚。哀此孑遗。疮痍未起。方冀特加抚恤。讵宜听其戕贼。自蹈法网。伏乞申饬在外问刑诸臣。凡有以赦前事挟仇复告者。坐以违上□日之罪。庶刁风息而民安业矣。从之。　　

○甲戌。保定巡抚王文奎、疏荐故明翰林院修撰、兼户兵两科都给事中陈名夏。下所司知之　　

○丙子。以投诚副将赵国柱、为都督同知、署河南怀庆总兵官事。胡章、为都督同知、署宣府柳沟总兵官事。升游击尤可望、为山西太原副将　　

○裁遵化、密云、山海推官。抚宁同知缺。　　

○丁丑。谕户部。我朝建都燕京。期于久远凡近京各州县民人无主荒田。及明国皇亲驸马公侯伯太监等。死于寇乱者。无主田地甚多。尔部可概行清查。若本主尚存或本主已死而子弟存者。量口给与。其余田地尽行分给东来诸王勋臣兵丁人等。此非利其地土。良以东来诸王勋臣兵丁人等无处安置。故不得不如此区画。然此等地土若满汉错处必争夺不止。可令各府州县乡村。满汉分居各理疆界。以杜异日争端。今年从东先来诸王各官兵丁及见在京各部院衙门官员。俱著先拨给田园。其后到者。再酌量照前与之。至各府州县无主荒田。及徵收缺额者。著该地方官查明造册送部。其地留给东来兵丁。其钱粮应徵与否。亦著酌议。至熟地钱粮。仍照额速徵。凡绅民有抗粮不纳者。著该抚按察处。有司官徇情者。著抚按纠参。若抚按徇情事发。尔部即行察奏。　　

○己卯。遣内大臣何洛会等祭福陵。尚书巩阿岱等祭昭陵。告武成也　　

○以内大臣辅国将军锡翰、总理锦衣卫事。　　

○命固山额真阿山偕左翼管梅勒章京事阿哈尼堪、右翼固山额真马喇希等统将士由蒲州济河。协征流寇　　

○赏喀尔喀部落额尔得尼戴青、乌朱穆秦部落巴拜等。银两甲胄等物有差。　　

○庚辰。转鸿胪寺右少卿曾文炜、为左少卿。升左寺丞刘瑞图、为右少卿。　　

○升吏科右给事中龚鼎孳、为礼科都给事中。以故明礼科给事中韩源、为原官。　　

○辛巳。有刘姓者自称明崇祯帝太子。内监杨玉为易服、送至故明周后父周奎家。时崇祯帝公主。亦在奎所。相见掩面泣。奎跪献酒食既而疑其伪。具疏以闻。随令内院传故明贵妃袁氏、及东宫官属内监等辨视。皆不识。问以宫中旧事。亦不能对袁妃等皆以为伪。惟花园内监常进节指挥李时荫等执以为真吏部侍郎沈惟炳、御史赵开心、给事中朱徽等各言事关重大宜加详慎。因下法司覆勘。得假冒状。杨玉、李时荫等十五人。皆弃市。以开心疏中有太子若存、明朝之幸一语。亦论死。因系言官。免罪。夺俸三月。仍令内院传谕内外。有以真太子来告者。太子必加恩养。其来告之人。亦给优赏。　　

○以平定青州功。赐梅勒章京和托、李率泰、额孟格、巡抚陈锦、总兵官柯永盛等四十三人。黄金。彩币。貂皮等物有差。　　

○以招抚山西功。赐固山额真叶臣、银六百两。祖泽润、石廷柱、巴颜、李国翰、各五百两。刘之源、佟图赖、吴守进、金砺、各四百两。库鲁克达尔汉阿赖、伊拜、觉罗巴哈纳、各三百两。满洲、蒙古、汉军、梅勒章京以下四百一十八员。各赏银两有差。　　

○甲申。□山戊不□暮。享太庙。遣官祭福陵。昭陵。　　

○是□山戊不□。盐、七十一万九千五百五十引。盐课银、一十五万八千九百七十三两有奇。铸钱、七千一百六十六万三千九百有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之十二


大清世祖体天隆运定统建极英睿钦文显武大德弘功至仁纯孝章皇帝实录卷之十三　　

顺治二年乙酉春正月乙酉朔上诣堂子行礼还入宫拜神毕出御皇极殿旧址张御幄诸王、贝勒、文武群臣、及外藩蒙古王使臣等上表朝贺　　

○朝鲜国王李倧遣陪臣郑太启等表贺元旦并贡方物宴赉如例　　

○戊子。设张家口、古北口、满洲章京各一员命哈克萨哈驻张家口。满都布赉驻古北口。谕之曰。尔等驻防之地。凡外藩各蒙古来贸易者。俱令驻于边口照常贸易。毋得阻抑。其喀尔喀部落来市马者令驻于口外。申报户部。听候谕上□日。　　

○升三等梅勒章京喀山为一等梅勒章京。牛录章京满达尔汉为三等甲喇章京。　　

○初宣府巡抚李鉴、以赤城道朱寿錅贪酷不法将、劾奏之寿錅遣其子嘱绰书泰求和硕英亲王阿济格王与鉴印扎令贳寿錅罪。及王出师至宣府召鉴面谕之曰寿錅忠良尔宜释免鉴曰。此钦犯也。若擅释之王亦不便绰书泰叱之曰尔何不惧王而反惧冲龄皇帝耶鉴艴然而去王复遣绰书泰总兵刘芳名强之鉴坚不允事闻下内院等衙门会鞫得实。寿錅、绰书泰及绰书泰四子俱弃市并籍其家芳名革职入旗　　

○己丑。总督河道杨方兴疏言山东。地土荒芜有一户之中止存一二人十亩之田止种一二亩者傥不计口核实一概徵税名为免三分之一实以一二亩之地而纳五六亩之粮荒多丁少以荒地累熟地逃丁累见丁是有蠲之名无蠲之实祈将见在熟地、或免一或免并其抛荒之地、不论有主无主、尽行蠲免俾民受实惠而后民志固民生遂矣得上□日各直省无主荒地、该地方官开具实数报部。以凭裁酌其熟地钱粮照蠲免例、如数开徵已有谕上□日。户部知道　　

○故明开封府知府李犹龙、盘踞河岸缮修盘鉴。自称钦命河道。仍用崇祯年号。主事凌駉、所委开封府推官王梦桂、伪造关防共图不轨。和硕豫亲王多铎、统师过卫辉。遣内院刑部官捕获犹龙梦桂俱于军前正法。奏闻。上命并籍其家　　

○庚寅。赐内大臣额驸侍卫勋旧老臣等衣帽缎帛有差。　　

○辛卯。赐宣府巡抚李鉴、玲珑鞍马一匹貂裘一袭。金五十两银千两并以朱寿錅家产给之礼部奏言故明旧例凡遇万寿节。亲诣奉先殿上香行礼又遣官祭陵上香烛。供酒果不读祝得上□日祭太庙如奉先殿礼仪读祝致祭祭福陵昭陵四祖庙、止上香烛。供酒果。不必读祝　　

○户部以圈拨地土事奏闻。得上□日、凡圈丈地方、须令满汉分处。至于故明赏赉勋戚庄地、及民间无主荒田、悉令输官。酌行分拨　　

○顺天府进春　　

○壬辰。赐额驸绰尔济、弓一张、朝衣一袭　　

○赐郭尔罗斯部落扎穆苏等、朝衣、弓矢、缎帛等物有差　　

○直隶霸州道刘芳久、隐匿逃人。命革职提讯。　　

○户部议覆、长芦巡盐御史吴邦臣疏言、山东地方荒残。商人星散。其额税应先徵一半。余缓至来□山戊不□带徵。从之　　

○遣山东道监察御史傅景星、巡按直隶。　　

○癸巳。赐苏尼特部落克周巴希台吉、海塞台吉、巴林部落塞布腾、布达思喇布、卓礼克图郡王云敦等、朝衣、缎币、弓、刀、鞍辔等物有差。　　

○甲午。孟春。享太庙。遣户部尚书英俄尔岱行礼　　

○遣官祭太□山戊不□月将之神升礼部启心郎周文叶、为山东按察使司副使、分巡兖西道　　

○赐宜尔登巴图鲁、珊瑚数珠、蟒缎、玉杯等物　　

○予殉难招抚侍郎王鳌永祭葬。荫其子樛、为锦衣卫世袭指挥佥事　　

○顺天府举行乡钦酒礼　　

○遣广东道监察御史刘今尹、巡视河东盐政。　　

○乙未。宣府巡抚李鉴、奏辞钦赏以佐军需优上□日嘉奖。所赏不准辞。　　

○丙申。以镶蓝旗固山贝子吞齐、管固山额真事。正红旗满洲觉罗图兰、管甲喇章京事　　

○以李天泽为户部启心郎。克布图为礼部理事官。布颜图为工部管库理事官。　　

○吏科都给事中朱徽奏言去□山戊不□五六月间、人心甫定。引避者多寮署一空。班行落落。及圣主御极以后东西向应。多士云合。今西寇就擒。秦楚吴越、络绎驳集。仰慕皇风咸思报效。正当恢张天纮。延登俊乂。乃迩来京堂等缺、强半裁省。人才不无壅积之虞。恐非梦卜求贤、千金市骏之意也。臣愚谓巳裁者合行速补。毋使沦滞。方来者作何擢用。并宜酌量衙门大小、职务繁简、量行增设。务俾人与官称。以疏仕进之路。若以官冗费多、辄议裁并。不知天子坐拥四海之供。岂惜区区升斗之俸乎。况年力老壮自有乘除。考绩程功、复分殿最。傥黜陟惟明。进退以礼。将来正患才少。宁虑官多。又普天率土义均臣民凡督抚有缺宜新旧参用、以公委任。至若钱粮兵马皆大权所关太分则势涣而难核。太合、则势重而易专。故明卿寺衙门类若重复者非不知裁之为便。盖于设官分职之中、寓防微杜渐之意也夫开创之初、君臣同心。何所不宜至为子孙万世虑不得不委曲详尽计其利而更计其害也得上□日裁省京堂意为冗员无事非因惜俸。朱徽此奏似属可行。著将各卿寺衙门因革事宜直摅所见。简明再奏。其詹事、太仆、尚宝等官已经暂裁。应否仍设著吏部会同九卿科道详议妥确具奏。　　

○遣福建道监察御史李之奇巡按山东　　

○山东临清总兵官鲁宗孔、自请综核全省兵数下上□日切责之　　

○丁酉命多罗饶余郡王阿巴泰为总统固山额真准塔为左翼梅勒章京谭布为右翼。率将士往山东代和硕肃亲王豪格　　

○革守宫门护军参领佟秦职以除夕纵固山额真宗室拜尹图妻引女使入禁门故也　　

○礼部奏言凡遇上元节应自十四日始、至十六日止、百官俱朝服三日各衙门封印不理事。如遇紧急事务仍行办理。从之　　

○山东巡抚方大猷疏荐故明庶吉士张端、兵部主事李森先等章下吏部　　

○山东胶州总兵官柯永盛、巢□刀灵山卫土石山贼。平之。　　

○戊戌。夜。月食。　　

○庚子。以固伦公主、下嫁内大臣俄齐尔桑子喇玛思、礼成。上御武英殿。赐诸王群臣宴　　

○河南孟县渡口村至海子村河清二日。　　

○辛丑。大学士谢升病笃上疏乞休并请缴还赐物命内院大学士率太医院堂上官诊视许暂假调理赐物不准缴进　　

○壬寅。以灾荒免上林苑监额税三之一　　

○癸卯少傅兼太子太傅吏部尚书建极殿大学士谢升卒　　

○调山东兖东道章于天为兖西道兖西道周文叶为兖东道　　

○保定巡抚王文奎疏言畿内兵火之后民力困竭每□山戊不□解京芝绵丝觔等物俱购之别省既难猝得且物贵民贫。运解不易请改为折色、以苏民命。下户部议　　

○甲辰。赐扎鲁特部落额参德、毛奇塔达蟒缎玉杯等物　　

○赠故大学士谢升为太傅。谥清义荫一子为中书舍人予祭九坛又加祭七坛仍给全葬银两　　

○衍圣公孔允植朝贺万寿节进马二匹却之　　

○铸给衍圣公印　　

○乙巳。吏部侍郎沈惟炳擅将故明福王所用叶廷秀、左懋泰、悬名授官。部议论死命革职为民。　　

○和硕肃亲王豪格奏报、伪睢州总兵官许定国、于元年十二月以书遗臣言欲携其子来归。请我师渡河援之臣覆书言尔果欲降、可速遣尔子来。定国遂以二年正月遣其二子至。仍乞我师渡河、卫春眷属。臣因未奉上命。不敢渡河。十五日、定国又遣人来、言高杰侦知彼遣子投诚遂发兵五千围州城。不能自脱。亟望我师驰救。臣未经奉上□日。不敢擅往。谨此奏闻　　

○豪格又报尚书车尔格管翼将领叶克书、帅将士攻破满家洞土寇十余处复分兵以土石堙塞二百五十一洞。灭之所俘获妇女牛马分给行间士卒　　

○刑部审奏原任霸州道刘芳久、隐匿逃人不实请还原职从之　　

○陕西道监察御史赵开心奏言臣、闻君子明慎用刑而不留狱。盖明则无冤情。不留则无滞狱当国家开创之始、宜体上天好生之意。臣见狱中桎梏之下、冤苦甚多。其从刑部发监者、四五日或可审结。惟别衙门发送者、一入狱中。置之不问。未经审讯、申诉无由。有去故乡百里千里者、身已系狱。家罔闻知。啼饥号寒。艰苦万状。罪未显著。命先颠陨。乞敕下刑部、差司官五日一查。分别何衙门所发。速行审结。则无辜者得生。即应罪者亦不致淹滞矣。更有请者。府州县卫、亦有监仓逮系之人。冤郁不少。讯官敲扑。狱吏诛求。有罪不至死、而鞭挞之余、皮肉焦烂。禁锢之久、家产荡然。殊可悯恻。并请敕直省抚按、通饬有司。除死罪重情、宜加详审、量予宽限外。其余十日即与结案。应系者系。应释者释。应保者保。速行发落。郁气舒而和气洽。将见刑措可几。太平立致矣。疏入。得上□日、各衙门发送人犯。著分别。察审、即与发落。在外问刑各官、有滞狱害民者。该抚按参奏重处。　　

○真定巡按卫周允疏报、真定、大名、顺德、广平四府、山寨贼寇悉平。　　

○丙午。命房山县知县祭金太祖世宗陵。于常用祭口外。加太牢一。　　

○丁未。免山西本年田租之半。以地方初复故也　　

○国子监祭酒李若琳奏请更孔子神牌、为大成至圣文宣先师孔子报可　　

○戊申。遣参将徐应举、招抚故明总兵高杰。　　

○己酉。故明衡王朱由棷疏请入觐。命候上□日来朝　　

○庚戌。户部议覆山东巡抚方大猷疏请开长清等处矿每月汇报充饷从之　　

○谕户部曰凡包衣大等、新收投充汉人。于本分产业外妄行搜取。又较原给园地册内所载人丁有浮冒者。包衣大处死不赦。　　

○辛亥。分赐公主格格等内库金珠器物。　　

○壬子。叙克明燕京、破流贼、及克锦州、松山等处功。授一等昂邦章京阿山、二等昂邦章京谭泰、三等昂邦章京英俄尔岱公爵、二等辅国将军巩阿岱、三等辅国将军石汉、为二等镇国将军。三等奉国将军巴布泰、为一等奉国将军。三等奉国将军聂克塞、为二等奉国将军。三等昂邦章京席特库、塞棱策臣、莽古尔岱、为二等昂邦章京。一等梅勒章京齐墨克图、为三等昂邦章京。三寺梅勒章京卓罗赉达库、一等甲喇章京兼半个前程阿济格尼堪、二等甲喇章京吴拜、为一等梅勒章京。一等甲喇章京兼半个前程鄂硕、一等甲喇章京准塔、牛录章京兼半个前程雅赖、为三等梅勒章京。二等甲喇章京马喇希、巴特玛、尼满、觉善、恩格图、三等甲喇章京阿尔津、为一等甲喇章京兼半个前程。二等甲喇章京雅木哈纳巴图鲁韩云绰贝席特库、尚俭俄莫克图巴图鲁、三等甲喇章京阿玉习星讷牛录章京兼半个前程喀凯、为一等甲喇章京。三等甲喇章京麻尔泰、噶思哈、杜尔德、苏拜陈泰、苏班岱、额德巴图鲁罗习鲁习巴图鲁牛录章京兼半个前程塔木布震珠恳博尔惠杜木拜、吴赉牛录章京和托、为二等甲喇章京。牛录章京兼半个前程护沙、巴山勾赫德巴图鲁噶尼巴图鲁特克持起牛录章京阿哈尼堪海塞孙塔、绰尔济、贾隆噶诺木齐、特晋喇木拜废官哈宁噶、巴颜、叶克书、为三等甲喇章京。一等梅勒章京顾纳代、一等甲喇章京布颜泰瓦尔喀朱马喇牛录章京顾纳禅巴图鲁、额布亘席图巴图鲁、噶布喇巴图鲁库尔禅图颜图吴格塞巴图鲁鄂尔博邦纳蜜、纳林喀喇尔岱觉罗阿克善席喇巴雅喇、达尔布巴图鲁觉罗巴兰、康喀尔索尔敏、舒书雅秦、祁拜巴图鲁法谭、拜尹塔布丹、衮泰巴图鲁鄂吞加半个前程半个牛录章京硕对董阿赖、满都祜、哈尔萨索洪胡密啬、伊尔都齐、为牛录章京兼半个前程。半个牛录章京内昆尼尔哈、穆纳坤、费扬古、雅尔布、巴都、莽极图、巴雅尔、喀喇沁巴雅斯护朗劳翰、卓讷、为牛录章京。固山额真杜雷、富喇克塔、管梅勒章京事和托纳睦、图瞻、护军统领车尔布、前锋参领白尔赫图到喇、布尔孙护军参领雅亲尼玛禅麻亲岱甘、格巴库达素、喇古、阿格聂、阿尔泰冲极尔卜善噶达浑、哈尔噶、觉罗喀喇杨盖噶赉费雅思哈吴纳噶赉席赉觉罗牛赫管牛录章京事班布礼苏班达礼唐谷哈得穆图、安塔哈、杜尔霸叟塞伊尔格德东果罗敖德萨拜牛翁尼雅哈薄尔博孙布尔孙巴赛、伊穆图、多颇罗觉罗图兰恩克萨禄罗习夸瞻□□□□月哲秦达祜查塔济席哈觉罗额尔德、张弩多垒查图管包衣牛录章京事宁塔哈苏山东都惠穆成格、多贝理事官罗硕汤谷善空衔章京索尼护军校阿敏尼喀习翰、废官堪泰、朱玛喇、尼噶礼、何尔铎、管住牧蒙古到泰原任查苏尔额尔格尔楚尔等为牛录章京。护军参领纳都户布业习礼阿尔泰额赫登阿兰柴图习海管参领事来浑岱、顾禄古前锋参领敦对、图尔寨、随逊管牛录章京事古穆噶尔都温都尔祜多尔济丹岱、科托拜、法喀吉赛满岱鄂贝、恩图觉罗希绂克布图席图满济、沙济、多尔济、庚格管包衣牛录章京事雅木布禄薄尔对理事官钟古空衔章京布尔萨海何尔博对达赉、管住牧蒙古耨德、巴布祜晋骁骑校兼管牛录章京事额森等为半个牛录章京。　　

○以三等昂邦章京鳌拜巴图鲁夙荷太宗皇帝宠眷。擢为一等昂邦章京　　

○以开国著劳、升大学士二等甲喇章京范文程、为三等梅勒章京大学士牛录章京刚林、为二等甲喇章京　　

○授侍卫巴哈为牛录章京以随侍太宗效力年久故也　　

○以造弓功授吴巴泰为牛录章京　　

○赠阵亡怀庆总兵官三等甲喇章京金玉和为二等梅勒章京两分前程托钮为牛录章京兼半个前程管牛录章京事图萨为牛录章京以玉和子维鼎托钮弟索拜图萨子鄂齐礼各袭职　　

○赠登城战殁尚安福、为牛录章京以其弟安禄袭职　　

○以故牛录章京卢习叔俄赫讷、袭职。　　

○以故明翰林院修撰陈名夏、为原官　　

○以河南省济源武陟、孟温、四县被寇患。免额赋。磁州、安阳、汤阴、新乡、获嘉、修武、河内、淇、汲、八县供应军需。免额赋之半。　　

○癸丑。万寿圣节。享太庙遣户部尚书英俄尔岱行礼。免诸王贝勒、文武群臣朝。贺朝鲜国王李倧、遣陪臣表贺万寿。并贡礼物。宴赉如例。　　

○山西巡按黄徽允、奏请彻修边民壮八千余名。每□山戊不

□可省饩银八万四千三百余两。解部充饷。从之　　

○定护军、拨什库、前锋、马兵、月支饷银各二两。　　

大清世祖体天隆运定统建极英睿钦文显武大德弘功至仁纯孝章皇帝实录卷之十三


大清世祖体天隆运定统建极英睿钦文显武大德弘功至仁纯孝章皇帝实录卷之十四　　

顺治二年。乙酉。二月。甲寅朔。守备霍然、讦告宣府巡抚李鉴受贿事。下法司勘问。拟鉴弃市。议上得上□日、李鉴曾著大功。免死。追赃。罚俸六个月　　

○乙卯。定国大将军和硕豫亲王多铎等奏报、大军于元年十二月十五日、追流贼李自成兵至陕州。先遣前锋参领索浑、拜尹代等、率二十骑前往捉生。有贼将张有曾、屯兵灵宝县城外。索浑等乘夜袭击、败之。二十二日、师距潼关十里立营。候红衣炮军。时贼渠李自成在西安、闻信、率援兵至。二十九日、贼将伪汝侯据山为阵、以拒我师。前锋铳领努山、鄂硕等、率兵趋拔贼营。贼兵迎战。护军统领图赖。率骑兵百余人直前掩杀。斩获过半。二年正月初四日、贼将刘方亮、领兵千余来窥我营。护军统领图赖、阿济格尼堪、阿尔津顾纳代、伊尔都齐敦、拜杜尔德等率正黄、正红、镶白、镶红、镶蓝五旗各牛录护军一名迎击。大败之多罗贝勒尼堪、拜尹图等、增兵奋击。复大败之。俘斩甚多自成闻败亲率马步兵拒战。随调镶黄、正蓝、正白三旗兵协力并进尽歼其步兵。贼之骑兵各奔窜初五初六夜贼又率众连犯我营。俱为我军击败。初九日、红衣炮军至。十一日。遂进逼潼关口。贼众凿重壕立坚壁。截我进师之路于是举红衣炮攻之贼众震恐。我军相继冲入。诛斩无算。其先入者、穆成格、俄罗塞臣也。既而贼又以。骑兵三百、横冲我师。为贝勒尼堪、怀顺王耿仲明、贝子尚善所败。贼又分兵蹑我师后。蒙古固山额真恩格图、率殿后军又败之。自成遁走西安。十二日、护军统领阿济格尼堪等领兵渡潼关濠口。贼众望风奔溃。守潼关伪吴山伯马世尧、率所部七千余众迎降。计获马千余匹。辎重甲仗无算。十三日、大军入潼关。察获马世尧遣往自成处奸细。遂擒斩世尧。十六日、大军自潼关起行。十八日、师至西安。自成自料不能当。已于十三日焚其宫室。挈其子女。出蓝田口。窜奔商州。遂遣护军统领阿尔津等追之。不及。及还。　　

○增设宣府、代州、饷司各一员。　　

○直隶巡抚王文奎疏言、畿南各卫所地亩钱粮宜令州县就便徵收。屯丁兼听管摄。凡属军宅屯庄、不拘乡村城市、概入保甲。一人为盗、九家连坐。至于边戍既裁。军装杂派、应请禁革。下户兵二部酌议　　

○丙辰。以翰林院修撰陈名夏慕义远来。擢为吏部左侍郎、兼翰林院侍读学士。并赐貂裘、鞍马　　

○转户部右侍郎王公弼、为本部左侍郎。升吏部郎中熊文举、为通政使司右通政。以故明兵部右侍郎任浚、为户部右侍郎。都察院左副都御史房可壮、为大理寺卿。尚宝司少卿高有闻、为大理寺左寺丞。御史李植、为湖南道试监察御史。魏琯、为湖广道试监察御史。大同巡抚王点、为山东布政使司右布政使。湖广参政道李嵩、为山东布政使司参政督粮道。山西参议道胡福弘、为山东布政使司参议济南道。　　

○原任淮扬参议道杨槚、引年乞休。部臣以闻。得上□日、杨槚著以原官致仕。仍赐貂救一袭、以优高年　　

○丁巳。令户部传谕管庄拨什库等使晓谕各处庄头。凡民间什物、不许攘掠。若采买刍粮、定于民间开市之日。著一人率领同往。余日毋得私行。其贸易价值、毋致短少。务须两得其平。傥有违令恣行者。即行处死。至各庄田土、尤须勤力耕种。毋致失时荒芜。　　

○遣官祭先师孔子　　

○九卿科道议覆给事中朱徽疏言、詹事府、太仆寺、尚宝司衙门宜复。冗员宜裁。应设詹事府正詹事一员。少詹事二员。左右春坊庶子谕德中允各一员。太仆寺正卿一员。少卿二员。寺丞一员。尚宝司正卿一员。司丞一员。从之。　　

○吏部奏言、故明兵部尚书仇维祯、年已衰迈。不堪烦剧。得上□日、仇维祯著以原官致仕。仍赐貂裘一袭、以示优异　　

○礼部奏言、凡遇清明等节。应令驻防盛京总管官、分率城守章京往祭福陵昭陵。其东京兴京祖陵、令城守官奠祭。盛京四祖庙、令守庙总管官献酒果。从之。　　

○戊午。祭大社大稷。遣户部尚书莫俄尔岱行礼　　

○户科给事中郝杰奏言、停刑减狱、宜复古秋后处决之制。至于废斥诸臣、罪有可原。才堪录用者。并祈量予自新下所司议　　

○己未。以西安大捷。流寇李自成败遁。三秦平定。上御武英殿。诸王、贝勒、文武大小群臣、行朝贺礼　　

○令户部传谕各州县有司。凡民间房产、有为满洲圈占。兑换他处者。俱视其田产美恶、速行补给。务令均平。傥有瞻顾徇庇。不从公速拨。耽延时日。尔部察出、从重处分。　　

○升宣府巡抚李鉴为后部右侍郎、兼都察院右佥都御史、总督宣大等处军务。　　

○擢原任山西潞安府通判冯圣兆、为都察院右佥都御史、巡抚宣府　　

○赠殉难招抚侍郎王鳌永、为户部尚书　　

○刑部左侍郎党崇雅等奏言、流寇播虐。三秦被祸最烈。今虽巢□刀灭殆尽。但恐寇党株连。小民未获宁止。请速颁恩赦、以固人心。至督抚为纲纪之宗。司道乃旬宣之寄。而府州县各官抚字雕残。所系尤重。务期简用得人。庶可广皇仁而布实政。得上□日、三秦既定。恩赦宜先。其设官抚辑、一应善后事宜。俱著该部作速覆行。　　

○刑科都给事中李士焜奏言古帝王制律、轻重有伦。情罪允协。今者律例未定、止有杖决二法。重者畸重。轻者畸轻。请敕部臣早定律法。务期援古酌今。详明切当。分别杖流绞斩之例。凡有罪者先期具奏。必俟宸断遵行。则法得其平。而刑当其罪矣。疏入。得上□日修律官参酌满汉条例。分别轻重差等。汇成一编进览　　

○投诚睢州总兵许定国疏报寇孽高杰、已用计擒斩。其余党尚未巢□刀除。请发大军刻日渡河以靖残寇。得上□日、许定国计杀高杰。归顺有功。知道了。征南大兵、不日即至河南。兵部知道　　

○辛酉。谕定国大将军和硕豫亲王多铎曰。闻尔等破流贼于潼关。遂得西安。不胜嘉悦。初曾密谕尔等往取南京。今既攻破流寇。大业已成。可将彼处事宜、交与靖远大将军和硕英亲王等、尔等相机即遵前命、趋往南京。大丈夫为国建功。正在此时。汝其勉之。其随英亲王豫亲王之汉军。自固山额真梅勒章京以下、兵丁、绵甲、红衣炮、均分为二。著英亲王豫亲王、各行督领若相去已远、可仍如旧。至于英亲王等奉命征讨乃为已事越境。至土默特、鄂尔多斯地方、枉道索取驼马复转入边以致逗遛。其罪非小。特谕汝等知之。现今流寇余氛责令英亲王等追巢

□刀。　　

○谕靖远大将军和硕英亲王阿济格曰尔等自京起行在先。定国大将军和硕豫亲王等起行在后。今豫亲王等已至潼关。攻破流寇。克取西安。尔等之兵未知尚在何处。此皆由尔等枉道越境。过土默特、鄂尔多斯地方、妄行需索。转而入边。以致逗遛故也。今已命豫亲王、恪遵前上□日、往定南京。尔等可仍遵前上

□日。将流寇余孽、务期巢□刀除。以赎从前逗遛之咎。勿以流寇已遁。西安既平。不行殄灭。遽尔班师。其随英亲王豫亲王之汉军。自固山额真、梅勒章京以下、兵丁、绵甲、红衣炮、均分

为二。著英亲王、豫亲王、各行督领。若相去已远。可仍如旧。　　

○命房山县知县张应诏、祭金太祖、世宗陵。　　

○山东道监察御史傅景星条奏、民房应给旗下者、当宽以限期。俟其搬移。始令旗下管业。至于劝惩乃驭世大柄。毋许奸宄告讦。致开诬谤之端。用刑系民命攸关。宜复秋后之条、以图尚德缓刑之治。若夫官方宜清。而杂流未尽澄汰。门市有税。而诸物日见腾缩。一切制度、尚宜斟酌尽善。下所司速议。　　

○壬戌。兵科给事中向玉轩奏言、民间坟墓有在满洲圈、占地内者。许其子孙□山戊不□时祭扫。以广皇仁。从之。　　

○癸亥。叙永平击败流寇功加二等镇国将军拜尹图、为一等镇国将军。升一等甲喇章京何洛会为一等梅勒章京。　　

○叙克取燕京功。升三等辅国将军吴达海为二等辅国将军。一等奉国将军兼半个前程韩岱为三等辅国将军二等甲喇章京明安达礼为一等甲喇章京。三等甲喇章京谭拜、硕瞻尼堪、大同塞棱、为二等甲喇章京。学士额色黑、詹霸、启心郎帕帕、顾努逊、废官觉罗郎球为牛录章京。一等梅勒章京伊尔德、一等甲喇章京傅喀蟾、管梅勒章京事来祜布达习礼、牛录章京库礼、布丹、额尔格图、车尔格、喇玛、诺云多礼、半个牛录章京魏政、各加半个前程　　

○上念太宗皇帝所眷顾之旧臣。升三等昂邦章京额尔克戴青、为二等昂邦章京。一等梅勒章京国戚多尔济、为三等昂邦章京。三等梅勒章京伊尔登博琫席讷布库、为一等梅勒章京。三等梅勒章京俄齐尔、为二等梅勒章京。三等甲喇章京杜尔玛巴图鲁詹俄齐尔桑、为三等梅勒章京。二等甲喇章京侍卫格黑礼、布颜塔布囊、白身顾习安布、为一等甲喇章京。三等甲喇章京阿鲁哈、为二等甲喇章京。一等梅勒章京达云、多尔济、达尔汉诺颜、一等甲喇章京希尔艮侍卫坤巴图鲁半个牛录章京侍卫巴泰。加半个前程。一等侍卫图鲁赫遏必隆。沙济达喇。纳尔迈。锦州塞棱。喀兰图。二等侍卫阿尔萨兰、管包衣牛录章京事阿哈硕塞包衣章京扈敏、废官囊弩克满朱习礼、白身常起、为牛录章京。　　

○上念太宗皇帝时效力旧臣。升三等梅勒章京冷僧机、为一等梅勒章京兼半个前程、管牛录章京事费扬古、白身哈世屯、过迈、雅尔瞻、鄂莫克图、管包衣牛录事尼雅汉、为牛录章京。　　

○叙前屯卫投诚功。授星南、察翰、阿哈泰、为牛录章京。　　

○革大同总督吴孳昌职。以和硕英亲王阿济格致书、令释监司朱寿錅罪。孳昌匿不奏闻故也　　

○甲子。先是勒克德浑、杜兰、杜尔祜、穆尔祜、特尔祜、扎喀纳、萨弼、杜嫩等、以有罪废为庶人。至是给以品级。礼部请仍入宗室籍内。从之　　

○丙寅。命户部传谕管庄拨什库等。凡圈占地内。所有民间坟墓、不许毁坏耕种所植树木、毋得砍伐。违者治罪　　

○河道总督杨方兴疏言、黄河为害。自古有之。去□山戊不

□遭逆闯蹂躏之余。官窜夫逃。无人防守。伏秋水汛。自黄河北岸小宋、曹家口等处。尽皆冲决。济宁以南。庐舍田禾、大半漂没。若不乘此水势稍涸、鸠工急筑。恐秋水一涨。势必大溃。不惟物力倍费。且恐河北一带、尽为泽国矣。章下户工二部速议。　　

○丁卯。命内院传谕。凡各部所审事情。务将满汉条例、逐一开列。移送刑部定拟具奏　　

○镇守平阳等处将军阿山等奏报、和硕豫亲王业已统兵攻下西安。臣所统科尔沁兵内、复简选精骑、送豫亲王军中。其山西一路、寇贼绝迹。民俱复业矣。臣等进止。谨候上命　　

○戊辰。贵州道监察御史刘明偀奏言、比年以来。烽烟不靖。赤地千里。由畿南以及山东。比比皆然。请敕天下有司、止词讼。省刑罚。躬历郊原。率民力作。更令抚按察核以所属境内

无荒土者注上考。如此、则农事兴而贡赋裕矣。下所司酌议。　　

○巡视南城御史赵开心奏言、近奉敕上□日、凡民间出痘者。即令驱逐城外四十里。所以防传染也。奈所司奉行不善。有身方发热、及生疥癣等疮、概行驱逐者。贫苦小民、移出城外无居无食。遂将弱子穉女、抛弃道傍。殊非仰体朝廷爱养生息之意。请嗣后凡出痘之家、必俟痘疹已见、方令出城。有男女抛弃者、交该管官司、严加责治。其城外四十里、东西南北、各定一村。令彼聚处。庶不致有露宿流离之苦。疏入。得上□日、民间男女。果系真痘。自当照例移出。令工部择定村落。俾其聚居得所。至身方发热、未见痘疹者。毋得辄行驱逐　　

○己巳。谕镇守平阳固山额真阿山、马喇希、梅勒章京阿哈尼堪等、将满洲蒙古官兵、与科尔沁兵、及汉军唐玉、郎绍贞、亲随之兵、俱会合定国大将军和硕豫亲王、往征南京。到时仍归各固山下。其阿山所领印信、交汉军任德功掌管。即令镇守平阳等处。至带去大同宣府、绿旗兵丁、仍留与任德功督领。　　

○以镶黄旗索浑、为护军参领。　　

○以祁充格、为内弘文院大学士　　

○以席图库、为兵部理事官　　

○庚午。谕礼部。故明十二陵、每陵遣太监二名、壮丁八名看守。每年令守陵太监致祭二次。其太常寺、及近城知县、不必遣祭　　

○靖远大将军和硕英亲王阿济格等奏报、大军入边。沿途巢

□刀贼。八战皆捷秦属州县、攻下者四城。投降者三十八城。俱已酌委官员安抚。计获白金千两。马三千二百九十匹。驼四百六十只有奇。得上□日、览王奏、官军西巢□刀。屡战克捷。平定三秦。知道了。该部知道　　

○壬申。故明吏部尚书傅永淳、引疾乞归。温上□日慰允之　　

○宣府巡抚李鉴、以守备霍然诬讦、上疏自讼。命刑部会同内院覆勘、得白。免其罚俸。　　

○甲戌。刑部尚书管左侍郎事田唯嘉卒　　

○礼部议覆衍圣公孔允植疏奏、孔族支派繁多。聚庐遥远。恐有借圣府名色、占据田产。应敕严禁。报可。　　

○多罗饶余郡王阿巴泰奏报、二月初三日、闻南兵渡河。围徐州沛县李家楼。随遣固山额真准塔等、领兵星夜前往。贼马步兵二千有余、屯驻徐州十五里外。我兵冲击贼营。贼兵赴河死者无算。擒斩逆渠六人。安抚百姓。秋毫无犯。获人口牛马甚多　　

○乙亥。遣山东道监察御史甯承勋巡按河南　　

○以革职闲住叶克书、为三等甲喇章京。以入关时率宁远驻防兵、击败敌众功也。　　

○丙子。原任淮扬参议道杨槚奏言、州县有司、为亲民之官。加意抚绥、方为称职。兹有借称兵马急需、额外横征。多加火耗者。宜严创惩、以儆贪墨。至于士习日趋浮薄内而司成、外而督学、宜力行古道。严斥浇风。其士子中果有真才实学者礼部考核。即准擢用。又立国之初、定律为先。乞敕法司衙门、酌古准今。按罪定刑。务令斩、绞流、配、各分其等。三谳五奏、悉得其情。得上□日、著所司酌行。　　

○丁丑。顺天巡抚宋权疏言、近日换地之民、离其田园。别其坟墓。甫种新授之田。庐舍无依。籽种未备。遽令按亩起课。民隐堪恤。请特恩蠲租一二年、与民休息。再查蓟州地处荒残。初以大军经过。特沛洪恩蠲租一半。但小民输纳犹艰。请照霸州之例、一体全蠲。以广休养。疏下部议　　

○戊寅。遣鸿胪寺少卿刘瑞图、护送故大学士谢升丧回籍　　

○湖广道监察御史高去奢奏言。台谏之设。所以寄耳目之司。今国运方隆。庶司充列。而独令台省班联、晨星寥落。非所

以广言路也。请行部曹改授之法。采其声望素著者铨补。下部院酌议。　　

○己卯。赐科尔沁国土谢图亲王巴达礼、蟒缎衣服等物。及其来使缎胥有差　　

○湖广道监察御史魏琯、以关中初定。治理需人。疏荐故明陕西巡抚张尔忠等六员。见任刑部主事杨可经等二员。以备录用。疏下吏部。　　

○庚辰。补裁缺太仆寺卿赵京仕、少卿李元鼎、涂必泓、俱为原官。升补原任尚宝司少卿黄熙允、为尚宝司卿　　

○升天津道参议孙肇兴、为山西按察使司副使。户部郎中刘庆蕃、为河南按察使司佥事。俱提调学政　　

○直隶巡按卫周允、荐故明工部尚书刘遵宪。遵宪以老疾辞允之　　

○顺天巡按傅景星奏言、州县绝产。已经清查分派。惟是产既入官。老穉无依。势必转于沟壑。又卫地入官。屯军无所栖止。请量其人品拨给闲房。权宜安插。或愿盖房屋。或认纳租息。各听自便。仍令编入户口。严禁逃亡。于国计民生、不无小补。下户兵二部酌议。　　

○辛巳。定和硕亲王、多罗郡王、多罗贝勒、固山贝子仪仗。郡王以上、用五爪龙。贝勒以下、不许用。　　

○壬午。开大同、密云二镇鼓铸。允大同饷司王宏祚请也。　　

大清世祖体天隆运定统建极英睿钦文显武大德弘功至仁纯孝章皇帝实录卷之十四


大清世祖体天隆运定统建极英睿钦文显武大德弘功至仁纯孝章皇帝实录卷之十五　　

顺治二年。乙酉。三月。甲申朔礼部奏言、三月初三日、例应祭历代帝王。按故明洪武初年立庙将元世祖入庙享祀。而辽金各帝皆不与焉但稽大辽、则宋曾纳贡。大金、则宋曾称侄。当日宋之天下、辽金分统南北之天下也。今帝王庙祀、似不得独遗。应将辽太祖、并功臣耶律曷鲁、金太祖、金世宗、并功臣完颜粘没罕、完颜干离不、俱入庙享祀。元世祖之有天下、功因太祖。未有世祖入庙、而可遗太祖者。则元世祖之上、乃应追崇元太祖一位。其功臣木华黎、伯颜、应从祀焉。至明太祖、并功臣徐达、刘基、各宜增入。照次享祀以昭帝王功业之隆。用彰皇上追崇往哲至意。从之。　　

○陕西道监察御史赵开心奏言、朝参之仪。故明两掖门外、有东西两廊。各官按品级坐立。今为逆贼焚毁。每遇朝参。各官坐立无所。历位踰阶。起止莫定。况时值春夏之交。大雨时行之候。群臣断难露处。请令工部就六科廊基址、鳞次搭造俾栖止有定朝常肃而体统严矣下所司议。　　

○乙酉。山西巡按黄徽允疏荐平阳府通判董宗圣御贼安民才长守洁。命擢河东都转运盐使司运使。　　

○升通政使司右通政熊文举、为吏部右侍郎。太仆寺少卿涂必泓为都察院左佥都御史。　　

○丙戌。遣户部尚书英俄尔岱、祭历代帝王。太昊伏羲氏、炎帝神农氏、少昊金天氏、帝颛顼氏、帝高阳氏、帝高辛氏、帝陶唐氏、帝有虞氏、夏禹王、商汤王、周武王、汉高祖、汉光武、唐太宗、宋太祖、元世祖、及增入辽太祖、金太祖、金世宗、元太祖、明太祖、共二十一帝。礼部尚书觉罗郎球、工部尚书星讷、梅勒章京吴拜、兵部侍郎朱玛喇、分祭配享功臣。风后、力牧、皋陶、龙伯夷、夔、伯益、伊尹、傅说、周公旦、召公奭、太公望、召穆公虎、方叔、张良、萧何、曹参、陈平、周勃、邓禹、冯异、诸葛亮、房元龄、杜如晦、李靖、李晟、郭子仪、张巡、许远、曹彬、潘美、韩世忠、张浚、岳飞、及增入曷鲁、粘没罕、干离不、木华黎、伯颜、徐达、刘基、共四十一位。诸帝王、祀以太牢。祭筵各一。祭品俱二十四。功臣、祀以、少牢。二位祭筵共一。祭品俱十。　　

○丁亥。顺天巡抚宋权奏言、农事方兴。屯政宜讲。欲革毙兴利、惟有按兵授田之法。计三协屯田旧额、不下十八万余亩。今确查可耕之田。除战兵外、每守兵给地十亩。兑作本兵五月粮饷。目前牛具籽种、各兵有未领月饷者、即作饷给之下户部议。　　

○己丑。河南道监察御史赵继鼎奏言、刑罚之设。原期无刑。或杀一二人、以生千万人。圣王犹兢兢也。臣见刑部金有光正法一事。内称奉谕不论有毒无毒、将金有光处决。金大念其年幼释放。以幼儿顽耍、致杀其父。恐于轸念民生之意不合。但已往者不可追、而将来者犹宜慎。请急议修律。以垂永久。得上□日、定律已有屡上□日。金有光审实处决原非臆。断。以后所司将刑名本章问过招词。及奉上□日事理。详明叙述。　　

○庚寅。改授副将孙率礼、为蓟州道佥事。　　

○礼部奏言、贡生廷试每年例在四月十五日。昨年以铨选乏人先将到部贡生。随便考试。今各省咨送恩拔岁贡生、三百十四人。若拘四月定期守候为艰。伏乞钦定日期。先行考试。命于三月十五日考试。吏礼二部。同翰林院。赴内院阅卷。　　

○辛卯。清明节。祭太庙。遣尚书觉罗郎球行礼。　　

○遣官祭福陵。昭陵。　　

○免山东顺治二年分荒地额赋。　　

○壬辰。湖广巡抚王梦尹、引年乞休。允之。　　

○礼部疏请直省府州县学生员。应令各学选拔文。行兼优者、大学二名、小学一名送国子监肄业。听监臣考课、仍以贡监名色。汇送应试。从之。　　

○甲午。蒋家峪男妇聚集二百余人。号称善友。利民堡参将王守志乘机搜掠遂致激变。宣大巡按张民骏以其事闻鞫实。守志伏诛。　　

○以叶克书为盛京总管。　　

○以常鼐为兵部启心郎吴库礼为兵部理事官。　　

○增设六部都察院繙译汉字主事、各一员　　

○乙未。大学士冯铨、洪承畴等奏言上古帝王、奠安天下。必以修德勤学为首务。故金世宗、元世祖、皆博综典籍、勤于文学。至今犹称颂不衰。皇上承太祖太宗之大统。聪明天纵。前代未有。今满书俱已熟习、但帝王修身治人之道。尽备于六经。一日之间、万几待理。必习汉文、晓汉语、始上意得达、而下情易通。伏祈择满汉词臣。朝夕进讲。则圣德日进、而治化益光矣。　　

○户兵二部、议覆顺天巡抚宋权疏言、祖傅军籍、隶在营路。选取民壮、隶在州县。二差扰累、为民大害。允宜速罢。从之。　　

○兵部议覆河南巡抚罗绣锦、疏请罢修筑边工班军。从之。　　

○丙申。定国大将军和硕豫亲王多铎等、自军中奏报。二月十四日、大军由西安府抵河南。招降流贼镇守河南伪平南伯刘忠。旋得平定江南之谕。即于三月初五日、率师南征。因赍。解所获西安府、及潼关二处金印八颗、及金、银、珍珠、、缎等物。　　

○戊戌。日生晕。　　

○山西道监察御史廖攀龙、条陈四事。一讲圣学。一兴文教。一定新律。一蠲财赋。疏下所司。　　

○谕内外大小各衙门曰。凡陈奏本章、照故明例。殊觉迟误。今后部院一切疏章、可即速奏。候上□日遵行。至于各衙门应属某部者、有应奏事宜。即呈该部转奏。至直省抚按总兵等官。凡有章奏、与某部相涉者、亦必具文该部。部臣即请上□日定夺。或部臣不听、致有迟误。或部议舛谬、不合事宜。或冤抑苦情、不肯代为上达。或有参劾部臣章奏。俱赴都察院即为奏闻。其有与各部无涉、或条陈政事、或外国机密、或奇特谋略、此等本章。俱赴内院转奏。　　

○己亥。以山东参议道汪光绪、为山西布政使司参议、兼按察使司佥事驿傅道。山西参政道于变龙、为山东布政使司参政、兼按察使司佥事兖东道。　　

○庚子。故明文渊阁大学士李建泰来京陛见。慰谕之。　　

○壬寅。叙征锦州、杏山、山海等处破敌功。以三等梅勒章京古禄、为二等梅勒章京。牛录章京苏郎、为二等甲喇章京。牛录章京兼半个前程艮忒、为三等甲喇章京。加牛录章京艮特巴图鲁、随兰、杭起霸巴图鲁、库尔堪巴图鲁、李士昌、麻宁噶、朱尔堪、护军参领森特赫、半个牛录章京达喇米、伊尔德赫、管牛录章京事巴林、虚衔章京瓦古礼、海珠和、杜勒深、各半个前程。以白身多和纶、为半个前程章京。管包衣牛录章京事塞赫、扈米塞、杨明星、管牛录章京事、达尔汉车克、俱授牛录章京。　　

○以故一等甲喇章京穆璋达尔汉子古禄、三等甲喇章京索讷木达思祜尔海子鄂齐礼牛录章京帕帕子邵鼐、古弩逊侄哙齐、绰克托弟图萨、半个牛录章京张泰子查尔海各袭职。　　

○癸卯。允工部议。山东省额解甲胄、弓、矢、弓弦、刀、天鹅、鹿皮、狐皮、俱徵折色。　　

○乙巳。遣每旗护军参领一员。率兵更番驻防济宁。　　

○丙午。山西巡抚马国驻、疏荐。故明顺天巡抚张鹏云、湖广巡抚苗胙土、太仆寺。少卿王邦柱、巡按陈昌言等。章下吏部。　　

○裁柳沟营总兵官、副将各一员。兵二千名。　　

○遣朝鲜国王次子李淏归国。上御武英殿。淏陛辞。赐宴。并赐貂裘、、缎、鞍马等物。　　

○丁未。叙征锦州、杏山、山海等处破敌功。以三等辅国将军宗室额克亲为二等辅国将军。三等奉国将军宗室班布尔善、为二等奉国将军。三等甲喇章京萨必图、噶达浑、雅素特纳睦、渥赫塞尔格克、为二等甲喇章京。管甲喇章京事阿尔布尼、为牛录章京。加一等甲喇章京果尔亲、古禄塔素尔海、管护军参领事阿哈廉、牛录章京察达海、浑晋、阿济拜、查木素、喀。喀木、席达礼、崇古巴图鲁东果罗、半个牛录章京纳尔泰、沙玛海、塞黑、管牛录章京事阿尔赛、吴霸海、翁盖、明噶图、卦喇、诺云对、苏克萨哈、席纳海、虚衔章京苏布习、管住牧蒙古恩克、各半个前程。　　

○以故三等梅勒章京阿哈廉兄阿喇米、二等甲喇章京塞棱子傅尔丹、牛录章京兼半个前程觉罗霸兰弟海兰、各袭职。　　

○以故三等梅勒章京诺木齐塔布囊子阿桑袭职。以阿桑三等甲喇章京职、令其兄额布亘袭。　　

○申刻。黄气四塞。日光黯澹。　　

○戊申。谕户部。近闻出征所获人民。有祖父、父母、及伯叔兄弟、亲子、伯叔之子、并元配妻、未经改适、在籍者甚多。尔等如情愿入满洲家、与兄弟同处。可赴部禀明。如实系同胞兄弟、即令与同处。若系远支兄弟、则勿令同处。又闻贫民无衣无食、饥寒切身者甚众。如因不能资生、欲投入满洲家为奴者、本主禀明该部。果系不能资生、即准投充。其各谋生理、力能自给者、不准。尔小民如以远支兄弟为近支。本可自给、而诈称无计资生。及既投入满洲、后复称与已无预虽告不准。至各省人民、有既经犯罪、欲图幸免。白与该部、情愿投充。该部不知其有罪、辄令投充。嗣后得实、仍坐罪不宥。此等投充旗下人民、有逃走者。逃人、及窝逃之人、两邻十家长、百家长、俱照逃人定例治罪。　　

○大学士刚林等奏言盛京原定六部为一品。内三院为二品。今六部系二品。银印通政使司、詹事府、系三品。翰林院、系五品。俱铜印。奏请酌定。得上□日内三院照盛京为二品衙门。　　

○己酉。以故明大理寺。少卿陈允丛为原官。　　

○免直隶蓟州顺治元年额赋。　　

○壬子。故明山海总兵怀仁伯马科来降。　　

○河南巡抚罗绣锦疏报、卫辉镇后营参将赵士忠等、攻破娄儿寺贼寨。擒贼首沈四等。获马匹、牛羊、火器无算。太行一带贼巢悉平　　

○定国大将军和硕豫亲王多铎等疏报、三月初七日臣统兵出虎牢关口。固山额真拜尹图等、出龙门关口。兵部尚书宗室韩岱梅勒章京伊尔德、侍郎尼堪等、统外藩蒙古兵。由南阳路三路兵同趋归德。所过州县、尽皆投顺。兵科凌马□冏。叛逃南中。复为御史出巡河南。适在归德、亦已擒获。南阳伪副将李好、献劄投诚随给劄升为总兵官。河南、开封、归德三府属州县、已委官管理。内院中书赵文蔚、升为河南兵备道。王永、亦升为清军道总兵官高第、留镇河南。孔希贵、留镇归德。惟开封府尚未留兵驻防许定国、及投诚贼首刘芳兴等、俱随营南征。河南地方初定、请速铸给各官印信。以防诈伪。疏入。得上□日、王方收关陕。旋定中原。巢□刀寇安民。勋庸茂著。朕甚嘉悦。所请地方各官印信、该部即与铸给。　　

夏四月。癸丑朔。享太庙。遣吏部尚书宗室巩阿岱行礼。　　

○丙辰。归化城章京古禄格等、贡驼马。宴赉如例。　　

○升兵部员外郎张国泰、为河南按察使司佥事、管理河道。礼部主事杨璥、为陕西按察使司佥事、提调学政。　　

○叙入关破流寇、及征松山、杏山、锦州、宁远等处功。以二等甲喇章京。察哈尔国海塞为一等甲喇章京加一等甲喇章京察哈尔国衮楚克古英、牛录章京鄂尔退巴图鲁英格巴图鲁、阿习泰巴图鲁麻尼、各半个前程。　　

○赠阵亡半个牛录章京萨素喀、为三等甲喇章京。以其子阿素喀袭职。　　

○以克明燕京授管梅勒章京事阿喇善为牛录章京　　

○以吏部启心郎索尼、系昂邦章京不便为启心郎。命解任。仍在部办事。以甯古里代为启心郎。　　

○以柯鼎为户部启心郎。王顺白色纯、为刑部启心郎。　　

○以蒋赫德为内国史院学士刘清泰为内弘文院学士。　　

○改员外郎衔笔帖式鄂莫克图、何世泰、法尔古达、祁彻白、硕对、塞棱、黄国栋、俱为内秘书院侍读顾霸达能图、曹璧、鉴特、布尔凯、叶成格、杜当、俱为内弘文院侍读郑库讷、图海、郎廷佐、石岱、马禄、石图、俱为内国史院侍读。　　

○解正白旗满洲梅勒章京吴拜任。以摄政王多尔衮令入王府随从故也。　　

○升正白旗满洲甲喇章京卓罗、管本旗梅勒章京事。　　

○固山额真叶臣、坐私拆皇城。不准叙军功。　　

○遣每旗汉军章京各一员、驻防盛京。　　

○丁巳。礼部奏言、故明时、给僧道度牒。俱纳银三两二钱。今应否纳银给牒。请上□日定夺。得上□日、俱著宽免。　　

○庚申。礼部奏言、四月初八日、系佛诞之期。旧例于是日浴佛。而故明并无此例。得上□日仍照旧例浴佛。多罗郡王以上、俱往祭是日、著停刑禁止赛神、屠宰各旗满洲、蒙古、汉军俱照例傅谕。　　

○辛酉。升保定巡抚王文奎、为兵部右侍郎兼都察院右副都御史总督陕西三边军务。调天津巡抚雷兴以原衔巡抚陕西。　　

○擢山西雁平道参政焦安民、为都察院右副都御史、巡抚宁夏。直隶易州道佥事黄图安、为都察院右佥都御史巡抚甘肃。以故明刑部尚书张忻、为兵部右侍郎兼都察院右副都御史巡抚天津刑部左侍郎郝晋、为兵部右侍郎兼都察院右佥都御史、巡抚保定。　　

○以故明直隶天津道副使李政修、为山东布政使司参议兼按察使佥事天津兵备道。陕西庄浪道参议吴一元、为山西布政使司参议、分守河东道。升工部郎中朱国寿、为山东按察使司佥事驿傅道。户部郎中陈燝、为山西按察使司佥事定州道。　　

○谕民间丧葬、毋出正阳门。著为例。　　

○礼部议覆都给事中龚鼎孳疏言、故明旧制。考取举人。第一场、时文七篇二场、论一篇。表一篇。判五条。三场、策五道。今应如科臣请减时文二篇。照故明洪武时例、用时文五篇。于论表判外、增用诗。去策、改用奏疏。至京城贡院颓坏。应即修葺。得上□日考试仍照旧例行。贡院著即修葺。　　

○壬戌。赐和硕豫亲王多铎嵌珠宝镀金顺刀一口。带全副。多罗承泽郡王硕塞团龙纱衣一袭。恭顺王孔有德、绣蟒纱衣一袭。怀顺王耿仲明、绣服一袭。多罗贝勒博洛、尼堪、弓各一张固山贝子吞齐、尚善圆补纱衣各一袭。固山贝子和托蟒衣一袭公图赖、固山额真宗室拜尹图、绣服各一袭固山额真佟图赖吴守进、恩格图、蟒服各一袭。固山额真富喇克塔马喇希、缎补服各一袭固山额真公阿山、带全副以和硕豫亲王多铎等破流寇平陕西安抚河南复奉命征南京勤劳日久故也　　

○癸亥。谕户部前许民人投旗原非逼勒为奴。念其困苦饥寒。多致失所。致有盗窃为乱。故听其投充资生。近闻或被满洲恐吓逼投者有之。或误听屠民讹言畏惧投充者有之。今欲平定天下何故屠民。且将及一载、虚实已见。有何惊疑。此后有实不聊生、愿投者听。不愿投者毋得逼勒。　　

○调柳沟总兵官刘芳名、仍以都督同知、管陕西宁夏总兵官事。升署总兵官刘有实为都督佥事、管陕西甘肃总兵官事。副将尤可望、为都督佥事管陕西汉羌总兵官事。副将王＜王延＞、仍为右都督、管陕西延绥总兵官事。章京何世元为都督佥事、管陕西固原总兵官事。起原任牛录章京范苏为都督佥事、管陕西临洮总兵官事。　　

○御史赵继鼎奏请纂修明史。并博选文。行鸿儒、充总裁纂修等官。下所司知之。　　

○转工部右侍郎李化熙为左侍郎。升太仆寺卿赵京仕为工部右侍郎。太仆寺。少卿李元鼎为太常寺卿。太常寺少卿刘昌为太仆寺卿。　　

○谕户部曰。近闻满洲市买民物、短少价值。强逼多买。殊失公平交易之道尔部即傅谕百姓、如遇此等妄行之人、即拏送该部。治以重罪　　

○甲子。命葬故明殉。难太监王承恩于故主陵傍给香火地六十亩。仍建立碑额、以旌其忠。　　

○丙寅。科尔沁国土谢图亲王巴达礼、以其子巴雅思护朗尚公主、来朝上御殿。赐宴。　　

○丁卯。颁恩诏于陕西等处曰。周弘大赉、天下归心。汉约三章、秦民咸悦。流贼李自成、弑君虐民多地悖逆。神人共怒。自速诛亡。知朕诞膺天命。抚定中华。尚敢窃据秦川、抗阻声教。朕悯念斯民、受其荼毒、救饥救溺、久切痌瘝。爰整貔貅、穷摉巢穴。豫亲王移南伐之众、直捣崤函。英亲王秉西征之旄、济自绥德。莫不追奔逐北。斩馘获俘。百二山河、定于俄顷。实赖我太祖太宗之纯嘏。藉叔父摄政王之弼辅。致予眇躬、克扬大烈。缅惟全秦黎庶、莫匪嘉师。向因郡盗纵横、迄无宁宇。频年捍御、既竭脂膏。一日染污、重遭汤火。虽贼以此始、必以此终。要其受祸久而痛痡深、未有过于秦人者矣。朕执言吊伐、本、为除残。既受归诚、宜矜诖误。是用特施浩荡。咸与维新。所有陕西地方合行恩例、开列于后。一自顺治二年二月初一日昧爽以前。陕西通省地方、官吏军民人等有犯。无论大小、已发觉、未发觉、已结正、未结正、并文武伪官等罪。咸赦除之。有以赦前事相讼告者、即以其罪罪之。其隐匿在官及民间人口、牲畜财物者、许自。首免罪。各还原主。如被人告发、不在赦例。一官吏贪赃、最为民害。自本年二月初一日以后。该省抚按司道各府州县镇协营路军卫等官、并书吏、班皂、通事、拨什库、粮长、十季、夜不收等役、但有贪贿枉法。剥削小民者。俱治以死罪。一地方初定。亟需抚辑绸缪。应设督抚镇将等官、以资弹压。会城根本之地。应留满洲重臣重兵镇守。其延、宁、甘、固四镇、实在兵马。应行文清核、以便裁定经制。潼关、商雒、及楚、蜀冲要地方。应酌量置兵控扼。著吏户兵三部、作速确议具奏。一陕西通省地亩钱粮。自顺治二年正月为始。止徵正额。凡加派辽饷、新饷、练饷召买等项、悉行蠲免。其大兵经过地方仍免见粮一半。归顺地方、不系大兵经过者、三分免一。西安等府州县、遭寇焚掠独□□参。应听抚按官。察明顺治二年钱粮应全免者全免。应半徵者半徵。一陕西起存、拖欠、夏税、秋粮马草、人丁、盐钞、民屯、牧地、及内供茜草本折钱粮、未经徵收。逋欠在民者。自顺治二年正月以前、尽行蠲免。一大兵初入陕西境内。该地方文武官绅、倡先慕义、杀贼有功、以城池归顺者。该部通行察叙具奏定夺。一秦中山林隐逸之士有怀才抱德、堪为时用、及武略出众、胆力过人者、抚按据实举荐。该部覆核。徵聘来京。以便擢用。一该省地方、前朝文武进士举人、仍听该部核用。一该省地方前朝建言降谪诸臣果系持论公平、有裨治理者、吏部具奏召用。其横被诬害公论称冤。曾经荐举、不系贪酷犯赃者并与昭雪叙用一应为民者准复冠带。闲住者准致仕。一该地方军民年七十以上者许一丁侍养。免其杂派差徭。八十以上者给与绢一疋、绵一斤米一石、肉十斤九十以上者、倍之有德。行著闻、为乡里所敬者、著给与冠带荣身。一各运司向来加增新饷、及杂项加派等银、前次恩诏、已尽行蠲免。止照旧额按引徵收。秦省盐法事宜准一体遵行。本年额课、仍三分免二一该省落地税银照例禁止。一有司徵收钱粮、止取正数。不许分外侵渔秤头火耗。违者治以重罪。一前朝秦肃庆韩瑞等、各府宗藩、有倡先投顺者、优给养赡。其一切藩封、荒芜田宅、听彼处抚按官察明汇报。一民间贸易资本。虽在赦前。应还应取者、照旧还取。一该省生员乡试。举人会试。俱照直隶、及各省事例、一体遵行。各学廪增附生员、仍旧肄业。俱照例优免。其有被闯贼威逼、曾受伪职者、尽行赦宥。生员归学。举人准赴京会试。一秦民自遭兵革、不知晦朔。礼部速颁新历。使百姓遵行。一该省各府州县卫学廪生、准照恩例。每学贡二名。一历代帝王陵寝、在秦中者有司照例以时致祭。及名臣贤士坟墓俱严禁奸民掘毁。一该省各学贫生听地方官核实申文该提学官、于所在学田内、动支钱粮酌量赈给一军民人等有昔被流寇要挟、今愿改弦易辙、倾心归化、于所在衙门投有降文及甘结可据者、概从赦宥一凡讹言妖术煽惑平民聚众烧香。伪造符契集兵仗。其傅头会首怙恶不悛者自当严缉正法。胁从人等、果能改邪归正。解散力农前罪免究如执迷不悟、被人告发者不赦。一该省肃州地方嘉峪关外、西域三十八国部落之长、投诚归顺者抚按官察实具奏。以便照例封赏一西番都指挥宣慰、招讨等司万户、千户等官。旧例应于洮河西宁等处、各茶马司、通贸易者准照旧贸易。原有官职者许至京朝见授职一切政治悉因其俗一乌思藏番僧、应从陕西入贡者该布政司察号果赍有印信番本咨文。准照旧例入贡。一四川、湖广、皆切近陕西。今蜀有献寇。楚有老回回等寇。及郧阳、德安、荆州、襄阳等处、流孽未靖。土寇尚繁有能倡先投顺者、文武官员仍与委任其带领兵马、及以城池来归者、仍量功大小。升擢赏赉。军民人等、一体恩养。一凡军兵地伍之中隐匿无主财物因而犯罪者尽行赦免。一营路将领、及侨寓等官、有乘寇乱扰攘、私带在官兵丁马匹回家者、准将原兵原马照数交官。前事免其追论。一各州县土寇、有乘机窃发、贼首已经就擒、胁从归农复业、及胁从共擒寇首、赴所在官司。连名自省者、前罪并赦勿论。一边方兵马投顺、仍愿在伍效用者、各清查实在数目。准与造册酌用一秦中久为寇穴。无知愚民、多被诱惑恐大兵不及到之地尚有余孽遁迹。果能投诚归降前罪俱准赦免如负固不服地方官民能率众擒捕者量功奖赏。但不许株连诬告自干重典一逃散良民故业、或被贼党势豪、乘乱霸占、以致还乡良弱、资生无策。有能省改前非、一一归还本主者、无论贼党势豪、概从赦宥。违者、仍以党寇重治。一该省额。解工部四司、料银、匠价银、弓箭撒袋折色银两、盔甲腰刀本色钱粮、自顺治二年二月为始、从前逋欠在民者、尽与蠲免。以苏民困。自本年二月以后、应徵钱粮、俱归户部。其顺治二年额数准照户部丁地钱粮事例、照分数一体蠲免。一秦省。解官。解户领解钱粮、侵盗与被贼寇劫失者、自顺治二年二月以前、咸与豁免。一陕西应差巡按御史、都察院速行题用。一地方初定。有司未及铨除。抚按当亟行察核。一切为贼迫胁、情出于不得已者、无论有司及乡绅举贡、俱著量才题委。俟事平酌定。但不得滥及匪人。一陕中在今日、抚恤为救民第一义。抚按不是听从有司、滥准词状、戕害穷民。果有奸恶不法、大者题请。小者抚按拏问。依律惩处。一切纸赎折罚、严行禁革。务令州县官、一意课农。仍于岁终、察其荒熟多寡、以分殿最。一衙蠹向为民害、乘此寇乱之后、更易为奸。抚按严行所属。不许有司偏听积猾蒙蔽。致百姓汤火之后、复被残害。如本官不行禁饬、致有前项不法者、抚按访出。官役一并治罪。一抚按旧习、迎送往来、交际馈遗。实为可恨。以后除文移会稿外不许交相馈送。况纸赎既革、俸禄之外便是贪赃抚按为朝廷法吏。当先为倡率。勿自遗戚。一抚按承差向来滥用多至百十余人。今各院止许用二十人。以便赍奏。除紧急重大文移外、不得擅差承差。扰累驿递。违者重处。一越诉诬告、屡经严禁。该省人民、初出汤火。宜息讼务农。凡户婚田产小事、止就有司归结。人命劫盗重大事情、方赴抚按告理。倘奸棍讼师、诱隐愚民。入京越诉。察出一并反坐。于戏。慰苗民于清问。鳏寡有辞。恢汤网而克宽。云霓在望。式谐群志。以迓天休。拯溺救焚。原不私于西土。承流向化。期遍喻于多方。布告臣民。或宜知悉。　　

○戊辰。赐总兵官刘芳名、何士元、范苏等白金各三百两。并衣帽等物。　　

○升太常寺少卿提督四译馆孙承泽、为通政使司左通政。大理寺左寺丞高有闻、为通政使司右通政。　　

○户科给事中郝杰奏言、帝王六合为家。饥溺由己。昔汉高入关、妇女无所幸。曹彬下江南、不妄戮一人。木华黎禁掠遣俘、俱成一统之业。盖立国之本、在结民心。而来远之术、务先威德。今大兵南下。祈申明诏谕。纪律详严。秋毫无犯。其俛首来归者、俱曲示矜全。俾遐陬争附。怀德畏威开万世无疆之历。下部知之。　　

○叙入关破流寇、及松山、锦州、山东、大凌河、朝鲜等处功。升一等甲喇章京衮楚克古瑛、为三等梅勒章京。加一等梅勒章京班第思哈布、一等甲喇章京察哈尔国巴喇习礼、察哈尔国戴青、牛录章京祁塔特巴图鲁各半个前程。授护军参领达尔岱、半个牛录章京。　　

○庚午。陕西道监察御史赵开心奏言、古来明目达总、敷求谠言、必朝夕接见。谏臣盈庭。天子咨询。百官献纳。而后下无不达之隐、上无不善之施。今立政之始、一事之得失。一言之通塞。关天下万世之利害。其中大纲大法、固须讲求。即细节隐情、尤须洞晰凡有奏疏不能尽陈封章不敢频渎者祈时假召对、霁颜听受一切用人行政应否行止、斟酌立断。史臣立书。以成泰交盛事。疏入。是其言。召对著候上□日行。　　

○癸酉。调井陉道副使邱茂华、为河南按察使司副使兼布政使司参议、管左布政使事。升都察院理事官吴景道、为河南布政使司参议、管右布政使事。昌平道佥事孟良允、为河南布政使司参议兼按察使司佥事、管按察使事。户部郎中史延华、为河南按察使司佥事、分守河南道。　　

○甲戌。河南巡抚罗绣锦、疏请叙录标官苏屏翰等。得上□日、苏屏翰等功次、所司查议。明朝劄委太滥。宜尽裁革。今后督抚总兵标下委用各官、毋得给虚衔劄付。必试验真才。及任事有效。方许报部核实。应给劄者、给劄应实授者、奏请实授。　　

○改刑部左侍郎孟乔芳、为兵部右侍郎兼都察院右副都御史总督陕西三边军务。其保定巡抚王文奎仍留原任。郝晋候另用。　　

○吏部议覆大学士刚林等疏凡翰林官、仍循旧制。由内院补授。从之　　

○以太宗文皇帝第八女固伦公主。下嫁科尔沁国土谢图亲王巴达礼子巴雅思护朗、是日、赐诸王群臣宴。其所献礼物。颁赐亲王、郡王、公主、有差。　　

○乙亥。升翰林院侍读学士管国子监祭酒事李若琳、为内翰林弘文院学士。翰林院侍读学士掌院事胡世安、为内翰林国史院学士。编修高尔俨、为内翰林秘书院侍讲学士。　　

○以杨熙为内秘书院侍读。　　

○以故明侍讲陈具庆、为内翰林弘文院侍读。侍讲朱之俊、为内翰林秘书院侍读。　　

○赐扎赖特部落莽色台吉、班第、巴延、缎、、银器角弓等物有差　　

○丙子。升国子监助教武延祚、为山西按察使司佥事易州道。授辽东举人金柱、为山西按察使司佥事昌平道辽东生员卢震阳、为山西按察使司佥事雁平道。成大业、为河南按察使司佥事驿傅道。　　

○授额尔格布什为三等甲喇章京。以其劝噶尔玛济农来归也。　　

○授中书科中书舍人姜金允、福建道试监察御史。马兆煃、陕西道试监察御史。张濩四川道试监察御史制敕房中书舍人吴赞元湖广道试监察御史行人司行人赵弘文、广东道试监察御史。　　

○戊寅。升国子监司业薛所蕴为祭酒。　　

○庚辰。兵部奏言三秦六镇、远处西陲。且被寇之余物力艰窘各镇马步兵月饷、须较他处、量从优厚从之。　　

○辛巳。谕户部前听民人投充旗下为奴者原为贫民衣食开生路也。诚恐困于饥寒、以致为盗。是以令各自便、不许迫胁今闻有满洲威逼投充者。又有愚民、惑于土贼奸细、分民屠民之言、辄尔轻信妄行投充者。此等甚可悯恻。前曾令户部榜谕。贫苦之民、无以为生。愿投充旗下者听。不愿者勿得逼勒、以苦民人。今京城内外人等虽已闻知、尚未明晓、不肯全信。又距京三百里外、耕种满洲田地之处、庄头及奴仆人等、将各州县庄村之人、逼勒投充。不愿者即以言语恐吓。威势逼胁。各色工匠、尽行搜索。务令投充。以致民心不靖。讹言繁兴。惟思逃窜。此甚非安抚民生之至意也。尔部再行晓谕京城内外满洲人等。凡恐吓民人、逼胁投充为奴者。许令本人赴部告理。或赴五城御史。及顺天府衙门控诉。转送尔部。治以迫胁之罪。距京城三百里内外庄头人等、有逼勒投充为奴、及将工匠逼胁为奴者、道府州县官审明、即将受逼之人释放。如有庄头及奴仆人等、恃强不从者、该道即行拏。解尔部。蕃明定罪。如有重罪、可转申抚按题参。请上□日定夺。如此庶民人得以安生。地方亦可宁谧。尔部可速刊示。通行晓谕。　　

○以谕户部。我国家荷天休命底定中原。满汉官民、俱为一家。所以分给田庐、原欲资其生养彼此交利、贸易宜公。今闻各处庄头人等辄违法禁。擅害乡村勒价强买。公行抢夺。踰房垣。毁仓廪攘其衣服赀财少不遂意即恃强鞭挞。甚至有捏称土贼、妄行诬告。且狡猾市侩甘为义子豪仆种种不法肆行横恶。殊为可恨。尔部遍行严查如有不遵法纪者俱行治罪傅谕各处抚按道府州县各官。不论满洲、及满洲家汉人、若有违法犯罪者、即拏送来京。如满洲恃强、不服拘拏、即识其姓名居址。赴京控告。便差人逮问。若地方官不能稽查即属庸懦溺职。刑部官有所徇纵、即属挟私误公。国法具在断不轻饶。但不许听无据虚词。妄行具奏。满汉买卖人俱从公交易。不许争斗启衅。致误生理。尔部可速刊示。通行晓谕。俾新旧兵民、各安生业。共享太平。　　

○谕吏部。近览各官章奏本以爵位为荣、而故饰虚名、具疏控辞、有至再至三者。此蹈故明旧习、甚无取焉。今后若再如此、即罢斥不用。如政务未当、宜明切敷奏。指实入告。自应听纳。至老疾丁艰者、理合奏请。该部仍循例行。　　

○赐宴科尔沁国土谢图亲王巴达礼等于驿馆。　　

○授故明翰林院庶吉士成克巩、胡统虞、为内翰林国史院检讨。张端、刘肇国、为内翰林弘文院检讨。高珩、罗宪汶、为内翰林秘书院检讨。　　

○兵部请开武乡试。报可。　　

○河南巡抚罗绣锦疏言清化镇委署同知史灿麟、同妻高氏拒贼。俱遭□□参戮孟县知县王曰俞骂贼不屈而死。请议恤典。事下所司。　　

大清世祖体天隆运定统建极英睿钦文显武大德弘功至仁纯孝章皇帝实录卷之十五


大清世祖体天隆运定统建极英睿钦文显武大德弘功至仁纯孝章皇帝实录卷之十六　　

顺治二年。乙酉。五月。壬午朔。总督河道杨方兴、进济宁州瑞麦有三四歧者。有八歧十歧者。得上□日、时和年丰。人民乐业。即是祯祥。不在瑞麦。地方官当益加抚辑。惠养元元。副朝廷爱民德意　　

○顺天府府丞张若麒奏、臣父熙骂贼被害。请加恩赐恤。部议、应予祭一坛、从之　　

○初招抚山东侍郎王鳌永荐举故明漕运总督郭尚友。至是尚友以老病辞。允之　　

○癸未。户科给事中郝杰奏言、自春入夏。雨泽不时。近者城铺矢失火。江米巷又火。火与旱相继示警。或刑戮太繁、而秋决之典宜复欤。诏令多更、而反汗之疑未化欤。抑民隐弗达、而疾痛愁苦、尚须加意疏通欤。惟愿皇上广通言路、以通民情。俯洽臣心、以洽百姓。事事体上天之好生。念念法成汤之解网。号令信如四时。大辟姑俟秋后。更敕诸臣斋祓乃心。恪修职业。则解泽旁流、天心顺应矣。得上□日火灾示警。深惕朕心。大小臣工、宜实加修省。共图消弭。情重罪犯、律有决不待时。原未尽拘秋后。著刑部详察款项分别具奏。通民情、信诏令、知道了。该衙门知道。　　

○内三院大学士冯铨、洪承畴、李建泰、范文程、刚林、祁充格等奏言、臣等钦奉圣谕。总裁明史。查旧例设有副总裁。应用学士、讲读学士等官。今请以学士詹霸、赖衮、伊图、甯完我、蒋赫德、刘清泰、李若琳、胡世安、侍读学士高俨、侍读陈具庆、朱之俊、为副总裁官。其纂修等员、应加选取。今选有郎廷佐、图海、罗宪汶、刘肇国、胡统虞、成克巩、张端、高珩、李奭棠、为纂修官。石图等七员、为收掌官。古禄等十员、为满字誊录官。吴邦豸等三十六员、为汉字誊录。以及收发草本等事宜。从之　　

○甲申。以正蓝旗满洲侍卫杭素、为护军参领。正白旗满洲罗硕、镶蓝旗满洲卜喀、管甲喇章京事　　

○以亢得时、为内国史院侍读。李春茂、徐文奎、为礼部启心郎。鼐格、为理藩院启心郎。恩图、为工部理事官　　

○乙酉。以故明陕西西宁道刘允、为陕西按察使司按察使。御史白士麟、为陕西布政使司参议、关内道。给事中史应聘、为陕西布政使司参议、潼关道。西安府同知宋之杰、为陕西按察使司佥事、肃州道。商州知州常道立、为陕西按察使司佥事、分守关西道。莱阳知县沈加显、为陕西按察使司佥事、河西道。长子知县袁生芝、为陕西按察使司佥事、商雒道。举人杨声华、为陕西按察使司佥事、宁夏道。石岳、为陕西按察使司佥事、分巡关西道。　　

○以和硕豫亲王多铎出师西安所获金八万四千余两。银一百五十三万七千五百余两。缎二千四百疋。分赐摄政王多尔衮。金三千两。蟒缎十五疋。辅政王济尔哈朗、金一千五百两。蟒缎八疋。并分赐诸王、贝勒、贝子、公、公主、及各旗官员有差。　　

○升参将康镇邦、为陕西固原副将　　

○丙戌。赐卓礼克图达尔汉诺颜、朝衣马匹　　

○辅政王济尔哈朗、及内大臣等定议。以皇叔摄政王代天摄政。虽赏罚等于朝廷、而体统尚未崇隆。夫为皇上抚国立政。所关至重。一切仪制、亦应加礼。启闻。王固辞曰。予在上前未敢违礼。他处如汝等议行可也。翌日、王肩舆入朝。满洲诸臣皆跪。王见、遂回舆。因谓大学士刚林、祁充格曰。予未有言、诸臣何故皆跪。今予乃入君之朝也。汝等即欲行礼、当于他处行之。乃行之朝门。予岂有径受之理。若予竟前进。诸王亦如此行礼。予心更何安。遂引舆而返。于是令大学士刚林、祁充格、学士詹霸等传语大学士冯铨、李建泰等。晓谕诸汉官。铨等皆曰。诚贤明之王也。　　

○宣大总督李鉴疏报、许林堡宁贼、及灰沟营流寇悉平　　

○四川道监察御史张濩奏言、盗贼窃发。皆因有司惟知善事上官。不暇轸恤民瘼。今有司殿最宜以守己端洁实心爱民者为上考。抚按注册达部。久任责成。三考奏绩。不次擢用。若仅干理簿书。惠鲜无策。虽有才能。止注中考。章下部议　　

○丁亥。赐和硕亲王以下、甲喇章京以上、固伦公主以下、多罗格格以上、及内三院、六部、锦衣卫、都察院、理藩院各衙门冰。著为例　　

○以故明户部左侍郎王正志、为兵部右侍郎、兼都察院右副都御史、巡抚延绥　　

○升真定府知府刘自竤、为山西按察使司副使、井陉道。河间府知府张嶙然、为山东按察使司副使、天津饷道。汾州府知府杨振龙、为陕西按察使司副使、关南道。大同府知府桂继攀、为陕西按察使司副使、洮岷兵备道。卫辉府知府吕鸣夏、为陕西按察使司副使、固原兵备道。永平府知府冯如京、为陕西按察使司副使。榆林西路兵备道。通州道参议蒋三捷、为陕西按察使司副使、抚治西宁道。平阳府知府张尚、为陕西按察使司副使、河东兵粮道。礼部主事彭三益、为陕西布政使司参议、陇西道。刑部员外郎张奇柱、为陕西布政使司参议、河西道。兵部郎中胡全才、为陕西布政使司参议、汉羌兵备道。工部员外郎聂一心、为陕西布政使司参议、靖路兵备道。刑部员外郎苏名世、为陕西按察使司佥事、分巡西宁道。兵部主事赵渔、为陕西按察使司佥事、督粮道。兵部主事徐养元、为陕西按察使司佥事、兵备道。礼部主事吴闻诗、为陕西按察使司佥事、关内道。兵部员外郎边大顺、为陕西按察使司佥事、庄浪兵备道。户部员外郎罗爌、为陕西按察使司佥事、分守西宁道。户部郎中张益庆、为河南布政使司参议、汝南道。工部员外郎魏之琯、为河南按察使司佥事、大梁道。兵部主事袁噩、为陕西按察使司佥事、榆林东路兵备道。礼部主事李赞明、为陕西按察使司佥事、榆林中路兵备道。兵部主事刘世杰、为陕西按察使司佥事、陇右道。户部主事王昌允、为陕西按察使司佥事、临巩兵备道　　

○免山东高密县元年分荒残额赋　　

○戊子。福建道试监察御史姜金允奏言、明慎用刑、重民命也。我朝刑书未备。止用鞭辟。臣以小民无知犯法。情有大小。则罪有重轻。斩之下有绞、徒、流、笞、杖。不忍尽死人于法也。斩有立决。复有秋决。于缓死中寓矜全也。故历朝有大理覆奏。有朝审。热审。又有临时停刑。盖死者不可复生。恒当慎之。今修律之上□日久下。未即颁行。非所以大鬯皇仁也。请敕部速行定律。以垂永久。得上□日、著作速汇辑进览。以便裁定颁行。其覆奏朝审、热审、停刑、各款。著三法司一并详察旧例具奏。　　

○陕西道试监察御史马兆煃奏言辇毂之下。盗贼窃发。及至捕获。少长尽置之法。臣以为歼厥渠魁。胁从罔治。其老稚不能弯弓操刃者、望加矜宥。以广罪人不孥之意。若户婚土田、宜早定律令。兼用笞杖流徒。开其一面。俾得自新。章下所司知之　　

○己丑。妖民刘伯泗、掘穴得石匣、内函天书。又石弹内有元帅印。遂自称天罡星。宣府巡抚冯圣兆、捕获以闻。命斩之。　　

○赐故明晋王朱审烜银一千两。郡王、公主、各五百两　　

○庚寅。赐故明妃嫔袁氏、任氏、范氏、郭氏、李氏、冯氏、邵氏、李氏、衣各二袭　　

○以保定巡抚王文奎、为兵部右侍郎、兼都察右副都御史、总督淮扬等处、提督漕运海防军务兼理粮饷。宿迁兵备道赵福星、为都察院右佥都御史、巡抚凤阳等处、赞理军务　　

○升山西右布政使管冀宁道事聂明楷、为陕西布政使司左布政使。朔州道刘弘遇、为陕西布政使司参政、管右布政使事　　

○升永平道佥事李丕著、为山东按察使司副使、淮海兵备道。密云道佥事萧时彦、为河南按察使司副使、淮安海道。礼部员外郎王尔禄、为山东按察使司佥事、扬州江海道。工部主事李藻然、为河南按察使司佥事、颍州兵备道。　　

○兵部右侍郎金之俊奏言、西北粒食、全取给于东南。自闯乱后、南粟不达京师。以致北地之米价日腾。今王师直取南京。计江南苏、松、常、镇、杭、嘉、湖。七府之漕白。必久抵南庚。须亟令总漕星驰淮上。巡漕御史疾趋瓜扬。弹压地方。度。理运务。俟金陵底定。酌留之。余悉转太仓。南粟既来。市价自减矣。章下所司速议　　

○户科给事中郝杰奏言巡抚一官。安民察吏任甚重也。凡纠弹所及。无敢起而纷更之者。今柳寅东劾朱盛湍等、张鸣骏劾马如绎等、忽有唤问回任之事。窃恐唤问不己、必为辨驳。辨驳不己、必为诟诋。以致白简无灵。事权倒置。从此容嘿依阿。谁为皇上发奸逐佞者。乞念巡按为朝廷耳目之司。凡遇举劾。惟敕部察例覆请。傥有未当、令该衙门堂官、严加考察。以示劝戒。则风宪重、而纪纲肃矣。疏入。得上□日、御史察吏安民。全以纠弹为职。唤问回任二事、委属不便。嗣后仍照旧例行。傥举劾不当。任满之日、严加考核。该部院知道　　

○辛卯。定山西乡试。中额举人七十名。　　

○以故明山海副将王天宠、为山东沂州署总兵官。蓟州镇副将夏登仕、为蓟镇石仪中营副将　　

○壬辰。升直隶通州知州李廷梅。为山东按察使司佥事、通州道。兖州府知府王显祚、为山东都转运盐使司运使　　

○故明都察院左副都御史贾毓祥、恩诏起用。以老疾辞。允之。　　

○癸巳。谕礼部。故明妃嫔所需夏季床扇及患病食用不敷者。查实以闻　　

○免山东济阳县故明徵过元年分额赋　　

○改折泰安州额。解绵布一年。以木绵价涌累民故也　　

○钦天监管监正事汤若望奏言宸居重地。负阴抱阳。阴宜敛藏。阳宜开广。棋盘街房屋、蔽塞宜禁。文德武功两坊、左右相配今文德坊己火。即宜修建。从之　　

○甲午。赐内院大学士李建泰、玲珑鞍马　　

○赐故明妃嫔任氏、范氏、袁氏、李氏、冯氏、银各三十两。邵氏、郭氏、张氏、李氏、银各二十两　　

○遣官祭关圣帝君。　　

○乙未。赐巡抚雷兴、总兵马科子祚起、参将刘先等、鞍马、袍帽等物有差。　　

○陕西道监察御史赵开心奏言、本月初五日朝期。诸臣跪迎摄政王。王至即回。是徒知尊王、而不知王之尊朝廷。宜其艴然而返也。初七日。鸿胪寺官、复令谢恩诸臣。至端拱门行礼。夫以皇叔之亲、而兼摄政之尊。原与诸王有异。即臣民宁肯自外于拜舞。第王之恩。皆皇上之恩。中外莫不倾戴。岂区区在此拜跪之间。故群臣谒见王时。正当限以礼数。辨其衣冠。与朝见皇上之礼不同。庶诸臣不失尊王之意。亦全王所以尊皇上之心。此仪制宜定者也。称号必须正名。臣见上谕。皆称摄政叔父王。夫叔父、为皇上叔父。惟皇上得而称之。若臣庶皆呼。则尊卑无异矣。臣以为当于叔父上、加一皇字。庶上下辨而体统尊。此名义宜定者也。疏上。下礼部详开仪注以闻　　

○丁酉。命阿霸垓部落塞尔哲尔台吉袭其父卓礼克图郡王爵。仍赐银盆衣缎等物　　

○以故一等甲喇章京巴尔都禅巴图鲁兄多诺、二等甲喇章京叶素特纳睦子班丹、牛录章京兼半个前程图颜图子图拜、牛录章京萨锡布伯父子鼐穆布、各袭职　　

○以军功加牛录章京觉罗雅布海半个前程。　　

○升三等甲喇章京额参侯痕巴图鲁为二事甲喇章京。以其从征山东及攻克玉田功也　　

○以工部郎中李迎晙、久著勤劳。加太仆寺少卿、仍管郎中事　　

○以刑部左侍郎郝晋、仍为兵部右侍郎、兼都察院右副都御史、巡抚保定等府、提督紫荆等关兼理海防军务　　

○免山东平度州、莒州、寿光、蒲台、昌邑、范县、元年分荒残额赋　　

○给故明晋王朱审烜家口月粮　　

○戊戌。叙迎顺各官功。授恭顺侯弟吴惟华、为恭顺侯。锦衣卫提督东司房太子太傅左都督骆养性、为太子太师。海运副将都督同知海时行、为右都督。锦衣卫指挥同知吴惟蕃、为指挥使。锦衣卫指挥佥事吴惟庄、为指挥同知。御史赵开心、于应升京堂职衔加一级　　

○命满洲子弟就学。分为四处。每处用伴读十人、勤加教习。十日一次、赴监考课。遇春秋演射。五日一次、就本处习练。俾文武兼资。以储实用。从国子监祭酒薛所蕴请也　　

○故明文华殿中书舍人张朝聘、助木千株、修建宫殿。自请议叙。得上□日、用人惟以才德。岂有因捐助授官之理。此项木原从何来。著经管官察明、酌量给价　　

○己亥。升兵科都给事中戴明说、为太常寺少卿。光禄寺少卿王志举、为太仆寺少卿。浙江道御史赵继鼎、为大理寺寺丞　　

○以故明太仆寺少卿王万象、为通政使司右参议。江西道御史毛九华、为河南道监察御史。贵州道御史智铤、为山西布政使司参议、分巡冀宁道　　

○开陕西鼓铸。从总督孟乔芳请也。　　

○宣府巡抚冯圣兆疏言、柴沟堡、己赐察哈尔国公主。其府第、择用廪生阎允第等居宅。但无他宅偿允第等。议令入监。得上□日、应偿房屋、当听户部拨给。若令入监、殊非政体　　

○直隶巡按卫周允疏言、畿南荒旱。小民饥馑。啖泥食草。面无人形。而有司皇皇钱粮是问。新旧兼徵。解存并亟。民方以蠲赈望之上。上乃以输纳责之下。夫夏田无望、秋成何期。禾麦无收、租赋何出。欲医疮而乏术。欲果腹而无资。民间疾苦。莫甚于斯。敢吁圣明。大沛汪□□山戊不□濊。或蠲或赈。留此孑遗。是即发政施仁之首务也。下户部议。　　

○刑科给事中孙襄奏言、犯人家口入官。妇女至于给配。渐恐廉耻道丧、节义风微。臣以为惟叛逆强盗、应尽诛没。外此均宜及身而止。至修律屡奉纶音。诸臣或以开创之始、未免过于郑重。而不知此非可以创为者。但取清律明律、订其同异。删其冗繁。即足以宪百王而垂后世。似无事过为纷更。疏入。得上□日、家口入官原处重罪岂得滥及著确议条例具奏。修律但宜参酌同异。删除繁冗。不必过为纷更。所奏是。刑部知道。　　

○庚子。遣福建道试御史姜金允巡按江北。湖广道御史高去奢、提督江北学政。广西道御史李发元、巡视两淮盐课。贵州道御史刘明偀、巡漕。时陕西道御史赵开心亦在应差之列。以其直声久著、令别候优擢。　　

○以原任副将程时登、为山西老营堡副将　　

○免山东章邱、济阳二县、京班匠价。并令各省俱除匠籍为民　　

○壬寅。廷试贡生李思问等二百二十七名　　

○癸卯。升刑部郎中胡廷佐为山西按察使司佥事、分守冀北道。刑部郎中夏扬名、为山西按察使司佥事、密云兵备道。户部郎中石镇国、为山东按察使司佥事、永平兵备道　　

○甲辰。礼部议定摄政王称号及仪注。凡文移、皆书皇叔父摄政王。一切大礼。如围猎、出师、操验兵马、诸王、贝勒、贝子、公等聚集之所、礼部具启、传示聚集等候。其各官、则视王所往、列班跪送。候王回、令诸王退则退。贝勒以下、送及王府门方退。其集候各官、跪迎如前。遇元旦、及庆贺礼。满汉文武诸臣、朝贺皇上毕。即往贺皇叔父王。若诸王侍坐于皇叔父王前亲王及饶余郡王、不叩头而坐。承泽郡王、衍禧郡王以下。叩头坐皇叔父王若馈财畜食物于礼亲王、则令人受不叩头若馈诸亲王、及饶余郡王财畜、俱立受。俟后入见时令人启知。谢与不谢、一听皇叔父王命。傥有事差遣、及赍赏之人遇诸王于道。过诸王门。俱不下马。若赍食于诸亲王、及饶余郡王俱立受。不叩头。承泽郡王、衍禧郡王以下、跪受叩头。若升赏官员于皇上前谢恩。于皇叔父王前不谢。其自外入、自内出各官朝皇上毕。即往见皇叔父王。若赐茶饭、饶余郡王以上、不叩头。承泽郡王、衍禧郡王以下、照常叩头。皇叔父王于午门内从便下轿诸亲王、郡王、于午门外下轿。　　

○户部议覆河东巡盐御史刘今尹疏言、河东盐额课银一十二万四千九百余两。故明给宣大山西三镇宗禄军饷。今应解京库。其给引之法。河东地远。势不能先纳银而后领引。应先解纸价。后按引纳课。旧例可循。至河东地方去年十月、方出汤火。祈于顺治二年春。定期徵解。以苏商力。其捞采之法。均宜仍旧。惟是山西太原府、汾辽沁州欲行票盐、似非画一。当如山东例、革票行引。以信令甲、而除私贩之弊、从之　　

○令各衙门奏事、俱缮本章。不许复用木签。从御史高去奢请也。　　

○乙巳。朝鲜国王李倧、遣陪臣奉表。恭贺即位。及上太宗皇帝尊号。并谢遣归世子。减贡额起用犯官恩附贡方物。上悯其世子己殁却之。赐王银五百两。缎三十疋其使臣宴赉如例　　

○免皇店租、及崇文门米麦税　　

○丙午。以科尔沁国土谢图亲王巴达礼、和硕格格归国。赐金银彩缎衣服、鞍马等物　　

○丁未。科尔沁国土谢图亲王巴达礼归国摄政王多尔衮、遣大学士刚林、祁充格甯完我谕之曰天下大业已定。正黎庶休养之时然恐蒙古造衅缓则密奏候上□日。其有急不及奏者、尔即便宜行之。吾惟尔是恃。巴达礼对曰。臣昔蒙太宗皇帝宠眷。今又沐王殊恩。敢不誓死以报。　　

○赐戴翰台吉朝衣。墨尔根台吉弓　　

○戊申。遣工部尚书星纳等、往祭朝鲜故世子李＜溰-豆王＞　　

○己酉。夏至。祭地于方泽。遣礼部尚书郎球行礼　　

○定国大将军和硕豫亲王多铎等奏报。大军于四月初五日。自归德府起行。沿途郡邑、俱已投顺。十三日、离泗州二十里。令固山额真阿山、率蒙古固山额真马喇希、富喇克塔、及将士前夺泗北淮河桥。其守泗总兵焚桥遁。我军遂夜渡淮。翌日、追五十余里不及。十七日遣尚书宗室韩岱、梅勒章京伊尔德、护军统领阿济格尼堪、署护军统领杜尔德等率师至扬州城北。获船百余艘。是日、大军距扬州城二十里列营。令署护军统领顾纳代、伊尔都齐、费扬古、吴喇禅、梅勒章京阿哈尼堪、署梅勒章京格霸库等率师自扬州城南。获船二百余艘。十八日、大军薄扬州城下。招谕其守扬阁部史可法翰林学士卫允文、及四总兵官、二道员等、不从。二十五日、令拜尹图、图赖、阿山等攻克扬州城。获其阁部史可法、斩于军前。其据城逆命者并诛之五月初五日、进至扬子江。时伪福王下镇海伯郑鸿达以水师守瓜州。曹总兵以水师守仪真汛地。初六日、我军陈北岸。相拒三日。初八日晚。令拜尹图、图赖、阿山、率舟师由运河潜至南岸。列于江之西。距瓜州十五里。初九日、复令梅勒章京李率泰、率舟师五鼓登岸。黎明渡江。官兵陆续引渡。令左翼舟师。留泊北岸敌至则以炮夹攻之。初十日、闻福王率马士英、及诸太监潜遁。十五日、我军至南京。忻城伯赵之龙、率魏国公徐州爵、保国公朱国弼、隆平侯张拱日、临淮侯李祖述、怀宁侯孙维城、灵璧侯汤国祚、安远侯柳祚昌、永康侯徐弘爵、定远侯邓文囿、项城伯常应俊、大兴伯邹顺益、宁晋伯刘允基、南和伯方一元、东宁伯焦梦熊、安城伯张国才、洛中伯黄周鼎、成安伯柯祚永、驸马齐赞元、内阁大学士王铎、翰林程正揆张居、礼部尚书钱谦益、兵部侍郎朱之臣、梁云构、李绰、给事中林有本、陆朗、王之晋、徐方来、庄则敬、及都督十六员。巡捕提督一员。副将五十五员。并城内官民迎降。其沿途来归者。兴平伯高杰子高元照、广昌伯刘良佐、提督李本深、总兵胡茂祯、张士元、郭虎、杨承祖、李中星、何应昌、翟鸣凤、王之刚、李遇春、张天禄、张天福、李成栋、李栖凤等二十三员。监军道张健、柯起凤二员。副将四十七员。参将游击共八十六员。马步兵、共二十三万八千三百。捷闻。得上□日、皇天眷祐。宗庙式灵。王公将士、分猷宣力。方平河朔旋定江南。览王奏报。朕深嘉悦。应行祭告诏赦事宜、即择吉具仪呈览。王躬履戎行。指挥。调遣。克奏肤功。特遣侍臣前赴军中慰劳。一应有功将帅官兵。作速察叙。以凭封赏。传谕与王。各该衙门知道。　　

○山西巡抚马国柱疏荐在籍故明太仆寺卿吕维宁等十五员下吏部知之　　

○庚戌。宣平定江南捷音　　

○辛亥。赐大学士李建泰、金二十两、银一千两　　

○以故明御史陈昌言、为浙江道监察御史　　

○礼科都给事中龚鼎孳奏言、江南底定。宜举宾兴亟遣学臣。往理科场诸务。下所司速议。　　

○顺天通州绅衿士民李钟秀等。保奏通州兵备道蒋三杰、实心为国。弭盗保民。请留久任。下吏部知之　　

○是月、兴太和殿、中和殿、位育宫工　　

○乾清宫成。乾清宫连廊长八丈六尺八寸。宽连廊四丈二尺六寸。山柱高三丈三尺。两傍大房二座。每座连廊五间。长五丈四尺。宽连廊三丈六尺。山柱高二丈三尺九寸。两傍房二座。每座连廊五间。长连廊五丈一尺。宽三丈六尺。山柱高二丈三尺六寸。四角小殿一座。每面三间宽三丈。四面皆同。高二丈五尺。两傍长房二座。每座十二间。长十四丈四尺。宽三丈二尺。山柱高二丈四尺四寸后长房二十五间。长二十七丈五尺。宽二丈五尺。山柱高二丈一尺六寸小楼五座。每座长一丈五寸。宽一丈二尺四寸。乾清宫门一座五间长八丈二尺。宽连廊四丈三尺。山柱高三丈一尺。　　

大清世祖体天隆运定统建极英睿钦文显武大德弘功至仁纯孝章皇帝实录卷之十六



大清世祖体天隆运定统建极英睿钦文显武大德弘功至仁纯孝章皇帝实录卷之十七　　

顺治二年。乙酉六月。壬子朔。以故明洮岷副将赵之璧为宁夏花马池副将。将材孙应举、为游击管宁夏平罗副将事。　　

○癸丑。吏部右侍郎熊文举、以南京已定条奏四事。一、请蠲南直等处加派钱粮。一、请将南京投顺各官分别酌用。一、请差官徵聘山林高蹈名贤。一王师入京之始。最先归顺任事勤劳各官宜加优异或用之南方、分符建节。以扬盛化。得上□日、大兵初入京。诸臣投诚归顺、任事勤劳者。应分别优异、以示奖劝。余候恩诏行。　　

○免直隶兴济县元年分荒残额赋。　　

○百户安启懋、讦奏原任天津总督骆养性、贪婪通贼五事。辞连刑部侍郎党崇雅。下法司讯。不实。拟斩得上□日、安启懋免死、革职　　

○甲寅。雷震大同弘赐堡东门城楼　　

○以正红旗满洲觉罗喀喇、为护军参领。　　

○增设三关守关章京。以尼堪守古北口硕塞守张家口。石汉守喜峰口　　

○山东巡抚方大猷、坐擅逐县官当削职。因有微劳。令以监司用　　

○免近畿三百里内已圈地土、二年分额赋三分之二　　

○恤守怀庆、援济源阵亡将士。予副将常鼎祭二坛全葬。荫一子銮仪卫指挥佥事、世袭参将陈国才祭一坛。荫一子銮仪卫百户世袭守备五员、银各一百两。千总七员银各八十两。把总八员银各六十两。兵丁一千七百五十五名、银各三十两。　　

○乙卯。升登莱道参政丁文盛、为都察院右佥都御史、巡抚山东。督理营田军务　　

○升山海道佥事杨云鹤、为山东按察使司副使、分巡登莱道。密云道佥事夏扬名为陕西布政使司参议、兼佥事、临巩兵备道　　

○降补山东巡抚方大猷、为山东按察使司佥事密云兵备道　　

○丙辰。以江南奏捷。遣侍卫尼雅达、费扬古等、赍敕往谕和硕豫亲王多铎等。敕曰览王等奏捷。朕心不胜喜悦。前者击败流贼。著有茂功未几、平河南、取扬州破扬子江水陆诸营。直抵金陵。江南遂定此皆王与诸臣同心报国所致。深可嘉尚。至各郡邑投诚官员、或为福王所授。或为王等所委。俱开明履历。分别。注册各处文武军民、尽令薙发。傥有不从、以军法从事。其郡邑有未下者或宜移檄招抚。或宜统兵征巢□刀。地方一切事宜酌议速奏。　　

○丁巳。户部奏言、故明加派三饷、及召买等项。已奉恩诏除免。但三饷之内、原非尽派之民间。有出于裁扣驿站宾兴及官吏柴马、衙役工食者。宜量留派徵。得上□日、仍照旧徵收　　

○礼部奏言、本朝旧例。是月不伐树不焚骼。不上坟。查故明时无此例得上□日著照例传谕旗下各官。其汉官不必传谕　　

○戊午。以将材臧延龄为游击管狭西固原镇东协副将事。　　

○巡漕御史刘明偀奏言、兵民急需莫如漕运。江南旧额四百万石。今或因灾变蠲免。则额数宜清。运法原用军旗。今运户改为编氓。则运法宜定。修船每岁一举。迩来逃毁殆尽。则修造宜急。运道旱浅溢冲。则捞沙筑堤宜豫。疏入下所司详议。　　

○己未。以南京平定。上御殿。摄政王多尔衮、率诸王、贝勒、贝子、公、及文武群臣、上表。行庆贺礼是日、遣户部尚书英俄尔岱、告祭圜丘。礼部尚书郎球、告祭方泽。吏部尚书巩阿岱告祭太庙内大臣何洛会、告祭社稷圜丘祝文曰。臣仰承天命。遣定国大将军豫亲王多铎等、统兵征剿。荡平流寇。底定三秦。黄河以南、望风响应。两淮官民、诚心归顺。惟扬州逆命未服。旋被攻克。江东将士鸟惊鱼溃。投降者二十三万。余皆奔窜。自是造船渡江。大兵直抵金陵。福王朱由松遁走。官民踊跃出迎。俄顷之间、南方遂定。此皆上天默佑之所致也。敬行庆礼祭告。伏惟歆飨余文同　　

○摄政王多尔衮、谒先师孔子庙、行礼。赐师生胥隶银、计二千二百余两。　　

○庚申。遣河南道监察御史毛九华巡按应天。广东道试监察御史赵宏文、巡按苏松。浙江道监察御史陈昌言、提督南直学政。　　

○辛酉。定国大将军和硕豫亲王多铎等、奏擒故明福王朱由松捷音。言南京既克。福王潜遁太平。遂遣多罗贝勒尼堪护军统领图赖固山额真阿山同固山贝子吞齐和托、护军统领阿济格尼堪、阿尔津、敦拜、署护军统领杜尔德、梅勒章京伊尔德、阿哈尼堪、前锋统领努山等、率官兵追之福王复走芜湖我兵趋击。福王登舟欲渡江。图赖遂据江口。截其去路伪靖国公黄得功逆战击败之敌兵皆堕水。尽夺其舟。得功中流矢死伪总兵田雄马得功、缚福王及其妃来献。并率十总兵部众降获金银缎、宝玉、貂皮等物无算。得上□日、朕览王奏、福王朱由松就擒。将领兵丁、尽行归顺。知道了。王平定江南克有成绩。深可嘉悦。本内各营功次。一并详察以便优叙。兵部知道。　　

○免山西平阳府永宁州石楼宁乡临县元年分荒残额赋。　　

○户部右侍郎任浚、请假省亲许之。　　

○河南道监察御史毛九华奏言、自逆闯倡乱以来流毒数省我大清应运。出民汤火。且大兵渡江秋毫无犯。恐愚民无知不悉王师吊伐之意。乞敕谕江南大兵所过诸省专以安民为主其有前此被人劫掠隐匿者地方官严查俾妻还其夫子归其父无主者责令亲戚领养则仁恩广被大化翔洽矣。得上□日、用兵以安民为主朕已屡降谕上□日。归顺良民、有前此劫掠隐匿者、著地方官察明给主不必究罪。兵部知道　　

○壬戌。顺天巡按傅景星奏言、田地被圈之民、俱兑拨鹻薄屯地。若仍照膏腴民地徵输。则苦累倍增应照屯地原额起徵为便。傥额赋既减支解不敷。再于支解额中、量为裁省。下户部知之　　

○甲子。以故明吏部主事王显、为河南道监察御史　　

○乙丑。兵部以天下乡试武举应于十月举行。列条例上请得上□日、照旧例行　　

○丙寅。谕礼部曰向来矱发之制、不即令画一姑听自便者、欲俟天下大定始行此制耳今中外一家君犹父也民犹子也父子一体、岂可违异。若不画一终属二心。不几为异国之人乎。此事无俟朕言想天下臣民亦必自知也。自今布告之后、京城内外限旬日。直隶各省地方、自部文到日、亦限旬日。尽令矱发。遵依者、为我国之民。迟疑者、同逆命之寇必置重罪。若规避惜发、巧辞争辨决不轻贷该地方文武各官皆当严行察验。若有复为此事、渎进章奏。欲将朕已定地方人民、仍存明制、不随本朝制度者、杀无赦。其衣帽装束、许从容更易。悉从本朝制度。不得违异该部即行傅谕京城内外并直隶各省府州县卫所城堡等处。俾文武衙门官吏师生一应军民人等、一体遵行　　

○以福王就擒。遣侍卫绰克图、巴克善等、赍敕往谕和硕豫亲王多铎等敕曰览王等奏捷不胜喜悦。江南既定。福王就擒此皆王与诸臣、协力效忠所致。以天下为一家。正此时矣王可移文各该地方。宣布德意招抚居民。钱粮应徵者照常徵收。应解京者、照常运送其投降骑兵仍留彼地。步兵应留若干。应裁若干尔等酌量裁减。蒙古人有投顺者、俱分隶旗下。俟回军日同赴京师安插口粮照满洲兵丁支给。文武各官印信、俟尔等除授文册到日颁发守洪武陵寝官员且暂留将其官役地亩钱粮数目、俱明注于册。送京裁夺。南京或仍为京、或改为省、俟大定日再议。一切紧要图籍俱著收藏毋失　　

○擢柘城县知县王应昌、为浙江道试监察御史。历城县知县朱廷翰、为云南道试监察御史。行人司行人桑芸、为贵州道试监察御史　　

○免直隶深开、二州。衡水、庆云、成安、沙河、唐山等县。元年分荒残额赋。　　

○丁卯。镇守庐凤淮扬等处固山额真准塔等奏报。五月间、臣自徐州水陆并进。会刘泽清下副将高祐统战舰攻宿迁。随分遣官兵进击、大败之。师次清河。泽清所部总兵马化豹副将张思义等、率兵四万。船千余艘。据淮黄河三河口。连营十里。梅勒章京康喀赖、同游击范炳吉天相等率兵渡清河列营相距。以炮击败敌舰复遣都司楚进功、率步兵六百人拒黄河北岸。鸣炮相应又分兵两路。一自清河上游进击一攻对岸马步敌兵。俱败之。合军追入淮安界。斩其副将二员参将一员师次清江浦。监司范鸣珂、携敕印来降泽清同伪总漕田仰各率兵丁家口登舟遁。伪总兵柏永馥率所部及城中官民出迎。遂克淮安。其凤阳庐州一带、望风纳款。臣随领兵巡历各处。安抚居民。委署官吏。是役也。共招降监司一员。总兵一员。副将二十三员。参将二十五员游击四十员。都司守备七十三员获船五百余艘。马九百余匹骆驼二十五只。红衣炮一百二十位。银四万七千两。捷至。下兵部察叙　　

○以胡明柳沟副将毛镔为甘肃凉州副将。宣府副将张世耀为西宁副将　　

○狭西总督孟乔芳奏报。西安附近州县、查出流贼所遗金四百三十二两。银一万三百余两。骡马八十四匹头。妇女九十余口。以闻得上□日、查获金解京。银两、骡马、存留候上□日。妇有夫、及女有父母者、许就彼处认领。不得滥给。无主者著解京。　　

○孟乔芳又奏。妖贼胡守龙等、假焚祝之名。阴行煽惑。聚众数万。自称徐会公。僭号清光元年。造妖符妖印结党倡乱。一日臣方坐署、喧传有数龙自天而下。少顷乡约首送前龙视之乃皇极妖经一卷也。臣随悬赏格。购其渠魁为民人杨仍祖所首。遣副将陈德等领兵擒斩守龙。散其胁从。妖党悉平。疏下兵部。　　

○戊辰。皇太妃薨　　

○礼部左侍郎孙之獬、造本籍淄川县应徵应减钱粮册。进呈并言故明宦官杜勋、吓君惑众。倾明社稷虽明朝内外朋比。紊乱纪纲。不止宦官。然勋罪尤大彰明较著。法无可宥。请敕刑部速处。至于阉人作何留用。作何防范请敕内院慎重定议。勒石垂训得上□日、赋役全书、已经奉上□日裁定。这所造淄川县册著并发。杜勋事在赦前内官已有上□日了该部知道　　

○庚午。总督河道杨方兴等奏言、山东满家洞界连四县穴有千余周回二三百里自明季荒乱频仍。穷民走险。聚众其内。分布四面、各数十里其最著者有羊山、金山大义集、合义集罗家屯桑科集等处。而满家洞、其总名也。元年七八月间劫掠焚杀。殆无虚日臣遣济宁道朱国柱、东兖道章于天率沂临镇兵及各处乡兵往剿。凡四战、皆败之贼势大溃二年正月。复猖獗。会肃王大兵驻济。发满兵捣其巢。杀贼无算贼势益窘。俱窜伏洞中。王留满兵二百同镇兵乡兵六千人困守之。诱斩贼首宫文彩等二十余人。后肃王回京饶余王继至。申明号令。攻贼益力随破随填其穴。歼除殆尽。止余二大洞、为贼老巢。内有重关夹道暗伏火器人不敢入因绝彼汲道。听其自毙。有突出者辄杀之。五月饶余王亦还京臣星夜赴洞复增。调官兵。围守益固。洞内水绝贼皆自缢死。诸洞悉平。人口军器财物尽获疏入。下所司察叙　　

○辛未。遣内大臣何洛会、统领官兵、驻防西安　　

○命南京乡试于十月举行。从科臣龚鼎孳及学臣高去奢请也　　

○吏部右侍郎熊文举、通政使司右通政高有闻吏科都给事中朱徽、各引疾求罢。允之　　

○壬申。山西巡按黄徽允、荐故明工部主事杨蕙芳、刑部主事刘昇祚等十九人。疏下吏部　　

○癸酉。以故明宣府副将侯永宁为洮岷副将　　

○兵部奏请、京卫武学官生双月考验太烦。令改于每年三九月举行从之　　

○甲戌。予殉难署清化同知史灿麟、及妻高氏祭一坛孟县知县王曰俞、祭一坛。　　

○户部奏请直省俵马通行永折每匹徵银三十两从之　　

○乙亥遣山西道监察御史廖攀龙、巡视茶马。　　

○给故明宁德长公主徽研驸马刘有福、银百两地二百晌以资赡养。　　

○礼部左侍郎孙之獬奏请禁止私交得上□日、各衙门官员、拜往宴会。旷职营私明季弊习深可痛恨。著都察院严行禁饬。有故违者该城御史呈报纠参。隐徇者并治其同官往来、及亲戚礼节宴会。不在禁例。　　

○丁丑。礼部右侍郎兼翰林院侍读学士何瑞徵、大理寺少卿陈允丛、各以老病乞休。俱允之　　

○升河南抚标游击苏屏翰、为延绥孤山副将。将才李逢茂为游击管定边副将事　　

○停开采招远县芝山银矿。允登莱巡抚陈锦请也　　

○戊寅。升景州知州谢允复、为河南按察使司佥事、分巡汝南道。　　

○河南道御史王显疏言、治平之道仁义为先。开国之规宽大为本。今广覃恩重科目修律令颁赋书、已称治平之极轨第奉行德意者、廷臣责也臣敢正告之曰断。曰诚曰公断。则朝命夕成而不游移。诚则真心实政而不铺张。公则协和师济而不阻挠一官尽一官之职业、自一事有一事之功效。至于南粮未至、宜发银以贮粟。等威当明、宜分品以定制。傥蒙彩纳、实国计民生之幸。疏入。得上□日、朝廷德意、全在诸司奉行。本内正告廷臣、深切治理积粟事宜、户部酌议具奏分品定制、候上□日行。　　

○己卯。以南京平定。颁赦河南、江北、江南等处。诏曰光岳合而泰阶平。南北一而兵戈息。粤稽往古靡不同符。本朝立国有年。幅员既广。醇朴为治。无意并兼。向来疆场构兵、本欲言归于好。不期寇凶极祸明运永终。于是整旅入关。代为雪耻。犹以贼渠未殄。不遑起居随命二王、誓师西讨。而南中乘衅立君。妄僭尊号。罔念国恤。亟行乱政。重困人民。负四海不义之名。阻东南向化之路。朕用是夙夜祗惧。思救茕黎。西贼既摧。旋命南伐。上托祖宗之休烈。下藉叔父之成谟。定国大将军豫亲王、扶义而东。兵无顿刃。河南江北、次第归诚。甫克维扬、随平江左。金陵士女、绍我见休。既获福藩南土略定。从此轻徭薄赋、可渐进于昇平。将来制度考文、冀徐兴于礼乐。朕念峻命之不易。悼斯民之孔艰。深切痌瘝宜矜诖误。特弘大赉。嘉与维新所有河南、江北、江南等处地方合行恩例。具列于后一、自顺治二年六月初一日昧爽以前。河南江北江南等处地方、官吏军民人等犯罪。无论轻重大小、已发觉未发觉已结正、未结正咸赦除之。有以赦前事相讼告者、以其罪罪之。一、河南、江北、江南等处、人丁地亩钱粮、及关津税银、各运司盐课。自顺治二年六月初一日起。俱照前朝会计录原额徵解。官吏加耗重收或分外科敛者治以重罪凡各派辽饷、巢□刀饷、练饷、召买等项永行蠲免。即正项钱粮、以前拖欠在民者亦尽行蠲免。一、大军经过地方、免正粮一半。归顺地方、不系大军经过者、免三分之一。自顺治二年六月初一日起。至本年十二月三十日止。一、大军克取西安。收复中原。平定江南。文武各官、运筹决胜。汗马著功。并行间兵士俱著该部通行察叙。以凭封赏。一、官吏贪赃。最为民害。自本年六月初一日以后。各抚按司道、及府州县镇协营路军卫等官、并书吏、班皂、通事、拨什库、粮长、十季夜不收等役、但有枉法受赃、及逼取民财者、俱计赃论罪。重者处死。一、南京为江南根本之地绾毂十省应设镇守文武大臣。及各衙门职掌、应因应革各大小官员、应裁应并事宜。著吏兵二部会同九卿科道、详确议奏以凭裁定。一、本朝用兵。纪律素严。秋毫无犯。但恐先声震惊、不无流亡转徙。兹金陵既定。即宜传檄江南各省地方、速令归附。仍立与限期。近者一月。远者三月。各取矱发投顺遵依文册汇奏。若果负固不服、方可加兵其徽宁池太、苏松常、镇等府、矱发民人、作速绥辑。勿致失所一河南、江北、江南等处、并南京文武官绅、及前朝勋臣、倡先慕义投诚归顺者、该部通行察叙具奏定夺。仍许赴京朝见。验其才品、酌量推用。一、归顺地方、前朝建言降谪诸臣、果系持论公平、有裨治理者、吏部具奏召用。其横被诬害公论称冤、曾经荐举、不系贪酷犯赃者并与昭雪录用。一应为民者、准冠带闲住者准致仕。山林隐逸、怀才抱德者抚按奏荐核用一、南直及各省地方、在籍科甲乡绅果系才品素优年力正壮者、令该府州县察明申报抚按具本奏闻一面起送赴京。以俟录用。不许徇情滥举、以衰庸充数其应推应选官员、听吏部详察履历。断自去年甲申三月以前部册为据。倡先投顺。从征有功者。不在此限。一、福王随从文武官员、仓卒回避者、能审识天命。倾心来归。与投顺各官、一体录用。一、东南虽号沃壤。但年来加派叠徵诛求无艺。民力殚竭。深可悯念。凡近日一切额外加派。准照三饷等例。悉与豁免。一、民间贸易资本。虽在赦前应还应取者照旧还取。一、穷民鳏寡孤独笃废残疾不能自存者该府州县申详抚按、动支预备仓粮给养。一、各地方势豪人等受人投献产业人口、及诈骗财物者、许自首免罪。各还原主。如被人告发、不在赦例。追还原主一、明季兴军缺乏行一切苟且之政。立借富纠贪等项名色巧取财物最为弊政除已徵在官外、其余拖欠未完者。悉与豁免。一、河南、江北、江南等处。明季旧官、及军民人等、近因大军经行、仓皇逃避。父母妻子、一旦生离。如有求聚来归者、并无罪责。仍令完聚。一、福藩驭兵无纪。劫掠纵横致民间父子夫妻、不能相保。著地方官多方招辑令各归原主。其收留隐匿之人。概不究罪。一、礼部速颁时宪新历使官民遵行正朔。一、各该地方乡试会试儒学廪增附生员、及每学恩贡一名。正贡一名。俱照登极恩诏例行。各学贫生、听地方官核实、申文该提学官。于所在学田内动支钱米。酌量赈给。一、历代帝王陵寝、有司照例以时致祭。及名臣贤士坟墓、俱严禁奸民掘毁。一、国家遇明朝子孙、素从优厚。如晋德两藩皆待以殊礼。恩赡有加。今江西益淮等府、湖广惠桂等府、四川蜀府、广西靖江府各王、果能审知天命。奉表来归。当一体优待。作宾吾家。一、南京各衙门图书史册、太常司祭器、及天文仪象地理户口版籍、应用典故文字、责令各该衙门官吏。用心收掌。不许乘机抽毁致难稽考。其或散失在民间者、许赴官交纳。酌量给赏。一、江南要地如广德、衢州、赣州、九江等处或控引上游。或扼据形胜应设镇守官员及水陆兵马。兵部确议奏夺。一、新经投顺马步官兵、约有二十余万。除原系各处营制内抽调者应各还原营其新经招募、及久离家乡者通查明白。准散归本籍各安生业。其水师及战舰、仍著领兵官照旧修理。用心操练。一、南直镇江、苏州、常州等府属、浙江绍兴府属、江西、南昌、抚州、饶州、广信等府属、应解。会同馆站价银两、照北直等处恩例。分别蠲免。南直马价草料籽粒银两、恩赦以前、未经徵收者、尽行蠲免。浙江、江西、福建、广东、广西、云南、贵州、应解节裁银两、照地方烦简。斟酌蠲免。一、故明文武大臣、如世守云南总兵官。征巢□刀蜀寇督兵官。及吴禁总兵左良玉闽广总兵郑芝龙等。若能归顺投诚厚加爵位照旧委任。一、蜀楚寇孽、尚未尽殄。其胁从余党能悔罪来归。一概免究有能缚其渠魁以献者、仍从优录用。一、河南、及大江南北、避兵人民团结山寨。诏书到日、并听各还本业赦出前罪。一、南中管兵将领、有曾抗拒王师、畏罪屯聚者、若能率众来归。俱量才擢用。一、各营兵士、伤亡病故者、所在官司、随即埋瘗。仍察明厚恤其家。一营路将领、及侨寓等官。有乘乱扰攘、私带在官兵丁马匹回家者准将原兵原马、照数交官。前罪免其追论。一、自去年五月以后南京文武士绅人等、或以彼处条陈事宜、有犯本朝者、概从赦宥。若奸宄之徒。有以此讦告兴起大狱、摇惑人心者立置重典一、越诉诬告、败俗伤财。该地方户婚田土等事、俱就有司归结。有奸棍讼师。诱陷愚民。入京越诉者、加等反坐。一河南、江北江南直省地方、应解工部营缮司折色料银、砖料银、檾麻银、匠价银、虞衡司、本色胖衣、裤、鞋、盔、甲、腰刀榜纸、麂皮、狐皮、弓、箭、撒袋弦条、民箭、鹿皮、折色料银、翎毛银、牛角、牛筋、银天鹅银虎皮银大鹿银、鹅毛银、活鹿银、小鹿银都水司、本色竹、木、板枋、杉条木、红黄罗、蓆草、岁造缎、生绢吐丝、芒苗苕帚、竹扫帚、笔管、兔皮香狸皮、山羊皮、折色料银、麻铁银、栀子银、蓝靛银、屯田司折色料银、芦课银、自顺治二年六月初一日以前、逋欠在民者。尽与蠲免自本月初一日以后、仍照见行事例分别。蠲免。一各巡按御史以察吏安民为职。须虚心体访。博采公评。察其操守咨其议论核其出纳。阅其判决。务使贤否不淆纠举允。当不许但凭开报、及听信绅衿把持致拂民情。自贻愆咎。一、新附地方、以恤民为第一义。有司有滥准词状。纵容衙蠹。苦害穷民抚按官参提究处。其从前各直省巡按、委理刑官察盘。委府州县访捕。皆是科索纸赎。摉取赃罚。名为除害。实以害民。今一切禁绝。州县仓库钱粮、只许道府时时亲核。衙蠹豪恶、只许告发重治。巡按官必不容循习陋规察盘访捕。假公济私。朘民肥己有负朝廷惠养元元至意一抚按旧习。交际馈遗实长贪赎以后除文移会稿外。不许交相馈送其各院承差人役、止许用二十名、以备赍奏除紧要重大文移外。不得擅差扰累驿递违者重处一、江南人民稠密事绪繁多、一切利弊兴革与民更始。须详细调停整顿所有诏书开载未尽事宜听该地方官不时陈奏以便裁酌施行于戏陟禹迹而方行。大统斯正抚殷遗而若保。天下为家。既定乱以安民。惟更化而善俗。敬敷朕志。式慰舆情。有干有年仍服先畴之乐利。无反无侧共遵王道之荡平布告多方咸使知悉。　　

○故明总兵高进忠、率部将黄中色等六十七人同都御史王燮、御史苏京、自海中云台山上表请降。得上□日、江南既入版图。天下一统。朝廷方招罗俊杰广示包容。总兵高进忠、并文官王燮苏京抒诚归顺。良可嘉悦。著遣官赍诏往喻又马登洪、林庆业等、已曾归顺。后闻福王僭号南京。遂不果来。今福王被擒登洪等心怀疑愧逡巡岛屿殊为可念。特将前罪尽行赦免。亦差官赍诏招徕抚慰。若遵制矱发。幡然来归。许与新顺将帅一体优叙。　　

○庚辰。户部议覆、河东巡盐御史刘今尹疏、请将原食淮盐之汝宁、归两淮巡盐御史管理。原食西和漳县盐之临洮、巩昌、归甘肃巡按兼管从之　　

○故明投降河南总兵太子太保左都督刘洪起疏请回籍。命赴京朝见。另行任用。　　

大清世祖体天隆运定统建极英睿钦文显武大德弘功至仁纯孝章皇帝实录卷之十七


大清世祖体天隆运定统建极英睿钦文显武大德弘功至仁纯孝章皇帝实录卷之十八　　

顺治二年。乙酉。闰六月。辛巳朔。以故明大理寺右寺丞王邦柱为光禄寺少卿　　

○登莱巡抚陈锦疏言东省文武乡绅初以惧乱南逃近皆络绎回籍。请分别南窜月日。系未归顺以前者准给故业仍听荐用其在归顺后者似应酌议处分得上□日回籍乡绅俱准赦罪。　　

○兵部右侍郎金之俊条陈漕务八事一卫所旗军既裁宜另设运官漕卒。一、明季旧艘残毁、宜改用投顺兵船一江南漕船抵济、应于济宁另造剥船、运至津通以便新运一、漕米加耗、应仿明初旧例。正米一石、止加五升。余耗悉除。一、徵收宜责正印、勿委县丞。摧押宜责刑厅勿委通判。领运既有专官、则运总名色不应复设一、漕道宜驻济宁、专管剥运。各粮道至济督运过剥即押回空其有无足额、仍听漕道验报。一、漕额除蠲饷外、计每□山戊不□入数若干除裁减冗员冗兵冗役外计每□山戊不□出数若干较旧额赢余若干。余数应径行改折。随漕征解。一运粮官军除加兑外仍支给坐行二粮。其轻赍余耗、应照地里远近为折数多寡以济造剥工料章下户部　　

○户部议覆两淮巡盐御史李发元疏言两淮盐引、旧例于南京户部关领今南直规制未定盐臣请于臣部急颁盐引、以疏盐利。应先给二十万引、济目前急用其边商纳粟原为边计。今中外一统、防兵无多。应令运司召商纳银依额解部。从之　　

○壬午工部议覆巡漕御史刘明偀疏言旧例额造漕船如江南、浙江、江西、湖广则于各原卫所成造南京、江北、中都、山东则于清江厂、龙江关成造近年以来兵荒扰乱商税无出请于臣部发帑。责委才干司官督造仍照例请差分司以榷关税。庶将来成造之金钱、即可取用于抽分之税额矣疏入得上□日巡漕御史确算奏行。　　

○癸未。通政使李天经以诸司章奏、太繁请严赐申饬。以明职掌。得上□日凡抚镇按臣奏报及贺捷章奏准封进。谢恩者概。免起送举人、止转咨礼部不必具本在籍乡绅、开注简明履历具奏。毋得朦混监司等官、一切事情、悉听抚按代题总镇臣除事关军机及兵马钱粮外。余俱归督抚具题该衙门通行严饬有故违者执法驳参。　　

○直隶曲阳县大风拔木雨雹交作陆地成河禾黍漂没。　　

○甲申靖远大将军和硕英亲王阿济格等疏报、流贼李自成、亲率西安府马步贼兵十三万并湖广襄阳、承天、荆州、德安四府所属各州县原设守御贼兵七万共计二十万。声言欲取南京水陆并进我兵亦分水陆两路蹑其后追及于邓州、承天、德安、武昌、富池口、桑家口、九江等七处。降者抚之拒者诛之穷追至贼老营大败贼兵八次贼兵尽力穷窜入九公山。随于山中遍索自成不得又四出摉缉有降卒及被擒贼兵、俱言自成窜走时、携随身步卒仅二十人为村民所困、不能脱遂自缢死。因遣素识自成者往认其尸尸朽莫辨。或存或亡。俟就彼再行察访俘自成两叔伪赵侯伪襄南侯并自成妻妾二口。获金印一颗。又获伪汝侯刘宗闵并一妻二媳。自成养子伪义侯姜耐妻伪齐侯顾英妻。伪总兵左光先并一妻三子。及术士伪军师宋矮子又获太原府故明晋王二妃其自成两叔及伪汝侯刘宗闵、俱斩于军自成又有妻妾三口、因我兵追急投扬子江死。计我兵追蹑自成及分翼出师败贼。凡十有三战。获驼三十一。马骡六千四百五十。船三千一百八艘。又有故明宁南侯左良玉子梦庚、总督袁继咸、守道李犹龙巡按黄澍率、总兵十二员、马步兵十万、并家口、泊舟于九江之东流县界扬子江中。俱投降。共带大小船艘四万。合计河南属城十二湖广属城三十九、江西属城六、南京属城六共六十三城已尽设官抚定矣奏入。得上□日、逆贼李自成罪恶贯盈神人共怒朕奉行天讨。定乱救民。览王奏报知督兵追剿直至九江破贼众二十余万所获马、驼、船艘、各数千计贼寇荡平臣民抒愤又收降故帅左良玉子左梦庚等兵十万人船四万艘河南湖广江西江南等处尽皆归顺。朕甚嘉悦郊庙社稷祭告礼仪即择吉举行王运筹决胜。茂著勋庸特遣侍臣前赴军中慰劳一应有功内外王公将士作速察叙以凭封赏　　

○都察院左佥都御史涂必泓引疾乞归允之　　

○丙戌。都察院左副都御史刘汉儒等言。顷者南差不用南人特暂时权宜之计。夫天下一统又何南北之分。自今以往凡遇巡按差缺酌量隔省地方资才堪任者坐名上请既所以均劳逸。亦所以畅群情也得上□日、各省巡按御史、南北人一体差用。但家乡邻近者、虽系隔省亦不得差。　　

○礼部定顶带品式。凡十三等公及和硕额驸、起花金帽顶。上衔红宝石一大颗。中嵌东珠三颗。带、用圆玉板四块。四围金镶中嵌绿松子石一颗。一品、起花金帽顶上衔红宝石一大颗中嵌东珠一颗带用方玉板四块。四围金镶中嵌红宝石一颗。侯伯同二品、起花金帽顶。上衔红宝石一大颗中嵌小红宝石一块带用起花金圆板四块。中嵌红宝石一颗。三品、起花金帽顶上衔红宝石一大颗。中嵌小蓝宝石一颗。带用起花金圆板四块。四品、起花金帽顶上衔蓝宝石一大颗。中嵌小蓝宝石一颗带用起花金圆板四块。银镶边。五品、起花金帽顶上衔水晶一大颗。中嵌小蓝宝石一颗。带用素金圆板四块银镶边六品、起花金帽顶。上衔水晶一大颗。带用圆玳瑁板四块。银镶边。七品、起花金帽顶。中嵌小蓝宝石一颗。带用素银圆板四块。八品、起花金帽顶带用明羊角图板四块。银镶边。九品、杂职起花银帽顶带用乌角圆板四块银。镶边举人金雀帽顶高二寸带用八品青袍。蓝边披领同生员银雀帽顶。高二寸带用九品蓝袍青边披领同外郎耆老乌角葫芦顶衣及披领、皆纯青耆老无披领。各绘图以进得上□日、依议仍谕通行内外文武各衙门如式遵行以辨等威。官员越品僭用及民间违禁擅用者重治不宥。凡应用东珠者、勿过三分。如用三分以上、即同违式　　

○丁亥。赐进贡鄂尔多斯部落温冲台吉、朝衣雕鞍等物　　

○命翁牛特部落故郡王孙杜棱之孙波托和袭爵。赐角弓、数珠各一。　　

○以一等梅勒章京兼半个前程沙济德尔格尔、为三等昂邦章京。以其征山东、入山海有败贼功也　　

○戊子。登莱巡抚陈锦、劾故明吏部郎中刘应宾、纵子珙倡乱投逆。宜籍珙家。应宾自南中回籍、并请酌议处分。得上□日、回籍乡官、已概准赦罪。刘应宾姑免议。刘珙家产本应入官、但应宾既已宥罪、则珙产应归其父。嗣后南逃官。无父子兄弟者、方许籍其家。如有父子兄弟、俱照此例给与各抚按确察以闻　　

○己丑。河决王家园。　　

○庚寅。以流寇荡平遣侍卫坤巴图鲁赍书往谕和硕英亲王阿济格等曰。顷者览王奏捷知王与诸将同心奋勇。扫灭逆寇。克奏肤勋。不胜喜悦。念王及行间将士、驱驰跋涉悬崖峻岭深江大河、万有余里亦可谓劳苦而功高矣今寇氛既靖。宜即班师其左梦庚、及河南北招抚兵丁亦与偕来余兵应留□□口□儿军伍、或散归田里王与诸大臣商确行之故明晋藩二王妃可优礼卫送来京　　

○陕西总督孟乔芳以秦属有司、仍袭故明陋习每一官莅任辄有铺设其费多至一二千两不等请行严禁以苏民困得上□日地方官贪婪不悛深可痛恨一切铺设银两宜严行禁革倘仍前滥取害民该督抚按纠劾究治毋得姑息　　

○辛卯以流寇荡平遣户部尚书英俄尔岱告祭圜丘礼部尚书郎球告祭方泽。吏部尚书巩阿岱、告祭太庙兵部侍郎朱玛喇告祭社稷。圜丘祝文曰。臣祗承天命遣靖远大将军和硕英亲王阿济格等统率禁旅扑灭流氛楚豫之民、望风纳款南中左梦庚等十余万众相率归降指顾驱除不遗一矢此皆上帝默佑所致敬告武成尚歆格之余文同　　

○是日上御殿摄政王多尔衮率诸王贝勒贝子文武群臣上表行庆贺礼　　

○赐吏部侍郎陈名夏户部侍郎谢启光、王公弼礼部侍郎孙之獬、兵部侍郎刘余祐、金之俊、刑部侍郎提桥、党崇雅、工部侍郎赵京仕、李化熙、都察院左副都御史刘汉儒、各红纱蟒衣一袭。　　

○擢陕西道御史赵开心、为都察院左佥都御史　　

○户部议覆、山西巡按黄徽允疏言、江南额赋、较他省独重。百姓久称苦累漕白二粮、与岁供绢布、其尤甚者也漕运归官兑、则需索可省白粮归官解、则民困可苏。应悉如御史言。其库贮绢布、见存无多。应解本色一年。嗣后再议。从之。　　

○壬辰定文武官员品级御前内大臣、固山额真、六部尚书、都察院、理藩院、承政、昂邦章京、多罗额驸、为一品。内三院大学士、六部侍郎、都察院、理藩院参政、銮仪卫官二员、梅勒章京、护军统领、前锋统领、镇守盛京京城总管官、贝勒壻多罗额驸、摄政王下内大臣、为二品。御前头等侍卫、内三院学士、六部满洲启心郎、六部都察院理事官、銮仪卫官四员、甲喇章京、管前锋参领五城满洲理事官、护福陵昭陵总管各二员、镇守盛京。两翼副管官督催匠役总管官二员、镇守宁古塔雄耀、凤凰各城总管官、固山额驸摄政王头等护卫、辅政王护卫七员亲王郡王下各护卫六员、摄政王管仪仗官二员、为三品。御前二等侍卫内三院侍读、都察院理藩院满洲启心郎、副理事官主事六部汉启心郎、副理事官、主事銮仪卫官六员、国子监察酒赞礼郎、五城满洲副理事官、牛录章京、守太庙总管官二员、护福陵昭陵副管官各四员镇守盛京京城各旗章京、在外各城镇守官在外总管藩牧官、摄政王下二等护卫、辅政王下护卫七员、亲王下护卫六员、郡王下护卫四员、贝勒下护卫六员、镇国公辅国公壻、摄政王亲王下各管仪仗官二员、为四品。御前三等侍卫、銮仪卫官八员、半个牛录章京、守太庙官六员、护福陵昭陵官、迎送使、管墩台两翼官、驻防锦州护军校蒙古旗添设闲散官、旧设巡哨章京、总管牛羊蕃牧官、摄政王下三等护卫、辅政王下护卫九员、亲王下护卫八员、郡王下护卫五员、贝勒下护卫四员、贝子下护卫六员、公下护卫四员、摄政王亲王、郡王下各管仪仗官二员、贝勒下管仪仗官一员、为五品。内三院、六部都察院、理藩院、他赤哈哈番、造满汉历日他赤哈哈番、銮仪卫官十员、护军校、骁骑校、摄政王下管仪仗官四员、亲王郡王贝勒下各管仪仗官二员、贝子管仪仗官一员、为六品。内三院、六部、都察院、理藩院笔帖式哈番、两翼教习三员、贝子下管仪仗官二员、公下管仪。仗官一员、为七品公下管仪仗官、二员、为八品。诸王贝勒下长史各照初授品级其汉官品秩俱仍旧制　　

○以喜峰口驻防章京哈克萨哈为四品。吴纳哈岱等七员、俱五品　　

○谕选部院衙门笔帖式年久才能者半授他赤哈哈番。半授笔帖式哈番　　

○定部院衙门官兼牛录章京者品与理事官同。半个牛录章京、及管半个牛录章京事并部院办事无世职者、品与副理事官同　　

○谕六部都察院。朝廷设官分职、各有专司。都察院及科道官、原为耳目之寄。凡有政治缺失。贤人蔽抑。不肖贿进。及诸司忽略职事。推诿稽延贪饕作弊。并官民冤苦等事即指名据实明白陈奏。斯为称职。若浮泛揣摩辄具章奏言既失实。事必难行。是以耳目之寄。反闭塞耳目也。至在内六部文武衙门、在外督抚镇按道府州县营卫等官均属政事之司果能矢忠矢公。清廉勤慎各尽职业天下自致太平若乃舍已职掌。越俎出位妄言条奏徒博虚名。贻误政事实心为国之人。断不如是。明季诸臣、窃名誉贪货利树党与肆排挤以欺罔为固然。以奸佞为得计。任意交章、烦渎主听。使其主心志眩惑。用人行政、颠倒混淆。以致寇起民离。祸乱莫救。覆辙在前、后人炯鉴。亟宜痛加悛改。岂容仍袭故套、以蹈颠蹶。今天下已将混一百事创始。政务殷繁一切事宜当从实遵行。其含糊无用之言必不可听以后内外大小诸臣宜共体此意永为遵行倘或故违究治如律。该部院作速。通行传示归化城土默特部落章京古禄格等贡驼马宴赉如例　　

○河南巡按甯承勋奏言中州地方初定一切经费皆取足于本省钱粮倘熟地蠲免太多恐应用不敷反滋私派。臣以为除荒田免科外已报熟者悉徵之便章下所司确议　　

○癸巳。命内院大学士太子太保兵部尚书兼都察院右副都御史洪承畴、以原官总督军务招抚江南各省地方　　

○礼部奏言本朝旧例、秋祭太庙。于七月十五日。用牛羊致祭是日、福陵献酒果香烛。故明时例、以七月朔祭太庙用牛羊是日各陵不献酒果香烛。以七月十五日祭陵用牛羊是日太庙不献酒果香烛。得上□日、太庙。及盛京四祖庙。俱照故明例以七月朔日用牛羊致祭是日陵上不必献酒果香烛中元节仍用牛羊祭陵是日太庙、及盛京四祖庙、不必献酒果香烛　　

○保定巡抚郝晋。疏请定优免画一之规。得上□日、户礼二部酌定品官、及举贡生员杂职吏典、应免丁粮其废官、黜弁、粟监、赀郎、俱与民间一例当差有冒滥优免者该抚按劾治　　

○凤阳巡抚赵福星疏言、盐课为军需所关。今各商所行皆前朝旧引。其中不无混冒请速给新引、以裕国课得上□日、户部即与给发　　

○甲午。铸给招抚南方总督军务大学士关防　　

○授庶吉士白允谦、为内翰林秘书院检讨。吕崇烈为内翰林弘文院检讨　　

○定诸王、贝勒、贝子、宗室公顶带式辅政王及诸亲王。帽顶、上下坐、各嵌东珠四颗。上下节各嵌东珠一颗。金佛、嵌东珠五颗。帽后金花、嵌东珠四颗。带、每板嵌东珠四颗。猫睛一颗。多罗郡王。帽顶、上下坐各嵌东珠三颗。上下节、各嵌东珠一颗。金佛嵌东珠四颗。帽后金花、嵌东珠三颗。朝带、每板嵌东珠二颗。猫睛一颗。多罗贝勒。帽顶、嵌东珠七颗。金佛嵌东珠三颗。帽后金花、嵌东珠二颗。朝带、每板嵌东珠二颗。固山贝子。帽顶、嵌东珠六颗金佛嵌东珠二颗。帽后金花、嵌东珠一颗。朝带、每板嵌东珠一颗。。固伦额驸同。镇国公帽顶。嵌东珠五颗金佛、嵌东珠一颗帽后金花、嵌松子石一颗。朝带、每板嵌猫睛一颗。辅国公和硕公主之夫和硕额驸帽顶、嵌东珠四颗。金佛、嵌东珠一颗帽后金花、嵌松子石一颗。带、每板嵌猫睛一颗。　　

○鄂尔多斯部落喇嘛塔尔尼齐等、贡驼马。宴赉如例　　

○乙未除割脚筋之刑从刑科都给事中李士焜请也　　

○丙申。夜月食　　

○裁大同府清军同知　　

○丁酉谕直省武科中式名数俱照旧额　　

○陕西巡按黄昌允以决囚日期奏闻得上□日以后重辟、如奉就彼处决之上□日该巡按御史即同地方官遵行。如奉监侯再审之上□日地方官毋得轻决著法司察往例、先期汇奏。转行各巡按御史会同监司等官从公研审。情真罪当者、报部覆奏侯上□日处决其事有冤抑情可矜疑者。径自奏闻　　

○庚子。以故三等甲喇章京季穆达叔毕赫得、阿苏喀弟缪察纳、牛录章京布泰兄子祁成固詹巴子郝善、各袭职　　

○降顺天府府尹陈培基为知州。以其将涿州入官绝地、断给所亲也　　

○癸卯。命恭顺侯吴惟华、为太子太保兼都察院右副都御史总督军务招抚广东　　

○升礼部左侍郎孙之獬为兵部尚书兼都察院右副都御史、翰林院侍读学士、提督军务招抚江西尚宝寺卿黄熙允、为兵部右侍郎、兼都察院右佥都御史、招抚福建原任大同巡抚江禹绪、仍以兵部右侍郎、兼都察院右佥都御史、提督军务、招抚湖广刑部郎中丁之龙、为兵部右侍郎兼都察院右佥都御史、招抚云贵。　　

○定国大将军和硕豫亲王多铎等奏报、大师已定南京。随令贝勒博洛固山额真拜尹图、阿山等、率领官兵。直趋杭州。持檄招抚浙省。迨我兵至杭、贼分两路迎敌。大败之。是夜、贼兵悉渡钱塘江逃窜。我军追至江岸驻营。贼兵见之。以为江潮朝夕有信。我军必致被淹。乃潮水连日不至。阖郡惊为神助。潞王大恐遂率众开门纳款浙西、湖州、嘉兴、浙东、绍兴、宁波、严州等府亦皆归顺。绍兴淮王渡江来见。复遣人至湖州、絷周王眷属。移杭安置。收总兵王之仁所部兵将二万五千人。又闻杜阳王、在庐州、和州作乱随令总兵官吴兆胜等、率师往剿。获杜阳王、并其妻子疏入得上□日、览王奏报、官兵进取杭州。潞王势穷归顺。浙江各府、尽报遵依。总兵王之仁、率众投降。杜阳王作乱擒获。俱知道了。王频奏奇勋。朕甚嘉悦。有功将帅官兵、速行察叙。　　

○礼部议覆、试御史吴赞元疏言、每日应令翰林六科、及中书等官、各轮一员。随奏事官同进记注得上□日已有满洲记注汉官记注、且不必添。　　

○甲辰。命湖广道试御史吴赞元巡按江西。云南道御史宋一贞、巡按湖南、陕西道试御史马兆煃巡按湖北　　

○增设钦天监繙译笔帖式哈番四员　　

○乙巳九卿科道会议、江南设官因革裁并事宜。有议留六部都察院、操江巡江府尹国子监六科者。有议立都督府以亲王领之

□山戊不□一更代留户兵工三部侍郎量裁司官。改御史各差为大差统于北都察院提学用翰林、统于内院设布按两司。尽去南京名色。并改应天府名色者。有议留副都御史一员、摄操江事御史六员巡城巡江科三员。兼摄六科者有议六部各留侍郎一员量裁司官。留科二员道四员者有议六部堂官俱应分设如行在例操江归北兵部巡仓巡城归北都察院者各持一议互有异同而请设部院科道衙门、率居其半。更有云、我朝定鼎北京当以南京为陪京者吏部侍郎陈名夏等以国家定鼎神京居北制南必不当如前并称都会宜去京之名存设官之实户兵工三部各自北差侍郎及各司官、如饷司分司例。操江亦自北差管江防事务巡城、巡江、巡仓、俱并都察院作大差国子监、自北差、作养东南十省人材。兵马司照旧巡缉余悉应裁汇疏奏入得上□日、南京著改为江南省。设官事宜、照各省例行。但向来久称都会地广事繁诸司职掌、作何分任。听总督大学士洪承畴到时酌妥奏闻　　

○以殉难副将常鼎子启侯、荫銮仪卫指挥佥事参将陈国才子其忠、荫銮仪卫实授百户。　　

○命狭西乡试于十月举行　　

○先是都察院左副都御史刘汉儒、疏劾宣大巡按张鸣骏所荐宣府推官沈宜、系原任吏部侍郎沈惟炳子在任凭籍父势久招物议鸣骏乃荐为科道显属徇情并劾惟炳在吏部时曾选两仆沈永宁、沈顺祯、为典史冒滥官常并宜斥逐有上□日责问鸣骏鸣骏仍称沈宜才品堪补擢任汉儒复言、沈宜名曰明经实系假借。其部试文章乃同乡贡士钱锡爵代作。及履任、文移悉听吏书播弄。疎愚已甚。何以厘剔刑名疏入。得上□日、张鸣骏著再从实回奏。沈宜革职并锡爵、永宁、顺祯、俱提解来京究问。　　

○丙午允礼部请。各坛及太庙读祝停读汉文。止读满文。仍增设满读祝官八员。一切典礼俱照国朝旧制行　　

○铸给招抚广东、江西、福建、湖广、云贵各关防　　

○以大学士洪承畴赴江南、赐蟒衣、鞾、帽、银盘、雕鞍、大帐房驼马等物定给路费每月银一百五十两。随行书役旗尉等十三人、各给袍帽、帐房、马匹。　　

○定河南乡试取。中额数九十四名。山东孔裔、照旧用耳字号。中一名。　　

○允礼部请、颁科场事宜。因谕明朝宗室例不出仕末季破例进用、遂致扰民。竟亡其国。今正欲平治天下。岂可复用此曹、以滋扰害以后概不准用。已用者。俱著解任其考取举贡生员、永行停止。使为太平之民。　　

○大理寺卿房可壮等奏言、臣寺职司刑名旧有合律、照驳番异之例凡内外问拟俱送寺覆拟。当者奏闻归结。不当者、奏请再讯无非慎重狱情之意。迩来惩前代稽延之弊一切务为简捷。即重如人命亦止凭绿头牌面奏先行处决后补招疏。似非良法莫若以照驳番异之职还归臣寺而其要在蚤定律令慎选刑官。庶几明允之治、可以复见矣。得上□日大理寺职掌、准照旧例举行。律令候即颁发。刑官著慎加遴选。该衙门知道　　

○直隶元氏行唐定州广平曲周钜鹿晋州等州县。大雨雹　　

○丁未。宣大总督李鉴清察故明代藩宗禄以闻。得上□日。明朝宗室故绝者产业入官。见在者分别等次酌给赡田入民册内其则例户部定拟　　

○登莱巡抚陈锦以巢□刀平巨寇张广等奏闻　　

○宣大总督李鉴山西巡抚马国柱以巢□刀平岚县土贼奏闻　　

○戊申。改应天府为江宁府。府尹为知府　　

○遣四川道监察御史张濩巡按浙江河南道监察御史王显巡视两浙盐课　　

○陕西总督孟乔芳奏报、回回国天方国表贺平定燕京。来贡玉石等物。命察收贡物。仍谕督臣将贡使安顿馆驿。加意抚恤。以称朝廷柔远至意　　

○投诚伪东平侯刘泽清、奏请奉母回籍。不允。仍令赴京朝见　　

○赐大学士洪承畴、蒙古人六户　　

○赐敖汉部落固伦公主缎疋、衣服黄金百两。并赐公主子墨尔根巴图鲁齐伦巴图鲁、鞍马、玉带等物　　

○己酉裁芦沟桥拱极城兵　　

○山西泽州、平顺、襄垣、屯留、潞城等县雨雹。　　

○招抚云贵右侍郎丁之龙、条陈滇黔事宜。一、酌用督抚监司一给土司敕印一沐国公宜封王爵。一、豁免增添钱粮。一、仍留旧设兵马。一宽宥罪犯。一、速设驿站。一、暂免薙头。一、开科取士一、酌用投闲官员一、换给印信。一、请设满洲官。一、自请加衔。一、请给家口养赡。下所司知之　　

大清世祖体天隆运定统建极英睿钦文显武大德弘功至仁纯孝章皇帝实录卷之十八


大清世祖体天隆运定统建极英睿钦文显武大德弘功至仁纯孝章皇帝实录卷之十九　　

顺治二年。乙酉。秋七月。庚戌朔。享太庙。上亲诣行礼　　

○遣官诣盛京祭四祖庙　　

○赐进贡鄂尔多斯部落沙格杜尔台吉等、银器、弓矢、蟒缎等物有差　　

○辛亥以甯献功为陕西掌印都司。故明游击张圣德、为山西掌印都司。　　

○壬子。命多罗贝勒勒克德浑、为平南大将军。同固山额真叶臣等、往江南。代定国大将军和硕豫亲王多铎。　　

○摄政王多尔衮、遗书定国大将军和硕豫亲王多铎等曰。王遣多罗贝勒博洛等、招抚苏州杭州绍兴等四府。又招抚潞惠等王。及王之仁等官兵已悉知之。大兵日久劳苦。王可亲率诸将士还京。今已遣多罗贝勒勒克德浑、固山额真叶臣、总督洪承畴等代王俟贝勒勒克德浑等到日、一切事务、交付伊等。王所统将士可留满洲每旗护军参领一员。每甲喇护军校一员。每牛录护军二名骁骑营每甲喇下章京一员。不留兵汉军每翼梅勒章京一员每旗章京一员。每甲喇骁骑校一员每牛录马兵五名益贝勒勒克德浑等军红衣炮、留置南京炮手绵甲兵俱带回勒克德浑、已尽率此处护军南行。王处所余护军俱带回南京著改为江南省。应天府、著改为江宁府。设知府、不设府尹。掌印指挥管屯指挥、暂留。余指挥俱裁去。其卫所改为州县俟天下大定从容定夺。福王宗室在任者悉改补别员彼处所铸钱。留充兵饷洪武陵设守陵太监四名人丁四十名。仍给地二百晌以供祭祀护守之用余悉入官。洪武祖父陵、不必监守。地亩人丁悉入官。新投诚官、刘良佐、刘松、李本深、张天禄等、应否带回及彼处安置、王等酌行。其太子福王、及诸王、并王铎钱谦益陈洪范、张秉贞等、俱带回。公侯伯等应否带回、王等酌行。蒙古人员、尽行带回。　　

○赐招抚南方内院大学士洪承畴敕曰。朕以江南初经归命。其余各省、远迩未同。恐已归者尚多惊疑。未附者或怀观望。保厘南土、实赖股肱。是用命卿招抚江南各省地方总督军务兼理粮饷暂离阙廷驰往江南昭宣德意。一遵近日恩赦诏赦核实举行使新附兆民咸沾实惠。凡满洲大兵直省官兵各有统领卿宜会同固山额真叶臣。及督抚镇等官调遣约束其有不法扰民在各旗旗下者即移文咨会依法处治毋使困民江南各省已经归顺者即责成抚按问民疾苦兴利除害速图善后之策未归顺者先以文告再三晓谕。果不服从方可加以师旅即有攻讨亦以平定安集为先其间进止机宜密与平南大将军贝勒勒克德浑、参酌施行。其深山穷谷声教未通或有顽梗无知乘机啸聚。即移檄抚镇等官多方解散如有不悛、速令剪除凡南方降服水陆诸军宜移会各督抚挑选精壮参用满汉教成水军以备不时调用军资粮饷俱从各省地方通融支给如有福王新设兵丁尽行革除其额军应汰老弱及解散降民须申饬各督抚安插得宜毋令失所凡关国计民生大利大害、不时驰奏。请上□日兴革。其山林隐逸、及故明废绅。才德堪用者。从公咨访徵。聘来京或军前先委署事者开列上闻下部察核实授所。属文武有才望出众御侮保民、显著成绩者特疏荐擢如奸贪庸懦、即奏请罢斥、毋延时日、致误地方。至用兵之际有稽迟粮运违误军机。或临阵退缩。设良冒功及借军兴以剥民、侵兵饷以肥已者文官五品以下武官副将以下皆以军法从事镇道等官飞章参劾其江宁江西湖广及将来归附各省悉听节制敕中开载未尽事宜准便宜举行。卿以辅弼忠贞膺兹重寄宜开诚布公集思广益慎持大体。曲尽群情期于德威遐布南服永清朕方崇带砺用答肤功。毋得因循轻率偏执乖方有负倚托至意钦哉　　

○癸丑镇守淮扬等处固山额真准塔等奏报、故明东平侯刘泽清率所部兵丁并文武各官归顺原住石城岛总兵马登洪朝鲜总兵林庆业、亦率众投降　　

○甲寅工部奏请颁给督抚等。官旗牌查会典开载京营总督、旗牌十二副各边总督、及挂印总兵官、十副。提督、八副。巡抚、六副。总兵、副将、五副参将、游击、三副。今俱应照例颁给。从之。　　

○乙卯。允吏部议和硕豫亲王多铎委署江南官职三百七十三员、准其实授。以故明通政使刘应宾、为都察院右佥都御史。巡抚安庐池太、兼理军务总兵土国宝、为都察院右副都御史、巡抚江宁总理粮储军务。给事中庄则敬为按察使司佥事、徽宁道。何家祚、为按察使司佥事、淮海道。罗志儒、为布政使司参政、安庐道。王之晋、为按察使司副使、苏松道。司业李景廉、为按察使司副使、常镇道。编修张星、为按察使司佥事、滁徽道。御史王懩。为布政使司参议、苏松常镇粮储道。张兆罴、为布政使司参议、淮宿道。周亮工、为两淮都转运盐使司运使。贡生王相业为布政使司参议、凤泗道。高岐凤、为布政使司参议池太道监生刘汉式、为布政使司参议、扬州道。余俱依用　　

○丙辰以都督同知谢宏仪、为右都督、招抚广西　　

○浙江总督张存仁疏言、近有借口薙发、反顺为逆者。若使反形既露。必处处劳大兵巢□刀捕。窃思不劳兵之法、莫如速遣提学、开科取士则读书者有出仕之望而从逆之念自息行蠲免薄税敛则力农者少钱粮之苦、而随逆之心自消得上□日开科以取士薄敛以劝农诚安民急务。归顺各省、准照恩诏事例、一体遵行。　　

○戊午谕礼部。官民既已薙发。衣冠皆宜遵本朝之制从前原欲即令改易。恐物价腾贵、一时措置维艰故缓至今日。近见京城内外军民衣冠遵满式者甚少。仍著旧时巾帽者甚多甚非一道同风之义。尔部即行文顺天府五城御史晓示禁止官吏纵容者访出并坐。仍通行各该抚按转行所属、一体遵行　　

○遣浙江道试监察御史王应昌、巡按浙江云南道试监察御史朱廷翰巡按宣大　　

○陕西总督孟乔芳疏言、秦省兵制、部议已定自应恪守但四川献贼、尚在肆逆。则兴安汉中一带实为冲要。非驻重兵、恐不足以资防御而张挞伐。况投顺各官。各带有军丁。其愿务农、并老弱不堪者、谕令归业。其余原非耕田安分之辈收之则为兵。解之复为盗。臣深切隐忧。故权陆镇之重轻、总计设兵一十为万五千之数内步兵七万名。马兵三万五千名。俟川省平定之后逃亡不补。即可渐减矣。下部议奏。　　

○己未。增铸户部印一颗。　　

○以祝世允为户部侍郎。　　

○允吏部议。和硕英亲王阿济格委署湖广江南江西官职五十员、准其实授。以故明兴国州知州何鸣銮为都察院右佥都御史、巡抚湖广等处提督军务投诚伪官李之纲为湖广按察使司佥事郧襄兵备道白身张佐为湖广按察使司佥事。管分守荆西道参议事陈五鼎为湖广按察使司佥事荆西兵备道余俱依用　　

○以故明凤阳巡抚高斗光为兵部右侍郎兼都察院右副都御史巡抚偏沅等处、提督军务、兼理粮饷。刑部右侍郎潘士良为兵部右侍郎、兼都察院右佥都御史、抚治郧阳等处。提督军务。　　

○升山西阳和道副使南洙源为湖广布政使司参政、管左布政便事。山东督粮道参政李嵩为湖广布政使司右布政使大理寺寺正李之茂、为湖广按察使司副使水利道调淮徐道副使萧时彦为湖广按察使司副使武昌兵备道扬州道佥事王尔禄、为湖广按察使司佥事管分守武昌道参议事。以故明山西按察使杨本针为湖广按察使司按察使。山东驿传道副使胡来陛为湖广按察使司副使、兼布政使司参议、督粮道。山西大同道议李汝标为湖广布政使司参议、兼按察使司佥事、驿传道。淮徐道佥事范鸣珂、为湖广按察使司佥事下江防道。江西水利道佥事刘开文、为湖广按察使司副使兼布政使司参议、下荆南道。　　

○改淮海道副使李丕著以山东按察使司副使、兼布政使司参议漕储道　　

○庚申。以工科给事中朱鼎□□清。系故明宗室。赏银令致仕　　

○乌朱穆秦部落车臣亲王来贡马。宴赉如例。　　

○调山东莱州道参政崔光前为湖广布政使司参政兼按察使司佥事分巡湖北道山东济宁道参政朱国柱为湖广布政使司参政兼按察使司佥事岳州兵备道东昌道参政李栖凤、为湖广布政使司参政兼按察使司佥事分巡上荆南道兖西道参政章于天为湖广布政使司参政、兼按察使司佥事荆南兵备道武德道参政高士俊为湖广布政使司参政分守下湖南道济南道参政李翔凤为湖广布政使司参政兼按察使司佥事上江防兵备道山西冀南道参政马鸣佩为湖广布政使司参政、兼按察使司佥事分巡下湖南道升直隶蓟州知州曹泰然、为湖广按察使司佥事管分守湖北道参议事山东平度州知州李懋祖为湖广按察使司佥事郴桂兵备道河南怀庆府推官李家选为湖广按察使司佥事、管分守上湖南道参议事直隶永平府推官褚应于为湖广按察使司佥事、靖州兵备道。　　

○壬戌。以内翰林弘文院学士李若琳为礼部左侍郎。内翰林秘书院侍读学士高尔俨为礼部右侍郎俱仍兼原衔。　　

○加招抚广西右都督谢宏仪兼都察院右副都御史提督军务　　

○升顺天府府丞李鲁生为府尹。　　

○转兵科右给事中向玉轩为户科左给事中。升礼科给事中孟明辅为工科右给事中。户科给事中郝杰为兵科右给事中　　

○甲子上太祖武皇帝孝慈武皇后太宗文皇帝玉册玉宝于太庙先一日太常寺官设册宝案于太庙内神位前是日、礼部鸿胪寺官设册宝案于武英殿内院官奉册居左。宝居右。并祭文置各案上。设贮册宝彩亭于武英殿门外。陪祭各官、先至太庙门外序立。不陪祭官员、于午门外序立皇上出武英殿。遍阅册宝祭文行一跪三叩头礼毕西向立内院官奉册宝、授与捧册宝官、安置彩亭内。送入太庙午门外各官跪迎。太庙大门外各官亦跪迎册宝由太庙中门进至前殿奉安毕。礼部尚书觉罗郎球、大学士刚林、学士伊图、进后殿。行一跪三叩头礼毕。郎球捧太祖武皇帝神主、伊图捧孝慈武皇后神主、刚林捧太宗文皇帝神主、安于前殿。行一跪三叩头礼毕。赞引官引代祭官由右门进。各官由左右门进。序立。典仪官赞乐舞生就位。执事官各司其事。赞礼官赞就位。代祭官就位协律郎赞奏开平乐。行迎神礼。鸣赞官赞代祭官同各官行三跪九叩头礼。典仪官、赞进册宝。赞引官引代祭官至香案前鸣赞官赞跪。赞进册。捧册官蒋赫德刘清泰、恩格德、跪从案上取册将册以次跪进于代祭官。代祭官受册献讫。授内院大学士刚林、祁充格学士伊图等、跪接置于各案。赞宣册宣册官刚林、祁充格、伊图、各跪册案前、宣毕。行三叩头礼。赞进宝。蒋赫德、刘清泰、恩格德、跪从案上取宝、以次跪进于代祭官。代祭官受宝献讫。授刚林、祁充格、伊图等跪接置于各案上赞宣宝宣宝官刚林祁充格、伊图等跪各宝案前宣毕。行三叩头礼赞礼官赞叩头代祭官三叩头毕赞复位代祭官复位。赞行礼代祭官同各官行三跪九叩头礼礼毕。典仪官赞行初献礼。太祖神主前甲喇章京陈泰、献帛侍卫噶布喇、穆成格、献酒。太宗神主前、侍卫巴泰、献帛。侍卫穆理玛、献酒。协律郎赞奏寿平乐献毕。乐暂止。赞礼官。赞跪。代祭官跪。各官亦跪。鸣赞官、赞宣祝。宣祝官一跪三叩头。捧祝文跪宣。文曰。维顺治二年。□山戊不□次。乙酉。七月。庚戌朔。十五日甲子。孝孙嗣皇帝遣英俄尔岱、代告于太祖承天广运圣德神功肇纪立极仁孝武皇帝孝慈昭宪敬顺庆显武皇后神位前曰前者宣扬功德已加尊谥。今恪遵典制。造成玉册玉宝敬献几筵。尚飨。太宗文皇帝前祝文同宣毕赞礼官赞叩头代祭官三叩头宣祝官捧祝文跪进于神主案上三叩头毕典仪官赞行亚献礼献酒如前仪协律郎赞奏嘉平乐献毕乐止典仪官赞行终献礼。献酒复如前仪协律郎、赞奏雍平乐献毕。乐止典仪官赞彻馔。协律郎赞奏熙平乐。彻毕。乐止。协律郎、又赞奏成平乐行送神礼鸣赞官赞代祭官及各官行三跪九叩头礼礼毕乐止典仪官赞捧祝捧帛诣燎所乐奏捧祝捧帛官一跪三叩头捧祝帛送于燎所代祭官退立于拜位之东西向既过。复回拜位鸣赞官、赞礼毕代祭官与各官同出　　

○是日中元节遣官祭福陵昭陵　　

○浙江总督张存仁引年乞休。不允。　　

○乙丑。以陕西西安延安两府被贼蹂躏特甚。免本年额赋之半。其余六府、一州、各免三分之一。　　

○以礼部郎中庄宪祖、为吏科给事中。中书舍人杜立德、为户科给事中。梁维本、为礼科给事中。国子监博士李运长、为兵科给事中。太常寺博士郝璧、为刑科给事中。行人司行人许作梅、为工科给事中户部郎中王昌允、为福建道监察御史。刑部郎中柯士芳、为湖广道监察御史顺天府推官邓孕槐、为广东道试监察御史户部主事史詥为广西道监察御史。礼部郎中苏铨为山西道监察御史刑部郎中贺楩、为贵州道监察御史。礼部主事罗国士为陕西道监察御史。户部郎中赵＜山耑＞、为四川道监察御史。礼部郎中朱鼎延为云南道监察御史刑部员外郎许宏祚为陕西道监察御史工部员外郎吴达为浙江道监察御史国子监博士李森先、为江西道试监察御史。刑部员外郎宋调元为福建道监察御史工部主事卢传为湖广道监察御史兵部郎中李嵩阳为广东道监察御史工部郎中王守履为广西道监察御史　　

○丙寅以制顶带赐公及一品官金六两。玉四块二品三品官金各六两。四品官金五两。五品官金四两。六品官金一两银三两玳瑁四块。七品八品官金各一两银三两。　　

○工部奏言芜湖、杭关、龙江、荆州、清江、五处。每年例抽税银计十二万九千六百三十一两四钱有奇请差本部官抽分。从之　　

○丁卯赐大同总兵官姜镶蟒衣、貂裘、顶带、鞾帽、鞍马。副将鲁国男蟒衣、貂裘、鞾帽。　　

○升通政使司右参议王万象为顺天府府丞。吏部郎中孙昌龄、为尚宝司卿。　　

○升太原府知府王任重为山东按察使司副使武德兵备道刑部郎中张祺为山东布政使司参议分守青登莱海防道兵部郎中李嘉彦为山西布政使司参议兼按察使司佥事阳和道兵部主事冯思标为陕西按察使司佥事分巡关内道兵部主事荣尔奇、为山西按察使司佥事分守冀南道以故明山东水利道副使宋炳奎为山东按察使司副使兼布政使司参议督粮道陕西关南道佥事尚衍为山东按察使司佥事分巡兖西道　　

○戊辰。户部奏言上供钱粮向皆取办于上林苑监四署而光禄寺实统之今后凡有供应。该署办送该寺。验明转进。所需银两。臣部按季给发。至马政原隶兵部。今给各镇马匹、臣部买应未便、应仍归兵部市买臣部给银。从之。　　

○内大臣何洛会。河南巡抚罗。绣锦等奏报我兵进克西平县贼首刘洪起等伏诛。汝宁等处悉平下部议叙。　　

○流通河水涨。兑西新筑月堤三处俱决。　　

○己巳。摄政王遣甲喇章京巴都等、还靖远大将军和硕英亲王阿济格等军谕之曰。此来遣人迎劳。原以兵丁远行劳苦故也至于王及行间大臣。本应遣官特迎。但尔等先称流贼已灭李自成已死。贼兵尽皆巢□刀除。故告祭天地太庙。宣谕中外。后又言自成身死是真。战败贼兵。凡十三次。则先称贼兵尽歼者。竟属虚语。今又闻自成逃遁。现在江西。此等奏报情形。前后互异以此谕众已骇听闻况经祭告。天地太庙。岂有如此欺诳之理。又尔等既称在江西候上□日乃。竟启行前来。若果候上□日、则当于彼处坐候。已经启行何复诳称候上□日尔等之意特以奉命巢□刀除流寇如不称流寇已灭李自成已死。则难以班师故行欺诳尔尔等虽行诳称其谁信之以此不遣使迎王及诸大臣也　　

○通政使司通政使李天经奏言旧制京官奏本、皆从臣司封进。至外来本章断无不由臣司。径行直达者。近见本章仍有不经臣司者、乞严赐申饬。以后在外本章不论满汉俱由臣司封进庶体统尊而法制一矣从之。　　

○庚午。以保定知府。朱帅＜釒炊＞系故明宗室。赏银一百两令致仕。　　

○辛未。升刑科给事中孙襄为吏科右给事中。以故明吏科给事中阴润、为原官。　　

○遣贵州道试监察御史桑芸、巡按真定等处。　　

○调山西参政道管右布政使事张士第、为江南布政使司参政、管左布政使事。升河南河北道参政申朝纪为江南布政使司右布政使。山西岢岚道参议于重华、为江南按察使司副使管按察使事。直隶保定道参政王来用、为山西布政使司右布政使。山东济南府知府吴文帜、为本省按察使司副使、济南道。　　

○以故明陕西关内道参政成仲龙、为山西布政使司参政、兼按察使司佥事。岢岚兵备道山西冀北道副使张抑之为山东按察使司副使分巡东昌道。四川下川南道参议魏肯构为河南布政使司参议分守河北道。山东佥事道李时为山东按察使司佥事水利道。铸给招抚广西关防。　　

○壬申。定岁给故明宗室赡养银两地亩。亲王银五百两。郡王四百两。镇国将军三百两。辅国将军二百两。奉国将军一百两。中尉以下无论有无名封及各王家下人丁每名各给地三十亩。　　

○癸酉户部奏言陕西地方旧例召商茶以易番马。故向有诏谕金牌勘合之制备查故明诏谕。通接西番关隘处所、拨官军巡守。如有将私茶出境、即拏解赴官治罪。又一款、凡番僧夹带奸人、并私茶违禁等物许沿途官司盘检茶货入官。伴送夹带人、送官问罪。若番僧所到之处该衙门不即应付、纵容收买茶货、及私受馈送、增改关文者。听巡按御史察究又一款、进贡番僧、该赏食茶、颁给勘合。行令四川布政司、拨发有茶之仓、照数支放。不许于湖广等处、收买私茶违者尽数入官。仍将伴送人员通把。依律问罪。此诏谕勘合之旧例。所当晓谕遵行者也。若金牌一项。系明初事例。至永乐十四年、已经停止。今我朝号令一新。各番慕义朝宗。驰贡上驷。云锦遝来。金牌似不必用。但以茶易马。务须酌量价值。两得其平。无失柔远之义。从之。　　

○甲戌。太常寺典簿王文言条奏、江南长江一带。荻芦数千余里中多腴地。乞遣台臣、部臣、以次清查立为芦政。以充国用得上□日、江南初经归附。治平急务、惟在安民王文言何得借端言利。不准行。　　

○乙亥。以故明通政使司通政使管右参议事刘尚信、仍为原官。　　

○丙子。以大凌河、锦州等处军功加牛录章京尚锡、半个前程。　　

○丁丑。升巡抚登莱都察院右佥都御史陈锦、为右副都御史。提督操江。兼管巡江。　　

○调兵部右侍郎金之俊、为吏部右侍郎。　　

○礼部议覆国子监祭酒薛所蕴疏言、监中所取顺天府生员、教满洲子弟读书。三年之中、应查考所教子弟成材多者、将生员咨吏部考用。每月每生给米二斛以资赡养从之。　　

○戊寅工科给事中许作梅疏言辅养圣德学问为先臣请择国学中满洲子弟通汉语汉书及汉子弟聪慧端方者数人。更番侍读句读明音义辨然后慎简贤良博学之臣为讲读等官。皇上时御经筵群臣尽心开导。于六经诸史中检其有益君身治道者录呈圣览凡历代兴亡。治乱风土物情、人才进退、不越几案而得之。则圣学王道合而为一矣。得上□日及时典学。诚属要务。讲官自当慎择儒臣。国学子弟、不便躐等入侍。该衙门知道。　　

○浙江道御史吴达奏言、目今一切举用人员、悉取材于明季然有明季所黜、而今日亟当登用者。如抗直忤时孤洁莫援因而放弃山林者是也。有明季所黜、而今日不可不黜者如逆党权翼与贪墨败类、是也。有明季未黜、而今日不可不黜者。如持禄养交、日暮倒行而不耻者、是也。在定鼎初年。犹可借招徕名色、邪正兼收。兹江南底定人材毕集若复泾渭不分则君子气沮、而宵小竞进矣。即如阮大钺、袁宏勋、徐复阳辈联袂而至。实繁有徒。岂可借投顺之名、概加录用乎至言路于开创尤为急务。凡朝端举动民生利病吏治臧否、何事不待参酌后定。正宜明敕臣工、慷慨敷陈。勒成一代訏谟。乃动辄责以回奏。是沮敢谏之气。而并塞后进之路也。即如赵开心、论事爽剀置之佥院。可谓用其人矣而所规、切时政者、果一一用之否耶伏乞。皇上大开兼听之门。苟群言可采。必期实见举行。言路乃国家元气。未有元气。充而不久安长治者也。得上□日用贤诚系国家要务。若得真才。惟恐不尽其用。朝廷用人、非曰诱之。若先既录用。后无罪而黜。是有疑心。屡著自行回奏者、非沮塞言路。正欲求其实据。与其揣摩影响之言以失真。不若确核以不至于冤抑。本内云、止用赵开心之身而不用其言。所指何事。著明白确指回奏。　　

○吏科给事中庄宪祖奏言、臣向为礼部郎官、见凡事皆面启请上□日、复从部具疏拟上□日内院票红发科夫自行而自言之。非不于事理凿凿然口传纶綍万一错误关系非轻。臣以为凡事当令满汉官公同议之。具疏入告内院拟上□日、取自上裁。尤祈以仁厚开国。于一切诏谕德音悉敷之。以久大宽平以为收拾人心、招徕天下之本。疏入得上□日、各衙门一应事情著同汉官商确妥。当奏闻。不许口启。　　

○凤阳巡抚赵福星奏报、伪弘光旧漕抚田仰、指薙发为名、鼓惑奸民作乱杀通州如皋、海门牧令。臣同梅勒章京谭布等、领兵巢□刀抚。悉就平定。下所司知之。　　

○己卯。升太常寺卿李元鼎、为兵部右侍郎　　

○以礼部理事官杨声远、为都察院右佥都御史巡抚登莱东江等处地方赞理军务、兼管粮饷　　

大清世祖体天隆运定统建极英睿钦文显武大德弘功至仁纯孝章皇帝实录卷之十九


大清世祖体天隆运定统建极英睿钦文显武大德弘功至仁纯孝章皇帝实录卷之二十　　

顺治二年。乙酉。八月。庚辰朔。礼科给事中梁维本奏言、六科之设职在看详封驳厘弊纠贪。而职掌未明、诸臣不无瞻顾乞敕下吏科、察照会典将六垣职掌详列奏明。或有缄默徇私自难逃于考功之法报可。　　

○户科给事中杜立德奏言、治平之道有三。一曰敬天。人君为天之子、当修省以迓天休。今秦晋燕畿、水旱风雹。天心示儆。不得以□山戊不□祲为常。凡开诚布公。懋德敦行。皆敬天事也。一曰法古。古者、事之鉴也。书曰、监于先王成宪。其永无愆。凡建学明伦。维风善俗。皆法古事也。一曰爱人。大臣腹心。群臣手足。百姓赤子。凡亲贤纳谏。尚德缓刑。皆爱人事也。得上□日、这所奏有禆治理。知道了。该部知道　　

○礼科给事中梁维本、奏请隆圣学以光典礼。御经筵以精学问。庶几懋敬缉熙太平可端拱而成。疏入。报闻。　　

○辛巳。谕兵部。内大臣何洛会等、歼灭刘洪起。所获金珠等物、令解京。其银两杯盘等物、交与巡抚罗绣锦、留充兵饷。俘获人口、照例给赏登城被伤之人其余财物赏给甲兵。招抚李好事竣、作速仍赴西安　　

○以故明锦衣卫指挥包泰亨、为湖广掌印都司。都司李正芳、为河南掌印都司。都司管参将事袁捷、为湖广掌印都司　　

○免直隶霸州、顺义香河、宝坻、新城、永清、东安、固安等县、本年水灾额赋　　

○礼部会同内院以内外职官送子入监事具题得上□日、文官在京四品以上、在外三品以上、武官二品以上、俱著送一子入监读书其有过犯者、如送子入监在前、仍准留监。如在后、不准。无子者、将亲孙及亲兄弟之子送监。远支者不准。除所定品级外。有入监在先者、仍准留监如有事故、不准补送　　

○壬午。升山东泰安州州同于清廉、为山西按察使司佥事、保定兵备道东平州州判徐为卿、为山西按察使司佥事、蓟州兵备道。牛录章京吕逢春、为山东按察使司副使、山海关道。以故明川北道参议王鼎镇、为江南按察使司副使、驿传道。　　

○命内翰林秘书院侍读朱之俊、内翰林秘书院检讨罗宪汶、为顺天乡试主考官。　　

○癸未。靖远大将军和硕英亲王阿济格师还。至芦沟桥。摄政王令学士伊图等往谕、因尔等有罪应议处。故不遣人迎接。尔等可至午门会齐后、即各归家于是英亲王偕诸王、贝勒、贝子、固山额真等、入城至午门会集俱各归家　　

○乙酉以祝万年为兵部启心郎　　

○赐温卜达尔汉卓礼克图蟒缎绒补、片金缎　　

○以归化城土默特部落一等梅勒章京古禄格、效力有年。升为三等昂邦章京赐珠顶貂帽、朝衣、玉带、甲、胄、弓、矢、银两等物　　

○免河南彰德、卫辉、怀庆、河南四府、本年荒残额赋　　

○丁亥。遣大学士李建泰、祭先师孔子。　　

○戊子。太宗文皇帝忌辰。遣官祭昭陵　　

○遣尚书星讷祭大社、大稷　　

○己丑。靖远大将军和硕英亲王阿济格、率出征诸王、贝勒、贝子大臣等、及投诚故明宁南侯左梦庚等陛见行礼毕。赐宴于午门内。仍赐智顺王尚可喜、平西王吴三桂、绣朝衣各一袭。马各二匹。赐科尔沁国、及阿霸垓、扎鲁特、鄂尔多斯、郭尔罗斯、土默特、巴林、四子、扎赖特、乌朱穆秦、苏尼特、翁牛忒、喀喇沁、吴喇忒、敖汉、柰曼等部落王、台吉、固山额真、梅勒章京等、金、银、朝衣、、缎、弓、马等物有差。　　

○故明署总兵高进忠、率副将黄宗瑟、张国柱等六十余员具奏本月十一日、差官赍捧敕谕到岛。臣率众迎接开读。今遵上□日北往船只必由水路。马匹必由陆路。以万余兵丁三千马匹而涉二千里之遥。必须支用粮食。臣欲就近于海州、赣榆、安东等处取给。又念臣等率领兵丁、不费一矢。识时投顺。非战功可比。更祈明降上谕、授为某官。是何品级。官有爵禄之养。兵不难于生计臣与御史苏京、王燮、耕桑衣食。愿永为太平之民。疏入得上□日、据尔等疏奏、甚不合理。诏书一到。即当薙发来归。为何窃据岛中。求加职衔。要索俸饷。殊非归顺之体。朕思服人者以德。岂肯听妄言要挟、以示招抚。尔等或未识我大清信义、以至如此妄言。又闻尔等与刘泽清互相角抗、以致乖离。今泽清已输诚归顺。尔等毋谓其挟讐怀恨、妄生疑揣。向者淮安差人捶杀之事、业已一概赦免。不复追论。此谕一到、即行薙发。携尔等家口、赴天津登岸来归。朝廷录功怀远。量加优叙。必不食言　　

○庚寅。太祖武皇帝忌辰。遣官祭福陵　　

○户科给事中杜立德奏言、阁臣冯铨所行弗类。诸臣具实以告。非私论也。将逾旬日、未蒙鉴裁。内外大小、群情汹汹继后有系天下国家大事者、谁敢再出一语。将人臣直言之气不鼓。如是非何。如彰瘅何。祈令满汉大臣、朝堂共议。庶几公论克协。而法守允垂。况如马士英、阮大铖、招权纳贿弄其君于股掌。宋企郊、煽恶流毒。神人共愤。乃任其遁而不之捕讳其迹而为之荐。皆非所以示公道。昭大权。请裁定慝邪蚤舒群议。则真才辈出。清平可立庆矣。下所司知之　　

○癸巳免直隶真定、顺德、广平、大名四府、本年分水灾额赋　　

○丙申先是给事中许作梅、庄宪祖、杜立德、御史王守履、桑芸李森先罗国士、邓孕槐、吴达等、交章劾奏弘文院大学士冯铨、原系故明天启阉寺魏忠贤党羽。曾向大同总兵官姜镶、索银三万两。向江禹绪索银一百两。其子源淮、又设肴馔于内院宴饮。礼部左侍郎孙之獬、受源淮贿。遂收为伊标中军。又礼部侍郎李若琳、系铨党羽。其人庸懦无行。俱宜罢黜究治请将冯铨父子、肆诸市朝。疏入。命刑部确讯具奏。至是刑部以鞫问。无实。拟科道各官、俱反坐。启摄政王。王于重华殿传集内院大学士等官、及刑部科道各官、逐一鞫问。所劾冯铨、孙之獬、李若琳各款、俱无实迹。因冯铨自投诚后、薙发勤职。孙之獬于众人未薙发之前、即行薙发。举家男妇、皆效满装。李若琳亦先薙发。故结党同谋陷害。于是摄政王谕曰。故明诸臣、各立党羽。连章陈奏。陷害忠良。无辜被罚。无功滥用。酿成祸患。以致明亡。今尔科道各官、如何仍蹈故明陋习。陷害无辜。据尔等所劾三人、皆系恪遵本朝法度者。即此足见尔等结党谋害。给事中龚鼎孳对曰。冯铨乃背负天启党附魏忠贤作恶之人。铨曰。忠贤作恶、故尔正法。前此铨即具疏、告归田里。如铨果系魏党、何为不行诛戮又何为不行治罪。流贼李自成、将我故主崇祯陷害。窃取神器。鼎孳何反顺陷害君父之李贼。竟为北城御史。王曰。此言实否。鼎孳曰实。岂止鼎孳一人。何人不曾归顺。魏徵亦曾归顺唐太宗王笑。曰人果自立忠贞。然后可以责人。已身不正、何以责人鼎孳自比魏徵以李贼比唐太宗。殊为可耻似此等人、何得侈口论人。但缩颈静坐、以免人言可也。既而又曰。此番姑从宽免尔等罪。如再蹈故明陋习、不加改悔。定不尔贷。后数日、以李森先启内、请将冯铨父子、肆诸市朝之语过甚令革森先职。　　

○丁酉。赐鄂尔多斯部落陶荫台吉、甲、弓、撒袋、朝衣等物　　

○戊戌。席北部落额尔格讷、进贡方物宴赉如例　　

○平西王吴三桂奏言、臣原蒙隆恩准给锦、义宁远、中后所、安插臣众。后内院传出义州地土尚留牧马。将宁、锦、中右、中后、前屯、中前、给臣安插人民。又按丁给地五晌。查各所房屋灰烬。地土瘠洼。仰祈增给改拨。又臣所统将吏、关门血战。追巢□刀庆都。均有微功。未蒙叙升。加与世袭。乞加恩典、用劝将来。更有请者、臣倾心巢□刀寇守关、不过臣子职分。荷蒙圣恩、特授王爵。又复蒙恩加称亲王。万难祗承伏恳允辞亲字以安愚分。奏入。下所司速议。　　

○己亥。遣侍卫阿晋、托克退墨尔根等、迎定国大将军和硕豫亲王多铎　　

○庚子。以故二等甲喇章京鲍承先子敬袭职。　　

○辛丑。谕户部、近闻东来人等、以卖参为名。扰害地方。原令严察究治。但人民全藉经商为业、难以禁其贸易。应定例、遣人查阅。今后有欲卖参者、著于江宁、扬州、济宁、临清四处开肆。公平贸易。至于满汉贩卖、听从其便。毋得禁止。有不公平交易。擅行抢夺。两不情愿。及亏价强买者。该地方官即将抢夺之人、解京治罪。如不将原人解京、无故空行具疏。通政司毋得封进。尔部可即传知。　　

○授投诚委镇荆州郑四维为署副将。仍驻防荆州　　

○癸卯。以编修额尔济图、为内秘书院侍读。　　

○升通政使司左通政孙承泽为太常寺卿　　

○乙巳。谕内外大小衙门曰。一应题奏本章、非经奉上□日下部不许擅以揭帖、先行发钞。甚有原无本章。径以私揭、妄付邮递钞传者。尤宜严禁。除已往姑不追论。后有故犯者、听通政使司、六科衙门、将本官及邮递人役、察明参奏处治。倘隐徇不举、朝廷别有访闻。定行一体察究。　　

○丙午。遣尚书觉罗郎球、祭历代帝王　　

○遣官祭城隍之神。　　

○喀尔喀部落古伦迪瓦胡土克图喇嘛、及石勒图胡土克图等、来贡驼马。归化城土默特部落梅勒章京古禄格、以加升昂邦章京。来贡驼马。喀尔喀部落嘛哈撒马谛塞臣汗等、遣使贡马。俱宴赉如例　　

○梅勒章京屯泰奏言、江西总兵金声桓、征讨益王阵获叛官王养正等六员。钟祥王朱慈＜石＞等九人。随同文武各官审实将叛官正法。其故王皆衰残废弃。或应发原籍、姑存余喘。以彰我朝浩荡之仁。疏入。得上□日、故明诸王、无论大小、俱著赴京朝见。　　

○丁未。先是和硕英亲王阿济格出征时。胁令巡抚李鉴、释免逮问赤城道朱寿錅。又擅至鄂尔多斯土默特地方取马。至是法司议罪。阿济格、应削王爵。夺所属仆众。量给人役、以供使令。又从前曾遣薰阿赖赍谕、令固山额真谭泰、会同护军统领鳌拜巴图鲁、学士额色黑、将英王称上为孺子之语、集众传示。而谭泰徇王情面、并不集众传示。又擅至鄂尔多斯土默特地方、索取马匹。应将谭泰革职。藉其家。鳌拜听信谭泰、不行集众、传示谕辞。应革职。罚银一百两。额色黑、因系内院官随征、原令不时启发王意。乃竟信谭泰、不遵谕行。应革职。鞭一百。谳具、启知摄政王、辅政王。王谕、英亲王降为郡王。罚银五千两。固山额真谭泰、削公爵。降为昂邦章京。解固山额真任。令赎身。鳌拜、罚银一百两。此番功绩、不准议叙。额色黑、鞭一百。折赎。　　

○昂邦章京谭泰、讦告昂邦章京索尼罪状。当圣驾既至、未发兵以前、两翼大臣、及侍卫等会议时、吏部尚书宗室巩阿岱、谓索尼云。现在兵部议叙击流贼、克燕京功牌将移送于我部。索尼答云。所克燕京、空城尔。流贼尚存何功之有。此等语言。似属无主。又索尼令黑游击于内库鼓琴又于禁门前石桥下、令家人捕鱼二次。又同侍卫巴泰、传优人演戏。又于库院牧马。又于朝门前、以箸击鼓作戏又诬谭泰曾向护军统领图赖欲求所赐公主园图赖至盛京泣诉等语。若果如此言、是在圣驾入京之次日、大军尚未出征。尔时图赖及索尼与谭泰俱在。何所待而不言乎。又泰出征时、不受伊所遗马。伊遂垂泪向泰云。尔即不乘、可与从人乘。竟以遗泰。伊既以泰为背主、何为复遗以马、又何为将去□山戊不□背主之罪、迟迟至今、与出征罪并议耶。于是法司。讯克燕京空城何功之语。索尼供云。尚书巩阿岱、曾向我言。欲于未出征前叙功。约我同往部中。我因言未出征之前、何暇叙功。班师后再叙如何。冷僧机遂言、出征有功则已、倘或有失、其人何辜。我云。追巢□刀流贼、遂预定必胜乎、后谭泰同图赖于众人前问我时、我答以原与尚书戏言。不意伊等留心至此。并无空城之语。又讯令人鼓琴一事。索尼云。并不曾令人鼓琴作乐。黑游击使人向我求好琴因与铜琴一张。既而黑游击于琴上加弦。亲携来云。此琴不好、旧琴有断纹者为佳。遂于库内遍觅。并无断纹旧琴于是取一有弦漆琴与之。黑游击鼓而善之遂将去。此事众皆目击非我一人所为。于是讯黑游击供同又讯捕鱼一事索尼言因见水中有鲫鱼、令捕之是实。然非我独为此也。尔时锡翰巩阿岱、亦曾令家人捕鱼。因讯锡翰巩阿岱言捕鱼是实又讯传优演戏一事。索尼言因我子病暂住外舍时巴泰称赞对门偶戏我因同往一观赏钱而归。并无特令演戏事因讯巴泰、供亦同次日索尼又改供言下直时同侍卫德马护巴哈、巴泰、途间遇见、乘便观之。因讯德马护巴哈供亦同。又讯牧马一事索尼言、库门俱已封锁。因见院中有青草遂令家人牧马二次。又讯以箸击鼓作戏一事。索尼言并不曾以箸击鼓作戏曾于煤山及御花园击小鼓作戏是实因讯巩阿岱锡翰冷僧机皆供云。索尼言今方追巢□刀流贼班师后一并叙功之言是实至于克燕京空城及流贼尚存何功之语实所不知讯国戚多尔济言原说克燕京空城流贼尚存巢□刀灭后叙功是实并无何功之语。讯鳌拜巴图鲁言彼原说今去追巢□刀流贼何暇叙功班师后一并议叙是实。余语、我不能记忆塔瞻言、我会议席诺布库器皿索尼所言、我不知。后图赖来问时索尼曾对云。我无意随口说出耳。于是法司议。索尼令黑游击于库内鼓琴、罪一。库院内牧马、罪一。禁城内捕鱼罪一。观偶戏赏钱、罪一。索尼应论死。冷僧机同索尼令黑游击于库内鼓琴、罪一。纵容索尼于库院内牧马、罪一。问以索尼所言克燕京空城、流贼尚存何功之语。徇庇不从实供吐罪一。冷僧机应革职。籍没。不许出入大内。巴泰称赞偶戏、同索尼往观赏钱、巴泰应削职。并革侍卫鞭一百。贯耳鼻不许出入大内。巩阿岱、锡翰、令人于禁城内捕鱼罪一。问以索尼所言克燕京空城流贼尚存何功之语、云并无此言、徇庇索尼、罪一。巩阿岱应削职。并革尚书任。锡翰应削职。并革内大臣任。令赎身。不许出入。大内。公塔瞻、鳌拜巴图鲁、俱徇庇索尼、前后口供参差不符。塔瞻、应削公爵。降为昂邦章京。罚银一百两。鳌拜、一议应革职。罚银百两。又一议罚银百两。巴哈、德马护、坐同观偶戏。俱应革退侍卫。削职。鞭一百。不许出入大内。启知摄政王。辅政王。王谕索尼应依拟处死。念于朝廷效力有年、姑免死。革职、并牛录任。著当差。永不叙用。冷僧机、巩阿岱、锡翰、鳌拜、塔瞻、巴泰、巴哈、德马护等、本应依拟、姑免罪。　　

○戊申。赐大学士冯铨一品顶帽一、带一、李建泰二品顶帽一、带一、各貂朝衣一袭。蓝蟒朝衣一袭。貂褂一。　　

九月。己酉朔。允户部请、给恭顺侯吴惟华俸禄、照故明例。每年米二百石。银三百五十两。　　

○刑部左侍郎党崇雅、为科臣庄宪祖所劾、具疏乞休。温上

□日慰留之。　　

○庚戌。多罗英郡王阿济格、以出征所获金银珠缎等物进上。命以蟒缎赐摄政王、辅政王、及诸王公。以金银赐出征多罗衍郡王罗洛宏、固山贝子满达海博和托、吞齐喀、平西王吴三桂、智顺王尚可喜、及从征各官有差　　

○浙闽总督张存仁奏报、叛贼方国安、王之仁、从富阳渡江犯杭城。遣副将张杰王定国、督兵往巢□刀。斩首四千级。余贼复盘踞富阳又令定国往余杭防巢□刀。至关头、遇贼对垒。我师奋勇掩杀。追至小岭二十余里。斩获无算。阵擒国安子士衍等、斩之。疏下兵部。　　

○镇守保德州等处总兵官唐通、以地方已平。请赴京陛见。允之　　

○辛亥遣固伦公主、及固伦额驸巴雅思护朗、还国　　

○以一等昂邦章京德参济王诬告沙济、降为三等昂邦章京　　

○壬子。命吏部员外郎范士楫、中书舍人上官鉝、为狭西乡试主考官。　　

○予故总兵官马科、祭六坛　　

○山西巡按黄徽允疏荐故明御史杨四重、郎中刘桓等十六人。章下所司。　　

○癸丑。遣镇国公傅勒赫、辅国公扎喀纳等、率官军益江南戍守兵　　

○命故科尔沁国扎萨克国郡王布塔齐子拜萨噶尔袭爵　　

○甲寅。科尔沁国和硕卓礼克图亲王吴克善、多罗巴图鲁郡王满朱习礼、同其祖母和硕福妃、母和硕贤妃来朝摄政王多尔衮、辅政王济尔哈朗、率诸王大臣迎之　　

○赐山东招抚侍郎王鳌永标下殉难官胡士衡子孝杨捷子震各银五十两　　

○乙卯。以镶红旗满洲法都为守紫禁城门管翼将领、正蓝旗满洲侍卫席伯臣为前锋参领　　

○以故二等甲喇章京艾穆布弟新泰、三等甲喇章京麻克图孙诺莫浑牛录章京艾慕布子阿山、致仕三等甲喇章京黑际盛子效祖各袭职　　

○淮扬巡按姜金允奏报、萧县渠寇徐库等就擒章下所司　　

○丁巳。以故扎赖特部落孟和达尔汉和硕齐子塞棱、袭扎萨克贝勒爵　　

○河南巡抚罗绣锦奏报、故明怀安王来归。命察实起送来京。　　

○戊午。甘肃巡抚魏琯、疏荐故明刑科给事中郭充、驿传道齐之宸。章下所司　　

○户部奏请照辅国将军例、□山戊不□给故明代王嫡孙赡养银二百两得上□日、照镇国将军例、给银三百两　　

○山东巡按李之奇、疏荐故明佥事牛藩、员外郎陈扆诵等七人章下所司　　

○庚申。命内翰林弘文院检讨刘肇国内翰林国史院检讨成克巩、为江南乡试主考官　　

○调河南大梁道李芳蕰为睢陈道。直隶密云道方大猷为河南管河道原任兖西道章于天、仍补原缺、督理河工。以总河杨方兴荐其练习河务故也　　

○辛酉。镇守庐凤等府固山额真准塔等奏报、故明新昌王潜遁海岛云台山、聚众作乱、攻陷兴化县。官兵进巢□刀、破其巢穴。斩首三千级。获新昌王于淮安、斩之章下所司。　　

○壬戌。赐科尔沁国扎萨克图郡王拜萨噶尔、弓、矢、朝衣蟒缎　　

○癸亥。湖广道御史卢传奏言创业之初、用合宜慎。闻江南投顺官、次第毕集请急定铨法断自去年三月以前者、为故明旧臣。三月以后者、率皆福王新用之人。贿赂钻营、难为确据。宜仍查旧册履历补以原职。不得任某冒滥。以开幸端。章下所司　　

○甲子。谕户部。河间滦州、遵化等府州县、凡无主之地、查明给与八旗下耕种。其故明公侯伯、驸马、皇亲、太监地、酌照家口给发外、余给八旗　　

○丙寅。改江南武乡试期于三年二月。以文闱在本年十月也　　

○户部启心郎李天泽、刑部启心郎王舜、坐审宝坻县民王炜绩拨地事、互相庇护。褫职。　　

○己巳。赐科尔沁国和硕福妃和硕贤妃、及和硕卓礼克图亲王吴克善多罗巴图鲁郡王满朱习礼等宴　　

○谕户兵二部、近来土贼窃发、民不聊生。如直隶顺德府、山东济南府、德州、临清州、江北徐州、山西潞安府、平阳府、蒲州八处。著满洲统兵驻劄。务期巢□刀抚得宜、以安百姓以上八处驻劄满兵、著给以无主房地。其故明公侯伯、驸马太监地。察明量给原主外。余给满洲兵丁　　

○以甲喇章京刘良臣为署都督佥事、管山西宁武关副将事。　　

○先是每牛录各取官学生一名。以十名习汉书。余习满书。至是礼部奏请增额。命每牛录增取一名。于原额习汉书十名外、加用十名。余俱习满书　　

○庚午。海寇田仰寇福山江宁巡抚土国宝、率副将曹虎等击败之。捷闻章下所司　　

○大同府雨雹　　

○升内翰林秘书院检讨罗宪汶为国子监司业吏科给事中阴润、为本科右给事中。转吏科右给事中孙襄、为本科左给事中。兵科右给事中郝杰、为本科左给事中。工科右给事中孟明辅、为本科左给事中。补原任户科给事中杨时化原官　　

○升太常寺少卿戴明说、为大理寺少卿礼科都给事中龚鼎孳为太常寺少卿河南道御史柳寅东、为太仆寺少卿　　

○以汉中投诚总兵贺珍、御贼有功授为定西前将军　　

○壬申。刑部等衙门。会鞫宪臣刘汉儒所劾沈宜各款。言沈宜由贡考职、有部咨可据。钱锡爵原未与考、则无代笔之事可知。沈永宁、沈元祯、原非沈仆冒选。其他诸款、亦俱无实证沈宜、应还职改选锡爵、元祯、仍复任。余俱应释放。从之。　　

○宣府总督李鉴、坐与守备霍然有隙、故令然变卖仓米。部议褫职。诏降总督职以巡抚用　　

○江宁巡抚土国宝、自以武夫、不堪巡抚重任。疏请罢职不允　　

○以撰福陵昭陵香册、香宝、并太庙玉册、玉宝、赐内院大学士刚林等、及笔帖式等银币有差。　　

○乙亥。孝慈武皇后忌辰。遣官祭福陵。　　

○定读祝官为五品。　　

○丁丑。招抚江南大学士洪承畴奏报、江西、南昌、南康、九江、瑞州、抚州、饶州、临江、吉安、广信、建昌、袁州、及江南徽宁等府、俱平。　　

○洪承畴又奏湖广伪泽侯田见秀义侯张鼐、棉侯袁宗第、赴省投诚。命照恩诏事例、免罪录用　　

○喀尔喀部落土谢图汗遣使贡马宴赉如例　　

大清世祖体天隆运定统建极英睿钦文显武大德弘功至仁纯孝章皇帝实录卷之二十


大清世祖体天隆运定统建极英睿钦文显武大德弘功至仁纯孝章皇帝实录卷之二十一　　

顺治二年。乙酉。冬十月。己卯朔。享太庙遣户部尚书英俄尔岱行礼　　

○上躬祀堂子　　

○颁顺治三年时宪历　　

○顺天府举行乡饮酒礼。　　

○以甲喇章京刘武元、为山东布政使司参政、兼按察使司佥事、天津兵备道。　　

○庚辰。遣广东道御史王昌允、巡按山西。　　

○敖汉部落多罗郡王固伦额驸班第入觐。赐蟒缎等物　　

○遣八旗官兵驻防顺德、济南、德州、临清、徐州、潞安、平阳、蒲州、八城。每旗分驻一城。每城协领一员。满洲章京四员蒙古汉军章京各二员。兵丁各六百名。　　

○辛巳。调狭西清军道佥事徐养元为湖广按察使司佥事、提调湖北学政督粮道佥事赵渔为湖广按察使司佥事、提调湖南学政　　

○壬午。以郎廷弼为工部启心郎。法特哈、为北城理事官。调吏部理事官朱玛喇为户部理事官。　　

○以镶红旗汉军甲喇章京柯汝极、正黄旗汉军甲喇章京熊仁、各管本旗梅勒章京事镶黄旗汉军傅大受镶红旗汉军佟荣年、王元柱、正黄旗汉军伊哈纳、管甲喇章京事正白旗满洲岳达尼为前锋参领　　

○朝鲜国遵谕、解白米五万七百八十余石至　　

○癸未。户部议覆凤阳巡抚赵福星疏言、南逃乡绅、闻风向化、次第来归。均为朝廷臣子、何忍令其失业。漂泊无依。似应免其籍没、以广皇仁。从之。　　

○升山西巡抚马国柱、为兵部右侍郎、兼都察院右副都御史、总督宣大山西等处军务、兼理粮储　　

○以故明参政王＜王晋＞、为狭西布政使司参政、兼按察使司佥事、清军驿传道佥事衣惟孝、为河南按察使司佥事、密云兵备道。调河南管河道佥事张国泰为狭西按察使司佥事、管督粮道参议事　　

○甲申工部奏请以修造故明崇祯陵余银、更建享殿从之　　

○乙酉。都察院奏言、南京既改为江南省、应增江南道御史一员复设巡视上江、下江、御史二员。并设巡仓御史一员。从之。　　

○遣湖广御史柯士芳、巡视长芦盐政。　　

○丙戌。禁投诚官员自叙章奏。允通政使司请也。　　

○丁亥。以除服遣内大臣宗室锡翰祭昭陵　　

○戊子。赐摄政王多尔衮、辅政王济尔哈朗和硕肃亲王豪格、马各一匹。王等跪受入武英殿叩首谢恩出上遣冷僧机、巴哈、谓摄政王曰凡遇朝贺大典、朕受王礼若此等小节、不必行此大礼。王曰上年幼冲、臣不敢违礼。俟上春秋鼎盛、凡有宠恩、自不敢辞。　　

○招抚大学士洪承畴疏报、徽州一府、夙负险阻。故明翰林金声、甘心悖逆。阴结闽寇。受唐王伪敕。起乡兵十余万、制造甲胄枪炮等项。分布山隘、以拒我师。臣奉贝勒令、会同固山额真叶臣等、一面进剿。一面分发告谕、宣扬朝廷德意。兹提督总兵张天禄、同总兵卜从善、李仲兴、刘泽泳等、由旌德县进兵。连破十余寨。驰至绩溪县。生擒金声、并伪官四员。俱斩于军。师至徽州、驻营城外。不令一兵入城。出示安民、市肆如故。嗣后抚辑招谕事宜、俟臣等商确奏闻。得上□日览卿奏、徽郡已经收服。兵不入城。秋毫无扰。具见运筹制胜。纪律严明。朕甚嘉悦。有功镇将及在事文武各官、通著察明叙录。抚辑善后、及招谕事宜、俱听卿商确便宜行。该部知道。　　

○己丑。遣广东道试御史邓孕槐、巡视上江。广西道御史史詥、巡视下江。　　

○庚寅。免直隶宝坻县荒地额赋　　

○辛卯外藩蒙古二十七旗头目来朝。宴赉如例　　

○壬辰。午刻日生左右珥。上生背气一道。色青赤　　

○免山西太原等处灾荒额赋　　

○癸巳。定国大将军和硕豫亲王多铎、班师还京上出正阳门、于南苑北迎之陈设大纛十杆。作乐率诸王贝勒文武群臣、拜天行三跪九叩头礼毕。上御幄。诸王列侍左右。大将军和硕豫亲王、及出师王、贝勒、各官朝见。行三跪九叩头礼。和硕豫亲王起近上前跪、行抱见礼。嗣承泽郡王硕塞、亦近前跪、行抱见礼。投诚诸王各官、亦行礼分坐。赐茶毕。还宫。　　

○甲午以故明佥事道韩文镜为浙江按察使司佥事分巡杭严道　　

○乙未革凤阳巡抚赵福星职下刑部逮问。以福星不行奏请、擅以其弟景星、为守备故也　　

○丙申。以故明郧阳抚治苗胙土、为都察院右佥都御史、巡抚南赣汀韶等处地方、提督军务。　　

○丁酉。刑部右侍郎提桥引疾乞归。许之　　

○时故明唐王僭号福建。鲁王窃据浙江马士英等兵渡钱塘去杭州城十里、立五营。平南大将军多罗贝勒勒克德浑、遣满汉官兵进剿。未至。马士英兵渡江去。总督张存仁、总兵官田雄、追斩五百余级。以捷闻　　

○己亥。礼部奏言、圜丘、方泽、社稷三坛、如遇皇上亲祭、应照故明例、增用牛一仍进上胙肉、福酒。其迎神、送神、令鸣赞官赞唱遣官代祭则止如祭太庙、虽亲祭。亦不增用牛不献福胙不赞迎神送神以太祖神位前供献牛肉颁赐诸王贝勒从之　　

○辛丑授劄委总兵金声桓、为左都督、充镇守江西总兵官　　

○乙巳晓刻木生介　　

○朝鲜国王李倧遣陪臣李兴复等表谢祭世子恩。附贡方物。宴赉如例。　　

○李倧又疏言、世子李＜溰-豆王＞病逝。长孙稚弱病羸。次子凤林大君淏、聪明孝友。为臣民所属望伏乞诞降诰命。嗣封世子。得上□日、所司详察例以闻　　

○谕浙江总督张存仁曰各官之任时、曾屡饬以尽忠勤职。毋得谄媚本王。馈遗礼物。尔为封疆大吏、正宜表率僚属。恪遵训上□日。乃送尔本王缎二疋茶叶百斤。岂前上□日尔未之闻耶。今后勿复为此　　

○喀尔喀部落嘛哈撒马谛汗塞臣、遣使贡方物。宴赉如例　　

○太宗文皇帝第二女固伦公主。下嫁察哈尔汗之子阿布鼐。　　

○丙午。升江南右布政使申朝纪、为都察院右副都御史、巡抚山西太原等处地方。湖广参政李翔凤、为都察院右副都御史、巡抚江西地方、兼理粮饷。江南常州府知府萧起元为都察院右佥都御史、巡抚浙江等处地方、提督军务　　

○丁未给故明德王朱由■妃、□山戊不□银八十两朱慈炆妃岁银六十两侍女内役、月给食米　　

○赐故明宁南侯左良玉、葬地　　

○戊申上御殿。以和硕豫亲王多铎等、统军西征破流贼李自成兵二十余万攻克潼关下西安等处、又收服河南进拔扬州渡江下江宁擒福王朱由松前后战败水陆马步敌兵凡一百五十余阵江南浙江等处悉平招抚文武官二百四十四员马步兵三十一万七千七百名叙功行赏。加封多铎、为和硕德豫亲王赐黑狐皮帽貂皮朝服褂各一。金五千两银五万两玲珑鞍、漆鞍、马各一匹空马八匹。赐从征多罗承泽郡王硕塞、金二千两银二万两玲珑鞍马一匹。空马四匹多罗贝勒尼堪、博洛、金各二百两。银各一万五千两漆鞍马各一匹。空马各二匹恭顺王孔有德怀顺王耿仲明、貂裘蟒缎朝衣各一袭金各一百两银各一万两马各二匹固山贝子吞齐、和托尚善护军统领公图赖金各一百两银各五千两鞍马各一匹辅国公杜尔祜特尔祜、杜嫩、金各五十两银各二千两固山额真宗室拜尹图金八十两。银四千两。鞍马一匹。固山额真公阿山、金五十两银三千两。鞍马一匹。固山额真佟图赖富喇克塔、金各三十两。银各一千五百两。护军统领阿济格尼堪尚书宗室韩岱、金各二十五两。银各一千三百两。并随征各章京、外藩台吉、章京恭顺怀顺两王下章京等金银各有差。　　

○命恭顺王孔有德怀顺王耿仲明还盛京仍谕各厉兵秣马以俟调遣　　

○公图赖启摄政王曰皇叔父王保辅皇上、效力甚多难以枚举图赖、向年效力太宗王之所知今图赖之心。亦犹效力于太宗不避诸王贝勒等嫌怨见有异心不为容隐大臣以下牛录章京以上亦不徇隐其过恶图赖誓之于天、必尽忠效力图赖少有过失、王若不言我恐不免于罪戾我欲改过自新王幸毋姑息不加教诫也。　　

○原任狭西河西道孔闻謤奏言臣家宗子衍圣公孔允植、已率四氏子孙告之祖庙、俱遵令薙发讫。但念先圣为典礼之宗、颜曾孟三大贤、并起而羽翼之。其定礼之大者、莫要于冠服。先圣之章甫缝掖、子孙世世守之是以自汉暨明、制度虽各有损益。独臣家服制、三千年来未之有改。今一旦变更。恐于皇上崇儒重道之典、有未备也。应否蓄发、以复先世衣冠、统惟圣裁得上□日、薙发严上□日、违者无赦。孔闻謤、疏求蓄发。已犯不赦之条。姑念圣裔、免死。况孔子圣之时。似此违制、有玷伊祖时中之道。著革职永不叙用。　　

十一月。己酉朔。谕朝鲜国王李倧曰。今中外一统、四海为家。各国人民、皆朕赤子。务令得所、以广同仁前有日本国民人一十三名、泛舟海中、飘泊至此。已敕所司、周给衣粮。但念其父母妻子、远隔天涯。深用悯恻。兹命随使臣前往朝鲜至日尔可备船只、转送还乡。仍移文宣示俾该国君民、共知朕意　　

○庚戌。命原任副将都督同知胡章、仍以都督同知充镇守宣府总兵官。原任宣府镇标署副将刘永亨为遵化副将　　

○山东巡按李之奇、荐举故明翰林院编修刘正宗广西道御史张懋禧。疏下所司　　

○以征山东登城功、授达纳为半个牛录章京　　

○辛亥。定冬至郊祀斋戒、及设玉帛祝文香亭仪注。先期、斋戒三日。祭前一日、将祝文玉帛、香、并亭、俱送至内殿。东设香亭。西设祝文亭、玉帛亭、中设祝文玉帛桌案。设毕。奏请上出宫。立、阅祝文。阅毕、傍立。内院官、捧祝文安置亭内。行一跪三叩头礼。次安玉帛、亦行一跪三叩头礼毕。上向亭内上香行一跪三叩头礼傍立。香亭前行祝文亭次之。玉帛亭又次之。候三亭出。上还宫　　

○辰刻。日半晕。上有赤黄戴气。至巳刻、方散　　

○以右都督祖可法、为左军都督府左都督、充镇守湖广总兵官。以副将赵荣贵、为都督同知、充征巢□刀四川等处总兵官。　　

○壬子。冬至。祀天于圜丘。遣户部尚书英俄尔岱行礼　　

○以京城出痘者众、免行庆贺礼。　　

○改浙江总督张存仁、为兵部右侍郎兼都察院右副都御史、总督浙江福建军务、兼理粮饷升河南巡抚罗绣锦为兵部右侍郎、兼都察院右副都御史、总督湖广四川军务、兼理粮饷　　

○赐总督孟乔芳、杨方兴、王文奎、张存仁、马国柱陈锦、罗绣锦、貂皮袍褂各一袭巡抚焦安民、雷兴丁文盛貂褂羊裘各一袭　　

○调天津道副使张嶙然为江西按察使司副使、提调学政以户部主事李际期、为浙江按察使司佥事提调学政　　

○定乳媪之夫满都礼、迈堪、品级、与牛录章京同。包衣大十员牧牛羊官四员品级、与半个牛录章京同。内三库司库六员副尚饍官一员、尚茶官一员及摄政王下包衣大六员阿敦大二员、饭房头目一员、和硕亲王下包衣大四员阿敦大二员、饭房头目一员、多罗郡王下包衣大三员、阿敦大一员饭房头目一员、俱为六品御前管理银铁镀匠官六员、及掌鞍官二员、摄政王下物林大三员和硕亲王、多罗郡王下物林大各二员、俱为七品。摄政王和硕亲王多罗郡王下管理银铁镀匠官各三员、掌鞍官各一员、牧牛羊官各二员、俱为八品。　　

○癸丑。故明阁部王应熊与巡抚龙文光、总兵刘镇藩屡败献贼。又招抚保宁都司张法桂、应熊遣其侄更律等、投顺。赐更律等鞍马、衣帽等物　　

○甲寅。升河南布政使司参议吴景道为都察院右副都御史巡抚河南等处地方提督军务兼理河道。　　

○命甲喇章京巴山为左翼梅勒章京康喀赖为右翼率官兵镇守江宁仍谕平南大将军多罗贝勒勒克德浑镇国将军宗室巩阿岱固山额真叶臣等曰今命梅勒章京巴山康喀赖率领将士前往镇守江宁总督洪承畴亦令驻江宁再令前征杭州朱玛喇和托等率所部满洲蒙古官兵驻防杭州尔贝勒勒克德浑镇国将军巩阿岱固山额真叶臣、可将朱玛喇等原带护军官兵、及科尔沁国官兵二百员名汉军官兵二百员名并前驻防江宁官兵、俱率往湖广武昌府、巢□刀流寇余孳一只虎等候巴山到日起程其所巢□刀之贼若败遁难追当卜地屯兵速行驰奏候上□日定夺尔等至武昌令屯泰将总督事务、付新任总督罗绣锦管理即率所部官兵来京总兵祖可法令其驻防武昌特谕　　

○丙辰以郎廷辅、为户部理事官　　

○以高登第、为兵部启心郎代纳、为西城理事官　　

○以镶红旗满洲护军参领哈尔萨为前锋参领正旗满洲噶布喇巴图鲁、正黄旗满洲阿尔山、喀木图、镶红旗满洲护军校苏赫敦为护军参领。　　

○先是正黄旗满洲固山额真谭泰、以罪解任。至是。命复为本旗固山额真。　　

○以镶红旗护军统领车尔布、为议政大臣。　　

○丁巳。科尔沁国和硕福妃和硕贤妃及和硕卓礼克图亲王吴克善等归国命辅政王济尔哈朗等出城送之。　　

○己未礼部奏言朝鲜国世子袭封查有兄终弟及之例今其国王李倧请以次子李淏承袭相应以淏袭封议上命封李淏、为朝鲜国王世子遣内翰林弘文院大学士祁充格为正使。礼部郎中朱世起户部主事顾尔马浑为副使赍敕诰往其国仍赐淏片锦纻丝纱罗各四表里敕谕朝鲜国王李倧曰。朕惟承家继体固有常经立长择贤须孚群志顺人情而置主器亦有国之通义也近得王奏请封世子缘长孙穉弱本国臣民议欲立次子李淏王不敢专请命于朝。具见确守忠敬。事下该部察覆、特赐俞允。命内翰林弘文院大学士祁充格、礼部郎中朱世起、户部主事顾尔马浑、赍捧敕诰并片锦纻丝、纱罗等物前去封淏为朝鲜国王世子。念王屏翰东方、夙昔忠顺。惟贤是建。实协舆情。今既立世子。王宜宣兹彝训。俾克缵承。以宁邦国。毋斁朕命。钦哉故谕。赐李淏诰曰。皇图远驭、建屏翰于庶邦。侯服承家、绍箕裘于奕世。象贤攸赖涣号宜颁尔李淏、乃朝鲜国王李倧之次子温茂克成。孝恭靡忒。惟尔兄之即世、伦序应及童孙。念主器之得人。贤长莫。如立弟。是用特允尔父所请、封尔为朝鲜国王世子。锡之诰命。于戏。守其匕鬯、毋忘执玉之心。眷乃山河、克荷析薪之业。尔其钦哉。勿替朕命。　　

○癸亥。宴外藩蒙古台吉等于礼部。以从和硕德豫亲王多铎出征有功也。　　

○以和硕德豫亲王多铎等、招降公侯伯、总兵、副将参游等官、三百七十四员拨入八旗。　　

○予殉难江南通州署知州李翘署海门知县李都产署如皋知县马御辇祭葬泰兴县署县丞景文瑞署主簿徐必遇、各祭一坛。　　

○丁卯平南大将军多罗贝勒勒克德浑等奏报、左翼梅勒章京朱玛喇等败伪。总督马士英于余杭。右翼梅勒章京和托等败伪总兵方国安于富阳斩伪副将二员。伪参游五员。及两翼会合回兵、于杭州城三十里外突遇贼兵。复大败之。后马士英、方国安、渡钱塘窥杭州守杭州梅勒章京济席哈同总督张存仁、总兵田雄等、率领官兵击败之。溺江死者无算。　　

○钦天监监正汤若望、以修补新历全书告成。恭进御览　　

○戊辰遣左翼固山额真巴颜、右翼固山额真墨尔根侍卫李国翰等、率官兵往狭西会同驻防西安内大臣何洛会等巢□刀四川命何洛会、为定西大将军赐之敕谕谕曰。今授尔何洛会、为挂印定西大将军。与巴颜、李国翰、合兵一处会巢□刀四川征讨叛逆。抚辑残黎。若大军所至、贼寇败遁慎勿穷追。劳我师众期于蜀省厎定、百姓乂安。至于屯驻军营、尤当相度地利。不时驰奏。请上□日定夺。仍留总督孟乔芳、并满洲蒙古兵各二百名、驻劄西安、以资防御。　　

○下诏招抚四川逆贼张献忠等。仍颁谕四川城堡营卫文武各官及兵民人等诏曰明祚衰微、臣奸政舛人心瓦解。国祚沦亡今天下一统率土臣民。皆朕赤子。张献忠前此扰乱皆明朝之事因远在一隅未闻朕抚绥招徕之上□日是以归顺稽迟朕洞见此情故于遣发大军之前、特先遣官赍诏招谕方今有志之士皆欲争先归顺建立功业。张献忠如审识天时率众来归自当优加擢叙世世子孙永享富贵所部将领头目兵丁人等各照次第升赏。傥迟延观望不早迎降。大军既至悔之无及特兹诏谕想宜知悉。又谕曰。近见尔等遘兹寇难坐卧靡宁是以命将行师、扫除祸乱。拯民水火之中。乂安天下。非好兵而乐战也。尔等但备办刍粮、赍送军前。此外秋毫不扰。城市村庄人民、俱各照常安居贸易。毋得惊避凡文武官员兵民人等、不论原属流贼、或为流贼逼勒投降者、若能归服我朝仍准录用傥抗拒不服、置之重典妻子为奴。开城投顺者、加升一级恩及子孙有能擒献贼渠将佐者、论功优升。永同带砺。朕今抚御寰宇。求贤若渴。凡有长才伟略怀瑾握瑜之士。亟宜奋起、共立功名迟疑失时。噬脐无及。　　

○山西巡按黄徽允奏言、故明殉难巡抚蔡懋德、当逆贼渡河、知势不能为、自缢身死。总兵周遇吉、日夜血战。杀贼踰万。及矢石已穷、被贼磔死。布政使赵建极、抗节骂贼。碎首刃下。粮道蔺刚中、矢志守城。从容就义。守宁道毛文炳、捐身殉国。鼎镬不避巡宁道毕拱辰壮志吞贼。杀身报国。宁武道王允懋矢尽炮竭。城破遇害知府孙康周击伤多贼。城破尽节。同知李之清、分汛调度、城陷身死。中路同知吴鋐、竭力堵御。城破被害知县房之屏、从容就义投井捐躯。皆宜旌表、以鼓忠烈下所司知之　　

○己巳平西王吴三桂奏言、臣受前朝知遇最厚。因欲为故主报仇乃归命于新朝。今既矢忠于新朝又何忍忘恩于故主。恭荷圣恩、修葺崇祯帝陵。臣敬捐银一千两、仰佐陵工。更祈念臣之父母、并继母祖氏、及弟三辅、俱死寇难。乞从优赐恤。庶臣职子心、两得自展疏入。得上□日、助工银两、照数察收。应得恤典、详议具奏。　　

○庚午。山西巡按黄徽允、疏荐故明侍郎程起南、张宸极。御史张煊、张懋爵、裴希度、张慎学、王国南等。下所司知之　　

○顺天提学御史曹溶疏称辽东十五学迁随入关侨居失业学问久荒今逢考监大典、议宽取百人、就近教育。仍敕监臣从优考课减月积分。为天下劝。又言本朝教化方隆。流寓士子俱准北闱乡试。今场事已竣、或特准送监、以充太学。或令寄籍近畿、一体候试。俱下所司议。　　

○壬申。顺天提学御史曹溶、循例列举忠孝节义。请分别褎恤旌表。忠臣、故明大学士范景文、刑部侍郎孟兆祥、与子进士孟章明、太仆寺寺丞申佳允、兵部郎中成德主事金铉驸马巩永固新乐侯刘文炳、保抚徐标大名道朱廷焕、保定知府何复同知邵宗元副将贺赞、光禄寺少卿张罗彦、进士张罗俊、武进士张罗辅御史金毓峒、给事中尹洗、流贼破城时、或自缢或赴水或不屈被害。孝子、魏县民徐基无极县生员段然超冀州民赵应泰、赞皇县贡生胡药婴、顺义县生员吴心溥、武邑县生员袁铭、顺义县生员张惟忠、或居丧尽哀。或善事继母或孝侍亲疾。或脱母于难。义士、滑县举人王良翰、程见周、浚县举人李宏宗、永年县生员盖翀云、饶阳县生员李若粹、贼入城时、或自缢。或不屈死。节妇、南乐县生员李之瑜妻端氏、滑县生员缑组妻禹氏、浚县民周諴和妻赫氏、内黄县民徐待价妻王氏威县民张维才妻王氏、清河县生员，吴守节妻宫氏、灵寿县民曹自盛妻侯氏高邑县生员张罗贤妻董氏、冀州民王宗周妻窦氏、天津卫民朱廷桂妻李氏、俱青年守节。或孝事舅姑。或训子成立。疏入下所司知之。　　

○山东巡按李之奇、疏荐故明大学士范复粹等、三十一员。因滥及赀郎、切责之　　

○癸酉以李成栋、为都督同知、充镇守吴淞总兵官。　　

○乙亥。内大臣何洛会。狭督孟乔芳等、奏称故明秦王有子二人、其一现在西安。一为土贼所掳。得上□日、见在者、著送至京师　　

○平西王吴三桂、奏进所属蒙古壮丁男妇共二千五百八名口　　

○戊寅。招抚江南大学士洪承畴疏荐故明南京翰林卿寺科道部属等官、黄文焕等一百四十九员堪备任。用下所司速议　　

○洪承畴又疏言、故明左中允黄文焕见任常镇道李景廉、堪任南祭酒司业等官。给事中蒋鸣玉、钱源御史夏继虞主事鲁近暹费道用等留备地方紧要之用郎中葛含馨耿章光、员外季之骏、主事余尚春、武备等堪任铨司科道给事中倪嘉庆、陆朗、应俟病痊起补侍郎梁云构、祁逢吉寺丞刘光斗、皆堪大用。得上□日、所司分别。拟用南祭酒、司业等缺、俱不必设　　

○升大理寺卿房可壮、为刑部左侍郎。补故明江西道御史杨四重、为江南道监察御史　　

○以故明总督王永吉、为大理寺卿　　

○以委署三边总督陈之龙、为都察院右佥都御史、巡抚凤阳等处地方、赞理军务　　

○升山西参政迟变龙为江西布政使司左布政使。河南汝宁府知府线缙、为本省布政使司右布政使。两淮运使周亮工、为江南布政使司参政、兼佥事扬州兵备道。长芦运使康万民、为江西布政使司参政兼佥事清军驿传道。直隶大名道副使杨毓楫、为江西布政使司参政、分守南昌道。山西参议张于泰、为江西按察使司副使、兼参议、管右布政使事。直隶顺德府知府金震出、为江西按察使司副使、兼参议、分守岭北道。山东莱州府知府黄纪、为山东按察使司副使天津饷道山西大同府知府董天机、为陕西按察使司副使兼参议分守关南道北直霸州道佥事刘芳久为浙江布政使司参议督粮道直隶怀隆道佥事杨千古为浙江布政使司参议兼佥事屯田水利道户部郎中陈兆珂、为山东布政使司参议、兼佥事分巡怀来道户部郎中李钟秀、为湖广布政使司参议佥事事上江兵备道工部郎中周汉杰为浙江按察使司佥事、兼议分守金衢道户部员外王继祖为江西按察使司佥事分巡南昌道　　

○以署道事中书舍人赵文蔚、为河南按察使司副使、兼参议、分守河南道。辽东生员朱延庆、为两淮都转运盐使司运使。　　

○调直隶井陉道副使刘自纮、为浙江按察使司副使、管按察使事。山东参议胡福宏为江西布政使司参议、兼佥事管按察使事　　

○先是吏科给事中孙襄、请以顺治三年、肇举朝觐、大计疏下吏部、都察院察例至是、部院议、明年正月举行为期太迫。宜宽至三月举行。得上□日、顺治三年、虽系计期、但各省初定、新设之官、尚未满任姑缓朝觐。俟至四年举行　　

○故明浮山县贡生齐国贤、当闯贼入寇时、诱之降。国贤厉声曰我读书二十年肯从汝作贼耶。贼焚其室。杀其族人。引刀断其发国贤骂益急。贼怒、支解之。后贼询里人、咸以德行告。贼悔。具牲醴跪祭。令里人瘗之。介休县生员乔迁、闻闯贼拷掠乡绅、强逼授职。不胜忧愤。一日谓母曰。儿父为先朝重臣清白著声儿岂甘心从贼母曰。尔可多随仆从远遁京师迁曰。儿遁去、祸必及母。愿送母远避山寨遂匿母山中、翌日迁省母还。贼已破城。执迁索赂。迁抗不屈。厉声大骂贼怒火烙以死。汾阳县生员杨正春、被贼执、使饮马正春曰是辱我也。薄暮逸出。具衣冠入孔庙、瞻拜痛哭。投井死浮山县生员高象先、见贼用刑忄□参毒、不胜愤恨。面骂之贼怒缚象先脔之汾阳县民贾守亨、少习骑射。及贼入汾境、人争出迎。守亨独不许。贼入其室、守亨手戟大骂。与之格斗。毙数贼。知势不能敌、拔刀大叫。剖腹而死。故明庆城府宗室朱敏蒙、被贼缚见李自成、强之跪、敏蒙不可。自成令捽下。敏蒙大骂。贼争批其颊。裂股而死。蒲州民王应宠、乡官韩于宣之仆也见主死、与其妻薛氏、妾陈氏、整衣冠为位题曰明小民。三人同时自缢。山西巡按黄徽允疏列以闻。下所司知之。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十一


大清世祖体天隆运定统建极英睿钦文显武大德弘功至仁纯孝章皇帝实录卷之二十二　　

顺治二年。乙酉。十二月。己卯朔。日食。　　

○礼部议覆、江南学臣高去奢疏言、江南乡试、旧额生员。中式一百二十五名。监生三十八名今南雍已裁、本省在监者、即与生员一体考试。应增二十名。从之。　　

○镇守湖广荆州府总兵官郑四维、疏劾督臣佟养和为左右蒙蔽。以致土寇猖狂不思进巢□刀。尚议招抚。差官一入贼营、私带弓箭刀枪。等物、肆行市利。今荆属人民。伤掠殆尽。我军内乏刍糗、外无救援、势诚危迫。岂可用此奸党、贻误封疆。奏入。得上□日、郑四维直言无隐。具见。为国忠悃。左右奸党、是何姓名。著督臣罗绣锦确察具奏。　　

○辛巳。以正蓝旗满洲费扬古、为议政大臣。升镶红旗汉军吴汝玠、镶蓝旗汉军朱万策、各管本旗梅勒章京事。镶黄旗满洲前锋侍卫鄂兑、为前锋参领。镶红旗满洲扈米塞阿珠护、镶蓝旗满洲觉罗获特、正红旗满洲觉罗巴木布为护军参领正黄旗满洲硕尔兑、镶蓝旗满洲根特。正黄旗汉军朱名登镶白旗满洲班布礼汉军韩栋、镶红旗汉军赵国祚管甲喇章京事　　

○升兵部副理事官胡世巴、为本部理事官以希思翰为刑部理事官。温察、为工部理事官。　　

○甲申陕西道御史罗国士奏言、满洲厮养仆从、约束甚严。近有奸宄之徒托名满洲者或悍仆借之以欺故主。或狡吏借之以凌本官。或贱役借之以侮缙绅。或亡赖借之以倾富室。种种为害、不可枚举。请严饬中外、以儆刁风疏入得上□日、满汉久已相安。岂容奸民借端滋扰著户部通行严禁。如有故违、听该地方官按律究治。事涉满洲者仍会同满洲官审问解部处分。不许徇情畏忌。　　

○故钱塘县县丞黄自昌子禧光、进玉玺一。文曰绍兴之宝。　　

○杭州织造太监卢九德、具疏进御用袍服。以内监已分隶六部、九德仍妄行具疏。切责之。　　

○乙酉。招抚江南大学士洪承畴奏报、福建伪阁部黄道周兵寇徽州。提督张天禄、统兵进巢□刀。生擒伪总兵、伪监纪、李筦先、吴志俊等。阵斩贼将程嗣圣等十余人。歼贼甚众。疏下兵部。　　

○又报故明总兵高进忠、率兵三十余人并战舰六十九艘、自崇明来归。下所司议叙。　　

○顺天府密云县民郑守和等奏言密云山僻、叠遭兵荒。流离迁徙。寥寥数千小民。已供加派餧马鹰手粮料四千石。今又追完元二两年民闲旧欠豆石势难措办。祈敕免徵民命攸赖。得上□日加派召买等粮著该抚按确察具奏。地方官职在安民。凡下情难达者即与题请。毋得壅蔽。致小民自行叩阍。　　

○辛卯。礼部上进春仪注是日早礼部官服朝服以木雕宝山一座、春牛一、芒神一、置柜内。令顺天府官监督生员、恭捧至午门。礼部官由午门中门、捧至殿内。置春牛芒神于殿西。宝山于殿东。俱南。向仍以春牛图、颁赐诸王贝勒。　　

○江宁巡抚土国宝奏报。逆绅吴日生、荆本彻、出没太湖倡乱。连＜舟宗＞剽掠。提督吴胜兆、总兵官杨承祖等、分兵追剿。逆首相继败亡。章下兵部　　

○河南巡按甯承勋、疏荐故明巡抚宋祖法、庶吉士魏天赏等六员。疏下所司。　　

○甯承勋又报。伪兵部尚书张缙彦、遁居六安州。据险作梗。今已就抚来归。得上□日、张缙彦既投诚归顺、准赴京朝见。　　

○命投诚故明左春坊左谕德韩四维、赴京朝见　　

○壬辰。厄鲁特部落顾实汗子多尔济达赖巴图鲁台吉来请安、贡马匹、氆氇、并奏、顷闻。天使同伊拉古克三胡土克图、已从释迦牟尼佛庙西行。与我国汗议和好礼。彼处议定、则臣等无不奉命。　　

○工部议覆顺天巡按傅景星疏言、昌平地瘠民穷。惟城北一带、山场樵采、以资生计。近闻各王府分认山场愚民惊惶无措应令地方官、晓谕小民。照常入山采取。从之。　　

○癸巳。以江南各省厎定。遣官祭告。福陵。昭陵。福陵文曰。前命和硕德豫亲王多铎、统领大兵。由河南渡孟津。进取潼关。破闯贼二十余万。遂克西安。旋复移师南下、克扬州。定江南。生擒伪弘光朱由松于芜湖。又命多罗英郡王阿济格、率师由晋入秦、破贼于延安。随与德豫亲王、合军追剿李自成。历武昌江西、所至地方平定。此皆太祖武皇帝素所贻谋者。谨此致告、用慰神灵。昭陵文同　　

○允山东巡抚丁文盛请、命民间争讼小事、有司官即与断理。毋得滥收监禁。　　

○江西总兵官金声桓奏报、闽中拥立唐藩。遍加伪职。督臣佟养和发兵三营、合臣马步兵四路进剿。遣副将李士元、王得仁、汤执中等攻南赣。击败伪阁部李永茂、乡绅杨廷麟、刘同升、万元吉、揭重熙、及福建之永宁王、罗川王、饶州之伪阁部黄道周、袁州之伪总督何腾蛟等数十万众。擒获伪都督陈祖恩、方重志、余时、张礼、沙孟志蔡钦、金世任、督兵内监胡应龙。疏入。报闻　　

○漕运总督王文奎疏报、海寇马西禄、王大功、缚献贼首酆报国、司邦基等。并带海船二十五只、兵丁五百余名、诣江宁投诚又如皋贼首于锡凡、刘一雄等、久聚江海。为总兵官孔希贵、苏见乐所擒如皋一带悉平。章下兵部　　

○甲午。顺天府进春　　

○丁酉。吏部以和硕德豫亲王多铎、委署浙江官职二百十一员。多罗英郡王阿济格、委署江西湖广官职八员、题请实授。其应回避者、俟咨取赴部另用。疏入。得上□日、以原任粮储道王敬锡、为浙江布政使司左布政使推官陈达情、为浙江按察使司佥事管分守宁绍台道参议事。进士洪敷教、为浙江按察使司副使巡海道。史洪谟为浙江按察使司副使分巡宁绍台道佥事陈谟为浙江按察使司副使温处兵备道通判李茂根、为浙江布政使司参议、分守杭嘉湖。道贡生佟国器、为浙江按察使司副使分巡嘉湖道。推官潘映娄、为两浙都转运盐使司运使。御史黄澍、为江西布政使司参议兼佥事、分巡九江道余俱准实授回避各官著赴部另用。　　

○戊戌。顺天巡抚宋权疏言近闻皇仁浩荡。每阵亡绿旗兵一名、给家属优恤银三十两。总计三协动费帑金、不下数万。此何等盛事、而可付之营路委官之。手乎。况天恩上沛、易而下究难。家属有故绝者、有改适者保无疎支之混冒。有愚弱者、有僻远者、保无贪弁之侵欺。请特差满汉司官、沿边亲散。俾得人人各沾实惠疏入。从之。　　

○刑科给事中郝璧、疏劾礼臣孙之獬以枢部正卿衔、招抚江西。职任重大乃受事以来、迄今七月不闻以一言入告。况江右大定旦夕可以报功。非若他省招抚诸臣可比之獬稽迟朝廷德意。并不实力旬宣。与向所云忠无不竭、知无不为勇无不决之气概、不大相剌谬耶。疏入。得上□日、孙之獬著。自行回奏　　

○湖广巡抚何鸣銮奏报、黄冈县巨寇易道三。王光淑、拥众猖獗连络四十八寨总兵官徐勇、领兵两路击之光淑就擒道三势迫投顺降者二千余众。各寨土寇悉平章下兵部。　　

○庚子礼部奏言、每年元旦节应自十二月二十八日始、至正月初五日止月小自二十七日始至初五日止诸王百官、俱服朝服自二十九日始至初二日止、停止祭赛。应照例传谕。从之　　

○礼部磨勘河南乡试录、内称皇叔父为王叔父主考欧阳烝吕云藻俱请敕下处分。疏入。得上□日、皇叔父摄政王封号久奉明上□日。中外恪遵。欧阳烝辄敢任臆改移。悖慢不敬。无人臣礼殊属可恶。并吕云藻俱著革职。刑部分别究拟具奏。　　

○钦天监监正汤若望奏言冬至以来历考在天诸宿应有雨雪未验。立春之后未见凝寒凛冽阴阳消息失调仰祈皇上虔心修祷。并敕大小臣工省刑薄罚赈恤群黎以答天意疏入。报闻。　　

○辛丑户部尚书英俄尔岱等奏言臣等奉命圈给旗下地亩查得易州安肃等州县军卫、共三十六处无主田地、尽数拨给旗下。犹若不足其未察地方如满城庆都等二十四州县尚有无主荒地若拨给旗下则去京渐远兵民杂处多有未便。议将易州等县有主田地酌量给兵而以满城等处无主田地就近给民庶几两利至于清查事绪繁多应差廉干官员前往。从公拨给。务令满汉兵民、各有宁宇。疏入。得上□日、遣给事中四员、御史四员、同户部司官八员、前往拨给。　　

○初刑科都给事中李士焜、劾龚鼎孳俸次在后。躐升京堂。下刑部质问。至是刑部议鼎孳较论通俸、例应先升。士焜止以都给事俸次在先、遽行渎奏拟降士焜一级调用。从之　　

○浙江总督张存仁疏报、故明左春坊左中允陈之遴、苏松巡抚右佥都御史霍达投诚。令赴京朝见　　

○壬寅。以通州道参政王秉鉴为浙江布政使司参政、兼按察使司佥事、清军驿传道京东屯田道佥事杨春育、为江西按察使司佥事、分巡湖西道　　

○兵部议覆保定巡抚郝晋疏言、驿递廪给口粮。各地方无一定之数。以致借端需扰。今拟廪给一分。支银一钱。口粮一分、支银五分。即增入刊册、遍示恪遵。毋得违例滋扰。从之。　　

○允吏部覆招抚江南大学士洪承畴疏、以江宁苏松常。镇五府、隶抚臣土国宝专辖。池太徽宁安庆五府并广德一州、隶抚臣刘应宾专辖。仍兼管光固蕲广黄德湖口等处。庐凤淮扬四府滁和徐三州隶抚臣赵福星专辖。其原颁敕书俱照各分属地方、另行改正　　

○以江西道御史张鸣骏提督顺天学政　　

○癸卯。摄政王多尔衮集诸王贝勒贝子公大臣等、遣人传语曰。今观诸王贝勒大臣、但知谄媚于予。未见有尊崇皇上者。予岂能容此。昔太宗升遐嗣君未立诸王贝勒大臣等率属意于予。跪请予即尊位予曰。尔等若如此言予当自刎。誓死不从。遂奉皇上缵承大统似此危疑之时、以予为君子尚不可今乃不敬皇上而媚予予何能容自今以后可悉识之有尽忠皇上者予用之爱之其不尽忠、不敬事皇上者虽媚予予不尔宥也溯兹鸿绪创自太祖太宗二圣所贻之业予必力图。保护。俟皇上春秋鼎盛、即行归政。予之声名、岂眇小耶。夫太宗恩育予躬、所以特异于诸子弟者、盖深信诸子之成立、惟予能成立之也。此意予洞知之。尔等亦知之否耶且前此所以不立肃亲王者非予一人意也。尔诸王大臣皆曰若立肃亲王、我等俱无生理。因此不立乃彼时不肯议立、而今则复有市恩修好者矣。时诸王贝勒、皆以为然。惟和硕德豫亲王多铎不答。所遣大臣问曰。众人皆言惟王不出一语是何意也豫亲王以为未其意、是以不对。大臣还以此言启摄政王王笑而言曰予适与阿济格尼堪言此言一出豫亲王必默然无语。今果如所料乃有如此之奸人耶。又令大臣往、悉数其事曰。昔国家有丧时、予在朝门、坐帐房中。英王、豫王、皆跪予前、请尊位。谓两旗大臣、属望我等者者多。诸亲戚皆来言之。此言岂乌有耶。当尔等长跪时、予端坐不动曰。尔等若如此、予惟有一死而已。曾何时见兄至而不起耶。英王以为诚然。豫亲王复云。请即尊位之言有之。两旗属望我等之语、未之有也。大臣即以此言入告摄政王。王又令诘之曰。汝尚讳言昔日无此言耶。此言固非出诸英王、而实出诸汝也。汝不曰固山额真阿山、阿布泰在外、皆谓伊等亲党、属望于予耶。豫王语塞、引罪。诸王贝勒大臣、以豫王妄对、于理不协。欲议罪。摄政王以事在赦前、且予之诫谕、原各令自省、非欲加之罪。免之　　

○江南道御史杨四重奏言、一代之兴、必有一代之制。今皇上大统既集、而一切诸务、尚仍明旧。不闻有创制立法、见诸施行者。恐非所以答天下仰望之心也。请亟敕臣工、讨论故实、求其至当。定为画一之规。永矢不刊之典。庶法度修明而民志以定。至于中外一家。而满汉字法、尚未见同文之盛。请将满书颁行天下。使皆得习而译之。皇上亦于万几之暇、通汉音。习汉字。文移章奏之间、昭然与天下共见。则满汉合一、而治效不臻上理者无有也奏入报闻。　　

○甲辰。以故三等梅勒章京陈继德兄子奇谟、一等甲喇章京兼半个前程顾禄塔素尔海子阿睦谷朗、三等甲喇章京赵大捷子文选、牛录章京兼半个前程库尔喀巴图鲁弟齐发翰、牛录章京布尔逊子布克萨、王栋子嗣德、王天相子朝鼎、刘国举伯父之子子成、图习屯子何塞、托克退子莫和托、王瑞子应科、半个牛录章京图尔赛子佛保、杨松子文魁、钟国盛子尚用、赵国彦子元璧、各袭职。　　

○封黄河神为显佑通济金龙四大王之神。运河神为延休显应分水龙王之神。仍命总河臣致祭　　

○礼部汇报□山戊不□终菑异。得上□日、菑异迭见。朕衷深用兢惕。尔等大小臣工、俱当痛加修省。尽心职业。共图消弭。毋事虚文　　

○以张承循为一等甲喇章京。以其与怀顺王耿仲明、航海投诚故也。　　

○以故明副将潘云腾、为陕西甘肃镇西协副将。　　

○乙巳。初甲喇章京格尔泰、从多罗英郡王阿济格剿贼、弃兵败走。至是部议。格尔泰应论死。平西王吴三桂下护军统领巴克勇、以随众私逃、应革职。议上得上□日、格尔泰非系大阵败走、著削一世职。罚银三百两。巴克勇著免罪　　

○以贵州道御史贺楩、巡按山东。　　

○升山西平汤府知府齐国儒、为河南按察使司副使、分巡大名道。兖州府知府吴允昇。为山东按察使司副使、分巡济南道　　

○刑部奏言、致治必先明刑。分理各有专属。今民间大小事务、在内不由五城御史。在外不由抚按司郡县。单词片纸。俱向臣部告理。内外各官、尽成虚设。今务令无藉之辈、不得越讼、以滋刁风。则职掌分而讼端可息。矣得上□日、内外诸司、各有职掌。刑部专理详谳。例不受词。古人立法、原有深意。以后民间词讼、在外则归抚按监司在内则归顺天府宛大二县五城。如果有冤抑许赴通政使司投告察审送部尔部不许仍前滥收词讼。如问刑衙门、听断不公、致使小民受冤者、事发重治　　

○丙午。更定朝仪每元旦庆贺皇上先御武英殿内大臣、两旗护军统领、护军参领、侍卫等、内三院都察院大臣、及礼部执事各官、行礼毕。皇上御太和殿。众官跪迎。及升座。诸王贝勒贝子公等、奉表于阶上。行礼。次两翼满洲、蒙古、汉军各官。次汉文武百官。次朝鲜国进贡使臣。次外国诸王使臣。次吐鲁番回回、哈密卫人、及董苏固尔地方喇嘛等、行礼。朝毕。摄政王坐上侧榻上。诸王坐殿内两傍。上还宫。摄政王退。诸王方退。次日郡王贝勒、及群臣往贺摄政王、如朝贺礼。　　

○户部议覆故明总督仓场户部右侍郎祁逢吉疏言、江南旧称留都。设有兵丁。故设有粮饷。今既改京为省、则南粮一百二十万石应同漕米兑运解京其屯粮一十三万暂贮南仓。听候大兵支用。从之　　

○礼部奏言、内监仍故明例、每遇朝参行礼、在文武诸臣之前于体未合。嗣后内监人员、概不许与朝参。亦不必排班伺候。从之　　

○兵部奏言、凡旗下出赴外任者、千里以内、知府以下。俱不给勘合。千里以外、知府、填给夫十六名、马驴五匹头。同知、运同、运判、推官、知州、填给夫十二名。马驴五匹头。知县、填给夫八名、马驴四匹头应刊入条例、一体遵行。从之　　

○招抚江南大学士洪承畴疏报、巨寇荆本彻、侵据崇明。总兵官李成栋、统师进剿。贼势披靡崇明厎定。伪监军道王臣缙、向为荆本彻威胁。今大兵临城、即开诚纳款请开使过之路、以广皇仁。得上□日、王臣缙准与赦罪效用。有功人员、所司察明叙恤。　　

○祁州知州孙率礼、欲劾前任知州张宏发侵盗钱粮。大学士李建泰、致书率礼、代为求免。及率礼具本入奏、通政使司李天经、不即封进。率礼具告刑部。勘实。奏闻。得上□日、李建泰著革职。李天经、降二级调用。　　

○丁未。浙江总督张存仁疏报、逆叛方国安、马士英、啸聚江东。赭山、杭州、朱桥、范村等处。所在肆掠。梅勒章京朱玛喇、总兵官田雄、副将张杰等、分兵进剿。方国安水师数万、一鼓尽歼。其余诸逆、被我军擒斩甚众。下所司察叙　　

○固原总兵官何世元、为逆贼武大定所杀。陕西巡抚雷兴、以其事闻。　　

○戊申□山戊不□暮。享太庙。遣户部尚书英俄尔岱行礼。　　

○遣官祭四祖庙。福陵。昭陵。　　

○遣官祭太岁月将之神　　

○是□山戊不□、行盐、一百七十一万六千六百二十五。引徵课银、五十六万三千三百一十两六钱有奇。铸钱、四万四千三百七十五万一千七百六十有奇　　

大清世祖体天隆运定统建极英睿钦文显武大德弘功至仁纯孝章皇帝实录卷之二十二



大清世祖体天隆运定统建极英睿钦文显武大德弘功至仁纯孝章皇帝实录卷之二十三　　

顺治三年。丙戌。春。正月。己酉朔。上诣堂子行礼。还宫。拜神毕。诣皇太后宫行礼。御太和殿。诸王、贝勒、贝子、公、文武群臣、及外藩蒙古诸王、吐鲁番、哈密卫各贡使、上表行庆贺礼。赐宴。　　

○朝鲜国王李倧、遣陪臣李继祖等、表贺冬至、元旦万寿节、附贡方物、及□山戊不□贡。宴赉如例。　　

○庚戌。两浙巡盐御史王显、疏荐故明巡抚郭景昌。下部知之。　　

○壬子。定外藩蒙古二十七旗。庆贺圣诞、进献牛羊例。令于每年元旦贡献牛羊时一并奏进。其王贝勒、贝子、一半来朝。其不来朝之王、贝勒、贝子各旗、遣头目一人。厮卒五人来京。　　

○安庐巡抚刘应宾、疏荐故明吏部尚书郑三俊、太常寺少卿钟斗、参政道徐廷宗等十四人下部知之。　　

○乙卯礼科给事中梁维本请举行经筵日讲大典。报闻　　

○丙辰湖北巡按马兆煃、疏荐故明大学士姚明恭等十二人下部知之。　　

○戊午。孟春享太庙遣户部尚书英俄尔岱行礼。　　

○遣官祭太□山戊不□月将之神。　　

○是夜、月生晕。色青赤。　　

○己未。金星昼见于未分。　　

○辛酉。定西大将军何洛会等奏报、逆寇贺珍、孙守法、胡向化、率马步兵七万余、犯西安。会固山额、真墨尔根侍卫李国翰等兵至。内外夹击。歼灭殆尽。获驼马甚众。下部察叙。　　

○固山额真公阿山、听巫者萨海言。雅巴海之妻、与人私。因语雅巴海、令出之。雅巴海不从。阿山乃同其子、长史塞赫、逼雅巴海移居而离其妻。幽之于家。雅巴海妻奔逸。诉于刑部。具谳。启摄政王。王令议政王等复鞫。拟阿山违法用巫。勒令雅巴海出妻。又希脱巫者罪、巧饰具启。罢职解任。塞赫、父过不谏。罢职、鞭一百。俱箱没家产。内大臣国戚多尔济、梅勒章京谭布、用谭泰所荐巫治病。不白于部。均应罢职。罚银一百两。内大臣宗室锡翰、及公塔瞻护军统领公图赖、知而故遣巫者与人治病虽经自首。亦各罚银。巫者萨海、论斩。雅巴海夫妻、于本王下所管牛录、听其自附狱成复启摄政王。王以阿山多军功止罢职解任。塞赫、亦止罢职。赎身。俱免籍家产。国戚多尔济、谭布各罚银。巫者萨海、鞭一百。不许行巫。雅巴海、并其近族兄弟、随便自附牛录。锡翰塔瞻、图赖、俱免罪。固山额真谭泰亦坐与其妇翁阿山、擅遣巫者与人治病。遂并究其前罪。先是谭泰为娱其妻。乞公主花园于图赖。又于分道出师取西安时。遣索尔和、硕尔对、谓图赖曰。我军以道路迂险、是以后至。南京可让我军取之。图赖以告和硕德豫亲王、及诸将。遂作书付希思翰牛录下塞尔特。使赍送索尼、转启摄政王。希思翰阅书见有碍谭泰遂令投于河灭迹后图赖询及前书。塞尔特诡言于黄河遗失。因系塞尔特于城门、索之。既而听监守骁骑校马尔翰言复诳称前书、已付索尼。索尼嘱我箝口、故妄对如彼尔事闻摄政王下诸大臣覆勘。诸大臣因拟索尼应斩启入摄政王复亲鞫之索尼对曰。向者谭泰将奉上□日印文自专不以示众。吾谓谭泰忘君背上□日尚发其事。今岂庇谭泰而匿此书乎。摄政王曰。索尼发谭泰擅隐谕上□日之事在先。此书在后。似持书人、别有情弊。因复讯之。塞尔特乃尽吐其情。且云谭泰使伊启心郎觉和托嘱我箝口也。于是拟谭泰及希思翰并其二子俱论斩籍其家。索尔和、硕尔对以悖理事、妄听差遣亦论斩马尔翰鞭五十。觉和托、鞭一百监守塞尔特之牛录章京吴班纵觉和托得行私嘱。罢职。启摄政王王令下谭泰于狱。给以家口男妇九十余人。及器皿衣服余产入官索尔和硕尔对免死折赎希思翰、正法免其二子死。及籍没家产塞尔特、以无罪宽释余俱如议狱既定。侍卫阿里马、私语国赖云、尔何为庇护索尼耶。吾见其心已变、举动已改常矣图赖闻于摄政王王令捕阿里马、及其二弟索泥岱、锁宁、时阿里马、索泥岱拔刀相拒俱正法。锁宁无罪、释之。　　

○摄政王于午门。议谭泰罪时。护军统领公图赖、厉声谓摄政王曰。尔何将谭泰之罪。耽延三日不结。摄政王怒谓图赖曰。尔举动亦太妄矣。曩追流贼至庆都分兵前进。因诸将争先。尔曾诮让于肃亲王、豫亲王、英郡王、且唾于诸王之前。今又以言逼我。我不能堪。似此怒色疾声。将逞威于谁耶。予与诸王、非先帝子弟乎。语毕、还府。嗣闻诸王执图赖议罪。返而言曰。图赖虽声色过厉。然非退有后言可比。且为我效勤矢忠。无他咎也。解其缚释之。　　

○江西提督总兵官金声桓奏报、副将刘一鹏等、围伪永宁王于抚州。红旗王定国先登。官兵继进。逆众溃走南门。我兵四面环截。擒伪永宁王、并其子朱慈荣、邦真妃张氏、及其伪总兵谢尚达等九十余员。斩获无算。余党奔据建昌。我兵追击。复弃城而遁。捷闻。下所司察叙。　　

○壬戌。夜北方云中有赤光、如火影。良久乃散。　　

○以镶白旗满洲兵部尚书宗室韩岱、为本旗固山额真。　　

○定宗室婿品级和硕亲王女和硕格格之壻、秩视三等公。多罗郡王女多罗格格之婿、秩视昂邦章京。多罗贝勒女多罗格格之婿、秩视梅勒章京。固山贝子女固山格格之壻、秩视甲喇章京。镇国公辅国公女之壻、秩视牛录章京其出嫁外藩者、亦如之。　　

○癸亥。定盛京每年□山戊不□除、清明、及庆贺、祭昭陵、如祭福陵礼。每月朔望、于福陵、昭陵、献酒果。燃香烛。祭祖庙、照京师、牲用生。祭福陵、昭陵、牲仍用熟。罢昭陵每日致献。及城中守者、止守。城门。还城巡视。　　

○甲子。陕西巡按黄昌允、泾阳知县张锡蕃、坐从反贼孙守法。俱弃市。　　

○顺天府举行乡饮酒礼。　　

○乙丑。宴朝贺元旦外藩蒙古柰曼部落达尔汉郡王衮出斯巴图鲁、科尔沁国多罗扎萨克图郡王布塔齐、及八贝勒、五台吉、头目三十人。赐银币有差。　　

○朝鲜国遣使进柑、柚、石榴、赐貂皮、银两、鞾袜有差。　　

○以理事官吴世俊、杨名高、为都察院副都御史。　　

○以纳尔泰、为礼部理事官。王允久为兵部理事官。刘文德、为刑部理事官。李懋、为工部理事官。　　

○以镶红旗汉军理事官孙应聘、镶蓝旗汉军杨正泰、管甲喇章京事。　　

○月给故明颍川王朱在鏶银米。　　

○丙寅。风霾。夜、月晕三重。青赤黄色。　　

○丁卯朝贺元旦外藩蒙古王贝勒、台吉、头目、各献驼马、貂狐皮、等物酌受之。赐甲、胄、鞍辔、银器、币帛有差。　　

○戊辰。复以阿山、为一等昂邦章京。　　

○以故三等昂邦章京毛海叶尔登兄子塔尔尼、牛录章京阿散弟和尔浑半个牛录章京查库塔子满都布、年老致仕牛录章京周中科子鼎臣、各袭职。　　

○擢顺天巡抚宋权、为内翰林国史院大学士。　　

○升江西南康知府童达行、为本省布政使司参政饶南道以故明直隶天津道佥事原毓宗、为山西按察使司佥事井陉道。湖广荆西道副使赵振业、为山西按察使司佥事、管督粮道右参议事。随征内院典籍李蔚起、为江西按察使司佥事抚州兵备道。辽东生员夏寅、为长芦都转运盐使司运使。　　

○以降调凤阳巡抚赵福星。为江南布政使司参议、苏松兵备道。　　

○己巳。命和硕肃亲王豪格、为靖远大将军。同多罗衍禧郡王罗洛宏多罗贝勒尼堪、固山贝子吞齐喀、满达海、镇国公喀尔楚浑、岳乐努赛等、统官兵征四川。锡之敕曰。兹以张献忠等贼、肆虐巴蜀。生灵涂炭罪恶贯盈。天人共愤。特命尔和硕肃亲王、行靖远大将军事统兵前往。凡事必与诸将同心协谋而行。毋谓自知不听人言。毋谓兵强、轻视逆寇。仍严侦探。毋致疎虞抗拒不顺者戮之。倾心归顺者抚之。总以安民为首务。须严禁兵将。申明纪律。凡系归顺地方军民、不得肆行抢掠。务体朕以仁义定天下之意贼若由四川逃往别省。可追及、则追之。如贼去已远、毋得穷追。但宜抚定巴蜀。斟酌善地以屯大兵。军中一切事情、速行飞报。前征消息、候上□日遵行。其行间将领功罪、察实纪明汇奏。如系小过当即处分。至于护军校、骁骑校以下、无论大小罪过俱与诸将商酌径行处分。王受兹重任。宜益殚忠猷。用张挞伐立奏荡平。钦哉。　　

○铸四川巡抚以下官员印记、关防、三百四颗。给付靖远大将军肃亲王。　　

○招抚江南大学士洪承畴奏报、故明唐王朱聿钊兵寇徽州。总兵张天禄等、率兵堵巢□刀败之。获其阁部黄道周等。谕降不从、斩道周等于军前。我兵追击逸贼直入浙江。开化县士民、薙发投顺。命有功人员下部察叙。　　

○庚午。开湖广鼓铸。　　

○以我罗英郡王阿济格、张盖坐午门。坐以应得之罪。　　

○辛未。定故明宗室恤典。亲王、给银二百两。守墓八人。祭田九十亩。郡王、给银一百两。守墓四人。祭田六十亩。亲王已封之子及妻。给银一百两。郡王已封之子及妻、给银五十两。将军、给银五十两。诸王之祖母、及毋。各视所封给银。令自行祭葬。　　

○壬申。升光禄寺卿张绍先、为通政使司通政使。　　

○巡视茶马御史廖挛龙疏言、茶马。旧额、一万一千八十八匹。自故明崇祯三年、增解二千匹。所增马匹、究竟年年虚额。无济军需。请永行蠲免。部覆从之。　　

○甲戌。礼部奏言龙飞首科。正士类。弹冠之日。今年二月、会试天下举人。其中式名额。及内帘房考官、均宜增广其数。以收人才而襄盛治。得上□日。开科之始、人文宜广。中式额数、准广至四百名。房考二十员。后不为例。　　

○廷试天下贡生张其才等、一百一十八人。　　

○乙亥。工部议覆操江巡抚陈锦疏、请将故明勋戚及各衙门自占芦洲。查出归公。其有主者丈量入册。得上□日苇地果属无主、并各衙门自占者、查出归公。其有主者、不必入官　　

○以故明礼部右侍郎钱谦益、仍以原官管内翰林秘书院学士事。礼部尚书王铎、仍以原官管内翰林弘文字学士事编修刘正宗为内翰林国史院编修。庶吉士魏天赏为内翰林国史院庶吉士。　　

○丙子。以三等镇国将军穆尔祜、有潼关四次败流寇功。升为一等镇国将军。　　

○以罪废宗室瓦克达、于锦州、松山、五次败敌。又护军校费雅思哈、于阵内失马。瓦克达与之累骑而出。甲喇章京哈宁噶被创坠马。瓦克达辶□歹入阵中。却敌挈归。及山海关庆都县承天府四次败流寇等功。授为三等镇国将军。　　

○丁丑万寿圣节。以京城痘疹盛行免朝贺遣官祭太庙、福陵昭陵　　

○衍圣公孔兴燮来朝贺　　

○以故三等甲喇章京艮特弟豪善牛录章京兼半个前程伊古礼巴图鲁兄子博洛半个牛录章京丹岱子索尔和、阿尔泰子观穆布各袭职　　

○定给俸制摄政王、银二万两。和硕亲王、银一万两。多罗英郡王、银一万两。多罗郡王、五千两。多罗贝勒、二千五百两。贝子、一千二百五十两。宗室公、六百二十两。一等公、三百两。三等公、二百八十两。一等昂邦章京、二百五十两。二等昂邦章京、二百三十两。三等昂邦章京、二百一十两。一等梅勒章京兼半个前程、一百九十两。一等梅勒章京、一百七十两。二等梅勒章京、一百五十两。三等梅勒章京、一百三十两。一等甲喇章京兼半个前程、一百二十两。一等甲喇章京、一百一十两。二等甲喇章京、一百两。三等甲喇章京、九十两。牛录章京兼半个前程、八十两。牛录章京、七十两。无世职大学士、六十两。一等侍卫无世职甲喇章京、理事官、前锋参领、半个前程章京、五十两。无世职牛录章京、副理事官、主事、二等侍卫、汉启心郎、四十两。闲散章京、鸣赞官、三等侍卫、銮仪卫官员。前锋侍卫。无世职管半个牛录、迎送官三十五两骁骑校护军校他赤哈哈番、牧长、尚膳官、司库、看守地坛坛尉、三十两。　　

大清世祖体天隆运定统建极英睿钦文显武大德弘功至仁纯孝章持帝实录卷之二十三



大清世祖体天隆运定统建极英睿钦文显武大德弘功至仁纯孝章皇帝实录卷之二十四　　

顺治三年丙戌二月戊寅朔祭大社大稷遣固山额真宗室韩岱行礼　　

○以故明进士王崇简、张丕吉杜芳、周爰访乔廷桂、岳映斗。为内翰林国史院庶吉士。　　

○己卯。升户部理事官喀凯、为通政使司通政使。　　

○以总兵官张天禄。为都督同知。充徽宁池太提督总兵官。升副将署胶州总兵官事柯永盛、为都督同知。充江宁总兵官。　　

○庚辰。户部左侍郎王公弼、总督仓场左侍郎谢启光、各以佐计无能、乞罢。不允。　　

○兵科给事中。李运长疏言、补给民人地亩、宜从户贫地少者始。盖富者失业、仅至于贫。穷者失业、必至于死。请先将故明勋戚内监皇庄军屯、补与贫民。抛荒故绝、补与乡绅富户。荒地免税三年。熟地免税一年。以资开垦迁移之费军屯地、不论何卫但坐落某县者即准补某县。不烦远徙。诚为至便。下所司议。　　

○辛巳。户部议覆、顺天巡抚宋权疏言密云地瘠民贫。叠罹灾祲。田土半归荒芜。生齿日就流移。若不急行蠲赈、势必逃亡殆尽应如抚臣所请。将荒地逃丁派徵钱粮。悉为除豁。其见在贫民、动支宝坻县仓贮粟谷、分别。赈济。已荒地亩、仍行该地方官、招徕开垦。俟耕熟起科、以安孑遗。从之。　　

○江南苏松常镇督粮道王懩奏言、臣职。司江南督粮、而官衔仍带湖广。不便统辖。乞改为江南官衔。奏入。下部议。寻议、南京未改为江南省时、各道俱于别省两司带衔。今既改为省、应如王懩所请。其各道官衔、俱应一体更改。从之。　　

○驻防江宁府侍郎巴山、梅勒章京康喀赖等奏报。正月十二日夜、江宁府城内民、与城外贼、同谋作乱。事觉。捕斩为首者三十人。至十八日夜、贼首伪潞安王、瑞昌王。复率贼兵。二万余、三路入犯。我兵俱击败之。　　

○会试天下举人。命大学士范文程、刚林、冯铨甯完我、为会试总裁官。　　

○礼部奏言、会试天下举人、已经题准二月初九等日。但直省举子、虽名册投部、而人尚有未至者。兵火之余、道路梗塞、一时难齐。相应展期、命改于十九日举行。　　

○癸未。镇国公祜塞卒。　　

○甲申。赐会试总裁官大学士范文程、刚林、冯铨、甯完我等、表里各四疋。同考试官二十员、表里各二疋。　　

○谕兵部。近闻京城内盗贼窃发。皆因汉人杂处旗下。五城御史、巡捕营官、难于巡察之故。嗣后投充满洲者、听随本主居住。未经投充、不得留居旗下。如违。并其主家治罪。工部疎于稽察。亦著议处汉人居住地方、著巡捕营查缉。满洲居住地方、著满洲守夜官兵查缉。其迁移民居、工部仍限期速竣、勿得违怠。尔部速行传谕。　　

○升尚宝司卿孙昌龄、为通政使司右通政。　　

○升直隶永平府知府李日芃、为山东按察使司副使、霸州兵备道。　　

○以正黄旗满洲护军统。瓴领公图赖、为本旗固山额真正黄旗满洲梅勒章京伊尔德、为本旗护军统领正黄旗满洲护军参领董阿赖、为本旗梅勒章京。正黄旗满洲戈奎、舒礼洪、正红旗满洲汉储翰、镶白旗满洲奉恩将军宗室塔海、各为本旗护军参领镶蓝旗满洲侍卫雅巴蓝、为前锋参领。　　

○复以索尼为二等昂邦章京。　　

○升兵部侍郎谭拜、为本部尚书管梅勒章京事明安达礼、为兵部侍郎。以刘泽溥、为礼部启心郎。迈图、为吏部理事官。刘泰、护军参领阿思哈、俱为刑部理事官。管甲喇章京事冯文运、为工部理事官。纪国先、觉罗图兰、为都察院理事官。　　

○原任安庆巡抚李犹龙、疏荐故明少詹事方拱乾、庶吉士刘余谟、姚文然等、二十六人。下部知之。　　

○甘肃巡抚黄图安疏言、自逆闯流毒中原。横蹂三秦滔天恶焰、莫不望风而靡。惟故明甘镇官吏、矢心戮力誓守不降。及力尽城破、巡抚林日瑞、总兵马爌慷慨激烈。白刃自甘同知蓝台、从容就义。骂贼而亡。副将郭天吉、都司万峘、剖心受剐颜色如生。游击哈维新、张际、都司姚世儒、高登科、姜弘基守备郭雄峙、英烈自刎、杀身报国临洮副将欧阳滚携家属至甘、值城失守、阖门自焚他如在籍原任肃州道刘佳贞、通判陈嘉绩、知县段自宏、陆一桂等。愤骂逆贼、至死不绝口。总兵王汝金、赵宦、罗俊杰、副将刘国柱、刘国栋、参将哈俊、游击李汝璋、赵用彬、任汝威、吕承宫、张应举、杨威、都守官曹尔谦、赵宗祀、景桂芳、陈一魁、贺图麟、王嘉官、萧荣华、蔡俊、五卫世职指挥。千百户郑世爵、傅弘祚、毛国泰、赵应魁、汪世爵等。各率家丁血战陨命。庠生吴伯延、童士楷、义民梁进德等。节妇董氏等。俱亡身尽节、义不受辱。祈分别。褒奖、庶忠节不致沉□□民。章下所司。　　

○吏部议覆招抚江南大学士洪承畴疏言。江南改京为省、一应设官自当与各省一例。应如所议。设操江都御史一员。布政使司左右布政使各一员。分守江宁道一员。屯田水利道一员。布政使司经历、理问、都事、照磨、各一员。按察使司按察使一员。驿传兼盐法道一员。分巡江宁兼江防道一员。整理马政道一员。按察使司经历、知事、照磨、各一员。省城内掌印都司、操捕都司、管屯都司、各一员。都司经历、断事都事、各一员。江宁府知府一员。江防同知、马政同知、船政同知、管粮同知、各一员。捕盗通判二员。查盐通判、水利通判、管粮通判、各一员。推官一员。经历、知事照磨、检校、各一员。江宁府儒学、江宁上元两县儒学教授、教谕、训导、俱照旧两县县丞各二员。主簿、典史各一员。其部院等衙门、俱应裁去。惟户兵工三部、以军务方殷、兵马钱粮船艘为重。应于北京三部中、差满汉侍郎各一员。驻劄江南省城、协同经理。户部设司官六员。兵工二部、设司官各四员。皆隶衔北部、分理其事。从之　　

○以故明南户部郎中高射斗、为江南按察使司副使、督粮道。兵部郎中李尔育为江南布政使司右参议、屯田水利道户部主事张天机、为江南布政使司右参议、分守江宁道。户部郎中王璲、为江南布政使司右参议、驿传道。礼部主事卢世扬为江南按察使司佥事马政道。礼部主事何平、为江南按察使司佥事江。防道。中军都司杨志和、为江南掌印都司从招抚江南大学士洪承畴请也。　　

○乙酉。摄政王多尔衮、传集户部尚书公英俄尔岱、大学士范文程、刚林、甯完我、学士额色黑等谓之曰。予恭逢太祖太宗遗业。代上摄政。惟恐事多阙误、生民失所。念民为邦本。日夜焦思。又素婴风疾、劳瘁弗胜。予躬凡有过失、尔等勿得瞻徇、当各抒所见。众皆对曰。自古人君自忧不能治者、国必理视为不足治者、国必败。惟其鳃鳃过虑正乃所以为治也夫国君为政、不恃躬亲庶务、要在任用得人。今王总揽大纲、亦惟任贤举能乃克厎绩。王曰。所言是也。今国家一应事务、各有专属。户部惟英俄尔岱、内院惟范文程、刚林、甯完我、额色黑等是赖。尔等勉力办理、勿惮劳苦。又顾谓范文程曰。尔素有疾、毋过劳。早出署休沐、善为调摄。范文程顿首谢曰。一介微躯、何敢当王温慰。王又顾谓甯完我曰。尔向来常有陈奏。今胡默然。尔等内院官员、于国家事务、当不时条奏为是范文程、刚林等对曰文程等朝夕在王左右。凡有闻见、无不面启、候取进止。无庸具本敷陈。王然之　　

○定西大将军内大臣何洛会。等奏报。固山额真墨尔根侍卫李国翰、昂邦章京齐墨克图、领兵护送奏疏、遣副将王平、率兵百名前行、至渭南县界、遇王姓秀才贼兵千余人、击败之。又遣中军陈德、副将任珍等、以兵七百、破贼首刘文炳于蒲城县。生擒贼将王交、张留、斩刈殆尽。俘获甚多。前趋同州。败贼首李遥、歼贼二百余名。臣等闻贼渠贺珍、由黑水峪口、奔武功县、遂统领官兵、追至濠泗河。大败之。斩获甚众。谨此奏闻。　　

○梅勒章京屯泰奏报。伪永胜伯郑彩、遣伪总兵刘福、副将林引等、领众来援江西抚州。副将王得仁等、率兵驰入贼阵、击败之。斩贼千五百余级。生擒贼将、又败其伪副将赵珩等于高山岭。斩获无算下所司知之。　　

○丙戌。兵部议覆、淮扬总督王文奎疏言、请设淮北淮南淮西并各道标大小二十七营兵、一万八千五百四十名。标下官一百八十八员。马一千八百五十三匹。战船一百六十艘从之。　　

○丁亥。遣大学士范文程、祭先师孔子。　　

○遣浙江道监察御史黄徽允、巡按顺天。　　

○是夜、月生晕。青黄色　　

○戊子。升光禄寺副理事官杨兴国、为光禄寺卿。　　

○升太仆寺少卿柳寅东、为都察院右佥都御史、巡抚顺天赞理军务。　　

○谕定远大将军和硕肃亲王豪格曰据南阳总兵官任得功奏报、河南南阳府逆贼二只虎郝如海等、鸠集骑兵七千。步兵二万。肆行抢掠。大为民患等语。朕思现今陕西西安等处稍宁。无有他警。王其选精兵二千名。简领将帅前赴南阳询问任得功、贼巢所在、前往扑巢□刀。如贼已远遁、追之不及。遣人来奏。王仍往西安。遵前上□日行。王等所领余兵、著在西安府秣马以俟。　　

○己丑。颁赐杭州总兵官田雄、江西提督总兵官金声桓、徽宁池太提督总兵官张天禄。苏松提督总兵官吴胜兆、江宁提督总兵官曹存性、荆州总兵官郑四维、郧阳总兵官王光恩、吴淞总兵官李成栋、承天府总兵官贾三省、河南总兵官高第、朝衣、嵌珠金顶。凉朝帽、玉带。鞍马各一。以投诚有功故也。　　

○赐西安府副将陈德任珍二品顶带、凉帽、朝衣、鞍马各一。靴袜各一双。　　

○庚寅吏部左侍郎陈名夏再疏、请终父制。命暂假归葬。特赐银五百两仍许支俸、赡养在京家属。　　

○辛卯以总兵官田雄为都督同知充提督浙江总兵官。　　

○壬辰。升户科左给事中向玉轩、为吏科都给事中兵科左给事中郝杰、为本科都给事中工科左给事中孟明辅、为礼科都给事中。礼科给事中韩源、为本科右给事中。　　

○升河南驿传道佥事成大业、为江西布政使司右参议、湖东直隶蓟州兵备道。佥事徐为卿、为河南按察使司佥事。驿传道。江南扬州府知府卞三元、为山东按察使司副使临清兵备道。直隶霸州知州孙茂兰、为山西按察使司佥事、蓟州兵备道通州知州李允昌、为山西按察使司佥事易州兵备道。　　

○遣陕西道监察御史罗国士、巡按河南。四川道监察御史赵＜山耑＞、巡按陕西云南道监察御史朱鼎延、巡视河东盐政。　　

○癸巳授苏松常镇提督总兵官吴胜兆。为都督同知。　　

○赐会试考试官入帘宴于礼部。　　

○甲午。顺天巡按傅景星奏言、自闯寇发难。遍地倒戈。河南既无坚城。关中遂为贼窟。山西畿辅一带、莫不开门纳款。惟故明保定府知府何复、同知邵宗元、指挥刘忠嗣。俱婴守孤城。殒身贼手。乡绅御史金毓峒。与妻王氏、侄振孙、孙妇陈氏、给事中尹洗翰林孙从度、及妻刘氏、弟从范、光禄寺少卿张罗彦、及妻赵氏、妾宋氏、钱氏、子晋、兄罗俊、弟罗善、罗辅、进士王延祹、妻张氏、城陷俱以死殉。山西兵备道王允懋、闻潼关失守。与宁武总兵周遇吉、率官兵力战。势穷被执与妻杨氏、并孙女皆自刎。郎中成德、当贼陷京师。与母张氏、妻霍氏、妹成氏、甥李成龙、相继殉节大梁兵备道李乘云、被执。裂眦怒骂。为贼支解。并眷属三十余口俱被戮。河南道副使王允长。率众拒守。城陷被伤身殒。家属从死者十余人。乞赐旌恤。下所司知之。　　

○傅景星又奏言、沧州生员刘彦妻吕氏、年十六于归未三年、彦故遗孤甫三日氏抚孤成立事。翁姑甘上□日无缺。苦节三十年。昌黎县民赵有祯妻刘氏、年二十一、夫故誓不他适。其父以年少无出劝之再醮氏痛哭五日自缢死静海县生员杜敬止妻李氏年二十二孀居教子早□山戊不□入庠。事姑尽礼。人无间言。俱请照例旌表。章下所司。　　

○乙未。遣官祭历代帝王。　　

○命房山县知县祭金帝陵。　　

○郧阳抚治潘士良。以才力不及免官。　　

○丙申。清明节。享太庙遣固山额真公英俄尔岱行礼。　　

○遣官祭福陵、昭陵、四祖陵。　　

○遣侍郎巴山梅勒章京张大猷、率驻防济南临清德州睢州弁兵、并家口、镇守江宁。甲喇章京傅喀蟾梅勒章京李思忠、率驻防顺德潞安平阳蒲州弁兵、并家口、镇守西安。　　

○谕定西大将军何洛会曰。兹遣顺德潞安平阳蒲州、四处满洲弁兵家口。前往西安驻防。俟到齐之日尔何洛会明白交代来京。前曾有上□日。命和硕肃亲王、拨满洲蒙古兵一千名随尔镇守西安。今尔来京。可将所拨满洲兵带回其蒙古兵遣归本部落。遣蒙古兵时。尔可拨同回将领、及士马送出边境。仍须沿涂严加约束。毋得抢掠民间财物。　　

○招抚江西兵部尚书孙之獬奏言、江西故明宗室数千人。聚居省城。不无可虞。请将守分者、散居本省郡邑。好事者、散处江北诸省。其不轨之徒、见投营伍者、并敕镇将驱治之。下所司议。　　

○招抚江南大学士洪承畴奏言、潜山太湖间。司空寨贼首石应琏等。拥故明樊山王朱常＜巛水＞、啸聚焚掳。遣将士驰巢□刀。斩应琏等五人。生擒常＜巛水＞。各寨悉平。得上□日、朱常＜巛水＞、著正法。　　

○戊戌。初故明兵部尚书张缙彦、赴招抚江南大学士洪承畴军前纳款。承畴具疏乞敕部录用。至是缙彦疏请赴京陛见。允之。　　

○浙闽总督张存仁奏报。昌化县贼首姚志卓、啸聚亡命。与江东叛寇方国安相结。攻陷县城。协镇张杰等、领官兵进巢□刀。志卓遁去。昌邑复平。报闻。　　

○己亥。以故明湖广道御史夏继虞、为江南按察使司佥事安庆道。　　

○癸卯。升天津副将都督同知海时行、为右都督。充山东胶州总兵官。　　

○朝鲜国王李倧、以遣其子淏归国、及封为世子。使陪臣奉表谢恩贡方物。宴赉如例。　　

○乙巳。开延绥镇鼓铸　　

○丙午。命多罗贝勒博洛、为征南大将军。同固山额真公图赖率师往征福建浙江、赐之敕曰。兹以福建浙东等处、寇贼僭乱。涂炭生灵罪恶贯盈。天人共愤。特命尔多罗贝勒博洛行征南大将军事。统兵前征。一切机宜、必与诸将同心协谋而行。毋谓自知、不听人言。毋谓兵强、轻视逆寇。仍严侦探。勿致疎虞。抗拒不服者戮之。倾心归顺者抚之。总以安民为首务须严禁兵将。申明纪律。凡系归顺军民、不得肆行抢掠务体朕以仁义定天下之意。若浙闽既定。即斟酌善地、以屯大军。一面速行奏报、前征消息、候上□日而行。其行间将领功罪察实纪明汇奏如系小过当即处分。至于护军校骁骑校以下、无论大小罪过。俱与诸将商定处分。尔受兹重任。益殚忠猷。用张挞伐。立奏荡平。钦哉。　　

○铸给福建省官员印记关防。　　

○定攻城光登架梯兵丁赏格。以城垣大小险易为等差。一等城、架梯兵每名赏银四十两。二等城、架梯兵每名赏银三十两。三等城、架梯兵每名赏银二十两。四等城、架梯兵每名赏银十两。其虽经竖梯。无人先登者、不赏。若两梯有人齐登。架梯兵即照登城者功次给赏。或一梯先登、一梯次登、而次登者有功。架梯兵即照次登者给赏。其登城者如无功。架梯兵不赏。至穴城以攻即于陷处登克其城、及所登之处穴城兵、俱各给赏。以红衣炮攻城、即于陷处登克其城、及所陷之。处施炮下火药出力者。亦俱各给赏。若虽能陷城、而无人先登概不给赏。　　

○定绿旗兵每月一马、给料豆仓斗六斗草六十束。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十四

大清世祖体天隆运定统建极英睿钦文显武大德弘功至仁纯孝章皇帝实录卷之二十五　　

顺治三年。丙戌。三月。戊申朔。　　

○己酉。赐会试考试官出帘宴于礼部。　　

○庚戌。以故一等甲喇章京杭武子毕山、半个牛录。噶尔柱子查秦。各袭职。　　

○辛亥。翻译明洪武宝训书成。上以宝训一书。彝宪格言。深裨治理。御制序文。载于编首。仍刊刻满汉字、颁行中外。　　

○升吏科给事中庄宪祖、为户科右给事中。户科给事中杜立德、为兵科右给事中。礼科给事中梁维本、为刑科右给事中。兵科给事中李运长、为工科右给事中。　　

○开湖广荆州鼓铸。　　

○礼部奏言、旧例会试中试举人、于殿试传胪之后。释褐以前。各穿进士巾服。至于状元冠服、及诸进士钞锭、皆有钦赐。兹殿试届期。请上□日定夺。以便遵行。得上□日、三月十五日殿试。明朝巾服、不准用。须颁发式样、金镀银三枝九花顶。赐状元冠服、照六品顶带。其进士每名钞五锭。照数折银。　　

○乙卯。户部奏言、民间田地、拨给满洲。虽已于邻近地方补还。但庐舍田园、顿非其故。迁徙流离。深为可念。应照被拨地数、一应钱粮、全免一年。其地土房舍、虽未经拨给满洲。而与近村被拨之民、同居分种。亦应照分出地数、将一应钱粮、量免一半。凡故明公侯外戚屯地、既经拨出。其钱粮自应照数永免。如有被拨之民、将他处未拨产业、混开冒免者。察出重究。从之。　　

○升河南道监察御史曹溶、为太仆寺少卿。　　

○以故明御史张懋熺、为山西道监察御史。王燮、为江西道监察御史。　　

○升山西河东道参议吴一元、为陕西按察使司副使固原兵备道。直隶广平府知府张凤梧、为陕西按察使司副使、分守关西道。山西左卫道佥事耿应衡、为陕西布政使司右参议分巡河西道。　　

○定西大将军何洛会等奏报。擒斩黑水峪贼首孙守法、胡向宸等、及其从贼二千余人。阵获骡马无算。报闻。　　

○归化城昂邦章京古禄格等、来贡驼马、黑白狐皮等物。宴赉如例。　　

○厄鲁特部落多尔济达赖巴图鲁、喀尔喀部落买达里胡土克图等、来贡驼马。俱宴赉如例。　　

○丙辰以驻防江宁府侍郎巴山、为昂邦章京。提督满兵。梅勒章京张大猷、为昂邦章京。提督汉军。及汉兵。驻防西安府甲喇章京傅喀蟾、为昂邦章京。提督满兵。梅勒章京李思忠、为昂邦章京。提督汉军及汉兵。　　

○丁巳。陕西总督孟乔芳奏报。定西大将军何洛会、追贼伪光山伯刘体纯于山阳县。败之。斩首二万级。报闻。　　

○以朱天定。为户部启心郎。朱三台、为户部理事官。罗锡为兵部理事官。　　

○以镶黄旗满洲绰尔济镶红旗满洲渥黑讷、特晋、俱管甲喇章京事。　　

○己未。升山西右布政使王来用、为户部右侍郎。总督山陕西四川等处粮饷兼理钱法。驻劄西安府。湖广下湖南道参政马鸣佩、为户部右侍郎。总督江南各省粮储。兼理钱法。驻劄江宁府。　　

○壬戌。殿试天下贡士李奭棠等。制策曰。帝王君临天下。莫不欲国祚长久传之无穷。乃三统代兴五行递王。初皆显奕。后渐式微岂天之降命然欤。抑人事所致也。朕承上帝之宠灵。席祖宗之休烈。入主中夏。奄有多方。而海澨山陬、尚阻声教。今欲早成混一。衽席生民。巩固鸿图。克垂永久。以亿万年敬天之休。遵何道而可欤。内外臣工、朕所与共理天下者也。朕居深宫之中。邪正真伪、不能悉辨、是非功罪、不能尽明。全凭章奏、以为进退赏罚。每闻前代朝臣、分门别户。植党营私。蒙蔽把持。招权纳贿。朋类、则顿生羽翼。异已。则立坠深渊。更有同年、同资、师生、亲故、互相援助。排挤孤踪。浮议乱真。冤诬莫控。朝纲大坏。国祚遂倾。深可鉴戒。今恐在朝各官、因仍敝习不能力改前非。所关治乱。甚非细故。必如何而后可尽革其弊。俾朕得日闻正言。行正事。以综核名实。修明法纪欤在外各官、贪酷不公者甚众。临民听讼。惟贿是图善恶不分曲直颠倒。吏治既坏。民心日离。奸狡计行。善良被陷。斯亦向来有司之痼疾也。必如何而后能使官方清肃风俗还淳。以致太平欤。欲定天下之大业。必一天下之人心。吏谨而民朴。满洲之治也。今如何为政。而后能使满汉官民同心合志欤。语曰有治人。无治法。又曰、帝王劳于求贤。而逸于得人。夫以四海之广。人民之众。应有奇伟非常、才全德备之大贤。能佐朕平治天下以延运祚于无疆者。必如何而后可致之欤。诸士心悼前车。身逢鼎运。得失之源。治乱之故。筹之熟矣。其悉心以对。毋猥毋泛。毋畏。毋隐。明著于篇。朕将亲览焉。　　

○甲子。吏部右侍郎。金之俊等奏言。故明旧例进士四百名。二甲、选部属知州三甲、选评博中行、推官知县。不论名次。每逢内外兼用。政体人情。均属未协。今开创之初、法宜变通。臣等拟二甲前五十名、选部属。后二十名、选评博中行。三甲前十名、选评博中行。十一名至二十名、选知州。二十一名至七十名、选推官。余尽选知县。庶政体人情、俱得其平。从之。　　

○乙丑。升山东右布政使王点、为山西布政使司左布政使、山西蔚州道参政林德馨、为山西按察使司按察使、管右布政使事。　　

○以委署浙江杭严道副使史儒纲、为本省按察使司副使、分守杭嘉湖道。浙江温处道副使陈谟、为本省按察使司副使、分守宁绍台道。　　

○赐殿试贡士傅以渐等四百名、进士及第出身有差。　　

○己巳。昌平民王科等七人盗发明陵。事觉弃市。　　

○定西大将军何洛会等奏报。击败逆贼二只虎于商州。斩首万余级。获骡马无算。报闻。　　

○山西逆僧刘光溥、纠党雷赞化、任冲云聚众谋叛。被获伏诛。　　

○庚午。平南大将军多罗贝勒勒克德浑奏报。臣等奉命于去年十二月十八日。自江宁乘舟向湖广进发。正月初十日。抵武昌。侦知马姓王姓二总兵、自岳州叛奔何腾蛟于长沙。遣护军统领博尔惠等、率兵驰击。遇叛贼千余掠临湘。尽歼之。进至岳州。王总兵闻风遁走。追击败之。马总兵豫从水路遁去。副将黑运昌未往。率船二百艘迎降。二十九日师至石首。闻贼渡江、围攻荆州。贼船千余艘泊江上臣等于二月初二日、遣尚书觉罗郎球等、赴江南岸。谕令贼倘渡江即行督巢□刀。夺其船艘。大军遂去荆州百里渡江。乘夜疾驰。初三日早抵荆州。贼竟不觉。尚尔攻城。我军突分两翼。直＜閵＞贼营。大破之。斩获甚众。薄暮收兵、郎球等、于江南岸获贼船千余艘。次日、遣奉国将军巴布泰等、分两路追杀贼众于安远、南漳喜峰山、关王岭、襄阳府等处。扑斩残寇。殆尽。师进彝陵口。李自成弟、李孜、同伪磁侯田见秀、放义侯张耐、伪武阳伯李佑、伪太平伯吴汝义、及伪将三十九人、马步贼兵五千余名、诣军降。获玉玺一。人口无算。马骡牛只。一万二千余。惟贼号一只虎者未获。捷闻、优奖之。下所司察叙。　　

○宴诸进士于礼部。赐第一甲第一名傅以渐、袍帽诸进士钞银。　　

○壬申。喀尔喀部落额尔德尼哈谈巴图鲁等、贡马。宴赉如例。　　

○多罗饶余郡王阿巴泰薨。年五十八。太祖武皇帝第七子也。　　

○赠恤同州阵亡汉羌镇标游击万时选。如牛录章京例。　　

○癸酉。故明大学士张四知自江南来投诚。　　

○以故明监察御史宗敦一、为江南道监察御史　　

○命科尔沁国故冰图郡王洪果尔子额参袭爵　　

○封乌朱穆秦部落塞冷蒿齐忒部落薄罗特、为贝勒。阿霸垓部落多尔济为贝子。以太宗皇帝平察哈尔时。举部来降故也。　　

○乙亥。升陕西西安府副将臧延龄、为都督佥事充本省固原等处地方总兵官。设江南陕西汉兵提督标兵、各四千名。分左右中前后五营。　　

○招抚江南大学士洪承畴、解送故明内库铜磁祭器、及五伦书。　　

○丙子。未刻。日生晕。色红黄有光。　　

夏四月。丁丑。朔。享太庙。遣刑部尚书宗室吴达海行礼。　　

○叙山东、山西、陕西、河南及武昌、庆都、山海、九江等处军功。升二等昂邦章京石廷柱、为一等昂邦章京。三等昂邦章京墨尔根侍卫李国翰、为二等昂邦章京。三等梅勒章京准塔巴图鲁为三等昂邦章京三等梅勒章京席特库为二等梅勒章京。一等甲喇章京、兼半个前程希尔艮、一等甲喇章京明安达礼、为三等梅勒章京。二等甲喇章京苏拜、为一等甲喇章京、兼半个前程。二等甲喇章京张成德、喀珠、萨必图、为一等甲喇章京。三等甲喇章京图勒深、金砺、沙世悌尔、金自成、哈宁噶、马天云、为二等甲喇章京。牛录章京、兼半个前程、达木图、锡忒库、阿济赉、席尔达、岳瞻、牛录章京伊拜、和托、阿兰为三等甲喇章京。授固山额真觉罗巴哈纳、三等甲喇章京。护军参领纯谷尔岱、鄂内、阿思哈、管牛录章京塞棱、阿邦、诺莫浑、塞讷克穆傅、桑赛前锋侍卫科尔昆、废官武习泰、为牛录章京。一等甲喇章京巴尔都禅巴图鲁刘之源袁晋牛录章京车尔布、罗弼、扈寿巴图鲁海塞巴图鲁莽极图杜喇习、费雅珠巴图鲁、恩特习巴图鲁武库礼、克习图、诺木图、朱查噶、卜勒巴图鲁卜塞赫巴图鲁、扈习纳宋果托巴图鲁、莫泰巴图鲁、昂凯、鄂尔寨图巴图鲁、萨克察巴图鲁各加半个前程。半个牛录章京觉罗莽嘉、魏枚、察储、卓和诺、锡特库、罗铎浑、席霸礼、扈信布鲁、各加半个前程、为年录章京。管梅勒章京事巴都理、前锋参领扈礼布、陶垓、多木克图、护军参领席特库麻克查、喀尔塔喇、管牛录章京法特哈、罗邦、赫叶讷、苏默尔、席珠迈图、达木布、吴汝玠、昂噶、毕禄、喇萨礼、达尔玛理、苏尔都、温察冯有功虚衔章京雅岱、喀尔侃、郭退萨门、武孙泰、徐成名、前锋侍卫、席伯臣、理事官赛、达骁骑校张懋德王国辅各授半个牛录章京。赠阵亡三等甲喇章京王世盛、为二等甲喇章京以其弟世显袭职半个牛录章京嘉隆噶、为三等甲喇章京以其弟子嘉珠袭职。虚衔章京哈尔甘为牛录章京。以其子噶林袭职。骁骑校鄂本、为牛录章京。以其子牛钮袭职。管牛录章京董文魁、为半个牛录章京。以其子旒锡袭职。前锋侍卫察马垓。为半个牛录章京以其兄之子罗思汉袭职。骁骑校兼管牛录事阿喇睦、为半个牛录章京。以其子席忒库袭职。　　

○以故一等甲喇章京兼半个前程巴尔都禅巴图鲁兄多内、二等甲喇章京图勒深兄罗托、牛录章京兼半个前程扈寿巴图鲁子硕色半个年录章京巴都理叔之子杭嘉、罗邦子云惇、赫叶讷子莫洛浑、苏墨尔子鄂木布、席珠子色冷、各袭职　　

○分隶投诚官于八旗。编为牛录。　　

○户科右给事中庄宪祖疏言、台省缺员。应用部属、与有荐推知一体考选。新进士除考庶常外。止宜挨序授职。以待取考。疏入、不允。　　

○河南巡按甯承勋疏言、前闯贼之乱。故明睢陈道关永杰大梁道李乘云、郏县知县李贞佐、城破、全家被害。归德推官王世琇、陈州知州侯君擢、郑州知州鲁世任、河内知县丁泰运洧川知县柴荐烟、鄢陵知县刘振之、鹿邑知县纪懋勋、皆不屈死太康知县魏令望、阖门自焚。在籍乡绅、工部尚书周士模及子举人业熙侄监生长春生员文盛俱抗节为贼支解巡抚张维世骂贼不屈支解死。妻李氏、子正谊、孙昱、俱自经通政使李梦辰妻王氏。俱从空自缢。右通政魏尚贤、户部郎中阴化阳俱被杀武德道贺仲轼、及妻妾俱自缢户部主事崔泌之、城破巷战死知县冯贞吉、偕妻子投井死吕维祮、不屈被害。举人刘恩泽、生员戴予言骂贼死生员张我标阖门自焚。张灏闻母难痛极入井抱母尸而出绝食三日死民孙挺生与妻梁氏俱死生员侯允锡母焦氏吕维禔妻楚氏乡官张鼎延庶母石氏偕孙妇郭氏俱死于难请加旌表下所司知之　　

○戊寅喀尔喀部落戴青哈谈巴图鲁青台吉等贡马。宴赉如例　　

○己卯谕平南大将军贝勒勒克德浑曰顷闻尔等破灭一只虎等贼深用嘉悦是皆尔与诸将士、同心戮力。为国尽瘁。故不重劳我师。削平逆丑。今一只虎等贼、既殄灭、乘暑气未甚。亟宜班师。至于故明废藩宗姓、有献地投诚者。俱著免死、携来京师。若穷迫降顺、或叛而复归、及被执献者。无少长尽诛之。其英王已招降之贼党。一经释放。复聚为乱。肆行扰民。甚为失计。如闯贼李自成之弟李孜、及贼官田见秀张耐、李友、吴汝义、及副将参将等官并贼之兵丁穷而来归降叛反覆者。俱斩。倘有诚心迎降者著免死携来凡归顺良民勿得扰害。　　

○谕兵部。恭顺王孔有德、怀顺王耿仲、明智顺王尚可喜、续顺公沉志祥、著各统所部马兵于五月初一日先赴京师。步兵、著委官率领。亦于是日起程随后至京。　　

○吏科都给事中向玉轩以新进士历事尚浅。不便特授科道。请将部属改授疏入得上□日、玉轩所奏。附会庄宪祖、结党把持俱革职。逮送刑部。严究同党姓名。　　

○郧襄总兵官王光恩疏报。攻破房县贼寨并白马洞一只虎余贼。生擒叛将王斌。斩首三百六十余级。阵获牛马银印。报闻。　　

○王光恩又报。一只虎贼党伪光山伯刘体纯、诈降后、焚劫樊城。攻犯襄阳。光恩、同巡抚徐起元、统兵击败之。事下所司。　　

○宁夏总兵官刘芳名疏报宁夏兵变。杀巡抚焦安民。随经抚定。擒斩首恶杨成名、白友大等。下部知之。　　

○甘肃总兵官刘有实疏报。番夷歪喇台吉等求粮挟赏。狡犯无常。请议巢□刀抚。以弭边衅。下部议。　　

○辛巳。遣官祭多罗饶余郡王阿巴泰。　　

○壬午设看守。圜丘、方泽、满洲五品官各一员。六品官各七员。社稷坛、五品官一员。六品官三员。　　

○升理事官鄂屯、为江宁府户部侍郎。屠赖、为西安府户部侍郎。　　

○增设盛京赞礼郎二员。　　

○浙闽总督张存仁疏报。擒获逆贼陈万良等。报闻。　　

○癸未。谕江西湖广二省。督抚镇臣。已经全设。地方渐宁。彻招抚部臣孙之獬、江禹绪、回京。　　

○甲申。授一甲一名进士傅以渐为内翰林弘文院修撰。二名吕缵祖、为内翰林秘书院编修三名李奭棠、为内翰林国史院编修。　　

○选授进士多象谦、梁清宽、胡兆龙、李若琛、黄志遴、张嘉、石申、董笃行、李霨、胡之骏夏敷九、傅维鳞、王公选、王炳昆、王士骥、朱之锡、韦成贤、王无咎、魏象枢、王一骥、陆嵩、魏裔介、陈爌、杭齐苏、宋杞、董王□闰、石维昆、沙澄、单若鲁、李培真、乔映伍、张文明、杨思圣、常居仁、王舜年、王紫绶、袁襜如、沈兆行、艾元徵、法若真、蓝滋、杨运昌、刘泽芳、张尔素、傅作霖、张汧等四十六名。为庶吉士。俱送翰林院读书　　

○升山西冀宁道参议娄惺伯、为本省按察使司副使、管按察使事。山西雁平道参政田时震、为江西布政使司参政督粮道。山西潞安道副使姚恭、为浙江布布政使司参政、分守温处道。山东运使王显祚、为山西布政使司参政、分守河东道。山东莱州道副使张国士、为山西按察使司副使、蔚州屯牧道。江南苏州府知府丁允元、为本省按察使司副使、安庐兵备道。山西口北道佥事贺九邵、为江西布政使司参议、分守湖西道。礼部郎中李起龙、为山西布政使司参议、大同左卫道。刑部员外郎金灿、为江西按察使司佥事、赣州兵备道。补原任浙江温处道参议钱志驺、为本省布政使司参议兼按察使司佥事、分巡金衢道。陕西驿传道参议齐之宸、为江西布政使司参议、南瑞道。　　

○免浙江钱塘、仁和、两县间架房税。　　

○吏部题豫王、英王、委官册内。开故明陕西关西道、伪授甘肃巡抚周伯达、仍委原官。山西临汾知县、伪授两河巡按御史刘达、仍委原官。革职宁前道石凤台、委署陕西巡抚。贡生王世恩、委署榆林兵备道。王镛、委署睢陈道。冷时中、委署归德府知府。纪国相、委署河南卫辉府知府。应否仍照原委职衔改补。请上□日定夺。得上□日、周伯达、以巡抚用刘达以御史用。石凤台、王世恩、王镛、以道用冷时中纪国相以知府用。　　

○乙酉以故三等甲喇章京班第塔尔和硕齐子托内、一等甲喇章京布彦代子鄂穆布、牛录章京布达礼子克世图、布善子夸詹塞毕伦子僧格敦托克子翁诺和、额布根子鄂齐尔、沙喀弟法喀、半个牛录章京昂阿子达西、高第子可明、霍尔博八□允子拜达尔、宜宗宁子铭、各袭职。　　

○赐大学士宋权、朝帽蟒衣。　　

○大学士刚林等、疏请于本年八月、再行科举。来年二月再行会试。以收人才。其未归地方。生员举人来投诚者。亦许一体应试。从之。　　

○命学士查布海、蒋赫德侍读陈具庆、教习庶吉士。　　

○是夜、月生晕。三重。青赤黄色。　　

○户部议覆、招抚江西。兵部尚书孙之獬疏言。故明宗室团聚江西省城近数千人。欲恩全之。应令散居各省。宗禄、照故明初徵额数解部其加派庶禄。概行蠲免。应如所请。得上□日、各省前朝宗室禄田钱粮。与民田、一体起科。造册报部。其宗室名色、概行革除犯法者、与小民一体治罪。仍令各安故土。不必散处。　　

○丁亥。科尔沁国多罗冰图郡王塞冷以袭爵贡貂皮驼马。蒿齐忒部落多罗贝勒额尔德尼等贡驼马。各宴赉如例。　　

○免河南睢州、祥符、陈留、柘城等县、水灾本年额赋。　　

○戊子。摄政王多尔衮谕户部尚书公英俄尔岱、刑部尚书宗室吴达海、大学士刚林、祁充格、甯完我等曰。予恭摄大政。赏罚顜若。畴弗予恭繄兹天潢诸王昆弟。咸太祖太宗二圣之子弟也。际斯崇贵。正宜优养安荣。坐立拜跽之文。殊为可省。日者出师。予为祖道。以金鞍良马、解赠和硕肃亲王王屈体而受予用是心恻。至今念之因欲禁遏此礼。脱与诸王觌语彼必逊谢。尔等为我善谕之。　　

○刑部奏言。凡重辟减等者、鞭一百。贯穿耳鼻。得上□日、耳鼻之在人身。最为显著。贯穿耳鼻之刑、永行革除。　　

○辛卯。以繙译明洪武宝训成。赐大学士范文程、刚林、祁充格、冯铨、甯完我等。鞍马各一匹。银各五十两。学士詹霸苏纳海、吴达礼、来衮额色黑伊图、刘清泰、查布海、李若琳、胡世安、高尔俨等。马各一匹。银各四十两蒋赫德、马一匹。银五十两。侍读陈具庆马禄等十八员银各四十两。郎廷佐、亢得时、图海、银各四十五两。他赤哈哈番马尔喀等二十八员。编修、检讨、罗宪汶等八员、银各三十两笔帖式哈番纳尔泰等十七员。中书舍人朱国诏等十二员。银各二十两。誊录官胡光祚等六员。银各十五两。　　

○礼部议覆顺天督学御史曹溶疏言辽学诸生属发祥之地。士子入监。似宜从优。议于十五学内、共取三十名。从之。　　

○江南道监察御史苏京奏言。投充名色不一。率皆无赖游手之人。身一入旗。夺人之田。攘人之稼。其被攘夺者。愤不甘心。亦投旗下。争讼无已刁风滋甚。祈敕部严禁滥投。事下户部　　

○刑部议覆、审得犯官庄宪祖、听信刑部主事程淓私嘱。谋之左佥都御史赵开心。上疏渎奏。向玉轩、听信工部主事王三元私嘱。再疏条陈。拟庄宪祖、向玉轩、程淓、王三元、革职责惩。赵开心、革职。疏入、得上□日。庄宪祖等免责、俱革职为民。　　

○癸巳。革明季加增太平府姑溪桥米税。金柱山商税。安庆府盐税。　　

○湖川总督罗绣锦疏报。巢□刀平八百洲巨寇胡公绪、斩获甚众。下兵部知之。　　

○乙未。以委署两河御史刘达、进士吕维橒、于嗣登、为试监察御史。　　

○吏部请大选官员。俱于午门外掣□□□韭□。从之。　　

○免直隶静海、兴济、青县、荒地额赋。　　

○丙申。江西巡抚李翔凤疏报。浮梁、余干等县逆寇。勾连闽贼倡乱。直犯饶城。副将邓云龙等、率兵击败之。副将王得仁等、进兵水口。击败闽贼。克光泽县。复旋师抚州。巢□刀杀东乡、安仁一带逆孽。俘斩甚众。事下兵部。　　

○禁京官乘肩舆。　　

○丁酉。以甲喇章京周国佐卢登科为吏部理事官。　　

○以汉军举人张昌允、为山东按察使司佥事、管分守济南道参议事。委署河南睢陈道王镛、为山西按察使司佥事、管分守冀宁道参议事。太仆寺少卿管内院典籍事朱国诏、为山西布政使司参议兼按察使司佥事、分巡口北道。委署陕西巡抚石凤台、为湖广布政使司参议、分守荆西道。原任直隶易州道佥事武延祚、为山西按察使司佥事、分巡冀南道。委署陕西榆林道王世恩、为湖广按察使司佥事、分巡下湖南道。　　

○戊戌。摄政王多尔衮、谕内院。嗣后诸王大臣、差遣在外。凡有奏启。止令具本御前。予处启本、著永行停止。　　

○己亥。升陕西河东兵备道副使张尚、为都察院右佥都御史、巡抚宁夏赞理军务。　　

○罢织造太监。　　

○安徽巡抚刘应宾、疏报。官兵进巢□刀宁国太平二府逆贼。斩获无算。招抚贼渠郑璧等二百名。余党解散。下部察叙。　　

○庚子。以汉军生员张君赐、为山东都转运盐使司运使。强于义、为两浙都转运盐使司运使。　　

○辛丑。谕吏部。朝廷设官治民。而冗员反致病民。各府设推官一员。其挂衔别驻。推官尽行裁革。大县设知县、县丞、典史、各一员。小县设知县、典史各一员。一切主簿。尽行裁革。原管职事。大县归并县丞。小县归并典史。其裁过推官主簿。赴部改选。至各府同知通判各赘员。可裁者、通察具奏。　　

○壬寅。谕户部。运属鼎新法当革故。前朝宗姓。已比齐民。旧日乡绅。岂容冒滥。闻直隶及各省地方、在籍文武。未经本朝录用者。仍以向来品级名色擅用新颁帽顶束带。交结官府。武断乡曲。冒免徭赋累害小民甚至赀郎粟监。动以见朝赴监为名。妄言复用藐玩有司。不当差役。且有闽、广、蜀、滇等处地方。见任伪官。阻兵抗顺。而父子兄弟。仍倚恃绅衿。肆行无忌。种种不法。蠹国殃民。深为可恨。自今谕示之后。将前代乡官监生名色。尽行革去一应地丁钱粮杂泛差役。与民一体均当。朦胧冒免者、治以重罪。该管官徇私故纵者。定行连坐。其伪官父子兄弟家产人口。通著该地方官详确察奏。不许隐漏。即传谕行。　　

○又谕户部国计民生首重财赋明季私徵滥派。民不聊生。朕救民水火。蠲者蠲。革者革。庶几轻徭薄赋、与民休息。而兵火之余。多藉口方策无存。增减任意。此皆贪官猾胥。恶害去籍。将朝廷德意。何时下究。而明季丛蠹、何时清厘。今特遣大学士冯铨、前往户部。与公英俄尔岱彻底察核。在京各衙门。钱粮款项数目。原额若干。现今作何收支销算。在外各直省钱粮、明季加派三项。蠲免若干。现在田土。民间实种若干。应实徵起解存留若干。在内。责成各该管衙门。在外、责成抚按严核详稽拟定赋役全书。进朕亲览。颁行天下。务期积弊一清。民生永久。称朕加惠元元至意。　　

○河南巡抚罗绣锦、起送故明汝宁郡王朱嗣业赴京。令户部。照郡王例。给粮赡养。　　

○转礼科右给事中韩源、为吏科左给事中。　　

○升山东提学道参政房之骐、为本省按察使司按察使、管右布政使事。山西提学道副使孙肇兴、为江南布政使司参政、管右布政使事。　　

○癸卯。升霸州兵备道副使李日芃、为都察院左佥都御史。　　

○以故明佥都御史梁云构、为通政使司右参议　　

○甲辰修盛京先师孔子庙　　

○乙巳户部请定制钱七十文作银一钱不许多增通行严禁从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十五


大清世祖体天隆运定统建极英睿欠文显武大德弘功至仁纯孝章皇帝实录卷之二十六　　

顺治三年丙戌。五月。丙午朔。升直隶河间兵备佥事陈鹏举为浙江布政使司参议兼按察使司佥事分巡温处道山西汾州府知府林维藩为湖广按察使司副使分巡荆西道。山西太原府知府马之先为陕西按察使司副使河东兵粮道。　　

○丁未以苏尼特部落腾机思腾机特吴班代多尔济思喀布蟒悟思额尔密克石达等、各率所部叛奔喀尔喀。谕集外藩诸蒙古兵于克鲁伦河、命和硕德豫亲王多铎、为扬威大将军同多罗承泽郡王硕塞等、率内外大兵征之。赐之敕曰。兹命尔和硕德豫亲王多铎、为扬威大将军统领内外大兵往征背叛蒙古苏尼特等部落尔受命御众凡行军之事必同诸将商确以图万全。勿谓已能而违众勿恃将勇兵强而轻敌队伍营寨、瞭望听静一切慎防勿得怠惰信赏必罚相度机宜乘其不备而破之我将士有首先陷陈、破敌立功者及临阵败走、惑乱军心、干犯重刑者可同众定议奏闻其各官所犯小过、及护军校骁骑校以下犯罪应斩者同众商确即行发落祗承勿怠尔其慎之。　　

○摄政王多尔衮率诸王大臣出安定门送和硕德豫亲王多铎行诫之曰闻腾机思腾机特等已奔喀尔喀部落硕雷。果尔即将硕雷一并取之至于临阵。将帅皆宜躬先破敌。勿得退后、以冒虚名。傥敌人败入杭崖。可即班师。再行整兵征讨。务尽根株。　　

○四子部落温卜达尔汉卓礼克图多克新等疏报、追巢□刀叛去苏尼特部落吴班代等阵斩吴班代、多尔济思喀布蟒悟思、额尔密克石达等五台吉。擒获一百五十二人。马二千二百一十七。骆驼二百九十六。牛一千。四百七十七。羊八千三百五十。奏入。得上□日、五台吉妻子家产入官、余赐达尔汉卓礼克图、并在事有功人员。　　

○己酉。彻各省招抚官吴惟华、黄熙允、丁之龙、谢弘仪还京。　　

○庚戌。敕谕朝鲜国王李倧曰。朝鲜归顺之后。林庆业、煽惑离间。潜遣奸细、私通他国。及令领舟师故意推诿。致误军机。推问之时。尚不输服。卸责于王径行脱逃。后与叛逆结党。谋害本王。自知事洩。窜投明朝罪恶多端朕先不发庆业回国。原非姑息因平定中原施恩大赦一应罪恶概行解网今王欲得庆业以靖乱萌理所宜然即将庆业发与谢恩陪臣解回。　　

○谕兵部隐匿满洲家人向来定拟重罪朕心不忍减为鞭笞岂料愚民不体轸恤之心反多隐匿之弊在在容留。不行举首只此数月之间逃人已几数万斯皆该管地方官员不加严察之咎也似此逃窜不已玩法殊甚其如何更定新律严为饬行俾愚民免罹国法尔部详议具奏寻议墬匿满洲逃人。不行举首。或被旁人讦告、或察获、或地方官察出。即将隐匿之人、及邻佑九家、甲长、乡约人等。提送刑部。勘问的确将逃人鞭一百。归还原主。隐匿犯人、从重治罪。其家赀无多者断给失主家赀丰厚者或全给、半给、请上□日定夺处分首告之人将本犯家赀三分之一赏给。不出百两之外。其邻佑九家、甲长乡约、各鞭一百、流徙边远如不系该地方官察首者其本犯居住某府某州县、即坐府州县官以怠忽稽察之罪降级调用若本犯所居州县、其知府以上各官。不将逃人察解照逃人数多寡治罪。如隐匿之人、自行出首罪止逃人余俱无罪如邻佑、甲长、乡约、举首、亦将隐匿家赀、赏给三分之一。抚按及各该地方官、于考察之时。以其察解多寡。分其殿最。臣部刊示颁行。务使人人通晓、无致犯法从之。　　

○遣陕西道监察御史许弘祚、巡按甘肃。　　

○户部奏言制钱渐广。旧钱日贱。应概革不用。惟崇祯钱暂许行使其余旧钱悉令送部每觔给价八分以资鼓铸报可。　　

○辛亥升山东登州府知府王维新为本省按察使司副使河间兵备道直隶保定府知府张儒秀、为山东按察使司副使、霸州兵备道。　　

○甲寅夏至祭地于方泽。遣户部尚书英俄尔岱行礼。　　

○陕西庄浪雨雹伤禾。　　

○乙卯定品官引导公以下理事官以上用大洒金扇一柄。小洒金扇一柄。甘蔗棍一对。如系宗室觉罗官员、用红柄扇、红棍。侍卫不论有无世职、不许用引导。　　

○丙辰升吏部理事官佟代为兵部侍郎工部理事官徐大贵、为刑部侍郎。　　

○以周天成为刑部启心郎礼部理事官恩格德、为太常寺掌印理事官诺莫浑秦继武为理事官朱彻克为光禄寺掌印理事官翁爱马承尧为理事官。　　

○以镶白旗满洲理事官噶达浑、为护军参领。　　

○奉恩将军赖慕布卒追封辅国公谥介直。　　

○戊午江西总兵官金声桓奏报官兵进取南赣。连战克捷。生擒伪军门刘广允、及伪参游等官。报闻。　　

○遣官祭关圣帝君。　　

○己未。叙破流贼、及平定河南江南功晋三等公图赖、为一等公。镇国将军宗室拜尹图、为三等公。三等辅国将军宗室韩岱、为一等辅国将军。加三等昂邦章京叟格都喇尔、梅勒韦京伊尔德、为二等昂邦章京。梅勒章京顾纳代阿济格尼堪、张存仁、为三等昂邦章京。三等梅勒章京鄂硕甲喇章京屠赖、为二等梅勒章京甲喇章京阿尔津恩格图马喇希、张大猷、甘都、为三等梅勒章京。加一等甲喇章京杨正泰、半个前程。二等甲喇章京硕詹沙尔虎达、杜尔德敦拜、尼堪、为一等甲喇章京三等甲喇章京吴守进、为一等甲喇章京。三等甲喇章京鄂尔寨、线应琦、冯文用、李显臻、为二等甲喇章京。牛录章京喇玛、库尔禅、伊尔都齐、顾纳禅、劳翰、徐大贵、戴都、路有良、为三等甲喇章京。加管梅勒事李率泰、护军参领卜当起礼、半个牛录佟养量、赵国祚、王应爵、孙得胜、来祜、冲噶、桓达礼、瓦惺噶、原削职苏尔德、图纳、孙定辽、李云、牛录章京戴汉、赵布泰、马佐、张绍周、吴霸海、白尔赫图、雅喇、席兰、汤素兰、得穆图、阿尔布尼苏法、傅岱、费扬谷、金盛魁、王志平、李胜、白仲文、祖世祥、高拱极、丁启明、护军参领觉罗穆成格埽达塞、拖克拖会、布达习礼、前锋侍卫安泰、虚衔章京、阿岱、赫勒、纳噶储来、纳甘珠、算拜、李国柄、管牛录事海塞、叶克舒谷习、冯甘、外达、格深、巴岱、察哈泰、僧格、讷尔德、渥赫讷、甘应举、聂仲金、刘自友、李应科、马都祜、觉罗卓班、穆成格、莽极图、图筛、守备张弘道、汪文贵、骁骑校于化龙、郭名望、马思原削职塞钮克、半个前程。赠阵亡牛录章京兼半个前程。扈米塞、为二等甲喇章京。牛录章京吴纳哈来塞勒布为三等甲喇章京。半个牛录陈一德、苏应元昂金管牛录事吉三绰克托、王元爵、骁骑校钱柳白身拜为牛录章京牛录章京彭之祥、护军校辉山、骁骑校席赖金应德白身李向舜半个前程。以扈米塞子萨弼图吴纳哈来子齐纳翰塞勒布子额塞陈一德弟化善苏应元子朝凤昂金子阿禄吉三子哈三绰克托子鄂睦鼐王元爵子秉恭钱柳兄子腾龙拜子卓克习彭之祥弟之德、辉山子常舒、席赖子塞勒、金应德父国祚、李向舜弟麟绳、各龙职。以登城功。授白身席翰、为三等甲喇章京。阿尔达、扈霸克泰、为牛录章京。俱赐名巴图鲁。护军校檀纳尔代噶尔马习、白身杜塔礼、麻鼐、雅星阿苏雅、关代萨毕图杜习霸俱为半个牛录章京。赠登城战殁白身萨门、戴纳、为牛录章京以萨门子克色、戴纳兄子布尔祜、袭职。　　

○以故一等甲喇章京兼半个前程、额尔弼赫弟塞尔弼、牛录章京兼半个前程、阿南达子古习、袭职。　　

○以平定淮安、及克通州等处功升二等甲喇章京谭布、为一等甲喇章京兼半个前程牛录章京康喀尔、为三等甲喇章京。　　

○庚申。摄政王多尔衮、以信符收贮大内。每经调遣。奏请不便。遂贮王府。　　

○兵部议覆镇守江西总兵官金声桓疏称、臣原衔提督抚巢□刀。今更为镇守。事权不隆。无以弹压军民文武请仍给原衔锡之敕书。假以便宜。臣部查镇臣无节制文官之例本朝更无便宜行事之制。声桓所请殊为僭越自难允行但江西寇氛尚炽姑改镇守为提督。一切巢□刀抚事宜仍令会同抚按并听内院大学士洪承畴裁行命改金声桓为提督总兵官仍饬行升荆州副将郑四维、为都督同知充镇守荆州总兵官　　

○辛酉吐鲁番国、苏鲁谭阿布伦、木汉默德阿济汗遣都督马萨郎等、进方物兼请定进贡额例　　

○壬戌京师纷传故明诸王私匿印信谋为不轨及行查果获鲁王荆王衡王世子、金玉银印鲁王等十一人伏诛。因集九卿科道、大小各官、传谕曰本朝举兵征伐原非无故因万历年间数窘辱我国以致愤兴师旅今荷天庥得膺大宝不修旧怨礼葬崇祯追加谥号其阵获诸王尽加收养乃不知感恩图报反妄有推立鲁王等私匿印信将谋不轨朕不得已付之于法其未与谋者仍与恩养因谕尔等知之吏部侍郎金之俊等奏曰若等背负宽仁谋为不轨实法所宜诛又谕曰朕每欲抚恤残疆拯救孑遗励精图治。似此讹言不息实烦朕意耳。　　

○癸亥以梅勒章京叶克书、为昂邦章京镇守盛京。　　

○甲子以故明兵部左侍郎张凤翔、为户部右侍郎。　　

○礼部奏言伏查旧例吐鲁番国进贡来使于京师置买器物额数。每人茶五十斤磁碗碟五十双铜锡壶瓶、五执各色纱罗及缎、共十五疋绢三十疋青白布三十疋夏布、三十疋棉花三十斤花毯二条纸马并各色纸张共三百张各色颜料五斤糖果姜每样三十斤药材三十斤乌梅三十斤黑白矾共十斤照此定例置买其龙凤黄紫各色之物及鞍辔弓箭刀不许置买其应买诸物兵马司差役同通事监视、买卖两从其便。如盗买违禁之物一经该员查出买者、卖者并监视人役、一并治罪会同馆许开市五日。自京起者、卖者并监视人役、一并治罪会同馆许开市五日自京起程后牛羊犁＜釒革＞铁锅至临洮府兰州与本处军民交易。亦买卖各从其便。仍行监视。护送官兵、加意谨防。送至关上。其至兰州交易者。亦不许买熟铁、及各项兵器。令照旧例交易。　　

○升户部郎中吕鸣章、为陕西布政使司参议、分守关西道李申为陕西布政使司参议、榆林中路兵备道。礼部主事吴臣辅、为山东按察使司佥事、兵部员外郎孙启贤、为山西按察使司佥事、俱提调学政。　　

○乙丑。京师大雨雹。　　

○谕户部。五爪龙凤凰、及通身八补、四团补、一应上用袍服花样。俱不许官民买卖。著严行禁止。违者依律治罪。　　

○丙寅。复定各官引导。部院各官。用甘蔗棍。公侯固山额真、内大臣、昂邦章京、护军统领、梅勒章京、甲喇章京等官。俱用棕竹棍。洒金扉。如前。　　

○授进士林起龙、张国宪、为吏科给事中。刘楗、为户科给事中。袁懋功、朱之弼、为礼科给事中。高桂、刘鸿儒、为兵科给事中。杨璜、为刑科给事中。孙珀龄、邓林瞿、为工科给事中。　　

○顺天府府尹李鲁生、以老病乞休。许之。　　

○工部左侍郎李化熙、请假省亲许之。　　

○丁卯。升直隶昌平道佥事金柱、为浙江布政使司右布政使。湖广承天府知府胡腾蛟、为本省按察使司副使、岳州兵备道。　　

○户部奏言、甘镇以茶易马。例有定所。今各番来请中马、当以见在茶笓。仍于开市处所互市。不容滥入边内。别生事端。报可。　　

○庚午。升工部启心郎陈有明、为本部侍郎、督理苏杭织造事务。　　

○铸给江西提督总兵官印。　　

○辛未。升右都督管江南吴淞副将事朱万寿、为左都督充山海总兵官。　　

○补山海营裁缺副将茅生蕙、为狼山副将。周维墉、为徐州营副将。毛贵、为寿春营副将。升江南淮海道中军都司佥书杨志和、为浙江掌印都司。总河旗。鼓都司佥书危列宿、为江南掌印都司。补原任山西掌印都司李盛、为江西掌印都司。　　

○免江南沛、萧、二县、元二年分、荒田额赋之半。　　

○升直隶大名府知府陈维新、为山西按察使司副使、分巡昌平道。山东东昌府知府迟日益、为湖广按察使司副使、分巡荆西道。　　

○壬申。定卤簿仪仗、及诸王贝勒贝子等仪仗。引导之制。御前卤簿。马五对。纛二十杆。旗二十执。枪十杆。撒袋五对。大刀十口。黄曲柄伞四。直柄黄伞八。红伞二。蓝伞二。青伞二。白伞二。绣龙黄扇六。金黄素扇四。绣龙红扇六。彩凤红扇四。吾仗二对。豹尾枪四杆。卧瓜二对。立瓜二对。摄政王、纛十杆。旗十执。马四对。撒袋二对。大刀四口。枪四杆。吾仗二对。立瓜二对。卧瓜二对。星二对。青孔雀扇二。青花扇二。红孔雀扇二红龙扇二。红方伞二。红销金龙伞二。红瑞草伞二。红宝花伞二曲柄伞一。豹尾枪四。辅政王、绣花红罗曲柄伞一。销金红罗伞二。绣团红罗伞二。青罗孔雀团扇二。绣团红罗扇二。立瓜二对。卧瓜二对。星二对。吾仗二对。纛二杆。条纛四杆。旗十执。大刀二口。枪二杆。马三对。和硕亲王、绣红罗曲柄伞一。销金红罗伞二。绣团红罗伞二。青罗孔雀团扇二。绣团红罗扇二立瓜二对。卧瓜二对星二对。吾仗二对。纛二杆。条纛二杆旗。十执。大刀二口。枪二杆。马三对。多罗郡王、绣红罗曲柄伞一。销金红罗伞二。绣团红罗扇二。青罗孔雀团扇二。立瓜二对卧瓜一对。星一对。吾仗二对。倏纛二杆。旗八执。马三对。多罗贝勒销金红罗伞二绣团红罗扇二。立瓜一对。卧瓜一对。星一对吾。仗一对。条纛一杆。旗六执马二对。固山贝子、销金红罗伞一绣团红罗扇二。立瓜一对。星一对。吾仗一对。条纛一杆。旗六执。镇国公、销金红罗伞一。青罗孔雀扇一。星一对。吾仗一对。旗六执。辅国公、销金红罗伞一。青罗孔雀扇一。星一对。吾仗一对。旗四执。　　

○癸酉。升直隶顺广道佥事甘文奎为湖广布政使司参议、兼按察使司佥事分巡郧襄兵备道。　　

六月。丙子朔。以故一等梅勒章京白之功从弟鸣凤一等。甲喇章京格赫礼弟额赫礼、牛录章京哈宁阿子汉储翰黑色。伦弟黑士图、丁启明子月龙、郎绍贞子化麟魏立德子邦隆祁邦巴图鲁子格墨尔、济布舒子丹达哈各袭职。　　

○以锦州松山、江南等处军功授副理事官汉储翰半个前程　　

○戊寅革湖广右布政使李嵩、驿传道佥事李汝标职、降提学道佥事赵渔二级调用。以其赴任规避违限也。　　

○升顺天府府丞王万象为府尹。　　

○免直隶怀柔县荒地额赋。　　

○己卯。遣福建道监察御史宋调元、巡按淮扬。浙江道监察御史吴达、巡按山东。　　

○壬午赐吐鲁番国、贡使马萨郎等。缎帛衣物有差。并敕谕吐鲁番国苏鲁谭、阿布伦、木汉默德、阿济汗等曰。尔遣都督马萨郎虎伯峰、进上贺表。贡献方物。诚可嘉悦。朕荷皇天眷佑奄有寰宇。期于四海宁谧。遐域向风。长享太平。与山河永久念尔吐鲁番、原系元朝成吉思汗次子、察哈台、受封此地故明立国隔绝二百八十余载。今幸而复合。岂非天乎。尔等诚能恪修贡献。时来朝贺。大贡小贡。悉如旧例。恩礼相加。岂有忽忘之理。今遣马萨郎、虎伯峰、并都督职事、阿巴火者等回国。特赐彩缎表里。尔国所受有明敕印。可遣使送缴。以便裁酌、授尔封爵。　　

○赠殉难陕西延安府同知张有芳、为本省按察使司副使。同州知州李遇知、为本省布政使司参议。郿县知县宋永誉、白水县知县索应运为本省按察使司佥事。江南扬州府通州知州李翘、为本省布政使司参议海门县知县李都产、如皋县知县马御辇、为本省按察使司佥事各荫一子入监读书。奉兴县县丞景文瑞为济州卫经历如皋县主簿徐必遇、为扬州卫经历。　　

○癸未。以温察为户部理事官。　　

○甲申改孔允钰、颜绍绪、曾闻达、仲于陛、为内翰林国史院、世袭五经博士。授孟贞仁、为内翰林国史院、世袭五经博士。　　

○升河南怀庆府知府黄昌、为湖广按察使司副使兼布政使司参议、分守湖北道山东青州府知府张大任为山西按察使司副使、兼布政使司参议、分守口北道直隶真定府知府齐国重为山西按察使司副使分巡顺广道。　　

○降调河南南阳总兵官许得功、为副将以不援邓州围也。　　

○丙戌吏科给事中林起龙奏言近日风俗大坏异端蜂起有白莲大成混元无为等教种种名色以烧香礼忏煽惑人心因而或起异谋或从盗贼。此真奸民之尤者也伏乞速敕都察院、五城御史巡捕衙门。及在外抚按等官。如遇各色教门。即行严捕。处以重罪。以为杜渐防微之计。从之。　　

○丁亥。谕兵部。闻青州、大同、尚有故明亲王郡王。在彼寄居。恐被流言诬害。致取罪戾。尔部可令各该督抚即为查明并其眷属。委拨官兵。护送来京。勿致途次疎虞。违者重治他省地方。如有废藩寄居者。俱令查明奏闻。　　

○己丑。禁假银、及行使低银。　　

○以新造历书成。加钦天监监正汤若望、太常寺少卿仍理监事　　

○湖川总督罗绣锦疏报、总兵官徐勇率兵攻破麻城各山贼寨。生擒伪副将梅增、伪总兵周文江岳州署总兵官马蛟麟等。阵斩伪帅满大壮。生擒伪将龙现明等下部议叙。　　

○庚寅。命故镇国公祜塞子精济袭爵奉恩将军赖慕布子来祜袭职。　　

○以故二等甲喇章京噶达洪子沙尔布、牛录章京鄂尔津巴图鲁从弟阿遇西、各袭职。　　

○礼科给事中袁懋功、靖敕儒臣、取历代礼制。斟酌损益。编成一书。颁行天下。疏下礼部。　　

○升湖广上荆南道参政李栖凤、为本省布政使司右布政使江南督粮道参议郑廷櫆、为湖广按察使司副使、驿传道山西大同道佥事童可选、为湖广布政使司参议、兼按察使司佥事、分巡荆南道湖广武昌道佥事王尔禄、为本省布政使司议提调湖北学政江西九江道参议黄澍、为湖广布政使司参议、提调湖南学政。　　

○夜、月食。　　

○辛卯。刑部启心郎额尔格图、坐私嘱同官。追偿逋欠。革任、并削半个前程。仍罚银百两。　　

○命内翰林弘文院检讨张端、吕崇烈、为江南考试官。　　

○升户部郎中蔺民孚、为湖广按察使司佥事分巡上荆南道。户部员外郎唐廷彦、为江西按察使司佥事分巡九江道。直隶滦州知州郑伸、为山西按察使司佥事分巡冀北道。陕西邠州知州李茂、为河南按察使司佥事管督粮道参议事。江南通州知州黑星、为湖广按察使司佥事管武昌道参议事。　　

○陕西总督孟乔芳疏参关西道常道立蓄发通贼命斩之籍其家。　　

○壬辰吏部左侍郎陈名夏疏请终制不允命展假六月。　　

○都察院左副都御史刘汉儒以病免。　　

○升户科都给事中冯杰、为太常寺少卿。　　

○升湖广下湖南道参政高士俊、为都察院右副都御史、巡抚湖广提督军务。　　

○癸巳。都察院左佥都御史李日芃奏言、耆民一项。不过宣谕王化。无地方之责非州县乡约者比。若以连坐之法加之。似于情法未协得上□日耆民、凡在九家内者。一轻连坐在外者、不得株连。　　

○刑科给事中杨璜疏言、国家制刑先定律令。所以彰明宪典示民画一也龙飞三载更定律令尚未颁行天下无所遵守不但犯法者、不知其得罪之由而用法者、不免乘一时之意乞敕所司刊定颁示以几刑措之风。下部知之。　　

○乙未。升大理寺寺丞赵继鼎、为顺天府府丞刑科给事中郝璧、为户科右给事中户科给事中杨时化、为礼科右给事中。　　

○命吏部主事孙廷銈、中书科中书舍人李实秀、为陕西考试官。吏部主事步文政、礼部主事沈润、为河南考试官。　　

○浙闽总督张存仁疏报、副将张国勋等进巢□刀太湖逆贼擒获伪大学士马士英、长兴伯吴日生、主事倪曼青等、捷闻令斩士英等其有功将士。所司察叙。　　

○丁酉征南大将军贝勒博洛等奏报、大军五月二十日抵杭州适贼兵营于钱塘江东岸绵亘二百里。舣舟江上以待我军未具舟楫不能渡忽见江沙暴涨。水浅可涉。遂令固山额真图赖等策马径渡分兵往击之伪国公方国安、望风胆落尽弃战舰急趋绍兴携伪鲁王朱彝垓、遁保台州大兵奋力追巢□刀屡。获全胜擒伪总兵武景科等、斩获甚众江东厎定。　　

○西安民焦裕、焦文茂受贼伪劄自。称副将。传书煽乱。被获、伏诛。　　

○戊戌。遣湖广道监察御史卢传、巡按苏松。广西道监察御史王守履、巡视长芦盐政。　　

○己亥。索伦部落、使鹿部落、喇巴奇等、贡貂皮宴赉如例。　　

○升陕西西安府知府崔允升、为本省按察使司副使、分巡陇西道。　　

○辛丑升山东东兖道副使周文叶为陕西布政使司左布政使。　　

○壬寅以故二等甲喇章京色冷子巴图禄、牛录章京阿士图侄山宝、致仕三等梅勒章京胡云鸾子遵诏、各袭职。　　

○甲辰赐学士王铎、检讨白允谦庶吉士李呈祥、王崇简、张丕吉乔廷桂、纱蟒朝衣各一袭。　　

○内翰林秘书院学士钱谦益、乞回籍养病。许之、仍赐驰驿。　　

○升掌河南道事御史卫周允、为大理寺寺丞。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十六


大清世祖体天隆运定统建极英睿钦文显武大德弘功至仁纯孝章皇帝实录卷之二十七　　

顺治三年。丙戌秋。七月。乙巳朔。享太庙上亲诣行礼。　　

○遣官诣盛京祭四祖庙。　　

○以牛录章京孙定辽为都督同知、充湖广提督总兵官。蓟镇三屯营总兵官孔希贵、为都督同知、充河南怀庆总兵官。山西宁武关副将刘良臣、为都督同知、充陕西甘肃总兵官。英王劄委武昌总兵官张应祥、为都督同知、充河南南汝总兵官。牛录章京张文奎、为署都督佥事、充山海建冷副将。陕西督标中军参将王国勋、为通镇右协副将。李吉、为署都督佥事、充山西宁武关副将。　　

○丙午。定湖广官兵经制。总督标下、旗鼓都司一员。兵三千名。分三营。中营中军参将一员。守备一员。千总二员。把总四员。左营、游击一员。守备一员千总二员。把总四员。右营、游击一员。守备一员。千总二员。把总四员。提督武昌总兵标下、旗鼓都司一员。兵五千名分五营。中营、中军参将一员、守备一员。千总二员。把总四员。左营游击一员。守备一员。千总二员。把总四员。右营游击一员。守备一员。千总二员。把总四员。前营游击一员。守备一员。千总二员。把总四员。后营、游击一员。守备一员。千总二员。把总四员。巡抚标下、旗鼓守备一员。兵一千五百名。分二营。中军兼管左营、游击一员。守备一员。千总一员。把总二员。右营、游击一员。守备一员。千总一员。把总二员。郧阳抚治标下、旗鼓守备一员。兵一千五百名。分二营。中军兼管左营、游击一员守备一员。千总一员。把总二员。右营、游击一员。守备一员。千总一员。把总二员。偏沅巡抚标下、旗鼓守备一员。兵一千五百名。分二营。中军兼管左营、游击一员。守备一员。千总一员。把总二员。右营、游击一员。守备一员。千总一员。把总二员。荆州总兵标下、旗鼓守备一员。兵三千名。分三营。中营、中军游击一员。守备一员。千总二员。把总四员。左营、游击一员。守备一员。千总二员。把总四员。右营、游击一员。守备一员。千总二员。把总四员。郧襄总兵标下、旗鼓守备一员。兵三千名。分三营。中营、中军游击一员。守备一员。千总二员。把总四员。左营、游击一员。守备一员。千总二员。把总四员。右营、游击一员。守备一员。千总二员。把总四员。长沙总兵标下旗鼓守备一员。兵三千名。分三营。中营、中军游击一员。守备一员。千总二员。把总四员。左营、游击一员。守备一员。千总二员。把总四员右营、游击一员。守备一员。千总二员。把总四员。辰州副将标兵三千名。分三营。中营、中军都司一员。守备一员。千总二员。把总四员。左营、都司一员。守备五员。千总二员。把总四员。右营、都司一员。守备一员。千总二员。把总四员。黄州副将标兵一千二百名。中军守备一员。千总二员。把总四员。承天副将标兵一千二百名。中军守备一员。千总二员。把总四员。常德副将标兵一千二百名。中军守备一员。千总二员。把总四员。汉阳参将标兵六百名。中军守备一员。千总一员。把总二员。德安参将标兵六百名。中军守备一员。千总一员。把总二员。岳州参将标兵六百名。中军守备一员。千总一员。把总二员。宝庆参将标兵六百名。中军守备一员。千总一员。把总二员。永州参将标兵六百名。中军守备一员。千总一员。把总二员。房县参将标兵六百名。中军守备一员。千总一员。把总二员。兴国州参将标兵六百名。中军守备一员。千总一员。把总二员。蕲州参将标兵六百名。中军守备一员。千总一员。把总二员。镇筸参将标兵六百名。中军守备一员。千总一员。把总二员。临蓝参将标兵六百名。中军守备一员。千总一员。把总二员。靖州参将标兵六百名。中军守备一员。千总一员。把总二员。衡州游击标兵四百名。中军守备一员。千总二员。彝陵州游击标兵四百名。中军守备一员。把总二员。洞庭湖游击标兵四百名。中军守备一员。把总二员。镇偏游击标兵四百名。中军守备一员。把总二员。三江口守备一员。兵二百名。把总一员。道士洑守备一员。兵二百名。把总一员。澧州守备一员。兵二百名。把总一员。永道守备一员。兵二百名。把总一员。郴桂守备一员。兵二百名。把总一员。九永守备一员。兵二百名。把总一员。武岗守备一员。兵二百名。把总一员。分巡武昌道、郴桂道、分守武昌道、分守上湖南道、分守下湖南道、分巡下湖南道、分巡荆西道、分守荆西道、上江防道、下江防道、分巡下荆南道、分巡上荆南道、分守下荆南道、分巡湖北道、辰常道、荆南武彝兵备道、分守湖北道、分守上荆南道、以上各中军守备一员。兵一百名。王家堡、大围山、绥宁、各守备一员。兵一百名。　　

○升工部理事官佟国允、为本部侍郎。卢兴祖、为工部启心郎。　　

○丁未。归化城土默特部落古禄格等、遣甲喇章京杜冷等、贡驼马。宴赉如例。　　

○增设都察院监察御史十五员。　　

○己酉。鄂尔多斯部落济农台吉查木苏等、遣祁成古吴巴世等、贡马匹。宴赉如例。　　

○以甲喇章京夏玉、为都察院左副都御史。　　

○升山西宁武道参议潘巨、为江南按察使司副使常镇兵备道。河东运使董宗圣、为山东布政使司参政分守东兖道。　　

○庚戌。升二等甲喇章京屠赖为一等甲喇章京以叙黑龙江、潼关、江南等处军功故也　　

○壬子。谕兵部先定逃人自归寻主者。将窝逃之人正法其九家及甲长。乡约。俱各鞭一百、流徙。该管官俱行治罪。今定逃人自归者。窝逃之人、及两邻、流徙。甲长、并七家之人、各鞭五十。该管官、及乡约、俱免罪其余俱照以前定例。　　

○革御史于嗣登职。以太庙内行止不敬故也。　　

○甲寅。平南大将军多罗贝勒勒克德浑班师至京　　

○乙卯。招抚江南大学士洪承畴、疏请回京。以江南尚未大定。不允。仍赐其妻、银百两。貂皮二百张　　

○改陕西左布政使周文叶、为河南布政使司左布政使。升陕西右参政管右布政使事刘弘遇、为陕西布政使司左布政使。直隶河间府知府刘汉祚、为山西按察使司副使、宁武兵备道。　　

○丁巳给江宁从征浙闽各官家口俸银、三分之一。兵丁家口、月饷之半。　　

○扬威大将军和硕德豫亲王多铎等、师至营噶尔察克山。闻腾机思等、屯于衮噶鲁台地方。随令蒙古固山额真库鲁克达尔汉阿赖等、率兵先出绕其后、扼据险隘。大军继进。腾机思等、闻风遁去。即令。外藩蒙古巴图鲁郡王满朱习礼同梅勒章京明安达礼等乘夜进追次日及之于欧特克山贼迎战。大破之。斩其台吉毛害并迎下嫁腾机思格格还。我兵渡土喇河。复遣镇国将军瓦克达等率兵追之阵斩腾机特子多尔济、巴图舍津、腾机思孙噶尔马、特木德克博音图斩首无算。尽获其家口辎重。次晨、我军至博儿哈都山。遣贝子博和托等、率兵与瓦克达等、合军追巢□刀。斩首千余级。生擒八百余。获骆驼一千四百五十只。马一万九千三百余匹。牛一万六千九百余头。羊十三万五千三百余只。至是捷闻。　　

○戊午。革工部启心郎郎廷弼、主事阿尔泰职。鞭一百。以私盗库物故也。　　

○己未。中元节。遣官祭福陵。昭陵。　　

○升署山东按察使司事佥事胡之彬为陕西布政使司参议管右布政使事。河东运司同知佟延年、为河东都转运盐使司运使。　　

○淮扬巡按姜金允疏言、淮安卫民严国士、母张氏疾笃。国士刲左臂和汤以进。父从善病。复刲左股以进疾皆愈。山阳县人王梦熊孀母叶氏、卧病危笃。梦熊昼夜吁天。请以身代。不解带者两阅月。继而奉文促选。以母老坚辞。里人贤之。宿州民张图宪长女、年十六。次女、年十四。故明崇祯时、贼掠州南。二女、及兄国俊妻龚代、俱登楼缢死。贼询知、感叹而去。怀远县生员李本妻段氏、故明崇祯时兵乱。氏避居南安乡。为贼掳胁上马。氏矢死不从。贼怒砍其脑至死。骂不绝口。俱请照例旌表事下所司。　　

○庚申。复定一等二等三等公、扇两面贴方金四一品官员扇两面贴圆金四二品官员扇两面贴圆金三。三品官员扇两面贴圆金二　　

○辛酉吏部奏言、朝觐考察之期、既定于次年正月举行其应行事宜首重五花册。臣部即照旧式、颁发各抚按令其攒造赍送朝觐官员姓名、起程日期。限十月到部其应朝觐官员俱限十二月到京。违限者参奏。不许私自驰驿。分外科扰。贤否考语。一惟抚按定注。考语、止用才守政年四格。须按人指事。明白直书。不许铺叙繁文。如有毁誉徇情、是非颠倒者、议处。从之。　　

○遣广东道监察御史李嵩阳、巡视两淮盐课。山东道监察御史甯承勋、巡按宣大。　　

○壬戌江西巡抚李翔凤、进正一真人张应景符四十幅。得上

□日、凡致福之道惟在敬天勤民。安所事此朝廷一用。天下必致效尤。其置之。　　

○以击败苏尼特部落捷音、榜谕外藩蒙古。　　

○甲子。多克辛、系降明蒙古人。我兵征大同时。率七十户来归。取察哈尔国、为向导。又同达尔汉卓里克图、追杀苏尼特部落反叛之吴班代等。授为牛录章京。叙闲散章京恩克森、锦州、松山、山海等处战功。授为半个牛录章京。　　

○乙丑。命礼科右给事中杨时化、刑部员外郎李震成、为山东考试官。　　

○革銮仪卫缉访人役。永著为令。从给事中张国宪请也。　　

○丙寅。赐平西王吴三桂暨总兵一员。副将十一员。参将游击三十二员。宴于武英殿。　　

○宴赉外藩蒙古、二十七旗下听事头目。并从人如例。　　

○赐从多罗贝勒勒克德浑出征外藩蒙古固山额真梅勒章京甲喇章京牛录章京等官。宴于礼部。　　

○升山东武德道副使王任重为本省按察使司按察使。　　

○戊辰。甘肃巡抚黄图安疏请终养下吏部议。以西陲多事。图安借端规卸。革职永不叙用。从之。　　

○庚午。宴平西王吴三桂、恭顺王孔有德、智顺王尚可喜、续顺公沉志祥、于武英殿。各赐蟒衣一袭。帽一顶。鞾袜一双。鞍马一匹。加赐平西王马十匹。银二万两。以其迁移劳众故也　　

○以佟学文为吏部理事官。　　

○升山东莱州府知府祝思信为本省按察使司副使武定兵备道八月甲戌朔科尔沁额驸巴雅思护朗同公主来朝进貂皮驼马等物上御武英殿赐宴　　

○乙亥谕户部。往年市卖缎等物。皆宽长精密。近来人心奸巧希。图射利。概多短窄。松薄不堪。以致民间徒费钱财、无裨实用。殊为可恨。合行严禁。尔部移文内院督臣。传谕江宁苏杭各处、机房商贾。以后织造市卖缎等。物。务要宽长合式。精密堪用。如仍前短窄松薄、查究治罪。　　

○丙子。命内翰林国史院检讨胡统虞秘书院检讨白允谦、为顺天乡试考试官。　　

○多罗衍禧郡王罗洛宏随征四川薨于军中。时年二十四。　　

○吏部右侍郎金之俊、乞假葬亲不允。　　

○丁丑。遣大学士刚林、祭先师孔子。　　

○以喇玛为工部侍郎沙济达喇为理藩院侍郎　　

○光禄寺寺丞张作楫、坐争试差降三级调用　　

○定河南官兵经制。巡抚标兵二千名。中军一员管左营游击事中军守备一员。千总二员。把总四员。旗鼓守备一员。右营游击一员。中军守备一员。千总二员。把总四员。开归河南总兵官、标兵二千名。中军一员。管左营游击事。中军守备一员。千总二员。把总四员。旗鼓守备一员。右营游击一员。中军守备一员。千总二员。把总四员。河南府参将、标兵一千名。中军守备一员。千总二员。把总四员。归德参将。标兵一千名。中军守备一员。千总二员。把总四员。南汝总兵官、标兵二千名。中军一员。管左营游击事。中军守备一员。千总二员。把总四员。旗鼓守备一员。右营游击一员。中军守备一员。千总二员。把总四员。汝宁府参将、标兵一千名。中军守备一员。千总二员。把总四员。怀庆总兵官、标兵二千名。中军一员。管左营游击事。中军守备一员。千总二员。把总四员。旗鼓守备一员。右营游击一员。中军守备一员。千总二员。把总四员。卫辉府参将、标兵一千名。中军守备一员。千总二员。把总四员。磁州、都司一员。兵五百名。嵩县、守备一员。兵三百名。王禄店、守备一员。兵二百名。河道、驿传道、督粮道、各中军守备一员。分巡河北道中军守备一员。标兵一百名。分守河北道、中军守备一员。标兵一百名。分巡大梁道中军守备一员。标兵二百名。分守大梁道中军守备一员。标兵二百名。睢陈道中军守备一员。标兵二百名。分巡河南道、中军守备一员。标兵二百名。分守河南道中军守备一员。标兵一百名。分巡汝南道、中军守备一员。标兵二百名。分守汝南道、中军守备一员。标兵一百名。　　

○戊寅。遣礼部尚书觉罗郎球。祭大社大稷。　　

○河南汝南道参政张益庆、坐激变叛贼陈蛟。革职。　　

○己卯。山东提学道房之骐、河南提学道刘庆蕃坐滥送贡监。各降三级调用。　　

○庚辰。命房山县知县、祭金帝陵。　　

○定江西官兵经制。巡抚、标兵一千五百名。中军兼管左营游击一员。旗鼓守备一员。守备一员。千总一员。把总二员。右营、游击一员。守备一员。千总一员。把总二员。南赣巡抚、标兵一千五百名。中军兼管左营游击一员。旗鼓守备一员。守备一员。千总一员。把总二员。右营游击一员。守备一员。千总一员。把总二员。南昌提督总兵、标兵五千名。旗鼓都司一员。中营、中军参将一员。守备一员。千总二员。把总四员。左营、游击一员。守备一员。千总二员。把总四员。右营游击一员。守备一员。千总二员。把总四员。前营、游击一员。守备一员。千总二员。把总四员后营、游击一员。守备一员。千总二员。把总四员。南赣总兵标兵五千名。旗鼓守备一员。中营中军游击一员。守备一员。千总二员。把总四员。左营、游击一员。守备一员。千总二员。把总四员。右营、游击一员。守备一员。千总二员。把总四员。前营游击一员。守备一员。千总二员。把总四员。后营、游击一员。守备一员。千总二员。把总四员。九江总兵、标兵五千名。旗鼓守备一员。中营、中军游击一员。守备一员。千总二员。把总四员。左营游击一员。守备一员。千总二员。把总四员。右营、游击一员。守备一员。千总二员。把总四员。前营、游击一员。守备一员。千总二员。把总四员。后营、游击一员。守备一员。千总二员。把总四员。袁州副将、标兵二千名。左营、中军都司一员。守备一员。千总二员。把总四员。右营、都司一员。守备一员。千总二员。把总四员。广信府参将、标兵六百名。中军守备一员。千总一员。把总二员。建昌府参将、标兵六百名。中军守备一员。千总一员。把总二员。饶州府参将、标兵六百名。中军守备一员。千总一员。把总二员。吉安府参将、标兵六百名。中军守备一员。千总一员。把总二员。南湖觜、守备一员。兵三百名。把总一员。宁州铜鼓石、守备一员。兵三百名。把总一员。鄱阳湖、守备一员。兵三百名。把总一员。樟树镇、守备一员。兵三百名。把总一员。广昌营、守备一员。兵三百名。把总一员。铅山守备一员兵三百名。把总一员。万安、守备一员。兵三百名。把总一员。长沙营守备一员。兵三百名。把总一员。羊角水营守备一员。兵三百名把总一员。抚州。守备一员。兵三百名把总一员。南康营守备一员。兵三百名。把总一员。武宁营、守备一员。兵三百名。把总一员。瑞州营、守备一员。兵三百名。把总一员。永新、守备一员。兵三百名。把总一员。龙泉、守备一员。兵三百名。把总一员。永镇营、守备一员。兵三百名。把总一员。横冈营、守备一员。兵三百名。把总一员。永丰营、守备一员。兵三百名。把总一员。瑞南道、中军守备一员。兵二百名分巡南瑞道、中军守备一员。兵二百名分守南瑞道、中军守备一员。兵二百名。分守饶南九道中军守备一员。兵二百名。分巡饶南九道、中军守备一员。兵二百名分巡岭北道中军守备一员。兵二百名。分守岭北道中军守备一员。兵二百名广抚建道、中军守备一员。兵二百名分守湖东道、中军守备一员。兵二百名。分巡湖西道、中军守备一员。兵二百名。分守湖西道。中军守备一员。兵二百名。督粮道、中军守备一员。　　

○辛巳。遣江南道监察御史杨四重、巡视漕储。　　

○邳州土寇杨秉孝、王君实等啸聚党羽。僭号设官。谋攻邳城。掠民肆害。总督王文奎、淮徐道参议张兆罴调兵擒斩之。以捷闻。　　

○户部奏言江南提督织造太监车天祥呈称、自崇祯二年、在江南织造历十有五载顺治二年又蒙豫王委令照旧织造。今老病不能料理乞代题辞任查织造袍服必资熟练之人。天祥久司织务仍令照旧管理可也命车天祥著以原官管理江宁织造铸给印信　　

○壬午太宗文皇帝忌辰。遣官祭昭陵。　　

○甲申。太祖武皇帝忌辰。遣官祭福陵。　　

○乙酉。上御武英殿。赐公主、及额驸巴雅思护朗宴。　　

○扬威大将军和硕德豫亲王多铎等奏报、我师自土勒河西行。于七月十三日、至查济布喇克地方。喀尔喀部落土谢图汗两子、率兵二万。横列查济布喇克上游。我师严阵而前。敌来迎战。我师遂击败之。追逐三十余里。斩杀甚众。获骆驼二百七十余只。马千一百余匹。次日、喀尔喀部落硕雷汗之四子、本霸巴图鲁台吉等、率兵三万。遮查济布喇克道口而来。我师列阵奋击败之。追逐二十余里。复斩杀甚众。获骆驼二百余只。马七百六十余匹。及问俘卒、言硕雷家口部众。悉走塞冷格地方。众议将欲前进、因马疲乏。于七月十六日、班师还矣。捷闻。下所司察叙。　　

○丙戌。革青州道副使韩昭宣职、逮问。以其纵脱故明宁阳王朱翊金□敕等故也。　　

○吏部疏言、逆寇贺珍犯汉中。汉羌道胡全才、知府杨可经、同知董应徵通判李芳澂、推官原体蒙、同心戮力。守城著绩。宜加擢叙请将全才以巡抚升用。可经等、各加一级用。以示鼓励从之。　　

○吏部奏言原任郧阳抚治右佥都御史徐起元当闯寇犯郧苦守三载不肯从逆及英王渡江。投诚效力。历著劳绩曾经梅勒章京屯泰具题奉有俟朝见后、加一级用之上□日。今议加为右副都御史。仍以巡抚推用从之。　　

○南赣巡抚苗胙土疏言、江西各府、叛服靡常。总以赣州为观望之地。今诸路官兵十余营。围赣已四阅月。兵将分镳。号令匪一。旗鼓不振。镇臣金声桓、柯永盛、智勇兼备。士马精良。伏乞假以总理之权。一赴赣州。一镇南昌。令诸营、将领、悉听节制。庶号令明而荡平可期矣。疏下兵部议。　　

○丁亥。征南大将军贝勒博洛疏报、大兵攻克金华衢州二府擒斩伪蜀王朱盛浓、乐安王朱谊石、及伪伯吴凯、总兵项鸣斯等全浙底定。下兵部察叙。　　

○浙闽总督张存仁疏报、伪阁臣谢三宾、阁部宋之普、兵部尚书阮太铖、刑部尚书苏壮等八十四人。投诚疏下兵部。　　

○戊子。以恭顺王孔有德、为平南大将军。与怀顺王耿仲明、续顺公沉志祥、右翼固山额真金砺、左翼梅勒章京屯泰、率满洲蒙古汉军官兵往征湖广两广。谕之曰。尔等先定湖广地方。次定江西赣南。由是入广东。镇守一方。遣人奏报候上□日。但尔等同爵今在军中不可不立主帅。同去王公诸将等、凡事悉听恭顺王令行。　　

○免江南太湖、潜山、二县、顺治二三年分荒逃额赋。　　

○浙闽总督张存仁引疾求罢。不允。　　

○遣广东道监察御史刘今尹巡按江南　　

○定州道副使陈燝坐大盗焚劫冀州库狱降三级调用　　

○庚寅。革湖南巡按御史宋一贞职以携妾归里、赴任违限故也　　

○辛卯。升山东兖东道参政于变龙、为本省布政使司右布政使。劄委湖广汉阳兵巡道郑清、为陕西按察使司按察使。　　

○削致仕顺天府府丞李鲁生职。降原任顺天督学御史曹溶二级调用。以滥送贡监故也。　　

○壬辰。以故牛录章京查图子班济岱席特库弟席三、阿玉习从弟阿颜、纯谷尔岱子钟古尔代致仕牛录章京马佐子天文、各袭职。　　

○癸巳。命智顺王尚可喜统所部官兵、赴恭顺王军。协征湖广等处。赐蟒袍鞾帽鞍马。　　

○宣大巡按朱廷翰奏言、马邑县贡生霍钱、继妻郑氏年二十四□山戊不□夫故、誓死自守、抚孤成立。苦节四十九年请照例旌表事下所司。　　

○乙未。遣官祭历代帝王。　　

○遣官祭城隍之神。　　

○丙申。升大名道副使齐国儒、为湖广布政使司参政。兼按察使司副使、荆南兵备道。汉中府知府杨可经、为陕西布政使司参政、分守商雒道。南阳府知府王燕翼、为山东按察使司副使、青州兵备道。庐州府知府赵允光、为河南按察使司副使兼布政使司参议分守汝南道。昌平州知州高登庸为山西按察使司佥事顺广道　　

○丁酉。扬威大将军和硕德豫亲王多铎等凯旋。摄政王多尔衮、出边迎之。　　

○戊戌。前遣往达赖喇嘛之察罕喇嘛还达赖喇嘛厄鲁特顾实汗等。遣班第达喇嘛达尔汉喇嘛等同来上表请安。献金佛念珠普鲁绒甲胄马匹等物以甲胄弓矢撒袋大刀、鞍辔、银器、缎疋、皮张等物。赏答之。　　

○己亥。初大学士范文程、祁充格、甯完我、以甘肃巡抚黄图安、呈请终养人子至情。吏部不宜遽议罢斥。拟为申奏。值斋期未果。白于辅政郑亲王济尔哈朗、王令姑待之。后摄政王以文程等擅自关白辅政王下法司勘问。法司议俱削职、并籍没家产以闻。以文程等委任有年姑释其罪。谕令勉效厥职以赎前愆　　

○以昌平副将都督佥事冷允登、仍以原衔、充江西九江总兵官英王劄委总兵官徐勇、充湖广长沙署总兵官。保定参将尚登第、为江西袁州副将。山西平阳副将程时登、为湖广常德副将。　　

○设扬州管理两浙两淮盐引满官。铸印给之。　　

○设淮安总理漕储、满洲户部堂官。铸关防给之。　　

○庚子。遣山西道监察御史张懋熺、巡按湖南。江南道监察御史苏京、巡视茶马。　　

○壬寅。苏松巡按赵弘文疏荐、故明詹事府少詹事吴伟业、修撰杨廷鉴、都给事中钱增、御史李模等十五员疏入。得上□日、赵弘文、滥举多员、徇情市恩。下所司议处　　

○癸卯。升管台章京范承宗、为署都督佥事管山西平阳副将事牛录章京线维绮、为署都督佥事管湖广黄州副将事。　　

○户部议覆浙江巡抚萧起元疏言、杭嘉湖三府□山戊不□造绢疋。若责成官造。分派民造。俱恐滋弊。请归并督织工部侍郎、兼造进供。公私两便。从之。　　

大清世祖体天隆运定统建极英睿钦文显武大德弘功至仁纯孝章帝实录卷之二十七

大清世祖体天隆运定统建极英睿钦文显武大德弘功至仁纯孝章皇帝实录卷之二十八　　

顺治三年。丙戌。九月。甲辰朔。升山西大同府知府李惟垣、为河南按察使司副使大名道。陕西庆阳府知府杨问奇、为本省按察使司副使、肃州兵备道。江南淮安府同知刘兴汉、为山西按察使司佥事、定州道。　　

○以故明行人鲁近暹、为浙江按察使司佥事、管分守温处道参议事。推官蒋鸣玉、为山东按察使司佥事沂州道。　　

○乙巳。兵部疏言、本年九月初九等日、会试天下武举。察照旧例考试、应用官役、纸张、器物等项。应向各衙门取用。俟命下、臣部移文各该衙门、预备办送。用内三院官二员、为主考官。科员二员、部员二员、为同考官。御史二员、为监试官。其受卷、弥封、誊录、对读、关防。及巡视等官。俱于臣部各司官内差委。主考官聘币各表二里二。同考官各表一里一。初九日试骑射。十二日试步射十五日试策论。诏如议。　　

○己酉。招抚江南大学士洪承畴疏报、伪瑞昌王朱谊氻、结连江宁、常、镇、平、广、逆党。谋犯省城。官兵进巢□刀擒谊氻并其党伪经略韦尔韬伪总兵杨三贯夏含章等。命斩之。　　

○兵部奏言、九月初九十二日会试天下武举奉差监试马步射、及执事官、于初八日见朝、次日入闱、事竣、于十三日谢恩。第三场考试、及各项执事官、亦于十三日见朝、赴部筵宴入闱、事竣谢恩。仍赴部筵宴、报闻。　　

○补原任河南道御史张煊、为浙江道监察御史。授进士崔允弘、为湖广道试监察御史。高景、为湖广道试监察御史。　　

○庚戌。命弘文院大学士祁充格、充武会试第一场监试官。秘书院大学士范文程、充第二场监试官。　　

○辛亥。复额尔格图刑部启心郎职。　　

○以内院侍读何世泰、为吏部启心郎。孙代为工部启心郎。　　

○以正红旗满洲阿理睦为护军参领。　　

○壬子。定远大将军和硕肃亲王豪格等奏报、臣率大军于三月二十六日抵西安、闻寇在邠州、遣尚书星讷等、分兵往巢□刀、贼闻风溃遁、追斩千余级。伪副将宋大杰、贺洪器、参将齐勋张国栋等、率马步三百余人降。又闻庆阳一带、为贼所据、遣固山额真杜雷、分兵往巢□刀。攻克其寨。斩贼渠石二等。又遣固山额真巴颜墨尔根侍卫李国翰、悉率汉军兵、同副将王平等、扑灭延安一带诸寇、五月十六日、贼首刘文炳、康千总、郭天星、张破脸等率马步贼兵三千余拒敌。我师击之。斩杀甚众。获马骡百十二匹。闻贼渠贺珍、在汉中府、二只虎、孙守法、在兴安州。武大定、高如砺、蒋登雷、石国玺、王可成等、在徽州阶州。大军于五月初五日自西安起行。分遣多罗贝勒尼堪、固山贝子吞齐喀昂邦章京鳌拜巴图鲁、固山额真觉罗巴哈纳等、率兵由栈道向汉中兴安进发。十六日多罗贝勒尼堪等、擒贼哨卒、讯知贺珍尚围汉中。以马步贼兵二千、据守鸡头关。随遣巴哈纳、吴赖等、分兵一半、由山中僻径以往。贝勒尼堪等、于十八日抵鸡头关贼马步兵二千迎拒。击歼之。及抵汉中贺珍尚未知觉。我兵疾躏其营贼溃而逃。追斩无算。获珍原领印信、并马骡八百余匹。五月二十五日、闻珍遁居西乡县。遣鳌拜、马喇希等、分兵往击、追及楚湖、败之。获马骡三百余匹。闻贼渠二只虎、孙守法等、破兴安。贝勒尼堪等自汉中至汉阴。二只虎闻风遁入四川。孙守法已奔岳科寨。巴颜、李国翰等、击败延安一带贼兵、尾至张果老崖。贼入山寨。我军掘壕围之。使人来报。因遣守西安府图赖。率满洲绿旗兵、往代巴颜、李国翰、守张果老崖。七月十六日夜、潜攻克之。擒斩贼渠康千总、获马骡二百九十三匹。臣率兵一半、向秦州进发。二十二日、分遣固山贝子满达海、辅国公哈尔楚浑蒙古固山额真准塔巴图鲁等、率兵搜巢□刀贼党武大定、高如砺、石国玺、蒋登雷、王可臣等、伪参将石国玺。及都司守备等官五十二人。率马步贼兵七百名降。贼首高如砺、率马步贼兵迎拒。尚书星讷败走之。获马骡一百四十三匹。满达海等抵三台山围之。臣于六月十二日亦至、周视三台山壁立坚固、未可以攻令四面掘壕围之。高如砺奔往蒋登雷、王可臣所、率伪游击都司守备等官、五十七人。马步贼兵二千三百名降。武大定下、伪游击周克德、遣其子来降。言我兵由彼所守小路可登。于是令降将石国玺、蒋登雷、王可臣、率其卒七百居前。护军统领哈宁噶等、率满洲兵六百继后。八月初七夜。夺其东门。贼各滚崖而下。我军据壕遮杀万余。获马骡千六百匹。　　

○乙卯。遣江西道御史王燮巡视两淮盐课江南道御史宗敦一、巡按真定等处。　　

○升刑部员外郎李震成、为河南按察使司佥事、提调学政。　　

○丙辰。命内翰林弘文院检讨刘肇国、国史院检讨成克巩、充武会试考试官。　　

○丁巳。奉恩将军篇古卒。年二十六。　　

○己未。遣喀尔喀部落土谢图汗所属额尔德尼托尹、贡马。使臣归。谕之曰。尔等速往、各语尔主、草青以前、可将腾机思腾机特擒之以献。如此、则遣使来朝。否则、使来定行覊留。此番兵去、非为征尔等、不过往追逃叛腾机思腾机特之偏师也。而尔土谢图、硕雷二汗。尚不能支若不擒献腾机思腾机特大军进发。追亡捕叛。尔尚何所逃耶。　　

○庚申。兵部奏言武会试十九日出榜后、取中武举、于次日见朝。传胪赴宴毕。主席官考试官、并武进士次日谢恩。十月初二日、一甲一名武进士率诸进士于午门前上表谢恩毕。臣部恭进登科录。报闻。　　

○壬戌。兵部奏言、第一甲一名武进士、应照题定例给赏甲、胄撒袋、刀、弓、矢、鞾、带等物外。诸武进士衣顶。合无准照文进士一体穿戴。并给折钞银十两。得上□日、武进士帽顶、暂照文进士。钞准给银。　　

○兵部奏言、武会试取中二百卷。应进御前。拟一甲三卷。二甲二十七卷。三甲一百七十卷。发内院书写黄榜。二十三日、皇上御殿传胪。二十七日、臣部筵宴武进士。得上□日、武进士传胪著在午门前。二十六日筵宴。余照例行。　　

○癸亥。赐中式武举郭士衡等二百名进士及第出身。有差。　　

○甲子。免湖广彝陵州、归州、石首、公安、松滋、远安、兴山、巴东、宜都、长阳、枝江、华容平江等县荒田额赋十分之七。荆门州、巴陵、江陵、当阳等县十分之五。兴国、均州、广济、黄梅、监利、临湘、郧县、郧西、上津、保康、襄阳、宜城、光化、南漳、竹溪、榖城等县十分之三　　

○丙寅。安徽巡抚刘应宾疏报、伪崇阳王、率贼兵、来寇歙县。副将张成功等击败之。获伪总兵闵士英、郑鹏远等命诛之。　　

○摄政王次兀蓝诺尔是日、出征和硕德豫亲王师至。摄政王出营五里外迎之。率出征内外王、贝勒、贝子、公等、诸大臣。吹螺拜天。行三跪九叩头礼毕。至设凉帐所。摄政王坐于金黄凉帐内。出征王贝勒、贝子、公等暨诸大臣。两翼序立。听鸣赞官赞行三跪九叩头礼。众仍跪和硕德豫亲王、土谢图亲王、卓礼克图亲王、承泽郡王、英郡王、扎萨克图郡王等、进前跪、行抱见礼。出征王、贝勒、傍坐蓝凉帐内。贝子以下、章京以上、照各旗坐。大宴之。　　

○以俘获马驼牛羊、大赏出征内外王、贝勒、贝子、公、台吉等暨固山额真以下、侍卫、牛录章京以上等官。有差。　　

○丁卯。湖川总督罗绣锦疏报。逆贼何腾蛟等。寇犯岳州。镇将高士清等进巢□刀。斩获甚多。下所司察叙。　　

○摄政王大赏出征内外王、贝勒、贝子、公台吉、固山额真、内大臣、尚书等。衣帽、弓、刀、鞍辔、金银器皿、马驼等物有差。仍宴之。　　

○戊辰。复德参济王职。　　

○己巳。命大学士范文程、主鹰扬宴。　　

○庚午。孝慈武皇后忌辰。遣官祭福陵。　　

○冬十月癸酉朔享太庙。遣内大臣何洛会行礼。　　

○颁顺治四年时宪历。　　

○顺天府举行乡饮酒礼。　　

○丙子。改湖广承天府、为安陆府。　　

○升河南彰德府知府宋子玉、为山西按察使司副使、冀北道。　　

○湖川总督罗绣锦疏报。总兵官郑四维等平定彝陵枝江宜都三州县。擒斩贼众无算。下所司察叙。　　

○戊寅。达赖喇嘛及厄鲁特部落顾实汗、遣使表贡方物。宴赉如例。　　

○己卯。扬威大将军和硕德豫亲王多铎等凯旋。上出安定门迎劳之赐宴。特赐豫亲王多铎鞍马一匹。　　

○固山贝子和托薨。年二十八。　　

○辛巳。江西提督金声桓疏报。副将潘永禧等。擒获伪王朱常洊总兵了悟、金志逵等、斩级无算。鄱寇悉平。报闻。　　

○癸未。苏尼特部落台吉托济、伊叔吴班代叛逃。托济率所部、同四子部落达尔汉卓礼克图、追之。吴班代为众兵所戮。以闻。上嘉之。赐以叛犯家口牲畜。其达尔汉卓礼克图、及有功官兵。并分赐有差。　　

○甲申。革安徽巡抚刘应宾职。以招抚江南大学士洪承畴、劾其滥给副参印劄故也。　　

○江西提督金声桓奏报副将高进库刘伯禄等。克赣州。擒斩伪阁部杨廷麟、下所司议叙。　　

○宴赉听事外藩蒙古二十七旗下头目卒役。如例。　　

○升陕西汉羌道参议胡全才、为都察院右佥都御史。巡抚宁夏。赞理军务。山东兖西道参政章于天、为都察院右佥都御史。巡抚江西。兼理军务。　　

○乙酉。谕有为薙发、衣冠、圈地、投充、逃人牵连、五事具疏者、一概治罪。本不许封进。　　

○降苏松巡按赵宏文二级调用。以滥举吴地乡绅多员。市恩徇私故也。　　

○丙戌。遣江西道监察御史吕维橒、巡按山西。贵州道监察御史曹叶卜、巡按湖北。　　

○丁亥。朝鲜国遣使臣吴义功等贡鹰。宴赉如例。　　

○辛卯。山东右布政使于变龙、坐原任兖州道时所属邹县失守。降二级调用。　　

○壬辰。革招抚江西尚书孙之獬职。永不叙用。以其招抚无功。擅加总兵官职衔。任意市恩故也。　　

○定行幸迎送礼仪。皇上出都行幸。经过地方。文官、知县以上。武官、游击以上。于本境道右、百步外、跪迎送。地方官、百里内者、来朝百里外者免。　　

○定摄政王出都、及和硕亲王、多罗郡王、多罗贝勒、奉命出征。经过地方。迎送礼仪。摄政王出都。经过地方。文官、知县以上。武官、游击以上。于本境道右六十步外、跪迎送。地方官六十里内者、来朝六十里外者、免。和硕亲王、奉命出征。经过附近地方。府、州、县官员。于本境道右四十步外、跪迎送。多罗郡王、于三十步外、跪迎送。多罗贝勒、于二十步外、跪迎送。亲王、郡王、贝勒、私自出行。各地方官不许迎送。违者治罪。　　

○癸巳。擢陕西邠州知州周世科、为广西道御史。山西盂县知县潘朝选、为江南道御史。直隶行唐知县盛复选、为河南道御史。密云知县董成学、为山东道御史。香河知县佟凤彩、为山西道御史。曲周知县金元祯、为陕西道御史。文安知县秦世祯、为四川道御史乐亭知县金廷献、为云南道御史。顺义知县金志远、为贵州道御史。枣强知县刘显名、为湖广道御史。晋州知州王世功、为广东道御史。　　

○以故明郧阳抚治徐启元为都察院左副都御史。　　

○升湖广右布政使李栖凤、为都察院右副都御史。巡抚安徽。　　

○升山西潞安府知府银器重、为陕西按察使司副使、汉羌兵备道。陕西榆林道佥事袁噩、为本省布政使司参议、宁夏道。　　

○升总河标下游击张思孟、为都督佥事。充镇守山东沂州署总兵官。　　

○淮阳巡按姜金允、以违例荐举分司部员。降二级、调外用。　　

○甲午。禁官员人等、于近京百里内围猎。贝勒以上、欲猎于百里外者。必请上□日方行。违者治罪。　　

○遣湖广道监察御史崔允宏、巡按浙江。　　

○乙未。赐湖广凯旋平南大将军多罗贝勒勒克德浑、黄金一百两。白金二千两。公傅勒赫翁古、扎喀纳、富喇塔苏布图、萨弼等。黄金各五十两。白金各一千两。尚书宗室巩阿岱、固山额真叶臣、黄金各三十两。白金各五百两。梅勒章京觉善、卓罗黄金各十两。白金各三百两。甲喇章京以下等官。及边外蒙古固山额真以下。各赏赉有差。　　

○兵部奏言、指挥千百户名色。既已尽裁。而卫所必不可裁。应每卫设掌印官一员。兼理屯事。改为卫守备。千户改为卫千总。每所设一员。俱由部推。百户改为卫百总。每所设一员。由督抚选委。其不属于卫之所。俱给关防。卫军改为屯丁。凡卫所钱粮职掌、及漕运造船事务。并都司、行都司分辖。皆宜照旧。从之。　　

○丙申。以故三等甲喇章京何济吉礼子巴图、牛录章京那穆泰俄济格子塞棱格、克习图侄纳木岱、刘士芳子文奇、劳萨、从弟萨木哈、各袭职。　　

○命江宁总兵官柯永盛、移镇南赣。　　

○赠江西巡抚右副都御史李翔凤、为兵部右侍郎。祭葬如例。　　

○丁酉上出猎。是日驻跸卢沟桥。通州道李廷梅朝见赐御膳并衣帽等物。　　

○禁民间私自买卖马、骡甲、胄弓、矢、刀枪、火炮、鸟枪等物。以杜盗源。从户部尚书英俄尔岱请也。　　

○免江南望江、宿松、太湖、怀宁四县。本年分旱灾额赋。　　

○户部奏言、臣部郎中王弘祚、委修赋役全书。倪光荐、办理漕粮。请加衔久任。从之。　　

○戊戌。上驻跸蒋协地方。　　

○己亥。上驻跸辛家庄。霸州道张儒秀、固安知县魏尔康朝见。各赐御膳并衣帽等物有差。　　

○升河南河北道参政苏宏祖、为山东布政使司右布政使。湖广湖北道参政崔光前、为本省布政使司右布政使河南汝宁府知府夏廷印、为陕西按察使司副使榆林道。降补山东右布政使于变龙、为本省布政使司参议、兖西道。　　

○免陕西延绥、庄浪、本年雹蝗灾伤额赋。　　

○庚子。上驻跸杨家庄。涿州知州刘有道朝见。赐御膳、衣帽等物。　　

○辛丑。上驻跸良乡。赐诸王、贝子、公、及各官宴。涿州参将朱万祺朝见赐御膳、衣帽等物。　　

○壬寅太和中和等殿、体仁等阁太和等门工成。太和殿、连廊共十一间。长十八丈五尺。宽十丈一尺高七丈五尺。中和殿连廊共五间。宽六丈五尺七寸。四面俱同。高四丈八尺。位育宫连廊共九间长十四丈一尺。宽六丈六尺。高五丈八尺。左右配殿、连廊各七间。长九丈二尺。宽五丈二尺。高三丈七尺五寸。体仁弘义二阁、每阁连廊各九间。长十三丈七尺。宽五丈二尺。高五丈九尺五寸。太和门、连廊共九间。长十四丈七尺。宽六丈三尺。高五丈四尺。协和门、雍和门、左翼门、右翼门、每门俱五间。长八丈。宽三丈。高二丈九尺五寸。昭德门、贞度门中左门、中右门、每门连廊五间。长六丈二尺。宽四丈一尺。高三丈五尺。左右两长廊、每廊三十六间高二丈五尺。宽三丈五尺。长三十九丈五尺八寸。井房二座豕羊涤脏房二座各长一丈五尺四面俱同。高一丈四尺两小房二座各三间。长三丈。宽一丈五尺。高一丈三尺五寸。粢盛房二座、各五间。长五丈八尺。宽三丈八尺。高二丈八尺。前后四角楼、每楼长四丈九尺五寸。宽四丈九尺五寸。高五丈三尺五寸。御膳两房、每房连廊各九间。长十一丈一尺。宽四丈三尺。高二丈九尺。贮菓肉前楼二座每座连廊八间。长八丈五尺。宽三丈五尺。高三丈五尺五寸。后楼二座、每座连廊八间。长八丈四尺。宽三丈五尺。高三丈五尺五寸。　　

○是日上还宫。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十八



大清世祖体天隆运定统建极英睿钦文显武大德弘功至仁纯孝章皇帝实录卷之二十九　　

顺治三年。丙戌。十一月。癸卯朔。征南大将军多罗贝勒博洛、既定全浙随分兵由衢州广信两路、进师福建。固山额真公图赖等击败伪阁部黄鸣骏等于仙霞关遂破浦城前锋统领努山等擒斩伪巡抚杨廷清、李暄、分遣署护军统领杜尔德前锋参领拜尹岱等攻下建宁、延平等府。闻伪唐王朱聿钊遁走汀州。遣护军统领阿济格尼堪、杜尔德等、率兵追袭。直抵城下。我军奋击先登。擒斩朱聿钊、及伪阳曲王朱盛渡、西河王朱盛洤、松滋王朱演汉、西城王朱通简、并伪官伪伯等抚定汀州。伪总兵姜正希、率兵二万、复袭汀州、乘夜登城。我兵击败之。斩杀万余级。固山额真宗室韩岱等破伪总兵师福军于分水关入崇安县俘斩伪巡抚杨文忠等抚定兴化漳泉三府。署梅勒章京赵布泰等袭克福州前后连破贼兵二十余阵。降其伪总兵二十员。副将四十一员。参游七十二员。马步兵六万八千五百余名。福建悉平。获伪玺九颗马骡辎重无算。捷闻。得上□日、博洛等躬亲调度、平定浙闽命所司择日祭告天地、宗庙。诏赦天下。　　

○乙巳。升山海中协副将沈朝华、为署都督佥事、充陕西延绥总兵官。　　

○丙午。升黄花路参将慕继勋、为山海副将。居庸关参将石万钟为昌平副将。　　

○遣左翼正白旗梅勒章京卓罗、右翼镶蓝旗梅勒章京蓝拜、赴恭顺王军前。　　

○丁未。升湖广荆州府知府余必跃、为本省按察使司副使、分巡湖北道。江南常州府知府夏一鹗、为本省按察使司副使漕储道。镇江府知府涂廓、为河南按察使司副使。分巡河北道。　　

○加户部郎中王宏祚、大仆寺少卿衔。仍脩赋役全书。倪光荐太仆寺少卿衔。仍管漕粮事务。　　

○戊申。江南巡按毛九华奏言、句容县民朱熙耀妻华氏、朱熙代妻张氏、避难遇贼、誓不受辱。中矢投水死。华氏子之阶、及张氏二女、以救母并殁。贵池县生员朱之相妻吴氏、为叛兵所执。欲污之。氏切齿痛骂。贼断其二肘。至刳腹抽肠而死。溧阳县民马道隆妻吕氏、二十□山戊不□守节。勤纺绩。供舅姑。抚孤成立。年踰八旬。建阳卫生员刘光炯妻周氏、二十六□山戊不

□夫亡。舅姑垂白生子灏甫七月。氏孀居三十余年。孝事二亲。逮殁、丧葬如礼。桐城县儒士胡效政妻龙氏。十八□山戊不□夫故。守节七十余年。课子孙成立江宁府生员程起善、与父槚同舟。火延烧父榻起善冲焰救父得免。起善被火燎而亡。俱请照例旌表。事下所司。　　

○辛亥。遣湖广道监察御史高景、巡按宣大。　　

○升户部理事官李茂芳、为江南布政使司参政。管理盐引。　　

○保定巡抚郝晋、定州道佥事陈燝、承上□日审鞫叛逆大案、游移参差、不能执法。各降二级调用。　　

○壬子。以安达礼、朱好善、为户部理事官。　　

○以镶黄旗喇祐、为护军参领。　　

○癸丑。免直隶河间县、任邱县、山西大同县、本年冰雹水灾额赋。　　

○丁巳冬至。祀天于圜丘。上亲诣行礼。　　

○戊午。浙闽总督张存仁、疏请钱塘一带紧要地方应设水师五千以防海寇下所司知之。　　

○朝鲜国王李倧遣陪臣刘廷良等、奉表谢免贡米。及发回林庆业恩。附贡方物。宴赉如例。　　

○庚申。梅勒章京觉善等奏报、进巢□刀山东土寇、斩首一万六千有奇。俘获无算。报闻。　　

○辛酉。封镇国将军宗室阿拜子巩安、为奉恩将军。　　

○壬戌。升两淮运使朱延庆为浙江布政使司参政、兼按察使司副使、分巡嘉湖道。江南池太道参议高岐凤、为本省按察使司副使兼布政使司参议督粮道。以招抚大学士洪承畴、题荐办事效力袁廓宇为江南按察使司佥事池太道。　　

○授进士赵班玺为河南道试监察御史。李允喦、为山东道试监察御史。卢铸、为江南道试监察御史崔士俊、为云南道试监察御史。　　

○癸亥。革山东按察使胡之彬职以巡按御史吴达、劾其纵贼脱逃故也。　　

○乙丑。授进士匡兰兆、为贵州道试监察御史。　　

○戊辰。以浙东全闽荡平。遣官祭告天地、宗庙、社稷。免行庆贺。　　

○苏松督学御史陈昌言疏言、江阴县吴氏女、许字袁永广、未嫁、永广殁。女截发毁容。立侄为嗣。至死靡他。上海县民马鸣仲妻顾氏、当兵乱不受污。身中七矢。抱子赴水死。丹徒县民章芮妻茅氏、江阴县生员袁永康妻顾氏、吴县民朱应鲤妻叶氏、常熟县民言解妻张氏、武进县民刘士璋妻荣氏、江都县童生陈治道妻甯氏、仪真县民吴宗周妻周氏、山阳县民吴思舜妻邵氏、生员卢荣祖妻杨氏、咸少寡砥节。坚贞不贰。长洲县民江大济、父启禄失明。医药无效。大济焚香告天、愿以身代。梦神授以方。含乳舐之。四越月而父目复明。大济妻黄氏、姑卧病。潜割左股投羹进食。姑病随愈。里传双孝。宝应县民郑之鸿之鳌母病危。之鸿兄弟并割股疗母疴。常熟县民刘士龙母病疽。士龙口吮脓血疮遂愈母以寿终。庐墓三年。朝夕攀柏悲号俱请照例旌表事下所司。　　

十二月。癸酉朔升山东运同夏时芳为两淮都转运盐使司运使。　　

○革山西按察使娄惺伯职仍下抚按鞫问。以纵放故明宗姓故也。　　

○苏松提督吴胜兆疏报、故明遂平王朱绍鲲、及伪职方杨模等、拥众太湖。勾连海寇谋为不轨。副将詹世勋等、率兵扑巢□刀。绍鲲等就擒命斩之。　　

○山西巡按王昌允疏报、灵石县举人王之度母牛氏、夫故、氏年二十五。励志矢节。训之度登贤书逆闯逼授之度伪职、诫不令受。守节五十年。崞县生员亢守节、继妻丁氏、年二十九夫故。训孙发潜入泮守节四十年。请照例旌表。章下所司。　　

○己卯。授山东平原县知县梁应龙、为福建道试监察御史。莒州知州蔡应桂、为江西道试监察御史。进士张翮、为云南道试监察御史。窦蔚、为广东道试监察御史刘漪、为广东道试监察御史。　　

○庚辰。山东胶州总兵官海时行疏报、贼首谢迁、结连南山诸贼。攻陷高苑。官兵进巢□刀。擒斩伪军师赵来乡等、诸寨悉平。报闻。　　

○壬午。命昂邦章京拜山、为议政大臣。　　

○授武定州知州张中元、为河南道试监察御史。高阳县知县王志佐、为浙江道试监察御史。　　

○升河南开封府知府阎尧年为本省按察使司副使粮储道。　　

○山东巡按吴达奏报、叛贼小霸王等陷莘邑。盘踞日久。同知刘自昌、参将邢邦勋击贼于董王庄大破之遂复莘县。下兵部知之。　　

○甲申。靖远大将军和硕肃亲王豪格等奏报、臣帅师于十一月二十六日至南部。侦得逆贼张献忠、列营西充县境。随令护军统领鳌拜巴图鲁等分领八旗护军先发。臣统大军、星夜兼程继进。次日黎明抵西充。献忠尽率马步贼兵拒师。鳌拜等奋击。大破之。斩献忠于阵。臣至。复分兵四出。破贼营一百三十余处。斩首数万级。获马骡一万二千二百余匹。捷闻。得上□日、豪格指授方略。克奏肤功。献忠伏诛。四川平定。深可嘉悦。有功官兵、察明议叙。仍择吉祭告。诏赦天下。　　

○乙酉。以甲喇章京佟养量为都督佥事、充镇守山东沂州总兵官。　　

○招抚江南大学士洪承畴疏报、伪高安王朱常淇、同伪监军道江于东等、盘踞徽州婺源县之小坑。拥众抗命。提督张天禄等、率兵进巢□刀。常淇及妻子、并其党、俱就擒。命斩之。　　

○丙戌。升直隶保定兵备道佥事于清廉、为都察院右佥都御史、巡抚保定等府、提督紫荆等关。天津兵备道右参政刘武元、为都察院右副都御史、巡抚南赣汀邵等处。提督军务。　　

○免直隶蓟州、丰润、玉田、宝坻、武清等州县、本年分水灾额赋。　　

○丁亥。库尔喀部落赖达库等、进贡海豹等皮。宴赉如例。　　

○戊子。革山西左布政使王点职。逮问。以督臣马国柱、劾其违制刊刻科场条约、令生儒各戴儒巾、教官纱帽去趐故也。　　

○夜、月食。　　

○己丑。革随征甲喇章京史应庚职逮问。以其钤束无术、纵兵劫掠故也。　　

○庚寅。河南道监察御史盛复选奏请、专差屯政御史、清察屯地。以裕军需下部院知之。　　

○定武进士初授职衔。一甲第一名授参将。一甲第二名授游击。一甲第三名授都司。二甲授守备。三甲授署守备。著为令。　　

○壬辰。颁赐诸王以下、甲喇章京理事官以上、满文金辽元三史。并明洪武宝训。　　

○癸巳。遣湖广道监察御史魏琯、提督江宁学政山西道监察御史苏铨、提督苏松学政。　　

○甲午。位育宫成。上御太和殿诸王及文武群臣、行庆贺礼。赐宴。是日、移居位育宫。　　

○以故三等、昂邦章京毕喇习子多尔机、一等甲喇章京贵痕戴青侄席喇布、三等甲喇章京喇济弟席希尔牛录章京杨爱从侄尼玛图、尼雅汉子郑库、各袭职。　　

○江宁督学御史高去奢疏报、寿州卫百户张应彭幼失父。事母吴氏克尽孝养母殁。哀毁骨立。筑庐墓旁。服衰啜粥。朝夕哭奠。三年如一日和州民宋继昌、年十□山戊不□、母陈氏病笃。焚香吁天、愿以身代。刲股和药。母病立瘥。霍邱县民杜文郁女从儿、德儿流寇破城。从儿年十六。德儿年十四。惧贼污。同入内室。对缢而死。无为州民谢大经女桂儿、年十四。濒嫁夫故。随母往吊。坚请守制。母阻之。仰天大恸。誓不改适。继窥母欲夺其志。潜入室自缢。俱请照例旌表。章下礼部。　　

○乙未。赐乌朱穆秦部落车臣亲王护卫达喇海、阿霸垓部落多罗卓礼克图郡王护卫墨尔折乙、俱号为达尔汉。并免其应付差马口粮之役以和硕德豫亲王、统兵追腾机思时、曾为向导故也。　　

○丁酉。定诸王入朝降舆、及朝列坐次仪注。辅政王、入午门至太和门降舆。和硕德豫亲王、肃亲王、多罗英郡王入午门至昭德门降舆。诸王。俱午门外降舆。其朝列坐次。多罗英郡王、与和硕亲王同。诸多罗郡王视亲王稍后。外藩科尔沁国、土谢图亲王巴达礼、卓礼克图亲王吴克善、位与和硕亲王同列。巴图鲁郡王满朱习礼、位次多罗英郡王。其余藩王、及平西王吴三桂、恭顺王孔有德、怀顺王耿仲明、智顺王尚可喜、坐位俱次诸多罗郡王。　　

○命乌朱穆秦部落故苏勒亲王多尔济孙察干巴拜袭爵。　　

○狭西巡按赵＜山耑＞奏报、贺珍等贼、盘跨兴安。副将任珍等于十一月十三日、率兵往巢□刀。贼望风逃走。副将王平等追击。大败之。斩首三千余级。收降一千五百余人。获骡马器械甚众。下兵部知之。　　

○庚子。招抚江南大学士洪承畴疏报、故明伪金华王朱由＜木产＞、据饶州境。拥兵煽乱安仁、万年、余干等县。都司余龙、进兵捣其巢穴。获由＜木产＞、命斩之。　　

○壬寅。□山戊不□暮。享太庙。遣镇国公固山额真拜尹图行礼。　　

○遣官祭四祖陵、福陵、昭陵。　　

○遣官祭太□山戊不□月将之神。　　

○是□山戊不□、盐三百三十二万八千七十一引。盐课银、一百五十一万八千一百三十一两一钱五分有奇。铸钱、六万二千四百八十二万三千九百六十文有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之二十九


大清世祖体天隆运定统建极英睿钦文显武大德弘功至仁纯孝章皇帝实录卷之三十　　

顺治四年。丁亥春。正月癸卯朔。上诣堂子行礼还宫拜神毕。诣皇太后宫行礼。御太和殿。诸王、贝勒、贝子、公、文武群臣、及外藩蒙古诸王上表行庆贺礼。赐宴。　　

○朝鲜国王李倧、遣陪臣尤赞成等表贺冬至元旦万寿圣节、附贡方物。及□山戊不□贡。宴赉如例。　　

○乙巳。日半晕。生左右珥。赤黄色。良久乃散。　　

○河南总兵官孔希贵奏报、范县土寇平。报闻。　　

○丙午。河南巡抚吴景道、以芝草产于嵩山、表贺得上□日、政教修明、时和年稔、方为祥瑞。芝草何必称奇。　　

○凤阳巡抚陈之龙奏报、官兵救援如皋捣焚李七、赵云等贼巢斩级千六百有奇。下兵部叙恤　　

○丁未谕文武各官嗣后凡随征出差、不得受地方官员馈遗。　　

○山西道监察御史佟凤彩奏言近畿沿河州县、屡年冲决。禾稼被淹有亏正赋。宜令各州县额设堤夫。量其河之深浅、口之宽狭、修筑凝固。庶河水不至氾涨、而秋成有望矣部覆允行。　　

○戊申。命辅国公巩阿岱、内大臣吴拜、何洛会等、率将士征宣府地方　　

○己酉。禁止盐丁投充王贝勒等。即已经投充者、悉令革除。　　

○庚戌。孟春。享太庙。遣公拜尹图行礼。　　

○遣官祭太□山戊不□月将之神。　　

○兴五凤楼工。　　

○革原任顺天督学曹溶、河南学道房之骐职。降顺天督学张鸣骏二级、调外用。降国子监祭酒薛所蕴、司业罗宪汶、各二级调用。以滥送贡监、违例溢额故也　　

○漕运总督王文奎、坐擅免荒田租赋。及渎请故明陵寝祀典。革职。下刑部议罪。　　

○辛亥。户部奏请。去年八旗圈地、止圈一面内薄地甚多、以致秋成歉收今年东来满洲、又无地耕种。若以远处府州县屯卫故明勋戚等地拨给、又恐收获时、孤贫佃户、无力运送应于近京府州县内、不论有主无主地土、拨换去年所圈薄地。并给今年东来满洲。其被圈之民、于满洲未圈州县内、查屯卫等地拨补。仍照迁移远近豁免钱粮四百里者准免二年。三百里者、准免一年。以后无复再圈民地。庶满汉两便疏入从之于是圈顺义、怀柔、密云、平谷四县地、六万七百五晌。以延庆州、永宁县、新保安、永宁卫、延庆卫、延庆左卫右卫、怀来卫、无主屯地拨补。圈雄县、大城、新城三县地四万九千一百一十五晌。以朿鹿、阜城二县无主屯地拨补圈容城任邱二县地、三万五千五十一晌以武邑县无主屯地拨补圈河间府地、二十万一千五百三十九晌以博野、安平、肃宁、饶阳四县先圈薄地拨补圈昌平、良乡、房山、易州、四州县地、五万九千八百六十晌。以定州、晋州、无极县、旧保安、深井堡、桃花堡、递鹗堡、鸡鸣驿、龙门所、无主屯地拨补。圈安肃、满城二县地、三万五千九百晌。以武强、藁城二县无主屯地拨补。圈完县、清苑二县地、四万五千一百晌。以真定县无主屯地拨补圈通州、三河、蓟州、遵化、四州县地、十一万二百二十八晌。以玉田、丰润二县圈剩无主屯地、及迁安县无主屯地拨补。圈霸州、新城、漷县、武清、东安、高阳、庆都、固安、安州、永清、沧州十一州县地、十九万二千五百一十九晌。以南皮、静海、乐陵、庆云、交河、蠡县、灵寿、行唐、深州、深泽、曲阳、新乐、祁州、故城、德州各州县无主屯地拨补。圈涿州、涞水、定兴、保定、文安五州县地、十万一千四百九十晌。以献县先圈薄地拨补。圈宝坻、香河、滦州、乐亭四州县地、十万二千二百晌。以武城、昌黎、抚宁、各县无主屯地拨补。　　

○壬子。遣梅勒章京董阿赖、统领将士更番驻防杭州。　　

○科尔沁国、喀喇沁、乌朱穆秦、敖汉、翁牛特、苏尼特、扎鲁特、郭尔罗斯、蒿齐忒、阿霸垓等部落、厄斯黑尔等来朝贡。俱宴赉如例。　　

○增设陕西兴安镇总兵一员兵四千名。升副将任珍、为都督佥事、充镇守兴安总兵官。　　

○湖广总兵官柯永盛奏报、兴国州等处寨寇悉平、下兵部察叙。初陈友谅遗孽。分为柯陈二姓。盘踞江西武宁。湖广兴国。而居兴国者、尤蕃衍黠悍。迄明之世、为患将三百年。有柯抱冲者、与何腾蛟结连。自立为王。以其党陈珩玉为帅。倚山结寨。焚劫郡县。攻陷兴国州。杀武昌同知张梦白。势甚猖獗。镇臣柯永盛、同按臣吴赞元、遣将征巢□刀。十日内、凡八战。皆败之。俘斩无算。焚其巢穴、生擒抱冲、珩玉、斩之。余党悉平。前后获妇女四百余口。骡马二百匹头。俱分给有功将士。及阵亡官兵家属。　　

○乙卯。以毕禄、为吏部理事官。　　

○升登莱巡抚杨声远、为淮扬总督。以原署宁夏巡抚黄尔性、为陕西巡抚。　　

○以正红旗杭素、为护军参领。　　

○归化城土默特部落甲喇章京托博克、诺尔布等。贡驼马。宴赉如例。　　

○丁巳。顺天府举行乡饮酒礼。　　

○戊午。遣户部启心郎布丹等、赍谕察问朝鲜国王李倧、以其来使贡物多疎玩也。　　

○定摄政王福金仪仗。大旗二杆。吾仗二对。立瓜二对。卧瓜二对。骨朵二对。绣孔雀青扇一对。绣花青扇一对。绣孔雀红扇一对。方红伞二柄。绣瑞草红伞二柄。绣宝花红伞二柄。曲柄伞一柄。庶福金仪仗。与和硕福金同。　　

○定诸王福金公主格格、仪仗服色。及公以下官民人等妻车服制度。和硕亲王和硕福金、公主帽顶、大簪金佛项圈、嵌东珠各十颗仪仗。大旗二杆。吾仗一对。立瓜一对卧瓜一对。骨朵一对。绣花青扇一对。绣孔雀红扇一对。绣宝花红伞二柄。曲柄伞一柄。轿车红顶红幔。顶上四角镶边、及垂檐、俱用青。和硕亲王庶福金、多罗郡王多罗福金、及和硕格格、帽顶、大簪、金佛、项圈、各嵌东珠八颗。仪仗。大旗二杆。吾仗一对。立瓜一对。骨朵一对。绣孔雀红扇一对。绣宝花红伞二柄。轿车红顶红幔。顶上四角镶边、及垂檐、俱用蓝。多罗郡王庶福金、多罗格格、多罗贝勒、多罗福金帽顶、大簪、金佛、项圈、各嵌东珠七颗。仪仗。吾仗一对。立瓜一对。绣花青扇一对。绣宝花红伞一柄。轿车青顶青幔。顶上四角镶边、及垂檐、俱用红。多罗贝勒庶福金、多罗贝勒女多罗格格、及固山贝子固山福金、帽顶、大簪、金佛、项圈、各嵌东珠六颗。轿车青顶蓝幔。顶上四角镶边、及垂檐、俱用红。固山贝子庶福金、固山格格、及镇国公夫人、帽顶、大簪、金佛、项圈、各嵌东珠五颗。轿车蓝顶蓝幔。红垂檐。镇国公庶夫人。辅国公夫人、及镇国公女格格、帽顶、大簪、金佛、项圈、各嵌东珠四颗。轿车蓝顶蓝幔。青镶红垂檐。辅国公庶夫人、及辅国公女格格帽顶、大簪、金佛、项圈、各嵌东珠三颗。轿车蓝顶蓝幔。红镶青垂檐。和硕福金公主以下。耳坠、项圈、金佛、大簪、所用东珠重五分。衣服鞍辔＜革占＞坐、不许绣凤、及用黄缎。如福金公主等、不乘轿车、不列仪仗、以行人不避路下骑告者、反坐之如有丧之家则仍乘所定轿车。但不用轿顶。不列仪仗。公夫人轿车、青顶青幔。绿垂檐银顶。一品官员妻、轿车顶幔垂檐、俱用青色。银顶。二品官员妻、轿车青顶蓝幔。青垂檐。三品官员妻、轿车蓝顶蓝幔。青垂檐。四品官员妻、轿车顶幔垂檐俱蓝色。五品官员以下、及有顶带官员妻、轿车蓝顶蓝幔。无垂檐。俱锡顶。民人妻、轿车蓝顶幔。无垂檐。黑油木顶。凡坐褥、牛录章京以上官员照旧。五品官员以下及民人等用白氊。妻亦同。如有违定制者、罪之　　

○己未设宣府巡捕都司一员　　

○山东巡抚丁文盛奏报、范滕东阿等县土寇平。下所司知之。　　

○庚申。归并荆关、通惠河、中河清江厂杭关、芜湖、龙江、芦政等关差于户部。　　

○辛酉。升江南布政使司左布政使朱国柱、为都察院右副都御史、巡抚登莱东江等处。　　

○壬戌。礼部奏言汉官亦应如满官例、照顶带用坐褥。从之　　

○赏科尔沁国贡鳇鱼使臣多多和、敦泰、图尔开等、缎布有差。　　

○遣理藩院副理事官罗多理、赐故喇嘛伊拉古克三胡土克图鞍马、缎疋、器皿茶香等物。　　

○陕西巡按赵＜山耑＞奏报、官兵击败延庆贼渠郭君镇、终南贼渠孙守法、生擒椒沟贼渠姚科耿三桂斩获无算。并请叙庆阳守城功。疏下兵部。　　

○招抚江南大学士洪承畴奏报、总兵官卜从善、黄鼎等、击安庆贼渠赵正大破之。生擒数十人。斩首五百余级。获器械甲胄无算。疏下兵部。　　

○初赤斤蒙古都督永柱哈密卫畏兀国都督帖木儿卜喇等、于明季入贡。值寇乱劫去贡物敕印寄居肃州至是诣抚臣张尚、求为题请改给敕印、并乞口粮。愿照旧效忠纳贡。尚以闻疏下部议　　

○癸亥礼部议封世子例、查故明诸王世子、俱分封外省。此例难循、应选择吉期。先行祭告太庙。届期、上御太和殿诸王、文武各官、俱令齐集。照封诸王例、宣读金册。赐以册印授封。既封世子。其爵秩视郡王。赐以嵌珠顶帽、朝带、朝衣得上□日、其顶带用珠视郡王、俱增一颗。所用金、珠、玉、及所服朝衣蟒缎、从库内给发。制金册金印、告竣之日。即行册封。其祭告太庙、及册封日所行典礼、再行具奏。世子仪仗、照亲王例制造。　　

○甲子。以苏尼特部落杜棱郡王叟塞子楮鲁木、袭爵。　　

○乙丑。喇嘛班第达等、来贡马。宴赉如例。　　

○遣山西道监察御史廖攀龙、巡按顺天。河南道试监察御史盛复选、巡视下江。江南道试监察御史潘朝选、巡视上江。广西道试监察御史周世科、巡按福建。　　

○丁卯。以四川平定、遣官祭告天地、太庙、社稷、免行庆贺礼。　　

○铸给镇守陕西兴安等处总兵官关防。　　

○上御中和殿。赐杜棱郡王楮鲁木宴。　　

○允礼部请、命会试取中三百名、不必分南北中卷。同考官用十八员。　　

○戊辰。升内翰林弘文院侍读陈具庆、为内秘书院学士。　　

○赏译辽金元史蒙古文侍读杜当、塞棱、他赤哈哈番索纳木、各马一匹。银三十两。誊录之侍读石岱、他赤哈哈番毕理克图、叟塞、银各四十两　　

○户部奏言、巡视陕西茶马、应遣汉军官一员。通蒙古语满官一员。谙习通事一员。笔帖式一员。从之。　　

○己巳。赐杜棱郡王楮鲁木银百两。及甲、胄、玲珑鞍辔、缎、布、银器等物。其从官俱宴赉有差。　　

○以原任杏山都司佥书孙承忠、为山东掌印都司。　　

○铸给分防归德参将关防。　　

○庚午。罚辅政和硕郑亲王济尔哈朗银二千两。革刑部尚书吴达海、启心郎额尔格图世职。副理事官胡敏、鞭五十、折赎。以王殿台基踰制。及擅用铜狮龟鹤。吴达海等议罪徇情故也。　　

○授三等公拜尹图、为镇国公。以征喀尔喀部落土谢图汗、硕雷汗、屡著战功故也。　　

○授二等镇国将军锡翰、为辅国公。以宗室故加恩遇云。　　

○赠阵亡特木德克、为牛录章京以其子察翰、袭职侍卫岱衮、为牛录章京。以其子伊米孙袭职。　　

○以故三等甲喇章京勾赫德巴图鲁弟钟吉达、牛录章京兼半个前程车尔格子法古达、牛录章京克色巴图鲁兄克习布雷、致仕牛录章京阿邦伯子孟古贝、各袭职　　

○山东巡抚丁文盛、坐纵盗致州县失守削职。下刑部究拟。　　

○辛未。万寿节。遣礼部尚书觉罗郎球、祭太庙。是日、上御殿。受朝贺。赐诸王、贝勒、贝子、文武群臣宴。　　

○命给直省文武官员敕书、及精微批、兼书满汉字。　　

二月。壬申朔。　　

○癸酉。升直隶霸州道副使张儒秀、为都察院右佥都御史、巡抚山东　　

○升内翰林国史院检讨胡统虞、为国子监祭酒。内翰林弘文院检讨刘肇国、为国子监司业。吏科左给事中韩源、为本科都给事中。　　

○遣福建道监察御史王昌允、提督顺天学政　　

○甲戌。赐习满书庶吉士刘泽芳、张文明、韦成贤、王紫绶、夏敷九、沙澄、胡兆龙、陆嵩李霨、艾元徵等、貂帽凉帽各一顶。皮镶朝衣缎朝衣各一袭。靴各一双。　　

○乙亥。署两广总督事佟养甲奏报、官兵平梧州。　　

○命大学士范文程、刚林、祁充格、冯铨、甯完我、宋权、为会试主考官。　　

○丙子。喀尔喀部落扎萨克图汗遣迈达礼等进贡方物。宴赉如例。　　

○丁丑。遣大学士祁充格、祭先师孔子。　　

○户工二部十九处关差、汉官外增设满洲官十九员。汉军官十九员　　

○陕西总督孟乔芳奏报、贺珍等残孽、出没汉中。孙守法盘踞兴安胡向宸负固不服副将王平等、巢□刀贺珍刘二虎、夥贼于兴安。斩向宸于板桥南山困守法秦四子于椒沟。下部察叙。　　

○戊寅祭大社大稷。遣礼部尚书觉罗郎球行礼。　　

○壬午夜、月掩犯木星。　　

○遣山东道监察御史董成学、巡按江西　　

○赐大计卓异官布政使刘弘遇等、二十三员蟒缎朝衣各一袭　　

○广西梧州总兵官徐国栋卒　　

○癸未上御太和殿赐国舅科尔沁国桑噶尔寨及其从人宴。　　

○以浙东福建平定、颁诏天下诏曰自平定中原以后、浙东全闽尚为唐藩朱聿钊所阻声教未达。税亩增科。频年横敛。尔百姓辛苦垫隘无所控诉朕甚悯焉爰命征南大将军贝勒博洛、振旅而前拯兹黎庶仰赖天地眷绥祖宗垂祐。既定浙东。遂取闽越。先声所至、穷寇潜逋。大军掩追、及于汀水。朱聿钊就灭。列郡悉平。顾惟僭号阻兵、其民何罪。眚灾肆赦。倍切朕怀。方出之水火之中。宜跻之平康之域昭兹大赉。咸与维新。所有地方合行恩例。具列于后一自顺治三年十月初三日昧爽以前、浙东福建新定地方官吏兵民人等犯罪。无论轻重大小、已发觉未发觉已结、正未结正、咸赦除之。有以赦前事相讦告者、以其罪罪之。一浙江、福建人丁地亩、本折钱粮、并卫所屯粮、除浙江杭嘉湖、三府业经该总督题准、照平南恩诏开徵。今浙东八府、并福建全省、俱自顺治四年正月初一日起、俱照前朝万历四十八年则例徵收。天启崇祯时加派、尽行蠲免。其唐鲁二藩僭号窃、据叠派横征、地方尤称苦累。一切悉行停止、以苏民困。有司借名私派、加耗虐民者、事发治以重罪。一、新定地方、徵收各项钱粮。自顺治四年正月初一日以前、已徵在官者、起解充饷。拖欠在民者、悉行蠲免。一、满汉有功文武各官、并行间兵士、俱著该部通行察叙、以凭升赏。一、新定地方、礼部速颁时宪历。使官民遵行正朔。一、浙闽等处文武各官、果于大兵未到之前、倡先慕义、薙发归顺者该抚按通行察奏。官吏军民人等、前因兵燹、流徙他乡、望恩来归者、地方官加意招抚。一、该地方山林隐逸、有文武才略、堪为时用者、抚按据实奏荐。一、新定地方、各儒学廪增附生员、食廪肄业、优免、及每学准恩贡一名、正贡一名、俱照登极恩诏例行。各学贫生、听该地方官核实申文该提学官、于所在学田内动支钱米、酌量赈给。一、该地方历代帝王陵寝、有司照例以时致祭。及名臣贤士坟墓、俱严禁奸民掘毁。一、新定地方、兵民年七十以上者、许一丁侍养、免其杂派差役八十以上者、加给绢一疋绵一斤米一石。肉十斤。九十以上者倍之。有德行著闻、为乡里所敬服者、给与顶带荣身。一、浙江起解户、礼、兵、工、四部金花、果品、菉笋黄白蜡、富户派剩米、绵、绢、盐钞、草朿、协济昌平黄蜡扣价、颜料余银、轻赍、药材牲口折价。会试银两、料价、雕填漆匠、罗匠、斑竹、白猪鬃、绝炉铁课、槐花、栀子、乌梅、渔课麻铁、鱼胶等料、课铁、马站、并新改折盔、甲、腰刀、胖袄、箭、弦等项、福建起解户、礼、工、三部金花、料价、厨料、果品、牲口、军办、盐钞、农桑夏税绢价、翎、鳔、并新旧改折胖袄军器箭弦、江南盐钞、狐皮、麻铁、协济昌平马价等项、各折色钱粮、浙江漕白粮米、绵、绢、黄蜡、叶茶、颜料黄麻、栗果药材、金银箔、荐新芽茶、弓折牛角、笔管、兔皮、香狸皮、山羊毛、粗细铜丝、铁丝、铁条、针条、镀白铜丝、青绵花、碌子、猫竹、紫竹、筀竹、白硝麂皮、狐皮、槐花、栀子、乌梅、松香、广胶、书籍纸桐木、黄白榜纸、□山戊不□造缎、罩漆、严漆、桐油等项、福建京库、颜料、黄白蜡、芽茶、香料、樟脑药味、缎疋、课铁、建铁、螺壳、翠毛、白硝麂皮、鹿皮、斑竹、弓折牛角等项、各本色钱粮、以上并铺垫水脚。俱照前朝万历年间、赋役全书徵收。自顺治四年正月初一日以前、已徵在官者、起解充饷。拖欠在民者、悉行蠲免。一、浙江起解江南各衙门折色、永福仓米、折绢、折绵、折历日、直部把门皂隶、狱卒、草折、漕折、山羊、折桐油、折余丝易银、并本色漕白粮米、绢疋、合罗丝荒丝药材、金银箔、芽茶、甘蔗等项、俱照前朝万历年间赋役全书徵收解赴户部交纳。自顺治四年正月初一日以前、已徵在官者、起解充饷。拖欠在民者、悉行蠲免。一、浙闽运司盐课、前代天启崇祯年间、加派名色甚多。深为商厉。今尽行蠲免。止照万历年间旧额、按引徵课。一、关津抽税、原寓讥察。非欲困商明末叠增数倍。原额已经户部题定。照万历年间原额。及天启崇祯、递增额数一半徵收。杭州南北二关、先已差官。其余自顺治四年正月初一日以后、俱照此例、一体抽徵。其州县零星抽取落地税银名色。及闽省势宦、土豪、不肖有司、向来津头牙店、擅科私税、概行严禁。违者重治。一、丁银虽有定额、但生齿凋耗之后年老残疾、尽苦追徵。甚至包纳逃亡、贻累户族。殊堪悯恻自今以后、各抚按官严行有司、细加编审。凡年老残疾、并逃亡故绝者、悉与豁免。一、穷民鳏寡孤独、笃废残疾、不能自存者、听该府州县申文抚按。动支预备仓粮给养。一、各地方势豪人等、受人投献产业人口、及骗诈财物者、许自首免罪。各还原主。如被人告发、不在赦例。仍追还原主。一、民间贸易资本、应还应取者、虽在赦前、照旧还取。一、浙闽自明季以来、山场环区之地、多被豪强私霸自肥、密结有司隐匿钱课。听抚按清察归官。前罪免论。一、营、路、洋、岛将领等官带兵来归及官吏军民人等、具表投降者、概赦前罪。如果有功绩。仍行升赏。一、归顺地方、城市村堡、兵马经过、不许骚扰。一、新顺兵丁、原系各营者、仍入经制。有愿归农安业者听。一、将领等官、有乘机扰攘、私带在官兵丁、马匹、船只回家者、如果全照原数交官前事免论。一、土寇有胁从共擒贼首赴官、连名自首者、俱准赦罪。一、卫军已改屯丁、永不勾补。春秋班军。一概蠲免。永不赴班著役。其滨海各卫、前朝挂籍军丁、有逃窜洋岛、避匿海＜舟宗＞、及散亡诸澳、通番干禁者、概从赦宥。听其归里安业。官吏人等谪戍到卫者悉放回原籍一、东南海外琉球、安南暹逻日本诸国、附近浙闽、有慕义投诚、纳款来朝者。地方官即为奏达。与朝鲜等国一体优待。用普怀柔。一、越诉诬告、败俗伤财。已经严禁。该地方户婚田土小事、俱就有司归结。傥奸棍讼师、诱陷愚民入京越诉、定加等反坐。一、新附地方、以恤民为第一义。有司滥准词状、纵役扰民者、该抚按参提究处。巡按官委理刑察盘州县、访恶、科索纸赎、搜取赃罚、害民尤甚。及抚按等官交际馈遗、实长贪黩。并照平南诏例、一体严禁。有故违者、事发重治。于戏。胜残去杀。用弘济夫艰难。布泽流膏。务与之为休息。大业克成于一统。新恩诞沛于遐方。偕兹率土之民。永底太平之治。布告中外。咸使闻知。　　

○甲申。厄鲁特部落吴霸锡台吉等、朝贡。宴赉如例。　　

○乙酉谕天下朝觐官员曰。天下人民、困苦极矣。朕既出之水火、而随与监司守令、共图治平、盖四载于兹。奈明季之积弊难除。頺风犹煽。有司则贪婪成习。小民之疾痛谁怜。司道则贿赂薰心。属吏之贞邪莫辨。疮痍未起。朘削弥工。流离颠连。未见何方招抚。廿□佳苻啸聚。不闻何道消弥。朝廷之德意时勤。郡邑之废格如故。优游日月。夤觊升迁。虽婪墨间有纠弹。而奸猾每多贿脱。朕甚愤之。兹当大计、已严饬所司、贪酷重惩。阘葺罔贳。尔等姑准留任。仍服旧官。尚思祓濯前愆。勉图后效。涤□禾山戊不□浊以清廉。易烦苛为宽大。于以助流恺泽。永保治安。庶称朕奉天子民至意。当不靳显擢、以旌尔劳。如或藉法行私、剥下媚上。巧文欺谩、庇罪保奸。仍踵向来积习、国宪凛存。必不尔贷。尔其钦哉。　　

○丙戌。初达赖喇嘛、班禅胡土克图、巴哈胡土克图、鲁克巴胡土克图、伊尔札尔萨布胡土克图、萨思夏喇嘛、额尔济东胡土克图、伊思达格隆胡土克图、诺门汗、各上书请安。并献方物。至是遣喇嘛侍卫格隆等存问。各赐金玉器皿、缎疋、雕鞍、甲、胄、等物。　　

○丁亥。复山西额站银十五万八千六百九十三两。并禁私派。从巡抚申朝纪请也　　

○己丑。招抚江南大学士洪承畴奏报、故明宗姓朱议贵、自称瑞昌王。与湖贼赵正、聚寇洿池。我兵进巢□刀。议贵与正俱就擒。命斩之。　　

○庚寅。革安庆总兵黄鼎职。以轻信贼首赵正诈降、略不为备以致失利故也。　　

○辛卯。升河南卫辉府知府王来觐、为本省按察使司副使、兼参议、分守河南道。湖广汉阳府知府王崇儒、为本省按察使司副使、兼参议、分守岳州道。江西广信府知府张凤仪、为本省按察使司副使、分巡岭北道江南扬州府知府刘奇遇、为本省按察使司副使、凤泗兵备道。淮安府知府谢道、为本省按察使司副使、滁和兵备道。苏州府知府陈服远、为本省按察使司副使、常镇兵备道。山西太原府知府王昌龄、为本省按察使司副使、分巡冀宁道。山东东昌府知府李三元、为本省按察使司副使青州兵备道。江西南昌府知府史应选、为本省按察使司副使、屯田水利道。山西驿传道参议汪光绪、为陕西按察使司副使、分巡关西道陕西提学道佥事杨璥、为山西布政使司参议、分巡冀北道。直隶涿州知州刘有道、为山东按察使司佥事、霸州兵备道。　　

○壬辰。甲喇章京陈鹏起、坐盗人牛马革职。　　

○乙未。遣官祭历代帝王。　　

○命房山县知县祭金帝陵。　　

○征南大将军多罗贝勒博落疏报、广州府为唐王朱聿钊弟聿鐭、僭号绍武。署两广总督事佟养甲、署提督李成栋、帅师进巢

□刀。斩聿鐭。并伪周王肃＜罒水＞、益王思＜厶火＞、辽王术雅、邓王器＜土鼎＞、钜野王寿□金且勾□、通山王蕴钺、高密王弘椅、仁化王慈魶、鄢陵王肃汭、南安王企垄周王世子恭棎、辽王世子俨镣、宗姓由梧、慈黑□□获伪王及文武官员印记、共三百九十颗。广郡悉平命叙有功将士其祭告诏赦事宜、令所司择吉以闻。　　

○丁酉。降吏科给事中林起龙二级、调外用。以徇情荐举大理寺卿王永吉、为山东巡抚故也。　　

○升江南兵备道参议赵福星、为本省布政使司左布政使。山东东兖道参政董宗圣、为本省布政使司左布政使。直隶蓟州道佥事孙茂兰、为山西布政使司左布政使江南徽宁道副使张文衡、为本省按察使司按察使。陕西关南道副使董天机、为山西按察使司按察使。　　

○郧阳抚治潘士良以不称职、解任。　　

○降江宁巡抚土国宝一级、调外用。以擒获奸细王伯时、不请上□日擅杀故也。　　

○戊戌。以贡生孙枝秀、为浙江按察使司副使、宁绍兵备道。　　

○以原任巡盐御史佟国鼏、为都察院右佥都御史、巡抚福建。　　

○实授福建委署各官。以内院中书朱鼎新、为布政使司左布政使。进士赵林翘、为布政使司右布政使。总兵杨御蕃、为按察使司按察使。进士史起明、为按察使司佥事、管分守福宁道参议事。彭遇风□岂、为按察使司佥事、管分守漳南道参议事。王三俊、为按察使司佥事、巡海道。张夬、为按察使司佥事、分巡建南道。闵肃、为按察使司佥事、分巡兴泉道。闵度、为按察使司佥事、提调学政。贡生张有道、为按察使司佥事、督粮道曾延孔、为按察使司佥事、管分守建南道参议事。董振秀、为按察使司佥事、驿传道。陈日新、为按察使司佥事、屯盐水利道。周之翰、为按察使司佥事、分巡漳南道。潘映娄、为按察使司佥事、分巡福宁道。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十


大清世祖体天隆运定统建极英睿钦文显武大德弘功至仁纯孝章皇帝实录卷之三十一　　

顺治四年。丁亥。三月。壬寅朔。清明节。祭太庙。遣刑部尚书吴达海行礼。　　

○遣官祭福陵、昭陵。　　

○癸卯。辅国公翁古卒。谥怀愍。　　

○甲辰。日晕。赤黄白色。良久方散。　　

○戊申。革庶吉士袁襜如职。以会试分考、擅改朱卷故也。　　

○降补保定巡抚郝晋、为山西按察使司副使、怀来道。升江南凤阳府知府金一凤、为本省按察使司副使、苏松兵备道。松江府知府傅世烈、为本省按察使司副使、徽宁兵备道。直隶广平府知府武以宁、为山东按察使司副使、通州道。永平府知府李中梧、为山西按察使司副使、蓟州兵备道。陕西西安府知府白龙昇、为本省按察使司副使、关西道临洮府知府朱受祜、为本省按察使司副使、关南道。直隶永平道佥事石镇国、为江南布政使司参议、安庆道。调陕西榆林道佥事李赞明、为山西按察使司佥事、驿传道。　　

○庚戌。保定巡抚于清廉疏报、土贼寇河间府。兵备道王维新自缢。知府王德教、河间县典史邵鲲、俱被害。章下所司。　　

○辛亥。山东巡抚丁文盛疏报、官兵追击陷河间土贼于邹平。巢□刀灭之。章下兵部。　　

○壬子。以委署湖广武汉兵备道李藻、为本省按察使司佥事。管分守湖北道参议事。提学道佥事彭而述、为本省按察使司佥事。管分守上湖南道参议事。江西驿传道戴国士、为湖广按察使司佥事、靖州兵备道。升深州知州陈一理、为山东按察使司佥事、管分守东兖道参议事。保安州知州陈弘业、为山东按察使司佥事、永平兵备道。　　

○癸丑。候缺参将李大生、讦奏李建泰、受故明殊恩。投贼于保定。及我朝宥罪录用。乃怙恶不悛。受赃罢职。今复鸱伏曲沃。招纳亡命。谋为不轨逆迹多端。请逮系来京正法。下兵部鞫讯。　　

○甲寅。初兵部侍郎李元鼎荐其门下人倪先任。于顺天巡抚柳寅东。寅东收用。给以牌劄。寻马贼刘杰等被获。称先任亦其同党。事闻。下刑部议。拟元鼎弃市。寅东革职杖责。得上□日。免元鼎死、及寅东杖责。俱革职。　　

○乙卯。谕兵部、近来盗贼窃发。讹言繁兴。人民惶惑。无端惊避。深可轸念。兹特开自首之门。许以更新之路。务使盗贼革心。良民安业。自今以后。凡曾经为盗之人无论犯罪轻重。有能赴所在官司、或径赴兵部、将真贼姓名及居住地方、详悉陈首者、除本身免罪外。仍将贼赃酌议给赏。如胁从多人、同心归正。首告贼渠者、罪止贼渠。来首人悉免究治。仍以贼渠赃物分赏。如良民告发贼情。该地方官即时密擒。毋得稽延时刻。质审有据者有赏。傥有无赖营利、及讐口诬害者。反坐不赦。其盗贼屯聚经过之处。见在良民。各安生理。毋自惊疑。至于左道妖人。妄谈祸福。游手无赖。喜布讹言。无非惊动煽惑。欲致迁徙流移。以便劫掠。见今大兵诛巢□刀之处。俱系反叛作乱真贼。原不波及无辜。凡我良民。毋得轻信妖讹。自取困苦。尔部作速出示晓谕。仍通行各该抚按、榜示通知。　　

○升鸿胪寺右寺丞王纲肃、为本寺右少卿。转兵科右给事中杜立德、为吏科左给事中。刑科右给事中梁维本、为户科左给事中。工科右给事中李运长、为礼科左给事中。　　

○丙辰。叙败流寇、平腾机思功。升二等昂邦章京祁塔特车尔贝、古睦德车臣。三等昂邦章京德参济王、为一等昂邦章京。三等昂邦章京哈岱、为二等昂邦章京。三等甲喇章京沙礼岱、为二等甲喇章京。加一等梅勒章京绰尔门半个前程。授半个牛录章京衮楚克车臣、刚噶习、布雅泰、为牛录章京。加管牛录章京事顾禄半个前程。　　

○殿试天下贡士李人龙等。制策曰。帝王之治天下。莫不以得人为急务。朕深维真才希觏。知人实难。如以言貌取人。虑有内外不符。妍女□□互异者。如以荐举进用。虑有朋党援引。真膺混淆者。如以博学能文。而遽信其。存心行事。又每有下笔千言、侈谈尧舜。而中藏奸佞、莅官污□禾山戊不□者。必如何而后真才可得欤。近闻见任官员、伯叔昆弟、宗族人等、以及废绅劣衿、大为民害。往往压夺田宅。估攫货财。凌暴良善。抗逋国课。有司畏惧而不问。小民饮恨而代偿。以致贵者日富。贫者日苦。明季弊习。迄今犹存。必如何而后可痛革欤。今当混一之初。尚在用兵之际。兵必需饷。饷出于民。将欲减赋以惠民。又虑军兴莫继。将欲取盈以足饷。又恐民困难苏。必如何而后能两善欤。尔多士家修廷献。正在今日。务各出已见。逐条献策。勿用四六。不限长短。毋得预诵套词。拘泥旧式。重负朕意。朕寤寐真才。不啻饥渴。多士宜深体恪遵。明切敷对。朕将亲览焉。　　

○命内院大学士冯铨、范文程、刚林、祁充格、宋权、甯完我、学士查布海、来衮、蒋赫德、王铎、胡世安、陈具庆、充殿试读卷官。　　

○戊午。赐殿试贡士吕宫等三百名、进士及第出身有差。　　

○己未。赐大学士范文程、刚林、祁充格、甯完我、冯铨、宋权、学士额色黑、吴达礼、查布海、伊图、来衮、苏纳海、蒋赫德、刘清泰、王铎、胡世安、陈具庆等蟒缎有差。　　

○喀尔喀部落墨尔根绰尔济、额尔德尼绰尔济、苏尼特部落魏正台吉、及汤古忒部落使臣来朝贡。宴赉如例。　　

○招抚湖广兵部右侍郎江禹绪、引疾乞休允之。　　

○以署甘肃巡抚周伯达、为都察院右佥都御史、巡抚江宁。延绥巡抚赵兆麟、为都察院右佥都御史、抚治郧阳。江西巡抚耿焞为都察院右佥都御史、巡抚顺天等处。　　

○庚申。谕吏部今当天下初定之时。在京三品以上、及在外总督、巡抚、总兵等、俱为国宣力。著有勤劳。与平时循分供职者不同。朕用是特沛殊恩。无论新旧。各准送亲子一人、入朝侍卫。以习本朝礼仪。朕将察试才能。授以任使。如无亲子。准送亲弟、或亲兄弟之子。宗族远支。无得滥送。嗣后诸臣、纵有过犯、经朕罢斥。其侍卫者如故。该部院衙门传谕、作速遵行。　　

○辛酉。未刻。日晕。青赤黄色。至申刻乃散。　　

○壬戌。赐诸进士恩荣宴。命礼部尚书觉罗郎球主席。　　

○革庶吉士董润职。以违例肩兴入署也。　　

○以故明御史王国楠、为云南道监察御史。　　

○遣福建道监察御史李之奇、巡按四川。陕西道监察御史金元祯、巡按河南。山西道监察御史佟凤彩、巡视河东盐政。　　

○免江南崇明盐课马役等银两。允招抚江南大学士洪承畴请也。　　

○甲子。赐第一甲第一名进士吕宫冠服。及诸进士折钞银各十两。　　

○乙丑。大清律成。命颁行中外。　　

○升行人司司副李士焜、为光禄寺寺丞。　　

○丙寅。叙平腾机思、及流寇功、授三等镇国将军瓦克达、为镇国公。一等镇国将军穆尔祜、为辅国公。升一等梅勒章京吴拜、为一等昂邦章京。三等梅勒章京薄思喜明安达礼、为二等梅勒章京。三等甲喇章京巴颜、一等甲喇章京尼堪、为三等梅勒章京。三等甲喇章京阿哈尼堪、二等甲喇章京张中第、为一等甲喇章京。三等甲喇章京伊尔都齐星鼐、塞棱、为二等甲喇章京。牛录章京兼半个前程抱奇把图鲁、牛录章京查塔。为三等甲喇章京。加一等甲喇章京席特库、牛录章京卜克沙、阿思哈、张元勋、郑蛟麟、多铎和、张弩。半个前程。以半个牛录章京郎宰、马如龙、废官韩大勋、为牛录章京。护军参领额赫登、吴逊、讷垒、前锋侍卫傅喀、一分章京阿雅克塔、闲散章京满都、管牛录章京事阿囊阿、骁骑校李如统、副理事官艾松古。护军校杜达海、半个牛录章京。赠阵亡牛录章京汉储翰、达素、为三等甲喇章京。以汉储翰弟班察哈、达素子忻珠袭职。护军参领叶玺、为牛录章京。以其弟子额尔逊袭职。护军校达尔禅、朱达塞、为半个牛录章京。以达尔禅子哈尔松噶、朱达塞子车勒克图袭职。上御太和殿。赐喀尔喀部落贡使塞勒胡土克图、西勒图胡土克图等宴。　　

○署两广总督佟养甲疏报、高、雷、廉三府平定。下部察叙。　　

○丁卯。内院礼部会同议奏。我朝享太庙例。主祭官举帛举爵。捧献官陈设。仍以胙牛一进上。今祭太庙。应荐熟牛。在庙门奏乐。至于进上胙肉、应停止。其帛爵仍照例令捧献官陈设。至祭兴京五祖神主。亦应如太庙例从之。　　

○又议奏、祀南北郊。及社稷坛。向例俱用生牛。今应如旧。惟南郊以胙牛一进上。得上□日、照旧例。用生牛致祭南郊。如朕亲祀。则照例进胙牛。遣官则止。　　

○又议奏、太□山戊不□、城隍、及孔子、关圣、俱仍旧例、遣官致祭。但未定行满礼。得上□日、致祭著遣满官并用满官赞礼。祝词用满文。　　

○己巳。谕户部、前令汉人投充满洲者。诚恐贫穷小民。失其生理。困于饥寒。流为盗贼。故谕愿投充满洲。以资糊口者听。近闻汉人不论贫富、相率投充。甚至投充满洲之后。横行乡里。抗拒官府。大非轸恤穷民初意。自今以后。投充一事、著永行停止。尔部即行传谕。　　

○镇守福建汀州总兵官杨汝庆卒。　　

○庚午。谕户部、满洲从前在盛京时、原有田地耕种。凡赡养家口、以及行军之需。皆从此出。数年以来。圈拨田屋、实出于万不得已。非以扰累吾民也。今闻被圈之民。流离失所。煽惑讹言。相从为盗以致陷罪者多。深可怜悯。自今以后。民间田屋。不得复行圈拨。著永行禁止。其先经被圈之家、著作速拨补。如该地方官怠玩、不为速补。重困吾民。听户部严察究处。著作速行文该抚按、诞告吾民。咸使闻知。　　

○达赖喇嘛、及班禅胡土克图、上表颂扬功德。并献方物。　　

○席勒图诺颜胡土克图、及伊思董科尔詹洋查穆苏、各上书求和。并献马匹。　　

○辛未。选进士周启寯、王大礽、张弘俊、冯溥、冯右京、李昌垣、卓彝、黄机、李目、宋学洙、邓旭、常若柱、杜果、李中白、庄冏生、邹自式、章云鹭、王熙、朱士冲、李廷枢等、为庶吉士。　　

○谕兵部、兵丁甲胄、及一应器械。尔部于每年春秋二季、各简阅一次。夏。四月壬申朔。享太庙遣镇国公拜尹图行礼。　　

○升理事官陈泰、为礼部侍郎。　　

○以故二等甲喇章京洪尼喀子吴喇禅、三等甲喇章京阿库理子常舒、宣虎之嫡伯子安、牛录章京索浑子喇喀、姚瞻子岳洛、二分章京陶栋子额布痕、各袭职。　　

○癸酉。吏部题。原委安庆巡抚李犹龙、应仍以巡抚用。从之。　　

○甲戌。以护军参领噶尔哈图、阿济赖、为刑部理事官。　　

○喀尔喀部落迈达礼胡土克图等、来贡驼马。宴赉如例。　　

○户部议覆、河南道御史盛复选请差屯田御史疏言、屯田一差、原兼印烙马匹。今屯田较少。养马全无。屯田御史、不必复设。宜将屯田事务、令本省巡按兼管。报可。　　

○乙亥。以协领额塞、管西安府户部侍郎事。根泰、为驻防西安协领。　　

○调兵部尚书谭拜、为吏部尚书。升礼部侍郎阿哈尼堪、为兵部尚书。以噶达浑、为户部侍郎。　　

○以觉罗希符、为户部理事官。　　

○以正白旗汉军曹恭诚、管本旗梅勒章京事。镶黄旗满洲侍卫穆礼玛、镶蓝旗满洲护军校罗和、为护军参领。　　

○升陕西西宁道副使蒋三捷、为本省苑马侍卿。兼按察使司佥事。专理马政。山西平阳府知府秦嘉兆、为山东按察使司副使、河间兵备道。陕西督粮道佥事张国泰、为本省布政使司参议、分守商雒道。　　

○升礼部郎中吕云藻、为陕西布政使司参议。兼按察使司佥事、提学道。　　

○丙子。以广东平定。遣官祭告天地、太庙、社稷、免行庆贺礼。　　

○喀尔喀部落伊拉古克三胡土克图等、遣使来贡。宴赉如例。　　

○喀尔喀部落嘛哈撒马谛塞臣汗等、各遣使表请通好。兼贡方物。谕曰。前苏尼特部落腾机思、举国来归。朕即以女妻之。又封之为王。优礼恩养。及彼背德叛逃。因命和硕德豫亲王率轻骑追巢□刀。此朕讨叛之师。与尔等何涉。尔等乃遣兵迎犯。故天降谴于尔也。朕于此时曲赐优容。即命班师。若果素念尔恶。岂不能乘尔自遭天谴之时、以见在之兵。即加征耶。今尔等如欲安居乐业。能擒腾机思等、则席卷其国来献。不能、即当用兵巢

□刀灭腾机思。收服其国。则我师亦不烦再遣。傥又不能、可遣尔亲信大臣来质。朕令偏师前往。任彼遁逃何所。亦无难巢□刀之也。朕所以必令尔以亲信大臣为质者、盖以大兴师众、即扰尔国。量遣一旅、又恐尔心叵测之故耳。尔果克遵朕上□日、当及未雨雪之时、速遣使来。傥尚怀携贰、则不必遣使。　　

○山西副使管按察使事娄惺伯、坐疎纵故明藩王、弃市。　　

○喀尔喀部落扎萨克图汗上书言、汉人八十万众、原系我攻城敌也。今闻尔已收服、念总属我红缨蒙古所得。甚为喜悦。故去年我曾遣使朝贺。苏尼特向从此处逃去。今又复来归。尔等追逐至此。与伊思丹津拖音、达赖济农合战。我等欲前来分理曲直。未至之先、尔又班师。向来红缨人与我原无仇□阝少□□。止因额尔克楚虎尔私掠巴林。欲遣使前来分理曲直。适冰图、阿穆喇古喇库两人至。伊等所言、我已悉知。如以我言为然、可遣使前来。计议妥便。如以为不然、亦惟尔知之而已。　　

○俄木布额尔德尼、进贡方物。并上书。言丙戌年之事、闻诸王前来。我等右翼欢忭前往。商议事成。原欲将逃人公议执送。因我左翼两经战败。不能议和。今遣使通好。此地一切事宜、我固可尽力承任也。　　

○丹津喇嘛、沙津巴里克齐托音、上书求好。　　

○丁丑。升礼科都给事中孟明辅、为太常寺少卿。山东道监察御史傅景星、为太仆寺少卿。　　

○吏部奏言、丁亥科进士、仍照丙戌科例。二甲前五十名、授部属。后七名、至三甲前十名、授中行评博。余选知州十名。选推官三十名。余俱选知县。从之。　　

○升管保定茨沟营参将事副将万代程、为湖广安陆府副将。　　

○故明漕抚田仰、带领兵丁三千名、马骡二百匹头投顺。　　

○升山西岢岚道参政成仲龙、为狭西按察使。兼布政使司参议。管右布政使事。　　

○己卯。湖广巡抚高士俊疏报、收抚长沙。招降伪总兵、及参、游、知县、伪官、举贡、共三十一人。兵三千五百名。获船三百艘。银一千余两。米五百余石。章下所司。　　

○陕西巡按赵＜山耑＞疏报、昂邦章京傅喀蟾、统领满汉官兵。擒巢□刀贼渠刘文炳、郭君镇。尽歼党羽。下部知之。　　

○庚辰。调工部左侍郎李化熙、仍以左侍郎管兵部右侍郎事。　　

○授第一甲第一名进士吕宫、为内翰林秘书院修撰。第二名程芳朝、为内翰林国史院编修。第三名蒋超、为内翰林弘文院编修。　　

○赠殉难巡抚宁夏都察院右副都御史焦安民、为右都御史。荫一子、入监读书。　　

○顺天巡按廖攀龙、奏报巢□刀抚土寇捷音。疏内称皇叔父摄政王为九王爷。命革攀龙职。下刑部拟罪。　　

○辛巳。上御太和殿。赐喀尔喀部落贡使噶布褚绰尔济等宴。　　

○戌刻。木星顺行犯鬼宿。　　

○癸未。上御太和殿。赐喀尔喀部落进贡墨尔根温察特喇嘛等宴。　　

○升江南扬州兵备道参政周亮工、为福建按察使司按察使。陕西榆林兵备道副使冯如京、为狭西布政使司参政。兼按察使司佥事、抚治西宁道。河南分巡河南道佥事史延华、为陕西布政使司参议督粮道。原任户部主事刘邦弼、为山西布政使司参政。兼按察使司佥事、岢岚兵备道。　　

○甲申。增和硕德豫亲王多铎金册文云。王统帅内外将士、追苏尼特部落腾机思。闻腾机思逃往滚噶鲁台地方。晓夜前进。至第三日追及。遂将腾机思部落、及牲畜、尽行俘获。又喀尔喀部落土谢图汗。领兵至扎济布喇克地方、前来迎战。王列阵击之。大败其众。次日、硕雷汗领兵来迎。王又率兵击败之　　

○内院大学士范文程等奏言、新庶吉士周启寯等二十员应同前科庶吉士、分别读满汉书。命学士查布海、蒋赫德等、一并教习。　　

○乙酉。征南大将军多罗贝勒博洛、班师回京。随征固山贝子和托薨于军。是日、丧至。令亲王以下出郊迎奠。固山额真公图赖亦卒于军。□土人人□□至。遣内大臣索尼等迎奠之。　　

○丙戌。陕西临巩总兵官范苏卒。　　

○升大理寺左寺正段国璋、为通政使司左参议。　　

○户科左给事中梁维本、奏请开荒田。兴水利。言农务者、安民弭盗之根本。水利者、节宣旱涝之先图也。近闻秦豫及庐凤等府、荒地尚多。而畿内泉源尽饶。水利未兴。请行令各该抚按、督率所属开垦荒芜疏导泉源每□山戊不□终详列亩数奏闻。据为劝惩。傥有豪恶阻挠。治以重罪则地无遗利。人有生资。旱涝不能灾。盗贼无自起矣。然倡率百姓、全由守令。如郡守能巡行阡陌、为吏民信爱者。宜久任以竟其施。庶农功吏治、两有攸赖。疏下所司。　　

○丁亥。礼部奏言给多罗饶余郡王银五百两。镇国公护塞银三百两。令修治坟园房屋。此非定例。当另议具奏。得上□日、嗣后多罗贝勒、给银四百两。固山贝子银三百两。公等银二百两　　

○喀尔喀部落额尔德尼顾锡等、贡驼马。宴赉如例。　　

○戊子。流通集决口工成　　

○陕西富平人张灼鼎、伪造劄付、为陕西汉中府推官。事觉。弃市。　　

○己丑。上御太和殿。征南大将军多罗贝勒博洛、率随征贝子、公、及各官、行陛见礼。　　

○赠河间府殉难兵备道副使王维新、为光禄寺卿。知府王德教、为太仆寺卿各荫一子、入监读书。赠河间县典史邵鲲、为本县主簿。　　

○辛卯。一等公塔瞻卒。　　

○葬固山贝子和托。命亲王以下、牛录章京以上往奠。　　

○江宁巡抚土国宝疏报、苏松提督吴胜兆谋叛。杀死方姓推官。杨姓同知。督标将官高永义等、立缚胜兆。并同谋之陆冏。获伪银印一颗。随解江宁内院臣洪承畴、研审确情。请上□日发落。其叛党马雄、顾友成脱逃。疏入。命察永义等功次。并二厅官被杀情由。脱逃叛党、严缉务获。　　

○中书科中书舍人孙允裕、以亲老病请假省视。得上□日、官员托故告归、多系偷安。嗣后各衙门官员请假、令该堂官代题。不许自行渎扰。　　

○陕西巡按赵＜山耑＞疏报、庆属地方、向缘贺珍等诸渠倡逆。各处望风响应。焚掠之祸、几无虚日。今户部侍郎屠赖、率兵巢□刀杀逆寇三千余名。招抚各堡。并获妇女、牲畜、甲胄、弓矢、枪炮等物。地方渐臻宁谧。下部察叙。　　

○癸巳。遣贵州道监察御史刘明偀、巡按陕西　　

○湖广右布政使崔光前、以病致仕。　　

○甲午。户部酌议官员经费。言文职官员、除额设俸薪外。有必不可缺之费用。衙役等项、所以资养廉。供使令也。前朝半取给于额派。半取给于赎锾。殊无画一之条。今取旧牍、悉心参酌。自督抚按藩臬守令、以及佐贰教职。按官之崇卑。事之繁简。以定经费、衙役之多寡、即明列条编册中。照数徵派。按季关支。此外毫有私增。即计赃论罪。从之。　　

○陕西巡按赵＜山耑＞奏报、官兵计取贼首孙守法。命傅首陕西。　　

○乙未。以浙江贡生顾礽、为福建按察使司佥事、分巡建南道。　　

○丙申。遣每旗侍卫二员、护军十人、往满洲庄屯。巡察生事扰害之人。　　

○喀尔喀部落塞勒胡土克图等、遣使来贡。宴赉如例。　　

○丁酉。谕户兵二部、朕出斯民于水火之中。统一天下。满汉一家。同享昇平。岂有歧视之理。昨见刑部所奏、有满洲阿尔代、诬杀汉人张可材、抢其家资一案。随令审实斩讫示众。近闻满洲有抢夺良民财物者。复有汉人投充满洲、借势横行。害我良民者。殊干法纪。嗣后被害汉人、遇彼不法之徒。须记其姓名。控告该地方官。即行申部。该部究其情之轻重、严行定罪。不得丝毫偏袒。至汉人亦不得因朕此上□日、反肆妄诬。著满汉官员、悉体朕意。各将该管人等、严行晓谕。户兵二部、速书满汉谕上□日、诞告天下各府州县乡村务令满汉人等一体遵行。　　

○以班布理、为兵部理事官。　　

○甘肃巡抚张尚、坐题报本内称皇叔父、遗摄政王三字。革职拟罪。　　

○宁夏巡抚胡全才疏言、宁夏远在天末。紧逼套人。旧例额兵三万有奇。分正奇等营。正兵以总兵官统之。奇兵以中协副将统之。凡调征居守、互换而行。设中卫参将一员。以镇冲要。以防山寇。今发经制兵、止一万五千。无中协副将、中卫参将之官。虽中协员缺、曾经督臣孟乔芳题补马宁。又调征兴庆。请以马宁仍补中协副将。统领见在兵丁一千名。委署参将胡江。即与实授。更令别招一千精壮之兵。准于一万五千之外、再加二千。将勇兵强。军政乃肃。下所司议。　　

○山东土寇攻陷邹平、禹城等十五州县。巡抚丁文盛、坐不能扑巢□刀。且奏报迟延。部议褫责。命降一级调用。　　

○戊戌。吏部奏言、新中进士应选州县正官。方亨咸、李人龙等、援例乞恩就教。得上□日、进士多求改教、明系规避。仍著依次挨选本职。以后不许渎奏。　　

○己亥。国子监祭酒胡统虞奏言、品官子弟、有监满应咨者。臣请严行考试。果学业有成、方准咨部、未成者、仍留本监读书。疏下礼部。　　

○庚子。喀尔喀部落满朱习礼胡土克图等、遣使来贡。宴赉如例。　　

○兵部奏言、山海关外地土、原以一半给与平西王。一半仍留土著人民为业。兹议铁永官兵家口、仍居本地。以便耕种。其各兵归隶山海总兵标下。以足营额。从之。　　

○安徽巡抚李栖凤疏报、总兵李仲兴、副将许汉鼎等、擒伪总兵江乌、副参吴继、程国柱、郑思祥、监军道苏坤等。斩级甚多招抚伪总兵、副参、监纪张天麒等十人。命将吴继等正法。张天麒等核议。有功将士叙赉。　　

○遣四川道试监察御史秦世祯、巡按浙江。　　

○升河南邓州知州林长春、为湖广按察使司佥事、分巡下湖南道。山西隰州知州王道兴、为陕西按察使司佥事、榆林西路兵备道。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十一


大清世祖体天隆运定统建极英睿钦文显武大德弘功至仁纯孝章皇帝实录卷之三十二　　

顺治四年。丁亥。五月。辛丑朔。以河南归德府知府徐淳、为本省按察使司副使分巡河南道。河南府知府刘三元、为本省按察使司副使、兼布政使司参议、分守汝南道。补原任佥事胡江、为江南按察使司佥事、扬州兵备道。　　

○开广东鼓铸　　

○壬寅。江宁巡抚土国宝奏报、舟山海寇沈廷扬等、联＜舟宗＞复犯崇明。游击李云龙等、分兵追巢□刀。廷扬就擒。俘斩贼兵千余。湖海诸寇悉平。　　

○癸卯。甘肃巡抚张尚奏言、凉州上古城堡、旧有小矿。历朝开采、以资本地赏赉之需。后因闯逆肆乱、遂尔封闭。今复开采。四阅月来、计获税银三百余两。成效足稽。仍请敕部酌议定额。以充军饷。得上□日、开采重务、未经奏闻、何得擅自举行。张尚著议处。其奏内事情、该部酌议。　　

○乙巳。谕喀尔喀扎萨克图汗曰。尔来书云、汉人八十万众、原系我攻城敌也、今仍为红缨蒙古所得。我朝原系红缨满洲。所称蒙古为谁。尔来书不名。又尔我相称、意欲与我敌体乎尔书云、苏尼特向从此地逃去。又复来归。尔等追逐至此。与伊思丹津拖音、达赖济农合战。我等欲前来分理曲直尔师竟回。额尔克楚虎尔私掠巴林亦欲前来分理曲直。夫巴林苏尼特、二罪。素知与尔无干。尔果能议、今即与尔定议。尔当自审、果能否乎。如果能、当尽执若辈来献。若徒哆口骄言、妄行何益。诚欲通好、尔当遵守礼法、悉改前愆。及此未雨雪之前、遣使前来。如不遵上□日、可毋遣使。　　

○谕伊思丹津喇嘛曰。前苏尼特腾机思、举国来归。尚格格、封王爵、恩养甚优。乃负恩叛去。因命德豫亲王以偏师追逐之。尔出师逆敌、致天降谴。我朝与尔、素无嫌隙。而二楚虎尔、掠我巴林。今尔如欲安生乐业、可将二楚虎尔所掠巴林人畜等物、散失者照数赔补。见存者尽行送还。以驼百头、马千匹、前来谢罪。傥能遵上□日、及此未雨雪之前、即遣使全送。如不遵上□日、可毋遣使。　　

○谕泽卜尊丹巴胡土克图曰。尔来书已悉览。朕非好启兵端。若执送腾机思、并其国来归。及所掠巴林人畜。全数送还。谢罪则已。不然、朕复何言。赐俄木布额尔德尼敕谕同　　

○谕额尔克戴青曰尔自曩时通好以来、不易厥心。曾未尝举兵从逆。朕已悉知。善则善、恶则恶、有不报之理耶。　　

○以镶红旗满洲护军参领吴喇禅、管蒙古梅勒章京事。镶黄旗绰克托、侍卫阿尔赉、正红旗满洲长史胡业、镶白旗满洲护军校达岱、镶蓝旗喀尔喀纳、俱为护军参领。镶白旗满洲索尔敏、管甲喇章京事。　　

○开河南鼓铸　　

○丙午。补原任御史霍达、为山东道监察御史。　　

○多罗贝勒博洛、招抚福建班师进献金银、缎疋、人口。分赐随征贝勒、贝子、各官有差。　　

○己酉初。故明废绅侯峒曾等、遣奸细潜通伪鲁王。为柘林游击。陈可所获。中有伪敕一道。反间招抚大学士洪承畴、及巡抚土国宝、事闻。觉其诈。于是谕江宁等处昂邦章京巴山、张大猷曰。尔等镇守地方、遇有乱萌、及奸细往来严察获解。具见尔等公忠尽职大学士洪承畴、巡抚土国宝、皆因效力我朝故贼用间谍诬陷总兵吴胜兆、监收奸细谢尧文、供称嘉定县废绅侯峒曾子侯悬瀞等、具逆疏付尧文潜通鲁王。尔等即将奸细谢尧文、窝逆之孙梢、及有名各犯拘提到官。公同大学士洪承畴、操江巡抚陈锦、严行审究具奏。又谕洪承畴、土国宝曰。顺治四年、四月初四日、柘林游击陈可、搜获敕一道。内云。封承畴为国公。国宝为侯爵。又黄斌卿密书内云。承畴所具本章、已为转奏。国宝二次密字、亦已转奏国主讫。又云、内仗承畴杀巴张二将外托国宝、靖除地方。则江南不足定等语。朕见此益知贼计真同儿戏。因卿等皆我朝效力大臣、故反间以图阴陷朕岂堕此小人之计耶。卿等当益励忠勤、以报国恩勿以此介意。　　

○喀尔喀部落扎萨克图汗下俄木布额尔德尼、诺门汗下丹津胡土克图、土谢图汗下泽卜尊丹巴胡土克图等、贡方物宴赉如例。　　

○庚戌。午刻。有白气起西南至东北。　　

○遣云南道监察御史金廷献、巡按山东　　

○免湖广兴国州、江夏、武昌、崇阳、通城、大冶、通山、蒲圻、咸宁、嘉鱼等县、三年分旱灾额赋。　　

○壬子。升湖广荆西道副使迟日益、为本省布政使司右布政使。江西建昌府知府郑一元、为本省按察使司副使、分巡饶南道。以故明副使庄应会为江西布政使司参政、兼按察使司佥事分巡湖西道　　

○陕西平庆总兵官臧延龄、坐妄奏营兵缺马、革职。　　

○癸丑。遣官祭关圣帝君。　　

○廷试就教举人荆其惇等、一百三十九人。恩□山戊不□贡生叶敬中等五百五人。　　

○实授广东委署各官。以总兵官佟养甲、为兵部尚书兼都察院右都御史、总督两广军务。带管盐法、兼巡抚广东。贡生耿献忠、为布政使司左布政使。进士沈悬锡、为按察使司佥事、管督粮道参议事。给事中袁彭年、为按察使司佥事、提学道。内院办事中书王文正、为按察使司佥事、驿传道。王尔扬、为按察使司佥事、水利道进士张调鼎、为按察使司佥事、巡海道于华玉、为按察使司佥事、管岭南道参议事。李悬、为按察使司佥事、管分守岭东道参议事。贡生曾弘、为按察使司佥事、分巡岭东道进士张元琳、为按察使司佥事、管分守岭西道参议事。举人李光垣、为按察使司佥事、分巡岭西道。进士王芋、为按察使司佥事、罗定道举人郭炜、为按察使司佥事、海北道进士刘霖懋、为按察使司佥事、南韶兵巡道。　　

○升江南江宁府知府李正茂、为湖广按察使司副使荆西道。　　

○昂邦章京阿山卒。　　

○丙辰。初。三等梅勒章京阿桑、以酒醉不许入直。阿桑奏言、愿戒酒、仍入直内庭。如再饮、罪当死。随命照常入直。至是、阿桑复饮酒。下刑部、论死。奏入。得上□日、阿桑有自锦州来归功。免死不许入直内庭。降为甲喇章京。　　

○江西巡按吴赞元奏言、江右南、瑞袁三府、先因陈友谅割据倍徵、故明因循未改。兼以水漂沙塞、虚粮逋欠甚多。亟请厘定。令照他郡额赋徵输。更行清丈。各官履亩亲查。现在荒芜、尽与豁免。其有近山易旱、近水易潦者、虽系上田、亦当改与轻则、庶赋役均平、而残黎可生矣。章下部议。　　

○丁巳。以故明编修陈之遴。为内翰林秘书院侍读学士。庶吉士陈于鼎、为内翰林弘文院编修。　　

○戊午。寅刻。有流星大如盏。色青白。有光起西北。至西南。　　

○己未。招抚江南大学士洪承畴疏报、故明推官陈子龙、阴受伪鲁王部院职衔。结联太湖巨寇。潜通舟山余孽。章京索卜图计擒之。子龙投水死。湖海诸寇、闻风解散苏松一带、渐次削平。　　

○浙闽总督张存仁奏报、海寇周崔芝、据福州镇东卫、并海口民城、屡肆剽掠副将满进忠等、分兵击之。两城俱下。又贼党岑本高犯浦城。为副将李绣所败。斩获甚多。地方平定。　　

○庚申。夏至祭地于方泽。遣兵部尚书阿哈尼堪行礼。　　

○江西南昌府副将刘一鹏妻萧氏、值寇乱、拔刃自刎。妾万氏、亦同死。崇仁县民曹旭妻曾氏、守节十余年、遇贼、欲污之。大骂、不屈死。临川县民吴鼎臣妻周氏、为贼所执。义不受辱。贼剖其孕。支解之。新昌县民傅廷相妻陈氏、被寇掳、或劝其姑顺。妇正色厉词。引颈就戮。吉水县民上官肃、上官止、其父龙为贼所执。欲杀之。二子泣以身代。不许。遂俱遇害。丰城县民熊州俊妻甘氏、流寇至其乡。州俊与母妻皆遁。追者踵至。州俊即舍妻负母而去。甘氏指道傍水曰。是吾死所矣。遂自溺死。江西巡按吴赞元上其事。章下礼部。　　

○辛酉。遣贵州道监察御史金志远、巡视长芦盐政。　　

○投诚伯常应俊、总兵李际遇、马儒齐、黄明先、丁启光、副将王士永、一把撒、夏五岳、贾应逵、骆和萧、刘方侯、参将乔松、游击滕和齐、于起范、冯可松、傅有功、都司马崇臣、卫士龙、守备李豪、张嵩、闲散官丁启睿等、坐与贼党王道士通谋、并其兄弟及子、俱伏诛。　　

○壬戌。故明河西道参议段复兴、当癸未冬、闯贼临城、知复兴廉介。诱降不从城陷。复兴先积薪于楼。令妻妾子女自缢。纵火焚之。惟母石氏、复兴不忍其死拜辞而去。母亦登楼赴火。复兴即手刃数贼、自刎而死。太常寺少卿麻僖、闻流寇入关、即率地方士民死守。及贼薄城下僖身先登陴。尽出家资、以犒士民城陷被执、不屈死。亲族子弟五十余人、俱从死。故明陕西参议齐之宸妻刘氏、当闯贼围长安、之宸登城拒守。刘氏谓其子妇谢氏、孙妇李氏曰。吾家素以诗礼传家。傥此身为贼所污、何以见先人于地下、李氏即自缢。刘氏喜曰。孙妇得死所矣。遂与谢氏投缳死。西安府韩杰妻张氏、守节三十余年、值寇变。即同子妇周氏、相继投井。陕西巡按赵＜山耑＞上其事。下所司知之。　　

○癸亥。上率诸王贝勒贝子公大臣等、出正阳门、幸南苑北。较阅驰马。视其先至者、分别等差赏赉。　　

○赐从多罗贝勒博洛南征病故官兵银两、有差。　　

○乙丑。以闻广平定。遣官祭告福陵。祝文曰。仰承天命。前令征南大将军多罗贝勒博洛、统师南征。兵渡钱塘江。寇逆骇散。居民迎降。旋克金衢。浙东宁谧。遂移师入闽。擒斩伪唐王朱聿钊等于汀州。余党扫除。闽中平定。马步官兵八万三千有奇。望风纳款。又分兵过岭、进取广东。先克潮惠。伪唐王弟朱聿鐭、妄称尊号。窃据城池。我师进剿、复斩朱聿鐭、及伪周王朱肃＜罒水＞等十五人。地方以次削平。人民悉皆安堵。是皆太祖神灵默佑、以成此功也。敬此致告。祭告昭陵、祝文同。　　

○班代、峨齐尔、胡巴津、自苏尼特来降。赏衣帽缎布等物。　　

○遣土默特部落德穆齐达尔汉囊苏、送伊拉古克三胡土克图丧还其部。赏妆蟒缎银两等物。　　

○丙寅。以甲喇章京李茂、为都督佥事、充镇守固原总兵官。牛录章京王允久、为都督佥事、充镇守临洮总兵官。　　

○丁卯。谕大学士刚林、祁充格曰。尔等纂修明史、其间是非得失、务宜据事直书。不必意为增减。以致文过其实。　　

○补原任蓟州道李永昌、为陕西按察使司佥事、兼布政使司参议、分守陇右道。　　

○宁夏巡抚胡全才奏言、边方书籍沦散。士子无凭诵法。请将我朝律典、及性理、通鉴诸书、颁行宁镇。以便传习。章下礼部。　　

○戊辰。礼部奏言、查诸王印文例、故明亲王用一字。郡王用二字。本朝诸王印文、或照前朝篆给。或照封号全写。得上□日、一朝有一朝之制。不必照故明止用一字。我朝诸王印文、照封号全写。　　

○又奏、平西王应乘轿与否、相应请上□日。得上□日、平西、恭顺、智顺、怀顺各王、著于住镇地方乘轿。至京、令乘马行走。　　

○吏部侍郎祖泽洪。以愚闇不称职、礼部理事官撒禄、以有疾。俱解任。　　

六月。庚午朔。　　

○壬申。礼部以平西王仪仗请上□日。得上□日、平西王仪仗、著照三顺王仪仗制。贴金红罗伞一柄。卧瓜一对。骨朵一对。吾仗一对。坐纛一杆。小旗八杆。　　

○免直隶成安。新乐。元氏、广平、宁晋、邯郸、饶阳、三年分水蝗灾伤额赋。　　

○定直省儒童进学额数。大学四十名。中学二十五名。小学十二名。　　

○遣湖广道试监察御史刘显名。巡按广东。　　

○癸酉。转工部右侍郎赵京仕、为左侍郎。升大理寺卿王永吉、为工部右侍郎。　　

○补委署庄浪道副使崔签、为浙江按察使司副使、分守温处道。　　

○甲喇章京管户部理事官事吕聘齐、先曾为左副都御史。至是奉差浙江理饷。疏言官卑权微。难以任事。请赐罢斥。继又以茶二十篦、私馈和硕郑亲王济尔哈朗。王发其事、部议革职。从之。　　

○甲戌。以考满称职。升三等公英俄尔岱、为二等公。二等辅国将军刑部尚书吴达海、为一等辅国将军。一等梅勒章京兼半个前程冷僧机、都察院参政多尔济达尔汉、为三等昂邦章京。二等梅勒章京兵部侍郎明安达礼、为一等梅勒章京。三等梅勒章京内翰林秘书院大学士范文程、为二等梅勒章京。一等甲喇章京吏部侍郎马光辉、加半个前程。二等甲喇章京内翰林国史院大学士刚林、兵部理事官和托、工部理事官星鼐、都察院理事官巴兰、俱为一等甲喇章京。三等甲喇章京礼部侍郎柯汝极、工部侍郎岱都、都察院参政库尔禅、为二等甲喇章京牛录章京礼部尚书觉罗郎球、吏部侍郎喀喀木、刑部启心郎额尔格图、礼部理事官哈尔松阿、兵部理事官赵布泰、工部理事官法谭为三等甲喇章京。加牛录章京兵部侍郎朱玛喇、金维城、刑部侍郎李率泰、工部侍郎济席哈、内翰林秘书院学士额色黑礼部启心郎渥赫、工部启心郎喀木图、吏部理事官□□□瞻、卢登科、兵部理事官尼噶礼、宜永贵、管兵部大库马场官巴赛、工部理事官哈尔萨、鄂木琐课、伊尔格德、觉罗额色图、都察院理事官明噶图、半个牛录章京。兵部理事官麻都祜、孟格塞尔、刑部理事官庚格、理藩院副理事官尼堪、甘珠翰、半个前程。授内翰林弘文院大学士祁充格、甯完我、礼部侍郎祖泽远、为牛录章京。内翰林国史院学士吴达礼、来衮、内翰林弘文院学士查布海、吏部启心郎甯古里、伊成格、兵部启心郎常鼐、都察院启心郎朱喇察、理藩院启心郎鼐格、吏部理事官周国佐、礼部理事官恩格德、萨齐库、兵部理事官扈习霸、格霸库、管兵部大库马场官讷木齐、刑部副理事官罗察、工部理事官赵山、卜颜图、理藩院副理事官阿都赉、郭弼尔图、伊木图、傅喀、半个牛录章京。　　

○以牛录章京哈世屯、巴哈为二等甲喇章京。　　

○以随逊、为议政大臣。　　

○以范茂都、为工部理事官　　

○以内大臣何洛会为正黄旗满洲固山额真。　　

○以镶蓝旗穆车讷浑拜、镶红旗鄂博诺正白旗前锋侍卫昂阿昂霸、正蓝旗牛录章京苏虎济、侍卫伊霸罕、扈查禄、为护军参领。正黄旗伊尔格德镶白旗汉军佟壮年镶蓝旗汉军高明忠、管甲喇章京事　　

○以李成栋为左都督充提督广东总兵官　　

○乙亥革顺天文安县知县李春元职。以批给印照书皇叔父摄政王为九王爷也。　　

○丙子予殉难直隶河间道王维新、河间府知府王德教、祭葬。河间县典史邵锟、巡检潘柱祭。　　

○以山西鴈平道佥事卢震阳、为陕西布政使司参政兼按察使司佥事潼关道。陕西关内道参议白士麟为湖广按察使司副使兼布政使司参议督粮道。山东驿传道佥事。朱国寿、为陕西布政使司参议督粮道陕西西宁道佥事苏名世、为本省布政使司参议兼按察使司佥事。靖远兵备道刑部郎中范芝、为陕西按察使司佥事庄浪兵备道宋炳为陕西按察使司佥事肃州兵备道两浙运同范登仕为福建都转运盐使司运使。　　

○遣梅勒章京库尔蟾、戍守济南府。梅勒章京图瞻戍守东昌府。　　

○先是、有诏责朝鲜贡献怠玩。至是国王李倧、遣第三子□氵□目□来朝。奉表谢罪。并贡方物。赐宴于驿馆。　　

○工部理事官鄂木琐课、坐监修五凤楼违上□日过侈革去半个牛录章京。　　

○大理寺卿王永吉以升工部右侍郎具疏控辞。得上□日、有心愿居官而徒尚虚名或一次再次控辞者皆是踵明朝故套。已有明上□日、再有控辞者即允所辞永不录用王永吉、何得不遵明上□日、著革职永不录用。　　

○丁丑。以故一等公塔瞻子爱星阿图赖子惠塞袭爵。　　

○以故三等昂邦章京夏成德子溥、一等甲喇章京张成德子所养三等甲喇章京康喀尔子罗多礼阿兰子阿第古纳禅、巴图鲁子古素牛录章京兼半个前程英格巴图鲁弟瓦纳喀纳林子达敏、海塞巴图鲁兄子鄂尔哲。傅岱弟尹达浑、牛录章京唐古哈子塔尔弼希、巴雅尔弟塔喇图、雅尔瞻子随哈邦钮子杭爱邵纳弟邵格、半个牛录章京赛达兄子卦宁极朱赫讷子穆都臣阿颜图子傅达、阿兰柴子舒尔祜纳诺云对子拜惺、祁塔特弟祁汤果尔沙济子卜谷齐各袭职。　　

○初琉球安南吕宋三国各遣使于明季进贡留闽未还大兵平闽执送京师命赐三国贡使李光耀等衣帽缎布仍各给敕谕遣赴本国。招谕国王谕琉球国王敕曰。朕抚定中原视天下为一家。念尔琉球自古以来世世臣事中国遣使朝贡。业有往例。今故遣人敕谕尔国若能顺天循理可将故明所给封诰印敕、遣使赍送来京朕亦照旧封锡。谕安南、吕宋二国文同。　　

○戊寅。江南投诚总兵官高进忠仆马良玉、首进忠隐藏兵器。潜带假辫鞫实、伏诛。　　

○己卯。授庶吉士李呈祥梁清宽王无咎韦成贤张尔素、傅维鳞、王舜年为内翰林秘书院编修王炳昆黄志遴、法若真、夏敷九王一骥、王紫绶。为内翰林国史院编修周爰访陈爌、朱之锡、胡兆龙、杨思圣为内翰林弘文院编修王崇简、张丕吉、李培真、李霨、杨运昌、沙澄、傅作霖为内翰林秘书院检讨魏天赏、乔廷桂单若鲁蓝滋、张文明陆嵩为内翰林国史院检讨岳映斗艾元徵乔映伍宋杞刘泽芳石申为内翰林弘文院检讨　　

○遣户部副理事官缪尚义等赴广东廉州等处珠池采珠。　　

○临清总兵官鲁宗孔坐近镇州县失守、革职。　　

○庚辰。两广总督佟养甲奏报、招降故明赵王朱由裧、总兵李志琏　　

○南赣总兵官柯永盛奏报、游击杨遇明、孔国治等率兵解安远县围破贼兵万余人。降三十余寨。贼巢悉平。　　

○壬午。授委署广东岭西道苏宗贵为湖广按察使司副使、郧襄兵备道。升河南汝州知州余应魁、为陕西按察使司佥事、兼布政使司参议、分守关内道。直隶定州知州张鹏翼为陕西按察使司佥事、兼布政使司参议、分守西宁道。山东宁海州知州刘宗舜、为本省按察使司佥事驿传道。山西泽州知州许可用、为本省按察使司佥事鴈平道。　　

○吏科给事中张国宪、坐纠参失实、革职。　　

○甲申。江南宿州蝗雹　　

○乙酉。山西巡抚申朝纪奏报、乡宁县民杨春畼、左道聚众。据寨倡乱。平阳营副将范承宗等、巢□刀平之。　　

○丙戌。谕户部。兴贩私盐、屡经禁约。近闻各处奸民、指称投充满洲、率领旗下兵丁车载驴驮。公然开店发卖。以致官盐壅滞。殊可痛恨尔部即出示严禁有仍前私贩者、被获、鞭八十。其盐觔银钱、牲口车辆等物入官。巡缉员役、纵容不行缉拏者事发一体治罪升太仆寺卿刘昌、为工部右侍郎太常寺卿孙承泽为大理寺卿。　　

○丁亥。襄阳总兵官王光恩、有罪被逮弟王光代王成遂叛。法司引叛律论光恩斩。得上□日、光代等闻兄被逮惊叛亦未可知。不可遽以谋叛谳狱。况人命至重。恐涉冤枉。著再详鞫。　　

○戊子。免陕西绥德卫三年分雹灾额赋。　　

○己丑。册封故多罗饶余郡王阿巴泰子贝勒博洛为多罗郡王册文曰。尔贝勒博洛破流贼、灭福王、平定河南江南时尔佐和硕德豫亲王以行、王分兵一半令尔招抚苏州杭州等府地方尔获故明惠王潞王等亲王郡王五人世子一人。巡抚张凤翔等、文武官员六十人。降其兵二万五千八十人。战败敌兵、凡十五次又攻克三府七县遂平定江南常州、苏州等府十三州县浙江杭州等府二十一州县。又平定福建浙东时。以尔为征南大将军尔渡钱塘江、抵浙东败敌二次。克取金华府。擒斩蜀王朱常农等三人。伪阁老马士英、伪国公方国安等、大小五十五员。收降武官大小三百一十四员。马步兵一万四千三百七十人。平定八府、五十三县地方。继入福建、诛伪唐王朱聿钊等、伪亲王郡王七人。世子一人将军二人总督一人。伯一人巡抚一人。共败敌兵二十四次收降伪国公郑芝龙等、大小官二百九十一员马步兵十一万三千人八府一州五十八县地方悉皆平定以及江西四县之地故进封为多罗郡王赐之册印尔其钦哉上御太和殿赐朝鲜国王李倧子李□氵□目□及土默特部落古禄格厄鲁特部落达尔汉吴把什等宴。　　

○庚寅。遣官赐大学士洪承畴、东珠孔雀翎凉帽四团补蟒袍、蟒袜、黄靿鞾、酥油、乳酒　　

○壬辰遣广东道试监察御史王世功、巡按甘肃。　　

○癸巳。陕西总督孟乔芳疏报、逃寇武大定攻陷紫阳县。结连仁河南山伪官覃远许不惑等倡乱。兴安总兵官任珍击败之。斩首二千余级。巢穴悉平。　　

○湖广巡抚高士俊奏报、大军攻拔衡山安化新化龙阳等县衡州常德二府。生擒伪总兵黄朝宣及副将游击通判等官。斩首二千余级。　　

○甲午。升直隶保定府知府许养高、为山西按察使司副使、兼布政使司参议、分守冀南道山西汾州府知府戢民瞻、为本省按察使司副使整饬保定兵备道。　　

○苏松提督吴胜兆谋反、鞫实、伏诛。　　

○丁酉。吏部议覆、督理浙淮盐务理事官李茂芳奏言、兼佥事职衔、受督抚按节制、难以办事。应改兼户部右侍郎衔。报可。　　

○免山东全省三年分荒残额赋。　　

○戊戌。升都察院参政多尔济达尔汉、为本院承政。理藩院侍郎尼堪、为本院尚书。　　

○升大理寺少卿戴明说、为太常寺卿。通政使司右通政孙昌龄为太仆寺卿。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十二


大清世祖体天隆运定统建极英睿钦文显武大德弘功至仁纯孝章皇帝实录卷之三十三　　

顺治四年。丁亥。秋七月。庚子朔。享太庙遣辅国公巩阿岱行礼。　　

○遣官诣盛京、祭四祖庙。　　

○三等昂邦章京古禄格、先以罪降为一等梅勒章京。至是、命复职。　　

○摄政王传集内大臣、各部尚书启心郎等、谕之曰兹内大臣、礼部、佥以和硕德豫亲王巢□刀灭流寇。厎定陕西。殄福王。平江南。及击败喀尔喀部落土谢图汗、硕雷汗。厥功甚懋。应进封为辅政叔德豫亲王。予初亦念及此。尚以王为予季弟。故犹豫未果。然予恭摄大政。简贤、黜不肖。国之钜典。乌容瞻顾。尔等偕诸王定议以闻。众佥以为然。于是进德豫亲王多铎诫之曰。汝继予辅政。益加勤勉。斯名誉非小矣　　

○辛丑。上御太和殿。册封和硕德豫亲王多铎、为辅政叔德豫亲王赐黄金千两。白金万两。鞍马一匹。空马九匹增册文曰。定鼎中原以来、所建功勋。卓越等伦。因封辅政叔德豫亲王是日。大宴。　　

○壬寅。湖北巡按曹叶卜疏报、叛逆王光代、盘踞郧阳妄用永历年号。僭称镇武伯。官兵进巢□刀。提督孙定辽败绩莫知所之。事下兵部。　　

○癸卯。谕工部建射殿于左翼门外。　　

○升湖广荆南道参政齐国儒、为本省布政使司左布政使。江西南康府知府李长春、为两浙都转运盐使司运使。　　

○甲辰。免江南徐州三年分荒地额赋一年、漕米半年　　

○乙巳摄政王谕内院、六部都察院理藩院等衙门曰前令辅政德豫亲王、和硕郑亲王、共听政务今和硕郑亲王已经停罢。止令辅政德豫亲王与闻。凡各部院事务有应亲理者有应辅政德豫亲王代理者。开列具奏。　　

○以甲喇章京宜永贵、为都督佥事。镇守临清总兵官。　　

○丁未。遣山东道试监察御史李允喦、巡按淮扬河南道试监察御史赵班玺、巡按四川。　　

○己酉。上御太和殿。册封敖汉部落班第额驸子墨尔根巴图鲁、为多罗郡王。礼毕、赐宴。　　

○庚戌。禁民间行使制钱、不许以一当二。违者治罪。　　

○辛亥。转户科右给事中郝璧、为兵科左给事中吏科右给事中阴润、为工科左给事中升户科给事中。刘楗为兵科右给事中。礼科给事中袁懋功、为刑科右给事中礼科给事中朱之弼、为工科右给事中　　

○以庶吉士董笃行、杭齐苏、为吏科给事中。魏象枢为刑科给事中。魏裔介为工科给事中。李若琛、为福建道监察御史。王士骥、为江南道监察御史石维昆、为陕西道监察御史　　

○壬子鄂尔多斯部落济农等贡驼马。宴赉如例　　

○癸丑。以故一等昂邦章京阿山子塞赫、二等甲喇章京金永功孙毓珍、各袭职　　

○谕朝鲜国王李倧曰。曩者、尔国贡献不恪。缺遣使臣。故降前敕。非因贡物凉薄、良以草率怠忽也。资物虽微、漫尔从事。殊乖敬慎。比当迎候义州、又不照例特遣尔国大臣、猥以末员代充。是岂敬君之体。外藩事上、道在恪诚。恐尔自今以后、复蹈前愆。兹故特加戒谕。　　

○升山西巡抚申朝纪、为兵部右侍郎兼都察院右副都御史、总督宣大山西等处。　　

○甲寅中元节享太庙遣俄罗塞臣行礼。　　

○以牛录章京觉罗莽嘉、布尔极、为一等甲喇章京觉罗喀孟爱、席伯图、阿山、叶思护、为三等甲喇章京。觉罗翁山、霍特、为牛录章京。　　

○以牛录章京觉罗塞勒、为一等梅勒章京。托和礼、辟古、阿赛、托木托礼、噶尔珠、吉哈礼、达哈塔、噶达浑、麻赛、麻傅塔、萨赛、席赖、托布齐、莫洛、巴赛、阿济赉、额塞、为牛录章京。以武功郡王孙故也。　　

○授觉罗吉尔塔习库、姚兰、查范、阿尔海、为牛录章京、觉罗瓦尔玛、吴臣、莫洛洪、鄂星噶、科尔亲、托会班敦、多木图、布尔山、劳察迈图、阿尔山、孟课、昂谷、巴克善、塔达、托垒、哈习谭、席赖、都习礼、敖哈、萨岱、布纳岱、贺尔屯、苏尔格、查齐喀、洛硕、叟色、俄赫、尼习哈、洛德格、塔甘泰、商俭、龚额特、硕塔、吴班、莫洛浑、噶布岱、都尔巴、恺穆布、格特、伊图、硕礼堪、胡纽、阿习图、雅布兰、伊萨哈、蚌爱、阿尔楚、格礼、查富纳、章达礼、德贝、布山、布达礼、察翰、汉储韩、额布痕、渥赫、濮尔鹏、图禄、耿格特、席达礼、麻纳海、护棱格、额伯图、塔布都礼、额津、佛尔赫、巴哈塔、多铎礼、克春、洛托礼、谷巴达、方喀喇、勒德浑、哈思濩、达哈布、穆臣、朱满、麻星阿、佛索礼洛屯、扈迈、阿哈丹、富喀、海塔、喇噶岱、乌习谈、阿哈尼堪、黑臣、穆成格、席尔门、卓罗惠、麻海、杭奇、诺德外库、多尔吉、霍尼、布泰、卓立喀、范禅、贵果多、硕博会、扈世布、乌默讷、多郎噶、喀尔充吉、高丽、多德布古、苏喇图、陶汉、巴穆布、种屯、格德浑、鄂尔会、洛岱、伊尔门、俱为半个牛录章京。觉罗海兰、卓班、硕塞、麻克图、额尔德、郎球、图兰、苏兰、阿哈、科尔昆、阿克善、牛赫希福、额苏图、舒书、雅布海、顾纳代、喀喇、巴哈纳、巴尔布、达赖俱以本等前程世袭。是日、上御太和殿。赐宴。　　

○以故觉罗牛录章京姚塔子鄂岳、袭职。　　

○乙卯。升太仆寺少卿王志举、为通政使司右通政使。以故明侍郎熊奋渭、为大理寺卿　　

○丙辰。初、以胡类古、喀尔岱叶成格等有功。各复其家。至是、授胡类古子沙洪、为三等甲喇章京。喀尔岱、叶成格、为牛录章京　　

○丁巳遣侍郎喀喀木等率满汉官兵。往征郧阳。　　

○赏进贡鄂尔多斯部落塞棱台吉等暨其从人蟒缎、布疋、白金有差。　　

○赏喀尔喀部落投诚都思噶尔貂帽、朝衣、貂裘、雕鞍、马匹、甲胄、弓、矢、金银器皿、缎疋等物、及白金五千两　　

○增织造绒褐价值因原议价轻、恐累机户也。　　

○户部侍郎硕詹、启心郎布丹、理事官绰贝、雅秦、牛翁尼雅哈、艾木布、车克、副理事官钟谷、礼部理事官董果洛、兵部理事官郎宰、绰尔济、钟托赉、古禄古、副理事官阿遇时、理藩院副理事官罗多礼、莽嘉、以考满称职、各加半个前程。　　

○牛录章京吴巴泰、以造弓有功、加为三等甲喇章京。　　

○以故牛录章京魏美叔之子孟格图、袭职。　　

○宴敖汉部落郡王墨尔根巴图鲁等于礼部。　　

○升江西提学道副使张嶙然。为福建布政使司参政兼按察使司佥事、分巡漳南道。陕西洮岷道副使桂继攀、为本省布政使司参政、兼按察使司佥事、分巡靖远道。河南大梁道佥事卫之琯、为湖广布政使司参议、兼按察使司佥事、分巡荆南道。　　

○戊午。升宣大总督兵部右侍郎马国柱、为兵部尚书、兼都察院右都御史、总督江南、江西、河南等处。　　

○己未。江南水利道李尔育、坐擅用汉篆关防革职。　　

○陕西蓝田等十九州县蝗食苗殆尽。人有拥死者。巡抚黄尔性以闻。　　

○庚申。升吏部郎中张鼎延、为太仆寺少卿。　　

○浙闽总督张存仁疏报、莒州洞贼李长蛟等陷建宁府。总兵官李应宗、副将曹允吉。死之。　　

○升江南马政道佥事卢世扬、为本省布政使司参议、兼按察使司佥事、徽宁兵备道江宁府同知范承祖、为本省按察使司佥事、马政道。　　

○壬戌。遣河南道监察御史王显、巡按苏松等处。贵州道试监察御史匡兰兆、巡视漕运。　　

○癸亥。扎鲁特部落桑图台吉等进贡。宴赉如例。　　

○以原委招抚江西副使赵世臣、为福建掌印都司　　

○甲子。宴科尔沁国国舅桑噶尔寨等于礼部。　　

○以广东初定、特颁恩诏诏曰。自平定中原以后、粤东尚为唐藩诸逆所阻。以故岭海之外声教未达税亩增科。越年横敛尔百姓辛苦垫隘、已非一日朕甚悯焉遂移平南之师、席卷惠潮省会但歼伪孽罔治胁从诸郡悉平全省厎定念尔官民僻处遐荒久切来苏之望。初无后至之心。朕用是肆赦生□月菑。冀百姓同沾恩赉所有该省合行恩例、开列于后。一、自顺治四年正月初一日昧爽以前、官吏兵民人等犯罪、无论轻重大小、已发觉未发觉。已结正。未结正咸与赦除。有以赦前事相讼告者、以其罪罪之。一、广东人丁地亩本折钱粮、并卫所屯粮、俱自顺治四年正月初一日起、通照前朝万历四十八年则例徵收。天启崇祯年间加派、尽行蠲免。一、文武各官。并行间兵士、俱著该部通行察叙、以凭封赏。凡战守尽节者、督、抚、按题到、该部勘覆、察例赠荫祭葬。立祠恤赉。一、官吏贪赃、最为民害。朝廷特严惩贪之典。枉法受赃、律有明条其余犯罪轻重大小、一、如律行。一、新定地方、颁时宪历、使官民遵行正朔一、南海诸国。暹罗、安南、附近广地。明初皆遣使朝贡。各国有能倾心向化、称臣入贡者、朝廷一矢不加。与朝鲜一体优待、贡使往来、悉从正道、直达京师。以示怀柔。一、官吏兵民人等、前因兵燹、流徙他乡。今望恩来归者、地方官加意招抚。一、文武会试、乡试、已有定期。凡举人不系缘事黜革者、仍准会试。各儒学廪增、附食廪肄业、优免、及每学恩贡一名、正贡一名、俱照平定中原恩诏例行各学贫生、地方官核实、申文该学政、于所在学田内动支钱米、酌量赈给一、山林隐逸之士、有怀才抱德、堪为时用者、抚、按、据实举荐、以凭核用。但不得概荐废绅、致滋幸窦一、所在应祭坛庙。有司务竭诚致祭毋致亵慢历代帝王陵寝、及名臣贤士坟墓、被人毁发者。即与修理。禁止樵牧。一、广东起解户、礼、兵、工四部折色钱粮、金花、黄白蜡、乌梅、五棓子、螣黄、黑铅、桐油、黄熟铜、圆眼、菉笋、荔枝、香蕈、木耳、石□宿砂、核桃、蜂蜜、药材、四司料价、胖袄、胭脂木、南枣木、紫榆木、紫竹、梨木、翠毛、均一料、鱼油料、麻、铁、铁税、会试、会同馆协济昌平本色钱粮、黄白蜡、芽茶、叶茶、银朱、贰朱、生漆、锡、生铜、药材、广胶、并铺垫水脚银两、俱照万历四十八年额数。自顺治四年正月初一日以前、已徵在官者、起解充饷拖欠在民者、悉行蠲免。一、本省盐课。照万历四十八年旧额、按引如数徵解。其天启、崇祯年间加派、尽行蠲免。一、丁银虽有定额、但生齿凋耗、年老残疾尽苦追徵甚至包纳逃亡、贻累户族、殊堪悯恻。自今以后、各抚按官严行有司、细加编审。凡年老残疾、并逃亡故绝者、悉与豁免。一、穷民鳏寡孤独、笃废残疾、不能自存者、听该府州县申文抚按、动支豫备仓粮给养。一、地方势豪人等、受人投献产业人口、及骗诈财物、许自首免罪。各还原主。如被人告发、不在赦例。仍追还原主。一、民间贸易资本、虽在赦前、应还应取者、照旧还取。一、军民年七十以上者、许一丁侍养。免其杂派差役。八十以上者、给与绢一疋、绵一斤、米一石、肉十斤。九十以上者倍之。有德行著闻、为乡里所敬服者、给与顶带荣身。一、抽税原以裕国、非欲病民。明朝末年、滥行抽取、殊属虐商。自顺治四年正月初一日起、凡府州县零星抽取落地税银名色、及势宦土豪、不肖有司、向来津头牙店擅科私税、概行严禁。违者重治。一、有司徵解钱粮、原有定额。明季贪黩成风。借名私派。加耗虐民、难以枚举。自今以后、该抚按官、严加禁约。不时亲访。违者、从重参处。一、所在孝子、顺孙、义夫、节妇、有司细加咨访。确具事实、申该巡按御史、勘结奏闻、以凭建坊旌表。一、旧日领兵各官、带兵来归。具表投降者、概赦前罪。果有功绩、仍行升赏。文武官绅、及前朝勋臣人等、投诚归顺、通行察叙。一、归顺地方城市村堡兵马经过、不许骚扰。一、新顺官兵、原隶各营者、仍入经制。有愿归农安业者、听。一、将领等官、有乘机扰攘、私带在官兵丁马匹回家者、如果照原数交官。前事免论。一、土寇有胁从共擒贼首、赴官连名自首者、俱准赦罪。仍行升赏。一、凡讹言妖术、煽惑平民、烧香聚众、伪造符契、拥集兵仗、除传头会首不赦外。其胁从人等、果改邪解散归正者、前罪免论。一、广东近海、凡系飘洋私船、照旧严禁。至巨寇、并罪逃之人、窟穴其中、勾引剽掠、虽从前犯有过恶、如能悔过投诚、概免其罪即伪官逆将、寄命海上者、果能真心来投、亦开其自新之路。一、卫军已改屯丁、永不勾补。官吏人等、谪戍到卫者、悉放回原籍。一、越诉诬告、败俗伤财、已经严禁。该地方户婚田土小事、俱就有司归结。倘奸棍讼师、诱陷愚民、入京越诉、定加等治罪。一、新附地方、以恤民为第一义。有司滥准词状、纵役扰民者、该抚按参提究处巡按官委理刑察盘州县。访察蠹恶、科索纸赎。摉取赃罚。害民尤甚。及抚按等官、交际馈遗、实长贪黩。并照平南诏例、一体严禁。有故违者、事发重治。于戏。四方大定、悦来无间于寰中。万国攸宁、声教丕扬乎海外。凡官斯土、体熙朝宽大之怀。永乂吾民、享奕叶荡平之福播告遐迩、咸使闻知。　　

○乙丑。立多罗饶余郡王阿巴泰墓碑。文曰尔阿巴泰。乃太祖武皇帝侧室子也。以行间著绩、于崇德元年。封尔为饶余贝勒后围明锦州、复能宣力及统兵略山东郡邑、又多克获以屡奏军功、于顺治元年、晋封尔为多罗饶余郡王。不幸遽尔奄逝。特谕所司、勒碑墓所、用申哀悼。　　

○丙寅。赐巴林部落多尔济台吉朝衣、帽、鞾、甲胄、缎疋、银器等物。　　

○赐朝鲜国王子李＜泬目＞缎袍、貂裘、帽、鞾、雕鞍、白金、彩缎等物并赐国王银五百两、彩缎三十端。　　

○以祝世昌、为都察院右副都御史、巡抚山西　　

○升湖广岳州府知府马宏长、为河南按察使司副使、分巡大梁道降补湖广武昌道副使屠奏疏、为陕西布政使司参议兼按察使司佥事、分巡洮岷道。　　

○吏部议、原任湖广巡抚王聚奎系甄别留用之官、宜静听推补、乃以母病冒昧渎奏应降二级调外用。得上□日、王聚奎著革职。　　

○吏部奏言、故明兵部尚书张缙彦、逡巡来归、不应录用从之。　　

○户部奏言故明勋戚田地、赏赉、及私占者、俱应入官。自置者、仍给本人赡养。与民一体纳赋。从之。　　

○丁卯。上幸边外行猎。驻跸沙河地方。是日、昌平道陈维新。副将张珍等迎驾。赐食、并缎袍、帽、鞾等物。　　

○戊辰。上驻跸南口。是日、居庸关游击佟彤迎驾。赐食、并缎袍、鞾、袜等物。　　

八月。己巳朔。赠殉难陕西商洛道佥事袁生芝、为光禄寺卿兴安州知州曲良贵、为本省布政使司参议。各荫一子入监读书。州判侯嘉允、为陕西都司经历。石泉县主簿胡孟遴、为陕西临洮卫经历典史夏德化、为江南山阳县主簿　　

○升两淮运同王言、为江南按察使司副使、水利道。　　

○补河南汝南道参议张益庆、为山东布政使司参议、分守济南道。　　

○陕西巡抚黄尔性疏言、固原武大定叛时、总兵官何世元遇害。副使吕鸣夏抗贼不屈死。游击周存德、马应熊、守备赵文光、董师吉、魏尚忠、俱死于敌。应请优恤。疏下所司。　　

○庚午。上驻跸鸡鸣山地方。是日、宣府总督马国柱、巡抚冯圣兆、率文武各官迎驾赐食并袍、帽等物有差。　　

○江西提督金声桓疏报、擒获故明宗姓伪麟伯王、霭伯王于滥溪山。命斩之。　　

○辛未。上驻跸宣府。是日、郎中冯桓、道臣张大仁等迎驾各赐食、并袍、帽有差。　　

○以梅勒章京罗璧、为都察院参政。　　

○补原任陕西道试监察御史裴希度、为广西道试监察御史。　　

○以李天祥、为户部理事官。高杰、为礼部理事官。赵廷辅、陈天茂、马汝弼、为刑部理事官。　　

○以正白旗满洲阿玉锡、正黄旗汉军黄得功、管甲喇章京事。　　

○升江西袁州府知府于跃龙、为福建按察使司副使、水利盐法道。　　

○壬申。上出张家口。驻跸布牙乃山地方。是日驻守张家口章京哈克萨哈等迎驾各赐食并袍、帽有差。　　

○甲戌上驻跸西巴尔台。是日、苏尼特部落噶尔马台吉等献马赐甲胄、袍、缎等物有差。　　

○都察院左副都御史惠世扬、以年老致仕。　　

○乙亥。遣云南道试监察御史张翮、巡视两淮盐课。　　

○丙子。上驻跸海流土河口。是日、归化城土默特部落章京古禄格等献驼马。赐甲胄、鞍辔、银币有差。　　

○河南磁陕、汝三州、武安、涉、新安、灵宝、伊阳、修武、武陟、镇平、太康、项城等县、飞蝗为灾。兼冰雹风雨、平地水深丈许。庐舍漂没。　　

○丁丑。太宗文皇帝忌辰。遣官祭昭陵。　　

○是日。上仍驻跸海流土河口。摄政王、纳阿霸垓部落笃思噶尔济农女。请驾幸甚营。献筵、并献鞍马、骆驼、金壸等物。酌纳之。分赐和硕郑亲王济尔哈朗等。　　

○苏尼特部落杜棱郡王等献马。赐甲胄弓箭、袍、帽等物有差。　　

○遗大学士甯完我、祭先师孔子。户部议覆两广总督佟养甲疏言佛朗西国人寓居濠镜澳、以其携来番岛货物、与粤商互市、盖已有年后深入省会、至于激变。遂行禁止。今督臣以通商裕国为请然前事可鉴。应仍照故明崇祯十三年禁其入省之例止令商人载货下澳贸易可也从之。　　

○戊寅。祭大社。大稷。遣刑部尚书吴达海行礼。　　

○己卯。太祖武皇帝忌辰。遣官祭福陵。　　

○辛巳升湖广武昌兵备道副使萧时彦、为本省布政使司参政、分守下荆南道。陕西临巩兵备道参议夏扬名、为湖广按察使司副使、兼布政使司参议、分守下湖南道。江南颍州兵备道佥事李藻然、为江西布政使司参议、兼按察使司佥事南昌兵备道。　　

○壬午。上驻跸察汉诺儿。是日、乌朱穆秦部落苏勒亲王、阿霸垓部落卓礼克图郡王、率其属朝见。献牛马。赐宴、并甲胄、衣、帽等物有差。　　

○甘肃巡抚张尚、坐擅开矿税、降一级调用。　　

○乙酉。定远大将军和硕肃亲王豪格等奏报、多罗贝勒尼堪、固山贝子满达海、固山额真杜雷、觉罗巴哈纳、准塔巴图鲁、马喇希护军统领鳌拜巴图鲁、墨尔根侍卫李国翰、护军统领哈宁噶、车尔布、德尔得赫等、分兵征巢□刀遵义、夔州、茂州、荣昌、隆昌、富顺、内江、资阳等处。斩伪王、及巡抚、道官、总兵、副、参、游都守一千余员。兵丁无算。获马骡一万二千四百余川寇悉平　　

○升南赣总兵官都督同知柯永盛、为右都督充提督湖广总兵官。直隶永平副将鲁国男、为都督佥事充镇守真定总兵官。　　

○补原任山西参议郝絅、为湖广布政使司参议、兼按察使司佥事、武昌兵备道。升湖广安陆府知府李絮飞、为陕西按察使司副使、临巩兵备道。　　

○丙戌。上驻跸胡苏台。是日、蒿齐忒部落博罗特额尔得尼等朝见。献鹰马赐食、并甲胄、鞍、辔、袍、帽等物有差　　

○遣官祭历代帝王　　

○遣官祭城隍之神　　

○复设临河州县墩堡铺夫快壮以护漕运。从总河杨方兴请也　　

○丁亥直隶涞水县民狄文通等二十六人、妖言惑众。纠党谋叛巡按黄徽允讯实以闻。斩之　　

○戊子。山东淄川县知县刘修已、教官成棐、坐失城弃市　　

○升陕西延绥副将苏屏翰、为都督佥事、充镇守天津总兵官。甲喇章京胡有升、为都督同知、充镇守南赣总兵官。　　

○宁夏巡抚胡全才疏报叛逆马德、纠众倡乱。发兵进巢□刀、自预望城、追至河儿坪杀贼千余。歼其渠魁马德、及李国豪等。余党悉平。　　

○升河南怀庆府知府于时跃、为本省按察使司副使、兼布政使司参议、分守河南道。江南通州知州郑贤、为江西按察使司佥事、管屯田水利分巡南瑞道。　　

○庚寅开湖广鼓铸。　　

○江宁巡按刘今尹疏报、徽州伪总兵余希生等就擒余众溃散。张公山各寨悉平。　　

○遣广西道监察御史史詥、巡视茶马。　　

○原任延安府推官顾咸正、坐叛逆、伏诛。　　

○辛卯。升江南按察使张文衡、为都察院右佥都御史、巡抚甘肃赞理军务。　　

○癸巳。以江西水旱发仓米三千余石减价粜卖、以济饥荒从巡抚章于天请也。　　

○甲午升江南泰州知州刘孔中、为本省布政使司参议、兼按察使司佥事颍州兵备道　　

○乙未。降补原任江宁巡抚土国宝、为江南布政使司参政、兼佥事、管按察使事。　　

○宣府万全、龙门卫雹。　　

○丙申上还宫　　

○先是、绿旗各镇兵月饷、骑兵、有每月给银一两五钱者有给银一两者。步兵、有给银一两者。有给银八钱者今定有马战兵。每名按月给银二两。无马战兵、每名按月给银一两五钱守兵。每名按月给银一两。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十三




大清世祖体天隆运定统建极英睿钦文显武大德弘功至仁纯孝章皇帝实录卷之三十四　　

顺治四年丁亥九月戊戌朔遣福建道试监察御史梁应龙巡按苏松　　

○庚子厄鲁特部落顾实汗遣卫徵噶布楚等贡驼马宴赉如例。　　

○辛丑卯刻京师地震　　

○以故明庶吉士姚文然刘余谟、杨栖鹗、张悬锡李化麟、为内翰林国史院庶。吉士　　

○设江西湖口县南湖营守备、把总、各一员兵三百名。增设直隶天津务关营游击一员兵二百七十名　　

○壬寅以故辅国公翁古子博尼袭爵。　　

○升一等甲喇章京兼半个前程苏拜、为二等梅勒章京。二等甲喇章京罗习、为三等梅勒章京。二等甲喇章京博尔会为一等甲喇章京、兼半个前程。牛录章京席达礼、苏克萨哈、为三等甲喇章京。授一等侍卫。慕济伦、噶布喇、詹岱、为牛录章京　　

○授博波尔岱蚌素波翁毕礼克图、塞本、胡习布、多克新鄂齐尔、海嵩果尔白尔赫为牛录章京。苏喇岱、何思和礼希孚讷察甘半个牛录章京　　

○以故牛录章京傅禄肯巴图鲁弟戚克讷张师孟子尊圣半个牛录章京马泗子猷黼刘泰弟震各袭职　　

○甲辰增设宁夏中协营兵二千名　　

○升山海路参将朱运亨为永平副将陕西定边游击李逢茂、为宁夏中协副将。宣府右卫参将贾梧为陕西孤山副将　　

○乙巳兵部议奏、各镇兵丁。不论主客战守马步、每名加给月米一斗。按季支发。从之。　　

○丙午。转浙江布政使司右布政使金柱为本省左布政使。升陕西河东兵粮道副使马之先、为湖广按察使司按察使。江南徽州府知府张学圣、为浙江按察使司副使、兼布政使司参议、督粮道降补湖广管左布政事参政南洙源、为浙江布政使司参议。兼按察使司佥事、驿传道。　　

○戊申。直隶天津巡抚张忻。坐巢□刀静海等处土寇失利掩饰、降二级、调外用。　　

○己酉。上御太和殿。赐喀尔喀部落贡使额参德勒哈谈巴图鲁等宴。　　

○遣广东道试监察御史邓孕槐、巡按真定。　　

○庚戌。以督造宫殿工成。加工部营缮司郎中李迎晙、本部右侍郎衔、仍管郎中事。　　

○辛亥。增设陕西古浪守备一员、兵一百名。黑松、张义堡、上古城、炭山堡、高古城、西把截等六处防守官各一员。兵各一百名。　　

○淮安土贼张华山等用伪隆武年号啸聚贼众千余攻据庙湾。游击潘延吉、同知耿嘉乐弃城走。俱革职提问。　　

○癸丑。授三等镇国将军阿拜、穆尔察、为二等镇国将军。一等辅国将军吴达海、为三等镇国将军。二等辅国将军额克亲、为一等辅国将军。一等奉国将军巴布泰、为三等辅国将军。二等辅国将军班布尔善、聂克塞、三等奉国将军德马护、为一等奉国将军。三等奉国将军噶布喇干图、为二等奉国将军　　

○升河南管按察使司事参议道孟良允、为浙江按察使司副使、兼参议、管右布政使事。河南汝南道佥事谢允复、为陕西布政使司参议兼按察使司佥事、河东兵粮道。　　

○裁陕西肃州参将以所领兵一千二百名、隶西协副将。余兵五百三十名、分拨新城嘉峪等各堡。　　

○裁直隶三屯营总兵以原辖汛地、分隶山海、密云两镇。移汉儿庄副将、驻三屯营协理喜峰太平、二路边口。山海总兵官辖之。遵化团练副将协理马兰、松棚、二路边口。汉儿庄、仍设参将一员。俱密云总兵官辖之。　　

○丙辰。巡视茶马御史廖攀龙、西宁道蒋三捷、坐私给蒙古人官茶、革职。　　

○改京城十六门守门指挥、千户、百户等官、俱为千总。　　

○山东巡抚张儒秀奏报、土贼丁可泽、勾引叛贼谢迁等、陷淄川县。原任招抚江西兵部尚书革职。孙之獬。被贼支解死。其孙兰滋等男妇九人、同时遇害。又生员韩茂椿妻贾氏韩至临妻孙氏、俱不辱死请敕部旌表章下所司。　　

○丁巳。以原委江南安庆巡抚李犹龙为都察院右副都御史、巡抚天津等处。　　

○戊午谕兵部往昔对阵斩级之例。不过虑有虚诳争混朕思敌人既已杀死不必割级尔部即通行禁止　　

○降补山东巡抚丁文盛、为河南布政使司参议、兼佥事、管按察使事升浙江台州府知府陈联璧、为河南按察使司副使、分巡汝南道　　

○己未陕西总督孟乔芳疏报擒获贼首贺宏器命斩之　　

○辛酉漕运总督杨声远疏报、官兵巢□刀庙湾土贼、擒斩甚众。　　

○癸亥。遣陕西道监察御史罗国士、巡按顺天广东道试监察御史窦蔚、巡按江宁。　　

○甲子孝慈武皇后忌辰遣官祭福陵。　　

○升山西河东道参议于之士、为陕西按察使司副使、分巡陇西道。　　

○以安徽巡抚李栖凤、徇纵县官、降三级、调用。　　

○南赣巡抚刘武元、奏报所属瑞金、石城、兴国、英德等州县、土贼悉行巢□刀平下兵部察叙。　　

○丙寅升山东督粮道副使宋炳奎、为陕西苑马寺卿、兼按察使司佥事、专理马政。　　

○以投诚指挥同知王无党、为山西按察使司佥事、分巡河东道　　

○丁卯。上御太和殿。赐翁牛特部落杜棱郡王波托和。厄鲁特部落达赉温布、色冷台吉等宴。　　

○河南巡按金元祯疏报、郧阳贼首王二等、犯淅川县。官军击败之。贼西遁下所司察叙。冬十月戊辰朔。享太庙遣礼部尚书觉罗郎球行礼。　　

○颁顺治五年时宪历　　

○顺天府举行乡饮酒礼　　

○己巳喀尔喀部落扎萨克图汗遣护卫巴颜等朝贡宴赉如例　　

○庚午初。投诚武毅伯施福、同澄济伯郑芝豹、率十镇官军、持投诚平国公郑芝龙牌劄招抚白沙至甲子等处、驱散巨寇苏成、降伪总兵林榆等别遣总兵施琅、梁立、同提督李成栋、监军戚元弼等、援巢□刀顺德县海寇。多所斩获。会谍报贼首张家玉陷东莞。遂遣黄廷、成升等。以舟师二千击败之。家玉走匿新安县之西乡是时三水、新宁等县、并来告急。复遣投诚都督戴忠等、率水师、抵九江追击斩获甚多至是、以捷闻。　　

○升河南布政使王懩、为都察院右佥都御史、巡抚安徽等处。　　

○辛未。以和硕豫亲王女、下嫁固山额真石廷柱子豪善。　　

○刑部议覆、大理卿王永吉疏、请照例差官往直省恤刑。从之。　　

○壬申。升户部外郎吕翕如、为江西按察使司佥事、提调学政。　　

○叙征宁远、锦州、杏山、山东北直、河南、陕西、山西、江南、浙江、福建、湖广等处功。授三等昂邦章京阿济格尼堪、为一等昂邦章京。半个牛录章京拜音达、为三等甲喇章京。三等梅勒章京恩格图、为二等梅勒章京。加一等辅国将军宗室韩岱、一等甲喇章京邓长春巴郎、牛录章京富喇克塔、半个牛录章京鄂贝觉罗普尔盆、赖塔、前锋侍卫夏木善、苏尔吉、护军参领阿尔山、昂阿昂霸、护军校吉尔塔霸、骁骑校黄先养、兵丁胡习布、莫起塔喀恺、各半个牛录章京。赠阵亡牛录章京苏尔德、胡钮巴图鲁、各半个前程以苏尔德子苏虎济、胡钮巴图鲁子穆成格、各袭职。　　

○以兵丁安充阿、有登城功、授牛录章京赐号巴图鲁　　

○喀喇沁部落贝子卓尔弼、同其叔戴达尔汉率所部二百余人来归授为三等甲喇章京。　　

○以萨木赛办事有能、授为牛录章京。　　

○授兵丁鄂泰半个牛录章京。以其从克百户所城。先登功也。　　

○以故牛录章京兼半个前程噶布喇巴图鲁子盖都、苏法子噶达浑、牛录章京牛赫子胡通格、半个牛录章京额赫登子苏拜、图纚兄图法、满岱子戴音达、阿尔海子阿尔楚、古习弟门都孙、二分章京额古礼叔子礼叔子德尔库、各袭职。　　

○甲戌。上御太和殿赐厄鲁特部落贡使额尔德尼吴巴什等宴。　　

○更定銮仪卫官员品级銮仪使、正二品。銮仪。副使、从二品。冠军使、正三品。冠军副使、从三品。云麾使、正四品。云麾副使、从四品。治仪正、正五品。治仪副正、从五品。整仪尉、正六品。整仪副尉、从六品。　　

○以投诚故明户部郎中傅鷟祥、为山东布政使司参议、督粮道。　　

○兵部议覆、两广总督佟养甲疏、请调大同督镇二标官兵二千员名、防巢□刀两广。坐粮如例支给。仍各赏银一两五钱、资办衣装。从之。　　

○革驻防西安府侍郎屠赖半个前程、及管牛录章京事。革莫太、萨门职籍其家三分之一以击贼无功也。　　

○丙子。遣江西道监察御史蔡应桂、巡视京通二仓。　　

○予故宁夏巡抚焦安民祭葬如例　　

○丁丑定亲王座位制。高八尺长一丈一尺。宽九尺。阶高一尺五寸。施以朱漆。绘五爪金龙。后屏绘五爪龙、及五色云止用绘漆。雕刻有禁。　　

○谕户部。制钱行使、原定每分七文。小民交易不便。今改定每分十文尔部即出示晓谕。　　

○赐太常寺寺丞朱守成、范瑄宁、会同馆副使张明国等、朝服帽靴。　　

○喀尔喀部落硕雷汗下伊赫额木齐格隆、额参德勒哈谈巴图鲁等朝贡宴赉如例　　

○戊寅以席达礼、为理藩院侍郎金廷宝、为兵部理事官马思尧蒋国柱、为都察院启心郎　　

○以正红旗满洲觉罗格礼镶蓝旗满洲护军校赖赛、为护军参领。镶黄旗汉军华善管甲喇章京事。　　

○初、故明太子太保大学士张四知投诚至京师再疏恳请朝见。又赴部揭称守候年余。进退无凭。乞查前后科钞、俯赐裁定。吏部议四知匍匐投诚、力疾趋觐。但年踰六旬。应令致仕回籍。从之。　　

○招抚江南大学士洪承畴以江南织。解诰轴违式。上疏自劾。部议削宫保部院职衔命免之。　　

○偏沅巡抚高斗光、坐将蓄发重犯不行特参降二级调用。　　

○己卯升吏科左给事中杜立德为户科都给事中户科右给事中梁维本、为礼科都给事中兵科给事中高桂为吏科右给事中刘鸿儒、为户科右给事中调礼科右给事中杨时化、为刑科左给事中　　

○庚辰赐听事科尔沁国土谢图亲王下虎巴卓礼克图亲王下白尔格乌朱穆秦部落车臣亲王下祁塔特、耨讷赫、敖汉部落墨尔根巴图鲁郡王下杜理琥柰曼部落达尔汉郡王下孟克阿霸垓部落卓礼克图郡王下布伦代、噶尔玛色冷、翁牛特部落杜棱郡王下博济纳木色冷、苏尼特部落杜棱郡王下车格、四子部落扎萨衮达尔汉卓礼克图下阿木达尔扎鲁特部落尚加布下巴颜代、布尔思海、蒿齐忒部落博罗特额尔得尼下拖贝喀喇沁部落扎萨衮杜棱下阿哈土阿济极尔土默特部落扎萨衮达尔汉下巴雅思虎寨桑、吴喇忒部落楚成格下巴拜、巴林部落塞卜腾下代通桑噶尔载等币布有差。　　

○罢淮扬总督杨声远以盐城所属地方土贼猖獗、疎于防守故也。　　

○辛巳。遣梅勒章京沙尔虎达率领官兵更番驻防东昌　　

○癸未。命恭顺侯吴惟华兼户部右侍郎都察右副都御史、总督淮扬等处升河南布政使司右布政使线缙、为都察院右副都御史、巡抚偏沅等处。　　

○甲申。赠阵亡虚衔章京阿布图、半个牛录章京。以其叔子额图袭职。　　

○以故牛录章京穆纳坤兄莫洛浑、半个牛录章京布达礼子傅达礼额赫登叔子博济乌喇济伯子夏禄纳、德贝子席礼浑各袭职　　

○命屠赖兄科尔魁袭其父二等甲喇章京职以屠赖有罪被黜也　　

○升直隶昌平道副使陈维新、为浙江布政使司左布政使顺德府知府徐逢时、为江南按察使司副使兼布政使司参议督理。苏松常镇粮道江南池州府知府宋鹤庆、为江西按察使司副使南昌兵备道河南彰德府知府赵文星、为山东按察使司副使武定兵备道山东莱州府知府齐国重、为江南按察使司副使淮海兵备道。　　

○乙酉。户部侍郎牛录章京兼半个前程库礼、以考满加授半个前程、为三等甲喇章京　　

○以故牛录章京兼半个前程费扬古子雅肃喀、戴甘子达尔度、诺木图兄子阿济达俱袭职　　

○授随平西王吴三桂投诚各官世职总兵何进忠、为二等昂邦章京。副将杨珅、为一等梅勒章京孙文焕、吴朝忠、李可植、李应科、卫之屏、张光祖、张鉴、郭弘巍、吴国柱、佟师圣、张国忠、胡亮、何起凤、巴克永、吴三汲、傅文元、方成功、潘永昌、傅天福、高魁、白含真、俱为三等梅勒章京。郭云龙、为一等甲喇章京。参将石国柱、邴国钤、李云龙、许学颜、危喇亥、百户克什图、崔可显、何起龙、陈太和、刘士选、吴国贵、赵志祥、傅三让、陶志安、金成功、刘魁、刘尚议、曹世功、左仲魁、李奇芳、钮成印、朱彩、陈一经、夏思诜、周元、王家楫、祖邦文、于志德、吴三变、王得功、刘应瑞、金良臣、高得捷、张大经、吴效忠、刘炜、冯时先、董永显、褚得龙、官国泰、陈昌祚、项有功、任守器、李永功、吴应发、线丝纶、盛存柱、甲叶、刘抚民、俱为二等甲喇章京游击马春、王胜宗、赵衮、杨名焕、刘正民、张其伟、董兆民、王好忠、杨奉元、薛喇出、何天成、王惟俊、叶继青、鲁澄、黄元、猛克图、王尚选、刘显汉、祖伏显、冯明道、刘三重、陈志富、潘汝芳、吴友亮、汪煌、王用贤、赵士俊、哈谕、主奏捷、佟绍圣、夏一鷟、左有进、蔡安邦、门世藩、刘芳名、朱大江、潘刘翥、秦代、葛世用刘进善、王一柱、李守志、韩成、黄国勋、王谟明、刘有进、武洪谟、骆士奇、傅三义、傅文魁、宋有功、俱为三等甲喇章京　　

○浙江巡按秦世祯、劾左布政使王敬锡、贪污不法命削职提问　　

○刑科右给事中袁懋功奏言自古帝王、未有不以民命为重者今在京重犯有立决无秋决而朝审热审、与驾帖三事尚未举行夫秋后取决、缓其死也朝审热审慎其死也驾帖到部始将重犯押赴市曹见一人之威福至重也。请嗣后凡应秋后处决者复行朝审热审以示矜疑。即应决不待时者、必奉驾帖、以隆法纪重民命、而广好生。又言、我皇上宽厚开基轸恤民隐特命恤刑诸臣、分道四出。行见消冤抑、颂如天矣。然臣思矜疑则有抚按之原招。允驳则经部堂之覆核事多掣肘。法难遽宽或以避嫌而不加恤或以顾畏而不敢恤小者固不及恤。大者又不能恤臣恐有恤之名无恤之实下抑狱情上壅德意乞敕下该部责成诸臣无生疑畏毋拘成法务使奇冤得雪浩荡均沾则囹圄空而天和致永造无疆之福矣俱下所司知之　　

○丙戌遣梅勒章京喇玛率领将士更番驻防杭州　　

○谕外藩诸王贝勒贝子曰比闻盗贼繁兴自固山额真梅勒章京甲喇章京牛录章京以至十家长俱有管领尔等各能尽职严查盗贼何由而起向使盗风少息悯恤群生夥盗止诛渠首一人独行攘窃者三犯始诛以后夥盗、诛其尤者二人。独行攘窃者即行无赦。　　

○升直隶天津道副使黄纪为陕西布政使司参政靖远兵备道浙江处州府知府张以谦、为湖广按察使司副使、荆西兵备道山西潞安府知府张斌、为山西按察使司副使昌平道。　　

○曲阜世职知县孔允淳居官廉能阖邑士民、恳请加衔久任巡抚以闻得上□日孔允淳著加东昌府通判衔。仍任知县事。　　

○摄政王谕凡驾出若大事则各官照常会集停其跪送但立候过若别有巡幸其会集永行停止　　

○戊子喀尔喀部落扎萨克图汗。下巴颜护卫舍晋班第厄鲁特部落罗布藏胡土克图下巴汉格隆。盆苏克扎穆苏等来朝贡。宴赉如例。　　

○吏部奏言计典三年一举。乃旧例也。目今广舆大势、渐次尽入版图请以三载考绩为定制自顺治五年至七年合天下之郡吏而大计之庶大典画一。易为遵守报可。　　

○升山西口北道副使张大任为河南布政使司右布政使山西大同府知府徐永祯、为山东按察使司副使天津饷道江西临江府知府刘金柱、为本省按察使司副使兼布政使司参议分守湖西道补原任山西河东道副使吴嵩允为江西按察使司副使兼布政使司参议分守饶南道。　　

○己丑遣广东道监察御史刘漪、巡按山西云南道监察御史朱鼎延巡按宣大　　

○辛卯开江西鼓铸　　

○升山西霍州知州赵崇秩、为本省按察使司佥事管分守口北道参议事　　

○加礼部员外郎管内弘文院典籍事王钟庞太仆寺少卿衔仍管典籍事。　　

○壬辰午刻、日上生五色云良久始散　　

○两广总督佟养甲疏言、粤东雷廉二郡素称产珠仅有池九廉八雷于皆在洪涛巨浸中取珠之法例用长绳数百丈缒蜑户入海底每果鲸鳄之腹。而得珠多寡有无。尚木可知是取珠甚艰也。前朝万历年间、宦者李敬开采每年协助夫银不下巨万。是所费又甚繁也。向在无事时、尚且得不偿失况今蹂躏之余岂堪重有此举。乞皇上俯念疮痍。缓其开采宽一分之民力。即培一分之元气矣。得上□日、览奏始知采珠不便于民。差官著即彻回。　　

○甲午天津巡抚张忻、坐地方失事谪降。寻以病致仕。　　

○初绛州贼首郑登启、与郑怀法等、纠众作乱怀法被擒登启亡入稷山县北山走马岭寨自称大成教师纠合妖僧王月天王明及故明宗姓朱梅川、刘腾蛟等、聚山顶庙内借名答醮谋为不轨至是就擒命斩之。　　

○乙未江西巡抚章于天遣副将徐文灿汤执中领官兵巢□刀吉水县贼王来八等斩获甚多以捷闻　　

○丙申宁夏巡抚胡全才捕蝗有法、境内田禾获全因以捕法上闻并请传示各省永绝蝗菑章下所司。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十四




大清世祖体天隆运定统建极英睿钦文显武大德弘功至仁纯孝章皇帝实录卷之三十五　　

顺治四年丁亥十一月丁酉朔江西巡抚章于天疏报、广信弋阳铅山、崇仁、逆寇悉平。　　

○戊戌。升江南镇江府知府李芝茂、为江西按察使司副使、管屯水利、兼分巡南瑞道。湖广宝庆府知府董应魁、为本省按察使司副使、兼布政使司参议、分守武昌道。　　

○漕运总督杨声远疏报、擒获伪义王朱□山氵乃□、并其子

□口□木□。命斩之。　　

○己亥。喀尔喀部落扎萨克图汗下迈达礼胡土克图、厄鲁特部落阿布赉诺颜下讷门汗等、来贡驼马。黑狐皮。宴赉如例。　　

○南赣总兵官柯永盛疏报、宁都逆寇悉平。　　

○庚子。遣浙江道监察御史吴达。巡按湖南。　　

○赠殉难陕西固原道副使吕鸣夏、为光禄寺卿。荫一子入监读书。　　

○壬寅。浙闽总督张存仁。引疾请代。慰留之。　　

○癸卯。以巴尔珠。为兵部理事官。邵光汉、为吏部启心郎　　

○以正蓝旗胡寨。为护军参领。拜寨、正白旗汉军董廷伯、俱管甲喇章京事。正蓝旗满洲科尔坤、为前锋参领。　　

○以刘忠、为都督同知、充福建提督总兵官。金声遥、为都督佥事。福建左路总兵官许得功、为都督佥事。充福建右路总兵官。　　

○两广总督佟养甲疏报、擒斩逆贼陈邦彦等。下兵部察叙。　　

○甲辰。以陈极新、为江南布政使司右布政使。兼管督粮道。原委管江南户部江北仓场主事朱国柄、为河南按察使司佥事、分巡河南道。长芦运同柯汝楧、为长芦都转运盐使司运使。　　

○庚戌。厄鲁特部落巴图鲁诺颜、达云绰尔济等、来贡驼马。宴赉如例。　　

○以侍郎陈泰督左翼、梅勒章京董阿赖督右翼、率江宁。杭州驻防官兵、及提督总后官刘忠、左路总兵官金声遥、右路总兵官许得功等、征福建。　　

○辛亥。免山西代、岢岚、保德、永宁等州、静乐、定襄、五台、石楼、沁源、武乡、岚、崞、兴、宁乡等县、宁化、宁武、偏头等所神池、永兴、老营等堡、本年分蝗灾额赋。山东德州、邹平、新城、青城、齐东、长山、济阳、齐河、有清、肥城、历城、新泰、商河、德平、陵等县、本年分水灾额赋。　　

○裁山东明季添设牙杂二税。从巡抚丁文盛请也。　　

○招抚江南大学士洪承畴奏、犯僧函可、系故明礼部尚书韩日缵之子。日缵乃臣会试房师。函可出家多年。于顺治二年正月内、函可自广东来江宁。刷印藏经。值大兵平定江南。粤东路阻未回。久住省城臣在江南、从不一见。今以广东路通回里、向臣请牌臣给印牌约束甚严。因出城门盘验。经笥中有福王答阮大铖书稿、字失避忌又有变记一书、千预时事。函可不行焚毁自取愆尤臣与函可有世谊、理应避嫌。情罪轻重、不敢拟议其僧徒金猎等四名、原系随从历审无涉臣谨将原给牌文及函可书帖封送内院。乞敕部察议。得上□日、洪承畴以师弟情面、辄与函可印牌。大不合理。著议处具奏。函可等、著巴山、张大猷、差的当员役、拏解来京。　　

○壬子。江西巡抚章于天奏报、东安县逆寇平。擒伪瑞昌王朱统＜汲金＞。得上□日、朱统＜汲金＞著正法。有功官兵下所司。察叙。　　

○乙卯。升湖广荆州府知府陈培桢、为本省按察使司副使屯盐水利道。　　

○丙辰。升山西分巡冀南道佥事武延祚、为山东按察使司按察使。　　

○丁巳。上御太和殿。赐厄鲁特部落喇木占霸胡土克图、单储特霸达尔汉绰尔济、喀尔喀部落扎萨克图汗下额尔克温布、及土谢图汗下杜尔伯等宴。　　

○喇布扎木绰尔济、上表请达赖喇嘛。并贡马。厄鲁特部落鄂济尔图台吉。贡马。俱宴赉如例。　　

○江南巡抚宋调元、坐滥举游击潘延吉、革职。　　

○湖南巡按张懋熺、坐湘乡县郦攀龙通贼一案、不详加研讯。降一级调外用。　　

○戊午。增设四川总督一员。　　

○五凤楼告成。正楼九间。计长一十八丈九尺。阔七丈七尺六寸。檐柱、高一丈九尺五寸。中柱、高七丈一尺。钟鼓楼二座。每座各三间。长三丈阔四丈三尺八寸。檐柱、高一丈二尺。中柱、高二丈三尺角楼四座。每座三间。四面如一。各六丈二尺。檐柱、高一丈九尺。宝顶以下。高四丈八尺。两侧长房各十三间。长十九丈八尺九寸。阔二丈六尺。檐柱、高一丈三尺三寸。中柱、高三丈三尺。上门楼五间。长一十二丈七尺。阔五丈四尺。檐柱、高二丈。中柱、高五丈五尺五寸。城角楼一座。四面如一。各五丈一尺。檐柱、高一丈二尺。宝顶以下、高四丈九尺。内造长房、各十二间。长十六丈六尺。阔三丈五尺。檐柱、高一丈二尺八寸。中柱、高一丈九尺　　

○己未。遣广西道监察御史王守履、巡按湖北。河南道试监察御史张中元、巡视两淮盐课。　　

○庚申。夜、流星大如碗。赤色、有声起自天中。西北行至近浊。光照地。鸡犬惊鸣。　　

○癸亥。冬至。祀天于圜丘上亲诣行礼。　　

○升礼部启心郎刘泽溥、为山西按察使司副使、分巡冀南道。直隶真定府知府刘可徵、为山东按察使司副使、兼参议、分守东兖道。河南汝宁府知府黄登孝、为山东按察使司副使、兖西兵巡道。直隶冀州知州张邦寄为浙江按察使司佥事、宁绍台兵备道。晋州知州朱思义、为浙江按察使司佥事、巡海兵备道。　　

○甲子。平南大将军恭顺王孔有德以平湖南捷闻。下所司议叙。　　

○调通州左翼协营副将马应乾为陕西定边副将。　　

十二月。丁卯朔。赐朝鲜国王李倧贡鹰太监李厓等、白金有差。　　

○江西提督金声桓疏报、吉安等处伪官郭应铨等受永历伪职。盘踞龙泉山中、与渠魁王来八勾连作乱。残害地方。遣副将刘一鹏、率兵扑巢□刀。擒贼渠王子凌、郭应铨等。斩获无算章下所司。　　

○刑部奏梅勒章京库尔蟾驻防济南时、闻土贼陷城、不亲领兵前往比发官、兵又不设将领及调遣绿旗道标兵、既不奏闻又不咨明兵部拟解梅勒章京任并革世职。罚银一百两章京胡尔格讷巴图鲁战败两次。应论死。籍其家。章京赛木布、莫和托、衮德、战败一次。应论死。疏入。得上□日、库尔蟾免解任。并免革世职。倍罚以应得之罪。胡尔格讷、免死革职、籍其家。赛木布、莫和托、衮德、俱免死。革职、籍其家之半。　　

○宴厄鲁特喀尔喀部落贡使单储特霸、额尔克温布等于礼部。并赏缎布有差。　　

○戊辰。降刑科左给事中杨时化三级调外用。以纠拾平阳通判左光先各款虚诬故也。　　

○升浙江杭州府知府严正矩、为本省按察使司副使、分巡温处道　　

○免直隶、保定、河间、真定、顺德等府本年分蝗灾额赋。　　

○壬申浙闽总督张存仁、引疾乞休。许之升操江巡抚陈锦、为兵部右侍郎。兼都察院右副都御史、总督浙闽等处地方军务兼理粮饷　　

○癸酉。浙江巡按秦世祯疏报逆贼黄斌卿、拥船八十余号、直犯宁波。总兵官张杰、堵截夹攻。斩级无算。获器械伪印等物擒贼渠俞国统等二十四人章下所司　　

○以致仕一等昂邦章京马光远侄思文牛录章京姜进孝子桐、故三等甲喇章京刘正民子辅弼、半个牛录章京。赵汝清侄民望。各袭职。　　

○升浙江副将张士元、为都督佥事。充镇守郧阳等。处总兵官。　　

○甲戌。升都察院左佥都御史李日芃、为都察院右副都御史、提督操江。　　

○宴喀尔喀部落扎萨克图汗贡。使衮登囊素等。于礼部。并赏缎布有差。　　

○以镶白旗满洲侍卫毕雅塔、为护军参领。　　

○乙亥。升山东运同杨得玉、为本省布政使司参议、分守东昌道　　

○己卯。以太宗皇帝第十一女固伦公主、下嫁阿霸垓部落噶尔玛索讷木。　　

○庚辰。以侍卫冯源淮。为浙江嘉兴协守副将。　　

○辛巳。降补山东副使卞三元、为江南布政使司参议、分守淮海道。山东副使祝思信、为本省布政使司参议、分守沂州道。山东参议于变龙、为河南按察使司佥事、分巡大名道。升山西吉州知州崔起鹏、为山东按察使司佥事、分巡青州道。　　

○太子太傅衍圣公孔允植卒　　

○壬午。以牛录章京蔺继儒、为都察院左佥都御史　　

○癸未。以故三等甲喇章京崔世贵弟世禄赵鼐弟赉、各袭职。　　

○三等甲喇章京讷门卒。夺其哈谈巴图鲁号。降为牛录章京。令其子祁塔特袭职。　　

○以管牛录章京事张泰、为三等甲喇章京。　　

○赠阵亡半个牛录章京费雅珠。为牛录章京。以其兄浑珠袭职　　

○以攻淄川登城功、授莽球半个牛录章京　　

○陕西总督孟乔芳疏报、兴安总兵官任珍、巢□刀杀贼首米国轸、李世英等。余党番平下所司议叙。　　

○以委署总兵官杨承祖、为都督佥事、充镇守苏州等处总兵官。　　

○以徽宁池太总兵官都督同知张天禄、仍以原衔充镇守苏松常镇等处提督总兵官。　　

○以黄河流通决口工成、加河道总督杨方兴、河南巡抚吴景道、各一级。仍赏银有差。　　

○甲申。礼部遵谕、议定固山额真、昂邦章京、护军统领、梅勒章京、甲喇章京、牛录章京、前锋统领、前锋参领。皆系管兵职衔。不论世职大小有无、授此官者。即照此衔称之。凡箭号等项、亦书此衔于上。其世职昂邦章京、改为精奇尼哈番。梅勒章京、改为阿思哈尼哈番。甲喇章京、改为阿达哈哈番。牛录章京、改为拜他喇布勒哈番。半个前程、改为拖沙喇哈番。其在部院官员、及各直省驻防章京官衔、俱仍旧。　　

○苏尼特部落吴挹什台吉等六人来归。各赐衣服、缎布等物。　　

○升浙江安吉州知州李吉士、为山东按察使司佥事、分巡济南道。嘉兴府知府王尔翼、为山东都转运盐使司运使。　　

○丙戌。平南大将军恭顺王孔有德等奏报。臣等自岳州府进兵、至长沙。伪巡抚何腾蛟总兵王进才、已先遁去。随遣梅勒章京卓罗、蓝拜等探其所向。遇进才部贼、舍舟登岸逆战。卓罗等击斩之我师次湘潭闻伪平尚伯黄朝选、拥贼十三万、屯于燕子窝臣率梅勒章京蓝拜、屯泰等由水路进至芦口。击破北岸贼营智顺王沿尚可喜、同卓罗等、由陆路进至渚州遇伪总兵徐松节、引马步贼。一万三千逸去。随尾其后。追击败之。会谍报朝选遁走衡州。臣等星夜进兵趋衡。朝选与其四子匿于神祠内搜获斩之余孽尽歼。臣又令怀顺王耿仲明、固山额真金砺、梅勒章京卓罗等、由衡州水路还长沙。遇伪总兵杨国栋、撤贼二千、屯天津湖。前队甲喇章京张国柱、扎苏蓝等击败之。次日国栋领马步贼三千、从牛皮滩遁去。我兵追击之。生擒伪副将七员。怀顺王耿仲明等至长沙。国栋领马步贼七千、水陆迎战。我兵奋击贼众大败。追入长沙城内、悉歼之。又闻贼困桂阳州。令智顺王尚可喜、同蓝拜等赴援。留固山额真金砺等于衡州。臣同怀顺王耿仲明、并卓罗等趋祁阳。闻贼兵三千、据熊飞岭。随率兵三百趋击。追入祁阳。俟我军齐集、围其城。杀伪总兵一员、副将一员马步贼七千。又闻贼据宝庆。留怀顺王耿仲明为后应。臣引兵趋宝庆、围其城。克之。斩伪鲁王朱鼎兆、世子朱乾生、伪总兵黄晋、李茂功、吴兴、伪监司刘佐、伪副、参、游、都、守、四十余员、马步贼三万二千。又闻伪永历据武岗州。我兵夜发疾进。令梅勒章京黑成功、协领渥赫纳等为前队。遇贼梗路。黑成功等击败贼众。贼奔入木城次日、我兵纵火焚木城。夺门而入。斩伪监军道一员、伪总副。参游、一百余员、马步贼兵一万是日。伪安国公刘承荫、领伪总副等官一百七十余员、马步兵一万八千有余、至夕阳桥。臣同梅勒章京卓罗等击败之。师抵武岗。伪永历仅以身遁。刘承荫降。先是、智顺王尚可喜等趋桂阳时、闻郝摇旗所部贼一千四百、聚翔凤铺。令护军统领线国安。协领苏郎等击败之。及师抵桂阳、贼已解围遁走。闻郝摇旗据道州令蓝拜等趋进。摇旗逸去。又遣国安等、引兵趋靖州、追缉伪永历。有伪总兵萧旷、姚有性、拥贼一万、土司兵二千、据靖州。国安等疾驱围其城。夺门而入。生擒旷、及有性。余贼悉歼。又有伪侍郎盖光英等、领土司兵一万四千、扬言欲夺萧旷、姚有性。侵犯我营。复击败之。我师趋沅州。闻伪伯张宪弼部下伪总兵、分立五营于黔阳。令蓝拜等往围之。贼出城迎战。蓝拜等击败之。斩贼七千有余。师至沅州。宪弼拥贼三万有奇、出城拒战。我兵奋击、遂克其城。湖南悉平。贵州黎平府伪岷王朱埏峻降。计前后所获伪永历太子朱尔珠、骊山王朱埏琬、安昌王朱埏眷、并伪将军宗姓等二十七人。招降伪国公刘承荫伪伯王云程、刘承永、董英、周思仲、高清浩、郑应昌、伪内阁吴秉、伪巡抚傅上瑞、及伪总兵四十七员、伪副、参、游等二千余员、马步兵六万八千有奇。获马匹船只无算。苗夷大半俱降其未顺者、已遣人招抚。新服地方、需人料理。随令总兵官于时中、副将王希用、率新降兵二千四百、驻衡州府又委副将何允为总兵官、同副将刘尚艾、率新降兵一千二百、驻武岗州。投诚总兵陈跃龙、副将萧远、领新降兵三千。驻黎平府。偏沅巡抚高斗光、有疾未痊。委投诚伪伯周思仲代之。又令投诚副将张勤、领新降兵一千、同周思仲驻沅州总兵官。马蛟麟驻常德府。疏入、优上□日。嘉奖之。　　

○丁亥。山东巡抚张儒秀疏报、贼首丁维岳、张尧中、肆毒东兖。陷城劫库。势成燎原。臣饬各属严缉。飞报守臣沙尔虎达、率兵奋击杀贼无算。丁张二渠、当阵授首。报闻。　　

○戊子。户部理事官吴勒木、坐隐占地亩革职　　

○以委署总兵官卜从善、为都督佥事、充镇守江南池州总兵官。胡茂祯、为都督佥事、充镇守江南徽州总兵官。郭虎、为都督佥事、充镇守江南广德州总兵官。　　

○升陕西宁夏总兵官刘芳名、为右都督。充巢□刀抚四川等处。提督总兵官以委署总兵官张天福、充巢□刀抚四川左路总兵官。南一魁、充巢□刀抚四川右路总兵官。　　

○升山东登州府知府谭天祐、为本省按察使司副使、水利道。　　

○转兵科右给事中刘楗为吏科左给事中。刑科右给事中袁懋功、为户科左给事中工科右给事中朱之弼、为刑科左给事中。升刑科给事中杨璜、为礼科右给事中。　　

○以委署副将张承恩、为江南镇江府副将沈豹为江南吴松副将。　　

○己丑。赐阿霸垓部落都思噶尔济农等、及进贡喀尔喀部落伊尔登、额尔格尔等宴　　

○礼部遵谕新定服制。甲喇章京、阿达哈哈番、理事等官、三等侍卫以上、许服貂镶朝衣。其牛录章京、拜他喇布勒哈番、副理事等官以下。不许服貂镶朝衣。其原有貂镶朝衣、听其服用牛录章京、拜他喇布勒哈番、副理事等官、三等侍卫以上、许服妆蟒缎拖沙喇哈番、骁骑校、护军校、凡有顶带官员、不许服妆蟒缎、及织金缎疋、凡制朝衣袍服、俱用素缎。毋得镶边止于披领、领袖、用妆蟒缎者。听其自便。兵民止许服、绢、纺丝、纱、其大缎、蓝素、衣素、彭缎、洋缎、帽缎、罗、不许服用。至官民妻室、各照其夫服式子未分家、女未适人者、各照其父服式。其已分家。已适人者。各照本人服式。至所禁服式内。有旧时制成者、仍听服用。自定制以后、有违禁擅制者即行治罪。该管牛录章京、各查所属原有衣服、分别。新旧颜色缎名登册、以便查验。　　

○申刻、日生左右珥。赤白色。良久、渐散。　　

○庚寅。户部兵部奏、差理事官科奎、钟固、自张家口起、西至黄河止察得张家口关门迤西、黄河迤东、共一千四十五里。其间险峻处、约六七里一台。平坦处、约四里一台。共应留台二百四十四座每台设军丁三名共军丁七百三十二名。其余台一千三十二座、应不用故明时得胜堡一口、系察哈尔国讨赏出入之路河保营、系鄂尔多斯部落茶盐。交易之处以上二口、俱已堵塞。又差理事官满都户等、自张家口起、东至山海关止、察得张家口迤东、山海关迤西、共二千四百四里其间险峻处、约六七里一台。平坦处、约四里一台。共应留台四百一十七座。每台设军丁三名。共军丁一千二百五十一名。其余台二千四百五十座、应不用。洪山口、龙井关口、西常峪正关口、潘家口冷口俱系捕鱼网户、耕种往来之路。密云迤后石塘岭正关口系民间运木之路。昔户部于此按板抽税。以上应留关口共六处。外如常峪口、独石口、龙门所口、墙子岭口、黄崖口、罗文峪董家口、刘家口、桃林口、界岭口、一片石口、以上十一关口、俱已堵塞。墩台兵丁、应照城守例、月给米一斛。银一两。得上□日、河保营、既。为鄂尔多斯部落交易盐茶之地、与董家口、俱准开。余如议。　　

○原任浙闽总督张存仁疏报、副将马成龙等、援巢□刀处州。斩贼无算。恢复景宁、云和、龙泉三县。下所司知之。　　

○湖广荆州总兵官郑四维奏报、逆贼牛万才、窥犯松滋游击刘进忠等援巢□刀。斩贼千余。贼奔深谷。臣虑荆属州邑辽阔又接壤襄、郧、陕、蜀、滇、有历来未服土司、通同诸贼盘踞归巴。窥伺彝陵。诚为心腹之患。请增兵防守彝陵、澧州。以为久远之计。章下所司。　　

○福建巡抚佟国鼐奏报、逆贼郑彩等纠贼数万、围攻省城。副将邹必科等奋巢□刀斩级数千余。贼溃散。章下所司。　　

○以委署副将张鹏程、为江南宁国府副将。梁大用、为江南安庆府副将。　　

○癸巳。科尔沁国土谢图亲王巴达礼、卓礼克图亲王吴克善来朝。赐宴如例。　　

○调河南南汝总兵官都督同知张应祥、充陕西宁夏。等处总兵官。　　

○甲午。更定各官赴任违限处分例。违限半年以上者、革职五月以上者降三级调用。四月以上者、降二级调用三月以上者降一级调用二月以上者、罚俸六个月。一月以上者、罚俸三个月。一日以上者、罚俸一个月。其无级可降者、革职　　

○乙未。川湖总督罗绣锦奏报、提督总兵官孙定辽、巢□刀贼至郧属安阳口、营垒未备众贼掩至、定辽战死。下所司知之。　　

○丙申。岁暮。享太庙。上亲诣行礼。　　

○遣官祭四祖陵、福陵、昭陵。　　

○辅政德豫亲王多铎、同和硕郑亲王济尔哈朗、多罗郡王博洛、镇国公固山额真拜尹图、辅国公内大臣锡翰巩阿岱、固山额真何洛会、固山额真宗室韩岱、内大臣多尔济等、议遣索尼、冷僧机、大学士范文程、刚林祁充格等、启摄政王。曰、今国家既定。享有昇平皆皇叔父王福泽所致。其元旦节皇叔父王于皇上前行礼、及百官行礼起立以待。进酒时、入班行跪礼、俱应停止。我等所以启请者。知皇叔父王体有风疾。不胜跪拜夫跪拜小事。恐勉强行礼、形体过劳。国政有误。摄政王从其言谕曰。只今年率众行礼毕、就坐位。进酒时、不入班行跪礼。以后凡行礼处、跪拜永行停止。　　

○摄政王谕礼部元旦皇上前行礼毕。初二日、郡王以下及各官免至予处行礼　　

○是□山戊不□盐三百七十七万四千三十二引课银、一百七十六万五千三百六十一两四钱九分有奇。铸钱十三万三千三百三十八万四千七百九十四文。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十五
大清世祖体天隆运定统建极英睿钦文显武大德弘功至仁纯孝章皇帝实录卷之三十六　　

顺治五年戊子春正月丁酉朔上诣堂子行礼还宫拜神毕诣皇太后宫行礼御太和殿诸王贝勒贝子公文武群臣及外藩蒙古诸王上表行庆贺礼赐宴。　　

○朝鲜国王李倧、遣陪臣洪柱远等表贺冬至元旦、万寿圣节附贡方物、及□山戊不□贡宴赉如例。　　

○辛丑。上御太和殿赐科尔沁国土谢图亲王巴达礼等宴。　　

○遣梅勒章京俄罗塞臣、统领官兵驻防沧州吴喇禅统领官兵驻防大名。　　

○朝鲜国入贡陪臣闵圣徽卒予祭一次　　

○壬寅谕大学士范文程、刚林、祁充格等曰文职衙门不可无领袖但不可如故明时专擅耳今将尔衙门品级特行改定章服如之尔三人可用珠顶玉带以示优崇其谕吏礼二部知之。　　

○甲辰降补甘肃巡抚张尚为山东布政使司参议济宁道　　

○乙巳孟春享太庙遣辅国公巩阿岱行礼。　　

○遣官祭太□山戊不□月将之神。　　

○丙午以随征总兵官马蛟麟、为都督佥事充镇守湖广辰常总兵官。余世忠、为署都督佥事、充镇守广西蓝临总兵官投诚总兵陈友龙、为署都督佥事充镇守黎平总兵官　　

○以湖南六府底定苗民就抚颁赐平南大将军恭顺王孔有德黄金二百五十两怀顺王耿仲明智顺王尚可喜各二百两续顺公沉志祥一百两。其有功将士各赏角两有差。上御太和殿赐敖汉部落墨尔根巴图鲁郡王等宴　　

○丁未顺天府进春。　　

○以张努、为户部理事官彭绍勋、为兵部理事官　　

○归化城固伦第瓦胡土克图丹津喇嘛额尔德尼寨桑等贡驼马宴赉如例。　　

○戊申。遣学士额色黑等赍敕往谕朝鲜国王李倧敕曰向来奉使官员、王礼敬太过今后筵宴拂椅席送杯箸仪节俱不必行只对坐举杯竟席、而止又闻嘉山大定江安州清川江坡州临津江三处搭桥以渡人民劳苦今后悉行停止只预备坚固船只用心济渡其义州至王京夜行火把亦属烦劳。并行停免向来使臣先宿碧蹄次日方进王京今后亦不必往碧蹄止在弘济院住宿次日清晨即进王京所与使臣礼物皆出自民间诚恐扰费先已减免今复虑仍烦百姓再行酌减定为条例正使银五百两棉二百疋布二百疋苎布六十疋豹皮十张大纸五十卷小纸一百卷水獭皮三十张青黍皮十五张花席二十张鹿皮七张顺刀二口小刀十把被褥一副靴袜各一双鞍马一匹空马一匹此外尽行停止副使、银四百两。余如正使一等人银一百两。棉四十疋。布一百疋。小纸八十卷被褥一副二等人、银六十两棉二十六疋布八十疋小纸八二卷被褥一副三等人银四十两棉二十疋布五十疋小纸六十卷被褥一副以上各款俱永为定例。　　

○己酉赐科尔沁国土谢图亲王巴达礼等缎疋有差。　　

○辛亥原任浙闽总督张存仁奏报伪宜春王朱议衍率众从江西入据汀州山寨总兵官于永绶破其寨议衍就擒命诛之。　　

○顺天府举行乡饮酒礼。　　

○癸丑。升总河中军副将杨国勋、为署都督佥事充浙江协守湖州副将。　　

○免山西太原、平阳、潞安、三府泽沁。辽三州蝗灾田亩本年额一。　　

○甲寅。上御太和殿赐喀尔喀部落扎萨克图汗下诺门汗喇嘛等宴。　　

○起原任临清总兵官鲁宗孔为署都督佥事充镇守河南南汝总兵官。　　

○赠阿禄科尔沁国贝子穆章为贝勒以其子朱尔扎干袭爵扎鲁特部落达尔汉巴图鲁塞本为贝勒。以其子桑阿尔袭爵。科尔沁国蒙和达尔汉。和硕齐为贝子以其子色棱袭爵。　　

○以科尔沁国故镇国公喇玛世希子塞。冷一等精奇尼哈番桑阿尔寨杜棱子厄林臣三等精奇尼哈番卜对山津子讷穆虎各袭职。　　

○叙从征山东及追巢□刀腾机思等功以土默特部落顾穆、吴喇忒部落杜霸、为镇国公巴林部落塞卜腾阿禄科尔沁国古木为辅国公。唐古特国达赖喇嘛遣使表献方物宴赉如例。　　

○丁巳出谭泰于狱　　

○己未革吏科给事中林起龙职以诬劾登州道杨云鹤也升陕西凤翔府知府靳彦选为本省按察使司副使榆林兵备道署江西吉安道黄鼎象为福建按察使司佥事分巡建南道。　　

○江西巡按董成学并前任巡按吴赞元坐驳谳疎忽俱革职　　

○降分巡河南道副使徐淳为山西按察使司佥事岢岚兵备道。　　

○庚申以故一等阿达哈哈番韩云子吉、拜他喇布勒哈番博罗巴图鲁子石门尼喀世汉叔之子索罗海塔侄巴图禅楚侄刘丹舒球侄宜巴汉各袭职。　　

○赠山东阵亡拖沙喇哈番阿囊阿、为拜他喇布喇哈番以其兄之孙阿岱袭职。　　

○禁官员房柱涂朱及民间屋梁贴金。　　

○辛酉定王公府第制和硕亲王绘金彩五爪龙柱施纯色红青不雕龙首殿楼门基址、高与室基等多罗郡王绘金彩四爪龙多罗贝勒、绘金彩各色花卉固山贝子、驸马镇国公辅国公绘金彩细花卉余如诸王制。　　

○癸亥定远大将军和硕肃亲王豪格率师还京遣内大臣多尔济达尔汉诺颜往迎之　　

○多罗衍禧郡王罗洛宏舆榇自军中还京命固山贝子吞齐镇国公拜尹图辅国公巩阿岱等迎之辍朝二日　　

○乙丑万寿圣节遣固山额真韩岱、祭太庙是日免朝贺。二月丙寅朔　　

○丁卯遣大学士范文程祭先师孔子　　

○命察哈尔国故固伦额驸亲王额哲弟阿布鼐袭爵　　

○以故拜他喇布勒哈番苏散侄舒书袭职　　

○增设理藩院汉院判一员秩正六品知事一员。秩正八品　　

○固山额真公户部尚书英俄尔岱卒年五十三英俄尔岱满洲人初理户部事务。太宗文皇帝擢为本部尚书旋授固山额真仍管部务娶多罗饶余郡王女授多罗额驸奉职精勤。任事敏断。人咸称之履贵不骄诚实和易部事无大小悉委任焉卒之夕摄政王闻讣夜半驰至其家恸哭漏尽而返诸王大臣往吊者无不悲悼。　　

○戊辰祭大社大稷遣兵部尚书阿哈尼堪行礼　　

○定远大将军和硕肃亲。王豪格自川省凯旋至京上御太和殿宴劳之。　　

○己巳以平定浙东福建广东遣官祭告福陵。昭陵　　

○降江西分守湖东道成大业二级以上寇攻陷贵溪弋阳雨县故也。　　

○革山东巡抚张儒秀职下刑部质讯降霸州道刘有道一级调用以票委招抚贼目马世威纵其劫掠不行稽察故也。　　

○顺天巡按罗国士奏报土贼攻陷庆云知县张必科死之贼寻遁得上□日。著严加防巢□刀毋致蔓延　　

○庚午升河东运使佟延年为河南布政使司参政分守河北道山西太原府知府朱永旺为山东按察使司副使分巡怀来道　　

○壬申遣官祭多罗衍禧郡王罗洛宏　　

○癸酉升都察院参政库尔蟾为本院承政都察院理事官巴朗为本院参政以多颇罗为都察院理事官　　

○升镶白旗二等侍卫戴齐为护军参领　　

○甲戌改太常寺牺牲所正千户为牺牲所牧副千户为牺牲所副。　　

○江南江西河南总督马国柱疏报江西总兵金声桓据南昌以叛伪称豫国公王德仁、伪称建武侯余将各称伪职用伪隆武年号攻陷郡邑劫掠船艘声言将浮江东下窥伺江南请速发大兵以图扑灭章下兵部。　　

○丙子升直隶永平府知府林起凤为山东按察使司副使分巡霸州道江南凤阳府知府史记功为河南按察使司副使分巡大名道江西九江府知府吴士奇为本省按察使司副使分守湖东道陕西延安府知府彭有义为河东都转运盐使司运使　　

○丁丑命梅勒章京罗璧往巢□刀霸州一路土寇　　

○总督山陕四川粮饷户部侍郎王来用奏报四川总兵惠应诏领三边抽调兵入蜀行次略阳众兵鼓噪被劫饷银一万八千两马三百余匹得上□日陕西督抚按各官何奏闻下部察议。　　

○戊寅遣浙江道试监察御史王应昌巡按上江浙江道试监察御史王志佐巡按江西。　　

○辛巳江南江西河南总督马国柱疏报官兵恢复无为州擒斩贼首冯洪图等并获降贼州同李敩沆得上□日李敩沆著正法。　　

○原任浙闽总督张存仁疏报官兵恢复连城顺昌将乐三县并先后擒斩伪侍郎赵士冕伪总兵黄钟灵等报闻。　　

○壬午革护军统领德尔得赫职以巢□刀逆贼贺珍时优游坐视故也。　　

○革雅木哈纳巴图鲁本身所得三等阿达哈哈番马尼本身所得拖沙喇哈番以出征时遗失部卒故也。　　

○癸未免山东济南兖州青州莱州四府属州县顺治四年水灾钱粮一年。　　

○甲申湖川总督緼绣锦疏报、官兵攻破徐家寨等贼巢擒斩逆渠邢志廉等阵获马匹器械无算报闻。　　

○乙酉。固山额真祖泽润解任仍削世职。以诬和硕英亲王倚势勒索房价故也。　　

○梅勒章京谭布妻听信本牛录下尼堪之妇魇魅给以衣服又擅将本妇之母弟奴仆、遣归镶黄旗中楚家谭布不行禁止革一拖沙喇哈番。　　

○丙戌甘肃巡按王世功奏言喇嘛同海彝纳贡入西宁城需索廪料凌辱职官横夺财物妇女嗣后入贡请额定彝目人数余众驻关外酌给口粮以安边境下所司察议二等镇国将军阿拜卒谥勤敏。　　

○丁亥浙江巡按秦世祯疏报、武义县贼何士祯等入城杀官劫印旋率兵巢□刀平之生擒贼官冯坪、谭振举二人。并获伪印旗帜报闻。　　

○拜他喇布勒哈番内坤出征四川徒步踰山越岭口出怨言有王贝勒大臣皆生不逢辰等语。讯实内坤著革职鞭一百仍罚赎锾　　

○己丑遣官祭。历代帝王　　

○庚寅初、击败流贼张献忠时护军统领哈宁噶、被贼围护军统领阿尔津苏拜、领兵往援出之阿思哈尼哈番希尔艮、实居后不往救及师还。又与阿尔津苏拜、争功不决下部讯问护军统领噶达浑车尔布俱供希尔艮在后是实于是部议希尔艮冒功妄争应论死。但军中不将希尔艮冒争情由勘实多罗贝勒尼堪应罚银三千两。固山贝子满达海应罚银二千两。护军统领鳌拜巴图鲁固山额真杜雷俱应革职罚银一百两固山额真吴赉巴特玛马喇希梅勒章京阿喇善谭布各应罚银一百两学士苏纳海应罚银五十两护军统领车尔布当往援哈宁噶时托言戴胄逗遛离阵尽革世职解护军统领任鞭一百籍没固山额真觉罗巴哈纳议政大臣索浑既不将希尔艮争功缘由勘实肃王欲以有罪杨善之弟机赛为护军统领又不劝止扶同启奏巴哈纳索浑应革职解固山及议政大臣任俱折赎固山额真富喇克塔亦扶同启奏应解固山额真任折赎奏入得上□日尼堪满达海杜雷吴赉、巴特玛、马喇希、阿喇善、谭布、俱免罪降希尔艮三等阿思哈尼哈番为三等阿达哈哈番折赎鳌拜巴图鲁停其赏赉苏纳海鞭一百折赎降车尔布拜他喇布勒哈番再一拖沙喇哈番为拖沙喇哈番赎身停其赏赉降觉罗巴哈纳三等阿达哈哈番为拜他喇布勒哈番赎身索浑赎身停其赏赉固山额真富喇克塔赎身。　　

○辛卯以固伦公主下嫁巴林部落塞卜腾上御太和殿赐宴。　　

○壬辰升山东按察使司副使关内道吕逢春为都察院右佥都御史巡抚山东提督军务降总督宣大兵部右侍郎李鉴为都察院右佥都御史巡抚宁夏赞理军务　　

○升江南宁国府知府周日宣为山东按察使司副使分巡东昌道。　　

○偏沅巡抚线缙疏报伪贵溪王朱常彪伪恢武伯向登位勾通苗贼结连张先璧等分兵二路寇沅州臣同护军统领线国安梅勒章京许尔显等合兵进巢□刀攻下永宁斩首三千余级获常彪登位及伪将二十余人俱伏法报闻　　

○吏部奏言佐贰杂职等官例由吏员充选今考定者俱经选用而悬缺尚多应令内外各衙门将办事吏员自顺治元二两年实历至今者俱确查送部照例考补得上□日允行仍谕嗣后吏员实历五年即与取考著为令。　　

○癸巳遣云南道监察御史王国楠巡按下江。　　

○甲午山东巡按金廷献奏土贼犯东平知州李芝桂战殁东兖道刘可徵击却之下所司知之。　　

○定在外武职经费提督总兵官加左右都督衔每年俸薪银七百一十九两八钱一分二厘操赏银一千一百两总兵官加左右都督衔后年俸薪银五百九十九两三钱一分二厘操赏银一千两加都督同知衔每年俸薪银五百八十五两六钱九分四厘操赏银一千两加都督佥事衔每年俸薪银五百七十一两五钱七分六厘操赏银一千两副将每年俸薪银四百二十七两四钱五分八厘操赏银四百两参将每年俸薪银二百六十七两三钱四分游击每年俸薪银二百五十五两三钱四分都司佥书每年俸薪银二百一十七两三钱四分守备每年俸薪银一百三十一两三钱九分四厘千总每年廪级银四十八两把总每年廪给银三十六两掌印都司每年俸薪银三百五十一两五钱七分六厘屯操都司每年俸薪银二百五十九两三钱四分行掌印都司每年俸薪银二百五十九两三钱四分行屯操都司每年俸薪银二百三十一两三钱四分经历每年俸薪银八十三两四钱六分断事。每年俸薪银与经历同都司学教授每年俸薪银三十一两五钱二分卫守备每年俸薪银一百二十三两三钱九分四厘卫千总每年俸薪银六十六两七钱六厘卫百总每年廪给银三十六两专城卫千总每年俸薪银八十两七钱零六厘卫经历每年俸薪银六十一两八钱九分六厘。卫学教。授每年俸薪银三十一两五钱二分运粮把总每年俸薪银一百三十一两三钱九分四厘。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十六


大清世祖体天隆运定统建极英睿钦文显武大德弘功至仁纯孝章皇帝实录卷之三十七　　

顺治五年。戊子。三月。丙申朔。　　

○丁酉。遣梅勒章京来祜统领官兵戍守济南。济席哈统领官兵戍守东昌府　　

○戊戌升顺天府府尹王一品为吏部侍郎。　　

○加陕西兴安总兵官任珍右都督以巢□刀贼胡向宸等功也。　　

○升陕西督标中军副将陈德为都督佥事、充镇守陕西汉羌总兵官　　

○降户科给事中刘鸿儒云南道监察御史张翮、各一级调用。以纠参失实故也。　　

○己亥。贝子吞齐、尚善吞齐喀、及公扎喀纳、富喇塔、努赛等、共讦告郑亲王济尔哈朗罪状。于是令郑亲王、及词内牵连诸人、齐集质讯、贝子吞齐等云。得燕京时郑王自盛京发银千两、令吞齐启摄政王、求夫役修其府第我曾谏止。及郑王至燕京、遣达尔岱。博博尔岱莽加胁我云我令尔等往启。竟。遗忘此语。何人当用官夫修房。何人不当修房耶。我因见其援比失当。故不行启闻。郑王云。发千金修房是实。并无令其索求夫役。及较量应否修房等语。况赐银修房我曾向巴特玛德尔得赫、蓝拜言、与其修暂居之房。何如修久住之房。是实。至于遣达尔岱博博尔岱莽加则忘之矣讯莽加供云。王令僧住携千金来是实不曾遣我何敢妄证。讯博博尔岱供云、我一时记不在心。日久忘矣讯达尔岱、供云、王使我同博博尔岱、莽加往传、令吞齐启奏、何人房当修、何人房不当修尔为何不启奏岂非尔等忘我之语、是实。讯巴特玛、供与达尔岱、同又讦告郑亲王、值衍禧王、饶余王、贝子和托、薨逝时。皆不令和硕福金往会丧。此非漠视所亲而不念乎。讯郑王云、和硕福金因病未往。曾别遣福金去。又讦告顾尔玛洪、罗托系有罪之人。而郑王加以宠爱、过于我等。昵罪人而疎宗族。是属何心。王云。顾尔玛洪、原在护卫之列。遇出猎时。令其穿号衣相随与之马骑、是实至罗托以时行走。不令常来。来时止令坐于护卫之后有何宠爱过人之处。吞齐等云。顾尔玛洪罗托、乃有罪之人。我等乃贝子公也。傥非宠爱、何故其房过于我等。往视公努赛之房可证。又贝子尚善云。与我之房甚不堪。曾与郑亲王言之。王遂将所余闲房与我而以我之房与其护卫至我往福建出兵后、王以伊子避痘之房无厕遂将我房院隔断为厕讯郑王云汝方房屋不堪遂将我房与汝而从前所与房院因用隔断是实又讦告郑王之子济度娶妻时吞齐贝子吞齐喀贝子尚善贝子扎喀纳公富喇塔公、努赛公等妻俱上坐王子噶布喇之妻末坐郑王怒诃责众章京护卫等尔等谄贝子公等令我子妇。末坐岂非侮我年老子幼耶我闻尔等、常在彼处往来毁诋我今后倘闻其事我必杀一二人以为戒自时厥后凡章京护卫等不但不来我等之家即在王之府门亦无一人与我等亲近者此嫩对白尔格夸代俄特惠莽加所共知也。王云并无噶布喇妻为何坐于末不坐于上之语止言将未成立之子妇为何坐于贝子公等妻之列是实至于禁其谄媚往来必杀一二人之语并无影响况凡行猎出兵时我之诸护卫伊等与马者与马与弓者与弓我并不曾禁阻讯嫩对供云未分家之子妇为何。不坐于福金之后否则令坐于贝子公等妻之列等语是实并无勿看情面往来之言讯。白尔格供云分家之子则视其夫之等级坐未分家之子则视其父之等级坐为何将我子妇坐于末尔等勿得看情面等语是实并无不许往来之言讯俄特惠供云将我未分家之子发为何令未坐曾向莽加白尔格言之又禁止贝子公等家往来之言是实讯夸代供云未分家之子妇为何令坐于末令陪福金坐尔等岂非看贝子公等情面而令坐于末乎等语是实讯莽加供云王言晚育之子妇为何令坐于末尔等常往贝子公等家每去必有赏赐今后当往来有节等语俱实富喇塔墩云我因无房向王言之因将敦对所住之房与我我住一年后、王何故将厅房拆去王云我原说将此厅房拆来盖房与富喇塔住时已将拆厅之言告之后拆取是实扎喀纳诘云我与贝勒勒克德浑出兵时王言尔心爱之物可自言之我言要鞍随令俄特惠送鞍来云尔、诸弟年幼全仗于尔王云要鞍时将鞍与他是实并无诸子年幼全仗于尔之言讯俄特惠供云与鞍是实并无别言又扎喀纳尚善富喇塔诘云去年我三人率本旗章京护卫等与王行礼时尚善在左王子噶布喇在其上扎喀纳在右王子济度勒度在其上稍偏行礼毕尚善扎喀纳富咺塔至门上坐时王令其三子至门上令本旗章京护卫等行礼扎喀纳言若令与王子行礼则当在内。今王令其子至门上盖欲诱我等行礼耳我等可同众与弟辈行礼乎尚善答言。如欲行礼、尔等可自行之我决不行拂衣而起莽加言贝子等不当去。达尔岱言尔等且留俟与王子行礼毕、再与尔等行礼尚善言。尔等免行礼我病腹胀言毕。我三人俱出王府而回众章京护卫等俱知之讯莽加供云拜年时、贝子居中三子居左公等居右行礼既出并无与王子等行礼之言至于谓公贝子尔等。到此我等即行礼不当去之言是实王云诸子在内跪于旁我不知有在外与诸子行礼之言富喇塔诘云我赴叔王宴时与傅勒赫公二人同坐坐于我后者祁他柰吴把什达尔岱也祁他柰醉而欲睡我言尔醉耶祁他柰遂摩拳相向达尔岱吴把什劝止之傅勒赫公告于英王及相会时英王谓郑王曰我闻尔之祁他柰与富喇塔相抵王默然。问祁他柰答云我醉不知问吴把什、言富喇塔曾向祁他柰云尔饮酒妄言时我甚耻之祁他柰答云我乃尔父执也尔如何教诲我尔乃晚辈我当教诲尔、并未相抵玉云英王曾言与否我忘之矣。叔王言闻祁他柰醉与富唔塔带怒相戏可戒其饮我问富喇塔祁他柰于汝前作何状伊言与我相戏耳吞齐诘云我欲娶墨尔根侍卫李国翰之女与我子使莽加问王莽加久之始云我闻王之子勒度阿格要娶若明知之而必欲往问则试问之王云曾将李国翰之女启奏以配我子我子叔也尔子侄也欲娶与我子之言是实吞齐诘云欲将仪仗房拆取盖房令我同德尔得赫启请因奉谕仪仗房且不能增修不当拆毁此房向为肃王所请。亦不曾与。乃止。云因伊等言有闲房。我启知是实。吞齐贝子诘云王之外房与其与家人住。我等非子侄乎。不当与我等住乎王云我之住房无几欲拆彼房盖于此因时候不宜修盖将一所房暂与家人居住又讦告当国忧时、图尔格索尼图赖锡翰巩阿岱鳌拜谭泰塔瞻八人、往肃王家中言欲立肃王为君。以上为太子私相计议又图赖索尼巩阿岱锡翰谭泰。鳌拜六人共立盟誓愿生死一处。肃王使何洛会杨善谓郑王云两旗大臣已定立我为君。尚须尔议。郑王云摄政王尚未知待我与众商之郑王初不肯承。既而云。使杨善哈宁噶是实。何洛会亦云郑王前言是实又讦告上迁都燕京时将原定后行之镶蓝旗令近上立营同。上前行又将原定在后之正蓝旗令在镶白旗前行肃王乃罪废庶人如何令其妻在辅政叔德豫亲王和硕英亲王之福金前行郑王先言无之既而云曾与诸大臣商议而行是实讯锡翰供云郑王议欲近上行是实讯国戚多尔济供云不知其议曾见其近上立营行走是实讯鳌拜巴图鲁、供云、王并未商议。自盛京至燕京并不知近上立营行走之语于是会议郑亲王济尔哈朗当两旗大臣谋立肃王为君以上为太子及议时乃言我意亦如此但摄政王尚未知待我与众商之擅谋大事。其罪一也。上迁都燕京时以上幼冲将原定后行之镶蓝旗近上立营又同上前行其罪一也正蓝旗原定后行反令在镶白旗前行又曲徇罪废之肃王令其妻在辅政叔德豫亲王和硕英亲王之福金前行岂非向与肃王同谋心生怜悯显令僭越乎其罪一也。郑王久无为国宣劳之处及定大业又无辅佐之功而乃援比君上谓何人房当用官夫修何人房不当修言语不伦其罪一也宠爱有罪之顾尔玛洪罗托给与美宅反优于公努赛厚薄无等其罪一也伊和硕福金托病不令会丧又往赴宴漠视所亲其罪一也郑亲王应论死莽加博博尔岱明知郑王有援比君上之言其同事之巴特玛、达尔岱已实供而犹庇护不吐莽加博博尔岱均应论死祁他柰醉后辄与公富喇塔角口应鞭一百嫩对明知郑王因王子噶布喇之妻于宴时坐于公等妻之末责让属员。其同时之白尔格俄特惠夸岱已实供而彼犹庇护不吐。应鞭一百公国赖往肃王家私相计议欲立肃王为君以上为太子罪一又与谭泰巩阿岱索尼锡翰鳌拜等共立盟誓罪一。索尼奏阿里马之事既回、锡翰巩阿岱谭泰鳌拜四人至图赖家谋执阿里马以待图赖言所谓执其手者期执其肘。执其肘者期执其身非乎因掬土而扬之云与汝将去于时索尼言尔为针我为线相依为生可也及上迁都燕京时原定镶蓝旗及郑亲王在后行而听信郑王任其在上前立营日间同上前行罪一又将正蓝旗违令在镶白旗前行又附和郑王怜悯罪废之肃王、多方徇庇。罪一。图赖应革去公爵。籍没家产鳌拜巴图鲁同谋立肃王为君。以上为太子罪一又与巩阿岱。索尼锡翰谭泰图敕等共立盟誓罪一索尼奏阿里马事既回鳌拜与锡翰巩阿岱谭泰往图赖家谋执阿里马以待闻图赖索尼悖言欺隐不奏罪一上迁都燕京时听信郑王一任镶蓝旗正蓝旗违令前行。又曲徇罪废之肃王明系与郑王同谋。而又言与郑王并未商议。自盛京至燕京并不知其近上立营行走鳌拜应论死公塔瞻公锡翰私相计议谋立肃王又互相徇庇塔瞻应革去公爵。锡翰、亦革去公爵、并革内大臣议政大臣职。籍没家产。索尼谋立肃王为君。又与图赖谭泰、巩阿岱锡翰鳌拜等相誓生死一处。及闻图赖悖言欺隐不奏又任凭原定在后之两旗违令前行又显庇罪废之肃王索尼应论死国戚多尔济、附和郑王令两旗违令前行又显庇罪废之肃王、而又言不知郑王之议国戚多尔济应革内大臣议政大臣任赎身公图尔格曾向肃王言欲立尔为君又与索尼图赖锡翰巩阿岱鳌拜谭泰塔瞻同往肃王家私相计议图尔格应革公爵并尽革所有职阿济格尼堪当上迁都燕京时郑王欲率本旗近上立营又欲将正蓝旗在镶白旗前行曾经与议欺隐不奏阿济格尼堪应罚银百两。议上。得上□日、郑王革去亲王爵降为多罗郡王罚银五千两夺巴特玛之半个牛录达尔岱原在杜尔德牛录下此全牛录及族人孙塔之半个牛录莽知之全牛录并夺出博博尔岱博博图兄弟二人并拨出隶于别旗莽加尽革所有职赎身除其觉罗籍博博尔岱革职赎身嫩对鞭一百折赎祁他柰无罪免责鳌拜巴图鲁免死赎身。公图赖免革公爵及籍没家产革其子辉塞所袭之职并夺其燕京所投汉人与因官所赏蒙古籍没杨善罗硕、家产时所得之物及幽禁肃王时嘉其言善所赏银二百两。玲珑鞍马一匹其兄弟子侄为侍卫者俱革退塔瞻从宽免革公爵。锡翰革去公爵。仍为阿思哈尼哈番并革具议政大臣赎身国戚多尔济免革职赎身。索尼、免死尽革所有职赎身黜为民徙居昭陵。夺其燕京所投汉人与因官所赏蒙古及幽禁肃王时嘉其言善所赏银二百两并玲珑鞍马一匹其兄弟子侄为侍卫者俱革退图尔格免革公爵革其子廓步梭所袭之职并夺其燕京所投汉人因官所赏蒙古阿济格尼堪坐以应得之罪　　

○修筑阳武中牟二县河口月堤　　

○庚子。复巴林部落贝子满珠习礼爵　　

○命巴林部落故贝子色冷子温春袭爵　　

○辛丑。幽系和硕肃亲王豪格先是、豪格出征四川已及二载。地方全未平定。地方官亦未有以投诚平定入奏者又击败流贼张献忠遣学士苏纳海启奏时有护军统领哈宁噶于众人会集处言曰若非护军统领阿尔津苏拜相助则我等皆失利矣希尔艮在后夺前进之阿尔津苏拜功王将其冒功事竟未议结次日阿尔津苏拜跪求议王亦未议尚书谭拜请议王又未议且将谭拜请议事云无之又欲将罪人杨善弟机赛补护军统领启奏于是诸王贝勒贝子大臣会议以肃亲王将希尔艮冒功事隐蔽。旧念未除。因杨善为伊而死欲升其弟乱念不忘奉有以罪人杨善弟机赛。为护军统领不合之上□日宥王之罪、至于三次戒饬。犹不引咎。诸王贝勒人人愤怒。如此怙恶不悛讐抗不已不可复留豪格应拟死得上□日、如此处分诚为不忍。不准行诸王内大臣复屡奏言太祖长子亦曾似此悖乱置于国法乃从众议免肃亲王死幽系之。夺其所属人员幽系后肃亲王谓阿济格尼堪苏拜云将我释放则已如不释放毋谓我系恋诸子也。我将诸子必以石掷杀之。　　

○癸卯。以投诚张国柱为都督佥事充湖广随征左路总兵官劄委总兵官郝效忠为都督佥事充湖广随征右路总兵官。　　

○甲辰喀尔喀部落俄木布额尔德尼等贡马及方物宴赉如例。　　

○命故镇国将军阿拜子恭安袭爵。　　

○命扎鲁特培落故贝勒内齐子尚嘉布镇国公马尼子毛奇塔特各袭爵。　　

○升兖州府同知杨茂魁为山东按察使司副使分理关内道。　　

○福建福宁道彭遇风□岂。以贪□禾山戊不□为按臣周世科所劾削职下抚按提问。　　

○乙巳汤古忒国达赖喇嘛厄鲁特部落顾实汗等遣使表贡方物宴赉如例。　　

○丙午。命孔兴燮袭封衍圣公。　　

○吏部奏言江南河南秦楚浙闽等处票委官员赴任迟延真伪难凭请自今以后、一概停止以杜顶替匿诈之弊从之。　　

○江南庐州道副使丁允元坐开属令贤否互异降二级调用。　　

○总督宣大山西等兵部右侍郎申朝纪卒　　

○丁未。清明节享太庙上亲诣行礼。　　

○遣官祭福陵。昭陵。　　

○戊申。降浙江巡按秦世祯一级调外用革杭严道佥事韩文镜职以审拟叛案徇庇故也　　

○己酉。以固山额真觉罗巴哈纳、为户部尚书。调户部侍郎噶达浑为吏部侍郎升户部理事官车克为本部侍郎。　　

○复以多尔济达尔汉为都察院承政承政库尔蟾仍为参政参政巴朗仍为理事官　　

○以脱尔毕喀尔喀纳为吏部理事官董卫国为礼部启心郎屠赖、为兵部理事官根特巴图鲁为工部理事官齐纳汉为都察院理事官。　　

○调正黄旗满洲固山额真何洛会、为镶白旗满洲固山额真。复以谭泰为正黄旗满洲固山额真以正白旗护军统领阿济格尼堪为本旗满洲固山额真正白旗蒙古梅勒章京明安达礼为本旗固山额真正蓝旗满洲护军参领喀尔他喇镶蓝旗满洲护军参领杜尔德正白旗满洲护军参领博尔惠镶白旗满洲护军参领苏拜俱为护军统领镶红旗满洲前锋参领拜音达为梅勒章京护军参领马秦为蒙古梅勒章京正白旗得穆图为蒙古梅勒章京镶白旗郭尔泰为蒙古梅勒章京正白旗土纳镶白穬巴郎镶红旗格宜图三等侍卫都贝护军校阿木布土三图正蓝旗沙睦海巴尔珠镶蓝旗博博尼正黄旗一等侍卫毛祁塔特二等侍卫绰尔济镶黄旗鲁锡巴图鲁俱为护军参领正红旗库塞讷镶蓝旗杜尔霸蒙古恳哲镶白旗蒙古沙里布俱管甲喇章京事镶红穬穆尔泰长史察达海镶蓝旗科尔魁俱为前锋参领。　　

○拜他喇布勒哈番兼一拖沙喇哈番杭奇霸巴图鲁拜他喇布勒哈番俄黑纳博尔博孙坐短于用兵失利。革职　　

○庚戌。赐四川凯旋王贝勒贝子公及诸。将士金银有差　　

○命固山额真谭泰为征南大将军同固山额真何洛会统领官兵讨江西反贼金声桓赐之敕曰兹以叛贼金声桓等背恩倡乱荼毒江西罪恶滔盈亟应诛巢□刀特命尔谭泰充征南大将军统兵前征凡事与何洛会等同心协谋而行毋矜已知不听人言毋恃兵强轻视逆寇仍严侦探毋致疎虞抗拒不顺者戮之。不得已而后降者杀无赦被贼迫胁大兵一到即来迎降者悉行赦宥有能杀贼擒贼归正者仍分别升赏总以安民为首务须严禁兵将申明纪律凡归顺良民不得擅取一物务体朕定乱救民至意其行问将领功罪察实纪明彝奏如系小过当即处分至于护军校拨什库以下除死罪外其余无论大小过犯俱与诸将商酌径行处分尔受兹重任宜益殚忠猷用张挞伐立奏荡平以安黎庶钦哉。　　

○辛亥。甘肃巡按许弘祚坐私馈固山贝子满达海骆驼帐房。革职。满达海坐以应得之罪。追馈物入官。　　

○甲寅。江宁巡按刘今尹坐拟罪违律降一级调外用　　

○直隶天津道陈洪谟坐庆云失守降一级调用　　

○乙卯。升通政使司副理官蔡永年为顺天府府尹　　

○浙江金衢道参议钱志驺坐江山县失守降一级调用　　

○丙辰。子故衍圣公孔允植祭葬如例　　

○戊午。反贼金声桓遣谍遗书开归总兵高第约期举兵第执其使以闻。　　

○恤梁山巢□刀贼阵亡游击张思孟如牛录章京例　　

○辛酉。升兵科都给事中郝杰为通政使司右参议鸿胪寺左少卿曾文炜为本寺卿　　

○授庶吉士张悬锡为内翰林国史院检讨　　

○升顺天巡抚耿焞为兵部右侍郎兼都察院右佥都御史总督宣大山西兼理粮饷　　

○遣四川道监察御史赵＜山耑＞巡按浙江。山东道监察御史霍达巡按福建。　　

○升兵部郎中王道成、为浙江布政使司参议分巡金衢道江南淮安府同知魏执中为浙江按察使司副使、分巡杭严道降补直隶大名道副使李惟桓为江南布政使司参议兼按察使司佥事庐州兵备道。　　

○壬戌。定优免则例在京官员、一品、免粮三十石。人三十丁。二品、粮二十四石人。二十四丁。三品、粮二十石。人二十丁。四品、粮十六石。人十六丁。五品、粮十四石。人十四丁。六品、粮十二石。人十二丁。七品、粮十石。人十丁。八品、粮八石。人八丁。九品、粮六石。人六丁。在外官员。各减一半。教官举贡监生生员各免粮二石。人二丁。杂职省祭承差、知印。吏典、各免粮一石。人一丁。以礼致仕者免十分之七。间住免一半。犯赃革职者不在优免例。如户内丁粮不及数者。止免实在之数。丁多粮少者不许以丁准粮。丁少粮多者不许以粮准丁。俱以本官自己丁粮照数优免。其分门各户疎远宗族、不得一概溷免。　　

○癸亥。定浙江经制官兵督标兵三千名。中军副将一员。兼管中营左右二营参将各一员中军守备各一员。千总和二员。把总各四员。旗鼓都司一员抚标兵二千名。中军游击一员。兼管左营右营游击一员中军守备各一员千总各二员把总各四员旗鼓守备一员提标兵三千名中军参将一员兼管中营左右二营游击各一员。中军守备各一员千总各二员把总各四员钱塘水兵二各名水左水右两营游击各一员中军守备各一员千总各二员把总各四员旗鼓都司一员湖州副将一员兵二千五百名中军都司一员兼管中营左右二营都司各一员中军守备各一员千总各二员把总各四员嘉兴副将一员兵二千五百名中军都司一员兼管中营左右二营都司各一员中军守备各一员千总各二员把总各四员安吉兵五百名守备一员千总一员把总二员定海总兵官标兵三千名中军游击一员兼管中营左右两营游击各一员中军守备各一员千总各二员把总各四员台州水兵三千名。海中海左海右三营、中营随镇驻定海。左右二营分驻台温要口游击各一员中军守备各一员千总各二员把总各四员镇标旗鼓守备一员宁波、副将一员。兵二千名。中军都司一员兼管左营右营都司一员。中军守备各一员。千总各二员把总各四员绍兴副将一员兵二千名中军都司一员兼管左营右营都司一员中军守备各一员千总各二员把总各四员台州副将一员兵二千名中军都司一员兼管左营右营都司一员中军守备各一员千总各二员把总各四员温州副将一员兵二千名中军都司一员。兼管左营右营都司一员中军守备各一员。千总各二员。把总各四员衢州总兵一员管辖金衢严处四府标兵三千名中军游击一员兼管中营左右两营游击各一员中军守备各一员千总各二员把总各四员旗鼓守备一员金华副将一员兵一千六百名中军都司一员兼管左营右营都司一员中军守备各一员千总各二员把总各四员严州副将一员兵一千六百名中军都司一员兼管左营右营都司一员中军守备各一员千总各二员把总各四员处州副将一员兵一千六百名中军都司一员兼管左营右营都司一员中军守备各一员千总各一员把总各四员分巡杭严道分巡嘉湖道分巡金衢道分巡温处道分巡绍台道宁绍巡视海道分守金衢道分守温处道分守嘉湖道分守宁绍道中军守备各一员。兵各二百名水利盐法道督粮道中军守备各一员。兵各一百名增设庐州参将一员中军守备一员。千总二员把总四员兵一千名　　

○甲子。改庶吉士常居仁为户科给事中姚文然杨栖鹗为礼科给事中。李化麟为兵科给事中补原任四川道监察御史张慎学为福建道监察御史原任四川道试监察御史张濩为湖广道试监察御史　　

○陕西巡按刘明偀奏贼渠武大定收拾余烬窥犯宁羌界游击张德俊等率兵奋击大破之擒斩千一百四十余名级获妇女马匹衣甲辎重无算下兵部知之　　

大清世祖体天隆运定统建极英睿钦文显武大德弘功至仁纯孝章皇帝实录卷之三十七




大清世祖体天隆运定统建极英睿钦文显武大德弘功至仁纯孝章皇帝实录卷之三十八　　

顺治五年戊子夏四月丙寅朔享太庙遣公韩岱行礼。　　

○赠敖汉部落贝勒索诺穆杜棱为郡王以其子马济克袭职科尔沁国镇国公东果尔为贝勒。以其子张继伦袭职。　　

○丁卯升光禄寺卿杨兴国为都察院右副都御史巡抚顺天赞理军务。　　

○戊辰。免陕西渭源金县兰州卫本年雹灾地亩额赋。　　

○己巳。以拜他喇布勒哈番蔡士英。为都察院左佥都御史。　　

○升山西平阳府知府王化隆、为山东按察使司副使、天津兵备道。　　

○庚午。升礼部副理事官马成尧、为光禄寺卿。　　

○辛未。定殡殓发引安葬例和硕亲王以上、殡于庭内。候造坟成、发引。期年安葬多罗郡王多罗贝勒殡于庭内。五月发引。七月安葬固山贝子公殡于庭内三月发引。五月安葬。会丧各官候殡毕、乃退至致祭发引俱照旧齐集。官民人等殡、一月发引三月安葬。其有愿从旧制焚化者。听之。凡发引焚葬。俱不得过所定之期。不及期者听从其便。其在发引前后致祭亦听之。　　

○是日。上率诸王贝勒公等出德胜门行猎。　　

○以达尔泰为礼部侍郎　　

○壬申。定盛京守太庙首领马法秩。视拖沙喇哈番品级。其余七马法、俱视护军校品级。　　

○浙闽总督陈锦疏报克复建宁擒斩伪郧西王朱常湖伪国师王祁伪军门总兵等报闻　　

○癸酉以重修太庙遣官行祭告礼奉神主暂安后殿　　

○侍卫廓步梭讦告其祖母及父图尔格叔遏必隆同叱辱遏必隆妻格格禁其往来于父及叔父家又太宗宾天时图尔格等与白旗诸王素有衅隙。传三牛录下护军备甲胄弓矢护其门尤属变乱。廓步梭不愿与叔遏必隆同居特行首告法司议遏必隆母子叱辱格格、又不引服、复设兵护门应俱论死籍没家产护军统领鳌拜巴图鲁公巩阿岱锡翰偏听图尔格言、擅拨兵丁守门。亦应俱论死。护军校吴禄喀鄂泰左袒其主应各鞭一百议上命免鳌拜巩阿岱、锡翰死遏必隆母子亦著免死仍下诸王贝勒大臣等会勘诸王贝勒大臣等以遏必隆犯罪重大仍应论死其母免死籍没鳌拜革职为民奏入得上□日鳌拜免革职遏必隆免死革职籍没其母子家产一半仍拨隶伊尔登牛录下夺其所属牛录人丁吴禄喀鄂泰各鞭一百谆步梭免讦告祖母父叔之罪仍留侍卫任其所夺牛录下人丁愿归何牛录听之　　

○乙亥。上还宫。　　

○丙子。赠殉难山东东平州知州李芝桂为本省布政使司参议荫一子入监读书祭葬如例　　

○丁丑。偏沅巡抚线缙奏、辰沅兵备道戴国士、伪作风狂。持刃诣臣。中怀叵测乞赐处分。得上□日戴国士著革职下。督按提讯。　　

○以故三等阿思哈尼哈番国戚俄齐尔桑子楚鲁、袭职。　　

○己卯。封科尔沁国杜尔伯特镇国公色冷为贝子以其父阿笃齐达尔汉、举国投诚功也　　

○以降授三等辅国将军宗室锡翰、仍为辅国公　　

○以吴喇忒部落故辅国公巴克霸盖弟楚重克、科尔沁国郭尔罗斯故辅国公顾穆弟桑阿尔、各袭爵。　　

○以故二等公英俄尔岱子宜图、袭爵　　

○三等精奇尼哈番齐墨克图卒。其所袭父一等阿思哈尼哈番职、令其弟广泰承袭。其本身所得拜他喇布勒哈番职、令其子萨哈纳承袭　　

○授来归察哈尔国绰尔济、扎鲁特部落台吉桑图、为拜他喇布勒哈番杜尔霸、为拖沙喇哈番。　　

○庚辰。授吴喇忒部落吴贲为镇国公以其父图门、举国投诚功也。　　

○命固山客具库鲁克达尔汉阿赖、尚书宗室吴达海等统领官兵戍守汉中。　　

○辛巳。以梅勒章京拜音达、为工部侍郎　　

○壬午。平南大将军恭顺王孔有德疏报、大军至辰州。擒伪荣王朱有桢子朱松于苗洞又生擒伪奉国将军朱运烇于兴化土司随破永宁巢擒伪贵溪王朱长标军至广西全州何腾蛟等闻风遁去贵州铜仁府广西全州、兴安县、关阳县、苗猺共三十一处、洞二百六十处、俱各归顺。擒获伪南威王朱寅卫、并子朱载功、伪长沙王朱由栉、伪辅国将军朱华等共四十一人及诸伪伯伪总兵司道官员甚众疏入。下所司察叙　　

○癸未升户科给事中刘显绩为兵科右给事中。　　

○吏部议奏招抚大学士洪承畴给广东游僧函可护身印牌负经还里为江宁守门官兵搜出福王答阮大铖书并再变纪一册其中字迹有干我朝忌讳承畴以师生之故私给印牌显属徇情应革职。得上□日尔部所议甚是。但洪承畴素受眷养。奉命江南。劳绩可嘉姑从宽宥。　　

○甲申遣福建道监察御史李若琛、巡按河南江西道监察御史刘达巡视河东盐政。　　

○丙戌。以学士额色黑、为刑部启心郎。二等侍卫胡礼、为学士。　　

○以吴班、尚机图、杨孙为户部理事官觉罗希符赫色拜他喇布勒哈番阎镇张振国卢显贵牛录章京白我志为礼部理事官护军参领丹岱为兵部理事官格尔特为刑部理事官萨穆赛为西城理事官希福为工部理事官。　　

○升镶蓝旗满洲梅勒章京蓝拜蒙古梅勒章京喇玛各为本旗固山额真梅勒章京沙尔虎达为护军统领　　

○升镶白旗蒙古甲喇章京沙礼布镶蓝旗满洲石特库屠赖蒙古洪晋正白旗蒙古甲喇章京顾鲁古各为本旗梅勒章京镶蓝旗护卫詹塔海镶白旗安泰为前锋参领正白旗多克新侍卫觉罗普尔歕。镶白旗调入正白旗原任前锋参领席白臣镶蓝旗调入正蓝旗原任护军统领杜尔德原任前锋参领敦兑、原任护军参领觉罗霍特镶蓝旗一等护卫何托图霸为护军参领镶蓝旗调入正蓝旗原任甲喇章京孙塔正白旗诺磊镶白旗绰贝、镶蓝旗恩图镶黄旗汉军蔺继友镶白旗汉军金维屏镶旗汉军朱万化、为甲喇章京　　

○命固山额真刘之源佟图赖为定南将军率左翼汉军官兵驻防宝庆固山额真墨尔根侍卫李国翰、为定西将军率右翼汉军官兵驻防汉中。　　

○以工部理事官哈尔萨、为京城总尉　　

○丁亥平西王吴三桂、自锦州移镇汉中。陛见赐宴。　　

○辛卯凤阳巡抚陈之龙奏自金逆之叛、沿海一带与舟山之寇止隔一水、故密差中军各将、稽察奸细。擒到伪总督黄毓祺、并家人袁五。搜获铜铸伪关防一颗。反诗一本供出江北窝党薛继周等。江南王觉生、钱谦益许念元等见在密咨拏缉。疏入得上□日、黄毓祺著正法其江北窝贼薛继周等、江南逆贼王觉生、钱谦益、许念元等。著马国柱严饬该管官访拏。袁五著一并究拟。　　

○改随征总兵官张天福充镇守汉羌总兵官。陈德、充左路总兵官。　　

○癸巳。升宣府抚标中军参将董昆为洮岷副将。四川提标中军副将侯大捷为陕西固原副将。　　

○江南东流县知县邓继球以盗饷迎贼、弃市。　　

○故明宗姓朱履祧、讹言倡乱被获伏诛。　　

闰四月。乙未朔。湖川总督罗绣锦奏报兴国逆贼刘大刀、与伪总督鲍瑞玉合谋为乱游击张国忠等分兵进巢□刀阵斩瑞玉擒伪副将彭守轨推官钱居清同知钱应统等十人斩之并获伪劄关防马匹器械下所司知之　　

○戊戌复多罗郡王济尔哈朗爵为和硕郑亲王　　

○命故多罗衍禧郡王罗洛宏子罗可铎袭爵。　　

○陕西总督孟乔芳奏报凉州叛犭□回结连兰州犭□回党寇巩昌遣副将赵光瑞击之游击杨相等由巩昌夹攻斩贼百余副将马宁等又冲杀七十余里杀犭□回贼三千余众悉溃下所司知之　　

○己亥授医生刘谟、刘有幸、徐崇道、杨世裙等牛录章京品级。以其随征效力故也　　

○辛丑。以致仕阿达哈哈番李明子自茂故阿达哈哈番昂阿子巴本、拜他喇布勒哈番兼一拖沙喇哈番鼐格巴图鲁子噶布位各袭职。　　

○升江南苏州府知府吴崇宗为本省按察使司副使马政道陕西河西道佥事沈加显为本省布政使司参议分守西宁道。　　

○以故拜他喇布勒哈番兼一拖沙喇哈番翁阿代子舒什兰拜他喇布勒哈番阿喇喀孙多拜各袭职　　

○以工部副理事官石图考满称职授一拖沙喇哈番　　

○壬寅。湖广提督柯永盛奏报伪总兵萧相国伪都司徐云从于蕲水纠众倡乱千总鹗效鹏等进巢□刀擒相国等并获伪关防伪历报闻。　　

○癸卯以席讷布库博尔惠罗玺苏拜沙尔虎达白尔赫俱为议政大臣。　　

○以正白旗满洲觉罗雅布兰为护军参领蒙古绰诺巴图鲁、为甲喇章京。　　

○以委署四川巡抚总兵官李国英、为都察院右副都御史、仍巡抚四川、提督军务。　　

○陕西设辽学教官一员。每科中举人二名。□山戊不□贡二名。改永平府寓学为辽学。裁教官一员。留一员。每科中举人三名。□山戊不□贡三名。以平西王吴三桂移镇陕西故也。　　

○授陕西庄浪土司祈廷谏、鲁安、为指挥使。西宁土司李天俞、为指挥同知。　　

○甲辰。裁銮仪卫官一百一十四员。　　

○丁未。谕户部。今后一切债负。每银一两、止许月息三分。不得多索。及息上增息。并不许放债与赴任之官。及外官放债与民。如违、与者取者、俱治重罪。　　

○禁止诸王府商人、及旗下官员家人、外省贸易。　　

○戊申。以礼部主事于明宝、刑部员外郎田厥茂、为广东乡试考试官。　　

○庚戌。直隶清丰县雨雹。伤禾。　　

○辛亥。升山西阳和道参议李嘉彦、为陕西按察使司副使、兼布政使司参议、分守河西道。督粮道佥事赵振业、为江南布政使司参议、兼按察使司。佥事。庐州兵备道。调江南布政使司参议、庐州道李惟桓、为山西布政使司参议、督粮道。　　

○壬子。巳刻。日生晕。青白色甲寅。以劄委总兵官柏永馥、为右都督、充镇守四川永宁总兵官。马化豹、为署都督同知。充镇守四川叙州总兵官。卢光祖、为署都督佥事、充镇守四川夔州总兵官。左勷、为署都督佥事、充镇守四川龙安总兵官。严自明、为署都督佥事、充镇守四川保宁总兵官。惠应诏、为署都督佥事、充镇守四川成都总兵官。　　

○镶红旗满洲固山额真叶臣卒。　　

○复湖广乡试旧额一百六名。　　

○陕西总督孟乔芳疏报、副将马宁、刘友元、游击张勇破犭□回贼于临洮内官营。斩获甚众报闻。　　

○乙卯。平西王吴三桂、赴汉中戍守。濒行。上御位育宫。赐宴。并赐蟒袍一袭。凉帽一顶。金黄带一围。玲珑撒袋一副。弓矢全。鞍马一匹。　　

○更定平西王吴三桂仪仗。销金红罗伞二柄。绣红罗团扇二柄。立瓜一对。卧瓜一对。骨朵一对。吾仗一对。条纛一杆。大素一杆。小旗八面。马四匹。　　

○江宁巡抚周伯达卒。　　

○戊午。复宗室顾尔玛洪辅国公爵　　

○己未。升湖广右布政使迟日益、为都察院右副都御史、巡抚本省、提督军务。　　

○以户部理事官刘忠荩考满称职。授一拖沙喇哈番。　　

○庚申。增设护漕游击一员。中军守备一员。千总二员。把总四员。兵一千名。　　

○改銮仪卫指挥佥事王樛常启侯为拜他喇布勒哈番。百户陈其忠、为拖沙喇哈番　　

○癸亥。命内翰林国史院编修法若真、吏科给事中杭齐苏、为福建乡试考试官　　

○陕西甘固司饷主事吕绍栻、受叛犭□回伪临巩道职。被获、伏诛　　

○命固山贝子吞齐为平西大将军。同固山额真宗室韩岱、统领官兵、及调外藩蒙古兵、讨陕西叛犭□回。赐之敕曰。兹以陕西边塞。犭□回贼背乱。荼毒甘凉。罪恶滔盈。亟应诛巢□刀。特命尔吞齐、充平西大将军。统兵前征。一切机宜、与韩岱等、同心协谋而行。毋谓自知。不听人言。毋谓兵强、轻视逆寇。仍严侦探、毋致疎虞。抗拒不顺者戮之不得已而后降者、杀无赦。被贼迫胁、大军一到即来迎降者、悉行赦宥。有能杀贼擒贼归正者。仍分别升赏。总以安民为首务。须严禁兵将。申明纪律。凡归顺良民不得擅取一物。务体朕定乱救民至意。其行间将领功罪。察实纪明汇奏。如系小过、当即处分。至于护军校、拨什库以下、除死罪外。其余无论大小过犯、俱与诸将商酌径行处分。尔受兹重任。宜益殚忠猷。用张挞伐。立奏荡平、以安黎庶。钦哉　　

五月。乙丑朔。夏至。祀地于方泽。遣兵部尚书阿哈尼堪行礼　　

○日食。　　

○丁卯。遣江南道监察御史宗敦一、巡按山东。福建道监察御史张慎学巡视长芦盐政。江南道监察御史王士骥、巡视两淮盐课。　　

○戊辰京师雨雹。　　

○陕西总督孟乔芳疏报、官兵大破叛犭□回于巩昌临洮、兰州等处、城邑俱复。报闻。　　

○以署总兵官徐勇为都督佥事、充镇守湖广长沙总兵官。　　

○升两淮运使夏时芳、为陕西布政使司参政、兼按察使司副使。榆林西路兵备道。江南扬州府知府王宇春、为山西按察使司副使、阳和兵备道。松江府知府林永盛、为河南按察使司副使、睢陈兵备道。湖广黄州府知府牛铨、为本省按察使司副使兼布政使司参议督粮道。　　

○辛未。陕西总督孟乔芳疏报、逆犭□回拥立伪延长王朱识＜釒穿＞煽惑人心游击张勇。击败之于马家坪识＜釒穿＞就擒命斩之。　　

○赠殉难湖广荆南道副使刘开文荆南道参议甘文奎、为光禄寺卿。郧阳知府董有声、襄阳知府杨矿、为太仆寺卿。郧阳同知刘璇、张有芳、俱为湖广按察使司副使。郧阳推官孙扬声、襄阳推官李实发、郧县知县赵丕承保康知县薛溥、竹山知县童士勤襄阳知县潘朝佑、俱为湖广按察使司佥事。各荫一子入监读书。祭葬如例。赠郧县典史。雷之缙、为江南山阳县主簿。予祭葬如例。　　

○降凤阳巡抚陈之龙二级调外用。以巡按潘朝选、劾其御寇疎防纵兵抢掠故也　　

○乙亥。升浙江管按察使事副使刘自竑、为湖广布政使司参政管右布政使事。湖广武昌府知府王羔为本省按察使司副使靖州兵备道。浙江温州府知府朱从义为本省按察使司副使、台州兵备道。河南河南府知府白本质为两淮都转运盐使司运使　　

○丁丑。遣官祭。关圣帝君　　

○辛巳。厄鲁特部落顾实汗遣使贡方物。宴赉如例　　

○壬午以正黄旗满洲前锋侍卫富喀、为前锋参领　　

○复以辅国公锡翰、为议政大臣。　　

○以梅勒章京吴汝玠刘光弼、为礼部侍郎郭朝宗、为工部侍郎户部理事官刘仲金、为兵部侍郎。刑部理事官马如龙、为本部侍郎。　　

○升正黄旗汉军甲喇章京伊哈纳、正白旗汉军郭肇基镶白旗汉军甲喇章京祖泽沛、镶红旗汉军祝世允、正蓝旗汉军甲喇章京孙有光镶蓝旗汉军甲喇章京马如龙、各为本旗梅勒章京。镶黄旗汉军赵云龙、崔世禄、正黄旗汉军周国佐、正白旗汉军拜音达里、尚好仁、镶白旗汉军巴度礼、郭文华、宣安、正红旗汉军冯文运、王国雄、镶红旗汉军陈逢泰、赵国鼎、正蓝旗汉军辉复、镶蓝旗汉军张肖周、张兆儒、为甲喇章京。正黄旗苏瓦彦、为护军参领。　　

○以拜音达里、李武、喻明简、宜巴汉、为刑部理事官。王宗善、海尔图、为兵部理事官。土贵、路有良、高国允、为工部理事官。卢崇峻、尚好仁、为礼部理事官。　　

○升江南左布政使赵福星、为都察院右副都御史。巡抚凤阳赞理军务江南按察使土国宝、为都察院右副都御史、巡抚江宁提督军务。　　

○降安徽巡抚王懩三级。调外用。以科臣魏象枢、劾其徇庇受贿也。　　

○癸未。升浙江嘉湖道参政朱延庆。为都察院右佥都御史、巡抚江西兼理军务。　　

○升陕西西安道参政王＜王晋＞。为浙江按察使司按察使。　　

○甲申江南江西河南总督马国柱疏报、官兵大破金逆。恢复九江饶州等府。报闻　　

○遣喇嘛席喇布格隆等、赍书存问达赖喇嘛。并敦请之。又遗书存问班禅胡土克图讷门汗、俾劝达赖喇嘛来京各赐以金镶玉带银茶筒等物。　　

○丙戌。陕西按察使刘允、坐贪婪革职　　

○丁亥命浙江总督移驻衢州　　

○戊子。以劄委副将王国栋、为直隶永平副将。　　

○朝鲜国王李倧遣使谢恩表贡方物。宴赉如例　　

○天津妖妇张氏、假称故明天启后。同党王礼、张天保、私制玉印令旗。谋为不轨。被获。伏诛。　　

○己丑。升陕西左布政使刘弘遇、为都察院右副都御史、巡抚安徽、协理军务。　　

○升山西宁武兵备道副使刘汉祚、为江南布政使司左布政使。江南漕运道副使夏一鹗、为本省按察使司按察使。陕西平凉府知府宗灏、为本省按察使司副使、宁夏兵备道。　　

○降补徽宁巡抚李栖凤、为浙江布政使司参议、兼按察使司佥事、分巡嘉湖道。直隶天津道副使陈洪谟、为陕西布政使司参议、兼按察使司佥事。西安兵备道。　　

○庚寅命内翰林弘文院编修陈爌。吏科给事中董笃行、为浙江乡试考试官内翰林弘文院编修胡兆龙。户科给事中常居仁、为湖广乡试考试官。吏部考功司主事李皓中书科中书舍人张文炳、为陕西乡试考试官。　　

○江南通州妖人苏成、造逆书谋为不轨被获伏诛。　　

○江宁巡按窦蔚、疏劾徽宁兵备道卢世扬私委同知孔尚达、纵盗劫狱命革职究拟。　　

○壬辰。赠殉难陕西固原游击李变龙、周存德、马应熊、魏尚忠为参将。守备赵文光董师吉、为都司。予祭如例。各录用其子弟一人。　　

○赠郧阳阵亡总兵官都督同知孙定辽、为左都督。游击李显功、行都司袁捷、为参将。署总兵官杨文富、为都督佥事。委署参将漆尚友为。副将祭葬如例各录用其子弟一人。　　

大清世祖体天隆运定统建极英睿钦文显武大德弘功至仁纯孝章皇帝实录卷之三十八



大清世祖体天隆运定统建极英睿钦文显武大德弘功至仁纯孝章皇帝实录卷之三十九　　

顺治五年戊子。六月甲午朔。免陕西西安延安平凉临洮、庆阳、汉中等府属州县。顺治四年雹灾额赋　　

○丙申。叙征山西陕西山东湖广、四川、江南、及追杀流贼功升二等精奇尼哈番席特库巴颜、墨尔根侍卫李国翰为一等精奇尼哈番二等阿思哈尼哈番苏拜为三等精奇尼哈番三等阿思哈尼哈番阿尔津为一等阿思哈尼哈番一等阿达哈哈番谭拜为三等阿思哈尼哈番。三等阿达哈哈番觉罗科尔昆、海塞、胡沙、拜他喇布勒哈番兼一把沙喇哈番阿喇善、为二等阿达哈哈番拜他喇布勒哈番兼一拖沙喇哈番觉罗雅布海阿济拜、锡喇巴雅拉、浑津拜他喇布勒哈番噶达浑为三等阿达哈哈番加一等阿达哈哈番俄莫克图巴图鲁拜他喇布勒哈番费雅思哈达素、董我乐、翁爱、马锡各一拖沙喇哈番。额楚护军胡钮、牛录章京阿济图、布达习礼、额尔济图前锋侍卫俄莫克图、纳哈布、克锡特、塞勒布、护军校瓦尔喀虎席、额尔特鄂内海达、胡护纳、各一拖沙喇哈番赠故三等精奇尼哈番准塔巴图鲁为一等精奇尼哈番二等阿达哈哈番哈宁噶为一等阿达哈哈番拖沙喇哈番马豸为拜他喇布勒哈番巴禄牛录章京戴纳莽色、骁骑校翁阿代、为拖沙喇哈番加赠故拜他喇布勒哈番巴不害巴图鲁一拖沙喇哈番赠阵亡拖沙喇哈番席特库为拜他喇布勒哈番牛录章京马如珍达尔马护军校巴杨阿顾朗阿苏喇章京达鲁堪为拖沙喇哈番加赠阵亡拜他喇布勒哈番葛霸库一拖沙喇哈番以准塔巴图鲁弟阿喇密哈宁噶子率颜马豸子博洛巴禄子山津戴纳子禅布莽色子马尔汉、翁阿代子巴尔堪席特库弟辛泰马如珍兄子惟德达尔马子葛梅、巴杨阿子杨古孙顾朗阿子穆成格、达鲁堪子尼雅汉、葛霸库子观布各袭职。　　

○以登城功、授搜塞拜他喇布勒哈番。赐号巴图鲁。　　

○以军功、赠故拖沙喇哈番步达锡理、为拜他喇布勒哈番。以其子三等阿达哈哈番博尔和兑尔袭为一等阿达哈哈番。故二等精奇尼哈番巴代弟色冷、二等阿思哈尼哈番席特库子常舒、一等阿达哈哈番、兼一拖沙喇哈番尼。满兄子穆舒浑、海塞塔布囊子多尔济、二等阿达哈哈番左中魁子应泰随赫德兄子绰克托峨赫子金特黑、三等阿达哈哈番和托兄子硕塞纳顾锡子班第尼雅汉巴图鲁子俄习礼、特济子单代噶尼巴图鲁弟阿穆虎朗刘辅弼兄子扶朝济马护伯章西霸席特库子车尔贝、拜他喇布勒哈番兼一拖沙喇哈番随兰子魏赫德、哈尔撒子俄多罗查木苏巴图鲁弟俄木齐阿尔哈弟肯齐赫、拜他喇布勒哈番讷、木齐弟班弟、塞赫兄子噶鲁、垂尔查木苏子俄尔济泰、道泰子根杜思哈布、布彦代子鲍周、孟格子朱尔马、讷木洪子齐克图、屯泰巴图鲁子温泰、觉罗土兰子胡瑚、觉罗苏兰子吴库、马尔机喇弟俄礼、祁泰子毕西赉喇思夏卜弟毕达喇纳、翟思瑚黎从弟随和托、拖沙喇哈番觉罗拐何多子拜塞、希福兄子金周克思克子哈尔基、王文奎子腾高、囊果齐子随哈达、阿尔哈从弟夏珠、哈礼子博济、巴布古津子穆护尔代、于化龙子连芳、致仕二等阿达哈哈番王家楫子宗舜、各袭职。　　

○升二等阿达哈哈番哈世屯、巴哈、为一等阿达哈哈番。　　

○以兵科左给事中郝璧、为江南布政使司参议、兼按察使司佥事、徽宁兵备道。升浙江杭嘉湖道副使史儒纲、为陕西布政使司参政、管左布政使事。河南大梁道佥事李呈祥、为湖广布政使司参议、兼按察使司佥事武昌兵备道直隶赵州知州胡以泓、为江南按察使司佥事、苏松兵备道。山西平定州知州滕冲霄、为江南按察使司佥事、漕运道山西浑源州知州金元祥、为本省按察使司佥事、宁武兵备道。　　

○辛丑。乌斯藏阐化王王舒克等、遣使顾什琐诺木必拉式、表贡方物宴赉如例　　

○壬寅。遣湖广道监察御史卢传、巡按陕西。　　

○癸卯。升河南左布政使周文叶、为都察院右副都御史巡抚甘肃赞理事务　　

○升陕西汉中府知府董应徵、为本省按察使司副使、兼布政使司参议、督粮道。河南南阳府知府辛炳翰、为本省按察使司副使、兼布政使司参议。分守大梁道浙江金华府知府张安豫为本省按察使司副使兼布政使司参议分守杭嘉湖道。兵部郎中琐青缙、为湖广按察使司佥事、分巡下湖南道。礼部郎中沈润、为浙江按察使司佥事、管分守宁绍台道参议事　　

○甲辰。陕西总督孟乔芳疏报、侍郎额塞等、大破逆犭□回于兰州斩获甚众。其党悉平。报闻　　

○庚戌。升山西按察使董天机为河南布政使司左布政使。　　

○甲寅。命内翰林秘书院编修梁清宽、傅维鳞、为江南乡试考试官。　　

○乙卯。赠殉难江南徽州府绩。溪县知县侯宪武、为本省按察使司佥事。荫一子入监读书。予祭葬如例。　　

○丙辰。夜京师地震。有声。起东北、至西南、复震。　　

○降补山东巡抚张儒秀、为山西布政使司参议、管按察使事。　　

○升陕西临洮府、知府刘国桢为本省按察使司副使、兼布政使司参议、分守关西道。　　

○壬戌。上御太和殿。受厄鲁特部落贡使土布新等朝赐宴　　

○诏援巢□刀叛犭□回蒙古军、出边各回部落。　　

○癸亥。太庙工成。奉安。神位于正殿遣辅国公巩阿岱祭告秋七月甲子朔享太庙。遣辅国公巩阿岱行礼。　　

○乙丑。谕户部、嗣后宗室觉罗内、凡有贫乏不能聊生者、不时奏闻　　

○戊辰。革怀来兵备道朱永旺职鞭五十。给本主多罗贝勒勒克德浑家为奴。以抗摄政王令不饲牛也　　

○庚午。多罗郡王博洛、坐部员往府中启事所属护卫多克新、胡图、不容进见王既知其事、不行举首。及讯问又不以实对罚银二百两。　　

○辛未。转鸿胪寺右少卿王纲肃为本寺左少卿。升左寺丞李时秀为右少卿。　　

○升山东登州道副使杨云鹤为福建布政使司参政分守漳南道。山东莱州道参议张祺为湖广按察使司副使、分巡荆南道　　

○壬申。索伦部落牛录章京阿济布等、贡貂皮宴赉如例。　　

○开封府河工成　　

○削甲喇章京刘在雍职鞭一百以诬甲喇章京韩英为叛党故也。　　

○遣陕西道监察御史石维昆、巡按甘肃。　　

○丙子。上御中和殿。赐科尔沁国达赖台吉等宴。　　

○先是额驸夸扎同伊母、将禁用巫人萨海并赛神之铃、不奉命而致公主所有精奇尼哈番塞赫夫妇、向为公主赛神、因知有巫人之事畏罪不为赛神夸扎遂逐塞赫夫妇。夸扎之母、又取牛录下房屋、与巫人居其承袭阿山职时、夸扎与其母及查塔牛录章京噶赖骁。骑校喇固善等不开送塞赫名又不与塞赫议欲令岳尔多袭职竟启之王其令巫人萨海迎公主时贝子博和托、亦欲令其治病遣八人随之至是塞赫、讦诸刑部讯实。夸扎母、巫人萨海、俱论死。夸扎、罚银千两。查塔、革一拜他喇布勒哈番。罚银百两。牛录章京噶赖、革职。解牛录任。鞭一百。骁骑校喇固善、革职。鞭一百。贝子博和托、罚以应得之罪。议上。得上□日、夸扎母、罚银三百两。夸扎、罚银一百两。查塔、罚银五十两。噶赖、革拜他喇布勒哈番。免鞭责。仍管牛录。喇固善、革骁骑校职。鞭一百贝子博和托、巫人萨海、俱免罪。　　

○归化城土默特部落古禄格等、贡驼马。宴赉如例。　　

○辅政德豫亲王多铎、以黄纱衣一袭、授平西王吴三桂子应熊。摄政王见之、诧甚。以为上赐也。诘之、知授自和硕德豫亲王。王引咎。因命诸王大臣会议。拟罢多铎辅政。仍罚银五千两。诏止罚银二千两　　

○喀尔喀部落戴青讷门汗喇嘛、塞尔济额尔德尼韦正等来朝贡。宴赉如例。　　

○命礼科给事中姚文然、兵部武选司员外郎李仲熊、为山东乡试考试官。工科给事中魏裔介、户部山西司主事方若珽、为山西乡试考试官。吏部文选司员外郎吴允谦、礼部祠祭司员外郎钟性朴、为河南乡试考试官。　　

○川湖总督罗绣锦疏报、总兵官马蛟麟、进巢□刀白溶、楠木峒等处逆贼。俘斩甚多。报闻　　

○丁丑。设六部汉尚书、都察院汉左都御史。各一员。以陈名夏。为吏部尚书谢启光、为户部尚书李若琳。为礼部尚书。刘余祐、为兵部尚书。党崇雅、为刑部尚书。金之俊、为工部尚书。徐起元、为都察院左都御史　　

○赠四川广元县殉。难劄委参。将王禹、为游击。仍录其子弟一人　　

○鄂尔多斯部落单达等、贡驼马。宴赉如例　　

○戊寅。中元节。遣官祭福陵昭陵　　

○颁给靖南将军陈泰敕印。敕曰。兹以福建叛贼作乱。罪恶滔盈。亟应诛剿。特命尔陈泰、充靖南将军。统兵前征。凡事与董阿赖、李率泰、济席哈、祖泽远等、同心协谋而行。毋谓自知。不听人言。毋谓兵强。轻视逆寇。仍严侦探。毋致疎虞。抗拒不顺者、戮之。不得已而后降者。杀无赦。贼迫胁。大兵一到。即来迎降者、悉行赦宥。有能杀贼、擒贼、归正者。仍分别升赏。总以安民为首务。须严禁兵将。申明纪律。凡归顺良民、不得擅取一物。务体朕定乱救民至意。其行间将领功罪。察实纪明汇奏。如系小过、当即处分。至于护军校、骁骑校以下、除死罪外、其余无论大小过犯、俱与诸将商酌、径行处分尔受兹重任。宜益殚忠猷。用张挞伐荡平闽地以安黔黎。钦哉。　　

○己卯。予告内翰林秘书院学士陈具庆卒。　　

○庚辰。以董学礼为右都督、充福建提督总兵官。　　

○赐满汉文武大臣缎疋有差　　

○以宗室贫乏、赐公瓦克达、白金六千两。固山贝子尚善公喀尔楚浑、各五千两公拜伊图、巩阿岱、锡翰、苏布图、扎喀纳、努赛、富喇塔、杜尔祜、穆尔祜、特尔祜、杜嫩、萨弼、顾尔玛洪、及宗室巴尔楚浑、巴思翰、胡世巴、篇古。各三千两。庄田各一所。德马护、一千两。　　

○赐诸王、贝勒、贝子、公、暨公主、和硕格格等、潞有差　　

○丁亥。上御太和殿赐鄂尔多斯部落进贡使单达等宴。　　

○谕刑部、殴杀人命、据律应抵。或偶相互殴、误伤杀死者。杖四十。赔一人。如素有讐怨、因而殴杀者、仍依本律、确招奏请定夺。永著为例　　

○戊子。喀喇车里克部落故镇国公噶尔麻子察哈岱袭爵　　

○定诸王贝勒、贝子、公、公主、和硕格格等、应用金器数目。亲王和硕福金、金鞍各限一。器皿不限。郡王、瓶一。铛二。茶筒二。酒樽二。余小器不限。贝勒。铛二。茶筒二。酒樽二。碗三。盘三。余小器不限。贝子、铛、茶筒、酒樽各一。碗二盘。二公碗盘各一。公主、铛、茶筒、酒樽、各二。余小器不限。和硕格格等铛、茶筒、酒樽、各一。碗。盘。各三。酒杯、盏不限。　　

○己丑转户部右侍郎张凤翔、为吏部左侍郎。刑部右侍郎房可壮、为本部左侍郎。工部右侍郎刘昌。为本部左侍郎。调工部左侍郎赵京仕、为户部左侍郎、总督仓场。升太常寺卿戴明说、为户部右侍郎大理寺卿孙承泽、为兵部右侍郎。大理寺卿管少卿事熊奋渭、为刑部右侍郎。太仆寺卿孙昌龄、为都察院左副都御史。　　

○以工部右侍郎管营缮司事李迎晙、为工部右侍郎。　　

○遣广西道试监察御史裴希度、巡视漕储。　　

○以原任尚宝寺卿黄熙允、为通政使司右参议。　　

○以礼科左给事中李运长、为兵科都给事中吏科给事中董笃行、为户科右给事中。杭齐苏、为刑科右给事中。刑科给事中魏象枢、为工科右给事中　　

○升山东莱州府知府徐大用、为本省按察使司副使、分守登莱道。直隶顺德府知府连登、为山东按察使司副使、分巡登莱道。　　

○庚寅。予故学士陈具庆祭一坛。　　

○陕西巡按刘明偀疏奏。韩城县民薛凤龙妻白氏、年二十六。凤龙导官兵援巢□刀土寇手刃多贼。力竭自刎。氏收葬。日夜泣墓侧。不食死。盩厔县生员何器妻任氏、生子六□山戊不□器故。氏抚孤守节。七十二年。高捷妻江氏、生子嗣昌。甫三□山戊不□、捷故。氏奉继姑、训嗣昌有成。嗣昌寻死。遗二孙。氏复教育成名。守节五十九年。南郑县民苏为梯妻傅氏、贺逆倡乱时、贼见氏、姿美欲污之。氏不从。贼持刀迫胁。氏身受七刀。骂不绝口。至死不屈。乞赐旌表章下所司。　　

○浙江巡抚萧起元疏报擒获衢州贼魁赵之超。并伪银印一颗。又招抚临安县贼渠高自生等千余人下部知之辛卯。赐阐化王王舒克等贡使琐诺木必拉式号妙胜慧智灌顶国师。锡之诰命。并敕谕舒克等。敕曰尔等遣使进表具见真诚来服之意。朕甚嘉悦方今天下一家。虽远方异域亦不殊视念尔西域从来尊崇佛教。臣事中国。已有成例其故明所与敕诰印信。若来进送。朕即改授。一如旧例不易。　　

○降两浙巡盐御史王燮三级、调用。以滥属员故也。　　

○壬辰。以故三等公哲尔贲弟苏布袭爵。一等阿达哈哈番兼一。拖沙喇哈番巴喇习礼兄达赖、拜他喇布勒哈番巴林弟格世图。尼麻图兄俄赫、拖沙喇哈番觉罗耿格德子耿习、张达礼子萨毕汉、各袭职。　　

○以故一等阿达哈哈番布颜塔布囊桑阿尔豸侄拜他喇布勒哈番吴纳海袭职。合为三等阿思哈尼哈番。　　

○赠阵亡护军校吴巴什、武官陈国材、骁骑校康武、为拖沙喇哈番。以吴巴什子阿世图、国材子其忠、康武子常保、各袭职。　　

○增设天津等七卫、东平一所、管河千总各二员。　　

○分故一等精奇尼哈番叶臣职、令其子拖沙喇哈番车尔布。袭二等精奇尼哈番。以所余之拖沙喇哈番。并车尔布之拖沙喇哈番、合为拜他喇布勒哈番。令其次子车格图袭之　　

大清世祖体天隆运定统建极英睿钦文显武大德弘功至仁纯孝章皇帝实录卷之三十九

大清世祖体天隆运定统建极英睿钦文显武大德弘功至仁纯孝章皇帝实录卷之四十　　

顺治五年。戊子。八月。癸巳朔。遣贵州道监察御史曹叶卜。巡按顺天湖广道监察御史张濩、巡按淮扬。　　

○增设汉中饷司一员　　

○南赣巡抚刘武元奏报、江西逆贼金声桓、王得仁等、拥众二十余万。直犯赣界。围城三月。官兵誓死决战。杀贼万余遗孽望风奔窜重围顿解。报闻　　

○甲午。以管理江南芦课拖沙喇哈番马登科、为山东按察使司佥事、怀来道。　　

○天津巡抚李犹龙奏报、土寇常元辅、妄称威武王。谋犯津东。总兵官苏屏翰、统兵往巢□刀。元辅就擒。逆寇尽歼。下所司知之。　　

○乙未。喀尔喀部落土谢图汗、硕雷汗等谢侵夺巴林部落罪。贡马千匹。驼百只。　　

○升宣府参将姜文惠、为山海营副将劄委副将张文富、为镇江副将。　　

○丙申。命内翰林秘书院编修李呈祥、国史院编修黄志遴、为顺天乡试考试官。　　

○丁酉。遣大学士刚林。祭先师孔子。　　

○戊戌。祭大社大稷。遣兵部尚书阿哈尼堪行礼　　

○己亥。保定巡抚于清廉疏报、东明土贼、伪称天正年号、纠众数十万、围困县城总兵官鲁国男、会同满兵、并力巢□刀杀。贼众溃散。畿南宁谧。疏下所司。　　

○浙闽总督陈锦疏报、海逆郑彩等连＜舟宗＞千余盘踞长乐、连江等县总统部臣陈泰、李率泰等分兵夹击尽驱出海长连二县次第恢复又统前师直入兴化生擒贼渠伪总督顾世臣等十一人斩之兴郡荡平、报闻　　

○辛丑太宗文皇帝忌辰遣官祭昭陵　　

○壬寅。授投诚唐通、左梦庚、郑芝龙、董学礼、许定国、子尔安为一等精奇尼哈番刘良佐、为二等。精奇尼哈番。刘泽清、李本深为三等精奇尼哈番张天福、刘进忠、刘忠为一等阿思哈尼哈番、张国柱为二等。阿思哈尼哈番。张大元、赵之龙、李朝云、韩文、郑家栋、刘麟图、许得功、为三等阿思哈尼哈番周可德、为一等阿达哈哈番。徐育贤、刘泽洪、为二等阿达哈哈番。郭祚永、邓文尧、朱国弼、黄九鼎、张国才、邹存义、李祖述、李世宏、张拱日、徐九爵、柳祚昌、刘允极、孙维城、徐九成、李虎、陈泰极、毕科、张秀、庄世坤、韩孟志、常登、马士秀于得水王美马选、唐钰、蒋秉忠、罗岱、郝效忠、贾三省、陈秀、郭熺、韩雄、韩英、陈尚智、石国玺、南一魁、为三等阿达哈哈番王凤翔郭有才徐恩盛、崔大成、郑启君、王尊、张应魁、刘君荣、牛应元、张云、张天福、吴雷、高云龙、秦正邦、张国安、赵定邦、施有功、王登名、阎镇、雷起龙、萧正选、董延福、陈守礼、陈有福、郑育民、范希朝、郑一国、张文养、武继文、叶时荣、张正国、高凤翔、宋得名、李世祚李化成、周得功、何友、徐有才、傅天祥、李守福、曾大明、尚弘业、陆显贵、高进忠、王应时、王国政、陈奇功、陈节孝、李铎、王一龙、陈廷启、王友臣、韩定国、杨国用、张冲霄、张弘义、李洪成、张应诏、张拱选、张勋、黄元启、姜云凤、席应俊、张奎、徐有德、孟良贵梁可大、孙成良、高仲举、王廷选、李有声、于国柱、万养忠、谢进表、施茂安、邓希玉、刘定邦、王成功、张永昌、张彦良、王应举、安文新、王大才、李天弼、蒲才、常逢春、杜忠谢成功杨华、陈耀武李成国张荣李应春张起龙刘启恩党守权孟希舜、王万、张任先夏成官范希周、郝庆、武自成、为天祥胡雄、曹起凤、王进忠、周贵、张天宇、刘士心、齐赞元、宋纪、蔡忠、窦国宁、董永才、左光先、白广恩、牛成虎、朱龙、曹有义、蒋麟、张邦宁、陈文廉、李发、黄龙、张忠、张成福、徐彪、王可臣、蒋登雷、刘大受子守贞、马登黉子九贵、为拜他喇布勒哈番。吕献忠、王良策、杨文龙、杜忠良、张本治、李芳、张仲斗、席全胜、何耀龙、赵静龙、康成奉、杨玉芳、叶虎、张奉学、陈天受、胡能、崔应秀、马国梁、李龙、余继魁、方彦功、胡守仁、李光先、吴天位、康尔宁、李杰、吴贵、李玉、李养凤、张进忠、康成功、傅进忠、邢正、景万通、陈进禄、杨武、李得功、荀官、王承用、柯名望、常明伦、于林龙、吴国友、杨魁、达自瑞、袁九龙、张豹、白应时、边希望、郝攀桂、乔国万、王应举、赵受姚忠孝刘国辅、丁志高、王兴、郝有才、刘成功、鲁宗儒、康得才、李禄、张祯、徐有功、石福、田永科、于振国、朱守贵、常国安、戚成虎、崔国泰、杜有才、潘泽民、姚仲礼、张斯璞、夏世福、陈国卿、刘光祚、陈有为、董魁吾、何成、郭光斗、王彪、熊起凤、冯天保、刘栋、刘惟基、花虎于大鹏、解朝白云鹤、万九洲、张乾、刘珍、尹国诏、庞守廉、关卜寿、张凤羽、胡廷聘、刘调元、苗时化、张九儒、孔永吉、孟国良、杨国镛、龙略、徐弘业、徐得麟、李应魁、王茂才、为拖沙喇哈番　　

○癸卯太祖武皇帝忌辰遣官祭福陵　　

○甲辰。解浙江绍兴总兵官吴学礼任以其防御不严致海寇突犯余姚故也　　

○乙巳。命和硕英亲王阿济格、同多罗承泽郡王硕塞、多罗贝勒尼堪、贝子尚善公岳乐等、统领官兵、巢□刀天津土寇。　　

○调礼部右侍郎高尔俨为吏部右侍郎升内翰林国史院学士胡世安为礼部左侍郎内翰林秘书院侍读学士陈之遴、为礼部右侍郎俱兼原衔。　　

○命房山县知县祭金帝陵。　　

○升山西河东道参政王显祚、为陕西按察使司按察。管右布政使事。陕西庆阳府知府李日芳、为本省按察使司副使分巡西宁道。湖广下江防道佥事范鸣珂为陕西布政使司参议、西宁道上湖南道佥事李懋祖、为陕西布政使司参议、兼按察使司佥事、临巩兵备道陕西关内道佥事冯士标、为本省布政使司参议、兼按察使司佥事、庄浪兵备道。　　

○丁未。论兵部、今各处土贼、偷制器械。私买马匹、毒害良民。作为叛乱。朕思土贼之起、不过凶愚数人、迫胁村民。遂致遗祸不小。今特为禁约、除任事。文武官员、及战士外、若闲散官、富民之家、概不许畜养马匹。亦不许收藏铳、炮、甲、胄、枪、刀、弓、矢、器械。各该地方官察出。估值给价。马匹与军士骑操甲、胄、枪、刀、弓、矢、器械、可用者收贮。不可用者尽行销毁。邻佑十家长、俱具甘结于该管官。汇造清册。送该督抚衙门、转送兵部有不遵禁谕、隐匿兵器者、是怀叛逆作贼之心、若经摉获或被首告、本人处斩。家产妻孥入官。邻佑十家。长杖流。出首者、赏给犯人家产三分之一。赏例止限百两。如挟仇诬陷、即以前罪反坐。若邻佑十家长出首、罪止本犯、骡驴任民间畜养。若习武生童、及武乡试、止许马一骑。弓一张。披子箭九枝。勿用梅针箭。若马匹、弓、矢、私借与人、事发者其罪维均。地方官详察姓名。及马毛齿、弓箭数目、造册、送该督抚衙门存案。凡各地方督抚、道、府、州、县等官、严限查收。著兵部量各直省道里远近。限定日期、速行传知。　　

○戊申。四川龙安总兵官左勷卒。　　

○己酉。以吏部侍郎王一品、为兵部左侍郎、兼都察院右副都御史、巡抚凤阳、赞理军务。　　

○庚戌。遣官祭历代帝王。　　

○加湖广辰常总兵官马蛟麟右都督以克辰州功也。　　

○偏沅巡抚线缙、疏劾前抚臣高斗光、向带劣弁宋奇英魏思德等擅用催饷旗号遍诈商民又代贼至汉口、侦探我军消息叛情显露今已密擒请乞严加究治。疏入得上□日。高斗光著革职督抚按究拟具奏。　　

○辛亥。谕户部等衙门京城汉官、汉民、原与满洲共处近闻争端日起劫杀抢夺而满汉人等彼此推诿竟无已时似此何日清宁此实参居杂处之所致。也朕反覆思维。迁移虽劳一时。然满汉各安、不相扰害实为永便除八旗投充汉人不令迁移外凡汉官及商民人等尽徙南城居住其原房或拆去另盖或贸卖取价各从其便朕重念迁徙累民。著户工二部、详察房屋间数。每间给银四两此银不可发与该管官员人等给散。令各亲身赴户部衙门、当堂领取。务使迁徙之人、得蒙实惠。六部、都察院、翰林院、顺天府、及大小各衙门、书办吏役人等若系看守仓库原住衙门内者、勿动、另住者尽行搬移。寺院庙宇中居住僧道。勿动、寺庙外居住者尽行搬移。若俗人焚香往来、日间不禁不许留宿过夜。如有违犯。其该寺庙僧道、量事轻重问罪著礼部详细稽察。凡应迁移之人。先给赏银。听其择便。定限来□山戊不□□山戊不□终搬尽。著该部传谕通知。　　

○以学士吴达礼。为工部启心郎。三等侍卫马迩都为内国史院学士。孟格图为礼部理事官。觉罗撒赛。为兵部理事官。都赖、异多浑巴图鲁、孙塔、为刑部理事官。　　

○以镇国公喀尔楚浑、为镶红旗满洲固山额。真正蓝旗满洲护军校撒齐库、镶红旗满洲胡拜、为护军参领。镶黄旗满洲觉罗额尔德、正黄旗汉军海萨正红旗汉军吴国柄、正蓝旗汉军李显贵、为甲喇章京。　　

○以故一等精奇尼哈番德参济王子噶尔玛、一等阿达哈哈番觉罗布尔机子查尔都拖沙喇哈番吉赛子吴伯赫、胡敏侄岳甘。恩克子龚根罗多里子吴玺、都达海侄噶达洪、各袭职。　　

○以拜他喇布勒哈番尼堪袭其故叔之子绰尔济之二等阿达哈哈番。为一等阿达哈哈番兼一拖沙喇哈番。　　

○升二等阿达哈哈番臧国祚为一等阿达哈哈番。授钟内、为拜他喇布勒哈番。以修昭陵功也。　　

○壬子。谕礼部。方今天下一家满汉官民皆朕臣子欲其各相亲睦。莫若使之缔结婚姻。自后满汉官民有欲联姻好者、听之。　　

○癸丑。升通政使司左通政梁云构。为大理寺卿。太常寺少卿冯杰、为本寺卿。顺天府府丞赵继鼎、为太仆寺。卿大理寺寺丞卫周允。为本寺少卿。　　

○补降级国子监祭酒薛所蕴、为太仆寺寺丞。　　

○乙卯以都察院左副都御史夏玉、为兵部左侍郎、兼都察院右副都御史、巡抚天津提督军务。浙江督粮道参议张学圣、为都察院右佥都御史巡抚。福建、提督军务。　　

○改各省都司印文曰某省都司之印某省行都司之印。去都指挥使名色。　　

○丙辰。喀尔喀部落硕雷汗、遣使贡貂皮马匹。宴赉如例。　　

○戊午。升浙江水利道参议杨千古为山西按察使司副使、兼布政使司参议分守河东道江南淮徐道参议张兆罴、为湖广按察使司副使、郴桂兵备道。浙江金衢道佥事周汉杰为湖广布政使司参议、下江防道直隶密云道佥事衣惟孝、为山西布政使司参议兼按察使司佥事河间兵备道降补河间道副使秦嘉兆、为陕西布政使司参议兼按察使司佥事、分巡关内道。　　

○升协守倒马三关副将申鼎鉴、为都督佥事、充湖广常德副将。　　

○定诸王及官民婚姻聘礼。凡娶亲王女、聘用玲珑鞍马七匹。甲胄七副。亲王、及未分家之子、娶大臣女、聘用玲珑鞍马二匹。金二十两。银一千两。赐女父蟒朝衣、帽、带、靴各一。母蟒衣、裙、褂、各一。并金坠。娶郡王女、聘用玲珑鞍马五匹。甲胄五副。郡王、及未分家之子、娶大臣女。聘用玲珑鞍马一匹。皮鞍马一匹。金十两。银七百两。赐女父蟒朝衣、帽带、靴各一母缎。衣、裙、褂各一。并金坠。娶贝勒女聘用玲珑鞍马四匹。甲胄四副。贝勒及未。分家之子、娶大臣女、聘用玲珑鞍马一匹。空马一匹。金五两。银五百两赐女父母衣数与郡王同娶贝子女聘用玲珑鞍马三匹。甲胄。三副。贝子及未分家之子、娶大臣女、聘用玲珑鞍马一匹银四百两、赐女父补缎朝衣帽带靴各一母缎衣、裙、褂各一。并金坠。娶镇国公、辅国公女、聘用玲珑鞍马二匹。甲胄二副。镇国公、辅国公、及未分家之子、娶大臣女、聘用皮鞍马一匹。银三百两。给女父母衣数、与贝子同。异姓公、及未公家之子娶妇聘用缎衣五袭。缎被褥各三床。金簪三枝金项圈一圆。并金坠一品官、及未分家之子娶妇、聘用缎衣四袭。缎被褥各三床。二品官、及未分家之子娶妇、聘用缎衣三袭。缎被褥各二床。余与异姓公同。三品官、及未分家之子娶妇、聘用缎衣三袭。缎被褥各二床。金簪二枝。金项圈一圆。并金坠四品以下及有顶带官员以上、并未分家之子娶妇、聘用缎衣二袭。缎被褥各一床。金项圈一圆。并金坠。庶民娶妇、聘用衣一袭。被褥各一床。并金坠。　　

○庚申。谕户部、朕欲满汉官民、共相辑睦、令其互结婚姻。前已有上□日。嗣后凡满洲官员之女、欲与汉人为婚者。先须呈明尔部。查其应具奏者即与具奏。应自理者、即行自理。其无职之等之女、部册有名者、令各牛录章京报部方嫁。无名者、听各牛录章京自行遣嫁至汉官之女、欲与满洲为婚者、亦行报部。无职者、听其自便不必报部。其满洲官民、娶汉人之女、实系为妻者。方准其娶。　　

○辛酉。上御太和殿。受苏尼特部落腾机特等朝赐宴　　

○天津巡抚李犹龙户部侍郎王公弼、坐假招抚为名、赴贼营会饮俱革职为民。章京卓内巴图鲁、理事官柯魁、坐将脱逃罪犯、妄奏被贼杀死、俱削拜他喇布勒番、仍削卓内巴图鲁之号九月壬戌朔喀尔喀部落迈达理胡土克图等贡马宴赉如例　　

○江西巡抚王志佐疏报、伪巡吴江、伪兵部尚书余应桂等久聚南康湖口党恶助逆。遣游击李文玉、进巢□刀江等就擒命斩之　　

○癸亥。升都察院左佥都御史蔡士英、为左副都御史以甲喇章京吴国柄为左佥都御史。　　

○遣陕西道监察御史金元祯巡按苏松　　

○通政使司右通政王志举、志举坐违例求升革职为民　　

○遣山西道监察御史佟凤彩、巡视茶马。　　

○甲子命和硕英亲王阿济格、率官兵、往巢□刀曹县土寇　　

○丙寅。谕兵部投充满洲新人、所有马匹兵器、令各主察收如投充汉人中。有铁匠、弓箭匠、不许私造兵器。卖与汉人。违者治罪。　　

○上御太和殿。受扎鲁特部落贝勒桑阿尔等朝赐宴。　　

○己巳。封多罗贝勒勒克德浑、为多罗顺承郡王博洛、为多罗端重郡王。　　

○庚午。谕内三院、今纂修明史、缺天启四年、七年实录及崇祯元年以后事迹。著在内六部、都察院等衙门在外督抚镇按、及都市按三司等衙门、将所缺年分内一应上下文移有关政事者、作速开送礼部。汇送内院。以备纂修　　

○壬申。命和硕郑亲王济尔哈朗、为定远大将军。统兵讨湖广逆贼李锦。赐之敕曰。兹命尔充定远大将军。统领大兵、前往湖广地方、征巢□刀李锦等贼。凡事与诸将同心协谋而行。毋谓自知、不听人言。毋谓兵强、轻视逆寇。宜严侦探、毋致疎虞。抗拒不顺者。戮之。不得已而后降者、杀无赦。其从前被贼。迫胁、大兵一到、即来迎降者、悉行赦宥。有能杀贼、擒贼、归正者、仍分别。升赏总以安民为首务。须严禁兵将。申明纪律。凡归顺良民。不得擅取一物。务体朕定乱救民至意。其行间将领功绩死罪。察实纪明汇奏。诸将如有应得之罪、及甲喇章京以下、无论大小过犯、俱与诸将商酌、径行处分。尔受兹重任。宜益殚忠猷。用张挞代。立奏荡平。以安黎庶。钦哉。　　

○癸酉。上出猎。　　

○赏苏尼特部落腾机特等缎疋等物。　　

○甲戌。固山贝子吞齐喀、坐讦告郑亲王后。复私馈以鹰马降为镇国公。仍夺所属一牛录。罚银二千两。　　

○丁丑。上还宫。　　

○封多罗贝勒尼堪、为多罗敬谨郡王。　　

○转户部右侍郎戴明说、为本部左侍郎。升大理寺卿梁云构、为户部右侍郎。　　

○以苏尼特部落故郡王腾机思弟腾机特、袭封。　　

○戊寅。增设浙江杭州城守副将一员兵二千名移衢州总兵于金华。从督臣陈锦请也。　　

○己卯。解镶蓝旗蓝拜固山额真任为梅勒章京。以固山贝子吞齐、为固山额真。正红旗前锋侍卫塞勒布、为前锋参领。　　

○添设八旗闲散章京满洲、每旗七员。蒙古、每旗三员。秩五品。　　

○以镶蓝旗汉军海尔图、为甲喇章京。　　

○以柳玉琳、为刑部理事官。　　

○以故三等阿达哈哈番海山叔外锡、拜他喇布勒哈番、兼一拖沙喇哈番哈尔撒子穆察哈、拜他喇布勒哈番、巴图子噶达洪、各袭职。　　

○庚辰。升太常寺少卿孟明辅、为通政使司左通政。通政使司左参议段国璋、为右通政　　

○补顺天府府丞张若麟、为原官　　

○升山东右布政使苏弘祖、为陕西布政使司左布政使。山西屯牧道副使张国士、为山东布政使司右参政、兼按察使司副使、兖西兵备道。陕西固原道副使吴一元、为浙江布政使司参政、兼按察使司佥事、分巡温处道。江南江宁道参议张天机、为浙江按察使司副使、兼布政使司参议、督粮道。湖广荆西道参议石凤台、为陕西按察使司副使、兼布政使司参议、分守关西道。山西大同左卫道参议李起龙、为陕西按察使司副使、洮岷兵备道。陕西榆林道参议、李申北、为山东按察使司副使、沂州道。山西口北道参议朱国诏、为江南按察使司副使、淮徐兵备道。陕西河西道参议耿应衡为浙江按察使司副使、分巡绍台兵备道。直隶易州道佥事李允昌为河南布政使司参议、兼按察使司佥事、密云兵备道。江南江宁道佥事何平、为福建布政使司参议督粮道山西冀宁道佥事王镛、为浙江布政使司参议、分守金衢道补原任湖广武昌道参议郝絅、为浙江布政使司参议、屯田水利道。　　

○辛巳。上御太和殿受喀尔喀部落扎萨克图汗下贡使额尔德尼囊素等朝赐宴。　　

○是夜、有流星大如碗。赤色有光、起自中天。西北行至近浊声如雷　　

○丙戌。升陕西潼关道参政卢震阳、为山东布政使司右布政使江南太平府知府钟鼎为本省按察察使司副使、分巡江宁道江宁府知府林天擎、为本省按察使司副使、兼布政使司参议、分守江宁道。陕西西安府知府王希舜、为本省按察使司副使、分巡河西道。山西潞安府知府田起龙。为本省按察使司副使、兼布政使司参议、分守冀宁道大同府知府孔思周、为陕西按察。使司副使、固原兵备道。河南开封府知府周荃、为湖广按察使司副使、兼布政使司参议、分守荆西道。直隶保定府知府张羽伟、为山西按察使司副使、易州道。山西汾州府知府王化淳为本省按察使司副使、分巡口北道。礼部郎中徐一范为山西按察使司佥事、大同左卫道兵部郎中孙士宁、为陕西按察使司佥事榆林兵备道。工部员外郎杨天祥、为河间长芦都转运盐使司运使。降补山东浙州道参议祝思信、为山西按察使司佥事、蔚州屯牧道。　　

○增设浙江水师三千名　　

○戊子。孝慈武皇后忌辰。遣官祭福陵。　　

○固山贝子博和托薨谥温良。　　

○辅国公杜伦卒。谥怀愍　　

○己丑。平南大将军恭顺王孔有德等、班师还冬十月壬辰朔享太庙遣镇国公拜尹图行礼　　

○颁顺治六年时宪书　　

○癸巳。升户部左给事中袁懋功、为刑科都给事中刑科左给事中朱之弼为工科都给事中。转吏科右给事中高桂、礼科右给事中杨璜、兵科右给事中刘显绩、俱为本科左给事中。　　

○革湖广分守下湖南道夏扬名职。下抚按鞫问。以宝庆失守故也。　　

○升河南。汝宁府知府吴守进、为陕西按察使司副使、潼关道。　　

○乙未。升劄委副将刘应志、为倒马三关副将。紫荆关参将陈一贯、为浙江绍兴副将陕抚标中军游击胡来觐、为浙江温州副将。　　

○陕西按察使郑清。坐承问犯官不依律问罪。降一级、调用。　　

○丁酉。定远大将军和硕郑亲王济尔哈朗疏报、大兵恢复曹县。斩获无算。生擒贼首。李名让、张学允等。讯其作乱之由、皆云刘泽清。曾致书、李化鲸、鼓惑贼众倡谋举事。许以内应。将化鲸等、一并解京。事下所司。　　

○戊戌以正黄旗汉军精奇尼哈番左梦庚、正红旗汉军梅勒章京王国光、各为本旗固山额真。　　

○升吏部理事官周国佐、为本部侍郎卢登科、为工部侍郎。　　

○命梅勒章京郭朝宗、驻防汉中。　　

○以法坦、为京城总御。　　

○添设看守外城七门汉军章京。　　

○设驻防沧州城守尉一员防御三员骁骑校四员济宁州城守尉一员。防御三员。骁骑校四员。淮安府城守尉一员。防御七员。骁骑校八员。济南府在守尉一员。防御三员。骁骑校四员。临清州城守尉一员。防御三员。骁骑校四员大名府城守尉一员防御三员。骁骑校四员。河间府城守尉一员防御三员。骁骑校四员。　　

○己亥遣贵州道监察御史金志远巡按宣大。江南道监察御史潘朝选巡按广东　　

○上御太和殿赐平南大将军恭顺王孔有德等宴。　　

○壬寅和硕礼亲王代善薨。年六十六王。太祖牙皇帝第二子也　　

○甲辰。赐恭顺王孔有德、智顺王尚可喜、怀顺王耿仲明、貂蟒袍各一袭。鞍马各一匹。空马各一匹。　　

○遣官祭和硕礼亲王。　　

○偏沅巡抚线□糸一吅一日□疏报、定南将军固山额真佟图赖、恢复宝庆。下所司议叙。　　

○定赐诸王以下修造园茔银两例。亲王、五千两。郡王、三千两。贝勒、二千两。贝子、一千两。公、五百两。和硕礼亲王、与众不同。特恩赐银一万两。　　

○己酉。封喀喇沁部落色冷塔布囊科尔沁国郭尔罗斯奔霸、为镇国公。以其率所降。复于锦州等处、屡立战功故也。　　

○辛亥。宣府赤城兵叛。命护军统领阿尔津等、率兵讨之　　

○癸丑。赏湖广凯旋恭顺王孔有德、智顺王尚可喜、怀顺王耿仲明、金各二百两。银各五千两。续顺公沉志祥金百两银二千两。固山额真金砺、金二十两。银四百两。梅勒章京卓罗。金十两。银三百两。蓝拜、屯泰、金各十两。银各二百五十两。阿思哈尼哈番等官、金各五两。银各一百五十两。阿达哈哈。番等官、银各一百五十两。拜他喇布勒哈番兼一拖沙喇哈番、及拜他喇布勒哈番牛录章京、拖沙喇哈番。间散章京等官银各七十两。署章京事骁骑校、拨什库银各四十两三王、续顺公下阿思哈尼哈番等官、金各八两银各八十两。阿达哈哈番等官、银各八十两拜他喇布勒哈番等官、银各三十两。　　

○厄鲁特培落锡勒图绰尔济等、遣使贡马宴赉如例。　　

○甲寅。赐恭顺王孔有德、智顺王尚可喜、怀顺王耿仲明、黑狐帽各一顶玲珑鞍马各一匹彩缎各五十疋　　

○以故三等精奇尼哈番多尔济弟绰尔济、一等阿达哈哈番吴守进子国柄、三等阿达哈哈番张绍贞子天源拜他喇布勒哈番左光先子绪、拖沙喇哈番觉罗骆槎侄布喀讷尔德侄桑阿礼、蒋一奎弟一鹏、喇萨礼子白寿李应科弟应魁觉罗恭格德弟庄特、各袭职。　　

○宴朝鲜国进鹰使臣隋达礼等于礼部　　

○乙卯。镇守盛京协领穆克屯、坐剌伤昂邦章京叶克书梅勒章京纳睦、协领吴尔董阿、弃市　　

○丙辰。升陕西靖远道参政黄纪为本省按察使司按察使。　　

○投行取陕西宜川县知县陈扆铭为吏科给事中陕西延安府推官杜笃祜、为户科给事中江南清河县知县李用质、为兵科给事中直隶宁津县知县陈调元、为刑科给事中山西临县知县陈显忠、为广西道试监察御史河南汝阳县知县杨义为江南道试监察御史直隶真定府推官王应元为河南道试监察御史中书科中书舍人上官鉝为山东道试监察御史江南泰兴县知县陈棐为山西道试监察御史河南原武县知县张瑃为陕西道试监察御史　　

○刘泽清勾连曹县叛贼。谋为不轨、事觉泽清并弟侄。及贼渠李洪基李化鲸、皆伏诛　　

○丁巳。遣官祭和硕礼亲王　　

○戊午。山东按察使司按察使武延祚、以病致仕　　

○革福建驿传道佥事董振秀职提问。以按臣霍达劾其贪婪不职也。　　

○庚申。上御太和殿受厄鲁特部落贡使布哈山□一吅一日□等朝。赐宴于午门外。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十



大清世祖体天隆运定统建极英睿钦文显武大德弘功至仁纯孝章皇帝实录卷之四十一　　

顺治五年。戊子。十一月辛酉朔　　

○壬戌。升光禄寺少卿王邦柱、为太常寺少卿　　

○癸亥。固山贝子苏布图、随征湖广、薨于军、谥悼愍。　　

○甲子。谕吏部等衙门。督抚总兵受封疆重寄。惟久任乃能成功。不得以细故轻更。致误地方至道府州县、一应满汉官员、必三年考满、方许升迁。名州县城池、偶有失事本管知府、原为兵马责任、若概从降调、去留不常、益误地方。不系同城者、不必议罪。其该道不系同城、亦止住俸催巢□刀。视贼之巢□刀灭迟速、听督、抚按、特疏分别。以定开复降罚。教官原无地方责任、不得同州县官议罪。　　

○以刚阿泰为都督佥事、充镇守九江总兵官。鲁宗孔、为署都督佥事、充镇守通州总兵官。　　

○江南江西河南总督马国柱奏报、广贼李成栋、妄称惠国公。始踞南雄。继而勾连峝蛮土寇、号称百万直犯赣城。抚臣刘武元、总兵官胡有升等、大破之。成栋单骑走斩首万余级。俘获无算得上□日褒奖、从优叙赉。　　

○乙丑。以奉太祖配天。四祖入庙。遣官祭告天地。太庙。社稷。祭圜丘文曰。维顺治五年。戊子。十一月辛酉朔。越五日乙丑。嗣天子臣敢昭告于皇天上帝曰。升中大典。礼重配天。世德延休。情殷尊祖。恭于顺治五年十一月朔八日冬至祀天于南郊。奉太祖武皇帝配。谨溯推源本。追崇太祖以上四世。高祖泽王、为肇祖原皇帝。高祖妣、为原皇后。曾祖庆王、为兴祖直皇帝。曾祖妣为直皇后。祖昌王、为景祖翼皇帝。祖妣、为翼皇后。考福王、为显祖宣皇帝妣、为宣皇后。聿成大典。敷布多方备此明禋。预申虔告方泽、太庙、社稷、文同。　　

○丙寅。陕西巡抚黄尔性奏报逆贼贺珍等、谋欲渡江截漕。兴安总兵官任珍、率兵击走之。生擒贼渠李应全等斩获无算。下所司察叙。　　

○戊辰。冬至祀天于。圜丘。奉太祖武皇帝配享。文曰。维顺治五年。□山戊不□次戊子。十一月。辛酉朔。越八日。戊辰嗣天子臣敢昭告于皇天上帝曰。今央长至阳气初复。谨遵典礼。率群臣、虔奉玉帛、牺牲、粢盛庶品敬荐皇天上帝。恭奉太祖承天广运圣德神功肇纪立极仁孝武皇帝配。惟歆享之　　

○追尊四祖考为皇帝。四祖妣为皇后。上亲诣太庙致祭。文曰。维顺治五年。□山戊不□次戊子十一月辛酉朔。越八日戊辰。孝孙嗣皇帝敢昭告曰受命一统之模道隆尊祖推。祖自出之本。义重格天惟世德以作求。当肇称而上祀。恭惟太祖以上四世高曾祖考、钟祥毓瑞。长发纯禧创业贻谋。久膺笃祜谨尊高祖泽王、为肇祖原皇帝高祖妣为原皇后曾祖庆王、为兴祖直皇帝。曾祖妣、为直皇后。祖昌王为景祖翼皇帝。祖妣为翼皇后。考福王、为显祖宣皇帝。妣、为宣皇后。伏惟神圣。鉴此孝思谨告。肇祖原皇帝册文曰。维顺治五年。岁次戊子。十一月辛酉朔越八日。戊辰孝孙嗣皇帝。稽首顿首。上言于皇祖泽王。今天下一统大业已成。皆由皇祖笃祜所致爰修典礼用殚孝思敬荐册宝尊上谥号曰。肇祖原皇帝以垂功德于万禩。谨言。兴祖直皇帝。景祖翼皇帝显祖宣皇帝、册文同。原皇后册文曰维顺治五年。岁次戊子。十一月。辛酉朔。越八日戊辰。孝孙嗣皇帝稽首顿首。上言于皇祖妣。今天下一统。大业已成。皆由祖妣赞相肇祖原皇帝行善笃祜之所致也。爰修典礼用殚孝思。敬荐同宝。尊上谥号曰原皇后。以垂懿德于万禩。谨言直皇后、翼皇后、宣皇后、册文同。宝文曰。肇祖原皇帝之宝。原皇后之宝兴祖直皇帝之宝。直皇后之宝。景祖翼皇帝之宝。翼皇后之宝。显祖宣皇帝之宝。宣皇后之宝　　

○喀尔喀部落扎萨克图汗下额尔德尼哈谈巴图鲁、厄鲁特部落诺门汗等、贡驼马宴赉如例　　

○辛未。以奉太祖武皇帝配。天。及追尊四祖考妣帝后尊号礼成诸王群臣、上表称贺是日、大赦天下。诏曰大一统之业。礼莫重于配天。通孝思之诚情。莫切于尊祖。谨于顺治五年。十一月朔八日冬至。恭祀天于南郊。奉太祖承天广运圣德神功肇纪立极仁孝武皇帝配。即于是日推本孝思。追尊太祖以上四世。高祖泽王、为肇祖原皇帝。高祖妣、为原皇后。曾祖庆王、为兴祖直皇帝。曾祖妣、为直皇后。祖昌王、为景祖翼皇帝。祖妣、为翼皇后。考福王为显祖宣皇帝。妣为宣皇后。典礼綦隆覃恩宜广特大赦天下以慰臣民。应行事宜条列于后。叔父摄政王、治安天下。有大勋劳宜增加殊礼。以崇功德及妃、世子应得封号。院部诸大臣集议具奏。一、亲王、郡王、贝勒、贝子、公、将军等、宜优加恩赐并王妃、世子嗣子等、应得封典该部察议具奏。一、自顺治五年、十一月初八日昧爽以前官吏兵民人等有犯、除谋反叛逆、子孙谋杀祖父母父母内乱妻妾杀夫、告夫奴婢杀家长、杀一家非死罪三人、采生折割人谋杀、故杀真正人命、蛊毒魇魁、毒药杀人、强盗、妖言、十恶等真犯死罪不赦外。其余已发觉、未发觉已结正、未结正、咸赦除之。有以赦前事相告讦者以其罪罪之。一、藩王、及王夫人、嗣子等、应加恩典该部察议具奏一满洲官员、开国以来屡世从征。劳绩久著。该部分别升叙实授官员、一概给与世袭诰命。一、满洲兵丁各处战功劳苦该部通行赏赉。一、自顺治元年五月以来、各地方归顺有功文武官员人等、除已叙外凡未经叙录者。将归顺来历及归后劳绩该部察明叙升给与世袭诰敕。一、在京在外卫所原设有世袭官员管摄今以新旧有功官员设立、给与世袭诰敕。一、在京文武官员听各衙门堂印官、确察分别升赏一、内外满汉官员、一品、封赠三代。二品、三品、封赠二代。七品以上、封赠一代。八九品止封本身。俱给与应得诰敕三品以上、荫一子入监读书。一、内外武职官员照例给与诰敕。应加恩荫该部察例议奏一、凡试职各官俱准实授。一、顺治六年会试照丙戌科额、取中进士四百名。一、派徵钱粮、俱照万历年间则例。其天启崇祯年加增、尽行蠲免通行已久如有贪官污吏、例外私派、多徵扰民者、该抚按官纠参重处。一、地方灾伤一经察勘即与蠲免。有司官毋得仍行派徵有及有力之家滥行冒免、以致穷民不沾实惠。一、我朝定鼎以来、恩诏有免。荒地有免。水旱灾伤有免。民间额赋、不应再有拖欠。或输纳已完地方官别项支用、或侵入私囊、以致小民虚受拖欠之名。抚按官确察某州县额徵若干。已完若干未完若干。果系百姓拖欠、自元年以至三年悉与豁免。一各关抽税俱照万历年间旧例。其天启崇祯年间加额。除免一半。不得踵习明季陋规、分外多抽。及多设委官巡拦、以察税为名肆行科扰。一、漕白二粮、照旧徵收本色。除二三两年运官挂欠、久追未完俱准豁免外。其五年运到四年漕白二粮挂欠数多明系侵盗但照数追比还官。俱免拟罪。一、各处本色钱粮除颜料黄白蜡、仍办本色外其余准解折色一年一、直省押解钱粮官吏有途次被劫、见在追比者、准与豁免。一、圈丈地土分给满洲耕种、其被圈之家、或圈去未补、或原地钱粮未除、即与豁免。或新补之地、较原地瘠薄不堪者俱照新地等则纳粮。一、满洲圈过地内、道路、沟壑、房基、庙宇、坟墓、皆系地数。今一概除去不算、则原额必亏、钱粮何出、俱著一体清察豁免。一、仓库钱粮收支各有款项数目。有额外多支、及盘量短少者、俱免追赔。并免科罪。一、势豪举放私债、重利剥民、实属违禁。以后止许照律、每两三分行利。即至十年、不过照本算利。有例外多索者、依律治罪。一、各处无主荒地、该地方官察明呈报。抚按再加察勘。果无虚捏、即与题免钱粮。其地仍招民开垦。一、北城、及中东西三城、居住官民商贾、迁移南城、虽原房听其折卖。按房领给银两。然舍其故居、别寻栖址。情殊可念。有地土者、准免赋税一年。无地土者、准免丁银一年。一军民年七十以上者、许一丁侍养。免其杂派差役。八十以上者、给与绢一疋。绵一斤。米一石。肉十斤。九十以上者、倍之。一、各处养济院收养鳏寡孤独、及残疾无告之人。有司留心举行。月粮依时给发。无致失所。应用钱粮、察照旧例。在京于户部、在外于存留项下动支。一、凡系大贪、罪应致死者、止免死赃仍照追永不叙用。一、凡系见在议革、议降、议罚、及住俸戴罪并内外衙门提问究拟者、尽与豁免。一、各官已经罚俸、住俸戴罪者俱免。一、各直省顺治五年乡试副榜诸生、廪监准贡。增附准入监肄业。一、各该地方儒学生员、每学拔贡一名。即用顺治五年科举首卷、送部廷试。如首卷中式、或有事故、以次优卷挨补。不许越序。一、所在孝子、顺孙、义夫、节妇、自顺治元年以后、曾经各该巡按御史奏闻者、仍行该巡按再为核实。毋事浮滥造册报部。以凭具奏旌表。一、远省未附地方、文武各官、及乡绅士民、投诚归顺者以前负固之罪、通与赦免。察其功之大小、各与升赏。一、土贼多因饥寒失业、诏书到日、虽系首恶若能率党投首悉免其罪。兵收入伍。民收入籍。俟其得所、方议差徭。有能擒捕首恶、及党内首告者、论功授官给赏。如有因其投首、乘机邀执、希图功赏者、治以重罪。一、各处土司、原应世守地方。不得轻听叛逆招诱、自外王化。凡未经归顺、今来投诚者、开具原管地方部落、准与照旧袭封。有擒执叛逆来献者、仍厚加升赏。一、已归顺土司官、曾立功绩、及未经受职者、该督抚按官、通察具奏。论功升授。一、满洲赦前逃人、如在顺治六年八月以前自归者、匿主邻佑官长人等、一概免议。在九月初一以后者、不免。若在限定日期之内、被人告发或失主认识者、仍旧例问罪。一、内外问刑衙门、凡满汉官员犯各项罪名、应鞭责、应板责者以后俱依律折赎、免责。一、应追赃私、察果产业俱尽力不能完者、概与豁免。毋得株连亲族以上各款、凡内外各衙门官、俱当实心作速遵行。各该地方、即将诏刊刻、张挂于各大小村庄、务使民人尽知蠲免款件。如有怠玩壅蔽、在内都察院科道、在外督抚按、指参。定以违上

□日论。官民人等、果有不得沾恩者、许据实奏闻通政司即与封进。如虚、坐以欺诳重罪。于戏绍百王之钜典。合万国之欢心。欲礼备而乐和务化行而俗美布告遐迩。咸使闻知。　　

○壬申。以正白旗满洲海塔、镶白旗满洲唐伟、正黄旗满洲诺穆齐、正红旗满洲噶达浑、镶红旗满洲算拜、正蓝旗满洲伊穆图索尔敏、为甲喇章京　　

○以张所养、为吏部理事官。马尼、为礼部理事官。萨克察巴图鲁、色冷、为兵部理事官。觉罗瓦尔玛、为刑部理事官。图尔白慎巴图鲁、阿纳海、为工部理事官。　　

○甲戌。加二等阿思哈尼哈番大学士范文程、为一等阿思哈尼哈番。一等阿达哈哈番大学士刚林、为三等阿思哈尼哈番。俱赐名巴克什。以简任内院、赞理机务学问渊博、忠勤懋著也。　　

○以故拜他喇布勒哈番峨博尼弟克什图袭职。　　

○遣江南道监察御史苏京、巡按真定。江西道监察御史蔡应桂、巡按山西。　　

○丙子。辅国公恭安卒恭安、贝勒阿敏第四子阿敏得罪幽系。恭安以未分家子连坐。废为庶人后念系宗室复封为辅国公。随和硕郑亲王济尔哈朗征湖广卒于军中年二十六。　　

○癸未。摄政王猎至蹇家庄。会报喀尔喀部落二楚虎尔行猎、向我边界于是集诸王大臣议遣和硕英亲王阿济格、多罗端重郡王博洛、多罗承泽郡王硕塞、固山贝子拜尹图、公傅勒赫、岳乐护军统领鳌拜巴图鲁等、统兵戍守大同　　

○乙酉。升太仆寺少卿张鼎延、为大理寺少卿　　

○戊子。谕祭故投诚总兵官许定国。　　

○庚寅。设延绥镇中协副将一员驻劄波罗堡额兵一千名十二月辛卯朔命多罗郡王瓦克达、固山贝子尚善、吞齐、公扎喀纳、韩岱等率兵赴和硕英亲王军前、戍守大同。　　

○调八旗游牧蒙古官兵之半、戍守阿尔齐土苏门哈达地方　　

○遣章京觉罗固霸达等、领官兵驻防江宁府。　　

○以牛录章京那密、征锦州山海四川有功。授拖沙喇哈番。　　

○以透德、鄂尔济图、招降腾机思有功。授拜他喇布勒哈番。　　

○奉恩将军范图卒。追赠辅国将军。谥怀仪。　　

○以故一等精奇尼哈番戈尔土子赛音察克、二等阿思哈尼哈番常舒弟桑格、一等阿达哈哈番田虎子养民、三等阿达哈哈番朱文魁子天驷拜他咺布勒哈番额色子土克善、察汉兄查木苏、衮楮克车臣弟塞冷、杨名新子天祥、拖沙喇哈番克勒侄宜朱、致仕三等阿达哈哈番崔如颜侄天成、各袭职　　

○加赠阵亡提督总兵官拜他喇布勒哈番孙定辽拖沙喇哈番。以其兄子登高、袭职　　

○壬辰。遣广西道监察御史陈显忠、巡按江宁江西道监察御史杨义巡视两浙盐课　　

○癸巳。卯刻有流星大如弹丸赤色。起自中天。西北行至近浊。入天廪。　　

○升江西九江副将杨捷为署都督佥事、充镇守九江总兵官　　

○丙申。以直隶平山、隆平、蝗灾。清丰、雹灾。免本年额赋　　

○丁酉。以王文奎、为内翰林弘文院学士　　

○设八旗管领步兵、每旗步军副将尉一员。每甲喇步军校一员。每牛录步兵十兵内拨什库一名。管守街宿城诸事。　　

○以阿达哈哈番马光先、为山东按察使司按察使。拜他喇布勒哈番孙登第、为山东布政使司参议、兼按察使司佥事、青州兵备道。升兵部郎中刘景云、为陕西按察使司佥事、靖远兵备道。李发藻、为湖广按察使司佥事、管督粮道参议事。　　

○以青善、为驻防盛京协领。　　

○编盛京守墩壮丁为十牛录。　　

○戊戌。和硕英亲王阿济格等奏。十二月初三日、大同总督、司道、饷司、知府各官、出城验草。大同总兵官姜镶、闭门叛。其收验粮草之钟古等、俱被陷。总督奔入阳和臣随统兵星夜前往。于初四日围其城请发红衣炮、以为攻城之用　　

○庚子。谕姜镶曰。前因有事北方蒙古、故命英王至大同。与尔等全无干涉。若尔等有罪、安用此诡计为。为天下主、傥举动如此、其谁信之。此必有奸人煽惑离间尔等。今尔等如悔罪归诚。仍宥其过愆照旧恩养。　　

○辛丑。摄政王猎至岔道复遣梅勒章京阿喇善、侍郎噶达浑、率八旗官兵。赴和硕英亲王阿济格军前、协同防守。其余贝子公等、及各官兵悉统以还。　　

○壬寅。山西巡按刘漪、疏举节妇。屯留县生韩养蒙妻崔氏、年二十一、夫亡。不饮食者五日。投缳数次。翁姑慰解之。乃止。踰三月、遗腹生子。家贫纺绩养舅姑。抚其子成人。苦节四十余年。太平县民薛宾妻冯氏、年二十七、夫亡。遗孤才月余继姑百计迫嫁坚执不从。孝养愈谨及孤殇有势家欲娶之。氏剔目以拒。守节四十五年。烈妇。曲沃县民吴中豸妻卫氏、遇贼执中豸索财。烙刃交加。氏凭楼大骂。贼怒。举火焚楼。氏堕楼、腰折而殒。贼感动、释其夫。孝子。临汾县举人王永命、早丧父。居丧尽礼。后丧母。庐墓十年。请照例旌表。章下所司。　　

○癸卯。免大同蝗灾本年分额赋。　　

○丙午。和硕英亲王阿济格奏报我军已围大同。而蒙古之警适至。若遂彻军亲往则攻围大同无兵。且恐蒙古遁回、追逐又复不及。必待至我边界、方可追巢□刀。臣等与诸王大臣会议。欲分兵一半驰赴随又二次遣人侦探实信。因叛者不止大同其附近十一城皆叛故必待实信、方敢启行也。　　

○降补河南睢陈道副使李芳蕰为湖广布政使司参议分守下湖南道　　

○苏松巡按梁应龙疏举节妇长洲县民荣大章妻杜氏、年二十六夫故家贫针纫自赡教子成立苦节五十年武进县民刘士璋妻荣氏、年二十一丧夫。孝事舅姑慈抚孤子守节五十三年江阴县生员袁永康继妻顾氏、年十七、夫亡。毁容矢守澹泊自甘。抚前妻子、不异所生。苦节四十九年。孝子。吴县民李大忠、早丧父。事母邵氏至孝。母病、祷神割股和药以进母随愈。丹阳县民朱日望、家贫、奉养无缺。母病、衣不解带。居父丧哀毁骨立请照例旌表。章下所司。　　

○丁未。升太常寺卿冯杰、为大理寺卿通政使司右参议黄熙允、为左参议。太仆寺寺丞薛所蕴、为通政使司右参议。光禄寺寺丞李士焜、为本寺少卿。　　

○赠殉难江南英山县知县史良植、为本省按察使司佥事。荫一子入监读书　　

○命固山额真巴颜等率官兵载红衣炮、赴和硕英亲王军前、同讨姜镶。　　

○戊申。科尔沁国贝勒张继伦等、遣使进贡野猪、山鹿、宴赉如例。　　

○己酉。升国子监祭酒胡统虞、为内翰林秘书院学士。司业刘肇国、为内翰林国史院学士。检讨成克巩、为内翰林秘书院侍读学士。张端为内翰林秘书院侍讲学士。白允谦、为内翰林弘文院侍读。吕崇烈、为内翰林秘书院侍读。　　

○庚戌。直隶巡按邓孕槐、疏举孝子获鹿县民刘粟、性至孝。家贫、负米养亲父母有疾衣不解带及母故、事继母梁氏如生母。节妇晋州民姚光允妻张氏、年十九、夫故。事姑抚子。守节五十四年。获鹿县民解三让妻任氏年二十二、夫故。绝粒三日。死而复珣。姑夺其志氏矢死不从。持刀自剌。邻人救免。乃食贫自甘。守节五十年。沙河县生员李拔秀妻杨氏、年二十三、夫故。苦节自甘。纺绩度日。四十六年。志不少移。广宗县民张绍孔妻傅氏、年二十一、夫故欲自缢以殉。亲邻苦劝方已。守节四十六年。永年县民张守儒妻刘氏、年二十一。夫亡、家贫、纺绩自给。苦节五十二年广平县民焦储秀妻唐氏、年二十一夫故。誓以死殉其姑以抚孤为重劝之。勉从姑言。翁姑继殁、祭葬如礼。守节五十二年开州民鲁济妻刘氏、年二十三夫故。抚孤苦守。依夫兄而居。子亡、有遗孙氏又抚养成立。夫兄无子、病殁氏为营葬。守节四十三年大名县民许士秀妻刘氏、年二十四、夫亡。氏矢死以殉姑以已老孙幼、苦劝方从缝纴度口。遭荒□山戊不□、得米数合、为粥奉姑。氏与子以米汁和树叶自饮。子殇、姑病殁、氏鬻居以殡。守节四十一年。请照例旌表。章下所司。　　

○赐南赣巡抚刘武元、总兵官胡有升、貂帽、貂袍、貂褂、鞾、玲珑带、玲珑刀、玲珑甲胄、玲珑鞍马、各一。巡道张凤仪、副将参将游击高进库、杨遇明、刘伯禄、杨继贾熊牛希才、栗养志、鲍虎、马正龙先启玉孔国治、贺国贤、马可任、张自臣、乔吉顺、各蟒袍一袭。以败贼全城有功也。　　

○辛亥。南赣巡抚刘武元疏报。副将刘伯禄等攻破鱼骨等寨。擒斩伪军门刘志谕、并伪副将参将游击等、二十余名。参将栗养志等、攻破莲花等寨。俘其伪滋阳王妃孔氏并擒斩伪都督叶南芝等。游击鲍虎等、又大败贼兵于土桥。擒斩伪军门刘飞等、杀获甚众疏入下所司查叙。　　

○壬子。顺天府进春。　　

○江南江西河南总督马国柱奏报。副将杨捷等恢复都昌县城。生获贼渠伪兵部尚书余应桂命斩之。　　

○癸丑。赠故学士陈具庆、为礼部右侍郎。荫一子入监读书。　　

○以礼部郎中樊缵、为江西按察使司佥事提调学政。　　

○甲寅。大学士宋权、请终母制。得上□日、内院机务繁重。著照旧入直。私居持服。以全忠孝。　　

○乙卯。谕内三院。前户部奏在外大小、文武各衙门、额设公费等项、冗滥累民。酌议裁减。已经允行。今思各衙门公费款项裁减、未免用度不足。反致害民。著户部另为酌议速奏。尔衙门即传谕行。　　

○遣梅勒章京俄罗塞臣等、统领八旗官兵。赴和硕英亲王军前、协巢□刀叛贼姜镶。　　

○遣河南道监察御史王应元、巡按山东。山西道监察御史陈棐、巡按湖北。山东道监察御史上官鉝、巡按湖南。　　

○革宣大总督耿焞职。下法司议罪。以姜镶叛故也。　　

○以破李成栋功加南赣总兵官都督同知胡有升、为左都督。副将刘伯禄、为都督佥事。参将董大用、贾熊、为副将。署参将杨遇明署游击鲍虎孔国治、为参将署副将先启玉杨继为都司。　　

○丁巳。以山东沂州总兵官佟养量、为兵部左侍郎兼都察院右副都御史总督宣大山西等处军务。　　

○谕内三院。大同总兵姜镶、因己身有罪、遂布讹言。煽惑作乱。贻害地方。此姜镶之罪与官吏兵民人等无干。何可株连无辜。朕不虑难杀姜镶、但忧民遭陷溺。当流贼作乱之时、荼毒已极。朕巢□刀平流贼、斯民甫有生机。正冀安居乐业。今又遭姜镶叛乱扰害。诱陷良善兵民其罪甚大。兹已命英王率领诸王公将士往围大同。料姜镶一人亦何能为。若姜镶一人不能巢□刀灭何能平定天下。官吏兵民人等、不可轻听姜镶煽惑自陷罪戾。著兵部传谕各处将领、如有被惑之人、悔罪投诚者概从赦宥。准复旧业。执迷不顺者、方行诛戮。慎勿波累良善。被难之民如违此上

□日、定治重罪。仍刊刻告示、遍挂山西地方、晓谕通知。　　

○戊午。□山戊不□暮。享太庙。遣辅国公巴布泰行礼。遣官祭福陵昭陵。　　

○祭太□山戊不□月将之神。　　

○以江西九江总兵官刚阿泰为都督佥事、充镇守大同总兵官。淮安副将张大治为都督佥事充镇守山东沂州总兵官。　　

○是□山戊不□、行盐三百七十八万九千七百六十一引。徵课银、一百八十五万四百六十两有奇铸钱、十四万四千九百四十九万四千二百有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十一


大清世祖体天隆运定统建极英睿钦文显武大德弘功至仁纯孝章皇帝实录卷之四十二　　

顺治六年。己丑。春正月。庚申朔上避痘免朝贺。　　

○朝鲜国王李倧遣陪臣吴俊等表贺冬至、元旦、万寿圣节及

□山戊不□贡方物。宴赉如例。　　

○壬戌。浙闽总督陈锦疏报、福州总兵张应梦恢复罗源县。右路总兵马得功、恢复永春、德化二县擒伪总师颜昌儒等、平三百余寨。下兵部察叙。　　

○福宁巡道潘映娄、坐陷城从逆、削职。下督抚按质问。　　

○癸亥。命多罗敬谨郡王尼堪、同固山额真镇国公喀尔楚浑、辅国公穆尔祜等、率官兵往平太原。　　

○遣大学刚林等、传谕朝鲜国朝觐使臣曰。朝鲜一年一朝。原定阁臣一员、尚书一员书状官一员、共三员代觐。今念尔国阁臣、尚书、垂白衰老者颇多。且道路遥远。此后或阁臣、尚书一员、侍郎一员、令其代觐。书。状官仍旧。　　

○乙丑。升福建运使范登仕、为福建布政使司参政、兼按察使司佥事、巡海道劄委广西布政使马鸣鸾为湖广按察使司佥事荆西兵备道。　　

○给朝鲜国病故使臣金霱棺祭如例。　　

○江南江西河南总督马国柱奏、舟山伪佥都严我公、率知府许珖等投诚。兼献进巢□刀机宜、愿充乡导。下兵部议。　　

○丙寅。奉恩将军巴特玛篇古卒。追封辅国将军。谥悼殇　　

○丁卯。孟春享太庙遣辅国公巴布泰行礼　　

○祭太□山戊不□月将之神　　

○纂修太宗文皇帝实录。命大学士范文程、刚林、祁充格、洪承畴、冯铨甯完我宋权充总裁官。学士王铎查布海、苏纳海、王文奎、蒋赫德刘清泰胡统虞刘肇国充副总裁官。赐之敕曰。兹者、恭修太宗文皇帝实录择于顺治六年。正月初八日开馆朕惟帝王抚宇膺图。绥猷建极。凡一代之兴必垂一代之史、以觐扬于后世诚要务也。我太宗文皇帝。应天顺人、安内攘外。在位十有七年。仰惟文德之昭、武功之盛。以及号令赏罚、典谟训诰。皆国家之大经大法。尔等稽核记注、编纂修辑。尚其夙夜勤恪。考据精详。毋浮夸以失实。毋偏执以废公。毋疎忽以致阙遗毋怠以淹

□山戊不□月敬成一代之令典。永作万年之成宪各殚乃心以副朕意钦此。　　

○河南巡按李若琛疏报开垦过兰阳南阳二县荒地千有余顷。　　

○山西巡按刘漪奏报贼渠刘迁刘豹等攻陷宁武偏关。　　

○戊辰。谕兵部朕欲天下臣民共享太平日夕图维罔敢怠忽往年流贼作乱官民人等受其屠戮祸患已极是以命将兴兵、入关巢□刀贼、出斯民于水火。登赤子于衽席凡我臣庶、已无不输诚归命矣。孰意迩年以来、多有不轨之徒捏作洗民讹言煽惑愚众以致无知之民轻信惶惑逃散作乱者往往有之夫君民一体上下交孚则治臻上理若愚民疑心未释天下何时太平朕闻不嗜杀人者能一天下书云。众非元后何戴后非众罔与守邦君父也民子也父残其子情理之所必无况诛戮所以惩有罪岂有无故杀人之理自元年以来洗民谣言无时不有今将六年矣。无故而屠戮者为谁民肯从此回想、疑心必然冰释。朕又思满汉语言虽异。心性自同世间决无安居乐业之人。自好为贼而愿就死地者。必有所迫以至此也。意者督抚镇按、不得其人欤。有司朘削鱼肉、民难自存欤。蠲免赋税、有名无实欤。兹特数事料不止此。今严饬内外大小各官、确议除弊兴利之长策、朕将次第酌行之。尔部即通行告示、仍著各抚按、刊刻晓谕。务使天下人民、各安生理、共乐昇平。以副朕抚绥爱养之至意。　　

○谕户部迩闻各省卖参人役地方官民商贾甚受扰害尔部可传

谕永行禁止、不得仍前遣往各省发卖。止许在京均平市易永为定制。违者重罪不宥其采参人丁、并行酌减。　　

○以镶红旗毕井泰、正蓝旗喇欣、为护军参领镶白旗贺尔多为甲喇章京。　　

○以图哈图为礼部理事官。　　

○赐进贡蒙古诸王贝勒贝子、公、及来使等银两、缎币有差。　　

○赠山东殉难济宁道佥事李旹、为光禄寺少卿、荫一子、入监读书。　　

○己巳。阿霸垓乌朱穆秦、土默特部落、各遣使贡马。宴赉如例。　　

○庚午。升南浙运使李长春为福建布政使司参政、兼按察使司佥事、分巡福宁道。山东运使王尔翼、为湖广布政使司参政、兼按察使司佥事上江兵备道以拜他喇布勒哈番蔺继儒、为山西按察使司副使、宁武兵备道。楼希昊、为山西按察使司副使、岢岚兵备道。　　

○辛未。保定巡抚于清廉奏、驿递困敝已极。请视差缓急量行裁汰。喂养改归县令。应付仍属驿丞。庶驿政永清、公事无误得上□日、驿传原备军国重务。岂容繁差致困。著遵照经制应付有滥给牌票、及例外多索者、许该地方官、参奏治罪。　　

○山西巡抚祝世昌奏报、姜镶叛党姚举等、率众猖獗。攻城掠堡。冀宁道王昌龄、运饷至平原驿、为举所杀。又犯忻州。知州刘德炎、开门迎降。固山额真库鲁达尔汉阿赖随统官兵破贼于石岭关。贼退据忻州。官兵复进逼之。战于城下先后斩首二千余级。获甲胄马匹甚众。贼弃城遁官兵追至上阳武、因路险而止。忻州克复。疏下所司。　　

○壬申。辰刻日生晕色白良久乃散。　　

○四川巡抚李国英奏报、伪逆李廷明、犯剑州。章京项友功、黄世仁等率兵往巢□刀。至毛蛇沟、板桥坝等处贼逆战官兵奋击大破之。追杀二十余里生擒伪将三员斩首二百余级、下兵部察议。　　

○夜、月生晕。　　

○癸酉。封苏尼特部落腾机思子撒玛查台吉、为贝勒。　　

○甲戌。顺天府举行乡饮酒礼。　　

○乙亥。谕大同、及山西地方、文武官员军民人等曰。姜镶作乱惧诛。结党聚众造作讹言诈传欲杀官吏军民等语。尔等误信为实、遂与俱叛朕思人情岂有不安生、而自求死亡之理。不过无知愚民、被讹言所诱。或有畏死偷生、为苟且一时之计者。天下之民、皆吾赤子。朕既作民父母、若无故诛戮将何以取信于天下。朕不忍尔等愚昧就死、故特颁谕上□日一概赦免若于赦到之日即能悔悟前非、翻然来归。宥其前罪仍与恩养。若执迷不悟。仍信姜镶之言、自取死亡。大军已到不得已而后降者、不在赦例。　　

○谕大同城内官吏兵民人等曰。姜镶自造叛逆大罪。摇惑众人、诱陷无辜。尔等被围城中、无所逃避。止因姜镶一人作恶、遂致无罪众人同陷死地。朕命大军围城、筑墙掘壕、使城内人不能逸出然后用红衣火炮攻破、尽行诛戮。若尔官民人等。于未筑长围之前有能执缚姜镶来献。或杀死姜镶来归者。准赦前罪、仍行恩养不惟尔等免死、即尔等之父母妻子、亦可因此而保全矣、尔等宜速图之。　　

○谕户部、设关徵税。原寓讥察奸宄之意、非专与商贾较锱铢也。尔部行文各关、满汉官员以后俱照原定则例起税。如有徇情权贵放免船只。乃于商船增收或希充私槖、例外多徵、以病商民者、一经查出、定行重处　　

○丙子。定内三院官制。每院设学士一员。侍读学士一员。侍讲学士一员。侍读一员。侍讲一员著为例。　　

○丁丑。偏沅巡抚线缙、坐闻警离汛、削职逮问。永州道彭而述、坐逡巡规避、贻误地方、革职为民　　

○戊寅。以礼部尚书管内翰林弘文院学士事王铎、仍以尚书管礼部左侍郎事。　　

○升内翰林秘书院检讨高珩、为国子监祭酒。内翰林秘书院编修吕缵祖、为国子监司业。　　

○大学士洪承畴奏言、平治天下之道。在于各省督抚总兵、俱得其人。然人才难得。知人亦不易。旧时会推、原有成例。正为一人见闻有限必合众论、乃为无私。今欲用得其人、宜实行保举连坐之法。如督抚兵员缺、令吏兵二部、满汉堂官、详加评注、自书姓名保举。再以咨询左右大臣、议论相合、方行点用。俟后有功效。保举者、受荐贤之赏。若旷职偾事。保举者受妄昧之罪。庶封疆民生、两有攸赖矣。得上□日、以后用督抚镇著内院、九卿会推。若有独知灼见、情愿保举者许自行保举得人者升赏。误举者连坐。　　

○己卯。谕曰。关外辽人有先年入关、在各省居住者、离坟墓别乡井历年已久殊可悯念著出示晓谕。凡系辽人、各写籍贯姓名、赴户部投递。听候察收有愿入满洲旗内者、即入旗内。欲依亲戚居处者、听归亲戚内有通晓文理、堪任民牧者准送礼部考选有素善骑射堪为将领者准送兵部试用。有人材壮健、愿人入行伍者给与粮饷照满洲一例恩养。其有愿还故乡者听。若安土重迁。不愿来京报名者、亦从其便。　　

○以甲喇章京杨名高、为都督同知、福建提督总兵官。　　

○厄鲁特部落阿巴赖诺颜等遣使贡马。宴赉如例。　　

○庚辰。掌河南道监察御史张煊上言、督抚有司、朘削百姓。小民无由申愬。言官既有所闻、自当参奏。使言之而当、固可立见施行。即或偶有过当、亦宜稍示优容免其对理。则言官欢忻鼓舞知无不言、言无不尽矣。得上□日、以后言官论人善恶虽有不实。不得竟送刑部。必命廷臣公同议拟。如果挟讐诬陷革职。下刑部治罪。　　

○山东巡抚吕逢春奏报、土贼攻商河县满汉官兵追败之于德平。擒斩贼渠徐青头、及贼首八百余级。余众大溃。　　

○辛巳。谕户部、凡诸王贝勒贝子公宗室等、采参人丁、若于额外多遣者、其所遣之人入官如官员人民、私行采取者。采取人亦入官伊主治以重罪仍著于山海关、设人稽察。　　

○以考满称职加一等阿思哈尼哈番刑部侍郎卓罗、一拖沙喇哈番。升二等阿达哈哈番兵部理事官张朝璘、为一等阿达哈哈番　　

○以军功升二等阿达哈哈番金砺为一等阿达哈哈番三等阿达哈哈番蓝拜、为二等阿达哈哈番拜他喇布勒哈番穆成格、为三等阿达哈哈番加拜他喇布勒哈番屯泰一拖沙喇哈番。授诺泰为拖沙喇哈番　　

○以蒙古乌马海谏止都冷郡王逆谋授为三等精奇尼哈番　　

○赠蒙古布打汉达尔汉为一等阿达哈哈番。以其子巴泰、袭职。阵亡半个牛录章京渥赫诺、为拖沙喇哈番以其子粘汉、袭职骁骑校何天馥为拖沙喇哈番以其子中魁袭职朱车、为拖沙喇哈番以其兄子塔库、袭职。　　

○以雅尔岱、为拜他喇布勒哈番。　　

○擢云南道监察御史金廷献、为都察院右佥都御史、巡抚偏沅等处。　　

○壬午。征南大将军固山额真谭泰固山额真何洛会等奏报平复江西捷音。云官兵于去年七月初十日。薄南昌府城下、围困贼兵、至本年正月十八日固山额真何洛会、领护军参领喀尔他喇、署甲喇章京根特巴图鲁至城南、竖云梯进攻。十九日、午后、蒙古固山兵先登。叛贼金声桓、中二矢、投水死。仍磔尸示众。生擒王得仁、正法。贼党尽歼。南昌、九江、南康、瑞州、临江、袁州等府、地方俱平。获金银骡马、船只、珠、珀、珊瑚、玉、帛、貂裘等物无算。下兵部察叙。　　

○开福建鼓铸。　　

○癸未。平西大将军和硕英亲王阿济格奏报、贼党刘迁、攻代州、据其外关。章京艾松古、游击高国胜、并蒙古兵三百人、俱被困。臣随遣多罗端重郡王博洛多罗承泽郡王硕塞等、率兵往援。竖梯攻外关。蒙魁等相继先登大破之。斩贼渠郎芳。迁遁去代州围解。下兵部。　　

○辅国公锦柱卒。谥怀仪。　　

○乙酉。山东巡抚吕逢春奏报、土贼杜全张文齐等、分据村落、筑城浚壕势甚猖獗。临清总兵宜永贵同满洲大兵往巢□刀、毁其巢穴。斩全、文齐、并贼首二千余级下兵部察叙。　　

○丙戌。四川巡抚李国英奏报、叛将王基城、旧部林时泰等前杀基城来降臣是以待之不疑令分防中江、潼川射洪等处时泰等屡次乞粮臣以非额设未给遂据城噪叛杀死射洪知县杨于朝臣随遣副将曹纯忠游击惠成杰等分兵攻巢□刀斩获无算时泰等俱溃遁得上□日、林时泰等、著严行巢□刀捕。毋致逋诛。　　

○己丑。万寿圣节遣固山贝子吴达海、祭太庙。　　

○转内翰林秘书院侍讲学士张端、为国史院侍读学士。升弘文院侍读白允谦为本院侍读学士。秘书院侍读吕崇烈、为本院侍读学士。国史院编修刘正宗、为本院侍讲学士。国史院检讨魏天赏、为弘文院侍讲学士。国史院编修李呈祥、为本院侍读。秘书院检讨王崇简、为本院侍读。秘书院检讨张丕吉、为弘文院侍读。国史院检讨乔廷桂、为本院侍讲。弘文院检讨岳映斗、为本院侍讲。国史院检讨张悬锡为秘书院侍讲。　　

二月。庚寅朔。　　

○辛卯。兵部以总兵官任珍阵获伪官兵四十九名、俱抚养不杀、奏。闻得上□日、凡平定地方降者抚之以示恩抗者、杀之以示惩。如此、则人皆感恩畏死求生而来归矣。今平西王等、将阵获之人、抚而不杀。以为敌闻之必曰抗者被获、尚加抚养。我等若降、亦将抚我、盖冀其不抗而来归也。殊不知敌人见抗者亦抚。降者亦抚是抗拒者亦不诛也。有战而已谁肯先降。此事甚不合理。尔部其移咨平西王吴三桂墨尔根侍卫李国翰知。　　

○壬辰。遣陕西道监察御史张瑃巡按四川。　　

○癸巳。召出征固山额真兵部侍郎明安达礼、回京办理部务。　　

○喀尔喀部落硕雷汗下硕克推邵尚书塔布囊等、五十户来归。　　

○升太仆寺卿赵继鼎、为太常寺卿。　　

○户部奏言自大帅偏裨、及千把总、均有领兵征巢□刀之责。驰驱追逐、必资马力若一人止备一骑。恐致困疲。今议提督总兵、养马十五匹。总兵养马十二匹。副将、养马八匹。参将游击、各养马六匹。都守中军、各养马四匹。千把总、各养二匹。永为定例。从之。　　

○甲午。命大学士范文程、刚林、祁充格、洪承畴、甯完我、宋权学士王文奎、为会试主考官。　　

○丁酉。遣大学士范文程、祭先师孔子。　　

○以吴国柄、吴士俊、为梅勒章京。郎载为甲喇章京。　　

○以刑部他赤哈哈番张朝珍、为工部启心郎。　　

○内院大学士刚林等奏言、臣民章奏天语批答、应分曹编辑以垂法戒、备章程。为纂修国史之用令六科每月录送吏馆付翰林官分任编纂。请以梁清宽陈爌朱之锡、黄志遴、法若真、王无咎、张宏俊李昌垣李中白、庄冋生、孙自式、章云鹭等、为编纂官报可。　　

○戊戌。祭。大社大稷遣固山贝子吴达海行礼。　　

○己亥。江宁巡按窦蔚、题表节孝、江浦县民杨天瑞妻顾氏、十七□山戊不□、适天瑞。未几夫故。守节迄今四十五□山戊不□。溧阳县民杨光禄妻陈氏年二十一□山戊不□、夫故。守节迄今六十五□山戊不□。广德州民濮阳景彦妻许氏、夫故。守节迄今七十□山戊不□。潜山县民程士朝妻聂氏、十九□山戊不

□、夫故。守节迄今七十九□山戊不□。其子继昇、值母病两次割股以疗亲。下所司知之。　　

○庚子。宴喀尔喀部落硕雷汗下来归硕克推等于礼部。并赐衣帽、甲胄弓矢等物。　　

○癸卯。命摄政王多尔衮、总统内外官兵、征巢□刀大同。　　

○升工科给事中魏裔介、为吏科右给事中。礼科给事中姚文然、为本科右给事中。兵科给事中李化麟、为本科右给事中。　　

○以拜他喇布勒哈番兼一拖沙喇哈番熊维杰、为山西布政使司参政、兼按察使司佥事分巡冀宁道。升礼部郎中王家楫、为江南按察使司佥事、水利道兵部员外郎管郎中事李仲熊、为湖广按察使司佥事管分守上湖广道参议事。　　

○免直隶六年以前、无主荒地四万四千四百八十余顷、有主荒地八千一百九十余顷、未完额赋以四川未定、免徵商民盐课。从巡按赵班玺请也。　　

○甲辰。宴真人张应京于真人府。　　○丁未。遣官祭历代帝王。　　

○戊申。宣府巡抚冯圣兆、启摄政王多尔衮宣府总兵胡章、心怀叛逆。所报巢□刀杀土贼、并无确数。又擅给贼首守备劄付王以章招抚贼首情由、曾经题明讵可加以叛逆之罪著据实具奏。后章见王辩晰圣兆诬陷王慰劳之。赐鞍马一匹。令率所部兵马、前往大同、听和硕英亲王调度。　　

○己酉。摄政王多尔衮、师次古儿班口有喀尔喀硕雷汗下七人、携妻子来归。言硕雷汗兵马、距我国有十日程、散处于野。王因止大同之行。议定出张家口趋喀尔喀。遣人调外藩蒙古兵。　　

○谕征南大将军固山额真谭泰、何洛会等曰。览尔等所奏。众官兵同心协力、攻取九江等府。击败各处贼兵。俘斩甚众。又困取南昌。戮金王二贼、及其兵将。恢复江西。朕甚嘉悦。尔等所统官兵、殊为勤苦。抚定江西完日、即率领回京。至镇守江西总兵、副将等官、可于尔等同去汉军旧官内、酌量选补。令其管辖新兵、并量付汉军。期于足备捍御。至前带去新归汉军旗下刘良佐等官令其一同来京另用。　　

○庚戌。陕西总督孟乔芳奏报、官兵平甘州叛犭□回下所司察叙。　　

○辛亥。平西王吴三桂等奏报、伪王朱森釜、伪定远侯赵荣贵。率贼万余、犯阶州。臣等前后分击。杀贼七十有余。阵斩森釜荣贵。获伪侯印一颗、伪总兵印十颗、及马骡、金银等物。捷至下所司议叙。　　

○以投诚功擢阿禄喀喇车里克阿拜代巴图鲁子二等阿达哈哈番塞尔格克、为二等阿思哈尼哈番。豸桑扎尔固齐为三等阿思哈尼哈番。以其子查柱、袭职。阿拜代子塞棱、为三等阿达哈哈番。塞勒、多尔机、绰斯希、俱为拜他喇布勒哈番。豸桑扎尔固齐侄阿玉锡多尔济为拜他喇布勒哈番。阿拜代孙鄂齐尔、为拜他喇布勒哈番　　

○以毕里克图囊素、于喀喇沁、土默特部落未归之先、投诚有功。授为一等阿达哈哈番。　　

○叙征无为州登城功、以和罗齐为拜他喇布勒哈番。赐号巴图鲁。劳察、为拜他喇布勒哈番。喇喇、为拖沙喇哈番。　　

○加赠阵亡拜他喇布勒哈番。习奇纳、一拖沙喇哈番。以其弟噶布噶、袭职　　

○以故续顺公沉志祥兄子永忠、一等阿达哈哈番张国柱子德明、二等阿达哈哈番金汝贵弟汝显、高国忠子承先、任有大子钟灵、钟文举子标、王守文子永年、三等阿达哈哈番李显德子万科、苏得霖子自祥、拖沙喇哈番水柏舟子定国、致仕二等阿思哈尼哈番曹德轩子三节、三等阿达哈哈番张遇恩子拱辰、各袭职　　

○授投诚官王允诚、为二等阿思哈尼哈番。董英、为三等阿思哈尼哈番薛友德、王有成、唐文耀、为二等阿达哈哈番。岳养心、王凤翔、田云龙、王进忠、周师忠、阎运泰、为三等阿达哈哈番郭民性郭承昊、向文学、孙先捷、郭惟荐、张大寿、罗九成、温彦功、郑允昌为拜他喇布勒哈番。张象乾、唐龙、徐文安、陈可立、谢佳芳、薛三用、蒋斌、蓝世隆、薛澡龙、杨国祯、蒋赓、陈士铭、应泰极黄国华、孙凤鸣、牛冲云、为拖沙喇哈番。　　

○壬子。清明。享太庙。遣固山贝子吴达海行礼。　　

○遣官祭福陵。昭陵、　　

○摄政王多尔衮师次察喜儿土察罕脑儿。以军中马瘠、且蒙古道路无水、遂罢往喀尔喀。转趋大同。遣人止外藩蒙古兵。　　

○乙卯。宴出征回京外藩蒙古土默特公顾穆、喀喇沁公色冷等、于礼部。　　

○兵部议覆、内院大学士洪承畴奏、国门之外大盗公行备防不可不周。应于良乡、通州、海子、昌平四面俱选拨满洲官兵巡缉。分汛责成。仍禁扰累无辜。如仍前疎忽、有失事之人告发者、即照汛究治。从之。　　

○兵部议覆、漕运总督吴惟华奏、防护运河、各有专汛。应令梁成珠梅以南、漕督任之。以北、山东督抚任之。各照管辖饬防。不得诿卸。以重封守。从之。　　

○丙辰。山东巡抚吕逢春奏报、长清县知县吕朝辅率官兵击寇孙化庭。化庭势穷遂献伪翼王朱议氻军师宗岱、并伪印、伪敕。命将朱议氻宗岱、正法吕朝辅等下所司察叙。　　

○丁巳。以福建右布政使赵林翘老病勒令休致。　　

○戊午。汉羌总兵尤可望、坐冒饷科罚、闻警规避妄杀兵丁擅造龙旗、窝藏伪官、奸淫良妇、弃市宁夏巡抚胡全才坐滥给劄付、刑毙证佐。褫职　　

○川湖总督罗绣锦奏报、辰常总兵官马蛟麟、率官兵巢□刀张逆于黄茅田、大破之擒斩逆贼八百七十余人。获马一百余匹。伪关防五十七颗。及旗帜、火炮、器械甚多下所司叙恤。　　

○以原任銮仪卫官骆养性、为浙江掌印都、司许壮猷为江西掌印都司。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十二

大清世祖体天隆运定统建极英睿钦文显武大德弘功至仁纯孝章皇帝实录卷之四十三　　

顺治六年。己丑。三月。庚申朔。摄政王多尔衮师次桑乾河遣官至浑源州谕城中官民曰予因姜镶叛逆军麾直指大同及闻兹城尚尔未下。故复移师至此。念姜逆煽乱浑源百姓无辜受害。今能引罪迎降。不惟不念尔等小民合污之恶。且更加轸恤令各归村疃乘时耕种傥怙恶不悛。予师已压境。其能为尔等宥乎谓予不信可令人前来瞻视。如诚心归顺。予将特布抚辑至意。　　

○壬戌。摄政王遣官传谕应州官绅士民兵丁等曰姜镶作乱畏罪莫逃故虚张声势。流言诳惑。致令尔等轻信从逆。夫人岂有不愿安享太平而自干诛戮者乎予念天下之人、皆吾赤子故亲统大师拯厥危难一切罪愆。概行肆赦。谕到之时。果即投顺。自当抚循如故今时当耕作。速降方不愆期傥阖邑废业欲久据孤城可乎慎勿自误生业沦胥祸败。其旧知州守备等官及姜逆所置伪官亦勿顾虑前非。犹怀疑畏予言一出安有反汗否则天下之人谁复信予乎。　　

○降补陕西按察使郑清为福建布政使司参政驿传道。　　

○以原任直隶大名道佥事于变龙为山东按察使司佥事分巡霸州道原任山东东兖道佥事陈一理为江南按察使司佥事分巡扬州道　　

○癸亥。奉恩将军喇都海卒谥怀僖。　　

○摄政王率师拔浑源州城。　　

○甲子。改兰州营参将为副将。　　

○乙丑。摄政王师次寇家寨定西大将军多罗敬谨郡王尼堪启报固山额真库鲁克达尔汉阿赖等屡次战胜。斩伪巡抚姜辉兵马无算伪参将罗映坛献印劄率所部四百人来降　　

○喀喇沁部落苏伯杜棱所部兵有擅掠已降民间子女牲畜者居民控诉摄政王令重治喀喇沁部兵罪。悉还其人畜　　

○淮扬巡按张濩疏报土贼攻陷海州城。知州张懋勋、州同李士麟所官胡崇礼百总李奕荫死之请赐恤典。事下所司。　　

○丙寅。陕西巡按卢传奏报。汉羌总兵官张天福、巢□刀平逆贼覃一涵擒伪山阴王等斩馘殆尽。下部察叙。　　

○真顺巡按苏京疏报。贼破距鹿。署县事广平府照磨周维翰等战死之事下所司。　　

○江西巡按王志佐劾兴安县知县霍进铅山县知县康永纲失城。光泽县知县林宸谟从逆。命褫职逮讯。　　

○丁卯。陕西巡抚黄尔性疏报。逆贼王永强攻陷延安榆林等十九州县。延绥巡抚王正志靖远道夏时芳死之宜君县知县贾士璋阖门自缢总兵官沈朝华中部县知县许襄仓皇逃遁。麟州道王希舜延安府知府宋从心麟州知州李芳徵、被执羁禁。榆林道孙士宁、洛川县知县左射斗从逆受职下部察议。　　

○戊辰。宣府总兵官胡章自以一介书生不能披坚执锐。吁请改授文职疏入得上□日、胡章著解任改用。其员缺、以大同总兵官刚阿泰调补之。　　

○己巳。应州从贼参将张祖寿、山阴县从贼知县颜永锡、各率军民人等出城诣摄政王军前投降。　　

○是日、吏部启心郎甯古里以辅政德豫亲王多铎出痘往启摄政王王即日旋师。　　

○伊拉古克三胡土克图下戴青温布达尔汉囊苏等、暨厄鲁特部落顾实汗子下达赖吴巴什温布塔布囊等、来朝贡宴赉如例。　　

○辛未。摄政王旋师至大同遣人薄城、谕之曰。浑源负固不服。予已克平。应州、山阴悉已效顺予今来此尔姜镶速开门迎降。予当尔宥。傥今招尔不降。迨势迫之后。虽欲求顺。亦不汝从。予岂有既围而复纵者乎。与其自取死亡。不如速来归顺。谕毕。守陴者以其言告之镶。镶遣人来言曰。王果至。可将诏书来。王因颁谕付来人。谕曰。尔等创为逆谋谅必有所困迫因而肆乱决无自取祸败之理。大同阖城百姓悉吾赤子傥必不尔贷则株连非少。向使他人至此。尔或顾畏弗从。子兹躬临可欢然来顺。如来归顺。庶阖城获苏。予方欲天下之人戴吾恩德尔姜镶诸罪。悉与赦免。谕到可即出降。自恩养如故勿更怀疑虑。以贻害阖城官民也。予来尔不归顺则再无生路矣予言一出。脱有反覆天下之人谁复信之镶得谕旋具启报云征西前将军臣姜镶谨启臣自甲申年五月间闻摄政王驾入燕京不远千里。率领边塞兵民。归附清朝。其首降功绩已久在睿鉴中。五年以来殚心毕力。统众弹压未有毫发罪过。臣可谓克尽厥职矣。但上不推诚以待。不惟臣一人未蒙升赏而效忠归顺之民亦阽危已极且选出各官又肆行凌虐。民益难堪。顷者英王。师至催办粮草。绅士。军民苦不可当。动辄欲行杀戮臣与大同一方百姓、委属无辜。谁肯坐而守死。似此苦楚虽神明如我摄政王。何由得知。使各官诚能体上意奉上法洁己安民。则尺一所至。三晋三秦、必且乱萌顿消矣。其如大同兵民、忿怨不胜。胁臣起事何不然。臣母年将八旬。臣子尚在襁褓。何忍轻身家而蹈此。致冒罪于我摄政王乎。臣与诸将士兵民、无穷苦衷。正欲伸愬于王前。幸驾俯临。父母孔迩。安敢背逆。但众心反侧。不肯轻放臣出耳况阖城之人、矢志誓死。王纵开诚肆赦。谁敢遽信是惟更降一谕。明指以全活之方。若不开恩臣惟率众以俟。无他想望矣王如果有别谕。幸遣使来示于御河桥上臣将敬受之王览启怒甚。会和硕英亲王两福金俱出痘薨摄政王令和硕英亲王先归英王启云。王躬摄大政正在为国不遑之际若不乘此效力。更于何时。今余不复希冀富贵但以丈夫重名誉欲佐命效力俾后世垂名史册尔以妻死之故弃大事而归有是理乎摄政王嘉之赠以鞍辔名马二匹　　

○进封多罗承泽郡王硕塞、多罗端重。郡王博洛多罗敬谨郡王尼堪、俱为亲王。谕之曰。尔等向不在宠贵之列。以同系太祖孙加锡王爵至于位次俸禄则不得与大藩等　　

○陕西巡抚黄尔性疏报逆贼王永强、攻破同官县定边花马池、军民相继作乱。　　

○壬申。江西巡抚朱延庆疏报广信府知府杨国祯参将康时昇等练兵指饷恢复玉山等县下部察叙。　　

○宁夏巡抚李鉴疏报。官兵克临河等堡。斩获无算下兵部。　　

○甲戌。川湖总督罗绣锦疏报总兵官马蛟麟、阵擒贼渠舒有朝等。搜获伪书。俘斩甚多。下部察叙。　　

○宁夏巡抚李鉴奏报叛夷扎穆素、奔据贺兰山。控求通市。不允仍令设计捕殛。　　

○乙亥。陕西总督孟乔芳疏报。甘凉逆犭□回米喇印、丁国栋、乘调兵征川。倡谋作乱。变起仓卒。甘肃巡抚张文衡、西宁道副使林维造、参议张鹏翼、甘肃总兵官刘良臣凉州副将毛镔肃州副将藩云腾、游击黄得成、金印都司王之俊守备胡大年李廷试、李承泽、陈九功俱被执殉难。庄浪参将翟大有赴敌战殁。凉州同知徐自砺、参将蒋国泰、从逆受职下部察议　　

○丁丑。辅政德豫亲王多铎薨。王太祖武皇帝第十五子年三十六　　

○摄政王师次居庸关苏克萨哈等、以辅政德豫亲王多铎讣至王去缨易素带泣是日暮、驰入京城临德豫亲王丧德豫亲王二福金请殉摄政王再三慰解。请益力遂许之。　　

○陕西巡抚黄尔性奏报。总兵官任珍、追巢□刀贺贼。斩首甚多阵获人畜器械无算。下部察叙。　　

○戊寅。浙闽总督陈锦奏、福建福清等二十县士民同心效死守城忠义可嘉请免本年丁徭以示鼓劝疏下部议。　　

○南赣巡抚刘武元请叙分巡岭北道张凤仪等守城切下兵部议。　　

○己卯。升巡捕南营都司管参将事佟养功、为密云副将　　

○辛巳。江南江西河南总督马国柱奏报楚贼突犯霍山。把总韩明秀守备徐志高赴敌死之。下兵部。　　

○甲申。谕兵部。曩因民间有火炮甲胄、弓箭刀枪、马匹虑为贼资。戕害小民。故行禁止近闻民无兵器。不能御侮贼。反得利。良民受其荼毒。今思炮与甲胄两者原非民间宜有。仍照旧严禁。其三眼枪鸟枪、弓箭刀、枪马匹等项。悉听民间存留。不得禁止。其先已交官者。给还原主。　　

○又谕兵部向来申严隐匿逃人之法。原以满洲官兵。身经百战或有因父战殁而以所俘赏其子者。或有因兄战殁。而以所俘赏其弟者。或有亲身舍死战获者。今俱逃尽。满洲官兵、纷纷控奏。其言亦自有理。故先令有隐匿逃人者斩。其邻佑及十家长百家长不行举首。地方官不能觉察者俱为连坐今再四思维。逃人虽系满洲官兵功苦所获。而前令未免过重自今以后若隐匿逃人。被人告发或本主认得隐匿逃人者免死。流徒。其左右两邻、各责三十板。十家长责二十板。地方官、俟计察时并议。若善为觉察者。亦俟计察时议叙。逃人自归其主。或隐匿者自行送出。一概免罪。有亲戚愿赎回者。各听其便。　　

○征南大将军固山额真谭泰何。洛会等奏报。大兵进至南安。侦知逆贼李成栋、窃据信丰。伪兖国公窃据南康。遣兵先破伪兖国公。歼除殆尽。继抵信丰。前后合围。逃出之人报云贼谋夜。遁梅勒章京觉善等、遂竖梯攻克其城。贼溃散渡河。署梅勒章京宜尔格德等、督兵追巢□刀李成栋溺水死。随令护军统领伊尔德等、平定抚州、建昌两府。复破伪总兵杨奇盛兵二千有奇。擒斩渠魁。扑灭余孽。江西悉平。捷至。下所司议叙。　　

○丙戌。端重亲王博洛等奏报。祖马路、得胜路、贼兵五千余。由大同北山出。立二营。来逼我军。护军统领鳌拜巴图鲁、昂邦章京阿喇纳等、破一营。梅勒章京谭布、护军统领车尔布、破一营。姜镶闻两路贼兵至遂率贼千余骑、出城应援。臣亲督鳌拜等、奋勇进巢□刀斩首殆尽。　　

○平西王吴三桂等奏报、大兵抵秦克复宜君同官二县击败逆贼王永强等。斩首七千余级。获驼马四百五十余匹。下部察叙。　　

○辅国公博尼卒。　　

○丁亥。陕西巡抚黄尔性奏报游击盛嘉宝、阵擒贼首薛命新等十人斩馘三百余级章下兵部。　　

夏四月。己丑朔。享太庙。遣固山贝子拜尹图行礼。　　

○庚寅。遣罗硕卦喇。驻防太原。　　

○癸巳。定西大将军和硕英亲王阿济格奏报。恢复左卫。贼寇悉平。　　

○乙未。命固山贝子吴达海镇、国公吞济喀、辅国公巴布泰等帅师往大同更代和硕英亲王阿济格等兵马巢□刀逆贼姜镶。　　

○丙申。陕西巡抚黄尔性疏报平西吴三桂等克蒲县。诛逆寇王永强所设伪官。余党悉平。　　

○戊戌。户部奏言。故明漕运官员。皆系世职今世职已裁。各卫虽设有卫守备千总。然迁转不常。无相统之义且多属委用。故不自爱。致挂欠数多兹应就漕运各卫中。择素有才干者。加以千总之职。责其押运量功升转。如有挂欠。治罪追赔。庶责成专而劝惩明。从之。　　

○己亥。阿思哈尼哈番侍卫绰尔济、以驰马毙人坐罪。削一拜他喇布勒哈番。并革侍卫职。　　

○谕平西王吴三桂、固山额真墨尔根侍卫李国翰曰。王等忠勇智略。与诸将士同心击贼。擒获伪官。大获全胜。深可嘉悦其益励壮猷务获渠魁。以定疆圉。王与固山额真。今后但发纵指示。不必身先士卒可也。　　

○授行取浙江昌化县知县李人龙为礼科给事中。湖州府推官张懋勋为兵科给事中秀水县知县周之桂为刑科给事中。江南当涂县知县张京、为工科给事中山西屯留县知县孙奎、为山东道试监察御史浙江宣平县知县王亮教为四川道试监察御史浙江遂昌县知县赵如瑾为四川道试监察御史。湖广石首县知县王佐为云南道试监察御史。江南南陵县知县聂玠、为河南道试监察御史。　　

○授庶吉士梁清标、冯溥、李昌垣、黄机为内翰林弘文院编修。张弘俊卓彝为内翰林秘书院编修。李目、为内翰林国史院编修。李中白章云鹭、王熙、为内翰林国史院检讨庄冋生为内翰林弘文院检讨。孙自式李廷枢、为内翰林秘书院检讨胡之骏为吏科给事中。常若柱、为户科给事中。冯右京、为福建道监察御史杜果为江南道监察御史。　　

○升浙江道监察御史黄徽允、为太仆寺少卿。　　

○加户部郎中刘余王□彗、太仆寺少卿衔。仍管坐粮厅事。　　

○遣云南道监察御史朱鼎延、提督顺天学政。广东道监察御史李嵩阳、提督江南学政。　　

○升陕西苑马寺卿宋炳奎、为本省布政使司参政兼按察使司佥事分巡河西道。河东运使彭有义、为陕西布政使司参政兼按察使司佥事榆林兵备道。两淮运使白本质为陕西布政使司参政兼按察使司佥事榆林西路兵备道补外转贵州道监察御史刘明偀、为江南布政使司参议兼按察使司佥事淮徐兵备道。原任陇西道参议彭三益为湖广布政使司参议兼按察使司佥事分巡。上荆南道降补原任庐州兵备道副使丁允元为陕西按察使司佥事榆林中路兵备道　　

○庚子。殿试天下贡士左敬祖等制策曰。从古帝王以天下为一家。朕自入中原以来。满汉曾无异视。而远迩百姓、犹未同风。岂满人尚质。汉人尚文。习俗或不同欤。音语未通。意见偶殊。畛域或未化欤今欲联满汉为一体。使之同心合力。欢然无间何道而可。民为邦本食为民天自兵兴以来地荒民逃。赋税不充。今欲休养生息使之复业力农民、足国裕何道而可迩来顽民梗化不轨时逞若徒加以兵恐波累无辜。大伤好生之意。若不加以兵则荼毒良民孰是底定之期。今欲使之革心向化盗息民安一定永定又何道而可。尔多士经术济世直陈无隐。务期要言可行。不用四六旧套。朕将亲览焉。　　

○增设户部十四司汉主事各一员。　　

○壬寅。开浙江山东鼓铸。　　

○癸卯。福建巡按霍达奏报。官兵恢复平和、诏安、漳平、宁洋四县。　　

○甲辰。赐殿试贡士刘子壮等三百九十五名进士及第出身有差。　　

○乙巳。赐一甲一名进士刘子壮朝服项帽及鞾。余各赐银十两。宴于礼部。　　

○是日申刻孝端皇太后崩。亲王以下拜他喇布勒哈番以上公主和硕妃以下。正黄镶黄二旗拜他喇布勒哈番三等侍卫命妇以上六旗阿达哈哈番命妇以上。各照翼齐集上率诸王以下文武各官及王妃以下官员命妇俱成服一切典仪隆备享祭丰腆悉遵定制与文皇帝丧礼同自初丧以至百日。上率诸王文武大臣、行奠献礼皆尽敬尽哀云。　　

○丙午。刑科给事中陈调元奏言。朝廷之赏罚。惟凭督按之举劾。而举劾之公私。全凭道府之开报。乃有督臣所荐。即按臣所劾者。疏内皆云据司道开报夫一人也。一以为大贤、一以为不肖。一揭也。忽而加诸膝。忽而坠诸渊。夫朝廷用人、止此举劾。以为察吏致治之本。而舛错至是。则督按之耳目安寄。国家之赏罚何凭。伏祈严敕确核开报同异之弊。立加处分。庶劝惩当而吏治清矣。下部院察议。　　

○丁未。礼科右给事中姚文然奏言。臣读制策。首以满汉同心合力为念。窃思满汉一家。咸思报主。止因语言文字、间隔难通。未免彼此有异同之见。前此两科馆选。虽有清书。但选员无多。故未有改授别衙门者。臣请于新进士内、广选庶吉士。察其品行端方。年力强壮者。俾肄习清书精熟。授以科道等官。内而召对。可省转译之烦。即出而巡方。亦便与满洲镇抚诸臣、言语相通。可收同寅协恭之效。疏下所司。　　

○辛亥。升南赣巡抚刘武元、为都察院右都御史兼兵部左侍郎。分巡岭北道按察使司副使张凤仪为布政使司参政。以击败叛镇李成栋故也。　　

○壬子。谕内三院自兵兴以来。地多荒芜民多逃亡流离无告深可悯恻著户部都察院传谕各抚按。转行道府州县有司。凡各处逃亡民人不论原籍别籍。必广加招徕编入保甲。俾之安居乐业察。本地方无主荒田。州县官、给以印信执照开垦耕种。永准为业。俟耕至六年之后。有司官亲察成熟亩数。抚按勘实。奏请奉上□日。方议徵收钱粮。其六年以前。不许开徵。不许分毫佥派差徭如纵容衙官衙役、乡约甲长、借端科害。州县印官。无所辞罪务使逃民复业。田地垦辟渐多。各州县以招民劝耕之多寡为优劣。道府以责成催督之勤惰为殿最。每岁终。抚按分别具奏。载入考成。该部院速颁示遵行。　　

○辰刻。雨雹。　　

○癸丑。浙闽总督陈锦疏报。官兵平福宁州、福安县。　　

○郧阳抚治赵兆麟、以丁父忧。将回籍终制总督罗绣锦疏留。允之。　　

○升山东左布政使董宗圣、为都察院右副都御史。巡抚延绥等处。　　

○浙江左布政使王敬锡、坐贪婪褫职。　　

○靖南将军陈泰等奏报。福建二府、一州、二十九县、先为贼踞。臣等领兵巢□刀杀。俱已恢复。安设官兵。全闽底定捷闻。得上□日据奏官兵大捷。福建全省已定。陈泰等尽心调度克奏肤功。深可嘉悦在事有功人员。察明议叙。　　

○甲寅。厄鲁特部落绩克什虎巴图鲁台吉等贡马。宴赉如例　　

○乙卯。寇陷山西汾州府命端重亲王博洛为定西大将军由大同统官兵往讨之。命敬谨亲王尼堪由左卫往围大同。　　

○兴安总兵官任珍以扑巢□刀贺珍等贼功升为左都督。　　

○摄政王谕姜镶曰。予前此所以亲至大同者。盖念尔为大臣。投诚有素一旦遽变。必有其由。更念阖城官生军民、俱罹屠戮之惨诚有不忍尔方谓赦令一到。便能悔悟前非。出城待罪。及阅来启。语多悖谬。故不复降谕。今英王为尔恳请。云有悔过归诚之意。予复悯念阖城生灵。不忍终置死地。故复降此赦有之谕。尔宜速为悔悟。率众来归。从前罪犯悉与赦免。明谕一出。决无反覆之理不然将何以取信于天下乎若复狐疑不决则自误且以误众矣宜熟思之。　　

○丙辰。廷试直省恩拔□山戊不□副榜等贡生、及就教举人。　　

○喀尔咯部落土谢图沾汗等、遣使贡马。宴赉如例。　　

○丁巳。遣福建道监察御史梁应龙、巡视河东盐政。广东道监察御史王世功、巡视上江。山西道试监察御史崔允弘、巡视下江。江西道试监察御史李道昌、巡按河南。　　

○封贝子满达海、为和硕亲王。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十三




大清世祖体天隆运定统建极英睿钦文显武大德弘功至仁纯孝章皇帝实录卷之四十四　　

顺治六年。己丑。五月。己未朔。　　

○辛酉。遣屠赖率将士往太原益其军。　　

○考选庶吉士成亮、何采、焦毓瑞、王清、张士甄、高光夔、诸豫、张璇、叶树德、季开生、王绍隆、朱廷璟、范廷元、许缵曾、李仪古、范正脉、刘嗣美、于朋举、唐梦赉、庄朝生等、二十人习清书。徐致觉、方悬成、周＜范土＞、林云京、左敬祖、胡亶、张道湜、杨旬瑛、张表、安焕、周体观、姜图南、黄元衡、马叶曾、吴正治、曹本荣、周曾发、郭一鹗、徐必远、朱绂等、二十人习汉书。命内院学士查布海、蒋赫德、胡统虞、刘肇国教习。　　

○癸亥。摄政王多尔衮、以京城水苦。人多疾病。欲于京东神木厂、创建新城移居。因估计浩繁。止之。　　

○升礼部副理事官哈喇库、为都察院副都御史。　　

○甲子。授一甲一名进士刘子壮为内翰林国史院修撰。二名进士熊伯龙、为内翰林弘文院编修。三名进士张天植、为内翰林秘书院编修。　　

○升通政使司副理事官阎印为顺天府府尹。　　

○乙丑。予殉难江南英山县知县史良植、祭葬如例。　　

○丁卯。转山东右布政使卢震阳为本省布政使司左布政使升河南参议管按察使事丁文盛、为福建布政使司左布政使。福建按察使周亮工、为本省布政使司右布政使　　

○以郭退、觉罗硕博会、为礼部理事官。　　

○己巳。以河工告竣。加河道总督杨方兴兵部尚书。河南巡抚吴景道兵部右侍郎衔。　　

○庚午。夏至。祭地于方泽遣固山额真明安达礼行礼　　

○辛未。遣官祭关圣帝君　　

○多罗郡王精济薨。年六□山戊不□　　

○壬申。谕兵部。满洲汉人俱属吾民。原无二视之理。但迩来用兵亦出于不得已岂可苦累良民。今后行军不论多寡其领兵主将、可严饬将士等粮豆草束悉照部定之数支用、不得分外多取。其锅、蓆、＜釒算刂＞刀、马槽等物须委干员、亲自看验。酌量取用。牧马完日、令各旗章京亲验、照数发还。仍约束兵丁、民间之物、毋许秋毫侵犯。不时遣官稽察。如有抢夺害民者即时察出、治以重罪。该管者连坐。并严饬各牛录、各拨什库、转行所属。今后有抢汉人一物者、即行处斩。家奴有犯、罪及家长。其牛录章京拨什库、及屯拨什库、若不严为晓谕、一并治罪有带弓箭军器夥众劫夺者不分首从、悉行处斩。尔部即通行远近地方城市乡村。遍张告示。晓谕通知。　　

○癸酉。朝鲜国王李倧以太祖配天覃恩遣陪臣郑太和等表谢兼贡方物宴赉如例　　

○甲戌。工部尚书金之俊、请假葬亲。许之　　

○赠殉难山东兖西道副使黄登孝、为光禄寺卿。荫一子入监读书　　

○定公以下、四品以上官员。出京执事。三等公、和硕额驸、用金黄伞二柄。旗十面。侯伯、金黄伞一柄旗十面。一品官、金黄伞一柄。旗八面。二品官、金黄伞一柄。旗六面。三品官、金黄伞一柄。旗四面。四品官、旗四面。其在京所用扇棍等物仍照旧行。　　

○乙亥。以故一等精奇尼哈番塞赫子法喀拜他喇布勒哈番于国柱子之遵各袭职　　

○赠阵亡拖沙喇哈番徐成名、为拜他喇布勒哈番。以其子文登袭职。　　

○以军功升一等阿思哈尼哈番曹得先、为三等精奇尼哈番。　　

○以昂阿、有劝伊主四子部落贝勒僧格归顺功。授为一等阿思哈尼哈番。　　

○以巴尔达齐、自井奇里乌喇、率兄弟来归、授为三等阿思哈尼哈番。其同来萨哈连、钟嫩、额讷布、俱为三等阿达哈哈番。图占、席岱、堪齐奇、堪褚堪、查里穆、俱为拜他喇布勒哈番。　　

○丙子。擢浙江嘉湖道参议李栖凤、为都察院右佥都御史。巡抚广东提督军务以三等阿达哈哈番郭肇基、为兵部左侍郎兼都察院右副都御史。巡抚广西提督军务。　　

○免山西太原、平阳、汾州三府、辽泽二州本年水灾额赋　　

○吏部尚书陈名夏等奏言旧例各省道府州县等官、俱俟三年考满。方准升迁今地方需人若必待考满势难悬缺应将各省道府州县等官历俸三年抚按有荐者酌量推转从之　　

○初宣大总督耿焞因姜镶谋叛不能觉察、降为巡抚。至是、吏部以耿焞不堪复任巡抚、请以左布政使用。从之。　　

○丁丑。改封恭顺王孔有德、为定南王。怀顺王耿仲明为靖南王。智顺王尚可喜为平南王。各授金册金印。赐孔有德册文曰。尔孔有德原系明臣。见明国之气运衰微遂起兵行元帅事。蹂躏山东地方。全携所部将吏军民、航海来归。原给都元帅敕印。于崇德元年。四月二十七日。优加册印封恭顺王。俾功名富贵带砺山河、子孙世世承袭。一切过犯尽皆原宥。后随多罗勤郡王、取旅顺口时、尔率所部兵协攻平定朝鲜国时、尔率所部、随辅政叔德豫亲王、破其授兵。和硕英亲王取皮岛时、尔率所部兵协攻。围困锦州时和硕郑亲王破洪承畴兵时、尔率所部兵交战。叔父摄政王取杏山时、尔率所部兵协攻。和硕郑亲王取中后所、前屯卫时尔率所部兵协攻。叔父摄政王入山海关之日、杀败流贼二十万、尔率所部兵交战。又追击流贼至庆都县、尔率所部兵交战。辅政叔德豫亲王、领兵巢□刀流贼灭福王平定河南江南。在潼关。杀流贼时、尔率所部兵交战。取杨州时、尔率所部兵协攻取。江阴县时、尔率所部兵协攻。又特命尔领兵、进取湖南。尔随宜巢□刀抚攻克郡邑、招抚官吏兵民甚众。尔原封恭顺王。今授金册金印加封为定南王。尔其益励忠勤、奉公守义、以报特恩。尚其钦哉。勿负朕命赐耿仲明册文曰。尔耿仲明、原系明臣。见明国之气运衰微、遂起兵行总兵事。蹂躏山东地方。全携所部将吏军民航海来归。原给总兵官敕印。于崇德元年。四月二十七日。优加册印封怀顺王俾功名富贵带砺山河子孙世世承袭一切过犯、尽皆原宥后随多罗勤郡王、取旅顺口时、尔率所部兵协攻。平定朝鲜国时、尔率所部随辅政叔德豫亲王、破其援兵和硕英亲王取皮岛时、尔率所部兵协攻。叔父摄政王破洪承畴三营时、尔率所部兵交战叔父摄政王取塔山时、尔率所部兵协攻。和硕郑亲王取中后所前屯卫时尔率所部兵协攻。叔父摄政王入山海关之日、杀败流贼二十万尔率所部兵交战。又追击流贼至庆都县、尔率所部兵交战。辅政叔德豫亲王领兵巢□刀流贼、灭福王、平定河南、江南。在潼关杀流贼时尔率所部兵交战。取扬州时、尔率所部兵协攻。又同恭顺王进取湖南尔随宜巢□刀抚、攻克郡邑、招抚官吏兵民甚众。尔原系怀顺王今授金册金印、加封为靖南王。尔其益励忠勤、奉公守义、以报特恩尚其钦哉。勿负朕命。赐尚可喜册文曰。尔尚可喜原系明臣见明国之气运衰微、擒其所遣副将二员。起兵取广鹿等五岛。全携所部将吏兵民、航海来归。原给总兵官敕印。于崇德元年。四月二十七日。优加册印封智顺王俾功名富贵带砺山河、子孙世世承袭。一切过犯、尽皆原宥后征大同时、尔于代州、败明步兵七百。平定朝鲜国时、尔率所部、随辅政叔德豫亲王破其援兵。和硕英亲王取皮岛时、尔率所部兵协攻。我兵在松山、闾衡山、破洪承畴兵时、尔率所部兵交战。又随和硕英亲王在松山、破曹总兵之兵。叔父摄政王取杏山时尔率所部兵交战。和硕郑亲王取中后所前屯卫时、尔率所部兵交战叔父摄政王入山海关之日、杀败流贼二十万、尔率所部兵交战。又追击流贼至庆都县、尔率所部兵交战。和硕英亲王征流贼、围攻延安府、尔率所部兵进战。又同恭顺王进取湖南尔随宜巢□刀抚攻克郡邑、招抚官吏兵民甚众。尔原系智顺王。今授金册金印、加封为平南王。尔其益励忠勤、奉公守义、以报特恩。尚其钦哉。勿负朕命。　　

○令定南王孔有德率旧兵三千一百、及新增兵一万六千九百、共二万。往巢□刀广西。挈家驻防。其全省巡抚道府州县各官、并印信俱令携往。靖南王耿仲明、率旧兵二千五百、及新增兵七千五百。平南王尚可喜、率旧兵二千三百、及新增兵七千七百共二万。往巢□刀广东。挈家驻防。其全省巡抚道府州县各官并印信、俱令携往。赐孔有德敕谕曰。广西逆贼、啸聚煽乱、斯民陷于水火兹特命尔统领大兵相机征巢□刀。投诚者抚之。抗拒者诛之。若武官有功、核实题叙。有临阵退缩、迟误军机、不遵号令、应行处分者、听王便宜从事。若罪大不便自处者、指名参奏。地方既定之后、凡军机事务、悉听王调度。其一应民事钱粮、仍归地方文官、照旧料理。文武各官、有事见王、俱照王礼谒见。王受兹重任、其益殚忠猷。礼以律己。廉以率下。务辑宁疆圉纾朝廷南顾之忧。钦哉特谕。赐耿仲明敕谕曰。广东初定。人民甫安。旋因逆贼构乱、斯民复陷水火。兹特命尔同平南王、统领大兵。同心商酌。相机征巢□刀。投诚者抚之。抗拒者诛之。若武官有功、核实题叙。有临阵退缩、迟误军机、不遵号令、应行处分者、听王便宜从事。若罪大不便自处者、指名参奏。地方既定之后。凡军机事务悉听尔同平南王调度。其一应民事钱粮仍归地方文官、照旧料理。文武各官、有事见王、俱照王礼谒见。王受兹重任、其益殚忠猷。礼以律己。廉以率下。务辑宁疆圉、纾朝廷南顾之忧。钦哉特谕。尚可喜敕谕同。　　

○裁直隶河间、永平、江南苏州、松江、山东兖州、东昌、浙江、湖州、陕西、巩昌、西宁、肃州、同知十员。直隶、顺天、河间、江南凤阳、河南开封、南阳、汝宁、归德、湖广、黄州、岳州、郧阳、安陆、衡州、江西、南昌、吉安、袁州、抚州、饶州、九江、南安、浙江、杭州、温州、通判二十一员　　

○定平西、定南、靖南、平南诸王帽顶。服色仪从。帽顶下座嵌东珠四颗。上座嵌东珠三颗。上下节、各嵌东珠一颗金佛上嵌东珠五颗。后金花。上嵌东珠四颗。金镶玉带每板嵌猫睛石一颗。东珠三颗坐褥冬用猞狸狲、镶以貂皮夏用蟒缎俱红氊下、衬一白氊。仪仗、用红罗曲柄绣伞一。红罗销金绣伞二。红罗绣圆伞一。红罗绣圆扇二。青罗绣孔雀圆扇二。立瓜二对。卧瓜一对。骨朵一对。吾杖二对。大纛一杆。条纛二面。小旗八面大刀二把。马六匹。各设三品长史一员。头等护卫六员。四品典仪一员。二等护卫五员。五品典仪二员。三等护卫六员。六品典仪二员。　　

○戊寅。设定南王下随征总兵官一员。左右翼总兵官各一员。靖南王、平南王下左右翼总兵官各一员每总兵下中军旗鼓、各一员。调湖广辰常总兵官右都督马蛟麟、加左都督、充定南王下随征总兵官。以定南王下二等阿思哈尼哈番线国安、为都督同知、充本藩左翼总兵官。三等精奇尼哈番曹得先、为都督同知、充本藩右翼总兵官。靖南王。下二等阿思哈尼哈番徐得功、为都督同知、充本藩左翼总兵官。二等阿思哈尼哈番连得成、为都督同知、充本藩右翼总兵官。平南王下一等阿思哈尼哈番许尔显、为都督同知、充本藩左翼总兵官。三等阿思哈尼哈番班志富、为都督同知、充本藩右翼总兵官。　　

○调湖广长沙总兵官都督佥事徐勇、加都督同知、充辰常总兵官。其长沙总兵员缺、改为副将　　

○免直隶宝坻、顺义二县、五年分水灾额赋　　

○庚辰。以福建云霄总兵官王之纲、为都督佥事、充镇守汀州等处总兵官。降级总兵官马得功、为都督佥事、充镇守泉州等处总兵官。　　

○赠阵亡直隶天津游击孔道兴为参将。录其子弟一人。　　

○罢陕西额供羔羊白狼等皮从巡抚黄尔性请也　　

○辛巳。陕西巡抚黄尔性疏报平西王吴三桂固山额真墨尔根侍卫李国翰统兵进取延安府贼兵闻风远窜遂复其城。下所司议叙　　

○壬午。升工部郎中卢六艺为广东布政使司左布政使刑部郎中杨名显、为广东布政使司右布政使。工部郎中曹国柄为广东按察使司按察使。湖广驿传道副使郑廷櫆为福建布政使司参政兼按察使司副使管按察使事河南驿传道佥事徐为卿为本省按察使司副使管按察使事长芦运使杨天祥、为山东布政使司参政、兼按察使司佥事、武定兵备道。江南驿传道参议王燧、为湖广按察使司副使、兼布政使司参议、分守岳州道。山东提学道佥事吴臣辅、为陕西布政使司参议、兼按察使司佥事临巩兵备道。浙江提学道佥事李际期、为本省布政使司参议、兼按察使司佥事、分巡金衢道。湖北提学道佥事王尔禄为浙江按察使司副使、宁绍兵备道。湖南提学道参议黄澍为福建按察使司副使、分巡兴泉道。直隶大名府知府刘应锡、为山东按察使司副使通州道。两淮运同孙永盛、为两淮都转运盐使司运使。两浙运同毕元彩、为两浙都转运盐使司运使。山东运同夏日严、为本省都转运盐使司运使。河东运同郑弘图、为河东陕西都转运盐使司运使。福建运同张子珽、为本省都转运盐使司运使。　　

○补原任山东青州道佥事崔起鹏、为河南按察使司佥事、分巡河北道。原委贵州提学道佥事郑问炫、为浙江按察使司佥事、分巡嘉湖道　　

○改原任宣府总兵官胡章、为山东布政使司右布政使　　

○授进士陈贽、为广东布政使司参议、分守岭南道。沈鼒、为广东布政使司参议、兼按察使司佥事、高肇兵备道。王庆章、为广东布政使司参议、兼按察使司佥事、琼州道。陆振芬、为广东布政使司参议、兼按察使司佥事、分巡岭东道。冯偀、为广东布政使司参议、兼按察使司佥事、巡海道。徐炟、为广东布政使司参议、督粮道。庄有筠、为广东布政使司参议、兼按察使司佥事、屯盐水利道。陈嘉善、为广东布政使参议、分守海北道。李颋为广东布政使司参议、兼按察使司佥事、分巡海北道。施起元、为广东布政使司参议、分守岭东道。林嗣环、为广东布政使司参议、兼按察使司佥事、南韶兵巡道。周公轼、为广东布政使司参议、分守岭西道。邬象鼎、为广东布政使司参议、兼按察使司佥事、罗定道史燧、为广东布政使司参议、兼按察使司佥事驿传道　　

○四川巡抚李国英疏报、龙安边郡地方悉平　　

○癸未。遣贵州道监察御史匡兰兆巡按浙江　　

○户部等衙门疏言我朝敷政首重恤民。定鼎以来罢去横征与民休息。但今边疆未靖、师旅频兴、一□山戊不□所入、不足供一□山戊不□之出。今议开监生吏典承差等援纳。给内外僧道度牒。准徒杖等罪折赎。裁天津、凤阳、安徽巡抚、巡江御史天津饷道等官、以裕国家经费之用报可。　　

○乙酉。喀尔喀部落硕雷汗等遣使贡方物。宴赉如例　　

○征西大将军端重亲王博洛奏报官兵复克山西清源交城、文水徐沟祁县等处　　

○丙戌。谕鄂尔多斯部落扎穆苏等曰。闻尔等背叛即欲加兵。但念尔受朕恩有年兼以生灵堪惜故不忍遽用干戈。尔能悔过、复还故土、相率来朝。即宥尔等罪恩养如常。傥不速改前非倚恃地方险要、与察哈尔同恶不即归顺。入冬以后当发大兵、穷尔踪迹、务期必获、岂容尔等背叛之人偷活耶。况今天下。中外咸仰朕恩。倾心向化。尔所稔知。朕既降恩纶。必不复念旧恶。特谕　　

六月。己丑朔。　　

○癸巳。夜、火星犯木星。　　

○乙未。有拜禅妻及广泰家女子赖氏放鹅于金水桥前。坐红衣炮绳堆上吃烟遗火、焚绳三万三千八百余觔。延烧炮车二百余辆。仓房一百二十余间。刑部审拟拜禅妻及赖氏。俱应斩工部官不令人监守绳索、尚书金之俊、侍郎李迎晙、刘昌应各罚银百两侍郎卢登科、佟国允、启心郎吴达礼应各罚银百两。革一拜他喇布勒哈番、理事官星鼐应革考满所加拜他喇布勒哈番折赎。其车辆并绳索价银二千三十余两应令尚书金之俊等赔补。启心郎孙代、张朝珍、理事官高国允、副理事官吴世巴、莫洛浑、敖塞、护星阿、李尚义、各罚银五十两。议上。得上□日、拜禅妻免死。鞭一百赖氏、免死。鞭三十。金之俊、李迎晙、刘昌、各罚俸三月。卢登科、佟国允、吴达礼、星鼐孙代张朝珍、各罚俸六月。高国允等俱从宽免罚。　　

○丙申。和硕亲王满汉达海、使墩旦至理藩院、言喀尔喀部落、向来遣使进馈于王者。今乃进摄政王马匹而不及王。曩有喀尔喀使人、因进馈郑王来至王所者王曾拒而不纳。理藩院尚书尼堪、侍郎沙济达礼、席达礼以其言启摄政王、王问旧例如何。尼堪等、对以旧无越送诸王之例王曰国之大政、在予统摄、何人不来。亦奚止于此。今使至予所、王满达海亦不当言、尔等理宜即向彼言。乃但以无旧例为词、岂非徇满达海情面、而故为之说耶。遂令内大臣吴拜等议罪、议罚王满达海银五千两、夺俸一年。尚书尼堪、侍郎沙济达礼、席达礼革职。启摄政王王谕免罚王满达海银两。及罚俸。尼堪等、免革职。俱罚俸一年。　　

○丁酉。补原任凤河营参将管副将事王国勋、为长沙副将　　

○予赠光禄寺卿黄登孝祭葬如例　　

○戊戌。设定南王下牛录章京十五员。靖南王下牛录章京十一员平南王下牛录章京十二员。　　

○以觉罗仲特为吏部理事官　　

○以镶黄旗衮泰巴图鲁、三等侍卫觉罗朱满俱为护军参领。正黄旗恩格林镶黄旗希孚、俱为甲喇章京。　　

○遣山东道监察御史李允喦、提督江南苏松等处学政。　　

○定西大将军端重亲王博洛奏报、平卫二贼渠围平阳、遣梅勒章京谭布等击败之。贼渡黄河遁去平阳汾州平。　　

○牛录章京布达习礼坐非刑拷掠家仆革世职鞭一百折赎。　　

○庚子。朝鲜国王妃赵氏奏报、国王倧薨请册封世子淏袭爵淏亦具疏告讣。俱下所司知之。　　

○辛丑。升河南右布政使张大任、为湖广布政使司左布政使。刑部郎中赵曰爌为江南按察使司佥事、驿传道。万化、为山西按察使司佥事分守冀南道高显光、为陕西按察使司佥事、西安驿传兵备道王锡隆、为湖广按察使司佥事、分巡湖北道。工部郎中李子和、为河南按察使司佥事、驿传道。彭钦、为山东按察使司佥事、兖西兵巡道。山西提学道佥事孙启贤、为陕西布政使司参议、兼按察使司佥事、西宁道。长芦运同袁仲魁为长芦都转运盐使司运使。　　

○补原任参议朱国诏为陕西按察使司副使肃州兵备道。　　

○赠原任山东馆陶县知县、升浙江金华府知府程瑾、为山东按察使司副使荫一子入监读书。以瑾在馆陶县任时、屡次巢□刀贼、后赴任浙江中途被贼讐杀故也。　　

○初征南大将军固山额真谭泰等、因奉有江西官员便宜除授之上□日、以随征吏部侍郎梅勒章京马光辉、为提督总兵官而光辉以官。品不符辞不就又以都察院理事官牛录章京纪国先、为掌印都司。国先以文职、不应授武官。且云不善者、以善置之。善者、以不善者置之。天下之乱职事故耳。事闻下部议部拟马光辉、应解任革世职赎身纪国先弃市籍没疏入。得上□日、马光辉、解梅勒章京及侍郎任。仍留其投诚所授世职。其余加升世职、俱行削去。赎身。纪国先免死革理事官牛录章京。籍其家之半。　　

○壬寅。和硕英亲王阿济格遣吴拜罗玺启摄政王曰。辅政德豫亲王、征流寇至庆都而潜身于僻地破潼关西安而不尽歼其众。追腾机思而不取其国。有何功绩。乃将其二子优异于众。郑亲王、乃叔父之子予乃太祖之子皇上之叔。何不以予为叔王、而以郑亲王为叔王。摄政王使吴拜等答曰、德豫亲王薨逝未久、何忍遽出此言。初令尔统大兵往陕西、征讨流寇。后令德豫亲王往征江南。德豫亲王破流寇、克西安、平定江南、河南、浙江、追腾机思俘获甚多败喀尔喀二汗兵且叔王原为亲王。尔原为郡王。其一子吾养为子。一子承袭王爵。何为优异耶。郑亲王虽叔父子原系亲王尔安得妄思越分、自请为叔王。大不合理。英王不悛、更请营建府第。于是摄政王令诸王贝勒大臣数其罪曰初令尔往征喀尔喀温布额尔得尼、乃故往大同、又擅加大同宣府文武官、各一级。私除各处职官。违令攻浑源州。又与郡王瓦克达交好数赠财物。诸王大臣、议削阿济格王爵、彻其所属人员。瓦克达、坐以应得之罪。并追所赠财物。摄政王以英王恃亲冒请、非他人摘发、免其罪。令以后勿预部务、及交接汉官。并宥瓦克达罪。　　

○谕诸王及诸大臣、有干预各衙门政事、及指摘内外汉官。谓某贤能应升某劣应降者。不论其言之是非即行治罪。今之内外各官。应升迁者、升迁。应降处者、降处。岂如明季偏听人言轻于进退、或处或纵耶。其骗取财物之人不过就中巧撞即行贿之人。亦不过枉费金钱而已。至于各王有以衙门之事私行傅呼各衙门官至府者、罪在王。听其传呼而去者、罪在各官。遇有启奏之事。必奏明方许传该衙门官。其所传官员、亦必问明启奏之人、果系真实、方许前往。　　

○丙午。赐故朝鲜国王李倧祭物　　

○降精奇尼哈番法喀为一等阿思哈尼哈番。以其祖阿山、二次逃亡明国故也　　

○以故二等阿达哈哈番马天云子元龙致仕二等阿达哈哈番甯绍苏子天祚故拜他喇布勒哈番梁可大子永清各袭职。　　

○赠理藩院副理事官图鲁西、拖沙喇哈番以其子束菽承袭以颁诏外藩、遇鄂尔多斯部落扎穆苏作乱被害故也　　

○江南江西河南总督马国柱疏报、南赣余孽拥故明宗室朱由植作乱、官兵讨平之。　　

○己酉。遣广东道监察御史刘漪巡按江西广西道监察御史史詥、巡按福建山西道试监察御史崔允弘、巡视两淮盐课。广东道监察御史王世功、巡视长芦盐课。　　

○摄政王多尔衮谕礼部曰、予师行在外、所出政令、必关六部都察院、銮仪卫等各衙门。其原设印信不便携行。今仿古制、每衙门各另铸印一颗加一行字。著礼部作速造办。各该衙门携用。以后差遣侍卫、俱用銮仪卫印信　　

○庚戌。喀尔喀部落戴青诺颜等贡马宴赉如例　　

○壬子。免直隶沧州清苑县六年以前荒田额赋　　

○升通政使司左通政孟明辅、为太仆寺卿。行人司司正罗宪汶、为光禄寺寺丞。　　

○改原任内翰林国史院庶吉士王公选、为礼科给事中　　

○补原任浙江嘉湖道副使佟国器、为本省按察使司副使、管按察使事。原任天津督粮道副使徐永祯、为山东按察使司副使、天津兵备道。　　

○癸丑。封张真人五十二代孙应京、为正一嗣教大真人。赐敕印。　　

○以随征内国史院中书舍人王原膴、为四川布政使司参议、管左布政使事。副将吴之茂、为四川布政使司参议、管右布政使事。选贡杨道淳、为四川按察使司佥事、管按察使事。廪生何启图、为四川布政使司参议、兼按察使司佥事松潘兵备道副将梁一训为四川布政使司参议、兼按察使司佥事、安绵石泉兵备道。袁一相为四川布政使司参议、分守川东道。王兴国、为四川按察使司佥事、分巡下川东道。高成荣、为四川布政使司参议、分守川北道赵显宗、为四川布政使司参议、兼按察使司佥事、叙马兵备道。范奇才、为四川按察使司佥事、清军屯田水利道。选贡王士彦、为四川按察使司佥事、威茂兵备道。杨鼎瑞为四川按察使司佥事、分巡上川南道。内院供事官刘通、为四川按察使司佥事、分巡川北道。　　

○甲寅。谕凡僧道巫瞽之流、止宜礼神推命。不许妄行法术、蛊惑愚众。如有违犯、治以重罪。著礼部严行稽察　　

○授侍卫帕克齐赛音达礼空衔牛录章京傅喀、护军校哈尔几巴拜他喇布勒哈番。以其效力年久故也　　

○以故三等阿达哈哈番额讷布子额尔特、孙豹子延允、各袭职。　　

○乙卯。免江西全省四年分南昌、新建、五年分、逋课。其余被兵州县、重者免五年分租赋。轻者免五年分租赋之半。　　

○丁巳。摄政王多尔衮率师征大同叛将姜镶集内三院、及部院等衙门官谕之曰、尔等皆国之重臣。宜各勤职掌予率师西行不日言旋。予之行也非以诸王大臣、不胜其任。但恐行师之际。扰及良民、故为亲行。予止至宁武关朔州便归不远行。亦不久留也。又谕固山额真谭泰、何洛会内大臣冷僧机大学士刚林、范文程曰、各院部事务、令尔等裁决在部可结之事仍令各部料理。其军国大事集英亲王议政大臣固山额真公同商议大事可缓者著候予还不可缓者即行启知　　

○解镶白旗阿尔津、护军统领任以索洪为护军统领。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十四



大清世祖体天隆运定统建极英睿钦文显武大德弘功至仁纯孝章皇帝实录卷之四十五　　

顺治六年。己丑秋。七月。戊午朔。享太庙遣固山额真谭泰行礼　　

○命摄政王多尔衮、率师征大同。　　

○己未。增设江南省城管理仓库官一员。凤阳府管仓司官一员。　　

○开江西鼓铸。　　

○增设江南盐城营游击一员。　　

○庚申。镇国将军穆尔察卒。谥恪恭。　　

○辛酉。户部议覆江宁巡抚土国宝疏言、华亭县义米一项。始于义士顾正心、悯里人差役之苦宗族赡养之难。捐赀置田四万八百余亩。每□山戊不□租米四万三千余石。帮贴赔累。优恤贫穷。原与有司无涉。应仍归正心子孙收种。以成义举。从之。　　

○漕运总督吴惟华奏报擒获江北叛贼白玉麟等三十三人。　　

○甲子。命护军统领敦拜统领将士、往剿河间一路土寇。　　

○乙丑。升刑部郎中翟文贲、为浙江布政使司参议、兼按察使司佥事、提学道。礼部郎中钟性朴、为山东布政使司参议、兼按察使司佥事提学道兵部主事李承尹、为湖广按察使司佥事湖北提学道兵部员外郎张四教、为山西按察使司佥事提学道刑部郎中李棠馥为湖广布政使司参议、兼按察使司佥事、湖南提学道。　　

○命和硕亲王满达海多罗郡王瓦克达统领将士征朔州、宁武等处。　　

○荫湖广襄阳府殉难推官李实发子暽、入监读书。　　

○丁卯。湖北巡按陈棐、奏报巢□刀抚黄属贼寇情形。并参将韩友、同知白秉贞等功绩。下兵部察叙。　　

○免河南开封等府水灾额赋有差。　　

○戊辰。命朱喇喀、石图率兵援巢□刀霸州土寇。　　

○湖广巡抚迟日益奏报黄冈土贼平。　　

○赠陕西阵亡中军参将周建勋为署副将录其子弟一人。　　

○陕西肃州道佥事宋炳、坐失守城池革职。　　

○庚午。以出师江西收获金银、珠币等物分赐固山额真谭泰何洛会并从征各官有差。　　

○辛未。摄政王多尔衮、至阿鲁席巴尔台。罢大同之行。行猎而还。分兵与护军统领索洪、署护军统领希尔艮统领。往益和硕亲王满达海军。　　

○归化城土默特部落精奇尼哈番古禄格等贡马。宴赉如例。　　

○壬申。中元节。遣官祭福陵。昭陵。　　

○命护军统领伊尔德、统领将士往巢□刀保定一路土寇　　

○江西巡抚朱延庆、劾奏建昌参将胡大功庸懦丧师致广昌失陷。得上□日、胡大功著革职拟罪。　　

○四川巡抚李国英奏报巢□刀安绵余贼擒斩贼将解应甲等并获牛马器械下兵部察叙　　

○癸酉。命梅勒章京吴喇禅率领将士协同通州总兵自天津水路会巢□刀赵堡口淀贼。　　

○湖广巡抚迟日益疏报巢□刀抚黄州贼众三百余砦伪王朱蕴＜釒严＞等就擒得上□日、兵部察叙朱蕴＜釒严＞、著即于彼处正法　　

○陕西巡抚黄尔性疏报、土寇勾引塘丁、攻陷岐山县因劾失守知县赵镜关西道石凤台罪。得上□日、赵镜著革职逮问石凤台下所司议。　　

○赠福建阵亡委署游击王凤岐为实授游击　　

○甲戌。升太仆寺少卿傅景星、为通政使司左通政　　

○陕西巡抚卢传疏报、巢□刀平澄城永寿、泾州各路土贼并获牛马器械无算。章下兵部　　

○乙亥。署江西提督事刘光弼疏报平复广昌县。收抚饶州抚州降将三十余员章下所司　　

○丙子。解镶白旗固山贝子吴达海梅勒章京任。　　

○以正蓝旗觉罗郎球为满洲固山额真。解尚书任。　　

○以正红旗满洲噶达浑为蒙古固山额真。仍管侍郎事。　　

○以正蓝旗俄罗塞臣、为蒙古固山额真。　　

○解镶白旗宗室公韩岱固山额真任。仍以何洛会为固山额真　　

○以正蓝旗陈泰为护军统领。解侍郎任　　

○以镶黄旗鄂木索科为京城总尉。　　

○以董阿赖为都察院副都御史惠孚为兵部理事官　　

○以镶白旗俄硕、为满州梅勒章京正黄旗甲喇章京苏朗正蓝旗毕里克图、为蒙古梅勒章京。正白旗汉军蔡士英为梅勒章京。正红旗季希觉罗俄黑、正白旗精奇尼哈番光泰一等侍卫马尔赛、丹布额尔德镶白旗尼玛禅、苏木拜镶黄旗穆成格、正黄旗杭素正蓝旗科布索、镶红旗他尔吉善巴图鲁、为护军参领正黄旗沙世悌尔、正蓝旗忒克忒奇、正白旗汉军斐文选、为甲喇章京　　

○丁丑。陕西巡按卢传奏报延安逆贼赵铁棍等二千余人、窥犯宜川。官兵分路驰巢□刀。斩首二百余级。招降贼将二员。章下兵部　　

○以河间一路土寇窃发。命护军统领沙尔虎达统领将士前往会同硕对、酌量巢□刀抚。　　

○戊寅。山西巡抚祝世昌疏报、平阳府盗贼蜂起各属州邑、相继失陷。蒲州游击武韬、中军许世德、夏县知县刘之屏、俱死难章下所司。　　

○己卯。川北道高成荣、坐被盗失印。革职。　　

○赠阵亡福建兴化府委署参将路运皞、连江县委署参将桂显、俱为实授参将。　　

○辛巳。江南江西河南总督马国柱奏报、江南凤阳滁州淮安、扬州苏州各属州县卫所、及河南磁州、罗山县、冰雹伤稼请敕抚按确勘、以行蠲恤。得上□日、著照所奏速行确勘蠲恤。嗣后直省地方、如遇灾伤。该督抚按、即当详察被灾顷亩分数、明确具奏。毋得先行泛报所司即传谕通行。　　

○壬午。山西巡抚祝世昌奏报、端重亲王、克复孝义县。斩贼无算。章下所司　　

○癸未。谕兵部。迩来土贼横行。皆由该地方官怠忽疎玩、觉察不早。故乡村不良之徒、得以窝藏勾引。间有知情者、反惧贼势。不畏国法。不肯作速报官。遂致盗贼乘间作乱。自今以后文武各官于该管地方、务须悉心严察举报巢□刀捕。预为消弭之计。如仍前怠玩、致有盗贼窃发者该地方各官俱治以重罪其窝藏之家。处斩左右邻知情不举、及十家长不行举察者概不姑宥。尔部传谕通知。　　

○甲申。南赣巡抚刘武元奏报、广东余孽、三路肆逆。一则长驱渡岭、入犯南安。一则屯聚乌迳、窥伺信丰。一则设计夹攻、直逼崇义。随分调、各营将士、奋勇会击。连破木城擒斩伪军门刘治国等九人。阵获马匹器械无算。下兵部叙恤。　　

○乙酉。授庶吉士邓旭、为内翰林国史院检讨　　

○革陕西署按察司事提学道参议吕云藻职。以纵保重犯游击韩岫、致令脱逃故也。　　

○以一等侍卫拜、效力久。授拜他喇布勒哈番。　　

○丙戌。陕西巡抚黄尔性疏报、平西王吴三桂、固山额真墨尔根侍卫李国翰、恢复延绥镇城。歼贼众四千六百余级请趣。新推抚道、速行莅任。章下所司。　　

○丁亥。蜀贼孙一凤、纠结土司龚人龙等、勾引番逆。谋犯龙安。参将王明德等、奋力殄巢□刀。大败之擒斩贼级。并获器械无算。四川巡抚李国英以闻下兵部察叙　　

○封镇国公巩阿岱、为固山贝子　　

八月。戊子朔。祭大社、大稷、遣尚书尼堪行礼　　

○己丑。平西王吴三桂固山额真墨尔根侍卫李国翰等、统兵攻巢□刀蒲城、宜川、安塞、清涧等处逆贼斩级数千捷闻下所司议叙　　

○癸巳。摄政王多尔衮还京　　

○升户部郎中姬琨、为山西布政使司参议、兼按察使司佥事保定兵备道。　　

○陕西总督孟乔芳疏报、山西逆寇虞允等、称伪永历年号。陷蒲州、及临晋、河津等县。臣同户部侍郎额色督军渡河直趣蒲州。杀贼无算。遂复其城。临晋、河津等县皆平又报巢□刀平兴安贼渠王国贤等俱下所司议叙　　

○甲午。卯刻太白顺行见于巳位　　

○免直隶真顺广、大四府所属州县六年分水灾额赋。　　

○征西大将军和硕亲王满达海等奏报、克复朔州、马邑等处。下部议叙　　

○丙申。太宗文皇帝忌辰遣官祭昭陵。　　

○丁酉。遣大学士刚林、祭先师孔子。　　

○达赖喇嘛遣使奉表、言于壬辰年。夏月。朝见。并贡方物。　　

○定西大将军端重亲王博洛奏报、贼众万余围绛州。署梅勒章京罗硕等大破之。斩级二千余。进攻孝义。委署副将梁化凤、以火药入地穴。药发、城崩。遂拔之。贼众三千余犯寿阳。令署梅勒章京卦喇、特晋等援巢□刀。复大败之。斩级千余。又败贼于平遥辽州、榆社等处斩级无算。　　

○端重亲王又奏平阳府所属、已府者十七州县。未附者十州县。汾州府所属、已附者二州县。未附者八州县。太原府所属、已附者六州县。未附者七州县兹奉上□日令驻防兵马、留镇太原出征大兵、俘掠反叛地方俟马匹喂养肥壮即令回京。臣等观其形势。大兵一回恐已附城堡亦将为贼所有。伏候上裁。疏入得上□日、王所奏甚是。和硕亲王满达海所统之兵、到汾州时。可合兵并力、攻取汾州。俟彼处奏报到日另上□日定夺。　　

○礼科右给事中姚文然奏言、北直接壤山东河北一带。盗贼日炽商贾不前耕桑失时兵到、则东巢□刀西遁兵彻、则勾连复起臣熟筹其故由地势接连两省。兵马各有分疆在巡抚无调总镇之事权而总镇亦无越境穷追之巢□刀法。是以狡贼得东西躲闪、逋缓天诛。若仿江南、川、湖、陕西之例。即将真保巡抚改为总督衙门。其标兵、官吏廨宇公费、一毫不烦另措。但慎推威望大臣、重其事权举直隶、山东、及河南怀庆、卫辉、彰德三府、悉归统辖。两省巡抚总兵悉听节制。则狡贼出没总督可调遣各镇兵马合力会巢□刀。或扼其前。或截其后。巢□刀有全局。贼无遁路。息盗安民。肃清畿辅。事不繁而功甚大疏入从之。　　

○戊戌。太祖武皇帝忌辰。遣官祭福陵。　　

○己亥。遣福建道监察御史冯右京、巡视漕储。　　

○赠殉难甘肃巡抚右佥都御史张文衡、为都察院右副都御史西宁道副使林维造、为光禄寺卿西宁道佥事张鹏翼为光禄寺少卿绍兴府知府张愫为太仆寺卿。会稽县知县官抚涣为浙江按察使司佥事。各荫一子入监读书。　　

○初俞文渊谋反、一案。浙江巡抚萧起元轻重两议题请移会巡按秦世祯世祯不行驳正部议降一级调用至是查巡抚会稿月日、系先题后会。命还世祯原职。　　

○辛丑。遣广东道监察御史窦蔚、巡按顺天等处。　　

○福建巡按周世科、贪婪无忌。屡用非刑杀人。罪在不赦。法司请按律凌迟。妻孥家产、籍没入官命斩之。没其妻孥家产。　　

○甲辰。户科给事中常若柱、劾奏闯贼伪丞相牛金星、从闯为贼。弑君残民。抗拒王师。力尽始逃。是王法所不宥者。伊子铨、同父为贼。今冒滥作官据湖北巡按王守履、疏劾赃私巨万论罪当死。且金星父子、罪在万世。诛其人。籍其家。实为古今公义。请立正国法以快人心。疏入。得上□日、流贼伪官、真心投诚者、多能效力。常若柱此奏、殊不合理。著议处。牛铨贪赃事情、著照律拟奏。　　

○乙巳。赐自喀尔喀来归鄂库泽等、衣、帽、鞾、袜、、缎、棉布等物有差。　　

○升大理寺卿冯杰、为户部右侍郎。太常寺卿赵继鼎、为都察院左副都御史。　　

○降补原任湖广巡抚高士俊、为山西布政使司参议分巡冀南道。湖广布政使司左布政使齐国儒、为山西按察使司副使分守河东道。　　

○丙午。宴索伦部落贡貂博隆科等、及延处乡捕海豹人苏尔考等于礼部。上御中和殿。赐厄鲁特部落贡使图克齐文贝、喀尔喀部落贡使阿济图文贝等宴　　

○初、固山额真谭泰以罪革职后金声桓等、叛于江西统领大军征讨败贼二十余阵斩贼渠声桓、王得仁等、克复全省有功。至是、特授为一等精奇尼哈番。　　

○定远大将军和硕郑亲王济尔哈朗奏报、大军自安陆府渡长沙江。闻贼渠何腾蛟、马进忠等据湘潭。多罗顺承郡王勒克德浑固山额真阿济格尼堪、统八旗前锋兵、并护军为前哨臣领众军为后队前哨兵先抵湘潭。贼出三门迎战。我兵分击、大败之。生擒腾蛟夺。门而入克其城。随令尚书阿哈尼堪固山额真刘之源等率兵一旅趋宝庆。固山额真佟图赖、伊拜等、率兵一旅趋衡州。时闻贼渠一只虎、据辰州。臣亲领兵渡江、趋辰州。又闻贼渠杜允熙部贼、据永兴。臣星夜趋永兴。前锋统领席特库等先至、夺门而入。生擒伪总兵尹举智等十人、斩之。获马七十一匹。船四百艘。一只虎闻风、弃辰州而遁。阿哈尼堪、刘之源等、闻贼首王进才、马进忠、据宝庆。乘夜驰往。平明抵城。贼众迎战。击败之。遂克宝庆。破南山坡九营。斩伪总兵马有志、胡进玉等七人。获马百十有七匹。努山等又击破进才九营于大水。阿哈尼堪等击破贼首袁宗第二只虎等十营于红江。师至沅州。令伊尔都齐等、分兵一半趋靖州。时有贼三千余、踞山角立寨。梅勒章京金维城等、直冲入。大败之靖州贼闻风先遁。我兵奋力追逐获马三十匹固山额真佟图赖等、距衡州三十里遇贼兵千人屯桥上前锋兵击败之。又破伪总兵陶养用寨于石桥门斩养用破伪伯胡一清七营于城南山伪副将黄姓兵于望公岭。伪总兵周进唐兵于山峪口。伪总兵方姓等兵于山上。一清复率贼众万人、距广西全州三十里、立六营。又击破之。我师遂入全州。　　

○丁未。遣官祭历代帝王。　　

○遣官祭城隍之神。　　

○巳刻。日晕赤白色。良久渐散　　

○遣礼部启心郎渥赫等、往祭故朝鲜国王李倧赐谥庄穆。谕祭文曰。侯服秉朝宗之义。奉职维虔。朝廷广怀远之仁。遇哀斯恤。尔朝鲜国王李倧秉志公忠。牧民仁恕。守箕裘以绍绪、克率典常。献共球而来王、有嘉仪物。故海隅出日、咸近庥光。而岛屿沧溟、共遵声教。维屏维翰。克长克君。聿辑尔邦。以藩王室。方期彤弓优贶、膺宠渥于遐年。讵意悬扄逍遥、伤溘逝于一旦。朕闻告讣。悯悼良深。特赐祭赙。谥曰庄穆。仍封王世子淏为朝鲜国王。承袭如制。鸣呼盟昭带砺。应思华表之归。气蔚松楸。永郁佳城之色。灵如不寐、尚克歆承。　　

○遣户部启心郎布丹、侍卫撒尔岱、充正副使。赍诰命并敕谕、诏书往封朝鲜。国世子李淏为朝鲜国王。世子妻张氏为王妃赐淏黑狐大外套一袭。貂皮百张玲珑鞍马一匹缎十疋妃缎三十疋。敕谕朝鲜世子李淏曰览奏尔父王倧薨逝朕深用悯悼特赐祭赙谥以庄穆前尔父王据尔国臣民公议、奏请封尔为世子朕顺舆情已允所请。赐尔世子封诰。尔父既薨。应尔承袭。特遣官赍诏、示尔国人。封尔为朝鲜国王。继理国政。仍封尔妻张氏为国王妃。佐理内政。并赐尔及妃诰命、冕服彩币。尔服兹新命克绍前徽屏翰东方。辑宁邦国。钦哉故谕。赐李淏诰命文曰。立极开天之大义。王尽称臣。建邦锡土之洪庥子当继父。藩屏攸赖。涣号宜加。尔朝鲜国王世子李淏、秉礼淑躬。施仁济物。肯堂肯构家庭夙信其象贤。曰孝曰恭臣庶乐推夫雁序。爰稽旧典。式沛新纶。封尔为朝鲜国王。带砺山河。恪职率海东之君长。苞桑社稷。贻谋笃奕世之忠贞尔其钦哉。毋替朕命赐李淏妃诰命文曰。外藩效顺、世锡鸿恩内政克勷、均沾盛典。古帝王统御之道也。是以诗咏静贞之德。礼垂爱敬之文。尔朝鲜国王世子妻张氏、克秉妇仪。允娴内则。既隆延世之宠。宜加从爵之荣。特封尔为朝鲜国王妃。其夙夜敬共。鸡鸣交儆。共效忠诚于上国。同奠藩服于东维。敬之哉。勿负朕命诏谕朝鲜国臣民曰。帝王保邦致治。懋建屏藩。虽在遐荒、其殚心向化者、咸得永保山河。延厥世祀。此朝廷之钜典。所以广皇仁。风侯服也。故故朝鲜国王李倧世守礼义。兼识先几。当国家受命之时、摅诚归顺翼翼匪懈于属国中可谓贤矣。兹陪臣告讣例当袭封。故王次子李淏夙著温恭。长称孝友。既协兄终之义。宜承先业之传。前允尔国王奏请、已封世子。兹封为朝鲜国王俾绵世泽。式顺群情。抚尔臣民、无改承先之孝。安其政教、共坚事大之忠。特兹诏示。咸使闻知。　　

○戊申。江西巡抚朱延庆、劾江西右布政使张毓泰、诸贪婪状。得上□日、张毓泰著革职。下抚按鞫讯。　　

○庚戌。命定远大将军和硕郑王济尔哈朗、班师还京。　　

○辛亥。以原任浙闽总督张存仁为兵部尚书、兼都察院右副都御史、总督直隶、山东、河南、巡抚保定等府、提督紫荆等关、兼理海防军务。　　

○浙江福建总督陈锦奏报、江右流寇、突入延平。攻陷大田、尤溪二县。臣随调兵会巢□刀。恢复二邑。斩馘甚多。诏下所司。　　

○壬子。命和硕英亲王阿济格、固山贝子巩阿岱、内大臣鄂齐尔、统领将士、往大同。　　

○癸丑。陕西总督孟乔芳等奏报、臣等令协领根特、副将赵光瑞等领兵。自蒲州赴平阳会巢□刀。行至临晋。闻贼趣荣河。前往巢□刀捕。途遇伪帅白璋等、领马步贼六千余、列营迎敌。根特等奋击、大破之。斩贼二千有奇。余贼北遁。我军追至黄河。贼溺死无算。斩伪帅白璋。余贼逃入孙吉镇、悉斩之。遂引兵趣猗氏行十余里。伪监军道卫登方拥贼数千。依山为营。以拒我兵。又有伪帅张万全率领贼众前来迎敌。根特等又分兵奋击。斩张万全、并贼四千余。收兵回击卫登方、斩贼三千有余。生擒登方并斩伪副将王国兴等三十余员。又令章京杜敏等、领兵趣解州。遇贼渠边王张五、党自成等、击破之。荣河、猗氏、解州俱复。疏入。下所司察叙。　　

○甲寅。陕西总督孟乔方奏报、章京杜敏等、兵驻解州。运城残孽、勾连南山贼、围攻解州。我兵出城、击败之。斩贼甚多。又根特等由猗氏、趣闻喜、过侯马驿。遇伪都督郭中杰率贼万余迎敌我兵奋勇冲击。大败之。追杀三十余里斩贼八千有奇。获器械马骡无算。下所司察叙。　　

○实授署江西提督事刘光弼为都督同知、江西提督总兵官。　　

○乙卯。科尔沁国福妃、贤妃、土谢图亲王、卓礼克图亲王、扎萨克图郡王、巴图鲁郡王、冰图郡王、额驸祁他特、弼尔塔噶尔等、来赴大行皇太后丧。献白金、驼马等物。酌纳之。　　

○丙辰。征西大将军和硕亲王满达海等奏报、宁武关伪总兵刘伟、伪道赵梦龙、率伪副将三员、伪参游十一员、伪都司守备四十员、马步兵五千四百名来降。静乐县、宁化等所一带山寨悉平。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十五


大清世祖体天隆运定统建极英睿钦文显武大德弘功至仁纯孝章皇帝实录卷之四十六　　

顺治六年。己丑。九月。丁巳朔。革户科给事中常若柱职。以劾湖广粮储道牛铨失实故也。　　

○八旗每甲喇、添设步兵章京一员。每牛录、添设步兵五名。　　

○以山东济南、东昌、兖州等府州县失守。降巡抚吕逢春职二级、调用。　　

○戊午。平西大将军和硕英亲王阿济格敬谨亲王尼堪等、遣学士苏纳海等奏报八月二十三日。伪总兵杨振威、遣其守备刘宝来言、我等原系良民。为逆寇姜镶、迫胁而反。大军来围大同、即欲斩逆镶归顺。奈力有不及、故尔迟迟。今兵民饥饿、死亡殆尽。余兵无几。我等问计于各官。裴季中等二十三人、与我等合谋。约斩姜镶归顺。于是臣等向来人言、汝等若斩镶来归、自当恩养。至二十八日、果斩姜镶、并其兄姜琳、弟有光首级来献。二十九日、大军入大同城。疏入。下所司议叙。　　

○谕和硕英亲王。斩献姜镶之杨振威等二十三员、及家属、并所属兵六百名俱著留养。仍带来京。其余从逆之官吏兵民尽行诛之。将大同城垣、自垛彻去五尺。其城楼房舍、不得焚毁。众将士围困大同、俱已劳苦。苏纳海等至日、即给与外藩蒙古兵丁口粮先遣出边。王俟办理城垣事竣、班师还京。　　

○以鄂穆布有败山东庆都等处敌兵、及追斩叛逆吴班岱等五台吉功。封为多罗达尔汉卓礼克图郡王。　　

○以苏尼特部落噶尔麻、于其兄腾机思等遁回时、独率所部来归。封为多罗贝勒。　　

○庚申。补原任陕西分守商雒道参政杨可经、为四川布政使司参政、分守川北道。　　

○升工部郎中李士邵、为四川按察使司佥事、松潘兵备道。　　

○征西大将军和硕亲王满达海奏报、宁武关伪总兵刘伟、及道员赵梦龙、率副参游守五十余员、兵五千四百余人来降。静乐县、宁化所、八角所、诸塞悉平。　　

○壬戌。山西巡抚祝世昌、奏翼城县知县何斯美、举首曲沃县废绅李建泰、负恩倡乱。手书有据。已檄各属严缉。其原书密送兵部。得上□日、李建泰、著严缉。何斯美、著议叙。　　

○甲子。授投诚伪都察院右副都御史严我公、仍为都察院右副都御史、招抚沙埕、舟山处招抚使。伪开远侯吴凯、为沙埕侯。伪义安伯顾奇勋、为舟山伯。伪开平将军姜君献、为归义将军。伪总兵陈德芝、为招抚标下右营总兵。雷虎彪、为招抚标下后营总兵。杨子龙、为招抚标下前营总兵。伪安远将军王用升、为怀义将军。伪翼义将军陈龙、为慕义将军。为副使吕一成、为沙埕监军副使。高树勋、为舟山监军副使。俱赐敕印。并貂帽、蟒袍等物。　　

○鄂尔多斯部落额林臣、布达岱、顾禄、阿济格扎穆苏、皆举国来降。封额林臣、为多罗郡王。布达岱子伊廪臣、顾禄子色冷、俱为固山贝子。阿济格扎穆苏、为镇国公。　　

○草福建粮储道何平职。以规避不赴任故也。　　

○乙丑。调山东左布政使卢震阳、为江西布政使司左布政使。降前宣大总督耿焞、为山东布政使司左布政使。升江西湖西道参政庄应会、为本省右布政使、管按察使事。　　

○丙寅。增设摄政王下汉二品銮仪使一员。三品冠军使、四品云麾使、五品治仪正、名二员。六品整仪尉三员。　　

○喀尔喀部落土谢图汗、遣巴克什索诺穆等、贡驼马等物。赏赉如例。　　

○以原任巡抚夏玉、仍为兵部左侍郎、兼都察院右副都御史、巡抚山东。　　

○戊辰。以正红旗科拖拜、正蓝旗敖德、为甲喇章京。　　

○升正蓝旗甲喇章京易拔翰、为梅勒章京。　　

○以郝善、为吏部理事官。萨穆哈、为户部理事官。陈卜禄、为礼部理事官。觉罗霍特、阿格色、为兵部理事官。董泰、根特巴图鲁、为刑部理事官。觉罗硕博惠达都、为工部理事官。布斯泰、为西城理事官。　　

○升刑部侍郎卓罗、为礼部尚书。　　

○以梅勒章京蓝拜、为礼部侍郎。固山额真俄罗塞臣、为刑部侍郎。　　

○己巳。命内翰林秘书院侍读王崇简、内翰林国史院侍讲乔廷桂、充武会试主考官。　　

○靖南王耿仲明属下牛录章京魏国贤、旗鼓刘养正、隐匿满洲家人。并鞍匠四人。索取时、仅获二人。仈俱为梅勒章京陈绍宗、牛录章京张起凤、纵令脱逃。事闻。遣官赍敕、谕定南王孔有德、靖南王耿仲明、平南王尚可喜曰。前闻满洲家人、多被王等招收而去。已令兵部传上□日、查明解送。今有靖南王耿仲明所属旗鼓刘养正、牛录章京魏国贤、隐匿满洲鞍匠四人。已搜获其二。魏国贤将二鞍匠、隐匿在家。及搜查人到拦阻不容入门。随纵二鞍匠脱逃。再审所获二人、云不止我等。其放马之处、满洲家人、隐匿者尚多。因遣人前往搜查。刘养正预先知觉。密遣人至放马处、通知梅勒章京陈绍宗、牛录章京张起凤、将所匿逃人、尽行驱放。及搜查人到、止获九人。余俱未获。其陈绍宗、刘养正、张起凤、魏国贤等、虽有航海来归之功。似此隐匿逃人、悖逆殊甚。是犯不赦之条矣。原遣王等南征、以为归顺有功。腹心可寄。必然利益国家。乃反掠满洲家人、实出意外。朝廷及各王府、并满洲家人、多被招诱。其事甚确。谕上□日到时、王等即亲身严察。将所匿逃人、尽行查出。交与差去官员。仍拨兵护送。如此、庶见王等为国之诚。若漫不查送。则此隐匿之事、显系王等知情矣。特谕。　　

○庚午。降工科给事中张京二级、调用。以劾巡方贪纵、不即指名。及奉谕处分、始揭御史刘漪、匡兰兆等贪状故也。　　

○湖广右布政使刘自竑、久病不痊。勒令休致。　　

○癸酉。上御中和殿。四子部落贡使达尔汉卓礼克图等朝见。　　

○封固伦额驸祁他特为多罗郡王。册文曰。尔祁他特父索讷穆之叔祖达尔汉巴图鲁贝勒明安、于嫩科尔沁各贝勒未顺时。与太祖皇帝、姻好不绝。尔祖扎尔固齐贝勒莽古思、又于科尔沁各贝勒未顺时。与太宗皇帝、复缔姻好。尔之祖母、母、及尔在太宗皇帝时、姻谊有加。当察哈尔以兵侵尔科尔沁、围尔格尔朱尔根城。尔诸兄弟俱遁走。独尔父索讷穆、同卓礼克图亲王、驻绰尔曼城中。歼察哈尔兵。获其驼马来献。及闻太祖皇帝宾天、随遣弟满朱习礼来进香。又初次征明燕京时、尔父率所部兵来会。遂尔病逝。故以尔祁他特、为多罗郡王。　　

○甲戌。户部议户科右给事中董笃行、请颁刻易知由单。将各州县额徵、起运、存留、本折分数、漕白二粮、及京库本色、俱条悉开载。通行直省、按户分给。以杜滥派。应如所请。从之。　　

○征西大将军和硕亲王满达海、定西大将军端重亲王博洛等、奏克汾州。斩伪巡抚姜建勋。伪布政使刘炳业。岚县、永宁州、俱平。　　

○端重亲王又报、平阳汾州等处贼渠葛仲京等、陷孟城驿。张姓王姓二伪总兵、犯两红旗营。雷和尚、张五、围绛州。刘光裕、陷岳阳县。胡邦秀、盘踞老君庙。官兵俱击败之州县悉平。　　

○乙亥。阿达哈哈番希孚奏言、希孚曾奉使蒙古。官不过一等阿达哈哈番。后于希孚者、俱得优升。摄政王以自请升迁、从无此例请下内大臣锡翰等议其罪。众议希孚前经罪褫。旋蒙复官。班于内大臣之例。服色恩赐、亦如内大臣。乃轻豢养之恩。自求迁擢。情罪重大。应弃市。疏入。得上□日、希孚免死。革职为民。不许随朝及往来诸王府、并各大臣家。　　

○赠海州殉难知州张懋勋、为江南布政使司参议。荫一子入监读书。州同李士麟、为海州知州。　　

○丁丑。更定宣大二镇官兵经制。宣大总督标兵二千名。分二营。中军副将一员。兼管左营事中军守备一员。右营游击一员。中军守备一员。旗鼓守备一员。掌印都司管屯都司、巡捕都司、各一员。俱移驻阳和。阳和副将、中军守备右卫副将、中军守备、各一员。兵各一千名。阳和道、分守道、中军守备各一员。兵各二百名。大同城、操守一员。驿兵一百名。平鲁、井坪、天城、威远得胜、助马新平等路参将、中军守备、各一员。兵各四百名。右卫、山阴、应州、马邑、高山、聚落、怀仁等城、守备各一员。兵各二百名。宏赐、镇川拒墙、镇边、破虎、灭虎、镇羌、将军会杀虎迎恩、破鲁、保安、拒门、威虎、镇门、镇宁、灭鲁、镇鲁、保平守口、牛心、西安、乃河云岗、镇口、败虎、阻虎、平远、威鲁、宁鲁、云石等堡大水、瓦窑二口、操守各一员。兵各一百名。宣府镇总兵一员旗鼓守备一员。兵二千四百名。分三营中营中军游击一员管中营事中军守备一员左营、游击一员中军守备一员右营、游击一员中军守备一员。抚标、旗鼓守备一员。兵一千二百名。分二营。左营、中军游击一员管左营事、中军守备一员。右营、游击一员。中军守备一员东南城守西北城守、守备各一员兵八百名独石西城怀来、右卫、柴沟龙门所葛峪等路、参将中军守备各一员兵各五百名蔚州万全左卫、怀安、龙门等城、守备各一员。兵各三百名新保安、守备一员兵二百五十名赤城、屯牧、怀来等道标中军守备、各一员兵各二百名。洗马林、西阳河、滴水崖周四沟、四海冶、长安岭、东城、旧保安、广昌等城。深井、膳房、镇安、云州、矾山、靖安等堡张家、新开、新河、大山等口。永宁、柳沟二路。守备各一员兵各二百名。宣府驿、操守一员。兵二百名。鸡鸣驿、土木榆林二堡、操守各一员。兵各一百五十名。延庆州、操守一员。兵一百名。桃花、马营二堡、操守各一员。兵各八十名。雕鹗堡、操守一员。兵六十名。黑石岭、青边口、大白阳、小白阳、镇宁、清泉、君子、赵川、长伸地等堡、操守各一员。兵各五十名。　　

○庚辰。鄂尔多斯部落郡王额林臣等贡驼马宴赉如例。　　

○壬午。宴武进士于兵部。赐一甲一名抱一甲胄带鞾、腰刀、弓、箭等物。其一二甲、银各十两三甲银各八两著为例。　　

○癸未。孝慈武皇后忌辰遣官祭福陵。　　

○甲申刑部奏靖南王下旗鼓刘养正牛录章京张起凤等、兵丁马四等六人隐匿包衣董得贵牛录下鞍匠王可义家人王三等。梅勒章京陈绍宗、阿达哈哈番张承勋、知情招诱。牛录章京魏国贤、不容搜查。使之脱逃。得实。俱拟斩。籍其家。奏入。得上□日、兵丁马四等六名、俱正法。刘养正、张起凤、陈绍宗、张承勋、投诚有功。从宽免死。籍其家之半。魏国贤、亦免死。鞭一百。　　

○升署总兵张勇、为都督佥事、充镇守甘肃总兵官。马进宝、为都督佥事、充镇守金华总兵官。张杰、为都督佥事、充镇守定海总兵官。　　

○以都察院副都御史哈喇库、为都督同知、充镇守延绥总兵官。　　

○内翰林国史院大学士宋权、乞假葬亲。允之。　　

冬。十月。丙戌朔。享太庙。遣固山贝子巩阿岱行礼。　　

○颁顺治七年时宪历。　　

○顺天府举行乡饮酒礼。　　

○丁亥。授投诚官吴绍礼、为二等阿达哈哈番。窦三畏、韩应琦、为三等阿达哈哈番。　　

○戊子。封多尼、为和硕亲王。杰书、为多罗郡王。贝子拜尹图、吞齐、尚善、镇国公岳乐、喀尔楚浑、宗室杜兰、巴尔楚浑、巴思翰、祜世布、俱为多罗贝勒。镇国公锡翰、吞齐喀、辅国公特尔祜、穆尔祜、扎喀纳、萨弼、努赛、富喇塔、苏布图、宗室强度、温齐、佛克齐库、俱为固山贝子。辅国公巴布泰、德马护、聂克塞、额克亲、席特库、宗室恭阿、马尔图、僧额、马山、俱为镇国公。二等镇国将军恭安、为辅国公。宗室郭盖、郭赖、俱为二等镇国将军。一等奉国将军班布尔善、噶布喇、二等奉国将军干图、奉恩将军噶达洪、拔都海、卫黑、祜锡布、宗室华善、萨穆哈、巴图、巴哈纳齐七步、阿喇米、俱为三等镇国将军。奉恩将军穆臣、海兰、额奇宗室托克托慧、席布锡伦、舒翁固图、伯奇、伯尔格、杜尔霸、祜世布、能额、英额、英额理、俱为三等辅国将军。　　

○己丑。赏使鹿部落峨罗克屯贡使尼雅喇乌尔等、喀尔喀部落土谢图汗下贡使阿济图、峨木布等、袍、帽、朝服、缎布等物有差。　　

○辛卯。禁伐昌平故明陵寝树木。　　

○驻防浙江梅勒章京柯汝极卒。　　

○壬辰。申刻。京师地震二次。起东北、迄西南。　　

○谕厄鲁特部落奉事佛法诺门汗曰。本朝于旧好之国、初不愿加兵。若当交好时、而乐。事干戈。诚不能默然处此。今喀尔喀方以信使通好。乃遣人诱我苏尼特部落腾机思反叛。挟之而去。及我师追腾机思时。土谢图汗、丹津喇嘛、硕雷汗、无故出兵、两次拒敌。惟天降罚、使之败衄。二楚虎尔、又无故侵我巴林。杀人掠畜。俄木布额尔德尼、又无故加兵于我。及闻我出师、始还。巴尔布冰图、又来侵我土默特部落。杀其人民。劫马二千匹。此辈每起兵端。朕能堌然处之耶。朕前此遣使。尔诺门汗云、我虽老。我诸子兵卒、尚未老也。凡有征讨、我当以兵助之。朕非因兵力单弱、求援于尔。因尔有前言、故使尔闻之。今尔若践前言、出兵相助。誓不误期。可以定议报我。如不欲出兵、亦定议来报。　　

○以破犭□回逆、及招降西宁城功。赐厄鲁特部落峨木布车臣戴青、为土谢图巴图鲁戴青。和罗木席额尔得尼戴青、为巴图鲁额尔得尼戴青。墨尔根济农、为卓礼克图巴图鲁济农。　　

○遣江南道监察御史潘朝选、巡按广东。山东道试监察御史孙奎、巡按陕西。　　

○癸巳。贼陷福建兴化府。署府事福州府推官黎树声死之。抚按以闻。赠树声为本省按察使司佥事、荫一子入监读书。　　

○予故户部右侍郎梁云构、都察院左副都年史孙昌龄、祭葬如例。　　

○甲午。山西巡抚祝世昌奏报、大兵收复郓城。擒斩伪元帅韩昭宣等、及从贼千余人。下所司知之。　　

○封劳亲为亲王。　　

○以塔哈纳为三等镇国将军。　　

○授华善、为一等阿思哈尼哈番、内多、为一等阿达哈哈番。　　

○初、摄政王多尔衮、谕侍卫巴哈当护驾、勿得从军。巴哈不从。强请再三。诸大臣以其不遵护驾之谕、强欲从军。法宜逮问。王曰。宥之。可听其行。或随暗甲队。或随明甲队。任伊自便。因令内大臣贝子锡翰、内大臣席讷布库、传谕巴哈。巴哈怒。起归私宅。锡翰等匿不以闻。后巴哈自行请罪。锡翰等始言之。俱下诸大臣议。拟革锡翰内大臣贝子。席讷布库内大臣。及其世职。俱赎身。巴哈论斩。王令从宽。罚锡翰、席讷布库、各应得之罪。巴哈赎身。　　

○立礼亲王代善墓碑。文曰。尔和硕礼亲王代善、乃太祖武皇帝次子。于崇德元年。晋封和硕礼亲王。不幸薨逝。当太祖武皇帝征哈达、辉发、乌喇、叶赫诸国时、爰整师旅四出。比克有明、又为国家著劳。用是特谕该部、式展追痛之思。勒石茔前。以示显扬之典。　　

○丙申。以恩诏、加太子太保内翰林秘书院大学士洪承畴、太子太保内翰林弘文院大学士冯铨、俱少傅兼太子太傅。内翰林国史院大学士宋权、吏部尚书陈名夏、户部尚书谢启光、礼部尚书李若琳、礼部尚书兼内翰林弘文院学士管左侍郎事王铎、兵部尚书刘余祐、刑部尚书党崇雅、工部尚书金之俊、都察院在都御史徐起元、俱太子太保。吏部左侍郎张凤翔、户部左侍郎戴明说、户部总督仓场左侍郎赵京仕、兵部左侍郎李化熙、刑部左侍郎房可壮、工部左侍郎刘昌、吏部右侍郎兼内翰林秘书院侍读学士高尔俨、礼部右侍郎兼内翰林秘书院侍读学士陈之遴、兵部右侍郎孙承泽、刑部右侍郎熊奋渭、工部右侍郎李迎晙、俱都察院右都御史。通政使司通政使张绍先、工部右侍郎、各照旧管事。　　

○以和硕额驸一等阿思哈尼哈番、兼一拖沙喇哈番杜雷、为三等精奇尼哈番。蒙古固山额真一等阿达哈哈番俄罗塞臣、为三等阿思哈尼哈番。　　

○以守城有功举人田三接、为浙江布政使司参议、兼佥事屯田水利道。随征内弘文院中书石在阊、为福建按察使司佥事、兼参议、督粮道。　　

○戊戌。遣四川道试监察御史王亮教、巡按浙江。四川道试监察御史赵如瑾、巡按江西。河南道监察御史张中元、巡按甘肃。　　

○宣大总督佟养量疏报、投诚守备杨登州、结连土寇。攻破山阴县。典史施邦政死之。疏下所司。　　

○定侯伯顶带坐褥之制。帽顶、嵌东珠二颗。带用金镶团玉。中嵌红宝石。坐褥、与三等公同。　　

○己亥。免山东东平、长山、长清、莱芜、肥城、新泰、临邑、陵县、新城、齐河、商河、济阳、禹城、历城、邹平、乐陵、聊城、棠邑等州县、五年分水灾额赋。　　

○以孙塔、杨起祥、为户部侍郎。管理盐法。驻劄扬州府。　　

○以佟国允、为都察院副都御史。察哈泰、陈逢泰、段应举、为户部理事官。　　

○以镶蓝旗明阿图、为蒙古梅勒章京。　　

○以镶红旗诺尔节塞克、为护军参领。夸詹、为甲喇章京。　　

○免江西六年以前、明季加增辽饷银两。　　

○兵部题叙随征大同等处各官功。都司佥书管参将事徐长春、游击管参将事彭有德、王一正、守备梁化凤、俱以副将用。从之。　　

○辛丑。摄政王多尔衮、率王、贝勒、贝子、公等、征喀尔喀部落二楚虎尔。上亲送之。　　

○漕运总督吴惟华奏报、获故明乐陵王朱华琦。下所司知之。　　

○癸卯。升宣府游击。王一正、为王庆坨副将。　　

○甲辰。遣河南道监察御史聂玠、巡按淮扬。云南道试监察御史王佐、巡按湖北。　　

○乙巳。陕西总兵官任珍奏报、伪副将唐仲亨、勾连川寇。逼近泰境。臣率官兵驰击。败之于屠油坝。连破三穴。阵斩仲亨。擒伪王朱常瑛、朱油杠、伪帅焦赉明、伪监军邓林春、蒙古卜布赖等、解赴西安正法。并获伪王印等物。下所司察叙。　　

○丙午。山西巡抚祝世昌奏报、大兵恢复潞安。疏下所司。　　

○丁未。延绥署总兵宫南一魁疏报、官兵克榆林、及东西路二十八营堡。阵斩伪总兵任一贵、谢汝德等。并贼级三千。下兵部知之。　　

○己酉。刑部议围困大同失律诸将之罪。牛录章京朱亘生被敌夺门。章京席巴礼、朱查哈、博洛兑、德尔德、当敌兵填壕、坏城堞而出。不即迎击。又擅离汛地。俱拨斩。甲喇章京阿喇密、署护军统领事。遇敌出、不进击。拟革职。籍其家。牛录章京叟塞、不迎敌进击。拟革职。鞭一百。章京阿布达礼、罗习藉口救援。潜避僻处。拟革章京。各鞭一百。章京博尔和兑、牛录章京勒弼、不前进救援。诈言往救。拟革博尔和兑职。解勒弼牛录章京任。各折赎。署护军统领格尔特本旗汛地被陷、不先驱救援。及后往救又诈言褚库未曾、先往。反谓身败敌兵。拟鞭一百。折赎。议上得上□日、朱亘、博洛兑、德尔德、俱免死。留任。各籍家产之半。席巴礼、朱查哈、免死。革职各籍家产之半。阿喇密、革职。折赎。叟塞、革一个前程。鞭一百。折赎。罗习、阿布达礼、勒弼、鞭一百。折赎。俱留任。博尔和兑、革一个前程。鞭一百。折赎。格尔特、鞭一百。折赎。　　

○征西大将军和硕亲王满达海等奏报、平遥、太谷二县、负固不服。遣护军统领索洪、率官兵往围平遥。时伪知县刘三元、已先率兵民遁去。会贼五百人、复还城取粮。我军夺门入、尽歼之。遣署护军统领希尔根、率官兵往围太谷。以红衣炮攻破其城。伪知县李成沛、伪都司吴成器等、率兵出城遁。我军遮击、亦尽歼之。又潞安府贼、分兵二路。一拒沁州。一围辽州。随遣多罗贝勒拜尹图、护军统领索洪、率官兵赴沁州。镇国公韩岱、署护军统领希尔根、率官兵赴辽州。贝勒拜尹图等、星夜驰往。贼闻风遁走。遂拔沁州城。趋潞安。比至、贼已先遁。会伪道胡国鼎、复率兵还城。我兵围之。贼夜走。为我兵所截。俱就戮。公韩岱等至辽州。伪将率马步贼兵迎战。我军大败之。屯留、襄垣、榆社、武乡等县俱降。　　

○庚戌。命征西大将军和硕亲王满达海、辅国公萨弼、分兵回京。留多罗郡王瓦克达等、巢□刀抚山西　　

○辛亥。察哈尔等国、敖汉等部落、亲王、郡王、公等、各率兵来会摄政王于军前。王宴劳之。赏貂裘、蟒袍等物有差。　　

○宴朝鲜国领历使臣于礼部。　　

○甲寅。扎鲁特等部落王、贝勒、贝子、各率兵来会。王宴劳之。赏貂裘、蟒袍等物有差。　　

十一月。丙辰朔。赠故临巩兵备道李絮飞、光禄寺卿。临洮府同知徐养奇、岷州同知杜懋哲、陕西按察使司副使。兰州知州赵翀、陕西布政使司参议。渭源县知县李淐、陕西按察使司佥事。仍各荫一子入监读书。兰州儒学训导白旗、国子监学录。旌其犭□回变殉难也。　　

○降补原任山东巡抚吕逢春、为山西按察使司佥事、大同左卫道。　　

○湖广左布政使张大任、以老病休致。　　

○漕运总督吴惟华奏报、庐州营参将金芝、同督标副将王戎等、领官兵进巢□刀猫儿、龙潭、四柱、江家峰、尖岭等寨。贼渠余化龙、余君实、帅丙等、各以寨降。章下所司。　　

○戊午。江西巡抚朱延庆疏言、顺治五年间。江西遭金王二逆之变。文武各官、俱相效割辫从逆。惟故巡按御史董成学、分守湖东道参议成大业、新喻县知县张云翚、庐陵县知县常庚、袁州副将尚登第、或威挟不从、视死如饴。或抗志不辱、与城俱殒。乞敕部优恤。以慰忠魂。章下部议。　　

○己未。遣江西道监察御史刘达、巡按宣大。福建道监察御史张慎学、巡按苏松。浙江道监察御史吴达、巡视茶马。　　

○庚申。摄政王军次席巴尔台。是日、吴喇忒、土默特、四子等部落、王、公、固山额真等各率兵来会。王宴劳之。　　

○乙丑。以正蓝旗吴库礼、为满洲梅勒章京。桑赛、苏尔都、为甲喇章京。富泰、海色、格尔图、喀喇尔岱、正白旗克初、塞格、觉罗何特、正蓝旗侍卫库尔讷、为护军参领　　

○丙寅。免直隶开州、元城、南乐、清丰、东明、长垣、滑县、逃丁荒地徭赋。　　

○免陕西岷州本年分雹灾租税。　　

○己巳。江南江西河南总督马国柱疏言、江南既改京为省。国学宜改为府学。即其旧址而新理之。仍支学田租银、以供春秋祀事。章下所司。　　

○辛未。淮提巡按张濩奏报、徐州副将周维墉、巢□刀平沛县湖陵土寇。斩获甚多。章下所司。　　

○癸酉。冬至节。祀天于圜丘。遣固山贝子巩阿岱行礼。　　

○摄政王军至喀吞布喇克地方。遣四子部落固山额真布内、率侍卫什、长阿育锡等、前往侦探。回报空戈尔峨木布地方、见有敌踪。失实。下诸大臣议。布内自引错误之咎。拟解固山额真任。籍牲畜之半。侍卫等各革职。鞭责。启入。王以布内屡立军功。且既引咎。与众官无涉。俱免罪。　　

○甲戌。摄政王自喀吞布喇克旋师。　　

○免宣府蝗雹灾伤地亩本年额赋。　　

○升工部郎中高舟桂、为江南按察使司佥事、扬州兵备道。刑部郎中韩永馨、为湖广按察使司佥事、荆南兵备道。楼晟、为湖广按察使司佥事、上江防兵备道。　　

○庚辰。予故甘肃巡抚张文衡、分巡西宁道林维造、分守西宁道张鹏翼、绍兴府知府张愫、会稽县知县官抚涣、祭葬如例。　　
○辛巳。达赖喇嘛、遣噶布初西喇布、厄鲁特部落顾实汗、遣墨尔根和硕齐等来朝贡。赐喇嘛银器、雕鞍、文革。顾实汗、甲胄、腰刀、雕鞍、银器、彩币、文革玛瑙尊爵。赏噶布初西喇布、墨尔根和硕齐等、甲胄、弓矢、刀、鞍、银器、纻丝等物有差。　　

○壬午。靖南王耿仲明、往征广东。至江西吉安府。自尽。　　

○癸未。江南江西河南总督马国柱劾奏、扬州道佥事胡江、枉法贪污。赃至七千两。中军王吉太、教官刘禴、同恶相济。流毒淮扬。请赐处分。以彰国法。得上□日、该督抚按提问追拟。　　

○马国柱又奏报、徽州府黄山寨伪总兵王俊、张公山寨伪总兵汪永高、五都源寨伪副将江溥、黄尖塞伪监纪程正邦、宁国府大义寨伪副将籍维伦、天目寨伪副将朱国相、华阳寨伪游击葛惕中等、各以寨降。章下所司。　　

十二月。乙酉朔。山西巡抚祝世昌奏报、兴县、芮城、平陆三县平。　　

○丁亥。升刑部郎中田厥茂、为陕西布政使司参议、兼按察使司佥事、提学道。　　

○甘州、平川等堡、蝗。庄浪、水。西宁、冰雹。伤禾稼。　　

○戊子。恤金华、处州、平阳、阵亡守备张文科、蒋国臣、千总张尔勋、各给银八十两。　　

○定远大将军和硕郑亲王济尔哈朗等奏报、广西贼渠赵廉、分三路寇全州。多罗顺承郡王勒克德浑等、率前锋统领席特库等、击败之。获马四十余匹。后复求寇。臣等率兵往援。比至。贼已遁。闻贼渠曹杠子在道州。遂今顺承郡王征之。贼立栅垒、据永安关。我军潜袭。席特库拔其营。署护军统领阿济赖等、斩关而入。克之。获马二十余匹。九月。曹杠子复以其党万余、寇道州。顺承郡王等、率官兵击败之。斩贼渠三人。生擒一人。获马六十余匹。臣等率兵至永州。贼渠周进唐。熊兆藻、立五营于大松桥。臣等遣署梅勒章京达尔泰等击败之。时固山额真佟图赖、留驻衡州。尚书阿哈尼堪、固山额真刘之源、留驻沅州。贼攻长宁县。佟图赖遣牛录章京陈天谟等、破之于石鼓洞。斩伪总兵副将二人。贼渠王强等犯沅州。阿哈尼堪遣署护军统领杜尔德等、破之于汴水。斩伪副将三人。及贼兵七百余级。获马六十余匹。谍闻贼渠二只虎、据乌撒城。臣等遣前锋统领努山等往巢□刀。贼三面逆战。我兵俱击败之。署护军参领胡尼雅等、相继夺门。遂克其城。斩伪副参游五人。及贼兵千五百余级。获马二百余匹。我兵自乌撒城还。巢□刀贼于艾考洞。比至、贼遁。我兵追败之。斩伪阁部杨鳌等三人。又遣署护军统领伊尔都齐等、大破贼渠何永忠、攻克黎平府。永忠溃奔永从县。我兵蹑其后。贼返逆战。俱大败之。永忠携妻子潜遁。斩伪泗江王。并伪将五人。贼兵一百六十级。获马四百余匹。招降伪总兵、副将、监司十一员。　　

○己丑。河间道衣惟孝、以索属官马、逮问。复营求嘱托。事觉。褫职为民。　　

○癸巳。陕西巡抚黄尔性奏报、叛首雷登高、纠党据龙驹寨。商雒道张国泰、率兵环攻。破其巢。斩登高、及贼兵百余级。余众悉散。　　

○陕西三水县虫霜、伤稼。　　

○丁酉。甘肃巡抚周文叶奏报、犭□回孽丁国栋、黑承印等、盘踞肃城。总兵张勇、副将马宁分兵夹攻。擒国栋、承印、斩首五千余级。肃州平。　　

○山西巡抚祝世昌汇报、姜镶叛时殉难官员。分巡冀宁道副使王昌龄、岢岚道佥事徐淳、分巡冀南道副使刘泽溥、汾州府知府黄廷柏、潞安府知府杨致祥、署太原府通判事州同马维熙、蒲州知州钱法裕、繁峙县知县崔尚质、静乐县知县祝文光、文水县知县曹之贤、祁县知县王之鼎、兴县知县李昌汴、临县知县张耀祖、垣曲县知县李荣宗、夏县知县刘之屏、署太谷县事照磨杨其籍、署交城县事都事周邦翰、署忻州事主簿何显祖、太谷县教谕贾道醇、交城县典史郑运昌、太谷县典史王自亮、永和县典史钟梦豹、中军许世德、俱被贼害。宁武道佥事金元祥、太原府同知张国贤、宁武副将李吉、俱城破自经。游击武韬、守备李进忠、中军王廷衡、千总王命新、把总邱登戎、百总张存义、原任都司何斯盛、俱拒敌阵亡。下该部察议。　　

○己亥。平西王吴三桂、固山额真墨尔根侍卫李国翰奏报、贼渠刘登楼、任一贵、谢汝德、溃奔榆镇西协定边一带。臣等随发兵追巢□刀。累战克捷。伪将齐进才、杀汝德降。将官马永爵、射死一贵。总兵刘芳名擒斩登楼。榆林等处、俱已底定。臣等随分兵渡河。攻围保德府谷。又发谕招抚。河东附近、悉皆纳款。河保营伪总兵张凤翼授首。偏关伪军门万炼、内变自焚。下所司察叙。　　

○辛丑。先是江南巡抚土国宝、以兵饷不足、请上□日增派。兵科右给事中李化麟奏言、加派乃明季陋习。民穷盗起。大乱所由。我朝应运首革此弊。年来东荡西除。兴师百万。未尝用民间一丝一粒。今遽以加派为言。窃恐江南如此。他处多事之地、纷纷效尤。有司奉行不善。吏书科派作奸。朝廷未受一分之利。民间已受十分之累。是开本朝六年未有之成例。实启民间异日无穷之纷扰。流弊恐难言矣。即因防海长虑、增兵或不容己。然兵有经制。饷有部拨。未可复议加派。负开国以来革弊爱民至意。疏下户部。　　

○甲辰。赠河南阵亡河北道副使涂廓、为光禄寺卿。荫一子入监读书。　　

○江西提督总兵官刘光弼奏报、逆贼张自盛、洪国王等、盘踞湖东。臣遣中军参将陈升等、往巢□刀。追至大径竹地方。击败之。斩获无算。余贼奔溃。伪总兵董明魁、郭承旻等率众降。江右土寇悉平。章下所司。　　

○丁未。摄政王多尔衮率大军还。　　

○遣浙江道监察御史王应昌、巡按真定等处。河南道监察御史赵班玺、巡按山西。　　

○予福建福州府殉难推官黎树声、祭葬如例。　　

○己酉。赠浙江殉难署上虞县事绍兴府推官刘方至、按察使司佥事。荫一子入监读书。　　

○四川巡抚李国英奏报、邻水、大竹二县、僻在山陬。向为陈三台、甘一爵、朱德洪等所据。今三台翻然就抚。一爵、德洪、尚尔执迷。臣遣官招之。一爵阳顺阴逆。将官任魁、署邻水县知县王文彩、堕计身殒。赖镇臣卢光祖等、率兵往巢□刀。鏖战七昼夜。将士填堑直登。二逆先后伏诛。余党悉降。邻大二县、俱入版图。下所司察叙。　　

○庚戌。浙江巡抚萧起元奏报、宁波、绍兴、台州等处土寇平。　　

○天津总兵官苏屏翰卒。　　

○辛亥。河东巡按梁应龙奏报、扑巢□刀闻喜、夏县贼寇。并招降伪总兵康姬廷等、马步兵二千余名。下所司知之。　　

○壬子。摄政王多尔衮元妃薨。令两白旗牛录章京以上官员、及官员妻、皆衣缟素。六旗牛录章京以上官员、皆去缨。　　

○癸丑。□山戊不□暮。享太庙。遣固山额真谭泰行礼。　　

○遣官祭福陵昭陵。　　

○遣官祭太□山戊不□月将之神。　　

○是□山戊不□、盐、三百七十九万二十四百四十三引。课银、一百八十五万四千九百九十六两有奇。铸钱、十万九千六百九十一万有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十六


大清世祖体天隆运定统建极英睿钦文显武大德弘功至仁纯孝章皇帝实录卷之四十七　　

顺治七年。庚寅。春正月。乙卯朔。免朝贺。　　

○顺天府进春。　　

○庚申。喀尔喀部落硕雷汗等、贡貂皮马匹。宴赉如例。　　

○山西巡抚祝世昌奏报、章京穆成格等、擒斩逆渠翟悬、刘定宇等。复永宁州、宁乡县一城。报闻。　　

○织造龙衣机上有异光。三日不止。钦天监占以为皇上统一天下、政治文明之瑞云。　　

○壬戌。南赣巡抚刘武元奏报、官兵恢复广东南雄府。章下所司。　　

○甲子。享太庙。遣固山额真谭泰行礼。　　

○遣官祭太□山戊不□月将之神。　　

○顺天府举行乡饮酒礼。　　

○乙丑。朝鲜国王李淏、遣陪臣李士芳、表贺冬至、元旦、万寿圣节。并谢袭封。附贡方物、及□山戊不□贡。宴赉如例。　　

○李淏奏言、据议政府报云、倭子情形可畏。去年秋间。鞭挞使臣。出方不逊。驿馆倭使、常以密书示通事。言辞甚谬。我国每年所与粮米。前皆运至屯中。今堆积驿馆。似有所待。又云、伊国叛贼、杂入汉商船内。出没沿海地方。遣使我国。言洋船若漂至、即行执送。今有汉人船漂至、不送于咫尺倭馆、直为解送上国。其蓄憾于我。比前必甚。前后事端。已成间隙。绸缪之计。不可不早等语。臣窃念小邦自壬丁年之变。各处城郭皆坏。兵器不整者、盖十有余年。今观狡倭情形。万分可虑。倘遇警急、无计奈何。惟恃天朝援兵。念东莱府距王京无十日之程。王京距帝都甚远。当小邦奏请天朝发兵之时。有何城郭器械可恃、以待援兵。今欲修筑训练、以为守御之备。因前有上□日禁止。不敢专擅。伏祈皇上体先皇帝存亡继绝之仁。法古圣人先事预防之计。鉴察本内事情。指示胜算。使小邦得免残破之患。幸甚。　　

○丁卯。摄政王以玉册玉宝、追封其妃博尔济锦氏、为敬孝忠恭正宫元妃。　　

○庚午。直隶巡按苏京、疏举孝子南乐县民马登龙。父病。吁天祈祷。不解衣者三月。继母有残疾。父欲逐之。登龙跪留。后遇寇。负母而逃。卒免饼难。父死。泣血三年。斋戒粥食。形容枯槁。虽贫。葬必以礼。节妇、平乡县民王金用妻岳氏、年二十四、夫亡。矢志靡他。奉姑至老。始终不懈。守节四十八年。开州民王享妻刘氏、年二十一、夫亡。事姑抚幼。守节五十三年。晋州民张著铭妻刘氏、年二十三、夫亡。茹荼抚孤。守节五十一年。平乡县民李若杜妻王氏、年二十四、夫亡。矢志不贰。课子成名。守节四十六年。请照例旌表。章下所司。　　

○湖广四川总督罗绣锦疏报、阿思哈尼哈番董英等、巢□刀平燕子窝。阵斩伪军门郑思爱等。俘获甚众。下所司知之。　　

○癸酉。封鄂尔多斯部落单达、为贝勒。沙克查为贝子。以其举国投诚也。　　

○更定满洲王贝勒以下官员、支给俸米数目。和硕亲王、六千石。亲王、四千石。郡王、二千石。贝勒、一千四百石。贝子、八百石。宗室公、六百石。一等公、三百石。二等公、二百九十石。三等公、二百八十石。二等伯、二百六十五石。三等伯、二百六十石。一等精奇尼哈番、二百五十石。二等精奇尼哈番、二百三十石。三等精奇尼哈番、二百十石。一等阿思哈尼哈番、兼一拖沙喇哈番、一百九十石。一等阿思哈尼哈番、一百七十石。二等阿思哈尼哈番、一百五十石。三等阿思哈尼哈番、一百三十石。一等阿达哈哈番、兼一拖沙喇哈番、一百二十石。一等阿达哈哈番、一百十石。二等阿达哈哈番、一百石。三等阿达哈哈番、九十石。拜他喇布勒哈番、兼一拖沙喇哈番、八十石。拜他喇布勒哈番、七十石。空衔梅勒章京、侍郎、阿思哈尼哈番等官、六十石。拖沙喇哈番、空衔甲喇章京、理事官、一等侍卫、阿达哈哈番等官、五十石。空衔牛录章京、副理事官、主事、二等侍卫、拜他喇布勒哈番等官、四十石。空衔拖沙喇哈番等官、二等侍卫、三十五石。骁骑校、护军校、他赤哈哈番等官、三十石。　　

○甲戌。浙闽总督陈锦疏报、伪德化王朱慈叶、伪石城王朱议＜淄-田夕＞、纠逆作乱、攻陷大田、官兵进巢□刀。慈叶、议＜淄-田夕＞、俱就擒。命斩之。　　

○丙子。禁王贝勒贝子公等、凡甲胄兵器。非奉上□日、不许擅给喀尔喀部落入贡使臣。　　

○丁丑。定远大将军和硕郑亲王济尔哈朗、班师还京　　

○己卯。摄政王召议政王、贝勒、固山额真、内大臣、议政大臣会议是日、纳和硕肃亲王豪格福金博尔济锦氏。　　

○先是、平南王尚可喜、靖南王耿仲明、率师征粤时、隐匿旗下逃人千余名。至是刑部鞫实议削可喜仲明爵。仍各罚银五千两。所属阿思哈尼哈番、阿达哈哈番、牛录章京、陈效忠、刘养正、张起凤、魏国贤等、俱应革职赎罪。得上□日。尚可喜、耿仲明等、有航海投诚之功。免削爵。各罚银四千两。陈效忠等免革职分别折赎。　　

○庚辰。谕户部年来八旗止凭踏看涝地给米、是以不勤农务嗣后踏看涝地、永行停止。自王以下、官员以上、准给俸米一半。仍令勤修农务。秋则种麦耕地。春则运播谷。务俾以时从事。　　

○大计天下官员佥事谢允复等、八百一十六员各革职降调致仕有差。　　

○壬午。遣大学士祁充格等、赍敕责问朝鲜国王李淏曰。前谥祭尔先王尔不曾专疏谢恩兼乏谢献之仪。此皆尔失礼之处。及阅王奏内有云倭情万分可虑。倘遇警急无计奈何。欲修筑训练又议政府据报云如有漂到倭国沿海汉人船只不送于咫尺倭馆直为解送上国、其蓄憾于我、比前必甚等语其具报官员将欲以汉人作倭人而与倭国耶。抑以为明国犹在耶抑强欲以朕之汉人而捕送倭国耶。似此官员、显是启乱坏国之人。王不为之拏究拟罪、而据以陈奏、是尔之失也。著即拏问、加以重罪。又遣来陪臣李士芳、向部臣云今□山戊不□不收棉。请缓一年贡布。部臣为之转奏朕屡次悯念朝鲜苦累轸恤尔民。曾于□山戊不□贡之物、及馈遗、使臣之礼、大为裁减此岂为尔有求而然耶。概观情辞虽系王之所奏而奏中语意。实非出于王心。必由奸臣造意。若倭果恃强侵犯尔国。大兵拯援。断无迟误之理。尔国奸臣、误以天下未尽平定盗贼未尽灭息恐调尔国兵马、故预设虚揣诈诿倭情尔今天下业已混一亿兆尽归版图矣。向曾有漂到倭船、朕心恻然、不忍拘留尚且付尔国送还。尔今欲以所获汉人船只、不送我国、而送倭馆。又欲修筑训练。此皆乱臣所出之言也昔尔先王不忘我朝恩德。竭尽忠诚。今王岂有不欲竭尽忠诚之理。不特此一时也即将来朝鲜嗣王、子子孙孙无间世代其尽忠竭诚永如山河之不改易。岂应有渝忘之时乎此特在下奸臣朋比结党启无穷之乱源耳。一切谕上□日、悉令遣去大臣面述。　　

○摄政王遣官选女子于朝鲜国。　　

○癸未。万寿节祭太庙遣固山贝子吴达海行礼。　　

二月。甲申朔。　　

○乙酉。谕户兵二部自今以后、喀尔喀厄鲁特、从边外前来、凡章京以下、披甲兵以上、若无驼只马匹。有愿买者、每一次止准买一匹。有违例多买者、所买之马入官。问以应得之罪。若有自己不买、包揽他人、顶已名买者、二人俱问应得之罪。所买之马入官。每旗选章京二员。监视买卖。即令此二章京于各旗牛录、及拨什库、将买马人姓名汇造清册。一本送户部照验一本自收备察。卖马处所执册呼名放入。不许强占预记。违者章京照职罚银。兵丁照例鞭责。一应贩子买卖人、及不系披甲者、概不许买喀尔喀厄鲁特驼马犯者、鞭一百驼马入官。居庸关以内、一应官吏军民人等、俱不许沿途迎买。著差官役搜察。如有被获者、即缚解至京、以贼律问罪。所差官役、如有私买、及通同纵买者、亦按贼律问罪。著严行晓谕。　　

○以劄委副将张学周为江西袁州府副将。　　

○丙戌。以上大行皇太后尊谥及奉安梓宫于昭陵日期遣固山贝子巩阿岱祭告太庙。　　

○丁亥。上大行皇太后尊谥曰。孝端正敬仁懿庄敏辅天协圣文皇后其册文曰。孝子嗣皇帝稽首顿首上言壸闱著圣善之仪。凝禧未艾。典礼重徽懿之报。备物宜隆。聿示来兹。用光前美。恭惟皇妣大行皇后、安贞应地。敬顺承天。佐先皇致治之功。启冲子缵承之业。方竭诚于奉养。忽抱痛于升遐。爰考旧章。博咨公议。用申哀慕。式表尊崇。谨奉册宝上尊谥曰。孝端正敬仁懿庄敏辅天协圣文皇后荐显号于几筵。垂休有永昭鸿名于简册。锡祐无疆。谨言宝曰。孝端正敬仁懿庄敏辅天协圣文皇后宝。是日、以孝端文皇后梓宫将发引。和硕亲王以下梅勒章京侍郎以上、和硕福金以下、一品命妇以上、齐集几筵前致祭。　　

○戊子。孝端文皇后梓宫发引。随送各官、诣几筵殿、致祭毕、恭奉梓宫发引大学士刚林、诣神位前行一跪三叩头礼毕。捧神主安黄亭内。同一等侍卫哈世屯、及礼部各官奉神主还宫。　　

○己丑。多罗贝勒吞齐、坐击敌时、蒙古一旗失利、不发兵救援。反诬在阵褚库巴图鲁战罢方至罚银二千两。多罗贝勒尚善、坐本旗失利时、不遣侍卫救援罚银一千两。刑部以闻。命各加倍坐以应得之罪　　

○固山贝子萨弼、坐失朝罚以应得之罪。　　

○庚寅。谕兵部、凡总督巡抚、总兵官副将、文武官员、及乡宦、废绅、富家、有蓄养蒙古人。或有杂居编氓蒙古人。著令各该地方总督、巡抚、巡按、总兵等官、详细确察。悉行护送尔部、准与满洲人一体赡养。若所属地方、果无蒙古该管官申送甘结到部。如有隐匿、尔部议罪具奏。　　

○辛卯。梅勒章京黑成功、坐擅杀家人。革职。不准世袭　　

○升保镇右营游击孙枝芳、为宁武关副将。　　

○甲午。以原任安徽巡抚刘弘遇、仍为都察院右副都御史、提督鴈门等关、巡抚山西。原任凤阳巡抚王一品、仍为兵部左侍郎、兼都察院右副都御史、巡抚广西提督军务。　　

○升正白旗满洲甲喇章京车克为本旗梅勒章京。张察、为甲喇章京。正红旗满洲觉罗外库、为护军参领。蒙古钟托赉、为甲喇章京。镶蓝旗满洲屠赖、为甲喇章京。　　

○以渥赫为户部理事官。诺雷、为礼部理事官。胡西纳、阿尔珠、为兵部理事官。硕理喀、图席海、朱成格巴图鲁觉罗巴尔布、为刑部理事官。额赫理、为中城理事官。　　

○内大臣一等阿思哈尼哈番鄂齐尔、坐通其妻父之婢、削内大臣、降为三等阿思哈尼哈番。　　

○赠故户部右侍郎梁云构、左副都御史孙昌龄、俱为都察院右都御史。各荫一子入监读书。　　

○革浙江巡按赵＜山耑＞职以违例题留巡抚萧起元又滥举属官故也。　　

○征西大将军多罗郡王瓦克达疏报、大兵平定潞安、平阳、泽州、伪总兵申亥、郭中杰、魏闵、各率余党归顺。废官李建泰据太平。我兵围之。二十余日。势迫出降。命诛建泰。并其兄弟子侄党羽。俘其妻室。籍其家产入官。　　

○命官兵驻防顺义、昌平、三河、漷县、良乡、固安、采育、东安等处。每城满洲章京二员。蒙古章京一员。每牛录兵四名。　　

○乙未。以军功加南赣左协副将高进库都督佥事、镇标中军参将杨遇明、都督同知　　

○改江宁国子监、为江宁府学。　　

○丙申。宣大总督佟养量疏报、姜逆倡乱云镇时、章京钟固、佟养昇、游击刘懋德、千总刘懋谦、及听用官江山定等巷战死。冀北兵备道宋子玉、通判杨逵、自尽兵备。道徐一范、浑源州知州荣尔奇朔州知州王家珍、骂贼死。以不屈遇害者游击鲁学礼、兵部副理事官能能格、原任冀北道童可选、参将佟国仕、管一举、李向尧、都司谢应举、同知张肇斌、通判李三元、旗鼓董廷儒、守备位进学、徐进第耿烺、李良臣、赵坤、李长盛、杨弘祖等、以不受伪职死。狱者大同府经历陈瑞麟、卫经历、屠大栋、陈光世、请加恤典以慰忠魂事下所司。　　

○丁酉。遣大学士刚林祭先师孔子。　　

○以军功加浙江提督总兵田雄、为左都督。　　

○戊戌。祭大社大稷遣固山额真觉罗郎球行礼。　　

○己亥。升总河中军参将梁武、为都督佥事、充镇守天津总兵官。补原任江西都司柳同春、为浙江掌印都司。　　

○命续顺公沈永忠、移驻宝庆。　　

○乙巳。喀尔喀部落绰克图卫徵诺颜等、表贡马匹。宴赉如例。　　

○丁未。祭历代帝王。遣固山额真明安达礼行礼。　　

○遣云南道监察御史王国楠、巡按淮扬。河南道监察御史盛复选、巡按江宁。　　

○起革职固原总兵官臧延龄、为平阳副将。　　

○山西巡按蔡应桂、疏举节妇。安邑县吏员马国良妻吕氏、年十九夫亡。矢志守节。父母欲夺其志。氏啮指自矢。孝养公姑、抚育孤女。苦节四十七年。请照例旌表。章下所司。　　

○己酉。孝端文皇后梓宫至盛京。各官出郊跪迎。奉梓宫安于昭陵殿内之右。内大臣冷僧机、同各官祭告昭陵。　　

○辛亥。摄政王传谕。各部事务、有不须入奏者。付和硕巽亲王端重亲王、敬谨亲王办理。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十七


大清世祖体天隆运定统建极英睿钦文显武大德弘功至仁纯孝章皇帝实录卷之四十八　　

顺治七年。庚寅。三月。甲寅朔。遣江南道监察御史王士骥、巡按山东。广西道监察御史裴希度、巡视两浙盐课。　　

○乙卯。升刑部侍郎阿喇善、为本部尚书。　　

○以平犭□回贼功、加总督陕西三边兵部左侍郎孟乔芳为兵部尚书。　　

○升湖广按察使马之先、为本省布政使司左布政使。礼部郎中于明宝、为陕西按察使司佥事、临巩兵备道。牛应徵、为陕西按察使司佥事、河东兵粮道。张汧、为江西近察使司佥事、管督粮道事。兵部郎中郭万象、为湖广按察使司佥事、分巡下湖南道。张吉士、为浙江按察使司佥事、屯田水利道。刑部郎中赵映乘、为福建按察使司佥事、屯盐道。赵嗣美、为福建按察使司佥事、分巡建南道。王依书为福建按察使司佥事、管分守福宁道参议事。补原任陕西驿传道陈洪谟、为山西布政使司参议顺广道。　　

○江西巡抚朱延庆奏言、庐陵县知县常庚、当金王二逆叛乱时、抗节不从。骂贼而死。乞赐恤典。章下所司。　　

○丙辰。以甲喇章京刘仲金、为都督同知、充镇守山东临清等处总兵官。　　

○丁巳。清明节。祭太庙。遣固山贝子吴达海行礼。　　

○遣官祭福陵。昭陵。　　

○戊午。喀尔喀部落戴青诺颜等、贡马。宴赉如例。　　

○己未。卯刻。日色赤如血。　　

○以劄委总兵刘世昌为都督佥事庐州副将。　　

○壬戌。以造太祖配天神主及追尊四祖为皇帝入庙神主并缮写诏书赐内院礼工二部各官银币有差。　　

○喀尔喀部落扎萨克图汗等、贡马宴赉如例　　

○予殉难河南分巡河北道涂廓江南、海州知州张懋勋祭葬如例海州州同李士麟、祭一坛。　　

○二等可达哈哈番诺穆齐坐违王令分兵降为三等阿达哈哈番。罚银一百两。章京巴赛、坐徇庇阿喇善、隐其轻藐王令之言。革一世职。罚银一百两。　　

○甲子。以阿思哈尼哈番许天宠、为都督同知充续顺公下中路总兵官。　　

○谕扎萨克图汗、土谢图汗伊思丹津喇嘛俄木布额尔德尼大小贝子曰。尔等为诺门汗讲和而来、究竟未有定议。朕统一天下。用张挞伐。原非好兵乐战。以伐无辜。但有侵犯、亦不轻贷。前此察哈尔无端执我使臣。且不欲朕加兵于明。如我兴师。彼必助明为难。以故斩其来使康喀尔拜户。兴师致讨。破其家国。擒其妻孥。苏尼特、原系察哈尔属部。苏尼特腾机思、先乘乱叛入硕雷。后向化来归。硕雷素与本朝无隙。虽煽惑久附之苏尼特叛去。朕仍行戒谕。勿遽加兵于喀尔喀。止遣师追巢□刀苏尼特。与喀尔喀毫无干涉。不意喀尔喀土谢图汗、硕雷汗、率众迎犯。抗我王师。以致上天遣责。土谢图、硕雷败衄。使果欲致讨喀尔喀。彼方败衄。死者死。窜者窜。师已压境。岂不可长驱直取乎。尔等怙恶不悛。土谢图、硕雷、则逆抗我师。二楚虎儿、则侵我巴林。俄木布额尔德尼、巴尔布冰图、则率众来犯。闻我发师始遁。巴尔布冰图、则驰入土默特。杀人掳掠人马。从前我与尔等曾有此构兵之事否乎。已往姑弗论。尔等若复申盟好。可具书来奏。当报以敕谕。其二楚虎儿所掠巴林牲畜、可即赔偿、以赎俄木布额尔德尼、巴尔布冰图兴兵之罪。及巴尔布冰图、驰入土默特杀人之罪。并赔补掠去人畜。自今以后、如欲罢兵修好。彼处为首汗、贝勒、贝子、誓诸天地朕仍与之通好。否则遣使无益也。　　

○己巳。命立辅政德豫亲王多铎碑。文曰。尔辅政叔德豫亲王多铎、乃太祖武皇帝少子。天聪二年。戊辰。太宗文皇帝、征蒙古多罗特国。尽有其地。赐王额尔克楚虎尔号。天聪五年。辛未。太宗皇帝攻取明大凌河城。王击败锦州敌兵。为太宗皇帝前驱破敌。天聪八年。甲戌。征明大同府。王攻克保安州。捉生于明锦州时、王又击败锦州松山二城敌兵。崇德元年。丙子。封和硕豫亲王。顺治元年。甲申。四月王同叔父摄政王、于山海关破流贼李自成兵、二十万。取明中原。十月。命王为定国大将军统大军击败流贼李自成马步兵进克潼关及陕西西安府。又平河南击败各处、兵攻克扬州。遂平江宁生擒明福王朱由松以平江浙、屡建大功。进封和硕德豫亲王。顺治三年。丙戌。苏尼特腾机思反。命王为扬威大将军。统率大军追及腾机思于衮噶鲁台地方。击败之获其妻子生畜。喀尔喀土谢图汗硕雷汗率众迎战于查济布喇克地方复败之。多所斩杀自平定中原以来、厥功甚茂　　

顺治四年。丁亥。封为辅政叔德豫亲王。参赞机务。顺治六年。己丑。三月。十八日。不幸薨逝。兹命该部勒石墓前。用彰追恤至意。　　

○削梅勒章京卫徵一拖沙喇哈番。以围大同时、土默特部落失利、不往救援故也　　

○升潼关参将马襄、为庆阳副将。劄委副将罗循礼、为浦口营副将　　

○庚午。加永宁总兵官右都督柏永馥、为左都督。赠故左路总兵官署都督佥事左勷、为都督同知。以破姚黄贼功也　　

○辛未。赠甘肃阵亡参将翟大有、为都督佥事　　

○癸酉。调礼部尚书卓罗、为都察院左都御史。兵部尚书阿尼堪、为礼部尚书。升兵部侍郎明安达礼、为本部尚书。兵部理事官特晋、为本部侍郎。都察院理事官巴朗。为本院副都御史。　　

○以镶黄旗满洲梅勒章京阿喇善、为蒙古固山额真。侍郎喀喀木、为满洲梅勒章京。正黄旗满洲甲喇章京觉罗阿克善、为本旗梅勒章京。镶红旗满洲甲喇章京特晋、为蒙古梅勒章京。镶蓝旗满洲护军参领杜尔德、为护军统领甲喇章京屠赖、为蒙古梅勒章京。调护军统领沙尔虎达、为满洲梅勒章京。镶黄旗满洲敦朱克、正黄旗满洲侍卫黏汉、费扬古、正白旗满州一等侍卫戴齐、镶白旗满洲法喀、索达色、恺察、镶红旗满洲殷达洪、正蓝旗满洲伊巴克图、镶蓝旗满洲觉罗何特、为护军参领。正红旗满洲科魁、镶白旗满洲商监、正蓝旗满洲科岳尔图、镶蓝旗满洲法喀、达尔柱、朱三泰、为甲喇章京。正红旗满洲济拉礼、镶白旗满洲前锋侍卫纳哈布、为前锋参领。　　

○以翁爱为吏部理事官。孙达礼巴图鲁为兵部理事官。莫洛为刑部理事官。觉罗穆成格为工部理事官。觉罗钟特为都察院理事官。　　

○赐卓异官员按察使马光先等三十六员、朝衣各一袭。　　

○以吴汝玠为梅勒章京、驻防杭州。　　

○乙亥。以故三等公苏布侄谷穆布袭爵。故一等阿思哈尼哈番恩格图侄克石图、二等阿思哈尼哈番谭拜子马尔赛、一等阿达哈哈番、兼一拖沙喇哈番傅喀子吴达禅、何托子科布梭、一等阿达哈哈番塞布德伯父丹达、库尔蟾子舒黑、厄宜图弟艾图、班丹弟查木苏、二等阿达哈哈番车尔贝伯父劳汉、忒克忒奇子额特奇、斑齐哈兄希孚、董世禄孙海兰、托敏侄孙吴尔得、长舒叔祖忒什棱、巴图弟拜音达礼。豪善弟禅察布、三等阿达哈哈番觉罗阿尔柱子艾三、噶都洪侄黑图、法古达弟喇哈达、僧珠子塞克布枯子察哈达、喀喇尔代子恩克、达尔都弟阿尔都、席兰子阿兰、拜他喇布勒哈番、兼一拖沙喇哈番衣密荪子萨必罕、觉罗阿济赖侄孙舒书觉罗胡通额弟叶青格觉罗查范弟阿范、拜他喇布勒哈番觉罗克春子撒穆哈、觉罗马纳海子海兰各袭职　　

○以拜他喇布勒哈番觉罗吴什滩、袭其已故子阿哈尼堪拜他喇布勒哈番职、为三等阿达哈哈番　　

○授和硕额驸豪善、为一等阿思哈尼哈番。多罗额驸那宜多、为一等阿达哈哈番。　　

○授平西王下参将夏思新二等阿达哈哈番。以投诚功也　　

○鄂齐尔图台吉遣使表贡马匹等物。宴赉如例。　　

○丙子。以原任遵化团练副将刘永兴、为遵化副将。　　

○丁丑。浙江福建总督陈锦疏报、官兵生擒伪新建王朱由模、及其党朱由柍、黄继盛、命斩之。　　

○谕户部。向来每月给寡妇银一两。今后察其家、如无兵丁匠役、止许支给一年。至于披甲兵丁、或出兵、或奉公遣、每月支给钱粮一半。以赡其家。汇册报部。必详书牛录章京、及骁骑校名。如无牛录章京、骁骑校。书小拨什库名。如有冒领者、即治牛录章京、拨什库罪。至民人田地、不许满洲及投充人置买。违者并治罪。　　

○戊寅。谕礼部。我朝原以武功开国。历年征讨不臣。所至克捷。皆资骑射。今仰荷天休。得成大业。虽天下一统。勿以太平而忘武备。尚其益习弓马。务造精良。嗣后满洲官民、不得沉湎嬉戏。耽娱丝竹。违者即拏送法司治罪。　　

○江南庐州道赵振业、坐养寇酿害、纵奸殃民、革职提问　　

○江宁巡按陈显忠疏举孝子、上元县民刘玉佩、父荫汉有痼疾。方药不效。玉佩割股以进。父病得痊。其妻陈氏、亦割股、愈父陈应龙病。时称双孝。溧阳县民王瑞昌、幼时、父病不起。瑞昌割股以进。父随愈。人罕知者。后宗族见瑞昌形容枯槁。虽暑不去衣服、始觉而称之。节妇、太平县民孙元容妻汪氏、年二十六。夫故。誓同死。众劝不从。自缢死。溧阳县民偰章妻周氏、夫故时、年二十二。抚一子复夭。氏贫无所依日以纺织为业苦节六十余年请照例旌表章下所司。　　

○己卯。加衍圣公孔兴燮、总督河道兵部尚书杨方兴。总督江南江西兵部尚书马国柱、俱为太子太保。巡抚河南兵部右侍郎吴景道、为兵部尚书。总督川湖兵部右侍郎、兼都察院右副都御史罗绣锦、巡抚广西兵部右侍郎、兼都察院右副都御史王一品、为都察院右都御史、兼兵部右侍郎。总督漕运户部右侍郎兼都察院右副都御史吴惟华、为都察院右都御史、兼户部右侍郎。登莱巡抚朱国柱、顺天巡抚杨兴国、四川巡抚李国英。湖广巡抚迟日益、江宁巡抚土国宝、甘肃巡抚周文叶、山西巡抚刘弘遇、操江巡抚李日芃、俱仍以都察院右副都御史、加兵部右侍郎。宣府巡抚冯圣兆、浙江巡抚萧起元、陕西巡抚黄尔性、郧阳抚治赵兆麟、宁夏巡抚李鉴、江西巡抚朱延庆、福建巡抚张学圣、俱由都察院佥都御史、加为右副都御史。以五年十一月覃恩也。　　

○补原任河南道监察御史王显为贵州道监察御史。四川道试监察御史秦世祯原官。改庶吉士张嘉、为江南道监察御史。　　

○征西大将军多罗谦。郡王瓦克达疏报、官兵平定平阳府属三十六州县。报闻。　　

○庚辰。刑部侍郎俄罗塞臣、坐谳狱徇情、革职。　　

○遣山西道监察御史佟凤彩、巡按湖南。　　

○壬午。山东巡按王应元疏举烈女、掖县原氏、贼执其母、将杀之。原氏以身蔽。撄贼怒。被杀。节妇、昌乐县张大美妻刘氏、大美为贼所杀。氏悲号数日。死而复苏。旋缢死柩傍。淄川县韩茂椿妻贾氏、城破日。贼掠其家。氏掖姑伏蒿中。贼获之。敲扑甚楚。氏曰。吾翁虽宦、清白吏也。酷求何为。宁杀我。勿伤我姑。贼欲两刃之。氏以身蔽。竟触刃而死。其子妇孙氏、时归宁母家。亦为贼所执。不受辱。跃井而死。胶州张续清妻匡氏、年十六。夫故。坚志殉夫。家人劝谕者甚众。氏乘间投缳。文登县刘荣允妻李氏、归允三年。允故。氏缢死柩前。孝子、即墨县宋德忬、父故悲痛。呕血而死。其妻黄氏、绝粒五日。亦自缢以殉。请照例旌表。章下所司。　　

○癸未。喀尔喀部落。那穆齐卫徵诺颜等、贡马。宴赉如例　　

○解刑部尚书阿喇善任。罚银一百两。以攻山西左卫时、不将登城人名启王。反行巧饰故也。　　

夏。四月。甲申朔。享太庙。遣固山额真觉罗郎球行礼。　　

○乙酉。以拜他喇布勒哈番觉罗蚌爱袭其故弟叟塞拜他喇布勒哈番职。为三等阿达哈哈番。　　

○以故一等阿思哈尼哈番、兼一拖沙喇哈番绰尔门子龙武、二等阿思哈尼哈番甘都子吴散布、一等阿达哈哈番鄂内子恩格、二等阿达哈哈番顾穆子托克托和、三等阿达哈哈番鄂铎洛伯子胡锡图、石希迩伯子顾穆世禧、拜他喇布勒哈番兼一拖沙喇哈番耿格子葛塞理、扎尔垓弟阿笃堪图萨子喇玛、巴尔泰子吴彦柱、托布齐兄多果何朔推侄永贵、觉罗雅图伯子察哈喇、岳洛叔子海塞、多贝弟鄂拜、哈尔萨弟赖堵、觉罗额布痕侄塞尔毕、班济泰弟阿济代、丹达哈叔子达弥善、得禄巴图鲁子德储、哈山弟哈舒库、武柱昂邦子武沙喇、拜他喇布勒哈番陈万廉子遇洪高中举子寿福、各袭职。　　

○以故二等阿达哈哈番觉罗马格图、伯子拜他喇布勒哈番兼一拖沙喇哈番瓦尔麻、袭为三等阿思哈尼哈番。　　

○以军功、加镇守兴安总兵官左都督任珍、为太子太保　　

○丁亥。升户部理事官绰贝、为总理漕储户部右侍郎。　　

○己丑。升蓟州道副使李中梧为湖广按察使司按。察使两浙运使毕元彩为山东布政使司参政兼按察使司佥事河间兵备道长芦运使袁仲魁为江南布政使司参政兼按察使司佥事、庐州兵备道。山东运使夏日严、为陕西布政使司参政。分守关南道。河南汝南道副使刘三元为陕西布政使司参政兼按察使司佥事分巡河西道。江南滁和道副使谢道、为山东布政使司参政分守东兖道。江南凤泗道副使刘奇遇为湖广布政使司参政分守荆西道。吏部郎中步文政、为江南按察使司副使、兼布政使司参议、苏松常镇督粮道。河南卫辉府知府傅梦吁、为浙江按察使司副使、兼布政使司参议、分守温处道。江南池太道佥事袁廓宇、为本省布政使司参议、管理淮安漕务。河南提学道佥事李震成为陕西布政使司参议、分守关西道。井陉道佥事原毓宗、为江南布政使司参议、兼按察使司佥事、常镇兵备道。定州道佥事刘兴汉、为江南布政使司参议、兼按察使司佥事扬州兵备道。永平道佥事陈弘业、为山西布政使司参议、兼按察使司佥事、阳和兵备道。户部郎中孙建宗为河南按察使司佥事、睢陈兵备道。刑部郎中郝惟讷、为福建按察使司佥事。管督粮道参议事。官靖共、为浙江按察使司佥事。管分守杭嘉湖道参议事。陕西关西道副使汪光绪、为本省苑马寺卿。兼按察使司佥事。专理马政。补原任山西冀北道参议杨璥、为湖广布政使司参议、分守下湖南道。江南马政道佥事范承祖、为河南按察使司佥事、分巡河南道。江南督粮道副使高射斗、为山东按察使司副使、分巡东昌道。　　

○壬辰。礼部题、请遣官祭故靖南王耿仲明。得上□日、靖南王耿仲明、若阵亡。或病故。理宜往祭。今系自尽。不必遣祭。　　

○甲午。定南王孔有德疏报、大兵抵衡。擒伪军门郑思爱于燕子窝。败伪兴宁侯胡一青于永州。扑巨寇马进忠于武冈。灭伪永国公曹志健于龙虎关。擒伪军门黄顺祖、伪总兵林国瑞于兴宁。并招降伪军门向文明等官兵五万。斩获无算。疏入。得上□日褒奖。有功人员、令所司察叙。　　

○工部左侍郎仍管通政使司通政使事张绍先、以老病乞休。许之。　　

○乙未。厄鲁特部落鄂齐尔图台吉、喀尔喀部落索那穆等、贡马匹等物。宴赉如例。　　

○遣侍卫舒尔虎纳克等、往谕厄鲁特部落台吉鄂齐尔图曰。览奏、虽僻处遐荒。力能则相几相助。不能则遣使通好。如此甚善。朕自统一天下。凡有征讨。从无穷兵黩武、滥及无辜之举。若无故犯顺、亦不姑贷。曩与察哈尔原无衅隙。乃擅执吾使。且欲阻我伐明。否则助明为难。朕所以斩其来使。兴师致讨。破其家国。俘其妻孥。至于察哈尔所属之苏尼特腾机思前乘兵乱。遁附喀尔喀硕雷。后亦慕义来归。我与硕雷并无夙衅。何乃阴教久附之苏尼特叛而遁走。朕仍不欲加兵于喀尔喀。止遣师追巢□刀苏尼特。喀尔喀土谢图汗、硕雷汗、反率众拒战。致干上天谴怒。使彼败衄。如朕果欲征讨喀尔喀。乘其败北之际、死者死。窜者窜。师已压境何不长驱而直取乎。祗因喀尔喀不时蠢动。土谢图、硕雷抗师迎敌。二楚虎儿扰我巴林。俄木布额尔德尼、巴尔布冰图率众犯顺。闻我发师始行遁去。巴尔布冰图又驰入土默特杀人掳掠人马。故与喀尔喀禁绝往来。后以讷门汗言喀尔喀扎萨克图汗土谢图汗、俄木布额尔德尼等、会同遣使输诚。朕遂遣使同往谕之。饬彼还二楚虎儿所掠巴林牲畜。赎俄木布额尔德尼巴尔布冰图侵犯之罪。及巴尔布冰图、擅入土默特杀掠之罪。并还所掠人畜。令其部落之长及贝勒贝子誓告天地然后罢兵息战。永通和好。违则必行征讨尔等既已效顺。傥朕再征喀尔喀、尔不得与之通好。尔其思之。　　

○丙申。晋封贝勒张继伦为郡王。以其祖有大功故也　　

○升大理寺少卿张鼎延、为大理寺卿。通政使司右通政段国璋、为太常寺卿。吏部文选司郎中孙廷銈、为提督四译馆太常寺少卿。吏科都给事中韩源、为太仆寺少卿。吏科左给事中高桂、为礼科都给事中。刑科右给事中杭齐苏、为户科左给事中。工科右给事中魏象枢、为刑科左给事中。礼科右给事中姚文然、为工科左给事中。吏科给事中陈扆铭、户科给事中杜笃祜、俱为本科右给事中。　　

○改山海总兵、通州总兵、俱为副将员缺。　　

○己亥。调吏部尚书觉罗郎球、为刑部尚书。工部侍郎济席哈、为刑部侍郎。升工部理事官星鼐、为本部侍郎　　

○以朱成格巴图鲁觉罗伊尔门、为兵部理事官。胡世纳、都察院理事官。　　

○调兵部理事官屠赉、护军参领噶尔哈图、阿尔山格尔忒、东城理事官卜尔孙、为刑部理事官。觉罗巴尔布、为东城理事官。升兵部副理官洪尼礼、刑部副理官郭科、各为本部理事官。　　

○以镶黄旗满洲多孛罗、为甲喇章京。正黄旗满洲前锋侍卫觉罗巴克善、正白旗满洲席北辰、镶蓝旗满洲讷尔特、为护军参领　　

○月食。　　

○解吏部理事官褚库巴图鲁任。以其直宿失印钥也。　　

○庚子。孝端文皇后忌辰。遣官祭昭陵。　　

○辛丑。以繙译三国志告成。赏大学士范文程、刚林、祁充格、甯完我、洪承畴、冯铨、宋权、学士查布海、苏纳海、王文奎、伊图、胡理、刘清泰、来衮、马尔笃、蒋赫德等、鞍马、银两有差。　　

○陕西总督孟乔芳疏言、甘州犭□回贼、乘调兵下川之隙。遂行作乱。戕杀抚镇道将。臣督兵驰巢□刀。斩米喇印于水泉。丁国栋等、城破就擒。正法传示。诸城次第俱复。报闻。　　

○癸卯。赐凯旋和硕郑亲王济尔哈朗金二百两。□□艮二万两。多罗顺承郡王勒克德浑金五十两。银五千两。公杜尔祜顾尔玛洪苏布图、富喇塔银各六百两。固山额真阿济格尼堪、银五百两。尚书管梅勒章京事阿哈尼堪、署梅勒章京事觉罗郎球、固山额真伊拜、梅勒章京硕詹前锋统领席特库、前锋参领鄂硕、银各三百两。余各赏赉有差　　

○予天津阵亡游击赵成功恤典如牛录章京例。　　

○甲辰。征西大将军多罗谦郡王瓦克达班师还京。　　

○丙午。以原任副将毛贵、为河道督标中军副将劄委副将刘有源为署都督佥事管凉州副将事。卜爱、为参将。管西宁副将军。汉中参将齐升、为肃州副将。　　

○己酉。立福陵昭陵石像生。福陵、卧骆驼、立马、坐狮子、坐虎各一对擎天柱四望柱二昭陵、立象、卧骆驼、立马、坐狮子、坐兽、坐麒麟各一对。擎天柱四望柱二。　　

○庚戌。免福建四五两年东路逋欠盐课。以贼据其地故也　　

○辛亥。予殉难浙江署上虞县事绍兴府推官刘方至祭葬如例　　

○壬子。升太仆寺卿孟明辅、为通政使司通政使。大理寺少卿王邦柱、为通政使司右通政。顺天府府丞张若麒、为大理寺少卿。湖广道御史高去奢、为大理寺寺丞。　　

○补原任吏科左给事中孙襄、原官。　　

○升福建汀州府知府李友兰、为山东都转运盐使司运使。福建延平府知府赵秉枢、为长芦都转运盐使司运使。福建邵武府知府陈喆、为河东都转运盐使司运使。　　

○户部等衙门会议兵饷缺额事宜。奏入。得上□日、巡按御史、已到地方者。奉行事件、无论已完未完。悉将文卷册籍、移送该巡抚料理。即便出境。已差未行、已行未到者。俱不必前去。以后巡行察举、不拘年分。候上□日特遣。引部裁彻作速回京。裁并监司等官、归并江南学差、酌汰无用兵丁、皆依议行。内库钱粮、工部织造、各处抽分、江南芦课、及各衙门钱粮额数不多者、并已裁衙门钱粮、俱归并户部管理。礼部、兵部、工部、太常寺、光禄寺、太仆寺、国子监等衙门、原管钱粮、俱著照旧管理。自顺治五年十二月以前、仍著户部察核完欠。明白奏缴。六年正月起、一年之内、著该管衙门、照依原册。会同户部。将直隶各省府州县卫所等衙门、完欠数目、详细对察。已经完解。取有户部批回实收者、仍听户部奏销。未经完解者、著各衙门行催速解。奏请支用。七年正月以后、户部各衙门、各照职掌管理。一应催解、□山戊不□参考成、奏销事宜、悉依旧例举行。从前钱粮款项、如有遗漏、未经报明者。姑免追究。自今以后、必须彻底清察。各归款项。傥或隐匿欺朦。被人告发。审究得实。必杀不赦。仍行籍没。人口入官。家产充告发之赏。各处关税、以前缺额者。因地方多事、曾经奏明、俱免追赔。各官俱免补考。以后不必定额。恐有余者自润。不足者横徵。俟回部之日、酌量商贾通塞。徵解多寡。有无扰害地方。严加考核盐课内水乡等项应解者著户部作速催解。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十八


大清世祖体天隆运定统建极英睿钦文显武大德弘功至仁纯孝章皇帝实录卷之四十九　　

顺治七年。庚寅。五月。癸丑朔。改督理淮浙盐务户部侍郎孙塔、为总理漕储户部侍郎。以其奉上□日彻回、见在扬州故也。　　

○甲寅。降陕西巡抚黄尔性、甘肃巡按石维昆、各二级。陕西巡按卢传一级。俱调外用。以大计造册舛错故也。　　

○停给旗下知府以下官、赴任勘合夫马　　

○乙卯。先是禁满洲大臣、不许往来王府。摄政王福金之丧、固山贝子巩阿岱、曾不为成服。乃巩阿岱违禁屡往。又嘱詹岱代奏。欲从摄政王出猎。詹岱止之。因相争辩。至是启摄政王。令廷臣会讯。拟革巩阿岱爵。黜宗室籍。夺其所属。赎身为庶人。议入。令降巩阿岱为镇国公。罚俸一年。　　

○丙辰。叙追腾机思、及平定福建、江西、湖广、浙江等处功。升二等精奇尼哈番伊尔德、为一等精奇尼哈番。三等阿思哈尼哈番博尔惠、觉善、为二等阿思哈尼哈番。一等阿达哈哈番、兼一拖沙喇哈番敦拜、沙尔虎达、为三等阿思哈尼哈番。一等阿达哈哈番吴喇禅、加一拖沙喇哈番。三等阿达哈哈番纳穆代、为一等阿达哈哈番。三等阿达哈哈番宜尔格德、叶赫朱玛喇、硕对、为二等阿达哈哈番。拜他喇布勒哈番、兼一拖沙喇哈番穆富、冲安、何尔多、罗锡、鄂穆索科、为三等阿达哈哈番。加拜他喇布勒哈番阿玉锡、喀尔他喇、博罗对、觉罗穆成格、各一拖沙喇哈番。赠阵亡二等精奇尼哈番觉罗顾纳代、为一等精奇尼哈番。故三等阿达哈哈番富喇克塔、为一等阿达哈哈番。拜他喇布勒哈番、兼一拖沙喇哈番觉罗顾喀喇、为三等阿达哈哈番。赠故拜他喇布勒哈番布达礼一拖沙喇哈番。以顾纳代子莫罗浑、富喇克塔子傅克都、喀喇子硕伦、布达礼子屯兑、各袭职。　　

○以二等阿达哈哈番苏、路迈巴图鲁、素效力戎行。及攻燕京时、中炮伤口授一等阿达哈哈番。　　

○以登城功、加拜他喇布勒哈番鄂泰、为二等阿达哈哈番。赐号巴图鲁。　　

○以故二等阿达哈哈番鄂齐尔叔诺尔布袭职。　　

○戊午。摄政王率诸王大臣出猎于山海关。　　

○辛酉。命和硕亲王多尼、多罗顺承郡王勒克德浑、固山贝子吴达海、锡翰、镇国公韩岱。俱议政。　　

○以哈世屯为议政大臣。　　

○以祖泽远为礼部侍郎。吴喇禅为刑部侍郎。补原任兵部侍郎金维城原官。　　

○以穆成格为吏部理事官。　　

○以镶黄旗巴世泰、为护军参领。正白旗护军参领尼马禅为前锋参领。艾图、为护军参领。正蓝旗护军参领毕雅塔、为前锋参领。阿哈丹、为护军参领。　　

○甲子。夜、月犯木星。　　

○乙丑。遣官祭关圣帝君。　　

○戊辰。升太仆寺、少卿黄徽允、为太仆寺卿。通政使司右参议黄熙允、为太常寺少卿。薛所蕴、为顺天府府丞　　

○癸酉。摄政王率诸王大臣、亲迎朝鲜国送来福金于连山。是日成婚。　　

○乙亥。夏至。祭地于方泽。遣工部尚书星讷行礼。　　

○丁丑。赠大同殉难游击佟国仕、管一举、为副将。参将李向尧、为都督佥事。游击刘懋德、为参将。都司谢应举、鲁学礼、为游击。守备董廷儒、为都司。　　

○裁真定总镇下游击二员。守备六员。中军一员。千总四员。把总七员。兵三千八百名。江南副将二员。游击九员。守备九员。千总三十五员。把总六十二员。兵一万九千二百四十八名。河南兵五百名。山东千总五员。兵二千名。浙江都司三员。守备三员。千总六员。把总十二员。兵五千名。山西兵四千六十名。陕西游击六员。守备六员。千总一十二员。把总二十四员。兵一万六百四十四名。湖广兵五千名。江西游击一员。守备一员。千总二员。把总四员。兵三千名。福建兵五千名。　　

○戊寅。赠殉难山西巡宁道副使王昌龄、巡南道副使刘泽溥、为光禄寺。卿。宁武道佥事金元祥、岢岚道佥事徐淳、为光禄寺少卿。汾州府知府黄廷柏、潞安府知府杨致祥、为太仆寺卿。太原府同知张国贤、为本省按察使。司副使蒲州知州钱法裕、为本省布政使司右参议繁峙县知县崔尚质、兴县知县李昌汴临县知县张耀祖、垣曲县知县李荣宗、夏县知县刘之屏、为本省按察使司佥事各荫一子入监读书。忻州州同马维熙为忻州知州按察使司照磨杨其籍为本省按察使司知事布政使司都事周邦翰为本省都司经历教谕贾道醇为国子监助教主簿何显祖为太原左卫经历典史郑运昌为江南山阳县主簿王自亮为河南济源县主簿钟梦豹、为山东夏津县主簿。　　

○庚辰。改凤阳皇陵卫为凤阳左卫。设守备一员　　

○壬午。改九永守备为永定守备、增兵一百名。增设九溪卫守备一员兵三百名。　　

六月。癸未朔　　

○乙酉。加福建漳州副将王邦俊署都督佥事以恢复云霄功也　　

○补原任副将夏登仕、为山海副将张惟一、为通州副将。升山海白石营参将傅尚谦、为江北寿春营副将。常州府参将曹虎、为浙江严州副将。湖广兴国州参将邬乘鸾、为湖广武冈副将。升守备许壮衍、为江南掌印都司陕西巡捕都司佥书李攀惠、为山西掌印都司陕西管屯都司刘承荫、为本省掌印都司。　　

○平西王吴三桂奏报保德州民兵崔耀等擒斩伪定国公牛化麟以城降复歼其伪官二百一十七人报闻　　

○己丑。摄政王畋于中后所以和硕巽亲王满达海、及诸贝勒、贝子等、行列不整令和硕端重亲王博洛等议其罪。拟削满达海爵夺所属人口一半。余分别降黜启入。摄政王曰满达海罪大。姑念其父、免此一次一宥再宥则可。屡释之可乎。其谕满达海知之。贝勒吞齐、尚善、各罚银千两。贝子扎喀纳、罚银六百两。博洛、亦坐知情不举。罚马一匹。将管围章京孟果尔代等十一员、各射鸣镝三十道喇等十员、各射鸣镝三十。罚银一百两。　　

○赠山西殉难冀北兵备副使道宋子玉、为光禄寺卿阳和左卫兵备佥事道徐一范、为光禄寺少卿。通判杨逵、李三元、为本省按察使司佥事。浑源州知州荣尔奇、朔州知州王家珍、为本省布政使司右参议江西殉难候补知州成大业、为本省布政使司右参议。新喻知县张云翚、庐陵知县常庚、为本省按察使司佥事。各荫一子、入监读书。　　

○以镶黄旗汉军原任梅勒章京马光辉、镶红旗汉军陈逢泰、镶蓝旗汉军甲喇章京海尔图、各为本旗梅勒章京。正红旗满洲闲散章京托和对为护军参领。　　

○丙申。赠湖广阵亡都司成溥唐铨为游击各录其子弟一人。　　

○丁酉。升光禄寺少卿李士焜为太仆寺少卿。礼部郎中张秉贞为通政使司左参议大理寺寺正董复、为通政使司右参议。　　

○己亥。广西巡抚郭肇基、游击戴清音、中军郑允昌、旗鼓苏明、坐擅带逃人五十三名。俱论死。仍籍其家。　　

○癸卯。南赣巡抚刘武元奏报、官兵擒巢□刀伪军门彭顺庆及伪官一百五十七名。恢复宁都石城二县报闻。　　

○甲辰。赠山东殉难定陶县知县李文学、为本省按察使司佥事。荫一子入监读书。　　

○乌斯藏阐化王遣使进贡方物。宴赉如例。　　

○戊申。更定满洲王贝勒以下官员支给俸银数目。和硕亲王、一万两。亲王六千两。多罗郡王、四千两。我罗贝勒、二千两。固山贝子、一千两。公五百两一等公二等公三等公俱一百两二等伯及三等。伯俱九十两。二等及三等镇国将军三等精奇尼哈番各八十两一等阿思哈尼哈番兼一拖沙喇哈番、三等阿思哈尼哈番各七十两。一等阿达哈哈番兼一拖沙喇哈番、三等阿达哈哈番各六十两二等拜他喇布勒哈番四十两空衔阿思哈尼哈番等官各三十六两。空衔甲喇章京一等侍卫各三十四两空衔。牛录章京、副理事官、拖沙喇哈番各三十二两。拖沙喇哈番等官、及三等侍卫、各三十两。骁骑校、护军校、他赤哈哈番各二十五两。　　

○己酉。解固山额真噶达浑侍郎任。仍削一拜他喇布勒哈番固山额真马喇希护军统领敦拜、格勒章京觉善各削一拜他喇布勒哈番以摄政王出猎时、私行射猎也。　　

秋。七月。壬子朔。享太庙。上亲诣行礼　　

○癸丑。升江西瑞州府知府周之恒、为本省布政使司参议、分守南瑞道临江府知府萧应聘、为本省布政使司参议兼按察使司佥事驿传道。广信府知府杨国祯为本省布政使司参议、分守湖东道。吉安府同知蒋显捷、为本省按察使司佥事管分守湖西道事。南昌府通判薛柱为本省按察使司佥事分巡九江道瑞州府推官鲍开茂为本省按察使司佥事、分巡湖西道内院供事官莫可期为按察使司佥事、分巡湖东道。　　

○裁直隶通州河间、保定、定州、顺广江南滁和凤泗、安庆、庐州、马政屯田水利、山西蔚州、浙江屯田水利湖广湖南提学荆南兵备管理屯盐水利仓粮、福建屯种水利盐法江西屯田水利等道共十七员。真定巡捕抽分江南江宁开通厂宝源局鼓铸、马政、船政、苏州水利、扬州造船、淮安造船、河南开封河捕陕西西安管粮、临洮监饷、庆阳盐课、湖广武昌肇陈口缉盗等同知共十三员。江南江宁捕盗水利管粮松江水利镇江农马河南归德河捕山东济南管马东昌管河浙江嘉兴管粮湖州管粮宁波管粮湖广武昌捕盗福建福州管粮江西赣州管粮等通判共十五员。　　

○陕西榆林道丁允元湖广上湖南道李仲熊坐规避不赴任俱削职为民　　

○乙卯。摄政王谕京城建都年久地污水咸。春秋冬。三季、犹可居止至于夏月溽暑难堪、但念京城乃历代都会之地营建匪易不可迁移。稽之辽金元曾于边外上都等城为夏日避暑之地予思若仿前代造建大城恐縻费钱粮、重累百姓今拟止建小城一座。以便往来避暑。庶几易于成工不致苦民。所需钱粮官民人等、宜协心并力以襄厥事除每年旧额钱粮外特为造城新增钱粮加派于直隶山西浙江九省等处地方直隶二十四万四千二百四十四两九钱山西三十三万二千六百一十三两九钱浙江三十万六千七百四十五两四钱山东二十九万九千六百三十七两一钱江南五十九万五千七百七十四两九钱河南十七万二百八十七两三钱湖广九万九千三百八十八两三钱江西二十二万八十二两八钱陕西二十三万一千二百二十五两四钱此项钱粮从见在当差人丁额徵地亩内增派该管督抚司道府州县官宜协力催徵作速起解。此城所用钱粮惟恐苦累百姓、损之又损。于数缩而不浮。凡官吏书役人等、若有额外需索、罔利作弊者一经查出、加以重罪。该地方督抚严察禁谕。此外有官民人等好义急公、情愿捐助者、听其自便其捐助钱粮、有能亲自解京者、任其自解。不能亲解者、可将姓名藉贯、并所助钱粮数目、详悉开载、投送工部。其钱粮交该管督抚解送。该督抚仍备造捐助姓名籍贯、钱粮数目文册具奏捐助之人、酌量恩叙。著该部作速传谕各省、一体遵奉施行。　　

○以觉罗河克善、为工部侍郎。　　

○以韩崇进、为户部理事官。张仲第、为刑部理事官。　　

○升镶红旗满洲前锋参领穆尔泰、为本旗梅勒章京。　　

○以镶黄旗汉军范达礼、正白旗汉军祖云龙、正红旗汉军佟逢圣、吴国源、王国召、镶白旗汉军祖泽沛、镶红旗汉军柯永蓁、李高绩、正蓝旗汉军克星格、张朝璘、镶蓝旗汉军柳攀鳞、柳遇林、段应举、甲喇章京。　　

○裁陕西汉羌镇。留副将一员。兵一千名。并属兴安镇。　　

○丙辰。降原任保定巡抚于清廉、巡按监察御史邓孕槐各一级、调用。以失纠贪秽道臣高登庸故也　　

○丁巳。索伦部落使鹿国、各进贡貂皮。宴赉如例。　　

○户部理事官牛录章京吴尔柱、坐圈拨沧州庄房受贿。革职。鞭一百。籍其家　　

○戊午。汤古忒国达赖喇嘛、遣使表献舍利子。　　

○辛酉。固山贝子锡翰与席讷布库多尔济达尔汉、冷僧机、哈世屯等、诣摄政王府。王怨曰。顷予罹此莫大之忧。体复不快。上虽人主、念此大故、亦宜循家人礼。一为临幸若谓上方幼冲、尔等皆亲近大臣也。又曰尔等毋以予言擅请临幸傥驾至、尔等罪益甚矣。锡翰等出。王遣人追止之。甫出门锡翰等已奏请驾临幸矣。上既至、王让锡翰等曰。尔等故违予令不告予、擅奏请驾临幸。其意岂非以上至、即可借以释尔罪乎。言讫向锡翰等跪且拜。顷之、驾回。王下锡翰等于议政王、大臣、会议。又以巴图鲁詹、达云、鳌拜巴图鲁、坤巴图鲁、巴哈、目睹锡翰等罪状不即执鞫。因并治罪于是众议以锡翰等违令擅请驾临罪大莫比论死、籍其家鳌拜亦论死达云等俱削职籍没议入会上将赐食锡翰等以应否前往启王王以其视上与已有异厥罪愈甚次日令降贝子锡翰为镇国公罚银二千两二等精奇尼哈番冷僧机、为一等阿思哈尼哈番赎身一等精奇尼哈番鳌拜巴图鲁为一等阿思哈尼哈番赎身一等阿达哈哈番兼一拖沙喇哈番哈世屯为拜他喇布勒哈番。赎身。席讷布库、多尔济达尔汉、赎身。坤巴图鲁、巴哈、倍罚以应得之罪。巴图鲁詹、达云、俱免罪。　　

○壬戌。升湖广布政使司左布政使马之先、为都察院右副都御史、巡抚陕西。　　

○降江南分守江宁道右参议张天机三级以开报属官贤否互异也。　　

○癸亥。革山西驿传道佥事李赞明职以巡抚刘弘遇、劾其因病废事故也。　　

○甲子。遣云南道监察御史王国楠巡视长芦盐课河。南道监察御史盛复选、巡视河东盐课　　

○丙寅中元节。遣官祭福陵。昭陵。　　

○摄政王以鳌拜、索尼、相善与否、问护军统领伊尔德侍卫坤巴图鲁、巴泰、皆不对。问费扬古、郭迈、鄂莫克图、亦不对。复问巴泰曰。尔与索尼善否。对曰。我二人同直相善。又问鄂莫克图曰尔与索尼为郎舅、相善否乎。对曰。虽郎舅、实不相善。时费扬古郭迈、亦为之实其说。费扬古复曰。我平生倔强不与闻外事下诸大臣议。坐所对不实、分别拟罪议入、令罚伊尔德、坤巴图鲁以应得之罪。巴泰、革一拖沙喇哈番。仍倍罚以应得之罪。费扬古鄂莫克图、郭迈俱倍罚以应得之罪。　　

○丁卯。升都察院副理事官祝万春、为左佥都御史　　

○辛未。谕朝鲜国王李淏曰。据奏倭国相恶。欲修城集兵整顿器械此等言辞、自尔先王以至今日、亦不知凡几。未可深信。所以遣巴哈纳、祁充格等、赍敕往问直伪。令据巴哈纳、祁充格等回奏云。臣等提取庆尚道观察使李＜曰罒方＞、东莱府使卢协等详细讯问。知倭国朝鲜、素相和好。并无怨乱兵伐之事。前奏系欺罔巧诈等语。由此观之、其修城集兵。整顿器械之事。原与倭国无涉。专欲与朕为难也尔既欺罔巧诈。负恩悖礼。朕惟备之而已。夫复何言。　　

○补裁缺原任通州道副使刘应锡、为蓟州道。顺广道佥事陈洪谟、为井陉道。河间道政毕元彩、为永平道。江南马政道副使吴崇宗、为池太道。庐州道佥事袁仲魁、为徽宁道。江南水利道佥事王家楫、为河南汝南道。湖广荆南道佥事韩永馨、为陕西关西道。福建屯盐道佥事赵映乘、为漳南道。江西屯田水利道副使李芝茂、为岭北道。湖广屯田水利道陈培桢、为陕西榆林兵备道。保定道参议姬琨、为湖广上湖南道。山东屯田水利道佥事张吉士、为浙江督粮道。蔚州道佥事祝思信、为山西驿传道　　

○免陕西西宁各堡寨、五年分雹灾额赋　　

○丙子。裁苏松提督学政。归并江宁督学御史　　

○戊寅。归化城土默特部落古禄格等贡马宴赉如例　　

○二等阿达哈哈番线安、坐攻大同外城时、将本旗红衣炮二位不运至营、迨断后兵过遂委之而还、革一拜他喇布勒哈番。罚银五十两　　

○侍卫鄂齐礼、坐与妻不睦。诬其自经。革一拖沙喇哈番。仍罚赎锾。　　

○庚辰。裁直省各道中军十二员。标兵一千名。　　

大清世祖体天隆运定统建极英睿钦文显武大德弘功至仁纯孝章皇帝实录卷之四十九


大清世祖体天隆运定统建极英睿钦文显武大德弘功至仁纯孝章皇帝实录卷之五十　　

顺治七年。庚寅。八月。壬午朔。朝鲜国王李淏、遣弟临平大君＜泬目＞陪臣林谭等表谢谕祭恩。贡方物。宴赉如例。　　

○丙戌。革户部理事官察哈泰职。以遗失册籍故也。　　

○革梅勒章京熊仁、阿达哈哈番孙登高拜他喇布勒哈番张齐龙、张一鹏职。以左卫之战火炮为贼所得故也。　　

○丁亥。遣大学士祁充格、祭先师孔子。　　

○先是摄政王遣礼部尚书阿哈尼堪、往迎朝鲜王弟时阿哈尼堪以有公主丧同启心郎渥赫、启和硕巽亲王满达海端重亲王博洛敬谨亲王尼堪、以章京恩格德代之。且以公主丧事告朝鲜王弟。事觉下诸王大臣会勘。议降满达海爵为公量夺所属牛录削博洛尼堪爵。尽夺所属牛录。各罚银五千两。阿哈尼堪论死。渥赫应鞭一百。籍没家产议上。得上□日、满达海罚银三千两。降博洛尼堪为郡王。各罚银二千两。革阿哈尼堪职。赎身。削渥赫一拜他喇布勒哈番。　　

○戊子。祭大社大稷。遣户部尚书觉罗巴哈纳行礼。　　

○以护军统领索洪为吏部侍郎。罗多洪巴图鲁为户部理事官。常汝贵王国诏为工部理事官。朱华善为都察院理事官。　　

○以正白旗满洲镇国公额克亲、为本旗固山额真。镶白旗满洲銮仪卫章京苏拜、为本旗护军统领。正红旗汉军参领郎载为本旗梅勒章京正蓝旗蒙古甲喇章京董俄尔为本旗梅勒章京正红旗汉军鲍敬为甲喇章京镶红旗满洲前锋侍卫喀察为前锋参领。　　

○己丑。晋封巴林部落辅国公额驸塞卜腾为多罗郡王。蒿齐忒部落多罗额尔德尼贝勒孛罗特、为多罗额尔德尼郡王科尔沁国辅国公顾穆为多罗贝勒。喀喇沁部落固山贝子古鲁思喜布为多罗都冷贝勒。以其前有举国来降功也。　　

○喀喇沁部落布野习礼卫寨桑、因劝其主举国来降、以其子塞穆特尔为三等精奇尼哈番。　　

○革兵部尚书明安达礼一拖沙喇哈番。罚银百两。侍郎朱玛喇、特晋金维城、各七十两。启心郎常鼐五十两。以叙湖广福建大同功迟误故也。　　

○谕礼部。承泽王硕塞王劳亲已封亲王查例和硕亲王之下。多罗郡王之上。并无止称亲王之例著改为多罗郡王。　　

○庚寅。太宗文皇帝忌辰。遣官祭昭陵。　　

○壬辰。太祖武皇帝忌辰遣官祭福陵。　　

○甲午。夜有流星自东南起行至西南入斗宿色赤黄。　　

○允镇守苏州总兵官杨承祖解任调理。　　

○定福建官兵经制、巡抚标兵一千二百名中军游击一员兼管左营事旗鼓守备一员右营游击一员二营中军守备二员提督总兵官一员标兵三千名中军参将一员兼管中营事旗鼓守备一员左右二营游击二员三营中军守备三员福州府城守副将一员兵三千名中军游击一员兼管中营事左右二营游击二员三营中军守备三员水师副将一员水兵二千名中军游击一员兼管左营事右营游击一员二营中军守备二员泉州府总兵官一员标兵二千名中军游击一员兼管左营事旗鼓守备一员右营游击一员二营中军守备二员泉州府城守参将一员兵一千名。中军守备一员。泉州水师参将一员。兵一千名。中军守备一员。汀州府总兵官一员。标兵二千名。中军游击一员。兼管左营事旗鼓守备一员。右营游击一员。二营中军守备二员。汀州府城守副将一员。兵二千名中军游击一员兼管左营事右营游击一员。二营中军守备二员漳州府副将一员标兵三千名中军游击一员兼管中营事左右二营游击二员三营中军守备三员漳州府水营参将一员水兵一千名中军守备一员兴化府副将一员标兵二千名中军游击一员兼管左营事右营游击一员二营中军守备二员建宁府副将一员标兵三千名中军游击一员兼管中营事左右二营游击二员。三营中军守备三员。邵武府副将一员。标兵二千名。中军游击一员。兼管左营事右营游击一员二营中军守备二员延平府副将一员标兵二千名中军游击一员兼管左营事右营游击一员二营中军守备二员云霄镇参将一员标兵一千名中军守备一员福宁州参将一员标兵一千八百名左营都司一员兼管中军事右营都司一员二营中军守备二员浦城县参将一员标兵一千名中军守备一员通省十道每道标兵一百名共兵一千名各设中军守备一员。　　

○丁酉。赠山东殉难定陶游击杜国庆为参将　　

○己亥。裁湖广显陵卫　　

○辛丑。予山西殉难副使王昌龄刘泽溥宋子玉佥事徐一范、金元祥、徐淳、知府黄廷柏、杨致祥同知张国贤知州钱法裕荣尔奇王家珍通判杨逵李三元知县崔尚质李昌汴张耀祖李荣宗刘之屏各祭一坛。造坟安葬州同马维熙、照磨杨其籍都事周邦翰主簿何显祖教谕贾道醇典史郑运昌王自亮钟梦豹各祭一坛。　　

○壬寅。以山西按察使林德馨为湖广布政使司左布政使陕西按察使黄纪为湖广布政使司右布政使山西管按察使事参议张儒秀为河南布政使司右布政使山西鴈平道佥事许可用为陕西布政使司参议兼按察使司佥事关西道福建提学道佥事闵度为湖广布政使司参议兼按察使司佥事靖州兵备道湖广襄阳府知府陆登甲为两淮都转运盐使司运使两淮运同崔源、为两浙都转运盐使司运使补外转兵科给事中张懋勋为河南布政使司参议分守大梁道。　　

○癸卯。户部奏言胡明卫所军丁有城守领运之责故屯田徵派较民地稍轻今军丁既裁凡无运粮各卫所屯田地亩俱应查照州县民田则例一体起科徵解从之。　　

○丙午。升光禄寺寺丞罗宪汶为本寺少卿。　　

○调户科都给事中杜立德为吏科都给事中。升刑科给事中陈调元为礼科右给事中。工科给事中孙珀龄为刑科右给事中。吏科给事中胡之骏为工科右给事中。　　

○喀尔喀部落土谢图汗等遣使贡马。宴赉如例。　　

○赠殉难江南霍邱县知县吴国用江西兴国县知县柴震龙定南县知县曹邦伟龙南县知县吕应夏俱为本省按察使司佥事各荫一子入监读书祭葬如例　　

○丁未。遣官祭历代帝王。　　

○命房山县知县祭金帝陵　　

○辛亥。予江西殉难候补知州成大业新喻县知县张云翚庐陵县知县常庚各祭一坛造坟安葬。　　

九月。壬子朔　　

○甲寅。遣江南道监察御史王士骥巡视两淮盐课　　

○福建巡抚张学圣疏报逆渠郑成功犯潮州总兵官王邦俊率师大破贼众成功遁入海报闻。　　

○乙卯。升顺天巡抚中军参将金一鹏、为密云右匣副将河南府参将寇徽音为湖广长沙府副将。密云古北路都司宋天禄为浙江严州府副将。　　

○戊午。升保定中营参将赵光祖为陕西定边副将江南金山参将杨文启为陕西汉中副将。　　

○己未。裁直隶延庆右卫归并怀来。卫延庆左卫永宁后所四海冶所归并永宁卫保安右卫归并怀来卫　　

○壬戌。以正黄旗汉军甲喇章京周国佐为本旗梅勒章京。正白旗满洲法尔纳、为护军参领正蓝旗蒙古张努为甲喇章京。　　

○以高明忠为吏部理事官。马尔图为户部理事官。徐智通为刑部理事官。　　

○甲子。户部奏言圈地后拨补。民田有远在三四百里之外者仍向原籍纳粮往返繁费。请于拨补之处就近办纳。有愿于原籍输纳者听从其便。报可。　　

○丁卯。以山东按察使司按察使马光先、为山西布政使司右布政使河南河南道副使于时跃为陕西按察使司按察使。湖广下荆南道参政萧时彦为山西按察使司按察使陕西关内道佥事余应魁为山西布政使司参议鴈平道。　　

○己巳。喀尔喀厄鲁特乌斯藏等部落巴郎和罗齐达尔汗囊素盆挫坚挫等来朝贡宴赉如例　　

○庚午。巡抚江西右副都御史朱延庆卒　　

○予殉难山东定陶县知县李文学祭葬如例　　

○乙亥。升兵部员外郎黄日祚为河南按察使司佥事刑部郎中宋徵舆为福建按察使司佥事刑部郎中陈卓为四川按察使司佥事。俱提调学政。　　

○丙子。免湖广蕲州麻城罗田蕲水黄梅广济黄冈等县五六二年分荒地额赋。　　

○丁丑。厄鲁特部落干布胡土克图等遣使贡马宴赉如例　　

○戊寅。孝慈武皇后忌辰遣官祭。福陵。　　

○补原任宣大总督中军副将高宗为陕西延绥中协副将。　　

○赠阵亡荆镇右营都司佥书管游击事吕养蛟。为游击仍录其子弟一人。　　

冬。十月。辛巳朔。享太庙遣镇国公固山额真额克亲行礼。　　

○颁顺治八年时宪历。　　

○顺天府举行乡饮酒礼。　　

○日食。　　

○乙酉。授委署副将李昌龄为湖广衡州副将升江南管屯都司佥书尉玫为河南掌印都司。　　

○丙戌。授委署副将王进功为都督佥事管建宁副将事　　

○庚寅。山阳县高堰清河县文华坝等处堤成。　　

○壬辰。以委署总兵范绍祖为署都督佥事管福州水师副将事副将马梦龙为延平副将张承恩、为邵武副将高守贵、为汀州副将。　　

○癸巳。户部启心郎柯鼎坐受贿革职　　

○丙申。朝鲜国王李淏遣使献鹰宴赉如例　　

○戊戌。以故辅国公桑阿尔侄昂阿一等阿思哈尼哈番金维廷弟维垣一等阿达哈哈番柯如极侄永蓁三等阿达哈哈番傅喀纳侄傅尔瑚拜他喇布勒哈番包舟弟纳玛西布希各袭职。　　

○以故达尔汉拜桑果尔子西里叟色孙多尔济俱为一等阿达哈哈番。　　

○己亥。户部议覆巡视茶马御史吴达疏言陕西茶引、明季系茶马御史自行印发。故引有大小之分。又有大引官商平分小引纳税三分入官七分给商之例。今引从部发应俱照大引例官商平分。以为中马之用。报可。　　

○免直隶霸州顺义怀柔宝坻平谷武清保定文安大城东安等县六年分水灾额赋。　　

○庚子。福建提督总兵官杨名高疏报官兵进巢□刀邵武逆贼擒其伪。宁洪伯洪国玉伪总兵李安民伪阁部揭重熙。命斩之。　　

○壬寅。喀尔喀部落察哈尔墨尔根台吉等贡马。宴赉如例。　　

○以故三等阿思哈尼哈番崔澄清子宗岳、魏滋炳子璞、三等阿达哈哈番邹存益子镐、郭世永子鸣鸾、拜他喇布勒哈番李成国子先、张天福子安清吴济文子进先万养中子永齐拖沙喇哈番陈天受子瑶巩各袭职。　　

○升河南右参政佟延年为山东按察使司按察使河南按察使司副使徐为卿为浙江布政使司参政管右布政事。湖广道监察御史张濩为湖广布政使司参议分守下荆南道。直隶广平府知府许文秀为河南按察使司副使兼布政使司参议分守河南道。工部郎中李复阳为陕西按察使司佥事管分守关内道参议事。山东济宁州知州迟日震为江西按察使司佥事、分守南昌道参议事。　　

○癸卯。裁并大同后卫于前卫。高山卫于阳和卫。镇鲁卫于天城卫。云川卫聚落中左所于左卫。玉林卫高山城中右所于右卫。　　

○甲辰。以故三等精奇尼哈番吴玛海子沙克都尔二等精奇尼哈番阿玉锡子来善、二等阿思哈尼哈番谷鲁古叔祖图美三等阿达哈哈番俄尔退侄阿兰拜他喇布勒哈番兼一拖沙喇哈番克舍。叔萨尔堂秦达虎子沙纳海撒塔步巴图鲁子色勒、拉固子多诺步尔古子觉和托常奇子博波图、益尔格尔朱尔侄那穆土托晋从弟席特纳乌达禅巴图鲁子莽吉图塞贲弟布雅木索罗兄托进默默里子益都礼满朱习礼弟海色冲机尔弟多尔济拖克拖尔孙赛音济克那满侄达雅布、拜他喇布勒哈番阿雅克塔子尼堪觉罗尼西哈子罗奇拜都哈侄海喇布海朱湖子遂达门都孙从弟沙图土西布伯罗其达觉罗穆臣子济白洪赫勒子格森虎西子席特库乌柏赫弟库堪都尔巴子乌兰赖浑岱子巴鼐巴代从弟多和岱阿晋泰侄阿尔台僧格子萨赖僧阁叔莫那浑格梅弟琐诺穆马欣从弟莽吉禄达来子喀齐兰席特库兄安朱虎色棱伯喀喇奇他特拜星弟龚格巴尔注侄库尔讷纲阿塔子松钮常舒弟苏鲁玛希佛讷子希尔汉科托拜子科尔兑伊穆图侄商图吴玉齐子星格理苏尔几弟三塔哈觉罗额柏图从弟席秦各袭职。　　

○拜他喇布勒哈番兼一拖沙喇哈番博波图解任以其弟昂阿袭替。　　

○以登城功、授兵丁罗卜世、为二等阿达哈哈番。护军校哈尔巴、为三等阿达哈哈番。兵丁钟农、为拜他喇布勒哈番兼一拖沙喇哈番。白僖卓尔宾为拜他喇布勒哈番。俱赐名巴图鲁。　　

○以军功授拖沙喇哈番木虎尔岱、厄尔济图、觉和托为拜他喇布勒哈番护军参领吴沙觉多空衔章京巴克苏牛录章京瑙垒护军校法尔纳额森阿尔喀喇璧拜音图为拖沙喇哈番。赠阵亡兵丁阿尔都拜他喇布勒哈番。以其从弟阿达哈袭职牛录章京都赉拖沙喇哈番。以其侄噶尔哈图。袭职拜都拖沙喇哈番。以其子班第袭职。　　

○升陕西商雒道参议张国泰为四川按察使司副使、分巡上川南道湖广湖北道佥事李藻、为四川布政使司参议分守川北道。陕西陇右道佥事李永昌为四川布政使司参议兼按察使司佥事建昌兵备道。　　

○旌表孝子晋州民韩应忠节妇柏乡县民张邦杰妻王氏张性朴妻江氏安平县民崔葑妻李氏唐山县民王加礼妻李氏鸡泽县民陈彤瑞妻柴氏滑县生员缑祖妻禹氏民胡材继妻赵氏钜鹿县生员夏腾芳妻杨氏获鹿县民柏冲斗妻张氏新乐县民郝性愚妻王氏永年县民李芳润妻郝氏威县民武根深妻陈氏李有才妻刘氏沙河县生员胡三锡妻侯氏长垣县民李允章妻殷氏晋州民姚光允妻张氏栾城县民彭三省妻王氏开州民郝思义妻王氏奉化县民邬应鲂妻蒋氏醴泉县生员高华妻何氏盩厔县生员何器妻任氏高捷妻江氏各给银建坊如例。　　

○乙巳。以随征湖南署总兵王燝为署都督佥事充镇守苏州等处总兵官密云总兵张諴为都督佥事管镇江副将事。　　

○喀尔喀诺门汗诸贝子奏言今遣四贝勒为首及大臣前往坚盟和好前命照例敕奏此谕诚是臣等特具疏奏请伏乞睿裁。　　

○己酉。免江南桐城潜山太湖宿松休宁句容等县逃丁荒地额赋。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十


大清世祖体天隆运定统建极英睿钦文显武大德弘功至仁纯孝章皇帝实录卷之五十一　　

顺治七年。庚寅。十一月。庚戌朔。　　

○辛亥。喀尔喀部落额尔德尼诺木齐等、来朝贡上御太和殿。召见。　　

○壬子。归并济阳卫、羽林前卫、燕山前卫、于金吾左卫。金吾后卫、义勇后卫、于腾骧右卫。蔚州左卫、义勇右卫、于彭城卫。腾骧左卫、富峪卫、于神武左卫。府库前卫、武骧左卫忠义右卫、于忠义前卫。大兴左卫、府军右卫、于龙骧卫。留守左卫、义勇前卫、于金吾右卫。大宁前卫、金吾前卫、于燕山左卫。永清右卫、济州卫、于永清左卫。武骧右卫、宽河卫、于燕山右卫。　　

○更定驿传应付则例。公侯伯、内三院、各部院加宫保官。夫三十六名。马十二匹。水路船二只。夫马不兼支。近京四百里、夫十八名。马八匹。如在任在差病故水给船一只。陆给车一辆。无车处、准夫二十四名。内院大学士。六部尚书、都察院左右都御史、镇守总兵官都督同知、衍圣公、张真人、夫三十名。马十匹。水给船一只。夫马不兼支。近京四百里、夫十六名。马六匹。如在任在差病故、水给船一只陆给车一辆。无车处准夫二十名。六部左右侍郎、都察院副都御史、通政使司通政使、大理寺卿、内院学士、顺天府府尹、光禄、太常、太仆寺、各正卿、国子监祭酒、左右佥都御史、镇守总兵官署都督佥事、夫二十四名。马八匹。水给船一只。如奉诏敕、加马二匹。近京四百里、夫十名马四匹内院侍读学士、侍讲学士、通政使司左右通政、大理寺、太常寺、太仆寺各少卿、鸿胪寺卿、顺天府府丞翰林院编修检讨、见充经筵日讲、及曾任讲官、布政使司左右布政使、夫二十名。马六匹。水给船一只。如奉诏敕、加马二匹。近京四百里、夫八名。马二匹。翰林院侍读、侍讲、通政使司参议大理寺寺丞、光禄寺少卿、六部郎中员外郎夫十八名。马四匹。水给船一只。如奉诏敕节册及典试、加马二匹。近京差无应付。翰林院修撰国子监司业、太仆寺寺丞、六部主事、大理寺正副、光禄寺寺丞、夫十六名。马三匹。水给船一只。如奉诏敕节册、及典试、加马二匹夫四名。近京差无应付。翰林院编修、检讨、庶吉士、给事中、御史、评事中书科中书舍人、行人司行人、太常寺博士銮仪卫堂上官、不拘加至一二品都督等衔、布政使司参政、参议、按察使司按察使副使、佥事、行太仆寺、苑马寺卿盐运司运使、同知实授都司及副将、参将、游击、不拘加至一二三品都督等衔、夫十二名。马二匹。水给船一只。如奉诏敕节册、及典试巡方加马二匹夫四名。近京差无应付。五经博士国子监监丞、博士助教典簿、都察院、通政使司、銮仪卫、五府各经历、知事太仆寺主簿鸿胪寺少卿、钦天监监正副、銮仪卫、见任官外府同知、通判推官、盐运司副使、判官、夫八名。马二匹。水给船一只。如奉诰敕、加马一匹。以上各官夫马并不兼支。如在任在差病故、各水给船一只。陆给车一辆。无车处、准夫十六名。六部都察院、大理寺司务国子监学正。学录典簿、太医院院使、上林院监正、太常寺鸿胪寺寺丞、主簿、鸣赞、序班、署正、太医院院判、上林苑监副光禄寺署正、太常寺典簿、上林苑监丞、典簿署丞、光禄寺典簿署丞、太常寺奉祀、钦天监五官正、主簿、博士、太医院御医吏目、太常寺署丞、光禄寺监事、给夫八名。马一匹。驴一头。水给船一只。如奉诰敕、加马一匹。近京百里无应付。如在任在差病故、系正途出身者、给船、给车、与八品以上同。　　

○甲寅。以赵山为兵部理事官。　　

○以正白旗满洲鄂克绰特巴、为护军参领。霍尔铎、为甲喇章京。镶红旗满洲肯彻赫、为甲喇章京。镶蓝旗满洲敦兑、为护军参领。　　

○免陕西甘肃等处六年分蝗、水雹灾额赋。　　

○山西巡按蔡应桂疏报、官兵恢复永宁州、宁乡县。　　

○乙卯。厄鲁特部落巴图鲁贝勒等、贡驼马宴赉如例　　

○平西王吴三桂疏报、官兵恢复府谷县斩伪经略高友才等及伪官三百余员。兵一千余名。擒从逆榆林道孙士宁、副将贾梧、游击季鼎鋐、斩之。招降伪总兵郝自法等下兵部察叙。　　

○庚申。上御太和殿。科尔沁国送英亲王阿济格福金使臣等朝见。　　

○壬戌。摄政王以有疾不乐。率诸王贝勒、贝子、公等、及八旗固山额真、官兵猎于边外。　　

○甲子。赠湖广麻河阵亡拜他喇布勒哈番董廷伯宗、尚勇各一拖沙喇哈番拜他喇布勒哈番兼一拖沙喇哈番马汝弼、为三等阿达哈哈番。管牛素章京事高捷、为拖沙喇哈番。以廷伯子振国、尚勇弟尚智、汝弼子纯德、捷子可仰各袭职　　

○以致仕二等精奇尼哈番王锡券子子珽、阵亡一等阿达哈哈番阿桑侄豪善、故拜他喇布勒哈番兼一拖沙喇哈番安塔哈伯之子阿汉、张文魁子圣业、拜他喇布勒哈番李天祥子云龙、周天玉子德、刘文诰弟武诰、各袭职　　

○乙丑。平南王尚可喜等疏报、官兵攻克广东省城。斩贼六千余级。溺水死者无算。阵擒贼将范承恩等。俘获甚众。肇庆府贼将宋裕昆等、率所部降下兵部察叙　　

○丙寅。予故山海总兵官左都督朱万寿、祭葬如例。　　

○丁卯。厄鲁特部落噶木布胡土克图等、贡驼马貂皮宴赉如例。　　

○戊辰。舟山等处招抚使严我公疏报、伪侯阮进等投诚。遣养子阮义入京朝见。又逆贼陈龙、既降复叛。已遣人行间纵火焚死。下所司知之。　　

○辛未。遣侍卫桑阿尔寨等、赍敕往谕喀尔喀部落扎萨克图汗、土谢图汗、伊思丹津喇嘛、俄木布额尔德尼大小贝子等、敕曰、尔等众。使臣与诺门汗同来、讲睦通好。究无定议。朕自一统天下。凡有征讨、从不欲无故加兵于无辜。其无故来犯者、亦不能默然置之。曩与察哈尔原无衅隙。乃擅执吾使。且言勿伐明。伐则助明为难。所以我国斩其来使。兴师讨察哈尔。收其土地。俘其妻孥。至于苏尼特部落、原系察哈尔汗所属。抢攘之际、苏尼特部落腾机思、遁附尔硕雷。后复慕义来归于我。我与尔硕雷并无夙衅。乃诱久附之苏尼特、叛而遁走。朕仍不欲加兵于尔。止遣师追巢□刀苏尼特。与尔无涉。尔土谢图汗、硕雷汗、反率兵逆战。惟天谴尔。以致败衄。如朕果欲伐尔、当尔败北之际。死者死。窜者窜。师己压境。何不长驱而直取乎。乃尔等肆行不义。土谢图、硕雷、逆我颜行。二楚处尔扰我巴林。及俄木布额尔德尼、巴尔布冰图、举兵犯我。闻我发师始遁。巴尔布冰图、又驰入土默特杀人掠畜。从前我国与尔等、曾有此举乎。今尔等如欲复通盟好、尔以表来。我以敕往。二楚虎尔所掠巴林牲畜、如数偿我。赎俄木布额尔德尼、巴尔布冰图侵犯之罪。并赎巴尔布冰图擅入土默特杀掠之罪。嗣后尔等如欲罢兵、永通和好。尔部落之长、及贝勒、贝子、誓告天地。欲和则和。倘有一二固山贝子、不愿和好。自与尔诸贝子愿和好者无与。如我问罪于彼尔亦不得相助。其修好诸贝子、宜照定例、每年各按旗进贡一次。每旗下贝子、合进驼一只。马八匹。遣大臣朝见。朕亦照定例赏赉。此外遣使贸易。各从其便。尔等如遵朕命、则尔众贝子可遣大臣来朝。否则毋遣。　　

○壬申。上昭陵寝殿额曰隆恩殿　　

○癸酉。固山贝子努赛薨谥悼哀。　　

○厄鲁特部落舒虎儿戴青等贡马宴赉如例。　　

○先是鄂尔多斯部落扎穆苏、杀使臣。执信符。率其兄弟部落叛。至是因不能谋生、复来归顺。下诸王议政大臣议。以扎穆苏来归、议免死。尽收其部落。令住内地。理藩院议、扎穆苏应弃市。夺其属部、两议上。得上□日、扎穆苏既已来归、著免死。同来之人、仍令管属其先与们都尔来归一百九十三户、俱入官。　　

○戊寅。冬至。祀天于圜丘。上亲诣行礼。　　

十二月。庚辰朔　　

○乙酉。升浙江杭严道副使魏执中、为河南按察使司按察使。直隶昌平道副使张斌、为江南布政使司参政、兼按察使司佥事淮徐道。山东驿传道佥事刘宗舜、为陕西布政使司参议分守陇右道。直隶河间府知府刘名标为山东按察使司副使兼布政使司参议督粮道河南彰德府知府武光祖为本省按察使司副使兼布政使司参议河北道礼部郎中许宸为陕西按察使司佥事管商雒道参议事兵部郎中刘昇祚、为湖广按察使司佥事管湖北道参议事兵部郎中吴之允、为湖广按察使司佥事下江防道。　　

○丁亥。赠阵亡陕西提标游击李汝澄为参将。仍录其子弟一人。　　

○戊子。摄政睿亲王多尔衮、薨于喀喇城。年三十九。　　

○庚寅。以镶白旗满洲梅勒章京俄硕、为左翼前锋统领　　

○以正黄旗汉军张成良、刘文进、俱为甲喇章京。　　

○升浙江按察使司副使佟国器、为福建布政使司参政、管左布政使事。河南归德府知府王第魁、为山东按察使司副使、河工水利道。　　

○辛卯。赠殉难湖广靖州总兵官阎芳誉、为都督佥事。仍录其子弟一人。恤武冈守备杨应元、银百两。　　

○壬辰。摄政王多尔衮讣闻。上震悼。诏臣民易服举丧。　　

○丙申。摄政王柩车至。上率诸王、贝勒、文武百官、易缟服。出迎于东直门五里外。上亲奠爵。大恸。各官伏道左举哀。由东直门至玉河桥、四品以下各官、俱于道傍跪哭。至王第、公主福金以下、及文武官命妇、俱缟服、于大门内跪哭。是夜、诸王贝勒以下、及各官、俱守丧。　　

○庚子。太白昼见。　　

○命大学士刚林等、取摄政王府所有信符、收贮内库。又命吏部侍郎索洪等、取赏功册、收进大内　　

○乙巳。议政王、议政大臣、会议英亲王阿济格罪。既集、上命谭泰吴拜、罗什、传谕议政王大臣等曰、国家政务、悉以奏朕。朕年尚幼。未能周知人之贤否。吏刑工三部尚书缺员。正蓝旗一旗缘事、固山额真未补。可会推贤能之人来奏。诸王、议政大臣、遇紧要重大事情、可即奏朕。其诸细务、令理政三王理之。谭泰吴拜、罗什奏云、议推大臣、恐不免稍迟。上曰、迟而得当、何伤。但速而不得其人、是所忧也。于是谭泰等传谕诸王大臣。诸王大臣既议。奏言、吏刑户三部事务重大。应各设尚书二员。吏户拟公韩岱、谭泰。刑部拟济席哈陈泰。户部拟巴哈纳、噶达浑。工部拟蓝拜。调王多尼于正蓝旗。以公韩岱为固山额真。阿尔津为护军统领。其应奏事务、吏部则官员升转迁除。刑部则官员过犯、及大辟等罪。户部则钱粮库物出入。其余一切部务、酌量应启奏者启奏。应诸王办理者办理。奏入、上是之。　　

○丙午。川湖总督罗绣锦奏报、定南王孔有德攻拔桂林府。擒斩甚众。西粤道通。　　

○丁未。□山戊不□暮。享太庙。遣吏部尚书谭泰行礼。　　

○遣官祭太□山戊不□月将之神。　　

○遣官祭福陵、昭陵。　　

○是□山戊不□行盐、三百三十八万一百十六引。徵课银、一百七十七万四千五百九十二两六钱有奇。铸钱、十六万八千二百四十二万四千五百一十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十一


大清世祖体天隆运定统建极英睿钦文显武大德弘功至仁纯孝章皇帝实录卷之五十二　　

顺治八年。辛卯。春正月。己酉朔。免朝贺　　

○蒿齐忒部落台吉噶尔马撒望、储护尔、率所部一千三百五十人来归　　

○辛亥。朝鲜国王李淏、遣陪臣临平大君李＜泬目＞、表贺冬至元旦、万寿圣节奏谢擅请修理城池罪并谢恩赐。附贡方物。及□山戊不□贡。宴赉如例　　

○以布丹为议政大臣。　　

○壬子。赠江南如皋阵亡外委副将王登云、为副将。　　

○甲寅。议和硕英亲王阿济格罪。先是摄政王薨之。夕英王阿济格赴丧次、旋即归帐。是夕、诸王五次哭临。王独不至。翌日、诸王劝请方至。英王于途遇摄政王马群厮卒。鞭令引避。而使已之马群厮卒前行。第三日遣星讷、都沙、问吴拜、苏拜博尔惠、罗什曰。劳亲王系我等阿格当以何时来。众对曰。意者与诸王偕来或即来即返或隔一宿之程来迎。自彼至此途路甚远年幼之人何事先来盖因其来问之辞不当、故漫应以遣之。吴拜苏拜博尔惠罗什等、私相谓曰。彼称劳亲王为我等阿格是以劳亲王属于我等欲令附彼彼既得我辈必思夺政于是觉其状增兵固守又英王遣穆哈达召阿尔津僧格阿尔津以自本王薨后三年不诣英王所矣今不可遽往应与摄政王下诸大臣商之于是令穆哈达回遂往告公额克亲、及吴拜、苏拜、博尔惠、罗什。额克亲等、谓阿尔津曰尔勿怒且往我等试观其意何如。英王复趣召阿尔津僧格乃往英王问曰。不令多尼阿格诣我家摄政王曾有定议否阿尔津等对曰有之将阿格所属人员置之一所恐反生嫌故分隶两旗正欲令相和协也。摄政王在时既不令之来今我辈可私来乎此来亦曾告之诸大臣者英王问曰诸大臣为谁阿尔津、僧格对曰。我等之上、有两固山额真。两议政大臣。两护军统领。一切事务或启摄政王裁决或即与伊等议行英王曰。前者无端谓我憎多尼、多尔博我何为憎之。我曾拔剑自誓。尔时吴拜、苏拜、博尔惠。罗什等遂往告之。自此动辄憾我。我不知有何过误。既又曰。退让者乃克保其业。被欺者反能守其家。又言曩征喀尔喀时、两日风大作。每祭福金、皆遇恶风且将劳亲取去。现居正白旗尔等何为不来。意欲离间我父子耶。阿尔津僧格对曰似此大言何为向我等言之。王虽以大言抑勒我等。岂肯罔顾杀戮、而故违摄政王定议乎。英王曰。何人杀尔。阿尔津僧格曰。傥违摄政王定议、诸大臣白之诸王能无杀乎于是英王大怒呼公傅勒赫属下明安图曰两旗之人戈戟森列尔主在后何为可速来一战而死阿尔津僧格起欲行英王复令坐曰不意尔等如此尔等系议政大臣可识之异日我有言欲令尔等作证阿尔津僧格对曰。我等有何异说两旗大臣如何议论。我等即如其议。语毕还。具告额克亲吴拜、苏拜、博尔惠罗什于是额克亲吴拜、苏拜、博尔惠罗什阿尔津议曰。彼得多尼王即欲得我两旗。既得我两旗。必强勒诸王从彼诸王既从必思夺政。诸王得毋误谓我等以英王为摄政王亲兄因而向彼耶夫摄政王拥立之君今固在也我等当抱王幼子依皇上以为生遂急以此意告之诸王。郑亲王、及亲王满达海曰尔两旗倘属英王英王岂非误国之人尔等系定国辅主之大臣岂可向彼今我等既觉其如此情形。即当固结谨密而行彼既居心若此且又将生事变矣。迨薄暮设奠时。吴拜、苏拜、博尔惠罗什、欲共议摄政王祭奠事。英王以多尼王不至。随于摄政王帐前系马处。乘马策鞭而去端重王独留即以此事白之端重王。端重王曰尔等且防之回家后再议又摄政王丧之次日英王曾谓郑亲王曰前征喀尔喀时狂风两日。军士及厮养逃者甚多福金薨逝时每祭必遇恶风守皇城栅栏门役、竟不著下衣又言摄政王曾向伊言抚养多尔博予甚悔之且取劳亲入正白旗王知之乎郑亲王答曰、不知。又言两旗大臣甚称劳亲之贤此言乃郑亲王告之额克亲吴拜苏拜博尔惠罗什者。又谓端重王曰。原令尔等三人理事今何不议一摄政之人。又遗穆哈达至端重王处、言曾遣人至亲王满达海所。王已从我言。今尔应为国政。可速议之。此言乃端重王告之吴拜、苏拜、博尔惠、罗什者。至石门之日、郑亲王见英王佩有小刀。谓吴拜、苏拜、博尔惠、罗什等曰。英王有佩刀、上来迎丧、似此举动叵测。不可不防是日劳亲王率人役约四百名将至。英王在后见之。重张条纛。分为两队。前并丧车而行。及摄政王丧车既停。劳亲王居右坐。英王居左坐。其举动甚悖乱。于是额克亲、吴拜、苏拜、博尔惠、罗什、阿尔津、集四旗大臣尽发其事。诸王遂拨派兵役、监英王至京。又于初八日、英王知摄政王病剧。乃于初九日早、遣人往娶万丹之女。以上情罪。诸王、固山额真、议政大臣、会鞫俱实。议英王阿济格应幽禁。籍原属十三牛录归上。其前所取叔王七牛录、拨属亲王多尼。投充汉人。出为民其家役量给使用。余人及牲畜俱入官劳亲王先欲迎丧令阿思哈白于敬谨王、顺承王二王弗许后英王欲谋乱密遣人召劳亲王多率兵来。令勿白诸王劳亲王遂不白诸王擅率兵前往。应革王爵降为贝子夺摄政王所给四牛录席特库身为前锋统领闻摄政王丧、不白之诸王乃服蟒褂佩新刀、预其王乱谋调兵前往应斩籍其家毛墨尔根曾犯大罪免死。禁其于英王处行走。每遇出兵、辄称疾不行。今预王乱谋。率兵前往。应斩。籍其家。穆哈达、以家奴因预王一切乱谋授为二等护卫今复预谋夺政大罪。听其役使。应斩、籍其家马席、言万丹有女以诱伊王明知摄政王病剧。令往取其女。遂率蚌苏同往。罪一及。查萨衮都棱问王曾奉上□日与否马席明知无上□日、诡辞巧答云、有上□日与否我不得知罪二马席应斩。籍其家同行之蚌苏、应鞭一百。郎球身为固山额真、明知劳亲王欲去时曾为敬谨王、顺承王所止。且英王遣人召劳亲王、令勿白诸王、多率兵来之言、阿思哈曾告之郎球。郎球令阿思哈领王所属章京二人前往。又知劳亲王行、收其锁钥、欺隐不告诸王。后经阿思哈供证凿凿。乃巧供不知。应置重典。但念其不在王倡乱之列。应革职。解固山额真尚书任为民籍其家产之半。阿思哈身为长史王欲去时令往告敬谨王顺承王。王等止之阿思哈所知也。英王谋乱遣人来召劳亲王令勿告诸王多率兵来阿思哈遂不告诸王擅同劳亲王率兵前往应革职解长史任。鞭一百为民籍家产三分之一顾尔布习于摄政王薨之夕。并不举哀劝英王竟去从此永不至丧次劳亲王率兵来时与其王同行预英王乱谋。应革职为民。夺其先给一牛录之人令各归其主。所给姨母福金之家产及投充汉人俱入官莫落浑萨尔布海当王谋乱时听从王密遣召劳亲王多率兵往应各鞭一百星讷身为尚书。都沙身为长史本王作乱虽不与谋。但王包藏祸心欲召劳亲王。遣二人往白内大臣二人遂亲往。又明知密召劳亲王多率兵往不行举发星讷应解尚书任都沙应解议政大臣及长史任奏入上从之。　　

○乙卯。以年老致仕三等精奇尼哈番祖可法子永烈一等阿达哈哈番李显蓁子塞冷二等阿达哈哈番费扬古兄阿哈丹故一等阿达哈哈番海萨尔代子讷墨虎、二等阿达哈哈番德尔格尔子鄂克绰忒巴、夏绪从弟一鸑、三等阿达哈哈番钟诺子白陵格。石图巴图鲁子伊图、拜他喇布勒哈番又一拖沙喇哈番阿喇喜弟谈图、董永功子弘道、马秦兄子康喀喇、钟古子秦齐喇、屠占子屠马赖、拜他喇布勒哈番喀尔图子阿玉锡、觉罗温臣子齐兰、觉罗哈思户孙罗洛喀齐奇弟墨米得、塞勒布子拜新觉罗托惠子托习布龙素子党喀理各袭职。　　

○以苏克萨哈詹岱为议政大臣　　

○丙辰。户部进陕西汉中府额贡柑子谕曰陕西进贡柑子虽属

□山戊不□额。但地方官员采办不无苦累小民之处且汉中去京甚远沿途动用人夫转送更累驿递是以口腹之微而骚扰吾民也朕心殊为不忍。目前陕西需饷正殷著留此买运柑子钱粮以养兵民。尔部即传谕该督抚嗣后汉中额贡柑子著永行停止以昭朕体恤百姓至意。其江南所进橘子、河南所进石榴亦著永行停止。　　

○丁巳。顺天府举行乡饮酒礼。　　

○戊午。享太庙遣固山贝子吴达海行礼。　　

○遣官祭太□山戊不□月将之神　　

○礼部上亲政仪注上命卤簿照旧陈设免鸣鞭鸣钟鼓乐设而不作。　　

○谕户部、各处织造所以供朝廷服御赏赉之用势不可废。但江宁苏州杭州三处织造已有专设官员管理又差满洲官并乌林人役催督不但往来縻费钱粮抑且骚扰驿递朕心深为不忍。嗣后著停止差催。止令专管官员照发去式样敬谨织造、解京应用。陕西亦织造绒褐妆蟒。朕思陕西用饷甚多本省钱粮不敷。每拨别省协济此织造绒褐妆蟒殊属无用亦著停止。节省冗费以完兵饷既于国计有益且免沿途驿递夫役转送之苦。至陕西买办皮张之处。亦属烦扰、著一并停止。尔部速行传谕、以昭朕恤兵爱民至意。　　

○命议政诸王、固山额真、大臣会议、睿亲王子多尔博承袭事。议以俸禄护卫名数及诸用物视亲王三倍。其原护卫百名裁四十名。诸用物有同御用者俱裁革议上得上□日朕之初心本欲于摄政王归政之后、优礼酬报。不意王中道捐弃。未遂朕怀。今多尔博特、加恩礼岂可与众为比。王等议是。但将护卫裁去四十员。朕殊不忍。著仍留八十员。　　

○设宣府柳沟、永宁二路都司各一员。　　

○己未。户部尚书觉罗巴哈纳等入奏事毕。上问曰。外间钱粮、有无益之费否。巴哈纳等奏曰。有京师营建用砖、因临清土质坚细、遣官一员烧造分派漕船装载抵通又由五闸拨运至京。给与脚价。上曰。营造宫殿、京师烧砖尽可应用。若临清烧造。苦累小民。又费钱粮拨运。甚属无益。况漕船载运漕粮、远涉波涛、已称极苦。再令装载带运。益增苦累。朕心甚为不忍。临清烧造城砖、著永行停止。原差官彻回。　　

○庚申。上亲政。御太和殿。诸王群臣、上表行庆贺礼。是日、颁诏大赦天下。诏曰。朕今躬亲大政。总理万几。深思天地祖宗、付托甚重。海内臣庶望治方殷自惟凉德夙夜祗惧天下至大。政务至繁。非朕躬所能独理分猷宣力内赖诸王贝勒大臣、内三院、六部、都察院、理藩院、卿寺等衙门。外赖诸藩王贝勒等、及各大臣并督抚司道府州、县卫、所等衙站提督镇守将领等官一应满汉内外文武大小官员皆有政事兵民之责务各殚忠尽职洁己。爱人任怨任劳不得推避天下利弊、必以上闻朝廷恩意期于下究。庶政举民安早臻平治凡我民人宜仰体朕心。务本兴行乐业安生共享泰宁之庆。合行恩赦事宜条列于后一在京诸王以下至六品官员以上俱加恩赐一、在外诸王以下、至公等以上、俱加恩赐一、内外满汉官员一品、封赠三代二品三品、封赠二代七品以上、封赠一代。八九品、止封本身。该部作速举行。一、官吏兵民人等有犯除谋反、叛逆子孙谋杀祖父母、父母、内乱、妻妾杀夫、告夫奴婢杀家长、杀一家非死罪三人、采生、折割人、谋杀、故杀、真正人命、蛊毒、魇魅、毒药杀人、强盗、妖言、十恶等真正死罪不赦、隐匿满洲逃人、亦不赦外、其余自顺治八年。正月十二日。昧爽以前、已发觉、未发觉、已结正、未结正、咸赦除之。有以赦前事相告讦者、以其罪罪之。一、凡文武官员见在议革、议降罚及住俸、戴罪、并敕督抚提问究拟者、尽与豁免一、各省由万历年间加派地亩钱粮、顺治八年分准免三分之一。一、畿辅地方、原未派有万历年间。加增地亩钱粮、其人丁徭银各州县派徵、等则不一。顺治八年分、上三则免四分之一中三则免三分之一下三则全免。一、五岳四渎等祀、应遣官致祭者照旧例举行一、文官在京四品以上、在外三品以上武官在京在外二品以上各送一子入监读书一国子监监生免坐监一个月已拨历者免历事一个月一、顺治八年乡试中式举人、大省加十五名。中省加十名小省加五名九年会试中。进士四百名。一、各直省儒学以正贡作恩贡。次贡作□山戊不□贡一有负固不服潜据山海者、如能率众来归悉赦已往。仍量功升赏。一、有因叛逆干连原系无辜者该督抚审明即为具题释放。一、附近贼巢居民原未从贼有司将领一概混捕擅杀者、该督抚察实参处。一、各处盗贼或为饥寒所累。或为贪官所迫。实有可悯。如能改过就抚者准赦其罪。一、奸民讹诈动以谋叛通贼、告害良民。此后如有越境妄告者该督抚即行严拏究审情虚反坐。以安良善。一、凡贪官罪应至死与不应至死者、俱免罪革职。永不叙用。赃仍照追。一、凡应追赃私、察果家产尽绝、力不能完者、概与豁免。毋得株连亲族。于戏。政在养民、敢虚天地生成之德。时当亲政恒念祖宗爱育之心。诏谕臣民。咸宜知悉。　　

○以梅勒章京宜巴汉为刑部侍郎。毕立克图、为礼部侍郎　　

○定南王孔有德疏报攻克广西省城。底定桂平二府。擒斩伪靖江王并伪世子将军中尉、阁部、总兵、文武等官四百七十三员。招抚二百四十七员。获马骡器物无算。下所司察叙。　　

○壬戌。江西进额造宠碗得上□日、朕方思节用、与民休息。烧造龙碗自江西解京动用人夫苦累驿递。造此何益。以后永行停止。　　

○癸亥。顺天府进春　　

○甲子。谕朝鲜国王李淏曰。详览王奏、内云前日察问时边臣等失措于严威之下。不能从实备对。臣即将卢严加刑讯远配边地李＜曰罒方＞亦施流窜之。律等语夫李＜曰罒方＞卢协之罪或虚或实、宜奏请定夺。王乃听奸臣之言、径自问结。此王之大误也。又据使臣回奏云。李景舆、系乱国之臣。先皇帝有上□日不许任用。今王违前上□日复用。此又王之大误也。屡次乖误。事虽属王实皆乱国奸臣李景舆、李景奭、赵浻、拨置之罪。此辈所犯重大。本不可恕。兹逢庆赦、姑免其罪。永不许用。李＜曰罒方＞卢协无罪著复其原职。王屡次乖误之罪亦皆原宥。自今以后、当益加敬谨。恪守礼义。竭尽忠诚。乱国起衅奸臣之言、切不可听。　　

○升二等伯吴拜、为三等侯。二等精奇尼哈番苏拜、为一等精奇尼哈番又一拖沙喇哈番。二等阿思哈尼哈番罗什、为一等精奇尼哈番。一等阿思哈尼哈番又一拖沙喇哈番阿尔津、为二等精奇尼哈番。二等阿思哈尼哈番博尔惠为二等精奇尼哈番以举首英王乱政之事故也　　

○乙丑。上初聘科尔沁国卓礼克图亲王吴克善女为后。至是卓礼克图亲王亲送至京。和硕亲王满达海、多罗端重郡王博洛敬谨郡王尼堪、及内大臣等请于二月内举行大婚礼。上以大婚吉礼。此时未可遽议。所奏不准行。　　

○达赖喇嘛班禅胡土克图、顾实汗、各遣使上表问安。　　

○丙寅。以孝端文皇后升祔太庙。遣官祭告天地、宗庙、社稷。　　

○升江南按察使夏一鹗为都察院右副都御史、巡抚江西。　　

○丁卯。升祔孝端正敬仁懿庄敏辅天协圣文皇后于太庙。　　

○移内三院衙署于紫禁城内　　

○戊辰。加封镇国公巩阿岱、锡翰、俱为固山贝子。　　

○己巳。免直隶安州芝棉额解钱粮。　　

○以公伊图、为议政大臣。　　

○庚午。以孝端文皇后升祔太庙礼成。颁诏天下。诏曰。内则光前。行克兼于慈孝。鸿名裕后礼莫大于尊亲。稽古追崇昭兹播告钦惟我皇妣皇后、承乾正位。体顺居贞。光辅太宗。式扩开成之烈。佑翼冲子。宏昭启迪之恩贻训如存追思罔极。仰溯徽音之嗣。琬琰生光允。宜显号之隆苾芬同荐。恪遵成宪丕协舆情祗告天地、宗庙、社稷、率诸王、贝勒、文武群臣、恭奉册宝、上尊谥曰孝端正敬仁懿庄敏辅天协圣文皇后。于顺治八年正月十九日。升祔太庙。于戏至哉坤元永表配天之德涣斯大号式孚率土之心布告天下咸使闻知。　　

○辛未。谕礼部。朕闻君德莫先于克孝礼制莫重乎尊亲。凡帝王缵承鸿业。深念劬劳。必上徽称。以彰盛典。所以隆礼显孝也。恭惟圣母、翊赞皇考、令德著于宫闱。诞育藐躬、恩慈勤于顾复。获缵丕绪。奄有寰区。良由圣母启迪之所致也。爰遵古典博采众谋拟上昭圣慈寿皇太后尊号。恭晋隆礼。用展孝思尔部将应行事宜择吉具闻。　　

○定皇太后冠顶、及皇后诸妃衣冠制。皇太后冠顶东珠与上同。皇后冠顶东珠十三颗衣用黄色居中宫西宫大妃冠顶东珠十二颗东宫妃东珠十一颗。　　

○定皇太后仪仗、及皇妃仪仗制、皇太后仪仗黄缎绣九凤曲柄伞一。黄缎宝相花伞四。红瑞草伞二。红素方伞二。销金九凤蓝伞二。青伞二。绣龙凤黄扇二。金黄素扇二。绣龙凤红扇二。绣鸾凤雉尾红扇二。吾仗四。卧瓜四立瓜四。红旗二。黄旗二。青旗二。蓝旗二。俱用缎销金龙凤文。金节一对。用黄纱绣龙凤文。黄轿一。黄车二。金马杌一。金交椅一。脚踏一。金唾盂一。金壶一。金水礶一。金香罏二。拂子二。金面盆一。金香盒二。用红油销金彩画凤底八角盘八面承之。四角桌八张。举香罏红油竿二根。两头俱刻凤文。皇妃仪仗、黄缎绣七凤曲柄伞一。黄缎宝相花伞二。红瑞草伞二。红方伞二。金黄素扇二绣凤雉尾红扇二吾仗二卧瓜二。立瓜二。销金凤文红旗二。青旗二。马杌一。交椅一。脚踏一。俱用起花金叶裹钉金唾盂一。金壶一。金水礶一。金面盆一。金香罏一。金香盒一。用红油销金彩画八角盘六面架六个承之。拂子二节一对。黄轿一车一四角用翟鸟金顶又诸妃仪仗、黄缎绣五。凤曲柄伞一。素黄缎伞二。红瑞草伞二。金黄素扇二。吾仗二。销金凤文青旗二。卧瓜二。立瓜二。黄轿一。车一。四角用翟鸟镀金顶马杌一。交椅一。脚踏一。俱用起花贴金银叶裹钉。金唾盂一。金面盆一。金壶一。金罏一。金香盒一。用红油销金彩画八角盘、六面架六个承之。金水礶一。拂子二。节一对。　　

○壬申。赠湖广沅州阵亡游击王所宠为参将录用其子弟一人　　

○加拜他喇布勒哈番巴泰一拖沙喇哈番。　　

○以故一等阿达哈哈番又一拖沙喇哈番喀珠子喇珠拜他喇布勒哈番苏布西子肯齐黑袭职　　

○叙征福建功。升一等阿达哈哈番陈泰为二等阿思哈尼哈番三等阿达哈哈番董阿赖索泰为一等阿达哈哈番济席哈为二等阿达哈哈番授白身塞讷克拜他喇布勒哈番赐号巴图鲁巴图塞赫钟退鄂多奈德图伦、绰奔绰拖沙喇哈番。　　

○叙征湖广功。升一等精奇尼哈番阿济格尼堪为三等伯。拜他喇布勒哈番又一拖沙喇哈番索泥为三等阿达哈哈番。加拜他喇布勒哈番土法、一拖沙喇哈番。授白身鄂对胡图郭科贾尔都岳达尼喀察杜贝博托里甘达喀伊巴库南岱为拖沙喇哈番。　　

○丙子。谕礼部。皇考麟趾宫大贵妃、衍庆宫淑妃敬事先皇恭勤素著。雍和肃穆誉洽宫闱宜各晋徽称以表令德今尊大贵妃曰皇考懿靖大贵妃淑妃曰皇考康惠淑妃。应行礼仪、尔部开列具奏。　　

○叙征大同功。升三等伯石廷柱、为二等伯。一等精奇尼哈番巴颜、为三等伯。一等阿思哈尼哈番又一拖沙喇哈番祖泽洪、为三等精奇尼哈番。三等阿思哈尼哈番衮楚克、为二等阿思尼哈番。一等阿达哈哈番又一拖沙喇哈番王国光、张朝璘、张中第一等。阿达哈哈番阿喇善为三等阿思哈尼哈番。二等阿达哈哈番朱延禧、为一等阿达哈哈番。三等阿达哈哈番祖邦武。屯泰祖世祥、刘仲金为二等阿达哈哈番。拜他喇布勒哈番又一拖沙喇哈番索泥巴图鲁、伊马禅、夏国柱、惠福、马如龙、为三等阿达哈哈番加一等阿思哈尼哈番孙有光、拜他喇布勒哈番布业西里克世特、球兰王腾高、周天裕、甘应举、高明宗、一拖沙喇哈番。授白身罗多礼、祖泽润、张弘猷、拜他喇布勒哈番。席尔特、萨哈达、能格峨博诺、钮成宪、胡习布、卓内喇哈代、渥黑、噶出哈、巴雅尔图、巴代、硕伦、马程祯管效忠、毛中举、王自明、刘应举、刘文进、张登云、摆音达理、祖云龙、李文裕、吴国元、陈逢泰、余朝兰、孙应聘、土贵赵国鼎、王国臣、李五俞明简、乜维祯、马安孟篑、峨和图殷达洪、富格、博卓罗拖沙喇哈番。以登城功。授白身山都兰、为拜他喇布勒哈番赐号巴图鲁。　　

○丁丑。封多罗端重郡王博洛敬谨郡王尼堪、俱为和硕亲王。　　

○以巩阿岱、鳌拜、巴图鲁、巴哈、为议政大臣。　　

○以故二等阿思哈尼哈番吴善布、叔巴尔习、一等阿达哈哈番又一拖沙喇哈番吴国柄弟国桢、一等阿达哈哈番谭台子图礼、塔克都巴图鲁子塔尔喀纳、二等阿达哈哈番包奇巴图鲁叔之孙托奇、外锡子喇撒礼、摆音达子托拜、扎搭子张格、三等阿达哈哈番诺云多里叔子塞棱胡里弟子西习、河兰父阿哈硕色明噶图子关柱、拜他喇布勒哈番又一拖沙喇哈番布颜子额布痕、新太兄子托罗拜他喇布勒哈番巴柰弟巴尔布、索穆拜兄子查克丹赖恭弟胡兰布、杭嘉子海都、拖沙喇哈番喀木库伯子顾伦德各袭职。　　

○以故拜他喇布勒哈番觉罗根特弟拜他喇布勒哈番布泰袭职。并为三等阿达哈哈番　　

○戊寅。万寿圣节。遣固山贝子巩阿岱祭太庙。免行庆贺礼。　　

○以巴图鲁詹、杜尔玛、为议政大臣。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十二




大清世祖体天隆运定统建极英睿钦文显武大德弘功至仁纯孝章皇帝实录卷之五十三　　

顺治八年。辛卯。二月。己卯朔。礼部题上昭圣慈寿皇太后尊号仪注本月初十日卯时上皇太后尊号先期一日遣官祭告天地太庙社稷是日设皇太后仪仗于宫中内院礼部官进宫。设黄案于正中。亲王以下、公以上、俱朝服。于午门内序立。满洲蒙古汉军、固山额真尚书、精奇尼哈番梅勒章京、侍郎等官在左翼门外序立。文武百官、在午门外排班。銮驾、大乐、全设。皇太后册宝彩亭二座、在左翼门内陈设。皇上出宫。册宝彩亭起行。内院礼部官前导。皇上驾诣皇太后宫。王以下、公以上、进太和殿丹墀。随驾行。册宝彩亭、从左翼中门出。侍立官、皆跪候过随驾行。驾至皇太后宫门外、降辇。请皇太后升座。皇太后具礼服升座。册宝彩亭至宫门外、止。捧册宝官、捧册宝由正中进宫内。立于左侧。引礼官、导驾进宫门内。至拜位。王以下、公以上、在宫大门限外序立。固山额真尚书以下侍郎、梅勒章京以上、在宫大门外序立。鸿胪寺官奏跪。上率诸王众官皆跪。鸿胪寺官奏进册宝。左侧捧册宝官、跪进册宝于皇上。皇上受册宝、上献讫。右侧官跪接、置于黄案上。鸿胪寺官奏宣册宝宣读官、跪宣册宝讫。鸿胪寺官、奏叩头。上率诸王众官、皆三跪九叩头讫。午门外侍立各官、亦随行三跪九叩头礼。鸿胪寺官、奏礼毕。皇太后。皇上、俱还宫。诸王、众官、俱散。次日、皇上御太和殿。诸王率文武百官上表、行庆贺礼。礼毕。颁诏天下。是日、固伦公主、和硕福金以下。固山额真、精奇尼哈番、尚书以上命妇。诣皇太后宫、行庆贺礼。　　

○庚辰。封亲王满达海、为和硕巽亲王。多尼、为和硕信亲王。郡王罗可铎、为多罗平郡王。瓦克达、为多罗谦郡王。杰书、为多罗康郡王。　　

○赐修太庙总理理事官石图、太监余耀、各马一匹。银五十两。朝服一袭。貂帽一顶。靴一双。副总理理事官汤古善、副理事官吴什把、太监殷公信、署监督金凤章、主事万代尚、太监孙茂、各银五十两。羊皮袍一件。貂帽一顶。靴一双。在事员役、各给赏银两有差。　　

○赐修福陵享殿之总理章京臧国祚银五十两。马一匹。朝服一袭。貂帽一顶。靴一双。监工章京周元勋、银五十两。羊皮袍一件貂帽一顶。靴一双。督工章京刘可祐、王建绩、郝进举、各银五十两。其工匠人等、各给赏银两有差　　

○以故三等伯阿济格尼堪子伊里布、二等阿思哈尼哈番吴巴什叔图巴、三等阿思哈尼哈番布颜塔布囊子芒塞、一等阿达哈哈番、又一拖沙喇哈番峨木图弟之子达哈塔、一等阿达哈哈番董阿赖子董山、二等阿达哈哈番席尔达子麻鼐、多尔济伯子桑图、三等阿达哈哈番索拜弟之子吴白塞、拜他喇布勒哈番又一拖沙喇哈番纳尔迈子鄂齐礼、赖禾子绰什禧曼住子莽色达密山叔纳儿善、拜他喇布勒哈番阿布代兄阿布赖、关岱兄子木成格、各袭职。　　

○以故拜他喇布勒哈番格巴库叔之子拜他喇布勒哈番硕塞袭职。并为三等阿达哈哈番。　　

○更定钱制。每钱百文、准银一钱。违者论罪。　　

○辛巳。免朔州、浑源州、大同县、无主荒地一万三千四百九十顷钱粮。仍令有司招人开垦。二年后起科。　　

○壬午。以故三等阿达哈哈番莽吉图兄子温达礼、阵亡二等阿达哈哈番祖。世祥子植椿、三等阿达哈哈番索泥巴图鲁子巴图、拜他喇布勒哈番又一拖沙喇哈番克世特子摆音代、土法兄子库库里、王腾高子永福、拜他喇布勒哈番罗多礼兄子罗习张弘猷子兴德拖沙喇哈番萨哈达子海兰、贾尔都子汪格内格子喀喇、噶达堪子该斯海、胡什布子傅达礼、喇哈代子拉塔、渥黑子富喀、杜贝兄子巴尔齐哈、巴代子景住、博托里子表哈、德图伦子西尔哈纳、卓诺子喜达塞、塞赫子墨赫、硕罗弟龙什库、王自明子栋、各袭职。　　

○癸未。定上躬祀方泽、太庙、社稷。进上胙肉福酒仪、皆如祀圜丘例。　　

○初罗什、博尔惠、额克亲、吴拜、苏拜等五人出猎归。越数日谓两黄旗大臣曰摄政王原有复理事端重王、敬谨王亲王之意。时两黄旗大臣、即察见其言动不顺又端重王谓两黄旗大臣云。罗什敬我、过于往日。彼曾召随孙言摄政王有复以端重王为亲王之意。已告知两黄旗大臣矣。又穆尔泰往视博尔惠病时。博尔惠言、摄政王原有复理事两王为亲王之意我等曾告于两黄旗大臣。今两王已为亲王否。于是穆尔泰归语额尔得赫。额尔得赫云。此言所关甚大。尔既闻之、可告知王。穆尔泰惧未以告。而额尔得赫告于敬谨王。王因遇有颁诏事。黎明至朝会处遂以告端重王。既入朝房。又以告郑亲王。其时端重王、同两黄旗大臣相谓云。此为我辈造衅耳。可诉之郑亲王。敬谨王云。博尔惠所语穆尔泰之言予先曾告之端重王。入朝房后、又以告之郑亲王矣。于是二王、及两旗大臣跪诉于郑亲王。两旗大臣言罗什、博尔惠额克亲、吴拜、苏拜等皆有是言来告我等。既又私谓二王皆我等两黄旗大臣迟延其事耳。夫二王乃理事王也。若非二王发伊等之奸。岂不令二王与我等为仇、而伊等得以市其谄媚乎。又前拨正蓝旗隶皇上时。业已以何洛会为满洲固山额真侍卫顾纳代为护军统领。阿喇善为蒙古固山额真。摄政王言予既摄政、侧目于予者甚多。两黄旗大臣侍卫等人皆信实。予出外欲赖其力以为予卫。俟归政然后隶于上其时曾致一书于贝勒拜尹图一书于谭泰。此诸王及朝中大臣所共知也。又将无用之巴尔达齐、拨于黄旗。而不与正蓝旗。此岂罗什、博尔惠等所不知乎。罗什自恃御前大臣。阴行蛊惑。为欺罔唆构之行。以多尼王、归正蓝旗。给多尔博阿格两旗、而分为三旗。其意将奈谁何。今照此分给。是皇上止有一旗而多尔博反有两旗矣。于是郑亲王以下、尚书以上、公鞫之。以罗什博尔惠、动摇国是。蛊惑人心。欺罔唆构。罪状俱实。应论死、籍其家。额克亲、从直供吐。且原非奸佞巧辩之人。应除宗室、为民籍家产一半。全夺所属人役。吴拜苏拜应令为民。其家产照披甲人例拨给。余俱入官。议上得上□日朕每闻刑人、殊为不忍。罗什、博尔惠、罪本应诛。姑宥其死何如诸王大臣其再议之。于是众复奏言、此动摇国是、蛊惑欺罔唆构之人。天发其奸。不可复留。乃如议行。　　

○以劄委副将栗养志、为南雄副将。　　

○丙戌。谕鄂尔多斯部落多尔济等曰。尔等弃生长之乡而他适。岂意有所苦而然欤。兹特降恩纶。谕上□日到日、可即来归故土。朕仍恩养如旧斯言一出断不尔欺。若再心怀疑畏、仍执迷不从、尔等岂能别为一国耶。朕亦不任尔安居也。逮事迫始悔、夫复何益。且尔之同侪扎穆苏等返故土后、复业无恙。尔所知也。特谕。　　

○擢行人司行人苏文枢、大理寺左评事商辛允、为吏科给事中。行人司行人李生芳、中书科中书舍人陈协、为户科给事中。大理寺右评事法若真、为礼科给事中。中书科中书舍人王祯、行人司行人王廷谏、为兵科给事中。太常寺博士赵进美、为刑科给事中。大理寺右评事朱允显、中书科中书舍人李实秀、为工科给事中。　　

○升山西冀宁道参政熊维杰、为浙江按察使司按察使河南管河道参政方大猷、为江南按察使司按察使。山西口北道佥事赵崇秩、为浙江布政使司参议督粮道。江南安庐道参议石镇国、为浙江按察使司副使、分巡杭严道。湖广武昌道副使董应魁、为山东布政使司参政、驿传道。河南大梁道副使张自昌、为山西布政使司参政、昌平道。　　

○丁亥。以上昭圣慈寿皇太后尊号。遣官祭告天地、太庙、社稷。　　

○是日上恭上昭圣慈寿皇太后奏言、恭惟圣母柔顺承乾。含弘配地。翼赞皇考、淑顺著于宫闱诞育眇躬、祯祥集于家国。臣获缵丕绪奄有寰区。抚莅兆民、益念诚求之至德。敉宁九域、聿遵训迪之鸿谟。既亲大政而考彝章。乃顺群心而崇显号。伏冀垂慈鉴允、俾展微忱。庶藉尊养之仪、稍慰显扬之愿。臣不胜惓惓之至。　　

○戊子。上躬率诸王、文武群臣恭上昭圣慈寿皇太后尊号册。宝册文曰开国承家道莫先于立爱正名定位。礼莫大于尊亲。子有至情。古垂彝宪。宜登崇号。以表化原。恭惟圣母体备含弘。性成圣善。克恭俭而襄大业。秉慈惠而谐六宫。祜既笃于家邦。祥乃钟于继嗣。恩勤顾复、丕殚鞠子之劳。启迪训行备示作君之则。坤教彰于率土。母仪式于九围。至德难名。莫罄揄扬之实。深恩罔报。图申尊养之诚。爰顺舆情。肇隆盛典。谨告天地、太庙、社稷。率诸王贝勒文武群臣恭奉册宝。上尊号曰昭圣慈寿皇太后。伏愿凝和履泰燕子诒孙德位兼崇锡鸿禧于四海。天人协庆。介眉寿于万年宝文曰昭圣慈寿皇太后宝。　　

○更定和硕亲王大福金、车轿青檐为红檐。其后封端重亲王、敬谨亲王大福金、车轿檐仍镶青。仪仗内、减青花扇二柄。　　

○授茅坦拖沙喇哈番。以监修昭陵工也。　　

○己丑。以上昭圣慈寿皇太后尊号礼成。颁诏天下。诏曰。帝王统御寰区。抚绥亿兆。莫不正名彰德。致隆于所生。乃仁孝之至情。尊养之彝宪也。钦惟我圣母协赞皇考。勤修内则。克谐宫壸。以御于家邦。诞育眇躬、劬劳启迪。缵承洪绪、昆一多方。揆厥本原、实惟慈庇。王公臣庶、咸谓宜崇上尊号。以孚中外之心。协古今之礼。察兹公议、允惬朕衷。谨告天地、太庙、社稷于顺治八年二月初十日率诸王、贝勒、文武群臣、恭奉册宝。上尊号曰昭圣慈寿皇太后。隆仪备举。恺泽覃敷。所有恩恤事宜、条列于后。一和硕亲王以下、宗室三等辅国将军以上、应厚加恩赐一、外藩诸王以下、固山额真、精奇尼哈番以上、各加恩赐一内外自公主以下、至格格、各加恩赐一满洲、及在内蒙古、旧汉军、公爵以下拖沙喇哈番以上、并袭职幼官随朝以上者各加升一级。内有从前行间著劳、及在署供职已久者、应破格分别升授。一、先经颁给诰命世职各官、今遇恩诏升授者、于诰命内、准撰世袭罔替。旧汉军阿达哈哈番、满洲拜他喇布勒哈番、今遇恩诏、亦准撰给诰命。嗣后已领诰命者、如再膺实职、另行撰给敕书。白身任梅勒章京、甲喇章京、满洲、蒙古、白身任牛录章京、满洲、蒙古、汉军、白身任侍郎、内院学士、理事、汉启心郎、副理事、主事者、应概加升一级。一、在京文官五品以上、各加一级。一、在京官员九品以上、厚加恩赐。一、各省镇总督、巡抚、并总兵官、各加恩赐。一、地方人材、果有诚实有德、山林隐逸之士。著该督抚核实具奏、酌与录用。一、各省人丁徭银、派徵不等。八年一年、曾分九则者。上三则、免七分之一。中三则、免五分之一。下三则、免三分之一。不分等则者。三钱以上、免半。三钱以下、全免。畿辅、除前诏免过外。再照各省、一例蠲免一各处满汉兵丁、分马步战守、各加赏赉。一、历代帝王陵寝、先师孔子阙里、应遣官致祭、照旧例举行。一、满汉孝子、顺孙、义夫、节妇、该管官细加咨访、确具事实、勘给奏闻。礼部核实、以凭旌表。一、自顺治元年起、至八年二月十一日昧爽以前。凡卫所充军人犯、不论永远终身、悉与赦免回籍。督抚仍将赦过人数、具册报部。一、营中例毙马匹、有按年责赔之例。自顺治八年二月十一日以前、未赔者、悉为豁免。一、各营兵丁征战劳苦、如有饷有欠者、该督抚速为补给。一、征调别省兵丁、深为可悯。其家口坐粮、照例给发。务令得沾实惠。一、朝鲜□山戊不□额、进贡各色绵五百疋。棉布五千疋。以后永免绵一百疋。棉布六百疋。于戏。立爱惟亲。孝思不匮。惟我圣母、丕隆名寿。于万斯年。王公臣庶、偕兹大庆。其各祇乃身。裕乃心。勤乃事敬迓天庥。以共臻于郅理。布告天下。咸使闻知。昭圣慈寿皇太后诰谕皇帝曰。为天子者、处于至尊。诚为不易。上承祖宗功德、益廓鸿图。下能兢兢业业、经国理民。斯可为天下主。民者、国之本。治民必简任贤才。治国必亲忠远佞。用人必出于灼见真知。莅政必加以详审刚断。赏罚必得其平服用必合乎则。毋作奢靡。务图远大。勤学好问。惩忿戒嬉。倘专事佚豫、则大业繇兹替矣。凡几务至前、必综理勿倦。诚守此言、岂惟福泽及于万世。亦大孝之本也　　

○补原任户部右侍郎督理京省钱法任浚原官。　　

○赠殉难巡抚延绥兵部右侍郎王正志为都察院右都御史。河东运使郑弘图为山西布政使司参政运同李因之、为山西布政使司参议。各荫一子入监读书。盐运司知事王存鏊、赠布政使司照磨。　　

○革广西左布政使鲁鼎新职以规避不赴任故也。　　

○叙征陕西甘州功。升一等阿达哈哈番兼一拖沙喇哈番谭布、为三等阿思哈尼哈番。二等阿达哈哈番厄塞、孟乔芳、为一等阿达哈哈番。三等阿达哈哈番岳诺巴图鲁、彭自得、王盛宗、为二等阿达哈哈番。拜他喇布勒哈番兼一拖沙喇哈番张亮、为三等阿达哈哈番。加拜他喇布勒哈番达赉、裴登宽、一拖沙喇哈番。授拖沙喇哈番达自瑞为拜他喇布勒哈番白身范思孔、邵登科、杜敏、富达礼、为拖沙喇哈番。以登城功。授白身奇努、科诺和、为拜他喇布勒哈番。赐号巴图鲁。　　

○免汶上、寿张宁阳、峄县、六年分水灾额赋。金乡县、七年分水灾额赋　　

○云南道监察御史崔士俊以纠拾失实。调外以推官用。　　

○辛卯。谕户部。边外筑城避暑、甚属无用。且加派钱粮、民尤苦累。此工程著即停止。其因筑城加派钱粮、朕本欲将已徵者发还百姓。未徵者、即行停徵但恐奸污官吏并催徵钱粮人等不体朕意欺罔小民。将已徵者竟入私囊未徵者仍行催比著姑照原派徵完查照完过数目、开除八年正额钱粮。如地方官将已完钱粮不入正数。许赴该督抚处告理。督抚据实题参从重治罪如督抚不为查行、即来京赴部告理其各官吏士庶捐助银两已解未解、及既经奉上□日者。俱著照数查收该部将姓名记册酌量议叙。嗣后捐助俱免。　　

○癸巳。苏克萨哈詹岱穆济伦首告睿王薨于出猎之所。侍女吴尔库尼、将殉葬时。呼罗什博尔惠、苏拜、詹岱、穆济伦五人至。嘱之曰。王曾不令人知备有八补黄袍、大东珠素珠、黑狐褂、今可潜置棺内。及回家殡殓时。罗什、苏克萨哈、詹岱、穆济伦将八补黄袍、大东株素珠、黑狐褂潜置棺内。又王欲于永平府圈房、偕两旗移驻。与何洛会罗什博尔惠、吴拜、苏拜等密谋定议。将圈房之人、已经遣出。会因出猎稽迟未往等语。事闻。上命诸王大臣质讯时固山额真、尚书谭泰、亦首言睿王取肃王妃并令肃王诸子至第较射时、何洛会詈之曰。见此鬼魁、不觉心悸。苏克萨哈告于睿王。王曰。想彼欲媚我而为是言也。但我之爱彼、更自有在。贝子锡翰、亦首言何洛会向我言。上今亲政。两黄旗大臣、与我相恶。我昔曾首告肃王。今伊等岂肯不杀我、而反容我耶。于是并案会讯俱实。以睿王私制御用服饰等件。又欲率两旗驻永平。阴谋篡逆。睿王应籍没、所属家产人口入官。其养子多尔博、女东莪、俱给信王。阿洛会前首告。肃王、非肃王有抗上之罪也。肃王以睿王摄政、心怀篡逆。不能隐忍发言。何洛会党附睿王、乃以首告。彼时即应正法。今复言皇上亲政。两黄旗大臣与我相恶。必挟仇杀我。罪一。以恶言加肃王诸子。罪一。睿王欲另驻永平时、同与密谋。罪一。何洛会应凌迟处死。籍其家。胡锡、知其兄何洛会种种逆谋、不行举首。亦应凌迟处死。籍其家。苏拜、知睿王棺内置黄袍、黑狐褂、东珠素珠、徇隐不首。罪一。睿王欲另驻永平时、同与密谋。罪一。苏拜、应斩。因先犯死罪、曾蒙圣恩宽宥。仍应免死。奏入。得上

□日、依议。　　

○甲午。免山西荒地一万五千顷额粮。　　

○丙申。工科左给事中姚文然奏言、巡按察吏安民、其任綦重。向议暂停、为不得其人故也。臣谓巡按之失人。总因都察院堂官之溺职耳。夫巡按出。有差规。入则考核。整肃宪纲、全在堂官。今都察院满汉宪臣八九员。御史等近六十员。半年以来、不闻疏请甄别。皇上亲政之始、不闻请上□日特遣。俾贤者愤闷无以自立。不肖者靦颜有以自容。堂官愈多。宪纲愈坏。故臣谓欲巡按之得人、宜自澄清都察院诸臣始也。事下廷议　　

○丁酉。遣大学士刚林、祭先师孔子。　　

○厄鲁特部落台吉额尔德尼等、来贡驼马宴赉如例。　　

○谕户部。国家首重体统。尊卑原有定分。近闻满洲拨什库、及庄头、投充人等不守法度。罔顾尊卑骑。马直入府州县衙门。与府州县官并坐。藐视命吏。任意横行。目中既无官府。何况小民。其欺陵鱼肉、不问可知。深可痛恨。尔部即出示严行禁止。并行文各府州县。如有拨什库人等、仍前无故擅入官府衙门。及陵侮官员。欺害小民者。即擒拏解部。从重治罪。　　

○戊戌。祭大社、大稷、上亲诣行礼　　

○封贝勒岳乐为多罗安郡王　　

○以詹岱举首睿王私备御用衣物、及携两旗移驻等事。授为拜他喇布勒哈番。　　

○己亥。追论睿王多尔衮罪状。昭示中外。诏曰。郑亲王、巽亲王、端重亲王、敬谨亲王、同内大臣等、合词奏言。太宗文皇帝龙驭上宾时。诸王、贝勒、大臣等、同心翊戴。共矢忠诚扶立皇上。彼时臣等、并无欲立摄政王多尔衮之议。惟伊弟豫郡王多铎、唆调劝进。皇上因在冲年。曾将朝政、付伊与郑亲王共理。逮后睿王多尔衮、独专威权。不令郑亲王预政。遂以伊亲弟豫郡王多铎、为辅政叔王。背誓肆行。妄自尊大以皇上之继位、尽为已功又将太宗文皇帝昔年恩养诸王大臣官兵人等、为我皇上捐躯竭力、攻城破敌、巢□刀灭贼寇之功。全归于己其所用仪仗音乐及卫从之人、俱僭拟至尊。盖造府第、亦与宫阙无异。府库之财任意縻费。擅用织造缎疋、库贮银两珍宝、不可胜计。又将皇上侍臣伊尔登、陈泰一族、及所属牛录人丁刚人丁刚林、巴尔达齐二族、尽收入自己旗下。又擅自诳称太宗文皇帝之即位、原系夺立。以挟制中外。又构陷威逼、使肃亲王不得其死。遂纳其妃。且将官兵户口财产等项、不行归公俱以肥己。又欲皇上侍臣额尔克戴青归己。差吴拜、罗什刚林祁充格、封以侯爵。因戴青不从、复罢侯封。又差罗什以美言、诱皇上侍臣席讷布库、冀其党附。凡一切政事、及批票本章不奉上命概称诏上□日擅作威福。任意黜陟。凡伊喜悦之人不应官者滥升。不合伊者滥降。以至僭妄悖理之处、不可枚举。又不令诸王、贝勒、贝子、公等入朝办事。竟以朝廷自居。令其日候府前。昨伊之近侍额克亲吴拜、苏拜、罗什、博尔惠、口称亡主遗言欲乱国政。被端重亲王、敬谨亲王、暨内大臣等、公同首出。遂将罗什、博尔惠正法。额克亲、吴拜、苏拜、从重治罪、讫以此思之多尔衮、显有悖逆之心。臣等从前俱畏威吞声、不敢出言。是以此等情形未曾入告。今谨冒死奏闻。伏愿皇上速加乾断。列其罪状宣示中外并将臣等重加处分等语朕随命在朝大臣详细会议众论佥同。谓宜追治多尔衮罪。而伊属下苏克萨哈、詹岱、穆济伦又首言伊主在日私制帝服。藏匿御用珠宝。曾向何洛会吴拜苏拜罗什博尔惠密议欲带伊两旗移驻永平府又首言何洛会、曾遇肃亲王诸子肆行骂詈朕闻之、即令诸王大臣、详鞫皆实。除将何洛会正法外多尔衮逆谋果真。神人共愤谨告天地、太庙、社稷。将伊母子、并妻所得封典悉行追夺。布告天下。咸使闻知　　

○庚子。调吏部尚书韩岱、为刑部尚书。刑部尚书陈泰、为吏部尚书　　

○升侍读图海、为内秘书院学士。叶成格、为内国史院学士。编修科尔可代、白成额图尔特、张长庚、为侍读。　　

○以浑达理为吏部理事官。索立为户部理事官。柯永蓁、额色、达兰台渥内巴图鲁为兵部理事官。噶赖为刑部理事官。吴库礼为工部理事官。额赫理为都察院理事官。尚好仁、为光禄寺理事官。察哈泰、为太仆寺理事官。　　

○以正白旗满洲觉罗巴哈纳、蒙古梅勒章京叶赫朱玛喇镶白旗满洲梅勒章京卓罗俱为本旗固山额真。正白旗满洲噶尔哈图、镶白旗满洲苏克萨哈、俱为本旗护军统领。镶黄旗蒙古护军参领布克沙。正白旗满洲瓦尔喀朱马喇、蒙古绰贝、镶白旗满洲索浑、正蓝旗满洲巴兰俱为本旗梅勒章京正白旗满洲护军参领塞格。为前锋参领、镶黄旗满洲多颇罗、石汉巴图鲁塔克他、达海、廓步梭、正黄旗满洲欢达礼孙达礼毕雅塔、正白旗满洲广泰、帅颜、托佛马尔图镶白旗满洲绰锡禧正蓝旗满洲张格、诺海、镶蓝旗满洲罗和、俱为护军参领。镶黄旗满洲塞冷、正黄旗汉军周继新、正白旗满洲达尔布巴图鲁镶白旗满洲布兰代、正蓝旗蒙古布达习礼汉军郑蛟麟、俱为甲喇章京。　　

○辛丑。上幸南苑。　　

○壬寅。赐达赖喇嘛。使臣宴于礼部。　　

○移定南王孔有德官属兵丁眷属、驻广西桂林府。　　

○癸卯。上自南苑还宫。　　

○赐衍圣公孔兴燮、五经博士颜绍绪、曾闻达、孔毓麟、孟贞仁、仲于陛等宴。　　

○甲辰。以军功、升候补副将梁化凤为都督佥事。管江南芜采营参将事。　　

○乙巳。封和硕肃亲王豪格子富寿、为和硕显亲王。增注其父军功于册曰。定济宁州等处时、用火攻开满家等十洞。杀贼甚多。招抚从贼三县所属人民。又招服睢州总兵许定国官兵万余。统大军征四川时、攻克三寨山、张阁老崖等处山寨三座。尽招服其余所属寨堡。击败水陆马步敌兵二十二次追杀八次。又攻克内江县。破八大王张献忠一百三十六营。遂诛献忠。又诛伪王、及伪总兵等大小官共二千三百员招降文武伪官二百三十五员。马步兵丁六千九百九十余名遂定四川睿王心怀篡逆。尔无故被害。朕亲政之后不胜追痛。富寿尔系朕亲兄之子。推恩封尔为和硕显亲王。　　

○遏必隆希尔艮希福、祖泽润、雅赖、纳穆海、噶达浑、敦拜、觉善、马喇希法喀诉其革职、解牛录任、及籍没家产、悉属冤枉。部议俱复职及牛录任各还家产。奏入得上□日、依议。遏必隆、授拜他喇布勒哈番。家产悉还。希尔艮、授为一等阿达哈哈番、又一拖沙喇哈番。希福、授二等阿达哈哈番。祖泽润、授为二等精奇尼哈番。雅赖、授为二等阿思哈尼哈番。纳穆海、授为拜他喇布勒哈番又一拖沙喇哈番。噶达浑、授为二等阿达哈哈番敦拜授为三等阿思哈尼哈番。觉善、授为二等阿思哈尼哈番。马喇希、授为二等阿思哈尼哈番。法喀、著夺一等阿思哈尼哈番。授阿山子岳尔多、为三等侯。　　

○丙午。上谕户部诸臣曰。田野小民全赖地土养生。朕闻各处圈占民地、以备畋猎放鹰往来。下营之所夫畋猎、原为讲习武事。古人不废。然恐妨民事、必于农隙。今乃夺其耕耨之区。断其衣食之路。民生何以得遂。朕心大为不忍。尔部作速行文地方官。将前圈地土、尽数退还原主。令其乘时耕种。　　

○丁未。淮扬巡按李允喦、以举荐失实。照品调外用。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十三



大清世祖体天隆运定统建极英睿钦文显武大德弘功至仁纯孝章皇帝实录卷之五十四　　

顺治八年。辛卯。闰二月。戊申朔。命和硕亲王富寿之姊和硕格格夫诺尔布、和硕格格夫豪善俱为和硕额驸。多罗顺承郡王勒克德浑之姊多罗格格夫遏必隆、多罗安郡王岳乐之姊多罗格格夫宁塞、多罗贝勒杜尔祜之妹多罗格格夫阿裕锡、俱为多罗额驸。　　

○川湖总督罗绣锦奏报续顺公沈永忠、遣总兵官张国柱、同护军统领马进功等率官属兵丁追巢□刀湖南贼寇贼首牛万才、率伪总兵以下官八十余员、兵五千七百余名、赍缴伪敕印投诚。章下兵部。　　

○己酉。上御太和殿。科尔沁国土谢图亲王等朝见。　　

○赠陕西甘镇殉难总兵官都督同知刘良臣、为右都督。副将潘云腾、毛镔、为都督佥事。　　

○庚戌。遣官祭历代帝王　　

○封和硕郑亲王济尔哈朗子富尔敦为世子。济度为多罗简郡王。勒度为多罗敏郡王。　　

○壬子。布颜图等十人、首告镶黄旗弓匠阿达哈哈番吴巴泰、不为上造弓、而谄事睿王。擅选两旗良弓匠十八人、私为制造。下部讯实。吴巴泰应革职。并其子嫩图、各鞭一百。其家产止照披甲人给与。余俱籍没。不许出入禁城。仍许在外为工匠。其子典仪讷雷、亦革职。鞭一百。奏入。从之。　　

○以公图赖子回色、无辜夺爵。复为一等公。　　

○晋谭泰为一等公。　　

○杨善、罗硕、俄莫克图、夏塞、伊成格、诉为河洛会诬讦、无辜坐罪、部议各还原职。奏入。从之。　　

○黑石痕、噶尔噶图、博波尔代、各诉其父并本身革职之故。部议授噶尔噶图三等阿达哈哈番。黑石痕、博波尔代、拜他喇布勒哈番。奏入。从之。　　

○癸丑。大学士刚林等奏言、臣等纂修明史。查天启四年及七年六月实录、并崇祯一朝事迹、俱缺。宜敕内外各官、广示晓谕。重悬赏格。凡钞有天启崇祯实录、或有汇集邸报者。多方构求。期于必得。或有野史、外传、集记等书、皆可备资纂辑。务须广询博访。汇送礼部。庶事实有据。信史可成。下所司知之。　　

○甲寅。谕吏部、迩来有司、贪污成习。皆因总督巡抚、不能倡率。日甚一日。国家纪纲、首重廉吏。若任意妄为、不思爱养百姓、致令失所。殊违朕心。总督巡抚任大责重、全在举劾得当。使有司知所劝惩。今所举者多属冒滥。所劾者以微员塞责。大贪大恶、每多徇纵。何禆民生。何补吏治。尔部须秉公详察奏闻。如有此等恶习、定当从重治罪不贷。部院堂官系各司楷模。尤当正身洁操砥砺自爱。殚心尽职。以不负朕惓惓用人求治之意。其京堂大小员缺、亦著选择有才望堪用者。不得循资挨转。以后内外官、各宜洗心涤虑。勤守职业不得仍蹈前弊。自取罪戾　　

○调太子太保刑部尚书党崇雅、为户部尚书。太子太保工部尚书金之俊、为兵部尚书。太子太保兵部尚书刘余祐、为刑部尚书。太子太保户部尚书谢启光、为工部尚书。　　

○免河南封邱、祥符、兰阳、孟、仪封、温等县、七年分水灾额赋。　　

○乙卯。谕吏部、榷关之设、国家藉以通商、非以苦商。关税原有定额、差一司官已足。何故滥差多人、忽而三员、忽而二员。每官一出、必市马数十匹、招募书吏数十人、绍兴棍徒、谋充书吏。争竞钻营。未出都门、先行纳贿。户部又填给粮单、沿途骚扰。鞭打驿官。奴使村民。恶迹不可枚举。包揽经纪。任意需索。量船盘货。假公行私。沿河一带、公然与劫夺无异。商贾恐惧不前。百物腾贵。天下通行河道、何以至此。朕灼知今日商民之苦、著仍旧每关设官一员。其添设者悉行裁去。以后不得滥差。其裁缺彻回之员、既不利于商贾、又何利于州县之民。户部不得妄咨勤劳。吏部不得更与铨补。国家爱惜牧民之官。岂得仍前朦混。尔部谨识朕谕。实心遵守。毋负朕通商爱民之意　　

○封多罗承泽郡王硕塞、为和硕亲王。增注军功于金册曰。我军破流贼、灭明福王、平定河南江南时、尔同多罗豫郡王、于潼关破流贼李自成兵二十万。遂入潼关得西安府。平定秦地。又定河南。克扬州府。渡扬子江。取江宁府。又追苏尼特部落腾机思时、闻腾机思在滚噶鲁台地方。尔同多罗豫郡王、凡两夜三日追及之。俘获腾机思部落、及其性畜。喀尔喀部土谢图汗兵、迎战于查济布喇克地方。尔率众列阵、大败彼兵。次日、硕雷汗兵迎战。复率众列阵、大败之。围困大同时、坚守汛地。贼兵有至者、辄同众挥兵杀败之。又贼众万余、入据代州关。尔与和硕端重亲王树梯攻克。又得胜路、助马路、贼兵七千、去我兵三里许。立为两营。尔亲督战败之。尔原系多罗郡王。加恩封为和硕承泽亲王。　　

○以一等公爱星阿祖有大功、加三等阿达哈哈番俸。三等公衮布自入燕京、未经升叙、晋为一等公。廓步梭革职在前、控告在后、准袭其父三等公爵。　　

○复额尔格图二等阿达哈哈番、加为一等阿达哈哈番、兼一拖沙喇哈番　　

○丙辰。谕吏部、迩来吏治、不肖者刻剥民财。营求升转。不顾地方荒残。民生徉苦。稍知自爱爱民者、因上官举荐不公。不觉操守顿易。至于不识文义之人、益不胜任。文移招详、全凭幕友代笔。转换上下。与吏役通同作弊。贻害百姓。督抚不行纠参。大乖法纪。著令各督抚官、严加甄别。有德有才、兼通文义者、著保奏。不识文字、听信吏役害民、不堪为民牧者、立行参劾。不得姑留地方害民。如徇情隐蔽、不行纠参、即为溺职。事发、一并治罪。至于铨选之时、吏部考试文移告示等项。优者选用。劣者除名。澄清吏治。大端在此。内外各官。著遵谕实力举行。　　

○又谕吏部、朕临御以来。深悉运粮之苦。交兑之处、收粮官吏、勒掯需索、满其欲壑、方准交纳。若稍不遂、必多方延挨、刁难日久。以致河水冻阻。船不能行。耽误运期。所携有限盘费、何以支持。一路怨声沸腾。朕思运粮官涉河渡江。已不胜劳苦。又经收粮官吏。多方需索。必至盗卖官粮。盗卖既多。必至亏欠。总督仓场、奉有专敕。曾否巡行清刷。节年拖欠、多至数百万石。总督曾否题参。仓场徒有其名。竟无实政。是何情弊。收粮需索、的系何人。拖欠若干、经管何人。曾否查明具报。漕运重务、上下通同作弊、一至于此。著赵京任一并明白回奏。　　

○丁巳。转内翰林秘书院侍讲学士吕崇烈为本院侍读学士。内翰林国史院侍讲乔廷桂、为内翰林弘文院侍读　　

○戊午。加恩宗室。以二等镇国将军郭赖、郭盖、三等镇国将军卫黑、和锡布、噶达浑、萨木哈、巴图、巴哈纳、塔哈纳、三等辅国将军托克托慧、为镇国公。三等镇国将军阿喇密、干图、华善、齐齐布、噶布喇、班布尔善、披都海、来祜、三等辅国将军海兰、席布锡伦、宋固图、能格、英额英额理、为辅国公。三等辅国将军穆臣、祜世布、为三等镇国将军。　　

○以一等精奇尼哈番冷僧机、为二等伯。一等阿达哈哈番觉罗巴哈纳、为三等阿思哈尼哈番。　　

○以莽嘉无辜坐罪。复觉罗宗姓。仍授为一等阿达哈哈番、加一拖沙喇哈番　　

○授佛科多拜他喇布勒哈番、以其祖自乌喇来归故也。　　

○己未。平南王尚可喜等奏报、总兵官许尔显、率将士克复肇庆府、及罗定州。徐成功率将士克复高州府。下兵部知之。　　

○升国子监祭酒高珩、为内翰林秘书院侍讲学士。内翰林弘文院修撰傅以渐、为内翰林国史院侍讲。　　

○陕西河州弘化、显庆二寺僧、旦巴查穆苏、诺尔卜查穆苏等、贡方物。宴赉如例。仍敕以后喇嘛不许进贡佛像、铜塔、及番犬。　　

○礼科给事中法若贞奏言、下人犯上、实由等威不辨。今大小诸臣、入朝虽有顶带分别。而燕居衣冠、与平民无异。吏胥华服、过于官长。优隶衣饰、同于公卿。非所以别等威也。宜分别贵贱以防僭滥。兼请复三品以上大臣肩舆旧制。以肃观瞻。下所司议。　　

○刑科都给事中袁懋功奏言、江南浙江等处、巧立机户名色。佥报富家承充。胥役百端苦索。民多破产求脱。请敕部禁止。下所司察议。　　

○以军功升三等侯鳌拜巴图鲁为一等侯。二等阿达哈哈番俄内巴图鲁为一等阿达哈哈番。拜他喇布勒哈番兼一拖沙喇哈番额色恩图、为三等阿达哈哈番。授白身沙纳哈、邦他喇布勒哈番、赐名巴图鲁。白尔黑特、拖沙喇哈番。加一等阿思哈尼哈番纳都户、一拖沙喇哈番。　　

○庚申。傅达理、熊仁、索诺木等、诉其父及己功。部议授傅达理、拜他喇布勒哈番。熊仁、索诺木、拖沙喇哈番。奏入。从之。　　

○壬戌。以初议英王阿济格、及贝子劳亲罪尚轻、命诸王大臣再议。议移英王原系之处、幽于别室。将先给用物酌给外、余俱籍没。贝子劳亲、降为庶人。酌给家产。其牛录、及他物俱籍没。仍将劳亲给与和硕巽亲王。其英王庶出四子、在劳亲家者、给与和硕端重亲王。从之。　　

○三等阿思哈尼哈番绰尔济有罪革职。以其弟噶尔马袭替。　　

○以贝子苏布图子噶尔萨、佛克齐库弟张泰、努赛子喇笃祜、为镇国公。镇国公恭阿子法塞、德马护子稽布达、辅国公阿喇密弟喇拉密、杜伦子苏努、为辅国公。辅国公噶布喇子辉塞、祜世塔子苏赫、篇古子巴尔善、范图子法喀、为三等镇国将军。　　

○以白身纳齐喀有军功、授拖沙喇哈番。　　

○癸亥。清明节。遣镇国公刑部尚书。韩岱祭太庙。　　

○刑科给事中赵进美奏言、臣阅大清律。凡大辟诸罪。有立决。有监候再审奏决。今律例久颁、未见遵行。请敕法司、以后应监候者、俱于秋后覆奏定夺。又按律例有热审一条。亦顺时行政、慎重民命之一端。似当修明举行。以副皇上如天好生之德。章下所司。　　

○甲子。偏沅巡抚金廷献疏言、湖南幅员辽阔。贼党繁多。虽经和硕郑亲王、定南大王创之后。仍复啸聚披猖。如伪平辽王孙可望、李定国、刘文秀、伪秦王、平东王、沐国公、及张先璧、万年策等、逼近沅州肘腋。而曹马、杨、何、毛、郝、赵、王等各逆、又复纠合跳梁。蚁聚靖州门户。又有红头、白头、梅獠诸贼、图逞于郴、桂、蓝山、宜章、兴宁间。所在蠢动。虽有续顺公驻镇、然地广兵单。未免有顾此失彼之虞。伏乞敕部酌覆、以湖北无事之兵。量移湖南有事之地。并足经制之额。堵防边界。则重地有兵。战守有具。封疆攸赖矣。下兵部议　　

○乙丑。日生晕　　

○谕吏部、国家设官图治。必公忠自持、殚力报效、方能禆益民生。共襄盛治。若藉权行私、肥己蠹国、不知开代纪纲。不念民生疾苦。此等不肯自爱之人、徒取备员。毫无实效。皆由用人无定衡之故。朕自亲政以来、屡下诏谕。嘉与更始。近见部院诸臣、因仍前弊。未能洗涤肺肠。托名熟练。持禄养交。习为固然。其有年届悬车。恋恋爵禄。岂真有心报国。不过假借朝廷之官、为养身之计。朕今令吏部具列各部院堂官职名。亲行更定。与天下见之。如冯铨先经御史吴达疏参、私得叛逆姜镶贿赂。殊失大臣之体。便当引去。乃隐忍居官。七年以来、毫无建白。毫无争执。著令致仕。谢启光、七年钱粮、全无销算。运粮官交兑费用。苦累难支、遂致挂欠漕粮三百余万石。关税原有定额。启光滥差多人、加倍需索。不顾商民贫苦。至于一差之出。不循次序、任意徇私。秽声盈耳。大玷官箴。著革职为民。永不叙用。李若琳、身任礼臣。憸险专擅、与冯铨交结亲密。朋比为奸。至于应用奉诏各官、忽取翰林院七员。又取六员。又改取三员。此诚何意。有司官例不差遣、亦得营求出差。冒滥实甚。著革职为民。永不叙用。都察院左都御史卓罗、副都御史罗璧、巴朗、启心郎朱拉察、不循职掌。缄默苟容。旷官之罪何辞。俱著革任。徐起元、任风宪之官。不能称职。念其守郧阳来归有功。著调用。吏部启心郎甯古里、前此铨选、越格滥用匪人。以为迎合之计。著革职。永不叙用。赵京仕年老。著回奏后致仕。熊奋渭、言语不明。著致仕。戴明说、同官贪婪、当秉公力争。乃反唯唯听命。历来销算、事属同官者、必据为己有。明系希望有司求已销算。其操守不洁可知。姑念年力尚壮、著降二级。调外用。自今以后、朕所亲定留任者、著尽心供职。不得虚应故事。苟且塞责。年老致仕者、仍著有司相待以礼。其调用者、须淬砺更新。惩改前非。以不负朕因才器使之意。内外大小臣工、亦应各遵所谕。自维何等官职。便应尽何等事业。若仍前上下交欺。不求实效。法必不贷。尔产可传谕通知。　　

○丙寅。谕兵部、国家设立驿递、原以传朝廷之命令。通天下之脉络。年来四方多故。兵马络绎。差遣繁多。驿递疲困。至今日已极。乃奉差官员、全不知地方苦楚。勘合火牌之外。恣意苦索。驿夫不足、派及民夫。骚动里甲。甚而牵连妇女。系累生儒。鞭驿官如罪犯。辱州县等奴隶。以致夫逃马倒。罢市止耕。上误公务。下害小民。深可痛恨。以后再有此等之人、不拘大小衙门、著各地方官即指名申报、该督抚飞章参奏。以凭重处。其地方官验明勘合、火牌、亦即照数应付。毋得稽迟取罪。如本无迟误情弊、该差员役、因需索不遂、驾言迟误、反卸罪州县者。尤为可恶。著该督抚一并查参治罪。各衙门亦不得滥差官员。多请应付。尔部可宣朕上□日、违者即著参处。　　

○又谕兵部、朕思各处土寇、本皆吾民。或为饥寒所迫。或为贪酷官吏所驱。年来屡经扑巢□刀。荡平无期。皆因管兵将领、纵令所部。杀良冒功。因而利其妇女。贪其财帛。真贼未必巢□刀杀。良民先受荼毒。朕甚痛之。嗣后各该督抚所属境内、有贼寇依山伏莽、啸聚焚劫者、即广侦密探。责令领兵官星驰相机巢□刀抚。勿令滋蔓。其附近贼巢居民、不得借搜捕为名。一概杀抢。至从贼营逃出难民难妇、及真贼革心投顺、即与讯明安置完聚。不许仍前杀掳。如有零星贼党、窜伏村落者、责成道将有司、设法掩捕。不得轻动大兵。使玉石俱焚。倘被人首告为贼者、该地方官须详审实情。勿听仇扳株累。近闻地方官一经首告、未辨真假。辄纵差役先行。乘机抄掠。甚属可恶。以后若有此等事、本官一体连坐。各督抚务严饬。各该道将等官、实力遵行。称朕除寇安民至意。如地方官仍蹈故辙、纵贼害良、著该督抚指名参奏。治以重罪。如该督抚徇情隐庇、经部臣参奏、定行一并治罪。　　

○吏部列荐原任吏部侍郎熊文举、兵部侍郎李元鼎、工部侍郎王永吉、都察院佥都御史赵开心、才品堪用。命起送来京　　

○礼部疏奏上幸太学。应差官行取衍圣公、四氏博士、及老成族人、来京迎驾陪祀。命择吉具仪举行。　　

○以知他喇布勒哈番兼一拖沙喇哈番马光辉有军功、加为一等阿达哈哈番兼一拖沙喇哈番。　　

○加封镇国公张泰、为固山贝子　　

○萨路自诉有竖梯攻城功、为翁阿岱所冒、部议夺翁阿岱职、予萨路。从之。　　

○授固伦额驸噶尔马索诺木、一等精奇尼哈番。和硕额驸诺尔布、一等阿思哈尼哈番。　　

○调刑部侍郎李率泰、为吏部侍郎。以佟图赖、为礼部侍郎。马光辉、为刑部侍郎。臧国祚、为工部侍郎　　

○户部侍郎库立、以病免　　

○正蓝旗蒙古固山额真伊拜、以年老致仕。　　

○以镶白旗满洲索浑、为本旗护军统领。正白旗满洲纳都祜、汉军杨麒祥、镶白旗满洲罗硕、俱为本旗梅勒章京。正白旗满洲席伯臣、为前锋参领。噶布喇、劳汉、镶白旗满洲达穆图、阿思哈、正蓝旗满洲噶都洪、俱为护军参领。正白旗满洲土什海、艾松古、蒙古董峨洛、孟格图、汉军吴万福、镶红旗汉军赵国祚、祝万春、俱为甲喇章京。　　

○以李迎春为户部启心郎。杭爱、为吏部理事官。赵山、刘芳誉、为户部理事官。恩克、高国允、索诺木、为礼部理事官。宜永贵、韩仲锦、为兵部理事官。参特赫、格善、侯锡爵、索尔敏、觉罗何特、为刑部理事官。喀世泰、吴什巴、为工产咺事官。觉和托、为东城理事官。　　

○丁卯。谕礼部、旧制黄红色带、原以分别宗室觉罗。今后异姓外藩及额驸等、除钦赐黄红色带许用外。和硕亲王以下、不得以黄带、红带、给与异姓外藩、及额驸人等。　　

○广西巡抚王一品奏报、定南王孔有德、遣总兵官线国安、马蛟麟等、领官兵进克梧州、柳州二府。报闻。　　

○复峨木索可二等阿达哈哈番、加为一等阿达哈哈番。　　

○加拖沙喇哈番敖塞、拜他喇布勒哈番。授白身托代、喀赖、拖沙喇哈番。以监修宫殿议叙也。　　

○戊辰。以大学士洪承畴、管都察院左都御史事。升礼部右侍郎陈之遴、为本部尚书。吏部左侍郎张凤翔、为工部尚书。　　

○己巳。监察御史匡兰兆言、朝祭宜复用衮冕。得上□日、一代自有制度。朝廷惟在敬天爱民。治安天下。何必在用衮冕。　　

○裁江南陕西督饷侍郎。淮安总理漕运侍郎。　　

○庚午。命固山额真阿喇善等、率将士往巢□刀山东贼寇。　　

○定攻城赏例。凡用云梯攻下府城者、赏五人。为首者、银五百两。次三百五十两。又次二百五十两。又次一百五十两。又次一百两。领战章京、赏同第二人。指示章京、同第三人。护射章京、同第五人。舁云梯兵丁、各三十两。攻下州卫城者、赏四人。为首者、银四百两。次二百五十两。又次一百五十两。又次一百两。领战章京、赏同第二人。指示章京、同第三人。护射章京、同第四人。舁云梯兵丁、各二十两。攻下县所城者、赏三人。为首者、银三百两。次一百五十两。又次一百两。领战章京、赏同第二人。指示章京、同第三人。护射章京、五十两。舁云梯兵丁、各十两。用红衣炮攻下城者、不分府、州、县、卫、所、俱赏三人。为首者、银二百两。次一百两。又次五十两。领战章京、赏同第二人。指示章京、同第三人。护射章京不与。其红衣炮手之赏。府城、人十五两。州卫城、人十两。县所城、人五两。内有出力多者、主帅核实酌量优赏。其穿地道陷城者、必分别府、州、县、卫、所。章京、赏同首登云梯者。骁骑校、护军校、同末登云梯者。出力兵士、同舁云梯者。登城者、同用红衣炮攻陷登城者、其夺门入城、及无云梯而疾走登城者、赏三人。为首者、银一百五十两。次一百两。又次五十两。领战章京、赏同第二人。指示章京、同第三人。于分别城池之时、仍视战功难易为差等。不拘赏例。　　

○辛未。厄鲁特部落昆都伦吴巴什等、贡黑狐、马匹等物。宴赉如例。　　

○裁四川总兵官二员。　　

○壬申。户部议覆科臣李运长疏、请免圈良涿等十三州县余地、以苏民困。报可。　　

○甲戌。都察院甄别台员。分为六等。拟应差用者。魏琯、冯右京、张慎学、吴达、朱鼎延、张中元、李嵩阳、史詥、秦世祯、宗敦一、上官鉝、王亮教、王应元、杨义、潘朝选、张椿、刘达、王佐、赵如瑾、杜果、张嘉、聂玠二十二人。应内升者。陈昌言、罗国士二人。应外升者。张煊、霍达、窦蔚、陈显忠、盛复选、苏京、曹叶卜、佟凤彩、王显、崔允弘、梁应龙十一人。应外调者。王世功、裴希度、孙奎、王志佐四人。应降用者。蔡应桂、苏铨、李若琛、李道昌、王国楠五人。应革者。王士骥、金元祯、王昌允、刘漪、匡兰兆、赵班玺、卢传、李允喦八人。疏入。报可。　　

○乙亥。刑部尚书固山额真公韩岱等、审议刚林等罪状。议曰、刚林初在盛京、曾犯大罪应死。蒙皇上恩宥、乃不思感激图报、反依附睿王、朝夕献媚。罪一。及既附睿王、上有上□日诘问刚林云、尔为睿王取去乎。抑私往附乎。刚林奏言、原欲将我拨给原主。为睿王取去、遂尔留用。巧言诳上。以此诘问刚林、据供、睿王原令我往顺承王处。我辞不往。遂随睿王是实。罪二。又以引诱额尔克戴青一案、讯刚林。据供、系睿王所遣。此处有何置辨。罪三。以擅改国史一案、讯刚林。据供、睿王取阅太祖实录、令削去伊母事、遂与范文程、祁充格、同抹去。后白之和硕郑亲王、和硕巽亲王、和硕端重亲王、和硕敬谨亲王、未经奏闻。擅改实录。隐匿不奏。罪四。以刚林、祁充格、二人预睿王逆谋、朝夕筹画、定议迁驻永平一案。讯之刚林。据供不知。但刚林、祁充格、与罗什、博尔惠等、推崇睿王功德。僭拟至尊何事不与谋议。尚欲狡词抵饰。罪五。又学士马尔都、蒋赫德、叶成格、侍读郑库讷等、所言取肃亲王福金事、前于史档内未书、至二月内补载原处一案、讯之刚林。据供、和硕郑亲王、和硕巽亲王、和硕端重亲王、和硕敬谨亲王、谓我等曰。睿王在时、凡其所行悖逆、未经记载者、可增入。故不告人于众、私自增书是实。罪六。又将盛京所录太宗史册、在在改抹一案、讯之刚林。据供、纂修之时、遇应增者增、应减者减、删改是实。旧稿尚存。罪七。又钞录密书罪状二本、刚林取匿、不曾缴还一案、讯之刚林。据供、因睿王欲将罪状钞录、伊自看改、所写二本、销毁是实。讯郑库讷、据供、钞录罪状档册是实。原稿尚存。罪八。刚林谄附睿王、一切密谋逆迹皆为之助。应论死。籍没家产。妻子为奴。刚林弟常鼐、同刚林往随睿王。潜通往来、是实。常鼐、应革职。解部任。鞭一百。籍其家。渥赫、亦同刚林往随睿王行走。但恐必为彼牵累。曾以此言、哭愬于固山额真公谭泰。质之谭泰、言渥赫哭愬之言是实。渥赫、应免罪。阿尔三、亦同刚林往随睿王。审讯阿尔三。据供、我因巢□刀土寇、随征往湖广、归时、已拨白旗。家已移住白旗讫。随往护军统领伊尔德前怨忿曰、缘何如此屡迁、今又离尔去矣。随质之伊尔德、所言是实。阿尔三、应免罪。查布海俟回时另议。祁充格、曾犯大罪。鞭一百。永不叙用。给于睿王。睿王谋逆、因超授大学士。遂行谄附。擅改所修太祖实录。隐匿睿王罪状。又私自补载。及共议推崇功德。移驻永平各案。无不与刚林同预逆谋。祁充格、应论死。籍没家产。范文程、与刚林、祁充格、同改太祖实录、讯之范文程。据供、前睿王令改。不能争执。然本意原欲启奏。曾告之甯完我、王文奎、后因病而止。质之甯完我、王文奎、此言是实。但范文程、前既与刚林、祁充格同改。及后、又不自行启奏。托言因病耽阁。范文程、应革职。解任。籍其家。甯完我、身为大学士。王文奎、身为学士。既知范文程改实录事。即应启奏、乃为隐藏。甯完我、王文奎、俱应革职。解任。于是具谳。白之和硕郑亲王、和硕巽亲王、和硕端重亲王、和硕敬谨亲王、多罗顺承郡王、诸王、及满洲固山额真、内大臣、议政大臣、会议、刚林、祁充格、二人罪大。应斩。籍其家。范文程、应革职。本身折赎。仍留原任。查布海、常鼐、应革职。鞭一百。家产籍没。止照披甲人例给与。甯完我、王文奎、无罪。应留原任。渥赫、阿尔三、无罪。应免议。奏入。得上□日、刚林、祁充格、著即正法。查布海、常鼐、甯完我、王文奎、渥赫、阿尔三、俱如议完结。范文程、曾效力太宗朝。在盛京时、又不曾预贝子硕托之罪。后知睿王所行悖逆、托疾家居、众亦共知。睿王取去刚林时、以范文程不合其意、故不取去。范文程著革职。本身折赎。仍留原任。前所行情罪已结。今后于委任职掌、当矢忠报效。其晓谕之。　　

○革祁充格子白成额、内院侍读职。　　

○兵部议、汉军官员、留用于出征之处者、凡在二千里外、移取家口、准给勘合、著为令。从之。　　

○丁丑。日生晕。　　

○谕礼部、国家生财、自有大道。僧道纳银给牒、琐屑非体。且多有输纳无措。逃徙流离。殊为可悯。以后僧道、永免纳银。有请给度牒者、该州县确查、呈报司府、申呈礼部、照例给发。著即传谕通知。　　

○谕兵部、朕闻前者青州府、故明玉田王之子、聚众祭旗、恣行不轨。又陕西叛将王元、马德、戕杀抚臣、议扶庆王之孙、招摇惑众。因而故明各王等、多被诛戮。朕悯焉。今朕亲理万几、代天子民。务期四海万姓、咸得其所。岂独故明子姓、不在函育之中乎。自今以后、凡各直省、有故明亲王、郡王、流落地方者、该督抚察其投诚实情、有无功次、并将伊家口、起送来京。分别畜养。其自镇国将军以下、不必起送、各照原籍编氓乐业。令其一体输。税当差。尔明宗姓、亦宜悔祸革心、偕游化日。勿犯王章。仰体朝廷爱惜生全之意。如不信朕言、犹怀疑畏、惑于奸宄、构生事端。则国宪具存、朕虽欲赦之、弗能也。尔部即行传谕。　　

○谕都察院、朝廷治国安民、首在严惩贪官。欲严惩贪官、必在审实论罪。近见在外督、抚、巡按、参劾有司等官、初疏赃盈百千。及提问报招、多坐衙役诈害。又云赃无入己。夫衙役诈害、是谁纵容。赃无入己、初劾何据。此皆由司、道、府、厅、承问各官、受嘱受贿。督、抚、巡按、又不纠参。以致部覆将已革之官、仍还原职。贪何由惩。民何由安。今后被劾各官。审问涉虚。系道、府、厅、开报不实者、该部院、必查究原开报之官。系承问官受私出脱者、必查究原承问之官。若督、抚、巡按、不先指名纠参、该部院、必行举奏、即以不职论。刑部以后覆参劾疏、有罪坐衙役。赃无入己。或援赦免议。皆不得预拟还职。必听吏部另行覆核。果实应开复、吏部方与疏请。凡贪婪官员、一挂弹章、必非完璧。或降调闲散。或勒令休致。皆不得仍还原职。从前参问贪官、姑照恩赦月日、免罪追赃。自今颁谕之后、大贪官员、问罪至应死者、遇赦不宥。在内该部院、在外督抚、巡按、刊刻告示、晓谕各司、道、府、州、县实力遵行。　　

○予延绥殉难巡抚王正志祭葬如例。　　

○免宛平县本年分水灾额赋。　　

○定厄鲁特喀尔喀贡使赏例。厄鲁特贡使、一等者、上号蟒缎一。帽缎、彭缎、各一。毛青布二十四。银茶桶一。重三十两。随从五人、各彭缎一。毛青布八。次等者、补缎一。彭缎一。毛青布十六。随从三人、各彭缎一。毛青布八。小台吉、及塔布囊各官来使、各彭缎一。毛青布八。随从一人、各毛青布四。喀尔喀汗下贡使、一等者、三号蟒缎一。帽缎、彭缎、各一。毛青布二十四。随从二人、各毛青布六。次等者、补缎、彭缎、各一。毛青布十六。随从一人、毛青布六。三等者、彭缎一。毛青布八。随从一人、毛青布四。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十四



不奏闻。又不议罪。且阿济纳叶思赫在内行走。欲用在内妇人三百。暗掘地道。与伊子、及一切心腹人同谋、约于某日某时出狱。如此大事、不以奏上、将以何事奏上乎。和硕殿亲王、系承袭父爵、应仍留亲王。罚银五千两。降和硕端重亲王、和硕敬谨亲王、为郡王。各罚银五千两。三王俱停其理事。至刑部尚书固山额真公韩岱、侍郎吴喇禅、启心郎额色黑、既任部务。将此等重大之事。止告理事三王。不行奏上。复不行议罪。遂尔完结。公韩岱、应削一世职。罚银一千两。吴喇禅额色黑、应各削一世职。赎身。英王前犯大罪。皇上从宽免死。复加恩养。给与三百妇女役使。及僮仆、牲畜、金、银、并一切物件。尚以为不足、仍起乱心。藏刀四口。罪何可贷。应裁减一切。止给妇女十口。及随身所用衣服。其余人口、牲畜、金、银、并诸物件、俱行追取。嗣后饭食、俱自外传入。降傅勒赫、劳亲、为庶人。照舒孙、阿喀塔例给与什物。将傅勒赫、给与和硕承泽亲王。劳亲、仍留和硕巽亲王处。议上。得上□日、依议。傅勒赫、劳亲、著查照舒孙、阿喀塔例给与。随查当日给与舒孙等什等数目。各十丁六牛庄二所。满汉男妇各四口、女婢二口、马十匹、被二、褥二、氊一、及随身衣服。上以既免伊等死。令其效力。如何照此例给物。命给傅勒赫、劳亲、满洲蒙古男妇各二十口。如蒙古不足、以汉人补之。旧汉人二十口。厮属给二十口以下。大庄屯五所。园地一所。骟马三十。牝牡马共七十。骆驼十。牛五十。羊五百。婢妾二十以下全给。已制衣服全给。银盆一。茶筒一。碗十。大小碟三十。背壶二。杓二。匙全副。茶碗十。弓十张。玲珑撒袋一副。素撒袋二副。□金□(□□夕)□金刀三把。鞓带、凉帽、鞾、布疋、羊皮、全给。玲珑鞍一副。漆鞍七副。皮鞍十二副。小团张房一座。氊全副。一切细物全给。余俱入官。　　

○加宣镇总兵官刚阿塔、都督同知。以保五台县功也。　　

○癸未。上召户部尚书巴哈纳等问曰。各官俸银、用需几何。应于何月支给。大库所存、尚有若干。奏曰。俸银支于四月、共需六十万两。今大库所存、仅有二十万两。上曰。大库之银、已为睿王用尽。今当取内库银、按时速给。夫各官所以养赡者、赖有俸禄耳。若朕虽贫、亦复何损　　

○谕吏部、朕自亲政以来、观天下所以治安者关乎各部院。虽自古无无参用诸王之例、然闻我太宗文皇帝、曾用诸王于部院。朕欲率由旧典、复用诸玉。念诸王虽甚劳苦。然诚名殚厥职、厘剔庶务、禁绝贪污、修整法令。俾上下利病、不致壅蔽。利国家而致昇平、莫此为要。今特用和硕巽亲王于吏部。和硕承泽亲王于兵部。多罗端重郡王于户部。多罗敬谨郡王于礼部。多罗顺承郡王于刑部。多罗谦郡王于工部。多罗贝勒喀尔楚浑于理藩院。固山贝子吴达海于都察院。诸王等其各副朕图理治安至意。尔部即传谕各王知之。　　

○转吏部右侍郎高尔俨、为左侍郎仍兼都察院右都御史、内秘书院侍读学士。调兵部右侍郎孙承泽、为吏部右侍郎、仍兼都察院右都御史。　　

○乙酉。谕刑部、户部、都察院、朕于本月初六日、亲览章奏。巡抚迟日益、为原参荆州府推官刘祖生招罪内、称祖生病故、已服冥诛。因思及天下之大、罪囚之毙于囹圄者不知若干人。或死于疾病。或死于饥饿。或死于刑拷。甚至有死于官卒之虐害囚徒之阴谋。诸如此类、未可悉数。朕心为之恻然。是在府、州、县、良有司、济以医药。给以口粮。非刑有禁。陵虐有禁。内外交通毒谋阴害有禁。督抚、巡按、时时申饬该道府、亲为清察该州县有犯前弊者、分别参处。庶狱囚之伏法而死者、罪属应得。其余不至无故而枉死、用昭朝廷立法之仁。方今时候向热。连日风霾不雨。前代常有热审之例。刑部可通察刑狱五城司坊、顺天府京县、各察监犯之无干牵连者、即日释放。笞杖徒流、次第减免。有死罪情可矜疑者、奏请定夺。仰合上天好生之德。朕又亲览巡盐御史崔允弘章奏。因思及各处所报盐课。每报余银若干。细思盐课正额、自应徵。解若课外余银、非多取诸商人。即系侵克百姓大属弊政。户部、都察院、通行各盐差御史、及各盐运司。止许徵解额课。不许分外勒索余银。有御史、及运司各官贪纵者、许商民指实赴部院首告、审问确实奏请治罪。用布朝廷恤商裕民至意。该部院、各刊刻告示、通发京城内外、及督、抚、巡按、遍传道、府、州、县、盐运等官、实力遵行。　　

○宴厄鲁特喀尔喀使臣于礼部　　

○遣官赍敕谕、礼物、往召达赖喇嘛。　　

○偏沅巡抚金廷献奏报、湖南保靖、永顺、桑植、茅冈、大旺、喇惹等土司。各献舆图版册、及元明两朝印式来归。乞授以原官、颁发新印。下所司察议。　　

○丙戌。免直隶武强县七年分被灾四百余顷田地额赋。　　

○丁亥。都察院条议巡方事宜。一、按臣之差额宜定。督学。则直隶一差。江宁、苏松、应分为二差。巡按。则顺天、真定、应并为一差。江宁苏松、淮扬、并为二差。浙江、江西、湖北、湖南、福建、河南、山东、山西、陕西、四川、广东、广西、各为一差。又巡漕一差。宣大一差。甘肃一差。茶马一差。巡视盐政。则两淮、两浙、长芦、河东、为四差。京通巡仓一差。巡视五城为小差。照资序酌用。一、出差之限期宜严。御史奉差、一经命下。应照主考分考例回避、不见客。不收书。不用投充书吏员役。不赴宴会饯送。领敕后三日内、即出都门。一、在差之员役宜禁。入境之日、止许自带经承文卷书吏。所至府州县。取书吏八名、快手八名、事毕发回随地转换。不得留按差书吏承差名色、不得设中军聪用等官以及主文代笔。暨府州县运司等官、铺设迎送。概应严禁。一、在差之事迹宜核。命下之日、每一差立为一册自出都以及入境、一应条陈、举劾、勘报等事、按日登记、以凭考核。一差满之期候宜定。督学奉差、或三年、或二年半、俟□山戊不□考科考一周造册报满。巡漕盐政一年交代。其余大差、中差、以一年六个月为期、皆照例三月前报满。至于声望应褒、溺职当彻者。不拘年月。差回之日、公同考核三日内、议定优劣、具疏奏请。分别劝惩。从之。　　

○戊子。三等阿达哈哈番钟农巴图鲁、拜他喇布勒哈番又一拖沙喇哈番卓尔宾巴图鲁、拜他喇布勒哈番额参、白身德根、复诉其登城功。吏部以闻。得上□日、钟农、授二等阿达哈哈番。卓尔宾、授三等阿达哈哈番额参、加授拖沙喇哈番。赐号巴图鲁。德根、授拖沙喇哈番。　　

○加一等阿达哈哈番兼一拖沙喇哈番赵布泰、为三等阿思哈尼哈番。以其自诉勋劳请叙也　　

○己丑。以希福、为内弘文院大学士。升吏部尚书陈泰、为内国史院大学士。调内秘书院大学士李率泰、为内弘文院大学士。内弘文院大学士甯完我、为内国史院大学士。　　

○升侍读能吐、为内弘文院学士。　　

○调户部尚书噶达浑、为都察院左都御史。户部侍郎车克、为都察院副都御史　　

○以朱玛喇、为吏部尚书。雅赖、为户部尚书。谭布、为工部尚书。雅秦、为吏部侍郎。索尔果、屯泰、俱为户部侍郎。觉罗阿克善为兵部侍郎。绰贝、罗硕、俱为工部侍郎　　

○以马希纳、为吏部启心郎。科尔可代为兵部启心郎。科尔坤、为都察院启心郎。黄宫、为吏部理事官。赵国祚、为户部理事官。赵民望、为礼部理事官。克星格、达来、鲍敬、马如鲸、周济新、为兵部理事官。海塔、渥黑陈、根特巴图鲁、董式库、刘文进、为刑部理事官。觉罗皮古、为都察院理事官。桑图、为制造库理事官。　　

○以镶蓝旗满洲梅勒章京蓝拜、为本旗固山额真。正黄旗汉军塞棱、镶白穬蒙古甲喇章京艾松古、镶蓝旗满洲觉罗莽嘉、各为本旗梅勒章京。镶白旗满洲撒尔岱、苏丹、科退、为护军参领。正白旗蒙古阿济图、镶白旗满洲哈思汉、正蓝旗汉军佟学文、为甲喇章京。镶白旗满洲前锋侍卫额格塞、镶蓝旗前锋侍卫多内、为前锋参领　　

○增设吏刑二部、各旗蒙古理事官。工部、各旗满洲理事官。各一员　　

○礼部请定享庙礼乐。言大乐向作于门上、今应作于庙内。文舞、武舞、俱应全备。乐章俱应全歌。乐器俱应全用。乐舞生、向定五百七十名。今缺一百三十六名。应请补足。从之。　　

○又条议学政六事。一、学臣报满照例考核。公明者优升。溺职者参处。一、科□山戊不□两考完日、即报部铨补、新旧交代、以杜署事诸弊。一、学臣以到任日为始。□山戊不□考限十二个月考完、每三个月解卷一次。科考分四次解卷。以凭磨勘。所取生童文字、以纯正典雅为主。诡谬者、本生褫革学臣参处。四卷以下、每一卷、罚俸三个月。五卷以上、每二卷、降职一级。十卷以上革职。一、生员不许聚众结社。纠党生事。及滥刻选文、窗稿。犯者学臣以失职论。一、教官生员、不遵教条违法者、学臣严行惩究。若与武职兵丁有争、教官生员、听学臣处治。不许武职擅责。武职兵相、该衙门处治。不许生员结党争抗。一、学官不宜悬缺。致旷职业。抚臣务按缺题请、下吏部铨补。其有不由科贡出身、滥冒教职者一并题明送部别用。若署事教官、止用本学、及别学、不得滥委杂流。从之。　　

○定公侯伯等妻车制。公妻、车用青帷顶、顶四边镶绿、绿檐。侯伯妻、车用青帷顶、绿檐　　

○定侯伯扇制。侯、用二面贴金三尖月扇。伯、用二面贴。金大团月扇。其满官自牛录等品以上、悉用执事　　

○辛卯。定王公朝集例。王以下、辅国公以上、一月三次大朝、照常集午门内诸王朝房。其五日朝期集太和门。　　

○以阵亡二等阿思哈尼哈番衮楚克古英子垂奔、故一等阿达哈哈番又一拖沙喇哈番丹单弟子巴朗一等阿达哈哈番觉罗阿山孙腾、各袭职。　　

○宴伊拉古克三咺嘛贡使于礼部。　　

○壬辰。遣监察御史张慎学、巡按顺天。上官鉝、巡按江安徽宁池太庐凤秦世祯巡按苏松常镇淮杨。杜果、巡按浙江。张嘉、巡按江西。聂玠、巡按湖北。王应元、巡按福建。王亮教、巡按河南。冯右京、巡按山东。刘达巡、按山西。王佐、巡按陕西。张瑃、巡视两淮盐课。潘朝选、巡视两浙盐课。杨义、巡视长芦盐课。赵如瑾、巡视河东盐课。张中元、巡视漕运。　　

○定袭职例。凡世职官员身故、以其子袭职。无子、以亲房兄弟袭职　　

○谕吏部、以后选授县丞、主簿、典史、驿丞等卑官。尔部王及尚书等酌量选授。如此等官员有犯治罪。则以奏闻　　

○癸巳。谕各巡按监察御史曰。朝廷遣御史巡方等差。原为察吏安民。向来所差御史、受贿赂。徇嘱托。身已贪污、何能察吏。不能察吏、何以安民。兹新经甄别。留差各官。岂尽粹白无瑕。亦姑用以俟自新。自今以后。各宜洗心涤虑。振作精神。如都察院条奏禁约一经点差、即不得见客、不收书、不用投送书吏员役、不交接宴会饯送一。出都门毋稽时日。沿途及境内、私书私馈、概不得滥行收受。又轮用府州县书吏快手、事竣即行遣回。凡巡按旧书吏承差名缺、一概不留。不许设中军听用等官。不许用主文代笔。不许府州县运司等官、铺设迎送。不许假借公事、滥差员役下府州县。不许拏访。不许拔用富豪官吏。诸如此类、难以枚举。巡方御史、果能一遵禁约。自然公生明。廉生威。地方利弊民生疾苦、必能上闻。大小官吏、必能肃清。凡事须设法确访、毋专凭府厅开报。毋纵容司道府厅、而止参州县。毋庇护大贪大恶、而纠参老弱。如此、则何吏不察何民不安。倘总督巡抚总兵等官、有不公不法。蒙蔽专擅。纵兵害民。纵贼害良等事。许巡方御史、即行纠举。若御史有故违前项禁约、许总督巡抚、即行纠举都察院堂官。尤宜督责河南掌道等官、时时察访。勿拘巡方月日。不待回道考核有真心实政、先行奏闻、特上

□日褒嘉。有不遵禁约、贪肆怠玩、先行参劾请彻治罪、另差赴代。庶不负朕。治安天下至意。各差御史、将此敕谕入境三日内、誊黄刊刻。每一司道、发十张。每一府州县、各发十张遍示在城在乡绅士人民等如不刊刻。不遍发。经都察院察纠、即以违上□日论。谕毕上复谓大学士陈泰、学士马尔杜、王文奎能图等曰凡御史出差、皆当陛见。奏曰。诚如圣谕。臣等正欲奏闻。上又谕曰。御史为朕耳目之司。所以察民疾苦及有司之贤不肖也。临差之时、必令陛见。朕将地方兴利除弊事宜面谕遣之。使伊等得亲承戒谕、始能勤修职业。卿等可传知都察院令以后遵行。　　

○转户部右侍郎任浚、为本部左侍郎总督仓场。升内翰林国史院侍读李呈祥、为国子监祭酒。　　

○补原任礼部左侍郎兼内翰要国史院学士胡世安原官。　　

○甲午。费雅纳、诉其祖无辜革职。部议、授费雅纳拜他喇布勒哈番从之。　　

○以军功加拖沙喇哈番吴鲁喀、为拜他喇布勒哈番　　

○复毕立克图、拜他喇布勒哈番又一拖沙喇哈番、加为二等阿达哈哈番。　　

○以故二等阿达哈哈番喀尔占顾木子鄂木布、舒翁山祖根特、袭职。　　

○乙未。以索尼无辜削职。自昭陵召还。复为二等精奇尼哈番。　　

○授二等阿达哈哈番达苏、为一等阿。达哈哈番。　　

○达赖喇嘛顾实汗各遣使贡方物。宴赉如例　　

○丙申。定亲王郡王贝勒等下马例。和硕亲王、于午门前下马。多罗郡王、于午门角楼前下马。多罗贝勒以下、俱于阙门。下马牌处下马。　　

○定外藩诸王坐褥、与在内诸王制同。　　

○喀尔喀部落、吴把什台吉、厄鲁特部落、阿巴赖等贡马匹貂皮等物。赐银两、鞍辔、缎布等物有差。　　

○复设庆阳盐课同知。裁东路同知。香河、玉田县丞阳樊驿驿丞。各一员。　　

○戊戌。先是、镇国公聂克塞、养额克亲子为嗣。后因额克亲得罪。乃妄奏与额克亲不协。命降聂克塞为辅国公。罚银一千两　　

○朝鲜国王李淏、遣陪臣刘廷亮等来赴睿亲王丧。上谕礼部。睿王悖逆、已经下诏宣布。想伊等尚未知也。如已知而来。即当议罪。其所赍礼物、可令带回。仍照例赐宴、驰驿送出境外。　　

○赠山东阵亡署游击吴应彩、为参将。　　

○庚子。宴喀尔喀部落扎萨克图汗土谢图汗、贡使于礼部。　　

○辛丑。上以和硕郑亲王济尔哈朗年老。一切朝贺谢恩悉免行礼　　

○癸卯。定祭祀斋戒例。凡祀天地太庙社稷、照例斋戒三日。祭历代帝王、照例斋戒二日。此五祭、或上亲往、或遣官恭代、俱于太和殿设斋戒牌位、铜人各衙门亦设斋戒牌。不理刑名。若有紧急事务、仍行办理。大内及宗室、并斋戒各官家。不祀神。如上躬祀天地、和硕亲王以下辅国公以上各在家斋戒。陪祀各官、在部院衙门者、于各衙门内斋戒。其不在部院衙门者、于金水桥两傍斋戒。如遣官代祀、则皇上斋戒。诸王以下辅国公以上、不必斋戒陪祀各官、斋戒如前。如上躬飨太庙、祭社稷、历代帝王、和硕亲王以下、陪祀各官以上俱于家内斋戒。如遣官代祀、则皇上斋戒。诸王以下、辅国公以上不必斋戒陪祀各官斋戒如前。上御太和殿。硕雷汗子噶尔马撒望台吉、储护尔台吉朝见　　

○谕户部满洲出征阵获人口。各有至亲骨肉今既天下一统谁无相见之思。向因禁止不许归家探望以致情迫势极、不能自已往往私自逃归。既去之后、又恐法必不容、多有不敢归者。不查则满洲苦战所获人口、岂可任其逃去。一经查出收留者、又不得不坐以隐匿之罪。朕心大为不忍。尔部传谕各旗。阵获人口如有愿归探望亲戚者、听本主给限前往。如到地方、借端生事、许地方官依律治罪。傥事干重大、具详解部审究。其父母兄弟妻子、有愿投入旗下同归一处者。地方官给文赴部登记于册、准其完聚以示朕满汉一视之仁　　

○复镇羌游击鲁典世袭指挥佥事职　　

○兵部奏言、向以缺多、人少将明季废官、及空加功级、未经任事者、权宜补用。今查有投诚。各官效力本朝著有功次。应与分别录用。其未经宣劳立功、并明季滥加虚级及以赃罪废弃者相应概不准用从之。　　

○甲辰。以殷达虎齐、著有勤劳、授拜他喇布勒哈番　　

○觉罗索散、诉睿王革其觉罗为民。吏部议还觉罗、授拜他喇布勒哈番。从之。　　

○丙午。赏喀尔喀部落扎萨克图汗、土谢图汗贡使、银茶筒、缎疋有差。　　

○升南城营参将高万里、为陕西孤山副将。苏松镇标副将高谦、为陕西定边副将。宣府右卫路副将颇重耀、为江西南赣左协副将遵化抚标参将张德裕、为江北、狼山副将。　　

○吏部奏言、各旗子弟、率多英才可备循良之选。但学校未兴制科未行耳。先帝在盛京、爱养人才、开科已有成例。今日正当举行。臣等酌议、满洲、蒙古、汉军、各旗子弟。有通文义者。提学御史考试取入顺天府学。乡试作文一篇。会试作文二篇。优者、准其中式照甲第除授官职。则人知向学、进取有阶矣。报可。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十五



大清世祖体天隆运定统建极英睿钦文显武大德弘功至仁纯孝章皇帝实录卷之五十六　　

顺治八年。辛卯。夏四月。丁未朔。享太庙。遣固山贝子巩阿岱行礼。　　

○遣多卜臧古西等、赍谕书礼物、往召达赖喇嘛。　　

○以镇国将军穆臣、为辅国公。　　

○戊申。定诸王、文武群臣、陪祭扈从、及接驾送驾仪注。一、上亲祭坛庙。卤簿大驾全设。大乐设而不作。教坊司乐亦设。和硕亲王、多罗郡王、多罗贝勒各贝朝服。齐集朝房候上出宫。俱诣午门内金水桥前、分两翼序立。候驾过、以次随行陪祭。固山贝子以下及文武各官俱先序立于祭所。其不应陪祭各官、俱朝服于午门外分两翼、跪候驾过。祭毕。驾还。诸乐俱作。各官仍跪候驾过。诸王、贝勒、随驾入午门、于内金水桥前、分两翼序立。候上入宫、乃退。一、上行幸。随驾及留京、和硕亲王、多罗郡王、多罗贝勒、各具吉服。齐集朝房、候驾出宫、于午门内、分两翼序立、驾至金水桥、俱跪候驾过、随出。留京固山贝子以下、文武各官及随行固山贝子、公、固山额真、各具吉服、于午门外常朝处、分两翼序立、驾出午门、俱跪候驾过。其留京诸王以下、固山额真以上、俱随行、候上□日乃回。随驾护军统领、梅勒章京、甲喇章京等官、各率本旗甲兵、于驾出门外排列、跪候驾过、各照旗按队随行。上还京。诸王、贝勒各具朝服、于午门外角楼边、分两翼序立。固山贝子以下、及文武各官各具朝服于午门外常朝处序立。驾至、诸王以下俱跪候驾过。诸王贝勒、随入午门、于内金水桥前、分两翼序立、候驾入宫、乃退。一、上行猎出师。诸王、贝勒、贝子、公等俱分翼随驾行。有所顾问。策马进、稍后、躬身奏对。上驻跸。诸王、贝勒、贝子、公等朝见、俱于百步外下马。一、诸王、贝勒。远出。遇有上谕、必出营跪接。设香案。行一跪三叩头礼。恭阅毕、行一跪三叩头礼。一、上行幸。从行诸臣、俱照钦定地方齐集。候御前卤簿、及诸王、贝勒、贝子、公侍卫过毕、各按旗分翼随行。各大臣遇上命随行、如有所谕、即策马进稍后、躬身奏对。上驻跸后。诸臣朝见、俱于二百步外下马。一、诸王以下。固山额真以上诸臣、如上命坐、行一叩头礼。按品列坐。一、上命出师、至堂子行礼。护军统领、梅勒章京、各率本部官兵俱于驾出门外排列。出师、及留京诸王、贝勒、各具吉服、齐集朝房、候驾出宫、于午门内、分两翼序立。驾至金水桥、俱跪候驾过、随出。其出师及留京贝子、公、固山额真、条纛、亲军。俱于东长安门外、分两翼排列。留京文武各官、各具吉服、于午门外常朝处、分两翼序立。驾出午门、跪候驾过。其长安门外、排列贝子、公、固山额真等、俱跪候驾过、按队随行。上至堂子行礼。诸王、贝勒、贝子、公及固山额真等官、俱随入行礼毕。出师诸王、贝勒、贝子、公、固山额真、起行驾还。留京诸王、贝勒、贝子、公、固山额真。俱随还。午门外序立各官、俱跪候驾过。诸王、贝勒、随入午门于内金水桥前序立、候上入宫、乃退。一、大阅。诸王、贝勒、贝子、公等、各按旗传令兵马整齐队伍。毕。部臣奏请阅营。上遍阅。诸王、贝勒、贝子、公等及各旗大臣率众官兵、跪候驾过、归本队立。如上召见。率领额定随从人员朝参。上还宫。若命随行、仍率领额定人员随行。否则各从本队而还。　　

○定三大节礼仪。每遇元旦冬至皇太后仪仗、全设于皇太后殿前。上卤簿大驾、全设于太和殿前皇后仪仗亦全设。是日、皇上皇后诣皇太后宫。皇太后升殿。皇上皇后先行礼毕。还宫。公主、和硕福金以下、固山额真、精奇尼哈番、尚书以上命妇。俱诣皇太后前、行庆贺礼毕随诣皇后前行礼。上于皇太后前行礼毕。还宫。升太和殿。鸣钟鼓。作乐。诸王、文武百官行庆贺礼。平西、定南、靖南、平南四王。续顺公、各直省文官知州以上、武官守备以上、各差官进庆贺表笺。皇太后圣诞。仪仗全设皇太后升殿。皇上皇后先于皇太后前、行礼毕。还宫。公主、和硕福金以下、固山额真、精奇尼哈番、尚书以上命妇俱诣皇太后前、行庆贺礼。万寿圣节。卤簿大驾全设。上行。诣太庙行礼。随诣皇太后前行礼毕。升太和殿。鸣钟鼓作乐。诸王、文武百官、行庆祝礼。平西、定南、靖南、平南四王。续顺公、各直省文官知州以上、武官守备以上、各差官进庆祝表。皇后千秋节。仪仗全设。先诣。皇太后前行礼毕。还宫公主、和硕福金以下、固山额真、精奇尼哈番、尚书以上命妇俱诣皇后前、行庆贺礼　　

○己酉。上御太和殿。召见巡按各省御史。赐坐。谕之曰。朕命尔等巡按各省、原为民生计也。尔等果能公廉自矢、为朕爱养斯民、使得安享太平、自当升赏。若贪婪害民必行治罪。谕毕。赐茶。遣之。　　

○庚戌。遣官祭五岳、五镇、四海、四渎、及历代帝王陵寝。并祀先师孔子于阙里。　　

○礼部奏言。圣驾出都行幸。行在地方官、例进御膳等物。得上□日。进献礼物。出自民间。有司以此进奉。于理不合。今后永不许进。　　

○南赣巡抚刘武元奏报、逆贼阎王总、罗荣、流突虔境。副将杨遇明、率官兵进巢□刀、擒斩荣等。章下所司。　　

○授通议拜他喇布勒哈番。万塔石、拖沙喇哈番。以其著有劳绩也。　　

○辛亥。驻防河间牛录章京硕尔对、以户部诸臣、给饷不均。于驻防沧州两白旗兵丁、则给饷不绝。于驻防河间两黄旗兵丁、则屡请不发。讦告尚书觉罗巴哈纳、噶达浑、雅赖、侍郎硕詹、王国光、车克、祝世允、启心郎布丹、主事硕色、穆臣等。下法司鞫问。部议巴哈纳、阿附睿王。曾拨令随侍皇上、乃依恋不去。又将库内金银珠帛等物、私送睿王府中。又私厚两、白旗兵丁、给饷不绝。有意刻待、两黄旗兵丁、竟不予饷。巴哈纳、应论死。籍没。噶达浑、雅赖、不行奏闻。应各削一拖沙喇哈番。硕詹、王国光、车克、祝世允、布丹、硕色、穆臣、附和巴哈纳、不行给饷。硕詹、王国光、应革职。籍没家产。一半。车克、布丹、应革职。籍没。按披甲例、量给家产。祝世允、应革职。籍没家产。三分之一。硕色、应革职。鞭一百。穆臣、应革职。鞭五十。议上。得上□日、巴哈纳、免死。仍革职。并解尚书、固山额真、牛录任。籍没家产。三分之二。硕詹、革职。并解侍郎、梅勒章京、牛录任。赎身。免其籍没。王国光、革职。并解固山额真、牛录任。赎身。免其籍没。车克、革职。并解梅勒章京、牛录、及部任。籍没家产一半。布丹、革职。并解部任。籍没。家产一半。祝世允、革职。并解梅勒章京、牛录及部任。赎身。免其籍没。噶达浑、雅赖、各罚银五十两。硕色、革职。鞭一百。折赎。穆臣、免革职。鞭五十。折赎。　　

○壬子。尚书宗室韩岱等入奏事。上以户部诸臣给饷不均之罪、俱系巴哈纳所为。命削硕詹、车克、王国光、两个前程。赎身。车克、并免籍没。仍各留原任。　　

○设刑部狱司医生一名。疗治病因。　　

○定各直省乡试差员例。顺天、江南、正副主考。浙江、江西、福建、湖广、正主考。差翰林官八员。浙江、江西、福建、湖广、副主考。山东正主考。差给事中五员。山东副主考。山西正副主考。河南、陕西、正主考。差光禄寺少卿一员。吏礼二部司官各二员。河南、陕西、副主考。四川、广东、正副主考。广西、云南、正主考。差户兵刑工四部司官各二员。广西、云南、副主考。贵州、正副主考。差行人二员。中书评事各一员。各衙门堂印官、慎选开送。如应差八员者、倍送十六员。礼部会同内院、吏部、拟定正陪、疏请简命。其已充会试房考、乡试主考者、不得重送。顺天房考听吏礼二部选用。余省听各巡按御史选用。阄定内帘。　　

○予故户部右侍郎冯杰祭葬如例。　　

○升新平路参将中军守备董天擎、为湖广掌印都司。大同聚落城守备郭大恩、为福建掌印都司。　　

○赠阵亡厄布痕扎素尔、拜他喇王布勒哈番。　　

○癸丑。禁和硕亲王以下、及官民人等帽缨、擅用丝线。衣物辫襚镶边、擅用鹅黄柳黄色。　　

○定行军律。凡和硕亲王、多罗郡王、多罗贝勒、固山贝子、公等临阵。如七旗王贝勒贝子公等退走。一旗王贝勒贝子公等迎敌。保全七旗。将退走七旗下七牛录人员、给与迎敌者。如七旗王贝勒贝子公等迎敌、一旗王贝勒贝子公等退走。将此旗所属人员、分给七旗。如一旗内战者半。走者半。即将退走者所属人员、给与力战者。有虽未对敌。屯劄别所、无罪者、亦不分其旗、即给与此无罪王贝勒贝子公等。其对敌一旗王贝勒贝子公等、另行赏赉。七旗无备、一旗王贝勒贝子公等、首先对敌。亦按功绩大小、阵获多寡行赏。其野战时、对敌进兵。王贝勒贝子公、及各大臣、不按队伍轻进。或见敌寡、不加详审、妄自冲突者。夺其所乘马匹、并所俘获人口。凡临阵对敌。必整齐队伍、各按汛地、从容前进。如不按汛进兵、混入别队。并众进独退者。或处死籍没。或革职鞭责折赎。各按军法治罪。如敌人不战而遁。遣兵追巢□刀。务选骁骑往击之。其固山额真、护军统领等、勿得驰进。宜率领旗纛、分队以蹑其后。倘我追兵遇伏。或分追之兵。遇敌从旁遮击。固山额真护军统领、必亲击之。起营时、务各按牛录旗纛、整队伍方行。有取遗忘物件。妄自往来行走、及酉□□酒者责治之。出城之后。固山额真、梅勒章京、护军统领、甲喇章京、牛录章京、各严饬所部。毋令讙哗。违者即行责治军行时。有擅离旗纛者、即执送本固山额真军前、罚银三两。失火者斩。兵丁盔甲各带号票。盔两傍用圆铁叶。厮卒衣帽、亦带号票。军器自马绊以上、俱书姓名。马匹系字牌、押号印。倘马匹无印、罚银二两。箭上无字、罚银十两。给擒获者。如不能出银、鞭三十。盗取鞍辔等物者、照窃盗例、鞭责。如乘夜进兵。令士卒各认本旗牛录。勿得吹号违者治罪行军时。有擅离营伍抢掠、被杀者。即将被杀之人妻子入官仍治该管官罪。勿得擅毁庙宇妄杀平人。抗拒者巢□刀戮。归顺者收养。毋掠取人衣。毋拆离人夫妇。毋令俘获之人看守马匹。　　

○谕兵部。凡领兵将帅。务在绥辑地方。安抚百姓严饬兵将恪遵纪律。勿得肆行抢掠。果能爱我良民、得免祸难。自有升赏。倘故违军法、纵令兵将肆行抢掠。不分良善、妄指为贼。图财肆戮。必从重治罪。　　

○革山东分守东兖道副使刘可徵职。以其亏损行户、掯勒平民、提赃贮库、不行申报故也。　　

○革福建分巡福宁道佥事潘映娄职。以其疎防被贼陷城故也　　

○甲寅。晋固山贝子吞齐、为贝勒　　

○乙卯。上出安定门行猎。是日、驻跸沙河　　

○丙辰。上驻跸昌平州　　

○丁巳。上驻跸榆林　　

○上召固山额真公谭泰。谕曰。昨冷僧机引多尔博见朕。及出冷僧机奏言。两旗大臣、原誓立肃亲王为君。睿王主立皇上。今虽将多尔博破格宠顾、何足以报。又冷僧机请恩遇罗什。后罗什奏云。睿王以冷僧机为安达。厚加宠遇。陛下亦当眷顾。尔谭泰、可传谕贝子锡翰。此是何等言语。朕实不能不加详鞫。随下法司。传集贝子巩阿岱锡翰、固山额真尚书公谭泰、内大臣席纳布库、巴图鲁詹、护军统领鳌拜巴图鲁、伊尔德、议政大臣哈世屯巴哈侍卫坤巴图鲁等讯鞫据供、我等立誓。但云若换朝廷宫殿瓦色。变易旗帜。我等即死于此。于是部议誓立肃王之事既涉子虚。冷僧机以毫无影响之事。独行妄奏。诬蔑大臣。及命巴哈哈世屯赖他库、讯问时。冷僧机又将诬奏大臣之言。称为无有。诈伪转变、不以实对。又冷僧机、哈世屯、同至睿王所。睿王偶言决拾敝坏。冷僧机、辄言奏上、即制二枚送来。乃不待上赐私献二枚。自希宠爱。又冷僧机、取朝廷商人冯大格之白狼裘。不以进上。乃称为己有献之睿王。罪款炳据冷僧机应论死藉没家产。妻子入官。议上得上□日冷僧机、理应处斩。姑从宽免死为民。其家产、止照披甲人例给与。余俱籍没。　　

○戊午。上驻跸土木驿。　　

○己未。上驻跸雕窝堡厄鲁特部落台吉诺木齐等贡驼马宴赉如例　　

○以恭上昭圣慈寿皇太后尊号礼成。遣官祭。四祖陵、福陵、昭陵　　

○辛酉。上驻跸赤城　　

○廷试天下贡生方学舜等一千七十二名　　

○以内翰林弘文院学士王文奎、为兵部右侍郎、兼都察院右副都御史、总督漕运、巡抚凤阳。　　

○壬戌。上驻跸独石口　　

○癸亥。上驻跸俄伦土鲁。孝端文皇后忌辰。遣官祭昭陵。　　

○甲子。上驻跸上都。　　

○平西王吴三桂疏请入觐。许之。　　

○乙丑。升礼部理事官恩格德、为本部侍郎。　　

○以喀齐喀巴图鲁、为兵部理事官、舒淑、为礼部理事官。随达为工部理事官。巴赛为刑部理事官。　　

○以正蓝旗满洲杭机图、为护军参领。满洲赵山、汉军张朝璘、为甲喇章京。　　

○上以内三院大学士品级、既与尚书同、遂命学士品级、与侍郎同。每院添设侍读学士三员。秩三品。裁侍读各二员。　　

○丙寅。翁牛特部落杜棱郡王等、来朝。赐宴。厄鲁特部落屠尔古特博地苏克等、贡马。赐银币等物。　　

○和硕郑亲王世子富尔敦薨。时年十九。谥悫厚。　　

○丁卯。上驻跸塔尔虎。杜棱郡王进驼马。赐甲胄、弓、矢、蟒衣、缎疋。　　

○戊辰。赏扈从军士马各一。　　

○己巳。上驻跸俄尔峒。　　

○故明崇祯妃尤氏卒。殡葬如礼。仍拨给太监守坟。　　

○庚午。巴林部落固伦额驸色布腾郡王等、来朝。赐宴。　　

○免朝鲜额贡黄柑、柚、石榴。　　

○命故靖南王耿仲明子继茂、袭爵。　　

○辛未。上回銮。次上都河　　

○壬申。上驻跸俄尔峒河。　　

○增偏沅抚标兵三千名。合额设兵一千五百名。分为三营。驻沅州。　　

○癸酉。色布腾郡王、土默特部落古鲁格等、各进驼马等物。赐甲胄、弓矢、鞍辔有差。　　

○甲戌。乌朱穆秦部落车臣亲王等、进驼马。赐银茶筒、弓矢等物。　　

○丙子。蒿齐忒部落博罗忒额尔德尼郡王等、来朝。赐宴。　　

○是日。赐扈从诸王贝勒等、驼马有差。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十六


大清世祖体天隆运定统建极英睿钦文显武大德弘功至仁纯孝章皇帝实录卷之五十七　　

顺治八年。辛卯。五月。丁丑朔。上驻跸谟护里伊扎里河。苏尼特部落蒿齐忒部落喀喇沁部落王贝勒等进驼马赐银茶筒鞍辔等物　　

○江西巡抚夏一鹗奏报逆渠傅鼎铨等盘跨江闽恃险负固臣调兵分路夹击追入福建阵斩贼级万余生擒鼎铨及伪总兵杨起龙伪副参等一百八十三员获骡马器械伪劄关防甚多得上□日傅鼎铨等著正法　　

○戊寅。革福州兵备道郑清职以浙闽总督陈锦劾其婪赃玩法故也　　

○夜西南方有流星大如盏白色尾迹有光。　　

○己卯。上驻跸土尔根伊扎里河。　　

○辛巳。夏至。祭地于方泽遣礼部尚书哈尼堪行礼。　　

○是日上驻跸库尔奇勒河　　

○壬午。乌朱穆秦部落塞棱额尔得尼贝勒等来朝赐宴。　　

○癸未。塞棱额尔得尼进马赐银茶筒鞍辔弓矢等物。　　

○甲申。上驻跸上都河。　　

○乙酉。上驻跸西喇塔喇。　　

○调噶达浑为户部尚书。马光辉为户部侍郎。硕尔对为刑部侍郎。宜巴汉为都察院副都御史　　

○以觉善、为都察院左都御史。马汝龙、为刑部侍郎。伊尔格德、为工部侍郎。鳌哈、为户部启心郎。赵琏、为户部理事官。阿积图、噶尔哈图、吴国元为刑部理事官。巴克苏、为工部理事官　　

○以镶白旗蒙古梅勒章京绰贝为本旗固山额真镶红旗汉军郎化麟、为甲喇章京　　

○丁亥。上驻跸喀喇城　　

○戊子。上驻跸多伦岭　　

○命内翰林国史院编修王一骥工科右给事中胡之骏为福建乡试主考官户部江西司员外郎陈衷一中书科中书舍人朱克简、为广东乡试主考官　　

○遣官祭关圣帝君　　

○己丑。上驻跸古北口　　

○庚寅。上驻跸桑园村　　

○辛卯。上驻跸密云县　　

○兵部会同内院遵奉太祖配天恩诏议有功汉人大小世袭武职俱以銮仪卫外卫所用照新入八旗官员例、给与世袭敕书酌定汉名品级一等精奇尼哈番、称为銮仪卫都指挥使、正一品。二等精奇尼哈番、称为銮仪卫都指挥副使、从一品。三等精奇尼哈番、称为銮仪卫都指挥同知、从一品。一等阿思哈尼哈番再一拖沙喇哈番、称为外卫都指挥使、正二品。一等阿思哈尼哈番、称为外卫都指挥副使、正二品。二等阿思哈尼哈番、称为外卫都指挥同知、从二品。三等阿思哈尼哈番、称为外卫都指挥副同知、从二品。一等阿达哈哈番再一拖沙喇哈番、称为外卫指挥使、正三品。一等阿达哈哈番、称为外卫指挥副使、正三品。二等阿达哈哈番、称为外卫指挥同知、从三品。三等阿达哈哈番、称为外卫指挥副同知、从三品。拜他喇布勒哈番再一拖沙喇哈番、称为外卫指挥佥事、正四品。拜他喇布勒哈番、称为外卫指挥副佥事、从四品。拖沙喇哈番、称为外所千总正五品从之　　

○以太祖配天恩诏叙投诚官员功各授世职浙江提督田雄为一等精奇尼哈番苏松提督张天禄兴安总兵官任珍为三等精奇尼哈番山海副将夏登仕为三等阿思哈尼哈番荆州总兵官郑四维广西随征总兵官马蛟麟辰常总兵官徐勇为一等阿达哈哈番兼一拖沙喇哈番四川左路总兵官陈德定海总兵官张杰郧阳总兵官张士元夔州总兵官卢光祖原任苏州总兵官杨承祚徽州总兵官胡茂祯广东随征总兵官柯虎为一等阿达哈哈番原任成都总兵官惠应诏池州总兵官卜从善南汝总兵官张应祥开归总兵官高第宁夏总兵官刘芳名广东随征副将高进库定边副将高谦常辰副将曹虎、鄜州副将王新宁国副将张鹏程、为二等阿达哈哈番汉羌副将杨文启苏松中军副将张四达、汀镇副将贺国祥为三等阿达哈哈番南赣总镇中军都督同知杨遇明永宁总兵官柏永馥徐州总兵官马化豹南赣总镇中军都督佥事刘伯禄兴国州参将孙锡策徽州游击赵良郧阳参将文德为拜他喇布勒哈番兼一拖沙喇哈番汝宁都司朱国强兴安游击盛家保杨九明常永盛南赣参将孔国治都司贾鲸副将董大用兰州副将王平肃州副将齐胜南赣镇标副将贾雄邵武副将张承恩原任浙江抚标参将徐天福广东随征参将乔增迁兴安游击白守荣苏州总兵官王璟原任山海总兵官朱万寿胶州总兵官海时行食提督俸曹顺性为拜他喇布勒哈番九江总兵官杨捷金华总兵官马进宝原任通州总兵官鲁宗孔真定总兵官鲁国男保宁总兵官严自明原任天津总兵官苏屏翰饶州副将穆生辉浙江总督中军副将张国勋河南游击裴应扬河州游击曹希冬广东副将卜世龙广东随征参将何九成荆州都司刘进忠苏松游击苏昇、原任荆州都司吕养蛟辰镇参将张鹏宁夏游击陈惟新兴安都司徐勇胜广东随征都司郭乘虎原任兴安都司任敏井坪路参将白贺朝为拖沙喇哈番　　

○壬辰。上驻跸孙河　　

○承天门楼上梁。遣官祭司工之神　　

○赠江西殉难乐安县知县孟学迁、为本省按察使司佥事。荫一子入监读书　　

○以御史盛复选、为山西按察使司佥事。冀宁道窦蔚、为山西按察使司佥事口北道霍达、为浙江按察使司佥事、嘉湖道佟凤彩、为湖广按察使司佥事、武昌道苏京、为福建按察使司佥事、建南道梁应龙、为福建按察使司佥事、漳南道陈显忠、为江南按察使司佥事安庐道。　　

○升浙江温处道参政吴一元、为四川按察使司按察使山西太原府知府曹时举为江南按察使司副使江宁道直隶永平府知府张懋忠、为江南按察使副使、兼参议、苏松常镇督粮道补原任西宁道冯如京为河南布政使司参政、管河道降调福建巡抚佟国鼏为河南按察使司副使大梁道。　　

○癸巳。上还宫　　

○丙申。定诸王以下及各官坐褥制。和硕亲王冬用整貂夏用五爪金黄蟒多罗郡王冬用猞猁狲镶貂夏用四爪蓝蟒。多罗贝勒冬用猞猁狲。夏用蓝糚缎固山贝子、冬用白豹皮夏用蓝缎镶糚缎下兼衬红白氊。镇国公、冬用红豹皮夏用红闪缎。辅国公冬用豹皮。去头尾夏用青闪缎异姓三等公及和硕额驸冬用虎皮。夏用青闪缎侯冬用虎皮去头尾夏用蓝缎。伯冬用虎皮去头尾夏用红褐文武官、一品冬用狼皮夏用红褐镶青褐。二品冬用獾皮夏用青布镶红布。三品冬用貉皮夏用青布俱红氊。四品冬用山羊皮夏用蓝布。白氊。五品以下冬用鹿皮。夏止用白氊。　　

○更定异姓公和硕额驸、侯伯顶带制公和硕额驸顶用红宝石中嵌东珠四颗带用金镶圆玉中嵌猫睛石一颗侯、顶用红宝石、中嵌东珠三颗带用金镶圆玉中嵌松子石一颗伯、顶用红宝石中嵌东珠二颗带仍旧　　

○免江南英山县寇菑五六七三年分未完钱粮。　　

○裁陕西汉中饷司　　

○戊戌。宴朝鲜国贡使韩兴义等于礼部　　

○晋封辅国公韩岱、为镇国公　　

○升拜他喇布勒哈番又一拖沙喇哈番额色黑为二等阿达哈哈番。　　

○以年老致仕三等阿达哈哈番喀囊噶子雅木布鲁故二等阿达哈哈番布塞格巴图鲁兄子布三台袭职。　　

○授喀赉拜他喇布勒哈番丙图拖沙喇哈番以其修造工程著有勤劳也　　

○庚子。上谕诸王公曰连年灾祲粒食维艰今朕猎回见禾稼茂盛足觇有秋恐尔等仍前放鹰驰。猎以致蹂躏田禾殊堪轸念今后必俟收获之后方许放鹰勿得玩违　　

○巡视漕储御史张中元列款疏参总漕吴惟华贪婪误漕状命革职严讯。　　

○定世子及福金顶带、坐褥仪仗制世子顶下座嵌东珠四颗上座嵌东珠三颗上下节各嵌东珠一颗金佛上嵌东珠五颗后金花上嵌东珠四颗玉。带、金镶每板用猫睛石一颗、东珠三颗坐褥、冬用猞猁狲镶貂、夏用四爪蓝蟒俱红氊下衬以白氊。仪仗、用绣红罗曲柄伞一。销金红罗伞二。绣红罗圆伞一。绣红罗圆扇二。绣孔雀青罗圆扇二。立瓜四卧瓜二骨朵二吾仗四大纛一条纛二小旗八大刀二马六。福金仪仗、纛二吾仗二。立瓜二。卧瓜二。骨朵二。红孔雀扇二。红宝花伞二。曲柄伞一。车轿用红顶。红帷顶四角镶青青檐顶子大簪金佛项圈各东珠九颗　　

○复封多罗敬谨郡王尼堪、端重郡王博洛为和硕亲王增注敬谨亲王军功于册曰后当定鼎燕京时进山海关破流贼二十万尔领兵击败对阵敌兵追至庆都县复将对阵贼兵击败又破流贼灭福王平定河南江南时于潼关击败流贼三次于芜湖河中擒福王招抚兵马用红衣炮攻克江阴县征四川时、击败贺珍贼兵三次安定汉中府地方人民征山西时、统兵击败贼兵八次围困大同时贼势窘迫不得已斩贼首姜镶献级出降遂复其城尔系多罗郡王加恩封为和硕敬谨亲王后因罪革去和硕亲王降为多罗郡王今复加恩仍封为和硕敬谨亲王增注端重亲王军功于册曰后征大同时败贼兵二十五次又以红衣炮攻克汾州府又以火药攻破孝义县及徐堡又招服汾州府平阳府代州等四州二十县忻口等四城故加恩由多罗郡王进封为和硕端重亲王后因得罪降和硕亲王为多罗郡王。今仍加恩、封尔为和硕端重亲王。　　

○甲辰。通政使司奏言、迩来刁民借条议挟诈。往往未向本地方告理、辄自越诉。乞严申饬以后凡民间奏状除有奇谋异计及所告贪酷官吏切已受害等情曾经陈告督抚按不得上达者讯明方准封送如未经赴该管督抚按陈告或虽经告理尚未审结者俱驳令赴本地方陈诉结案其借端诈害者容臣参送法司治罪从之。　　

○外转御史张煊列吏部尚书陈名夏结党行私铨选不公诸款讦于吏部并语涉洪承畴陈之遴等事闻下诸王部臣鞫议。部议诸款多属赦前且有不实煊向为御史不言今言于外转之后心怀妒忌诬蔑大臣张煊应论死名夏等免议奏入从之　　

○乙巳。陕西总督孟乔芳疏参分守陇右道李永昌贪婪劣迹命革职提问。　　

六月。丙午朔。上幸南苑赐和硕巽亲王洪达海鞍马一空马一和硕端重亲王博洛多罗谦郡王瓦克达鞍马各一　　

○陕西总督孟乔芳奏报抚标中军游击陈明顺等会同河南官兵击破何柴山等贼于商州雒南县柴山遁走余党尽歼章下所司　　

○丁未。兵部奏言直隶巡按既已归并一差则畿南畿北两武闱亦应归并一闱查真定府为畿南北适中之地且场屋宽厂便于考试请嗣后武闱于真定举行从之　　

○戊申。设守兴京　　

○二祖陵章京二员笔帖式二员马法二名兵每旗二名东京　　

○二祖陵同。　　

○定皇后仪仗制与皇太后同　　

○定皇太后皇后乐用丹陛乐其乐器戏竹二对大鼓二面笙二攒笛四枝管四枝箫四枝云锣二面板一串杖鼓一面乐人太监二十四名　　

○壬子。定诸王贝勒贝子公侯伯固伦额驸和硕额驸文武各官庶民并公主格格福金及官民妇女道途相遇及经过府门例多罗郡王遇和硕亲王让路行。多罗贝勒遇公主固山贝子遇和硕格格多罗格格牛录章京拖沙喇哈番遇奉国将军护军校骁骑校小拨什库庶民遇二等侍卫拜他喇布勒哈番牛录章京公之婿拖沙喇哈番如之多罗贝勒遇和硕亲王多罗郡王彻执事路旁让行。固山贝子镇国公遇多罗贝勒路旁让行。辅国公三等公和硕额驸侯伯镇国将军固山额真精奇尼哈番尚书遇固山贝子梅勒章京遇辅国公三等公和硕额驸侯伯甲喇章京遇辅国将军、如之固山贝子镇国公遇和硕亲王多罗郡王勒马路旁俯身候过方行。辅国公三等公和硕额驸侯伯镇国将军固山额真精奇尼哈番尚书遇多罗贝勒勒马路旁让过。辅国将军梅勒章京侍郎等官甲喇章京等官遇固山贝子镇国公甲喇章京牛录章京、拖沙喇哈番等官遇辅国公三等公和硕额驸侯伯镇国将军固山额真内大臣精奇尼哈番尚书多罗额驸如之因山贝子遇公主立马让过护军校骁骑校小拨什库庶民遇奉国将军牛录章京拖沙喇哈番等官遇辅国将军护军统领梅勒章京侍郎阿思哈尼哈番前锋统领多罗贝勒婿多罗额驸京城总管护军校骁骑校小拨什库民遇一等侍卫甲喇章京阿达哈哈番理事官固山额驸如之镇国公遇固山贝子平行辅国公三等公和硕额驸侯伯镇国将军固山额真精奇尼哈番尚书遇镇国公无品级闲散宗室遇三等公以下各官精奇尼哈番等官遇三等公和硕额驸侯伯梅勒章京遇镇国将军如之固山额真精奇尼哈番尚书等官遇辅国公路旁平行梅勒章京等官遇固山额真内大臣精奇尼哈番尚书多罗额驸甲喇章京遇护军统领梅勒章京侍郎阿思哈尼哈番前锋统领多罗贝勒婿多罗额驸京城总管牛录章京拖沙喇哈番遇一等侍卫甲喇章京、阿达哈哈番理事官固山额驸如之辅国公三等公侯伯镇国将军固山额真尚书精奇尼哈番以下遇和硕亲王多罗郡王下马立路旁候过无品级闲散宗室遇和硕亲王多罗郡王多罗贝勒固山贝子镇国公辅国公镇国将军辅国将军辅国将军侍郎梅勒章京以下各官遇多罗贝勒牛录章京等官以下、遇固山贝子、及镇国公、护军校、骁骑校、小拨什库以下、庶民遇三等公、和硕额驸侯、伯、辅国公、镇国将军、辅国将军固山额真内大臣精奇尼哈番尚书多罗额驸护军统领、梅勒章京侍郎阿思哈尼哈番前锋统领多罗贝勒婿多罗额驸、京城总管等官如之无品级闲散觉罗遇三等公以下固山额真尚书避马公主遇和硕亲王多罗郡王交让候尊长先行和硕格格以下固山格格以上遇和硕亲王多罗郡王停车候过方行固山格格遇多罗贝勒如之和硕格格多罗格格多罗贝勒女多罗格格遇多罗贝勒相让交行固山贝子遇多罗贝勒女多罗格格固山格格如之多罗郡王过和硕亲王府门并随从员役俱竟行多罗贝勒、过和硕亲王多罗郡王府门、策马趋过在从员役下马行和硕福金多罗福金过和硕亲王多罗郡王府门论等辈下车随从妇女如其主多罗贝勒福金过多罗贝勒府门如之公主和硕格格多罗格格过和硕亲王多罗郡王府门并随从妇女俱竟行惟随从男人下马多罗贝勒女多罗格格固山格格过多罗贝勒府门如之多罗贝勒女多罗格格固山格格过和硕亲王多罗郡王府门不下车随从男女俱下马固山贝子镇国公辅国公三等公和硕额驸侯伯以下、及各官、庶民、多罗贝勒福金以下及官民妇女、过和硕亲王多罗郡王府门、俱下车马行过。辅国公三等公和硕额驸侯伯镇国将军固山额真精奇尼哈番尚书以下及各官庶民固山福金以下及官民妇女过多罗贝勒府门如之固山贝子镇国公过多罗贝勒府门竟行随从人役下马精奇尼哈番梅勒章京甲喇章京牛录章京拖沙喇哈番等官命妇及骁骑校护军校以下妻各如夫例　　

○礼部定例凡遇大礼皇上朝服御太和殿诸王以下文武群臣朝服集太和殿前行礼诸王贝勒由午门两旁门行固山贝子以下文武群臣由午门侧两掖门行诸王贝勒由太和门两旁门行固山贝子以下文武群臣由昭德门及贞度门行每月三朝及奏事并寻常行走除中门外各门俱随便行走若奉上□日启建道场四场太监僧道作乐于皇城内启建道场其皇城内居住官民人等禁用喇叭琐呐及建设道场永行禁止皇城外京城内官民人等欲建道场者听不许用喇叭琐呐止许作僧道乐再官民及市肆门首俱不许用喇叭号筒琐呐其余乐器照常许用凡官民有丧系白带及冠无缨帽者不许入紫禁城若有事而入须缀缨易带以进凡皇城内居住官民房屋门户及院墙有盖黄绿瓦者悉行改换大清门前原立有下马牌民民乘车马者俱下其在石栏内贸易者永行禁止两旁系故明市肆、许贸市如故　　

○丙辰。以镶白旗蒙古马笃护为本旗梅勒章京科岳尔图为甲喇章京。　　

○以毕登哈达荪俱为兵部理事官　　

○丁巳。固山额真阿喇善等报率师攻克山东盈河山等寨洞斩贼首刘逊张齐等二十一人余贼斩杀无算俘获甚众兵部以其事闻　　

○建禁城后土山白塔成　　

○己未。命内翰林弘文院编修蒋超礼科给事中李人龙为浙江乡试主考官内翰林国史院检讨邓旭刑科给事中周之桂为江西乡试主考官内翰林弘文院检讨庄冏生兵科给事中王廷谏为湖广乡试主考官　　

○辛酉。刑科左给事中魏象枢奏言国家钱粮部臣掌出藩臣掌入入数不清故出数不明请自八年为始各省布政使司于每□山戊不

□中会计通省钱粮分别款项造册呈送该督抚。按查核恭缮黄册一套抚臣会题总数随本进呈御览仍造清册咨送在京各该衙门互相查考既可杜藩臣之欺隐又可核臣部之参差至于故明勋逆产价芦盐租课赃罚银两本折物料等项一概报明庶几粮清国用足又言近奉上谕停止城工尽免加派查照完过数目开除八年额赋但有司派徵钱粮皆假吏胥里书之手或蒙蔽不知或通同作弊朝廷虽有浩荡之恩而小民终未免剥削之苦请敕该督抚按速檄各州县、照本年易知单备造格眼清册。详注某户某人某项钱粮及蠲免开除徵收数目送督抚按覆核无差即将原册钤印发徵倘有改册徵收自立红簿等弊立行纠参则皇仁下逮不为贪吏所蔽矣疏入命所司确议以闻　　

○壬戌。谕户部太和山春秋二季贡符篆黄精等物。实属无用且长途转运未免烦扰驿递以后著永免办解尔部传谕知之　　

○癸亥。定大婚礼物行纳采礼马十匹玲珑鞍十副甲胄十副缎百疋布二百疋金茶筒一银盆一行大徵礼金二百两银万两金茶筒一金盆一银桶一银茶筒一银盆一缎千疋布二千疋马二十匹玲珑鞍二十副驮甲二十副常等甲三十副送皇后至时赐后父母金百两银五千两缎五百疋布千疋金茶筒一银桶一银盆一上等镀金玲珑鞍二副常等玲珑鞍二副漆鞍二副马六匹夏朝衣各一袭夏衣各一袭冬朝衣各一袭冬衣各一袭貂裘各一领上等玲珑带一刀一撒袋一副弓矢全甲胄一副若后兄弟送至赐漆鞍马各一时衣一袭从人受赏者男妇限六十名二十名蟒衣二十名补缎衣二十名缎衣不分时候概用夹衣　　

○乙丑。定诸陵坛庙祀典一兴京东京四祖陵于冬至。□山戊不□暮清明。中元。十月朔。俱致祭其祭品冬至。□山戊不□暮清明。各用牛一献酒果上饭上羹供香烛焚帛读祝文中元。十月朔。各用羊一献酒果供香烛焚帛读祝文五祭俱遣宗室觉罗大臣致祭每月朔望荐熟羊一献酒果供香烛令守陵章京致祭一祭福陵、昭陵上躬往。自左门入若遣官自右门入祭文祭品悉由中门入福陵于版楼前下马昭陵诸王则于立狮子处下马官民则于树红桩处下马一福陵昭陵除清明。中元。□山戊不□暮照常致祭外每□山戊不□十月朔。冬至。亦各致祭一次其祭品十月朔。用酒果供香烛冬至。用牛羊豕献酒果上饭上羹供香烛焚帛读祝文一祀圜丘方泽先期三日遣公侯伯一员视牲二日遣礼部堂官看牲一太庙□山戊不□暮祭大月于二十九日小月于二十八日其清明祭各官不必陪祀一太庙诸陵祭肉用生　　

○定和硕亲王以下文武三品官以上谒陵例凡和硕亲王以下文武三品官以上或专往盛京或道过盛京俱先谒福陵昭陵于二门外行三跪九叩头礼。及还辞陵礼如前　　

○丙寅。归化城土默特部落甲喇章京那尔穆等来朝贡宴赉如例　　

○予殉难河东运使郑宏图运同李因之知事王存鏊祭葬如例　　

○丁卯。升内翰林国史院编修李奭棠为国子监司业　　

○戊辰。以刑部主事何承都为四川道监察御史郝浴为湖广道监察御史中书科中书舍人薛陈伟为陕西道试监察御史行人司行人李敬为广西道试监察御史王荃可为湖广道试监察御史　　

○庚午。谕内三院朕洞知年来有司贪恶故于闰二月初九日曾谕吏部敕各督抚将所属有司官严行分别等次立刻参奏不得姑留地方害民今已阅四五月矣未见遵上□日实力举行。犹然瞻徇延捱毋乃负朕振刷之意乎现任督抚久者五六年近亦三四年有司臧否贪廉蚤当见闻真确何待贪日始加考试。总由督抚平日以贿赂派索为事贪恶有司厌其欲而扼其吭者有之或八旗旧人在任者咆哮要挟督抚畏忌不敢弹劾著有之似此贪懦、安能纠察。宜乎盗贼未尽消。而黎民无起色也。今复严谕、凡贪恶及不识字、纵信衙役劣员作速指参。至于司道乃有司纲领尤宜察劾。若再迟违定治重罪在内科道官既任言责大而督抚按小而府州县以及天下弊端凡有见闻即行参奏勿怀私诬陷勿苟且塞责若夫仰人颜面拾人津唾即幸免于议宁无愧于心至于钦差御史例得与督抚互纠已详载都察院条奏内著实力遵行　　

○辛未。谕礼部顺治元年定守明朝诸帝陵寝并祭典因神宗与我朝有嫌故裁之朕思前朝帝王陵寝理宜防护况我朝凡事俱从宽厚今神宗陵著照故明十二陵例以时致祭仍设太监陵户看守即著遵行。　　

○广西右翼总兵官曹得先卒。　　

○广东巡抚李栖凤汇报恢复廉州永安和平兴宁长乐龙川惠来潮阳遵化揭阳普宁程乡澄海等县章下所司　　

○江西巡抚夏一鹗奏报副将康时昇等破张自盛贼众于封禁山报闻　　

○壬申。命吏部主事范光文工部员外郎梁知先、为陕西乡试主考官　　

○内翰林弘文院大学士李率泰条奏三事一惩贪酷官吏一给满洲兵丁马匹草料一酌量营造工程次第上是之　　

○礼部奏言皇上敦明孝道仿古追尊祖宗大礼俱已举行祖陵应照帝王陵从新修缮建立碑碣设官员并守陵人户仍定祭祀礼仪以彰孝思命速举行　　

○初以日月从祀天坛裁去春秋二分祀事至是礼部请照旧典于从祀天坛外仍于春秋分日行朝日夕月礼又万寿圣节仍照例遣官致祭东岳城隍真武之神报可　　

○赠建昌府殉难游击蒋国允为副将　　

○礼部议八旗科举例凡遇应考年分内院同礼考考取满洲生员一百二十名蒙古生员六十名顺天学政考取汉军生员一百二十名乡试取中满洲五十名蒙古二十名汉军五十名各衙门无顶带笔帖式亦准应试满洲蒙古识汉字者繙汉字文一篇不识汉字者作清字文一篇汉军文章篇数如汉人例会试取中满洲二十五名蒙古十名汉军二十五名各衙门他赤哈哈番笔帖式哈番俱准应试满洲蒙古识汉字者繙汉字文一篇作文章一篇不识汉字者作清字文二篇汉军文章篇数如汉人例报可　　

○癸酉平南王尚可喜汇报收复雷廉潮惠等府下所司知之。　　

○乙亥礼部请照例加四祖太祖太宗陵山封号。从祀地坛。命作速举行。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十七



大清世祖体天隆运定统建极英睿钦文显武大德弘功至仁纯孝章皇帝实录卷之五十八　　

顺治八年。辛卯。秋七月。丙子朔。享太庙遣贝子巩阿岱行礼。　　

○谕刑部等衙门朕今八年二月初十日上昭圣慈寿皇太后尊号。恩诏颁发。自二月十一日昧爽以前凡罪在应赦者。内外各衙门自应遵诏奉行。数月以来。问刑衙门、有遵诏议免者亦有仍照旧议罪者参差不一官民无所适从、夫信者国之大宝。若恩诏不遵行于天下更何以示信。自今传谕之后。在京在外问刑各衙门务遵恩诏月日画一奉行。如有再以赦前事告者、必以其罪反坐。问官有以赦前事议罪者、定以违上□日论。　　

○谕户部。数年以来。投充汉人生事害民民不能堪、堪至有为盗、窝盗者。朕闻之、不胜痛恨。帝王以天下为家。岂有厚视投充、薄待编氓之理。况供我赋役者民也。国家元气赖之。投充者、奴隶也。今反借主为护身之符。藐视有司。颠倒是非弁髦国法。欺压小民。若不大加惩治。成何法纪。自今以后。上自朕之包衣牛录下至亲王郡王贝勒贝子公、侯、伯、诸臣等。若有投充之人、仍前生事害民者本主、及该管牛录果系知情、问连坐之罪。除本犯正法外。妻孥家产、尽行入官。若本主不知情。投充之人罪不至死者。本犯及妻孥、不必断出。以前有司责治投充之人、曾有革职问罪者。以致投充之人益加横肆。今后各该地方官。如遇投充之人犯罪与属民一体、从公究治。尔部刊刻告示严行晓谕。务使天下咸知。　　

○谕刑部等衙门。大小臣工、皆朝廷职官。待职官有体、则朝廷体统益尊。朕观在外各省文武等官、必经督抚巡按具奏参劾奉上□日革职、然后提问究罪。今在京满汉诸臣犯罪常有未奉上

□日革职、问刑衙门、未论情之虚实、罪之轻重、辄提取审问殊非待职官之体。自今以后。凡在京满汉大小官员有犯。或被人告发。该衙门先将犯事缘由、具奏请上□日。应革职提问者。必奉上□日革职、然后送到刑部审问。毋得仍前径行提审。永著为令。　　

○命内翰林秘书院侍讲学士高珩、内翰林弘文院编修黄机为江南乡试主考官。　　

○戊寅。兵部奏言江南改直为省其武闱不应分上江下江。应照各省事例。统于省城乡试。从之。　　

○以功授劄委副将满进忠为兴化府副将王进为福州府城守副将。　　

○乙卯。宴索伦部落进贡虎尔格吴尔达尔汉等于礼部。　　

○遣监察御史李敬巡按湖南郝浴巡按四川王荃可、巡按广西。薛陈伟巡按宣大何承都巡按甘肃。　　

○癸未。升江南右布政使孙肇兴为广西布政使司左布政使。河南督粮道副使阎尧年为陕西苑马寺卿。补原任江西右布政使庄应会、为本省布政使司右布政使。实授陈安国、为四川布政使司参议川西道。　　

○改直隶密云道为通密道。移驻通州。　　

○增设湖广沅州营副将一员游击二员都司守备各一员　　

○乙酉。通政使司通政使喀恺等奏请停止密疏副本从之。　　

○丙戌。以昭陵飨堂寝殿渗漏。革监修工部侍郎臧国祚世职并侍郎牛录任。仍赎身。　　

○监修昭陵章京周元勋、坐迟误陵工法司拟斩命免死籍其家。　　

○工部尚书星讷、坐私彻修昭陵。夫役五百名且擅停裁树革世职并牛录任籍其家之半。　　

○续顺公沈永忠奏报总兵官许天宠、阿达哈哈番张彦弘护军统领宋文科等、进巢□刀马曹、郝卢等贼阵擒伪将席世贤等一百七名。斩获甚多。又疏报招抚湖南大寇伪侯牛万才等三十人伪副将刘芳节等二百二十六人降贼众一万八千有奇俱下所司。　　

○刑科右给事中魏象枢疏言皇上亲政以来所行仁政超迈帝王宜乎部院督抚诸臣仰体图治之。圣心遵行恐后乃自正月十二日以后奉上□日事宜。经年累月延缓不报以致积久弊生伏请立限责成以道里之远近分限期之宽严。近者限以三月远者限以半年在内者限以一月二月如此则稽迟可清庶事不致丛脞矣疏入得上□日部院确察议奏。　　

○定广东官兵经制。巡抚标下、兵二千名。分为左右二营。中军兼管左营游击一员兵一千名。中军守备一员。千总二员。把总四员右营、游击一员。兵一千名。中军守备一员。千总二员。把总四员。抚标旗鼓守备一员。广州府、水师总兵官一员。水师六千名分为左右二协设副将二员左右中三营设游击三员。水师左协副将一员。兵一千五百名。中军兼管左协左营都司一员。兵七百五十名。中军守备一员千总二员把总四员左协右营都司一员。兵七百五十名。中军守备一员千总二员。把总四员水师右协副将一员兵一千五百名。中军兼管右协左营都司一员。兵七百五十名。中军守备一员。千总二员。把总四员。右协右营、都司一员。兵七百五十名。中军守备一员。千总二员。把总四员。水师镇标中军兼管中营、游击一员。兵一千名。中军守备一员。千总二员。把总四员。水师镇标左右营、各设游击一员。兵一千名。中军守备一员。千总二员。把总四员。水师镇标旗鼓守备一员。潮州府、总兵官一员。马步兵二千名。分为左右二营。中军兼管左营游击一员。兵一千名。中军守备一员。千总二员。把总四员。右营游击一员。兵一千名。中军守备一员。千总二员。把总四员。镇标旗鼓守备一员。肇庆府、总兵官一员。马步兵二千名。分为左右二营。水师一千名。中军兼管左营游击一员。兵一千名。中军守备一员。千总二员。把总四员。右营、游击一员。兵一千名。中军守备一员。千总二员。把总四员。水师参将一员。水师一千名。中军守备一员。千总二员。把总四员。镇标旗鼓守备一员。南雄府副将一员。马步兵一千六百名。分为左右二营。中军兼管左营都司一员。兵八百名。中军守备一员。千总二员。把总四员。右营都司一员。兵八百名。中军守备一员。千总二员。把总四员。韶州府副将一员。马步兵二千名。分为左右二营。中军兼管左营都司一员。兵一千名。中军守备一员。千总二员。把总四员。右营都司一员。兵一千名。中军守备一员。千总二员。把总四员。惠州府副将一员。马步兵二千名。分为左右二营。中军兼管左营都司一员。兵一千名。中军守备一员。千总二员。把总四员。右营都司一员。兵一千名。中军守备一员。千总二员。把总四员。高州府副将一员。马步兵二千名。分为左右二营。中军兼管左营都司一员。兵一千名。中军守备一员。千总二员。把总四员。右营都司一员。兵一千名。中军守备一员。千总二员。把总四员。水师参将一员。水师一千名。中军守备一员。千总二员。把总四员。化州、石城、吴川、参将一员。水师一一千名。驻劄吴川以资分防。中军守备一员。千总二员。把总四员。虎头门、香山澳、各设参将一员。水师一千名。中军守备一员。千总二员。把总四员。南澳、海防参将一员。水师一千名。中军守备一员。千总二员。把总四员。海丰县、海防游击一员。水师一千名。中军守备一员。千总二员。把总四员。柘林镇、游击一员。水师一千名、中军守备一员。千总二员。把总四员。惠来电白二县各设游击一员。水陆兵一千名。中军守备一员。千总二员。把总四员。阳江高明二县各设游击一员。水师一千名驻劄阳江分哨中军守备一员。千总二员。把总四员。连州及东安西宁二县各设游击一员。马步兵一千名。中军守备一员。千总二员。把总四员。东莞新安新会新宁龙州等五县各设守备一员。兵五百名。千总一员。把总二员。清远三水二县。各设守备一员。兵三百名。把总二员。始兴县守备一员。马步兵四百名。千总一员。把总二员。英德县守备一员。马步兵三百名。把总二员。连平州及博罗和平长宁兴宁程乡四会广宁封川开建信宜等十县各设守备一员。马步兵五百名。千总一员。把总二员。乐昌仁化乳源翁源等四县各设千总一员。马步兵二百名。　　

○戊子。先是加上皇太后尊号诏内原无赦款大学士陈泰李率泰误写上谕发科。事觉乃至上前、言恩诏宜增赦款。及上问旧有此例否复以有例对巧饰具奏下。诸王大臣议罪。寻议陈泰李率泰应革世职。解任赎身。得上□日、陈泰三等精奇尼哈番、降为一等阿达哈哈番。革任。赎身。李率泰三等阿思哈尼哈番、降为拜他喇布勒哈番。革任并解梅勒章京任。仍赎身。　　

○谕刑部等衙门前本月初一日朕召内三院大学士诸臣而陈泰李率泰径自来见朕谕数月以来赦前之事刑部衙门有遵诏议免者亦有仍照旧议罪者参差不一官民何所适从诏赦既颁若不信行更何以示信于天下。自今以后内外各问刑衙门务遵恩诏月日画一遵行陈泰李率泰违朕谕上□日皇太后诏内原无赦款二臣以无为有径写上谕发科吏部巽亲王满达海、尚书固山额真公谭泰知诏无赦款察问其故陈泰李率泰、乃至朕前、不奏自己差误止言。皇太后恩诏无赦今宜添赦款颁行且云有旧例陈泰李率泰谬传朕上□日于前。复以无例为有例狡饰奏请于后。欺诳显然。已经削职。赎身革任。今后仍照本年正月十二日所颁赦款遵行。　　

○以吏部侍郎雅秦为内国史院大学士。　　

○以护军统领杜尔德为议政大臣。　　

○己丑。升内弘文院侍读曹璧为本院侍读学士。　　

○以萨穆哈缪正心王有报俱为户部理事官傅大受、孙思克姜遇时高岱麻塞俱为刑部理事官　　

○庚寅。中元节。遣官祭四祖陵、福陵、昭陵。　　

○赠延绥殉难署都督佥事沈朝华、为署都督同知。署参将刘国祚为署副将。都司佥书梁国栋、魏国效、郑世英、为都司。　　

○壬辰。升内秘书院侍读王崇简为国子监祭酒。礼科左给事中杨璜为户科都给事中补原任工科右给事中阴润为户科左给事中。　　

○癸巳。升署都督佥事管湖州副将事杨国勋为都督佥事管湖广沅州营副将事。　　

○命户科右给事中杜笃祜兵部职方司员外郎杨时荐为山东乡试主考官吏部文选司员外郎宋学洙礼部祠祭司主事张笃行为河南乡试主考官。礼部精缮司主事韩充美、刑部陕西司主事柴望岱、为山西乡试主考官。　　

○以上幸学大典。加监生本年乡试中额十五名。　　

○乙未。上幸南苑。率诸王大臣侍卫等较阅驰马。视其先至者分别等差赏赉。　　

○己亥。谕刑部自今以后凡有奏告之人在外者应先于各该管司道府州县衙门控诉。若司道府州县官不与审理。应于该管总督巡抚巡按衙门控诉若总督巡抚巡按不准或审断冤枉再赴都察院衙门击鼓鸣冤都察院问果冤枉应奏闻者不与奏闻准赴通政使司衙门具本奏闻在京有冤枉者应于五城御史及顺天府、宛大二县告理若御史府县、按状不准或审断不公。再赴都察院通政使司衙门具奏申告。至于六部。其应呈应诉者仍照旧例准理。若内外大小衙门明知枉情蔽不上闻许具本至午门前进奏传谕之后有仍前声冤告奏者问以重罪该部将此谕刊刻告示广布通知。　　

○以太子太保吏部尚书陈名夏、为内翰林弘文院大学士　　

○庚子。授阵亡巴图为拜他喇布勒哈番以其弟布达礼袭职。　　

○癸卯。赠广东殉难潮州署总兵官车任重为都督佥事仍录子弟一人。　　

○甲辰。以土默特部落顾穆随其父鄂穆布举国来归屡立战功授为镇国公　　

大清世祖体天隆运定统建极英睿钦文显武大德弘功至仁纯孝章皇帝实录卷之五十八



大清世祖体天隆运定统建极英睿钦文显武大德弘功至仁纯孝章皇帝实录卷之五十九　　

顺治八年。辛卯。八月。丙午朔。上自南苑还宫。　　

○赠殉难总督两广兵部尚书佟养甲、为太子少保。巡按广东御史刘显名、为太仆寺少卿。湖广郴桂兵备道佥事李懋祖、为光禄寺卿。各荫一子入监读书。　　

○丁未。遣大学士雅泰。祭先师孔子。　　

○科尔沁国卓礼克图亲王、并王妃至。亲王以下、尚书以上、及亲王郡王妃等、俱出朝阳门迎之。即宴于门外　　

○戊申。祭大社大稷。遣固山额真户部尚书噶达浑行礼。　　

○礼部议奏今科顺天乡试、取满洲举人五十名。蒙古举人二十名。主考、应用满洲内院礼部官各一员阅卷。汉军举人五十名。听汉主考官阅卷。又监生额数既加三十八名。应增汉同考官二员至汉军举子试艺。本年乡试、明年会试、第一场书艺二篇经艺一篇。如未通经者作书艺三篇。二场论一篇三场策一道自后试艺以次加增顺治十一年乡试十二年会试、第一场书艺三篇。经艺二篇。二场、论一篇判五条三场、策三道。顺治十四年。乡试、十五年。会试、第一场、书艺三篇。经艺四篇。二场论一篇。表一篇。判五条。三场、策五道。从之。　　

○己酉。升都察院右都御史管吏部左侍郎事兼内翰林秘书院侍读学士高尔俨、为吏部尚书。　　

○授庶吉士方悬成、胡亶、张表、曹本荣、王清、张士甄、为内翰林秘书院编修。范周、左敬祖、成亮、安焕、吴正治、诸豫、为内翰林国史院编修。徐致觉、张道湜、何采、姜元衡、马叶曾、高光夔、为内翰林弘文院编修。徐必远、许缵曾、唐梦赉、为内翰林秘书院检讨。王绍隆、朱廷璟、于朋举、为内翰林国史院检讨李仪古。范正脉、庄朝生、为内翰林弘文院检讨。朱绂、为浙江道御史。焦毓瑞、为广东道御史。杨旬瑛、为湖广道御史。姜图南、为河南道御史。刘嗣美、为山东道御史。　　

○赠户部右侍郎冯杰、为左侍郎。荫一子入监读书。　　

○追赠陕西殉难靖边道参政夏时芳、延安府知府宋从心、俱为太仆寺卿。神木道副使夏廷印、河西道副使王希舜、俱为光禄寺卿。延绥户部郎中朱予昇、为光禄寺少卿。鄜州知州李芳澂、为山西布政使司参议。神木县知县徐之龙、安塞县知县黄瑶、宜君县知县贾士璋、宜川县知县尤一德、俱为山西按察使司佥事。各荫一子入监读书。神木县典史章德英、为河南济源县主簿。　　

○追赠山西殉难署泽州事潞安府推官司九韶、为山西按察使司佥事。荫一子入监读书。　　

○原任曹州副将许武光奏言、开封前因水淹、周王府内、有银二三百万不止曾被沉压。乞假臣三年之工、搜尽天下遗银、以资兵饷。得上□日、帝王生财之道、在于节用爱民、掘地求金、亘古未有。傥此议一行。恐生事扰民深属未便。许武光、借端求官、兼图牟利。殊为不合著交与该城御史斥逐。　　

○辛亥。命内翰林弘文院侍读学士鄂莫克图、礼部理事官何密达、内翰林国史院检讨李中白、内翰林秘书院检讨孙自式、为顺天乡试主考官。　　

○刑科给事中赵进美奏言、浙江财赋重地。今□山戊不□荒涝异常。山东洪水肆虐。民不堪命。查蠲恤旧例、必经勘明灾伤分数、部行之。督抚按、下至监司府州县。文移往来、动经时月。请饬抚按、照道里远近、严定限期。蚤报蚤覆。违者参究。勘过州县、暂停徵此。以俟恩命。其各省备赈仓谷、及养士学田、当速为赈发。他如通粜平价、劝施煮粥之类。苟行之不力。究无实济。请敕抚按、择廉能方面官、专董其事。巡历查访。不时举报。以为有司考成。则灾黎得以全生矣。得上□日、所司查议速行。　　

○壬子。宴　　

○壬子宴喀尔喀部落土谢图汗贡使八百八十四人于礼部　　

○甲寅。太宗文皇帝忌辰。遣官祭昭陵。　　

○乙卯。上御中和殿。平西王吴三桂陛见赐宴　　

○以加上皇太后尊号覃恩。晋衍圣公孔兴燮、少保兼太子太保秘书院大学士洪承畴、少师兼太子太师。弘文院大学士陈名夏宫保。尚书党崇雅、王铎、金之俊、刘余祐、俱晋少保兼太子太保。实支正一品俸。尚书高尔俨、陈之遴、张凤翔、侍郎兼右都御史孙承泽、李光熙、房可壮、刘昌俱加太子太保侍郎任浚左副都御史赵继鼎、俱加右都御史。通政使孟明辅、大理寺卿张鼎延、太常寺卿段国璋、俱加工部左侍郎。　　

○起原任都察院佥都御史赵开心、为左都御史。吏部右侍郎熊文举、为吏部左侍郎。工部右侍郎王永吉、为户部左侍郎。兵部右侍郎李元鼎、为原官。　　

○调工部侍郎罗硕、为吏部侍郎。升觉罗科尔昆、工部理事官李显贵、为工部侍郎。　　

○以噶赖、为大理寺卿。胡式里、为左理事官。佟壮年、为右理事官。布喀、为通政使司左理事官。罗绘锦、为右理事官。　　

○增设刑部理事官十四员。以拖岱、古苏巴哈连法喀、伊巴克图、石纳海莫罗、塞勒海河、乌尔精阿、图尔洪、党凯、喇虎、觉罗麻赛为之。　　

○以正蓝旗大理寺卿噶赖、汉军张朝璘、俱为本旗梅勒章京。　　

○内三院会同礼部议本年顺天乡试。满洲、蒙古生员。笔帖式、应同一榜。汉军生员。笔帖式、汉生员、监生、应同一榜。明年会试殿试俱照此例从之　　

○丙辰。太祖武皇帝忌辰遣官祭福陵　　

○丁巳。以大婚礼祭告天地、太庙遣固山贝子吴达海、礼部尚书阿哈尼堪、固山额真蓝拜行礼。　　

○遣湖广道监察御史杨旬瑛、巡按广东河南道监察御史姜图南、巡视茶马。　　

○兵部题叙恢复陕西临洮、凉州、甘肃等处、巢□刀杀叛犭

□回、有功官员。副将马宁、加署都督同知。外委副将赵光瑞、参将韩自隆、游击姚宠、都司佥书李世耀、刘国玉、守备狄应魁、石进才等、俱准实授从之。　　

○戊午。册立科尔沁国卓礼克图亲王吴克善女为皇后。是日质明、设皇后仪仗于卓礼克图亲王邸。设黄案。一于院中。一于东侧。以受册宝盝、置中黄案。皇上卤簿、全设太和殿前。设黄案一于殿中。置册宝彩亭二、于太和门外阶下。内院、礼部官、俱朝服。以次捧册宝由中道入置殿中黄案上。上朝服。出御太和殿。视册宝毕。内院官捧册宝授册封使臣使臣跪受。自殿中、由中道捧出礼部官前导。至太和门外置册宝各一彩亭。校尉举册亭在前宝亭在后。由协和门出诣皇后邸。是日蚤、先遣两亲王。奏请皇太后至位育宫。皇太后乘辇出宫。设仪仗。作乐至协和门。皇太后仪仗停候。皇太后辇由中道入。上出宫、步迎至太和门内。皇太后由太和殿入宫。册封使臣既至皇后邸卓礼克图亲王等朝服出迎置册宝彩亭于门外皇后同母妃及格格等朝服迎于院中序立。内院礼部官、捧册宝由中道入置东侧黄案上。读册内院官、于东侧西向立、读册宝文毕以册宝授女官二女官跪受献皇后皇后跪受授侍立女官。女官跪受置中黄案上。皇后兴。望阙行六拜三跪三叩头礼毕。皇后升辇。女官捧册宝盝、仍置彩亭内仪仗鼓乐前导。至协和门。仪仗停止。二女官捧册宝前行。皇后辇。由中道入。至太和殿阶下。皇后降辇。由中道入宫。和硕亲王以下有顶带官员以上悉朝服。集朝会所。固伦公主、和硕福金以下、一品命妇以上悉集宫内。巳刻礼部堂官奏请上御中和殿上出御殿多罗郡王以上、于太和殿阶上立。多罗贝勒阶下立。固山贝子以下、有顶带官员以上、俱于太和殿丹墀内排立。上率诸王入宫。于皇太后前。行三跪九叩头礼毕。上复御中和殿。诸王出立殿外阶上。皇后率诸王妃、朝见皇太后。行六拜三跪三叩头礼毕。还宫。诸王妃入侍皇太后。上出御太和殿赐诸王、及察哈尔额驸阿布鼐亲王、土谢图亲王、卓礼克图亲王等、并贝勒、文武群臣宴。宴毕。上回宫皇太后乘辇还宫。上送至太和门内、乃还。皇后册文曰、朕惟乘乾御极、首奠坤维。弘业凝庥、必资内辅义取作嫔于京室。礼宜正位于中宫。咨尔博尔济锦氏、乃科尔沁国卓礼克图亲王吴克善之女也。毓秀懿门。钟灵王室。言容纯备、行符图史之规。矩度幽闲、动合安贞之德。兹仰承皇太后懿命、册尔为皇后。其益崇壸范。肃正母仪。奉色养于慈闱。懋本支于奕世。钦哉。宝文曰。皇后之宝。　　

○己未。谕礼部、朕惟源深者流长。本固者枝茂。正人伦之始。敦发祥之自。所关讵不重欤。朕眇兹冲幼、托臣民之上。得偕淑配、以承宗庙皆圣母劬劳恩育之所致也考诸往古爰式旧章穆清隆受册之仪嘉礼成而崇慈极。天安行庆贺之典大廷集而奉徽名。今恭加上圣母徽号曰昭圣慈寿恭简皇太后。盖因宜家之庆、以祈圣善之康。尔礼部其择吉具仪以闻　　

○庚申。上御太和殿诸王贝勒。文武群臣、上表行庆贺礼。是日、以册立皇后、诏告天下。诏曰、朕惟圣化始于二南。作配协凤鸣之盛。天庥垂于万世。于归广麟趾之祥。正位中宫。勤宣风教。朕缵承鸿绪。祇荷丕基。慎择淑仪。覃延后嗣。迩者昭圣慈寿皇太后、特简内德。用式官闱。仰遵睿慈、谨昭告天地、太庙。于顺治八年。八月十三日。册立科尔沁国卓礼克图亲王吴克善之女为皇后。贞顺永昭奉尊养之令典敬恭匪懈。应天地之同功。爰合德于阴阳。期锡类于仁孝诏告天下咸使闻知。　　

○定南王孔有德疏报、总兵线国安、马蛟麟、克柳州梧州二府。并所属十二州县。下兵部。　　

○辛酉。谕户部、汉人投充旗下、原令穷民、藉以养生。又恐多投、以致冒滥。是以定有额数。乃睿王所收人数已足。又指称伊子多尔博名下、亦应投充。遂滥收至八百名之多。且有借势投充、遂占人田地者。甚属不合。尔部即查多尔博投充人役册。逐名开写发回该州县、与平民一体当差。其投充人本身田地、仍著留给。如有带投他人田地者、俱著查明。归还各原主为业。　　

○壬戌。兵部奏言、马步兵旧、设经制、原定马三步七。今查各地方、有水有陆。有宜步宜马之不同。如直隶、河南、山东、山西、陕西、皆平原大陆。非骑兵不能驰骋。以上五省、应马三步七、无容再议外。如江西、湖广、福建、广西、四川、或系滨江沿海。或多崇山峻岭。以上六省、应马二步八。至江南浙江二省、半系水乡。设有水师、多用大小战舰。马一步九。就马二马一之中、又有用马之处、即马二犹为见少者。又有不用马之处、即马一犹存见多者。应听各该督抚、酌量地方情形通融裒益。总期适符额数。既可省购马之资。且可省措给草料之烦。官兵朋桩之费。而马步皆济实用矣从之。　　

○执固山额真吏部尚书谭泰付部臣议罪。谕曰、谭泰昔在部中尚有忠君为国之意及观迩来但知为已营私。凡部中一切事务朦胧奏请或经朕察出。谕以事当如此。伊即厉色争胜。内任己意。外则矫上□日而行。因佟图赖为伊妹夫。明知固山额真金砺、驻防杭州。妄称缺出。遂越旗而用佟图赖。夫墨尔根侍卫李国翰、刘之源、与金砺、同时驻防。彼二人何尝出缺。岂非谭泰恣行已意乎。且谭泰所任者、吏部也。乃于六部之事无不把持。凡此狂悖之行。诸王内外大臣、或不知朕意。误以为谭泰有所奏请、朕辄听从遂惧其威权。群起而附和之。朕虑迁延日久、则干连者必多。故执之付廷臣议。今虽有谭泰干连之人、朕俱不罪。其谭泰。兄弟亦不必连坐。诸王、议政大臣、可即遵上□日勘问、取谭泰口供以闻于是会讯谭泰、俱服。议未上。会护军统领巴图鲁侯鳌拜讦称谭泰昔与公主争房园。图赖令塞尔特、将告谭泰之状自西安府带来。谭泰差塞尔特之牛录章京希思汉、于途中扯碎其状弃之。嘱塞尔特诳言付与索尼。于是我等议将谭泰监禁。将希思汉处死。后谭泰为吏部尚书、因希思汉为伊而死。遂将希思汉牛录章京之职、令其兄黑石痕承袭。又谭泰监禁时、睿王遣人送野雉豕肉。谭泰私谓使人曰王若拯我已死之身于监禁之中。吾当杀身报恩。睿王遂将谭泰、从监内取出优养。此事端重王可证。又上幸睿王第时、谭泰未曾随驾。次日睿王斥责我等谭泰在王侧坐云、我死亦在此门生亦在此门。此语随驾大臣、并侍卫等皆知。又葬睿王时、谭泰言睿王救我出监、特加优养。此恩惟有誓告天地、图报王之子、王之臣尔。谭泰之感激睿王如此。当太宗皇帝时、何尝不厚蒙恩养。独不思所以图报耶。谭泰素与何洛会无隙。以迎合睿王意、遂取何洛会兄弟家产。又诬无辜之巴图海将图尔格取去。寻即杀之。睿王将巴布海奴仆家产悉与谭泰。后谭泰被监禁时我与图赖、锡翰、巩阿岱、索尼公议以巴布海无罪。其家产应给与其兄巴布泰。而谭泰擅自夺去。并将图尔格、图赖茔室。尽行拆毁。又诸王命谭泰往海子启奏陈泰、李率泰之罪。谭泰曰、为何排挤我、若有我不犹愈乎。竟不往。诸王、议政大臣皆知。又恭送孝端文皇后梓宫往昭陵。谭泰悍然不往。又上与诸王、在南苑行猎。谭泰擅驰大群之马。端重王知之又户部王大臣、奉上□日将给硕对、喀木图、原领籍没之家产尽给与索尼。谭泰随差布兰、谓索尼曰、虽有上□日汝不可受。索尼不从。谭泰对众发怒、言上于硕对、喀木图、欲养即宜养之。欲杀即宜杀之如何将彼家产尽行夺去。令彼如何度日。贝子锡翰、巩阿岱及席讷布库皆知之。以上罪款与谭泰对质、皆实。于是诸王大臣议谭泰并伊子伊孙、应俱论死。籍没家产。希思汉兄之世职。应革退奏入得上□日、谭泰、著即正法。籍没家产。其子孙、从宽免死。黑石痕。著革职。　　

○癸亥。停一等公爱星阿所加三等阿达哈哈番俸。　　

○甲子。以上昭圣慈寿恭简皇太后徽号。祭告天地太庙社稷。遣镇国公固山额真刑部尚书韩岱、礼部尚书阿哈尼堪、固山额真户部尚书噶达浑、固山额真蓝拜行礼。　　

○是日、上皇太后奏书、子皇帝臣谨奏恭惟圣母昭圣慈寿皇太后陛下、笃天之祜。如月之恒。臣仰荷恩勤、为求淑配。深承慈极、莫罄报私。恭率群工、上加徽号。伏祈圣母垂慈鉴允俾展微忱胥协四海之欢心永享万年之洪泽。臣不胜惓惓之至。谨奏。　　

○护军统领巴图鲁侯鳌拜列款讦护军统领伊尔德。一、上避痘南苑时、擅令内直员役更番。一、私减守门护军额数一疾忌鳌拜、巴哈为上效力下刑部审实。部议伊尔德应论死籍没上贷其死削一世职留任准折赎。　　

○乙丑。上御太和殿奉册宝、率诸王、贝勒文武群臣诣昭圣慈寿皇太后宫恭加上。徽号、行礼。册文曰、子皇帝臣谨稽首再拜上言、圣化启自宫闱。肇修嘉礼。盛典隆于尊养加上徽称。万国翔欢。群工胥庆。恭惟圣母昭圣慈寿皇太后、翼襄皇考。笃育眇躬大婚之礼既彰。慈训之恩益懋。谨告天地太庙社稷率诸王、贝勒、文武群臣。恭奉册宝加上尊号曰昭圣慈寿恭简皇太后。伏愿太平有象。圣寿无疆。鼎历绵延于万年。本支丕承于奕世。臣诚欢诚忭、稽首顿首、谨言。宝文曰、昭圣慈寿恭简皇太后宝。　　

○遣官祭城隍之神。　　

○以都察院右都御史管左副都事赵继鼎。仍以右都御史、管户部右侍郎事、督理京省钱法。工部左侍郎管通政使司通政使事孟明辅、为刑部右侍郎。　　

○遣官祭金帝陵　　

○丙寅。以恭上皇太后徽号礼成。上御太和殿诸王、贝勒、文武群臣上表、行庆贺礼是日、颁诏天下。诏曰、朕惟帝王、孝治天下、尊养隆备、鸿章显号因事有加乃人子之至情。古今之通义也。朕丕承大命、奄有万方揆厥所由、实承懿训、至于有成兹为朕慎择淑配、端范宫闱。嘉礼之始、深惟圣母洪慈靡极、是以参稽典礼、合布欢心谨告天地太庙社稷。于顺治八年。八月二十日。率诸王、贝勒文武群臣恭奉册宝加上圣母昭圣慈寿皇太后尊号曰昭圣慈寿恭简皇太后。允协群情。覃敷恺泽所有恩宥事宜、开列于后。一、亲王以下、宗室三等辅国将军以上、应加恩赐一外藩诸王、各加恩赐。一、内外自公主以下、至格格各加恩赐。一、满洲、及在内蒙古、旧汉军公爵以下、拖沙喇哈番以上并年幼袭职、随朝各官以上应各升一级先经颁给诰命各官今遇恩诏升授者于诰命内准增撰世袭罔替旧汉军阿达哈哈番、满洲拜他喇布勒哈番、今遇恩诏亦准撰给诰命兹诏以后已领诰命者如再膺实职、不载入诰命之内、另行撰给敕书。一、内外满汉官员、一品至九品、已奉恩诏议给诰敕外其未逢恩诏各官、一体通行俱依见授职衔、照例给与、应得诰敕。京官三品以上仍各荫一子入监读书。一、在京六品官员以上、不与加级者、各加恩赐。一、官吏兵民人等有犯、除谋反叛逆、子孙谋杀祖父母、父母、内乱妻妾杀夫、告夫、奴婢杀家长杀一家非死罪三人、采生、折割人谋杀、故杀、真正人命、蛊毒。魇魅毒药杀人、强盗、妖言、十恶等真正死罪不赦。又隐匿满洲逃人、照例治罪。贪官、赦前已发觉、罪应至死者、不赦外。其余自顺治八年。八月二十日。昧爽以前、已发觉、未发觉、已结正、未结正、咸赦除之。有以赦前事相告讦者、以其罪罪之。一、凡贪官罪不至死者、免罪追赃革职、永不叙用。一、见在议革、议降、议罚、及戴罪住俸各官、俱免议。一、满洲、蒙古、汉军、随征披甲兵丁、出力功战三十余年、常有得功牌三四次、因少一二功牌、不得论升者。今天下一统、不事征战、恐终其身、不得叙升。该部于旗下、察明有如此类者、准议升授。一、自顺治元年以来、曾经任用、已革职官除大计贪赃及居官不职、以致失守城池外。若有事系冤枉被革、果有力堪用者在京听该衙门、在外听该督抚按察明、详开缘由保奏。一、满州兵丁、各处征巢□刀、对阵伤损残废。未经给赏者、该部照例。速行赏恤。一、在内满洲、蒙古、汉军、或有穷兵、无力备马者、该部察明购给。一、天下驿递苦累、凡乘传员役、恣行骚扰者、前有谕上□日、著该督抚飞章参奏、未见遵行、除已往不究外、以后各该督抚、巡按、如仍前容隐、即以悖上□日论罪。一、山陬海隅尚在梗化者、果能革心投诚、悉赦前罪。如以兵马城池来归。仍察其功之大小、准与分别升赏。一、各处土寇、有胁从悔祸、缚献渠魁、及贼首翻然向化、率众求抚者、前罪均行赦免仍与论功。一、凡土贼投顺、该督抚即与安插、遣之归农。其豪强奸民、甘冒贼名投顺、径同已抚真贼、争占产业、多端诬害、有司碍不敢问、除从前滥为收用者免究外、以后该督抚按、严查纠参、毋得诿卸。务期良民获安。一、地方人材、果有品行著闻、及才学优长者、著该督抚按、核实具奏、仍听吏部考核酌用。一、顺治五年以前、民间拖欠钱粮、悉与豁免。一、仓库钱粮、或因交盘短少、见在追赔、家产罄尽、不能赔补者、察实豁免。一、各处解运钱粮、途次遇贼劫夺者察实豁免。一、大小武官、不许擅受民词、及纵令兵丁、强买市物。该督抚按、须严行察参以苏小民。一、各直省先加城工钱粮、准抵八年正额。如恩诏未到以前。八年正额。已徵在官者、俱各照数退还仍取花户领状、缴抚按考察。其有已解各部寺者、并发该司府给领不得重累小民。一、临清烧造、苦累小民、并漕船带运、已行停止其造过坯片。已费工本、并民船长短载带甎纳价俱准一体豁免。一、江南、浙江、福建、江西、山东等处。题派绫纱又三色榜纸龙沥纸价、姑念地方初定、通免三分之一仍分三运起解一漕船缺额、已准动轻赍银两、责令运官自雇、不得重派地亩、又拏民船、以苏苦累。一、凡应追赃私、察果家产尽绝、力不能完者、概与豁免。毋得株连亲族。一、凡失落之物、及被盗赃物、如本主认明、原物给主、免究收盗之罪。一、京城内外、有鳏寡孤独、穷苦无依者、该部院著五城御史、兵马司、宛大二县、实察名数、酌量周恤。其顺天八府、及各省府州县卫所、旧有养济院皆有额设米粮、该部通行设立给养。该道府官、从实稽察、俾沾实惠。一、国子监监生、免坐监两月。已拨历者、免历事两月。一、各直省儒学贫生、该地方官、核实申详学政于学田内、动支银米赈给。一、在京各衙门官、在任年久、父母年老、未得归省者、许堂印官、据实具奏、给假省亲、仍来供职。一、满洲、蒙古汉军举人、于明年会试、原额取六十名今加额二十五名。于戏。正家及国。爱亲达民。惟我圣母、保祐申重。克臻显懿。凡为臣子宜敬承天庥祝宣万年以底于太平。布告中外咸使闻知。　　

○遣山东道监察御史刘嗣美、巡按山西。　　

○江南苏松巡按秦世祯、以江南赋重差烦徵解失宜、民不堪命条上兴除八事。一、田地、令业主自相丈量明注印册以清花诡。一、额定粮数、俱填易知由单、设有增减另给小单一纸、则奸胥不得籍口。一、由单详开钱粮总撒数目、及花户姓名、先给后徵以便磨对。一、催科不许差人、设立滚单、以次追比、则法简而事易办。一、收粮听里户自纳簿柜俱加司府封印、以防奸弊。一、解放先急后缓、勒限掣销完验、不得分毫存留衙役之手。一、民差查田均派、排门册对、庶不至苦乐不均。一、备用银两每事节省、额外不得透支。布政司将徵解原册、按季提查、年终报部扶同容隐者、按律议处庶无那移侵欺下所司议。　　

○戊辰。追复肃亲王豪格爵、建碑纪绩于茔上其文曰、尔和硕肃亲王豪格、乃太祖武皇帝之孙、太宗文皇帝长子。当征蒙古札鲁特、东魁、察哈尔、鄂尔多斯诸国时、所在克敌、收服其国。逮屡征明国、所在击败敌兵、攻克城池甚多。封尔为和硕肃亲王。平定朝鲜时、率左翼兵、屡败敌众、下其城。同睿王于山海关、破流贼二十万众。克定中原。顺治三年。又统大军、巢□刀除四川逆寇、平定郡县。师还之后值睿王专政启衅、遽加以罪名、辄行拘系、抑勒致死。朕知尔无罪、不胜悼念。仍追封尔为和硕肃亲王用建冢碑、传之后世　　

○己巳。谕户部、朕轸念百姓疾苦。凡事有不便于民者、悉令罢之。今四川进贡扇柄、湖广进贡鱼鲊、道经水陆去京甚远夫马船只、动支钱粮苦累小民。朕甚悯之。以后永免著为令尔衙门即行榜示、务使小民休息。咸沾德意。　　

○庚午。御史杨旬瑛、焦毓瑞姜图南、出差引见。上赐茶。谕之曰、巡方为朕耳目之官。必持身清正、乃能率属。尔等行此。宜敬殚厥职。以副朕意。　　

○辛未。吏部奏言、一等精奇尼哈番、向无带拖沙喇哈番之例。今议自精奇尼哈番、至侯、俱准带拖沙喇哈番。得上□日、嗣后或升或降照此定例。　　

○壬申。宴喀尔喀部落土谢图汗、车臣汗贡使三百九人于礼部。　　

○以巢□刀川寇功、加原任陕西关南道副使朱受祐、布政使司参政。　　

○夺胡萨里所袭伊兄胡敏拜他喇布勒哈番、又一拖沙喇哈番职。以胡敏所养兄子岳甘袭之。　　

○初、格巴库袭其父三等阿思哈尼哈番职、历升三等精奇尼哈番。至是命分袭之、以其弟朱孔额、为三等阿思哈尼哈番。格巴库、为三等阿达哈哈番。　　

○癸酉。谕户部、睿王指称作子多尔博名、多投充人役。朕前已传谕尔部、俱令查还各州县。今又闻其指称庄内人数不足、滥令投充至六百八十余名。夫庄内人数不足亦止可收贫乏无业者、用以力农。乃所收、尽皆带有房地富厚之家。殊属不合。尔部查照投充原册、逐名开写。发还各州县。照例纳粮应差。其中或有带投他人房地者、俱严责各地方官、确查明白。归还各原主为业。　　

○浙江巡抚萧起元奏报、固山额真金砺等、同督臣陈锦、提督田雄等、率满汉战船乘潮出关、擒获伪荡湖侯阮进于横洋获伪敕伪印。直抵舟山疏入。下所司知之。　　

○甲戌。巡按山西御史刘嗣美引见。上御太和殿。召嗣美入殿内、面谕曰、朕以尔为耳目简任巡方。尔其仰体朕意。察吏安民。清公自矢。则有司皆以尔为楷模。而循吏必多矣。于是赐茶而遣之。　　

○是日、上亲宴卓礼克图亲王吴克善于南台。　　

大清世祖体天隆运定统建极英睿钦文显武大德弘功至仁纯孝章皇帝实录卷之五十九



大清世祖体天隆运定统建极英睿钦文显武大德弘功至仁纯孝章皇帝实录卷之六十　　

顺治八年。辛卯。九月。乙亥朔。　　

○丙子。谕吏部。前诏内优升之语、乃谓加一级外、再加一级、合为一职。此即优升也。谭泰、厚其所亲薄其所恶优升之官、竟有加至三四半个前程者。著分别此等。此次恩诏、勿与加级。　　

○改昌平州副将为参将。居庸关参将为都司。裁昌平州守备一员。调昌平州兵四百名于涿州。　　

○戊寅。上御中和殿。赐阿霸垓部落都思噶尔、敖汉部落齐隆巴图鲁等宴。　　

○赐内大臣伯索尼牝马一百九匹。贝勒拜尹图喀尔楚浑、贝子锡翰、巩阿岱、公韩岱各五十匹其文武各官、俱酌赐有差。　　

○以御史曹叶卜、为陕西按察使司佥事宁夏道王显、为湖广按察使司佥事下江道升福建布政使司参政管按察使事郑廷櫆为江南布政使司右布政使。福宁道参政李长春。为江西按察使司按察使山东东兖道参政谢道为江南按察使司按察使。浙江驿传道参议南洙源为浙江按察使司副使、温处道陕西关内道参议秦嘉兆为福建按察使司副使、驿传道。湖广下湖南道参议杨璥、为山东按察使司副使、登莱道山东济南道参议张尚、为山西按察使司副使井陉道陕西庄浪参议冯士标、为四川按察使司副使建昌道。福建建南道佥事曾延孔、为山西布政使司参议、河东道山东济南道佥事李吉士、为河南布政使司参议、督粮道浙江严州府知府钱广居、为陕西按察使司副使关南道江南宁国府知府管起凤为河南按察使司副使、汝南道滁州知州李嘉猷为江西按察使司佥事、湖东道六安州知州邱承绪、为湖广按察使司佥事、荆西道陕西汉中府同知薛良朋为四川按察使司佥事、上川南道湖广汉阳府知府傅应星、为山东都转运盐使司运使。山西平阳府知府徐来麟、为长芦都转运盐使司运使。补原任山东东昌道周日宣、为山西按察使司副使、易州道江南水利道副使王言、为山西按察使司副使、岢岚道。　　

○复大学士范文程、二等精奇尼哈番　　

○山东济南、兖州、东昌、青州府属州县、及左卫齐河屯水。　　

○己卯。颁庆贺皇太后皇上表文、皇后笺文式样。于各藩王、及督抚提镇等衙门　　

○刑部奏言、吏部蒙古理事官济兰图先曾为盗杀人劫财后自投首应免死。革职。解牛录及部任。鞭一百。籍没家产从之　　

○以加上昭圣慈寿皇太后徽号礼成。遣学士叶成格等、颁诏朝鲜。赍赐其国王蟒缎币帛五十疋。　　

○庚辰。礼部拟定仪注。王以下、各官以上、升级授官谢恩。王、贝勒、贝子、公、大臣等。出师凯旋受赏谢恩。王以下文武各官以上、遇庆贺颁赏谢恩。外藩王以下、公以上、及喀尔喀贡使朝见俱设卤簿。奏乐。鸣钟鼓。上御太和殿鸣赞官、唱赞行礼。王以下、各官以上、娶妻娶子妇。谢恩、或于中和殿、或于位育宫、俱朝服行礼。不唱赞。其不时赏赉谢恩。便服行礼亦不唱赞。上亲征出猎。外藩王以下公上、于行在朝见。赐宴、各官侍班。鸣赞唱赞行礼。如不赐宴、不侍班。行礼亦不唱赞。从之。　　

○革福建建南道佥事曾延孔职。以巡按王应元、劾其赉婪狼籍故也。　　

○以故三等阿达哈哈番胡敏子拉古、拜他拉布勒哈番又一拖沙喇哈番额布痕叔科虎尔、托克托会伯子鄂博对、温都拉虎兄莽鼐恩格参子扎木素、觉罗布尔三孙吴齐伦杭书弟喀尔马察拜他喇布勒哈番喇拉兄摆思哈喇、阵亡二等阿达哈哈番张亮子国泰、拜他喇布勒哈番又一拖沙喇哈番达赉子扎穆素、拜他喇布勒哈番额布根子奇塔忒、刘应举弟应德、钮成宪子维邦。王国臣弟国用、拖沙喇哈番西尔特子莫洛、巴牙尔图弟沙礼塞冷弟扎木苏、张登云子凤祥。各袭职。　　

○壬午。赐琉球国王敕谕曰尔国恪承天命奉表投诚朕甚嘉焉。奏内有云献琛稍宽于来禩。以故馆留周国盛等三人在京。随于七年。五月、遣梁庭汉等十九人回谕尔国。迄今故明敕印未缴。并去使亦无消息。意者海道迂远、风涛险阻。抑有别故、未达尔国耶。来使留京日久。朕甚悯念。今赏赐表里银两遣归。沿途给与口粮。并增驾船夫役偕。通官谢必振、回报尔国。听尔国便宜复命。用示朕怀柔至意。特谕。　　

○赐平西王吴三桂金册金印。册曰。朕闻有一代。应运之君。必有一代翊运之臣。结以腹心、共襄大业。是以尊贤用能、崇功尚德、乃国家之盛典。乘机遘会、达变通权、乃明哲之芳踪。分别功迹。特予表扬。古昔圣王之钜典也。朕登大宝。特仿古制。视诸臣功德差等、授以册印。俾荣及前人。福流后嗣。咨尔平西伯吴三桂、洞识天时。当睿王统兵西征之际。尔即擒流贼说士、遣官归命军前。迨王师式临蚤已开关迎入。又随睿王破贼兵二十万、底定中原。大功茂著。宜膺延世之赏永坚带砺之盟。顺治元年。十月十三日、授以册印。封为平西王。子孙世袭罔替。后领兵在陕西阶州地方诛伪秦王朱生福、伪定远侯赵荣贵、并贼七千有余。获伪定远侯印一颗。伪总兵印十颗。遣官兵至碧鱼口、斩贼兵三百余名。擒戮伪总兵王应选。在富平县、延安府等州县美园等处地方、斩伪经略王永强、高友才、伪总兵、副将、参将游击、郭玉麒等官五百四十名。并贼二万六百有余。获伪定国将军印一颗、伪官印十一颗。攻克山陕二省五十八城。遣官兵在同官县、临县等处地方、斩伪经略平四、伪总兵、副将、参将、游击等官二十六名、并贼兵五千五百有余。获伪印六颗。在延安府、府谷县、招降伪总兵官二名伪道一名、伪副将一名、并兵六百名。今特授金册金印。仍封为平西王。王其益励忠勤。屏藩王室。钦哉、无斁。　　

○敕谕平西王吴三桂曰。四川逆贼盘聚。斯民陷于水火。兹特命尔统领大军、入川征巢□刀。凡事与墨尔根侍卫李国翰、计议而行。投诚者抚之、抗拒者诛之。若武官有功、核实题叙有临阵退缩、迟误兵机、不遵号令、应处分者、听王便宜从事。若罪大、不便自处者、指名参奏。其应用粮饷、会陕西、四川、总督、巡抚、料理支给。地方既定之后。凡军机事务、悉听王调度。其一应民事钱粮、仍归地方文官照旧管理。文武各官有事见王、俱照王礼谒见。王受兹重任。其益殚忠猷。礼以律己廉以率下。务辑宁疆圉。宽朝廷西顾之忧钦哉。　　

○浙闽总督陈锦疏言、贼渠阮进、张名振等、拥伪鲁王盘踞、舟山臣会同固山额真金砺、刘之源、提督田雄等、统兵进巢

□刀由定关出海遇贼艘于横洋奋击、败之生擒。伪荡湖侯阮进遂至舟山掘陷其城。我兵奋勇齐登。贼势屈。因纵火自焚伪官及家口俱为灰烬。张名振闻城破遂拥伪鲁王遁去捷闻下所司察叙　　

○革江南徽宁道参政袁仲魁职以巡按上官鉝劾其贪纵不职故也。　　

○癸未。革浙江绍台道副使耿应衡、金衢严道参议王镛职。以巡按杜果、劾其贪黩故也。　　

○甲申。谕户部、盛京癸酉年定例。凡系本家奴仆开户另造者。许其编入。其系各户长、同造一户者。许其编出。今有以盛京户口册内另户之人、称原系伊家奴仆具告者、毋准。其册内本同户、乃告称非伊家奴仆者亦毋得开出。再自入北京以来牛录章京骁骑校、因披甲人、先后参错。出征、其主不知。而小拨什库、以为户口各异。可以关支粮米。大干法纪。将一家两披甲。分记者、有之以家下奴仆分记者、亦有之。今当编审之年。各该牛录章京、骁骑校、小拨什库、及户长会议、果系兄弟、听其别编。果系本家奴仆、各归户长造送。此编审时、如以家下奴仆、复行开户造送、后虽告称原系伊家奴仆、不准仍听另户。如将未成丁之子、分户造送者、论罪。其无嗣寡妇、守节不嫁、不愿同承产之人编入。情愿于身在之日、另注册籍、以为生计者。将承产人姓名立户。后开或婶母。或嫂或弟妇、或侄妇、满洲奴仆若干、汉奴仆若干、另为一款造送部内。此妇或再醮、或身故、按册上姓名、准其承管。　　

○科尔沁国卓礼克图亲王、及福金、察哈尔国公主等、归国命和硕亲王以下、尚书以上及亲王郡王、福金等、设宴饯送之　　

○以甲喇章京管效忠为都督佥事。充镇守天津总兵官。　　

○丙戌。罢户部尚书雅赖、工部尚书兼梅勒章京谭布、户部侍郎索尔果、屯泰、刑部侍郎硕尔对、工部侍郎伊尔格德、都察院左都御史觉善职。　　

○以三等阿思哈尼哈番希福、在部勤劳。且有军功。加为一等阿思哈尼哈番　　

○以硕塞吴把什、出使效力。授拖沙喇哈番。　　

○以固山额真卓罗、为吏部尚书。固山额真蓝拜、为工部尚书。固山额真俄罗塞臣、为都察院、左都御史升都察院副都御史车克、为户部尚书。纳都户、为都察院副都御史。调吏部侍郎罗硕、为工部侍郎。屠赖、为吏部侍郎。布克沙、祝世允、俱为户部侍郎。赵布泰、为刑部侍郎。甯古里、为吏部启心郎。吏部启心郎马希纳、为户部启心郎。协领宜尔格德、为工部理事官。　　

○升镶红穬汉军梅勒章京赵国祚、为本旗固山额真。镶红旗满洲英固德、镶蓝旗满洲巴海、俱为护军参领。正蓝旗满洲班布里汉军李武、俱为甲喇章京。　　

○封阿霸垓部落都思噶尔为郡王。以其自喀尔喀率所属部落投诚故也。　　

○以故三等精奇尼哈番伊尔登子伊纳穆、拜他喇布勒哈番达兰泰子格英、袭职。　　

○复拜他喇布勒哈番多尔济塔布囊、拜都喇、三等可达哈哈番白喜、拜他喇布勒哈番职。　　

○命固山额真噶达浑率官兵、往征鄂尔多斯部落多尔济。　　

○授刷彦为拜他喇布勒哈番念其父费英东扎尔固齐功也　　

○丁亥。除永平府黄土大毛义院石门、四关荒地屯粮　　

○戊子。辅国公席布锡伦卒。谥悼愍　　

○己丑。封多罗简郡王济度、为和硕郑亲王世子。　　

○解宣大总督佟养量任。以科臣袁懋功、纠其不通文义故也。　　

○谕喀尔喀部落土谢图汗、车臣汗、伊斯丹津喇嘛、大小贝勒等曰尔等□山戊不□贡牲畜七十二头口、已经收纳。至巴林人畜因不能赔偿、止以马百匹、驼十头、赎罪。是尔等无归附之意故尔如此。今若归我巴林人口、遣为首诸贝勒入觐、其牲畜自当宽免。如遵朕命、则为首四旗□山戊不□贡、自当收纳。其诸小贝子各自贡献、俱行停止。倘不归我、巴林人口、不遣为首诸贝勒入觐、则尔等使臣可勿遣。□山戊不□贡可勿献。兹将尔等赎罪马百匹。驼十头发还。　　

○庚寅。刑科左给事中魏象枢奏言。启沃圣德。全赖辅臣。我皇上万几之暇、偶有燕幸、如前后左右、无才德硕望之老臣。万一劳逸不节。出入不时谁为奏请者。请于临御之际即召满汉辅臣二人、讲说治道、以弼成圣德。仍择满汉词臣、文学雅重者数人备顾问记起居更宜节省游幸。以慎保圣躬。报闻。　　

○壬辰。改承天门为天安门　　

○癸巳。上出都行猎。是日驻跸兰坊。　　

○定世子下官属甲喇章京品级长史一员。头等护卫六员。牛录章京品级典仪一员二等护卫五员。拖沙喇哈番品级典仪二员三等护卫六员护军校品级典仪二员。　　

○甲午。上驻跸下濠水。　　

○以兵科右给事中李化麟、为礼科左给事中。礼科给事中李人龙为兵科右给事中。　　

○乙未。上驻跸枣里庄是日、东安游击徐子能、知县涂应骥诣行在朝见赐食各赏蟒衣一袭。　　

○丙申。上驻跸杨村。是日河西务游击李泽芳、钞关分司。傅昌期等诣行在朝见赐食。各赏蟒衣一袭。　　

○丁酉。上驻跸小营地方　　

○定迎神礼仪。凡宗室以上迎请神者。奉神入黄舆、令八人肩舁。前引御仗二对辟道黄舆御仗及黄衣带帽、俱留贮祀神之家。其人役、令祭祀之家预备。至迎神时。亲王以下、民以上。乘舆马者、途遇、俱下候过有列执事者、执事人役俱回避。　　

○戊戌。上驻跸牛家屯。是日天津道徐永祯、通州道李麟翔通州副将张惟一、督饷主事苏霖待诣行在朝见赐食各赏袍帽等物有差。　　

○随征左都督总兵官马蛟麟卒　　

○己亥。上驻跸董郭庄。是日总督仓场户部侍郎任浚巡仓御史焦毓瑞等诣行在朝见赐食。各赏袍帽等物有差。　　

○庚子。上驻跸坝上。是日、三河县知县孟希舜、诣行在朝见。赐食。赏袍服一袭　　

○户部左侍郎王永吉、条奏三事。一、查卫所屯地、分上中下三等。拨上田予运丁以济运费。一、各项折色银两仍令官收官解。其本色物料动支折价采买。如旧额不足、酌加数倍、以苏民累。一洲田丈量重为民害请将芦课、并入各州县考成、酌定五年一次丈量。则芦政可以不设敕。所司速议。　　

○续顺公沈永忠疏报、右路总兵郝效忠、进巢□刀黎平逆贼。失利阵亡　　

○升昌平副将潘立勋为署都督佥事、管浙江副将事。江南提标参将吴登科、为陕西花马池副将。浙江提标参将于奋起、为陕西兴安副将。嘉兴署副将冯源淮、为陕西宁夏平罗营副将。　　

○辛丑。上还宫。　　

○孝慈武皇后忌辰。遣官祭福陵　　

○癸卯。喀尔喀部落土谢图汗、车臣汗、塞臣汗下白喜泰和等、贡马。宴赉如例。　　

○以布塞格效力供职、授拖沙喇哈番　　

○甲辰。户部请每年给平西、定南、靖南、平南四王军前操赏银、各四十两。续顺公军前三千两从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之六十


大清世祖体天隆运定统建极英睿钦文显武大德弘功至仁纯孝章皇帝实录卷之六十一　　

顺治八年。辛卯。冬十月。乙巳朔。享太庙上亲诣行礼　　

○遣官祭四祖陵福陵昭陵　　

○颁顺治九年时宪历　　

○丙午。以都察院右都御史房可壮管左副都御史事升通政使司左通政傅景星为通政使太常寺卿管大理寺少卿事张若麒、为太仆寺卿。　　

○丁未。秘书院检讨徐必远奏言古今帝王。必留心圣学。乃能兴起太平。臣自八月入署。见所繙通鉴、渐次将成虽治乱之迹可稽而圣学精微尤期纯备惟宋臣真德秀大学士衍义于天命人情、身心家国咸撮要领伏乞敕谕儒臣译呈睿览。必能广格心之益、而观道化之成报闻。　　

○己酉。命和硕承泽亲王硕塞多罗谦郡王瓦克达为议政王　　

○辛亥。免宣府属卫所本年分雹灾额赋　　

○壬子。予江西殉难按察使司佥事孟学迁祭葬如例　　

○丙辰。江南巡按秦世祯劾奏江宁抚臣土国宝徇庇贪污诸不法事命革职严讯　　

○丁巳。升刑部启心郎额色黑为内国史院大学士。　　

○调工部启心郎吴达礼、为刑部启心郎。以侍读学士石图为工部启心郎。　　

○以吴尔加齐、为大理寺左理事官。萨尔堂、为吏部理事官。觉罗额尔德、为户部理事官。吴库礼、为兵部理事官。穆成格、为刑部理事官。觉罗富喀、为中城理事官　　

○补原任吏部启心郎何世泰原官。　　

○以镶红旗汉军祝世允、为本旗梅勒章京正红旗满洲希福镶白旗满洲察汉甲喇章京科岳尔图俱为护军参领。　　

○镇国公郭赖卒　　

○庚申。先是监守英王阿济格章京毛海等赴刑部报云我等四人于三十日早、入监巡视。王云闻将吾一子给巽王一子给承泽王为奴诸妇女悉配夫吾将拆毁厢房、积衣举火等语我等出。至午刻。闻有拆毁房瓦声是以前来赴告部臣以阿济格先有烧房之语又曾抛掷食棹焚毁监门且屡犯大罪荷上宽宥。复不自惩辄出妄语奏请治罪下诸王议政大臣议至是议阿济格屡罪当死。俱荷恩宥今复出妄语烧毁监房监门悖乱已极应论死。奏入得上□日阿济格叠犯重罪朕不忍致之于死屡行宽宥今复如此即使从宽再留亦不安分本应依议正法但朕终不忍加诛可令其自尽　　

○辛酉。谕厄鲁特巴图鲁台吉曰。尔部落原与本朝如好及喀尔喀扎萨克图汗俄木布额尔德尼败好获罪逃入尔地尔等遂擅自收留朕异日兴师问扎萨克图汗之罪、何分喀尔喀厄鲁特大兵一临彼此必构大衅尔或将扎萨克图汗击破来奏或将扎萨克图汗逐回原地则彼此不失旧好。倘代人受过殊非所宜尔其审计之　　

○命固山额真墨尔根侍卫李国翰领官兵同平西王吴三桂往征四川逆贼赐之敕谕曰四川逆贼盘聚斯民陷于水火兹特命尔统领汉军及绿旗兵入川征巢□刀凡事协辅平西王而行投诚者抚之抗拒拒者诛之。若武官有功。商核题叙有临阵退缩迟误军机不遵号令者。悉助王便宜处分其应用粮饷会同陕西四川总督巡抚料理支给地方既定之后凡军机事务悉助王调度其一应民事钱粮仍归地方文官照旧管理毋得干预尔等各以勋旧特为简任须协恭奋勇共矢忠贞不得。各执成见有妨大计若能殚心竭力开拓疆土永奠吾民自有懋赏如或贪黩乖张纵兵玩寇国宪无私尔等勉之。　　

○升户部左侍郎马光辉为兵部尚书兼都察院右副都御史总督直隶山东河南提督紫荆等关兼理天津海防军务。　　

○壬戌。转刑部右侍郎孟明辅为本部左侍郎升大理寺卿张鼎延为刑部右侍郎　　

○初宣大总督佟养量以不谙文义为科臣袁懋功所纠解任至是养量具疏申辩命留任。　　

○遣浙江道监察御史朱绂巡视漕运。　　

○癸亥。允户部请各省止留鼓铸炉局一座余悉裁去　　

○甲子。礼部会同内院议奏元旦冬至平西等四王续顺公各节进皇上表一通。皇太后表一通。皇后笺一通各省布政使及参政参议道等官共进表二通笺一通按察使及副使佥事道等官共进表二通笺一通盐运司苑马寺各进表二通笺一通各府州直隶州各进表二通笺一通衍圣公真人各进表二通笺一通总兵官、及副将参游等官共进表二通笺一通都司行都司各卫各进表二通笺一通万寿圣节俱照此例进表其总督巡、抚系京官奉差。不进表笺凡遇庆贺大典、具本进贺。又查会典旧例、圣节。衍圣公、及宣府、大同、延绥、宁夏、云南各总兵官各进马二匹。今每年除云南外见俱进马相应免其进献奏入从之。先是礼部言十一月初十日冬至应大祀圜丘次日诸王恭进皇上。皇太后皇后礼物诸臣行庆贺礼今皇上行幸、相应请上□日得上□日天坛、遣官代祀三大节亲王世子、郡王平西王等四王例进东珠、貂皮、鞍马等、礼物过多著与内三院再议具奏。至是礼部会同内院酌减貂皮马匹议上得上□日貂皮马匹等礼物俱著免进　　

○乙丑。封肇祖原皇帝兴祖直皇帝陵山曰启运山景祖翼翼皇帝显祖宣皇帝陵山曰积庆山福陵山曰天柱山昭陵山曰隆业山遣多罗贝勒吞齐固山贝子吴达海等祭告是日祭时日初出启运山有黄赤青三色云见从山陵直冲霄汉。　　

○调陕西按察使司按察使王显祚为福建按察使升山东副使天津道徐永祯、为山西布政使司参政督粮道。陕西西安府知府孟继昌为浙江按察使司副使驿传道河南开封府知府丁时升为陕西按察使司副使关内道湖广德安府知府李慎修为陕西按察使司副使庄浪道河南南阳府知府张献捷为江南按察使司副使苏松道山东参议青州道孙登第为江南按察使司副使徽宁道山东佥事怀来道马登科为山东布政使司参议东兖道山西佥事河东道王无党为山东布政使司参议济南道山西佥事驿传道祝思信为湖广布政使司参议湖南道工部主事高鹏南、为福建按察使司佥事、福宁道。吴之纪、为湖广按察使司佥事、荆西道。直隶冀州知州金成良、为江南按察使司佥事、颍州道。河南郑州知州王登联、为山东按察使司佥事、济南道。山西保德州知州安世鼎、为江西近察使司佥事、南昌道。　　

○壬申。临巩总兵官王允久卒。　　

○癸酉。原任河南光山县知县谢楠奏言从来理财者辄曰加赋增税、而民生愈艰国计未裕今目击应行之政有三。一、故明设立卫所官军即有屯地每亩止纳籽粒三分今旧军一概不用。屯地应照民田起科一近湖滨海之地潮沙积成滩涨似应丈量亦应照民田科税。一、旧例配军遗田止令民间课种。今竟私相授受。似当立法清追。疏入。得上□日、各项钱粮、概从经制。近来章奏、言清屯清课者纷纷。是何缘故。该督抚按、久任地方。若果有隐占等弊、何不奏报。如借端利己害民妄为。条陈情殊可恶著该督抚按即严察虚实奏闻。　　

十一月。乙亥朔。皇第一子生。　　

○湖南巡按李敬疏劾上荆南道王燧、贪黩乖方命革职下督抚按鞫之。　　

○丙子。湖广荆州总兵官郑四维奏报伪侯于大海向据巫夔拒命今率部众于彝陵就抚下所司。　　

○己卯。宴厄鲁特部落贡使卫徵。囊苏等三百二十人及外藩蒙古二十七旗听事头目从人于礼部　　

○辛巳。多罗贝勒喀尔楚浑薨谥显荣。　　

○甲申。冬至祀天于圜丘遣礼部尚书阿哈尼堪行礼。　　

○遣官祭四祖陵福陵昭陵　　

○乙酉。固山贝子强度薨。谥介洁　　

○丙戌。平南王尚可喜奏报官兵恢复雷州府报闻　　

○己丑。升浙闽督标副将张国勋为署都督佥事泊江嘉兴府副将补原任宣府团练营参将王家宾为宣府右卫路参将。　　

○乙未。免山西平阳潞安二府泽辽沁三州所属州县七年分雹灾地亩额赋。　　

○戊戌。以柯鼎为户部启心郎　　

○升正黄旗满洲护军统领伊尔德为本旗固山额真镶白旗满洲额克西讷镶红旗汉军牛录章京土贵俱为甲喇章京。　　

○补前正蓝旗汉军固山额真佟图赖为原官　　

○予殉难湖广郴桂兵备道佥事李懋祖山西潞安府推官司九韶祭葬如例　　

○复噶布喇拜他喇布勒哈番又一拖沙喇哈番穆济伦拜他喇布勒哈番合恩诏所得职俱为二等阿达哈哈番甯古里拜他喇布勒哈番又一拖沙喇哈番合恩诏所得职为三等阿达哈哈番。　　

○己亥。提督顺天学政监察御史朱鼎延疏报烈妇涿州民宋继志妻刘氏年十九、夫溺水死、氏即投井死。房山县生员王明生妻张氏年十九、夫亡恸哭六日而死、节妇赞皇县民傅启之妻郝氏威县民尹荣妻郭氏清河县民王景魁妻李氏冀州生员罗士髦妻康氏。枣强县民和玉节妻张氏。玉田县生员王纯德妻姚氏。大宁都司学生员刘远妻邵氏。盐山县民高承赐妻赵氏。晋州生员尹天民妻吴氏。俱年少守节抚孤成立。孝子南乐县生员马登龙年十五父病亲侍汤药衣不解带者三阅月继母孔氏有残疾、父欲弃之、登龙乞留孝养后屡遇寇负母而逃、竟免于难。及父没、哀毁骨立。丧葬尽礼。俱请照例旌表章下所司。　　

○庚子。免山西阳曲、五台浮山榆社七年分蝗灾额赋　　

○壬寅。免直隶宁晋县荒地额赋。　　

十二月。甲辰朔　　

○丙午。免江南潜山太湖桐城、宿松等县、荒田九千一百八十四顷、七年分额赋。　　

○丁未。赠殉难山西临晋县县丞吴希贤、为金吾左卫经历。夏县县丞汪光祖为旗手卫经历。山东沂水县典史杨懋文为本省夏汁县主簿各赐祭一次。　　

○予陕西殉难榆林西路兵备道参政夏时芳榆林东路兵备道副使夏廷印河西道副使王希舜延安府知府宋从心户部郎中朱予昇鄜州知州李芳徵神木县知县徐之龙安塞县知县黄瑶宜君县知县贾士璋宜川县知县尤一德神木县典史章德英祭葬如例　　

○辛亥。宁夏巡抚都察院右副都御史李鉴卒。　　

○以定南王下阿思哈尼哈番全节为都督同知充随征右翼总兵官。　　

○壬子。以马鸣佩为户部侍郎。硕代、为内国史院侍读学士　　

○升镶黄旗汉军甲喇章京范达礼正黄旗满洲护军参领伊尔都齐、正白旗满洲护军参领穆福正红旗汉军甲喇章京吴国祯俱为本旗梅勒章京镶黄旗汉军赵宗科正红旗汉军夏廷璞为甲喇章京　　

○癸丑。授劄委都督同知杨遇明以原衔充湖南右路总兵官　　

○丙辰。辅国公舒翁固图卒。谥怀思。　　

○丁巳。江宁巡抚土国宝闻革职严讯之上□日自缢。　　

○己未。谕内三院。近日痘疹甚多朕避处净地凡满汉蒙古官民有被冤控告者内而赴各该衙门外而赴各该地方官告理此时奏告之人、概行禁止如有违上□日奏行者按律治罪如有枉断负屈迫情诉告者当赴都察院通政使司衙门申告两衙门如不准理亦必俟过此时再行奏告。尔衙门传与刑部刊刻告示晓谕满汉蒙古官民知之。　　

○辛酉。裁山西威远卫千总二员。百总五员。经历一员。大同前后卫千总二员。百总三员。平鲁卫千总二员。经历一员。朔州卫经历一员。安东卫右所千总一员。百总二员。经历一员。　　

○改湖广镇筸参将为副将兵一千六百名分为左右二营。各设都司一员。中军守备一员。千总二员。把总四员　　

○丁卯。改吏部侍郎周国佐为兵部左侍郎左侍郎兼都察院右副都御史巡抚江宁等处提督军务。　　

○准广西巡抚王一品解任养疾　　

○戊辰。顺天府进春。　　

○增设江南吴县长洲嘉定昆山、常熟、吴江、华亭、上海、青浦、武进、宜兴、无锡、江阴、浙江、嘉兴、秀水、海盐、崇德、嘉善桐乡平湖归安乌程德清长兴管粮主簿各一员。　　

○赠山西殉难长子县知县李允昇屯留县知县陈思忠为本省按察使司佥事荫一子入监读书漳泽驿驿丞吴崇信为河南济源县主簿　　

○准江南高淳县□山戊不□输漕粮一万六千八百五十石、改徵折色著为例　　

○内院大学士希福等奏言恭惟我太祖武皇帝开创丰功太宗文皇帝嗣位即命儒臣纂成实录功德昭如日月谟烈、垂诸奕禩臣等伏思太宗文皇帝德业弘远益扩丕基、必备载史册、永为法守。用昭我皇上孝思且皇上躬亲大政以来事事恪遵太宗心法纂修实录大典、尤不可缓谨请皇上敕行期于速竣则太宗功德彰于永久而皇上承先之志弥光矣伏乞特颁欶谕行臣衙门纂修应用官员人役臣等另疏具奏其公费、钱粮乞敕下该部察例奏请报可。　　

○兵部议覆定南王孔有德疏言沅州兵单。可虞应于现兵三千外拨绩顺公标下右路总兵官杨遇明所统兵二千名合为五营并两营将官调赴镇。守其右路总兵官标下余兵三千名改设副将统领。即以先推沅州副将杨国勋管辖至各营应用将领行续顺公等确议报部从之　　

○又议覆浙闽总督陈锦疏言舟山设陆兵一千名为中营。水兵二千名为左右二营以定海水师左营钱塘水师左营及提标定镇标兵调补总统副将一员每营游击一员守备一员千总二员把总四员中营游击即兼管副将标下中军事其钱塘水师左营已留舟山所有右营应改为氏塘水营报可　　

○辛未。□山戊不□暮享太庙遣固山贝子吴达海行礼。　　

○遣官祭四祖陵福陵昭陵。　　

○遣官祭太□山戊不□月将之神。　　

○是□山戊不□人丁户口一千六十三万三千三百二十六田地山荡二百九十万八千五百八十四顷六十一亩畦地二万二千九百八十个徵银二千一百一十万一百四十二两有奇米麦豆五百七十三万九千四百二十四石四斗有奇草四百七十四万三千一百一束中茶三万五千四百五十三篦行盐三百四十七万八千五百二十八引徵课银一百九十六万五千一百五十九两九钱有奇铸制钱二十四万三千五十万九千五十有奇。旧铸铜钱二十一万三千三百七十有奇钞一十二万八千一百七十二贯四百七十有奇　　

大清世祖体天隆运定统建极英睿钦文显武大德弘功至仁纯孝章皇帝实录卷之六十一



大清世祖体天隆运定统建极英睿钦文显武大德弘功至仁纯孝章皇帝实录卷之六十二　　

顺治九年。壬辰。春正月。癸酉朔。上避痘南苑。免行庆贺礼。　　

○朝鲜国王李淏、遣陪臣李＜泬目＞等、表贺皇太后加上徽号。冬至。元旦。万寿圣节。并谢恩赐附贡方物、及□山戊不

□贡。宴赉如例。　　

○汤古忒部落达赖喇嘛、表奏来朝起行日期。　　

○班禅胡土克图、第巴、厄鲁特部落顾实汗等、以劝导达赖喇嘛来朝、奉表奏闻。并贡方物。　　

○己卯。甘肃巡按何承都疏言、屯田盐法。从来表里相济、以实军饷。昔年淮浙官商、于各边仓口。上纳本色盐粮。给引发卖。此即盐为饷之法也。盐商艰于转运。就边开屯。输纳国课。此即盐为屯之法也。自此法坏于折色、而商始不开屯。屯废而饷乏矣。今宜敕部议。仍复各商给引开中之法。以裕军储。以纾民困下所司议。　　

○庚辰。罚吏部和硕巽亲王满达海、银一千二百五十两。尚书朱玛喇、卓罗、银各一百两。侍郎周国佐、银七十两。尚书高尔俨、侍郎熊文举、孙承泽各罚俸有差。以议覆御史盛复选劾陈名夏疏、迟延故也　　

○辛巳。以陈泰为礼部尚书　　

○以毕立克图、为内国史院侍读学士。索诺穆、为内秘书院侍读学士。杜谠、为内弘文院侍读学士。叟塞、查穆素、为内国史院侍读。尼满苏禄穆、塞棱、为内秘书院侍读。穆成格弼礼克图、为内弘文院侍读　　

○以李天浴为刑部启心郎鄂泰巴图鲁为盛京礼部理事官　　

○以镶黄旗满洲甲喇章京赵布泰、正黄旗汉军金维城、俱为本旗梅勒章京。正白旗满洲白尔赫图、为护军参领　　

○授医官雷鸣德拜他喇布勒哈番　　

○壬午。孟春享太庙。遣多罗贝勒拜尹图行礼。　　

○遣官祭太□山戊不□月将之神。　　

○卯刻地震起东北、至西南。　　

○谕内三院、朕观往籍。从古欺君误国之权臣。有正法显戮者。亦有逭刑幸生者。其生也、虽生犹死摘奸发伏之言官。有吐气伸志者。亦有蒙冤就死者。其死也、虽死犹生。总之真假是非、未有日久而不别。白者也原任吏部尚书谭泰、刚愎成性狂悖妄行。当朕亲政之初把持六部。干豫万几。藐朕幼冲、而威权专擅。广纳贿赂、而祸福横施。比时陈名夏、亦任本部尚书。昨年五月、张煊愤不顾身。列款参奏陈名夏、洪承畴、其时朕狩于外一切政事暂委之和硕巽亲王满达海。王集诸王大臣、逐件审实。遂将名夏承畴羁之别所。拨兵看守。以事关重大驰使奏闻。谭泰闻之艴然不悦遂萌翻案之心及朕回京敕诸王贝勒、贝子公侯暨众大臣、质审廷议。谭泰咆哮攘臂力庇党人务欲杀张煊以塞言路。诸王大臣、惮彼凶锋。有随声附和者。亦有俛首无言者。内亦有左袒者。入奏之时、朕一见罪款甚多。不胜惊讶。谭泰挺身至朕前诳言告词全虚。又系赦前诬陷忠臣于死罪。应反坐谭泰恶左袒者之异已蔽不以闻。朕以为众议佥同、遂允其奏而孰意谭泰之欺罔至此也自欺罔得售、因而造罪多端。诸王大臣俱以为朕亲信谭泰遂群起而附和之。朕虑延迟日久则国是渐非而干连者益众矣。遂执谭泰、数其罪款于昨年八月十七日正法。讫因思张煊当日告款甚多。骤寘重典疑恐有冤枉之处故将名夏、承畴、复发和硕郑亲王、同承泽亲王、及内院刑部大臣、再为审理。承畴招对俱实。独名夏厉声强辩。闪烁其词。及诘问词穷。及哭诉投诚之功。朕始知名夏为辗转矫诈之小人也。名夏罪实难逭但朕有前上

□日凡谭泰干连之人、一概赦免。若仍执名夏而罪之是不信前上

□日也。今将名夏革任。其官品俸禄仍旧发正黄旗汉军下同闲散官随朝洪承畴火神庙聚议事虽可疑实难悬拟送母归原籍虽不奏私遣。然为亲甘罪情尚可原姑赦其罪。仍留原任以责后效。朕念张煊含免受死著厚加恤典其子以父官、官之仍加二级恤典敕该部议奏如此庶可以慰忠魂而辟言路矣又思谭泰罪恶满洲官民皆知而各处汉人未必尽晓。著将谭泰罪款、并张煊启状、详为刊宗暴之天下以明朕之无偏私也。尔衙门传谕刑部速刻告示布之天下。使咸知朕意。　　

○癸未。以故拜他喇布勒哈番梁永清弟永声、拖沙喇哈番顾穆侄查尔布、各袭职　　

○乙酉。吏部题奏、凡袭封授爵太宗时宗室王、贝勒、贝子公、俱视其才德锡封燕京定鼎后定例、和硕亲王、一子袭封亲王其余俱封郡王郡王、一子袭封郡王。其余俱封贝勒。贝勒之子封贝子。贝子之子授镇国公。镇国公之子授辅国公、辅国公之子授三等镇国将军。镇国将军之子授三等辅国将军辅国将军之子。授奉恩将军。郡王以上准袭封贝勒以下、不准袭封。其子年至十五者、始照所定品爵封授。后于顺治八年。授固山贝子苏布图子噶尔萨、为镇国公。固山贝子努赛子喇笃祜、为镇国公。镇国公恭阿子法塞、为辅国公。辅国公杜伦子苏努、为辅国公。宗室篇古子巴尔善、为三等镇国将军。范图子法喀、为三等镇国将军。以上六人、俱授为公将军、已注封册但年未满□山戊不□应否授爵。至太宗时所定之例、与后所定之例、作何遵行均应请上□日得上□日凡封王、贝勒、贝子、公俱著照得燕京后定例行此等年未满□山戊不□授爵者、皆谭泰未经奏明之事既经授爵、著于未满□山戊不□以前食俸。不必给诰命。封册亦不必除名满□山戊不□以后、照定例除授。其所设典仪、著裁革。　　

○工部侍郎李显贵、以不称职解任　　

○以总兵刘芳名有剿贼功、授二等阿达哈哈番。　　

○升浙江左布政使陈维新、为都察院右副都御史、巡抚广西提督军务　　

○补原任通州总兵官署都督佥事鲁宗孔、以原衔充陕西临巩总兵官。　　

○赐续顺公下殉难。右翼总兵官郝效忠、为都督同知。　　

○复设河南归德府管河通判一员。　　

○以故拜他喇布勒哈番兼一拖沙喇哈番信化德子观保袭职。　　

○江南提督总兵官张大猷卒。　　

○丙戌。予殉难两广总督佟养甲、祭二次。仍加祭二次。广东巡按刘显名、祭一次。各造坟安葬。　　

○礼部奏、各省人民、叠遭盗贼饥荒。暴骨遍野。请照会典所载、令天下各有司官、收埋枯骨。以广皇仁。从之。　　

○丁亥。如科尔沁国多罗巴图鲁郡王满朱习礼达尔汉号。以其随大兵追袭腾机思获其家口又击败喀尔喀部落土谢图汗等兵故也。　　

○己丑。敕封张洪任、为正一嗣教大真人。　　

○赠殉难江南松江府同知杨之易为本省按察使司副使荫一子入监读书。　　

○拜他喇布勒哈番兼一拖沙喇哈番摆思哈喇、初为护军时值国家有丧托疾不守门至是遏必隆首告其事下部鞫讯得实一议摆思哈喇应斩家产并子俱与遏必隆其世职原系伊弟之职应交吏部一议、应鞭责一百。世职。令伊之兄弟承袭得上□日。摆思哈喇。著正法其家产并子、一并给遏必隆。世职著交吏部　　

○壬辰。谕吏部谭泰在吏部时、除三次恩诏升过官员外。其余伊所偏爱之人超授世职者、俱著革去。

　　

○甲午。管工部事多罗谦郡王瓦克达、纵医人何大福出入部中辱詈属官招摇吓诈瓦克达、解部任仍罚银一千两何大福、并其党游尚福、俱枭示　　

○乙未。以甲喇章京高拱极为都督佥事管副将事镇守舟山。　　

○陕西道监察御史罗国士奏言、年来辅弼重任。一误于憸邪成性之冯铨。一误于忮刻自恣之陈名夏。虽经先后屏黜。政本肃清然与其斥逐于后、不若慎择于先。目今院臣缺人。宜择人品学术、正直虚公者、畀以斯任其余舆论不孚者、不得滥竽。上是之。　　

○戊戌。先是上以谭泰于两次恩诏、任意滥升各官。命和硕郑亲王济尔哈朗、和硕巽亲王满达海、内大臣伯索尼会议至是郑亲王等将各官优升品级分别去留议上得上□日、一等公古穆布二等公厄尔克戴青、一等侯兼一拖沙喇哈番鳌拜、一等伯兼一拖沙喇哈番伊尔德。一等伯巴什泰博口□丰西讷布库、穆赫林、莽古尔岱程尼班准墨尔根侍卫李国翰二等伯伊尔登明安、和硕额驸杜雷一等精奇尼哈番兼一拖沙喇哈番多尔济达尔汉诺颜、一等精奇尼哈番赖塔库、范文程。二等精奇尼哈番都尔玛、巴图鲁詹、明安达礼、俄罗塞臣、三等精奇尼哈番觉善马喇希、尼堪、张大猷、一等阿思哈尼哈番兼一拖沙喇哈番阿喇善、希福侍卫巴图鲁坤、苏克萨哈、敦拜、刘之源、一等阿思哈尼哈番阿哈尼堪巴哈、哈世屯、阿禄哈、杜尔德金砺、二等阿思哈尼哈番吴赖、赵布泰、胡沙、伊尔都齐努山、蓝拜、三等阿思哈尼哈番巴山额尔克图、喀喀木、叶赫朱玛喇伊拜噶达浑济席哈、叶克书、一等阿达哈哈番兼一拖沙喇哈番诺穆齐硕詹王国光金维城、一等阿达哈哈番沙济达喇宁他哈、达雅齐、纳穆喀尔他喇、毕礼克图、二等阿达哈哈番卫精、伊等优升官职、著仍留。降一等伯兼一拖沙喇哈番车尔布、为三等伯。二等伯阿拉密、噶尔玛僧额、佟六十、马思文为三等伯。二等伯卓洛、为一等精奇尼哈番兼一拖沙喇哈番。三等伯卓尔济、为一等精奇尼哈番兼一拖沙喇哈番三等精奇尼哈番索尔和纳都户为一等阿思哈尼哈番兼一拖沙喇哈番。一等阿思哈尼哈番兼一拖沙喇哈番沙尔虎达席特库、为一等阿思哈尼哈番。一等阿思哈尼哈番库鲁克达尔汉阿赖喀凯、吴喇禅、喇布寨为二等阿思哈尼哈番。一等阿思哈尼哈番谭布为三等阿思哈尼哈番。二等阿思哈尼哈番阿喇米、特晋、图礼、孙塔、佟国允、为三等阿思哈尼哈番。三等阿思哈尼哈番觉罗牙巴海、诸车克、雅秦喇玛、锡喇巴雅拉、法滩、伊尔格德、屯泰、为一等阿达哈哈番兼一拖沙喇哈番。一等阿达哈哈番兼一拖沙喇哈番觉罗阿克善、布谭、鄂屯、农尼牙哈、罗弼、夸占、为一等阿达哈哈番。一等阿达哈哈番达思桓、隋荪多颇罗、卦喇、罗硕古禄谷、锡图、护锡布厄孟额、孟果尔岱、为二等阿达哈哈番。二等阿达哈哈番觉罗伊图、劳察恩格德、富喀、胡礼布钟土赖、傅喀莽嘉、诸喇察、希福、阿都赖、撒齐库、鼐格爱穆布、周国佐、为三等阿达哈哈番。三等阿达哈哈番格巴库、为拜他喇布勒哈番兼一拖沙喇哈番。拜他喇布勒哈番兼一拖沙喇哈番李率泰、为拜他喇布勒哈番。　　

○先是、一等阿达哈哈番兼一拖沙喇哈番陈泰、以恩诏优升为三等精奇尼哈番。至是和硕郑亲王等会议。削去所加之级、降为一等阿达哈哈番。议上。得上□日。陈泰一等阿达哈哈番兼一拖沙喇哈番著仍留。　　

○以二等公廓步梭讼其父、夺其所袭二等公爵。合于遏必隆二等阿达哈哈番、为一等公。令遏必隆袭之。　　

○初、谭泰以岳尔多系其妻弟。遂偏庇之。任意巧夺法喀一等阿思哈尼哈番复优升十级为三等侯。令岳尔多承袭后于两次恩诏又加二级为一等侯。至是命削岳尔多优加十级。留其恩诏所加二级、并原一等阿思哈尼哈番、为三等精奇尼哈番仍令法喀承袭。其法喀之拜他喇布勒哈番。著削去。　　

○革硕尔对、吴班、古尔马洪、苏纳海、钮黑、韩拜、杭苏、费齐、韬赖、能图、伊巴翰、噶赖、戴都、屠赉、优升之一级。各留两次恩诏所加一级、为拜他喇布勒哈番。　　

○和硕郑亲王、和硕巽亲王会议具奏向睿王于诸臣、皆得恣意妄行以索尼为主报效、不惜性命与之抗拒。恶之遂托言遣祭昭陵无故削职令守昭陵臣等议索尼功大应留优升二级于二等伯、再加一级为一等伯议上得上□日、这所议是索尼著为一等伯。　　

○以拜他喇布勒哈番兼一拖沙喇哈番王宗善孙爱民、袭职。　　

○辛丑。命纂修太宗文皇帝实录。以大学士希福、范文程、额色黑、洪承畴、甯完我、充总裁官。学士伊图、马尔都、苏纳海、蒋赫德、刘清泰、能图、叶成格、图海、白色纯、胡统虞、成克巩、张端、充副总裁官。侍读学士麻禄硕代、亢得时、毕立克、图杜谠、索诺穆、侍读郑库讷、马西塔、叟塞、查穆素、王铎、周有德、弼礼克图、穆成格、苏禄穆塞棱、侍讲学士李呈祥、侍读岳映斗、侍讲傅以渐、编修王炳昆、黄志遴、法若真、夏敷九、王一骥、王紫绶、单若鲁为纂修官。赐希福等敕曰朕惟帝王抚宇膺图绥猷建极凡一代之兴必垂一代之史、以觐扬于后世。诚要务也我。太宗文皇帝应天顺人。安内攘外。在位十有七年仰惟文德之昭、武功之盛、以及号令赏罚、典谟训诰、皆国家之大经大法尔等稽核记注、编纂修辑。尚其夙夜勤恪考据精详。毋浮夸以失实毋偏执以废公。毋疎忽以致阙遗毋怠玩以淹□山戊不□月。敬成一代之令典永作万年之成宪各殚乃心以副朕意钦哉。　　

○礼部题、福陵昭陵俱在享殿之内应照常于享殿内致祭至兴京东京二陵享殿俱建于前陵寝既用一垣凡祭祀时应在享殿内设祭开后门。望陵行礼从之。　　

○壬寅。万寿圣节。诸王群臣、上表行庆贺礼。　　

○遣官祭太庙、福陵、昭陵。　　

○遣官祭东岳城隍真武之神。　　

○谕内三院、以后一应章奏、悉进朕览。不必启和硕郑亲王其各省汉官敕书俱著繙译清字启奏记档。敕上止用汉字给发。　　

○又谕凡民人叩阍者、于未审是非之前、先责四十板、似觉太重著刑部酌量减等定议具奏。　　

○大学士范文程等奏言会试、关系抡才大典按明朝主试官万历以前不拘大学士、学士吏礼二部尚书侍郎由翰林出身官员、皆得简用万历末年、方始专用阁臣今自顺治元年、至今已历三科未有定例伏候睿裁得上□日著照明朝万历以前例行　　

○礼部议壬辰科会试恩诏广额取进士四百名应照会典开载南北中卷之例南卷应取二百三十三名北卷应取一百五十三名中卷应取一十四名从之　　

○皇第一子牛钮薨年二□山戊不□　　

○追恤前赠三等阿思哈尼哈番安达礼三等阿达哈哈番敦达礼立碑于墓以太宗宾天时俱以身殉特褒其忠也　　

大清世祖体天隆运定统建极英睿钦文显武大德弘功至仁纯孝章皇帝实录卷之六十二



大清世祖体天隆运定统建极英睿钦天显武大德弘功至仁纯孝章皇帝实录卷之六十三　　

顺治九年。壬辰二月。癸卯朔。宴纂修太宗实录官于礼部。　　

○甲辰。赠福建殉难劄委游击尚香策、为实授游击。劄委都司雷世清、张天才、为实授都司。　　

○丁未。遣大学士范文程祭先师孔子。　　

○命多罗安郡王岳乐管工部事。多罗贝勒尚善、管理藩院事　　

○以镶红旗多罗贝勒祜世布、为满洲固山额真　　

○以屯泰、为吏部侍郎。杨麒、为工部侍郎。白色纯、为内弘文院学士　　

○以尤进功、为户部理事官。瓦尔喀、金万镒、为工部理事官。鄂内、为盛京礼部事官。　　

○以正黄旗满洲护军参领希尔艮、为护军统领。镶黄旗满洲噶尔哈图、为甲喇章京。　　

○固山额真噶达浑奏报、官兵征巢□刀叛藩鄂尔多斯蒙古多尔济等。于贺兰山等处尽歼之。俘获甚众报闻　　

○遣理藩院侍郎沙济达喇、同户礼兵工四部理事官往迎汤古忒部落达赖喇嘛。赐达赖喇嘛。袍帽、鞍马、珍珠、数珠等物以第巴诺门汗劝导达赖喇嘛来朝、并赐袍帽、鞍马、玲珑佩刀等物。　　

○戊申。祭大社大稷。遣固山贝子吴达海行礼。　　

○和硕巽亲王满达海薨年三十一追封和硕简亲王。　　

○命大学士希福、额色黑、礼部尚书陈泰学士刘清泰胡统虞成克巩、充会试主考官　　

○庚戌。皇太后圣寿节。免行庆贺礼　　

○颁行六谕卧碑文于八旗、及直隶各省。　　

○更定和硕亲王侧妃帽顶、仪仗、车轿、与世子妃同。世子侧妃帽项、仪仗、车轿、与多罗郡王妃同　　

○癸丑。朝日于东郊遣固山额真兵部尚书明安达礼行礼　　

○甲寅。原任兴安总兵官任珍疏请归旗。允之　　

○丙辰。大风霾　　

○丁巳。赐衍圣公孔兴燮等宴。　　

○谕外藩王贝勒贝子公等曰。今闻地方多有盗贼。但各旗皆有王、贝勒、贝子、公、固山额真、梅勒章京、甲喇章京、若各旗悉心稽察、盗贼何由窃发。至编查壮丁、务将所属丁数、细加查点毋得隐漏、傥有隐漏、后经发觉、从重治罪。　　

○戊午。都察院增设蒙古章京二员　　

○以梅勒章京不宜兼理事官。解梅勒章京范达礼兵部理事官任。　　

○宴达赖喇嘛使臣车臣囊素等于礼部　　

○裁山西应州浑源州蔚州、朔州、大同县、怀仁县、山阴县、马邑县、灵邱县、广灵县、广昌县、各学训导大同府知事照磨。大同县县丞云中驿、浑源州王家庄驿驿丞。　　

○以投诚汉羌营副将赵光瑞、为署总兵官镇守陕西兴安　　

○己未。恭进四祖皇帝四祖妣皇后、孝端文皇后册宝于太庙。遣镇国公巴布泰兵部尚书明安达礼、各行礼。　　

○遣官祭历代帝王　　

○命房山县知县祭金帝陵　　

○江西巡抚夏一鹗辛　　

○增设内三院满洲汉军典籍各一员　　

○庚申。加封和硕郑亲王济尔哈朗、为叔和硕郑亲王。册文曰我太祖武皇帝、肇造鸿基。创业垂统。以贻子孙太宗文皇帝继统、混一蒙古、平定朝鲜。疆圉式廓。勋业日隆。及龙驭上宾。宗室众兄弟、乘国有丧。肆行作乱。窥窃大宝。当时尔与两旗大臣、坚持一心、翊戴朕躬。以定国难。续领大军征明、遂取中后所、前屯卫、中前所。又率大军征湖广时、闻山东曹县、为众贼袭据、便道往巢□刀、用红衣炮攻拔其城。又恢复湖广宝庆等四府、八州、四十四县。又遣发将士、收服贵州省五府七县。败敌兵凡六十四阵。诛伪王一。伪巡抚一。伪总兵十四。文武官四十一员。收降伪总兵一。大小伪官六十九员。遂定湖南。睿王心怀不轨。以尔同摄朝政、难以行私不令辅政、无故罢为和硕亲王。及朕亲政后。知尔持心忠义、不改初志故锡以金册金宝、封为叔和硕郑亲王。　　

○谕都察院国家设立都察院职司风纪。为朝廷耳目之官。凡事直言无隐上自诸王下至诸臣。孰为忠勤。孰为不忠勤、据实奏闻。方为无忝厥职。前任卓罗、徐起元。于政事之是非得失官员之贤否勤惰。缄口不言是以革退此尔等所明知也。尔等自受职以来。凡有应行陈奏之事、竟未一言前已有上□日申饬今又数月矣。仍无一人言事。旷职若此朕简任尔等有何裨益。内外各衙门任用之官有勤谨者亦有惰窳者。岂尽一律。况朕亲见吏部将御史盛复选奏章沉搁数月后被启心郎甯古里知而检举尔等。何竟罔闻耶。自今以后当敬承朕上□日凡遇有宜言之处即行奏达若瞻徇不言被人参论朕将于尔等是问。悔无及矣慎之勉之。　　

○革都察院左都御史赵开心职、以伊子赵而忭系伪隆武举人已经参革复违上□日渎请会试故也。　　

○辛酉。以太子太保礼部尚书陈之遴、为内翰林弘文院大学士。　　

○升山西布政使司左布政使孙茂兰、为都察院右副都御史、巡抚宁夏地方、赞理军务　　

○增设广东守巡各道中军守备一员、兵百名　　

○壬戌。增设都察院御史四十员。　　

○吏部议覆。鳌拜巴图鲁控告军功事以鳌拜军绩颇多且为国效力之处、其功甚懋。从优议叙。应升一等侯兼一拖沙喇哈番为二等公。得上□日、这所议是。鳌拜著优升一等侯兼一拖沙喇哈番、为二等公。　　

○吏部题、先是一等侍卫郎苏以行间效力并遇二次恩诏、授为拜他喇布勒哈番、兼一拖沙喇哈番后查其行间劳绩、不在叙功之列、且恩诏中又无授侍卫官职一款、故削所授之职。今郎苏复以行间劳绩、蒙皇恩授为拜他喇布勒哈番具控。查所控情节、与例不符。应仍削职。疏入。得上□日、郎苏行间劳绩、虽不应授职。姑念曾经效力。著加恩、授为拜他喇布勒哈番。　　

○吏部题、辅国公杜伦子苏努、已授辅国公。宗室范图子法喀、已授三等镇国将军。篇古子巴喇善、已授三等镇国将军。业经奉上□日照常食俸。今查伊等。俱未满□山戊不□。应令照应得品级食俸。得上□日、此三人于十五□山戊不□以前不必给诰命。苏努、著食三等镇国将军俸。巴喇善、法喀、著食三等辅国将军俸　　

○解多尔济达尔汉诺颜议政大臣任　　

○乙丑。以梅勒章京礼部侍郎祖泽远、为昂邦章京、提督汉兵总兵官、镇守江南。　　

○以定南王孔有德下左翼总兵官都督同知线国安、仍以原衔充广西提督总兵官。一等阿达哈哈番、兼一拖沙喇哈番。马雄、充左翼总兵官。　　

○丁卯。予殉难江南松江府同知杨之易山西长子县知县李允昇屯留县知县陈思忠、祭葬如例。漳泽驿驿丞吴崇信祭一次　　

○戊辰。清明节。享太庙。遣礼部尚书陈泰行礼。　　

○遣官祭四祖陵、福陵、昭陵。　　

○庚午。己刻。日生晕　　

三月。壬申朔　　

○乙亥。以礼部尚书衔管左侍郎事王铎、为本部尚书升都察院右都御史管左副都御史事房可壮、为左都御史。通政使司右通政王邦柱、为大理寺卿。　　

○赠张煊太常寺卿、仍录其子、以太常寺卿用　　

○丙子。夜、有流星大如盏。赤色、尾迹有光、起天中、行至西北、入毕宿　　

○复陈泰三等精奇尼哈番、并与恩诏应加一级、为二等精奇尼哈番。　　

○戊寅。户科给事中陈协奏言、京城附近州县。民间坟墓、多被樵采畜牧、邱陇废为平地。乞敕部申禁、以广皇仁。上是其言。　　

○命汉汉册文诰敕、兼书满汉字。外藩蒙古册文诰敕、兼书满洲蒙古字。著为令　　

○己卯。大学士范文程等参奏。会试中式第一名举人程可则、文理荒谬。首篇尤悖戾经注。士子不服。通国骇异。请敕部议处。上命革退可则名。并治考试官胡统虞等罪。　　

○湖广巡按李敬进捕获虎皮上曰地方虎患应除不必具奏皮张即充捕赏。　　

○庚辰。定官员封赠例。正一品从一品、光禄大夫妻俱一品夫人。封赠三代正二品、资政大夫。从二品、通奉大夫妻俱夫人正三品通议大夫从三品中大夫妻俱淑人封赠二代。正四品中宪大夫从四品朝议大夫妻俱恭人正五品奉政大夫从五品奉直大夫。妻俱宜人。正六品、承德郎。从六品、儒士出身、儒林郎。吏员出身、宣德郎。妻俱安人。正七品、儒士出身、文林郎。吏员出身、宣义郎从七品、徵仕郎妻俱儒人。封赠一代。正八品、修职郎。从八品、修职佐郎。正九品、登仕郎。从九品。登仕佐郎。止封本身。　　

○辛巳。管都察院事固山贝子吴达海等奏、皇上虑民冤枉准理词状。近来奸棍、希图报复。动捏无影之词。诈害平民。虚多实少。或雇人顶告。或夥告夥证。或将私揭粘于通衢投递各衙门。种种恶习。大干法纪。祈敕刑部严禁。如有故违依律治罪。上是其言。令刑部刊示晓谕。　　

○加拜他喇布勒哈番巴达克、一拖沙喇哈番。授俄申、为拜他喇布勒哈番。赐号巴图鲁。赛穆巴里、山晋为拖沙喇哈番。　　

○授察哈尔得德、为拖沙喇哈番。子绰本袭职。巴特玛、纳穆僧额、祈他特、为拖沙喇哈番　　

○授徐国栋、为二等阿达哈哈番。子子诚袭职。曹纯忠为三等阿达哈哈番。子士琦袭职。徐大受为拜他喇布勒哈番。子之武袭职。张应元、李国英、为二等阿达哈哈番。陈子福为三等阿达哈哈番。　　

○壬午。以提督、四译馆太常寺少卿加太仆寺卿孙廷銈、仍以太仆寺卿管通政使司左通政事补原任大理寺少卿卫周允原官。　　

○升吏科右给事中陈扆铭为礼科左给事中。改庶吉士刘余谟、为礼科给事中。补原任江南道监察御史宗敦一原官。　　

○升河南右布政使张儒秀、为浙江布政使司左布政使直隶大名道副使史记功为山西布政使司参政冀南道湖广武昌道参议李呈祥为山东按察使司副使天津道直隶顺德府知府李盛枝、为山东按察使司副使怀来道山西阳和府知府胡文叶为本省按察使司副使、河东道汾州府知府周召南、为本省按察使司副使、驿传道浙江绍兴府知府刘桓、为湖广按察使司副使、靖州道。山西冀南道参议高士俊、为陕西按察使司副使、关南道。直隶霸州道佥事于变龙、为福建布政使司参议、建南道。河南河北道佥事崔起鹏、为湖广布政使司参议、上湖南道。刑部主事张巴□土为湖广按察使司佥事、上江防道。陕西秦州知州潘超先、为山西按察使司佥事、宁武道。山东东平州知州周三斌、为福建按察使司佥事、福宁道。直隶大名府知府梁凤鸣、为两淮运盐使司运使　　

○补原任山东兖西道。参政张国士为湖广布政使司参政岳州道湖广荆西道副使周荃为山东按察使司副使青州道福建建南道佥事黄鼎象为浙江按察使司佥事、绍台道四川上川南道佥事杨鼎瑞为山东按察使司佥事、武德道改补河南参政冯如京、为浙江布政使司参政、金衢道降补原任浙江温处道副使严正矩、为山西布政使司参议河东道　　

○授庶吉士王大礽为内翰林国史院编修　　

○甲申。谕刑部商贾贸易、原为裕国便民而设。今有一等市棍、称为人贩子者。不守本分贸易。或诱拐无知、私禁土窖、从而外贩。或将满洲妇人子女、圈诱贩卖或略卖民间子女。更有一种强悍棍徒、托卖身为名、将身价黟分者似此恶习、若不严行禁止、为害非浅。自今以后、将人贩子名色永行禁止。如有故违。后被发觉。定行治以重罪。　　

○乙酉。宴喀尔喀及厄鲁特两部落贡使于礼部　　

○丙戌。罢诸王、贝勒、贝子、管理部务　　

○和硕郑亲王、和硕承泽亲王、和硕敬谨亲王会议、和硕信亲王多尼之父、豫王多铎、罪状虽未显著。然与睿王系同胞兄弟、一体无异。原宜尽削王爵。但以行兵有功。应削和硕亲王、降为多罗郡王。从之。　　

○丁亥。和硕端重亲王博洛薨。年四十。追封和硕定亲王。　　

○戊子。予张煊祭一次。给与全葬　　

○己丑。以镶黄旗满洲护军统领陈泰、为固山额真。梅勒章京赵布泰、为护军统领。觉罗科尔昆、为梅勒章京　　

○少保兼太子太保礼部尚书王铎卒　　

○庚寅。以祝万春、为礼部侍郎。季尔塔霸、喀齐兰、阿哈尼堪、觉罗班敦、杜敏、和尔衮俱为吏部理事官。舒习兰、俄理、巴克苏、撒木赛、郝善、多克索里巴图鲁、觉罗耨对、单度兰巴图鲁、伊尔特黑、硕塞纳、尚继图根特、尼堪、俱为刑部理事官。孟有臧、为工部理事官。　　

○以镶黄旗满洲胡图、正黄旗满州纳海、二等侍卫布兰、正红旗满洲俄齐礼、为护军参领。镶白旗满洲护军参领噶布喇、为前锋参领。镶黄旗汉军赵世章、镶红旗汉军陈应泰、为甲喇章京　　

○辛卯。都察院左都御史房可壮。奏言、暴风雪霰。亢阳冰雹。天之示儆也。愿皇上懋勉宸修。祗事上帝博。观经史亲近儒臣。停省游猎尊崇圣道。减不急之费。广钦恤之仁。励臣工勤职业。是敬天之实也民困已极祈敕督抚抚按多方绥辑以回天变为长治久安之策。非眇小矣。得上□日、奏内有益朕躬。余著明白指陈。　　

○癸巳。诸王大臣等奉上谕。朕初即位、睿王摄政之时。拜尹图、巩阿岱、锡翰、席讷布库、冷僧机五人。背朕迎合睿王以乱国政。其所行事迹朕虽明知犹望伊等自知己罪、翻然改过尽心竭力以事朕是以姑置不发。岂意伊等不改前辙。轻藐朕躬扰乱国政闲实不能再为宽宥。今将伊等罪款一并发出。尝观古籍历代帝王俱以除奸恶、用忠良为要务。似此奸恶之辈、若不翦除天下何以治平。著按款严审具奏。于是诸王大臣会审一款、令两黄旗众臣议养显亲王时巩阿岱曾云这种苗裔不全除灭养之何用。所谓苗裔。系指何人一款。初时保护皇上。六大臣一心尽忠。不惜身家。誓同生死。巩阿岱、锡翰、心归睿王。向鳌拜、索尼云。向者我等一心为主。生死与共之誓、俱不足凭。遂逼鳌拜等悔弃前誓。尔等因封贝勒贝子。得享富贵。鳌拜、索尼俱问罪降革。又充发索尼于盛京。并拆毁图赖享堂。一款锡翰冷僧机、席讷布库、散遣皇上侍卫大臣等。径送圣躬至睿王处。又无故问鳌拜大罪。席讷布库首倡其说。反受蟒缎缎疋。是属何意。一款拜尹图、巩阿岱、锡翰等于苏拜出征后。再三恳求、以病女嫁于苏拜。睿王云。尔等以女配苏拜、于理不合。拜尹图等云。岂但与此女。并此心亦全与之矣。终将病女强送。竟死于苏拜家。一款、皇上即位时。英王、豫王、跪劝睿王、当即大位。汝不即位、莫非畏两黄旗大臣乎。我舅阿布太及固山额真阿山曾有言。两黄旗大臣。愿皇子即位者。不过数人耳。我等亲戚咸愿王即大位也是以睿王于众前亦述此言。夫两黄旗阿布太阿山有亲者不过谭泰及尔等耳。更有何人。一款、郑亲王、曾向巩阿岱云。皇子即帝位。更复何言。惟以他人篡夺为忧。巩阿岱以此言告睿王、遂陷郑亲王于罪。此非巩阿岱等阴谋劝进之故欤一款、睿王向拜尹图云。巴图、巴哈纳、向寄养巴颜家。今俱年可以领归。拜尹图、巩阿岱、锡翰等云。无论此二子也。即他子方当送来。一处效力。我等以卑贱之身、蒙升贝勒贝子、入八家分内似此。升擢之恩。没世不敢忘。何忍舍去。以是竟未领回。至罗什博尔惠、正法后。始恐惧领回。又擅将库中金茶筒银二千两蟒缎二疋貂袍、貂褂马二匹、玲珑鞍辔俱与巴颜以偿养育夫倩人养育己子。当以己财偿之。库中之物。岂可擅动乎。一款送孝端文皇后梓宫安奉昭陵时。拜尹图巩阿岱锡翰席讷布库等、竟不亲送。岂非忘主恩乎。一款上避痘塞外时。司膳官厄参率众膳。房人钓鱼。止留二人在膳所进膳。厄参至。上乃切责之。厄参遂述上责之言于巩阿岱、锡翰。巩阿岱锡翰庇护厄参遂詈进膳之二人云、尔等何不候厄参、而辄进膳耶。不以厄参误膳为罪。而反威赫二人如此。一款上围猎时。巩阿岱、锡翰、席讷布库扈从平坦之路。任意自行上行之路。险峻崎岖。以致驾前巴哈骑马失足。上步行而下。巩阿岱、锡翰、席讷布库从坦路转至向上云、年少不习骑射。似此路径。遂下马步行耶、是明以懦怯诮上也。一款。上行围。至沙碛悬崖之处。骑不能下。上遂步行。巩阿岱、锡翰、席讷布库、并不引行平坦之路。反向平路猎。兵云皇上下马步行尔等俱宜下马。众遂下马步行。是肆意讥讽。无人臣之礼也。一款、在围场中上方逐射一麀席讷布库、迎上争射箭路皇上马前上遂勒马而立鄂莫克图、欲取所落之箭。上云、尔取此箭何为。席讷布库、虽有罪。朕不与较也。止令勿取。一款睿王曾云若以我为君以今上居储位。我何以有此病症。今索尼鳌拜辈意向参差难以容留。遂将索尼遣发。鳌拜问罪。冷僧机、巩阿岱、锡翰议云鳌拜、巴哈、不宜留上左右。当与宗室博穆博果尔俱逐退。勿令近御会睿王欲取回索尼云索尼虽不附我然商议大事无出索尼者岂索尼至今尚不儆省乎冷僧机云索尼纵取回亦不为王实心效力取回、何用又巩阿岱锡翰冷僧机等议云公图尔格上无故强收入黄旗。仍令归英王旗内又巩阿岱锡翰冷僧机向睿王云太宗宾天时我等凡事皆随图赖索尼而行。我等庸懦无能、王所素知也。一、款睿王殁后拜尹图巩阿岱、锡翰、冷僧机等奏云。睿王下大臣十四员。俱披历肝胆愿来效力。皇上当破格优养等语。既为臣子各有职分有何披历肝胆之处。今若不为皇上效力将何往乎一款夏猎时。巩阿岱翰、二人跟随护卫。身穿金黄号衣骑射于皇上之前。僭越已极。一款席讷布库回家时。竟不奏闻皇上。但向锡翰说知。锡翰亦不转奏。擅准回家。又锡翰当直宿之日、未奉上命。私自回家。一款太宗帝时。席讷布库即入旗下牛录中忽引外藩蒙古王贝勒等例。欲永镇塞外。曾将此情奏闻。一款、内侍大臣及侍卫之妻、例应侍皇太后。皇后。皇太后命席讷布库妻侍皇后。席讷布库不愿适皇太后遣苏墨尔、赴公主府。席讷布库路遇之诘云。我妻因何拨侍皇后此皆尔之谗言所致也遂将苏墨尔捶楚几死赖皇太后仁慈宽宥托吉苏墨尔坠马令医调治三日始愈一款锡翰席讷布库、因巴哈日夕敬谨侍上心怀嫉忌欲议巴哈之罪私将内侍大臣并侍卫俱传集索尼、问曰今日所议何事有上□日乎无上□日乎。锡翰二人答云、无上□日。乃我等传集。索尼云往日睿王在时。尔等任意妄为。今无上□日尚可私自聚众议罪耶。众始散。上问冷僧机顷者诸臣何事聚集。冷僧机详奏其故。上曰在朕左右殷勤竭力之人。反欲议罪。若旷直偷安。任意私行者。将如之何。冷僧机密洩上言于锡翰席纳布库。遂寝其事以罪款诸王大臣审勘俱实一议拜尹图五人俱应族诛一议止将本人正法家产籍没。兄弟子侄为民。至于巴颜寄养锡翰子巴图。巴哈纳睿王在、日不即奏闻。皇上送归。睿王既殁始送还锡翰祗应收受锡翰财物擅将私给内库财物领去亦属不合巴颜应尽革其职并革牛录任巴颜之母革去和硕格格。原领内库财物追还奏入得上□日。朕思拜尹图原系庸懦无能之人其罪多被诸弟牵连年已衰迈、姑免死禁锢狱中。巩阿岱锡翰席讷布库冷僧机等俱著正法家产籍没拜尹图弟男子侄皆免死。革去宗室为民。席讷布库子侄亦革退侍卫为民。巴颜官职并牛录俱著革去其母革去和硕格格。原领内库财物追还著刑部刊刻告示布之天下。咸使闻知。　　

○升礼部左侍郎胡世安为本部尚书通政使司通政使傅景星为都察院左副都御史。　　

○以公遏必隆公额尔克戴青、赵布泰赖塔库、索洪、为议政大臣　　

○升户部主事赵函乙为江西按察使司佥事、刑部郎中钱朝鼎、为广东按察使司副使、俱提调学政　　

○革内翰林秘书院检讨唐梦赉职。以张煊优恤已经刊布中外。复行渎扰。阴护洪承畴、陈名夏故也。　　

○乙未。革户部启心郎柯鼎职。罚吏部尚书朱玛喇、卓罗启心郎甯古里伊成格理事官费齐巴哈塔户部尚书车克、侍郎祝世允启心郎马希纳以应得之罪以原任户部启心郎柯鼎、受贿革职永不叙用后复补户部他赤哈哈番启心郎缺出。户部尚书车克等复坐名移咨吏部题补。至是被都察院纠参故也　　

○补原任尚书觉罗郎球为礼部尚书　　

○命大学士希福、范文程、额色黑、洪承畴、甯完我、陈之遴、学士伊图、蒋赫德能图叶成格刘清泰白色纯张端侍读学士索诺木、魏天赏、侍读叟塞。吏部尚书高尔俨礼部尚书郎球、吏部侍郎熊文举、礼部侍郎恩格德、户部侍郎王永吉、赵继鼎、兵部侍郎李元鼎、刑部侍郎孟明辅、工部侍郎李迎晙、礼部启心郎董卫国、礼部理事官杨鼐、礼部主事卜颜、喀代为殿试读卷官。　　

○革拜他喇布勒哈番王应举职鞭一百折。赎以其挟讎诬讦拖沙喇哈番李养凤、图谋不轨也　　

○丙申。策试满洲蒙古贡士麻勒吉等制策曰。朕闻至治之世讦讼无人刑罚不用。是岂民之自然息争与。抑抚道各官、贤良之所致与。抑亲民之府州县等官、各得其人与尔积学诸士必有灼知。务抒所见。朕将亲览焉。　　

○策试汉军、及汉贡士张星瑞等制策曰。朕承鸿业、定鼎九年矣。亲政以来、日益兢惕。念治天下之道。莫大乎用人听言。人有真邪正。言有真是非。往往混淆难辨。今欲立辨不惑。一定不移。将遵何道与。开创之始。凡官制赋役、礼乐兵刑、营建、风纪、规模粗设、未协至道。自唐虞三代以来、其制可得详闻、与或因或革。或盛或衰。意者不在制度文为。而别有在与。用正人。闻正言。行正道。朕日切于怀。未得其要。尔诸士幼学壮行。宜各出所见。实陈方略。其文务以汉廷贾董诸臣为式。毋沿对偶冗长故习朕将亲览焉。　　

○加赠一等伯巴什泰为三等侯、令其子诸喇岱承袭。以巴什泰在上前、被蒙古侍卫琐尼剌死故也　　

○一等阿思哈尼哈番兼一拖沙喇哈番希福、以考绩之时未获升叙、定鼎后、又未与众一体加秩具控。吏部议加一拜他喇布勒哈番、为二等精奇尼哈番奏入。得上□日希福著加一拖沙喇哈番为三等精奇尼哈番　　

○戊戌。多罗顺承郡王勒克德浑薨年二十四追封多罗恭惠郡王　　

○定殿试读卷执事官赏例一等执事官银二十两二等执事官银十二两。三等执事官、银六两。　　

○己亥。赐满洲蒙古殿试贡士麻勒吉等五十人汉军、及汉贡士邹忠倚等三百九十七人。进士及第出身有差。　　

○辛丑。加浙江提督田雄太子太保。定海总兵张杰、都督同知。以克舟山功故也　　

○增八旗护军前锋、月饷银各一两。每人月支三两自此始　　

大清世祖体天隆运定统建极英睿钦文显武大德弘功至仁纯孝章皇帝实录卷之六十三



大清世祖体天隆运定统建极英睿钦文显武大德弘功至仁纯孝章皇帝实录卷之六十四　　

顺治九年。壬辰。夏四月。壬寅朔。享太庙遣内大臣伯索尼行礼　　

○宴满汉进士麻勒吉邹忠倚等于礼部。　　

○癸卯。吏科给事中高辛允奏言、庶吉士一官、见为清华近侍之臣久则司公辅启沃之任。年貌文章品行并重。旧例详慎选择。有由然也至于习、满书庶吉士。所以明满汉之义达上下之情即论年貌。亦必加考试。以明朝廷慎重名器之意下所司确议。　　

○甲辰。赐一甲一名进士麻勒吉、邹忠倚、朝服顶带、及各进士折钞银两。　　

○乙巳。诸进士上表谢恩。　　

○以故一等阿思哈尼哈番阿哈尼堪子噶尔哈图袭职。噶尔哈图之三等阿达哈哈番、合其弟达海之拜他喇布勒哈番、为一等阿达哈哈番。令达海袭之。　　

○以故二等精奇尼哈番多尔济侄毕礼克三等阿思哈尼哈番王元宗子承祖一等阿达哈哈番兼一拖沙喇哈番鄂木索科子鄂莫会雅泰子禅布一等阿达哈哈番萨禄弟希复讷得穆图子和特张肖周侄嗣宗二等阿达哈哈番雅赖子雅哈喇博雷子查雅汉达尔泰子机图堪三等阿达哈哈番觉罗佛尔赫子巴式泰喀喀齐叔子渥黑劳察子夸察克复孙恺木布巴尔布叔吴巴锡、根特巴图鲁伯子清善伊拉喀子拜塞、拜他喇布勒哈番张云叔子麟韩定国子元各袭职。　　

○丙午。以都察院左副都御史蔡士英、为兵部右侍郎兼都察院左副都御史、巡抚江西兼管粮饷军务　　

○丁未。户部以钱粮不敷、遵上□日会议一、山东登莱巡抚宜裁。一、宣府巡抚宜裁。以总督兼理。一、纳监纳吏纳承差事例、宜照前例行。一、江宁杭州、西安汉中驻防满洲汉军兵丁除草料口粮、照例支给外。每年多支米石应裁。一、各直省应解本色颜料药材等项。除京中无从备办者、仍解本色外余俱应折银。一、工部钱粮。除紧急营建外其余不急工程、及修理寺庙等项、俱应停罢。一、户礼工部制造等库内监三百九十余名应留数员。余尽裁革。一、在外当铺。每年定税银五两。其在京当铺并各铺、宜仍令顺天府查照铺面。酌量徵收。一、总督巡抚、家人口粮应裁。一、州县修理察院铺陈家伙等项银两应裁。一、各州县修宅家伙银两应裁。一、州县备各上司朔望行香纸烛银两应裁。一在外各衙门书吏人役。每月给工食银五钱余应裁。一各州县民壮五十名、应裁二十名。一知府并各州县灯夫各四名同知、通判推官、灯夫各二名各州县轿夫四名□山戊不□支工食银两应裁。议上得上□日这不敷钱粮既经会议妥确。悉如议行。其民壮灯夫轿夫不必裁　　

○旌表山西洪洞县节妇生员杨学震妻阴氏。给银建坊如例　　

○三法司会勘原任山东平阴县知悬王国柱诬陷本县举人孙振图通贼用炮烙支解等刑。惨毙多命。王国柱应论死从之　　

○戊申。裁各道御史二十员。　　

○辛亥。朝鲜国王李淏以其国人赵昭元等诅咒谋逆乱党伏诛。遣使奉表具闻　　

○壬子。裁定詹事府官员数。詹事府詹事一员。少詹事二员。主薄一员。录事二员。通事舍人二员。左春坊左庶子一员。左谕德一员。左中允二员。左赞善二员。右春坊右庶子一员。右谕德一员。右中允二员。右赞善二员。司经局洗马一员。正字二员。俱以内三院官兼之。　　

○乙卯。调刑部尚书镇国公韩岱为吏部尚书。工部尚书蓝拜、为刑部尚书。补原任尚书星讷、为工部尚书以固山额真阿喇善、为都察院左都御史。伊尔都齐为刑部侍郎。户部理事官李荫祖为都察院左佥都御史　　

○复补原任户部启心郎布丹原官　　

○升兵部他赤哈哈番刘秉权、为刑部启心郎　　

○以马呈祯为兵部理事官。孟格图索尔和、为都察院理事官。尚吉纳为盛京工部理事官　　

○升镶白旗汉军甲喇章京祖泽沛为梅勒章京　　

○以镶白旗满洲刑部理事官。图世海为护军参领正黄旗汉军金维屏镶白旗、汉军朱延禧夏景梅为甲喇章京　　

○以公鳌拜巴图鲁总管侍卫公遏必隆公额尔克戴青俄齐尔管銮仪卫事　　

○罢多罗谦郡王瓦克达多罗信郡王多尼议政　　

○立直义公费英东弘毅公额亦都墓碑。　　

○准山西潞机户照明。季例十年一派。三年一解以九年为始。随时估价永著为令　　

○丁巳。定诰封职掌。宗室觉罗等属礼部满洲蒙古汉军职兼文武属吏部平西定南平南靖南四王、续顺公下各武官不兼文职属兵部　　

○加金华总兵官都督佥事马进宝为都督同知以协巢□刀舟山功也　　

○戊午。孝端文皇后忌辰遣官祭昭陵　　

○定南王孔有德奏报、粤西桂、平、梧、柳四郡。虽已收复。尚余五府未归分遣镇臣线国安、马雄、金节等领兵三路进取臣亲率大师直抵宾阳居中策应思南庆横等二十二府州县尽入版图下兵部察叙。　　

○又报、伪庆国陈邦传、杀伪宣国公焦琏、率浔州郡县并所部官兵缴印投诚。下所司知之　　

○己未。谕内三院朕励精图治日求天下太平切望内外诸大臣。尽心竭力以匡不逮岂意近来大臣任意因循小臣效尤玩泄如吴惟华发审一案。及山西失城等案经管承问各官、逾年不结。是何缘故该部何不严察速议。朕所知者如此其他类是者尚多六部等衙门向设诸王令已尽彻专任各尚书等官即宜率属勤职在外总理漕运盐引部员已经尽彻。专任督抚按等官尤难诿卸。今后有官守者、务须上紧办事。不许满汉互诿。如汉官玩误、满官据实奏闻如满官执延汉官亦据实奏闻。毋得争持稽缓有言责者、见有不公不法务须据实指名从公入告。不许泛论铺张影说要挟各官内、有罪废起用者毋得畏避逡巡内外各衙门官作速省改策励担当若虑招怨累身。政事何由完结内院即传谕吏部遵行　　

○又谕内三院都察院为朝廷耳目官已屡有上□日申饬上自诸王下至诸臣、孰为忠勤、孰为不忠勤、及内外官员之勤惰各衙门政事之修废、皆令尽言近虽有言率非图治大务图治大务在于天意人心。当思天意何以合。人心何以顺。因革损益、何事宜先。何以法立而无弊。何以令行而不移。似此大端未见讲究如满汉各官、有贤有不贤。在外督抚、按各官。有廉有贪。有明有暗。镇守驻防各官、有捍御勤慎者。有扰害地方者。俱未见分别参奏、其推举铨用、与黜革降罚及内外各衙门条陈章奏。有从公起见者、有专恣徇私者俱未见明白纠绞。诸如此类不可枚举。该院所司何事。若图避怨卸责国法森严必不能为缄口溺职者姑贷也内院即传谕该衙门知悉。　　

○宴朝鲜国使臣李受昌等于礼部　　

○摺鸡泽县知县刘秉政、为云南道试监察御史庆都县知县陈自德为贵州道试监察御史元氏县知县祖永杰为湖广道试监察御史满城县知县李成纪为浙江道试监察御史南和县知县高尔位为江西道试监察御史。昌黎县知县石应泰为福建道试监察御史平谷县知县牟云龙为广东道试监察御史定兴县知县白尚登为广西道试监察御史蠡县知县祖建明、为河南道试监察御史。内邱县知县王秉乾为山东道试监察御史元城县知县胡来相为山西道试监察御史完县知县蔡兴周为陕西道试监察御史丰润县知县吴执中为山东道试监察御史交河县知县班琏、为山西道试监察御史宝坻县知县万全、为江西道试监察御史房山县知县娄应奎为福建道试监察御史滑县知县陈启泰、为广东道试监察御史行人司行人赵维旗为浙江道试监察御史中书科中书舍人张文炳为江西道试监察御史。汝宁府推官王道新、为福建道试监察御史。永平府推官林起宗、为江西道试监察御史。太原府推官王允祚为广东道试监察御史。邢台县知县米襄、为广西道试监察御史。衡水县知县朱虚为广西道试监察御史。卫辉府推官苏铣、为山东道试监察御史。行人司行人王天眷、为山西道试监察御史。河间府推官邵士标、为山西道试监察御史。大理寺左评事杨世学为云南道试监察御史　　

○赠阵亡汉羌都司王家聘为游击仍录其子弟一人　　

○吏部奏言朝觐计典三年一行。旧例府州县正官入觐。势必委署但署官害民反为地方之累今议止令藩臬各一员各府佐一员代觐从之　　

○庚申。定诸王以下文武官民舆马服饰制亲王以下、郡王以上乘八人轿于原下马处下轿。如不生轿、愿马者、各从其便。贝勒乘八人轿贝子以下、辅国公以上、坐四人轿。贝勒以下、辅国公以上、若进皇城在皇城门下轿。骑马进若不乘轿、愿骑马者。各从其便。宗室公以上、乘明轿。其民公、侯、伯、固山额真、尚书、内大臣、大学士皇城外许坐四人暗轿。不愿坐轿、愿骑马者听便。汉文官三品以上坐轿。不愿坐轿、愿骑马者、各从其便。在京汉武官不许坐轿。民公以下、及满汉有棍扇者。扇上各写职衔。一半满字、一半汉字、民公、侯、伯、准用貂镶朝衣。貂褂、貂袍、及蟒缎、妆缎、金花缎、各样补缎、倭缎、花缎、素缎等项。除朝服外。或寻常进衙门。或往各本王以下、等府。服蟒缎袍。花素缎镶领袖袍、其长短外褂、俱用麒麟补。一品二品官、准用貂镶朝衣貂褂、貂袍、及蟒缎、妆缎、金花缎、各样补缎、倭缎、花缎、素缎等项。除朝服外或寻常进衙门。或往各本王以下等府服蟒缎袍花素缎镶领袖袍其长短褂、在部院等衙门一品官用仙鹤补。二品官、锦鸡补。不在部院等衙门一品二品官、用狮子补。其在外任文武一二品官同未入八分内闲散宗室三品四品官、三等侍卫、准服貂褂貂袍、及蟒缎妆缎金花缎各样补缎、倭缎、花缎、素缎等项。除朝服外或寻常进衙门或往各本王以下等府服蟒缎袍。花素缎镶领袖袍、其长短褂在部院等衙门三品官用孔雀补。四品官、用云鴈补不在部院等衙门三品官用虎补。四品官用豹补。其外任文武三四品官同一等侍卫满洲启心郎、甲喇章京、理事官、二等侍卫、三等侍卫、准服貂镶朝衣。无职任阿达哈哈番、牛录章京、拜他喇布勒哈番以下、不许穿貂镶朝衣如上赐许穿民公、侯、伯、一品、二品、三品、四品等官。凡五爪三爪满水缎、圆补、黄色、秋香色、黑狐皮、俱不许穿。如上赐许穿闲散觉罗五品、六品、七品官、金花缎、倭缎、各样花缎、素缎、俱准用。不许穿蟒缎、妆缎、除貂皮猞猁狲外。别项皮衣俱准用。貂鼠止许制帽、或朝衣、或寻常进衙门、或往各本王以下等府、服花素缎镶领袖袍、其长短褂、在部院等衙门五品官、用白鹇补。六品官、用鹭鸶补。七品官、用鴂＜氵鶒＞补。不在部院等衙门五品官、用熊补。六品七品官、用彪补。外任文武五六七品官同。八九品官、各色素缎俱准用除貂皮猞猁狲、白豹皮外。别项皮衣俱准用貂鼠止许制帽或朝服或寻常进衙门、或往各本王以下等府、服素缎镶领袖袍其长短褂在部院等衙门八品官、用鹌鹑补。九品官、用练雀补。不在部院等衙门八品官、用犀牛补。九品官用海马补。其披肩接袖许用蟒缎、妆缎、金花缎镶边。外任文武八九品官同都察院按察使司官不论品级、俱穿獬豸补其衣服等项、仍各照品级穿用。公、侯、伯、一品官以下。满汉有顶带官以上、其妻俱从夫服。父母俱照子服。其未分家子。未出嫁女。俱照父服。但不许用顶带补子分家子、照本身等第服。出嫁女照其夫等第服。举人、官生、贡生、监生、生员、各色素缎俱准用。除貂皮、猞猁狲白豹皮外。别项皮衣俱准用。除公服外、袍许镶领袖。护军、蟒缎、妆缎、金花缎、倭缎、貂皮、猞猁狲、白豹皮、狐腋俱不许穿。亦不许制被褥帐幔。止许戴貂帽。穿别色皮衣及素缎披领袍。小袖袍不许镶边不许用补子。其披肩接袖、许用蟒缎、妆缎、倭缎镶不许穿缎鞾。鞾袜等项。亦不许镶。盔甲撒袋腰刀鞦辔、有力者许用金镀其余不许用金。许用红＜革占＞踢胸。其妻亦照其夫。许戴金首饰一件。及金耳环。余不许用金。小拨什库、外廊书吏、通事、耆老、兵民、商人、蟒缎妆缎、金花缎倭缎闪色缎各色花缎彩绣貂皮、猞猁狲狐腋豹皮俱不许穿亦不许制被褥帐幔。止许穿青素缎、蓝素缎绫绢纺丝素纱棉布夏布、不许镶领袖。不许穿缎鞾不许鞾上镶绿斜皮及云头金线。不许镶鞾袜不许带得勒素凉帽有力者、止许带貂皮帽。如无、许戴狐皮、灰鼠、皮帽不许用金镀玲珑腰刀鞦辔有力者止许用银镀不许用红＜革占＞踢胸其妻悉照其夫许戴金首饰一件及金耳环。余不许用金宝、僧道衣服止许用绢纺丝素纱棉布、夏布不许用缎绫罗其袍止许用本等缁黑色不许用别色其余禁例与民同惟袈裟道服不在禁限官民家。下奴仆、优人皂隶、不许戴貂帽。不许穿各项绫缎、及狼皮衣其狐皮、沙狐皮、貉子皮、帽许戴其余禁例与民同。乐户水户俱戴本色黄骚鼠皮帽。凉帽用绿绢。里绿绢沿边不许穿各项绫缎、及狼皮衣其余禁例、与民同。凡凉暖帽上圆月有官者用红片金无官者、用红素缎。凉帽里及沿边、四品以上用片金。五品以下用红色里。青蓝倭缎沿边无官者、用别色里青蓝缎沿边不许用片金里、红色里御前使从无官职闲人、蟒缎妆缎皮衣俱准穿用。亲王随身使从无官职闲人、准照五品官等第穿用。但不许用顶带补子。世子郡王随身使从无官职闲人、准照六品官等第穿用。但不许用顶带补子。凡违禁衣服。如五爪三爪满水缎圆补子黄色、秋香色、黑狐皮、俱不许存留在家。余越品衣服、如御赐、许穿用、若非御赐、听其变卖。不许穿用。及制被褥帐幔。如不照品级越分穿用、及存留违禁衣物。有官者照前程罚银。无官者鞭责衣物俱入官。妻子犯者、罪坐家长四品以上官、既穿蟒缎妆缎等衣、长短褂上、若不缎补子。各从其便五品以下官必照品级缀补。若服所定品级以下之服无罪。　　

○复京畿道御史差兼用满汉官员。　　

○辛酉。以故一等公辉色弟普尔盆一等伯巴颜子释家保、二等精奇尼哈番伊图弟朔他、一等阿达哈哈番兼一拖沙喇哈番。彰式巴子芬泰、二等阿达哈哈番觉罗图克善子卦木布、马赛子巴尔珠、舒书子塞尔特、纳穆海侄浑津、敦泰子塞锦、托拜弟托密岱、三等阿达哈哈番觉罗丕谷叔子喇护他、苏喇图子党梧、卓礼喀子查海、萨必图侄察哈尔图、达哈他子佛多礼、拜他喇布勒哈番兼一拖沙喇哈番觉罗素山子郭山、喇璧叔阿排、勒穆布弟勒克彻、拜他喇布勒哈番关布弟爱穆布、川达伯子尼都勒、哈尔几伯子束菽、各袭职。　　

○以拜他喇布勒哈番席汉有罪、革职。令其弟雅哈喇、袭职。　　

○以致仕二等阿达哈哈番徐裕先子承爵、袭职　　

○平西王下致仕三等阿思哈尼哈番张戬孙文焕、二等阿达哈哈番俞子德子弘任三等阿达哈哈番谢喇楚子诚、故三等阿达哈哈番王璜侄维城。各袭职。　　

○以平西王下故三等阿思哈尼哈番方成功侄翟天诚袭职。成功本翟姓。　　

○靖南王下故三等精奇尼哈番曹德先子盛祖三等阿达哈哈番洪之文子恩光、续顺公下故一等阿达哈哈番张昌文子梦芝、二等阿达哈哈番晋子诚子承恩三等阿达哈哈番张德弟承祖、各袭职。　　

○降会试主考学士胡统虞三级成克巩一级、仍留任。同考试官编修左敬祖等各罚俸有差。以部院磨勘所取试卷不遵传注、文理疵谬者多也。　　

○赠殉难松江府知府傅世烈、为太仆寺卿、荫一子入监读书。　　

○壬戌。以二等阿达哈哈番张端、为一等阿达哈哈番。三等阿达哈哈番高尚义为二等阿达哈哈番。　　

○授李成德、刘宗元、拖沙喇哈番　　

○癸亥。革户部侍郎硕詹布克沙职以染病旷职故也　　

○甲子。升广信参将康时昇为江西袁州府副将庄浪参将褚云龙为陕西阶州副将。　　

○乙丑。礼部议覆科臣杨黄疏言旧例百官每月十一朝。似太烦数今各衙门官。每日入朝奏事较之十一朝不为少应于每月初五十五二十五日。皇上御太和殿在京文武百官、俱穿朝服入朝。行朝参礼。凡升选起用、及见朝辞朝等官、有应面朝者、俱于太和殿前丹墀行礼。其余俱于午门外行礼。春秋各举经筵一次。礼不容缺今应于文华殿旧基、从新建殿。内院大学士知经筵事六部尚书都御史、通政使大理寺卿、学士等官侍班翰林官二员进讲。则皇上之孜孜好学、即所以为勤政之本矣。得上□日文华殿。著工部于次年遇暇修建。余悉如议行。　　

○设立宗人府衙门。　　

○丁卯。都察院疏纠吏部右侍郎孙承泽两耳俱聋。工部左侍郎刘昌、致祭阙里、私自回家。通政使司右参议董复、碌碌庸流、滥升京堂。请敕部将孙承泽董复革任。刘昌议处。得上□日孙承泽、董复、著解任。刘昌、下所司议处。　　

○刑部尚书刘余祐、条陈六事。一斩绞罪犯。应照律分别不宜一概论斩。一流徒人犯、除隐匿逃人应解部外。其余律文。原无解部字样。应改正。一、误伤人命原有本律。不应赔人以开骫法之端。一、强盗正法外。律无籍没字样。应免籍没。一、隐匿逃人窝主流徙。审明当即陆续押发。不宜候积多起久禁狱底。又如隐匿之家、系父子至情者、乞圣恩量与分别。一、除真正旗下旧人犯事不许监禁。如系投充人犯事者、仍应一体究治。下所司酌议。　　

○戊辰。升太常寺卿张若麒、为通政使司通政使。太仆寺少卿韩源、为通政使司右通政。　　

○补原任太常寺少卿龚鼎孳、吏科右给事中魏裔介、原官。　　

○考授工部主事钱王任、为广西按察使司佥事、提学道。　　

○己巳。复原任甘肃巡抚黄图安职。初图安疏请终养。睿王以其规避夺职。至是。大学士范文程等奏请起用故复之。　　

○升山西右布政使马光先为本省布政使司左布政使。山西按察使萧时彦。为陕西布政使司右布政使湖广按察使李中梧、为河南布政使司右布政使。广西按察使王盐鼎、为本省布政使司右布政使。湖广郴桂道副使张兆罴为广西布政使司参政。苍梧道陕西临洮府知府程之璇、为河南按察使司副使、大名道江宁府知府张锦为山东按察使司副使霸州道。直隶通密道参议李允昌、为山西按察使司副使冀南道。湖广督粮道佥事李发藻为陕西布政使司参政西宁道福建延平府同知汪杲为广东按察使司佥事。海北道。山西朔州知州胡养忠为河南按察使司佥事河北道。山西永宁州知州刘凤翔、为湖广按察使司佥事武昌道。江南亳州知州亢发祥为山西按察使司佥事昌平道。　　

○庚午。以奉启运山积庆山天柱山隆业山神牌、从祀方泽祭告皇地祇。遣礼部尚书觉罗郎球行礼　　

大清世祖体天隆运定统建极英睿钦文显武大德弘功至仁纯孝章皇帝实录卷之六十四



大清世祖体天隆运定统建极英睿钦文显武大德弘功至仁纯孝章皇帝实录卷之六十五　　

顺治九年。壬辰。五月。辛未朔。遣刑部侍郎伊尔都齐、学士蒋赫德等、赍敕慰问朝鲜国王。敕曰。朕惟左道恒致煽愚。诅咒事属妄诞。然而奸宄之徒、每每借此以启乱端。若禁戢不早、必受其祸。乃从古已然之明鉴也。览王奏内事情。该国内外奸徒。阴谋诅咒。图为不轨。不意王左右肘腋之间。有此悖逆不测之事。朕闻之不胜骇异。幸事机早露。俱寘典刑。皆由王忠诚素著。所以天心佑护。良慊朕怀。其逃窜逆孽、已敕兵部严缉。兹特遣刑部侍郎伊尔都齐等、前来慰问。王其肃清内外。严禁左道。深计未雨之防。永保安康之福。　　

○多罗贝勒祜世布薨。谥刚毅。　　

○壬申。山东峄县、嘉祥县、雨雹大如斗。大风拔木、坏屋吹堕人口。　　

○甲戌。予故少保兼太子太保礼部尚书王铎祭葬如例　　

○以故一等精奇尼哈番、兼一拖沙喇哈番张存仁孙珽、三等阿思哈尼哈番莽塞伯阿喇克泰、一等阿达哈哈番钟农巴图鲁兄郭迈、蒋成梁子国柱、三等阿达哈哈番布尔萨海子烈礼布、拜他喇布勒哈番星额礼弟英额礼、各袭职。　　

○定南王下二等阿思哈尼哈番史尚璧子懋奎、三等阿思哈尼哈番胡万明子光先、一等阿达哈哈番、兼一拖沙喇哈番袁晋子韬光、平南王下阵亡二等阿达哈哈番尚可福子之质、各袭职。　　

○乙亥。厄鲁特部落顾实汗、遣坤都伦吴拔石贡驼马、宴赉如例。　　

○更定詹事府各官品级。詹事、正三品。少詹事、从三品。左右春坊庶子、从四品。谕德、及司经局洗马、从五品。中允、正六品。赞善、从六品。正字、正七品。主簿、从七品。录事、通事舍人、从九品。　　

○丙子。上幸大光明殿。和硕郑亲王济尔哈朗、奏请驾临其第。献食物。上允焉。院前张黄幄。进膳。王随献凉帽、袍带、鞍马。受之。余皆弗纳。　　

○内院大学士希福等奏言、驾出京城、幸临别所、词臣照常扈从。至驾幸城内各处、其扈从与否、请上□日定夺。得上□日。除出城扈从外。其在城内。或幸王府、及他所、亦令扈从。若往南台、景山、不必随行。　　

○赠殉难江南沭阳县知县段上彩为本省按察使司佥事。荫一子入监读书。予祭葬如例。　　

○丁丑。吏部奏言京察应以皇上亲政辛卯年为始、六年一次、遇寅申年举行从之。　　

○己卯。户部奏言、江阴、青浦二县、有坐派养牛之税实属病民。请严饬督抚按臣、行府州县官将牛牙杂税等项、止许于买卖市集、照例抽收。若有横派乡民者、指名参处报可。　　

○庚辰。大学士洪承畴、以母丧请终制。上以院务正繁赞理需人。命照旧入直。私居持服。　　

○壬午。以噶尔哈图为吏部侍郎。觉罗额尔德、孙塔、为户部侍郎。范达礼、为都察院副都御史。卜尔山、为大理寺卿。华善、为户部启心郎。吴天寿、为兵部理事官。觉罗托和礼、罗思汉、为都察院理事官。肫退为通政使司理事官。　　

○升礼部副理事官吴玛护、为光禄寺掌印理事官。礼部主事布颜、为太常寺掌印理事官。　　

○升梅勒章京喀喀木、为昂邦章京。镇守江宁。　　

○以镶黄旗满洲甲喇章京噶尔喀图、正白旗汉军理事官宜永贵、俱为本旗梅勒章京。正白旗满洲一等侍卫阿秘达、为护军参领。镶白旗满洲祁尔赫慎、为甲喇章京。　　

○癸未。遣官祭关圣帝君。　　

○甲申。谕扎萨克图汗俄木布额尔德尼及大小各贝子曰。前因尔等表请通好毫无定议。曾两经晓谕又面谕尔。来使车臣卓礼克图等、亦如前谕朕意本欲和好故命尔等归还所掠人畜、贡献所罚驼马。并为首贝勒贝子头目来朝赎罪。乃尔既不来朝又不归还人畜贡献驼马以赎罪反遣车臣卓礼克图、以我留鲧登顾实牲畜为词是何心也且尔一面通市。一面犯边。尔时来人本应即加诛戮我犹格外宽容。但不纳尔使、仍纵之还。朕仰承天眷。统一四海。尔亦自知仅存弹丸之地、勿恃荒远勿听尔属下奸人之言、致陨尔绪。朕今开诚谕尔。自古以来、惠迪吉。从逆凶。上天报施不爽。尔之所知。今若速还我人畜、献所罚驼马、遣为首贝勒贝子大臣来朝、则已。不然、致有后悔、自贻伊戚。我何与焉。可速定议。毋得迟疑、以坠尔基业。　　

○丙戌。夏至。祭地于方泽。遣内大臣伯索尼行礼。　　

○授二等侍卫硕代为拜他喇布勒哈番、兼一拖沙喇哈番。以其当驾出时、遇蒙古琐尼、持刀剌伯巴什泰、即杀琐尼功故也。　　

○丁亥。以二等阿达哈哈番额参侯痕巴图鲁、先于三次恩诏、俱未加级、至是加三级、为三等阿思哈尼哈番。　　

○予江南殉难松江府知府傅世烈、祭葬如例。　　

○戊子。遣云南道监察御史张中元、巡视长芦盐课。　　

○己丑。升河南屯漕都司佥书郑良弼、为本省掌印都司。陕西督标旗鼓守备杜应芳、为本省掌印都司。　　

○辛卯。遣贵州道监察御史陈自德、巡视两淮盐课。浙江道监察御史赵维旗、巡视两浙盐课。云南道监察御史刘秉政、巡视河东盐课。　　

○廷试□山戊不□贡生冯太初等八百五十名、副榜贡生何应仕等六百二十七名。　　

○诏给国子监肄业监生月米三斗。　　

○壬辰。更定六部启心郎品级、与侍郎同。都察院理藩院启心郎品级、仍与理事官同。　　

○以内翰林弘文院学士成克巩、为吏部右侍郎。内翰林国史院学士张端、为礼部左侍郎。内翰林秘书院侍读学士吕崇烈、为礼部右侍郎。　　

○增设汉军仓场侍郎一员　　

○乙未。授满洲一甲一名进士麻勒吉为内翰林弘文院修撰。一甲二名进士折库纳、为内翰林国史院编修。一甲三名进士巴海、为内翰林秘书院编修。汉人一甲一名进士邹忠倚、为内翰林秘书院修撰。一甲二名进士张永祺、为内翰林弘文院编修。一甲三名进士沈荃为内翰林国史院编修。　　

○福建道御史娄应奎疏言、投充之路。原以收养无依之民。不意此端既开。而奸猾蜂起。将合族之田、皆开除正项、躲避差徭。是投充之无益于国也。又有将他姓地土、认为己业、带投旗下者。一人投充、而一家皆冒为旗下。府县无册可查、真假莫辨。是投充之有害于民也。臣谓部中必有投充清档、汇写一册、发本地方官示民通知则种种情弊、自然敛迹。下户部议。　　

○丙申。以梅勒章京马如龙、为昂邦章京。镇守陕西提督汉兵总兵官。　　

○定隐匿查解逃人。功罪例。凡逃人一次拏获者、本人鞭一百、仍归原主隐匿之人、并家产给与逃人之主。左右邻、及甲长、各责四十板旁人出首者、即以隐匿之人家产、给赏三分之一逃人二次拏获者、本人正法。隐匿之人、并家产、解户部左右邻、及甲长仍各责四十板。旁人出首者、亦以隐匿之人家产给赏三分之一。如系旁人举首。或系本主认获。该管州县官、每逃人一名、罚俸一月。二名、罚俸两月。至十二名、罚俸一年。至十三名、降一级调用。州县官、有查解逃人十二名者、纪录一次。二十四名者、纪录二次。三十六名者、俟应转之日、加升一级。知府则以所属州县论。如辖十州县内、有隐匿逃人至十名者、罚俸一月。一百二十名者、罚俸一年。一百三十名者、降一级调用。如辖十州县内、有获解逃人、至一百二十名者、纪录一次。二百四十名者、纪录二次。三百六十名者、俟应转之日、加升一级督抚按、及各道等官、俟考察之日、查所属地方报解隐匿多寡、并议功罪。武官营伍中、有逃人潜身冒名、充兵食粮者、不行查出。该管队长、责四十板。百总、三十五板。把总、三十板。外委千总、二十五板。其卫千总并守备、都司、游击、降罚级录。加升、照州县官例。该管副将、参将计所属营伍多寡、照知府例提督、总兵官、以及掌印都司、照督抚按各道例。如船户隐匿逃人者、罪坐隐匿之人。与民间一例。如途遇逃人有能拏获一名者、赏银二两。凡隐匿之人、能自举首者俱与免罪。　　

○丁酉。予大学士洪承畴母傅氏、祭葬如例。　　

○授西喇巴为拜他喇布勒哈番、以其在太祖太宗时。效力故也。　　

○戊戌。吏部议覆、都察院劾奏工部侍郎刘昌、奉差祭告、虽未定限。事竣、应即还朝。乃竟回家迟延。应罚俸一年。得上

□日、刘昌著罚俸一年。孙承泽、董复、原交与吏部议奏。未曾著革任。伊等无罪。为何革退。都察院溷错以革任传上□日。孙承泽、董复、仍著以原职用。新升吏部侍郎成克巩、著仍带新衔。遇有吏部侍郎缺出、即与补用。　　

○己亥。廷试官贡监生吴家祯等一百四十一名。　　

○庚子。上幸南苑　　

○定皇后皇妃纳采礼物。皇后父母、金二百两。银一万两。金茶筒一。金盆一。银茶筒一。银盆一。银桶一。缎一千疋。毛青梭布二千疋。马二十匹。玲珑鞍二十副。甲胄三十副。皇妃父母、照皇后礼之半。　　

六月。辛丑朔。　　

○甲辰。赠少保兼太子太保礼部尚书王铎为太保。荫一子为中书舍人。　　

○丙午。吏部议覆陕西总督孟乔芳疏言、直省各府推官、应俱用进士不足、乃以举人间补其从前贡生考定推官者、改选知县。从之。　　

○丁未。裁直隶镇朔卫、营州卫、归并蓟州卫。东胜右卫、宽河所归并遵化卫。涿鹿左卫、中卫、兴州中屯卫、归并涿鹿卫抚宁卫归并山海卫。卢龙卫、东胜左卫、兴州右卫、归并永平卫。密云后卫、归并密云中卫。营州后卫、归并兴州后屯卫。通州右卫、神武中卫、定边卫、归并通州左卫。天津左卫右卫、归并天津卫。神武右卫、倒马平定二所、唐山屯、归并真定卫。保定中卫、归并保定左卫。保定前卫、后卫、归并保定右卫。裁营州左屯卫、渤海守御所。白洋口后所。镇罗关所。顺德守御所。　　

○戊申。上还宫。　　

○命江南道监察御史宗敦一、提督顺天学政。山西道监察御史陈棐、巡按顺天。　　

○己酉。山东道御史苏铣疏言、朝廷会议、大政攸关。将载之史册。传之后世。何得中无定见、附和雷同、止画题而无可否。请敕诸臣、嗣后凡会议列名者、俱注明所议、详悉具题。有能破积习、建谠论者、方为尽职、其心持两端、前后游移者、即系溺职。治以不忠之罪。报可。　　

○陕西洮州卫、大冰雹、伤禾。　　

○庚戌。命和硕敬谨亲王尼堪、掌宗人府事。多罗贝勒尚善、为左宗正固山贝子吴达海为右宗正辅国公穆臣、为左宗人。辅国公拔都海、为右宗人。以学士觉罗伊图、为启心郎。孟希圣、为汉启心郎。觉罗穆成格、觉罗额津、觉罗硕博会、觉罗巴尔布、觉罗鄂尔慧、觉罗硕塞、光舒森特黑、为理事官。　　

○以梅勒章京宜永贵、为仓场侍郎。　　

○升侍读学士马禄、为学士。侍读郑库讷、为侍读学士。编修索达、为侍读。　　

○以瓦尔喀为吏部理事官。桑赛、为户部理事官。觉罗西赖、扎穆素、绰克托、为刑部理事官。傅达礼、为工部理事官。莫洛洪、为都察院理事官。阿兰、为东城理事官。阿都理、阿世熙、为京畿道理事官。　　

○补原任太仆寺卿黄熙允、内翰林弘文院检讨刘泽芳、河南道试监察御史李植原官。　　

○增设五城巡城汉军理事官各一员以彭士圣巡视中城。郭如龙、巡视东城刘显贵巡视南城卢兴祖、巡视西城、杨茂春、巡视北城。　　

○以镶白旗满洲护军参领阿思哈、蒙古甲喇章京董俄罗俱为本旗梅勒章京。镶白旗满洲护卫巴哈塔、正蓝旗满洲察布丹镶蓝旗满洲巴本、为护军参领镶黄旗满洲法他哈、蒙古色冷镶白旗蒙古布达西里镶蓝旗满洲根特、为甲喇章京。　　

○广东巡抚李栖凤疏报、副将先启玉等、阵擒叛镇李成栋子元允、建捷等。获伪即伪敕器物甚多。伪伯李开祖等投诚。总兵官许尔显、副将李之珍、平定肇庆高州王马二贼。南韶道林嗣环、游击张玮等击败逆寇曹志建俘馘累累下所司知之。　　

○辛亥。以故一等公古穆布弟彭珠、三等公博洛子噶尔玛、三等伯噶尔麻僧额侄穆黑林、三等阿思哈尼哈番鄂尔寨子巴拜、一等阿达哈哈番巴图鲁从弟查尔布、二等阿达哈哈番博翁子阿丹、拜他喇布勒哈番库坎弟禄伯赫、梁崇清弟永胜、拖沙喇哈番赛木巴里兄莫雒、阵亡拖沙喇哈番山津子常珊、致仕一等阿达哈哈番、兼一拖沙喇哈番祖邦武孙光玺、各袭职。　　

○以三等阿达哈哈番郭如龙、为二等阿达哈哈番。授辛色拜他喇布勒哈番。　　

○壬子。致仕太子太保内翰林国史院大学士宋权卒。　　

○癸丑。降辅国公聂克塞、为三等镇国将军以其私馈出妻衣物、为其仆哈尔巴等所计故也。　　

○乙卯。增设宗人府觉罗理事官八员。满洲笔帖式八员。汉军笔帖式二员。其先设理事官光舒、森特黑、因非觉罗俱解任。　　

○先是觉罗特恩之父吴丹、因郡王阿达礼案内正法。特恩等亦革去觉罗。而刑部将革去觉罗之故、未经存案。后特恩祖、管稽察觉罗一等阿达哈哈番、兼一拖沙喇哈番觉罗阿山、收特恩抚养。仍令系红带。阿山殁后、觉罗伊尔门等、竟不声明吴丹情由。以特恩为阿山之孙具结袭职。及特恩生子。觉罗鄂尔慧等、亦以觉罗具结礼部。于是礼部始摘发吴丹罪案、不准为觉罗并移送宗人府治罪。宗人府勘实。特恩应革职。仍革觉罗阿山世职不准承袭。余援赦免议疏入。从之。　　

○丙辰。裁永平辽学中额一名。增陕西辽学中额一名。贡额一名其永平辽学贡额照旧从平西王吴三桂请也。　　

○丁巳。兵部奏请于寅申年举行军政。从之。　　

○提督江南学政御史李嵩阳疏报溧水县民汤学绅事父母以孝闻。父卒、庐墓三年高淳县生员吴学莱、幼孤事母尽孝母亡庐墓三年。太湖县生员田德产流寇犯县。执其父母、将杀之。德产请以身代。贼感而释之。父死贼破寨、指其柩曰。此田孝子之父也。戒勿焚其家。山阳县童生朱呈采祖母赵氏有疾呈采割股以进疾旋愈。丹阳县民李腾芳、父久客外郡腾芳备历艰险寻父归里建德县生员胡其朗妻黄氏妾王氏丹阳县民陈邦正妻夏氏夫死、俱抚孤守节、四十年不变。苏州府生员何一沐妻金氏、嫁甫二日一沐死。金氏矢志苦节终身持服当涂县民吴学道妻嵇氏年二十三夫亡抚遗腹子守节四十八年桃源县民史逢尧妻徐氏、年二十二、夫故、抚遗孤及夫幼弟、亲乳哺之、皆至成立守节四十余年。太平县民孙元容妻汪氏夫死、绝食以殉。怀宁县生员钱文炳继妻颜氏、文炳殁、兵乱城破、颜氏被执不污。从容就死。桐城县生员吴道震妻姚氏、寡居值寇乱执氏欲污之。氏叱拒被害。合肥县生员张＜火鼎＞妻杜氏、颍州民张极妻朱氏淮安民曹芝妻高氏、夫殁、俱自缢从死吴江县民宋志芳妻殷氏、嫁未一月。志芳病笃。殷氏度不能生先服毒而死无锡县监生郑惟顺女、许字马瑜、瑜亡女缞绖适夫家、哭泣誓死不渝山阳县民张女、许字杨尚位尚位亡、女终丧守志。不嫁孝事舅姑姑病、刲股以进。病旋愈。俱请照例旌表。章下礼部。　　

○辛酉。先是户部启心郎布丹以不给河间驻防兵饷、为章京硕尔对所讼。革职籍家产一半。布丹疏辩。命刑部再议。以布丹罪轻前拟太过。议削一个前程。罚银一百两。其先籍家产。仍应给还。议上。得上□日、布丹著还世职并已籍家产。其罚锾、著一并宽宥。　　

○大学士范文程等疏奏、翰林詹事等官升补画一之法。修撰、编修检讨。按科分先后资序升转。凡奉差及终养、丁忧治丧依限到京者、仍照科分资序。违限者、计所违月日、序于后。给假告病者、概序于后。降补别衙门复回者、俱照现补官品为序。三品官服阕病痊者、由抚按具奏、臣衙门题补。四品以下官、亲身赴京、亦臣衙门题补。命永著为例。　　

○壬戌。更定品官驿递夫马额数。一品官、夫三十名。马十匹。二品官、夫二十六名马八匹。三品官、夫二十二名。马七匹。其近京四百里内差遣。一品官、夫十六名。马六匹。如在任在差病故。陆路给车一辆。无车处、准夫二十二名。二品官、夫十四名。马五匹。如在任在差病故。陆路给车一辆。无车处准夫十八名。三品官夫八名。马三匹。如在任在差病故。陆路给车一辆。无车处、准夫十四名。余如旧制。　　

○革陕西关南道夏日严职。以挟私诬揭兴安总兵官任珍、造谋不轨也。　　

○癸亥。兵部尚书金之俊、以老疾休。温上□日慰留之。　　

○丙寅。追谥功臣图尔格为忠义公、图赖为昭勋公、配享太庙。仍于坟前立碑。　　

○以初设詹事府。补太仆寺卿、管顺天府府丞事薛所蕴、为詹事。兼内翰林秘书院侍读学士内翰林弘文院侍讲学士高珩、内翰林国史院侍讲学士李呈祥、为少詹事。内翰林秘书院侍读傅以渐、为左春坊左庶子。内翰林弘文院侍讲吕缵祖、为右春坊右庶子。内翰林秘书院修撰张尔素、为左春坊左谕德。内翰林弘文院修撰杨思圣、为右春坊右谕德。内翰林国史院修撰夏敷九、为司经局洗马。内翰林秘书院编修王一骥、内翰林弘文院编修傅维鳞、为左春坊左中允。内翰林秘书院编修王紫授、内翰林国史院编修王舜年、为右春坊右中允。内翰林秘书院检讨艾元徵、内翰林弘文院检讨乔映伍、为左春坊左赞善。内翰林秘书院检讨李培真、内翰林国史院检讨蓝滋、为右春坊右赞善。　　

○以新定翰詹官员升转例。补原任吏部右侍郎学士成克巩、为内翰林弘文院学士。升侍读学士刘正宗、为内翰林秘书院学士。侍讲学士魏天赏为内翰林国史院学士降补学士胡统虞、为内翰林秘书院侍读学士。升国子监祭酒王崇简、为内翰林弘文院侍读学士。侍读乔庭桂、为内翰林国史院侍读学士。岳映斗、为内翰林秘书院侍讲学士。光禄寺少卿罗宪汶、为内翰林弘文院侍讲学士。编修梁清标、为内翰林国史院侍讲学士。陈爌、为内翰林秘书院侍读。王炳昆、为内翰林弘文院侍读。黄志遴、为内翰林国史院侍读。法若真、为内翰林秘书院侍讲。胡兆龙、为内翰林弘文院侍讲。韦成贤、为内翰林国史院侍讲。　　

○以太祖配天覃恩。加修撰吕宫、右春坊右中允、仍管内翰林秘书院修撰事。升编修程芳朝、为内翰林国史院修撰。蒋超为内翰林弘文院修撰。检讨李霨、沙澄、傅作霖为内翰林秘书院编修。宋杞、刘泽芳、石申、为内翰林弘文院编修。　　

○初置中书科满官八员。内择一员为中书舍人掌印。余俱授为他赤哈哈番。　　

○赠福建殉难沙县知县董潾、顺昌县知县钱嘉伦、永安县知县高咸临、大田县知县胡天湛、俱为本省按察使司佥事。各荫一子入监读书。　　

○己巳。谕续顺公沈永忠曰。览卿奏、逆贼猖狭。我兵退保湘潭。朕已悉知。尔率部下将士、可鼓励同心固守。勿轻战失机。今已发大兵、星弛援巢□刀。不久即至。如现处之地。难于据守。相度险要。并力坚防内敛兵势。外御贼氛。勿轻舍疆土。退缩贻误。可同督抚镇按定议以行。　　

○调吏部理事官觉罗班敦、都察院理事官觉罗噶达浑、觉罗布泰觉罗钟泰、中城理事官觉罗富哈、护军参领觉罗外库、觉罗孟科、觉罗嗒哈岱、觉罗和特、闲散章京觉罗杭奇、为宗人府理事官。　　

大清世祖体天隆运定统建极英睿钦文显武大德弘功至仁纯孝章皇帝实录卷之六十五



大清世祖体天隆运定统建极英睿钦文显武大德弘功至仁纯孝章皇帝实录卷之六十六　　

顺治九年。壬辰。秋七月。庚午朔。享太庙。上亲诣行礼。　　

○辛未。定诸王世子大朝、常朝、及京城内行走仪仗。和硕亲王、用绣红罗曲柄伞一柄。绣红罗圆伞二柄。绣红罗圆扇一对。立瓜二对。卧瓜二对。骨朵二对。吾仗二对。马四匹。多罗郡王、用红罗销金伞二柄。绣红罗圆扇一对。立瓜二对。卧瓜一对。骨朵一对。吾仗二对。马二匹。世子、用马四匹。其余仪仗、俱与郡王同。　　

○癸酉。补原任副将赵光祖、仍以都督佥事管吴淞副将事。升绍兴参将陈一贯、为徐州副将。　　

○偏沅巡抚金廷献奏报、逆贼孙可望、陷广西桂林府。定南王孔有德自缢。　　

○吏科右给事中魏裔介奏言、臣闻创业难。守成不易。古帝王凛凛乎覆舟驭索之惧、诚以骄恣易生。而晏安之足为害也。我皇上圣神文武。以创业兼守成。亘古帝王、未之或有然纲纪法度、尚须修明。礼乐政刑、实多缺失。欲以立一代之弘规昭子孙之法守。未见其久而无弊也。方今畿辅多失业之民。吴越有水涝之患。山左荒亡不清。闽楚馈饷未给。两河重困于畚锸。三秦奔疲于转运。川蜀虽下、善后之计未周。滇黔不宁、进取之方宜裕。此皆机务最要。仰赖圣虑焦劳者也。但高居静摄不如延访臣邻。批答详明。何如亲承颜色。请于逢五日期、驾临正殿、朝见群臣。从容晋接。部院科道本章应实封者实封。应面奏者面奏。得以咫尺天颜、亲聆睿语。则大政大事。雷厉风行。上下之情通。而泰交之运辟矣。下所司议。　　

○陕西庄浪红城堡、冰雹伤禾　　

○甲戌。钦天监监正汤若望进浑天星球、地平日晷等仪器。赐朝衣凉朝帽、鞾、袜。　　

○乙亥。补原任福建左布政使朱鼎新、为广西布政使司左布政使。升陕西按察使于时跃、为山西布政使司布政使。福建巡海道参政范登仕、为山西按察使司按察使。江西岭北道参政张凤仪、为湖广按察使司按察使补原任陕西关南道副使朱受祜、为湖广布政使司参政、督粮道。升四川川东道参议袁一相、为本省按察使司副使下川东道。湖广武昌府知府王维屏、为河南按察使司副使、通密道。荆州府同知李浴日、为四川按察使司佥事、安绵道。陕西西安府同知冯嘉会、为四川按察使司佥事、遵义道。　　

○降补原任保定巡抚于清廉、为山西布政使司参议、口北道。　　

○初拜他喇布勒哈番兼一拖沙喇哈番图法宜、殁于阵令其侄库库礼袭职。后因其庶子护什布控讼、仍令护什布袭之。以库库礼现任牛录章京、于两次恩诏应得拜他喇布勒哈番、仍授为拜他喇布勒哈番。　　

○丙子。吏部奏言、通判员缺。除裁减外。所余不多。而节年贡生。考定应授兹衔者、积至八百余员。挨次铨补。甚或终身无望。请照品改授布政使司经历、正副理问按察使司经历、知事、都布两司都事、运司经历、运判、各府经历、京县外县县丞、外卫经历等职、仍支正六品俸。照通判资格升转、以疏壅滞。从之。　　

○浙闽总督陈锦、统领将士征海寇郑成功、至漳州灌口、为家丁刺死。　　

○以汴河决口工成。赐总河杨芳兴、河南巡抚吴景道、管河道方大猷、大梁道李呈祥、开封府知府周荃、前开封府知府阎尧年、南河同知杨惠心、通许县知县李永华、都司佥书楚进功、毕拱微等。鞍马、蟒朝衣、帽、鞾、白金有差。　　

○皇城北门工成、名曰地安门。　　

○新推陕西提督马汝龙、以足疾解任。升王庆坨副将王一正、为昂拜章京、充镇守陕西提督汉兵总兵官。　　

○定广西经制城守官兵。思南府副将一员。兵一千二百名。新太参将一员。兵六百名。上思州守备一员。兵二百名。浔梧副将一员。兵一千二百名。郁林州参将一员。兵六百名。贺县守备一员。兵二百名。柳庆副将一员。兵一千二百名。河池州参将一员。兵六百名。三里守备一员。兵二百名。永宁、昭平参将各一员。兵呼四百名。　　

○以定南王下随征阿达哈哈番冯世爵、为思南副将。何九成、为柳庆副将。游击马化麒、为浔梧副将。　　

○丁丑。予福建殉难沙县知县薰潾、顺昌县知县钱嘉伦、永安县知县高咸临、大田县知县胡天湛、祭葬如例。　　

○以故三等阿达哈哈番骚尔噶职、加于其兄二等公额尔克戴青、为一等公。削所余拜他喇布勒哈番、并拖沙喇哈番。　　

○戊寅。吏部议覆山东道监察御史王秉乾疏奏、请将进士、举人、贡、监、分班掣选。疏通铨法。嗣后拣选举人、以会试三科为限。以隆作养。省淹候。报可　　

○平南王下右翼总兵官都督同知班志富卒。　　

○庚辰。免淮安牙行六七两年分逋欠税银。　　

○辛巳。云南道监察御史杨世学、条陈治河事宜略曰。谨按大禹、疏河为九道入海。宋儒朱熹、谓其专就低处下手、下流通、则上流自治。汉、贾让曰。善为川者、决之使道。明、徐有贞亦曰。堙之、则溃者益溃。淤者益淤。不如疏之使平。多建闸坝、以时启闭。无溢无涸、河乃得安。是治河之道、未有不使之多途以入海者也。今之水势。与前代虽异而实同。前代止治河。今则兼治淮矣。淮为河之下流、而滨海诸州县、如泰州、盐城、兴化、刘庄、白驹诸盐场。又淮之下流也。各处下有海口。上有闸坝。河水暴涨多开闸坝使出海口、则自无溃决。此乃前代已行之效。国初、居民因新昌余贼、缘海遁去、渐次堵塞。继而水道变为圩田。豪右蠹胥、据为己有。此海口之所由塞也。海口既塞。则行船安稳。商人便之。不乐复开。虽有安东、庙湾、亦可入海。而流不疏、则势不杀。急行壅溢、所以溃决。上决于开封。中决于邳宿。下决于高宝。间有谋议及此者。而奸人阻挠。簧鼓其辞。以乱当事者之心。此所以□山戊不□□山戊不□报工。年年告溃。民力重困。而功用迄无成也。乞敕河漕重臣。毋惑浮言。毋委属吏。亲至其地、详为相度。将海口之处、尽行开浚。其漕堤闸口、启闭各因其时。然后循下流而上至河身、别其浅溢。去其淤沙。使河身益深、足以容水。则波不及陆、而委易达海。河南淮右之民。庶几其有瘳乎。倘计不及此。不惟两河两淮、永受其害。其关全漕之通塞、天下之安危者、非小也。章下部议。　　

○壬午。以故一等伯莽古尔代侄巴特玛。三等精奇尼哈番张大猷子应庚、三等阿思哈尼哈番查木苏叔东、二等阿达哈哈番穆济棱子武际麻、三等阿达哈哈番甘住哈子瓦尔达、李其顺叔世安、拜他喇布勒哈番兼一拖沙喇哈番海塞侄巴灵、拜他喇布勒哈番秦彰邦子洪绩、阵亡拖沙喇哈番巴雅喇兄他布岱、各袭职。　　

○复布丹一等阿达哈哈番。　　

○癸未。命和硕巽亲王满达海子常阿岱袭爵。　　

○以撰拟上亲政、及两上皇太后尊号、大婚礼成、各诏上□日。并造办皇太后、皇后金册、赐大学士希福等、下至笔帖式等官、马匹、银币有差。　　

○以造办皇太后、皇后金宝、赐礼部理事官翁盖等、下至匠役、缎疋、银布有差。　　

○以制办皇太后、及御前中宫仪仗、赐工部理事官觉罗穆成格等、下至匠役、缎疋、银、布、有差。　　

○谕内三院、内外题本奏本、各有格式。先已敕礼部发式通行。近见内外本章、尚有长短宽窄、违式参差者。内院即传谕礼部、严加申饬。务使在京满汉大小各官、在外督抚按、下至府州县卫所等衙门、俱画一遵行。　　

○甲申。中元节遣官祭四祖陵、福陵、昭陵。　　

○命和硕敬谨亲王尼堪、为定远大将军。统率大军往征湖南贵州。赐王御服、佩刀、鞍马等物。多罗贝勒巴思汉、吞齐、固山贝子扎喀纳、穆尔祜、公韩岱、固山额真伊尔德、梅勒章京卫正等蟒衣、鞍马、弓矢、刀、带有差。赐王敕曰。兹以逆贼张献忠之余孽孙可望等侵扰湖南。陷民水火。不得不兴师致讨。特命王充定远大将军。统率大军征巢□刀。王膺兹命。一切机宜、与诸将同心协谋而行。毋谓自知、不听人言。毋谓兵强、轻视逆寇。仍严侦探、毋致疎虞。抗拒不服者戮之。倾心归顺者抚之。总以安民为首务。严禁兵将。申明纪律。凡归顺及恢复地方军民、不得肆行扰害。体朕抚绥天下之意。其陷贼文武官吏、自拔来归、俱免罪酌用。有功者、仍加叙录。巢□刀除孽贼。平定贵州后、择善地屯劄。驰使奏闻。前征消息。须候上□日到。行间将领功绩、及重罪、俱实纪明汇奏。各官有犯小过者、当即处分。至于护军校、骁骑校以下、无论大小罪过、俱与诸将商酌、径行处分。王受兹重任、宜殚忠竭力。蚤奏荡平。　　

○礼科给事中刘余谟、请将满官老病休致者、照汉例、给与顶带终身、以别于罪废不职之官。其封疆死事者、亦照汉官京堂、一体议恤。以奖劝劳臣。章下部议。　　

○定丧制。凡斩衰、期服丧部院衙门官员、执事人等、于二次上坟之前。一应坛庙祭祀、及庆贺筵宴、勿与。二次上坟之后、各出办事。祭祀筵宴、照常与如二次上坟之前或有上□日令与、或衙门中、有不可稽迟公务、不在此例。仍照常行私居仍照定制、尽丧礼。凡大功、小功、缌麻丧。部院衙门官员执事人等、俱照常供职、私居尽丧礼。　　

○丙戌。江南江西总督马国柱疏报、江闽官兵、会巢□刀大觉岩贼。阵斩伪总兵李金等数十人。降伪总兵卢毓瑞等十余人。生擒渠魁张自盛。斩获殆尽。下所司知之。　　

○兵刑二部、会议查解逃人例。凡隐匿逃人无论满汉、或雇佣工、或赁房屋与居住、有保人者、罪坐保人、雇工赁房之家、及地方官、邻佑、十家长、俱免罪。地方官查送者、纪录。如无保人、容留过十日者、坐隐匿之罪。逃人歇宿店家十日之内、店主免究。越十日、照例治罪。地方官查送者、纪录。夫妻父子同逃、各自来归者、隐主免查。如一半归、一半仍留隐家、其隐主、邻佑、十家长、照例治罪。逃人七十□山戊不□以上、十三

□山戊不□以下、旧例俱免责。今两次脱逃者、亦应免死。隐匿之家治罪。如逃人被获于后次隐匿之家、其先次隐匿之家免究。隐匿之人家产。给逃人之主。房地交与户部。至逃人自回、无隐主者、无凭查究、兵部径行归结议上报可。　　

○丁亥。以色冷、为刑部侍郎。朱天定、为吏部理事官。顾巴什为户部理事官俄博那、马笃护、为兵部理事官。森特黑光舒张所养为刑部理事官。罗托、为都察院理事官。哈什玛、为中城理事官。　　

○以镶红旗多罗贝勒巴尔处浑、为满洲固山额真。镶蓝旗满洲孙塔、汉军甲喇章京高明忠、各为本旗梅勒章京。镶黄旗副理事官哈尔哈齐、乌路喀、正黄旗理事官罗多洪巴图鲁前锋侍卫索丹、正白旗副理事官胡尼牙、排喇里正红旗觉罗阿颜、前锋侍卫查令噶、伯起、塔尔巴尔济、镶白旗理事官额塞、布达礼、镶红旗朱喇禅、色讷克、正蓝旗阿郁席、察敏、镶蓝旗占塔海、云敦、俄齐尔、为护军参领。正黄旗席喇布、正白旗俄泰巴图鲁、铙赖、正红旗布尔孙、崔本、镶白旗瓦尔喀朱马喇、马都琥、镶红旗索那木、正蓝旗巴吉尔、镶蓝旗索尔和、为甲喇章京。　　

○命梅勒章京沙尔虎达、甲喇章京海塔、尼噶礼、统官兵驻防宁古塔。　　

○免河南磁州、祥符、封邱、兰阳、仪封、项城、沈邱、临漳县、怀庆卫、八年分河决被灾地亩额赋。　　

○平西王吴三桂、定西将军固山额真墨尔根侍卫李国翰疏报、臣等遣官兵招抚漳腊、松潘等处。攻拔重庆等府。巢□刀杀伪总兵李廷明等。俘获甚多。又分遣梅勒章京戴都等、领官兵围成都。伪抚南王刘文秀、举城降。随进攻嘉定。擒斩伪总兵龙名扬。蜀地渐次底定。下所司察叙。　　

○又奏、蜀地东接三楚。西连羌番。南通滇黔。北抵秦陇。幅员甚广。易乱难治自张逆蹂躏。诸伪相继。十数年番猓跳梁。孑遗涂炭。仰荷皇上轸念残疆。大张挞伐。虽巨寇三路左溃。东南渐入版图。然大憝孙可望、假借名号。鼓煽人心。蚁聚建昌、遵义、永宁等处。抗拒王师。未尝忘情于蜀。宜蚤定经制。择冲要地、设镇将官兵。责成战守。以为久安长治之策。下兵部议　　

○戊子。谕平西王吴三桂曰。王统兵入川。成都各府贼众惧窜。民人归附。朕心嘉悦。迩者川湖总督罗绣锦、塘报兵部、称有湖南地方将官、得贼中假刻王告示一张。该部以原示具奏。朕一览、即知此示、系逆贼畏王之威、计穷力竭、故设狡谋反间。朕与王、谊属君臣、情同父子、岂能间之。本宜即时毁弃。但恐王在彼听闻、不知其故。特差内翰林弘文院学士能图、兵部理事官喀齐喀巴图鲁、赍送假示于王、以著朕推诚至意。前六月二十八日。朕曾有谕王及固山额真墨尔根侍卫李国翰、令相机进取贵州。如四川或有渠魁抗拒。不便移师前进。仍著速行驰奏之上□日。今和硕敬谨亲王、充定远大将军。统大将军于本年七月二十日出都。王宜不时差人远哨。酌量王师、由湖南将进贵州之时、王即由四川进巢□刀。毋得于大军未到之先、轻行深入。如四川贼未尽平、兵难前进。亦即以实奏闻。　　

○己丑。和硕敬谨亲王尼堪、率师出都。上亲送至南苑。　　

○免山东临邑、安邱、夏津、陵县、荒地亡丁徭赋　　

○内院议覆吏科给事中高辛允疏言、皇上亲政之首科、允宜慎选庶常、以光圣治。臣等参考旧例、斟酌时宜、择其年貌合格、文字雅醇者、充其选。名数照己丑科例。取汉进士四十名。查照直省大小、及近日人材多寡。直隶、江南、浙江、各取五名。江西、福建、湖广、山东、河南、各取四名。山西、陕西、各取二名。广东、取一名。内拔其年青貌秀、声音明爽者、二十名。习学清书。余二十名、习学汉书。届期、恭请御赐题目考试。其满洲进士、取四名。蒙古进士、取二名。汉军进士、取四名。俱选年貌声音合式者、同汉进士一体读书。进馆之后、仍不时稽核敬肆勤惰、以为优劣。用昭朝廷作养人才之意。报可。　　

○湖广四川总督兵部尚书都察院右都御史罗绣锦卒。　　

○辛卯。天全六番、乌思藏、董卜、黎州、长河西、鱼通、宁远、泥溪、蛮彝、沈村、宁戎等土司、各缴前朝敕印以降。　　

○壬辰。户部理事官爱玛喀、以拨地徇私、革职。　　

○以故三等阿思哈尼哈番噶思哈子连桂、一等阿达哈哈番达雅礼巴图鲁孙达翰泰、各袭职。　　

○以故副将晋绩子先诚、为三等阿达哈哈番。总兵杨于蕃子载、为拜他喇布勒哈番。游击马云瑞子诚、为拜他喇布勒哈番。游击何万里弟万钟、为拖沙喇哈番。癸巳。选授进士白乃贞、方犹、程邑、杨绍先、汤斌、郭棻、俞铎、熊侪鹤、王勰、崔之英、龚必第、卢高、耿介、韩庭芑、金鋐、余恂、吴弘安、史彪古、张应桂、王纪、为清书庶吉士、周季琬、曹尔堪、张瑞徵、杨士烒、薛澐、赵曰冕、杨永宁、王元曦、钱开宗、叶先登、吕祖望、李昌祚、张溍、周奕封、陈彩、饶宇栻、汪炼南、陈子达、李文煌、侯于唐、为汉书庶吉士。　　

○乙未。升国子监司业李奭棠为国子监祭酒内翰林国史院检讨单若鲁、为国子监司业。　　

○考授刑部郎中张习孔、为山东按察使司佥事、提学道。　　

○丙申工科右给事中胡之俊疏言、今天下财赋。半出东南。而东南要地、莫如苏浙。苏松、嘉、湖、地势污下。旧刘家河、吴淞江等处、引水入海。日久壅淤。河道成田。土豪占据多所挠阻年来淹没漂沦。水患见告。职此之故。考地志、三吴之水悉汇震泽。震泽广三万六千顷。并溪港诸水。势甚横烈。皆以三江为入海之路书所谓三江既入、震泽底定是也。东江河身湮没、久不可稽。仅存松江之吴淞。苏州之刘河。刘河、即娄江也。唐、宋、元、明、以三江洩震泽之水、始不为害。今三吴江道尽塞。受祸甚剧。财赋重地、悉委波涛。百万粮储、从何措办。请敕部从长计议。疏通故道。国计民生、胥赖之矣。章下所司。　　

○丁酉。升吏科都给事中杜立德、为太常寺少卿。吏部郎中卫周祚、为太仆寺少卿。掌河南道监察御史魏琯、为顺天府府丞。兵科左给事中刘显绩、为工科都给事中。户科右给事中杜笃祜为吏科左给事中。　　

○改补前通政使司右参议郝杰、为光禄寺少卿。　　

○戊戌。索伦部落索郎阿达尔汉等、贡貂皮。宴赉如例。　　

○命内大臣公遏必隆、鳌拜、巴图鲁、内大臣哈世屯、大学士范文程等、传谕郑芝龙曰朕闻尔子弟在福建为乱尔投诚有功。毋轻出城行走。恐人借端诬陷。即往坟茔祭扫亦必奏明乃去。朕嘉尔功、故以此告谕。尔子在京有成立者可送一人入侍。　　

○以一等阿达哈哈番江南提督总兵官祖泽远、为兵部尚书、兼都察院右副都御史、总督湖广。四川等处。　　

○户部左侍郎王永吉、条陈治河事宜、略曰。谨按黄水。自邳宿而下、至清河口。淮泗之水、聚于洪泽湖。亦出清河口。淮黄交会。东入于海。然黄强淮弱。势不相敌。淮泗逼而南趋。直走四百余里。出瓜州、仪真、方能达江。一线运河。收束甚紧。即有大小闸洞、沿途宣洩、而海口不开、下流壅塞。所以河堤溃决、修筑□山戊不□费金钱。九载以来、八年昏垫。海口之当开、固刻不容缓者也。查海口之在兴化、泰州、盐城、境内者。俱被附近愚民、将闸门填塞。滴水不通。咽喉重地、□山戊不□

□山戊不□陆沉。关系匪轻。乞敕河漕重臣。遴委才能属员、亲往相度。勿听一偏之词。务收两全之利。开凿深通。复其故道。淮泗之水消、则黄河之势减。平成之绩亿万年永赖之矣。下所司议。　　

○定赏赉达赖喇嘛使臣例。每头目二人、随从役卒二十八名、共赏二等玲珑鞍马一。银茶筒一。银盆一。缎三十。毛青梭布四百。豹皮五。虎皮三。海豹皮五。厄鲁特部落峨齐尔汗下正使、赏羔皮蟒袍一。银茶筒一。银盆一。缎三。毛青梭布二十四。副使。赏羔皮蟒袍一。银茶筒一。缎三。毛青梭布二十四。其同来八人、赏羔民补袍各一。缎各三。毛青梭布各二十四。其随从役卒、各赏缎一。毛青梭布八。　　

大清世祖体天隆运定统建极英睿钦文显武大德弘功至仁纯孝章皇帝实录卷之六十六

大清世祖体天隆运定统建极英睿钦文显武大德弘功至仁纯孝章皇帝实录卷之六十七　　

顺治九年。壬辰。八月。庚子朔。精奇尼哈番郑芝龙、以其祖父坟茔俱在。原籍福建。请留继母。及子弟各一人守视。其妻妾及二子移送来京。又以住房在镶黄旗而身属正黄旗往来未便恳请改隶旗分等语。得上□日。郑芝龙准入镶黄旗仍官其在京一子为二等侍卫。兵部即行福建督抚、除伊母弟、及长男听留原籍外。其妻妾两男。即填给勘合。遣人同芝龙所差家人。护送来京。　　

○以镶白旗护军参领喀尔他喇、为护军统领。　　

○壬寅。以军功。封多罗额驸绰尔济为镇国公。　　

○督理苏州等处织造工部右侍郎陈有明、引疾乞休。允之。　　

○乙巳。升天津总兵都督佥事管效忠、为昂邦章京。充镇守江南提督汉兵总兵官。　　

○丙午。定常朝仪注。凡朝期上御太和殿。卤簿全设。奏中和丹陛乐。鸣钟鼓。鸣鞭内大臣侍卫、列殿内两傍。王以下、辅国公以上。集于常朝房内文武各官。列午门外。其谢恩、辞朝陛见、行礼等官该部分别应在内在外行礼、先期奏闻。亲王以下、官员以上。进爵升官及王贝勒、贝子公大臣、出征凯旋赏赉及诸恩赐俱于常朝日进内听唱赞行礼汉军、汉人官员赴任、及外省朝觐应行礼各官进午门内。同满官行礼。应在外行礼各官。俱于午门外行礼。遇上不御朝。赴任及朝见官员。俱于常朝日集午门外行礼。外藩王以下、公台吉以上来朝。及喀尔喀。厄鲁特等部落进贡官员亦于常朝日。进内行礼。亲王以下、官员以上。凡钦命婚娶者或于中和殿。或于安育宫。具朝服行礼不鸣赞。遇有赏赉便服行礼。　　

○多罗谦郡王瓦克达薨。年四十七。　　

○丁未。遣大学士范文程祭先师孔子。　　

○戊申。太宗文皇帝忌辰。遣官祭昭陵。　　

○祭大社、大稷。遣伯索尼行礼。　　

○以胡密色、介山、为户部理事官。敦多和为都察院理事官。王光宗为东城理事官。　　

○以镶白旗海护为护军参领。　　

○以镶蓝旗汉军马如龙、仍为梅勒章京。其新补梅勒章京高明忠、仍为甲喇章京。　　

○己酉。以费英东扎尔固齐功升其孙二等精奇尼哈番渥黑、为一等精奇尼哈番。二等阿达哈哈番多颇罗、为一等阿达哈哈番。　　

○庚戌。太祖武皇帝忌辰遣官祭福陵。　　

○授服阕庶吉士周启嶲、为内翰林国史院编修。　　

○壬子。转吏部右侍郎孙承泽、为本部左侍郎。以内翰林引文院学士成克巩、为吏部右侍郎。仍兼原衔。　　

○癸丑。升刑部理事官周天成、为工部右侍郎。督理苏州等处织造。　　

○甲寅。追赠直隶山东河南故总督兵部尚书张存仁、为太子太保。荫一子入监读书。　　

○加陕西总督兵部尚书孟乔芳、太子太保。以久任边疆。著有劳绩故也。　　

○丙辰。江南江西总督马国柱、以两省旱灾奏报。得上□日。江南江西二省荒旱异常。朕心儆惕。恐致百姓流离。著该督抚按多方救济。地方有乐输义助者。汇造姓名送部酌奏。救荒事宜著速议施行。　　

○丁巳。谕定远大将军和硕敬谨亲王尼堪等曰。闻贼入广西。于七月初四日。攻陷桂林府。定南王孔有德自尽。向命王等。剿灭湖南贼寇。平定贵州。今毋往贵州。仍从湖南进取宝庆。其西安府调发满洲兵将。及提督总兵柯永盛官军。同续顺公。留于宝庆。王领大兵入广西。相机搜巢□刀贼孽。其余一应事宜。俱照前敕遵行。　　

○谕平南王尚可喜、靖南王耿继茂曰。览王奏具悉定南王孔有德、为国尽忠身殁。朕甚悼切。故遣和硕敬谨亲王尼堪为定远大将军。率精锐兵将。星速启行。不久即至广西王等其勿前进。傥贼入广东。王等务计万全。以待大兵。毋得轻动　　

○平南王尚可喜奏言。靖南王耿继茂、前率兵进取琼州今琼州伪部院杜永和、伪伯张月等。亲诣投诚地方底定。迩来粤西告警。省会单薄。靖南王孤军远出。不无隐忧。上以琼南底定。命靖南王班师回省。　　

○升密云镇左营参将李士元、为密云石匣营副将。　　

○戊午。谕平西王吴三桂、固山额真墨尔根侍卫李国翰曰。前曾谕尔等。俟大兵入贵州时。尔等相机而往。今大兵已止贵州之行。令趋广西。尔等亦不必往。可遵前谕。相机安定四川地方。　　

○礼科给事中刘余谟奏言。国家钱粮。每□山戊不□大半皆措兵饷。今年直省水旱异常。处处请蠲请赈。大兵直取滇黔。远则万里。久必经年。即旦晚克平。亦须留兵镇守。兵饥则叛。民穷则盗。关系非小。臣思湖南。四川、两广初定。地方荒土极多。伏祈敕谕统兵诸将。及地方官。凡遇降寇流民。择其强壮者为兵。其余老弱。悉令屯田。湖南川广驻防官兵。亦择其强壮者讲武。其余老弱。给与荒弃空地耕种。但不许侵占有主熟田。至川广部选各官。未有地方人民者。应行裁并。俟地熟人多。再复旧制。其俸禄工食。可为牛种诸费。得上□日。此所奏是。著户兵二部确议速奏　　

○刑部议覆。巡漕御史张中元、劾奏原任漕督吴惟华、婪赃一万一千六百余两。鞫问皆实。应论死。上念其投诚有功。命免死。革职。永不叙用。赃追入官　　

○己未夕月于西郊。遣伯索尼行礼。　　

○升南赣副将都督佥事刘伯禄仍以原衔、充镇守广东潮州总兵官　　

○壬戌。升陕西榆林东路道参政彭有义、为本省按察使司按察使。昌平道。参政张自昌、为广西按察使司按察使。江南常州府知府祖重光、为湖广按察使司副使、郴桂道。江南徽州府知府祖建衡、为福建按察使司副使、巡海道。浙江金衢道参议李际期、为江西按察使司副使、岭北道。陕西靖远道佥事刘景云、为本省布政使司参议、关南道。山东兖西道佥事彭钦、为福建布政使司参议、漳南道。陕西驿传道佥事高显光、为四川布政使司参议、川东道。　　

○乙丑。遣官祭历代帝王　　

○遣官祭城隍之神。　　

○命房山县知县祭金帝陵。　　

○更定婚娶之制。和硕亲王、及和硕亲王未分家之子。婚娶。行纳币礼。用珍珠、金、银、花缀、糚缎、蟒缎、素缎、袍、褂、裙、共九袭。蟒缎、素缎、衾、褥、七床。金项圈一。合包一。大簪三枝。小簪三枝。耳坠一副。戒指十枚。行定时。宰牲三十六。桌席五十张。酒五十坛。娶时。宰牲四十五。桌席六十张。酒六十坛。和硕亲王以下、辅国公以上。异姓公侯、伯以下梅勒章京侍郎。阿思哈尼哈番以上。固伦公主、和硕亲王福金以下、多罗贝勒女固山贝子福金以上。俱会宴。和硕亲王、及和硕亲王未分家之子娶大臣女。给予其父蟒朝衣帽带、靴其母蟒袍、褂裙、金坠、玲珑鞍马二匹。金二十两。银一千两。大臣与和硕亲王结亲聘用玲珑鞍马七匹甲胄七副。行定、及娶时桌席、牲畜酒筵与和硕亲王同和硕亲王、及和硕亲王未分家之子。娶外藩亲王、郡王、扎萨克贝勒、台吉之女。定婚。行七九礼。头等玲珑鞍马一匹。头等甲胄一副。二等玲珑鞍马一匹。二等甲胄一副。三等雕鞍马一匹。三等甲胄一副。银茶筒一。蟒缎三疋。缎八疋。毛青梭布四十二疋。娶外藩亲王女。聘、用玲珑鞍马十二匹。甲胄十二副。闲甲二十四副。缎六十疋。毛青梭布六百疋。银桶一。银盆一。银茶筒一。娶外藩郡王女。聘用玲珑鞍马十匹。甲胄十副。闲甲二十副。缎五十疋。毛青梭布五百疋。银桶一。银盆一。银茶筒一。娶外藩扎萨克勒贝女。聘、用玲珑鞍马八匹。甲胄八副。闲甲十六副。缎四十疋。毛青梭布四百疋。银桶一。银盆一。银茶筒一。娶外藩台吉女。聘、用玲珑鞍马六匹。甲胄六副。闲甲十二副。缎三十疋。毛青梭布三百疋。银盆一。银茶筒一。行定时。宰牲四十五。娶时。宰牲六十三。外藩亲王郡王、扎萨克贝勒、台吉等。若夫妇亲送来京。各给夏衣一袭冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹蟒缎素缎三十疋。毛青梭布二百疋。银桶一。银盆一。银茶筒一。其随从男妇四人、给蟒绣夹朝衣。六人给缀补夹朝衣。十人、给素缎夹朝衣。十人、给毛青梭布单朝衣。女之兄弟若来。各按时给衣一袭外藩亲王、郡王、扎萨克贝勒、台吉、娶和硕亲王女行定时用牲六十三。骆驼三只。马四匹。羊五十六只。宰牲四十五聘、用马六十匹。牛六十头。羊六百只。娶时。宰牲六十三。和硕格格出嫁。媵送侍婢八口。男妇五户。其财帛、牲畜。及带乳媪、乳公、听便。世子、多罗郡王、及世子、多罗郡王未分家之子。婚娶。行纳币礼。用珍珠、金、银、花缀、糚缎、蟒缎、素缎、袍褂、裙、共八袭。蟒缎、素缎、衾、褥、六床。金项圈一。合包一。大簪三枝。小簪三枝。耳坠一副。戒指八枚。行定时。宰牲二十七。桌席四十张。酒四十坛。娶时。宰牲三十六。桌席五十张。酒五十坛。和硕亲王以下、辅国公以上。异姓公、侯、伯以下。梅勒章京、侍郎、阿思哈尼哈番以上。固伦公主、和硕亲王福金以下。多罗贝勒女。固山贝子福金以上。俱会宴。世子、多罗郡王、及世子、多罗郡王未分家之子。娶大臣女。给予其父蟒朝衣帽、带、靴。其母缎袍褂、裙、金坠。玲陇鞍马一匹。皮坐鞍马一匹。金十两。银七百两。大臣与世子多罗郡王结亲。聘、用玲珑鞍马五匹。甲胄五副。行定、及娶时桌席、牲畜、酒筵。与世子多罗郡王同世子多罗郡王、及世子多罗郡王未分家之子。娶外藩亲王郡王扎萨克贝勒台吉之女。定婚。行七九礼。头等玲珑鞍马一匹。头等甲胄一副。二等玲珑鞍马一匹。二等甲胄一副。三等雕鞍马一匹。三等甲胄一副。银茶筒一。蟒缎三疋。缎八疋。毛青梭布四十二疋。娶外藩亲王、郡王女。聘、用玲珑鞍马十匹。甲胄十副。闲甲二十副。缎五十疋。毛青梭布五百疋。银桶一。银盆一。银茶筒一。娶外藩扎萨克贝勒女。聘、用玲珑鞍马八匹。甲胄八副。闲甲十六副。缎四十疋。毛青梭布四百疋。银桶一。银盆一。银茶筒一。娶外藩台吉女。聘、用玲珑鞍马六匹。甲胄六副。闲甲十二副。缎三十疋。毛青梭布三百疋。银盆一。银茶筒一。行定时宰牲四十五。娶时。宰牲六十三。外藩亲王、郡王夫妇等若亲送来京。各给夏衣一袭冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹。蟒缎素缎三十疋。毛青梭布二百疋。银桶一。银盆一。银茶筒一。其随从男妇。四人、给蟒绣夹朝衣。六人、给缎补夹朝衣。十人、给素缎夹朝衣。十人、给毛青梭布单朝衣。外藩扎萨克贝勒、台吉夫妇。若亲送来京。各给夏衣一袭。冬衣一袭。貂褂一领。头等玲珑鞓带一围。腰刀一口。弓箭撒袋一副。头等玲珑鞍马一匹。雕鞍马一匹。蟒缎素缎二十五疋。毛青梭布一百五十疋。银桶一。银茶筒一。其随从男妇。三人、给蟒绣夹朝衣。五人、给缎补夹朝衣。七人、给素缎夹朝衣。十人、给毛青梭布单朝衣。女之兄弟若来。各按时给衣一袭。外藩亲王、郡王、扎萨克贝勒、台吉、娶多罗郡王女。行定时。用牲六十三。骆驼三只。马四匹。羊五十六只。宰牲四十五。聘用马五十匹。牛五十头。羊五百只。娶时宰牲六十三。多罗郡王女出嫁。媵送侍婢七口。男妇四户。其财帛、牲畜。及带乳媪。乳公、听便。多罗贝勒、及多罗贝勒未分家之子。婚娶。行纳币礼。用珍珠、金银花缀、糚缎、蟒缎、素缎、袍褂、裙、共七袭。蟒缎、素缎、衾褥五床。金项圈一。合包一。大簪三枝。小簪三枝。耳坠一副。戒指六枚。行定时。宰牲十八。桌席三十张。酒三十坛。娶时。宰牲二十七。桌席四十张。酒四十坛。多罗郡王以下。辅国公以上。异姓公以下。固山额真、尚书、精奇尼哈番以上。多罗郡王福金以下。固山贝子福金多罗贝勒女以上。俱会宴。多罗贝勒、及多罗贝勒未分家之子。娶大臣女。给予其父蟒朝衣、帽带、靴。其母缎袍、褂、裙、金坠。玲珑鞍马一匹。空马一匹。金五两。银五百两。大臣与多罗贝勒结亲。聘、用玲珑鞍马四匹。甲胄四副。行定及娶时。桌席牲畜酒筵。与多罗贝勒同多罗贝勒、及多罗贝勒未分家之子。娶外藩亲王、郡王、扎萨克贝勒台吉之女。定婚。行五九礼。头等玲珑鞍马一匹。头等甲胄一副。二等玲珑鞍马一匹。二等甲胄一副。银茶筒一。蟒缎二疋。缎六疋。毛青梭布三十疋。娶外藩亲王、郡王扎萨克贝勒之女。聘用玲珑鞍马八匹。甲胄八副。闲甲十六副。缎四十疋。毛青梭布四百疋。银桶一。银盆一。银茶筒一。行定时。宰牲二十七。娶时宰牲四十五。外藩亲王郡王夫妇若亲送来京。各给夏衣一袭。冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹。蟒缎素缎三十疋。毛青梭布二百疋。银桶一。银盆一。银茶筒一。其随从男妇。四人、给蟒绣夹朝衣。六人、给缀补夹朝衣。十人、给素缎夹朝衣。十人、给毛青梭布单朝衣。外藩扎萨克贝勒台吉夫妇。若亲送来京。各按时给衣一袭。貂褂一领。猞猁狲褂一领。头等玲珑鞓带一围。腰刀一口。弓箭撒袋一副。头等玲珑鞍马一匹。蟒缎素缎二十疋。毛青梭布百疋。银茶筒一。其随从男妇。二人、给蟒绣夹朝衣。三人、给缀补夹朝衣。五人、给素缎夹朝衣。十人、给毛青梭布单朝衣。女之兄弟若来。各按时给衣一袭。外藩亲王、郡王、扎萨克贝勒、台吉、娶多罗贝勒女。行定时。用牲六十三。骆驼三只。马四匹。羊五十六只。宰牲二十七。聘、用马四十匹。牛四十头。羊四百只。娶时。宰牲四十五。多罗贝勒女出嫁。媵送侍婢六口。男妇三户。其财帛、牲畜。及带乳媪、乳公听便。固山贝子、及固山贝子未分家之子婚娶。行纳币礼。用珍珠、金、银、花缀糚缎、蟒缎素缎、袍褂裙共六袭蟒缎、素缎、衾、褥、四床。金项圈一。大簪二枝。小簪二枝。耳坠一副。戒指四枚。行定时。宰牲十四。桌席二十张。酒二十坛。娶时。宰牲二十一。桌席三十张。酒三十坛。多罗贝勒以下。辅国公以上。本旗梅勒章京、侍郎、阿思哈尼哈番以上。多罗贝勒福金以下。固山格格、辅国公夫人以上。俱会宴。固山贝子、及固山贝子未分家之子。娶大臣女。给予其父补缎朝服、帽、带、靴。其母缎袍、褂裙、金坠。玲珑鞍马一匹。银四百两。大臣与固山贝子结亲、聘用玲珑鞍马三匹。甲胄三副。其行定、及娶时。桌席、牲畜酒筵。与固山贝子同固山贝子及固山贝子未分家之子。娶外藩亲王、郡王、扎萨克贝勒、台吉之女。定婚。行三九礼。头等玲珑鞍马一匹。头等甲胄一副。银茶筒一。蟒缎一疋。缎四疋。毛青梭布十八疋。聘用玲珑鞍马六匹。甲胄六副。闲甲十二副。缎三十疋。毛青梭布三百疋。银盆一。银茶筒一。行定时。宰牲十八。娶时。宰牲二十七。外藩亲王、郡王、夫妇。若亲送来京。各给夏衣一袭。冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹。蟒缎、素缎三十疋。毛青梭布二百疋。银桶一。银盆一。银茶筒一。其随从男妇。四人、给蟒绣夹朝衣。六人、给缀补夹朝衣。十人、给素缎夹朝衣。十人、给毛青梭布单朝衣。外藩扎萨克贝勒、台吉、夫妇若亲送来京。各按时给衣一袭。貂褂一领。狐皮褂一领。头等玲珑鞓带一围。腰刀一口。弓箭撒袋一副。头等玲珑鞍马一匹。蟒缎素缎十五疋。毛青梭布七十疋。银茶筒一。其随从男妇。一人、给蟒绣夹朝衣。二人、给缀补夹朝衣。四人、给素缎夹朝衣。八人、给毛青梭布单朝衣。女之兄弟若来。各按时给衣一袭。外藩亲王、郡王、扎萨克贝勒台吉、娶固山贝子女。行定时。用牲六十三。骆驼三只。马四匹。羊五十六只。宰牲十八。聘、用马三十匹。牛三十头。羊三百只。娶时。宰牲二十七。固山格格出嫁。媵送侍婢五口。男妇二户。其财帛牲畜。及带乳媪乳公听便镇国公、及镇国公未分家之子婚娶。行纳币礼。用绣花糚缎蟒缎素缎、袍褂裙共五袭蟒缎素缎、衾褥、四床。金项圈一。大簪二枝。小簪二枝。耳坠一副。戒指四枚。行定时。宰牲十三。桌席十八张。酒十八坛。娶时。宰牲十七。桌席二十八张。酒二十八坛。固山贝子以下。奉国将军以上。固山贝子福金。固山格格以下。奉国将军夫人。公之女。及本属官员、俱会宴镇国公。及镇国公未分家之子。娶大臣女。给予其父补缎朝衣帽带、靴、其母缎袍褂、裙、金坠。皮坐鞍马一匹。银三百两。大臣与镇国公结亲。聘、用玲珑鞍马二匹。甲胄二副。行定、及娶时。桌席、牲畜、酒筵与镇国公同镇国公及镇国公未分家之子。娶外藩亲王、郡王、扎萨克贝勒、台吉之女定婚、行二九礼。头等玲珑鞍马一匹。头等甲胄一副。银茶筒一。蟒缎一疋。素缎二疋。毛青梭布十一疋。聘、用玲珑鞍马五匹。甲胄五副。闲甲十副。缎二十五疋。毛青梭布二百五十疋。银盆一。银茶筒一。行定时。宰牲十八。娶时。宰牲二十七。外藩亲王、郡王夫妇若亲送来京。各给夏衣一袭。冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹。蟒缎、素缎三十疋。毛青梭布二百疋。银桶一。银盆一。银茶筒一。其随从男妇。四人、给蟒绣夹朝衣。六人、给缎补夹朝衣。十人、给素缎夹朝衣。十人、给毛青梭布单朝衣。外藩扎萨克贝勒、台吉、夫妇。若亲送来京。各按时给衣一袭。貂褂一领。狐皮褂一领。头等玲珑鞓带一围。腰刀一口。弓箭撒袋一副。头等玲珑鞍马一匹。蟒缎、素缎十五疋。毛青梭布七十疋。银茶筒一。其随从男妇。一人、给蟒绣夹朝衣。二人、给缎补夹朝衣。四人、给素缎夹朝衣。八人、给毛青梭布单朝衣。女之兄弟若来。各按时给衣一袭。外藩亲王、郡王、扎萨克贝勒、台吉、娶镇国公女。行定时。用牲六十三。骆驼三只。马四匹。羊五十六只。宰牲十八。聘、用马二十五匹。牛二十五头。羊二百五十只。宰牲二十七。镇国公之女出嫁媵送侍婢四口。男妇二户。其财帛牲畜。及带乳媪、乳公听便。辅国公及辅国公未分家之子。婚娶。行纳币礼。用绣花糚缎、蟒缎、素缎袍、褂、裙、共四袭。蟒缎素缎、衾、褥三床。金项圈一。大簪二枝。耳坠一副。戒指四枚。行定时、宰牲十一。桌席十六张。酒十六坛。娶时。宰牲十五。桌席二十六张。酒二十六坛。镇国公下。奉国将军以上固山格格。镇国公夫人以下。奉国将军夫人公之女。及本属官员、俱会宴。辅国公及辅国公未分家之子娶大臣女。给予其父补缎朝衣帽带、靴。其母缎袍、褂裙、金坠。皮坐鞍马一匹。银三百两。大臣与辅国公结亲。聘、用玲珑鞍马二匹。甲胄二副。其行定。及娶时。桌席牲畜酒筵。与辅国公同。辅国公、及辅国公未分家之子。娶外藩亲王、郡王、扎萨克贝勒、台吉之女定婚。行一九礼。头等玲珑鞍马一匹。头等甲胄一副。银茶筒一。蟒缎一疋。素缎二疋。毛青梭布二疋。聘、用玲珑鞍马四匹。甲胄四副。闲甲八副。缎二十疋。毛青梭布二百疋。银盆一。银茶筒一。行定时。宰牲十八。娶时。宰牲二十七。外藩亲王、郡王夫妇。若亲送来京。各给夏衣一袭。冬衣一袭。貂褂一领。头等玲珑鞓带一围。腰刀一口。弓箭撒袋一副。玲珑甲胄一副。头等玲珑鞍马二匹。蟒缎素缎三十疋。毛青梭布二百疋。银桶一。银盆一。银茶筒一。其随从男妇。四人、给蟒绣夹朝衣。六人、给缀补夹朝衣。十人、给素缎夹朝衣。十人、给毛青梭布单朝衣。外藩扎萨克贝勒、台吉夫妇。若亲送来京。各按时给衣一袭。貂褂一领。狐皮褂一领。头等玲珑鞓带一围。腰刀一口。弓箭撒袋一副。头等玲珑鞍马一匹。蟒缎素缎十五疋。毛青梭布七十疋。银茶筒一。其随从男妇。一人、给蟒绣夹朝衣。二人、给缀补夹朝衣。四人、给素缎夹朝衣。八人、给毛青梭布单朝衣。女之兄弟若来。各按时给衣一袭。外藩亲王郡王、扎萨克贝勒、台吉。娶辅国公女。行定时。用牲六十三。骆驼三只。马四匹。羊五十六只。宰牲十八。聘、用马二十五匹。牛二十五头。羊二百五十只。宰牲二十七。辅国公女出嫁。媵送侍婢三口。男妇二户。其财帛牲畜。及带乳媪、乳公听便。和硕亲王、世子。多罗郡王之女。下嫁在朝。及外藩之人。娶时。和硕亲王、进上牛一只、羊二只、酒二坛。世子。多罗郡王、进牛一只。羊一只、酒二坛。多罗贝勒以下。俱免进。和硕亲王以下。如奉上谕结婚。其行定及娶时。俱谢恩一次。异姓公。及异姓公未分家之子婚娶。行纳币礼。用缎衣五袭。缎衾、褥三床。金项圈一。金簪一枝。金坠一副。行定时。用羊九只。酒二十五坛。娶时。宰猪。羊十四口。桌席二十张。酒三十坛。侯、及侯未分家之子。婚娶。行纳币礼。用缎衣五袭。缎衾、褥、三床。金项圈一。金簪三枝。金坠一副。行定时。用羊八只。酒二十三坛。娶时。宰猪、羊、十三口。桌席十八张。酒二十七坛。伯、及伯未分家之子婚娶。行纳币礼。用缎衣五袭。缎衾、褥、三床。金项圈一。金簪三枝。金坠一副。行定时。用羊七只。酒二十二坛。娶时。宰猪、羊、十二口。桌席十七张。酒二十六坛。一品官。及一品官未分家之子。婚娶。行纳币礼。用缎衣四袭。缎衾、褥、三床。金项圈一。金簪三枝。金坠副。行定时。用羊六只。酒二十坛。娶时。宰猪、羊、十口。桌席十五张。酒二十五坛。二品官。及二品官未分家之子婚娶。行纳币礼。用缎衣三袭。缎衾、褥、二床。金项圈一。金簪三枝。金坠一副。行定时。用羊四只。酒十五坛。娶时。宰猪、羊、八口。桌席十张。酒二十坛。三品官。及三品官未分家之子。婚娶。行纳币礼。用缎衣三袭。缎衾、褥、二床。金项圈一。金簪二枝。金坠一副。行定时。用羊三只。酒十坛。娶时。宰猪、羊、六口。桌席八张。酒十五坛。无品级宗室。及四品官。四品官未分家之子。婚娶。行纳币礼。用缎衣二袭。缎衾、褥、一床。金项圈一。金坠一副。行定时。用羊二只。酒八坛。娶时。宰猪、羊、五口。桌席六张。酒十二坛。无职觉罗。及五品官。五品官未分家之子。婚娶。行纳币礼。用缎衣二袭。缎衾、褥、一床。金项圈一。金坠一副。行定时。用羊二只。酒八坛。娶时。宰猪、羊、四口。桌席五张。酒十坛。六品官员以下。有顶带官员以上。及未分家之子。婚娶。行纳币礼。用缎衣二袭。缎衾、褥、一床。金项圈一。金坠一副。行定时。用羊二只。酒五坛。娶时。宰猪、羊、三口。酒八坛。庶民。婚娶。用衣一袭。被褥一床。金耳环一副。行定时。用羊一只。酒三坛。娶时。宰猪、羊、二口。酒五坛。　　

○丁卯。谕兵部。前将贮库弓箭。分给各旗原令其毁弓用筋。毁箭用铁。近闻所给弓箭。俱散卖各处。若用此弓箭必至更坏式样。自今以后凡有此等弓箭。俱著折毁取用筋铁不许存留。如有照旧存留使用。被人拏获者。治罪不宥。尔部即刊刻告示严禁。仍行各地方官一体遵行　　

○以镶白旗蒙古固山额真绰拜、不称职。镶黄旗满洲梅勒章京布克沙、蒙古梅勒章京锡喇巴雅拉、正红旗满洲梅勒章京硕詹、蒙古梅勒章京觉罗牙巴海、正蓝旗蒙古梅勒章京阿济拜、老疾。俱勒令致仕。　　

○户部左侍郎王永吉奏言。臣见直隶、河南、山东、山西、皆报大水。江南、江北、湖广、浙江、皆称大旱。各镇战守官兵。日索本折粮饷。势处两难。事须兼顾。臣谓来年兵马之饷。当预筹于今□山戊不□。而饥民冬春之苦。宜急救于秋前。伏望皇上远虑深思。克谨天戒。停罢游观。减彻音乐。董戒臣工。实图修省。召见满汉内院九卿科道诸臣。各抒所见。如何清核兵丁。如何充足粮饷。安民以何事为先。救荒以何事为急。众议佥同。恭请圣断。立见施行。得上□日。此奏甚是。王永吉必有良策。著详明具奏。核饷清军。原系一事。救荒靖寇。作何两便。著户兵二部。会同确议速奏。诸臣有真见者。亦许直陈方略。不得泛论往弊。　　

○广东雷州府、飓风大作。催城发屋。击死人畜甚众。　　

○戊辰。达赖喇嘛奏言。觐见之地。或在归化城。或在代噶地方。伏惟上裁。谕之曰。迩因内地西南用兵。羽书来往。皆系军国重务。难以轻置。用是不克出边相见。特遣亲王大臣前往。俟寇靖无事。便可亲行。此事祗于边内近地相迓可耳。　　

○己巳。命故和硕端重亲王博洛子齐克新、多罗顺承郡王勒克德浑子勒尔锦、袭爵。　　

大清世祖体天隆运定统建极英睿钦文显武大德弘功至仁纯孝章皇帝实录卷之六十七




大清世祖体天隆运定统建极英睿钦文显武大德弘功至仁纯孝章皇帝实录卷之六十八　　

顺治九年。壬辰。九月。庚午朔。以朱孔格、阿济赖、伊拜、为议政大臣。　　

○壬申。谕诸王贝勒、大臣、九卿科道曰当太宗皇帝时尚有喀尔喀一隅未服以外藩蒙古惟喇嘛之言是听因往召达赖喇嘛其使未至、太宗皇帝晏驾。后睿王摄政时往请达赖喇嘛许于辰年前来。及朕亲政后召之达赖喇嘛即启行前来。从者三千人。今朕欲亲至边外迎之。令喇嘛即住边外。外藩蒙古贝子欲见喇嘛者、即令在外相见。若令喇嘛入内地。今年□山戊不□收甚歉。喇嘛从者又众。恐于我无益傥不往迎喇嘛以我既召之来、又不往迎、必至中途而返。恐喀尔喀亦因之不来归顺。其应否往迎之处、尔等各抒所见以奏。满洲诸臣议我等往请。喇嘛即来上亲至边外迎之。令喇嘛住于边外。喇嘛欲入内地可令少带随从入内。如欲在外、听喇嘛自便。上若亲往迎之。喀尔喀亦从之来归大有裨益也若请而不迎、恐于理未当。我以礼敬喇嘛、而不入喇嘛之教。又何妨乎众汉臣议、皇上为天下国家之主。不当往迎喇嘛。喇嘛从者三千余人。又遇□山戊不□歉。不可令入内地。若以特请之故。可于诸王大臣中、遣一人代迎。其喇嘛令住边外。遗之金银等物。亦所以敬喇嘛也。两议具奏上曰朕当裁之。　　

○转礼科右给事中陈调元、为兵科左给事中。升刑科给事中周之桂、为户科右给事中。　　

○山东道御史王秉乾奏言、迩来水旱频仍。议赈议蠲。虑或未尽。应仿周礼荒政、专申输粟之令。有罪者、准与纳粟赎罪。倡义助赈者、酌量褒奖。一切山泽之利、暂弛其禁。俾百姓藉以糊口。亦救荒之一策也下所司议奏。　　

○顺天巡抚兵部右侍郎杨兴国、引疾请假允之。　　

○癸酉。裁户部制造等库太监、五十五员。　　

○乙亥。升总河标下副将甘应祥为都督佥事、充镇守天津等处总兵官。　　

○丙子。吏部议覆、兵科给事中王桢疏言部院等衙门理事官。职任清要为他日部堂督抚之选今后缺出必选满汉文义精熟者、方授兹职从之。　　

○命内院大学士范文程额色黑、侍读学士薛所蕴、侍讲学士梁清标充武会试主考官。　　

○以故一等阿达哈哈番兼一拖沙喇哈番李高绩子进忠二等阿达哈哈番海思亥子卓特保薛有德子元三等阿达哈哈番阿育锡子达礼拜他喇布勒哈番牛钮伯子垂王万子名标、平南王下故三等阿达哈哈番李春培子廷秀高有贵子先诚、靖南王下三等阿思哈尼哈番李裕麟侄士魁、各袭职。　　

○以致仕二等阿达哈哈番田永茂孙起蛟、拜他喇布勒哈番高凤翔子芬隆、各袭职。　　

○丁丑。选授满洲进士、赛冲阿、吴尔祜、威洛洪、宋祖保、蒙古进士、巴达礼、塔笔图、汉军进士、迟煌、范承谟、丁思孔、陈永命、为庶吉士。同修撰麻勒吉等、于翰林院读书。　　

○命学士能图、刘清泰、刘正宗、詹事府少詹事兼侍读学士薛所蕴教习庶吉士。　　

○命内国史院学士魏天赏、詹事府少詹事兼侍读学士高珩、李呈祥、充纂修太宗文皇帝实录副总裁官。　　

○戊寅。以故一等阿达哈哈番达雅礼孙达翰泰袭职。　　

○湖广辰常总兵官徐勇奏报、逆寇伪总兵王忠等犯辰州。遣参将张鹏等往巢□刀、擒获无算。下所司议叙。　　

○庚辰。谕达赖喇嘛曰。尔泰边内多疾疫。边外相见为便。今朕至边外代噶地方、俟尔可也。　　

○辛巳。以故三等阿达哈哈番觉罗护冷格侄哈尔锦、袭职。　　

○升户部副理事官萨木哈、为本部理事官。　　

○增设户部满洲章京八员。　　

○以正红旗蒙古固山额真噶达浑、为满洲固山额真。蒙古梅勒章京济席哈、为蒙古固山额真。镶白旗满洲闲散章京沙里布、为蒙古固山额真。镶黄旗满洲前锋参领胡沙翁爱、为蒙古梅勒章京。正红旗满洲护军参领多喇、为满洲梅勒章京。布丹、为蒙古梅勒章京。正蓝旗满洲理事官森特黑、为蒙古梅勒章京。镶蓝旗满洲班绩思哈、为护军参领。　　

○更定和硕亲王福金、固伦公主、和硕亲王侧福金、世子福金、多罗郡王福金、世子侧福金以上许服五爪龙满水缎、四补衣。和硕格格多罗郡王侧福金以下、不许用。和硕郑亲王以下凡马鞍辔鞦鞯等物、不许仍照盛京时用黄缎制造及彩饰龙凤。和硕福金、固伦公主以下、凡耳坠、项圈、簪钗、马鞍辔、鞯铃俱不许用黄缎制造及彩饰龙凤。固伦额驸和硕额驸、有封爵者照封爵服用无封爵者照额驸品级服用。不许照公主用五爪龙四补衣。　　

○定和硕公主衣服帽顶、仪仗、车轿与和硕亲王侧福金、世子福金同但不许服五爪龙满水缎及四补衣。　　

○更定祭葬礼和硕亲王薨上辍朝三日。和硕亲王、以下奉国将军以上异姓公侯伯固山额真尚书精奇尼哈番以下拜他喇布勒哈番以上、固伦公主和硕福金以下、奉国将军夫人以上皆会丧全设仪仗并鞍马空马各十五匹用彩棺内衬五层王所属官员护军校以上、并妻、俱丧服大祭后除服未除服以前王所属旗下、并在部院各官入署、戴有缨帽穿常服。赴茔所、仍去缨初祭　　

○上赐牛一羊八酒九瓶纸钱三万大祭赐同加封谥给造坟银五千两命工部立碑坟前并建碑亭。内院撰给碑文初祭、于上赐羊纸外自备引旛一杆金银锭七万纸钱四万。祭馔三十桌。羊九只。大祭同。百日期年、用金银锭一万。纸钱一万。祭馔十五桌。羊九只。上赐羊纸、遣官致祭二次。王所属宗室官员、于坟前门外跪迎俟所遣官过随入读祝祭奠毕、仍送谕祭官、至迎接所望阙谢恩行三跪九叩头礼世子薨。上辍朝二日和硕亲王以下、奉国将军以上、异姓公、侯、伯、固山额真、尚书、精奇尼哈番以下、甲喇章京品级官以上、固伦公主和硕福金以下、奉国将军夫人以上、皆会丧全设仪仗。并鞍马、十四匹空马、十五匹初祭。上赐牛一羊八。酒九瓶。纸钱二万五千大祭赐同。给造坟银四千两初祭于上赐羊纸外、自备引旛一杆。金银锭六万五千。纸钱四万。祭馔三十桌。羊九只。大祭同。百日、期年、用金银锭一万祭馔十五桌羊九只。彩棺殓衬、造坟、封谥、立碑谕祭等项、俱如和硕亲王例。多罗郡王薨。上辍朝二日、和硕亲王以下。奉国将军以上、异姓公、侯、伯、固山额真、尚书精奇尼哈番以下、甲喇章京品级官以上、固伦公主、和硕福金以下、奉国将军夫人以上、皆会丧全设仪仗并鞍马、空马、各十四匹初祭上赐牛一羊六。酒七瓶。纸钱二万三千。大祭赐同给造坟、银三千两。初祭、于上赐羊纸外、自备引旛一杆。金银锭六万。纸钱三万七千。祭馔二十五桌。羊七只。大祭同。百日、期年用金银锭一万。纸钱一万。祭馔十三桌。羊七只。彩棺、殓衬、造坟、封谥、立碑、谕祭等项、俱如和硕亲王例。多罗贝勒薨上辍朝一日、世子多罗郡王以下、奉国将军以上、异姓公、侯、伯、固山额真、尚书、精奇尼哈番以下、梅勒章京、侍郎品级官以上、及本旗牛录章京以上、和硕公主、世子福金、多罗郡王福金以下、奉国将军夫人以上、皆会丧。全设仪仗。并鞍马、空马、各十三匹。初祭、上赐牛一。羊四。酒五瓶。纸钱一万五千。大祭赐同。给造坟银二千两。初祭、于上赐羊纸外、自备引旛一杆。金银锭五万。纸钱三万五千。祭馔二十桌。羊五只。大祭同。百日、期年用金银锭一万。纸钱一万。祭馔十桌。羊五只。彩棺、殓衬、造坟、封谥、立碑、谕祭等项、俱如和硕亲王例。但不造碑亭。固山贝子薨、多罗贝勒以下、奉国将军以上、异姓公、侯、伯、固山额真、尚书精奇尼哈番、及本旗甲喇章京、理事官品级官以上、多罗贝勒福金以下、奉国将军夫人以上。皆会丧全设仪仗。并鞍马、空马各十二匹。用彩棺。内衬三层。初祭、上赐羊五只。酒五瓶。纸钱一万。大祭赐同。给造坟银一千两。初祭、于上赐羊纸外、自备引旛一杆。金银锭四万。纸钱三万。祭馔十五桌。羊三只。大祭同。百日、期年、用金银锭八千。纸钱八千。祭馔八桌。羊五只。封谥、立碑、谕祭等项、俱如多罗贝勒例。镇国公卒、固山贝子以下、奉国将军以上、固山福金以下、奉国将军夫人以上、及所属官员、皆会丧。全设执事。并鞍马、空马、各十匹。初祭、上赐羊四只。酒四瓶。纸钱九千。大祭、赐同。给造坟银五百两。初祭、于上赐羊纸外、自备引旛一杆。金银锭三万。纸钱二万一千。祭馔十五桌。羊三只。大祭同。百日、期年用金银锭七千。纸钱七千祭馔七桌。羊四只。彩棺、殓衬、封谥、立碑、谕祭等项、俱如固山贝子例。辅国公卒、固山贝子以下、奉国将军以上、固山福金以下、奉国将军夫人以上、及所属官员、皆会丧。全设执事。并鞍马、空马呼八匹。初祭。上赐羊四只。酒四瓶、纸钱八千。大祭。赐同。给造坟银五百两。初祭、于上赐羊纸外、自备引旛一杆。金银锭二万。纸钱一万二千。祭馔十五桌。羊三只。大祭同。百日、期年用金银锭六千。纸钱六千祭馔七桌。羊四只。彩棺、殓衬、封谥、立碑、谕祭等项、俱如镇国公例。镇国将军卒、辅国公以下、奉国将军以上、俱会丧。用朱棺。衬一层设执事。并鞍马五匹。初祭、上赐羊二只。酒二瓶。纸钱五千。大祭、赐同、初祭于上赐羊纸外。自备引旛一杆。金银锭六千。纸钱一千。祭馔六桌。羊三只。大祭同。上仍赐羊纸、遣官祭一次内院撰给祭文。迎接谢恩如例。立碑候上□日行辅国将军卒、镇国将军、辅国将军、奉国将军、俱会丧。用朱棺衬一层设执事并鞍马四匹。初祭、上赐羊一只。酒一瓶。纸钱四千。大祭、赐同、初祭于上赐羊纸外。自备引旛一杆。金银锭五千。纸钱一千。祭馔五桌。羊三只。大祭同。上仍赐羊纸、遣官祭一次。内院撰给祭文。迎接谢恩如例。自立碑。内院撰给碑文。奉国将军卒、辅国将军、奉国将军、俱会丧用朱棺衬一层设执事。并鞍马三匹。初祭、大祭上共赐羊一只。酒二瓶。纸钱六千。初祭自备。引旛一杆。金银锭四千。纸钱四千。祭馔四桌。羊一只大祭同上所赐羊纸、亦在数内上赐羊纸、遣官祭一次迎接谢恩如例宗室卒、用朱棺衬一层。鞍马二匹。初祭大祭、用引旛一杆。金银锭三千。纸钱三千。祭馔三桌。羊二只。八分以内和硕亲王已娶妻未封之子卒用鞍马七匹。多罗郡王子、用鞍马六匹。多罗贝勒子、用鞍马五匹。其妻卒、用鞍马二匹。祭馔、羊、金银锭、纸钱等物、各照其父例。如不用牛者听固山贝子之子卒、用鞍马四匹。镇国公、辅国公之子卒、用鞍马三匹。其妻卒、用鞍马二匹。祭馔、羊、金银锭、纸钱、各照其父例。欲减用者听。建造墓室、亦任其自便。如建、三年后、拆毁造坟其妻之墓室、建毁俱如其夫例。未娶妻之子不许建墓室。八分内无品级宗室卒、所用马、金银锭、纸钱、祭馔羊、照镇国将军例。固伦公主、和硕福金薨、和硕亲王以下、奉国将军以上、固伦公主、和硕福金以下、奉国将军夫人以上、俱会丧。所属官员、俱去帽缨。护军校以上官员妻、俱丧服。大祭后、除服。全设仪仗。并鞍马六匹。用彩棺。衬五层。上共赐牛一。羊八。酒九瓶。纸钱二万。初祭、用引旛一杆。金银锭七万。纸钱七万。祭馔三十桌。羊十八只。大祭同。上所赐牛羊纸张、亦在数内。百日、期年、用金银锭一万。纸钱一万。祭馔十五桌。羊九只。上赐羊纸、遣官祭一次。迎接谢恩如例。和硕公主和硕侧福金世子福金薨世子多罗郡王以下、奉国将军以上、固伦公主和硕福金以下、奉国将军夫人以上、俱会丧所属官员俱去帽缨护军校以上官员妻、俱丧服大祭后、除服全设仪仗并鞍马五匹。用彩棺。衬五层。上共赐牛一。羊六。酒七瓶。纸钱一万七千。初祭用引旛一杆。金银锭六万。纸钱六万。祭馔二十七桌。羊十六只。大祭同。上所赐牛羊纸张亦在数内。百日、期年、用金银锭一万。纸钱一万。祭馔十三桌。羊七只上赐羊纸、遣官祭一次。迎接谢恩如例。和硕格格世子侧福金、多罗郡王福金薨、世子多罗郡王以下、奉国将军以上、固伦公主和硕福金以下、奉国将军夫人以上、俱会丧。所属官员俱去帽缨、护军校以上官员妻、俱丧服。大祭后、除服。全设仪仗。并鞍马五匹。用彩棺。衬五层。上共赐牛一。羊六。酒七瓶。纸钱一万五千。初祭用引旛一杆。金银锭六万。纸钱六万。祭馔二十五桌。羊十四只。大祭同。上所赐牛羊纸张亦在数内。百日、期年、用金银锭一万。纸钱一万。祭馔十三桌。羊七只。上赐羊纸、遣官祭一次。迎接谢恩如例。多罗格格多罗郡王侧福金、多罗贝勒福金薨世子多罗郡王以下、奉国将军以上、和硕公主世子福金多罗郡王福金以下、奉国将军夫人以上、俱会丧。所属官员俱去帽缨护军校以上官员妻、俱丧服。大祭后、除服。全设仪仗。并鞍马四匹。用彩棺。衬五层。上共赐羊五只。酒五瓶。纸钱一万。初祭、用引旛一杆。金银锭五万。纸钱五万。祭馔二十桌。羊十只。大祭同。上所赐羊纸、亦在数内。百日、期年、用金银锭一万。纸钱一万。祭馔十桌。羊五只。上赐羊纸、遣官祭一次。迎接谢恩如例。多罗贝勒侧福金、多罗格格、固山福金薨、多罗贝勒以下、奉国将军以上、和硕格格、多罗贝勒福金以下、奉国将军夫人以上、俱会丧。所属官员、俱去帽缨。护军校以上官员妻、俱丧服。大祭后、除服。用鞍马三匹。彩棺。衬三层。上共赐羊三只。酒三瓶。纸钱七千。初祭、用引旛一杆。金银锭四万。纸钱四万。祭馔十五桌。羊八只。大祭同。上所赐羊纸、亦在数内。百日、期年、用金银锭八千。纸钱八千。祭馔八桌。羊五只。固山贝子侧福金、固山格格、镇国公夫人卒、固山贝子以下、奉国将军以上、多罗格格、固山福金以下奉国将军夫人以上、俱会丧。所属官员俱去帽缨。护军校以上官员妻、俱丧服。大祭后、除服。用鞍马三匹。彩棺。衬三层。上共赐羊二只。酒二瓶。纸钱六千。初祭、用引旛一杆。金银锭三万。纸钱三万。祭馔十五桌。羊七只。大祭同。上所赐羊纸、亦在数内。百日、期年、用金银锭七千。纸钱七千。祭馔七桌。羊四只。镇国公庶夫人、及公女、辅国公夫人卒、固山贝子以下、奉国将军以上、固山福金以下、奉国将军夫人以上、俱会丧。所属官员、俱去帽缨。护军校以上官员妻、俱丧服。大祭后、除服。用鞍马三匹。彩棺。衬三层。上共赐羊二只。酒二瓶。纸钱五千。初祭、用引旛一杆。金银锭二万。纸钱二万。祭馔十五桌。羊七只。大祭同。上所赐羊纸、亦在数内。百日、期年用金银锭六千。纸钱六千。祭馔七桌。羊四只。辅国公庶夫人卒、辅国公以下、奉国将军以上俱会丧。所属官员俱去帽缨。护军校以上官员妻、俱丧服。大祭后、除服。用鞍马二匹。彩棺。衬三层。上共赐羊二只。酒二瓶。纸钱四千。初祭、用引旛一杆。金银锭一万五千。纸钱一万五千。祭馔十三桌。羊六只。大祭同。上所赐羊纸、亦在数内。百日、期年、用金银锭五千。纸钱五千。祭馔六桌。羊三只。异姓公、和硕额驸卒、用牛棺。衬一层。设执事。并鞍马七匹。初祭、用引旛一杆。金银锭八千。纸钱八千。祭馔八桌。羊四只。大祭同。侯、伯卒、用朱棺。衬一层。设执事。并鞍马六匹。初祭、用引旛一杆。金银锭七千。纸钱七千。祭馔七桌。羊四只。大祭同。一品官卒、用朱棺。衬一层。设执事。并鞍马五匹。初祭、用引旛一杆。金银锭六千。纸钱六千。祭馔六桌。羊三只。大祭同。二品官卒、用朱棺。衬一层。设执事。并鞍马四匹。初祭、用引旛一杆。金银锭五千。纸钱五千。祭馔五桌。羊三只。大祭同。三品官卒、用朱棺。衬一层。设执事。并鞍马三匹。初祭、用引旛一杆。金银锭四千。纸钱四千。祭馔四桌。羊二只。大祭同。四品官卒、用朱棺。衬一层。设执事。并鞍马二匹。初祭、用引旛一杆。金银锭三千。纸钱三千。祭馔三桌。羊二只。大祭同。五品官以下、至有顶带官故、用朱棺。衬一层。设执事。并鞍马二匹。初祭、用引旛一杆。金银锭二千。纸钱二千。祭馔二桌。羊一只。大祭同。庶民死、亦用朱棺。衬一层。鞍马一匹。初祭、用引旛一杆。金银锭一千。纸钱一千。祭馔二桌。羊一只。大祭同。凡官民故、焚随身衣、及随葬衣、共五袭。棺罩听其自便。异姓公以下、至有顶带官父母妻、及未分家子故、用鞍马一匹。其金银锭、纸钱、祭馔、羊、各照其父、子、夫、品级用。百日、期年、及常祭、止许用金银锭一千。纸钱一千。祭馔三桌。羊一只。自和硕亲王、以至庶人、凡遇清明节。墓上不许插树枝彩花。止许插纸钱。至于官民墓祭、纸锭纸钱、俱置于床上焚化。不许悬挂。如欲用整纸者听。须照所定纸数酌用。酒肴等物、亦听便酌用。如溢定数多用、及用定制内所无之物、治罪。王以下、奉国将军以上、固伦公主、和硕福金以下、公夫人以上薨、凡应临丧者。薨时、会集一次。初祭、会集一次。大祭、会集一次。其御前公、侯、伯、内大臣、护军统领、护军参领以下、侍卫以上、不许擅赴丧次。候上□日方行。别旗护军统领、护军参领、及护卫、王等往临、方随去。否则不许私去。异姓公、侯、伯、精奇尼哈番、及管事内大臣、固山额真、大学士、尚书、镇守省城昂邦章京卒、礼部具题。候上□日、命工部立碑。内院撰给碑文外、照例给羊纸、遣官读文、致祭一次。如系承袭之公、侯、伯、精奇尼哈番卒、照例给羊纸外、不给祭文。不立碑。如承袭后曾有专任、效力三年者。仍给祭文。候上□日立碑。护军统领、梅勒章京、侍郎、学士、前锋统领侍郎品级满洲启心郎、守京城总尉、阿思哈尼番卒、自立碑。内院撰给碑文。照例给羊纸、遣官读文、致祭一次。如系承袭之官。照例给羊纸外、不给祭文。不立碑。如承袭后。曾有专任、效力三年者。仍立碑。给祭文。甲喇章京、理事官品级满洲启心郎、理事官、阿达哈哈番卒、照例给羊纸、有专任满三年者、遣官祭一次。给祭文。不立碑。有专任未满三年者。及无专任阿达哈哈番以下、牛录章京、拜他喇布勒哈番、拖沙喇哈番以上、照例给羊纸。不给祭文。其承袭之公、侯、伯以下、九品官以上、或效力有年、没于战阵。或在任病故。吏部分别咨礼部。礼部具题。其遣官谕祭立碑、皆候上□日行。凡承袭之公、侯、伯以下、及有敕书拖沙喇哈番以上、未上朝而卒者、不给羊纸。异姓公、侯、伯以下、民人以上、不许盖造墓室。如有旧造者。次年清明、俱行拆毁。和硕亲王薨、停丧于家俟造坟、完方出殡。期年而化。多罗郡王、多罗贝勒、停丧五月、出殡。七月而化。固山贝子以下、公以上、停丧三月、出殡。五月而化。其应会丧官员。必俟殓后、方许回家。出殡、上坟、会集、俱照定例。官民定丧一月、出殡。三月而化。不许踰定期。如在定期内、出殡焚化者听。上坟亦听其自便。　　

○癸未。命护军统领阿尔津、为定南将军。同固山额真马喇希、往征广东未定州县。赐之敕曰。今逆贼侵犯广西。以尔阿尔津、为定南将军同马喇希、总统官兵。前赴广东平南王尚可喜、靖南王耿继茂处。广西逆贼、傥延扰广东。尔等与二王计议。相机巢□刀除。若贼不入广东。则广东未定府州县、尔等计议、相机平定。凡事与梅勒章京等、会议而行毋谓自知、不听人言。毋谓兵强、轻视逆寇。宜严侦探、勿致疎虞。抗拒不顺者、戮之。势穷而后降者、诛之。有先被贼胁从、闻大兵一至、即时迎降者、俱免诛戮。如有杀贼擒贼投诚者、仍分别升赏。务以安民为首务。须严禁兵将、申明纪律。凡归顺人民、毋得扰害。务体朕定乱安民至意。行间将领功罪、察实纪明汇奏。有犯小过者、可即处分。至于骁骑校护军校以下、除死罪外。其余大小罪过、俱与众将商酌、径行处分。尔受兹重任。益宜竭尽忠力。勉之钦哉。　　

○以阿鲁蟒坚、尼雅尼喀、博通峨、马喇、布瞻、萨尔图、为户部理事官　　

○甲申。户部奏言、有商人二十八名往日本国贸易。回时遇飓风飘至朝鲜。被朝鲜国人执之。并货物、俱解送前来细讯商人皆言明末、前往贸易。非本朝私行飘海者、请上□日定夺得上□日、朝鲜送来二十八人、皆系朕之赤子。漂流外国、殊可悯念。著发回原籍。其原货俱著本人领去。　　

○以绰克拖、为刑部理事官。　　

○谕隐匿逃人者、止令本犯家产给主。其分家父子兄弟等不知情者、不得株连　　

○以内翰林秘书院学士刘清泰、为兵部右侍郎、兼都察院右副都御史、总督浙闽等处地方军务、兼理粮饷原任、总督陕西粮饷户部右侍郎王来用、为兵部右侍郎、兼都察院右副都御史、巡抚顺天等处地方、赞理军务　　

○加故三等阿达哈哈番夏穆善职、为二等阿达哈哈番。令其子朔格塞承袭。以其殉多罗顺承郡王故也。　　

○丙戌。以驻防宁古塔章京海塞、遣捕牲翼长希福等、率兵往黑龙江、与罗刹战、败绩。海塞伏诛。希福革去翼长、鞭一百。仍令留在宁古塔。　　

○以阿思哈尼哈番吴进功、为都督同知、充平南王下右翼总兵官。　　

○戊子。谕礼部、佛教清净。理宜严饬。今后凡僧人、道士、尼僧、已领度牒者。务宜恪守戒规穿戴本等衣帽。各居住本寺庙、敬供神佛如未领度牒、私自为僧道尼、尼僧、往来者。及僧道尼僧、假装喇嘛、穿戴喇嘛衣帽往来者。定行治罪。如有此等妄行、各寺庙庵。观住持僧道尼僧、知而不举、一体治罪外。其京城附近寺庙、居住喇嘛之徒弟、理藩院定就数目。若有喇嘛徒弟、不敷其定数。有本身愿作徒弟者、及有愿给与做徒弟之人、俱禀问理藩院。该院酌量、应补其数者、记档给与。不许越理藩院定数、私自为徒弟、及以人与喇嘛为徒弟。又有妇女、或叩拜喇嘛、或叩拜寺庙观宇、必随本身丈夫同行。不许妇女、私自叩拜喇嘛寺庙庵观。如违治罪。　　

○庚寅。封高塞、为辅国公。高塞、太宗文皇帝第六子也。　　

○达赖喇嘛奏、钦赏及敕谕俱已领到。今兼程前进。俟至代噶地方、尚有密奏之事。　　

○辛卯。上幸太学、释奠先师孔子先期、致斋一日。司设监、设御幄于大成门、东上南向。设御座于彝伦堂正中。鸿胪寺设经案于堂内之左。设讲案二于堂内左右。至日、置经于经案。不陪祀固山贝子以下、辅国公以上、及各官、俱于金水桥南、候跪送驾。其陪祀和硕亲王以下、多罗贝勒以上、俱赴午门内、候随驾。在部院各衙门满洲、蒙古汉军、侍郎以上、八旗固山额真精奇尼哈番以上、文官三品以上、武官二品以上、及翰林院七品以上官、俱先诣庙丹墀东西相向序立。司设监、设拜位于神前。应在启圣祠者、在启圣祠伺候行礼。是日、卯刻驾从长安左门出。诸王贝勒随行。卤簿大乐、以次前导乐设而不作。至成贤街、国子监满汉祭酒司业、服朝服、率学官诸生、于成贤街左、跪迎。驾至棂星门外、降辇。至大成门、入幄、更衣毕。由大成门中门入、诣先师庙内、正中立典仪、赞乐舞生就位。执事官各司其事。赞引官赞就位。上至拜位。诸王贝勒、在台上。分献陪祀官、在台下。亦各就拜位。赞迎神乐作。乐止、赞引官、赞上行两跪六叩头礼。通赞诸王贝勒、及分献陪祀官行礼。同叩头毕、赞行释奠礼。乐作。献帛官、跪进帛于上右。上立受帛献毕、复授献帛官、献于神位前。献爵官、跪进爵于上右。上立受爵献毕、复授献爵官、奠于神位前。分献官、以次诣神位、前奠爵讫、仍以次退就原拜位乐止。赞送神。乐作。赞引官赞上行两跪六叩头礼。通赞诸王贝勒、及分献陪祀官行礼。同叩头毕、献帛官、诣先师神位前、捧帛、由中门出。赞引官赞礼毕、导上出庙门。乐止。上至御幄、少坐。诸王贝勒、出大成门、候随驾幸彝伦堂。陪祀各官、衍圣公、五经博士等、先诣彝伦堂台上分班侍立。祭酒、司业、学官等、率领诸生、于太学门内两丹墀、分班侍立毕。礼部官入、奏请上幸彝伦堂。上出御幄。至棂星门外、升舆。从太学门入。众官诸生、以次俱跪。候驾过、然后起。诸王贝勒、随驾入彝伦堂。上至彝伦堂升御座。诸王贝勒在堂内、各官仍于堂外台上、分班侍立鸿胪寺官、赞衍圣公、祭酒、司业、学官、五经博士在台上、四氏子孙、及诸生在台下丹墀序立。赞行三跪九叩头礼毕。上谕坐。诸王贝勒、叩头坐。在部院衙门满洲、蒙古、汉军、侍郎以上、八旗固山额真、精奇尼哈番以上、衍圣公、及陪祀汉文官三品以上、武官二品以上、俱入堂叩头坐。祭酒等、仍照旧在外侍立。鸿胪寺官、赞进讲。满汉祭酒、从东小门入。满汉司业待西小门入。俱北向立。鸿胪寺官赞起案。执事官举经案设于上前。上赐讲官坐。祭酒、司业、就讲案叩头坐。满汉祭酒、以次讲易经。满汉司业、以次讲书经其余翰林官四品以下及五经博士。并各执事官、学官诸生、圜立于外以听讲毕、鸿胪寺官、赞起案。执事官、举经案置原处毕。祭酒、司业、退就本位序立。鸿胪寺官、于堂正中、跪奏传制。鸣赞官、赞跪。祭酒、司业、学官、诸生皆跪传制官、赞有制。制曰。圣人之道。如日中天。讲究服膺。用咨治理尔师生其勉之。宣谕毕。赞行三跪九叩头礼毕。祭酒、司业学官、诸生、以次退。先于成贤街之右序立。上赐诸王贝勒各官茶毕。鸿胪寺官、跪奏礼毕。上起升舆出国子监。卤簿大驾。大乐振作前导。祭酒、司业、学官、诸生、候驾至。跪送诸王贝勒、随驾至午门内、候驾还宫、方退。不陪祀贝子以下、辅国公以上、及各官、仍在天安门外金水桥南、伺候跪迎驾还、方退。　　

○壬辰。诸王、贝勒、文武百官、恭上庆贺表。是日、宴衍圣公、内院官、及翰林七品以上官、祭酒司业学官五经博士四氏子孙、及礼部、太常、光禄、鸿胪寺执事官员于礼部。　　

○以故拜他喇布勒哈番来滚侄瓦尔达袭职。　　

○工科给事中朱允显、请举行经筵日讲。慎简满汉儒臣讲求至道、以光圣治。疏下所司。　　

○癸巳。午门前赐衍圣公、五经博士。四氏子孙、祭酒司业、学官等袍帽。监生、每名银一两。吏典每名银四钱。又赐敕勉励师生。祭酒捧至彩舆。同迎导至太学开读行礼。敕曰。圣人之道。如日中天。上赖之以致治。下习之以事君。尔等务尽心教训诸生。诸生亦当祇承师训。力体诸身。教成、为师训之功。学成乃弟子之职。傥训诲不严、服习有怠、尔师生俱不能辞其责勉之　　

○升陕西副将马宁为都督同知、充平西王下右路总兵官。　　

○甲午。衍圣公、率四氏子孙、五经博士、祭酒、司业、率学官、诸生、于午门前谢恩。　　

○赐殿试中式武举王玉＜殿玉＞等、进士及第出身有差。　　

○乙未。辰刻金星昼见。　　

○宴武进士于兵部。赐一甲一名进士王玉＜殿玉＞、甲、胄带、鞾腰刀、弓、箭等物。及诸进士银两如例。　　

○丙申。孝慈武皇后忌辰。遣官祭福陵。　　

○谕镇守湖广辰常等处总兵官徐勇曰。尔屡次奏报、拒斩贼使。擒获伪官。同道府县将领各官誓死固守。忠壮可嘉昨览尔奏。以孤军迎击巨寇。歼戮无算。生擒伪总兵副将等官、及贼众甚多。获伪印伪劄并器械马匹、朕心嘉悦。已谕兵部从优议叙。尔宜益奋忠勇。诛渠歼党保固疆圉。以膺殊赏。道府县各官将领士卒、尔宜遍布朝廷嘉奖至意共图保障迅扫狂氛。并有不次。升赉　　

○丁酉。升内翰林弘文院侍读岳苏、为詹事府詹事、兼内翰林弘文院侍读学士。　　

○戊戌。大学士洪承畴、陈之遴奏言、臣等阅钦天监奏云、昨太白星、与日争光。流星入紫微宫。窃思日者、人君之象。太白敢于争明。紫微宫者、人君之位。流星敢于突入。上天垂象。诚宜警惕。且今年南方苦旱。北方苦涝。□山戊不□饥寇警。处处入告。宗社重大。非圣躬远幸之时。虽百神呵护、六军扈从自无他虞。然边外不如宫中为固游幸不若静息为安。达赖喇嘛、自远方来、遣一大臣迎接、已足见优待之意、亦可服蒙古之心。又何劳圣驾亲往为也。天道深远。固非臣等所能测度。但乘舆将驾而星变适彰此诚上苍仁爱陛下之意、不可不深思而省戒也。疏入。得上□日、此奏甚是。朕行即停止。是日遣内大臣伯索尼、传谕洪承畴等曰。卿等谏朕勿往迎喇嘛、此言甚是。朕即停止。以卿等贤能、故擢赞密勿。嗣后国家一切机务、及百姓疾苦之处、如何始合民心。如何不合民心。卿等有所见闻、即详明敷陈。勿得隐讳。朕生长深宫无由洞悉民隐。凡有所奏可行即行。纵不可行朕亦不尔责也　　

大清世祖体天隆运定统建极英睿钦文显武大德弘功至仁纯孝章皇帝实录卷之六十八


大清世祖体天隆运定统建极英睿钦文显武大德弘功至仁纯孝章皇帝实录卷之六十九　　

顺治九年。壬辰冬。十月。己亥朔。祭太庙上亲诣行礼　　

○遣官祭四祖陵福陵昭陵　　

○颁顺治十年时宪历　　

○顺天府举行乡饮酒礼。　　

○叙辰州战功。加总兵官都督同知一等阿达哈哈番、兼一拖沙喇哈番徐勇、左都督仍加授二等阿思哈尼哈番。署参将拖沙喇哈番张鹏、副将。仍加授拜他喇布勒哈番兼一拖沙喇哈番。署都司佥书吴元鼐署游击。都司佥书周良三、李埙守备薛自成、胡景荣、崔自恭、金一简、都司。署守备张奎、尤廉都司佥书。俱照旧管事授随征官陈友贵等四十员俱署守备　　

○庚子。免江南沛县、六年至八年分水灾逋赋　　

○裁工部各监局太监一百十三名及匠役、看守军役二百七十五名　　

○以故拜他喇布勒哈番觉罗海兰。从弟硕洛、袭职。　　

○平南王尚可喜、靖南王耿继茂奏报、臣于正月。整兵南下沿途余孽歛迹。伪总兵蔡奎归顺。进抵廉州。遣吕应学等、攻克钦灵。阵擒伪总兵袁胜、伪南阳侯李元允、伪镇平伯周朝等。斩伪总兵上官星拱、伪益阳王等。惟贼渠李明忠、遁走雷州。伪军门杜永和、伪博兴侯张月等、同伪西平王朱聿＜釒兴＞、缚明忠来降。臣即斩明忠以徇。计高、雷、廉、琼、四郡、前后投诚官、共二百八十一员。获银印关防等物甚多。下所司。　　

○辛丑。赐内大臣、侍卫銮仪卫官、护军参领、包衣牛录章京、包衣大、御前执役人员、守昭陵章京、八旗固山额真、梅勒章京、护军统领、尚书侍郎、启心郎等、马各一匹。　　

○壬寅。谕兵部。朕览徐勇等、辰州奏捷该镇将道府等官、和衷协力。坚守孤城。大挫贼锋。朕心嘉悦。所有镇将等官、已经加升。其在事有功各官兵、仍应通行赏赉。徐勇、著赏镀金甲胄一副。镀金撒袋一副。弓矢一具。镀金玲珑鞍辔一副。头等马一匹。貂帽一顶。蟒衣一袭。靴一双。镀金玲珑鞓带一朿。镀金玲珑腰刀一口。刘昇祚、著赏镀金玲珑鞍辔一副。头等马一匹。貂帽一顶。蟒衣一袭。靴一双。镀金玲珑鞓带一朿。镀金顺刀一口。张鹏、吴光鼐、著各赏镀金甲胄一副。镀金撒袋一副。弓矢一具。镀金玲珑鞍辔一副。二等马一匹。貂帽一顶。蟒衣一袭。靴一双。镀金玲珑鞓带一朿。镀金腰刀一口。王任杞、著赏镀金玲珑鞍辔一副。二等马一匹。貂帽一顶。蟒衣一袭。靴一双。镀金鞓带一朿。镀金顺刀一口。薛自成、胡景荣、张奎、金一简、崔自恭、著各赏镀金甲胄一副。镀金撒袋一副。弓矢一具。漆鞍镀金玲珑鞦辔一副。三等马一匹。貂帽一顶。蟒衣一袭。靴一双。镀金鞓带一朿。镀金腰刀一口。周良三、李埙、著各赏漆鞍镀金玲珑鞦辔一副。三等马一匹。尤廉、黄赞明、瞿廷谐、杨来凤、著各赏皮鞍镀金玲珑鞦辔一副。三等马一匹。陈友贵等四十员、著各赏镶领缎袍一领。再著户部拨银一千两。听徐勇分赏效力兵丁。务使均沾实惠。兵部速差满洲官员、赍送至徐勇军前用昭朕嘉奖至意　　

○兵科左给事中陈调元奏言、天人一体相因。顺逆互通不爽从来变不虚生。缘政而起。近见太白经天。与日并见。此正天心仁爱人君、而以象告之者也。凡人于父母之怒。必积诚以动之。悔过以感之。人主敬天亦然。伏望侧躬修省敕励中外大小臣工、各修回天之政各陈弭变之策。问今之罹水旱者何以免于沟壑弭盗贼者、何以分其玉石。圈占之内何以帖于井里。棰楚之下、何以免于覆盆。议蠲矣何以即免于剜疮议赈矣、何以实与之果腹至于根本之地、尤在朝廷而徵应之捷、全系君德。试思以祖宗付托之鸿业何以任重而勿逐于荒。以帝王相传之圣德何以效法而勿惑于邪。三院辅臣、何以调阴阳而引为推纳六部大臣、何以策安攘而奠之苞桑言路诸臣、何以尽力启沃、而悉小民之依。封疆诸臣、何以救民水火而成好生之德从此事事忧勤。时时怵悚。庶呼吸可以上通和气可以立致矣报闻。　　

○平南王尚可喜、奏报官兵克复梧州　　

○癸卯。户部议覆、科臣魏裔介疏奏。积谷、节省、禁遏籴、旌输粟四事。及台臣王秉乾疏奏。士绅富民。倡义助赈者、给以顶带服色纪录一事。均应如所请。下督抚遵行。以救灾荒。报可　　

○以工部理事官随达、为管理织造掌印理事官。　　

○丙午。免陕西三水华亭、洋县、六年分虫霜冰雹被灾额赋。　　

○达赖喇嘛奏言、闻上欲于代噶地方相见。不胜欢忭。自当兼程而进。更有密语、去使面奏。　　

○丁未。赐浙闽总督刘清泰敕曰。近日海寇郑成功等、屡次骚扰沿海郡县。本应剪除。但朕思昔年大兵下闽。伊父郑芝龙、首先归顺。其子弟何忍背弃父兄、甘蹈叛逆。此必地方官、不体朕意。行事乖张。郑成功等、虽有心向化。无路上达。又见伊父归顺之后、睿王令人看守防范。又不计其在籍亲人、作何恩养安插以致成功等、疑惧反侧。朕又思郑芝龙既久经归顺。其子弟即朕赤子。何忍复加征巢□刀。若成功等来归、即可用之海上。何必赴京。今已令郑芝龙作书、宣布朕之诚意。遣人往谕成功、及伊弟郑鸿逵等知悉。如执迷不悟、尔即进巢□刀。如芝龙家人、回信到闽。成功、鸿逵等、果发良心。悔罪过。尔即一面奏报。一面遣才干官一二员、到彼审察归顺的实。许以赦罪授官。听驻劄原住地方不必赴京。凡浙闽广东海寇、俱责成防巢□刀。其往来洋船、俱著管理稽察奸宄输纳税课。若能擒斩海中伪藩逆渠、不吝爵赏。此朕厚待归诚大臣至意尔当开诚推心。令彼悦服。仍详筹熟察勿堕狡谋　　

○戊申。遣固山额真库鲁克达尔汉阿赖、率官属兵丁。驻防西安　　

○令江宁仓差、归并于西新关。　　

○己酉。升兵部启心郎祝万年为内翰林秘书院学士。　　

○以屈尽美、为兵部启心郎。查木苏、为兵部理事官。萨齐库安朱护、阿尔山、永爱、罗多、舒格、俱为刑部理事官。对喀纳、为工部理事官　　

○以正红旗满洲参领科魁、为蒙古梅勒章京。镶红旗满洲护军参领胡沙、为前锋参领。镶黄旗满洲三等侍卫岳拜、正红旗满洲格德宏、俱为护军参领。正红旗满洲阿纳海穆成格俱为甲喇章京　　

○授乳公喀喇为二等阿达哈哈番。　　

○理藩院以外藩王贝勒贝子公等、元旦来朝事具题。命今年王贝勒贝子公等来朝著停止。每旗著遣大臣照旧进羊酒。　　

○浙江道御史李成纪参奏、行取太平府推官刘之琦、现被池州民陈辉、讦其贪污不应滥膺考选大典。据揭奏闻得上□日考选固宜严慎、但小民申诉、当由督抚按衙门果冤抑不伸、当赴通政使司、及击登闻鼓。若言官接一私揭、即具一奏疏。揭奏曰繁。刁风日长成何政体。李成纪新进未谙。姑著饬行。刘之琦官评、著该督抚按、严察以闻　　

○庚戌。命和硕承泽亲王硕塞等、往迎达赖喇嘛。并论达赖喇嘛曰、前者朕降谕、欲亲往迎迓。近以盗贼间发、羽檄时闻。国家重务、难以轻置。是以不能前往。特遣和硕承泽亲王及内大臣代迎。当悉朕不能亲迎之意。故谕　　

○壬子。宴衍圣公孔兴燮、博士孔毓麟、颜绍绪、曾闻达、孟贞仁、仲于陛等于礼部。　　

○调刑部尚书刘余祐、为户部尚书。　　

○吏部议覆礼科给事中刘余谟疏言、满洲、蒙古、汉军、裁缺各官。仍留顶带候补其年老乞休、告病调理者。准用原衔顶带。至于赠荫一事。满洲、蒙古、汉军、在外督抚、在内部院、及旗下甲喇章京三品以上等官。勿论有无世袭。系三年任满、勤事以死者。俱准赠荫。从之。　　

○宴外藩蒙古二十七旗听事头目于礼部。　　

○癸丑。上御太和殿。召江南督学御史杨义。巡仓御史张文炳、谕之曰督学御史之设。原为考试生童。拔其文行优长者、以储国用。迩闻不论文行。但徇情面。殊亏学臣职掌今遣尔督理学政。其生员应严加考试。文义不通者、概行黜退。童生入学、亦必视其文行优长、方行收录。若仍蹈旧习事发、重处不宥至巡仓御史、清察仓粮。已完未完、俱应据实题报。今闻未完者、隐匿不报。已足者。勒掯不收。以致稽迟贻误。弊窦多端。今遣尔巡视。当严察完欠。尽除积弊。倘不改前辙、罪难尔贷也。　　

○免霸州、东安县、文安县、逃亡丁粮。　　

○直隶昌平道佥事亢发祥、坐多索驿递夫马、降二级调用。　　

○工科副理事官三都奏言、从古帝王开国。首重训迪子孙。诚以富贵之极、恐不习学而荒无以辅翼君德、俾传法后世、以成制治之盛也。我朝宗支繁衍。凡诸王、贝勒、贝子、公等皆股肱亲臣。出则受命专征。入则参赞庶政。责任较往代更重。今年多少壮。宜仿前朝旧制。选官教授。及时劝学。使之肆力诗书。通达礼义。则宗室人材辈出。德器日成。后代圣子神孙、世世收辅翼之实效矣。章下所司　　

○以故二等阿达哈哈番绰纳巴图鲁子琐诺、木拜他喇布勒哈番、兼一拖沙喇哈番隋哈侄商吉图、叟塞子巴朗、各袭职。　　

○以致仕一等阿达哈哈番王之屏子有功拜他喇布勒哈番张世奇兄世能、平西王下三等阿达哈哈番潘如芳子润、各袭职。　　

○甲寅。授温齐喀为镇国公。　　

○以浙江道试监察御史李成纪、巡按苏松河南道试监察御史李植巡按河南。江南道试监察御史林起宗、巡按江宁湖广、道试监察御史祖永杰、巡按山东福建道试监察御史王道新、巡视茶马。　　

○以内院大学士希福、范文程、额色黑、户部尚书车克、礼部尚书觉罗郎球、兵部尚书蒙古固山额真明安达礼、刑部尚书蒙古固山额真济席哈、工部尚书星讷、为议政大臣　　

○平西王吴三桂、定西将军固山额真墨尔根、侍卫李国翰奏报、巨憝孙可望、遣伪抚南王刘文秀、伪将军王复臣等、率马步兵五万。入犯西南。臣等退师保宁、为决战固守之计。值贼党薄城下、连营十五里。臣等亲往迎敌。我兵奋勇横冲贼众大溃。擒斩复臣、及伪将等二百余员。贼兵四万余级。获伪印、象、马、器械、无算。下兵部议叙。　　

○解刑部尚书蓝拜任。以觉罗巴哈纳为刑部尚书。　　

○以正白旗满洲苏拜、为本旗梅勒章京　　

○丙辰。修练湖闸工成。　　

○丁巳。定宗室觉罗无名爵女、俱各照其夫、及子官职封赠。　　

○礼部题、本月二十九日上。太宗文皇帝懿靖大贵妃、暨康惠淑妃尊号仪注。前期一日、遣官祭告太庙。是日陈设两妃仪仗于宫中。内院、礼部官、进宫院于两妃座前、各设黄案一。东设黄案二。卤簿全设。太和殿内设彩亭二。置册于亭内。上升殿、阅讫彩亭起。上升辇。内大臣、侍卫内院、礼部官后随由左翼门出至妃宫门。上降辇。请两妃各具礼服、升座彩亭至宫门外、捧册官、捧册由中道进宫。置册于左黄案。引礼官、引上至宫门内、就位立。鸿胪寺官赞进册。捧册官、各从黄案捧册跪左侧。进上。上受册、立献。右侧官各跪接、置于两妃座前案上。进毕。鸿胪寺官、赞宣册。宣册官、跪。宣讫。复置案上。女官四员、捧册案置于两妃座前。鸿胪寺官、赞上行三跪九叩头礼毕。两妃及上各还宫。次日、上御太和殿。诸王以下、行庆贺礼。报可。　　

○戊午。命世子济度、多罗信郡王多尼多罗安郡王岳乐、多罗敏郡王勒都、多罗贝勒尚善、杜尔祜、杜兰、议政。　　

○予故宁夏巡抚、都察院右副都御史李鉴、祭葬如例。　　

○命幸学陪祀孔、颜、曾、孟、仲、五姓生员孔尚燃等十五人、俱照例入监。　　

○庚申。以广东道试监察御史王允祚巡按湖北。江西道试监察御史高尔位、巡按陕西。　　

○升四川按察使吴一元、为本省布政使司右布政使。湖广上荆南道参议彭三益、为广东按察使司副使、海南道辰州府知府王任杞、为广东按察使司副使、巡海道。南阳府、同知杨春芳、为四川按察使司佥事、上川东道。福建运使张子珽、为江西布政使司参政、湖西道。吏部郎中李皓、为陕西按察使司副使、榆林东路道。山西雁平道参议余应魁、为陕西按察使司副使、驿传道。杨州府知府张元璘、为浙江按察使司副使、金衢道。山东提学道参议钟性朴、为本省按察使司副使、兖西道。沧州知州庞宗周、为山东按察使司佥事、沂州道。补原任山西岢岚道副使楼希昊、为陕西按察使司副使、靖远道。　　

○编修曹本荣、应诏奏言、皇上亲政以来。良法美意、渐见施行。而犹水旱洊臻。星辰失次。何欤。诚以圣学未讲、而纪纲未张也。何谓圣学。皇上得二帝三王之统。当以二帝三王之学为学。凡四书六经及通鉴中、有裨身心要务、治平大道者。内则朝夕讨论。外则经筵进讲。君德既成。天命自相与流通矣。何谓纪纲皇上开天肇造。举措规模当为圣子神孙计深远。用人何以奖廉而禁贪。理财何以藏富而用足。刑罚何以为折民之典制度。河以备一代之规。诚宜重政本、以一机务之权衡严奉行、以责综核之实效。一切章奏事宜、必须接见辅弼大臣、商确定夺。经制一定、子孙得以世世遵守矣。报闻。　　

○辛酉。调征广东护军统领阿尔津、为安西将军。同固山额真马喇希、镇守汉中。赐之敕曰。今逆贼侵犯四川。黎元惶扰。深廑朕怀。用以尔阿尔津为安西将军。同马喇希总统将士。前赴平西王吴三桂定西将军墨尔根侍卫李国翰处。驻劄汉中。保固地方。整顿兵马贼若入犯、会同平西王、墨尔根侍卫、相机巢□刀除。其进征四川事宜、著候明上□日。凡事与梅勒章京等会议而行。毋谓自知、不听人言。毋谓兵强、轻视逆寇。仍严侦探、勿致疎虞。抗拒不顺者戮之。迫而后降者诛之。有先被贼胁从、闻大兵一至、即时迎降者。俱免诛戮。如有杀贼、擒贼、投诚者。仍分别升赏。必以安民为首务。须严禁兵将。申明纪律。凡归顺人民毋得扰害。务体朕定乱安民至意。行间将领功罪、察实纪明汇奏。有犯小过者、当即处分。至于骁骑校护军校以下、除死罪外。其余大小罪过、俱与众将商酌、径行处分。尔受兹重任益宜竭尽忠力。勉之钦哉　　

○顺天巡按陈棐、疏荐隐居蓟州故明进士李孔昭。容城县故明举人孙奇逢。下吏部考核酌用　　

○癸亥。升遵化副将刘永亨、为都督佥事、管浙江绍兴副将事。参将管浙江温州副将事胡来、觐为山西宁武关副将参将管大同阳和副将事彭有得、为浙江杭州城守副将　　

○甲子。以福建道试监察御史石应泰、巡按浙江广西道试监察御史米襄、巡按江西。四川道试监察御史赵如瑾、巡按福建。　　

○乙丑。允吏部议、各衙门通事、外郎俱以州县佐贰考用。　　

○丙寅。以尊上懿靖大贵妃、康惠淑妃尊号、祭告太庙、遣内大臣伯索尼行礼。　　

○升兵部左侍郎李化熙、为刑部尚书　　

○以接济辰州军需功。升湖北道佥事刘昇祚为参议。　　

○授辅国公翁古、宗室喇笃祜、为镇国公。巴喀、为三等辅国将军。　　

○丁卯。上诣懿靖大贵妃、康惠淑妃两宫、奉册上尊号、行礼。懿靖大贵妃册文曰。赞坤针而敷教懋德惟勤。景徽范以致隆令名有淑。式循彝宪。启举上仪。皇考大贵妃、赋性柔嘉。秉躬淑善。慎威仪而有节、先皇资翼佐之贤。修苹藻而克偕后宫著肃雍之誉。体既符于巽顺、位宜跻于崇高。匪晋嘉称、曷扬媺行。谨以金册、尊为皇考懿靖大贵妃、昌龄弥茂、宣内则之夙娴戬谷方来、睹履祥之叶吉。谨言。康惠淑妃册文曰。柔嘉维则、赞襄彰坤教之隆。义问攸崇、典册展懿亲之奉。庆谐宫壸。礼具彝章。皇考淑妃秉德安贞。持身恭慎珩璜中节、著昧旦之良规。图史端仪、佐承乾之令矩。既行臻于备美、宜颂协于臧嘉。爰晋荣称、用昭徽范。谨以金册尊为皇考康惠淑妃、庆从善积式凝康豫之祥。位以德升、弥笃显融之祜谨言。　　

○戊辰。以二太妃尊号礼成。上御太和殿诸王群臣、行庆贺礼。　　

○大学士范文程等奏言、各直省钱粮每年缺额至四百余万。赋亏饷诎、急宜筹画。谨陈兴屯四事。一、兴屯宜选举得人。一、开垦宜收获如法。一、积贮宜转运有方。一、责成宜赏罚必信。得上□日此所奏甚是。著议政诸王、及大臣等会议具奏。　　

○定诸王以下、公以上。至御前、及进午门随从护卫员数。叔和硕郑亲王进午门、随从十员。至御前、止许随从二员。和硕亲王进午门、随从六员。世子多罗郡王进午门、随从五员。多罗贝勒进午门、随从四员。固山贝子进午门、随从三员。公进午门、随从二员至御前、止许各随从一员。凡元旦及万寿节、赴宴、随从护卫人员俱令随坐于后。　　

○定固伦公主和硕福金以下、一品命妇以上、进大内随从人数。凡元旦、冬至。皇太后圣寿节、皇后千秋节固伦公主、和硕福金以下、行庆贺礼各具礼服。照定例、各乘轿车。并设仪仗。其仪仗、止于紫禁城外。照原定处下轿车。固伦公主、叔和硕郑亲王、和硕福金、各随从五人。和硕公主、和硕福金、世子福金、和硕格格、各随从四人。多罗福金、多罗格格、各随从三人。多罗贝勒福金、多罗贝勒女、多罗格格、各随从二人。固山福金、固山格格、公夫人、及公女以下固山额真、尚书、精奇尼哈番命妇以上、各随从一人。俱候上□日入朝。　　

大清世祖体天隆运定统建极英睿钦文显武大德弘功至仁纯孝章皇帝实录卷之六十九



大清世祖体天隆运定统建极英睿钦文显武大德弘功至仁纯孝章皇帝实录卷之七十　　

顺治九年。壬辰。十一月。己巳朔。　　

○庚午。命固山额真卓罗、为靖南将军。同固山额真蓝拜等、统官兵征广东未定州县。赐之敕曰。今逆贼侵犯广西以尔卓罗为靖南将军。同蓝拜总统官兵。前赴广东平南王尚可喜、靖南王耿继茂处。广西逆贼傥延扰广东。尔等与二王计议、相机巢□刀除。若贼不入广东。尔等即与二王、将本省未定府州县、相机平定。凡事与梅勒章京等会议而行。毋谓自知、不听人言。毋谓兵强、轻视逆寇。仍严侦探、勿致疎虞。抗拒不顺者戮之。迫而后降者诛之。有先被贼胁从、闻大兵一至、即时迎降者。俱免诛戮。如有杀贼擒贼、投诚者。仍分别升赏。务以安民为首务。须严禁兵将。申明纪律。凡归顺人民、毋得扰害。务体朕定乱安民至意。行间将领功罪、察实纪明汇奏。有犯小过者、当即处分。至于骁骑校、护军校以下、除死罪外。其余大小罪过、俱与众将商酌、径行处分。尔受兹重任。宜益竭尽忠力。勉之。钦哉。　　

○赠殉难直隶庆云县知县张必科、为山东按察使司佥事。荫一子入监读书。并予祭葬如例。　　

○壬申。大学士范文程等、以睿王时劾冯铨罢官诸臣疏入见。上语曰。朕梦列旗吹角。对天稽首。复见敌兵。射来三四矢、俱手接之。未及身。又梦天遣五人、言默助朕躬。其状悉如素识。此何兆也。范文程等解之曰。迩者命和硕敬谨亲王讨贼。想渠魁可即就擒耳。且对天稽首、天心默佑、俱大吉之徵也。上阅诸臣劾疏毕。谓文程等曰。诸臣劾冯铨、于理诚当。何为以此罢耶。文程对曰。诸臣疏劾大臣、无非为君为国。皇上当思所以爱惜之。上曰然朕将思之。遂留疏于中。　　

○复古尔布什、一等精奇尼哈番。李率泰、三等阿思哈尼哈番。　　

○癸酉。复补原任江西道监察御史张鸣骏、原官。　　

○甲戌。遣广东道试监察御史牟云龙、巡漕。　　

○乙亥。敕谕朝鲜国王李淏。礼部题奏、准镇守盛京等处昂邦章京叶克书等、咨称朝鲜国别克屯城住官金恩尚、所管沈尚义等、至正白旗包衣下采参地方。东阿西牛儿蘑山采参。被包衣下噶布拉牛录拨什库张友、拏获送审。沈尚义回称、我等原为采椵皮松子而来。看见人参、采了五根是实。同行十人。及问十人姓名。止供出八人。沈尚义已经拏获看守。礼部据此奏闻。朕思已定地界、不许擅越采捕。禁令已久。今沈尚义等、越界采参。有违定例。盗参事小、封疆事大若弗禁约。后犯必多。今差内院学士苏纳海、梅勒章京胡沙、理事官谷尔马洪等、带所获之人、赴王处、讯明定拟具奏。故谕。　　

○多罗安郡王岳乐包衣牛录下拜三之妻、以争家赀事、诉其牛录章京赛关于王。王不送部、擅行审结。事觉。罚王银一千两。　　

○丁丑。遣广东道试监察御史焦毓瑞、巡按宣大。　　

○戊寅。谕吏部、原任科道官许作梅、李森先、桑芸、向玉轩、庄宪祖数人、内系参冯铨降革者。俱著起用。若别有事故降革者。详察议奏　　

○转兵部右侍郎李元鼎为本部左侍郎。　　

○裁并直隶兴州前卫于开平卫。兴州左卫于蓟州卫。营州前卫于涿鹿卫。武清卫于通州左卫。通州卫屯地于本州左卫。　　

○以拜他喇布勒哈番格伊图、袭其父雍舜之二等阿思哈尼哈番、为一等阿思哈尼哈番、兼一拖沙喇哈番。拜他喇布勒哈番拜赛、袭其伯拜音岱之一等阿达哈哈番、为三等阿思哈尼哈番。　　

○以故二等阿达哈哈番车格度兄车楞、三等阿达哈哈番朱国弼子辅、拜他喇布勒哈番兼一拖沙喇哈番讷穆图弟俄齐尔、各袭职。　　

○叙征杭州军功。加一等阿思哈尼哈番兼一拖沙喇哈番刘之源、为三等精奇尼哈番。　　

○叙克舟山首先登城功。授张良华、为拜他喇布勒哈番、赐号巴图鲁。　　

○己卯。谕兵部、览平西王吴三桂、固山额真墨尔根侍卫李国翰捷奏。朕心嘉悦。特发内监内库衣帽马匹等物大赉行间诸臣。平西王、著赏貂帽一顶。貂袍一袭。貂褂一件。靴一双。镀金玲珑鞓带一束。镀金玲珑腰刀一口。镀金甲胄一副。镀金玲珑撒袋一副。弓矢一具。镀金玲珑鞍辔一副。马一匹。墨尔根侍卫李国翰、著赏貂帽一顶。貂袍一袭。靴一双。镀金玲珑鞓带一束。镀金玲珑腰刀一口。镀金甲胄一副。镀金玲珑撒袋一副。弓矢一具。玲珑鞍一副。马一匹。其在阵之梅勒章京、巡抚、总兵官、王标下管兵精奇尼哈番以下各官、及督守城池巡按、将发去。貂鼠狐腋蟒衣二十袭。帽二十顶。靴二十双。镀金甲胄十副。镀金甲胄十副。镀金玲珑鞓带二十副。镀金玲珑腰刀二十口。镀金玲珑撒袋十副。镀金玲珑撒袋十副。弓矢全具。皮鞍二十副。马二十匹。羊皮蟒衣三十袭。镶领缎衣五十袭。著平西王、墨尔根侍卫李国翰、酌量赏给。其在阵出力拨什库、千把总、以及兵丁、著户部发银五千两。并听平西王、墨尔根侍卫李国翰、分别酌赏。仍差侍卫二员、兵部官一员、赍送军前。以昭朕劝功至意。　　

○庚辰。宗人府奏、多罗贝勒杜尔祜、以所属三等护卫塞棱、遇其福金于道。不下马旁立。竟冲道而行。车为马镫所绊。以致倾覆。遂执塞棱、送法司审讯。及讯塞棱、实未冲道。因一时马逸。致车倾覆。杜尔祜、诬枉私执。应罚银千两。塞棱、令归本牛录、与其兄弟同处。奏入。得上□日。杜尔祜、罚银五百两。余如议。　　

○辛巳。以朱昌祚、为宗人府启心郎。岳思泰、为内翰林弘文院侍读。　　

○以镶白旗满洲通稷、为护军参领。　　

○甲申。谕喀尔喀部落土谢图汗、车臣汗、伊思丹津喇嘛等曰。尔等为四九牲畜来奏、辄言从前赏例太薄。我等再不来贡。又言逃人、有在贝子大臣讲和以前去者。有在后去者。逃人往来私行。何以称和等语。又朕曾遣使至尔处、迟至两月余。乃先令拜塔而后见尔等。种种违谬。朕故不复遣使。朕为天下主。尔乃弹丸小国之长。以方物来贡。朕酌量赏赉。即云微薄、亦宜奏请增益。乃辄言赏例如前、则九畜不贡。尔等将欲构衅乎。且尔既不归我巴林人畜。为首贝子又复不至。尚何可言。若尽还巴林人畜、为首贝子前来视同一国誓言修好。始可候上□日定夺。若不遵信誓、而为此大言。是尔等终无诚心、不愿修好也。朕荷天眷、统一四海。尔弹丸小国、偪处一方。慎勿恃道里辽远。听奸邪言词。以败和好。朕开诚相示。自古以来。曲者曲。直者直。悉听天鉴。今迩速将所有我国人畜、并额贡驼马、遣为首贝勒、贝子、大臣来觐、则已。否则后悔。自贻伊戚。于朕无预可亟详虑裁处。勿更延缓也。　　

○命诸王宗室内有孝友义顺、及守节贞烈者。宗人府核实具奏。礼部照例旌表。　　

○吏科右给事中裔介疏言、本科都给事中员缺、请停调用。照旧于左右给事中内升补。以昭画一。得上□日、吏科都给事中员缺升补、定为常例。果有为国为民。不阿不私。应格外优升者。本衙门据实保奏。候上□日调用。　　

○加兵部职方司郎中卜兆麟、太仆寺少卿。仍管职方司事。　　

○定平西王、定南王、靖南王、平南王福金、帽顶、仪仗、车、轿、俱照世子福金例。　　

○乙酉。谕礼部、明末寇陷都城。君死社稷。当时文武诸臣中、岂无一二殉君死难者。幽忠难泯。大节可风。尔部会同各部院堂官、详访确察死节职名、并实迹具奏。勿遗勿滥　　

○都察院左都御史房可壮等参奏、今日闽海之变。实闽抚张学圣、以贪秽启之。海寇虽据厦门、然波恬数载。学圣不能彰国威而布皇仁乃探彼远出。觊其厚资。率镇臣马得功、道臣黄澍、直入寇巢。席卷其所有。致寇以索取原物为名。称兵煽祸。又不闻学圣整师遏巢□刀。顾借出巡以远避。且谢事以养疴。任地方之糜烂、弭救无术。后效难期。误国酿乱。学圣之罪、安可逃哉。至按臣王应元、职任纠弹。明知抚臣之贪、而无一言上奏。亦将何以自解。下吏兵二部察议。　　

○己丑。冬至。祀天于圜丘。上亲诣行礼。　　

○遣官祭四祖陵、福陵、昭陵。　　

○庚寅。冬至节。上朝皇太后毕。御殿。诸王群臣、行庆贺礼。诸王福金、及诸大臣命妇、诣皇太后宫。行庆贺礼。　　

○湖广辰常总兵官左都督徐勇、与黔寇白文选战败。死之。　　

○辛卯。定远大将军和硕敬谨亲王尼堪、殁于阵。年四十三。追封和硕庄亲王。　　

○以军功授外藩蒙古固山额真巴朱泰、阿布泰、都尔东、达尔式、达穆、为拜他喇布勒哈番、固山额真噶尔图、那木涂、布尔特墨、布达尔、巴颜岱、噶尔玛什希布博第、耨德、吴喇泰、巴特玛达尔汉、琐诺木卫寨桑、布内、班第、梅勒章京额图拜赛摆达尔布尔噶图叶伯舒苏海、达汉特木德、色冷、伊尔登、巴达礼、阿玉锡、哈巴、诺木齐、甲喇章京吴赖、巴图、布都麻尔、邦噶特、马尼、孔科岱、巴布、为拖沙喇哈番。　　

○壬辰。日生左珥。旋生右珥。色赤黄。　　

○上召吏部尚书朱玛喇、侍郎屠赖、启心郎甯古里谕曰。铨部职司用人。凡有铨选、应用才能。今朕闻有援引亲党及纳贿营私者。此风断不可长。嗣后务矢公忠慎择才能选授使庶司百职、俱得其人。则天下之民可以无忧。朕心安而部臣亦得自慊矣。尔可传谕尔部汉尚书侍郎及理事官副理事官笔帖式哈番、郎中、员外、主事、知悉。　　

○甲午。刑科给事中赵进美奏言。明末死节诸臣蒙谕察访。异代忠魂莫不仰沾圣泽伏查顺治元二年间亦有未达天心。徒抱片节硁硁之志百折靡悔者。虽抗顺之罪、无辞斧钺。而授命之义、不忝昔贤。并祈敕部核实表彰。以作忠义。命所司议奏。　　

○乙未。上御五凤楼。召六部诸臣谕之曰。人言各部咸通贿赂。朕固知尔等大臣、未必至此。然曹属贪污、亦尔等姑息瞻徇、不肯举发之故。尔等若果善善恶恶。正以绳之。则下属何敢贪污。尔诸臣或属旧臣。或系新拔。佥宜体国厚恩。坚持忠洁。以爱养斯民。民安斯国治。国治斯君臣同乐矣。若此之不思。仍蹈前辙。朕不分从前之有功无功、但就现在情罪。按法惩治。皆尔等自取也。又或有将部中审结之事、称冤申诉者。命复加审鞫、并未见尔等认过申理。如此、民冤何由得伸。国法何由得整。复谓吏兵两部诸臣曰。朕闻尔两部授官、凡行贿及私爱者、处以腹内善地。无贿而憎恶者、置之边远恶地。夫民之休戚。视吏之良否。如以贿授官、则良吏何自而升。民生何由而遂。自今尔诸部臣、宜饬躬率下。旌别淑慝以效忠奉职为务。诸部臣奏曰。圣谕及此。臣等何辞以对。嗣后各当洁己奉公。仰副圣怀。　　

○调刑部右侍郎张鼎延、为兵部右侍郎。　　

○免山西忻州乐平等州县、本年分冰雹水灾额赋有差。　　

○喀尔喀土谢图汗下戴青诺颜等、贡马。宴赉如例。　　

十二月。己亥朔。　　

○庚子。兵部议福建提标都司李淮、赴任违限三月。应降一级调用。得上□日、李淮、著降一级。照旧管事。以后违限官员应降级者、俱照此例。不必调用。　　

○以平南王尚可喜属下故三等阿思哈尼哈番班志富子际盛、靖南王耿继茂属下故三等阿达哈哈番张拱辰兄拱垣、各袭职。　　

○辛丑。先是、汉羌参议胡全才以守城功、升宁夏巡抚。后以擅给劄付、滥刑毙命、革职。至是、全才控辩。部议全才功大过小。应还参议职。从之。　　

○免山西太原府、平阳府、汾州府、辽州、沁州、泽州、所属绛州、太原等四十四州县、本年水灾额赋有差。　　

○户科给事中陈协奏言、古者记德劝功。莫重于谥法。迨于明末、高名上谥仅加于崇官近职。而独行沉沦、未闻表章。非制之善也。祈敕部集议。凡蒙恤大臣、宜访其行实、为舆论推服者。定议予谥。至前朝殉难诸臣、亦宜各加品秩。优以易名之典。以示阐幽之意。下所司察议。　　

○壬寅。谕户部清苑县民路斯行等、控告房地、被王仪等占夺投充。朕命九卿大臣等会审。据奏、路斯行等、三百余人房地、户部拨给王仪等未曾补还。原非王仪等带投。奈众民不告未得地土情由。谬执王仪等带投。屡次扰奏。以故屡受刑责。朕念王仪等八庄、与三百余人、皆系朕民。众民既已不得房地。又复屡受刑责。因将户部尚书车克等、及原任知县周玮、分别处分。今将王仪等所领八庄房地、退还受责之三百余民。仍全免九年地租。以示朕爱养小民之意。此外各地方、凡系户部圈给地土、不得妄援此例。渎告取罪。　　

○兵部议奏、总理銮仪卫事内大臣公遏必隆衔名、应为銮仪卫掌卫事。其满洲各官品级衔名、应与汉官同。从之。　　

○江西巡抚蔡士英奏报、官兵恢复安福、永新二县。下兵部知之。　　

○癸卯。河道总督杨方兴疏言、清口为淮黄交汇之处伏秋、淮弱黄强。黄遂内灌。前人置闸筑坝、原以防浊沙淤淀之患。自闸禁废弛、□山戊不□需挑浚。为费不赀。今请于清江、通济二闸适中处、寻福兴闸旧址。先行修复。启一闭二。以时蓄洩。□山戊不□可省无限挑浚之费。下所司议奏。　　

○礼科都给事中高桂疏言、甲申三月。流寇已陷京城。惟保定犹婴城固守。及城陷、以身殉国者。守土、则有知府何复、同知邵宗悬、太监方正化。乡绅、则有光禄少卿张罗彦、御史金毓峒、都指军刘忠嗣、武进士张罗辅、举人张尔翚、高泾、张罗辅一门、尤为惨烈。死者二十余人。当寇焰方炽。在在风靡。而保定一城、仗节效死于都城既破之后。忠义之风、真可维世。祈敕部详察褒录。得上□日、所司确议以闻。　　

○甲辰。厄鲁特部落巴图鲁诺颜等进贡方物。宴赉如例　　

○改武职从二品封赠镇国将军为骁骑将军。以镇国字义、同宗室封衔故也。　　

○吏科右给事中魏裔介、疏劾故明兵部尚书张缙彦。素行匪类。身任中枢一筹莫展。贼骑长驱匿不以闻。当都城破日为内监王德化发愤殴击。是其丧心无耻。虽阉宦耻与为伍。不忠于明朝者、必不忠于我朝。缙彦不应在起用之列。命吏部察议。　　

○乙巳。革河南汝南道佥事王家楫职。以巡按王亮教、劾其贪黩故也　　

○命江阴县□山戊不□解子鲚鱼、通行折色。著为令。　　

○初阳和参将彭有德已升杭州副将。至是阳和军民保留。部议准以升衔、仍留本任从之。　　

○丙午。以粤东渐定。钱粮不敷。彻靖南将军固山额真卓罗等、官兵回京。　　

○兵科给事中王廷谏奏言、皇恩褒忠无外。而在廷论列、仅举死难之臣。未及抗节之臣。窃按故明阁臣史可法、婴城固守。拥兵不下。科臣左懋第、受命请和。抗辞不屈。虽其逆颜强项、有负天高地厚之恩。而原其杀身成仁、实关纲常伦纪之大。是抗节与死难、迹似异而心则同也。伏请圣明裁酌。并赐褒录。命所司详访确议以闻。　　

○丁未。赠巡抚宁夏都察院右副都御史李鉴、为兵部右侍郎荫一子入监读书。　　

○陕西巡按王佐疏举节孝。华州民刘大器女年三□山戊不□丧父。十二□山戊不□、母病。矢天不字。因与两兄分产。均养寡母。迨兄嫂俱殁。女志益坚。抚育幼侄以至成立迄今年八十四

□山戊不□。蓝田县庠生张慈妻王氏。年二十七夫殁氏号恸。欲以身殉。不粒食者五日。翁姑勉慰之。始食。事翁姑养葬尽礼。训育二子、并列黉序。守节五十六年。俱请照例旌表。下礼部知之。　　

○宗人府等衙门议覆、工科副理事官三都疏言、每旗各设宗学。每学、用学行兼优满汉官各一员、为之师范。凡未封宗室之子、年十□山戊不□以上者、俱入宗学。有放纵不循礼法者、学师具报宗人府小则训责。大则奏闻。其亲王、世子、郡王、亦应选用满汉官各一员。讲论经史。贝勒以下、俱应勤加讲阅。以昭成就宗室人才之意。得上□日、每旗设满洲官。教习满书。其汉书、听从其便。　　

○己酉。喀尔喀部落喇吗达尔达尔汉诺颜等、来贡方物。宴赉如例。　　

○都察院左都御史房可壮等疏劾、宁夏抚臣孙茂兰贪婪刚愎物议沸腾。不宜膺节钺之任。命吏部察议。　　

○兵部题定一甲第三名。武进士初授官职、以都司佥书、管掌印都司事。著为例。　　

○兵科给事中王廷谏疏言、清盗源、必严窝主。如旗下庄头投充等辈。俱为法所不及。彼何惮而不为窝主乎。祈敕严加体访。有窝盗者、不论何人一体依律治罪。庶窝主畏法。而盗可潜销。得上□日著所司速议搜捕严法以闻。　　

○庚戌。上幸南苑。驻跸。　　

○辛亥。工科副理事官三都奏言部院衙门、分理庶务。必藉文移往来。正副事官晓通文义方不为胥役所欺。嗣后正副理事官有缺应不拘衙门慎选通达文理、练达事体者充之。毋得滥用以滋蒙蔽。命吏部议奏。　　

○户部左侍郎王永吉疏言、投充流弊。大害有五。而意外之隐忧不与焉。投充翼虎噬人。以致告讦纷争。司农司寇之堂、鬨然如市。甚至鸣冤阙下。捐生禁中。亵朝廷而紊职掌。一也。恶棍坐、享丰腴。良民反遭冻馁。平坟伐树。抛家弃产。失畿辅百姓之心。二也。旗下多一投充。则皇上少一土地民人。减户口而亏赋税。三也。诸王大臣、赐赉不妨从厚。若滥受投充、有并尊耦国之嫌。四也。旗下厮养、纵横乱法。督抚不敢问。有司不敢诘。废国家之成宪。五也。至于投充皆凶顽亡命之徒。根株蔓引。线索潜通。万一巨奸大憝。窜入其间窥探既久。恐生肘腋之患。又不止于怙势为非而已。章下所司。　　

○壬子。以尼勘、为大理寺卿。　　

○裁吏部理事官、副理事官、各五员。户部理事官、副理事官、各四员。宝泉蕃牧、五品官各一员。礼部理事官四员。宣读官二员。太常寺副理事官二员。迎送使七员。兵部副理事官三员。刑部理事官六员。副理事官四员。工部理事官一员。副理事官三员。宝源局五品官一员。都察院理事官二员。　　

○癸丑。达赖喇嘛至。谒上于南苑。上赐坐。赐宴。达赖喇嘛、进马匹方物。并纳之。　　

○陕西总督孟乔芳疏报、番僧阎左巴令真、入贡方物。应换给敕书。章下所司　　

○乙卯。湖北巡按聂玠疏举节孝。汉阳县民杜尚忠、刲股疗继母病。黄陂县民涂远还、刲股疗父病。亲殁、庐墓三年。汉川县民龙纳约妻王氏、夫病、刲股和药。夫殁、守节。事姑、克尽孝养。黄冈县民陶光先妻刘氏、自二十□山戊不□守节。历五十四年。蕲州民张忠禄妻瘳氏、自二十三□山戊不□守节。历四十一年。俱请照例旌表。章下礼部。　　

○戊午。上还宫　　

○升吏科给事中苏文枢、为礼科右给事中。高辛允、为兵科右给事中。　　

○补原任福建道监察御史李之奇、原官　　

○升山东右布政使胡章、为广东布政使司左布政使。工部主事张安茂、为浙江按察使司佥事、提调学政。　　

○发米九百石。银四百余两。赈京城饥民。　　

○广东巡抚李栖凤疏报、山贼攻陷香山县。知县张令宪父子、被执不屈。俱遇害。总兵官吴进功等、督兵恢巢□刀。旋复县城。下所司知之。　　

○李栖凤又题、暹罗国、请换给敕印勘合、以便入贡。下部速议。　　

○己未。调安西将军护军统领阿尔津、为定南将军。同固山额真马喇希等统将士。往征湖广辰常逆贼。赐之敕曰。今逆贼侵犯湖南辰州府、以尔阿尔津、为定南将军。同马喇希总统官属兵丁。前往湖南。辰州常德地方有贼之处、即行巢□刀灭。其荆州襄阳等处一并平定。朕曾谕续顺公沈永忠、提督总兵官柯永盛、协领额色等、驻兵宝庆。尔等相机。互相策应务期奠安楚地。凡事与梅勒章京等、会议而行。毋谓自知不听人言。毋谓兵强、轻视逆寇。仍严侦探、勿致疎虞。抗拒不顺者戮之。迫而后降者诛之。有先被贼胁从、闻大兵一至、即时迎降者。俱免诛戮。如有杀贼、擒赋、投诚者。仍分别升赏。必以安民为首务。须严禁兵将。申明纪律。凡归顺民人、毋得扰害。务体朕定乱安民之意。行间将领功罪、察实纪明汇奏。有犯小过者、当即处分。至于骁骑校、护军校以下、除死罪外。其余大小过犯、俱与众将商酌、径行处分。尔受兹重任。益加勉励。钦哉。　　

○庚申。巴喀胡土克图喇嘛等、表贡方物　　

○予一等阿思哈尼哈番绰贝、祭如例。　　

○江宁巡按上官鉝疏报、合肥县民曹维清、凶□山戊不□。减食供母。遭乱、负母山居。母有疾、侍药不懈。旌德县生员方士达、母丧、庐墓三年。事继母、曲尽孝养。高淳县民邢道悌妻袁氏、婺源县民戴元利妻郑氏、建德县生员王之冕妻孔氏、当涂县监生朱还淳妻谢氏、太湖县乡绅马人龙妾巢氏、当涂县民唐秉极妻曹氏、凤阳县民邵经妻黄氏、皆少寡守志。誓死不贰。或训子。或训孙。俱至成立。南陵县儒士秦邦钦妻宦氏、夫殁、守节事姑。训子凤仪、登贤书。孙仁管、才管、同成进士。和州乡绅班慈妻汤氏、蚤□山戊不□孀居。训子成立。高淳县民傅懋哲妻孔氏、年二十、夫亡。母欲夺其志、誓死不改适。抚幼子成人。怀宁县贡生高升妻刘氏、兵乱被执。欲污之。骂不绝口。遂遇害。太湖县生员余旦妻王氏、年十七、兵乱被执。持刃胁之。引贼刃自刎。太湖县乡绅雷永祚妻汪氏、寇陷城。阖户自刎。其妾刘氏、子廷谦、亦触墙而死。凤阳县民陈兆麒妻孙氏、有兵操刃、欲胁污之。氏力拒大号。得脱。遂自投缳。定远县民女徐纯懿、年十四。未嫁、夫死。誓不再字。父母殁、抚训二弟成立。亳州民张小四女、年十四。有邻人程申、欲强污之。女力拒大骂。为申所杀。俱请照例旌表。章下礼部。　　

○辛酉。遣广西道试监察御史朱虚、巡按甘肃　　

○遣官祭内翰林弘文院大学士希福　　

○吏部奏言、衍圣公孔兴燮、请将陪祀、族人刑部员外郎孔允樾、主事孔自洙等、照例优擢。查旧例、孔氏中书、行人、如遇上幸太学陪祀者。应与考选。允樾、自洙、应量调礼兵二部用。报可。　　

○工部奏言、直隶保安人王之藩、忽倡开矿之议。查故明万历时、差官开矿。徒亏工本。无裨国计。而差官乘机射利。遍肆索诈。掘人冢墓。毁人田庐。不胜其扰。前事甚明。应严行禁止。上是之。　　

○壬戌。谕刑部、朕惟旌善必褒硕德。除恶务去渠魁。乃有元凶巨盗李应试、潘文学、盘踞都下。多历年所。官民震慑。莫敢撄锋。今因别事发觉。朕命叔和硕郑亲王及内大臣、内院刑部大臣、公同鞫问。审得李应试、别名黄膘李三。原系明朝重犯。漏网出柙。专一豢养强盗。勾聚奸枭。交结官司。役使衙蠹。远近盗贼、竞输重赀。南城铺行、尽纳常例。明作威福。暗操生杀。所喜者、即有邪党代为市恩。所憎者、即有凶徒力为倾害。他若崇文门一应税务、自立规则。擅抽课钱。恶侄杀人、死者之家不敢申诉。诸如此类。罪不胜数。潘文学、身充马贩。潜通贼线。挑聚膘健马骡。接济远近盗贼。每次多或一二百匹头。少或数十匹头。群盗得骑。如虎生翼。且交通官吏。打点衙门。包揽不公不法之事。任意兴灭。甚至文武官员、多与投剌会饮。道路侧目。莫敢谁何。以上二犯、罪大恶极。举国官民人等、皆言其罪当死。故将李应试、潘文学、并伊子侄、俱行枭斩。又蠹恶高思敬、高三、王国祯、顾麟、槐启樟、李之栋、李东明、刘文登等、或窝盗得赃。或行贿纵寇。及诸不赦罪状。俱有书信文约确据。遂一并正法。又兵科都给事中李运长、身为言官。反与李应试侄李天凤联宗。认为兄弟。应试恶迹盈满。举国痛恨。运长既不能剔发奸恶。复往来亲密。将天凤子李蓁、冒作己子。充送官监。及事发觉运长又不举首。仍藏匿天凤子。希图幸免。运长法不可宥。其子亦应连坐。家产亦应籍没。姑从宽典。止诛运长、及李蓁。宥释运长亲子。全给家产。以示法外之恩。自今以后。凡大奸大盗。各衙门应缉捕者亟行缉捕。应参奏者、指名参奏。勿得徇纵、以取罪戾。内外文武大小官员、除已往不究外。如再有与奸盗往来者、事发、定行连坐。决不姑贷。　　

○厄鲁特部落顾实汗、表贡方物。兼请达赖喇嘛还国。　　

○癸亥。先是、平南将军固山额真金砺等、以福建余孽、盘踞海澄。请增发大兵攻取。移文兵部。兵部具题。命议政王大臣会议。至是、议政王等议、于戍守江宁府兵内、分拨二百。戍守杭州府兵内、分拨三百。与额黑里等、率往江宁府兵五百。共足兵一千。令额黑里、吴库礼、吴汝玠、统赴福建。再于已彻固山额真卓罗等所统官兵内、分拨二旅。一令梅勒章京噶赖等、统赴江宁府代戍。一令梅勒章京塞棱、统赴杭州府代戍。其余官兵、令卓罗等统领回京。允之。　　

○谕都察院六科十四道。尔等为朕耳目之官。凡官邪民蠹、皆得廉实纠发。所以通壅蔽。锄党恶也。近如李应试、潘文学等、通盗害民。适遇他事发觉。获以穷究根底。立正典刑。其未经发觉以前。李应试、把持衙门。毒害小民。举国痛恨入髓。尔等职居言路。何以默无一言。果属不知、已为溺职。若恶迹既著、惮于举发。养奸长恶之罪、尔等何辞。除已往不究外。尔等自思人臣事君。立身行己。一秉法度。事事为国为民。岂容曲庇奸恶。奸恶去则民安。民安则朕心始安。尔等岂不知尽心报效。与养奸长恶。孰得孰失。若再有前此徇庇等情。法不尔贷。各宜省惕。以尽职守。乃不负朕厚望言官之意。　　

○诏原任给事中许作梅、御史李森先、以原官起用。　　

○升刑科左给事中魏象枢、为吏科都给事中。　　

○工部奏言、计臣王永吉、按臣秦世祯、请以芦课归并有司。诚以丈量催提等弊、重为民扰也。但各州县正项钱粮、尚亏定额。恐芦课零星分散。逋欠益多。今后芦课、应仍归主事管理。每五年一丈量。止丈新涨新坍之地。涨者增额。坍者开除。如不涨不坍。毋得重丈、以滋骚扰。报可。　　

○甲子。免陕西长武县、本年分雹灾额赋。　　

○苏松巡按秦世祯疏报、兴化县生员陈嘉谟、年二十。父弘道、为讐家诬系。嘉谟痛父冤。剌血诉神。留书别妇。遂自沉而死。父冤得白。无锡县民高应豸、聘妻王氏、未娶而氏亡。方议续聘而父死。痛不得父命、遂终身不娶。吴江县民王鼎臣父之樾、素以孝称。鼎臣克肖父行。且好善乐施。□山戊不□饥捐粟。活民甚众。官欲旌之、固辞。愿求旌父孝。嘉定县生员杨兆绅女、未嫁、夫死。迎姑至家。剪发题诗付姑。遂自裁。上海县民周鼎臣女、江阴县民吴正已女、俱未嫁、夫死。守节不字。丰县民金荷生妻程氏、嫁两月、夫死。越三日、遂自缢。山阳县民王启祯妻周氏、嫁三月、夫死。终丧、衣丧服自缢。太仓州民龚孟理妻吕氏、上海县生员乔轸妻马氏、江阴县民钱含素妻赵氏、安东县民王继祚妻韩氏、江都县民刘光祚妻陈氏、皆少寡无子。矢死不贰。常熟县民徐茂滋妻萧氏、吴县民张弇妻闵氏、武进县民潘培妻陈氏、靖江县民吕志茂妻缪氏、丹徒县民周大顺妻卢氏、安东县生员吴之瓒妻吕氏、砀山县儒士屈尚礼妻刘氏、宝应县民朱天耀妻仲氏、泰州生员田大有妻王氏、泰州民于应鳌妻戚氏、如皋县民秦承业妻张氏、皆终身完节。抚孤成立。俱请照例旌表。浙江巡按杜果疏报、慈溪县儒士翁日登妻邵氏、年十九、夫亡。养姑抚子。守节五十余年。请照例旌表。江西巡按张嘉疏报、鄱阳县民江德、年十五时。三刲股以疗亲疾。兵乱、负母远避。母殁、弃妻子庐墓。有虎至、德与之伍。色不少变。人咸异之。宁州民陈其理、父病、祈以身代。事继母、得其欢心。以己产分给幼弟。终无所私。新建县民熊鼎华、其父文举、于国初投顺本朝。祖洪、在籍。为伪弘光有司所禁。鼎华以身代系。其祖因得释。鼎华竟死系所。长宁县生员潘天材妻王氏、年二十二、夫殁。无子。有豪富欲强娶之。誓死不夺。永丰县民聂怡元妻袁氏、夫殁。年甫十八。守节事姑舅。抚幼子成立。庐陵县生员刘护妻孟秋姑、兵乱时。闻贼至、登楼自缢。庐陵县民女李降姑、许字孟丑、未嫁。兵乱时。先与孟秋姑约。誓不为贼辱。比贼至、与秋姑同死。湖口县生员沈士鲍女大姐、许字周应侯。未婚而应侯死。随父往吊、剪发毁容。誓不再适。俱请照例旌表。章并下所司。　　

○丙寅。□山戊不□暮。享太庙。上亲诣行礼。　　

○遣官祭四祖陵、福陵、昭陵。　　

○遣官祭太□山戊不□月将之神。　　

○丁卯。宴内大臣、大学士、汉尚书、待卫、于中和殿。赐大学士洪承畴、陈名夏、陈之遴、尚书高尔俨、胡世安、金之俊、李化熙、张凤翔、貂镶朝服各一袭。谕曰。尔等皆朕倚任大臣。若能洁己奉公。属员自当效法。倘贪黩相尚、必至颠倒是非。不但公论不容。抑且国法难宥。尔等其思之。　　

○是□山戊不□。人丁、户口、一千四百四十八万三千八百五十八。田地、山荡、四百三万三千九百二十五顷四亩有奇。畦地、二万二千九百八十个。徵银、二千一百二十六万一千三百八十三两五钱有奇。米、麦、豆、五百六十二万八千七百一十一石一斗有奇。草、五百二十一万六千八百四十束。中茶、三万七千一百七十八篦。行盐、三百七十四万六百二十三。引徵课银、二百一十二万二千一十四两二钱有奇。铸制钱、二十万九千七百六十三万二千八百五十有奇。旧铸铜钱、二十万一千二百一十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十


大清世祖体天隆运定统建极英睿钦文显武大德弘功至仁纯孝章皇帝实录卷之七十一　　

顺治十年。癸巳春。正月。戊辰朔。上诣堂子行礼。还宫。拜神毕。朝谒皇太后。御太和殿。诸王、贝勒、贝子、公、文武群臣、外藩二十七旗头目、厄鲁特部落进贡使臣、上表行庆贺礼。赐宴。公主福金以下、格格以上、及大臣命妇、赴皇太后宫朝贺。亦赐宴。　　

○朝鲜国王李淏、遣陪臣李燮等、表贺冬至、元旦、万寿圣节、并进□山戊不□贡方物。宴赉如例。　　

○己巳。上幸内院。遍问中书姓名。见所粘小羽子、鲍通事等罪案。上曰。善人之名固垂后世。似此恶人之名、亦垂后世。语毕。赐茶随御午门。令两翼内直侍卫自紫禁城西华门、转而疾趋。有十人先至。赏首至者缎七疋。其余以次各赏有差。又谕内院诸臣曰。前闻兵部尚书明安达礼等、受贿一事、朕甚懑焉。虽虚实尚未可知。然若辈皆素所信任之人。若受贿果真、即朕亦不能自信矣。诸臣奏曰。诚如圣谕。　　

○庚午。谕三内院。朕稽历代圣君良臣、一心一德、克致太平。载诸史册、甚盛事也。朕自亲政以来。各衙门奏事、但有满臣、未见汉臣。顷经御史条奏。甚属详恳。朕思大小臣工、皆朕腹心手足。嗣后凡进奏本章。内院六部、都察院、通政使司、大理寺等衙门、满汉侍郎卿以上、参酌公同来奏。其奏内事情、或未当者、可以顾问商酌。尔等传谕诸臣、务体朕怀。各竭公忠、尽除推诿。以绍一心一德之盛。　　

○吏科都给事中魏象枢奏言、人君御世之权、莫大于赏罚。国家察吏之典。不外乎黜陟。三年朝觐、名为大计、典甚重也。今当皇上躬亲大政、首举计典。恭请皇上面召各直省两司等官。凡三年中国赋之盈亏、民生之利害、官评之贤否、吏议之公私、许其逐一奏陈。称职者奖赏。不称职者处分。傥有支吾欺饰、容科道官指名纠参。庶计典昭明、而人心鼓励矣。下部速议。　　

○掌河南道监察御史朱鼎延奏言、自古帝王致治。先天下之忧而忧。后天下之乐而乐。迩来灾异迭见、水旱频仍。民穷财尽、尤不可不深忧而熟计者。如黄屋细旃、所以壮皇居也。而民乃有栖身无所、风雨不蔽者。愿皇上居深宫而念民流离之苦。珍羞肥甘、所以适口也。而民乃有半菽不饱、枵腹堪怜者。愿皇上一举箸而思民供纳之艰。貂裘锦绣、所以适体也。而民乃有百结而嗟无衣者。愿皇上一服御而念民捉襟露肘、冒冻号寒之况。又有请者。满官左右御前、时领圣谕。祈自兹以后。俾汉臣亦得随班启奏。皇上临御之暇。询民生利病、商政事得失。于泰交盛治、未必无小补也。疏入。上是其言。　　

○辛未。谕内三院。近来言官条奏、多系细务。未见有规切朕躬者。朕一日万几、岂无未合天意、未顺人心之事。良由诸臣畏惮忌讳、不敢进谏耳。朕虽不德。于古帝王纳言容直、每怀欣慕。朕躬如有过失、诸臣须直谏无隐。即偶有未合、不妨再三开陈。庶得省改、力行正道希臻治平。进言切当者、必加旌奖。言之过戆者、亦不谴责。内三院即传与大小诸臣、俾咸悉朕意。　　

○壬申。授服阕庶吉士范廷元、为内翰林弘文院检讨。　　

○吏科都给事中魏象枢奏言三年大计、册报责在抚按。考察责在部院。纠拾责在科道总为澄清吏治也。查顺治四年。科道拾遗、被处者甚多今值圣政方新。拾遗一节、最为紧要。不宜藉端诬罔处分。科道以负皇上求言察吏之意。得上□日据奏、四年纠拾反坐言官。有坏吏治塞言路。以后科道纠拾官员、照大计一例处分。科道官有挟私妄纠者、著吏部都察院指实参奏。　　

○癸酉。顺天府进春　　

○免陕西庄浪、红城堡、及洮州卫、雹灾额赋有差。上幸内院。顾谓诸臣曰。向曾再三敕下都察院、令其条奏卿等所知。后复数加面谕乃至今竟一无建、白何耶又问明时票本之制如何。诸臣奏曰明时京官奏疏恭进会极门、中官转送御览毕。下内阁票拟。复呈御览合则照拟批红发出。否则御笔改正发出。上曰。今各部奏疏、但面承朕谕、回署录出、方送内院。其中或有差讹殊属未便。顷者都察院纠参吏部侍郎孙承泽、通政使司右参议董复、原令交吏部议覆。乃误传革职。朕日理万几、恐更有似此舛错者。若人命最重。傥轻重颠倒、致刑辟失宜、亦未可知。诸臣奏曰。诚如上谕。此非臣等所敢议也。唯上裁之。　　

○工科副理事官三都左给事中姚文然奏言、朝廷礼待大臣。平日则遇以恩。有罪亦存其体。自古帝王典籍及会典开载、并大清律例内有议功议贵之条盖以大臣虽有负朝廷之罪、而朝廷终不失待大臣之礼。臣见近日兵部满汉诸大臣皆因得罪、锁禁城门。窃以诸臣官列大僚、素蒙豢养。今值严冬冱寒、银铛被体。无论寝食艰难、日久成疾。且通衢大路、功贵大臣、免冠带锁、亵辱难堪。甚非所以广皇仁而存国体也。请嗣后大臣有犯、发刑部令人看守。待审明案定、治以应得之罪。则国法圣恩、并行不悖矣。得上□日、以后满汉诸臣、有犯贪恶重大事情、应发刑部审问者。在部守候、不必锁拏送门。审有实据。引律拟罪奏请处分。　　

○甲戌。孟春。享太庙上亲诣行礼。　　

○谕内三院、据定远大将军、和硕敬谨亲王等、差内翰林国史院侍读学士硕代、前锋参领科尔昆奏捷云。九年十一月十九日、大军抵湘潭县。贼首伪将军马进忠等、率领马步兵、已遁往宝庆府。王与众将商议。将疲弱马匹、拨两翼委署梅勒章京二员、又每旗章京二员、每牛录甲兵四名、留后餧养。于二十一日、率领官兵、自湘潭县起身。向衡州府进发。二十二日、去衡山县三十里、前锋遇贼哨卒、追至衡山县。击败伪军门一员。伪副将五员。马步贼兵一千八百名。即于是夜兼程前进。二十三日、天未明、抵衡州。及明王率贝勒贝子、公、固山额真等、向前正列阵间。贼兵即至。我兵各依所对之处衡入。贼兵大败。追杀二十余里。斩获甚多。得象四、马八百二十有奇。击败贼兵、约四万余。尔衙门转发钞传。　　

○召集议政王大臣、内三院、满汉九卿、命内大臣伯索尼、大学士范文程、额色黑、传谕曰。各部院奏事、经朕面谕者、部臣识其所谕、回署录之票签、送内院照票批红发科。如此则错误必多。朕日理万几、何能记忆。前都察院参吏部侍郎孙承泽重听、通政使司参议董复年老、原令交吏部议覆。乃传上□日错误、俱革职。此尚易于改正。至于罪人生死、躯命攸关。误免、犹可。傥一时误杀、悔之何及。朕心惕然。今后如何始得详明、俾无舛错、合于大体。著定议具奏。于是诸王大臣议曰。圣谕诚然。今后各部院奏事、各臣照常面奏、候上览毕、退。上批满汉字上□日发内院、转发该科。其满洲事件、只有满字、无汉字者、亦只批满字。发内院、转发该衙门。其绿头牌奏、及口启等事、仍依旧制。从之。　　

○遣官祭太□山戊不□月将之神。　　

○丙子。都察院左副都御史傅景星奏言、自古帝王。一代之兴、必有一代之制。黄帝、尧舜、垂衣裳而天下治。衮冕黼黻、代有不同。朝有朝服。祭有祭服。所以肃臣民而格上下也。我皇上祀天飨庙、与升殿大典。体制尚有未备。臣愚以为燕居常服、及出军行幸、固宜从便。若遇朝祭大事。当酌古今之宜、定为一代之制。至于内外各官、莅事临民、亦与私居不同。宜并酌定体式、以肃观瞻。下所司确议。　　

○丁丑。调内翰林秘书院大学士洪承畴、为内翰林弘文院大学士。陈名夏、为内翰林秘书院大学士。　　

○升户部副理事官尼雅汉、额伦、金达尔汉、常格、俱为本部理事官。　　

○兵部议覆、兵科给事中王廷谏疏言、盗贼恃窝主为巢窟。为窝主者、非地方豪恶、即投充庄头也。其力足以展辩、使举报者罹反坐之条。其势足以庇护、使考问者获违禁之罪。即欲严行搜捕、而势有不能也。自今以后、凡拏获贼盗、即追问窝家、既得窝家、即依律究治。如系庄头、及投充人等、该地方官、即行擒拏解部。仍行保甲、严加搜捕、务靖根株。则盗贼自息矣。从之。　　

○内翰林弘文院修撰麻勒吉等奏言刑罚者、乃人君惩恶劝善、治世之大权也。今屡颁恩诏、除十恶大罪外、皆与宥免。臣等以为、诏赦出于一时之喜庆。而法者所以布大信于天下也。欧阳修曰。信义行于君子。刑戮加于小人。王通曰。无赦之国、其刑必平。且从检诏赦、除十恶不赦外。其斩绞流徒等罪、不过减等、以示恩耳。若全赦其罪。是恶人得以幸免。而受恶人之害者、反抱怨莫伸。则恶何由而惩。善何由而劝哉。请以后、凡有诏赦、俱从减等之例。则皇仁国法、并行而无碍也。下所司议。　　

○戊寅。上御太和殿。赐达赖喇嘛等宴。　　

○工科给事中朱允显奏言臣前具有请开经筵一疏、礼臣覆以文华殿修成为期。窃以天下之治、由乎君德。而君德之成、本于经筵。讲幄之设、历代首重。我皇上以尧舜自期。动合古道。此时正宜好学深思、俯咨下问。伏祈敕部、不必待文华殿告成。广选满汉儒臣、召见便殿。朝夕考究。于经史之外、随事询访。吏治何以循良。钱粮何以清楚。刑罚何以平允。制度何以美备。天下何以利而无害。百姓何以安而无危。有所开陈、即见之行事。将见圣德日隆。合天意而快人心。万世无疆之业、在此举也。报闻。　　

○己卯。谕刑部、李应试等、以罪恶正法。其兄弟子孙亲戚、皆免拏问。令改恶迁善、务为良民。尔部即行传谕。　　

○科尔沁国和硕土谢图亲王巴达礼等、以其随从人员服色为请。理藩院以闻。得上□日、太宗皇帝时、外藩原无护卫。今不可令用护卫服色。糚蟒貂皮、概不得服。旋和硕郑亲王济尔哈朗、会同理藩院议、外藩蒙古亲王以下、公以上、随从人。服用貂皮、猞狸狲、蟒糚缎、亲王应准十六人。郡王、十二人。贝勒、八人。贝子、六人。公、四人。疏入。得上□日、不戴护卫等翎。其服色、准照在内亲王、郡王贝勒、贝子公、随从人例。　　

○庚辰。命随征多罗贝勒吞齐、为定远大将军。统征巢□刀湖南大军。敕谕多罗贝勒吞齐以下、及夸兰大以上各官曰。我朝用兵。俱以全力。克敌制胜。此尔等所悉知者。尔等此番、昼夜疾趋二百三十里、以致士马疲劳。此大失也。嗣后诸事、悉与夸兰大等以上、共相商酌敬慎而行。如值渠寇应分遣众兵者、则于固山额真公韩岱、伊尔德二人内、遣一人。其一人、毋使离尔贝勒吞齐左右。此外量有分遣者、则于蒙古固山额真、护军统领、夸兰大内、择可为帅者遣之。其一贝勒、两贝子、勿遣离尔所。尔贝勒吞齐、率本旗护军、居中而营。贝勒巴思汉、贝子扎喀纳、穆尔祜、公韩岱、伊尔德、当各领护卫及亲军、同贝勒吞齐军于一处。其提问章京马尔泰、侍卫阿进、土雷等、宜加详鞫。有坠马被重创、情有可原者、执解来京。如果情无可原、弃主奔溃者、即就彼处正法。　　

○敕谕护军统领阿尔津等曰。尔等率师、可往会湖南大军。或踵大军所去之路。或从捷径而行。尔等可择便以往。既会大军、将尔等所领敕印、付贝勒吞齐收贮。尔阿尔津、当同韩岱、伊尔德与贝勒同营。凡事共相商酌而行。　　

○敕谕定远大将军多罗贝勒吞齐、固山额真公韩岱、伊尔德等曰。兹遣护军统领阿尔津等、统兵往会尔军。俟其到日、其所给阿尔津敕印、尔贝勒收贮。可令阿尔津驻尔营内。诸事与韩岱、伊尔德、阿尔津等、会议而行。如分兵他出、此三人或遣一人。或二人。须留一人、毋离尔所。　　

○以故一等阿达哈哈番、兼一拖沙喇哈番索尔和子赫色、一等阿达哈哈番阿禄子硕色、三等阿达哈哈番衮储思兄之孙噶尔麻、三等精奇尼哈番希福子祁塔特、一等阿思哈尼哈番绰贝子齐墨克图、各袭职。　　

○以故二等阿达哈哈番塞棱职、令其弟拜他喇布勒哈番索诺木袭之。合为一等阿达哈哈番、仍带一拖沙喇哈番。　　

○谕六科、朕惟内外本章、关系民生国计。岂宜迟延时日。旧例下部院等衙门本章、六科逐月注销。立法甚善。今六部等衙门、速完者固有之。久延者亦不少。如往年部臣稽迟钦件、朕察出罚治。而科臣竟不预行摘参。又不具奏认罪。已职不尽、何以纠人。著六科将六部都察院从前奉上□日应销事件、挨顺年月、各造清册进呈。以后逐月造册进呈、俱照旧例、严行注销。应催完者催完。应摘参者摘参。务使各衙门承行事件、刻期注销。其行各督抚按者、亦定限报完。必内无留滞。外无推诿。庶职掌不负。政治有裨。若瞻徇容隐、罪必不宥。　　

○升詹事府詹事薛所蕴为内翰林弘文院学士。太仆寺卿黄熙允、为刑部右侍郎。　　

○升卫辉府知府沈奕琛、为河南按察使司副使彰卫怀河兴屯道。真定府同知胡士梅、为河南按察使司佥事、开归南汝兴屯道。　　

○工科都给事中刘显绩奏言、自古帝王。左史记言。右史记动。期昭示当时、垂法后世。我皇上种种美政史不胜书。乞仿前代设立记注官。凡有诏谕、及诸臣启奏、皇上一言一动、随事直书、存贮内院。以为圣子神孙、万世法则。报闻。　　

○辛巳。上幸内院阅会典、问大学士范文程等曰。凡定各项条例、会典可。备载否。文程等奏曰。备载。上览吏部覆重犯塔八未获疏问大学士陈之遴、陈名夏曰。黄膘李三、一小民耳。廷臣畏惮、不敢举发、其故何也。陈之遴等奏曰如讦奏其事、皇上睿明、即行正法、诚善。傥宥其死、则讦奏之人、必隐受其害、是以畏而不敢言耳。上曰。身为大臣、见此巨恶、不以奏闻。乃瞻顾利害、岂忠臣耶。之遴不能对。是日、赐内院满汉大学士、六部汉尚书宴于中和殿奏满汉乐。　　

○壬午。顺天府、举行乡饮酒礼。　　

○癸未。宴达赖喇嘛等于太和殿。赐金器、彩缎、鞍马等物有差。　　

○郧阳抚治都察院右副都御史赵兆麟、以病乞归允之。　　

○甲申。礼部奏言、凡外藩部长客臣、初次来京、间有奉上

□日令亲王郡王筵宴者。今达赖喇嘛初次来京、诸王应否筵宴得上□日、达赖喇嘛一行、诸王依次设宴、就彼馆舍款之。　　

○乙酉。上幸内院、谓大学士洪承畴、范文程、额色黑、甯完我、陈名夏、陈之遴等曰。顷乱法被诛之黄膘李三、一细民耳而住居之外复多造房屋、每间修饰整齐、其故何也。承畴对曰。其修造房屋、分照六部。或某部人至、或自外来、有事于某部者、即延入某部房内。上曰。以一细民、而越分妄行如此。故天使之败。致他案发觉、得置于法耳。又曰。凡人恶贯满盈、不久自败。因言及固山额真谭泰曰。可惜。朕亦尝宠爱之、但渠行事僣越、是亦自殒其躯也。　　

○丙戌。升福建提标中军副将侯全、为延平府城守副将　　

○以内翰林秘书院大学士陈名夏、充纂修太宗实录总裁官。　　

○以多罗额驸内铎、为议政大臣。　　

○降补原任户部左侍郎戴明说为河南布政使司右参政、分守汝南道。　　

○大学士范文程等奏言、治天下首在用人。内而部院卿寺。外而总督抚镇、皆佐皇上经理天下之大臣也。今奉上□日会推、诸臣敢不公慎。但顷刻商酌、势难详确。况拘于资格品序。其中有堪任乾有不堪任者。势不得不用一人。及用后坏事、又诿以会同推举竟无任其咎者。臣等窃谓与其取定于顷刻、何如抡备于平时。乞敕部院三品以上大臣、各举所知。不论满汉新旧不拘资格大小、不避亲疎恩怨取真正才守之人、堪任何官。开列实迹。疏名保举。各具专本奏闻。一官可举数官。数官可举一官。皇上将所举姓名。汇置御前。不时召对、察其议论。核其行事。并视其举主何如人。则堪任与否早在圣鉴中矣。遇有缺出、公同会推开坐职名、并保举官姓名、请皇上简用。若用后。称职、量其效之大小、保举官加以优典。若不称职、亦量其罪之大小、保举官议以连坐。此法实行、则内外皆得真才、而天下无有不治者矣从之。　　

○丁亥。刑部奏言九年十一月内、臣部奉上谕。凡有以冤枉叩阍、朕令议奏者、尔部必执原议。其复控情节竟不准理。如前者以户部启心郎布丹之罪、复令再议。乃偏执如故。及观其案卷、拟罪实属太过。诸如此类、朕于尔部、大失所望。钦此。随经臣部查得前处分巴哈纳等一案、未经分别赦前赦后。嗣布丹叩阍、已经覆议。巴哈纳等亦应覆议。奉有俞上□日。臣等议得巴哈纳、应复所革觉罗。硕詹、车克、王国光、止应各罚银五十两。削一拖沙喇哈番。复其一拜他喇布勒哈番。兼一拖沙喇哈番。及赎身银两。祝世允、止应罚银五十两。给还赎身银两复职。硕色还其拖沙喇哈番从之。　　

○戊子。上幸御马厂。阅视马匹。观睿王、及一等侍卫巴哈之甲胄。谓大学士范文程等曰。兵器固不可不备。然戈甲虽备亦不可徒恃军威。军威虽盛、而德政不足以合天心、顺民望、亦不可也文程奏曰。诚如上谕。　　

○达赖喇嘛奏言、此地水土不宜身既病、从人亦病请告归。上命议政王贝勒大臣会议具奏。寻议、喇嘛、原系特召当询其情事。其言宜于我则从。不宜于我则已。傥不一加询问、使喇嘛含愠而去。则外国喀尔喀、厄鲁特必叛。一议、不宜询问喇嘛。若询之而不用其言、喇嘛当益含愠而去。我朝荷天之佑。征服各处、以成大业。当年并无喇嘛也。喇嘛既系特召。当赐以金银缎币、酌封名号、给之册印。不加询问为便。奏入。上曰。不必询问事情、止令部臣往谕喇嘛、所云水土不宜良是。但我等始至、亦尝以水土不宜而病。后乃相宜。今喇嘛既来、且留此。从容往代噶。待草青时、更召外藩王贝勒等、与喇嘛相会。　　

○己丑。遣广西道监察御史白尚登、巡按湖南。山东道监察御史苏铣、巡按山西。　　

○庚寅。以兵部尚书金之俊、为都察院左都御史。升工部左侍郎刘昌、为本部尚书。　　

○补原任登莱巡抚朱国柱、仍以兵部右侍郎、兼都察院右副都御史、抚治郧阳、提督军务。　　

○赠大学士希福太保。荫一子中书舍人。谥文简。立碑。　　

○予故一等阿思哈尼哈番绰贝祭、立碑如例。　　

○壬辰。补原任内翰林秘书院编修卓彝原官。　　

○升工科左给事中姚文然、为兵科都给事中。转户科右给事中周之桂、为刑科左给事中。补原任工科给事中许作梅、为吏科给事中。改授庶吉士郭一鹗、为吏科给事中。周曾发、为户科给事中。季开生、为礼科给事中。林云京、为刑科给事中。　　

○增设吏部验封稽勋二司员外郎、各一员。　　

○癸巳。上幸内院、阅吏部大计疏、谓大学士范文程等曰。贪吏何其多也。此辈平时侵渔小民、当兹大察之年。亦应戒慎。文程奏曰。彼平居未仕时、亦知贪吏不可为。一登仕籍、则见利智氏矣。上曰。此由平素不能正心之故也。苟识见既明、持守有定、安能为货利摇夺。众皆顿首称善。　　

○更定多罗贝勒以下、及品官□山戊不□支俸禄。宗室贝勒、银二千五百两。固山贝子、一千三百两。镇国公、七百两。辅国公、四百两。一等镇国将军、三百两。二等镇国将军、二百七十五两。三等镇国将军、二百五十两。一等辅国将军、二百二十两。二等辅国将军、二百两。三等辅国将军、一百七十五两。一等奉国将军、一百五十两。二等奉国将军、一百二十五两。三等奉国将军、一百两。奉恩将军、七十五两。异姓一等公、七百两。二等公、六百八十五两。三等公、六百六十两。一等侯、兼一拖沙喇哈番、六百三十五两。一等侯、六百一十两。二等侯、五百八十五两。三等侯、五百六十两。一等伯、兼一拖沙喇哈番、五百三十五两。一等伯、五百一十两。二等伯、四百八十五两。三等伯、四百六十两。一等精奇尼哈番兼一拖沙喇哈番、四百三十五两。一等精奇尼哈番、四百一十两。二等精奇尼哈番、三百八十五两。三等精奇尼哈番、三百六十两。一等阿思哈尼哈番、兼一拖沙喇哈番、三百三十五两。一等阿思哈尼哈番、三百一十两。二等阿思哈尼哈番、二百八十五两。三等阿思哈尼哈番、二百六十两。一等阿达哈哈番、兼一拖沙喇哈番、二百三十五两。一等阿达哈哈番、二百一十两。二等阿达哈哈番、一百八十五两。三等阿达哈哈番、一百六十两。拜他喇布勒哈番、兼一拖沙喇哈番、一百三十五两。拜他喇布勒哈番、一百一十两。拖沙喇哈番、八十五两。固山额真、尚书、一百八十两。梅勒章京、侍郎、一百五十五两。甲喇章京、理事官、一等侍卫、一百三十两。牛录章京、副理事官、二等侍卫、一百五两。拖沙喇哈番品级官、三等侍卫、八十两。护军校、骁骑校、他赤哈哈番、六十两。七品等官、四十五两。八品等官、四十两。其禄米照俸银、一两支给一斛。　　

○大计天下大小官员、副使刘应锡等、九百六十九员。各革职、降调、致仕有差。　　

○乙未。补原任江西道监察御史李森先原官。　　

○裁广东广州、肇庆、二府捕盗通判。　　

○谕礼部、闻满洲、蒙古、汉军、汉人、及诸色人等。年当幼少。皆踢石球为戏。本朝平素学习艺业。骑射之暇、旁涉书史。各该旗牛录、及包衣牛录、即行严禁。　　

○丙申。上幸内院、阅通鉴、至唐武则天事。谓大学士范文程、额色黑、甯完我、陈名夏等曰。唐高宗、以其父太宗时之才人为后、无耻之甚。且武则天种种秽行、不可胜言。又问上古帝王、圣如尧舜、固难与比伦。其自汉高以下、明代以前、何帝为优。对曰。汉高、文帝、光武、唐太宗、宋太祖、明洪武、俱属贤君。上曰。此数君者、又孰优。名夏曰。唐太宗似过之。上曰。岂独唐太宗、朕以为历代贤君、莫如洪武。何也数君德政、有善者。有未尽善者。至洪武所定条例章程、规画周详。朕所以谓历代之君、不及洪武也。文程等奏曰。诚如圣谕。　　

○太子太保工部尚书张凤翔、以年老致仕。命驰驿归里。　　

○升山东兖州府知府白秉真、为本省按察使司副使、兼右参议兖青等处兴屯道。济南府同知戴圣聪、为本省按察使司佥事管布政使司右参议事、济东等处兴屯道。　　

○复设扬州府西河船政同知。　　

○丁酉。万寿节、遣官祭太庙、福陵、昭陵。　　

○遣官祭东岳、城隍真武之神。　　

○是日上御太和殿。诸王、贝勒、文武群臣、上表、行庆贺礼赐宴毕命学士图海、召大学士陈名夏至。上问天下何以治、何以乱、且何以使国祚长久。名夏对曰。皇上如天、上心即天心也。天下治平惟在皇上。皇上欲致天下治平、惟在一心。心乎治平、则治平矣。上曰。然。其道如何。名夏奏曰。治天下无他道、惟在用人。得人则治。不得人则乱。上曰。然得人如何。名夏奏曰。知人甚难、然所以知之亦易。今诚于群臣中择素有德望者、常赐召见访问。则天下人心鼓舞、无不欲宣力效能者矣。上又曰。唐朝家法、保以甚丑。名夏奏曰。由太宗家法未善、故致女主擅国、祸乱蔓延。然贞观政治、可比隆三代、惟能用人故耳。上又曰。黄膘李三、为民大害。诸臣畏不敢言。鞫审之日、甯完我、陈之遴、默无一语。叔和硕郑亲王诘责之。之遴始云。李三巨恶、诛之则已。傥不行正法、之遴必被陷害。观之遴此言。岂非重身家性命乎。名夏奏曰。李三虽恶、一御史足以治之。臣等叨为朝廷大臣、发奸摘伏、非臣所司。且李三广通线索、言出祸随、顾惜身家、亦人之恒情也。今皇上日召见臣等。满汉一体、视如家人父子。自今以后诸臣必同心报国、不复有所顾惜矣。上又曰。人君之有天下、非图逸豫乃身。当孜孜爱民、以一身治天下也。若徒身耽逸乐、又安望天下治平。惟勤劳其身以茂臻上理、誉流青史、顾不美欤。然朕虽勤于图治、岂遂无过失。专赖卿等、匡其不逮。傥朕躬有过、慎勿讳言。名夏奏曰。皇上宠眷诸臣、常加诫谕、人心大不同于曩时。况臣受皇上厚恩岂甘缄默。但恐指陈过当耳。上又曰。李三、孑然小民何以官民皆惮之。名夏奏曰。李三、诚非大害。官民果实畏之。盖都城五方杂处、如李三者、尚不乏人。今日一李三正法、明日又一李三出矣。李三与各衙门胥役、结纳最广。故使人皆惮之。其要莫如拔本塞源、令人皆凛凛不敢效尤。彼李三者、何足论也。上曰。李三一小人。勿谓朕屡言及之。朕之所以屡言者、欲诸臣改心易虑。有所见闻、即行陈奏耳。朕自今以后、不复更言李三矣。又曰。治天下大道、已略言之。更言其小者、如喇嘛竖旗动言逐鬼。朕想彼安能逐鬼、不过欲惑人心耳。名夏奏曰。皇上此言、真洞晰千载之迷。尝谓有道之世、其鬼不灵。光天化日、岂有逐鬼之事。上又曰。朕思孝子顺孙、追念祖父母、父母、欲展己诚、延请僧道尽心焉耳。岂真能作福耶。名夏奏曰。若果有学识之人、必不肯延僧道。为此者、多小民耳。以其爱亲之诚、故圣王不禁。上曰。尔可将朕言、传谕陈之遴、甯完我、知之。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十一



大清世祖体天隆运定统建极英睿钦文显武大德弘功至仁纯孝章皇帝实录卷之七十二　　

顺治十年。癸巳。二月。戊戌朔。上幸内院批阅各部奏章悉览诸项簿籍　　

○己亥。工科副理事官祁通格疏言、国家设官定为九品之制非独以辨等级之尊卑。实用以衡量功罪、而使赏罚确当也。臣谓满汉世官、及无世职流官、同为办事之员。当立一体之法。今汉官有罪。或革或降或罚、其法甚备。满官与汉官、其法不一。满官之中、有世职而兼流官者。有无世职而止有流官者。宜斟酌画一、以昭皇上赏罚大典。至于满汉职官有犯、应鞭责板责者、准与折赎。但汉官板责折赎、在革职之后。满官鞭责折赎。照旧办事。似宜存其实罚。而去鞭责之虚名。以全朝廷待下之体。命所司详议。　　

○宴蒿齐忒部落台吉噶尔玛萨望等于礼部　　

○庚子。复设广东开平县。　　

○先是蒿齐忒部落瞻土谢图既殁。其妻杜圭、因察哈尔汗、不恤宗族。扰其部曲。率其子奔附喀尔喀。及太宗皇帝、既破察哈尔。杜圭遂弃喀尔喀、率子暨部众来归。至是以其功大、诰封为多罗苏勒福金。封其子噶尔玛萨望台吉、为多罗郡王。　　

○癸卯。宴厄鲁特部落贡使车臣等于礼部。　　

○甲辰。上率内大臣侍卫、诣　　

○慈宁宫。预行庆贺皇太后圣寿。因是月十一日祭社稷八日为斋期故也。　　

○谕内院。原任都察院左都御史赵开心、素有直名。以故起用。及畀以风宪重任、不言国家大事。乃庇子渎奏、有辜朕望。已经革职为民。永不叙用。朕思开心曾为大臣、以一事差谬、遂永弃不用。朕心终未恝然。尔内院传谕吏部、仍令赵开心来京、奏请定夺。　　

○吏部尚书高尔俨、引疾乞休。允之　　

○乙巳。皇太后圣寿节。和硕福金、固伦公主以下、一品命妇以上、行庆贺礼毕。赐宴。　　

○升工部副理事官喀尔堪莫尔浑、俱为本部理事官。　　

○以正白旗一等侍卫僧格、为护军参领。　　

○巳刻。日半晕。上生抱气。色黄白青赤。　　

○丙午。上幸内院。览詹事府少詹李呈祥条议、部院衙门、应裁去满官。专任汉人一疏。顾谓大学士洪承畴、范文程、额色黑、甯完我、陈名夏等曰。李呈祥此疏、大不合理。夙昔满臣赞理庶政。并畋猎行阵之劳。是用得邀天眷、大业克成。彼时可曾咨尔汉臣而为之乎。朕不分满汉一体眷遇。尔汉官奈何反生异意。若以理言首崇满洲、固所宜也。想尔等多系明季之臣、故有此妄言尔。诸大学士奏曰。臣等无以仰答圣谕矣。　　

○广东道监察御史陈启泰疏言、臣伏读恩诏内一款、查举八旗孝子顺孙义夫、节妇、与汉人一体表扬。仰见皇上锡类之仁。满汉同视。然丁忧之制、满臣独异。请与汉臣一体守制。以广孝治。下所司议。　　

○丁未。遣大学士范文程、祭先师孔子。　　

○上幸内院览明史、通鉴、及诸奏章。毕。赐大学士陈名夏蟒朝服一袭。白金一百两。　　

○卯刻。日生左右珥。色黄赤鲜明。　　

○礼科给事中刘余谟疏言、周礼八议、首曰议亲。向见宗室有犯、与民无异。臣谓法不可宽、而体不可辱。请自今、除有大罪、请上□日定夺外。余皆斟酌轻重。永除鞭锁之条。以昭睦族之恩。至满洲籍没之法、查大清律、唯谋反重犯家产入官。其余不在此例。并应一概除去、以昭恤下同仁之谊。下所司议　　

○吏部左侍郎孙承泽奏言、见在吏部尚书缺出。胜任者实难其人。大学士陈名夏、前任吏部、颇能持正。请令名夏分理部事。必能仰副皇上澄清之治。上以承泽职系侍郎、推举大学士兼管本部尚书有乖大体。责令回奏。　　

○戊申。祭大社大稷。上亲诣行礼。　　

○上幸内院。览吏部侍郎孙承泽、保奏大学士陈名夏、兼摄吏部尚书疏。顾谓大学士洪承畴、范文程、额色黑、甯完我、陈名夏等曰。朕见承泽此疏、洞其隐微代为含愧。彼意允其所请、而用名夏、则与彼有利。如不允所请、又将使朕猜疑名夏也。语毕。复谕名夏曰。尔可毋疑惧。　　

○上以侍卫坤巴图鲁罪状、谕内大臣巴图鲁、公鳌拜、伯索尼、议政大臣巴哈等曰。向命坤巴图鲁往祭昭陵。彼以娶子妇不往。南台避痘时、令其不拘班次、时常入直。彼以诸大臣未有言、竟不入直。内大臣伊尔登、曾经奏朕奉上□日给配之妻。坤复言、我已先向锡翰、席纳布库言定。遂蔑朕上□日、竟白于锡翰等而娶之。今虽在朕前、甚觉踧踖不自安难以姑容。著上三旗议政大臣、及刑部、会同详审具奏。寻审得实。坤应论死。籍其家奏入。得上□日、坤巴图鲁免死、及籍没。革侍卫、并革牛录任。止留原官巴图鲁号、及恩诏所加职削所授优升世职。并夺诸大臣所给之物。　　

○己酉。上幸内院。览诸奏章、及万历时史书。毕言及吏部侍郎孙承泽所奏事、谕大学士洪承畴、范文程、额色黑、甯完我、陈名夏等曰。六部大臣、互相结党、殊不合理。止宜为君为国。秉忠持义。善善恶恶为是。对曰。诚如圣谕。　　

○宴衍圣公孔兴燮、及五经博士于礼部　　

○庚戌。上幸内院。览诸奏章、至吏部侍郎孙承泽认罪疏曰。此疏认罪亦理所当然。又曰凡人自知有过、即行认罪虽或处分、亦可据理速结。在承问官、亦复无难若以非为是、强自置辨、获罪滋大。则结案难、承问官亦难也。大学士洪承畴等曰。诚如圣谕。　　

○大学士洪承畴等奏言、国家设立院部、各有专司。会推系九卿科道事。内院向无会推之例。其各部亦无奏请内院会推之例。伏乞敕下各衙门、永为遵守。上允之。　　

○遣福建道监察御史李之奇、巡按四川。　　

○索伦部落富喇村头目宜库达等、进贡貂皮。宴赉如例。　　

○壬子。上幸内院。览诸奏章至致仕工部尚书张凤翔陛辞。疏谓大学士范文程等曰。此疏情词、实出恋主之诚深为可悯。想彼缮疏时、亦必堕泪。朕亦以其效力有年、不忍允告。但因衰老、自请归里、不能复留。故允所请。尔等可拟温上□日来奏。大学士等对曰。凤翔实有恋主之意。然既已年老、则以归里为尚上然之。　　

○先是、和硕郑亲王济尔哈朗等奏李应试一案奉上□日发审时大学士洪承畴、反覆诘问。独陈之遴、默无一言。臣等问其故。之遴答云。皇上果立置应试于法则已。如或免死、则我身必为所害。是以不言。夫应试一奸民尔。而之遴畏惧如此。其为身谋则得矣。如事君之道何。密勿近地、似此缄默取容之人、恐不堪重职。上命之遴回奏。至是、之遴上疏认罪。上以之遴既知悔过、著调用。以观其自新。　　

○癸丑。上幸内院。召侍讲法若贞、修撰吕宫、程芳朝、编修黄机、以次问籍贯品职。且欲观其所学。命各撰柳下惠。不以三公易其介论一篇。阅毕。复召问内院大臣所保举大理寺少卿卫周允、通政使司参议张秉贞、赐茶。　　

○先是、议政王九卿会议、奏定各部本章。御批发出。满汉字兼书者、发科。止书满字者不发科。直发该部。至是叔和硕郑亲王、内大臣巴图鲁、公鳌拜、伯索尼、大学士范文程、额色黑更议。如兼汉字本发科。而满字本发部。各科稽察迟误事件、其事无由得知。及月终内院收贮红本时、各科缴送兼书汉字本。各部缴送满字本。如此异同、恐易致舛错。请嗣后、不论有无汉字本。一概发科则部院六科便于登记。且无舛错。从之。　　

○叙镶白旗包衣章京王萨纳前山东山海等处战功。授为拖沙喇哈番。　　

○叙科尔沁国张继伦郡王下固山额真图章、征朝鲜、黑龙江、喀尔喀等处军功。授为拜他喇布勒哈番。　　

○以故喀喇沁部落都棱贝勒下拖沙喇哈番博敌子布颜达礼、阵亡扎鲁特部落尚嘉布贝勒下拖沙喇哈番阿遇锡子土璋、各袭职。　　

○大理寺卿王邦柱、太常寺卿段国璋、俱以年老致仕。　　

○甲寅。命内院诸臣、繙译五经。　　

○上以吏部职掌铨衡、关系最重。命大学士陈名夏、署吏部尚书。陈之遴、仍以太子太保调户部尚书。升户部侍郎王永吉、为兵部尚书。　　

○乙卯。命续顺公沈永忠、为巢□刀抚湖南将军、镇守西南地方。　　

○以遣达赖喇嘛归。上御太和殿赐宴并鞍马、金、银、珠、玉、缎、疋等物。　　

○先是、詹事府少詹李呈祥、辨明满汉一疏、有上□日切责。都察院副都御史宜巴汉等、因劾呈祥讥满臣为无用。欲行弃置。称汉官为有用。欲加专任。阳饰辨明。阴行排挤。命革李呈祥职。下刑部。至是部议、呈祥蓄意奸宄。巧言乱政。当弃市。上命免死、流徙盛京。　　

○午刻。日生抱气、色青赤申刻生两珥。　　

○丙辰。谕吏部。国家设翰林院衙门、原为储养人才。以充侍从之选。故特选教习满书官员、令伊等兼习满语满文。以资奏对讲读。选授之时、惟择少年。以其易于学习也。今计三科之内、有经六七年者。有经三四年者。朕亲临内院面试若不加分别、伊等何由激劝。今将通满洲文义者三人不拘资俸以应升之缺用。胡兆龙、以侍讲升侍读学士李霨、以编修升中允兼编修。庄冏生、以检讨升赞善兼检讨。其次可造者十二人。沙澄、王紫绶、张士甄、王熙、艾元徵、夏敷九、何采、章云鹭、韦成贤、高光夔、李廷枢、张弘俊、各仍照原衔。责令勉力习学。俟再试分别。其全未通晓、不能成文者五人。范正脉、张文明、朱廷燝、成亮、刘泽芳、理应调外。念伊等曾入词林数内。姑著调六部用。　　

○革驻防保定府阿达哈哈番满丕巴图鲁职赎身。以其纵逸被围响马、不行追巢□刀故也。　　

○降补原任都察院左都御史徐起元、为大理寺卿。升通政使司右参议张秉贞、为兵部侍郎。大理寺少卿卫周允、为工部侍郎。　　

○丁巳。达赖喇嘛辞归。命和硕承泽亲王硕塞、偕固山贝子顾尔玛洪、吴达海、率八旗官兵、送至代噶地方。又命叔和硕郑亲王济尔哈朗、礼部尚书觉罗郎球、饯于清河。　　

○戊午。朝日于东郊。遣内大臣公额尔克戴青行礼。　　

○予故阿达哈哈番甯塔哈祭如例。　　

○己未。上幸内院。阅六部奏章、毕。谕吏部。启心郎甯古里曰。有一部用满洲两尚书者、可裁去一员。若设两尚书、必致推诿。反误部务。　　

○庚申。谕吏部。在告吏部尚书高尔俨、存心醇谨。行事和平。近告病谢事。内院事务殷繁。高尔俨、著仍以太子太保补内翰林弘文院大学士、令其力疾入院办事。勿以疾辞。　　

○升通政使司左通政孙廷銈、为户部侍郎。　　

○以费扬古。为议政大臣。　　

○辛酉。初精奇尼哈番任珍、任兴安总兵官时。妻妾与人通奸。私行杀死惧罪、遣家人到京行贿兵刑二部。事觉。下法司勘问。部议兵部侍郎李元鼎应绞。金维城应革世职、革任、籍家产之半。尚书明安达礼、侍郎觉罗阿克善、启心郎科尔可代、祝万年、高登第、理事官觉罗萨赛、卜兆麟、应革世职革任。赎身。刑部尚书刘余祐、应杖一百。徒五年。革职。永不叙用任珍应。革世职赎身。议上。得上□日、李元鼎免死。徒五年、杖一百、折赎金维城、革世职一半。并解梅勒章京、及部任。赎身。明安达礼、阿克善、科尔可代、祝万年、高登第、萨赛等、俱革世职一半。并解部任。卜兆麟、降三级调外用。刘余佑、革职、杖一百、折赎。任珍、革世职一半。　　

○壬戌。上幸内院。披阅繙译五经。谕诸臣曰。天德王道。备载于书。真万世不易之理也。　　

○先是、阿达哈哈番张国材奏言、大工肇举、材木不敷。请开采云雾等山。奉上□日、采木修造、系工部职掌。张国材生事图利、屡行妄奏。奉有严上□日。何得又差家奴、假充官员从人、直入太和门内渎扰。甚属可恶。张国材、并代奏家人。著刑部严审定拟具奏。至是部议张国材、及代奏人张贵、俱应拟绞。得上□日、张国材。免死。革职。张贵、亦免死。鞭一百。俱流徙盛京。　　

○以故科尔沁国拜他喇布勒哈番杜尔栋子巴扎尔、阿布代子塞穆、拖沙喇哈番拜赛子塞棱、布尔噶图子僧格、诺木齐子班第、喀喇沁部落拖沙喇哈番耨德子扎麻、土默特部落拖沙喇哈番布达礼伯之子鄂齐尔、扎赖特部落拜他喇布勒哈番达穆子绰世喜、各袭职。　　

○癸亥。大学士洪承畴、范文程、额色黑等。入奏事。上谕曰。革职御史罗国士两疏、俱自求升转。甚属不合。又谕曰。凡大小各官、安得全美之才。若性生闇陋、斯亦无可如何。但得忠介勤慎、亦自可用。承畴等奏曰。诚如圣谕。　　

○以故明兵部尚书张缙彦、为山东布政使司右布政使。补服阕原任陕西临巩道吴臣辅、为湖广布政使司右参议、下湖南道。降补原任宁夏巡抚胡全才、为江西布政使司左参议、饶南道。起用原任湖广提学道李棠馥、为湖广布政使司右参议、荆西道。原任福建督粮道石在阊、为山西按察使司佥事、昌平道。原任河南粮储道李茂、为山东按察使司佥事、沂州道。补服阕原任江西提学道吕翕如、为浙江按察使司佥事、杭严道。原任山西冀北道胡廷佐、为江南按察使司佥事、淮徐道。　　

○以阵亡三等阿达哈哈番郝效忠子郝尔德病故拖沙喇哈番张潜子张钟福、各袭职。　　

○升浙江布政使司右参政徐为卿、为本省布政使司左布政使。直隶关内道副使杨茂魁、为浙江布政使司右参政、督粮道。陕西按察使司副使榆林中路道陈培祯、为本省布政使司右参政、关西道。福建兴化府知府朱国藩、为湖广按察使司副使、上荆南道。河南汝宁府知府陈圣治、为浙江按察使司副使、温处道。江南安庆府知府王廷宾、为山东按察使司副使、永平道。陕西按察使司参议关西道许可用、为山西按察使司副使、易州道。直隶广平府知府张思明、为江南按察使司副使、江宁道。浙江台州府知府徐化成、为山西按察使司副使、岢岚道。山东登州府知府周天裔、为陕西按察使司副使、关内道。山西布政使司参议阳和道陈弘业、为陕西按察使司副使、潼关道。直隶永平府知府朱衣助、为陕西按察使司副使、庄浪道。江西抚州府知府景士英、为江南按察使司副使、池太道。广东道监察御史李嵩阳、为陕西布政使司右参议、陇右道。湖广按察使司副使郧襄道苏宗贵、为陕西苑马寺卿兼按察使司佥事。　　

○上幸内院。阅繙译五经。中有讹字、御笔更正。命译书官、照更正缮写。　　

○甲子。上幸内院。召大学士洪承畴、所荐户部侍郎孙廷銈、太仆寺卿卫周祚、顺天府丞魏琯、郎中季之骏、入见。询其履历。　　

○喀尔喀部落土谢图汗下贲塔尔、衮布奔巴世希、扎穆苏等四台吉。率所属一千七十户来归。　　

○乙丑。遣官祭历代帝王。　　

○遣房山县知县、祭金帝陵　　

○浙闽总督刘清泰奏言、臣遵密谕、细察厦门一窟、素称郑逆老巢。抚臣张学圣、道臣黄澍、镇臣马得功、垂涎金穴。乘成功他出。潜师往袭。悉攫其家资。以致郑逆索偿修怨、海郡沦陷。三臣罪固难逭。至按臣王应元、徇隐不奏。深负巡方言官之职。请交部议罪。得上□日、张学圣、马得功、黄澍、王应元、俱革职。著刑部速差满官、拏解来京。严讯具拟。　　

○丙寅。谕礼部。一代冠服、自有一代之制。本朝定制、久已颁行。近见汉官人等、冠服体式、以及袖口宽长、多不遵制。夫满洲冠服。岂难仿效。汉人狃于习尚、因而惉懘。以后务照满式、不许异同。如仍有参差不合定式者、以违制定罪。　　

○旌表孝子南乐县生员马登龙。溧水县民汤学绅。安庆府生员田德产。昌乐县民刘珽。旌德县生员方士达。节妇、赞皇县民傅启之妻郝氏。威县民尹荣妻郭氏。清和县民王景魁妻李氏。冀州生员罗士髦妻康氏。枣强县民和玉节妻张氏。大宁都司学生员刘远妻邵氏。盐山县民高承赐妻赵氏。晋州生员尹天民妻吴氏。丹阳县民陈邦正妻夏氏。当涂县民吴学道妻嵇氏。桃源县民史逄尧妻徐氏。虞城县民杨东明妻邱氏。杞县民刘河妻李氏。洛阳县民刘可大妻魏氏。历城县民贾棣妻孙氏。邹平县生员张万程妻于氏。利津县生员林长春妻孙氏。蓝田县生员张慈妻王氏。黄冈县民陶光先妻刘氏。蕲州民张忠禄妻廖氏。高淳县民邢道悌妻袁氏。傅懋哲妻孔氏。太湖县民马人龙妾巢氏。南陵县民秦邦钦妻宦氏。当涂县民唐秉极妻曹氏。监生朱还醇妻谢氏。凤阳县民邵经妻黄氏。和州民班慈妻汤氏。长宁县生员潘天材妻王氏。永丰县民聂怡元妻袁氏。常熟县民徐茂滋妻萧氏。吴县民张弇妻闵氏。太仓州民龚孟理妻吕氏。上海县生员乔轸妻马氏。武进县民潘培妻陈氏。江阴县民钱含素妻赵氏。靖江县民吕志茂妻缪氏。丹徒县民周大顺妻卢氏。安东县生员吴之瓒妻吕氏。王继祚妻韩氏。砀山县民屈尚礼妻刘氏。江都县民刘光祚妻陈氏。宝应县民朱天耀妻仲氏。泰州生员田大有妻王氏。民于应鳌妻戚氏。如皋县民秦承业妻张氏。应州民卢登文妻李氏。朔州卫民马呈池妻孟氏。慈溪县民翁日登妻邵氏。烈妇、涿州民宋继志妻刘氏。合肥县生员张＜火鼎＞妻杜氏。颍州民张极妻朱氏。大河卫民曹芝节妻高氏。郾城县民柴逄春妻杨氏。太湖县民雷永祚妻汪氏。庐陵县生员刘护妻孟氏。丰县民金荷生妻程氏。孝女、华州民刘大器女。贞女、无锡县监生郑惟顺女。山阳县张氏女。定远县徐氏女。上海县民周鼎臣女。江阴县民吴正巳女。烈女、庐陵县李氏女。嘉定县民杨兆绅女各给银建坊如例。　　

○授故御史张煊子基远、太常寺卿。　　

○升吏科右给事中魏裔介、为工科左给事中。户科给事中陈协、为本科右给事中。　　

○旌表满洲蒙古汉军节妇、正黄旗王国泰妻卜氏。周书妻徐氏。镶黄旗代素妻胡氏。卜尔绩妻牙氏。高明合妻徐氏。正白旗石天柱妻庞氏。镶白旗多兑妻范氏。杨嘉祥妻张氏。镶红旗陈善道妻冯氏。刘可仕妻扈氏。正蓝旗都雷妻谈氏。王威国妻李氏。镶蓝旗阿哈硕塞妻贾氏。烈妇、正黄旗萨哈连妻瓦氏。国星格妻梅氏。马钮妻绰氏。三等侍卫色尔特妻甯氏。拜他喇布勒哈番杭树妻虎氏。护军校莫太妻能氏。副将徐我振妻张氏。正白旗缪时浑妻苏氏。准台妻四氏。拨什库查陵阿妻马氏。笔帖式哈番马富他妻本氏。镶白旗护军校何托妻布氏。镶红旗阿达哈哈番杨古里妾安氏。满平妻汤氏。正蓝旗蒙固尔代妻马氏。镶蓝旗爱塔妻查氏。三等侍卫阿喇密妻杜氏。阿虎善妻西氏。各给银建坊如例。　　

○增八旗小拨什库月饷银各一两。每名月支银三两。　　

大清世祖体天隆运定统建极英睿钦文显武大德弘功至仁纯季章皇帝实录卷之七十二

大清世祖体天隆运定统建极英睿钦文显武大德弘功至仁纯孝章皇帝实录卷之七十三　　

顺治十年。癸巳。三月。丁卯朔。予故太子太保内翰林国史院大学士宋权祭葬如例。　　

○都察院右都御史管工部右侍郎事李迎晙、以病乞归。许之。　　

○戊辰。上幸南台。召内三院大学士、学士、翰林官、六部尚书、都察院左都御史从。赐宴。上持弓、顾谓诸臣曰。我朝之定天下、皆弓矢之力也。曩者每□山戊不□出猎二三次、练习骑射。今朕躬亲政事。天下至大、机务至繁。凡一应章奏、皆朕亲为批断。日无暇晷。身虽无暇、心常念兹不忘也。诸臣奏曰。皇上此言、诚欲措天下于太平。居安思危、真海内之福也。臣等愿皇上始终常存此念尔。上曰。卿等恐朕志不坚有违此言。朕将自坚厥志。卿等皆国之大臣。亦当坚心辅朕、务使天下乂安。可将此言布告大小臣工。勉体朕怀。　　

○上谕各部院本章内清字、宜先书官员衔名。次书谨题字样。次书所条陈为某事。　　

○赐太常寺卿管钦天监事汤若望、号通悬教师。加俸一倍。赐之敕谕。敕曰。朕惟国家肇造鸿业、以授时定历为急务。羲和而后、如汉洛下闳、张衡、唐李淳风、僧一行、诸人。于历法代有损益。独于日用朔望交会分杪之数、错误尚多。以致气候刻应不验。至于有元郭守敬、号为精密。然经纬之度、尚不能符合天行。其后晷度、亦遂积差矣。尔汤若望、来自西洋。涉海十万里。明末、居京师。精于象纬。闳通历法。其时大学士徐光启、特荐于朝。令修历局中。一时专家治历、如魏文奎等、推测之法、实不及尔。但以远人之故、多忌成功。历十余年、终不见用。朕承天眷。定鼎之初、爰咨尔姓名、为朕修大清时宪历。迄于有成。可谓勤矣。尔又能洁身持行、尽心乃事。董率群官。可谓知。比之古洛下闳诸人、不既优乎。今特锡尔嘉名、为通悬教师。余守秩如故。俾知天生贤人、佐佑定历。补数千年之阕略。成一代之鸿书。非偶然也。尔其益懋厥修、以服厥官。传之史册、岂不美哉。　　

○免山西被姜贼残破之岢岚、保德等七十四州县、六年逋赋。未破城之代州、榆次等十二州县、六年逋赋。十分之七。　　

○己巳。上幸内院。览部院章奏毕。谕曰、自今部院事务、停用绿头牌。各具本奏闻。　　

○上御太和殿。封喀尔喀部落投诚贲塔尔、为和硕达尔汉亲王。衮布、为卓礼克图郡王。奔巴世希、为固山贝子。扎穆苏、为镇国公。巴拜、为三等精奇尼哈番。萨喇瑚、为三等阿思哈尼哈番。赐之宴。仍令诸王以次设宴。　　

○谕内三院。朕稽往制。每科考选庶吉士、入馆读书。历升编、检、讲、读、及学士等官。不与外任。所以咨求典故。撰拟文章。充是选者、清华宠异、过于常员。然必品行端方、文章卓越、方为称职。乃者翰林官不下百员。其中通经学古、与未尝学问者、朕保由知。今将亲加考试。先阅其文。继观其品。再考其存心持己之实据。务求真学、备朕异日顾问。自吏礼两部翰林侍郎、及三院学士。詹事府詹事以下。各候朕上□日亲试、分别高下、以昭朕慎重词臣之意。尔内三院即与传知。　　

○免直隶蓟州、丰润等十一州县、九年水灾额赋。　　

○庚午。上幸南苑。　　

○壬申。建造兴京皇陵享殿配殿门墙。命工部尚书星讷、相度指示。　　

○诏举行先农、先医、及司牲神、祀典。　　

○癸酉。清明节。享太庙。遣内大臣公额尔克戴青行礼。　　

○遣官祭四祖陵、福陵、昭陵。　　

○甲戌。免山西五台县六七两年分未徵额赋、及八年分额赋之半、以被贼蹂躏故也。　　

○乙亥。授辅国公海兰子哈尔萨、三等奉国将军品级。　　

○丙子。慈宁宫立柱。遣工部尚书星讷、祭司工之神。　　

○丁丑。升湖广黄州府知府郭鸣凤、为本省按察使司副使、兼参议、汉黄等处兴屯道。直隶顺德府知府宫家璧、为湖广按察使司佥事、管参议事武岳等处兴屯道。　　

○戊寅。旌表节妇、陕西会宁县民米世发妻李氏、靖远卫民来好学妻王氏、俱给银建坊如例。　　

○己卯。免江西省六年荒残逋赋、二十七万八千七百九十五两有奇。　　

○赠故明鸿胪寺鸣赞黄家鼒、为鸿胪寺少卿。荫一子入监读书。以奉命招抚苏州、被害故也。　　

○宴入贡、兼换敕印陕西庄浪宝安寺住持喇嘛颜错巴零真等于礼部。　　

○辛巳。吏礼二部议覆、工科副理事官三都奏言、设立宗学一疏。教习亲王、应各设在部他赤哈哈番满洲进士、汉军进士各一员。顶带照牛录章京。世子、应各设在部笔帖式哈番满洲进士、汉军进士各一员。顶带照拖沙喇哈番。郡王应各设在官学闲散满洲进士、汉军进士各一员。顶带照他赤哈哈番。如满洲汉军进士不敷、于举人内考用。如举人不敷、于各王护卫内选用。亲王、郡王等、满十□山戊不□、然后设立师傅。宗室八学、各设满洲生员一名。顶带照笔帖式哈番。各员六年满后、考取优者录用。从之。　　

○上于南苑。召汉官二品以上、及诸词臣、皆集。命侍卫护军等、各擐甲。吹角。呐喊陈列者再。悉如军律。观毕赐宴。自是出南苑外。行猎三日。苑中网鱼一日。　　

○壬午。厄鲁特部落顾实汗、遣旦巴温布等、贡马及方物。宴赉如例。　　

○予一等阿思哈尼哈番朱马喇、祭一次。　　

○癸未。午刻。日生晕。色赤黄。　　

○乙酉。上还宫。　　

○丙戌。上幸内苑。启心郎甯古里、具六部尚书职名进览毕。命解刑部尚书济席哈任。调噶达浑为兵部尚书。　　

○升他赤哈哈番苗澄、为吏部启心郎。　　

○以镶白旗鄂斯海、为甲喇章京。　　

○黑龙江乌默忒等贡貂皮。宴赉如例。上幸内院。阅部中奏疏、及繙译五经。谕曰、保举之疏、俱著全译。以便观其人之品行。　　

○增设吏户兵刑科满洲笔帖式哈番各一员。　　

○丁亥。谕内三院。国家用人、使功不如使过。原任大学士冯铨、素有才学、召入内院办事。数年以来、未见有所建明。且经物议。是以令其致仕回籍。朕思冯铨原无显过。且博洽故典。谙练政事。朕方求贤图治。特命起用、以观自新。谕到之日、即速赴京。尔内院即传与吏部遵行。　　

○谕工部、睿王坟园。因伊罪恶、竟行废坏。似属太过。其房屋门墙、俱著修理。柱用黑色。仍命信郡王拨人看守。　　

○改沅州总兵杨遇明、为镇守辰常总兵官。升游击管蕲州参将事韩友、为署都督佥事、镇守沅州总兵官。　　

○戊子。大学士高尔俨、以疾请假。允之。慈宁宫上梁。遣工部尚书星讷、祭司工之神。　　

○庚寅。先是、朝鲜国人违禁、越界采参。被获。遣学士苏纳海等、赍敕往谕之。至是、朝鲜国王李淏遣陪臣临平大君李＜泬目＞等赍表谢罪。附贡方物。　　

○升太常寺少卿杜立德、为工部右侍郎。太仆寺卿仍管户部郎中事王弘祚、为户部右侍郎。　　

○升礼科右给事中苏文枢、为户科左给事中。兵科给事中王祯、为吏科右给事中。改翰林院庶吉士周体观、为户科给事中。　　

○都察院右都御史管吏部左侍郎事孙承泽引疾乞休。允之。　　

○宗人府议覆礼科给事中刘余谟疏言、查明季会典。宗室虽有过犯亦不加刑。今又奉上□日、有官爵者犯罪、免其锁拏。照常察议。钦遵在案。则有官宗室觉罗、无容再议。但未定。无官宗室觉罗、犯罪锁拏鞭责之例。似应依科臣刘余谟所请、免其锁拏鞭责。所犯之罪、仍照会典查议。从之。　　

○辛卯。谕内三院。朕览朝鲜国王所进表疏、印篆止有清字、无汉字。著礼部即行改铸兼清汉篆文、给赐该国王。并令王国臣民咸与知之。　　

○命奈曼部落故达尔汉郡王滚楚克子阿罕、袭爵　　

○以故一等阿思哈尼哈番朱马喇弟伊马喇、一等阿达哈哈番又一拖沙喇哈番聂克塞子浑布、二等阿达哈哈番莫洛浑伯子喀零阿、赵木宝弟张甲、察哈尔部落拖沙喇哈番塞棱伊尔登子多尔济、年老休致拜他喇布勒哈番白广恩兄子良柱、阵亡敖汉部落拖沙喇哈番马尼子殷达大什、科尔沁国拖沙喇哈番努赖子达礼、各袭职。　　

○壬辰。赐朝觐官员敕曰。朕所与共图乂安兆民者、惟监司守令是赖。往年考绩、责望于尔等者、恳切周详。何尔等之泄泄从事也。自朕亲政以来、更张虑其太骤。而皇皇求治之心、暴于天下者、几三载矣。今又当大计之年、而治犹未进。民犹未安。大者仍不法。小者仍不廉。致上之德意不下究。下之疾苦不上闻。此非尔等之过欤。朕实不胜其恫切也。已严饬所司、重惩贪酷。余如例降革。姑准尔等、仍服原官。宜各勉力、以图日新。毋谓涂饰可以久施。毋谓侥幸可以常恃。正直存心。清廉持己。皇天自鉴。朝廷自知。而民风亦自于变矣。尔等如恪遵朕上□日、以实心行实政。庶几共享和平之福。朕之显秩厚禄、自不吝惜。如或貌承朕上□日、心怀诈伪。媚上虐下。慢政隳操。昭昭国宪、必贻身家之灾。虽欲免、得乎。尔等其钦哉。　　

○癸巳。上幸南院。览各省官员奏章。召原任内翰林弘文院大学士冯铨入见。问铨年□山戊不□几何、某科进士、及历升官品。是夕。召铨同内院大学士洪承畴、范文程、额色黑、陈名夏、入宫。问翰林官贤否。曰。朕于翰林官、躬亲考试。文之优劣毕见。可以定其高下矣。冯铨奏曰。皇上简用贤才。亦不宜止论其文。或有优于文、而不能办事、行已弗臧者。或有短于文、而优于办事、操守清廉者。南人优于文而行不符。北人短于文而行可嘉。今兹考试、亦不可止取其文之优者而用之。文行优长、办事有能者、兼而用之可也。上曰。铨之言是。　　

○甲午。诏原任弘文院大学士冯铨、仍以原官办事。　　

○乙未。升江宁府同知邢以忠为山西按察使司佥事管布政使司参议事、宣大兴屯道。饶州府知府翟凤翥、为江西按察使司副使兼布政使司参议、南昌等府兴屯道。饶州府同知许兆祥、为江西按察使司佥事管布政使司参议事瑞州等府兴屯道。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十三


大清世祖体天隆运定统建极英睿钦文显武大德弘功至仁纯孝章皇帝实录卷之七十四　　

顺治十年。癸巳。夏。四月。丙申朔。享太庙。遣公噶布喇行礼。　　

○丁酉。上御太和门。亲试兼翰林衔吏部侍郎成克巩、礼部侍郎张端、及内三院学士刘正宗、编检以上官六十二员。君子怀德论一篇、请立常平仓疏一通。　　

○予三等阿思哈尼哈番线应奇、祭如例。　　

○己亥。谕都察院副都御史宜巴汉等曰。自今以后、凡系机密、及参劾本章、俱著实封进奏。　　

○庚子。上御太和殿。召见天下朝觐官员董天机等。谕曰。海内黎庶困苦已极。兼以旱涝、益不聊生。各州县之民、招聚抚恤、俱惟尔等是赖。今司道各官、废弛政务。贪婪怠惰。剥削下民。种种情弊、朕已洞悉。兹姑准尔等、仍服原官。各宜殚心竭虑改过任事。洁己爱民、拯救疾苦。使上之德泽下究、则天下自致熙皞。而于朕委任尔等之意、亦可无负矣。朕谆谆诫谕尔等听之于耳、存之于心。申谕该属各官、恪遵奉行如违朕谕、国宪具存。决不宽贷。众官俱顿首谢。上幸内院。将试过兼翰林衔侍郎、及学士以下各官、御笔亲定去留。命留原衙门者、照旧供职。少詹事王崇简侍读学士乔廷桂、侍读王炳昆、侍讲法若真、韦成贤、谕德张尔素、中允王一骥、傅维鳞、王紫绶、赞善、乔映伍、李培真、编修宋杞、傅作霖、王大礽、张弘俊、张天植、胡亶、张道湜、安焕、高光夔、检讨李廷枢、俱从优外转因谕吏部曰。国家官人、内外互用。在内者习知纪纲法度则内可外。在外者、谙练土俗民情。则外亦可内。内外扬历、方见真才朕亲试词臣量为分别。有照旧留任者。有改授外任者其外任编检以上官照词臣外转旧例。优与司道等缺如年衰、病弱者听其请告。朕仍优遣之。　　

○谕吏部都察院、朕惟内外官员、佐理天下。外官计典、十年内、已三举行京官殿最亦当察核。除吏礼侍郎、及学士、詹事等官、朕亲行考试区别外其六部等衙门、有年老疾病、不能任事。及素行不孚众论、或才力可外任者、俱令各部堂官、自行详察严核。汇送吏部、都察院。同吏科河南道议奏其通政使司、大理寺、太常寺、太仆寺等衙门堂官、开送吏部都察院。同吏科河南道察核具奏其六科衙门、各道御史令吏部都察院察核具奏。尔等各衙门、务秉公开列俱限五日内、即为分别不得迟延推诿以滋贿托。务令各衙门官员、人称其职以佐朕图治至意。　　

○辛丑。上幸南台。召大学士学士及九卿汉官至上御马馆。命内大臣侍卫等分两翼较射。左翼胜焉。射毕上御南台后殿、赐宴谓大学士洪承畴、范文程、冯铨、额色黑、甯完我、陈名夏、尚书陈之遴、金之俊、王永吉、胡世安、李化熙、刘昌、左都御史徐起元等曰。凡保奏贤能、宜开列某处籍贯、初自何官升授今居何职。其人才堪何事。详陈始末善迹朕亦便于量能委任夫贤才难得、任用贵称其职。今见保奏者、俱未详开始。末但云某也贤、堪任尚书侍郎。朕俱难以遽信。意必以为有所瞻徇群臣奏曰。诚如上谕上又曰凡人孝莫大于事亲古云父母之年不可不知。承欢奉养一自父母有故岂能再得若不能尽孝于生前。而欲尽孝于殁后。朕不以为孝也群臣奏曰。圣谕诚是。之遴因奏曰。臣母尚在。臣虽有弟二人侍母、终不如臣亲养。但虽欲归省、每以皇上恩泽深厚、未敢遽请。化熙奏曰。臣母亦在敢请归省。名夏奏曰。臣父母俱于顺治七年亡故曾请假治丧因限期促迫权厝未葬。今乞圣恩、允臣暂假归葬。臣所请之情更与诸臣不同上曰。尔三人之言。朕悉知之。　　

○江南江西总督马国柱疏报建昌营都司郑德阵擒伪都督陈文魁等于南丰。中军参将陈升、阵擒伪都督宋朝宗等于乐安伪伯金简臣等于宁都疏下该部。　　

○甲辰。免湖南寇荒六七八九年逋粮。山西夏县荒地九百四十余顷额粮。　　

○先是、阿达哈哈番任珍家婢、讦任珍罪谪后家居怨望、出言不轨。并指奸谋陷诸丑行。刑部审讯。任珍应论死。奉上□日、任珍曾立大功、所犯情罪、亦重大可耻。尔部将此本、兼写满汉字。会集九卿科道、并新入旗阿达哈哈番以上官员、再行定拟具奏至是、刑部满汉官、并九卿科道等衙门满洲官、仍如原拟。大学士署吏部尚书事陈名夏、户部尚书陈之遴、都察院左都御史金之俊等、汉官二十七人一议、原讦重大情节、任珍俱不承认若以此定案、反开展辩之端。不若坐以应得之罪得上□日汉官所议、有所开展辩之端。坐以应得之罪等语。是谁展辩、应得何罪、著明白具奏。名夏等回奏云。任珍不承大罪犹然巧辩。若止据告词定罪恐无以服其心。臣等所谓恐反开展辩者此也。然负恩犯法、原议处死臣等所谓应得之罪者此也。但律无正条似应勒令自尽得上□日回奏内既云应得之罪律无正条又云似应勒令自尽勒令自尽是何盛世典例欲致君尧舜者岂有进此言之理。凡人自知有过即从实引咎乃大臣之道。若执为己是以巧生事又欲以巧止事甚属不合。尔群臣当副朕期望至意洗涤更新奈何溺党类而踵敝习著逐件再明白速奏名夏等又回奏云臣等妄拟勒令任珍自尽实非盛世典例又不折其巧辩但罪以丑恶臣等之议实属谬误谨束身待罪。得上□日、朕览回奏词语全是朦混支吾竟不身任咎过、更巧为遮饰。将有心之事、佯作误失。大臣之道、果如是乎。陈名夏、陈之遴等、有曾获大罪者有革职者。亦有被论者。朕每从宽宥使之改新。今复如此、朕之期望尽虚矣。且屡谕众官修省、奈何依然不改踵袭宿弊一至于此。朕不时召见、耳提面命将此恩遇、竟置何地耶。理宜从重议处。著内三院、九卿、满汉官六科、十四道、翰林七品以上、并六部郎中等官。即集午门外。严行议罪作速奏闻毋得延缓。于是会议。名夏、之遴屡获大罪、俱蒙恩留用今复巧为欺朦俱应论死。之俊职司耳目反依附党类亦应论死。尚书胡世安、王永吉、刘昌、副都御史傅景星、科臣魏象枢、杨璜、高桂、姚文然、袁懋功、刘显绩、御史朱鼎延、冯右京、张瑃徇党负恩。欺诳巧饰应流徙。侍郎孙廷銈、张端、吕崇烈、张秉贞、张鼎延、卫周允、卿徐起元、韩源、俱徇党附和。应革职、永不叙用侍郎孙承泽、成克巩、御史潘朝选、回奏未列名。应革职御史朱绂、未与前议、应降一级调外用。得上□日、陈名夏、陈之遴、金之俊等、深负朕恩。本当依拟。姑从宽典。著各削去宫衔二级、罚俸一年、仍供原职。陈名夏著罢署吏部事。自今以后从新省改胡世安等十三员、免流徙各降一级、罚俸一年、仍供原职孙廷銈等八员免革职。各罚俸九个月。孙承泽等三员免革职各罚俸六个月。朱绂先未曾与议、未详事由、免其降调　　

○乙巳。上命大学士范文程、洪承畴、额色黑、召集陈名夏等二十八人于午门谕曰。尔等得罪、悉由自陷其身也。初议错误、则亦已尔及再三申饬、即当省改岂可仍行混议。凡事会议理应画一何以满汉异议虽事亦或有当异议者、保以满洲官议内、无一汉官。汉官议内、无一满洲官。此皆尔等心志未协之故也。本朝之兴岂曾谋之尔汉官辈乎。故明之败、岂属误于满官之言乎。奈何不务和衷、而恒见乖违也。自今以后、务改前非同心图效以副朕眷顾之意不然朕虽欲尔贷、而国法难容。至于都察院科道等官职司言路见有如此乖戾者、亦当即行。纠弹陈名夏、陈之遴、金之俊曰。臣等叨荷皇上厚恩、乃自陷重罪、仅冀免死耳。若仍留供职、如斯殊典、则万不敢望一也。既受此洪恩、自分莫能仰报。惟有竭驽、勉效而已。诸臣亦云。臣等罪戾实大、恩宥至此、非所望也。愿各改前非。竭力图报。　　

○丙午。转吏部右侍郎成克巩、为本部左侍郎调刑部左侍郎孟明辅、为吏部左侍郎管右侍郎事。　　

○以福建布政使司右参政管左布政使事佟国器、为都察院右佥都御史巡抚福建以大学士洪承畴保举也。　　

○加都督同知临清总兵官刘仲金、为左都督充福建右路总兵官。　　

○丁未。擢内翰林秘书院学士图海、为内翰林弘文院大学士仍充议政大臣。　　

○戊申。吏部都察院等衙门遵上谕甄别京官。拟大理寺卿徐起元、年近七旬、应致仕。通政使司右通政韩源年老。通政使司右参议董复有疾。工科给事中朱允显、云南道监察御史王佐、福建道监察御史李之奇、不孚众论。户科左给事中苏文枢、礼科左给事中陈扆铭、吏部文选司员外郎李毓英、才堪外任及部属以下三十二员、照八法分别奏闻。诏于本月二十日集午门、候亲阅裁定。　　

○己酉。钦天监奏、连日夜见火星、逆行房宿初度、在黄道南、宜防火灾报闻　　

○庚戌。廷试直省贡生王都等、五百六十一名。　　

○宴外藩蒙古二十七旗听事头目等于礼部。　　

○辛亥。诏改右春坊右赞善蓝滋名为蓝润。　　

○工部议覆、工科副理事官三都、请建立宗学。应量给工价、听其自行修造。从之。　　

○壬子。谕内三院。今年三春不雨。入夏亢旱农民失业朕甚忧之意朕躬有缺失欤。祀享有不诚、诏令有不信、政事有未当欤。抑大小臣工、怀偏私、重贿赂、不肯实心为国旷废职业、以致膏泽不下逮欤。抑当言不言、不当言而言、沽名钓誉持禄养交无济于实事欤。抑民间疾甘无所控诉地方各官、不以实上闻欤。著三品以上、及科道官、各抒所见凡有关朕躬、及天下大利大害、应兴应革者悉心条奏毋含糊两可毋借端影射若所言合理、切中过失朕不惮改。尔大小臣工、各宜洗心涤虑、洁己奉公。佐朕修省、以符天意。仍著顺天府官、督率所属、竭诚祈祷。应行事宜。悉如旧例。尔内三院、即传谕各衙门、作速遵行。　　

○谕内外法司各衙门。朕念上年京师畿辅、水潦为灾。夏秋俱歉。米价日贵。今三春不雨。入夏犹旱。朕心甚切忧惶。常思雨泽愆期、多由刑狱冤滞。尔刑部满汉堂官、即日会同都察院、大理寺、及凡有刑名事件衙门督率司官、将在部监犯、及发各处羁候听审人犯。如真犯死罪未经审结。果有情可矜疑者、即日审明具奏定夺徒流人犯、察非重情准与减等。笞杖人犯、准与豁免。候审干连证犯、先行释放限十日内、开具简明情节、减免罪名、及释过人犯、具奏发落。大小狱情未审结者、限一月内、通行完结。顺天府督同宛大二县、五城御史督同司坊官、俱照前项事宜、一一遵行。该府尹。该御史、各依限开具奏闻。直隶督、抚、按、责成道、府、州、县、但速照前、实力奉行、务期伸冤疏滞庶几上格天心。尔刑部、都察院、即刊刻告示、传谕通知。　　

○谕议政王贝勒大臣等、速议弭盗安民之策以闻。　　

○孝端文皇后忌辰。遣官祭昭陵。　　

○内翰林国史院学士魏天赏、疏乞终养许之。　　

○癸丑。刑部右侍郎黄熙允、引疾乞归命以原官致仕。　　

○遣河南道监察御史祖建明、巡视长芦盐政。　　

○刑部覆勘任珍罪案仍照原拟应论死。籍没家产。具奏。上以任珍曾立军功。免死。安置盛京。其子仍今袭职。以彰法外之恩。　　

○甲寅。谕礼部、国家崇儒重道。各地方设立学宫。令士子读书、各治一经、选为生员。□山戊不□试、科试、入学肄业。朝廷复其身。有司接以礼培养教化。贡明经举孝廉、成进士、何其重也。朕临御以来、各处提学官、每令部院考试而后用之。诚重视此生员也。比闻各府州县生员、有不通文义。倡优隶卒、本身及子弟、厕身学宫。甚者出入衙门。交结官府。霸占地土。武断乡曲。国家养贤之地、竟为此辈藏垢纳污之所。又提学官未出都门、在京各官、开单嘱托。既到地方。提学官又访探乡绅子弟亲戚。曲意逢迎。甚至贿赂公行、照等定价。督学之门、竟同商贾。正案之外、另有续案。续案之外、又有寄学。并不报部入册。以致白丁豪富、冒滥衣巾。孤寒饱学、终身淹抑。以及混占优免。亏耗国课。种种积弊。深可痛恨。今后提学御史、提学道、俱宜更新惕励严察前项冒滥尽行褫革。大小地方、人才不等、酌定名数。并查旧题额例、具奏定夺。至于□山戊示□考、除行检问革外、其文理荒谬不通者、须多置劣等严为降黜其儒。童经由。府县送试者、详具身家履历、廪生保结、方许入试廪生亦不得借端保结、掯索儒童督学诸臣、如有仍蹈前弊、并自甘不肖、以试士为市者。许督抚巡按指实参奏。如督抚巡按徇情不参、听礼部都察院礼科纠劾。一并重处。其入学生员、提学御史、提学道、严谕府州县卫各学教官、月加课程。不得旷废。亦不得假借督课、凌虐诸生。提学御史、提学道、即将□山戊不□考科考、场中原卷、解部稽察。不许换卷誊改。礼部仍照旧例考定等第。以示劝惩。仍照解到各学廪。增附名数、细查在学若干名。黜退若干名。照报册出示。行各该府州县张挂。俾通知生员的确姓名。然后优免丁粮。至于河南山东等处、亦照旧例优免丁粮。不许滥免地土、摊累小民。违者究治。除已往外、今后各提学御史、提学道、诚能体朕教养储材之心、实力遵行。自使士风丕变、人材辈出。国家治平、实嘉赖之。朕不靳升赏。如仍沿袭陋规、苟图自利。宪典具在。决不宽宥。　　

○谕户部、朕惟比年以来、军兴未息、催徵烦急。兼以水旱频仍、深虑小民失所。即如民间充解物料、款项烦多。以致佥点解户赔累难堪。向曾量折几项。但折少解多、民不沾惠。户部等衙门、作速查明。有应解本色、易于买办者、永远改折前代一条鞭法、总收分解责成有司。小民便于输纳。不受扰害。国家亦收实课。不致缺用。立法良善。见行条鞭地方、著官收官解。不得仍派小民。其点解地方、尔户部等衙门、著即详议具奏以便永远通行。称朕休养斯民之意。　　

○宴喀尔喀部落土谢图汗贡使额尔德尼喇嘛等于礼部。　　

○以故一等阿达哈哈番甯塔哈兄子恩克布、三等阿达哈哈番噶尔马西兄布扬古、布达礼子格白礼、续顺公属下二等阿达哈哈番除士进子徐国俊、巴林部落拖沙喇哈番巴特马达尔汉兄子卓遂年老致仕拜他喇布勒哈番蔡忠兄子蔡毓德、靖南王属下二等阿达哈哈番耿仲朗子继盛、三等阿达哈哈番刘承祖子天民、阵亡科尔沁国拖沙喇哈番孔我代子朱尔堪、各袭职。　　

○乙卯。谕吏部、兵部右侍郎张鼎延、服劳有年。步履维艰、朕所亲见。准原官致仕、以便赜养。著照旧例。酌议具奏、以示优遣之意。　　

○上幸内院。阅甄别京职各汉官毕。谕吏部、部院考核各官、俱依议行。苏文枢、著降一级调外用。徐起元、坚守郧郡、投诚有功。年老可念。著以原官致仕。仍察例酌议、以示优遣。朕所亲阅各官内、高去奢、徐晓、系真病。亦著致仕。其余各官、与考语有疵者不同。著照京官外转例、察其资俸、酌量升转。遇缺即推。太常寺协律郎官应去者、出缺另补。　　

○赐大计卓异官山东布政使司左布政使耿焞等五十三员、蟒袍各一袭　　

○大学士范文程、额色黑奏言大学士甯完我、洪承畴、陈名夏、俱隶旗下。照满洲官支给俸禄。其衙门职掌官衔品级、或照满洲例。或照汉官例。相应请上□日。得上□日、甯完我、仍照满洲大学士例。洪承畴、陈名夏、官品俸禄、俱照汉官例。　　

○丁巳。礼部议覆、广东道监察御史陈启泰疏言、满洲部院各官、应照汉人例、一体离任丁忧。从之。　　

○定优恤阵亡各官例。总兵官、赠三级。副将、参将、二级。游击、都司、都司佥书、一级。无世职者、荫拖沙喇哈番。守备无赠、止荫拖沙喇哈番。千总、恤银一百两。把总、六十两。马兵、三十两。步兵、十五两。　　

○遣礼部尚书觉罗郎球、理藩院侍郎席达礼等、赍送封达赖喇嘛金册金印于代噶地方。文用满汉及图白忒国字。册文曰。朕闻兼善独善、开宗之义不同。世出世间、设教之途亦异。然而明心见性、淑世觉民、其归一也。兹尔罗布臧札卜素达赖喇嘛、襟怀贞朗。德量渊泓。定慧偕修。色空俱泯。以能宣扬释教、诲导愚蒙。因而化被西方、名驰东土。我皇考太宗文皇帝闻而欣尚、特遣使迎聘。尔早识天心、许以辰年来见。朕荷皇天眷命、抚有天下。果如期应聘而至。仪范可亲语默有度。臻般若圆通之境。扩慈悲摄受之门诚觉路梯航禅林山斗。朕甚嘉焉。兹以金册印、封尔为西天大善自在佛。所领天下释教普通瓦赤喇怛喇达赖喇嘛。应劫现身、兴隆佛化随机说法、利济群生。不亦休哉。印文曰西天大善自在佛所领天下释教、普通瓦赤喇怛喇达赖喇嘛之印。　　

○封厄鲁特部落顾实汗、为遵行文义敏慧顾实汗。赐之金册金印文。用满汉蒙古字。册文曰。帝王经纶大业、务安劝庶邦、使德教加于四海。庶邦君长能度。势审时、归诚向化。朝廷必加旌异、以示怀柔。尔厄鲁特部落顾实汗、尊德乐善。秉义行仁。惠泽克敷、被于一境。殚乃精诚、倾心恭顺。朕甚嘉焉。兹以金册印、封为遵行文义敏慧顾实汗。尔尚益矢忠诚、广宣声教。作朕屏辅。辑乃封圻。如此、则带砺山河、永膺嘉祉。钦哉。印文曰遵行文义敏慧顾实汗印。其册印即付伴送达赖喇嘛之侍卫喇嘛、内大臣囊努克、修世岱等赍往。　　

○戊午。谕吏部、工部尚书星讷、理藩院尚书尼堪、效力有年衰老可念。著以原官加一级、致仕颐养。示朕优待勋旧之意。　　

○谕大学士冯铨曰。人君用人、须空鉴平衡。人臣事君宜。去私秉公。庶上下交泰、治平可望也。尔冯铨、曩不孚于众论、废置业已二载。今当图治之时、惟以尔才堪办事、不念前愆、特行起用、以期更新。自召至以来、谠论未闻、私心已露。如前日面议陈名夏等一事尔之所对岂实心忠良之臣、肯出此言耶。况尔乃密勿大臣、今议一事如此、后来用人行政、将何倚赖。朕之素性、不执己见、不讳人过尔明白具奏、以慰朕怀。　　

○己未。谕吏部、原任少保兼太子太保、户部尚书党崇雅、服官洁操。臣工罕觏告老回籍、尤系朕怀。兹特加优礼。准□山戊示□支原官俸薪、以资颐养本处督抚按官时加慰问。示朕眷顾清介大臣之意。　　

○偏沅巡抚金廷献奏报、查获故明福清王嫡子朱由杞、并伪刘知府所遗文卷一箱内载故明宗族废绅、往来书札。得上□日、朱由杞、著即就彼处正法。文书即行焚毁。若翻阅穷究、必至扰害地方。所首文书内、有干连者、即行释放。　　

○升詹事府詹事高珩、为内翰林国史院学士。　　

○升吏部左侍郎成克巩、为本部尚书。太仆寺少卿卫周祚、为刑部左侍郎。太常寺少卿提督四译馆龚鼎孳、为刑部右侍郎。调工部左侍郎卫周允、为兵部左侍郎、管右侍郎事。　　

○升右春坊右中允单若鲁、为国子监祭酒。　　

○升宣大督标中军副将范垹、为都督佥事、充镇守临清总兵官。　　

○以浙江提标左营游击李荣、为处州副将。　　

○大学士冯铨上疏引罪。得上□日、上有所询、直言无隐、臣道宜然。但冯铨与陈名夏等、素相矛盾、朕所习知。因言不合理、是以有责问之上□日。今冯铨既知己非、再观自新、仍照旧办事。以后诸臣、有如此怀私修怨、不公不平者、急宜省改。　　

○未刻。日生晕、赤黄色。　　

○庚申。宴赉朝鲜国使臣李＜泬目＞等、如例。　　

○癸亥。免福建漳州、福州、延平、建宁、汀州、邵武六府。九年以前、荒残田租三分之一　　

○甲子。旌表节妇。上杭县生员陈梦周妻罗氏、烈妇。镶白旗副理事官穆臣妻富氏、福清县儒士杨日遇妻吴氏、惠安县儒士王锡祉妻张氏、烈女。福清县翁氏、孝子。汀州府生员沈一熠、各给银建坊如例。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十四


大清世祖体天隆运定统建极英睿钦文显武大德弘功至仁纯孝章皇帝实录卷之七十五　　

顺治十年。癸巳。五月。丙寅朔。　　

○丁卯。谕吏部。翰林官升转。旧例论资俸兼论才品。朕思果有才品特出者、何必拘于旧例。右春坊右中允仍管内翰林秘书院修撰事吕宫、文章简明。气度闲雅。朕所亲见。著遇学士员缺、即与推补。以示破格用人之意。　　

○又谕吏部。朕览亲政以前本章。见原任太仆寺少卿曹溶、以多送监生革职。原任户科右给事中刘鸿儒、以纠拾劳有学、降调。原任吏科给事中林起龙、以纠拾杨云鹤、革职。此三臣虽系降革。皆非操守玷缺、品行可议之比。时方需才、宜弃短录长。俱著该地方官、起送来京。奏闻定夺。　　

○四川巡按郝浴、疏劾永宁总兵官柏永馥临阵畏缩、乾没兵饷。命褫职、下该督提讯。　　

○戊辰。以阿达哈哈番多诺、为都察院理事官。　　

○谕吏部。六部启心郎顶带、前改同侍郎。今除布丹、吴达礼、效力年久、仍留其侍郎顶带外。其余、及此后补授之启心郎、俱照太宗时定例。品级、仍视甲喇章京。　　

○己巳。升学士刘正宗、为吏部右侍郎。太仆寺卿李士焜、为工部右侍郎。顺天府府丞魏琯、为大理寺卿。　　

○升参将管大同右卫副将事徐长春、为遵化副将。太原营参将李好贤、为湖广镇筸副将。浑源城参将冯武卿、为江北狼山副将。　　

○升刑部郎中孙籕、为山西按察使司佥事、提调学政。　　

○庚午。谕内三院。朕自亲政以来。惓惓以吏治民生为念。每有传谕、期于大小臣工、实力遵行。惟恐迟延废阁、以致诏令不信。朕因时图治。提纲挈领。若宣布德意、全在各衙门孜孜奉公。知无不为。如朕言未当。不妨执奏更改。若宜遵依、即应速为举行。推托因循、有何裨益。朕视诸臣条议有关政治者、即谕令部院。作速具覆。各衙门遇发下谕上□日、务刻期施行。以求实用。若有奉行不力、迟延□山戊不□月者、著都察院、及科道官、指名纠参。以凭察处。著传与吏部等衙门遵行。　　

○谕吏部。朕前有谕上□日。国家官人、内外互用。在内者、习知纪纲法度。在外者、谙练土俗民情。内可外。外亦可内。内外扬历、方见真才。又前尔部疏请酌议内外通用之法。已经降上□日。著精详举行。乃过月余、未见内外通用。今京堂员缺甚多。在内堪升补者、作速升补。其在外才品素著者、照应升职衔。通融升转。著九卿科道会同推举。以凭擢用。务疏壅滞。俾内外鼓励。以收得人之效。　　

○上幸内院。问翰林各官、何下直太早。大学士范文程等奏曰。今日端午、是以下直较早。上顾谓群臣曰。乘藉天休、猥图安乐、人情尽然。但欲希晏逸、必先习勤劳。俾国家大定、其乐方永。若止图安乐、嗜欲莫遏。先计身家而后国是、其乐亦蹔耳。即如朕躬所行、兢兢业业期于尽善。故每乐闻诸臣之言。但今之人多有能言而不能行者、其故何也。今日为之明日易之弗克持久是以不能行耳夫人孰无过知过而改即为善士傥自掩饰谬以为是过乃滋长咎斯甚矣。朕与诸臣、果能共勤政务裨益民生。天必眷之。若人之所行不善弗自省改天必降之以殃尚能邀眷佑乎至天不加眷佑而委命于天不知天之谴尔者、以尔之不善也岂有尔所行善、而天谴之者。昔商成汤、为盛德之主。犹且检身不及。改过不吝。若明之正德帝、耽志嬉游怙过不悛。徒责善于臣工。揆之修己治人之道、乌乎可。纵使臣工胥善、而君不改过迁善、何由而向化耶。文程奏曰圣谕诚然。大凡行善合天者必君明臣良交相释回始克荷天休、而济国事。若人主愎谏自用、谁复进言。势必谄謀者、献媚而日亲。忠鲠者、矢忠而日疎矣。人主诚持已公明臣下自翻然从善。斯天心眷顾国祚悠久、克享太平矣上曰善。自今以往始自朕躬、有过即改。卿等亦各宜黾勉。朕有过举、勤为启沃。朕将殚力修省焉。　　

○辛未。厄鲁特部落顾实汗下、穆齐台吉等贡驼马等物、宴赉如例。　　

○壬申。裁陕西安东中护卫、镇羌守御所、河南禹州守御所。　　

○升兵科右给事中高辛允、为户科左给事中。户科右给事中陈协、为礼科左给事中。兵科给事中王廷谏、为礼科右给事中。　　

○升福建布政使司右布政使周亮工、为本省左布政使。山东按察使司按察使佟延年、为浙江布政使司右布政使山东东兖道参议马登科、为山西按察使司副使、蓟州道。四川提学道参议陈卓、为陕西按察使司副使、临巩道。四川布政使司参议管左布政事王原膴、为陕西按察使司副使、榆林中路道。四川川北道参议李藻、为湖广按察使司副使、下荆南道。江南扬州兵备道参议刘兴汉、为山西按察使司副使、阳和道。广东南韶道参议林嗣环、为本省按察使司副使、琼州道。湖广武昌道佥事佟凤彩、为河南布政使司参议、督粮道。山西阳和左卫道佥事吕逢春、为陕西布政使司参议、关内道。四川川北道佥事刘通、为广东布政使司参议、岭东道。礼部郎中张笃行、为陕西按察使司佥事、关内道。兵部郎中杨时荐、为河南按察使司佥事、驿传道。四川保宁府知府柯臣、为山西按察使司副使、鴈平道。浙江严州府同知潘焕寅、为广东按察使司佥事、海北道。顺天府霸州知州王来聘、为福建按察使司佥事、福宁道。保安州知州董克念、为陕西按察使司佥事、关西道。河南汝州知州林中宝、为福建按察使司佥事、兴泉道。转户科给事中李生芳、为陕西布政使司参议、西宁道。　　

○都察院左都御史金之俊疏言、大清律开载、强盗无籍没之条。近者刑部审拟、概行籍没。以致地方签解盗属、株累无辜。自今以后、仍依律处斩、免其籍没以省苦累。得上□日、所司照律议奏。　　

○甲戌。赠故太子太保内翰林国史院大学士宋权少保兼太子太保、锡之诰命、荫一子为中书舍人　　

○命镶蓝旗梅勒章京沙尔虎达、为昂邦章京、镇守宁古塔地方。　　

○免河南祥符、封邱、河内、孟温、修武、临漳等县、九年分水灾额赋。　　

○吏部都察院议覆、郑亲王济尔哈朗等疏言。各省巡按、为察吏安民之官近者多受属员献媚、参劾无闻。应将巡按概行停止。其十四道、京畿道御史。止留二十员。其余俱应裁汰。从之。　　

○免湖广沔阳州、潜江、天门县、八年分水灾额赋。　　

○以正白旗阿达哈哈番李佛讷、为护军参领。　　

○乙亥。论内三院朕惟修己治人。大经大法备载经史。欲与翰林诸臣明其义理但内院尚非经筵日讲之地。著工部即将文华殿作速起造以便讲求古训。即传谕行。　　

○封精奇尼哈番郑芝龙、为同安侯。子成功、为海澄公。弟鸿逵、为奉化伯。芝豹、为左都督。锡之敕谕曰。朝廷报功、必隆其典臣子效顺、各因其时兹尔郑芝龙、当大兵南下。未抵闽中、即遣人来顺。移檄彻兵父子兄弟归心本朝厥功懋矣。睿王不体朕心、仅从薄叙猜疑不释防范过严在闽眷属又不行安插恩养以致阖门惶惧、不能自安。虽郑芝豹音信尚通、而郑成功、郑鸿逵、恩养遂阻。加以地方抚镇道官、不能宣扬德意、曲示怀柔。反贪利冒功、妄行启衅。厦门之事、咎在马得功。而鸿逵遵依母教、遂尔旋师。足见诸臣、身在海隅、不忘忠孝。朕甚嘉之。已将有罪官将、提解究拟。即遣人赍敕传谕、开导归诚。成功、鸿逵、果令李德持家书来、并传口语。芝龙随即具奏。书词虽涉矜诞、口语具见本怀。朕念尔等前有功而不能自明。后有心而不能上达。君臣谊隔。父子情疎。尔等不安于衷、亦已久矣。朕亲政以来、知百姓疮痍未起、不欲穷兵。尔等保众自全、亦非悖逆。今以芝龙首倡归顺、赏未酬功。特封为同安侯、锡之诰命。芝龙子成功、为海澄公。芝龙弟鸿逵、为奉化伯。芝豹、为左军都督府左都督总兵官。各食禄俸如例。成功、鸿逵、另有专敕。芝豹、遇缺推补。朕推心置腹、不吝爵赏、嘉与更始。犹虑尔等、疑畏徘徊。兹特遣官黄徵明往谕。敕谕到日、满洲大军、即行彻回。闽海地方、保障事宜、悉以委托。尔等当会同督抚、商酌行事。应奏闻者、不时奏闻。尔等受兹宠命、果能殚心竭力、辑宁地方。实尔等之功。如或仍怀疑虑、不肯实心任事、以致地方不安、非徒误朕封疆亦且扰尔桑梓。揆情度理、尔等谅必不然。况尔等父兄在朕左右。子弟尽列公侯。怀君德、则为忠臣。体亲心、则为孝子。顺兄志、则为悌弟。此尔等千载一时之遇也。可不勉哉。前差黄正升、已经议恤以官。今奉差之黄徵明、及往来李德等、事竣之日、各加官赏。朕命重申。服之无斁钦哉。　　

○命驻防江宁府昂邦章京喀喀木、为靖南将军统领官兵往征广东逆寇赐之敕曰今逆贼侵犯广东肇庆等处地方、以尔喀喀木为靖南将军。同梅勒章京噶来道腊总统官兵、前赴广东平南王尚可喜、靖南王耿继茂处将延扰广东贼寇与二王相机巢□刀除。其未服本省府州县等处地方、亦与二王相机巢□刀抚。凡事与梅勒章京等会议而行。毋谓自知、不听众议。毋谓兵强、轻视逆寇仍严侦探勿致疎虞。抗拒不顺者戮之迫而复降者勿赦。有先被贼胁从、闻大兵一至即时迎降者勿加诛戮。如有杀贼擒贼投诚者、俱分别奏闻。惟以安民为首务。尔等须严禁兵将、凡归顺人民、毋得扰害。务体朕定乱安民至意。行间将领功罪、察实纪明汇奏。有犯小过者、当即处分、至于骁骑校、护军校以下、除死罪外其余大小罪过俱与众将商酌。径行处分。俟贼氛既靖、地方宁谧再行具奏候上□日定夺尔受兹重任、益宜殚竭忠力、勉之。钦哉。　　

○达赖喇嘛自代噶起程归国。命固山贝子吴达海饯之。　　

○以右春坊右中允吕宫为内翰林秘书院学士。　　

○免山东历城齐河齐东肥城等六十九州县、八九两年分水灾额赋。　　

○丙子。升侍讲学士梁清标、为詹事府詹事、兼内翰林秘书院侍读学士。传以渐、为詹事府少詹事、兼内翰林国史院侍讲学士。胡兆龙、为詹事府少詹事、兼内翰林弘文院侍讲学士。左春坊左庶子李奭棠、为内翰林秘书院侍读学士。右春坊右庶子梁清宽、为内翰林国史院侍读学士。侍读陈爌、为内翰林秘书院侍讲学士。黄志遴、为内翰林国史院侍讲学士。右春坊右谕德杨思圣、为左春坊左庶子、兼内翰林秘书院侍读。司经局洗马夏敷九、为右春坊右庶子兼内翰林弘文院侍讲。中允兼编修李霨、为内翰林秘书院侍读。左春坊左赞善艾元徵、为内翰林国史院侍读。右春坊右赞善蓝润、为内翰林弘文院侍读。赞善兼检讨庄冋生、为内翰林秘书院侍讲。编修石申、为内翰林国史院侍讲。沙澄、为内翰林弘文院侍讲。修撰程芳朝、为左春坊左谕德、兼内翰林秘书院修撰。编修周启嶲、为右春坊右谕德、兼内翰林弘文院修撰。冯溥、为司经局洗马、兼内翰林国史院修撰。卓彝、为左春坊左中允、兼内翰林秘书院编修。黄机为左春坊左中允、兼内翰林弘文院编修。李目、为右春坊右中允、兼内翰林秘书院编修。检讨章云鹭、为右春坊右中允、兼内翰林国史院编修。编修方悬成、为左春坊左赞善、兼内翰林秘书院检讨。左敬祖、为左春坊左赞善、兼内翰林弘文院检讨。何采、为右春坊右赞善、兼内翰林秘书院检讨。曹本荣、为右春坊右赞善、兼内翰林国史院检讨。　　

○丁丑。谕吏部。内翰林弘文院修撰麻勒吉、会试殿试、皆居第一。同庶吉士教习、有志向学。朕观其气度老成。兼通清汉文义。遇有侍读学士员缺即行推补。　　

○谕内三院。朕仰承天眷统一区宇深惟我太祖武皇帝。肇造艰难。太宗文皇帝大勋克集诞祐朕躬、以有今日。自登极以来、眷怀陵寝。辄思展谒。但彼时朕年冲幼、未获举行每届祀期、瞻仰在天之灵。徘徊几筵、不禁陨涕。以致寝食俱废、日夜靡宁。今将躬诣山陵、稍展孝思。议政诸王、大臣满汉九卿等官、其详议以闻。即传谕礼部知之。　　

○定旌表宗室节孝贞烈例。旌表节孝和硕亲王、固伦公主、和硕福金、给银一百两、缎十六疋。世子和硕公主、和硕亲王侧福金、世子福金、给银九十两、缎十四疋。多罗郡王、和硕格格、世子侧福金、多罗郡王福金、给银八十五两、缎十二疋。多罗贝勒、多罗格格、多罗郡王侧福金、多罗贝勒福金、给银八十两、缎十一疋。固山贝子、多罗贝勒侧福金、多罗贝勒女多罗格格、固山贝子福金、给银七十五两、缎十疋。镇国公、固山贝子侧福金、固山格格、镇国公夫人、给银七十两、缎九疋。辅国公、镇国公侧夫人、入八分公之女格格、辅国公夫人、给银六十五两、缎八疋。镇国将军、辅国公侧夫人、给银六十两、缎七疋。辅国将军、镇国将军夫人、给银五十五两、缎六疋。奉国将军、辅国将军夫人、给银五十两、缎五疋。奉恩将军、奉国将军妻、给银四十五两、缎四疋。奉恩将军妻、给银四十两、缎三疋。镇国将军、辅国将军、奉国将军、奉恩将军女、及闲散宗室、并妻女、给银三十五两、缎二疋。以上俱赐敕奖谕、旌表贞烈。固伦公主、和硕福金以下、辅国公夫人以上。除上所赐羊酒纸张外、该部仍照例另给。内院撰文、遣官致祭。镇国将军夫人以下闲散宗室以上妻女、部给羊酒纸张。内院撰文、遣官致祭。觉罗内有节孝者、给银三十两、缎一收。有贞烈者、给羊酒纸张、内院撰文、遣官致祭。　　

○旌表和硕巽亲王满达海福金博尔济锦氏、侧福金贵齐特氏、辅国公世布石伦夫人博尔济锦氏、贞烈。正黄旗厄尔济根妻觉罗氏、贞节。　　

○都察院左都御史屠赖等奏言、自古帝王创业莫不宠眷勋旧。我朝定鼎、功臣后有获罪者、概黜其官。似觉太过以后宜计其罪之重轻念其功之大小、酌量处分。庶皇恩广被于元臣。与古帝王报功之意、亦允协矣。下所司议。　　

○都察院左都御史金之俊奏言、直隶江南、江北提学员缺、宜以词林简用从之。　　

○戊寅。遣官祭关圣帝君。　　

○己卯。谕兵部。天下初定、疮痍未起。加之比年水旱、民不聊生。饥寒切身、迫为盗贼。及至官兵捕巢□刀、玉石难分。魁恶虽多、剪除殊蔓、岂无冤滥。况当年沉陷、情事不同。或见迫于贪污。或逼胁于渠寇。既为贼党、自拔无门念此人民、皆朕赤子生聚最难、摧残极易。若概加诛戮、深可悯伤。兹特降殊恩、曲加赦宥。自今顺治十年五月二十五日以前凡有啸聚山林、劫掠道路、曾为土贼者无论人数多寡、罪犯大小、但能真心改悔、自首投诚悉准照曹四达子事例尽赦前罪。仍著所在官司酌量安插。兵仍补伍。民即归农。不愿还乡者、听其随便居住。俱不许将吏有司。及讐怨之家挟制吓诈告扰侵害。如有故违者、该督抚应参奏者参奏。应处治者处治。其受抚人众须痛改前非。革心安业。不许倚恃受抚名色、欺压良民。倘或违犯定行追论。国法森严断不再宥。著该部作速行文各地方督抚、转行所属。于通衢道路遍张告示、晓谕通知。仍将抚过人数、安插事实不时奏闻。　　

○升江西按察使司副使岭北道李际期、为通政使司左通政。山东按察使司副使天津道李呈祥、为通政使司右通政。河南按察使司佥事睢陈道孙建宗、为通政使司右参议。浙江按察使司副使宁绍道王尔禄、为太仆寺卿浙江按察使司佥事。嘉湖道霍达为太仆寺少卿。江南布政使司参议常镇道。原毓宗、为顺天府府丞。　　

○庚辰。和硕郑亲王济尔哈朗等奏言、皇上思念太祖、太宗、寝食俱废。日夜靡宁。孝思诚笃。舜帝之大孝武王之达孝不是过也。兹奉上谕、欲躬诣山陵、稍展孝思。臣等仰体圣心、敢不恭承。但思我皇上为天下臣民之主。亲政以来、因革损益、各当天心太祖太宗在天之灵、必然欣慰。见今南方用兵、吏治尚未全饬。民生尚未全宁。一日万几靡不出自亲裁。若圣驾远行、奏报未免稽迟稍需□山戊不□月再议举行亦不为晚伏望皇上以太祖太宗安定天下之心。天下太平百姓歌咏圣德、即是太祖太宗之德。永永与天罔极。其为圣孝更大矣。疏入得上□日。览王等奏欲朕以太祖太宗安定天下之心为心。具见为国悃忱。但朕追念深恩昊天罔极顾瞻山陵以日为年。即今日未可必行拟于来年躬诣尔诸王大臣勿阻朕诚礼部可记朕谕届期预行择吉具奏。　　

○升吏部文选司郎中梁清远、为太常寺少卿提督四译馆。刑科都给事中袁懋功、为太常寺少卿掌河南道御史朱鼎延、为太仆寺少卿。大理寺右寺正高景、为通政使司左参议。　　

○命内外热审、于每年小满后、三法司会审见监人犯。笞罪释放。徒流以下减等发落。重困可矜疑者、奏请定夺。直隶各省、□山戊不□一举行。逃人三次处绞从刑部尚书李化熙请也。　　

○以三等精奇尼哈番尼堪效力有年升为二等精奇尼哈番。　　

○以故三等阿思哈尼哈番线应琦叔子线应藻三等阿达哈哈番喀敏子阿什谈拜他喇布勒哈番兼一拖沙喇哈番莫谈子阿木虎郎各袭职。　　

○以一等阿达哈哈番任珍有罪、令其子任弘祖袭职。　　

○壬午。谕浙江福建总督刘清泰曰。招抚郑成功郑鸿逵等前已有上□日。今特差满洲章京硕色赍赐郑成功海澄公印一颗敕谕一道。郑鸿逵奉化伯印一颗敕谕一道同黄徵明领李德等四人前去。但满汉语言难通、不便将命。到日尔即精选地方文武官各一员务要。通达国体、晓畅事机。赍捧到彼、宣朕德意竣事报命尔系侍从旧臣须悉心料理成就抚事、称朕怀柔海隅至意。　　

○赏郑成功、郑鸿逵差官黄徵明、李德周际武陈福李春等、衣服靴帽银两。　　

○予川湖总督右都御史罗绣锦祭葬立碑如例。　　

○癸未。升检讨王熙、为国子监司业　　

○升陕西固原州知州郭之培、为本省按察使司、佥事平凤临巩兴屯道。　　

○太子太保刑部尚书李化熙、疏乞终养。许之仍命驰驿还里。　　

○户科给事中周体观劾奏。总河杨方兴治河罔效、误国病民命方兴回奏。　　

○免三山煤税、并裁造办大炭主事一差、著为令。从工部尚书刘昌请也。　　

○乙酉。追封太祖武皇帝伯额尔衮、为多罗郡王谥慧哲。界堪为多罗郡王、谥宣猷。弟雅尔哈齐、为多罗郡王谥通达。　　

○追封达尔汉巴图鲁贝勒舒尔哈齐、视其子和硕郑亲王济尔哈朗爵、为和硕亲王、谥曰庄。镇国公祜塞、视其子多罗康郡王杰书爵、为多罗郡王、谥惠顺。卓礼克图贝勒巴雅喇、为多罗贝勒谥刚果。图伦视其子多罗贝勒吞齐爵、为多罗贝勒谥恪僖寨桑古为多罗贝勒、谥和惠辅国公篇古、视其子多罗贝勒尚善爵、为多罗贝勒、谥靖定尚建、视其子固山贝子苏布图爵、为固山贝子、谥贤懿。三等镇国将军阿拜、视其子镇国公席特库爵、为镇国公谥勤敏。三等辅国将军塔拜、视其子辅国公班布尔善爵为辅国公、谥悫厚。奉恩将军赖慕布、视其子辅国公来祜爵为辅国公、谥介直达尔察视其子辅国公穆臣爵为辅国公谥刚毅。奉恩将军范图、视其子辅国将军法复礼秩、为辅国将军、谥怀仪。奉恩将军巴特玛篇古、视其子辅国将军巴尔善秩、为辅国将军、谥悼殇。　　

○免湖广武昌、汉阳、黄州、安陆、德安、荆州、岳州、等府。九年分旱灾额赋。　　

○庚寅。谕内三院湖南两广地方、虽渐底定。滇黔阻远、尚未归诚、朕将以文德绥怀不欲勤兵赎武而远人未喻朕心、时复蠢动。若全恃兵威、恐玉石俱焚非朕承天爱民本念必得夙望重臣、晓畅民情练达。治理者、假以便宜。相机抚巢□刀、方可敉宁。朕遍察廷臣无如大学士洪承畴著特升太保兼太子太师内翰林国史院大学士兵部尚书兼都察院右副都御史、经略湖广、广东、广西、云南、贵州等处地方总督军务、兼理粮饷听择扼要处所驻劄。应巡历者随便巡历抚镇以下、听其节制兵马粮饷、听其调发一应抚巢□刀事宜不从中制事后报闻满兵。或留或彻、酌妥即行具奏。文武各官、在京在外、应取用者、择取任用升转。补调随宜奏请、吏兵二部不得掣肘应用钱粮、即与解给户部不得稽迟。归顺官员、酌量收录投降兵民、随宜安插。事会可乘、即督兵进取。时当防守、则慎固封疆。各处土司、已顺者加意绥辑未附者布信招怀务使近悦远来称朕诞敷文德至意。功成之日优加爵赏俟地方既定善后有人。即命还朝慰朕眷怀应给敕谕印信作速撰铸给与即传谕该部遵行。　　

○辛卯。夏至。祭地于方泽。遣内大臣伯索尼行礼　　

○壬辰。升兵部左侍郎张秉贞、为刑部尚书　　

○升山东布政使司左布政使耿焞、为通政使司通政使。光禄寺少卿郝杰、为大理寺少卿。刑科给事中赵进美、为户科右给事中工科给事中。李实秀、为兵科右给事中　　

○甲午。日生两珥、色赤黄、旋有晕　　

○赠川湖总督兵部右侍郎兼都察院右都御史罗绣锦、为兵部尚书荫一子入监读书。　　

○赠殉难湖广桃源县知县郑朝肃、为本省按察使司佥事。广东香山县知县张令宪、为本省按察使司佥事各荫一子入监读书。湖广桃源县典史王应星、为河南济源县主簿　　

○免直隶霸州、保定、庆云、东光等三十一州县、九年分水灾额赋。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十五


大清世祖体天隆运定统建极英睿钦文显武大德弘功至仁纯孝章皇帝实录卷之七十六　　

顺治十年。癸巳。六月。乙未朔。追封塔察篇古、为多罗贝勒。谥恪恭。青巴图鲁贝勒穆尔哈齐、为多罗贝勒。谥勇壮。　　

○原任都察院左都御史赵开心劾奏。湖广巡抚迟日益、偏沅巡抚金廷献、郧襄抚治赵兆麟、所辖地方、盗贼充斥。奇荒异菑。所在见告。贼至则相率而逃致兵丁哗扰、焚毁民居、并未闻设法巢□刀抚。溺职殊甚。所当亟行更易。勿令贻误地方。疏入。得上□日、地方关系、首在巡抚。岂容庸碌充任、贻害封疆。以后用人、须慎加选择。赵兆麟已有上□日察议。迟日益、金廷献、著议处速奏。　　

○丙申。日上下生青赤气。良久乃散。　　

○经略大学士洪承畴疏言。臣年逾六十、理宜退休。乃蒙皇上特畀经略之任。伏读圣谕、信臣任臣、恳至周详。臣当尽心竭力、以期巢□刀抚中机。无负皇上承天爱民本念。伏愿皇上勿忘今日信任初心。时谕吏户兵三部、仰承天语。遵依条款、毫无改易。俾臣得以竭蹶展布。庶可仰报隆恩于万一也。得上□日、卿练达民情、晓畅兵事。特假便宜、往靖南服。一应调度事机、悉以委托。距京虽远、眷注弥殷。务殚忠猷、副兹信任。凡有奏请、朕靡不曲体。内外诸臣、须同心共济。著照传谕遵行。　　

○洪承畴疏辞太保新衔。不允　　

○丁酉。谕内三院帝王化民以德。齐民以礼。因奸人为恶害及良善。所以不得已而用刑然必情罪允孚斯加是无悔。而受之者无怨。故法者、天下之平。朕亦不得任喜怒为轻重也。凡官民犯事、朕即有意见、不肯遽自裁断。必下部议者。以士师之任、职在明允。而膺斯任者又皆亲信大臣。必能仰体朕心。审察得情。不致有错误冤滥之失。令该部不体朕意。私心揣度。以为事经上发、若从轻拟恐以情面生疑。庇护获咎。因为自全之计。明知此罪本轻故为重入、待朕亲裁。甚至新犯事情、不就事论事、而追引已结之旧案。文致重法。如此私心舛谬、大不合理。朕于政事、最重刑狱。奏谳本章、必再三覆阅。每有改正。但虑日有万几、或一时不及致详。竟批依议。死者不可复生。误者不可复改。此悔此怨。咎将谁归。朕志存爱育于饥寒为盗之民、尚许自首。遐方未服之众、广示招徕。况于有职朝臣无知黎庶。即有应得之罪。尚不忍加、岂肯陷以刻深、致滋冤滥。以后问理衙门、议事大臣、问拟人罪、务要详审真情。引用本律。一切钩索罗织、悉宜痛革。书云罪疑惟轻。所当深念。如情罪重大、宪典具存。又不得借口故出、以致漏网。务平心守法、使人不冤。以几刑措之治。尔内院即谕刑部、著通传内外问理各衙门、一体遵行。仍刊刻告示、俾王以下、及各旗官民、悉知朕意。一应奏章案牍、须兼用满汉文字。以便通晓。　　

○内翰林弘文院大学士高尔俨、引疾请假。温上□日允之。　　

○戊戌。廷试归旗辽人柯汝芝等六十九名、上上卷授知县。上卷授通判。　　

○辛丑。裁山海道缺。归并永平道辖理。　　

○癸卯。复秋决朝审例。从刑部尚书李化熙请也。　　

○甲辰。赐故巡抚江西都察院右副都御史夏一鹗、祭一次。　　

○铸给宗人府行在印。　　

○乙巳。谕吏部。湖南、湖北、疆境辽阔、军务甚繁。著祖泽远专督湖广。其四川兵马钱粮、皆从陕西调发。壤地相连。著孟乔芳兼督四川。各换敕与之。广东广西、应设总督一员。著速推堪任者具奏。　　

○升山东操捕都司佥书房之騿、为本省掌印都司。　　

○丙午。达赖喇嘛表谢颁赐册印、及封号。附献马匹琥珀等物。　　

○遣官祭故定南王孔有德。谥武壮。　　

○免浙江鄞、慈溪、奉化、定海、象山等县、八年分水灾逋赋。　　

○丁未。喀尔喀部落鄂齐赖土谢图汗、丹津喇嘛、车臣汗等表奏、自遣贝子大臣议盟以来、正欲酌量定约。而我贝子等、又有逋逃往者。今既欲约盟、应遵谕归还之巴林人畜、即向败盟逃往之贝子取偿。所余人口。望与贝子一并发还。　　

○辛亥。礼部疏言明末殉难忠臣大学士范景文、户部尚书倪元璐、左都御史李邦华、副都御史施邦耀、太常寺少卿吴麟徵、左庶子周凤翔、检讨汪伟、都给事中吴甘来、御史王章、陈良谟、左中允刘理顺、马世奇、主事成德、金铉、驸马都尉巩永固等十五员。应加旌恤。前太监王承恩死节。已经立碑赐地。春秋供祭。今景文等殉君尽节、亦应给谥赐祭、以慰忠魂。得上□日、范景文等给谥赐祭、依议行。王承恩从君殉节可嘉、非可限以常例。虽已立碑旌表、赐地供祭、还与他谥。范景文等、仍于各原籍照例赐地、春秋致祭。　　

○户兵工三部、遵谕改折各直省本色钱粮、归于一条鞭法、总收分解。请永为例。从之。　　

○壬子。吏部议覆经略大学士洪承畴、保举原任大学士李率泰、堪任两广总督一疏。得上□日、率泰本当永不叙用、既经略辅臣、保为两广总督。特允所举。著改过自新以图报称。　　

○转兵部右侍郎卫周允、工部右侍郎李士焜、俱为本部左侍郎。工部左侍郎杜立德、以原衔管兵部右侍郎事。升都察院左副都御史傅景星、为工部右侍郎。　　

○设六科汉军副理事官、各二员。　　

○癸丑。定远大将军多罗贝勒吞齐等奏报、逆贼伪安西王李定国、伪国公马进忠、率马步贼兵四万余。至永州。臣等以西安府兵、暨提督总兵官柯永盛兵、驻衡州。大军于二月十三日向永州进发。二十八日、抵永州。李定国已遁。度龙虎关而去。又闻伪秦王孙可望亲率贼兵来靖州。伪将军冯双礼、率贼二万余来、武冈州。大军于三月初六日、自永州向宝庆进发。十五日、擒生口问信。具言冯双礼、白文选、马进忠、率贼四万余、营于岔路口三十里外周家坡。孙可望在宝庆。我军遂宿岔路口。次日前进、见贼营于山顶。据地颇险。日暮天雨、不便进攻。列阵相抵、至夜、孙可望率全军来自宝庆、与冯双礼等军合。十七日、贼众十万、下山环阵、进薄我军。我军分兵奋击。斩杀甚众。获马匹七百余、象一双、军器无算。捷闻、得上□日、贝勒等破贼立功、深可嘉尚。有功人员、著察明议叙。　　

○乙卯。户部右侍郎王弘祚疏言。臣原籍云南永昌府。为逆贼孙可望盘踞多年、未通声教。今幸特简辅臣洪承畴、相机巢□刀抚。从此立见廓清。臣谨陈管见、仰佐庙谟。一、土司黑苗宜抚谕也。一、旧黔国公沐天波宜密通也。一、智谋将领宜遴选也。一、辰州城池宜先恢复也。一、滇黔土司、宜暂从其俗、俟平定后、绳以新制也。一、粮刍宜厚积也。上以条陈各款、有资抚巢□刀、令经略辅臣酌行。　　

○补原任陕西西宁道副使白龙昇、为江西按察使司副使、岭北道。原任湖广上湖南道副使祖重光、为河南按察使司副使、睢陈道。降补原任直隶蓟州道副使刘应锡、为山东布政使司参议、东兖道。原任直隶易州道副使周日宣、为江西布政使司参议、督粮道。改补原任直隶关内道佥事张笃行、为福建按察使司佥事、建南道。原任浙江督粮道佥事张吉士、为浙江按察使司佥事、嘉湖道。　　

○丙辰。雷震先农坛西天门。　　

○升湖广右布政使黄纪、为陕西布政使司左布政使。江南粮道右布政使陈极新、为山东布政使司左布政使。河南按察使魏执中、为福建布政使司右布政使。福建按察使王显祚、为山西布政使司右布政使。陕西榆林道参政白本质、为山东按察使司按察使。陕西陇西道副使于之士、为本省苑马寺卿。专理马政。江南池州府知府梁应元、为山东按察使司副使、天津道。浙江嘉兴府知府李国栋、为本省按察使司副使、宁绍道。江南淮海道参议卞三元、为湖广按察使司副使、上荆南道。补原任侍读王炳昆、为江西布政使司参政、督粮道。右赞善李培真、为江南按察使司副使、扬州道。左中允王一骥、为湖广按察使司副使、上湖南道。吏部郎中吴允谦、为江南按察使司副使、池太道。编修张弘俊、为湖广布政使司参议、武昌道。胡亶、为江南布政使司参议、常镇道。宋杞、为江南布政使司参议、江南督粮道。傅作霖、为江南布政使司参议、江北督粮道检讨李廷枢、为浙江布政使司参议、督粮道。光禄寺寺丞刘明相、为山西按察使司佥事、阳和道。刑部员外郎郁之章、为福建按察使司佥事。漳南道。　　

○戊午。日生两珥。　　

○以三等阿达哈哈番觉罗希福、为宗人府理事官。　　

○己未。复设江南、宣府、临清、蓟、密、鼓铸炉共三百四座　　

○庚申。以李率泰为兵部尚书、兼都察院右副都御史。总督两广军务。　　

○以牛录章京讷棱格、为礼部理事官。　　

○以故一等精奇尼哈番、兼一拖沙喇哈番张珽叔朝午、拜他喇布勒哈番达自瑞弟九经。袭职。　　

○慈宁宫成。遣官祭司工之神。　　

○广东左布政使胡章奏言、臣蒙简命、司藩粤东。即星驰赴任。行至中途、闻靖南王耿继茂、平南王尚可喜属下官兵、有掳掠乡绅妇女、及占住藩司公署。滥委署官等事。臣思自古亲王藩封、天子使吏治其国、而纳其贡税焉。不得暴彼民也。二王不过以功受封、宜仰体圣明爱民至意、安地方以安百姓、斯为不负恩命。乃所为如是、臣安敢畏威缄默、自负厥职乎。况公署被占、臣莅任无地。伏乞敕下二王、还官署以肃体统。释虏俘以慰孑遗。官民幸甚。疏入、命靖南王平南王回奏。　　

○敕谕喀尔喀部落鄂齐赖土谢图汗、车臣汗、丹津喇嘛等曰。前敕令尔等将我巴林人口归还、并遣为首贝子来朝、以谢擅掠巴林牲畜之罪。其逃来之人、俟彼时酌处。今抗违前上□日、不遣为首贝子来朝。又不进本年常贡牲畜。不尽偿巴林人口。尔等负罪实多。反以归顺朝廷之贝子、擅来奏取。昧理甚矣。今纵尽偿巴林人口、遣贝子来朝、其已经投来贝子大臣、朕亦不即遣还。惟将巴林人口尽数归我、且遣贝子来朝、庶自此以后、再有逃来之人、俟彼时酌量施行。否则岂但已投之贝子、不即遣还。凡贝子大臣来归者、即尽收养且宠以富贵矣。　　

○辛酉。谕内院。纶扉为机密重地、事务殷繁。宜选贤能、以宏匡赞。每院应各设汉官大学士二员。著吏部详察实行、确举堪任者奏闻。尔内院即传谕行。　　

○内院题请以翰林五品以下官、提督直隶、江南、江北、学政。其学习满书者不差。报可。　　

○先是、皇太后违和。太医院拜他喇布勒哈番雷鸣德、进药有效。至是、特加雷鸣德、三等阿达哈哈番。　　

○以有疾致仕三等阿达哈哈番壮世坤子以敬、故拜他喇布勒哈番胡雄子永泰、各袭职。　　

○叙山海关归顺献城功。授平西王属下都司刘世魁、刘登科、王承允、穆景贵、高及第、张怀珍、赵时振、王杰、张善政、李成功、李文耀、张梦绅、詹伯龙、周士登、张耀远、马介、张得义、朱克什土、娄声远、丁朝用、刘国相、刘芳、张国友、王顺贤、刘友直、韩邦宁、张勇、周宗尧、项朝辅、萧勋、陈旭、闵廷元、朱勇、曹凤云、蔡士龙、线惟明、刘应武、闵光先、马良、俱为拜他喇布勒哈番。守备罗朝宸、董捍国、谈大纲、董永吉、郑材、张国纹、张蕴、秦大才、鲁廷良、傅天德、章师颜、张国文、张天成、王维屏、罗景先、张印、郑玺、陈弘道、叶时秀、魏云程、线志洁、唐懋德、魏民誉、董定邦、常友名、崔登科、高应武、于起龙、王承元、崔成福、王式选、汪起潜、李万良、盛振、姚彪、萧得功、张邦栋、朱景亮、蓝应龙、王治国、李承科、龙友名、梁天植、王登云、牟国栋、周成武、孙荣、程弘勋、刘国友、王钦明、靳裕国、滕善性、俱为拖沙喇哈番。　　

○赠阵亡都司苏尚义、郑辅、陈廷佑、李朝烈、左子佑、吴景懋、俱为拜他喇布勒哈番。以尚义子国忠、辅子弘训、廷佑子希尧、朝烈子辅惠、子佑子光训、景懋子乘鳌、各袭职。守备蒋守廉、王士华、刘辅朝、濮尚武、王宗武、祖孚望、朱起凤、王弘儒、赵应元、谈天授、俱为拖沙喇哈番。以守廉弟守道、士华子承荫、辅朝子志龙、尚武子西珠、宗武孙守震、孚望兄声穆、起凤子天宝、弘儒弟弘义、应元子国麒、天授子舒忠、各袭职。病故都司高云龙、王国瑜、王光表、何官、俱为拜他喇布勒哈番。以云龙子显第、国瑜子秉钧、光表子友名、官子能、各袭职。守备吕孟吉、周邦泰、郭近功、曹国鼎、黄天禄、朱三重、张万仓、张永芳、盛得俊、王文蔚、邴国珍、罗景奎、俱为拖沙喇哈番。以孟吉子友伏、邦泰弟邦宁、近功子世杰、国鼎弟国鼐、天禄子有亮、三重弟三智、万仓子世勋、永芳弟永华、得俊子奇英、文蔚弟文盛、国珍叔时荐、景奎子自文、各袭职。查天成既袭伊叔成功职。以其弟天福、袭其拜他喇布勒哈番。　　

○壬戌。以启心郎张思尧、为户部理事官。　　

○赠江西殉难袁州府知府于跃龙、为光禄寺卿。荫一子入监读书。　　

○经略大学士洪承畴疏言。江西九江道胡全才、江南漕道远廓宇、降调山西右布政使。于时跃、原任御史降调外用王佐、兵马司指挥陈正中、山西平阳府知府张云龙、陕西宁羌州知州赵焘、革职山东按察使王任重、怀来道张昌允、才力堪任。请发往军前效用下部速议。　　

○复原任吏科左给事中刘楗职。以科臣魏象枢等、奏其从前被谴事冤故也。　　

○吏部奏言。满洲、蒙古、汉军官员。有管旗下事者。有在部院理事熟练者。不便照汉官一例丁忧。议于在家居丧一月。即出办事。仍私居持服三年。从之。　　

○旌表孝子、山东济南府齐河县民马朝才、河南阌乡县生员张灏、节妇、福建闽县民黄时妻陈氏、山东掖县民周学古妻王氏、肥城县民史明德妻曹氏、历城县民邵允升妻王氏、长山县生员王席正妻高氏、曲阜县民孔贞础妻颜氏、堂邑县生员许璞妻胡氏、江南六合县生员沈启元妻叶氏、长洲县民聂应葵妻黄氏。荣大章妻杜氏。吴江县民董才妻李氏、武进县民刘士璋妻荣氏、宜兴县生员路遵妻顾氏、江阴县生员袁永康妻顾氏、靖江县民朱维炓妻郁氏、江都县民陈治道妻甯氏、陕西三原县民田富民妻李氏、岳文魁妻梁氏、烈妇、山东胶州民张续清妻匡氏、生员匡山

□美妻高氏、昌乐县民张大美妻刘氏、即墨县民宋德抒妻黄氏、文登县民刘荣允妻李氏、河南洛阳县民董维翰妻叶氏、永宁县民张伦妾石氏、孙妇郭氏、新安县民吕维禔妻楚氏、烈女、山东临邑县许聘郝尚仕贾氏女、各给银建坊如例。　　

○癸亥。谕内院。朕稽考官制。唐虞夏商、未用寺人。自周以来、始具其职。所司者、不过阍闼洒扫使令之役。未尝干豫外事。秦汉以后、诸君不能防患、乃委以事权、加之爵禄、典兵干政、流祸无穷。岂其君尽闇哉。缘此辈小忠小信。足以固结主心。日近日亲、易致潜持朝政。且其伯叔弟侄、宗族亲戚、实繁有徒。结纳缙绅。关通郡县。朋比夤缘、作奸受贿。窥探喜怒、以张威福。当宫庭邃密、深居燕闲、稍露端倪、辄为假托。或欲言而故默。或借公以行私。颠倒贤奸、混淆邪正。依附者巧致云霄。迕抗者谋沉渊阱。虽有英毅之主、不觉堕其术中。权既旁移、变多中发。历观覆辙、可为鉴戒。但宫禁役使、此辈势难尽革。朕酌古因时、量为设置。首为乾清宫执事官。次为司礼监。御用监。内官监。司设监。尚胜监。尚衣监。尚宝监。御马监。惜薪司。钟鼓司。直殿局。兵仗局。满洲近臣、与寺人兼用。各衙门官品、虽有高下。寺人不过四品。凡系内员非奉差遣。不许擅出皇城。职司之外、不许干涉一事。不许招引外人。不许交结外官。不许使弟侄亲戚、暗相交结。不许假弟侄等人名色、置买田屋、因而把持官府、扰害人民。其在外官员、亦不许与内官、互相交结。如有内外交结者、同官觉举。院部察奏。科道纠参。审实一并正法。防禁既严、庶革前弊。仍明谕中外、以见朕酌用寺人之意。内院即传谕该衙门遵行。著刊刻满汉字告示。自王以下、以及官吏军民人等、咸宜知悉。　　

○赐奈曼部落达尔汉郡王阿罕等、宴于驿馆。　　

闰六月。甲子朔。西纳国师班著尔盆错、奉贡请袭。赐名通慧净觉国师。给之敕印。　　

○丙寅。以吏部尚书成克巩、为内翰林秘书院大学士。礼部左侍郎张端、为内翰林国史院大学士。吏部右侍郎刘正宗、为内翰林弘文院大学士。　　

○升湖广左布政使林德馨、为都察院左副都御史。兵部左给事中陈调元、为刑科都给事中。刑科左给事中周之桂、为兵科都给事中。改庶吉士张璇、为兵科给事中。　　

○廷试官贡监生李维枫等、一百七人。　　

○戊辰。都察院左都御史金之俊、以老病乞休。慰留之。　　

○以镶红旗一等护卫罗多礼、为护军参领。　　

○赐经略洪承畴敕曰。兹以湖南两广地方、底定已久。滇黔阻远、声教罕通。不逞之徒、未喻朕心。时复煽惑蠢动渐及湖南。以致大兵屡出、百姓未获宁息。朕承天爱民、不忍勤兵黩武。困苦赤子。将以文德绥怀、归我乐宇必得夙望重臣、晓畅民情。练达治理者。假以便宜、相机巢□刀抚、方可敉宁。遍察廷臣、惟尔克当斯任。前招抚江南、奏有成效。必能肃将朕命、绥靖南方。兹特命卿经略湖广、广东、广西、云南、贵州等处地方、总督军务、兼理粮饷、听择扼要处所驻劄。应巡历者、随便巡历。总督应关会者、必咨尔而后行。尔所欲行若系紧密机务。许尔便宜行事。然后知会巡抚、提督、总兵以下、听尔节制。兵马粮饷、听尔调发。文官五品以下、武官副将以下、有违命者、听以军法从事。一应抚巢□刀事宜、不从中制。事从具疏报闻。满兵留彻、俟到日酌妥、即行具奏。事关藩王及公者、平行咨会。相见各依宾客礼。文武各官、在京在外、应于军前及地方需用者、随时择取任用。所属各省官员。升转补调、悉从所奏。抚、镇、道、府等官、有地方不宜、才品不称、应另行推用者、一面调补、一面奏闻。吏兵二部、不得拘例掣肘。应用钱粮、即与解给。户部不得稽迟。如紧急军需、拨解未到、即与就近藩司、榷关行文取用、具疏奏闻。其归顺官员、内外酌量题录。投降兵民、随宜安插。事会可乘、即督兵进取。时宜防守。则慎固封疆。各处土司、已顺者加意绥辑。未附者布信招怀。四川、江西、河南、陕西地方、邻近湖广、应有兵事相关者、移文总督巡抚、犄角策应。卿受兹委任、务开诚布公、集思广益。收拾智勇。毋为逆党所诱。绥辑穷黎。毋为贪官所苦。进战、则得地以守。固守、则出奇以战。练士卒在平时。选贤良置要地。务使滇黔望风来归。官民怀德恐后。庶称朕诞敷文教至意。功成之日、优加爵赏。地方既定、详筹善后。即命还朝、慰朕眷怀。尔其钦哉。　　

○赠四川殉难下东道佥事王兴国、为光禄寺少卿、荫一子入监读书。　　

○赠湖广殉难南漳县知县姚延儒、为本省按察使司佥事、荫一子入监读书。儒学训导贺泰来、为国子监学录。典史濮昌国、为河南济源县主簿。各祭葬如例。　　

○壬申。增设宗人府汉启心郎一员。　　

○赠故江西巡抚右副都御史夏一鹗、为兵部右侍郎、荫一子入监读书。　　

○予广东殉难香山县知县张令宪、祭葬如例。　　

○叙征湖南广西军功。加都督同知管广西提督总兵官事线国安、左都督。署总兵管左翼总兵官事马雄、都督同知。都督同知管右翼总兵官事全节、右都督。　　

○甲戌。以皇太后移居慈宁宫、遣官祭告太庙。　　

○乙亥。皇太后移居慈宁宫。是日、皇太后仪仗全设宫门外。固伦公主、和硕福金以下、多罗贝勒女多罗格格、辅国公妻、固山额真尚书、及精奇尼哈番等官妻以上。俱朝服齐集于皇太后宫门东。辰刻。皇太后礼服出宫、乘辇。仪仗前导。作乐。往慈宁宫。两妃大门外乘舆、随皇太后辇行。诸福金、及格格、诸大臣妻、亦序列随至慈宁门外肃立。皇太后两妃入宫、福金等退立原集处、礼部官奏皇太后移慈宁宫讫。上礼服出宫、乘辇出西翼门。内大臣、及侍卫朝服、随至慈宁宫东旁门。上降辇、进慈宁门肃立、奏请行礼。皇太后礼服、御慈宁宫宝座。奏乐。上进前立。内大臣列慈宁门外阶上。侍卫立阶下。鸣赞官赞礼。上行三跪九叩头礼。内大臣侍卫随行礼。毕。上退立东阶。奏请皇太后还宫。奏乐。皇太后进宫。上仍至降辇处乘辇、回宫。固伦公主、福金、格格、及诸大臣妻、至慈宁门序立。奏请行礼。皇太后礼服、复御慈宁宫宝座。奏乐。固伦公主、福金、格格、及诸大臣妻前进行礼。礼毕。两妃至、坐于皇太后宝座旁椅。公主、福金、格格、及大臣妻、进慈宁宫内两旁列坐。设大宴。　　

○以都察院左都御史金之俊、为吏部尚书。内翰林秘书院学士吕宫、为吏部右侍郎。内翰林国史院学士高珩、为礼部右侍郎。转礼部右侍郎吕崇烈、为本部左侍郎。　　

○以左春坊左谕德程芳朝、提督顺天等府学政。内翰林弘文院侍读蓝润、提督江南江安等处学政。内翰林国史院侍讲石申、提督江南淮扬等处学政。　　

○授阵亡署章京张正学子永鹏、为拖沙喇哈番。　　

○丙子。诏停止将材武举、不准推用。　　

○兵部议覆巡视中城监察御史王秉乾疏言。凡自首投诚者、悉隶兴屯道。授以无主荒田。听其挈家耕种为业。报可。　　

○丁丑。予殉难湖广桃源县知县郑朝肃、典史王应星、各祭一次。　　

○戊寅。广东巡按杨旬映疏奏。孝子广州府南海县生员邝学锦父洪勋染病、学锦祈天、请以身代。取父粪亲尝。父殁、哀毁骨立。节妇、惠州府河源县民陈庆公妻林氏、嫁四载。夫殁、氏怀妊六月、后生子斯才、教之成名。苦节五十九年。俱请照例旌表。事下所司。　　

○授故谦郡王瓦克达庶子哈尔撒、刘格、俱为三等奉国将军品级。　　

○己卯。补原任吏科左给事中刘楗、为兵科左给事中。转刑科右给事中孙珀龄、为本科左给事中。升礼科给事中刘余谟、为刑科右给事中。　　

○以屡败逆贼金声桓、王德仁、及破李成栋功。加左都督南赣总兵官胡有升、太子太保。　　

○谕吏部。此后凡叙军功者、不得竟将功牌启奏。必具疏以进。　　

○庚辰。谕内三院。考之洪范、作肃为时雨之徵。天人感应、理本不爽。朕朝夕乾惕、冀迓时和。乃兹者霪雨匝月、□山戊不□事堪忧。都城内外、积水成渠。房舍颓坏。薪桂米珠。小民艰于居食。妇子嗷嗷。甚者倾压致死。深可轸念。揆厥由来、皆朕不德所致。朕当一意修省、祗惧天戒。尔大小臣工、俱宜各尽职业。共图消弥。京城内外、该部确察被菑户口、据实登闻在外督抚、凡有水菑地方、皆察明被菑分数、具奏请恤以昭朝廷轸恤穷黎实意。尔内院即传与该部遵行。　　

○礼部奏言。霪雨不止、房屋倾塌、田禾淹没。请行顺天府祈晴。得上□日、天雨连绵。民生可念朕当躬先修省。大小臣工、各宜尽职补过、以图感格天心。祈晴事宜、著即虔恪举行。毋事虚文。　　

○辛巳。赐经略大学士洪承畴蟒朝衣袍帽带靴袜。松石嵌撒袋弓矢、鞍辔二副、马五匹、及洪承畴奏请同往之精奇尼哈番以下、拖沙喇哈番以上、李本深等八十七员、赏朝衣袍帽带撒袋弓矢刀鞍辔马匹有差。　　

○升他赤哈哈番许朝聘、为都察院启心郎。　　

○叙固山额真一等伯墨尔根侍卫李国翰破王永强刘文秀等贼军功、升为三等侯。　　

○前以恩克布袭甯塔哈一等阿达哈哈番。至是夺其职、以兄之子石特库袭之。　　

○以平西王属下、故二等阿达哈哈番俞弘仁弟弘声、刘魁兄之子应祥、项友功兄之子鸿允、三等阿达哈哈番冯明道子兆祥、门世藩子文炳、张其伟子炳、年老致仕三等阿达哈哈番刘三重子进、刘芳名子时贞、王奏捷弟永静、各袭职。　　

○壬午。升主事刘格、为宗人府启心郎。　　

○丙戌。裁山海副将一员。兵六百名。遵化副将一员。兵四百名。山海道中军一员。标兵一百名。太平、喜峰、马兰、松棚等南台守备四员。改设遵化游击一员。　　

○设江西省城守水师兵、一千二百名。　　

○戊子。升侍读学士梁清标、为内翰林秘书院学士。少詹事傅以渐、为内翰林国史院学士。起用都察院左都御史赵开心、为原官。　　

○赠殉难福建建安县知县李永华、为本省按察使司佥事、荫一子入监读书。　　

○南赣巡抚右副都御史兼兵部左侍郎刘武元引疾请假。允之。　　

○琉球国中山王世子尚质遣使表贡方物、兼缴故明敕印。　　

○户科给事中周曾发奏言。顷者肇建乾清宫。皇上念财用而惜民力。特出内帑、无累百姓。大小臣工、谁不感服。但数月以来。菑祲叠见。前者雷毁先农坛门、警戒甚大。近又霪雨连绵、没民田禾。坏民庐舍。露处哀号惨伤满目。此实数十年来、未有之变也。臣伏读上谕云。朕当一意修省、祗惧天戒。尔大小臣工、俱宜各尽职业、共图消弭。皇言及此、即尧之所为洚水儆予。禹之所为民溺由已。不是过也。但尧禹之时、汜滥为菑。一则茅茨土阶。一则卑其宫室。臣窃考五行之数、土不能制水。则水滥。水滥则土陷而木浮。皇上方有事于土木、而天心之示警者匪一端。臣窃谓暂宜缓者此也。况皇上轸念民艰。所在菑荒钱粮、悉行蠲免。则入额已减。楚粤滇黔、正在用兵。则所出更多。所恃者、仅天府之积。而乃大发。帑金、臣不能不鳃鳃过计耳。伏祈圣明俯俞暂缓、俟来□山戊不□兴工、以副上天之仁爱、以宽国家之物力。留此金钱、以待封疆万一之需。真修省之实事也。得上□日、所奏是。但明年方向、不宜起建。故于今□山戊不□择吉应期耳。　　

○己丑。以凉步辇成。遣官祭司辇之神。　　

○壬辰。宴土默特部落贡使甲喇章京杜棱等于礼部。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十六




大清世祖体天隆运定统建极英睿钦文显武大德弘功至仁纯孝章皇帝实录卷之七十七　　

顺治十年。癸巳。秋七月。甲午朔。享太庙上亲诣行礼　　

○乙未叙恢复广东功加巡抚广东都察院右佥都御史李栖凤兵部右侍郎巡抚南赣兵部左侍郎兼都察院右都御史刘武元太子太保兵部尚书　　

○考授兵部主事孔自洙、为福建按察使司佥事。刑部主事郜焕元、为湖广按察使司佥事。礼部主事李愫、为河南按察使司佥事。戴京曾、为山东按察使司佥事。户部主事诸舜发、为陕西按察使司佥事。俱提调学政。　　

○丁酉。都察院左都御史屠赖等奏言臣等捧读雨潦修省上谕。仰见皇上洞悉百姓疾甘恤民之意切矣忆太祖、太宗时、上天垂象甘霖屡沛者以皆合天道而行也今上天仁爱微灾示儆正启皇上增修厥德、以登至治臣等谓宜集思广益日与内外大臣讲究正道弘纳谠言庶可以合天意而顺人心也。向来部院事务、俱诸臣面近见本章、时有寺人接进、臣子不得进见。万一渐为成例、则君臣之间、恐致疎远矣。今修造乾清宫、设立司礼监等衙门二事、虽屡经奉上□日臣等窃有管见。盖军民饥苦尚未休息边境盗贼、大兵征巢□刀、尚未扫除。所需钱粮不赀。京中养给官兵、未有余积。去□山戊不□南方亢旱、北地水涝。今年六月、大雨连绵。房舍倾颓、田禾淹没。民间疾苦、昭然可见。宜暂停乾清宫工。以此项钱粮、给养军民俟盗息民安、修造未为晚也。至前代、不似我朝有内大臣侍卫各官。故设立寺人衙门。我朝左右有内大臣侍卫随从。内务有包衣大人章京管理。今奉上谕设立司礼监等衙门、寺人与近臣兼用。夫宫禁使令、固不可无寺人、但不必专立衙门名色。祇宜酌量、与近臣兼用、以供使令可也。疏入得上□日、此所奏是但朕因连日违和未得接见大臣。必不沿为成例。乾清宫乃朕所居处工价物料、俱经备办。择吉兴工。已有前上□日。今总管内事乃勋旧。大臣忠诚为国。朕自无虑。万一有如冷僧机其人者、专权作弊何以防察因分设衙门使各司其事庶无专擅欺朦之患。衙门虽设悉属满洲近臣掌管事权不在寺人且所定职掌、一切政事毫无干预与历代迥不相同著仍遵前上□日行　　

○宴归化城。土默特部落进贡甲喇章京杜棱等于礼部。　　

○戊戌。和硕叔郑亲王传集诸王贝勒贝子内大臣、固山额真、内院大学士、六部都察院堂官会议、以今年雨涝异常奏。请暂停宫殿工程以钱粮赈济军民上曰王等所奏甚是宫殿以及各项工程、俱令停止。以休养军民各处田地著速行踏勘赈济事宜、勿得延缓。自诸王以至各官凡祭祀饮食概宜从俭。朕亦自图节省。如有积谷富室愿捐助者、听其捐助户部登记数目。著与奖励。即一体通行传谕　　

○升四川道监察御史秦世桢、为大理寺寺丞。河南道监察御史张中元、为光禄寺少卿。鸿胪寺少卿王纲肃、为鸿胪寺卿。　　

○己亥。定和硕公主婿和硕额驸顶带、与镇国公秩同。　　

○辛丑。以总督仓场户部侍郎宜永贵、为兵部右侍郎兼都察院右佥都御史、巡抚南赣汀韶惠潮郴桂提督军务　　

○壬寅。吏科右给事中王祯奏言、迩者霪雨为灾、河水汛滥。沿河一带、城郭庐舍、漂没殆尽。直隶被水诸处万民流离扶老携幼。就食山东。但逃人法严、不敢收留流民啼号转徙乞敕下该督抚、行文各属。使流民各投供单明书籍贯家口、无隐匿逃人甘结。该管官照单安置庶可救此数万生灵下所司速议。　　

○复被革二等阿达哈哈番西汉原职以自辩得白也　　

○以故三等阿达哈哈番阿哈占子阿海、严布卢弟之子额尔格、拜他喇布勒哈番、兼一拖沙喇哈番布尔赛子色勒、拖沙喇哈番唐龙弟国、阵亡三等阿达哈哈番李汝通子永成各袭职　　

○擢知县彭长庚、李腾龙、为吏科副理事官。徐必进、扈申忠、为户科副理事官。房万达、陈洪柱、为礼科副理事官。孙兰、张学礼、为兵科副理事官。程可进、张时成、为刑科副理事官。陈秉彝、李登第、为工科副理事官　　

○甲辰。宴外藩蒙古二十七旗听事头目随从人于礼部　　

○乙巳。擢内国史院中书舍人李裀、为礼科给事中。河南中牟知县晋淑轼、为兵科给事中。中书科中书舍人陈忠靖、为刑科给事中。内秘书院中书舍人翁自涵、浙江桐庐知县张王治、俱为工科给事中。　　

○丙午。谕内三院。朕奉圣母面谕。予居深宫之中、不闻外事。近知雨潦为灾房舍倾颓田禾淹没。兵民困苦深可悯恻。特发宫中节省银八万两赈济满汉兵民。朕仰承慈上□日。命尔等传谕户工二部即将发去银两查照被灾轻重酌量散给。仍设法稽察毋致侵冒朦混务俾贫苦之人均沾实惠以昭圣母德意　　

○戊申。中元节。遣官祭四祖陵、福陵、昭陵　　

○庚戌。皇第二子福全生。　　

○索伦部落巴达克图等进、贡貂皮。宴赉如例。　　

○辛亥。谕内三院。朝廷设立言官。原为绳愆纠缪事关朕躬、尚许直言无隐况诸司过失理当纠举其言果当、宜虚心静听。即言有未当、止宜分晰事理、听候朕裁岂容私逞报复近见科臣言事该部回奏、辄援引律文欲以箝制言官、自匿已非若如此、是使人不敢指摘。任意所为而上无由知殊负朕任人求治之心向来未经申饬、不谙规矩。姑不深究以后断宜切戒。言官论事、亦须明白确指。不得摭拾风影挟私妄讦。著通行严饬。尔内院即传谕行。　　

○以户部侍郎马鸣偑、为总督仓场侍郎。　　

○升内翰林弘文院侍讲沙澄、为国子监祭酒。　　

○升正白旗汉军甲喇章京赛音达礼、正红旗汉军甲喇章京王国雄、各为本旗梅勒章京　　

○甲寅。以都察院副都御史范达礼、为户部侍郎　　

○以镶红旗满洲阿达哈哈番赫尔素、为甲喇章京　　

○升河南河南府知府杨所修、为江南按察使司副使、凤宿道磁州知州沈秉公为江南按察使司佥事、颍州道。　　

○乙卯。命内翰林国史院学士傅以渐教习庶吉士　　

○升詹事府少詹事胡兆龙、为詹事兼内翰林秘书院侍读学士。侍读学士李奭棠、为詹事府少詹事兼内翰林国史院侍讲学士。侍读学士梁清宽、为詹事府少詹事兼内翰林弘文院侍讲学士。侍讲学士陈爌、为内翰林弘文院侍读学士。黄志遴、为内翰林秘书院侍读学士。左春坊左庶子杨思圣、为内翰林国史院侍读学士。右春坊右庶子夏敷九、为内翰林秘书院侍讲学士。侍读李霨、为内翰林国史院侍讲学士。艾元徵、为左春坊左庶子兼内翰林秘书院侍读。侍讲庄冋生、为右春坊右庶子兼内翰林弘文院侍讲。右春坊右谕德周启寯、为内翰林秘书院侍读。司经局洗马冯溥、为内翰林国史院侍读。左春坊左中允卓彝、为内翰林秘书院侍读。黄机、为内翰林弘文院侍讲。右春坊右中允李目、为右春坊右谕德兼内翰林弘文院修撰。章云鹭、为司经局洗马兼内翰林国史院修撰、国子监司业王熙、为左春坊左中允、兼内翰林秘书院编修。左春坊左赞善方悬成、为左春坊左中允、兼内翰林弘文院编修。左敬祖为右春坊右中允、兼内翰林秘书院编修。右春坊右赞善何采、为右春坊右中允兼内翰林国史院编修。检讨李中白、为左春坊左赞善兼内翰林秘书院检讨。编修姜元衡、为左春坊左赞善兼内翰林弘文院检讨。王清、为右春坊右赞善、兼内翰林秘书院检讨、张士甄、为右春坊右赞善、兼内翰林国史院检讨　　

○更定出征诸王及各官每月廪给。和硕亲王、二百两。多罗郡王、一百两。多罗贝勒、五十两。固山贝子、四十两。镇国公、辅国公、异姓公、各二十五两。固山额真侯、伯、各二十两。梅勒章京、护军统领、前锋统领、精奇尼哈番、各十四两。署梅勒章京、护军统领、夸兰大、阿思哈尼哈番学士、各十两。护军参领、前锋参领、骁骑甲喇章京、阿达哈哈番侍读学士、各七两。署护军参领、前锋参领、骁骑甲喇章京、拜他喇布勒哈番理事官、各五两。牛录章京、副理事官主事前锋侍卫拖沙喇哈番、各四两。拖沙喇哈番品级官、以护军校骁骑校委署章京、以护军校委署前锋侍卫内院他赤哈哈番笔帖式哈番、各三两。内有官小而所管职掌大者照职掌支给官大而所管职掌小者、照官支给　　

○户部会同九卿议奏、疏通钱法。以后铸钱、务照定式。每文重一钱二分五厘。精工铸造背面铸一厘两字。每千文作银一两。严饬内外上下、画一通行如有不遵者、治以重罪。其见行旧钱、原有高低厚薄不等、难以强齐。一切贸易、似应暂从民便至外省钱法应责成右布政使专督严查。得上□日、钱法难行皆因设炉太多。铸造不精所致。见今官铸该部酌减炉座、务要精工如式。背面添一厘二字。上下通行。有不遵者依律治罪已行制钱、姑从民便。各省责成右布政使专理设法稽察。闻向来官炉夹带私铸、尤为病国。再犯者、照枉法赃坐罪。其私铸奸民、不时严缉。若仍前违犯。事发并该地方官根究重处　　

○丙辰。宴喀尔喀部落土谢图汗贡使巴燕等于礼部　　

○升江宁副使林天擎、为湖广布政使司参政、管左布政使事广东按察使曹国柄、为湖广布政使司右布政使。　　

○湖广沅州总兵官韩友卒。　　

○丁巳。封和硕肃亲王庶子郭泰、渥黑讷、为辅国将军。　　

○己未。以梅勒章京张朝璘、为都察院副都御史。　　

○以阿达哈哈番萨尔唐、为户部理事官。　　

○补服阕原任鸿胪寺少卿夏爚如原官　　

○庚申。谕内三院。广东贼势溃散、地方渐平。且去湖南辽远。应专任两王、及该督抚料理。江西切近湖南。一应用官调兵事宜、时有关涉。袁州、吉安、一带余贼未靖。应抚辑巢□刀御、著经略辅臣洪承畴兼理。敕印即与换给。尔内院即传谕行。　　

○辛酉。命多罗安郡王岳乐、为宣威大将军。统领官兵、戍防归化城。赐之敕谕曰。敕谕多罗安郡王岳乐等。今闻喀尔喀部落相约、举兵内向。亟宜预防。兹命尔为宣威大将军、屯驻归化城。尔受命督师、一切军务、悉与众将商酌、相机而行。毋谓已能而拂众。毋恃兵强将勇而轻敌。营垒侦候、敬慎勿懈。录功务实行法务断。傥喀尔喀兵至、因利乘便、攻其不备。傥敌兵势众、速行驰奏、以便益兵勿轻易疎失。务保我师、以图破敌。行间功罪、分别奏闻其各官小过、骁骑校、护军校以下、应处分者、即与众将商酌处分。钦哉毋怠　　

○刑科给事中陈忠靖疏言、伏读上谕云。朕朝夕乾惕、冀迓时和。一意修省、祗惧天戒。臣愚以为遇灾知儆、徒言修省、尚属虚文若不速开经筵于前代所以格天勤民之学、实实讲求、终无禆益。盖德不日进、则必日退。义理之言日疎、则逸乐之事日亲。即皇上万几之暇、未尝不读书稽古然聆言察理、因事纳忠、皆于经筵是赖臣又读上谕云。著工部即将文华殿起造、以便讲求古训继又以钱粮不敷、暂许罢工。如此因循、恐非汲汲求治之盛意也。请于太和殿前后左右、择闲旷殿阁一处、酌定每月讲学日期。令辅臣讲官、尽心启导。不必效前代经筵故事、仪制毕举、以为美观则天下幸甚上以其悬揣沽名。责令回奏。　　

○癸亥。河南巡抚吴景道、以老疾乞休。允之。　　

○予衍圣公孔兴燮妻冯氏、祭葬如例。　　

○河道总督杨方兴、再疏乞休。不允　　

八月。甲子朔。喀尔喀部落额尔德尼哈谈巴图鲁等贡马宴赉如例。　　

○陕西紫阳县大雨水蝗　　

○乙丑。夕月于西郊。遣刑部尚书觉罗巴哈纳行礼　　

○丁卯。遣大学士额色黑、祭先师孔子　　

○戊辰。祭大社、大稷、上亲诣行礼　　

○辛未。降苏松巡按李成纪三级调外用以按差停止已久、成纪留滞地方且违法市恩、欲为贪官胡必泓等脱罪故也。　　

○以右赞善曹本荣、为国子监司业。　　

○壬申。太宗文皇帝忌辰。遣官祭昭陵。　　

○甲戌。太祖武皇帝忌辰。遣官祭福陵。　　

○丙子。以河北总兵官孔希贵年老。勒令致仕。　　

○丁丑。先是睿王多尔衮专政。潜有异志。上尝幸睿王邸第、随驾内大臣、及侍卫等、不及二十人。一等侍卫喀兰图闻之。惧有叵测。急归家。挟弓矢追从、密为防卫。至是、上嘉其忠诚不怖死、特赏十丁之庄一。鞍马全副。银五百两。升二等阿达哈哈番、为一等阿达哈哈番。　　

○戊寅。以一等侍卫觉罗马克苏、为宗人府理事官。调兵部启心郎祁彻白、为户部启心郎。　　

○赠殉难湖广靖州知州沈一恒、为本省布政使司右参议。荫一子入监读书。　　

○壬午。以太宗皇帝第十四女和硕公主、下嫁平西王吴三桂子应熊　　

○平南王尚可喜等奏报、官兵恢复化州、及吴川县。下所司知之。　　

○甲申。更定武职品级。省城掌印都司、从二品。参将、正三品。游击都司佥书省屯操都司、行掌印都司、行屯操都司、俱从三品。守备、正四品。署守备、从四品。守御所千总、正五品。卫千总、从五品。　　

○刑部题朝审事宜日期、于霜降后十日举行。将情实矜疑有词各犯、分为三项、俱具一本请上□日。其情实各犯、奉有御笔勾除者、方行处决。在外则督抚会同三司、查应决囚犯、酌量行刑其余仍监候奏闻。直隶地方、则刑部差司官二员、前往会同督抚审决。从之。　　

○丙戌。起原任巡抚陕西都察院右副都御史雷兴、仍以前衔巡抚河南。　　

○丁亥。大学士冯铨、陈名夏、成克巩、张端、刘正宗奏言、今日礼部诸臣、至内院恭传上谕、察前代废后事例具闻、臣等不胜悚惧。窃惟皇后母仪天下、关系甚重。前代如汉光武、宋仁宗、明宣宗、皆称贤主。俱以废后一节、终为盛德之累。望皇上深思详虑、慎重举动。万世瞻仰、将在今日。得上□日、据奏皇后母仪天下、关系至重。宜慎举动。果如所言。皇后壸仪攸系。正位匪轻。故废无能之人。尔等身为大臣、反于无益处、具奏沽名。甚属不合。著严饬行。　　

○科尔沁国多罗郡王奇他特薨。以其子额尔德尼袭爵。　　

○阿霸垓部落达尔汉贝子多尔济卒。以其子绰博和袭爵。　　

○以故三等阿思哈尼哈番绰尔吉孙西喇、二等阿达哈哈番俄习礼叔之子翁俄绰、三等阿达哈哈番巴达子巴特马什、阿答哈子马纳、得休子额黑、宜珠子额尔虎纳、拜他喇布勒哈番、兼一拖沙喇哈番高成功子仑、续顺公沈永忠属下一等阿达哈哈番沉志魁子永兴、年老致仕一等阿思哈尼哈番邓长春子之麟、一等阿达哈哈番、兼一拖沙喇哈番李维藩子春滋、三等阿达哈哈番徐九爵子启蕃、蒋秉忠子永锡、各袭职。　　

○己丑。谕礼部朕惟自古帝王、必立后以资内助。然皆慎重遴选、使可母仪天下。今后乃睿王于朕幼冲时、因亲定婚。未经选择。自册立之始、即与朕志意不协。宫阃参商、已历三载。事上御下、淑善难期。不足仰承宗庙之重。谨于八月二十五日、奏闻皇太后、降为静妃。改居侧宫。　　

○庚寅。礼部尚书胡世安、侍郎吕崇烈、高珩奏言、夫妇乃王化之首、自古帝王、必慎始敬终。今于本月二十六日、忽接上谕、今后不能祇承圣意、降为静妃。臣等思八年册立之初、恭告天地、宗庙、布告天下。今二十五日、奏闻皇太后、即日降为静妃。圣谕中未言及与诸王大臣公议。及告天地宗庙。臣等职司典礼所奉敕谕、若不传宣恐中外未悉若遵奉传宣、恐中外疑揣伏愿皇上慎重详审、以全始终。以笃恩礼。疏入。下议政诸王、贝勒、及大臣、内三院、九卿、詹事、六科都给事中、各掌道御史、会议具奏。　　

○礼部仪制司员外郎孔允樾奏言、臣办事署中、偶闻废后一事、不觉悚然。及见冯铨等奉圣谕内、有故废无能之人一语、更为惊骇。窃思天子一言一动、万世共仰况我皇后正位三年、未闻显有失德。特以无能二字、定废谪之案。何以服皇后之心。且何以服天下后世之心。臣考往古、如汉之马后、唐之长孙后、敦朴俭素、皆能养和平之福。至于吕后、武后、非不聪明颖利、然倾危社稷、均作乱阶。今皇后不以才能表著、自是天姿笃厚。亦何害乎为中宫、而迺议变易耶。设皇后必不谐圣意、亦可仿旧制、选立东西二宫、共襄内治若夫废后一节、千古典礼所在。一时风化攸关。实有惊人耳目者。且皇上亲政以来、天下以为尧舜复生。今忽有非常之举、传之圣子神孙、岂开国之主、所宜有耶。臣思皇上、天下之父皇后、天下之母。父有出母之议、为人子者、即心知母过、尚不免涕泣以谏。况绝不知母过之何事。又安忍缄口严父之侧、而不为母一请命乎。臣忝承圣裔、兼任礼官、值此职掌所在、安敢存畏斧钺、顾身家之心。一念孤忠。伏祈圣鉴疏入、并下诸臣议。　　

○辛卯。命房山县知县祭金帝陵。　　

○遣官祭历代帝王。　　

○遣官祭城隍之神。　　

○广西巡抚陈维新疏报、逆贼李定国、自肇庆直犯平乐府。府江道周永绪、平乐府知府尹明廷、平乐县知县涂起鹏、富川县知县华钟、俱遇害。下所司察恤。　　

○壬辰。以正蓝旗汉军拜他喇布勒哈番刘芳誉、为甲喇章京。　　

○赠故总督浙闽兵部右侍郎陈锦、为兵部尚书。荫一子入监读书。　　

○升陕西河西道参政刘三元、为河南按察使司按察使。山东驿传道参政董应魁为福建按察使司按察使。山东青登莱道副使徐大用、为福建布政使司左参政、福宁道。直隶真定府知府崔成名、为浙江按察使司副使、驿传道。福建邵武府知府崔昇、为陕西按察使司副使、西宁道。山西提学道佥事张四教、为陕西按察使司副使、西路兵备道。浙江提学道参议翟文贲、为陕西按察使司副使、驿传道。浙江温州府同知刘继昌、为广东按察使司佥事、海北道。处州府同知周日灿、为广东按察使司佥事、南韶道。补原任四川遵义道董显忠、为江西布政使司右参议、饶南九江道。降补原任陕西潼关道副使陈素抱、为江南按察使司佥事、淮海道。　　

○补外转侍讲。韦成贤、为江南布政使司右参政、江宁等府督粮道。谕德张尔素、为江南布政使司右参政、江宁道。中允傅维鳞、为山东按察使司副使、东昌道。编修张道湜、为湖广布政司右参议、下荆南道。吏部主事宋琬、为陕西按察使司佥事、陇西道。　　

○御史宗敦一、潘朝选、陈棐、张椿、杜果、聂玠、张嘉、李敬、刘秉政、陈自德、祖永杰、高尔位、白尚登、祖建明、合疏奏言、臣等捧读降母后为静妃之谕。又见故废无能之人之上□日。不胜惊骇。伏思宫闱之化、莫盛于成周。文王之妃太姒、嗣徽太任、祇颂幽闲贞静之德、而不及其才能。诚以母仪万国、表正六宫、非才能外见之难。而纯德内蕴之为难。皇后未闻失德、忽尔见废、非所以昭示风化也。今皇上复允礼臣之请、敕诸王大臣会议。在诸臣必以纲常为重。而臣等犹过虑者、诚恐纶音一播、不无为圣德之累。伏乞收回成命、以俟会议。宗庙社稷、实式临之。疏入。上以宗敦一等、明知有上□日会议、渎奏沽名。下所司议处　　

大清世祖体天隆运定统建极英睿钦文显武大德弘功至仁纯孝章皇帝实录卷之七十七



大清世祖体天隆运定统建极英睿钦文显武大德弘功至仁纯孝章皇帝实录卷之七十八　　

顺治十年。癸巳。九月。癸巳朔。遣官祭红衣炮之神。　　

○诸王、贝勒大臣、内院、九卿、詹事科道等遵上□日会议、据礼部尚书胡世安等及仪制司员外郎孔允樾所奏实系典礼常经。皇上册立皇后之始祇告天地宗庙并加上昭圣慈寿恭简皇太后徽号、以昭庆典。既已诏布天下、礼难轻易伏乞皇上仍以皇后正位中宫即命礼臣考据典礼选立东西两宫则本支日茂。圣德益光。可为万世法矣。得上□日朕纳后以来缘志意不协另居侧宫、已经三载。从古废后、遗议后世、朕所悉知但势难容忽故有此举著议事诸王、贝勒、大臣及会议各官再议具奏汉官诸臣规谏其意固在爱君然必须真闻确见事果可行朕自听从若全无闻见以必不可从之事、揣摩进奏。欲朕必从冀免溺职之咎。非所以尽职也。孔允樾奏内云、未闻显有失德、不知母过何事等语、如果知无过之处、著指实具奏。　　

○丙申。礼部仪制司员外郎孔允樾奏言、臣奉上□日指实回奏。切念小臣虽在辇毂之下、一□山戊不□之中、除郊祀朝见、得以仰睹天颜余亦无由觐圣况皇后居深宫之中、其有过无过、非惟人臣不及知、亦人臣不敢知。但臣守有祖训、惟知事君如事父痛念父母偶有不谐、已属人伦之变。为人子者、若再顺言母过、以重父之怒。此不待问而知为逆子矣。臣前疏一则曰未闻失德。再则曰不知母过。亦不过仰冀君父、动悔悟之机。闻慈母一迁善之路以自附于几谏之义而其实无有他虑也臣恐天下谓皇上容保万邦而不能容一后、后世责臣等义当匡赞而不能匡一母。是以既奉严纶之后、冒死陈奏臣今日可以对皇上、异日可以对臣祖要亦惟此一念耳今圣谕内有云、从古废后、遗议后世是皇上晓然于古今之大伦又云诸臣规谏意在爱君是皇上又洞白诸臣之苦志圣主在上、臣复何言惟有席藁待罪静听处分而已疏入报闻。　　

○加致仕巡抚河南兵部尚书吴景道一级。荫一子入监读书。以其抚豫有年劳绩茂著故也。　　

○旌表节妇广东惠州府河源县民陈庆公妻林氏、给银建坊如例。　　

○丁酉。叔和硕郑亲王济尔哈朗等会议废后事奏言所奉圣上

□日甚明。臣等亦以为是无庸更议。得上□日废后之事、朕非乐为。但容忍已久实难终已故有此举诸王大臣、及会议各官、既共以为是。著遵前上□日行。　　

○戊戌。予殉难巡按广西监察御史王荃可祭葬如例。　　

○庚子。巡抚甘肃兵部右侍郎周文叶、引疾乞休不允　　

○辛丑。礼部祠祭司郎中郭一鹍奏言、臣办事衙门屡奉上谕、取用药品。且见设立御药房、制造诸药。臣鳃鳃虑之。我皇上年盛德茂、可为尧舜。政宜究心经史、日与满汉大臣讲用人行政平治天下之大道。今一旦留意医药虽无误政事、臣谓金石之味不可以宜人盖人。有老少虚实药有温凉洩补傥用不得当、则养人者、反足害人从来帝王恒慎之我皇上上承宗社之重。下开亿万年之基。一身所系匪轻敬天尊祖。仁民爱物、即福禄永康之本。区区草木之味其益有限、孟子曰养心莫善于寡欲。诚哉是言也。伏愿我皇上节饮食、谨嗜欲省游玩、亲大臣惟以有用之精神、注之政事文学。将见理义悦心、清明强固。万年有道之长、端在此矣又何医药之足云也。得上□日、取用药味、原为给济宫眷近臣。郭一鹍何得妄揣进奏。显系借此沽名。著从重议处。　　

○壬寅。宴缴换敕印进贡方物、瞿昙等九寺国师公葛丹净等及端严寺住持喇嘛三旦屯住等于礼部。　　

○癸卯。理藩院奏言、喀尔喀部落土谢图汗下索诺额尔德尼、遣阿颜齐等进□山戊不□贡驼马至张家口外。请上□日定夺。下议政王、贝勒、大臣议。寻议、前有上□日与喀尔喀、若全归我巴林之人、遣为首贝子谢罪来朝、尔时再为酌定。今应遣启心郎鼐格等往视。若巴林之人、果已全还。为首贝子来朝。则令彼进口。否则逐之。报可。　　

○乙巳。授拜他喇布勒哈番张勇、为三等阿达哈哈番。以其投诚、兼著战功也。　　

○丙午。升户部理事官介山、为兵部启心郎。　　

○丁未。乌思藏阐化王望书、遣索嫩毕喇席等、进千人贡物。赏赉如例。　　

○戊申。以甲喇章京阿思哈尼哈番鲍敬、为都督同知充总兵官、镇守河北等处。　　

○辛亥。命灌顶净觉弘济大国师公葛丹净、灌顶广济弘善国师杂习桓卓尔等、俱仍旧号。改给敕印图书。仍颁谕西宁等处官吏军民人等毋得侵扰。　　

○吏部议覆、礼部祠祭司郎中郭一鹍职掌药局。见大内取用药材、不知为给济宫眷近臣。疑揣进奏。应罚俸一年。得上□日、郭一鹍疑揣冒奏、本当重处。念小臣无知姑著降一级、调外用。　　

○壬子。夜有流星。大如弹丸。赤色。尾迹有光出。毕宿。行入紫微垣。　　

○刑部议覆、刑科右给事中刘余谟疏言、每年立秋、将在外死罪之犯。通行具奏。今立秋已过、应于明年奏请其三覆奏、前经臣部覆准、不便举行。得上□日人命至重。著照三覆奏例行　　

○丙辰。礼部奏言中宫未宜久。虚应循典礼、及时慎选册立仰慰宗庙之灵。俯昌奕叶之祚。命议政诸王、贝勒、及大臣、内三院、九卿、詹事、科、道、会议具奏。　　

○靖南王耿继茂、靖南将军昂邦章京喀喀木、克复潮州。捷闻、下部议叙。　　

○丁巳。逆渠孙守金、伪宜川王朱敬鑃、蟠踞紫阳地方。纠连川湖诸孽。负固十年。总督孟乔芳、遣总兵官赵光瑞等、讨平之捷闻下部议叙。　　

○戊午。以废后事。遣礼部尚书觉罗郎球、颁谕朝鲜国　　

○己未。孝慈武皇后忌辰。遣官祭福陵。　　

冬十月。癸亥朔。享太庙。上亲诣行礼。　　

○遣官祭四祖陵、福陵、昭陵。　　

○颁顺治十一年时宪历。　　

○顺天府举行乡饮酒礼。　　

○予湖广殉难靖州知州沈一恒、祭葬如例。　　

○升湖广汉阳参将赵士忠为武冈副将。　　

○命浙江提督田雄、移驻字海。　　

○乙丑。补原任江南江宁道副使钟鼎、为陕西按察使司副使、分巡河西道。原任山西道监察御史崔允弘、为江南按察使司佥事、分巡安庐道。原任户部郎中杨三辰、为陕西按察使司佥事、分巡关西道。　　

○升山西冀宁道副使田起龙、为山东布政使司参政分守青登莱道　　

○以江西巡按米襄、审参将赵鸿一案援赦失律。降三级调外用　　

○户部奏请圈拨民间房地、给移住永宁、四海堡、及关外看守山梨之壮丁。得上□日、地准拨给房令自造不必圈占。其民地被圈者、该管官即照数拨补。勿令失业。以后仍遵前上□日、永不许圈占民间房地。　　

○朝鲜重辟。有张学者。伤人应抵。伊子玉儿泣请代死。法司以闻上矜其情、特免死、遣戍辽阳仍谕后不为例。　　

○直隶山东河南总督马光辉漕运总督沈文奎奏言、胶州逆镇海时行叛乱臣等奉诏巢□刀抚。随统官兵渡黄河、追至永城两路夹击、俘斩甚多。时行势穷杀其党渠李进文等。率子弟及旧部赴军前降。疏入。下所司叙恤。海时行等令议罪。　　

○丙寅。遣固山额真济席哈等、率官兵往剿山东土寇　　

○丁卯。宴朝鲜国贡使洪柱元、尹绛等如例。　　

○戊辰。诸王贝勒大臣、内院九卿、詹事、科道遵上□日会议、选立皇后、作范中宫。敬稽典礼、应于在内满洲官民女子。在外蒙古王贝勒以下、大臣以上女子中敬慎选择从之。　　

○兵科给事中张璇奏言、前见圣谕命各衙门参同奏事顾问商酌又见诸臣疏请经筵日讲屡奉俞上□日仰见皇上典学图治之盛心也请于临朝听政之暇命儒臣取大学格致诚正修齐治平之道、详悉敷陈。复取宋臣司马光资治通鉴、列为法戒及我朝典则、可触类旁通者、比勘参决论道之余、更与诸大臣、商确内外安攘至计。并法唐太宗旧制、召见谏官、随大臣之后、一并议事。讲求治理。庶一心一德、喜起再见矣。章下所司。　　

○平南王尚可喜引疾疏请回京调理上以潮逆初平。正资料理不允。　　

○己巳。日有抱背气生左右珥黄色。　　

○赐陕西瞿昙等九寺番僧公葛丹净等、表里衣物有差。　　

○以正白旗汉军理事官徐智通、为甲喇章京。　　

○赠广西殉难巡按监察御史王荃可、为太仆寺少卿。荫一子入监读书。　　

○提调甘肃学政事务、归并分守西宁道办理　　

○辛未。裁直隶大沽营游击一员。归并葛沽营改紫荆路隶真定镇裁畿南额兵一千一百名白石口兵五十名增紫荆关兵五十名。裁山东沂州镇游击二员。守备一员。千把总六员。临清城守营千把总三员。兵三百名。寿张营兵二百名。　　

○壬申。以浙江巡按石应泰、追赃援赦徇庇、降一级调用。　　

○宴外藩蒙古二十七旗听事头目、及随从人于礼部。　　

○丙子。遣内大臣巴图鲁公鳌拜等至和硕敬谨亲王第、报王讣。辍朝三日。　　

○丁丑。遣内大臣达尔汉诺颜、俄齐尔、及侍卫。赍酪酒往迎和硕敬谨亲王之丧。　　

○己卯。谕内三院。朕居深宫之中、未尝备悉民间疾苦。闻迩来兵民冻馁流离载道。朕深疚心。寝食不安。今欲拯救兵民之疾苦、必何策而后可。著议政诸王、贝勒、及大臣、内三院、九卿、詹事、六科都给事中、各掌道御史、会同酌议具奏。　　

○遣官谕祭和硕承泽亲王妃。　　

○以牛录章京吴延祚、为兵部理事官。　　

○增设江西水师都司一员。　　

○兵部奏言、叛镇海时行等、负国厚恩。公行叛乱称王僭号杀官屠城。势穷力竭、方行就抚。大逆、罪在不赦。应俱斩以徇从之。　　

○河南巡抚吴景道疏报、开封等府共垦荒田一万二千二百五十顷有奇。　　

○宴朝鲜国王贡膺太监史成序等于礼部。　　

○四子部落达尔汉卓礼克图郡王温布薨。以其子巴拜袭爵。　　

○札鲁特部落多罗贝勒尚嘉布薨。以其子奇塔特袭爵。　　

○以故二等阿思哈尼哈番吴赖子顾得、二等阿达哈哈番卓尔马子讷黑图、三等阿达哈哈番额参子萨戴、纳哈处来孙纳三珠、奇堂果尔兄特黑、年老休致一等阿达哈哈番兼一拖沙喇哈番脱克脱惠子西喇布、拖沙喇哈番亢成凤子熙安、各袭职。　　

○以二等阿达哈哈番达思桓有罪、削其三次恩诏所加之职。其所袭伊父拜他喇布勒哈番、令伊弟胡穆齐袭之　　

○庚辰。定远大将军和硕敬谨亲王尼堪灵榇自湖南回京。命和硕亲王以下、二品官以上、出郭十里迎。既至、上欲亲临其丧。诸王大臣以彼地出痘、力谏。乃止。　　

○命三法司凡审拟死罪。议同者、合具看语。不同者、各具看语奏闻。永著为例。　　

○同安侯郑芝龙奏言、前命招抚逆弟鸿逵、逆子成功、臣即遣人贻书、宣传圣意。俱未受封。上以郑成功妄行索地、夸诈大言。其欲不可餍足。著议政王贝勒大臣确议以闻。　　

○壬午。恤叙州重庆阵亡将士。赠都司佥书曹大川、为署游击。部劄都司吕克忠张奇勋、王效舜为游击。外委副将孙友才、游击高飞熊部劄守备李应第、哈世图徐仲武、谈进学、李云龙、王兴基、王国臣、俱实授余各给银如例。　　

○癸未。致仕太子太保都察院左都御史房可壮卒。　　

○甲申。喀尔喀部落土谢图汗下索诺额尔德尼、遣阿颜齐等贡驼马。宴赉如例。　　

○起用原任太仆寺少卿曹溶、户科右给事中刘鸿儒、吏科给事中林起龙、为原官。　　

○工科给事中张王治、条奏救荒四事。一缓徵之令宜下一劝赈之格宜悬一赎锾之积宜蠲。一关津之税宜宽。得上□日、这条奏俱平易切实。著所司议奏。　　

○河南巡抚右副都御史雷兴、赴任至赵州。道卒　　

○乙酉。命设粥厂。赈济京师饥民。　　

○免直隶通密、永平、易州、井陉、昌平、霸州、所属州县卫所本年、分水灾额赋。　　

○丙戌。修葺福陵、昭陵、兴京陵、给匠役等冬衣。　　

○先是叛民朱由极、自称为故明泰昌帝第三子。逆党杨得先等推以为主。造伪劄伪印、煽惑乡民、妄授官职、招集党羽、潜谋不轨。至是为宛平县民甯忠弼等所首。事闻、命诸王、贝勒、大臣、内院、九卿、詹事、科、道等、会鞫得实。磔其为首者七人。斩其附从者二十二人。　　

○礼科给事中李裀疏劾铨司宋学洙、典试河南。贪淫不法。下所司察议。　　

○丁亥。遣内大臣巴图鲁公鳌拜、谕祭和硕敬谨亲王。　　

○戊子。先是各部奏事毕、仍携本章回部拟上□日、方送内院。每致舛错后于奏事时、奉御批、即发内院。至是上以章奏繁多。若竟送内院、又恐易滋弊窦命和硕郑亲王同诸大臣更议。寻议、于太和门内、择一便室。令大学士学士等官、分班入直。本章或上亲批。或于上前面批。若有应更改之事、即面奏更改。庶几无弊。议上、许之于是钦定大学士学士名次为二直。更番在内办事。　　

○遣礼部右侍郎高珩、谕祭明末殉难诸臣范景文等、十六人。各予谥。范景文曰文忠。倪元璐曰文贞。李邦华曰忠肃。施邦耀曰恭愍。吴麟徵曰贞肃。周凤翔曰文介。汪伟曰文毅。吴甘来曰庄介。王章曰节愍。陈良谟曰恭洁。刘理顺曰文烈。马世奇曰文肃。成德曰介愍。巩永固曰忠烈。金鋐曰忠洁。太监王承恩曰忠节。　　

○谕内大臣巴图鲁公鳌拜、伯索尼曰。览刑部奏言、缉拏逆贼夥党、并获有未经薙发优人王玉、梁七子二人。供称身系戏子、欲扮女妆。以故未经薙发。如我等人、各省俱有等语。前曾颁上□日不薙发者斩。何尝有许优人留发之令。严禁已久、此辈尚违制蓄发、殊为可恶。今刊示严谕内外一切人等、如有托称优人、未经薙发者。著遵法速薙。颁示十日后、如有不薙发之人。在内送刑部审明正法。在外该管各地方官。奏明正法。若知而不举、无论官民治以重罪。其传谕刑部速行刊示。　　

○庚寅。工科给事中魏裔介条奏拯救兵民八事。一、发仓减价、粜与八旗、及京师穷民。一、流民所至、地方官给印票、准其入籍垦荒。一、流民既弃其乡、所遗户丁差徭、即行豁免。一、各处给发军饷、取营兵实收结状、每季汇报、以杜侵克。一、各抚镇死亡兵马、未支粮饷、宜分赏见在军士。一、查荒不许过一月、其已蠲者、有司造册呈报。使民沾实惠。一、存留钱粮、如里马、乡饮、修署、坊银、诸不急务、清算节省、以备赈贫。一、灾伤地方、禁屠户乘贱宰杀耕牛。下所司酌议。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十八




大清世祖体天隆运定统建极英睿钦文显武大德弘功至仁纯孝章皇帝实录卷之七十九　　

顺治十年。癸巳。十一月。癸巳朔。　　

○甲午。冬至。祀天于圜丘上亲诣行礼。　　

○遣官祭四祖陵福陵昭陵。　　

○遣官祭三皇庙。　　

○乙未。上朝皇太后于慈宁宫还。御太和殿诸王群臣行庆贺礼是日公主诸王福金以下、一品命妇以上。俱诣皇太后宫、行庆贺礼。　　

○丙申。川陕总督孟乔芳引疾乞休。温上□日慰留之。　　

○设辽阳府附郭辽阳县。改海州为海城县。　　

○升江南按察使谢道、为福建布政使司右布政使。陕西督粮道副使董应徵、为山西布政使司右参政、冀宁道。陕西巩昌府知府员尽忠、为山东按察使司副使、驿传道。户部郎中加太仆寺少卿刘余王□慧、为河南按察使司副使、通密道。　　

○丁酉遣内大臣公额尔克戴青、致祭定远大将军和硕敬谨亲王尼堪。　　

○予故故等阿达哈哈番钟托赖、祭一次。　　

○户部奏言、皇太后颁发赈济银两。除给散八旗被灾兵丁、以及闲散人等外、余银二万两。请即分赈京城穷困汉兵民。报可　　

○戊戌。三法司议覆、经略洪承畴参奏拜他喇布勒哈番张任先、随营犯令。酗酒淫掠。请以军法从事。张任先、应即于军前正法。从之。　　

○敕谕靖海将军海澄公郑成功、朕惟闽海奥区。兵戎重寄。宜资勋胄。以靖封疆。尔郑成功、乃我朝世袭同安侯郑芝龙之子。曩者大军下闽。芝龙首倡来归。虽经叙录。未称厥功。缘睿王疑心轻听。不计周全恩养。以致尔疑惧淹留。迹寄海中。情甘化外。朕念父子天伦。慈孝天性。父媒为功臣。子岂愿为讐敌。但道阻且修。尔心无由上达。前者李德等。持尔家书至。朕令细询口语。悉尔至情。朕恻然念之。推心置腹。何分新旧。即使海隅底定。防镇亦必需才。与其另择他人岂如任用尔等。爰加封爵。畀以事权。聿同开国之功。特锡承家之庆。兹封尔为海澄公。给靖海将军敕印。照例食俸。因尔部弁兵房地、原在泉漳惠潮四府。即命住此四府地方。止将四府水陆寨游营兵饷。拨给尔部弁兵。不足、不另补。正额钱粮。仍行解部。其管民文官。俱听部选。尔原辖武官。听尔酌量委用。姓名官衔开册送部。即将归顺弁兵数目。详开奏闻。海上诸寇。尔其相机防巢□刀。洋船往来。加谨稽察、防范奸宄。收取洋船课税、仍交布政使司解京。地方官评民事、词讼钱粮等项。俱系有司职掌。自有督抚管理。尔不得干预。尔膺此宠嘉。受兹信任。务殚心竭力、以图报称。海滨宁谧。惟尔之功。如果建有殊勋。仍加懋赏。山河带砺。垂于永久。忠孝克全。身名俱泰。岂不休哉。尔其钦承之。毋替朕命。　　

○又敕谕曰。朕临御天下。思与百姓休息。底于太平。有负固不服者、则兵之。其有输诚国家、矢忠宣力者、爵赏曷有靳焉。尔父郑芝龙、首先投顺。忠诚可嘉。特畀侯爵。世世延赏。复封尔为海澄公。洎尔叔等一门尽被恩荣。朕岂惮于用兵如此哉。但以为力服明威。何如布恩示信。尔不即祗承敕印。仍遣李德等来。尔父持尔书入告。朕览书内有君择臣、臣亦择君之语。尔来投诚。正是择君。朕破格委任。正是择臣。君臣一心。至诚相待。何有不信之处。又云尔父为贝勒所绐。屈抑数年。尔父在睿王时。果有猜疑看守之事。朕亲政以来。优厚大臣加升尔父官爵。同国家勋旧诸臣恩礼罔间。想尔亦悉知之。又云、一攻一议。二三其令。因固山额真奉命在先。刘清泰、招抚在后及尔差人一到。即令彻兵。何尝失信。又云、畀以三省海寇责令管理防巢□刀。并非沿海地方。前敕甚明。岂可援以为请。又云三府屯兵并辖三省沿海地方。原敕止有泉州等处。并未有三府之说此传言之误。尔言一府未足屯兵。未为不是。故益以三府。又云、岛上诸绅。籍没已尽。道府县。视为奇货。或亦有之。诸人果非叛逆。有司何得执问。但既系叛逆、穷究党与、亦未为过。又云为五等上爵。充总兵官、尚在提督之下。似为有理。故命尔挂靖海将军印。又云、用人莫疑。疑人莫用。朕因不疑。故授尔以封爵。委以海上之事。如有所疑。岂肯加封委任。又云、父亲致力于内。儿尽力于外。付托得人。地方安静。此言殊为合理。朕再三宣谕。不欲加兵。为地方频年兵火之苦。暨尔父子间隔之情。尔即多所词说。皆所不计。复念尔兵卒众多。一府难以安插。钱粮委难支给。仍益以漳州、潮州、惠州三府。并泉州四府驻劄。即将四府水陆寨游营兵饷。拨给尔部下弁兵。不足不另补。正课钱粮。仍行解部。管民文官。俱听部选尔原辖武官。听尔遴选委用。仍将姓名职衔具题。造册送部。开洋船只。尔得稽察。收纳课税。送布政使司解部。朕待尔推心置腹毫无猜疑。尔受兹敕印。速宜安插兵丁。防巢□刀海贼。所辖将士。严行约束。勿使侵扰百姓。上以报朕委任之意。下以全尔等归命之忠尔能积功累劳。仍有懋官懋赏。主臣相得。垂诸史册。岂不休哉。尔其钦承之。　　

○辛丑。升国子监司业阿喇纳、为蒙古祭酒　　

○以镶白旗满洲闲散章京卜兰代、一等护卫吴旦、正蓝旗蒙古一等护卫博托和、正红旗满洲阿达哈哈番布叶穆俱为护军参领。以正红旗蒙古二等阿达哈哈番巴雅思护朗、正蓝旗蒙古理事官索诺木、正黄旗满洲雅穆哈纳巴图鲁、俱为甲喇章京。　　

○癸卯。江西巡抚蔡士英疏报、南昌等府三十九州县共垦荒地一万九千八十余顷章下户部　　

○乙巳。以镶蓝旗满洲二等护卫喀代、正蓝旗满洲三等护卫噶尔玛为护军参领正红旗汉军阿达哈哈番汪成功拜他喇布勒哈番杨茂春正白旗蒙古理事官达赖为甲喇章京　　

○降河南巡按王亮教二级调外用。以徇庇学臣黄日祚及违例收用旧承差故也　　

○以胶州总兵海时行叛。降山东巡抚夏玉一级照旧管事　　

○吏部议奏新推道臣房之骐、历任山东。置买田宅。既经山东荐举。复用北直保结。铨选之日。不声说回避。应革职。得上

□日、房之骐情弊。尔部原知。如何屡驳、方行指出。倐升倐革。是何议法。堂司官俱著。回奏　　

○丁未。铸给八旗满洲蒙古汉军固山额真、虎钮银印。　　

○戊申。升内翰林国史院侍读学士亢得时、为都察院右副都御史、巡抚河南等处提督军务、兼理河道。　　

○偏沅巡抚金廷献、以病解任　　

○吏部议奏、浙江左布政使张儒秀、前任山西按察使。以大计革职今各款讯虚。应给还原职但为浙藩时失察衙役犯赃是实仍应降一级调用。从之。　　

○河道总督杨方兴疏言、黄河旧绕。邳城。因患其淹灌。始徙于羊山之南。不意土中伏有虎山复激水北流。今董家堂堤岸冲决。势难捍御。议于虎山象山以南。改挑新河。四千一百七十余丈。旧河筑坝截流。使水尽归新河以利运道。章下部议。　　

○己酉。以镶蓝旗满洲理事官翁爱、为甲喇章京。　　

○吏部以房之骐一案、引罪回奏。听候处分。得上□日、议政王贝勒大臣、详确议处。　　

○川陕总督孟乔芳疏报、西宁孙家寨犭□回民、勾连海夷、据寨作叛。副将狄应魁等、率兵击之。生擒逆党祁敖、牙固子

等、扫其巢穴。下所司叙恤。　　

○庚戌。先是兵部尚书固山额真噶达浑等奏言、前在盛京时。凡遇有警急、则鸣鼓以集众。及至燕京。因京城辽阔。设炮于煤山以为信。后复停止。今虽太平无事。但恐一旦警急。无凭集众。奏入、命议政王贝勒大臣会议。至是、和硕郑亲王济尔哈朗等、遵上□日议、白塔山、及九门、应各设炮五座。遇有警急。白塔鸣炮。则九门俱应之。各旗闻炮声。皆披甲。御前内大臣侍卫等。入直者、仍留直所。不应入直者、左翼于紫禁城东华门、右翼于西华门外聚集。包衣牛录章京。各率马步甲兵、于紫禁城北门外聚集。护军统领、护军参领、各率护军前锋马步甲兵。两黄旗于皇城北门、两白旗于东门、两红旗于西门、两蓝旗于前金水桥聚集。其固山额真、梅勒章京、率骁骑马步弁兵、于各旗适中之地聚集。固山额真、护军统领、前锋统领、亲赴午门听令。如固山额真无人。则梅勒章京。梅勒章京无人。则甲喇章京。护军统领无人。则护军参领。前锋统领无人。则前锋参领或前锋侍卫。前来候上□日。步兵副尉、各率章京步兵、环立城上议政和硕亲王以下。固山贝子以上。各留随侍于本旗护军聚集之处。和硕亲王领十五人。多罗郡王领十人。多罗贝勒领八人。固山贝子领六人。各聚集午门外。不预议政王以下、公以上。各率随侍、屯于本旗护军聚集之处。未上朝王以下、公以上。各在家。遣护卫一员、赴午门探信。其聚集之时。自亲王以下、公以上。各令直门章京护军、留于各门听调即至。包衣牛录甲兵、各聚集于本主之门。其白塔鸣炮、或奉上谕遣人。或部中遣人。持有金牌至、则举炮。金牌、书鸣炮字样。藏于禁中。如有急、不及报闻。则各于有急之处举炮。闻炮声、则各炮台俱举炮。其守白塔炮台。用汉军两翼。每翼章京各二人。拨什库各二人。每旗甲兵二人。各城门炮。原有章京披甲兵。应量拨举炮人。奏入、从之。　　

○辛亥。户部议覆、科臣季开生请立限报灾疏言、夏灾限六月终。秋灾限九月终。先将被灾情形驰奏。随于一月之内。查核轻重分数、题请蠲豁。其逾限一月内者。巡抚及道府州县。各罚俸。逾限一月外者。各降一级。如迟缓已甚者革职。永著为例。报可。　　

○壬子。以甲喇章京巴雅思护朗、为兵部理事官。　　

○升吏科给事中许作梅、为工科右给事中。　　

○刑部理事官舒书、于籍治刚林家产时、收刚林女在家。欲配伊从弟为妻。事闻革职。　　

○乙卯。议政王、贝勒、大臣等议奏、房之骐、铨补山东驿传道一案。以吏部尚书朱玛喇等、初谬执之骐为北直籍贯。有上

□日察议。仍巧言支饰。以不回避之罪。归之之骐。至屡上□日诘问。方行认罪。并出结少卿郝杰监丞潘士章等、分别降革罚俸。奏上。得上□日、朱玛喇赎身革尚书任。屯泰甯古里、铿特、科尔坤、希特讷、崔世禄、杭爱、杨雀祥、钟有鸣、苗澄宜图、金光祖、俱赎身、留任。木成格、罚俸六个月。金之俊、罚俸一年、调用。孟明辅、吕宫、马光裕、各罚俸一年。宋学洙、先后巧辩。革职。永不叙用。房之骐、革职。永不叙用。郝杰、潘士章、各罚俸六个月。　　

○以内翰林弘文院学士苏纳海、为吏部侍郎。　　

○升镶白旗满洲护军参领图世海、为本旗护军统领。　　

○丙辰。谕吏部总督管辖数省。巡抚专任一方。得其人、则事治民安。非其人、则丛奸滋弊。民受其害如不行考核。贤否无辨。何以示劝惩。著以顺治十一年正月起尔部会同都察院、矢公矢慎。将各地方总督巡抚。严加考核。分别确议具奏。不许通贿行私。朦蔽徇纵。向来推用督抚。但止举侍郎布按。嗣后遇有督

抚员缺。不拘品级务从公会推择其品行才猷素著者。将政迹事实。详注会推本内。毋得听受钻营。滥举匪人。朕以澄清吏治。责之督抚。考核督抚。责之部院。如推举不公。著都察院科道官指实纠参。　　

○又谕吏部、朕图治方殷。用贤为急。原任户部尚书党崇雅、清勤素著。前虽告老归里。才品实堪委任。兹特起用。著谕到之日。即速赴京朝见不得引年托辞。尔部即行传谕。　　

○又谕吏部、吏部居六部之首。人才用舍。治乱攸关。今尚书员缺。宜慎加选用。朕观弘文院大学士刘正宗、清正耿介。堪充此任。特升一级、加太子太保、管吏部尚书。尔部即行传知。　　

○夺刑部侍郎伊尔都齐一拜他喇布勒哈番。内大臣公额尔克戴青俄齐尔、护军统领希尔艮、各一拖沙喇哈番。仍解伊尔都齐侍郎任。以其审敦达礼讼冤一案。遗漏口供。致其误罹于罪故也。　　

○户部奏言、江南各府属旱灾。除有漕粮州县。已经改折。其无漕粮州县卫所。被灾八分以上者。免十分之三。七分以下者。免十之二。四分、免十之一。从之。　　

○丁巳。予福建殉难建安县知县李云华、祭一次。　　

○戊午。午刻、日生半晕。左右有珥。东北方生背气。　　

○工部议覆、御史高尔位疏言籍没官屋。每城拨八间增置栖流所。以处饥民。报可。　　

○三等阿达哈哈番唐钰坐强役民人。及祠宇踰制。革职。　　

○浙闽总督刘清泰、江西巡抚蔡士英、浙江巡抚萧起元、各疏报江浙会巢□刀将领陈升等自均潭进攻九仙山贼寨。逆首杨文中炮死。贼弟杨富贼将刘理顺等。势穷乞降余党悉平。下所司叙恤。　　

○己未。户部议江西省五十四州县旱灾。应照江南例。酌免无漕粮州县钱粮。从之。　　

○庚申。经略五省大学士洪承畴疏言、楚省寇乱多年。人知逆贼孙可望等抗拒于湖南。而不知郝摇旗、一只虎等肆害于湖北。今湖南分驻重兵、足备防巢□刀。而各郡窎远不免首尾难顾之忧。其荆州贼孽。傥或由澧州而犯常德。或截岳州以犯湘潭。则我军腹背受敌臣与督臣议。臣宜往来长沙、四应调度督臣移驻荆州。提督标下官兵、宜赴荆州郧襄间听调。仍俟另拨各营官兵、增武昌城守。以壮声援。又疏言、顷者桂林虽云恢复其实附郭止临桂一县。外郡止灵川、兴安、全州、三州县而已。逆贼李定国、距省仅二百里。耽耽思逞。满洲援巢□刀官兵。岂能久留。将来恢复州县。何以分守。兵至、则贼退。兵去则贼复合。彼逸我劳。甚犯兵家之忌又若孙逆探我兵出援。因以靖沅贼兵。截粤西险道。则我首尾难顾。反置孤军于徼外。种种危形。显然易见。目前已严促所调官兵速往协同战守。俟臣亲历衡永。再商机宜以闻俱下所司速议。　　

○直隶山东河南总督马光辉、以病乞休温上□日留之　　

○辛酉。升正黄旗护军参领绰宜尔、为本旗蒙古梅勒章京　　

○予故阿思哈尼哈番固山额真品级吴赖祭一次。　　

十二月。壬戌朔。　　

○癸亥。谕吏部朝廷设立言官。原为矢忠进谏纠弹不法。近来言官未见有建白切当及纠参显要者。皆因惧被论之人、反唇仇讦。遂尔缄口。自今以后。凡被论者、如有辩处。止许就所参事款。据实剖白。不许反唇仇讦。有乖法纪言官亦不得挟私诬捏。自取咎戾其参奏公私当否或见任或升任考察京官之时。该部院分别核奏、以为劝惩尔部即行严饬。　　

○又谕吏部、原任户部尚书谢启光、前虽革职回籍朕闻其干练有才。且使功不如使过。特予起用。以观自新。谕到、著作速赴京　　

○黑龙江鄂尔多科等贡貂皮。宴赉如例　　

○乙丑。以拜他喇布勒哈番巴当世、为户部理事官。　　

○以镶蓝旗蒙古理事官哲克舒尔、阿达哈哈番满济、为甲喇章京。　　

○补服阕内翰林弘文院编修朱之锡、原官。　　

○河南开归总兵官高第、陕西临巩总兵官鲁宗孔、俱引疾乞休。允之。　　

○丙寅。以固山额真陈泰、为宁南靖寇大将军固山额真蓝拜济席哈、护军统领苏克萨哈等统领官属兵丁镇守湖南。赐之敕曰。逆贼孙可望等。煽乱湖南。蹂躏地方兹特命尔陈泰为宁南靖寇大将军。同蓝拜济席哈苏克萨哈等统率大军。镇守湖南。尔等公同经略辅臣洪承畴、悉心商确。择湖南湖北扼要之处驻劄。其用兵机宜、悉同经略议行。傥贼兵来犯须协力多出方略随机巢□刀除。凡有举动可与固山额真护军统领、梅勒章京等商酌勿违众自用。勿恃强忽敌。须侦谍谨密。勿致疎虞。贼有抗拒不服。即为殄灭其先为贼迫从。后闻大军至、来降者。悉宥前罪。若有縳斩贼渠来降者。分别升赏。务期绥辑民生。钤束士卒。归顺良民。不得侵扰。以副朕定乱救民之意。从征将士。有功者、察记汇奏。小事即行发落。骁骑校护军校以下、除死罪外一切大小罪过、公议处分。尔等膺此重任。当益加勤励。钦哉。上又念比□山戊不□不登。刍糗缺乏。从征将士。马多羸瘦。若令自为饲养。恐难赡给。分别量支银两。骑兵。无马者。每牛录发马十匹。复谕统兵固山额真、护军统领、梅勒章京等曰。前军失机。俟到日议处。我朝用兵。从无此失。尔等遇有军机。会同各营将领。商酌而行。悉心无隐。盖师行原有一定纪律。大小将佐。果为国尽力。岂致挫衄。尚其勉之。慎勿藐视主帅。更须抚励士卒。果能爱众而得其心。安有遇敌而不争先效命者乎。　　

○丁卯。以吏部右侍郎兼内翰林秘书院学士吕宫、为内翰林弘文院大学士。　　

○补原任巡抚宣府都察院右副都御史冯圣兆、仍以原衔巡抚偏沅、提督军务。　　

○以阿达哈哈番博博尔代、为议政大臣。梅勒章京阿思哈、为刑部侍郎。　　

○戊辰。赠广西殉难府江道周永绪、右江道金汉蕙、为光禄寺卿。平乐府知府尹明廷、为太仆寺卿。平乐县知县涂起鹏、富川县知县华钟、为本省按察使司佥事。各荫一子入监读书。　　

○升主事喀代、为礼部理事官。　　

○己巳。赠殉难四川安绵道参议梁一训、为光禄寺卿。荫一子入监读书。　　

○庚午。谕平西王吴三桂曰。朕惟折冲御侮。社稷良臣。报德崇功。国家盛典。尔平西王吴三桂、英才自命。雄略群推。早识天心。先归王室。子居甥馆。亲联带砺之间。身受藩封宠列公孤之右。曩入关破寇。从定中原。暨衔命抚秦。共平西陕。盖忠勤之备至。亦威惠之交孚。继以巴蜀跳梁。特命陈师致讨。成都。诸邑。悉隶版图。保郡余氛。旋成殄灭。厥功懋矣。朕甚嘉焉。聿彰图阁之猷。爰申诏禄之典。兹将功次、续入册内。又于藩俸六千两外、加俸一千两。以报勤劳。呜呼。元老壮猷。忠尚资于颇牧。戚臣宣力。谊更笃于腹心。王其巩固封疆。殚抒筹策。绩益宏于戡定。盟永重于河山。尚克祗承。无斁朕命。　　

○补原任吏科给事中林起龙、原官。　　

○辛未。上幸南苑。　　

○甲戌。升内翰林秘书院侍读杨熙为内翰林国史院侍读学士。工部启心郎孙代为内翰林弘文院侍读学士　　

○吏科副理事官彭长庚疏言、凡八旗世胄之臣在各衙门供职者。偶有过失。止应革其衙门职衔。在旗下犯事者止应革其旗下职掌。近或因衙门小过、并革其世职是以微瑕而累全瑜。似属可惜。请今后凡阵前疎虞者议革世职。其他一生□月。止就职掌处分庶赏罚克当。下部确议。　　

○免浙江金华府属八县九年分旱灾额赋有差。　　

○戊寅。顺天府进春。　　

○升刑部理事官侯袭爵、为都督佥事、充镇守广东肇庆总兵官。甘肃副将齐升、为署都督佥事、充镇守陕西临巩总兵官。平阳副将范承宗、为署都督佥事充镇守河南开归总兵官。　　

○升工部启心郎石图、为内翰林弘文院学士礼部启心郎禅代为内翰林秘书院学士。　　

○癸未。致仕少师户部尚书党崇雅疏言臣蒙圣谕。召臣赴京。特恩起用。谊不敢辞。但臣母八旬。奄奄卧病。臣年七十。老态备见。傥复任臣以官。必至溺职。乞收回成命。臣母与臣共戴皇仁矣。得上□日、卿回籍逾□山戊不□。清操懿行。实企朕怀。今览所奏。以亲病不忍远离。且言衰老、步履艰难。情词恳切。但朕求贤图治。惓念老成。年虽七十。犹堪任事。宜勉遵前谕速著来京。君亲兼顾。忠孝两全。卿心可安。朕怀亦忄□尉。命和硕敬谨亲王尼堪子尼思哈、袭爵。　　

○设兵部督捕满汉侍郎各一员。增司官各六员。另设公署。专理缉逃捕寇事务。　　

○以镶红旗满洲阿达哈哈番鄂拜、为本旗蒙古梅勒章京。阿达哈哈番罗毕、为议政大臣。　　

○升礼部右侍郎高珩、为吏部右侍郎兼内翰林国史院学士。内翰林秘书院学士梁清标、为礼部右侍郎。仍兼原衔。　　

○总督陕西四川兵部尚书孟乔芳、引疾请代。上念其勤劳素著。命加少保、驰驿回京高理。　　

○甲申。免河南开封、彰德、卫辉、怀庆、汝宁府属州县、九十两年分水灾额赋。　　

○乙酉。工科给事中张王治疏言、明末侍郎孟兆祥暨子进士孟章明、大理寺卿凌义渠、寺丞申佳允、御史陈纯德、勋臣张庆臻、刘文炳、卫时春、俱殉难情真。忠烈照然。乞敕部旌表下所司议。　　

○丙戌。江宁巡抚周国佐疏报、海逆入犯吴淞遣副将张思达、参将雷应春等、出洋进巢□刀。将士奋勇。转战一百四十余里。杀贼无算。参将张其业、杨国海、先登阵殁。命所司叙恤　　

○丁亥。上自南苑还宫　　

○是夜、地震有声。　　

○庚寅。□山戊不□暮、享太庙。上亲诣行礼。　　

○遣官祭四祖陵、福陵、昭陵。　　

○遣官祭太□山戊不□月将之神　　

○是□山戊不□、人丁户口、一千三百九十一万六千五百九十八。田地、山荡、三百八十八万七千九百二十六顷三十六亩。畦地、二万二千九百八十八个。徵银、二千一百二十八万七千二百八十八两四钱。米、麦、豆、五百六十七万二千二百九十九石九斗有奇。草、二百九十万九千一百一十八束。中茶、三万七千三百五十篦。行盐、三百七十六万一千五百三十八引。徵课银、二百一十二万八千一十六两二钱。铸厘钱、二十五万二千一百六十六万三千七百四十文有奇。旧铸铜钱、二十一万三千三百七十文有奇。钞、一十二万八千一百七十二贯四百七十文有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之七十九


大清世祖体天隆运定统建极英睿钦文显武大德弘功至仁纯孝章皇帝实录卷之八十　　

顺治十一年。甲午。春正月。壬辰朔。上诣堂子行礼还入宫拜神毕朝皇太后于慈宁宫御太和殿诸王、文武群臣、及外藩蒙古、上表、行庆贺礼是日赐宴。　　

○朝鲜国王李淏。遣陪臣沈之源等、表贺冬至、元旦、万寿圣节附贡方物、及□山戊不□贡。宴赉如例。　　

○总督陕西太子太保兵部尚书兼都察院右副都御史孟乔芳卒。　　

○甲午。工科右给事中许作梅劾奏、郧阳抚治朱国柱、玩寇殃民贼围竹山蒋家寨。竟未遣兵援巢□刀、以一矢相加辱简命而误封疆请严加处分得上□日、国柱明白回奏。　　

○乙未。升太常寺理事官布颜、为礼部启心郎。户部理事官巴格、兵部他赤哈哈番董安国、俱为工部启心郎。太仆寺副理事官杨茂勋、为刑部理事官。　　

○丙申。升江西操捕都司佥书毛凤翔、为山西掌印都司江西管屯都司佥书陈应龙、为湖广掌印都司　　

○丁酉。孟春。享太庙、上亲诣行礼。　　

○遣官祭太□山戊不□月将之神。　　

○戊戌。以正黄旗满洲三等侍卫阿木尔图、为护军参领。　　

○己亥。赐蒙古诸王、贝勒、贝子公等宴于太和殿。　　

○工科副理事官祁通格奏言、汉官轻罪、皆议罚俸满官则有纳赎之例请自今满官有缘事、应纳赎者照汉官例、改为罚俸至满官品职、皆由战功而得今或以一时一事之过、遂行褫革血战勤劳顿归乌有请自今公侯以下大小臣工除大贪大弊不赦外其余酌量处治、恳勿遽行革职又汉官处分、悉归吏部。而满官小事、辄送刑部亦非所以崇国体而励臣节。请自今未经革职者、悉听吏部议处则体统全而名节励矣。疏下部议。　　

○庚子。大学士冯铨等疏奏、原任御史郝浴、吏科都给事中向玉轩、翰林王崇简、张天植、中书舍人宋徵璧、定远县知县李人龙、故明词臣杨廷鉴、宋之绳、吴伟业、方拱乾、中书舍人陈士本、知县黄国琦、俱堪擢用下所司确议。　　

○己刻日生抱气色黑青赤。　　

○辛丑。谕工部。江宁苏杭等处地方连年水旱。小民困苦已极议赈则势难周。屡蠲、又恐国用不足。朕用是恻然于中。念织造衙门、原供服御赏赉之用。前此未能遽罢。近闻甚为民累。夫民既苦赋税、又苦织役、何由得安民既不安、朕岂忍被服美丽、不为之所乎。嗣后织造、除祝帛诰敕等项、著巡抚布政织解外、其余暂停二年。尔部即行传谕其应彻官役、并应解钱粮事宜、作速议奏。　　

○予殉难广西右江道参议金汉蕙、府江道副使周永绪、平乐府知府尹明廷、平乐县知县涂起鹏、富川县知县华钟、祭葬如例　　

○刑科给事中陈忠靖劾奏仓场侍郎任浚、久恋崇阶未闻报称且职司仓场不能禁革陋规有负简任得上□日任浚明白回奏　　

○申刻日旁生两珥。上生抱气色黄。　　

○壬寅。上幸内院。谕陈名夏、吕宫曰。朕前闻总督孟乔芳病故、深用轸恻不禁泪下。乔芳与朕、宁有姻戚哉。但以其为国忠勤效力故也。比年以来朕之眷顾汉官、视满官有加夫满官自太祖太宗时、宣力从征。出百死、方得至是。朕之优待汉官者、岂以其有功而然。盖期其既受朕恩、必尽忠图报耳。今观汉官之图报主恩者、何竟无一人耶。陈名夏奏曰。君之爱臣、犹父母之爱子。臣之不能承顺乎君、犹子之不能承顺乎父母也臣等岂无报效之心。即有此心皇上或无由洞悉耳。上曰。数年来徒廑朕怀、曾无愉快应升之人得升、不思图报、犹可不应升者、越次简用。全不思报反谓己才所致陈名夏奏曰。皇上厚恩、无不思报。但臣等才庸识浅、致有错失、为难必耳上曰。错失何妨。与其才高而不思报国、不如才庸而思报国之为愈也。倘明知而不思报效。擅敢乱行。事发、决不轻贷。彼时毋得怨朕。自贻伊戚耳。　　

○升编修王世功、为内翰林秘书院侍读　　

○增设兵部督捕衙门满洲主事、繙译满汉字主事各一员。他赤哈哈番、笔帖式哈番各八员。　　

○癸卯。谕礼部。嗣后每年元宵令节十四、十五、十六、三日。不赛神。不还愿。著为例　　

○甲辰。以正黄旗汉军祖泽润、为本旗固山额真。　　

○升詹事府詹事胡兆龙、为内翰林秘书院学士。大理寺卿魏琯、为兵部督捕右侍郎。　　

○增设督捕衙门满洲理事官、汉军理事官、汉郎中员外郎各一员。主事四员。　　

○工科给事中张王治劾奏、都察院左副都御史林德馨、既无嘉猷。又乏风采。不能率属图报、有忝重任。得上□日、该部院察奏。　　

○乙巳。以镶白旗满洲二等护卫嘉泰、为护军参领。　　

○升江西右布政使庄应会、为广西布政使司左布政使。河南右布政使李中梧、为四川布政使司左布政使。江西按察使李长春、为广东布政使司右布政使。广西按察使张自昌、为湖广布政使司右布政使。山西督粮道参政徐永祯、为四川按察使司按察使。山西冀南道参政史记功、为江南按察使司按察使。陕西西宁道副使李日芳、为浙江按察使司按察使。陕西洮岷兵备道副使李起龙、为本省布政使司参政、督粮道陕西提学道参议田厥茂、为湖广布政使司参政、湖北道。湖广长沙府知府张弘猷、为广西按察使司副使、桂林道。降补原任陕西左布政使苏弘祖、为福建布政使司参政、福宁道。河南按察使魏执中、为广东按察使司副使、岭东道。河北道参议宋翼明、为广东按察使司佥事、罗定道。　　

○丙午。顺天府举行乡饮酒礼。　　

○戊申。予殉难四川安绵道梁一训、祭葬如例　　

○免江宁、安、徽、苏、松、常、镇、庐、凤、淮、徐、滁等属五十州县、江宁等二十六卫所、十年分旱涝租赋。　　

○己酉。升刑部启心郎吴达礼、为兵部督捕左侍郎　　

○擢江南督粮道参议袁廓宇、为都察院右佥都御史、巡抚偏沅、提督军务。江西饶南九江道参议胡全才、为都察院右佥都御史、抚治郧阳、提督军务。　　

○补兵部理事官胡世霸、牛录章京白如梅、俱为兵部督捕理事官。　　

○降补山西右布政使于时跃、为湖广按察使司副使、驿传道。升莒州知州陈全国、为湖广按察使司佥事、湖北道。　　

○庚戌。以故阿霸垓部落都思噶尔郡王子沙克沙僧格、袭爵。　　

○以三等阿达哈哈番绰思希、袭其故兄一等阿达哈哈番塞冷职。合为一等阿思哈尼哈番。　　

○以故二等阿达哈哈番塔克都巴图鲁子阿纳达、孙思孝子世衍、三等阿达哈哈番钟托赖子塞尔固楞达尔柱兄子代察、喀喇奇他特弟塞冷莽吉图子苏纳堪喀喇沁部落。三等精奇尼哈番塞穆忒尔子班第、各袭职　　

○以致仕三等阿思哈尼哈番赵之龙孙承馥、袭职。　　

○广东巡抚李栖凤奏报、副将栗养志、张玮、招抚仁化。月峒贼渠陈茂等、及其党七百余人。下所司议叙。　　

○辛亥。都察院左都御史赵开心条奏六款、奏对宜亲。经筵宜御遴才宜实。过误宜原流徒之自赎宜开法司之职掌宜重。得上

□日、经筵俟文华殿工竣举行。已有谕上□日。何得渎奏接见诸臣、讲求政事、言虽近理但比来朕心劳悴身体欠调、是以未得接见。至本内云。屏斥畋游、朕思祖宗立国以来、讲武习兵。安不忘危。开创之际、何得懈弛武事。况深居高拱、乃明季陋习。岂可踵行。赵开心此奏、实常谈浅见。风宪大臣、果知朕过、即当直言无隐。何得泛为条陈、沽名塞责。殊负朕委任之意。著严饬行其余四款、著该部议奏。　　

○刑科副理事官张时成劾奏、真定总兵官鲁国男贪淫残纵下所司严察。　　

○癸丑。江南江西总督马国柱奏报、海贼分＜舟宗＞入犯崇明、内江、靖江、泰兴等地。苏州总兵官王璟等、连击败之。疏下所司。　　

○甲寅。以固山额真金砺、为兵部尚书、兼都察院右都御史、总督陕西三边四川军务　　

○升大理寺少卿郝杰、为大理寺卿。　　

○乙卯。授和硕郑亲王济尔哈朗庶子巴尔堪、惠兰辅国公巴都海子锡尔图、俱为三等辅国将军。　　

○都察院奏言、满洲兵丁虽分给地土而历年并未收成因奉命出征、必需随带之人、致失耕种之业。往往地土旷废。一遇旱涝、又需部给口粮。且以地瘠难耕、复多陈告而民地。又不便再行圈占请查壮丁四名以下、地土尽数退出量加钱粮月米其马匹、则于冬春二季。酌与餧养价银其退出之地、择其腴者、许令原得瘠地之人更换余则尽还民间。在满洲有钱粮可望、乐于披甲而又无瘠地之苦。至民间素知地利、复不至于荒芜、是兵民共仰皇仁于无尽矣下该部确议。　　

○定和硕公主每□山戊不□俸银二百五十两。　　

○江南江西总督马国柱奏报、海寇犯金山。夜窃大炮。复烧毁金山瓜州船只。顺流而遁。下兵部察议。　　

○丁巳。免直隶、顺德、广平、大名三府属、天津、蓟州二道属州、县、卫、所、十年分水灾额赋。　　

○定仓粮考成则例各州县官未完一二三分者、住俸。四五分者、降俸一级。六七分者、降职一级。八九分者、降职二级。十分者、革职。俱戴罪督催限文到三月内催完、方准开复。粮道以合属通计。未完一分者、免议二三四分者住俸。五六七分者、降俸一级。八九分者、降职一级。十分者、降职二级。俱戴罪督催。仍限三月内催完开复。　　

○礼部、奏进上祭先农坛亲耕耤田仪注。先期二日上斋戒、诸王以下、辅国公以上、满洲、蒙古、汉军公、侯、伯以下甲喇章京、理事等官以上、汉文官四品以上、武官三品以上、及六科副理事官都给事中、在家斋戒二日先期一日、内院捧进祝版上御中和殿、阅祝文、行一跪三叩头礼。毕、西向立内院官捧祝文至太和殿礼部官跪接、捧出至午门外、安于亭中行一跪三叩头礼。毕、銮仪卫官领校尉舁亭、礼部官、太常寺官、送至先农坛安于神库。户部礼部官、同顺天府官、由午门左门至中和殿进耒耜及穜稑种。上阅毕户部官捧至太和殿台下。顺天府官接出、由太和殿左门、至午门左门外、安于彩亭。作乐、送耕耤所。祭之日、早。銮仪卫备法驾诸王以下、贝勒以上、俱朝服、齐赴午门内朝房贝子以下、从耕陪祀文武百官、俱于驾未行时、先赴先农坛、分班序立不陪。祀牛录章京以下、汉文官五品以下、武官四品以下、俱朝服、于天安门外金水桥南、分班序立礼部官、奏请圣驾诣先农坛致祭、行耕耤礼上朝服乘辇王、贝勒、于内金水桥分班序立候驾过、随诣先农坛。鸣钟、不奏乐不陪祀文武百官、于外金水桥跪候驾过、驾至先农坛门外下辇。礼部官太常寺官导驾至具服殿盥手毕导驾至坛祭品礼仪如常祭毕还至。具服殿更黄袍。各官俱更蟒服补服。礼部官太常寺官奏请诣耕耤所。导驾诣耕耤位、南向立从耕三王、九卿、各就耕位立。不从耕。王以下百官、俱在耕耤棚外立。设彩亭三座于左右。鸿胪寺官、赞进耒耜、进鞭户部官、北向跪进耒耜。顺天府尹、北向跪进鞭。礼部銮仪卫、太常寺官、导引上秉耒、三推三返讫。鸿胪寺官、赞受耒耜受鞭、户部官跪受耒耜以耒耜置犁亭。顺天府尹跪受鞭以鞭置鞭亭。礼部官奏请复位上复位。户部官、顺天府尹、执青箱播种后。耆老随覆毕。导引官导上御观耕台、南向坐王、贝勒、贝子、公、陪祀百官、分班序立次三王五推毕、各就位诸王、皆候上□日坐次、九卿九推顺天府厅官各执青箱播种讫。礼部奏耕毕、从耕官各就位教坊司承应毕、礼部官奏礼毕。礼部官、太常寺官、导驾诣斋宫、升坐。王、贝勒、贝子、公、文武陪祀各官、入东西门、分班序立、鸿胪寺官、赞顺天府官、率两县官耆老人等、行三跪九叩头礼。农夫三十人、随后行礼。礼毕、从府县官出西门、至耕耤所终亩。王、贝勒、贝子、公、候上□日坐、候耕毕、府县官从东门入。鸿胪寺官、赞亲耕既成、礼当庆贺。王、贝勒、贝子、公、百官、行三跪九叩头礼、序班立。赞退王于斋宫内、贝勒以下于台下、分班、行叩头礼、序坐。上进茶。王以下文武百官、各于坐次行一叩头礼、随赐茶。上御后殿、少憩、光禄寺设宴。礼部奏宴完备。上升座。众官各就坐位、行一叩头礼、坐、进宴。教坊司奏乐、上进酒。王以下各官、各于原位、行一跪一叩头礼、复坐、筵宴。耆老于坛傍坐。宴毕、王以下各官、序班立、行一跪三叩头礼、毕王、贝勒、贝子、公、百官、至斋宫外、候驾还宫。卤簿导从。作乐。不陪祀文武百官、于天安门外、跪候驾还宫。报可。　　

○兵部督捕右侍郎魏琯奏言、籍没止以处叛逆强盗已无籍没之条。乃初犯再犯之逃人、罪鞭一百。而窝主则行籍没。逃轻窝重、非法之平。今欲除籍没之法。须先定窝逃之罪。请下议政诸臣会议。务期均平、以便遵守。下部议。　　

○戊午。谕内院。朕时莅内院、每见秘书院侍讲卓彝、在院供职、勤慎可嘉。著特升一级、以示奖劝。　　

○己未。谕吏部前高尔俨告病、朕命在京调理。原望其即时痊愈。是以不令。解任今据所奏病虽渐愈、不耐劳剧。朕恐伊系心职业、未能遽臻平复兹特许解任安养、勉事医药。在京回籍、听其从便调理。俟病痊后、候上□日召用。　　

○庚申。以万寿节、遣固山贝子吴达海、祭太庙。　　

○遣官祭福陵、昭陵。　　

○遣官祭真武、东岳、城隍之神　　

○辛酉。万寿节。上御太和殿、诸王、文武群臣、行庆贺礼。赐宴。　　

○湖广总督祖泽远奏报、辰常总兵官杨遇明、击败贼渠张缠头、于桃源之两河口、诛获无算、生擒伪总兵李阳春等以闻。得上□日、李阳春等著正法。　　

○定外藩王、贝勒、贝子、公等、元旦来朝赏例亲王等赏一等玲珑鞍辔一。银茶筒一、重五十两。银盆一。缎三十六疋。茶五篓。郡王等、赏二等玲珑鞍辔一。银茶筒一、重五十两。缎二十九疋。茶四篓。贝勒等、三等玲珑鞍辔一。银茶筒一、重四十两。缎二十二疋。茶三篓。贝子等、赏一等漆鞍一。银茶盆一。重三十两。缎十四疋。茶二篓。镇国公、辅国公等、赏三等漆鞍一。银茶盆一、重三十两。缎十疋。茶二篓。一等二等台吉、塔布囊等、赏三等漆鞍一。缎七疋。茶一篓。三等四等台吉、塔布囊等、赏三等漆鞍一。缎五疋。茶一篓。科尔沁国土谢图亲王、卓礼克图亲王、达尔汉亲王、加赏一等甲一副。缎八疋。扎萨克图郡王、加赏银茶盆一、重五十两。缎六疋。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十



大清世祖体天隆运定统建极英睿钦文显武大德弘功至仁纯孝章皇帝实录卷之八十一　　

顺治十一年。甲午。二月。壬戌朔。　　

○癸亥。朝日于东郊上亲诣行礼　　

○甲子。遣官祭三皇庙　　

○授和硕额驸吴应熊、为三等精奇尼哈番　　

○升编修阿萨礼、为内秘书院侍读。　　

○吏科给事中林起龙奏言、昔兵在盛京、无饷而富。今在京师、有饷而贫。揆之时地、似宜变通查会。典开载马匹军装。军器草料诸款旧例全用给兵。乞皇上垂念八旗旧兵、为朝廷禁旅。仍照旧通给钱粮。则人皆蒙恩。不苦于穷困矣。下所司详议。　　

○乙丑。谕吏部、前因会议任珍一事、回奏朦混。与议各官、俱经分别降处。朕念诸臣皆系股肱耳目之司。朝廷素所优待今循省既久。量已改过著各复原衔。自今以后、当涤旧图新各殚忠诚、益思报效毋负朕期望至意。尔部即遵谕奉行。　　

○礼科副理事官房万达条奏崇名教以杜颓风二事。一、命妇守贞、宜加饬励。一、梵刹镡创建、宜行禁止。下所司议。　　

○丙寅。谕都察院、六科、朕惟言官耳目之司。每期直言无讳。欲闻天下之邪正贪廉大利大害以便发政施令、立致太平。故从前屡下明上□日、启示开导属望。于言宫可谓至切。孰意重违朕心、纳交结党。或有身被人言、倩人报复者。或有徇护同党、代为报复者。以故多有明知其恶、畏其同党而不敢言每阅奏章、实心为国者少附党行私者多。古云、欲人不知、莫若勿为。书云、自作孽不可逭。朕今图治方殷。岂容比匪成奸。但念秋霜肃杀。莫若阳春化育。自今以后、须各涤肺肝捐旧图新凡天下邪正贪廉、大利大害务要实心为国。直言不讳。则政治新而太平可臻矣。尔等身家名誉、亦与之俱永岂不美哉。　　

○以原任吏部尚书金之俊、为内翰林。国史院大学士、仍带原加衔级。　　

○升南雄副将栗养志、为署都督佥事管沅州总兵事。　　

○丁卯。遣大学士额色黑、祭先师孔子。　　

○戊辰。祭大社、大稷、上亲诣行礼。　　

○调署都督佥事管福建福州府水师副将事范绍祖、为湖广洞庭湖水师副将。　　

○己巳。皇太后圣寿节上率内大臣侍卫等诣慈宁宫行庆贺礼和硕福金固伦公主以下、一品命妇以上俱朝贺赐宴。　　

○命靖南王耿继茂、移镇广西桂林。　　

○礼科给事中季开生以海贼。突犯江北、势颇猖獗条陈战守六要一、远侦探。一、扼要害。一、备器械。一、严海禁。一、杜接济。一、密讥察。下所司议。　　

○庚午。甄别各直省督抚加江南总督马国柱、太子太保直隶总督马光辉、湖广总督祖泽远、俱太子少保漕运总督沈文奎。操江巡抚李日芃、四川巡抚李国英、俱兵部尚书陕西巡抚马之先、兵部右侍郎广东巡抚李栖凤、加一级浙江巡抚萧起元、降一级、照旧管事宣大总督佟养量、宁夏巡抚孙茂兰、俱解任山西巡抚刘弘遇、降一级。山东巡抚夏玉、降二级调外用湖广巡抚迟日益、革职。余俱留任。　　

○户部左侍郎孙廷銈、请假省亲。允之。　　

○以镶白旗汉军梅勒章京杨麒祥、为本旗固山额真。　　

○升理事官对喀纳、为刑部启心郎。　　

○允郧阳抚治朱国柱、解任回京调理。　　

○四川布政使司左布政使李中梧、引年乞休上以其历任清勤。命所司酌议加恩以示优异。　　

○升河南睢陈道副使祖重光、为江西布政使司右参政、湖西道。湖广安陆府同知张武烈、为本省按察使司佥事上荆南道经略军前办事原任宁羌州知州赵焘、为湖广按察使司佥事管参议事下荆南道。　　

○山东兖西道副使钟性朴以庸懦、降二级调用。　　

○辛未。上幸内院谕诸臣曰。朕独理万几。常恐是非失于偏执、故令集众会议及众议之时有群以为是而一人坚执己意谬相争论者、殊属未合夫既群以为是、即当从之若常怀好胜之心明知其非而犹强辨。不但政事有妨、且亏国家大体。急宜痛改大学士陈名夏奏曰仰承上谕小事犹烦戒饬若遇大事、何敢不谨识于衷、以图改易。大学士冯铨奏曰。凡谬相争论者。必不自知其罪、若果知之、岂敢如是。古云、君仁则臣直盖止欲直陈所见、故不觉其言之谬也既承上谕敢不祗遵但恐不自知耳上曰所谓君仁、则臣直者所见是而直陈之斯乃直臣也。岂饰非强辨之为直乎。若执意妄行。致蹈重罪。朕虽欲宽、国法难贷。且朕即宽而用之、彼亦何颜自立。朕之心、尔等所知。尔等之心、朕亦知之。君臣一体、岂有间乎。谕毕。大学士额色黑、图海、议政内大臣巴哈、费扬古等奏曰。皇上此谕、盖欲诸臣遇有过失、预行省改恐蹈重罪故烦教诲耳。俱当悔悟、且谨识之、于是召翰林各官赐茶。　　

○命大学士甯完我、预满洲议政大臣之列　　

○以故三等阿达哈哈番罗席兄胡通格、纳散珠叔黑塞、各袭职。　　

○以督理织造工部右侍郎周天成、值万寿节、违例自备龙袍进贺、革侍郎衔罚拜他喇布勒哈番俸一年。　　

○癸酉。叙桂林战守功、加提督总兵官线国安太子少保。总兵官全节、左都督余、各升级纪录有差。　　

○调驻防河间府官属兵丁、移驻德州。　　

○吏部议覆、江西南瑞道佥事安世鼎、奏请貤封生母。查旧例。嫡母在应不准貤封。得上□日、尔部所引虽系职掌但会典乃前明万历初年纂辑中间开载亦多未备。今属我朝礼制。人子至情宜加矜体。应将有事例、再行详酌以闻。　　

○工科左给事中魏裔介奏言、连□山戊不□水灾频仍。直隶、河北、山东、饥民逃亡甚众。请敕督抚、严饬有司。凡流民所至不行收恤者、题参斥革。若能设法抚绥、即分别多寡准以优等保荐。并乞大沛鸿恩、发银数万两。遣满汉贤能官员沿途接济务使流民得所。庶德泽布、而闾井宁矣。得上□日、饥荒流徙。民不聊生朕深切悯念。其赈济安插劝惩鼓舞事宜、俱属急务。著所司速议以闻。　　

○陕西署布政使司右布政使萧时彦、以查荒耽延迟误。降一级、调用　　

○盛京猎户李百总收养山海关内贫民四百余口。上以其尚义可嘉。命赏衣服鞍马、以示奖劝。　　

○丙子。祀先农。行耕耤礼。祝文曰。维神肇兴农事利赖万年兹当东作躬耕耤田愿锡大有。物阜民安。谨以牲帛醴。齐之仪用申祭告。　　

○丁丑。升提督四译馆太常寺少卿梁清远、为大理寺少卿。　　

○增设都察院经历司掌印满洲理事官一员　　

○擢原任江宁府江防同知赵廷臣为湖广按察使司佥事分巡下湖南道。　　

○裁直隶大城营游击千把总各一员兵二百名。东安营游击千把总各一员。白石营守备把总各一员。兵五十名。宝坻营游击一员。兵三百名改蓟州守备为都司增千把总各一员兵一百名裁白石营守备把总各一员设操守一员增漕河营三河营兵各五十名。潮河川兵三十名。　　

○戊寅。清明节享太庙。遣固山贝子吴达海行礼。　　

○遣官祭四祖陵、福陵、昭陵。　　

○免江西缺丁银四万七千二百八十九两有奇　　

○己卯。遣内大臣伯索尼谕祭敖汉公主。　　

○辛巳。敕谕平南王尚可喜、靖南王耿继茂、广东岭海要区。新经厎定。抚绥弹压。善后宜周。平南王尚可喜专留镇守。广西地方、乃楚粤门庭。滇黔锁钥。省会虽平、郡县未附。逆贼李定国见踞柳州狡图窥伺。伏莽尚繁亟需巢□刀抚。特命靖南王耿继茂带领本标官兵及随征绿旗官兵、前赴广西桂林驻劄续即发马五百匹以资驰巢□刀。务要申严纪律、钤束兵将防巢□刀逆贼招抚人民偕经督抚、镇诸臣同心协力。与湖南东粤策应声援廓清南服功成之日、益加懋赏。朕念两王、躬擐甲胄率励官兵。摧方张之寇收不逞之民。肇庆逆贼、潜踪遁窜。潮州叛将、骈首就诛。地方安堵。功莫与京。朕深嘉悦兹特遣内翰林秘书院学士郎廷佐一等侍卫姑苏、三等侍卫德墨起、兵部主事土喇、前往宣谕朕意。特赐两王蟒缎貂裘各一件。貂皮短褂各一件。黑狐帽各一顶。镀金嵌松石鞓带各一束。镀金玲珑腰刀、手巾、合包、小刀牙杖筒俱全。革靴各一双。绒袜全镀金甲胄各一副。镀金玲珑撒袋各一副。弓箭全、镀金玲珑鞍马各一匹。两王其各祇承再赍发蟒缎貂裘各三件。蟒缎狐腋裘各四件。蟒缎羔裘各十件。镶领缎袍各二十件。革靴各四双。绒袜全。鹿靿靴各四双。绒袜全。染貂帽各八顶。镀金玲珑鞓带各八束。镀金腰刀手巾小刀俱全。镀金玲珑撒袋各四副。弓箭全。镀金玲珑撒袋各四副。弓箭全。镀金甲胄各四副。镀金甲胄各四副。鞍马各八匹。将标下官员、听王酌赏。再各给银三千两、将阵前效力拨什库、千把总并兵丁亦听两王赏给两王既专分镇益懋前勋。慰朕倚任至意钦哉。又敕谕靖南王耿继茂、广西新经恢复逆孽未靖善后宜周特命尔专镇广西声援楚粤控扼滇黔。带领本标官兵及随征绿旗官兵驻劄桂林。原定南王随征绿旗官兵听王管辖。王之旧属官兵亦听王指挥。朕念斯民、久困兵火。安全抚恤、尤为要图。贰则执之服则舍之。一应兵机、有当策应者有当驰巢□刀者会同经督抚镇各官协心商酌。武官功次、核实题叙。其有临阵退缩、激叛杀良、干犯军纪者、听王便宜处分。若事关重大、指名参奏。至于官评、民事、词讼、钱粮、仍归地方官、各循职掌料理。文武官抚镇以下、见王礼节。悉照前仪。王受兹委任、其益殚忠猷。礼以律己廉以率下。务辑宁疆圉宽朕南顾之忧钦哉。　　

○壬午。调刑部右侍郎龚鼎孳、为户部左侍郎。　　

○以总督仓场户部左侍郎马鸣佩、为兵部左侍郎兼都察院右副都御史、总督宣大山西等处军务。　　

○升通政使司通政使耿焞、为都察院右副都御史、巡抚山东。都察院左佥都御史陈应泰、为右副都御史、提督雁门等关、巡抚山西。湖广布政使司参政管左布政使事林天擎、为都察院右佥都御史、巡抚湖广。起原任都察院右佥都御史宁夏巡抚黄图安、为原官。　　

○升镶白旗汉军甲喇章京李显贵、为本旗梅勒章京。　　

○命固山额真杨麒祥、驻防杭州。　　

○吏部议覆、户科给事中周曾发考满疏言布按监司等官、必待三年升转势必恳缺以待应请新旧一体、随时论俸推升。其府、州、县及佐贰首领降谪等官、仍应以三年为满、方许升迁。从之。　　

○直隶山东河南总督马光辉、引疾请告。命回京调理、病痊起用。　　

○癸未。江宁巡抚周国佐奏报、海洋逆寇张名振等。倾巢入犯副将赵光祖、败之于氵□采淘港。游击高永义、败之于杨家嘴。游击曹士奇、败之于小洪、东阜诸处。先后俘斩甚众。下所司察叙。仍命修船澡兵早图巢□刀灭、以靖海氛。　　

○广东巡抚李栖凤疏报、恢复平远县。地方宁辑。下所司察叙。　　

○甲申。谕户部等衙门。朕念比年兵事未息、供亿孔殷。加以水旱频仍小民艰食。地方官不加抚绥、以致流离载道。夫普天率土系命朕躬。而困苦如斯何忍闻见朕为之寝食不遑。拯济安全、时不容缓。户部等衙门、凡有钱粮职掌者、即将现今贮库银两实在数目。作速查明奏闻。　　

○乙酉。遣官祭历代帝王。　　

○命房山县知县祭金帝陵。　　

○丙戌。谕户部、四海苍生皆朕赤子饥寒流徙深切痌瘝。前各督抚奏明灾荒等处已经查照分数、酌量蠲免。各府、州、县、卫、所等官、务在实力奉行。不许仍行混澂、徒饱贪腹。如该管官吏、朦混徵收。督、抚、司、道不能觉察者。事发、一体究治。有极荒地方、非蠲免所能救者。该督抚速行查奏、另加恩恤。至于畿辅重地房屋田土多经圈占。加以去年水荒特甚尤为困苦。朕夙夜焦思、寝食弗宁亟宜拯救庶望生全。但荒政未修仓廪无备若非颁发内帑何以济此急需。兹特命户礼兵工四部察发库贮银十六万两昭圣慈寿恭简皇太后闻知深为悯恻发宫中节省费用并各项器皿、共银四万两。朕又发御前节省银四万两。共二十四万两。差满汉大臣十六员分赴八府地方赈济督同府州县卫所各官量口给散。务使饥民均沾实惠仍设法清查毋滋奸弊八府所辖州县、多寡不同。被灾轻重亦异须酌量妥确通融散给。著吏部速将在京各衙门满汉堂官、才能清正者、开列职名具奏。候朕简差。给以敕谕关防前往。　　

○是日皇太后母科尔沁国贤妃讣音至。上即诣。皇太后宫、奏闻诸王贝勒福金、内大臣等、俱集上不还宫哀悼殊甚诸王奏曰。旧例外戚有丧、未尝过哀。上宜还宫上曰。朕亦未尝过衣。但甫闻讣。欲留此、慰安皇太后耳。诸王贝勒等、可各归第。朕亦还宫矣。于是王等俱归。上犹悲悼不已。大学士范文程、额色黑、图海奏曰。外戚有丧、从无如此久恸之例。况上离宫寝、淹留于此、亦为不可。闻讣之顷既已即诣皇太后宫、今宜早还。上曰。朕未尝过恸但宫闱与此切近。甫当闻讣之顷、欲宿此以慰安皇太后耳。是夜遂留宿至次日午刻始还。　　

○厄鲁特部落阿巴赖诺颜等。遣使贡驼马宴赉如例。　　

○戊子。遣尚书觉罗巴哈纳、王永吉、刘昌、侍郎苏纳海、觉罗额尔德、祝世允、觉罗科尔昆、李荫祖、高珩、吕崇烈、梁清标、杜立德、魏琯、都察院左都御史屠赖、通政使喀恺、大理寺卿郝杰等、分赈直隶八府。给以敕书关防。　　

○命户部侍郎范达理、总督仓场。以梅勒章京李显贵、为工部侍郎　　

○升都察院启心郎蒋国柱、为佥都御史。　　

○以主事程格、为工部理事官。　　

○加致仕四川左布政使李中梧秩一级荫一子入监读书。　　

○吏部议、凡满洲蒙古汉军受封命妇或有夫妻不谐、情愿离异者、应听其夫自便。有夫故再适者、应将本妇原得诰敕追夺。从之。　　

○工部题报、宝源局十年分鼓铸余银三万二千六百两有奇。　　

○己丑。升参将麻允扬、为陕西肃州副将。副将管参将事黄世杰、以署都督佥事、管紫荆关副将事。　　

○免河南祥符等州县卫所十年分水灾额赋。　　

○增设江南沿海水师三千名。　　

○庚寅。升通政使司左通政李际期、为刑部右侍郎。右通政李呈祥、为通政使。　　

○升兵部右侍郎李荫祖、为兵部尚书、兼都察院右副都御史、总督直隶山东河南等处军务。　　

○调湖广右布政使张自昌、为广西布政使司左布政使。　　

○吏科右给事中王桢奏言窝逃既议发盛京屯种若复将田产入官。是仍行籍没请照充军例。止发本身夫妇其余家口田产、俱免追论。至窝主既遣、又议令邻佑、保甲、县官出银四十两、给与逃人之主恐此例一开、启贪得者之心、因而生事害人深属未便。下所司议。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十一



大清世祖体天隆运定统建极英睿钦文显武大德弘功至仁纯孝章皇帝实录卷之八十二　　

顺治十一年。甲午。三月。辛卯朔。裁山西利民路兵二百名。保德营、镇西、潞州卫兵各一百名。五寨、河会、贾家堡、河曲、楼子营兵。各五十名。三岔堡、唐家会兵各二十五名。　　

○内翰林国史院大学士甯完我、劾大学士陈名夏结党怀奸、情事叵测、疏曰。臣思陈名夏、屡蒙皇上赦宥擢用。眷顾优隆。即宜洗心易行、效忠于我朝。孰意性生奸回。习成矫诈。痛恨我朝薙发。鄙陋我国衣冠。蛊惑故绅。号召南党。布假局以行私。藏祸心而倡乱。何以明其然也。名夏曾谓臣曰。要天下太平。只依我一两事、立就太平。臣问何事。名夏推帽摩其首云、只须留头发。复衣冠。天下即太平矣。臣笑曰。天下太平不太平、不专在薙头不薙头。崇祯年间并未薙头。因何至于亡国。为治之要。惟在法度严明。使官吏有廉耻。乡绅不害人。兵马众强。民心悦服。天下自致太平。名夏曰。此言虽然、只留头发、复衣冠、是第一要紧事。臣思我国臣民之众、不敌明朝十分之一。而能统一天下者、以衣服便于骑射、士马精强故也。今名夏欲宽衣博带、变清为明。是计弱我国也。臣与名夏、触事辩论、不止千万言。灼见其隐衷。名夏礼臣虽恭、而恶臣甚深。此同官所共见闻者也。今将结党奸宄事迹、列款为皇上陈之。一陈名夏父子居乡暴恶。士民怨恨。全家避居江宁国公花园中。此园系无主产业、例应入官价值十万金。江宁各上司。公捐银三千两、代为纳价。见今名夏妻子居住。又故明吏部吴昌时女奸逃执讯。名夏子陈掖臣、嘱江宁各上司、释放为尼。因而包占。又掖臣横行江宁城中。鞭责满洲、破面流血。闹至总督公署。赔礼保放。又掖臣坐大轿。列棍扇。说人情纳贿赂。掣肘各官俱敢怒而不敢言。无名冤揭、贴遍城内、上写名夏不忠不孝。纵子肆虐。人人惧其威势。成克巩亦曾言之。科道官岂无一人知闻、何无一疏入告。其党众可想见矣。臣料名夏、明知子恶难掩。傥有究问、必以路遥不知为词。伏乞降上□日将名夏家人、长班、严加拷讯。不惟教子为恶之情得、并其他奸宄情形、亦必吐露矣。一、赵延先系陈名夏契交、名夏署吏部尚书时徇私骤升。科臣郭一鹗、言吏部升官迟速不一。疏指延先为证。延先历任月日一鹗察记未详。多开两月。后自检举名夏怀恨、欲处一鹗刘正宗云。赵延先历任月日。若以多作少。一鹗有罪今以少误多一鹗何罪名夏闻言生嗔语侵正宗。正宗不平、当众写本、欲参名夏众劝方正又如甄别翰林去留出自皇上。名夏向王翰林说、不知你原是好人我为何教你出去。王翰林可问。臣思赵延先不当升而升。名夏反欲处言官而非同列甄别翰林、本出圣裁。而名夏直任去留由己。揽权欺诈、信不诬矣。一、史儒纲乃溧阳世家。系陈名夏姻亲。富有房产。儒纲任浙江道时、诬朱秀才为故明宗支。抄其家赀巨万。逼其亲人性命。浙抚萧起元、劾儒纲赃私数万。奉上□日革职提问。名夏利儒纲田宅、许其开赃复官。屡次逼嘱起元。起元难认参虚、迟延三四年不结。后起元不得已、朦混咨部。已经部驳。名夏将票拟萧起元之处。又加驳重。批从重议处。额色黑、图海、执本呼臣云、此本无可驳处。臣看毕、谓名夏曰。此本只该批该部议奏。名夏依允。张端随于柱上、手写一史字、笑云。是为史儒纲也。臣始知前闻不谬。儒纲此案、今已八年未结。一、探花张天植告假回南。名夏助路费银百两。天植于伊妻子处、还本利五百两。名夏不知、以为骗己。故言天植得罪于我、所以外转及还银信到见天植、又曰。还汝翰林可也。天植系臣门生知之颇悉昨见冯铨等荐举十二人疏内、列有天植姓名。则名夏之营私巧计、莫可端倪矣。一、吏科魏象枢、系陈名夏姻亲。结为一党。象枢误参司官钱受祺擅委中军。后自检举奉上□日、中军巡捕悬殊、何得错误。著议奏。部覆钱受祺无罪、免议。魏象枢降级调用。名夏辄自票部本云、事属疎忽。著罚俸六个月。成克巩云、既奉严上□日、而票事属疎忽。似属相悖。不如改既经检举。名夏依言改之。次日发出红本、冯铨云、此本票错、落去钱受祺免议字样。理应检举。名夏云、冯系当直。成系票签。该你二人检举。克巩作色言曰。签系何人所拟。教我二人检举乎。后来竟不曾检举。于时张端低声作唱云、救了一个、就忘了一个。由此观之。则名夏之护党行私、昭然可见矣。一、臣等职掌票拟。事关重大。依驳增减、裁决听之皇上。是非可否、草底出自各臣。一字轻重、关系公私。臣虑事有错误。公立一簿于分票事件下、各亲书姓字。以防推诿。众议佥同、行之已久。偶一日、名夏不候臣等到齐、自将公簿注姓、涂抹一百一十四字。为同官所阻。始住笔不抹。后复照旧注姓。切思公立此簿、名夏何得私抹。不知作弊又在何件耳。此簿典籍印钳见在。一、二月初四日晚。上命内大臣、传出科道官结党谕上□日。臣书稿底。交付内值及票红发下。抹改原稿数语。成克巩云、好条画龙被人剜去眼睛矣。抹去者、是挤异排孤一语。改者是明季埋没局中因而受祸。今方驰观域外、岂容成奸四语。臣问蒋赫德云、是谁改抹答云、是陈所改。臣思皇上圣明天纵。见微而知著。闻一以知十。名夏纠党奸宄之情形。恐皇上看破、故欲以只手障天也。以上数款、惟择其实证确据者举之耳。切思从古来奸臣贼子、党不成、则计不得行。何也。无真才、必无实事。无实事必无显功。是以必结党人而为之虚誉也。欲成奸党、必弃理道。附己者、虽恶必护。异己者、虽善必仇。行之久而入党者多矣。始也、借人以引己。继也、纳贿而引人。若非确察其乡评舆论。实按其经理事件。则党固而莫可破矣、臣又窃自思念壮年孟浪。疎慵贪博。辜负先帝。一废十年。皇上定鼎燕京。始得随入禁地、仰睹天颜矩趋公署、株守臣职者。又复十年于此。十年间忍性缄口、不复作狂吠之犬。然而愚直性生。每遇事而勃发。李应试、潘文学、向非臣言复擒、早已兔脱矣。臣虽不敢行埋轮补牍之事。若夫附党营私以图目前富贵。臣宁死不为也。业已自怜孤踪、赍志俟没。不意皇上不以臣为衰老无用、录入满官之列。已出望外。又圣寿之日、更余之时。同内大臣召入深宫。亲赐御酒。臣接杯承恩之际、不禁哽咽欲泪。今又命随大臣议政臣非土木敢不尽心力以图报效。但臣不熟满语。老病孤孑。望皇上俯赐矜怜。则余生之年、皆捐糜之日也。臣痛思人臣贪酷犯科、国家癣疥之疾。不足忧也。惟怀奸结党、阴谋潜移。祸关宗社。患莫大焉。陈名夏奸乱日甚。党局日成。人鉴张煊而莫敢声言。臣舍残躯以报答圣主伏乞皇上将臣本发大臣确审具奏。法断施行。则奸党除而国家治安矣。疏入。得上□日、这所参事情、著内三院、九卿、科、道、詹事等官、会同逐款详问、从重详罪具奏。　　

○壬辰。江南总督马国柱奏报。逆贼赖龙等、盘踞桂东。出没江楚。臣移咨楚抚、合兵会巢□刀。直捣贼巢。赖龙等就擒。下所司察叙。　　

○乙未。初大学士甯完我、劾陈名夏父子济恶。有上□日、切责满汉科道官、不行参劾。著令回奏。至是各上疏认罪。得上

□日、言官隐默不纠、殊负职任。赵开心降三级调用。魏象枢、杨璜、高桂、周之桂、陈调元、刘显绩、宗敦一、各降一级调用。其余科道各官、俱罚俸一年。都察院左都御史屠赖、副都御史佟国允、佥都御史蒋国柱、及满洲科道等官、各以次罚银。副都御史林德馨、吏科给事中林起龙、俱历任未久、著免议。　　

○丙申。和硕承泽亲王硕塞等奏言近承圣谕择期、躬诣太祖太宗山陵、仰见皇上眷怀罔极之孝思。但近因畿内水灾、方遣大臣赈济。又南方弗靖、屡发禁兵。若圣驾远行。旦夕奏报未免稽迟。展谒山陵、仍当稍缓。俟南征大兵回京、方可恭谒。疏入。得上□日、朕瞻仰山陵久思恭谒慕恋之诚、无忘寤寐。四月内、朕必亲往。　　

○以湖广参议分守下湖南道吴臣辅、文弱不任边冲。令回部改补升黄州府同知程云、为湖广按察使司佥事、代其任。从经略大学士洪承畴请也。　　

○敕谕赈济直隶大臣巴哈纳等曰。直隶各府、系根本重地。去年水潦为灾。人民困苦。饥饿流移。深轸朕怀。昼夜焦思不遑寝食。特命发户礼兵工四部库贮银十六万两。圣母昭圣慈寿恭简皇太后闻之恻然。特发宫中器皿、并节省银共四万两。朕又发内府节省银四万两通共银二十四万两。分给赈济。兹命尔等赍银前往各府地方督同该道。府、州、县、卫、所等官、计口给赈。须赈济如法。及时拯救。毋论土著流移。但系饥民、一体赈济。务使均沾实惠。不许任凭胥吏人等侵克冒支。其应徵应停应免钱粮、查照该部题定则例、逐一明白开列、示谕小民无使奸猾吏胥及粮长土豪、通同作弊承行各官、实心任事、有益荒政者、会同督抚优与奖荐其贪残纵役、怠忽民生者、即行劾奏。傥有无知棍徒、借饥荒名色抢夺害民者、尔等即会同该地方官拏问处治。近京地方、米价腾贵。饥民得银、犹恐难于易米。殷实之家、有能捐谷麦、或减价出、粜以济饥民者尔等酌量多寡、先给好义扁额及羊酒币帛、以示旌表。仍具疏奏闻。若有里甲人等、指称拖欠钱粮、夺取赈济银两。或富豪挟逼赈银、以偿私债。俱许饥民控告。即时重处。其被灾人户、已去复归者、倍与赈济银两。俾得复业。其他境移来者、既与赈济。仍加意安插、使之得所。卫所屯丁、与百姓一体赈恤。饥民内年七十以上者、著该州县官增给布一疋。造册开销。其遗弃子女、设法收养。若民间有能收养四五口、以至二十口者、尔等亦酌给羊酒币帛、好义扁额、具疏奏闻。其饥殍尸躯、著有司随时掩埋。毋致暴露残毁、以伤和气。凡词讼、除强盗人命外。其余户婚田产一切小事、暂停受理。违者参奏。饥荒地方人民、有往丰收去处、籴买米粮者、不许恃强之徒、遏闭拦截。犯者拏问。情重参处。尔等经临处所、凡铺设支应、酒席馈送、一切浮费、悉皆停罢。仍须减省驺从。问民疾苦。毋致科派里甲、重累饥民。敕内开载未尽事宜、听尔等斟酌奏请施行。事完之日、通将赈过州、县、卫、所人民。用过银两数目。详明造册奏缴。尔等受兹委任必须持法奉公。殚力任劳。悉心经画。务使恩溥人安。庶仰副圣母朕躬轸恤小民至意。如或迁延玩忽。具文塞责。罪有所归。尔等其勉之、慎之。　　

○福建建宁府瓯宁县雨雹、大如盏。　　

○丁酉。遣礼部官致祭科尔沁国贤妃。贤妃。昭圣皇太后母也。　　

○刑部尚书巴哈纳等陛辞。上御太和殿、谕曰。赈济事宜、具载敕书。朕以卿等为腹心。故有是遣。卿等宜速往。确查饥民。务令均沾实惠。勿为奸诡欺罔。谕毕。赐茶遣之　　

○琉球国中山王世子尚质、遣使进贡方物。并缴故明敕印。请颁新敕印。命所司议奏　　

○戊戌。免湖广襄阳、黄州、常德、岳州、永州、荆州、德安七府属州县、及辰、常、襄三卫。江南扬州、凤阳、庐州、淮安等府。滁徐二州。所属州县、十年分水旱灾伤额赋。　　

○免山东济南、东昌府属四十九州县、十年分水灾额赋。　　

○辛丑。赠殉难江南睢宁县教谕王相吕、为国子监助教。训导李之实、为国子监学录。　　

○以镶红旗汉军牛录章京佟国玺、为甲喇章京。　　

○先是吏部等衙门、会鞫大学士甯完我劾奏陈名夏诸款、俱实。陈名夏论斩。家产籍没。妻子流徙盛京。随命议政诸王、贝勒、大臣核议至是和硕承泽亲王硕塞等、会议陈名夏情罪重大。仍应论斩。妻子家产分散为奴。伊子陈掖臣、提到另行审结。疏入。得上□日陈名夏所犯之罪实大、理应处斩。但念久任近密。不忍肆之于市著处绞。妻子家产、免分散为奴。余依议。　　

○谕吏兵二部朝廷设内外诸司所以代天工、理庶务。无论文武衙门大小官员、各有责任。若一官不补、即旷一官之职。近闻官多缺员。皆因吏胥作奸、朦混沉压。上下其手。窃弄事权。求索贿赂。吏胥之弊、司官不举。司官之弊、堂官不察。因循延缓、日复一日。以致弊窦丛生。甚至有频年困顿、流落旅邸、不得一官者。人才淹抑。政事废弛。皆此之故。今后尔等两部堂官、务须正己率属。剔弊厘奸。各该司官、务洗心涤虑。奉公守法。毋得纵役夤缘。仍蹈前弊、以取罪戾。满汉各官、当尽除推诿之习。互相砥砺。勉图职业将见在内外文武大小员缺、作速详察、尽行推补。务俾人才效用、政事修举。称朕承天爱民至意。　　

○乙巳。授额苏为拜他喇布勒哈番。以其祖洛汉、在太祖时效力故也　　

○命詹事翰林等官升补、俱归吏部。从大学士范文程等请也。　　

○以兵部尚书王永吉、为都察院左都御史。　　

○以阿达哈哈番杨固孙、为都察院理事官。编修刘兆麒、为都察院启心郎。　　

○升陕西固原道副使孔思周为浙江布政使司参政、督粮道。陕西肃州道副使朱国诏、为山西布政使司参政、督粮道。河道运使陈喆、为山西布政使司参政、督粮道。广东督粮道参议徐炟、为本省按察使司副使、巡海道。广西桂平道参议李世耀、为河南按察使司副使、分巡睢陈道。广东水利道参议庄有筠、为山东按察使司副使、兖西兵备道。直隶保定府知府胡延年、为陕西按察使司副使、洮岷兵备道。　　

○补原任山西口北道副使王化淳、为陕西按察使司副使、分巡西宁道。以原任编修安焕、为江西布政使司参议、分守湖东道。改补四川屯田水利道佥事范奇才、为广东按察使司佥事、罗定道。　　

○授三等阿思哈尼哈番固山额真噶达浑、为二等阿思哈尼哈番。以巢□刀叛逆蒙古多尔济等功故也。　　

○丙午。谕吏部。政务殷繁。内院需人。著将汉军内外官员、有才学品行者。作速选举数员具奏。　　

○戊申。圣祖仁皇帝生。上之第三子也。母曰佟氏。　　

○谕都察院科道等官。陈名夏奸恶事情、尔等明知。向来惧怯不言、已属溺职。及至面诘勒令回奏、皆云虽有风闻、未得实据。朕在深宫、尚且洞悉。尔等职司耳目、何得懵无见闻。明系知而不言。相率欺蔽。人臣为国为君。忠爱之道岂宜如此。今陈名夏已经正法。尔等言官薄加降罚聊示惩戒以后务宜痛改前过。从善去邪知无不言言无不实。庶使憸壬屏迹。中外肃清。副朕求言图治之意。若仍前畏忌缄默苟容。颠倒黑白。徇私报怨。明知奸恶庇护党类不肯纠参而诬陷良善。驱除异己。蔽塞主聪混淆国是复蹈明末陋习误国负君。惟尔等之咎。定行重治、必不再宽。　　

○以内翰林国史院学士蒋赫德、为国史院大学士　　

○升陕西驿传道副使余应魁、为湖广布政使司参政、督粮道　　

○补吏科都给事中朱徽原官。升吏科左给事中杜笃祜、为户科都给事中。刑科左给事中孙珀龄、为礼科都给事中。工科左给事中魏裔介、为兵科都给事中。户科左给事中高辛允、为刑科都给事中。礼科左给事中陈协、为工科都给事中。　　

○己酉。和硕郑亲王济尔哈朗等奏言圣驾躬诣山陵。奉上□日定于四月十一日启行。但经行郡县。值民间粒食方艰。恐难供应。伏愿圣裁。稍需日月。俟物力少纾、然后恭谒、以展孝思。疏入。得上□日、朕本欲早谒山陵、以抒恋慕。今览王等奏、暂停此举。俟于七月间行。　　

○庚戌。谕喀尔喀部落丹津喇嘛曰。前遣使来索达尔汉亲王时。曾颁敕谕尔丹津喇嘛、及土谢图汗车臣汗尔若尽返巴林人口。为首贝子、入觐来请。则收尔逃人之事、俟彼时酌处尔乃抗违诏上□日。尔为首贝子、不来入觐。罪一。本年各旗应贡牲畜又不来献。罪二。巴林缺少人口、不尽遣还。罪三。置此三罪不知引咎。反以归顺朝廷之贝子擅请发回。甚属不合。今尔纵尽还巴林缺少人口、及为首贝子入觐。而此来归之贝子各官、断无允尔发回之理。岂但此已来归之贝子即另有来归之贝子各官、来即受纳。且加以富贵恩养矣。后九月间、尔四旗进□山戊不□贡白马骆驼时、因尔屡违诏上□日。是以众使臣来、不许入觐。仍如前宣谕遣回。今询尔子额尔德尼诺穆齐据奏云、尔言四旗来贡白马骆驼时。奉上□日切责谕以从前不遵敕谕。不遣为首四贝子来朝。而仅贡白马八匹、驼一只、是以将使臣驱逐。彼时臣原欲齐集四旗贝子遣来。因杭爱地方大雪。会议迟缓是以无及。比闻又出兵驻防。恐伤和好。故将年贡白马八匹驼一只即来入贡。命臣以此言奏闻。又丹津喇嘛云太宗皇帝曾言、凡红缨之国。与我并非仇敌。故我等向曾遣使入贡。太宗亦加恩于我。此亦众所共知者。及今皇上建寅之□山戊不□、遣额尔德尼诺穆齐、首倡四贝子、听受命令、修好入觐之后。我遂往达赖喇嘛处。自贝子定议和好以来、地方安靖。今我统摄四旗。想亦圣主所知。圣朝有何敕谕法度当遵照而行四旗贝子内若有一二贝子、不遵敕谕法度者。即将不遵敕谕法度之贝子、遣使奏闻。及天朝侍郎毕立克图来察巴林人口因我往见达赖喇嘛、不在家中。因将巴林人口缺少若干逃亡若干、作书贻我。我阅书、随遣博济吉岱往问喀尔喀部落达尔汉亲王卓礼克图郡王。伊答云逃亡者有数人在此今可查出彼处有几人。即将缺少人数、作书开示。以例奏闻。据额尔德尼诺穆齐述尔言如此。则尔擅自统摄二汗之四旗洵不诬矣。至言侍郎毕立克图、去察巴林人口时。因往达赖喇嘛处、不在家中。夫毕立克图去时、尔纵不在家中岂逐回冬季贡使有不向尔言者乎。尔又称太宗皇帝曾言、凡红缨之国。非我仇敌。朕嗣位以来、曾往征尔等否。硕雷汗将归我之苏尼特部落诱去。土谢图汗、丹津喇嘛、硕雷汗又将我追苏尼特之兵。抗拒迎战。天谴于尔。致尔败北。又因两楚虎尔侵掠巴林之故。故前上□日令将巴林缺少人口尽数送来。为首四贝子、为请免牲畜来朝、方许入觐。已颁明谕。今可将尔处所有巴林人口、作速送来。为首四贝子、为请免牲畜来朝。若有不从者、即云某贝子不从。祗率从命贝子偕来。即三旗贝子皆不从。尔亦来奏闻傥不出此若再有使来、亦不容入也。　　

○辛亥。以梅勒章京陈逢泰为兵部侍郎。　　

○升太常寺少卿袁懋功、为通政使司左通政。太仆寺少卿朱鼎延、为通政使司右通政。太仆寺少卿霍达、为太常寺少卿、提督四译馆　　

○壬子。补服阕内弘文院编修李昌垣原官。　　

○癸丑。谕吏部。太祖太宗创业开基收服诸国。朕入关讨贼除暴救民平定中原统一四海。悉赖满洲兵力。建功最多。劳苦实甚。乃产薄差繁。凡有征行马匹、器械衣甲、糇粮等项。无不自备。效力弥勤。资生无策。深可轸念。十年以来。章奏虽多。未见言及于此者。近览科臣林起龙所奏。思虑周详。条画有绪实心为国。忠诚可嘉。应作何优奖、尔部酌议具奏。自今以后。凡事关政治得失。民生休戚。大利大害。应兴应革。切实可行者。言路各官、俱著悉心条奏。直言无隐。如果为国抒诚、有裨政事。朕不靳懋赏。尔部即行传谕。　　

○以故一等精奇尼哈番左梦庚兄之孙左原荫二等阿达哈哈番阿哈硕塞弟之子雅尔泰、三等阿达哈哈番于自成子登云、王兴国弟定国、拜他喇布勒哈番兼一拖沙喇哈番布达理子佛多和、拖沙喇哈番常国安子常洪祖、各袭职。　　

○一等阿思哈尼哈番兼一拖沙喇哈番李思忠年老致仕、以其子塞伯里袭职。　　

○乙卯。升吏部左侍郎孟明辅、为兵部尚书。　　

○谕吏部。谢启光才猷老练特赐召用今来陛见。朕念其年力衰颓难理政务。准以原官太子太保工部尚书致仕。遂其颐养。仍著驰驿回籍称朕优养老成之意。以多罗慧哲郡王额尔衮、多罗宣献郡王界堪多罗通达郡王雅尔哈齐配享太庙。　　

○兵科都给事中魏裔介参奏续顺公沈永忠身为大帅手握重兵。当孙逆攻围辰永诸郡一筹莫展望风宵遁乞亟赐罢斥。免误封疆。命永忠明白回奏。　　

○补原任湖广道御史杨旬瑛、为江南道监察御史。　　

○以梅勒章京海尔图、为户部侍郎。　　

○戊午。允告假户部左侍郎孙廷銈请、改名廷铨。　　

○叙粤东军功。加都督佥事总兵官郭虎、高进库、各二级。俱为都督同知。　　

○解郧襄总兵官张士元任。以经略大学士洪承畴、劾其防巢

□刀怠玩、养寇贻害故也。　　

○升江南右布政使郑廷櫆、为湖广布政使司左布政使。广西右布政使王盐鼎、为广东布政使司左布政使。陕西按察使彭有义、为本省布政使司右布政使。湖广按察使张凤仪、为本省布政使司右布政使。山西按察使范登仕、为江西布政使司右布政使。山东按察使白本质、为河南布政使司右布政使。补原升广西左布政使庄应会、为四川布政使司左布政使。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十二



大清世祖体天隆运定统建极英睿钦文显武大德弘功至仁纯孝章皇帝实录卷之八十三　　

顺治十一年。甲午。夏四月。庚申朔。享太庙。遣贝子吴达海行礼。　　

○户科都给事中杜笃祜条奏、清厘关弊四事。一裁吏役。一查税票。一关差回避原籍。一批文核对限期下所司议　　

○辛酉。朝鲜国王李淏遣陪臣朱仁侯等、具表谢恩。赐宴于礼部　　

○升主事穆护理、为吏部理事官。　　

○先是、吏科给事中林起龙、条奏八旗兵事一疏称上□日。令部议叙、以示优异。部覆准以五品京堂用。至是、起龙具疏辞、请仍办事垣中。随时敷陈。以图报称。得上□日、林起龙著加五品京堂衔。照旧办事。　　

○壬戌。遣官致祭二等伯明安。　　

○江西巡抚蔡士英奏报、伪都督曹志攀、伪总兵汪文生率贼众犯饶州、广信、二府属邑。臣檄。官兵迎剿复遣广信府通判张羽明招抚志攀、文生、率众降。下所司察叙　　

○癸亥。礼部议覆辽阳知府张尚贤奏言、辽阳应设儒学令辽生寄籍永平者拨归辽学肄业从之　　

○甲子。谕礼部历代以来无命妇更番入侍后妃之例所以严上下之体。杜绝嫌疑也。今蒙天眷奄有洪基内外伦常首当隆重。朕曾奏请圣母皇太后、将随侍皇后、及王贝勒等福金命妇、酌行停止。奉皇太后懿上□日、此言甚是随我命妇、我自裁定。其皇后、及王贝勒福金、贝子公夫人、随侍命妇、俱著停止。其随侍王贝勒贝子公等母之命妇、各该王贝勒列名具奏。候上□日入侍。大朝日期。大臣命妇、照例上朝。朕钦遵懿上□日。特谕尔部明白传谕施行。　　

○刑科都给事中高辛允奏言、西安延安交界之区、为关中东北咽喉之地者。名黄龙山。其迤东为神道岭。明季设有防兵。虚名无实。所以酿成流寇之患。乞敕部详议。于神道岭添设防兵永行驻守。并令一廉勇之将统辖、以专责成。脱有土寇窃发移会鄜州防将合巢□刀。无令推诿。则土寇可绝、而封疆永固矣。下所司议。　　

○乙丑。广东道监察御史牟云龙条奏五事。一、漕白折乾之弊、当除。一、劣生包揽之害、宜革。一、生员充当里长、宜禁。一、八旗分房、不宜更调。一、官设买卖人、宜止。章下所司。　　

○丙寅。以正黄旗汉军一等侍卫祖泽淳、为本旗梅勒章京。　　

○吏科都给事中朱徽条奏、铨选之法。资格宜破。举劾宜公。庶可收用人之效。下所司议　　

○转吏部右侍郎高珩、为本部左侍郎。调兵部左侍郎杜立德、为吏部左侍郎管右侍郎事。　　

○工科给事中张王治奏言、江南镇江咽喉重地。因无建牙重臣、整饬战具。以致贼兵内犯。查旧制设文武操江二员。今止存操江巡抚一员。又驻八百里外。鞭长不及。恐误事机。合请移驻京口、专防江海。吴淞要地、仍责令苏州总兵官镇守。无事、则训练水师。有事、则飞舸追巢□刀。职守既定。南北各无推诿。海氛扑灭、可计日待矣。下所司速议。　　

○户部奏言、赋役全书、关乎一代之制度。各省之利弊。查考旧籍、贵详尽无遗。创立新规、期简明易晓。请敕臣部右侍郎、将旧贮全书、作速订正。督率各司官、照所管省分、创造新书。仍会同户科、详加磨勘。有应增减变通者、小则部科酌定。大则上疏奏请。务求官民易晓。永远可行。书成、进呈御览。刊发内外衙门、颁行天下。凡徵收完纳、解运支销、考成蠲免诸法、悉据此书。用垂永久。报可。　　

○升侍读学士张长庚、为内国史院学士。　　

○初、吏科给事中郭一鹗、劾奏户部右侍郎王弘祚、滋弊丛奸。垄断市利。督修赋役全书、久无成效。总理钱法、巧为增设铸炉三百余座。销算兵饷、朦混开销宣大裁兵银六万七千余两。假全书为幸进之门。据炉座为网利之薮。借核实为行私之窦。小有机巧。大济贪壑。请严究重处。以示惩戒。弘祚上书自讼。一鹗复劾弘祚巧言饰非。朦蔽殊甚。下所司察议。寻议、弘祚失。参各省迟造全书各官、应罚俸从之。　　

○己巳。诸王、贝勒、及廷臣。鞫讯大学士陈名夏子掖臣、倚恃父势、恣行不法诸事。俱实。掖臣应论死得上□日、陈名夏已正法。不忍又戮其子。著免死、决杖、遣戍盛京。　　

○庚午。四川巡抚李国英奏报、伪都督魏勇、率贼众犯顺庆。臣同川北总兵官卢光祖、遣副将霍光先等、击破之。斩获甚多。下所司察叙。　　

○壬申。辰刻。地震。　　

○遣官祭故二等阿达哈哈番阿哈硕塞。　　

○江宁巡抚周国佐奏报、吴淞副将赵光祖、游击李廷栋等、击败海寇张名振、于崇明南沙嘴、寿兴沙等处。焚获贼船甚多。下所司察叙　　

○癸酉。谕都察院科道等官。朕览近日言官纠参章疏、都牵连陈名夏。或曰名夏亲戚。或曰名夏党与。似此纷纭、举朝几无善类矣。尔等言官、既有真见。何不言于名夏未发觉之前。乃因其已经正法、辄吹求无已。成何政体。殊非朕虚怀纳谏之意。以后论人论事、只许指实直言。不许再借陈名夏亲戚党与进奏。如有违犯者。定行重治、必不轻恕。　　

○免陕西洛南县十年分水灾额赋三分之一。　　

○初、都察院左都御史林德馨、劾奏提督顺天学政程芳朝、趋附陈名夏权势、投认师生。考试畿辅生童、冒滥多弊。至是、芳朝上书自讼。得上□日、免议。　　

○礼科右给事中王廷谏奏言、帝王御宇。莫不宣明训迪。使人人知为善之利。为不善之害。斯不烦刑诛而化行俗美、可以驯致。盖刑法禁于已然之后。而教谕实弭于未然之前也。乞敕法司衙门、仿古大诰之制。将国家用刑事件择其重大者、编集成书。颁告天下。广为传诵。则人人知洗心涤虑、而自干鈇钺者或寡矣。抑狱者、天下之大命。廷尉者、天下之平。今差委恤刑、即以天下之命托之。须择廉明素著、蔼蔼吉人、以膺厥任。务期明允鞫讯、确慎矜宥。毋苟且塞责、任意布恩。庶刑期无刑。唐虞成周之治、可再见也。上是其言。　　

○甲戌。吏科右给事中王桢奏言、成均之地。多士观型。自古开创之主。莫不加意旁求。实收得人之效。前礼臣条议、各直省考取才德之士、用充国学。臣窃以国家育才辟雍。与其取之选拔、不如取之副榜。现今秋闱在即。宜预敕典试诸臣。凡取副榜、不拘房考。但以文理优长、限于额数、不能备录者。将原卷解到磨勘。本生起送入监、与贡生一例拨班教习。则积学之士、不至壅于上闻。而首善之地、立见济济之盛矣。章下所司。　　

○以甲喇章京佟学文、为都督佥事、充镇守宣府等处总兵官。崔世禄、为都督佥事、充镇守真定总兵官。平阳副将臧延龄、为署都督佥事、充镇守山东沂州总兵官。　　

○升通政使司左参议高景、为太常寺少卿。光禄寺少卿张中元、为太仆寺少卿。　　

○起前太仆寺少卿曹溶、补原职。　　

○升浙江金衢道参政冯如京、为江南布政使司右布政使。河南汝南道参政戴明说、为广西布政使司右布政使。河南道副使许文秀、为广西布政使司参政、分守桂平道。河北道副使武光祖、为广西布政使司参政苍梧道。广东海北道参议陈嘉善、为山东按察使司副使、分巡青州兵备道。岭西道参议周公轼、为陕西按察使司副使、肃州兵备道。河南大梁道参议张懋勋、为陕西按察使司副使、固原兵备道。兵部郎中杨原澄、为广东按察使司佥事、屯田盐法水利道。湖广襄阳府知府冀如锡、为河东陕西运盐使司运使。补原任四川松潘道佥事李士劭、为江南按察使司佥事、淮海兵备道。降补原任浙江温处道参议吕阳、为湖广按察使司佥事、下江防兵备道。　　

○外转编修高光夔、为广东布政使司参议督粮道。　　

○丙子。孝端文皇后忌辰。遣官祭昭陵　　

○浙闽总督刘清泰奏言、郑成功虽敛迹投诚。迄未奉诏薙发。其附从党羽、仍行屠掠、渐及省会。假冒土民、扰我海防。窥我江浙。当亟饬成功、分别翦除、以安边境。至于漳泉、止设水陆官兵。原无游寨名色。其拨给额饷、与经制官兵、俱作何著落。乞敕该督抚从长商酌、安置妥协。下所司确议。　　

○丁丑。加巡抚广西右佥都御史陈维新、兵部右侍郎。分巡柳宾道参议袁大受、柳州府知府姚延著、各一级。以击败逆贼李定国功也。　　

○转吏科右给事中王桢、为吏科左给事中礼科右给事中王廷谏、为户科左给事中户科右给事中。赵进美、为礼科左给事中。兵科右给事中。李实秀、为刑科左给事中。工科右给事中许作梅、为工科左给事中。　　

○初江西道监察御史杨义参奏。告病在籍吏部左侍郎孙承泽、素附陈名夏表里为奸。积年罪状可据。承泽上书自讼。至是、部议孙承泽应休致。从之。　　

○浙江巡抚萧起元、以鞫审史儒纲赃案迟延、降一级调用。　　

○赐琉球国中山王世子尚质、及其妃、蟒缎、彩缎、闪缎、织锦钞罗等物。来使马宗毅、蔡祚隆等、缎疋银两等物有差。　　

○戊寅。升太常寺卿张基远、为兵部右侍郎。　　

○刑部奏言、各旗满洲蒙古汉军武职官员犯罪、旧例交刑部审理。今议将罪犯重大者、先送兵部。议革后、方下臣部究拟。至缘事应赎身者、免其赎身名色。照汉官例、改为罚俸一年。以全体统、励名节。报可。　　

○己卯。上幸南苑。銮舆所过、郊外一路农民、耕耘不辍。上览之大悦。顾谓侍臣曰。去年旱涝为灾。小民甚苦。今如此辛勤、待秋成后、自获享有年之乐矣。命内大臣巴哈、大学士额色黑、精奇尼哈番赖塔库、学士白色纯等、以银八十两、分赏农民一百八十余人。　　

○癸未。命内翰林弘文院编修李昌垣、兵科左给事中刘楗、为福建乡试主考官。户部主事李宗孔、工部主事蔡琼枝、为四川乡试主考官。兵部郎中张夙抱、大理寺右评事顾贽、为广东乡试主考官。　　

○以阿达哈哈番杨天祥、为吏部理事官。　　

○升陕西关西道参政陈培桢、为山东按察使司按察使。江南江宁道参政张尔素、为陕西按察使司按察使。山东水利道副使王第魁、为广东按察使司按察使。直隶井陉道副使张尚、为山西按察使司按察使。河南汝南道副使管起凤、为湖广按察使司按察使。福建驿传道副使秦嘉兆、为江西按察使司按察使。两浙运使崔源、为河南布政使司参政分守河南道。长芦运使徐来麟、为浙江布政使司参政分守金衢道陕西关南道副使高士俊、为河南布政使司参政分守大梁道靖远道副使楼希昊、为河南布政使司参政汝南道。榆林东路道副使李皓、为广东布政使司参政、分守岭西道户部郎中萧炎、为广东布政使司参议、分守海北道刑部郎中张藩、为河南布政使司参议、分守河北道降补原任江南池太道副使吴崇宗、为浙江布政使司参议、督粮道。　　

○乙酉。免湖广保康、竹山、竹溪、房县、十年分寇荒额赋。　　

○丙戌。命江宁昂邦章京管效忠、移驻镇江。苏州提督总兵官张天禄、移镇吴淞。总兵官王燝、移镇刘河。从宪臣王永吉请也。　　

○吏科给事中林起龙奏言、州县有司致贪之由有三。一曰日用之累。二曰媚奉上官之累。三曰曲承差使之累。乞天语严饬。痛改前非。恪尽职掌。则大法小廉。太平可致。又言巡方者、天子耳目之官。内宣朝廷德意。外察督抚贤否。上考百官善恶。下问万民疾苦。以及封疆安危。兵马强弱。钱粮虚实。刑名直枉。无不稽察。所关至重。乞速选新旧廉能大臣、巡行各境。凡地方真情形、真利病、加意体察。虚心咨访。一破从前陋习。则利兴害去。而德泽下究矣。俱下所司议。　　

○丁亥。定给诸王、世子、贝勒、贝子、公、侯、伯、及内外大臣、造坟立碑建亭银两则例和硕亲王、八千两。世子、六千五百两。多罗郡王、五千两。多罗贝勒、三千两。固山贝子、一千七百两。镇国公、辅国公、俱九百五十两。镇国将军、四百两。公、侯、伯、俱四百五十两。精奇尼哈番内大臣固山额真、大学士、尚书、镇守外省昂邦章京、俱四百两　　

○以都察院左都御史王永吉、为内秘书院大学士。　　

○擢大理寺寺丞秦世祯、为都察院右佥都御史。巡抚浙江、提督军务。　　

○以镶黄旗汉军阿思哈尼哈番卢崇峻、为甲喇章京。　　

○戊子。江南海寇伪将徐可进、朱元等乞降。　　

五月。庚寅朔。　　

○辛卯。予故河南巡抚雷兴祭一次。　　

○予故固山额真左梦庚祭一次。立碑。　　

○壬辰。上还宫。　　

○聘科尔沁国镇国公绰尔济女为妃。遣镇国公巴布泰、内大臣巴图鲁公鳌拜、礼部侍郎渥赫、理藩院侍郎沙济达喇等、往行聘礼。驮甲胄玲珑鞍马五疋。缎五十疋。青布百疋。金茶筒一。银盆一。设宴宰牛九头羊七十二只。　　

○山东观城、馆陶、范、邱、武城、长清等、三十州县水。　　

○赠皇太后父寨桑、为和硕忠亲王。母为贤妃。遣官致祭加之册命。册文曰。锡土建邦、必视功以崇报。展亲布泽、咸推本以加恩。成宪具存。世以为重。外大父寨桑、尔乃嫩科尔沁贝勒为我圣母昭圣慈寿恭简皇太后之父。本以勋亲世守忠悫。既效力于先皇固守边圉之地。矧诞育乎圣母、肇开久远之祥勉笃忠清罔渝终始。应加称号、以示显扬。人虽云亡、益深悼念。兹特册赠外大父为和硕忠亲王。外大母为和硕忠亲王贤妃。呜呼。休称允锡、位踰五等之尊。纶诰并颁、恩被九原之下。受兹宠命。永裕后人。　　

○设督捕司狱司司狱二员。　　

○吏部议覆平西王吴三桂劾奏、原任四川巡按郝浴、饰词冒功应削职为民。大学士冯铨等、荐举不当。应各罚俸六月。得上

□日、郝浴虚诳冒功。冯铨、成克巩、吕宫、为信任倚毗大臣。不能纠劾、反扶同荐举、显有情弊。俱著明白回奏。甲午。端阳节。上召内大臣大学士等、乘龙舸。游西苑。谕诸臣曰。舟敝则加修。法久则加整。一经修整、则焕然复新矣。大学士冯铨奏曰。今之政事、皇上励精图治、自尔日新又新。上颔之。至北桥、登岸、幸南台。赐诸臣馔。上曰。朕甚悯耕牛劳苦。不忍食其肉。大学士金之俊奏曰。皇上恤牛之劳且然、况海内百姓乎。上与诸臣欢宴。至暮、还宫。　　

○丙申。夏至。祭地于方泽。遣公额尔克戴青行礼　　

○丁酉。先是、辽阳知县陈达德故。其部民赵廉静等、求以达德子瞻远、继父官。盛京昂邦章京叶克书、为请于部。至是、部议辽阳初设。陈达德为首招众出关。因俾为县令。今殁而百姓愿戴其子。必其子同有招徕之劳、故乐与共事。应如所请。从之。　　

○戊戌。礼部议奏定南武壮王孔有德、并其母灵柩、发自广西、归葬东京。丧车至日、应遣内大臣、礼部官、各一员迎奠。并令和硕亲王以下、梅勒章京以上各官、往迎。遣官如例致祭。往东京时、仍令诸王大臣会送。给银四千两造坟。工部立碑、从之。　　

○庚子。改广东右布政使李长春、为湖广布政使司右布政使。管左布政使事。从经略洪承畴请也。　　

○赠故川陕总督少保兼太子太保兵部尚书孟乔芳、为太保。荫一子入监读书　　

○以一等侍卫胡图、为议政大臣。　　

○遣官祭乳公阿达哈哈番喀喇。　　

○壬寅。遣官祭关圣帝君。　　

○谕吏部。近来各衙门丁忧给假大小官员。有限期久满、竟不赴京。任意在家逍遥者。此岂人臣致身之义。今后凡丁忧服阕、给假限满各官俱著如期来京。若仍前留恋家园、过期不到者该督抚即确察不到缘由、据实参奏。无得徇隐。尔部严饬通行。仍将见在丁忧给假各官、扣算日期已满。及翰林院给假官、虽未定限、久不赴京者。俱著详察具奏。　　

○福建提督总兵官杨名高奏言、郑成功虽经就抚、而奏诏不恭。衣冠如旧。且纵兵焚掠、侵扰延建等处。情甚叵测。下兵部知之。　　

○甲辰。免陕西平凉卫十年分雹灾额赋。　　

○以吏部员外郎沈＜火阜＞、户部员外郎陆朝瑛、为陕西乡试主考官。　　

○礼科左给事中赵进美、条奏缉逃四款。一、逃人姓名、将满汉字造成册籍。用印钤盖。以便稽查。一、逃人无人识认、随处可以栖藏。宜照窃盗例剌字。庶所至难隐。一、逃后有报信者、本主即同赴部、将报信人供词存案。提到照原词研审。一、部院衙门皆准注销。督捕缉逃案件、宜按季造册、照例注销。庶无沉滞之弊。章入。下所司说议。　　

○乙巳。升山东登莱道副使杨璥、为江南布政使司参政、分守江宁道。山西河东道副使胡文叶、为陕西布政使司参政、分守关西道。广西苍梧道参议彭炎□广、为河南按察使司副使、分巡汝南兵备道。四川川西道参议陈安国、为山西按察使司副使、井陉道。山西河东道参议严正矩、为陕西按察使司副使、靖远道。山东济南道参议何启图、为本省按察使司副使、水利盐法兵备道。陕西关南道参议刘景云、为本省按察使司副使、分巡关南道。湖广上湖南道参议崔起鹏、为福建按察使司副使、驿传道。福建漳南道参议彭钦、为陕西按察使司副使、分巡榆林东路兵备道。四川马瑚府知府李兆乾、为长芦都转运盐使司运使。河东运同王宏猷、为两浙都转运盐使司运使。　　

○先是、大学士冯铨、成克巩、吕宫、回奏保举巡按郝浴一疏。有上□日切责、下议政王大臣等议。至是、王等覆议、郝浴虚诳、平西王未劾之先、冯铨等扶同荐举。既劾之后、回奏又不从实认罪。谬以亟欲效忠为词。巧为遮饰。俱应革职。郝浴冒功诳奏、应逮讯。得上□日、冯铨任用以来、尺寸靡效。罪过多端。已经休致在籍。复念使功不如使过、特赐起用。毫无裨益。成克巩、吕宫、俱破格升擢。不思感恩效忠。乃将郝浴合词妄荐。及回奏、又巧为支饰。大负委任。本应重处。姑再从宽宥。冯铨、著降三级、成克巩、吕宫、著各降二级、俱照旧办事。今后务各洗心涤虑、痛改前非。副朕屡宥录用之意。郝浴、著逮讯。　　

○丙午。上以原任户部尚书党崇雅、清端老练。素所眷倚。召为内翰林国史院大学士。　　

○升户部左侍郎龚鼎孳、为都察院左都御史。　　

○丁未。遣刑部郎中刘玉佩往直隶、刘世杰往江南、萧家芝往浙江、吴颖往四川、王度往湖广、笪重光往陕西、霍炳往河南、刘芳声往广东、孙允裕往山西、杨兆鲁往山东、大理寺左寺正桑芸往福建、右寺正甯承勋往江西、恤刑。　　

○庚戌。升侍读王铎、为内翰林弘文院侍读学士。　　

○升吏科给事中林起龙、为刑科右给事中。加大理寺寺丞衔。　　

○补原任御史姜图南、为四川道监察御史。　　

○免陕西兴安、汉阴、平利等州县、十年分水灾额赋。　　

○遣官祭梅勒章京噶尔哈图、甲喇章京阿达哈哈番法喀。　　

○辛亥。金星昼见。　　

○壬子。朝鲜国王李淏奏称、原任议政李敬舆、李景奭、原任判书赵絅等、久著忠勤、请复加任用。上以其隐匿前罪。朦混奏请。遣尚书巴哈纳等、赍敕前往察问。　　

○癸丑。内大臣伯索尼、会同礼部、定议。皇后、妃、嫔、和硕亲王福金、固伦公主以下、辅国公夫人以上、顶珠服饰等制。冠顶、金佛、簪、项圈、皇后用东珠十三。皇妃、和硕亲王福金、固伦公主、用东珠十。和硕亲王侧福金、及世子福金、和硕公主、用东珠九。九嫔、世子侧福金、多罗郡王福金、和硕格格、用东珠八。多罗郡王侧福金、多罗贝勒福金、多罗格格、用东珠七。多罗贝勒侧福金、固山贝子福金、多罗贝勒女多罗格格、用东珠六。固山贝子侧福金、镇国公夫人、固山格格、用东珠五。镇国公侧夫人、辅国公夫人、镇国公女、格格、用东珠四。辅国公侧夫人、女格格、用东珠三。服色、皇后用凤凰、翟鸟、缀珠衣、黄缎、蟒缎、糚缎、补子各色等缎。皇妃、和硕亲王福金、固伦公主、九嫔、世子侧福金、多罗郡王福金、和硕格格、用翟鸟、蟒缎、糚缎、补子等缎。禁用凤凰、缀珠衣、黄色、秋香色。和硕亲王侧福金、及世子福金、和硕公主服色、俱视和硕福金例。和硕格格、并禁用五爪补子、满水缎。多罗郡王侧福金、多罗贝勒福金、多罗格格、多罗贝勒侧福金、固山贝子福金、侧福金、多罗贝勒女多罗格格、镇国公夫人、侧夫人、固山格格、辅国公夫人、侧夫人、镇国公辅国公女格格、禁用凤凰、翟鸟、缀珠衣、黄色、秋香色、四补、五爪蟒缎、满水缎。其余蟒缎、糚缎、各色缎、和硕亲王福金以下、辅国公女格格以上、俱许酌用。其马鞍＜革占＞、鞦辔、及缀＜革占＞响铃、自皇妃、和硕亲王福金以下、辅国公女格格以上、不许制造五爪龙凤、黄色、秋香色。其耳镮、项圈、簪、自和硕亲王侧福金以下、辅国公女格格以上、不许制造五爪龙凤。其系披领、合包绳带、靴底沿条、鞍坐、＜革占＞、及一应等物。自皇妃、和硕亲王福金以下、辅国公女格格以上、俱禁用黄绒镶锁。其不入八分镇国公、辅国公夫人服色、俱从其夫。侧夫人、并其女、不在此等服色之例。其不入额内别室居住小福金、和硕亲王十。世子、多罗郡王六。多罗贝勒、固山贝子五。镇国公、辅国公四。顶珠、金佛、簪、凤凰、翟鸟、黄色、秋香色四补、五爪蟒缎、满水缎、俱不许用。其余各色蟒缎、糚缎、俱许酌用。其不入额内别室居住小福金等、于何年令别室居住、即记其氏族、姓名年齿、一送宗人府。一送礼部。后生子报名之时、即照其姓名注册。议上。得上□日、两妃、止禁用黄色、秋香色。余俱如议。　　

○甲寅。调刑部左侍郎卫周祚、为吏部左侍郎、管右侍郎事。转户部右侍郎王弘祚、为本部左侍郎。升大理寺卿郝杰、为户部右侍郎　　

○乙卯。以正蓝旗汉军牛录章京佟国彦、佟国卿、为甲喇章京。　　

○和硕郑亲王济尔哈朗等、遵上□日议覆吏科给事中林起龙、请差巡方一疏。应每省遣满汉官各一员。上曰。朕念近来吏治敝坏、民生困苦。故欲特遣满汉大臣、巡察文武贪廉、军民利病。复念奉差官员、随带员役马骡、廪粮草料、势难缺少。直省地方、频年水旱。供亿艰难。未免扰累。姑暂行停止。各该督抚已经考核者、宜倍加砥砺。新蒙简用者、务实心料理。副朕察吏安民至意。如仍因循蒙蔽。一经觉发、国法具在。断不轻恕。　　

○初、户科给事中周体观、疏荐大学士王永吉、极称其贤。请以新衔、仍管都察院事。有上□日切责。体观谄謀大臣、下部议处。至是、部议革职。上以言官宥之。　　

○丙辰。以固山额真麒祥、为平南将军驻劄杭州、镇守东南地方。　　

○丁巳。谕礼部朕恭奉圣母皇太后慈谕、册立科尔沁国镇国公绰尔济之女为皇后尔部即选择吉期、并查明仪注具奏。　　

○升江西饶州副将穆生辉、为署都督佥事。充郧襄总兵官。　　

○议政王等会议郝浴冒功妄奏、应论死。命免死。流徙盛京。　　

○戊午。赐大学士张端、修葺房屋银四百两。　　

○工科副理事官祁通格等奏言、汉官文武殊科。满官则文武互用。汉官官有常职满官则官无定员。汉官职掌相同者、品级无异。满洲则授官定品、兼论前程。汉官大臣兼加宫阶。满洲止有本等职衔。汉官有九品正从满洲止于七品、并无正从。汉官论俸升迁。满洲或骤跻崇阶。或数年不转。汉官犯罪、重者革职。轻者降罚。满洲止有革罚、而无降处。如此异制、殊非满汉一体之意。乞敕部议覆、以励官常。下所司议。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十三


大清世祖体天隆运定统建极英睿钦文显武大德弘功至仁纯孝章皇帝实录卷之八十四　　

顺治十一年。甲午。六月。己未朔。河决大王庙。　　

○庚申。谕吏部。朝廷设官、各有职掌。一日不可缺人。科员职在纠弹。任居谏诤。岂宜虚旷。各科右给事中员缺、久悬不补、是何缘由。著吏部吏科明白向奏。　　

○辛酉。定南武壮王孔有德榇还。令和硕亲王以下、阿思哈尼哈番以上、汉尚书以下、三品官以上、郊迎。既至、诸王各归第。众官留丧次一宿。　　

○以故一等阿思哈尼哈番博思喜子鄂齐尔、三等阿思哈尼哈番折尔门子穆库理、二等阿达哈哈番何托巴图鲁子席图库、额布痕子额尔本、三等阿达哈哈番拜都喇子诺木图、拜他喇布勒哈番兼一拖沙喇哈番鄂博诺子索达塞、拜他喇布勒哈番、董衍福兄子志孝、各袭职。　　

○升吏科给事中郭一鹗、为本科右给事中。户科给事中周体观、为本科右给事中。户科给事中周曾发、为礼科右给事中。礼科给事中李＜礻因＞、为兵科右给事中。兵科给事中晋淑轼、为工科右给事中。　　

○癸亥。遣礼部侍郎恩格德、赍银万两、赐定南武壮王孔有德女。令充日用之费。有德女跪受讫。随奏曰。臣父骸骨、原命归葬东京。但臣兄既陷贼营。臣又身居于此。若将父骸送往东京、孝思莫展。请即于此地营葬、便于守视。恩格德以其言奏。上允之。　　

○甲子。命工部给与定南武壮王孔有德葬地。造坟立碑。　　

○革广东左布政使胡章职、下刑部究问。以其劾奏平南靖南二王失实也。　　

○督捕右侍郎魏琯奏言、窝逃之人、审实、例应羁候。提到家口、一同发遣。今暑疫盛行。络驿病亡。尸骸暴露。臣思窝主之罪、原不至死。况既经监毙。其妻子系寡妇孤儿、道路谁为看视。即到盛京。谁与赡养。恐死于饥饿者、不知其几也。祈皇上格外施恩。凡窝主已故者、家口免其流徙。由宅免其报部。则泽及枯骨矣。得上□日、满洲家人、系先朝将士血战所得。故窝逃之禁甚严。近年屡次宽减、罪止流徙。且逃人多至数万。所获不及什一。督捕衙门屡经具奏。魏琯明知、何得又欲求减。显见偏私市恩。殊为可恨。著议政诸王、贝勒、大臣、九卿、詹事、科、道各官、会同从重议处具奏。　　

○予殉难江南睢宁县教谕王相吕、训导李之实、各祭一次。　　

○丙寅。陕西西安、延安、平凉、庆阳、巩昌、汉中府属。地震、倾倒城垣楼垛堤坝庐舍。压死兵民三万一千余人、及牛马牲畜无算。　　

○转刑部右侍郎李际期、为本部左侍郎。升都察院左副都御史林德馨、为刑部右侍郎。大理寺少卿梁清远、为大理寺卿。顺天府府丞原毓宗、为宗人府府丞。　　

○考选内秘书院中书舍人陈嘉猷、湖广襄阳府推官刘文隽、为吏科给事中。陕西隆德县知县郭亮、中书科中书舍人宋牧民、为户科给事中。直隶真定府推官杜漺、为礼科给事中。浙江钱塘县知县张文光、为兵科给事中。　　

○以正蓝旗满洲一等阿思哈尼哈番俄莫克图巴图鲁、为本旗梅勒章京。镶白旗汉军理事官孙思克、为甲喇章京。　　

○赠巡抚河南右副都御史雷兴、为兵部右侍郎。荫一子入监读书。　　

○赠殉难广东罗定道参议邬象鼎、为光禄寺少卿。荫一子入监读书。　　

○遣官祭定南武壮王孔有德、及其妻殉节白氏李氏。　　

○酉刻。日生两珥。色黄白。　　

○丁卯。谕兵部。平南王尚可喜、靖南王耿继茂等、统率大军定广东时。原任总兵蓟利、吴六奇、率所部弁兵迎降。授以副将职衔。著有劳绩。又值潮洲郝尚九作叛。伊等调集本部弁兵船只、忘身尽职。毫无迟误。故二王奏请加苏利、吴六奇为总兵官。随准部议、授以总兵官职衔。先行给劄。后领敕印。已有谕上□日。朕思苏利、吴六奇、先经投诚。后复效力。所授官职、不足以偿其功。宜加超擢。苏利著升水军左都督。统本部官兵、驻劄碣石卫、防御海寇。吴六奇著升左都督。统本部官兵、驻劄饶平卫、防御邻境盗贼。俱换给敕印。　　

○谕宗人府。朕思习汉书。入汉俗。渐忘我满洲旧制。前准宗人府礼部所请、设立宗学、令宗室子弟、读书其内。因派员教习满书。其愿习汉书者、各听其便。今思既习满书、即可将繙译各样汉书观玩。著永停其习汉字诸书。专习满书。尔衙门传示。　　

○以固山额真朱玛喇、为靖南将军。同护军统领敦拜、统官属兵丁援巢□刀广东。赐之敕曰。兹因逆贼侵犯广东。以尔朱玛喇为靖南将军。同护军统领敦拜、总统弁兵。前赴广东平南王尚可喜、靖南王耿继茂、总督李率泰处。与二王、及督臣李率泰计议、将延扰广东贼寇。相机除巢□刀。其广东地方。亦与二王督臣商议、相机巢□刀抚。凡一应事宜。须同护军统领、梅勒章京、各营将领、相议而行。毋谓自知、不听众议。毋谓兵强、轻视逆寇。仍严侦探、勿致疎虞。抗拒不顺者诛之。有先被贼胁从、闻大兵一至、即时迎降者。皆赦之。如有擒杀贼渠投诚者、分别奏闻赏赉。惟以安民为首务。须严禁兵将、恪遵纪律。凡归顺地方、毋得扰害。务体朕定乱安民至意。行间将领功罪、察实纪明汇奏。有犯小过者、当即处分。至骁骑校、护军校以下、除死罪外。其余过犯、俱与众将商酌、径行处分。尔等俟贼氛既靖、地方宁谧、方行奏请班师。候上□日定夺。尔受兹重任。益宜殚竭忠力。速奏肤功。钦哉。又谕曰。贼寇侵犯广东。故特遣尔等、统兵往巢□刀。尔等至彼境与两王总督李率泰计议酌便而行。若贼知大军将至。自广东窜入广西。可与两王、总督、相机追捕。若贼遁入云贵。尔等可从便宜、择宽阔善地、休息兵马。奏闻候上□日。至遇贼对垒时、尔固山额真朱玛喇、护军统领敦拜、二人可居中调度。毋使有失。倘遇众寡不敌。须计图万全。慎无轻率致败。我国家用兵。往无不胜。从前致有失事者、议罪勿逭。尔等大臣、若果图维尽善。各营主将、悉效忠忱。则何至有失也。　　

○庚午。和硕郑亲王济尔哈朗等会议、督捕侍郎魏琯、统司缉捕一年之内、逃人至于数万。所获未及数千。不思严加追获。反行疏请、将恩赦不免之窝逃大罪、照小罪热审例求减。以宽逃禁。欲使满洲家人、尽数逃散、奸诡之谋显然。魏琯应论绞。疏入。得上□日、王等议良是。魏琯本当重处。姑从宽宥。著降三级调用。　　

○转通政使司右参议孙建宗、为通政使司左参议。升福建督粮道佥事郝惟讷、为通政使司右参议。陕西道监察御史张瑃、为大理寺寺丞。光禄寺寺丞程正揆、为光禄寺少卿。　　

○升河南按察使刘三元、为广东布政使司右布政使。江西驿传道参议萧应聘、为山西按察使司副使、分巡河东道。湖广荆西道参议李棠馥、为陕西按察使司副使、驿传道。陕西关内道参议吕逢春、为山东按察使司副使、登莱兵备道。刑部郎中毕振姬、为山东布政使司参议、分巡济南道。补裁缺御史蔡兴周、为山西布政使司参议、口北道。吴执中、为福建布政使司参议、漳南道。班琏、为山西布政使司参议、分守河东道。万全、为湖广布政使司参议、上湖南道。娄应奎、为陕西布政使司参议、分守关南道。　　

○辛未。命内翰林弘文院编修熊伯龙、工科左给事中许作梅、为浙江乡试主考官。内翰林秘书院侍讲卓彝、吏科右给事中郭一鹗、为江西乡试主考官。内翰林弘文院编修徐致觉、礼科左给事中赵进美、为湖广乡试主考官。　　

○以故多罗额尔德尼郡王博罗特子阿赖崇、袭爵。　　

○以致仕三等阿达哈哈番巴图子博尔和兑、袭职。　　

○壬申。予故内翰林国史院大学士张端、祭五次。给予全葬。　　

○先是、吏科给事中林起龙、劾奏总河杨方兴、误国殃民。工部尚书刘昌、庇奸欺君诸款。起龙自立供状。指实甚确。事下诸王大臣鞫讯。及令杨方兴、刘昌、来京质对。皆不实。有上□日、林起龙自立供状。诬人死罪。虚诳罔上。殊属可恶。命从重议处。至是、和硕郑亲王济尔哈朗等议、林起龙、应杖一百。流三千里。加役三年。上宥起龙罪、著降三级调用。杨方兴、刘昌、照旧供职。　　

○管銮仪卫事内大臣公遏必隆等、会同兵部议奏。旧会典开载、明季锦衣卫衙门。设有左、右、中、前、后共五所。每所各有銮舆等十司、共五十司。我朝定鼎以来。每所止存一司。共五司。今议每所应设二司。左所、銮舆司。驯马司。右所、擎盖司。弓矢司。中所、旌节司。旛方□童司。前所、扇手司。斧钺司。后所、戈戟司。班剑司。此十司、俱应给印。又驯象所、设东西二司。亦应给印。其印信。俱令满员掌管。左所、銮舆司。驯马司。管大辂、玉辂、大马辇、小马辇、香步辇。凉步辇、大仪轿。右所、擎盖司。弓矢司。管伞、大刀、撒袋、豹尾枪、方天戟。中所、旌节司。旛方□童司。管旛方□童、龙纛、小旗、马金钺。前所、扇手司。斧钺司。管蚌柯等扇、金器、椅踏蝇拂御杖星篦头、木□((凵□□)□□□□)荐、静鞭、品级山。后所、戈戟司。班剑司。管星宿纛、立瓜、卧瓜吾仗。又旗手卫、原有五所。每所各有十伍、共五十伍。今旗手卫、设左右二司、亦给印信。其卫司印。仍令旗手卫官掌管。从之。　　

○癸酉。以册立皇后、祭告天地、太庙。遣贝子吴达海、尚书车克、伯索尼、行礼。　　

○谕吏部。朕见降调大小官员。每多迁延时日、不行推补。今著作速补用。不许仍前迟缓。　　

○甲戌。册立科尔沁国镇国公绰尔济女博尔济锦氏为皇后。册文曰。朕惟两仪作配、后德肇于坤承。百世延禧、王化基于内则。义偕资始。位正安贞。咨尔博尔济锦氏、乃科尔沁国镇国公绰尔济之女。川岳钟祥。睢麟媲美。柔嘉成性、允符天伣之祯。淑慎为仪、式兆月恒之庆。兹仰承懿命。以册宝立尔为皇后。其尚助隆孝养。克叶雝和。茂衍昌炽于本支。共荐馨香于宗庙。钦哉。宝文曰。皇后之宝。　　

○乙亥。谕礼部。朕惟教国首重乎宜家。致治莫先于敦本。化行自近。礼崇所生。盖以达孝忱而慰群望也。朕以藐躬、祇承鸿绪。十有一年。洪惟圣母昭圣慈寿恭简皇太后、训育深恩。敷扬罔既。兹复慎遴淑女、作配朕躬。眷兹内治之有人。益仰慈恩之难报。宜弘昭显德。丕著彝章。加上徽号曰、昭圣慈寿恭简安懿皇太后庶因备美之名。用广锡类之孝。尔部即选吉日、开具仪注以闻。　　

○丙子。以大婚礼成。诸王、文武群臣、上表行庆贺礼。赐宴。　　

○是日、颁诏天下。诏曰。帝王膺天显命、洪敷化理。必肇自宫壸、乃达家国、以讫于万方。即躬备令德。恒资内助、弼成雍穆。故慎简厥始。用介有终。所以承宗庙、敦孝养、崇化源、茂本支也。朕祇缵鸿绪。笃敬彝伦。圣母昭圣慈寿恭简皇太后、深惟内治、期遴懿淑、以襄朕躬。必得贤媛、乃正中宫、俾仪天下。兹钦遵慈命。虔告天地宗庙。于顺治十一年六月十六日、册立科尔沁国镇国公绰尔济之女博尔济锦氏为皇后。惟朕躬暨后、克迪厥德。邦其永孚于休。用绍徽我圣善、遹睦宫庭。乃锡祉于尔多方、丕协熙治布告天下。咸使闻知。　　

○丁丑。以阿达哈哈番王梦周、为吏部理事官。　　

○湖广安陆、荆州府属钟祥、京山、天门、潜江、荆门、江陵等州县大水。　　

○戊寅。奏皇太后书曰。子皇帝臣谨奏圣母昭圣慈寿恭简皇太后陛下、鸿禧天锡。骏德日升。臣祇佩懿谟。丕扬湛惠。踰兹十稔。诞暨多方。深蒙训育之恩。特选肃雍之配。好逑允协。大庆载覃。爰顺群心、上加徽号。伏祈垂慈俞鉴。俾展微忱。泽启后以光先。教自家而型国。臣不胜惓惓之至。谨言。　　

○谕吏兵二部。朕观古制。有太师、太傅、太保、少师、少傅、少保、及东宫三太三少之职。自汉、唐、宋、至辽、金、元。相沿不改。明朝用为文武大臣加衔。以示优礼。本朝满洲各官、未用此衔。应否增加、以备官制。著议政王、贝勒、大臣、会议具奏。　　

○宣大总督马鸣佩奏报、宣大等处、顺治十年分、共开垦荒地一千一百九十顷有奇。　　

○厄鲁特部落诺门汗、谢赐金册印、及赏赉恩。表贡方物。　　

○己卯。加上昭圣慈寿恭简皇太后徽号曰、昭圣慈寿恭简安懿皇太后。恭进册宝。册文曰。子皇帝臣谨稽首顿首上言、恩深顾复、隆圣善之徽音。德懋安贞、协尊亲之大典。喜谐宫壸。庆溢庭闱。钦惟圣母昭圣慈寿恭简皇太后、仁孝为仪。含弘作则。劬劳豫教、既开国以承家。郑重好逑、俾诒孙而燕子。璇宫玉食、宁申爱养之诚。懿号鸿名、庶备显扬之礼。谨告天地。宗庙。社稷。率诸王、贝勒、文武群臣、恭奉册宝、加上徽号曰、昭圣慈寿恭简安懿皇太后。伏愿洪庥滋至。眉寿无疆。合六宇之臣民。同欣厚载。衍万年之胤祚。永介纯禧。臣诚欢诚忭。稽首顿首、谨言。宝文曰。昭圣慈寿恭简安懿皇太后宝。　　

○都察院左都御史龚鼎孳等奏言、皇上展谒山陵。孝思笃切。臣等何敢渎陈。但频年水灾未消。小丑未靖。大兵屡勤征讨。粮饷方急转输。国计民生。各处奏报。事事仰烦宸虑。臣等愚见、望皇上以太祖太宗安定天下之心为心。暂辍启行。俟年丰时平、修恭谒山陵之礼。似为未晚。得上□日、卿等言是。但恭谒山陵、久切朕怀。有如以日为□山戊不□。展期至今。难容再缓。还著遵前上□日行。　　

○升通政使李呈祥、为兵部督捕右侍郎。福建左布政使周亮工、为都察院左副都御史。　　

○授投诚官丁国用、萧鸣祚、袁一相、俱为三等阿达哈哈番。　　

○谛巴班禅胡土克图等、具表谢恩。并贡方物。　　

○庚辰。以加上皇太一徽号礼成。诸王、文武群臣、上表行庆贺礼。是日、颁诏天下。诏曰。在昔成周、闺门敦睦。治化翔洽。祈天永命。以克昌厥世。皆文母之德也。朕以凉薄、缵承祖宗丕绪。统御海内。赖我圣母昭圣慈寿恭简皇太后恩勤诲迪。是训是行。十有一年于兹矣。深惟风教之源、始于宫壸。遴求淑德、作配朕躬。嘉礼既成、慈徽益著。宜晋尊崇、弘彰圣善。谨择顺治十一年六月二十一之吉、祇告天地太庙社稷。率诸王、贝勒、文武群臣、恭奉册宝、加上昭圣慈寿恭简安懿皇太后。名寿克全于大德。尊亲覃庆于多方。所有恩赦事宜、开列于后。一、和硕亲王以下、奉国将军以上、俱加恩赐。一、公主以下、固山格格以上、俱加恩赐。其无俸宗女、酌加恩赐。一、在外藩王以下、公以上、俱加恩赐。一、在京满洲、蒙古、汉军、异姓公以下、七品官以上、俱加恩赐。一、在京文武汉官五品以上、俱加恩赐。一、山林隐逸、果有怀才抱德、通达治体者。该督抚核实举荐。朕亲加试用。一、自顺治十一年六月二十二日昧爽以前、凡官吏兵民人等有犯。除谋反叛逆、子孙谋杀祖父母、父母、内乱、妻妾杀夫、告夫、奴婢杀家长、杀一家非死罪三人、采生折割人、谋杀、故杀、蛊毒魇魅、毒药杀人、强盗、妖言十恶等真正死罪、不赦外。其隐匿满洲逃人、及贪官衙蠹受赃、监守自盗、领运官役侵盗漕粮、并顺治九年十一月二十三日、在衡州府击贼有罪诸人、亦在不赦。其余罪无大小、已发觉、未发觉、已结正、未结正、咸赦除之。有以赦前事告讦者、以其罪罪之。一、内外文武官员、除大计处分、城池失守外。有因公事诖误革职、降级、罚俸、戴罪、住俸等项。并见在议革、议降、议罚者。各该衙门、悉与奏明宽宥。一、顺治六七两年地亩人丁本折钱粮、果系拖欠在民、悉与豁免。其已徵在官者、不得借口民欠侵隐。一、顺治七年分历日、祭祀牛羊、药材、本折钱粮。其已徵在官者、照数起解。其拖欠在民者、悉行蠲免。一、会典旧制。各府州县、俱有豫备四仓及义仓社仓等法。每处积贮、多者万余石。少者数千石。各省仓储俱数百万计。故民有所恃、荒歉无虞。今责成各地方该道专管。稽察旧积。料理新储。应行事宜、听呈督抚具奏。每年二次造册报部。该部察积谷多寡、分别议奏。以定该道功罪。一、大军经过地方、马匹所需、供应草豆运价等项。以后俱准作正项钱粮销算。如官胥通同勒掯侵冒、该督抚即行纠参。隐徇者一体重处。一、满洲蒙古汉军兵丁、酌量给赏。一、贫民失业流离。各地方官、有能赈恤全活五百人以上者。核实纪录。千人以上者。即与题请加级。其有乡绅富民、尚义出粟、全活贫民百人以上者。该地方官核实具奏。分别旌劝。一、东南财赋之地、素称沃壤。连年水旱为灾、民生重困。皆因失修水利、致误农工。该督抚责成地方官、悉心讲求。疏通水道。修筑堤防。以时蓄洩。俾水旱无虞。民安乐利。一、频年治河、旋塞旋决。夫役埽料、民累不堪。或地方有司、借端加派。或滥用委官、侵冒诈索。该督抚监司、严加清厘禁戢。仍须讲求长策、刻期竣工。勿得延缓滋害。一、近来司府州县、徵收钱粮。天平法马太重。多加火耗、民受困苦。著该督抚司道等官、严饬有司、务遵较定法马。不许私自增加。仍不时密察、违者指名参奏。并上司差役催提、横加需索、凌逼下属。著严行禁戢。督抚各官、不自觉察者、一并治罪。一、各地方徭役繁重。有豪绅、劣衿衙胥积蠹、或本身田连阡陌。滥免差徭。或包揽他人田地徭丁。代为规避。偏累穷民、莫此为甚。该督抚行各地方官、兼公严察。如有此等情弊、重加惩处。一、直隶及各省徵收钱粮、俱照万历年间则例。久已通行。如州县官、有将天启崇祯年间滥加钱粮、仍行徵派者。该督抚纠参重处。一、白粮民解累民。官解仍以累民。今后于该省漕粮船分带。以苏官民之累。应行事宜、该督抚作速议奏。一、漕船缺额、已准动轻赍银两、责令运官自雇。如有重派地亩。擅拏民船者。有司运官。俱听该督抚纠参重处。一、关税已经定额。奉差官员、不许分外科索。扰害商民。其地方民事、一概不许干豫。违者并治。一、钱粮私派欺隐等弊。俱由积恶吏书、串通衙内幕客、诱官作奸。害民蠹国。今后该督抚纠参司钱粮款件。必将经承吏书、奸恶幕客、列名并劾。如款内不及。吏书幕客者、该督抚以徇纵论。各布政使、仍将司府州县一应经承钱粮吏书、母年二次造册报部。若册内无名、滥管钱粮者。许诸人告发。司府州县、一体重治。一、饥民有愿赴辽东就食耕种者。山海关章京、不得拦阻。所在章京、及府州县官、随民愿往处所、拨与田地。酌给种粮。安插抚养、毋致失所。仍将收过人数、详开报部奏闻。一、兵火之后、田土荒芜。须令民间尽力开垦。不许豪强占隐。以致穷民失业。违者重惩。有司不行觉察、以溺职论。一、运粮官丁行月粮。各地方本折不等、多有偏枯之弊。著漕督通查确酌具奏。务期本折均平、以赡穷丁。一、顺治十一年乡试中额、顺天加举人十名。大省加举人七名。中省加举人五名。小省加举人三名。满洲、汉军、各加举人十名。蒙古、加举人五名。十二年会试中额、直省共加进士五十名。满洲、汉军各加进士十名。蒙古加进士五名。一、乡试中式武举额、大省加六名。中省加四名。小省加二名。会试武进士额、共加二十名。一、直隶各省儒学、每学俱于廪生内、通行考试。慎加选择。务取经书策论、学问兼优者。拔取一名充贡。送部廷试。一、国子监监生、见今坐监者。免坐监一个月。一、满洲兵丁、披甲随征。多年效力。被伤不能披甲、及年老有疾退役者。酌给恩赏。一、满洲兵丁、各处征巢□刀。对阵伤损、未经给赏者、速给。一、銮仪卫旗尉象军、服役有年。酌加赏赉。一、土贼啸聚、或因饥馑所迫。或因贪官虐害。殊为可悯。果能改悔前愆、自行投首者、悉免其罪。一、有从贼官民人等、厌苦贼患、慕义来归者。地方官即行优养。务令得所。来归官员、奏闻酌用。一、各省设兵处所、钱粮务要以时支放。不许有司压欠。本管将领侵克。如有此等情弊、该督抚即行纠参。一、省会设兵处所、有等奸民、假冒投充、溷入营内。夥告夥证。拖累小民。甚有借通贼为名、抄掠殷实。尤为大害。该固山额真、督抚镇将严行约束。务绝害端。如有隐徇不究、一并从重处治。一、设兵原以卫民。近来各省兵丁、肆害无穷。或放马伤稼。斫伐桑枣。拆毁庐舍。甚至城市劫掠。公为大盗。各弁毫无约束。故纵分肥。大干法纪。该督抚申饬管兵官、务严纪律。毋得再蹈前辙。如有徇庇容隐、不行纠参。事发、一并究罪。一、凡应追入官钱粮、如果家产尽绝。该督抚查确、题请豁免。不许株连亲族。一、有因叛逆干连者。该督抚审明、实系冤枉、即为具题释放。一、各省有城垣倾圯。桥梁毁坏。地方官能设法修葺、不致累民者。该督抚具题。即与叙录。一、黄河神金龙四大王、运河神分水龙王、应遣官致祭。一、诏内各款。该地方各官、俱要实心奉行。务使恩泽及民。方不负朕悯念元元至意。如沿习旧套、徒以虚文塞责。该督抚不能觉察参奏。著部院科道、一并纠参重处。于戏。协九畴而茂祉。万年膺笃祜之祥。聚大顺以怡亲。四海霈旁流之泽。诏告中外。咸使闻知。　　

○汤古忒部落达赖喇嘛具表谢恩。贡方物。　　

○以追擒叛镇海时行功。加直隶河南山东总督马光辉、漕运总督沈文奎、各一级。俱荫一子入监读书。　　

○江南苏州、常州、松江、镇江等府、飓风海溢。房屋树木、半被漂没倾拔。男妇溺死无算。　　

○和硕郑亲王济尔哈朗等遵上□日会议、太师、太傅、太保、少师、少傅、少保、及东宫三太、三少之职。历代皆用。今我朝文武大臣、亦应照成例加衔。从之　　

○六科给事中朱徽等奏言、恭读圣谕。知展谒陵寝、七月举行。今已届期。臣等窃有虞者、方今湿气盛行。暑雨汛滥。盛京迢远邮亭供顿、多有未备。虽恩隆罔极、不惮劬劳。而至尊玉体、尤当保护。兼之辽阳郡县初设、人民新集。銮舆所过、军马供应、措办为难。又四方多事。各处奏报军机、势难遥决。政务万几。深有未便。臣等愚见、谓宜遣大臣恭代。以慰圣怀。俟昇平举行、实为未晚。御史潘朝选等、亦合疏谏止。得上□日、恭谒山陵、屡上□日已定。朱徽等明知渎奏、借此沽名。甚属可恶。本当议罪。念系言官、姑从宽宥。　　

○命升任沅州总兵官栗养志、以署都督佥事。照旧管南雄副将事。以平南王尚可喜等疏留故也。　　

○癸未。和硕郑亲王济尔哈朗等议奏、同安侯郑芝龙、以次子郑世忠、与成功谊切手足。若令与使臣同到成功处、谕以君恩。责以父命。巽言婉导、彼必欣然向化。应从所请。令郑世忠与使臣偕往可也。从之。　　

○吏部言臣等、遵上□日确议、以后告假回籍各官。应出缺。仍酌量地方远近定限。除水程外、在家许住四个月。违限一年之外议处。二年之外、革职。至丁忧起复各官、应酌量旧例、服满之后、照地方远近、立限赴京。违限半年之外、议处一年之外、勒令致仕。二年之外、革职为民。从之。　　

○升户部副理事官席喇布、为本部理事官。　　

○总河杨方兴引疾乞休。不允。　　

○户部奏、国家所赖者赋税。官兵所倚者俸饷。关系匪轻。今约计北直、山东、山西、河南、浙江、江南、陕西、湖广、江西、福建、广东十一省。原额地丁银三千一百六十四万五千六百六十八两有奇。内除荒亡蠲免银六百三十九万四千两零。地方存留银八百三十七万一千六百九十六两零。起解各部寺银二百零七万六千八十六两零。该臣部项下银一千四百八十万三千八百八十四两零。内拨给十一年分各省镇兵饷银一千一百五十一万八千四百两零。应解臣部银三百二十八万五千四百八十两零。又应找拨陕西、广东、湖广等处、兵饷银一百八十万两。又王公文武满汉官兵俸饷银一百九十万一千一百两零。计不敷银四十一万五千六百两零。此外有盐课关税银、共二百七十二万四百两零。又会议裁扣工食等银二十九万九千八百两零。除补前项不敷银数外。止应剩银二百六十万四千六百两零。又有临时水旱灾伤蠲免、及小民拖欠数目、不能如额。又每遇出征、需用银米。及采买物料、餧养马匹草豆赏赉等项。难以豫定。虽此外尚有原无定额杂项银两。为数无多。臣等思钱粮乃国家经费所赖。兵民命脉所关。不容少缺。且满兵用度、全倚月饷。不知营运。拙于谋生。又备办马匹灰甲器械。设无赢余、何以养赡家口。此断宜豫为筹画者也。查布政司衙门。有左右二布政使、经历、照磨、都事、理问、检校等官七员。每年俸薪经费衙役工食、共银二千八百四十一两零。按察司衙门、有按察使经历、照磨、知事、检校、司狱等官六员。每年俸薪经费衙役工食、共银一千七百四十六两零。一府有知府、同知、通判、推官、经历、知事、照磨、又教授一员、训导二员、共十员。每年俸薪经费衙役工食、共银二千六百七十两零。一州有知州、州同、州判、吏目、又有学正一员、训导二员、共七员。每年俸薪经费衙役工食。共银二千一十一两零。一县有知县、县丞、典史、又有教谕一员、训导二员、共六员。每年俸薪经费衙役工食、共银一千八百二十一两零。又各省有兵马道员、共一百四十三员。每年俸薪经费衙役工食、共银一十万五各一百五十五两零。又中军守备、千把总等官、共一百七十四员。计每年俸廪银、共一万九千九百六十八两零。兵、一万四千九百五十名。计每年需用钱粮、银、共二十六万八千二百五十四两零。米、三万五千一百石。料、一万九百四十四石。除米豆草束、共该银四十万三千三百七十两零。或将此中闲冗官员、并无事地方官兵、酌量裁汰。将所裁钱粮、于紧要处养赡满洲兵丁。似可有裨于国计矣。得上□日、所奏每年出入钱粮数目、知道了。内外闲冗官员、吏部会同九卿、詹事科道等官、确议具奏。其地方无事官兵、应否量行裁汰。著该督抚详察确议具奏。　　

○甲申。降补原任山东沂州总兵官张大治、为湖广黄州府副将。升陕西阳平关参将许占魁、为山西平阳营副将。山西抚标游击彭有炤、为浙江湖州府副将。江南庐州府参将万承选、为陕西宁夏花马池副将。　　

○宴琉球国王舅马宗毅等于礼部。　　

○丁亥。命左春坊左赞善兼内翰林弘文院检讨姜元衡、内翰林弘文院编修马叶曾、为江南乡试主考官。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十四



大清世祖体天隆运定统建极英睿钦文显武大德弘功至仁纯孝章皇帝实录卷之八十五　　

顺治十一年。甲午。秋七月。戊子朔。享太庙、上亲诣行礼。　　

○谕吏部。朕闻原任户部侍郎、今补广西右布政使戴明说、年力富强才识明敏。向经降调惩儆。谅必洗涤自新。尔部传谕来京。遇有京堂缺出补用。　　

○遣兵科副理事官张学礼、行人司行人王垓、赍敕印、封琉球国中山王世子尚质、为中山王。赐之诏曰。帝王祗德底治。协于上下。灵承于天。时则薄海通道。罔不率俾。为藩屏臣。朕懋缵鸿绪、夏有中夏。声教所绥、无间遐迩。虽炎方荒略、亦不忍遗。故遣使招徕欲俾仁风暨于海澨。尔琉球国越在南徼世子尚质、达时识势。祗奉明纶。即令王舅马宗毅等、献方物禀正朔。抒诚进表。缴上旧诏敕印。朕甚嘉之。故特遣正使兵。科副理事官张学礼副使行人司行人王垓、赍捧诏印。往封尔为琉球国中山王。仍锡以文币等物。尔国官僚、及尔氓庶、尚其辅乃王。饬乃侯度。协摅乃荩守。乃忠诚慎乂厥职、以凝休祉。绵于奕世故兹诏示。咸使闻知。赐尚质、蟒色缎十五、片金二、纱、罗十二。妃、妆闪色缎十、片金二、纱、罗八。　　

○升太仆寺卿王尔禄、为太常寺卿。太常寺少卿提督四译馆霍达、为大理寺少卿。通政使司左参议孙建宗、为顺天府府丞。　　

○升陕西河西道副使李嘉彦、为河南按察使司按察使。　　

○授銮仪使雷先声拜他喇布勒哈番、以其父洪化、于太宗时效力故也　　

○己丑。谕海澄公靖海将军郑成功曰。自古识时俊杰、遇推诚待人之主。披肝效顺。矢忠勿二。方能建立事功。身名俱泰。未有猜疑观望、可称识时知命者。朕承皇天眷佑、奄有万方。海陬一隅、何难偏师戡定。但闽峤苍生、皆吾赤子。不忍勤兵。又念尔父郑芝龙、投诚最早。忠顺可嘉。故推恩延赏、封尔公爵。给与敕印。俾尔驻劄泉、漳、惠、潮、四府。拨给游营兵饷、养尔部下弁兵。朕之推诚待尔、可谓至矣。尔自当薙发倾心。义不再计。今据尔疏奏。虽受敕印。尚未薙发。冀望委畀全闽。又谬称用兵、屯劄舟山、就近支给温、台、宁、绍等处钱粮。词语多乖。要求无厌。乃复以未彻四府防兵为辞。尔尚未归诚、岂有先彻防兵之理。尔若怀疑犹豫、原无归诚实心。当明白陈说。顺逆两端。一言可决。今如遵照所领敕印、薙发归顺则已。如不归顺。尔其熟思审图、毋贻后悔。　　

○池太总兵官卜从善、以疾乞休。允之。　　

○庚寅。赠故内翰林国史院大学士张端、太子太保。谥文安。荫一子为中书舍人　　

○升詹事府少詹事李奭棠为詹事。兼内翰林秘书院侍读学士。侍读学士陈爌、为詹事府少詹事。兼内翰林弘文院侍读学士。编修朱之锡、为内翰林弘文院侍读学士。祭酒沙澄、为内翰林弘文院侍讲学士。补故明少詹事方拱乾、为内翰林秘书院侍讲学士升侍讲卓彝、为左春坊左庶子兼内翰林秘书院侍读侍读周启寯为右春坊右庶子。兼内翰林弘文院侍讲。　　

○补服阕内翰林秘书院侍讲张悬锡原官。　　

○增设都察院京畿道汉军理事官一员。　　

○辛卯。以故翁尼特部落达尔汉戴青贝子根特尔弟叟塞袭爵。　　

○以故二等伯明安子郎苏、袭爵　　

○以故三等阿思哈尼哈番孟乔芳子熊弼、鄂木布子艮敦、二等阿达哈哈番喀喇子罗璧、喇都里巴图鲁弟之子达都里、多克新子多台、三等阿达哈哈番马纳祖燕达礼、多尔济子图习希尔、陈修子猛、俱各袭职。　　

○壬辰。免陕西秦州、朝邑、安定、二县本年分水灾额赋。　　

○癸巳。升通政使司左通政袁懋功、为通政使。　　

○予殉难广东罗定道参议邬象鼎、祭葬如例。　　

○甲午。复设墙子岭关口、以章京笔帖式各二员稽察。　　

○裁宣府前保安、怀来、永宁、万全左右卫、怀安、开平、龙门、蔚州、阳和、大同前左右卫、平鲁、天城、朔州、安东、中屯等卫千总各一员。　　

○遣官祭二等阿达哈哈番额布痕。　　

○丙申。谕礼部、乳公喀喇、保护朕躬有年。忠勤素著。今闻溘逝。深可悯念。著与谥立碑。以示朕旌恤之意。　　

○命刑科给事中林云京、礼部员外郎王天鉴、为山东乡试主考官。光禄寺少卿程正揆、刑部员外郎黄自起、为山西乡试主考官。吏部员外郎孙宗彝、礼部主事张茁、为河南乡试主考官。　　

○以正蓝旗满洲一等护卫达喇锡、为护军参领。　　

○丁酉。升刑科给事中陈忠靖、为本科右给事中。　　

○以牛录章京贾汉复、为都察院京畿道理事官。　　

○戊戌。予故一等精奇尼哈番固山额真左梦庚祭一次。谥庄敏。　　

○庚子。升太常寺掌印副理事官萨穆哈、为太常寺掌印理事官。　　

○遣太常寺少卿高景、祭黄河之神。鸿胪寺少卿李时秀、祭运河之神。　　

○辛丑。廷试贡监生赵之璇等八十四名。　　

○壬寅。中元节。遣官祭四祖陵、福陵、昭陵。　　

○遣官祭故少保兼太子太保川陕总督孟乔芳。　　

○癸卯。浙闽总督刘清泰奏言、郑成功、屡荷皇上天恩。加以封赏。至深且厚。而察其举动、似无归诚实意。臣以为抚巢□刀之局、不可不早备也。万一变生叵测非一闽之力、与臣标下孤军、可得而制之者。乞特遣固山额真一人、统领大兵、移镇闽浙之间。呼吸援应。庶不至孤危隔绝矣。下所司议奏。　　

○甲辰。升他赤哈哈番韩世琦、为吏部启心郎　　

○升内翰林国史院侍读冯溥、为国子监祭酒。　　

○浙闽总督刘清泰、以病请假。允之。　　

○乙巳。命固山额真卓罗、署吏部尚书。宗人府启心郎觉罗伊图、署刑部尚书。工部侍郎郭科署本部尚书。梅勒章京觉罗阿克善、署都察院左都御史。　　

○丙午。索伦部落索朗噶达尔汉等、来贡貂皮。宴赏如例　　

○戊申。免陕西镇原、广宁本年分雹灾额赋　　

○己酉。转侍讲黄机、为内翰林国史院侍读。升编修李昌垣、为内翰林秘书院侍读。谕德李目、为内翰林弘文院侍讲。司经局洗马章云鹭、为右春坊右谕德。兼内翰林弘文院修撰。中允王熙、为司经局洗马。兼内翰林国史院修撰。转右中允左敬祖、为左春坊左右允。兼内翰林秘书院编修。升国子监司业曹本荣、为右春坊右中允。兼内翰林秘书院编修。赞善姜元衡、为国子监司业。转右赞善王清、为左春坊左赞善。兼内翰林弘文院检讨。右赞善张士甄、为左春坊左赞善。兼内翰林秘书院检讨。升检讨范廷元、为右春坊右赞善。兼内翰林秘书院检讨。李仪古、为右春坊右赞善。兼内翰林国史院检讨。　　

○擢河南洛阳县知县武攀龙、为刑科给事中。　　

○庚戌。工科给事中翁自涵奏言、近见投揭纷纷。不曰某官赃污。则曰某人冤屈。投揭之后。未闻明白具告。显系挟诈恶习。饱欲则止。弁髦功令。长此安穷。乞敕部刊示严禁。有敢于长安门、及京城内外、擅行粘递揭帖者。责成该司坊官、缉擒造谋夥党。按律治罪。至叩阍奏牍。果系奇冤异枉、曾经督抚问理失实、通政使司、都察院、扶同蒙蔽者。当与申雪。傥本无冤屈、辄敢渎扰。宜尽法究治。以儆奸顽。下所司议奏。　　

○辛亥。予故太子太保都察院左都御史房可壮、祭葬如例　　

○壬子。大学士冯铨奏言朝廷设官分职。各有司存。惟近密之臣、则以弼成君德、保护圣躬为任。昨叨预侍宴。承圣谕云。朕因脾胃不调、今朕不用肉。又谕云。自海子回。即有此证、至今未愈。窃惟我皇上一身、乃天地祖宗所付托。亿兆臣民所瞻依。动静出入、宜何如慎重。今谒陵之举。道路云远、岂若法宫之安。寒暑互侵、更非海子之比。臣谓稍展日期。俟圣躬康健。择吉举行。目下所急者、在于慎起居。调饮食。谨医药颐养元和。式迓鸿祉。乃圣孝之大也。报闻。　　

○礼科给事中季开生奏言、天心仁爱。变不虚生。乃河决方张。继以地震。夫地道不静、民不安也。民之不安、官失职也。今皇纶谆切、臣工谁不洗心。而亲民尤在有司。谨择其贼民召祲之大者、约有十端。曰格诏上□日。皇上轸念民瘼。遇灾必蠲。遇饥必赈。乃积棍蠹役、表里为奸。道府州县、通同欺隐。致百姓不沾实惠。此罔上害民者一也。曰、轻民命皇上清问下民。热审方行、继之恩恤。乃暴横有司、以酷济贪。无所不至。而最惨者、莫若取病呈一节。暗施毒计。冤毙无辜。此恣意害民者二也。曰、纵豺虎。佐贰不受词、律也。乃堂官受其馈遗。不得不任其渔猎。上下苞苴通行而小民家倾命绝矣。此怙奸以害民者三也。曰、庇狐鼠。吏胥原无善类。况仗为爪牙、任其线索。州县火票。道府油牌。星飞电扫。此徇役害民者四也。曰、重耗克。天下火耗之重。每银一两、有加耗至五钱者。白粮每百石、官耗至五十两。百姓勉供正赋、物力已艰。徭役办纳、为劳更甚。入有秤耗。出有扣减。此出入交剥而害民者五也。曰、阴市易。介寿称豜古亦有之。乃重纳绅衿之馈、阴以事酬。广徇乡故之托、中分其有。致土著挟宠而凌乡曲游各没利而剥小民此上下交徵、而害民者六也。曰、喜株连事非大朔、罪止其身。今则一盗之获、必令诬攀富室。一赃之比、必令延蔓亲知。是盗止一家、捕盗者飞殃一邑、赃止十百、追赃者槖饱百千。此为民害者七也。曰、安怠荒。夫状词速结、所以寝弊惜民也。乃淫佚是耽。案牍不理。而急务深冤、悉归沉阁。防闲不固。致主文家隶。内外勾通。虽钦件之大、动经年月。此为民害者八也。曰、失弹压。夫殚压有司、藩臬之责也。果其清慎率下、谁敢不从。奈徇情面。贪馈遗。爱憎不当。是非失宜。有奸不举。是与于害民者九也。曰、漫纠弹。夫纠弹不职、责在督抚。详察核实、人岂难知。但借下官之品题为耳目。贤否混淆。举劾不当。民害无由而除。十也。凡此者、置民垫溺、甚于决河。杀民躯命、甚于地震。乞敕督抚严行剔濯。如有不悛、立行参处。下所司议。　　

○甲寅。补服阕太仆寺卿黄徽允原官。转通政使司右通政朱鼎延、为左通政。升太常寺少卿高景、为通政使司右通政。太仆寺少卿曹溶、为太常寺少卿提督四译馆。降补原任兵部督捕右侍郎魏琯、为通政使司右参议。　　

○调镇守江西九江等处署都督佥事总兵官杨捷、以都督佥事、充镇守陕西兴安等处总兵官。　　

○丙辰。升吏部右侍郎屯泰、为兵部尚书。兼都察院右副都御史。总督浙闽等处军务　　

○丁巳。谕礼部。朕方在冲龄。即值先帝宴驾。终天抱痛、时刻靡谖。梦想音容、涕泗横集。自元年定鼎以来。绥辑多方。焦心劳思。不遑宁晷。顾瞻陵寝、邈在天涯。虽□山戊不□时祭祀、斋沐遣官。而朕躬未行恭谒。追慕之殷、以日为□山戊不

□。每临餐废箸。中夜以兴所以择吉东行、必不获已。兹复思太祖太宗创造丕基、付托朕躬。缵承匪易。目今方隅未靖、师旅繁兴。兼之旱涝频仍、小民失所。一应养兵恤民、措置规画。朕与诸司夙夜图维、犹虞不给。东行往返、未免延旷时日、有稽政务。欲专心化理、则难展至情。若亟遂孝思、又虑乖民望。再四踌蹰、我太祖太宗、原以天下生民为念。如天下未安、无以上慰太祖太宗在天之灵。朕心亦、何能安。为此今□山戊不□停止东行。俟他年有暇、再行展谒。尔部即行传知。　　

○授阵亡副将许友信男维泰、三等阿达哈哈番。　　

○加赠殉难广东副将茅生蕙二级。署都司佥书窦明运一级。各录用子弟一人。给与祭葬。署守备白守富、唐文豹、各录用子弟一人。　　

八月。戊午朔。祭大社大稷、遣内大臣伯索尼行礼。　　

○一等阿达哈哈番又一拖沙喇哈番特锡伦、以枉法贪赃、削去一拜他喇布勒哈番。　　

○免陕西延安府荒地亡丁额赋。　　

○裁户部十四司主事各一员　　

○己未。南赣巡抚宜永贵疏报、官兵会巢□刀瑞金县逆贼、直捣罗汉岩。生擒伪都督许胜可等十余人。并贼众数百人、斩于军。获器械无算。瑞金县平。命所司察叙。　　

○庚申。大学士范文程等奏言、顷者差遣恤刑、仰见皇上慎重刑狱至意。但前此议遣满汉大臣巡方。虑有扰民、是以停止。今四方水旱灾伤、纷纷见告。恐奉差各官、仍不无烦扰。亦应暂请停止。其见禁重囚、应敕各巡抚详勘、以可矜可疑者奏闻定夺。从之。　　

○辛酉。免陕西真宁县十年分雹灾额赋　　

○壬戌。都察院左都御史龚鼎孳、遵上□日回奏、大学士冯铨、尺寸靡效。罪过颇多。得上□日、冯铨罪过、累经宽宥、谕上□日甚明。若伊尚有隐罪。龚鼎孳先宜指参。何待责令回奏、始引冯铨抵塞。甚属无谓。奏内云、密勿票拟、不得察纠。非如诸曹有事可指。既知诸曹可指、即当明言无讳、以抒忠悃。　　

○山东濮州、阳谷、朝城、范县、观城、地震有声。　　

○癸亥。命内翰林弘文院学士白色纯、礼部右侍郎渥赫、内翰林国史院编修范周、吴正治、为顺天乡试主考官。　　

○乙丑。谕兵部。朕闻镇守福建泉州等处总兵官刘仲金、病剧不能任事。闽海要地。军务繁多。匪可卧理。著解任回京调治。该部作速会推智勇堪任者具奏。　　

○浙闽总督刘清泰疏报、浙属亢旱为灾。河竭井涸、未稻尽枯得上□日、浙省灾伤、深可悯恻。其如何赈济之处。著所司确查速议。　　

○丙寅。太宗文皇帝忌辰。遣官祭昭陵。　　

○丁卯。遣大学士甯完我、祭先师孔子。　　

○命镇守福建泉州总兵官都督佥事马得功、复原任。升江西南赣右协副将董大用、为署都督佥事。充镇守江西九江总兵官。　　

○升福建按察使董应魁、为广西布政使司右布政使。陕西苑马寺卿于之士、为山东布政使司右布政使。补外转御史张文炳、为陕西布政使司参议、分守河西道。　　

○福建浦城县、增设枫岭营。以游击一员、守备一员、领兵一千名驻劄。彻常山广济驿、归江山驿。移长汀三洲驿、为小关驿。移上杭蓝屋驿于浦城、为柘浦驿。　　

○戊辰。太祖武皇帝忌辰。遣官祭福陵。　　

○庚午。夕月于西郊。遣内大臣公额尔克戴青行礼。　　

○谕吏部。朕览江宁巡抚周国佐、历来章疏、词语糢糊。意见游移。此必事事假手左右。胸中漫无主持。苏松重地。岂容阘葺之人、因循贻误。周国佐、著解任回旗。该部作速会推才品堪任者具奏。　　

○辛未。初、德州生员吕煌、以窝逃事觉。托拖沙喇哈番吕献忠、行贿于逃人之主赵五子。五子发其事。吕煌流徙。献忠下部议处。部议献忠犯在赦前、请贷其罪。得上□日、贪官受赃、诏款不赦。献忠作保行贿既真、何得援赦奏请。著令回奏。越六日、部臣回奏稽迟。复有上□日切责。于是议献忠应革职。议上。上以兵部堂司官、显有受贿情弊。下诸王大臣等议处。至是、王等议部臣将不应赦之事、朦混援赦。又回奏稽迟。尚书噶达浑、孟明辅、侍郎觉罗科尔昆、卫周允、张基远、及满汉司官、应各分别。降革罚俸。得上□日、噶达浑、著革一个半前程。科尔昆、革一个前程。介山、革半个前程。各罚俸一年。刘斗、屈和尚、吴延祚、各罚俸一年。孟明辅、卫周允、各降三级调外用。张基远、降二级调外用。贾浚、革职为民。又以原任督捕侍郎魏琯、条奏逃人减等、明为吕煌而发。及满官欲参德州知州佟昌年、又强行沮住。魏琯革职。流徙盛京。　　

○壬申。工科给事中翁自涵奏言、顷因恤刑扰民、暂停差遣。令各抚详慎推勘。此真钦恤之仁。但恐各抚难于自翻已案。并难翻前抚之案。下属官吏、更难翻上官之案。则奉行仍属具文。请敕直省巡抚、各率所属、有能翻成案、理冤抑者。不惟照会典例、免追失入之罪。且特赐旌异、以为平反劝。诏所司确议。　　

○甲戌。升太仆寺少卿张中元、为都察院右佥都御史、巡抚江宁等处、提督军务　　

○诸王大臣议、大学士王永吉、为兵部尚书时、鞫问窝逃吕煌行贿一案。审结稽迟。又不题参知州诬解窝主。且欲坐逃主以吓诈之罪。应革去大学士。降二级调用。仍夺俸六月。得上□日、王永吉破格超擢。简任机密。当竭忠为国、以图报称。昨诸王大臣会议吕煌一案、诘问情由。辄张威忿怒。全无小心敬慎之意。岂非欲效陈名夏故态耶。负恩殊甚。宜加重处。姑从宽革去大学士。降一级调用。罚俸六个月。　　

○诸王及满洲汉军部院大臣奏言、从前隐匿逃人之律、将窝主正法。后特减等充军。后又将窝主并家口、俱给本主为奴。今复免其为奴、仍充军。方窝主正法、家口为奴之时。虽有逃人、尚多缉获。自定充军之例。一年间、逃人几及三万。缉获者不及十分之一。惟其立法从轻、故致窝逃愈众。仰请再行酌定。得上

□日、著同汉九卿、詹事、科、道、会议具奏。　　

○乙亥。经略大学士洪承畴奏言、辰常总兵官徐勇、当黔寇披猖之时。誓死固守。历有战功。逆贼遗书诱降。斩其来使、以示无贰。后因辰州孤城莫援、贼将白文选率众围攻、城遂陷。勇督兵恭战。被枪堕马、犹立斩数贼。力竭不支、为贼所害。既死、犹握刀不释。贼截其手而去。阖门遇难者、三十九人。请加优恤以励臣节得上□日、徐勇屡著战功忠节殉难。阖门受害。深可悯恻。著所司从优察恤。　　

○洪承畴又奏、辰常道参议刘昇祚、辰州城陷被执。贼逼授伪职辱骂不屈。立遭惨磔。阖门男妇、遭戮无遗。辰州府知府王任杞、城陷后。骂贼触怒。碎尸而死。其祖母、及其母、俱自缢一门男妇遇害者、四十六人。并请褒恤得上□日、刘昇祚等、应得恤典、该部察例具奏。　　

○丙子。调刑部尚书张秉贞、为兵部尚书。转兵部督捕右侍郎李呈祥、为兵部左侍郎。升太仆寺卿黄徽允、为兵部右侍郎。　　

○丁丑。遣官祭历代帝王　　

○遣官祭城隍之神。　　

○遣房山县知县祭金帝陵。　　

○戊寅。降顺天巡抚王来用一级、调用。以其咨奏稽迟也　　

○己卯。刑部议覆、吏科都给事中魏象枢奏、各省按察使司守巡各道、应将一切刑名大案、已结未结。照布政司奏报钱粮例、□山戊不□终造册进览。以便清厘。以免拖累。从之。　　

○庚辰。以内翰林国史院学士傅以渐、为内翰林秘书院大学士。　　

○升总督仓场户部左侍郎任浚、为刑部尚书。大理寺卿梁清远、为兵部督捕右侍郎。降补原任都察院左都御史赵开心、为太仆寺卿。升吏部郎中梁羽明、为太常寺少卿。户科都给事中杜笃祜、掌河南道御史潘朝选、为太仆寺少卿。陕西商雒道佥事许宸、为通政使司左参议。　　

○壬午。谕尚书车克、侍郎觉罗额尔德曰。部中启奏诸事。每至积壅始奏。省览之际、殊觉繁多。嗣后毋得壅积。但有一二事、即便奏闻。　　

○命二等阿达哈哈番费扬古、郭迈、鄂莫克图、俱为二等阿思哈尼哈番。　　

○故明乐安王朱议淜、及僧人文秀、道士张应和等、谋逆事觉。伏诛。　　

○癸未。谕吏部。朕惟旌贤劝能、国有常典。大学士范文程、额色黑、甯完我、尚书郎球、巴哈纳、车克、侍郎祝世允、向在太宗时、素效忠勤。历今始终不渝。或匡赞政机、劳深启沃。或经理部务、力殚猷为。成绩已彰。宜加恩晋秩。范文程、著加少保、兼太子太保。额色黑、车克、甯完我、郎球、巴哈纳、祝世允、俱著加太子太保。各照旧办事。议政大臣巴哈、篇古、曩在太宗时、宣劳有素。近复左右朕躬、勤慎罔替。益罄忠诚。并宜加秩示劝。巴哈、篇古、俱著加太子太保。尔部即遵谕行。　　

○甲申。诸王大臣议覆、隐匿逃人例、奏入。得上□日、王等议隐匿逃人之家、给与逃主为奴。朕思傥有奸恶之徒。图财设局。以害无辜。如从前正法之小羽子等、亦不可测。宜详慎定议。其地方两邻解子流徙之例。因一罪犯。牵连众人。荡家废产。远徙他方。朕心不忍。且所议大小官员等罪、亦属太过。著一并另议具奏。　　

○赠太子太保都察院左都御史房可壮少保。荫一子入监读书。　　

○以阵亡二等阿达哈哈番李世贵子文先、袭职。　　

○以故拜他喇布勒哈番项朝辅子天允、袭职。　　

○乙酉。通密道副使刘余王□彗、以查覆职名稽迟。降一级调用。　　

○丙戌。宗人府礼部、议覆国子监祭酒姑尔玛洪疏言、觉罗荫生、应与官员荫生、一例送监读书。俟月分满日。亦与官员荫生、一例照等铨授。从之。　　

○裁湖广随州所、归并安陆卫。枝江、远安、彝陵、长宁所、归并荆州卫。桂阳所、归并郴州所。常宁所、归并衡州卫。东安所、归并永州卫。　　

○予故二等阿思哈尼哈番荆古尔达、祭葬立如例。　　

○升浙江定海镇标游击常进功、为杭州府城守副将。陕西庆阳府署副将马骧、为江西南赣右协副将。副将管福建汀州城守右营游击事贺国相、为福州府水师副将。　　

○增设兵部督捕汉军副理事官八员。满洲汉军笔帖式八员。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十五



大清世祖体天隆运定统建极英睿钦文显武大德弘功至仁纯孝章皇帝实录卷之八十六　　

顺治十一年。甲午。九月。丁亥朔。　　

○己丑。上幸内院、召诸王、及九卿、科、道等汉官。赐茶毕因语及巡抚宜永贵疏称、满洲逃人甚多。捕获甚少而汉官议隐匿逃人之罪。必欲轻减一事。谕诸汉臣曰。朕荷天眷。抚有鸿业。无分满汉。概加恩遇。于汉人尤所体恤。乃尔等每与满洲抵牾。不克和衷是何意也。当明末、北人南人、各为党与。致倾国祚。朕傥有偏念。自当庇护满洲。今爱养尔等过于满洲。是朕以一体相视。而尔等蓄有二心。朕以故旧相遇。而尔等猜如新识。朕以同德相期。而尔等多怀异念矣。朕从来不念旧恶。尔等自太祖太宗以来。本为敌国。朕荷天祐。抚有大业海宇之内皆我臣庶自应捐除既往。悉予恩鄬。但尔等遭流贼之祸。如蹈水火朕救援而安养之。尔等诚念及此。岂可不图报效。今尔等之意欲使满洲家人、尽皆逃亡。使满洲失其所业可乎。朕姑宥前罪。嗣后其各改心易虑。为国为君。尽忠效力。以图报称朕优念尔等。故面谕及此。若更持贰志。行私自便尔时事发。决不尔贷。诸汉臣奏曰。皇上谕及此。臣等有何置辩。从此以后。惟改心易虑。各尽职守耳。　　

○谕吏部少保兼太子太保内翰林秘书院大学士范文程、自太宗时、委用办事二十余年。忠诚练达不避艰辛。朕所倚赖乃近以积劳成病。虽暂假调理。心仍夙夜在公。未得专事药饵。旦夕奏效深系朕怀。可暂令解任谢事。安心调摄特加升太傅兼太子太师。昭朕眷体大臣至意。伫俟病痊、以需召用。　　

○降补原任兵部尚书孟明辅、为苑马寺卿。兼陕西按察使司佥事兵部右侍郎张基远、为江南按察使司副使、苏松兵备道。升山东青登莱道参政田起龙、为福建按察使司按察使。　　

○免陕西西安、平凉、凤翔等府属、十年分雹灾额赋。　　

○予假原任都察院右都御史管户部右侍郎事赵继鼎、以年老乞休。允之。　　

○庚寅。以军功。封太子少保广西提督总兵官线国安、为三等伯。授三等阿思哈尼哈番右翼总兵官全节、为三等精奇尼哈番。一等阿达哈哈番又一拖沙喇哈番左翼总兵官马雄、为二等阿思哈尼哈番、仍镇守广西。　　

○升学士白色纯、为吏部右侍郎。　　

○以阿达哈哈番赵国英、为兵部理事官。　　

○以正蓝旗汉军三等伯佟六十、为本旗梅勒章京。　　

○降原任兵部侍郎杜立德一级调用。以前审窝逃吕煌行贿一案。不即完结。又不纠参德州知州佟昌年徇庇之罪故也。　　

○辛卯。以正白旗蒙古牛录章京达雅、为甲喇章京。　　

○壬辰。谕吏部、督抚责任封疆。关系非轻。员缺未可久悬。王来用、奉上□日降调。已经十三日。何得至今尚未推补。殊属怠忽。著即会推堪任者具奏。以后似此等紧要员缺须于命下次日、即行会推。毋得仍前迟延取罪。　　

○升詹事府詹事李奭棠、为内翰林国史院学士。　　

○降补原任大学士王永吉、为总督仓场户部左侍郎升太常寺卿王尔禄、为大理寺卿。　　

○予故内翰林国史院学士魏天赏、广西提督总兵官马蛟麟、各祭葬如例。　　

○初、和硕郑亲王济尔哈朗等、议窝逃罪。即以窝逃之人、给与窝主为奴。上以立法太重。恐奸徒借端陷害无辜。命改议。会南赣巡抚宜永贵疏言、迩来满洲家人。逃者甚多获者甚少。乞仍照初定例。章下王等并议。至是、王等议隐匿逃人者正法。家产入官其两邻各责四十。流徙十家长责四十如窝主。自行出首者免罪。傍人出首者、将窝主家产、分为三分一分给与出首之人。第二次逃者。仍鞭一百、归主。第三次逃者。本犯正法该管地方官、无论有无拏获逃人。一年两次造册。呈报督捕如有逃人、隐匿不报事觉。将前报部官革职凡拏获逃人即当解送督捕。若有监羁沉滞不行起解者将该管官革职仍罚银一百两。给与出首之人。如运船隐匿逃人。该管官照民例治罪。若军船、商船、该管官将本船男妇数目。造册用印。给与船主。凡到闸口。俱照数验放。如多于正数、即行拏解督捕。若审系逃人、即将船家正法。船内财物入官、见任文武官员、并有顶带闲官、进士、举人、贡生、监生、及休致回籍闲住各官、隐匿逃人。将本官并妻子流徙。家产入官。文武官员赴任之后。有家人隐匿逃人者。本官不知情、免罪其隐主、如系另户者。即将隐主正法。家产入官。如系同居者。其妻子房地免议。家产财物入官。至于府属州县官内。如有一官革职者。知府、降一级。直隶知州、照知府例议处。道员、罚俸九个月。巡抚、罚俸六个月。总督、罚俸三个月。拏送逃人数多者。该管地方官纪录。俟考核时酌量优升。其解到逃人。督捕即当收拘认主。如有主认者。交与本主。无主认者。给与官米食用。查系某旗者。即交与该旗固山额真、梅勒章京一月之后无主认者、即行入官。其送到逃人、或窝主、如攀引他人。应暂羁候提到彼人再行质审。如满洲家人隐匿逃人鞭一百、罚银五两其本主不论官民、罚银十两。或另户人隐匿逃人、鞭一百、罚银十两。宗室公以上、家下庄头等人。窝隐逃人鞭一百、罚银五两。其管庄拨什库、罚银十两。逃走二次、或三次如本主不行报明被旁人出首者。平人鞭一百有顶带官员鞭一百、折赎仍将前入官家产、分作三分一分给与出首之人。生员隐匿逃人。与平民一例正法。其逃人拐带物件。即于入官物件内赔补。窝主不行举首。或被十家长、邻佑、百长出首者。亦将窝主家产三分之一、给与出首之人。或有逃人在营伍中食粮。不行盘查。事觉管队责四十百总责三十五。把总责三十。外委千总责二十五。卫千总、守备、都司各官。俱照知州知县例参将、游击、各计所辖营伍。照知府例。副将、照道员例。掌印都司、总兵官、照巡抚例。提督总兵官、照总督例议处。凡拏获逃人者。给银二两。如投充满洲人之兄弟、子侄、亲戚、户部档内无名。假称逃人吓诈良民者。旧人鞭一百。民责四十。在盛京时、出征所获之人。如系出边逃者。照例鞭责。归给原主。其窝家免议。如系未出边逃者。释放为民。未到京逃者。照例鞭责归主。其窝主责四十。释放为民。或满汉雇觅逃人做工或赁房与住。如有人作保者、其保人不分满汉。即坐以隐匿之罪其雇觅赁房之人免罪。该管官该地方、十家长邻佑、俱免罪若无保人、留住过十日者正法。家产入官十日之内者免。究逃人夫妇、父子、逃出复回者。窝主免究若同逃内有一半仍在原窝家居住。部文行提该管官即行查解者、纪录隐匿之家、并地方、邻佑十家长、照例治罪。凡逃人无论男女七十以上、十三□山戊不□以下者。俱免责逃三次者、亦免死。窝主并地方、十家长、邻佑、俱照例治罪凡窝主。无论男妇。七十以上十三□山戊不□以下者。俱免死。入官。其窝主父子兄弟分居者。取地方官印结。免入官。其应入官家产。亦取地方官印结。追入官。如不系分居、假称分居、或隐留家产一半者。即将该管地方官革职。凡隐匿逃人。将末家断作窝主。其保卖逃人者。若系逃人自行卖身。将保人断作窝主。逃人逃出、自娶之妻。仍应将给逃人。若强娶霸占者。释放还家。凡各处解送逃人窝主。如解役故意致死。及受贿纵逃者。责四十。流徙。如系无主认识逃人。中途逃死者。除窝主正法外。家产入官。僧道隐匿者。照民例治罪。该管僧道官、照知县例治罪。如部文行提窝主并逃人、不行解送者、指名题参。从之。　　

○癸巳。未刻。日生半晕。旁生左右珥。申刻、日上生背气一道。赤黄色。　　

○免宣府万全右卫所属暖店堡、梁家、渠家、吴家、沙家等庄、盆儿窰、西红庙、本年分雹灾额赋。　　

○甲午。补服阕工科都给事中朱之弼、为户科都给事中。　　

○乙未。赏从征喀喇沁土默特部落将士银两有差。　　

○总督仓场户部左侍郎王永吉、具疏谢恩。谕曰。王永吉、初擢内院时曾有感恩图报等语。乃行不顾言。以致获罪。人臣果有为君为国实心。当见诸实事。似此空言何用。仍命通行申饬。　　

○丙申。升河南布政使董天机、为都察院右副都御史、巡抚直隶等处、赞理军务。　　

○己亥。补服阕内翰林秘书院编修王无咎、检讨杨运昌、原官　　

○庚子。升通政使司左通政朱鼎延、为太常寺卿。　　

○升山西驿传道副使周召南、为山东布政使司参政、登莱道。山东东兖道参议刘应锡、为河南按察使司副使、通密道。湖广下荆南道参议张道湜、为陕西布政使司参议、分守商雒道。　　

○丙午。革浙江督粮道参议李廷枢职。以抚臣秦世祯劾其贪秽故也。　　

○丁未。江南江西总督马国柱、以衰老休致。　　

○遣官存问达赖喇嘛、顾实汗、班禅胡土克图、赐以嵌绿松石珊瑚金茶筒、及玉瓶、缎疋等物。　　

○授庶吉士汪炼南、曹尔堪、陈彩、金鋐、俱为内翰林秘书院编修。杨绍先、为内翰林国史院编修。范承谟、张应桂、俱为内翰林弘文院编修。丁思孔、叶先登、郭棻、耿介、卢高、俱为内翰林秘书院检讨。张瑞徵、薛澐、方猷、余恂、汤斌、俱为内翰林国史院检讨。陈子达、王勰、钱开宗、崔之英、杨永宁、白乃贞、李昌祚、俱为内翰林弘文院检讨。饶宇栻、韩廷芑、史彪古、李文煌、王纪、俱为给事中。杨士烒、吕祖望、熊侪鹤、俞铎、俱为御史。　　

○外转内翰林秘书院编修张天植、为河南布政使司参议、兼按察使司佥事提调学政。　　

○吏部左侍郎兼内翰林国史院学士高珩、请假归省。允之。　　

○己酉。以正蓝旗满洲二等护卫胡世穆、为护军参领。　　

○庚戌。改江南江北提督学院为提学道。　　

○辛亥。降总督漕运兵部尚书沈文奎三级调用以其督催漕运稽迟也　　

○壬子。初、上欲亲诣盛京。展谒诸陵。至是、以国务殷繁。不果往。遣辅国公班布尔善等恭代。祭福陵、祝文曰。恭荷皇祖考皇祖妣鸿庥。获承天眷庆衍眇躬。继登大位。十有一年。翘望山陵。曷胜瞻恋。顷于八月。谨卜吉期。虔伸祭谒。第念太祖、太宗、创兴大业。及兹缵承。付托甚重。今者方隅未靖。水旱频仍。生民未得其所。凡恤兵养民。筹度未遑。诚虑往来道远。动需时日或致有误国事。上负皇祖考皇祖妣又安天下之至意。用是勉从群议暂止兹行。俟□山戊不□之暇必当躬往。反覆思维。不胜忾慕。中心感伤兹遣官恭代。用将悃诚。伏祈神灵昭鉴。昭陵祝文同。　　

○以原任偏沅巡抚冯圣兆、为都察院右副都御史巡抚延绥赞理军务　　

○谕吏兵二部朕见往代有五军都督府衙门我朝未曾设立。尔二部传知议政王、贝勒大臣会同九卿詹事科道等官。详究往代设立之意。确议应否踵行具奏。寻议、往代设立五军都督府衙门。盖欲文武官员相对。理应设立。但近□山戊不□粮饷缺乏。修造衙署及各官禄俸、所需实繁。应暂停止。从容议设报可　　

○转吏部左侍郎。管右侍郎事卫周祚、为本部左侍郎调礼部右侍郎梁清标、为吏部右侍郎兼内翰林秘书院学士　　

○先是、刑科右给事中陈忠靖、奏请宽生员隐匿逃人之罪。御史王秉乾、劾其阴为吕煌开释。随下诸王、大臣会议拟革忠靖职奏入。得上□日、陈忠靖、本当重处。念系言官。姑著降四级、调外用　　

○癸丑。孝慈武皇后忌辰。遣官祭福陵。　　

○遣官祭故阿达哈哈番赵山。　　

○甲寅。升内翰林弘文院侍读学士麻勒吉、为本院学士。　　

○乙卯。补庶吉士饶宇栻、为刑科给事中。　　

冬。十月。丁巳朔。享太庙、上亲诣行礼　　

○遣官祭四祖陵、福陵、昭陵　　

○颁顺治十二年时宪历　　

○谕吏部太傅兼太子太师内翰林秘书院大学士范文程、抱病未痊。已有上□日暂令解任。安心调摄。但院务殷繁。代理需人。著速推堪任者数员、具奏。　　

○己未。遣官祭故阿达哈哈番喇布楮。　　

○庚申。添设钞关满官各一员。从礼科副理事官房万达请也。　　

○加赠殉难四川副将潘应龙秩二级。予祭葬如例。仍录用其子弟一人。　　

○壬戌。达赖喇嘛厄鲁特部落顾实汗等、遣使贡方物。宴赏如例。　　

○乙丑。议政王、大臣、会议从敬谨亲王征湖南败绩诸臣罪。议上得上□日、贝勒吞齐、巴思汉、贝子扎喀纳、穆尔祐、革去贝勒贝子。尽彻其所属人员。固山额真公宗室韩岱、削职籍其家。降为庶人。固山额真伊尔德、阿喇善、俱革职。籍其家。喇玛、病故免罪。革世职。署梅勒章京格善、索尔和、顾禄固、艾松古、浑达礼、笪贝、夸阑大多铎和、额克西纳、署护军统领法喀、各革一拜他喇布勒哈番。罚银五十两。署甲喇章京尼堪、革拖沙喇哈番。罚银五十两。护军参领衮泰巴图、桓达礼、杜迈觉罗朱满、觉罗渥赫、阿希布鲁克西图、安珠护、应古德、巴海前锋参领多谟克图、塞格、署护军统领赖赛俱解任。革一拜他喇布勒哈番。罚银七十两。调用梅勒章京罗硕、革一拜他喇布勒哈番。解侍郎任。罚银一百两。梅勒章京觉罗莽嘉革职。罚银一百两。署护军统领劳翰署梅勒章京撒齐库护军参领库尔讷、署甲喇章京额尔济赫、闲散章京雅器纳、署甲喇章京朱成格巴图鲁俱革职。章京尼雅汉、洛翰钟古尔代伊图达优、内院侍读苏赫、俱革职各鞭一百。学士马尔都、隐匿失陷情由不奏。革职。籍其家。鞭一百。入包衣牛录。侍读学士硕对、隐匿不奏。革职。籍其家。鞭一百。发入本王包衣下。前锋参领科尔昆、隐匿不奏。革世职罚银一百两　　

○丙寅。宴外藩蒙古二十七旗听事头目等于礼部。　　

○戊辰。遣官祭故阿达哈哈番刘汉英　　

○遣官祭红衣炮之神。　　

○己巳。遣官祭故正白旗阿思哈尼哈番荆古尔达。　　

○庚午。礼部尚书郎球等参奏顺天主考范周、吴正治、评阅朱卷。止有姓名。全无次第。请敕部议处。户科给事中宋牧民、复参奏。试录程文种种乖谬。至有喧传为笑柄者。辱简命而忝文衡。莫此为甚。请敕部从重处分。以挽颓风。昭文治。俱下所司。　　

○裁宣府两镇十八卫百总六十七员。　　

○辛未。大学士甯完我、进故明洪武大诰三册。命内院诸臣繙译进览。　　

○大学士吕宫、以病乞休。不允。　　

○免江南庐、凤、淮、扬四府、徐、滁、和三州本年分水旱灾伤额赋。　　

○癸酉。调临巩总兵官齐升以都督佥事充镇守兴安总兵官。升随征副将张程、为都督佥事充镇守湖广沅州总兵官。　　

○经略大学士洪承畴、以广西抚臣陈维新夙疾危笃请令解任回旗。得上□日、广西要地一日不可乏人。著速推堪任之员具奏。　　

○宴朝鲜国进鹰使臣金汝楗等于礼部。　　

○乙亥。以塞尔格克、为内大臣。　　

○以故三等阿思哈尼哈番苏班岱子伯崇、一等阿达哈哈番张端子裕国、二等阿达哈哈番苏班达理子班第、刘汉英子秉俊、三等阿达哈哈番额参巴图鲁子拜海、赵山子塞勒、拜他喇布勒哈番帕虎代叔达喇席、各袭职。　　

○以阵亡一等阿达哈哈番尹得才子登科、拖沙喇哈番赵应成子有登、王秉政子文焕、董昌霸子达孜、各袭职。　　

○以老病致仕拜他喇布勒哈番王节子天眷、马介子世爵、各袭职。　　

○以嫩科尔沁国故镇国公郭尔罗思布木巴子查尔布台吉袭职。　　

○予故工部右侍郎李迎晙、殉难副将茅生蕙、都司佥书窦明运、祭葬如例。　　

○丙子。以二等阿达哈哈番觉罗胡章阿、为宗人府理事官。　　

○丁丑。谕礼部、定南武壮王孔有德、审时率众航海来归。屡建功绩。迨朕平定天下。有德巢□刀巨寇。靖南服。开辟广西。勋劳懋著。不意桂林之役。众寡不敌。精忠自矢。竟以身殉。义烈允彰稽考旧典。有立祠致祭之例尔部详察具奏。　　

○谕刑部朕思重囚犯罪。法固难宥但其中万一冤枉。死者不可复生人命至重。恐违上天好生之心。自今以后三法司照常核拟进奏复批议政王贝勒大臣详确拟议。以凭定夺施行。尔部即行传知。　　

○升陕西凉州副将刘友元、为都督佥事、充镇守临巩总兵官。　　

○己卯。谕礼部内府事务殷繁。须各司分理。乃止设十三衙门其原设之尚方司未曾议及此司系太宗时设、立职掌甚要。断不可少。著仍旧设立共为十四衙门。尔部即行通知。　　

○命建定南武壮王孔有德祠。以二妃陪祀。俱设神主、春秋致祭。　　

○复定奉差官员驿递供应则例。一品官夫二十六名马八匹。水路给船一只。廪给二钱。近京四百里内差夫十四名。马五匹。如在任在差病故。水给船一只。陆给车一辆无车处。准夫十八名。二品官、夫二十二名。马七匹水给船一只。廪给一钱八分。近京四百里内差夫八名。马三匹如在任在差病故水给船一只。陆给车一辆。无车处、准夫十六名三品官、夫二十名。马六名。水给船一只。廪给一钱六分。如奉诏敕加马二匹。近京四百里内差。夫六名。马二匹。四品官、夫十八名。马四匹。水给船一只。廪给一钱四分。如奉诏敕。加马二匹。近京四百里内差。夫六名。马二匹。五品官、夫十六名。马三匹。水给船一只。廪给一钱四分。如奉诏敕节册、及典试。加马二匹。六品官、夫十二名。马二匹。水给船一只。廪给一钱二分。如奉诏敕节册、及典试如马二匹。夫四名。七品官、夫十名。马二匹。水给船一只。廪给一钱二分。如奉诰敕节册及典试加马二匹。夫四名。八品官、夫八名。马二匹。水给船一只。廪给一钱。如奉诰敕。加马一匹。九品官、夫八名。马一匹。驴一头。水给船一只。廪给一钱。如奉诰敕加马一匹。自三品、至八品如在任在差病故。俱水给船一只。陆给车一辆。无车处准夫十六名。九品官、在任在差病故察系正途出身者。亦照此例应付。五品以下官。近京差、俱无应付。自一品至九品、夫马俱不兼支。病故者、俱不与廪给。　　

○遣官祭故甲喇章京格尔图。　　

○辛巳。遣官祭故阿达哈哈番多尔济。　　

○壬午。户部奏言、畿辅水灾。请煮粥拯恤。以广皇仁。报可。　　

○免湖广祁阳、东安、零陵、邵阳、酃县、桂东、桂阳等县荒残地方、十一年以前旧逋额赋。　　

○平南王尚可喜、靖南王耿继茂奏报、逆贼李定国、猝陷高明。复围新会。贼势张炽。兵力不支。请速发禁旅、以靖疆圉。疏下兵部。　　

○癸未。厄鲁特部落遣使贡马。宴赉如例　　

○乙酉。三等辅国将军塞克图卒。谥怀仪。　　

○丙戌。升编修纳桑噶、为内翰林弘文院侍读。主事郭廷祚、为工部启心郎。　　

○以正红旗汉军章京李应魁、为驻防杭州甲喇章京。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十六


大清世祖体天隆运定统建极英睿钦文显武大德弘功至仁纯孝章皇帝实录卷之八十七　　

顺治十一年。甲午。十一月。丁亥朔。以固山额真陈泰为吏部。尚书梅勒章京胡沙、为工部侍郎　　

○解赵布泰护军统领任为散秩大臣　　

○以正蓝旗满洲护军统领阿尔津、为本旗固山额真。镶蓝旗满洲闲散章京觉罗瓦尔玛、为本旗梅勒章京　　

○平南王尚可喜、遣子之信入侍。　　

○辛卯。升理藩院侍郎沙济达喇、为本院尚书。　　

○壬辰。升户部启心郎祁彻白、为内翰林国史院学士。　　

○升镶黄旗满洲甲喇章京达肃、为本旗护军统领。　　

○赠殉难山东莱州道副使徐大用、为光禄寺卿。莱州府推官署胶州知州事李煌、为山东按察使司佥事。各荫一子入监读书。　　

○癸巳。以镶白旗满洲甲喇章京吴丹、正红旗满洲甲喇章京觉罗格理、为前锋参领。正红旗满洲阿达哈哈番屯铎、正蓝旗满洲三等护卫库理、为护军参领。　　

○甲午。遣官祭三皇庙。　　

○以阳和副将彭有德、署大同等处总兵官事。　　

○予殉难湖广分守湖北道参议刘昇祚、辰州府知府王任杞、祭葬如例。　　

○以正白旗满洲阿达哈哈番胡尔班巴图鲁、镶白旗满洲理事官陈布禄、为甲喇章京。镶蓝旗满洲阿达哈哈番苏拜、一等护卫苏莽机、正红旗满洲二等护卫铎内、为护军参领。　　

○乙未。升侍读雷护、为内翰林秘书院侍读学士。　　

○增设銮仪卫冠军使二员。云麾使四员。治仪正二十一员。整仪尉十三员　　

○己亥。冬至。祀天于圜丘上亲诣行礼。以□山戊不□歉民饥。停止庆贺。　　

○遣官祭四祖陵福陵昭陵。　　

○升侍读学士朱之锡、为詹事府少詹事。顺天府府丞孙建宗、为太常寺少卿、提督四译馆。　　

○升山西按察使张尚、为福建布政使司右布政使。山西冀宁道参政董应徵、为本省布政使司右布政使。怀来道副使李盛枝、为江西布政使司参政、分守岭北道。山西冀南道副使李允昌、为福建布政使司参政、督粮道。广西驿传道参议陈舒、为陕西按察使司副使、分巡河西兵备道。补服阕山西佥事万化、为广西按察使司佥事、分巡苍梧道。　　

○外转刑科给事中林云京、为广东按察使司佥事、屯田盐法水利道。　　

○升正蓝旗满洲护军参领法喀、为本旗护军统领。　　

○庚子。镶黄旗同安侯郑芝龙疏奏、臣逆子成功、请地、益饷。抗不薙发。寄臣书信。语多违悖、妄诞无忌。臣不敢隐匿。谨将原信二封、缴呈圣览。臣当席藁待罪。得上□日、议政王贝勒大臣会同密议速奏。　　

○裁山西振武卫右中前后四所、镇西卫左右中前后五所、太原左卫中前后三所、太原前卫右中前三所、汾州卫左右中后四所、潞州卫右中前后四所、平阳卫左右二所、又裁汾州卫前所百总一员、太原右卫守备、及五所千总。　　

○辛丑。三等辅国将军塞勒伯卒。谥怀仪。　　

○升正蓝旗满洲副理事官宜雷、为甲喇章京。　　

○壬寅。上以地震屡闻。水旱叠告。悯念民生。省躬自责。特命嗣后章奏文移无得称圣。降诏大赦天下。诏曰。朕恭膺天命。缵承祖宗鸿绪。统驭天下。十有一年。兢兢业业。笃求治理、而治效未臻。切为民谋、而民生未逆。疆圉多故。徵调繁兴。水旱频仍。流离载道。中外之欺朦成习。朝廷之膏泽弗宣。法敝民穷。干和召戾。天心未格。地震屡闻。皆朕不德之所致也。朕以藐躬托于王公臣庶之上。政教不修。经纶无术。一夫不获。咎在朕躬。而内外章奏文移、动辄称圣。是重朕之不德也。何以自安。自今以后、朕痛自修省。悉意安民、大小臣工各宜洗心改行恪修职业。佐朕挽回灾变。保乂黎元。凡奏章文移、俱不得称圣以昭朕乾惕至意。念小民无知陷罪、或诖误牵连。或冤诬沉滞。深可悯恻。顺治十一年十一月十六日昧爽以前、凡官吏兵民人等犯罪、除谋反叛逆、子孙杀祖父母、父母、内乱、妻妾杀夫、告夫、奴仆杀家长、杀一家非死罪三人、采生、折割人、谋杀、故杀、蛊毒魇魅、毒药杀人、强盗、妖言十恶等真正死罪。及监守自盗、坏法受赃、侵盗漕粮不赦外。其余罪无大小、已发觉未发觉。已结正。未结正。咸赦除之。有以赦前事告讦者、有司不许理问。即以其罪罪之。隐匿满洲逃人、在颁诏之日以前。见在审理未结者、悉与赦免赦后者仍照例处治。其内外文武官员、除贪酷害民、及大计处分、城池失守、不赦外。其余见在议革、议降、议罚者。各该衙门悉与奏明宽宥。于戏。恩不可恃。赦不可频。此赦之后、赦不轻颁。官民人等、体朕此意。速图省改。毋得视为泛常。再有犯者、一从宪典。布告中外。咸使闻知。　　

○癸卯。上幸南苑。甲辰。升户部理事官巴格为本部启心郎。　　

○靖南王耿继茂、遣子精忠、昭忠入侍。　　

○以镶红旗满洲长史额肃为护军参领。正蓝旗满洲阿达哈哈番胡钮、为甲喇章京。　　

○议政王贝勒大臣会议、郑成功屡经宽宥、遣官招抚、并无薙发投诚之意。且寄伊父芝龙家书、语词悖妄、肆无忌惮、不降之心已决。请敕该督抚镇、整顿军营。固守汛界。勿令逆众登岸、骚扰生民。遇有乘间上岸者、即时发兵扑巢□刀。从之。　　

○乙巳。以镶红旗满洲一等护卫车尔获、为护军参领。　　

○考授河南登封县知县张朝瑞、为江南道试监察御史。　　

○丙午。以正红旗满洲一等护卫白尔赫巴都护、为护军参领。　　

○丁未。赠殉难二等阿思哈尼哈番辰常总兵官徐勇、为太子太傅、一等阿思哈尼哈番。　　

○升镶红旗满洲牛录章京洪世禄、为护军参领。　　

○己酉。御史杜果劾奏。礼部左侍郎吕崇烈、力衰年老。从无建白。应请斥退。上以崇烈年力虽衰。服官无过。准以原官休致。　　

○升正蓝旗满洲委署章京尼隆阿、为护军参领。　　

○庚戌。升大理寺寺丞张瑃、为顺天府府丞。　　

○升湖广督粮道参政余应魁、为江南按察使司按察使。陕西督粮道参政李起龙、为山西按察使司按察使。山西冀南道参政陈喆、为浙江按察使司按察使。山东运使傅应星、为山西布政使司参政、分守冀宁道。陕西西宁道副使王化淳、为江南布政使司参政、分守江宁道。湖广武昌道参议张弘俊、为广西按察使司副使、清军驿传道。陕西西宁道参议李生芳、为山东按察使司副使、怀来道。广东岭东道参议刘通、为广西按察使司副使、分巡桂林兵备道。江西饶南道参议董显忠、为山西按察使司副使、分巡冀南兵备道。　　

○以江南道御史林起宗、为湖广布政使司参议、下湖南道。　　

○升工部主事李来泰、为江南按察使司佥事、上江提学道。礼部员外郎张能鳞、为江南按察使司佥事、下江提学道。　　

○辛亥。日左右有白气。上有戴气。　　

○予故固山额真马喇希、祭葬如例　　

○壬子。上遣学士石图等、传谕学习清书庶吉士曰。人臣果思报效朝廷。自宜昼夜殚心、各尽乃职。朕令尔等学习清书。此即职业所属。傥能专勤勉力。满书满语、何患无成。惟其不肯用心、以致旷废。今尔等学习已经三载有余。甚至六七载者。朕还宫即行亲试。其年久无成者。决不轻贷。　　

○癸丑。以镶蓝旗满洲闲散章京噶布噶、为护军参领。　　

○甲寅。原任巡抚南赣太子太保兵部尚书兼都察院右都御史刘武元卒。　　

○丙辰。户部奏言。人丁地土、乃财赋根本。故明旧例。各直省人丁、或三年、或五年、查明造册。谓之编审。每十年、又将现在丁地、汇造黄册进呈。我朝定鼎以来、尚未举行。今议自顺治十二年为始。各省责成于布政使司。直隶责成于各道。凡故绝者开除。壮丁脱漏、及幼丁长成者增补。其新旧流民、俱编入册。年久者、与土著一体当差。新来者、五年当差。至于各直省地土、凡办纳钱粮者、为民地。不纳钱粮者、不分有主无主、俱为官地。各边镇俱应照例分别。其荒田旷土、招民开垦、一如兴屯之法。畿内满汉错杂之处、难以清查如有隐地漏粮、讦人告发。从之。　　

十二月。丁巳朔。转礼部右侍郎薛所蕴为本部左侍郎。升学士胡兆龙、为礼部右侍郎。兼内翰林秘书院学士。编修王无咎、为内翰林弘文院侍读学士。　　

○先是、工科给事中张王治、条奏三年。一曰官制宜备。以汉堂官尚缺佥都御史、光禄寺卿二员。及尚宝司衙门、翰林院待诏、皆所宜设。一曰升转宜均。以六曹除吏部外、礼兵升道员、户刑工升知府、事有异同。宜道府兼升、遇缺即转。一曰谪降宜分。以谪与降、原属两途。宜分别升转。于惩创之中、寓鼓舞之意。至是部议道府兼升、应如所奏。余毋庸议。从之。　　

○戊午。发帑银十一万八千八百八十两。分恤湖南衡州岔路口阵亡、及被伤将士。　　

○升陕西右布政使彭有义、为山西布政使司左布政使。湖广右布政使张凤仪、为本省布政使司左布政使。直隶大名道副使程之璇、为陕西布政使司参政、督粮道。四川川北道副使袁一相、为山西布政使司参政、冀南道。湖广靖州道副使刘桓、为湖广布政使司参政、督粮道。直隶广平府知府牟廷选、为陕西按察使司副使、分巡西宁道。广西平乐府知府姚延著、为山东都转运盐使司运使。补裁缺御史苏铣、为陕西布政使司参议、分守西宁道。王天眷、为江西布政使司参议、分守饶南九江道。杨世学、为湖广布政使司参议、分守武昌道。改补原任四川川西道参议卢建忠、为广东布政使司参议、分守岭东道。　　

○大学士吕宫、再疏乞休。不允。　　

○四川巡抚李国英、再疏求罢。不允　　

○己未。升工科给事中张王治、为刑科右给事中。　　

○庚申。以长史济世、为议政大臣　　

○以大理寺卿尼堪、为理藩院侍郎。吴世霸、为工部启心郎。　　

○漕运总督沈文奎奏言、滨海之地奸宄易藏。有叛首朱周錤者、纠众煽惑、辄称伪军门、及伪东平王名号。啸聚于楼房基等处为事内人所首。旋即被擒。并获伪敕印、及叛党陈德等。地方隐患、得以消除。下兵部知之　　

○辛酉。升光禄寺少卿程正揆、为大理寺寺丞。　　

○裁陕西固原镇总兵官一员。游击、守备、旗鼓各一员。　　

○先是、广西巡抚王一品、告病回旗。病愈、复推补广西。一品以远缺图规避。贿嘱吏科给事中陈嘉猷代题。未果上、事觉交部、至是部议王一品、应绞。陈嘉猷、应流徙宁古塔。从之。　　

○和硕承泽亲王硕塞薨。年二十七。　　

○癸亥。予告太子太保内翰林弘文院大学士高尔俨卒。　　

○丙寅。升江西九江总兵官都督佥事杨捷、为右都督、充福建随征右路总兵官。福建泉州总兵官都督同知马得功、为左都督、充福建随征中路总兵官。浙江金华总兵官都督同知马进宝、为左都督、充福建随征左路总兵官。　　

○命湖广中路总兵官许天宠、统率额兵四千名。分为中左右前后五营。并续顺公属下官十九员、甲兵五百五十五名、驻防宝庆复设右路总兵官一员。额兵三千名。分为中左右三营。改副将为中营游击、兼管中军事。添设旗鼓都司一员。左右二营、仍各设游击一员。三营、仍设中军守备三员。千总六员。把总十二员。同驻宝庆。左路总兵官张国柱、统率额兵四千名。驻防永州。从经略大学士洪承畴请也。　　

○复设湖广桂阳桂东营游击一员。中军守备一员。千总二员。把总四员。兵八百名。　　

○初山东巡抚夏玉、以疎纵逆贼海时行、甄别降调。后奉恩诏、内有文武官员、因公诖误降革者、准与奏明宽宥一条。户科副理事官徐必进、遂援例为夏玉请宽。上以必进所引不合。显有情弊。下法司鞫讯。不得其状。照朦胧保举律定拟。得上□日、徐必进著革职。永不叙用。　　

○丁卯。赏朝鲜国请封储副陪臣灵丰君李氵□寔、比常例、加给缎五疋。表一袭。貂皮十张。　　

○升光禄寺寺丞王含光、为光禄寺少卿。　　

○补原署湖广下湖南道参政卢慎言、为四川布政使司参政、川北道。上湖南道副使李翀霄、为湖广按察使司副使、靖州兵备道。升福建福州府知府彭六翮、为河南按察使司副使、大名道。　　

○戊辰。以吴世、为都察院理事官。　　

○免湖广钟祥、京山、天门、潜江、荆门、江陵等州县、本年分水灾额赋。　　

○己巳。谕吏部。朕念时方用人。才不易得。不忍以一言偶误、遂致沉抑。前有恩诏、诖误官员、许该衙门奏明宽宸。未尽奉行。向来科道各官、有因条陈国事、所言不当。以致降级革职者。或因纠参内外官员事虚反坐。以致降级革职者。尔部详察始末缘由、明白开列进奏。候朕裁夺。　　

○厄鲁特部落额尔德尼达云绰尔济等、遣使贡驼马。宴赉如例。　　

○升编修达汉、为内翰林秘书院侍读。　　

○增设刑部满洲副理事官四员。汉军副理事官二员。　　

○免河南祥符、磁州、郑州、河内等三十六州县本年分水灾额赋　　

○换给湖广水浕司土官唐镇邦、世袭印信。　　

○庚午。起故明词臣宋之绳、为内翰林国史院编修。　　

○以阵亡拜他喇布勒哈番应泰济子天爵、袭职。　　

○壬申。命世子济度、为定远大将军。同多罗贝勒巴尔处浑、固山贝子吴达海、固山额真噶达浑、统率将士征巢□刀郑成功。赐之敕曰。兹以逆贼郑成功潜据海岛。不遵王化。扰害福建泉州等府地方。特命世子济度、充定远大将军。统率大军征巢□刀。一切机宜、与多罗贝勒巴尔处浑、固山贝子吴达海、固山额真噶达浑等、同心协谋而行。毋谓自知。不听人言。毋谓兵强。轻视逆寇。仍严侦探。勿致疎虞。抗拒不服者戮之。倾心归顺者抚之。总以安民为首务。严禁兵将。申明纪律。不得擅取归顺良民一物。务体朕定乱安民至意。贼如登岸、相机巢□刀抚。如在海洋。则驻劄要地驰奏。凡有调发、不可令固山额真噶达浑离尔左右。其闽省弁兵、及新调三镇弁兵、听尔调度。其行间将领功罪、俱察实纪明汇奏。各官有犯小过者、当即处分。至于护军校、骁骑校以下、无论大小罪过。俱与诸将商酌、径行处分。尔受兹重任。宜殚忠竭力。早奏肤功。钦哉。　　

○以正蓝旗三等护卫博蚌、为护军参领。　　

○升四川按察使徐永祯、为陕西布政使司右布政使。陕西按察使张尔素、为湖广布政使司右布政使。　　

○初大学士吕宫引病乞休疏内。有肾气虚寒、人道俱绝等语。四川道监察御史姜图南、劾其言词秽亵。失奏对体。宫再疏乞休。自称德薄望轻、致人慢侮。语侵图南。图南复劾其居心憸险。怙过噬人。上念宫病、不问。　　

○宣大总督马鸣佩疏报。宣云两镇本年开过屯地二千六百九十余顷。收粮一万六千九百余石。　　

○平南王尚可喜、靖南王耿继茂奏报。逆贼李定国、围犯新会。城中粮尽、杀人马为食。臣等率兵往援、至三水县。分布沿江隘口、出奇兵制其后。以待大军。比靖南将军朱玛喇等至。遂合兵进巢□刀。败之于珊州。戮其副将一员。生擒十余名。斩首一百五十余级。既抵新会。定国率马步贼、分据山口山头。我军奋勇冲击。夺其山。斩获甚众。定国遁去。新会以全奏入。命所司察叙。　　

○乙亥。福建巡抚佟国器奏报。海逆郑成功、反谋既决、遂袭入漳州。连陷各邑。复围泉州。势及兴化。臣思海贼与陆地不同。扬帆所至、随处可犯。贼众亿万、肆行攻掠。闽省孤城单弱、深切臣忧。请迅发满洲大军进巢□刀。并敕广东南赣督抚、调发潮州水师、直抵厦门。与闽师首尾夹击。贼势莫支。则海氛可靖。下议政王贝勒大臣会议。　　

○丙子。真定总兵官国男、以贪淫残纵、革职。下督抚提究。　　

○丁丑。敕谕朝鲜国王李淏曰。前因李敬舆、李景奭、赵絅等、情罪重大。既奉太宗皇帝谕上□日、勒令革黜不用。尔乃复表其忠勤、朦胧恳请、据称与古尔马洪、李馨长有讐。互相缔结。乘时构毁。是以乱政之憸壬为可用矣。以乱政之憸壬为可用、其如太宗皇帝之谕上□日何。如尔父数十年之恪守侯度何。似此庇奸启乱。朕甚为尔惧焉。故遣使特谕。使尔力加省改。今览尔奏有当时错纠妄奏、莫非举国君臣、迷冥愚昧之所致等语。夫尔为一国之主。果有启乱憸壬、即当显行纠举。岂可以空言塞责。但念尔痛悔前愆。言辞恳切。既愿与举国臣民誓心糜陨。益殚诚恪。以报我朝生成之至德。认罪已明。姑从宽宥。自今以后。凡有陈奏、当一出于真诚。乃为可长可久之道。断不可轻信憸壬、致生事端。以负朕抚字小邦之意。尔其钦哉毋怠。　　

○命固山额真明安达理、统率官属兵丁。往征罗刹于黑龙江。　　

○封朝鲜国王李淏子棩为世子。锡之诰命。　　

○以平南王尚可喜、靖南王耿继茂、赈恤粤东饥民。锡以银币。仍降敕奖谕。敕曰。粤东远在岭海。频□山戊不□用兵。雨旸不时。民多失所、深轸朕怀。尔等能率先督抚、赈助穷黎。俾遐荒赤子、藉以存活。朕心嘉悦。特颁赐银各五百两。缎各五十匹。用示奖劝。尔等宜益体朕爱养斯民之德意。殚绥辑之谟。奏敉宁之绩。朕不靳懋赏、以旌尔劳钦哉。　　

○免陕西西安五卫荒亡屯地课粮、共二千一百七十九顷有奇。　　

○经略大学士洪承畴奏报。湖南衡州、长沙、常德三府、火灾异常。延烧兵民房屋一万六千余间。上命督率文武各官、切加修省以弭天变。　　

○江西巡抚蔡士英奏报。逆寇周立、发难闽中。流祸江界。更有伪总兵霍武等、相为犄角。福建、江、浙三省附近居民、被其残害。分守湖东道安焕、令守备陈天珍等、虚实并用。霍武等率众来降。湖广东路悉平。下所司知之。　　

○戊寅。礼部奏言会试俱有定例。他赤哈哈番、笔帖式哈番、皆系六七品官。各有职任。优劣自有分别。况历科中式举人颇多。嗣后满洲蒙古汉军会试止准举人应试。其在院部等衙门他赤哈哈番、笔帖式哈番等、不准会试。庶满汉试例一体矣。从之。　　

○辛巳。漕运总督沈文奎疏报招垦江北荒屯地九千九百余顷。徵银二万一千有奇。　　

○甲申。□山戊不□暮。享太庙。遣内大臣伯索尼行礼。　　

○遣官祭四祖陵、福陵、昭陵。　　

○遣官祭太□山戊不□月将之神。　　

○顺天府进春。　　

○是□山戊不□、人丁户口、一千四百五万七千二百有五。田地山荡、三百八十九万六千九百三十五顷。畦地、二万二千九百八十个。徵银、二千一百六十八万五千五百三十四两九钱。米、麦、豆、五百七十七万五千一百八十九石有奇。草、五百一十六万四千六百五十一束。行盐、三百九十八万六千八百五十八引。徵课银、二百一十八万六千三百六十九两五钱。铸厘钱、二十四万八千八百五十四万四千四百六十有奇。旧铸铜钱、二十万一千二百一十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十七



大清世祖体天隆运定统建极英睿钦文显武大德弘功至仁纯孝章皇帝实录卷之八十八　　

顺治十二年。乙未。春正月。丙戌朔。免行庆贺礼。　　

○朝鲜国王李淏遣陪臣临平大君李＜泬目＞等。表贺冬至、元旦、万寿圣节附贡方物、及□山戊不□贡。宴赉如例。　　

○戊子。两广总督李率泰奏报、广西土贼伪总兵廖笃增等、负嵎作梗。结连西逆。官兵分道进巢□刀。阵斩笃增于玉版巢。又贼渠李先芳、廖凤等、盘踞藤县。遥为李定国声援。定藩左翼总兵官马雄攻之。生擒伪知府姜炎。斩获无算。下兵部察叙。　　

○庚寅。多罗贝勒巴尔处浑薨。谥和惠。　　

○升兵部理事官吴库礼、为大理寺卿。　　

○免山东齐东、济阳、禹城、长青、肥城、临邑、齐河、阳信、海丰、商河、沾化、东平、平阴、阳谷、寿张、定陶、曹州、馆陶十八州县、十一年分水定额赋。　　

○癸巳。升江西湖西道参政祖重光、为陕西按察使司按察使。河南大梁道参政高士俊、为四川按察使司按察使。广东广州府知府王庭、为广西按察使司副使分巡府江兵备道。浙江温州府知府王家梁、为福建都转运盐使司运使。　　

○升署都督佥事南赣右协副将董大用、以原衔充广东广州府水师总兵官。　　

○甲午。孟春。享太庙。遣内大臣伯索尼行礼。　　

○遣官祭太□山戊不□、月将之神。　　

○谕议政王、贝勒、大臣、九卿曰、去□山戊不□欲修造乾清宫。念被水灾民。方加恩恤。是以未即兴工。今正宫为后妃所居。朕无治理政务之所。因居便殿视事。现在应否修造。著会议具奏寻议、今年应即行修造。否则所储木料、为雨水浸坏。縻费愈多。奏入从之。　　

○吏部遵谕、开列科道等员。从前言事不当及纠参失实降革者。科臣向玉轩、董笃行、杨时化、陈忠靖、林起龙、张京、魏象枢、杨璜、高桂、周之桂、陈调元刘显绩、刘余谟、庄宪祖、张国宪、常若柱、台臣赵开心、吴达、石维昆、崔士俊、宗敦一、甯承勋、张懋熺、姜金允、柯士芳、赵弘文、桑芸、王燮、李成纪、米襄、罗国士、廖攀龙、宋一贞、吴赞元、赵＜山耑＞、许弘祚、宋调元、于嗣登、卢铸王应元。各开具原案情由。奏请上裁。得上□日、吴达、董笃行、杨时化、常若柱、石维昆、崔士俊、林起龙、著复原官。　　

○乙未。升侍讲学士李霨、为内翰林秘书院学士。　　

○升镶红旗汉军牛录章京尤进功、为甲喇章京。　　

○免直隶八府、及河南安阳、汤阴、涉汲、新乡、辉获、嘉胙城、淇河内、修武、武陟、温、十三县、卫辉一所、怀庆一卫、十一年分水灾额赋。　　

○丙申。赐朝鲜国王李淏、及其贡使李＜泬目＞等、鞍马银币如例。　　

○丁酉。以镶白旗二等护卫库克德、为护军参领。　　

○升浙江丹山参将巴成功、为协守舟山副将。　　

○戊戌。谕诸王、大臣等曰。昔皇考上宾。朕方六□山戊不

□。正在幼冲。当时诸王大臣、同心推戴。嗣绍丕基。及定鼎京师。奄有四海。于时睿王摄政。朕惟拱手以承祭祀。凡天下国家之事。朕既不预。亦未有向朕详陈者。故于满兵之艰辛。人民之疾苦。原未周知。自朕亲政以来。五年于兹。焦心劳思。以求化理。夙夜祗惧。不敢荒宁。日望诸王大臣、以嘉谟嘉猷入告。匡救具失。而辅其不逮。乃疆圉未靖。水旱频仍。吏治惰污。民生憔悴。钱粮侵欠。兵食不充。教化未孚。纪纲不立。保邦致治之道。迄今未得其要领。朕思诸王大臣、皆亲见太祖太宗创业垂统之艰难。年来辟地绥民之不易。必有长策以俾治安。而未见有直言得失者。岂朕听之不聪。而虚怀纳谏、有未尽欤。何相率而默默也。以天下之大。机务之繁。责于一人。而弗图励翼。朕虽凉德。独不念太祖太宗培养之恩乎。揆厥存心。或以为奉命议事。祗宜将顺而行。否则缄口容身。可保富贵。试熟思之。天下未平。富贵能长保乎。以后凡养兵爱民。兴利除害。有关政治者。居则深思。进则敷奏。各抒忠荩。以慰朕怀。至于当事诸臣。因循积弊仅以簿书为务。不肯精思职掌。担大事。发正言。以国实济国计民生将何赖焉。内外大小各官、专为身谋。罔念官守。容容充位。望缺希迁。禄秩是营。恩怨不化。真心为国。殆鲜其人。前御史吴达、谓满朝大小各官。尽皆臃肿。朕以为出言太过。由今观之。似不诬矣。兹复开诚切谕。务痛加省改。有官守者、必尽其职。有言责者、必尽其言。弼德塞违。期臻郅治。君臣上下。俱有令闻。岂不美哉。　　

○封多罗豫郡王多铎次子察尼、为多罗贝勒。　　

○吏部议覆、吏科都给事中朱徽疏言。吏部司官、一年内升一人外转一人。科员、一年内升二人。外转二人。御史、二年内升三人。外转三人。司道除升巡抚外。每年亦内升三人。其司道内升、满洲不论科目。汉人仍以科目出身为限。必查其曾举卓异。俸荐俱优者。方准内升。此外若又有缺出。则以在京衙门应升之人补用。从之。　　

○己亥。谕满洲武弁兵丁等曰。朕以凉德藐躬。缵承祖宗鸿业。十有二年矣。睿王时朕年冲幼。未预政务。尔等将士艰辛疾苦。无由悉知。自亲政以来。五年于兹各官竟未有以尔等疾甘入告者。意尔等居官者自有俸禄。充伍者自有月饷。足以赡养耳。近闻生计萧条。仆逃马毙。而又各处征巢□刀。整理器械。久在行闲。不得安处。且年来水旱频仍。秋成莫望。无以聊生。此皆朕不德所致也。睿王时。尔等心期口诵。望朕于何日亲政。乂安天下。共享太平。岂料竟虚所望。言念及此。夙夜焦思。寝食俱废矣。嗟尔将士等、披坚执锐。露宿风餐。汗马血战。出百死一生。以开拓天下。劳苦如斯。朕岂忍复靳恩赏。有稽恤赉。但今封疆未靖。需用繁多。百姓未宁钱粮逋额。是以朕怀莫慰、朕为天下之主。于尔等将士、竟未加惠。而尔等仍励初心。为国效力。此皆追念太祖太宗育养深恩。而报之于朕也。尔等如此尽忠。朕岂时刻有忘。稍俟丰足。即沛恩施。尔等其各知朕意。　　

○补假满内国史院编修诸豫、内秘书院检讨孙自式、徐必远、原官。　　

○补庶哇士史彪古、为工科给事中。　　

○升兵部主事土喇、为本部理事官。　　

○庚子。顺天府举行乡饮酒礼。　　

○赐庆贺元旦科尔沁国扎萨克图郡王、鄂尔多斯部落额林臣贝子、喀喇沁部落塞冷公、土默特部落古穆公等、宴于礼部。　　

○辛丑。谕吏部。朕惟贤才难得。政事需人。必舍短以取长。宜计功而忘过。特颁恩命图任旧臣。原任吏部尚书韩岱、原任固山额真伊尔德阿喇善等、俱从太祖太宗时效力。或膺部务勤劬。或佐戍行劳苦。若以一眚终锢朕心不忍。兹特复其原任。韩岱、为吏部尚书。伊尔德、阿喇善为固山额真。赦过宥罪。既弘施雨露之恩。尽职奉公宜益、励冰霜之操。尚其永念。勿负朕心。　　

○户部议覆、户科都给事中朱之弼疏言、布政使、知府、直隶州知州、俱应通计所属钱粮完欠。照州县一体参罚。十分全完者、优升。欠一分者、罚俸六个月。照常升转。欠二分者、住俸欠三分者、降俸一级。欠四分者、降俸二级。欠五分者、降职一级。欠六分者、降职二级。俱戴罪督催。停其升转。俟完日开复。欠七分者、降职一级调用。欠八分者、降职二级。调用。欠九分十分者、革职。从之。　　

○壬寅。命考选军政、照文官例。卓异者、赐服旌劝。从兵科给事中张文光请也。　　

○癸卯。升湖广驿传道副使于时跃、为都察院右佥都御史。巡抚广西提督军务。　　

○甲辰。谕吏部。新补礼部右侍郎兼内翰林秘书院学士胡兆龙、著以侍郎衔。仍在内院办事。侍郎员缺。另行推用。　　

○谕吏部等衙门。人君图治。当虚己以求言。臣子效忠必有猷而入告。年来水旱相仍。干戈未息满洲兵丁、困苦至极。饥寒百姓。转徙死亡。虽朕之凉德。实因臣下政事不修。兵民失业。弭救无策至此多艰。在京七品以上文武满汉官员。俱宜殚竭忠诚。共图补救。凡职掌所属。向来积弊之处。见今整顿之方。详切敷陈。以资采用。知其病。即备其药。言其害。即举其利其务各抒所见。毋得浮泛空言雷同塞责负朕求言至意。如兵民疾甘拯救事宜。果有确见良筹。虽非职掌。亦许另疏具奏。　　

○又谕吏部。朕抚育万方。夙夜祗惧。讲求爱民之道。不啻三令五申。乃年来水旱相仍。干戈未靖。民穷莫拯。兵食不充。上德弗宣。下情壅塞。所以至此、弊非一端。朕已广开言路。博询化理。复念天下至大。民情土俗、所在不同。地方各官、身亲实历。凡兵民疾苦。政事利弊。必皆灼知于心。耳闻目见。最为真切。今文官自督抚以下、知府以上。武官自提督总兵官以下、副将以上。管辖之内。职掌事宜。向来积弊。何以得清见今整顿。如何而可。俱著详切直陈无隐。以资采用。司道、知府、副将著各陈奏一次。以副朕周咨勤民至意。　　

○又谕吏部、都察院、及科、道官员曰。三年以来。水旱相仍。干戈未息。饥窘人民。转徙沟壑。满洲兵士、困苦无聊。灾变未弭。时艰莫救。其故安在。意者朕躬之有阙。用人之不当。行政之失宜。以致是欤。抑诸王、贝勒、大臣、或有励翼未尽而然欤。前曾有上□日、命言官直陈时事。无论当否概予优容。后乃分别是非。间有谴谪。致生疑畏之心。章奏敷陈。未免瞻顾。兵民疾苦。不得上闻。今广开言路。博询化理。凡事关朕躬者。何令、不信。何政未修。诸王、贝勒、办事诸臣、旷职之愆。丛弊之处及内外各司、何害未除。何利未兴。各据见闻。极言无隐。须详明切实。庶便览观。一切启迪朕躬。匡弼国政者。所言果是。即与采用。如有未当。必不加罪。毋得浮泛塞责。负朕求言至意。谕户部。朕有天下。皆我太祖太宗积德施仁。开创鸿绪。以贻藐躬。朕既为生民主。一夫不获。时廑朕衷。念自明运式微。流贼煽乱。朕奉天成命。救民于水火之中。率土人民、如依父母。以为必蒙爱育。得享昇平。岂意比年以来。水旱频仍。干戈未靖。转输傍午。人不聊生。荡析离居。鬻及妻子。茕茕无告。辗转呼号。想其怨咨。必归于朕。言念及此。何以仰副祖宗付托之意。中夜以兴。潸焉出涕。虽未能减赋蠲租。实欲除苛去甚。与良有司共图休养。已有谕上□日。令内外大小官员。悉心条奏。通达下情。自今以后。各地方钱粮。凡横歛私徵。暗加火耗。荒田逃户洒派包赔。非时预徵。蠲免不实。灾伤迟报。踏勘骚扰。妄兴词讼。妨夺农时等弊。一切严行禁革。有违犯者。该督抚即行纠参。以凭重处。如督抚徇情庇纵。部院科道官、访实劾奏。　　

○乙巳。补庶吉士李文煌、为吏科给事中　　

○丙午。御制资政要览。亲为序曰。朕惟帝王为政。贤哲修身莫不本于德而成于学。如大匠以规矩而定方圆。乐师以六律而正五音。凡古人嘉言善行、载于典籍者。皆修己治人之方。可施于今者也。朕孜孜图治。学于古训。览四书五经通鉴等编。得其梗概。推之十三经、二十一史、及诸子之不悖于圣经者。莫不蕴涵事理。成一家言。但卷帙浩繁。若以之教人。恐未能一时尽解其义。亦未能一时尽得其书。因思夫记事宜提其要。纂言当钩其元。乃采集诸书中之关于政事者、为三十篇。又虑其涣而无统。于是每篇贯以大义。联其文词。于忠臣孝子。贤人廉吏。略举事迹。其奸贪不肖悖乱者。亦载其内。使法戒炯然。加之训诂。详其证据。譬之萃众白以为裘。范六金而成鼎。上□日约而易明。文简而易阅。名曰资政要览。观是书者。熟思而体之。可以为笃行之善人。推类而广之。可以为明理之君乎。毋徒求之语言文字之间。则朕谆谆教谕之心。庶乎其不虚矣。　　

○以起造乾清、景仁、承乾、永寿四宫。遣内大臣伯索尼、祭告圜丘。尚书巴哈纳、祭告方泽。公额尔克戴青、祭告太庙。公爱星阿、祭告大社大稷。工部侍郎郭科、户部侍郎觉罗额尔德、吏部侍郎苏纳海、礼部侍郎渥赫、祭告四宫后土司工之神。　　

○都察院左都御史屠赖等奏言、爱民莫先除害。近闻八旗投充之人。自带本身田产外。又任意私添。或指邻近之地、据为己业。或连他人之产、隐避差徭。被占之民。既难控诉。国课亦为亏减。上下交困莫此为甚。宜敕户部、将投充之人。照原投部档查核给地外。其多占地亩。即退还原主。庶民累稍苏。而赋租亦增矣。又年来因逃人众多。立法不得不严。但逃人三次始绞。而窝主一次即斩。又将邻佑流徙。似非法之平也。窃谓逃人如有窝主者、逃人处死。即将窝主家产人口、断给逃人之主。两邻甲长责惩。该管官员议处。无主者、仍鞭一百。给主。其自投归主及窝主首出者。俱照例免议。庶逃人少。而无辜之株连者亦少。再如建言降革诸科道。已蒙特上□日、令吏部开列事由奏请矣。查降调礼部郎中郭一鹍、流徙词臣李呈祥、侍郎魏琯等、其罪虽分轻重。实皆由于进言。似应一体开列。以候睿裁。庶不虚宥过惜才之盛典也。得上□日、著议政王、贝勒、大臣、九卿、詹事、科道等官、会议具奏。　　

○丁未。镇国公巴布泰卒。谥恪僖。　　

○升内翰林国史院学士李奭棠、为礼部右侍郎。　　

○增设兵部四司副理事官、满洲笔帖式各一员。　　

○以户部启心郎李迎春、为本部理事官。　　

○以正白旗满洲兵部理事官富喀、为护军参领。　　

○吏部议覆、山东道监察御史王秉乾疏言、军前委用官员。必详勘履历。方可给劄。有吏员出身。而经委府州县正官者。如部选有人。缴劄到部。俱应以首领县佐用。其随征中书。系科贡出身。有委署方面等官者。不必拘定原委职衔。务要斟酌劳绩。及在任久近以参议佥事酌用。著为永例。从之。　　

○戊申。以正黄旗满洲牛录章京硕尔对、为甲喇章京。　　

○都察院左都御史龚鼎孳奏言、海贼郑成功、旋抚旋叛。攻陷漳泉。浙闽总督刘清泰、巢□刀抚无能。藉病息肩。宜加处分。同安侯郑芝龙、不能训子革心。又不束身待罪。早宜防范。以肃清内外。下部密议。　　

○大理寺卿吴库礼、条奏五事。一、满兵之苦累宜悯。一、流民之生计宜筹。一、绿旗死事弁兵之妻子宜恤。一、江海之边防宜备。一、蒙古之贸易宜均。下所司。　　

○升工部员外郎狄敬、为湖广按察使司佥事、提调学政。　　

○己酉。吏科都给事中朱徽奏言、比年以来。录遗举废。恩诏频颁。甚盛举也。但有以曾经前朝罪废不用者。亦有以本朝微眚诖误不用者。又有以赴部违限。概加革职。永不叙用者。宜敕督抚。无论前代遗绅、与山林隐逸。果有才堪理民。学可辅世者。已举未举。核实奏闻。该部覆核即加。擢用。其不愿仕者。亦准以原官休致。庶四方向风。人才辈出矣。下所司议。　　

○庚戌。御制劝善要言成。亲为序曰。朕惟天道至善。即以其善赋之下民。故人之生无有不善。其或有不善者。皆因内蔽于私欲。外染于污习。遂失其继善成性之本。而日远于天矣。人之存心行事不同是以上天鉴察。降以灾祥。其降祥者、固以显佑善人。其不得已而降灾者、亦以明戒下民。使之改过而迁于善也。从来报应昭昭不爽。讵不可畏哉古人原天垂训以教天下。正论嘉言。不一而足。但文之深者。或不易通。言之简者。又不能尽。朕恭承天命。抚育万方。深念上之教世。劝善为先。人之立身。为善最乐。故取诸书之要者、辑为一编。名曰劝善要言。语不欲文。期于明理。词不厌详。期于晓众。欲使贤愚同喻。小大共知。读此书者。当深思其义。反之于心。体之于身。善者、则益当加勉而进于淳良。以求吉庆。其或无知而误染于不善者、尤当速改而归于无过。以免灾戾。庶几不负上天好生之心。而朕殷殷教化之意。亦不虚矣。凡我人民。其敬勉之哉。　　

○礼部奏言、向封和硕格格、多罗格格、多罗贝勒福金、俱给诰命。今应改给纸册。从之。　　

○以正蓝旗长史龚图、为甲喇章京。　　

○兵科右给事中李裀奏言、逃人一事。立法过重。株连太多。使海内无贫富、无良贱、无官民、皆惴惴焉莫保其身家。可为痛心者一也。法立而犯者众。势必有以逃人为奇货。纵令扎诈。则富家立破。祸起奴婢。则名分荡然。使愚者误陷而难解。智者欲避而不能。可为痛心者二也。犯法不贷牵引不原。即大逆不道、无以加此。且破一家、即耗朝廷一家之供赋。杀一人、即伤朝廷一人之培养。古人十年生之。十年教之。今乃以逃人一事戕之乎。可为痛心者三也。人情不甚相远。使其安居得所。何苦相率而逃。至于三万之多。如不以恩意维絷其心。而但欲以法穷其所往。法愈峻。逃愈多。可为痛心者四也。即自捕获以后。起解质审。道涂骚扰。冤陷实繁。藤蔓不已。生齿凋敝。夫孰非皇上之赤子乎。可为痛心者五也。且饥民流离。地方官以挨查逃人之故。闭关不纳。嗟此穷黎。朝廷日蠲租煮赈。衣而食之。奈何以酷法苛令。迫而毙之乎。可为痛心者六也。妇女踯躅于原野。老稚僵仆于沟渠。茯强有力者。东西驱逐。而无所投止。势必铤而走险。今寇孽未靖。方且多方招徕。何为本我赤子、乃驱之作贼乎。可为痛心者七也。疏入。命议政王、贝勒、大臣会议。　　

○辛亥。谕大学士额色黑等、朕惟平治天下。莫大乎教化之广宣。鼓动人心。莫先于观摩之有象。夫精微之道。难喻颛蒙。而质朴之言。未详证据。兹欲将历代经史所载。凡忠臣义士、孝子顺孙、贤臣廉吏、贞妇烈女、及奸贪鄙诈、愚不肖等。分别门类。勒成一书。以彰法戒。名之曰顺治大训。即于新春开馆。特命额色黑、金之后、吕宫、为总裁官。能图、张悬锡、李霨、为副总裁官。王无咎、沙澄、方拱乾、黄机、吴伟业、王熙、方悬成、曹本荣、姜元衡、张士甄、范廷元、李仪古、宋之绳、白乃贞、又满官四员、为纂修官。满官四员、为誊录官、典籍二员、为收掌官、卿等受兹委任。须协力同心。殚思博采。务令臣民皆可诵习。观感兴起。无负朕惓惓化导之意。　　

○太子太保户部尚书陈之遴奏言、满洲官员有罪。多有籍家产。革世职者。实为太过。夫世职皆由死难。捐躯而得。世职既削。无禄何以养生。祈敕会议。查照律条成例。以定籍没之法。分别流衔世职。以垂降革之规。则感恩益深。而根本益固矣。下所司议。　　

○壬子。谕内外文武官员等。朕奉天子民。孜孜图治。夙兴夜寐。罔敢怠荒。庶望休息安养。渐兴教化。以奏昇平。乃疆圉未靖。水旱频仍。储偫不充。兵民憔悴。流离困苦。永念恻然。虽恩赦屡颁。而奉行无法。每思与朕共理天下者。唯尔内外文武诸臣是赖。已有谕上□日。自朕躬阙失。以及政事未当之处。俱令各官悉心条奏。采择施行。兹以朕思虑所及。先颁敕谕。著各该管衙门、作速遵奉。兴利除害。称朕祗承天意。周恤民隐至怀书不云乎。车服以庸。从来帝王致治。最重民功之赏。尔内外诸臣。果能殚力宣猷。克敷膏泽。朕必论功优擢。如仍前怠忽。误国殃民。定置重典。所有事宜。条列于后。一。知府乃吏治之本。若尽得其人。天下何患不治。今各处知府、百有余员。其最要者。如直隶之真、保、河间。江南之江宁、淮阳、苏松、常镇。浙江之杭、嘉、湖、绍山东之济南、青、兖。山西之太原、平阳。河南之开封、彰德。陕西之西安、延安。江西之南昌、吉安。湖广之武昌、荆、襄。福建之福州、泉州共三十府。或政事殷繁。或地方扼要。知府之任、尤宜得人。如不得其人。致被参劾。迎送劳扰。公务废弛。交代之际。吏胥作奸。为害甚大。与其参之于后。莫若慎之于先。著在京各衙门满汉堂官三品以上、及在外督抚、各举才行兼优。堪任知府者一人。详开履历事迹具奏。吏部再加察议。奏请定夺。以备前三十处知府之用。如遇缺出。仍开列正陪。候上□日点用。其余各府、且照近例行。有荐举徇私。及推诿不荐者。议处。湖南、四川、两广等处、用兵地方。听该督抚选择题用。一、历代州县之制。自汉以来。皆以人户分大小。隋有闲剧冲要之等。唐有赤畿望紧之差。明时因之、酌为繁简、定有成例。随才器使。各尽其用。今掣签未尝不公。但精明强干者、或置于简僻。无可展布。而剧要地方。或以付衰弱之人。致公事废弛。钱粮侵欠。虽加罪责。事已莫追。著吏部详察旧例。参酌时宜。将地方分为三等。具疏奏夺。应选官员、考其身言书判。精加拣择。亦分三等具奏。上等者列名引见。候朕面定。方将上等之缺、从公掣签。其考居二等者、授二等地方。三等者、授三等地方。不必引见。俱从公掣签。务使州县各官、人地相称。一、水旱灾荒。古今代有。全在预备得法。一省报荒。必有不荒之府。一府报荒。必有不荒之县。荒者当速赈。不荒者即当蚤备。如常平仓之法。米贱则增价以籴。米贵则减价以粜。官民俱便。历代行之。未常有改。明宣德年间。巡抚周忱、与苏州知府况钟、多方储积。苏州一府、至六十余万石。松常二府、尚不与焉。春夏济农。秋冬还官。民至今称之。若各地方官、果有为国为民之心。岂不能于存留项下、周详设处。著户部严饬遵行。一、赋役原有定额。自流贼煽乱之后。人丁逃散。地亩荒芜。奸民乘机透漏。良善株累包赔。或有田而无粮。或有粮而无地。或有丁而无差。或有差而无丁。甘苦不均。病民殊甚。著各布政使严饬该道府。责令州县官查照旧册。著落里甲。逐一清厘。隐漏者、自守免罪。包赔准其控告。查确即与豁免。不许借端扰害。事毕造册报部。以凭覆核。即以查出多寡。分别各官殿最。至于屯道屯厅、夺民熟田。捏充开荒。及垦少报多。令民包纳者。一体清查。俾无重纳。以宽民力。其河东、长芦等处。各运司盐课。原应商人办纳。中有每年派民纳课。而民不见升合之盐者。著该运司详加稽核。从长计议。务令公私两便。经久可行。毋得因循积弊。一、有司贤否。全凭督抚举劾。而督抚又寄耳目于司道府推。层累开报原期详核。近乃上下扶同。以馈遗之厚薄。情面之大小。颠倒贪廉。俾循良不获上达。奸婪反膺优考。劝惩不公。吏治因之大坏。以后责令司道府推、一应官评。务要细开事迹。转报督抚逐件确核。如开报不实。即先指名题参。至督抚荐语。据事直陈。不得仍袭浮辞故套。如止凭开报。不亲自体访核实、以致贤否混淆。事发一体究治。一、设立学校。原以养育人才。为将来治民之用。著各提学官、查照旧制。优奖德行。有败群不检者确访黜惩。分别优劣。务要公严。有司、教官、不得徇情通贿滥举德行。私衅讐诬。捏送行劣。向来情弊。每有不肖之尤。自知公论共弃。畏罪钻营。滥膺优举。或有原非甚劣。偶因别事、触犯官吏。遂挟恨主使。以不检开送。尤为可恨。俱著严行饬禁。违者事发治罪。一、濒河郡县。田土尽湮。各地方协济河工。一束之草。赔银数钱。徵调繁兴。侵那万状河夫工食、不能时给。物力已竭。绩用未成。中原重地。人民苦累。半由于此。自今以后。该管各官、务宜亲驻河干。解到人夫物料。严核数目。乘时修筑。工食价直毋得短减。有仍前作弊者、官则题参。吏即拏究。期在早竣。以苏民困。一、近来各处驿递。疲累至极。冲要地方。尤为困苦。皆因马价草料工食等银、不敷支用。民力既穷。马亦随毙。买补之费。仍出于民。民困如此。势必至驿政尽坏。道路不通。著户兵二部、行各督抚。察地方冲僻。及路程远近。每驿应用马匹草豆、鞍辔、夫役工食数目。钱粮见额若干。应补若干。逐一确算。造册奏报。应用钱粮。准于应解正项钱粮内动支。原解缺额。该部另行酌议。务期久远可行。凡从前倒塌驿站。责令各地方官速行料理。如因仍废弛。著该督抚察明。并道府题参究治。其奉差员役、需索骚扰。屡有严禁。著再行申饬。务革积弊。一、各处兵丁。日见穷苦。皆因督抚镇道、不能洁己厘弊。将领馈送。悉出兵身。所领月粮。得不偿失。深可痛恨。著严行禁革。应支月粮。务须依期给发。不许官吏需索使费。将领借端侵扣。违者重究。一、大军养马。及驻兵地方。应支粮米草豆。虽动正项钱粮。而运送脚价。及各项器用。所费不赀。悉系民间备办。最为苦累。著该督抚详察报部。酌量销算。其有奸贪官吏、指称供应大军。分外多派。用一科十。折歛入己者。严察劾奏。治以重罪。一、直省地方重大狱情。沉积甚多。每处不下数百起。皆因逐件具题。且疏内所载招词批驳之语。重复繁冗。不便览观。人命至重。有罪者、尚宜哀矜。无干者、岂可淹禁。似此奏谳。虽复延引□山戊不□时。安能完结。或致无辜赤子、毕命囹圄。深为怜悯。已经科臣查照会典疏陈。著三法司作速详议覆行。以上事款。内外文武衙门、作速遵行。系在外者。该部誊发各总督巡抚。将行过缘由。逐款奏缴。不许视为具文。玩忽迁延。自千宪典。　　

○侍读学士雷护、护军参领常敏等、自广东奏报击败贼渠李定国捷音。至是还军中赍敕、谕靖南将军固山额贞朱玛喇等曰。尔等率兵前往。会同两王、及总督李率泰、将已入广东贼兵多方制胜。阵斩无算。深可嘉悦。但既已统兵前往。仍会同两王、及总督李率泰、相机安抚被贼地方人民。再行报闻。　　

○大理寺少卿霍达奏言、帝王之治天下。惟在正心之道。端在勉学。然非取典谟经籍、讲求而力行之。无以追踪二帝三王之盛业也。皇上春秋鼎盛。正当及时力学。则日讲之官、不可不专设。日讲之事、不可不急行。诚取大学论语、及帝鉴图说、贞观政要、大学衍义诸书。令讲官日讲一二章。皇上精思明辨。躬礼力行。则学有实用。于以追踪帝王。坐致太平。有余裕矣。下所司知之。　　

○癸丑。吏科副理事官彭长庚奏言、从古冲龄践位。致治太平者。莫如成王之明。躬任劳怨。辅成主德者。莫如周公之忠。然而流言一起。衮衣居东。直至风雷召变。金縢感悟。而周公之忠益著。成王之明益彰。我太宗创业盛京。同事诸王、俱树勋劳。而睿王之功为冠。即当太宗上宾之后。睿王与诸王贝勒、大臣等坚持盟誓。扶立皇上。鞫躬任事。迨后奸人煽惑。离间骨肉。如郡王阿达礼、贝子硕托、私谋拥戴。睿王执持大义。立置典刑。史书载列。昭若日星。嗣后睿王奉命提兵。收拾明疆。大权在握。关内关外。咸知有睿王一人。于时皇上冲龄。远在盛京。彼若肆然自帝。谁能禁之。而乃先驱绥定。肃整銮舆。恭迎皇上登御大宝。此其功诚伟。不可泯也。是以当其初薨。尚无异议。乃为时无几。朝论纷起。论罪削爵。毁灭过甚。臣曾询之故老。听之传闻。前后予夺之间。似不相符。即肃王妃渎乱一事。愆尤莫掩。然而功多罪少。应存议亲议故之条。至如私匿帝服御用等物。必由彼传谕织造。早晚赍送进御。彼时暂停王府。岂可与一切私匿御用者。同例而议为不轨也。方今皇上宵旰求宁。而水旱相继。似同风雷之警或其中不无冤抑。伏乞睿鉴赐之昭雪。复其爵号。一以彰太祖之有子。太宗之有弟。皇上开创之有臣。且以见太宗知人之明。并以励诸王作忠之气。幽明交感。灾眚可弭。命议政王、贝勒、大臣、会同斟酌密议具奏。　　

○兵科都给事中魏裔介奏言、明罚敕法。设为刑律。所以使民知而不敢犯也。今天下各衙门止有律书一部。锁闭深藏。小民不得与闻。故犯法者甚众。请敕督抚、将刑律有关于民者。摘而刻之。令有司春秋暇日。为之讲说。即学宫之中。亦令教官与士子、不时讲习。则明习法令。不至于犯法矣。又闻宁古塔地远严寒。至其地者、九死一生。请敕该部。凡流徙罪犯。将辽东各地。量其远近。酌罪轻重。以为徙所。不必专发宁古塔地方。庶法行而法外之仁亦得矣。下所司议。　　

○甲寅。詹事府詹事梁清宽奏言、前代设起居注。专记人主嘉言善行。垂法后世。又设六曹馆。删润六部本章。备修实录。前于顺治六年、曾经举行。后因各官出差暂止。今若不及时编纂。何以得成完书。祈复役专官。各修厥职。以备一代大典。下所司知之。　　

○喀尔喀部落毕席勒尔图汗、俄木布额尔德尼、并子胡土克图等、以从事抢掠巴林部落。上表引罪。并求和好。进献驼马。　　

○乙卯。上轸念寿节。万□山戊不□歉民饥。停止行庆贺礼。　　

○祭太庙。遣内大臣公额尔克戴青行礼。　　

○遣官祭真武、东岳、城隍之神。　　

○升詹事府詹事梁清宽、为内翰林国史院学士。广西右布政使戴明说、为刑部右侍郎。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十八


大清世祖体天隆运定统建极英睿钦文显武大德弘功至仁纯孝章皇帝实录卷之八十九　　

顺治十二年。乙未。二月。丙辰朔。命大学士额色黑、金之俊、侍郎恩格德、学士胡兆龙、充会试主考官。　　

○丁巳。遣大学士额色黑、祭先师孔子。　　

○谕吏部。朕观刑部尚书任浚、年力衰迈。部务不能料理。每以因循耽延□山戊不□月。念其服官日久。著以原官致仕回籍。尔部作速会推才品堪任者具奏。　　

○谕刑部。近观尔部凡事延缓。不能速结。惟以优游、因循时日。若果系转行督抚者、或须少待。至于在京诸事、不行旦夕审断。有何所需、以致淹滞。其中必有情弊。故瞻顾不决耳。今后当痛改前辙。凡遇事务、随至随结。如仍旧任意迟误。决不轻恕。　　

○升内秘书院检讨杨运昌、为内翰林国史院侍讲学士。　　

○戊午。祭大社大稷。遣内大臣公额尔克戴青行礼。　　

○谕兵部。前以湖南寇氛未靖。殃及生民。曾有上□日增遣满兵、携家口、驻防武昌。今念大军所过。沿途水陆居民、及驿递、必至骚扰。所驻之地。又须拨给房屋田土。其为民累、更有不可胜言者。朕实悯之。闻五省经略辅臣洪承畴、在彼操练军兵。修整器械。军威殊壮。招徕抚辑。民情悦安。其停止携带家口驻防。前所遣兵、照常更换。至于增设甲兵。缮治军器。俱遵定例行。尔部速行传知。　　

○少保大学士党崇雅引年乞休。得上□日、卿清勤练达。佐理著劳。览奏情词真切。特允所请。著加太保兼太子太傅。驰驿回籍。休息颐养。以副朕优眷至意。　　

○转工部尚书刘昌、为刑部尚书。升刑部左侍郎李际期、为工部尚书。　　

○己未。命大学士车克、学士麻勒吉、传谕主考官胡兆龙曰。会试大典。关系人才。以尔乃亲近儒臣。特遣主试。尔当克殚敬慎。以称委任至意。不得少有忽略。致负朕怀。　　

○庚申。谕吏部。大学士冯铨、成克巩、吕宫、前因郝浴一事。或降三级。或降二级。自降处之后。勤慎有加。办事无误。且恩诏又有宽宥之条。著各复原品。以后须益殚公忠。以图报效。无负朕赦过任用至意。　　

○宗人府府丞原毓宗条奏、请复御史巡方。命和硕郑亲王济尔哈朗等会议。寻议、应令吏部、都察院、会同考选各部院理事官郎中以下才品兼优者。巡历直省。回京之日。听都察院考核。称职者升用。溺职者重惩。报可。　　

○固山贝子萨弼薨。谥怀愍。　　

○辛酉。谕吏部。臣忠奉上。恒循职以宣猷。国典酬庸。必因劳而晋秩。太子太保议政大臣巴哈等、左右朕躬。恪勤职业。股肱竭力。各怀励翼之忱。密勿抒诚。共效赞襄之益。宜加恩宠。用示优隆。巴哈、篇古、甯完我、额色黑、车克、巴哈纳、郎球、俱加少保兼太子太保。韩岱、哈世屯、图海、成克巩、蒋赫德、傅以渐、吕宫、俱加太子太保。各照旧办事。　　

○户科都给事中朱之弼奏言、朝章国是。六部攸司。今日诸臣所言之利弊。皆六部所当兴革之利弊也。六部自废其职掌。致令言官言之。又不能实行其所言。虽纷纷何益也。国家章程。灿然备具。六部之事。各有成书。倘部臣实心任事。凡职掌内当兴之利。当革之弊。自知之而自兴之革之。言官不过拾遗补阙而已。六部之事。言官不胜言。且未有职掌内明明当行之事。必待人言而后行。况言之而又护短匿非。不肯尽行乎。今日之病在六部。六部之病在尚书。尚书之病在推诿。推诿之病、在皇上不择人。不久任。不责成效。不定赏罚。即使任事之人、视国事如家事。犹恐废弛。今则尽如事外之人。疑事畏事之念多。任劳任怨之意少。事稍重大。则请会议。不则迁延日月。诿之行查而已。不则卸担于人。听督抚参奏而已。不则畏首畏尾。听科道指名而已。不则苟且塞责。无容再议而已。上下推诿。以为固然。曾有担大事、发正言、以图实济者乎。伏祈皇上面召诸臣。亲试才品。因能授任。再考其历事之后。兴利几何。除弊几何。视成效多少。以定功罪而行赏罚。法在必行。无少姑息。如此、则人知劝惩、而乐于任事矣。疏入。得上□日、六部推诿。不肯实心任事。致被言官如此陈奏。自后务必整肃一新。不得仍前怠忽。　　

○壬戌。大学士吕宫引疾、三疏请告。命以太子太保新衔、解任调理。病痊候上□日召用。仍赐衣服鞍马。驰驿回籍。　　

○以拜他喇布勒哈番喇馨、为兵部理事官。　　

○和硕郑亲王济尔哈朗奏言、太祖武皇帝开创之初。日与四大贝勒、五大臣、及众台吉等、讨论政务之得失。咨访兵民之疾苦。使上下交孚。鲜有壅蔽。故能上合天心。下洽民志。扫靖群雄。肇兴大业。太宗文皇帝缵承大统。绍述前猷。亦时与诸王、贝勒、大臣、讲论不辍。且崇奖忠直。鼓励英才。录微功。弃小过。凡下诏布令。必求其可以顺民心、垂久远者。然后施行。又虑武备废弛。不忘骑射。时时亲行较猎。曾有诸王贝勒等、置酒会、优人演剧为乐。适值驾还猎次。克勤郡王以闻。太宗皇帝勃然怒曰。我国肇兴。治弓矢。缮甲兵。视将士若赤子。故人争效死。每战必克。以成大业。朕常恐后世子孙。弃我国淳厚之风。沿习汉俗。即于慆淫。今汝等为此荒乐。欲求国家兴隆、其可得乎。遣伯索尼再三诫谕。今皇上诏大小臣工、尽言无隐。诚欲立纲陈纪。绵国祚于无疆也。臣以为平治天下。莫要于信诏令。顺民心。前降谕轸恤满洲官兵疾苦。闻者无不欢忭。嗣又派令修造乾清宫。诏令不信。何以使军民服从。伏祈皇上效法太祖太宗。不时与内外大臣、详究政务得失。凡事必豫为商确。然后颁之诏令。庶几见诸施行法行令信。可以绍二圣之休烈矣。抑臣更有请者。垂休典谟。光昭令德。莫要于设立史官。皇上统一中原。事事以尧舜为法。但起居注官、尚未设立。古之圣帝明王。进君子。退小人。顺天心。合民志。措天下于太平。垂鸿名于万世。良于史臣有赖。今宜仿古制。特设记注官、置诸左右。凡皇上嘉言善行。一一记载。于以垂宪万世。传之无穷。亦治道之一助也。上嘉其言。　　

○癸亥。皇太后圣寿节。免行庆贺礼。　　

○免直隶成安、东明、长垣、怀柔、大城、文安等县、十一年分水灾额赋。　　

○甲子。遣官祭三皇庙。　　

○以正黄旗满洲阿达哈哈番图尔伯伸巴图鲁、为甲喇章京。　　

○户部右侍郎郝杰、以疾请假。允之。　　

○乙丑。巳刻。日生晕。青赤黄色。　　

○大学士管吏部尚书事刘正宗、引疾乞休。温上□日慰留之。　　

○丁卯。内翰林国史院侍读黄机奏言、自古仁圣之君。必祖述前谟。以昭一代文明之治。年来纂修太祖太宗实录告成。伏乞皇上特命诸臣、详加校订。所载嘉言善政。仿贞观政要、洪武宝训诸书。缉成治典。恭候皇上钦定鸿名。颁行天下。尤望于万几之暇。朝夕省览。身体力行。绍美前休。下所司议。　　

○戊辰。朝日于东郊。遣固山额真石廷柱行礼。　　

○礼部尚书胡世安、引年乞休。温上□日慰留之。　　

○己巳。谕户部。年来水涝频仍。军民失所。殊可悯念。去

□山戊不□皇太后及朕发帑库银两。赈济饥民。但库帑无多。未及八旗。今皇太后发银一万两。朕发银一万两。中宫发银一万两。赈给八旗满洲、蒙古、汉军、穷苦兵丁。诸王、群臣、有为国忧民。愿捐助者。量输送部。多寡从其便。其捐助姓名、及银两。尔部详开数目。奏请散给。　　

○免陕西平凉、汉阴、二县。十一年分雹灾额赋。　　

○庚午。转刑部右侍郎戴明说、为本部左侍郎。升太仆寺卿赵开心、为户部右侍郎。通政使司通政使袁懋功、为刑部右侍郎。　　

○辛未。以工部理事官路有良、为都督佥事。充镇守山东临清等处总兵官。　　

○复差御史巡理盐政。从科臣张王治请也。　　

○壬申。赠湖广殉难桂阳州知州吴廷诏、为本省布政使司参议。荫一子、入监读书。岳州府经历左成名、为慈利县知县。衡州府知事马世华、为桂阳州州判。酃县典史王之臣、为山东夏津县主簿。高都巡检王浩、为河南济源县主簿。　　

○癸酉。改四川建昌道副使冯士标、为福建按察使司副使巡海道。湖广靖州道副使李翀霄、为本省按察使司副使清军驿盐道。　　

○甲戌。遣官祭先农之神。　　

○乙亥。大学士冯铨、以母丧乞守制。得上□日、院务殷烦。需人赞理。著令私居持服。仍入直办事。　　

○喀尔喀部落泽卜尊丹巴胡土克图表请和好。进献马匹貂皮。　　

○丙子。封皇弟博穆博果尔、为和硕襄亲王。赐之册曰。我太祖武皇帝肇造鸿功。创业垂统。以贻子孙。太宗文皇帝继统。混一蒙古。臣服朝鲜。国渐大而业日隆。暨朕嗣业。一统天下。爰仿古制、用展亲亲之谊。尔博穆博果尔、乃太宗文皇帝之子。朕之弟也。锡以金册金印。封为和硕襄亲王。　　

○免山东滨州、宁阳、二十一州县、十一年分水灾额赋。　　

○丁丑。遣官祭历代帝王。　　

○升太常寺卿朱鼎延、为通政使司通政使。　　

○戊寅。谕吏部。弘文院大学士吕宫、国史院大学士党崇雅员缺。即会同九卿詹事科道等官、将品行清直。学问渊博者。推举数员具奏。　　

○己卯。免江南滁、和二州、来安、全椒、含山等县、十一年分水旱灾荒额赋。　　

○庚辰。以户部尚书陈之遴、为内翰林弘文院大学士。户部仓场侍郎王永吉、为内翰林国史院大学士。　　

○多罗贝勒杜尔祜薨。谥悫厚。　　

○癸未。升少詹事陈爌、为詹事府詹事。兼内翰林秘书院侍读学士。　　

○靖南王耿继茂、平南王尚可喜、奏报。逆贼李定国、自新会败逃。臣等遣梅勒章京毕立克图等、追击贼兵于兴业县境。败之。又追至横州江。击其步骑兵。巢□刀杀甚多。获象二只。定国渡江引去。窜入南宁府。粤东高、雷、廉等三府、三州、十八县、及粤西横州等二州、四县、悉平。下部察叙。　　

○甲申。清明节。享太庙。遣固山额真阿尔津行礼。　　

○遣官祭四祖陵、福陵、昭陵。　　

○辅国公海兰卒。谥悫厚。　　

○乙酉。遣山东道御史王秉乾巡视长芦盐政。河南道御史姜图南、巡视两淮盐政。河南道御史祖建明、巡视两浙盐政。浙江道御史朱绂、巡视河东盐政。　　

○升山西太原营参将周永祚、为湖广镇筸副将。江南溧阳营参将马信、为浙江台州副将。常州营参将张思达、为江西南赣右协副将。　　

大清世祖体天隆运定统建极英睿钦文显武大德弘功至仁纯孝章皇帝实录卷之八十九




大清世祖体天隆运定统建极英睿钦文显武大德弘功至仁纯孝章皇帝实录卷之九十　　

顺治十二年。乙未。三月。丙戌朔。喀尔喀部落丹津喇嘛车臣汗等、贡驼马方物。宴赉如例。　　

○丁亥。谕吏部等衙门。朕屡经降谕求言。祗因兵民疾苦、积弊丛生。内外大小诸臣。必有嘉言良策、可佐治平。是用广咨群议、聿备采择。浮泛雷同、切戒勿进。近览章奏。求其整顿补救之方、详明切实者、寥寥无几。大率巢□刀袭旧言、虚应职掌。甚至私心报怨、阻挠成法。风影妄谈、揣摩生事。既无关于政务。又罔益于兵民。甚负朕虚怀求言至意。自今以后、凡有敷陈。必实切国家之大政。确指兵民之利害。方许进奏。毋得浮泛雷同、妄行渎奏。尔部即传谕严饬行。　　

○大学士党崇雅、将回籍、谒上于南苑。上赐衣、帽、鞾袜。谕曰。卿今辞朕归籍。不能复见朕矣。抵里后、服朕赐衣。即如见朕。崇雅泣下。奏曰。臣因年老不能效力于皇上。引例辞归。念此衰朽余生、有何报效。复蒙皇上破格优待。加以宠锡。臣更何言。臣老矣。生既不能图报。惟衔结圣恩于地下耳上命坐赐茶饭。仍谕临行时、再来陛见。　　

○戊子。升刑部左侍郎戴明说、为户部尚书。　　

○免湖广石门县十一年分蝗菑额赋。　　

○初户部右侍郎赵开心、以饥民流离可悯。请暂宽逃人之禁。以靖扰累。以救民命。奉上□日、逃人甚多。缉获甚少。何策而令不累民。又能速获逃人。著令回奏。至是、开心疏奏、严逃人者、一定之法。救流民者、权宜之计。闻近畿流民载道。地方有司、惧逃人法严。不敢容留。势必听其转徙。若将逃人解督捕衙门。暂宽其隐匿之罪、以免株连。则有司乐于缉逃。即流民亦乐于举发。而逃人无不获矣。得上□日、逃人之多、因有窝逃之人。故立法不得不严。若隐匿者、自当治罪。何谓株连。赵开心两经革职。特与赦宥擢用。不思实心为国。辄沽誉市恩。殊失大臣之谊。著降五级调用。　　

○直隶山东河南总督李荫祖疏报、烈妇、唐县生员刘蕙妻李氏。蕙病、祷天。愿以身代。蕙殁誓死以从。绝粒数日。自缢柩前。时年二十二□山戊不□。请照例旌表章下所司。　　

○庚寅。升他赤哈哈番曹邦、为户部启心郎。　　

○陕西西安府属、陨霜杀麦。　　

○裁在外文武各官修署铺垫执事等项银两十分之八。著为例。　　

○壬辰。谕兵部。朕承皇天眷命、统一寰区。满汉人民、皆朕赤子。岂忍使之偏有苦乐近见诸臣条奏、于逃人一事、各执偏见。未悉朕心。但知汉人之累。不知满洲之苦。在昔太祖太宗时。满洲将士、征战勤劳。多所俘获。兼之土沃□山戊不□稔、日用充饶。兹数年来。叠遭饥馑。又用武遐方。征调四出。月饷甚薄。困苦多端。向来血战所得人口、以供种地牧马诸役。乃逃亡日众。十不获一。究厥所由、奸民窝隐。是以立法不得不严。若谓法严则汉人苦。然法不严、则窝者无忌。逃者愈多。驱使何人。养生何赖。满洲人独不苦乎。历代帝王、大率专治汉人。朕兼治满汉。必使各得其所。家给人足。方惬朕怀。往时寇陷燕京。汉官汉民、何等楚毒。自我朝统率将士入关、翦除大害。底于敉宁。即今边隅遗孽、残虐百姓。亦藉满洲将士、驱驰扫荡。满人既救汉人之难。汉人当体满人之心。乃大臣不宣上意、致小臣不知。小臣不体上心、致百姓不知。及奉谕条奏兵民疾苦。反借端渎陈。外博爱民之名。中无为国之实。若使法不严而人不逃。岂不甚便。尔等又无此策。将任其逃而莫之禁乎。朕虽凉德、难几上理。然夙夜焦思、不遑暇逸。惟求惠养满汉、一体沾恩。以副皇天降鉴、祖宗委托。尔等诸臣、当遍晓愚民。咸知朕意。方是实心报主。毋得执迷不悛。自干罪戾。尔部即传谕各官、刊示中外。　　

○以阿达哈哈番傅尔虎、为刑部理事官。　　

○以从征精奇尼哈番李本深、为右都督、充经略左标提督总兵官。左都督南一魁、仍以原衔充经略前标总兵官。升都督佥事胡茂祯、为都督同知、充经略后标总兵官。　　

○江西督粮道周日宣、以漕船被盗焚劫。降三级调用。　　

○癸巳。一等精奇尼哈番许尔安奏言、九经首重修身。次尊贤。即继之曰亲亲也。敬大臣也。如睿王、以亲则皇叔也。以臣则贵戚之卿也。以功则元勋也。昔太宗任以心膂。托以大事。我皇上定鼎之后、赞辅皇猷。抚绥中外。勤劳一生。及身没之日、群议蜂起。论其罪、固有难辞。而原其功、亦不可泯。我皇上以天地为心。若宥其罪而录其功。笃亲亲之谊。隆敬大臣之典。修其陵墓。俾得沾恩命于九京。不惟上慰太宗在天之灵。且有以鼓励大小臣工之心矣。疏入、命议政王、贝勒、大臣、会同斟酌密议具奏。　　

○裁浙江操捕都司一员。定海卫、临山卫、观海卫、盘石卫、右中前后四所。冒国卫、松门卫、海门卫、金乡卫、海宁卫、中前后三所。　　

○以故一等阿思哈尼哈番噶尔哈图弟拜他喇布勒哈番丹代袭职为三等精奇尼哈番。三等精奇尼哈番马喇希子马尔干、一等阿思哈尼哈番兼一拖沙喇哈番图拜子阿南丹、一等阿达哈哈番兼一拖沙喇哈番张泰子蟒、阿济赖子海都、一等阿达哈哈番张弩叔之孙哈喇尔代、布丹子蚌苏里、夸占子喇占、堂苏兰巴图鲁子奇牙纽、二等阿达哈哈番阿都堪伯之孙料灵阿、多洛弟之子巴拜、任守器子杰、刘嗣宣王继先、三等阿达哈哈番艾密习理子常舒、常习布弟舒淑、胡班叔之孙额布痕、盖都子噶尔汉、苏雅子苏赫宜尔赛孙讷敏、李虎子荣登、莽嘉子通加、苏尔都子伍尔杜、毕赫讷弟毕弩、法喀兄子阿尔赛、敦多子外他库、高先臣叔万良、拜他喇布勒哈番兼一拖沙喇哈番谭图兄子巴颜、俄齐里弟察浑、音达浑子罗敏、祖云龙子光璞、陈逢泰子可俊、拜他喇布勒哈番图世海子满辟、朱克世图子永功、拖沙喇哈番伍喇泰孙绰世希、阵亡二等阿达哈哈番吕可升子朝良、祖伏旺兄子光齐、王茂明子章、老病致仕三等阿思哈尼哈番高奎子拱宸、各袭职。　　

○三等阿达哈哈番库勒讷得罪、削其本身拜他喇布勒哈番。其所袭拜他喇布勒哈番、以其孙巴拜袭替。　　

○甲午。谕吏部。朕爱养诸臣、视同一体。原欲其实心为国、共图治安。是以屡次训诫。常恐尔等胸怀偏私、陷于罪戾。至训诫不改、则爱养之道亦穷。国宪具存。岂能曲贷。即如逃人一事、屡经详议。立法不得不严。昨颁谕上□日、备极明功。若仍执迷违抗、偏护汉人。欲令满人困苦。谋国不忠、莫此为甚。朕虽欲宥之弗能矣。兹再行申饬。自此谕颁发之日为始、凡章中再有干涉逃人者、定置重罪。决不轻恕。尔部即传谕通知。　　

○裁山西操捕都司一员。宣镇万全巡捕都司一员。大同管屯都司一员。　　

○乙未。调兵部左侍郎李呈祥、为总督仓场户部左侍郎。转刑部右侍郎袁懋功、为本部左侍郎。升都察院左副都御史周亮工、为户部右侍郎。大理寺卿王尔禄、为刑部右侍郎。　　

○以正红旗满洲拜他喇布勒哈番满辟、为甲喇章京。　　

○丙申。大学士党崇雅、濒行。赴南苑陛辞。上召见。赐茶。温语慰劳、良久。命大学士车克送之。　　

○裁陕西西安左卫右所。右卫中所。中卫、岷州卫前后二所。潼关卫、洮州卫左前后三所。平凉卫、庆阳卫、靖远卫左右中后四所。固原卫、河州卫右中前后四所。秦州卫后所。兰州卫左右后三所。临洮卫右中后三所。汉中卫右所。及河东所。以甘州中护卫、归并兰州卫。　　

○礼部议覆、吏部启心郎苗澄韩世琦疏言、八旗下子弟。应于每旗选兼通满汉文义者各一员、令其教习。三年考核一次。如果教习子弟有成。多蒙任用者。即将教习之员、升迁纪录。如不尽心教习子弟、以致不堪任用。其教习之员、听吏部议处。庶八旗子弟、皆兼通满汉。足充任用。而教习亦各知所惩劝矣。从之。　　

○丁酉。吏部遵谕议奏、在外官员应升州县者。其身言书判、无从考察。今后凡司府首领、州县佐贰、及教职等官中、有堪任上等者。该督抚巡方特荐。臣部覆核无异。方升上等之缺。其寻常俸满有荐、应升州县正官者。旧人不论科目。汉人进士举人、俱以中缺补用。其俸满无荐者。旧人及汉人进士举人并贡士、俱以下缺补用。从之。　　

○戊戌。以殿试天下贡士。命大学士车克、额色黑、学士叶成格、能图、石图、禅代、张长庚、麻勒吉、铿特、祁彻白、侍郎、苏纳海、觉罗额尔德、恩格德、觉罗科尔昆、郭科、启心郎对喀纳、通政使喀恺、大理寺卿吴库礼、充满洲读卷官。侍读学士索诺木、侍读穆成格、充蒙古读卷官。大学士金之俊、王永吉、成克巩、傅以渐、学士张悬锡、胡兆龙、梁清宽、李霨、詹事陈爌、尚书李际期、侍郎卫周祚、王弘祚、李呈祥、袁懋功、左都御史龚鼎孳、通政使朱鼎延、大理寺少卿霍达、充汉读卷官。　　

○予大学士冯铨母范氏、祭葬如例。仍加祭二次。　　

○庚子。策试会试中式满洲蒙古贡士查亲等五十人。制策曰。朕惟平治天下、莫要于综理政事。政事之本、在六部各有专司。如得贤才、则寮采奋庸。庶务修举。而万民康济矣。今欲痛改夙弊、犹未尽除铨法混淆。赋税逋欠。士习日颓。武备不实。刑狱沉滞。而虚糜未省此其法未尽善欤。抑奉行者犹未得补偏救弊之要欤。尔等其抒衷尽言。毋巢□刀袭。毋缘饰。朕将亲览焉。汉军及汉贡士秦鉽等四百四十九人。制策曰朕惟古治之隆。政教彰明于上六府孔修。黎民于变。四岳、九官、十二牧、协恭和衷。股肱良而庶事康。猗欤盛哉。朕今夙夜图治。与大小臣工、讲学议政。冀登上理。而纪纲犹有未振。法度犹有未张。赋税考成、非不屡加申饬。而官吏之耗蠹尚滋。盗贼巢□刀抚、未尽合乎机宜。而小民之安枕无日。其故何欤。揆厥所由、良以凡百有位、偏私难化。瞻顾情面者多。实心担当者少。兹欲重新整顿。大破积习。俾各兴事慎宪。共矢公忠。何道而可。从来有治人。无治法。岂非人存则政举。而用人为理财之本。知人尤安民之要欤。尔诸士怀家修而际廷献。其详切敷陈。以真学问为真经济。毋事浮袭。朕将采择而施行焉。　　

○是日、谕内三院。今科殿试。较往科更宜虚怀详慎、一秉至公。兹命尔等读卷。务体朕求贤若渴至意。各官所阅试卷、粘贴浮签。止书次第。不必书各官姓名。以除师生陋习。其各拟首卷、密封进览。九卿等官、恐取卷好尚不同。尔等仍通加详阅、期拔真才。用光大典。　　

○以镶红旗宗室巴思汉、为满洲固山额真。　　

○以甲喇章京沙世悌尔、为理藩院侍郎。　　

○调兵部右侍郎黄徽允、为本部左侍郎。升宗人府府丞原毓宗、为兵部右侍郎。通政使司左通政曹溶、为都察院左副都御史。大理寺少卿霍达、为大理寺卿。　　

○调福建巡抚佟国器、为南赣巡抚。南赣巡抚宜永贵、为福建巡抚。　　

○初吏科副理事官彭长庚、一等精奇尼哈番许尔安各上疏称颂睿王元功。请复爵号。修陵墓。下议政王、贝勒、大臣、会同斟酌密议具奏。至是、王等议、长庚疏言、太宗创业盛京。同事诸王、俱树勋劳。而睿王之功为冠。太宗上宾之后。睿王与诸王贝勒大臣等、坚持盟誓扶立皇上、鞫躬任事等语。查太宗创业、遴选诸王。六曹各设一王。分猷以亮庶务。从未曾以睿王功大、推为冠首。此其欺诳者一也。即太宗宾天之后。两旗大臣、叔和硕郑亲王、与睿王及诸王等、共推皇上御极。原非睿王独效忠诚。此其欺诳者一也。又言奸人煽惑。离间骨肉。如郡王阿达礼、贝子硕托、私谋拥戴。睿王乃执持大义。立置典刑。查阿达礼硕托之伏法。原非出于睿王之忠诚。当皇上御极。远迩归心。诸王、贝勒、大臣、对天盟誓。各矢报效。不意阿达礼硕托不轨。谋于礼亲王。礼亲王差谕睿王。言词迫切。睿王惧罪及己、是以出首。此其悬揣。妄言者一也。又言睿王奉命统兵、收拾明疆。大权在握。关内关外、咸知有睿王一人。彼时皇上冲龄、远在盛京。彼若肆然自帝、谁能禁之而乃先驱绥定肃整銮舆。恭迎皇上、登御大宝。查睿王克取明疆、并非秉权独往。当我朝有故之秋。仍行征讨。爰命叔和硕郑亲王、率兵攻克山海关外中后所、前屯卫、中前所三城。凯旋之后、闻流寇攻陷燕京。乃公议叔和硕郑亲王居守。以佐理皇上机务。而遣睿王出师往取燕京。彼时燕京、不过一空城耳。有何伟绩乎。克城之后、遂目无郑亲王。既坐收金帛。更专擅威权。国家此际、岌岌乎殆矣。夫燕京一城。即他王攻取、亦势在必克。此其妄援欺诳者又一也。又言睿王初薨、尚无异议。为时无几、朝论纷起。论罪削爵。毁灭过甚。查睿王亡后、恩礼甚渥。伊之近臣苏克萨哈、詹代、穆济伦、将伊王私匿御用东珠数珠黄袍等件、并不法等情出首。审实始行追夺爵号。何谓朝论纷起。毁灭过甚。此其欺诳者又一也。又言询之故老。听之传闻。前后予夺之间。似不相符。查长庚分属新进。所询故老何人。所得传闻者又是何人。又言肃王妃渎乱一事、愆尤莫掩。然功多罪少、应存议亲议故之条。查睿王将肃王无因戕害。收其一妃。又将一妃私与伊兄英王。此罪尚云轻小、何罪为大。睿王议亲、是矣。肃王又皇上何人、独非亲乎。明欲变乱国法、巧为引议耳。又言睿王私匿帝服御用等物。必由彼传谕织造早晚赍送进御。彼时暂贮王府。不可与一切私匿御用者、同例而议。窃思进上御衣、暂停王府、情或有之。但睿王专制帝服、随身备用。及至死后、伊宠妃吴尔库尼、将黄袍交与詹代、密属送至柩内。此并非暂贮之物。詹代等首告搜出。此又其欺诳者一也。又言方今皇上宵旰求宁。而水旱相继、似同风雷之警。或其中不无冤抑。伏思睿王在日、岂无水旱之虞。即今日亦无风雷之警。何得以金縢比拟。此又其妄引之罪一也。又言赐之昭雪、复其爵号。一以彰太祖之有子。太宗之有弟。皇上开创之有臣。且以见太宗知人之明。并以励诸王作忠之气。幽明交感。灾眚可弭。率皆狂惑之心。悖妄之语。起衅倡乱。大干国纪。至于援引成王周公事迹、以比睿王。尤属乖谬。夫武王继商而立。封周公之子伯禽于鲁。特命周公摄守国政。而睿王摄政。曾奉有太宗之特命乎。周公诛管叔、放蔡叔于郭邻。以其同武庚叛也。肃王亦曾有叛情乎。且睿王图肃王之元妃。又将一妃给伊兄英王。周公曾有此行乎。睿王与伊奸党同谋。离间皇上侍卫、勒幸伊家。周公又有此行乎。睿王以避痘为名、奉皇上远幸边外西喇塔喇地方。侍卫不及百人。又乏扈从之兵。时经长夏。势甚孤危。周公又有此行乎。睿王盖造伊府、及伊弟豫王、与英王子劳亲第宅。糜费帑金数百万。以致兵饷空虚。给与他物抵充。周公又有此行乎。睿王于海子内、起建避痘处所。私动内帑。擅差部员。苦累官工。夫皇上一切营建、止用内府工匠。而睿王私役官工。周公又有此行乎。尤可异者。睿王欲离皇上、私与所属党臣定计。驻劄永平。又擅娶朝鲜国王族女。一女不足其欲、又娶一女。未至而身亡。又太宗时英王被论。因罚出公遏必隆等三牛录。及甫至燕京。睿王擅将此三牛录取还英王下。又将黄旗下刚林、何洛会、巴尔达齐三族。取入伊旗下。又皇上六近臣、曾各盟誓效忠皇上。而睿王逼勒败盟。又毁坏太祖太宗定例。于八旗遴选美女、取入伊家。又败乱国体遣使于新服喀尔喀处、求取有夫之妇。又滥费公帑。将织造江南苏杭缎疋、不入公家、匿为己有。充赏比幸。种种不法情状。众目共见。其余琐细败检之事、不可胜计。昔周公敬承王命。上合天心。矢忠摄政。辅佐成王。成王少长。稽首归政。终身克尽臣道作周孚先。是以成王追崇功德、永锡爵土。今睿王方入燕京。逆天专政、肆行无忌。至皇上茂龄、仍不归政。篡迹彰著。天厌其恶、不终其年。似此罪魁、且言功侔周公可乎。此辈阳应求言。阴图构乱。违天悖上。紊乱朝纲。煽惑国家。情罪甚大。虽当开言路之时、难以宥免。许尔安疏内情辞、与彭长庚无异。请敕该部、将彭长庚、许尔安、各革职拏问重拟。议入。得上□日、彭长庚、许尔安革职。著议政王、贝勒、大臣、会同从重拟罪具奏。　　

○福建巡抚佟国器、获同安侯郑芝龙、与其弟鸿逵、子成功、交通私书。羁其使。具疏封进。下兵部密议。　　

○厄鲁特部落杜喇尔浑津台吉、具表。贡驼马。　　

○辛丑。添设銮仪卫主事一员。笔帖式六员。　　

○壬寅。乾清宫、交泰殿、坤宁宫、乾清门、坤宁门、＜监-皿立＞柱。遣官祭司工司门之神。　　

○三等镇国将军苏赫卒。谥怀思。　　

○免湖广郧阳襄阳府属州县卫所十一年分寇灾额赋。　　

○癸卯。降补原任兵部右侍郎刘令誉、为太仆寺卿。　　

○大学士冯铨再疏、乞以母丧守制。不允。　　

○甲辰。赐殿试满洲蒙古贡士图尔宸等五十人。汉军及汉贡士史大成等、四百四十九人。进士及第、出身有差。　　

○以故二等阿思哈尼哈番索尔和弟敖塞、袭职。　　

○兵部尚书张秉贞、引疾乞休。不允。　　

○乙巳。谕吏部。太子太保内翰林弘文院大学士管吏部尚书刘正宗、仍以太子太保内翰林弘文院大学士兼吏部尚书。回院办事。　　

○丙午。赐读卷执事各官、及新进士、恩荣宴于礼部。　　

○升通政使司右通政高景、为宗人府府丞。　　

○丁未。和硕郑亲王济尔哈朗等议奏。续顺公沈永忠、统率重兵。保障西南。受兹重任。不能鼓舞将士、堵御逆贼、固守地方。一闻沅、靖、武岗失陷、遂退回宝庆长沙。丧师失地、贻误封疆。按律当斩。但永忠曾偕伊叔志祥投诚功大。应免死、削爵为民。其公爵准与伊弟兄承袭。从之。　　

○初、兵科副理事官孙兰、疏请委用郑芝龙于东南。否则令其子弟。赴经略军前援巢□刀。至是、工科他赤哈哈番土克善参奏。孙兰与芝龙通谋。悖逆欺诳。应拘讯治罪。章下和硕郑亲王济尔哈朗等密议。寻议、孙兰条奏、明为芝龙求脱。应论斩。籍没妻子为奴。上命监候。免其籍没为奴。　　

○戊申。赐一甲一名进士图尔宸、史大成、袍帽鞾袜。及诸进士折钞银两有差。　　

○裁湖广黎靖、镇偏、宝庆城守等营。及中左二路兵。共三千六百名。　　

○己酉。一甲一名进士图尔宸、史大成、率满汉诸进士、于天安门外、上表谢恩。是日、上召见图尔宸、查亲、索泰、史大成、戴王纶、秦鉽等于南苑。各问年齿旗分籍贯。赐坐、赐茶饭而遣之。　　

○议政王贝勒大臣会议。彭长庚、许尔安、妄称睿王元功渎奏。长庚应论斩。立决。家产籍没。妻子为奴。尔安亦论斩。立决。尔安之父定国投顺有功。所袭世职、应与他子承袭。其家产给与袭职之子。奏入。得上□日、睿王、逆天擅政图篡、种种不法。彭长庚、许尔安、乃敢称颂元功。悖逆紊乱。情罪重大。本应正法。但系奉上□日条奏之时。姑免死、著流徙宁古塔地方。彭长庚家产籍没。许尔安父定国、投顺有功。世职准定国他子承袭。家产给与承袭之人。　　

○和硕郑亲王等议奏。胡章捏款诬害平南王尚可喜、靖南王耿继茂、与诬告凡人不同。情罪重大。应立绞。得上□日、胡章所诬。未至死罪。遽坐以死、律无正条。朕心不忍。著免死革职。永不叙用。　　

○庚戌。谕吏部。铨政关系重大。清直练达、乃称厥职。王永吉、著加太子太保、以内翰林国史院大学士、管吏部尚书事。　　

○降调山东巡抚候补参议夏玉、以托疾规避。革一拜他喇布勒哈番、仍照参议降二级。　　

○山西巡抚陈应泰疏报、所属州县卫所十一年开垦民屯荒地、共四百八十三顷有奇。下户部。　　

○辛亥。厄鲁特部落杜喇尔浑津阿里录克三拖因等、贡驼马。宴赉如例。　　

○内翰林弘文院编修张应桂条奏、请旌故明兵部侍郎左懋第。及宽懋第兄懋泰遣戍之罪。以其妄言混渎。降二级调用。　　

○和硕郑亲王等议奏、李裀擅将人定例、妄请轻减。应行治罪。虽律无正条。而其条议情由、甚属可恶。允宜处死。但系奉上□日条奏之时。姑从宽典。应责四十流徙宁古塔。得上□日、李裀免责、折赎、流徙尚阳堡。　　

○壬子。谕礼部。朕惟帝王敷治、文教是先。臣子致君、经术为本。自明季扰乱、日寻干戈。学问之道、阙焉未讲。今天下渐定。朕将兴文教、崇经术、以开太平。尔部即传谕直省学臣、训督士子。凡经学道德经济典故诸书。务须研求淹贯。博古通今。明体则为真儒。达用则为良吏。果有此等实学。朕当不次简拔、重加任用。又念先贤之训、仕优则学。仍传谕内外大小各官。政事之暇、亦须留心学问。俾德业日修。识见益广。佐朕右文之治。　　

○癸丑。谕内三院、朕惟自古帝王。勤学图治、必举经筵日讲、以资启沃。今经筵已定于文华殿告成之日举行。日讲深有禆益。刻不宜缓。尔等即选满汉词臣、学问淹博者八员。以原衔充日讲官。侍朕左右、以备咨询。仍传谕礼部、速择开讲吉日以闻。　　

○厄鲁特部落阿巴赖诺颜等、贡马。宴赏如例。　　

○内翰林国史院大学士王永吉、疏辞宫保。不允。　　

○兵部督捕右侍郎梁清远、请假迁葬。允之。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十




大清世祖体天隆运定统建极英睿钦文显武大德弘功至仁纯孝章皇帝实录卷之九十一　　

顺治十二年。乙未。夏。四月。乙卯朔。享太庙。遣内大臣伯索尼行礼。　　

○乾清宫、交泰殿、坤宁宫、乾清门、坤宁门、上梁。遣官祭司宫司门之神。　　

○谕吏部。臣子谟明弼谐、虽积久而不言劳。国家锡命酬庸、必加恩而弗容已。少傅兼太子太傅内翰林弘文院大学士礼部尚书冯铨等、居心谨慎。制行端悫政务赖其翼襄。恪勤罔懈。才猷称厥委任。寅亮无私。宜恩宠之洊加。当祗承而勿替。冯铨、加少师兼太子太师。金之俊、加少傅兼太子太傅。刘正宗、陈之遴、刘昌、俱加少保兼太子太保。仍各照旧办事。　　

○升陕西管屯都司张国安、为本省掌印都司。福建操捕都司孙之淓、为河南掌印都司。福建管屯都司徐烶、为江南掌印都司。　　

○丁巳。停选汉军庶吉士。　　

○戊午。陕西麟游县大雨雪、连夜陨霜、杀菽麦殆尽　　

○升侍读学士黄志遴、为詹事府少詹事、兼内弘文院侍讲学士。　　

○己未。先是、诏满汉三品以上堂官、各保举堪为知府者一人。至是、以满官未经外任、不知其实。不令保举　　

○升提督四驿馆少卿孙建宗、为太常寺卿。太仆寺少卿杜笃祜、为通政使司左通政。潘朝选、为右通政。顺天府府丞张瑃、为大理寺少卿。　　

○升广东参议陈贽、为陕西按察使司副使、肃州兵备道。史燧、为江西按察使司副使、分巡岭北兵备道。补原任参议吴臣辅、为陕西布政使司参议、分守陇右道。高显光、为江西布政使司参议、督粮道。调湖广上荆南道副使卞三元、为本省按察使司副使、驿传道。驿传道副使李翀霄、为本省按察使司副使、分巡上荆南道。　　

○庚申。升大理寺卿霍达、为兵部督捕右侍郎。　　

○辛酉。陕西三水、麟游、二县大风。霜雪伤禾。　　

○喀尔喀部落额尔德尼诺穆齐、门章墨尔根楚虎尔、伊世希布额尔德尼、额尔克戴青各台吉、以侵掠巴林。遵上□日服罪来朝。并进□山戊不□贡马驼。优赏之。　　

○壬戌。四川巡抚李国英奏言、建治平之略者、在苏民生之困。苏民生之困者、在袪其致困之源。今滇黔未靖。徵兵转饷。因一隅未安之地。累数省已安之民。旷日费时。必至师老财匮。此坐而自困之道也。我国家兵威无敌。而小丑敢逆颜行。非兵不强。饷不足。由封疆之臣、畏难避苦、利钝功罪之念、先入于中。以致贻忧君父耳。臣闻非动不足以致静。非劳不可以求逸。今湖南、两广俱有重兵。平西王固山额真侯墨尔根侍卫李国翰之兵、现屯汉中。蓄锐甚久。诚能分道并进、首尾夹击。贼力有几、岂能四面支持。是诚一劳永逸之计也。万一机会有待。请先敕平西王、固山额真侯李国翰、率兵驻镇保宁。为各路之统领。遣将先取成都。资其肥饶、且屯且守。次取重庆、以扼咽喉。然后乘流东下。靖定夔关。以通荆襄之气脉。彻滇黔之门户。即为收滇黔之张本。盖从古取滇黔者、未有不由于取蜀也。至于内外文武。必同力一心、事乃底绩。更祈严敕诸臣、凡有司兵司饷之责者、须如臂指相应。勿执一己之偏见、旁相掣肘。勿谓利害不相关、呼应不灵。此尤成功之根本。而灭贼之要务也。章入。下所司密议。　　

○上亲选进士董色、吴大阐、莫乐洪、达尔布、拖必泰、查汉、曹申吉、刘芳躅、王命岳、宋德宜、陈＜岂支＞永、徐元粲、张松龄、沈世奕、綦汝楫、刘祚远、田种玉、孙光祀、严沆、周宸藻、冯源济、李立、邓钟麟、范廷魁、胡简敬、伊辟、党以让、吴贞度、王泽弘、王益朋、田逢吉、梁鋐、邱象升、项景襄、秦松龄、韩雄允等、俱为庶吉士。同满汉一甲进士读书。命学士禧代、麻勒吉、胡兆龙、李霨、为教习。　　

○廷试官生贡监生王明道等一百五人。　　

○癸亥。未刻。日晕。有黄白色。　　

○以学士麻勒吉、胡兆龙、李霨、侍读学士折库纳、洗马王熙、左中允方悬成、右中允曹本荣、俱充日讲官。择于本月二十五日开讲。　　

○升广东南雄副将栗养志、为署都督佥事、充高雷廉总兵官。　　

○裁江西、陕西、操捕都司。　　

○甲子。有流星大如盏。赤黄色。尾迹有光。起自亢宿。东南行入危宿　　

○乙丑。大学士额色黑等、请将纂辑明史内、有人品行事、可备法戒者。采入大训。以成训世巨典。从之。　　

○升甘肃镇标游击孙加印、为凉州副将　　

○免河南沈邱县、怀庆卫、十一年分灾伤田租。　　

○丙寅。予阵亡总兵官阎芳誉、殉难副将潘应龙、副使徐大用、推官李煌、祭葬如例。　　

○丁卯。升太常寺卿孙建宗、为大理寺卿。　　

○戊辰。靖南将军固山额真朱玛喇、护军统领敦拜等奏报、官军连击李定国兵、一败之于兴业。再败之于横州。逆渠李定国、遂渡江焚桥而遁。我师蹑之。定国复率残兵、自宾州走南宁。我军俘获甚多。克复高雷廉等三府、二十五州县。捷至。下部察叙。　　

○加赠阵亡一等阿达哈哈番许朝官、牛录章京任景贵、各一拖沙喇哈番。　　

○除问刑衙门纸赎银两。　　

○己巳。护军参领阿穆尔图、编修胡密色、以击败逆贼李定国捷音、自广东赍奏至。随令仍赴军中、敕谕平南王尚可喜、靖南王耿继茂、靖南将军朱玛喇、护军统领敦拜、两广总督李率泰等曰。朕惟折冲御侮者、社稷之良臣。显绩褒勋者国家之盛典。尔等或受命以扩靖疆场。或率师以协平寇盗。皆朕之故旧大臣、倚为腹心者也。顷者逆贼李定国、栖据南方。频伊两粤。二王及诸臣、宣厥忠勇。谋操必胜。于新会等处、杀贼既多。复追至横州江岸、降其军将。获其器械无算。克定高雷廉等府州县。先后屡捷。功越寻常。绩臻懋著朕甚嘉悦特赐敕谕、以示朕嘉励至意。尔等其益尽忠勤。垂名永久。钦哉。　　

○旌表直隶唐县生员刘蕙妻李氏贞烈。　　

○庚午。以故一等阿达哈哈番马应元弟之子宗眷、祖承武子云龙、二等阿达哈哈番布尔孙子庆安、雅木善子赫塞、额孟格孙法富礼、三等阿达哈哈番王国辅子友德、伊图弟金朱夏一振兄子琏、拜他喇布勒哈番钟果尔代弟席尔门、齐赞元子佐周、拖沙喇哈番尼雅汉子塞尔奇、各袭职。　　

○初御史张嘉、请停满洲关差。吏部主事达都、劾嘉嫉忌满洲。以满官奉差、秉公守法。必不徇情偏私。而按例收税。此张嘉所痛恨者也。疏下部议至是、部议张嘉、应罚俸一年。得上□日、诏谕求言、原为兵民疾苦。张嘉妄陈关差添设满官、致多扰累。明系借端偏忌。殊属可恶。著降一级调用。　　

○辛未。孝端文皇后忌辰。遣官祭昭陵。　　

○壬申。以故一等阿达哈哈番任弘祖弟弘良、袭职　　

○直隶真定、灵寿、藁城、栾城、行唐、隆平、新乐等七县、及真定卫雨雹伤麦。击死人畜甚众。　　

○癸酉。工部奏言、前有上□日命乾清宫、坤宁宫两傍。俱照明朝旧制、各造科廊石房三间。乾清门两傍、各石房一间。今钱粮不足。傥造斜廊石房。恐工多费繁。致误乾清等宫殿之工。又铜铁亦难采办。此斜廊石房工、应行停止。其原估所备木植、修理斜廊。从之。　　

○遣官祭和硕承泽亲王硕塞侧福金。　　

○有流星大如盏。青黄色。起自房宿。东南行入尾宿。　　

○乙亥。遣官祭和硕郑亲王济尔哈朗福金。　　

○丙子。谕户部。赋役全书、上关国计盈亏。下系民生休戚。屡览尔部奏疏、或驳回该督抚另造、节催不应。或发出该地方誊刻、经久不完。明是官胥利于蒙混。故意错误。希图延缓□山戊不□月。便其私派横徵。殊可痛恨。今欲将全书刻期告成、方略安在。并令督抚造报、如何始能画一。其悉心详议具奏。务令蒙混永除。横徵立止。斯惬朕体恤民隐至意。　　

○谕礼部。朕惟人臣事君、勿欺为本。近来进呈登科录、及乡会殿试等卷、率多隐匿年□山戊不□。以老为壮。以壮为少。甚至染薙发鬓。饰貌美观。国家开科取士、本求贤良。进身之始、即为虚伪。将来行事可知。更有相沿陋习、轻联同宗。远托华胄。异姓亲属、混列刊布。俱违正道。朝廷用人、量材授任。岂论年齿家世乎。今科进士登科录、及以后各试卷、务要据实供写。其余陋风、悉行改正。毋负朕崇诚信、重廉耻至意。　　

○升礼科给事中季开生、为兵科右给事中。　　

○补服阕御史刘达、为湖广道监察御史。　　

○戊寅。升太仆寺卿刘令誉、为太常寺卿。大理寺寺丞程正揆、为大理寺少卿。吏部文选司郎中董国祥、为太常寺少卿。提督四译馆户科都给事中朱之弼、为太常寺少卿。江西道御史杨义、为太仆寺少卿。　　

○增设督捕衙门汉官一员。以太仆寺少卿职衔。协理督捕堂上事务。　　

○廷试候补教职举人朿真等三百六十一人。□山戊不□贡生谢泰交等六百四十三人。恩拔副榜贡生杜同春等八百一人。　　

○丁丑。封和硕亲王尼思哈、为和硕敬谨亲王。亲王齐克新、为和硕端重亲王。　　

○己卯。谕内三院。考选庶吉士、原欲储养真才、以备任用。必须懋勉学问。时加策励。乃能练习典故。博通文章。无负朕亲行简拔之意。除照旧教习馆试院试外。今后满汉庶吉士、同读书一甲翰林、每二月朕必面试一次。以辨勤惰高下。每□山戊不□六试。永著为令。尔等即行传知。　　

○庚辰。授一甲进士图尔宸、为内翰林国史院修撰。史大成、为内翰林弘文院修撰。查亲、为内翰林弘文院编修。戴王纶、索泰、俱为内翰林秘书院编修。秦鉽、为内翰林国史院编修。　　

○以兵部左侍郎黄徽允、才识平常。令致仕。　　

○辛巳。辰刻。日生两珥。黄白色。上有负气。　　

○以镶蓝旗汉军阿达哈哈番陈奇策、正黄旗汉军阿思哈尼哈番金维垣、俱为甲喇章京。　　

○升浙闽督标参将李勋、为杭州城守副将　　

○壬午。予故大学士高尔俨、祭十一次。赐葬。谥文端。　　

○癸未。谕内三院。朕惟帝王之道、法祖为先。夏贻典则。商监成宪。周重谟烈。三代隆盛、率循兹轨。钦惟我太祖武皇帝创业垂统。圣德开天。太宗文皇帝积功累仁。宏模启后。大经大法、固足范围百王一动一言、皆可训行四海。实录业已告成。朕欲仿贞观政要、洪武宝训等书、分别义类详加采辑。汇成一编。朕得朝夕仪型。子孙臣民、咸恪遵无斁。称为太祖圣训。太宗圣训。即于五月开馆。特命辅臣冯铨、车克、成克巩、刘正宗、傅以渐、为总裁官。麻勒吉、铿特、祁彻白、胡兆龙、张悬锡、李霨、梁清宽、为副总裁官。王无咎、杨思圣、方拱乾、卓彝、周启隽、黄机、吴伟业、左敬祖、曹本荣、熊伯龙、马叶曾、宋之绳、又满官四员、为纂修官。满汉官各四员、为誊录官。满汉典籍四员、为收掌官。卿等膺兹委任。须勤励恪恭。精心搜讨。务祈早竣大典。以称朕觐光扬烈至意。　　

○遣户部尚书觉罗巴哈纳、祭和硕承泽亲王硕塞。　　

○遣固山额真伊尔德、祭多罗贝勒巴尔处浑。　　

○遣官祭镇国公巴布泰、内大臣宗室额克亲、一等阿思哈尼哈番巴尔达齐。　　

○上以定南武壮王孔有德、建功颇多。以身殉难。特赐其女食禄、视和硕格格。护卫仪从、俱仍旧。　　

○以阿达哈哈番毕科、为南雄副将。　　

五月。甲申朔。补服阕侍读学士白允谦、为内翰林秘书院侍读学士。升司经局洗马王熙、为右春坊右谕德、兼内翰林弘文院修撰。　　

○乙酉。谕吏部。刑部职掌、关系重大。济席哈以固山额真兼理、恐有贻误。且旗务亦重。又属军机。济席哈、著专管固山额真事。太子太保弘文院大学士图海、著以本衔为刑部尚书。　　

○丁亥。转兵部右侍郎原毓宗、为本部左侍郎。补原任户部左侍郎孙廷铨、为兵部左侍郎、管右侍郎事。　　

○戊子。免陕西延、平、庆、巩、汉等府属州县、地震压死兵民、本年分丁徭额赋。　　

○遣精奇尼哈番祁他特车尔贝等、赍敕往谕喀尔喀部落土谢图汗、丹津喇嘛、车成汗、墨尔根那颜等。敕曰。曩因尔等抗违谕上□日、故数次不纳来使。今尔等遵奉朕言。诚心引罪。遣额尔德尼诺穆齐、门章穆尔根楚虎尔、伊世希布额尔德尼、额尔克戴青四台吉、□山戊不□贡来朝。朕不咎既往。朕将应还巴林缺少人畜、悉从宽免。兹特遣大臣前来。尔等可以修好之故、面坚盟誓。每□山戊不□照常额进贡。交通贸易。朕亦不靳赏赉。既盟之后。尔逃人至此、亦不收纳。仍行送还。若不修好坚盟。即进贡、朕亦不纳。逃人至此、仍命收纳。且加恩养。尔其识之。　　

○庚寅。升随征陕西兰州副将王平、为署都督佥事、充湖广右路总兵官。　　

○大学士金之俊、引疾乞休。慰留之。　　

○升吏科左给事中王桢、为户科都给事中。吏科右给事中郭一鹗、为刑科左给事中。　　

○辛卯。和硕郑亲王济尔哈朗薨。年五十七。　　

○壬辰。谕礼部。和硕郑亲王薨、应行典礼。比他王不同。各部院七日勿奏事。　　

○甲午。礼部奏言、营造和硕郑亲王寝园、照例应给银五千两。得上□日、著再加银五千两。　　

○江南总督马鸣佩疏报、伪伯陈其纶、负固瑞金。后又依附郑逆、啸聚大柏山内。南赣总兵官胡有升、遣参将孔国治等、率兵进巢□刀。其纶败遁。窜入宁都界内天心寨。为土人斩首以献。捷闻。下所司察叙。　　

○丙申。遣官祭关圣帝君。　　

○丁酉。命固山额真石廷柱、为镇海将军。统领官属兵丁、驻防京口、赐之敕印。敕谕曰。兹以京口重地。特命尔石廷柱、挂镇海将军印。同梅勒章京色冷、六十等镇守。驻劄镇江城外京口地方。务须整饬兵马。申严纪律。如遇海贼逞犯。督率兵将、力巢□刀严防。俾得阖境绥宁。永无寇患。江宁、苏、松、常、镇等处、沿海沿江地方有警。该督抚请兵、尔等酌量援巢□刀。凡事会同该督抚、及江宁满汉提督、商酌计议而行。不得轻躁疎虞。所用粮刍、该督抚布政使、按期支给。仍严束兵将。不得横行抢掠民物。及借刍牧为名、扰害农业。务令兵民相安。不为地方所苦。凡民间一应事情、系有司职掌。其往来江口官民船只、听该管江防官盘诘放行。俱不得干预。务体朕靖寇安民之意。所统将领功罪、察实纪明汇奏。有犯小过者、当即处分。至于骁骑校、护军校以下、除死罪外。其余过犯、俱与众将商酌、径行处治。敕中开载未尽事宜、应奏者奏应行者行。尔等各以旧勋、特为简任。须协谋并力、以副委任。必膺懋赏。如或贪黩乖张。纵兵玩寇。贻误汛守。国宪具存。尔等慎之。毋忽。　　

○戊戌。遣官祭固山贝子萨弼。　　

○升镶旗满洲梅勒章京胡沙、为蒙古固山额真。　　

○己亥。浙江福建总督屯泰参奏、原任福建左布政使今升户部侍郎周亮工、欺君虐民。大贪极恶。烈款以闻。命亮工回奏。　　

○乾清宫、乾清门、交泰殿、坤宁宫、安吻。文官四品以上、武官三品以上、及科道官齐集、迎于正阳门。遣尚书郭科、祭琉璃窰之神。侍郎额黑里、祭正阳门之神。侍郎梁清标、祭大清门之神。侍郎觉罗额尔德、祭午门之神。尚书觉罗巴哈纳、祭乾清门之神。文武左右、随吻入内、至于乾清门。左班官员、序立于内官监掌印官之下。右班官员、序立于工部尚书之下。祭毕而退。　　

○庚子。以少保户部尚书觉罗巴哈纳、为少傅兼太子太傅、内翰林弘文院大学士。　　

○辛丑。固山贝子吴达海薨。谥襄敏。　　

○山西灵邱县雨雹。戌刻。地震有声。　　

○壬寅。夏至。祭地于方泽。遣觉罗巴哈纳行礼。　　

○命一等阿达哈哈番沈永兴、袭顺公爵。永兴、志祥族子也。　　

○工部右侍郎傅景星以病乞假。允之。　　

○升编修张凤仪、为内翰林弘文院侍读。　　

○以故一等阿思哈尼哈番巴尔达齐弟之子英书、袭职。　　

○赠故太子太保内弘文院大学士高尔俨、为少保。荫一子、为中书舍人。　　

○敕谕毕席勒尔图汗、俄木布额尔德尼、大小诸贝勒等曰。曩曾谕扎萨克图汗、土谢图汗、宜思丹津喇嘛、俄木布额尔德尼大小诸贝勒、久经示悉。彼时尔等公同遣使、偕诺门汗来通好。尔等所言、游移未定。是以降谕、言我朝初定天下、怀德讨罪。用张挞伐。非无故好兴兵端。如有无故犯我者、我亦未尝轻纵。我与察哈尔、初无嫌隙。察哈尔执我使臣。又欲我毋用兵于汉人。如用兵、则将助汉人侵我。如此悖慢、故杀其使臣刚喀尔拜户。兴师致讨。尽得察哈尔福金诸王、及其土地人民。苏尼特向属察哈尔。当溃乱之时、腾机思投入尔硕雷。而苏尼特向化来归。与我亲附。尔乃唆诱苏尼特、教令叛去。我因遣兵以往。但追取苏尼特。诫勿侵喀尔喀。是与尔喀尔喀初无干涉也。乃土谢图汗、硕雷汗、辄将兵迎战。惟天谴责、土谢图硕雷兵败。若我果欲与喀尔喀构兵。乘此兵败之时、切近尔国、纵兵擒取。何为不可。而我并未加兵于尔。尔等反好启兵端。土谢图、硕雷、既逆战我师。两楚虎尔掠我巴林。俄木布额尔德尼、巴尔布冰图、以兵犯我。巴尔布冰图杀掠我土默特人马。何其妄乱若此耶。然我仍示优容。谓尔等果能自新、共为盟誓。凡往来书问、俱遵大义。尔等书云题奏朕云敕谕。两楚虎尔、将所掠巴林人畜送还。俄木布额尔德尼、巴尔布冰图、从前杀掠之咎、自行赎罪进献。嗣后息止兵戈。永坚和好。彼处为首汗、贝勒、台吉等、同对天地、诚心盟誓和好。则仍加宽宥。嫌怨释然。是以二次遣使往谕。即尔等遣来车臣卓礼克图、及为首使者至亦曾将此言传谕遣还。朕往复开导。无非欲太平修好也。不意尔等复造衅端。不惟不从朕命。且遣车臣卓礼克图、言取尔衮东古西之牲畜。是何为耶。夫一面交易、一面兵来、我曾不杀一人而遣之。可谓备极宽仁矣。尔不知感恩服罪。反遣使言衮东古西事。是以将尔使逐回。维我朝受天眷命、统一天下。尔等弹丸之地、能恣意自为乎。甚毋恃土地遥远。听信在下奸诡之言。致败和好。朕之中怀、明以告知。自古以来。是是非非、天鉴不爽。尔等未之知耶。今尔将我人口牲畜、及所定驼马速送。遣为首贝勒台吉等以来。则为无罪。不然、败弃和好。自贻伊戚。虽悔何及。其亟思之。宜早决断。毋得犹豫。朕屡示宽容。虽尔等屡违谕上□日、仍纳汝使者、给以恩赏。今若送还巴尔布冰图所掠人口。为首贝勒台吉、认罪来朝。其巴尔布冰图妄杀之罪。再为裁度。如此、则和事可成。往来通好。朕亦赏赉不绝。如仍前违上□日、即遣使亦复何益哉。　　

○甲辰。遣固山额真伊尔德、祭多罗安郡王福金、及侧福金。　　

○裁直隶兴州后屯卫、归并通州左卫。大同卫、归并河间卫。茂山卫、归并保定左卫。紫荆所、归并保定右卫。　　

○乙巳。调礼部尚书觉罗郎球、为户部尚书。以阿思哈尼哈番品级布丹、为工部侍郎。　　

○以镶蓝旗满洲委署章京绷格、为护军参领。　　

○谕鄂罗斯国察干汗曰。尔国远处西北。从未一达中华。今尔诚心向化。遣使进贡方物。朕甚嘉之。特颁恩赐。即俾尔使人赍回。昭朕柔远至意。尔其钦承。永效忠顺。以副恩宠。　　

○丙午。调工部尚书李际期、为兵部尚书。　　

○丁未。廷试□山戊不□贡生吉天赉等、五百四十八人。　　

○升礼部左侍郎恩格德、为本部尚书。　　

○升镶黄旗满洲甲喇章京卢世巴图鲁、为本旗梅勒章京。　　

○赐和硕郑亲王恤典如例。仍加祭一次。　　

○礼部奏言、在外蒙古诸王以下病故者、既蒙上赐羊酒纸张。亦应照在内诸王以下恤典、遣官致祭。以示一视同仁之意。从之。　　

○戊申。陕西宁远县冰雹伤稼。　　

○己酉。升吏部左侍郎卫周祚、为工部尚书。　　

○庚戌。宴纂修太祖太宗圣训总裁、副总裁、纂修等官于礼部。　　

○遣官祭辅国公海兰。　　

○补杨士栻、为江南道监察御史。吕祖望、为陕西道监察御史。　　

○起用原任御史吴达、为江西道监察御史。　　

○升通政使司通政使朱鼎延、为工部右侍郎。　　

○予故刑部右侍郎林德馨、祭葬如例。　　

○以正白旗汉军阿达哈哈番张元勋、为甲喇章京。　　

○壬子。遣户部尚书觉罗郎球、祭固山贝子吴达海。　　

○遣官祭三等精奇尼哈番蒙古固山额真马喇希。　　

○升銮仪卫云麾使哈习麻、为冠军使。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十一




大清世祖体天隆运定统建极英睿钦文显武大德弘功至仁纯孝章皇帝实录卷之九十二　　

顺治十二年。乙未。六月。甲寅朔。升镶黄旗满洲二等侍卫巴喀、为护军参领。　　

○免浙江杭州、宁波、金华、衢州、台州五府、钱塘等二十一县及海门卫十一年分旱灾额赋。　　

○以刑部主事顾仁、巡按顺天。吏部理事官钟有鸣、巡按江安。礼部郎中孔允樾、巡按苏松。兵部员外郎叶舟巡按浙江。刑部郎中笪重光、巡按江西江南道监察御史张朝瑞、巡按湖北。山西道监察御史胡来相、巡按湖南。中书科中书舍人朱克简、巡按福建。湖广道监察御史祖永杰、巡按河南。刑部郎中刘允谦、巡按山东。江西道监察御史高尔位、巡按山西兵部督捕副理事官王继文、巡按陕西。户部理事官高民瞻巡按四川礼部郎中张纯熙、巡按广东。刑部理事官张所养、巡按广西中书科中书舍人翁祖望、巡按宣大。河南道监察御史聂介、巡按甘肃。云南道监察御史刘秉政、巡视茶马大理寺副理事官周卜世、巡视漕运兵部督捕郎中王纲、巡视京通各仓。　　

○乙卯。以学士祁彻白、为礼部右侍郎　　

○初礼部奏言靖南王耿继茂、咨称伊子精忠、昭忠、年已长成。应请缔结婚姻。不敢擅便。惟候。上裁奉上□日会同内大臣议奏。至是、议靖南王耿继茂之父、有携众航海投诚功。且继茂身任岩疆。今以二子结姻不敢专擅求请仰承皇上报功恤劳仁德至意宜以亲王等女下嫁。得上□日、和硕显亲王姊、赐和硕格格号。下嫁耿精忠。固山贝子苏布图女、赐固山格格号。下嫁耿昭忠　　

○转户科右给事中周体观为吏科左给事中升兵科给事中张璇为吏科右给事中　　

○增设吏部满洲司官八员　　

○定赐恤外藩蒙古例。亲王、牛一头。羊八只。酒九瓶。纸一万张。郡王、牛一头。羊六只。酒七瓶。纸八千张。贝勒、牛一头。羊四只。酒五瓶。纸六千张。贝子、羊五只。酒五瓶。纸五千张。镇国公、羊四只。酒四瓶。纸四千张。辅国公、羊四只。酒四瓶。纸三千张。一二品台吉、塔布囊、羊三只。酒三瓶。纸二千张。三四品台吉、塔布囊、羊二只。酒二瓶。纸一千张。固山额真、及本身得达尔汉名者、羊二只。酒二瓶。纸八百张。下嫁外藩固伦公主牛一头羊八只。酒九瓶。纸一万张。和硕公主和硕格格亲王福金、牛一头。羊六只。酒七瓶。纸八千张。郡王女多罗格格、郡王福金、羊五只。酒五瓶。纸六千张。俱内院撰给祭文。遣官致祭。贝勒女多罗格格、贝勒福金、羊三只。酒三瓶。纸五千张。固山格格、贝子福金、羊二只。酒二瓶。纸四千张。公女格格、公夫人、羊二只。酒二瓶。纸三千张。俱遣官致祭。无祭文。　　

○礼部奏言、四陵常祭。旧令内院侍读学士等官往读祭文。今应停其差遣。各陵专设读祭文笔帖式二员。报可　　

○喀尔喀部落土谢图汗等遣使贡驼马。宴赏如例。　　

○丙辰。赠阵亡三等阿达哈哈番李儒通、为二等阿达哈哈番。　　

○丁巳。谕礼工二部。从来帝王所都与夫宫禁近处。未有不因其形势、锡以嘉名者。今名紫禁城后山为景山西华门外台为瀛台。其应行事宜、尔二部察例具奏。　　

○戊午。补庶吉士王纪、为礼科给事中。　　

○吏部郎中宋学洙、以典试河南、宿娼受馈。革职。　　

○己未。升太常寺卿刘令誉、为通政使司通政使。　　

○庚申。予故三等阿思哈尼哈番苏班带、祭葬如例。谥顺僖。　　

○辛酉。升侍读学士折库讷、为内国史院学士。　　

○以拜他喇布勒哈番索洛禧、拜他喇布勒哈番兼主事达都、瓦克善、牛录章京穆成格、岳诺惠、俱为吏部理事官。　　

○壬戌。吏部奏言衡州失事罢黜各官、奉有录用之上□日。应各给以拖沙喇哈番品级随朝。遇缺补用。报可。　　

○故明宗姓朱以□(田□水)□木□谋叛、伏诛。　　

○予故一等阿思哈尼哈番理藩院侍郎尼堪、祭葬如例。谥勤悫。　　

○癸亥。升宗人府府丞高景、为兵部右侍郎。　　

○户部议覆、总督仓场王永吉疏言、运官领运之后。将漕米盗卖侵蚀、发追不完、欠一分者、革职。二分者、杖一百。徒一年。三分者、杖一百。徒三年。四分者、发附近卫所充军。五分者、发边远卫所充军。六分者绞。七分者斩。俱监候。八九十分者、立决。籍其家产人口。从之。　　

○以年老致仕三等阿思哈尼哈番马光先子嗣芳、故三等阿思哈尼哈番巴本子朱书穆保、一等阿达哈哈番兼一拖沙喇哈番丹图弟宾毕、一等阿达哈哈番硕塞兄苏伯、拜他喇布勒哈番兼一拖沙喇哈番巴图叔布尔几代、丹布子达希、喇嘛叔毕里克图、拜他喇布勒哈番英格里伯耶古、额索子衡禄、阵亡一等阿达哈哈番许朝官子彦龙、拖沙喇哈番任景贵弟景功、各袭职。　　

○一等精奇尼哈番许尔安、有罪革职。以其弟尔吉袭替。　　

○一等阿达哈哈番兼一拖沙喇哈番劳汉有罪、削本身拜他喇布勒哈番。所袭二等阿达哈哈番、以其弟之子拖沙喇哈番龙席库袭替。并为一等阿达哈哈番。　　

○乙丑。以镶红旗满洲阿达哈哈番佟嘉、为护军参领。　　

○朝鲜国王李淏遣陪臣表谢封世子恩。附贡方物。宴赉如例。　　

○丙寅。厄鲁特部落鄂齐尔图台吉、奉表、贡马。　　

○丁卯。谕刑部等衙门朕日览三法司章奏、议决重囚、一日必五六人或十余人。念兹愚氓兵戈灾祲之后复罹法网。深可悯恻。稽古有虞之世、民不犯于有司。汉文帝、唐太宗、亦几致刑措。今犯法者众、岂果风俗日偷民尽愍不畏死欤抑朝廷德教未敷、故百姓从化无路欤或谳决诸臣胶执爰书、轻于失入欤。又或所在有司、不肯留心化导、以致捍网纷纷欤。干和召戾、皆朕之责。今后尔等问刑各衙门大小诸臣遵奉此谕、即将现在未结各案、悉心清理。原情准法务求平允。但不得故纵市恩。仍传谕各直省督抚、申戒所属、慎重刑狱。不得罗织刻核郡邑长吏、亟倡明教化使小民明于亲逊之谊各爱身家。毋轻抵罪。自然狱案渐减囹圄可空其以仰协天心。渐致太平。未必不由于此。若奉行不力。负朕好生至意、必不轻贷。　　

○升左通政杜笃祜、为宗人府府丞　　

○铸给江宁府督铸同知关防。　　

○予故浙江处州总兵官刘世昌、祭葬如例。　　

○礼部奏言、外任汉军文武各官、无论世袭前程、应照汉官一体赐恤。报可。　　

○戊辰。免房山县十年分水灾滩地额赋。　　

○宁南靖寇太将军陈泰等疏报、伪南安王刘文秀、率伪将军卢明臣、伪兴国侯冯双礼等贼众六万、船千余艘、分兵由常德攻岳州武昌。而文秀自留攻常德护军统领苏克萨哈、伏兵邀击之焚获船艘甚多。贼众大败。明臣赴水死。双礼被重创。降其伪副将等四十余员文秀遁走贵州。捷闻、下兵部察叙。　　

○己巳。裁四川剑州州判南部县县丞。　　

○大学士金之俊、以久病旷职、具疏辞俸。不允　　

○以故明巡抚郭景昌、为广东布政司参政、分守岭南道。升陕西潼关道副使陈弘业、为广西布政使司参政、分守苍梧道。广西宾州道参议袁大受、为广东按察使司副使、清军驿传道。广东南雄府知府郑龙光、为陕西按察使司副使、西宁兵备道。　　

○庚午。申刻。北方有青黑云气。变化如龙　　

○直隶各属。谷生双穗　　

○辛未。遣大理寺卿吴库礼、工部启心郎吴世霸、督捕右侍郎霍达、工科左给事中许作梅、工部理事官达都、主事库拜、往视黄河大王庙决口　　

○壬申。升侍读布肃礼、为内弘文院侍读学士。　　

○以军功、授一等阿达哈哈番兼一拖沙喇哈番根特、路有良、一等阿达哈哈番郎化麟、二等阿达哈哈番尚安禄、蒋通、拜他喇布勒哈番司茂安、牛录章京陈养忠各一拖沙喇哈番　　

○赠湖广衡州府、岔路口、及福建海澄县阵亡各官护军统领一等阿达哈哈番喀尔他喇、署梅勒章京一等阿达哈哈番兼一拖沙喇哈番伊尔格德、署梅勒章京一等阿达哈哈番兼一拖沙喇哈番崇古巴图鲁护军参领一等阿达哈哈番兼一拖沙喇哈番鄂克绰特巴俱为三等阿思哈尼哈番。护军参领二等阿达哈哈番额塞署梅勒章京二等阿达哈哈番伊穆图二等阿达哈哈番齐克讷署梅勒章京二等阿达哈哈番恳哲俱为一等阿达哈哈番署甲喇章京三等阿达哈哈番迈图吴孙泰、三等阿达哈哈番莽吉禄、为二等阿达哈哈番侍读学士拖沙喇哈番索尔孙署甲喇章京拖沙喇哈番刘国辅、为拜他喇布勒哈番。护军参领一等阿达哈哈番达海、哈尔霸巴图鲁、学士拜他喇布勒哈番马禄、一等伯程尼、署甲喇章京拜他喇布勒哈番钟贵、署梅勒章京拜他喇布勒哈番朱三台、署甲喇章京拜他喇布勒哈番殷泰、各加一拖沙喇哈番。护军校席特库、牛录章京柏天储、骁骑校李天宠、护军参领苏丹、护军校法克、署甲喇章京喇门、护军校张古善、骁骑校莫洛洪、巴特海、阿汉布禄、委署章京瓦悌、满罴、护军校邵章、为拖沙喇哈番。　　

○兵部议覆、浙闽总督屯泰疏言、沿海省分、应立严禁。无许片帆入海违者立置重典。从之　　

○乙亥。升光禄寺少卿王含光、为太仆寺少卿。协理兵部督捕事务。补原任刑科右给事中加大理寺寺丞林起龙、为大理寺寺丞　　

○解苏州总兵官王燝任。以总督马鸣佩劾其防巢□刀无能、以致海贼入犯崇明故也。　　

○丙子。兵科都给事中魏裔介劾奏、福建提督总兵官杨名高、所辖漳州郡县、被贼沦陷。贻误封疆。请敕处分、以昭国法。下部察议　　

○丁丑。宗人府奏言、袭替诸王、奉上□日各照其父原封号袭封。今已薨诸王、应另加谥号勒碑。从之。　　

○以正黄旗蒙古固山牛录章京巴泰、镶白旗满洲理事官吴纳晋、为甲喇章京。　　

○予殉难湖广辰常总兵官徐勇祭九次赐葬建祠致祭　　

○戊寅。先是、广东投诚总兵苏利、以绫书贻李定国、为督标参将张荣所获。总督李率泰以闻。下兵部密议。部议苏利所贻绫书、察其词意、通逆似真。但苏利负嵎碣石。遽难深问。宜以此事为定国反间之计、请颁温上□日。并发绫书。令其自焚、以安反侧。随下诸王大臣议。俱以部臣言是。至是、遣侍读岳思泰等、赍敕往谕之。　　

○以阵亡湖广辰州府游击张鹏弟勤、袭拖沙喇哈番职。　　

○己卯。宗人府题奏、和硕承泽亲王硕塞子博果铎、请袭封和硕承泽亲王。得上□日、博果铎、著封和硕庄亲王　　

○升右通政潘朝选、为太常寺卿。大理寺少卿程正揆、为太仆寺卿。　　

○辛巳。命工部立内十三衙门铁牌。敕谕曰。中官之设虽自古不废。然任使失宜、遂贻祸乱。近如明朝王振、汪直、曹吉祥、刘瑾、魏忠贤等、专擅威权。干预朝政。开厂缉事。枉杀无辜。出镇典兵。流毒边境。甚至谋为不轨。陷害忠良。煽引党类。称功颂德。以致国事日非。覆败相寻。足为鉴戒。朕今裁定内官衙门、及员数职掌、法制甚明。以后但有犯法干政、窃权纳贿、嘱托内外衙门、交结满汉官员、越分擅奏外事、上言官吏贤否者、即行凌迟处死定不姑贷特立铁牌、世世遵守　　

○升户科给事中宋牧民、为本科右给事中　　

○裁江南操捕管屯都司各一员。　　

秋七月。癸未朔。享太庙。遣内大臣公额尔克戴青行礼　　

○日食　　

○甲申。增设工部四司副理事官八员。　　

○吏部左侍郎梁清标以生母故、请假治丧、命给假三月。依限回部供职　　

○厄鲁特部落阿巴赖诺颜、噶尔丹霸、俱上表贡驼马。　　

○户部右侍郎周亮工、遵上□日回奏逐款陈辩。得上□日、知道了。周亮工、解任候勘这辩款情节。著该抚按一并详察确议速奏。　　

○乙酉。兵科右给事中季开生奏言、臣备员掖垣、窃见皇上图治惟勤。求言若渴。精修训典。特遣代巡。复讲官。亲谏臣。即五帝三、王当不是过矣。乃近日臣之家人自通州来。遇见吏部郎中张九徵回籍、其船几被使者封去。据称奉上□日往扬州买女子。夫发银买女、较之采选淑女、自是不同。但恐奉使者不能仰体宸衷、借端强买。小民无知、未免惊慌。必将有嫁娶非时、骨肉拆离之惨。且乘机而奸棍挟仇捏报官牙垄利那移。诸弊断不能无矣。扬州边江接海。频受贼氛男子守城妇人馈饷。服劳茹苦、正自难堪。忽闻此举、忧惧何如。况兵火之后鸠鹄为容使者承命、不能作无米之炊。势必沿江四路搜寻。江浙诸郡万难堪此矣。从来歌舞之席、易生怠荒历史垂戒何庸臣赘今当四方多警。楚闽用兵。正皇上励精图治、寝食不安之际。何不移此使以阅旅省此费以犒军、鼓忠勇而励防巢□刀之为愈乎伏乞皇上上体祖宗之寄托甚重。下念兵民之心力甚劳。鉴臣蚁衷、速收成命、则宵旰之勤益专、江海之氛必靖。亿万年享久安长治之福矣。疏入得上□日、前内官监具奏、乾清宫告成在即需用陈设器皿等项、合往南省买办故令发库银遣人往买。初无买女子之事太祖太宗制度、宫中从无汉女。且朕素奉皇太后慈训、岂敢妄行。即天下太平之后、尚且不为。何况今日。朕虽不德、每思效法贤圣之主。朝夕焦劳。屡次下诏求言。上书禁勿称圣。惟恐所行有失。若买女子入宫、成何如主耶。季开生身为言官、果忠心为主、当言国家正务实事。何得以家人所闻、茫无的据之事、不行确访、辄妄捏渎奏。肆诬沽直。甚属可恶。著革职。从重议罪具奏　　

○更定直省文武官相见礼。提督、总兵官、往总督衙门、仪门下马。总督往提督衙门、大堂下轿。总督上坐。提督傍坐。提督有精奇尼哈番衔者列坐居右。提督、总兵官、与巡抚平行。巡抚有部衔者、提督于仪门下马。提督与巡按御史、及布政使、按察使、各道并知府、同知通判、推官、俱平行。府厅于提督仪门下轿。知州知县由提督角门出入。提督迎送至堂檐下。后堂待茶。州县官傍坐。总兵官见总督。由仪门步入。堂下三揖后堂待茶。总兵官傍坐。迎送俱至堂檐下。总兵官见巡抚平行。巡抚川堂待总兵官茶。总兵官大堂待巡抚茶。总兵官与巡按御史、各部分司、布政使、按察使、盐运使、并各道、俱平行。总兵官与州县官行宾客礼。副将以下、俱照旧行。提督总兵官以下、守备中军以上、见督抚司道、除阅兵外、俱不披执　　

○丁亥。先是、故南赣巡抚刘武元子瀇、上其父遗疏、称臣原以一等阿达哈哈番兼一拖沙喇哈番、出任巡抚。贼犯赣州时、臣率众血战、克保城池、有功未叙。乞准世袭。下部议。寻议、请照原官世袭一次。从之。　　

○庚寅。予故巡抚南赣太子太保兵部尚书刘武元祭九次。加祭一次。赐葬。　　

○辛卯。上御太和殿、召见巡方各御史。谕曰。巡方御史、屡停屡遣者、良以天下之大、庶僚备设、欲其职任耳目、以甄别贤否也。尔等既为朕耳目之官。出而代巡。务真心勤瘁。上以副朕特遣之心下以慰众仰望之意。倘谓君门万里、恣意行私贪赃坏法致下民怨咨、断不仍照前律、止于按赃治罪。虽铢两之微。必诛无赦。尔等其钦承之。赐茶毕。又谕曰。从前奉差御史、以朕谕严切、切亦思立名节、勉邀廉洁虚誉。及将报代、贪婪掊克者甚众。诚有此等、决不因初时小善、遂尔薄惩定当从重议处。　　

○遣内大臣费扬古、致祭和硕郑亲王济尔哈朗户部尚书郎球、致祭多罗贝勒杜尔祜礼部理事官喀世泰、霍弥达、致祭辅国将军塞克图、塞勒伯。　　

○定满洲官员考满加衔例初次考满、大学士、六部尚书、有应加宫保衔者、俱候上裁。学士侍郎、及通政使司、大理寺等衙门正卿、有注优考者作何加衔、亦候上裁。二次考满仍列优等者、加一级、照旧供职。二等者纪录。三次考满、一二等者、照前议加级纪录。启心郎、侍读学士、理事官初次考满、注优等者、加正卿衔。照旧供职。二次考满、仍列优等者加一级、照旧供职。二等者纪录。三次考满、一二等者照前议加级纪录。汉启心郎副理事官、内阁侍读、初次考满注优等者、加正卿衔。照旧供职。二次考满、仍列优等者加一级、照旧供职。二等者纪录。三次考满、照前议加级纪录。　　

○以福建泉州府参将韩尚亮、为福州府水师副将。都督佥事副将管江南芜采营参将事梁化凤、为浙江宁波副将。　　

○壬辰。遣大理寺左寺正柯士芳、往直隶、右寺正甯承勋、往广东。刑部郎中刘士杰往江南、王度往江北吴颖往福建陈丹往陕西四川、萧家芝往山西、刘允灿往山东、霍炳往江西、员外郎侯方夏往浙江、方享咸往湖广广西、周茂源往河南、恤刑　　

○升都察院左副都御史曹溶、为户部右侍郎。　　

○癸巳。敕谕朝鲜国王李淏曰。前礼部奏、尔国奸人、违犯禁例、越境伐木杀死库尔喀部落叶克枢、叶勒木二人。因事关重大命尔察奏凡事内应罪之人、不容枉纵。各人应得之罪、不宜含糊。今览来奏、虽经鞫审、情节尚未详明。如云金忠一、申银山等、止招越境、不招杀人、是欲仅以越境坐罪。而杀人之人、竟置不问。且多人越境、止以金忠一、申银山二犯入招、岂成法纪。奏内蔡允岂、权大德、金文世、不克严禁、互相推诿殊极痛恶、既知恶其推诿、何不拟罪具奏。太宗皇帝立法甚明。尔君臣共宜恪守。该地方府镇、竟不严察属下、纵容违禁肆行、何得无罪。尔为一国之主、事前当申明禁令。事发当详拟罪名。况朕意欲存柔远。于越境事情、历经宽宥。尔国应怀恩奉法。兹遣内大臣吴拜、侍郎觉罗科尔昆、学士折库讷、赍敕前去。王即同吴拜等、将前项情节、逐一研审。凡应罪之人、应得之罪、详确拟议、王具疏奏闻、以凭裁处。俾法纪昭明、奸顽永纪、亦尔国之利也。　　

○遣固山额真明安达理、致祭多罗信郡王多尼福金。　　

○乙未。遣固山额真明安达理、祭固山贝子吴达海。　　

○予阵亡拖沙喇哈番委署化吴石参将应泰极、祭葬如例。　　

○宴外藩二十七旗听事头目于礼部。　　

○丁酉。中元节。遣官祭四祖陵福陵昭陵。　　

○遣固山额真卓罗、祭多罗贝勒杜尔祜　　

○戊戌。以查尔布为护军参领　　

○己亥。遣官祭镇国将军苏赫梅勒章京噶赖。　　

○升大理寺卿孙建宗、为都察院左副都御史　　

○庚子。刑部议奏、革职兵科右给事中季开生、身为言官、不知乾清宫需用器皿差人采办乃妄听讹言、渎奏沽名。应杖一百、折赎流徙尚阳堡。从之　　

○予告总督直隶河南山东太子少保兵部尚书马光辉卒。　　

○壬寅。以阵亡一等伯兼一拖沙喇哈番程尼叔一等阿达哈哈番劳毕、袭职为二等公。三等阿思哈尼哈番阿喇密子齐兰布、伊尔格德子尹达理、崇古巴图鲁子塞特理、喀尔他喇子赫特黑、鄂克绰特巴子根敦、一等阿达哈哈番兼一拖沙喇哈番达海子博罗鼐、哈尔霸巴图鲁弟满都、一等阿达哈哈番额塞子满塞、齐克讷兄库库里、伊穆图弟之子褎勒、二等阿达哈哈番迈图子德木图、吴孙泰子苏木图、莽吉禄子马尔代、拜他喇布勒哈番兼一拖沙喇哈番马禄弟之子迈兰、钟贵子费扬古、拜他喇布勒哈番索尔孙子曹习朱、拖沙喇哈番席特库弟之子韩出汉、满罴叔之子吴弩春、苏丹子迈土、法克兄哈格莫洛洪子门代、张古善弟之子俄特海、巴特海子迈习礼、喇门子俄黑、阿汉布禄弟阿哈图、邵章子哈尔偏、各袭职。　　

○以故三等侯朱喇代弟桑格、二等阿思哈尼哈番苏瓦彦子胡世巴、三等阿思哈尼哈番爱图子秦布、二等阿达哈哈番堪泰子卫黑讷、杭爱子禅布、托克托和弟硕塞、三等阿达哈哈番多铎和子习达、撒代弟伍三台、拜他喇布勒哈番兼一拖沙喇哈番喇开第苏尔古、阿派子李起达、勒克车子布赖、费牙纳弟华善、拖沙喇哈番噶喇木习希布子僧格、各袭职。　　

○癸卯。先是刑科给事中武攀龙劾奏、户部左侍郎王弘祚、所定河南赋役全书、朦混错误。且粘贴浮签、委之督抚。推诿之咎难辞。有上□日令弘祚回奏。及弘祚回奏、下部议。攀龙随又驳参。弘祚又具疏申辩。令户部一并察议。至是部议。河南省赋册、已经题明、发回刊刻一时未便取到。查各省修造规式、原自相同。山西省全书、见送户科覆核。应俟核完、先呈御览。钦命通晓钱谷大臣、会同户科、将山西省文册、同部臣详核。数目果否清楚。条款果否妥确。酌定成说。其河南等处全书、即依式攒造可也。从之。　　

○甲辰。礼部尚书胡世安、考满。加太子太保。荫一子入监读书　　

○乙巳。遣内大臣费扬古、祭和硕郑亲王济尔哈朗　　

○丙午。礼部奏言我、朝自太祖太宗以来、有阵亡大臣、忠直元老、应赐谥立碑、以昭报功之典。从之。　　

○升太常寺卿潘朝选、为大理寺卿。提督四译馆太常寺少卿董国祥、为通政使司左通政。太常寺少卿朱之弼、为通政使司右通政。太仆寺少卿杨义、为大理寺少卿。通政使司右参议郝惟讷、为太仆寺少卿。通政使司左参议许宸、为顺天府府丞。光禄寺寺丞桑芸、为本寺少卿。　　

○升江西右布政使范登仕、为本省左布政使。山东按察使陈培祯、为河南布政使司右布政使。陕西庄浪道副使朱衣助、为河南布政使司参政、分守河南道。江南庐州府知府吴允昇、为山西按察使司副使、直隶易州道。四川保宁府知府李圣翼、为广西按察使司副使、宾州兵备道。广东肇庆府知府张之璧、为陕西按察使司副使、潼关道。补外转吏部主事戴玑、为湖广按察使司佥事、上江防道。　　

○起补故明监军道李元萃、为福建按察使司佥事、分巡建南兵备道。　　

○升左右允方悬成、为司经局洗马、兼内翰林国史院修撰。转右中允何采、为左春坊左中允、兼内翰林弘文院编修。补原任右春坊右中允兼内翰林国史院编修王舜年、原官。　　

○起补原任陕西道御史石维昆、为山西道监察御史　　

○丁未。停秋决。以各直省恤刑官审录未竣也　　

○升编修杭奇、为内翰林秘书院侍读　　

○戊申。遣内大臣费扬古、祭和硕郑亲王济尔哈朗。　　

○以阵亡一等阿达哈哈番恳哲子德棱格、拜他喇布勒哈番兼一拖沙喇哈番殷泰叔之子绰琴、朱三台弟之子绍塞、拜他喇布勒哈番刘国辅兄之子文通、拖沙喇哈番李天冲子弼、瓦悌兄之子舒书、各袭职。　　

○以阵亡拖沙喇哈番柏天储父拜他喇布勒哈番兼一拖沙喇哈番永馥、为三等阿达哈哈番。　　

○以故一等阿达哈哈番兼一拖沙喇哈番刘武元子爌、三等阿达哈哈番阿哈叔噶尔珠、袭职。　　

○一等阿达哈哈番沈永兴、既袭续顺公爵。以永兴兄之子逊、承袭一等阿达哈哈番　　

○以年老致仕二等阿达哈哈番李奇芳孙良栋、袭职。　　

○辛亥。升福建邵武副将张承恩、为都督佥事、充镇守江南苏州总兵官。　　

○兵部奏言、臣等谨按会典所载、凡天下险隘要冲地方、职方司皆有图籍。而边事特重、故镇戍总图、九边图、以及沿海腹里、并彝蛮猺獞所宜备御者、著于图说。疆宇之或险或易、兵马之宜增宜减、一览了然。今职方司虽有旧本、而时势既殊、图籍宜易。请敕下直省各督抚、将所辖境内水陆冲区、及险隘形势。绘为二图、仍节录明季设置兵将几何、今改设几何、详注图旁。其正本恭进御览。副本咨送臣部。以便参酌因革损益之宜。从之。　　

○吏部参奏。原任礼科给事中杨栖鹗、两次丁忧、并不回籍守制。现今侨寓苏州。安忍忘亲。子职有亏。国法难宥。得上□日、杨栖鹗、著革职、永不叙用。该督抚按、严查驱遂回籍。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十二



大清世祖体天隆运定统建极英睿钦文显武大德弘功至仁纯孝章皇帝实录卷之九十三　　

顺治十二年。乙未。八月。壬子朔。　　

○甲寅。遣官祭故理藩院侍郎尼堪。　　

○以拜他喇布勒哈番觉罗朱满、为宗人府理事官。　　

○升侍读学士白允谦、为内翰林国史院学士。　　

○丙辰。升吏科给事中刘文隽、为兵科右给事中。　　

○免山西灵邱县府天等村本年分雹灾额赋有差。　　

○丁巳。遣大学士觉罗巴哈纳、祭先师孔子。　　

○戊午。祭大社。大稷。遣公额尔克戴青行礼。　　

○索伦部落马鲁凯等进贡貂皮。宴赉如例。　　

○庚申。太宗文皇帝忌辰。遣官祭昭陵。　　

○遣官祭故三等阿思哈尼哈番苏班岱。　　

○辛酉。升正蓝旗汉军二等护卫克德、为甲喇章京。　　

○革澧州道张国士职。以大军将往荆州、推诿路险难行、不加修葺。贻误军机也。　　

○壬戌。太祖武皇帝忌辰。遣官祭福陵。　　

○加操江巡抚兵部尚书李日芃、太子太保。以纂造赋役全书先成故也。　　

○癸亥。命固山额真阿尔津、为宁南靖寇大将军。同固山额真卓罗等、统八旗官属兵丁驻防荆州。固山额真祖泽润、分防长沙。赐之敕曰。今逆贼孙可望等、煽乱湖南。骚扰地方。兹命尔阿尔津、为宁南靖寇大将军。同固山额真卓罗、祖泽润、护军统领席卜臣、梅勒章京祷喇、太什喀、觉罗斡尔马等、统率大军、前赴南楚。尔统官属兵丁、于湖南湖北地方、与经略辅臣洪承畴、共议地势相宜之所驻劄。其军情事务。亦会同经略辅臣洪承畴、计议而行。贼若入犯、须协心戮力、多设方略。相机巢□刀除。凡事与固山额真、护军统领、梅勒章京等、会议而行。毋矜己智、不听众言。毋恃兵强、轻视逆寇。仍严侦探。勿致疎虞。抗拒不顺者戮之。有先被贼胁从、闻大军至、即时迎降者、俱免诛戮。有能擒杀贼渠投诚者、仍分别升赏。惟以安民为首务。须严禁兵将。申明纪律。凡归顺人民、毋得扰害。务体朕定乱安民至意。行间将领功罪、察实纪明汇奏。有犯小过者、当即处分。至于骁骑校护军校以下、除死罪外。其余大小罪过、俱与众将商酌、竟行处分。尔受兹重任。益勤厥事。钦哉。　　

○授削爵贝勒吞齐、巴思汉镇国公品级。贝子札喀纳、辅国公品级。镇国公韩岱、镇国将军品级。俱令立功赎罪。　　

○湖北道佥事陈全国、以玩误军需。革职。　　

○升副理事官宜尔当阿、为吏部理事官。　　

○乙丑。以多罗安郡王岳乐、为宗人府左宗正。多罗贝勒杜兰、为宗人府右宗正。　　

○丙寅。以军功、加一等阿思哈尼哈番固山额真金砺、一等阿达哈哈番大理寺卿吴库礼、一等阿达哈哈番协领鄂屯、一等阿达哈哈番费牙诸巴图鲁、拜他喇布勒哈番协领温都礼、各一拖沙喇哈番。升二等阿思哈尼哈番兵部侍郎额黑里、为一等阿思哈尼哈番。一等阿达哈哈番兼一拖沙喇哈番梅勒章京徐大贵、为三等阿思哈尼哈番。授署甲喇章京阿世图、为拖沙喇哈番。赠阵亡二等阿达哈哈番李士贵、为一等阿达哈哈番。　　

○戊辰。遣官祭历代帝王。　　

○遣官祭城隍之神。　　

○遣官祭景山瀛台之神。以另易新名也。　　

○庚午。升侍读叟塞、为内国史院侍读学士。　　

○左都御史龚鼎孳等奏言、刑部请停秋决一疏、已奉俞上□日。其所停者、似专指在外而言。臣谓内外奉行画一、更足广昭德意。嗣后每遇恤刑、内外暂行停决。以彰一视之仁得上□日、照所请行。著为令。　　

○辛未。封多罗贝勒杜尔祜子敦达、为固山贝子。贝子萨弼子顾鼐、为镇国公。授辅国将军塞勒伯子舒淑、为三等奉国将军。　　

○钦天监监正汤若望、考九年满。加通政使司通政使衔。赐二品顶带、仍管钦天监事。　　

○以阿达哈哈番觉罗喇虎塔、为宗人府理事官。　　

○壬申。谕吏部、前选庶吉士、因汉军进士、久在旗下、已经学习满洲规矩。不必与选。二甲进士洪士铭、亦照此例、应选知州。念系经略辅臣洪承畴之子、著以京官用三甲进士耿效忠、系靖南王耿继茂之子、亦著以京官用。俱查照应得职官补授。　　

○降苏松提督张天禄职三级。戴罪杀贼自赎。以贼入汛地、伤兵焚船故也。　　

○癸酉。谕工部、畿辅之地、乃天下根本。必加意安养、使民生乐业。方能自近及远。渐致太平。前尔部会同户礼兵三部覆奏、修筑运河决口。议将直隶八府州县、节年所欠各部寺钱粮、速行催解。以济修河急用。朕念畿内地方人民艰甘、房地屡经圈拨。水旱连□山戊不□相仍。既缺养赡之资、俱有身家之累。而历年积欠、一旦并徵。其何以堪。殊非加惠近畿、笃厚根本之意。朕心深为不忍。尔部仍会同各部、将修筑决口、应另用何项钱粮。悉心筹画、确议速奏。其直隶八府州县。顺治八年、至十一年、未完钱粮、实欠在民者。悉与蠲免。毋容官吏朦混徵收。著该督抚按遍行榜示、谕众通知。　　

○降江南江西总督马鸣佩职二级。夺江宁巡抚张中元俸。俱带罪督巢□刀。以海寇登岸焚掠、不据实入告。徇庇失事提督张天禄、以罪为功也。　　

○免山东曹州、城武、阳信、东阿、平阴、范、沾化等县、及临清卫、齐河屯、十一年分水灾额赋。　　

○甲戌。升江西按察使秦嘉兆、为本省布政使司右布政使。陕西关西道参政胡文叶、为山东按察使司按察使。关内道副使周天裔、为浙江布政使司参政、督粮道。临巩道副使阵卓、为湖广布政使司参政、分守岳州道。山西河东道参议班琏、为陕西按察使司副使、庄浪兵备道。改补四川遵义道佥事冯嘉会、为湖广按察使司佥事、发巡湖北道。　　

○乙亥。秋分夕月于西郊。遣公额尔克戴青行礼。　　

○丙子。予故兵部尚书张秉贞、延绥巡抚董宗圣、祭葬如例。　　

○以阵亡一等阿达哈哈番李习国子文先、年老致仕三等阿达哈哈番李国柄子兰芳、晋绍宗孙世应、被创致仕二等阿达哈哈番盛存住子茂、故一等阿思哈尼哈番兼一拖沙喇哈番诺木齐子哈木尚、一等阿达哈哈番惠福弟之子萨林、三等阿达哈哈番关布兄卫黑、胡西图叔之子通塞、马尔泰弟马尔代、苏巴子迈图、拜他喇布勒哈番拜信叔之子索罗希、高守福弟攀龙、各袭职。　　

○丁丑。谕兵部、湖南等处、疆圉未靖。郡邑荒残。巢□刀寇安民。任寄甚重。太保大学士洪承畴、受命经略。将及三年。朕惓怀弥笃。并念所统各官、或由旗下随行。或从各处调发。远离乡土戍守岩疆。执锐披坚。眠霜冒雨。不得休息。朕每念及此、寤寐靡宁。虽致身为国、忠臣之素心。而颁赏酬劳国家之令典。宜加锡赉。式慰群心。凡经略所统大小将领各官、尔部通察开列具奏。　　

○承乾宫、景仁宫、永寿宫、＜监-皿立＞柱上梁。遣官祭司工之神。　　

○辛巳。升浙江掌印都司柳同春、为密云石匣营副将。福建福宁州参将马士秀、为本省邵武府副将。　　

九月。壬午朔。　　

○癸未。增设刑科笔帖式哈番二员。　　

○加赠阵亡荆州后营都司佥书汪吉一级。荫拖沙喇哈番。　　

○免凤阳府属州县本年分水灾额赋有差。　　

○甲申。吏部议覆、经略辅臣洪承畴子士铭、应以主事用。靖南王耿继茂子效忠、应以评事用。从之。　　

○乙酉。霸州兵备道副使张锦、以迟报保定县失盗。降一级调用。　　

○予湖广殉难桂阳州知州吴廷诏、祭葬如例。岳州府经历左成名、衡州府知事马世华、酃县典史王之臣、高都巡检王浩、各祭一次。　　

○予殉难署参将管游击事陈武、祭葬如例。　　

○丁亥。设湖广祁阳、益阳、两县总兵官各一员。兵各三千名。东安县参将一员。兵一千二百名。从经略辅臣洪承畴请也。　　

○辽阳府知府张尚贤奏言辽东旧民、寄居登州海岛者甚众。臣示谕招徕。随有广鹿长山等岛、民丁家口七百余名。俱回金州卫原籍。但金州地荒人稀。倘准其任意开垦、则生聚渐多。亦可立县治。而诸岛皆闻风踵至矣。下所司议。　　

○戊子。复设江南福山、杨舍、江阴、靖江、孟河、永生各营。及沿江汛兵、共一千八百名。　　

○己丑。升江西道监察御史吴达为太仆寺少卿。　　

○苏松巡按孔允樾奏言、原任杨州府推官武缵绪屡向狱官逼取病呈、将监犯致毙。请敕部严加议罪、以儆酷吏。并请附载大清律内、通行申饬。得上□日、擅取病呈。惨杀人命。深可痛恨。著从重定罪。载入刑律。仍通行司刑衙门、严速禁革。勒石永遵。　　

○庚寅。降补原任户部右侍郎赵开心、为太仆寺寺丞。　　

○遣议政大臣赵布泰、祭世子济度福金。　　

○赠故南赣巡抚刘武元少保。荫一子入监读书。　　

○遣官祭二等阿思哈尼哈番索尔和。　　

○辛卯。谕吏部、前朕以京官习知法度。外官谙练民情。内外扬历、方见真才。故将翰林官酌量外转。今山东分巡东昌道副使傅维鳞、河南提学参议张天植、爱民教士。治行兼优。且学问素裕。著以京员用。　　

○又谕吏部国家官人。原当内外互用、以励群材。近见外官内转、京官外任者多能称职。宜再行互用。除翰林官员、朕自裁定。其六部卿寺等衙门官员、有才优经济、堪任养民者。著各堂官开列。六科官员、著吏科开列。各道御史、著都察院开列。通送吏部。会同都察院察核速奏。其在外司道等官品行著闻、政治卓越者、确察实迹。遇缺内转。务使内外得人。职事修举。以副朕图治安民至意。　　

○命内翰林弘文院学士张悬锡、内翰林国史院学士白允谦、为武会试主考官。　　

○户部议覆、刑科他赤哈哈番艾穆布疏言、私贩马匹。向有严禁、嗣后蒙古卖马、止许各旗兵丁人役买用。如有马贩私买者、满洲责成固山额真、梅勒章京、牛录章京、骁骑校、小拨什库。汉人责成五城、并司、坊等官、各严行禁缉。如禁缉不严、被人捕获、将所贩马匹、以三分之一、给捕获之人。余皆入官。其牛录章京、骁骑校小拨什库司坊等官。及贩主贩人一并下刑部从重议罪。从之。　　

○壬辰。升兵部主事兼拜他喇布勒哈番达岱、为本部理事官。　　

○遣礼部右侍郎李奭棠、祭故。明殉难侍郎孟兆祥等八人。　　

○福建兴泉道佥事林中宝、以贪酷革职提问。　　

○癸巳。谕吏部国家致治、在用人各当其才。得人之法、在遴选必求其实。前以在京各衙门官员、各堂官开送吏部、会同都察院察核速奏、已有谕上□日。复念侍郎等官、及科道官、皆朕素所信任。必亲加裁定。酌用内外。庶尽随材器使之心。尔部即传谕行。　　

○升兵科都给事中魏裔介、为太常寺少卿、提督四译馆。　　

○以阿达哈哈番朱扎噶、为户部理事官。　　

○升河南汝南道参政楼希昊、为江西按察使司按察使。江南池太道副使吴允谦、为陕西布政使司参政、分守关西道。陕西汉中府知府毛一麟、为本省按察使司副使、临巩兵备道。河南怀庆府知府王添贵、为陕西按察使司副使、分巡关内兵备道。山西阳和府知府曹振彦、为两浙都转运盐使司运使。补外转刑科左给事中李实秀、为江西布政使司参议、分守湖东道。陕西道御史薛陈伟、为山西布政使司参议、分守河东道。原任四川上东道佥事杨春芳、为河南按察使司佥事、分巡河北兵备道。降补原任礼部郎中加从四品郭一鹍、为湖广按察使司佥事、分巡武昌兵备道。　　

○吏部以顺治十三年春月、外省大计事烦、请于十三年八月举行京察。报可。　　

○乙未。予阵亡一等伯兼一拖沙喇哈番议政大臣程尼、三等阿思哈尼哈番护军统领喀尔他喇、祭葬立碑。　　

○丁酉。礼部侍郎祝万春、以病解任。　　

○以镶蓝旗满洲二等护卫满罴、为护军参领。　　

○裁陕西定边同知归并靖边同知管理。　　

○己亥。谕吏部、翰林官员、简擢中秘习知法度。今用人孔亟、必得文行兼优者以学问为经济。庶能饬法惠民。助登上理。兹朕亲行裁定。陈爌、黄志遴、王无咎、杨思圣、蓝润、王舜年、范周、马叶曾、沈荃、陈彩、邓旭、徐必远、于朋举、王勰、耿介、崔之瑛、汤斌、卢高、皆品行清端。才猷赡裕。信任既久。图报必殷。著各照外转应得职衔、升一级用。遇缺即补。各官须益矢忠勤。兴利除弊。副朕图治安民至意。　　

○又谕吏部、朕用人图治、日望海内昇平。必内外官职、咸得其人。乃能胜任。侍郎、卿、寺、科、道等官、皆朕素所信任。今亲行裁定。曹溶、李士焜、孙建宗、刘令誉、潘朝选、王含光、许宸、桑芸、周体观、王廷谏、赵进美、刘楗、宋牧民、周曾发、刘文隽、张王治、晋淑轼、李文煌、杜漺、武攀龙、刘达、杜果、俱才优经济。堪任养民。各照外转应得职衔、升一级用。遇缺即补。各官须澄清吏治。绥辑民生。副朕慎简敷治至意。　　

○赠阵亡二等阿达哈哈番韦徵、为一等阿达哈哈番。护军参领喀岱、为拖沙喇哈番。　　

○庚子。颁赐经略辅臣洪承畴、及提督总兵以下、千把总以上、甲胄、鞍马、弓矢、衣服等物有差。　　

○以和硕显亲王姊和硕格格、下嫁靖南王耿继茂子精忠。　　

○辛丑。升编修硕海塞、为内翰林国史院侍读。　　

○壬寅。谕兵部、国家选举人才共襄治理。文武两途、允宜并重。今科武举中式二百二十名。应照文进士、一体殿试。朕亲行阅视。先试马步箭。次试策文。永著为例。其应行事宜、并考试日期、尔部速议具奏。　　

○靖南将军固山额真朱玛喇、护军统领敦拜等、班师回京。行次张家湾。朱玛喇、因染病留后。敦拜等入京。齐集午门。命赐茶毕。遣大学士罗巴哈纳、议政大臣费扬古传谕曰。尔等前往征讨。克奏肤功。朕甚嘉悦。今尔等身已劳苦、可各归第。　　

○裁山东任城卫中前后三所、平山卫右后二所、东昌卫中所、濮州所、济宁卫右前后三所、临清卫左后二所、青州左卫右中前后四所、安东卫左前二所、莱州卫右中前后四所、灵山卫左后二所、鳌山卫左后二所、登州卫左右中前后五所、福山守御中前所、宁海卫左右前后四所、威海卫左前二所、成山卫左前后三所、靖海卫左右后三所、大嵩卫中前二所、归并肥城所于济南卫、滕县所于沂州卫、诸城所于莒州所、胶州所于灵山卫、宁津所于靖海卫、奇山所于宁海卫、海阳所于大嵩卫。　　

○予故织造工部侍郎陈有明、祭葬如例。　　

○癸卯。以阵亡一等阿达哈哈番韦徵子博乐、故一等精奇尼哈番多尔济子库塞尔特、二等阿达哈哈番尼堪叔富尔赛、三等阿达哈哈番英舒孙图黑特、达理叔扎纳、拖沙喇哈番木尔察孙赖布、各袭职。　　

○乙巳。升湖广荆州府同知娄镇远、为本省按察使司佥事、分巡湖北道。　　

○浙江按察使司按察使陈喆、以叛弁脱逃、降三级调用。　　

○丙午。颁赐异姓公以下、文官三品以上、御制资政要览、范行恒言、劝善要言、儆心录、各一部。　　

○顺天巡按顾仁劾奏、巡按衙门积蠹章冕、恋役十余年。罪恶显著。顷复窜身内部。令其侄冒名顶役。臣已拏发真定府推官究拟。其各县衙蠹、亦俱先后发审。窃恐此辈所在多有。请严饬内外衙门、凡窜身蠹役、及由各州县潜踪京师者、尽行提究。以清弊源。得上□日、蠹役窜身潜踪、狡猾可恨。竟冕等著严究拟罪具奏。内外各衙门。通著严行厘剔、以清蠹弊。　　

○丁未。升湖广下荆南道副使李藻、为太常寺少卿。山西冀宁道佥事盛复选、为通政使司左参议。　　

○戊申。孝慈武皇后忌辰。遣官祭福陵。　　

○广东布政使司布政使王盐鼎、以老病休致。　　

○陕西巡按王继文、劾奏左布政使黄纪、兴屯道佥事白士麟、贪污不法、命革职、该督抚提问。　　

○吏部议奏、翰林官外升职衔。正詹、以布政使用。支正二品俸。少詹、以布政使用。侍读学士、以按察使用。侍读、中允、以参政用。编修、检讨、以副使用。从之。　　

○又议、部寺科道官外升职衔。侍郎、副都御史、通政使、大理寺卿、以布政使用。支正二品俸。太仆寺少卿、顺天府府丞、以按察使用。光禄寺少卿、以参政用。六科左右给事、以副使用。给事中、以参议用。监察御史、以副使用。从之。　　

○免陕西巩昌府两当、宁远二县本年分雹灾额赋。　　

○兵部题奏、武殿试则例。读卷官用大学士、学士、及吏、户、礼、刑、工、五部、都察院、通政使司、大理寺堂官、各一员。提调官、用兵部尚书侍郎二员。监试、受卷弥封掌卷巡绰、写榜各官。及光禄寺备宴、俱与文殿试同。其印卷官、用职方司理官、郎中、他赤哈哈番、笔帖式哈番各一员。供给官、用武库司理事官、郎中他赤哈哈番各一员。太常寺官一员。光禄寺官六员。武举人各于天安门就试。试毕、以卷送午门外东直房。读卷官公阅。传胪先一日。内三院官、兵部官、各执选取卷进呈跪读。俟御批一甲三名毕。各赴内院、公同填榜用宝。从之。　　

○己酉。补原任侍读学士罗宪汶、为内翰林秘书院侍读学士。　　

○升刑部郎中杨兆鲁、为江西按察使司佥事、提调学政。黄自起、为湖广按察使司佥事、提调湖南学政。　　

○庚戌。命平南王尚可喜子之信、品级与异姓公同。上自南苑回宫。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十三


大清世祖体天隆运定统建极英睿钦文显武大德弘功至仁纯孝章皇帝实录卷之九十四　　

顺治十二年。乙未。冬十月。辛亥朔。享太庙。上亲诣行礼　　

○遣官祭四祖陵、福陵、昭陵　　

○颁顺治十三年时宪历　　

○上亲试会试中式武举骑射于景山　　

○设尚宝司衙门。满洲理事官一员。副理事官二员。译满汉字他赤哈哈番一员。满洲笔帖式二员。汉官、卿一员。少卿一员。司丞一员　　

○壬子。免山西阳和府、阳高卫等处、并蔚州所属、本年分蝗灾额赋　　

○予阵亡都司佥书汪吉、祭葬如例　　

○赐军政卓异官。广东水师总兵官董大用等、一十五员袍服　　

○定殿试武举仪注。先一日、兵部官、鸿胪寺官、设策案于太和殿内。东偏。又设一黄案于殿外丹陛正中。光禄寺官、备试桌于丹墀左右。次日早、候皇上升殿。读卷官并执事等官、各具朝服赴丹墀听鸿胪寺官赞行三跪九叩头礼毕。内院官、进殿内策案前侍立。兵部官在殿外丹陛西边侍立。内院官以策题、付兵部官。兵部官跪受。至丹陛正中黄案前。跪、置案上。行三叩头礼。举策题案、从丹陛下。置于御道中。众武举听鸿胪寺官、赞行三跪九叩头礼毕。分东西侍立。鸿胪寺官又引众武举赴策题案前。列班。赞跪。众武举跪。兵部官散题毕。赞叩头。众武举行三叩头礼。各就试桌。其受卷、掌卷、弥封等官、候众武举对策毕。将试卷收贮箱内。读卷官于午门外东直房、公阅　　

○癸丑。上亲试会试中式武举步射于景山　　

○升工科左给事中许作梅为兵科都给事中　　

○甲寅。谕吏部。科道职居言路。缺员即当速补。尔部将经制若干员、悬缺未补若干员、外用出缺若干员、并见在若干员、姓名履历。及考补事例。详悉开列具奏。　　

○命大学士巴哈纳、车克、金之俊、陈之遴、刘正宗、成克巩、傅以渐、学士能图、叶成格、石图、禅代、张长庚、麻勒吉、铿特、胡兆龙、张悬锡、李霨、白允谦、尚书王永吉、戴明说、胡世安、卫周祚、侍郎袁懋功、左都御史龚鼎孽、左通政董国祥、大理寺少卿杨义、充武殿试读卷官　　

○致仕工部左侍郎管通政使事张绍先卒　　

○转工部右侍郎朱鼎延为本部左侍郎　　

○升宗人府府丞杜笃祜、为户部右侍郎。太仆寺卿程正揆、为工部右侍郎。太常寺少卿提督四译馆魏裔介、为都察院左副都御史。浙江右布政使李日芳、为通政使司通政使。大理寺少卿杨义、为本寺卿　　

○乙卯。上御太和殿。策试会试中式武举　　

○转吏科右给事中张璇、为本科左给事中。升刑科给事中饶宇栻、为礼科右给事中。兵科给事中张文光、为本科右给事中。户科给事中郭亮、为刑科右给事中。补原任右给事中董笃行、为户科右给事中　　

○以经略洪承畴军前办事原任山西平阳府知府张云龙、为湖广按察使司佥事、分巡武昌道　　

○丙辰。设山东莱州鼓铸炉座　　

○升浙江管屯都司佥书薛操、为本省掌印都司　　

○丁巳。谕吏部等衙门曰。朝廷机务、皆关国计民生。凡各部院衙门、办理核议覆奏之事。自当竭忠尽慎。夙府匪懈。俾机务早竣。方为无忝职守。乃迩来推诿耽延。有迟至数月者。有迟至数十日者。殊负朕孜孜望治之意。自今以后。奉上□日下部、应本部议覆者、限十日内具奏。需各衙门咨会者、限二十日内具奏。如或踰限、重治不贷。其有刑名钱谷等事、繁剧重大。势难即完者。先行题明展限。著通行申饬　　

○吏部奏言、内外官员、有加一级、及从优升转者。若止照应得职衔升转。非所以旌劝贤劳。今议于各官应升职衔之上、俱实加一级升用。至其俸次先后、仍照常叙论。著为定例。从之　　

○命武殿试读卷、提调、执事官、俱依文场例赏赉　　

○遣官祭一等伯又一拖沙喇哈番议政大臣程尼　　

○戊午。赐殿试中式武举于国柱等、进士及第、出身有差　　

○申刻。日生晕。黄白色　　

○定给无世职官员祭品。内大臣、固山额真、大学士、尚书、照精奇尼哈番品级。给纸半分。羊二只。酒三瓶。侍郎、学士、护军统领、梅勒章京、照阿思哈尼哈番品级。给纸半分。羊一只。酒三瓶。满洲启心郎、甲喇章京、理事官、照阿达哈哈番品级。给纸半分。羊一只。酒二瓶。牛录章京、汉启心郎、副理事官、主事、鸣赞官、照拜他喇布勒哈番品级。给纸半分。羊一只。酒一瓶。以上官员、任满三年者。给祭文。遣官读祝祭奠。未满三年者、不给祭文。委署章京、任满三年者。照伊品级。给纸半分。羊一只。酒一瓶。未满三年者、不给羊纸　　

○己未。宴武进士于国柱等于兵部。赐甲胄、弓矢、银两有差　　

○谕兵部。国家用人、文武并重。今科武进士、俱照文进士殿试大典。一体举行。朕思文进士、有考选庶吉士、作养教习之例。武进士、亦应简选教习。第一甲于国柱、单登龙、范明道、第二甲邵一仁、张其毓、颇君德、曾以信、刘燧、马之迅、缴应缘、刘秉仁、樊英、刘世明、张可久、缴正经、白文灿、孔弘宪、王宇泰、姚典、周彝、杨焕斌、张靖、第三甲胡师龙、俱朕亲试弓马策问才技可取。著随侍卫学习骑射。应用教习官二员。著内大臣推举具奏　　

○遣官祭护军统领三等阿思哈尼哈番喀尔他喇　　

○免陕西甘州、肃州、凉州、西宁、本年分雹灾额赋　　

○赠殉难调防广东新会县湖州营都司李兴龙、职一级。荫一拖沙喇哈番　　

○裁漕运都司十一员　　

○庚申。予故直隶山东河南总督太子太保兵部尚书马光辉、祭九次。加祭三次。赐葬　　

○喀尔喀部落土谢图汗、丹津喇嘛、车臣汗、墨尔根诺颜等、以和好约誓。奏闻　　

○裁宁夏镇中协副将一员。中军守备一员。千总二员。把总四员　　

○以故一等阿思哈尼哈番徐勇子自贵袭职　　

○辛酉。升右通政朱之弼、为宗人府府丞　　

○降右庶子周启嶲、职三级。调用。以违例取中联宗周成文故也　　

○裁直隶延庆卫右所千总一员。增设广东肇庆城守协标中军守备一员。千总二员。把总四员。湖广彝陵副将一员。游击中军守备各一员。兵四千名。分为水陆二营　　

○移驻延绥东协营官兵于神木城。改设孤山堡守备一员。高家路守备一员。鱼河堡守备一员。裁神木城游击一员。把总二员。高家路游击一员。把总二员　　

○诏每年六月内、审定立决重犯。俟七月具题正法。永著为例。从都察院左都御史龚鼎孳请也　　

○壬戌。以梅勒章京王国雄、为礼部侍郎　　

○升山东右布政使于之士、为太常寺卿。东昌道副使傅维鳞、为大理寺少卿。河南提学道参议张天植、为太常寺少卿。提督四译馆　　

○以侍读学士雷护、为尚宝司理事官　　

○予阵亡二等阿达哈哈番梅勒章京韦徵、拜他喇布勒哈番学士马禄、各祭一次　　

○癸亥。免河南获嘉、新乡、辉、安阳、汤阴、磁州、武安、涉等州县、本年分旱灾额赋　　

○甲子。升太仆寺寺丞赵开心、为本寺少卿协理兵部督捕事务。山东青登莱道参政周召南、为顺天府府丞。陕西河东道佥事牛应徵、为通政使司右参议。福建漳南道佥事郁之章、为光禄寺少卿　　

○初、吏部遵谕、查科道经制员额。及见在缺员。六科、原设都给事中六员。左右给事中十二员。给事中十二员。共三十员。未奉上谕外用之先。六科共缺五员。又外用出缺十二员。共缺十七员。见在十三员。各道御史、自停止按差后。留新旧御史各十员。共二十员。未奉上谕外用之先。止缺一员。又外用出缺二员。共缺三员。见在七员。在差十员。俱开注姓名、籍贯、履历。至考选旧例。在内则用中书、行人、评士、博士、等官。在外则用俸深累荐推官、知县等官。如急缺乏人。则取历俸二年以上中行评博、及各部主事等官。题明请上□日。疏入。以科道缺员太多。命将应考官员、速考具奏。至是部议、如候行取在外推知、到齐同考。恐悬缺太多。难以久待。应将在内中行评博、及五部主事、历俸二年以上者。先行咨取。俟送到、考补十员。余缺于在外推知内、查历俸三年、荐有三次者。咨行各部。查明钱粮无欠。开列题请。咨取考选。至内院中书。查会典职掌、无考选例。顺治二年。曾考选吴赞元、为御史。梁维本、为给事中。十年考选李裀、翁自涵、陈嘉猷、俱为给事中。今内院中书、应否考选。伏候上裁。得上□日、内院中书、不准考选科道。著永著为令。余依议　　

○补原任户部右侍郎曹溶、为广东布政使司左布政使。工部左侍郎李士焜、为浙江布政使司右布政使。内弘文院侍读学士王无咎、为浙江按察使司按察使。内国史院侍读学士杨思圣、为山西按察使司按察使。内弘文院侍读蓝润、为福建布政使司参政、督粮道。光禄寺少卿桑芸、为河南布政使司参政、汝南道。右中允王舜年、为山西布政使司参政、分守冀宁道。内国史院编修范周、为山东按察使司副使、霸州兵备道。吏部郎中阎廷谟、为湖广按察使司副使、分巡下荆南兵备道。吏科左给事中周体观、为江南按察使司副使、池太道。湖广道监察御史刘达、为山东按察使司副使、分巡东昌兵备道。改补湖广湖北道佥事冯嘉会、为山西按察使司佥事、分巡冀宁兵备道。湖广武昌道佥事郭一鹍、浙江按察使司佥事、分巡杭严兵备道。转补吏部主事贺运清、为福建按察使司佥事、分巡兴泉兵备道　　

○革原任浙闽总督刘清泰职。以宪臣龚鼎孳、劾其不候交代、回驻杭州。以致漳州失陷也　　

○免直隶隆平县十一年以前荒地逋赋。及山东陵、淄川、青城、齐东、邹平、博兴、临邑、高苑等县、本年分蝗灾额赋　　

○赠湖广殉难副将杨国勋、为都督同知。都司佥书黄鼎悬、为都司。俱荫一拖沙喇哈番。守备高成功、荫一拖沙喇哈番　　

○丙寅。谕兵部。今科武进士、经朕亲试选取。于国柱等二十三名、武艺可观。且系本朝初行殿试。宜加优异。第一名、著授副将品级。第二名、著授参将品级。第三名、著授游击品级。第四名、以至二十三名、俱照例授以应得品级。伊等在京习学骑射。赡养需资。俱著先行照品给与俸禄顶带。俟满一年尔部题请选授　　

○赠殉难湖广永州府知府纪国相、为太仆寺卿。荫一子入监读书　　

○裁金塔寺堡原设守备一员。兵一百四十名。炭山、三岔二堡、高古城守备各一员　　

○加赠阵亡广东广州府水师总兵官孙一鹍三级。荫其子望京、为拖沙喇哈番。　　

○免山西宣府大同二镇、本年分雹灾额赋　　

○丁卯。赠原任巡抚延绥都察院副都御史董宗圣、为兵部右侍郎。荫一子入监读书　　

○以湖广常德军功。加提督总兵官右都督李本深、太子少保左都督。后标总兵官都督同知胡茂祯、右都督。辰常总兵官左都督杨遇明、太子少保。沅州总兵官张鹏程、都督佥事　　

○兵部议覆。户部尚书陈之遴疏言、满洲大小官员、世袭职官。皆由登城杀贼、死难捐躯而得。今后世袭官员、如在军前犯事。应照律例、议及世袭等官。其余犯罪。应照流衔、酌议降革。无流衔者、亦照应降职衔住俸。若犯罪重大。另行题请。得上□日、满洲大小官员、所得世袭职官。果系登城克敌、捐躯尽忠者。俱依议行。如系恩诏考满、所得职衔。仍照旧例行　　

○戊辰。谕户部。漕运至为重务。年来拖欠稽迟、弊非一端。深可痛恨。漕运总督固应尽心料理。即各省督抚、亦当分任责成。除湖广漕粮、暂留充饷外。江南、江北、浙江、江西等处、著该督抚。督率所属各粮道、州县卫所等官。恪奉漕规。冬兑春开。务依限到淮。其到淮以后。漕运总督察验催趱。抵通交纳。河南、山东、著该督抚督率所属各官。徵兑开行。知照漕运总督。察催北上。系何地方迟误者、自督抚以下、至州县卫所等官、应拟何罪。属何省分者、应限若干月日。尔部详确议奏　　

○谕六部都察院。朕览部院各衙门章奏、请行各该督抚按等官查报事件甚多。乃报到者甚少。至有经年累月、屡催不应者。此皆由官吏玩法耽延。徇私寝阁。废事误国。借端害民。深可痛恨。著将一应奉上□日行查事件。逐一开写略节。酌量事情缓急、道里远近、严立限期。奏明行催。务使向来积案。彻底清结。如该督抚按等官、仍前违上□日迟延。即指名参劾。重处不宥。　　

○谕吏部。朕每览法司覆奏本章。龚鼎孳、往往倡为另议。若事系满洲。则同满议、附会重律。事涉汉人。则多出两议、曲引宽条。果系公忠为国。岂肯如此。龚鼎孳、蒙恩擢任总宪。不思尽忠图报。乃偏执市恩。是何意见。著明白回奏。尔部即行传谕　　

○谕刑部。帝王以德化民。以刑辅治。故律例之设、最宜详慎。苟法律轻重失宜。则官吏舞文、得以任意出入。虽欲政平讼理、其道无由。朕览谳奏本章。引用律例。多有未惬。尔部所有满汉字律例、作速誊写进呈。朕将详览。更定颁布遵行　　

○又谕刑部。朕览参劾贪官本章。赃私盈千累万。及问结拟罪。往往脱卸于衙役。官既以赃轻逭死。而该役又止坐无禄轻条。案墨未乾。伊等即钻营别衙门充役。纵横盘踞。播恶无穷。不加严处、奚以除民害而肃纪纲。嗣后内外问刑衙门、审究蠹役。计赃定拟。不许援引无禄轻条。凡情罪重大者、分别绞斩。其余俱著流徙。尔部即载入律例。仍通饬行　　

○升少詹事朱之锡、为詹事府詹事、兼内翰林秘书院侍读学士　　

○辅原任御史李敬、为江西道监察御史。庶吉士熊侪鹤、为湖广道监察御史。起原任御史崔士俊、为江南道监察御史　　

○第一甲第一名武进士于国柱、率诸进士上表谢恩　　

○赠殉难广西宾州知州刘日襄、为广西布政使司参议。罗城县知县许鸿儒、为广西按察使司佥事。各荫一子入监读书　　

○己巳。谕刑部、都察院、大理寺曰。近来三法司题覆稽延。皆由移往来。虚费月日。且事不同审。稿不面议。岂能得平。以后核拟死罪。在京者、尔等各堂官面同研审。在外题奏者、各将原招详察明白。面同议覆。俱当虚心商酌。务期情罪适当。律例允协　　

○予故固山额真阿喇善、祭葬如例　　

○增设武昌城守参将一员。中军守备一员。兵九百六十名。从经略辅臣洪承畴请也　　

○庚午。裁山东济南等卫经历二十员　　

○以故二等精奇尼哈番喀山、历事太祖太宗。著有劳绩。赐葬立碑。谥敏壮　　

○辛未。复设总理漕务满洲侍郎一员。驻劄淮安　　

○宴喀尔喀部落贡使额参德勒墨尔根护卫等于礼部　　

○以镶红旗汉军户部侍郎祝世允、为本旗固山额真。满洲吏部侍郎苏纳海、护军参领孙达礼、俱为梅勒章京　　

○壬申。礼部奏请、嗣后每月三朝。遇皇上升殿、谢恩各官行礼。诸王、贝勒、贝子公等、应进太和殿两傍排立。俟各官行礼毕。赐茶。候上□日列坐。俟皇上回宫、方出。其元旦万寿、一应庆贺典礼。贝子、公等以上、同诸王行礼。进殿内、各照品列坐。从之　　

○癸酉。谕吏部。中枢重任、宜慎简畀。孙廷铨、著补授兵部尚书　　

○辰刻。日生半晕。傍生左右珥。赤黄色　　

○补原任左副都御史孙建宗、为陕西布政使司左布政使。詹事府詹事陈爌、为山东布政使司右布政使。太仆寺少卿王含光、为河南按察使司按察使。工科给事中韩庭芑、为陕西按察使司佥事、河东兵备道。礼部员外郎郭四维、为河南按察使司佥事、清军驿传兵备道。兵部员外郎卫绿绍芳、为福建按察使司佥事、分巡漳南道。刑部员外郎相有度、为山西按察使司佥事、阳和兵备道　　

○升山西岢岚道副使徐化成、为山东布政使司参政、青登莱道。陕西榆林中路道副使王原膴、为河南布政使司参政、分守大梁道　　

○甲戌。移宣大总督、驻劄大同　　

○予殉难广东新会县湖州营都司李兴龙、祭葬如例　　

○兵部奏言。续顺公属下、甲一百八十副、及马匹器械等物。应令革去公爵沈永忠制办。至永忠应给何等职衔、请敕吏部议奏。得上□日、沈永忠、著给与精奇尼哈番职衔　　

○乙亥。以正黄旗满洲拜他喇布勒哈番多莫克图、为甲喇章京　　

○赠故工部侍郎陈有明、都察院右都御史。荫一子入监读书　　

○礼部会同宗人府内院议奏、纂修玉牒。应照会典开载。论世次。各派所出子孙、递书于各派之下。以帝系为统。其余各照次序胪列。敕内院翰林官、同宗人府礼部纂修。敬缮四函。一函进呈御览。宗人府、内院、礼部、各存其一。每十年纂修一次。其宗室及觉罗等、生子年月日时。仍照旧每年正月初十日内、送宗人府礼部记档。以便会纂。从之　　

○丙子。升编修范承谟、工科副理事官祁通格、俱为内翰林秘书院侍读学士　　

○调刑部左侍郎袁懋功、为吏部左侍郎管右侍郎事　　

○都察院左都御史龚鼎孳、遵上□日回奏引罪。上以鼎孳偏执沽名。且回奏支饰。大负擢任。下部议罪。部议龚鼎孳应革职。得上□日、降八级调用　　

○丁丑。加赠殉难驻防广东德庆州游击王成义一级。荫一拖沙喇哈番　　

○戊寅。宴喀尔喀部落贡使多里思浑等于礼部　　

○以护军参领觉罗雅布兰、为宗人府理事官　　

○升镶白旗汉军甲喇章京朱延禧、为本旗梅勒章京。镶蓝旗满洲一等护卫额赫讷、长史吴赖、为护军参领　　

○予故前锋统领三等精奇尼哈番硕翁科罗巴图鲁图鲁什、谥忠宣。三等阿思哈尼哈番达朱护、谥襄敏。八门总管三等阿达哈哈番卫齐、谥端勤。侍郎拜他喇布勒哈番超哈尔、谥果壮。梅勒章京三等阿达哈哈番纳尔察、谥端壮。扎尔固齐一等阿达哈哈番雅希禅、谥敏果。尚书二等阿达哈哈番满达尔汉、谥敬敏。固山额真二等精奇尼哈番楞额礼、谥武襄。三等精奇尼哈番恩格德尔、谥端顺。固山额真一等精奇尼哈番准塔巴图鲁、谥襄毅。固山额真三等伯阿济格尼堪、谥武敏。三等精奇尼哈番霸拜、谥僖顺。固山额真三等阿达哈哈番巴都礼、谥敏壮。兵部尚书三等阿达哈哈番伊孙、谥襄壮。固山额真三等精奇尼哈番何和里、谥温顺。固山额真三等公和硕图、谥端恪。梅勒章京三等精奇尼哈番硕翁科罗巴图鲁劳萨、谥忠毅。扎尔固齐三等阿思哈尼哈番阿兰珠、谥顺毅。三等阿达哈哈番西喇巴、谥顺壮。二等精奇尼哈番琐诺穆、谥顺良。梅勒章京三等阿思哈尼哈番穆克谭、谥忠勇。三等阿思哈尼哈番舒赛、谥壮敏。以太祖太宗时、摅忠效力。著绩行间。俱准照一品大臣例、立碑　　

○己卯。以阿达哈哈番松国托、雅塔理、俱为刑部理事官　　

○庚辰。以阿达哈哈番萨穆赛、为兵部理事官　　

○以镶红旗汉军甲喇章京傅大受、为本旗梅勒章京。镶黄旗蒙古牛录章京巴拜、为甲喇章京　　

○补原任内弘文院编修马叶曾、为山西按察使司副使、岢岚兵备道。户科左给事中王廷谏、为陕西按察使司副使、榆林中路兵备道。江南道御史杜果、为山东按察使司副使、济宁兵备道　　

○兵部议覆、六科右给事中张文光疏言、在京一品至九品官员。查明季在任在差病故、给有勘合。陆路、照生前夫马外、加车一辆。无车、准夫十六名。水路、加船一只。不用马。廪给俱不支。应如科臣所请。俱照生前品级应付。载入条例。颁发各直省驿传道遵行。从之　　

○添设江南黄浦参将一员。水陆官兵八百名。予阵亡广东水师都督同知管总兵官事孙一鹍、祭葬如例　　

○予殉难湖广永州府知府纪国相、广西宾州知州刘日襄、罗城县知县许鸿儒、祭葬如例。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十四


大清世祖体天隆运定统建极英睿钦文显武大德弘功至仁纯孝章皇帝实录卷之九十五　　

顺治十二年。乙未。十一月。辛巳朔。升福建提学道佥事宋徵舆、为尚宝司卿。　　

○以拜他喇布勒哈番马尔汉、为吏部理事官阿达哈哈番鄂莫会为户部理事官。　　

○以阵亡拖沙喇哈番喀代子马塞、袭职。　　

○二等阿达哈哈番海兰故、以其职并给伊父一等阿达哈哈番兼一拖沙喇哈番硕塞纳、为三等精奇尼哈番。　　

○以故三等阿思哈尼哈番夏登仕子国相、朱运亨子文允、二等阿达哈哈番巴达喇纳弟绰习希、三等阿达哈哈番舒书弟当塞、富尔瑚弟吴达禅、尼雅汉子束淑、拖沙喇哈番黄国华子彦参、哈思汉弟达思焕、各袭职。　　

○予定南王下阵亡精奇尼哈番曹盛祖、一等阿思哈尼哈番程希孔、杨承先、二等阿思哈尼哈番孙龙、三等阿思哈尼哈番孙延世、董英、一等阿达哈哈番袁道光、洪文昇、长史李养性一等护卫白云龙、牛录章京王荐贤、孟有才、拜他喇布勒哈番孙应元、二等护卫徐士恩、王世祥、三等护卫冯应麟、护军校朴伍、副将沈邦清、张士举、都司张顺、马胜龙、祭葬如例。　　

○旌表烈妇。靖南王属下司厨人程四妻徐氏阿达哈哈番王汝库子命召妻滕氏、千总朱国勋妻刘氏、把总郭子章妻邓氏、潘洪图妻董氏、妾孙氏、左营书吏周师武妻孙氏、护军崔文斗妻赵氏李松妻崔氏、张成武妻卜氏、王大妻何氏、前锋博罗器妻托氏、军士何得才妻王氏、李有缉妻孙氏、俱因夫亡自缢各给银建坊如例。　　

○壬午。升通政使司左通政董国祥、为太仆寺卿。以牛录章京格礼为刑部理事官。　　

○是日、文官四品以上、武官三品以上、齐集迎交泰殿宝顶于制造库。分左右行。随至乾清门。遣尚书卫周祚、祭制造库之神。侍郎孙廷铨、祭东安门之神。尚书胡世安、祭东华门之神。侍郎额黑里、祭乾清门之神。尚书觉罗郎球、祭交泰殿司工之神。　　

○免山东滨州、堂邑、章邱、济阳、莘、观城、博平、聊城、邱、冠、馆陶、茌平、武城、等县本年分蝗灾额赋。　　

○癸未。论满汉文武大小官员等。十月十九日。有吏部书吏章冕、刎颈叩阍。讦告顺天巡按顾仁、悖上□日婪赃。陷害无辜。朕念前遣顾仁等巡方时、曾召至太和殿面谕、巡按之差。前经停止。因此官关系甚重吏治贪廉。民生利病。皆由之上达。故复遣尔等往巡直省朕即倚为耳目手足。尔等当仰体朕意洁己率属。奠安民生。若不法受贿负朕委任。朕则不拘常律。虽赃数无多。定行正法。又召至左翼门、再加申谕。往闻巡按官、初至地方亦虚博廉名及至差满回京多婪取赃物。尔等若蹈此弊。初时廉声。俱置不问必照贪婪例处分。朕属望如此殷切诫谕如此严明。稍有人必者、自当遵奉唯谨必不违朕二次面诫之谕。今章冕所告恐未必实。随命提顾仁等、到后。遣内大臣、内院大学士、将众犯取齐。朕亲行研审。节次供吐。皆经朕面鞫。俱得实情。顾仁、以巡方御史。奉敕不许用旧时蠹役。乃复违上□日收用旧役六人。是悖上□日藐法。其罪一也。敕令察访地方疾苦。纠劾贪墨官吏。以安民生。乃违上□日陷害下役。受王士琦、章奏、求充书办银两其罪一也。索取章冕贿赂。不遂所欲。枉法责治。且不发顺天府推官审问。而远发真定府。正恐受贿事露。欲将章冕毙命灭口。其罪一也。将衙门供事承差。违例私遣至家。其罪一也。顾仁、面承敕谕。再四谆切。辄敢背上□日坏法。收蠹纳贿。深可痛恨。朕前谕巡按御史。违上□日受赃。不拘常律定罪。今顾仁、不但坏法受贿。且背朕两次面谕。为日无几。藐若罔闻。即置之极刑、未足蔽辜。贺绳烈、以刑部司官。藐玩国法。因巡方御史顾仁、系伊同年。王士琦、章奏、欲充巡按书办。送银二百两。伊亲自援引。通同收受。其罪一也。及章冕许送顾仁银二百两伊又亲行作保。贪婪藐法。其罪一也。贺绳烈、身为职官。寡廉鲜耻。倚恃不法巡按。居间行贿。即行正法。亦不为枉朕于满汉诸臣、皆视如一体。恩养均加今汉臣背恩如此。大负朕从前爱养之意。将顾仁贺绳烈、按律重惩。以昭炯戒使天下臣工、从此洗心涤虑。共矢洁清朕意如此。尔等大小官员。其再加详审具奏。　　

○转刑部右侍郎王尔禄、为本部左侍郎。升宗人府府丞朱之弼、为户部右侍郎。大理寺卿杨义、为刑部右侍郎。　　

○浙江巡抚秦世祯奏报、海逆围困舟山分＜舟宗＞冲犯穿霩昌石定关下所司速议。　　

○甲申。遣官祭三皇庙。　　

○转户部右侍郎海尔图为本部左侍郎以梅勒章京柯永蓁为户部右侍郎。　　

○升大理寺卿吴库理、为户部右侍郎总理漕务。　　

○乙酉。谕六科诸臣朕复设巡方御史原为官贪民困令其剔弊厘奸。故于额设御史之外特命慎加选择必操守清廉。品行端谨。方副朕意。今顾仁、背上□日坏法。收蠹纳贿如此匪类由何衙门何官开送。何衙门何官准考。何衙门何官取中著内大臣鳌拜巴图鲁、索尼、大学士巴哈纳、额色黑、金之俊、成克巩、刘正宗、同六科都给事中。严行确察。将开送准考取中缘由。并各官职名。详明开列具奏。　　

○升编修金世德、为内国史院侍读。　　

○内大臣、内三院议政大臣九卿詹事、科道等官。遵上□日会议顾仁奉命巡方。不遵皇上谆谆训谕。收用积蠹纳贿行私供证真确。应置重典凌迟处死。妻怒家产籍没入官贺绳烈身系法官交通贪墨藐法过赃应立斩。议上。得上□日、顾仁、本应凌迟处死。从宽著即处斩贺绳烈、本应处斩。从宽著即处绞。余依议。　　

○丙戌。以阿达哈哈番艾音达理、为吏部理事官。　　

○予殉难驻防德庆州游击王成义、祭葬如例。　　

○丁亥。谕吏部都察院、直省地方设立督抚巡按。皆以振肃法纪。剔弊发奸。且使彼此互为纠察竞砥公忠。属望甚殷。责任更重。乃近来积习相沿瞻徇情面。多参末员属吏。罕有督抚按互相纠参者非因已先不法恐人讦举。即系畏嫌避怨。宁负朝廷。不负朋党。殊非简命委任之意。今特行申谕。从此须当大破积习。如有贪婪等弊。立行指参。必拏解来京。朕亲审定罪傥彼此容隐事发、一体连坐。决不姑贷尔等即行传知。　　

○谕吏部日讲官、侍从禁庭。朝夕进讲。国子监衙门较远。职任难兼。如遇祭酒司业员缺。不必以日讲官推补。　　

○谕吏刑二部。原任户部右侍郎周亮工被参一案。犯证具在福建。若不质审、无凭结案。周亮工、著革职。发该抚按、质审定拟具奏。　　

○谕刑部、贪官蠹国害民。最为可恨。向因法度太轻。虽经革职拟罪。犹得享用赃资。以致贪风不息。嗣后内外大小官员。凡受赃至十两以上者。除依律定罪外不分枉法、不枉法。俱籍其家产入官。著为例。　　

○予故兵部尚书李际期、祭二次。赐葬并遣官护送回籍。　　

○浙江巡抚秦世祯疏报、舟山副将把成功、俛首从贼。宁波定海震动乞调江宁满洲官兵。星赴定海关。合师会巢□刀。下所司速议。　　

○以故二等阿思哈尼哈番喀山子、三等阿达哈哈番纳海袭职为二等伯。　　

○以故三等阿思哈尼哈番马光辉子马尔泰、巴朗弟托盘、一等阿达哈哈番兼一拖沙喇哈番塞棱子札木阳二等阿达哈哈番克习布雷叔阿汉、三等阿达哈哈番潘留住子一聘冯兆祥叔明德各袭职。　　

○戊子。上幸南苑。　　

○免湖广郧阳襄阳府属州县逃亡租赋。河南汲、淇胙城等县本年分旱灾额赋。　　

○浙江台州、金华处州三府属。亢旱伤禾。　　

○内大臣巴图鲁公鳌拜等遵上□日察出开送顾仁者系刑部尚书刘昌等、举出者。系刑部郎王尔禄。准顾仁考选者。系吏部尚书王永吉。原任都察院左都御史、今降八级龚鼎孳。原任左副都御史、今补布政使曹溶荐卷、系王尔禄。准取、系龚鼎孳奏入。得上□日、选择巡方。必用清操端品顾仁如此贪恶。保得滥用。此开送准考取中缘由。既经察明。王尔禄、王永吉、龚鼎孳。曹溶、著九卿科道等官。会同从重议处具奏。刘昌等、分别议奏。　　

○辛丑。喀尔喀部落土谢图汗下喇嘛塔尔达尔汉诺颜等。遣使贡马宴赉如例。　　

○初定例喀尔喀部落土谢图汗、车臣汗丹津喇嘛墨尔根诺颜毕席勒尔图汗鲁卜藏诺颜车臣济农坤都伦陀音此八札萨克每□山戊不□进贡白驼各一。白马各八谓之九白年贡我朝赏每札萨克、银茶筒各一重三十两。银盆各一。缎各三十。青布各七十。以答之。至是土谢图汗、丹津喇嘛车臣汗墨尔根诺颜、各遣使遵例进贡赏赉如例并赐宴。　　

○乙巳。冬至。祀天于圜丘。遣公额尔克戴青行礼。免行庆贺礼。　　

○遣官祭四祖陵、福陵、昭陵。　　

○谕礼部、朕自即位以来。凡郊祀大典、必诚必敬。间有遣代亦必如礼致斋。今二十五日。冬至。祀天已遣额尔克戴青恭代但因驻跸南苑。致斋日期。尔部未经题明。内院诸臣亦未奏知偶失记忆。忽焉猛省。不胜悚惕。朕为天之子昭事当虔。既有疎忽。何敢自隐。即选择吉日。祇申祭告尔部遵谕奏行。　　

○丙午。礼部奏臣等跪诵谕上□日。不胜惶惧。窃思皇上因致斋日期。偶失记忆。猛省悚惕。特降谕上□日。择吉祭仰见皇上敬天之诚意。臣部为本月二十五日。冬至令节郊天一事具题。未经题明致斋日期应敕吏部议处其祭告日期钦天监、择于本月二十九日。照例遣大臣一员行礼得上□日依议失忆斋戒过在朕躬尔等俱免议。　　

○河南新乡县秋禾无收。该督题请以麦代米部议不允。上以民穷可悯。准以麦代米。　　

○厄鲁特部落鄂齐尔图台吉等遣使贡马。宴赉如例。　　

○丁未。以牛录章京鳌哈田盛龙、为刑部理事官。　　

○初广西投诚伪庆国公陈邦傅、于桂林殉难。已荫一拖沙喇哈番。令其幼子天赏承袭。后其次子鸣雷自贼中逃归。上念邦傅投诚功再加一拖沙喇哈番、为拜他喇布勒哈番。以鸣雷袭之。　　

○裁陕西雒南县县丞。　　

○初、刑科右给事中张王治疏荐同乡进士顾其言博洽典故洞悉海上情形。及部覆、顾其言、条陈各款。多系已行事宜。全无可采。命革张王治职。下法司鞫问。　　

○复设满洲理事官二员。笔帖式二员。于通州。专司兑粮入仓。催儹回空漕船。　　

○戊申。补服阕内翰林秘书院检讨许缵曾原官。　　

○都察院题请考补顺天巡按。得上□日、此员缺。著照例察取应考官员。候朕亲选。以后科道官考选、差遣内升外转。俱候朕裁官、永著为例。　　

○免河南临漳县、旱灾额赋。　　

○以前锋侍卫库尔阐、为前锋参领。　　

○授福建随征中路总兵官马得功、为一等精奇尼哈番。以得功原同田雄首先投诚故也。　　

○兵科都给事中许作梅奏言、臣奉命同满汉臣视河。幸河口报塞。谨陈善后恤民四款。一、黄河有顶冲数处其最险者莫如潭口寺。俱宜加谨保护。一、河水以堤为障请另建遥堤。并将决口下小长堤增高加厚。一、沿河州县旧有额设河夫。请照数增设工食。于河库通融支给。一、近河居民。无居无食。自决口至张秋一带、河水经行处所。沮洳难耕。请查抛荒。俟报垦行粮。下所司速议。　　

○裁直隶顺天府坝上仓、坝上东马仓、坝上北马房仓、坝上南仓、坝上北仓、义河仓、北高仓、南石渠仓、黄土仓、昌平州居庸仓、黄花镇仓、渤海所仓、北草场仓、汤山草场仓、郑家庄马房仓、怀柔县广济仓、良乡县丰济仓、涿州常盈仓、涿州中卫守御、白羊口后所白羊口仓、陆樊仓、密云县龙庆仓、广有仓、古北口仓、广盈仓、广储仓、石匣仓、广积仓、广丰仓、三河县峪口官庄马房仓、峪口杨家桥马房仓、峪口张家庄马房仓、遵化县永盈仓、河间府丰盈仓、定州永丰仓、唐县新兴仓、军储仓、易州紫荆新城仓、易州仓、陆樊仓、浮图峪仓、永平府山海仓、界岭口仓、刘家口仓、石门寨仓、燕河营仓、太平寨仓、汉儿庄仓、抚宁县抚宁仓、延庆卫镇边城仓、横岭口仓大使各一员。金盏儿甸仓、湖渠马房仓、汗石桥南仓、南石要西仓、吴家驼牛房仓、东直门牛房仓、顺义仓、平谷县将军石营仓、猪圈头营仓、马兰峪仓、永平府山海仓、迁安县三屯营仓副使各一员。沧州守御所保定右卫守御、紫荆所吏目各一员。山西代州广济仓、大同府大有仓、大有东仓、广聚仓、广充仓、广足仓、弘赐堡仓、浑源州广储仓、万亿库、大同广储仓、阳和府井坪堡仓大使各一员。平阳府如京仓副使一员。都司、行都司、万全都司司狱各一员。都司宁武振武卫鴈门宁化保德偏头八角蒲酬威远卫山阴马邑朔州卫井坪龙门、兴和美峪广昌各守御所吏目各一员。江南淮安府东新仓大使一员。浙江海宁县永平仓海盐县常积一仓、二仓广储仓定海县常盈一仓三仓、五仓广安仓象山县广积一仓、二仓、三仓、四仓山阴县三江仓、余姚县常丰一仓、二仓、四仓、五仓临海县广储一仓、二仓、三仓、四仓、太平县广盈一仓、二仓、三仓、四仓、永嘉县广丰三仓、乐清县广丰一仓、二仓、五仓、平阳县常丰仓广济一仓、二仓、三仓、瑞安县丰积仓广丰四仓大使各一员。绍兴府如坻仓金华府永济仓衢州府广盈仓副使各一员。河南陈州永积仓归德府广盈仓、南阳府济安仓、信阳州广济仓大使各一员。都司司狱一员。颍上禹州各守御所吏目各一员。江西袁州府永丰仓、广信府广济仓、南康府丰积仓、南安府大备仓、会昌县昌聚仓、信丰县丰济仓大使各一员都司司狱一员袁州卫知事一员。抚州饶州吉安永新安福广信铅山信丰守御所吏目各一员。陕西延安府延丰仓广储仓保宁仓常乐仓常盈仓、永益仓、广足仓、富有仓、常积仓、归德仓、永充仓、广盈仓、建安仓、柏林寨仓、神木仓、永兴仓、丰盈仓、广积仓、清水仓、宏阜仓、新丰仓、新安仓、白马仓、盈边仓、黑水仓、红古城仓、庆阳府永盈仓、兴武仓、常济仓、清水营仓、横城堡仓、饶阳水堡仓、石涝池堡仓、三山堡仓、环县环庆仓、清平仓、山城仓、常裕仓、金县一条城仓、巩昌府丰赡仓、秦州广益仓、靖鲁卫哈思吉堡仓、乾盐池堡仓、洮州仓、岷州仓、红城子仓场、行都司广盈库大使各一员。延安府广盈仓、大柏油仓、神木仓、木瓜园仓、黄甫川仓、利益仓、巨积仓宁寨仓、新安仓盈边仓、庆阳卫甜水堡仓、兰州广积仓、会宁县广定仓、甘肃仓、靖鲁卫广盈仓副使各一员。榆林卫镇羌守御所、延安卫靖边守御所、兴武营守御所、庆阳卫定边守御所、都司靖远卫、凤翔固原卫、平远镇戎、甘州郡牧所各守御所吏目各一员。都司司狱一员。宁夏卫庄浪卫知事各一员。湖广岳州府九溪仓永定仓、大庸仓、武昌府大有仓、荆州府常积仓、襄阳府均州广积仓、岳州府广丰仓、澧州万盈仓、安陆府广盈仓、德安府大盈仓、岳州府安福仓大使各一员。九溪仓、永定仓、广盈仓、副使各一员。大庸、铜鼓、黎平、中潮、隆里、新化屯、平茶、平茶屯、安福、桃川、枇杷、澧州、均州、德安、郴州、锦田各所、吏目各一员　　

○己酉。遣大学士车克、祭告圜丘　　

○谕吏部、都察院直省地方、设总督巡抚都御史巡方巡盐巡漕、巡仓、巡视茶马各御史凡有举劾。朝廷即凭以黜陟。用昭劝惩。必公正廉明然后是非不谬。举劾允当。今革职正法巡按御史顾仁背上□日坏法收蠹纳贿已经败露。其入境以后参劾奏章岂能秉公执法全无冤枉著该督抚将顾仁纠劾原疏虚公详察如被劾之人果系奸贪不得令其借口展脱。如中有情事冤抑未惬。舆论者即与剖明缘由具奏尔部院敕行传谕。　　

○又谕、国家设立巡方御史原为察吏安民。安民之本首在惩贪必按臣先能以廉持己奉公守法。然后有司有所畏惮不敢贪婪害民。近遣顾仁等巡方时曾召至太和殿面谕巡按之差前经停止。因此官关系甚重。吏治贪廉。民生利病皆由之上达故复遣尔等、往巡直省。朕即倚为耳目手足尔等当体朕意洁己率属。奠安民生。若不法受贿。负朕委任。朕则不拘常律。虽赃数无多。定行正法。又召至左翼门。再加申谕。往闻巡按、初至地方。亦能虚博廉名。及差满回京。多婪取赃物。尔等若蹈此弊。初时廉声俱置不问。必照贪婪例处分。朕属望如此殷切。谕诫如此严明。伊等即当洗涤肺肠。痛除积弊。乃顾仁、辄敢背上□日坏法。收蠹纳贿。朕亲行审鞠。情实罪著。已经正法讫。合通行天下。严加禁饬。以后各巡方御史。及巡盐巡漕、巡仓巡视茶马各御史。傥有似此违法受贿犯赃者。即行正法。定不宽宥。尔等即行传谕。　　

○予湖南阵亡副将张鹏、游击吴光鼐、都司殷壮猷、周良三、李埙、薛自成、张奎、祭葬如例。　　

○庚戌。升镶红旗蒙古牛录章京巴达克、为甲喇章京。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十五



大清世祖体天隆运定统建极英睿钦文显武大德弘功至仁纯孝章皇帝实录卷之九十六　　

顺治十二年。乙未。十二月。辛亥朔。赐内大臣伯索尼敕曰。卿秉资忠质。制行端恭。大节丕著于国家。小心无斁于险阻。自皇考时即为近臣。摅诚弼谐。朝廷之大业攸济。批鳞直谏。人臣之分谊允昭。是以鉴尔忠忱。倚为手足。用辅朕躬。方先帝升遐之时。正群小异议之日。尔克持大义。纠正罪人。朕嗣位入关以来。欲酬大勋。用彰宠渥。不意逆图起于骨肉。邪党共助奸谋媢嫉忠良。谓其异己。众人皆为侧目。惟尔独不动心。至于困之于迁流。饵之以美爵。终持不回之志。永坚勿贰之心。迨后歼除国奸。朕乃躬亲大政。尔又克殚谟猷无负任使和衷以济。择善而行。顷因皇后遘疾甚危。朕心实为忧虑以尔敬慎能副朕怀。是以简任内庭。俾之保护尔立心精白任事勤劳。虑无不周。能无不备。遂尔勿药而愈立奏康和上释圣母顾虑之怀。下慰臣民仰望之意。朕心不胜嘉悦可谓国之荩臣。乃心王事者矣。故特降温纶。用旌殊绩稽之往古不乏纯臣或以直节称或以忠烈著以尔方之于古尤觉为优社稷之臣。尔之功勋无愧。腹心之佐朕之倚毗方殷。钦哉。　　

○陕西巩昌府知府刘芳声条陈地方事宜四款。一、革科派花红一、禁私借钱粮。一、恤驿递困苦。一、复孤贫旧粮。下所司议。　　

○壬子。设印局满洲掌印副理事官一员。笔帖式二员。　　

○赠殉难湖广彝陵州训导张作肃国子监学录。　　

○是夜、湖广宝庆府、雷大震。平明方息。经略辅臣洪承畴、上疏自劾。温上□日慰答之。　　

○癸丑。谕吏部。都察院左都御史。职居风宪之长。必得正直练达之人。乃足胜任。况今大计伊迩。事务繁多。著太子太保内翰林弘文院大学士成克巩、暂行管理。俟选择得人之后。仍回内院、照旧办事。　　

○刑部议覆江西兴屯道翟凤翥疏言、嗣后徒犯。请发遣屯田。酌其年分。开垦荒田多寡。事完释放。其愿留者、即永为己业。以沛皇仁。从之。　　

○乙卯。铸宁海大将军、宁海将军、镇海大将军、镇海将军、扬威大将军、扬威将军、征东大将军、征南大将军、征西大将军、征北大将军、镇东将军、镇南将军、镇西将军、镇北将军、靖南将军、安东将军、安南将军、安西将军、安北将军、靖东大将军、靖南大将军、靖西大将军、靖北大将军、抚远大将军、镇西大将军、安东大将军、安南大将军、安西大将军、安北大将军、定南大将军、定西大将军、定北大将军、定东大将军、平南大将军、平西大将军、定西将军、定南将军、定北将军、定东将军、镇东大将军、镇北大将军、平东大将军、平西将军、平东将军、靖北将军、靖西将军、征北将军、靖东将军、抚远将军、平北将军、平北大将军、镇南大将军、征东将军、征西将军、征南将军、平南将军印。　　

○裁直隶凤河营游击台头营都司各一员　　

○丙辰。免陕西耀州同官雒南二县本年分雹灾额赋　　

○升太仆寺少卿郝惟讷、为通政使司左通政。吴达、为通政使司右通政。　　

○丁巳。裁福建操捕屯田二都司。江西龙泉信丰会昌、南安、四所。　　

○增设户部。副理事官十二员。笔帖式八员　　

○己未。原任都察院左都御史龚鼎孳、缘事屡经谪降。至是以谳朱四狱、仍引前议。再降一级调用。　　

○山西右布政使董应徵、以苛派累民。降五级、调用。　　

○壬戌。初婺源县贼渠洪国柱、被获后复狡脱。逃遁江西。聚众出没饶州、广信间。乘浙寇魏福贤蠢动。纠亡命缪我章。等肆行剽掠。江西巡抚郎廷佐檄九江道王天眷、广信营参将王三锡等击巢□刀。我章及伪副将周仲之等来归、遂遣兴屯同知叶承祧、诣国柱所招抚国柱遂缴伪劄纳款。至是以闻。章下所司。　　

○癸亥。以阵亡三等精奇尼哈番曹成祖叔义先、二等阿思哈尼哈番孙龙子延龄、三等阿思哈尼哈番孙延世弟延昌、一等阿达哈哈番兼一拖沙喇哈番袁道光弟道禄各袭职。仍各加一拖沙喇哈番。　　

○户部奏言今年虽云小丰而京师尚有饥民请照十年例、每日每城发米二石、银一两自本年十二月至次年三月煮粥赈饥。用广皇仁。得上□日、所请正合朕意。著如议行。　　

○免宣府前、万全左、右柴沟、怀安、东城、蔚州等卫、本年分雹灾额赋。　　

○初河南巡按祖永杰奏言、卫辉、彰德二府。旱魃为灾。粒米未收。其本年分漕粮请以麦代输。事下部议部。部议以麦代米。未便支给口粮。不允所请上以二府旱灾可悯。著照按臣所请行。　　

○免浙江仁和、钱塘、临安、归安、乌程、长兴、德清、武康、孝丰、安吉等州县、本年分水灾额赋　　

○甲子。以正黄旗汉军牛录章京王来任、为甲喇章京。　　

○补原任顺天府府丞许宸、为江南按察使司按察使。内国史院检讨邓旭、为陕西按察使司副使。分巡洮岷道。礼科左给事中赵进美、为江西按察使司副使、分巡湖西道。广西道监察御史朱虚、为浙江布政使司参议分守宁绍台道。降补原任通密道副使刘余王□彗、为陕西布政使司参议分守关内道。升处州府知府王崇铭、为福建都转运盐使司运使。　　

○靖南将军固山额真朱玛喇至京疾寻愈赴南苑陛见上顾谓大学士冯铨、刘正宗、傅以渐、学士麻勒吉、胡兆龙等曰此固山额真。统领大兵出征广东、捷归今年五旬矣如此年齿。建立大功殆福人也赐茶奖劳之。　　

○乙丑。免山东临清濮二州。齐河邹平青城蒲台朝城长山陵邱等县东昌卫本年分旱灾屯地额赋。　　

○以故翰林院五经博士朱邦相子煌、袭父职。煌徽国文公、十五世孙也。　　

○通政使司通政使刘令誉以年老乞休。允之。　　

○升通政使司左通政郝惟讷、为大理寺卿。太仆寺卿董国祥、为宗人府府丞。　　

○增设松江府水利通判一员。　　

○颁行满文大清律。　　

○内大臣巴图鲁公鳌拜等、遵上□日会同六科都给事中议奏。开送顾仁、及准考取中之刑部右侍郎王尔禄、应降六级调用。原任都察院左都御史龚鼎孳、应降四级吏部尚书王永吉、应降二级。留任原任都察院左副都御史。今升广东左布政使曹溶、应降二级。仍赴布政任。刑部尚书刘昌、吏部左侍郎卫周祚、刑部左侍郎袁懋功、均应罚俸一年。满官不知汉官贤否。又不识汉字。应免议。梁清标、应否有罪。俟服满到日另议。疏入得上□日王尔禄著降五级调用。龚鼎孳、再降三级用。王永吉降一级照旧管事曹溶降一级、仍赴广东任。刘昌、袁懋功、卫周祚、著各罚俸六个月。余依议。　　

○丙寅。先是。伪部院朱盛浓、同弟盛添、聚众富川。勾结土寇王心、蒋乾相等。及八九两都猺獞。肆行劫掠。为孙可望、李定国应援。楚粤被患。广西巡抚于时跃、会同提督伯线国安、右翼总兵官全节、侍卫李茹春、湖广总督祖泽远调发提标游击彭麟、道州参将李东斗等、进巢□刀馘其渠首。斩获甚众。九团两都、一百九十二寨、悉平。至是捷闻。下所司知之。　　

○丁卯。讷墨礼河头目伊库达、黑龙江头目库拜等、贡貂皮宴赉如例。　　

○戊辰。以镶白旗原任前锋参领吴丹、为护军参领。　　

○予殉难湖广彝陵州训导张作肃、祭一次　　

○己巳。吏部奏言、八旗教习贡生、期满咨部。宜免其历事。考较文义。以知县、通判、酌用。报可。　　

○多罗敏郡王勒度薨。年二十。　　

○辛未。予故宣大山西总督佟养量、祭葬如例。　　

○以正蓝旗二等护卫绰禄拜、为护军参领。　　

○命固山额真赵国祚、驻防杭州。　　

○以拜他喇布勒哈番罗硕、为大理寺卿。　　

○壬申。都察院副都御史佟国允、以疾请解任调理。允之。　　

○癸酉。户部议覆、广西道监察御史白尚登条奏。京师设厂煮赈。饥民全活甚众。请敕各省地方官、照例遵行。事竣、仍将捐输官民姓名、并银米数目、汇册题报。分别议叙。应如所请。从之。　　

○以原任詹事府少詹事黄志遴、为湖广布政使司左布政使。大理寺卿潘朝选、为山西布政使司右布政使。吏部主事朱廷璟、为山西布政使司参议、口北道。兵部主事罗森、为江西按察使司佥事、分巡湖东道。　　

○免直隶涿、冀、滦、三州。庆云、衡水、武邑、栾城、藁城、真定、新乐、隆平、行唐、灵寿、宝坻、元城、大名、玉田、任邱、故城、献魏、永清、保定、香河、新河、武强、抚宁、迁安、卢龙、钜鹿、平乡、滑任三十县。永平、山海、真定、三卫。本年分雹蝗水旱灾额赋　　

○初、海寇犯氵□采淘港。士卒被伤并抛失军器甚多江南提督张天禄隐匿实情。捏称战阵失利。至是事闻。命革张天禄职。逮赴京听勘。　　

○甲戌。命固山额真伊尔德、为宁海大将军。统率将士征巢

□刀舟山贼寇。赐之敕曰。兹以逆贼侵犯舟山以尔为宁海大将军。同固山额真王国光护军统领车尔布率官属兵丁前赴宁波府。会同总督屯泰、巡抚秦世祯、提督田雄、总兵官张杰、计议进巢

□刀。凡一应事宜。须同固山额真、护军统领、梅勒章京、各营将领。公议而行。毋谓自知。不听众议。毋谓兵强。轻视逆寇。宜严侦探。勿致疎虞。抗拒不服者戮之。如有擒杀贼渠投诚者、俱分别奏闻、赏赉。惟以安民为首务。须严禁兵将。凡归顺人民。毋得扰害。务体朕定乱安民至意。行间将领功罪。察实纪明汇奏。有犯小过者、即为处分。至于骁骑校、护军校以下。除死罪外、其余大小罪过。俱与众将商酌、径行处分。尔等务须恢复舟山。巢□刀除逆寇。使海滨宁谧。方可具奏。候上□日定夺。尔受兹重任。宜益竭忠力勉之。钦哉。　　

○又谕伊尔德等朕询通晓海疆之人。据言舟山有关隘。关上置有火炮。汝等宜谨慎而行。勿致疎失。其一应机宜。此时不能预定毋谓已有成命。致生疑虑。但当相其机宜。以图万全。毋忽。　　

○免浙江临海、天台、仙居、黄岩、宁海、金华、兰溪、东阳、义乌、永康、武义、浦江、汤溪、丽水、缙云、松阳、龙泉、宣平等县、本年分旱灾额赋。　　

○以军功赠故委署章京萨哈为拖沙喇哈番。　　

○朝鲜国王李淏、遣陪臣锦林君李恺允等、表贡方物。宴赉如例。　　

○谕吏部。操江巡抚。东南重任。须得素练情形者、就近受

事。秦世祯、著调补操江巡抚。其浙江巡抚员缺。以陈应泰调补。山西巡抚员缺。以白如梅升补。应得职衔。尔部开列具奏。　　

○予故太子太保兵部尚书操江巡抚李日芃、祭十次、赐葬如例　　

○免河南兰阳、祥符、二县。怀庆、群牧、二卫。本年分河灾额赋　　

○礼部奏言、平西、平南、靖南、三藩下官民子弟。例在本处考试。其随王之子。来京读书子弟。届期跋涉应试。似为未便。请将平西王属下应考童生、于陕西学额、取四十名生员内、拨八名。平南、靖南二藩属下。于驻防处。额取十五名生员内、各拨四名。并定南王之女属下、续顺公属下、各取生员五名。俱听顺天学政考取。其出贡科举。除藩下原定额数外。每科取举人一名。每年出贡二名。入顺天学。编立字号。勿致混淆。以副朝廷作养之意。从之。　　

○乙亥。达赖喇嘛、请给其使照验印信。自西宁至京师。支给驿马供应。下所司议。　　

○班禅胡土克图谢赐敕印恩。进贡方物。　　

○丙子。以喀尔喀部落俄齐赖土谢图汗、那门额真、车臣汗、岱青台吉等、遣使请好。命多罗安郡王岳乐、同其使臣于宗人府酹酒约誓。　　

○江西巡抚郎廷佐疏奏、节妇湖口县故民殷继夔妻沈氏。乐平县故举人段文盛妻崔氏。请照例旌表。章下所司。　　

○戊寅。□山戊不□暮。享太庙。遣内大臣公爱星阿行礼。　　

○遣官祭四祖陵福陵昭陵。　　

○遣官祭太□山戊不□月将之神　　

○是□山戊不□人丁户口、一千四百三万三千九百有奇。田地山荡、三百八十七万七千七百一十九顷九十一亩有奇。畦地、二万二千九百八十个。徵银二千二百万五千九百五十四两有奇。米麦豆、五百七十六万八千七百一十三石八斗有奇。草、四百六十二万九千三百一十六束。中茶、八万六千七百七十八篦。行盐、四百九万八千一百三十八引。徵课银、二百二十三万一千九百四十两有奇。铸厘钱、二十四万一千三百八十七万八千八十有奇。旧铸铜钱、一十八万六千二百一十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十六


大清世祖体天隆运定统建极英睿钦文显武大德弘功至仁纯孝章皇帝实录卷之九十七　　

顺治十三年。丙申。春正月。庚辰朔。上避痘南苑。免朝贺。　　

○癸未。谕内三院。朕惟纪一朝之得失。爰有史书。考百代之是非。厥惟通鉴。顾笔削互异。论断相衡。卷帙虽纷。得中尚寡。保以昭垂永久。号称完书。朕兹欲将诸家所纂。广加裒集。删繁考异。订为一编。名曰通鉴全书。特命巴哈纳、额色黑、刘正宗、傅以渐、为总裁官。张长庚、禅代、麻勒吉、铿特折库讷、胡兆龙、张悬锡、李霨、白允谦、为副总裁官。岳苏、朱之锡、卜素履、杨熙、范承谟、卢彦、杭奇、王世功、图巴海、方拱乾、何采、王清、张士甄、范廷元、熊伯龙、诸豫、张永祺、曹尔堪、金鋐、方犹、杨永宁、为纂修官。白希图、纳海、吴世霸、哈世泰、霜色、塞赫、黑德、津拜、胡密色、王秉坤、陈登科、达杨阿、任治民、邵凤翔、邱衡、雷经、徐吴锦、韩诗、为誊录官。朱臣、崔振声、王钟庞、钱世清、为收掌官。卿等受兹委任。须精勤搜讨。公慎参评。务使古来政治盛衰、人才善恶、昭明画一。以副朕致治垂宪之意。　　

○又谕曰。自古平治天下。莫大乎孝。孝为五常百行之原。故曾子备述孔子之言、以为孝经。昭示后世。上自天子。下逮庶人。至孝之道、罔不备焉。朕观其立言正大。意上□日深远。苟非取古人言行、关于孝道者、推而广之。不足以彰其义。兹欲博采群书。加以论断。勒成一编。名曰孝经衍义。特命冯铨、为总裁官。冯溥、黄机、吴伟业、王熙、曹本荣、姜元衡、郭棻、宋之绳、为编纂官。曹首望、盛际斯、方兆及、吴炜、为誊录官。王钟庞、包元辰、为收掌官。卿等膺兹委任。须勤敏敬慎。悉心搜辑。务俾读者观感效法。以称朕孝治天下之意。　　

○谕理藩院。闻厄鲁特顾实汗病故。念其归顺我国。克尽忠诚。常来贡献。深为可嘉。宜予祭典。以酬其忠。应行事例、尔院会同礼部察议具奏。　　

○甲申。赐江西提督总兵官刘光弼等十九员、鞍马、弓、矢、撒袋、以力捍岩疆、著有劳绩也。　　

○旌表镶黄旗下节妇、兵丁多尔贺妻满氏。烈妇、护军校步尔海妻刷氏。兵丁恩吉土妻胡氏。正黄旗下节妇、额儿济痕妻济氏。马大胡妻顾氏。努三妻折氏。胡式屯妻瓦氏。烈妇、拨什库浙库妻和氏。哈什库妻篇氏。护军杜尔掐尼妻阿氏。多和妻二氏。兵丁了尔泰妻甘氏。黄甲妻钦氏。正白旗下节妇、达尔布妻吴氏。泰因泰妻篇氏。温禅妻傅氏。恩特黑妻图氏。烈妇、把哈纳妻阿氏。塞得妻胡氏。护军参领达穆图妻塞氏。镶白旗下节妇、兵丁透库勒妻杨氏。尤当阿妻赛氏。布赛妻萨氏。额衣图妻恩氏。烈妇、兵丁棍达理妻海氏。阿杨阿妻额氏。正红旗下节妇、董世荣妻萧氏。镶红旗下烈妇、哈宁阿妻济氏。渥黑妻南氏。节妇、齐国治妻俞氏。正蓝旗下节妇、阿朱户妻阿氏。杜尼妻太氏。王四宣妻李氏。佟养凤妻刘氏。镶蓝旗下节妇、乌济哈妻萨氏。骁骑校丹达里妻爱氏。烈妇、三等护卫堪齐哈妻詹氏。护军薄锁妻纳氏红爱妻皮氏。兵丁傅尔加图妻詹氏。迈图妻艾氏。笔帖式勒贝妻温氏。他赤哈哈番尼勘妻布氏。各给银建坊如例。　　

○乙酉。升经略军前随征阿思哈尼哈番刘进忠、为都督同知、充镇守湖广益阳等处总兵官。调陕西临巩总兵官刘友元、仍以都督佥事、管甘肃等处地方总兵官事。　　

○工部制造库奏言、修葺襄亲王府第、需用赤金四百两。为钉片镀金之用。得上□日、此乃王所暂居。又非创造。偶尔修葺。赤金四百两、安所用之。且修乾清宫时、尚务俭朴。今何得估计糜费、如此之多。其工部制造库官员、吏部从重议罪、以闻。　　

○内三院奏言、封赠等官墓碑。考之会典、止有碑式大小。其碑上应用何文、未有成例。查故明封赠之官。墓碑称诰赠某官某人之墓。亦有子孙自将封赠诰命之文、刊刻碑文者。亦有不刊刻者。今臣等议、臣子荣亲。以王言为重。凡蒙恩封赠官员、似应子孙自备石碑。各将所得诰命刊刻、以垂永久。从之。　　

○丙戌。升山东临清卫运粮守备李成恩、为本省掌印都司。以其二运全完故也。　　

○丁亥。孟春。享太庙。遣固山额真明安达礼、行礼。　　

○遣官祭太□山戊不□月将之神。　　

○四川巡按高民瞻疏报节妇。西充县民斯为朴妻李氏、年未三十。夫殁、勤纺绩。教子成名。苦节四十余年。请照例旌表。下礼部议。　　

○戊子。朝鲜国王李淏、遣陪臣锦林君李恺允等、表贺冬至、元旦、万寿圣节、并谢降敕恩。附贡方物、及□山戊不□贡。宴赉如例。　　

○宴朝贺元旦外藩贝勒扎萨衮杜棱等、及二十七旗官于礼部。　　

○以镶黄旗汉军理事官马呈祯、为甲喇章京。　　

○以三等阿达哈哈番萧鸣祚、为陕西临巩副将。丁国用、为福建漳州副将。改原推湖广镇筸副将周永祚、为江北寿春营副将。　　

○己丑。顺天府进春。　　

○转刑部右侍郎杨义、为本部左侍郎。升宗人府府丞董国祥、为刑部右侍郎。　　

○赠故兵部尚书李际期、太子少保。谥僖平。荫一子入监读书。旧例、部院三品以上官、三年任满、勤事以死者、方准赠荫。际期未满三年卒。上念其勤瘁殒身。故特予优典云。　　

○厄鲁特部落巴图鲁台吉等、贡貂皮马匹。宴赉如例。　　

○庚寅。宴喀尔喀部落土谢图汗下索纳木阿海等于礼部。　　

○以学士能图、为太子少保、都察院副都御史。　　

○吏部奏请补授正蓝旗梅勒章京员缺。得上□日、梅勒章京、关系甚重。必量其材行任用。方克称职。今观尔部所推、皆于甲喇章京、闲散官员内开奏。诸王散骑郎及护卫俱不得预。殊非随材器使之道。今后补授梅勒章京、甲喇章京。即御前诸侍卫、诸王贝勒散骑郎及护卫、俱著开列具奏。　　

○辛卯。赠阵亡广西抚标旗鼓畅大理、拖沙喇哈番。以其叔李士云、袭职。　　

○壬辰。补原任少詹事王崇简、为詹事府少詹事。兼内翰林弘文院侍讲学士。升侍读学士罗宪汶、为詹事府少詹事。兼内翰林国史院侍讲学士。转侍讲学士杨运昌、为内翰林弘文院侍读学士。沙澄、为内翰林秘书院侍读学士。升侍讲石申、为内翰林国史院侍读学士。国子监祭酒冯溥、为内翰林弘文院侍讲学士。侍读李昌垣、为内翰林国史院侍讲学士。黄机、为右春坊右庶子。兼内翰林弘文院侍讲。　　

○以镶白旗汉军理事官高国允、牛录章京杜忠、为甲喇章京。　　

○补原任四川左路总兵官陈德、仍以都督佥事、充镇守湖广祁阳等处总兵官。　　

○旌表山西节妇。医官、赵沛妻尹氏。生员、王希孔妻孟氏。冯盛世妻李氏。王之相妻姬氏。民、潘一鸣妻刘氏。薄检妻阎氏。柴承惠妻秦氏。王道正妻张氏。支叶茂妻崔氏。吏书、马国良妻吕氏。各给银建坊如例。　　

○甲午。顺天府举行乡饮酒礼。　　

○乙未。河道总督杨方兴、引年乞休。上以河决已塞。不允其请。仍命复还原降品级。　　

○丙申。免陕西汉中、凤翔、西安、三府属州、县、卫、所、十二年分霜雪灾伤额赋。　　

○遣侍卫巴布泰、致祭札鲁特部落多罗贝勒祁塔特。　　

○戊戌。候上□日考选科道唐德亮、刘履旋等、二十人引见。上谕曰。尔等科甲出身。文章娴习。不必再加考试。今巡方御史、悖上□日虐民、贪酷成风、私通线索者甚多。科员内、纳贿徇情、受人嘱托条奏、结党同谋者、亦复不少。此等弊窦、从何而生。应如何整饬。可使积弊尽除。尔等怀抱有素。其各抒所学条对。　　

○己亥。先是、山东巡抚耿焞、疏荐原任广西左布政孙肇兴、及故明山西盂县知县王启祚、太原府推官王运熙、上召至亲试之。至是、谕吏部曰。孙肇兴等、经朕亲试。俱堪任使。孙肇兴、照原任品级、改京职用。应授何官、著议奏。王启祚、王运熙、俱补给事中。　　

○裁宣大保安旧城守备、井坪路中军守备、各一员。柳沟松树守口等堡操守、十二员。兵三百五十名。改葛峪井坪参将为都司。　　

○升浙江宁波副将梁化凤、为都督佥事、充镇守江南苏州等处总兵官。　　

○浙闽总督屯泰奏报、自舟山失守。海寇猖狂。逆＜舟宗＞千余、直泊台州。驻防副将马信、叛变献城。命该督抚按、确察地方失事情形。兵部速议防御恢巢□刀事宜具奏。　　

○庚子。封多罗衍禧郡王罗洛宏子诺尼、为多罗贝勒。以和硕敬谨亲王尼堪庶福金子兰布、宗室范图子法复礼、为三等辅国将军。辅国公海兰子苏尔特、为三等奉国将军。　　

○赠故宣大总督兵部右侍郎兼都察院右副都御史佟养量、为都察院右都御史。荫一子入监读书。　　

○免江南广德州、十二年分旱灾额赋十之一。　　

○辛丑。初、靖南荡寇大将军固山额真陈泰、卒于军。至是、从征大臣回京陛见。上曰。大将军固山额真陈泰、为朕效力。中道病亡。朕甚痛悼。谕毕。挥涕不止。又曰。尔等离亲戚、捐妻子、为朕宣力年久。今见尔等形貌癯瘠、朕倍恻然。诸臣奏曰。宣力效劳。人臣之谊。臣等有何功绩。致廑圣怀。今得觐天颜。臣心足矣。上垂涕。亲劳以酒。诸臣感泣跪饮。上复念大将军、悲悼不已。召学士麻勒吉、一等侍卫觉罗塔大、谕曰。若大将军班师回京。朕将亲酌酒以慰劳之。不幸中道弃捐。不复相见。尔等以此一觞、奠大将军灵次。少抒朕追悼之怀。诸臣及左右侍从、无不感涕。　　

○癸卯。以王启祚、为吏科给事中。王运熙、为户科给事中。　　

○夜有流星、大如鸡卵。黄白色。尾迹有光。起西方。出奎宿。行入天中。　　

○甲辰。免浙江富阳、西安、龙游、江山、常山、开化等县、十二年分水旱灾荒额赋。　　

○乙巳。户部议覆。江西巡抚郎廷佐奏言、江省地瘠民疲。频遭水旱。请照直隶八府例。蠲免八、九、十、十一年分钱粮。查江省积逋、至一百五十五万八千二百余两。目今需饷甚急。所请应无庸议。得上□日、江西水旱频仍。深可轸念。八年拖欠钱粮、著蠲免。　　

○戊申。谕刑部。前因章冕告发顾仁、贺绳烈、背上□日纳贿等款。朕亲鞫得实。故照律处治。但内外各衙门蠹役、朦官害民。实繁有徒。须各官严加钤束。则蠹役庶知畏法。若官法不行、则民害必甚。如有刁顽积蠹、挟讐告讦、诬蔑官长、或恐吓挟制、借题行诈者、审问情真。定行加等治罪。必不轻恕。内外各官、务在洁己奉法。剔弊厘奸。以副朕澄清吏治之意。尔部即通行传饬。　　

○己酉。万寿圣节。免行庆贺礼。遣公额尔克戴青、祭太庙。　　

○遣官、祭真武、东岳、城隍之神。　　

○革苏州兵官王璟职。并削其拜他喇布勒哈番。以海寇侵犯汛地、不能戮力戡定。又塘报内、不详载焚掠情形故也。　　

○大计天下官员。副使崔成名等二百九十二员、各革职降调休致有差。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十七



大清世祖体天隆运定统建极英睿钦文显武大德弘功至仁纯孝章皇帝实录卷之九十八　　

顺治十三年。丙申。二月。庚戌朔。　　

○辛亥。日生半晕。旁有两珥。色黄白。　　

○甲寅。遣官祭三皇庙。　　

○乙卯。升侍讲吴伟业、为国子监祭酒。　　

○补外转检讨于朋举、为河南按察使司副使、分巡睢陈道。耿介、为福建按察使司副使、巡海道。左给事中刘楗、为山西按察使司副使、分巡河东道。升工部主事李本晟、为广西按察使司佥事。分巡苍梧道。蔡琼枝、为浙江按察使司佥事。分巡绍台道。　　

○护军统领敦拜、引年乞休。上念其勤劳年久。命加太子太保、以原官致仕。　　

○命浙江金华总兵官左都督马进宝、仍以原衔充苏。松常镇提督总兵官。补原任四川永宁总兵官左都督柏永馥、充镇守陕西临巩总兵官。　　

○致仕刑部尚书任浚卒。　　

○以八旗地亩、被水蝗雹灾。特给满洲蒙古每牛录米三百名。汉军每牛录米一百石。俾酌给各披甲人役、及穷独者。　　

○丙辰。日生晕。旁有两珥。色青白。　　

○谕礼部、文武两途、乃治天下之要务。不可偏重今观八旗、各令子弟专习诗书。未有讲及武事者。殊非我朝以武功混一天下之意。尔部其酌量每牛录下、当读满汉书子弟几人。定为新例具奏。凡应试及衙门取用、均在定数之内。其定数外读书子弟、各衙门无得取用。亦不许应试。　　

○授和硕额驸耿精忠、为一等阿思哈尼哈番。　　

○总兵官胡有升陛见。赐鞍马、披领、帽、鞾等物。　　

○丁巳。皇太后圣寿节。奉懿上□日、免行庆贺礼。　　

○时四方以次荡平。兆民宁辑。皇太后德福咸备。尊养兼隆。上荷承懿训。推本慈徽。亲制万寿七言律诗三十首、随奉表文进呈、恭申祝颂。并制序简端、以垂万＜衤异＞。表文曰。子皇帝臣诚欢诚忭稽首顿首上言。钦惟圣母昭圣慈寿恭简安懿皇太后、齐庄中正。光大含弘。毓懿秀于璇宫。令仪有淑。浚庆源于金屋、慈范丕昭。礼备温恭、苹藻标敬诚之德。衣遵浣濯、葛覃著勤俭之风。庇及冲人、嗣承鸿业。祗奉诲言之谆切。深维护佑之周详。基绪攸光。艰难克济。旁流恺泽、出九掖而溉万方。忭跃群情、由六宫而周四海。自绍基而膺命。每隆号以归尊。欣逢诞圣之期。倍切因心之慕。时惟二月。序际仲春。和气至而时鸟鸣。甘露滋而芳兰长。老人星见。太史书祥。黄气盈堂。元云入牖。承乾应地、厚德而贵极域中。照电流虹、至仁而母仪天下。时销九日之流金。聿定四维于磐石。祗承二圣。诞受多方。恒顾畏于民碞。实仰遵乎慈训。奉觞北斗。展礼南宫。虽极尊养于至隆、岂伸酬报。弥感恩勤之方笃。宁罄敷宣。辄敢披沥悃诚。赞扬歌咏。令仪是式。稍彰黼黻之文。至德难名。窃比华嵩之祝。臣不胜欢欣忭舞之至。谨言。　　

○遣大学士觉罗巴哈纳、祭先师孔子。　　

○厄鲁特部落达赖吴巴什台吉、讷穆齐台吉等、进贡马匹黑狐皮等物。赏赉如例。　　

○戊午。祭大社大稷。遣内大臣公爱星阿行礼。　　

○谕经略大学士洪承畴曰。日者逆渠孙可望、猖狂犯顺。遣发伪师、统率多贼。夜袭常德。尔与宁南靖寇大将军陈泰等。筹画有素。调度合宜。文武将士。莫不用命戮力。水陆巢□刀追。大获全胜。张挞伐之伟略。绝窥伺之狡谋。论叙肤功。已颁懋赏。仍赐特谕、彰朕嘉悦之意。尔尚益摅远略大展壮猷。净扫寇氛。伫膺殊宠钦哉。　　

○升礼部启心郎布颜、为内翰林弘文院学士。转右庶子黄机、为左庶子兼内翰林秘书院侍读。升右谕德王熙、为右庶子、兼内翰林弘文院侍讲。　　

○转户科右给事中董笃行、礼科右给事中饶宇栻、兵科右给事中张文光、俱为本科左给事中。刑科右给事中郭亮、为工科左给事中。升工科给事中史彪古、为吏科右给事中。礼科给事中王纪、为工科右给事中。　　

○遣官致祭故固山额真陈泰、赐谥忠襄。　　

○免湖广荆州、安陆、常德、武昌、黄州等府属州县、十二年分水灾额赋。　　

○以军功加管汀州总兵官事都督佥事王之纲、都督同知。汀州副将高守贵、署都督佥事。　　

○赐达赖喇嘛贡使拉穆詹巴等宴。　　

○己未。谕礼部、朝廷用人、文武两途。本无异视。设有品级、所以辨尊卑。昭等威也。如系职任相关。尤难陵越。前见会议文武各官相见仪节内。一应有司、俱与总兵官副将平行。甚至有官阶七品、亦与之抗礼。朕思督抚总兵官与巡按、俱奉特命差遣。任寄原重。自难以品级论。其余州县等官。俱与一品二品武官抗礼。殊属未协。武臣披坚执锐。宣力封疆。体统若轻。临事必多碍滞。岂文武并重之意。尔部再会同吏兵二部、详议妥确具奏。　　

○以正黄旗满洲阿达哈哈番达礼善巴图鲁、为甲喇章京。　　

○午刻。河南空中有声不绝。黑气大如斗。光芒如灯。坠于宁陵县。形似石。重五十三两。　　

○分江南华亭县为两邑。旧邑名华亭。新邑名娄县。　　

○鄂尔多斯部落多罗郡王额林臣病故、以其侄巴图、袭爵。　　

○以故二等阿思哈尼哈番荆古尔达叔之子崇安、三等阿思哈尼哈番胡伦子雅图、一等阿达哈哈番兼一拖沙喇哈番刘仲锦子芳声、阿济拜弟俄退、一等阿达哈哈番萨林叔董国俊、三等阿达哈哈番查秦子寨山、拜他喇布勒哈番兼一拖沙喇哈番温泰祖归山、绰什希特子察哈代、张鹏弟肯、拜他喇布勒哈番郭进珍子内淳、宋懋芳弟懋德、哈尔吉霸子勒克、拖沙喇哈番萨汉子莫塔、阵亡拖沙喇哈番李朝清叔世运、致仕拖沙喇哈番谢佳芳子天禄、各袭职。　　

○二等阿达哈哈番噶禄有罪。革退。以其叔之子塞勒、袭替。　　

○改河南彰德卫指挥佥事贾庆、江西赣州卫指挥佥事曹尊性、俱为拜他喇布勒哈番。江南上元左卫指挥佥事严自明、陕西宁羌卫左所千总白和超、俱为拖沙喇哈番。尊性故、子瑞袭职。和超故、子尔庚袭职。　　

○庚申。免直隶广平府属州县、十二年分蝗灾额赋。　　

○以正蓝旗满洲闲散章京张格、为本旗梅勒章京。　　

○辛酉。赠故山西巡抚都察院右副都御史祝包昌、为兵部右侍郎。谥僖靖。荫一子入监读书。　　

○以镶蓝旗一等护卫阿南、为护军参领。　　

○升湖广衡州副将马月正、为署都督佥事、充镇守广西全州总兵官。　　

○赠阵亡副将马成功二级。荫一拖沙喇哈番。　　

○革福建提督杨名高职。以海寇陷漳州、并泉州属县、为科臣魏裔介所劾也。　　

○以镶黄旗蒙古理事官罗世、为甲喇章京。　　

○予告通政使司通政使刘尚信卒。　　

○以南赣游击杨继、管福州城守副将事。　　

○壬戌。命大学士车克、学士麻勒吉、传谕大学士金之俊、刘正宗、傅以渐等曰。君臣之谊。终始相维。尔等今后、毋以引年请归为念。受朕殊恩。尔等岂忍违朕。即朕亦何忍使尔等告归。若决于引退。即忍于忘君矣。之俊等奏曰。臣等蒙皇上隆恩。但惧不能报效。诚何心忍违皇上。自今以后、不敢怀告归之念也。　　

○甲子。谕内三院、翰林为储才之地。鼎甲庶常、皆使兼习满汉文字。以俟将来大用。期待甚殷。乃今习满书者、将及一年。顷经亲试、语句生疎。皆因不肯专心。工夫怠惰。若不分别劝惩。保以激励。此次考试陈＜岂支＞永、胡简敬、田逢吉、党以让、邓钟麟、冯源济、史大成、田种玉、綦汝楫、王泽宏等十名。俱加赏赉。后四名程邑、吴贞度、范廷魁、韩雄允等、各罚俸三个月。嗣后俱当精勤策励。无负朕惓惓作养、谆谆教诲至意。　　

○升镶白旗汉军牛录章京于朝兰、为驻防杭州甲喇章京。　　

○乙丑。江宁巡抚张中元、保举隐逸故明进士陆贻吉、于沚、下所司议。　　

○丙寅。免山西岢岚州、五台县、十二年分霜灾额赋。　　

○戊辰。上以右春坊右庶子王熙精通满书。以御服貂褂。赐之。因谕诸豫等七人曰。尔等同为习满书翰林、而王熙独优。朕故加赐。尔等所学不及、亦当自惭。今后其益加勤勉毋怠。因赐大学士金之俊、刘正宗、傅以渐、及王熙、汉字表忠录各一部。复以二十六部、分赐大学士陈之遴、及都察院汉堂官。汉科道官。仍谕有未曾赏给者、具名以闻。　　

○初、朝鲜国王族女、为和硕端重亲王博洛妃。王薨。妃寡居。其父锦林君李恺允入充贡使、于赐宴日、泣请其女还国。部臣以闻。下议政王贝勒会议。许之。至是、谕朝鲜国王李淏曰。朕抚育万方。心存博爱。原无分于内外。尔国称藩奕世。效顺有年。分有相关。情谊体恤。陪臣锦林君李恺允之女、孀居邸第。骨肉远离。深可怆恻。此女于王、既属宗支。又经抚养。揆王之念。悬恋必深。今李恺允进贡来朝。奏请欲见其女、朕夙昔矜怜。兹加悯切。特遣太子太保议政大臣哈世屯等送令归国。俾依亲自守。王甚悉之。　　

○令两广总督移驻梧州。从经略洪承畴请也。　　

○靖南王耿继茂奏报、我师抵南宁。逆贼李定国奔往隆安。镇臣马雄等、擒其伪阳春伯李先芳。阵斩伪参将杜纪等。俘获无算。下所司察叙。　　

○偏沅巡抚袁廓宇疏报、烈妇、茶陵州生员谭伯生妻陈氏、遇贼逼污、氏不从。夺刀自刎。酃县民罗兴恒妻谭氏、为贼所执、氏詈骂不辱。投江死。俱请照例旌表。疏下所司。　　

○己巳。赐衍圣公孔兴燮、及五经博士颜绍绪等、宴于礼部。　　

○川陕总督金砺、引年乞休。上念其效力多年。勤谨夙著。命加太子太保。以原官致仕。　　

○庚午。谕吏部、国家考绩之典。所以辨功能。昭劝惩。不可无画一之程。自今以后、部院满官、除有事故罪过外。三年俸满者、三品以上、自行具疏。尔部分别议奏。四品等官、各衙门咨呈尔部、分别议奏。朕悉核其优劣。定为劝惩。其六年一次、会行京察之例。三品以上自陈、尔部会同都察院察议具奏。四品等官、各衙门咨呈尔部。尔部仍会同都察院察议具奏。朕皆亲核优劣。以定去留。考察之时、加升者、有罪者、及才能、不及、老疾等项、详细开列。永为定例遵行。部院满官、今年即照此例考满。　　

○又谕、浙闽重地、海氛未靖。全赖总督重臣。和辑文武。抚绥军民。庶能同心巢□刀御、克奏肤功。屯泰、久与浙抚不睦。屡次疏奏。似此督抚参商。封疆何赖。秦世祯、已经调任。屯泰、亦著回京另用。两广总督李率泰、著加太子太保、总督浙闽地方。固山额真王国光、著以兵部尚书、兼都察院右都御史、总督两广地方。尔部即遵谕速行。　　

○授多罗额驸耿昭忠、为一等阿达哈哈番。　　

○升正红旗满洲护军参领费雅思哈、为本旗护军统领。　　

○辛未。赐满书翰林官王熙等八人、满文资政要览、人臣儆心录、各一部。　　

○裁江南、陕西、山西、山东、湖广、河南、六省兴屯道同知。　　

○裁宁夏镇左右前中屯、并中卫经历各一员。中卫训导一员。　　

○停止福建省鼓铸。　　

○遣广东道监察御史牟云龙、巡视长芦盐政。　　

○先是、河西务分司员外郎朱世德、亏空额税一万三千余两。会有讦其徵侵盗诸款者。事未审结。户部将缺额银两、援赦议免。吏部亦照议覆。上以缺额过多。或有情弊。命都察院察议。至是。议朱世德、应革职。交刑部审拟。上因切责部臣。如此大弊、不行察核。令回奏。于是部臣奏言、因屡次催提人犯。议俟到日另结。至轻援恩赦。疎忽何辞。得上□日、尔部考核司官。务宜秉公详察。朱世德、缺额既多。又经告发。尔等不严行确究。乃以人犯到日、另结为辞。含糊引赦。代为出脱。情弊显然。此回奏殊属支饰。著议政王、贝勒、大臣、九卿、詹事、科道、会同从重议处具奏。　　

○癸酉。以孙肇兴、为宗人府府丞。　　

○遣梅勒章京傅大受、驻防杭州。　　

○予故精奇尼哈番佟养性、谥勤惠。立碑。　　

○甲戌。朝日于东郊。遣内大臣公爱星阿行礼。　　

○赐真人张洪任等宴。　　

○以镶黄旗满洲内大臣赵布泰、为本旗固山额真。　　

○升光禄寺理事官吴玛护、为礼部启心郎。　　

○命福建中路总兵官左都督马得功、仍以原衔充本省提督总兵官。补原任苏州总兵官张承恩、为福建左路总兵官。　　

○乙亥。赐厄鲁特部落贡使卓礼克图鄂穆布等宴。　　

○丙子。上在南苑。命两翼内大臣侍卫等、擐甲胄。阅骑射。召内院汉大学士、翰林、及部院尚书以下、四品以上各官、从观。复陈围猎、以示群臣。上还御行殿。命大学士觉罗巴哈纳、学士麻勒吉、折库讷等、引诸臣入。序坐。上召吏部尚书王永吉、户部尚书戴明说等、责其轻出朱世德之罪。复谕大学士陈之遴曰。朕不念尔前罪、复地简用。且屡加诫谕。尔曾以朕言告人乎。抑自思所行、亦曾少改乎。之遴奏曰。皇上教臣、臣安敢不改。特臣才疎学浅。罪过多端。不能仰报皇上耳。上曰。朕非不知之遴等而用之。即若辈朋党之行、朕亦深悉。但欲资其才、故任以职。且时时教饬之者。亦冀其改过效忠耳。因责都察院左副都御史魏裔介等曰。尔等职司言责。当大破情面。乃媕阿缄默、何为也。前此明知陈名夏之恶。皆畏其威。罔敢摘发。今尔等能无自愧乎。尔等既有专职。乃绝不一言。或虽言而不直。朕用尔为言官何益。是不如不用之为愈也。复谕诸臣曰。今人多结朋党。究其结党之意。不过互相攀援、以求富贵耳。若然、是有损而无益也。朕常为党人思之。既恐党类之不合。复恐声名之不闻。与往来周旋之不至。又恐事发祸随。或被人举首。戚戚若此。何若为国为君效忠、安受富贵之为荣乎。纵使党与已成。及陷诛戮、孰能庇免。即如诛陈名夏、黜龚鼎孳时。其党曾有一人出而救之、或分受其过者乎。且多有因而下石者。是名为朋党、而徒受党之害也。审乎此、则何不寝其朋谋、而尽力于国家耶。朕观尔等膺受国恩。皆有数顷之田。数椽之宅。衣食亦足自赡。夫人有衣食以资生、是亦可矣。乃犹不足、更欲何为。朕观宋明亡国。悉由朋党。其时学者、以程颐苏轼为圣贤。程颐苏轼非党、则蜀洛之名、何自而生。嗣后各树门户。相倾相轧。宋之亡、实兆于此。学者虽明知之、而不敢置议。可不为大戒欤。朕自亲政以来。以宽为治。恒谓洪武诛戮大臣为太过。由今以观、太宽亦不可也。裔介奏曰。自古宽严相济。过宽而生玩。即用严亦宜。上曰。朕之所以教尔等者。诚视尔等如子、欲其改过迁善。尔等嗣后亦当体悉朕心。勇于去不善。以勉于善。不然、国法具存。朕亦不能为尔等宽也。诸臣皆顿首受命。永吉等奏曰。上谕诚然。臣等惟有欢忭。夫复何辞。但诸臣即有朋党。岂肯自言。惟后来事觉。皇上不从宽贷。则咸知警惕矣。上曰。顾仁之事已然。奈何不以为戒乎。诸臣皆奏曰。谨识于心。上又指大学士金之俊曰。昨□山戊不□之俊疾甚。朕遣人图其容。念彼已老。倘不起、不复相见。故乘其在时。命工绘像。盖不胜眷恋如此。尔诸臣内、亦有衰老者。岂不有归田休养之念。但经朕简用之人、欲皓首相依不忍违离也。前置陈名夏于法时、朕甚悯恻为之堕泪。盖朕所任用之人、不能使之改过以致获罪。用是悼叹耳。朕于尔等亦不忍离。尔等独何心而欲离朕即使衰老致仕。亦宜颐养京师。常趋阙廷。使君臣得时时相见以慰迟暮。不亦善乎。之俊泣奏曰。诸臣中无才者、莫过于臣受皇上深恩而负重罪者、亦莫过于臣。但错误甚多。惟恐废职。非忍于离皇上也。群臣奏曰。皇上眷育如此。臣等断不敢萌退处之念矣。于是赐诸臣茶馔。上回宫。诸臣亦退。复命大学士觉罗巴哈纳、学士麻勒吉、折库讷等、传谕诸汉臣曰。今观风俗日移。人心习于浇薄。遇幼年受业之师、略不致礼。惟以考试官为师终身加敬。夫以理论则自幼教育之师、受其诲导。自宜始终敬礼。若考试官员朕所遣也。岂受业者比哉。自后此等、悉宜明示禁革之。　　

○升正红旗汉军牛录章京张八十、为甲喇章京。　　

○免山东东平濮长山等州县、十二年分旱灾额赋。　　

○转右通政吴达、为通政使司左通政。升大理寺寺丞林起龙、为通政使司右通政。山东济南道佥事王登联、为通政使司右参议。广西管按察使事副使赵允翰、为太仆寺卿。尚宝司卿宋徵舆、为太仆寺少卿。　　

○升山东兴屯道副使白秉真、为四川按察使司按察使。山西雁平道副使柯臣、为山东布政使司参政、督粮道。陕西靖远道副使严正矩、为江西布政使司参政、分守岭北道。陕西固原道副使张懋勋、为江南布政使司参政、苏松督粮道。两淮运使梁凤鸣、为江南布政使司参政、分守江宁道。兵部郎中杨春茂、为陕西按察使司副使、分巡西宁道。工部郎中须兆祉、为陕西按察使司副使、肃州兵备道。四川川北道佥事薛良朋、为浙江按察使司副使、分巡金衢兵备道。陕西关南道参议娄应奎、为本省按察使司副使、西路兵备道。　　

○补外转检讨汤斌为陕西按察使司副使、潼关道。卢高、为浙江按察使司副使、驿传道。给事中宋牧民、为河南按察使司副使、汝南兵备道。周曾发、为山东按察使司副使、兖西兵巡道。晋淑轼、为河南按察使司副使、大名道。李文煌、为广东布政使司参议、分守岭东道。　　

○吏科给事中王启祚奏言皇上博览群书。内院诸臣、繙译不给。但臣闻自古帝王虽孜孜好学。要不过讲明修齐治平之道而止。非若文人之习以夸多斗靡为长也。故卷帙虽极浩繁。而阅者无多百家虽有。异同。而采者盖寡。无论其无补于治道。正以皇上之身、万几待理。必时加爱养。以迓无疆之休。请自今除四书五经、以及资治通鉴、贞观政要、大学衍义、有关政治者。时令日讲诸臣进讲外。其余姑且缓之。精神不泛用则益固。智虑不旁分则益专。明良喜起。庶绩咸熙。亦可以优游而坐致隆理矣。报闻。　　

○戊寅。都察院左副都御史魏裔介劾奏、大学士陈之遴、当皇上诘问之时。不自言其结党之私。力图洗涤。以成善类。而但云学疎才浅。不能报称。其良心之昧已甚矣。如安肃知县沈令式、庸劣不堪。之遴讽礼部尚书胡世安保荐知府。令式旋被总督李荫祖纠参。植党营私。确有可据。密勿之地。恐之遴一日不可复居也。疏入。得上□日、陈之遴、身为大臣。奏对自当以实。昨经朕面诘。止以才疎学浅引咎。朦胧支饰。全无诚心。殊非大臣事君之道。此所参事情、著据实明白回奏。胡世安、亦著明白回奏。　　

○升福建右布政使张尚、为都察院左佥都御史。　　

○裁直隶永平府检校、知事、各一员。府学训导一员。昌黎、乐亭、二县县丞各一员。　　

○赐达赖喇嘛贡使拉穆詹巴等、雕鞍银器等物。　　

○援巢□刀湖南陕西提督总兵官刘忠卒。　　

○己卯。谕吏部、大学士冯铨、赞襄机务。历有□山戊不□年。恪慎勤劳。裨益弘多。朕近见其齿长力衰。难胜繁剧。应解院事。用便颐养。著加升太保、兼太子太师、秘书院大学士、礼部尚书。致仕。念其器识老成。学问充裕。可以文章资朕。著仍在朕左右。以备顾问。一切经史、著述编摩。皆令专任。尔部即传谕行。　　

○甘肃巡抚周文叶考满。加右都御史。荫一子入监读书。　　

○以阿达哈哈番许世昌、为兵部理事官。牛录章京王熙裕、为刑部理事官。　　

○升通镇务关营参将李时芳、为浙江宁波副将。山西汾州营参将李正芳、为陕西庆阳东协副将。　　

○和硕郑亲王济尔哈朗庶福金吴氏、淑氏、素氏、德氏、穆氏、和硕庄亲王尼堪庶福金昔氏、费氏、俱于王薨时从死。至是、遣官致祭。　　

○精奇尼哈番佟养性妻觉罗氏、夫死。守节二十余年。给敕旌表如例。　　

○旌表节妇、江西乐平县举人段文盛妻崔氏、湖口县民殷继夔妻沈氏、陕西宁夏卫民金梦旸妻王氏、各给银建坊如例。　　

○定州县官进见提督、总兵官、及副将、仪注。州县官见提督、及总兵官、用履历手本。大门外下马。由东角门进。至堂檐下、向上三躬。不跪。茶房待茶。提督总兵官正坐。州县官旁坐。茶毕、告辞。由西角门出。文移、州县用申。提督总兵俱用照会。不答看。见副将、用官衔手本。大门外下马。进中门。由甬道东边、至堂檐下、向上三躬。副将答礼。后堂待茶。至堂口别。大门外上马。文移、州县用牒呈。副将用照会　　

大清世祖体天隆运定统建极英睿钦文显武大德弘功至仁纯孝章皇帝实录卷之九十八


大清世祖体天隆运定统建极英睿钦文显武大德弘功至仁纯孝章皇帝实录卷之九十九　　

顺治十三年。丙申。三月。庚辰朔。上至自南苑。幸瀛台。　　

○遣官祭先农之神。　　

○郧阳抚治胡全才奏报、饶营千总朱光祚等、擒伪总督李企晟。获伪印关防敕劄等物。又四川伪总兵胥登荣、遣伪副将张凤翼等、赍伪敕印诣汉中府投诚。章下所司。　　

○辛巳。致仕大学士冯铨、疏辞新衔。优上□日不允。　　

○壬午。以礼部理事官喀代、为光禄寺掌印理事官。何米达、为鸿胪寺掌印理事官。　　

○太子太保固山额真祝世允、引年乞休。上以世允效力有年。加少保、兼户部尚书。致仕。　　

○旌表烈妇、均阳营副将胡廷聘妻许氏、为贼所执。剔目断发。骂贼不屈。抱石投河死。白河县生员李光启妻吴氏、妾王氏、因贼破寨、夫与子被执。遂携幼女、投崖自殒。节妇、镇平县儒士孟良玉妻张氏、夫故、三日不食。誓必死。时有遗孕五月。其姑泣劝。氏指腹自矢曰。生男则存。生女仍从初志。及生男廷诏。氏抚孤课读。守节垂四十年。遇寇乱。母子被执。廷诏乘夜负母脱于难。孝养备至。远近咸称之。俱给银建坊如例。　　

○户科都给事中王祯劾奏、大学士陈之遴、系前朝被革词臣、来投阙下。不数年间、超擢尚书。旋登政府。不图报效。市权豪恣。昨南苑赐宴。皇上面加呵斥。凛凛天威。而之遴不思闭阁省罪。即于次日、遨游灵佑宫、逍遥恣肆。罪不容诛、乞重加处分。以儆邪污。疏上。命之遴据实回奏。不得仍前支饰。以蹈欺蒙之咎。　　

○癸未。免湖广天门、松滋、安化、黄梅、广济、汉川、枣阳、宁远、武昌、九县十二年分旱灾额赋。　　

○甲申。广东道监察御史焦毓瑞劾奏礼部尚书胡世安、受大学士陈之遴嘱托。滥举之遴同乡安肃知县沈令式、堪任知府。徇私背公。法应连坐。得上□日、之遴、世安、一并明白回奏。　　

○乙酉。叙平定广东功。以三等阿思哈尼哈番固山额真朱玛喇、为一等阿思哈尼哈番、兼一拖沙喇哈番。二等精奇尼哈番安他木、为一等精奇尼哈番。一等阿思哈尼哈番兼一拖沙喇哈番护军统领敦拜、为二等精奇尼哈番。一等阿达哈哈番兼一拖沙喇哈番钟吉达、为三等阿思哈尼哈番。二等阿达哈哈番赖塔、为一等阿达哈哈番兼一拖沙喇哈番。二等阿达哈哈番李定邦、梅勒章京鄂拜、胡尔班巴图鲁署甲喇章京布代巴图鲁、为一等阿达哈哈番。三等阿达哈哈番伊哈纳、穆成格、索大塞、为二等阿达哈哈番。加梅勒章京毕立克图、一等阿达哈哈番雅喇、拜他喇布勒哈番梅勒章京范达理、布兰岱、龙山、何拜、牛录章京察思夏、拖沙喇哈番护军校硕塞、各一拖沙喇哈番。授梅勒章京海尔图、护军参领松俄托、署甲喇章京喀赛、吴卢喀、委署章京布喇善、达尔巴哈、各一拖沙喇哈番。　　

○命护军统领希尔艮、苏克萨哈、达苏、前锋统领努山、鄂硕、梅勒章京苏拜、俱为内大臣。　　

○赠殉难湖广沅陵县知县杨来凤、为本省按察使司佥事。荫一子入监读书。　　

○大学士陈之遴引罪回奏。得上□日、陈之遴既知罪戾甚多。此回奏又不明言罪状。但请处分。沈令式是否乡亲。并未说明。既称其颇有能声。即系徇私推奖。何得朦混推辞。奏内南北各亲其亲。各友其友等语。朕所痛恶。平日诫谕。何等严切。乃不思省改。自认姻戚乡曲。往来会晤。明系故违朕谕。殊为可恨。著吏部严察议奏。　　

○礼部奏言、前此清明节。享太庙。惟主祭大臣、并执事官、各斋戒三日致祭。近查明朝清明节祀典、并不斋戒。嗣后应令主祭官、分献官、礼部太常寺执事官、先期斋戒一日。并著为例。从之。　　

○丙戌。以正黄旗二等侍卫昂阿、为护军参领。　　

○旌表节妇、四川西充县民斯为朴妻李氏、给银建坊如例。　　

○遣官祭历代帝王。　　

○遣房山县知县祭金帝陵。　　

○定□山戊不□给宗室内无子承袭孀居福金等银米例。郡王福金、银一千五百两。贝勒福金、银八百两。贝子福金、银五百两。米照银给发。镇国公以下、奉恩将军以上夫人、照民间封赠孀妇例。视夫俸禄银米额数、量给一半。　　

○特遣厄木齐喇嘛等、赍敕存问达赖喇嘛、班禅胡土克图。遗以珊瑚绿松石嵌金茶筒、玉壶、杯等物。　　

○遣精奇尼哈番阿喇纳等、往祭厄鲁特部落顾实汗、仍赐赙。　　

○予故通政使司通政使管右参议事刘尚信、祭一次。给与半葬。　　

○己丑。清明节。祭太庙。遣内大臣公额尔克戴青行礼。遣官祭四祖陵、福陵、昭陵。　　

○厄鲁特部落阿巴赖诺颜、察罕台吉、马赖台吉等、贡驼马等物。宴赉如例。　　

○辛卯。谕朝鲜国王李淏曰。前违犯禁例、越境伐木一案。已准三法司所拟。金忠一、申银山、李起男、立行正法。蔡允岦等、应依律分别。流徙徒杖。事在赦前、各免罪。仍革职。因原审招详、殊多朦徇。随经礼部议奏、国王不行确察。即据承问各官、草率成招具奏。理应拟罪。一品官、降职四级。二品以下官、降职三级。职掌刑名各官、革职为民。朕念国王归顺已久。忠心慎行。特免议王罪。其原问议政府六卿、议禁府都承上□日、两司长官等员、扶同朦混。法不可贷。但未经面鞫、恐有冤抑。特遣官会同国王、再加详审。务期允协。又念遣官多员、所费必多。今止命少保兼太子太保内翰林国史院大学士额色黑、赍敕前去。同前别遣太子太保议政大臣哈世屯等、就便会审。确拟应得之罪。国王具疏来奏。以凭裁处。　　

○癸巳。命护军统领卖雅思哈、为议政大臣。　　

○詷宣大总督兵部左侍郎兼都察院右副都御史马之先、为兵部尚书、兼都察院右副都御史、总督陕西三边西三边四川等处军务。仍令赴京陛见。　　

○以正红旗满洲梅勒章京胡理布、为前锋统领。　　

○升镶黄旗蒙古护军参领卜叶西理、正黄旗满洲鄂内、正白旗满洲赖塔、俱为本旗护军统领。　　

○甲午。谕户部。向来定制。凡披甲者、皆给月粮。若当出征、及有事差遣。因有行粮、其月粮止给一半朕念披甲人等、所有家口、全赖月粮养赡。况出征差遣、均属公事。方欲其为国用力。乃复使有内顾之忧。深为可悯。以后披甲人、虽出征差遣。其在家月粮、仍准全给。　　

○少保兼太子太保刑部尚书刘昌、考满。加少傅兼太子太傅赐羊酒。荫一子入监读书。　　

○定大军出征班师礼。诸王、贝勒、贝子、公、大臣、于出师前一日。将例赏衣服、马匹、弓毡等物、于午门前颁给领赏毕。其出征护军校、骁骑校等官以上、诣上前。面谕行师方略。赐宴。及出师日。出征各官、俱穿鲜明袍服。候于午门外。是日、皇上卤簿全设。其不出征诸王、贝勒、贝子、公、俱朝服。集太和殿丹陛上。文武各官、俱朝服。集太和殿丹墀内。分班序立。颁给主帅敕印。设于太和殿外东旁。俟皇上升殿。主帅诣前跪领敕印毕。出征官、听鸣赞官赞行三跪九叩头礼毕。仍赐茶、遣之。待平定地方、班师还京之日。或王、贝勒、贝子、公、遣一员。仍量遣大臣、随同出城迎接。该部备茶酒、赍往赏赉。到京次日、平明。出征各官、各具鲜明袍服。候于午门外。皇上卤簿全设。其未出征。诸王、贝勒、贝子、公、俱朝服。在太和殿丹陛上。文武各官、俱朝服。在太和殿丹墀内。分班序立。候皇上升殿。出征官、听鸣赞官赞行三跪九叩头礼毕。赐宴。其破敌冲锋、效有勤劳兵丁。序坐各官班后。与宴。　　

○浙江巡抚陈应泰、奉命陛见于瀛台。上谕曰。朕升转各官、俱以才能简用。尔宜体朕意。殚厥清忠。爱民尽职。勿谓朕不知也。应泰奏曰。臣荷皇上超擢。天恩隆重。今复蒙召见诲勉。实过望外。惟有服膺仰戴。竭蹶报效而已。　　

○乙未。厄鲁特部落什虎尔戴青等贡驼马等物。宴赉如例。　　

○礼部左侍郎薛所蕴考满。加一级。荫一子入监读书。　　

○补内升礼科都给事中孙珀龄、为太仆寺少卿。　　

○升湖广按察使管起凤为福建布政使司右布政使。广西桂平道参政许文秀、为本省按察使司按察使。湖广上湖南道参议万全、为陕西按察使司副使、靖远兵粮道。江西九江道参议王天眷、为山西按察使司副使、鴈平道。户部郎中毛一豸、为陕西布政使司参议、分守关南道。大理寺评事祝文震、为江南按察使司佥事淮海兵备道。　　

○补外转吏科都给事中朱徽为陕西按察使司副使固原兵备道。礼科给事中杜漺为浙江布政使司参议、分守温处道降补江南按察使余应魁、为山西按察使司副使、井陉道。　　

○吏部议覆左副都御史魏裔介、广东道御史焦毓瑞、户科都给事中王祯、各劾陈之遴疏拟革之遴职。永不叙用。疏入。得上□日陈之遴经朕训诫不啻。再三望其省改过恶尽去偏心。以图报称。乃毫不自悔。任意结党营私大负朕恩。本当罢斥示惩。念其既已擢用位至大臣。不忍即行革职。著以原官发盛京地方居住。　　

○丙申。遣官致祭固山额真二等精奇尼哈番陈泰。　　

○赏驻防杭州固山额真赵国祚、蟒袍一袭。鞍马一匹。　　

○裁山西振武卫、潞州卫、经历各一员。　　

○礼部尚书胡世安回奏、保举知县沈令式、凭学臣盐臣荐章。非因陈之遴推奖疏下部议以失于详慎。罚俸一年。从之。　　

○丁酉。升都督佥事管福建建宁府副将事王进功、仍以原衔、充随征福建中路总兵官。　　

○以正红旗满洲长史噶褚哈、为蒙古梅勒章京。　　

○遣官祭司机之神。　　

○裁洮州、岷州、庄浪、山丹、四卫经历。　　

○戊戌。升正白旗满洲护军参领白尔赫图、为前锋统领。正白旗蒙古护军参领多克信、为本旗梅勒章京。　　

○升湖广长沙府同知吕绎如、为湖广按察使司佥事、兼布政使司参议、分守下湖南道。　　

○以正白旗满洲章京纳哈布、为护军参领。　　

○己亥。谕吏部。向以官制宜备。设立尚宝司衙门满汉各官。专理用宝事务。朕近见该司事简员多。且既有尚宝监承收。又经内三院看用。该司理事、副理事、卿丞等官、似皆可省。今暂行裁去。各官照品改用。　　

○以正黄旗满洲一等侍卫巴哈连、镶黄旗满洲理事官哈什麻、俱为护军参领。　　

○庚子。谕吏部。朕选庶吉士、作养教习、已经一年。才学俱堪任用。今科道缺员甚多。欲将庶吉士改授科道。观其报效。果有忠言谠论。斯谓不负所学。周季琬、王元曦、侯于唐、王命岳、张松龄、刘祚远、孙光祀、严沆、周宸藻、李立、伊辟、王益朋、梁鋐、著即补科道。其习满书庶吉士程邑、吴贞度、韩雄允、教习已久。尚未纯熟。岂朕亲加选取之意。著以应得职衔外用。　　

○补庶吉士俞铎、为江南道监察御史。服阕御史李森先、为四川道监察御史。　　

○内翰林秘书院大学士车克、自陈学识疎浅。难任机密。请赐罢斥。优上□日不允。　　

○壬寅。赏经略右标提督张勇、貂裘、貂帽、甲胄、弓矢等物。　　

○癸卯。谕六部都察院卿寺科道等官。朝廷立贤无方。不分南北。南人中有贤有不肖。北人中亦有贤有不肖。朕近日处分各官、虽多南人。皆以事情论。非以地方论。尔等比肩事主。皆当仰体此意。凡有论列、须从国家起见。毋歧方隅。毋立门户。毋洩己私忿。毋代人诬陷。毋以风闻辄告。毋以小过苛求。务期公忠自矢。共还荡平之治。　　

○甲辰。谕吏部。屯泰回京另用、已有谕上□日著作速来京。其总督关防、及各项文卷、俱查检明白。交与秦世祯暂行管理。屯泰不必等候新督交代。尔部即遵谕速行。　　

○升镶红旗汉军户部右侍郎柯永蓁、为本旗固山额真。　　

○乙巳。以正白旗满洲二等侍卫硕代、三等侍卫额尔肯、俱为护军参领。　　

○丙午。谕礼部。朕自亲政以来。夙夜冰兢。罔敢怠忽。务求克当天心。光昭祖德民安物阜。蚤底治平。乃近者冬雷春雪。陨石雨土。所在见告。变匪虚生。皆朕不德所致。朕思天为天下而立君。为君者代天敷治。必使民物咸若。治臻上理。然后可以仰答眷命。今水旱连年。民生困苦。是朕有负于上天作君之心。一过也。祖宗创辟天下、以贻子孙。为君者念祖宗栉风沐雨之劳。必阐扬光大。四海雍熙。然后能守祖宗之成宪。朕之天下、实本于太祖太宗、积功累仁所创垂。今疆圉未靖。徵调频兴。是朕有负于祖宗付托之心。一过也。当睿王摄政之时、诛降滥赏。屏斥忠良。任用奸贪。国家钱粮恣意耗费。以致百姓嗟怨。人人望朕何日亲政。急为拯救。今经六载。虽极力更新。乃犹康乂未奏。灾祲时闻。是朕有负于百姓望治之心。一过也。用是恐惧靡宁。抚躬自责。披沥悃诚。冀回灾变。欲昭告于上帝祖宗实图省改。尔部作速择吉具奏。　　

○谕吏兵二部。固山额真朱玛喇等、率兵击败侵犯广东之贼李定国。雪衡州桂林之忿。快慰众心。朕甚嘉悦。此番军功、止照他处常例议叙。其功次不及定数者、竟不议叙。殊属不合。伊等军功、著再加酌量议叙具奏。其军士有于主帅前首先陷阵、杀伤敌兵者。亦著确察分别奏闻赏赉。今攻城者少。野战者多。此后不可、仍照旧例叙功。尔二部会同、将叙功条例再议具奏。　　

○喀尔喀部落索特拔、宜尔登诺颜等、来贡马。宴赉如例。　　

○升刑科左给事中郭一鹗、为吏科都事中。户科左给事中董笃行、为礼科都给事中。　　

○丁未。经略右标提督张勇陛辞。上令内大臣索尼、巴哈、传谕曰。当今良将、如卿者甚少且军务不可悬度。卿至彼地、相机而行。朕之所以谆谆诫卿者、勿得自负才勇。轻视敌人。慎之慎之。　　

○戊申。陕西巡抚陈极新疏报、节妇、泾阳生员茹尚选妻王氏、年二十二、夫死。事姑尽孝。教子成名。苦节三十八年。洋县生员李迥知妻王氏、年十八、夫死。数欲自尽。翁姑泣劝方止。守节四十余年。安塞县生员马应龙妻高氏、夫死。时年十八。二子俱在襁褓。后俱教养成名。守节四十余年。烈妇、陇西生员赵之英妻王氏、安定监牧丁王二妻金氏、夫死。俱自经柩前。孝子、秦安县生员吴玿、母病告天请以身代母殁后。继母四易。俱推诚底豫。富平县生员田而成、母病、亲尝药饵。焚香吁天。请以身代。居丧、哀毁几绝俱请照例旌表。疏下礼部。　　

大清世祖体天隆运定统建极英睿钦文显武大德弘功至仁纯孝章皇帝实录卷之九十九



大清世祖体天隆运定统建极英睿钦文显武大德弘功至仁纯孝章皇帝实录卷之一百　　

○顺治十三年。丙申。夏四月。己酉朔。享太庙。遣内大臣公额尔克戴青行礼。　　

○庚戌。多罗信郡王多尼等会议吏户二部议朱世德一案。尚书宗室韩岱、戴明说、侍郎甯古里、苏纳海、白色纯、袁懋功、毕立克图、海尔图、王宏祚、觉罗额尔德、朱之弼、启心郎费齐、苗澄、韩世琦、巴格、曹邦、理事官木成格达都、杨雀祥、副理事官朱成格、马尔济哈、吴努春、金光祖、郎中马光裕、严我公、主事张新标等、各拟解任削职有差。得上□日、韩岱于衡州失事。情罪至为重大。考之太祖太宗成宪。即应正法。朕念系宗室。仍望其效力。姑从宽免。且加任用。乃不思感奋报效。图盖前愆。反依阿蒙蔽。负朕大恩。本当重处。复念宗室。姑从宽。著革任。削太子太保镇国将军品级。毕立克图、额尔德、俱革任并革恩诏所得一拜他喇布勒哈番、又一拖沙喇哈番。海尔图、革任。并革恩诏所得拜他喇布勒哈番。罚俸一年。巴格、留任。革恩诏所得一拜他喇布勒哈番。甯古里、革任。并革恩诏所得一拜他喇布勒哈番、又一拖沙喇哈番。苏纳海、白色纯、各革任。并革恩诏所得一拜他喇布勒哈番。罚俸一年。费齐、留任。革恩诏所得一拜他喇布勒哈番。木成格、留任。革恩诏所得一拜他喇布勒哈番。罚俸一年。达都、杨雀祥、俱留任。革恩诏所得一拜他喇布勒哈番。戴明说、降四级调用。王宏祚、降三级、仍留原任。朱之弼、袁懋功、各降三级调用。马尔济哈革任。曹邦、留任。罚俸二年。严我公降二级调外用。朱成格、吴努春、金光祖、苗澄、韩世琦、俱留任。各罚俸二年。马光裕、张新标、各降二级、调外用。余依议。　　

○辛亥。大学士额色黑考满。加少傅、兼太子太傅。赐羊酒。荫一子入监读书。　　

○两广总督李率泰疏报、粤西投诚伪永安王朱华堧、及伪总兵官知府土司共一百五十余员。缴伪印关防四十四颗。下所司议奏。　　

○甲寅。日生左右珥。赤黄色。　　

○河南巡按祖永杰疏报、安阳、临漳、磁、三州县烈风严霜。毁伤麦菜。章下所司。　　

○乙卯。上以灾变、祭告南郊、太庙。　　

○厄鲁特部落额尔德尼台吉喀尔喀部落土谢图汗等各遣使贡驼马。宴赉如例。　　

○丙辰。赐直省卓异官石在阊等四十四员、朝衣各一袭。　　

○大学士金之俊考满加少师兼太子太师。赐羊酒。荫一子入监读书。　　

○加四川松潘副将王明德、署都督佥事。以巢□刀龙山寨逆番功也。　　

○予故河南巡抚兵部尚书吴景道、祭葬如例。谥悫僖　　

○予珣难湖广沅陵县知县杨来凤、祭葬如例。　　

○先是固伦额驸噶尔玛索诺木所尚固伦公主卒。至是复以和硕礼亲王代善女妻之。改为和硕额驸。　　

○丁巳。谕兵部。朕览历年叙录投诚官丁文册、八年十一月内、荆州镇臣郑四维疏报、自巫夔来归于大海、李占春等、已经尔部议覆。于大海先授都督佥事职衔。督标效用。十一年五月内、覆郧阳抚治胡全才题疏、仍以原衔、管郧襄水师副将事。李占春、十年十月内、议照于大海例、亦授都督佥事职衔。督标效用。朕念于大海等、倾心向化。带部下将领、共百余员、兵丁共四千有奇。家口人民、共一万三千有奇。马匹船只、共八百有奇。慕义输忠。深可嘉尚。原宜破格优擢。酬其效顺诚悃。尔部前议、尚未允协。著速查原报文册、从优另议具奏。又念数年以来、各处投诚官丁、亦不乏人。尔部通行详查。傥有功多赏薄、与此相类者、即具奏改正。务使赏必酬功以昭朝廷鼓励投诚至意。　　

○升甲喇章京尚好仁、为都督佥事、充镇守浙江温州总兵官。　　

○予故大理寺卿王邦柱、祭葬如例。　　

○戊午。大学士甯完我考满。加少傅兼太子太傅、赐羊酒。荫一子入监读书。　　

○顺天府府尹阎印、以年老乞休。允之。　　

○庚申。内翰林国史院学士叶成格、都察院左副都御史能图、宜巴汉、右副都御史纳都户、通政使司通政使喀恺、宗人府启心郎伊图、以考满。各赐羊酒。荫一子入监读书。　　

○辛酉。敕谕天下朝觐官员曰。朕所与共图治安者、惟监司守令是赖。历年考绩、责望尔等甚殷。何尔等之泄泄从事也。朕亲政六载于兹。励精图治。不敢懈逸。振饬官方。未尝宽假。今又当大计之年。而治犹未进。民犹未安。钱粮逋欠。盗贼窃发。大者仍不法。小者仍不廉。致上之德意、无由下究。民之疾苦、无由上闻。非尔等失职之故欤。已严饬所司、重惩贪酷、余俱如例降革外、姑准尔等仍服原官。毋谓涂饰可以久施。毋谓侥幸可以常恃。宜各正直存心。清廉持己。勉图后效。皇天自监。朝廷自知。显秩厚禄。决不尔靳。如或貌承朕言。心怀贪诈。罔上行私。慢政虐民。国宪昭昭。朕虽欲赦之、弗能矣。钦哉。　　

○叙恤陕西葭州阵亡诸将吕克忠、张奇勋、王效舜、李应第、哈什图、徐仲武、谈进学、李云龙、王兴基、王国臣、徐光锦、林勇、各荫一拖沙喇哈番。　　

○大学士管都察院左都御史成克巩疏言、迩者天变迭兴。皆群臣积愆所致。夫用人为治平急务。而大僚尤重。今通政使李日芳、甘抚周文叶、陕抚陈极新、皆衰老昏庸。急当更易。至财用困乏已极。宜定丈量编审之期。学校冒滥已甚。宜严考贡入学之额。司马职司枢密。封疆失事、不得借行察以滋推诿。司寇职任惩奸、棍徒诈害、不得宽反坐以长刁风。各处营建工价、宜加撙节。溃决河工、宜杜冒支。凡此数事、皆诸臣所当大加振刷。以图实政。至臣奉职无状。罪愆实多。伏祈即赐罢免。择贤弼治。庶可破积习而回天变矣。上是其言。仍谕不必求罢。　　

○宁南靖寇大将军固山额真阿尔津等疏报、官兵大破贼渠姚黄于彝陵之蛇倒退山。招抚伪官五十二员。兵民一万一千三百余名。俘获人畜器械无算。下所司察叙。　　

○浙闽候代总督屯泰上疏、自叙在任巢□刀抚功。上以台州失事。不知引罪。反冒众人之功。切责之。旋又因以留恋地方。不即交代。并下部议处。　　

○壬戌。敕谕定远大将军世子济度曰。如大兵回京有期。其固守福建地方、应设防若干处。如何始为坚固。设防止用本省绿旗兵丁、及随征二镇标兵、果否足数、如有不足。还应添汉军兵丁若干。会同该抚、及提督各镇等官商确、务使地方无虞。明白具疏奏闻。　　

○敕谕浙闽总督李率泰曰。浙闽重地。军务方殷。亟须料理。敕书到日。尔即兼程速赴新任。不必候王国光面代。其两广总督关防、及各项文卷、俱交与巡抚李栖凤、暂行摄理。　　

○山西太原府阳曲县地震。　　

○改庶吉士刘祚远、为吏科给事中。王益朋、为户科给事中。孙光祀、张松龄、为礼科给事中。严沆、为兵科给事中。梁鋐、为刑科给事中。王命岳、为工科给事中。王元曦、为云南道监察御史。候于唐、为贵州道监察御史。周季琬、为福建道监察御史。伊辟、为广西道监察御史。李立、为山东道监察御史。　　

○癸亥。廷试天下贡生赵逵等八百九十六人。　　

○加定南王下左翼总兵官都督同知马雄、右都督。以击败李定国、及梧州战功也。　　

○甲子。谕刑部。内外官民、果有冤抑情节、本应赴各该管衙门告理。朕恐问官或有徇纵。下情不能上达。命通政司收达通状。又都察院门前、特设登闻鼓。以疏冤抑。立法详备。近有擅入禁地、声冤抹项、捏款诬告、大干法纪。自今以后、有不赴应告理衙门陈诉、辄抗违定制、妄行越告者、原词概行不准。即拏送法司。照律从重治罪。决不轻贷。尔部通行申饬。　　

○乙丑。孝端文皇后忌辰。遣官祭昭陵。　　

○丙寅。浙江巡抚陈应泰陛辞。赐鞍马一匹。朝衣一袭。仍命大学士车克传谕戒勉之。　　

○丁卯。升兵部左侍郎觉罗科尔昆、为吏部尚书。　　

○喀尔喀部落喇嘛塔尔多尔济达尔汉诺颜等、贡马。宴赏如例。　　

○戊辰。以正蓝旗一等护卫库禄穆为护军参领。　　

○己巳。谕吏部。六部职掌、皆关国家大政堂官须殚精竭力。实心办理。方有裨益。图海原系白身。朕破格优擢。任用一品。不思尽忠报效。反辜特恩。刘昌改任刑部屡晋崇阶。乃致刑狱未清。阘茸坏法。殊负委任。图海、著革去拜他喇布勒哈番太子太保。降三级。刘昌、著革去少傅。兼太子太傅。降三级。各照旧办事。恩格德亦系白身。洊升尚书。胡世安优加一品。俱在礼部最久。乃典礼甚多未协。亦负委任。恩格德、著革去拜他喇布勒哈番。降三级。胡世安、著革去太子太保。降三级。各照旧办事。自今以后、如不洗心省改。仍蹈前辙。决不轻贷。　　

○又谕吏部。据督捕衙门所奏、逃人甚多。获者极少。设立督捕衙门、专为稽察逃人。严督缉解。其如何严察。使逃者必获。如何立法。使不敢隐匿。全不议及。祇将逃人及拏获数目奏闻。吴达礼、霍达等、甚属怠玩、著议处具奏。　　

○调兵部尚书孙廷铨、为户部尚书。刑部右侍郎董国祥、为吏部右侍郎。补原任兵部督捕右侍郎梁清远、为户部右侍郎。　　

○旌表陕西节妇、泾阳县生员茹尚选妻王氏。洋县生员李迥知妻王氏。安塞县生员马应龙妻高氏。烈妇、陇西县生员赵之英妻王氏。安定监牧丁王二妻金氏。各给银建坊如例。　　

○庚午。升镶蓝旗汉军甲喇章京杨凤祥、为本旗梅勒章京。以镶蓝旗一等护卫色冷、为护军参领。正黄旗汉军牛录章京周勋、为甲喇章京。　　

○以故二等阿思哈尼哈番朱万赐子思惠、袭职。　　

○赠殉难福建仙游县知县陈有虞、为本省按察使司佥事。荫一子入监读书。　　

○免陕西麟游县荒地额赋。　　

○贵州道监察御史侯于唐劾奏、枢臣孙廷铨衰老庸陋。不能胜司农重任。上以廷铨已经简用。所纠不合。切责之。　　

○浙江巡抚秦世祯、以造战船需材。伐宋陵树木。得上

□日、前代陵木、不许采伐、原有明禁。虽经奏请。何得不候上□日径行。著议处。其伐过树木、仍照数栽补。　　

○辛未。赐两广总督王国光、蟒衣鞍马等物。　　

○遣广西道监察御史白尚登、巡视两淮盐政。广东道监察御史焦毓瑞、巡视河东盐政。山西道监察御史石维昆、巡视两浙盐政。　　

○都察院左副都御史魏裔介疏言、天下民生怕以不安者、以云贵有孙可望、海上有郑成功也。孙寇所藉兵力、洞蛮为多。今欲招徕远人。但宜给以新命。不必追其前朝旧敕。至郑逆出没海上三十余年。国家欲捣其巢穴。恐水师少而未练。宜择知兵大臣、沿海防御。坐而困之。庶荡平有期矣。下所司议。　　

○壬申。升吏部左侍郎梁清标、为兵部尚书。　　

○礼部尚书恩格德等奏言、册封中宫。已照例举行。妃嫔尚未册封。今建造乾清坤宁二宫、及景仁等宫殿、将及告竣。未便久虚。应仿古典礼。册封妃嫔。得上□日册封妃嫔诸典礼。皇太后在上。当候上□日行。何得辄为奏请。昨因尔部职掌未尽。故加饬责处分。尔等应洗心省改。图办要务。乃欲迎合朕意。轻率妄陈。大臣事君之道、果如是耶。殊属不合。著严饬行。　　

○吏科都给事中郭一鹗、以图治贵务实政。条奏五事。一曰、勤于讲学。为行政之大本。自古帝王、莫不孜孜好学。皇上去年选翰林为讲官。迄今一载。未见举行。讲官殆为虚设。设于政事之暇、命诸臣进讲。工夫勿间、则明聪广而智虑增矣。一曰、进退人才。为国家之首务。近见吏部推升京堂、借内外互转之上谕。而贤否不分。降处各官、任一己喜怒之私。而轻重悬殊。请严加申饬。嗣后用人必协乎公论。处分务归于画一。则黜陟明而公道彰矣。一曰、开源节流。为生财之大道。现今兵饷缺额四百四十余万。诸臣数次会议。未见画一长策。请敕下户部、并内外各衙门、凡有钱粮者、彻底清查。每□山戊不□将各色款项、汇辑成书。令满汉诸臣、共谕共晓。毋使朦混侵肥。则公帑充而财用足矣。一曰、崇尚节俭。为帝王之美德。天地生财。止有此数。不在国则在民。今当上下匮乏之际。惟有斟酌损益之法。凡烧造、织造、兴作、斋醮等费、宜概行停止。或有营缮万不可已者、事前公同估计。毋使冒支。事后按实开销。毋使耗侵。则不伤财、不害民矣。一曰、安抚流移。为目前之急务。近闻河南临漳等处、烈风严霜。麦菜枯槁。真从来未有奇灾。已奉有查明速奏之上□日。窃恐往返查报、必稽时日百姓畏目前催徵多致逃散。请敕下督抚按凡各处申报灾荒文到日即行设法安抚。庶饥民不致离散。本固而邦宁矣。得上□日、奏内勤讲学知道了。其推升京堂。贤否不明。所指何人。著据实奏闻。降处各官。轻重悬殊。著吏部明白回奏。　　

○癸酉。以镶蓝旗汉军理事官马汝鲸、为甲喇章京。　　

○升山西督粮道参政王来用、为湖广按察使司按察使。陕西关南道副使刘景云。为广西布政使司参政分守桂平道。陕西分守河西道参议张文炳。为湖广按察使司副使、分巡上湖南道。补外转编修沈荃、为河南按察使司副使、分巡大梁道。给事中武攀龙、为湖广布政使参议分守上湖南道。户部郎中王锳、为江西布政使司参议分守饶南九江道。　　

○甲戌。辰刻、日生晕。青赤黄色。　　

○固山额真蓝拜、以老病乞休。上念其效力有年。加太子太保。解任。　　

○乙亥。升理事官卢崇峻、为吏部侍郎。都察院左副都御史张朝璘、为户部侍郎。　　

○赠故河南巡抚兵部尚书吴景道、太子太保大理寺卿王邦柱工部右侍郎。各荫一子入监读书。　　

○赠福建防守仙游县阵亡署游击王嘉祯、为游击。荫一拖沙喇哈番。　　

○户部以江南采买布疋粗恶。议令入觐官带回另买。得上□日、拨回另买、恐致累民。其解到布疋尔部酌议价值另用。　　

○云南道监察御史王元曦疏言、朝廷莫重于用人。用人莫重于卿贰。近见会推先挨资序次查带罚有无。有资格虽合。以曾经带罚而不得推者亦有未经带罚。以资格尚浅而不得推者。故每遇会推常苦乏人。请特敕部臣、以后会推大典。但论才品。不拘资格。才苟可用、不妨破格推举。如不堪用、虽系应推。不得滥列。至于带罚诸臣。才品有可任用者。请彰使过之仁。许其并列。仍将致罚之由、开注上览。庶国无弃才而官无滥竽矣。下吏部议。　　

○丙子。予故工部侍郎管通政使事张绍先、祭葬如例。　　

○丁丑。降补原任左都御史龚鼎孳、为上林苑监蕃育署署丞。　　

○吏部议覆、管尚书事王永吉疏言、嗣后考选本部司官、遇各省缺出。于外取俸深有荐、及卓异推知。于内取中、行、评、博、及五部主事、未经考选者。一同选试。从之。　　

○兵科给事中严沆疏言、窃见庶务因循丛脞。皆彼此诿卸。内外观望。会议多而职业旷。文移费而时日稽。自今以后、凡遇会议、宜有专责。该管衙门、务将所议之事。先为详列可否。然后决之廷议。断自睿裁。至诸臣条议时宜、亦须虚公酌量。参求利病。以期有用。不得概泥成见。止以毋庸再议、沮进言之心。而踵瞻顾之习。庶政事立而议论清。可不劳而臻上理矣。上是其言。下吏部都察院详议。　　

○平南王尚可喜疏报、克复揭阳、普宁、澄海三县。　　

○戊寅。护军统领法喀革职。以擅违痘禁。勒令伊弟妇不许为夫服丧也。　　

○以故一等阿达哈哈番西特库弟舒书、恩特世巴图鲁子额尔弼、二等阿达哈哈番齐兰叔格济、阿纳达叔叶库讷、朱彩弟辉、三等阿达哈哈番马克查子马克萨、黄宪章子道政、汪成功子世臣、黑尔素子舍尔图、阎运泰子明、图勒慎子渥赫讷、拜他喇布勒哈番兼一拖沙喇哈番辛国宝叔祖守孝、阿哈尼堪子觉和妥、拖沙喇哈番苏海子俄尔寨、致仕一等阿达哈哈番祁塔特卓礼克图子魏门、陶自安子继稷、刘抚民兄子国胄、三等阿达哈哈番左友晋子国弼、拖沙喇哈番马成功子思宝、各袭职。　　

○赠阵亡闲散章京孟有才为拖沙喇哈番。以其子充宗袭职。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百


大清世祖体天隆运定统建极英睿钦文显武大德弘功至仁纯孝章皇帝实录卷之一百一　　

○顺治十三年。丙申。五月。己卯朔。升学士禅代、为吏部侍郎。叶成格、为户部侍郎。　　

○升通政使司右理事官罗绘锦、为顺天府府尹　　

○礼科给事中孙光祀疏言、朝廷之事、误于偏私。尤误于推诿兴革之道、惧其轻率。亦惧其因循。臣谓事涉别部。或事关抚按。行查另奏、不妨过详。若事事转请、章奏繁多。时日延迟。不无误事。请自今遇有关该部事重、别衙门事轻者。即令该部据实议奏。事无旁诿。奏功必速。下所司速议　　

○裁湖广武昌卫、武昌左卫、黄州卫、蕲州卫、安陆卫、沔阳卫、荆州卫、荆州右卫、襄阳卫、岳州卫、九溪卫、永定卫、长沙卫、茶陵卫、衡州卫、永州卫、宁远卫、宝庆卫、常德卫、辰州卫经历各一员。　　

○庚辰。通政使司通政使李日芳、以年老、勒令致仕。　　

○升编修郭丽、为内国史院侍读。噶穆尔、为内秘书院侍读。　　

○升洗马方悬成、为内秘书院侍读。左中允左敬祖、为内弘文院侍读。何采、为内国史院侍读。右中允曹本荣、为内秘书院侍读。司业姜元衡、为内弘文院侍讲。左赞善王清、为内国史院侍讲。张士甄、为右春坊右谕德。兼内弘文院修撰。右赞善范廷元、为司经局洗马。兼内国史院修撰。李仪古、为左春坊左中允。兼内秘书院编修。编修熊伯龙、为左春坊左中允。兼内弘文院编修诸豫、为右春坊右中允。兼内国史院编修。张永祺为国子监司业。检讨许缵曾、为右春坊右中允兼内秘书院编修。金鋐、为左春坊左赞善。兼内弘文院检讨方猷、为左春坊左赞善。兼内秘书院检讨。郭棻、为右春坊右赞善。兼内秘书院检讨。余恂、为右春坊右赞善。兼内国史院检讨。　　

○辛巳。补假满吏部左侍郎高珩原官。　　

○壬午。以户部郎中谷应泰、为浙江按察使司佥事、提调学政。秦才管、为陕西按察使司佥事、提调学政。补外转检讨王勰、为河南按察使司副使、提调学政。　　

○原任山西巡按刘嗣美、侵用赃银、革职。下刑部详鞫追拟。　　

○理藩院左侍郎席达礼考满。赐羊酒、荫一子入监读书。　　

○甲申。升江南徽宁道副使孙登第、为山西布政使司参政、督粮道。补外转编修陈彩、为江西按察使司副使、分巡岭北兵备道。检讨徐必远、为河南按察使司副使、管河道。崔之瑛、为陕西按察使司副使、分巡汉羌兵备道。升礼部郎中王天鉴、为陕西布政使司参议分守河西道。户部郎中陆朝瑛。为山东按察使司佥事、分巡济南道。刑部郎中孙养翼、为四川按察使司佥事、分巡川北兵备道。　　

○以军功赠故牛录章京俄拜一拖沙喇哈番。　　

○东城理事官阿兰王光宗俱令解任。御史吕祖望降三级调用。以江西布政使范登仕被棍徒殴诈、不行参奏。为宪臣所劾故也。　　

○乙酉。少保兼太子太保户部尚书觉罗郎球、于朱世德关税缺额一案。不行察核、复为世德题请援赦。徇庇显然。革去少保、解尚书任。　　

○丁亥。升四川左布政使庄应会、为刑部右侍郎。　　

○予殉难福建仙游县知县陈有虞、兴化城守中军游击王嘉祯、祭葬如例。　　

○戊子。以镶红旗满洲阿思哈尼哈番黑图、为甲喇章京。　　

○己丑。谕兵部前固山额真朱玛喇等统大军往粤东、击破李定国时平南王尚可喜、靖南王耿继茂、总督李率泰率所属弁兵协力合巢□刀。著有劳绩。理应一体叙功、尔部即一并议叙具奏。　　

○升宗人府理事官硕博会为吏部侍郎。补原任尚宝司理事官雷护、为工部启心郎。　　

○升镶红旗汉军甲喇章京赵宗科、为本旗梅勒章京。　　

○庚寅。赐驻防杭州梅勒章京傅大受鞍马一匹。　　

○谕吏部王国光才品优长。足胜委任。故由固山额真擢为两广总督。著加太子太保。尔部即遵谕行。　　

○辛卯。遣官祭关圣帝君。　　

○改补吏科给事中刘祚远、为吏部主事。以其叔祖正宗见任大学士。例应回避也。　　

○升京畿道理事官阿世熙为督捕左理官刑部理事官杨茂勋为督捕右理事官通政使司副理事官唐珍为通政使司右理事官。工部理事官佟弘器为光禄寺理事官。阿达哈哈番戴音达杨天祥为东城理事官牛录章京刘邦柱为礼部理事官。　　

○予陕西提督总兵官刘忠、祭九次。赐葬如例。　　

○免山西大宁县、七年至十三年荒地额赋。　　

○壬辰。以故一等阿达哈哈番兼一拖沙喇哈番达赖从弟多尔济袭职。　　

○复原任河南道监察御史于嗣登职。　　

○改河南开归总兵官为协守副将。增设左右二营都司二员。裁左右二营游击、及旗鼓守备等官。　　

○癸巳。上幸南苑。　　

○以致仕三等阿思哈尼哈番郑家宗子新瑞、三等阿达哈哈番孙维城子续祖、故三等阿思哈尼哈番雅尔纳子顾纳晋三等阿达哈哈番喀恺子佛保、拜他喇布勒哈番田勋子齐芳拖沙喇哈番鲁廷良弟之子应元、各袭职。　　

○一等阿思哈尼哈番法喀有罪、以其弟桑格、袭职。　　

○甲午。原任浙闽总督屯泰、以解任后、违上□日留恋地方。革恩诏所得一拜他喇布勒哈番。又一拖沙喇哈番。罚俸一年。　　

○乙未。升学士石图、为兵部右侍郎。兵部理事官克星格为都察院副都御史。　　

○予故刑部尚书任浚祭葬如例。　　

○赠故工部侍郎管通政使事张绍先、为右都御史。荫一子入监读书。　　

○丁酉。以正蓝旗汉军理事官俞明简、为甲喇章京。　　

○以阿达哈哈番拜音布、为工部理事官。　　

○陕西靖远卫雨雹伤麦。　　

○戊戌。辰刻。日生晕、青黄白色。　　

○己亥。谕吏部、三等镇国将军罗托、当太宗时、虽曾犯大罪。因爱其才。且系宗室。特加宽宥。今值国家用人之际久令闲住、深为可惜。著即补授镶蓝旗固山额真。　　

○又谕、固山额真明安达礼、在部日久。练达政务。著即补授理藩院尚书　　

○又谕、总督重任、最宜简择。须破格擢用实能胜任之员、方于封疆有益。今宣大总督员缺。朕见内翰林弘文院学士张悬锡、恪慎勤敏。堪称此职。著升兵部尚书。兼都察院右副都御史、总督宣大等处。　　

○谕刑部、近见各处盗贼窃发。甚至踰城行劫。官民受害。地方该管各官、往往有惧罪隐匿不报者。以致盗贼益无顾忌、深为可恨。除已经参劾者、照律究拟外。此后倘有失事、令该地方各官。即行申报。速图缉捕自赎。若仍蹈前辙、隐讳不报。定行从重治罪不贷。　　

○又谕、畿辅地方。近年以来、土贼充斥。及见拏获者。多系旗下之人。朕思各旗有固山额真、梅勒章京、甲喇章京、牛录章京、每牛录下、又设有拨什库。果能稽察严明、何由为盗。此皆该管各官、督察怠玩所致。尔部即详察历来获盗案卷内、有旗下人为土贼行劫者。系何旗何甲喇、何牛录、某旗下若干、某甲喇下若干、某牛录下若干、一一开明。视名数多寡、将该管各官分别。议处具奏。仍严加申饬、不时稽察。以后本旗甲喇牛录内、有为土贼者。该管官、及拨什库隐讳不首。定行从重治罪。不贷。　　

○转工科右给事中王纪、为户科左给事中。吏科右给事中史彪古、为刑科左给事中。升吏科给事中王启祚、为户科右给事中。户科给事中王运熙、为礼科右给事中。　　

○升江南督标中军王戎、为浙江舟山副将。苏州镇标游击李必为浙江台州副将。浙闽督标中军李逢茂、为浙江杭州城守副将。　　

○免湖广荆门彝陵、均、三州。京山、枝江、远安、襄阳、宜城、光化、谷城、南漳等县。襄阳卫。十二年分逃亡灾伤额赋。　　

○庚子。更定随征前锋、护军、拨什库、甲兵、厮养卒等私自逃回罪。初次者、鞭一百。递发军前。二次者、正法。　　

○加察汉喇嘛号达尔汉绰尔济。以其出使外国。屡著勤劳也。　　

○辛丑。礼科给事中孙光祀、劾通政使司左通政吴达、指称臣名、挟诈旧督臣马国柱。此乃衙蠹市棍所为、已辱朝绅而玷卿班矣。查达胞弟逵、堂叔明烈、潜通逆贼。承受伪劄。已经审确正法。达乃朦胧隐昧、以法网为可漏。以朝廷为可欺。乞命满汉清直大臣、将在事诸人面加质对。则达之罪昭然难掩。事下内三院、九卿、詹事。科道会勘。得状。命革吴达职。送法司从重拟罪。　　

○壬寅。升正蓝旗满洲前锋参领科尔坤、为本旗护军统领。镶红旗汉军阿达哈哈番吴学礼为本旗梅勒章京。　　

○甲辰。大学士管都察院事成克巩自陈溺职。乞赐罢斥。上以克巩新承面责之后方行引咎。殊非委任之意切责之。　　

○丁未。夏至。祭地于方泽。遣内大臣伯索尼行礼。　　

○革兵部督捕侍郎吴达礼、恩诏所得一拜他喇布勒哈番。革霍达职。俱戴罪办事。协理督捕少卿赵开心、降三级调用。理事官胡什八、张朝珍、俱解任。并革恩诏所得一拖沙喇哈番。以逃人逃多获少。不行严察故也。　　

闰五月。戊申朔。上自南苑还。幸瀛台。　　

○己酉。吏部奏言、原任浙闽总督屯泰、不以台州等处失事为己罪。复揜各官劳绩、以为己功。难辞假冒军功之咎。应彻回、不准另用、罚银一百两。从之。　　

○江南江西总督马鸣佩、引疾乞休。命回京调理。　　

○升经略军前管饷同知陈正中、为湖广按察使司佥事、分巡下湖南道。　　

○庚戌。刑部奏言、原任山西巡按刘嗣美、侵用赃银三千五百两鞫审得实。应照侵盗腹里仓库律。遣戍边卫。得上□日、御史犯赃与寻常官吏不同。此所引律例、情罪不协。朕方欲严惩贪官尔部即当加意奉行。乃如此徇纵、殊属不合。著再详确议奏。　　

○增设兵部督捕副理事官八员。　　

○以阿达哈哈番觉罗杜尔霸、为宗人府理事官。　　

○刑部等衙门议河西务钞关员外郎朱世德、多徵税课入己。又侵盗库银。受贿委官各款俱实应绞。从之。　　

○辛亥。甘肃岷州、洮州、二卫雨雹　　

○赠福建漳州府殉难同知王显谟、为本省按察使、司副使荫一子入监读书。　　

○癸丑。以牛录章京李芝兰、为兵部理事官。郎廷相、为刑部理事官。拜他喇布勒哈番穆臣、为都察院理事官。　　

○吐鲁番遣使贡驼马方物。　　

○补庶吉士周宸藻、为陕西道监察御史。　　

○以正红旗满洲三等护卫布书库、为护军参领。　　

○升右通政林起龙为通政使司左通政。太常寺少卿张天植、为通政使司右通政使。顺天府府丞周召南、为太仆寺少卿。协理兵部督捕堂官事务。　　

○福建巡抚宜永贵、以病请解任。命回京调理。　　

○升陕西右布政使徐永祯、为四川布政使司左布政使。山东驿传道副使员尽忠、为本省布政使司参政、督粮道。福建泉州府知府申伟抱、为江南按察使司副使、徽宁道。兵部郎中杨陛、为浙江布政使司参议、督粮道。宋之屏、为湖广布政使司参议分守荆西道。刑部郎中刘思敬为广西布政使司参议分守左江道。工部郎中李允祯为广西按察使司佥事、分巡左江道。　　

○乙卯。谕吏部、朕简拔词臣。教习满书。乃豫为储养。以备将来大用。属望之意甚殷。伊等学习满书、久者或十余年。或七八年。少亦三四年。若果专心肄习、自能精通。今朕亲加考试。王熙、张士甄、诸豫王清、余恂、沙澄、学问皆优。足徵勤励。不负朕作养至白乃贞、范廷元、李仪古、许缵、曾向之所学、今反遗忘。著住俸。于翰林院再行教习三年、倘能省改勤勉。仍准留用如怠惰不学。从重议处。郭棻、李昌垣、学习已久。全不通晓。旷业宜惩。著降三级、调外用。仍于补官之日、罚俸一年尔部即遵谕行。　　

○丙辰。安设江山社稷神位于乾清宫前。遣官致祭。　　

○两广总督李率泰疏报、粤西都康、万承、安平、镇安、龙英五府、上映、下石、全茗、果化、都结、恩城、凭祥七州、上林一县、都阳、定罗、下旺三司、各土官投诚。下所司知之。　　

○丁巳。升湖广永州府知府黄中通、为本省按察使司副使、守上湖南道。随征内弘文院中书舍人吴甲周、为湖广按察使司佥事、分巡上湖南道。　　

○戊午。升侍读学士尼满、为内弘文院学士。　　

○升正红旗汉军梅勒章京郎赛、为本旗固山额真。　　

○遣户科副理事官胡秉忠、巡按顺天。礼部主事刘宗韩、巡按江宁。四川道监察御史李森先、巡按苏松云南道监察御史王元曦、巡按浙江。　　

○谕礼部、朕惟民资农事以生。必雨旸时若。始能百谷用成。近来阴雨浃日。恐致淫潦伤禾。使百姓失望。每思及此、不胜兢惕。当竭诚祈晴。尔部即察例举行。　　

○己未。乾清宫、乾清门、坤宁宫、坤宁门、交泰殿、及景仁、永寿、承乾、翊坤、钟粹、储秀等宫成。合龙门。插剑悬牌。遣官祭后土司工、司门之神。　　

○升湖广右布政使张尔素、为通政使司通政使。　　

○升江西巡抚郎廷佐、为兵部尚书兼都察院右副都御史、总督江南江西等处地方军务。江南左布政使刘汉祚、为兵部右侍郎、兼都察院右副都御史、巡抚福建提督军务。　　

○以击败逆寇李定国功。加平南王尚可喜、靖南王耿继茂、□山戊不□俸一千两。给敕奖谕。仍赐貂裘鞍马等物。敕曰。朕惟折冲御侮、社稷良臣。报德崇功、国家盛典。尔平南王尚可喜、英才自命。雄略群推。当我朝创业之初。正航海投诚之日。加封崇爵。世职锡盟。略地攻城。殊勋茂著。入关破寇。从定中原。秉钺征南。丕昭弘济。盖忠勤之备至。亦威惠之交孚。及因百粤跳梁。命尔底定。尔果能率所属将士、协力追巢□刀。李定国、窜伏远遁。广东疆土、遂尔全收。平肇庆。恢潮州。厥功茂矣。朕甚嘉焉。聿彰图阁之猷。爰申诏禄之典。兹将功次叙入册内。又于藩俸六千两外、加俸一千两。以报勤劳。呜呼。元老壮猷。忠尚资于善后。重臣宣力。谊更笃于开先。王其巩固封疆。殚抒筹策。俾声教全销瘴疠。而功名永重山河。尚克祗承。无斁朕命。钦哉。赐继茂、勒文同。　　

○庚申。内弘文院大学士管都察院左都御史事成克巩奏言、科臣孙光祀、所劾吴达情罪。台谏皆当摘发。而当日宪臣、何竟缄默不言。窃查吴逵原案、会同定罪者。乃吴达之同乡密党旧宪臣龚鼎孳也。鼎孳与达同乡。又与达同官宪台。自始至终、容隐不发一言。似此结党行私。已乖臣谊。况敢隐庇叛党。尤为玩法欺君。此诚不可一日容于朝班、滋其朋比作奸者也。伏祈乾断处分。庶隐徇知警、而邪党可除矣。疏下吏部察议。　　

○壬戌。廷试□山戊不□贡关兴汉等、五百三十九人。　　

○癸亥。升学士铿特、为户部侍郎。　　

○左通政吴达坐胞弟吴逵等谋叛。知情不举、论绞监候。　　

○升都察院启心郎科尔坤、为内秘书学士。　　

○甲子。以拜他喇布勒哈番博济、为都察院理事官。　　

○乙丑。内弘文院大学士觉罗巴哈纳等奏言、内三院机务繁多。办事撰文、各有专职嗣后撰文中书、请于额设员缺外、另考取六员。果能三年称职、即送部选授主事。其额设中书三十员、止令办事于本衙门加衔久任。不复送部选授。至考取之法。撰文者、则于举贡内、择文理优长、学问淹博者选用。办事者、则于贡监生员内、择文理平通、字画端楷者选用。庶供职得人。而阁务无旷矣。从之。　　

○都察院左副都御史魏裔介奏言、三代以后。惟汉治近古。而汉治之所以近古者、以其能重剌史守相久任而责其成也。今久任之法不行。即有贤守轻于变更。百姓多未蒙治安之福。臣以为自今以后。知府俸深有荐应升副使者。即加副使职衔。仍管郡事。督抚按监司等官、亦即以副使礼遇之。其遇应升之时、即与副使一体论俸。加参政职衔。由是而臬、而藩、而京堂、皆得与同衔司道、一体推升。则知府之职任得久。而吏畏其法。民安其业。以追汉治不难也。下所司议。　　

○丙寅。升镶红旗汉军牛录章京高进忠、为甲喇章京。　　

○升詹事府詹事朱之锡、为内弘文院学士。　　

○以户部侍郎张朝璘、为兵部左侍郎、兼都察院右副都御史、巡抚江西。　　

○以击败广东逆寇李定国功加二等阿达哈哈番觉罗穆鲁、三等阿达哈哈番觉罗阿晏马海道哈布纳泰各一拖沙喇哈番。　　

○丁卯。山西沁、辽、二州。武乡、五台、二县。雨雹。　　

○戊辰。复叙征广东军功。以一等阿思哈尼哈番兼一拖沙喇哈番固山额真朱玛喇、为三等精奇尼阿番。二等精奇尼哈番护军统领敦拜、为一等精奇尼哈番。三等阿思哈尼哈番钟吉达、巴郎穆书洪、为二等阿思哈尼哈番。一等阿达哈哈番兼一拖沙喇哈番赖塔、雅喇、巴撒喀、满韬、席喇布、为三等阿思哈尼哈番。二等阿达哈哈番伊哈纳、索大塞、阿喇纳、哈舒科、口□丰素、达牙布、莽几禄、吴尔嘉图、宣安田启蛟、巴达喇纳、为一等阿达哈哈番。拜他喇布勒哈番兼一拖沙喇哈番梅勒章京毕立克图、三等阿达哈哈番聂仲金、巴忒玛西、扎秦、莫奇塔、阿济图、莫罗洪、查穆苏、穆都臣、肯齐赫、柏寿察哈达为二等阿达哈哈番。拜他喇布勒哈番兼一拖沙喇哈番梅勒章京范达礼、署护军统领吴卢喀、拜他喇布勒哈番兼一拖沙喇哈番布兰岱、龙山、何拜、察思夏、傅达理、敦达礼、李文裕达尔古大、穆成格、拜他喇布勒哈番。孟格图、为三等阿达哈哈番。授梅勒章京海尔图、护军参领松俄托、署章京吴卢喀、喀赛达尔巴哈、冯天宝、硕塞、布兰岱、夸阑大穆车讷、为拜他喇布勒哈番。授署章京本泰、迈图、柏尔赫、达喇木、阿鼐、克音、赫勒布、乌喇禅、布达西礼、祝娲尼、胡壐、纳考、喀喀齐、硕礼、西喇奇他忒、阿世覃、诺穆图、柏尔格图、安珠虎、俄齐尔、阿纳喀、播尔退、塞楞、阿尔泰、科纳、席他穆、胡尔格讷、哈西库、多内、英阿岱、花塞、参腾、阿尔塞、牛录章京纳穆、石调声、塞冷、为拖沙喇哈番。加一等精奇尼哈番艾音他木、一等阿思哈尼哈番侍卫坤巴图鲁、一等阿达哈哈番梅勒章京鄂拜、一等阿达哈哈番吴格塞巴图鲁、李定邦、胡尔班巴图鲁、布代巴图鲁、舒书、撒穆哈、拜他喇布勒哈番艾马喀、德根、刘思信、粘汉、恩格参、姑鲁虎、都克喇、班第、折克书尔、翁贵、程格、俄赫、一拖沙喇哈番。　　

○降吏部侍郎高珩、董国祥、各二级、调用。以议处苍梧道万化、徇情庇护也。　　

○予故理藩院尚书一等阿达哈哈番沙济达喇、谥曰正直。户部侍郎一等阿达哈哈番兼一拖沙喇哈番库礼、谥曰僖恪。　　

○己巳。刑部审奏、浙江杭嘉湖道史儒纲、婪赃共二万二千余两。俱实。史儒纲、应流徙尚阳堡。援恩诏赦免。应革职。永不叙用。从之。　　

○庚午。遣官致祭故明殉难太仆寺寺丞申嘉允、谥端愍。　　

○升户科给事中王益朋、为兵科右给事中。礼科给事中孙光祀、为刑科右给事中。兵科给事中严沆、为吏科右给事中。刑科给事中梁鋐、为工科右给事中。　　

○以正蓝旗阿思哈尼哈番拜赛、为前锋参领。　　

○补服阕内弘文院检讨庄朝生、原官。　　

○壬申。赠殉难广东临高县知县刘承谟、为本省按察使司佥事、荫一子入监读书　　

○予殉难福建漳州府同知王显谟、祭葬如例。　　

○先是、井陉道副使陈安国私开盐禁。事闻。革职。直隶总督李荫祖、保留巢□刀寇。特允其请。至是、安国抚寇高鼎等有功。复其原官。　　

○甲戌。升正红旗汉军甲喇章京王国诏、为本旗梅勒章京。　　

○以阿达哈哈番何中魁、为礼部理事官。　　

○以故二等阿思哈尼哈番巴朗弟托攀、三等阿思哈尼哈番徐尔性子鸿任、一等阿达哈哈番兼一拖沙喇哈番库礼子岳代、一等阿达哈哈番巴达喇纳弟绰世熙、二等阿达哈哈番穆都臣子穆尔嘉、三等阿达哈哈番木车纳子萨尔图、拖沙喇哈番丁自高子端、各袭职。　　

○乙亥。河南巡抚亢得时疏报、孝子、太康县生员张铉、当流寇陷城。父病不能行。铉左右扶持。冒死不去。贼义而释之。及父故。哀毁尽礼。事母、色养备至。有妹三人皆已嫁。而家赤贫。铉以母命、周恤终其身。节妇、通许县民李桂继妻苏氏、嫁四载而寡。念翁姑年迈。前妻之子尚幼。氏抚育成立。以苦节称。温县民王卓妻郑氏、年十八、夫故。矢节抚遗腹子。茹荼饮蘖。阅四十余年。俱请照例旌表。下所司议。　　

○丁丑。宣大总督张悬锡、陛辞。上谕曰。卿到地方、必勤慎供职。毋使天下谓朕无知人之明。此则卿之所以报朕也。赐春夏衣各一袭。又谕曰。卿服此衣。如侍朕左右。当勉尽厥职。谕毕。复赐鞍一副。良马一匹。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百一


大清世祖体天隆运定统建极英睿钦文显武大德弘功至仁纯孝章皇帝实录卷之一百二　　

顺治十三年。丙申。六月。戊寅朔。调工部侍郎蒋国柱为户部侍郎。　　

○赠故四川按察使司按察使高士俊、太仆寺卿。荫一子入监读书。以其任事勤劳病故也。　　

○吏部议奏、平西王下进士、举人、贡监、俱照汉军例、升转补授。从之。　　

○庚辰。谕吏部。苏纳海、白色纯、查布海、常鼐、科尔可代、前因犯罪重大、革职解任今需人正亟。伊等旧在内院。练习院务。堪任学士。且处分之后、必知警惕。兹欲破格录用、观其后效。著遇学士员缺、即与推补。　　

○先是、皇太后谕内大臣公鳌拜巴图鲁遏必隆伯索尼曰。今闻乾清、坤宁、景仁等宫殿、俱已告成。册封皇后、已颁册宝妃嫔尚未册立。应照例举行。尔等启知皇帝鳌拜等随以皇太后上□日奏闻。上命会同礼部议。是日鳌拜等议、宫殿不应久虚妃嫔礼宜册立。请遵皇太后上□日。敕礼部察应行典礼详列具奏施行疏入。报可。　　

○升他赤哈哈番王之科、为户部启心郎。　　

○刑部议奏更定律例四事。一、旗下人犯充军流徒罪者、止行鞭责、以致奸宄无所创惩。今后犯军罪者、枷号三月。犯流罪者、枷号两月。犯徒罪者、枷号一月。仍照数鞭责。职官本身及妻子兄弟、俱照律准赎。一、窃盗律应刺字因久未举行。故盗不知警。今后应照律刺字。三犯者绞、监候秋后处决。一、旗下人白昼抢夺者、应枷号鞭责。初犯刺一臂。再犯又刺一臂。三犯者即行正法。一、满洲家人、私结夥党、指称隐匿逃人、索诈民间财物者甚众。今后凡同夥三人以上者。为首、依光棍律正法。为从、系民人、责四十板。边卫充军。旗下人、枷号三月。鞭一百。如止一二人、依为从律。得上□日、所奏四款、有裨锄奸去恶。著即遵行。永著为例。　　

○辛巳。谕吏部。户部尚书、职司国计。倚赖非轻。必得精敏练达之才、方能胜任。少保兼太子太保内翰林秘书院大学士车克、向任司农。廉勤夙著。著加少傅兼太子太傅。仍以原官管户部尚书事。尔部即遵谕行。　　

○更定督捕事例三款。一、旗下人逃走者、各旗俱用印信投递逃档。一、各督抚所属官。有因逃人革职一员至四员者、巡抚罚俸九个月。至五员、降一级留任。革职一员至九员者、总督罚俸六个月。至十员、降一级留任。其督抚降至三级应调用者、均免其调用。巡抚查解逃人五十名者、纪录一次。一百名、功过相扺。复一级。二百名复二级。总督查解逃人一百名者、纪录一次。二百名、复一级四百名、复二级。照此数多解者、俱功过相抵。一、巡按所属官有因逃人革职一员至四员者、巡按罚俸九个月。至五员、降一级留任。降至三级者调用。查解逃人五十名、纪录一次。一百名、加一级。　　

○叙征广东首先陷阵克敌功小拨什库额参特等三百一十四人分为三等。各赏给银两有差。　　

○壬午。起用白色纯、为内秘书院学士。查布海、为内国史院学士　　

○甲申。谕吏部。向来科道及在京满汉各官奏摺、俱先送内院。今后悉照部例、径诣宫门陈奏。其外省所送通政使司题本、及在京各官本章。仍照旧送通政使司、转送内院。　　

○裁光禄寺监事官四员。增满洲副理事官二员。繙译笔帖式四员。　　

○礼部以册立两妃九嫔典礼奏请。得上□日、今先册立东西二宫皇妃。应行事宜。尔部即照例酌议具奏。余著候上

□日。　　

○河南卫辉彰德二府属、蝗灾。　　

○丙戌。遣二等侍卫柯尔图、致祭吴喇忒部落故镇国公屠拔。　　

○丁亥。以甲喇章京张仲第、为户部侍郎。　　

○以正蓝旗汉军胡拜、为本旗梅勒章京。　　

○升兵部理事官达岱、为都察院启心郎。　　

○礼部左侍郎邬赫考满。赐羊酒荫一子入监读书。　　

○予故精奇尼哈番祖大寿祭葬。照汉官一品大臣例。仍加祭二次。　　

○直隶霸州、保定、真定各属蝗。　　

○戊子。湖广茶陵州、攸县、宁远卫、大水。　　

○海外荷兰国墨投为也甲必丹物马绥掘、遣使臣杯突高啮惹诺皆色、赍表朝贡并请贡道、以便出入。得上□日、览表奏慕义输诚。航海修贡。深可嘉悦。所请贡道出入。著礼部议奏。　　

○己丑。谕八旗各牛录。朕念满洲官民人等、攻战勤劳。佐成大业。其家中役使之人、皆获自艰辛。加之收养。谊无可去。乃十余年间、或恋亲戚。或被诱引背逃甚众。隐匿滋多。故特立严法示惩。窝逃正犯、照例拟绞。家产尽行籍没。邻佑流徙。有司以上各官、分别处分。以一人之逃匿、而株连数家。以无知之奴仆、而累及职。官立法如此其严者、皆念尔等数十年之劳苦、万不得已而设。非朕本怀也。尔等亦当思家人何以轻去。必非无因。果能平日周其衣食。节其劳苦。无任情困辱。无非刑拷打。彼且感恩效力、岂有思逃之理。尔能容彼之身。彼自能体尔之心。若专恃严法禁止。全不体恤。逃者仍众。何益之有。朕为万国之主。念兹犯法诸人、孰非天生烝民。孰非朝廷赤子。倘刑罚日繁。户口日减。尔心亦何能自安。今后务各仰体朕意。觉悟省改。使奴仆充盈。安享富贵。岂不休哉。兵部即行传知。　　

○调户部右侍郎梁清远、为吏部左侍郎。升内翰林国史院学士白允谦、为吏部右侍郎。　　

○庚寅。户科给事中王启祚劾奏、苏松督学臣石申、贪淫败检。请交部议处。得上□日、石申解任听勘。　　

○辛卯。以正白旗汉军牛录章京邵登科、为甲喇章京。　　

○升河南右布政使陈培祯、为江南布政使司左布政使。广东按察使王第魁、为陕西布政使司右布政使。陕西按察使祖重光、为湖广布政使司右布政使。蓟州道副使马登科、为湖广布政使司参政、督粮道。永平道副使王廷宾、为广西布政使司参政、分守桂平道。陕西商雒道参议张道湜、为山东按察使司副使天津兵备道。福建兴化府知府张彦珩、为广东按察使司副使琼州兵备道。河南归德府知府王登进、为江西按察使司副使、驿传道。山东莱州府知府万代尚、为江南按察使司副使、驿传道。陕西延安府知府陈培基、为江南按察使司副使、扬州兵备道。河南河南道佥事范承祖、为山东布政使司参议、分守东兖道。　　

○壬辰。巳刻。山东莒州地震有声。　　

○癸巳。议政大臣巴图鲁公鳌拜等议奏、兴京景祖翼皇帝、显祖宣皇帝陵、自克取辽东后、迁至东京。原以便展谒伸祭享也。今据钦天监地理官奏称、兴京皇陵风水、实系第一福地。请仍迁景祖显祖陵、于肇祖原皇帝兴祖直皇帝陵傍。庶与风水有合等语。夫果旺气所钟。福祥攸萃。宜如所请。将各陵界内坟墓房屋、俱应迁移。被圈地亩、应交户部拨补。得上□日、东京二陵、自太祖太宗时。择吉恭迁。安奉已久。展谒致祭。孝慕可伸。今以地理之言、又议迁移。恐未合理。况本朝诞膺天眷。国运昌隆。移陵东京之后、肇基一统。垂裕万年。言乎福地、允推至善。至于周围界内臣民坟墓、安集多年。议令改迁、亦属未协。其另议以闻。　　

○礼部奏册立皇妃仪注。册立两妃、宜用金册。先一日、遣官祭告太庙。至期、早、设黄案一于皇上看册处。两妃仪仗、各设于所居宫门外。仍设黄案一于宫院正。中又设黄案一于东傍。设彩亭二于皇上看册门外阶下。内院礼部官、捧册由中道入。置黄案上。候皇上看册毕。命以册授遣封官。遣封官跪受。由中道至门外置册于彩亭。赍至两妃宫门外。内院礼部官、捧册授内监。内监跪接捧进。皇妃具礼服迎于阶墀。捧册内监以册置东傍黄案。内赞女官举册西向立、宣读。妃跪听宣毕。以册授东傍女官。女官跪授皇妃。妃授西傍女官。置中黄案上。望阙行叩头礼。礼毕、迎入宫。次日、皇妃诣慈宁宫于皇太后前行礼。奏入命于八月以后、择吉具奏。　　

○敕谕浙江福建、广东、江南、山东、天津、各督抚镇曰海逆郑成功等、窜伏海隅。至今尚未巢□刀灭。必有奸人暗通线索。贪图厚利。贸易往来。资以粮物。若不立法严禁。海氛何由廓清。自今以后、各该督抚镇、著申饬沿海一带文武各官。严禁商民船只、私自出海。有将一切粮食货物等项、与逆贼贸易者。或地方官察出。或被人告发。即将贸易之人、不论官民、俱行奏闻正法。货物入官。本犯家产、尽给告发之人。其该管地方文武各官、不行盘诘擒缉、皆革职。从重治罪。地方保甲、通同容隐、不行举首、皆论死。凡沿海地方、大小贼船、可容湾泊登岸口子。各该督抚镇、俱严饬防守各官。相度形势。设法拦阻。或筑土坝。或树木栅。处处严防。不许片帆入口。一贼登岸。如仍前防守怠玩、致有疎虞。其专汛各官、即以军法从事。该督抚镇一并议罪。尔等即遵谕力行。　　

○敕谕江南、浙江、福建、广东、督抚镇等官曰。朕惟自古帝王。底定万邦。皆恩威并用。讨贰怀服。乃能使人心乐于归往。蚤享太平。本朝开创之初、睿王摄政。攻下江浙闽广等处。有来降者、多被诛戮。以致遐方士民、疑畏窜匿。从海逆郑成功者、实繁有徒。或系啸聚有年、未经归化。或系被贼迫胁、反正无由。或系偶陷贼中、力难自拔。原其本念、未必甘心从逆。此辈皆朕赤子。迷罔无知、深可悯恻。今欲大开生路。许其自新。该督抚镇即广出榜文晓谕。如贼中伪官人等、有能悔过投诚、带领船只兵丁家口来归者、察照数目、分别破格升擢。更能设计擒斩郑成功等贼渠来献者、首功封以高爵。次等亦加世职。同来有功人等、显官厚赏。皆所不恡。倘仍执迷不悟。郑逆所据、不过海滨穷岛。波上游魂。势不能久。一旦绝其粮饷。阻其出没。遣发大兵、直捣巢穴。必至玉石俱焚。虽悔亦何及乎。其前此陷贼官民、及新归人等、该地方官问明来历。尽心安插。原有田产、速行察给。即无田产、亦设法周恤。务令得所。尔等即遵谕行。　　

○遣官赍敕存问原任大学士党崇雅、吕宫。赐崇雅敕曰。朕惟国家简辅弼之臣。资其劻勷。宜加恩礼。即或引年高蹈。眷念旧劳。每怀寤寐。太保兼太子太傅原任内翰林国史院大学士党崇雅、树品端方。禔躬清慎。久典邦禁。明允蜚声。洊历司农。廉勤益著。晋参密勿。作朕股肱。翼翼小心。夙夜匪懈。正期益殚猷略。佐理昇平。乃以齿届悬车。抗疏解绶。高风恬致。足表仪型。今间阔年余。深系朕念。特遣副事事官程可进、御前近侍孙尚德、赍敕存问。赐羊酒。卿其颐养天和。茂膺寿祉。劭乃德。康乃身。副朕至意。傥时事有阙、勿吝嘉谟入告。卿尚敬念之哉。赐吕宫敕曰。朕惟国家简辅弼之臣。资其劻勷。宜加恩礼。即或抱疴归里。眷念才能。每怀寤寐。太子太保原任内翰林弘文院大学士吕宫、学术雅醇。性资通朗。既魁多士。旋登禁林。受朕深知。早参大政。而能不阿不激。小心匡赞。一载纶扉。多所裨益。不意二竖偶撄、药饵未效。因准暂还。用便调摄。今间阔年余。弥深轸念。特遣副理事官王应聘、御前近侍刘有恒、赍敕存问。赐羊酒。卿其慎起居。亲良饵。副朕至意。为国爱身。伫需召用。钦哉。　　

○谕大学士觉罗巴哈纳、额色黑、学士麻勒吉。近因钱粮不敷、每日会议、全无长策。朕思裁汰冗员、亦节省之法。今加酌量。在京官员。如大理寺衙门、所管事务无多。不过三法司会议时、少有事耳。此等事、堂官三员办理足矣。工部衙门、有左右侍郎。部内诸事、郎中主事各司办之。其总理稽察、则左侍郎办之有余。即无右侍郎、亦何不可。中书科中书舍人、事务简少。允宜酌汰。至于道员、管理事务烦多。尚当增设员数、不可复汰科员甚多。全无职掌。一科中、用都给事中等官足矣。设汉军副理事官何为。原因从外行取之员、应补御史。未遇有缺故改用耳。又在外布政司衙门、左布政使事烦。右布政使有何职掌。非冗员而何。凡此内外冗员甚多。而各部院堂官、不加详察。瞻顾姑容。且见汉官。每有奏称总兵官、及各武官、并无用兵丁、应行裁汰者。有将文职冗员、奏称裁汰者乎。此皆伊等偏执之处。尔等可将朕谕。交与议政王、贝勒、大臣、九卿、詹事、科道等官。当此钱粮匮乏之时、暂行裁汰。嗣后钱粮充裕、再行增设。特谕。　　

○乙未。提督顺天学政程芳朝疏报。孝子获鹿县民李枝茂、遭贼横劫。以火焚其父。枝茂以身覆之。父得免。及父殁、庐墓三年。节妇、大兴县民陶鸾妻觉氏、截耳誓守。陶瓒妻李氏、陶守义妻王氏、贞操不渝。一门三节。俱历五十余年。行唐县民李清亮妻王氏、永年县民赵一鸾妻张氏、开州民蔡瑾妻张氏、内黄县民杜维妻郑氏、南和县生员李自芬妻任氏、广平县民王怀直妻李氏、清苑县民李世珍妻张氏、滑县民丰尔功妻胡氏、霸州生员崔士瞻妻任氏、或抚孤贞守。或无嗣苦操。俱请照例旌表。章下礼部。　　

○陕西总督马之先陛辞。谕曰。以尔索望堪任斯职。故行特简。尔受事后、务实心供职。兴利除害。陕西乃天下咽喉要地、尔须较前任孟乔芳、倍加勤慎。方克有济毋使天下谓朕不知人也。谕毕、赐鞍马、朝服、朝帽。　　

○丙申。升内国史院侍读马世塔、为内秘书院侍读学士。　　

○赐谥额驸噶尔玛索诺木所尚公主、为端顺长公主。额驸喇麻思所尚公主、为端献长公主。各立墓碑。遣内大臣巴图鲁公鳌拜、伯索尼致祭。　　

○丁酉。予故四川按察使赠太仆寺卿高士俊、祭一次。仍给全葬。不为例。　　

○予殉难广东临高县知县刘承谟、祭葬如例。　　

○裁浙江宁波、台州温州、绍兴、处州、海宁、昌国、松门、海门、金乡、定海、临山、观海、磐石、各卫经历。　　

○吏部奏言。臣等遵上□日、传问龚鼎孳党庇吴达一案。据鼎孳供称、达虽系同省。而南北相隔千里。实不知逵为达之弟。因拟鼎孳免降级。应罚俸一年。从之。　　

○戊戌。谕吏部都察院科道为耳目之官。职在发奸剔弊。凡大奸大恶、从未经人纠劾者。果有见闻、即据实直陈。乃见公忠为国。近来各官弹章、其中多有摭拾塞责。将多人已经纠参之事、随声附和。明系党与陋习。岂朝廷设立言官之意。以后务宜洗涤肺肠。痛除党比。不许仍前巢□刀袭妄陈。尔部院即遵谕申饬。　　

○命内国史院学士折库讷、教习庶吉士。　　

○以故三等阿达哈哈番刘绍勋子邦仁、袭职。　　

○己亥。升大理寺卿郝惟讷、为户部右侍郎。　　

○庚子。加赠湖广阵亡署都司佥书刘应科一级。荫一拖沙喇哈番。　　

○免湖广常德府属桃源县、十二年分荒地额赋。　　

○辛丑。增设江南福山营千总一员。把总二员。　　

○宁南靖寇大将军阿尔津等奏报。湖广容美宣慰使司土司田吉麟、以所部兵二万、缴印投诚。上嘉奖之。命所司速叙。　　

○广东巡抚李栖凤疏报。节妇、新会县民张思敏妻周氏、夫殁、手自纺绩。抚子事姑。三世七丧、皆为营葬。里人闻之、无不感泣。守节历四十七年。请照例旌表章下礼部。　　

○壬寅。升大理寺少卿傅维麟、为太仆寺卿。降补原任户部尚书戴明说、为太常寺少卿。提督四译馆。　　

○遣官祭四子部落故二等台吉伊尔扎木。　　

○癸卯。谕礼部。奉圣母皇太后谕。定南武壮王女孔氏、忠勋嫡裔。淑顺端庄。堪翊壸范。宜立为东宫皇妃。尔部即照例备办仪物、候上□日行册封礼。　　

○上亲试江南荐举隐逸陆贻吉、于沚。　　

○彻江南各省守催钱粮满官还京。　　

○允礼部议、广西省于明年丁酉科举行乡试。取中举人四十名。俟全省大定、仍复旧额。　　

○允礼部议、平南王靖南王下考取生员各十五名。举人各三名。俱于广东应试。照汉军例编号。会试取中进士、与汉军例同。　　

○都察院奏言、近闻内大臣侍卫等、欲令移居皇城外。窃念诸臣向因叨恩侍从。心切近光。各毁旧居。迁入城内。今复令外移、未免劳苦耗费。且皇城重地。扈卫需人。宜仍环居左右。俾得朝夕侍从。疏入。得上□日、此奏念切为国。克尽言职。深可嘉悦。内大臣侍卫等移居、著停止。　　

○初、定远大将军世子济度等、遵上□日奏言、濒海漳州等九处、俱宜设兵防守。而闽省经制、绿旗官兵、甚多缺额。今议补额增设、共知马兵二千二百五十名。步兵五千九百名。以资防御。见驻闽省汉军兵丁、俱应留驻漳州。然汉军及绿旗官兵、未可尽恃。应留固山额真屠赖、统满洲兵驻泉州、为两路声援。诏下议政王、贝勒、大臣会议。寻议、闽省去京窎远。满洲大兵、往返更番、官兵劳苦民亦受困。计见在闽省汉军兵五百九十名。实属不敷。应令江宁提督管效忠驻防京口。调京口兵八百名、并杭州兵六百余名共足二千。以每旗章京二员、骁骑校一名统之。仍特遣固山额真一员、每旗梅勒章京各一员、率往驻防。其闽省绿旗兵、缺额者应募补增设者应停止。奏入得上□日、满洲大兵、往返更番、官兵劳苦。民亦受困。所议甚当。但海寇因大军驻闽、故尔潜遁。今全师尽彻、不设满兵驻防、止诿之汉军及绿旗官兵、恐军威不壮。倘日后海寇登岸、不能防御、尔时题请大军。有误事机。所关甚重著详议久安之计以闻。诸王大臣又议、满兵不便更番。亦不可令其挈眷驻守。应令驻防平南王尚可喜往。上以不设满兵驻防。所议甚当。但前此平靖二王、同驻广东、尚频请禁旅、今调一王分驻福建、恐二省兵力俱单。不可分驻。著另添设贤能官兵。务使海寇不得登岸。以为固守之计。再议奏闻。诸王大臣又议、调驻防汉中府固山额真墨尔根侍卫李国翰往。上以四川较福建更为岩疆。平西王与李国翰同驻汉中、庶无他患。今遣李国翰赴闽、恐蜀地可虞。闽省乃系海寇应酌量遣汉军兵。选贤能官二员为帅。前往防守。著再议奏。至是诸王大臣又议、于汉军兵二千名之外、应再调京城兵一百名沈永忠下兵九百名。共足三千之额。其应遣固山额真、列名以请。上命固山额真郎赛为帅。应遣梅勒章京、再议奏闻。余依议。　　

○福建巡抚宜永贵疏报、宁化逆首黄素禾、势蹙投诚。余党悉散。下兵部察议。　　

○甲辰。谕礼部。致祭天地、太庙、社稷、不可不虔。嗣后凡祭圜丘、方泽、朕于五鼓出宫。祭太庙、社稷、于黎明出宫。尔部先期一日奏闻。永著为例。　　

○遣官谕祭克西克腾部落故二等台吉云敦。　　

○丙午。升江南浦口副将管参将事邓汝功、为河南开封副将。山东登州参将袁如桂、为福建延平副将。直隶涿州参将陈喜、为浙江金华副将。陕西延绥管副将事高松、为甘肃西协副将。　　

○遣梅勒章京赛音达礼、王国诏、吴学礼、胡拜、并甲喇章京马成桢、祖泽沛、海塞、马如龙、署梅勒章京事。驻防福建。　　

秋。七月。丁未朔。享太庙。上亲诣行礼。　　

○戊申。升少詹事王崇简、为内翰林国史院学士左通政林起龙、为大理寺卿。　　

○裁江西袁州府副协都司一员。守备一员。千总二员。把总四员。兵六百名。　　

○礼部奏言、荷兰国从未入贡。今重译来朝。诚朝廷德化所致。念其道路险远。准五年一贡。贡道由广东入至海上贸易、已经题明不准。应听在馆交易。照例严饬违禁等物。得上□日、荷兰国慕义输诚。航海修贡。念其道路险远。著八年一次来朝。以示体恤远人之意。　　

○广西巡抚于时跃奏报、官兵擒斩贼渠伪义宁伯龙。韬下所司知之。　　

○己酉。和硕襄亲王博穆博果尔薨。年十六。　　

○庚戌。定远大将军世子济度等奏报、伪都督总兵黄梧、副将苏明、郑纯等谋斩。伪总兵华栋等、并歼其部兵四百余名。率众薙发。献海澄县投诚。随遣梅勒章京翁爱等、入城安抚。计降其文武大小伪官八十六员兵一千七百名。捷闻。得上□日、黄梧等献城归顺可嘉。著即行优擢。　　

○礼部奏言、和硕襄亲王祭葬、礼宜优厚。应于定例外加祭一次。工部监造坟祠。从之。　　

○辛亥。上以移居乾清宫。遣官祭告天地、宗庙、社稷。　　

○壬子。上移居乾清宫以和硕襄亲王丧、免行庆贺礼。　　

○癸丑。以乾清宫成颁诏天下诏曰。帝王统御天下。必先巩固皇居。壮万国之观瞻。严九重之警卫。规模大备。振古如兹。朕自即位以来、思物力之艰难、罔敢过用。轸民生之疾苦、不忍重劳暂改保和殿为位育宫已经十载。揆之典制、建宫终不容已。乃于顺治十年秋卜吉鸠工。今乾清坤宁宫告成。祗告天地、宗庙、社稷。于顺治十三年七月初六日、临御新宫。懋图治理。念臣民之劳瘁。宜恩赦之广颁。所有事款、条列于后。一、文职官员、除大计处分、失陷城池、缉盗不获、罪犯越狱、贪赃、拖欠钱粮、漕粮等罪不赦外。其余议革、议降、议罚、及戴罪、住俸各官、俱免议。一、除革职、降级、休致回籍人员外。直省地方、果有才行著闻、及学问优长者。著该督抚按核实具奏。一、顺治十三年七月初七日昧爽以前、官吏军民人等、除谋反、叛逆子孙杀祖父母、父母、内乱、妻妾杀夫、告夫、奴婢杀家长、杀一家非死罪三人、采生折割人、谋杀、故杀、蛊毒魇魅、毒药杀人、强盗妖言十恶等真正死罪不赦外。满洲逃人窝主干连人等、官役受赃、监守自盗、拖欠钱粮、漕粮、侵盗漕粮员役、亦不赦。其余死罪、俱减一等。军罪以下、大计。军政、失陷地方城池、贪赃、拖欠钱粮、漕粮。缉盗不获、罪犯越狱等罪、亦俱不赦外。其余无论已发觉。未发觉。已结正。未结正。咸赦除之。有以赦前事讦告者。不与审理。即以其罪罪之。一、直省报荒地方有隐漏、田粮以熟作荒者。许自行出首。尽行免罪。其首出地亩、即以当年起科。以前隐漏钱粮、概不追理。如被他人告发。仍行治罪追粮。一、各省屯田荒地、已行归并有司。即照三年起科事例。广行招垦。如有殷实人户、能开至二千亩以上者。照辽阳招民事例、量为录用。一、武职官员。除失陷地方、纵兵抢掠、并军政处分、大贪受赃外。其余见在议革、议降、议罚、俱免议。有因公事诖误革职、降级、罚俸、戴罪、住俸等项。各该衙门悉与奏明宽宥。一、满洲兵丁。各处征巢□刀、阵前被伤、未经给赏者。照例速给。一、各地方人等、有因叛逆干连、原系无辜者。该督抚按即与具题释放。一、各处依附土贼等众。如悔过擒拏贼首投诚。及贼首率众来降者。概宥前罪。仍给与官职、以示鼓励。若系土贼投诚。该督抚查愿充兵者、准入营伍。愿为民者安插归农。务使得所。一、有啸聚山海、拥众不服者。果能真心投诚。尽赦前罪。仍量加赏录。一、各处盗贼、或为水旱灾荒所累。贪酷官吏所迫。情实可悯。但能改过自首者、尽赦其罪。一、除谋杀故杀外如原无讐隙。偶因一时忿激相殴、伤重致死者将凶犯免死。决杖一百。依律追银二十两给付死者之家。一、应追赃私除贪赃侵盗情重者不赦外其余查系家产尽绝力不能完者。概与豁免不许株连亲族。一、罚赎积谷、原以豫备赈济。今□山戊不□水蝗为灾。秋冬之际、恐民生叹困。各巡按御史、确查灾荒地方。除蠲免正粮外。其流离无告者、即动前项赎谷赈济不得令奸民冒领。一、十二年以前、各省牛角皮料等项、果有未解完者。工部照例改折。以纾民力。于戏。定丕基于万世。益廑敬天法祖之心。通寰宇为一家。共跻物阜民安之盛。布告中外。咸使闻知。　　

○甲寅。升编修达哈塔、为内国史院侍读。补原任御史陈棐、为湖广道监察御史。　　

○裁直隶延庆卫经历。　　

○旌表节妇、河南许县民李桂妻苏氏、温县民王卓妻郑氏、各给银建坊如例。　　

○乙卯。先是、甘肃巡抚周文叶久病。按臣聂金□介以闻。至是、谕吏部。周文叶久任岩疆。夙称勤慎。既年老多病。著加兵部尚书。解任回京、以便调理。　　

○谕工部。乾清等宫告成内外各官役、趋事勤劳。应加恩赉。在内者、著内衙门察例具奏在外者、尔部察例具奏。　　

○礼部择吉于八月十九日册妃上以和硕襄亲王薨逝。不忍举行。命八月以后择吉。　　

○丙辰。命扎鲁特部落故贝勒祁塔特子查穆布袭爵。　　

○以故一等阿达哈哈番沙济达喇叔之子朱盖、二等阿达哈哈番许学颜子光前、刘应祥弟应第、三等阿达哈哈番埽齐子钟吉纳马汤阿子拉什希、拜他喇布勒哈番兼一拖沙喇哈番纠多子俄多和、拜他喇布勒哈番俄尔哲巴图鲁子恩克、拖沙喇哈番阿世南弟之子浑泰、各袭职。　　

○丁巳。遣官致祭故理藩院尚书一等阿达哈哈番沙济达喇。　　

○戊午。升河南左布政使佟延年、为都察院右副都御史巡抚甘肃、赞理军务。　　

○予三等精奇尼哈番祖可法、祭葬如例。　　

○辛酉。中元节。遣官祭四祖陵、福陵、昭陵。　　

○升都察院理事官贾汉复、为工部侍郎。　　

○以定南王下一等护卫李茹春、为梅勒章京。总管本藩下官兵。　　

○癸亥。谕吏部。都察院。两浙系财赋重地。年来屡有失事。盗贼纵横。民生困苦。皆由督臣屯泰、抚臣秦世祯、挟忿相争。累形章奏。以致贻误地方。二人之罪、须彻底清查。法当其罪。乃足服人心而昭劝惩。或责成新任督抚。或即交巡按御史。或另遣专官研审。尔部院即确议具奏。　　

○礼部右侍郎兼内秘书院学士仍在内院办事胡兆龙考满。加礼部尚书。荫一子入监读书。　　

○甲子。升正蓝旗汉军甲喇章京陈典谟、为梅勒章京。驻防杭州。　　

○命内翰林弘文院侍读姜元衡、提督顺天学政。　　

○遣贵州道监察御史侯于唐、巡视漕运。吏科副理事官李腾龙、巡视茶马。兵部督捕副理事官迟煌、巡视京通各仓。　　

○丙寅。裁陕西万安、清平二监录事。平凉、安国镇、郿现、花家庄、高家凹、神林堡、六所大使。　　

○丁卯。谕礼部。内设衙门原有六监二司。今因在内礼仪事务殷繁。未有衙门专管。将旧设钟鼓司改为礼仪监。尚宝监、改为尚宝司。应给印信、尔部速行改铸。　　

○命吴喇忒部落故镇国公杜霸子海色、袭爵　　

○己巳。谕吏部图海、刘昌、恩格德、胡世安、吴达礼、霍达、皆股肱大臣。倚毗匪轻。本当殚力竭忠、仰图报称。乃因循瞻顾。专徇情面。不肯实心任事。以致部务参错稽延。故分别降革。用示惩创。兹遇恩赦。姑著各复原官职衔。今后务要洗心涤虑。改过自新。无负朕含容策励之意。　　

○补原任御史于嗣登、为江南道监察御史。　　

○庚午。吏部奏言、凡考满官员称职者、准其复职。仍给与应得诰命。命常者、止准复职。不准给与诰命。永著为例。报可。　　

○敕谕湖广、江西、陕西、四川、广西、督抚镇等官。朕惟自古帝王、底定万邦。皆恩威并用。讨贰怀服。乃能使人心乐于归往。蚤享太平。本朝开创之初。睿王摄政。降者多被诛戮以致士民疑畏窜匿。实繁有徒。或系啸聚有年、未经归化。或系被贼迫胁、反正无由。或系偶陷贼中、力难自拔。原其本念、未必甘心从逆。此辈皆朕赤子。迷罔无知。深可悯恻。今欲大开生路。许其自新。该督抚镇、即广出榜文晓谕。如贼中伪官人等有能悔过投诚。带领兵马家口来归者。察照数目、分别破格升擢。更能设计擒斩孙可望贼渠来献者首功、封以高爵。次等、亦加世职。同来有功人等。显官厚赏、皆所不恡。傥仍执迷不悟。大兵直捣巢穴。必至玉石俱焚。虽悔亦何及乎。其前此陷贼官民、及新归人等。该地方官问明来历。尽心安插。原有田产、速行察给。即无田产亦设法周恤。务令得所。尔等即遵谕行。　　

○辛未。叙征湖广军功。以二等精奇尼哈番固山额真陈泰、为一等精奇尼哈番兼一拖沙喇哈番。一等阿思哈尼哈番兼一拖沙喇哈番护军统领苏克萨哈、为二等精奇尼哈番。三等阿达哈哈番护军参领穆成格、为二等阿达哈哈番。三等阿思哈尼哈番甲喇章京拜赛、为二等阿思哈尼哈番。授护军参领胡尼雅、一拖沙喇哈番。　　

○署浙闽总督秦世祯疏报、节妇、浙江山阴县故明龙虎卫经历胡一言妻张氏、年十九。夫病殁。遗腹生子拱枢。氏矢志抚孤苦节五十年。乌程县监生董廷勋妻顾氏。年十九归廷勋、廷勋有痼疾。氏极力疗治。祈天愿以身代。未几廷勋死。氏事姑抚子。苦节四十余年。俱请照例旌表。章下所司。　　

○太医院加太仆寺少卿仍管院使事韦尽性考满。加太常寺卿。　　

○壬申。太医院加鸿胪寺卿仍管右院判事刘国栋考满。加太常寺卿。　　

○癸酉。升刑部主事施闰章、为山东按察使司佥事。工部员外郎钱受祺、为山西按察使司佥事。礼部郎中王廷璧、为广东按察使司佥事。俱提调学政。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二



大清世祖体天隆运定统建极英睿钦文显武大德弘功至仁纯孝章皇帝实录卷之一百三　　

顺治十三年。丙申。八月。丙子朔。遣官赍敕慰谕科尔沁国和硕土谢图亲王巴达礼和硕卓礼克图亲王吴克善、乌朱穆秦部落和硕车臣亲王察汉巴拜、喀尔喀部落和硕达尔汉、亲王奔塔尔察哈尔国固伦额驸和硕亲王阿布鼐、喀尔喀部落多罗卓礼克图郡王衮布、鄂尔多斯部落多罗郡王巴图科尔沁国扎萨克图郡王拜撒哈尔、多罗达尔汉巴图鲁郡王满朱习礼、多罗郡王张继伦、多罗冰图郡王额参、多罗郡王额尔德尼、蒿齐忒部落多罗郡王噶尔玛塞望、阿赖充额尔德尼、敖汉部落多罗郡王墨尔根巴图鲁马济克、苏尼特部落多罗郡王腾机特、多罗杜棱郡王楮鲁睦奈曼部落多罗达尔汉郡王阿汗、阿霸垓部落多罗卓礼克图郡王邑尔哲尔、多罗郡王沙克厦僧格、翁牛特部落多罗杜棱郡王博它和、巴林部落固伦额驸多罗郡王塞布腾、阿禄科尔沁国多罗郡王朱尔扎哈、四子部落多罗达尔汉卓礼克图郡王巴拜、喀喇沁部落杜棱多罗贝勒古鲁什布卜、苏尼特部落多罗贝勒噶尔玛、多罗贝勒额驸萨麻扎、扎鲁特部落多罗贝勒扎穆布、桑哈尔、阿禄科尔沁国多罗贝勒顾穆、鄂尔多斯部落多罗贝勒单达、乌朱穆秦部落多罗贝勒色冷额尔德尼鄂尔多斯部落固山贝子额林臣沙克察色冷、喀尔喀部落固山贝子奔巴世希、扎赖特部落固山贝子达尔汉和硕齐色冷、阿坝垓部落固山贝子绰博会达尔汉、翁牛特部落固山贝子叟色、巴林部落固山贝子满朱习礼、温冲、杜尔伯特部落固山贝子色冷、喀喇沁部落镇国公色冷、科尔沁国镇国公阿济格色冷、额驸绰尔济、吴喇忒部落辅国公楮冲赫、镇国公峨奔、杜巴之子海塞、扎鲁特部落镇国公毛奇塔特、喀喇车里克部落镇国公察哈代、土默特部落镇国公顾穆、单巴达尔汉、郭尔罗斯部落辅国公昂阿、镇国公扎尔布、喀尔喀部落镇国公扎穆苏、鄂尔多斯部落镇国公扎木苏等、各赐缎疋有差。敕谕曰。尔等秉资忠直。当太祖太宗开创之时。即诚心效顺。结为姻娅。请为屏藩太祖太宗、嘉尔等勋劳。崇以爵号。赏赉有加恩至渥焉。朝觐往来。时令陛见。教诲饮食。异数有加。凡有怀欲吐。俱得奏陈情意和谐。如同父子。朕荷祖宗鸿庥。统一寰宇。恐于祖宗。德意有违。成宪未合。恒用忧惕。但初年朕在幼冲。睿王摄政。任意变更。不遵太祖太宗旧制。所行悖逆。以致众怒群怨。使尔等夙夜望朕亲政。常保恩惠。如得复见太祖太宗。乃朕自亲政以来。六年于兹矣。未得一见。岂朕忘尔等哉。盖因地广事烦。万几少暇。且痘症流行。尔等远来之日、朕复出巡幸。是以相见甚疎。然相见之疎、固自有由。而怀尔之诚、时切朕念每思尔等效力年久。战伐多功。虽在寤寐未之有斁。兹念尔等久不来见。恐有诚意不得上通。故特遣官赍敕。赐尔等缎疋。以谕朕意。嗣后有欲奏闻之事、即行奏请。朕无不体恤而行。朕方欲致天下于太平。尔等心怀忠直。毋忘太祖太宗历年恩宠。我国家世世为天子。尔等亦世世为王享富贵于无穷。垂芳名于不朽。岂不休乎。　　

○裁陕西同官县金锁关巡检。　　

○丁丑。遣大学士觉罗巴哈纳、祭先师孔子。　　

○厄鲁特部落顾实汗属下色棱诺颜、喀尔喀部落土谢图汗属下丹津喇嘛等、贡驼马等物宴赉如例。　　

○戊寅。祭大社大稷。遣理藩院尚书明安达礼行礼。　　

○免江西广信、饶州、古安三府属县、十二年分旱灾额赋。　　

○庚辰。夕月于西郊。遣内大臣公爱星阿行礼。　　

○旌表烈妇、湖广茶陵州生员谭伯生妻陈氏。酃县民罗兴恒妻谭氏各给银建坊如例。　　

○癸未。谕工部。自通州至京道路、系直省输挽通衢。凡官员禄米、兵丁月粮、及商民货物、皆取道于此。连年为霖雨冲塌。致车骑驰驱备尝困苦。每遇官员兵丁关支俸粮、运费不赀。商民贸易、艰于跋涉。深为可悯。今当及时修葺。为一劳永逸之计。但念畿辅百姓、屡遭水旱。不忍重烦力役。朕思八旗满洲、蒙古汉军、并包衣牛录下人夫、可以分任急公。协同工作。尔部即行传知。酌量派夫。务使整葺有方。坚完可久。俾官员兵丁商贾小民、往来咸便焉。　　

○裁山东兖州广盈仓、济宁州永丰仓、东平州常丰仓、沂州永丰仓、莒州永丰仓、江南江宁府常平仓、镇江府大军仓、苏州府永丰仓、嘉定县吴淞江军储仓、太仓州镇海军储仓、太仓州军储仓、松江府军储南仓、北仓、青村仓、广储仓、安庆府万亿仓、徽州府永丰仓、池州府丰济仓、太平府丰济仓、扬州府军储仓、仪真县广实仓、兴化县永丰仓、泰州常丰仓、徐州永福仓、广运仓、广西全州府长盈仓、陕西山丹卫永丰仓、庄浪茶马司大使、山东济南府广丰仓、广储仓、滕县仓、莒州王徐仓、江南羽林右卫养虎仓、复成桥仓、虎贲左卫仓、右卫仓、骁骑右卫仓、鹰扬卫仓、留守中卫仓、兴武卫南仓、北仓、豹韬卫东仓西仓、府军左卫东仓西仓、府军右卫西仓、龙虎卫仓、锦衣卫乌龙潭仓、旗手卫东仓西仓、沈阳右卫仓、广洋卫仓天策卫北仓、南仓、江阴卫仓、水军左卫仓、右卫仓、应天卫仓、横海卫仓、龙江左卫北仓、豹韬左卫仓、广西桂林府广储仓、陕西镇番卫常盈仓、副使。山东雄崖所、宁津所、奇山所、江南兴化、泰州、通州、各守御所、广西灌阳富川、贺县、郁林、怀集、五屯各所、全州所、陕西高台守御所吏目。广西桂林中卫、右卫经历。陕西凉州卫、广西桂林中卫知事各一员。　　

○甲申。太宗文皇帝忌辰。遣官祭昭陵。　　

○叙征广东军功。加一等阿达哈哈番兼一拖沙喇哈番戴青、为二等阿思哈尼哈番。一等阿思哈尼哈番龙果、三等阿达哈哈番辉巴、拖沙喇哈番巴寨、牛录章京散津、巴特麻署章京索嫩、俱一拖沙喇哈番。　　

○江南道监察御史俞铎奏言、皇居临御伊始。又两宫册立有期。请暂停内外秋决。以彰皇仁。下所司议。　　

○乙酉。裁山西粮屯道员缺。　　

○礼部奏言随平西、平南、靖南、定南王、续顺公等之子在京官员。其子弟应照汉军例、一体考试入学。从之。　　

○陕西清水县大雨雹。伤禾稼。　　

○丙戌。太祖武皇帝忌辰。遣官祭福陵。　　

○遣内大臣公额尔克戴青、祭和硕襄亲王。　　

○遣官祭历代帝王。　　

○遣官祭城隍之神。　　

○丁亥。谕户部。朕亲诣慈宁宫、朝见皇太后。奏知畿辅近地、连年荒歉。今□山戊不□自夏徂秋、复苦霪雨飞蝗。民生艰瘁。蒙皇太后慈谕、小民如此苦楚。深为可悯。所有宫中节省银三万两、即行发出。速加赈济。钦此。应即遣廉干官员、前往顺天府所属等处。确查被灾贫民。酌量赈给。务令均沾实惠。尔部可即开列应差官员职名具奏。其绅衿商民人等、有能好义急公、捐输银米、协资周恤者。即将所输交各该地方官、稽核支散。造册汇报。尔部察明奖叙。　　

○戊子。以故二等阿达哈哈番觉罗季尔塔什库子二等阿达哈哈番穆诚格、袭为一等阿思哈尼哈番。　　

○己丑。免福建莆田、仙游二县、兴平二卫、十一十二两年分荒地额赋。　　

○庚寅。宴喀尔喀部落土谢图汗贡使、暨吐鲁番、荷兰国贡使于礼部。　　

○刑科右给事中孙光祀劾奏、台臣俞铎、身任执法之官。发奸摘伏。乞其职掌。吴达以反叛亲兄。且贪婪著迹。法司会勘。罪在不宥。今铎与龚鼎孳晓夜聚谋。请停秋决。假公济私。为达营救。达与鼎孳、分属师生。而铎与鼎孳、尤同乡交好。徇私党恶。情弊昭然。请敕满汉大臣、虚公会讯。以杜邪谋。下部院严察议奏。　　

○辛卯。升镶黄旗汉军甲喇章京郑蛟麟、为本旗梅勒章京。　　

○遣兵部尚书梁清标工部尚书卫周祚礼部左侍郎邬赫、右侍郎李奭棠户部右侍郎铿特刑部右侍郎阿思哈、分路赈济顺天府属二十七州县。　　

○壬辰。谕吏兵二部。镇守海澄都督总兵官黄梧、弃逆效顺。杀其同守伪官华东伪众。率民薙发。领标下官属兵丁、献城输款。倡首来归。深可嘉尚。黄梧著加优典、封为海澄公。照例给与敕印。其标下各员、从优议叙。具奏。　　

○谕厄鲁特部落巴图鲁台吉、土谢图巴图鲁戴青等曰。分疆别界、各有定制。是以上不陵下。下不侵上。古帝王统御之常经也。朕怀抚恤远人之意。正欲共跻斯世于隆平。乃数年来、尔等频犯内地。劫夺马牛。拒敌官兵。率领番彝威协抢掠。该地方督抚巡按、奏报二十余次。经部臣屡行遣官晓谕尔终不悛。朕体天地好生之心。宥兹小过。尔反违定制。昏迷不恭。今特遣兵部右侍郎石图、理藩院启心郎鼐格、前往甘州西宁等处审问。聚集公所。或尔等亲至其地。或遣所属官员与地方官对质。如蒙古劫夺是实、即当按数赔偿。如系地方官诬诳、罪有所归。非尔等之咎。傥番夷在故明时、原属蒙古纳贡者即归蒙古管辖。如为故明所属者。理应隶入中国为民与蒙古又何与焉。其汉人蒙古所定居址。与贸易隘口。详加察核。照旧分定耕收。毋得越境混扰。则有以副朕抚绥之心。而尔等亦享无疆之休矣。　　

○停差钞关满洲官员　　

○癸巳。谕各部院近览各衙门奏章、该衙门即请。与议政王、贝勒等会议或请与别衙门会议。殊属不合。嗣后凡各部院重大事务、有该衙门不能即结者。著奏闻请上□日。　　

○福建巡抚宜永贵奏报、海逆数十万、袭陷闽安镇。直薄省城。连营数十里。攻围旬余。满汉官兵奋勇巢□刀杀。贼众溃败。重围始解。事下兵部。　　

○甲午。裁广东广州左卫、右卫、前卫、后卫、广海卫、惠州卫、碣石卫、肇庆卫、神电卫、南海卫、清远卫、潮州卫、雷州卫、廉州卫、海南卫经历。　　

○定吐鲁番进贡赏例。一峰驼四只、给缎绢各十二疋。西马一疋。给缎绢各二疋。小马三百二十四疋、给缎绢各三百二十四疋。金刚钻二钱、给绢二十疋。玉石一千斤、给绢三百疋。小刀二百把、给绢四十疋。西马四张、给绢八疋。花毡二床、给绢八疋。鞍子一副、给绢一疋。羚羊角四对、给绢六疋。雕一只、雕翎一副、给绢二疋。　　

○大学士管左都御史事成克巩等参奏、鸿胪寺赞礼官、唱赞声低。不能耸听。应请议处。上以其塞责渎奏。无关政治。切责之。　　

○乙未。遣房山县知县祭金帝陵。　　

○固山额真佟图赖、引疾乞休。上念其劳绩素著。命如太子太保。解任。　　

○授广西殉难投诚伪文水伯陈曾禹子合英、一拖沙喇哈番。　　

○丙申。升陕西苑马寺卿钟鼎、为广东按察使司按察使。山西冀南道参政袁一相、为陕西按察使司按察使。　　

○考察汉人京官。侍读何采、编修张表、给事中王运熙、李人龙、御史李植、史詥等七十二员。分别致仕、降调、革职、有差。　　

○赐海澄公黄梧貂裘鞍马等物。授伪副将苏明、郑纯等六员、都督佥事职衔。给与全俸。伪参游以下、俱加衔赏赉有差。　　

○予殉难湖广辰常镇标都司佥书刘应科、祭葬如例。　　

○减考取满洲生员额四十名。举人额十名。进士额五名。蒙古生员额二十名。举人额五名。进士额五名。汉军生员额二十名。举人额五名。　　

○旌表节妇、广东新会县民张思敏妻周氏。给银建坊如例。　　

○江南道监察御史俞铎奏言、科臣孙光祀、劾臣请停秋决一疏。谓臣与龚鼎孳聚谋。为营救吴达起见。臣与达非友非亲。地隔江南江北。鼎孳与臣地分悬绝。素昧平生。臣入京师、达之铁案已定。鼎孳正奉差远行。臣肯引将死之达以为朋援。既去之鼎孳以为党乎。光祀欲杀达一人、以杀天下人。又欲杀天下人、以杀臣一人、宽大之朝。不应有此。疏入上以铎未奉上□日回奏。不静听察议。自行渎辩。于理不合。下部院一并察议。　　

○丁酉。谕户部。顺天府属、系京畿根本重地。年来水旱频仍。小民失业。生计萧条。较他处为独苦。今□山戊不

□复霖雨飞蝗、相继为灾。已蒙皇太后发帑赈济。朕因念被灾穷黎、救死不赡。若以国赋亟需。责之照旧输纳。转徙沟壑、势必难免。恐非所以仰宣皇太后特施拯恤之德意。尔部速将顺天府属各州县灾伤分数。察勘明白。分别轻重。酌量蠲免。以昭嘉惠元元至意。　　

○复定直省钱粮考成则例。其州县经徵接管正印官、俱按任事月日多寡。每官各作十分计算。完欠分数。仍照定例处分。其署官处分欠一二分者、罚俸三个月。三四分者、罚俸六个月。五六分者、罚俸九个月。七八分者、罚俸一年。九十分者、降职一级调用。不及半月者、免议。其巡抚、司道、府州、俱各作十分计算。照旧例处分。　　

○戊戌。以礼部启心郎董卫国、为都察院京畿道理事官。　　

○兵部等衙门会题、武官自一品至四品、俱有署衔。应与实衔同品。以便循序升转。其降调亦照此例。今改正品级。以左右都督为正一品。都督同知、署都督同知、为从一品。銮仪使、都督佥事、为正二品。副将、署副将、为从二品。冠军使、参将、署参将、掌印都司、为正三品。游击、署游击、行掌印都司、省管屯都司佥书、行管屯都司佥书、营都司佥书、署都司佥书、为从三品。云麾使、守备、署守备、为正四品。守备所千总、为从四品。治仪正、牺牲所所牧、卫千总、为正五品。牺牲所所副、为从五品。整仪尉、为正六品。从之。　　

○己亥。免陕西靖远、洮岷等卫、本年分雹灾额赋。　　

○湖广桂阳、临武衡山、未阳四州县、霪雨连旬。江河暴涨。漂溺人民甚众。偏沅巡抚袁廓宇以闻。　　

○庚子。谕礼部。本月二十二日。奉圣母皇太后谕。内

大臣鄂硕之女董鄂氏。性资敏慧轨度端和。克佐壸仪。立为贤妃。尔部查照典礼。择吉具奏。　　

○遣内大臣巴图鲁公鳌拜、祭和硕襄亲王。　　

○辛丑。升山西右布政使潘朝选、为河南布政使司左布政使。　　

○裁江南驿盐道、陕西狄道县县丞、临洮、巩昌府学训导、清水县盘领关、礼县板桥山阶州七防关巡检、河州和政、长宁驿丞、各一员。　　

○兵部等衙门议覆、内大臣巴图鲁公鳌拜等疏奏、大阅以讲武。典至重也。自太祖太宗以来、举行已久。今请酌古准今。三年一次大阅。阅毕。传令大臣、并侍卫于御前较射。赐宴。次日、诸王贝勒。率文武各官上表称贺。以昭大典。应如所请。得上□日、允行。并著为令。　　

○壬寅。上仰承皇太后慈训。制为内则衍义成书。并为序文恭呈圣览。序曰。臣闻致治之道。有大经大法以仪。型乎邦国。必有内治内教以模楷乎宫闱。故关睢为王化之端。乾坤居大易之首。圣人垂训、未有不以门内为兢兢者也。三代以前。圣后贤妃。肇修内治。以致化行俗美。具载典册。自非天佑至德。孰能集贞淑之大成。振古今之懿化哉。恭惟圣母皇太后佐我皇考兴道致治。徽音雍穆。慈诲周详。有典有则。兴仁兴让。允为万世壸教之轨范。臣敬遵慈上□日。搜辑古来嘉言美行。统成一编。上备披阅。下示来兹。谨按内则所载。皆闺门之内。起敬起孝、兴仁兴让之事。而首曰后王命冢宰降德于众兆民。谓此乃王后世子、所躬行心得而可为民法者。故不言布教而言降德也。夫圣人言、欲治其国者、先齐其家。又言家正而天下定。齐之正之。其惟内则乎。世传后妃纪、列女传家范、内训诸书。著作不少。然未尝原本内则而发明之。岂所以尊经立教与。今是书一本经上

□日而推衍之。微而声气容色。显而言动仪文精而乐心养志。粗而中馈女工。所以操其心而检其身者。施诸一家无不宜。放乎四海无不准。究其指归。有八要焉。孝者、顺亲之要。其类有二。事舅姑事父母是也。敬者内助之要。其类有五事夫、劝学、佐忠、赞廉、重贤、是也。教者昌后之要其类有三。教子、勉学、训忠、是也。礼者持己之要。其类有九。敬祭祀、肃家政、定变、守贞殉节、端好尚、崇俭约、谨言、慎仪、是也。让者睦戚之要。其类有四。崇谦退、和妯娌、睦宗族、待外戚、是也。慈者推恩之要。其类有五。逮下、慈幼、敦仁、爱民、宥过、是也。勤者修业之要。其类有二女工、饮食、是也。学者取法之要。其类有二好学、著书、是也。每举一类。必证以圣贤经传之言。实以古今淑顺之行。所采事迹、贵贱不同。而其道则同。所引文辞、深浅不一。而其理则一。阐明大指。诠释微文。名曰内则衍义。自禁壸达乎闾巷。咸于斯取则焉。必皆感发其性情。渐摩乎理义。广教化而美风俗。宫闱之嘉言懿行。直与邦国之大经大法。并垂不朽。圣母皇太后休声盛德。炳若日星。永作则于万世矣。　　

○以故二等阿达哈哈番王信子相臣、袭职。　　

○刑部疏奏、遵照旧例、应于霜降后。遣满汉司官各二员、前往直隶八府。会同该抚、审录罪囚、以便行刑。疏入。上以民命关系重大。应差三法司堂官前往会勘、然后处决。命所司开列职名具奏。　　

○甲辰。荷兰国贡使归国。特降敕谕赐其国王、敕谕曰。惟尔荷兰国墨投为也。甲必丹物马绥掘、僻在西陲。海洋险远。历代以来。声教不及。乃能缅怀德化。效慕尊亲。

择尔贡使杯突高啮惹诺皆色等、赴阙来朝。虔修职贡地逾万里。怀忠抱义。朕甚嘉之。用是优加锡赉。大蟒缎二疋、糚缎二疋、倭缎二疋、闪缎四疋、蓝花缎四疋、青花缎四疋、芦素缎四疋、帽缎四疋、衣素缎四疋、绫十疋、纺丝十疋、罗十疋、银三百两、以报孚忱。至所请朝贡出入、贸易有无、虽灌输货贝。利益商民。但念道里悠长。风波险阻。舟车跋涉。阅历星霜。劳勚可悯。若贡期频数。猥烦多人、朕皆不忍。著八年一次来朝。员役不过百人。止令二十人到京。所携货物、在馆交易。不得于广东海上、私自货卖。尔其体朕怀保之仁。恪恭藩服。慎乃常职。祇承宠命。　　

○升巡捕北营参将缑永庆、为陕西延绥中协波罗副将。山西大同浑源城参将张思盛、为山永副将。参将管浑源城副将事鲍虎、为江北狼山营副将。　　

○乙巳。赏吐鲁番贡使缎疋等物。　　

○以镶黄旗汉军理事官金万镒、为甲喇章京。　　

○免山西大同小站村等处、十二年分雹灾额赋。　　

九月。丙午朔。喀尔喀部落车臣汗、遣额尔德尼喇嘛等、贡驼马。宴赏如例。　　

○宁海大将军固山额真伊尔德等奏报、臣等领兵至杭州。海逆伪总兵王长树、毛光祚、沈尔序等、拥贼兵登岸。侵犯大兰山等处。遣梅勒章京顾禄古、总兵官张承恩、引兵趋夏关、击败之。至两斗门、贼复迎战、又击败之。斩长树、光祚、尔序、并头目、及贼兵无算。臣率师次宁波。乘舟趋定海县。分三路进发。贼渠伪总制陈六御、伪英义伯阮思等、于海岛里江口山下、列战舰以待。臣等率兵进攻。贼兵败北。追至衡水洋口。阵斩六御、思等。擒获甚多。遂取舟山。得上□日褒奖。下所司从优议叙。　　

○丁未。谕吐鲁番阿布都拉哈曰。朕膺兹大命。绥定万方。凡所属外国、无不输诚臣服。来贡方物。尔吐鲁番国早识时数。贡赋维谨。今又遣使入贡。诚笃之意、实可嘉悦。念尔国远隔山河。跋涉不易。宜加赏赉。用劝忠诚。今遣归来使。特赐尔缎三百三十八疋、绢七百二十三疋、以昭宠锡之意。自此以后、著五年一次来贡。进贡人员、入关不得过百人。不许携带妇女、其进京人数、止许三十人。其余留驻甘肃。俟来京进贡人归时、即令一齐出关。不得久留内地。至所带货物、许在京会同馆、照例货市。无得沿途借端迁延骚扰。其进贡西马四匹。蒙古马十匹外。不必多贡。用体朕优恤远人之意。尔钦承嘉命。历久罔渝。益抒朝贡之诚。永膺优渥之锡。钦哉。　　

○升通政使司主事徐继炜、为礼部启心郎。　　

○京察詹事府少詹事罗宪汶、以有疾休致。鸿胪寺卿王纲肃。以才力不及、降一级、调外用。　　

○以阿达哈哈番李定邦子希庚、袭职。　　

○赠登城战殁兵丁把柱、拖沙喇哈番。　　

○戊申。遣都察院左副都御史能图、左佥都御史张尚、往顺天等处。刑部尚书刘昌、启心郎对喀纳、往真定等处。审录罪囚。　　

○工部右侍郎布丹、引疾乞休。不允。　　

○己酉。旌表节妇、浙江山阴县故龙虎卫经历胡一言妻张氏、乌程县太学生董廷勋妻顾氏、各给银建坊如例。　　

○固山额真俄罗塞臣、引疾乞休不允　　

○庚戌。京察在告工部右侍郎傅景星、通政使司通政使张若麒、以有疾休致。原任户部右侍郎外转广东左布政使曹溶、以浮躁降一级、调用。工部左侍郎外转浙江右布政使李士焜、以罢软闲住。　　

○辛亥。裁工部卫河差、归并卫辉府同知管理。　　

○壬子。以正蓝旗汉军梅勒章京伯佟六十、为本旗固山额真。　　

○癸丑。固山额真朱玛喇等奏言、故肃亲王豪格、巢□刀灭陕西逆贼贺珍。阵斩贼首张献忠。定汉中。取四川。功绩甚多。酬庸未及。昔豫王巢□刀流贼于潼关。下江南。获福王。加封曰德。赐黑狐帽、貂镶衣、貂褂、金银、鞍马等物。肃亲王功与之埒、而封赏未议、由睿王异视之故也。疏入。下议政王、贝勒会议。寻议、肃亲王功大未酬。封号赏赉、应如豫王例。王薨后、数年未给俸禄。应为补给。得上

□日、肃亲王领兵下蜀。巢□刀灭秦寇。解围汉中。斩贼首张献忠。败贼一百三十六营。巢□刀抚无算。厥功甚茂。自应加封锡赏。睿王摄政时、竟置不议。朕深悯焉。今值国用未敷俸禄暂停补给。其加封恩赐、悉如议速行。　　

○甲寅。上御顺贞门。召差往赈济兵部尚书梁清标等、面谕曰。卿等宜仰体皇太后拯救小民至意。务使均沾实惠。方副委任。尚其勉之。移广东岭南守道、驻劄清远县。从巡按御史张纯熙请也。　　

○乙卯。京察在告顺天巡抚杨兴国、以老疾致仕。郧阳抚治赵兆麟、原任顺天巡抚今补湖广按察使王来用、俱以才力不及降一级、调外用。　　

○戊午。刑部议覆、江西巡按笪重光疏言、推官职掌刑名。岂宜草率令后讯理事件、如一次舛错、罚俸三月。二次六月。三次一年。四次以上降级。庶知惩警。共加详慎。从之。　　

○己未。礼部议覆、提督顺天学政姜元衡疏言、盛京发祥之地。取进童生、乃储材之首务。今定科□山戊不□两考、取进数目、盛京应比照京学。但文教初兴、赴试人少。请将辽阳府暂照外省大学例、取进生员四十名。其辽海二县、各取进十二名。俟人民聚集、文风渐盛。再议定额。从之。　　

○庚申。班第大诺们汗、以疾恳请出边。欲于喀喇沁土默特部落一带、与席勒图库棱相近地方、水味佳处居住。命理藩院同伯索尼会议。许之。　　

○辛酉。上召御史周季琬、及庶吉士改授科道各官至内院面谕曰。国家设立科道、欲其直言得失。非可徇情行私也。前周季琬裁汰冗员一疏、显属徇情。但念未经诫谕且系新用、姑从宽宥。若再如此、决不轻恕。尔等科道各官、皆朕所灼知任用者。如负朕任用。仍踵旧习、徇情行私。岂朕简拔尔等之意乎。所行者是、必不次擢用。所行者非、即加等重处。尔等识之。毋忘朕命。诸臣奏曰。敢不谨遵谕上□日。但臣等庸劣、奏章中过误不能预科。此后唯凛遵上谕而已。　　

○补原任河南大梁道参政祖建衡、为山西布政使司参政、冀南道。江西督粮道佥事张汧、为河南按察使司佥事、分巡河南道。降补原任山东副使钟性朴、为四川按察使司佥事、松龙道。升山西阳和道副使刘兴汉、为湖广布政使司参政、分守上荆南道。湖广驿盐道副使卞三元、为陕西苑马寺卿。福建漳南道参议吴执中、为山东按察使司副使、怀来道。山西河东道参议薛陈伟、为本省按察使司副使、蓟州道。江南宁国府知府秦宗尧、为山东按察使司副使、永平道。　　

○先是、有上□日召外藩土谢图亲王巴达礼、卓礼克图亲王吴克善、达尔汉巴图鲁郡王满朱习礼、固伦额驸阿布鼐亲王、公主、额尔德尼郡王母公主、弼尔塔噶尔额驸、公主、巴雅思护朗额驸、公主、齐伦巴图鲁额驸、格格等、来见。至是俱至。上御太和殿受朝。赐宴。　　

○癸亥。江南江西总督马鸣佩奏报、伪总兵顾忠、率众二千余、船七十余艘、就抚。下所司议叙。　　

○山东巡按刘允谦奏言、臣审录重囚、内有斩罪蠹书周一聘、绞罪犯官张晖、多赃未完、请监候追完处决。得上□日、贪官污吏、问拟秋决、即按期处决。何得以追赃未完、又请监候。以后凡系贪污应秋决者、不许再请停决。著永著为例。　　

○旌表烈妇、山东历城县生员周永淳妻赵氏、给银建坊如例。　　

○　　

○乙丑。谕海澄公黄梧曰。朕抚御寰区、绥安黎庶。期与天下共底荡平。未归则广示维新。既归则丕彰优异。盖不烦师旅以格远人。首录元功而鼓忠义也。近因海氛未靖、特敕谕招徕。尔黄梧独能于敕谕未到之先、即识时知命。弃逆来归。且杀贼献城。救阖邑之性命。率民薙发。遵当代之章程。带领官兵。兼多火炮。嘉此英勇。慕我恩威。同德同心。先海滨而向化。驭富驭贵。当爵赏之特颁。兹封尔为海澄公。给与敕印。尔其益奋忠勤。灭贼固圉。式建肤功。用膺懋赏。钦哉。　　

○谕刑部。去□山戊不□停刑、监候囚犯最多。招册浩繁。若朝审稽延、恐临期迫促、未能允协。著作速详确审结具奏。　　

○戊辰。升正红旗汉军牛录章京寇仕、为甲喇章京。　　

○湖广总督祖泽远疏报、衡郴等州县、霪雨为灾。漂溺人畜、下所司知之。　　

○己巳。以正红旗护军参领阿里穆、为前锋参领。　　

○京察湖广总督祖泽远、以才力不及。降一级、解任回京。操江巡抚秦世祯、以才力不及。降一级、调外用。湖广巡抚林天擎、以才力不及。降一级、照旧供职。　　

○京察内国史院学士刘肇国、以有疾致仕。　　

○庚午。遣伯索尼、致祭和硕襄亲王。　　

○辛未。降原任工部侍郎外转浙江右布政使李士焜五级。以保举苏州府知府吴一位、婪赃事觉连坐故也。　　

○议政王、贝勒、大臣等遵上□日会议、应裁直省每年存留银两。一、抚按道臣、巡历操赏花红银、六千二百九十二两。一、预备过往各官供给下程柴炭银、一十七万一千六十四两。一、督抚按巡历造册纸张摃箱银、二万八千九百一十六两。一、衙门桃符门神价值银、一千四百二十一两。一、孤贫口粮柴薪布疋银、八万七千七百六十七两。俱应全裁。其孤贫口粮柴薪布疋。于各州县赎谷预备仓粮内支给。一、朝觐造册送册路费银、一万七千六百二十二两。一、生员廪膳银、一十九万二百二十七两。俱应裁三分之二。一、考校科举修造棚厂工食花红银、一十七万六千一百七十五两。一、乡饮酒礼银、九千三十两。一、修渡船银、四万一千四百一十五两。一、修理察院公馆银、一万二千一百五两。一、进表路费银、七千二百五十三两。一、渡船水手工食银、二万一千七百七十七两。一、巡检司弓兵工食银、四万六千五百七十九两。俱应裁其半。一、督抚书役工食银、俱应照府州县例给发。凡裁银七十五万三千六百三十四两六钱。以济国用。议上。报可。　　

○壬申。孝慈武皇后忌辰。遣官祭福陵。　　

○追谥和硕肃亲王豪格、为和硕武肃亲王。　　

○癸酉。谕吏部。朕思大学士既在内院办事。不宜又在议政大臣之列。今后不必令大学士与议。　　

○升工科给事中王命岳、为户科右给事中。礼科给事中张松龄、为本科右给事中。　　

○甲戌。谕礼部。朕前奉圣母皇太后谕、内大臣鄂硕之女董鄂氏、立为贤妃。本月二十八日又奉圣母皇太后谕。式稽古制、中宫之次、有皇贵妃首襄内治。因慎加简择。敏慧端良、未有出董鄂氏之上者。应立为皇贵妃。尔部即查照典礼。于十二月初六日吉期、行册封礼。　　

○工部尚书孙塔、河道总督杨方兴、俱考满。荫一子入监读书。　　

○升裁缺都司佥书张述孔、为浙江掌印都司。署都司佥书管南城营守备事张永福、为河南掌印都司。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三


大清世祖体天隆运定统建极英睿钦文显武大德弘功至仁纯孝章皇帝实录卷之一百四　　

顺治十三年。丙申。冬。十月。乙亥朔。享太庙。上亲诣行礼。　　

○遣官祭四祖陵、福陵、昭陵。　　

○颁顺治十四年时宪历。　　

○以正蓝旗汉军甲喇章京克星格、为本旗梅勒章京。　　

○吏部奏言、满官京察则例、凡三品以上满洲官、俱于考察之前、具本自陈。有出征奉差者、事竣之日补陈。四品以下、不论出征奉差、俱由堂官详加考核。注明贤否。密送部院。内三院四品以下官、吏部、都察院、会同内院考察。六科掌印官、听部院考察。其余俱由各科掌印官开列实迹。注明考语。汇送部院。其考察事宜、俱照八法处分。从之。　　

○丙子。原任巡抚甘肃兵部右侍郎、兼都察院右副都御史、加兵部尚书周文叶卒。　　

○丁丑。以致仕三等阿达哈哈番托海子阿迪、袭职。　　

○以户部侍郎蒋国柱、为兵部左侍郎、兼都察院右副都御史、提督操江、巡抚安徽等处。　　

○兵部督捕左侍郎吴达礼考满。赐羊酒。荫一子入监读书。　　

○和硕土谢图亲王巴达礼、额驸阿布鼐等、及朝鲜国王弟李＜泬目＞、陛辞谢恩。上御太和殿。赐宴。　　

○戊寅。升吏科左给事中张璇、为本科都给事中。礼科左给事中饶宇栻、为刑科都给事中。　　

○都察院等衙门会议。登闻鼓应改设于右长安门外。令科道满汉官轮流直鼓。凡击鼓告状者、在内必曾经各衙门审理果有冤抑。在外必督抚按不为昭雪。科道官审明封进。如越告者照例责逐。从之。　　

○定赏赐皇贵妃父母礼物。金一百六十两。银八千两。金茶筒一。银茶筒一。银盆一。缎八百疋。布一千六百疋。马十六匹。鞍十六副。甲胄十六副。　　

○己卯。裁六科汉军副理事官。其见任者俱改为御史。　　

○免延绥镇神木县本年分雹灾额赋十之三。　　

○礼部奏言、会典开载、亲王福金已故。侧福金之子已袭封亲王者。其侧福金准封福金。今和硕郑亲王之侧福金。系世子生母。和硕巽亲王之侧福金系和硕亲王常阿岱生母。和硕承泽亲王之侧福金、系庄亲王生母。已将姓名送部。察与例相符。应给与封册。其诸王以下、奉国将军以上、福金嫡妻病故者、其侧福金及妾、准立为嫡。将姓名送部。照例给与封册诰命。从之。　　

○免宣府西北两路本年分雹灾额赋。　　

○朝鲜国王李淏、遣太监金正立贡鹰。宴赉如例。　　

○庚辰。平西王吴三桂等疏报、四川开县为伪巡抚邓希明、伪总兵张元凯、率兵丁一千三百七十余家乞降。命所司速议安插。　　

○辛巳。以正红旗满洲前锋参领格礼、系觉罗、改为护军参领。　　

○壬午。以阿达哈哈番顾素、为北城理事官。　　

○癸未。以镶黄旗汉军理事官刘邦柱、为甲喇章京。　　

○以阿达哈哈番高朝勋、为兵部理事官。　　

○甲申。以牛录章京佟鸾彩、为兵部理事官。　　

○升户部郎中刘果远、为湖广按察使司佥事、提调学政。　　

○乙酉。漕运总督蔡士英、疏荐故明主事吴国龙、知县陈台孙。下吏部。　　

○浙闽总督李率泰疏报。烈妇、浙江钱塘县李士钤妻蔡氏、事姑以孝闻。士钤病亡。姑痛子亦亡。氏俱视殓毕、告于翁、自尽。请照例旌表。章下所司。　　

○补原任湖广右布政使曹国柄、为山西布政使司右布政使。升江南右布政使冯如京、为广东布政使司左布政使。福建按察使田起龙、为湖广布政使司右布政使。山西按察使杨思圣、为河南布政使司右布政使。湖广兴屯道副使郭鸣凤、为本省按察使司按察使。补外转给事中郭一鹗、为山西按察使司副使、阳和道。原任宣大兴屯道邢以忠、为湖广按察使司副使、驿传道。江西九江道吴嵩允、为山西布政使司参议、分守河东道。湖广上湖南道张文炳、为陕西按察使司副使、分巡河西道。　　

○丁亥。以正白旗汉军兵部侍郎李显贵、正红旗汉军精奇尼哈番王之鼎、镶白旗汉军甲喇章京孙应聘、正蓝旗汉军甲喇章京佟壮年、镶蓝旗汉军甲喇章京高鸣钟、各为本旗梅勒章京。　　

○御史张自德等劾奏。礼部尚书胡世安、年老衰迈。工部侍郎程正揆、湎淫荡检。有玷官箴。上以世安自陈、明言衰老。自德等不合借端苛求。正揆、下部院察议。　　

○给事中张璇等劾奏。兵部侍郎原毓宗、年力衰迈。礼部侍郎李奭棠、才品庸常。上以毓宗、奭棠、俱经自陈留任。张璇等妄行纠举。切责之。　　

○张璇等又劾奏。原任秘书院侍讲法若真、赋性浮躁。举止乖张。吏部主事范光文、用家人为书吏。交通线索。兵部主事范克诚、与书吏联宗。工部主事胥庭清、娶吏之女为妾。下部院察议。　　

○戊子。谕吏部。朕亲试行取之推知等官。任克溥、粘本盛、柯耸、金汉鼎、雷一龙、姚延启、朱绍凤、姜希辙、鱼飞汉、尚九迁、蒋允修、阴应节、俱堪补授科员。尔部即将伊等补给事中员缺。余缺仍查明在外卓异、及俸深荐多之推知各官、行取来京选补。　　

○以乾清宫成。加工部尚书卫周祚、太子太保侍郎郭科、朱鼎延、工部尚书。其在事官役、各升赏有差。　　

○兵部奏、福建巡抚宜永贵、身任封疆、不能防御。致海寇犯顺失陷闽安连江要地。应加处分。下吏部议处。　　

○己丑。降湖广巡抚林天擎五级。调外用。以保举随州知州程文光、行贿营升、事觉连坐也。　　

○庚寅。裁户部副理事官、笔帖式各十二员。　　

○辛卯。喀尔喀部落土谢图汗宜尔登诺颜等、贡驼马貂皮等物。宴赉如例。　　

○壬辰。授任克溥、朱绍凤、为吏科给事中。粘本盛、姜希辙、为户科给事中。柯耸、鱼飞汉、为礼科给事中。金汉鼎、尚九迁、为兵科给事中。雷一龙、蒋允修、为刑科给事中。姚延启、阴应节、为工科给事中。　　

○癸巳。谕吏部。壬辰科庶吉士龚必第、向因给假在籍、今到京学习满书。散馆期近。不能精熟。著以应得职衔外用。　　

○升侍读学士杨运昌、为詹事府詹事、兼内翰林秘书院侍读学士。沙澄、为詹事府左少詹事、兼内翰林弘文院侍讲学士。侍讲学士方拱乾、为詹事府右少詹事、兼内翰林国史院侍讲学士。　　

○转兵科右给事中王益朋、为吏科左给事中。刑科右给事中孙光祀、为礼科左给事中。　　

○升浙江嘉兴副将张国勋、为都督佥事、充镇守广东广州府水师总兵官。　　

○甲午。未刻。日生晕。黄白色。　　

○谕吏部。郧阳抚治胡全才、著升兵部右侍郎、兼都察院右副都御史、总督湖广等处地方军务、兼理粮饷。　　

○四川巡抚李国英考满。加太子太保。荫一子入监读书。　　

○乙未。上幸南苑。　　

○丙申。升都察院左佥都御史张尚、为都察院右副都御史、抚治郧阳等处。　　

○丁酉。喀尔喀部落车臣汗、及土谢图汗下戴青等、贡马。宴赉如例。　　

○戊戌。谕刑部、上年暂停秋决。今年朝审、应决人犯甚众。共百有余案。按法俱当重辟。但人命至重。一时正法多人。于心不忍。其中情罪轻重不同。或仍有可矜可疑、当行减等者、著多罗安郡王岳乐、同索尼、费扬古、额色黑、蒋赫德、科尔坤、车克、图海、胡兆龙、再加详审。分别确议速奏。　　

○己亥。遣官致祭喀喇沁部落一等塔布囊玩丹。　　

○庚子。补服阕户科右给事中刘鸿儒、为兵科右给事中。　　

○改吏科副理事官李腾龙、为陕西道监察御史。户科副理事官扈申忠、为浙江道监察御史。礼科副理事官陈洪柱、为山西道监察御史。刑科副理事官张时成、为四川道监察御史。工科副理事官李登第、为福建道监察御史。吏科副理事官马腾升、为湖广道监察御史。　　

○辛丑。宁南靖寇大将军阿尔津等奏报、大兵渡江、贼闻风逃遁。固山额真卓罗等统兵追巢□刀。斩获甚众。克复辰州。下所司察叙。　　

○壬寅。宁南靖寇大将军阿尔津等疏报、土司永顺总兵彭弘澍、率其部下官吏、并籍所属三州、六司、三百八十洞户口以降。上嘉奖之。下所司察叙。　　

○遣官致祭土默特部落一等塔布囊吴尔泽图。　　

○免山西和顺县本年分蝗灾额赋十之三　　

○礼部奏言、祈谷之祀、自周行之。其来远矣。虽明时有行有止然祈谷所以为民。应照旧典举行。于正月上辛日、恭祀上帝于祈谷坛。请太祖神位配飨。报可。　　

○癸卯。谕吏部。朕向因大学士陈之遴、赋性偏执。屡经训饬。不肯悛改。故令盛京居住。用示惩创。今伊自应省悟前非。且念其效力多年。不忍终弃。著回京入旗。以示朕始终曲成至意。尔部即遵谕行。　　

○谕刑部。朝审秋决、系刑狱重典。朕必详阅招案始末、情法允协、令死者无冤。今决期伊迩。朝审甫竣。招册繁多。尚未及详细简阅。骤行正法、朕心不忍。今年姑著暂停秋决。昭朕钦恤至意　　

○吏科左给事中王益朋奏言、我朝兵制、统以固山额真。分隶牛录。有事抽调。无事归旗。即唐府兵制也。考明初、在内设有五军都督府。在外都司卫所。皆莅以勋旧。各镇总兵、俱带府衔。征巢□刀有功者、则内升五府。又设十二团营。以侯伯及戎政尚书领之。居重驭轻。内外维系。几三百年。无尾大不掉之患。今日八旗、即当日十二团营也。固山梅勒、即团营之提督协理等官也。制与前代、不谋而合。独五府之设、尚未议立。恐各镇总兵、勤劳于外、将来无内升之地。乞敕大臣会议。或仍照五府旧制。或以八旗更立八府。令各旗统之。而左右佥书、则以为外臣内升之职。因时制宜。法莫善于此。下所司议。　　

○甲辰。考察满洲京官。编修绰内等五十六员、分别致仕、降调、革职有差。　　

十一月。乙巳朔。谕吏部。朕亲阅行取知县刘曰义、迟日巽、赵祥星、李粹然、张所志、张吉午、程衡、李之粹、李廷松、张问政、俱堪以御史用。交尔部遇缺即补。　　

○以故阿思哈尼哈番李一先弟一第、何进胜子廷俊、阿达哈哈番兴正国族侄彦明、各袭职。　　

○江西提学道赵函乙、以磨勘试卷、内多舛谬、降二级、调用　　

○丙午。上自南苑还宫　　

○丁未。兴京陵工成。遣礼部侍郎祁彻白告祭。　　

○戊申。巴图鲁公鳌拜、创发卧疾。上亲临视之。　　

○庚戌。冬至。祀天于圜丘上亲诣行礼。　　

○遣官祭四祖陵、福陵、昭陵。　　

○辛亥。上幸南苑。　　

○谕礼部。朕惟治天下必先正人心。正人心必先黜邪术。儒释道三教并垂。皆使人为善去恶。反邪归正。遵王法而免祸患。此外乃有左道惑众、如无为、白莲、闻香等教名色、邀集结党。夜聚晓散。小者贪图财利。恣为奸淫。大者招纳亡命。阴谋不轨。无知小民、被其引诱。迷罔颠狂。至死不悟历考往代覆辙昭然。深可痛恨。向来屡行禁饬。不意余风未殄、堕其邪术者、实繁有徒。京师辇毂重地。借口进香。张帜鸣锣。男女杂还。喧填衢巷。公然肆行无忌。若不立法严禁。必为治道大蠹。虽倡首奸民。罪皆自取。而愚蒙陷网罹辟。不无可悯。尔部大揭榜示。今后再有踵行邪教。仍前聚会烧香歛钱号佛等事、在京著五城御史、及该地方官、在外著督抚按道有司等官、设法缉拏穷究奸状。于定律外、加等治罪。如或徇纵养乱。尔部即指参处治。　　

○谕兵部。进取云贵、虽定于明春。其由何路进攻。兵马作何抽调。粮饷作何转输。地方底定后、作何防守。俱俟临期酌议。未经预定。朕思进取事关重大。非一时可草率议定者。必先期上下同心商酌。事事议妥。乃获万全。军机不宜迟缓。朕将亲与议政王、贝勒、大臣、面为筹画。尔部即行传谕。　　

○升山东按察使胡文华、为浙江布政使司右布政使。浙江按察使王无咎、为江南布政使司右布政使。浙江金衢道参政徐来麟、为山西按察使司按察使。陕西督粮道参政程之璇、为福建按察使司按察使。山东登莱道副使吕逢春、为江南布政使司参政、分守江宁道。陕西陇西道佥事宋琬、为山东按察使司副使、永平道。直隶永平府知府罗廷玙、为浙江按察使司副使、金衢道。广东罗定道佥事范奇才、为江西布政使司参议、督粮道。户部郎中范印心、为浙江按察使司佥事、分巡杭严道。补裁缺江南驿传道万代尚、为浙江按察使司副使、温处道。　　

○京察都察院左副都御史宜巴汉、以病致仕。礼部右侍郎王国雄、以才力不及解任。　　

○壬子。裁江南下砂场副使一员。设松江府批验所大使一员。　　

○兵部议覆、靖南王耿继茂、平南王尚可喜疏言、平南藩下、额设十二牛录。靖南藩下额设十一牛录。俱照八旗例。每牛录各设护军校一员。前锋一名。亲军二名。护军十一名。每前锋十名设前锋校一员。亲军十名、设亲军校一员。俱听该藩酌量补授。从之。　　

○兵部督捕左侍郎吴达礼等条奏四事。一、除奸棍。凡解到正犯、如有跟随入署、成群窥探者、旧人鞭一百。民人责四十板。枷号一月。一、严纵逃。凡起解逃人窝主、地方官宜严加纽锁。如致脱逃、解役责四十板、徙发。地方官罚俸一年。一、禁诬告。满洲家人首逃者、本部行提。如诬鞭一百。枷号一月。民人赴督抚按首告。不准、方许赴部。如诬责四十板。枷号一月、仍发该督抚按问结。一销逃档。凡逃人自回者若不赴部圈销逃档。查出、将逃人之主鞭七十。疏入。上以有裨捕务。俱如议行。　　

○吏科右给事中严沆奏言、汉人武职、立功投诚者、曾无在京职衔、可以内转。栉风沐雨、戮力行间。不得一日宁息、仰睹天颜。非所以奖忠勤也。且闽海一带、投顺伪官、便授公侯之爵。傥日后立功。何以加之。目今五军都督府之制、未便尽复。宜将銮仪卫崇其体貌。遇缺升补。中后两府、已经设官。或量增数员。以为武臣内转之地。庶立功者知所劝。投诚者有所容。至各省驻防镇将、历年久则地熟弊生。宜限年更调。其罢斥武臣、仍得私畜弓马家丁、更恐潜通盗贼。贻患地方。并宜密敕禁防。则经制定而功罪交得其宜矣。下所司议。　　

○以梅勒章京李茹春、为都督同知、充湖广中路总兵官。　　

○癸丑。经略大学士洪承畴考满。加太傅。兼太子太师。赐羊酒。荫一子入监读书。　　

○甲寅。遣官祭三星庙。　　

○丙辰。叙克潮州功、加九江总兵官右都督杨捷、为左都督。参将姜腾蛟、为署副将。　　

○索伦部落达尔巴等、贡貂皮。宴赉如例。　　

○总督湖广兵部右侍郎、兼都察院右副都御史胡全才卒。　　

○是夜、江南荻港镇、地裂。水涌溢。陷民房百余家。溺男妇数百余口。覆没商船十余艘。　　

○戊午。礼部奏言。寄学永平者、原系辽东十五学。生员数多故设廪膳一百二十名。近平西王镇守川陕。诸生大半随入秦中。而原额廪膳不无太滥。今议永平府寄学、存廪额四十名。以四十名归辽阳府学。至辽海二县、学宫初设。诸生数少。每学先设廪生五名。俟人才渐充。再照县学例每学设廪膳二十名。每年□山戊不□贡永平寄学、辽阳府学、各一名。辽海二县学、照外县例、各二年一贡。其永平寄学、每案仍许进四十名。不得滥取冒籍。报可。　　

○免陕西清水县凤翔守御千总所、本年分雹灾额赋。　　

○乌思藏阐化王遣国师坚错那卜等、贡方物。宴赉如例　　

○旌表烈妇、浙江钱塘县民李士铨妻蔡氏、给银建坊如例。　　

○授投诚土司总兵官彭弘澍、太子太保。赐貂裘、弓矢、鞍马缎币等物。并赏所属宣慰使彭诏焕、长官司向光胄、向任朝、黄甲田国宾、汪世忠、张应斗等、袍服等物有差。　　

○旌表烈妇、江西都司佥书柳同春妻安氏、给银建坊如例。　　

○辛酉。立和硕武肃亲王豪格碑。遣内大臣公爱星阿致祭。　　

○壬戌。转通政使司右通政张天植、为左通政。升太常寺少卿李藻、为通政使司右通政。太仆寺少卿宋徵舆、为大理寺少卿。孙珀龄、为鸿胪寺卿。刑科都给事中高辛允、为顺天府府丞。光禄寺少卿郁之章、为大理寺寺丞。　　

○甲子。江西恤刑霍炳奏言、臣于审录招册内、见有进贤县民陶丑妻姜氏、因熊成三强婚自刎。上犹县民张世通妻曾氏、为曾华逼嫁。抱子投河。二妇甘死如饴。守贞不夺。乞赐旌表。下所司议。　　

○工科右给事中梁鋐奏言、臣闻圣王用人。立贤无方。我皇上寤寐英才。诏举山林隐逸。一时怀才应聘之士、自不乏人。然采访未确、有负盛举者、亦已叠见。如江南抚臣、特举吕阳。遂授监司。未几以婪赃革职。又山东抚臣特举王运熙。蒙特授科员。亦未有谠议建明。复以计典而去。臣观吕阳辈、岂真抱匡济之才。不过为梯荣之藉耳。近见漕臣复举故明主事吴国龙知县陈台孙。奉有俞上□日。臣思江南及各省、接踵汇进者、岂紧无人。再四图维。不得不豫为之虑。夫山林何谓、为其远于朝市也。隐逸何谓、为其异于趋竞也。举逸大典、行之一时。垂之千万世。必得其人、乃当其位。傥再如从前、名实相违。岂惟轻推毂之意。必致开滥觞之渐。伏乞通饬各省督抚按、必细加采访。凡地方人才、或品行迈伦。或博洽经史。或淹通礼乐。或晓阴阳星纬。或悉山川阸塞。或智可筹兵。或才堪足国。不拘已仕未仕、各就所长。开列详确。俟其起送到京。皇上临轩亲试。量能就职。庶大典不至滥膺、而为千古求贤之盛事也。章下吏部。　　

○乙丑。授四川投诚总兵张元凯、都督佥事衔。　　

○丙寅。免江南海州本年分荒地额赋。　　

○以内国史院学士张长庚、为兵部右侍郎、兼都察院右副都御史、巡抚湖广、提督军务。　　

○补原任直隶井陉道余应魁、为山东按察使司副使、登莱道。升顺德府知府朱国治、为山东按察使司副使、霸州道。浙江提学道佥事张安茂、为陕西布政使司参议、分守商雒道。　　

○戊辰。以牛录章京柳天擎、为吏部理事官。达布、为兵部理事官。　　

○己巳。赐扈从诸臣、宴于南苑。　　

○辛未。免陕西洛川县本年分雹灾额赋。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四


大清世祖体天隆运定统建极英睿钦文显武大德弘功至仁纯孝章皇帝实录卷之一百五　　

顺治十三年。丙申。十二月。甲戌朔。以牛录章京黑勒布、为兵部理事官。　　

○升河南河南道参政朱衣助、为山东按察使司按察使。广东提学道副使钱朝鼎、为浙江按察使司按察使。山西冀宁道参政王舜年、为江西按察使司按察使。山东青州道副使陈嘉善、为浙江布政使司参政、分守金衢道。陕西驿传道副使李棠馥、为本省布政使司参政、督粮道。　　

○乙亥。停保举优升大府知府例。　　

○丁丑。转侍讲学士冯溥、为内翰林秘书院侍读学士。升左谕德、程芳朝、为内翰林弘文院侍读学士。左庶子黄机、为内翰林国史院侍读学士。右庶子王熙、为内翰林秘书院侍讲学士。　　

○黑龙江郭博尔村头目吴默德、遣其子弟招降索伦部落达尔巴等十户、来贡貂皮。赐朝衣马匹等物有差。　　

○以拜他喇布勒哈番崔澄、为刑部理事官。　　

○江南道试监察御史于嗣登劾奏、总督仓场户部侍郎李呈祥、误漕溺职。下吏部议。　　

○戊寅。以册封内大臣鄂硕女董鄂氏为皇贵妃。遣内大臣公爱星阿、告祭太庙。　　

○降督捕侍郎梁清远三级、调用。以保举张益庆为杭州府知府、后益庆因罢软无能革职、连坐举主故也。　　

○己卯。册内大臣鄂硕女董鄂氏为皇贵妃赐之册宝册文曰。朕惟乾行翼赞。必资内职之良坤教弼成。式重淑媛之选。爰彰彝典特沛隆恩。咨尔董鄂氏、敏慧夙成。谦恭有度。椒涂敷秀。弘昭四德之修。兰殿承芬。允佐二南之化。兹仰承懿命立尔为皇贵妃。锡之册宝。其尚祇勤夙夜。衍庆家邦。雍和钟麟趾之祥。贞肃助鸡鸣之理。钦哉。宝文曰。皇贵妃宝。是日早、奉册宝于彩亭。礼部侍郎邬赫、启心郎吴马护等、送至南苑。置彩亭于门左。鸿胪寺官、将置节册宝黄案、设于上所御前殿左。启心郎吴马护等、奉节册宝于案上。奏设毕。上御殿阅册宝毕。正使副使三员、跪于殿阶下。大学士觉罗巴哈纳捧节。学士麻勒吉捧册。折库讷捧宝。授节于大学士刘正宗。授册于礼部侍郎邬赫。授宝于礼部侍郎薛所蕴由中路捧置彩亭。送至内院。卯刻、皇贵妃仪仗、设于皇贵妃宫前。内监将节册宝黄案、置于宫院正中。设香案于节册宝案前。正使大学士刘正宗、由内院捧节。继置册宝于彩亭。依次行至隆宗门外。正副使捧节册宝授内监。内监跪接捧进。皇贵妃朝服。宫女随从。迎于内门。节册宝居前。皇贵妃随至拜位。置节册宝于各案。内赞女官赞宣册。皇贵妃跪。女官捧册立。宣于左旁。次赞受册。女官跪接。授皇贵妃受册讫。转授右旁女官。女官跪受。次赞宣宝。如宣册仪。赞兴皇贵妃兴。赞行礼。皇贵妃行六拜三跪三叩头礼毕。内监持节出、授正副使。告行礼毕。正副使持节复命。是日、以册封皇贵妃礼成。颁诏天下。时上在南苑。不设卤簿。不奏乐。王、贝勒、贝子、公等、不行朝贺礼。次日黎明、设诏书黄案于太和殿内左侧。设香亭龙亭于午门外御道。宗室觉罗固山额真、尚书、精奇尼哈番等官以下、异姓公侯伯、及满汉文武有顶带官员以上、俱朝服齐集午门外。外郎耆老等、俱集天安门外金水桥前。大学士觉罗巴哈纳、自太和殿内捧取诏书。礼部尚书恩格德、于檐前居中跪而受之。置云盘内。捧至阶下。由御道行。张黄盖。至午门外跪置龙亭内。行三叩头礼毕。香亭居前。龙亭在后。张盖列批头等仪仗前导。教坊司奏乐。群臣随从至天安门外金水桥前。尚书恩格德、自龙亭内取诏书。置重案上所设黄案。鸿胪寺鸣赞赞趋。群臣俱前。称有制。众皆跪。宣诏官登案。立宣毕。行三跪九叩头礼毕。群臣分翼而立。置诏书于龙亭。张盖。列批头。教坊司奏乐。自大清门出。由礼部大门入。阶前设案一。列香烛。礼部各官行三跪九叩头礼。随将诏书刊示天下。诏曰。帝王临御天下。庆赏刑威、虽当并用。然吉祥茂集之时。尤宜推恩肆赦。敬迓天庥。朕遵圣母皇太后谕上□日。思佐宫闱之化。爰慎贤淑之求。于本月初六日、册封内大臣鄂硕之女董鄂氏为皇贵妃。赞理得人。群情悦豫。逢兹庆典。恩赦特颁。所有事宜、条列如左。一、自顺治十三年十二月初六日昧爽以前。凡官吏兵民人等有犯、除谋反叛逆、子孙杀祖父母、父母、内乱、妻妾杀夫、告夫、奴婢杀家长、杀一家非死罪三人、采生折割人、谋杀、故杀、蛊毒魇魅、毒药杀人、强盗、妖言、十恶等真正死罪不赦外。及贪官衙蠹受赃、监守自盗、拖欠钱粮、侵盗漕粮员役、亦在不赦。其余死罪俱减一等。军罪以下、已发觉、未发觉、已结正、未结正、咸赦除之。有以赦前事告讦者、以其罪罪之。一、今□山戊不□朝审候决重犯、至一百三四十人。无知罹辟、独外生成。殊可悯恻。其在京朝审过、见在候决囚犯、俱与减等发落。一、各直省司府州县、见在监候秋决各犯、亦准一体减等发落。一、文职官员。除贪赃及大计处分、失陷城池、缉盗不获、罪犯越狱拖欠钱粮漕粮违误钦件限期、审事徇情等罪不赦外。其余见在议革、议降、议罚、及戴罪住俸各官。各该衙门奏明宽宥。一、武职官员。除贪赃、及军政处分、失陷地方、纵兵抢掠、拖欠钱粮、违误钦件限期、审事徇情等罪不赦外。其余见在议革、议降、议罚、及戴罪住俸各官。各该衙门奏明宽宥。一、应追赃私、除贪赃侵盗不赦外。其余果系家产尽绝、力不能完者。该督抚察确题请豁免。不许株连亲族。一、各地方人等、有因叛逆干连、原系无辜者。该督抚按即与具题释放。一、啸聚山海、拥众不服者。果能真心来归、除赦其前罪外。仍破格叙擢。如有能擒斩叛首、归正投诚。并与不次擢用。一、各处盗贼、或为饥寒所累。或为贪官所迫。情实可悯。如能改过自首者、准赦其罪。一、各处依附土贼等众、如悔过擒拏贼首投诚。及贼首率众来降者。概宥前罪、仍与官职。以示鼓励。于戏。殊恩荡荡。法宥过以施仁。嘉祉绵绵。衍贻谋而昌后。布告天下。咸使闻知。　　

○以镶蓝旗汉军固山大王成名、为甲喇章京。　　

○庚辰。以镶白旗汉军阿达哈哈番李永盛、为甲喇章京。　　

○辛巳。刑部奏言、现在朝审候决人犯内。有事关谋叛、谋杀、故杀、告夫、毒药、强盗、贪官受赃、监守自盗等罪。或照恩诏首款不赦。或照后款减等。请上□日遵行。得上□日、朝审候决人犯、定例谋叛及强盗不赦外。其贪婪官役。蠹国害民。深为可恨。不宜宽宸。见监犯赃者、亦不准赦。其余俱著减等议奏。　　

○癸未。转吏部右侍郎白允谦、为本部左侍郎。兼内翰林国史院学士。　　

○补服阕内翰林国史院检讨王绍隆原官。　　

○升副理事官济满、为户部理事官。以牛录章京佟祥年、为都察院理事官。　　

○甲申。降补吏部左侍郎高珩、为太常寺少卿。右侍郎袁懋功、为光禄寺少卿。升通政使司左参议盛复选、吏部文选司郎中匡兰馨、俱为太仆寺少卿。　　

○吏部左侍郎禅代考满。赐羊酒。荫一子入监读书。　　

○乙酉。定州县官朦隐田地议处例。十顷以上、罚俸三月。三十顷以上、罚俸六月。五十顷以上、罚俸九月。八十顷以上、罚俸一年。至百顷者、降一级调用。　　

○丁亥。礼部奏言、汉军文武官员、有世职者、原与汉官不同。除在任身故之员、应据原题定例、各照品级、给与祭葬外。其回旗致仕身故者、如系世职。各照品秩给与纸张羊酒致祭。如无世职。亦应照旗员例、查原顶带、给与半分纸张羊酒致祭。从之。　　

○戊子。上自南苑还宫。　　

○己丑。遣喇嘛锡喇布、萨穆谭格隆赍敕印封盆挫监挫为阐化王。　　

○以牛录章京布达席理、为兵部理事官。　　

○庚寅。谕礼部。以后进春、请御殿、群臣庆贺行礼之处著永行停止。　　

○予故福建右路总兵官左都督刘仲金祭一次。　　

○辛卯。以一等阿达哈哈番觉罗穆禄、闲散章京觉罗阿范、为宗人府理事官。　　

○以故三等阿思哈尼哈番胡琏子同春、一等阿达哈哈番兼一拖沙喇哈番毕黑特子阿兰台、二等阿达哈哈番扬名高子天福、三等阿达哈哈番沙济子贲代、吴星格子李珠、雅布喀孙布尔海冯锡爵孙攀龙、拜他喇布勒哈番兼一拖沙喇哈番陈可俊子国起、拜他喇布勒哈番席喇巴子库禄、牛成虎子一麒、拖沙喇哈番于起龙弟之子魁、各袭职。　　

○壬辰。定满洲蒙古恩荫例。一品二品官荫生、俱以六品他赤哈哈番用。三品官荫生、以七品笔帖式哈番用。　　

○甲午。升正黄旗汉军甲喇章京周继新、为本旗梅勒章京。　　

○增设理藩院副理事官、及笔帖式、每旗各一员。　　

○调工部左侍郎朱鼎延、为吏部左侍郎、管右侍郎事。升宗人府府丞孙肇兴、为工部右侍郎。　　

○升福建驿传道副使崔起鹏、为河南布政使司参政、分守河南道。保定府知府王孙蔚、为山东按察使司副使、分巡青州兵备道。东昌府知府刘士兰、为陕西按察使司副使、驿传兵备道。工部郎中刘澍、为江南按察使司佥事、安庐道。补原任山西督粮道参政孙登第为本省分守冀宁道。浙江绍台道佥事黄鼎象、为陕西按察使司佥事、分巡关西道。降山西右布政使董应徵、为陕西按察使司佥事、分巡陇西道。　　

○吏部奏言、巡方各官职衔不同其有忠廉称职者、应照各原衔分别升用。原系御史者照例考核升转外其理事官、在内应升侍郎。在外应升左右布政使副理事官、内升理事官。外升按察使。郎中内升通政使司参议。外升布政使司参议。员外郎内升鸿胪寺少卿。外升布政使司参议。主事、内升太仆寺寺丞。外升按察使司佥事、中书行人、评事、博士、内升光禄寺寺丞。外升按察使司佥事。以上或应内升、或应外转、伏候上裁。得上□日、巡方各官称职、俱著内升。　　

○顺天府进春。　　

○乙未。谕吏部。三楚要地、时方用兵。总督职任綦重。必得其人始克胜任。朕观李荫祖、才猷精敏。年力富强。著加太子太保。仍以兵部尚书、兼都察院右副都御史、总督湖广等处军务兼理粮饷。　　

○丙申。上以册封皇贵妃、礼成。具表恭请尊加皇太后徽号。表文曰。子皇帝臣谨奏。恭惟圣母昭圣慈寿恭简安懿皇太后陛下、天禧懋集。坤德弘昭。臣祇奉训言。抚绥函夏。八埏向化。亿姓蒙庥。兹复特简淑慎之仪茂佐宫闱之政。神人允协。典礼宜崇爰顺群心恭加徽号。伏祈垂慈俞鉴。俾展微忱。介福禄于无疆。衍本支于有永臣不胜惓惓之至。　　

○以上昭圣慈寿恭简安懿皇太后徽号遣内大臣公额尔克戴青尚书觉罗科尔昆、内大臣公爱星阿、尚书车克、祭告天地、宗庙、社稷。　　

○升正蓝旗汉军牛录章京赵元璧、周国祯、为甲喇章京。　　

○升延绥副将高谦、为都督佥事。管江南镇江府副将事。　　

○以故阿思哈尼哈番连得成子登云、袭职。　　

○丁酉。上率诸王贝勒、文武群臣、恭奉册宝、加上昭圣慈寿恭简安懿皇太后徽号曰。昭圣慈寿恭简安懿章庆皇太后。册文曰。维顺治十三年。□山戊不□次丙申。十二月。甲戌朔。越二十四日。丁酉。子皇帝臣临福谨稽首顿首上言。慈恩罔极、祗深爱戴之忱。盛德难名、益肃尊崇之典。泽流寰海。喜溢宫庭。钦惟圣母昭圣慈寿恭简安懿皇太后。道合坤贞。功参乾始。茂膺纯嘏、既锡祚于藐躬。特简贤媛俾协襄乎内治。问安视膳。莫申养志之微诚。显号隆仪、用表徽音之备美。谨告天地、宗庙、社稷。率诸王、贝勒、文武群臣、恭奉册宝、加上徽号曰。昭圣慈寿恭简安懿章庆皇太后。伏愿福增瑶牒。瑞譪萱闱如月之恒、燕翼祥开百世。唯仁者寿、翟褕辉映千秋。臣诚欢诚忭稽首顿首、谨言。宝文曰。昭圣慈寿恭简安懿章庆皇太后宝。　　

○太子太保内弘文院大学士图海考满。加少保。赐羊酒。荫一子入监读书。　　

○升侍读方悬成、为内翰林弘文院侍讲学士。左敬祖、为内翰林国史院侍讲学士。侍讲曹本荣、为左春坊左庶子、兼内翰林秘书院侍读。　　

○礼部右侍郎李奭棠考满。加秩一级。荫一子入监读书。　　

○礼部奏、元旦请上诣堂子。得上□日、既行拜神礼、何必又诣堂子。以后著永行停止。尔部亦不必奏请。　　

○戊戌。以恭上皇太后尊号礼成。诸王群臣、及公主、福金、并命妇等、俱行庆贺礼。是日、颁诏赦天下。诏曰。自古帝王统御天下。首重尊亲。故嘉礼告成。必晋崇显号。推厥弘泽。洽于四海。所以广孝思昭锡类之仁。甚盛典也。朕承圣母昭圣慈寿恭简安懿皇太后慈训。抚辑万方。于今踰纪。兹更遴选贤淑。俾佐壸敬。弼成内治。仰惟至德、高厚难酬。非藉鸿称、曷申孝悃是用祗告天地宗庙社稷。于十二月二十四日。率诸王。贝勒文武群臣、恭奉册宝、加上圣母尊号曰。昭圣慈寿恭简安懿章庆皇太后。隆仪爰举。湛惠斯覃。所有应行事宜条列于后。一、和硕亲王以下、奉恩将军以上、俱加恩赐。一、内外公主以下、固山格格以上、俱加恩赐。一、外藩诸王以下、固山额真以上、各加恩赐。一、在京文武官员除年幼未豫随朝世职官员外、公侯伯以下、至九品官员、普卌恩赐。一、各省固山额真、昂邦章京、梅勒章京、总督、巡抚、并总兵官各加恩赐。一、顺治八九两年、未完地亩人丁本折钱粮。该督抚确察、果系拖欠在民者、具奏豁免。已徵在官者、不得借口民欠侵隐。一、顺治八九两年、分历日、祭祀牛羊、药材、本折钱粮其已徵收在官者、照数起解。其拖欠在民者、该督抚确察具奏豁免。一、十三年以前、各省牛角皮料等项、果有未解完者工部确察照例改折。以舒民力。一、在京满洲蒙古汉军兵丁、量给恩赏。一、满洲兵丁、披甲随征、多年效力、被伤不能披甲、及年老有疾退役者、酌给恩赏。一、调拨别省兵丁、远出从征深为可悯。其家口坐粮照例给发务令得沾实惠于戏。荣号洊加用阐慈闱之圣善宏恩遐播庶合海宇之欢心布告天下咸使闻知　　

○谕礼部朕考往代典制□山戊不□时致享必于太庙。至于晨昏谒见、朔望荐新、节序告虔、圣诞忌辰行礼等事。皆另建有奉先殿今制度未备。孝思莫伸。朕心歉然。尔部即察明旧典具奏。　　

○旌表节妇。镶黄旗兵詹达海妻波氏、缠卜妻魏氏、巴郎阿妻奔氏、小拨什库璧涝妻苏氏、正黄旗薄本妻白氏、正红旗陈印官妻李氏、镶红旗小拨什库他海妻书氏、拜他喇布勒哈番察布海妻伊氏、正蓝旗护军西拉八妻胡氏、兵土海妻郑氏、郑世选妻王氏、刘永荣妻毕氏、镶蓝旗小拨什库达哈纳妻浑氏、阿开妻迈氏、博和礼妻渥氏、兵托西妻撒氏、祁他礼妻书氏、绥本妻毕氏、烈妇、镶黄旗小拨什库吴业齐妻喀氏、正黄旗兵伊特亨妻唐氏、正白旗落必妻喇氏、镶白旗乌林人吴喀妻费氏、正红旗黄玉妻赵氏、镶红旗护军撒尔图妻阿氏、满都妻马氏、正蓝旗兵什土妻瓦氏、镶蓝旗护军辛大礼妻领氏、张代孚妻张氏、各给银建坊如例。　　

○旌表孝子直隶获鹿县民李枝茂、节妇大兴县民陶鸾妻觉氏、陶瓒妻李氏、陶守义妻王氏、霸州生员崔士瞻妻任氏、清苑县民李世珍妻张氏、唐县民李清亮妻王氏、广平县生员阴万化妻蔡氏、民王怀直妻李氏、永年县民赵一鸾妻张氏、易州民赵应榜妻丁氏、滑县生员丰尔功妻胡氏、元城县民李齐芳妻阎氏、开州民蔡瑾妻张氏、内黄县民杜维之妻郑氏、长垣县生员靳于朴妻李氏、沧州生员刘彦妻吕氏、天津卫生员冯鼎锡妻朱氏、邢台县民王俸禄妻张氏、各给银建坊如例。　　

○兵部议覆、广西巡抚于时跃疏言、巨逆李定国、前在土司、遗妻张氏、并家口、到省来投。请给住宅银米养赡以系其心。并氏父张应选。及家口人等、俱给月米。使定国遥感皇恩。速来就抚。得上□日、李定国妻张氏、及家口人等。在彼养赡、恐有未周、负朕体恤本怀。尔部差章京一员。令该督抚遴委的当员役、途次供给防护、同送来京。从优恩养。以彰朕招徕、至意。　　

○命太庙牌扁、停书蒙古字、止书满汉字。　　

○礼部议覆、浙江提督总兵官田雄疏言、会典开载、有衙门品级不同、而不系属官则用牒文之例。今提督总兵行。州县、应用牒文。州县行提督总兵、用申文。从之。　　

○己亥。谕礼部。古来圣帝明王、皆大有功德于民者。所以累代相因、崇祀不替。今历代帝王庙、祭典虽已修举。但十三年来、俱系遣官致祭。朕今欲于明春亲诣行礼、以抒景仰前徽至意。尔部即酌议礼仪具奏。　　

○转工部右侍郎孙肇兴、为本部左侍郎。升大理寺卿林起龙、为工部右侍郎。通政使司通政使张尔素、为刑部右侍郎。福建福宁道参政苏弘祖、为都察院左佥都御史。太常寺卿于之士、为宗人府府丞。　　

○以大工告成。加工部营缮司理事官喀尔堪、副理事官格巴、各一拖沙喇哈番。郎中霍叔瑾、大仆寺少卿、仍管司事。　　

○赠殉难湖广永州府通判郦允昌、为湖广按察使司佥事。荫一子入监读书。　　

○礼科给事中鱼飞汉奏言、大法小廉。化行自上。臣观今日司道府厅、多以礼节贿赂、定有司贤否。无怪乎贪风日炽。而激扬鲜效也。今后州县、如有借节礼生辰名色、馈送司道府厅、而司道府厅、不即出首者、督抚按严加访参。至于督抚按互纠、屡奉俞上□日、未见实行。尤望天语严饬。若仍前容隐、当治以连坐之法。得上□日、据奏属吏借节礼生辰名色。馈送上司。公行贿赂。深可痛恨。著严行禁革。犯者重治。前谕督抚按互纠、未见遵行。并著再行严饬。　　

○庚子。谕吏部。太子太保内翰林弘文院大学士成克巩、著仍以原官回内院办事。　　

○四川川北镇总兵官卢光祖卒　　

○礼部奏定皇上躬祭历代帝王仪注。先期致斋二日。照常备办牲醴香帛。銮仪卫设卤簿。设上拜位于帝王庙殿中。设御幄于景德门外左。祭日清晨上乘舆、由长安右门出。至庙、由中门入。至幄前降舆入。盥手讫。更礼服。由中门中道至拜位立。典仪唱乐舞生就位。执事官各司其事。赞引官奏就位。上就拜位。典仪唱迎神。乐作。赞引官奏诣前上香。导上诣香案前。三上香讫。赞引官奏复位。上复位。乐止。赞引官奏行二跪六叩头礼。兴。典仪唱奠帛。行初献礼。作乐。执事官各捧帛捧爵。跪献于各神位前正中。乐暂止。赞引官奏跪。上跪。赞读祝。读讫。乐作。赞引官奏行三叩头礼兴乐止典仪唱行亚献礼。乐作。捧爵官献爵于左。如初献仪。乐止。典仪唱行终献礼。乐作。捧爵官献爵于右。如亚献仪乐止太常寺卿进立于坛东、西向。唱饮福受胙。赞引官奏诣饮福位。导上至饮福位立。奏跪。上跪。奉酒胙官跪进于上右。赞引官奏饮福酒。上受爵拱举。授左旁接爵官。奏受胙。上受胙拱举。授左旁接胙官。赞引官奏行三叩头礼。兴。奏复位上复拜位立。奏行二跪六叩头礼。兴。典仪唱彻馔。乐作。执事官于各神位前彻馔讫。乐止典仪唱送神乐作。赞引官奏行二跪六叩头礼。兴乐止。典仪唱捧祝、帛、馔、各诣燎位。乐作。祝帛焚半。赞引官奏礼毕。乐止上至御幄。易服还宫。　　

○更定纳妃聘礼数目。马八匹。雕鞍八副。甲胄八副。金茶筒一。银盆一。金五十两。银二千两。缎二百疋。布四百疋。　　

○壬寅。□山戊不□暮。享太庙。上亲诣行礼。　　

○遣官祭四祖陵、福陵、昭陵。　　

○遣官祭太□山戊不□月将之神。　　

○是□山戊不□人丁户口一千五百四十一万二千七百七十六。田地山荡、四百七十八万一千八百六十顷。畦地、二万二千六百四十三个徵银二千二百八万九千六百九十六两三钱。米、麦、豆、五百八十一万二千六十石二斗有奇。草、四百六十七万四千五百五十五束中茶八万二千五百八十五篦。行盐、四百四十六万四百五十六引。徵课银、二百三十九万五千九百七十五两二氏有奇。铸厘钱、二十六万四百八十七万二千三百八十有奇。旧铸铜钱、二十一万三千三百七十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百五


大清世祖体天隆运定统建极英睿钦文显武大德弘功至仁纯孝章皇帝实录卷之一百六　　

顺治十四年。丁酉。春。正月。甲辰朔。上拜神异。诣太祖妃、皇太后宫行礼毕。御太和殿。诸王、贝勒贝子、公、文武群臣、及外藩蒙古王、贝勒、贝子、公、台吉等、上表行庆贺礼。是日、赐宴。　　

○朝鲜国王李淏、遣陪臣殷江等、表贺冬至、元旦、万寿节。附贡方物、及□山戊不□贡。宴赉如例。　　

○丁未。以梅勒章京苏纳海、为内翰林国史院学士。　　

○以靖南王属下阿思哈尼哈番吕应学、为都督同知。充本藩右翼总兵官。　　

○戊申。以行祈谷礼、遣公爱星阿告祭太庙。　　

○庚戌。孟春。享太庙、上亲诣行礼。　　

○遣官祭太□山戊不□月将之神。　　

○浙闽总督李率泰疏报、逆渠陈德容叛乱、扰害三省、几及十年。今悔悟就抚乞敕部查议。下所司知之。　　

○辛亥。祈谷于上帝。奉太祖武皇帝配享。是日、上诣天坛。由内坛西门入。至甬道铺棕荐处降辇。赞引官对引官、导至更衣幄次。更祭服。盥手毕。入大享东门。王以下、公以上、俱随入。上至上帝殿立。王、贝勒、贝子、宗室公以上、俱以次序立于阶上。陪祀各官、由西门入。于阶下序立毕。典仪官唱乐舞生就位。执事官各司其事。赞引官奏就位。上就拜位立。典仪官唱迎帝神。协律郎唱举迎神乐。奏中平之章。乐作。赞引官奏升坛。导上诣上帝香案前立。司香官捧香盒、跪案右。赞引官奏跪。上跪。奏上香。上举柱香。上炉内。又三上块香毕。兴。赞引官导上诣太祖香案前立。上香如前仪。赞引官复位。上复位立。乐止。赞引官奏跪叩。传赞同。上行三跪九叩头礼。王以下陪祀各官、俱随行礼。赞引官奏兴。兴。典仪官唱奠玉帛。协律郎唱举奠玉帛乐。奏肃平之章。乐作。赞引官奏升坛。导上诣上帝位前立。捧玉帛官跪案左。赞引官奏跪。上跪。奏献玉帛。上受玉帛献正案上兴。赞引官导上诣太祖位前。献帛如前仪。赞引官奏复位。上复位立。乐止。典仪官唱进俎。上转立拜位东旁。进俎官率厨役昇牛。由中阶、以次进于上帝太祖位前。陈设讫。协律郎唱举进俎乐。奏咸平之章。乐作。赞引官奏升坛。导上诣上帝位前立。奏跪。上跪。奏进俎。上献俎毕。兴。赞引官导上诣太祖位前。献俎如前仪。赞引官奏复位。上复位立。乐止。典仪官唱行初献礼。协律郎唱举初献乐。奏寿平之章。乐作。赞引官奏升坛。导上诣上帝位前立。执爵官捧爵跪案左。赞引官奏跪。上跪。奏献爵。上受爵。献案正中。兴赞引官奏诣读祝位。上诣读祝位立。乐止。读祝官至祝案前。行一跪三叩头礼。捧祝版立于案左。赞引官奏跪。传赞同。上跪。王以下陪祀各官、读祝官、俱跪。赞引官赞读祝。读祝官读毕。兴捧祝版跪安于帛匣上。三叩头退。乐作。赞引官奏叩。传赞同。上行三叩头礼。王以下各官、俱随行礼毕。奏兴。兴。赞引官导上诣太祖位前。献爵如前仪。奏复位。上复位立。乐止。典仪官唱行亚献礼。乐奏景平之章。献爵于案左。余如初献仪。亚献毕。典仪官唱行终献礼。乐奏永平之章。献爵于案右。余如亚献仪。终献毕。赞引官奏复位。上复位立。乐止。太常寺官一员、唱赐福胙。光禄寺官二员捧福胙。赞引官奏诣受福胙位。上诣受福胙位立。捧福胙官二员跪于左。接福胙官二员跪于右赞。引官奏跪。上跪奏饮福。上受爵。授执爵官奏受胙。上受胙。授捧胙官各退。赞引官奏叩。兴。上行三叩头礼。兴。奏复位上复位立。行谢福胙礼、赞引官奏跪、叩传赞同。上行三跪九叩头礼。王以下各官、俱随行礼。奏兴。兴。典仪官唱彻馔。协律郎唱举彻馔乐。奏凝平之章。乐作。彻玉官一员、至上帝案前。行一跪三叩头礼。彻玉。乐止。典仪官唱送帝神。协律郎唱举送神乐。奏清平之章。乐作。赞引官奏跪、叩传赞同。上行三跪九叩头礼。王以下各官、俱随行礼。奏兴。兴。乐止。典仪官唱捧祝帛、香馔各诣燎所。上转立拜位东旁。捧祝帛官各诣位前。行一跪三叩头礼。捧香馔官俱跪捧。不叩。依次捧起。送至燎所。典仪官唱望燎。协律郎唱举望燎乐。奏太平之章。乐作。赞引官奏诣望燎位导上诣望燎位立。祝帛焚半。赞引官奏礼毕。导上出大享东门。至更衣幄次更衣。升辇回宫。王、贝勒贝子公等俱随出。陪祀各官、由两旁门出。　　

○壬子。兵科都给事中许作梅、条奏铨弊四款。一、赦款遵行宜信。一、保举连坐宜严。一、学政考核宜详。一、部属调补宜慎。并劾学士胡兆龙署部事时于此四事全无驳正。至若员外郎顾贽搀越资俸躐署考功违赦乱法。乞重加处分、以清铨弊。命吏部察议。　　

○以正蓝旗满洲护军参领莽机图、苏喇章京胡扎禄、俱为本旗梅勒章京。　　

○以西城理事官卢兴祖、为大理寺右理事官。　　

○革总督仓场户部侍郎范达礼、李呈祥职。仍带罪办事。以漕粮壅积河干有误漕运故也。　　

○癸丑。大学士刘正宗考满。加少傅兼太子太傅。荫一子入监读书。　　

○升都察院左副都御史魏裔介、为左都御史。太仆寺卿傅维鳞、为通政使司通政使。左通政张天植、为大理寺卿。　　

○工部奏言。凡各坛庙门上扁额。或从太庙例、去蒙古字、止书满汉字。或仍用旧额。得上□日、如太庙例。　　

○甲寅。宁海大将军固山额真伊尔德、征舟山凯旋。上命多罗贝勒杜兰等迎劳于郊外。　　

○乙卯。谕吏部。直省总督、关系甚重。必得其人、乃能胜任。张悬锡、著加太子太保。仍以兵部尚书、兼都察院右副都御史、总督直隶、山东、河南等处军务。兼理粮饷。　　

○定远大将军世子济度奏报、梅勒章京觉罗阿克善、率师讨平闽乱。见乌龙江难渡、遂沿江由山僻寻渡口。往福州。闻逆贼在福州府高齐陆路。遂先遣褚库巴图鲁、巴度、进巢□刀。遇贼千余。击败之。斩首二百余级。又分遣署护军统领宜巴格图、率兵往侯官县征巢□刀水贼。遇贼千余拒敌又击败之。斩首百余级。阿克善至福州。侦知贼船二百余艘泊于高齐境乌龙江。阿克善等、遂率官兵由水路、夸兰大星鼐等、由陆路齐进。又击败之。追至大漳河口。阵斩伪都督总兵、伪都司二员。获大小船十四艘。悉获其军械。又闻泉州府大营地方、有贼千余。随令护军统领穆成格、夸兰大马喇等、前往击败之。斩贼首七百余级。又惠安县海港内、封渭沙格、黄齐等三村。贼众盘踞。随令署护军统领觉罗雅布兰等、率兵前进。击败之。斩伪官二员。贼首一千七百余级。获大小船五百九十余艘。悉经焚毁。又卫套地方、泊有贼船。夸兰大大雅等击败贼众。焚其船十七艘。又闽安镇对岸梅花碾石二村、匿留贼党。随令梅勒章京阿玉锡等、领兵搜巢□刀。斩贼首四百余级。焚其船八艘。又令委署章京肫退等、往乌龙江渡口侦探。遇贼众败之。焚其船十七艘。又令署护军统领石汉巴图鲁协领拜柱护、夸兰大霍特、率领满兵会合中路总兵官杨捷、进取漳浦县海岛内铜山所。值海风忽作后军难渡。署云霄镇参将张韬等先登舟。半渡、贼众突犯。韬同千总一员、把总二员、兵六十余名、俱战殁。现因兵力单薄、暂停攻取再图相机前进。前者恢复海澄具疏后。兹贼势消阻。陆续投诚伪都督总兵一员、副将五员、参将八员、游击二员、都司四员、守备三员、千总七员、把总八员、闲散官六员、文职二员、旗鼓中军一员、操官四员、义将一员、大小各官共五十二员。兵三千二十六名。前来乞降。又原任同安参将杨启智、以城陷从贼。今率把总一员、兵三十名、并缴伪总兵关防一颗、来降。又原任舟山中军游击杜茂祜、前以舟山失守从贼。今率都司一员、守备二员、把总五员、兵七十八名、并缴伪副总兵关防一颗、来降。事下兵部察叙。　　

○丙辰。遣官祭故梅勒章京刑部侍郎色冷。　　

○丁巳。谕理藩院。本年进贡来朝王贝勒等、仍照定例给赏。但王贝勒等赏赉过优。嗣后元旦来朝王贝勒等赏例。著另行定议具奏。　　

○戊午。谕礼部。金代帝陵、向在房山县地方。历有年所。迨至明季国运衰微。因我朝克取辽东。误疑金代陵寝旺气相关。遂将陵后地脉掘断。又因己巳年、我太宗皇帝统师入关。追念金代先德。特遣王、贝勒、大臣、往陵致祭。乃故明复将陵前石柱等拆毁、建立关帝庙。镇压风水。朕思天祚本朝。于金何与。故明不思运数有归。辄毁及金代陵寝。愚诞甚矣。除金太祖世宗、已入帝王庙祭祀、其陵寝照旧守护地方官春秋致祭外。尔部即遣官前往房山看视金陵周围。如切近处所、果有毁坏。即酌量修整。仍撰文一道叙述缘由。祭告立碑。以志不朽。其关帝庙仍旧留存。　　

○谕吏部。朕惟制科取士。课吏荐贤。皆属朝廷公典。原非臣子可借以罔上行私、市恩报德之地。至于师生称谓、必道业相成。授受有自。岂可攀援权势。无端亲昵。近乃陋习相沿会试乡试考官所取之士、及殿试读卷、廷试阅卷、学道考试优等、督抚按荐举属吏、皆称门生。往往干谒于事先。径窦百出酬谢于事后。贿赂公行。甚至平日全未谋面。一旦仕宦同方。有上下相关之分、辄妄托师生之称。或属官借名献媚、附势趋炎。或上官恃权相迫恐喝要挟。彼此图利。相煽成风。恬不知耻。以致下吏职业罔修。精神悉用之交结。上司弗问吏治。喜怒一任乎私心。因而荐举不公。官评淆乱。负国殃民。不知理义。深可痛恨。朕欲大小臣工、共涤肺肠。痛革积弊。以后内外大小各官、俱宜恪守职掌。不许投拜门生。如有犯者、即以悖上□日论罪。荐举各官、俱照衙门体统相称。一切读阅卷考试等项、俱不许仍袭师生之号。即乡会主考同考、务要会集一堂、较阅试卷。公同商订。惟才是求。不许立分房名色。如扬榜后、有仍前认。作师生者、一并重处不贷。尔部即通行严饬内外各衙门务令恪遵、永绝朋党之根。以昭朕激劝群工、共还荡平至意。　　

○顺天府举行乡饮酒礼。　　

○庚申。上御太和殿。召宁海大将军固山额真伊尔德、及随行诸将等赐宴。　　

○以吏部右侍郎卢崇峻、为兵部左侍郎、兼都察院右副都御史、总督宣大军务。　　

○升四川川北道参政卢慎言为江南按察使司按察使。长芦盐运使司运使李兆乾、为浙江布政使司参政、分守杭嘉湖道。山西冀南道副使董显忠、为福建布政使司参政、分守福宁道。湖广上荆南道参政刘兴汉、为福建布政使司参政、督粮道。山东莒州知州吴大壮、为江南按察使司副使、分巡江宁道。广东海北道参议萧炎、为福建按察使司副使、清军驿传道。吏部员外郎赵曰冕、为福建布政使司参议、分守漳南道。山东武德道佥事杨鼎瑞、为浙江布政使司参议、督粮道。　　

○户科右给事中王命岳奏言、自古致治。皆由官多久任、是以办理谙悉。我朝外吏、三年考绩。京堂而上、有半载即迁者。有一二年即迁者。廨有十年之吏。堂无百日之官。官疎吏熟。百弊丛生。乞敕部详议、尚书侍郎必满三年。其余卿寺、酌定满期。永远遵守。下所司议奏。　　

○辛酉。升吏科给事中任克溥、为刑科右给事中。　　

○壬戌。礼部奏。恭遇皇上万寿节。诸王群臣、应上表行庆贺礼。设筵宴。得上□日朕亲政以来、数年于兹。雨旸未调。盗贼未息民困未苏方切儆惕今以生辰受贺、弥觉不安。至日、皇太后仪仗全设。朕亲诣行礼。其诸王群臣贺表及筵宴俱著停止。　　

○以学士科尔坤、为都察院副都御史。　　

○以通政使司副理事官王来任、为西城理事官。　　

○癸亥。以礼部员外郎陈瑾、为福建按察使司佥事、提调学政。　　

○予故湖广总督胡全才、祭二次。加祭一次。赐全葬。　　

○旌表节妇、山西蔚州监生李经权妻王氏、给银建坊如例。　　

○礼部奏、恭定祭奉先殿仪注。初奉安神位于奉先殿、皇上亲诣行礼。内大臣侍卫内府官员等、俱随行礼。太常寺赞礼官赞礼。太常寺乐舞生作乐。致祭。是日早、内府官陈设祭品于各神位前。执事官、太常寺赞礼官、乐舞生等、俱各司其事。内大臣侍卫、内府官等各具朝服。诣奉先殿门外、两傍序立。候陈设毕。上具礼服。升舆。至设立神位处。降舆。诣各神位前、一跪三叩头。请起神位。捧各神位内府官等、亦一跪三叩头。奉安各神位于亭内毕。上及捧神位内府官、俱行一跪三叩头礼毕。内府官等举神位亭前行。由中门出。诣奉先殿上乘舆随行。内大臣、侍卫、内府官等、俱于奉先殿门外跪迎。上至奉先殿门外降舆。随神位亭入。内大臣侍卫内府官等、随上至奉先殿院内、分班侍立。安置神位亭于奉先殿丹陛毕。引礼官导上诣神位前、行一跪三叩头礼。请捧神位。内府官等、随各诣神位前、一跪三叩头。捧神位随上诣前殿、奉安神位毕。上及捧神位内府官等、俱行一跪三叩头礼毕退上就拜位立赞礼官赞乐舞生就位。执事官各司其事引礼官奏就位。导上进前立赞礼官赞迎神协律郎赞奏迎神开平之章。乐作。引礼官赞跪、叩兴上行三跪九叩头礼。兴内大臣侍卫内府官等、随行三跪九叩头礼毕。乐止。赞礼官赞献帛。行初献礼。协律郎赞奏初献寿平之章。乐作。捧帛官捧帛诣献帛案东傍立。捧爵官捧爵、诣各神位东西两傍立。引礼官赞诣前。捧帛官跪。上诣帛案前。引礼官赞跪。上跪赞献帛。上受帛、献于神位前案上。兴。引礼官导上诣献爵处。捧爵官跪。引礼官赞献爵。上立受爵、献于神位前案上。听引礼官赞。如献帛仪。次第于各神位前献毕。上复就拜位立。乐止。赞礼官赞行亚献礼。乐奏嘉平之章。其献爵如初献仪。乐止。赞礼官赞行终献礼。乐奏雍平之章。其献爵如亚献仪。毕。乐止。赞礼官赞彻馔。乐奏熙平之章。乐止。赞礼官跪赞礼毕升宫。即跪处行三叩头礼退立。乐奏成平之章。引礼官赞跪、叩、兴。上行三跪九叩头礼。兴。内大臣侍卫内府官员等、俱随行礼。乐止。赞礼官赞捧帛诣燎位。捧帛官诣神位前。一跪三叩头。捧帛送燎位。引礼官导上退立于东西向。捧帛过。引礼官导上复原位立。候帛燎半。引礼官赞礼毕。导上出殿。乐作。上出殿。立于檐下。东傍西向。内大臣侍卫内府官等、仍照前侍立两傍。乐止。俟供献等物彻毕。上复入殿。诣神位前、一跪三叩头。请捧神位。其捧各神位内府官等、亦各诣所捧神位前、一跪三叩头。请捧神位。随上送至后殿内、奉安神位。其余捧神位各官亦奉安神位讫上及捧神位内府官等、各于神位前一跪三叩头毕上出。升舆还宫以后皇上亲诣致祭、俱行家人常礼。内大臣侍卫内府官等、不与陪祀。其太常寺赞礼官、乐舞生、俱不用。应令内府官赞礼作乐。照前行礼。致祭之先。上亲请神位、奉安祀殿。祭毕。上仍亲送后殿。行奉安礼。其元旦、冬至、□山戊不□暮皇太后圣寿、皇上万寿、系大节。诸凡册封、系大礼及每月朔望皇上俱应亲诣致祭。内府官赞礼作乐。其供献应与太庙大祀礼仪同。立春上元、四月初八、端阳、重阳、俱系寻常节皇上但亲诣致祭。不赞礼作乐。忌辰、清明霜降、十月朔、俱系哀慕日期。皇上亲诣致祭。不赞礼作乐。七夕不致祭。止照常供献。中元、中秋、系十五常祭日期。不必重行。每月随时荐新。皇上应躬诣供献。但系常例供献、不必请神位于前殿。即于后殿供献。上享太庙、或祭毕、俱应上香烛于奉先殿。行躬告礼。上亲诣奉先殿行祭礼之期、如遇上亲祭各坛庙。应遣内府官一员、于奉先殿行祭礼。如上不亲诣坛庙、遣官致祭。上仍应亲诣奉先殿行礼致祭。得上□日、奉先殿初次行礼。宜用祝文。余俱如议　　

○刑科右给事中任克溥奏言、致治太平、惟督抚是赖。文武之宪、实所兼任。近见督抚员缺多推京堂。皇上既信其人于平日。陛辞更诫以天语。人谁无知。敢负君父之隆恩乎。但间有以藩司推补者。皇上未尝亲见其人。亲知其行事。而骤畀以节钺重任。恐皇上亦难遽信其心也。如江南藩司刘汉祚、因钱粮未完。屡挂弹章。今升福建巡抚。岂能弹压整治。以奠岩疆。至于督抚考成、尤为紧要。请历任三载、即行考核。称职者、隆以异数。不称职者、降罚有差。庶功罪昭然。而人知自爱矣。至从前督抚之中。有尽瘁封疆、如张存仁等有五大柱石之名臣请博取实政。纂集成书。既合旌庸之典且开激劝之途疏入上以督抚必经会推。何分内外。专用京卿殊为偏论。五大柱石语何所据。辄请博取实政、纂集成书俱属大谬。切责之　　

○甲子。谕吏礼兵三部。我国家创兴。全赖治兵有法。今见八旗人民崇尚文学。怠于武事。以披甲为畏途。遂至军旅较前逈别详究其源皆由限年定额考取生童乡会两试即得升用及各部院衙门、考取他赤哈哈番及笔帖式哈番徒以文字由白身优擢六七品官。得邀俸禄。未几又升副理事主事等官得免从军之役各部院衙门、一事数官以致员缺居多无不乐于部用。今后限年定额考取生童乡会两试、俱著停止。各部院衙门取用人员、不必分别满汉文学初用授以笔帖式哈番。停其俸禄照披甲例给以钱粮。任满三年如果勤敏。该堂官详核给以七品俸禄。再满三年、果能称职。升补他赤哈哈番又各部院衙门中、见无五品职官。升转太速。而一应降罚亦属不便。其副理事官主事品级既同。而主事又升副理事官著将主事改为五品。以便升转处分。各部院衙门、自理事官以至笔帖式哈番各该衙门详加查核留用。冗员尽行裁去至于官员子弟及富家世族应披甲者。各该牛录章京、甲喇章京、梅勒章京、固山额真、不行严察。本身不充兵役、尽令家仆代替。或充兵役。及至征巢□刀、又令代替。或不充兵役。多居闲散。著即晓谕八旗。自固山额真以下、牛录章京、骁骑校以上、概行严禁。违者治以重罪。其骁骑校护军校、均系武职若署章京事、方准叙功。不署章京事则不与议叙。殊属不合。今后骁骑校、护军校、俱著一体叙功。至护军、及披甲人役有功、除登城外。虽有首先陷阵。临敌斩级。效力居多止加赏赉无授官之例。今天下一家非比昔时攻城之役甚少若仍照旧议叙。数十载无攻城之役。何以鼓舞兵士。著该部酌量另行定议具奏。其每牛录下子弟一人读书仍遵前上□日行各部院衙门缺员、即以读书子弟补用。不得取用闲散人旧例官员遇恩诏及考满、俱得荫一子入监读书。如常令读书。补授文职者仍多则止尚文学。不习武事。其荫入国子监读书各官子弟尽行停止。令其学习武事即于武职补用。自今以后送监读书者暂行停止俟太平之日仍照旧行。其考满各官作何加恩该部酌量另行定议具奏。　　

○遣户部郎中李及秀巡按河南。广西道监察御史伊辟、巡按山西。浙江道监察御史扈申忠、巡按陕西。福建道监察御史周季琬、巡按湖南。山西道监察御史陈洪柱、巡按四川。刑部理事官田昇龙、巡按广西。江南道监察御史俞铎、巡按宣大。　　

○升镶红旗满洲护军参领阿密达、为本旗梅勒章京。正蓝旗满洲牛录章京莽嘉、为护军参领。　　

○乙丑。升山东左布政使谢道、为户部右侍郎。广西右布政使董应魁、为刑部右侍郎。通政使司通政使傅维麟、为都察院左副都御史。侍读王清、为右春坊右庶子兼内翰林弘文院侍讲右春坊右谕德张士甄、为国子监祭酒。　　

○原任顺天巡抚柳寅东以科臣姚延启论其年老才庸勒令休致。　　

○丙寅。以镶蓝旗满洲副理事官尼雅汉为护军参领。　　

○丁卯。封和硕武肃亲王子猛峨和硕定亲王子塔尔纳俱为多罗郡王多罗豫郡王子多尔博为多罗帏勒。以和硕武肃亲王庶子星宝辅国公班布尔善子华塞俱为三等辅国将军　　

○封皇贵妃父三等精奇尼哈番鄂硕为三等伯　　

○以牛录章京祖植松、为兵部理事官。　　

○以阿思哈尼哈番张大元为都督同知。充镇守湖广彝陵总兵官　　

○戊辰。礼科左给事中孙光祀奏言、臣子服官、当以操守为先。近见蓟州知州黄家栋、馈送钻营。有玷官箴。非彻底禁绝。何以示激劝。恳乞天语严饬。立革陋规。至于聚饮成风。沉湎废事。生是非之端。开依附之门。并乞一切禁止。以养廉节。勤职掌。疏入。得上□日、馈送燕会已经屡上□日严禁。如有不遵、著科道官指名参奏。从重究处。傥别经发觉、科道官亦著一并处治。　　

○旌表孝子、山西平阳府猗氏县民王国正。节妇、安邑县儒士杨恒初妻李氏。烈妇、江西南昌府进贤县民陶丑妻姜氏。南安府上犹县民张世通妻曾氏。各给银建坊如例。　　

○兵科给事中金汉鼎奏言会典一书。上自朝宁之规条。下及庶司之职掌。经纬具备。纤钜毕陈。然以新宪而沿旧号。非所以一王章定民志也今宜斟酌重订。各曰大清会典。仍请御制序文。刊刻成书。颁布天下。再加海内古文秘录所在多有宜特遣词臣分道购求。载籍既多。然后博选名流、校讎成卷。用备大观。亦右文之一端也。下所司议　　

○己巳。命大学士觉罗巴哈纳、额色黑、蒋赫德充圣训总裁官。学士折库讷、查布海、白色纯、充副总裁官。　　

○谕吏部。荐举官陆贻吉于沚、经朕亲试。俱著以科员用　　

○庚午。以营建奉先殿遣尚书车克明、安达礼、觉罗科尔昆郭科、祭告天地、宗庙社稷　　

○升副理事官常鼐、为内翰林秘书院学士。　　

○礼部奏言八旗考试进士举人生员业经奉上□日停止。其平西等三藩、及定南王续顺公下属员子弟、向不分隶八旗。其应试与否请上□日定夺得上□日著停止考试。　　

○又奏蒙古官学生、补用之缺少。应合两牛录出一人读书。汉军官学生或仍旧例、每牛录出二人读书。或因进士举人生员、停其考试。视满洲例、每牛录止出一人读书。又国子监官监生、既令习学武艺。效力行间先考取进士、举人生员、或仍于部院衙门补用。或令行问效用。请上□日定夺。得上□日、先考取进士举人生员俱著停止。汉军官学生、如满洲例。每牛录止出一人读书。　　

○喀尔喀部落毕席勒尔图汗、贡马、并方物。宴赉如例。　　

○辛未。以营建奉先殿。遣官祭后土司工之神。　　

○壬申。升检讨丁思孔、为内翰林国史院侍读。　　

○以正黄旗汉军理事官孙思克、祖植松俱为甲喇章京。　　

○予殉难湖广永州府通判郦允昌、祭葬如例。　　

○癸酉。以万寿节。遣官祭太庙、福陵、昭陵。　　

○遣官祭真武东岳城隍之神　　

大清世祖体天隆运定统建极英睿钦文显武大德弘功至仁纯孝章皇帝实录卷之一百六



大清世祖体天隆运定统建极英睿钦文显武大德弘功至仁纯孝章皇帝实录卷之一百七　　

顺治十四年。丁酉。二月。甲戌朔。遣官祭三皇庙　　

○乙亥。以陆贻吉为吏科给事中　　

○广东巡抚李栖凤、疏报节妇东莞县生员钟谐玉妻林氏青年夫故。毁容守志。奉姑尽孝。训子义方请赐表扬用彰风化。事下所司。　　

○以故三等阿思哈尼哈番塞棱子李麟龙、一等阿达哈哈番满都护子峨赫二等阿达哈哈番罗璧伯之子习图三等阿达哈哈番随达子阿赖、拖沙喇哈番索诺木子吹雷、各袭职　　

○丙子。升河南左布政使潘朝选、为礼部右侍郎。通政使司右通政李藻、为宗人府府丞。　　

○丁丑。遣大学士觉罗巴哈纳、祭先师孔子。　　

○升镶黄旗满洲护军参领巴喀、为本旗梅勒章京　　

○禁止官民采用楠木。　　

○戊寅。祭大社、大稷、上亲诣行礼。　　

○谕大学士傅以渐日讲官曹本荣曰。朕览易经一书。义精而用博。范围天地万物之理。自魏王弼、唐孔颖达有注释正义。宋程颐、有传。迨朱熹本义出、而后之学者宗之。明永乐间、命儒臣集元代以前诸儒之说汇为大全皆于易理多所发明。但其中同异。互存尚有繁而可删。华而寡要之处。迄今几三百年。儒生学士、发挥经义者。亦不乏人。当并加采择、折衷诸论。简切洞达、辑成一编。昭示来兹。尔等殚心研究、融会贯通。其必析理精深。敷词显易。约而能该。详而不复。使羲经奥者、炳若日星。以称朕阐明四圣人作述之至意。　　

○谕礼部。礼莫重于事天。孝莫大于尊亲。朕缵承鸿绪。恪修祀典。每□山戊不□郊祀、皆奉太祖武皇帝配享。今思太祖受命上天。肇兴帝业。太宗继志述事。丕振皇猷。功德并隆。咸宜崇祀。以后。冬至祈谷祭天。俱奉太宗、同太祖配享。夏至祭地。亦奉太祖太宗配享。著为定制。其应行仪节、尔部即详议具奏　　

○又谕人君事天、如子事父。宜酌典礼、用抒悃诚。今太庙外、别建奉先殿、不时祭享。而郊祀上帝、仅□山戊不

□一举行。于朕昭事之心、尚有未尽。兹欲于禁城中卜地、营建上帝殿宇。□山戊不□序令节时展明禋。俱奉太祖太宗配享。庶敬天事先、大礼始备。尔部即详。议致祭日期、及一切典仪具奏。　　

○以拜他喇布勒哈番沙尔护达、为兵部种马场理事官。牛录章京吴泰、为刑部理事官。　　

○己卯。朝日于东郊。遣吏部尚书觉罗科尔昆行礼。　　

○辛巳。皇太后圣寿节免行庆贺礼。　　

○壬午。苏松巡按李森先疏奏、犯役张电臣、侵分漕折银两、追比清完。似应量从末减。得上□日、贪婪官役、法当重惩。屡有明上□日。张电臣、侵蚀至一百二十余两。按律拟绞。原赃自应完纳。何得藉称完讫、轻请末减李森先身任巡方。徇纵显然。著革职提问。　　

○癸未。谕礼部、南郊祀天、礼宜严重。以后祀前一日、朕亲宿斋宫。祀前五日、亲诣视牲如遇遣官恭代、亦著诣坛斋宿视牲。永著为例。　　

○升兵科左给事中张文光、为吏科都给事中。改原任户科副理事官胡秉忠、为贵州道监察御史。原任礼科副理事官李荣宗、为山东道监察御史。　　

○兵部奏言、故明楚藩崇阳王朱蕴钤、与伪总兵李盛功等、向化投诚。朱蕴钤、应并家口、起送来京。分别养赡伪总兵李盛功、应授以参将职衔。从之。　　

○甲申。谕工部朕念故明崇祯帝、尚为孜孜求治之主。祇以任用非人。卒致寇乱。身殉社稷。若不亟为阐扬。恐千载之下、竟与失德亡国者、同类并观。朕用是特制碑文一道、以昭悯恻之意。尔部即遵谕勒碑、立于崇祯帝陵前、以垂不朽。　　

○命八旗各出子弟四员、送理藩院、学习图白忒书法。　　

○礼部议奏、肇行配享。大典攸关。现今夏至在迩。冬至尚遥。若先方泽而后圜丘、于序少紊。若俟冬至太宗配天之后、明□山戊不□举行方泽配享礼为期太远。应不俟冬至夏至。即令恭制太祖太宗神牌、及石座香灯几案。择吉先行太宗配享圜丘祈谷之礼。随行太祖太宗配享方泽之礼前期应遣大臣祭告天地、宗庙社稷至期恭奉神位配享圜丘方泽。祈谷之日、祭品悉如旧例。皇上亲诣神牌处、恭奉神牌于龙亭。龙亭前行。皇上随至坛。恭捧神牌奉安本位。皇上复拜位举行礼仪俱应如南北郊旧例。大礼告成之后宜布告天下报可　　

○　　

○礼部奏言臣等查得礼经云。祭不欲数。又考之旧典唐天宝五年诏南北之郊。未展于时享。粢盛且略对越何申。自今以后、每在四时孟月、先择吉日、祭上帝等语。兹禁城中、于奉先殿东卜地。营建上帝殿宇。□山戊不□序令节崇祀。奉太祖太宗配享。礼属创举。臣等酌议元旦。皇上万寿、皇太后圣诞、三大节。上应亲诣上帝殿、行礼致祭。除孟春元旦行礼。冬至有南郊大祀外。其夏秋二孟月、亦应选择吉日。上亲诣行礼。其祭祀礼仪、及祭品俱应照祀天例行。但系内祭。惟初奉安神位、应读祝文余祭日、不用祝文及福胙福酒。不燎牛。其初奉安神位之礼、俟上帝殿各神位恭制毕。择吉奉安。至日、祭物陈设毕。上亲诣神牌处、恭捧神牌、奉安龙亭。龙亭前行。上随至上帝殿。奉安神牌于神位毕。上复位。其初奉神位入殿及元旦、皇上万寿皇太后圣诞并夏秋二孟择吉行礼仪注。于本日内府官豫设牛、羊豕及果品等项。典仪官唱乐舞生、执事官、各司其事。赞引官奏就位。上就拜位正中。北向立。典仪官唱迎神。协律郎唱奏始平之章。乐作。赞礼官奏升坛导上诣上帝位香案前立。司香官捧香盒在西跪。赞引官奏跪上跪。奏上香。上举柱香、上炉内。又三上块香毕。兴。赞引官以次导上诣太祖太宗神位前上香如前仪。赞引官奏复位上复拜位立。乐止。其上帝御幄门傍两炉。令官二员跪上香。赞引官赞跪、叩、兴、上行三跪九叩头礼。典仪官唱奠玉帛。协律郎唱奏景平之章。乐作。赞引官奏升坛。导上诣上帝位前立。赞引官奏跪。上跪。捧玉帛官跪进于上右。赞引官奏奠玉帛。上受玉帛献于案上。兴。赞引官、以次导上诣太祖太宗神位前。奠帛如前仪。赞引官奏复位。上复位立。乐止。典仪官唱行初献礼。协律郎唱奏寿平之章。乐作。赞引官奏升坛。导上诣上帝位前立。执爵官捧爵跪进于上右。赞引官奏跪。上跪。奏献爵。上受爵。献案上正中。兴。赞引官、以次导上诣太祖太宗神位前。献爵如前仪。赞引官奏复位。上复位立。亚献仪同初献。乐奏嘉平之章。终献仪同亚献。乐奏雍平之章。终献毕。典仪官唱彻馔。协律郎唱奏熙平之章。乐作。彻玉官至上帝位前。行一跪三叩头礼。彻玉。乐止。典仪官唱送神。协律郎唱奏太平之章。乐作。赞引官奏跪、叩、兴、上行三跪九叩头礼。乐止。典仪官唱捧帛捧香馔、各诣燎所。上转立拜位东旁。捧帛、捧香馔官、各诣案前。捧帛民行一跪三叩头礼。捧香馔官跪、不叩。以次捧至燎所。典仪官唱望燎。协律郎唱奏安平之章。乐作。赞引官奏诣望燎位。上诣望燎位立。帛馔焚半。赞引官奏礼毕。上还宫。其祭品礼仪。应令礼仪监豫备。得上□日、如议行。　　

○固山额真伯石廷柱、以年老乞休上以其效力年久。勤劳素著命加少保兼太子太保致仕。　　

○兵部右侍郎高景以母忧回籍守制　　

○乙酉。东夷托科罗氏南迪欧等来朝进贡花黑狐皮。赐宴于礼部。仍赉遣之。　　

○丙戌。遣官祭先农之神。　　

○谕督捕衙门、向来所定隐匿逃人之法。将窝逃之人。给发逃人本主为奴。不意遂有奸徒乘机诈害弊端百出。后经改议隐逃窝主、拟绞秋决。每逃一人。辄置一窝逃者于重辟。年来秋决重犯。半属窝逃。人命至重。谁非朕之赤子。于心不忍。斟酌前后两议。蚤夜思维。不如将窝逃之人、面上剌窝逃字样。并家产人口、发旗下穷兵为奴。著议政王、贝勒、大臣、九卿。詹事、科道等官、会议妥确具奏。　　

○革职御史王昌允、以窝盗杀人、及诸不法事。讯实。弃市。　　

○丁亥。赐衍圣公孔兴燮、及五经博士颜绍绪等、宴于礼部。　　

○戊子。赐太宗文皇帝第二女固伦长公主、及第三、第四、第五、第八女固伦公主、第十四女和硕公主、金册。长公主册文曰。典崇厘降。帝女戒以钦哉。诗美肃雝。王姬咏其秾矣。既娴内治。宜被殊荣。咨尔固伦长公主。乃朕之姊。敬慎居心。柔嘉维则。母仪克奉。教夙禀于在宫。妇德无违。誉尤彰于筑馆。出银潢之贵派。作配高闳。备玉牒之懿亲。共襄宗国。凤占允协。象服攸宜是仍封尔为固伦长公主。赐之金册。谦以持盈。益笃兴门之祜。贵而能俭。永垂宜室之声。勿替令仪。尚绥后禄。钦哉。余册同。　　

○册封和硕礼亲王福金李佳氏、端重亲王福金佟佳氏、敬谨亲王福金钮祜鲁氏、为和硕福金。巽亲王母纳喇氏、庄亲王母纳喇氏、为和硕福金。多罗衍僖郡王福金佟氏、敏郡王福金博尔济锦氏、惠顺郡王福金博尔济锦氏、平郡王福金博尔济锦氏、为多罗福金。赐和硕礼亲王福金册文曰。朝倚亲贤之辅。爰启藩封。邦崇雝肃之风。必端壸教。既宜家而备美。应从爵以分荣。咨尔和硕礼亲王福金李佳氏、赋性端良。秉心淑慎。发祥华胄。奉内则以无违。作配公宫。供妇职而咸尽。屏翰之勋懋著。闺庭之助实多。兹封尔为和硕福金。锡之金册。贵极笄珈。光生袆翟。诗称窈窕。乃克著乎令仪。易表安贞。宜益隆乎顺德修齐无斁福禄攸同。钦哉。余册同。　　

○降补原任吏部左侍郎杜立德、为太仆寺卿。　　

○升福建右布政使管起凤、为河南布政使司左布政使。广东右布政使史记功、为山东布政使司左布政使。广西府江道副使王庭、为四川布政使司参政、川北道。湖广上荆南道副使李翀霄、为江南布政使司参政、分守江宁道。山东运盐使司运使姚延著、为广东布政使司参政、分守岭南道。河南兴屯道佥事胡士梅、为陕西按察使司副使、分巡洮岷道。山东济南道参议毕振姬、为广东按察使司副使、清军驿傅道。直隶通州知州吴柱、为山西按察使司副使、分巡冀南道。户部郎中刘克家、为广东按察使司佥事、罗定道。工部郎中梁维枢、为山东按察使司佥事、武德道。福建汀州府知府涂应泰、为长芦都转运盐使司运使。补外转御史王秉乾、为广东布政使司参议、分守海北道。原任广西左江道赵允翰、为河南按察使司副使、通密道。山东兴屯道戴圣聪、为湖广按察使司佥事、下江防兵备道。　　

○己丑。升河南管粮道参议佟凤彩、为广西布政使司右布政使。　　

○以致仕一等阿达哈哈番阿哈硕色弟三达、袭职。　　

○吏科都给事中张文光奏言、圣至孔子。赞美难以形容。考之古典。鲁哀公诔文曰尼父。未尝加一字之褒。汉平帝元始元年。始加谥曰宣尼父。后魏太和十六年。乃改谥文圣尼父。唐太宗贞观十一年。尊为宣圣尼父。明皇开元二十一年。始进谥文宣王。元武宗至大元年。加谥大成至圣文宣王。明初因之。嘉靖九年。尊改为至圣先师孔子神位。以孔子生不为王。殁而王之。于理未妥。且以文宣之号。未足以尽孔子。曰至圣。则无所不该。曰先师。则名正而实称。不可易矣。我朝顺治二年。祭酒李若琳、不加考订。请易至圣先师孔子神位、为大成至圣文宣先师孔子。不过仍元武宗之旧谥、而独不称王耳。臣谓追王固属诬圣。即加大成文宣四字。亦岂足以尽孔子哉。唐臣柳宗元有言、赞孔子之圣譬如颂天地之大。謀日月之明。非愚则惑。今皇上事事稽古。议礼制度考文务求至当。宜仍改主为至圣先师孔子神位。庶质之先圣而无疑。传之万世而永遵矣。下所司议。　　

○陕西巡按聂玠、疏报节妇、西宁卫生员郭荣祖妻邹氏、年二十七、夫亡。孀居五十余年。抚孤成立。徽州民张才远妻杜氏、年二十七、夫亡。家赤贫。遗亲未葬。纺织营窆如礼。抚遗孤成名。孀居三十九年。烈妇、伏羌县任济民妻郭氏、年十八、夫亡。甫易箦。氏投缳自尽。巩昌府吏邢世耀妻张氏、年三十一、夫亡。痛哭三昼夜。自缢而死。俱请照例旌表。疏下礼部。　　

○庚寅。立和硕武肃亲王碑。其文曰。国家纪功崇德。首重懿亲。苟能宣力王室。著有勋劳。高爵宠禄、以光耀于生前。丰碑美谥、以流传于殁后。典至钜也。和硕肃亲王豪格、系太宗文皇帝长子。朕亲兄也。智略超群。英勇盖世。其征蒙古扎鲁特东揆、察哈尔、鄂尔多斯等国。及征明数次。平定朝鲜。入山海关。破流贼兵二十万诸功。前碑载之详矣。顺治三年。统率大军往征四川贼寇。至陕西、立解汉中府之围。所属州县。尽为平定。攻克三寨山、张阁老崖等处山寨三座。各寨俱就招抚。击败水陆马步兵二十二次。追杀八次。又招抚伪总兵副将参游以下官百十二员。士卒翕然归命。陕中逋寇。扫荡无余。又复入川、攻克内江县。击败张献忠一百三十六营斩贼首献忠、及其伪巡抚总兵等官二千三百有奇。俘获无算广宣德意。招徕文武官二百三十五员。马步兵六千九百九十有余。四川大定。建此奇功宜膺上赏。睿王摄政掩其开疆拓土之勋。横加迫胁幽囚之惨忠愤激烈。以疾薨逝。朕念手足之谊。不胜凄怆。亲政之后。即命树立贞珉、以纪厥功。而加恤予谥之典、阙焉未举。今特重叙前绩。表王之德业。辟土斥境。折冲御侮。宜谥曰武。追封为和硕武肃亲王。加以厚赉。呜呼。朕追思痛悼。弗能自已。是用旌尔殊勋。扬尔忠义。昭朕笃亲酬庸之意。勒之金石。用传不朽。　　

○以镶白旗满洲理事官博通果为护军参领。　　

○赠阵亡牛录章京王世富、拖沙喇哈番。以其从侄成功、袭职。　　

○辛卯。敕谕朝鲜国王李淏曰。禁买货物、定例昭然。向经礼部咨行尔国。昨尔弟李＜泬目＞因宽宥越境杀人之罪。谢恩来京。理宜痛改前非。益殚忠敬。乃事毕回时随行员役、违禁擅买硝药。行至凤凰城。为城守章京搜获。据称李＜泬目＞不肯缚送私买之人。反哀求容隐。李＜泬目＞先时未能禁约。事发又求隐蔽。亦难辞咎。今特遣内大臣阿鲁哈、少傅兼太子太傅内翰林国史院大学士额色黑、太子少保都察院左副都御史能图、吏部左侍郎禅代、前往尔国。同王察审私买情弊。请确议罪具奏。　　

○谕喀尔喀部落毕席勒尔图汗、俄木布额尔德尼、车臣济农、坤都伦伊尔登曰。前因尔等、抗不遵上□日。故不纳尔来朝使臣今尔等既遵谕上□日、遣冰图台吉巴图鲁台吉、额尔克卓礼克图台吉额尔克巴图鲁台吉等诚心认罪。进贡驼马来朝。朕不念旧恶。将驼马发回。其从前杀掠人口、劫夺牲畜之罪。悉行宽宥。今尔等可于朕所遣大臣前修好伸誓。自誓之后。每年照定例。进贡贸易。朕仍加轸恤。恩赏弗绝。尔处有逃来之人、亦不收纳。如不修好伸誓。无庸入贡。当仍收尔逃来之人、加以富贵恩养也。　　

○壬辰。升大理寺卿张天植、为兵部右侍郎。　　

○转兵科右给事中刘鸿儒、为本科左给事中。　　

○革原任户部侍郎柯永蓁、拜他喇布勒哈番。仍罚俸二年。以问拟原任河西务钞关员外郎朱世德缺额事、援赦免议故也。　　

○癸巳。遣理藩院侍郎沙世悌尔、致祭科尔沁国故扎萨克图郡王拜撒噶尔　　

○甲午。清明节。遣内大臣公爱星阿、祭太庙。　　

○遣官祭四祖陵、福陵、昭陵。　　

○南赣巡抚佟国器、疏报节妇、江西长宁县民罗大美妻谢氏、年二十五、夫亡。止妾生一子。教育成立。奉姑、生事死葬、克敦妇道。继遭兵燹。仳离苦节。至老弥坚。福建上杭县民詹鸣华妻赖氏、夫故。氏年甫二旬。上有祖翁姑在堂孝养尽礼。下有周□山戊不□遗孤、恩勤鞠育。历今四十年俱请照例旌表。疏下礼部。　　

○乙未。升陕西关内道参议刘余王□彗、为广西按察使司副使、分巡府江兵备道。湖广德安府知府李蔚春、为山东都转运盐使司运使。江南池州府知府颜敏、为湖广按察使司副使、分巡上荆南道。户部郎中陈襄、为江南按察使司佥事、安庐道。　　

○改补湖广上湖南道参议武攀龙、为河南布政使司参议、管粮道。降补原任陕西西宁道副使牟廷选、为山东布政使司参议、分守济南道。　　

○以正蓝旗满洲副理事官哈克三、为护军参领。　　

○江西巡按笪重光、疏报节妇、广昌县民饶于鼎妻李氏、年十六、夫殁。抚幼女。事孀姑。及姑死女夭。氏遂自刎死。南昌县民段登女、许字同里王国鼎。将及笄、国鼎溺死。讣闻。即日哀恸归王。奉姑守节。立嗣承宗。阅二十年如一日。俱请照例旌表。疏下礼部。　　

○丙申。升江西湖西道参政田厥茂、为福建布政使司右布政使。山东登莱道参政徐化成、为广东布政使司右布政使。　　

○丁酉。祭历代帝王庙。上亲诣行礼。　　

○立盛京三元神庙碑。其文曰。自古帝王之兴。莫不首隆祀典。凡有功德于民者、皆为建坛宇而通肹蛮。盖神既佑民以福国。则国必崇祀以报神。此庙貌所由隆也。我太祖太宗手定大业。拯斯民于涂炭。膺景祚之绵长。虽积功累仁所致。而百神之灵、实式凭之。大清门东三元神庙、祷之辄应及民功德、亦为最著。考之道书。神有天地水府之别。国家当干戈扰攘之际。急图康阜。使时和年丰。室庐相庆则天官赐福主之。其或贯索未空。金气犹沴。使斯民秉德格非。远刑罚而登仁寿。则地官赦罪主之。又或大军之致凶年。大荒之致奇疫涤。其眚灾。而消其害气。则水官解厄主之。然则使民殷富。使民乐利。使民康宁。而因以默祐我邦家。孰非神之赐也欤。呜呼。发祥重地。永藉呵护之灵。凡我生民。咸赖乂安之福。爰命勒石。用表神功。以垂不朽。　　

○戊戌。赠故总督湖广兵部右侍郎兼都察院右副都御史胡全才、为兵部尚书。荫一子入监读书。　　

○偏沅巡抚袁廓宇疏报、攸县生员陈六礼、孝友素著。寇兵肆掠。率众堵御。势穷被执。骂贼死。妻朱氏、见夫遇难。亦自缢。一门义烈。请照例旌表。疏下礼部　　

○己亥。升正白旗汉军梅勒章京赛音达理、为本旗固山额真。　　

○刑部尚书刘昌、请假迁葬。允之。　　

○以休致三等阿达哈哈番额尔特子达尔泰袭职。　　

○议政王、贝勒、大臣、九卿、詹事、科道等官、会议窝逃犯人、免死。责四十板。面刺窝逃字。并家产人口入官。听户部酌量分给八旗穷丁。从之。　　

○庚子。喀尔喀部落毕席勒尔图汗子冰图台吉等、以悔罪朝贡。仍赐宴优礼之。　　

○升太仆寺卿杜立德、为大理寺卿　　

○遣督捕副理事官赵之麟、巡按广东。刑部副理事官金鼎、巡按甘肃。兵部理事官许世昌、巡按江西。山东道御史李赞元、巡按湖北。中书科中书舍人成性、巡按福建。　　

○梅勒章京绰宜尔以疾解任。　　

○以休致阿达哈哈番阿尔赛子吴喀达、袭职。　　

○壬寅。升通州副将张惟一、为都督佥事、管陕西延绥副将事。　　

○山西云镇地震有声。　　

○癸卯。谕内三院。朕见尔等衙门内直事务、皆机密重大。撰文中书、三年俸满。俱送吏部、升转别衙门。朕思办事内直之员、谙练有年。不必升转别衙门。尔等酌议妥确具奏。　　

○赏镇守宁古塔昂邦章京沙尔虎达、蟒衣、貂帽、鞍马、腰刀、缎布等物。　　

○免湖广沔阳州益阳县十三年分水灾额赋。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百七



大清世祖体天隆运定统建极英睿钦文显武大德弘功至仁纯孝章皇帝实录卷之一百八　　

顺治十四年。丁酉。三月。甲辰朔。以奉太宗文皇帝配享圜丘、及祈谷坛。上亲诣牺牲所视牲毕。回宫。　　

○升陕西汉中府副将杨文启、为都督佥事、充四川川北总兵官。　　

○以拜他喇布勒哈番韦进忠、为福建福州府城守副将。　　

○乙巳。旌表节妇陕西泾州生员李沆妻于氏、同官县生员习完初妻王氏、各给银建坊如例。　　

○戊申。上宿于斋宫。是日、阅视坛仪。卤簿全设。至天坛昭亨门西。太常寺官二员执提炉前导。礼部太常寺官迎驾降辇。导入昭亨门左。上由御路升阶诣坛。北向立太常寺官跪奏上帝坛。上东向立。跪奏配帝坛。上西向立。跪奏配帝坛。又导上至神库、北向立。太常寺官跪奏上帝笾豆。上东向立。跪奏配帝笾豆。上西向立。跪奏配帝笾豆。又导上至神□厂豆寸□、近前立。跪奏燔牛。上帝坛、配帝坛、牲。上北向立。跪奏四从坛牲。视毕。又诣祈谷坛、同前仪。视毕。上回斋宫斋宿。　　

○以奉太宗配享圜丘、及祈谷坛。太祖太宗配享方泽。遣官祭告天地、宗庙、社稷。　　

○己酉。上奉太宗文皇帝神位配享圜丘及祈谷坛行奉安神位礼一切祀典如太祖配享仪　　

○多罗郡王塔尔纳薨年十五谥敏思　　

○辛亥。以奉太祖太宗配享方泽上躬诣牺牲所、视牲。　　

○壬子。上奉太祖武皇帝、太宗文皇帝、配享方泽。是日早、王、贝勒、贝子、公等俱于祭台下序立四从坛分献官、入棂星东门。序立于公后。文武官俱序立于棂星门外上由方泽坛北天门诣斋宫。于太祖太宗神牌前、各行一跪三叩头礼。捧请神牌、奉安于龙亭。仍各行一跪三叩头礼。銮仪卫校尉舁龙亭。皇上随神牌入棂星门。由中甬路至坛下。龙亭止。上诣太祖神牌前、行一跪三叩头礼。捧请太祖神牌、由中甬路、设于东配坛。行一跪三叩头礼。又诣太宗神牌前、行一跪三叩头礼。捧请太宗神牌、由中甬路、设于西配坛。行一跪三叩头礼。赞引、对引官、导上至坛。于黄幄内立。典仪官唱乐舞生就位。执事官各司其事。赞引官奏就位。上就拜位。典仪官唱瘗毛血、迎神。协律郎唱举迎神乐。奏中平之章。乐作。赞引官奏跪、叩、传赞同。上行三跪九叩头礼。王以下各官、俱随行礼毕。典仪官唱奠玉帛。协律郎唱举奠玉帛乐。奏广平之章。乐作。赞引官奏升坛。导上诣皇地祇香案前立。司香官跪于案左。奏跪、上香上跪、上柱香于炉内。又上块香三次。兴。导上诣供案前。捧玉帛官跪于案左。奏跪、献玉帛。上跪、献讫。赞引官导上诣太祖太宗香案供案前。上香进帛如前仪。毕。奏复位。上复位立。乐止。典仪官唱进胙。上退立东向。礼部官太常寺官、以次进皇地祗牲太祖配坛牲。太宗配坛牲。供于各案毕。协律郎唱举进胙乐。奏咸平之章。乐作。赞引官奏升坛。导上诣皇地祇位前立。奏跪。上跪。奏献胙。上跪献讫。导上诣太祖太宗位前、献胙如前仪。毕。奏复位。上复位立。乐止。典仪官唱行初献礼。协律郎唱举初献乐。奏寿平之章。乐作。赞引官奏升坛。导上诣皇地祇位前立。捧爵官跪于案左。奏跪。上跪。奏献爵。献讫。奏诣读祝位。导上诣、读祝位立。乐止。读祝官至祝案前、行一跪三叩头礼。捧祝版立于案左。赞引官奏跪。传赞同。上跪。王以下各官、及读祝官、皆跪。赞读祝。读讫。捧祝版跪安于帛匣上。三叩头退。乐作。赞引官奏叩。传赞同。上行三叩头礼。王以下各官、俱随行礼毕。兴。导上诣太祖太宗位前、献爵如前仪。从坛分献官、于各神位前、上香进帛献爵。俱候上行礼时、随行礼毕。奏复位。上复位立。分献官亦退至阶下立。乐止。典仪官唱行亚献礼。亚献仪同初献。乐奏安平之章。亚献毕。行终献礼。终献仪同亚献。乐奏时平之章。终献毕。奏复位。上复位立。分献官亦退立原位。乐止。太常寺官唱赐福胙。光禄寺官二员、捧福胙进。诣皇地祇位前拱举。赞引官奏诣受福胙位。导上至受福胙位立。捧福胙官二员、跪于上右。接福胙官二员、跪于上左。赞引官奏跪。上跪。奏饮福酒。上受爵。授与接爵官。奏受胙。上受胙。授与接胙官各退。奏叩。上行三叩头礼。奏兴、复位。上复位立。行谢福胙礼。赞引官奏跪、叩、兴传赞同王以下各官俱随上行三跪九叩头礼。兴典仪官唱彻馔。协律郎唱举彻馔乐。奏贞平之章。乐作。彻玉官诣皇地祇案前、行一跪三叩头礼。捧玉退。乐止。典仪官唱送神。协律郎唱举送神乐。奏宁平之章。乐作。赞引官奏跪叩、兴传赞同。王以下各官、俱随上行三跪九叩头礼。兴。乐止。典仪官唱捧祝帛香馔各诣瘗位。上退立东向。捧祝帛官、行一跪三叩头礼。捧香馔官不叩俱跪捧祝帛香馔、依次送至瘗位。典仪官唱诣望瘗位。乐作。仍奏宁平之章。导上至望瘗位立。祝帛瘗讫。俟配位帛燎半。赞引官奏礼毕导上出、至黄幄内更衣。上回宫。　　

○癸丑。以太祖太宗配享礼成。诸王群臣、上表庆贺。是日、颁诏天下。诏曰。自古帝王、禋祀天地。必崇奉祖宗侑飨。所以昭功德。申孝敬。甚钜典也。恭惟太祖武皇帝、知勇懋昭。肇开骏业。太宗文皇帝、宽仁覃播。继廓鸿图。厚德丰功、俱垂万世。并宜配享、以尽尊崇。朕仰承天眷。赞嗣先猷。南郊祈谷、奉太祖武皇帝配祀典礼、已先奉行。兹复昭告天地、宗庙、社稷。率诸王、贝勒、文武群臣。于顺治十四年三月初六日、如冬至祈谷仪。恭祀上帝。奉太宗文皇帝同配。于初九日、如夏至仪。恭祀皇地祇。奉太祖武皇帝太宗文皇帝并配。式举宏章。宜颁湛惠。所有事宜、开列于后。一、亲王以下、奉恩将军以上、俱加恩赐。一、内外公主以下、固山格格以上、俱加恩赐。一、外藩诸王以下、公以上、俱加恩赐。一、在京文武官员。听各衙门堂印官、确查分别。升赏。一、各省固山额真、昂邦章京、梅勒章京、总督、巡抚、总兵官、各加恩赐。一、内外满汉官员。一品、封赠三代。二品、三品、封赠二代。七品以上、封赠一代。八九品、止封本身。给与应得诰敕。一、自顺治十四年三月初十日昧爽以前。凡官吏兵民人等有犯。除谋反、叛逆、子孙杀祖父母、父母、内乱、妻妾杀夫、告夫、奴婢杀家长、杀一家非死罪三人、采生、拆割人、谋杀、故杀、蛊毒魇魅、毒药杀人、强盗、妖言、十恶等真正死罪不赦外。及满洲逃人、窝主、干连人等、贪官衙蠹受赃、监守自盗、拖欠钱粮漕粮、侵盗漕粮员役、亦在不赦。其余死罪、俱减一等。军罪以下、已发觉未发觉。已结正。未结正。咸赦除之。有以赦前事告讦者不与审理。以其罪罪之。一、文职官员。除贪赃、及大计处分、失陷城池、缉盗不获、罪犯越狱、拖欠钱粮漕粮、违误钦件限期、审事徇情、举劾不公、阅卷有弊、衙役作弊犯赃、本官不能觉察、投认师生等罪不赦外。见在因公诖误、议革、议罚、及戴罪、住俸各官。各该衙门奏明宽宥。一、武职官员。除贪赃、及军政处分、失陷地方、缉盗不获、纵兵抢掠、拖欠钱粮、违误钦件限期、审事徇情等罪不赦外。见在因公诖误、议革、议降、议罚、及戴罪、住俸各官。各该衙门奏明宽宥。一、满洲兵丁、处处战攻劳苦。该部通行赏赉。一、满洲兵丁、披甲随征。多年效力。被伤不能披甲、及年老有疾退役者。酌给恩赏。一、征调别省兵丁、深为可悯。其家口坐粮、照例给发。务令得沾实惠。一、自顺治元年五月以来。各地方归顺有功文武官员人等、除已叙外。凡未经叙录者、将归顺来历、及归后劳绩、该部查明叙升。给与世袭诰敕。一、凡试职各官、俱准实授。一、顺治十五年会试。照丙戌科额、取中进士四百名。一、所在孝子、顺孙、义夫、节妇、自顺治元年以后。曾经各巡按御史奏闻者。仍行该按、再为核实。毋事浮滥。造册报部、以凭具奏旌表。一、派徵钱粮。俱照万历年间则例。其天启崇祯年间加增、尽行蠲免。通行已久。如有贪官污吏、例外私派。多徵扰民者。该督抚按官。纠参重处。一、远省未附地方。文武各官、及乡绅士民、投诚归顺者。以前负固之罪、通与赦免。察其功之大小、各与升赏。一、有因叛逆干连、原系无辜者。该督抚按审明。即为具题释放。一、附近贼巢居民、原未从贼。有司将领、一概混捕擅杀者。该督抚按察实参处。一、盗贼多因饥寒失业。或为贪官所迫。诏书到日。虽系首恶、若能率党投首。悉免其罪。兵收入伍。民收入籍。务期得所。有能擒捕首恶、及党内首告者。论功授官给赏。如有因其投首乘机邀执。希图功赏者。治以重罪。一、大兵经过餧马地方。供应草豆运价等项。以后俱准作正项钱粮销算。如官胥通同掯勒侵冒。该督抚即行纠参。隐徇者、一体重处。一、贫民失业流离。各地方官、有能赈恤。全活五百人以上者。核实纪录。千人以上者。即与题请加级。其有绅衿富室、尚义出粟。全活贫民百人以上者。该地方官核实具奏。分别旌劝。一、各处土司、原当世守地方。不得轻听叛逆招诱、自外王化。凡未经归顺、今来投诚者。开其原管地方部落、准与照旧袭封。有擒执叛逆来献者。仍厚加升赏。一、已归顺土司官。曾立功绩、及未经授职者。该督抚按官通行查明具奏。论功升授于戏。祀事孔修。答高厚生成之德。孝思用展。彰圣神作述之猷。洽万国之欢心。备一朝之盛典。布告天下。咸使闻知。　　

○甲寅。补原任江南苏松督粮道宋杞、为陕西布政使司参议、分守关内道。　　

○诏直省学臣、购求遗书。　　

○定宁夏等卫儒学每科乡试、另编字号。额中二名。　　

○升广西左江道参议汪继昌、为湖广按察使司副使、下江防兵备道。　　

○江南江西总督郎廷佐疏奏、请舒江南三大困。一、江南官多降调、为钱粮积欠多而考成严也。以数年之积逋、追徵于一时。官有必去之念。民无慑服之心。为有司者、尚能力布皇仁耶。请将考成规则、去其降调之例。重不过革职戴罪。仍令在任、课其成功。必自安心治理矣。一、江南自八年至十三年、积欠钱粮四百余万。未必尽欠在民。或官吏侵蚀。或解役烹分。新旧牵混。上下朦胧。请以十四年为止、通将从前积欠。总令右布政使、查其已解而无批回。被经承侵欺那借者。及某官支用提取、而不应开销者。注数清追、分为二册。若民间实欠、则又为一册。议定一年止徵若干。示民知有应完之数分路督催、责成各道。握总者为右布政使。按册而稽、专理旧欠。一切新粮、专责左布政使。则徵新补旧之弊可除矣。一、江南为数省咽喉。商贾舟楫所聚。向因大军经过。封船载送。商民坐困。或谓禁封货船但封空船。不知江河之内。舍货船空船无几。岂能载往还兵马乎。臣见江西已经造船备送兵马。江南亦可踵行。庶商困得苏。军机不误矣。疏入上以其言深切时弊。下所司详议。　　

○乙卯。升督捕右理事官杨茂勋、为吏部侍郎。　　

○升正白旗汉军甲喇章京徐知通、为梅勒章京。驻防福建。　　

○补正蓝旗满洲护军参领察布丹原官。　　

○丙辰。复至圣先师孔子神位旧称。从科臣张文光请也。　　

○升左中允熊伯龙、为内翰林秘书院侍读右中允诸豫、为内翰林弘文院侍读司业张永祺、为内翰林国史院侍读左赞善金鋐、为内翰林秘书院侍讲左赞善方犹为内翰林国史院侍讲右赞善余恂、为左春坊左谕德。兼内翰林秘书院修撰检讨王绍隆、为右春坊右谕德。兼内翰林弘文院修撰。张瑞徵、为左春坊左中允。兼内翰林弘文院编修。杨永宁、为国子监司业。编修宋之绳、为右春坊右中允。兼内翰林国史院编修。　　

○升镶黄旗汉军牛录章京王国声、为甲喇章京。　　

○以监造皇太后皇贵妃册宝。监视缮写诏赦。赐大学士觉罗巴哈纳、额色黑、礼工二部官员、及太监等、马匹银币有差。匠役、亦给银两布疋。　　

○戊午。以织造衮衣。遣官祭司机之神。　　

○以拜他喇布勒哈番满罴、为工部理事官。　　

○补原任湖广右布政使祖重光、为山西布政使司右布政使。升陕西庄浪道副使班琏、为江西布政使司参政、分守湖西道。临巩道副使毛一麟、为山东布政使司参政、青登莱道。　　

○己未。遣官致祭故一等阿思哈尼哈番觉罗穆成格。　　

○庚申。升工科左给事中郭亮、为本科都给事中。吏科右给事中严沆、为户科左给事中。户科给事中黏本盛、为兵科右给事中。　　

○辛酉。以镶红旗汉军致仕阿达哈哈番甲喇章京裴登宽子应虎、袭职。仍管甲喇章京事。　　

○甲子。梅勒章京徐大贵、引疾乞休。命加太子少保。以原官致仕。　　

○赠巡抚甘肃兵部尚书周文叶、太子少保。　　

○晋封镇国将军苏努、为镇国公。　　

○乙丑。谕浙江福建总督、巡抚、总兵官等。逆贼郑成功、啸聚海滨。窃行狡诈。敢于上悖天道。下灭人伦。负恩梗化。甘为釜底游魂。即伊父子至性、亦复悍然不顾。逆理丧心。行同禽兽。真盖载之所不容。王法之所必弃。似此枭獍。若仍招抚优容。使得滥膺爵禄。岂不辱衣冠而羞士类。朕今独断于中、意在必讨。前已谕尔等晓谕逆党。令其擒执来献。今当一意捕巢□刀。毋复姑待。彼若力穷畏死。薙发来京。再为定夺。至其父郑芝龙、有此逆子跳梁。而不加诛戮。尚留视息者。念大军至闽。彼即投诚。特从宽典。然叛逆之父、法难疎纵。是以禁锢囹圄。原非望其返顾。故示羁縻。尔等不必迟回瞻顾。必灭此逆贼、以彰国法。　　

○以致仕阿思哈尼哈番姜民望子永基、袭职。　　

○遣湖广道御史马腾升巡视长芦盐政　　

○旌表节妇、陕西西宁卫生员郭荣祖妻邹氏、徽州民张才远妻杜氏、烈妇、伏羌县儒童任济民妻郭氏、巩昌府吏邢世辉妻张氏、各给银建坊如例。　　

○丙寅。以致仕阿思哈尼哈番曾法孔子养性、袭职。　　

○先是海澄公黄梧、具揭兵部。据称海贼俱属漳泉潮惠之人。梧今大张布告。必渐次归附。但郑成功、恃其父芝龙在京。欺诳招抚。藉以登岸派饷。故首恶在芝龙。必先断绝芝龙、使之音问不通。则成功只海上匹夫尔。又成功之敢于猖獗。由其父芝龙诳谋罔上赍书下海。扬言招抚。沿海人心摇惑。凡欲投诚者。咸以欲抚之故仍坚其怙恶之心。请密奏剪除芝龙。以绝盗根部议芝龙阴谋已为家人尹大器告发且成功既不薙发归诚。不可仍留芝龙、以启海上观望之心。芝龙及其弟芝豹、子世忠、世恩、世荫、世默应请敕刑部正法。上命议政王贝勒大臣、密议以闻　　

○丁卯。定远大将军世子济度班师还京。时世子济度父和硕郑亲王母福金弟多罗敏郡王、及世子福金、俱已相继薨逝及至京。上命议政大臣哈世屯等、迎至卢沟桥告之。世子随诣灵柩前、哭泣尽哀。然后还府。上亲临其第。济度率官属出迎上望见恻然堕泪。稍前上降舆。执其手恸甚。侍臣无不挥涕。上谓济度曰。朕来、初欲解慰。及见尔恸不能已尔尚勉听朕言。少节悲哀。为国自爱遂手赐茶酒复赐诸贝子公大臣茶毕还宫。　　

○海澄公黄梧奏言、郑成功未即巢□刀灭者。以有福兴等郡。为伊接济渊薮也。南取米于惠潮、贼粮不可胜食矣。中取货于兴、泉、漳、贼饷不可胜用矣。北取材木于福、温、贼舟不可胜载矣。今虽禁止沿海接济。而不得其要领、犹弗禁也。夫贼舟飘忽不常。自福兴距惠潮。乘风破浪、不过两日。而闽粤有分疆之隔。水陆无统一之权。此成功所以逋诛也。祈敕沿海督抚镇臣、与臣商度。防海事务。平时共严接济之禁。遇贼备加堵截之防。臣专一整饬马步舟师。视贼所向、到处扑巢□刀。至群贼伎俩、臣所熟悉。破贼机宜。臣筹之素矣。抑更有请者。成功之所以稔恶。倚其父芝龙、阴通家信。摇惑民心。故逆党坚未悔祸。诚严禁芝龙父子、不许音信往来。成功将立见败亡也。章入。下兵部密议。　　

○戊辰。以致仕阿达哈哈番夏一鸑兄子瑢、袭职。　　

○初。上以浙闽总督屯泰、巡抚秦世祯、玩误封疆职守。命吏部都察院详察具奏。至是部院议奏、浙闽总督原驻衢州居中调度乃屯泰移驻杭州。争居抚署。及舟山台州等处相继失守。又不一至海上、亲视情形。秦世祯、身任巡抚不思早备密防。以致地方叛变。失事之后、又不能擒巢□刀。均难辞贻误封疆之罪。屯泰、应革去三等阿达哈哈番。秦世祯、应革职为民。从之。　　

○己巳。升镶红旗汉军牛录章京柯翼、为甲喇章京。　　

○以于沚为户科给事中。　　

○遣户部理事官缪正心巡按山东　　

○升陕西关内道副使王添贵、为江南布政使司参政、苏松督粮道。陇右道参议吴臣辅、为本省按察使司副使、庄浪兵备道。西安府知府祁彦、为本省按察使司副使、临巩兵备道。　　

○裁福建镇海卫守备一员。兴化卫前所、后所、平海卫前所、后所、福全所、崇武所、高浦所、金门所、中左所、镇海卫左所、右所、中所、前所、南诏所、龙岩所、陆鳌所、同山所、元钟所、建宁中所、前所、后所、建宁右卫中所、后所、浦城所、邵武卫右所、中所、前所、汀州卫右所、中所、后所、上杭所、武平所、福宁卫左所、右所、中所、前所、后所、千总各一员。　　

○辛未。升山西右布政使曹国柄、为通政使司通政使。　　

○壬申。以修陵工告竣。加督工理事官努三、阿思哈尼哈番张仲第、各一拖沙喇哈番。　　

○诏廷试贡生、不必拟以通判用。裁去上上卷名色。所取上卷、以知县用。中卷、以州同、州判、县丞用。　　

○革工部右侍郎程正揆职。以御史张自德、劾其典试山西、及在京邸时。纵酒挟妓。行止不检也。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百八



大清世祖体天隆运定统建极英睿钦文显武大德弘功至仁纯孝章皇帝实录卷之一百九　　

顺治十四年。丁酉。夏四月。癸酉朔。享太庙上亲诣行礼。　　

○甲戌。复设卫河分司一员。　　

○南赣巡抚佟国器奏报、兴宁县雷连十二峒猺官庞国安等、率众投诚。章下所司。　　

○赠阵亡徐光锦、李云龙、吕克忠、徐仲武、林勇、王国臣、王效舜、张奇勋、王兴基、谈进学、李应第、哈世图、王世辅、为拖沙喇哈番。以徐光锦子世允、李云龙子明兰、吕克忠子元、徐仲武子义生、林勇子灵科、王国臣子忠定、王效舜兄之子忠贞、张奇勋子凤仪、王兴基子才豪、谈进学子德良、李应第兄之子容枚、哈世图子张友石、王世辅子成功、各袭职。　　

○乙亥。以镶红旗满洲一等护卫觉罗锡禄、为护军参领。　　

○丙子。厄鲁特部落敖齐尔图台吉子伊拉古克三班第大胡土克图等贡驼马。宴赉如例。　　

○都察院左都御史魏裔介、以灾变条奏降斥之言官宜录。不急之工程宜停催科不及之守令宜留刑名遵上□日开豁之册籍宜核。孤贫之口粮宜增微官之俸禄宜厚。用兵之机会宜待时。旗下之驻防宜减额又请养圣德以宽大。饬群臣以修省等事章下所司。　　

○以故一等阿达哈哈番兼一拖沙喇哈番张格子查珠理、多璧弟多琦、拖沙喇哈番喀喀齐子佛宝、年老致仕拜他喇布勒哈番兼一拖沙喇哈番恩格参子巴达礼、拖沙喇哈番张相前子允龙、各袭职。　　

○赠阵亡三等阿思哈尼哈番白含贞、为二等阿思哈尼哈番。二等阿达哈哈番褚得龙、刘应瑞、吴效忠、为一等阿达哈哈番。三等阿达哈哈番马春、武洪谟、王用贤、刘显汉、刘有进、赵衮、宋友功、为二等阿达哈哈番。以白含贞兄之子玉、褚得龙子凤、刘应瑞弟应祯、吴效忠子德、马春弟驯、武洪谟子之熊、王用贤子世龙、刘显汉子弘义、刘有进弟有苍、赵衮兄之子显宗、宋友功兄之子之昌、各袭职。　　

○丁丑。升河南府知府甯之凤、为陕西按察使司副使、分巡关内道。补外转左给事中王纪、为陕西布政使司参议、分守陇右道。　　

○议政王贝勒大臣会议、郑芝龙寄书伊子成功。并无归顺之意。出语骄肆。理难存留。芝龙及其弟芝豹、子世忠、世恩、世阴、世默、俱应正法。得上□日郑芝龙等法当处斩。向念其投诚功绩。从宽禁锢。今若遽行正法。非朕前意。仍著免死俱流徙宁古塔地方家产籍没。　　

○以阵亡一等阿达哈哈番兼一拖沙喇哈番郭云龙兄云蛟一等阿达哈哈番刘福超子芝龙、各袭职。　　

○戊寅。升镶黄旗满洲牛录章京桑赛、为甲喇章京。　　

○旌表节妇江西广昌县民饶于鼎妻李氏。南昌县民段登女。各给银建坊如例。　　

○予故川北总兵官署都督佥事卢光祖祭葬。仍加祭二次。　　

○己卯。授投诚副将许天祯、三等阿达哈哈番。　　

○遣官祭梅勒章京宜巴汉、喀喇沁部落镇国公色棱。　　

○庚辰。少傅兼太子太傅内翰林秘书院大学士管户部尚书事车克、考满。加少师兼太子太师。赐羊酒表里。　　

○厄鲁特部落绰克图台吉等贡马。宴赉如例。　　

○革职钦天监回回科秋官正吴明炫奏言、臣祖默沙亦黑等一十八姓。本西域人。自隋开皇己未年为历元。抱其历学。重译来朝。授职历官。历一千五十九载。专管星宿行度吉凶。每年推算太阴五星凌犯天象。占验日月交食。即以臣科白本、进呈御览。著为定例。顺治三年。本监掌印汤若望、谕臣科。凡日月交食、及太阴五星凌犯天象占验、俱不必奏进。臣查若望所推七政历水星。二八月皆伏不见。今水星于二月二十九日、仍见东方。又八月二十四日夕见。皆关象占不敢不据推上闻。乞皇上立臣内灵台、以存臣科。庶绝学获传矣。并上顺治十四年回回科推算太阴五星凌犯书一部日月交食天象占验图像一本。事下所司。　　

○辛巳。谕外藩王、贝勒贝子公曰尔等勿以喀尔喀、厄鲁特归降。遂弛武备。宜遵定例、春秋二次查验器械。照常习射。至盗贼窃发。皆该管之人、懈弛所致。各扎萨克王、贝勒、贝子、公等下。各有固山额真、梅勒章京、甲喇章京、牛录章京、十家长。若严禁查处。盗贼何由而起。此后宜严行诫饬。勿致懈怠。又蒙古台吉、俱分别等级。优免人丁。其余人丁、三丁之内、派甲一副。乃披甲人等、以其身非台吉属人。遂行藐视。不知各台吉皆率领本国来归。乃有功之人。其令优免人丁者。一则分别贵贱。一则恐披甲之人出兵、则台吉无人以供使令。自今以后。披甲藐视本主、即于扎萨克王贝勒等处告理。查其虚实治罪。至编审人丁、勿得欺隐。如有举首欺隐者、即于审丁之年具告。傥迟至二三年具告。则不及比之幼丁、必已长成。虽告不准。　　

○壬午。户部议准户科给事中粘本盛疏奏、督垦荒地、应定劝惩则例。督抚按、一年内、垦至二千顷以上者、纪录。六千顷以上者、加升一级。道府、垦至一千顷以上者、纪录。二千顷以上者、加升一级。州县、垦至一百顷以上者、纪录。三百顷以上者、加升一级。卫所官员、垦至五十顷以上者、纪录。一百顷以上者、加升一级。文武乡绅、垦五十顷以上者、现任者纪录。至仕者给扁旌奖其贡监生民人有主荒地、仍听本主开垦。如本主不能开垦者该地方官招民给与印照开垦。永为己业。若开垦不实。及开过复荒。新旧官员。俱分别治罪。从之。　　

○癸未。谕吏部。甯古里前以罪革职但伊久在部中。谙习事务。且同事各员、已经起用。著遇侍郎员缺、即与推补。　　

○旌表遇贼死难湖广攸县生员陈六礼、并妻朱氏、给银建坊如例。　　

○四川保宁威茂等处、自三月十六日、至四月初九日、地大震。　　

○甲申。调补北城理事官杨茂椿、为督捕右理事官。　　

○增设太常寺副理事官一员。笔帖式六员。　　

○升湖广兴屯道佥事宫家璧、为江南按察使司副使苏松兵备道。　　

○乙酉。谕礼部天时亢旱农事堪忧顺天府再祷未应。朕将躬诣天坛、虔行祈祷。尔部即察例择期、开列仪注具奏。　　

○调正红旗蒙古固山额真济席哈、为满洲固山额真。　　

○以正黄旗蒙古拜他喇布勒哈番拜达尔、为甲喇章京。　　

○丙戌。升正黄旗满洲前锋参领富喀、为蒙古梅勒章京　　

○以致仕三等阿思哈尼哈番佟国允子三德、袭职。　　

○丁亥。谕刑部。今□山戊不□自春徂夏。连月不雨。三农失望。朕夙夜儆惕。揆厥所由。或因刑狱未清无辜枉抑、以致上干天和。膏泽不降。兹特遣索尼费扬古金之俊查布海朱之锡会同尔部、将见在狱犯毋论已结未结逐一详加审鞫其有无知而罹法网小过而陷重辟者。即与察明事由开列具奏务使情法允协。有枉必申以昭朕祈天恤民之意。　　

○以牛录章京石琳为礼部理事官蔡毓荣为刑部理事官。　　

○廷试贡生房之范等六百八十九名。　　

○内大臣伯索尼、会同理藩院议覆、班第大诺门汗所请、每年北庙、正月祈福诵经。上宜亲幸庙塔。每年汤古忒地方言□奉诵藏经。应加恩赏。每年五台山喇嘛、为皇上皇太后诵经宜恩给香烛。其现住庙塔。及散处内外、与盛京居住、厄勒枯伦喇嘛等众俱望加恩。日后福应不爽。若加恩于我、我之徒众散处各方者、亦望加恩。住塔巴哈格隆、二班第、祈令出外、与彼地徒众会聚等语。臣等议得每年诵经需用各项物件。如数给与。诵经喇嘛、应照西勒图枯伦例。每年该部给银千两。再诵经喇嘛饮食、礼部给与。其汤古忒地方每年遣往诵经、相应停止。如奉上□日令汤古忒地方诵经、彼时酌量遣官。达赖喇嘛、班禅胡土克图等、各给银千两西勒图枯伦喇嘛盛京喇嘛班第大诺门汗徒众查数再议具奏又班第大诺门汗所请、遣巴哈格隆二班第于外与彼徒众会聚相应准从。奏入报可。　　

○工科给事中姚延启奏言考等之法原期地方得人。今行之已经两载其得人与否自有明效无俟臣言。但上等缺多人少中等缺少人多壅滞已极试问考居上等者、果皆异才与。有丁忧事故之官。或缘事复职、或俸深无荐。而今巍然上等矣。中等下等、果皆庸劣无状与有累列荐剡。今服阕赴部、俛然中下者矣。即二年之间。上等者、已经降革几何人。被参劾者、又几何人。至中下等者、或反称职循理。荐牍时闻。未可更仆数也。由此观之。考等之法、未可为凭。伏乞敕部停止、以期得人之实。下所司议。　　

○戊子。陕西岐山县雨雹。伤禾　　

○己丑。孝端文皇后忌辰。遣官祭昭陵　　

○辛卯。上素服亲诣圜丘、社稷坛。遣公爱星阿诣方泽。尚书胡世安、诣天神坛。侍郎祁彻白、诣地祇坛祈雨。祭未毕、大雨如注。　　

○壬辰。以固山额真宗室罗托、为宁南靖寇大将军。统领官兵驻防荆州。分遣固山额真伯佟六十、驻防长沙。赐之敕曰。今因逆贼孙可望等煽乱湖南骚扰地方。兹命尔宗室罗托为宁南靖寇大将军同蒙古固山额真特津、护军统领俄内等统领大兵前赴南楚尔统官兵、于湖南湖北地方、与经略辅臣洪承畴共议地势相宜之所驻劄其军情事务与经略辅臣洪承畴相议而行若贼人犯、须协心戮力多设方略、相机巢□刀除凡事与固山额真、护军统领、梅勒章京等、会议而行、毋谓自知、不听众言。毋谓兵强轻视逆寇。仍严侦探、勿致疎虞。抗拒不顺者戮之。有先被贼胁从、闻大兵至、即时迎降者。俱免诛戮。有能擒杀贼渠投降者。仍分别升赏。惟以安民为务、须严禁兵将、申明纪律。凡归顺人民、毋得扰害。务体朕定乱安民之意。行间将领功罪察实纪明汇奏。有犯小过者、即当处分。至于骁骑校护军校以下、除死罪外其余大小罪过、俱与众将商酌、径行处分。尔受兹重任。益勤厥事钦哉。　　

○癸巳。升吏部左侍郎白允谦、为刑部尚书。　　

○以致仕三等精奇尼哈番曹恭诚子熙麟、一等阿达哈哈番兼一拖沙喇哈番孙成功子世科、各袭职。　　

○旌表节妇、江西长宁县罗大美妻谢氏、福建上杭县詹鸣华妻赖氏、各给银建坊如例。　　

○甲午。谕礼部。顷因今□山戊不□自春入夏、亢旱不雨。朕不胜兢惕。洁躬祈祷。荷天地鉴此微悃、甘霖即沛。理宜遣大臣恭行祭告仰答神庥。尔部即择期举行。　　

○大学士管吏部尚书事王永吉奏言入夏以来。亢阳不雨。皇上竭诚祈祷。恭祀圜丘。甘霖旋沛。真千载仅见之盛事也然诚敬格天、不在升中告虔之日。而好生大德自足以上答天心。即钦差满汉大臣、清理刑狱一节。便可以通帝座而协休徵矣。盖从来沉郁之气、最能感召灾沴。故三年不雨。六月飞霜。史册记之。今直隶各省、俗未还醇。讼狱繁兴。刁风不息。承问者怵于功令方严、稍一哀矜。恐蹈徇情之罚。更苦时日甚迫。草草结局。附以深文。未必准律合情。无门控诉。况当耕耘力作之时。关摄勾提、恐妨农业。裂肤敲骨、尤足干和伏乞敕下直省督抚按、于文到之日、作速清理狱囚。如有大冤大枉。汇疏具奏。请自上裁。其赎徒以下保释宁家。庶解泽弘敷、不崇朝而遍四海矣。下所司议。　　

○乙未。升经略中营副将刘应志、为署都督佥事充镇守广西全州等处总兵官　　

○赐直隶总督张悬锡鞍马朝服等物。　　

○遣刑部侍郎吴喇禅、致祭故和硕额驸二等伯杜雷。　　

○丙申。升正白旗汉军甲喇章京张元勋、为本旗梅勒章京。　　

○以镶白旗满洲理事官察哈泰、为甲喇章京。　　

○福建巡按朱克简疏报、节妇。莆田县儒士康如鑨妻戴氏、年二十如鑨殁。家贫。氏矢志不贰。南平县生员俞大本妻张氏、年二十而寡。奉姑至孝。教子士旂入黉序瓯宁县生员夏世宁妻陶氏、年十七于归。世宁病数载氏治疗百端吁天愿以身代迨夫死欲殉节恸绝复苏念翁姑年老勉终后事俱苦节五十余年。烈妇。晋江县民林孙妻杨氏、年十八夫死。从容自缢以殉。俱请照例旌表。下所司知之。　　

○遣官致祭故一等阿达哈哈番兼一拖沙喇哈番梅勒章京张格、拜他喇布勒哈番侍读学士杜谠。　　

○丁酉。上幸南苑。　　

○戊戌。置盛京奉天府。　　

○定水战跳船升赏例。一等船首跳者赏银二百五十两。授一拜他喇布勒哈番。次跳者赏银二百两。授一拖沙喇哈番。第三跳者赏银一百五十两。第四跳者赏银一百两。第五跳者赏银五十两。二等船、首跳者赏银二百两。授一拖沙喇哈番。次跳者赏银一百五十两。第三跳者赏银一百两。第四跳者赏银五十两。三等船首跳者赏银一百五十两。次跳者赏银一百两。第三跳者赏银五十两如后再得此等功者。二次五等准作一次四等。二次四等准作一次三等。二次三等、准作一次二等。二次二等、准作一次一等。二次一等者授官。此外众贼兵所乘之船、首跳者赏银八十两。次跳者赏银六十两。第三跳者赏银四十两。如后再得此等功者、三次头等者授官。如领兵主将未分别船等第。则照跳众贼兵船人例赏之。其船长督战章京照次跳船人例赏之。其余章京照第三次跳船人例赏之护军校骁骑校等、照第四次跳船人例赏之未得官章京照常战胜军功例赏之。　　

○辛丑。升广西按察使司按察使许文秀为本省布政使司右布政使、管左布政使事。　　

○升署都司佥书管直隶通州左卫守备事黄石、为陕西掌印都司　　

○旌表烈女、浙江钱塘县民许桥女、给银建坊如例。　　

○遣官致祭故一等阿思哈尼哈番理事官觉罗穆成格。　　

○壬寅。以故三等阿达哈哈番布库子穆臣、袭职。五月癸卯朔。日食　　

○甲辰。以粤东击败逆贼李定国等军功优加原任两广总督三等阿思哈尼哈番李率泰为一等阿思哈尼哈番。　　

○旌表节妇湖广黄陂县举人周若衡妻万氏。生员侯希契妻王氏周若峋妻邓氏。周综絅妻黄氏。襄阳县民邓凌衡妻刘氏。胡宗奇妻邓氏。左史胡妻朱氏。各给银建坊如例。　　

○遣官致祭故固山额真兵部尚书噶达浑。　　

○乙巳。镇国公马山卒。谥怀仪。　　

○户部尚书孙廷铨奏言天下本富。惟赖土田。余税杂徵、原非生财大道不足赖也。查元年以来各省荒地、报垦无几。岂戢兵虽久。尚难生聚耶。闻河南一省熟地颇多。不知从前除荒未确。抑或年来以次渐开请敕抚按、自今年为始。通行各属履亩均丈其余各省亦仿而行之使地亩一清国赋渐裕矣上以其言有关国计下户部议。　　

○丙午。上以甘霖应祷。遣官祭圜丘方泽大社大稷、天神地祇。　　

○以牛录章京宜思孝、为北城理事官　　

○降补湖广按察使王来用、为江西布政使司参政、督粮道。升广东督粮道参议高光夔、为江南按察使司副使、扬州兵备道。江西湖东道参议李实秀、为江南按察使司副使、凤宿道。　　

○升正红旗满洲梅勒章京道喇、为蒙古固山额真。镶白旗满洲牛录章京科尔坤、为护军参领　　

○丁未。补外转御史张时成、为广东布政使司参议、督粮道。降补直隶通密道副使刘应锡、为江西布政使司参议、分守湖东道。　　

○庚戌。以奉先殿竖柱。遣官祭司工之神。　　

○壬子。夏至。祭地于方泽、遣公爱星阿行礼。　　

○以正白旗汉军牛录章京徐智、都理事官吴天寿、为甲喇章京。　　

○命左春坊左谕德余恂、兵科左给事中刘鸿儒、为福建乡试主考官。户部郎中解元才、大理寺右评事罗光众、为四川乡试主考官。兵部郎中刘润行人司行人黄象雍为广东乡试主考官。刑部员外郎徐元珙中书科中书舍人潘瀛选、为广西乡试主考官。　　

○初、二等阿思哈尼哈番工部尚书星讷坐陵工未完掣夫五百名。又不栽补旧缺树株革职。星讷击登闻鼓自讼。下部议。至是部议、凡官员除军前犯法议及世职外其在部院各衙门缘事者、免其降革。今星讷已经革去恩诏所得拜他喇布勒哈番、及一拖沙喇哈番。情罪已足相当。其战功所得世职、相应给还。从之。　　

○达赖喇嘛、班禅胡土克图、以赐缎币等物。遣使上表谢恩。并贡方物。　　

○厄鲁特部落巴图鲁台吉、以赐赙上表谢恩。贡珊瑚数珠、白氆氇、并以西宁以东无驿站食物、使臣往来维艰。为请命理藩院议。　　

○癸丑。以二等阿思哈尼哈番觉罗勒德洪、为宗人府理事官。　　

○甲寅。册封和硕郑亲王济尔哈朗世子济度、为和硕简亲王。　　

○浙闽总督李率泰奏言、逆贼郑成功、招集亡命。啸聚海滨。近奉敕谕捕巢□刀未有招徕之语。臣以为歼厥渠魁。胁从罔治携其党类。散其羽翼。以抚佐巢□刀。诚廓清海氛、计擒逆孽之要著也。得上□日、前因郑成功罪恶深重。故令一意捕巢□刀。若其党与。果有真心来归者。著仍加招抚。　　

○乙卯。遣官祭关圣帝君。　　

○旌表节妇。福建莆田县儒士康如鑨妻戴氏。南平县生员俞大本妻张氏。瓯宁县生员夏世宁妻陶氏。烈妇、晋江县民林孙妻杨氏各给银建坊如例。　　

○丙辰。以正白旗汉军二等侍卫绰尔门、为甲喇章京。　　

○谕吏部李时茂范平李秀俱著以御史用。　　

○丁巳。擢宗人府启心郎觉罗伊图为兵部尚书。　　

○升河南汝南道参政桑芸为广西按察使司按察使。　　

○刑部议覆大理寺卿杜立德疏言热审事宜每□山戊不□于上满前具题、始通行各省。但路有远近不同。如候部文到日方行审理。必不能依期齐结。以后热审应免具题。令各该督抚按、于小满后十日举行。在京者仍题请审理。永著为例。从之。　　

○戊午。上自南苑还宫。　　

○以刘曰义为四川道试监察御史。　　

○裁陕西府谷县训导。　　

○己未。升礼部郎中朱廷瑞、为河南按察使司佥事提调学政。　　

○辛酉。赐达赖喇嘛使臣卓礼克图俄穆布等宴。　　

○遣刑部尚书图海致祭多罗敏思郡王塔尔纳。　　

○以平西王吴三桂、率兵破嘉定州贼。生擒伪总兵龙名扬。招降乌思藏大乘法王、大宝法王。及四川三州十六县。击败伪抚南王刘文秀马步兵。擒斩伪将军王复臣、总兵王之俊等。获金印及象马等物甚多。平靖大寇。□山戊不□加俸银一千两。其功绩增注入册。　　

○以故三等阿思哈尼哈番武超宗子良济、一等阿达哈哈番查尔布子哈喇礼克布克沙子汉处罕达尔岱子科普索、二等阿达哈哈番安塔穆子都丹三等阿达哈哈番巴霖孙硕塞、俄赫子塞克拖沙喇哈番蓝世龙叔之子世虎、萧大功子天祚、张允子绍先、李完谅子朝俊年老致仕二等阿达哈哈番佟养量弟之子辉年、三等阿达哈哈番郭祖永子鸿英、各袭职。　　

○二等阿达哈哈番察哈达留本身所得拖沙喇哈番其三等阿达哈哈番世职以其兄穆臣承袭。　　

○癸亥。河道总督杨方兴、引年乞休。上以其久任河督、勤练著劳。命以原官加太子太保、致仕。　　

○先是固山贝子穆尔祜、以出师衡州失律削爵。及卒、家属无依。宗人府议给其子穆赫临俸、视三等镇国将军。从之。　　

○丙寅。予故巡抚甘肃兵部尚书周文叶、祭四次。谥僖敬　　

○丁卯。遣太子太保觉罗郎球致祭多罗敏思郡王塔尔纳。　　

○戊辰。册封和硕简亲王济度母祜尔哈苏氏为和硕福金。册文曰。朝倚亲贤之辅爰启藩封。邦崇雝肃之风。必敦壸教既宜家而备美应从爵以分荣咨尔和硕简亲王之母祜尔哈苏氏赋性端良秉心淑慎。发祥华胄奉内则以无违。作配公宫。供妇职而咸尽。屏翰之勋懋著闺庭之助实多。是用封尔和硕福金。锡之金册。贵极笄珈。光生袆翟。诗称窈窕。乃克著乎令仪。易表安贞。宜益隆夫顺德。修齐无斁。福禄攸同钦哉。　　

○定副将恤典。副将加都督同知都督佥事衔者予祭二次照例造葬未加衔副将任满三年者予祭一次造坟安葬未满三年者予祭一次。减半造葬。　　

○辛未。予阵亡三等阿思哈尼哈番白含真。祭一次立碑一等阿达哈哈番郭云龙二等阿达哈哈番吴效忠三等阿达哈哈番刘应瑞、褚得龙、王用贤赵衮马春、刘显汉、刘辅朝、宋友功、刘有进、武洪谟拜他喇布勒哈番陈廷猷、卓自友、吴景茂、苏尚义、郑辅、李朝烈拖沙喇哈番朱起凤、赵应元、谈天受、王鸿儒、王时化、蒋守连、王仲武、都司吕克忠、张奇勋、王效舜、守备李应第、哈世图、徐仲武、谈进学、李云龙、王兴基、王国臣、徐光锦、林勇等俱遣官致祭如例。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百九



大清世祖体天隆运定统建极英睿钦文显武大德弘功至仁纯孝章皇帝实录卷之一百九　　

顺治十四年。丁酉。夏四月。癸酉朔。享太庙上亲诣行礼。　　

○甲戌。复设卫河分司一员。　　

○南赣巡抚佟国器奏报、兴宁县雷连十二峒猺官庞国安等、率众投诚。章下所司。　　

○赠阵亡徐光锦、李云龙、吕克忠、徐仲武、林勇、王国臣、王效舜、张奇勋、王兴基、谈进学、李应第、哈世图、王世辅、为拖沙喇哈番。以徐光锦子世允、李云龙子明兰、吕克忠子元、徐仲武子义生、林勇子灵科、王国臣子忠定、王效舜兄之子忠贞、张奇勋子凤仪、王兴基子才豪、谈进学子德良、李应第兄之子容枚、哈世图子张友石、王世辅子成功、各袭职。　　

○乙亥。以镶红旗满洲一等护卫觉罗锡禄、为护军参领。　　

○丙子。厄鲁特部落敖齐尔图台吉子伊拉古克三班第大胡土克图等贡驼马。宴赉如例。　　

○都察院左都御史魏裔介、以灾变条奏降斥之言官宜录。不急之工程宜停催科不及之守令宜留刑名遵上□日开豁之册籍宜核。孤贫之口粮宜增微官之俸禄宜厚。用兵之机会宜待时。旗下之驻防宜减额又请养圣德以宽大。饬群臣以修省等事章下所司。　　

○以故一等阿达哈哈番兼一拖沙喇哈番张格子查珠理、多璧弟多琦、拖沙喇哈番喀喀齐子佛宝、年老致仕拜他喇布勒哈番兼一拖沙喇哈番恩格参子巴达礼、拖沙喇哈番张相前子允龙、各袭职。　　

○赠阵亡三等阿思哈尼哈番白含贞、为二等阿思哈尼哈番。二等阿达哈哈番褚得龙、刘应瑞、吴效忠、为一等阿达哈哈番。三等阿达哈哈番马春、武洪谟、王用贤、刘显汉、刘有进、赵衮、宋友功、为二等阿达哈哈番。以白含贞兄之子玉、褚得龙子凤、刘应瑞弟应祯、吴效忠子德、马春弟驯、武洪谟子之熊、王用贤子世龙、刘显汉子弘义、刘有进弟有苍、赵衮兄之子显宗、宋友功兄之子之昌、各袭职。　　

○丁丑。升河南府知府甯之凤、为陕西按察使司副使、分巡关内道。补外转左给事中王纪、为陕西布政使司参议、分守陇右道。　　

○议政王贝勒大臣会议、郑芝龙寄书伊子成功。并无归顺之意。出语骄肆。理难存留。芝龙及其弟芝豹、子世忠、世恩、世阴、世默、俱应正法。得上□日郑芝龙等法当处斩。向念其投诚功绩。从宽禁锢。今若遽行正法。非朕前意。仍著免死俱流徙宁古塔地方家产籍没。　　

○以阵亡一等阿达哈哈番兼一拖沙喇哈番郭云龙兄云蛟一等阿达哈哈番刘福超子芝龙、各袭职。　　

○戊寅。升镶黄旗满洲牛录章京桑赛、为甲喇章京。　　

○旌表节妇江西广昌县民饶于鼎妻李氏。南昌县民段登女。各给银建坊如例。　　

○予故川北总兵官署都督佥事卢光祖祭葬。仍加祭二次。　　

○己卯。授投诚副将许天祯、三等阿达哈哈番。　　

○遣官祭梅勒章京宜巴汉、喀喇沁部落镇国公色棱。　　

○庚辰。少傅兼太子太傅内翰林秘书院大学士管户部尚书事车克、考满。加少师兼太子太师。赐羊酒表里。　　

○厄鲁特部落绰克图台吉等贡马。宴赉如例。　　

○革职钦天监回回科秋官正吴明炫奏言、臣祖默沙亦黑等一十八姓。本西域人。自隋开皇己未年为历元。抱其历学。重译来朝。授职历官。历一千五十九载。专管星宿行度吉凶。每年推算太阴五星凌犯天象。占验日月交食。即以臣科白本、进呈御览。著为定例。顺治三年。本监掌印汤若望、谕臣科。凡日月交食、及太阴五星凌犯天象占验、俱不必奏进。臣查若望所推七政历水星。二八月皆伏不见。今水星于二月二十九日、仍见东方。又八月二十四日夕见。皆关象占不敢不据推上闻。乞皇上立臣内灵台、以存臣科。庶绝学获传矣。并上顺治十四年回回科推算太阴五星凌犯书一部日月交食天象占验图像一本。事下所司。　　

○辛巳。谕外藩王、贝勒贝子公曰尔等勿以喀尔喀、厄鲁特归降。遂弛武备。宜遵定例、春秋二次查验器械。照常习射。至盗贼窃发。皆该管之人、懈弛所致。各扎萨克王、贝勒、贝子、公等下。各有固山额真、梅勒章京、甲喇章京、牛录章京、十家长。若严禁查处。盗贼何由而起。此后宜严行诫饬。勿致懈怠。又蒙古台吉、俱分别等级。优免人丁。其余人丁、三丁之内、派甲一副。乃披甲人等、以其身非台吉属人。遂行藐视。不知各台吉皆率领本国来归。乃有功之人。其令优免人丁者。一则分别贵贱。一则恐披甲之人出兵、则台吉无人以供使令。自今以后。披甲藐视本主、即于扎萨克王贝勒等处告理。查其虚实治罪。至编审人丁、勿得欺隐。如有举首欺隐者、即于审丁之年具告。傥迟至二三年具告。则不及比之幼丁、必已长成。虽告不准。　　

○壬午。户部议准户科给事中粘本盛疏奏、督垦荒地、应定劝惩则例。督抚按、一年内、垦至二千顷以上者、纪录。六千顷以上者、加升一级。道府、垦至一千顷以上者、纪录。二千顷以上者、加升一级。州县、垦至一百顷以上者、纪录。三百顷以上者、加升一级。卫所官员、垦至五十顷以上者、纪录。一百顷以上者、加升一级。文武乡绅、垦五十顷以上者、现任者纪录。至仕者给扁旌奖其贡监生民人有主荒地、仍听本主开垦。如本主不能开垦者该地方官招民给与印照开垦。永为己业。若开垦不实。及开过复荒。新旧官员。俱分别治罪。从之。　　

○癸未。谕吏部。甯古里前以罪革职但伊久在部中。谙习事务。且同事各员、已经起用。著遇侍郎员缺、即与推补。　　

○旌表遇贼死难湖广攸县生员陈六礼、并妻朱氏、给银建坊如例。　　

○四川保宁威茂等处、自三月十六日、至四月初九日、地大震。　　

○甲申。调补北城理事官杨茂椿、为督捕右理事官。　　

○增设太常寺副理事官一员。笔帖式六员。　　

○升湖广兴屯道佥事宫家璧、为江南按察使司副使苏松兵备道。　　

○乙酉。谕礼部天时亢旱农事堪忧顺天府再祷未应。朕将躬诣天坛、虔行祈祷。尔部即察例择期、开列仪注具奏。　　

○调正红旗蒙古固山额真济席哈、为满洲固山额真。　　

○以正黄旗蒙古拜他喇布勒哈番拜达尔、为甲喇章京。　　

○丙戌。升正黄旗满洲前锋参领富喀、为蒙古梅勒章京　　

○以致仕三等阿思哈尼哈番佟国允子三德、袭职。　　

○丁亥。谕刑部。今□山戊不□自春徂夏。连月不雨。三农失望。朕夙夜儆惕。揆厥所由。或因刑狱未清无辜枉抑、以致上干天和。膏泽不降。兹特遣索尼费扬古金之俊查布海朱之锡会同尔部、将见在狱犯毋论已结未结逐一详加审鞫其有无知而罹法网小过而陷重辟者。即与察明事由开列具奏务使情法允协。有枉必申以昭朕祈天恤民之意。　　

○以牛录章京石琳为礼部理事官蔡毓荣为刑部理事官。　　

○廷试贡生房之范等六百八十九名。　　

○内大臣伯索尼、会同理藩院议覆、班第大诺门汗所请、每年北庙、正月祈福诵经。上宜亲幸庙塔。每年汤古忒地方言□奉诵藏经。应加恩赏。每年五台山喇嘛、为皇上皇太后诵经宜恩给香烛。其现住庙塔。及散处内外、与盛京居住、厄勒枯伦喇嘛等众俱望加恩。日后福应不爽。若加恩于我、我之徒众散处各方者、亦望加恩。住塔巴哈格隆、二班第、祈令出外、与彼地徒众会聚等语。臣等议得每年诵经需用各项物件。如数给与。诵经喇嘛、应照西勒图枯伦例。每年该部给银千两。再诵经喇嘛饮食、礼部给与。其汤古忒地方每年遣往诵经、相应停止。如奉上□日令汤古忒地方诵经、彼时酌量遣官。达赖喇嘛、班禅胡土克图等、各给银千两西勒图枯伦喇嘛盛京喇嘛班第大诺门汗徒众查数再议具奏又班第大诺门汗所请、遣巴哈格隆二班第于外与彼徒众会聚相应准从。奏入报可。　　

○工科给事中姚延启奏言考等之法原期地方得人。今行之已经两载其得人与否自有明效无俟臣言。但上等缺多人少中等缺少人多壅滞已极试问考居上等者、果皆异才与。有丁忧事故之官。或缘事复职、或俸深无荐。而今巍然上等矣。中等下等、果皆庸劣无状与有累列荐剡。今服阕赴部、俛然中下者矣。即二年之间。上等者、已经降革几何人。被参劾者、又几何人。至中下等者、或反称职循理。荐牍时闻。未可更仆数也。由此观之。考等之法、未可为凭。伏乞敕部停止、以期得人之实。下所司议。　　

○戊子。陕西岐山县雨雹。伤禾　　

○己丑。孝端文皇后忌辰。遣官祭昭陵　　

○辛卯。上素服亲诣圜丘、社稷坛。遣公爱星阿诣方泽。尚书胡世安、诣天神坛。侍郎祁彻白、诣地祇坛祈雨。祭未毕、大雨如注。　　

○壬辰。以固山额真宗室罗托、为宁南靖寇大将军。统领官兵驻防荆州。分遣固山额真伯佟六十、驻防长沙。赐之敕曰。今因逆贼孙可望等煽乱湖南骚扰地方。兹命尔宗室罗托为宁南靖寇大将军同蒙古固山额真特津、护军统领俄内等统领大兵前赴南楚尔统官兵、于湖南湖北地方、与经略辅臣洪承畴共议地势相宜之所驻劄其军情事务与经略辅臣洪承畴相议而行若贼人犯、须协心戮力多设方略、相机巢□刀除凡事与固山额真、护军统领、梅勒章京等、会议而行、毋谓自知、不听众言。毋谓兵强轻视逆寇。仍严侦探、勿致疎虞。抗拒不顺者戮之。有先被贼胁从、闻大兵至、即时迎降者。俱免诛戮。有能擒杀贼渠投降者。仍分别升赏。惟以安民为务、须严禁兵将、申明纪律。凡归顺人民、毋得扰害。务体朕定乱安民之意。行间将领功罪察实纪明汇奏。有犯小过者、即当处分。至于骁骑校护军校以下、除死罪外其余大小罪过、俱与众将商酌、径行处分。尔受兹重任。益勤厥事钦哉。　　

○癸巳。升吏部左侍郎白允谦、为刑部尚书。　　

○以致仕三等精奇尼哈番曹恭诚子熙麟、一等阿达哈哈番兼一拖沙喇哈番孙成功子世科、各袭职。　　

○旌表节妇、江西长宁县罗大美妻谢氏、福建上杭县詹鸣华妻赖氏、各给银建坊如例。　　

○甲午。谕礼部。顷因今□山戊不□自春入夏、亢旱不雨。朕不胜兢惕。洁躬祈祷。荷天地鉴此微悃、甘霖即沛。理宜遣大臣恭行祭告仰答神庥。尔部即择期举行。　　

○大学士管吏部尚书事王永吉奏言入夏以来。亢阳不雨。皇上竭诚祈祷。恭祀圜丘。甘霖旋沛。真千载仅见之盛事也然诚敬格天、不在升中告虔之日。而好生大德自足以上答天心。即钦差满汉大臣、清理刑狱一节。便可以通帝座而协休徵矣。盖从来沉郁之气、最能感召灾沴。故三年不雨。六月飞霜。史册记之。今直隶各省、俗未还醇。讼狱繁兴。刁风不息。承问者怵于功令方严、稍一哀矜。恐蹈徇情之罚。更苦时日甚迫。草草结局。附以深文。未必准律合情。无门控诉。况当耕耘力作之时。关摄勾提、恐妨农业。裂肤敲骨、尤足干和伏乞敕下直省督抚按、于文到之日、作速清理狱囚。如有大冤大枉。汇疏具奏。请自上裁。其赎徒以下保释宁家。庶解泽弘敷、不崇朝而遍四海矣。下所司议。　　

○乙未。升经略中营副将刘应志、为署都督佥事充镇守广西全州等处总兵官　　

○赐直隶总督张悬锡鞍马朝服等物。　　

○遣刑部侍郎吴喇禅、致祭故和硕额驸二等伯杜雷。　　

○丙申。升正白旗汉军甲喇章京张元勋、为本旗梅勒章京。　　

○以镶白旗满洲理事官察哈泰、为甲喇章京。　　

○福建巡按朱克简疏报、节妇。莆田县儒士康如鑨妻戴氏、年二十如鑨殁。家贫。氏矢志不贰。南平县生员俞大本妻张氏、年二十而寡。奉姑至孝。教子士旂入黉序瓯宁县生员夏世宁妻陶氏、年十七于归。世宁病数载氏治疗百端吁天愿以身代迨夫死欲殉节恸绝复苏念翁姑年老勉终后事俱苦节五十余年。烈妇。晋江县民林孙妻杨氏、年十八夫死。从容自缢以殉。俱请照例旌表。下所司知之。　　

○遣官致祭故一等阿达哈哈番兼一拖沙喇哈番梅勒章京张格、拜他喇布勒哈番侍读学士杜谠。　　

○丁酉。上幸南苑。　　

○戊戌。置盛京奉天府。　　

○定水战跳船升赏例。一等船首跳者赏银二百五十两。授一拜他喇布勒哈番。次跳者赏银二百两。授一拖沙喇哈番。第三跳者赏银一百五十两。第四跳者赏银一百两。第五跳者赏银五十两。二等船、首跳者赏银二百两。授一拖沙喇哈番。次跳者赏银一百五十两。第三跳者赏银一百两。第四跳者赏银五十两。三等船首跳者赏银一百五十两。次跳者赏银一百两。第三跳者赏银五十两如后再得此等功者。二次五等准作一次四等。二次四等准作一次三等。二次三等、准作一次二等。二次二等、准作一次一等。二次一等者授官。此外众贼兵所乘之船、首跳者赏银八十两。次跳者赏银六十两。第三跳者赏银四十两。如后再得此等功者、三次头等者授官。如领兵主将未分别船等第。则照跳众贼兵船人例赏之。其船长督战章京照次跳船人例赏之。其余章京照第三次跳船人例赏之护军校骁骑校等、照第四次跳船人例赏之未得官章京照常战胜军功例赏之。　　

○辛丑。升广西按察使司按察使许文秀为本省布政使司右布政使、管左布政使事。　　

○升署都司佥书管直隶通州左卫守备事黄石、为陕西掌印都司　　

○旌表烈女、浙江钱塘县民许桥女、给银建坊如例。　　

○遣官致祭故一等阿思哈尼哈番理事官觉罗穆成格。　　

○壬寅。以故三等阿达哈哈番布库子穆臣、袭职。五月癸卯朔。日食　　

○甲辰。以粤东击败逆贼李定国等军功优加原任两广总督三等阿思哈尼哈番李率泰为一等阿思哈尼哈番。　　

○旌表节妇湖广黄陂县举人周若衡妻万氏。生员侯希契妻王氏周若峋妻邓氏。周综絅妻黄氏。襄阳县民邓凌衡妻刘氏。胡宗奇妻邓氏。左史胡妻朱氏。各给银建坊如例。　　

○遣官致祭故固山额真兵部尚书噶达浑。　　

○乙巳。镇国公马山卒。谥怀仪。　　

○户部尚书孙廷铨奏言天下本富。惟赖土田。余税杂徵、原非生财大道不足赖也。查元年以来各省荒地、报垦无几。岂戢兵虽久。尚难生聚耶。闻河南一省熟地颇多。不知从前除荒未确。抑或年来以次渐开请敕抚按、自今年为始。通行各属履亩均丈其余各省亦仿而行之使地亩一清国赋渐裕矣上以其言有关国计下户部议。　　

○丙午。上以甘霖应祷。遣官祭圜丘方泽大社大稷、天神地祇。　　

○以牛录章京宜思孝、为北城理事官　　

○降补湖广按察使王来用、为江西布政使司参政、督粮道。升广东督粮道参议高光夔、为江南按察使司副使、扬州兵备道。江西湖东道参议李实秀、为江南按察使司副使、凤宿道。　　

○升正红旗满洲梅勒章京道喇、为蒙古固山额真。镶白旗满洲牛录章京科尔坤、为护军参领　　

○丁未。补外转御史张时成、为广东布政使司参议、督粮道。降补直隶通密道副使刘应锡、为江西布政使司参议、分守湖东道。　　

○庚戌。以奉先殿竖柱。遣官祭司工之神。　　

○壬子。夏至。祭地于方泽、遣公爱星阿行礼。　　

○以正白旗汉军牛录章京徐智、都理事官吴天寿、为甲喇章京。　　

○命左春坊左谕德余恂、兵科左给事中刘鸿儒、为福建乡试主考官。户部郎中解元才、大理寺右评事罗光众、为四川乡试主考官。兵部郎中刘润行人司行人黄象雍为广东乡试主考官。刑部员外郎徐元珙中书科中书舍人潘瀛选、为广西乡试主考官。　　

○初、二等阿思哈尼哈番工部尚书星讷坐陵工未完掣夫五百名。又不栽补旧缺树株革职。星讷击登闻鼓自讼。下部议。至是部议、凡官员除军前犯法议及世职外其在部院各衙门缘事者、免其降革。今星讷已经革去恩诏所得拜他喇布勒哈番、及一拖沙喇哈番。情罪已足相当。其战功所得世职、相应给还。从之。　　

○达赖喇嘛、班禅胡土克图、以赐缎币等物。遣使上表谢恩。并贡方物。　　

○厄鲁特部落巴图鲁台吉、以赐赙上表谢恩。贡珊瑚数珠、白氆氇、并以西宁以东无驿站食物、使臣往来维艰。为请命理藩院议。　　

○癸丑。以二等阿思哈尼哈番觉罗勒德洪、为宗人府理事官。　　

○甲寅。册封和硕郑亲王济尔哈朗世子济度、为和硕简亲王。　　

○浙闽总督李率泰奏言、逆贼郑成功、招集亡命。啸聚海滨。近奉敕谕捕巢□刀未有招徕之语。臣以为歼厥渠魁。胁从罔治携其党类。散其羽翼。以抚佐巢□刀。诚廓清海氛、计擒逆孽之要著也。得上□日、前因郑成功罪恶深重。故令一意捕巢□刀。若其党与。果有真心来归者。著仍加招抚。　　

○乙卯。遣官祭关圣帝君。　　

○旌表节妇。福建莆田县儒士康如鑨妻戴氏。南平县生员俞大本妻张氏。瓯宁县生员夏世宁妻陶氏。烈妇、晋江县民林孙妻杨氏各给银建坊如例。　　

○丙辰。以正白旗汉军二等侍卫绰尔门、为甲喇章京。　　

○谕吏部李时茂范平李秀俱著以御史用。　　

○丁巳。擢宗人府启心郎觉罗伊图为兵部尚书。　　

○升河南汝南道参政桑芸为广西按察使司按察使。　　

○刑部议覆大理寺卿杜立德疏言热审事宜每□山戊不□于上满前具题、始通行各省。但路有远近不同。如候部文到日方行审理。必不能依期齐结。以后热审应免具题。令各该督抚按、于小满后十日举行。在京者仍题请审理。永著为例。从之。　　

○戊午。上自南苑还宫。　　

○以刘曰义为四川道试监察御史。　　

○裁陕西府谷县训导。　　

○己未。升礼部郎中朱廷瑞、为河南按察使司佥事提调学政。　　

○辛酉。赐达赖喇嘛使臣卓礼克图俄穆布等宴。　　

○遣刑部尚书图海致祭多罗敏思郡王塔尔纳。　　

○以平西王吴三桂、率兵破嘉定州贼。生擒伪总兵龙名扬。招降乌思藏大乘法王、大宝法王。及四川三州十六县。击败伪抚南王刘文秀马步兵。擒斩伪将军王复臣、总兵王之俊等。获金印及象马等物甚多。平靖大寇。□山戊不□加俸银一千两。其功绩增注入册。　　

○以故三等阿思哈尼哈番武超宗子良济、一等阿达哈哈番查尔布子哈喇礼克布克沙子汉处罕达尔岱子科普索、二等阿达哈哈番安塔穆子都丹三等阿达哈哈番巴霖孙硕塞、俄赫子塞克拖沙喇哈番蓝世龙叔之子世虎、萧大功子天祚、张允子绍先、李完谅子朝俊年老致仕二等阿达哈哈番佟养量弟之子辉年、三等阿达哈哈番郭祖永子鸿英、各袭职。　　

○二等阿达哈哈番察哈达留本身所得拖沙喇哈番其三等阿达哈哈番世职以其兄穆臣承袭。　　

○癸亥。河道总督杨方兴、引年乞休。上以其久任河督、勤练著劳。命以原官加太子太保、致仕。　　

○先是固山贝子穆尔祜、以出师衡州失律削爵。及卒、家属无依。宗人府议给其子穆赫临俸、视三等镇国将军。从之。　　

○丙寅。予故巡抚甘肃兵部尚书周文叶、祭四次。谥僖敬　　

○丁卯。遣太子太保觉罗郎球致祭多罗敏思郡王塔尔纳。　　

○戊辰。册封和硕简亲王济度母祜尔哈苏氏为和硕福金。册文曰。朝倚亲贤之辅爰启藩封。邦崇雝肃之风。必敦壸教既宜家而备美应从爵以分荣咨尔和硕简亲王之母祜尔哈苏氏赋性端良秉心淑慎。发祥华胄奉内则以无违。作配公宫。供妇职而咸尽。屏翰之勋懋著闺庭之助实多。是用封尔和硕福金。锡之金册。贵极笄珈。光生袆翟。诗称窈窕。乃克著乎令仪。易表安贞。宜益隆夫顺德。修齐无斁。福禄攸同钦哉。　　

○定副将恤典。副将加都督同知都督佥事衔者予祭二次照例造葬未加衔副将任满三年者予祭一次造坟安葬未满三年者予祭一次。减半造葬。　　

○辛未。予阵亡三等阿思哈尼哈番白含真。祭一次立碑一等阿达哈哈番郭云龙二等阿达哈哈番吴效忠三等阿达哈哈番刘应瑞、褚得龙、王用贤赵衮马春、刘显汉、刘辅朝、宋友功、刘有进、武洪谟拜他喇布勒哈番陈廷猷、卓自友、吴景茂、苏尚义、郑辅、李朝烈拖沙喇哈番朱起凤、赵应元、谈天受、王鸿儒、王时化、蒋守连、王仲武、都司吕克忠、张奇勋、王效舜、守备李应第、哈世图、徐仲武、谈进学、李云龙、王兴基、王国臣、徐光锦、林勇等俱遣官致祭如例。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百九


大清世祖体天隆运定统建极英睿钦文显武大德弘功至仁纯孝章皇帝实录卷之一百十一　　

顺治十四年。丁酉。八月。辛未朔。初、户科给事中于沚疏言、凡系岩疆督抚。应察其勤敏廉静者加衔以示鼓舞。有上□日诘问所指督抚为谁。沚以实无所指回奏上以其市恩溺职命降三级、调外用。　　

○壬申。起致仕太子太保护军统领敦拜、为驻防盛京昂邦章京升阿达哈哈番董果尔、鄂莫克图、俱为驻防盛京梅勒章京。　　

○遣工部启心郎雷护、督修刘家庄决口。　　

○升内翰林国史院学士王崇简、为吏部右侍郎。仍兼原衔。　　

○癸酉。命左春坊左庶子曹本荣、右春坊右中允宋之绳、为顺天考试官。　　

○以阿达哈哈番舒翁古图、为户部理事官。　　

○甲戌。大学士金之俊、请假迁葬得上□日览卿奏情词恳切。但机务殷繁。方资赞理。著勉留供职不必遽以假请。　　

○谕礼部经筵大典理当早举向因文华殿未建有上□日暂缓今思稽古典学有关治道。难以再迟。应于保和殿、先行开讲尔部即详考典例、择吉开列仪注具奏。　　

○以击败广东贼寇功。升一等阿思哈尼哈番兼一拖沙喇哈番班第思哈布、为三等精奇尼哈番。　　

○乙亥。巡抚山东都察院右副都御史耿焞、考满加兵部右侍郎荫一子入监读书。　　

○先是、兵部议覆、浙闽总督李率泰疏言、郑芝龙一日不杀、成功之心、一日不死。群逆之意、亦观望不决。恐致仍中狡谋、贻祸沿海。请敕刑部、将芝龙、并伊弟芝豹、子世忠、世恩、世荫、世默等、俱就宁古塔正法。妻妾人等入官。疏入。命议政王贝勒、大臣会议。寻议、应如部拟。上审酌再三复令另议至是、复议。宁古塔地近江海。贼船往来叵测。芝龙就禁恐有疎虞应加铁炼三条、手足杻镣严饬章京兵丁、谨加看守从之。　　

○丙子。巡抚宁夏都察院右佥都御史黄图安考满。加右副都御史荫一子入监读书。　　

○丁丑。遣大学士觉罗巴哈纳、祭先师孔子。　　

○降补原任江西岭北道副使史燧、为浙江按察使司佥事、分巡嘉湖兵备道。　　

○增设兵部督捕衙门满洲主事一员。　　

○总督川陕兵部尚书兼都察院右副都御史马之先卒。　　

○戊寅。祭大社大稷。上亲诣行礼。　　

○遣官致祭故内大臣二等精奇尼哈番觉罗色勒、谥勤悫。立碑。　　

○礼部遵上□日议奏经筵仪注得上□日经筵讲期每年春秋举行二次。此所奏仪节太繁。于讲学无益著另议具奏。　　

○己卯。太宗文皇帝忌辰。遣官祭昭陵。　　

○庚辰。旌表孝子。浙江宁波府鄞县生员范洪震、给银建坊如例。　　

○辛巳。太祖武皇帝忌辰遣官祭福陵　　

○礼部议覆偏沅巡抚袁廓宇疏言、衡阳石鼓书院、崇祀汉臣诸葛亮、及唐宋臣韩愈朱熹等诸贤、聚诸生讲学、其中延及元明不废。诚盛事也。值明末兵火倾圯。祀典湮坠。今抚臣袁廓宇倡率捐修表章前贤兴起后学。所请祀典、应查旧例。照常致祭。从之。　　

○壬午。升詹事府詹事杨运昌、为内翰林国史院学士。　　

○叙平定广东功升平南靖南二王属下总兵二等阿思哈尼哈番连德成、徐成功、俱为一等阿思哈尼哈番、兼一拖沙喇哈番。一等阿思哈尼哈番兼一拖沙喇哈番许尔显、为二等精奇尼哈番。三等阿思哈尼哈番吴进功、为一等阿思哈尼哈番。护军统领一等阿思哈尼哈番吕应学、为三等精奇尼哈番。梅勒章京三等阿思哈尼哈番曹仁先、为二等阿思哈尼哈番。二等阿达哈哈番甯天祚、马元龙俱为一等阿达哈哈番。三等阿达哈哈番祖自昌孙介宗刘秉光俱为二等阿达哈哈番。授署护军参领刘国宝、署前锋参领董一奇署甲喇章京尚奇成、聂应举、牛录章京崔成科刘可立、吴廷贵、委署章京贾振鹭、游击盛登科、守备张光祖、俱为拜他喇布勒哈番。牛录章京拜他喇布勒哈番郭茂威拜他喇布勒哈番高敏性、拖沙喇哈番牛冲云、甲喇章京宜明、护军参领徐有才、白如松、张文昇、马登云、李天培、顾有进、张奇显、前锋参领蒋国能、张怀远、靳虎、朱朝延、朱怀德、甲喇章京一等阿达哈哈番张承勋、田云龙、署甲喇章京马周遇、尚奇功、牛录章京刘成德、张云、臧成功、刘成业、李思明、李仲科、委署章京陈周亮、谢茂功、方我荣、李自高、王武、海思祜、李自宏、徐有芳、尚有成、周朝英、吴守德、高显登、于俊德、张宝、王莽汉、王之恩、陈应瑞、屈永贵、王世周、李逢举、洪承仁、姚九功、王国栋、崔相新、张官禄、沙祖亮、典仪徐大申、郑国文、游击白万举、守备刘文焕、各加一拖沙喇哈番。以登城功。授委署章京汤有功为三等阿达哈哈番。护军校雷有仓、白身赵文芳俱为拜他喇布勒哈番兼一拖沙喇哈番赐巴图鲁号护军校郭有才徐朝用、骁骑校刘贵、白身张奎、俱为拖沙喇哈番加赠故总兵官三等阿思哈尼哈番班秩福为二等阿思哈尼哈番。以其子际盛袭职。梅勒章京三等阿思哈尼哈番蒋定国、为一等阿思哈尼哈番。以其子元勋袭职。护军统领二等阿达哈哈番尚可辅、为一等阿达哈哈番兼一拖沙喇哈番。以其子之智袭职。一等阿达哈哈番李光进、为一等阿达哈哈番兼一拖沙喇哈番。以其弟光宗袭职。三等阿达哈哈番塞随、为二等阿达哈哈番。以其弟之子应运袭职。　　

○癸未。升陕西左布政使孙建宗、为太仆寺卿。关西道参政吴允谦、为太仆寺少卿直隶大名道副使晋淑轼、为顺天府府丞。　　

○升江西右布政使秦加兆、为本省布政使司左布政使。陕西西宁道佥事曹叶卜、为本省布政使司参议分守关南道。　　

○刑部左侍郎杨义请假省亲允之。　　

○遣官致祭镇国公马山造坟立碑如例　　

○裁广东东莞县白沙三水县横石西南、乐昌县黄圃、英德县清溪、浛光、始兴县黄塘、恩平县恩平、镇平县蓝坊、海丰县长沙港甲子门、各巡检司巡检。　　

○遣官致祭阿思哈尼哈番阿穆护朗　　

○甲申。以致仕一等阿思哈尼哈番、兼一拖沙喇哈番佟一鹏子光先、袭职。　　

○谕吏部翰林院满洲蒙古庶吉士著照常录用。　　

○乙酉。谕内院。史大成等教习满汉文字。经朕屡加考试。俱能通晓。应留内三院用。除史大成、戴王纶、秦鉽、已授修撰编修外。王泽弘、刘芳躅、田逢吉、邱象升、冯源济、曹申吉、沈世奕、胡简敬、俱著授编修綦汝楫田种玉、邓种麟、陈敱永、党以让、秦松龄、项景襄、范廷魁、俱著授检讨。尔衙门即传谕吏部遵行。　　

○兵部左侍郎原毓宗考满。加秩一级。荫一子入监读书。　　

○丙戌。夕月于西郊。遣公额尔克戴青行礼。　　

○赠殉难山西陵川县知县李向禹、为本省按察使司佥事。荫一子入监读书。祭葬如例　　

○直隶巡抚董天机疏报、安、霸、涿、晋、宝坻、武清、新安、蠡、新城、东安、永清、保定、文安、固安、玉田、乐亭、行唐、宁晋、新乐各州县。五六两月、霪雨大水。漂溺男妇三十四口。冲坏民舍甚众。下所司知之。　　

○戊子。定考核恤刑各官例。全准无驳者纪录。驳不及一分者免议。驳一分、及一分以上者、罚俸六个月。二分及二分以上者、罚俸一年。三分、及三分以上者、降一级。仍留本衙门用。四分、及四分以上者、降二级。调外用。五分、及五分以上者、革职。　　

○己丑。转刑部右侍郎杜立德、为本部左侍郎。升宗人府府丞李藻为刑部右侍郎。　　

○免山西荒地逃丁徭赋。　　

○赐和硕简亲王济度、和硕显亲王福寿马各四百匹。多罗信郡王多尼、多罗安郡王岳乐、马各三百五十匹。多罗贝勒察尼、尚善、杜兰、马各一百五十匹。固山贝子温齐顾尔玛洪富喇塔、张泰、佛克齐库、特尔祜、吞齐喀、马各一百匹。少保兼太子太保和硕额驸吴应熊等、少保兼太子太保内大臣公额尔克戴青等、马各三十匹。内大臣伯索尼等马各二十五匹。侯固山额真墨尔根侍卫李国翰等大学士觉罗巴哈纳尚书明安达礼等、精奇尼哈番、梅勒章京侍郎学士、阿思哈尼哈番、启心郎、甲喇章京、一二等侍卫及銮仪卫官、马各有差。　　

○庚寅。宴四子部落达尔汉郡王进贡使臣宜他尔台吉等于礼部。　　

○辛卯。宴喀尔喀部落额尔克寨桑诺颜进贡使臣额尔衮等于礼部。　　

○内大臣伯索尼等奏言、遵谕察审刑狱。有正法叛犯刘有福妻朱氏、系故明泰昌帝女。应免入官。交礼部与故明妃嫔一体赡养。从之。　　

○遣官致祭乌朱穆秦部落车臣亲王察汉巴拜。　　

○礼部奏言朝鲜国使臣李＜泬目＞、金南重等、违禁买硝、事关重大。原应照钦差大学士额色黑等同。该国王审拟治罪。但事在赦前。其下役金秋立等既已免死。＜泬目＞等亦应免罪、以布皇恩从之。　　

○壬辰。礼部再疏开列经筵仪注于开讲前期皇上亲诣弘德殿行致祭先师孔子之礼其祭品仪节、应照本年题定弘德殿祭仪。祝文、应行内院撰拟。讲官、应听内院酌定员数题用经书讲章、应令讲官撰送内院酌量改定预期恭进御览于开讲之日、内院满汉大学士、六部满汉尚书、都通大满汉堂官各一员俱穿鲜明衣服。诣保和殿丹墀侍班。满汉科臣各一员御史二员侍仪。皇上书案、讲官讲案、令礼部鸿胪寺各官、预先陈设。御览之书、及讲官所讲之书。应令内院官预设各案。以上陈设毕。礼部堂官、及鸿胪寺各官、奏陈设毕皇上御殿升座。鸿胪寺鸣赞官、赞侍班各官、行两跪六叩头礼。入殿内、于两傍各照次序侍立。其侍仪科道官、立于殿内两傍相向。鸿胪寺鸣赞官赞进讲。讲官各自原班出。进至讲案前。一跪三叩头。近案前立。先讲四书毕。次讲经官讲经。以序讲毕。退立于原班同众官出殿。至丹墀下两傍排班。听鸣赞官赞行两跪六叩头礼仍前侍立。礼部堂官、及鸿胪寺各官奏讲礼毕皇上还宫众官出至协和门、领恩宴讫又于太和门外、行谢恩宴一跪三叩头礼。各回以上恩宴仍照旧例令光禄寺备办可也。再照旧例、经筵预期除展礼先师孔子外。告祭奉先殿。今奉先殿未经告成。应俟奉先殿告成举行祭礼。下次开讲仍照例告祭奉先殿可也得上□日是。经筵著于九月初七日举行　　

○癸巳。授荐举故明进士陈台孙、为户科给事中。　　

○甲午。以牛录章京祝钟灵、为工部理事官　　

○升工科右给事中梁鋐、为本科左给事中。礼科给事中柯耸、为吏科右给事中。　　

○升山东右布政使陈爌、为陕西布政使司左布政使。四川按察使白秉贞、为江西布政使司右布政使。山东登莱道副使余应魁、为陕西布政使司参政分守关西道刑部郎中王度、为河南按察使司副使、大名道。补服阕原任陕西兴屯道佥事郭之培、为本省按察使司佥事、宁夏道。　　

○乙未。遣公额尔克戴珍祭历代帝王。　　

○遣官祭城隍之神。　　

○江西督粮道高显光、以所辖各弁逋欠漕粮数多革职　　

○丙申。海寇郑成功犯浙江台州府。分巡绍台道蔡琼枝、副将李必、及府县等官俱降贼。　　

○丁酉。上发帑银四万两赏给八旗贫子。　　

○以内翰林弘文院侍读学士图尔特为都察院启心郎　　

○戊戌。朝鲜国王李淏、遣使表谢免罪、附贡方物宴赉如例　　

○漕运总督蔡士英引疾乞休。命回京调理、病痊起用。　　

九月。庚子朔。补服阕御史上官鉝为湖广道监察御史。　　

○辛丑。谕吏部漕运总督关系重大。督臣今以病请料理漕务不可无人。亢得时著升兵部尚书兼都察院右副都御史、总督漕运、巡抚凤阳等处地方海防军务兼理粮饷。　　

○又谕吏部。陕川总督责任重大。必得其人、方能胜任。李国英、久任岩疆。才猷夙著。著加少保、兼太子太保兵部尚书兼都察院右副都御史、总督陕西三边四川等处军务、兼理粮饷。　　

○癸卯。内大臣三等伯加一级管牛录鄂硕卒。　　

○甲辰。命内翰林弘文院学士麻勒吉布颜、王熙、国史院学士折库讷、查布海、苏纳海、秘书院学士常鼐、白色纯、胡兆龙、李霨、秘书院侍读学士巴海、冯溥、弘文院侍讲学士方悬成、左春坊左庶子曹本荣、礼部尚书胡世安、兵部尚书梁清标、充经筵讲官。　　

○丙午。上初御经筵。　　

○遣通政使司副理事官王秉衡、巡按苏松。兵部主事王广心、巡视京通各仓。户部郎中窦遴奇、巡视漕运。西城理事官王来任、巡视陕西茶马。各授监察御史衔。　　

○升太常寺卿宋徵舆、为宗人府府丞　　

○改工部右侍郎贾汉复、为兵部左侍郎兼都察院右副都御史。巡抚河南。提督军务。　　

○辅国公翁古卒。谥怀思。　　

○丁未。裁陕西潼关卫经历、知事　　

○河南祥符县槐疙疸地方、及陈留县孟家埠、决口工成。　　

○升正黄旗三等侍卫聂克塞、为护军参领。　　

○戊申。升陕西按察使袁一相、为山东布政使司右布政使。陕西督粮道参政李棠馥、为四川按察使司按察使。浙江宁绍台道参议朱虚、为陕西按察使司副使、肃州兵备道。山西口北道参议朱廷璟、为山东按察使司副使、分巡登莱道。补外转工科都给事中郭亮、为陕西按察使司副使西宁道。原任湖广布政使司参议分守上湖南道。彭而述、以原衔管分巡上湖南道副使事。　　

○己酉。升内翰林弘文院侍读岳思泰、为本院侍读学士。　　

○升拜他喇布勒哈番黄龙、为刑部理事官。　　

○庚戌。升詹事府少詹事沙登、为詹事兼内翰林秘书院侍读学士。　　

○叙复舟山功。进一等伯兼一拖沙喇哈番固山额真伊尔德、为一等侯、兼一拖沙喇哈番。三等伯护军统领车尔布、为一等伯、兼一拖沙喇哈番。加二等精奇尼哈番哈岱、为一等精奇尼哈番。二等阿思哈尼哈番梅勒章京吴喇禅、为一等阿思哈尼哈番。兼一拖沙喇哈番。三等阿思哈尼哈番署梅勒章京根特、为一等阿思哈尼哈番。三等阿思哈尼哈番梅勒章京徐大贵、三等阿思哈尼哈番罗托、俱为二等阿思哈尼哈番。一等阿达哈哈番梅勒章京柯永蓁、一等阿达哈哈番兼一拖沙喇哈番满都、俱为三等阿思哈尼哈番。二等阿达哈哈番波罗对、萨木赛、蒯齐、沙尔唐、伊尔特赫锡三、祁成古、班第、苏穆图、克世图、俱为一等阿达哈哈番。三等阿达哈哈番敦拜、沃赫、阿玉锡、岳甘、拜库大、查尔海、拜色、安注瑚、阿布赖、查纳、觉罗多尔机、牛录章京赵元弼、拜他喇布勒哈番兼一拖沙喇哈番梅勒章京古禄固、科魁、俱为二等阿达哈哈番。拜他喇布勒哈番兼一拖沙喇哈番盖四海、舒书、桓达理、沙纳哈巴图鲁、拜他喇布勒哈番陈布鲁、翁爱、俱为三等阿达哈哈番。一等阿达哈哈番卫赫德、郭迈、苏伯、阿绩达、得棱格、拜他喇布勒哈番爱穆布、功额、科尔对格善、图哈土、伊思哈布、索罗希、谷鲁、华善、图拉、渥深巴图鲁、纳哈泰、舒书、博多礼、党固礼、俱加一拖沙喇哈番。拖沙喇哈番顾英、为拜他喇布勒哈番兼一拖沙喇哈番。梅勒章京祖泽淳、署护军统领尼雅达、署甲喇章京拜哈尔、拖沙喇哈番阿哈图、牛录章京李午、拖沙喇哈番牛录章京陈养忠、俱为拜他喇布勒哈番。署护军参领对亲、图赫慎、化善、察马、沙洪、专他、穆成格、察哈代、满杜、署甲喇章京散绩泰、苏根、克什图、叟色、塔必图、舒鲁尔、克什布雷海色、马喇、劳章、拜雅拉、吴山泰、钟武尔代、海塞、尼雅汉、署章京朱彻黑、伊尔巴喀、永贵、噶尔马、来衮、拜海、嫩对、硕邦、吴尔德、尧詹、纳喇迈、金有明、克特、搜塞、色根、武达纳、署夸兰大海鲁洪、库克德、白器、车尔获、达喇西、牛录章京陈万先、拖沙喇哈番品级王永清、尼马齐、额尔绩赫、闲散章京张泰、骁骑校黄珠、鼐古塞、郭朝丰、聂路肯、俱为拖沙喇哈番。赠阵亡三等阿达哈哈番海尔布、为二等阿达哈哈番。以其子扬古代袭职。署章京傅那、为拜他喇布勒哈番。以其弟之子梭拜袭职。署护军参领撒克西、为拖沙喇哈番。以其子纳西袭职。署甲喇章京启他海、为拖沙喇哈番。以其子沙里袭职。署章京巴尔哈、为拖沙喇哈番。以其叔之子耨德袭职。骁骑校噶穆尔、为拖沙喇哈番。以其子龙华袭职。护军校博林、为拖沙喇哈番。以其兄苏赫袭职。署护军校叟塞、为拖沙喇哈番。以其子达喜袭职。护军校巴拜、署护军校昂阿、孟葵、俱为拖沙喇哈番。升跳船小拨什库布朗阿、兵萨璧、俱为拜他喇布勒哈番。署章京李谷、兵来达、勒克塞、麦谷、俱为拖沙喇哈番。　　

○遣官谕祭翁牛特部落二等台吉博托和、郭尔罗斯部落三等台吉敦多布。　　

○壬子。降补内弘文院侍讲姜元衡、为内翰林弘文院编修。　　

○授庶吉士王泽弘、邱象升、沈世奕、俱为内翰林秘书院编修刘芳躅、胡简敬、冯源济、俱为内翰林弘文院编修。田逢吉、曹申吉、俱为内翰林国史院编修。綦汝楫、陈敱永、俱为内翰林秘书院检讨。田种玉、党以让、项景襄、俱为内翰林弘文院检讨。邓种麟、秦松龄、范廷魁、俱为内翰林国史院检讨。　　

○升真定倒马关都司佥书孙学礼、为大宁掌印都司。山西行巡捕都司佥书萧时昇、为广东掌印都司。山海台头营都司佥书黄腾蛟、为浙江掌印都司。　　

○癸丑。谕吏部。高民瞻前差巡按四川。悉知地方事宜。著升都察院右副都御史、巡抚四川等处、提督军务。　　

○谕刑部。上年在京、及畿内狱犯。曾经暂停秋决。外省未及停止。兹念内外刑辟、宜同一视。今年各省秋决、亦著暂停一次。其在京狱囚、朝审阮日。照例奏请。至畿内狱犯、前曾遣三法司堂官审录。今思三法司堂官、总理天下刑名。朝审大典、应令公同料理。以后不必差遣。著照旧例差司官三员、会同该按审录。仍先行奏请定夺。尔部作速遵行。　　

○乙卯。以修葺金太祖、世宗陵工竣。遣官致祭　　

○丙辰。升浙江温处道参议杜漺、为河南按察使司副使、通密兵备道。兵部郎中李世洽、为河南按察使司佥事、淮徐兵备道。　　

○降补浙江金衢道副使张元璘为陕西布政使司左参议、分守河西道　　

○赐皇贵妃父内大臣三等伯鄂硕、祭二次。谥刚毅。立碑。　　

○丁巳。以故拜他喇布勒哈番陈捷萧子镇远。袭职。　　

○庚申。予总督川陕兵部尚书兼都察院右副都御史马之先、祭葬如例　　

○辛酉。谕兵部。据南赣抚臣佟国器疏称、保昌县知县白可久、因冲邑艰烦。屡受使差凌辱。又为派征西船只粮料等项、支吾无术。忧激自刎。向因各省驿递。有差使勒索等弊、已屡上□日禁饬。近见州县官有自尽者、动称为此苦累。或实缘钱粮不足、供应不能及额。或委系使差额外勒索肆行陵逼。如此情由、皆当详察真实。作何协济清厘。以绝弊窦。作何严行禁治。以垂永久。尔部即会同各该衙门详确议奏。疏内又云、有司疲于奔命。勒索过当。除自尽之外、几无长策。既知勒索之人、何故事前不即指参。仅于县官自尽之后、空言入告。甚属不合。以后各省有此等情弊、该督抚按朦胧徇庇、不行明白指参者。应如何处分。著一并议奏。　　

○壬戌。以恩荫授故大学士宋权子炘、为中书舍人　　

○升兵科左给事中刘鸿儒、为户科都给事中。刑科左给事中史彪古、为工科都给事中。　　

○癸亥。谕礼部。日讲之典、已于十二年四月内举行。后因文华殿未建、暂行停止。今思讲学要务、不可复迟。兹欲十月内开讲。先期应于弘德殿告祭。尔部即择吉具奏。　　

○甲子。升广东岭西道参政李皓、为陕西按察使司按察使。广东巡海道副使徐炟、为陕西布政使司左参政、督粮道。补外转福建道御史李登第、为浙江布政使司参议、分守宁绍台道。服阕原任陕西陇右道参议李嵩阳为浙江布政使司参议、分守温处道。　　

○遣官祭内大臣二等阿思哈尼哈番俄齐尔。谥勤恪。立碑　　

○乙丑。谕兵部。提督苏松等处总兵官马进宝、著改名逢知。　　

○丙寅。孝慈武皇后忌辰。遣官祭福陵。　　

○升兵科给事中金汉鼎、为礼科右给事中。刑科给事中雷一龙、为工科右给事中。　　

○固山额真屠赖等奏报、官兵克复福建闽安镇。投诚大小官一百余员。获器械印信条记甚多。下所司议叙。　　

○丁卯。戌刻。地震有声。　　

○戊辰。谕礼部。自古变不虗生、皆由人事。昨日入夜、地震有声。朕不胜悚惕。因思朕即位十有四年。亲政已历七载。虽夙夜忧勤、勉图治理。但万几至繁、玩日愒月。或至怠荒。政事有乖。民生未遂。以致灾谴见告用示儆戒。朕今痛加修省。文武大小群臣、俱当洗涤肺肠。力改前过。协心尽职。务求消弭灾异。若仍蹈往辙。天谴国法具存。何由可逭。此后朕躬或有阙失。行政或有错谬著内院辅臣、据实陈奏。毋得隐讳尔部即传谕遵行　　

○己巳。谕吏部。户礼兵工四部钱粮、完欠分数。应各察核清楚至于照例处分、原属尔部职掌。以后各部开列完欠分数具奏其处分轻重、尔部仍照旧议覆。若查核分数舛错、责在各部。若处分轻重不合、责在尔部。　　

○又谕吏部。总督、巡抚、责任不同。巡抚专制一省。凡刑名钱谷、民生吏治、皆其职掌。至于总督、乃酌量地方特设。总理军务。节制抚镇文武诸臣一切战守机宜、调遣兵马重大事务、当悉心筹画。若更令兼理刑名钱谷等细事。不特精力难周、且致彼此推诿。耽延时日。何以专任责成著九卿詹事科道会议、分别地方难易、事件大小、或酌令兼理。或专责抚臣。务求妥确详悉具奏　　

○谕户部。鼓铸之法、原以裕国便民。今在京宝泉局外、各省开炉太多。铸钱不精、以致奸民乘机盗铸钱愈多愈贱、私钱公行、官钱壅滞、官民两受其病。欲使钱法无弊、再四思维莫若鼓铸归一。各省铸炉当一概停止。独令宝泉局鼓铸。务比旧钱体质稍加阔厚磨鑢精工。仍兼用满汉字俾私铸难于伪作。其见行之钱姑准暂用。三年以后止用新铸制钱旧钱尽行销毁。著议政王贝勒大臣、九卿詹事、科道、会议具奏　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十一


大清世祖体天隆运定统建极英睿钦文显武大德弘功至仁纯孝章皇帝实录卷之一百十二　　

顺治十四年。丁酉。冬十月。庚午朔。享太庙上亲诣行礼。　　

○遣官祭四祖陵、福陵、昭陵。　　

○颁顺治十五年时宪历。　　

○谕吏部。钱粮系军国重务。有司考成、自不容宽。但近来参处拖欠。降调纷纭。新旧交代。反误催徵。官虽屡更。拖欠如故。以后因钱粮降调各官。俱著带所降之级、在任督催。完日开复。　　

○又谕吏部。总督、巡抚、皆封疆重臣。事务殷繁。近来钦件、概立限期。屡有参罚。未免急于救过草率完结。且使督抚以簿书细务、多被参处、亦非朝廷倚任重臣之意。以后钦件有紧要重大者仍与立限其余俱著各该督抚、酌量缓急奏结。但不许任意耽延、致有废事。若迟至一年者、该部查参处分　　

○顺天府举行乡饮酒礼　　

○都察院左都御史革职留任魏裔介以地震陈奏略曰、从来变不虚生实由人事。消弭之术、所宜亟讲。一在加意农政今闽粤亢旱。浙东被水。若因小民拖欠钱粮。追呼敲扑不已。是驱之为寇也。请敕部飞檄停徵。然后清查被灾分数。蠲免。更宽有司之考成。庶得加意存恤。至八旗分地。叠遭水潦。皆因堤防溃决。宜及时修筑、以冀有年。一在严饬边防。甘肃宁夏口外部落、口内回番来享来王者。请敕边帅、待以恩信。坚其效顺之心、江浙沿海一带戍守单弱者。宜增兵分汛、以备战守不然地方有事势必请发禁旅。其费且十倍于添兵矣。一在责任总督。督臣之设原为巢□刀寇。若刑名钱谷、藩臬司之。抚按核之足矣。请自今督臣宜责以专意办贼。不效则治其罪。庶寇氛平靖有日也。一在节省物力。今天下奢侈成风。衣服居室、甲仗鞍马、嫁娶丧祭之费。俱穷极华靡。不惟贵贱无分。抑且末作日多。以致上下虚耗宜一概示之以俭。凡奇技新制、尽行禁止。光禄钱粮、宜仍设巡视官员察核。户工两部、天下财赋总司。自当为国家撙节爱养。□山戊不□终会计勿使入不敷出庶用度丰足物阜民安矣。章下所司。　　

○辛未。升编修白熙图为内翰林弘文院侍读赵之彪为内翰林国史院侍读。　　

○兵部等衙门遵上□日议奏。驿递苦累抑勒需索。弊窦多端。协济钱粮、有名无实。请敕各督抚按、严行申饬。以苏官民倘仍前朦胧徇庇。不行明白指参者。即将该督抚按分别情罪轻重严加议处。从之。　　

○壬申。以开日讲、祭告先师孔子于弘德殿。　　

○免直隶新乐县。十三年分蝗灾额赋。　　

○癸酉。命固山额真赵布泰、梅勒章京莽吉图、富喀等、统领官属兵丁、驻防江宁。　　

○以故二等阿思哈尼哈番俄齐尔子旦岑、一等阿达哈哈番萨木赛子保定、二等阿达哈哈番峨得子摩尔宏、各袭职。　　

○以故拖沙喇哈番沃赫职、与其子三等阿达哈哈番塞黑、并为二等阿达哈哈番。　　

○甲戌。大学士管吏部尚书事王永吉、因灾异上言、天人相感。其理甚微。欲消变异、必修政事缺失。欲知政事缺失、必求谏诤直言。夫官居言路。敷奏固其职掌。即百职诸司、感事忧时、岂无一得之见。况求之使言、谁不能言。而直言者甚少、何哉。揆厥所由。皆生于不敢。而其所以不敢之故。不过因祸福利害横于前。诛殛放流迫于后尔。功名念重。则报主心轻。凡犯人主之疑忌者、悉皆隐忍不言。虽误国负恩、罪在臣下。而自古帝王。听言不察因而自误者、亦不少矣。今地震京师。皇衷悚惕。行将下诏求言。臣思皇上亲政之后、求言已非一次。今即再求。亦不过如往日、各具条陈尔。不除瞻顾忌讳之根。恐直言敢谏之气、终未可鼓也。臣愚以为凡从前因言获罪诸臣。宜查取原疏。恭进御览。万几之暇。详加省阅。果有议论剀切。词意抗爽或上关君德。或下禆民生外。而筹画封疆安危。内而指陈政治得失。察其立言之指、既无他意。即中多激戆、亦必曲为宽恕。断自宸衷。表章一二。亡者录其子孙。存者量予昭雪。将见士气激昂。必有直言敢谏、以副皇上求言弭变之盛心者矣。章下所司　　

○王永吉又以地震、具疏引咎得上□日灾变示警大小臣工、正当实图修省。不必引咎。　　

○乙亥。谕吏部向来屡次考选。俱行取俸深保荐有司。其乙未科进士外任各员因资俸在后、行取未及。今著于乙未科进士推官知县内、详察年力精壮、能修职业者。行取来京。朕亲加考选酌用。尔部即遵谕行。　　

○授行取山西夏县知县迟日巽、为云南道试监察御史。直隶任县知县赵祥星、为福建道试监察御史。　　

○丙子。皇第四子生。　　

○升山西井陉道副使陈安国、为江西布政使司参政、督粮道。广东岭东道副使魏执中、为本省布政使司参政、分守岭西道。山东东兖道参议范承祖、为广东按察使司副使、巡海道。江西南昌道佥事安世鼎、为山西布政使司参议、口北道。　　

○谕户部。朕惟帝王临御天下。必以国计民生为首务。故禹贡则壤定赋。周官体国经野。法至备也。当明之初取民有制休养生息。万历年间。海内殷富。家给人足。天启崇祯之世因兵增饷。加派繁兴。贪吏缘以为奸。民不堪命国祚随之。良足深鉴。朕荷上天付托之重、为生民主。一夫不获、亦疚朕怀。凡服御膳羞深自约损然而上帝宗庙百神之祀。军旅燕飨犒锡之繁。以及百官庶役饩廪之给。罔不取之民间。诚恐有司额外加派。豪蠹侵渔中饱。民生先困。国计何资。兹特命尔部。右侍郎王宏祚、将各直省每年额定徵收起存总撒实数编列成帙。详稽往牍。参酌时宜。凡有参差遗漏悉行驳正。钱粮则例、俱照明万历年间。其天启崇祯时加增、尽行蠲免地丁则开原额若干。除荒若干。原额以明万历年刊书为准。除荒以覆奉俞上□日为凭。地丁清核、次开实徵。又次开起存。起运者、部寺仓口、种种分晰存留者、款项细数、事事条明至若九厘银、旧书未载者、今已增入。宗禄银、昔为存留者、今为起运、漕白二粮、确依旧额。运丁行月、必令均平。胖袄盔甲、昔解本色、今俱改折。南粮本折、昔留南用、今抵军需。官员经费、定有新规。会议裁冗、改归正项。本色绢布颜料银朱铜锡茶蜡等项、已改折者、照督抚题定价值开列。解本色者、照刊定价值造入。每年督抚、再行确查时。值题明。填入易知单内、照数办解。更有昔未解而今宜增者、昔太冗而今宜裁者、俱细加清核、条贯井然。后有续增地亩钱粮。督抚按汇题造册报部、以凭稽核。纲举目张、汇成一编。名曰赋役全书。颁布天下。庶使小民遵兹令式、便于输将。官吏奉此章程、罔敢苛歛。为一代之良法。垂万世之成规。虽然。此其大略也。若夫催科之中。寓以抚字。广招徕之法。杜欺隐之奸。则守令之责也。正己率属。承流宣化。核出纳之数。慎那移之防。则布政司之责也。举廉惩贪。兴利除害。课殿最于荒垦。昭激扬于完欠。恪遵成法、以无负朕足国裕民之意。则督抚之责、有特重焉。其敬承之。毋忽。　　

○丁丑。谕兵部。近来有司各官、每值驿递冲繁。支吾无术。至有情急自尽者。殊为可悯。致此之由。或因他省协济钱粮、不肯按期照数解交。或因兵马经过、供应粮料等项、原许动支正项钱粮、事后司府迟留抑勒、不与销算。或因粮单勘合火牌之外、官役横加勒索、窘辱不堪。种种情弊。深可痛恨。以后各该督抚按、严行察饬。其协济银两、务令如期解交。如有迟延拖欠者、指名参处。其兵马经过、动支正项钱粮。事完即与转报开销。如司府官有抑勒等弊、指名参处。其粮单勘合火牌等件、止许照数支应。有额外勒索凌辱者、即将职官及差役、立行指名参奏。若各该督抚按朦胧隐徇、不将前项情弊、据实察参。被科道官参奏。及别有发觉。即将该督抚按、分别情罪重轻、严加治罪。尔部传谕各省督抚按遵行。仍刊刻转行各该属司、府、州、县、晓谕通知。　　

○庚辰。遣内翰林秘书院侍读熊伯龙、提督顺天学政。　　

○以故一等阿达哈哈番卢光祖子奇、拜他喇布勒哈番兼一拖沙喇哈番纳哈泰子巴达克、各袭职。　　

○辛巳。上幸南苑。　　

○壬午。吏部奏言、定例。凡满洲蒙古汉军三品以上官、三年任满、勤事以死者、俱准赠荫。今故内大臣三等伯鄂硕、乃皇贵妃之父、不便止照常例议赠。应追赠为侯。从之。　　

○癸未。上幸晾鹰台。命内大臣侍卫及护军、擐甲较射。召部院三品以上汉官、及翰林科道从观。　　

○升湖广沔阳州知州宣文衡、为本省按察使司佥事、分巡湖北道。　　

○甲申。升侍读学士程芳朝、为詹事府少詹事、兼内翰林国史院侍读学士。　　

○乙酉。上于南苑、躬擐甲胄、集部院三品以上汉官、及翰林科道阅武。命内大臣、及侍卫擐甲、驰马过上前。二人坠马。上策马至其所。命扶起。问之曰。无伤乎。顾谓诸臣曰。坠马之人、幸无恙也。诸臣顿首奏曰。臣等窃闻仁为勇之本。今皇上集诸臣侍卫、娴习武事。见坠马者、亲为慰问。诚仁德之主也。圣恩如此、孰不捐躯图报。上命诸臣序坐。谕曰。朕年来屡饬科道各官、据实陈奏、以广言路。乃不抒诚建议。或报私仇。或受嘱托。或以琐细之事、渎陈塞责。虽巧饰言词。而于国家政治、有何裨补。今各部院衙门弊端、及诸臣行事。朕尚有所闻见。尔等岂有不知。若明知隐匿、不行据实陈奏。岂不有玷言官之职。以后宜悉心改悔、恪尽乃职。若仍蹈前辙、决不尔贷。又谕诸臣曰。尔等不思朝廷擢用之恩、留心部务、以图报效。乃徇庇为奸、竟成积习。此岂人臣之谊。嗣后宜痛改前行、勉图效力。更宜自爱身名、无致陨越。且凡为父母者。生子得入仕途。必何等教诲。何等期望。尔等能体父母之意、公忠为国。仰报朕恩。即无忝尔亲矣。倘违父母初心。恣意妄行。身败名辱。尚得为人类乎。凡人妄行非分。每谓人不及知、为之无害。不知幽隐之际、尤宜勤自省治。至于各官、一蒙擢用、益当兢兢业业、思如何报答主恩。如何殚尽职业。乃为善类。若甫获升迁、便扬扬自得、毫无敬畏。便是小人耳。朕所嘉者尽职之人。所恶者虚言之辈。前因地震、朕深自惕励。兼命诸臣、共加修省。王永吉身为大学士。即宜实加修省。反虚饰具疏认罪。若云具疏则为修省。不具疏则不为修省。是修省止永吉一人、诸臣俱不然矣。似此徒博虚名。何如尽心实事耶。魏裔介为给事中时。杜立德已任都给事。后擢居总宪、立德尚在科员。因裔介为给事中时、建言可采。越众优升。遂至左都御史。朕属望之意、非同泛泛。迩者陈何嘉谟、以副朕怀。更定何事、以益朕躬耶。又谕诸臣曰。朕此谕、非即欲加罪尔等也。特开示朕怀、冀尔等改行易虑矢诚效力。各勉为良臣耳。今后若复违朕谕。国法具在。决不少宥。诸臣顿首谢曰。臣等惟谨遵圣谕、洗心涤虑、以图报效而已。　　

○丁亥。谕工部。文庙崇祀先师孔子。所关典礼甚重。今以年久倾圯。若不作速整理后渐颓坏。葺治愈难。因尔部钱粮匮乏。所需工料。未能措办。朕发内帑银三万两、特加修葺。诸王、贝勒、大臣、及在京满汉官员、愿捐资者许令协助。尔部即遵谕传知。　　

○升直隶保定府知府薛信辰、为山西按察使司副使、井陉道。陕西延安府知府李士祯、为广东按察使司副使、分巡岭东道。陕西关西道佥事黄鼎象、为江南布政使司参议、江北督粮道。山西宁武道佥事潘超先、为山东布政使司左参议、分守东兖道。户部郎中胡昇猷、为江西按察使司佥事、分巡南瑞道。　　

○戊子。上自南苑还宫。　　

○转户科右给事中王命岳、为兵科左给事中。刑科右给事中任克溥、为本科左给卅。　　

○己丑。吏部考功司主事刘祚远奏言、臣奉命典试陕西。行至潼关。有布政司人役孟经魁、关说生员崔尔峨、高巍然、王溥、各出千金。希图贿买举人。臣即时锁拏。发提学道审拟。伏乞敕下巡按御史、严提究拟、以振法纪。得上

□日、著刑部差员役。拏解来京。从重拟罪。　　

○予殉难辰常总兵官徐勇建祠、赐名忠节。　　

○宴阿霸垓部落卓礼克图郡王、喀尔喀部落土谢图汗、毕席勒尔图汗、车臣汗、进贡使臣布达习希布、苏班达喇等于礼部。赏赉如例。　　

○庚寅。加都督佥事苏州总兵官梁化凤、为都督同知。统率抽调各营官兵一万名。改为水师。仍驻防崇明。两协设副将二员。各统水师二千名。驻防吴淞。游击六员。各统水师一千名。分泊崇明各沙俱属水师总兵梁化凤统辖。提督总兵马逢知专管陆师。裁苏州总兵官缺。从总督郎廷佐请也。　　

○辛卯。朝鲜国王李淏、遣太监赵希孟等进鹰。宴赉如例。　　

○癸巳。发内帑银二万两。赏给出征福建湖广兵丁匠役家口。　　

○甲午。先是刑科右给事中任克溥参奏、乡会大典。慎选考官。无非欲矢公矢慎。登进真才。北闱榜放后。途谣巷议。啧有烦言。臣闻中式举人陆其贤、用银三千两。同科臣陆贻吉、送考官李振邺、张我朴。贿买得中北闱之弊、不止一事。此辈弁髦国法。亵视名器。通同贿卖。愍不畏死。伏乞皇上大集群臣、公同会讯。则奸弊出而国法伸矣。事下吏部都察院、严讯得实。奏闻。得上□日、贪赃坏法、屡有严谕禁饬。科场为取士大典、关系最重。况辇毂近地、系各省观瞻。岂可恣意贪墨行私。所审受贿、用贿、过付种种情实。可谓目无三尺。若不重加处治。何以惩戒将来。李振邺、张我朴、蔡元禧、陆贻吉、项绍芳、举人田耜、邬作霖、俱著立斩。家产籍没。父母兄弟妻子俱流徙尚阳堡。主考官曹本荣、宋之绳、著议处具奏　　

○乙未。以昭事殿奉先殿成。遣官祭司殿司门之神。　　

○丁酉。遣官致祭乌朱穆秦部落二等台吉都思哈尔、三等台吉和多和沁。　　

○升江西饶南道参议王锳、为广西按察使司副使、分巡府江道。刑部郎中武全文、为陕西按察使司佥事、分巡关西道。兵部郎中刘澜为福建按察使司佥事、分巡建南道。刑部郎中张自涵、为山西按察使司佥事、宁武兵备道。　　

○戊戌。以鄂尔多斯部落郡王巴图、不能孝养其母。削爵。以其叔之子台吉顾禄、袭爵。　　

○以故二等精奇尼哈番山进弟浑进、一等阿达哈哈番朱尔堪叔之子阿尔杜、二等阿达哈哈番翁阿代子戚兰布、三等阿达哈哈番吴尔东阿子拖罗、胡虎纳子穆虎纳、拖沙喇哈番苏根子白蚌、平西王下三等阿达哈哈番吴友良叔云各袭职。　　

○二等阿思哈尼哈番尚坚有罪、削其本身所得之官。以其弟苏拜、袭其父二等阿达哈哈番。　　

○以故四子部落一等阿思哈尼哈番昂阿子达尔马、察哈尔亲王阿布鼐属下拖沙喇哈番梭那穆魏斋僧子噶尔马塞棱、各袭职。　　

○鄂尔多斯部落固山贝子沙克查卒、以其子固鲁西喜布、袭爵。　　

○土默特部落镇国公善巴卒、以其子卓里克图、袭爵。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十二



大清世祖体天隆运定统建极英睿钦文显武大德弘功至仁纯孝章皇帝实录卷之一百十三　　

顺治十四年。丁酉。十一月。己亥朔。遣苏松提督马逢知还镇。赏貂裘貂帽、弓矢佩刀、鞍马等物。　　

○庚子。降左庶子曹本荣、右中允宋之绳五级。仍以本衙门用。以其为顺天主考、不能觉察同考官作弊也。　　

○辛丑。喀尔喀部落毕席勒尔图汗弟吴把什诺颜等贡马。宴赉如例。　　

○革山东兖西道副使周曾发职。以其驭下缉盗无术也。　　

○壬寅。上幸南苑　　

○皇第五子常宁生　　

○癸卯。升四川左布政使徐永祯、为太常寺卿。　　

○甲辰。遣官祭三皇庙。　　

○和硕简亲王济度等、遵上□日议奏、私铸钱文之为首及匠人处斩。为从及知情买使者、拟绞监候。其卖钱经纪铺户、兴贩搀和私钱者、责四十板。流徙尚阳堡。总甲、十家长、知情不首者、俱照为首律处斩。不知者、坐失察、责四十板。徒一年。告捕者、赏银五址两。该管地方知情者、亦照为首律处斩。不知者、照失察例处分。不能觉察者、在内五城坊官、在外州县卫所官、每起降职一级。掌印兵马司、并直省知府、直隶州知府、每二起降职一级。司道、每三起降职一级。捕盗同知、通判、州县吏目、典史、有捕盗责任者、照各掌印官例。运盐使司运使、照司道例。分司、照知府例。盐场大使、照典史例。千总、守备、都司、照州县例。参将、游击、副将、照司道例。从之。　　

○乙巳。谕礼部。祭祀关国家大典。应用乐器、尤所以感格神明。必考辨精良。始足肃将诚悃。朕观近来各坛庙所用乐器。其中尚有敝坏。非朕祇事天地祖宗社稷、及致敬古帝王圣贤之意。尔部即详行察验。应加修整者、节次开列奏请。以便内府修理换给。　　

○丙午。谕宗人府。国家倚毗诸王、共襄治理。德业既懋。名爵宜崇。掌宗人府事安郡王岳乐、性行端良。莅事敬慎。应晋封亲王。尔衙门即传谕礼部、行册封礼。　　

○　　

○丁未。遣官致祭一等精奇尼哈番阿喇纳。　　

○工部左侍郎孙肇兴、引年乞休。命以原官致仕　　

○戊申。谕工部。上帝坛、奉先殿、不日告成。在事官役、勤劳可嘉。应加叙赉。尔部即查明职名。及在工月日具奏。在内者、著内该衙门查奏。　　

○己酉。谕礼部。国家登进才良、特设科目。关系甚重。况京闱乃天下观瞻。必典试各官、皆矢公矢慎、严绝弊窦、遴拔真才、始不辱求贤大典。今年顺天乡试发榜之后、物议沸腾。同考李振邺等、中式举人田耜等、贿赂关节、已经审实正法。其余中式各卷、岂皆文理平通。尽无情弊。尔部即将今年顺天乡试中式举人、速传来京。候朕亲行覆试。不许迟延规避。　　

○庚戌。免江西龙泉、泰和、吉水、万安、永丰、崇仁、峡江、新喻等八县本年分旱灾额赋。　　

○河南巡抚亢得时疏报、节妇。归德府宁陵县儒童张鹄妻张氏、年十九、鹄故。氏抚孤志本、垂老而志本又故。复抚四孙成立。守节八十一年。柘城县民张世彩妻王氏、年十九、世彩故。张世彪妻任氏、二十二、世彪故。与寡姑李氏、相守以终余年。王氏、守节四十六年。任氏、守节四十一年。李氏、守节六十七年。烈妇。开封府沈邱县程之瑾妻孙氏、夫故。即自缢。俱请照例旌表。章年所司。　　

○辛亥。湖广巡抚张长庚疏报、顺治十三十四两年、垦田共八千三百七十五顷二十八亩有奇。　　

○癸丑。升工科给事中姚延启、为户科右给事中。吏科给事中朱绍凤、为刑科右给事中。　　

○升河南右布政使杨思圣、为四川布政使司左布政使。陕西右布政使王第魁、为江西布政使司左布政使。广东潮州府知府黄廷献、为山东按察使司副使、兖西兵巡道。降补原任江南江宁道副使张思明、为江西布政使司参议、分守饶南道。　　

○甲寅。赐亲王以下、贝子以上、玲珑佩刀各一。　　

○升正白旗汉军牛录章京额晋图、为甲喇章京。　　

○乙卯。冬至。祀天于圜丘。遣公爱星阿行礼。　　

○遣官祭四祖陵、福陵、昭陵　　

○礼部左侍郎薛所蕴、以原官致仕。以御史高尔位、劾其年老衰庸也　　

○裁湖广衡州卫宜章所。　　

○丙辰。免行冬至庆贺礼。　　

○丁巳。谕礼部。覆试今年顺天乡试中式举人、已有谕上□日。如有托故规避、不赴试者、即革去举人。永不许应考。仍提解来京、严究规避之由。尔部再速行传饬。　　

○升正蓝旗牛录章京宜尔图、为护军参领　　

○江宁巡按刘宗韩疏报、庐凤等府、开垦荒田三千余顷。　　

○戊午。免直隶霸、蓟、安、冀、晋、赵、定七州、宝坻、蠡、新安、新城、雄、保定、文安、大城、固安、永清、东安、玉田、丰润、行唐、宁晋、平山、新乐、柏乡、赞皇、任邱、阜城在二十一县。保安、左右神武三卫。及梁城所。本年分雹灾额赋。　　

○己未。遣官致祭科尔沁国二等台吉巴雅思护、四子部落三等台吉顾禄。　　

○辛酉。宁南靖寇大将军固山额真宗室罗托等奏报、臣等至荆州、宣布皇上德意。伪将多愿投诚。臣随遣兵夺取心潭口、往巴东断渡口。于是伪总兵田国钦、黄世奎、邓基昌等、及贼渠孙可望标下伪总兵赵世超、副将赵三才、相继来降。章下所司。　　

○壬戌。偏沅巡抚袁廓宇奏报、伪秦王孙可望、与李定国不协、兴兵相攻、为定国所败。因遣其伪将程万里等、赴中路镇臣李茹春、右路镇臣王平军前投诚。仍请兵复讎。可望行至沙子岭、为伪总兵杨武追袭几殆。我兵驰援、贼方骇散。可望因得乘间、携其妻子来归。计降伪总兵都督二十二员。伪太仆寺卿一员。伪副参游等一百余员。伪内官二十二员。兵丁家口五百余名。马骡五百余匹。疏下所司。　　

○先是宗人府劾奏、固山贝子吞齐喀、曾奏欲于十一月初四日、随和硕简亲王出游、有上□日不允。后遇朝期、辄称疾不出。及初四日、驾幸南苑、又托病不朝。吞齐喀既可随和硕简亲王出游、驾出何故不朝。应行议处。上是之。命严行议处。于是宗人府覆议。吞齐喀、不系应随和硕简亲王之人、而欲从之游、罪一。无病托疾不朝、反行巧辩、罪一。因不准出游、不遂其意、及驾出故不肯朝。乘间偷安。轻忽朝仪。罪一。应削爵。夺其所属人员、废为闲散宗室。从之。　　

○癸亥。工科给事中阴应节参奏。江南主考方犹等、弊窦多端。榜发后、士子忿其不公。哭文庙。殴帘官。物议沸腾。其彰著者、如取中之方章钺、系少詹事方拱乾第五子。悬成、亨咸、膏茂之弟。与犹联宗有素。乃乘机滋弊。冒滥贤书。请皇上立赐提究、严讯、以正国宪。重大典。得上□日、据奏南闱情弊多端。物议沸腾。方犹等、经朕面谕。尚敢如此。殊属可恶。方犹、钱开宗、并同考试官、俱著革职。并中式举人方章钺、刑部差员役速拏来京。严行详审。本内所参事情、及闱中一切弊窦、著郎廷佐速行严察明白、将人犯拏解刑部。方拱乾著明白回奏。　　

○刑科给事中蒋允修参奏、太仆寺少卿匡兰馨、徇纵伊子匡贞、与叛逆海时行兵丁王建之往来。兰馨为之赠金觅寓。留住京师。贼情未觉、不行出首。贼情已觉、不行检举。卿贰何职、辇毂何地、隐贼何情、徇己私而怀二心。请敕严究。下吏部察议。　　

○复杜尔白原官。　　

○乙丑。大学士刘正宗、请假回籍。为伊兄正衡治丧。许之　　

○升山西按察使徐来麟、为河南布政使司右布政使。山东按察使朱衣助、为陕西布政使司右布政使。刑部郎中霍炳、为江南按察使司佥事、淮海道　　

十二月。己巳朔。起补原任侍读学士石申、为内翰林弘文院侍读学士。　　

○以湖广阵亡都司周良三弟良策、李兴龙子鼎麟、各袭拖沙喇哈番。　　

○予湖广阵亡投诚副将周大道、祭葬如例。　　

○吏部议覆、大学士管吏部尚书事王永吉疏言、凡部院无世职之汉启心郎、副理事官、考满称职、系旗下者、应升转部院理事官。系包衣牛录者、应遇各衙门不系旗下理事官缺、与旗下汉启心郎、副理事官、一并酌量升转。报可。　　

○喀尔喀部落土谢图汗下完书克诺颜等、贡马。宴赉如例　　

○壬申。谕内三院。日讲官侍朕左右、以备顾问、应增设多员。史大成、刘芳躅、田逢吉、冯源济、曹申吉、沈世奕、綦汝楫、邓钟麟、党以让、项景襄、俱著充日讲官　　

○裁诸王教习官　　

○定户部钱粮考成则例。州县官欠七分者、降职四级。欠八分者、降职五级。布政使、知府、直隶州知州、欠八分者、降职四级。欠九分者、降职五级。俱载罪督催、完日开复。　　

○定兵部马价考成则例。州县官欠七分者、降职三级。欠八分者、降职四级。布政使、知府、直隶州知州、欠八分者、降职三级。欠九分者、降职四级。俱戴罪督催、完日开复。　　

○刑科右给事中朱绍凤劾奏、河南主考官黄鈊、丁澎、进呈试录、四书三篇、皆由己作、不用闱墨。有违定例。且黄鈊服官、向有秽声。出都之时。流言啧啧。及入闱又挟恃铨曹、恣取供应。请敕部分别处分。得上□日、黄鈊、著革职。严拏察究。丁澎、亦著革职察议。　　

○先是、吴明炫、与汤若望争辩水星伏见。上命内大臣公爱星阿、及各部院大臣、同登观象台测验、水星不见。下法司议罪。寻议、吴明炫以奏事上书、诈不以实律。罪应绞。援赦请免。从之　　

○癸酉。谕兵部。经略辅臣洪承畴、前已有上□日、准解任回京调理。近闻病已痊愈。仍著留原任、亲统所属将士。同宁南靖寇大将军固山额真宗室罗托等、由湖广前进。相机平定贵州。　　

○免江西新建、丰城二县、本年分水灾额赋。　　

○甲戌。升广西桂平道参政王道宾、为山东按察使司按察使。陕西苑马寺卿卞三元、为山西按察使司按察使。户部郎中秦仁管、为广西按察使司副使、宾州兵备道。　　

○固山贝子佛克齐库薨。谥介洁。　　

○敕谕新归臣孙可望。朕惟帝王统御天下。必期遐迩民生、皆得其所。故当舆图未归、念切颠连、不惮缮我甲兵、远伸天讨。若肯革心向化、即嘉其慕义、不恡推心置腹、广覆载无外之仁。卿十余年、阻在南服。聊为自固之计。未悉我朝宽仁大度、宥过招降。自创业以来、凡悔罪投诚、纳土归命者、不特赦其已往、抑且优加封爵、俾享尊荣。此天下所共闻者久矣。今卿率众携家、乘机来归。知卿处心积虑、向化有年。即此一旦翻然、便为识时俊杰。朕一闻疆臣驰奏、深为欣悦。特封尔为义王。以示优眷。所有应给册印、已命所司铸造、令近臣赍送外。兹遣专官、先行敕谕、用宣朕意。卿宜祇遵、以俟宠命。　　

○乙亥。詹事府少詹事方拱乾回奏、臣籍江南。与主考方犹、从未同宗。故臣子章钺、不在回避之例。有丁亥、己丑、甲午、三科齿录可据。下所司察议。　　

○丁丑。兵部议覆浙闽总督李率泰、疏奏福建福宁州、应设总兵官一员、以泉州镇标兵一千名、归福宁镇标统辖。其将领等官、均照营制增设。从之。　　

○吏部议奏、顺天主考曹本荣、宋之绳、以同考官二员、互阅春秋礼记、有违定例。应革职。上以其侍从讲幄日久、宽宥之。　　

○戊寅。卯刻、大雾。霜附草木。　　

○旌表节妇。河南宁陵县儒士张鹄妻张氏、柘城县民张世彩妻王氏、张世彪妻任氏、烈妇。河南沈邱县民程之瑾妻孙氏、各给银建坊如例。　　

○兵科给事中尚九迁疏奏、江宁巡抚张中元、所荐陆贻吉、于沚、或以言事降调。或以行贿正法。荐举非人。宜正连坐之罪。下所司察议　　

○己卯。转礼部右侍郎李奭棠、为本部左侍郎　　

○以内翰林国史院学士杨运昌、为礼部右侍郎　　

○庚辰。顺天巡按胡秉忠疏报、孝妇、武清县民任鼎铭妻郦氏、任鼎铉妻李氏、各割股调药。以疗翁病。一门双孝。里人称之。节妇、广宗县民祁承业妻赵氏、夫殁时。嘱氏乳其幼子、俟数□山戊不□、改适。氏引刀剌血、矢誓守志。历今五十余年。孝子、完县民王学诗、幼孤而贫。力佣以营父葬。母病笃、吁天割股、和药以进。母病立愈。俱请照例旌表。章下所司。　　

○致仕通政使司通政使刘令誉卒。　　

○壬午。浙江驻防梅勒章京吴汝玠、以老病休致。　　

○予殉难福建都司佥书管游击事刘天祐、祭葬如例。　　

○癸未。谕兵部。向因孙可望、李定国等、窃据滇黔。负固不服。勤兵讨御。巢□刀抚兼施。原为救民于水火。今李定国、与孙可望、彼此相攻。可望携家降顺。览其来奏、情词恳切。独能识时审势。洁身于僭乱之群。即此一念维新。便当宥其既往。且兴师动众。深轸劳民。虽远在遐方。孰非朕之赤子。兹乃不烦兵力、自献悃忱。殊可嘉悦。孙可望、已特封为义王。用昭朕柔远宁民之意。尔部通行传知。　　

○敕谕义王孙可望曰。前经略辅臣、奏王慕义向化。朕心深为嘉悦。特加优典、封为义王。遣官赍敕、先行谕知。兹览来奏、当明季丧亡之际。收拾士民。训养兵卒。期保所得土地。原非篡夺之可比。心事较然分明。谅王久阻归诚、亦特震慑兵威。初非抗拒。至于所用之人、横逆不驯。假借名号。煽诱逆党。反攻内击。似此所为、既挟制其主。又流毒于民。不但有负于王。抑且悖违天道。朕夙以奉天讨罪、救民水火为心。已命所司、选将厉兵。大张挞伐。以快滇黔兆民来苏之愿。庶慰王去逆效顺之忱矣。　　

○敕谕平西王吴三桂、固山额真侯墨尔根侍卫李国翰曰。逆贼煽乱云贵。骚扰地方已久。今贼李定国与孙可望、互相攻战。可望来降。乘此贼党内乱、人心未定之际。特命王为平西大将军。同固山额真侯墨尔根侍卫李国翰、统兵进讨。尔等统领所属官兵、及汉中、四川、各官兵。由四川前往贵州。相机进取。凡事王与固山额真会议而行。毋执己见、不谋而动。毋谓兵强、轻视逆寇。仍严侦探、毋致疎虞。抗拒不顺者戮之。有先被贼胁从。大兵一至、即时迎降者。俱免诛戮。有能擒杀贼渠投诚者。俱与分别升赏。惟期安民。须严禁兵将、申明纪律。凡归顺良民、毋得扰害。务体朕定乱救民至意。至汉中、四川、仍酌量留兵防守。其行间将领功绩、及重罪、俱察实纪明汇奏。各官有犯小过者、当即处分。至于骁骑校、护军校以下。无论大小罪过、俱商酌径行处分。务期收取贵州。巢□刀荡逆寇。地方平定之后具奏候上□日。尔等受兹重任宜益殚竭心力。蚤奏肤功钦哉。　　

○敕谕固山额真赵布泰等曰。逆贼煽乱云贵。骚扰地方已久。今贼李定国与孙可望。互相攻战。可望来降。乘此贼党内乱人心未定之际。特命尔赵布泰为征南将军。统兵进讨。尔统领前去官兵、并提督线国安标下官兵、及湖南调发官兵、由广西前往贵州。相机进取。凡事与提督线国安、梅勒章京富喀、莽吉图等会议而行。毋谓自知、不听众言。毋谓兵强、轻视逆寇。仍严侦探、勿致疎虞。抗拒不顺者戮之。有先被贼胁从。大兵一至、即时迎降者。俱免诛戮。有能擒杀贼渠投诚者。俱与分别升赏。惟期安民。须严禁兵将、申明纪律。凡归顺良民、毋得扰害。务体朕定乱救民至意。其行间将领功罪、俱察实纪明汇奏。有犯小过者、当即处分。至于骁骑校以下、除死罪外。其余大小罪过、俱与众将商酌、径行处分。务期收取贵州。巢□刀荡逆贼。地方平定之后、具奏候上□日。尔等受兹重任。宜益殚竭心力。蚤奏肤功。钦哉。　　

○敕谕固山额真宗室罗托、固山额真济席哈曰。逆贼煽乱云贵。骚扰地方已久。今贼李定国与孙可望、互相攻战。可望来降。乘此贼党内乱。人心未定之际。特命尔宗室罗托为宁南靖寇大将军。同固山额真济席哈、统兵进讨。尔等统领官兵、及经略调去各官兵、由湖南前往贵州。相机进取。凡事与固山额真特津、佟六十、护军统领鄂鼐等、会议而行。毋谓自知、不听众言。毋谓兵强、轻视逆寇。仍严侦探、毋致疎虞。抗拒不顺者戮之。有先被贼胁从。大兵一至、即时迎降者。俱免诛戮。有能擒杀贼渠投诚者。俱与分别。升赏。惟期安民。须严禁兵将、申明纪律。凡归顺良民、毋得扰害。务体朕定乱救民至意。至经略辅臣洪承畴、或应与大兵同行。或应尾大兵之后。已令其相机定夺。如同大兵前往、亦与经略会议而行。其行间将领功罪、俱察实纪明汇奏。有犯小过者、当即处分。至于骁骑校、护军校以下。除死罪外。其余无论大小罪过、俱与众将商酌、径行处分。务期收取贵州。巢□刀荡逆贼。地方平定之后、具奏候上□日。尔等受兹重任。宜益殚竭心力。蚤奏肤功。钦哉。　　

○丙戌。以正红旗阿达哈哈番色尔顾伦、为甲喇章京。正黄旗理事官喀戚兰、为护军参领　　

○升山东提学道佥事戴京曾、为大理寺寺丞　　

○升湖广按察使郭鸣凤、为福建布政使司右布政使　　

○革太仆寺少卿匡兰馨职。下刑部察议。　　

○宁南靖寇大将军固山额真宗室罗托等疏报、伪总兵谭新传等、率伪官十余员、家属二千余名来降。下所司察叙。　　

○遣固山额真济席哈、率梅勒章京四员、护军参领八员、前赴宁南靖寇大将军宗室罗托军前。各赐裘一、弓一。　　

○赏义王孙可望赍奏总兵官程万里、衣帽、腰刀、带、靴、银两等物　　

○丁亥。宗人府议奏、郡王以上、有大罪、赴衙门审问。小罪、就其府第问之。贝勒以下、俱赴衙门审问。报可。　　

○戊子。转工部右侍郎林起龙、为本部左侍郎　　

○辛卯。刑部右侍郎李藻卒　　

○甲午。谕礼部。皇太后圣体违和、荷天地、祖宗、社稷眷祐、今已康宁。朕心欣庆。应躬诣圜丘、方泽、太庙、社稷坛、行告谢礼。尔部作速择吉具奏。　　

○丙申。谕户部。皇太后圣体违和、今已大豫。朕心甚为欣慰。八旗及畿辅人民、应加恩赉。以洽欢心。兹发内帑银十万两。一半给八旗兵丁。一半遣官赈济畿辅贫民。尔部即遵谕行。　　

○遣内翰林弘文院学士加一级麻勒吉、为正使。礼部尚书兼内翰林秘书院学士仍在内院办事加一级胡兆龙、礼部右侍郎加一级祁彻白、为副使。赍册印、封孙可望为义王。册文曰。向化抒诚、号识时之俊杰。封藩锡爵、昭励世之旗常。来归既献乎舆图。懋赏斯隆夫。带砺咨尔新归臣孙可望、才能乘势。智裕择君。虽云身在南荒。十余年称戈负固。实则志依北阙。兹一旦率众投诚。携尔室家、足信瞻云就日。统厥士马、真为出谷迁乔。于朝廷招降抚顺之仁、适相允合。岂国家厚禄崇阶之典、肯靳弘施。大分维彰。朕心嘉悦。是用封尔为义王。于戏。祗承宠渥。流芳誉于千秋。益笃忠贞。竟茂勋于一统。钦哉无斁。　　

○□山戊不□暮。享太庙。遣内大臣公爱星阿行礼　　

○遣官祭四祖陵、福陵、昭陵。　　

○遣官祭太□山戊不□月将之神　　

○丁酉。谕吏部。皇太后圣体违和、朕晨昏省侍。鳌拜等近侍卫护。昼夜勤劳。食息不暇。朕所亲见。今皇太后圣体康宁。中外欢庆。鳌拜等同朕省侍。勤劳罔懈。深可嘉悦。宜分别加升、以示鼓劝。鳌拜、遏必隆、巴哈、费扬古、俱加少傅兼太子太傅。苏克萨哈、加太子太保。通义、加一级。一等侍卫他达、阿舒、贾布家、喇哈达、博罗忒、墨尔格申、阿木护朗、甲喇章京吴沙、科岳尔图、二等侍卫拜思哈、富尔虎、班第、杭奇、费业伦、莫尔浑、诺莫、察库、俱各加一级。祝师辛塔石、授拜他喇布勒哈番。世袭。医官雷鸣德、方文英、刘国栋、张希皋、俱各加一级。祝世遇、加太常寺卿。仍管太医院吏目事。武超众、授拖沙喇哈番。护军校吴喀、达素、达都祜、司膳阿素巴、祁尔萨、桑格、司茶白尔腾、鄂诺、蓝翎官吴大禅、禅布、商占、巴代、喀代、噶达浑、驼长库德、矢匠绰克陀、弓匠朱尔哈达、俱各加一级。克尔忒、及膳房人役萨尔吉纳、马喇萨尔扒、恩奇、达布纳、茶房人役萨木哈、他莽阿、蒙安厄黑里、鄂齐里、德喜图、西忒库、牧马人渥内、费言达里、王明、厄参、宋果陀、镶黄旗护军穆赫林、英爱、吉都、萨尔祜纳、叶古德、萨纳祜、正黄旗护军格本、舒木布鲁、新台、洪科、三塔哈、文多顺、正白旗护军殷德里、穆里库、喀齐纳、马尔汉、济海、俱授护军校品级。尔部即遵谕行。　　

○是□山戊不□。人丁户口、一千八百六十一万一千九百九十六。田土山荡四百九十六万三百九十八顷三十亩。畦地、二万二千六百四十三个。徵银、二千四百三十六万六千三百六十五两七钱有奇。米、麦、豆、五百八十三万五千九百四十石六斗有奇。草、二百二十三万二千九百四十七束。中茶、八万五千五百一十篦。行盐、四百七十五万九十一引。徵课银、二百五十二万六百四十五两五钱。铸厘钱、二十三万四千八十七万八百一十六。旧铸铜钱、二十万一千二百一十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十三



大清世祖体天隆运定统建极英睿钦文显武大德弘功至仁纯孝章皇帝实录卷之一百十四　　

顺治十五年。戊戌。春。正月。戊戌朔。上在南苑。免行庆贺礼。　　

○朝鲜国王李淏遣陪臣沈之源、表贺冬至、元旦、万寿节并谢恩。附贡方物、及□山戊不□贡。宴赉如例。　　

○己亥。顺天府进春。　　

○庚子。上以皇太后圣体康豫。颁诏大赦天下。诏曰。帝王以孝治天下。莫大乎事亲。必福寿康宁、而人子之欢心始畅。近者圣母昭圣慈寿恭简安懿章庆皇太后、圣体违和。朕夙夜恭事。忧念实深。幸赖我皇太后懿德素昭。弘庥克迓。仰荷天地祖宗眷佑。今已大安。朕心慰悦。率土同欢。遘兹莫大之嘉祥。宜布非常之恩赦。应行事款、开列于后。一、和硕亲王以下、奉恩将军以上、俱加恩赐。一、内外公主以下、固山格格以上俱加恩赐。一、外藩诸王以下、公以上、俱加恩赐。一、在京文武各官、除未随朝年幼官员外。公候伯以下、至九品官员、普加恩赐。一、各省固山额真、昂邦章京、梅勒章京、总督、巡抚、并总兵官、各加恩赐。一、自顺治十五年正月初三日昧爽以前。凡官吏兵民人等有犯除谋反、叛逆子孙杀祖父母父母、内乱妻妾杀夫、告夫、奴婢杀家长、杀一家非死罪三人、采生折割人、谋杀、故杀、蛊毒魇魅毒药杀人、强盗、妖言、十恶等真正死罪不赦外。及贪赃、侵盗钱粮、漕粮、审事徇情、举劾不公、阅卷有弊、科场作弊、及投认师生、亦在不赦外。其余死罪以下、已发觉、未发觉、已结正、未结正、咸赦除之。有以赦前事告讦者、不与审理。以其罪罪之。一、内外文武官员。有因公诖误革职、降级、罚俸、戴罪、住俸等项。并见在议革、议降、议罚者。各该衙门悉与奏明宽宥。一、满洲兵丁、披甲随征、多年效力、被伤不能披甲。及年老有疾退役者。酌给恩赏。一、凡试职各官、俱准实授。一、顺治十、十一、两年未完地亩人丁、本折钱粮、该抚按确察。果系拖欠在民者、具奏豁免。已徵在官者、不得借口民欠侵隐。一、顺治十、十一、两年分历日、祭祀牛羊药材本折钱粮。其已徵在官者、照数起解。其拖欠在民者。该抚按确察、具奏豁免。一、顺治十四年以前、各省牛角皮料等项、凡有未解完者。工部确察、照例改折以纾民力。一、应追赃私。除贪赃、侵盗情重者不赦外。其余果系家产尽绝、力不能完者该抚按确察题请豁免。不许株连亲族。一、啸聚山海、拥众不服者果能真心来归。除赦其前罪外。仍破格叙擢。如其中有能擒斩叛首、返正投诚者。并与不次擢用。以示劝励。一、各处土司、世守地方。有能真心向化者即将原管地方部落、准与照旧袭职有能擒叛逆来献者。仍厚加升赏。一、己归顺土司曾立功绩者该督抚按察明具奏升赏。其未经授职立功者一并叙授于戏。慈闱介祉绵鹤算于万年海宇蒙禧霈鸿恩于九有。播告中外。咸使闻知。　　

○谕礼部。朕惟皇后表正宫闱。孝敬为先。凡委曲尽礼。佐朕承欢圣母。此内职之常也。昨者皇太后圣体违和。朕朝夕侍奉。食息靡遑。皇后身为子妇。平时恪恭定省。原属敬勤无失。且承皇太后笃爱、恩眷殊常。而此番起居问安礼节、殊觉阙然虽蒙圣母慈恩垂谅而于朕孝事之诚、不无有憾向年废后之举因与朕不协、故不得已而行之。至今尚歉于怀引为惭德但孝道所关重大子妇之礼昭垂内则。非可偶违兹。将皇后位号及册宝照旧外。其应进中宫笺奏等项、暂行停止。著议政王、贝勒大臣、九卿、詹事科、道会同议奏　　

○谕义王孙可望曰自古明君良佐、相得益彰故遇识时俊杰、莫不披肝胆而叹相见之晚。王越在南服十有余年一旦携家来归是王瞻依之诚怀之素矣。朕闻奏报嘉王忠贞故不靳高爵厚禄。用昭宠礼。至于迫欲相见之心、与王同之。昨王差官程万里面奏云、王归命投诚矢志赴阙则王入觐之心、蚤已在朕左右。今特颁敕谕王其祇承即日率领家口、及亲近员役同册封使臣麻勒吉等作速来京陛见以慰朕殷眷注之意其余著由水路乘船从容进发。　　

○壬寅。上自南苑还宫　　

○礼部以将征云南奏出兵仪注得上□日、既因祭太庙齐戒。不必筵宴。其诣堂子、著永行停止余。俱照定例行。　　

○癸卯。喀尔喀部落窦尔格齐诺颜、噶尔当台吉遣喇嘛格思贵、丙图等、贡方物。宴赉如例　　

○掌钦天监印务汤若望、进相距历。　　

○甲辰。和硕简亲王济度等议奏、皇太后圣体违和。皇后有失定省之仪。应钦遵上谕、止存皇后之号。册宝照旧停其笺奏许之。　　

○丙午。孟春。享太庙。上亲诣行礼。　　

○遣官祭太□山戊不□月将之神　　

○谕礼部。祭祀关系大典。必执事人员、通晓娴熟。始克肃将诚敬近见太常寺乐舞生、声容仪节。多有未谙。皆该衙门平日教演不精、以致如此。今后须责令勤加肄习。务俾精通。不得仍前玩忽。尔部即遵谕严行申饬。　　

○命多罗信郡王多尼、为安远靖寇大将军。同多罗平郡王罗可铎、多罗贝勒尚善、杜兰、固山额真伊尔德、阿尔津巴思汉、卓罗等、统领将士。进取云南。御前侍卫、及王贝勒贝子公等护卫、皆酌量随征。赐之敕谕曰。逆贼煽乱云贵骚扰地方已久。今贼李定国、与孙可望、互相争战。可望来降。乘此贼党内乱。人心未定之际。先遣宁南靖寇大将军宗室罗托等、由湖南。平西大将军平西王吴三桂等、由四川。征南将军赵布泰等、由广西分兵三路。进取贵州。既克贵州之后。即宜乘机进取云南。故命尔多罗信郡王多尼、为安远靖寇大将军。同多罗平郡王罗可铎、多罗贝勒尚善、杜兰、固山额真伊尔德、阿尔津、镇国公品级固山额真宗室巴思汉、固山额真卓罗等、统领官兵、前往专取云南凡事与多罗平郡王罗可铎、多罗贝勒尚善、杜兰、固山额真伊尔德、阿尔津、宗室巴思汉、卓罗等、会议而行。毋谓自知、不听众言。毋谓兵强、轻视逆寇。仍严侦探。毋致疎虞。抗拒不顺者戮之。有先被贼胁从大兵一至、即时迎降者俱免诛戮、有能擒杀贼渠投诚者俱与分别升赏。行师以安民为首务须严禁兵将、申明纪律。凡归顺良民、毋得扰害。务体朕定乱救民之意如贵州三路大兵、有料理未尽者。亦并加绥定。其行间将领功绩、及重罪、俱察实纪明汇奏。各官有犯小过者、当即处分。至于骁骑校、护军校以下。无论大小罪过、俱商酌径行处分。务收取云南巢□刀荡逆贼。地方平定之后。酌驻两省要地。具奏候上□日。尔等受兹重任。宜益殚竭心力。蚤奏肤功。钦哉。　　

○辛亥。祈谷于上帝上亲诣行礼毕还宫谓大学士额色黑、学士折库讷。曰凡祭祀、仪物音乐必尽善尽美始克展敬心。今观各处祭祀。太常寺所奏乐声容仪节俱未谐和乐音错乱。夫乐乃祭祀之大典。必声容仪节、尽合歌章始臻美善其召太常寺官严饬之。此后须责令勤加肄业毋致违忽　　

○壬子。顺天府举行乡饮酒礼　　

○癸丑。升右春坊右庶子王清、为内翰林秘书院侍讲学士。国子监祭酒张士甄、为右春坊右庶子。兼内翰林弘文院侍讲。　　

○补服阕左春坊左庶子兼内翰林秘书院侍读艾元徵原官。　　

○升广西桂林道副使刘通、为本省布政使司参政分守桂平道。湖广下荆南道副使阎廷谟、为苑马寺卿兼陕西按察使司佥事。陕西西宁道参议苏铣、为本省按察使司副使、固原兵备道。　　

○以镶蓝旗满洲一等护卫马卜、为护军参领　　

○以阿达哈哈番吴万福、为都督佥事、充镇守福建福宁州总兵官。浙江衢州副将杨虎、为都督佥事、管江南安庆营副将事。陕西中卫副将冯源淮、为都督佥事、管山西平阳营副将事。一甲一名武进士于国柱、为浙江台州副将。　　

○旌表镶黄旗节妇、孙孝曾妻金氏。皂齐元妻裴氏。烈妇、兵塞黑妻傅氏。校尉郭维度妻朱氏。正黄旗节妇、骁骑校阿党阿妻塞氏。程待仁妻晋氏。正白旗烈妇、兵魏喇妻戴氏。护军明安图妻法氏。正红旗节妇、陈进忠妻李氏。镶白旗烈妇、护军阿思哈妻李氏。兵撒胡哩妻阿氏。镶红旗节妇、骁骑校喀尔喀纳妻萨氏。朱刻什妻塞氏。镶蓝旗节妇、小拨什库张泰妻能氏。护军巴颜。图妻何氏。兵马泰妻对氏。骁骑校鄂佛和诺妻富氏。烈妇、戴诸虎妻卜氏。各给银建坊如例。　　

○旌表节妇、直隶广宗县民祁承业妻赵氏。给银建坊如例。　　

○以恩诏、复都察院左都御史魏裔介、太子少保副都御史能图、副都御史纳都户左副都御史傅维鳞、启心郎刘兆麒等职。仍谕自后洗心涤虑。实图尽职。以副朕宥过委任至意。　　

○定出征驻防将军以下、披甲人以上、马匹额数。亲王马四百匹。郡王、马三百匹。贝勒、马二百匹。贝子、马一百五十匹。镇国公、马一百匹。辅国公、马八十匹。未入八分镇国公、马七十匹。辅国公、马六十匹。将军、马八十匹。参赞大臣、马七十匹。护军统领、前锋统领、梅勒章京、马各六十匹。署护军统领、署梅勒章京、马各四十匹。前锋参领、甲喇章京、署甲喇章京、一等侍卫、马各三十五匹。闲散章京、前锋侍卫、二等侍卫、马各二十五匹。署章京、三等侍卫、马各十八匹。护军校、骁骑校、马各十二匹。署护军校、署骁骑校、马各八匹。小拨什库、护军、马各六匹。披甲人、马各四匹。内院学士、与梅勒章京同。侍读学士、与甲喇章京同。侍读与闲散章京同。他赤哈哈番、与护军校、骁骑校同。　　

○甲寅。上亲覆试丁酉科顺天举人。面谕之曰顷因考试不公。特亲加覆阅。尔等皆朕赤子。其安心毋畏。各抒实学。朕非好为此举。实欲拔取真才、不获已尔。众皆顿首称万□山戊不□。　　

○谕礼部。朝廷选举人才科目最重。必主考、同考官、皆正直无私。而后真才始得。昨因乡试贿赂公行。情罪重大。已将李振邺、田耜等、特置重辟。家产籍没。今会试大典。尤当慎重。考试官、同考官、及天下举人、若不洗涤肺肠。痛绝情弊。不重名器。不惜身命。仍敢交通嘱托。贿买关节等弊。或被发觉。或经科道指参。即将作弊人等、俱照李振邺、田耜等、重行治罪。决不姑贷。尔部即刊刻榜文、遍行严饬。使知朕取士厘奸至意。　　

○以辅国公塔海子台穆布禄、喇石塔子喇克达、俱为辅国将军。　　

○以镶蓝旗满洲二等护卫巴柱代、为护军参领。　　

○延绥巡抚冯圣兆、以母老乞终养。允之。　　

○戊午。上以皇太后圣体康豫。躬祀圜丘。　　

○己未。上躬祀方泽。　　

○江西巡抚张朝璘疏报、节妇、吉水县民彭子恭妻李氏。年十九、夫殁事姑尽孝抚子成立苦节四十余年。烈妇、南城县生员盛钟琦妻李氏。夫病祈天请代。及故、氏遂投井以殉俱请照例旌表。章下所司　　

○辛酉。上躬祀太庙社稷　　

○是日、皇子薨。生甫四月。未命名。行第四。上召诸内大臣谕曰。兹者皇子薨逝。尔等将无谓朕因此感伤。朕前以皇太后圣体违和。时刻忧念。今皇太后圣体大豫。此真无疆之庆。于愿至足。岂复以此幼子感怀。向襄亲王薨时。尚反覆忖度。恐皇太后悼伤。勉强抑忍且生死从来定数。焉能有违。朕念切国家。仰副我皇太后之心。安敢过为伤念。亦非强为之词、而有动于中也。卿等宜知此意。诸臣奏曰。臣等正以皇上感伤为虑。今闻谕上□日、不胜欢慰。　　

○库尔喀部落塔尔善等贡貂裘花黑狐皮。使犬国头目替尔库等、贡花黑狐皮。并赏赉如例。　　

○升吏部副理事官吴弩春、为本部理事官。　　

○升广东驿传道副使毕振姬、为浙江布政使司参政、分守金衢道。河南卫辉府知府郑茂泰、为广西按察使司副使、宾州兵备道。　　

○以正蓝旗满洲副理事官诺木齐、为护军参领。　　

○癸亥。升工科都给事中陈协、为太仆寺少卿。　　

○升福建督粮道参政刘兴汉、为湖广按察使司按察使。广东高州府知府罗丽辰、为两浙都转运盐使司运使。河东运同徐化龙、为福建都转运盐使司运使。　　

○甲子。以阿达哈哈番周师忠、为广西布政使司参政、管分守左江道参议事。从经略洪承畴荐举也。　　

○巡抚南赣都察院右佥都御史佟国器考满。加考察院右副都御史衔。荫一子入监读书。　　

○以正黄旗满洲阿达哈哈番吴尔嘉齐、为甲喇章京。　　

○丙寅。补服阕内翰林国史院学士梁清宽、编修吴正治、原官。　　

○升大理寺卿周召南、为都察院右副都御史、巡抚延绥、赞理军务。　　

○江宁巡按刘宗韩疏报、孝子、六安州民张奋志。父愈、明季任四川布政使司理问。客死蜀中。遭兵燹、音问隔绝。奋志孑身寻父。往来跋涉不避虎狼。于白骨堆内、刺血认识遂负父骸而归。太湖县贡生章于国、十□山戊不□时。父母俱病。泣血祈请得痊。后贼陷城母溺死城南积尸如山遍觅不获。环塘号泣。母尸僵立水中。忽作跃状遂赴水负尸而出。六合县生员沈希孟、幼孤事母尽孝。值寇至、弃妻子。负母奔脱。又遇舟覆。力获其母得全。节妇、怀宁县生员汪之翰妻陈氏。汪宁县民张善妻宣氏。上元县民江良机妻徐氏。虹县儒士周振楚妻高氏。宿州民妻卞氏。太和县儒士陈兰舟妻高氏。邹延庆妻范氏。和州民吴自濂妻蒋氏。皆少寡守节。抚孤成立。烈妇、歙县民吴沛妻黄氏。年十三。刲股疗母病。及适沛。沛病、复刲股疗夫。迨殁、即绝粒而死。灵璧县儒士周之璋妻王氏。夫亡、自经殉节。桐城县生员江迥妻夏氏。夫就省试客死。氏闻讣、绝粒死。怀远县生员李本妻段氏。明季遭兵乱。被胁、大骂不辱。遂遇害。旴＜日台＞县民王臣赓妻齐氏。年十九。夫亡、葬毕。沐浴更衣。从容自缢。贞女、江浦县民赵世美女。幼许配刘以谦。未嫁。以谦殁、女誓死守节。归夫家营葬。奉孀姑尽孝。年五十有五。蒙城县民陆濂女。幼许配庞浴子。未嫁。婿殁、矢志不贰。孝养父母终身年七十有一。烈女、亳州民张氏女。年十四。持镰刈草。邻人逼污之。女喊骂不从。被杀。义夫、六合县故明游击陈燮。从征远出。妻亡、誓不再娶。俱请照例旌表。事下所司。　　

○丁卯。万寿节免行庆贺礼　　

○遣官祭太庙、福陵、昭陵。　　

○遣官祭真武、东岳、城隍之神　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十四



大清世祖体天隆运定统建极英睿钦文显武大德弘功至仁纯孝章皇帝实录卷之一百十五　　

顺治十五年。戊戌。二月。戊辰朔。祭大社大稷上亲诣行礼。　　

○以镶红旗满洲精奇尼哈番硕塞纳、为护军参领　　

○升陕西分守关内道参议宋杞、为本省按察使司副使、分巡洮岷道。　　

○己巳。厄鲁特部落阿巴赖诺颜等贡马。宴赉如例。　　

○庚午。补服阕内翰林弘文院检讨李昌祚、原官。　　

○礼部磨勘丁酉科乡试朱卷。劾奏违式各官。河南省考试官黄鈊、丁澎、用墨笔添改字句。山东省同考官同知袁英知州张锡怿、知县唐瑾、吴暹、何铿、章贞、用蓝笔改窜字句。山西省考试官匡兰馨、唐赓尧、批语不列衔名。俱属疎忽。得上□日、俱著革职逮问。　　

○掌河南道御史上官鉝劾奏、江南省同考官舒城县知县龚勋、出闱后。被诸生所辱。事涉可疑。又有中式举人程度渊者、啧有烦言。情弊昭著。应详细磨勘、以厘夙奸。得上

□日、著严察逮讯。　　

○壬申。立兴京显佑宫碑。文曰自古帝王、统御天下。必以仁义为本。尤懋昭恭肃崇祀明神盖期国祚熙昌俾兆民、罔不康宁也。钦惟神莫大于昊天。而事莫隆于开创。虔恪之心、益当倍于寻常。惟兹兴京所建显佑宫、始于我朝缔造之初、以为昭事上帝之所。所关甚重。运祚灵长。神实启之。臣民瞻仰。神实迪之是以国家膺图。御箓固我太祖武皇帝太宗文皇帝开骏业而肇鸿基本仁德而施政教所致然荷兹天眷者岂非诚敬万灵、怀柔河岳之故欤。夫天无所不在事天之心、即宜无时不谨谨稽王业所自始。地擅神皋。溯祖德所潜通歆居上帝。朕夙夜寅恭。冀登上理眷念受命发祥之地。益深钦天率祖之思。已命所司缮整维新春秋禋祀。载表功德树丰碑以传不朽。于戏艰难不昧常怀对越之诚丹雘丕彰永保冈陵之固后之子孙臣庶、其无忘朕敬事之意焉　　

○升山西岢岚道副使马叶曾、为福建布政使司参政、督粮道。广东岭东道参议李文煌、为湖广按察使司副使、分巡下荆南道。山西河东道参议吴嵩允、为广东按察使司副使清军驿传道。陕西巩昌府知府刘芳声、为广西按察使司副使、分巡桂林兵备道。湖广上江道佥事戴玑、为陕西布政使司参议、分守西宁道。　　

○癸酉。三等辅国将军琶帕卒。谥怀愍　　

○甲戌。遣官祭三皇庙。　　

○命刑部尚书白允谦、吏部左侍郎禅代、右侍郎王崇简、礼部左侍郎李奭棠、兵部左侍郎额黑里、刑部右侍郎阿思哈、都察院左副都御史傅维鳞、户部启心郎巴格、往直隶八府、分路赈济。各给敕谕关防　　

○乙亥。皇太后圣寿节。免行庆贺礼　　

○丙子。升浙江左布政使张缙颜、为工部右侍郎　　

○丁丑。遣内院大学士额色黑、祭先师孔子　　

○工部右侍郎布丹、引疾乞休。不允。　　

○戊寅。日有抱气。青赤黄色。　　

○工部尚书管吏部左侍郎事朱鼎延、请假省亲。允之。　　

○授假满翰林院庶吉士宋德宜、为内翰林秘书院编修。　　

○庚辰。谕礼部前因丁酉科顺天中式举人、多有贿买情弊。是以朕亲加覆试。今取得米汉雯等、一百八十二名。仍准会试。苏洪浚、张元生、时汝身、霍于京、尤可嘉、陈守文、张国器、周根邰等八名文理不通俱著革去举人。尔部即传谕行。　　

○授殉难拜他喇布勒哈番陈守礼、曾大名、各一拖沙喇哈番。以守礼子有仁、大名弟汝灿、袭职　　

○直隶巡抚董天机疏报。节妇、大兴县民徐有道妻陈氏、年二十八、丧夫。事翁姑孝。姑病。焚香祝天请减己算以延姑寿抚孤。成立苦节五十余年。静海县生员沙毓珍妻李氏、年二十三、夫殁遗腹仅三月。家贫。氏织席赡养翁姑翁姑殁祭葬尽礼守节四十余年。钜鹿县吏刘世相妻霍氏、夫死年二十三。遗孤五□山戊不□。氏采薪纺绩度日。后遇贼被执。断发毁容。不为所辱。守节四十余年。孝子刘希贤、甫七龄。父殁。庐墓三载。事孀母霍氏至孝。母被贼执。捐躯保母。贼义释之。俱请照例旌表。事下所司。　　

○辛巳。复户部左侍郎王弘祚原降三级以督修赋役全书告成也　　

○壬午。升左春坊左庶子艾元徵、为内翰林秘书院侍读学士转右春坊右庶子张士甄、为左春坊左庶子、兼内翰林秘书院侍读升内翰林国史院编修吴正治、为右春坊右庶子、兼内翰林。弘文院侍讲　　

○癸未。命内翰林国史院大学士傅以渐、秘书院学士李霨、为会试考官。　　

○升山东沂州道佥事李茂、为山西按察使司副使、易州道。登州府知府李经国、为山西按察使司副使、岢岚道。山西冀宁道佥事冯嘉会、为本省布政使司参议、分守河东道。河南驿传道佥事郭四维、为陕西布政使司参议、分守关内道。山西大同道佥事相有度、为广东布政使司参议、分守岭东道。补服阕河南提学道佥事李愫、为湖广按察使司佥事、上江防兵备道。　　

○甲申。朝日于东郊。遣公额尔克戴青行礼　　

○初、刑部左侍郎杜立德劾内院学士胡兆龙、罔上行私目无功令权势倾人甲午中一弟兆麟、今科中一弟兆凤、都城有一龙当道、麟凤齐鸣之谣。兆龙因臣同满汉官审理、科场弊端、恐难自掩。乃借端陷害。以臣弟立本等业师朱以忠、回家自缢。兆龙主使朱持正、朱敦厚等告讦、又首传连名帖、为朱姓请托。令吏部侍郎王崇简、内院侍读张永祺、署名。巧行诬害。并乞睿鉴以儆权邪奉上□日、著兆龙、崇简回奏。寻兆龙、崇简、回奏辩白。永祺亦疏奏、并无传帖署名事。于是下吏部察议寻议、杜立德参款不实。妄行渎奏。应革职。援赦宽免从之　　

○免顺天府武清、漷县十四年分、水灾额赋。　　

○礼部议覆、福建道御史赵祥星疏言、会试大典、剔弊宜严。第一场四书五经题目。请钦定密封送入内帘。刻印颁发。其二三场题目。体裁既繁。仍责令主考官、照例拟出。得上□日、第一场四书题目。候朕颁发。余著考试官照例出题。　　

○乙酉。转吏部右侍郎王崇简、为本部左侍郎、兼内翰林国史院学士。调户部右侍郎郝惟讷、为吏部右侍郎。　　

○丙戌。遣官祭先农之神。　　

○上以钦定会试四书题三道遣官赍示主考官刊发士子　　

○敕谕朝鲜国王李淏、今罗镡犯我边境。扰害生民。应行征巢□刀。兹发满兵前往。需用善使鸟枪手二百名。王即照数简发并将一切应用之物。全行备办。令酌当官员统领。期于五月。初间送至宁古塔。　　

○戊子。命故三等伯鄂硕子费扬古、袭爵　　

○以故三等精奇尼哈番丹代子夸哈、一等阿达哈哈番兼一拖沙喇哈番卓尔弼子查木言、二等阿达哈哈番阿尔萨兰子脱克脱尔、察楚兄折黑德、三等阿达哈哈番额尔勾什弟之子宝讷、王国命子沁、俄博兑子博洛、拜他喇布勒哈番兼一拖沙喇哈番托洛叔之子索保、伊巴库子托范、毛奇塔特子和善、拜他喇布勒哈番刚阿什子阿尔西、闵廷元叔玉相、拖沙喇哈番王茂才子国宝、刘栋弟之子芳美、图魁弟佟素年、姚仲礼子国臣、籍成虎子辉达纳弟宾步、致仕二等阿达哈哈番何世友子遇澄、三等阿达哈哈番冯噶弟之子孟噶、黄元子朝良、杨名焕子增、骆士奇子照邻、王好忠子泽渥、拜他喇布勒哈番詹伯龙子升华、拖沙喇哈番张士元子广国、各袭职。　　

○赠阵亡巴拜、为拖沙喇哈番以其弟巴图、袭职　　

○致仕太子太保工部尚书谢启光卒。　　

○己丑。户部议覆、奉天府府尹张尚贤疏言、辽阳人民始集输纳维艰。应每亩止徵银三分。以苏穷黎从之。　　

○浙江提督田雄、请以弟豹代己入侍。允之。　　

○庚寅。升广东按察使钟鼎、为刑部右侍郎山东东昌兵备道副使刘达为大理寺卿。　　

○以克闽安镇功、赏海澄公黄梧、甲胄貂裘等物。　　

○辛卯。川东逆贼伪总督张京总兵张宿、兵科谢佩等一十八员缴伪印敕投诚平西王吴三桂、以其事闻疏下所司。　　

○壬辰。升通政使司右通政戴明说、为太仆寺卿。　　

○升广东右布政使许文秀、为浙江布政使司左布政使。兵部郎中戚良宰、为山西按察使司佥事、大同道。刑部郎中刘世杰、为山东按察使司佥事、沂州兵备道。程淓、为河南按察使司佥事、清军驿传兵备道。杨廷锦、为山西按察使司佥事、分巡冀宁道。　　

○癸巳。谕吏部设立内监衙门官员、原止令供办宫闱事务不许干与朝政交通外廷。是以朕于新旧内监各员、特立铁牌。屡行禁饬甚严。不意乃有行私纳贿之徒。朕密行采访得其奸弊。已命内大臣严行审拟。事内有见任官私相馈遗者。亦有罢任官通行贿赂者。深可痛恨此辈坏法通贿、科道各官、为朕耳目。岂无见闻。乃竟不行指参殊负朝廷设立言官、发奸摘弊至意。尔部即行传知　　

○谕户刑二部。前闻河道船只、多有强豪之徒、冒称钦差、挠乱国法者。朕是以命尔等严拏。及至拏获。皆系大小官员之船。尔等议处、又概称与各官无涉。止将下役人等拟罪如此讯法、岂屏绝情面、矢公矢慎之道。殊负朕厘奸剔弊至意。嗣后务宜公平详慎　　

○固山贝子特尔祜薨。谥恪僖镇国公僧额卒谥怀愍　　

○甲午。谕吏部等衙门。尔等各衙门事务、皆天下政治所关。最为重大。尔诸臣皆特简倚任、为朝廷分猷共理之人。须当实心效力。视朝政如己事。深思远虑、以图尽善。乃为称职。近见各衙门。办事惟因循事例。止图塞责。未尝见有真切尽心者。殊负朕委任至意。今宗人府、内三院、六部、都察院、通政使司、大理寺、兵部督捕、理藩院、詹事府、太常寺、太仆寺、光禄寺、国子监、鸿胪寺六科、十四道、五城御史等各将本衙门一应事务详悉参酌。何事有益国家当遵行。何事无益国家当更改。并诸凡兴利除弊事宜俱著各衙门满汉大小官员公同商确具奏。　　

○乙未。遣官祭历代帝王上御经筵。　　

○镇国公温齐喀卒谥怀思。　　

○升陕西延绥西协定边副将张惟一、为署都督同知、管西协靖远副将事。浙江处州副将李荣、为都督佥事管衢州副将事陕西兴安副将于奋起、为都督佥事管福建兴化城守副将事。　　

○丙申。礼部议覆、湖广道御史上官鉝疏言、江南新榜举人、啧有烦言。应照京闱事例。请皇上钦定试期。亲加覆试。以核真伪。至直省士子云集、闱务不便久稽。其江南新科举人、应停止会试从之　　

三月。戊戌朔。　　

○己亥。清明节。遣官祭太庙。四祖陵、福陵、昭陵　　

○经筵日讲官内秘书院学士李霨考满。加一级。荫一子入监读书。　　

○辛丑。广西巡抚于时跃疏报、李定国逆党阎维龙、曹延生等、攻陷横州。防守都司赵连城、以官兵众寡不敌。退屯贵县。总兵官马雄、率兵驰援。贼弃城遁去。遂恢复横州。俘斩甚众。疏入得上□日嘉奖。下部议叙。　　

○壬寅。谕礼部。科尔沁巴图鲁王之女、选进宫中。因待年未行册封今遽尔长逝朕心深切轸悼宜追封为妃。其封号、及应行典礼尔部即察例议奏　　

○癸卯。予故太子太保工部尚书张凤翔、祭葬如例。　　

○甲辰。谕吏部内监吴良辅等、交通内外官员人等、作弊纳贿。罪状显著。研审情真。有王之纲、王秉乾、结交通贿。请托营私吴良辅等、已经供出。即行提拏。其余行贿钻营、有见获名帖书柬者。有馈送金银币帛等物者。若俱按迹穷究、犯罪株连者甚多姑从宽一概免究官员人等、如此情弊。朕已洞悉。勿自谓奸弊隐密。窃幸朕不及知。自今以后、务须痛改前非。各供厥职。凡交通请托、行贿营求等弊尽皆断绝如仍蹈前辙、作奸犯法者。必从重治罪。决不宽贷。尔部速刊刻告示内外通行严饬。　　

○谕平西大将军平西王吴三桂、宁南靖寇大将军固山额真宗室罗托、固山额真济席哈、征南将军固山额真赵布泰、固山额真侯墨尔根侍卫李国翰等曰。朕夙以奉天讨罪、救民水火为心。是以特命尔等帅师南征巢□刀抚机宜俱载前谕。今念贵州等处、民苗杂处。当先加意抚绥安辑民心尔等帅领大军、经过府州县、及土司蛮峒等处地方当严行约朿官兵。凡良民苗蛮财物、及一草一木。勿得擅取。惟务宣布仁恩。使彼乐于归附。傥官民人等、不遵纪律。仍行抢掠者。即加处治、以示惩戒。尔等所领汉兵、一并严行禁饬。其未辟地方、须多发告示。遍行晓谕尔等受兹敕上□日、当恪遵奉行勿致扰守地方。以副朕除暴巡民至意。　　

○乙巳。升内秘书院侍讲金鋐、为国子监祭酒。　　

○旌表节妇、江南怀宁县生员汪之翰妻陈氏、江宁县民张善妻宣氏、上元县民江良机妻徐氏、虹县儒士周振楚妻高氏、宿州民妻卞氏、太和县儒士邹延庆妻范氏、陈兰舟妻高氏、和州民吴自濂妻蒋氏、歙县儒士吴沛妻黄氏、灵璧县儒士周之璋妻王氏、桐城县生员江迥妻夏氏、怀远县生员李本妻段氏、盱眙县民王臣赓妻齐氏、江浦县民刘以谦妻赵氏、烈女蒙城县民陆濂女。亳州民女张氏各给银建坊如例。　　

○以坛殿工成。加太子太保工部尚书卫周祚、少保尚书孙塔、右侍郎布丹贾汉复、启心郎雷护、理事官希福恩图、金万镒、俞明简、斡尔喀、副理事官格巴、布代喀尔图、拜穆布、俱加一拖沙喇哈番。工部尚书管左侍郎事郭科、加一拜他喇布勒哈番右侍郎林起龙、加一级营缮司郎中霍叔瑾、加太仆寺卿。仍赏鞍马缎疋等物。其在事人员俱分别加级赏赉有差。　　

○礼部奏言、自元年以来殿试中式举人俱在天安门外臣等伏思临轩策士。大典攸关。应于太和殿前丹墀考试报可。　　

○丙午。遣官祭司机之神　　

○三等辅国将军杜尔霸卒。谥悫厚。　　

○以故三等阿思哈尼哈番席喇叔塞靖寇、二等阿达哈哈番周文启子邦宁、三等阿达哈哈番厄图子常书莽球兄子奈善、拜他喇布勒哈番兼一拖沙喇哈番诺雷子傅达礼、拜他喇布勒哈番瓦尔达叔之子雅图、拖沙喇哈番谭大刚子运世、致仕二等阿达哈哈番满晋巴图鲁子巴禄查、金良臣子之锡、拜他喇布勒哈番张怀珍子承允、刘世魁子昌会拖沙喇哈番线志洁子玉、李思明弟周贡各袭职。　　

○旌表节妇、直隶大兴县民徐有道妻陈氏、静海县生员沙毓珍妻李氏、钜鹿县民刘世相妻霍氏、各给银建坊如例。　　

○丁未。命荐举故明推官胡尔恺、以科员用。　　

○戊申。河道总督朱之锡以母忧疏请回籍终制。上以河道关系重大。命在任守制　　

○己酉。升驻防杭州甲喇章京夏景梅、为梅勒章京。　　

○旌表节妇江西南城县生员盛钟琦妻李氏、吉水县民彭子恭妻李氏各给银建坊如例　　

○庚戌。上亲覆试丁酉科江南举人。　　

○遣刑部弄事官董国兴巡按顺天。工部员外郎卫贞元、巡按江宁。　　

○辛亥。升都察院左副都御史傅维鳞、为户部右侍郎　　

○壬子。厄鲁特部落车臣台吉下车臣俄木布等贡马。宴赉如例。　　

○免湖广郧阳襄阳二府属寇灾荒地额赋。　　

○甲寅。镇国公顾鼐卒。谥悼愍　　

○升鸿胪寺卿盛复选为通政使司右通政　　

○升浙江右布政使周文叶、为广西布政使司左布政使。江西岭北道参政严正矩、为广东按察使司按察使。山西汾州府知府郎永清、为山东按察使司副使东昌道陕西河东兵粮道佥事韩庭芑、为湖广布政使司参议下湖南道。补原任湖广辰州道陈士本为本省按察使司佥事下江防道。　　

○巡抚广东兵部右侍郎兼都察院右佥都御史李栖凤考满加兵部尚书。　　

○乙卯。降礼科右给事中金汉鼎二级调用。以其不能摘发科场奸弊也。　　

○以兵科副理事官折库讷、为兵部理事官。　　

○以胡尔恺、为吏科给事中。　　

○以故三等阿思哈尼哈番阿喇克代弟之子毛奇塔特袭职。　　

○戊午。谕礼部前因丁酉科江南中式举人情弊多端物议沸腾屡见参奏。朕是以亲加覆试今取得吴珂鸣三次试卷、文理独优。特准同今科会试中式举人一体殿试其汪溥勋等七十四名仍准作举人。史继佚、詹有望、潘之彪、洪济、黄枢、秦广之、陈溯潢、许允芳、张允昌、何亮功、何炳、曹汉、马振飞、朱扶上、万世俊、黄中、董粤固、韩揆策、谢金章、许凤、杨大鲲、周篆、沈鹏举、史奭等二十四名亦准作举人。罚停会试二科方域、林大节、杨廷章、张文运、汪度、陈珍华廷樾、顾元龄、刘师汉、夏允光、程牧、孙弓安、叶甲、孙长发等十四名、文理不通。俱著革去举人。尔部即传谕行　　

○追封科尔沁国巴图鲁王女为悼妃　　

○浙江巡按王元曦疏报烈妇金华府兰溪县进士叶钟芝妻赵氏奉祀生叶钟藻妻徐氏遇溃兵劫城二氏被执誓死不辱。俱赴荷花塘溺死。贞女、严州府分水县顾女、许配何鼎新未婚、鼎新故女闻讣奔丧守志家剧贫。奉公姑克尽孝养衢州府龙游县陈女许配儒士陆世扬未婚世扬故闻讣奔丧守志。嗣子鈖亦夭死。媳余氏年甫十九。断发毁容。姑媳并守。节妇绍兴府会稽县儒士金日昌妻章氏、年二十二、夫故其姑避兵折足。氏伏枕悲恸。浣涤秽余。敬事终身。湖州府归安县徐廷贤妻何氏、年二十五、夫故。氏躬纺绩、以抚遗孤。孝子、绍兴府山阴县胡拱轸值中夜遭火。轸奔救负其母出。复从烈焰中救父屋倾与父皆死次早得尸牖下轸犹以身蔽父体。手护父面俨然如生俱请照例旌表下礼部议。　　

○己未。升正白旗蒙古牛录章京沙津达理为甲喇章京　　

○庚申。河道总督朱之锡再疏乞回籍终制优诏不允　　

○辛酉。予故刑部右侍郎李藻、祭葬如例　　

○壬戌。谕礼部前因皇太后圣体违和皇后问安礼节稍疎曾降谕上□日将应进中宫笺表等项、概行停止。当时皇太后圣体甫豫。未及奏闻。今始奏知朕面奏皇太后慈谕。谓朕前日之上□日、笃于事亲。道理宜然。但念皇后方在冲龄未娴礼节且素切眷爱慈谕宽仁敬当遵奉嗣后中宫笺奏等项著照旧封进尔部即行传知。　　

○命大学士觉罗巴哈纳、额色黑、成克巩学士折库讷、李霨、王熙詹事府詹事沙澄吏部右侍郎郝惟讷户部尚书孙廷铨左侍郎王弘祚刑部左侍郎杜立德、工部尚书卫周祚都察院左都御史魏裔介大理寺少卿高辛允、为殿试读卷官　　

○升镶黄旗汉军牛录章京刘武高为杭州驻防甲喇章京　　

○议政王贝勒大臣议覆、浙闽总督李率泰、请增沿海防兵一疏、除已拨山东河南江西山西四省官兵五千名。前往外。复调直隶、山东、河南、山西、江西、五省兵五千名共足一万之数携家口赴浙。增防海汛从之。　　

○癸亥。日晕。青黄色　　

○升理藩院副理事官布雅达、为兵部理事官。　　

○甲子。上以皇子生甫四月而薨。悼之。追封为和硕荣亲王　　

○乙丑。吏部议覆、左都御史魏裔介疏言、嗣后外省藩司一切事务左右布政、应通行办理右布政不得仍前退避私宅从之　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十五




大清世祖体天隆运定统建极英睿钦文显武大德弘功至仁纯孝章皇帝实录卷之一百十六　　

顺治十五年。戊戌。夏四月。丁卯朔。享太庙。遣公爱星阿行礼。　　

○授和硕额驸尚之隆、耿聚忠、俱为三等精奇尼哈番　　

○升大理寺少卿高辛允、为太仆寺卿。　　

○升江南池太道副使周体观、为江西布政使司参政、分守岭北道　　

○戊辰。殿试天下贡士。制策曰。朕惟唐虞三代、民风朴茂。海宇乂安。人无偏陂之心。俗跻雍熙之盛。率性而遍德。训行而近光涵濡于道德仁义之中。驯致刑措不用。何治之隆也。朕孜孜求治夙夜不遑。十有五年于兹矣。乃休养多方、而闾阎未宁干止。训迪日久、而群黎未睹维新。表章经术之令虽殷而博通经学者尚寡。明慎用刑之念虽切、而自干法网者犹多。岂人心之尽不古若与。抑奉行者未得其实也。今欲使兆庶遂生乐业。咸得其所。庶几衣食足而礼义兴。人心协正。风俗还淳。敦尚经学。而修明性道。君子怀刑。小人亦耻犯法。俾隆古之上理、再见于今日。何道而可。尔诸士其各抒夙抱。详切敷陈。勿得巢□刀袭浮泛。朕将采择焉。　　

○己巳。升吏科左给事中王益朋、为本科都给事中。礼科左给事中孙光祀、为兵科都给事中。　　

○庚午。升御史李敬、为太仆寺少卿。聂玠、为大理寺寺丞。　　

○升福建按察使程之璇、为浙江布政使司右布政使。刑部郎中季昌龄、为陕西按察使司佥事、河东兵粮道。　　

○辛未。赐殿试贡士孙承恩等、三百四十三人、进士及第、出身、有差。　　

○壬申。遣江南道监察御史祖永杰、巡视长芦盐政。　　

○癸酉。上御乾清门。选庶吉士毕。谕诸进士曰。朕屡重试典。严除弊窦者。实欲得真才而用之耳。今朕将尔等详加考试。冀得真才。其中能读书者、已选庶吉士。余各照应得品级授职。尔等服官、必效力王家。殚心民社。以尽忠荩。庶不负朕屡次召见简用之至意。亦无忝尔等父母教育之劬劳也。尚其勉之。　　

○喀尔喀部落土谢图汗等贡马。宴赉如例。　　

○甲戌。以平南王尚可喜、既加□山戊不□俸。因添注其军功于册曰。尔驻劄广东、同靖南王统领官兵。围困南雄府。有贼三千余、突出西门来犯。击败之。用云梯攻克南雄府。杀贼兵六千余。擒获伪总兵杨杰、董洪信、郑国林等、斩之。安定南雄府百姓。又前往韶州府、招抚官民。并招抚韶属六县、俱各归顺。又同靖南王统领官兵。招抚英德、清远、从化、俱各归顺。及抵广东省城。分汛攻围。发谕招抚不服。有伪部院杜永和、遣伪侯伯张月、李云泰、李建捷等。率贼兵七千余。并广西伪国公陈邦付、庞太监、伪伯马宝等、统贼兵万余迎犯。尔亲督官兵败之。擒获伪副将魏廷相等八员。并招抚海寇梁标相等。获船一百五十只。又发官兵、先用红衣炮攻打西关。城上炮火矢石交加。难以攻克。尔亲督官兵奋勇攻战。遂克其城。杀贼六千有余。百姓底定。行令所属州县、俱各投诚。又遣官兵招抚增城县。有惠州府收养满洲五人、转送来京。又将所获伪滋阳王等八人、当即枭示。有海寇围困潮州府。尔行谕漳镇、发兵往援。贼方败遁。又发官兵、恢复肇庆。平定高雷廉等府。又前招抚海寇梁标相等、复行反叛。流毒地方。尔发官兵击斩之。安定百姓。又广西桂林告变。贼犯梧州。尔密授将士方略。恢复城邑。安抚人民。闻贼李定国围困肇庆。随同靖南王统兵前往、斩杀贼众。复遣官兵追至四会河口、尽歼之。又贼将吴子圣、率贼兵万余。并以象只围困新会。浚壕＜监-皿豆＞栅。昼夜攻城。尔亲率官兵援巢□刀。贼众驱象迎战。击败之。斩数百人。遂解新会之围。又同靖南王统领官兵、进援高明。李定国、遣贼众来犯。尔遣官兵杀贼三百有余。生擒伪总兵武君禧等、三十余员。并获马骡器械等物。又于新会县山峡口。同靖南王、固山额真朱玛喇、护军统领敦拜等、击贼兵斩之。获象一十三只。又拨官兵与敦拜等、尾追李定国。击败贼兵三千有余。获象一只。又在衡州、击败贼兵万余。各府州县、俱经恢复。故每□山戊不□加俸一千两所有功绩、添注册内。　　

○丙子。平西大将军平西王吴三桂、固山额真侯墨尔根侍卫李国翰奏报、官兵败贼于合州。斩杀甚多。遂进取重庆。伪都督杜子香、率众逃窜。全城克复。下所司察叙。　　

○戊寅。以和硕荣亲王寝园成。安设神牌。遣官谕祭。　　

○三等辅国将军巴喀卒。谥怀思。　　

○以坐粮厅郎中张文明、熟练漕务。加太仆寺少卿衔。仍留久任　　

○升户科给事中姜希辙、为礼科右给事中。　　

○辛巳。礼部奏言、和硕荣亲王坟园圈丈地内、所有寺庙坟墓。宜令迁移。得上□日、民间年久坟墓。及供奉神佛之寺庙僧道等。为朕穉子建立寝园之故。俱令迁移。朕心实为不忍。况群黎百姓、莫非朕之赤子。所有坟墓寺庙、不必迁移。仍著照旧存留。礼部尚书恩格德、可作速前往。将荣亲王新园附近坟主眷属、并寺庙僧道等、传集晓谕。俾知朕体恤民隐之至意。　　

○太子太保大学士成克巩、傅以渐、考满。各加少保。荫一子入监读书　　

○谕内院、朕惟庶常之选、所以储养人才。允宜慎重。故详加简阅亲行考试。兹取马晋允、杨正中、王遵训、吴珂鸣、富鸿业、郭谏、王吉人、俞之琰、王封溁、王于玉、山西泽州人陈敬、沈振嗣、萧惟豫、彭之凤、王曰高、谭篆、田麟、殷观光、邹度珙、王扬昌、吕显祖、王钟灵、陆懋廷、徐臻、熊赐履、熊赐玙、李天馥、项嘉、张贞生、崔蔚林、吴本植、直隶通州人陈敬、三十二人。俱为庶吉士。即传谕吏部遵行。　　

○命学士折库讷、常鼐、李霨、王熙、教习庶吉士。　　

○廷试就教举人史起贤等、二百六十九名。恩拔□山戊不□贡生冯登鳌等、七百五十四名　　

○壬午。升太常寺少卿高珩、为大理寺少卿。转太仆寺少卿协理督捕事务张自德、为鸿胪寺卿。　　

○升山西冀南道参政祖建衡为福建按察使司按察使。宁国府知府迟日豫、为两浙运盐使司运使。补外转都给事中张文光、为江南按察使司副使、池太道。原任陕西关西道佥事杨三辰、为浙江按察使司佥事、分巡宁绍台兵备道。　　

○通政使司通政使喀恺、引年乞休不允　　

○癸未。孝端文皇后忌辰遣官祭昭陵。　　

○日生晕。青黄色　　

○免湖广江夏、江陵、石首、益阳、安乡、华容、攸县等、十三年分水灾额赋。　　

○补原任吏部理事官席特讷、为都察院理事官。　　

○甲申。厄鲁特部落鄂齐尔图台吉下浑图尔额尔克台吉等贡马。宴赉如例。　　

○丙戌。谕吏部、设科取士。原为授官治民。使之练习政事。向例二甲授京官。三甲授外官。同一进士、顿分内外。未习民事、遽任内职未为得当今科进士、除选取庶吉士外。二甲三甲、俱著除授外官。遇京官有缺。择其称职者升补。著永著为例。应如何分别选授、尔部详议具奏。上幸景山。观内大臣及侍卫等骑射。上躬擐甲胄。置帽为的。骑射三发俱中。内大臣及侍卫等射中者、每矢赏缎一疋。　　

○内三院议覆、宗人府疏言、皇城为皇上宸居。诸王在内居住。所属人员、往来出入、难以稽察。应迁居于外。又诸王以下、不系另室侍妾所生子女、向来俱不载档。但天潢一派。不行记载。竟与齐民无别。于典制似有未合。应另立档记载。从之。　　

○丁亥。礼部更定科场条例。一、解卷迟延。司府官每十日、罚俸两月。如系解役耽阁者。另行治罪。一、磨勘试卷。字句可疑。一卷、主考官罚俸九月。同考官降三级。二卷、主考官罚俸一年。同考官降四级。三卷、主考官降一级。同考官革职提问。四卷、主考官降二级。五卷、主考官降三级。六卷、主考官革职。七卷、主考官革职提问。一、文体不正。一卷、主考官罚俸六月。同考官降一级。二卷、主考官罚俸九月。同考官降二级。三卷、主考官罚俸一年。同考官降三级。四卷、主考官降一级。同考官革职。五卷、主考官降二级。同考官革职提问。六卷、主考官降三级。七卷以上、主考官革职。一、举子试卷字句可疑、文体不正者。俱褫革。有蒙词累句者。罚停会试二科。不谙禁例者。罚停会试三科。一、用墨笔、蓝笔添改字句者。主考官降三级。其同经共阅、查系何官笔迹、亦降三级。同阅官降一级。一、卷面主考官列名注批外。同考官俱叙品级列衔。违式者、主考官降一级。一、取中卷内二三场、同考官蓝笔不全点阅。各降一级。主考官罚俸一年。副榜卷不全点阅。同考官各罚俸一年。主考官罚俸九月。一、程文用诸生原墨、稍加裁定。各考官轻率改作者。降三级。一、朱卷应先填举子名次、后填姓名。墨卷虽有姓名、亦应填写名次。违者主考官降一级。一、墨卷错落、及违式、应贴不贴者。受卷官降一级。本生文内笔误一二字、不碍禁例者。罚停会试一科。错落题目者罚停会试二科。其文内有不谙禁例、字句稍涉可疑者。罚停会试三科。一、誊写错落数行者。对读任错不改者。誊录对读官、各罚俸九月。一、对读向用蓝笔。今改用黄笔。违者官降一级。对读生员黜革。议上。从之。　　

○己丑。谕内三院、翰林各官读书作文。是其职业。不加考试、何以分优劣。别勤惰。除三衙门学士外。其余翰林官员、朕将亲行考试。应用等项、俱照例备办。　　

○裁京粮厅差。归并坐粮厅管理。　　

○直隶河南山东总督张悬锡、至顺德府。迎义王。同各大臣宴毕。回馆舍自刭。家丁急救未绝。有遗疏曰。待罪臣张悬锡谨奏、臣自莅任以后矢心愿作忠良。喜怒不拂民欲。是非必告穹苍意欲平治天下谁知直道难行。清白招众之忌。戆直举国如狂是以满腔愁郁。因而仪节乖张。自知此身必死。何如引咎而亡有负天高地厚从此云苍水茫。皇上如念臣积劳数载。怀隐中藏。幸赦宥乎眷属。永拜德于泉壤。呜呼。异世犹图犬马。此生惜别仓皇臣家无余蓄亦无良田美宅。莅任后、不敢受地方官一钱、以负上恩。惜为人所误。亦天意耳。恭缴敕书关防、以及未用火牌等项。此外别无经手钱粮。不暇另开清册。惟恐缇骑至耳。皇上如欲平治天下。当首禁私徵杂派。及上官过客、借名苛索之弊。不然。源之不清。欲流之洁得乎。皇上严禁逃人。而地方棍徒、每借假逃人之名以行诈。此风不息。天下不得平也。皇上轸恤驿递而沿河纤夫、受过往人役需索、凌虐至死者不计其数。恐干天和不可不严禁也。海防已有专疏。内地缺额之兵。不可不补小民疾苦、千绪万端。臣已得其概。惜未竟其说夫天果欲平治天下耶。直隶巡抚董天机、以其事闻。得上□日、总督大臣、无故自刎。其中必有重大急迫情节。著都察院副都御史一员。侍郎一员。科道官二员。作速前往。确察详明具奏。　　

○庚寅。以军功、授右都督苏明、精奇尼哈番。都督佥事郑纯、阿思哈尼哈番　　

○辛卯。谕刑部等衙门。开科取士。原为遴选真才。以备任使关系最重。岂容作弊坏法。王树德等、交通李振邺等、贿买关节。紊乱科场。大干法纪。命法司详加审拟。据奏、王树德、陆庆曾、潘隐如、唐彦曦、沈始然、孙旸、张天植、张恂、俱应立斩。家产籍没。妻子、父母、兄弟、流徙尚阳堡。孙珀龄、郁之章、李倩、陈经在、邱衡、赵瑞南、唐元迪、潘时升、盛树鸿、徐文龙、查学诗、俱应立斩。家产籍没。张旻、孙兰茁、郁乔、李苏霖、张秀虎、俱应立绞。余赞周、应绞。监候秋后处决等语。朕因人命至重。恐其中或有冤枉。特命提来亲行面讯。王树德等俱供作弊情实。本当依拟正法。但多犯一时处死、于心不忍。俱从宽免死各责四十板。流徙尚阳堡。余依议。董笃行等、本当重处。朕面讯时、皆自认委系溺职。姑著免罪。仍复原官。曹本荣等亦著免议。自今以后、凡考官士子。须当恪遵功令。痛改积习持廉秉公不得以此案偶蒙宽典。遂视为常例。妄存幸免之心如再有犯此等情罪者、必不姑宥。尔等衙门即行传谕。　　

○户部左侍郎李呈祥考满。荫一子入监读书。　　

○升户科都给事中王桢、为太常寺少卿。御史刘秉政、为太仆寺少卿、协理督捕事务。　　

○降补原任按察使楼希昊、为山西布政使司参政、冀南道。补外转吏部郎中孙宗彝、为山西按察使司副使蓟州兵备道。　　

○免陕西淳化县寇荒额赋　　

○大学士管吏部尚书事王永吉、以其侄树德私通科场关节。自请处分得上□日、王永吉、乃朕破格擢用。受恩深厚。未见克尽职业。实心为国。负朕简任之恩。王树德、系其亲侄岂不知情。著降五级调用。　　

○遣官致祭喀喇沁部落故多罗杜棱贝勒顾鲁什希布　　

○壬辰。吏部等衙门会议、陈之遴、陈维新、吴维华、胡名远、王回子等、贿结犯监吴良辅。鞫讯得实。各拟立决得上□日、陈之遴、受朕擢用深恩。屡有罪愆。叠经贷宥。前犯罪应置重典。特从宽、以原官徙住盛京。后不忍终弃、召还旗下。乃不思痛改前过、以图报效。又行贿赂、交结犯监。大干法纪。深负朕恩。本当依拟正法。姑免死、著革职。并父母兄弟妻子、流徙盛京。家产籍没。陈维新、姑免死。并父母兄弟妻子、流徙盛京。家产籍没。吴惟华、胡名远、王回子等、俱姑免死。各责四十板。并父母兄弟妻子、流徙宁古塔。家产籍没。　　

○癸巳。升四川广元营副将程廷俊、为署都督佥事、充镇守重庆总兵官　　

○乙未。谕吏部等衙门。前有谕上□日、令尔等各将本衙门一应兴利除弊等事。公同商确具奏。今览尔等条奏本章、重大利弊、未经陈奏。仍是因循积习。止将无益之言浮泛塞责即如各衙门、胥役作奸犯科者、实繁有徒。朕已灼见。尔等尚不明奏。朕所未知者、尚望尔等尽言乎。人臣实心为国。即不奉上□日条陈、犹当力除诸弊。为朝廷兴举利益之政。今特降谕上□日。尔等尚瞻徇不言。殊负朕倚任期望至意。仍著悉心计议、指摘弊端、详切具奏。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十六



大清世祖体天隆运定统建极英睿钦文显武大德弘功至仁纯孝章皇帝实录卷之一百十七　　

顺治十五年。戊戌。五月。丁酉朔。日食。　　

○升陕西督标中军副将王茂才、为都督佥事、管浙江处州副将事。宁夏东协花马池副将万承选、为署都督佥事、管兴安城守副将事。　　

○上遣学士折库讷、往讯直隶山东河南总督张悬锡、自刭缘由。悬锡自陈、迎节失仪。为学士麻勒吉所诘责。一时惶悚无地。遂引佩刀自决。具疏奏谢。得上

□日、张悬锡、系朕特简。畀以总督三省重任。即有错误屈抑情节。皆当陈奏。听候鉴裁。何至遽尔刎颈。殊失大臣之体。本当罢黜。但念其素行清谨。姑著降三级调用。戊戌。义王孙可望至京。命和硕简亲王济度、和硕安亲王岳乐、率民公侯伯以下、梅勒章京侍郎以上、出迎。赐茶。　　

○礼部议覆、科臣王命岳疏言、贡途壅滞。应暂停恩拔选贡生。至考取知县、宜先期点定阅卷官。倍加关防。又于常试题目外、量加策论一道。以尽所长。从之。　　

○己亥。上御太和殿。义王孙可望朝见。　　

○庚子。宴义王孙可望于中和殿。　　

○谕吏部。翰林官教养有年。习知法度。正宜内外互转。使之历练民事。觇其学问经济。以资任用。兹朕亲行裁定。吴正治、王绍降、范廷元、许缵曾、张永祺、杨绍先、金鋐、张瑞徵、陈子达、薛澐、叶先登、李昌祚、戴王纶、秦鉽、曹申言、俱才堪外任。著察照前例、遇缺即与补用。　　

○和硕荣亲王发引。遣官祭于茔所。　　

○刑部议覆、宪臣魏裔介疏言、各省旧案、堆积甚多。若不立法稽察。何由申冤理滞。今后各府州县。宜每季造册一本。将罪犯姓名年月情节、及何官未经审结缘由、申报道司抚按。以备稽察。从之。　　

○辛丑。遣官致祭和硕荣亲王。　　

○壬寅。转兵科右给事中粘本盛、为吏科左给事中。工科右给事中雷一龙、为礼科左给事中。　　

○四川道监察御史李森先奏言、皇上孜孜图治。求言之诏屡下。而两月以来。大小臣工、犹然迟回观望。不肯进言者。皆以从前言事诸臣、一经惩创。则流徙永锢。遂相率以言为戒耳。臣以为欲开言路。宜先宽言臣之罚。如言事流徙诸臣、李呈祥、季开生、李裀、魏琯、郝浴、张鸣骏等、皆与恩诏因公诖误之例相符。倘蒙俯赐轸恤。使天下昭然知皇上宽宥直臣。虽在远而不遗。则凡有言责者、罔不洗心竭虑以陈言矣。得上□日、李呈祥等犯罪、原非诖误。李森先、新经宽宥。又系言官。不思实心报恩。进言有益之事。辄敢援引诏款。代求赦免。明系市恩徇情。著吏部从重议处具奏。　　

○癸卯。谕兵部。督捕衙门。逃人事宜、屡有谕上

□日。念满汉人民、皆朕赤子。故令会议、量情申法。衷诸平允。而年来逃人犯法者未止。小民因而牵连被害者多。近闻有奸徒假冒逃人。诈害百姓。或借名告假还家。结连奸恶。将殷实之家、指为窝主。或原非逃人、冒称旗下。在外吓诈。群党指称。转骗不已。或有告到督捕、买主冒认、指诡名作真者。或有声言赴告、在地方处禀拏、吓骗良民者。或告假探亲、肆行指诈。及领

本贸易、假夥攀害。种种诈伪甚多。深为可恶。今后凡有逃人。本主即报明本固山额真、梅勒章京、牛录等官。将逃人之主、及逃人姓名、具印结报部。如逃后日久方报。既获逃人、乃称系伊家人者。此人不许给主。即著入官。直省地方、有旗下告假私出妄为。及冒称许下群奸横行者。著该督抚严行访拏。解部查明。并本主从重治罪。八旗牛录以下、及买卖人等、俱著通行严饬。并传谕内外。咸使知悉。　　

○转工部尚书卫周祚、为吏部尚书。　　

○升浙江按察使司按察使钱朝鼎、为都察院左副都御史。　　

○升福建福宁道参政董显忠、为河南按察使司按察使。原任江西兴屯道副使翟凤翥、为陕西按察使司按察使。工部郎中庄鏻、为河南按察使司副使、分巡汝南道。户部郎中纪咸亨、为陕西按察使司佥事、分巡陇西道。　　

○甲辰。浙江巡抚陈应泰、以病、奏请回京调理。允之。　　

○吏部遵谕议奏、向例新科进士授职内则主事、中、行、评、博、外则知州、推官、知县、皆照甲第。分别除授。今既不分二甲三甲。俱选外官。恐数年后、遂无应补中行等官。今议除候选者补完外。遇有中行等官缺出、亦于推知内俸深有荐者升转。如遇五部主事一同出缺。先尽升主事。次升中行评博。从之。　　

○定义王孙可望、顶带、坐褥、仪仗等物。其长史等官。及护卫。俱视多罗郡王例。　　

○乙巳。赐义王孙可望宴于其邸舍。　　

○丙午。升国子监司业图尔哈图、为国子监祭酒。　　

○戊申。复赐义王孙可望宴于其邸舍。　　

○谕吏部。选法壅滞、弊在仕途繁杂。官吏作奸。吏胥之弊、相沿已久。其奸诡巧诈、最为隐秘。吏部书役、更为狡猾。不但四司互相作弊。且连结各部书役。一切往来文移、皆相交通。预藏弊端。令外人不得而知。任其营利行私。即偶被发觉。更有彼此推托、卸责避罪之术。是以虽有纠参。不能穷其作弊根源。惟衙门堂官、一秉至公。精明稽察。杜绝请托。则司官警省。大破因循情面积习。事事详查。将从前隐藏情弊、立时摘发。呈堂参处吏弊既清。选法方得疏通。今官吏乘机作奸。报缺到部、则于开单取选之时、任意迟速。以遂贪私。参罚开复、则于各部咨付之间、朦混稽留。以待营竞。大选急选、虽有定期。应补之缺、不肯尽数开出。应选之官、未尽均平察取。往往择地之远近美恶以待人。因人之静听左营以出缺。各部参罚官员、初咨吏部、尽开名数。后陆续开复、则零星咨送。文选考功两司书吏、通同作奸。某官既经关说、则注某官已曾开复。未经关说、则仍注初参降罚。不注开复。上下其手。交相朦蔽。种种弊端。摘发难尽。此皆堂司官、平日不严行察纠。以致笔帖式书吏等、肆行无忌。今后堂官严饬司官、尽力厘剔。务绝前弊。至于督抚按臣、举劾方面有司官。每每举者数十人。劾者不过数人。庸碌之官、徒令糜禄废事。久占地方员缺。此皆选法壅滞之由也。今当疏通选法。会试乡试、斟酌旧例、量减额数。旧例举人会试三科、乃准拣选。就教者不拘年分。今将远省举人、酌议仍旧。其余直隶近省举人、会试五科、方准拣选。会试三科、方准就教。各项贡监、已考定职衔者。过堂之时、满汉公阅、察其年力衰老者、照遥授职衔例、给与顶带。不必除授。此外有因难于久候、情愿告降者。许呈明察准。嗣后除□山戊不□贡照旧外。其余贡监考职、每百名止取正印八人。余俱以州县佐贰用。告降遥授、俱照旧例行。吏员初选、止与九品以下职衔。不得越授。至于奸吏作弊、责成司官按日清察。堂官不时稽核。如司官不行举发。即治以通同作弊之罪。堂官不能觉察。即治以徇庇之罪。此外吏胥情弊、尚有何法穷诘。选人考授、更当如何变通。著会同九卿、詹事、科、道、一并详议具奏。　　

○谕户部。年来钱粮匮乏。屡经会议。未能实济急需。皆由费用繁多。积弊未革。今惟再筹裁省。严剔弊端。乃可渐至充裕。在京各衙门官、有一缺而设数员者。半属闲冗。著各衙门将满汉司官、自笔帖式以上、俱开列员数职掌、奏请裁定。在外文武各官、如有赘员。亦量行裁减。各省于顺治元二年间、开报荒田甚多。连年虽屡奉清察。未见报明。其中岂无豪强隐占。官吏欺朦。上下推诿。不肯清出实数。按期征收。隐漏钱粮。为数不少。江南芦政一项、地方广远。漫衍数省。连年虽经行察。其中隐混未清者甚多。责成抚按、严行确察。又江南无锡等县、历来钱粮、欠至数十万。地方官未见有大破积弊、徵比完结者。皆由官吏作弊。上官不行严察。且乡绅举贡之豪强者、包揽钱粮。隐混抗官。多占地亩。不纳租税。反行挟制有司。有司官不能廉明自守者、更惧其权势、不敢徵催。该部遇有如无锡等州县之欠粮者、察明奏请。选择廉明谨慎满洲启心郎、理事等官、先往一县。不带多人。不预别事。专令督理拖欠钱粮。或钱粮在官、借口民欠。或乡绅、及其子弟、举贡、生员、土豪、隐占地亩、抗不纳粮。或畏惧豪强、不敢徵比等项情弊。务期察明惩治。清察一处、即可为他处榜样。历年各省逋欠钱粮、多系贪官猾吏、那移隐蚀。以及乡绅、举贡、生员、土豪、影射占隐。年来抚按未行清察。不能尽厘奸剔弊之职。今责成抚按、严加清察。如有前项情弊、题参重处。如曲庇不行指参。本犯一经发觉。即治抚按以徇纵之罪。至于那借侵蚀诸弊。有在藩司者。有在有司者。互相朦隐。奸弊百出。虽严行追比、而完解无多。或借端脱卸。攀累无辜。或饰称产尽。希图豁免。责成巡抚、不时稽核。巡按巡历一处、将藩司经承、及府州县吏书、提集按册磨对。当面质讯。弊在藩司、则罪藩司官吏。弊在有司。则罪有司官吏。各省地丁钱粮、向来屡奉清察。奏报者少。况兵荒之后、册籍无存。岂无欺隐情弊。今责成抚按。大破情面。彻底清察。如仍前徇庇、别经发觉。即治抚按以溺职之罪。又胥役侵蚀钱粮、往往假他人名色、置买田产。及事发追比、则动称无产。承追之官、不行严比。反听其优游延缓。是以积欠愈多。嗣后凡奸胥弊发。赃银能完与否、即当清察。勒限完结。逾限不完、即行治罪。不得姑息纵容。稽延□山戊不□月。其他人代为胥役影占田产者、承追官严加清察。重行治罪。又地方有司、奉有设处供应之文、即借名横行科敛。且于正项之外、暗征私派。今责成抚按、严行清察。题参重处。以上种种情弊、虽因在外抚按、屡奉谕上□日、不能恪遵。亦由部中司官笔帖式、书吏、交通容隐。徇庇行私之所致也。今后堂官、宜随事严加详察。尽革弊端。使司官等知所畏惧。如仍前因循曲庇。不肯大破情面。书吏等事、一经发觉、即治司官笔帖式之罪。堂官不行纠举、一同议处。著会同九卿、詹事、科、道、详议具奏。　　

○补假满原任刑部尚书刘昌、为工部尚书。　　

○己酉。遣官祭关圣帝君。　　

○庚戌。遣官祭固山额真阿尔津　　

○升河南睢陈道副使于鹏举、为福建布政使司参政、分守福宁道。广东海北道佥事刘继昌、为陕西布政使司参议、分守商雒道。　　

○九卿、詹事、科、道、会议更定逃人事例。一、州县官查解逃人、至十五名者、加一级。三十名者、不论俸满即升。知府、三十名、加一级。六十名、不论俸满即升。不属府辖之州、照知府例。道官、四十五名、加一级。九十名、不论俸满即升。巡抚、七十五名、纪录一次。一百五十名者、加一级。三百名者、加二级。总督、一百五十名者、纪录一次。三百名者、加一级。六百名、加二级。解多者照数递加。仍准功过相抵。其盐运司运使、照道员。分司、照知府。盐场官、照典史例。内外钱局中、布政、照道员。主事、照知府。同知、照知县例。窰场中该管官、照知府例。其捕盗同知、通判、州吏目、县典史等官、俱照各掌印官例。州县解逃十五名后、地方窝逃一名者、功过不准相抵。仍革职。其知府以上、总督以下等官、罚俸降级、俱照先定例。巡按所属、解逃七十五名者、纪录一次。一百五十名者、加一级。至营伍等官、功过俱照文官例。一、满洲家人、不许给票探亲。诈害良民。一、盛京出征所获人、出口逃走。及未到京而先逃者。如有本主认领、取有保结者、仍给本主。倘后有冒认假保情弊发觉。即将认主及保人、一并从重治罪。一、逃人经部文提解者、其地方官免议处。倘在别处拏获、审出行提时在彼地方居住者、该地方官从重议处。一、将已获逃人、并窝主、仍照前定例。解督捕衙门审理。一、民人首告逃人、如系挟仇诬害者、即将原告仍照定例、责四十板。枷号一月。免流徙宁古塔。一、民人自首身系逃人、借端行诈者。免行徙发。责四十板。妻子、家产、人口入官。一、各处解来逃人、不必交与拨什库兵丁、俱送交城门。如有主者、审结后鞭剌。交与伊主。如无主认之逃人、原行肘锁。发与各旗认主。夜间仍交与各旗门上看守。一、官员子弟逃走者、免剌字。送门、枷号一月。满日、鞭一百。不准折赎。一、地方文武官、毋论有无逃人。每年两次造册报部。其虚报者、除革职外。仍罚银一百两。议上。得上□日、禁逃之法宜严。若官员子弟逃走免剌、则法弛。著仍照旧。余俱如议行。　　

○辛亥。九卿、詹事、科、道、会议刑部条奏四款。一、请遴委大臣、将大清律例、校订成书。进呈御览亲裁。颁行遵守。一、行财说事、计赃与受同罪。如系抑勒诈索者、与财人不坐。一、番役获盗、未经送官、私行拷打者、于本衙门枷号一个月。责四十板。革役。如得财、及诬陷无辜者、从重科罪。一、除官员、武进士、武举、及兵丁、应捕人役、准其乘马外。其马印烙拴带木牌。民间乘马、永行停止。违者责四十板。马入官。从之。　　

○两广总督王国光疏报、澄海游击刘进忠、知县祖之麟、典史江景云、叛从海逆。县城被陷。下兵部知之　　

○以二等阿达哈哈番沙里代、袭其兄沙济三等阿思哈尼哈番职、为二等精奇尼哈番。故一等阿达哈哈番、兼一拖沙喇哈番金炳世子达尔虎、二等阿达哈哈番郑库子安泰、阿哈子席达、拜他喇布勒哈番、兼一拖沙喇哈番傅达礼兄库素里、拖沙喇哈番厄古德弟诺木齐、祁塔特子噶尔马、各袭职。　　

○赠阵亡昂阿、为拖沙喇哈番。以其弟毕登袭职。周鼎、为拖沙喇哈番。以其子家允袭职　　

○壬子。升镶红旗满洲二等护卫萨穆代、为护军参领　　

○兵部左侍郎原毓宗、奏请给假迁葬、允之。　　

○学士折库讷、都察院左副都御史能图、兵部督捕侍郎霍达、吏科都给事中王益朋、掌河南道御史高尔位等、遵上□日以麻勒吉、祁彻白、胡兆龙口供。与张悬锡质对。因据悬锡口供上闻得上□日、张悬锡、系大臣。非有迫切急情。岂肯轻生自刎。今察问张悬锡、又畏惧麻勒吉等、不敢尽吐实情。质审诸臣、亦瞻徇麻勒吉等、不行详察。著吏部详察议奏。　　

○九卿、詹事、科、道、遵上□日会议铨法事宜。凡降革、丁忧、病故各官、科抄咨文到部。送司即与开单。不得迟误。参罚开复等事、科抄到部。即照限期题覆。如某衙门稽留、即行查参。大选急选应补之缺。严责司官、每日详查缺簿。不时呈堂稽考。参罚官员、陆续开复日、考功司即行说堂。依限具覆。命下后、即付文选司注销。不得延迟。督抚按举劾各官、其庸碌者、许不时查参。不得徇庇。贻误地方。荐举大省不过十人。小省不过三四人。不得充数滥举。其有举无劾者、不准注册。仍听该部院参处。会试进士、每科三百名。应酌减一百名。其乡试举人、照各省额数减半。以上各款。并举人拣选就教。贡监除授考职。吏员援纳职衔。吏胥作弊、堂司连坐数事。俱遵上□日行。至于穷诘吏胥作弊之法。以后现在衙门旧书役、每月朔、令同衙门吏胥、各具连名保结。送该管官存案。如有作奸发觉。将本犯与同谋受赃者。一体治以理罪。有知情不举者、审出、即不受赃、亦减一等治罪。其互结之人、即不知情、亦治以失察之罪。有能举首到官者、役满免考即选。其犯事革退吏胥、责令五城严查驱逐。不许潜住在京。串通作弊。其服役年满者、应照旧咨送吏部考职。遗缺不许自引下手。俱听吏部咨行各省巡抚、陈选端悫之人。查取甘结。咨送吏部。照缺发各衙门补用。至于变通选人考授之法。举人已经考定职衔、见在候选者、除远省照旧选授外。其直隶近省地方、亦照拣选例、自中举年计算。系已过五科者、许其取选。如未及五科者、不许取选。发回会试。五科不第后、许照原定职衔补用。贡生已经考定职衔、见在候选者。亦应照举人就教例、自起贡生计算。系已过三科者、许其取选。如未及三科者、发回科举。三科不第后、许照原定职衔补用。其未考职贡生、照此例行。奏入。得上□日、督抚按荐举、原因吏治为据。因地限人。是否妥便。乡会试减去额数、多寡未均。俱著再行确议具奏。余俱依议行。　　

○吏部遵上□日议御史李森先、市恩徇情。任意妄奏。应革职送刑部、从重拟罪。从之。　　

○免山东十一年以前逃亡灶丁课银。　　

○礼部议覆、光禄寺条奏、长芦运司所解青白盐盐砖、历年存剩六十万斤有零现在足用。应暂停解本色自十五年以后、该地方官照时价改折将折银。并脚价银、一并解送光禄寺。俟库内现存之盐、用完日具题仍解本色。至裁并南光禄寺钱粮、又酌裁司牲司大使二款。俱应如该寺所议行。从之。　　

○甲寅。山西五台县、大雨雹。　　

○丁巳。夏至。祭地于方泽。遣公额尔克戴青行礼。　　

○戊午。予平南王属下总兵官都督同知班志富、祭葬如例。　　

○裁宣大巡按差归并山西巡按　　

○九卿、詹事、科、道、会议礼部条奏四事一、该部官庄、原为餧养牲口而设。应交回户部。及上林苑监、照例徵收丁地钱粮解送光禄寺。其餧养应用各项、自户部支给。催屯拨什库亦应退回。各旗牛录。一、库贮药材、既尚足用。应令该部同太医院核明。其各省应解本色者、照旧起解如有可以折解者、暂令该地方官查照时价折解。俟库贮用完、再题请起解本色。至查给僧道度牒、令照旧纳银。以杜奸宄。及请裁无益人役、儒士五名、匠役八名、会同馆马法四名、通州馆马法六名、会同馆夫四十五名。二款俱应如该部所议行。从之。　　

○又会议、都察院条奏四事。一、巡方察吏安民。若所属地方、巡历未到。则百姓利害、有司贤否、何由得知。今后应令巡历周遍。仍将巡到地方、登记汇报。一、御史差满、若久候境上、徒费供应。以后差满、应即回京。将文卷交巡抚收存。候更替御史到日交付。惟盐仓漕茶马等差、关系钱粮。俱候亲身交代。一、盐引用印繁多。一时印用不敷。今后御史奉上□日后。该部严催该司、将用过印引、交巡盐尽数带去。其用印未完者、俟陆续给发。一、缉奸禁暴、巡城所关最重。三月一换、未免太速。以后应六月一换。如无人更换。仍在城办事。从之。　　

○又会议、大理寺条奏、凡奉上□日三法司核议事理、堂官已经遵行。惟寺属无职掌可尽。应如该寺所请、副理事、评事等官、亦与刑部司官会议。从之。　　

○吏部议覆、宪臣魏裔介条奏、举用孝子授官、从未有例。但孝行关系风化。若有司呈报、果有真正孝子。许抚按严行体勘。详开事实具题。礼部覆核真确。敕臣部考试。酌量选授县正佐贰等官。如有冒滥捏报、将原举官参处。从之。　　

○己未。上幸景山。观众侍卫较射。中者赏以币。　　

○庚申。转通政使司右通政盛复选、为本司左通政。升鸿胪寺卿张自德、为通政使司右通政。　　

○旌表浙江节妇、会稽县儒士金日昌妻张氏、归安县民徐廷贤妻何氏、龙游县生员陆鈖妻余氏、烈妇、兰溪县进士叶钟芝妻赵氏、及弟钟藻妻徐氏、贞女、分水县民顾氏女、龙游县陈氏女、孝子、山阴县胡拱轸、各给银建坊如例。　　

○九卿、詹事、科、道、会议国子监条奏三事。修理文庙已奉俞上□日。其饮食供给掌馔官员、俟庙舍修完日。以次渐复。至书籍关系文教今监中缺少。应敕直省学臣、广搜送部。其十三经、二十一史等书、监板尚存如有残缺、即如式修补。俟成时各印一部、收藏监内。俱繙译清书。以昭同文之盛。至选择□山戊不□贡。应于该部过堂时、详察青年者、方准送监。从之。　　

○辛酉。谕吏部。詹事府未有职掌。著暂裁。见任官另行补用。　　

○遣官致祭固山贝子佛克齐库　　

○户科右给事中姚延启奏言、今日进言者多。实见施行者少。皇上每事必下部议。比覆请又皆俞允。是权归六部也。请自今许启奏之臣、随疏入对。皇上亲裁庶政。断自宸衷。庶可决群疑。考议论。而别人才矣。上以不谙治理。切责之。　　

○壬戌。升礼科给事中鱼飞汉、为吏科右给事中。兵科给事中尚九迁、为本科右给事中。刑科给事中蒋允修、为工科右给事中　　

○广西巡抚于时跃疏报、伪宝康侯贺九仪、窃踞大宁。遣伪镇曹友等、率党数千。突犯宾州。游击刘彦明等、分布官兵。击败于丁桥。斩获甚多。下兵部议叙。　　

○癸亥。谕吏部。内院几务殷繁。需人赞理。胡世安、著仍以太子太保、升内院大学士。卫周祚、著仍以少保、兼太子太保、升内院大学士。李霨、升内院大学士。俱入直办事。　　

○甲子。谕吏部。金汉鼎、前因失参科场情弊、已经降处。念董笃行等、俱已复职。金汉鼎、亦著复原官。　　

○予三等辅国将军琶帕、巴喀、杜尔霸、祭各如例。　　

○刑部议奏、嗣后三品以上等官、兄弟子侄、犯杖罪者、准其折赎。四品以下等官、兄弟子侄、有犯杖罪者、仍责。不准折赎。从之。　　

○宁南靖寇大将军固山额真罗托等疏报、克复湖南沅清等处。进取贵州省城。及平越镇远等府。先后共招降伪官兵丁、四千九百九十余人。男妇九千八百余名口。获马一千四百余匹。象十二只。征南将军固山额真赵布泰亦报、大兵已抵贵州。所过南丹州、那地州、抚宁司各土司兵民、及独山州官民、俱来就抚。奏入。优上□日嘉奖。并命兵部俟事平察叙。　　

○乙丑。复遣官致祭固山贝子佛克齐库　　

○遣官致祭三等阿思哈尼哈番伊拜。　　

○以正蓝旗满洲辅国公穆臣、为本旗固山额真。升镶黄旗满洲精奇尼哈番甲喇章京觉罗额尔德、为蒙古梅勒章京。正黄旗满洲护军参领舒理浑、为本旗梅勒章京。镶蓝旗满洲阿思哈尼哈番甲喇章京艮特、为蒙古梅勒章京。　　

○升光禄寺少卿袁懋功、为大理寺寺丞。　　

○升山东青登莱道参政毛一麟、为浙江按察使司按察使。江西南昌道佥事迟日震、为河南按察使司副使、分巡睢陈兵备道。湖广宝庆府知府张惟养、为陕西按察使司副使、肃州兵备道。刑部郎中方国栋、为广东按察使司佥事、分巡海北道。　　

○议政王、贝勒、大臣、会推直省总督。得上□日、向因地方初定。特设直省总督、以资弹压。今可不设。但直隶八府、幅员辽阔。著再添巡抚一员。分行管理。其驻劄处所、及管辖地方、吏部酌议妥确、并应用抚臣、即行会推具奏。　　

○吏部、都察院、议覆掌河南道御史上官鉝条奏、台规宜照会典、参酌时宜、订正成书。刊刻颁行。从之。　　

○广东巡抚李栖凤疏报、南韶、肇庆、德庆、广州、潮州所属各州县水灾。下户部　　

○郧阳抚治张尚疏报、襄阳雷雨大作、山裂蛟起。平地水深丈余。城堤冲决。请急议修筑、以重岩疆。下工部议。　　

○丙寅。授一甲第二名进士孙一致、为内翰林弘文院编修。第三名进士吴国对、为内翰林秘书院编修。时一甲第一名进士孙承恩、缘其弟旸科场事、候部查议。故未授职。　　

○内院会同吏礼二部议覆、科臣王命岳疏言、恩拔选贡各途、已经暂行停止。惟有功贡准贡、虽为数不多、亦宜停止。至副榜贡、应照旧额。解卷与中式者一体磨勘。准为贡生。俟三科不第后、方准考职从之。　　

○吏部议覆、御史石维昆疏言、各衙门观政进士、听堂官约束习学政务。久已遵行。无容再议。得上□日、进士观政、原以习学政务。正当严饬实行。何得但云无容再议。常见覆奏本章、多用此语。皆不肯实心详议。只图苟且了事。甚属不合。著再议。　　

○初广东巡抚李栖凤疏奏、潮州系滨海要地。一时道府俱升、办理乏员。臣请保留升任副使魏执中、以岭西道新衔、仍在潮莅事。部议与例不符。应无庸议。得上□日、如该抚所请行。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十七


大清世祖体天隆运定统建极英睿钦文显武大德弘功至仁纯孝章皇帝实录卷之一百十八　　

顺治十五年。戊戌。六月。丁卯朔。调户部尚书孙廷铨、为吏部尚书加太子太保　　

○升大理寺卿刘达、为兵部左侍郎四川按察使司按察使李棠馥、为兵部右侍郎　　

○遣官致祭太子太保固山额真三等精奇尼哈番佟图赖。谥勤襄。　　

○停直省科试录取儒童以三年为率随□山戊不□试考取。从御史白尚登条奏也。　　

○戊辰。谕吏部、建造乾清宫、所费金钱钜万。宜乎坚固完好。乃落成之始、尚有可观。今经雨辄漏。墙壁欹斜。地砖亦不平稳阶石坼缝。甚不坚整此皆工部内官监各官疎忽怠玩。不用心督造。及匠役草率所致。当日因工完议叙。所予加升赏赉、皆属冒滥。虽经恩赦、难以免罪。著详察该衙门经管各官、并营造人等、严行议处具奏。　　

○平西大将军平西王吴三桂等奏报、臣等自收服重庆。即统兵进发逆首李定国、刘文秀、遣伪将军刘正国等、率贼众象只。在三坡红关等处据险设伏。以拒我兵。臣等令马步相兼步步督战节节前进。贼遂奔溃。我兵疾追。贼由水西、遁入云南臣等收服遵义府、并所属州县。招抚伪总兵、及副参游等官。计降贼兵五千有余。臣等随抵贵州有伪总兵梁亦英等、拥贼三千有余屯开州拒守。我兵奋勇分击。贼大败。阵斩贼二千有余。获其象马器械。遂克开州。捷闻。上嘉奖之。命所司于事平日议叙。　　

○赐义王孙可望银二千两。缎五十疋。青布梭布五百疋。其总兵副将参游等官、各赏银缎布有差。兵丁亦赏银布　　

○湖广益阳总兵官刘进忠、从征至贵州。卒于镇将府。　　

○庚午。谕工部内官监。和荣亲王茔殿。前有谕上

□日务从节省。尔等须恪遵前谕。但期坚固。足蔽风雨。不必华侈。以致劳民。傥不体朕心。劳民糜费。后有见闻。治罪不宥。　　

○辛未。擢湖广督粮道参议赵廷臣、为都察院右佥都御史、巡抚贵州、提督军务。以经略大学士洪承畴、荐举故也　　

○一甲一名进士孙承恩、坐胞弟晹科场事。应连坐流徙。上特宥之。　　

○亥刻。有流星大如碗。赤色有声。起自西北。行至东南。　　

○壬申。调南赣巡抚佟国器、巡抚浙江提督军务。升都察院左佥都御史苏弘祖、为右副都御史、巡抚南赣、汀、韶惠、潮郴、桂地方、提督军务。　　

○喀尔喀部落毕席勒尔图汗、诺木齐台吉等、贡马。宴赉如例。　　

○转顺天府府丞晋淑轼、为鸿胪寺卿。　　

○癸酉。升侍讲学士艾元徵、为内翰林秘书院学士。　　

○甲戌。以镶蓝旗满洲理事官格尔特、为甲喇章京。　　

○宗人府府丞宋徵舆有疾。奏请回籍调理。允之。

　　

○革固安县城守尉三等阿达哈哈番齐哈喇职。籍没家产。以擅收民间疋钱文讯实治罪也。　　

○加一等阿达哈哈番颜达孙、一拖沙喇哈番。以其父巢根巴图鲁曾征鄂尔多斯部落有功也。　　

○乙亥。升户科左给事中严沆、为刑科都给事中。　　

○丙子。定加级功过相抵例。凡纪录二次、或荐二次者、准免降一级。其应加级之官、如有级可加、仍照例加级。无可加者、遇应加一级、改为纪录二次。　　

○福建巡抚刘汉祚疏报、提督马得功、同梅勒章京傅大受等、攻破白沙。斩馘无算。下所司察叙。　　

○丙广总督王国光有疾。奏请回旗调理。允之。　　

○己卯。停诸王以下孀居福金等、□山戊不□给俸禄银米。照八旗孀居命妇例、支给半俸一年。　　

○初礼部尚书员缺。吏部等衙门、以刑部尚书白允谦、礼部侍郎李奭棠、列名推奏。上以前因刑部事务繁重。特简允谦料理。今莅任未久。且刑部尚书、从无调礼部例。遽推调用者。著令回奏。其员缺另推。至是吏部等衙门奏言、礼部尚书、例由翰林出身者升转。因允谦曾任翰林。故拟正推。致违特简初意。疎忽何辞上切责而贷之。　　

○辛巳。赠故固山额真议政大臣伊拜、太子太保。谥勤直。立碑如例。　　

○以拜他喇布勒哈番觉罗塔济里为宗人府理事官。　　

○予太仆寺卿孙建宗、祭葬如例　　

○归并宣大二镇学政于山西提学道管理。　　

○改宣府生员附山西乡试。中额仍照顺天府。　　

○厄鲁特部落阿巴赖诺颜、遣使车臣护卫等贡马。宴赏如例　　

○升广东巡抚李栖凤、仍以兵部尚书、兼都察院右副都御史、总督两广军务。　　

○升大理寺少卿高珩、为宗人府府丞　　

○授阵亡前锋侍卫诺门达赖、一拖沙喇哈番。　　

○甲申。升吏部左侍郎王崇简、为礼部尚书。　　

○偏沅巡抚袁廓宇疏报、开垦荒田八千二百五十九顷有奇　　

○乙酉。谕礼部、时已盛夏。雨泽尚愆。□山戊不

□事堪忧。顺天府府祈祷未应。今特遣官恭代、于天坛、地坛、并社稷天神地祗、虔行祷祝。尔部即查例择期具奏。　　

○丙戌。遣官祭中霤之神　　

○升通政使司左参议王登联、为顺天府府丞。大理寺左寺正柯士芳、为通政使司右参议。降补原任户部侍郎朱之弼、为光禄寺少卿。　　

○命彻册封琉球兵科副理事官张学礼、行人司行人王垓、回京。俟海寇平日、另行差遣　　

○吏部议覆、科臣姜希辙疏言、凡应升补方面各官。投文到部。必隔三推、方许推补。以杜择缺趋避之计。至升授知府。定例遇知府缺出、查内外应升官升补。遇道府缺兼出、俱选郎中。但郎中数少。各府同知、及知州、并加级知县数多。未免壅滞。今议一道一府、应选郎中。如知府缺多。照道缺分配、升补郎中外。其余府缺、仍以内外应升官升补。从之。　　

○升江南江宁道参政李翀霄、为四川按察使司按察使。湖广下湖南道佥事陈正中、为本省布政使司参议、

督粮道。岳州府同知吴光国、为本省按察使司佥事、分巡下湖南道。补外转右春坊右庶子吴正治、为江西布政使司参政、分守南昌道。国子监祭酒金鋐、为广东布政使司参政、分守岭西道。内国史院侍读张永祺、为山东布政使司参政、青登莱道。服阕江西湖西道鲍开茂、为广东按察使司佥事、罗定道。　　

○补原任署都督佥事广东水师总兵官董大用、仍以原衔、充镇守福建汀州总兵官。　　

○赠故固山额真阿尔津、太子太保。谥端果。立碑如例　　

○刑科左给事中任克溥奏言、江浙财赋半天下。屡年积欠甚多。今特遣专官督理。法诚善矣。臣思繁剧大县。倘遇年老之令。一见数十万钱粮册籍。目炫心摇。岂能催徵得法。请敕督抚按将欠粮有司、严加考核。有考迈罢软者、报部开缺。将甲科历俸二年以上、声望素著者调补。三年内、能将本任钱粮全完。而从前逋欠、一一查明款项。造册达部。死亡逃绝者、请上□日定夺。如此、方为经济有用之才。立予超擢。即有小过、量加宽宥。如三年内未能全完。亦不妨宽期观成。庶人人鼓励。而国课自清矣。然有司逋课、实有三难。一曰弥缝之难。有司十分精神。三分办政事。七分奉上官。迎送、细节也。有因失而受辱者矣。参谒、屡禁也。有渐远而获谴者矣。馈送、严饬也。有以奔竞之疎密、定官评之优劣者矣。有司精神有限。竭尽心思、弥缝上官之不暇。而何暇于政务乎。必督抚按互相纠察。互相砥砺。大者法而小者廉。庶有以宽有司之力。一曰掣肘之难。有司职分尚卑。无论地方绅士、情面难破。即上司衙役、尝怀鼠器之嫌。间有申报上司之事。诚恐衙役中伤。甘心隐忍者。臣愚以为遇此等抗不纳粮者。一面申报督抚按、一面申报部科、题参重处。庶催徵无掣肘、而可以作有司之气。一曰差提之难。大县事务冗杂。上司差人、有守催。有急催。有接催。蜂拥喧闹。索公馆。索路费。有司敢怒而不敢言。甚至有愤激自尽者。若辈之逼勒、较上司谴责、更为难堪。乞敕上□日严行禁革。止许牌票行催。庶催提无烦扰。而有以存有司之体。更有积弊宜除者。钱粮缺额。民间固有挂欠。胥役实多侵渔。其那借透冒、无可开销者。则尽归之民欠。臣愚以为凡遇□山戊不□终。州县将民欠花名。开造清册。申报藩司抚按。择欠数最多者。委廉干官员、亲诣地方。逐里逐图、按册面对。如此、则民欠不敢妄报。而实徵之数乃真。侵渔之弊无自出矣。且衙蠹之恶、莫甚于侵渔钱粮。以后凡遇此等、审明申请。立行正法。查产入官。彼之侵课、无非为身家计。今身家不保。未有不废然思返者矣。总之悬异赏以待良吏。以严法以惩蠹胥。而国课不清者、臣未之敢信也。下所司议。　　

○丁亥。遣四川道监察御史刘曰义、巡视河东盐政。　　

○戊子。湖广巡抚张长庚疏报、荆门、沔阳、当阳、钟祥、潜江、天门、监利、枝江、衡阳、远安、襄阳等州县、大水伤禾。下所司知之。　　

○镇国公马尔图卒、谥怀思　　

○己丑。兵部议覆、平西王吴三桂等疏言、兴安副将于奋起、谋勇素著。地理周知。今升兴化协守。请仍以新衔、留守兴安。应如所请。从之　　

○吏部议覆、科臣粘本盛疏言、应选官员、务令人文到部掣签。托故不到者、察明处治。其降调各官。除知府不降参议佥事。新人不许降正印。同知通判不许降推官外。余俱令照品降补。以疏壅滞从之。　　

○裁户部满洲司官八员　　

○庚寅。以故二等阿达哈哈番卢可用子光彩、袭职　　

○辛卯。以久旱祷雨遣官祭天地、社稷、风、云、雷、雨、岳、镇、海、渎。四陵山、及天下山川之神。　　

○授一甲第一名进士孙承恩、为内翰林国史院修撰。　　

○裁大理寺评事二员。　　

○原任总督张悬锡疏言、臣以迎节失仪、错误甚大。悔罪刎颈。迷谬益深。仰荷洪慈、从宽降调。方拟交代、入觐天颜。乃因学士折库讷等质问一疏、奉有张悬锡畏惧麻勒吉等、不敢尽吐实情之上□日。部议令臣赴部面质。理应静候。惟是臣恭绎明纶。仰见皇上日月之明、无所不烛。臣至今日、有不敢终隐之实情。又不敢径愬之部臣者。谨沥陈于皇上之前。伏惟迎节一事、大典攸关。虽因创行。臣实未谙。致有错误、实出无心。乃诸臣之待臣也不以礼。始而倨傲之、不与见。既见而鄙薄之、不与坐。不与言。侮辱情状、诚所难堪。然臣犹再三求见。再三求教。怡色下气、婉而受之者。非畏惧麻勒吉等也。臣既以失仪之故、得罪朝廷。何敢复与诸臣争礼。受屈受抑。固所应尔。但冀此一念悔罪之诚。或可转达于天听。即受屈受抑于诸臣、亦所甘心。讵意麻勒吉、因臣悔惧之后愈为责备之辞。始则正告以失仪之言。而继则渐露彼苛索之意。一则云、前日我们往湖广去时。你在山东。岂不见小报。何为不来迎接。再则云、我们到南边。洪经略差人远接馈遗。日日来见。何等小心。此皆麻勒吉责臣失仪后之言。而臣前供所未吐者也。又祁彻白讽臣馈送驼骡。臣展转思维。诸臣奉命册封之楚。路经真顺时、臣正阅视登莱海汛。相距千里。势难舍未竟之事、来而复往。而使臣犹以臣失迎为罪。则其苛求、已可概见。至于引南中之礼节。索此处之驼骡。则使臣之以馈遗讽臣也、更显然矣。使臣所言者驼骡、而其意恐不止在驼骡也。贿赂党与、朝廷首禁。臣若屈意从之。将行贿乎。抑结党乎。臣宁就死、必不敢从。臣既不从、则触诸臣之怒。诸臣既怒、则臣即处身无过。犹将别有吹求。况臣实已失仪、势必谓臣有心怠慢。为人臣而敢有心怠慢、罪不容于诛。臣当时心神昏迷。举止错乱计无复之。惟有一死。遂不觉草疏之狂谬。而引咎之仓皇也。迫切急情、实尽于此。今蒙皇上天语谆切。推见至隐。臣若将此段情节、终于不吐。则是臣诚畏惧麻勒吉等、而反不畏惧皇上之明纶。欺蔽之罪。更不可逭矣。得上□日、张悬锡、以总督大臣、轻生自刎。必有逼迫情由。朕已知及此。故特行详察。今据张悬锡、沥吐实情。麻勒吉等、因事责备。借端苛索。种种情弊有据。麻勒吉、系简任近臣。奉命出差。乃敢于逼迫大臣。任意妄行。负朕委任之恩。深为可恨。著九卿、科、道、会审、从重议处具奏。　　

○工部等衙门奏言、按经制所载内庭遇有大工。直隶各省、徵诸匠役、解赴京师。每年春秋二班更换。后匠役屡解屡逃。因而折工价解部。于顺治二年奉上□日除免匠价。今臣部工程尚烦。需用不赀。应将匠价、仍照经制徵解。至织造晋查明季每年额止三百疋。至我朝每年额造一千四百七十余疋。查此不系要紧。宜仍照旧例、每□山戊不□止派解三百疋。余银解部供用。从之。　　

○壬辰。酉刻。日生左右珥。赤黄色　　

○免湖广靖沅、武岗、沅陵、泸溪、辰溪、溆浦、麻阳、黔阳、绥宁、会同、通道、天柱、新宁、城步十五州县。及平溪等九卫所。十五年分额赋。以地方初辟也。　　

○癸巳。浙闽总督李率泰疏报、郑逆拥众、直犯温郡。平阳、瑞安俱陷。全浙震动。请敕就近调发江宁满兵援巢□刀。以固疆圉下所司议。　　

○甲午。禁京城北面一带、不许掘土开窰烧甎。以固龙脉。　　

○裁通政使司理事官二员。　　

○朝鲜国王李淏、遣陪臣全昌君、柳廷亮等、上表庆贺。兼谢颁诏恩。附贡方物。宴赉如例。　　

○乙未。补原任山西平阳营副将许占魁、为陕西西宁副将。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十八



大清世祖体天隆运定统建极英睿钦文显武大德弘功至仁纯孝章皇帝实录卷之一百十九　　

顺治十五年。戊戌。秋七月。丙申朔。享太庙。遣公额尔克戴青行礼。　　

○遣官祭司门之神。　　

○丁酉。以辅国公喇石塔、为宗人府左宗人。　　

○遣官祭镇国公顾鼐、温齐喀、僧额、造坟立碑如例。　　

○遣官致祭三等阿思哈尼哈番毕立克图、郎苏立碑如例。　　

○转户科右给事中姚延启、为本科左给事中　　

○赐义王孙可望、貂镶蟒袍一。貂褂一。大蟒缎狐膁里水獭镶边朝衣一。黑貂朝帽一。镶斜皮鞾袜一双。大蟒夹朝衣一。蟒缎夹褂一。蟒纱朝衣一。凉朝帽一。及珠顶、束带。　　

○戊戌。以久雨、谕礼部祈晴三日。　　

○己亥。裁宣大总督、及巡漕御史。停督抚年终荐举、及内外文武四品以上官送子弟入监。从内院大学士觉罗巴哈纳等请也。　　

○庚子。赠故太子太保三等精奇尼哈番固山额真佟图赖、为少保　　

○以靖南王属下致仕一等阿达哈哈番张承勋子元善、袭职。　　

○辛丑。加鸿胪寺掌印理事官何米达侍郎品级。为四陵朔望供献官。　　

○壬寅。补外转右春坊右谕德王绍隆、为江南布政使司参政、分守江宁兵备道。右春坊右中允许缵曾、为江西按察使司副使、驿传道。升户部郎中汤有庆、为山东按察使司佥事、武德道。　　

○癸卯。裁户部旗分理事官、副理事官各一员。　　

○以故一等精奇尼哈番赛音察克子班第、一等阿思哈尼哈番多内子塞尔色、二等阿达哈哈番杨天福弟天禄、和罗辉子金柱、三等阿达哈哈番金维城子世绪、外达子鄂绰尔、何拜弟子阿世坦、迈图叔辛台、昂邦诺尔布子拉忒纳、拜他喇布勒哈番又一拖沙喇哈番毕力克图子拜思瑚朗、花善子禅班柱、拜他喇布勒哈番根都思哈布子西拉布、陈天麒子一熊、拖沙喇哈番徐有功子廷玺、张世名兄子兆显、李应贵子国桢、王承用弟成保、各袭职。　　

○授阵亡诺门达赖拖沙喇哈番职。以其子巴朗承袭。　　

○甲辰。内大臣巴图鲁公鳌拜等、会审广东雷州道王秉乾、以地方僻远、希图规避。贿嘱内监吴良辅、彻回另选。得实。拟立斩。得上□日、王秉乾、著免死。革职。籍没。鞭一百。发宁古塔、给披甲人为奴。　　

○户部左侍郎王宏祚考满。加一级。荫一子入监读书。　　

○以镶黄旗满洲阿达哈哈番叶尔素、为甲喇章京。　　

○戊申。谕礼部。再祈晴三日。　　

○遣刑部尚书图海、致祭固山贝子特尔祜。　　

○巡视西城副理事官春堆奏报、原任三省总督张悬锡、于本月十二日、自缢于圣安寺。疏下该部。　　

○裁吏部满洲理事官副理事官、每旗各一员。　　

○己酉。升户部左侍郎王宏祚、为本部尚书　　

○以礼部右侍郎潘朝选、为兵部左侍郎、兼都察院右副都御史、巡抚保定、提督军务。刑部右侍郎董应魁、为兵部左侍郎、兼都察院右副都御史、巡抚广东、提督军务。　　

○升太常寺卿徐永祯、为大理寺卿。　　

○裁国子监八旗汉书教习四员。汉博士一员。助教四员。学录二员。　　

○庚戌。中元节。遣官祭四祖陵、福陵、昭陵　　

○镇守宁古塔昂邦章京沙尔虎达等疏报、击败罗刹兵。获其人口甲仗等物。命兵部察叙。以所俘获、分赐有功将士。　　

○辛亥。升户部启心郎巴格、为专理漕运侍郎。吏部启心郎苗澄、为都察院佥都御史。　　

○裁六科给事中各一员。　　

○壬子。遣官祭三等精奇尼哈番丹代。　　

○裁中书科中书舍人四员。　　

○癸丑。以精奇尼哈番顾穆对车臣、一等侍卫品级寿什特一等侍卫马尔济哈、屠禄会、阿思哈尼哈番郭迈、精奇尼哈番色冷、哈代、一等侍卫坤巴图鲁、巴泰邬布格德墨尔根袍、喀兰图、鄂塞、巴特玛、塞冷、阿思哈尼哈番鄂莫克图、伯阿拉米、精奇尼哈番沙济德尔格尔、札木素多内、鄂齐尔、为散秩大臣。　　

○以东京陵、将迁于兴京。增设看守章京四员。披甲人八名。　　

○甲寅。升太常寺少卿董国祥、为大理寺少卿。　　

○补外转内国史院编修杨绍先、为江西布政使司参议、分守湖东道。　　

○转吏部右侍郎郝惟讷、户部右侍郎傅维鳞、各为本部左侍郎。升内翰林国史院学士梁清宽、为吏部右侍郎、仍兼原衔。太仆寺卿高辛允、为通政使司通政使。　　

○补服阕户部右侍郎杜笃祜、原官。　　

○裁行人司行人六员。　　

○丙辰。遣固山额真刘之源、致祭固山贝子特尔祜。　　

○裁礼部汉军侍郎。　　

○戊午。遣官赍敕、谕喀尔喀部落车臣汗、土谢图汗、丹津喇嘛、墨尔根诺颜等、仍赐以衣帽器币等物。敕曰。朕观尔等审知天命。凡一诏下、靡不敬从。令四台吉诣阙谢罪。朕悉从宽宥。遣大臣前往。尔于使臣前、不违诏上□日。诚心誓好。遂每年贡献方物。遣使来朝。朕甚嘉悦。罔有异视。德意有加。锡尔殊恩。特遣大臣、赐之敕谕。自兹以往。其益加恪顺、以效忠贞。上报隆施。膺兹宠眷。以慰朕柔远至意。果中诚罔懈、以获天眷。以承国恩。奕世永享太平之福矣。　　

○谕吏部、自古帝王、设官分职。共襄化理。所关甚钜。必名义符合。品级画一。始足昭垂永久。用成一代之典。本朝设内三院、有满汉大学士、学士、侍读学士等官。今斟酌往制。除去内三院秘书、弘文、国史名色大学士、改加殿阁大学士。仍为正五品。照旧例兼衔。设立翰林院。设掌院学士一员正五品。照旧例兼衔。除掌印外其余学士、亦正五品。以上见任各官、俱照本品、改衔供职。以后升授、衔品俱照新例。内三院旧印、俱销毁。照例给印。内阁、满字称为多尔吉衙门汉字称为内阁。翰林院、满字称为笔帖黑衙门。汉字称为翰林院。其侍读学士以下员数官衔、满名照汉官称谓。通著察例详议具奏。六部满汉尚书、俱作正二品。满字仍称阿里哈昂邦。汉字仍称尚书。满汉侍郎、俱作正三品。满字仍称阿思哈尼昂邦。汉字仍称侍郎。理事官、满字称为一齐下喇哈番。汉字称为郎中。俱作正五品。副理事官、满字称为爱惜喇库哈番。汉字称为员外郎。俱作从五品。主事、满字称为额者库哈番。汉字仍称为主事俱作正六品。司务、添设满官。汉字仍称为司务。满字仍称为他库喇布勒哈番。俱作从九品。都察院左都御史、满字仍称为哈思户额尔机阿里飞拜察喇昂邦。汉字仍称为左都御史。俱作正二品。左副都御史、满字仍称为哈思户额尔机阿思哈尼拜察喇昂邦。汉字仍称为左副都御史。俱作正三品。左佥都御史、满字仍称为哈思户额尔机阿达飞拜察喇昂邦。汉字仍称为左佥都御史。俱作正四品。监察御史、满字仍称为拜察脉拖喇哈番。汉字仍称为监察御史。俱作正七品。经历、改为司务。添设满官。汉字仍称为司务。满字称为他库喇布勒哈番。俱作从九品。通政使司通政使、满字仍称为阿里飞哈分布勒哈番。汉字仍称为通政使。俱作正三品。左通政、满字仍称为哈思户额尔机哈分布勒哈番。汉字仍称为左通政。俱作正四品。右通政、满字仍称为一齐额尔机哈分布勒哈番。汉字仍称为右通政。俱作正四品。左参议、满字仍称为哈思户额尔机爱惜喇喇哈番。汉字仍称为左参议。俱作正五品。右参议、满字仍称为一齐额尔机爱惜喇哈哈番。汉字仍称为右参议。俱作正五品。经历、改为司务。添设满官。汉字仍称为司务。满字称为他库喇布勒哈番。俱作从九品。大理寺卿、满字仍称为阿里哈哈番。汉字仍称卿。俱作正三品。少卿、满字仍称为一尔希哈番。汉字仍称为少卿。俱作正四品。寺丞、满字仍称为惜喇脉哈番。汉字仍称为寺丞。俱作正五品。寺正、满字仍称为寺依一齐下库。汉字仍称为寺正。俱作正六品。寺副、满字称为寺依爱惜喇库。汉字仍称为寺副。俱作从六品。评事、满字仍称为额者库。汉字仍称为评事。俱作正七品。司务、添设满官。汉字仍称为司务。满字称为他库喇布勒哈番。俱作从九品。各衙门、见任各官、俱照本品、改衔供职。以后升除衔品、俱照新制。凡改定官名、通行传谕。至各衙门满汉启心郎、原因诸王、贝勒、管理部院事务而设。今宗人府启心郎、仍照旧。其余部院满汉启心郎、俱著裁去。照原品另用。其太常寺等衙门、满汉官名品级、著一并详议画一具奏。　　

○九卿科道、会议。麻勒吉、胡兆龙、初彻白、俱系简任近臣。乃借事作威。倨傲妄行。沿途受督抚馈遗。复苛索挟逼总督张悬锡。情罪重大。麻勒吉、胡兆龙、祁彻白、均应革职。籍没家产。麻勒吉、祁彻白、各鞭一百为奴。胡兆龙、责四十板。流徙尚阳堡。得上

□日、侍郎祁彻白、革去拜他喇布勒哈番。并所加之级。学士胡兆龙、革去尚书衔、并所加之级。麻勒吉、革去所加之级。再降二级。俱仍留原任。所给各项诰敕、俱行追夺　　

○添设各道御史三十员。　　

○更定乡会试额数、减其半　　

○己未。谕吏部、都察院、见在御史甚少、不足供差遣之用。前上□日行取各官、尚未到齐。著暂于各部郎中、员外郎、主事内察取才品堪用者改授御史差用。以后除授御史、仍照行取考选例行。　　

○谕吏部太仆寺官、职司马政钱粮事务不繁满汉各官、著照职掌量留。其余应行裁减。尔部即酌量裁减具奏。　　

○又谕吏部。浙闽旧设总督一员。今海氛未息幅员辽阔。势难兼顾。除见任总督外。著再设一员。分理两省军务。尔部即会推堪任者引见。其各驻劄地方、一并议奏　　

○又谕吏部。各衙门他赤哈哈番、笔帖式哈番、专司书写册籍俱著裁去衔品。以后止设无官品笔帖式。视其效力年深劳著者、升授职官。见在他赤哈哈番、笔帖式哈番、仍留顶带。以原品办笔帖式事。如另用、亦照原品。　　

○又谕吏部。六科职司纠察建白。设有都给事中等官。其满洲员外郎等官、均属冗员。每科著设主事一员。照繁简、设无官品笔帖式。料理发钞记册、及兼行满汉文移等事。其员外郎、他赤哈哈番、笔帖式哈番、俱著裁去。中书科、职司书写诰敕文轴。别无他务。著设中书舍人一员。照繁简、设无官品笔帖式料理。他赤哈哈番、笔帖式哈番、俱著裁去。以上裁去各官、俱照原品补用。　　

○补原任礼科右给事中金汉鼎、为户科右给事中。　　

○免湖广衡州府、桂阳州、衡阳、安仁、临武、嘉禾、常宁、耒阳、酃县、彬州属兴宁县、长沙府茶陵州、十四年分旱灾额赋。　　

○辛酉。调德州等四城兵一千、满洲章京各二员、蒙古章京各一员、满洲蒙古骁骑校各三员、驻防杭州府以昂邦章京一员统之。彻回汉军固山额真一员留梅勒章京二员、管辖汉军兵丁。听满洲昂邦章京节制　　

○补外转内翰林秘书院编修戴王纶、为江西布政使司参议、督粮道。　　

○刑部议、河南主考黄鈊、丁澎、违例更改举人原文作程文。且于中式举人朱卷内、用墨笔添改字句。黄鈊、又于正额供应之外、恣取人参等物。黄鈊、应照新例、籍没家产。与丁澎俱责四十板不准折赎。流徙尚阳堡议上命免鈊、澎责。如议流徙。　　

○癸亥。固山额真侯墨尔根侍卫李国翰卒。　　

○吏部奏言、六部各有繙译清字主事二员。应裁一员。将裁去汉启心郎二员内、取一员授为主事。从之　　

○户部议覆、兵科给事中王命岳疏言、河南山东地土、熟少荒多。有势豪以熟作荒。有兴屯以荒作熟者。应如科臣所请。专差御史二员、前往二省、履亩清文从之　　

○兵部议覆、江西巡抚张朝璘疏言、九江重地、必须镇臣弹压。总兵官杨捷、征闽四载。久戌可念。应将江西通省兵内、抽拨三千名。令原任湖广中路总兵官许天宠仍以都督同知、充随征中路总兵官。统领驻劄闽省杨捷汛地。将杨捷原领官兵三千名、换班彻回九江。以均劳逸。从之。　　

○甲子。以固山额真赵国祚、为兵部尚书兼都察院右都御史总督浙江军务。驻劄温州府。改浙闽总督李率泰。为福建总督。　　

○裁直省督抚提镇下旗鼓等官。　　

○　　

○廷试就教□山戊不□贡生江元驭等、六百二十一人。　　

○以侍卫巴哈、费杨古、郭迈、屠禄会、马尔济哈、鄂莫克图、坤巴图鲁、邬布格德墨尔根袍、喀兰图、鄂塞、博洛塞冷、巴特玛、巴泰、俱为内大臣。　　

○乙丑。裁礼部理事官、副理事官四员。铸印局副理事官一员。笔帖式哈番一员。会同馆通官四员。兵部理事官、副理事官八员。种马场章京六员。笔帖式四员。大库马场理事官一员。刑部理事官、副理事官四员。汉员外郎、主事各四员工部理事官、副理事官八员。营缮、虞衡、都水、每司汉员外郎一员。都水司主事一员管理三山郎中一员。节慎库大使一员。宝源局大使一员。竹木局大使一员。通州砖厂所所副一员。临清砖厂所、所丞一员。营缮所、所正一员。都察院经历司理事官一员。笔帖式哈番二员。京畿道理事官一员五城满洲理事官各一员。光禄寺副理事官二员。署丞四员。太仆寺副理事官一员。汉正卿一员。少卿一员寺丞一员。鸿胪寺汉少卿一员。寺丞一员。序班十员。随堂二员。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百十九



大清世祖体天隆运定统建极英睿钦文显武大德弘功至仁纯孝章皇帝实录卷之一百二十　　

顺治十五年。戊戌。八月。丙寅朔。以镶红旗满洲阿达哈哈番缪查纳、为护军参领。　　

○丁卯。遣大学士额色黑、祭先师孔子。　　

○裁銮仪卫满洲治仪正四员、整仪尉二员、汉治仪正二员、整仪尉四员、经历一员。　　

○戊辰。祭大社大稷。遣公额尔克戴青行礼　　

○庚午。吏部议奏、御史李森先、市恩徇情应杖赎。流徙尚阳堡。上免森先流徙。仍复原官。　　

○辛未。吏部议奏。苏松巡按王秉衡、徇庇华亭县知县擅用钱粮、不加查核概准开销。甚属朦混。现经御史上官鉝、劾其各属欺隐钱粮不加厘剔。且纵役扰民、溺职已甚。王秉衡应革职其承差肆恶各姓名事迹。并通同侵帑各官、俱请敕操江巡抚、一并严察。得上□日王秉衡职任巡方、不能剔弊除奸。反为县官朦混开销钱粮。又纵役扰民、殊属可恶。著革职。刑部提问究拟具奏余依议行。　　

○壬申。转刑科右给事中朱绍凤、为礼科左给事中。　　

○裁光禄寺员外郎二员、署丞四员。　　

○癸酉。升镶白旗汉军梅勒章京李显贵为本旗固山额真　　

○以镶白旗满洲原任梅勒章京阿思哈、正白旗汉军御史宜思孝、俱为本旗梅勒章京。　　

○升左通政盛复选、为太常寺卿。吏部文选司郎中钱綎、为太常寺少卿。提督四译馆。通政使司右参议柯士芳、为本司左参议。光禄寺少卿朱之弼、为通政使司右参议。　　

○甲戌太宗文皇帝忌辰遣官祭昭陵　　

○补行取山西榆次县知县李粹然、为江南道试监察御史。河南夏邑县知县张所志、为浙江道试监察御史。山西太平县知县程衡、为江西道试监察御史。陕西富平县知县李之粹、为福建道试监察御史。河南南阳县知县李廷松、为河南道试监察御史。直隶唐县知县张问政、为河南道试监察御史。直隶曲周县知县李时茂、为四川道试监察御史。直隶平山县知县范平、为广东道试监察御史。河南林县知县李秀、为贵州道试监察御史。　　

○以一等阿达哈哈番席三、所袭伊兄席忒库拖沙喇哈番令兄子罗密承袭席三为二等阿达哈哈番。　　

○以阵亡外卫一等阿思哈尼哈番徐勇子自贵、病故。一等阿思哈尼哈番柳应宗弟应祯、袭职。　　

○以正白旗满洲护军校尼什哈纳、为护军参领。　　

○旌表节妇四川平武县生员任仕举妻王氏、民赵家庆妻王氏、各给银建坊如例。　　

○乙亥。以镶白旗汉军员外郎杨雀祥、为甲喇章京　　

○丙子。太祖武皇帝忌辰。遣官祭福陵。　　

○谕吏部。李溥等各员朕亲加考试、俱不胜学道之任。著再于各部郎中、员外郎、主事各官内、另择取才学优长者。开列具奏。　　

○遣章京魏黑、傅达礼、颛塔、萨璧、赍敕二道。往谕安远靖寇大将军多罗信郡王多尼、宁南靖寇大将军固山额真宗室罗托曰。固山额真赵布泰等、由广西前进。兵力单弱。宜行增遣。除前往每牛录一护军及甲士外今增遣固山额真济席哈、率其同往之梅勒章京等、及固山额真宗室罗托、所率前锋官兵、并将信郡王所率每牛录护军五名、罗托所率每牛录护军二名内择马力壮者、每牛录出护军二名。其章京量所出护军名数拨出。付济席哈率往固山额真赵布泰军营一同前进。信郡王统领骑兵全军、并每牛录护军四名前进。其经略洪承畴或于贵州之贵阳府或于他处形胜之地。从便屯扎。将固山额真宗室罗托所率每牛录兵一名每旗官一员、令梅勒章京一人统领同驻其余每牛录护军一名兵四名、罗托领之俟信郡王军至即还驻荆州尔等身在彼处、知地里远近。此三路进兵必须度量程途约期并进毋得参差、致有疎失其一切进取机宜未可悬度。指授尔等择便相机而行凡事悉与经略洪承畴商酌往广西官兵或少马匹、可将罗托下将士之马照数给发。其所给马数明白造册送部。今自京城、已发有马匹。往罗托军中到日分给将士。谕征南将军固山额真赵布泰曰。兹遣固山额真济席哈、与其同往之梅勒章京等、及罗托所率前锋官兵、每牛录护军二名、往益尔军。至日、尔与固山额真济席哈、暨梅勒章京等、凡事公同商酌。其进取机宜未可悬度指授。尔等择便相机而行。敕书到日可即驻师。俟济席哈等至。一同进发上复面谕魏黑等曰尔等至彼处、可齐集两王、贝勒贝子、公、固山额真及夸兰大等。谕以抚循士卒、当如父之爱子。行军必敬慎堤防谋事无失母得骄矜躁急、致有疎虞。夫士在行间、固当有进无退。而克敌制胜、尤贵惧以成谋。前敬谨亲王、及讷尔特等之败、皆以轻敌躁进故也。至投诚之人、当分别其倾心效顺、或事急来降。即事急来降者、亦皆当收养。纵有逃亡、听其自去。始足彰我恩育之仁。夫以威服人。何如以德服人之为愈也。其平西王固山额真墨尔根侍卫李国翰等亦以此意谕之。　　

○加赠殉难彝陵游击叶汝寿一级荫拖沙喇哈番。　　

○平西王吴三桂奏报、贼党薄重庆城我军炮击贼船伤死甚多。贼众败遁。得上□日、著于事平日议叙。　　

○吴三桂又奏报、伪兴宁伯王兴、为李定国调赴云南。其将卒家口、留驻绥阳。臣兵至桐梓。兴子伪总兵王友臣差伪中军朱尚文迎赴军前投顺。兴亦自云南脱归、至军前谒见。又有伪侯、伪将军等、共带家口七千余、及水西宣慰使安坤等、具启投诚章下所司。　　

○升梅勒章京科魁、为驻防杭州府昂邦章京。郎中达都为驻防盛京梅勒章京。　　

○以镶红旗满洲郎中阿杨阿、为护军参领。　　

○大学士金之俊、请假回籍迁葬。不允。　　

○革梅勒章京白含真阿达哈哈番王用贤世职。以其在阵不能力战被执不即脱归故也。　　

○宗人府等衙门会议福建罗源县对敌。败遁之阿达哈哈番获特阿兰、金玉贞牛录章京孟奎、拖沙喇哈番王汝性、应俱革职立绞籍没有父职者、准以兄弟承袭甲喇章京一等阿达哈哈番何尔敦、从前随征、曾受重伤郎中扎穆尔员外郎胡世礼、拜他喇布勒哈番萨弼图硕色伊父叔及兄曾阵亡应免处绞。革职籍没鞭一百。入包衣牛录为奴。有父职者、准以兄弟承袭。章京博洛克、既经物故。应行籍没。固山额真拜他喇布勒哈番屠赖、身为主将邀功徇庇。梅勒章京、二等阿达哈哈番阿玉锡三等阿达哈哈番吴把锡二等阿思哈尼哈番星鼐三等精奇尼哈番绰尔济郎中管牛录章京事鄂里、郎中马喇管甲喇并牛录章京事达雅、牛录章京库特、艾图、审问败遁事情徇情庇护应俱革职解任。鞭一百。折赎。议上。得上□日何尔敦从前效力有功。著免鞭责。余俱如议。　　

○谕宗人府等衙门获特阿兰、金玉贞孟奎王汝性、本当依议处绞。姑从宽免死著鞭一百押送多罗信郡王军前效力。若著有军功、其家产给还无功则仍籍家产其家产、该部遣人察明记档。俟还日、兵部察其功绩具奏。　　

○丁丑。吏部等衙门会议、处分建造乾清宫疎忽怠玩各官。尚书孙塔、应革恩诏所得一拖沙喇哈番。罚银百两。原任尚书卫周祚、应革职侍郎郭科应革恩诏所得一拜他喇布勒哈番并所加之级、及尚书衔。解任罚俸一年布丹应革恩诏所得一拖沙喇哈番并所加之级解任。罚俸一年。原任侍郎、今任巡抚蒋国柱应革恩诏所得一拖沙喇哈番、解任。罚俸一年。原任侍郎朱鼎延、李士焜、傅景星、应俱革职。郎中穵尔喀、应革恩诏所得一拜他喇布勒哈番、并乾清宫告成所得一拖沙喇哈番、及所加之级。解任。罚俸一年。原任郎中今任梅勒章京王国诏、应革恩诏所得一拜他喇布勒哈番、并乾清宫告成所得一拖沙喇哈番罚俸一年郎中莫洛洪应革恩诏所得一拜他喇布勒哈番并乾清宫告成所得一拖沙喇哈番及所加之级、解任员外郎祁充格阿拉纳应革乾清宫告成所得一拖沙喇哈番及所加之级解任各追夺赏赉议上。得上□日、孙塔等、本当俱依议处分姑从宽免。止追夺赏赉照旧供职　　

○以调旗补镶红旗梅勒章京孙达礼巴图鲁为正黄旗护军参领　　

○己卯。以镶白旗满洲拜他喇布勒哈番布达习礼为甲喇章京。　　

○辛巳。升镶白旗满洲护军参领科岳尔图为蒙古梅勒章京　　

○升驻防福建甲喇章京除炳为本处驻防梅勒章京。　　

○升工科左给事中梁鋐为兵科都中中。转礼科右给事中姜希辙、为兵科左给事中。　　

○以郎中讷冷格、为鸿胪寺掌印郎中　　

○甲申。升工科给事中阴应节、为刑科右给事中　　

○乙酉。逆贼谭诣等、率众犯重庆。命督李国英统领官属兵丁入川扑巢□刀。　　

○丙戌。升经略军前管左营事侍卫马鹞子、为都督佥事充镇守湖广益阳总兵官。　　

○补外转编修秦鉽、为广东布政使司参议、分守海北道。　　

○丁亥。遣官致祭阿霸垓部落固山额真噶尔玛　　

○以拜他喇布勒哈番王大才为驻防杭州甲喇章京　　

○戊子。以差往江南侍卫桑阿尔寨吴巴旦、沿途逼索贿赂又明知荣亲王之丧违制宴乐。下法司会勘、得实拟立绞上念二人侍卫有年。免死。革职。鞭一百。籍其家。　　

○辛卯。夕月于西郊遣公爱星阿行礼　　

○壬辰。葬和硕荣亲王于黄花山　　

○以驻防福建阿达哈哈番周邦宁为本处驻防甲喇章京　　

○予故致仕工部尚书谢启光祭九次造坟安葬谥僖敏　　

○浙江巡抚陈应泰奏报八月初九初十等日飓风大作贼船飘散。官军了其所向分兵迎巢□刀当阵生擒及投诚共九百余名并获水艍关防器械甲马等项逆贼。于属俱已沉溺贼因丧气归巢得上□日、探明逆贼郑成功的在何处相机图巢□刀其有功人员著议叙　　

○癸巳。上御经筵。　　

○转吏科右给事中鱼飞汉、为工科左给事中升户科给事中陈台孙、为礼科右给事中。　　

九月。乙未朔。遣官祭历代帝王　　

○遣官祭城隍之神　　

○谕吏部。日讲官曹本荣侍朕讲幄日久著有勤劳。著复原降职级。　　

○顺天巡按董国兴劾奏天津总兵官甘应祥擅拨骑兵送子往寿春娶妇。得上□日、著革职逮讯。　　

○丙申。遣官致祭吴喇特部落镇国公吴本、鄂尔多斯部落台吉顾西乌朱穆秦部落台吉祁他特巴拜。　　

○直隶巡抚董天机违禁给与满洲兵丁马虎等印票、出海贸易命罢职。永不叙用　　

○裁陕西巩昌府陇右巡道员缺。　　

○丁酉。以镶蓝旗满洲梅勒章京尚书孙塔、为蒙古固山额真。正红旗满洲护军参领觉罗尚简、为蒙古梅勒章京。　　

○转右通政张自德、为左通政升江南督粮道参政韦成贤为右通政降补原任大学士王永吉为太常寺少卿。吏部侍郎梁清远为光禄寺少卿。　　

○补外转左春坊左中允张瑞徵、为河南按察使司副使分巡汝南道　　

○戊戌。以正白旗满洲阿思哈尼哈番季詹、为甲喇章京。　　

○吏部议覆吏科给事中粘本盛条陈边俸升迁一事州县佐贰等官照正印官边俸例升迁以示鼓励从之。　　

○升广东南雄副将毕科为都督佥事管陕西凉州副将事。肇庆副将李廷楠为都督佥事管山永副将事　　

○己亥。故明崇阳王朱蕴钤携家投诚命户部从优收养。务令得所。　　

○致仕太子太保大理寺卿徐启元卒　　

○庚子。铸给盛京户礼、工三部印　　

○以乌朱穆秦部落和硕苏勒亲王子苏达尼喀喇沁部落多罗杜棱、贝勒子图巴塞棱各袭爵　　

○辛丑。谕吏部前谕内三院大学士、改为殿阁大学士。照例兼衔察旧例有中极殿、建极殿、文华殿、武英殿、文渊阁、东阁等名。兼有尚书侍郎等官。加有公孤宫保等衔今应设中和殿、保和殿、文华殿、武英殿、文渊阁、东阁大学士。照例兼衔办事。　　

○遣官致祭阿禄科尔沁部落台吉绰世希。　　

○壬寅。迁东京祖陵于兴京　　

○葬悼妃　　

○以故三等阿思哈尼哈番殷达礼子伊思哈一等阿达哈哈番达雅齐子达尔玛、布三台子廖哈、二等阿达哈哈番察汗弟子额尔济图拜他喇布勒哈番拜达尔叔马都虎、获罪革职一等阿达哈哈番获特弟透特、三等阿达哈哈番吴把什兄子额思虎棱各袭职　　

○钦天监五官灵台郎黄道隆、以随封琉球国病卒闽中。命与祭葬　　

○都察院左都御史魏裔介等参奏、苏松巡按王秉衡、索诈盐法道书役等银两。两淮盐臣周宸藻不行纠劾陕西抚臣陈极新与科臣梁鋐、互相纠辩久经奉上□日确察。迄今一年有余巡按扈申忠、尚未题结。请敕处分。得上□日周宸藻扈、申忠俱著革职。刑部逮讯。　　

○癸卯。谕理藩院。朕览尔衙门奏章于死罪重犯、但称处决。何以毫无分别人命所关至重大辟条例多端。若概为一例。则轻重何辨。著议政王、贝勒、大臣、会议定例具奏。　　

○遣内大臣巴图鲁公鳌拜祭悼妃。　　

○达赖喇嘛等进贡。赐银器鞍辔等物。　　

○以镶白旗满洲裁缺郎中阿哈尼堪为护军参领。　　

○河道总督朱之锡、再疏请回籍终制。不允。　　

○山东临清总兵官三等阿思哈尼哈番路有良、收受李文仕贿赂。给与用印令牌、私纵生理。命革职讯拟。　　

○甲辰。内阁奏言、内三院既改为内阁。旧例止会同吏礼二部、阅廷试贡生、及考序教职卷。其考授有司职衔、事属吏部。臣等例不应与。从之。　　

○乙巳。以正白旗蒙古阿达哈哈番马锡、正蓝旗满洲拖沙喇哈番萨齐库、俱为甲喇章京。　　

○命学士王熙、艾元徵、为武会试主考官。　　

○操江巡抚蒋国柱、以漕运全完。又捐赈宁国、太平、水灾贫民。加兵部尚书衔。　　

○遣内大臣公额尔克戴青祭悼妃。　　

○丁未。补外转司经局洗马范廷元、为江南布政使司参政、江宁督粮道。　　

○升山东督粮道参政员尽忠、为浙江布政使司右布政使。　　

○戊申。谕吏部。嗣后应加级官员、著照应加之级、定议兼衔。其加级著停止。　　

○升刑科左给事中任克溥、为礼科都给事中。吏科给事中胡尔恺、为本科右给事中。　　

○裁上林苑监林衡署署丞。　　

○己酉。升都察院左副都御史能图、为左都御史。　　

○庚戌。议政王、贝勒、大臣遵上□日议定理藩院大僻条例。平人与外藩蒙古王贝勒福金通奸、福金处斩。奸夫凌迟处死。其兄弟处绞。凡发外藩蒙古贝子等冢者。截杀来降人众为首者。劫夺死罪人犯为首者。公行抢夺人财物者。与逃人通谋给马遣行者。挟仇行害、放火烧死人畜者。临阵败走者。故杀人者。以上八项死罪犯人、俱处斩。夫私杀其妻者。盗人口及驼马牛羊者。误伤人命、择本旗人令其发誓、如不发誓、应坐故杀偿命者。此三项死罪犯人、俱处绞。又斗殴伤重、五十日内死者。行殴之人处绞。议上。得上□日、著永著为例。　　

○辛亥。以正红旗满洲阿达哈哈番琫素理、为护军参领。　　

○壬子。以詹事沙澄、侍读学士石申、冯溥、黄机、侍讲学士方悬成、庶子曹本荣、原任中允宋之绳、修撰史大成、编修宋德宜、王泽弘。充纂修通鉴全书官。　　

○命学士艾元徵、教习庶吉士。　　

○发帑金三万两。赏镶黄正黄正白三旗下蓝翎官、及护军校、护军。　　

○癸丑。以二等阿达哈哈番觉罗多尔机、为宗人府理事官。　　

○以镶白旗满洲护军参领佟济、为前锋参领。　　

○陕西兴安总兵官齐升卒。　　

○甲寅。谕三法司。向来监候重犯、皆拟秋后处决。在京监候者、必经朝审。其中有应即行处决。有矜疑及仍监候者。俱奏明候上□日定夺。在外监候各犯、虽有御史审决。其中即有可矜可疑、及尚可缓决者。未经奏明、恐有冤抑。人命至重。内外宜同一例。尔等即将在外秋后审决各犯、比照在京事例。酌议画一具奏。以后内外审拟重犯、凡应监候者。著俱分别秋后处决、及监候缓决两等具奏。　　

○改大学士觉罗巴哈纳、金之俊、仍以原衔为中和殿大学士。兼吏部尚书。额色黑、成克巩、以原衔为保和殿大学士。兼户部尚书。蒋赫德、刘正宗、以原衔为文华殿大学士。兼礼部尚书。洪承畴、傅以渐、胡世安、以原衔为武英殿大学士。兼兵部尚书。卫周祚、以原衔为文渊阁大学士。兼刑部尚书。李霨、为东阁大学士。兼工部尚书。　　

○乙卯。上以秋报礼、祀上帝坛。　　

○河南巡抚贾汉复疏报、清察开恳荒地共九万余顷。每□山戊不□约增赋银四十万八千余两。上以其实心任事。下所司优叙。　　

○丙辰。予故内大臣努山祭一次。立碑。　　

○丁巳。先是礼部每遇十月初三日、皇后千秋节。即以照例行礼。预期奏请。两奉免行礼之上□日至是复请上□日定夺。命不必具疏奏请。　　

○以镶蓝旗满洲甲喇章京理事官觉罗图尔玛、为本旗梅勒章京。　　

○戊午。转兵科右给事中尚九迁、为刑科左给事中。　　

○升浙江督粮道参政周天裔、为湖广按察使司按察使。山东青州道副使王孙蔚、为本省布政使司参政、督粮道。湖广上湖南道副使黄中通、为贵州布政使司参政、管左布政使事。湖广下荆南道佥事赵焘、为贵州布政使司参议、管按察使司副使事、提调学政。陕西肃州道副使张惟养、为贵州按察使司副使、管按察使事。经略军前效用原任湖广上湖南道佥事张武烈、为本省按察使司佥事靖州兵备道。原任永平道副使秦宗尧、为福建按察使司副使、巡海道。　　

○己未。以拜他喇布勒哈番李发、为贵州按察使司副使、管督粮分守安平道事左勖、为贵州按察使司副使管分守贵宁道事。拖沙喇哈番董奎武、为贵州布政使司参议分守新镇道。投诚总兵张扬、为贵州布政使司参政管分巡思仁道事。投诚佥事刘文浚、为贵州按察使司佥事分巡都清道。经略军前随征官黄惟锻、为贵州按察使司佥事、清军驿盐贵阳兵备道。连世龙、为贵州按察使司佥事、分巡威清道。王国鼎、为贵州按察使司佥事、分巡毕节道。　　

○免福建福州、兴化、建宁三府及福宁州十二十三两年分荒田额赋。　　

○庚申。谕吏部。都察院田六善、季振宜、许之渐、余司仁、冯班、何可化、施维翰、方亨咸、朱裴、李之芳、刘源浚、俱著改授监察御史。　　

○辛酉。孝慈武皇后忌辰。遣官祭福陵。　　

○谕吏部。少傅兼太子太傅大学士加一级甯完我效力多年。勤劳素著。近因年迈有疾。著以原衔致仕。以遂颐养昭朕优眷至意。　　

○壬戌。发帑金二万两。赏镶黄正黄正白三旗下蓝翎官、及护军校、护军。　　

○以正白旗满洲阿思哈尼哈番傅尔丹、护军校瓜尔察、正黄旗刑部郎中穆成格、原任护军参领阿穆尔图、俱为护军参领。正黄旗汉军王来任、为甲喇章京。　　

○癸亥。以镶蓝旗满洲裁缺郎中杨逊、为甲喇章京。　　

○以原任河南开归总兵官署都督佥事范承宗、仍以原衔充镇守山东临清总兵官。甲喇章京克德、为都督佥事、充镇守天津总兵官。　　

○发帑金三万两。赏出征护军校、护军、拨什库兵丁、弓匠等家口　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十


大清世祖体天隆运定统建极英睿钦文显武大德弘功至仁纯孝章皇帝实录卷之一百二十一　　

顺治十五年。戊戌。冬十月。甲子朔。享太庙。遣公额尔克戴青行礼。　　

○遣官祭四祖陵、福陵、昭陵　　

○颁顺治十六年时宪历　　

○改授户部郎中田六善、为江南道监察御史。季振宜、为浙江道监察御史。主事许之渐、为江西道监察御史。兵部郎中余司仁、为福建道监察御史。冯班、为湖广道监察御史。员外郎何可化、为河南道监察御史。主事施维翰、为山东道监察御史。刑部郎中方亨咸、为陕西道监察御史。朱裴、为广东道监察御史。李之芳、为广西道监察御史。员外郎刘源浚、为云南道监察御史。　　

○升山东管屯都司佥书张大复、为广西掌印都司。　　

○予故湖广益阳总兵官都督同知刘进忠、祭葬如例。　　

○顺天府举行乡饮酒礼　　

○丙寅。遣江西道监察御史高尔位、巡视两淮盐政。云南道监察御史迟日巽、巡视两浙盐政。山西道监察御史胡来相、巡视茶马　　

○以正白旗萨克察巴图鲁、为甲喇章京　　

○丁卯。正红旗满洲梅勒章京觉善、以老病乞休。许之。　　

○湖广总督李荫祖奏报、汉、天、潜、沔、一带、水势骤涨。田屋尽随波逝。穷黎无告。哀号万状。至采取茭秕为食。臣探取亲尝、万难下咽。虽钱粮自可邀蠲。但目前存活莫保。后日流亡不免。除臣率属修省外。伏冀皇上身居九重、念切四海。刑罚或有不中、思所以省之。财用或有未舒、思所以节之。前后左右、或有比昵、思所以远之。游逸宴乐、或有慆淫、思所以禁之。罢不急之兴作。黜无益之崇奉。行将上回天心。下苏民命。丰年立可召致矣。谨将灾民采食茭秕、进呈御览。得上□日、据奏汉、天、潜、沔、一带、水灾异常。穷民无食无居。难以聊生。采取茭秕、艰苦不堪。深轸朕怀。著该督、抚、按、督同各地方官、速图多方拯恤。务令得所。　　

○戊辰。升大理寺少卿董国祥、为宗人府府丞。　　

○己巳。户部尚书王弘祚考满、加太子少保。　　

○吏部议覆、贵州道监察御史李秀条奏、资俸之迁转宜平一事。嗣后凡有司、历边俸三十个月、与腹里官五年者、较俸升转。从之。　　

○刑部等衙门、遵上□日会议、各省秋决重犯、该巡按、会同巡抚、布按等官、而加详审、列疏明开情真应决、应缓、并可矜疑者、分别三项。于霜降前、奏请定夺。命永著为例。　　

○河南巡按李及秀疏报、烈妇、光州民唐天锡妻周氏。年二十三。痛夫早逝。投缳自尽。节妇、舞阳县生员李崇质妻张氏。睢州民袁大德妻张氏。确山县民杨英妻汪氏。尉氏县民刘文星妻周氏。王守静妻马氏。郏县民李春茂妻郝氏。汝阳县生员傅孕恒妻赖氏。皆少寡守节。孝妇、信阳州生员杨徽声妻王氏。刲股疗姑病。俱请照例旌表。事下所司。　　

○庚午。赐义王孙可望银一万两　　

○遣官致祭土默特部落固山额真巴尔哈孙　　

○辛未。以随征内阁中书舍人徐腾蛟、为湖广布政使司参议、分守湖北道。　　

○革江南颍州道佥事沈秉公职。以巡按卫贞元、劾其政务废弛故也。　　

○壬申。喀尔喀部落毕席勒尔图汗等贡马。宴赉如例。　　

○更定巡抚巡按所属地方、查解逃人一百五十名者、加一级。一百五十名以上、三百名以下、亦止加一级。至三百名者、加二级。如多解者、照数递加。其司道已升京堂、应加一级者、纪录二次。应不论俸满即升者、纪录四次。　　

○癸酉。兵部督捕右侍郎霍达考满、加兵部尚书。荫一子入监读书。　　

○升山西冀宁道参政孙登第、为四川按察使司按察使。湖广驿传道副使于际清、为苑马寺卿。直隶真定府知府佟彭年、为陕西按察使司副使、肃州兵备道。山东济南府知府贾一奇、为本省按察使司副使、青州兵备道。青州府知府马元正、为两淮都转运盐使司运使。　　

○补外转左春坊左赞善薛澐、为江南按察使司副使、苏州兵备道。翰林院编修曹申吉、为湖广布政使司参议、下荆南道。检讨陈子达、为湖广布政使司参议、上湖南道。兵科给事中刘文隽、为福建按察使司副使、清军驿传道。　　

○以投诚伪太仆寺卿吴逢圣、为浙江布政使司参政、督粮道。　　

○升郁林州参将戴成功、为广西平乐副将　　

○兵部遵上□日议、武殿试读卷、传胪仪注、俱照文场例。报可　　

○乙亥。武英殿大学士傅以渐、乞假葬亲。允之。　　

○升太常寺少卿王永吉、为都察院左副都御史。　　

○以有罪革职绰尔济弟衲木僧格、袭三等精奇尼哈番。鄂里弟鄂罗、扎木素弟衲亲、各袭拜他喇布勒哈番。　　

○以故三等阿思哈尼哈番伊拜子篇古、一等阿达哈哈番、又一拖沙喇哈番扎朱里叔方格、胡什纳孙穆舒、二等阿达哈哈番噶布喇子博柱、喀尔代孙留三、希福孙祁特哈、三等阿达哈哈番额尔济图孙华色、西尔代孙齐什、拜他喇布勒哈番散塔哈弟翁果洛、拖沙喇哈番纳木僧格子峨齐尔、各袭职。　　

○授阵亡外所柳应科拖沙喇哈番、以其子国祚袭职　　

○丙子。削散秩大臣精奇尼哈番顾穆对车臣、沙济德尔格尔、内大臣阿思哈尼哈番塞尔格克、各一半前程。内大臣达苏屠禄会、护军统领赖塔、各一拖沙喇哈番、罚银五十两。仍留原任。以皇上还宫时、不行肃清。及不候驾、先还私宅故也。　　

○戊寅。以保和殿大学士额色黑、成克巩、文华殿大学士蒋赫德、武英殿大学士胡世安、东阁大学士李霨、学士胡兆龙、王熙、艾元徵、吏部尚书孙廷铨、礼部尚书王崇简、刑部尚书白允谦、刑部左侍郎杜立德、充武殿试读卷官。　　

○升坝州道副使朱国治、为大理寺少卿。　　

○补原任浙江左布政使徐为卿、为江南布政使司左布政使。外转翰林院检讨叶先登、为陕西布政使参议、分守西宁道。升广西平乐府知府孙允裕、为江南按察使司副使、徽宁道。工部郎中王维诚、为湖广按察使司佥事、分巡湖北道。　　

○命临巩总兵官移驻西宁。西宁副将、移驻巩昌。兰州副将、移驻河州。河州游击、移驻兰州。从兵部侍郎石图请也。　　

○己卯。赐殿试武举刘炎、张国彦、贾从哲等、进士及第出身有差。　　

○漕运总督亢得时疏报、凤阳府属、泗州、临淮、五河、怀远等州县、匝月霪霖。倾坏城垣。漂没田舍。事下所司。　　

○庚辰。予故梅勒章京加一级一等阿达哈哈番翁爱、立碑如例。　　

○朝鲜国遣陪臣朱希圣等贡鹰。宴赉如例。　　

○赠殉难浙江黄岩县知县刘登龙、为本省按察使司佥事。荫一子入监读书　　

○以镶白旗满洲一等护卫温布、为护军参领。　　

○予殉难广东高明县驻防参将张雷祭葬。　　

○壬午。喀尔喀部落土谢图汗、丹津喇嘛等贡马。宴赉如例。　　

○宴武进士刘炎等于兵部。　　

○升山西右布政使祖重光、为都察院右副都御史、巡抚顺天、提督军务　　

○以致仕一等阿思哈尼哈番、兼一拖沙喇哈番胡君召子良辅、袭职　　

○裁陕西鄜、绥德、二州州判。肤施、中部、二县县丞。绥德州、榆林卫训导。银川、青阳、奢延、鱼河、园林、张村、隆驿等驿驿丞。　　

○裁山西浑源营副将一员。千总一员。把总四员。改设城守守备一员。裁草垛山、镇西卫、守备各一员。平阳卫、千总二员。汾州卫、八角所、千总各一员。保德营、把总一员。镇西卫、百总一员。宁武所、兵五十名。八角所、共一百名。桦林堡、兵五十名。镇西卫、兵五十名。堡德营、兵一百五十名。汾州卫、兵五十名。潞州卫、兵五十名。平阳卫、兵一百名。浑源营、兵三百名。　　

○湖广总督李荫祖疏报、荆、襄、安陆等属、霪雨连绵。江流涨溢。男妇子女。随波漂没者、万有余人。疏入。得上□日、该督、抚、按、同地方官、速图多方拯恤。务令得所。　　

○癸未。裁山西大同府南路通判一员。　　

○刑部等衙门。会勘原任推官李燧升、受诸云子嘱托。为徐荣、向李振邺、贿买关节、情真。应论死。并籍其家。其父母兄弟妻子、流徙尚阳堡。原任翰林诸豫、为李燧升过付。应一并责徙。得上□日、燧升免死。俱流徙尚阳堡。　　

○予镇国公马尔图祭葬。　　

○甲申。谕吏部。王同春等各员、朕亲加考试。止王同春一员、堪任学道。余俱不胜文衡之任。著再于各部郎中、员外郎、主事各官内、另择取才学优长者。开列具奏。　　

○裁山西云镇行都司一员。　　

○吏部议覆、都察院左都御史魏裔介疏言、新科进士钱元修、系钱开宗之子。当春仲入场之时、正开宗逮审之日。元修知有科名、不知有父。明系不孝。应革职。从之。　　

○乙酉。以工部郎中祝钟灵、为北城监察御史。　　

○己丑。升河南汝南道参政杨璥、为太常寺少卿、提督四译馆。河南道参政崔起鹏、为太常寺少卿　　

○升湖广汉阳府知府邱俊孙、为山西布政使司参政、分守冀宁道。兵部郎中张启泰、为江南按察使司佥事、颍州道。补原任浙江温处道傅梦吁、为山东按察使司副使、霸州兵备道。江西岭北道陈彩、为湖广按察使司副使、驿传道。　　

○遣广东道监察御史牟云龙、巡按浙江。福建道监察御史赵祥星、巡按湖南。广西道监察御史白尚登、巡按山西。江南道监察御史李粹然、巡按河南。山西道监察御史石维昆、巡按陕西。湖广道监察御史马腾升、巡按苏松。浙江道监察御史张所志、巡按四川。张吉午、巡按甘肃。江西道监察御史程衡、巡按山东。福建道监察御史李之粹、巡按江西。河南道监察御史李廷松、巡按湖北。四川道监察御史李时茂、巡按福建。　　

○遣四川道监察御史李森先、往河南察荒。陕西道监察御史李腾龙、往山东察荒。　　

○吏科右给事中胡尔恺奏言、今当肆觐之期。方面有司辐辏云集。若止修辑瑞之文。亦何取述职之义。请敕藩臬诸臣、各将地方利弊、详切敷陈。俾民隐上通。以副焦劳求治之意。疏下所司　　

○山东道御史施维翰参奏、江南左布政使徐为卿、前任浙藩。以贪庸被劾。操守败坏、亦既彰明。及质审时、半卸衙役。半置子虚。部覆仍还原职。今得补任。但为卿既贪于先、必贪于后。既误于浙省、必误于江南。请另简贤能、畀兹重任。下吏部察议。　　

○庚寅。以正红旗满洲宗人府启心郎觉罗巴尔布、为本旗梅勒章京　　

○吏部议覆、礼科右给事中陈台孙疏言、作奸犯科之辈、理应访拏。安分平民、岂容波及。若有借土豪名色、滥及无辜者。督抚即行纠劾。并及揭送之官。至督抚衙门积蠹、肆恶不悛。其小者、应会同责革。大者、即据实参究。如徇情不举、责有所归。从之。　　

○辛卯。江南道御史田六善奏言、近见部议禁马一款。臣不能无过计焉。在部臣之意、以为盗贼自此无马矣。其或有借兵丁旗下牌印而骑乘者、宜如何禁缉。以为战马自此易购矣。其或有不可以战、止可以耕之马。宜如何发落。产马诸国、因马禁而难售者宜如何疏通。南服未靖、其奸人乘间以为利者、宜如何防范。请敕部从长计议。俾上有裨于国计。而下有便于民生。下所司确议。　　

○壬辰。以故吴喇忒部落镇国公吴本子白尔图勒、袭爵　　

○以致仕阿达哈哈番刘应选子宗圣、袭职　　

○都察院左都御史魏裔介、条奏察荒事宜。一、奉差御史、宜给敕印、以重事权。一、步弓、应用民间常用之弓。令御史亲行比对、以杜亏短。一、御史按行州县、宜止于推官通判内、择一人随行、以备分察不得令道府跟随往来、以滋搔扰。一、飞诡之积弊宜清。一、仪从之繁文宜减。一、造册之费、宜止于州县纸赎内动支、毋滥派以重民困。一、开垦新地、宜分别减其赋税。至废藩地亩、亦应一并清察。一、御史不能尽行履亩、宜督率州县清丈、按图覆核、不时抽察。庶可刻期报竣下所司详议。　　

○江西道御史许之渐疏言、财赋之大害、莫如蠹役。有蠹在收者。有蠹在解者。有蠹在提比者。有蠹在那移支放者。所侵累万盈千。有司恐此蠹一毙、无从追补。至本官以参罚去、而此蠹历久尚存。前无所惩。后无所戒。请敕该抚按、将从前侵蠹姓名数目、逐一清查。籍其家产。将侵多者、立斩市曹。侵少者、即时流徙。捐此所侵之数、以清积蠹之源、未必无小补也。得上□日、所奏深切时弊。该部详议具奏。　　

○以故一等阿达哈哈番石图子席巴礼、二等阿达哈哈番张佳叔巴图、渥黑子鄂什、拜他喇布勒哈番勒克弟塞克、各袭职　　

○授义王孙可望属下、陈杰、刘天瑞、三等精奇尼哈番。王眷、周文盛、郑国、程万里、张承诏、纪泰、何玉、罗应魁、刘武、孟尚志、石史、孙凤、张化吉、张成、颜臣、王月、王麟、陈绍宗、杨惺先、宋希文、一等阿思哈尼哈番。徐文龙、张子秀、纪正国、三等阿思哈尼哈番。杨应年、叶应祯、韦参、周世玮、一等阿达哈哈番。刘进孝、刘顺、何仁、祝启、周友、袁世璋、李玉龙、刘之盛、彭有功、陈龙、王益世、马严、时来聘、陈国鼎、石启德、杨永禄、刘久庆、刘国柱、夏忠勇、毛应祥、蔡遇春、余起龙、李有才、陈永贵、王应选、二等阿达哈哈番。甯起龙、李时富、陈雄、金应浩、陶应元、陈三才、甯荩、牛益、俞卜、谢云龙、吴君美、魏守仁、孙金保、张应凤、三等阿达哈哈番。周应先、酆柱廷、张世本、梁凤、冯九锡、姜名芳、韩正龙、刘灿奇、刘元、韦应先、田思孝、陈启廉、杨昇俊、汪起凤、高之云、郑玉华、陈盛、李启明、马云、王化龙、黄仕、袁孝、任其衽、楚宝、王别富、许国良、李云秀、王有政、朱朝法、杜如美、赵文才、张文策、王泰、谢明泰、拜他喇布勒哈番。　　

○癸巳。工科都给事中史彪古奏言、国家之财用、原取足于正供。乃今之州县、每有一项正供、即有一项加派。请敕直省抚按、将申饬私派之上□日、刊入易知单内、使闾阎之民、共晓德意。□山戊不□终、仍取所属印结报部、以凭察核。庶私派止而公输裕矣。得上□日、额外私派、病民殊甚。著严议以闻。　　

○贵州道御史李秀奏言、迩来田土荒芜、财赋日绌。臣以为劝垦荒田之典、不可不隆其州县士民、暨见任文武各官、并闲废缙绅、有能捐资开垦者、请敕部、从优分别授职升用、则不烦帑金之费、而坐收额课之盈。疏下户部。　　

十一月。甲午朔。福建巡抚刘汉祚题报、海寇窃踞永宁崇武等澳。联＜舟宗＞飘忽。屡犯洛阳内港等处。提督马得功、遣参将甯献功等、进巢□刀。斩获无算。下所司知之。　　

○遣官祭三皇庙。遣官祭朝鲜国故大君李＜泬目＞。　　

○以理事官觉罗雅布兰、为宗人府启心郎。　　

○乙未。免湖广郧阳、襄阳二府属、本年分荒田额赋。　　

○铸给河南山东察荒御史关防。　　

○江南扬州卫守备刘天荫等、讦奏苏松巡按王秉衡婪赃各款、命刑部一并质审、从实具奏。　　

○以投诚伪巡抚邓希明、为四川按察使司佥事、管下川东兵备道副使事。原委四川兴屯道贾还真、为四川按察使司佥事、分巡上川东道。　　

○丁酉。福建道监察御史余司仁奏言、我皇上聪明神武。励精图治。美政嘉谟。超轶前代者、不胜枚举。请敕六曹、凡自皇上亲政以来、上传特上□日、及诸臣条议各事宜、奉皇上亲赐裁定诸大政、永著为令者、敕九卿科道、酌议至当、汇付史官、纂修大清会典。刊布成书。永为遵守。不许轻议纷更、以垂画一之法。以几久道化成之治。下所司议奏。　　

○湖广道监察御史冯班参奏、山东巡抚耿焞、庇贪纵恶。溺职欺君。下所司察议。　　

○以正白旗满洲杭爱、为本旗甲喇章京　　

○戊戌。升江西按察使王舜年、为山西布政使司右布政使。山西河东道副使刘楗、为河南布政使司参政、分守河南道。河东运使冀如锡、为河南布政使司参政、汝南道。湖广武昌道参议杨世学、为浙江按察使司副使、清军驿传道。湖广郧阳府同知胡养忠、为本省按察使司佥事、管上湖南道参议事。　　

○庚子。礼部等衙门会议、宫闱女官名数品级。及供事宫女名数。乾清宫、设夫人一位。秩一品。淑仪一人。秩二品。婉侍六人。秩三品。柔媛二十人。芳媛三十人。俱秩四品。尚宫局、尚宫、司纪、司言、司簿、各二人。司闱四人。女史六人。尚仪局、尚仪一人。司乐二人。司籍、司宾、司赞、各四人。女史三人。尚服局、尚服一人。司仗四人。司宝、司衣、司饰、女史各二人。尚食局、尚食一人。司馔四人。司酝、司药、司供、女史各二人。尚寝局、尚寝一人。司设、司灯、各四人。司舆、司苑、女史各二人。尚绩局、尚绩一人。司制四人。司珍、司彩、司计、女史各二人。宫正司、宫正、女史各二人。俱秩六品。慈宁宫、设贞容一人。秩二品。慎容二人。秩三品。勤侍无品级定数。从之。　　

○遣官致祭喀喇沁部落塔布囊阿民达拉、扎鲁特部落台吉多尔济、推木素。　　

○辛丑。免河南林县雹灾本年分秋粮十之三。　　

○加河南巡抚贾汉复、兵部尚书。以清出地亩钱粮四十万余两也。　　

○以四川松潘副将署都督同知王明德、充镇守本省建昌等处总兵官。　　

○壬寅。谕吏部。苏纳海、鄂莫克图、著以礼部侍郎、兼中和殿学士。布颜、尼满、著以礼部侍郎、兼保和殿学士。查布海、白色纯、著以礼部侍郎、兼文华殿学士。常鼐、麻勒吉、著以礼部侍郎、兼武英殿学士。胡兆龙、著以礼部侍郎、兼文渊阁学士。艾元徵、著以礼部侍郎、兼东阁学士。折库讷、王熙、著以礼部侍郎、兼翰林院掌院学士。　　

○以福建驻防阿达哈哈番许天祯、为福建驻防甲喇章京。　　

○癸卯。遣河南道试监察御史张问政、巡按广东。贵州道试监察御史李秀、巡按广西。　　

○户部奏请照例煮粥、赈济京城饥民。从之。　　

○乙巳。裁蓟州道、归并通密道、改为通蓟道。以通密道所辖密云、平谷二县、归并昌平道、改为昌密道。从顺天巡按董国兴请也　　

○更定亲王郡王下包衣大、为正七品。其余布大衣大、阿敦大、及管各项匠役首领、俱不入品级。　　

○丙午。旌表节妇。河南舞阳县生员李崇质妻张氏、睢州民袁大德妻张氏、确山县民杨英妻汪氏、尉氏县民刘文星妻周氏、王守静妻马氏、郏县民李春芳妻郝氏、汝阳县生员傅孕恒妻赖氏、烈妇。光州生员唐天锡妻周氏、各给银建坊如例。　　

○裁内阁蒙古侍读学士一员。侍读二员。满洲汉军汉典籍、各一员。　　

○戊申。谕礼部。朕抚御万方。中外臣民、皆同一视。朝鲜恭顺有年。尤廑体恤。闻遣使该国多员、贸易滋扰。朕心殊为不忍。嗣后凡有事差往使臣。止用正使副使各一员。务择谙习礼仪、任事谨恪者。其八分人员随往、及贸易、俱行停止。若遇有审察事情。该部酌其事之轻重、奏请选差。以昭朕字爱藩服至意。　　

○庚戌。山西巡按伊辟疏报、烈妇。太谷县民侯化龙妻李氏、于顺治元年五月、遇流寇掳掠。氏恐受辱。率其家女媳等十三口。相继投井。节妇。沁水县民张铪妻刘氏、年二十五而寡。遗子五□山戊不□。阅三年、孤亦殇。氏悲痛欲绝。寻以翁姑命、抚侄以承宗祧。守节四十五年。俱请照例旌表。下所司议。　　

○升井陉道副使薛信辰、为江西按察使司按察使。四川保宁府知府项锡允、为山西按察使司副使、分巡河东兵备道。户部郎中窦遴奇、为江南按察使司佥事、颍州道。刑部郎中徐元拱、为福建按察使司佥事、分巡建南道。补原任湖广上湖南道参议陈子达、为湖广布政使司参议、分守武昌道　　

○辛亥。裁河南、宣武、陈州、颍川、归德、睢阳、彰德、怀庆、河南、弘农、南阳、信阳、汝州等卫、颍上、林县、磁州、卫辉、唐县、邓州、汝宁等所、掌印都司、守备、千总、经历、都事、正副断事、三十八员　　

○壬子。谕刑部。江南乡试作弊一案、奉上□日严审。已经一年。尔等至今并未取有供招、拟罪具奏。明系故为耽延。希令遇有机缘、以图展脱。其中岂无情弊。尔等作速明白回奏。　　

○以镶白旗固山额真朱玛喇年老、命原品致仕。　　

○癸丑。陕西巡按金鼎疏报、节妇。靖远卫民赵率伦妻王氏、适赵六年。夫故。守节六十九年。抚孤有成。烈妇。秦州民阎皋妻韦氏、年十六。夫故。氏痛不自胜。已而叹曰。古有节烈、芳名不朽。我虽不如古人。愿与夫同逝。遂绝食死。烈女。西宁卫民贾洪基女、许字周琦。及笄。琦故。女矢志勿贰。悲号数日。自缢于室。孝子。金县生员朱祚长、甫三□山戊不□、失怙。时祖父亦早丧。祖母张氏抚教之。明季遭土贼李彪之乱。贼缚张氏。以刃劫之。祚长趋向贼言曰。吾家世贫。财无所有。祖母年老。不堪当此。愿以身代。贼遂烙祚长肤几焦。一贼见而怜之曰。自攻城克堡以来。阅人多矣。未见如此纯孝也。释之而去。俱请照例旌表。下所司知之。　　

○甲寅。先是、钦天监择于本年八月二十七日辰时、葬荣亲王。礼部尚书恩格德、郎中吕朝允等、误用午时。钦天监五官挈壶正杨宏量、固争不得。至是、宏量发其事。上命内大臣伯索尼内官监掌印官通吉等会讯。以朝允、额勒穆将钦天监所选辰时、误译午时。后又将监内移送印文、说堂改抹希图遮饰。拟革职。立斩。籍其家。笔帖式贾一麟、坐畏罪巧供。拟革职。籍没。鞭一百。员外郎布岱、主事吴拉理、俱坐巧供。布岱、拟革职。鞭一百。为兵。吴拉理、拟革职。鞭一百。尚书恩格德、拟革职解任。侍郎渥赫、罚银七十两。得上□日、吕朝允、额勒穆、俱俟秋后处决。余如议。　　

○乙卯。翰林院修撰史大成疏请终养。允之。　　

○丁巳。山东巡按缪正心疏报、烈女。文登县民张一宪女、许字威海卫民阮希朝希朝故。女年仅十六。闻讣。即哀毁不食。随自缢。烈妇、即墨县民蓝启先妻吕氏、年二十五。启先卒于外舆榇至日氏即以死殉。栖霞县民李赞妻林氏、适赞七载。生三子。后赞溺于河氏誓必死。其母劝令抚孤。不从。遂焚香自缢。鱼台县民王俊妻李氏、年二十四。夫故。氏即绝粒。未几缢死。节妇。沾化县生员孙三宅继妻王氏、夫故。氏年二十五。家贫。纺绩为食。抚教遗孤成立。守节四十五年。泰安州民霍琦妻国氏、琦病故。氏年二十仅遗腹一子。生计甚艰氏事姑备极孝养。延师教子有成。守节六十四年。俱请照例旌表。下所司知之　　

○庚申。冬至节。祀天于圜丘。遣公额尔克戴青行礼　　

○遣官祭四祖陵、福陵、昭陵。　　

○是日、诸王、贝勒、率文武群臣朝贺　　

○江宁巡按卫贞元参奏、江南按察使卢慎言、婪赃数万。其父传、与弟二、济恶实迹、并私馈贞元银八千两情节、列款以闻。命革慎言职。并卢传、卢二等、及＜扌嶲＞带赃物、严拏来京审拟具奏。　　

○辛酉。刑部鞫实江南乡试作弊一案。正主考方犹、拟斩。副主考钱开宗、拟绞。同考试官叶楚槐等、拟责遣尚阳堡。举人方章钺等、俱革去举人。疏入。得上□日、方犹、钱开宗、差出典试。经朕面谕。务令简拔真才。严绝弊窦。辄敢违朕面谕。纳贿作弊。大为可恶。如此背上□日之人。若不重加惩治。何以儆戒将来。方犹、钱开宗、俱著即正法。妻子家产、籍没入官。叶楚槐、周霖、张晋、刘廷桂、田俊民、郝惟训、商显仁、李祥光、银文灿、雷震声、李上林、朱建寅、王熙如、李大升、朱＜艹洍＞、王国桢、龚勋、俱著即处绞。妻子家产籍没入官。已死卢铸鼎、妻子家产、亦著籍没入官。方章钺、张明荐、伍成礼、姚其章、吴兰友、庄允堡、吴兆骞、钱威、俱著责四十板。家产籍没入官。父母、兄弟、妻子、并流徙宁古塔。程度渊在逃、责令总督郎廷佐、亢得时等、速行严缉获解。如不缉获、即伊等受贿作弊是实。尔部承问此案、徇庇迟至经年。且将此重情、问拟甚轻。是何意见。著作速回奏。余如议。　　

○以都督佥事管兴安城守副将事于奋起、仍以原衔、充镇守陕西兴安等处总兵官　　

○升陕西潼关道副使汤斌、为江西布政使司参政、分守岭北道。保定府知府张肇昇、为山西按察使司副使、井陉道。补原任蓟州道副使薛澐、为广西按察使司副使、宾州兵备道。　　

○予故阿思哈尼哈番职衔加一级朱世奇、祭立碑如例　　

○壬戌。加恩复吴拜、军功所得一等精奇尼哈番。苏拜、军功所得一等阿思哈尼哈番。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十一



大清世祖体天隆运定统建极英睿钦文显武大德弘功至仁纯孝章皇帝实录卷之一百二十二　　

顺治十五年。戊午。十二月。癸亥朔。以精奇尼哈番渥黑、为散秩大臣　　

○裁河南陈留、通许、尉氏、洧川、扶沟、中牟、原武、封邱、延津、兰阳、仪封、新郑、西华、商水、项城、沈邱、临颍、襄城、长葛、密县、荥泽、荥阳、河阴、汜水、宁陵、虞城、考城、柘城、汤阴、临漳、林县、武安、淇县、胙城、济源、修武武陟、孟县、温县、偃师、巩县、孟津、宜阳、登封、永宁、新安、渑池、嵩县、卢氏、陕州、灵宝、阌乡、泌阳、镇平、淅川、叶县、确山、真阳、新蔡、西平、遂平、罗山、鲁山、郏县、宝丰、伊阳儒学训道各一员。山西忻州、隰州、州判各一员。河津、平陆县、县丞各一员。牛尾庄、界河口、孟家峪、马门□斗关、张村岔、灵石口、平渡关、巡检各一员。马站、水泉仓副使一员。朔州城东驿驿丞一员。陕西商州州判一员。郿县县丞一员。西安左前后三卫、兰州卫、经历各一员。庆阳府知事一员。秦岭、武关、柴家关、十八盘、富水堡、丰阳关、竹林关、华池、石窑故关大寨香泉河桥、巡检各一员。常济库、咸阳县递运所、灵台县瓦亭递运所、兰泉递运所、广积仓、大使各一员。固原州仓副使一员。平凉府司狱一员。驿马关、灵祐驿、灵武驿、曲子驿、驿丞各一员。　　

○乙丑。以达赖喇嘛、瓦齐尔汗、班禅胡土克图等、具表请安遣喇木札木巴喇嘛、滚布格隆等、赍敕存问。并赐雕鞍、玉壶、缎币等物。　　

○敕谕厄鲁特车臣台吉等曰。帝王抚有四海。画土分疆。谨防关隘。所以严中外、安远人也。朕素以怀柔为心。欲与尔等共享昇平。凡属小过、绝不苛求。乃迩年以来该督抚按、屡奏尔等侵犯内地。攘夺牛马。抗拒官军。迫胁番人。故特遣兵部右侍郎石图、理藩院启心郎鼐格等。勘明其事。据奏云、尔等入边、因向番人取贡。并无他故。然擅行内地。辄肆攘夺。尔等之咎、在所难辞。朕兹以宽大、贷尔前愆。所夺之物、仍令赔补外。但朕抚绥中外。本无异视。而疆圉出入、自有大防。不容踰犯。今后边内番人、原系纳贡于尔者。仍听尔属。尔等向属番取贡。当酌定人数。路由正口。先委头目、禀明守口各官。方行入边取贡。毋得不委头目、不由正口。零星阑入。至贸易处所、原有酌定市口。著从西宁地方、镇海堡、北川二口洪水一口出入。不得任意往来取道他处。尔其恪遵约束。慎守疆圉。副朕怀柔至意如或不悛、仍前妄行阑入是尔等有负宽恩、自取罪戾。国宪具在朕不能私。尔其慎之　　

○命吏部尚书觉罗科尔昆、右侍郎觉罗硕博惠、督查觉罗子女　　

○赠阵亡广东徐闻县城守游击拖沙喇哈番傅进忠、为拜他喇布勒哈番。　　

○丙寅。以致仕二等阿达哈哈番觉罗尧兰弟之子胡什布、袭职　　

○以正蓝旗满洲阿思哈尼哈番郎中舒赫、汉军二等护卫观保、俱为甲喇章京。　　

○予故固山额真一等精奇尼哈番阿尔津、太子太保三等精奇尼哈番佟图赖、三等阿思哈尼哈番伊拜、立碑如例　　

○加南汝总兵官张应祥右都督以其捐助军饷也　　

○降山西考试官匡兰馨、唐赓尧山东同考试官唐瑾、何铿、吴暹、章贞、各三级调用以其于中式举人卷面、不列官衔又添改卷内字样也。　　

○归并山东平东二卫学于聊城学。　　

○丁卯。裁河南睢阳怀、庆二卫经历。　　

○旌表烈妇、山东栖霞县生员衣惟友妻王氏。淄川县生员韩茂椿妻贾氏韩至临妻孙氏。临邑县生员赵联璜妻李氏。烈女、掖县原氏。泰安州张氏。各给银建坊如例。　　

○索伦部落达把代等来贡貂皮宴赉如例。　　

○己巳。谕翰林院。庶吉士孙承恩等、俱经简拔。特命习学清书。以备任用。自当尽心肄业。今加考试。熊赐玙、萧惟豫、王于玉、孙承恩、邹度珙、张贞生、殷观光、陈敬、熊赐履、宋德宜、清书俱未习熟。若不罚惩何以励其将来。著各罚俸一年。　　

○命大学士巴哈纳、金之俊、卫周祚、李霨、尚书科尔昆、图海、孙廷铨、王弘祚、左都御史能图、校订大清律。　　

○升河南河北道参议张藩、为陕西按察使司副使潼关道。山东兖州府同知佟养钜、为陕西按察使司副使庄浪兵备道。　　

○庚午。江西巡按许世昌疏报节妇、宁州生员程其才妻李氏。年二十四、夫故甘贫抚孤守节五十余年请照例旌表章下所司。　　

○辛未。以一等公坡尔盆、为散秩大臣。　　

○以镶红旗满洲二等护卫郝善、为护军参领。　　

○遣官致祭克西克腾部落台吉沙里、吴喇忒部落台吉杨古尔。　　

○壬申。升镶白旗满洲包衣昂邦索浑为本旗固山额真　　

○甲戌。归并四川松潘卫学于茂州学　　

○免山西五台县本年分雹菑额赋　　

○乙亥。谕吏部御史备各项差遣见在御史尚不敷用。著将各部司官、尽数开列职名具奏。候朕亲加选试。其行取推知、考过未用者。俱著以部属用。　　

○吏部奏言。御史今增至六十员。内升外转、亦应各增一员。每年内升三人。外转三人。以免壅滞。奏入。从之。　　

○丁丑。以山东潍县等处、欺隐废藩地亩九百余顷。降巡抚耿焞七级、调用。其经管道府县等官、俱下部议处。　　

○戊寅。补外转翰林院检讨李昌祚、为河南布政使司参议、分守河北道。　　

○以户部主事王同春、为江南按察使司佥事、提调上江学政。刑部员外郎王发祥、为湖广按察使司佥事、提调湖北学政。胡在恪、为江南按察使司佥事、提调下江学政。督捕主事李馥蒸、为江西按察使司佥事、提调学政　　

○赠殉难陕西秦安县知县周盛时、为本省按察使司佥事。荫一子入监读书。　　

○己卯。升广东岭南道参政姚延著、为江南按察使司按察使。　　

○赠故内弘文院掌典籍事太常寺卿王钟庞、为通政使司通政使。荫一子入监读书。　　

○裁五城兵马司副指挥各一员。　　

○裁四川保宁、顺庆、龙安、三府同知各一员。复设龙安府知府。　　

○旌表八旗节妇、镶黄旗护军参领管牛录事宋鄂托妻那喇氏。年二十九、夫故。拜他喇布勒哈番吴尔革妻那喇氏。年二十八、夫故。正黄旗额尔色牛下巴牙尔图妻费氏。年二十九。夫故。峨莫克图牛录下齐布浑妻西氏。年二十七、夫故。吴达禅牛录下阿兰妻阿氏。年三十、夫故。舒里浑牛录下阿际泰妻萨氏。年三十、夫故。穆成额牛录下布扎海妻萨氏。年二十九、夫故。镶红旗严拜牛录下护军达因布鲁妻黑氏。年二十八、夫故。达哈布牛录下骁骑校马喀尼妻宜氏。年二十九、夫故。正蓝旗绰克拖牛录下乌林大都大海妻苏氏。年二十五、夫故。属舒牛录下小拨什库胡米色妻雅氏。年二十九、夫故。镶蓝旗翁爱牛录下护军杨三妻朱氏。年二十五、夫故。杜尔德牛录下卜牙里墨尔根妻萨氏。年二十九、夫故。吴拜牛录下笔帖式牙齐卜妻苏氏年二十五、夫故。小拨什库卜赛妻辛氏。年三十、夫故。哨长阿世克妻对氏。年二十五、夫故。科尔魁牛录下前锋哈尔赛妻贲氏。年三十、夫故。银匠孙查礼妻鼐氏。年三十、夫故。兵硕博会妻雅氏。年三十、夫故。色尔固德牛录下小拨什库吴凌格妻渥氏。年二十八、夫故。瓦尔麻牛录下小拨什库硕色妻柏氏。年二十九、夫故。汉军海尔图牛录下千总于效孔妻路氏。年二十八、夫故。皆守节至今。年俱五十余□山戊不□。烈妇、镶黄旗贵富牛录下闲散人卢尔班特妻起氏。温都礼牛录下骁骑校鄂奈妻阿氏。正黄旗麦堪牛录下都尔孙妻富氏。喀齐兰牛录下主事满都布妻木氏。翁鄂春牛录下敦敦妻满氏。赖图库牛录下察罕妻朱氏。正白旗杭爱牛录下护军充古特妻詹氏。镶蓝旗托尔惠牛录下兵巴杜喀妻苏氏。辛泰牛录下兵额凌格妻吴氏。皆以夫故殉节。色尔固德牛录下兵何通机妻费氏。见夫病笃。先行自尽。各给银建坊如例。　　

○庚辰。旌表节妇、山西沁水县儒童张铪妻刘氏。烈妇、太谷县民侯化龙妻李氏。生员侯万方妻任氏。侯万里妻王氏。赵氏。张翀妻侯氏。妾王氏。牛仙凤妻侯氏。侯疆妻任氏。烈女、侯氏。张氏。张氏。各给银建坊如例。　　

○辛巳。户部左侍郎总督仓场李呈祥、请假迁葬。允之　　

○壬午。以故镇国公温齐喀子满都、为辅国公三等辅国将军琶帕子杨岱、巴喀子白尔图、俱为三等奉国将军。　　

○裁江西靖安、武宁、萍乡、峡江、龙泉、永宁、泸溪、玉山、兴安、安仁、安义、瑞昌、南康、上犹、崇义、兴国、石城、陕西西安府、乾州华阴、兴平、高陵、鄠县、醴泉、武功、同州、澄城、潼关卫、耀州、咸阳邠州、淳化、三水、蓝田、商州、鄜州、平凉府、华亭镇、原灵台平凉庆阳府、宁州、麟游、汧阳、郿县、沔县、宁羌州、文县、洵阳县、岷州卫、靖远卫、儒学训导各一员。　　

○江西巡抚张朝璘奏报。故明宗姓朱议滃、伪都督王祐、伪经略彭玾等、及伪文武官一百余员、并从贼三千余人、诣南昌县投诚。请加叙录。下所司议。　　

○癸未。谕吏部。中和殿学士苏纳海、鄂莫克图、保和殿学士布颜尼满、文华殿学士查布海、白色纯、武英殿学士常鼐、翰林院掌院学士折库讷、俱著为礼部左侍郎。武英殿学士麻勒吉、文渊阁学士胡兆龙、东阁学士艾元徵、翰林院掌院学士王熙、俱著为礼部右侍郎。　　

○旌表山东烈女、威海卫张氏女。烈妇、即墨县监生蓝启先妻吕氏。栖霞县李赞妻林氏。鱼台县王俊妻李氏。节妇、泰安州霍琦妻国氏。沾化县生员孙三宅妻王氏。各给银建坊如例。　　

○乙酉。升礼部左侍郎渥赫、为本部尚书。　　

○授考选河南南阳府推官孙际昌、为吏科给事中。直隶大名府推官杨鼐、为户科给事中。中书科中书舍人徐惺、为礼科给事中。广东高要县知县杨雍建、为兵科给事中。行人司行人蔺挺达、为刑科给事中。江西抚州府推官于可托、为工科给事中。　　

○免浙江山阴、会稽、萧山、诸暨、余姚、上虞、嵊县、定海等县、十四年分水灾额赋。　　

○吏部议覆御史冯班疏言。山东巡抚耿焞、纵所属营弁、肆虐地方。捏报开垦屯地、及地亩钱粮。应革职。得上□日。耿焞著再降三级调用。　　

○裁河南归德、怀庆、河南、南阳、汝宁、等府同知各一员　　

○丙戌。以解广西协饷功加江西巡抚张朝璘兵部尚书衔。　　

○江宁巡抚张中元疏报。孝子、吴县陈龙祯。嘉定顾士臣。武进万民钦。华亭赵原性。徐献章。金坛王鼎澄。节妇、太仓张氏。长洲陈氏。吴县钱氏。吴江陈氏。邵氏。常熟戴氏。居氏。周氏。嘉定宗氏。曹氏。上海陶氏。武进毛氏。江阴赵氏。程氏。丹徒李氏。丹阳夏氏。贞女、吴江周氏女。嘉定王氏女。烈女、崇明刘氏女。青浦阳氏女。俱请照例旌表。下所司议。　　

○礼部议覆、内官监郎中通吉疏言。凡官员有以他事赴盛京者。三品以上。于皇陵城门外行礼。不得入门。遇祭祀日。二品以上大臣、许入门。同守陵各官侍班。从之。　　

○丁亥。授考选河南真阳县知县顾豹文、为江西道试监察御史。行人司行人仵邵昕、为浙江道试监察御史。中书科中书舍人傅世舟、为福建道试监察御史。直隶枣强县知县张凤起、为湖广道试监察御史。河间府推官傅扆、为山西道试监察御史。广平县知县顾如华、为山东道试监察御史。广西平乐府推官张注庆、陕西咸宁县知县梁熙、俱为陕西道试监察御史。行人司行人李文熙、为四川道试监察御史。中书科中书舍人李鼎玉、为广东道试监察御史。直隶广平府推官高玶、为贵州道试监察御史。　　

○先是刑部诸臣遵上□日回奏。审江南乡试作弊一案、耽延情由。下吏部议。至是、吏部议尚书图海、白允谦、侍郎吴喇禅、杜立德、郎中安珠护、胡悉宁、员外郎马海、主事周明新等、谳狱疎忽。分别革职、革前程、并所加之级、仍罚俸。疏入。得上□日、图海等、本当依议。姑从宽免革职。著革去少保、太子太保、并所加级。其无加级者、著降一级留任。　　

○福建巡按成性疏报节妇、莆田县儒士林士前妻黄氏。嫁甫二十余日、夫故。苦节四十五年。长汀县民周机妻赖氏。夫故。年甫十八、号恸绝粒。劝之乃食。奉舅姑至孝、宗族称之烈女、闽县蒲氏女。许字吴肇衮、嫁有期而夫卒闻讣恸绝沐浴更妆。自刎喉断。犹挺立不仆。福清县吴氏女。许字施延哲未嫁。夫卒、闻讣悲号。引刀欲自裁。母夺止之。诘旦、吉服、拜祖宗。别父母兄弟。入施门。拜天地祖庙。易麻衣、诣夫墓。伏地哭既绝复苏。夜、伺防者稍懈。自缢、绳断不死。投金箔于酒饮之、不死。又茹诸毒草、复不死。奄奄十三昼夜。勺水不入口。竟饿死。永福县魏氏女。许字黄金理、未嫁夫卒闻讣、奔丧成服。自经死。孝子、泉州府生员李登卿。早孤、事母至孝。注孝经。纂家礼。士论称之。俱请照例旌表。下所司议。　　

○戊子。调工部左侍郎林起龙、为户部左侍郎、总督仓场。　　

○命固山额真明安达理、为安南将军。同固山额真俄罗塞臣、赛音达理等、统官兵驻防贵州赐之敕曰。兹命尔明安达理、为安南将军。同固山额真俄罗塞臣、赛音达理、护军统领席伯臣、车尔布、梅勒章京觉罗巴尔布、科岳尔图等、统领大军。前赴贵州。与经略洪承畴共议要地驻劄。其军机事务、会同经略相宜而行。若有寇警、须协心戮力。多设方略。相机巢□刀除。凡事与固山额真护军统领梅勒章京等、会议而行。毋谓自知、不听众言。毋恃兵强、轻视逆寇。仍严侦探。勿致疎虞。抗拒不顺者、戮之。有先被贼胁从、闻大兵一至、即时迎降者、俱免诛戮。有能擒杀贼渠投诚者、仍分别升赏。惟以安民为务。须严禁兵将、申明纪律。凡归顺人民、毋得扰害。务体朕定乱安民至意。行间将领功罪、察实纪明汇奏。有犯小过者、当即处分。至于骁骑校、护军校以下除死罪外。其余大小罪过、俱与众将商酌、径行处分。尔受兹重任。益勤厥事。钦哉。　　

○己丑。敕谕安远靖寇大将军信郡王多尼、平西大将军平西王吴三桂、征南将军固山额真赵布泰等曰。朕以南服未定。特命王等率大军进讨湖南、四川、贵州、云南等处地方。所有土司等官及所统军民人等。皆朕远徼臣庶。自寇乱以来。久罹汤火。殊可悯念。今大兵所至、有归顺者。俱加意安抚令其得所秋毫无有所犯。仍严饬兵丁勿令掠夺其中有能效力建功者。不靳高爵厚禄。以示鼓劝。王等即刊刻榜文遍行传谕使土司等众、知朕轸恤遐陬臣民至意。　　

○升署副将管浙闽督标中军副将事麻印杨、为署都督佥事。浙江宁波副将署副将管湖广黄州副将事张大治、为江西南赣右协副将。　　

○辛卯。□山戊不□暮享太庙。遣公额尔克戴青行礼。　　

○遣官祭太□山戊不□月将之神　　

○遣官祭五祀之神。　　

○遣官祭四祖陵福陵昭陵　　

○经略大学士洪承畴奏报水西宣慰使司宣慰使安坤、差汉把赴军前投诚。请加叙录。章下所司。　　

○是□山戊不□、人丁户口一千八百六十三万二千八百八十一。田地山荡、四百九十八万八千六百四十顷七十四亩。畦地、二万二千六百四十三个。徵银二千四百五十八万四千五百二十六两四钱。米、麦、豆六百一万八千一百三十二石八斗有奇。草二百二十四万二千六百一十九束。中茶八万六千三百六十篦。行盐、四百七十七万七千六十九引。徵课银、二百五十一万六千九百八十三两七钱。铸厘钱、一万四千一十七万三千九百九十有奇。旧铸铜钱、二十万一千二百一十有奇。钞一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十二


大清世祖体天隆运定统建极英睿钦文显武大德弘功至仁纯孝章皇帝实录卷之一百二十三　　

顺治十六年。己亥。春正月。癸巳朔。上不视朝。免行庆贺礼。　　

○朝鲜国王李淏、遣陪臣许积等、表贺冬至、元旦、万寿圣节。并进□山戊不□贡方物。宴赉如例。　　

○甲午。四川巡抚高民瞻奏报、伪侯谭文、谭宏、谭诣、兄弟叛逆。久居川东。今伊等互相猜忌。谭文方纠党侵犯重庆。而谭诣遂杀文来降。我兵乘势掩击。余众奔溃。谭宏亦遣人纳款。下兵部知之。　　

○丁酉。孟春。享太庙。上亲诣行礼。　　

○遣官祭太□山戊不□月将之神。　　

○以候补侍郎甯古里、为礼部侍郎。　　

○以大理寺卿徐永祯、为都察院右副都御史、巡抚福建、提督军务。　　

○戊戌。上幸南苑。　　

○庚子。谕吏部。旧制、内阁止有大学士、及典籍、撰文办事中书。原无学士、侍读学士等员。今现在满汉学士、俱以原官留任。嗣后不必再补。典籍撰文办事中书、照旧满汉兼设。其满官侍读学士以下各员、俱改为中书舍人。仍照见在品级、加卿寺衔。应用员数、察照职掌、会同内阁议奏。翰林院设满汉掌院学士外。不必再设满翰林官。　　

○初、安远大将军信郡王多尼、征西大将军平西王吴三桂、征南将军固山额真赵布泰、会于平越府之杨老堡。议分兵进取云南。多尼自贵阳入。三桂自遵义入。赵布泰自都匀入。订以十二月会师云南省城。多尼兵至安壮、斩其伪刘将军。追至盘江。贼焚铁锁桥遁去。我军作浮桥而济。至松岭卫。伪巩昌王白文选、率兵二万拒敌。我军分路进击、大败之。遂进抵云南。三桂兵至七星关、白文选屯兵守险。乃从水西苗猓界、间道度关。以袭贼后。贼闻风遁去。遂直趋乌撒。赵布泰兵至盘江之罗颜渡口、贼扼险沉船。我军不得渡。投诚土司。知府岑继鲁献策。从下流十里、取所沉船、乘夜潜师而济。贼仓惶逃溃。梁瑞津、有伪伯李成爵、屯兵万人于山谷口。我军环山西四面夹击、大败贼众。斩获无算。时伪晋王李定国、全师据双河口山顶。赵布泰遣兵登山。夺其形势。贼列象陈来争山。我军合力奋击、大败之。获其象只。至陆格、定国复率三十营贼兵、列栅拒守。赵布泰分兵为三队、张左右翼击之。再战俱捷。追至四十余里。获象马甚众。时闻贼尚据铁锁桥。乃从普安州间道入云南。三路大师、俱入省城。李定国、白文选、与伪永历奔永昌。至是捷闻。上嘉奖之。命所司察叙。　　

○河道总督朱之锡、条奏河政十事。一、议增河南夫役。一、均派淮工夫役。一、查议通惠河工。一、特议建设柳园。一、严剔河工弊端。一、厘核旷尽银两。一、宜重河工职守。一、申明河官专责。一、申明激劝大典。一、酌议拨补夫食。下所司议奏。　　

○辛丑。祈谷于上帝。遣公爱星阿行礼。　　

○广东巡按赵之麟疏报、节妇、会同县民王家翰妻杨氏。年十六、夫亡。守志不改适。以家翰弟之子挥抱为嗣。抚养成立。今年八十三。崖州生员萧士彦妻慕容氏。年二十、夫亡。夫母欲夺其志。氏断发自誓。以示不二。抚子正传成立。今年六十。贞女、顺德县民刘君胜女。许字何子攸。未嫁夫死。为夫服衰。归于何、孝奉舅姑。年七十余卒。俱请照例旌表。章下礼部。　　

○壬寅。谕吏部。太祖朝功臣费英东、参赞庙谟。恢扩疆土。战绩独伟。允为开创佐命第一功臣。已经配享太庙。其后人止世袭精奇尼哈番、未称其功。朕追念勋劳。欲加升其延世之赏。尔部即酌议具奏。　　

○癸卯。谕刑部刘宗韩前巡按江南。荐举卢慎言。经都察院考核、谓其违例特荐。且荐此奇贪异酷之人。显有受贿徇私情弊。刘宗韩、著革职。尔部提解来京。严刑详审。从重拟罪具奏。　　

○起降调原任湖广巡抚林天擎、为都察院右佥都御史、巡抚云南、赞理军务。从经略洪承畴请也。　　

○兵科给事中杨雍建奏言人君一身、为神人之主。关系甚重。臣伏睹皇上敷政好学。宵旰靡宁。勤劳太过。昨因上体一时违和。传谕孟春享太庙、遣官致祭。至期皇躬悦豫。仍亲庙祀。此我皇上敬修祀典之心也。乃回宫未几、复有南苑之行。寒威初烈。涉历郊原。恐非保惜受护之道。臣闻春秋、君举必书。诚慎之也。且搜苗狝狩、各有其时。则非轻出可知。设使兽起于前。马逸于后。岂能无万一之虑。臣愿皇上出入以时。起居必谨。俾清明强固。奠宗社无疆之休。报闻。　　

○杨雍建又言、臣前吏粤东、目击粤民颠连困苦。究其害政、有数大弊。一、市井无赖、每遇印官缺员。重贿钻营、以求委署。受事之后、取偿民间。势如劫盗。甚有游手冒名、饱则扬去者。此滥委之害。一、正赋之外、夫役匠役有派。河船马船有派。炮车船药器具有派。又有以藩令采买、名曰王谷王蓆。此滥派之害。一、里役不立良法。但轮流值月。上官交际、军旅供应、皆于是乎取之。一、遇值月、遂至倾家。此里役无定例之害。一、用夫不据勘合火牌。凡往来馈运土木工作、皆妄滥差役。甚有抑勒折价。此处既折、彼处仍复取夫。在在流毒。此用夫无限数之害。一、奸商借纳饷名色、私立盐埠。不问贫富、计口派食。限期索价。且藉口私盐、吓诈厉民。此私埠之害。一、土官镇弁、创设私税。地不及二百里、抽者数处。以致商贾困匮。此私税之害。一、悍兵藉取柴火。凡坟树菓木、皆强伐之。且污辱妇女。劫夺财物。道路阻绝。此砍柴之害。一、木商已为营弁占踞。及两藩采买、反问民间。不得不重价购诸王商以应。此采木之害。夫去其疾苦。谋其生聚。在皇上大奋乾断而力行之。今川贵底定。请移一王镇抚其地。以救粤民疲困。命所司察议。　　

○甲辰。顺天府进春。　　

○谕吏部。宁古塔系边疆要地。昂邦章京沙尔虎达、在彼驻防年久。甚得人心。今已病故。其子巴海、素著谨敏。堪胜此任。著即代其父为昂邦章京。前往驻防。　　

○又谕吏部都察院。朕于本月十一日。召见天下朝觐藩臬各官。因问江南右布政使王无咎、总漕抚臣亢得时、参尔开报计册。与被纠贪酷革职按察使卢慎言、互举卓异。岂无情弊。王无咎巧言支抵、不知服罪。朕又问如此大贪异酷之人、反开其卓异。显系受贿徇私。尔何得强辩。王无咎仍巧言支抵。朕恶其面欺遮饰。遂命革职。令阁臣同该部院严加刑讯。反覆诘问、王无咎始理屈词穷。服其与卢慎言狥私之罪。朕念人谁无过、贵在能改。王无咎既经自认。将来尚可望其痛改前非、力图尽职。特命复其原官用示宥罪恕过之意。若再不洗涤肺肠、感恩报称。必置重典不贷。尔部院可传谕天下来朝各官。使知朕重惩王无咎、乃无澄清吏治。不得不然。但如此仅可谓之民免无耻。必至有耻且格、方慊朕怀。嗣后天下大小官员、皆当体朕此心。奉公守法。洁己爱民。勿复因循陋习、致败身名。遗累父母。有亏忠孝。　　

○授和硕郑亲王济尔哈朗子固美、辅国公班布尔善子塞图、俱为三等辅国将军。　　

○乙巳。裁直隶深泽、涞水、灵寿、无极、新河、高邑、临城、赞皇、唐山、内邱、鸡泽、清河、大名、唐县、各儒学训导。　　

○补原任刑部左侍郎杨义、为工部左侍郎。　　

○允庶吉士陈敬奏请、更名廷敬。以与直隶庶吉士陈敬同名故也。　　

○裁山西汾州卫、潞州卫、安东卫、朔州卫、守备各一员。保德所、马邑所、山阴所、怀仁后所、千总各一员。沁州所千总二员。　　

○丙午。正黄旗蒙古固山额真库鲁克达尔汉阿赖、以老病乞休。得上□日、阿赖任职有年。著以原品解任。　　

○丁未。大计天下各官按察使王廷宾等九百五十四员。分别革职、降调、致仕有差。　　

○戊申。赐朝贺元旦外藩蒙古王、贝勒、贝子、公、台吉等如例。　　

○庚戌。吏部左侍郎郝惟讷考满。荫一子入监读书。　　

○辛亥。宗人府等衙门、会勘总督李率泰、固山额真郎赛、梅勒章京胡拜、会审罗源县败逃事情。不详究口供。瞻徇情面。李率泰、郎赛、应革职。鞭一百折赎。胡拜、应解梅勒章京任。鞭一百折赎。得上□日、李率泰、郎赛、俱革去世职。鞭一百折赎。仍留总督固山额真任。胡拜、鞭一百折赎。仍留梅勒章京任。　　

○初。命理藩院察外藩蒙古诸王贫乏者、列名奏闻。至是理藩院奏、苏尼特部落杜棱郡王、鄂尔多斯部落谷禄郡王、阿霸垓部落沙克厦僧格郡王贫乏。命各赐马百匹。牛五十头。羊千只。　　

○兵部议覆御史施维翰疏言、提镇之权太重。应敕各督抚按、如提镇不肖者、听据实参处。狥畏不言者、事发、一并从重议罪。从之。　　

○江西提督刘光弼、以老病休致。　　

○壬子。升通政使司左通政张自德、为大理寺卿。　　

○山东道监察御史顾如华奏、请于大计后。将州县有司、除卓异俸满外。历俸二三年者、应酌行更调繁简法。下吏部议奏。　　

○浙江道监察御史仵邵昕奏言、吏治首重惩贪。近闻有司、馈送上官、常礼而外。暮夜之金、又数倍焉。且因小事诖误、恫喝勒索。势不得不取之民间。欲其无贪、不可得也。若信赏必罚、立上下互举之法。使下不敢馈。而上亦不敢受。则苞苴绝而吏治自清。下所司详议具奏。　　

○癸丑。谕吏部。云贵地方初辟。节制弹压、亟需总督重臣。贵州巡抚赵廷臣、久历岩疆。堪胜此任。著即升云贵总督。其贵州巡抚员缺、著以山西按察使卞三元升补。应加职衔、尔部酌议具奏。　　

○谕吏部。朕见尔部铨补各省道员、但因地方定衔。不就本官定衔。每遇缺出、人得预揣。规避营竞。自今以后。除授升转各道员、不得拘地方、坐定职衔。著以布按二司衔、通融兼带。永著为例。　　

○吏部议。功臣费英东、开创佐命。功绩独伟。应从优议叙。将其孙袭一等精奇尼哈番者、特升为三等公。报可。　　

○甲寅。旌表节妇、陕西靖远卫民赵率伦妻王氏。烈妇、秦州儒士阎皋妻韦氏。烈女、西宁卫民贾洪基女贾氏。顺孙、金县民朱祚长。各给银建坊如例。　　

○后余给事中杨雍建奏言、昨奉上谕阅武南苑。令诸臣侍从。臣因得睹军容之盛。武备之修。乃知皇上安不忘危。原非无事而出。始深悔前疏请慎起居、愚昧无知。殊为悖谬。总缘臣沽名钓誉、习气未除。展转思维、惶悚无地。请敕部处分。报闻。　　

○丙辰。上自南苑还宫。　　

○丁巳。江宁巡抚张中元以病解任。　　

○革三等阿达哈哈番胡通格职。鞭一百。以其擅纵郑芝龙家人任景侯、入狱看视也。　　

○戊午。吏部遵上□日议奏、赵廷臣、原系都察院右佥都御史职衔。今应升兵部右侍郎兼都察院右副都御史、总督云贵等处地方军务、兼理粮饷。卞三元、应升都察院右副都御史、巡抚贵州、兼督理湖北川东等处地方提督军务。从之。　　

○庚申。升广东右布政使徐化成、为河南布政使司左布政使。广西右布政使佟凤彩、为江西布政使司左布政使。广西按察使桑芸、为河南布政使司右布政使。浙江杭嘉湖道参政李兆乾、为山东按察使司按察使。四川川北道参政王庭、为本省按察使司按察使。山西平阳府知府李月桂、为河东都转运盐使司运使。湖广襄阳府知府杨宗岱、为福建都转运盐使司运使。　　

○四川遵义总兵官马化豹、以年老乞休。允之。　　

○偏沅巡抚袁廓宇疏言、楚省奸民、违例投旗。诈害滋甚。计定藩属下旗丁家口、分驻于衡宝二府。为日甚长。请酌定条例。其九年以前、出征湖南粤西所收者。如有逃走。照例审拟。自九年以后、与见今移驻地方投充者。请分别定例。以定奸棍之害。命所司严察议奏。　　

○辛酉。万寿节。免行庆贺礼。　　

○遣官祭太庙、福陵、昭陵。　　

○遣官祭真武、东岳、城隍之神。　　

○工部议各处取到旗下官员、拨给房屋。应照旧例酌减。精奇尼哈番品级、各十四间。阿思哈尼哈番品级、各十二间。阿达哈哈番品级、各十间。拜他喇布勒哈番品级、各八间。拖沙喇哈番品级、各六间。六品七品官、各四间。八品、九品官各三间。拨什库护军、各二间披甲人、各一间。报可。　　

二月。壬戌朔。吏部遵谕议奏、部属员缺、若待考选不用之推官知县补完。方升在京在外等官。未免壅滞。嗣后五部主事缺出。应补考选不用之推知一员。升评、博、中、行、内阁中书、并国子监博士、助教等官、及见任推知一员。如有单缺。应计前后通算。疏入。得上□日、五部主事缺出。著以考选不用之推知。与俸满评博中行、内阁中书、国子监助教等官、相间升补。见任推知、俟考选不用之推知补完。仍与评博等官、照例升转。　　

○以随征福建中路总兵官左都督杨捷、充提督江西总兵官。　　

○癸亥。授故镇国公马尔图子索飞、僧额子恩额、俱为三等奉国将军。　　

○甲子。遣官祭三皇庙。　　

○乙丑。喀尔喀部落丹津喇嘛、遣察汗巴尔台吉等贡马。宴赉如例。　　

○补原任御史姜图南、为陕西道监察御史。　　

○镶白旗蒙古梅勒章京艾松古、以老病乞休。允之。　　

○丙寅。升吏科左给事中黏本盛、为刑科都给事中。户科左给事中姚延启、为工科都给事中。　　

○裁江南望江、铜陵、东流、繁昌四县、儒学训导各一员。　　

○免陕西潼关卫辛庄等屯十五年分雹菑额赋。　　

○丁卯。遣大学士觉罗巴哈纳、祭先师孔子。　　

○浙江总督赵国祚疏报、海逆犯温州、官兵击败之。获贼船九十五艘。器械并伪印劄票五百余件。捷至。命所司察叙。　　

○戊辰。祭大社大稷。上亲诣行礼。　　

○己巳。皇太后圣寿节。奉懿上□日免行庆贺礼。　　

○以故一等阿思哈尼哈番兼一拖沙喇哈番喇思哈布子瑚鲁木锡、袭职。二等阿思哈尼哈番努山子拜他喇布勒哈番托代、袭职。为一等阿思哈尼哈番兼一拖沙喇哈番。一等阿达哈哈番兼一拖沙喇哈番嘉隆阿子噶尔都、阿兰泰兄吴灵格、二等阿达哈哈番古素子佛岳、郭里子阿哈纳、道泰子黑雅图、格齐子克楮、三等阿达哈哈番噶尔玛叔之子岱青、拖沙喇哈番特木德子图古尔、各袭职。　　

○三等阿达哈哈番阿兰获罪。以所袭世职、命其子刘习承袭。　　

○加一等阿达哈哈番瑚新布鲁、一拖沙喇哈番。　　

○升鸿胪寺卿晋淑轼、为通政使司左通政。　　

○升广东按察使司按察使严正矩、为本省布政使司右布政使。福建按察使司按察使祖建衡、为广西布政使司右布政使。山东平度州知州李芝兰、为山西按察使司按察使。浙江金衢道参政毕振姬、为广西按察使司按察使。　　

○庚午。谕礼部。云贵新经内附。地方绥辑需人。见在候选各员、尚不足用。应预为甄取。以备任使。著于今秋再行会试。尔部即通传谕遵行。　　

○先是、掌管看守福陵关防拜他喇布勒哈番品级穆舒等、移文工部。称遵上□日起建福陵城之四隅角楼各一。两旁衙门各五间。掖门各一。八石马鞍、俱经细镌。并换石座。皇城墙垣、俱已修葺。引先监修赵旗鼓例。乞加恩赉。至是部议、查我朝修葺陵寝。从前章京加职。工匠给赏。虽有旧例。但皆加恩于创始修造之官匠。若每遇增修、复行叙赉。于例不合。应将穆舒等停其赏赐。其修造事宜注册。嗣后除创建外。增修及葺理者、俱应停其赏赐。从之。　　

○辛未。免湖广荆门、沔阳二州、潜江、监利、天门、江陵、松滋、远安、钟祥、枝江等县、沔阳、安陆二卫、十五年分水菑额赋。　　

○以故二等阿思哈尼哈番俄齐尔兄图瑚鲁克、一等阿达哈哈番兼一拖沙喇哈番朱习奇孙和济纳、俄退弟之子黑图、三等阿达哈哈番杨星噶孙博朱、科和尔子陶学尔、拜他喇布勒哈番兼一拖沙喇哈番巴朗叔拜都、拜他喇布勒哈番苏斡颜子马尔图、拖沙喇哈番刘宗元子逊、吴喇禅子就塞、于镇国子奇、阵亡拜他喇布勒哈番富尽忠兄之子天祐、拖沙喇哈番李昌德子名儒、王家镇子邦、各袭职。　　

○以一等阿达哈哈番兼一拖沙喇哈番马雄、为二等阿思哈尼哈番。　　

○二等阿达哈哈番纳尔珊获罪。削本身拜他喇布勒哈番职。所袭拜他喇布勒哈番兼一拖沙喇哈番、以其弟塔纳喀承袭。二等阿达哈哈番略灵噶获罪。以所袭世职、命其叔祖图扎喀承袭。拜他喇布勒哈番硕塞获罪。削本身拖沙喇哈番职。所袭拖沙喇哈番、以其子硕理承袭。　　

○癸酉。科尔沁国郡王张继伦来贺皇太后圣诞。宴赉如例。　　

○旌表节妇、江南太仓州李全妻张氏。长洲县归文达妻陈氏。吴县朱基宁妻钱氏。吴江县沈彦瑜妻陈氏。常熟县王瑞龙妻戴氏。邹翀妻居氏。邹宏妻周氏。嘉定县苏时化妻宗氏。杨春辉妻曹氏。上海县杨熙如妻陶氏。武进县邱尚德妻毛氏。江阴县钱含素妻赵氏。徐有仁妻程氏。丹徒县庄日盛妻李氏。丹阳县陈邦正妻夏氏。贞女、吴江县周氏女。嘉定县王氏女。崇明县刘氏女。烈女、青浦县杨氏女。孝子、崇明县徐献章。各给银建如例。　　

○予殉难陕西秦安县知县周盛时、祭一次。造坟安葬。　　

○乙亥。升太仆寺少卿陈协、为鸿胪寺卿。　　

○辅国将军干图卒。谥介直。　　

○升广西左江道参政周师忠、为福建按察使司按察使。陕西关西道参政余应魁、为广东按察使司按察使。　　

○升长芦运同范正派、为两浙都转运盐使司运使。　　

○丙子。赐庆贺万寿节衍圣公孔兴燮、五经博士颜绍绪等、及正一嗣教大真人张洪任等宴。　　

○和硕简亲王济度等议奏、云南既已收复。则贵州为腹里地方。驻防宁南靖寇大将军固山真额宗室罗托等官兵、劳苦日久。应彻回京。黔省系边要之区。请敕经略洪承畴酌量镇守。至荆州乃适中之地。应令安南将军固山额真明安达理等官兵驻防。报可。　　

○戊寅。降固山贝子富喇塔、为辅国公。罚俸一年。以其朝参失仪。复巧供遮饰故也。　　

○庚辰。遣官祭先农之神。　　

○壬午。升浙江布政使司左布政使许文秀、为都察院右副都御史、巡抚山东、提督军务。　　

○升大理寺寺丞袁懋功、为都察院左副都御史。　　

○吏部题补吏部右侍郎员缺。得上□日、内阁既不设学士。翰林官无缺可升。嗣后吏部侍郎缺出。著照礼部侍郎之例、亦用翰林官补授。此员缺、著将翰林官会推具奏。　　

○刑部覆审江南巡按刘宗韩、违例特荐卢慎言。拟立斩。籍家产妻子入官。得上□日、刘宗韩、免死。责四十板。籍没家产。流徙宁古塔。　　

○癸未。谕吏部等衙门。前因王永吉好胜沽名。故降级示抑。使省改自新。不意遽婴疾奄逝。朕甚悼焉。念其服官有年。勤劳素著。宜加旷典。以昭优恤之意。特赠少保兼太子太保吏部尚书。照一品例给与祭葬。立碑。仍荫一子入监读书。尔部即遵谕行。　　

○升广西浔州府同知曹士奇、为贵州布政使司参议、分守贵宁道。分巡苍梧道佥事李本晟、为云南按察使司副使、管按察使事　　

○升湖广郧襄水师副将左都督于大海、仍以原衔充镇守襄阳等处总兵官四川抚标副将都督佥事吴之茂、仍以原衔充镇守遵义等处总兵官。　　

○乙酉。补假满原任御史朱绂、为广西道监察御史。　　

○丙戌。谕吏部。致仕大学士冯铨、著仍以原衔、改兼中和殿大学士。　　

○升兵科都给事中许作梅、为太仆寺少卿。　　

○升河南按察使董显忠、为福建布政使司中布政使。　　

○丁亥。转工科右给事中蒋永修、为吏科左给事中。刑科右给事中阴应节、为户科左给事中。　　

○命礼部侍郎甯古里、主事杭爱、传谕公尚之信、和硕额驸耿精忠曰。以格格下嫁汝等、优加廪禄。原欲汝等生产丰裕。以示殊恩。汝等进献礼物、祗应照常制办。今皆精造五爪龙样。款式隆贵。朕亦难以赐人。过为糜费。更劳营造。朕心殊不安也。　　

○戊子。调湖广武昌、长沙、澧州、洞庭兵四百名。防守九溪、永定二卫。合旧额兵共一千名。设游击一员、中军守备一员统领之。以游击驻劄九溪。中军守备驻劄永定。从总督李荫祖请也。　　

○己丑。朝日于东郊。遣公爱星阿行礼。　　

○庚寅。谕吏部。刘鸿儒著内升见在科臣员缺、尚多未补。此次不必外转。尔部仍照例行取应考推官知县来京。朕亲加考选。　　

○吏部议奏、延绥巡抚周召南、湖广右布政使田起龙、前任山东参政。失察昌邑等县欺隐故明废藩地九百余顷。应革职从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十三



大清世祖体天隆运定统建极英睿钦文显武大德弘功至仁纯孝章皇帝实录卷之一百二十四　　

顺治十六年。己亥。三月。壬辰朔。予故少保兼太子太保吏部尚书王永吉祭十三次立碑谥文通。遣官护其丧归葬　　

○癸巳。吏部议奏旧制各省分守道系参政参议衔。分巡道系副使佥事衔今不必拘地方坐定职衔。守道缺出、所升之人系副使即升参政。佥事即升参议。或系参议应升副使者、即以副使兼参议衔郎中等官应升佥事者、即以佥事管参议事巡道缺出所升之人系参议、即升副使。系郎中等官、即升佥事。或系副使应升参政者、即以参政兼佥事衔。佥事应升参议者、即以参议兼佥事衔。其兼衔、仍照见任升转。不论虚衔。直隶各道、皆系兵备。并无守巡之分。或参政、参议、副使佥事各就本官定衔。不必兼衔。至右布政转左布政、按察使升右布政、参政升按察使、俱照旧例。不必兼衔外。其各道缺出应于副使参议、佥事、运使、通论俸荐兼衔升转。又五部郎中、向以佥事知府兼升。今各道俱已兼衔。若一道一府缺出、俱升郎中在外同知知州、与应升知府等官未免壅滞应将历俸二年郎中、与在外历俸三年应升知府等官、较俸升转又知府俸满三年有荐者、与各道一体较俸兼衔升转。得上□日、各道员缺、仍照守巡、遇守道以参政参议铨补。遇巡道以副使佥事铨补。不必拘地方坐定职衔。亦不必兼衔。余依议。　　

○理藩院奏言、据归化城土默特部落固山额真古禄格等咨称席勒图胡土克图、再生于阿穆陶地方伊侄温春送至。并未详其真伪臣院应差官一员会同古禄格等与众喇嘛询问的确至日奏闻上以佛无定在此所奏无益不允。　　

○甲午。准平南王下致仕阿达哈哈番许尔官子弘义、袭职。　　

○乙未。遣官祭历代帝王　　

○丙申。谕吏部江宁地方赋税繁重。兼防海正殷著调操江巡抚蒋国柱、仍以兵部尚书兼都察院右副都御史总理粮储、提督军务巡抚江宁等处地方。　　

○丁酉。谕吏部、大学士刘正宗、经朕简用。赞理机务望其涵养恢弘克持大体以副倚任。今观其器量狭隘负气多矜持论矫偏处事执谬。不过以诗文沽名自喜。罔顾大臣之道。即在朕前议论一有未合其意、则变色不平。务以己意为是况阁务殷繁正宜风夜翼翼、以尽职业乃正宗于适意之时或尚勤力自效时而拂意则志气顿隳虽公事有误亦不置念正宗身为大臣年齿且长。凡事悻愎琐屑殊无老成休休之度如先在吏部时大廷会议、辄与御史杨义争诟。即此已见其暴戾褊浅失大臣体朕仍含容至今。讵意暴戾之性、迄无悛改褊浅之见遇事日增。前者陈名夏、陈之遴、屡经诫谕。冀其省改乃置若罔闻。不自悔艾卒于宪典。负朕厚恩。今正宗本当从重处分以示惩戒。但朕委任大臣、原期始终相成、以惬简拔初念。故不忍治罪特加申诫。嗣后务须洗心涤虑、痛改前非称朕优容恕过至意。尔部即遵谕严饬。　　

○又谕吏部尔部为六卿之首职司用人凡吏治民生重大事务、皆当尽心筹画、详切具覆方为不负委任近来尔部一切议奏本章多拘相沿陋例。但云已经具覆在案即各官条陈亦不详加察议奏明果否可行此皆不肯敬慎存心真实任事只图草率结局。负朕委任至意以后若不悉心酌议详明覆奏、仍前草率、定行治罪不贷。　　

○遣官祭喀喇齐里克部落镇国公察哈代、科尔沁台吉白尔格。　　

○戊戌。予故致仕太子太保大理寺卿徐起元祭葬。谥僖靖　　

○己亥。以户部右侍郎张仲第为兵部左侍郎兼都察院右副都御史巡抚延绥赞理军务　　

○升通政使司左通政晋淑轼、为通政使。　　

○大学士刘正宗、以上谕切责具疏引罪谢恩报闻。　　

○遣官祭科尔沁台吉噶巴喇　　

○庚子。转吏部右侍郎梁清宽为本部左侍郎仍兼学士升翰林院侍读学士石申、为吏部右侍郎仍兼原官　　

○辛丑。旌表节妇江西宁州生员程其才妻李氏给银建坊如例　　

○予故固山额真硕翁科罗巴图鲁安费扬古、谥敏壮立碑。安费扬古当太祖皇帝开创时效力有功因赐名硕翁科罗巴图鲁授固山额真擢居五大臣之列至是其孙工部尚书孙塔请谥建碑命追恤之　　

○初镇守宁古塔梅勒章京尼噶里等报称击败罗刹俘获费牙喀部落庄屯头目塔布他弩等交付格克勒氏库里哈令前往附近东海费牙喀部落温屯村、宣布朝廷德意并行招抚于是温屯村以内九村人民、皆愿归顺。庄屯头目克尔格孙等进贡黑狐皮貂皮至是礼部奏、贡物应送至京师交与户部此后费牙喀部落人民进贡、应送至宁古塔、照例宴赏遣回今该部落、初经降附有欲赴京来朝者、从其便报可。　　

○壬寅。命立故固山贝子佛克齐库特尔祜、镇国公温齐喀、固鼐、辅国将军琶帕、巴喀杜尔巴墓碑。　　

○遣官致祭喀喇齐里克部落台吉和尼齐。　　

○癸卯。升福建督粮道参政马叶曾、为河南按察使司按察使。　　

○遣官致祭扎鲁特部落台吉满朱习礼。　　

○甲辰。以湖广巡抚张长庚捐赈饥民加兵部尚书衔。　　

○乙巳。清明节。遣官祭四祖陵、福陵、昭陵。　　

○丙午。遣官祭司机之神　　

○立明崇祯帝碑命大学士金之俊撰文。文曰。臣尝观古今治乱之迹、邦国兴替之由、使后之人得而考焉、以为法戒者、其义莫详于史。大约国之兴也、创业开基之君、莫不有应天顺人之举。积功种德、为累叶之所凭藉。其亡也、必末季之主、或天资刻薄、残民以逞。或黯弱昏庸太阿旁落或甚而纵欲败度灭裂纲常种种失德、难以枚举。皆有自取灭亡之道即国祚之修短不同而覆败相寻、异世一辙书曰、与治同道罔不兴与乱同事罔不亡。非虚语也我皇上聪明睿智典学惟勤涵泳六经之暇尤研精史书。举前代之是非往事之成败靡不溯原穷委、一一究其指归。而于明朝兴亡本末、更了如指掌于是深晰崇祯帝之所以失天下者厥咎有在。非末世亡国之君、可同年而语也。但当时既无实录。日后虑多传疑。每廑睿怀之悯恻。于顺治十四年二月内、爰谕工部、立碑表章。恭绎天语、一则曰、明崇祯帝尚为孜孜求治之主祗以任用非人、卒致祸乱、身殉社稷。再则曰若不急为阐扬恐千载之下竟与失德亡国者、同类并观。呜呼。宸鉴及此、不能不令人低徊叹息、颂我皇上之明并日月、发幽光于几沉。德迈兴王昭公评于隔代真前此纪载中未有之盛事也。兹工部遵谕礲石成皇上特命臣之俊、为文以勒之碑。臣系胡明累臣。矢殉沟壑。幸遘永清之会。再续余生。既捧徽纶而感涕。益惊专命而彷徨。以言□剪陋昏耄如臣、何能追阐遗媺、仰副皇上表章之盛心。然不敢不就见闻所及、谬述其概、以窃附史官之职也。按崇祯帝本以英敏之资、潜德藩邸继膺大统当即位之始、正孽珰煽乱之余。中外危疑。独能不动声色芟夷大憝、如秋风振槁因目击人心蛊坏、尽属如醉如梦之流法纪废弛、酿成不痛不痒之习锐意更弦。猛图法祖。恤民隐。畏天灾尝蔬食布衣痛自贬损讲帷之咨询不辍。平台之召对屡勤。一段宵旰靡宁想望太平之意、诚有如上谕所云孜孜求治者。假令当日有先忧后乐之臣、同心一德、匡济时艰、小康犹可坐致。即或中材之佐、警戒绸缪、尚得弥缝□山戊不□月。其如怙媮积玩。贪黩成风。下吏之精神专用以钻营结纳。大僚之好尚、惟在乎位高多金以致民穷盗起。然发难之初、不过西陲一隅。亦何难以国家全力制之而上下相蒙以贼为讳。啸聚之势、日炽月盛。攻城掠邑、有同破竹然后举国张皇、纷纷议选。将议抽兵议加派议设总理总督重臣临渴掘井、毫无成算。以言巢□刀则挫衄屡闻以言抚则招徕无术至于骄兵悍将、反借贼势披猖为护身符来不能御去不肯追遂蔓延流毒秦晋楚豫巴蜀暨大江以北、所在骚然而朝端之上、方争洛蜀之党。日构元黄之战。厝火怡堂独以贼遗君父忧。间有一二耿介特立之士、以公忠体国为念、又往往不安于其位。一时内外文武、事权在握者、无一实心办事之人矣。致令仁明锐治之主、不幸而丁中叶陵替之后。起弊扶衰万难措手兼之孑然孤立于上四顾盈庭、茫无可倚。譬如尪羸之夫病之初中尚在肤膜腠理之间。中医犹能按脉而治及耽延日久、深入膏盲。虽有卢扁、救疗安施。岂非天之所废、莫能兴之。而人谋不臧、适任其咎者耶。考史传所载、凡末世亡国之君、覆车之辙、崇祯帝并无一蹈焉。乃身殉宗社、不引天亡之言、亦綦烈矣。嗟乎伤哉。有君无臣、祸贻邦国。竟若斯哉。此明代往事之可为痛哭流涕者也。我皇上深用悯恻、而欲急为之阐扬。是即孔子当年作春秋之心、褒贬出乎至公。瑕瑜毋令相掩。俾天下后世、读明史者、咸知崇祯帝之失天下也。非失德之故。总由人臣谋国不忠所致。庶后之为人臣者、悚然知所戒而后之为人君者、亦知慎于用人也已。然则煌煌睿谕、明乎制治保邦勿玩小寇。而弭寇必以安民为本安民则又以知人为本此匪直昭一时之信史实著万世之常经盖永为君若臣之宝镜云　　

○谕吏部、循分尽职者、臣子之当然晋爵酬庸者、朝廷之大典少傅兼太子太傅吏部尚书加一级兼中和殿大学士巴哈纳等、奉职有年勤劳素著宜锡宠荣、用昭激劝。巴哈纳、加少师兼太师。金之俊、加太保兼太子太师。额色黑、加少师兼太子太师。成克巩、加少傅兼太子太傅。蒋赫德、加少保兼太子太保。胡世安、加少保兼太子太保。卫周祚、加少傅兼太子太傅。李霨、加太子太保。苏纳海、加太子少保。胡兆龙、加太子少保。科尔昆、加太子太保。孙廷铨、加少保兼太子太保。禅代、加太子少保。硕博会、加太子少保。王弘祚、加太子太保。傅维鳞、加太子少保。杜笃祜、加太子少保。林起龙、加太子少保。渥赫、加太子太保。王崇简、加太子太保。祁彻白、加太子少保。李奭堂、加太子少保。霍达、加太子太保。杜立德、加太子少保。能图、加太子太保。魏裔介、加太子太保。各照旧办事。尔部即遵谕行。　　

○吏部议覆、御史傅扆条奏、府尹宜用重望大臣。查定例府尹员缺于旧人内选择才能升用。无庸更议。得上□日、顺天府尹、但当用才能堪任之人何必分别新旧。此议殊属不谙著饬行。　　

○丁未。升礼科左给事中朱绍凤、为户科都给事中转户科右给事中金汉鼎、为刑科左给事中。礼科右给事中陈台孙、为工科左给事中升吏科给事中孙际昌、为兵科右给事中。户科给事中杨鼐、为刑科右给事中。礼科给事中徐惺、为工科右给事中　　

○戊申。升陕西右布政使朱衣助、为都察院右副都御史、提督操江、兼巡抚安徽等处　　

○遣江南道监察御史田六善、巡视长芦盐政　　

○浙江巡抚佟国器疏报、海逆谋犯太平。官兵击败之斩首七百余级。俘获百有余人。并获器械六百余件。捷至、下所司察叙。　　

○叙征福建军功加二等阿达哈哈番梅勒章京傅大受、为一等阿达哈哈番兼一拖沙喇哈番。三等阿达哈哈番爱穆布、为二等阿达哈哈番恤阵亡二等阿达哈哈番巴度、为一等阿达哈哈番兼一拖沙喇哈番。二等阿达哈哈番永贵郭如龙、为一等阿达哈哈番赠理事官喀尔亲、一拖沙喇哈番　　

○己酉。上御经筵　　

○以致仕阿达哈哈番张天禄子其龙、袭职。　　

○庚戌。升鸿胪寺卿陈协、为通政使司左通政。太仆寺少卿协理督捕事务刘秉政、为通政使司右通政。云南道御史王元曦、为大理寺寺丞。　　

○升陕西按察使习凤翥、为湖广布政使司右布政使　　

○壬子。予故致仕大学士宋权、谥文康　　

○癸丑。补原任梅勒章京马都护原官　　

○以赠拖沙喇哈番陈武子瀛袭职。　　

○喀尔喀部土谢图汗等遣和托河台吉等进贡马匹雕翎等物。宴赉如例　　

○甲寅。先是经略辅臣洪承畴疏奏云南山川峻险。幅员辽阔非腹里地方可比请敕议政王贝勒大臣密议三路大兵作何分留驻守贵州中路汉兵及广西汉兵。作何分布安设嗣经兵部议留拨大帅官兵镇守滇南事关重大请上□日定夺诏议政王、贝勒、大臣会议至是王等议平西平南靖南三藩内、应移一王、驻镇云南。汉中已属腹里兼有四川阻隔。不必藩王驻防。应移一王分镇粤东。一王分镇蜀中。何王应驻何省、恭候上裁。奏入命平西王驻镇云南。平南王驻镇广东。靖南王驻镇四川。　　

○乙卯。升陕西督粮道参政徐炟、为山东按察使司按察使福建泉州府知府陈秉直、为山东都转运盐使司运使　　

○旌表节妇福建莆田县儒士林士前妻黄氏、长汀县民周机妻赖氏烈女闽县民蒲氏女、福清县民吴氏女、永福县民魏氏女、各给银建坊如例　　

○遣官祭扎赖特部落台吉喇麻思希乌朱穆秦部落台吉满扎尔　　

○丙辰。故镇守宁古塔地方昂邦章京沙尔虎达榇至京师。上命内大臣公爱星阿、侍郎甯古里、赍茶酒迎奠之。　　

○丁巳。加赠阵亡梅勒章京拜他喇布勒哈番兼一拖沙喇哈番觉罗阿克善、为三等阿达哈哈番　　

○免湖广襄阳光化宜城谷城枣阳、南漳等县十五年分水灾额赋　　

○戊午。予故户部右侍郎郝杰、祭葬如例　　

○河南道监察御史何可化奏言各官有加级纪录、原以奖有功也除缉逃开荒应如例行外他如捐俸修城、修学、完粮、修河诸务不过职掌之所当为何足为功督抚往往具题动曰某官捐俸若干殊不思俸银几何而能捐若百若千之多大约借小民之膏血以利自己之功名耳今若不辩其何者宜加级纪录何者不宜。恐恩施太易法久弊生。供一事者必自叙。偶一得者必要功。得毋令守正者、有向隅之悲巧宦者、生觊觎之念乎。此非所以励官常、实所以长官邪也下所司详议。　　

○己未。内阁奏言、内三院既改为内阁另设翰林院、查旧例各有分管职掌。今再行详酌。及应归各衙门者、分列款项奏请内阁职掌。一、具题纂修实录等项书籍各官职名一办理记载诏书上传敕谕、册文宝文表文、御屏收藏六科录疏并各项书籍各处祭文等项。一、撰拟文武各官世袭封赠诰命敕命、及敕书、并用宝。一、精微批挂号。一经筵日讲翰林官撰完讲章看详进呈。一、繙译本章。一、撰写坛庙各陵祝文、及神牌扁额。一、登记世官档子。一、收揭帖红本票签档子。一、撰拟碑文祭文谥号。翰林院职掌。一、经筵日讲。撰拟讲章。一、外国奏书令四译馆官繙译。一、考选庶吉士。一、开列教习庶吉士职名、送内阁具题。一、纂修繙译各项书史。一、开列纂修职名送内阁具题。一、凡会试乡试及武会试主考、开列职名、送该部具题。一、撰拟封赠诰敕开列翰林官职名、送内阁具题一题补翰林官员及差遣俸满丁忧给假等项、行文各部一侍直一侍班一扈从一贴黄一修玉牒一捧敕书一教内书堂一上陵一分献一册封一赍诏应归各该衙门职掌。一会试一殿试一廷试举贡一册封事宜以上四项俱应归礼部。一、撰拟印信关防字样、文官应归吏部武官应归兵部。从之。　　

○河南巡抚贾汉复疏报、烈妇、孟津县生员李宗沆妻王氏、年二十五、夫故时、怀有孕。迨分娩后、投缳而死。节妇、温县民张以宁妻许氏、年十七、夫故。奉姑尽孝。教子有方。河内县瞿镜妻张氏、年二十三、夫故。事亲抚孤。甘贫、不易。孙允嘉妻邹氏、年十七、夫故。事亲抚孤。孝慈兼尽。郑州生员虎呈采妻李氏、年二十五、夫故。苦节三十五年。登封县生员裴耀宗妻张氏、年二十八、夫故。纺绩养姑。抚子成立。俱请照例。旌表下所司议。　　

○庚申。升鹰扬卫守备钱腾云、为湖广掌印都司。处州副将中军都司马高尚义、为陕西掌印都司　　

○吏部奏言、江南江西总督郎廷佐、凤阳巡抚亢得时、操江巡抚蒋国柱、不劾婪赃之卢慎言于卫贞元未劾之先。而劾于贞元既劾之后。及奉上□日回奏、复巧言支饰。俱请革职下刑部审究。得上□日郎廷佐等、俱著革职、并革拜他喇布勒哈番、戴罪照旧管事。　　

○改贵州布政使司参政管分巡思仁道佥事事张风□易、为贵州布政使司参政分守思仁道以随征副将张扶龙、为贵州按察使司副使、分巡思仁道从前经略辅臣洪承畴误题分守为分巡至是改正焉　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十四




大清世祖体天隆运定统建极英睿钦文显武大德弘功至仁纯孝章皇帝实录卷之一百二十五　　

顺治十六年。己亥。闰三月。辛酉朔。更定在京各衙门满汉官衔品级。翰林院侍读学士、侍讲学士、满汉字俱称侍读学士。侍讲学士。侍读侍讲、满汉字俱称侍读、侍讲。修撰、编修、检讨、满汉字俱称修撰、编修检讨。五经博士、满汉字俱称五经博士。典籍、满汉字俱称典籍。内阁撰文中书、满汉字俱称撰文中书。办事中书、满汉字俱称办事中书。以上品级、仍旧。宗人府府丞、启心郎、理事官、正四品。副理事官、从四品。称谓仍旧。经历、称谓品级仍旧。六部满汉尚书、侍郎、郎中、员外郎、主事、司务等官。称谓品级俱仍旧。兵部督捕侍郎、称谓品级仍旧。左右理事官、俱改为太仆寺少卿。仍协理兵部督捕堂上事务。正四品。理藩院尚书、称礼部尚书。掌理藩院事。正二品。左右侍郎、称礼部左右侍郎。协理理藩院事。正三品。副理事官、从五品。院判、仍正六品。知事、副使、称谓品级如旧。都察院左都御史、左右副都御史、左右佥都御史、监察御史等官。称谓品级俱仍旧。满理事官、改称监察御史。正七品。都事、正六品。司务、从九品。称谓仍旧。通政使司通政使、左右通政、左右参议等官。称谓品级俱仍旧。知事、正七品。司务、从九品。称谓仍旧。大理寺卿、左右少卿、寺丞、寺正、寺副、评事等官。称谓品级俱仍旧。司务、从九品。称谓仍旧。六科都给事中、左右给事中、给事中、称谓品级仍旧。太仆寺满理事官、汉卿、俱称卿。满副理事官、汉少卿、俱称少卿。主簿、称谓品级仍旧。光禄寺满理事官、汉卿、俱称卿。满副理事官、汉少卿、俱称少卿寺丞、四署掌印署正、典簿、称谓品级仍旧。国子监祭酒、司业监丞助教、博士、典簿、学正、学录、典籍、称谓品级仍旧。钦天监监正、监副春官正、夏官正、秋官正、冬官正、中官正、五官灵台郎、五官保章正、主簿、五官挈壶正、五官监候、五官司历、五官司晨、博士、太医院院使、院判、御医、吏目、上林苑监、左右监丞、署丞、中书科中书舍人、行人司司正、司副、行人、以上称谓品级俱仍旧。户礼兵工四部各库司库、正七品。称谓仍旧。礼部会同馆通事、满字称通事。汉字称通官。正八品。牛羊阿墩大、满字称吴尔哈伯喀达喇喇哈番。汉字称司牲官。正八品。礼部铸印局、户部宝泉局、兵部会同馆大使、兵部督捕、刑部司狱、工部营缮所所丞、称谓品级仍旧。　　

○裁六科满主事。其印信、俱都给事中掌管。　　

○户部奏言、满洲蒙古汉军受封之妇、寡居无嗣。养赡无人。而能守志不渝者。及有后嗣、养赡有人、而能抚孤守节者。俱准其留原封诰敕。从之　　

○壬戌。武英殿大学士胡世安有疾。乞假调理。允之。　　

○甲子。以坛殿告成。加总管工程内官监理事官通吉、拜他喇布勒哈番　　

○谕吏部。前因御史缺员、欲行考补。今台员足用。考过取中袁懋德、张惟赤、薛鼎臣、谌名臣、汪之洙、刘大谟、胡悉宁、成肇毅、周明新、姚启盛、俱著以科员用。　　

○旌表广东节妇、会同县王家翰妻杨氏。崖州萧士彦妻慕容氏。贞女、顺德县刘氏女。各给银建坊如例　　

○初、二等侍卫阿拉那、与公额尔克戴青家奴陈保等、殴于市保等讼其抽刀相击。刑部审实。转交兵部。议革阿拉那职。复交刑部议罪。至是、刑部拟阿拉那鞭一百、折赎。疏入从之。　　

○予故昂邦章京沙尔虎达立碑。遣官致祭。　　

○初、内大臣费扬古、郭迈、有罪。上命随旗上朝。复以违上□日罢职。下刑部议罪。至是、各拟绞具奏。上免其死。革费扬古少傅兼太子太傅、内大臣、议政大臣、并所加之级、及二等阿思哈尼哈番职。解牛录任。止留一拜他喇布勒哈番。革郭迈内大臣、二等阿思哈尼哈番职解牛录、及上驷院任。止留一拜他喇布勒哈番。仍令随旗上朝。　　

○乙丑。谕吏部。巡抚系封疆重臣。一切章奏、皆当恪慎循理。近见陕抚陈极新、虚诞恣肆。全失奏对之体。如遵例考满一本历引擒斩介赛、囊奴克、攻破清河、北关辽东等处、征伐铁岭东揆宣府、大同、收服察哈尔、获德王等功。又以征朝鲜、于江华岛获其家眷、说逼国王投顺为己功。妄冒勋劳。殊为可恶。至于参梁鋐隐其所劾科抄。又引壬戌年刘宏远李大成旧案为例。言大成匿不回奏。太祖怒。将大成宏远正法。分其家产妻子等语。生杀乃朝廷大柄。岂可妄行牵引。图快私忿大不合理。尔部即从重议处具奏　　

○丙寅。以故一等阿达哈哈番翁爱弟特哲、二等阿达哈哈番阿布赖子尼雅汉、三等阿达哈哈番满都叔之子和济吉尔、拜他喇布勒哈番兼一拖沙喇哈番察克都兄之子察尔奇、拜他喇布勒哈番喀齐兰子阿尔布、耶古子布尔哈、阵亡一等阿达哈哈番兼一拖沙喇哈番巴度子俄灵安、一等阿达哈哈番永贵子赫塞、郭如龙子朝章、老病致仕三等阿达哈哈番许尔官子弘义、各袭职。　　

○恩特以创发身故。命为拖沙喇哈番。以其子石图袭职。　　

○一等阿达哈哈番兼一拖沙喇哈番金玉振有罪。削本身拜他喇布勒哈番职。所袭二等阿达哈哈番、以其叔之子玉英、袭职。　　

○以一等阿达哈哈番塞尔格克、为三等阿思哈尼哈番。　　

○旌表节妇、湖广大冶县林有声妻陈氏。临湘县陈世定妻李氏。江夏县刘滋妻徐氏。各给银建坊如例。　　

○宣府总兵官佟学文、以老病乞休。允之　　

○丁卯。谕吏部。向令内阁中书、摹写法帖。用心习学。为时已久。今览其所写字样。吴养浩、宫昌宗、戴时选、书法稍有可观。其杨鹏举、沈鉁生、程璋、王毓英、牛彝、张道祥、鲁超、戈瑶八员。书法生疎。著各罚俸一年。白绍易、曹之骥、字画潦草。不合体式。殊为怠玩。著革职。永不叙用。　　

○谕刑部。前因贪官污吏、剥民取财。情罪可恶。故立法严惩。赃至十两者、籍没家产。乃今贪习犹未尽改。须另立法制。以杜其源。今后贪官赃至十两者、免其籍没。责四十板。流徙席北地方。具犯赃罪、应杖责者、不准折赎。　　

○转吏科右给事中胡尔恺、为礼科左给事中。升兵科给事中杨雍建、为礼科右给事中。补原任礼科给事中法若真、为更科给事中。户科右给事中王启祚为原官。　　

○戊辰。裁山西应州安银子、浑源州上盘铺、蔚州马驿、怀仁县西安、马邑县广武、广昌县香山、灵邱县太白、山阴县山阴等驿。　　

○吏部议覆山东道御史顾如华疏言、藩臬原有互揭之例。今恐彼此弥缝、易滋徇庇之弊。以后二司贤否、永不许互开。报可。　　

○己巳。升鸿胪式少卿杨时荐、为本寺卿。补原任太仆寺少卿李敬原官。协理兵部督捕侍郎事。　　

○遣官致祭喀尔喀部落故固山额真巴拜。　　

○升江西右布政使白秉贞、为浙江布政使司左布政使。江西南昌道参政吴正治、为陕西按察使司按察使　　

○赏直隶各省大计卓异官员布政使黄志遴等二十二人袍服。　　

○裁直隶真定府管关通判一员。　　

○辛未。裁直隶房山、良乡、永清、东安、香河、三河、遵化、密云、平谷、卢龙、迁安、抚宁、乐亭、南皮、庆云、山海、江南江浦、六合、舒城、庐江、英山、霍山、临淮、怀远、定远、五河、虹、蒙城、霍邱、灵璧、颍上、太和、来安、清河、桃源、沭阳、赣榆、宿迁、睢宁、浙江于潜、昌化、孝丰、象山、仙居、武义、汤溪、江山、分水、泰顺、青田、遂昌、龙泉、庆远、云和、宣平、景宁、四川阆中、苍溪、南部、广元、昭化、通江、南江、梓潼、南充、西充、营山、仪陇、渠、平武、盐亭、蓬溪、安、汶川、保、东乡、河南省内乡、各县卫儒学训导。　　

○刑部议覆山西道御史傅扆疏言、诬告之徒、若不立法严惩。恐刁风难息。以后有诬告人。笞杖徒流等罪。应照律加等科断。不准折赎。诬告人死罪。已决者、反坐论死监候。未决者、本犯杖一百。发边卫永远充军。如以不赦罪诬人者。虽遇赦、不宥。其诬告叛逆。被诬之人已决者、本犯拟斩立决。若未决者、拟斩监候。不得株连妻子家产。如告人不即赴审、辄行脱逃者。将被告、及证佐释放。本犯获日、不与审理。仍以诬告拟罪。从之。　　

○壬申。铸给东西两翼收税二差关防。　　

○癸酉。兵部奏言、伪侯谭弘、谭诣倾心慕义。剪逆归诚。均应封以三等侯爵。得上□日、谭弘、谭诣俱著封侯。以后公侯伯封爵、不必分三等。　　

○以镶白旗满洲二等护卫喇色、为护军参领。　　

○吏部等衙门、会勘宗人府府丞董国祥受卢慎言嘱托、分送金银。嗣因巡城御史访查、始行发觉。董国祥、法应论死。因未及分送、自行出首。应免死、革职流徙尚阳堡。从之。　　

○甲戌。裁湖广都司断事一员。　　

○乙亥。裁江南布政使司都事、按察使司知事各一员。安、徽、宁、池、四府知事各一员。广德州州同一员。　　

○丙子。喀尔喀部落土谢图汗、车臣汗、厄鲁特部落阿布赖诺颜达赖吴巴什诺颜等、遣使贡马匹。方物。宴赉如例　　

○授考选户部郎中袁懋德、为户科给事中。主事张惟赤、为礼科给事中。主事薛鼎臣、为兵科给事中。　　

○礼部右侍郎杨运昌、乞假送亲回籍。允之。　　

○吏部遵上□日议奏、陕抚陈极新、身为封疆重臣。凡一切章奏、皆当恪慎循理奏对。乃虚诞恣肆。妄冒勋劳、以为己功。又图快私忿、妄行牵引具奏。失大臣体。应革职为民。永不叙用。得上□日、陈极新、姑从宽免革职。著降八级调用。　　

○都察院左都御史魏裔介条陈四事。一曰、国子监系学校重地。果有高贤硕德、堪为师表者。宜隆其品秩。久任以责成功。一曰、直隶顺永保河等府之民、自圈地圈房之后。饥寒迫身。遂致起而为盗。请敕该抚按、察明无碍官地拨给。令其栖止。至京师内城失业之民、既给与官地。宜即令永业。勿复圈为园圃。致使转徙流离。一曰、福建、江南江西等处。甚多溺女之风。忍心灭伦。莫此为甚。请敕严行察禁。以广好生。一曰、京师根本重地。必使贵贱有别、而后礼让成风。近见童稚谑詈职官。土豪扬鞭冲路。法纪荡然。应令地方官不时惩治。以肃观瞻。疏入。得上□日、溺女恶俗。殊可痛恨。著严行禁革。余著详议以闻。　　

○丁丑。吏部左侍郎梁清宽、有疾乞假调理。允之。　　

○升浙江按察使毛一麟、为江南布政使司右布政使。　　

○裁陕西甘州屯操都司。并前卫于左卫、后卫于中卫。　　

○增设山西汾、潞、沁州城守千总各一员　　

○裁山西平阳卫前后两所千总各一员。　　

○戊寅。福建巡抚刘汉祚引年。乞休许之。　　

○以守福州功授骁骑校阿格尼、为拖沙喇哈番　　

○己卯。升江南吴淞副将赵光祖、为署都督同知、充镇守江西九江等处地方总兵官。浙江绍兴副将刘永亨、为署都督同知、充镇守宣府等处地方总兵官。　　

○庚辰。予故内大臣二等阿思哈尼哈番努山、梅勒章京拜他喇布勒哈番兼一拖沙喇哈番觉罗阿克善、立碑。　　

○辛巳。加四川巡抚高民瞻、兵部右侍郎以招抚硐头寨长功也　　

○以镶白旗满洲阿思哈尼哈番多英、为甲喇章京。　　

○旌表河南节妇、郑州生员虎呈采妻李氏。登封县生员裴耀宗妻张氏。温县民张以宁妻许氏。河内县民瞿镜妻张氏。孙允嘉妻邹氏。烈妇、孟津县生员李宗沅妻王氏。各给银建坊如例。　　

○壬午。谕吏部。图海向经简用内阁。期其恪恭赞理、克副委任。乃不肯虚公存心。凡事每多专擅。无论朕所未见之处、恣肆多端。即在朕前议论往往谬。妄执拗。务求己胜。朕知其行事如此、不可久留密勿之地。故调用刑部。彼犹不悟、以为才能堪任。侈然自满。受事有年、不思感恩报称。过误愈多。屡加诫谕、迄无悛悔。朕复不忍遽弃。屡以小事惩处。使之警省。犹然置若罔闻。如阿拉那一案、问理不公。是非颠倒。情弊显然。朕面加诘问。仍巧言支饰、不以实对。负恩溺职。殊为可恶。已经革职付部。著议政王贝勒、大臣、九卿、科道、会同从重议罪具奏。　　

○补鸿胪寺少卿赵开心原官　　

○升河南汝南道参政冀如锡、为浙江按察使司按察使　　

○裁湖广沅州、靖州、铜鼓、五开、施州瞿塘各卫经历崇盈、丰积、广平、永丰、施州各仓大使。鱼山、广济、均阳、南坪、笙竹、临湘、河塘、界山城北各驿驿丞。　　

○陕西道御史姜图南疏言、明史一书。虽事属前代。而纂修之典、则在本朝。请发金匮藏书敕内阁翰林诸臣、开馆编摹。广搜会订。以成信史。疏下所司。　　

○癸未。升刑科给事中蔺挺达、为吏科右给事中。　　

○以致仕三等阿达哈哈番阿岱子雅秦、袭职。　　

○裁山东都司断事一员。　　

○辅国公品级扎喀纳卒。　　

○甲申。议政王、贝勒、大臣、九卿、科道等官遵上□日会议、部尚书图海、负恩溺职。应论绞。上以图海情罪重大、本当依议正法。但念其任用有年。姑免死。革职。逐产籍没。　　

○免湖广钟祥县十五年分水灾额赋　　

○乙酉。以平南王属下故拖沙喇哈番张文昇子逢吉、刘承德子国泰、舒尚孟子云虎、王武子朝卿、屈应奎子起龙、张官禄子士俊、尚有成侄永禄、徐有运侄开先、各袭职。　　

○遣官致祭鄂尔多斯部落固山额真布达雅　　

○丙戌。授投诚伪新津侯谭弘、为慕义侯。伪仁寿侯谭诣、为向化侯。　　

○更定赐祭外藩蒙古事例。下嫁固伦公主、及公女格格以下、公夫人以上、亲王以下、公以上、及一等台吉、塔布囊、并精奇尼哈番、有投降及军功者薨逝、仍赐祭如例。其二等三等四等台吉、塔布囊、固山额真、阿思哈尼哈番、达尔汉卒。停其赐祭。　　

○丁亥。升詹事府詹事沙澄、为礼部右侍郎、兼翰林院侍读学士。通政使司左通政陈协、为宗人府府丞　　

○升大理寺卿张自德、为都察院右副都御史、巡抚陕西、赞理军务。　　

○更定驻防盛京协领品秩、视甲喇章京。盛京、及江宁、西安、管牛录事闲散章京品秩、俱视牛录章京。　　

○山东巡按程衡。劾奏山东巡抚耿焞、贪婪昭著。列款以闻。得上□日、耿焞、著革职逮问　　

○戊子。裁陕西西安左右中前后、汉中、宁羌、兰州、河州、临洮、巩昌、秦州等卫。阶州、文县、礼店、环县、凤翔、沔县、兴安等所。　　

○上复亲试江南举人　　

○庚寅。兵科给事中薛鼎臣奏言、今日之求治平者。莫不以惩贪为第一务。顾有司行贪之事不一而其取于平民者、莫甚于私报大户。取于商贾者、莫甚于私派当月。取于钱粮者、莫甚于私索常例。取于词讼者、莫甚于私罚赎银。请敕该抚按、设立木榜。严行禁革。以杜贪源。下所司议。　　

○山东道御史施维翰奏言、直省设有镇将诸臣、惟靖盗安民是赖。今地方盗贼纵横。各抚按但参有司不绳镇将。请敕严加处分。并定抚按参劾镇将之法。如顺天巡抚董天机、纵兵为盗。请正其罪。以为徇庇溺职者之戒。疏下所司。　　

○裁江西都司经历、断事、都事夏。四月辛卯朔。享太庙。遣公爱星阿行礼　　

○以致仕拜他喇布勒哈番范思孔子文魁、袭职　　

○翰林院掌院学士折库讷、王熙奏言、翰林官自侍读学士、以至检讨、与臣等俱为同官。原无统属。凡给假省亲、终养、迁葬、告病等项。宜令自行陈奏。永为定例。报可。　　

○贵州总督赵廷臣奏报、逆贼冯天裕等、窜伏山寨、勾结亡命。先陷湄潭。嗣犯瓮安。臣调思南、平越、遵义、偏桥各路官兵、击破贼营。斩天裕、及伪总兵冉宗孝等。余党悉平。下所司知之。　　

○壬辰。先是有上□日、往召外藩蒙古王等所尚五公主、及额驸、并科尔沁国卓礼克图亲王吴克善、达尔汉巴图鲁郡王满朱习礼、俱来京。卓礼克图亲王吴克善、以公主病、有误来朝回奏。达尔汉巴图鲁郡王满朱习礼、以公主病泄。自身冒风。两孙病殂。诸子复感寒疾。奏请免朝。于是理藩院劾奏。蒙皇上谊笃亲亲。特令公主额驸来朝。今亲王吴克善郡王满朱习礼、奉诏不即至、反推托事故奏陈。殊属不合。仍应催令来京。严加议处。奏入。奉上□日、卓礼克图王、巴图鲁王、不闻命即至、借端推诿。甚属不合。尔衙门会同议政王贝勒大臣议奏。议未上、至是达尔汉巴图鲁郡王、星夜引罪来朝。上谕曰。公主、王当此无事之际、以善言相慰。笃亲之故、特召之来。朕之恩待甚厚。矧达尔汉巴图鲁郡王系皇太后亲兄又曾行间效力、著有劳绩。故欲进封为亲王。今乃以公主病泄、孙死、为辞不遵诏上□日。藐视朕躬有干国纪。朝与不朝、任从己便。岂朕轸恤。款待有未至乎。已付诸王大臣议处。今达尔汉巴图鲁郡王、既自引罪、星夜来朝著从宽免议。其进封亲王、亦著停止。　　

○裁直隶涿州州同、蓟州州判、密云遵化二县县丞、并涿州、蓟州开平、河间四卫经历　　

○以兵部主事马之驶、为陕西按察使司佥事、提调学政　　

○先是、陕西巡抚陈极新、给事中梁鋐、互相讦奏。极新因劾鋐势占、三原县西阳里水地二十四顷八十七亩。下巡按石维昆查讯、不实。维昆劾极新挟讐殃民。捏册诳奏。命革极新职。逮京严审拟罪。　　

○甲午。革予告江宁巡抚张中元职。以徇庇所属贪婪按察使卢慎言、不行劾奏故也。　　

○升广东惠州府副将都督同知黄应杰、充镇守本省潮州等处总兵官　　

○丙申。裁直隶安州、易州州判。涞水县县丞。　　

○丁酉。广东信宜、阳春二县水　　

○己亥。谕礼部。此次覆试之江南丁酉科举人第一名叶方蔼、至第七十名程秸、俱准作举人。内陈溯潢、潘之彪、曹汉、杨兆皋、洪济、杨大鲲、黄枢、万世俊、黄中、何亮工、何炳、沈鹏举、张允昌、前经罚科。今俱免罚。准其会试。第七十一名王克巩、至第九十名杜瑜、亦准作举人。内许允芳、秦广之、马振飞、史奭、周篆、许凤、谢金章、史继佚、仍照前罚停会试二科。吴维骏、董粤固、宗书、俞振奇、詹有望、李煜、张仲馨、韩揆策、王淳中、朱扶上、亦准作举人。俱著罚停会试二科。　　

○庚子。谕吏部。额尔克戴青、身为大臣、自当恪遵国法。钤束家仆。勿令为非。乃素不约束、以致家仆陈保等、将侍卫阿拉那辱殴。且诬其持刀、擅行绑缚。欲行陷害。阿拉那系近侍官员。被额尔克戴青之仆、绑缚殴辱。而伊主佯为不知。有是理乎。况阿拉那即额尔克戴青所管之侍卫。陈保乃系伊朝夕使令之仆。额尔克戴青、身为近侍大臣。凡他人过失、犹当入告。今反纵家仆肆行无忌。诬陷近侍之臣。全无觉察。甚属不合。著议政王、贝勒、大臣、会同从重议罪具。　　

○辛丑。礼部议覆科臣杨鼐疏言、学臣为士子师表。自当督率教官、训饬士子。此后劣生犯事、经教官举报、学道不尽法惩处者。被抚按纠参、照教官例、一名以上、罚俸六月。三名以上、罚俸一年。五名以上、降职一级。七名以上、革职。从之。　　

○河南汤阴县雨雹。伤麦　　

○壬寅。贵州巡抚卞三元陛辞。赐甲胄、鞍马弓矢、朝衣等物。　　

○转通政使司右通政刘秉政、为左通政。升太仆寺少卿协理兵部督捕事务李敬、为通政使司右通政。　　

○补服阕福建督粮道参政蓝润、为广东布政使司参政、分守岭南道。陕西西宁道参议李发藻、为广西布政使司参议、分守左江道。外转山东道御史李荣宗、为浙江布政使司参议、分守杭嘉湖道。吏部主事陈韩遴、为浙江按察使司佥事、分巡金衢道。裁缺陕西陇西道佥事纪咸亨、为广西按察使司佥事、分巡桂林道。投诚伪兵部尚书万翱、为山西布政使司参议、分守冀宁道。伪巡抚陈德容、为山东按察使司佥事、分巡青州道。升河南管河道副使徐必远、为广西布政使司参政、分守桂平道。陕西靖远道副使万全、为本省布政使司参政、分守关西道。关内道副使甯之凤、为浙江布政使司参政、分守金衢道。西宁道副使郭亮、为湖广布政使司参政、分守上荆南道。山西易州道副使李茂、为河南布政使司参政、分守汝南道。江西湖东道佥事罗森、为陕西布政使司参议、督粮道。山西提学道佥事孙籀为福建布政使司参议、督粮道。湖广荆西道佥事李承尹、为江南布政使司参议、漕储道。湖广武昌道佥事张云龙、为江西布政使司参议、分守南昌道。福建漳南道佥事卫绍芳、为四川布政使司参议、分守川北道。陕西陇右道参议王纪、为江南按察使司副使、分巡苏松道。河南管粮道参议武攀龙、为本省按察使司副使、通蓟道。山东济南道参议牟廷选、为江南按察使司副使、分巡扬州道。山西口北道参议安世鼎、为陕西按察使司副使、分巡西宁道。湖广荆西道参议宋之屏、为江南按察使司副使、分巡池太道。浙江温处道参议李嵩阳、为山东按察使司副使、天津道。广东督粮道参议张时成、为湖广按察使司副使、分巡下湖南道。浙江宁绍道参议李登第、为陕西按察使司副使、分巡榆林东路道。山东东兖道参议潘超先、为福建按察使司副使、分巡清军驿传道。山西河东道参议冯嘉会、为陕西按察使司副使、分巡潼关道。陕西关内道参议郭四维、为本省按察使司副使、分巡庄浪道。湖广下湖南道参议韩廷芑、为广东按察使司副使、分巡琼州道。福建漳南道参议赵曰冕、为广西按察使司副使、分巡苍梧道。福建福州府知府李雨沾、为陕西按察使司副使、分巡肃州道。湖广荆州府知府孟泰、为浙江按察使司副使、分巡温处道。河南彰德府知府宋可发、为福建按察使司副使、巡海道。河南卫辉府知府朱之瑶、为山西按察使司副使、分巡岢岚道。户部郎中周文华、为福建按察使司佥事、分巡福宁道。李世铎、为江西按察使司佥事、分巡饶南九江道。刑部郎中杨志远、为湖广按察使司佥事、分巡下江防道。河南开封府知府席式、为两浙都转运盐使司运使。　　

○礼部奏、廷试贡生、请内阁、同吏礼二部、照旧公同出题阅卷。得上□日、内阁职掌、已经分定、此廷试贡生不必与　　

○定芦政考成则例。州县官十分全完者、纪录。未完不及一分者、降俸一级。一分者、降俸二级。二分者、降俸三级。三分者、降职一级。四分者、降职二级。五分者、降职三级。六分者、降职四级。七分者、降职五级。俱戴罪督催。完日开复。八九十分者、俱革职为民。部差司官、见年催徵十分全完者、纪录。未完不及一分者、罚俸一年。一分者、降俸一级。二分者、降职一级。照旧管事。三分者、降职二级、调用。四分以上者、革职为民。　　

○以故镇国公察哈代子奇塔特、袭公爵。以阵亡拖沙喇哈番喀尔亲弟科尔亲、袭职　　

○以拜他喇布勒哈番通吉、为三等阿达哈哈番　　

○癸卯。以镶白旗满洲拜他喇布勒哈番尼堪、为甲喇章京　　

○甲辰。授考选户部主事谌名臣、为刑科给事中。补假满御史杨旬瑛、为云南道监察御史。　　

○裁真定府阜平县事务、归并行唐、曲阳二县管理。　　

○丙午。升大理寺少卿朱国治、为本寺卿。　　

○遣官致祭精奇尼哈番固鲁。　　

○江西巡按李之粹参奏、平南王属下护军参领马登云、赴川买马。经由赣邑兵丁需索常例。勒捉民船。苛求无厌。将县官杨文正攒殴。衙役砍伤。得上□日马登云著革职。该抚讯。　　

○议政王大臣遵上□日议、额尔克戴青、应革少保兼太子太保、议政、领侍卫内大臣、及世职。其所袭父职令其兄弟承袭、从之。　　

○丁未。孝端文皇后忌辰。遣官祭昭陵　　

○谕刑部。国家明刑敕法。警戒奸顽。其情罪稍轻者、有折赎之例。原系法外施仁。欲其创艾悔罪。但向来赎锾、定数太轻。以致奸顽玩视。犯法者愈众。今后杖一百应赎者、折银三十五两。递减至二十两而止。尔部仍将其中等次、分别确议具奏。　　

○己酉。裁陕西宁夏镇在城驿驿丞、直隶真定卫、定州卫经历、万全都司断事、经历各一员　　

○裁山东管屯都司　　

○辛亥。命立故镇国公马尔图、僧额碑。　　

○壬子。补服阕大理寺少卿张椿原官　　

○升原任礼科都给事中董笃行、为太仆寺少卿　　

○癸丑。以阿达哈哈番觉罗清布、为宗人府理事官。　　

○黑龙江能吉勒屯头目韩批理等、贡貂皮。宴赉如例。　　

○升陕西汉羌道副使崔之瑛、为山西布政使司参政、分守口北道。山西驿传道副使于变龙、为广东布政使司参政、管粮道。鴈平道副使王天眷、为本省布政使司参政、分守河东道阳和道副使郭一鄂、为陕西布政使司参政、分守关内道。冀南道副使吴柱、为山东布政使司参政、分守济南道。直隶永平道副使宋琬、为浙江布政使司参政、分守宁绍台道。陕西临巩道副使祁彦、为浙江布政使司参政、分守温处道。湖广上荆南道副使颜敏、为本省布政使司参政、分守荆西道。两淮运使马元、为河南布政使司参政、管粮道。长芦运使涂应泰、为湖广布政使司参政、分守下湖南道。河南河南道佥事张汧、为福建布政使司参议、分守漳南道。四川松龙道佥事钟性朴、为山东布政使司参议、分守东兖道。浙江嘉湖道佥事史燧、为陕西布政使司参议、分守陇右道。陕西河西道参议张元璘、为湖广按察使司副使、分巡武昌道。福建建南道参议孔自洙、为湖广按察使司副使、分巡荆西道。广东岭东道参议相有度、为陕西按察使司副使、分巡关内道。江西湖东道参议杨绍先、为本省按察使司副使、分巡湖东道。贵州新镇道参议董奎武、为陕西按察使司副使、分巡西宁道。刑部郎中韩玙、为山西按察使司佥事、分巡易州道。刘元运、为陕西按察使司佥事、分巡靖远道。户部郎中刘三章、为福建按察使司佥事、分巡漳南道。　　

○甲寅。喀尔喀部落毕席勒尔图汗、罗布臧诺颜、车臣济农、昆都伦托音等、以盟誓修好、遣使进□山戊不□贡。遣梅勒章京多克新、阿思哈尼哈番郭尔亲等、赍敕奖谕。仍厚加恩赐。　　

○安远靖寇大将军信郡王多尼、平西大将军平西王吴三桂、征南将军固山额真赵布泰等疏报。臣等追剿伪永历、师至镇南州。闻伪巩昌王白文选、拥贼在玉龙关。随遣前锋统领白尔赫图等进剿。白文选拔营先遁。我兵追及、贼复迎战。随击败之。获伪巩昌王金印一颗。生擒伪总兵吕三贵。并获象三只。马一百四十匹。至永平县、贼纵火烧烂沧江之铁锁桥遁去。臣等乘夜发兵渡江。克永昌府。伪永历、及李定国、遁去腾越州。我兵渡泸江、定国伏兵于磨盘山上木栅内迎敌。我兵分为八队、冲击之。前锋统领白尔赫图等、领前锋先登。斩伪伯窦名望。固山额真沙里布等继进。伏贼齐发。我兵力战、复败之。贼遁入石门是夜逸去。遂克腾越州。复自腾越追巢□刀、过南甸、至孟村。贼从三宣六慰路遁去。乃班师回省。捷闻、上嘉奖之。命所司察叙。　　

○多尼等又奏报、臣等至云南省城、有土司官王耀祖等二十余员、各率所属猓猓村兵丁人口、赍伪敕印诰命劄付投诚。下所司议叙。　　

○定南王属下梅勒章京总管官兵李茹春奏报。定南王孔有德子孔廷训、顺治九年失陷桂林时、被逆寇掳去。今入云南访问。已于十五年十二月十六日、遭李定国惨害。臣随同平西王吴三桂等、赴土主庙迎廷训榇于臣营。容臣搅榇回京。得上□日、定南王子、久陷滇中。尚冀大军克取、来京有日。据奏惨遭逆害。深可悯恻。应行恩恤、并扶榇归葬事宜、著速议具奏。　　

○丁巳。降宁夏巡抚黄图安五级、调用。以保举济南府知府贾一奇、贪赃连坐故也。　　

○刑部遵谕议折赎例。杖一百者、应赎银三十五两。九十者、赎银三十一两二钱五分。八十者、赎银二十七两五钱。七十者、赎银二十三两七钱五分。六十者、赎银二十两。永著为例。疏入。从之。　　

○平西大将军平西王吴三桂奏报。大兵克滇之后、伪广阳王冯双礼、同伪德安侯狄三品等、遁走四川建昌卫。臣再三招徕。双礼执迷不从。狄三品等、用计执之以献。并缴伪庆阳王金印一颗。大将军金印一颗。金册一副。敕一张双礼或俘解来京、或军前正法、伏候上裁。得上□日、览王奏计擒伪王冯双礼、具见王筹画周详。指授得宜。预伐狡谋。克奏肤功。朕心嘉悦。狄三品等遵谕效力。擒逆来献。诚悃可嘉。并敖一凤、俱著从优议叙具奏。冯双礼附逆梗化。大军所至、不即投诚。窜迹入蜀。本当正法。但今既就擒。杀之无益。姑免死。昭朕好生之心。著押解来京安置。　　

○吴三桂又奏报。伪延长伯朱养恩、伪总兵龙海阳、伪副将吴宗秀等、为李定国守四川嘉定州。今率众投诚。下所司察叙。　　

○己未。以一等侍卫博尔济、为内大臣。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十五



大清世祖体天隆运定统建极英睿钦文显武大德弘功至仁纯孝章皇帝实录卷之一百二十六　　

顺治十六年己亥。五月。辛酉朔。　　

○壬戌夏至。祭地于方泽。遣公爱星阿。行礼。　　

○两广总督李栖凤疏报、伪江夏王、伪知府姬玿、并贼渠陈奇策等就擒南宁、太平、思恩等府悉定。下所司知之。　　

○癸亥。先是科臣杨雍建、胡尔恺、粘本盛、各疏劾铨政弊窦、下宗人府都察院会议。至是议吏部司务陈卣、诬揭选司升补情弊。该部既经察出、不行参奏。又小京职缺出擅分单用双月。不行请上□日。推升运同时、不先查同知王觉民有无事故。掣签后、方行扣升、及未经说堂、收用书办等事。尚书觉罗科尔昆、应削去太子太保。降一级、罚银一百两。孙廷铨、应削去少保兼太子太保罚俸九个月。侍郎觉罗硕博会应削去太子少保。降一级、罚银七十两。杨茂勋应降二级罚银七十两。禅代、应削去太子少保罚银五十两。石申、应降一级、罚俸六个月。郎中穆护里、应革职解任。并革去拜他喇布勒哈番。郎中沈＜火阜＞、员外李廷龙、色黑、均应革职解任。郎中穆成格、员外金世德均应降二级、分别罚银。主事宋文运、刘祚远、均应降一级、罚俸六个月。郎中宜垒、金光祖、吴弩春、均应罚银五十两。郎中李崇稷、应罚俸九个月。员外达都、赵之彪、均应罚银三十两。陈卣、应革职。议上。从之。　　

○乙丑。谕吏部、国家用人行政、黜陟赏罚、一出于公。凡为臣子、但当砥砺品行奉法尽职。不可遇事生疑揣度。致开党与之渐如明末群臣、背公行私、党同伐异。恣意揣摩、议论纷杂。一事施行、辄谓出某人意见一人见用、辄谓系某人汲引。一人被斥。辄谓系某人排挤。因而互相报复、挠乱国政。此等陋习、为害不小。朕甚恨之近来内外大小诸臣中、不体朝廷大公至正之意。尚有仍踵前代陋习、妄生意度者、深为可恶。今后各当洗涤肺肠、痛改前非。恪修职业共归荡平。若有挟私疑揣、以至角立门户。渐开报复之端者、必重罪不宥。尔部即通行申饬。　　

○又谕曰。凡各官过误、人所不知。自行举发者方可谓之检举。准与免议。如胡兆龙误写红本、乃人所共见。虽自行认罪、与检举不同。尔部即以检举免议、殊不合理。以后有此等情事、须详察确议。务求允当。如仍前草率具覆、必行处治。　　

○升太原营参将许壮猷、为三屯营副将署副将管临蓝参将事罗岱为衡州副将。潼关参将刘道扬、为宝庆副将。署参将管紫荆关副将事杨世隆、为雷州副将守备署威茂参将事熊嘉梦为吴淞副将。都司佥书管宁夏东协副将事姚成德、为绍兴副将。　　

○内大臣伯索尼、大学士巴哈纳、额色黑、会同吏部议奏、陈保、袁二、黑子、夥同众棍、肆行凶恶。将侍卫阿拉那殴打绑缚。抢夺貂褂等物。又诬告阿拉那酒醉持刀砍人。陷害无辜。情罪重大。照律均应斩、立决。牛录章京阿济孙、不将陈保等、斗殴情由查问又不向额尔克戴青告知家奴行凶事。应华管牛录任。内大臣巴特玛、庇护家仆花子。应倍罚以应得之罪刑部侍郎吴喇禅、杜立德、钟鼎、不行详确审问、竟坐阿拉那罪。应革吴喇禅恩诏所得。拖沙喇哈番。罚银七十两。解部任杜立德、应革太子少保降一级调用。罚银七十两。钟鼎应降三级调用罚银七十两。员外郎查亲、应革职鞭一百、折赎郎中麻子既不行详确审问。又将阿拉那复辩之词、不行说堂辄言无可再议不准。又将阿拉那复辩时不在之扎亲、假称同在。应革去郎中。解牛录任鞭一百、折赎。郎中余国柱、既不行详确审问。又巧供汉事满官不知满事汉官不知。应革职为民杖一百、折赎。兵部尚书觉罗伊图、梁清标、侍郎额黑里、石图、刘达李棠馥、不行详问拟罪。草率照刑部原议辄议革阿拉那职。交送刑部伊图梁清标应各罚银一百两。额黑里、石图、刘达、李棠馥、应各罚银七十两。员外郎巴牙里乌黑、将阿拉那复辩之词、不行说堂、俱应革职。鞭七十折赎。阿拉那情罪既虚、应复还原职奏入得上□日、陈保袁二黑子、著三法司核拟具奏。巴特玛、著加倍罚以应得之罪。吴喇禅、革去恩诏所得拖沙喇哈番。罚银七十两。杜立德、革去太子少保。罚银七十两。钟鼎、著降一级。罚银七十两。俱照旧办事。伊图、梁清标著各罚银一百两。额黑里、石图、刘达、李棠馥、著各罚银七十两。麻子、著革去郎中。革管牛录。鞭一百、不准折赎。余俱依议。　　

○丙寅。升四川按察使王庭、为江西布政使司右布政使。广东巡海道副使范承祖、为陕西布政使司参政、分守河西道。陕西固原道副使苏铣、为广东布政使司参政、分守岭东道。洮岷道副使宋杞、为福建布政使司参政、分守建南道江西南瑞道佥事胡昇猷、为江西布政使司参议、分守湖东道山西冀宁道佥事杨廷锦、为贵州布政使司参议、分守新镇道。河南河北道参议李昌祚、为浙江按察使司副使、分巡嘉湖兵备道。陕西西宁道参议叶先登、为山西按察使司副使、分巡冀南道。　　

○赠故昂邦章京沙尔虎达太子太保谥襄壮　　

○丁卯。以致仕三等阿达哈哈番布颜图子木臣、袭职。　　

○戊辰。裁湖广辰州府沅州、石门、慈利安化。常宁酃蓝山、泸溪、辰溪、溆浦、麻阳、桂东、新田、沅江等州县儒学训导一员　　

○己巳。谕吏部、内阁之设、原因章奏殷繁一时遽难周览。故令伊等公同看详、斟酌票拟。侯上□日裁定。此旧例也。膺斯任者宜虚公敬慎、悉心办理、方为尽职。如各衙门本章、或定议请上□日或两可奏请、必须详酌事情、明晰票拟、以候朕裁。今兵部请武进士刘炎等品级俸禄一本、原系两可奏请者、阁臣自应拟令部议、或即给与、或不必给与、乃止一拟部议。一拟不给盖因刘炎等系武职、与伊等声气不通、故不拟给与。如此偏怀私见任意妄裁负朕倚任殊为可恶若不重加惩治、以后自专之端、必至渐长查此本系大学士李霨、经手票拟。大学士巴哈纳、金之俊、成克巩、刘正宗、卫周祚、学士尼满、查布海、白色纯、常鼐、麻勒吉公同看详。李霨、著九卿科道会同从重议处具奏巴哈纳等著该部从重议处具奏。　　

○以通政使司左通政刘秉政、为都察院右佥都御史巡抚宁夏赞理军务　　

○升镶白旗蒙古牛录章京毕登、为甲喇章京。　　

○谕理藩院科尔沁多罗达尔汉巴图鲁郡王满朱习礼、自皇考太宗文皇帝时统兵征巢□刀、懋建洪功又征讨喀尔喀部落著有显绩。且系圣母皇太后亲兄。故特加宠纶、封为和硕达尔汉巴图鲁亲王。尔衙门即遵谕行。　　

○庚午。补服阕翰林院编修曹尔堪原官。　　

○降补原任右中允宋之绳、为翰林院检讨　　

○偏沅巡抚袁廓宇奏言、武陵县知县袁梦吉、当马逆复犯常武誓守孤城不幸被执、骂贼而死。乞照例恤荫、以慰忠魂下所司议。　　

○又疏报、故明辅国将军朱儒相投诚下所司知之　　

○辛未。增设顺天抚标。千总二员。把总四员。　　

○陕西河西道副使赵延先以私设旗鼓、革职。　　

○壬申。升福建福宁道参政于朋举、为四川按察使司按察使。山东登莱道副使朱廷璟、为河南布政使司参政、分守河北道。降补原任江南右布政使王无咎、为陕西布政使司参政、分守西宁道。　　

○浙江总督赵国祚奏报、官兵自永嘉、泰顺、青田等处、扑巢□刀东瓯贼寇。又调江西副将杨相、领官兵由平瑞山进巢□刀。俱多斩获。章下所司。　　

○议政王、贝勒、同三旗大臣、遵上□日议科尔沁国卓礼克图亲王吴克善罪。应夺亲王爵。降为贝勒。罚马千匹。得上□日、吴克善、理应依议削去亲王。但念系太祖太宗时所封之爵。朕心不忍降夺。仍留亲王爵。罚马千匹。　　

○癸酉。遣官祭关圣帝君。　　

○吏部等衙门遵上□日会议、阁臣票拟疏忽。大学士巴哈纳、金之俊、成克巩、刘正宗、卫周祚、学士尼满、查布海、白色纯、常鼐、麻勒吉等应各降二级。罚俸一年。大学士李霨应降四级调用。从之。　　

○甲戌。裁江南江宁府都事断事、各一员。　　

○以故二等阿达哈哈番高国宗子承允、袭职。　　

○朝鲜国王李淏、遣陪臣李儇南老星等、奉表谢恩贡方物。宴赉如例　　

○乙亥。设盛京工部侍郎一员　　

○以故一等阿达哈哈番赛音布禄子满达尔汉、二等阿达哈哈番张应元子宜望、拜他喇布勒哈番达尔席子诺尔布、拖沙喇哈番叶伯舒子巴雅思护朗、各袭职。　　

○土虎鲁克有罪。所袭二等阿思哈尼哈番、令其子毕礼克图、袭替　　

○戊寅。裁直隶宁山卫经历一员　　

○浙江巡抚佟国器奏报、臣同总督赵国祚、昂邦章京柯魁、梅勒章京夏景梅、提督田雄、水师总兵常进功等。统满汉兵。追击郑逆、直抵衙前。贼渠奔遁。又击败于定关等处。焚斩甚多。报闻。　　

○己卯。以久雨祈晴。遣官祭圜丘、方泽、社稷天神地祗　　

○礼部议覆、翰林院掌院学士折库讷等疏言、明朝一代之史。理应修辑。以昭鉴戒。请敕各直省地方官。凡收藏有明崇祯十七年朝报及召对纪载、可备采择者务期广为搜罗、速行汇送翰林院。以便题请纂修。其野史小说、不许滥收。报可。　　

○庚辰。裁广西都司都司一员　　

○辛巳。谕户兵二部、云贵新入版图百姓皆朕赤子念十余年来逆寇李定国等、窃踞南服。民久在水火之中困于诛求、生计日匮。疾痛莫告。今大兵所至、群黎归命。欢若更生。但闻两省地方生理未复室庐残毁。田亩荒芜俯仰无资衣食艰窘。朕每念及不胜悯恻。至南征大兵阅历险阻。长驱深入粮饷恐有时不继。今特发内帑银三十万两尔部即差的当员役刻期赍往经略军前。以十五万两、赈济两省真正穷民。其十五万两、令经略臣收贮。见今进讨三路大兵、如有需饷甚急者。立行接济。尔部即遵谕行。　　

○理藩院议察哈尔国固伦额驸亲王阿布鼐、因部人阿济萨、持刀行剌。不遵例知会掌扎萨克别旗王贝勒等、擅自处斩。应削亲王爵。罚马一千匹。审阿济萨案之固山额真阿克喇瑚、噶尔马色棱、擅将阿济萨父母、及伊弟伊妻、不启请本王。竟下处斩。俱应弃市籍没家产。其噶尔马色棱、所袭拖沙喇哈番、令其别支子弟承袭。同审之萨马克坦、绰瑚、席达、晋荩、博尔波、他珥、塞冷等、俱应籍没家产。议上。得上□日、阿布鼐、从宽免削亲王爵。罚马一千匹。阿克喇瑚、噶尔马色棱、从宽免死。并萨马克坦、绰瑚、席达、晋荩、博尔波、他珥、塞冷等、俱籍没。余依议。　　

○壬午。转右通政李敬、为左通政。升陕西驿传道副使刘士兰、为通政使司右通政　　

○授一甲一名武进士刘炎副将品级。二名武进士张国彦参将品级三名武进士贾从哲游击品级。二甲三甲武进士缴应善等守备品级。仍随侍卫学习。　　

○补外转翰林院侍讲法若真、为福建布政使司参政、分守福宁道。陕西肃州道裁缺副使佟彭年、为山东按察使司副使、分巡武德道。升兵部郎中陈上年为陕西按察使司佥事、分巡固原兵备道。工部主事盛治、为河南按察使司佥事、管河道。山东运同翁长庸、为长芦都转运盐使司运使。　　

○中书舍人潘运皞、以升迁事。与吏部文选司郎中沈＜火阜＞、忿争于朝班。为河南道监察御史何可化所劾。下部院察议。运皞坐革职。并＜火阜＞俱送刑部究拟。　　

○贵州巡抚赵廷臣疏言、贵州古称鬼方。自大路城市外、四顾皆苗。其贵阳以东、苗为夥。而铜苗九股为悍。其次曰犭□革狫、曰犭□羊犷、曰八番子、曰土人、曰峒人、曰蛮人、曰冉家蛮、皆黔东苗属也。自贵阳而西、猓猓为夥。而黑猓猓为悍。其次曰仲家、曰宋家、曰蔡家、曰龙家、曰白猓猓、皆黔西苗属也。虽种类不同。要皆专事斗杀。父子兄弟群处。强凌弱。众暴寡。绝无先王礼义之教。其由来旧矣。故驭苗者、往往急则用威。威激而叛。缓则用恩。恩滥而骄。虞舜用干羽。汉武封夜郎。武侯纵孟获。非故宽之也。皆有深意存焉。盖以教化无不可施之地。而风俗无不可移之乡也。即如苗性至诈、而可以信孚。苗性至贪、而可以廉感其作梗衢路、宜仿保甲之规。其讐杀抄劫、宜立雕巢

□刀之法。又赏罚之条必信。馈送之陋必革。凡此皆臣所当悉心力行。不敢赘陈。惟是我皇上创辟大一统之业。乘此遐荒初辟。首明教化以端本始其大者莫如作养世禄。今后土官应袭、年十三以上者。令入学习礼。由儒学起送承袭。其于属子弟愿入学者听补廪科贡与汉民一体仕进。使明知礼义之为利。则儒教日兴而悍俗渐变矣。其次又莫如预制土官。夫土舍私相传接、支系不明、争夺由起。遂致酿成变乱。今后每遇□山戊不□终、土官各上其世系履历。及有无嗣子、开报布政司。三年当入觐、则预上其籍于部。其起送袭替时、有争论奏扰者。按籍立辨。斯方策既明。而衅端预杜矣。此黔省驭苗根本之图。惟睿鉴敕部覆行。下所司议。　　

○浙江总督赵国祚、汇报官兵巢□刀杀郑逆功。得上□日、此奏内准据各官塘报、或称砍死海贼无算。或称打落渰水无算。及打坏贼船。打死劫粮贼众、动曰不可胜计或称获刀枪旗牌等物焚毁。或称生擒贼二三名不等、斩讫。俱无的据。著确察议奏。凡营兵各官、塘报捷功。必临阵斩获若干、所获马匹器械若干、攻克城池营寨若干、确实有据。始可言功。若泛言斩获、及城池失守、贼去即称恢复、皆系饰词铺张。深为可恶。常见明末行间奏报、辄云杀死无数。获器械无算。掩败为功。相为欺罔。以致误国。今乃仍踵陋习。每多希功请叙。傥沿袭不改、必致贻误封疆。著即通行严饬。以后再有此等奏报者、定治以罔上冒功之罪、不贷。兵部知道。　　

○乙酉。裁四川广元、利州、松潘、青州等卫经历各一员　　

○裁四川锦屏驿　　

○翰林院掌院学士折库讷等、请照旧例、设侍读学士、侍讲学士、侍读、侍讲各三员。从之。　　

○丙戌。免直隶蠡雄、柏乡、邢台、南和、内邱任、新河等县、十五年分雹灾额赋　　

○丁亥。以故一等阿达哈哈番兼一拖沙喇哈番尚之智弟之瑞、袭职。　　

○戊子。以员外郎罗毕、为监察御史。　　

○安徽巡抚蒋国柱疏报、江南孝子怀宁县苏肇眉。事孀母、色养备至。母病、刲股尝药吁天求代。母立愈。自弱龄迄壮年、依依膝下如稚子。人以方之老莱。烈妇、歙县生员毕禴妻胡氏、年十七、归禴。甫二载、禴故。氏哀痛、绝饮食十二日死。婺源县生员滕蛟妻江氏、年十七、适蛟。家贫茹苦。佐蛟成学。蛟病故、氏号痛视殓毕。谓其父母曰夫殡、我不忍独生。跃身坠楼。气绝复苏。不食数日死与蛟同殡。节妇、青阳县民陈梦绅妻刘氏、及笄、归梦绅。生子洪柱、甫半□山戊不□。梦绅病故。擗踊绝粒。寻以遗孤在抱、二老在堂、忍死。躬操井臼。孝养翁姑。甘上□日不缺。后洪柱羁身辽左十八年。氏终事二亲、葬祭尽礼。教幼孙有法。守节四十余年如一日。俱请照例旌表。下所司议。　　

六月。庚寅朔。谕户兵二部、大兵三路进征云贵。俱跋贄险阻。长驱深入。经历寒暑。深轸朕怀。特加恩赉、用示慰劳。安远靖寇大将军多罗信郡王、平西大将军平西王著各赐蟒袍、蟒褂、帽带、玲珑刀、小刀手巾、合包、靴袜等项全副及玲珑撒袋。各一副、弓箭俱全。玲珑鞍辔马各一匹仍各赐朕御用衣一领。多罗平郡王、著赐蟒袍一领。玲珑撒袋一副、弓箭俱全。玲珑刀一口。漆鞍辔马一匹。多罗贝勒尚善、杜兰、著各赐蟒袍一领。玲珑刀一口。漆鞍辔马一匹。征南将军固山额真赵布泰、固山额真伊尔德、卓罗、宗室巴思汉、济席哈、著各赐蟒袍一领。皮坐鞍辔马一匹。其余各官将领、应赐马匹袍服弓刀等物。著送至信郡王处、不分品级大小、察勤劳效力最多者、酌量给与其赏赉数目、及作何赍送、尔部速议具奏。　　

○武英殿大学士胡士安考满。加少傅兼太子太傅。赐羊酒。荫一子入监读书。　　

○补裁缺礼部启心郎吴玛护、为大理寺卿。　　

○辛卯。以随征内阁中书舍人盛藻、为广西布政使司参议、分守右江道　　

○降精奇尼哈番品级沈永忠、为阿思哈尼哈番品级。罚俸一年。仍照旧管事。以冒领应扣米石故也。　　

○刑科给事中谌名臣参奏、山东察荒御史李腾龙、察荒无状。悖上□日殃民。部议解腾龙任。从之。　　

○壬辰。遣官祭中霤之神　　

○癸巳。转户科右给事中王启祚、为礼科左给事中。　　

○裁江南句容县云亭驿、安庆府同安驿、贵池县李阳河驿、铜陵县大通驿、庐州府金斗驿、巢县镇巢驿、泗州泗水驿、和州当利驿、驿丞安庆府安庆卫、宁国府宣州卫、庐州府庐州卫、六安卫、凤阳府泗州卫、经历滁州永盈仓大使、副使　　

○裁陕西都司都事　　

○殉难赠光禄寺卿邬象鼎妻祝氏、以子作霖、科场犯法氏应流徙。氏以老病叩阍。上特宸之。　　

○甲午。升湖广永州府知府魏绍芳、为广西按察使司副使、分巡左江道。　　

○丙申。以裁缺吏部启心郎费齐、为盛京户部侍郎。工部郎中努山、为盛京工部侍郎。　　

○丁酉。以镶红旗满洲三等护卫卓海、为护军参领。　　

○戊戌。加山西巡抚白如梅、兵部右侍郎。以其率属捐输云贵兵饷也。　　

○以靖南王属下致仕三等阿达哈哈番王汝库子命聘、袭职　　

○己亥。谕兵部、大阅典礼、三年一行。已永著为例。数年以来。尚未修举。今不容再缓。著即传谕各旗官兵、整肃军容。候秋月、朕亲行阅视。尔部即详察应行事宜、择吉具奏。　　

○庚子。朝鲜国王世子李棩、奏其父国王淏以本年五月初四日薨逝。恳请赐谥。淏母赵氏、亦奏请以棩袭爵。俱下所司察例。　　

○以额尔克戴青有罪。将所袭伊父三等精奇尼哈番、令其兄二等阿达哈哈番囊努克袭替。加为二等伯。　　

○以故二等阿达哈哈番刘丹子萨毕图、王登楫子承恩、拜他喇布勒哈番苏鲁麻子苏亲、平南王下故拖沙喇哈番尚允瑚子福平、各袭职。　　

○三等阿达哈哈番扈同额有罪以其子雅统阿袭替续顺公下二等阿达哈哈番高承先有罪以其弟承允袭替。　　

○辛丑。升陕西苑马寺卿于济清、为山西按察使司按察使　　

○礼部议覆、偏沅巡抚袁廓宇疏言五寨界接苗猺向事诗书今更向化归诚。应准照旧例设学。考取童生七名。廪生六名。增广生八名。科举三名。出贡年分俱照各县事例、两年一贡从之。　　

○癸卯。升吏科给事中法若贞、为户科右给事中　　

○甲辰。礼部议覆、礼科给事中杨雍建奏言、会试之期。请禁私谒、定首告、以绝奸弊。应如所奏、严加禁饬。得上□日、会试举人、场前投递诗文。干谒京官。最为可恶。以后有犯者、著革去举人。下刑部究拟。京官不行举首、事发一体重治。科场关节、出名告发、授受有据者。著照丁酉科南北两闱例重处。如系诬告、反坐。尔部即严行申饬。　　

○乙巳。升宗人府启心郎觉罗雅布兰、为通政使司通政使　　

○设太常寺满字博士、繙译满汉字博士、各一员。　　

○户部尚书王弘祚、以亲丧、疏请回籍守制。不允。　　

○丁未。诏免科尔沁国和硕卓礼克图亲王吴克善、所罚马千匹。　　

○庚戌。以理事官觉罗勒德洪、为宗人府启心郎。　　

○辛亥。升河南睢陈道副使迟日震、为苑马寺卿。陕西宁夏道佥事郭之培、为广西布政使司参议、分守桂平道。浙江湖州府知府张懋官、为陕西按察使司副使、分巡河西道。刑部郎中江德中、为江西按察使司佥事、分巡南瑞道。降补原任山西按察使。徐来麟、为本省按察使司副使、分巡雁平道。　　

○壬子。遣贵州道监察御史胡秉忠、巡视河东盐政　　

○刑部奏言、今□山戊不□霜降伊迩。应照十年十三年十五年举行朝审事宜。摘其紧要情由、先期刊刻刷印进呈。并送各该衙门会审。至临时责令各司、仍赍原招会议。其直隶地方审录。应差满汉司官各二员同该抚按会审。从之。　　

○海寇陷镇江府。　　

○癸丑。平西大将军平西王吴三桂奏报、官兵进取川南。伪总兵杜子香、及伪官等。俱缴印劄投诚。叙州、马湖二府悉定。下所司察叙。　　

○吴三桂又奏报、四川乌撒军民府土知府安重圣、及云南景东府土知府陶斗等投诚　　

○丙辰。授考选兵部主事汪之洙、为吏科给事中　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十六



大清世祖体天隆运定统建极英睿钦文显武大德弘功至仁纯孝章皇帝实录卷之一百二十七　　

顺治十六年。己亥。秋七月。庚申朔。享太庙上亲诣行礼　　

○遣官祭司门之神。　　

○壬戌。以阿达哈哈番觉罗脱布齐、为宗人府理事官。　　

○都察院左副都御史袁懋功奏言、用人之途文武并重。直隶文场合八府之士于顺天府而汇试之。乃武场在内者、兵部主之。在外者、巡抚主之。一事两分。与文场殊异。请于八府武生乡举之年。令各道臣试其弓马策论。合式者、册送按臣。按臣汇送兵部。合试于京师。其试录亦如文场进呈御览。以重大典。上是其言。下所司详议。　　

○袁懋功又奏言、礼莫大于宗庙。孝莫大于祀先。我太祖太宗、次第配享。独祫祭之礼阙焉未举。请敕典礼诸臣、广稽旧典、复□山戊不□暮祫祭之礼。以彰孝治之隆。命礼部详察典例以闻。　　

○甲子。己刻。日生晕。青黄白色。　　

○升湖广按察使周天裔、为陕西布政使司右布政使。江西饶南道参议张思明、为山东按察使司副使、分巡永平兵备道。湖广督粮道参议陈正中、为四川按察使司副使、分巡松龙兵备道。陕西商雒道参议刘继昌、为湖广按察使司副使、分巡湖北道。福建漳州府知府钱光泰、为河南按察使司副使、分巡河南道。广西浔州府知府陈丹、为山西按察使司副使、分巡冀宁道。直隶大名府知府佟图祯、为广东按察使司副使、分巡南韶道。降补原任江南苏松道副使张基远、为陕西按察使司佥事、分巡临巩道。　　

○丙寅。礼部议覆吏科给事中法若真、广东道御史朱裴疏言、滇黔底定。率土同欢。所有祭告宣示典礼、应如议举行。得上□日、祭告典礼、著察例具奏。大兵开服滇黔。业成一统。皆赖上天眷命。太祖太宗功德贻庥。非朕德威所能自致。何敢居功。宣捷表贺等礼、俱不必行。　　

○丁卯。命内大臣达素、为安南将军。同固山额真索洪、护军统领赖塔等、统领官兵。征巢□刀海逆郑成功赐之敕曰。海逆郑成功、窃犯瓜州等处。兹命尔达素为安南将军同固山额真索洪、护军统领赖塔等、统领大兵。前往征巢□刀。与江南昂邦章京、总督、提督、巡抚等、协心戮力。多设方略。相机巢□刀除。凡事与众护军统领等会议酌行。毋谓自知、不听众言。毋谓兵强、轻视逆寇。仍严侦探、勿致疎虞。抗拒不顺者戮之。大兵一至、即时迎降者。俱免诛戮。有能擒杀贼渠投诚者、仍分别升赏。惟以安民为务。须严禁兵将、凡我人民、勿得扰害。务体朕靖寇安民至意。行间将领功罪、察实纪明汇奏。至于护军校以下、除死罪外。其余大小罪过、俱与众将商酌、便宜处分。尔受兹重任、益勤厥事。钦哉。　　

○降銮仪卫銮仪使王鹏冲四级。冠军使参特黑满辟永铠各三级。冠军使刘永灏一级俱仍留原任。以上祭太庙失备銮驾故也。　　

○以军功、加三等阿达哈哈番吴汝玠、为二等阿达哈哈番。　　

○戊辰。以镶红旗满洲郎中杜敏、正白旗汉军牛录章京陈养中、俱为甲喇章京。　　

○裁直隶三河、义丰、遵化、榆河、顺义各驿驿丞。　　

○故明废宗朱义盛谋反。并其党舒瑛、张定之、李勇士、李赞美、谭武周、陈国辅、魏名观、徐介石、俱伏诛。　　

○浙江温州、台州、及属县卫所、飓风大作。坏城楼、炮台、民舍甚众。　　

○庚午。湖广上湖南道佥事吴甲周、坐婪赃。流徙席北地方。　　

○壬申。升河南河南道参政刘楗、为湖广按察使司按察使。广西府江道副使王瑛、为江西布政使司参政、分守饶南道。山东济南道佥事陆朝瑛、为陕西布政使司参议、分守商雒道。　　

○癸酉。以镶白旗汉军防御王怀忠、为甲喇章京。　　

○补服阕监察御史陈棐、为山东道监察御史　　

○礼科右给事中杨雍建参奏、迩来海氛告警。突犯江南。为枢臣者、既不能尽心经画、豫定策于几先。以不能返躬认咎、冀收效于事后。夏卿何官。中枢何地。而泄泄至此。非所以重枢务而鼓六师也伏乞严饬枢臣、痛改积习实意担当一切机宜、不时密奏目前亦当引罪。以昭大体。庶无负朝廷设立中枢之意命兵部明白回奏。　　

○甲戌。中元节。遣官祭四祖陵福陵昭陵。　　

○以江西提督杨捷充随征江南左路总兵官。宁夏总兵刘芳名充随征江南右路总兵官。　　

○以正红旗满洲一等护卫杰殷、为护军参领　　

○丙子。以精奇尼哈番董学礼、为左都督。充随征浙江总兵官。　　

○索伦部落胡尔格乌尔达尔汉等贡貂皮。宴赉如例。　　

○海寇犯江南省城。　　

○丁丑。升编修曹尔堪王泽弘为翰林院侍读刘芳躅田逢吉邱象升为翰林院侍讲。　　

○遣山西道监察御史陈洪柱、巡按顺天。　　

○戊寅。增设光禄寺满洲典簿一员　　

○升冠军使参特黑、永铠为銮仪使云麾使。噶达洪鄂色、罗达、穆成额、为冠军使　　

○旌表节妇、江南歙县生员毕禴妻胡氏。婺源县生员滕蛟妻江氏。各给银建坊如例　　

○礼部题定南王子未经受封例无恤典但为贼害、又奉有速议恤典之上□日。应俟灵榇到日臣部堂司官员迎至城外祭奠。初次上坟、给引旛一杆。纸三万张、锞子三万。祭馔十五桌。羊七只。酒七瓶。内阁撰给祭文。遣官致祭。并传集固山额真、梅勒章京、侍郎、阿思哈尼哈番、前往祭奠。其二次上坟、纸锞祭馔羊酒同前。止遣部臣致祭。从之　　

○以喀尔喀部落故三等精奇尼哈番巴拜子顾穆耶克、袭职。　　

○庚辰。上幸南苑　　

○漕运总督亢得时、闻海寇入犯江宁。出师高邮。自溺死　　

○辛巳。升直隶大名道副使王度、为太仆寺少卿。　　

○升直隶怀来道副使吴执忠为湖广布政使司参政、分守督粮道。浙江杭严道佥事范印心、为山西布政使司参议、分守口北道。山西宁武道佥事张自涵、为河南布政使司参议、分守河南道。湖广湖北道参议徐腾蛟、为陕西按察使司副使、分巡河西道。湖广武昌道参议陈子达、为陕西按察使司副使、分巡宁夏道。湖广下荆南道参议曹申吉、为河南按察使司副使、分巡睢陈兵备道。大理寺右寺正荆世爵、为浙江按察使司佥事、分巡宁韶道。　　

○壬午。裁广东龙门、从化、新安、新宁、清远、阳山、连山、乐昌、仁化、乳源、翁源、和平、永安、长宁、大埔、惠来、普宁、平远、广宁、封川、开建、恩平、开平、信宜、吴川、石城、遂溪、徐闻、灵山、会同、乐会、定安、感恩、昌化、陵水、东安、西宁江南砀山、各县儒学训导。　　

○命户部尚书车克、往江南催集各省钱粮、制造战船。赐之敕曰。进巢□刀海寇。制造战船。需用钱粮浩繁。必应用不匮、始可刻期告成。今特遣尔前往江南。凡各省额赋、除兵饷外。酌量堪动项款。移会各该督抚、作速催取起解。尔察明验收。转发督造船只官员。用济急需。如各该督抚催督不力。司道有司、徵解延绥。致误营造。即指名题参、以凭究处。尔受兹任。益当夙夜恪勤。副朕简倚之意。　　

○户部仓场侍郎林起龙考满。荫一子入监读书。　　

○授伪德安侯狄三品、为抒诚侯伪总兵冯万保、为都督同知。以擒伪王冯双礼、来献故也　　

○甲申。上自南苑还宫　　

○昏刻有流星大如盏赤黄色。起自牛宿。东北行至近浊。　　

○乙酉。辰刻。日生晕。赤黄色。　　

○丙戌。礼部议覆宪臣袁懋功疏奏、请照会典举行祫祭礼。得上□日、是。　　

○兵部遵上□日回奏、科臣杨雍建、以海寇突犯江南。劾臣等失于运筹。但地方战守功罪、叙赉究处臣部俱照例遵行。自有海警以来。凡调发征讨重大机宜、即奏请裁度。并未因循然逆贼狂逞。臣等运筹无能。罪何能辞。疏入。得上□日、枢臣职司戎务。调度机宜须尽心筹画。方为不负委任此奏巧言饰辩殊属不合。仍著明白回奏。　　

○戊子。补服阕右春坊右谕德章云鹭、为翰林院侍读学士。复职左春坊左庶子曹本荣、裁缺左春坊左庶子张士甄、俱为翰林院侍讲学士　　

○以正黄旗汉军阿思哈尼哈番张所养、为甲喇章京。　　

○定顺天府进取儒童额二十五名。大兴、宛平二县、各二十名　　

○偏沅巡抚袁廓宇疏报、烈妇、铜鼓卫贡生沈朝俊妻何氏。遇贼。抗节不辱。投小桥江。贼复出之。骂贼不污而死。贞女、绥宁县曾氏女许配萧方林。年十六、方林故。女闻讣奔丧。遂抚侄为嗣。亲操井臼、以事姑嫜。俱请照例旌表。章下礼部议　　

○福建省城、及长乐连江、罗源等县、飓风霪雨坏城垣庐舍。兵民有压死者。　　

○三法司会议、陈保袁二、黑子、恃强行凶将无辜之侍卫阿拉那、擅行绑缚。捏诬酗酒、持刀刺人。情罪重大。俱应立斩。议上。得上□日、陈保、袁二、俱著即处斩。黑子情罪亦大。但遽拟立斩。是否允协。著另议具奏。　　

八月。己丑朔。命贵州土官、每遇□山戊不□终。各将世系履历、及有无嗣子、开报布政司注册。三年入觐时、报部。以凭稽核。　　

○加彝陵总兵官张大元右都督。以其捐赀修葺营房城垣故也。　　

○江南总督郎廷佐奏报、海寇自陷镇江、势愈猖獗。于六月二十六日、逼犯江宁。城大兵单、难于守御。幸贵州凯旋梅勒章京噶褚哈、马尔赛等、统满兵从荆州乘船回京。闻贼犯江宁星夜疾抵江宁臣同驻防昂邦章京喀喀木、梅勒章京噶褚哈等密商。乘贼船尚未齐集、当先击其先到之船。喀喀木、噶褚哈等、发满兵乘船八十艘。于六月三十日两路出巢□刀。击败贼众。斩级颇多。获船二十艘。印二颗。至七月十二日、逆渠郑成功、亲拥战舰数千贼众十余万登陆。攻犯江宁。城外连下八十三营。络绎不绝。安设大炮地雷。密布云梯。复造木栅、思欲久困。又于上江下江、以及江北等处、分布贼艘。阻截要路。臣与喀喀木等、昼夜固守。以待援兵协巢□刀。至七月十五日、苏松水师总兵官梁化凤、亲统马步官兵三千余名至江宁。又抚臣蒋国柱、调发苏松提督标下游击。徐登第、领马步兵三百名。金山营参将张国俊、领马步兵一千名。水师右营守备王大成、领马步兵一百五十名。驻防杭州协领牙他里等、领官兵五百名。俱抵江宁。臣等公议、贼今分兵逼城。立三营于仪凤、钟阜二门外。当先击之。随于七月二十三日、派满兵堵贼诸营。防其应援。遂发总督提督两标绿旗官兵、并梁化凤标营官兵、从仪凤钟阜二门出巢□刀。贼踞木栅、并力迎敌。我军各将领、奋不顾身。冒险先登。鏖战良久。阵擒伪总统余新。并斩伪总兵二员。转死贼众无算。至晚收军。臣等又公议、满洲绿旗官兵、悉出击贼。恐城内空虚。留臣守城。其喀喀木、噶褚哈、马尔赛、梁化凤等、由陆路进。汉兵提督管效忠、协领扎尔布巴图鲁、费雅住巴图鲁、臣标副将冯武卿等、由水路进。各统官兵、次日五鼓齐出。贼已离营、屯扎高山。摆设挨牌火炮。列。陈迎敌。我兵自下仰攻。鏖战多时。贼始大败。生擒伪提督甘辉、并伪总兵等官。阵斩贼众不计其数。烧毁贼艘五百余只。余孽顺流败遁。喀喀木、噶褚哈等、复领水陆两路官兵。疾追至镇江瓜州。诸贼闻风乘舟而遁。大军于二十八日回江宁。得上□日、据奏满汉官兵奋勇。水陆并进。擒巢

□刀逆寇甚多。克奏大捷。深可嘉悦。著该部从优议叙具奏。　　

○裁直隶漷县、归并通州。兴济县、归并青县。增设巡检一员。永宁县归并延庆州。　　

○庚寅。上御经筵。　　

○升翰林院侍读学士章云鹭、为国子监祭酒。　　

○升正红旗汉军郎中兼牛录章京阿尔泰、为甲喇章京。　　

○升陕西河州副将萧鸣祚、为都督佥事、管广西浔梧副将事。巩昌副将许占魁、为都督佥事、管紫荆关副将事。副将管延安营参将事高必昌、为署都督佥事、管湖广洞庭湖水师副将事。参将管庆阳营副将事李正芳、为陕西宁夏花马池副将。　　

○兵部议覆左副都御史袁懋功疏言、直隶八府武生、与京卫武生、总属畿辅人才。允宜归并合试。其中额、应酌量共取二百名。京卫武生一百名。外州县卫所武生一百名。用翰林官二员为主考。小京职四员为同考官。顺天府堂官为提调。御史二员为监试。其头场二场、监射马步箭。考验技勇。仍照旧例、臣部满汉右侍郎考试。报可。　　

○辛卯。兵部遵上□日再行回奏、臣等才识卑庸。筹画未周。以负皇上委任至意。惟有席藁待罪。静听处分。得上□日、吏部议奏。　　

○壬辰。升山东东昌道副使郎永清、为湖广布政使司参政、分守下荆南道。广东驿传道副使吴嵩允、为湖广布政使司参政、分守湖北道。山西大同道佥事戚良宰、为湖广布政使司参议、分守武昌道。刑部郎中吴治汇、为广西按察使司佥事、分巡府江道。补服阕广西驿传道张弘俊、为山西按察使司副使、分巡清军驿传道。　　

○翰林院掌院学士折库讷、密陈四事。一曰均田以为披甲人恒产。年来用兵。披甲人买马制械。奴仆逃亡。生业凋零。艰难日甚。我国家初定中原。凡官属兵丁、俱计丁授田。富厚有力之家、得田每至数百晌。满洲披甲人、或止父子或止兄弟、或止一身、得田不过数晌。征役甚烦。授田甚少。殊为可悯。今当有事之秋。应勿论人丁多少。概视差等、均授以田。其闲散人户、亦行量给。凡有增减定例。或十年、或十五年、一加编审。如此、则田亩得均。而甲兵日广。居则资生有策。行则军威克壮矣。一曰增汉军兵力。今各省驻防出征、多用汉军。计在京各旗披甲马兵、不过百人。而固山额真、梅勒章京、甲喇章京、牛录章京、亦在其内。兵少若此、征战安所赖乎。按汉军定例。不论新旧、每壮丁五名、各出马步甲一副。合而计之、其堪披甲者、亦不甚多。臣愚以为凡直隶、山西、陕西、山东、河南各省人民。有精壮善骑射者。请敕督抚提镇、凡司道副参以上、每年定限选拔送京。编入汉军牛录披甲。训练二三年。皆同旧人。或令驻防。或令出征。事必有济矣。一曰慎选绿旗官兵。今天下钱粮、大半耗于绿旗。虽星罗棋布。遍满海内。一有寇警、仍请在内禁旅。此皆将帅失人故也。今后凡提镇等紧要员缺。请不论满洲、蒙古、汉军、汉人、但选其夙娴军旅、精明强干之员补授。至该地方武弁、及闲散听用各员内。不乏才干之人。若该督抚提镇、所见既确。一遇紧要缺出、宜即酌量升补。以示鼓励。简阅士卒内精勇者、号为前锋兵。钱粮量加优给。视其劳绩擢用。以开上进之路。汰其老弱、不得充数冒滥。庶军事修明。不致虚糜粮饷。而地方有事、亦有攸赖矣。一曰亟收人心。近闻江南各州县寇乱、有望风迎降者。有缚官献城者。此皆将帅纪律不明。有司抚绥无术。以致若此。夫叛逆固不可宽。若详究其由、岂有阖城官民同谋从逆之理。必有奸宄之徒、首为倡乱。今天威远震。大军已发。灭寇在旦夕间。设将叛逆之人、概伸国法。数十城百姓、尽加诛戮。不但有伤我皇上如天之仁。恐后此有不幸而陷于贼者、将益坚其从逆之心矣。请速密谕大兵、但诛其渠魁。其迫胁株连愚民、概与赦免。则财赋之地、不至伤残。而圣德垂之万世矣。下所司议　　

○癸巳。上幸南苑。　　

○命固山额真刘之源、为镇海大将军同梅勒章京张元勋、周继新、领官属兵丁驻防镇江。赐之敕曰。兹以京口重地。特命尔刘之源、挂镇海大将军印。同梅勒章京张元勋周继新等镇守驻防镇江京口。务在整饬兵马。申严纪律。如遇海寇侵犯。即督率兵将、力巢□刀严防。毋容片帆入江一贼登陆。江宁苏松常镇等处沿海沿江地方有警、该督抚请兵。尔等酌量援巢□刀。凡事会同该督抚、及江宁满汉提督、商酌计议而行。不得轻躁疎虞。所用粮草、该督抚布政司按期支给。仍严束兵将、不许横行抢掠民物。及借打草放马为名、扰害农业。务令兵民相安。不为地方所苦。凡民间一应事情、系有司职掌。及江上往来官民船艘、听江防等官盘诘放行。俱不许干豫。务体朕靖寇安民之意。所统将领功罪、察实纪明汇奏。有犯小过者、当即处分至于骁骑校以下、除死罪外。其余大小罪过、俱与众将商酌、便宜处分。敕中开载未尽事宜、应奏者奏。应行者行尔等各以旧勋、特为简任。须协谋并力、以副委任。伫膺懋赏。如或贪黩乖张。纵兵玩寇。贻误汛守。国宪具存。尔等慎之毋忽。　　

○命大学士刘正宗、卫周祚、为会试主考官。　　

○起原任漕运总督蔡士英、仍以兵部左侍郎兼都察院左副都御史、总督漕运、巡抚凤阳等处。地方海防军务兼理粮饷。福建巡抚宜永贵、仍以兵部左侍郎兼都察院右副都御史提督操江、兼巡抚安、徽、宁、池、太、广、仍管光、固、蕲、广、黄、德、湖口等处地方军务、兼管巡江。　　

○以镶黄旗汉军原任梅勒章京马程祯、正黄旗汉军牛录章京马成勋、俱为甲喇章京。　　

○裁古北、桃林、潘家等口抽分汉官。每差止留满官一员。笔帖式二员。　　

○甲午。四川巡抚高民瞻奏报、臣统率弁兵、进取成都。逆贼闻风逃遁。追至新津河、阵斩及溺死无算。伪官俱缴印投诚。川西底定。命所司察叙。　　

○乙未。以正白旗汉军牛录章京金光祖、为甲喇章京。　　

○起降调陕西右布政使萧时彦、以原官管云南布政使司左布政使事。升湖广上湖南道参议彭而述、为云南按察使司副使、管云南布政使司右布政使事。衡州府知府李光座、为云南按察使司副使、提调学政。江西临江府知府胡允、为湖广按察使司副使、分巡上湖南道。　　

○丙申。夕月于西郊。遣公爱星阿行礼。　　

○经略大学士洪承畴奏报、安南国都将太傅宗国公武公恣、遣目吏玉川伯邓福绥、朝阳伯阮光华、赍启赴信郡王军前。摅忱纳款。报闻。　　

○升正红旗汉军牛录章京吴延祚、为甲喇章京。　　

○丁酉。太宗文皇帝忌辰。遣官祭昭陵。　　

○遣大学士额色黑、祭先师孔子。　　

○大学士金之俊、请假回籍迁葬允之。　　

○以陕西固原中军李变龙阵亡。荫其子占春、为拖沙喇哈番　　

○戊戌。遣官祭大社。大稷。上自南苑还宫。　　

○己亥。太祖武皇帝忌辰。遣官祭福陵。　　

○裁湖广沅陵县会溪巡检司巡检。溆浦县镇宁巡检司巡检。五开卫新化守御所吏目。广西柳州卫、南丹卫、庆远卫经历。宾州常丰仓仓官。灵川县大龙驿、兴安县白云驿、永福县三里驿、全州城南驿、平乐县昭潭驿、昭平县昭平驿、苍梧县府门驿、桂平县府门驿、平南县乌江驿、贵县怀泽驿、马平县雷塘驿、雒容县雒容驿、柳城县东江驿、来宾县在城驿、象州象台驿、武宣县仙山驿、宾州在城驿、迁江县清水驿、宜山县宜阳驿各驿丞。　　

○庚子。安南将军固山额真明安达礼等奏报、臣等自荆州赴援江宁。八月初七日至荻港。闻贼乘船千余艘、赴江宁、泊三山峡。随分兵前进、至旧县地方。伪都督杨文英等、于扬子江港口迎战。我兵击败之。擒斩伪副将一员。获船只器械甚多。下所司议叙。　　

○辛丑。升贵州贵宁道参议曹士琦、为陕西按察使司副使、分巡汉羌兵备道。　　

○壬寅。户科都给事中朱绍凤奏言、蔡士英、宜永贵、皆以在告推用。江淮初当蹂＜閵＞。急藉抚绥。乞召谕二臣、星驰赴任。绸缪调度密奏机宜。又逆渠余氛。必返故巢漳泉一带。军需孔急而藩司王显祚、为周亮工一案、羁留京邸。经年旷职。闻亮工曾经廷臣保举。而宜永贵保全闽省之功。亮工与王进二人、均有协赞之力。今二人系狱一载有余。宜令该部速为审结。若赃款皆真、何不早正惩贪之法。如果纠参失实、亦当大破瞻顾之情。惜人才而昭国法。不可稽延□山戊不□月也。疏入。得上□日、言官言事、当恪循职掌、秉公陈奏。此奏、内称扬蔡士英、宜永贵、又言周亮王、王进、保闽有功。久系未覆。及案内王显祚、有无关涉。明系沽名市恩。甚属不合。朱绍凤著降五级。调外用。　　

○甲辰。江宁巡抚蒋国柱奏报、逆寇郑成功、自江宁败遁南下。复犯崇明。游击刘国玉等击败之。贼俱南遁。下所司察叙。　　

○旌表桂林失陷时定南王所属殉难妇女牛氏、孔氏等、一百一十九口。各给银建坊如例。　　

○乙巳。上幸南苑。　　

○浙江总督赵国祚奏报、七月初九日、台温、郡城、黄岩、太平、宁海三县、海门、松门、盘石三卫、前所新河、楚门、健跳四所、同日飓风。损坏城楼炮台民房甚多。下所司知之。　　

○丙午。上自南苑还宫。　　

○升正黄旗汉军甲喇章京金维垣、镶白旗汉军甲喇章京杜忠、正白旗汉军甲喇章京吴天寿、俱为梅勒章京。　　

○以致仕三等阿思哈尼哈番金声尧子玉成袭替　　

○裁江西清江县萧滩驿、新喻县罗溪驿、南城县旴江驿、铅山县车盘驿、安仁县紫云驿、南康府匡庐驿驿丞。饶州府仓大使　　

○戊申。裁山东灵山卫、鳌山卫经历。永阜仓副使归并大使济南府晏城、五宁、东北、置马、桃园、兖州府东原、新桥、滕阳、各驿驿丞归并同城典史。东昌府渡口水驿、归并清源驿。　　

○庚戌。遣官祭历代帝王。　　

○遣官祭城隍之神。　　

○喀尔喀部落丹津喇嘛等来贡马。宴赉如例。　　

○户部左侍郎林起龙条奏、更定绿旗兵制略曰。臣闻国家之治乱、视兵马之强弱。国家之贫富、视兵马之多少。其强弱多少之分、在于有制与无制而已。有制之师、兵马精强。器械坚利。号令严明。可以战。可以守。兵虽少也。一以当十。饷愈省。兵愈强。而国富。无制之师、兵马罢弱。器械钝敝。号令生疎。不可战。不可守。兵虽多也。万不敌千。饷愈费。兵愈弱。而国贫。此历来用兵不易之大端也。今天下绿旗营兵。几六十万。每□山戊不□费月粮二百余万石。饷银一千余万两。然而地方有事、即请满洲大兵。是六十万之多、曾不足当数万之用。其故何也。臣请一一陈之。如一将官赴任。召募家丁、随营开粮。军牢、伴当、吹手、轿夫、皆充兵数。甚有地方铺户、令子侄充兵、以免差徭。其月饷、则归之本管。此兵丁无实之情形也。马兵关支草料、多有扣克短少。至驿递缺马、亦借营兵应付。是以马皆骨立。鞭策不前。此马匹无实之情形也。器械如弓箭、刀枪、盔甲、火器等项、俱钝敝巧坏。惟有三眼枪、每兵关领一杆。又火门堵塞。虽设无用。至于帐房、窝铺、雨衣、弓箭罩、从未见备。此器械无实之情形也。夫兵、凶器。战、危事也。孔子曰。以不教民战。是谓弃之。春秋两操之法。竟不举行。将不知分合奇正之势。兵不知坐作进退之方。此训练无实之情形也。由是观之。徒空国帑而竭民膏。虽有百万之众。亦何益哉。然其大病有二。一曰、贪数多。国家设立营镇、原以戡乱定祸、固守封疆。今乃责之捕盗。终年不得团练。夫府同知、州吏目、县典史、本系捕盗之官。原有民壮番快。昼则缉盗。夜则巡警。遇响马窃盗、寻踪觅迹、得而拏之。而兵不能也。如直隶一省、绿旗营兵、共有四万一千余名。不论冲僻远近。大者八九百名为一营。小者二三百名为一营。用参、游、都司、守备、千、百总、领之。分驻各府州县。名曰专城营。今就一县城守小营言之。一县番快、不过三十名。一年工食、百余两而已。裁去原为省费。今乃设一部推守备。两经制把总。领兵一百四五十名。年费月粮二百八十余石。饷银一千九百余两。反不及一二十名捕惟为有用。省乎。费乎。此臣所谓贪数多之情形也。一曰、给饷薄。国家出饷养兵、以备战守之用。然必衣食饱暖。筋力强壮。平居无事、生其投石超距之气。临阵对敌、收其舍命报恩之功。今城守兵、每名月关米三斗。支银一两。步战兵、每名月关米三斗。支银一两五钱。除扣克外一月之中、日用蔬菜所需。冬夏衣服所需。修整器械鞍辔所需。一人之身、仅能存活若有父母妻子、则艰难甚矣。然使按月支放、犹可度日。今近则数月远则半年、犹斩而不与、贫乏之兵、何以自支。此臣所谓给饷薄之情形也。说者曰。此时方忧饷缺。若谓饷薄、势必加增。方忧兵少。若谓数多、势必裁汰。殊不知自有加饷而饷反省。裁兵而兵反多之术。惜无真心谋国之人耳。如直隶一省、经制官兵、四万一千六百余名。其中有膂力胆气、弓马娴熟者、抽一万五千名。即以三万兵粮饷养之。应用器械、使兵自制。按季点验。违式者、扣饷治罪。约束既定。加意团练。不许影占一名。死故逃亡、申报勾补。每年专差知兵大臣、查实奏闻。较之四万有名无实之兵、不啻天渊矣。此臣所谓加饷而饷反省。裁兵而兵反多之说也。至于城守营制。须斟酌天下厄塞、户口多少、险夷强弱之处、随地制宜。因形立镇。其腹里州县、只照旧法、添设番快、缉贼捕盗。捕快既足。冗兵滥将、俱可裁汰。所省更自百倍也。此臣就直隶一省言之。别省可以类推矣。至于用人、宜不拘常格今所谓将材、不过两行、一曰武科。一曰杂流。武科、习就弓马、编成论策。幸而入彀英豪之士、其实无畿。杂流一行、旧人则通事。新人则。堤塘差官。途径既卑。才品愈下。不知兵为何物。今皆授之营头、授之专城、非所以重封疆也。臣以为天下营镇千把总等缺。宜即用本营百总、旗牌、哨长、队长、升补。或有功兵丁、亦可超拔。与部推兼而行之。则出身有望人怀向往之心矣。若夫总督为封疆大臣。总兵为领兵大帅。总督宜使之得选择将官。因地调补。兵部不得拘以文法。总兵宜使之得召募亲丁。随营食粮。养马钱粮、亦当加给。以资弹压。如此、则地方文武大吏。舒心任事。而后兵可练饷可省也。今总计天下绿旗兵共六十万。诚抽得二十万精兵。养以四十万兵饷。饷厚兵精。地方有警、战守有人。不致动请大兵。不过十年、可使库藏充溢。不然。天下之大。处处俱待满兵。不亦劳乎。伏乞敕下谋臣、深心筹画。熟思审处。则兵强饷足。封疆巩固。而地方永享太平矣。上以所奏深切时弊。多有可采。下所司详议。　　

○辛亥。予故陕西兴安总兵官齐升、祭葬如例。　　

○升山西河东道副使项锡允、为贵州布政使司参政、分守贵宁道。冀宁道参议万翱、为广东按察使司副使、驿传道。平阳府知府万永祚、为广东按察使司副使、巡海道。补服阕江南安庐道佥事刘澍、为陕西按察使司佥事、分巡洮岷道。　　

○工科都给事中姚延启奏言、我皇上文德武功、史不胜书。然犹躬秉谦约退让徽称令臣下无得称圣。窃思圣德兼备、而不居其名。何以慰天下臣民之瞻仰。请仍加圣号、宣示中外。得上□日、人君政事得失、全在实行。无关称圣。前谕不许称圣乃朕本怀。非虚为粉饰。姚延启又行渎奏、甚属不合著严饬　　

○癸丑。遣官致祭鄂尔多斯部落固山贝子额。林臣　　

○裁浙江都司都事断事各一员。　　

○免直隶庆都唐县本年分雹灾额赋有差　　

○甲寅。改原任兵科副理事官张学礼为广西道监察御史　　

○宴赉朝鲜国请谥请袭陪臣郑维城等如例　　

○乙卯。逮江宁巡抚蒋国柱至京勘问。以海贼犯京口国柱同提督管效忠败绩故也。　　

○丙辰。以参将管经略军前旗鼓事阎镇、为署都督佥事、充湖广中路总兵官。　　

○丁巳。以致仕一等阿达哈哈番兼一拖沙喇哈番阎印子可权、袭替。　　

○戊午。予梅勒章京加一级穆尔泰、祭一次。　　

○三法司覆议黑子一案。以黑子虽与陈保等同夥、诬陷侍卫阿拉那情实。但起谋原由陈保、袁二黑子、应照前议减一等。拟绞监候。从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十七



大清世祖体天隆运定统建极英睿钦文显武大德弘功至仁纯孝章皇帝实录卷之一百二十八　　

顺治十六年。己亥。九月。己未朔。江宁巡抚蒋国柱疏言、镇江失守之时。文官知府戴可进等六员。武官副将高谦等十四员皆失身从逆独巡江营守备罗明昇、守谭家洲阵亡应从优恤下所司察议　　

○庚申。增设温州左右两营游击二员。守备一员千总四员。把总八员　　

○免浙江台州府四年至十二年寇劫仓库银粮　　

○辛酉。复设太仆寺寺丞一员。　　

○刑部尚书白允谦等因议王秉衡一案回奏引罪。得上□日、王秉衡贪赃重罪原无可矜。汉官徇庇、另议求宽。其中必有情弊。白允谦等、著九卿科道从重议罪。　　

○壬戌。吏部奏言、枢臣职司、戎务凡封疆安危。战守机宜自当筹画周备乃海贼突犯江南。虽地方官失于防御枢臣亦难免疎失筹画机宜之咎尚书梁清标应降三级罚银一百两侍郎额黑里刘达李棠馥应各降二级罚银七十两。俱仍著留任从之　　

○升湖广下荆南道副使李文煌、为山西布政使司参政、分守冀宁道。户部郎中骆腾、为山东按察使司佥事、分巡东昌道　　

○裁山东东昌府南馆陶寿光县广陵镇平度州亭口镇黄县马停镇福山县孙奔镇、蓬莱县杨家唐巡检司巡检。　　

○顺天巡按董国兴疏报、节妇、清苑县民刘登举妻段氏。年二十六、夫故。父欲夺其志。投井。遇救而苏。家贫事公姑至孝。教子思辑成进士。守节三十八年。开州民李鸣鸾妻武氏。年二十三、孀居。孝事公姑。抚孤成立。守节四十八年。孝子、文安县生员邢澄、事父母至孝、父病侍汤药昼夜不倦。邑遭兵燹。弃妻子、负母而逃。俱请照例旌表。章下礼部。　　

○川陕总督李国英疏报、收复嘉定一路招降伪将军杨国明、总兵武国用、各州县伪官、皆缴印投诚下所司知之　　

○复革职费扬古郭迈原官、仍为二等阿思哈尼哈番。　　

○致仕一等阿达哈哈番兼一拖沙喇哈番鄂屯侄鄂塞、故一等阿达哈哈番董山叔都赖、二等阿达哈哈番徐自成弟自经拖沙喇哈番刘调元子通海、各袭职。　　

○癸亥。升正黄旗汉军牛录章京尚安禄、为甲喇章京。　　

○兵部劾奏江南总督郎廷佐、驻防江宁昂邦章京喀喀木提督马逢知浙闽总督李率泰、前驻防浙江固山额真今浙江总督赵国祚原任浙抚今告病陈应泰、见任浙抚佟国器提督田雄台州总兵官张杰、温州总兵官尚好仁、水师总兵官常进功驻防浙江昂邦章京科魁、各任内失陷城池请加处分以肃军纪。得上□日郎廷佐、喀喀木虽先有地方失事、后能固守江宁击败逆贼。功足赎罪。著免议。余著会同吏部议处具奏。　　

○江南安庐兵备道佥事陈襄、以徇私讳盗为御史冯班所纠诏解任、下抚按严察　　

○甲子。予三等阿达哈哈番加一级满济祭如例　　

○丙寅。添设南苑守备四员　　

○裁福建福州府常丰、福清、万安、兴化府莆禧泉州府金门福宁州大金各仓大使副使。泉州府晋安、锦田、大轮、延平府双峰、三华、建宁府长平、邵武府樵川、杭川各驿驿丞　　

○丁卯。以滇黔底定遣官祭告天地太庙社稷　　

○谕吏部旧例总督巡抚请告必令代题今念督抚皆系封疆重臣朕所倚毗以后如有实系老病者、许其自行陈奏著永著为例。　　

○庚午。以镶白旗汉军阿达哈哈番祖植椿、为甲喇章京。　　

○兵部督捕左侍郎吴达礼考满。得上□日、吴达礼督捕衙门事务。并不专心料理不准考满。　　

○兵部议京城被盗伤人。该管步军校应夺俸拨什库应鞭责上以所议太轻。命将步军校革职拨什库送刑部拟罪。永著为例。　　

○辛未。命大学士觉罗巴哈纳、额色黑、成克巩、胡世安学士、布颜折库讷、白色纯、胡兆龙、艾元徵、王熙吏、部尚书孙廷铨、侍郎石申、户部侍郎林起龙、兵部督捕侍郎霍达、为殿试读卷官　　

○吏部左侍郎梁清宽以疾乞假回籍调理允之　　

○补外转监察御史祖建明、为广西布政使司参议分守左江道。　　

○壬申。谕吏部巴哈纳、金之俊、成克巩、刘正宗、卫周祚、李霨、尼满、查布海、白色纯、常鼐、麻勒吉、前降级罚俸之案。俱著宽免。李霨、亦著照旧办事　　

○升镶白旗汉军牛录章京崔澄、为甲喇章京　　

○九卿科道会议刑部尚书白允谦、侍郎杜立德、钟鼎都察院左都御史魏裔介、左副都御史袁懋功、掌河南道御史于嗣登、大理寺卿朱国治、少卿张瑃、寺丞王元曦、寺正裴希度等职司理刑不能执法。乃将王秉衡一案。家产妻子另议轻免。俱应革职得上□日杜立德、钟鼎、魏裔介、袁懋功、于嗣登、朱国治、张瑃、王元曦、裴希度、俱从宽免革职。白允谦、由内阁、特简司寇。遇事委靡。随众唯诺。毫无执持。负朕委任之意。著降三级调用。　　

○癸酉。殿试天下会试中式贡士朱锦等。制策曰。古帝王平治天下。必政教修明、然后海宇宁谧。顾宣猷熙绩。端藉臣邻。故以庶政分任庶官俾六府孔修百工时叙。郅隆之理。朕甚慕焉。朕承天眷命。抚御万方。十有六年于兹。所期共勷政治者。内则责之六卿。外则责之督抚。简任既慎。倚毗殊殷。乃近见内外诸臣或怀私自便。或持己乖方。或推诿以即安或迂疎而寡效以致庶务未修。民生未遂。语云。大臣不法。则小臣不廉。兹欲使正己率属。实心任事。何道而可。至于守令各官。亲民最切抚字催科。皆其专责。何以兼尽扰、以称循良教化为朝廷首务。刑法乃民命攸关。朕嘉惠斯民念深怀保欲端风俗则广励之事何先欲致祥刑、则明允之道奚若。尔诸士经术夙娴。思展蕴抱久矣。行将登尔于朝分职授政其各抒所学。著之于篇毋拘毋袭直言无隐朕将亲览焉　　

○裁江西袁州建昌宁州奉新各儒学训导宜春县县丞秀江驿驿丞萍乡县草市抚州府望仙南城县蓝田各巡检司巡检。吉地递运所、建昌府丰盈仓大使　　

○甲戌。转翰林院侍讲学士左敬祖、为侍读学士。侍讲刘芳躅、为侍读。升侍读。曹尔堪、为侍讲学士。编修冯源济、为侍讲　　

○补假满兵科都给事中孙光祀、为户科都给事中。　　

○陕西巡抚张自德奏言、汉中为三秦门户四面皆冲。向以平西王镇之三方安堵。今一旦移镇于滇。秦省虽有三标四旗六镇之兵然屡经抽调。在在空虚而蠢动者尚繁有徒。大为可虑。汉中虽有城守副将兵仅千名委不足恃。当日原设有总兵官后经裁彻今或仍复设总兵官或别发禁旅。用资防巢□刀。则汉安而秦自安矣。下兵部议。　　

○乙亥。上御太和殿传胪。赐会试中式贡士陆元文等进士及第出身有差。　　

○谕吏部。人才久历外任、方能谙练事情。克称任使科、道俱照旧例、按年内升外转今后翰林官除照常升转外亦与科道一体按年外转尔部会同翰林院详议定例具奏。　　

○谕兵部。国家用人文武并重。今年文闱已再行会试至将材为诘戎饬备所需。亦宜预储、以备任使著于明年令天下武举、亦再行会试。其举行月日、尔部即行议奏。　　

○加调征云南经略右标提督总兵官右都督张勇、为左都督辰常总兵官太子少保左都督杨遇明、为太子太保。经略前标总兵官左都督南一魁、为太子少保巢□刀抚四川右路总兵官都督同知马宁湖广左路总兵官都督同知张国柱、为右都督。署巢□刀抚四川左路总兵官沈应时、为署都督佥事。广西全州总兵官署都督佥事刘应志、为都督佥事。湖广祈阳总兵官都督佥事陈德益、阳总兵官都督佥事马鹞子、为署都督同知。管经略前营火器副将王永祚、为团练火器总兵官。留镇云南。　　

○川陕总督李国英疏报、芦山伪武义将军杜学、率所部伪官六十余员。兵二千余名。缴印敕投诚。下所司知之。　　

○丙子。加四川天全六番招讨使高跻泰为都督佥事。以其投诚拒贼有功也。　　

○浙江巡按牟云龙、以徇庇贪赎知县吴之荣革职逮问。　　

○苏松巡按马腾升疏报臣查未从贼职官监司胡亶、高光夔、同知陶鼎铉、徐腾鲸知县牟文龙、教职过松龄毕翰县丞陈焕新、巡检童献、或不居同城。或因公在外。迹有可原而镇城在籍原任吏部郎中张九徵原任御史笪重光当知府戴可进、定谋迎贼。时恸哭力争不得。及城破乃遁名节克全。疏入下所司议奏。　　

○丁丑。升刑部左侍郎杜立德为本部尚书。　　

○升兵科右给事中姜希辙、为礼科都给事中。工科给事中于可托、为户科右给事中　　

○遣河南道监察御史何可化、巡按江宁　　

○添设鸿胪寺满洲少卿一员笔帖式四员　　

○戊寅。遣工部尚书管侍郎事郭科礼部侍郎祁彻白致祭故朝鲜国王李淏祭文曰屏藩巩固垂令誉于海邦赗唁弘殷锡殊恩于泉壤尔朝鲜国王李淏、孝友宜家恭勤治国箴铭日儆图史时亲不坠前徽、弥大箕裘之业。有嘉仪物、更昭翊戴之忱凛予一人明威辑宁东土。抚数千里版宇保乂王家。方期乐善以遐龄讵意婴疴而奄逝。兹闻告讣。悯悼良深。念昔入侍太宗文皇帝、服事输诚。小心翼翼。太宗文皇帝、俯垂爱育。恩礼有加朕抚今追昔。弥增轸恻。特赐祭赙。谥曰忠宣。仍封王世子李棩、为朝鲜国王承袭如制于戏壮长城于东海奕叶输忠。贲华衮于幽宫、松楸生色灵如不昧。尚克歆承。　　

○遣大学士蒋赫德吏部侍郎觉罗硕博会封朝鲜国王世子李棩、为朝鲜国王世子妃金氏为王妃锡之鞍马貂裘、彩币等物。并诏告其国中。诏曰分茅敷治念率土之皆民。建屏抒忠、赖世臣之有后苟能恪秉成宪勿替前徽。凝命袭庥、基图宜永故朝鲜国王李淏忠贞嗣笃。孝友夙彰。居敬克宽、树仪型于侯服。履谦昭信、矢靖共于王家旧业方昌。壮龄忽殒兹来讣告。例应袭封世子李棩。世序攸承贤良克类。久系邦家之望。允光祖考之基。特俞奏请袭封为朝鲜国王式顺舆情。俾绵国祚。河山常奠、益虔翊戴之诚。政教咸宜、共尽尊亲之悃特兹诏示咸使闻知封世子李棩册文曰建邦敷化壮屏翰于东维式训守成、秉正朔于北极。礼崇嗣位、爰载彝章国重象贤、应加宠锡。尔朝鲜国王世子李棩、奕叶殚忠。冲龄著美岐嶷擅誉永昭圭璧之良。虔惕禔躬、克绍礼仪之绪。念藩属郡邑、既庆纂服之有长君。顺倚望舆情、因隆析爵以焕新命。特封尔为朝鲜国王。提封滨海、赐履承先。明天泽以笃忠贞、无忝作述。抚河山而谨节度、表率臣民。钦哉。勿替朕命。封世子妃金氏册文曰。来王来享、价藩凛服事之诚。采蘩采苹、邦壸宣协助之美。故子而继父、既世祀之永延。惟妻以相夫、宜国典之攸及。尔朝鲜国王世子妻金氏夙娴姆训。作配王家。勤定省于三朝、克勷孝养。著仪型于四德、有裨储修。鞶悦罔愆、式隆一体之义。珈褕肇锡、聿彰从爵之文。兹特封尔为朝鲜国王妃。益励柔嘉。交诚忠敬。儆鸡鸣于燕寝。明服于龙章。钦哉。勿替朕命　　

○免广西临桂县草场十四五六年分包荒税银。永宁州临桂、灵川、永福、义宁等县、废藩田租、银米　　

○己卯。谕翰林院考选庶常原以作养人才。朕今详加简阅。亲行考试新科进士朱训诰、陈景仁、钟朗、周训成、李为霖、周灿、金国用、郑日奎、马大士、曹鼎望、周渔、王勖、刘如汉、蒋绘、李平、陈元、陈志纪、翟世琪、罗继谟、赵济美、张玮、郑端管恺苏宣化、王追骐、杨维乔、郑为光、杨大鲲、刘雯旷、朱之佐、朱锦、戈英、唐寅清、刘元勋、詹养沉、翟延初、卢乾元、蒋弘道、甯尔讲、赵之符、周之麟、共四十一名。俱著改为庶吉士。尔衙门即传谕吏部遵行。　　

○宴赉殿试读卷官、各执事官、及诸进士如例　　

○庚辰。以镶蓝旗汉军梅勒章京海尔图、为固山额真。正黄旗原任梅勒章京阿思哈尼哈番孙达礼巴图鲁、为护军统领。镶红旗满洲甲喇章京察哈泰、正红旗汉军原任梅勒章京吴国祯、为梅勒章京　　

○辛巳。谕礼部。兴京祖陵、乃发祥重地。宜隆显号、以展孝思。今尊称为永陵。应行典礼、尔部即察例具奏　　

○以故一等阿思哈尼哈番兼一拖沙喇哈番尔虎达子巴海、一等阿思哈尼哈番刘进忠子士龙、三等阿思哈尼哈番刘麟图子委图、一等阿达哈哈番兼一拖沙喇哈番达护子阿密尔图、一等阿达哈哈番多尔济子巴扎尔、褒勒子额棱臣、奇雅钮子迈兰、三等阿达哈哈番喀尔堪侄布蓝、张秀兄吉、拜他喇布勒哈番兼一拖沙喇哈番胡什巴子多弼、拜他喇布勒哈番秦弘绩。兄弘图、高云龙子升、拖沙喇哈番孔永吉子兴隆、沙护子阿蓝、博洛对叔子西代、各袭职。　　

○赠阵亡阿晋泰、为拖沙喇哈番。令其侄诺密袭职。　　

○壬午。谕翰林院。今科庶吉士新经选取且各衙门办事、正在需人。戊戌科庶吉士、宜加任用。著开列职名具奏。应留翰林院、及应别衙门用者、候朕裁定。其留翰林院者、仍著照例读书　　

○转吏部右侍郎兼翰林院侍读学士石申、为左侍郎。仍兼翰林院侍读学士。升翰林院侍读学士冯溥、为吏部右侍郎。仍兼翰林院侍读学士　　

○遣山东道监察御史陈棐、往查山东荒地　　

○一甲一名进士陆元文、率诸进士上表谢恩　　

○癸未。命学士折库讷、胡兆龙、王熙、艾元徵、教习庶吉士　　

○裁陕西甘泉县抚安、中部县翟道、宜君县云阳三驿　　

○甲申。上幸南苑。　　

○乙酉。孝慈武皇后忌辰遣官祭福陵。　　

○吏部定议翰林官外转例除侍读学士侍讲学士以上照常升转外。侍读以下、应照科道。例、每年外转二员。春季一员。秋季一员。侍读侍讲、以参政用修撰以副使用编修检讨以参议用。从之　　

○定靖南王旗下弁兵营制共兵三千名设左右梅勒章京二员。甲喇章京四员。护军参领四员统之　　

○丙戌。以故总兵官拜他喇布勒哈番齐。升子人龙。袭职　　

○以漕粮全完实授坐粮厅郎中张文明、太仆寺少卿。仍管坐粮厅事　　

○丁亥。吏部题宗人府各部院等衙门凡食六品俸笔帖式视内阁撰文中书舍人例以员外郎等缺补用。食七品俸笔帖式、视内阁支七品俸撰文中书舍人例、以主事等缺补用。无顶带笔帖式仍遵前上□日用。其包衣牛录下各员、应于不分旗之衙门补授。从之　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十八



大清世祖体天隆运定统建极英睿钦文显武大德弘功至仁纯孝章皇帝实录卷之一百二十九　　

顺治十六年。己亥。冬十月。戊子朔。颁顺治十七年时宪历。享太庙。遣公爱星阿行礼。　　

○遣官祭四祖陵。福陵。昭陵。　　

○顺天府举行乡饮酒礼。　　

○己丑。加赠殉难广东高明县游击杜豹一级。予祭葬如例。荫其子进忠、为拖沙喇哈番。　　

○辛卯。谕吏部。向来各衙门印务、俱系满官掌管。以后各部尚书、侍郎、及院寺堂官、受事在先者、即著掌印。不必分别满汉。尔部即传谕各衙门、一体遵行。　　

○升兵科右给事中孙际昌、为本科左给事中。　　

○升广西桂林府知府冯瑾、为山西按察使司副使、分巡大同道。刑部郎中吴来绂、为山西按察使司佥事、分巡宁武道。　　

○壬辰。加河南巡抚贾汉复、太子少保。巡按李粹然一级。以解完部拨协饷也　　

○命山东道监察御史李赞元、巡视两淮盐课。江西道监察御史许之渐、巡视茶马福建道监察御史余司仁、巡视两浙盐课。云南道监察御史杨旬瑛、巡按浙江　　

○癸巳。谕吏部、朕亲考试翰林庶吉士熊赐履、谭篆、富鸿业、萧惟豫、张贞生、熊赐玙、邹度珙、陆懋廷、马晋允、崔蔚林、俱著照例授为编修检讨。王遵训、田麟、彭之凤、俞之琰、王封溁、郭谏、陈廷敬、王曰高、吴本植、宋德宜、王扬昌、杨正中、王钟灵、孙一致、李天馥、王吉人、吕显祖、吴珂鸣、俱著照旧教习。陈敬、殷观光、习学清书日久。文义荒疎。足见平日全不用心。殊不称职。俱著革退。永不叙用。　　

○裁浙江布政使司都事。按察使司知事。嘉兴府、织染局大使。湖州府、织染局大使。长兴县皋唐、平阳县舥艚、遂昌县马步、龙泉县庆元巡检司巡检。上虞县梁湖坝坝官。　　

○吏部尚书孙廷铨奏言、学差应停考试。仍照旧例、于甲科出身各官中、内而部郎、外而府道、按其俸荐、随时遇缺升补。似直捷易行。可以久远无弊。得上

□日、学臣关系人才。推补理宜慎选。此奏事属可行。著详察事例、酌议妥确具奏。　　

○甲午。厄鲁特部落俄齐尔图台吉等进贡驼马。宴赉如例。　　

○旌表湖广绥宁县贞女曾氏、铜鼓卫烈妇何氏、各给银建坊如例。　　

○乙未。补考选刑部郎中刘大谟、为工科给事中。　　

○加随征江南左路总兵官左都督杨捷、太子少保。右路总兵官右都督刘芳名、左都督。　　

○湖广巡按李廷松疏报、节妇、湖广孝感县生员熊祚延妻李氏、年二十七、夫殁。子俱在襁褓。氏毁形矢志冰霜自励教子赐履、成进士。请照例旌表。下礼部议　　

○丙申。吏部等衙门、会推江宁巡抚。以候补巡抚周召南、降调外用沈文奎、开列具奏。得上□日、沈文奎、系降调外用之官。久当遵上□日、即行调补。何得延迟数年。近有降调官速补之上□日。仍不即行补授。俟巡抚缺出、忽与推用。其中显有情弊、且巡抚系封疆大吏。从无降调外用官升补之例。会推时何人倡议。著据实明白回奏。　　

○转刑部右侍郎钟鼎、为本部左侍郎。补服阕兵部右侍郎高景、为刑部右侍郎。　　

○以经略标下随征拖沙喇哈番徐弘业、为贵州布政使司参议、分守新镇道。　　

○丁酉。四川巡抚高民瞻奏报、伪侯郝成裔、伪伯陈建等、谋诛首逆高承恩、献土投诚。及伪文武官八十员、各缴印劄来归。川南底定。下所司知之。　　

○江南苏松巡按马腾升奏言、前因京口失守。特遣固山额真驻防镇江。诚虑之周也。而臣窃以为有不便者三。镇江之民。疮痍未复。传闻大军驻劄。惶惧窜徙若果兵临势必侵扰。民何能安处。且恐满兵骄悍成习即号令有不能施不便者一。以重兵驻防京口者。御海寇也。必须修备战艘。练习水师。此非满兵所长。不便者二。用兵之道、将有号令、兵有纪律、事权归一。兵力自优。何必设此无统摄之满兵。株守一城以虚糜兵饷不便者三。臣为要地起见为万民请命。不得不为皇上痛陈之。疏入得上□日、京口要地。向因防兵单弱。致海逆入寇失陷。故特遣满兵驻防。马腾升、乃云未能御寇。辄先扰民前贼至之日。镇江阖城从贼理应诛戮。免行追究、已属法外之仁。今遣兵驻防。原以为民。何为反云扰民。征巢□刀寇盗。平定地方。皆满兵之力。何云满兵骄悍成习。设防之兵。当水陆兼备。江宁大捷亦由陆兵力战败贼。何云非满兵所长。驻防之兵。该固山额真自能统摄。如有寇警。该固山额真自当相机堵巢□刀何云无统摄之满兵株守一城。虚糜兵饷。镇江原有绿旗兵。不能御贼。地方文官、不能以一矢加贼。马腾升、身为巡方。远避他府。今乃借口为地方起见。妄行条奏。沽名市恩。且马腾升、系何国之人。乃称满兵骄悍成习。是何意见。俱著作速明白回奏。　　

○礼科右给事中杨雍建奏言、六经之道。炳若日星。四书、所以发明六经。而集注又以发明四书。为功最钜。臣从坊刻中、见有四书诸家辩又有四书大全辩。皆以讥讪先贤。崇尚异说。获罪名教不小。乞敕部毁板。庶先贤传注、不为异说所夺。而学术大醇。人心可正矣。下所司察议。　　

○午刻、日生晕。旁生左右珥。赤黄色　　

○戊戌。裁蓟州卫、遵化卫、涿鹿卫、密云中卫、沧州守御所、云州守御所、龙门守御所千总。　　

○以镶白旗满洲闲散章京觉罗杭奇、为护军参领。　　

○己亥。升镶白旗蒙古牛录章京巴达喇、为甲喇章京　　

○吏部奏言、己亥科进士。除选庶吉士外。应照等第除授知州推官、知县、得上□日、进士初授知州品级太悬。著俱以推官、知县用。永著为例。　　

○以镶红旗满洲阿达哈哈番宜尔特赫、为甲喇章京。　　

○升江西南昌道参议张云龙、为山东按察使司副使、分巡登莱兵备道。礼部郎中王辅运、为湖广按察使司佥事、分巡上荆南道。　　

○庚子。降补原任刑部尚书白允谦、为太常寺少卿。　　

○以四川永宁总兵官严自明、为都督同知、充江西提督总兵官。甲喇章京周国祯、为都督佥事、充镇守陕西宁夏总兵官。　　

○壬寅。升镶蓝旗蒙古牛录章京拜松古、为甲喇章官。　　

○癸卯。刑部题、卢慎言、贪酷诸不法事。鞫审皆实。且诬噬原参承问各官理合严惩、以示炯戒。卢慎言、应即凌迟处死。家产并妻子籍没入官。从之。　　

○甲辰。命故三等阿思哈尼哈番加一级刘麟图、一等阿达哈哈番兼一拖沙喇哈番原任梅勒章京加一级董俄罗、俱立墓碑。　　

○乙巳。以致仕二等阿达哈哈番刘臣政子光汉、袭职。　　

○丙午。谕吏部、刑狱关系重大。听断理宜速结。今刑部日行事件。凡奉谕上□日、及由科抄者俱依限完结。其不能依限完结者、必先题明。至别项送审告讦等事延迟不结者甚多。应差科臣不时稽察。其应行事宜。尔部会同该科酌议具奏。　　

○吏部等衙门尚书觉罗科尔昆等回奏、沈文奎、前因迟误白粮。降三级调外用。文奎又以目疾请假。臣部议覆准假、病痊补用。后文奎未呈明病痊缘由。故未补用。至奉有降级官员、即速补用之上□日。因未有文奎应补守道员缺。故又未补。其会推江宁巡抚者、因文奎曾陪推操江巡抚。未便竟扣。曾与九卿科道等公议。应否开列。皆以为可。因而陪推。此臣等愚昧。罪实难辞。听候处分。疏入。得上□日、著议政王、贝勒、大臣、分别议处具奏。　　

○丁未。谕礼部历代大长公主、长公主、公主、俱有封号。或用国名。或用地名。或别加羙号。俱锡以金册。本朝公主、尚未加有封号。尔部即详察封号、并颁册典例、酌议具奏。　　

○戊申。升户科给事中袁懋德、为兵科右给事中　　

○己酉。授一甲第一名进士陆元文、为翰林院修撰。第二名鲍亦祥、第三名叶方蔼、俱为翰林院编修。　　

○经略大学士洪承畴劾奏、云南巡抚林天擎、扰驿剥军。政令乖张诸款。下所司察议。　　

○谕吏兵二部、云南远徼重地。久遭寇乱。民罹水火。朕心不忍。故特遣大军。用行吊代。今新经平定。必文武各官、同心料理。始能休养残黎。辑宁疆圉。至统辖文武军民尤不可以乏人。前已有上□日。命平西王吴三桂、移镇云南。今思该藩忠勤素著。练达有为。足胜此任。当兹地方初定之时。凡该省文武官贤否、甄别举劾。民间利病、因革兴除及兵马钱粮一切事务。俱暂著该藩总管奏请施行。内外各该衙门不得掣肘。庶责任既专。事权归一。文武同心共图策励事无遗误。地方早享昇平。称朕戡乱柔远至意。俟数年后、该省大定仍照旧令各官管理。其应行事宜。尔等即行议奏　　

○庚戌。经略洪承畴、以目疾乞休。得上□日、卿久任岩疆。劳绩茂著。今滇黔初辟。正资弹压料理。览奏目昏衰老。深轸朕怀。特准解任。回京调理。　　

○辛亥。谕吏部、国家酬庸锡爵、爰有世袭之典。延赏劝忠所关甚钜。故承袭世官、必亲子孙、或亲兄弟、方无冒滥之弊。今多有宗派疏远、及系同族同姓者、即得承袭。殊违典制。著议政王、贝勒、大臣、会同详议定例具奏。　　

○壬子。补外转陕西道监察御史姜图南、为江西布政使司参议、分守南昌道。升广东海北道参议秦鉽、为浙江按察使司副使、分巡杭严兵备道浙江杭嘉湖道参议李荣宗、为山东按察使司副使、分巡怀来道。山西潞安府知府杨晙、为山东按察使司副使、分巡济南道。福建建宁府知府谢祖悌、为湖广按察使司副使、分巡上江防兵备道。山西太原府知府宗彝。为陕西按察使司副使、分巡清军驿传兵备道。直隶广平府知府许瑶、为陕西按察使司副使、分巡河西道。户部郎中贾壮、为山西按察使司佥事、分巡河东兵备道。礼部郎中王埰、为江南按察使司佥事、分巡安庐道。刑部郎中许熙宇。为河南按察使司佥事、分巡大名道。礼部郎中刘源湛为湖广按察使司佥事、分巡下荆南道。　　

○癸丑。先是部覆翰林院学士折库纳条议。均旗丁田。增汉军兵。收人心三款。不准行。其慎选绿旗官兵一款。以推补提镇、俱有定例听用等官、已分定省分。准行题用。无庸另议具奏。复命议政王、贝勒、大臣、会议。至是、议政王等议、八旗汉军兵丁。因差往各处驻防。以致兵力单弱。请敕直隶、山西、陕西、山东、河南、及各督抚。遍招勇壮、有产业者、咨送前来。以补缺额。各省提督员缺。以后应不分满洲、蒙古、汉军、汉人、选有才干者补授。余款仍照部议可也。得上

□日、汉军牛录内、尽可增添披甲。各省如有强壮之人、听入绿旗披甲、不便编入汉军牛录下。绿旗兵之勇壮、非关满洲蒙古之故。但能善抚士卒加意劝惩。兵自强勇。提督员缺。原系于汉军中、选择有才者补授。不必除授满洲蒙古。听用各官、不必限定省分升转。各省或听用千把兵丁、俱著选择保举补授。余依议　　

○甲寅。削柰曼部落达尔汉郡王阿汉王爵、为庶人。并夺其所属人役。以其隐匿绰尔济、恐所属翁俄拜首告、遂抄杀翁。俄拜全家也。　　

○乙卯。先是、上谕议政王大臣等、巽王满达海端重王博洛、敬谨王尼堪谄媚抗朕之睿王。及睿王死、分取其人口财货诸物。夫睿王与朕抗衡。与伊等并无嫌隙。伊等反贪取其财物。且伊等俱系亲王。朕之兄弟行也。乃谄事逆朕之谭泰。此等情事朕意诸王大臣、必将举发。是以姑为容忍乃王及诸臣、至今并不举发。朕故宣示其罪。议政王、大臣、六部尚书、侍郎其会议以闻至是、王等遵上□日会议、巽王、敬谨王、端重王、此三王、从前谄媚睿王。及睿王死、分取其人口财货诸物。又谄事谭泰臣等悉知。知而不行举发。臣等之罪、亦复何辞。今议巽王、端重王、敬谨王、向蒙太宗皇帝、拔之诸子之中授为贝勒。恩养有加。乃负先帝厚恩。谄附抗主逆行之睿王。罪一。后睿王死、饰为素有嫌怨。分取人口财货诸物。罪一。且以宗潢昆弟。亲王之贵。不思剪除逆党之谭泰。反谄事之。罪一。伊等所犯情罪重大。应将此三王之子、所袭亲王爵俱行削除。降为庶人。巽王所袭亲王。原系伊父王爵。应令多罗康郡王承袭。其所属人员、应候皇上于本旗内裁拨。其奴仆庄园、量给其子。余俱入官。其分取睿王家人牲畜财货诸物、及投充汉人、俱籍入官。奏入。得上□日、王与诸臣议、良是。但朕既经恩宥、不忍尽行削夺。巽王、端重王之子、俱著降为多罗贝勒。巽王所袭、系伊父王爵。著多罗康郡王、仍袭亲王。其旧有奴仆庄园牲畜诸物、不必入官。仍留与之。所属牛录下人员、开列具奏。其分取睿王家人牲畜财货诸物、俱籍入官。投充汉人、著照多罗贝勒应得之数给与。余俱释为民。敬谨王之罪。与巽王、端重王无异。亦应如议削夺。但念伊虽庸碌。然系宗室出征阵亡。仍著其子承袭亲王。所属人员奴仆诸物俱留。至分取睿王家人牲畜财货诸物、俱籍入官。　　

○和硕简亲王济度等议覆、户部左侍郎林起龙疏言、国家蓄养兵马、贵有实济。岂容虚冒、贻误地方。应敕各该督抚按、严查隐占。器械马匹。时加简阅。挑选精壮。自十七年秋季为始。令兵部请上□日、差满洲官员、分往各方阅视。永为定例。每三年一次举行。营马不许擅拨驿递。兵丁粮饷、按月支给。毋许压欠。至绿旗兵马、俱照经制额设。若减去四十万。止留二十万。恐兵寡力单。难以弹压。应仍旧制。又称民壮番快等役、原以捕盗。近因节省工食、俱行裁减。今腹里州县、请照旧添设。但各处盗贼响马、合夥行劫。非番快等役、可以捕灭。无庸议设。仍应责成营将、分汛设防。又称经制千把等缺、俱应用本营百总、旗牌、哨长、队长升补。总督为封疆重臣。将备以下武职。应听酌量人地、题请调补。均应如议。又称将官亲丁、不可禁革。养马粮料、亦应添给。以后升任岩疆镇将等官、随带亲丁赴任者、量准带领开粮。查定例、提督养马十五匹、今准二十匹。总兵养马十二匹、今准十六匹。副将养马八匹、今准十二匹。参将、游击养马六匹。今准参将养马八匹游击养马六匹。皆给与钱粮。令其足用。得上□日、各地方绿旗兵丁、差满洲大臣阅视。该管将领、有修整器械严肃营伍善养兵者。差去大臣、即行荐举擢用。其器械不整、营伍废弛、以老弱充数、虚糜钱粮者。纠参重处以示劝惩春秋二季操练兵丁事宜。通饬各总督、提督、总兵官、实力举行。地方大夥劫盗。著营兵捕拏。其窜匿城市乡村盗贼、仍设番快缉拏。守备等官缺出。各该总督、提督、选拔勇壮效力人员题补。武职官有材能者、准总督、提督、视其人地相宜、题请调补。　　

○九卿、科、道、议奏逃人事例一、剌字逃人、私出境外、被地方官拏解者。其经过州县、未能查获等官。虽有拏解逃人之功、应加级升转者不准题叙。仍罚俸半年。容留逃人歇宿店主、责四十板。一、责令各道员严行保甲。每年两次取州县官甘结。如所属州县官失察逃人、道员降一级留任。降后、所属地方、查解逃人至四十五名。即复还原级。一、出边、或在盛京、与未到京之先逃走者。与自京逃走者不同。免剌。仍鞭一百。给原主。如无主逃人、应入官者、免鞭剌。一、陕西、湖广、四川、江南、江西、浙江、福建、广东、广西、云南、贵州、所获逃人著令递解。批文限定日期如经过地方官选差不慎。钮锁不严、以致脱逃。查参革职违限者、该衙门察参。一、畏罪潜遁。或往屯过限、十日之内拏获者。止鞭一百。过十日者、鞭剌从之　　

○丙辰。增设江西奉新、靖安、永丰、龙泉、万安、永新、崇仁、东乡、新城、南丰、泸溪、上饶、弋阳、贵溪、铅山、兴安、乐平、安义县县丞。　　

○增设督捕满汉司务各一员。　　

○谕翰林院、自乙未科以后、所选翰林庶吉士令习清书。俱期有禆实用。恐其自谓已熟。将向来所习、或致遗忘。朕今先加考试一次。以后翰林院堂官、仍不时考课。务令纯熟。副朕简拔之意。　　

○谕礼部、朝廷轸念劳臣。于其身后有谕祭之典。及加谥立碑等项。酬绩劝忠、所关甚重。必其生平、或行间著绩或奉职勤劳。乃堪承此恤典今凡牛录章京、及拜他喇布勒哈番等官身故者。轻加恩恤、一概谕祭。于典制未合。著详议定例具奏。　　

○丁巳。以靖南王下二等阿思哈尼哈番曾养性一等阿思哈尼哈番江元勋、为本藩左右梅勒章京。三等阿达哈哈番张拱垣、拜他喇布勒哈番崔承科、易明、拖沙喇哈番马九玉、为本藩甲喇章京。拜他喇布勒哈番刘可礼、拖沙喇哈番徐有才、王蟒汉、牛录章京徐文耀、为本藩护军参领　　

○吏部奏言、降级候补官员、或有人无缺。或遇缺出、品级同、而降补之人、出身资格不同。碍难遽补。应俟人缺相当补用。得上□日、官员初授、应照出身资格。既经降处、著遇缺即补。不必仍论出身资格　　

○谕兵部、江南崇明等处平定。屡经报捷。交部议叙。何以至今尚未议奏。著察明作速议叙。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百二十九




大清世祖体天隆运定统建极英睿钦文显武大德弘功至仁纯孝章皇帝实录卷之一百三十　　

顺治十六年。己亥。十一月。戊午朔。转翰林院侍讲学士曹本荣、为侍读学士。升国子监司业杨永宁、为翰林院侍讲学士。　　

○己未。宗人府奏言、故巽王满达海、端重王博洛、既以罪削其子所袭王爵。降为多罗贝勒。其谥号及碑、相应追夺。从之。　　

○又奏言。敬谨王尼堪碑内、有为国尽忠。累著功勋。实为国家屏藩等语。虽蒙皇上宥罪、存其王爵。但碑内所载之语、与其行违。或另行撰给。或因存王爵、仍旧存留。统惟上裁。得上□日、敬谨王碑文、著内阁另行撰给。　　

○庚申。宗人府奏言、多罗康郡王杰书。已进封和硕亲王。请给封号。命仍用原号。　　

○刑部题、周亮工被参各款内、审实赦后赃银一万有奇情。罪重大。应立斩。家产籍没入官。承问官程之璇、田缉馨、卢图龙、王仕云、吴琪滋、孙开先、徇情将赃银豁免。除程之璇已经物故外。田缉馨等、俱应拟绞监候。其家产、并程之璇家产、一并籍没入官。其余事内有名各犯、应援赦免罪。疏入下三法司核议。　　

○升鸿胪寺鸣赞木护理、为本寺少卿　　

○补内阁撰文中书舍人兼太常寺卿祁通格、为太仆寺卿。　　

○授考选刑部郎中胡悉宁、为户科给事中。　　

○辛酉。河道总督朱之锡、乞假扶母榇归葬。上允之。仍命事竣、即回任供职。　　

○壬戌。补外转户科右给事中法若真、为山西布政使司参议、分守冀宁道。原任山东东兖道参议王允祚、为浙江布政使司参议、分守杭嘉湖道。升广东罗定道佥事鲍开茂、为本省布政使司参议、分守海北道。　　

○以公渥赫、公坡尔盆、为内大臣。　　

○甲子。遣官祭三皇庙。　　

○丙寅。冬至节。祀天于圜丘。遣固山贝子温齐行礼。　　

○遣官祭四祖陵、福陵、昭陵。　　

○上自南苑、出西红门校猎。是日驻跸白家滩。　　

○丁卯。上驻跸卢沟桥。　　

○户部议覆。贵州巡抚赵廷臣疏言、黔省曩为寇踞。改卫为府。改所为县。变乱旧章。民苦重役。今底定之后、应复旧制。所有原属广西地方、改归该省管辖为便。应如所请。报可。　　

○云南巡抚林天擎、劾奏广西提督线国安、随大军进巢□刀云南迤西地方、大肆抢掠。及奉上□日回粤、奸淫杀戮。暴虐更惨。乞立赐处分。得上□日、线国安荼毒云南地方、抢杀淫掠、情罪重大。著议政王贝勒大臣、速行严察密议具奏。　　

○戊辰。江宁巡按卫贞元疏言、海逆犯顺。一时守土文武各官、有效死靡他、忠烈炳著者。如江浦县知县许立达、当江城失守、立达挺然不降。贼缚至舟中、踊身投水死。天长县知县王辛、奸民献城、势不可支。辛引佩刀自裁、被救、复赴萧寺自经死。寿春营把总张育才、御贼于乌衣镇。手刃贼众。陷阵而死。二令一弁。捐躯报国。允宜旌表。下所司议。　　

○广东左布政使冯如京、以有疾致仕。　　

○旌表节妇。直隶清苑县民刘登举妻段氏、开州民李鸣鸾妻武氏、孝子。文安县生员邢澄、各给银建妨如例。　　

○己巳。上驻跸玉泉山。　　

○庚午。转翰林院侍讲田逢吉、为侍读。升翰林院检讨綦汝楫、为侍讲。　　

○辛未。上驻跸沙河。　　

○升吏部稽勋司郎中刘祚远、为太常寺少卿提督四译馆。　　

○升浙江右布政使员尽忠、为湖广布政使司左布政使。　　

○壬申。上驻跸昌平州。是日、驾过明崇祯帝陵。凄然泣下。酹酒于陵前。复遣学士麻勒吉、奠明太监王承恩墓。　　

○免河南汤阴县本年分雹灾额赋。　　

○山东沂州总兵官臧延龄卒。　　

○癸酉。上阅明诸帝陵。　　

○议政王贝勒大臣等、会议会推沈文奎各官罪。吏部尚书觉罗科尔昆、应革任。并革去一拜他喇布勒哈番。罚银百两。尚书孙廷铨、应降三级。左侍郎石申、应降二级。左侍郎禅代、右侍郎杨茂勋、应革恩诏所得拜他喇布勒哈番。工部尚书孙塔、削所加之级。仍各罚银百两。留任。刑部尚书杜立德、左都御史魏裔介、户部左侍郎叶成格、傅维鳞、右侍郎铿特、礼部左侍郎李奭棠、兵部左侍郎刘达、右侍郎石图、督捕左侍郎吴达礼、刑部右侍郎阿思哈、工部左侍郎杨义、副都御史科尔坤、通政使觉罗雅布兰、大理寺少卿张椿、通政使司参议柯士芳、户科都给事中孙光祀、刑科都给事中黏本盛、工科都给事中姚延启、掌河南道事御史上官鉝、各罚俸一年。礼部尚书王崇简、工部尚书刘昌、礼部右侍郎甯古里、沙澄、工部右侍郎张缙彦、副都御史袁懋功、大理寺少卿卢兴祖、各罚俸半年。大理寺卿朱国治、罚俸三个月。得上□日、科尔昆免革任。余依议。　　

○甲申。遣内大臣伯索尼致祭前明崇祯帝。文曰。惟帝亶聪御极。孜孜以康阜兆民为念。十七年来、劼毖无斁。不意流寇猖獗。国遂以倾身殉社稷。向使遭际景运、可称懿辟。独是缵承衰绪。适丁劫厄。虽励精图治、而倾厦莫支。朕念及此、恒用深恻。兹巡幸畿辅。偶过昌平睇望陵寝。益为凄然。特具牲帛酒品、用昭礼祭。尚飨　　

○遣官祭前明成祖、仁宗、宣宗、英宗、宪宗、孝宗、武宗、世宗、穆宗、光宗、熹宗、诸帝陵　　

○谕工部。前代陵寝、神灵所栖。理应严为防护。朕巡幸畿辅。道经昌平。见明代诸陵、殿宇墙垣、倾圯已甚。近陵树木、多被斫伐。向来守护未周、殊不合理。尔部即将残毁诸处、尽行修葺。见存树木、永禁樵采。添设陵户、令其小心看守。责令昌平道官、不时严加巡察。尔部仍酌量每年或一次、或二次、差官察阅。勿致疎虞。　　

○礼部议覆。礼科右给事中杨雍建疏言、滥刻四书诸家辩大全辩等书、畔道驳注。应令焚毁。并饬直省学臣校士。务遵经传。不得崇尚异说。从之。　　

○喀尔喀部落土谢图汗下多尔济台吉等贡马。宴赉如例。　　

○乙亥。上驿跸高丽营。　　

○丙子。上驻跸通州。　　

○升署副将管湖广安陆副将事吴汝凤、为江南镇江府副将。天柱参将李孟夏、为江北寿春营副将。黄州参将佟透、为湖广均房副将。汾州参将郭虎、为陕西靖远副将。　　

○归并河南南召县于南阳县。裁开封府知事检校。及沈邱县界首、商邱县丁家口、宜阳县穆册、永宁县高门关、嵩县没大岭、卢氏县栾川、泌阳县象河关、汝州鲁山歇马领、巡检祥符县大梁驿、杞县雍邱驿、尉氏县马驿、中牟县圃田驿、延津县廪延驿、新郑县永新驿、许州白马驿、襄城县新城驿、禹州清頴驿、郑州管城驿、荥泽县广武驿、荥阳县索亭驿、商邱县商邱驿、宁陵县甯城驿、睢州葵邱驿、安阳县邺城驿、磁州滏阳驿、汲县卫源驿、新乡县新中驿、获嘉县崇宁驿、淇县淇门驿、河内县覃怀驿、修武县武安驿、洛阳县周南驿、偃师县首阳驿、巩阳洛口驿、新安县函关驿、渑池县蠡城驿、灵宝县桃林驿、阌乡县鼎湖驿、南阳县宛城驿、新野县湍阳驿、裕州赭阳马驿、叶县滍水马驿、汝阳县汝阳马驿、上蔡县上蔡马驿、西平县西平马驿、硖石驿、驿丞。祥符县递运所、延津县廪延递运所、襄城县递运所、禹州递运所、汤阴县宜沟递运所、磁州递运所、汲县河平递运所、新乡县递运所、获嘉县递运所、亢村递运所、淇县递运所、河南县递运所、洛阳县递运所、新安县递运所、渑池县递运所、义昌递运所、阌乡县递运所、南阳县宛城递运所、博望递运所、林水递运所、新野县新野递运所、叶县保安递运所、叶县递运所、大使。开封府军储仓、彰德府崇盈仓、卫辉府广积仓、怀庆府仓、河南府丰济仓、汝宁府军储仓、大使。　　

○丁丑。上驻跸三河县。　　

○戊寅。上驻跸马伸桥。　　

○皇第六子奇授生。　　

○授庶吉士富鸿业、陆懋廷、马晋允、萧惟豫、张贞生、俱为翰林院编修。邹度珙、谭篆、崔蔚林、熊赐履、熊赐玙、俱为翰林院检讨。　　

○偏沅巡抚袁廓宇引年乞休。不允。　　

○升正蓝旗汉军牛录章京唐国政、为甲喇章京。　　

○己卯。上驻跸汤泉。　　

○升经略标下提督总兵官左都督太子少保李本深、为太子太保、充贵州提督兵官。　　

○辛巳。升户部郎中张清议、为广东按察使司佥事、分巡罗定道。　　

○壬午。以尊称四祖陵为永陵遣官告祭。　　

○升正白旗汉军牛录章京爱音达礼、为甲喇章京。　　

○癸未。上驻跸遵化县。　　

○甲申。上驻跸三屯营是日、谕礼部。前明崇祯帝、励精图治。十有七年。不幸寇乱国亡。身殉社稷。考其生平、无甚失德。遘兹厄运。殊堪矜悯。宜加谥号、以昭实行。今谥为庄烈愍皇帝。尔部即遵谕行。　　

○升兵部郎中宋祖法、为福建按察使司佥事。刑部郎中刘昌臣、为山东按察使司佥事。尚金章、为广西按察使司佥事。席教事、为四川按察使司佥事。陕西督粮道参议罗森、为山西按察使司副使。福建汀州府知府王康侯、为浙江按察使司副使。福建兴化府知府顾镛、为广东按察使司副使。四川顺庆府知府汪永瑞、为河南按察使司副使。陕西庆阳府知府杨藻凤、为湖广按察使司副使。俱提调学政　　

○丙戌。上驻跸滦河。　　

○平西王吴三桂等疏报、大军攻取沅江。阵歼土司那松、伪将军高应凤等、并获伪印伪劄甚多。下所司议叙。　　

十二月。丁亥朔。苏松巡按马腾升遵上□日回奏。兵火之后、臣目击地方残破。人民流离。又过镇江、见谭家洲、当江口瓜镇之中。于此建立营垒。设立重兵。使深明水性之将、练习舟师。统于督臣。足资弹压。讵知庙算神谟、动出万全。特遣满兵驻防、原使水陆兼备。靖寇卫民。臣一时愚昧、思虑未周。发此狂论。罪复何辞。惟痛自刻责。仰听处分而已。疏入。得上□日、此回奏巧言支饰、殊为可恶。著吏部从重议处具奏。　　

○戊子。上驻跸罗家屯。　　

○己丑。授四川重庆投诚伪将军杜学、都督佥事职衔。　　

○江南江西总督郎廷佐奏报、伪总督陈九思、乘海寇内犯。率党金晓等、攻劫浮梁等处、我军击败之。九思力屈投诚。疏下所司。　　

○衍圣公孔兴燮、以恣意滥刑、擅毙庙户。命革去少傅兼太子太傅衔。　　

○庚寅。上驻跸北古店。　　

○升翰林院检讨田种玉、为国子监司业。　　

○升河南右布政使桑芸、为广东布政使司左布政使。　　

○辛卯。上驻跸三屯营。　　

○旌表节妇。湖广孝感县生员熊祚延妻李氏、给银建坊如例。　　

○壬辰。上驻跸汤泉。　　

○甲午。上驻跸天台山　　

○乙未。上驻跸蓟州　　

○叙解完云贵协饷功、加江西巡抚张朝璘太子少保。　　

○丙申。上驻跸三河县。是日、赏扈从蓝翎侍卫、及护军等银一万两。　　

○裁陕西管屯都司佥书一员。　　

○丁酉。上驻跸通州。　　

○转户部右侍郎杜笃祜、为本部左侍郎。升都察院左副都御史袁懋功、为户部右侍郎。　　

○戊戌。上还宫　　

○甲辰。升江西按察使薛信辰、为浙江布政使司右布政使补原任陕西河西道副使张文炳、为山东按察使司副使、分巡沂州兵备道。　　

○乙巳。升都督佥事管陕西、甘肃、西协副将事高宗、为署都督同知、充镇守四川永宁等处总兵官。甲喇章京刘文进、为都督佥事、充镇守广东高雷廉等处总兵官　　

○定世职承袭例。除嫡子孙承袭外。有绝嗣者。许亲兄弟、及亲兄弟子孙承袭三世。三世之后、停止承袭。其嗣养疏远宗族之子、不准承袭。　　

○升正蓝旗汉军牛录章京张朝珍、为甲喇章京。　　

○宗人府奏言、端重王博洛之子塔尔纳、原封多罗郡王。卒后、谥敏思。今端重王获罪塔尔纳封爵谥号、并所立碑、俱应追夺。从之　　

○丙午。以吏部右侍郎杨茂勋署理河道总督事务。　　

○两广总督李栖凤奏报、安南都统使司都统使莫敬耀、遣使投诚。疏下所司　　

○谕吏部。国子监满祭酒著以太常寺少卿管国子监祭酒事。满司业、著以太常寺寺丞管国子监司业事。尔部即遵谕行　　

○丁未。以梅勒章京高明忠、为昂邦章京、充镇守江南提督汉兵总兵官　　

○戊申。旌表节妇、镶黄旗撒海妻绰氏。正黄旗努黑勒妻海氏。项有成妻李氏。王凤志妻包氏。王玉妻刘氏。正白旗努三妻末氏。噶布喇妻三氏。正红旗王国英妻周氏。正蓝旗护军朱尔哈达妻宜氏。魏黑纳妻凤氏。大扬阿妻西氏。镶蓝旗拨什库塔把海妻费氏。牙哈纳妻海氏。墨尔革申妻三氏。渥黑妻浑氏。石汉妻额氏。能得勒妻佛氏。张机鲁妻柰氏。图牙鲁妻海氏。俱夫故守节五十余□山戊不□。烈妇、镶黄旗护军厄痕妻阿氏。正白旗拨什库艾苏妻齐氏。胡叶禄妻革氏。牙三木把妻多氏。镶白旗前锋奇图礼妻穆氏。前锋多拜妻们氏。正红旗黏古妻朱氏。俱随夫自尽。各给银建妨如例。　　

○己酉。赠殉难山西祁县知县王之鼎、为本省按察使司佥事、荫一子入监读书。　　

○庚戌。封下嫁察哈尔固伦公主、为永宁长公主。额尔德尼郡王母固伦公主、为延庆长公主。额驸弼尔塔噶尔所尚固伦公主、为兴平长公主。额驸塞布腾所尚固伦公主为和顺长公主。额驸巴雅思护朗所尚固伦公主、为昌乐长公主。额驸吴应熊所尚和硕公主为建宁长公主。　　

○予故户部右侍郎赵继鼎、祭葬如例。　　

○辛亥。升宗人府府丞陈协、为都察院左副都御史。　　

○升江南按察使姚延著、为河南布政使司右布政使。山西冀南道参政楼希昊、为江西按察使司按察使。补降调漕运总督沈文奎、为陕西布政使司参政、分守督粮道。太仆寺少卿吴允谦、为山西布政使司参议、分守口北道。　　

○以击败海寇功。授苏松水师总兵官都督同知梁化凤、三等阿达哈哈番。仍知左都督、太子太保。　　

○壬子。议政王贝勒大臣等、议覆云南巡抚林天擎劾奏、广西提督线国安荼毒地方、情罪重大。应提取来京、详问虚实再议。至粤西岩疆。提标下弁兵甚众。需员代署。统摄军务。应令广西巡抚。于该省遴选才勇总兵官署理。允之。　　

○谕兵部。靖南王耿继茂、久镇东粤。劳绩素著。今又自请移镇。效力疆场。忠志可嘉。著移驻广西。广西提督线国安、著带领所统兵士、来京另用。　　

○癸丑。以靖南王属下故二等阿思哈尼哈番曹仁先子燕祖、袭职。　　

○增设国子监满洲典簿一员。　　

○甲寅。以□山戊不□暮行祫祭礼、遣官告祭太庙。　　

○乙卯。祫祭太庙。上亲诣行礼。　　

○遣官祭永陵、福陵、昭陵。　　

○遣官祭太□山戊不□月将之神。　　

○遣官祭五祀之神。　　

○是□山戊不□人丁户口、一千九百万八千九百一十三。田地山荡、五百一十四万二千二十二顷三十四亩。畦地、二万二千六百四十三个。徵银、二千五百五十八万五千八百二十三两有奇。米、麦、豆、六百二十万一千七百二十石一斗有奇。草、二百二十六万三千四百二十二束。中茶、八万七千一百五十篦。行盐、四百六十五万九千五百九十四引。徵课银、二百六十六万六千二百三十两一钱。铸厘钱、一万九千一百八十万五千七百一十有奇。旧铸铜钱、二十一万三千三百七十有奇。钞、一十二万八千一百七十二贯四百七十有奇。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十




大清世祖体天隆运定统建极英睿钦文显武大德弘功至仁纯孝章皇帝实录卷之一百三十一　　

顺治十七年。庚子。春正月。丁巳朔上不御殿。免行庆贺礼。　　

○朝鲜国王李棩遣陪臣表贺冬至元旦万寿圣节并进

□山戊不□贡方物。宴赉如例。　　

○戊午。谕礼部朕荷天眷佑。缵承祖宗鸿绪统御天下。夙夜乾惕。图所以乂安海内、永厎昇平。十有七年于兹乃民生尚未尽遂。贪吏尚未尽改。积习相仍、未臻丕变。且滇黔虽入版图、而伏莽未靖。征调犹繁。焦思竭力、治效未孚。负上天之简畀。愧祖宗之寄托。虚皇太后教育之恩。孤四海万民之望。非朕未尝励精求治。实由凉德所致。反覆循省、罔敢即安。兹欲引咎自责。祭告天地太庙社稷。布告中外。尔部即择期具奏。　　

○己未四川巡按张所志疏言、蜀省乡试中额旧例八十四名前三科以全川未复取未及额止中七十六名。今奉有直省中额各减半之上□日。适值三川俱复之后。应仍照旧例减半、取中四十二名。以鼓士气。章下所司。　　

○庚申。礼部拟正月十一日、告祭天地太庙社稷从之　　

○吏兵二部会议、江南浙江失陷城池文武各官罪。江南提督马逢知、当镇江失守拥兵不救。贼遁又不追巢

□刀。应革世职。并见任官职。彻回本旗。前任浙闽总督李率泰督理两省军务不能保固封疆。应革职革任。原任浙江巡抚今告病陈应泰、疎玩军务。前驻防浙江固山额真、今浙江总督赵国祚、两握兵符。防御多疎。浙江提督田雄、战守疎虞。温州总兵官尚好仁、专汛失陷。俱应除世职外革职、革任。宁台总兵官常进功、总理水军。巢□刀御不力。应革职革任。浙江巡抚佟国器、身任封疆。筹尽未周。应降一级戴罪。照旧管事。前台州总兵官今调京口左路总兵官张杰、汛地失陷。应于新任内降三级。戴罪图功自赎。驻防浙江昂邦章京科魁、任内失陷太平一处。应降一级。照旧管事。疏入。得上□日、马逢知、免革职。著解任回旗。李率泰、赵国祚、田雄、常进功、尚好仁、俱免革职革任各罚俸一年。仍戴罪图功自赎。陈应泰补官日罚俸一年。佟国器、张杰、科魁、俱免降级各罚俸半年。　　

○委署分守上川南道高毓苕参奏、蜀抚高民瞻、在重庆时、会夔门诸逆狂逞犯城。竟弃城逃遁。赖大兵救援、始解。又婪取故伪咸宁侯高承恩幸僮郝承裔银三万。令承裔密造伪玺伪敕、假称曾袭侯爵以为投诚叙功之地。此外私加衔秩甚多。贪劣昭著。谨列十款、奏请提问又民瞻兄具瞻、乃满洲线索六部神棍。并请先逮具瞻临轩亲审疏入命平西王详察以闻。　　

○辛酉。祈谷于上帝上亲诣行礼　　

○壬戌。以甲喇章京李永盛、为都督佥事、充镇守山东沂州等处总兵官。　　

○裁江南苏州、镇江、徐州、太仓、镇海、各卫经历。镇江织造局大使。通州通济库大使。松江递运所所官。毗陵、孟城、锡山、各驿驿丞。　　

○甲子。孟春。享太庙。上亲诣行礼。　　

○遣官祭太□山戊不□月将之神。　　

○谕礼部。天地太庙社稷、前择于本月十一日祭告。为期太近。且难以一日举行。今宜间日行礼。天坛

一日。地坛一日。太庙社稷坛同一日。尔部即另选吉日具奏。　　

○乙丑。柰曼部落达尔汉郡王阿汉、以罪削爵。命其弟查穆散袭替。　　

○理藩院奏。科尔沁、国达尔汉巴图鲁亲王、为郡王时、所食俸暨赏赉、俱视各郡王独优。今晋封亲王、亦宜加优异。查土谢图亲王、卓礼克图亲王。俸赐优于诸亲王。应否照例。请上□日定夺。命照二王例。　　

○宴朝贺元旦喀尔喀部落达尔汉亲王奔塔尔、阿霸垓部落卓礼克图郡王色尔者尔、科尔沁国郡王张继伦、翁牛特部落杜棱郡王博它和、蒿齐忒部落郡王阿赖充厄尔德尼、敖汉部落郡王马济克、及贝勒、贝子、公、台吉等于礼部。　　

○丙寅。谕礼部。祭祀乐歌、所以歆格神明。理宜虔恪。今太常寺奏乐人员、平日怠于肄习。以致乐章音韵、多不中节。该寺各官、督演不勤。殊为疎玩。尔部即严加申饬。以后务演习精熟声调叶和。以副朕诚敬祭典之意。　　

○以原驻防汉中府镶蓝旗汉军梅勒章京杨凤翔、满洲闲散章京觉罗获特、俱为本旗梅勒章京。　　

○升通政使司左通政李敬、为宗人府府丞。　　

○升大理寺卿朱国治、为都察院右副都御史、巡抚江宁等处、总理粮储、提督军务。　　

○增设山东登州营副将、青州营都司、各一员。广东潮州水师营游击、中军守备、各一员。千总二员。把总四员。　　

○先是江南总督郎廷佐、漕运总督亢得时、江宁巡抚张中元、以失纠按臣王秉衡劣迹、各疏回奏。部议候秉衡事结再议。至是吏部议。得时、中元、俱已物故。廷佐瞻徇不奏、应降三级调用。但廷佐已缘事革职留任、无级可降。应令解任。得上□日、廷佐本当依议处分。姑从宽免、仍著留任。　　

○丁卯。兵部都察院、兵科河南道会奏。遵照八法、考选军政各官。銮仪卫云麾使黄宠、河南南汝总兵官张应祥、湖广荆州总兵官郑四维、江西南赣总兵官胡有升、直隶山永营副将张思盛、陕西西宁副将喻道真、湖广镇筸营副将李祯、广东南雄副将毕科、广州水师右协副将李允香等、三百一十员。应分别致仕、降调、革职、提问。议上。得上□日、是。此考选军政官员、年老有疾者、著勒令休致。才力不及浮躁者、著照例分别降调。罢软不谨、酷无款证、及在官脱逃者、俱著革职。其贪酷有据、详列事迹纠参者、俱著革职。行令各该抚按、严提究拟具奏。　　

○刑部审奏、浙江巡按牟云龙、将原参贪官吴之荣、赃银四万余两、妄请脱卸。不行审追。应拟斩命三法司核拟。　　

○己巳。升山东济南道参政吴柱、为江南按察使司按察使。江西湖东道参议胡昇猷、为福建按察使司副使、分巡兴泉道。礼部郎中张纯熙、为四川按察使司佥事、分巡松龙兵备道。降补直隶霸州道副使范周、为山西布政使司参议、分守冀南道　　

○以护守福陵总管官姚詹护守昭陵总管官硕塞吴巴什、年老、俱令致仕。　　

○辛未。以致仕二等阿达哈哈番夏玉子万邦、袭职。　　

○顺天府举行乡饮酒礼　　

○礼部再择告祭吉期。请以二十日、祭天于圜丘。二十一日祭地于方泽。二十三日、祭太庙社稷。从之。　　

○定文武各官捐助马匹五十匹以上者、纪录一次。一百匹以上者、加一级。　　

○兵部议覆、兵科右给事中袁懋德疏言、凡督、抚、提、镇、自京随带闲甲马匹。务将兵丁年貌、籍贯、马匹毛色、口齿、详明造册送部。查点印烙。然后移咨户部。支给银饷。其在外督抚兵马、应照例印烙造册。督抚按互相查核。提镇各标营、亦应照例册报。以凭查验其督抚造报内部兵马册籍、亦须详注明确以杜顶替虚冒之弊。从之。　　

○太子太保镇守盛京昂邦章京一等精奇尼哈番敦拜卒。　　

○刑部奏言、原任山东巡抚耿焞、婪赃六千有奇鞫审真确情罪重大。应立斩。家产籍没入官。济南知府贾一奇、为耿焞心腹。婪赃六百余两应立斩。济南同知杨桂英、婪赃一千五百有奇应立斩。家产籍没入官。中军张有才、过付银两。潍县知县尚祜卿、擅动库银、媚献耿焞。俱应立绞。疏入。下三法司核拟。　　

○壬申。礼部议覆工科都给事中姚延启疏言、各衙门大小官员、私交私宴、及庆贺馈送。应照例再行严禁。违犯者科道官指名特纠。敕吏部从重议罪。失纠者、一并严处。得上□日、是私交私宴、著依议严行禁革。如仍前违禁私相交结、庆贺升迁、馈送杯币、及无端设宴献酬、假馆陈乐、长夜酣歌者。科道官即行指实纠察从重治罪。如科道官徇情容隐、不行纠参。一并治罪。　　

○癸酉。以追谥故明崇祯帝为庄烈愍皇帝、遣固山额真伯佟六十致祭于陵寝　　

○山东巡按程衡疏言、文登县民鞠允良妻王氏年十九而寡。守节六十余年。坚贞苦节。请照例旌表。下礼部议。　　

○丙子。告祭于圜丘。上亲诣行礼。　　

○丁丑。告祭于方泽。上亲诣行礼。　　

○戊寅。升广西按察使毕振姬、为湖广布政使司右布政使、管左布政使事。贵州参政管左布政使事黄中通为广西按察使司按察使。湖广荆西道参政颜敏、为贵州按察使司按察使、管本省布政使司左布政使事。　　

○准翰林院修撰陆元文、复姓徐。编修鲍亦祥、复姓华。庶吉士张玮、复姓许。　　

○己卯。告祭太庙、社稷。上亲诣行礼。　　

○升大理寺少卿张瑃、为本寺卿　　

○裁陕西凤翔府广积仓、临洮府广储仓、河州仓、陇西县北关所、甸子川锦布峪递运所、安定县好地掌所、会宁县翟家嘴大使各一员。安定县广富仓副使一员。三原县建忠、渭南县丰原、华州华山、华阴县潼津、耀州顺义、同官县漆水、乾州威胜、武功县邰城、永寿县永安、邠州新平、长武县宜禄、平凉县高平、固原州永宁、泾州安定、静宁州泾阳、隆德县隆城、安化县弘化、宁州彭原、岐山县岐周、扶凤县凤泉、宝鸡县陈仓、陇西县通远、安定县延寿、会宁县保宁等驿。　　

○庚辰。上以文庙告成、亲祭先师孔子。　　

○谕吏部。刑名关系重大。须得人料理。左都御史能图、著调补刑部尚书。　　

○谕兵部。武科取士拔其韬略谙通弓马娴熟者、以备将才。至于开弓舞刀、掇石、俱属虚文实为无益以后试马步箭论策、著照例行。其开弓舞刀掇石、俱不必试。　　

○裁广东都司断事一员　　

○辛巳。上省躬引咎、颁诏大赦天下。诏曰。自古帝王统御寰区绥定兆姓。治效已臻、则与天下共乐昇平。化理未奏、则先臣庶反身克责。敬天勤民、道不越此。朕荷皇天眷佑缵承祖宗鸿绪夙夜兢兢、力图治安、十有七年于兹乃民生尚未尽遂贪吏尚未尽改。滇黔虽入版图、而伏莽未靖。征调犹繁。疾苦时告拯恤未周。反覆思维皆朕不德。负上天之简畀。愧祖宗之寄托。虚皇太后教育之恩。孤四海万民之望。每怀及此、罔敢即安。兹于顺治十七年正月二十、二十一、二十三日、祭告天地太庙社稷、抒忱引咎。自今以后、元旦、冬至、寿节、天下庆贺表章皇太后前照常恭进。朕前表章、暂行停止。特颁恩赦。加惠元元。应行事宜。开列于后。一、自顺治十七年正月二十五日昧爽以前凡官吏兵民人等罪犯。除谋反叛逆、子孙杀祖父母父母、内乱、妻妾杀夫、告夫、奴婢杀家长、杀一家非死罪三人、采生折割人、谋杀、故杀、蛊毒魇魅、毒药杀人、强盗妖言、十恶等真正死罪不赦外。行间罪过、贪官衙蠹受赃监守自盗拖欠钱粮、漕粮侵盗漕粮员役、及私书嘱托、骚扰驿递私船牌票亦在不赦外。其余死罪俱减一等。军罪以下、已发觉、未发觉、已结正、未结正、咸赦除之。有以赦前事告讦者、不与审理。以其罪罪之。一、逃人罪犯赦后三次者、方坐死罪。在赦前者、俱免。一文职官员除贪赃、及大计处分、失陷城池、缉盗不获、罪犯越狱、拖欠钱粮、漕粮、违误钦件限期审事徇情、举劾不公、阅卷有弊、衙役作弊犯赃、本官不能觉察、投认师生等罪不赦外。见在因公诖误、议革、议降、议罚、及戴罪住俸各官、各该衙门奏明宽宥。一、武职官员、除贪赃、及军政处分、失陷地方缉盗不获、纵兵抢掠、拖欠钱粮、违误钦件限期、审事徇情等罪不赦外。见在因公诖误、议革、议降、议罚、及戴罪住俸各官、各该衙门奏明宽宥。一、顺治十六年以前、直省拖欠钱粮、差廉干满官、前往清察。果系拖欠在民者俱与蠲免。如系官吏侵欺者不准援赦滥及。一满洲兵丁、处处战功劳苦。该部通行赏赉。一、满洲兵丁、披甲随征多年效力被伤不能披甲及年老有疾退役者、酌给恩赏。一、征调别省兵丁、深为可悯。其家口坐粮照例给发。务令得沾实惠。一、自元年五月以来各地方归顺有功文武官员人等除已叙外凡未经收录者将归顺来历及归后劳绩、该部察明叙升。一、所在孝子顺孙义夫节妇自顺治元年以后、曾经各巡按御史奏闻者。仍行该按再为核实。毋事浮滥造册报部以凭旌表。一、额徵钱粮俱照万历年间则例。其天启崇祯年间加增、尽行蠲免。通行已久如贪官污吏、例外私派多徵扰民者。该督抚按题参重处。一、远省未附地方文武各官及乡绅士民、投诚归顺者从前负固之罪、通行赦免察其功之大小、各与升赏。一、叛逆干连原系无辜者该督抚按审明即为具题释放。一、附近贼巢居民原未从贼、有司将领、一概混捕擅杀者、该督抚按察实参处。一、盗贼多因饥寒失业、或为贪官所迫诏书到日、虽系首恶、若能率党投首悉免其罪兵收入伍民收入籍。务期得所。有能擒捕首恶及党内首告者论功授官。给赏。如有因其投首乘机邀执希图功赏者治以重罪。一、大兵经过餧马地方、供应草豆运价等项、以后俱准作正项钱粮销算。如官胥通同掯勒侵冒、该督抚即行纠参。隐徇者、一体重处。一、贫民失业流离、各地方官有能赈恤全活五百人以上者、核实纪录。千人以上者、即与题请加级。其有乡宦富民、尚义出粟全活贫民百人以上者、该地方官核实具奏。分别旌劝。一、各处土司原当世守地方。不得轻听叛逆招诱自外王化凡从前未经归顺、今来投诚者、开具原管地方部落、准与照旧袭封。有擒执叛逆来献者、仍厚加升赏。一、已归顺土司官、曾立功绩。及未经授职者。该督抚按通察具奏。论功升授。于戏。乾行惕励、用昭内省之诚。解泽旁流、式布维新之治。诞告中外。咸使开知。　　

○免陕西洮州卫十六年分水灾额赋　　

○赠殉难浙江海门游击李宏德一级。荫一拖沙喇哈番。　　

○礼科右给事中杨雍建疏言、臣闻朋党之害、每始于草野。而渐中于朝宁。拔本塞源、尤在严禁结社订盟。今之妄立社名、纠集盟誓者、所在多有。而江南之苏松、浙江之杭嘉湖、为尤甚。其始由于好名。其后因之植党。相习成风、渐不可长。请敕部严饬学臣、实心奉行。约束士子。不得妄立社名、纠众盟会。其投剌往来、亦不许用同社同盟字样。违者治罪。倘奉行不力、纠参处治。则朋党之根立破矣。得上□日、士习不端。结社订盟。把持衙门。关说公事。相煽成风。深为可恶。著严行禁止。以后再有此等恶习、各该学臣即行革黜参奏。如学臣徇隐、事发一体治罪。　　

○壬午。转通政使司右通政刘士兰、为左通政。升山西河东道参政王天眷、为通政使司右通政。陕西河东兵粮道佥事季昌龄、为光禄寺少卿。　　

○以镶白旗阿达哈哈番夏柱、为驻防江宁协领。　　

○升广西江右道参议盛藻、为山西按察使司副使、河东兵备道。补原任陕西庄浪道副使佟养钜、为山西按察使司副使、冀南道。浙江督粮道参议杨陛、为山东布政使司参议、济南道降补原任陕西庄浪道副使韩志道、为江西布政使司参议、湖东道。　　

○以故二等阿达哈哈番特锡伦子佛兑、三等阿达哈哈番通吉子讷尔特、察哈尔多内弟讷木准、鄂内子荪柱、满济侄诺穆齐岱、色冷子劳米、拖沙喇哈番黄柱子阿纳达、满都子诺穆图、各袭职。　　

○拖沙喇哈番察哈赖噶尔玛色冷缘事革退以其弟理塔尔、袭替。　　

○以平南王属下拜他喇布勒哈番盛登科子世白、袭职。　　

○以阵亡何九成子自扬、陈武子英、俱袭拖沙喇哈番。仍命自扬、归桂林中卫左所英、归江南吴平卫左所。　　

○甲申。升江南苏松水师总兵官梁化凤、仍以太子太保左都督、充提督江南苏松常镇等处总兵官甲喇章京马呈祯、为都督佥事充镇守河南南汝等处总兵官。　　

○免山东莒州、沂州、宁阳、郯城、金乡、单、日照、城武、滕、曲阜、诸城、沂水等县、十六年分水灾额赋。　　

○经略大学士洪承畴、再疏劾云南巡抚林天擎、臣前疏参天擎乖戾情状。今复廉得其种种秽迹。谨列款奏闻。祈敕部察议。其临沅道张柔嘉、楚雄知府徐泰来、云南知府余秉衡、俱有行贿证据。应行提审。天擎旧役李以楫、委署县丞。尤属冒滥。至于保举非人。臣不敢辞咎。得上□日、据参林天擎赃私狼籍。著革职。张柔嘉、亦著革职。徐泰来、余秉衡、李以楫、俱著革任。并本内有名人犯、该督会同平西王、质审追拟具奏。卿不必引咎　　

○乙酉。万寿节。上以治效未臻、正尔省躬引咎。免行庆贺礼。　　

○遣官祭太庙。永陵。福陵。昭陵　　

○遣官祭真武、东岳、城隍之神　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十一



大清世祖体天隆运定统建极英睿钦文显武大德弘功至仁纯孝章皇帝实录卷之一百三十二　　

顺治十七年。庚子二月。丙戌朔。以舟山功授甲喇章京周恂、拖沙喇哈番品级阿式图、各一拖沙喇哈番。　　

○设四川提督总兵官一员。分中左右三营兵三千名。驻劄省城改设成都城守副将一员。都司二员。守备二员。千总四员。把总八员。分左右二营。兵各一千名。设黎州城守游击一员。守备一员。千总二员。把总四员。兵一千名。改设峨边游击一员。守备一员。千总二员。把总四员。兵一千名。　　

○裁广东南雄府同知一员。　　

○平西王吴三桂疏报、伪侯吴子圣、伯廖鱼、陈建、将军杨武、杨国明、刘启明、总兵郝承裔等、各率所部、缴敕印投诚。下兵部议。　　

○丁亥。遣大学士胡世安、祭先师孔子。　　

○戊子。祭大社大稷。遣内大臣伯索尼行礼　　

○谕吏部、国家政务委任庶官必大小臣工咸得其人。乃可共襄化理。在京各衙门官员宜加澄叙、以励官常。大学士尚书等、俱著自陈侍郎以下、俱著开列职名。候朕亲行甄别。尔部即传谕遵行。　　

○赠殉难广东灵山县知县徐尚介、为广东按察使司佥事荫一子入监读书。县丞顾正笏、为金吾左卫经历　　

○平西王吴三桂疏报、官兵大破贼于普洱。下所司察叙。　　

○征南将军赵布泰班师。命内大臣迎劳之。　　

○以辅国公干图扎喀纳、固山额真沙里布、祖泽润骸骨至自云南军中遣礼部官致奠　　

○己丑。增设盛京户部章京四员。主事一员。笔帖式二员。繙译汉字笔帖式一员。外郎一名。乌林笔帖式二员。外郎一名。工部章京二员。主事一员。笔帖式四员。繙译汉字笔帖式一员。　　

○刑科都给事中粘本盛、以祀典二事条奏。一、移祀北岳于浑源州。一、应建传圣祠于文庙、祭祀周公下礼部议。　　

○庚寅。升顺天府府丞王登联、为大理寺少卿。　　

○升山东武德道副使佟彭年、为山西布政使司参政、分守河东道。陕西中路道副使王廷谏、为湖广布政使司参政、分守荆西道。贵州贵阳道佥事黄惟锻、为陕西布政使司参议、分守江右道。福建督粮道参议孙籀、为陕西按察使司副使、分巡河东道　　

○辛卯。喀尔喀部落丹津喇嘛等贡驼马。宴赉如例。　　

○壬辰。升镶红旗汉军牛录章京赵琏、为甲喇章京。　　

○内阁大学士成克巩、刘正宗、胡世安、卫周祚、李霨、吏部尚书孙廷铨、户部尚书王宏祚、礼部尚书王崇简、刑部尚书杜立德、尚书管督捕侍郎事霍达、各遵谕俱自陈乞罢。俱温上□日留任。　　

○少傅兼太子太傅工部尚书刘昌、遵谕自陈。以老病求罢。得上□日、卿谨慎练达。历任著劳年齿已迈。著以原官致仕。驰驿回籍。仍荫一子入监读书。　　

○兵部尚书梁清标、遵谕自陈。得上□日、梁清标经朕特简。畀掌中枢。自当殚竭心力、以图报称。乃凡事诿卸。不肯担任劳怨。本当议处姑从宽免。著照旧供职。以后务宜痛加警省。极力振作。　　

○太子太保都察院左都御史魏裔介、遵谕自陈。得上□日、魏裔介由科员、经朕破格简拔。畀司邦宪。即当殚心力。秉公执法。实图报称。乃全无担当建白。禆益朝政。但知沽名誉。急于幸致高位。且身为台臣之长。御史贪黩不法、屡经发觉。岂真无闻见。曾未据实纠参。徇庇欺朦。殊负委任。本当拏问、严行治罪。姑予宽典。著革去太子太保、并所加一级。仍照旧供职。以后著洗涤肺肠。尽改前非。若复蹈旧辙、定从重治罪。必不轻恕。　　

○湖广总督李荫祖、以病奏请回京调理。允之。　　

○加湖广巡抚张长庚、太子少保。以捐赈武昌、汉阳二府饥民故也。　　

○癸巳。皇太后圣寿节。免行庆贺礼。　　

○升镶蓝旗汉军甲喇章京段应举、为梅勒章京。　　

○免贵州贵阳、安顺、都匀、石阡、镇远、铜仁等府属、州、县、卫、所、土司十六年分旱灾额赋。　　

○先是漕运总督蔡士英奏言、国初。设总漕一员、驻淮安。凤阳巡抚一员、驻泰州。自顺治六年、巡抚标兵调入粤西遂彻凤抚归并漕督漕务海防、势难兼理。请仍照初制专官分任至是九卿科道会议、应如士英所请。其抚标官兵、俟兵部议设。从之　　

○补裁缺户部员外郎甲喇章京杨雀祥、为监察御史。　　

○甲午。遣官祭三皇庙。　　

○谕礼部帝王奉天子民、。礼隆禋祀。享帝大典所关尤重必仪物克备、乃足昭对越之诚。向来郊祀、惟冬至用燔柴礼祈谷坛、未经举行。虽祀典原有等差。而同为祀上帝。典礼不宜有异。嗣后祈谷坛亦行燔柴礼。尔部即传谕遵行。　　

○又谕礼部、帝王父天母地。禋祀大典、务求至当。朕稽考旧章。洪武初、原系孟春合祭南郊。至嘉靖年间、始定分祭。冬至祀圜丘。夏至祭方泽。春分朝日。秋分夕月。而合祭之礼、遂止朕思合祭之礼、原以毕萃神祗普荐馨香不宜竟废。今欲祇申昭事之诚。修举合祀典礼、除四郊仍旧外每年孟春合祭天地日月及诸神于大享殿。但礼关重大、尔部即会同九卿科道详议具奏。　　

○吏部遵上□日甄别京官、开列各衙门职名进览。得上□日三品以上、各官著开列职名候朕亲加甄别。四品以下各官、尔部即详加甄别具奏。　　

○增设宁古塔笔帖式二员。　　

○叙江宁破贼功加署副将姜腾蛟都督佥事游击李廷栋、署都督佥事。署守备王龙游击候补守备张国俊、外委官王永祯、王守正、俱署游击　　

○乙未。朝日于东郊。遣尚书觉罗科尔昆行礼。　　

○工部右侍郎布丹以老病连疏乞休。得上□日、布丹效力有年。既以老病乞罢。著加太子少保、解任。　　

○丙申。以梅勒章京郑蛟麟、为都督同知、充提督四川总兵官。都督佥事管山西平阳副将事冯源淮、为署都督同知、充镇守湖广荆州等处总兵官。署都督佥事管江西南赣副将事孔国治、为都督佥事、充镇守江西南赣等处总兵官。　　

○固山额真侯墨尔根侍卫李国翰之榇、至自四川遣内大臣致奠　　

○戊戌。谕吏部天下吏治污隆民生休戚。及钱谷兵戎关系封疆诸大务。皆委任总督巡抚诸臣必督抚实得其人、乃足以宣达政教。使远迩乂安。见在督抚各官、宜加甄别、用示鼓励。尔部即会同都察院、将各该督抚任内功过称职与否详加察议甄别具奏。　　

○补外转工科左给事中陈台孙、为福建布政使司参议、督粮道。升陕西陇右道参议史燧、为山东按察使司副使、分巡武德道。陕西商雒道参议陆朝映、为贵州按察使司副使、分巡贵阳兵备道。江南淮安府知府任长庆、为陕西按察使司副使、分巡榆林中路兵备道。湖广武昌府知府梁知先、为两淮都转运盐使司运使。　　

○命江南随征左路总兵官杨捷、驻劄扬州。防江北一路要汛。　　

○升经略随征中书舍人樊咸叙、为贵州布政使司参议、分守贵宁道。经略军前理刑湖广长沙府同知张道澄、为贵州按察使司佥事、分巡都清道。　　

○江西巡抚张朝璘疏报、节妇、丰城县生员范永祺妻李氏。年二十一、夫故、守节六十二年。庐陵县生员邱山妻刘氏。夫故。氏痛绝复苏。服阕后、里有宦豪欲夺其志。氏剪发誓死不二。守节三十年。烈妇、万年县生员曹丹赤妻叶氏。遭乱。为兵所逼。义不受辱。引刀自刎。俱请照例旌表。章下礼部。　　

○己亥。刑部题、原任礼部郎中吕朝允、笔帖式额勒穆、当葬荣亲王时。不遵所择时刻。拟斩监候。今遇恩赦、应否减等、请上□日。得上□日、吕朝允、额勒穆、著各枷号两个月。鞭责一百。流徙宁古塔。　　

○庚子。翰林院以春季例应外转开列。侍读以下官、奏请引见。得上□日、翰林各官、习学满书、著益加勉励。今年暂停外转。　　

○通政使司通政使晋淑轼、奏请回籍养病。允之。　　

○遣官致祭鄂尔多斯部落额林臣郡王妃。　　

○吏部都察院会议、苏松巡按马腾升、身任巡方应将地方利弊陈奏。乃谓满兵骄悍成习。妄请彻京口驻防之兵。及奉上□日、回奏、又巧言支饰。应革职。但遇恩赦。相应免议。从之。　　

○辛丑。宴朝贺万寿。衍圣公孔兴燮、及五经博士颜绍绪等于礼部。　　

○以内升户科都给事中刘鸿儒、为顺天府府丞。　　

○以故二等伯纳海弟纳秦、一等阿达哈哈番查达海子黑塞、二等阿达哈哈番尼尔哈侄阿都赉、三等阿达哈哈番莽鼐侄克舍、张信德侄绪、拜他喇布勒哈番兼一拖沙喇哈番傅达里子伊扎宝、拜他喇布勒哈番达赖巴图鲁子阿南、何猷子先图、曹起凤子进、拖沙喇哈番花祜侄和、陈思明子启亮、各袭职。　　

○刑部奏言、浙江巡抚佟国器、将应流徙陈之遴母吴氏、引年老病废律、催提五次不解。延缓日期。请交部议。得上□日、陈之遴、所犯情罪重大。伊母应速行解部流徙。乃催提五次、佟国器徇情延缓。且代为引律、希图宽免。深为可恶。著革职。兵部差员拏解来京。该部究拟具奏。陈之遴母、并伊在籍应流家口该部差员役、通行提解来京发遣　　

○四川巡抚高民瞻疏奏署上川南道事高毓苕、贪污劣迹。访闻有据。请敕部追拟得上□日、著四川总督、会同平西王、一并审拟具奏　　

○壬寅。谕吏部、凤阳等处、地方紧要。必得其人、方能胜任。林起龙、著加太子太保、升兵部尚书、兼都察院右副都御史、巡抚凤阳等处地方、兼海防提督军务。尔部即遵谕行。　　

○又谕吏部、六部等衙门、三品以上各官、分理庶务。责任匪轻。宜澄叙优劣、用示劝惩。朕今亲加甄别。林起龙、另有谕上□日。石申、冯溥、杜笃祜沙澄、胡兆龙、艾元徵、王熙、刘达、李棠馥、高景、杨义、陈协、李敬、才品职任相宜。俱著照旧供职。袁懋功才品敏练。著照旧办事。遇紧要地方巡抚缺出推用。张瑃、前巡视两淮盐政。操守清介。著加一级。照旧供职。李奭棠、在部供职日久。近多疾病。著以原官致仕。钟鼎、才品平常。著照原品调外用。张缙彦、在都办事平常。且耽情诗酒。好广交游。沽名取悦。殊失大臣靖共之谊。著降四级调外用。盛复选才品庸劣。不能称职。著降三级调外用。　　

○以原任漕运户部侍郎吴库礼、为驻防盛京昂邦章京　　

○免江南淮、扬、凤、徐、所属州县卫十六年分水灾额赋。　　

○九卿科道会议、禋祀大典、历代不一其制。然分祭固各尽其敬而合祭乃以萃聚神灵。共昭虔事。今奉上谕、每年孟春合祭天地日月、及诸神于大享殿。而四郊仍旧。诚不易之盛轨也。其应行事宜、应照会典开载举行。从之。　　

○癸卯。谕礼部大享殿合祭典礼、已定于孟春举行。今虽时序已过。大典肇修、理应本年即举尔部即择期、并应行典礼、详察速议具奏。　　

○又谕礼部向来孟春祈谷礼、于大享殿举行。今大享殿合祭天地日月诸神。以后祈谷礼、著于圜丘举行。　　

○予辅国公干图、祭葬如例。　　

○复设光禄寺衙门于东安门内。以其旧署仍为太医院。　　

○甲辰。谕吏部等衙门。国家政务典礼、关系重大者、必博稽众论。期于至当。故令九卿科道会议。与议诸臣、自应详酌事理、各陈所见。以备采择今会议之时、不思殚心筹画、各抒谟猷。但希上□日依违、雷同塞责徒存会议虚名。未见少禆治理。如合祀一事、令众会议虽理应举行、亦当详考典制。参酌异同。各出意见、以副朕慎重大典之意。乃漫无献替。草率具覆。甚属不合前有申饬两议者乃为满汉区分。原未尝禁其异议。以后如仍前唯诺从事、推诿成风、不肯尽心建白。定行治罪不恕。　　

○又谕吏部、在京各衙门汉官、已行甄别。满官亦应一体澄叙以示鼓励。大学士、尚书等、俱著自陈。三品以上、俱著开列职名候朕亲加甄别。四品以下、照汉官例。尔部会同都察院、详加甄别。具奏。　　

○升署副将管福建延平副将事袁如桂、署都督佥事、管广西思南副将事。湖广常德副将郝尔德、为都督佥事、管湖广安陆副将事。广东韶州副将张玮、为都督佥事、管湖广衡州副将事。副将管湖广宜章参将事唐文耀、仍以副将管陕西甘肃西协肃州副将事。署都督佥事管湖广道州参将事李东斗、为都督佥事、管浙江湖州副将事。署副将管福建建宁副将事王玉壂、为署都督佥事、管陕西延绥定边副将事。参将管福建福州城守副将事韦进忠、为副将、管广东肇庆城守副将事。副将管四川永宁镇标左营事贾应魁、为署都督佥事、管湖广武昌城守参将事。补原任署都督佥事管宣大督标中军事杨廷机、仍以原衔管江南镇江副将事。　　

○乙巳。左都御史魏裔介、疏请严禁巡方御史交通各官、以肃风纪下所司议。　　

○降山西右布政使王舜年三级。调用以巡按白尚登劾其才力不及故也。　　

○礼部左侍郎协理理藩院事席达里等、以赍敕与外藩□山戊不□会条奏事宜。一、前奉上□日查台吉功次、各赐名号。给与壮丁。但遗漏尚多应行补给。其已赐名号台吉已故者各令其子承袭。兄弟不准袭。一、外藩蒙古升补固山额真梅勒章京甲喇章京牛录章京应选择贤能。开列职名。令本官亲来启奏定夺。一、外藩蒙古应斩人犯、向有纳牲畜准赎之例今应停止。一、蒙古拏获逃人、应令本主禀明、该管王、贝勒、照例发落。如无原主、即行入官。得上□日、更改定例、事关重大。著议政王、贝勒、大臣等、会同确议具奏。　　

○丙午。以平南王属下拖沙喇哈番尚奇功、补本藩护军统领。　　

○丁未。遣官祭先农之神。　　

○增设翰林院笔帖式十六员。　　

○裁河南河内县万善驿。　　

○内阁大学士觉罗巴哈纳、额色黑、户部尚书车克、礼部尚书渥赫、兵部尚书觉罗伊图、刑部尚书能图、各遵谕自陈求罢。俱温上□日留任。　　

○大学士蒋赫德、遵谕自陈。引疾求罢。得上□日、卿清慎素著。佐理有年。念时有疾病、准解任调理。病痊起用。　　

○吏部尚书觉罗科尔昆、遵谕自陈。得上□日科尔昆、经朕简拔。俾掌铨政。理宜秉公持正、剔弊厘奸使吏治澄清、斯为称职。乃受事以来、不肯尽心图报。凡事诿卸。漫无担当唯曲徇情面。沽名市恩。取悦于众。且依阿卑谄、趋媚势要全无大臣之体。殊负委任。著降三级调用。　　

○工部尚书固山额真孙塔遵谕自陈。命解尚书任。专管固山额真事务　　

○两淮巡盐御史李赞元、条奏盐政八款。一、每行见年额引宜带积引附销。一、清厘府州县私贩之源。一、清厘三十盐场之弊。一、严饬各道巡缉各省越贩。一、稽核官引、以杜夹带重复。一、淮北地方、宜并引行盐。一、盐引日增、请照长芦、河东、两浙例加课不加引。一、溢斤割没日重、请照所发印簿实填、以便遵行。下户部议　　

○己酉。户部奏。宝泉局满洲司官、笔帖式、并在京八仓笔帖式、俱应照例一年为满更差、从之。　　

○兵部以再行会试武举、照例题请内阁大臣监射。命内大臣及大学士监射。并谕永著为例。　　

○左都御史魏裔介参奏、南赣巡抚苏弘祖、玩寇殃民。贻误封疆。江西巡按李之粹、畏懦溺职。俱下所司察议。　　

○庚戌。清明节遣官祭永陵、福陵、昭陵。　　

○日生两珥。赤黄色。　　

○调户科都给事中孙光祀、为吏科都给事中。　　

○予殉难山西祁县知县王之鼎、祭葬如例。　　

○吏部议奏、浙江总督赵国祚、冒称恢复盘石。希图叙功。应降三级留任。得上□日、赵国祚、著降三级留任。应得何衔、尔部议奏。以后类此降级留任官、即议定职衔具奏。　　

○辛亥。刑科都给中粘本盛、条奏祀典六事。一、合祭之位宜定。一、告配之礼宜行。一、坛壝之禁宜严。一、演乐之堂宜修。一、仪注之制宜颁。一、陪祀之官宜肃。下礼部议。　　

○壬子。谕吏部、在京各官、向有给假之例。必情实迫切、方可允从。近见各官莅任三年者、辄援例给假。及至抵里多迁延托病。抚按止据医生甘结即为代题。殊非人臣急公之谊。以后各官请假者、尔部详察实情。不得概为引例。即与覆准。其告假在籍称病者、该抚按亦不得遽为代题尔部仍酌量另议定例具奏。　　

○谕吏部。工部职任繁剧须得人料理霍达、著调补工部尚书。　　

○降补刑部左侍郎钟鼎、为陕西布政使司参政、分守陇右道。太常寺卿盛复选、为陕西布政使司参议、分守商雒道。工部右侍郎张缙彦、为江南按察使司佥事、分巡徽宁道。　　

○免直隶梁城所十六年分水灾额赋。　　

○降江宁道参政王绍隆二级。调用。以巡按卫贞元、劾其才力不及故也。　　

○旌表节妇、山东文登县生员鞠允良妻王氏。给银建坊如例。　　

○礼部议覆科臣杨雍建条奏每科乡会试、关系人才进取。理宜一体慎毖。乡试同考、应照戊戌、己亥、会试上谕遵行。其京闱。除郎中不差外。应取员外、主事、中行、评博、及近畿推、知、守部进士、开列点用即日入闱其各省应敕抚按。矢公矢慎。酌量定期。豫取本省及邻省推知、教职即日公阄入闱。以绝弊窦。同考各官、先取甲科。甲科不足兼取乡科、若同考官作弊、听主考纠参。若主考通同作弊京闱、许监试御史纠参。外省、许各抚按纠参。其抚按所取同考官、有作弊者。抚按一并治罪。从之。　　

○叙恢复广西南宁太平功。加总兵官右都督马雄、为左都督。游击张汉鼎、为署副将　　

○甲寅。颁赐诸王以下、甲喇章京等官以上、繙译三国志。　　

○在告大学士金之俊、遵谕自陈求罢。温上□日答之。仍命速来供职。　　

○贵州安平道副使李发以年老。勒令致仕。思仁道副使张扶宠、以浮躁。降五级调用。俱经略洪承畴参劾故也。　　

○三法司议奏、周亮工赃私踰万法不可赦。应如前拟立斩。籍没。承问官田缉馨等、一拟绞监候。一拟杖不折赎。余俱照前议。得上□日、受贿徇情皆法无可贷。此案前后口供、参差不一。且两议轻重悬殊、何以惩戒贪私。事关重辟。著再严加详审确议具奏。　　

○江南徐州夏镇民徐弘德、奏讦工部分司顾大申、贪酷不法。赃私四十余万。得上□日、此奏内所讦情弊赃私。重大繁多。深可骇异。顾大申、著解任。刑部将本内有名人犯、提取来京。严审虚实具奏。如系虚捏、从重反坐。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十二



大清世祖体天隆运定统建极英睿钦文显武大德弘功至仁纯孝章皇帝实录卷之一百三十三　　

顺治十七年。庚子。三月。丙辰朔。谕吏部。马叶曾、吴正治、王无咎、曹申吉、李昌祚、胡亶、由翰林官转用。今在外练习有年。俱著内升。　　

○谕礼部。国家推恩列爵、加厚亲藩。兼重内壸。理宜考订旧制、锡号貤封。以著彝章。亲王、郡王、贝勒、贝子、公等、及外藩正室、例有应得封典。有已举行者。有未举行者。今欲俱照旧例、一体封王妃、夫人等号。又亲王、郡王、贝勒、贝子、公等女封典、亦应察照旧例、称郡主、县主、郡君、县君等名。以彰敦叙之谊。尔部一并详察典例、酌议妥确具奏。　　

○赠殉难江南江浦县知县许立达、天长县知县王辛、俱为本省按察使司副使。各荫一子入监读书。　　

○裁广东雷州府遂溪县县丞。　　

○降甘肃总兵官刘友元职三级照旧管事。以镇番营兵噪变故也。　　

○议政王、贝勒、大臣等会议、礼部左侍郎协理理藩院事席达礼等条陈各款。俱应允行。得上□日、外藩蒙古凡事与在内有异。补用固山额真、梅勒章京、甲喇章京、牛录章京时若将本人及职名并送理藩院启奏、往返烦扰。糜费钱粮各藩王贝勒酌量补用、历来定例已久。未尝违误且又无顶带俸禄。似难与内地一例又死罪律例向皆酌量定拟遵行亦不可与在内者比。至所云遗漏台吉、赐台吉名号时、如何遗漏先给壮丁之时、在于何处。凡事应于发觉后酌议。此查遗漏序品级等语、甚属多事。从来台吉未给敕书。亦无承袭之例。或照旧不令承袭、或分别应令承袭之处、应再行定议。又逃人若因原主不认、即行入官、原获之人、毫无给赏、谁愿拏获。此皆系更正定例。不可苟且草率。俱著详加确议定例具奏。　　

○喀尔喀部落土谢图汗下万舒克诺颜、厄鲁特部落阿里禄克山托因等、各贡驼马。宴赉如例。　　

○戊午。谕吏部。京官甄别之后、悬缺须人升补。在外藩臬监司各官、有勤慎廉能、才品素著者、宜加内擢。以示鼓励。见任司道各官、除旗下旧人外、其由进士举人出身者、尔部察资俸荐举纪录等项、开列十五员具奏。　　

○谕吏户二部马腾升所参苏松等处未完闽饷各官、分别议处、吏部称未经户部核明遽难悬议。请敕户部核明再议。今户部又称已经核明。仍请下吏部照先题疏内事理察议。然并未言何日核明具题。如此推诿耽延时日殊不合理。俱著明白回奏。　　

○谕兵部。朕亲试刘炎等骑射视初选时、未有进益。著仍行教习务令精熟。尔部即传谕遵行　　

○谕刑部。民间果有冤抑事情、自当据实陈告。以求伸理乃近来刁风日炽。常有持刀抹项、故为情急以图幸准深为可恶。嗣后有此等人除所告不与准理外仍按法究惩其妻子并流徙尚阳堡。尔部即遵谕传饬。仍行直省各地方官刊刻榜示、严加禁饬。　　

○升经略军前参议王廷弼、为贵州按察使司副使、管本省督粮、分守安平道事。湖广黄州府知府徐士仪、为贵州按察使司副使、管思石兵备、分巡思仁道事。　　

○虎尔哈部落宜讷克等、贡黑狐、貂皮。宴赉如例。　　

○予殉难浙江海门游击李宏德、祭葬如例。　　

○己未。吏部等衙门、奉上谕甄别。四品以下京官、列名奏上。得上□日、阴应节、发江南科场奸弊。仍著留任。刘士兰、王启祚、刘曰义、俱著致仕。柯士芳、何纶、邱象升、陆懋廷、李鼎玉、上官鉴、俱著对品调外用。龚鼎孳、著降三级、在内调用。迟日巽、著降一级调外用。余依议。　　

○升山东按察使司按察使徐炟、为山西布政使司右布政使。山东布政使司参议东兖道钟性朴、为江西按察使司副使、分巡饶南九江道。补外转江南道御史祖永杰、为江西布政使司参议分守岭北道。　　

○以致仕拜他喇布勒哈番曹友义侄启国、袭职。　　

○庚申。谕吏部。凡给假赴汤泉、赴蒙古驻牧地。方给引出关、赴马场牧马、及蒙古使臣往来一切筵宴等事、除特遣大臣主席外。俱停其具本。著以绿头牌启奏如兵部以授驻防章京请交吏部等项、亦不必具本。著即移咨其各部奉上□日议覆本章、有应行查别部者、俱不必具本。即移咨行查监犯病故、著年终汇奏不必逐项具本。此等事件甚多俱照此例酌行。　　

○吏部遵上□日回奏、苏松巡按马腾升所参苏松等处未完闽饷各官科钞、于十六年十二月二十六日到部。臣部以钱粮事隶户部未经户部核明、遽难悬议、于本年正月二十六日、请敕户部核明再议具覆。奉有依议之上

□日。而户部核明之疏、至今尚未到部。实非臣部推诿耽延也。疏入。得上□日、据奏马腾升参未完闽饷各官科钞、于十六年十二月二十六日到尔部。尔部至正月二十六日始具覆、请下户部核明再议踰限十日、是何缘故。仍著明白回奏。　　

○以随征内阁中书舍人彭兆声、为云南布政使司参议、分守普安道。沈天锡、为云南按察使司佥事、分巡金沧道。　　

○辛酉。遣官祭历代帝王　　

○礼部议。合祭大享殿典礼上帝皇祗南向。太祖太宗东西相向。俱在殿内大明一坛、在东。西向。夜明一坛、星辰一坛、在西。东向。俱在丹墀内。设东十坛。北岳、北镇、东岳、东镇、东海、太□山戊不□、帝王、山川、神祗、四渎西十坛。北海、西岳、西镇、西海、中岳、中镇风云雷雨、南岳、南镇、南海、在内壝外东西相向。再照会典、大祀殿图样、与大享殿方圆异制其殿内神座、原止奉上帝神牌。今合祭皇祗、应并设二座。其原坛狭小。应敕工部改造。并设二座之坛。其大明夜明、星辰坛、照旧用顶架。在丹墀内东西相向。其东西二十坛、原在内壝外设。今查丹墀地面宽阔。亦应在丹墀内、照东西坛于大明、夜明、星辰坛后、用顶架陈设。祭毕、藏于两庑。至于神牌、今俱在各坛庙。临期迎请、似属未便。应行太常寺、将神牌式样、及后殿两庑藏神牌座位、并所用器物等件、令工部预行造办。其祭期前一日、惟初次举行、于各坛庙行祭告礼。其供献品物、应行太常寺照例备办。再查会典、钟山、原附于中岳。天寿山、原附于北岳。今应将本朝所封启运山、附于中岳坛。天柱、隆业二山。附于北岳坛设祭。其祝文乐章、应行内阁撰拟。报可。　　

○礼部议覆刑科都给事中粘本盛疏言、查汉唐以

来、皆祀北岳于曲阳。今科臣条议、宜祀于浑源州。应敕晋抚、察浑源州有无北岳祠迹。再行酌议。再查祭祀周公、向在太学。至唐显庆间、以周公制礼作乐功侔、帝王。儒宫就享、实贬其功。遂定周公配享武王于帝王庙。既不与孔子并祭于太学。乃于文庙后别立。传圣祠、失尊崇之礼。不便举行从之。　　

○壬戌。吏部遵内升监司谕上□日、列杨思圣等十五人资俸荐纪以进。得上□日、严正矩冀如锡、王允祚、著内升。藩臬监司各官、前命尔部选择勤慎廉能才品素著者以示鼓励。谕上□日甚明尔部不加详核仅凭资俸开列殊属不合。如陈韩遴外转未久。岂无资俸在前者、似此草率塞责。殊失人臣尽心求贤之义。著严饬。　　

○吏部遵谕议奏京官给假。迁葬应酌改在任三年者为五年。永为定例。其别项给假者、必取同乡官印结。仍令堂上掌印官勘实代奏无堂官掌印者、同寅官具结、方准自奏、扶同朦胧者、事发一体分别议处至给假限期酌量地方远近、除往返路程外许在籍住四月。违限一年以上者、罚俸一年。年半以上者、降职一级。二年以外、革职。至告假在籍称病者、该抚按责令府县官验看。取具印结、方行题请。如有托病迁延者、事发。并具印结官、一体分别议处。报可。　　

○吏部又奏言、马叶曾等奉谕内升、或仍补翰林院官或补卿寺衙门三四品堂官请上□日定夺。得上□日、著于卿寺等衙门补用。　　

○在告大学士傅以渐、遵谕自陈。引疾求罢。得上

□日、卿清慎素著。佐理有年著加意调。摄痊日即前来供职。不必求罢。　　

○癸亥。定平南靖南二藩属下镇标绿旗官兵营制平藩左翼镇标统兵四千名。分为中左右前后五营。每营设游击、守备、千总、各一员。把总各二员。分统兵八百名。右翼镇标统兵三千五百名。亦分为中左右、前后五营。每营设游击、守备、千把总。各如左翼之数。各统兵七百名。靖藩两翼镇标、各设中左右前后五营。每营游击、守备、千把总、各如平藩下员数。各统兵七百名。　　

○刑部议覆江宁巡按卫贞元疏言、海逆入犯时、各府州县、纵放狱囚、内有王以约、张一琇、朱昌泰三犯、守法不去。又董文等十二人、先经纵放。复归待罪。应请减等。从之。　　

○甲子。升山东左布政使史纪功、为都察院右副都御史。巡抚浙江等处、提督军务。　　

○刑部议覆江宁巡按卫贞元条奏、讼师讼棍、串通衙役、诡名诬告良民诈财者、询实应照光棍三人以上例、为首立绞。为从责戍从之。　　

○乙丑。三法司核议浙江巡按牟云龙罪。一议、牟云龙系钦差巡按、将贪官吴之荣原参赃四万余两、妄请脱卸。虽无受贿实据。但情罪重大。应照先拟立斩。一议、或系承问官隐匿受赃原情、以致云龙凭详具题。请敕督抚取承问官、及书办口供、以凭定拟。得上□日、贪官审实赃款。辄为出脱请销。徇庇情弊、法难宽贷。著该督抚严取申详经承员役口供再加详审确议画一具奏。　　

○丙寅。谕刑部。杨鹏举、已经甄别革职。朕于乾清宫门前亲阅时、辄敢具呈渎奏殊失对君之体藐玩法

纪。甚属可恶。原递呈词不准行。尔部即严拏从重议罪具奏。　　

○革降调苏松副使宫家璧职。以查解军需船只玩误故也。　　

○以翰林院侍读学士黄机、侍讲学士张士甄、为武会试主考官。　　

○户部议覆总督仓场侍郎范达礼等疏言、坐粮厅张文明、差满三年。具呈请替。但实授少卿之后、未经一运。不便差官更替。得上□日、张文明、原因题留久任、实授少卿。何又以在差三年、自行具呈请官更替。吏部议奏。　　

○诸王贝勒大臣、再议协理理藩院事侍郎席达礼等疏奏外藩台吉袭职一款应专命其子承袭。余款无庸议。得上□日、这本内各款不必更张。俱照前定例行。　　

○广西巡按李秀奏报、伪开武将军沈文崇、伪总兵蒋载举、朱长兴、各率所部就抚。下所司知之。　　

○丁卯。遣湖广道监察御史冯班、巡视长芦盐政。山东道监察御史施维翰、巡按陕西。广东道监察御史朱裴、巡按山东。广西道监察御史李之芳、巡按山西。云南道监察御史刘源浚、巡按河南。　　

○朝鲜国王李棩、遣陪臣洪得箕等、赍表谢谕祭、赐谥、册封恩。贡方物宴赉如例。　　

○戊辰。以致仕、拜他喇布勒哈番辛塔锡子拜三、袭职。　　

○吏部议覆台臣张学礼奏言、文职官犯事者、五品以上、应令章京一员。骁骑校一员。带领披甲看守。六品以下至九品以上官犯事者、令骁骑校一员。小拨什库一名。带领兵丁看守。从之。　　

○都察院左都御史魏裔介疏言、请行纠拾之法、以补甄别之所未及。内而京官、外而督抚、不拘见任丁忧告假养病、应悉照京察事例令科道各官遇有见闻即据实纠劾得上□日此奏是该部院知道。　　

○己巳。以正红旗满洲阿达哈哈番莫洛洪、为甲喇章京。　　

○吏部议云贵总督、兼任两省。应如经略洪承畴等请、令驻适中之地。半年驻安顺。半年驻曲靖。从之。　　

○裁徽州府新安卫、宁国府宣州卫、随帮官各一员　　

○户部等衙门议奏、各省拖欠钱粮、应请差员彻底清查、以杜侵欺之弊。江南省、差户兵工三部官各一员。浙江、福建二省、差户工二部官各一员。广东、江西、山西、山东、湖广、陕西六省。差户部官各一员。从之。　　

○兵部疏言、武举第二场步箭合式者、不及取中之额。应否酌减得上□日著取一百名　　

○刑部议革职内阁中书杨鹏举、玩法渎奏。应责四十板。流徙尚阳堡。从之。　　

○庚午。升广东右布政使严正矩、为太常寺卿。河南按察使马叶曾、为通政使司左通政。转通政使司右参议朱之弼、为左参议。升大理寺左寺正蔡应桂、为通政使司右参议。　　

○升山西按察使于际清、为福建布政使司右布政使。广东按察使余应魁、为本省布政使司右布政使。广东管粮道参政于变龙、为山东按察使司按察使。河南汝南道参政李茂、为本省按察使司按察使。浙江金衢道参政甯之凤、为陕西按察使司按察使。陕西关西道参政万全、为浙江按察使司按察使。山西驿传道副使张弘俊、为山东布政使司参政、分守东兖道。直隶井陉道副使张肇昇、为陕西布政使司参政、分守西宁道。湖广驿传道副使陈彩、为江南布政使司参玫、分守常镇兵备道。江南淮海道佥事霍炳、为本省布政使司参议、分守江宁兵备道。湖广靖州道佥事张武烈、为浙江布政使司参议分守杭嘉湖道。转通政使司左参议柯士芳、为河南按察使司佥事、分巡睢陈兵备道。吏部郎中上官鉴、为浙江按察使司佥事、分巡嘉湖兵备道。　　

○吏科都给事中孙光祀条奏、厘定科规九事。一、开明都给事中职掌、以专责成。一、严发钞日期、以慎关防。一、查对史书录书、以备纂修。一、按期注销、以查部件。一、细阅本章、以慎钞参。一、稽查邸报、以防虚伪。一、明升转之例、以杜搀越。一、严贿赂之禁、以励官箴。一、议劝惩笔帖式、以核实效。得上□日、条奏各款。申明职掌。严防情弊。于政事大有裨益。即照议举行。　　

○吏部遵上□日再行回奏、以祭祀坛庙斋戒、故议覆苏松巡按马腾升参未完闽饷一案、踰限十日。报闻　　

○辛未。谕礼部、奉先殿、祀太祖太宗神位。未及并祀四祖。于朕孝思未展。今详稽旧制、□山戊不□终祫祭之外、有奉先殿祫祭之礼。以后元旦、皇太后万寿及朕寿节、俱照例祭告。奉太庙后殿四祖神主于奉先殿。与太祖太宗合享。位次、照太庙祫祭礼。其应行事宜、尔部即详议具奏。　　

○转工部左侍郎杨义、为总督仓场户部左侍郎。升都察院左副都御史陈协、为兵部督捕右侍郎。大理寺卿张瑃、为工部右侍郎。　　

○礼部议覆宗人府疏言、宗室辅国将军塞克图之母、镇国将军聂克塞妹布燕图之妻、觉罗噶布喇妻满氏、觉罗诺穆洪女吴达里妻觉罗氏、俱守节二十余年。应照例旌表。从之。　　

○兵部以海寇失陷镇江、巡抚蒋国柱、提督管效忠等、败绩遁走。分别定议奏上。得上□日、蒋国柱免死。革职。与本王下为奴。管效忠免死。革提督。并世职。鞭一百。发包衣下辛者库为奴。俱籍没家产。协领费雅住巴图鲁、扎尔布巴图鲁、俱革世职。立绞籍没。牛录章京当都、巴龙、布达什、俱革职。立绞。籍没牛录章京喀福纳、查都、拖辉、布颜、希佛讷、俱革职。免死鞭一百籍没为奴。　　

○壬申。裁国子监蒙古祭酒、司业。增设满洲监丞一员。笔帖式四员。　　

○降陕西榆林道副使任长庆二级调用。以前任淮安府知府时、承问贪酷推官武缵绪赃款、不严行审实也　　

○癸酉。谕兵部武闱取士、原以遴拔将材以资实用向来考试马步箭、沿习旧例。用高大之的较射。以致软弓小箭、易于幸中。其用满式弓矢者、反不得合式。殊非收罗材勇之意。以后乡会考试马箭、照满洲例、射帽。步箭、亦照满洲例。射寻常小的。尔部即通行传谕遵行。　　

○江南按察使吴柱、以前任山西冀南道、徇庇不解正犯、照原任降一级调用。　　

○升正蓝旗满洲牛录章京傅格、为甲喇章京。　　

○刑科给事中金汉鼎劾奏、陕西巡抚张自德婪赃饱壑。各款炳据。请严加处分。以为贪黩戒。得上□日、这所参张自德婪黩事款。殊可骇异。著解任。严加察议具奏。　　

○甲戌。谕吏部。云南新经开服。吏治民隐、必得其人、乃能澄清绥辑。袁懋功著改兵部左侍郎、兼都察院右副都御史、巡抚云南、兼建昌毕节等处地方赞理军务、兼督川贵兵饷。尔部即遵谕行。　　

○谕兵部。以后固山额真、满字、仍称固山额真。汉字、称为都统。梅勒章京、满字、仍称梅勒章京。汉字、称为副都统。甲喇章京、满字、仍称甲喇章京。汉字、称为参领。牛录章京、满字、仍称牛录章京。汉字、称为佐领。昂邦章京、满字、仍称昂邦章京。汉字、称为总管。尔部即传谕遵行。　　

○升大同得胜路参将郭大恩、为广东罗定州副将。宁夏西协中卫参将管副将事陈维新、为福建延平府副将。浙闽督标右营参将朱龙、为山西平阳营副将。浙闽督标左营参将程明顺、为河南协守开封副将。　　

○吏部都察院遵上□日、甄别督抚、开列职名具奏。得上□日、李国英、李栖凤、朱之锡、赵廷臣、蔡士英、俱著照旧供职。李率泰、著照旧图功自赎。于时跃、高民瞻、张长庚、白如梅、张朝璘、佟延年、祖重光、许文秀、刘秉政、卞三元、宜永贵、俱著照旧供职。贾汉复、著削去太子少保并所加一级。照旧供职。董应魁、著降一级。照旧供职。张尚、著降一级调外用。郎廷佐、赵国祚、张仲第、徐永祯、苏弘祖、袁廓宇、俱仍著留任。照旧供职。潘朝选、著以原官解任回京。张自德、已有上□日了。　　

○兵部议奏、凤阳巡抚标下官兵、应仍旧设二千名。分左右二营。每营设游击一员。守备一员。千总二员。把总四员。即以左营游击管抚标中军事。其总漕标下兵丁、应裁五百名。并裁游击、守备、各一员。及所属千把总等官。俱归凤抚标营。入经制数内。从之。　　

○铸稽察刑部送审告讦等事关防。给在差刑科官。　　

○丙子。上御经筵。　　

○戊寅。升贵州思仁道参政张扬、为山西按察使司按察使。陕西关内道参政郭一鹗、为广东按察使司按察使贵州副使管按察使事张惟养、为河南布政使司参政、分守汝南道。河东运使李月桂、为陕西布政使司参政、分守关西道。山西冀宁道参议法若贞、为本省按察使司副使、分巡井陉道。湖广上湖南道佥事胡养忠、为浙江布政使司参议、分守金衢道。四川下川东道佥事邓希明、为广东布政使司参议、分守管粮道。　　

○户部议奏漕粮二道考成则例。山东河南二省漕粮数少。粮道十分全完者、纪录一次。欠一分者、罚俸一年再运人欠一分者、降一级调用。一运欠二分者、降二级调用。欠三分者、革职。江南江北江西漕粮数多十分全完者、升一级。欠一分者、罚俸一年再运。又欠一分者、降一级调用。一运欠二分者、降二级调用。欠三分者、革职。其有前官遇丁忧事故后官接管运事者、如在未开帮以前、后官照例升罚降革前官免议。如在开帮以后、接管官十分全完者、纪录。欠一分者、罚俸半年。欠二分者、降一级调用。欠三分者、降二级调用。欠四分者、革职。前官酌量议奏。漕道以通漕计算、十分全完者、升二级。其罚俸降革例、与粮道同。至各省押运通判、应照开帮以后、接管粮道例。从之。　　

○礼部议覆四川巡按张所志疏言、蜀省中额、应照旧额减半。准中四十二名。从之　　

○刑部以提审分司顾大申一案、牵连二百余人。人数众多。未免牵累。请酌遣官往同总河质审。如赃迹有据、即提解来京诬则反坐。得上□日、是。尔部即保举公廉郎中员外等官奏请、前往会同总河详察确审具奏。　　

○己卯。谕吏部。朕阅过部院等衙门侍郎等官、尔部即详察确议具奏。　　

○吏兵二部会题。据驻防江宁总管喀喀木等咨称、操江巡抚朱衣助、于失陷瓜州之后、即行降贼。遣家人朱镇等四人、持号布至江宁接取家口。今研审朱衣助、供云、原领兵赴援瓜州。与贼对敌。兵败被擒。后复逃回。但衣助身膺巡抚重任。不能固守地方。以致失陷城池。虽旋师逃回。亦难辞咎。应革职。送刑部议罪。得上□日。朱衣助情罪、未经审明。止据本人口供、草率具奏。甚属不合。著再行严加详审确议具奏。　　

○霸州道副使傅梦吁、坐开注贤否册徇庇。降一级调用　　

○户部刑部会议、两部职掌。凡争告房产主婢、及争辩投充、并隐漏关税等项、俱归户部审拟发落。其中有重大事情、交刑部拟罪。无引私盐告发者、应刑部收审。此外各就发觉事情、应属户部者、户部审拟发落。应属刑部者、刑部审拟发落。奏入。报可。　　

○庚辰。转礼部右侍郎沙澄、为本部左侍郎、仍兼翰林院侍读学士。刑部右侍郎高景、为本部左侍郎。升翰林院侍读学士黄机、为礼部右侍郎。仍兼原衔。宗人府府丞李敬、为刑部右侍郎。　　

○吏部议覆宪臣魏裔介、疏参江西巡按御史李之粹、应令解任。请敕该督抚、将所参情事察奏再议。从之。　　

○辛巳。礼部议奏奉先殿祫祭礼仪。四祖神位座次、照太庙□山戊不□终祫祭礼、祭前一日、太常寺奏请、遣官一员告祭太庙。礼仪院奏请、遣官一员告祭奉先殿。至期、遣官八员。恭请四祖及后神牌。自太庙迎入奉先殿。祀毕、仍恭送神牌于太庙后殿。从之。　　

○壬午。日生晕。　　

○川陕总督李国英奏报、官兵进巢□刀下川东贼寇、生擒伪总兵谭益、阵斩伪总兵陈贵策、高鹤鸣。伪监军道王文锦、张耀等、余党悉平。章下兵部。　　

○癸未。补镶黄旗汉军裁缺参领高进忠原官。　　

○礼部议覆科臣粘本盛条奏祀典一疏。坛壝重地。应禁止旅寓。并依旧式立木榜、以重观瞻。演乐堂倒塌。应敕工部议葺。陪祀官行礼不敬者、应监礼官纠参。余款俱照见行事例从之。　　

○礼部遵上□日定拟封号。亲王、世子、郡王正室、曰妃。贝勒、贝子、及镇国公、辅国公、镇国将军、辅国将军正室、曰夫人。奉国将军正室、曰淑人。奉恩将军正室、曰恭人。亲王女和硕格格、曰郡主。世子郡王女多罗格格、曰县主。贝勒女多罗格格、曰郡君。贝子女固山格格、曰县君。入八分镇国公、辅国公女、曰乡君。未入八分镇国公、辅国公、镇国将军、辅国将军、奉国将军、奉恩将军女不授封曰宗女。平西、平南、靖南、及外藩蒙古诸王义王正室、亦曰妃。其郡主、县主、郡君、县君、乡君封号应敕内阁撰拟恭请钦定册诰文、亦应内阁撰拟。金册、镀金银册、纸册诰命、应行工部造办。从之。　　

○甲申。谕工部。祫祭大典、定于今□山戊不□举行。修造神位器皿等项、谕上□日已久。尔部至今尚未动工。是何缘故。著作速明白回奏　　

○吏部准司吏院咨照各院监官品级、议兼卿寺等衔。得上□日、悟史院、宣徽院、礼仪院、尚方院、各设总理一员。左协理一员。右协理一员。御用监、御马监、尚衣监、尚膳监、各设都管一员。左副管一员。右副管一员。尚宝司、惜薪司、各设都知一员。左参知一员。右参知一员。司设局、兵仗局、各设总辖一员。左佐辖一员。右佐辖一员。文书馆、设承制一员。左佥承一员。右佥承一员。　　

○更定民公侯伯以下、章京以上、盔缨之制。民公侯伯、和硕额驸、多罗额驸、随内大臣行走者、与闲散内大臣、俱不论品级、盔顶上插蜜鼠尾。下垂红缨。随旗公侯伯、护军统领副都统以下、章京以上、盔顶插獭尾。垂红缨。皇上三旗侍卫、盔顶插豹尾。其余五旗护卫、插猞狸狲尾。俱垂红缨。　　

○户部遵上□日回奏、苏松巡按马腾升、前参未完闽饷一案。吏部请敕臣部核明再议、而臣部覆腾升疏、已将各官分数、核明具题故覆吏部疏内、但令照前疏查议而未列日期原非敢耽延推诿。报闻。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十三




大清世祖体天隆运定统建极英睿钦文显武大德弘功至仁纯孝章皇帝实录卷之一百三十四　　

顺治十七年。庚子。夏四月。乙酉朔。享太庙遣内大臣伯索尼行礼　　

○礼部等衙门遵上□日会议奏言会典开载合祀之制分为二十四坛原属每年止祭一次之例、自分四郊之后合祭遂止。见行祀例冬至祭天配有四从。夏至祭地配有四从。太□山戊不□帝王山川神祗系四处致祭今合祭、应照例共为十二坛。依太常寺图式、俱在丹陛内依次东西相向。报可。　　

○兵部奏殿试中式武举读卷、传胪、谢恩、各仪注。命照己亥科殿试文进士例行。永著为例。　　

○吏部尚书孙廷铨奏言、年来川湖广西、云贵、地方。委用官员。因边地新开。一时乏人料理。即与题补实授。一体序俸升迁。至有俸未数月、辄得迁转内地者。是此官止为借径。而边地依旧乏人。其于人地相需之初议、大不符矣。自今以后。凡边地委任官员、题请实授者。宜量加署职字样。俟历任二年、果有实绩可观。方准实授。其前此已经实授者、俱照此例算俸。间有实授未几、已转内地者。俟应升之日、仍以边方缺出升补。得上□日、所奏是。著即照议行。　　

○丙戌。遣江西道监察御史顾豹文、巡按湖北。浙江道监察御史仵劭昕、巡按湖南。　　

○免直隶宝坻、丰润、武清、十六年分水灾额赋。　　

○刑科给事中谌名臣劾奏、陕西巡抚张自德、纳贿庇贪。苛取滥罚。招凶棍作爪牙等事下所司一并严察议奏。　　

○旌表江南孝子、怀宁县生员阮之釬。合肥县民张维德。宿州民张明棐。节妇、宣城县民陈廷槐妻芮氏。上元县民李长庚妻唐氏。亳州民孙希孟妻袁氏。芜湖县民杜琏妻丁氏。上元县生员朱圻妻盛氏。定远县民陈国俊妻叶氏。烈女、怀远县生员江藻女江氏。婺源县生员滕举女滕氏。太和县生员范围化女范氏。烈妇、安庆府生员韩鼎允妻刘氏。太和县民苗尚儒妻范氏。宿州武生张炜妻刘氏。善人、上元县民姚浚。各给银建坊如例。　　

○銮仪卫銮仪使乔可用遵例自陈以年老、准原官致仕。　　

○丁亥。镇国公傅勒赫卒。　　

○戊子。升陕西右布政使周天裔、为山东布政使司左布政使。广东岭南道参政蓝润为江南按察使司按察使。江西饶南九江道参政王锳、为贵州按察使司按察使。浙江驿传道副使杨世学、为湖广布政使司参政、分守上湖南道。陕西庄浪道副使郭四维、为本省布政使司参政、分守河西道。山东青州道佥事陈德容、为山西布政使司参议、分守冀宁道。　　

○予殉难江宁府江浦县知县许立达、天长县知县王辛、祭葬。　　

○礼部遵上□日更定谕祭造葬例。凡以功封民公侯伯病故者、照会典例造坟仍照品级、给与纸张羊酒、遣官致祭一次。或从优加祭、出自上裁。至承袭世职、效有勤劳者、题请祭葬。候上□日举行。都统、有职掌内大臣、大学士、尚书、左右都御史、精奇尼哈番、镇守省城总管、有兼衔加级者。各按品照会典例造葬。仍照世职品级给纸张羊酒、遣官致祭一次。如承袭精奇尼哈番效有勤劳者题请祭葬。候上□日举行。护军统领侍郎、学士、副都统、前锋统领、镇守都城步军总尉、勋劳所得阿思哈尼哈番、副都御史、有兼衔加级至一品二品者。各按品照会典例造葬。仍照世职品级、给纸张羊酒、遣官致祭一次。三品侍郎、通政使、大理寺卿、已经考满者。照会典造葬。未经考满者、减半造葬。仍照世职品级、给纸张羊酒、遣官致祭一次。老病以原品致仕者、照会典例造坟。给与纸张羊酒、遣官致祭与见任官同。无职掌内大臣、从前未有谕祭之例今议虽无职掌但系内大臣应与纸张羊酒、遣官致祭一次。不造葬。参领、协领、阿达哈哈番侍卫、郎中、佐领拜他喇布勒哈番、员外郎等、阵亡者给与纸张羊酒、遣官致祭。造葬。否则不致祭造葬其武职参领协领以下。文职卿、郎中以下等官。有阿达哈哈番拜他喇布勒哈番、拖沙喇哈番世职者照旧给与纸张羊酒。无世职者不给议上从之。　　

○三法司覆议原任山东巡抚耿焞、贪婪情实应照初议立斩。籍没。得上□日、据审耿焞被参各款。进香用库银、不准开销。送家眷用民车、不发工钱。票取潍县库银。此三款俱有供证。而耿焞未经招承其余各款、俱称审无实据。今遽拟斩决、以示严惩但事关重辟应加详慎著并贾一奇、杨桂英、张有才等再行详审确供具奏。　　

○己丑。谕吏部人臣心术端正。乃克称职。张永祺、前当杜立德与胡兆龙讦奏时未尝令其回奏辄行疏辩意有阿附显为偏私。居心如此、行事可知不称藩臬之任著降三级、调用　　

○命江南随征右路总兵官刘芳名驻防江宁。　　

○吏部遵谕察议部院等衙门满洲汉军侍郎等官、俱拟留任。惟户部右侍郎谢道、年老刑部左侍郎吴喇禅、有疾拟解任、得上□日、额黑里、吴达礼、俱经特简。俾理部务自宜极力担当、以图报效。乃止图自便。不肯身任劳怨。大负委用。著议处具奏禅代硕博会凡事推诿未见实心尽职著议处具奏。沙世悌尔不能胜任著降级调用。杨茂勋、叶成格、铿特、范达礼、祁彻白、甯古里、石达理、苏纳海、鄂莫克图、布颜、尼满、查布海、白色纯、常鼐、麻勒吉、折库讷、石图阿思哈科尔坤克星格勒德洪雅布兰吴马护、萨穆哈、祁通格、喀代佟弘器罗绘锦俱著留任谢道吴喇禅俱著解任　　

○庚寅。先是、刑科给事中谌名臣疏奏台班多缺应将京职内可与考者不拘旧例开列考选下部院议至是吏部都察院议奏应将俸满中行评博与俸满未经考选升主事者、一并开列职名。与行取推知、一体考选。至于缺多人少。应将中、行、评、博、历俸一年以上者。俱准考选。后不为例。得上□日、考选台员、务在得人。行取到推知、著与俸满中行评博、及已升主事未经考选者。一体考选。其中行评博、止历俸一年者。若遽准考选。反开幸进之门。不准行。　　

○刑部以会审顾大申一案、举列司官具奏。得上□日、著杨古孙、颜敩、李天浴去。如审理不公不廉、生事扰民、尔部即据实参奏。若尔部徇隐不举、别经发觉。一并从重治罪。　　

○辛卯。使鹿索伦部落头目布勒、苏定噶等、来贡貂皮。宴赉如例。　　

○壬辰。大学士觉罗巴哈纳、卫周祚、李霨、户部尚书王弘祚、刑部尚书能图等、遵谕校订律例。以盛京定例、及历奉上谕、并部院衙门条例、分晰应入律不应入律各款。缮写满汉文各六册。进呈御览。　　

○癸巳。礼部奏言、定南王属下殉难妇女、长史李养性母张氏等、共二百二十七口。查有父母兄弟子侄者、每口给银三十两。听其自行建坊。无父母兄弟子侄者、官立一碑于通衢。将死难姓字、籍贯、汇列镌刻。以表贞烈报可　　

○辅国公拔都海卒。谥恪僖。　　

○甲午。上亲试会试中式武举马步射于南苑　　

○升通政使司左参议朱之弼、为都察院左副都御史。太常寺少卿白允谦、为通政使司通政使。太常寺少卿提督四译馆刘祚远、为大理寺卿。　　

○命湖广巡抚张长庚、仍以太子少保兵部尚书、兼都察院右副都御史、总督湖广等处军务、兼理粮饷　　

○都察院奏、臣等考核差满江宁巡按卫贞元、实心兴利。竭力厘奸。特参大贪臬司卢悼言。奉有拒贿参奏、深可嘉悦之上□日。可谓克尽乃职。拟加一级。回原衙门办事。得上□日、卫贞元、洁已发奸。不负任使。著与内升。后不为例。　　

○乙未。遣湖广道监察御史张凤起、巡按苏松。　　

○丙申。谕吏部。畿南重地、巡抚务在得人。刘祚远、前典试陕西。摘发奸弊。才堪任用。著升都察院右副都御史、巡抚保定、真、顺、广、大、五府地方管辖紫荆等关。提督军务。兼理粮饷。　　

○又谕吏部。秦省重地、巡抚务在得人。张瑃、著改兵部右侍郎、兼都察院右副都御史、巡抚陕西等处地方。赞理军务。　　

○操江巡抚宜永贵疏言革职提问粮道韦成贤弟韦述贤、胪列多款。揭韦成贤不忠不孝大贪大奸请饬部覆核究拟。得上□日据奏韦述贤揭韦成贤蔑伦败检事情深可骇异著该抚按行提揭内犯证一并严审追拟具奏　　

○命大学士额色黑成克巩胡世安、卫周祚、学士艾元徵、折库讷、王熙、尚书王崇简、杜立德、霍达、侍郎冯溥、充武殿试读卷官　　

○丁酉。升福建按察使周师忠、为陕西布政使司右布政使。山东济宁道副使杨奇烈、为山东布政使司参政、分守青登莱道。陕西潼关道副使冯嘉会、为四川布政使司参政、分守上川南道。山西鴈平道副使徐来麟、为陕西布政使司参政、分守关内道。山西岢岚道副使朱之瑶、为四川布政使司参政、分守川西道。福建运使杨宗岱、为贵州布政使司参政、分守思仁道。福建漳南道参议张汧、为浙江按察使司副使、驿传道。陕西汉中府知府冯远道、为河东陕西都转运盐使。司运使补服阕直隶通密道赵允翰、为山东按察使司副使、分巡永平兵备道投诚伪侍郎陈宝钥、为山东按察使司佥事、分巡青州兵备道。降补山东青登莱道参政张永祺、为江西按察使司佥事、分巡湖东道。　　

○福建巡抚徐永祯、以迟误兵饷降职二级。戴罪督催。　　

○吏科都给事中孙光祀参奏、都察院左都御史魏裔介、每遇会议公事。闪烁诡随。未尝见其别白是非。执持正论。臣去秋入京、即闻其廉隅不饬。贿赂公行。挟索巡方、惟利是视。然出自风闻。难求实据。故不敢轻渎宸聪。及今春奉严纶责以负任。为裔介计、宜痛改前非。洗心尽职。不期其支吾遮饰。益肆欺朦。竟在人情意料之外也。据其自陈、奉上□日后不旬日、而随参南赣巡抚苏弘祖。江西巡按李之粹。似乎急于振刷。以求救过。乃细阅两疏、又不过轻描淡写。冀塞责于目前。且近日连篇累牍。愈觉巢□刀陈说而增琐务究其实际、何裨于吏治民生。大臣之体、固若是其烦琐欤。更可异者。陕西巡抚张自德、婪暴之状、人人传之。裔介任宪臣之长。廉访督抚按贤否、是其专责。而坚为庇护。不以上闻。揣裔介之心、反复不得其解。今乃闻其为同乡同年洮岷道佥事刘澍、曾私托自德俾为照管因此箝口不言。且云意欲纠参但因私书在其手中、是以不敢。由此推之。其以前巡方之贪赃坏法。挂弹章者。不一而足。裔介皆扶同隐讳。曲事弥缝。情面相牵。想多此类。源不清则流不洁。其何以表率僚属。掌握风宪乎。且裔介曾经具疏请禁私托、以防墙璧之官。奈何自言而自蹈之。若特遣飞骑、向自德立追私书。则情弊自见。裔介位高技捷。号名党类。以此人皆惧之。臣愚拙性成。不敢委蛇随时。是以罔恤后患。冒险上陈。伏惟皇上乾断施行。得上□日、这所参魏裔介溺职负恩。及庇护张自德、为刘澍私书嘱托、不敢纠参等情著魏裔介据实回奏若直吐实情、其罪尚轻。如隐讳支饰、欺罔之罪愈重矣。　　

○戊戌。叙恢辟广西郡邑功加巡抚右佥都御史于时跃、都察院右副都御史。　　

○吏部尚书孙廷铨等奏言、铨曹事务关系人才一切事宜、皆臣等满汉诸臣公同计议而行臣部尚书科尔昆降调侍郎禅代、硕博会、议处。臣等既系同官即属同罪。臣等何独幸免扪心自揣、上负皇恩。下乖公论。揆之事理、实有未安。伏乞并赐一例处分。庶国法昭明清议允惬。得上□日、孙廷铨等安心供职。不必合词求处。　　

○都察院左都御史魏裔介、纠拾原任大学士吕宫、沉酣酒色。一病六载闻问杳然。忘主负恩丁忧回籍太仆寺卿戴明说、凡遇会推。沿门投帖。浮躁竞进。又不守孝制。私入京师。原任苏松巡抚周国佐、庸劣衰老。滥荐属员。差回御史李及秀、举劾舛谬。舆论不孚。得上

□日、吕宫原因病请告回籍。无自陈之例。不必苛求。余著察议具奏。　　

○己亥。礼部议覆广西巡按李秀疏言、粤西乡试中额、原定六十名。先因地方未辟、止中四十名。今全省俱复。适奉各省中额减半之上□日。应仍照原额、准中三十名。报可。　　

○庚子。转翰林院侍讲学士张士甄、为侍读学士。升侍读刘芳躅、为侍讲学士。转侍讲冯源济、为侍读。升国子监司业田种玉、检讨党以让、俱为翰林院侍讲。检讨陈敱永为国子监司业。补服阕检讨庄朝生、为翰林院检讨。　　

○辛丑。孝端文皇后忌辰。遣官祭昭陵。　　

○定迟报夏秋灾处分例。州县官逾限半月以内者、罚俸六个月。一月以内者、罚俸一年。一月以外者降一级。两月以外者、降二级。三月以外者、革职。抚按道府官、以州县报到之日为始。若有逾限、照例一体处分。　　

○升云南管按察使事副使李本晟、为本省布政使司参政、管左布政使事。升补原任直隶口北道参政崔之瑛、为云南按察使司按察使。　　

○宗人府等衙门遵上□日议奏、兵部左侍郎额黑里、督捕左侍郎吴达礼、应革任并一拜他喇布勒哈番仍罚俸一年。吏部左侍郎禅代、右侍郎觉罗硕博会、应各降三级。罚俸一年。仍留任。得上□日、额黑里、吴达礼著各革去一拜他喇布勒哈番。降二级调用。禅代、硕博会、各降一级调用。　　

○壬寅。都察院左都御史魏裔介遵上□日回奏、臣以菲才、蒙皇上不次擢用。处非其位。溺职已久。今科臣孙光祀指参。蒙皇上不即严谴令臣回奏敢不据实直陈臣虽少有疏章备经御览。俱属琐细。无当大务臣之庸也。虽历有纠参。止据疏章、未能摘发隐弊。闻见不广。有忝言职。臣之劣也。臣每遇会议亦未尝不直陈所见。但公事须众论佥同。非臣所得独专何敢诡随。臣虽至愚不肖。亦知畏法。自惜身家。凡馈送夤缘者臣每告诫巡城官严行缉拏。况挟索巡方人岂不知此何等事而可以诬臣耶。臣之参劾在衙门内。查看揭帖确求实据所参苏弘祖李之粹二臣。亦于近事中得之未尝稽迟。岂有明知不职之抚按、而臣不以入告耶。臣亦自尽其管窥之见耳。无所裨益则学识浅陋之故也。其责臣不参张自德、臣一人闻见有限。甄别虑有漏网故上拾遗之疏。今又有参疏在御前。臣于自德、有何庇护。自德在京之日、颇能矫饰虚名。致冒廷推。臣亦不料其不肖到此。昨□山戊不□十二月内、新补洮岷道刘澍、曾来见臣云数年守制居山野中。不知世事。乞寄一字与张巡抚。臣辞以不敢作字。澍曰、久病之身原无他望但边方未谙亦须上司提诲臣与自德书内。但言新任之官、当教诲之勉作循吏。此外别无他情。乃臣一时愚昧、染于旧习。悔恨无及臣。亦曾向人言之若别有情弊、岂不自为隐讳。此系实情。不敢一字巧饰。以蹈欺罔之罪。总之臣虽有报主之心。而实非大受之才。蹉跎□山戊不□月。振刷无能。溺职负恩。罪戾何辞。至于谴责之重轻、总属天恩之高厚矣。得上□日、魏裔介既吐实情。姑从宽免究。刘澍营求私书。张自德受书不举。俱著革职。差员役提解来京、究拟具奏。　　

○癸卯。升太常寺卿严正矩、为户部右侍郎。通政使司左通政马叶曾、为工部右侍郎。大理寺少卿王登联、为本寺卿鸿胪寺卿杨时荐、为宗人府府丞。　　

○以浙江左布政使白秉贞、为都察院右副都御史、抚治郧阳等处、提督军务。　　

○甲辰。旌表江西节妇、丰城县生员范永祺妻李氏。庐陵县生员邱山妻刘氏。烈妇、万年县生员曹丹赤妻叶氏。各给银建坊如例。　　

○降广西总兵官马雄二级。照旧管事。以广东巡按张问政、劾其庇商抗课。压欠盐饷故也。　　

○乙巳。谕兵部。朕屡试会试中式武举内李言、潘龙士、朱鹏、史学镒、许鹏、陆如贽、刘潜、查道生、马逢元、方亦临十名。马箭步箭俱甚不堪俱著革去武举此等人、何以取中前列主考官著议处具奏。　　

○定诸王以下盔缨之制。亲王、郡王、盔用起花金顶上嵌松子珊瑚等石下垂貂尾贝勒、贝子、盔用、起花金顶。下垂貂尾。入八分公、盔顶上插蜜鼠尾下垂貂尾。领侍卫公、都统、盔顶上插雕翎。下垂貂尾。在闲散内大臣内公、盔顶上插蜜鼠尾。下垂红缨。在侍卫内公以下、奉恩将军以上、盔顶上插豹尾。下垂红缨。未入八分公以下、奉恩将军以上、盔顶上插獭尾。下垂红缨。　　

○裁陕西绥德州驻榆林卫州判一员。　　

○丙午。皇第七子隆禧生。　　

○喀尔喀部落土谢图汗下七旗贡驼马。宴赉如例　　

○平西王吴三桂。疏言、滇南负固有年。一朝戡定独逆渠李定国等、挟伪永历、遁出边外。是滇土虽收。滇局未结。边患一日不息、兵马一日不宁。臣叨列维藩。何忍以此贻忧君父。因再三筹画、窃以为有三患。二难永历在缅李定国、白文选等、分往三宣、六慰、孟艮一带。藉永历以鼓惑众心傥不乘胜大举入缅、以净根株。万一此辈复整败众窥我边防。兵到则彼退藏。兵彻则彼复扰。此其患在门户。土司反覆无定。惟利是趋。如我兵不动。逆党假永历、以号召内外诸蛮。万一如前日元江之事、一被煽惑。遍地蜂起。此其患在肘腋。投诚官兵、虽已安插。然革面尚未革心。永历在缅、于中岂无系念。万一边关有警、若辈生心。此其患在腠理。今滇中兵马云集。粮草取之民间。勿论各省饷运愆期即到滇召买。民室方如悬磬。市中米价日增。公私交困。措粮之难如此。召买粮草、民间必须搬运。交纳年年召买。□山戊不□□山戊不□输将。民力尽于官粮。耕作荒于南亩。人无生趣、势必逃亡。皮之不存、毛将安附。培养之艰又如此。臣用是彻底筹画。惟有及时进兵。早收全局。诚使外孽一净。则边境无伺隙之虑。土司无簧惑之端。降人无观望之志。地方稍得苏息。民力略可宽纾。一举而数利存焉。窃谓救时之方、计在于此。下议政王、贝勒、大臣、及户兵二部速议。　　

○戊申。以合祀大享殿。遣官告祭各坛庙。　　

○己酉。合祀大享殿。上亲诣行礼　　

○升礼科都给事中任克溥、为太常寺少卿、提督四译馆。陕西西宁道参政王无咎、为太常寺少卿。通政使司右参议蔡应桂、为左参议。大理寺右寺正裴希度、为通政使司右参议。　　

○命大理寺右评事黄敬玑、中书科中书舍人陈祚昌、为贵州乡试主考官。　　

○转湖广右布政使翟凤翥、为福建布政使司左布政使。升浙江温处道参政祁彦、为福建按察使司按察使。湖广武昌道副使张元璘、为福建布政使司参政、分守漳南道。江南扬州道副使牟廷选、为广东布政使司参政、分守岭南道。河南河南道参议张自涵、为贵州按察使司副使、分巡威清道。浙江金衢道佥事陈韩遴、为江西布政使司参议、分守饶南九江道。补服阕广西宾州道李圣翼、为四川按察使司副使、分巡下川东兵备道。　　

○庚戌。吏部议覆科臣金汉鼎、谌名臣、参陕抚张自德疏言、自德已经奉上□日革职其贪婪事款、并有名犯证、应饬该督按严察具奏。以凭议覆。得上□日原参张自德贪婪款内、有名犯证。著刑部差员役提解来京、严行究拟具奏。　　

○壬子。增设盛京礼部郎中二员。笔帖式六员。　　

○厄鲁特部落鄂齐里汗、达赖喇嘛班禅胡土克图、各遣使表贡方物。宴赉如例。　　

○癸丑。予故定西将军都统三等侯墨尔根侍卫李国翰祭葬如例谥敏壮。　　

○予故一等精奇尼哈番兼一拖沙喇哈番都统加一级祖泽润、祭葬如例。　　

○甲寅。议政王、贝勒、大臣等会议、平西王吴三桂疏言永历在缅。伪王李定国、借以鼓惑众心相应进巢

□刀、其见在云南满洲官兵、听该藩与各都统商酌率往。至于兵马钱粮、所需甚多不惟措处维艰。亦万难即运至滇。目前应用草料、敕该藩设法措备。务使兵民两利。再查户部拨给。云南十七年八分兵饷银、三百三十万两。已经催解。其已解到者、听该藩支给进征兵丁。其未解到者、仍严饬各督抚星夜解往。以为接济疏入未报旋命学士麻勒吉、侍郎石图、前往云南与平西王。吴三桂、面商机宜。　　

○三法司遵上□日。覆审周亮工一案。仍照前拟立斩籍没。承问官田缉馨、王仕云、吴琪滋、瞻徇情面应拟绞。家产一并籍没。余仍如前议。得上□日、周亮工、依拟应斩著监候秋后处决。家产籍没。田缉馨、王仕云、吴琪滋、俱依拟应绞。著监候秋后处决。余俱依议。　　

○先是、工部回奏、合祭事关重大。议论不定。复移会礼部、齐诣大享殿公议。是以稽迟。章下吏部。至是、吏部议、工部堂司官。均难辞迟延之咎。汉官应各罚俸三月。满官各罚以应得之罪。从之。　　

○吏部议奏、坐粮厅张文明、原因题留久任。故实授少卿。自授衔以后。未经监督一运、即呈请更替。实属推诿。应降二级调用。从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十四




大清世祖体天隆运定统建极英睿钦文显武大德弘功至仁纯孝章皇帝实录卷之一百三十五　　

顺治十七年。庚子。五月。乙卯朔。赐故都统三等伯佟六十祭葬。　　

○调兵部尚书觉罗伊图、为吏部尚书　　

○赐中式武举林本直等进士及第、出身有差　　

○工部议覆、刑科都给事中粘本盛条奏祀典疏言、各郊坛门内木牌、应行改造。写刻满汉字严饬守坛官、严加扃钥。不许放入闲杂人等、污秽窃盗。如有怠玩、应听太常寺指实参究。至于演乐堂、并库房、损坏倒塌者甚多。应概行修理。但臣部钱粮匮乏。一时难于鸠工。兹宜先将演乐堂、及大殿、大门修补。俟钱粮充足之日、再请通行修理从之。　　

○丁巳。转工部右侍郎马叶曾为本部左侍郎升陕西按察使吴正治、为工部右侍郎　　

○先是鄂罗斯国察罕汗、于顺治十三年遣使请安贡方物不具表文因其始行贡礼赉而遣之。并赐敕命每□山戊不□入贡后于十三年又有使至虽具表文、但行其国礼立而授表不跪拜。于是部议、来使不谙朝礼。不宜令朝见却其贡物遣之还。后阅□山戊不□察罕汗复遣使赍表进贡。途经三载、至是始至表内不遵正朔称一千一百六十五年又自称大汗语多不逊。下诸王大臣议佥谓宜逐其使。却其贡物。奏入。得上□日察罕汗虽恃为酋长表文矜夸不逊。然外邦从化。宜加涵容。以示怀柔。鄂罗斯远处西陲。未沾教化乃能遣使奉表而来。亦见慕义之忱。来使著该部与宴。贡物察收。察罕汗及其使、量加恩赏。但不必遣使报书。尔衙门可即以表文矜夸不逊、不令陛见之故谕其使而遣之　　

○戊午。赐一甲一名文武进士林本直、甲胄等物、及诸进士银两如例　　

○升江南常镇道参议胡亶、为鸿胪寺卿　　

○升湖广按察使刘楗、为本省布政使司右布政使直隶通蓟道副使武攀龙、为江南布政使司参政、分守江宁兵备道。长芦运使翁长庸、为河南布政使司参政、分守河南道。两浙运使席式、为浙江布政使司参政、分守温处道。山西冀南道参议范周为本省按察使司副使、分巡清军驿传道。　　

○己未。予故太子太保镇守盛京总管一等精奇尼哈番敦拜、祭葬。谥襄壮。　　

○琉球国王舅马宗毅、初奉其国王之命来贡。归至福州。以海氛未靖。留闽七年。至是病卒。事闻命具礼以殓。并赐祭　　

○庚申。免陕西肤施、安塞保安延长绥德五州县十六年分水灾额赋。　　

○一甲一名武进士林本直率诸进士上表谢恩　　

○辛酉。转刑科右给事中杨鼐、为工科左给事中。工科右给事中徐惺、为礼科左给事中　　

○壬戌。予故一等精奇尼哈番兼一拖沙喇哈番内大臣多尔济达尔汉诺颜、祭葬谥顺僖阵亡拜他喇布勒哈番都统沙理布、祭葬谥襄壮　　

○癸亥。赠阵亡拖沙喇哈番福建游击袁九龙、为拜他喇布勒哈番。　　

○吏部遵上□日议奏、理藩院右侍郎沙世悌尔、应降一级。于本旗办事。从之。　　

○甲子。升刑部右侍郎阿思哈、为兵部尚书礼部左侍郎中和殿学士苏纳海、为工部尚书　　

○予阵亡三等阿思哈尼哈番副都统代都、一等阿达哈哈番副都统多颇罗、一等阿达哈哈番兼一拖沙喇哈番护军参领石汉巴图鲁、图纳祭葬。　　

○丁卯。遣官祭关圣帝君　　

○以考满、加巡抚山西兵部右侍郎兼都察院右副都御史白如梅为右都御史　　

○山东巡按程衡疏报、烈妇、高密县民单俨妻王氏、夫卒、氏年十八。水浆不入口。次日自经死。蓬莱县民沙应鹤妻王氏、闯贼破城、氏骂贼而死。节妇、长清县民郭一龙妻姚氏、夫卒、氏年二十二。自经两次不死。绝粒六日亲党劝之乃食。事祖姑教幼子远近皆以孝称。守节四十六年。掖县民王衷秀妻史氏、夫卒、氏年十八。抚子成名。守节四十一年。孝子禹城县民刘波、性朴诚。事父母至孝父病。吁天求代。母卒触棺而死复苏。庐墓三年。俱请照例旌表。章下所司。　　

○戊辰。夏至。祭地于方泽。遣公爱星阿行礼　　

○以镶白旗满洲阿达哈哈番喇朱为参领。　　

○升浙江按察使冀如锡、为太常寺卿河南睢陈道副使曹申吉、为通政使司左通政。浙江嘉湖道副使李昌祚为大理寺少卿　　

○转山东右布政使袁一相、为浙江布政使司左布政使。升山东督粮道参政王孙蔚、为湖广按察使司按察使陕西西路道副使娄应奎、为浙江布政使司参政、分守督粮道。直隶口北道参议吴允谦、为陕西按察使司副使、分巡洮岷道。刑部郎中盛际斯、为湖广按察使司佥事、分巡武昌兵备道。补原任直隶通蓟道杜漺、为江南按察使司副使、分巡扬州兵备道。降补原任江南徽宁道副使申伟抱、为山西布政使司参议、分守冀南道　　

○予阵亡一等阿达哈哈番副都统浑津祭葬。谥壮勤。　　

○予故一等阿达哈哈番兼一拖沙喇哈番副都统觉罗图尔玛、祭葬。　　

○旌表节妇、河南许州民吴道昌妻王氏、武安县生员李格民妻庞氏、河内县民刘以燧妻崔氏、洛阳县民王国柄妻郭氏、各给银建坊如例。　　

○己巳。平西王吴三桂、以移镇云南地方荒残米价腾贵。家口无资。疏请故明国公沐天波庄田。给壮丁二千人、每人地六日。部议每丁给地五日。从之。　　

○命翰林院侍讲学士刘芳躅、工科给事中刘大谟、为福建乡试主考官。兵部员外郎张光祖、中书科中书舍人孙象贤、为四川乡试主考官。兵部主事张登选、行人司行人刘煇、为广东乡试主考官。户部主事张易贲、行人司行人何元英、为广西乡试主考官。　　

○遣福建道监察御史傅世舟、巡按甘肃。山西道监察御史傅扆、巡按江西。山东道监察御史顾如华、巡按四川。广东道监察御史范平、巡按福建。　　

○以镶白旗满洲三等护卫穆成格、为护军参领　　

○庚午。谕兵部、武进士林本直、黄建中、武灏、谢文、王鼐、蔡昶、孙万茂、耿念祖、马成龙、张鸿元、杜量谦、俱经朕屡试弓马才技堪用著照例随侍卫学习骑射　　

○工科都给事中姚延启奏言、武弁除授、率多冒滥。不曾面试弓马、可否何由而知。请严加考试。方准实授。庶足储封疆城社之用。又盗贼投诚、皆诈称侯伯总督镇将。印劄并无确据。请以土地甲兵、及车马船艘器械来归者论其大小多寡。以别投诚之高下。叙录之典、即视此为厚薄。以杜诈冒。下兵部议。　　

○辛未。升礼科给事中张惟赤、为刑科右给事中。兵科给事中薛鼎臣、为工科右给事中。　　

○以镶蓝旗汉军一等护卫桑格、为参领　　

○壬申。谕吏部、户部司官、不用苏松常镇杭嘉湖之人。原有成例以后著照旧例行。吏部司官。每省额设一员。不拘司分。缺出照省分补用。江南既改为省。以后该省司官、照各省止用一员尔部即遵谕行。　　

○谕工部、奉先殿。享祀九庙。稽考往制、应除东西夹室行廊。中建敞殿九间斯合制度。前兴造时、该衙门未加详察。连两夹室、止共造九间殊为不合。今宜于夹室行廊外。中仍通为敞殿九间。以合旧制。尔部即会同宣徽院详议。并选择兴工日期具奏。　　

○又谕吏部、部院等衙门所奏本章若即日发下提上

□日本章繁多。关系重大。恐一时难以致详、今后各衙门及科道各官本章俱著于每日午时进奏候朕披览次日发下拟上□日以便详阅批发其通政使司所封各项本章向来先送内阁译进。今后著该衙门自行封进。朕览过发译。如系密本、亦著该衙门不拘时封进。尔部即通行传谕、俾各遵行　　

○金火二星相犯　　

○予故三等阿思哈尼哈番额尔克图祭葬。　　

○礼部议覆、贵州巡抚卞三元疏言贵州苗民中、有文理稍通者准送学道考试。择其优者、取入附近府州县卫学肄业。仍酌量补廪出贡。从之。　　

○甲戌。日上下生抱气。赤黄色。　　

○升正蓝旗汉军副都统佟壮年为都统。镶白旗满洲长史郭尔亲、为蒙古都统。正白旗满洲护军参领色格、镶黄旗蒙古参领色冷、镶蓝旗蒙古一等护卫夸代、为各旗蒙古副都统。镶白旗汉军参领杨雀祥、为副都统。　　

○免湖广沅州、镇远二卫十六年分旱灾额赋　　

○乙亥。以故三等伯佟六十子国瑶、三等精奇尼哈番佟图赖子国久、二等阿达哈哈番孟果绰子武勒、黄世仁子廷彦拜他喇布勒哈番李武子景明、致仕二等阿达哈哈番刘呈祯子光汉、各袭职。　　

○三等阿思哈尼哈番色靖寇以袭父拖沙喇哈番加为二等阿思哈尼哈番　　

○授一等侍卫贾布槚、拖沙喇哈番。　　

○以靖南王属下故拖沙喇哈番陈应瑞子学秀、张观弟禄、各袭职。　　

○丙子。升吏科左给事中蒋允修、为户科都给事中刑科给事中谌名臣、为礼科右给事中转礼科右给事中杨雍建、为吏科左给事中　　

○罚武会试主考黄机、张士甄、俸各一年以取中武举李言等十人、不善骑射故也。　　

○三法司会题、覆审耿焞进香动用库银雇夫、不准开销一款。虽供曾给银一半。实未准开销。送家眷用民车、不发工钱一款。虽不承认。然前供可据。未给工价情真。票取潍县库银一款。坚供并无此事。耿焞等俱应仍照前议。得上□日、这案内贪赃各款、耿焞始终尚未招认。供证亦未明确。事关重辟。必须招证明白。方可定案。还著再加详审。务取确供定拟具奏。　　

○丁丑。以定南王属下故二等阿思哈尼哈番徐元勋子鸿振、袭职　　

○戊寅。升福建驿传道副使潘超先、为山西布政使司参政、分守口北道。山东莱州府知府邓廷罗、为湖广按察使司副使、分巡靖州兵备道。直隶真定府知府蔡祖庚、为河南按察使司副使、分巡通蓟兵备道。保定府知府佟国玺、为湖广按察使司副使、分巡下荆南道。江南淮徐道佥事李世洽、为山东布政使司参议督粮道。山东东昌府知府卢鋐、为长芦都转运盐使司运使。直隶河间府知府王志佐、为福建都转运盐使司运使。　　

○吏部尚书孙廷铨、侍郎石申、冯溥奏言前见纠拾词臣庄同生家门恶迹、援其胞弟朝生为证。近又见操抚参疏、有韦述贤揭胞兄韦成贤一事人心之薄。风俗之敝。不可不为立其防也夫父子相隐、孔子以为直在其中固谓所伤者小、而所全者大也。述贤之揭、未必悉诬即使果不诬矣而不孝之子不令之臣不友之兄不恭之弟均不可以处尧舜之世。或谓大奸暧昧、不有亲者。不能攻摘。则是以证父攘羊为直。而柳下惠、司马牛、有恶兄而不发其罪、后世不得称圣贤矣使述贤而无此揭。遗奸之虑、所失不过一人。今述贤有此揭使又从而傚之。则败坏彝伦、所虑乃关万世。请并敕所司、平情严鞫若有虚诬、倍加反坐。即其不诬、成贤固当尽法述贤亦应薄惩于以振衰俗扶雅化非细故也。下所司严议。　　

○己卯。谕吏部等衙门朕统御寰区。焦心图治前此屡有引咎省躬诏谕自今追思皆属具文虚邀名誉于政事未有实益。且十二十三年间、时有过举经言官指陈有即加处分者有优容宽宥而此心介介尚未全释者事有错误犹可改图居心未净、政事之流弊必多今上天示儆亢旱疠疫菑眚迭见寇盗未宁民生困瘁用是痛加刻责实行省改向因建言得罪、流徙降革等官吏部详察职名事迹开列具奏目今政务关系国计民生利害所在、急当兴革者尔部院等衙门、各据实条奏科道各官尤当尽言无隐。即朕躬阙失、亦直言勿讳。朕不惟不加罪。并不芥蒂于心。共图挽回天意。蚤跻昇平。　　

○以查解逃人。加巡抚顺天都察院右副都御史祖重光、兵部左侍郎。巡抚山东都察院右副都御史许文秀、兵部右侍郎。　　

○授考选刑部员外郎成肇毅、为礼科给事中。周明新、为兵科给事中　　

○庚辰。祈雨。遣官祭告圜丘、方泽、社稷。天神地祗。　　

○以正黄旗汉军散秩大臣张天福、为都统。　　

○吏部题补户部汉军侍郎谢道员缺。得上□日、这员缺不必补　　

○兵部题、查会典开载、銮仪卫堂官员缺、本卫奏闻。由兵部于本卫冠军使、云麾使等官内。每缺推举二员。奏请简用。今銮仪使缺员推补。事属初行。或臣部径照会典例行、或会同銮仪卫酌议具奏、恭候睿裁。得上□日、銮仪使供职内廷。责任重大。满官用内大臣公侯伯。若止以该衙门冠军使等官、按资升补。与公侯等品职不等殊为未合。应用何项官员升补。著九卿、科、道会议具奏　　

○辛巳。予故二等阿达哈哈番少保兼太子太保户部尚书都统祝世允、一等阿思哈尼哈番兼一拖沙喇哈番都察院左副都御史副都统纳都户、祭葬　　

○壬午。大学士觉罗巴哈纳、额色黑、成克巩、刘正宗、胡世安、卫周祚、李霨等。以天旱、具疏引罪。得上□日、朕亲政以来。孜孜化理。乃治效未臻。旱灾叠见。循思已往、深悔前非。故特谕省愆。实心力改。览奏、合词引罪。是将前谕、仍等具文。殊非朕实图改过之意。尔等职司票拟。一应章奏、有成规者、尔等不过照例拟上□日。凡有改正、皆朕亲裁。未能俾尔等各出所见、佐朕不逮。是皆朕向来不能委任大臣之咎。以致尔等俱未获尽展才猷。即成克巩、刘正宗、办事更久。亦祇奉行朕意。原未特有重托。是亦朕之过失。今后朕专加倚任。尔等务须殚力赞襄。然欲尽尔等之职、不过详慎票拟。岂谓别有建树。但能力绝党私、始可倾心委托。历代人臣植党。因之遂致乱亡。尔等各宜自省。若能秉公持正。绝去党援。即照前奉行票拟、稍有寸长。即为克尽辅弼之道。傥陋习相沿、不知痛革。稍存党念。虽竭尽才能。亦难信任。终无裨益。积日既久、毋谓朕有不知。还著各加循省。务期实改。以副朕倚毗至意。　　

○浙江右布政使薛信辰、坐原任江西臬司稽迟钦件。降一级、调用　　

○廷试就教□山戊不□贡生宗观等、五百余人。　　

○谕兵部原任高雷廉总兵官栗养志投诚以后。著有战功屡经纪录加升。后因标下官兵被纠、革职提问。今念养志功绩素著。纵兵之罪、虚实未分。高雷廉要地、正在用兵。栗养志、著仍以原官戴罪管事。原参一案、俟审明定夺。新推刘文进、著另用。　　

○安远靖寇大将军多罗信郡王多尼班师。遣内大臣迎劳之　　

○癸未。平西王吴三桂疏报、土舍那仑、遣子缴伪印投诚。下兵部知之　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十五



大清世祖体天隆运定统建极英睿钦文显武大德弘功至仁纯孝章皇帝实录卷之一百三十六　　

顺治十七年。庚子。六月。甲申朔。谕兵部巴图鲁公鳌拜、所教武进士。学习骑射日久。俱娴熟可用。张国彦、刘秉礼、李登相、王肇春、于昌祐、周于仁六员、留充侍卫。仍著再加肄习。候上□日擢用其余尔部俱即照例选授。　　

○都察院左副都御史朱之弼疏言、顺治十二年下诏求言。内外千百疏、部覆未见施行。臣请此次应诏章疏、傥有事关大利大害。宜因宜革者祈皇上俯赐裁决有益者、立为施行。无益者、立为报罢。可否断自宸衷君咨臣警上下一心。其于皇上格天恤人之政、庶有禆益也。下所司知之。　　

○乙酉。谕翰林院。翰林各官、原系文学侍从之臣。分班直宿、以备顾问。往代原有成例。今欲于景运门内、建造直房。令翰林官直宿。朕不时召见顾问。兼以观其学术才品应分几班每班酌用几员即开列职名具奏。　　

○又谕吏部。都察院职司风纪。责任重大必得其人、方能胜任。阿思哈著以兵部尚书管都察院左都御史事。　　

○浙江道监察御史季振宜疏言、臣伏读上谕。兴革责之部院。条奏责之科道。各加训诫。而内阁诸臣阙马未及臣请得而备言之书云元首明哉。股肱良哉。又云、天工人其代之。是三公得人则逸。不得其人则劳。且古有不问伤人而问牛喘者、明阴阳之不调。宰相责也。至于因水旱而策免、有不待策免而自引退者、往往见之史册矣。夫用人行政、其将用未用、将行未行之际、毫厘千里、间不容发。天颜咫尺。呼吸可通者。惟内阁诸臣而已。身居密勿之地。苟怀缄默之风。又何藉梦卜以求乎。皇上亲政以来。忧勤惕励。百度维新。原未见有过举也。皇上既以为有过举矣、试问其时曾有言及者乎。则宰相之不言、亦可见矣。夫皇上业以心膂股肱寄之。而内阁诸臣、犹然畏首畏尾。不痛不痒。或避市恩之嫌或拘文具之迹。徒拟票四五字、以了宰相事业。则食有一品二品之俸。飨用三坛六坛之祭。存殁皆荷君恩。夙夜何以报称。蒙皇上优待大臣。纵不加以谴责。清夜扪心、恐有难以自慰者矣。得上□日、此奏内阁臣不能进言、朕原未令其遇事陈奏。非伊等之罪。前谕十二十三年间过举、皆系已行之事人所共知。朕心中过失、未见施行者、即今岂能尽无。阁臣何由得知。惟期自加省改耳。部覆章奏、奉上□日依议者、恐一有更张、反致生事。是以照拟批发。皆系朕亲裁亦非阁臣之咎。朕亲政既久。深知图治之难。朝乾夕惕、恒虑此心少懈。或致裁决失于精详。若朕心克正。大小臣工、秉公无党。悉心襄赞。不难渐跻隆平。其各加内省。务殚忠诚、以图治理。　　

○季振宜又言、天下财赋、莫盛于东南。亦莫竭于东南。如云南兵饷、以千万计。闽浙兵饷、以百万计。今以滇南初服、委之平西王令其便宜从事。该藩兵力原厚。而满洲绿旗兵丁、复屯数万。其间更番往来经历数省供亿夫船粮糗、所费不赀。是不独云南困。而数省俱困矣。臣以为云南宜先守御。而守御专任之平西一藩。应分该省之满兵、驻劄湖南相机接应。一则为滇南援臂。一则为三楚犄角。计至便也。至郑逆游魂。为闽浙江南三省重患。今大兵入闽、捣其巢穴。夫彼之巢穴固不止厦门舟山等处。而船即其巢穴也。闽浙造船且无论其累民。而我之兵马乘风破浪、不顾万死以前驱。则性命全寄于篙师水工之手。傥逆贼奸细阳为应募。而我兵入其彀中。风水腾涌弓刀莫施。可不为寒心哉。臣以为闽浙江南、亦当先守御而后征巢□刀。闽之漳州、泉州、兴化、福州、浙之温州、台州、宁波、杭州、嘉兴、江南之崇明、江阴、通州、镇江凡十三处或用督抚、提镇、都统、章京、每处。专驻一官。各率精兵。永为重镇使三省之兵、犬牙相制。声息相闻。绝其觊觎之情。则郑逆掠无所得可坐待其毙矣但闽抚徐永桢、浙督赵国祚。或胆略全无。或疲老难振。而浙江新抚史记功、庸懦无为军旅非所娴习、宜早简贤能、以代其任。庶几封疆不致贻误。至山东、河南、为京师辅翼重地。连年水旱、盗贼繁兴。而直隶八府、强贼公行。白昼。劫掠。殆无虚日。涓涓不塞、将成江河。祈密敕兵部、宁为远虑。毋使势成。臣更有虑者、风闻陕西洮岷一带蒙古、门□东入者将十余万人。已历有年。近来或耕种于其地。秦人犷悍。傥以贸易小故、妄生衅端。马首扬尘事真有不忍言者。况关门无结草之固。自西宁以抵宣大等处长城数千里、皆頺败已尽。士卒单弱。防卫空虚。何可听其自出自入、而不一加讥察耶。惟望宸衷密画未雨绸缪。天下幸甚。得上□日、此奏内事情、关系重大。著议政王、贝勒、大臣会同详察议奏。　　

○丁亥。以辅国公一等侍卫来虎、为宗人府右宗人　　

○升户部郎中周起岐、为湖广按察使司佥事、提调湖南学政。户部郎中马云龙、为山西按察使司佥事分巡苛岚道。刑部郎中方兆及、为山东按察使司佥事、分巡济宁兵备道。刑部郎中师人淑、为陕西按察使司佥事、分巡榆林中路兵备道。　　

○遣四川道监察御史李文熙巡按广西　　

○升镶白旗满洲参领鄂思海为副都统　　

○升宁夏镇屯田水利都司佥书高师文为江南掌印都司　　

○掌翰林院事学士折库讷、条奏八事。一、召对之典宜行数年以来止凭章奏敷陈召见诸臣甚疎。以致诸臣之心术不知。贤良莫辨、稽唐虞三代以及汉唐宋创业之主。俱召见诸臣、面商政务。故能躬致太平即我太祖太宗亦行此典。以后一切事务宜令诸臣面奏。立行裁决庶君臣之间无所障蔽而人才可识矣。一、起居注宜设古之盛世左史记言右史记动其善者、记之以为法。不善者记之以为戒、乞选方正博学之士。授为起居注官俾随侍左右。凡一言一动俱令书记以垂后世。一、封驳之典宜行。今之大臣、相率唯诺不计是非言官亦大率陈不急之务从未见有驳正者。以后凡所行法令傥有未备之处。或令内阁封驳。或今该科封驳。应求至当而后举行。一、会议之实宜核。迩来会议、有迎合上意而言者。有因一己之爱憎而言者。有缄默以从众者。有观望大臣、不肯轻言者。不几有悖会议之意乎。以后会议宜令各抒所见。具疏奏请、以听宸断。事定之后、因其事之利弊、以观其言之孰当孰否。用昭劝惩。而后可收会议之实效。一、奢侈宜禁。近来习于僭侈。糜费无度。风俗之坏、莫此为甚。宜严加禁饬。一、穷丁宜恤。频年以来满兵困苦弥甚。请敕都统副都统查满兵内有不能自给者造册送部酌议赡养令其得所。一、逃人剌面之法宜更礼者、防于未然。法者、绳于已然总以廉耻为要人若无耻何所不为。窃思窃盗之罪、较逃人为重。而律止刺臂此用法之间寓之以礼。养廉耻而开自新之路也。乞停逃人剌面之法。照窃盗例行。使之自新。一、国学宜兴。今见官学生、习学数年、尚不谙文义。此皆师范不得其人。而弟子嬉游荒惰、习学不专故也。今宜选满汉文义精通、德行纯正者、以为教官。不论满洲蒙古、汉军学生、俱令读满汉书。仍令国子监按季考试。礼部年终考课师生、分别劝惩。则学校兴而贤才可得矣。得上□日、此奏内召对、设史官二款、知道了。余著该部议奏。　　

○戊子。谕吏部。楚省重地。巡抚务在得人、乃克胜任。杨茂勋、著改兵部左侍郎、兼都察院右副都御史、巡抚湖广等处地方、兼提督军务。　　

○兵部议奏、武进士随侍卫学习骑射、应照例给以应得品级。一甲第一名林本直、授为副将。第二名黄建中、授为参将。第三名武灏、授为游击。二甲谢文等、俱为守备。部给劄付。各支俸禄。俟满一年、另疏题请选授从之。上以亢旱不雨、恐有冤抑。遣内大臣爱星阿、遏必隆、索尼、苏克萨哈、大学士成克巩、卫周祚、学士白色纯会同刑部清理刑狱　　

○免湖广澧州、巴陵平江临湘、华容安乡、通城等县岳州卫旱灾石首天门汉川江陵监利等县荆州卫沔阳卫水灾十六年分额赋有差。　　

○己丑。谕吏部枢部职掌重大必得其人、乃堪胜任。苏纳海著调补兵部尚书　　

○兵部疏言向来议叙完粮卫千总有加至署守备者有加至守备者有加至都司佥书、游击者。升转未有定例。终属参差。臣等酌议定例。以后卫千总加署守备无纪录者、以守备管守备。有纪录者、以署都司佥书管守备其加守备无纪录者、以署都司佥书管守备有纪录者、游击都司并升。其递加至游击都司者查该弁有无纪录。通照各官挨俸推升。庶为画一。从之。　　

○吏部、都察院议覆宪臣魏裔介纠拾疏言、丁忧太仆寺卿戴明说、身为大臣不守孝制。又行事乖谬。应革职。原任苏松巡抚周国佐、才庸年老。滥荐属员。应不准起用。差回御史李及秀、见在提问俟案结再议从之。　　

○补考选福建建阳县知县姚启盛、为刑科给事中。　　

○调福建随征左路总兵官张承恩仍以都督佥事、充浙江宁绍台总兵官。　　

○礼部议覆、山东道监察御史顾如华疏言、帝王庙、创建于故明。及我朝增定金太祖、金世宗、辽太祖、元太祖、明太祖、共二十一帝皆系开创之主不及守成贤君但守成不乏谊主。如商之中宗、高宗、周之成王康王、其行事见于诗书史鉴诚为守成令主。汉之文帝、史称其节俭爱民。海内安宁。家给人足。宋之仁宗恭俭仁恕。忠厚之政、培有宋三百年之基。明之孝宗仁恭节用任贤图治。忧勤惕励。始终不渝。应否入庙。并祭仰候睿裁至从祀功臣、见今从祀者。似应照旧惟宋臣潘美虽平南汉有功。然斜谷之败、不能制护军王侁、擅离陈家谷口致杨业父子、无援而死。宋之不能复征契丹。实由此败。又宋臣张浚、三命为将。而一败于富平关陕沦亡。再败于淮西。郦琼叛命。三败于符离。而中原不可复。且劾李纲。杀曲端。与岳飞议不合。奏飞欲专兵柄。观史书所载。未可与韩世忠、岳飞、同日并论。此二臣皆宜罢其从祀。得上□日商中宗、商高宗、周成王、周康王、汉文帝、宋仁宗、明孝宗、俱入庙并祭。辽太祖、金太祖、元太祖、原未混一天下且其行事、亦不及诸帝王。不宜与祭。著停止。余依议。　　

○庚寅。赠故定西将军都统侯墨尔根侍卫李国翰太子太保。　　

○义王孙可望疏辞封爵册印。得上□日、王自南方、孑身投诚。朕心嘉尚。特锡王封。乃举国臣工、意怀轻忽、容或有之。王以孤踪疑畏、控辞册印。理亦宜然。但封爵出自朕裁。孰敢陵侮、虽系孤踪。不必疑畏。册印著仍祇受。　　

○增设吏部笔帖式八员　　

○降补翰林院编修姜元衡为检讨。以顺天等府试卷内有舛谬故也　　

○升吏科给事中汪之洙、为刑科右给事中。　　

○辛卯。遣官祭翁牛特部落杜棱郡王博托和、阿霸垓部落绰博辉达尔汉贝子福金、如例　　

○壬辰。谕礼部。今夏亢阳日久。农事堪忧。朕念致灾有由痛自刻责。谷为民天非雨不遂。竭诚祈祷、积有日时。乃精诚未达。雨泽尚稽。昼夜焦心。不遑启处、兹卜于月之十三日、预行斋戒。黎明步至南郊。是夜子刻、祭告圜丘。恳祈甘霖速降。以拯灾黎。若仍不雨、则再行躬祷。务回天意。祭告仪物、尔部即速行备办。　　

○都察院左都御史魏裔介劾奏、大学士刘正宗、阴毒奸险。而大学士成克巩相为比附。蠹国乱政、不止一端。如自陈疏内、不许隐瞒过失。正宗于昨□山戊不□奉上谕切责。言其持论矫偏、处事执谬、暴戾褊浅、过失日增、谆谆数十言、竟不叙入。忍背训诫。大不敬。无人臣礼。又如李昌祚系李之春叛案有名未经拏获审问。刑部原招具在。进士陈于鼎、王重俱以通海发觉。正宗克巩系阅看本章之官。乃于上前票拟、竟令李昌祚内升。不将刑部本章奏明。使叛案之人得跻九列。又克巩荐周亮工、徇私败露。自宜认罪。乃仅以二人合荐巧饰。至正宗一荐董国祥而国祥为贪官卢慎言、辇金打点。再荐梁羽明、而羽明以包揽河工、俱被总督纠参。正宗不自检举。欺君之罪何辞。正宗莫逆之友、为张缙彦。方拱乾。缙彦外贬拱乾流徙正宗之友如此。正宗为何如人耶且缙彦序正宗之诗曰。将明之才。其诡谲尤不可解。如刘祚远、系正宗孙辈祖为内阁。孙为巡抚。一居政府。一掌兵权。未闻正宗辞避。况祚远系崇祯时秀才。同枭逆刘正学、及家人李弼等、投海寇郑成功为大帅。顺治六年始回。并未投诚自首正宗发书学道、复其秀才。李弼目不识丁。正宗代为营求。冒滥武举。见充兵部差官。又正宗之弟正学亡命入海。为郑逆总兵。顺治六年始行潜归。亦未投诚自首。正宗嘱托巡抚耿焞、题授文登。守备未几躐升抚标中军。又联宗久已严禁。正宗与总兵官刘芳名结为昆弟。前至京师索其名马姑绒、银器等物。又告假归里受耿焞之赙千金。其他混淆是非。颠倒用舍。又不知凡几也。祈乾断处分以杜祸乱之萌。得上□日此所参情节、关系重大。著刘正宗成克巩、各据实明白回奏。　　

○掌翰林院事学士折库讷、王熙疏言、臣等遵谕、分翰林官为三班。直宿景运门、以备顾问。侍读学士左敬祖、侍讲学士曹尔堪、侍读熊伯龙、侍讲綦汝楫、编修富鸿业、张贞生、检讨庄朝生、崔蔚林、八员为一班。侍读学士曹本荣。侍讲学士杨永宁、侍读田逄吉、侍讲田种玉、编修马晋允、检讨范廷魁、邹度珙熊赐履、八员为一班。侍读学士张士甄、侍讲学士刘芳躅、侍读冯源济、侍讲党以让、编修萧惟豫、检讨宋之绳、谭篆、熊赐玙、八员为一班。以上三班依次直宿。周而复始。又臣等二员、原与各官职掌相同应否分日直宿。统候睿裁。得上□日、是折库讷王熙著直宿。　　

○谕礼部。顷因亢旱日久已有谕上□日。朕于十三日、步至南郊。中夜祭告。今思为民请命。应先诣郊坛、洁诚斋戒。兹改于十三日、步至南郊即于彼处斋戒三日。以十五日之夜、子刻祭告、余俱照前谕遵行。　　

○又谕吏部等衙门顷因亢旱为灾。朕省躬引咎。宣谕求言原欲大小臣工于朕躬阙失、及关系国计民生利害者指实陈奏。以图兴革。近见入告章疏、多摭拾浮泛。修饰繁辞开列款数沽名塞责不惟无裨治理。反使虚文愈增。稽误正务其于朕躬阙失、并内外满汉大小臣工结党徇私、贪赃坏法、以及豪右侵渔、商市强霸、一切蠹政害民之事。未见确有指陈。殊负朕省改咨询实意。今思上天示警。虽朕之咎。亦由任事诸臣、不肯公忠体国委卸欺蒙。俾朝廷德意。不获下究。兵民疾苦、无由上闻以致阴阳否塞。雨泽愆期、嗣后陈言务将朕躬阙失、及内外满汉臣工结党徇私、蠹政害民等项情弊。直指其人。直举其事。详切敷奏。如仍前浮泛列款虚文塞责。必加重治不贷。前谕直言勿讳朕不加罪。原为确有指陈、犯颜直谏者而言其浮泛塞责等疏原不足谓之建言。法何容贷、著即通加严饬遵行　　

○癸巳。以一等侍卫穆理玛、为工部尚书　　

○命礼部左侍郎文华殿学士白色纯、暂署河道总督事务。　　

○浙江道监察御史季振宜劾奏、大学士刘正宗身秉铨政。乃滥荐降调员外董国祥、超躐三司。径升文选郎中。破例专擅。自荐自用。已可惊异。彼时台臣杨义、面责其庇护国祥。具疏纠参。奏上□日查议则国祥为正宗之私党明矣。近国祥收藏卢慎言金银代为打点罪状败露流徙尚阳堡正宗实为举主、自当检举入告。请候处分。而公肄欺罔竟无一言辅弼大臣、悍然不畏君父如此。是庇奸之罪犹小。而欺君之罪更大即此一端、正宗死有余辜矣。又正宗系禁籞大臣。乃令其弟刘正学、先以营求得授山东文登守备。后托山东巡抚耿焞、题补本标中军又令家人李弼、钻充兵部差官头领。夫巡抚中军、及兵部差官皆军机紧密之所。正宗一以其弟、一以其家人、分置兵马、要地。其意何居。今但查正学、是否抚标中军。李弼、是否兵部差官。则正宗百喙难解矣。又青州府城、向有丝布二行。每丝一疋。抽银三分每布百桶抽银四两五钱。乃铺行从来旧例。正宗势要垄断强占二行以营利行户李明寰等具告益都县正宗复以名帖压嘱不行明寰等不甘赴京告理。正宗密令腹仆于心宇、托同乡冢臣孙廷铨家人谈魁三等多方挽止。其营利无厌、为乡党切齿如此至正宗因其兄丧、给假回籍。巡抚耿焞、借送奠礼为名。馈以三千金。正宗径行收受。则平日之收受者、又不知几何矣。山东巡抚之馈献如此。山东司道府县之馈献、又不知几何矣。推之、天下巡抚司道府县、又不知馈献几何矣。及耿焞犯赃狼籍。刑部提问。令林姓家人与正宗腹仆于心宇、结拜弟兄朝夕出入正宗之家希图营救。凡奉上□日改驳、焞必先知之。今但拏于心宇严审便知交通实据矣。凡此皆正宗作福作威招权纳贿之大端也而臣又更有进者。刘祚远为正宗侄孙以应行降调之官瀂而正卿。倐而畿抚矣。曹申吉为正宗外甥。以外转之官、未逾二年、忽升九列矣。臣非不知祚远、申吉之异数。特简帝心。独是天下之人见此二臣、皆正宗最私昵之宗戚。顿邀破格之殊恩。正宗又未免扬扬得意。似予夺皆出其手。恐天下无耻躁进之徒、从此望风下拜。曳裾其门如水之就下。兽之走圹。羽翼不招而自致。门户不结而自成矣。疏入得上□日所参情节著刘正宗据实明白回奏。　　

○吏部疏言、各部汉军侍郎员缺、俱经停补今本部侍郎杨茂勋。已升巡抚。此缺亦应停补从之　　

○　　

○甲午。增设太仆寺满洲寺丞一员。笔帖式二员。　　

○旌表山东烈妇、高密县单俨妻王氏。节妇、长清县郭一龙妻姚氏。孝子、禹城县刘波、各给银建坊如例　　

○升户部左给事中阴应节、为工科都给事中。工科给事中刘大谟、为吏科右给事中。转吏科右给事中蔺挺达、为户科左给事中　　

○乙未。吏部都察院、甄别满洲汉军四品以下京官。通政使司左通政谆退年老光禄寺少卿佟耄年大常寺寺丞管司业事傅达礼、俱才力不及。并郎中以下官六十员俱应照例处分得上□日、谆退著解任佟耄年著降二级调本旗办事傅达礼著降二级调用余俱依议　　

○户部遵谕条奏国赋不足、民生困苦、皆由兵马日增之故。江南省旧设有督、抚、提督、水陆总兵官。及江宁驻防满兵近又于京口、设立都统。及左右二路总兵官。共增兵一万六千名。又增凤抚标兵一千五百名。而驻防各官、及督抚总兵官又增闲甲。浙江省、除先设驻防汉军、及绿旗官兵外。增设满兵驻防。又增闲甲一千名。随征兵三千名。两省既因地方紧要、增设精兵。则从前庸懦官兵俱应裁减。若腹里之保定沧州太原西安汉中皆有满兵驻防除督抚镇标外。其余各营亦当酌减。至于四川除原设镇守官兵外。近增成都、建昌、提镇二标兵六千名又有投诚兵六千名既已增兵六千则投诚兵内应令愿为民者为民愿入伍者裁革庸懦兵丁补入。云南平西王下官甲一万员名绿旗兵及投诚兵共六万名又有八旗满兵。需用粮饷甚多以致各省挽输困苦至极合计天下正赋止八百七十五万余两而云南一省、需银九百余万。竭天下之正赋不足、供一省之用该省米价每石至二十余两。兵民交敝。所系匪小平西甲兵素称精锐。今或彻满兵。或酌减绿旗、并投诚官兵。应敕兵部酌议。务期永远可行其在京各衙门官役匠役亦应敕各该衙门确查裁汰。得上□日此奏内兵马钱粮、国家要务关系重大。著议政王贝勒大臣会同密议速奏。余著各该衙门议奏。　　

○先是上以和硕承泽亲王硕塞女、抚育宫中。至是封为和硕公主。下嫁平南王尚可喜子之隆　　

○升江北徐州署副将刘朝辅、为署都督佥事、管山永副将事。陕西汉羌参将杨守奇、为湖广常德副将。陕西河州署副将沈伟、为署都督佥事、管广西柳庆副将事。山东督标参将楚进功、为广东韶州副将。通州署游击王一相、为江西南赣副将。宣府张家口参将宣有才、为陕西宁夏西协中卫副将。湖广黄州参将张汉鼎、为江西南赣左协副将。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十六



大清世祖体天隆运定统建极英睿钦文显武大德弘功至仁纯孝章皇帝实录卷之一百三十七　　

顺治十七年。庚子。六月。丙申。上以祷雨率诸王文武群臣素服、步至南郊斋宿。是日早四际无云顷之阴云密布甘霖大霈　　

○丁酉。遣官祭中霤之神　　

○戊戌。上以祷雨祀天于圜丘。祝文曰。下民赖食以生。必雨旸时若始可有年今□山戊不□三春无雨入夏以来旱乾有加田苗枯槁饥馑堪虞。臣虔祷甘霖以协民望。而诚悃未至、雨泽未足用是昼夜忧惧不敢宁处。兹复竭诚斋戒。谨备牲帛等物步行祈祷伏祈轸念民艰。俯鉴微诚速降甘霖以拯黎庶。是日甘霖大霈　　

○己亥。以镶黄旗满洲阿达哈哈番舒西兰为参领。　　

○补考选礼部主事钱延宅、行人司行人董文骥、为江南道试监察御史行人司行人徐越、为浙江道试监察御史。山东登州府推官王鼐、为江西道试监察御史。直隶真定府推官胡文学、为福建道试监察御史。顺德府推官萧震、为湖广道试监察御史。四川平武县知县张冲翼、昭化县知县高而明。为河南道试监察御史。陕西宜君县知县郑名、为山东道试监察御史。河南封邱县知县余缙、为山西道试监察御史。内乡县知县王襄明直隶河间府推官孙锡龄保定县知县陆光旭为陕西道试监察御史。东明县知县杨素蕴、山西河曲县知县吴健、为四川道试监察御史直隶。元氏县知县贾弘祚、山西怀仁县知县赵玉堂、为广东道试监察御史。直隶博野县知县张志尹、为广西道试监察御史。山西万泉县知县王阶、河南卢氏县知县邹允光、为云南道试监察御史。偃师县知县艾元复、为贵州道试监察御史。　　

○大学士刘正宗遵上□日回奏、宪臣魏裔介、指李昌祚系李之春叛党。而以臣不奏明皇上、致令内升谓臣等党叛。党叛何事、轻以加人。刑部既有招案。臣失记忆、自难辞咎。然裔介身为法司。屡经审阅。知之更真。何不纠参议补议升之时。直俟内升已久、独苛责于阅看章奏之官。何其责人明而责己暗也。又谓臣一荐董国祥再荐梁羽明。国祥为卢慎言行贿羽明以包揽河工被纠臣不检举为欺君查吏部事例、凡荐举之官。在本任不职追论举主臣荐国祥为文选司郎中羽明为考功司郎中、俱顺治十年冬间之事国祥掌选期满、升任提督四译馆卿洊历吏部侍郎缘议事降级。补任、又历升至宗人府府丞而后得流徙之罪事隔六年。与选司任内无涉。羽明考功任满、升太常少卿。请假在籍而后被纠已经辩明复职。亦与功司任内无涉又谓臣与张缙彦方拱乾为莫逆之交。每欲引之乱政试问臣所乱者何政耶且所称缙彦序臣之诗有将明之才一语诡谲不可解此语诚似诡谲然臣见存诗稿缙彦序中未见此语也又谓刘祚远系臣孙辈一居政府一掌兵权未闻臣辞避。夫祚远资序原浅何敢奢望巡抚且皇上曾谕臣不许回避臣同官皆知之又何敢套辞虚渎天听又谓祚远来历可骇。曾投郑成功处为大帅。回日并未投诚自首夫皇上元年定鼎燕都安邱士民、同时归服。二年乙酉。祚远即应乡试。从未南行。何由投入郑成功处尚须自首也伏乞敕令严察虚实。详核是非。庶法纪明而朝常肃矣。疏入。得上□日刘正宗、素性暴戾褊浅。负气。多矜。朕所夙知屡加诫谕至今未见省改至于一切政务、皆朕亲裁未尝专倚阁臣或正宗意有偏私奉上□日偶合、遂自任于外。亦未可知原参事情。关系重大刘正宗、著革职。吏部羁候议政王、贝勒、大臣、九卿、科、道会同严察议奏。魏裔介、季振宜、身为言官既知刘正宗等过端乃不先为举发。迨奉谕之后。始行纠参若无谕上□日必终为隐讳明系瞻徇蒙蔽殊为可恶。亦俱著革职刑部严提议政王贝勒大臣、九卿、科、道会同议罪具奏。　　

○刘正宗又遵上□日回奏台臣季振宜、劾臣特荐降调员外董国祥为郎中。以为自荐自用后国祥缘事、不行检举以为欺君但臣以大学士管吏部尚书时询于舆论而荐国祥奉上□日下部察议臣遂不得与闻既而吏部公覆起用非臣自荐自用也及国祥首出寄收卢慎言金银一事。流徒尚阳堡。臣以为例不应检举故未及行又谓青州丝布二行皆臣强占。行户具告臣发帖。压属臣族人颇繁。借此营生、亦未可知其告官挽止臣皆不知又谓耿焞、借送奠为名、馈臣三千金。此但提安邱库吏库书察审、则虚实难掩。又谓耿焞令家人林姓者、与臣仆于心宇、结拜兄弟。出入臣家。行贿营救。臣仆与其仆交游有无、臣不敢代辩。至刘祚远之巡抚。曹申吉之内升。情节皆在皇上洞鉴中。臣不必置一语疏入。得上□日议政王、贝勒、大臣、九卿、科、道、会同一并议奏。　　

○大学士成克巩遵上□日回奏、宪臣魏裔介、言臣不肯发刘正宗奸状又从而比附之。夫阁臣职在拟票。必同官参酌佥同、然后定议。原无比一人附一人之理又言李昌祚、系李之春叛案有名何故内升时不行奏明。夫即李之春案内有名、何从记认何所凭据遂以李昌祚、即系此人而奏闻耶。至荐举周亮工事、臣前疏引罪、实求重处。而裔介反谓巧饰。臣扪心自问。初不敢萌此念也惟是任久集愆祈皇上即加处治。庶伴食罪著。可谢人言。得上□日、成克巩庸劣。与刘正宗交好凡事比附甚明。即于朕前议论附和、亦屡经亲见此回奏。悉属巧饰、殊为可恶著革职。吏部羁候。议政王、贝勒、大臣、九卿、科、道、会同议罪具奏。　　

○庚子。以靖南王耿继茂移驻广西。赐之敕曰。广西僻在南服。界连滇黔楚粤、以及交趾地方。苗蛮杂处叛服靡常。土司猺獞、尤多狡悍。抚绥弹压、务在得人兹特命王统领大军。移驻广西。王其宣威布德安辑兵民。苗蛮猺獞、加意抚驭。无使滋害。有仍前叛服靡常狡悍作逆者。相机征巢□刀。务尽根株。将领有功、核实题叙。有临阵退缩、迟误兵机、不遵号令、应行处分者。听王便宜从事若情罪重大、不便径行处分者。指名参奏。地方既定之后。凡兵机事务、悉听王调度。其一应民务钱粮、仍归地方文官照旧料理。文武各官有事见王、俱照王礼谒见王爱兹重任。其益殚忠猷礼以律己。廉以率下。务辑宁疆圉以宽朝廷南顾之忧。钦哉。　　

○以正蓝旗一等护卫卓尔宾、二等护卫卓宝、俱为护军参领。　　

○刑科给事中姚启盛劾奏、河南巡抚贾汉复贪婪成性。秽迹多端。下所司严议　　

○升山东兖西道副使黄廷献、为江南布政使司参政、分守漕储道。江南上江提学道佥事李来泰、为江南布政使司参议、分守苏松常镇督粮道。江南下江提学道佥事张以鳞、为四川布政使司参议、分守上川南道。广西思恩府知府高向极、为陕西按察使司副使、分巡西宁兵粮道。广西柳州府知府苏霖、为陕西按察使司副使、分巡庄浪兵备道　　

○以达赖喇嘛班禅胡土克图、瓦齐尔汗、遣使奉表问安。命喇木扎木巴喇嘛等、赍敕存问并赐雕鞍玉壶缎疋等物　　

○辛丑。议政王、贝勒、大臣等会议、户部裁兵筹饷一事。滇逆未靖满洲大兵、不应彻还。但协饷艰难。应将绿旗兵未招募者、停止招募。投诚兵愿为民者、令其为民。共以三万为额。至于各省军需、俱取之本省。独滇省用各省转输。黎民困苦。国课匮乏。今请敕平西王、及该省督抚、于本省设法酌量取用。其月饷、仍令各省起解。江南京口、既调驻汉军官兵、及各省精兵。则旧驻绿旗兵内、有庸弱者、应行裁去仍如经制额数。浙江既经增兵。则旧驻绿旗官兵、亦应酌裁。各满洲兵、一依经制额数。蜀省投诚兵愿为民者、酌量安插愿为兵者、应散各营将经制内老弱兵丁裁汰补入。杭州既增闲甲。则经制内绿旗庸弱兵丁应裁。西安保定等腹内地方俱有驻防满兵。则绿旗兵、应酌议多行裁减。得上

□日滇省满洲大兵应否彻回。绿旗兵、应否以三万为数。米粮草料可否于该省民间取用。必身在地方、熟谙情形乃能筹画万全。平西王谙晓地方情形。著酌量详确速议具奏。余俱依议。　　

○以原任宪臣魏裔介参原任大学士刘正宗疏内词连保定巡抚刘祚远命祚远解任听勘。　　

○予副都统觉罗雅巴海祭葬如例　　

○礼部奏亢旱日久。请修举天下名山大川、及古帝王圣贤祀典以昭虔敬。又请暂开准贡一途。令士民捐银赈济能全活百人以上者、各照出身量与录用。从之。　　

○以礼部左侍郎武英殿学士常鼐、为吏部左侍郎。通政使司通政使觉罗雅布兰、为吏部右侍郎。三等辅国将军一等侍卫宗室额奇、为兵部右侍郎。一等侍卫喇哈达、为兵部督捕侍郎伯。一等侍卫宜礼布、为刑部左侍郎。礼部左侍郎保和殿学士尼满、为刑部右侍郎。一等侍卫霸进泰、为工部侍郎。一等侍卫达哈塔、为理藩院侍郎。　　

○以正蓝旗汉军精奇尼哈番佟国久、为副都统　　

○壬寅。议政王贝勒大臣议覆御史季振宜条奏各事云南大兵不便议彻江南闽浙已设防兵浙督浙抚闽抚新经甄别留任蒙古贸易市口已有定议长城修筑繁费物力难支俱无庸议。其畿辅盗贼公行应敕该抚按遇所属失事、即行题参不报者一并重处滇黔新附地方尚有未薙发者台臣疏内虽未言及应请敕平西王及该督抚务令概行薙发从之　　

○癸卯。礼部议覆云贵总督赵廷臣疏奏滇省贡院未修学臣未到庚子科卿试应于十八年补行从之　　

○甲辰。都察院遵谕条奏、云南大兵粮饷不足请以一半暂驻一半彻回。可省军需数万。若虑平西王兵单、则请移靖南王广西驻防之师于贵州。遇地方有事、二王可以相助巢□刀抚。又直隶各省、自差巡方。以来未能即致地方宁谧民生安遂每年一遣、诚觉徒劳。请停止巡方之差俟二三年后选择重臣差往巡察其御史额数六十员。除六道、与京畿道、五城、及光禄十库需用员数应留外。其余应行裁汰得上□日、议政王、贝勒、大臣、会议具奏　　

○乙巳。先是胡礼布、巴喀阿密达巴克勇等坐云南磨磐山败绩、逮讯不实。命议云南原鞫此案诸王及诸大臣罪。至是、和硕安亲王岳乐、内大臣伯索尼、内大臣苏克萨哈、篇古等会议。多罗信郡王多尼、应罚银七千两。多罗平郡王罗可铎、罚银六千两。多罗贝勒杜兰罚银三千两。革都统济席哈拜他喇布勒哈番。并所加级罚银百两。其云南军功、俱不准议叙。副都统傅喀莽吉图、克星格、各革拖沙喇哈番。罚银百两。其云贵军功、亦俱不准议叙平西王吴三桂以供答明悉。免议。所罚王等银两给汉坐云南战败、曾鞭一百之前锋护军等。余银交户部奏入得上□日多尼、罚银五千两。罗可铎、罚银四千两。杜兰罚银二千两。济席哈、革一拜他喇布勒哈番、并所加级。莽吉图、傅喀、克星格、各革一拖沙喇哈番余依议　　

○和硕安亲王岳乐等、又议都统赵布泰、虽称曾见巴喀败还盔矢俱无及问平西王吴三桂云、巴喀盔矢俱无。噖创扶掖而还。曾饮以茶。不知其败。赵布泰乃以未败之巴喀误坐以败。罪一。赵布泰之侄穆成格云见巴喀与战殁诸臣同行及问前锋参领索丹等七人乃云战殁诸臣行在前而巴喀在王与将军之后岂非赵布泰恐巴喀与战殁诸臣同行之言不实致反坐伊侄穆成格乎罪一。赵布泰身为将军当两军对垒何故不在阵前虽称曾问于王往收伊侄多婆罗尸王固将军伊亦将军。何以问为罪一。穆成格回营收伊弟多婆罗尸虽未告于赵布泰然赵布泰。既见穆成格理应遣还汛地而乃知而故留。罪一。至遣穆成格送多婆罗尸还永昌一节。查穆成格非赵布泰所统之护军统领。乃竟私自遣还永昌。罪一。审事时赵布泰将战败之人首出。及问诸臣情状。于平西王实皆争先破敌仓皇前进。以致阵殁夫诸臣效力被陷。深为可悯。但未俟大军齐行耳而赵布泰欲以其功、专归伊侄多婆罗遂诬同行之将士为战败罪一。赵布泰、应革去二等阿思哈尼哈番、并都统及佐领任为民再赵布泰当庭讯之际厉声不逊。臣等谕以奉上□日鞫审此乃朝堂。非云南可比。尔当以理辩赵布泰怒云、尔等欲与我角口故诱我来乎。言毕。愤怒而出臣等乃奉上□日会议之王大臣。赵布泰敢于朝堂发怒而出违上□日怨望情罪重大赵布泰应立绞。籍没家产得上□日、赵布泰理应依拟处绞。但念经朕恩养。姑从宽免死。免籍家产著革职并革都统及佐领任为民　　

○丙午。升河南按察使李茂为浙江布政使司右布政使　　

○命翰林院编修张贞生、刑科右给事中汪之洙、为浙江乡试主考官。翰林院编修萧惟豫、兵科给事中周明新、为江西乡试主考官。翰林院检讨邹度珙、工科右给事中薛鼎臣、为湖广乡试主考官　　

○丁未。廷试就教□山戊不□贡生胡士藻等五百名　　

○戊申。予阵亡二等阿思哈尼哈番前锋参领拜赛、祭葬如例。　　

○己酉。旌表河南节妇温县生员张应吉妻郭氏。郏县儒士赵良士妻张氏。烈妇、睢州生员汤祖契妻赵氏。各给银建坊如例。　　

○九卿科道会议、銮仪卫堂官缺出。应以本卫官及各省提督总兵官总兵官加有左右都督、与都督同知都督佥事职衔者察其资俸。开列正陪二员奏请定夺。疏入从之　　

○吏部议覆掌翰林院事学士折库纳条奏封驳之典宜行一款应如所请嗣后纶音法令万一有未确之处听内阁及谏垣各官封驳其会议各具题本一款、查向来会议皆各抒所见。公同商确必至当而后书名具题如有一二意见不同欲两议者即听两议如一事每人各具一本殊觉繁冗应不准行其国学训课之典宜兴一款亦应如所请嗣后国子监祭酒司业助教等缺出臣部于应升各官内遴选通满汉文义、才品优长、可为师范者推用从之　　

○庚戌。先是十六年十月内户科都给事中孙光祀、密纠苏松提督马逢知、当海贼犯京口、薄江宁逢知袖手旁观竟不赴援。及贼复攻崇明为官兵所败。逢知反代为请降巧行缓兵之计若不明正其辜则为患叵测等语。又十二月内镇海大将军刘之源、江南总督郎廷佐、各疏报伪兵部黄徵明乃数年会缉未获之海逆今经缉获解京。其侄自海中遣奸细陈谨等夤缘行贿。计脱徵明。陈谨携有伪书三封一致逢知一致逢知掌案人阮姓者。一教黄安行止事宜俱经搜获黄安携有小禀、系郑成功与其父芝龙书。求逢知指示投送据供已投水中。陈谨又言、有夥党林佛、林弼、两次运贿。见在京师。统候敕究。又本年正月内。苏松巡按马腾升、亦具疏上闻。又本月十八日。礼科给事中成肇毅、亦列款密纠。言逢知通海情形、久已昭著。今虽奉命彻回。而苏松两郡之民、受其鱼肉侵陵。倾家绝命者指不胜屈。请乾断立拏。并令该抚按严提党羽阮敦甫、汪奕之等审究。以雪众怨。又逢知家属起程、封船一百余只。沿途寄顿今未到京者尚有五十三号并请令所在官司、缉访封留逐一抄没疏俱留中。至是、五疏俱发孙光祀疏、得上□日据奏马逢知纵贼深入。不以封疆为意贼犯京口竟不赴援。又代为请降巧行缓兵之计。党寇通逆。情罪重大著议政王、贝勒、大臣、会同兵部、刑部严审确议具奏刘之源疏、得上□日、据奏逆党黄徵明、差奸细陈谨、黄安、投书马逢知传递关节。私行贿赂。又林佛、林弼等、运贿入京俱审有确据马逢知身为提督交通海逆罪大恶极议政王、贝勒、大臣、会同兵部、刑部、密速严提并陈谨、黄安等、确审从重议罪具奏搜获伪书伪票、口供、并发郎廷佐、马腾陛二疏、得上□日、著一并确审成肇毅疏、得上□日、据奏马逢知交通海逆。贪诈多端冤毙人命。种种不法。党羽阮敦甫、汪奕之、播虐助奸。又逢知家属北上封拏船只一百余号。发遣各省。沿途寄顿。俱情罪重大。著议政王、贝勒、大臣、会同兵部、刑部、并本内有名人犯、严审确议具奏。　　

○三法司覆审耿焞一案、俱照前议上闻。得上□日、耿焞等情罪、仍未得确供实据。事关重辟。宜加详慎。著会同内大臣等、再加详审确拟具奏。　　

○辛亥。议政王、贝勒、大臣等议覆都察院条奏、彻云南大兵一款除兵部见议更换外。查广西亦系要地贵州地方险窄靖南王不便移驻。至每年差遣巡方、实属劳民。议停议裁、应悉如所请得上□日、御史停差、关系甚大。仍著议政王、贝勒、大臣会同九卿科、道确议具奏余依议。　　

○壬子。以原任刑部启心郎对喀纳为都察院副都御史。拖沙喇哈番科尔可代为通政使司通政使。　　

○内大臣伯索尼遵谕上言十一事一小民冤抑宜伸也叩阍所以通闾阎之隐。然情有虚实。难以悬定。傥因一人诳愬、概行禁止。恐有真正冤抑无由上达。今后凡陈诉者、先令该衙门察实如不赴该衙门告理、辄行越诉者。立行责逐如曾经告理该衙门不为详审者。即下别衙门严察。实则准与申理虚则依例定罪庶官吏皆洗心涤虑。而刁民亦不敢捏词诳讼矣。一、情罪质审宜详也。凡犯罪发觉、承问官必得其情。分别轻重奏闻定夺。则上无滥刑。而下无冤枉。傥一经发觉奉有严上□日。承问官不察其情、辄加重罪。则虽有冤枉、百喙难明。今内大臣审理尚方院罪人。并无照旧例治以应得之罪、及二十七鞭之刑。如此、而谓情罪平允可乎。其罪轻可疑者、量其情由。更加详慎。则全活必多。亦足以广好生之德矣。一行间罪案宜正也。前拟出征福建将士罪案内。大将军屠赖、止解任。削一不世袭之拜他喇布勒哈番。而各营众官、有精奇尼哈番、阿思哈尼哈番者乃尽行革职解任轻重不均殊乖劝惩之道。请敕令更正。则允昭法律之平矣。一世职官员应袭与否、理宜分别。如不论功绩大小惟先袭职者有子嗣则令袭职。先袭职者无子嗣而令别子承袭者及三世而止此后概不准袭如此、则安见立功之人仅欲以一子袭世职乎我皇上赏功大典。原期施及苗裔。非可与无功妄受者、同日而语今世职冗杂、皆谭泰之徇情滥给也。嗣后请加更正。凡初入北京时有拜他喇布勒哈番以上职者、皆应准其世袭。给以诰命伊等皆太祖太宗时有功行间。及赞理大业所授之职也。至于入京以后、在部办事。或遇恩诏所得之职。不论大小、俱不得给世袭敕书。其出征所得之职、虽在入京以后。亦照定例、给以世袭敕书。如此、则人知戮力行间。酬功之典、与寻常殊异。而无功者自不得滥膺爵赏矣。一、外藩法令宜宽也。外藩蒙古、皆令遵内定法例、不许再醮同族之人为婚。太宗皇帝初定例时。因彼不能遵行。遂行停止。今在内各官命妇、不许再醮。民人之妇、自二十□山戊不□守节、至四十□山戊不□者。准与旌表。在外各藩、并无此例。如必令遵行定例。恐男女之间。反滋悖乱。强绳之、非理也。应请仍照旧例、以示宽容。一、豪强霸占宜清也。民有定居、然后各安其业。近闻南城地方。势豪及满洲大臣、惟知射利。罔恤民艰。霸占行市。恣行垄断。奸诡之徒从中指引。百计掊克。以攘货财。被害者吞声旁观者结舌。辇毂重地、可令商民如此失业乎。伏乞敕谕严察、令各还原业庶几民得苏息矣。一、四方血脉宜通也。商贾往来贸易、络绎不绝。然后知京师之大。今闻各省商民、担负捆载至京者。满洲大臣家人、出城迎截。短价强买者甚多。如此、则商人必畏缩而不敢前。世非盛世所宜有也。伏乞严察。永行禁绝。庶恩及商贾、而百货辐辏矣。一、私决泉水宜杜也京北玉泉山之水。止备上用。其禁甚严。今诸王贝勒、以及各官、辄皆私引灌田。遂致泉流尽竭。殊干法纪。今后宜严谕禁止。庶泉流不竭矣。一、采木陋弊宜禁也。边外之木、皆系商人雇民采伐水运解部。除照额抽税外。其余悉令发卖实欲利及商人也。今闻诸大臣、将采木地方、私行霸占、以致商不聊生。请严行禁止。则商人不至重困而木亦不可胜用矣。一、诸大臣兴造宜戒也。国尔忘家人臣之义。既荷大臣之任、而可苟且以从事乎。今见在各衙门诸臣、不力殚公事。惟修饰第宅。高大门闾兴作不止。天不雨金。徒召人憎。如鬼蜮耳且国计民生、悉置不恤徒使主上一人焦劳。清夜思维、可自安乎理宜概行严禁。以惩恶俗。一、无告穷民宜矜也。五城审事各官遇满洲家人与穷民构讼、必罪穷民。或富强之人与穷民构讼。亦罪穷民。不思执法曲意徇情。是朝廷设官反为豪强者傅虎翼也。应请严谕申饬务令秉公据理不得徇情纳贿。恣意妄行庶豪强歛迹而良善安全矣疏入。得上□日、势豪满洲大臣霸占行市恣行垄断。占据店房迎截各省来京商人。亏价勒买。强霸木场。及缮造高大宅第。诚属实事。似此害民糜费。殊为可恶。著严察议奏。余著确议具奏。　　

○总督仓场户部左侍郎范达礼、以漕务重大。不能兼理副都统之职具疏请辞。得上□日据奏重任实难兼理自应两请候上□日。乃专欲料理漕务明系畏避武职。殊属不合。范达礼著解仓场侍郎任。管副都统事　　

○遣陕西道监察御史张注庆、巡按广东。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十七




大清世祖体天隆运定统建极英睿钦文显武大德弘功至仁纯孝章皇帝实录卷之一百三十八　　

顺治十七年。庚子。秋七月。甲寅朔。享太庙遣固山贝子温齐行礼。　　

○遣官祭司门之神　　

○命太子太保工部尚书霍达、仍以原衔管都察院左都御史事　　

○兵部议覆甘肃巡抚佟延年疏言黑城堡、距洪水市口虽三十里。番虏往来交易最称险要向设防守一员兵九十名。地险兵单不足弹压应将甘肃镇标后营游击守备、千把总官八员。兵八百名移驻黑城。其黑城堡守备并守一百四十名内、拔一百二十名。移驻高古城。合本堡兵八十名。共二百名。以资防御。至西把截堡、系番虏出没要口仅设防守一员守兵八十名。亦不足恃。应将上古城堡守备一员。并守兵八十名内、拔二十名。及黑城剩兵二十名。俱移驻西把截合本堡兵共一百二十名。其上古城止留守兵六十名更委防守一员以资固守。从之。　　

○和硕简亲王济度薨年二十八追封和硕纯亲王。　　

○乙卯。叙克云南元江府登城功。授喀穆图二等阿达哈哈番。祁起善、三等阿达哈哈番。根特、拜他喇布勒哈番兼一拖沙喇哈番。查穆喀纳、拜他喇布勒哈番俱赐号巴图鲁。　　

○戊午。以原任刑部郎中崔澄、为都察院监察御史　　

○命吏部主事尹源进、刑部郎中陈年谷、为陕西乡试主考官　　

○吏部、遵上□日查建言得罪各官。流徙、则李呈祥、魏琯、李＜礻因＞、彭长庚、许尔安、季开生。赎徒、则丹卜、达岱。降调、则赵开心、张应桂、黄宣泰。俱列事迹奏闻。得上□日、季开生建言。原从朕躬起见准复原官。归其骸骨。仍荫一子入监读书。李呈祥、魏琯、当日所犯情罪颇轻。魏琯已故。著免罪。归其骸骨。李呈祥、著免罪释回。余虽系建言。情罪不同。俱属应得之罪。无可宽免。　　

○先是平西王吴三桂、请以投诚兵丁分十营。每一千二百名为一营。以投诚官统之。营名、一曰忠勇。一曰义勇。各分中前后左右五营。并拟投诚伪官马宝等十员为总兵官。其应用中军、游击、守备、俱开具姓名请补。至是部议、悉如所请。奏上。得上□日、马宝、著以右都督充忠勇中营总兵官。李如碧、著以都督佥事充忠勇前营总兵官。高启隆、著以都督同知充忠勇左营总兵官。刘之复、著以参将管忠勇右营总兵官事。塔新策、著以副将管忠勇后营总兵官事。王会、著以右都督充义勇中营总兵官。刘偁、著以副将管义勇前营总兵官事。马惟兴、著以左都督充义勇左营总兵官。吴子圣、著以都督佥事充义勇右营总兵官。杨威、著以副将管义勇后营总兵官事。余俱依拟用。　　

○己未。升镶白旗汉军佐领韩崇进、为参领　　

○庚申。命翰林院检讨谭篆、礼科右给事中谌名臣、为江南乡试主考官。　　

○旌表节妇、山西忻州民周士匆妻杨氏。安邑县生员杨贞初妻王氏。夏县民张问政继妻王氏、烈妇、曲沃县鸿胪寺序班吴中豸妻卫氏。蔚州卫民康我庭妻田氏。孝子、浮山县民张玉。各给银建坊如例。　　

○命都察院左佥都御史苗澄暂署总河事务。　　

○辛酉。以甘霖应祷。祭天于圜丘。遣都统辅国公穆臣行礼　　

○以正白旗满洲拜他喇布勒哈番硕色、为参领。　　

○索伦部落索朗阿达尔汉子查木苏等、贡貂皮。宴赉如例　　

○陕西道试监察御史陆光旭奏言、言官为朝廷耳目之臣。必立身无过。而后可以言人之过。臣闻向来言官。有卖疏报复、要挟、指使之弊今请照督抚按例令科道互相纠参。则彼此牵制自不至徇私瞻顾矣。又革职辅臣刘正宗过端。向来竟无发觉。俟奉上□日后而始言者既难免徇私之愆。则奉上□日而终无一言者。又何以逃负职之咎。疏入得上□日此所奏是。著议奏。　　

○内阁办事中书舍人宫昌宗等奏言向来撰文办事中书。例俱得与宾兴盛典至丁酉科奉有机密重大、不必升别衙门之谕。遂止令撰文中书入试而臣等皆不得与。乞仍照旧制。敕赐观场庶幼学之志、得以稍展。得上□日、撰文办事中书俱准应试即中式、仍在内阁办事。不升别衙门其勤劳称职者。准加衔留任。永著为例　　

○壬戌。以正蓝旗满洲护军参领噶喇玛、正红旗满洲二等护卫翁郭泰、俱为前锋参领。　　

○吏部议覆、刑科给事中姚启盛劾奏。河南巡抚贾汉复、出身卑鄙。行政秽污各款臣部难以悬议。应解汉复任敕总河并该省按臣、严查具奏以凭议处。得上□日是。依议严行。　　

○刑部议准都察院左都御史魏裔介条奏各款。一、问刑以律为主。律者、朝廷大法。凡承问各官。不得失出失入。违者依律拟罪。一、夹棍不宜轻用。以后各问刑衙门。凡未有真赃确证。及户婚田土小事。不得夹讯。一、正月系万物发生之初。应停止用刑。以广皇仁。从之。　　

○癸亥。以镶蓝旗阿思哈尼哈番辛泰、为参领。　　

○甲子。以原任太仆寺员外郎朱衣客、为中城监察御史。　　

○丁卯。夜有流星如弹。青白色。尾迹有光。起自牛宿正南方行至近浊。　　

○以镶白旗汉军拜他喇布勒哈番崔大成、为参领　　

○以靖南王下故一等阿达哈哈番兼一拖沙喇哈番张元善弟元德、袭职。　　

○以通政使司知事白成格、户部主事华善、俱为国子监司业　　

○升江南留守左卫守备李重耀、为浙江掌印都司。江南宿州卫守备司位辅、为福建掌印都司　　

○议政王贝勒大臣九卿科、道、会议御史停差事。和硕安亲王岳乐等、一议连年轮差御史。贪官未见止息。民困未见全苏。盗贼未见消弭。地方未见安堵。往返迎送糜费徒多。除在京各差应留外。在外各差、应照原题停止其巡按事务。应如十年例、归并巡抚。俟二三年后。该衙门题请特差能干官员巡视各省。督抚有贪赃不法者。所差官即指实纠参。吏部侍郎石申等一议巡方事关重大向因所差非人。考核未当。故屡经议裁后以职任烦钜。非督抚所能代摄。故旋裁旋复。今因劳民复议停止但恐停差之后。督抚无人互纠。钦件无人互审。又一应访拏清查等事必待按臣亲身巡历。且盐茶二差。专管钱粮督抚兼理多有未便。又各省内或有抚无督者。更难责成一人似宜仍旧令都察院慎选差遣。严加考核。并不时察访纠劾。以实图察吏安民。得上□日、巡方应停应留。必众议佥同。乃可永为定制。二议各持所见何者实为有益。未见详确。事关重大。满汉不得胶执成见。务求归于至当。著公同再加详议画一具奏。　　

○礼部奏言、北岳祀典已经晋抚查明原在浑源州。应如科臣所请。嗣后停曲阳之祀。移祀浑源州。从之　　

○戊辰。中元节。遣官祭永陵、福陵、昭陵　　

○己巳。四川道试监察御史杨素蕴奏言、开国之始庙谟未定无一成不易之规数年以来。凡用人行政。纷纷更变。月异而□山戊不□不同。如一铨法也。始而发凭。继而点卯。既而保举。又继而身言书判。朝更夕改。何益黜陟。如一弭盗也。或禁马匹。或禁弓矢。未几俱以不便于民而弛之。夫始何以议禁。继何以复停。地亩者、财赋之所从出也。前此兴屯矣。法是而人则非。见今察荒矣。民扰而事未集。学校者、人材之所由储也。忽而议广额。忽而议裁汰。诸如此类。难以枚举。今日之所行。不能必之于明日。此事之所宜。不能得之于彼事。筑室道旁。茫无定画。此所以苟且偷安之风益炽。而嚣然有不终日之虑也。今圣明在上。尚不蚤定规画。垂为典章。万一后世有好大喜功之主。新进躁妄之臣。其改制变法。又安可胜道哉。伏乞宸衷独断。敕部院大臣从长确议。因时制宜。何者为利当兴。何者为害当除。损益因革。务合于大中至正。斟酌调剂。毋取乎救弊补偏。与其行之而不效。推移于事后。何如慎之而后行。审处于机先。如一举一动。万世可法。则圣子神孙。蒙业而安矣。下所司知之。　　

○平西王吴三桂、遵上□日查奏上川南道高毓苕、所讦巡抚高民瞻劣迹各款。民瞻在重庆。值夔门诸逆犯城。民瞻弃城逃遁。及受伪总兵郝承裔缎疋鞍马金银酒器等物俱实。伪总兵靳洪玉等买茶银三万两。民瞻已经查追。未知曾否题报。余款须拘提质审。方得确据。得上□日、据奏高民瞻弃城逃遁。收受郝承裔马匹等物。大干法纪。著革职。并本内有名人犯、差员役提解平西王处。并追伪总兵靳洪玉等茶本、曾否题报。及未察各款。俱著严察从重议罪具奏　　

○升江南督粮道参政范廷元、为河南按察使司按察使。广东南韶道副使佟国祯、为陕西布政使司参政、兼按察使司副使、分巡西路兵备道。直隶永平道副使赵允翰、为山东布政使司参政、兼按察使司副使、分巡霸州兵备道。广东琼州道副使韩廷芑、为浙江布政使司参政、兼按察使司副使、分巡金衢兵备道。陕西宁夏道副使陈子达、为四川布政使司参政、兼按察使司副使、分巡威茂兵备道。广西左江道副使魏绍芳、为山东布政使司参政、兼按察使司副使、分巡兖西道。福建巡海道副使宋可发、为湖广布政使司参政、兼按察使司副使、分巡驿传道。湖广湖北提学道佥事狄敬、为陕西布政使司参议、管按察使司副使事、分巡潼关道。河南驿传道佥事陈士本、为湖广布政使司参议、管按察使司副使事、分巡湖北道。陕西固原道佥事陈上年、为山西布政使司参议、管按察使司副使事、分巡鴈平道。陕西临巩道佥事张基远、为福建布政使司参议、管按察使司副使事、分巡清军驿传道。陕西西安府知府胡朝宾、为广西按察使司副使、分巡府江兵备道。山东兖州府知府田萃祯、为四川按察使司副使、分巡川西道。改补贵州贵宁道参政项锡允、为江南布政使司参政、兼按察使司副使、分巡淮徐兵备道。降补郧阳抚治张尚、为江南布政使司参议、管按察使司副使事、分巡淮海兵备道　　

○免湖广、荆门、沔阳、茶陵等州、祁阳、常宁、衡阳、潜江、长沙、宁远、湘阴、益阳、安仁、新田等县、衡州、镇远、永州等卫、十六年分水旱灾伤额赋有差　　

○都察院疏参、云南道试监察御史邹允光、匿丧考选下部严察议处　　

○兵部议覆、工科都给事中姚延启疏言、叙录投诚伪官。应将所献土地大小。人民多寡及将卒船马炮械等项实在堪用与否。分别核明。如有冒滥欺罔。将题报之督抚议处。从之。　　

○庚午。掌宗人府事和硕安亲王岳乐等奏言、贝勒尚善等、豫彻永昌守门兵丁。致军士入城。伤残百姓。尚善、应革任。罚银五千两。镇国公品级都统巴思汉、应革都统罚银七百两。都统胡沙、应革都统罚银二百八十五两。得上□日、尚善从宽留任。降为贝子。罚俸二年。巴思汉、仍留都统任。降为镇国将军品级。罚俸一年。胡沙仍留都统任。削一拖沙喇哈番。罚银一年。　　

○岳乐等又言、副都统傅喀、俘掠良民。又纵兵扰害永昌百姓。应解任。削一拖沙喇哈番。罚银一百两。从之　　

○升总督仓场户部左侍郎杨义为工部尚书。　　

○裁四川松潘卫管粮通判　　

○免湖广均州房山保康竹山竹溪郧、南漳、谷城等县、及郧阳卫十六年分兵荒额赋。　　

○壬申。命吏部员外郎夏安运、礼部郎中鄢翼明、为河南乡试主考官。　　

○癸酉。以都统卓罗、前锋统领白尔赫图等、在滇劳苦日久。又分留驻防。恩赐鞍马、衣服、银两有差　　

○掌宗人府事和硕安亲王岳乐等奏言、随征云南镇国公席特库、因病留驻荆州。病愈。不随大师前进。仍同伊子逗留。糜费粮饷应降镇国公为镇国将军。其子辅国公能格里、应降为镇国将军。辅国将军法喀、应降为奉国将军。从之。　　

○以二等阿达哈哈番觉罗马尔汉、觉罗海塞、为宗人府理事官　　

○丙子。以正蓝旗一等护卫萨谭、为护军参领。正黄旗汉军佐领赵荣、为参领。　　

○命兵科右给事中袁懋德、督捕郎中赵联元、为山东乡试主考官。礼科给事中成肇毅、刑部员外郎王仲、为山西乡试主考官。　　

○丁丑。命靖南王耿继茂、停赴广西。率领全标官兵、并家口、移驻福建。赐之敕谕曰八闽重地负山阻海。界连浙江、江西、广东等处。岛寇出没。山贼窥伺。正在用兵。幅员既阔。汛守最繁。且沿海逆氛未靖。抚绥弹压务在得人。兹特命王统领大兵移驻。当宣威布德。安辑兵民。山岛二寇、加意防御。相机扑巢□刀无使滋害。逆贼郑成功偷息海上飘忽靡常。须巢□刀抚兼施。战守并用。沿海一带地方。务堤防严密。禁饬兵民商贾、毋得包藏奸宄。借端贸易。接济交通将弁有功。核实题叙有临阵退缩。失误军机。及骄悍恣肆。不遵号令。应处分者。听王便宜从事。若事关重大。应参奏者。指名参奏。凡兵机事务。悉听王调度。敕中开载未尽事宜。听王商酌妥确。奏请施行。其一应民事钱粮。仍归地方文官。照旧料理。文武各官、有事见王。俱照王礼谒见。王受兹重任。其益殚忠猷。礼以律己。廉以率下。务辑宁疆圉。纾朕南顾之忧。钦哉。　　

○以故一等精奇尼哈番兼一拖沙喇哈番多尔济达尔汉诺颜子博第、阿尔津子济什、二等阿思哈尼哈番丹岑弟阿玉锡、三等阿思哈尼哈番代都子华塞、一等阿达哈哈番兼一拖沙喇哈番罗多浑巴图鲁弟孔果拖、多尔济子郭尔图、二等阿达哈哈番浑住子散楮喇、安泰兄堪泰、白受子白奇、华善弟和柱、库塞讷子喇塔、巴穆布礼侄祜席纳、刘曰科子际武、三等阿达哈哈番傅喀弟纳海、讷木齐子星格里、姚良魁弟良臣、察什夏弟塔尔尼、拖沙喇哈番墨古子业古、三津子阿津、各袭职。　　

○赠阵亡拖沙喇哈番袁九龙、拜他喇布勒哈番。以其子崇盛、袭职　　

○以定南王下故二等阿思哈尼哈番徐元舜子弘祯、袭职。　　

○镇守宁古塔总管巴海等疏报、臣等率兵至萨哈连、松噶里、两江合处。侦闻罗刹贼众、在费牙喀部落西界。随同副都统尼哈里、海塔等、领兵前进。至使犬地方。伏兵船于两岸。有贼艘奄至。伏发。贼即回遁。我兵追袭贼弃舟登岸败走。斩首六十余级。淹死者甚众。获妇女四十七口并火炮盔甲器械等物。招抚费牙喀部落一十五村、一百二十余户。捷闻。命所司察叙。　　

○升正蓝旗蒙古佐领吴巴第为参领。　　

○刑部等衙门议覆、刑部尚书杜立德疏言、席北虽属国地方。然在边外。今后有应徙席北者。俱改徙宁古塔。从之。　　

○戊寅。吏部兵部合奏。臣等复审操江巡抚朱衣助降贼一案。屡加刑讯。虽无投贼确供。但衣助如不降贼。当兵败被执之后。贼岂肯将衣助并家仆安置一处。从容纵逃。朱衣助降贼是实。应革职。拏交刑部拟罪。得上□日议政王、贝勒、大臣、会同详审确议具奏。　　

○庚辰。议政王、贝勒、大臣、九卿、科、道、遵上□日议奏。御史巡方、每年轮遣。该地作奸之辈。豫知应差班次。方未出京时。即有嘱托行贿等弊。出京之后。颠倒贤否。草率塞责。势有难免。吏治不清。民生无益。至各省料理钱粮、自有布政使。刑名、自有按察使。总理兵马各项事务自有督抚。且督抚纠劾审拟之事。必经部院覆核。方行结案。在督抚亦可互纠。在部院又有甄别督抚功过。以示劝惩之法。巡按各差均应停止。以其事务归并巡抚。俟二三年后。特遣官巡视庶作奸者不能豫知。而嘱托行贿之弊。可以杜绝。如督抚有不法事。所遣官即指实纠参。议入。从之。　　

○升镶蓝旗二等护卫叶褚黑、为护军参领。　　

○辛巳。旌表烈女、江南崇明县袁氏女。高邮州赵氏女。烈妇、宝应县生员季秋实妻成氏。砀山县生员汪铣妻冯氏。节妇、原任乌程县县丞太仓州龚允权妻王氏。太仓州民闻师尚妻吕氏。丹阳县监生陈懋勋妻朱氏。山阳县民朱邦泰妻赵氏。安东县民薛世采妻石氏。徐文采妻潘氏。江都县民李和妻高氏。高邮州民沈锐妻彭氏。姚志仁妻丁氏。原任光泽县知县太仓州施良猷继妻刘氏。子施文鄂妻赵氏。宝应县生员陆如冈妻仲氏。陆如陵妻刘氏。徐州民杨文伯妻张氏。孝子。嘉定县封昺。各给银建坊如例。　　

○命大学士李霨、撰明死节太监王承恩碑文。表于其墓。文曰。上御极十有六载。德泽普洽。民物康和。文武恬熙。内外宁谧。爰以农隙。举巡狩之礼。时维仲冬。驾发南苑。越信宿。驻跸玉泉之麓。以道出昌平。有明诸陵在焉。特降德音致祭。遂饬有司、先期蒇事。初上念明庄烈愍皇帝励精遘乱。亡国非辜。业为建碑陵寝。迨车驾莅止。营于昌平之北。即日诣其地瞻眺致敬。为感恻者久之。顾见陵侧有邱岿然。为明故司礼监太监王承恩墓盖殉帝于万□山戊不□山者也。上悯其忠义。随命扈从学士臣麻勒吉。酹酒于其前。洎旋行在复敕臣霨撰述其事。碑于墓道。臣闻维皇降衷五常之性不择人而具。故运有盛衰。而气无厚薄。当其盛也。则有攀鳞附翼者若而人。乘势奋庸。以著一代开基之烈。当其衰也则有仗节赴义者若而人。见危授命。以酬祖宗养士之恩。盖伦常之重。不可一日亡于天下。必有负荷之者。而后人心不死。然而舍生取义之事。难言之矣。疑畏牵于中祸。患怵于外理欲之几。间不容发。故曰死或轻于鸿毛。或重于泰山。非死之难。处死之为难也。粤稽往古节烈之士。昭然方策者。类皆戴縰垂缨析圭儋爵。膺军国之重寄。负当世之盛名不幸变起仓卒。非一死不足谢责。乃疾风劲草。犹未敢云数数见也。至于中官之设。任不踰掖庭之近。职不越侍从之恒。虽云食禄王朝。而士君子所以责望之者。则与外臣有间。故载籍所传。中官之贤者。公忠勤恪。如巷伯、管苏、吕强、张承业之流。代不乏人。而独无以殉节著者。诚不敢过求之耳。在昔崇祯甲申之变。大盗煽乱。海宇土崩。庄烈愍皇帝孤立于上。封疆大吏。望风而靡。在廷之臣。泄泄罔觉。及贼薄都城。陷不旋踵。帝执国君死社稷之义。赴万□山戊不□山上宾。举朝文武。兽惊鱼淰。奔迫涂穷。惟王君分属亲臣。情深恋主。当柱倾维裂。白刃切肤之际。而近侍之职。跬步不舍。自经帝侧。视死如归。一时外廷臣子慷慨捐躯者。虽亦有人。而宫闱势隔。弗遂号弓。以视王君从容得所。盖有憾焉。其他或屈膝贼庭。殒身搒掠。而诡云死难。或倾家纳赂。冀赎余生。而卒以不免。一死同也其于王君奚翅薰莸之异哉。鸣呼。中官殉国。推为千古一人。洵无愧矣。明末死节诸臣。久荷皇上锡谥追褒。独王君虽蒙赐窆。幽光尚郁乃兹值銮舆亲幸。眷顾垂慈。既命侍臣奠以清醑。复令墓道表以贞珉慰忠魂。而树风教。九原有知王君必俯首感泣以承矣。虽然王君节固奇伟。非遇我皇上如天之度。浩荡之恩。则亦世远迹湮。草木同腐。是其生前之建立既难。而身后遭逢。尤为不易。诚贤者之希遘也。抑臣窃见从来宽仁之主。加惠胜国者。未有如我皇上之殷且厚也。弓剑所藏。感兴旷世。方敕宗伯、荐以馨香。旋命同空、葺其倾圯。樵苏永禁守护加严。悯英君厄运之相值。而因以及其从死之臣。天语谆谆。俾获不朽。深仁广泽。有加无已。唐虞三代以还。颁扬君德者。莫能仿佛万一。臣承乏扈跸。载笔是司。被命属词。欣悚交集。不敢以芜陋诿。敬述梗概。表往代之忠贞。纪熙朝之盛事。用昭我皇上劝忠之至意云。　　

○壬午。命都统宗室罗托、为安南将军统领将士。征巢□刀海寇郑成功赐之敕谕曰。逆贼郑成功、窃踞海隅。逋诛日久。宜加扑巢□刀。以靖地方。兹命尔罗托为安南将军同尚书车克、内大臣达素都统索浑等、统领大军。前往征巢□刀与该省领兵主将、总督、提督、巡抚等、协心戮力。多设方略。相机巢□刀除。若贼扑灭。当取厦门。傥贼未靖。即取厦门。不准论功。凡事与诸将佐等会议酌行。毋谓自知、不听众言、毋谓兵强、轻视逆寇。仍严侦探。勿致疎虞。抗拒不顺者戮之。大兵一至、即时迎降者。俱免诛戮。有能擒杀贼渠投诚者。仍分别升赏。惟以安民为务。须严禁兵将凡我人民、勿得扰害。务体朕靖寇安民至意。行间将领功罪。察实纪明汇奏。至于护军校以下。除死罪外。其余大小罪过。俱与众时商酌、径行处分。事毕旋师之日。会同该省领兵主将。及督抚总兵等官。将福建、浙江、江南地方、如何固守。兵丁如何驻防。如何可使宁辑等项事宜。俱商酌议妥具奏。尔等受兹重任。益勤厥事。钦哉。　　

○升正蓝旗佐领白勒、为参领　　

○改高雷廉总兵官都督佥事刘文进、仍以原衔充镇守湖广祁阳等处总兵官。　　

○癸未。初固山贝子尚善、出师云南于永昌等府。纵兵抢掠良民妇女上闻之。命刑部尚书能图、内阁学士麻勒吉、往按其事。拟罪奏闻。至是、多罗信郡王多尼等旋师。上命宗人府再行质讯。情罪多不相符。命削能图太子太保、及拜他喇布勒哈番。解任。籍没家产一半。革麻勒吉职为民罚银一百两。　　

○宗人府奏言、左宗正多罗贝勒尚善、获罪降为固山贝子。应调为右宗正。右宗正多罗贝勒杜兰应调左宗正。从之　　

○户部议覆、内大臣伯索尼、请禁豪强满洲霸占市井贸易。及满洲家人强买市物一疏。请敕各该城御史清查市井。如有前项情弊。指参重处。从之。　　

○以刑部郎中杨古孙等、同署总河事务杨茂勋、会审涂弘德告顾大申一案。尽属虚诬。命刑部详察确拟具奏　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十八



大清世祖体天隆运定统建极英睿钦文显武大德弘功至仁纯孝章皇帝实录卷之一百三十九　　

顺治十七年。庚子。八月。甲申朔。议政王、贝勒、大臣、兵部、刑部议奏、江南提督马逢知、纵放奸细阴附逆贼。贻误封疆。负国重恩情罪重大马逢知并其亲子、俱应斩立决。妻妾家产、俱籍没入官。江南巡按马腾升、与逢知结为兄弟。同谋隐徇。亦应斩立决。得上□日、据审马逢知交通海逆。情罪重大。但逢知彼时、或贼至献城或率兵从贼。叛迹显著。自应并伊子即行正法今阅招内、将海逆差来伪副将刘澄、不即诛戮。仍行放回。阴附逆贼是真。至显为叛逆之处、尚未得实情。事关重辟。宜加详慎。马逢知、并其亲子、及马腾升、俱应斩著牢固监候。家产依议籍没。该部选才能侍郎一员前往会同刘之源郎廷佐梁化凤、确察逢知当日叛逆事迹。果有确据、再行加等治罪。　　

○丙戌。升文华殿学士白色纯、为户部侍郎、总督仓场。　　

○丁亥。遣大学士觉罗巴哈纳、祭先师孔子。　　

○升山西左布政使彭有义、为都察院右副都御史、巡抚河南等处、提督军务、兼理河道。　　

○调刑部左侍郎高景、为户部左侍郎、总督仓场。　　

○升吏部郎中季尔塔霸为通政使司左通政。工部员外郎宋努、为光禄寺少卿。　　

○内大臣等议、先是安南将军都统明安达礼等、奏称海寇忽弃舟山南遁等语。臣等因议内大臣达素、所统弁兵。如攻厦门贼或乘间前来舟山。都统明安达礼、及同去绿旗各军、仍应暂守舟山。当时奉有俞上□日。今细思舟山既为所弃。使我军守舟山而贼即不能来浙江江南。则宜遣兵固守。但汪洋大海。贼船任意往来。舟山虽守、亦属无益。且舟山孤悬海中。粮草转运艰难。明安达礼所统弁兵、似不必防守舟山。或彻回浙江、令守要地。或即彻回京师。伏候睿裁。得上□日、议政王、贝勒、大臣、会议具奏。　　

○戊子。祭大社大稷。遣内大臣伯索尼行礼。　　

○命翰林院检讨庄朝生、熊赐履、为顺天乡试主考官。　　

○己丑。叙贵州江宁军功以一等阿思哈尼哈番兼一拖沙喇哈番署副都统马尔赛、二等精奇尼哈番夸兰大诺尔布、为一等精奇尼哈番三等阿思哈尼哈番都统特晋、副都统鲁锡巴图鲁、为二等阿思哈尼哈番二等阿达哈哈番副都统吴学礼、为三等阿思哈尼哈番。二等阿达哈哈番都统鄂内、三等阿达哈哈番署副都统阿都赖、二等阿达哈哈番夸兰大格尔特、拜他喇布勒哈番兼一拖沙喇哈番副都统噶褚哈、为一等阿达哈哈番兼一拖沙喇哈番二等阿达哈哈番副都统胡扎禄、署参领胡巴克泰巴图鲁、三等阿达哈哈番闲散章京波济、多果佐领薄尔和对为一等阿达哈哈番。三等阿达哈哈番夸兰大胡钮、署夸兰大夏珠、额楚闲散章京噶布喇、为二等阿达哈哈番拜他喇布勒哈番兼一拖沙喇哈番署参领法尔纳傅达里鄂多和闲散章京塞勒佐领翁圭拜他喇布勒哈番阿兰、崔大成、为三等阿达哈哈番署护军统领巴哈他、署副都统赵士章、马如鲸署参领拖沙喇哈番多内、为拜他喇布勒哈番兼一拖沙喇哈番。拖沙喇哈番署夸兰大西喇奇他特、莫达署参领钟内王国盛、署章京吴礼海、夸兰大胡什八、腊萨、骁骑校安西、为拜他喇布勒哈番。署参领介塞太、尼雅哈齐、阿鼐、傅魁、白德、囊古代、马成功、穆成格、石喇霸、希福、尼尔谷、苏都纳、阿鲁堪、署护军参领达拉堪、畴黑德、董苏达布都马尼绰尔门花善、闲散章京扎哈喇图黑波顿格柏理托克托慧署章京布阳谷、张国祥、穆大禅、赵承龙、曹得功姬鲁楚布谷尔费雅汉、萨穆哈图、童尚义、白熙、莫赖托罗、张成贵、杨一龙佐领色冷、夸兰大裴有声、唐国珍、署夸兰大都迈刘尚仁、护军校喀济海、阿喇密、祁谠萨、绰金、塞木、朱满、吴鲁理扎尔图、武喇代瓦克善、诺木图、雅布理、祁喇尔图赛音图巴代、额尔黑图拜都、尼堪、萨木哈、额世腾、萨尔纳、单岱、石图、巴岱、模塞纳达理拜音岱叶柏舒、多和伦、艾塔、恩克、宜巴汉、瓦扬、阿陶、骁骑校塞尔德、吴喀、阿尔虎、图尔猛格、噶木、莫罗洪、穆成格、伊图萨哈察、塞忒尔、萨穆珠克、巴图、查尔代、帅颜、涂古尔波理、贾素希孚、来虎、阿民达理、贾松阿、穆承格、巴三、鄂薄、存耳、噶尔玛戴音达理、艾木布鲁、布尔他士、胡特海、塞黑勒、僧珠辉桑朱锡滋、达尔赛哈代、绥那克、纳尔迈、为拖沙喇哈番加拜他喇布勒哈番杜尔玛、布尔赛、李世祚、一拖沙喇哈番以登敌船功授兵绰克托、为拜他喇布勒哈番。戴噶耳、为拖沙喇哈番。　　

○议政王、贝勒、大臣、会议海贼陷瓜洲时、操江巡抚朱衣助降贼遣家人朱镇于江宁接取家属、被执衣助见家属未至。且念伊父在京。因自贼营逃回。捏称对垒陷阵、为贼所擒。衣助膺巡抚重任。不能固守城池。畏惧降贼。应斩、籍其家。但能即日逃回、应免死。仍交与该王为奴其家属听该都统、副都统发落。朱镇、应鞭一百。从之。　　

○免广东化州、茂名、信宜、阳春等县、高州所、十六年分水灾额赋　　

○庚寅。以镶蓝旗满洲闲散章京石那海、正黄旗满洲前锋参领穆占、俱为副都统。　　

○免湖广武冈州、十六年分旱灾额赋。　　

○山西道监察御史余缙奏言、积蠹棍徒、窝访卖访。交结衙役欺蒙问官。种种肆恶难以悉举。伊等身不在胥役之列。而能驱使胥役。捷于臂指事不登简牍之迹而能飞腾简牍幻于鬼神。虽有明断不阿之按臣。未有不堕其术中者也。伏乞严饬巡方诸臣务廉得真实。尽法处治。以雪吏民之冤诬。以杜地方之大害。下所司议奏。　　

○议政王等议奏、舟山乃本朝弃置空地。不惟运饷维艰。守亦无用。应令明安达礼率满兵回京。其同去绿旗官兵或令各归原汛。或令于沿海要地暂行戍守。应令该督抚斟酌料理所造船只亦应交督抚提镇守管。从之　　

○刑部奏言、革职洮岷道刘澍、乞魏裔介书、送与张自德事实。应照官吏曲法嘱托公事律。杖赎。革职。永不叙用。从之。　　

○壬辰。太宗文皇帝忌辰遣官祭昭陵　　

○予故一等阿思哈尼哈番副都统觉罗瓦尔麻、祭葬如例　　

○湖广道监察御史萧震劾奏、原任工部侍郎张缙彦、曾任明季兵部尚书。交通闯贼。开门纳款。士民共为切齿。我皇上定鼎之后。缙彦踉跄投诚。不惟待以不死且加录用为缙彦者、正当洗心革面以图报称乃守藩浙江刻有无声戏二集一书。诡称为不死英雄。以煽惑人心。入为工部侍郎、又复包藏祸心交结党类。今为刘正宗一案、已提至京师伏乞皇上俯赐乾断明正典刑。庶人伦正而纲纪张矣。得上□日此所参张缙彦事情著于现议案内、一并严察议奏。　　

○甲午。太祖武皇帝忌辰。遣官祭福陵。　　

○都察院左都御史霍达等劾奏翰林院检讨庄朝生黄穉无学夤缘幸进父丧受吊三日即阋墙争产。抚其兄冋生过端、嘱人入告。不孝不弟。为家国所不齿今滥充。京闱主考不惟不可衡文。抑恐滋生弊窦。为为宾兴大典羞。伏乞皇上即赐乾断。别遣更代。以重宾兴大典。下所司察议。　　

○乙未。辅国公满度卒。谥怀思。　　

○陕西道试监察御史陆光旭奏言、窃惟人臣之义公尔忘私。国尔忘家。事君之道。知无不言。言无不尽。若明知其不可而不言、此为徇私。明知其不可而不能言、且因人之可以为可、此为畏势。徇私、则不得不害公。畏势、则不得不背国。二者皆臣工中之罪人。非盛世所宜有也。臣窃见近者两次所议停止巡方一事。奉上

□日巡方应停应留、必众议佥同、乃可永为定制。二议各持所见。何者实为有益。未见详确。事关重大。满汉不得胶执成见。务求归于至当。著公同再加详议画一具奏。钦此。仰见我皇上明见万里。所以慎重巡方者、至详至悉。且务使满汉诸臣、公议允协。以为不易之模也。臣意会议诸臣、必当仰体睿裁。虚公商剂。或停或留、务求有利国家、至当不移而移已。乃于会议之时。主前议者、升堂入室。安坐从容。主后议者、惟听待于二门之外。及至发出画题、而议稿已成。盈廷嗫嚅。不敢为异。即有二三廷臣、因公持议。亦置之不论不议之列。惟出而吁嗟叹息而已。是皇上曰众议。而诸臣出于独断。皇上曰佥同。而诸臣出于一偏。皇上曰不得胶执成见。而诸臣之胶执愈甚成见更坚。夫巡方一官何足惜。我皇上于一切重大事情、无不凭诸臣之会议傥事事如此擅专者、罔顾国事而快偏私唯诺者、甘徇情面而负君父则天下事、尚可言哉。臣计今大小诸臣、内之所不便者惟言官外之所不便者惟巡方。有言官、而大奸大恶得以上闻有巡方、而污吏贪官、不时参处。其为憸邪剌目者、固非一朝夕矣。而诸臣必欲去之。当必有故。臣亦何敢深论。但今时犹多故。九重宵旰弥殷。在外所藉以戮力封疆、抚绥弭戢者。惟抚按是赖督臣总其要而已。今一去之后、督抚无人互纠。贪墨无人参劾。钦件无人审理。以及赃赎之无实贮民隐之。难上通利弊之无兴革。豪蠹之肆昼行。皆可不论。祗今伏莽未靖饥荒载道。兵旅繁兴。军需孔亟。抚臣专驻省中。谁为佐其不逮而分猷合算。亲咨利病、而密陈机宜是实关天下之安危杞人之虑、不得不念及此也。况朝廷之设官非一。而独巡方一职设而屡停。停而屡复停者无不由于下议。复者无不出于睿裁。是皇上早已洞见诸臣之议、或偏或公皆在睿鉴中矣。如以人有不肖、则当去其人。何必并去其官。如以法有未善、则当更其法。何可并废其事。如以贿赂可行也。则贪如卢慎言、未尝漏网。如以情面可通也。则贵如耿焞、亦未尝容隐。若以其人未必皆贤而去之、则督抚亦有不肖。方面不乏贪污有司时多败类。将尽天下之官而停之乎。此真因咽废食之计也。臣以台臣而言巡方、迹涉嫌疑。然因避嫌疑之迹、而不顾国是之有关。遂隐忍不敢言。身谋虽善。而负国之罪更大矣。伏愿皇上于军国重情、用人出政、关系民社、例应会议者。悉召满汉诸臣于御前。令其各抒所见。互相质正。可否一听于宸断。庶几天威在上。私议难徇。确见良策、可以自展。则真是真非、自有一定之权衡。其所关于国计、非浅鲜矣。得上□日、此奏内事情、著前议诸人明白回奏。　　

○丙申。云南车里宣慰司土司刀木祷投诚。　　

○戊戌。以阿思哈尼哈番品级沈永忠、为挂印将军镇守广东。立功赎罪。赐之敕谕曰。兹命尔沈永忠挂将军印、镇守广东。照议定地方驻劄。所部弁兵、务宜申严纪律宣威布德使兵民相安。通海之处、夙戒舟航。演习水战。一应粮草本折等项、移会巡抚料理支给。简阅军士、不得姑容老弱糜饷如有盗贼窃发。即督率将士、相机巢□刀灭。务尽根株。如贼情重大与平南王商酌会巢□刀同心筹画。务策万全。该管弁兵、听尔节制。敕中开载未尽事宜、仍与平南王参酌相机施行。钱粮词讼、系有司职掌。不许干预。尔受兹重任。须持廉秉公殚忠竭力折冲固圉以赎前辜如或贪黩乖张。纵兵玩寇。国宪具存尔其慎之　　

○补原任福建左布政使王显祚、为山西布政使司左布政使。升山西冀宁道副使陈丹、为贵州布政使司参政、分守贵宁道。江宁驿传道副使吴大壮、为江南布政使司参政、督粮道。江西驿传道副使许缵曾、为四川布政使司参政、分守川东道。广东高肇道参议沈鼒、为福建按察使司副使、巡海道。直隶天津道副使李嵩阳、为陕西按察使司副使宁夏道。陕西关内道副使相有度、为河南布政使司参政、通蓟兵备道。广东巡海道副使万永祚、为河南按察使司副使、驿传道。山西冀南道副使佟养钜、为四川按察使司副使、上川南道。山东登莱道副使张云龙、为山东布政使司参政、分巡永平兵备道。陕西关西道佥事武全文、为陕西布政使司参议、固原道。江西南瑞道佥事江德中、为广西布政使司参议、左江道。广东海北道佥事方国栋、为山西布政使司参议、宁武道。浙江绍兴府知府纪耀、为四川按察使司副使、下川道。浙江杭州府知府张文德、为陕西按察使司副使、宁巩道。户部郎中钱世清、为广东按察使司佥事、南韶道。河南彰德府同知谢扆、为广东按察使司佥事、琼州道。降补江南按察使吴柱、为河南布政使司参议、河北道。　　

○转刑部右侍郎李敬、为本部左侍郎。调工部右侍郎吴正治、为刑部右侍郎。　　

○己亥。谕吏部。御史巡方、近以糜费劳民、纷纷条奏。已经会议停止。但思巡方一官、本朝设立已久。屡行停止。旋即复差。盖因其职掌察吏安民。厘奸剔弊。关系甚钜。若归并督抚、果能遍行巡察。综核周详。自于地方有裨。倘以职掌繁剧。不能亲巡详察。致有遗误。巡方既停、则贪官蠹役、无所忌惮。恣肆作奸。其为民害、岂不更甚。巡方中如有一人不肖、所关止于一方自有严法处分。其余岂尽无益。概行停止、是否妥确。应停应留、何者实为有益。并向来停止复差缘由、著议政王、贝勒、大臣、九卿、科、道、会同察明。再加详确议奏。　　

○补服阕福建道监察御史周季琬、为浙江道监察御史。　　

○庚子。叙平定贵州军功。以三等镇国将军都统宗室罗托、为一等镇国将军。三等阿达哈哈番署参领觉罗塞尔图、为二等阿达哈哈番。　　

○以致仕三等阿思哈尼哈番额参侯痕巴图鲁子多尔济、袭职。　　

○辛丑。夕月于西郊。遣工部尚书穆理玛行礼。　　

○遣内大臣公爱星阿为定西将军。领将士、往征逆贼李定国。赐之敕谕曰。兹以逆贼李定国、已经败窜。怙恶不悛。宜尽根株、以安疆圉。特命尔爱星阿、为定西将军。统兵同平西王吴三桂、相机征讨。凡事与都统卓罗、郭尔泰、孙塔、署护军统领毕立克图、护军统领费雅思哈等、会议而行。如进巢□刀、则令卓罗守城俟到平西王处。一切事务、俱用王印行。若不与王同处、即以尔印行。毋谓自知、不听众言、毋谓兵强、轻视逆寇。仍严侦探。毋致疎虞。抗拒不顺者戮之。有先被贼胁从、大军一至、即时迎降者。俱免诛戮。有能擒杀贼渠投诚者。俱与分别升赏。惟期安民。须严禁兵将。申明纪律。凡归顺良民、秋毫无犯。务体朕定乱救民至意。其行间将领功罪、俱察实纪明汇奏。有犯小过者、当即处分。至骁骑校、护军校以下、除死罪外。其余无论大小罪过、俱与众将商酌。径行处分。巢□刀荡逆贼、地方平定之后。具奏候上□日。尔受兹重任宜益殚竭心力。蚤奏肤功钦哉。　　

○兵部议覆贵州巡抚卞三元疏言、贵州各学、并无武生、应停本年武乡试。从之。　　

○遣刑部侍郎尼满、往江南会同刘之源等、查审马逢知叛逆情节。　　

○壬寅。皇贵妃董鄂氏薨。是日、传谕亲王以下、满汉四品官员以上、并公主、王妃以下命妇等。俱于景运门内外齐集哭临辍朝五日。　　

○甲辰。谕礼部皇贵妃董鄂氏、于八月十九日薨逝。奉圣母皇太后谕上□日、皇贵妃佐理内政有年。淑德彰闻宫闱式化倐尔薨逝予心深为痛悼。宜追封为皇后。以示褒崇。朕仰承慈谕。特用追封。加之谥号。谥曰孝献庄和至德宣仁温惠端敬皇后。其应行典礼、尔部详察速议具奏、　　

○丙午。礼部议奏皇贵妃薨逝。既奉皇太后谕上□日、追封为皇后。应撰玉册玉宝。并造香册香宝。所有谥号、用黄绢裱册行钦天监择吉遣官一员、告祭奉先殿是日、即行追封礼先期鸿胪寺官、设节册案于太和门东设彩亭于协和门外。礼仪院官、设节册案于梓宫前。节案居中。册案居左。设香案于节册案前。至期、正副使及执事各官、齐集于太和门外丹墀内。鸿胪寺官、举节案、册案、置于正中。正副使诣拜位。赞礼官赞行三跪九叩头礼毕。鸿胪寺官举节册案前行正副使随后。至协和门外、正使自案取节。副使自案取册。各置亭内随行至景运门外、正使持节。副使捧册。同礼部及执事等官、行至梓宫前。正副使各持节册、置于案毕赞礼官赞就位。正使副使各就位。赞上香。正使向前立上讫。赞宣册宣册官取册立宣讫将黄绢册焚于梓宫前。赞册封礼毕。正副使即持节复命。是日皇太后皇上皇后、照例各遣内官、设祭一坛。祭品、俱光禄寺备办和硕亲王等共祭一坛。多罗郡王等共祭一坛。多罗贝勒以下、辅国公以上、祭一坛镇国将军以下、奉恩将军以上、祭一坛公主等祭一坛。郡主以下、乡君以上、祭一坛。内大臣、侍卫、祭一坛。在内官员、共祭一坛。所集文武官员、共祭一坛。应用祭品、送光禄寺恭行备办祭文、俱内阁撰拟。玉册、玉宝、香册、香宝、黄绢册、俱行御用监恭行制造册宝文、内阁撰拟。其告祭奉先殿祭品等物、应行礼仪院、转行该衙门备办。祝文、内阁撰拟移梓宫权厝处。应遣官一员、凡经过门桥、奠酒。散纸钱。诸王以下、四品官员以上、暨公主王妃、并命妇等。俱应随往。是日、皇太后皇上皇后、应各遣祭一坛。和硕亲王以下、奉国将军以上、公主王妃郡主等以上、内大臣、侍卫、在内官员、并所集文武官员、各致祭与前同。从之。　　

○己酉。以追封皇贵妃董鄂氏为皇后告祭奉先殿　　

○是日追封皇贵妃董鄂氏为孝献庄和至德宣仁温惠端敬皇后。锡之册宝。册文曰。朕惟治隆内则。史称淑德之祥。化始深宫。诗诵徽音之嗣。历稽往牒咸有嘉谟。若夫睿质夙昭、允协符于坤极荣名未备、宜追锡于瑶编。爰展哀悰。以彰惠问。尔皇贵妃董鄂氏、肃雍德茂淑慎性成。克令克柔。安贞叶吉。惟勤惟俭。静正垂仪。孝养孔虔、愉婉顺慈闱之志。恪共弥劭、赞襄端椒寝之风。方期永式于璇房。讵意俄升夫仙驭。凡兹九＜宀禹＞、同深月掩之惊。矧余一人、益重鉴亡之痛。嗟掖庭之失助。伤令范之云遐。露泫风回、感凄清于素节。帏虚殿迥、怅窅邈于云程。不褒琬琰之章、曷著珩璜之度。是以慈怀殷眷。懿命重申。朕仰奉德音。特隆殊典。追封为皇后。锡之玉册玉宝。载加显号用表遗徽。谥曰孝献庄和至德宣仁温惠端敬皇后呜呼。彤史徒馨恫音容之遂隔。丹纶用贲顾褕翟而增悲。荣哀之礼斯崇轸悼之思逾切。弘兹宠制。贻厥芳型宝文曰孝献庄和至德宣仁温惠端敬皇后之宝。上遣公遏必隆、祭端敬皇后。皇太后皇后各遣内大臣致祭诸王、贝勒、贝子、公、内大臣文武各官公主、王妃以下及文武各官命妇、俱以次致祭。　　

○四川巡按张所志疏报、降将郝承裔复叛。突犯卭州攻围嘉定官兵击败之。承裔退据卭雅。下所司知之。　　

○庚戌。恭移端敬皇后梓宫于景山观德殿。致祭如前　　

○辛亥。平西王吴三桂奏言贵州水西土司安坤、久蓄异谋。近闻刑牲祭鬼。将为不轨。又马乃土目龙吉兆兄弟、私受李定国伪敕缮器称兵逆形已彰臣念水西、马乃、为用兵要路。未可容其窥伺梗阻臣欲为先发制人之策。乘其未动、早为巢□刀平。以清肘腋之患。又乌撒土司安重圣、亦反侧叵测所当并图收拾以伸国威者也。疏入。得上□日、议政王贝勒大臣密议速奏　　

○以镶黄旗满洲工部尚书穆理玛、为都统　　

大清世祖体天隆运定统建极英睿钦文显武大德弘功至仁纯孝章皇帝实录卷之一百三十九



大清世祖体天隆运定统建极英睿钦文显武大德弘功至仁纯孝章皇帝实录卷之一百四十　　

顺治十七年。庚子九月。癸丑朔。安南国王黎维祺、奉表投诚。附贡方物。得上□日、览王表奏、输忱向化。深可嘉悦。著察例具奏。　　

○甲寅。上为端敬皇后服丧十二日。释服。遣官致祭　　

○先是上谕内大臣伯索尼曰。皇贵妃已追封皇后。其伯父罗硕、应得恩典会同吏部议奏。至是会议、罗硕系拜他喇布勒哈番并一拖沙喇哈番。今若加三级、应为一等阿达哈哈番。若加二级、应为二等阿达哈哈番。得上□日、罗硕、著加三级。授为一等阿达哈哈番。　　

○丙辰。以端敬皇后神牌点主、遣官致祭。　　

○广东巡按张问政疏报节妇河源县民李琮妻江氏。年十七、适琮。不两载、琮亡。抚育遗腹子子昇成立。敬事寡姑、始终如一。苦节四十二年。东莞县儒士赵汝续妻钟氏。适汝续七载、夫亡。无子、抚夫侄为子。事姑尽孝。苦节四十年。请照例旌表、以励风化。下礼部知之。　　

○戊午。遣官祭历代帝王。　　

○遣官祭城隍之神　　

○江宁巡抚朱国治疏言、郑逆未靖。欲破狡窟、先度形势。贼众负险坐待。我师远涉风潮。其劳逸不同。贼众熟识海险。我师弓马驰骋。其素习不同。我船较之贼舰、大小悬殊。其攻取器用不同。臣谓以守寓战。凡海边江口、多设烽堠炮台。使贼势困援绝众心必变。乘间攻之、自能擒渠献馘。下所司速议。　　

○壬戌。议政王、贝勒、大臣等、遵上□日回奏、据御史陆光旭、疏称会议之时、主前议者、升堂入室。安坐从容。主后议者、唯听待于二门之外。及至发出画题、而议稿已成。盈廷嗫嚅。不敢为异。即有二三廷臣、因公持议。亦置之不论、不议之间。唯出而吁嗟叹息而已等语。当日会议时、曾令汉官立稿。汉官辞云、既有王与大臣会议、我等岂可先主笔立稿。倘谆谆相让、徒致稽延。以此为辞。臣等随向汉官云。今拟清汉各立一稿。写完之后。彼此合看、画一具奏。其时前议各官、至堂后院内写清稿。后议各官、俱在堂前。及清稿既具。随令共在一处公议。梁清标等辞云。我门后议各官、尚有一二未到。须候齐再议。后石申等到齐、臣等会同欲将两稿合看。汉官仍未立汉稿。云王与大臣等既有清稿。繙出汉字看罢。遂将此稿繙译汉字。其时适因公议能图、麻勒吉等一事。不与议此事满汉诸臣、例应回避。是以前后两议各官、俱至二门下共坐一处。繙译汉字毕、公同看阅。意见相同。各亲手画题具奏。其疏称后议各官、唯听待于二门之外、并无此事。至于盈廷嗫嚅、不敢为异者为谁。因公持议、置之不论者、果系何言。出而吁嗟叹息者、果系何人。如果意见不同。又岂肯画题列名具奏。见今后议诸臣可问也。又称皇上曰众议、而诸臣出于独断矣、皇上曰佥同、而诸臣出于一偏矣、皇上曰不得胶执成见、而诸臣之胶愈甚、成见更坚矣等语。当日会议时、前后两议满汉诸臣俱在。并未见诸臣中、有一人另出意见、往返争执者。臣等何为一偏独断、胶执愈甚乎。又称巡方一官何足惜、但念皇上于一切重大事情、无不凭诸臣之会议。倘事事如此、擅专者、罔顾国事而快偏私。唯诺者、甘徇情面而负君父。则天下事尚可言哉等语。前议停巡方。臣等原据所见立议。至允行与否、自有上裁。谁敢专擅。又复有谁唯诺。一应会议大事、莫不虚公详议。请上□日遵行。据云擅专者罔顾国是、徇情面而负君父、又何所指。又称臣计今大小诸臣内之所不便者惟言官外之所不便者惟巡方。有言官、而大奸大恶、得以上闻。有巡方、而污吏贪官、不时参处。其为憸邪剌目者、固非一朝夕矣、而诸臣必欲去之、当必有故、臣亦何敢深论等语臣等原议停止巡方、止为其无益地方。徒滋烦扰故议暂停未尝议裁言官也。巡方何碍于臣等、而必欲去之乎。陆光旭所称有故、想必实知其故。未经指明、臣等无凭回奏。光旭因停伊同官之差、捏参种种重大之语。臣等实属难当。臣等意见不到、凡事未能详议。或亦有之。然何敢有负君父如果臣等有负君父擅专徇私、独断一偏等事。不特光旭所云、不宜有于盛世。臣等亦自甘受重罪也。疏入。命陆光旭明白回奏。　　

○癸亥。遣官谕祭科尔沁国镇国公阿济格色冷。　　

○升湖广郧阳总兵官穆生辉、为都督同知銮仪使、协理卫事。　　

○户部议覆福建总督李率泰疏言、海氛未靖。应迁同安之排头、海澄之方田、沿海居民、入十八堡、及海澄内地。酌量安插。从之。　　

○兵部奏言、本年二月内、臣部因靖南王移驻广西桂林府。提督员缺、曾经题明停补。今靖藩移镇福建。广西提督、应行复设。得上□日、是。桂林省会重地。著仍设提督。尔部会推具奏。　　

○甲子。补原任总督仓场户部左侍郎李呈祥、为工部左侍郎、管右侍郎事。　　

○升江西左布政使佟凤彩、为都察院右副都御史、巡抚四川等处、提督军务。　　

○丙寅。工部议覆、内大臣伯索尼条陈私决泉水宜杜一款。应如所请。嗣后王、贝勒、大臣家人、官民人等、不许决引泉水灌田。如有违禁者、指名参奏议罪。采木陋弊、宜禁一款。亦应如所请。嗣后边外伐木之处、宜再行严饬八旗。不许恃强占据。如违、许在差官员、察明揭报。指名参奏议罪。从之。　　

○升四川按察使于朋举、为山东布政使司右布政使。江西湖西道副使赵进美、为广东布政使司参政、分巡岭西道。山西阳和道副使李士祯、为本省布政使司参政、分巡冀宁道。广西宾州道副使薛澐、为山东布政使司参政登莱兵巡道。广西桂平道参议郭之培、为江西按察使司副使、驿传道。广西桂林道佥事纪咸亨、为广东布政使司参议、巡海道。福建建南道佥事徐元珙、为山西布政使司参议、分巡冀南道。陕西靖远道佥事刘元运、为广东布政使司参议、分巡海北道。江南徽州府知府蔺一元、为陕西按察使司副使、分巡关内兵备道。户部郎中范发愚、为陕西按察使司佥事、分巡关西道。工部郎中杨宗震、为江南按察使司佥事、驿传道。改贵州新镇道参议杨廷锦、为山东布政使司参议、天津兵备道。降补江西岭北道参政周体观、为本省布政使司参议、管按察使司副使事、分巡南瑞道。　　

○丁卯。凤阳巡抚林起龙奏言、惩贪之法。自奉新例流徙。犯人惧罪、不吐真赃。□山戊不□少赃赎、以致亏饷。伏乞皇上施浩荡之仁。收充饷之实。敕部详考旧章、照律拟罪得上□日、前以贪官蠹役、坏法害民。深为可恨。故立流徙之法重惩贪蠹。以安民生。刑名事关重大。立法不厌周详。此奏内事情、著九卿、科、道、会同详议具奏。　　

○平南王尚可喜疏报、官兵追巢□刀粤东文村、隔水、南厅、贼寇。生擒伪伯周金汤。伪总兵李尝荣投诚。下兵部知之。　　

○兵部议奏、文官八品以下武官五品以下死于锋镝者。应给与勘合。从之。　　

○平南王尚可喜疏报、伪将军邓耀、入踞海康。官兵水陆夹击。斩获甚多。耀遁走交趾。伪党梁信等就抚。巢穴平毁。下兵部知之。　　

○己巳。遣官初祭端敬皇后。是日、以二十七日期满、众官及命妇、俱释服。其宗室视宗派远近、如家礼所载无服者、亦释服。有服者、仍各俟所服期满、方释。　　

○升吏部主事韩世琦、为宗人府启心郎。　　

○庚午。升镶黄旗满洲佐领巴哈塔、为参领。　　

○辛未。遣官月祭端敬皇后。　　

○以镶白旗满洲郎中赫勒布、为参领。　　

○壬申。四川巡按张所志奏言、蜀省初附。降将布满巴川。最称雄杰者、莫如慕义向化二侯。受爵二载。据寨如初。统兵未解。其余指不胜屈。臣屡经疏陈。今果有郝承裔之变。伏乞敕下督抚、密查各降将有兵无兵、在城在寨、密疏奏闻。其中有拥兵未解、形迹可疑者、沛以温纶。召入京师。以为潜消之策。下兵部密速议奏。　　

○刑部等衙门奏言、江南斩犯徐元善、去秋寇乱纵出。贼去遵法投监。情有可矜。应减死杖流。得上□日、徐元善著免流徙杖一百发落。以后重囚、有此等因变逸出投归者。俱免死照此例发落。永著为例。其自行越狱、及看守贿纵者虽投归、不在此例。　　

○陕西道试监察御史陆光旭遵上□日回奏、诸王大臣等疏称、当日公同坐定会议时、令汉官立稿。汉官以既有王与大臣等、岂可先主笔立稿。臣等随向汉官云、清汉各立一稿、写完合看画一具奏。因而前议各官、至堂后院内写清稿。后议各官、俱在堂前。又称因议能图、麻勒吉等事、未与议此事满汉诸臣、例应回避、是以前后两议各官、俱至二门下共坐一处等语。臣思事关重大故令满汉公同详议。即如奏内所云前议各官至堂后院内、后议各官俱在堂前、其未尝一处公议可知。则臣前疏所云、主前议者、即得升堂入室。非无因也。后因回避、各官俱至二门下、则后议各官、始终未曾到堂内可知。臣前疏所云、主从议者、惟听待于二门之外。非无因也。后议各官、始而议留。继而议停。未闻有如何应停之汉稿。而惟凭清稿。臣所谓盈廷嗫嚅、不敢为异者此也。臣所云因公持议、置之不论者。初次会议、原有持论不可停差之臣所以两议。及至二次会议、并未将初议应留之说商其是非臣所谓置之不论者此也至出而吁嗟叹息之语、但今诸臣既经画题。谁肯认之。又臣前疏一偏独断胶执等语、缘奉上□日公同再加详议。则自应公同议妥、而后至稿。今据回疏内、称清稿繙写汉字毕、公同看阅、意见相同。稿定而后示人非公同议妥而后立稿可知。臣所谓出于成见者此也。且止有清稿、而从无汉稿。臣所谓一偏者此也。臣所称诸臣必欲去之、当必有故者。臣以巡方屡经停止。而皇上睿裁旋复。原为关系重大。诸臣岂有未知又议停止。臣诚不解其故。臣所以谓当必有故也。至臣所称、徇私则不得不害公、畏势得不背国、二者皆臣工之罪人、非盛世所宜有等语、臣原概论人臣事君父之义、不当如是。未尝专指议此事诸臣而言。又臣疏所称、倘事事如此、坛专者罔顾国是而快偏私、唯诺者甘徇情面而负君父、臣原推论防微、为日后之虑。非为今日之议而言。亦非为诸臣之已然也。而亲王大臣等、谓臣因议同官御史之差。即造种种重大之语参奏。或未深悉臣原疏之意耳。况台臣而言巡方。迹涉嫌疑。臣前疏已经题明。臣原为日后军国重情会议起见。非止为巡方起见。原疏见在皇上自有洞鉴。总之臣感皇上知遇之恩。矢竭言职。惟知有朝廷。而不暇瞻顾。故有闻必告。未免言之过激。此实系臣愚昧咎难自解今王与大臣等以为臣造重大之语臣何敢当疏入得上□日这回奏情节、著议政王、贝勒、大臣、九卿等、再行明白回奏。　　

○升大理寺卿王登联、为都察院右副都御史巡抚保定真顺广大五府地方、管辖紫荆等关、提督军务、兼理粮饷　　

○巡视光禄户科给事中胡悉宁、福建道御史胡文学奏言、旧制外来远人、俱赐宴于阙左门。今改宴礼部、诚为非体。宜修明旧制。下所司议　　

○癸酉。刑部议覆御史余缙疏言、积蠹窝访卖访。诚有此辈实为地方大害。应如台臣所请。严加申饬。以除民害。嗣后如有犯者、合依光棍例究拟。从之。　　

○甲戌。升湖广右路总兵官杨遇明、仍以太子太保左都督、充广西提督总兵官。署都督佥事管浙江杭州府城守副将事李逢茂、以都督佥事、充镇守湖广郧阳等处总兵官。　　

○浙江总督赵国祚、引疾辞任慰留之　　

○免广东保昌、曲江、乳源、仁化、乐昌、翁源等县、南雄、韶州二所、十四年分旱灾额赋。　　

○乙亥。初、兵部以苏松水师总兵官员缺、应行会推具题。奉上□日、荻松水师总兵官、职任紧要重大。员缺不宜久悬。尤须得人、乃克胜任。尔部速行都统刘之源、总督郎廷佐、总管高明忠、提督梁化凤、巡抚宜永贵、朱国治等、务要详慎、选择才略胜任者具奏。不得滥举贻误。具奏到日、再行会推至是、刘之源等、以苏松水师左协副将张大治、小心谨慎。练达老成堪任水师重任。公举题覆。九卿科道会议、张大治系署都督佥事、管副将事。今应仍以原衔、充江南苏松等处水师总兵官。疏入。从之。　　

○先是翰林院学士折库讷、奏请添设待诏四员。吏部覆准、将内阁兼卿寺衔中书、及各部员外郎、主事、选补。但伊等品大。不便降补。应酌量兼衔。至是、以内阁兼太常寺少卿中书刘格、仍兼太常寺少卿。原任礼部启心郎徐继炜、见任工部四品主事董安国、各兼太常寺少卿。刑部员外郎卢震、兼光禄寺少卿。俱管翰林院待诏事。　　

○丙子。赠殉难江南江浦县典史蒋上达、为本省凤阳府怀远县主簿。　　

○丁丑。遣官大祭端敬皇后。　　

○谕礼部。历代帝王陵寝、原有祀典。理宜虔肃举行。以昭追崇之意。闻明朝陵寝、向所给守护内员人户地亩数少。以致各陵祭品、备办不敷。止于大红门外总祭。殊于朕怀未惬。嗣后除万历陵、不行致祭外。每年应春秋二次、太常寺差官致祭。金朝陵、亦每年春秋二次、太常寺差官致祭。其元朝陵寝、未知定所。应行望祭礼。至前代各陵附近者、亦应春秋二次差官致祭。远者、著各该地方官春秋二次致祭。尔部俱详察议奏。　　

○戊寅。上幸昌平州。观故明诸陵。是日、驻跸昌平州。　　

○己卯。上还宫。　　

○孝慈武皇后忌辰。遣官祭福陵　　

○礼部尚书王崇简、引疾辞任。慰留之。　　

○辛巳。补假满兵科左给事中王命岳原官。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四十


大清世祖体天隆运定统建极英睿钦文显武大德弘功至仁纯孝章皇帝实录卷之一百四十一　　

顺治十七年。庚子。冬十月。癸未朔。享太庙。遣吏部尚书觉罗伊图行礼。　　

○遣官祭永陵福陵昭陵　　

○遣官祭红衣炮之神。　　

○颁顺治十八年时宪历。　　

○授故和硕额驸噶尔玛索诺穆子靖臧、一等阿思哈尼哈番品级。　　

○甲申。两广总督李栖凤、以老病乞罢。慰留之。　　

○乙酉。升通政使司左通政曹申吉、为大理寺卿。　　

○吏部奏言、宪臣霍达、参词臣庄朝生、无文无行。不宜主试。恐有不明不公等弊。科场较文、系礼部职掌。应敕礼部同礼科将取中试卷严加磨勘。又参庄冋生弟兄居父丧、止开吊三日。即阋墙争产孝行有亏。臣部前覆纠拾案内、已议革冋生职行查奉有俞上□日但朝生与冋生、同居父丧。虽冋生居长、亦未闻朝生引礼规正。均亏孝道。至因争家财、兄弟阋墙。虽冋生不尽兄道。而朝生亦不应以弟揭兄。冋生既已革职。朝生亦应革职。得上□日、庄朝生被参情由。未经查明。但因伊兄、辄议革职。殊为不合著再行确察具奏。　　

○丙戌。以故拜他喇布勒哈番绰克托子席喇布、拖沙喇哈番噶尔马子屠布新、袭职。　　

○丁亥。升吏部右侍郎觉罗雅布兰、为刑部尚书。　　

○戊子。谕礼部。朝鲜国每年贡鹰虽循旧典。朕思道里遥远往来进献所糜物力不少且贡使人员、跋涉长途。亦殊劳苦以后贡鹰著永行停止。昭朕惠爱远藩之意尔部即传谕遵行　　

○议政王贝勒大臣会覆平西王疏言水西土司安坤马乃土司龙吉兆乌撒土司安重圣等阳顺阴逆中怀叵测应如所请悉心筹画。相机歼巢□刀从之。　　

○以故一等精奇尼哈番敦拜侄孙硕塞、三等阿思哈尼哈番额尔格图子赉都、一等阿达哈哈番兼一拖沙喇哈番胡尔班巴图鲁子卓塔、博落鼐弟包新、格尔特子噶尔图浑、二等阿达哈哈番宜塞库子荪太、祝世允孙钟秀、三等阿达哈哈番彻穆布禄子麻津、拖沙喇哈番囊果岱子米塔、额尔齐黑子达赉、瓦思海子俄尔谆、科纳子南泰苗时化子方英、各袭职。　　

○以阵亡一等阿达哈哈番兼一拖沙喇哈番石汉巴图鲁子江素、浑晋侄顾习、一等阿达哈哈番多颇罗子道禅、二等阿达哈哈番屠纳子聂赫、各袭职。　　

○以拖沙喇哈番布达习里、兼袭其故兄舒里尔拖沙喇哈番职、为拜他喇布勒哈番。　　

○庚寅。以捐造战船加饶平总兵官吴六奇太子太保平南王所属左翼总兵官许尔显、靖南王所属左翼总兵官徐成功、俱左都督。平南王所属右翼总兵官吴进功、靖南王所属右翼总兵官吕应学、俱右都督。广州水师总兵官张国勋、署都督同知。　　

○增设盛京总管下笔帖式四员　　

○辛卯。上幸郊外。驻跸张果庄。　　

○壬辰。上驻跸石景山　　

○以守温州及征四川等处功加三等阿思哈尼哈番胡弘先一拖沙喇哈番。　　

○癸巳。上驻跸玉泉山　　

○遣官祭端敬皇后。　　

○甲午。上还宫　　

○兵部奏言、陆路将领、俸满三年以上者。即照资俸功荐、挨次升迁。独水师各官、年久不升。人才未免淹抑。嗣后水师将领、俸满应升者。应与各官一体升转。如有熟识水性、不宜他转者。听该督抚特疏题请、加衔留任。庶水陆将领升转画一矣。从之。　　

○授故辅国公拔都海子博尔都为三等辅国将军。　　

○以督催协济秦蜀兵饷全完、加山西巡抚兵部右侍郎白如梅、兵部尚书衔。　　

○丙申。叙舟山等处军功授参领一等阿达哈哈番兼一拖沙喇哈番夏景梅参领陈典谟委署章京张吉禄、各一拖沙喇哈番　　

○四川巡按张所志条奏盐政五事。一三年开徵之例宜定。蜀省之盐皆产于井必相山寻穴、凿石求泉。而井始成。开凿艰难。每一井常费中人数家之产。应照开荒事例、三年以后起课。俾灶丁得沾微利则开井者必多盐自广而课自增矣。一、武弁抽索之扰宜禁投诚武弁。多沿陋习。剥削灶丁。有司官微力弱。难以控制。若非严加申饬则丁逃井塌势所必至。一、宜申明敕谕。敕书内开载、凡贫穷小民、负盐易食者。不许苛求搜索。但恐奸民积棍乘机兴贩改包射利。反亏国课应定六十斤以下者、准作易食零盐免其纳课六十斤以上者即作票盐。仍令纳课。一盐政宜有专辖故明四川盐政上有道臣下有提举。前因兵火、以后川北一隅盐课无几。故将盐政归并藩司。今三川尽复。盐井渐增。必得一官专司稽察。查遂宁县、系行盐孔道。旧制华池厂提举司即驻遂宁。盘验稽查合无复设遂宁县令。使本官兼摄盐务俟用盐引之后、仍设提举。不惟盐政可无废弛。而县治亦可渐图恢复。一、宜颁盐课则例。蜀省兵火之后。册籍灰烬今目下徵科不得已将旧例裁减暂行徵收。此亦一时权宜之计、非经久之法。请敕部查议速颁则例以便遵奉徵收。下所司议。　　

○丁酉。转通政使司右通政王天眷为左通政。升太仆寺少卿董笃行为通政使司右通政。　　

○戊戌。调湖广左布政使员尽忠、为广东布政使司左布政使。转广东右布政使余应魁为江西布政使司。左布政使升山西河东道参政佟彭年、为四川按察使司按察使。。广西苍梧道副使赵曰冕为本省布政使司参政、分守桂平道。云南按察使司副使管右布政使彭而述为广西布政使司参政、桂林道。陕西驿传道副使宗彝、为贵州布政使司参政、兼按察使司副使、分巡贵阳兵备道。山东沂州道副使张文炳、为江西布政使司参政、兼按察使司副使、分巡湖西道。浙江温处道副使孟泰、为湖广布政使司参政、兼按察使司副使、分巡荆西道。四川川北道参议卫绍芳、为贵州按察使司副使、提学道。湖广下江防道佥事杨志远、为广西布政使司参议、管按察使司副使事、分巡宾州兵备道。福建漳南道佥事刘三章、为江南布政使司参议、管按察使司副使事、分巡池太道。山东东昌道佥事骆腾、为山西布政使司参议、管按察使司副使事、分巡阳和道。补服阕原任广西副使秦仁管、为陕西按察使司副使、分巡靖远兵粮道。原任江西佥事杨兆鲁、为福建按察使司佥事、分巡建南道。　　

○己亥。谕兵部向来总兵官员缺。于旗下参领各部。郎中内、酌量补用。今思参领郎中等官、各有行间职掌。征进需员。嗣后总兵官员缺参领郎中、不必推用。　　

○升工部左侍郎郭科、为本部尚书。　　

○补原任江西道监察御史高尔位、为江南道监察御史。　　

○升乐平副将戴成功、为都督佥事、管肃州副将事副将管兴国州参将事高鼎为苏松水师左协副将。　　

○议政王贝勒大臣九卿等复回奏、据台臣陆光旭回奏内称、后议各官、始终未曾到堂、及有清稿而无汉稿、所谓出于成见者此也等语。当日臣等会议时、曾命后议各官入堂后院内公议。梁清标等云、我等后议者、尚有一二人未至。姑且待之。洎石申等俱至臣等欲将稿合看汉官仍未具稿是。各官固皆登堂共坐矣既而因议能图麻勒吉等事令两议各官俱往议于二门之下众意佥同列名具奏并无异辞未尝将汉稿置之不论亦未尝不命具汉稿梁清标等见在可问也光旭前疏称臣等徇私害公畏势背国皆臣工中之罪人。非盛世所宜有及。擅专唯诺快偏私负君父造种种语参奏今又称原为军国重情会议起见、未尝专指此事诸臣而言亦非止为巡方起见等语。其前疏特参臣等明甚倘云非为臣等彼之所云谓谁胡不显指之也。若谓非止为巡方。当日原止议巡方未尝议及军情。若谓为军国事情起见、则前此会议军情。于何见有擅专负君父之处。若谓为后日起见则悬知有何军情。而乃筹度预防之耶。凡议军情、汉官从未与议。果汉官与议而置其言于不论、辄自擅专臣等自应甘罪今光旭身有巡方之责而专为巡方建言、反饰词为军国起见。又谓臣等未深悉其疏之意。夫停止巡方、于臣等何益。留之于臣等何损。自在皇上洞鉴中。臣等不敢烦渎惟侯睿裁乾断。得上□日凡会议政事、原应满汉公同商确。斟酌事理归于至当、不拘满汉皆可具稿。尚未定议、即各分具稿殊为不合。著严饬行陆光旭身为言官。国家利弊、应据实指陈。何得以过激之词具奏。亦属不合。著饬行。　　

○辛丑。初、保定巡抚潘朝选奏报曲阳、庆都、完县、霪雨连绵、秋成失望。请赐蠲恤。以苏灾黎。下户部议。至是部议、春夏亢旱皇上步祷甘霖大沛。处处皆称有年。何独该抚复称水患。应无庸议得上□日该抚疏称庆都等县水势泛溢、禾稼冲淹、庐舍冲塌、男妇溺死等情节未经察明。遽议不准蠲免。殊属不合。著确查再议具奏。　　

○广西巡抚都察院右副都御史于时跃、考满。加兵部右侍郎。　　

○甲辰。叙故佐领额思虎军功、授其子豸生、拖沙喇哈番。　　

○乙巳。允平西王请、设云南援巢□刀四镇。以四川右路总兵官右都督马宁、为云南援巢□刀前镇总兵官。四川左路总兵官署都督佥事沈应时、为云南援巢□刀左镇总兵官。湖广益阳总兵官署都督同知王辅臣、为云南援巢□刀右镇总兵官。都督同知杨武、为云南援巢

□刀后镇总兵官。　　

○以原任经略右标提督总兵官左都督张勇、为镇守云南临元广西等处总兵官。原任湖广左路总兵官右都督张国柱、为镇守云南永顺等处总兵官。原任湖广中路总兵官署都督佥事阎镇、为镇守云南大鹤丽永等处总兵官。云南团练火器总兵官王永祚。为镇守云南蒙景楚姚等处总兵官。抒诚侯狄三品、为镇守云南广罗等处总兵官。祁阳总兵官都督佥事刘文进、为云南曲靖武沾等处总兵官。　　

○丁未。遣官祭端敬皇后。　　

○免河南睢州、商邱、宁陵、尉氏虞城夏邑考城鄢陵扶沟、永城、鹿邑、柘城等县。归德睢阳等卫十六年分水灾额赋有差　　

○以浙江嘉湖道参议王允祚为太常寺少卿广西道监察御史朱绂为太仆寺少卿。协理兵部督捕事务　　

○贵州总兵官胡茂祯、以病解任。　　

○补服阕广东道监察御史焦毓瑞为云南道监察御史　　

○戊申。以镶红旗满洲护军参领殷达浑为前锋参领。　　

○己酉。贵州道试监察御史艾元复奏言、国家财赋、半出三吴、海寇垂涎。莫过此地。去□山戊不□海寇披猖。有陆二陈二等、乘乱肆毒。以所劫之资、贿求招抚。滥受官职。愚民相习成风。曷其有极。万一海寇再犯。奸宄易生。近闻有逃兵数百。自崇德入湖。彼此勾连更属可虑乞密敕诸臣勿更纵盗殃民。视封疆为儿戏。俾江浙四面会巢□刀察明贼首坐名擒捕。务在绝其根株。胁从无知概行免死以清贼盗之源裕固本之实。得上□日、所奏是著详议具奏。　　

○旌表福建烈女。闽县郑氏女、莆田县林氏女、节妇。南平县邹国恩妻吴氏、各给银建坊如例。　　

○新降费牙喀部落头目柴邦阿奴、使犬部落头目巴哈禅、祁勒尔部落头目痕忒克等、初进贡黑狐貂皮、各赏蟒朝衣一袭。　　

○先是、署护军统领二等阿达哈哈番护军参领穆成格、出征云南时、诬供巴喀等临阵败北与贼对垒之际、又护伊弟骸骨回营。及大军向腾越追贼。复擅护伊弟骸骨回永昌。以此三罪。自云南逮至至是诸王贝勒大臣会议查定例凡亲祖父伯叔兄弟内有阵亡者。准免一次死罪穆成格亲叔多礼虽系阵亡但所犯情罪重大不便引例宽宥穆成格应立绞得上□日穆成格本当依拟即行正法。但念伊亲叔多礼阵亡。从宽免死著革二等阿达哈哈番及护军参领任鞭一百籍没家产。　　

○庚戌。谕礼部。仁寿宫太祖妃年长行尊。向来未晋名封。礼宜举行封典。所有应封名号及应行典礼尔部即详察典例具奏。　　

○命立故明殉难太监王承恩碑文曰朕尝考诸史册。见夫忠臣烈士、身殉国难名炳千载。未尝不掩卷三叹也。虽忠义之性命之于天人人可以自尽。然当变乱之际利害动于中祸患怵于外。依违瞻顾。多不能引决。求夫风雨不渝其常、霜雪不易其操者盖难之矣若夫掖廷之中、貂珥之列、或恪恭著美或勤慎流徽若汉之吕强、唐之张承业、亦可谓贤矣。至于国家多难秉志不移。忠诚贯于金石。气节昭于日星。尤足以激末流而挽颓俗如明司礼。监太监王承恩者有可纪焉当明季寇。讧海内鼎沸庄烈愍皇帝、励精图治宵旰焦心原非失德之主良、由有君无臣孤立于上将帅拥兵而不战。文吏噂沓而营私致群盗纵横不能奏绩逮逆渠犯阙国势莫支帝遂捐生以殉社稷而一时戴縰垂缨之士在平时则背公树党遇难则苟且偷生。言之可为太息。唯有范景文等十九人无愧臣节业赐谥致祭以旌其忠然多士盈庭能赴义捐躯者盖不多见独承恩目击艰危从容就义从死愍帝之旁其岳岳之风节即古之忠臣烈士何以加焉既乃托体山阿瘗骸林麓永近园陵常依隧道可谓式慰幽灵用绥贞魄者矣朕自践祚以来、斟酌前代之典章、每于有明用深嘉叹。其列代山陵、近在畿辅向令永禁樵采守护维严于顺治十六年因冬狩。驻跸昌平睹胜国之松楸感废邱之霜露。周览诸陵恻焉久之爰至思陵念愍皇帝精勤遘乱。亡国非辜。躬奠椒浆。尤增悯泣顾见陵侧有土一抔。即承恩墓也。特命从臣酹酒焉。迩者时当省歛。展軨宵驾载履明代诸陵、拜陈醑醴复、徘徊于思陵之旁抚荒墟而洒涕。沥上□日酒而痛心。念兹从死之臣弥兴节义之感。爰手一卮、命大臣拜奠基墓以劝忠也。谥法危身奉上险不辞难曰忠故忠君爱国庸人每未之逮。贞烈之士毅然行之。使百世之下、闻而兴起者慕义无穷也。矧承恩趋侍宫掖出入禁闱。其责任不系乎封疆名位不同乎公辅。而独能视死如归。岂非较然不欺其志者哉以视世之读书明大义负重名者变故当前依阿淟涊幸免旦夕其为人贤不肖又何如也用是勒之贞珉使尽忠者以为劝不忠者以为戒且以告夫天下万世之为人臣者　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四十一




大清世祖体天隆运定统建极英睿钦文显武大德弘功至仁纯孝章皇帝实录卷之一百四十二　　

顺治十七年。庚子。十一月。壬子朔。谕刑部、朕览朝审招册、待决之囚甚众。虽各犯自罹法网。国宪难宽。但朕思人命至重。概行正法、于心不忍。明年□山戊不□次辛丑。值皇太后本命年普天同庆。又念端敬皇后弥留时、谆谆以矜恤秋决遗言。朕是以体上天好生之德。特沛解网之仁见在监候各犯、概从减等。使之创艾省改。称朕刑期无刑、嘉与海内维新之意。尔部即会同法司、将各犯比照减等例、定拟罪名。开具简明招册具奏。　　

○赐平南王尚可喜、靖南王耿继茂、貂衣、帽、靴、佩刀、鞓带各一。以捐资造战舰故也。　　

○少傅兼太子太傅刑部尚书文渊阁大学士卫周祚、考满。加少师兼太子太师。赐羊酒。荫一子入监读书。　　

○礼部右侍郎翰林院掌院学士王熙、考满。加礼部尚书。荫一子入监读书。　　

○癸丑。升署都督同知管福建汀州府副将事高守贵、为都督同知、充镇守湖广辰常等处总兵官。　　

○甲寅。遣官祭三皇庙。　　

○升都察院左副都御史科尔坤、为吏部侍郎。原任兵部启心郎介山、为工部侍郎。　　

○免直隶赵州柏乡县隆平县、新乐县、真定卫、十六年分水灾额赋。　　

○以靖南王属下故拖沙喇哈番沙祖亮子有相、姚九功子宗唐、各袭职。　　

○户部议覆、四川巡按张所志条奏、蜀省开凿盐井甚属艰难。应照开荒事例、三年后起科。以广招徕新凿盐井仍令每年报部。武弁抽索灶丁、应严行申饬。违者、题参重处。贫民易仓食盐斤、应令四十斤以下者、准免课税。四十斤以上者、仍令纳课。至蜀省盐课则例、查明季万历年间、额盐九百八十六万一千二百下斤。□山戊不□解陕西省银五万二十五两。□山戊不□留本省备用银二万一千四百三十九两。其行盐地方、系成都府、嘉定州、叙州府、潼川州、顺庆府、保宁府、广元县、夔州府、广安州、雅州也。其告运行盐事宜、锅井徵收则例、部内并无册籍可查。应行该御史详细咨访、斟酌损益具题。再定则例。疏上。从之。　　

○乙卯。免江西宁州、上饶、丰城、奉新、武宁、进贤。高安、上高、新昌靖江、新喻、峡江、新淦、永丰、弋阳、玉山、德兴、宜春、分宜万载、新建、安义、安福、贵溪、兴安、吉水永新、都昌、崇仁、余干、东乡、铅山、安仁、靖安、泰和、庐陵、鄱阳、临川、乐安、星子浮梁、乐平、南昌、永丰、万年等县、十六年分旱灾田粮。　　

○丙辰。遣内大臣伯索尼、祭端敬皇后。　　

○丁巳。谕刑部等衙门。见在监候各犯、顷有谕上

□日、概从减等。其中或有应秋决者、今年俱著停刑。　　

○户部遵上□日奏言、直隶庆都、完县、被灾分数、俟该抚查报、另行议覆。其曲阳县既被水灾、应免十七年分地亩额赋。从之。　　

○安南将军明安达礼、班师至京。遣官迎劳之。　　

○户部给事中胡悉宁奏言、近奉有见在监候各犯、概从减等之上谕薄海内外。皆蒙恩恤。其恤刑一差、不若敕部彻回。以见恩自上出。且省地方繁费。疏入。得上□日、所奏是、凡待决重犯、概行减等、已有谕上□日。其恤刑各官著彻回。　　

○戊午。都察院左都御史霍达奏言、迩来每年科、道、吏部、内升外。又将外官内升四人。每年京堂缺出甚少。前裁去太仆两缺。两年来已觉滞碍难行。今不论才品。不察有荐无荐。但以品级相对者为准。京堂冒滥于斯极矣。甚至五品京堂缺出、适当外官升内之时。即以一年之佥事充之。既无荐剡。又无功绩。不知吏部何所见而辄登启事也。惩前毖后。则外官每年内升四人之例、断断当更。臣请嗣后、凡司道之内升者、须察有荐剡功绩、且历练经三四任者、方许内升。每□山戊不□亦不得过两人。更必待十六十七两年。见在候缺之官、俱已补用、方可由内及外。命所司详议具奏。　　

○己未。加江南狼山营副将鲍虎、署都督佥事、仍管狼山营副将事。　　

○辛酉。议政王、贝勒、大臣、九卿、科、道、遵上□日会议具奏、魏裔介、季振宜、疏参刘正宗、与总兵官刘芳名、结为兄弟。给假回籍、山东巡抚耿焞、送银三千两。又强占丝布二行营利。及刘祚远之补巡抚曹申吉之内升各款。俱无确据。无庸议罪外。但凡大臣自陈、所有过失、不许隐瞒。刘正宗于自陈疏内、将从前上谕持论矫偏处事执谬、暴戾褊浅过失日增、切责数十语、不行全列。竟行隐讳其罪一也。魏裔介疏参李昌祚、系李之春叛案有名之人。刘正宗、成克巩、系阅看本章之官。刑部本章、皆已看过乃于上前票拟、佯为不知。令李昌祚内升。得跻九列。明系党叛。据正宗供李昌祚于十四十五两年、俱任京官。彼时为何不拏等语。今李昌祚见在缉拏。此李昌祚、或是与否、虽未可悬定。但姓名相合。正宗于昌祚内升时、不行奏明。其罪二也。董国祥、系正宗保举之员。收受卢慎言贿银、已经议罪流徙。正宗不行认罪检举。其罪三也。季振宜供、扬义前参董国祥劣迹正宗供称、杨义与董国祥、因京畿道刷卷、互相争竞题参查杨义原疏云。正宗甫到吏部、即荐董国祥等。在廷岂无贤者、乃远荐降处之员外、越补郎中。非师弟私人而何。正宗乃止称因刷卷题参。其罪四也。又正宗供魏裔介因奉严上□日曾托艾元徵、恳求照管。又托李敬、向成克巩言其相怨之意。及问艾元徵、李敬、俱供并无此事。魏裔介若果将此语托艾元徵、李敬传说、正宗当日何不陈奏。乃于魏裔介参后、方始说出。明系挟讐诬捏。其罪五也。又艾元徵、与正宗质对时。正宗随口改供。又为王崇简等所证、方云。于参本之外多其词说。是我不是。正宗反覆巧辩。其罪六也。又据正宗供、刘正学四年投诚。留在佟养甲下效用。后因拏获逆宦之功、补授文登守备。据刘正学供、四年投诚。后李成栋反叛。佟养甲被害。我曾做伪参将。七年投诚平南王等语。此等情节、正宗当日虽不知。及刘正学回籍、伊岂不知。身为大臣。不以实奏。竟行隐讳。其罪七也。又正宗回奏疏内、既将正学未叛以前之功、题授守备等情具奏。至复行反叛情节、乃为隐讳。则与裔介所参刘正学未有寸功、暗嘱耿焞题授守备之语相合。其罪八也。据魏裔介供、先因不参陈名夏之子。将言官俱经议处。故将刘正学一并题参。查魏裔介原参本内、有有司各官、畏正学如虎之语。刘正宗不行回奏。是何缘故。正宗供、我恐本长。所以将此语不曾回奏是实。夫回奏本内、字数逾格、已经奏明。虽多何碍。正宗支吾词屈。莫可狡辩。其罪九也。又魏裔介参疏有张缙彦序正宗之诗曰、将明之才。其言诡谲。尤不可解同怀叵测之心、于此昭然等语。皇上念系大臣、不即加处分。令其自行回奏。正宗不据实回奏。反巧饰奏称、此语诚似诡谲。张缙彦序中、未见此语。欺瞒匿过。其罪十也。正宗身为大臣、御前详问、仍巧为支饰。及张缙彦供吐真情、方承认送书是实。因裔介题参惧而扯毁。其罪十一也。将明之才、既系诗经、汉书颜真卿墨刻所载、若非有意借用何不即行承认。而必欺饰以匿非扯毁以灭迹。又据供词彼此闪烁实有诡谲之意与原参同怀叵测之心、并前供是两借意思等语相合。情罪重大刘正宗应立绞。张缙彦、为刘正宗作诗序、送与刘正宗。乃谎称曾送与魏裔介、林起龙、张瑃、王熙未送刘正宗。其罪一也既作诗序、刻板送人、复云尚未成书。止有几本。不曾遍送与人。其罪二也。又云、此一篇原系草稿。后又改作一篇、刻与不刻、我不知道。又云、从前所作一篇、已刻在书内送人。反覆巧辩。其罪三也。又在御前详问、将送书实情、仍行巧饰、谎供不曾送刘正宗及至刑讯、方供送刘正宗是实。将明之才一语、既系诗经西汉书颜真卿墨刻所载。若非有意借用。何不即行承认。乃巧辞欺饰实有诡谲之意。叵测之心、与魏裔介原参之语相合。又据台臣萧震参疏、有张缙彦叛逆于故明复怀叵测于本朝等语。张缙彦以诡谲言词、作为诗序煽惑人心。情罪重大。张缙彦应立斩。又魏裔介疏参成克巩、徇私荐周亮工一案、只宜据实认罪。乃一则曰孙承泽合词再则曰不为特荐巧饰实甚但据成克巩回奏云。只求皇上处分。并无别语。而伊原疏内。亦已自请议处、奉上□日宽宥。除此款、成克巩。无庸议罪外。魏裔介疏参李昌祚系李之春叛案有名之人。乃于上前票拟令李昌祚内升。刘正宗、成克巩、系有看详本章之官。不加考核竟使叛案之人、得跻九列。明系党叛。克巩回奏、李之春叛案发觉有年。李昌祚若系叛案之人。即当拏获正法。不但不当为九列亦不得为职官。何以听其尚任司道、不行拏获等语。今李昌祚见在缉拏。果否即系此人。虽未可悬定。但姓名相合。于昌祚内升时、不行奏明。其罪一也。又克巩供、李敬曾向我云。魏裔介因奉严上□日、甚是恐惧。因怨刘正宗。谊属同乡不为照管。欲使闻之。向我言及。但出自裔介之指使或出自李敬之代谋。我俱不知。及问李敬、魏裔介坚供并无此事如魏裔介果有此言。成克巩当日何不奏明。乃于魏裔介参后说出明系诬陷魏裔介。比附刘正宗。其罪二也成克巩应仍革职。魏裔介参疏内虽有三款属虚。而以上诸款是实魏裔介应免罪。仍行补用。季振宜参疏内四款俱虚。而董国详一款是实亦应免罪。仍行补用。刘正学反叛情节后既经投诚无庸查议其题授守备系叙四年未叛以前之功七年投诚之后、并未立功正学应革职为民。永不叙用。原任山东巡抚耿焞、将投诚无功之刘正学题授守备。本应议处。已经别案提问。无庸再议。李昌祚情由、虽于叛贼李之春家搜出伪劄。内有检讨李昌祚劄付一张。但李之春供称、将此劄付、携带已经五年。因不知李昌祚在于何处、不曾与他未经指出李昌祚系何省之人。伪劄又在李之春家。或系姓名相同。亦未可定李昌祚、应免议。魏裔介疏参刘祚远、元年以后、不曾归顺投入海寇郑成功处为大帅。六年始回。营复秀才。据刘祚远供我自小并未南行。历年考案可查。讯刘正学、李弼等并供不曾同祚远南去随将刘祚远考案行查、山东巡抚回称、顺治二年、五年、六年、七年、俱经考过等语。又问刘祚远、三年四年、为何不考。据供、三年系分外添一次科考。考与不考由人。我因患病。故不曾考。四年学道不曾来。所以未考。刘祚远、三年四年未考缘由。应复行查东抚。俟查到之日、再行议覆。李弼、刘正灿、于心宇等、审系无干。无庸议。奏入。得上□日、刘正宗、性质暴戾。器量褊浅。持论矫激偏私。罔揆于理。处事执谬自恣。务显所长。悻愎琐屑。负气乖张。惟以沽名姑胜为事弗顾国家大体。时或适意、则骄矜夸诩。偶拂其意、则忿然不平。绝无休休老成之度。凡伊劣状、朕素知之。特以才学、故加擢用屡行诫饬。复降严谕。冀其省改。以副朕简拔之意。乃置若罔闻。性愈恣睢。量愈褊急。卒无悛悔。罪过滋多。大负擢用深恩。本当依拟正法。念任用有年。姑从宽免死。著革职。追夺诰命。籍没家产一半归入旗下。不许回籍。张缙彦、巧辩欺饰。本当依拟处斩。亦从宽免死。著革职。追夺诰命。籍没家产。流徙宁古塔地方。成克巩、素性庸劣。依违附和。凡事因人非能专擅自用者。姑从宽免罪。著复职。仍留原任。余俱依议。　　

○壬戌。议政王、贝勒、大臣、遵上□日会议、御史一官、原为察吏安民而设。其直省、巡方、应仍旧差遣。得上□日、巡方职在察吏安民。关系重大。年来屡停屡复、原为计安民生。澄清吏治。故不得不加详慎。欲照旧议差、恐仍踵前辙。于地方无益有害。欲概为停止、又恐各督抚职掌烦剧。不能亲巡详察。其贻误地方、亦复不小。今依诸王大臣等议、仍旧差遣。但立法更宜加严。考核益当矢公。巡方官奉命差出、务须大破从前积习。恪遵戒谕。不得视为故事。洁己、必贿赂尽绝。爱民、必疴痒相关。举劾、必确当廉贪。兴除、必熟筹利弊。问拟刑名、必无枉无纵。访拏豪蠹、必大恶大奸。地方遇有盗贼灾荒、必据实驰奏。不许耽延欺朦。减驺从以恤驿困。禁铺设以纾民力。拒参谒以杜逢迎。督抚共事地方、止许商确公事。不许私交馈遗。如不恪遵力行。一经发觉、必行重处。各御史奉差出京、如何体访稽察。差满回京、如何详细考核。都察院堂官、及河南道、严议条例具奏。　　

○以致仕二等阿达哈哈番孙得胜子世奇、袭职。　　

○广西巡抚于时跃疏报、开垦民田、屯田、二千二百五十余顷。　　

○癸亥。辅国公喇石塔卒、谥恪僖。　　

○甲子。谕吏部、佐领员缺、以前任佐领兄弟子侄补授。系向来定例。今览尔部补授佐领一疏、田昇龙病故。应补员缺、正拟、闲散陈启泰。陪拟、闲散陈进学。既无兄弟子侄堪任、自应选择才品补用。但缺出方行开送、其中恐有营徇情弊。且未必得人。嗣后应将各旗佐领下人员、才品优长、堪任佐领者、遴选豫备。如遇无应补兄弟子侄缺出、即行补授。尔部仍酌议定例具奏。　　

○又谕吏部、巡按御史、职司察吏安民。所属官员、差满例应荐举。必公廉详慎、杜绝情面、始足鼓劝人材。澄清吏浥。近览尔部覆福建巡按李时茂举劾方面疏称、道员宋杞、宋可法、法若真、历俸俱未满一年。不准注册。开荐不合。例应听都察考核。李时茂身任巡方。荐举定例、岂有不知。今违例滥及。殊属不合。著严加考核议处具奏。宋杞等、不应荐而获荐、其中岂无请托情弊。著一并严察议处。嗣后违例荐举者、并所荐之人、俱照此例一体严加处分。尔部即遵谕行。　　

○裁广东甲子门所、归并海丰所。海朗所、归并双鱼所。锦囊所、归并海安所。乐民所、归并海康所。儋州所、归并崖州所。南山、所归并万州所。昌化所、归并清澜所。　　

○乙丑。先是、吏部尚书孙廷铨等奏言、五品小京堂。例既不得与四品京堂、较俸升转。而四品京堂缺出、又有内外应升京堂之官、挨次补授。则五品小京堂、终无升迁之期。请嗣后每年四品缺出、京官内升员数补完后、即升五品一员。外官应升员数补完后、再升五品一员。至是部覆。应如所请。以疏壅滞。从之。　　

○礼部遵上□日议、晋封太祖妃号应令内阁恭拟字样。奏请钦定。其金册等项、行工部造办。册文内阁撰拟俟备办毕、行钦天监择吉。照例行。至金宝、应否造用。伏候上裁。命用金宝。　　

○和硕敬谨亲王尼思哈薨。年十□山戊不□。　　

○己巳。遣和硕额驸花善、祭金太祖陵。内大臣公渥赫、祭金世宗陵。　　

○辛未。冬至节。祀天于圜丘。遣固山贝子顾尔玛洪行礼。　　

○遣官祭永陵、福陵、昭陵、端敬皇后。　　

○免行庆贺礼。　　

○太保兼太子太师吏部尚书中和殿大学士金之俊、考满。加太傅。荫一子入监读书。　　

○升贵州按察使颜敏、为广西布政使司右布政使。浙江按察使万全、为云南布政使司右布政使。山东按察使于变龙、为广东布政使司右布政使。陕西河西道副使许瑶、为四川布政使司参政、分守川北道。山东济南道副使杨晙、为山西布政使司参政、分守冀宁道。陕西汉羌道副使曹士琦、为云南布政使司参政、分守安普道。山东运使陈秉直、为山西布政使司参政、分守河东道。陕西西宁道副使董奎武、为广西布政使司参政、兼按察使司副使、分巡苍梧道。陕西东路道副使李登第、为湖广布政使司参政、兼按察使司副使、分巡下江防道。广东驿传道副使万翱、为浙江布政使司参政、兼按察使司副使、分巡温处道。山西冀南道参议申伟抱、为福建按察使司副使、分巡漳南道。山东济南道参议杨陛、为山东按察使司副使、分巡东昌道。贵州都清道佥事张道澄、为陕西布政使司参议、管按察使司副使事、分巡清军驿传道。福建福宁道佥事周文华、为山东布政使司参议、管按察使司副使事、分巡沂州兵备道。浙江宁绍道佥事荆世爵、为河南布政使司参议、管按察使司副使事、分巡管河道。工部郎中胡尚衡、为浙江按察使司佥事、提调学政。补原任两浙运盐使司运使迟日豫、原官。　　

○义王孙可望卒。　　

○壬申。增设太常寺满洲寺丞、司库各一员。笔帖式三员。通政使司满洲知事一员。　　

○四川道御史杨素蕴奏言、臣阅邸报、见平西王恭请升补方面一疏、以副使胡允等十员、俱拟升云南各道。并奉差部曹、亦在其内。臣不胜骇异。夫用人、国家之大权。惟朝廷得主之。从古至今、未有易也。即前此经略用人、奉有吏兵二部不得掣肘之上□日。亦惟以军前效用各官、或五省中人地相宜。资俸应得者、酌量具题。从未闻以别省不相干涉之处、及见任京官、公然坐缺定衔、如该藩今日者也。且该藩疏称、求于滇省、既苦索骏之无良。求于远方、又恐叱驭之不速。即如所言、湖南蜀省、去滇稍近。犹可计日受事。若京师、山东、江南等处、距滇南万里。不知所谓远、更何在也。况该藩用人、皇上所以特假便宜者。不过欲就近调补、无误地方耳。若尽天下之官、不分内外、不论远近、皆可择而取之。则如何归其权于吏部。照常铨授。尤为名正言顺也。即云贵新经开辟。料理乏人。诸臣才品、为该藩所知。亦宜先行具题。奉上□日俞允、然后令吏部照缺签补。犹不失权宜之中计。乃径行拟用。无异铨曹不亦轻名器而亵国体乎夫、古来人臣忠邪之分、其初莫不起于一念之敬肆。在该藩扬历有年。应知大体即从封疆起见未必别有深心。然防微杜渐当慎于机先。伏乞天语申饬。令该藩嗣后惟力图进取加意绥辑一切威福大权俱宜禀命朝廷则君恩臣、谊两得之矣章下所司　　

○丙子。裁四川威茂监军道　　

○丁丑。命吏部尚书觉罗伊图、礼部尚书渥赫、兵部尚书苏纳海、刑部尚书雅布兰、杜立德、工部尚书郭科、会同校订律令　　

○兵部銮仪卫、会覆宪臣霍达疏言、銮仪卫冠军使、云麾使、治仪正、整仪慰各官、俱司驾仪重务。查向来功臣、及殉难子弟、荫精奇尼哈番者。注銮仪卫。阿思哈尼哈番以下拖沙喇哈番以上等官、俱注外卫。今议将以上各项官、俱改注銮仪卫。如遇该卫员缺。本卫堂官、会同考选才优年壮者、不拘世职品级大小、酌量开列奏请。兵部题覆补授。照例升转。至本卫有办事掌房、掌案、贴房、贴案、劳久资深。端方练习者。照旧兼用。但由此项出身者、日后挨推。止许至云麾使。不得越升冠军使。以重名器。从之。　　

○都察院遵上□日议奏、福建巡按李时茂、违例荐举道府官四员显有情弊。应解时茂任。下吏部从重议处。从之。　　

○戊寅。添设光禄寺满洲署丞二员。监事四员。笔帖式八员。　　

○免河南睢州杞、虞城、柘城、永城、夏邑等县、河决淹没地亩额赋。　　

○刑部等衙门会覆、凤阳巡抚林起龙疏言、皇上立法惩贪。官员犯赃十两、衙役犯赃一两以上者、流徙。贼重者。分别斩绞。今抚臣林起龙、言立法过重。人犯抵死不招。徒有流徙之虚名。致弃充饷之实用。臣等议、今后贪官犯赃、仍照律追拟。以助军需。其衙役犯赃、若照律拟罪。恐法轻不足惩奸。今后衙役、亦照官律拟罪。得上□日、贪官蠹役害民、屡惩弗悛。不得不特立严法。冀人人畏惧。省改贪心。始不负朕惩贪救民之意。今林起龙疏称、祗缘法重、以致人犯抵死不招。追赃甚少。尔等会议、请仍照律拟罪赃追入官以助军需。夫与其畏法不招。何若使其畏法不贪。与其餍足贪腹、以赃济饷。何若使其不贪民得丰裕。国赋亦充。朕明知立法既严。于贪官蠹吏。有所不便。必怀怨心。但轸念民生。即为贪蠹所怨、亦不遑恤。若不如此。贪风何由止息。小民何日安生。仍著遵前谕行。林起龙所奏与尔等所议、俱属不合。著严饬行。　　

○庚辰。端敬皇后百日。遣内大臣伯索尼致祭。是日、诸王以下、文武官员以上、公主王妃以下、各官命妇以上、齐集举哀。　　

○移甘州巡抚驻劄凉州。允陕西巡按张吉午请也。　　

○免江南五河、安东二县、十六年分水灾额赋。　　

○辛巳。吏部遵上□日议奏、八旗满洲、蒙古、汉军、佐领缺出。除有兄弟子侄者、仍照前开送题补外。其无兄弟子侄者、各该旗佐领下有才品优长、出征勤劳效力年久者。满洲、蒙古、五品以上、汉军、除由奴仆升授骁骑校外。其余骁骑校、及五品以上、每旗各选十人。分定次序咨部。俟无兄弟子侄佐领缺出。臣部按次拟正陪具题。此等选补佐领缺出、仍于所选十人内、挨次拟用。俟十人俱已用完。复照前再选十人咨部。奏入。命同内大臣索尼议奏。　　

○吏部议覆、四川巡按张所志疏言、四川遂宁县、向因地荒民稀。归并蓬溪。今百姓既渐来归。且系行盐之地应如按臣所请、复设县令。从之。　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四十二




大清世祖体天隆运定统建极英睿钦文显武大德弘功至仁纯孝章皇帝实录卷之一百四十三　　

顺治十七年。庚子。十二月。壬午朔。皇太后遣公遏必隆、祭端敬皇后。　　

○升江西袁州参将孙加印、为浙江衢州副将。广东广州水师右协参将吴文猷、为河南协守开封副将。福建福州水师署副将韩尚亮、为江西南赣右协副将。陕西庆阳署副将王可就、为浙江杭州城守副将。　　

○兵部议覆、御史艾元复疏言、湖寇陆二、陈二、聚众行劫。贿求招抚缘由。应敕江浙督抚严查。从前已抚之贼、应令各该督抚、严行密访。有无通贼情形。见在安插何地。应移何衙门效用。务期解散党类。无使酿害地方。嗣后果系啸聚积年巨寇、率众投诚。准其招抚。若草窃土寇、即行扑灭。毋得滥抚、以长乱萌。从之。　　

○癸未。遣内大臣伯索尼、祭端敬皇后。　　

○赏军政卓异总兵官张勇、副将张玮等、袍服有差。　　

○甲申。降补吏部侍郎禅代、为都察院左副都御史。　　

○福建道御史胡文学奏言、旧例科场磨勘。必俟直省朱卷解齐、公阅全完、然后汇题。濡迟时日。弥缝转移。为弊滋甚。更有神奸巨憝、乘人疑畏之际。借端恐吓。流毒无穷。请敕部速将解到朱卷、移科公阅。照省分题。庶公论早定。而钻营讹诈之弊绝矣。得上□日、此奏是。礼部议奏。　　

○内大臣、会同刑部审奏耿焞一案。以耿焞已经病故。相应免议。贾一奇赃数太多。应拟绞监候。杨桂英、贪赃十两以上。应革职。免籍没。责四十板。流徙宁古塔。尚祜卿、送耿焞银两涉虚。张有才、转送银两与耿焞亦虚。俱应免议。得上□日、贪官本身既经流徙者。免其家产籍没。今耿焞未经流徙、病故。应否籍没家产、著再行确议具奏。　　

○丙戌。谕吏部。朕念诸臣世袭官职、得之不易。国家延世报功。典至重也。其不幸而无子孙者、即行停袭。何以示劝。前经议定承袭世官、应以亲子孙袭替。如无子孙、应以亲兄弟袭替。此外宗派疎远、同族同姓者、不准袭替。及嗣养疎远宗族之子者、亦不准袭替。其袭替时、应照见在世职之人派袭。朕反覆思维、于心尚有未惬。世职袭替、应论得功本身。使之相承。若照见在世职之人派袭。或遇有乏嗣者、虽永远世职。竟致断绝。殊为可悯。嗣后凡系世职有子有孙者、仍照常袭替外。其无亲生子孙、有本生祖父及亲伯、叔、兄、弟、侄男、侄孙、概许袭替。其嗣养疎远宗族之子、不许承袭。著永著为例。如有照前议停袭者、尔部即遵此谕、察明应袭之人。开列具奏。　　

○戊子。刑部侍郎尼满、会同驻防京口大将军刘之源等、遵上□日议奏。臣等查审马逢知交通海逆一案。缘有海贼柳卯、于沙浦港、被我军擒获。逢知声言系投诚之人。停留信宿。给食赏银。托言令往招抚海船、纵之使还。又海逆郑成功、曾遣伪副将刘澄、说令逢知改服衣冠。领兵往降。逢知声言欲杀刘澄、而实未杀。反馈刘澄银两。又差人以扇遗成功。又将申报成功投诚之本先示成功。又蔡正、系奉上□日发回之人。不即斥逐。私留数月。将蔡正之发薙短以便潜往。又遣人护送出境。给以银两、及狐腋褂、附子、毯子等物。并寄成功书札。至劝留刘澄招抚之事、讯之副将赵光祖、岑应元、供称并无见据。又赵光祖等供刘澄带来书。系逢知之弟马三、接自逢知之手。即经裂碎焚毁。是逢知当日叛逆从贼。虽未显著。然当海贼率众、直犯江南之时、托言招抚。而阴相比附。不诛贼党。而交通书信。且潜遣奸细往来。此则臣等查审所得之情节也。疏入。得上

□日、此所审供词。著议政王、贝勒、大臣、核议具奏。　　

○镇国公郭盖卒。谥端纯。　　

○己丑。以镶红旗满洲阿达哈哈番夸扎、为护军参领。　　

○予故广东布政使司左布政使桑芸、祭葬如例。　　

○先是奉上谕、凡克城功次。应视攻战艰苦、敌兵多寡而定。不可论城中之贫富。著另确议具奏。至是部议、凡遇敌寇甚众、我师从梯登陴、艰苦攻克者。为头等第一。或敌寇虽众、主帅出谋制胜。士卒从梯攻克、不甚艰苦者。为第一等。或敌寇虽寡、我师从梯登陴、艰苦攻克者。为第二等。或敌寇既寡、主帅复出谋制胜。士卒从梯攻克、不甚艰苦者。为第三等。敌寇寡弱、守御犹坚、我师从梯艰苦攻克者。为第四等。攻克州城功、较府城递减一等。攻克县城功、较州城递减一等。卫与州同。所与县同。凡府、州、县、卫、所、用红衣大炮攻破。我师奋勇前进。其功较从梯得城者。俱各减一等。或有寨所筑城、我师艰苦攻克者。其功悉与得城同。此外凡遇府、州、县、卫、所、寨、堡、山、台等处。用力、用计、用间、攻克等项功绩。俟临期酌定。从之。　　

○庚寅。工科左给事中杨鼐疏言、臣伏读上谕、凡秋决各犯、概令减等拟罪。仰见皇上好生之德。浩荡无涯。第按律减死一等、皆为流罪。而迩来则例不同。定拟难一。法曹聚议、或主内流。或主远徙。盈廷纷杂。未有定论。若概遵新例、悉流边远。非所以仰体皇上矜宥生全之德意也。臣以为洪恩解网。法宜从轻。请敕法司、各照定例减等。昭示画一。以广皇仁。章下部议。　　

○辛卯。叙击败海寇功。授一等阿达哈哈番阿西泰巴图鲁、为三等阿思哈尼哈番。闲散章京高英齐、严国栋、李廷芝、署骁骑校楂尔敏、博地、为拖沙喇哈番。赠阵亡一等阿达哈哈番兼一拖沙喇哈番协领胡深布鲁、拜他喇布勒哈番索博多、各加一拖沙喇哈番。佐领巴撒里、撒尔泰、俱为拜他喇布勒哈番。佐领遏塞、骁骑校巴喀里、阿哈里、俱为拖沙喇哈番。　　

○壬辰。以正白旗拜他喇布勒哈番参齐赫、为参领。　　

○癸巳。礼部以元旦庆贺礼仪具奏。得上□日、免行庆贺礼。皇后蒙皇太后慈谕。此三四年来、未令朝谒慈宁宫。以后行礼事宜、有关皇后者。不必开列具奏。　　

○增设平西王属下副都统六员。　　

○升湖广上湖南道副使胡允、为云南布政使司参政、分守金沧道。刑部郎中李煊、为云南布政使司参议、分守洱海道。四川重庆府知府何毓秀、为云南按察使司副使管参政事、分守临元道。湖广辰州府知府苏弘谟、为云南按察使司副使、清军驿传道。安陆府知府马逢皋、为云南按察使司副使、分巡临安兵备道。永州府同知吉允迪、为云南按察使司佥事、分巡水利道。四川保宁府同知纪尧典、为云南按察使司佥事、分巡金腾兵备道。调补四川川西道副使田萃祯、为云南按察使司副使、分巡洱海道。陕西关内道副使蔺一元、为云南按察使司副使、分巡曲靖兵备道。　　

○免江南邳州、萧、宿迁、沭阳等县、十七年分水灾额赋有差。　　

○刑科左给事中金汉鼎疏言、司寇为法官之长。非重大事情、岂容轻易渎告。近有琐屑情词、混行投诉。株连无辜。守候□山戊不□月。请敕部详查审结。或即与注销。且值此严寒。乞遣内大臣、及满汉诸臣、再为清理。嗣后凡盛暑隆冬、俱应清理刑狱。永著为例。下所司知之。　　

○甲午。谕礼部。端敬皇后在日。奉事皇太后、克尽孝道。赞助朕躬、裨益良多。爰遵懿命、追封加谥。一切丧祭典礼、悉从优厚。凡以仰纾皇太后眷悼慈衷。辰朕惓切之怀。并申诸王臣民悲伤感慕之诚。数月以来、办理丧仪。诸凡吉典、皆暂停止。朕念诸王臣民哀思未已。是以驻跸南苑。间幸郊原。聊自宽解。以慰臣民。今已数月。尚守服制。吉事概未举行。臣民咸有惨然未舒之色。朕心反未慊然。今朕在宫中、仍行期年之礼外。其郊、庙、视朝、庆贺、诸大典礼。俱著照旧举行。诸王以下、至军民人等、凡吉庆等事、亦照常行。尔部即行传谕。　　

○赏车里土司刀木祷、貂裘、缎疋、鞍马等物。　　

○吏部议覆、宪臣霍达参奏、庄朝生不宜典试一款。仍听礼部、礼科、严加磨勘试卷外。其父丧开吊三日、并纠拾冋生劣迹、即系朝生开送等事。应敕该城御史查明再议。从之。　　

○乙未。吏部议覆、宪臣霍达疏言、司道内升、原当慎重。嗣后必历练三四任、曾举卓异、或有大功、及荐多者。每□山戊不□定升二人。再查司道内升旧例、每年四人。十七年两奉上谕、已内升马叶曾等九人。是司道内升、已过其数。应于十八年、照新例行可也。从之。　　

○丙申。升山西右布政使徐炟、为贵州布政使司左布政使。福建按察使祁彦、为河南布政使司右布政使。江西湖西道参政班琏、为山东按察使司按察使。浙江宁绍台道参政宋琬、为浙江按察使司按察使。江南苏松道副使王纪、为山东布政使司参政、分守济南道。山西大同道副使冯瑾、为浙江布政使司参政、分巡宁绍道。浙江杭严道副使秦鉽、为陕西布政使司参政、分巡榆林东路兵备道。直隶怀来道副使李荣宗、为陕西布政使司参政、分巡河西道。直隶井陉道副使法若真、为陕西布政使司参政、分巡汉羌兵备道。广东海北道参议鲍开茂、为陕西按察使司副使、分巡西宁道。江西南昌道参议姜图南、为山东按察使司副使、分巡济南道。陕西商雒道参议盛复选、为湖广按察使司副使、分巡下荆南道。湖广武昌道参议戚良宰、为福建按察使司副使、分巡福宁道。山东济南府知府吴南岱、为广东按察使司副使、分巡清军驿传道。外转刑科给事中姚启盛、为贵州按察使司佥事、分巡都清道。御史陆光旭、为山西布政使司参议、分守冀南道。补降调苏松督粮道参政王添贵、为江南按察使司副使、分巡徽宁道。　　

○旌表节妇、广东河源县民李琮妻江氏。东莞县生员赵汝续妻钟氏。各给银建坊如例。　　

○山西道御史余缙奏言、浙省三面环海。宁波一郡、尤孤悬海隅。往时以舟山为外藩。设师镇守。俾贼不敢扬帆直指。策至善也。迩来行间诸臣、忽倡捐弃之议。倘形胜之地、逆贼一旦据而有之。非近犯宁波。则远窥江左。为虑匪轻。应设一忠勇之将。重其事权。随机措置。更徙内地之兵。增益营垒。以固疆圉。至杭绍两境相对处、地名小门。其间江流狭隘。若于此严设防戍。安置炮台。令贼舟不能溯江入犯。则会城永无风鹤矣。疏下部议。　　

○戊戌。免直隶庆都县、十七年分被灾田地额赋。　　

○己亥。加巡抚山西兵部尚书兼都察院右都御史白如梅、太子少保。以兵饷全完故也。　　

○理藩院题、喀尔喀部落土谢图汗、车臣汗、毕席勒尔图汗等、每年应各进贡白马八匹。白驼一只。其管旗汗、贝勒、及台吉、为首大臣、喇嘛等、许其来京进贡。至小台吉、喇嘛等、托名贡马贸易。永行停止。仍不许潜入边境。若欲置买茶帛等物、俱令于归化城交易。命严行晓谕。　　

○庚子。授宗室马喀纳、三等镇国将军品级。　　

○内大臣伯索尼等遵上□日议奏、佐领缺出。如于本旗内豫选才品兼优者十人、俟缺出补用。恐系别佐领下人。则须更换壮丁。且庄村不在一处。难以钤束。相应停止。仍照旧行。再查定例、凡补各处章京。如系皇上旗内者。该都统、副都统、启奏咨部。如系别旗者。该部于各该王、贝勒下、取应补之人具题、倘系皇上所知之人、即行补用。不则仍向该王、贝勒、询其可否。今补各项章京、不询该王、贝勒、止据该都统、副都统、所拟正陪补用。则其优劣无由而知。嗣后凡补授章京、如系皇上旗内者。仍许该都统、副都统、启奏咨部。如系别旗者。许各该都统副都统、询其各该王贝勒。取二三人姓名。用印咨部。该部拟定正陪具题。奏入。从之。　　

○吏部、都察院、议覆御史陆光旭条奏一疏。科道互纠、久有成例。应听公议、再行申饬。至于刘正宗罪状。台省诸臣、不加纠察。臣伊图等议、应将现任科道。交部议处。臣孙廷铨等议、刘正宗、原系言官参劾。而言官无尽人具本之例。应免其议处。议上。得上

□日、科道互相纠参著照例通行严饬。余依前议。会议不许满汉互异、久经降上□日。今复分满汉两议、殊属不合。著严饬行。　　

○旌表直隶孝子内邱县生员智怀行。烈妇、唐县生员程格妻王氏。节妇、元氏县民王望山妻李氏。内邱县民邢一儒妻王氏。浚县生员王元勋妻尹氏。藁城县民张宗舜妻马氏。沧州生员张迪吉母王氏。各给银建坊如例。　　

○以故四川成都总兵官二等阿达哈哈番惠应诏子占春、袭职。　　

○癸卯。补原任浙江道御史季振宜、为湖广道监察御史。　　

○铸给车里军民宣慰使司印。　　

○以故一等精奇尼哈番兼一拖沙喇哈番祖泽润子植

松、袭职。　　

○内大臣、同刑部议奏、贪官未经流徙身故者、家产例不籍没。今耿焞身系巡抚。不思尽心报国。赃私累累。情罪重大。除耿焞妻子外。家产仍应籍没入官。余俱照前议。从之。　　

○甲辰。皇第八子永干生。　　

○补原任编修汪炼南原官。　　

○吏部遵上□日、查奏应袭世职姓名。陈泰、原系一等精奇尼哈番兼一拖沙喇哈番。病故、其侄尼满承袭。尼满病故、已经停袭。今应与尼满亲叔之子伯奇承袭。绰克图、原系一等阿达哈哈番。病故、停袭。查此职系绰克图祖花奇塔特之职。今应与花奇塔特亲兄之子卓尔宾承袭。库礼、原系一等阿达哈哈番兼一拖沙喇哈番。病故、子岳岱承袭。岳岱病故、已经停袭。今应与库礼亲叔之子扎尔护承袭。拜音图、原系拜他喇布勒哈番兼一拖沙喇哈番。病故、停袭。今应与其亲叔之子萨哈那承袭。阿邦、原系二等阿达哈哈番。病故。停袭。今应与其亲叔之子吴喇代承袭。阿赖、原系三等阿达哈哈番。病故、停袭。查此职系阿赖祖海诸护之职。今应与海诸护亲兄之子白阴柱承袭。定南王下孙豹、原系三等阿达哈哈番。病故、其子延运承袭。延运阵亡、已经停袭。今应与豹亲叔之子麟承袭。从之。　　

○旌表八旗节妇、镶黄旗兵纳木太妻卫氏。正红旗兵布思泰妻艾氏。代主护妻根氏。撒哈太妻孙氏。护军鄂薄辉妻庸氏。镶红旗参领纳尔塞妻偏氏。正蓝旗兵苏班妻苏氏。镶蓝旗兵郭合尼坎妻吴氏。黑钮妻拜氏。护军朱黑讷妻费氏。兵传达里妻金氏。俱夫故守节。烈妇、镶黄旗兵沙蓝妻阿氏。拨什库和尚妻舒氏。正黄旗兵科尔昆妻韦氏。翁几妻根氏。拨什库察喀达妻韦氏。正白旗兵傅尔丹妻根氏。镶白旗护军苏拉妻莪氏。拨什库尹泰妻瓦氏。兵朔色妻何氏。郭拜妻温氏。巴海妻艾氏。正红旗代禄妻炤氏。镶红旗护军喀把里妻篇氏。正蓝旗兵德浓格妻门氏。齐格妻讷氏。朱蓝太妻卦氏。镶蓝旗拨什库莫拜妻库氏。兵吴把海妻格氏。俱殉夫自尽。各给银建坊如例。　　

○乙巳。谕礼部。乳母李氏、当朕诞毓之年。入宫抚哺。尽心奉侍。进食、必饥饱适宜。尚衣、必寒温应候。啼笑之间、曲意调和。期于中节。言动之际、相机善导。务合规程。诸凡襁褓殷勤、无不周详恳挚。睿王摄政时、皇太后与朕分宫而居。每经累月、方得一见。以致皇太后萦怀弥切。乳母竭尽心力。多方保护诱掖。皇太后惓念慈衷、赖以宽慰。即读书明理者、未必过是。此其贤德、今昔罕闻。乃一旦溘然长逝。深堪悯悼。追封恩恤、宜从优厚。尔部即详察典例、确议具奏。　　

○礼部议覆、御史胡文学疏言、直省乡试朱卷、解到原有先后。臣部及礼科随到随阅。俱于二月会试场前、阅毕具题。今科解到试卷、除顺天等六处阅完外。其余陆续解到各卷、随阅送科。阅完即行具题。应如台臣所请。不必拘定旧例。其神棍巨憝、乘机借名指诈。自应重法处治。应听五城御史、查明纠察。疏入。得上

□日、乡试朱卷著速行磨勘。不得稽延滋弊。如有棍徒乘机指诈、著五城御史严查。据实纠参。　　

○丙午。镇国公喇笃祜卒。谥曰纯

　　

○丁未。谕吏部尚书觉罗伊图曰。拖沙喇哈番贾布嘉、勤劳年久。驱使独多。三旗大臣侍卫无不知之。著升授一等阿达哈哈番。鄂洛、虽不及贾布嘉。然效力勤敏。著授拖沙喇哈番。　　

○戊申。以□山戊不□暮行祫祭礼。遣官告祭太庙。　　

○己酉。祫祭太庙。遣内大臣伯索尼行礼。　　

○遣官祭永陵、福陵、昭陵。　　

○遣官祭太□山戊不□月将之神。　　

○遣官祭五祀之神。　　

○庚戌。遣内大臣苏克萨哈、祭端敬皇后。　　

○是□山戊不□。人丁户口、一千九百八万七千五百七十二。田地、山荡、五百一十九万四千三十八顷三十亩。畦地、二万二千六百四十二个。徵银、二千五百六十六万四千二百二十三两有奇。米、麦、豆、六百一万七千六百七十九石五斗有奇。草、二百二十六万六千六百五十五束。中茶、八万七千五百一十五篦。行盐、四百一十万五千八百九十七引。徵课银、二百七十一万六千八百一十六两。铸钱、二万八千三十九万四千二百八十有奇。旧铸铜钱、二十万一千二百一十有奇。钞、一十二万八千一百七十二贯四百七十有奇　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四十三



大清世祖体天隆运定统建极英睿钦文显武大德弘功至仁纯孝章皇帝实录卷之一百四十三　　

顺治十七年。庚子。十二月。壬午朔。皇太后遣公遏必隆、祭端敬皇后。　　

○升江西袁州参将孙加印、为浙江衢州副将。广东广州水师右协参将吴文猷、为河南协守开封副将。福建福州水师署副将韩尚亮、为江西南赣右协副将。陕西庆阳署副将王可就、为浙江杭州城守副将。　　

○兵部议覆、御史艾元复疏言、湖寇陆二、陈二、聚众行劫。贿求招抚缘由。应敕江浙督抚严查。从前已抚之贼、应令各该督抚、严行密访。有无通贼情形。见在安插何地。应移何衙门效用。务期解散党类。无使酿害地方。嗣后果系啸聚积年巨寇、率众投诚。准其招抚。若草窃土寇、即行扑灭。毋得滥抚、以长乱萌。从之。　　

○癸未。遣内大臣伯索尼、祭端敬皇后。　　

○赏军政卓异总兵官张勇、副将张玮等、袍服有差。　　

○甲申。降补吏部侍郎禅代、为都察院左副都御史。　　

○福建道御史胡文学奏言、旧例科场磨勘。必俟直省朱卷解齐、公阅全完、然后汇题。濡迟时日。弥缝转移。为弊滋甚。更有神奸巨憝、乘人疑畏之际。借端恐吓。流毒无穷。请敕部速将解到朱卷、移科公阅。照省分题。庶公论早定。而钻营讹诈之弊绝矣。得上□日、此奏是。礼部议奏。　　

○内大臣、会同刑部审奏耿焞一案。以耿焞已经病故。相应免议。贾一奇赃数太多。应拟绞监候。杨桂英、贪赃十两以上。应革职。免籍没。责四十板。流徙宁古塔。尚祜卿、送耿焞银两涉虚。张有才、转送银两与耿焞亦虚。俱应免议。得上□日、贪官本身既经流徙者。免其家产籍没。今耿焞未经流徙、病故。应否籍没家产、著再行确议具奏。　　

○丙戌。谕吏部。朕念诸臣世袭官职、得之不易。国家延世报功。典至重也。其不幸而无子孙者、即行停袭。何以示劝。前经议定承袭世官、应以亲子孙袭替。如无子孙、应以亲兄弟袭替。此外宗派疎远、同族同姓者、不准袭替。及嗣养疎远宗族之子者、亦不准袭替。其袭替时、应照见在世职之人派袭。朕反覆思维、于心尚有未惬。世职袭替、应论得功本身。使之相承。若照见在世职之人派袭。或遇有乏嗣者、虽永远世职。竟致断绝。殊为可悯。嗣后凡系世职有子有孙者、仍照常袭替外。其无亲生子孙、有本生祖父及亲伯、叔、兄、弟、侄男、侄孙、概许袭替。其嗣养疎远宗族之子、不许承袭。著永著为例。如有照前议停袭者、尔部即遵此谕、察明应袭之人。开列具奏。　　

○戊子。刑部侍郎尼满、会同驻防京口大将军刘之源等、遵上□日议奏。臣等查审马逢知交通海逆一案。缘有海贼柳卯、于沙浦港、被我军擒获。逢知声言系投诚之人。停留信宿。给食赏银。托言令往招抚海船、纵之使还。又海逆郑成功、曾遣伪副将刘澄、说令逢知改服衣冠。领兵往降。逢知声言欲杀刘澄、而实未杀。反馈刘澄银两。又差人以扇遗成功。又将申报成功投诚之本先示成功。又蔡正、系奉上□日发回之人。不即斥逐。私留数月。将蔡正之发薙短以便潜往。又遣人护送出境。给以银两、及狐腋褂、附子、毯子等物。并寄成功书札。至劝留刘澄招抚之事、讯之副将赵光祖、岑应元、供称并无见据。又赵光祖等供刘澄带来书。系逢知之弟马三、接自逢知之手。即经裂碎焚毁。是逢知当日叛逆从贼。虽未显著。然当海贼率众、直犯江南之时、托言招抚。而阴相比附。不诛贼党。而交通书信。且潜遣奸细往来。此则臣等查审所得之情节也。疏入。得上

□日、此所审供词。著议政王、贝勒、大臣、核议具奏。　　

○镇国公郭盖卒。谥端纯。　　

○己丑。以镶红旗满洲阿达哈哈番夸扎、为护军参领。　　

○予故广东布政使司左布政使桑芸、祭葬如例。　　

○先是奉上谕、凡克城功次。应视攻战艰苦、敌兵多寡而定。不可论城中之贫富。著另确议具奏。至是部议、凡遇敌寇甚众、我师从梯登陴、艰苦攻克者。为头等第一。或敌寇虽众、主帅出谋制胜。士卒从梯攻克、不甚艰苦者。为第一等。或敌寇虽寡、我师从梯登陴、艰苦攻克者。为第二等。或敌寇既寡、主帅复出谋制胜。士卒从梯攻克、不甚艰苦者。为第三等。敌寇寡弱、守御犹坚、我师从梯艰苦攻克者。为第四等。攻克州城功、较府城递减一等。攻克县城功、较州城递减一等。卫与州同。所与县同。凡府、州、县、卫、所、用红衣大炮攻破。我师奋勇前进。其功较从梯得城者。俱各减一等。或有寨所筑城、我师艰苦攻克者。其功悉与得城同。此外凡遇府、州、县、卫、所、寨、堡、山、台等处。用力、用计、用间、攻克等项功绩。俟临期酌定。从之。　　

○庚寅。工科左给事中杨鼐疏言、臣伏读上谕、凡秋决各犯、概令减等拟罪。仰见皇上好生之德。浩荡无涯。第按律减死一等、皆为流罪。而迩来则例不同。定拟难一。法曹聚议、或主内流。或主远徙。盈廷纷杂。未有定论。若概遵新例、悉流边远。非所以仰体皇上矜宥生全之德意也。臣以为洪恩解网。法宜从轻。请敕法司、各照定例减等。昭示画一。以广皇仁。章下部议。　　

○辛卯。叙击败海寇功。授一等阿达哈哈番阿西泰巴图鲁、为三等阿思哈尼哈番。闲散章京高英齐、严国栋、李廷芝、署骁骑校楂尔敏、博地、为拖沙喇哈番。赠阵亡一等阿达哈哈番兼一拖沙喇哈番协领胡深布鲁、拜他喇布勒哈番索博多、各加一拖沙喇哈番。佐领巴撒里、撒尔泰、俱为拜他喇布勒哈番。佐领遏塞、骁骑校巴喀里、阿哈里、俱为拖沙喇哈番。　　

○壬辰。以正白旗拜他喇布勒哈番参齐赫、为参领。　　

○癸巳。礼部以元旦庆贺礼仪具奏。得上□日、免行庆贺礼。皇后蒙皇太后慈谕。此三四年来、未令朝谒慈宁宫。以后行礼事宜、有关皇后者。不必开列具奏。　　

○增设平西王属下副都统六员。　　

○升湖广上湖南道副使胡允、为云南布政使司参政、分守金沧道。刑部郎中李煊、为云南布政使司参议、分守洱海道。四川重庆府知府何毓秀、为云南按察使司副使管参政事、分守临元道。湖广辰州府知府苏弘谟、为云南按察使司副使、清军驿传道。安陆府知府马逢皋、为云南按察使司副使、分巡临安兵备道。永州府同知吉允迪、为云南按察使司佥事、分巡水利道。四川保宁府同知纪尧典、为云南按察使司佥事、分巡金腾兵备道。调补四川川西道副使田萃祯、为云南按察使司副使、分巡洱海道。陕西关内道副使蔺一元、为云南按察使司副使、分巡曲靖兵备道。　　

○免江南邳州、萧、宿迁、沭阳等县、十七年分水灾额赋有差。　　

○刑科左给事中金汉鼎疏言、司寇为法官之长。非重大事情、岂容轻易渎告。近有琐屑情词、混行投诉。株连无辜。守候□山戊不□月。请敕部详查审结。或即与注销。且值此严寒。乞遣内大臣、及满汉诸臣、再为清理。嗣后凡盛暑隆冬、俱应清理刑狱。永著为例。下所司知之。　　

○甲午。谕礼部。端敬皇后在日。奉事皇太后、克尽孝道。赞助朕躬、裨益良多。爰遵懿命、追封加谥。一切丧祭典礼、悉从优厚。凡以仰纾皇太后眷悼慈衷。辰朕惓切之怀。并申诸王臣民悲伤感慕之诚。数月以来、办理丧仪。诸凡吉典、皆暂停止。朕念诸王臣民哀思未已。是以驻跸南苑。间幸郊原。聊自宽解。以慰臣民。今已数月。尚守服制。吉事概未举行。臣民咸有惨然未舒之色。朕心反未慊然。今朕在宫中、仍行期年之礼外。其郊、庙、视朝、庆贺、诸大典礼。俱著照旧举行。诸王以下、至军民人等、凡吉庆等事、亦照常行。尔部即行传谕。　　

○赏车里土司刀木祷、貂裘、缎疋、鞍马等物。　　

○吏部议覆、宪臣霍达参奏、庄朝生不宜典试一款。仍听礼部、礼科、严加磨勘试卷外。其父丧开吊三日、并纠拾冋生劣迹、即系朝生开送等事。应敕该城御史查明再议。从之。　　

○乙未。吏部议覆、宪臣霍达疏言、司道内升、原当慎重。嗣后必历练三四任、曾举卓异、或有大功、及荐多者。每□山戊不□定升二人。再查司道内升旧例、每年四人。十七年两奉上谕、已内升马叶曾等九人。是司道内升、已过其数。应于十八年、照新例行可也。从之。　　

○丙申。升山西右布政使徐炟、为贵州布政使司左布政使。福建按察使祁彦、为河南布政使司右布政使。江西湖西道参政班琏、为山东按察使司按察使。浙江宁绍台道参政宋琬、为浙江按察使司按察使。江南苏松道副使王纪、为山东布政使司参政、分守济南道。山西大同道副使冯瑾、为浙江布政使司参政、分巡宁绍道。浙江杭严道副使秦鉽、为陕西布政使司参政、分巡榆林东路兵备道。直隶怀来道副使李荣宗、为陕西布政使司参政、分巡河西道。直隶井陉道副使法若真、为陕西布政使司参政、分巡汉羌兵备道。广东海北道参议鲍开茂、为陕西按察使司副使、分巡西宁道。江西南昌道参议姜图南、为山东按察使司副使、分巡济南道。陕西商雒道参议盛复选、为湖广按察使司副使、分巡下荆南道。湖广武昌道参议戚良宰、为福建按察使司副使、分巡福宁道。山东济南府知府吴南岱、为广东按察使司副使、分巡清军驿传道。外转刑科给事中姚启盛、为贵州按察使司佥事、分巡都清道。御史陆光旭、为山西布政使司参议、分守冀南道。补降调苏松督粮道参政王添贵、为江南按察使司副使、分巡徽宁道。　　

○旌表节妇、广东河源县民李琮妻江氏。东莞县生员赵汝续妻钟氏。各给银建坊如例。　　

○山西道御史余缙奏言、浙省三面环海。宁波一郡、尤孤悬海隅。往时以舟山为外藩。设师镇守。俾贼不敢扬帆直指。策至善也。迩来行间诸臣、忽倡捐弃之议。倘形胜之地、逆贼一旦据而有之。非近犯宁波。则远窥江左。为虑匪轻。应设一忠勇之将。重其事权。随机措置。更徙内地之兵。增益营垒。以固疆圉。至杭绍两境相对处、地名小门。其间江流狭隘。若于此严设防戍。安置炮台。令贼舟不能溯江入犯。则会城永无风鹤矣。疏下部议。　　

○戊戌。免直隶庆都县、十七年分被灾田地额赋。　　

○己亥。加巡抚山西兵部尚书兼都察院右都御史白如梅、太子少保。以兵饷全完故也。　　

○理藩院题、喀尔喀部落土谢图汗、车臣汗、毕席勒尔图汗等、每年应各进贡白马八匹。白驼一只。其管旗汗、贝勒、及台吉、为首大臣、喇嘛等、许其来京进贡。至小台吉、喇嘛等、托名贡马贸易。永行停止。仍不许潜入边境。若欲置买茶帛等物、俱令于归化城交易。命严行晓谕。　　

○庚子。授宗室马喀纳、三等镇国将军品级。　　

○内大臣伯索尼等遵上□日议奏、佐领缺出。如于本旗内豫选才品兼优者十人、俟缺出补用。恐系别佐领下人。则须更换壮丁。且庄村不在一处。难以钤束。相应停止。仍照旧行。再查定例、凡补各处章京。如系皇上旗内者。该都统、副都统、启奏咨部。如系别旗者。该部于各该王、贝勒下、取应补之人具题、倘系皇上所知之人、即行补用。不则仍向该王、贝勒、询其可否。今补各项章京、不询该王、贝勒、止据该都统、副都统、所拟正陪补用。则其优劣无由而知。嗣后凡补授章京、如系皇上旗内者。仍许该都统、副都统、启奏咨部。如系别旗者。许各该都统副都统、询其各该王贝勒。取二三人姓名。用印咨部。该部拟定正陪具题。奏入。从之。　　

○吏部、都察院、议覆御史陆光旭条奏一疏。科道互纠、久有成例。应听公议、再行申饬。至于刘正宗罪状。台省诸臣、不加纠察。臣伊图等议、应将现任科道。交部议处。臣孙廷铨等议、刘正宗、原系言官参劾。而言官无尽人具本之例。应免其议处。议上。得上

□日、科道互相纠参著照例通行严饬。余依前议。会议不许满汉互异、久经降上□日。今复分满汉两议、殊属不合。著严饬行。　　

○旌表直隶孝子内邱县生员智怀行。烈妇、唐县生员程格妻王氏。节妇、元氏县民王望山妻李氏。内邱县民邢一儒妻王氏。浚县生员王元勋妻尹氏。藁城县民张宗舜妻马氏。沧州生员张迪吉母王氏。各给银建坊如例。　　

○以故四川成都总兵官二等阿达哈哈番惠应诏子占春、袭职。　　

○癸卯。补原任浙江道御史季振宜、为湖广道监察御史。　　

○铸给车里军民宣慰使司印。　　

○以故一等精奇尼哈番兼一拖沙喇哈番祖泽润子植

松、袭职。　　

○内大臣、同刑部议奏、贪官未经流徙身故者、家产例不籍没。今耿焞身系巡抚。不思尽心报国。赃私累累。情罪重大。除耿焞妻子外。家产仍应籍没入官。余俱照前议。从之。　　

○甲辰。皇第八子永干生。　　

○补原任编修汪炼南原官。　　

○吏部遵上□日、查奏应袭世职姓名。陈泰、原系一等精奇尼哈番兼一拖沙喇哈番。病故、其侄尼满承袭。尼满病故、已经停袭。今应与尼满亲叔之子伯奇承袭。绰克图、原系一等阿达哈哈番。病故、停袭。查此职系绰克图祖花奇塔特之职。今应与花奇塔特亲兄之子卓尔宾承袭。库礼、原系一等阿达哈哈番兼一拖沙喇哈番。病故、子岳岱承袭。岳岱病故、已经停袭。今应与库礼亲叔之子扎尔护承袭。拜音图、原系拜他喇布勒哈番兼一拖沙喇哈番。病故、停袭。今应与其亲叔之子萨哈那承袭。阿邦、原系二等阿达哈哈番。病故。停袭。今应与其亲叔之子吴喇代承袭。阿赖、原系三等阿达哈哈番。病故、停袭。查此职系阿赖祖海诸护之职。今应与海诸护亲兄之子白阴柱承袭。定南王下孙豹、原系三等阿达哈哈番。病故、其子延运承袭。延运阵亡、已经停袭。今应与豹亲叔之子麟承袭。从之。　　

○旌表八旗节妇、镶黄旗兵纳木太妻卫氏。正红旗兵布思泰妻艾氏。代主护妻根氏。撒哈太妻孙氏。护军鄂薄辉妻庸氏。镶红旗参领纳尔塞妻偏氏。正蓝旗兵苏班妻苏氏。镶蓝旗兵郭合尼坎妻吴氏。黑钮妻拜氏。护军朱黑讷妻费氏。兵传达里妻金氏。俱夫故守节。烈妇、镶黄旗兵沙蓝妻阿氏。拨什库和尚妻舒氏。正黄旗兵科尔昆妻韦氏。翁几妻根氏。拨什库察喀达妻韦氏。正白旗兵傅尔丹妻根氏。镶白旗护军苏拉妻莪氏。拨什库尹泰妻瓦氏。兵朔色妻何氏。郭拜妻温氏。巴海妻艾氏。正红旗代禄妻炤氏。镶红旗护军喀把里妻篇氏。正蓝旗兵德浓格妻门氏。齐格妻讷氏。朱蓝太妻卦氏。镶蓝旗拨什库莫拜妻库氏。兵吴把海妻格氏。俱殉夫自尽。各给银建坊如例。　　

○乙巳。谕礼部。乳母李氏、当朕诞毓之年。入宫抚哺。尽心奉侍。进食、必饥饱适宜。尚衣、必寒温应候。啼笑之间、曲意调和。期于中节。言动之际、相机善导。务合规程。诸凡襁褓殷勤、无不周详恳挚。睿王摄政时、皇太后与朕分宫而居。每经累月、方得一见。以致皇太后萦怀弥切。乳母竭尽心力。多方保护诱掖。皇太后惓念慈衷、赖以宽慰。即读书明理者、未必过是。此其贤德、今昔罕闻。乃一旦溘然长逝。深堪悯悼。追封恩恤、宜从优厚。尔部即详察典例、确议具奏。　　

○礼部议覆、御史胡文学疏言、直省乡试朱卷、解到原有先后。臣部及礼科随到随阅。俱于二月会试场前、阅毕具题。今科解到试卷、除顺天等六处阅完外。其余陆续解到各卷、随阅送科。阅完即行具题。应如台臣所请。不必拘定旧例。其神棍巨憝、乘机借名指诈。自应重法处治。应听五城御史、查明纠察。疏入。得上

□日、乡试朱卷著速行磨勘。不得稽延滋弊。如有棍徒乘机指诈、著五城御史严查。据实纠参。　　

○丙午。镇国公喇笃祜卒。谥曰纯

　　

○丁未。谕吏部尚书觉罗伊图曰。拖沙喇哈番贾布嘉、勤劳年久。驱使独多。三旗大臣侍卫无不知之。著升授一等阿达哈哈番。鄂洛、虽不及贾布嘉。然效力勤敏。著授拖沙喇哈番。　　

○戊申。以□山戊不□暮行祫祭礼。遣官告祭太庙。　　

○己酉。祫祭太庙。遣内大臣伯索尼行礼。　　

○遣官祭永陵、福陵、昭陵。　　

○遣官祭太□山戊不□月将之神。　　

○遣官祭五祀之神。　　

○庚戌。遣内大臣苏克萨哈、祭端敬皇后。　　

○是□山戊不□。人丁户口、一千九百八万七千五百七十二。田地、山荡、五百一十九万四千三十八顷三十亩。畦地、二万二千六百四十二个。徵银、二千五百六十六万四千二百二十三两有奇。米、麦、豆、六百一万七千六百七十九石五斗有奇。草、二百二十六万六千六百五十五束。中茶、八万七千五百一十五篦。行盐、四百一十万五千八百九十七引。徵课银、二百七十一万六千八百一十六两。铸钱、二万八千三十九万四千二百八十有奇。旧铸铜钱、二十万一千二百一十有奇。钞、一十二万八千一百七十二贯四百七十有奇　　

大清世祖体天隆运定统建极英睿钦文显武大德弘功至仁纯孝章皇帝实录卷之一百四十三
