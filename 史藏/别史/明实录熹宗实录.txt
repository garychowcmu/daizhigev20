　大明熹宗达天阐道敦孝笃友章文襄武靖穆庄勤悊皇帝实卷之一
　　监修官左柱国总督京营戎政太傅成国公臣朱纯臣
　　总裁官光禄大夫左柱国少师兼太子太师吏部尚书中极殿大学士臣温体仁光禄大夫太子太保礼部尚书兼文渊阁大学士臣张至发臣孔贞运臣贺逄圣臣黄士俊副总裁官资政大夫太子少保礼部尚书兼翰林院学士臣姜逄元嘉议大夫礼部左侍郎兼翰林院侍读学士刘宇亮嘉议大夫礼部右侍郎兼翰林院侍读学士掌院事署掌詹事府事加俸一级臣傅冠等奉
　　敕修  熹宗悊皇帝讳  光宗贞皇帝第一子也于万历三十三年乙巳十一月十四日生  母曰  孝和皇太后王氏故选侍也  神宗显皇帝以  元孙生遣使颁诏天下书谕宗藩恩赉文武百官军民人等事从优厚悉赦诸臣之矿税诖误被逮久系诏狱者一时海内欢声雷动其明年丙午二月尊上  慈圣皇太后徽号进封  王恭妃为皇贵妃  王选侍为才人至四十八年七月  神宗皇帝遗诏言  皇长孙宜及时册立进学礼臣诹吉具仪未及举行八月二十九日  光宗大渐诏诸大臣受  顾命惓惓辅  上为尧舜  上念  光皇大业未究雅志继述践祚之初委任老成摉罗遗逸振鹭充庭称盛理焉时四方多故  上宵旴靡遑辽左及滇黔相继请帑无不立应大臣行边恩礼优渥将士陷阵恤典立颁又虑加派苦累每有诏谕谆谆戒守令加意抚字毋重困吾民其轸念民碞如此故能收拾人心挽回  天步虽有炀灶假丛之奸而  得人付托社稷永固于苞桑  庙号曰熹盖称有功安人云  泰昌元年秋九月乙亥朔卯时  光宗皇帝宾天告于  奉先殿是日群臣进宫门问安闻变入哭临毕请朝见  皇长子于寝门复奉至文华殿行嵩呼叩头礼已而  皇长子还慈庆宫以  先帝选侍李氏尚在乾清宫未移也  命礼部会翰林院议丧礼  皇长子令旨  大行皇帝崩逝未造  陵寝着司礼监同内阁礼部会同钦天监前去  天寿山相择以闻  大学士方从哲刘一燝韩爌吏部尚书周嘉谟户部尚书李汝华兵科左给事中杨涟署礼科事刑科给事中暴谦贞恳乞速  登宝位以定天下以安人心考  孝宗皇帝崩于五月辛卯  武宗皇帝即位于次日壬辰今日
　　○主少国疑更宜急于前时浙江道御史左光斗亦请即日定位奉令旨  皇考崩逝今有大小臣工请于文华殿问慰随行称贺礼择今日午时即位今细详之所有例应  郊祀诸大典礼未行予惟恐未协还著该部即速择吉具仪来看  丙子礼部进丧礼仪注初二日发丧不鸣钟鼓  皇长子括发举哀哀止小殓设奠不用祭文举哀归丧次  穆庙皇妃  神宗皇贵妃等妃嫔  先帝选侍  瑞王惠王桂王暨三王妃瑞安长公主荣昌公主寿宁公主  皇五子皇女等举哀礼同礼毕各归丧次初二日颁遗诏初三日大殓奉  梓宫设  几筵安神帛立铭旌奠哭尽哀是日成服  皇长子及宫中皆服缞在京文武官员自闻丧日白布员领乌纱帽黑角带诣思善门外哭临退于本衙门歇宿不饮酒食肉三四日各具斩缞服诣思善门朝夕哭临七日各十五举声而止其听选官办事官监生人材吏员僧道坊厢人等俱赴顺天府望阙哭临各官斩缞监生人等素服各官凡入朝及衙门视事用白布裹纱帽垂带素服腰经麻鞋退居即服孝服通二十七日而除诸王世子郡王及王妃郡主以下闻讣皆哭行五拜三叩头礼毕易素服第四日服缞二十七日而除在外文武官员人等素服乌纱帽角带行四拜礼跪听宣读讫举哀再行四拜礼毕各服斩缞于本衙门歇宿不饮酒食肉每日于本衙门望阙哭临三日各十五举声而止自是素服通二十七日而除在外官员命妇闻丧素服举哀三日通二十七日而除军民男妇素有阙文
　　而除在京观寺各声钟三万杵
　　○令旨谕兵部  卫官军戒严中外
　　○谕报讣于诸藩
　　○谕命妇免哭临□祀
　　○礼科左给事中李若圭上言大礼举行终当顺序谓
　　孝端显皇后  孝靖皇后尊谥尚未举行封  郭元妃  王才人为  皇后俱未告竣册封选侍李氏为贵妃暂宜停止礼部尚书孙如游亦以为言令旨另议
　　○颁  大行皇帝遗诏于午门诏曰朕以眇躬嗣登大`  夙夜祗惧罔敢宁居于凡用人行政遵明  皇考遗命力疾举行哀劳交萃奄至弥留定数末移考终河憾但念朕绍承洪绪茕疚方新志业未就所期缵述当属后贤  皇长子茂质英资克荷神器宜蚤嗣皇帝位其恪守祖宗彝宪亲贤勤学立政安民朝讲一遵典制冠婚择吉蚤行出入起居倍宜兢慎左右侍御务近端良内外文武百执
　　臣尚怀隐痛同心协赞永保基图朕从  皇考在天之灵陟降鉴观于志毕矣丧礼依旧制以日易月二十七日释服毋禁民间音乐嫁娶宗室亲郡王藩屏寄重不可辄离封域督抚镇守都布按三司官员地方攸系不许擅离职守闻丧之日哭临三日进香遣官代行卫所府州县土官并免进香诏谕中外咸使闻知
　　○大学士方从哲刘一燝韩爌启  大行皇帝宾天奉安梓宫宜在乾清宫今前殿有  皇祖尊灵坤宁宫又有
　　孝端皇后尊灵今当择于仁智殿奉安方为合礼今旨从之
　　○丙子公侯驸马伯文武百官军民耆老人等少傅兼太子少傅英国公张惟贤等奉笺劝进其词曰  圣神既作乾符当就之期历数有归鼎命应  中天之运民依  元后国庆  长君凡在照临咸均推戴恭惟  大行皇帝尧仁舜孝禹俭汤宽御极甫浃于三旬霈恩已周于四海方望垂衣致治嗣历服于无疆讵意脱屣上宾弃臣民而莫返眷兹付托端属  元良敬惟  殿下恭敬温文聪明睿智祥开青震夙承燕翼之谋兆叶黄离蚤遘  龙飞之会顷膺  末命俾绍洪图觇讴歌讼狱之归庆吾  君之有子奉  宗庙神灵之统欣  继体之得人伏愿祗率彝章光膺宝箓履至尊而称明明后式惬舆情缵大业而宅丕丕基遹昭  帝眷臣等无任瞻仰恳祈之至奉  皇长子令谕览所进笺具见卿等忧国至意顾予哀痛方切继统之事岂忍遽闻所请不允
　　○以王德完为都察院右佥都御史孟养浩为南京都察院右佥都御史
　　○丁丑公侯驸马伯文武百官及军民耆老人等少傅兼太子太傅英国公张惟贤等再上笺劝进其词曰吾  君有子三灵之眷佑方新  天历在躬五位之缵承宜急敢申舆悃再渎  宸严钦惟我  大行皇帝齐圣广渊文明中正泰交隆洽明良追喜起之风角□羊泽旁流遐迩播宽仁之颂方端居而思治遽回驭以上宾繄弥留凭几之言维继体承祧是重敬惟  殿下英资神挺睿质天成华渚流虹震索叶大庚之兆翠妫受荚乾符当首出之时即宜受命以顺时顾乃撝谦而明让臣等深惟帝王之孝莫大于显扬  宗社所关尤先于继述属  天与人归之会正  圣作物睹之期虽在谅阴宜思大计伏愿  殿下勉遵彝制蚤践鸿基扬烈觐光衍十二叶无疆之绪守成致治绵亿万年有道之长臣等无任瞻仰恳祈之至奉  皇长子今谕卿等为  宗社至计言益谆切彼览之余愈增哀恸岂忍遽即大位所请不允
　　○吏部等衙门尚书等官周嘉谟等上言  明圣冲龄御极宫闱保护宜周
　　先帝梓宫在殡选侍李氏宜移驻后殿一切宫殡尽行随入以奉  几筵之香火肃闺闱之仪范斯  社稷灵长之庆得旨览奏具见忠爱移宫已知待择日即行
　　○浙江道御史左光斗＜锍-釒＞请  圣明慎守典礼肃清宫禁以安  宗社得旨移宫已有旨名封事既说尊卑难称著礼部再议
　　○赐大学士方从哲刘一燝韩爌吏部尚书周嘉谟户部尚书李汝华礼部尚书孙如游兵部尚书黄嘉善刑部尚书黄克缵左都御史张问达英国公张惟贤吏科都给事中范济世兵科左给事中杨涟御史顾造左光斗银币有差
　　○遗谕德等官张鼐等八员赍  大行皇帝遗诏往各省直开读
　　○大学士方从哲辞加少保优答不允
　　○升山东沙沟镇守备文星耀为中都留守狭西汉中守备赵承爵为云南都司添注南京巡视捕盗指挥同知陈云龙为浙江都司佥书浙江总兵坐营把总孙锡爵为江西都司佥书浙江运粮把总孙其贤为广西都司佥书大同山阴城守备岳维官为狭西行都司
　　○以将材武举第一名徐国全为辽东都司佥书
　　○戊寅  孝恭章皇后忌辰遣武进伯朱自洪祭  景陵
　　○公侯驸马伯文武百官及军民耆老人等少傅兼太子太傅英国公张惟贤等三上笺劝进其词曰大历有归必缵绍尧之祚群情允属宜承继禹之基虽谦光已至于再三而乾运既当夫九五敢合臣民之款上干咫尺之威恭惟  殿下斗极发祥阳龙挺德禀神之徇齐敦敏习公孤之恭敬温文王造  天开正值殷武承祧之数  睿龄神合适符放勋践祚之年缅受
　　命于缀衣独眷怀于嗣服宜遵  明训以绍丕基乃千官之徯志殊殷而三让之纯衷弥笃盖永思不匮洵莫角□羊于因心然神器宜安愿深惟于继体且志有欲为而未逮义等暨茨若绩有既试而垂成事同堂构是非俯循率土之意何以仰慰
　　在天之灵故惟继述之兼隆斯谓  帝王之大孝臣等中怀迫切恳请频烦若南向之逊德犹坚则北山之愚诚未已伏愿  殿下仰承  帝眷昭受贞符体  九庙之垂思应  三灵之孚佑蚤颁□后乃雍之旨遂布周王肆靖之猷探宝策以卜万年奠鸿图于天御顺洪畴而歛五福介繁祉于日昇臣等无任瞻仰之至奉  皇长子令谕卿等合词陈请至再至三已悉忠恳天位至重诚难久虚况  遗命在躬不敢固逊勉从所请
　　○谕礼部以祭告  天地  宗庙  社稷即皇帝位择日具仪以闻
　　○礼部进  登极仪注一先期司设监等衙门于文华后殿陈设  御座仍于文华殿陈设宝座一先期钦天监设定时鼓一先期尚宝司设宝案于文华殿鸿胪寺设诏案于殿内东设表案于丹陛上教坊司设中和韶乐设而不作锦衣卫设云盖云盘于殿内东别设云盘于承天门上设云舆于午门外鸿胪寺设宣读案于承天门上西南向一是日早遣官祗告
　　天地  宗庙  社稷一是日早  大行皇帝几案前设酒果  上具孝服亲诣祗告受  命毕即于文华殿前设香案酒果等物  上具衮冕服行告  天地礼随赴  奉先殿谒告
　　祖宗毕仍具衮冕服诣  神宗显皇帝几筵前行五拜三叩头礼毕诣  孝端显皇后几筵前诣  孝靖皇太后神主前俱行五拜三叩头礼毕诣  大行皇帝几筵前行五拜三叩头礼毕诣  恭静端懿温惠郭元妃神主前诣  昭肃恭和章懿王才人灵位前俱行四拜礼毕诣文华殿即位一是日蚤鸣钟鼓锦衣卫设卤簿大驾  上服衮冕御文华后殿文武官员各具朝服于文华门内外丹墀伺候鸿胪寺引执事官进至文华后殿将行礼之时照旧制传旨百官免宣表免贺至行五拜三叩头礼传毕方引执事官就次行礼赞各供事奏请  升殿
　　上繇中门出  升宝座锦衣卫鸣鞭鸿胪寺赞五拜三叩头礼讫百官出至承天门外俟翰林院官赍诏用宝讫序班随举诏案于殿中鸿胪寺请颁诏翰林官捧诏授礼部官礼部官受诏书置于案上云盘内从殿左门出鸿胪寺官奏礼毕
　　驾兴诏案至午门外礼部官捧诏至云舆内迎至承天门上开读行礼如尝仪毕诏书迎至礼部颁行天下
　　○湖广道御史王安舜＜锍-釒＞参李可灼误进红铅之药以致  先帝宾天不知谁为荐引且以幺么小臣而颁赐银币恩典与大臣等岂谓其起死回生将酬其功效乎此等机关不可不存清议以杜邪萌得旨李可灼当  先帝病革进药不效殊失敬慎但亦臣子爱君之意姑从轻罚俸一年
　　○山东道御史郑宗周乞正崔文昇用药之罪以消乱萌二三大臣尤当进心调护保安  社稷得旨该监察明奏处伏候  圣裁
　　○己卯吏部文选司主事吕维祺上言神器不可久虚大宝亟宜蚤嗣乘舆无轻动一步女侍无杂进一人阁部须防微杜渐内侍须忠谨老成又言赏罚无章纪法安在又言选侍之封蒙旨另议仰见慎重之意登极在迩移宫宜速＜锍-釒＞上报闻
　　○兵科左给事中杨涟奏言自  先帝升遐人心危疑咸愿  陛下即日登极用惬舆情而迟回慎重必待诹吉者固以祀告  郊庙未行大礼不容草率尤为深宫中有先朝选侍欲俨然以毋道自居外托保护之名阴怀专擅之实大小臣工心切疑之不敢以  宗庙神灵所托重之身轻付之不可倚信之手故力请  陛下暂居慈庆宫然后奉  驾还正乾清此臣等之私愿忠于  陛下之深心也  祖宗之社稷为重宫闱之恩宠为轻选侍智人也所以必欲别宫之故亦既稔闻之且又奉有移宫明旨若仍复借择吉耽延人言纷纷且谓令李进忠刘逊魏进忠等擅开宝库盗取珍藏岂必欲尽
　　先朝之有而后出乎抑指借皇贵妃名色遂目无  幼主乎贵妃虚名耳册立虽系  先帝遗命开恩尚在今  上新纶况以今日  天地神人共主即  皇祖与  先帝之伯叔兄弟俱在称臣之列  两宫圣母若在召对之间亦必加以  皇帝尊称选侍何人非嫡母非生母而怙恃宠灵妄自尊大天下其孰能平之夫礼有当以义断者分有难以情夺者  祖宗典章二百年来相传  天子居正之宫又孰能迁就宫媵听其悍然顽然敢抗明旨以据之臣谓  陛下避居慈庆六日已是恩遇选侍有礼渐再不可长矣仁再不可过矣谓宜敕令选侍恪遵
　　天语即是吉祥不必藉口择日若李进忠刘逊等定当思
　　三庙豢养凛凛为知所以效忠于  先帝之子孙无谓  陛下冲龄尚方三尺剑幺么头颅即不足畏也至于阁部大臣既当鼎轴并宜矢公责成  两朝任用内使中老成忠直者倾以血诚开之报  主今日侍起居一切声色玩好俱不许杂陈于前庶几志气清明精神强固万年有道之长实基于此至移宫事臣言之在今日  陛下行之亦必在今日阁部大臣从中赞决毋容泄泄再为姑听之说亦当在今日以无负  先帝凭凡辅陛下要紧之托得旨移宫并李进忠刘逊已有旨魏进忠着司礼监查明奏请
　　○大学士方从哲刘一燝韩爌启选侍李氏移宫已蒙  令旨允行但  殿下嗣登大宝定于明日礼成之后即当移居乾清决无再回慈庆宫之礼其选侍必须先期移宫方为安妥顷外廷之议谓慈庆  先帝潜邸非嫔妃所宜居大内仁寿殿规制宏敞曾经黄贵妃修饰堪以久住乞即刻传示搬移毋待明日致有妨碍臣等及百官谨于宫门外立俟批发得旨  先帝选侍李氏等著于仁寿殿居住即日搬移
　　○庚辰  上即皇帝位是日祭告  南郊遣侯陈良弼  北郊侯吴汝胤太庙驸马万炜  社稷伯陈伟各行礼  上亲告  大行皇帝几筵行礼毕辰时  御文华殿即位命文武百官免贺宣表止行五拜三叩头礼遂颁诏大赦天下诏曰维我国家受
　　天明命累洽重熙  列圣相承代增其德我  皇考大行皇帝元良主器二十余年睿智英资夙炳灵于天授禔躬缮性兼式谷于庭摹嗣缵鸿图诞敷文命用贤纳谏率  祖以攸行致治保邦惟日之不足繄克勤于永慕遽厌世而上宾  顾命眇躬属慈神器朕茕茕在疚岂忍遽闻而文武群臣及耆老军民人等累笺劝进辞拒至再情益恳切乃遵  遗诏以九月初六日祗告  天地  祖宗  社稷即皇帝位朕以凉德方在幼冲深维  上天眷命之隆  祖宗付托之重孰凭依而攸济在典则之作求惟兹临御之初宜有涣颁之号其以明年为天启元年大赦天下与民更始所有合行事宜开列于后一  皇考德意具载前登极诏书诸凡用人行政奖诫兴厘凿凿明备所司务须遵承条款按实举行仍载入考成以便稽核如有视为已颁故事应以虚文及时月稽延不行奏缴者以违制大不敬论一祖宗旧制斟酌古今尽善尽羙原可永远遵行迩来所司多任意纷更一时称谓时宜日久又成窒碍以致人情惶惑法令纷纭成何治理今后内外大小衙门合行事宜查照会典开载及累朝旧章著实奉行间或事久势穷法宜通变须明白奏请会议妥确始行不许擅自更张紊乱成宪一自万历四十八年九月初六日昧爽以前官吏军民人等有犯除谋反叛逆子孙谋杀祖父母父母妻妾杀夫奴婢杀家长杀一家非死罪三人采生折割人谋杀故杀蛊毒魇魅毒药杀人强盗妖言奸党失机并事干边方夷情人命十恶至死罪者及永远充军人犯不赦外其已发觉未发觉已未结证罪无大小咸赦之敢有以赦前事相告言者以其罪罪之一户部加派地亩银粮两次七厘兵工二部加派二厘俱属会议不得已之计先据户部议将加派地方免带徵二分今议将四十六年加派通免一年以宽民力其已角□羊完者准作四十七年之数四十八年仍徵角□羊运济辽其四十七年已徵在官者既难复还百姓岂容奸吏侵渔有司官既凑入见徵数内使百姓轻省隐匿者抚按官查究一宗室子女有奏报名封稽迟别无情弊者各抚按官督令各辅导官以诏书到日为始限五个月以里保送前来以凭礼部覆奏其的派子孙但所出不合奏例者亦请量准名粮冠带以示优异中有孝友行谊输纳助官者仍照通行例旌奖一宗室犯罪发高墙监禁者除前次诏书所载越关赴京建言诖误及身故子孙妻妾无依者听抚按查明具奏外其有侵犯职官欺凌小民不系人命奸淫强抢人财物者已经押角□羊高墙欠示惩创准与维新抚按查明具奏放回以昭敦睦之仁一  累朝及见在公主所出子孙各荫一子入监读书如无当荫者准与原荫武职上量加一级兵部即与题覆一勋臣袭封见爵者俱给与应得诰命未领者准补给其五府并宗人戎政掌印官著有勤劳俱加宫衔一级已加者准给肩舆一两京文武官员一品至九品各给与应得诰命先给领者进本品勋阶一等品同而职衔不同者照见任改给署职者与实授试御史试中书庶吉士吏部守部进士及给假守制等官候实授授官复除之日补给其行人司务准给本身仍照万历三十一年例改升之日补给父母及妻凡愿移封移赠者听先已移封移赠者给与本身及妻两京科贡及制诰两房官八品以下者准照行人例行在外方面官五品以上有司四品以上虽未考满遇有正荐者亦与应得诰命先给领者进本品勋阶一等府佐州县正官历俸二年以上有正荐及旁荐合例者亦准给与其有历俸三年未遇抚按复命曾经给由保留者俟抚按复命荐至补给其在任候代与见任同前母继嫡母准三母封赠继妻受封已故者见在继妻准封有嫡母已经封生母年踰六十以上准并封其妻亦得并给一两京三品以上文官未考满者荫一子入监读书其已经三品考满荫子又历二品俸三年考满及二品见任在京者仍荫一子入监读书一在外方面官二品至五品有司官四品以上曾经抚按题准复职后遇考察事故不系为民诰命准补给一建言废弃诸臣已经  皇祖遗诏酌量起用有未尽者著吏部陆续题补其近日因言被谪尚未补官者准复原职一两京文武官员署职试职者准实授仍支署职俸粮如遇推升亦止于前职递加一祀典神祗有司肃恭祭祀整洁坛宇其  帝王陵寝各名贤坟墓皆宜修理禁约毋许樵采牧放一内外文武大小职官有因公干累被黜原不系犯赃考查人数日久事明情可矜原及举监生儒吏员人等诖误被革公论共惜者许其自辩奏请定夺一各边镇所营屯原有额设兵马足防虏患乃地方文武官员偷安忘警平时通不操练军多占役马多亏损及至虏寇躏入百无一备以致杀掠人畜失蹈城池深为可恨兵部便通行各该衙门即将原额兵马严加清查尝川训练务裨战守实用其原有城堡年久坍塌者上紧修理原无城堡处所应该增筑者查处堪动钱粮增筑如或奉行不力虚文塞责督按官据实参奏治罪一各边将士战功往往以勘覆稽迟赏不足劝都察院便行文各该巡按御史将万历四十八年九月初六日以前未勘报功次俱限三个月奏报如有迟缓即行参论其宣大蓟辽等镇多有奸民冒认锦衣卫舍丁及阵亡军人子侄滥升官旗又或一人而数处立功一时而两三处均为违法兵部兵科逐一清查奏请降革一迩来民困极矣有司不能加意抚绥分外侵渔有佥报富民义民借以供应者有派当库役斗级累年陪苦者有差遣省祭义官经岁奔走者有立名行户铺户亏损价值者有于罪赎之外横肆科罚多至十石百石者有于条鞭之外立小条鞭火耗之外复加秤头任意乾没者诏书到日一切禁革抚按官严督所司刊榜晓谕如违查参重处该部科有闻即行参奏一民间照丁纳银原有定额顾生聚日繁户口日减缘隐占者多即编审一法非增减于纸上则勒报于里甲遂致有丁耗尽而册载累累者方今募调之令悉索闾左而复使民纳无丁之银深为可悯抚按严行有司各照保甲细查丁口但系幼未成丁老未成免与逃亡空悬之丁悉与豁免一有司职司民牧开荒种树积榖三事尤民生国计所关以前俱未着实举行捏报虚数反为民害今后各抚按务委查盘官亲诣各境验其垦田种树实有若干坐落某山坡村落积榖在仓者的有若干有无科罚扰民必有实效方许升考其仍前捏冒者与查盘官一并参治一东宫通事舍人勤苦日久量升一级管领指挥等官优加职衔带刀控马舍人并随侍大汉将军直宿巡缉旗较年深者俱量加职衔其銮驾库夫见在三十二名供役贫苦准照较刀例月给米一石一大汉将军侍卫二年以上者给与冠带己冠带又历四年以上者授试百户年及五十侍卫二十年以上者不拘在役退闲俱与冠带荣身其退役将军儿男见在守候大选袭替者免其守候查照其父历役年月久远准与袭替旗力士若年分未及与例未合者不许滥冒袭替一王府官年老愿致仕者进散官一级其长史历任三年无过者给与应得诰命一岁贡出身艰苦廷试后准冠带不愿仕者遥授职衔在外抚按类奏劄付发布政司分给所在有司一体礼待优免岁选两贡入监者仍多优选以示风励儒学生员有愿告侍亲者听亲终之日仍许复学年五十以上者许告衣巾终身有食粮年深挨贡不前者许告给冠带免本身杂泛差役听选监生正历十五年杂历二十五年者先给冠带吏典两考已满无过不愿赴京者准遥授冠带免本身一丁不许差遣一两京十三省卫所千百户等官嫡长子孙多有贫穷不能保勘起送袭替却被旁支远房有力者朦胧承顶甚或卖与异姓冒名袭替深失朝廷酬功本意兵部便行文晓示许其据□□□所在官司即与查明申呈抚按衙门奏闻改正前项冒□之人姑免究罪一军职为事降调两广等处烟瘴卫所病故不分己未到卫子孙路远不能赴所调卫分起文袭替者许令原卫起送承袭带俸差操其充终身军已经开伍回卫年六十以上子孙赴部替职者准复祖职未及六十者止许暂替所降职事其为事立功者许令复职差操与支半俸扣至限满全支有限未满病故者子孙袭职免其罚俸一辽东地方军民人等或先年逃入虏中或近日虏去住彼日久遂为虏用间有欲率领亲识还乡者又虑官司追究前罪不敢自归殊为可悯兵部便行该镇总督镇巡将领等官务要用谍示信多方招俫如有率众来归者厚加抚恤仍具所率人数奏闻以凭酌量赏录宣大山西及狭西三边一体施行一近来驿递疲困支应不给马户夫役往往逃亡各省直抚按官行查地方冲僻繁简将原额站银酌量于简僻处所有支剩银两通融协济仍照节年申饬事例严查应付毋得徇情多给人夫马匹其过往官员人等不许勒要折乾擅用金鼓夹带骚扰今税监尽彻各处原因税监添派供应夫马站银都着一并蠲豁不许仍前混徵贻累小民违者指名参处一省直织造叚羊绒地方出产有限机户困于杼轴□贩穷于展转营利几何乃有指称行户名色攫取无限仍纵衙役乘机需索有上纳一物陪累至倍者相应严行禁止违者听抚按官参处有司官不许借立行户名色抑买货物陪累□民一浙江福建南直各府织造岁改叚疋每疋叚价内扣羡四钱始于万历三十年间与矿税事同一体不论远近年分亟行蠲免扣角□羊者补给未完叚价以苏民困一四司料价等项除前诏宽恤外相应再蠲拖欠二年以宽民力一各省直税银原为协济大工而设今奉明旨一概蠲免但恐官吏欺蔽中有加派地亩坐派行户洒派人丁甚至滩派间架者小民不知仍行输纳官吏扶同网利相应严行禁止各地方官有不行改正者抚按监司访出参奏重治一近来私揭公行变乱是非摇惑观听奸人得志善类含冤至有属官揭告上官军民诬蔑本管甚非法纪已经屡行禁止如有仍前投递者各衙门不许受理举发治罪其交关窝访假掜赃罪恐吓官民挟骗财物者但有实迹该抚按官即便严挐正法重者问拟具奏一太医院见差供事冠带医士准照监儒事例免役四个月内殿供事者加免两个月其候缺吏目曾经考试支俸者准令预授止许支俸不支柴薪亦不得扣满原系预授三年以上者准令实授遇有□□员缺仍照原题挨次铨补不得浮于额外其有被诬革职年力未衰术业精通者该部准与辩明奏请复职一两京各衙门历事监生及承差各免历事二个月办事官一个月办事吏二个月当该四个月礼部铸印局儒士食粮候缺及纳银冠带见在历事者免三个月一两京□人有三年一编者有五年一编者一经应役破家析产每遇佥报如蹈汤火今原系三年者准减一年以二年更换五年者准减二年以三年更换一税契原因辽饷缺乏廷臣会议将漏税者免罪补税法未尝不善今闻有司奉行过当不分已税未税一概拘追致增烦扰已后民间买卖田产许照旧例纳税用布政司及本府印信契尾其四十八年以前凡已纳在官者起角□羊济边漏税未纳者许其自首不必一概穷究一各监局铺垫有司徵角□羊原有定额迩来增索日甚角□羊户苦于陪累将来何所底极已后如有仍前额外苛求许被害诸人告明参处一两京各省军民斗殴致死人命除下手最重一人应抵外其余共殴之人有致命重伤例虽充军然必有执持枪刀等项凶器为例文所载者方拟充军如木棍砖石之类俱系他物不许滥儗充军诏书到日即清查释放已后刑部都察院抚按尝行申饬务查照例文遵行违者以故入人罪论一内外各衙门见监应决重犯今岁暂免行刑在内法司及差出恤刑并巡按官仍将情有可矜疑如正犯脱逃角□羊役及家眷监禁五年以上朋谋共殴人命为首及首下手人已经监故为从及称主使喝令者准与辩明开豁一近京各州县及各省开垦水田往往开垦成熟被势豪及经管地主混占告夺以致人无固志地利不开今后再有前项情弊许被害诸人奏告重处地主如未受价止许改正粮站量断荒地价值与开垦之人就产立籍管业所在有司能加意劳来开垦数多著有成绩者抚按官覆实具奏优叙一各省小民拖欠钱粮近奉恩诏自三十五年起至四十一年悉与蠲免惟顺永二府所属因四十三年旱灾异尝题将三十八年以前蠲免讫今次蠲免应自三十九年起至四十五年止其保河等六府徵兵措饷召买草料豆粟视外省更为烦苦许自三十五年起至四十二年亦与蠲免以宽转运召买等项偏累之苦一京城内外房号除前次恩诏已将雨涝倒塌者准免三个月外今将内外小民穷居再免二个月其年久空地无房犹包房号者查明尽行蠲免候修复之日另行起徵其京城廊店房屋见徵租银者自四十二年起至四十七年止凡拖欠久追不能完纳者悉与蠲免又通湾店房已经罢税不许奸徒假掜横徵地方官不能奉诏禁止者以不职论一北直文安定兴青三县灾伤籽粒俱照按屯御史原＜锍-釒＞题请事例折徵一直隶永平府每年角□羊纳惜薪司本色枣柴一万五千五百余斤近据顺天巡抚奏称进角□羊铺垫地方陪累议改折色银三百九十两每年五月中差官管角□羊前银自行买纳以省地方陪累之苦其西山一带煤税曾经奉旨撤回税监尚留黄树园辘轳港镜儿窑等窑因委石厂代进煤炸因而假借骚扰地方者尽行撤免原用煤炸无多该管官另行设处毋得仍前私税以扰贫民于戏继述觐扬勉率循于无斁翼为明听尚匡弼之是求所赖文武亲贤殚乃心力辅朕不逮以成我皇考未竟之志昭尔万邦无疆之休布告遐迩咸宜知悉
　　○辛巳遣大理寺左寺丞等官唐世济等赍  登极诏往省直
　　○壬午  上谕礼部  先帝元妃郭氏才人王氏俱追遵为
　　皇后即议谥具仪以闻
　　○斥内官田诏等一十三名
　　○鸿胪寺寺丞李可灼得旨养病回籍
　　○刑科左给事中魏应嘉言
　　皇上登极天人交悦敬陈保护之要一在  经筵之蚤举一在大婚之蚤定一在近侍之得人一在奏章之速发因参辅臣方从哲行事多舛如票李可灼以罚俸养病人皆谓其不足以尽辜至崔文昇止查进药日期及方进有无错事以了事如出自内票当为执奏如票自阁臣则负国负恩  九庙有灵岂不可畏报闻
　　○内侍范通孙相陈尧臣孙惟贤有罪降斥有差以御史郑宗周之奏也宗周又深宫燕寝之中宜倍加谨慎近侍以謟謏进者必斥或召阁部面对或令谏官入直而黑字谕帖夜半传宣悉行停止大臣宁拜昌言言官各矢精白至于赏罚不明兵民交困税契加派将令鸡犬不宁鼓铸屯田终是道傍筑舍饥馑日臻征求日迫盗贼日滋夷狄日炽戍卒溃散而不知制小民穷敝而不知恤一旦外讧内忧＜彳卒＞然并起不知何以制之此皆辅臣之责也至于  皇上春秋鼎盛坤仪未备恐几席之间伏有陷阱如近日李选侍广布私人潜居要地吕武称职之事必将再蹈覆辙矣时给事中薛凤翔御史余合中聂绍昌贾继春俱有＜锍-釒＞保  圣躬责辅臣  上皆纳之
　　○癸未礼部尚书孙如游请  上御文华门视事百官行奉慰礼得旨朕哀痛方深岂忍遽离丧次其以本月十六日视朝具仪来看
　　○内员崔文昇革去秉笔职衔降内官监奉御闲住时司礼监奉旨查奏  上谓崔文昇职司御药宜审脉理不合朦胧进药全无功效不忠之罪难免既该监查无别情姑从轻降处
　　○命魏进忠照旧供职以杨涟前＜锍-釒＞及之而该监查奏谓其不系李选侍下应役也
　　○  上谕礼部  山陵事重礼工二部堂上官率钦天监并访举精通地理人员一同前往相择
　　○命造督饷省直监察御史印礼部为万崇德请也
　　○甲申以上  神宗尊谥祭告南郊遣侯梁世勋  北郊侯薛濂  太庙驸马王昺  社稷伯刘天锡各行礼
　　○尊谥  皇祖神宗显皇帝诏曰朕惟帝王御世躬明德而致盛治者其子孙臣庶必立  庙以宗之称
　　天以谥之用是表因心之达孝亦将示万世以至公也洪惟我皇祖考大行皇帝秉乾纲之上德抚豫大之昌期以纯孝奉  慈闱以至仁调庶品振纲肃纪每在笃恭不显之中过化存神聿成端拱无为之治威既著于除残禁暴惠尤深于兴灭存亡溯四十八载之浃髓沦肌若南北东西之怀柔震垒可谓考三皇五帝而不谬对  二祖  八宗为有光者矣兹者率土鞠凶普天丧  考朕衔哀茹痛勉嗣洪图深维继述之初无若显扬之大特敕谕文武群臣稽古论文传参舆论形容盛德恭荐崇称乃于九月初十日祗告  天地  宗庙  社稷奉册宝上  皇祖考大行皇帝尊谥曰  范天合道哲肃敦简光文章武安仁止孝显皇帝庙号  神宗于戏耿光大烈揄扬莫罄夫鸿庥缵绪绍基启佑长思于骏惠布告遐迩咸使闻知
　　○浙江道御史张泼言  皇上春秋已十六龄血气未定情窦初开培养根本正在此日且迩来日所获罪珰大半皆李选侍之近侍也威行不测反侧不安畏祸之极得无思中之以色阴夺太阿以攘乱乎未见其形愿察其影更愿  顾命诸大臣之审图之也又李可灼之罚俸徒事调停周朝瑞之复职不于  遗诏皆非大臣奉公之谊同时四川道御史冯三元亦言李可灼赏罚未当宜诛窜以谢  先帝俱报闻
　　○乙酉  上怒刘逊侵欺钱粮并李进忠偷盗库藏各物敕刑部重拟严追进忠及刘尚礼潜逃并敕内外缉事衙门务在拏获不许徇纵
　　○下近侍陈忠于法司究问以其连结外人陈槐同谋妄告也
　　○敕鸿胪寺堂上官宣谕首辅方从哲即出入阁辅理次日从哲＜锍-釒＞谢再陈徵悃  上优答不允
　　○工科署科事右给事中惠世扬参辅臣方从哲言其独相七年妨贤蠹国梃击青宫庇护奸党骄蹇无礼失误哭临恣行胸臆破坏丝纶纵子杀人蔑视宪典阻抑言路闭塞耳目陷城失律宽议抚臣马上催督断送全师徇情罔上鼎元贻羞代营诸税辱国殃民为十罪又以知有承奉郑贵妃欲从封后之旨而不知有  宗社远忧知有逢迎李选侍欲缓移宫之日而不知有  天子名位知有结纳崔文昇迈其用药之罪而不知有  君父隐忧为三可诛又谓其受刘逊李进忠盗藏羙珠夜半密约谋为营脱得旨言官论事当平心详审岂得以风闻臆度轻诋大臣有伤国体从哲亦上＜锍-釒＞自办求罢优诏不许
　　○大学士刘一燝韩爌臣等办事在阁蒙发兵部覆请罪帅李如柏如桢本有文书官沈应兆口传  圣谕初登大宝着从宽处臣等仰见  皇上问庶国法可伸封疆可振是日首辅方从哲在告也得旨逮问如律
　　○福建道御史倪应眷上治安六事曰保身曰定治曰讲学曰勤政曰纳谏曰谨微而归重于阁臣之主持谓权臣不可有重臣不可无非权而何以重愿  皇上假之以权丝纶无从中降阁臣善用其权意念绝无旁落  上是其言
　　○升詹事府少詹事李腾芳为礼部右侍郎左庶子郑以伟为詹事府少詹事俱兼翰林院侍读侍读学士教习庶吉士
　　○升中允成基命为司经局洗马管国子监司业事署掌印信
　　○升吏科都给事中范济世为太常寺少卿提督四夷馆
　　○升江西道御史薛贞为太仆寺少卿分管东路河南道御史顾造为大理寺右寺丞
　　○升狭西布政使司右参政史文焕为本省按察使福建布政使司右参政魏时应为本省按察使
　　○南京刑部尚书罗朝国辞免新命不允
　　○辽东经略熊廷弼以病求去不许
　　○命造户部专理新饷关防为郎中杨嗣昌给也
　　○丙戌命工部侍郎王永光提督□□□山陵
　　○升南京国子监祭酒孟时芳右春坊右庶子钱象坤为詹事府少詹事兼翰林院侍读学士起原任礼部右侍郎兼翰林院侍读学士顾秉谦以原官协理詹事府事
　　○复除吏科给事中周朝瑞
　　○赠原任延绥巡抚金忠士兵部右侍郎
　　○以咨加统练南兵游击张懋勋调管广西浔梧参将事
　　○升狭榆林卫百户王都只为游击管马水口参将事
　　○升都司佥书管蓟遵游击李成光为狭西总督标下游击将军
　　○升山东都司刘文炳为徐州参将
　　○丁亥以上  孝端  孝靖两皇后尊谥祭告  南郊遣侯陈良弼  北郊侯吴汝胤  太庙驸马万炜  社稷伯陈伟各行礼
　　○尊谥  皇祖妣孝端显皇后诏曰朕惟恩隆一本尊崇式备夫上仪礼达重闱徽懿遹光于显号敷天并戴永世同辞恭惟我  皇祖妣孝端皇后柔顺含章安贞厚载配二仪以发育含万物而发光石燕衔文已钟灵于芳族轩龙耀来遂正位椒涂奉  两宫而齐思眉之贤承  九庙而笃迓厘之庆佐  一人之宵旰道赞垂衣弘六寝之休嘉慈均佩韣位奠承华之主器德并恩勤祥徵兴庆之含饴劳深启佑万年作述谋燕子以诒孙四纪昇平教刑家而化国方忻爱日遽谢长秋我  皇祖感故剑而兴怀肆冲人抚遗木□巷而增恸非藉綦隆之典曷伸罔极之思鲁颂姜嫄时重閟宫之报诗称父母亦登清庙之歌爰命礼臣式稽成宪傅参舆论共赞懿章萃爱戴于臣邻诚通祝史摹芳徽于琬琰礼备荣哀卜以九月十三日祗告  天地  宗庙  社稷恭上  皇祖妣孝端皇后尊谥曰考端贞恪庄惠仁明媲天毓圣显皇后于戏瑶牒恒新贲幽先于有赫鸿名不朽缅英爽以如存布告中外咸使闻知
　　○是日又尊谥  皇祖妣孝靖皇后诏曰朕惟孝隆所生诒谷遹追夫圣善礼返自始尊崇式协于情文维尽制以尽伦自率亲而率祖荣哀骈萃淑懿光宣恭惟  皇祖妣温肃端靖纯懿皇贵妃粹穆贞姿柔嘉今则恭慎赞中闱之化儆效鸡鸣婉愉奉长乐之慈欢承燕喜备坤仪以毗乾御培震器而最蒙功主鬯观成既参劳于翼子含饴隆爱旋受祉以诒孙方期介庆于无疆条尔栖真而莫待属鼎湖将祔期展孝思乃玉几俄凭尚稽成事肆予眇质奄绍丕基维水有源似续永怀乎启佑谓地益厚慈徽莫罄夫揄扬时命礼官博询舆论爰遵末命克举上仪俪极升华象服俪长秋之御易名节惠鸿称昭永世之辞卜以九月十三日祗告  天地  宗庙  社稷恭上  皇祖妣尊谥曰孝靖温懿敬让贞慈参天胤圣皇太后于戏大典承乎先志在天昭圣孝之隆徽音布为休声率土慰母仪之仰布告中外咸使闻知
　　○敕谕礼部兹者  皇祖考神宗显皇帝  皇祖妣孝端显皇后  山陵将毕  祔庙有期当定祧迁之制尔礼部遵照  累朝典礼定仪当祧  庙室择日具仪来看
　　○礼部尚书孙如游请择期开讲并慎选讲官以崇圣学以恢圣治户科给事中王继曾先以为言因是有请命查例择吉行
　　○兵部尚书黄嘉善＜锍-釒＞请优叙互市效劳夷酋沙计台给予冠带升试百户以坚向化之心从之
　　○河南道御史顾造＜锍-釒＞请责成辽东经略熊廷弼谓出关业已踰年漫无定策蒲河失事焚掠甚惨匿不上闻而贺世贤塘报仅仅斩一级获二马张皇其词颂功部院岂不遗笑蛮夷荷戈之士徒备畚锸挑浚之役尚方之剑仅供作威逞志之具檄诸边以御东虏竭全宇以供一隅今年八百万明年八百万臣恐财尽民穷盗贼蜂起忧不在三韩而在萧墙之内也且今日之事尽在经臣死生以之若以驰马躬历为劳以傲气强词斗捷以告病乞身弛担恐非所以忠朝廷而纾东顾矣得旨建夷屡犯内地损失甚多辽阳孤危深为可虑熊廷弼着益用心料理多方防御图胜万全以纾边患战守机宜原不中制毋得推诿误事
　　○辽东巡抚周永春以忧去升永平道按察使袁应泰为巡抚代之
　　○四川道御史舒荣都＜锍-釒＞劾原任辽东巡抚周永春谓永春受事以来所失城堡不可胜数而开元一城古所称黄龙府也永春荧听佥壬令城中兵马出防村屯又情深香火任郑之范贪横莫制致中溃外乘名城倾陷且刘缙之躁妄李如桢之昏懦人所知也而亟称其可用三路丧师士气新阻正宜引罪警众力图雪耻乃盛称太乙流转艮方外夷之利此言一宣人皆角□羊体其他舛戾多端烦言未已臣不敢以其已行而宽之得旨周永春抚辽功过总俟事完酌议
　　○策都复参原任湖广布政新升广西巡抚陈德元言德元去岁不能定武昌之变而今日安可膺节钺之任下部议
　　○命四川永土司照依会典听贵州节制从贵巡抚张鹤鸣奏也
　　○右谕德张鼐陈初政十事一曰养身二曰养性三曰勤学四曰敬天五曰法  祖六曰亲贤七曰纳谏八曰信令九曰恤民十曰持体＜锍-釒＞入报闻
　　○辽东经略熊廷弼以病乞归广东道御史冯三元劾其无谋者八欺君者三谓开铁被陷遗禾满野窖积场积皆为外储廷弼不急收保而弃以资敌无谋一也中国之长惟在火器乃八万之资一朝而烬曾无防闲无谋二也金白告急廷弼不救坐使奴去心腹之蠹我失肩背之助无谋三也健儿不以御侮而以渡壕行伍不以习击而以执土无谋四也沈阳之犯与王大人屯之役贼来而听其蹂践贼去而谬曰堵回无谋五也又所云守者据要害走集也乃数十一屯数百一聚如以蛇啖蛙相次俱尽何益之有无谋六也辽人可用而不欲用矿兵可用而不能用乃以噎恶食无谋七也自古善用多者莫如王剪翦之六十万以楚千里而遥也今之请＜锍-釒＞有翦三分之一矣而奴之地有楚三分之一矣据其取足者似乎善用多而无用多之才无谋八也请兵请饷分固应然而动为要挟之词曰要辽不要有如我  皇上试问之曰锡尔尚方假借八百万金钱四方召募此何为者而曰要辽不要辽欺君一也辽左道将亦极一时之选而不能用也乃动曰辽阳止两监军也岂两监军之外皆土木偶人乎欺君二也兵未足而言纸上之兵兵已足而言无兵之用则岂欲得神兵而用之乎欺君三也得旨着九卿科道会议
　　○准勋卫赵之龙袭忻城伯祖爵
　　○升四川布政使司右参议李仙品为本省按察司副使整饬新复郡县江西布政使司右参政林宰为四川按察使
　　○升南京户部浙江司郎中张京元为江西按察司佥事
　　○戊子兵科左给事中杨涟＜锍-釒＞论辽东经略熊廷弼边警日闻人言屡至既不能以全副精神誓清丑虏即当缴还尚方席藁侍罪不宜效近日顽钝行径至于庙堂之上亦当焦思边计傅采群谋择一得当之人宁议而后用无用之而后议宁储人而待用无停用而寻人而又请亟正李维翰杨镐李如桢丧师辱国之罪以儆后来任事之心得旨一并会议
　　○督饷侍郎李长庚言辽地亢旱已极轸恤宜周诏所司知之
　　○准勋卫陈光裕袭宁阳侯祖爵
　　○山东道御史申廷撰以四方荒歉请贷民租
　　○荫原任大学士沈鲤侄男坪为尚宝司司丞
　　○东厂缉获逃犯刘尚礼下镇抚司
　　○己丑  上谕礼部朕惟自昔帝王御历休有光烈炳耀一时率荐徽称垂示万世此邦家之彝典亦臣子之极思也恭惟  皇考大行皇帝运际启承道兼述作青宫主鬯养蒙当鼎盛之龄紫极凝符出震继离明之照属绍庭而访落调化瑟以弘张＜锍-釒＞滞遂良官联师济沛恩施惠品庶昭苏帝骤王驰仅布三旬之象魏乾旋坤转俨成一代之鸿摹洵哉缵前业以维新裕后昆而诒燕矣  昊天不吊  龙驭上宾万姓为之摧心  三灵于焉霣色闵予冲眇奄嗣图基率惟敉攻敢赞丕承之绪眷兹永慕式殷在疚之怀懿烁方新觐扬可后拟升显号宜协佥言尔礼部共集文武群臣定议
　　尊谥择日恭上册宝彰大典之至公永隆名于于罔极钦哉故谕
　　○  上奉  先帝命颁赏文武百官军民人等银币共银四十二万六千币十四万绢七千绵布六千七百各有奇
　　○予魏国公徐弘基母杨氏祭葬
　　○庚寅  上御文华殿百官行奉慰礼
　　○刑部尚书黄克缵奏臣因阅邸报见近侍曹应魁等乞电察冤抑＜锍-釒＞内有郭春女同心腹刘逊等暗进银  先帝求讨  皇上与之看管等语宫闱事秘臣不敢知但思  先帝何如主哉即位三五日即捐四百万金为犒辽济边建三殿之用其不为财利动心也四海所共仰矣其以  皇上命李氏看视盖以其曾生男女数胎若爱己所生则鸤鸠之哺其爱必均此
　　先帝意也如曰进银而且暗进传之邸报使  先帝冒不白之疑乞将应魁责逐勿使入宫得肆谤议时房山民陈槐与王昇争认皇亲事下刑部审问克缵言此事外人难以臆度惟
　　圣母知之槐言其妻刘氏与  圣母别各有分物为记不知所分何物当  圣母未崩时岂不与  皇上言之此惟待
　　皇上一言而决臣可奉以剖断得旨曹应魁乃朕  圣母近侍惧李氏之祸意急申冤罔思顾忌情在可原不必议处陈槐争认皇亲事出异尝因已故内官监署印陈永寿用贿买求李钺女希图冒认至今纷扰未息  圣母未崩时尝与  皇考言之本姓王父王钺阖宫共知未闻有房山陈槐之说亦未闻刘氏有物为记此等奸恶以假乱真干于法纪该部即遵照前旨与陈忠一并严刑究问具奏
　　○御史郑宗周复纠逆珰崔文昇罪不容诛乞寘宪典并纠方从哲不拟下法司而下司礼监始则姑云查处终仅闲住结局即从哲不难忍  君以庇贼顾何以抒  陛下终天之恨而洒天下万世无穷之隐痛耶＜锍-釒＞上报已有旨
　　○礼部等官会议年号定以万历四十八年八月以后为泰昌元年明年为天启元年从礼科给事中李若圭暴谦贞等之请也
　　○升浙江布政使司右参政吴士奇为湖广按察使
　　○辛卯遣太仆寺少卿等官冯嘉会等赍  神宗谥诏往省直
　　○福建道御史万崇德具＜锍-釒＞议处辽东饷赏  上命该部与经臣虚心扣发毋彼此互执致误封疆
　　○工部尚书王佐＜锍-釒＞辞新命不允
　　○命造督运军粮并督运马草各关防从抚臣周永春请给也
　　○广东巡按王命璇以地震请将该省杂税抵饷之半或减派之半章下所司
　　○逮系辽东总兵李如柏自杀
　　○壬辰兵科左给事中杨涟＜锍-釒＞请辽事已迫本兵黄嘉善急宜挑选通州练兵保定募兵京营选兵合万余人统以智勇大将策应山海关一以壮辽左声援一以应神京捍卫并乞会议堪任经略者一二人添设左右司马各一人得旨辽警甚急这选集兵将着兵部作速料理堪任经略及添设兵部侍郎吏部即会议具奏
　　○兵部尚书黄嘉善覆蓟辽总督文球＜锍-釒＞加赏虎酋银四万两时奴势披猖虎酋乘机挟赏巡抚周永春巡按陈王庭以是为羁縻之法也
　　○加都指挥使李承恩为都督佥事后府带衔
　　○癸巳刑科给事中魏应嘉请重票拟以尊主权内参元辅方从哲谓国事莫重于边情而年来辅臣票拟无一中窾马上催战既已败军杀将而议兵议饷全无定画即海运一事旋罢旋行以明旨为儿戏致人船漂流钱粮损失近日  先帝大赉辽东真鼓舞三军盛事而票拟不明开充饷若干充赏若干饷赏混为一条盛事转滋多事三军不任受德而适开其无之觊觎又如崔文昇法在必诛既名之以不忠而仅处之闲住李可灼死有余辜而乃奉旨养病乘轩归里至于泰昌年号众议已同而又票旨会议意若详而邻于忍矣得旨章奏票拟取自上裁间有特批发者何得一概疑诋辅臣致伤国体
　　○原任辽东经略杨镐有＜锍-釒＞自辩刑科给事中魏应嘉抄参言杨镐实私庇李如柏故今出清河不令当奴迨甫出辄逃复以令箭招之而曰未尝私如柏实与如柏同陷杜松故令出抚顺致其暗入奴伏与刘綎一时陷没而曰杜松故违节制实贪功自用冥行轻进而曰马上督催不敢抗违独不思将在军君命有所不受假令当日抗言天时人事未可决战兵者国之大事不敢以用兵为戏即不然而以抗违受逮不愈于以败衄伏辜耶如柏虽先雉经尚当跽斩镐等若容兔脱是谓失刑三韩存亡九边惩劝在此一举抄出覆之
　　○吏科给事中周朝瑞上请容受直言以昌景运有旨报闻
　　○狭西巡抚李起元奏兰州黄河自八月十五日至十七日彻底澄清上下数十里一望无际
　　○升谕德孙承宗为左庶子吴宗达为右庶子掌左右春坊印信骆从宇为右庶子掌司经局印
　　○加恩戚畹锦衣卫指挥同知王天瑞封伯爵郭振明升都督同知武清侯李诚铭驸马候拱宸各加俸一级
　　○授吏部进士万燝为工部主事
　　○原任狭西按察司按察使邢云路进测正历数
　　○升通政使姚思仁为工部添设右侍郎协理殿门工程从吏部尚书周嘉谟之请也
　　○定三六九日尝朝从礼臣请也
　　○升福建巡抚中军都司佥书陈继光为四川都司升河南须班都司佥书王慎德为福建都司各掌军政印务
　　○升山东胶州守备冯熙载为本省都司佥书
　　○江西大水该省抚按以闻
　　○甲午广西道御史黄彦士请尊  遗命养
　　圣德而荐邹元标冯从吾涂宗浚周汝登诸人皆始终问学道德粹然者使得备凝丞师保之列于辅养君德非小补矣有旨候开讲酌行
　　○户部尚书李汝华请立新饷司专理辽饷五百余万而以本部原任主事鹿善继董其事  上从之
　　○两广总督许弘纲奏田州土官岑懋仁肆恶启衅窥占上林土县纳叛黄德隆等纠众破城擅杀土官黄德勋掳其妻女印信乞正其罪得旨岑懋仁著速献印信执送各犯听按臣分别正法如再抗违便随宜进剿毋得姑息养乱贻害地方
　　○宦者荫魏进忠兄钊为锦衣卫正千户
　　○佞幸封容氏为奉圣夫人并官其男侯国兴锦衣卫正千户客氏  上乳妇也
　　○大学士韩爌以前任礼部侍郎考满荫男埴入监读书
　　○原任吏部尚书杨巍曾孙錧工部尚书臧惟一孙嗣德俱补荫入监读书
　　○荫狭西巡抚副都御史李起元男自浴入监读书
　　○升署都督佥书薛永寿为神机营右副将
　　○升朔州卫指挥使徐镇都以都司佥书管五军四营游击事
　　○升狭西靖虏参将秦震夷为洮岷副总兵
　　○墙子路游击马炯为倒马关参将
　　○升陈文炀为宁绍参将
　　○升大安口守备王锡命为蓟镇总兵标下游击
　　○乙未罢辽东经略熊廷弼听勘定夺从吏部尚书周嘉谟等会议也仍令廷弼料理候代员缺着即日会推添设兵部侍郎张鹤鸣祁先宗并御史张铨都催刻期到任
　　○辽东巡抚袁应泰上言议添兵将以全危辽计增兵马三千有奇其廪料约该五万八千二百有奇乞于新饷司支给章下所司
　　○管理练军詹事府少詹事兼河南道御史徐光启奏臣本东南腐儒叨列侍从军旅之事原非本职祗因去岁辽师挫衄不胜愤惫累＜锍-釒＞陈言蒙  神宗皇帝圣恩拔升特遣委以练兵重任自二月领敕受事迄今半载勉效驱驰殚力简练博求谋勇参佐技艺材官将三营民兵选取强壮因材受器凡军大技击以次服习积久之后渐近精熟次颁营阵式规使知分合进退奇正攻守若得战车大炮盔甲器械备具精好再一演习可成胜兵矣其如三省民兵原系乌合乡民大半老弱今教成者止得十之二三可进者亦十有二三其余小半皆蠢钝愚弱法应简汰而众兵来时地方司官许以二年更易又许每年赡家银两今银尚未给人无固志亦宜别有处分臣具＜锍-釒＞陈请未奉明旨未敢擅便此则仰望  皇上敕下该部酌量措办者也此外尚有事须详定中外臣工明知其当然而臣亦亟宜自言者也则建置统驭之宜是已臣闻兵家之法部曲之制设官之道务须相称臣去岁奉敕训练新兵防御都城于是兵部议兵六万故统以总兵三员使臣提衡其间后减为二万约可分四五营用大将一员此所谓法制相称者也二万之众多出援辽余存七千余人分别练习老弱愚钝者皆须简汰却还甚留者不过三四千耳以京边营法计之止宜设参游守把一二员统率训练足矣何必更用大帅多一辈应用员役多一种廪给耗费乎非独总兵即臣衙门新设百凡始创时诎举羸似宜一并议裁遗下通州昌平驻劄三营将官臣所教练谙晓军火器艺行阵法制者量留一半用一二将官统领训练或内属京营今一副将带领而制以总协巡视或外属近镇令总兵带领而制以督抚司道揆之理事似为便益臣承乏未几忽议谢事非敢推诿也去年虏氛稍急人情惶遽
　　九重宵旰臣何敢不冒昧担承今辽事已有次第人情安堵设官分职宜照京营辽镇尝规臣若隐蔽不言是明知不可而久叨荣宠为罪滋大下部议
　　○加张超以游击统领南兵
　　○丙申巡抚湖广右佥都御史徐兆魁以土兵脱逃参宣慰司彭象乾又言永顺土兵先调八千费踰十万而一至通州闻三路败衄辄望风奔溃今复调遣虚糜廪费不如罢之得旨俱下所司
　　○以总督河道侍郎王佐为工部尚书
　　○荫原任南京都御史宋仕男开春入监读书
　　○命造  定陵神宫监印
　　○丁酉以
　　神宗皇帝  孝端皇后发引祭告  南郊遣侯陈良弼北郊侯吴汝胤  太庙驸马万炜  社稷伯张庆臻各行礼
　　○上以陵工缺费准发帤银五十万两其余今该部措处
　　○镇抚司千户梁慈等以讯过刘逊招称与李进忠刘尚礼等共盗宝物及进忠尚礼逃匿情由具状奏闻  上责锦衣卫骆思恭各犯未获显不经心职司何在若复怠玩不行缉获狥情故纵必罪不宥
　　○戊戌兵科左给事中杨涟＜锍-釒＞劾兵部尚书黄嘉善谓臣愤辽事败坏故＜锍-釒＞论经臣熊廷弼及请正杨镐等罪又因塘报甚急＜锍-釒＞请设防山海等关并列本兵之罪在兵言兵万非得已适嘉善＜锍-釒＞辩自称筹边无能应诛应斥而独不受误之一字夫古之误军国者如秦桧黄潜善李邦彦等我朝如丁汝夔石星等亦止是筹边无能误国事耳岂必如莽操温懿而后谓误耶主割裂臣＜锍-釒＞以积弱之势当方张之虏谓臣及经臣于宽政夫经臣熊廷弼受国厚恩人言难谢边警叠至挫虏无能明旨森严会议在即举朝公论  圣断处分谁能使之于宽政且辽沈之罪经略任之中枢之罪本兵任之不能相代亦各不能相掩也得旨并付会议
　　○  上谕礼部加恩在京文武群臣一品至五品词林科道侍从之臣及军民人等
　　○有赤气映天如禇
　　○收用净身男子三千名
　　○以御马监太监魏进忠提督宝和三店
　　○工科给事中惠世扬＜锍-釒＞纠原任巡按直隶御史刘廷元言其受韩敬王士奇沈蒸行惠为之关说廷元＜锍-釒＞辩章下部院
　　○己亥浙江道御史左光斗以御史贾继春上揭辅臣为
　　新君御极之初首劝以违逆先帝逼逐庶母皇八妹入井堪怜李选侍雉经谁诉其惨黯光景通国之人长叹陨泣等语遂上＜锍-釒＞云本月初一日诸臣闻变仓卒趋朝人情汹汹朝不待夕时大臣从乾清宫中叩头执手扶  皇上出居慈庆宫臣等相顾战栗此时不守  几筵而避居别殿踉跄张皇宫中必有甚不相安之情间不容发之势惊问其故諠传李选侍左右前后尽是贿买腰玉奸珰布满阴为心腹  皇上大有戒心不克宁处君父惊魂未定臣子敢尔即安臣于初二日随公＜锍-釒＞后有慎守典礼肃清宫禁一＜锍-釒＞语甚微婉此时但知安宗庙定  社稷为大不知其他初三日宫中震怒祸几不测赖  皇上保全将臣＜锍-釒＞发阁票拟随奉  圣旨移宫已有旨名封事既云尊卑异称礼部再酌议具奏钦此初五日阁臣具揭再催奉旨移宫至初六日  皇上登极驾还乾清宫禁肃然内外宁谧臣等举手加额共幸  庙社有灵夫  皇上既当还宫则选侍之当移宫其理自明白易晓矣惟是自移宫已后自当存以大体捐其小过皇上如天之大度宜无所不包涵  先帝在天之遗爱无所不体恤此其特恩在  圣衷调度顺在辅臣非小臣所能意度若复株连蔓引使宫闱不安非但与国体不便亦大非臣等建言初心昔鲁庄公不能制其母宋儒朱熹以为母不可制当制其侍御之人后彭龟年经此一叚公案相与叹服因取朱熹入直此等处置自有情法至当不易之理侧闻锦衣勘问诸珰时语连宫禁概置不问深为得体伏乞  皇上宣召阁部九卿科道面谕以当日避宫何故及今日调护何方一一晓然明白不得凭中使口传  圣旨仍乞将刘逊姚进忠等正法暴其盗宝罪状与天下共见勿使播弄脱罪其余株连概从宽政令反侧子安庶几烧梁狱之词者政所以寝淮南之谋而仁之至义之尽胥此矣臣区区之心始终知有定  宗庙安  社稷而已矣得旨这所奏如何不题李进忠等只言刘逊显有情弊余已有旨
　　○久之  上谕内阁朕览文书见御史左光斗一＜锍-釒＞朕避宫之由朕昔幼冲时  皇考选侍李氏恃宠屡行气殴  圣母以致怀愤在心成疾崩逝使朕有冤难伸惟抱终天之痛前  皇考病笃阁部大臣俱进内问安有李选侍挟朕躬使传封皇后复用手推朕向大臣靦颜口传至今尚含羞赧因避李氏毒恶心不自安暂居于慈庆宫李氏又差李进忠刘逊等传每日章奏文书先来奏我看过方与朕览仍即日要垂帘听政处分御史有言李氏他日必为武氏之祸者朕思  祖宗家法甚严从来有此规制否朕今奉养李氏于哕鸾宫月分年例供给钱粮俱仰遵皇考遗爱无不体悉外廷误听李党諠谣实未知朕心尊敬李氏之不敢怠也其李进忠等田诏等皆系盗库首犯赃明证确自干宪典岂谓株连务得本犯与刘逊姚进忠等以正国法而勿使渠魁贿嘱当事播弄脱罪波及无辜卿等可传示该部院遵行是时大学士方从哲等捧读即具揭封进仍  谕李氏平昔过恶多端无曾尽悉朕意未伸人言不息昨已传谕明旨何复行封进显是推诿着遵旨即行发抄咸使闻知从哲等又具揭曰选侍李氏平时怙宠张威得罪  圣母不惟  圣心含冤抱痛无以自伸臣等闻之亦不胜悲愤但以事关宫闱不宜轻洩于外且  皇上既仰体  先帝遗爱奉养不缺尊敬有加传知外廷谁不赞扬  圣孝似不宜暴其恶以掩德意而滋多议也臣等愚见如此故一时未敢发抄兹复蒙  皇上面谕且责臣等推诿私衷不胜悚惧除遵旨遍示诸臣并发抄外惟望  皇上益宏  圣度无念旧恶始终看  先帝分上曲赐保全  皇五弟并三位公主时时顾念务令得所则孝慈兼尽圣德弥光臣等犬马爱  主之忱亦藉此少伸矣又  谕朕览卿等所奏具见忠爱至意朕知道了朕弟妹皆骨肉至情岂不注念昨已有旨传谕卿等  皇考选侍李氏业已移居哕鸾宫抚养所生朕八妹选侍东李氏居勖勤宫抚养  皇五弟选侍傅氏居昭俭宫抚养所生朕六妹七妹俱有随从宫眷各衙门月分年例养瞻钱粮俱从优厚俾各得其所昭朕仰遵
　　皇考遗爱笃念亲亲之谊特谕卿等知之
　　○辽东总兵贺世贤败奴酋于灰山斩首八十九级
　　○庚子以霜降节祭  九陵遗侯孙承荫李承祚顾大礼伯徐汝孝朱自洪曹以忠王永恩刘嗣爵张嘉猷各行礼遣都指挥使李承恩祭  景皇帝陵寝伯吴遵周祭  孝靖皇太后陵寝指挥同知许浚祥祭  哀冲  庄敬二太子坟园
　　○发帑金五十万以济  陵工从辅臣之请也
　　○辛丑河南道御史袁化中奏为  主上孤立可虞内外保护宜慎谓  今上所遭  二帝见背  两宫蚤催母仪之选未行帏讲之臣未列则孑然独主者独  皇上一人耳谁为伺饮食而候起居谁为屏冶容而节劳逸若辅臣方从哲占籍都门近侍中官多属乡人揆地八年邪正贤愚必有灼见傥于此留神杜朋比而寄忠诚此正老成之妙用也首臣亦非如桧如杞之奸但不学处多识力处少人言所及臣再不赘惟是
　　皇祖考妣崩逝四海痛悼万方倾耳以闻讣音维时礼臣不知请敕固属茫昧若阁臣熟于典故自当具草以进何竟草草至此其伤国体甚矣我  皇祖享国五十年太阿在手真称太平天子我  皇考践祚无几用人行政实为锐政贤君而  庙号曰神曰光何忍以宋纪之旧名而加之明明之我后也至于李选侍移宫之观望李可灼用药之曲庇此又无识力之大者得旨所奏责成辅臣已知之
　　○先是御史贾继春为登进太滥＜锍-釒＞纠两淮运判周士显光禄寺寺丞须之彦新咨考选胡沾恩而首及太常寺少卿李维祯部覆得旨李维祯以新衔致仕须之彦照旧供职
　　○  上谕户部东事未平加派难以遽免将灾伤地方多方优恤以宽民力其简练节省有禆兵饷者在事诸臣著实举行
　　○兵部尚书黄嘉善以病免
　　○南京右都御史何熊祥工部侍郎董汉儒左副都御史徐兆魁各＜锍-釒＞辞新命  上俱不允
　　○以尚宝司卿冯从吾为太仆寺少卿
　　○命造协理殿门工程并监督殿门工程关防
　　○壬寅  神宗显皇帝  孝端显皇后梓宫发引  上缞服送至午门外提督大臣孙如游黄克缵李腾芳王永光等二十四员护行戒严中外
　　○癸卯大学士方从哲等题昨因  梓宫甚重举动极难出大明门已近午矣且营中军夫虽拨八千人而素不惯习兼以摃索间有损伤时时更换以致沿途稽迟入夜方抵德胜门臣等不胜惶惧随同护丧奠献诸臣传示五城更添人夫六百名今蚤始得前行又护丧御史张修德奏二十九日之夜  梓宫至巩华城拖灵龙木铿然有声右手一角堕地内官行尚食礼连呼献爵竟无人应得旨设法催督无误吉期经管员役事完查究是日  梓宫次沙河
　　明熹宗悊皇帝实录卷之一
　明熹宗哲皇帝实录卷之二
　　泰昌元年十月甲辰朔祭享  太庙以  梓官在殡遣宁晋伯刘天锡代
　　○神宗显皇帝  孝端显皇后梓宫次两水河
　　○谕吏部朕承嗣大统加恩元辅方从哲少师兼太子太师吏部尚书进建极殿大学士荫一子尚宝司司丞次辅刘一燝韩爌各加升太子太保进文渊阁大学士改户部尚书荫一子与做中书舍人都给与应得诰命
　　○乙巳  孝洁肃皇后忌辰  奉先殿行祭礼遣武靖伯赵祖芳祭  献陵
　　○神宗显皇帝  孝端显皇后梓宫同至  定陵  孝靖皇太后迁祔俱于献殿奉安遣驸马侯拱宸万炜行献奠礼侯吴汝胤孙承荫郭应麒宋光夏伯陈伟王国柱王永恩李守锜焦梦熊祭告  诸陵公朱纯臣祭后土之神伯张庆臻祭  天寿山之神
　　○辽东总兵柴国栋以病免
　　○漕运户部侍郎王纪题江北水患异尝民不堪命请加矜恤议蠲议赈以保遗黎遏乱萌章下所司
　　○丙午葬  神宗显皇帝  孝端显皇后于  定陵  孝靖皇太后祔大学士方从哲奉敕题  主
　　○升南京职方司员外许维新为光禄寺少卿
　　○戊申辽东经略熊廷弼上疏自理大略云自去年开铁连陷辽城非尝破碎士民知不可守而谋欲先去贼亦知不可守而谋欲速来今内外巩固壮哉一金城汤池也去年无车牛脚夫运粮臣与各道处办本地牛至三万余头车至三万辆昼夜趱运而军中始有粮草三路覆没之后军无片甲手无寸铁臣调宣大各匠役改造又增造大炮数千枪炮一二万而军中始渐有器械采桑削簳买角易觔各镇弓箭匠昼夜制造而军中始有弓矢又调各镇木匠旋造双轮战车五千辆每车安灭虏炮二位或三位以至火箭火轮之类无所不备而军士始有攻守具自斩贪懦三将而将之畏斩逃叛数卒而卒知惧不时捆责不喂马不操军者而营伍知收拾寒夜有赏久戍有赏时节有赏而军士知鼓舞去年西虏住我汛怡弃地日肆劫夺自丁字泊斩捕以来再从阵擒活虏送抚奠二十四营酋长而始各就戎索自沈奉各戍重兵贼遂为所缀悉众与我对垒不敢西窥辽阳南窥南卫东窥宽叆至于近边零落村屯势自不能无抢掠我固无如贼何时而形格势禁贼亦无如我何也如谓臣听胡马骄嘶肝胆堕地而冒陷往抚顺宽叆擐甲冲贼围援沈阳者独何人乎辽已转危而致安臣且之生而致死  天地鬼神实共怜鉴得旨劳能议论自不相掩俟勘明定夺
　　○以左庶子孙承宗右中允李光元翰林院编修刘鸿训杨景辰简讨王应熊刘钟英孔贞时曾楚卿俱管撰文官诰敕
　　○以辽东巡抚袁应泰为兵部右侍郎兼都察院右佥都御史经略辽东敕刻期到任不得疏辞
　　○以南通政使王舜鼎为通政司通政使
　　○起升原任南兵科给事中卢大中为光禄寺寺丞
　　○升云南按察司副使熊鸣岐为贵州布政司右参政威清兵备
　　○升山东按察司佥事许鼎臣为浙江布政使司右参议
　　○升贵州按察司佥事张汝霖为广西布政使司右参议
　　○己酉户部奏辽东新饷自万历四十六年闰四月起至泰昌元年九月止共发过一千五十一万五千七百二十三两有奇
　　○天津兵备贾之凤言时事多艰津海疲累乞撤银鱼厂太监徐贵御史卢谦亦以为言得旨银鱼系  太庙进鲜品物著照旧采进不得渎奏
　　○升广东按察司副使李守俊为福建布政使司右参政
　　○庚戌以光禄寺少卿李宗延为太常寺少卿
　　○升广西按察使戴王言为本省右布政使
　　○升江西按察使佘自强为山西右布政使仍管冀北道
　　○升山西布政使司右参政王豫立为本省按察使分巡河东
　　○升湖广布政使司右参议冯劳谦为四川按察司副使安绵兵备
　　○升客氏弟将军客光先为锦衣正千户
　　○东厂缉获钦犯李进忠
　　○辛亥赐瑞王桂王惠王各银一千两彩叚二十表里瑞安大长公主银一百两纻丝四表里进封荣昌公主为荣昌大长公主寿宁公主为寿宁大长公主
　　○以恩诏加赐七府掌印张惟贤等宫保肩舆
　　○升光禄寺寺丞区大伦为南京尚宝司卿
　　○升湖广按察使谢存仁为四川右布政使分巡川西道
　　○壬子吏部尚书周嘉谟遵奉  先帝圣谕查叙东宫讲官列名上请已故者十四员曾朝节郭正域李廷机范谦唐文献全天叙焦竑邹德溥袁宗道黄辉冯有经刘曰宁龚三益杨守勤见任者十九员阁臣方从哲刘一燝韩爌特召叶向高新简史继偕沈＜氵隺＞朱国祚在籍者吴道南萧云举范醇敬周应宾黄汝良杨道宾王图董其昌赵师圣张邦纪公鼐薛三省得旨加恩侍从各官已奉  先帝明旨照例各荫一子入监读书起用加官存问的候查明酌量奏请其效劳年深已殁的量与祭坛或再加赠官以示优异先后阁臣俱一体叙录
　　○升狭西左布政使王之采为南京太常寺卿
　　○升山西按察司副使陈儒为云南布政使司右参政澜沧兵备
　　○升山西布政使司右参政阎调羹为山东按察使兖西兵备
　　○升兵部车驾司郎中游伯槐为广东布政使司右参政雷廉兵备
　　○湖广布政使司右参议黄汝亨致仕
　　○癸丑大学士刘一燝同礼部尚书孙如游等诣  天寿山卜地言皇山二岭最吉癸山丁向至贵至尊所有潭峪祥子诸岭俱不能及盖百灵呵护众议佥同谨具图说以进得旨吉壤确有定议朕心忻慰卿周览详慎忠勤可嘉如游亦随具奏命即修建  陵寝择日兴工
　　○升河道总督王在晋为添设兵部左侍郎宣府巡抚张经世为添设兵部右侍郎
　　○升南京光禄寺卿严一鹏为南京通政司通政使
　　○升山东辽海道右参政薛国用为都察院右佥都御史巡抚辽东
　　○加皇亲永年伯王明辅太子太保岁增禄米一百石王天瑞郭振明俱伯爵太子太保王天名王天麟俱锦衣卫都指挥佥事王天仪指挥使王楷锦衣卫正千户王椿副千户
　　○甲寅升户科左给事中薛凤翔礼科左给事中李若圭兵科左给事中杨涟刑科左给事中魏应嘉各都给事中凤翔吏科若圭涟应嘉俱本科
　　○升四川布政使司右参议钱时俊为湖广按察司副使岳州兵备
　　○升工部都水司郎中黄景章为广西布政使司右参政永宁兵备
　　○升浙江布政使司右参政李叔元为江西按察使
　　○升江西布政使司右参议真宪时为山东按察司副使备兵霸州
　　○乙卯  神宗显皇帝  孝端显皇后神主回京奉安  几筵行卒哭礼  孝靖皇太后迁祔神主不行卒哭止行九虞礼
　　○吏科给事中周朝瑞言时毙逐处当厘考选所关甚钜乞敕当事祛习心爱真才得之闻不如得之见勿寄咨访于宵小论一人亦止就一人勿连好丑于群类径窦塞而巧不如拙则孤贞之干自标苞苴诎而竞不胜恬则清白之风弥励惟先事不挫其气则当机愈湛其神他日折槛裂麻之手即在此超尘拔俗之骨矣章下所司
　　○大学士方从哲刘一燝韩爌各上疏辞加恩荫不允
　　○丙辰太常寺题十一月二十八日祀  天于圜丘恭请  圣驾亲行大学士方从哲等言  皇上谅阴之中恐尚不胜礼文且正值严寒倍宜珍护臣等愚见今岁暂遣官恭代俟大祥后亲祭从之
　　○祧  英宗主遣恭顺侯吴汝胤捧主
　　○遣驸马王昺奉  孝肃皇后神主安  裕陵
　　○以写刊  神宗皇帝  孝端皇后神主神位并题孝靖皇太后铭旌赐大学士方从哲刘一燝韩爌及中书官汪民敬等银币有差
　　○谕内阁朕见天气渐寒重念九边军士及辽东援兵荷戈劳苦朕特将  先帝恩赉已行传谕礼部如何尚未发给朕心恻然卿等传示作速题请以称朕怜念至意
　　○以相择吉地赐大学士刘一燝银币
　　○升湖广辰州府知府武图功为本省按察司副使靖州兵备
　　○升贵州黎平府知府何廷魁为山东按察司副使分守辽海
　　○升广东高州府知府王家宾为山西按察司副使分守河东
　　○升四川顺庆府知府李得中为山西按察司副使
　　○丁巳以  皇祖考妣神主祔  庙遣恭顺侯吴汝胤祭告  太庙驸马冉兴让捧主
　　○御史王安舜疏论礼部侍郎李腾芳得旨腾芳资久叙迁且系  先帝简用遽尔苛求殊非朝廷爱惜人才之意
　　○原任援辽总兵官添注左府佥书左都督阵亡刘綎继妻罗氏为夫请恤言綎束发从戎克绳先志如初年征九丝蛮擒其酋长阿大捕建昌贼获其首恶蔡咱缅贼肆而歼厥渠魁岳凤罗雄乱而计缚叛酋陈星随调征倭堵剿著功复镇临洮直抵掜工莽剌釜山猖獗帅师海上播酋思逞领督川兵克关平播功皆第一南蛮煽焰深入不毛擒剿夷彳□果茂绩昭著顷家飡无几又调援辽奉经略杨镐檄直趋宽奠统领精兵四路并入惟綎直抵贼巢率义男刘招孙等奋勇毕力以药箭杀酋子火狐狸用火炮杀贼无算兵寡力单援救不至殒身沙漠骸骨无存功多祸烈而不得与张承胤同蒙恤赠游魂久栖于塞外忠肝饮恨于重泉当亦  圣明之所怜悯也事下所司
　　○钦赏九边军士银每名二两蓟辽昌易四镇赏银八十六万六千二百四十四两宣大山西三镇赏银四十二万八千四十四两延绥宁夏二镇赏银一十五万五千六百八十四两固原甘肃二镇赏银二十七万二千七百四十六两
　　○授翰林院五经博士孔胤植等官
　　○辽东经略袁应泰辞免新命不允
　　○戊午以上  孝端皇后  孝靖皇后尊谥赐辅臣银币
　　○御史贾继春纠首辅方从哲燮理无能崇阶叠进以鼎湖之泣为奇货之居两旬之内忽而少保忽而少师荫子尚宝试令清夜自思何功何德当此优礼念三司之失职固宜引咎以辞荣痛  二帝之上宾岂可乘机而受宠况考选之诸臣八年禁锢而自身之荣遇一月屡迁其新添二辅特陪元辅而加恩焉恐亦非二臣意也  上曰元辅从哲赞襄大典殚竭弘猷晋秩示酬原不为过加恩已有成命从哲再辞不允
　　○大学士沈＜氵隺＞初辞新命不允
　　○总督仓场尚书王纪疏辞不允
　　○遣行人杨文岳吕奇策袁弘勋林咨益王维周行取大学士叶向高何宗彦朱国祚史继偕沈＜氵隺＞来京
　　○己未祔  神宗皇帝  孝端皇后神主于  太庙
　　○以恭上  皇考大行皇帝册宝祭告  南郊遣侯陈良弼  北郊侯吴汝胤  太庙侯李诚铭  社稷伯陈伟各行礼
　　○尊谥  大行皇帝诏曰朕惟在昔圣帝明王德盛化神臣民颂戴继统之君铺扬休烈昭荐徽称光于四方垂诸万世于显亲崇孝典至重矣恭惟  皇考大行皇帝聪明天纵仁孝性成震潜励就将之功离照章继述之羙任贤若渴下令如流发帑金以给军兴撤税珰而拯民瘼休声四洽湛泽旁周虽照临甫阅旬时而俄顷同流天地治平之效日异月新夫何谅阴未几  上宾不待率土均丧  考之痛冲人切绍庭之思维继序之不忌讵追崇之敢后谨命文武群臣博询舆论参协彝章佥言既同上仪肇举乃于今年十月十六日祗告  天地  宗庙  社稷奉册宝恭上  大行皇帝尊谥曰  崇天契道英睿恭纯宪文景武渊仁懿孝贞皇帝庙号光宗于戏  帝德难名即揄扬之未罄  皇建有极惟昭示以永存布告万方咸使知悉　○礼部请选  大婚上言恭奉  皇考遣诏冠婚早行之命属在疚未遽议行乃复据礼以请特允所奏可查照  祖宗旧典榜谕选择其一应事宜先期料理择吉举行
　　○南京浙江道御史傅宗皋乞究误药根因明正国法且谓几微窾窍之中别有心腹爪牙表里蟠结之奸造成一定不移之局因参太监崔文昇而归罪司礼太监卢受得旨  皇考素有弱疾嗣因  皇祖宾天哀痛劳瘁过伤以致医药无效其卢受通夷事属无有已蒙  皇祖深察宽容不必追论崔文昇已有旨
　　○淮安府地震雷火击毁城楼大雨如注平地尽成巨浸巡按御史孙之益以闻言淮安咽喉重地有此灾警变不虚生且黎民重罹昏垫之苦千里尽同鱼鳖之区兼之重征叠派按册诛求血肉飞于棰楚枷锁充斥街衢疫厉盛行十人九病应比之穷氓悉鬼形而鴶面守催之胥役亦下泪而伤心语甚痛切章下所司
　　○大学士方从哲再辞加恩不允
　　○南京兵部尚书卫一凤疏辞新命不允
　　○以詹事府少詹事钱象坤左春方左庶子孙承宗右春坊右谕德周炳谟魏广微右中允李光元右赞善李标为日讲官内阁中书冯键唐允恭为正字官
　　○大学士方从哲等以日讲期近进讲读仪注四书起大学尚书起尧典每日讲读先读大学次读尚书讲官各将本日所读书进讲讲读毕上进暖阁少憩司礼监将各衙门紧要本章进上  御览臣等退在西厢房候  皇上有所咨问即召臣等至御前将本中事情明白敷奏庶  皇上睿资日开国家政务久之自然练熟览本后臣等率领侍书官恭侍  皇上进字笔若皇上欲再进暖阁少憩臣等仍至西厢房候若  皇不进暖阁臣等即率讲官再进午讲通鉴节要讲官务将前代得失兴亡事实直解明白其  皇上宝训一书乃  累朝祖宗家法合与通鉴分日进讲今昔互证以资法戒每日讲读毕或  圣心于书有疑乞即下问臣等再用俗说讲解每日该读书先一日讲官写起止并讲章进  览每月三六九日视朝之日暂免讲书仍望  皇上于宫中有暇将讲读经书从容温习或看字体法帖随意写字一幅不拘多寡庶工夫不间每日定以日出时请皇上蚤膳毕出御讲读午膳毕还官  先朝事例如遇大寒大暑暂辍讲读容臣等临期具奏本日若遇风雨传旨暂免得旨允行
　　○升狭西按察司副使马呈秀为福建布政使司右参政分巡漳南
　　○升湖广按察司副使黄景星为江西布政使司右参政
　　○升户部贵州司郎中宋继登为山西布政使司右参议兼佥事海运兵备驻淮安
　　○庚申原任左都督阵亡刘綎长男刘佶愿同弟刘佐刘大德刘之鼎捐祖父世业自备鞍马行粮兄弟叔侄招集家丁旧将并调川贵总兵冲锋破阵上雪国耻下报父仇章下所司
　　○巡按山东御史陈王庭请恤阵亡将士谓三路之败武将杜松刘綎王宣赵梦麟麻岩辈相继死于阵而道臣潘宗颜通判董尔砺及朝鲜将士多殉焉闻诸臣被祸之惨有百矢猬集而死者有身首数断异处而死者有知其名将恨杀其最骁之爱子与最大之头目而破腹刳肠粉身锉骨而死者皆当速降明旨亟令优恤或招其无定之游魂而予之祭或妆其所遗之衣冠而予之葬或加其爵而予之赠或录其裔而予之荫或易其名而议之谥或标其额而赐之祠庶以奖忠魂作士气而振边疆章下所司
　　○大学士刘一燝韩爌再辞加恩不允
　　○调湖广按察司副使史高先为贵州按察司副使提督学政
　　○辛酉  诚孝昭皇后忌辰遣彭城伯张嘉猷祭  献陵
　　○上始御文华殿讲读
　　○命造专理新饷银库关防
　　○三边总督李起元辞免新命不允
　　○升福建邵武府知府鲁史为广西按察司副使提督学政
　　○壬戌  上谕吏部兹今岁  皇祖考妣  皇考升遐丧礼相继自古未有昨  山陵襄事  神主升祔  太庙大典告成前  先帝嗣登大宝继朕登极典礼綦重尚书孙如游以一人独任艰烦殚竭忠猷悉心筹画勋庸茂著劳绩可嘉今特兹简任著以原官兼东阁大学士入阁与元辅方从哲等一同办事以昭朕优眷劳臣至意其该司官员著吏部从优纪叙故谕
　　○上谕先年抄没过冯保张诚姚澜等凡内外房屋庄田俱著厂卫五城查数明白会同工部估计变价以充辽饷不许遗漏所有见徵收过租银著该衙门照例年终类进
　　○通政司添注右参议吕邦燿陈治安吃紧二事言深宫之中所习者不过近侍乞  皇上以近侍所奏之语一一记之于  圣心召见大臣之时一一咨之于广众以剖其是非酌其行止则聪明日开而壅蔽不生此其责在辅臣使  皇上无孤立之虞者一也章奏繁多  皇上岂能一一而披左右岂能条条而解讲臣明白开譬择其或关君德或系民情或可默挽宵小之阴谋或可明助乾纲之独断则出口入耳既可广益于大廷虚往实归亦可警心于燕处此其责在讲官使  皇上无孤立之虞者二也吏科给事中周朝瑞亦言日讲将举日益宜求讲自讲终日讲而漠不关心此难在上也听者自听终日听而学不关心此难在下也敬效君臣交警之规以为上下交泰之助旨皆报闻
　　○山东道御史郑宗周言京营之兵国初四十万嘉靖初犹二十余万今何以止十二万而十二万之中又非皆投石超距可备战守之用即京营而边镇可知也辽兵原额九万五千今止八万二千兵何以日减辽饷自隆庆元年以后原额二十万三千九百有奇今加至五十二万五千六百有奇饷又何以日增即一镇而九边可知也至于年例日加漫无底止如嘉靖十年以前兵饷共六百八十万有奇至万历四十年后顿增至四千余万日引月长滥觞何极考之  祖训无加派之苦而财自裕无召募之扰而兵自强则惟亟复屯盐之策严行鼓铸之法庶几今日救时之术且语侵户部尚书李汝华得旨所奏有禆兵食该部议覆
　　○礼部侍郎李腾芳上疏求去不许
　　○辽东总兵贺世贤塘报败奴酋于抚安堡斩首一百一十六级
　　○癸亥刑科给事中董承业言祭告  太庙捧  主祧祔此何等大礼而以侯吴汝胤驸马冉兴让代冬至期迫礼部恭请  圣驾  南郊而又以侯陈良弼代即恭慰之礼业奉俞旨百官于是日屏息以俟不胜就日望云之仰乃焂而鸿胪传旨令百官于午门外候  册谥行礼一时班行相顾错愕以为初政倦勤之萌不可不慎之于始得旨祧祔及  郊祀俱查  皇祖旧制已有旨遣代
　　○贵州巡抚李橒奏饥仲啸聚水西诏使中书于纬行装中途被劫奉旨诏使被劫法纪凌夷防御安在贼党尽数擒获正法土司抗违庇护参来重处
　　○以写篆  光宗册宝赐辅臣刘一燝韩爌银币又以  山陵祗役加赐一燝
　　○巡按江西御史张铨奏南城县民吴焕八世同居请乞旌表章下所司
　　○甲子  上御文华殿讲读
　　○户部尚书李汝华因言乞罢  上慰留之
　　○蠲云南贡金二千两巡抚沈敬炌言辽饷督催甚急贡金措处维艰  上曰  先帝即位之初轸念几省凋废著罢税务以苏民困今既称地方加派辽饷措处烦难朕心悯恻特允所请准将每年贡金蠲免二千两仍进三千两以备成造各大典礼钱粮急需以昭朝廷恤念小民德意
　　○巡视光禄御史王远宜言每岁本寺额入该二十四万两而外解额多拖欠今岁用已及二十六万三千有奇出浮于入目前已苦不支从此将何所继顷  皇上传免养心等殿汤饭银六千余两仰窥节俭大德而果行面行油行等类动索千金果行则称进献  先帝  圣母几筵尤为繁费乾没破冒无从查核储蓄有限入不偿出非严敕撙节不足以裕经久之规也得旨撙节经费已知查核仍候旨行
　　○复除翰林院编修钱谦益
　　○谕礼部  皇考梓宫在殡朕值生辰倍切哀痛贺礼免行
　　○河南道御史袁化中言自有辽事以来增兵加饷东括西派使中原有财竭盗起之忧殄灭无期骚动日甚是以深计之臣皆言屯田诚欲因地之利赡师旅而省转输也然屯事方兴寇或伺隙侵扰必先于广平之处连置墩堡盖民有城堡居止之所即戎马卒至亦得以闭门拒守而无抢掠之害至秋收之后其谷豆草束屯积于中此屯之最先最急者也于外则度地形高下因水路之便建阡陌浚沟洫种稼穑而限戎马务使声势犄角屹然金汤而又议统率夫名虽田而实军军虽种田而实日习夫兵法故每军一名授田十亩一顷设屯头一名即以旗头为之十顷设屯长一名即以总甲为之五十顷设屯官一员即以把总为之二百五十顷设屯师使分查五官所属之事即以千总为之腹外设巡行督屯一员日巡丘亩以察二师之勤惰即以参游为之五百顷设总理屯务官一员即以副将为之春耕则递相稽查以耕种得法沟洫深邃栽树稠密为高下而赏罚行焉秋收亦然其转相报也屯头开之屯长屯长开之屯官屯官开之屯师屯师开之总理总理开之两台上下交察而屯政成矣而又议农器夫农之须器犹军之荷戈既不可责军之自置又不可借用民间宜每地一顷度用农器若干官为给银置办专使屯头司之朝则领出暮则查收如有损坏具禀补置若漫不经心以致失落者责比屯头而又议更番盖五人夥种五十亩矣其种之之法专以三人理田事沟洫余二人一司厨灶一司喂马如田事出屯官催各屯长整束器械其牧马于边者专以瞭望烽火以为田者游兵则田夫气壮矣且令五人五日一更番以休其劳役平居则心志齐一而不乖即战斗生死相卫而必救其振边之上策乎而又议优恤于耕种之时少增钱粮以为犒赏之用其银即于行粮动支至秋收之时仍给斛斗官七民三依佃田户则例如是则因兵为屯而国无增饷之费屯有赏赐则军有乐就之心计一年屯之所得可积半年之食二年则余一年之积数年则仓盈庾羡又何忧转输之难乎若官等义无分粒候政举优擢可也章下所司
　　○吏部尚书周嘉谟等言今天下民困极矣始因矿税之剥削皮骨仅存继以徵派之繁兴髓脂立竭幸  先帝立撤税使旁流解泽而  皇上屡有蠲恤  明诏所及无不扶杖愿睹德化之成者然必奉行得人斯拊循有法乃近来有司贤者固多不肖者往往而是即如徵妆火耗一节相沿成俗牢不可破甚至加二加三有大条鞭又有小条鞭有官秤头又有里长秤头粮房收头表里为奸吏胥皂快追呼滋扰而微独此也或重扣轻出或暮贿昼攫或额派已足有事而里甲复骚或赎锾已苛借事而科罚不已甚至工役匠作充斥于私衙什物器具络绎于道路商贾聚集之所则票取货物半价无给舟楫可通之地则打造船只满载而归甚至借货富户效沿门之乞差遣胥吏恣诈骗之威有一于此皆足蠹治殃民谁司提衡而令至是止缘贪墨之吏才足相济结纳以博名高炫饬以呈巧媚乞灵竿牍丰饬厨邮而道府及查盘官又从而游扬之即嗟怨日益于下而贤声日腾于上则察吏者之过也臣窃谓守巡各道与各府掌印官相距州县治原不甚远官之贤不肖自难逃于小民之口而乃悠悠泛泛不以民瘼关心或止见其事件能完或止见其趋承无失甚至生辰节序任其来往称贺而币帛牲醴充斥门庭在贤监司太守固绝无点染然而禁止参谒之令不严亦非所以恤民隐而饬官尝也下此则州县正官之于佐贰首领与府佐官之署州县印者亦莫不然一吞其饵任所欲为或滥准词状手本或需索见面尝规管粮者任其加耗徵收司捕者任其受贿卖放清军者任其勾取摉索尚有委及仓巡驿递等官者其贻害于民与跖等耳凡此皆端本澄源之论所当责成于守巡道及各府掌印官者而本本源源之地尤当于抚按致于宁焉近来抚按报命虽于有司间有论劾每遗科甲以举贡塞责至于监司则数年以来率有举而无劾矣此非徇情博长厚之称则疎识无觉察之明又何怪乎吏治无所劝惩民生日益凋瘁也哉方今  圣政维新之初正吏治更新之会乞敕部臣严行抚按官申饬州县有司官务洁己爱民以仰禆至治仍责成道府官务正己率属以共臻化理如有前弊特疏参劾其有司贪污不简者先须访确赃迹方挂白简即行提问赃私狼籍严追为辽饷军需以宽加派之民力至于贤不肖官评惟抚按官开报始足为据亦应申饬见行事例务四季及时开报不必一概造送止将极贤极不肖有司等官具揭各一本以凭斟酌优劣升转其方面官亦应一并造送勿徇体面致成废阁如或因循不报或报不以实听本部及科道官纠参照考成事例分别罚治其清白异尝加意爱民者无论道府有司不时表章一二以便破格拔擢务使赏罚并行劝惩各当亦兴起吏治安全民生之一大机括也得旨近来吏治日偷全是激杨无法这本深于饬吏安民有禆即严行抚按官申饬各道府官有司有贪墨异尝的访确参奏追赃正罪其开报举劾等事都依议著实举行
　　○大学士方从哲以前诣  山陵题  主韩爌以  梓宫发引各赐银币
　　○升福建按察司佥事熊明遇为狭西布政使司右参议兼提督学政驻宁夏
　　○乙丑  上御文华殿讲读
　　○以日讲初开赐大学士方从哲等日讲官钱象坤等正字官马键等表里有差
　　○湖广道御史贾继春河南道御史安伸山东道御史田珍言孙如游突从内传大骇听闻辅弼非传奉之官台鼎非夤缘之地乞收回成命以塞幸门庶政本之地清登庸之典重吏科都给事中薛凤翔亦以为言得旨朕以  皇祖考妣及  皇考升遐先帝嗣登宝位暨朕登极典礼重大相继告成自昔未有尚书孙如游独任竭诚朕轸念劳绩特兹简任出朕亲裁言官不得疑旨
　　○考选科道吏科程明枢户科赵时用郝土膏程注礼科孙杰周士朴兵科郭允厚尹同皋刑科毛士龙工科孙国祯霍守典李春烨南兵科郭巩南工科徐宪卿江西道御史徐扬先潘士良王业浩湖广道潘云翼方震孺河南道张捷谢文锦山西道周昌晋狭西道贾毓祥四川道焦源溥云南道王大年董羽宸南京浙江道李希孔南京河南道何早南京山东道曹谷南京广东道王允成候缺北道马逢皋崔呈秀侯恂刘廷宣周宗建杨新期魏光绪李应荐杨建烈王元瑞钱士贵周邦基贾三策施梁张汝＜棥心＞陈九畴
　　○大学士方从哲三辞加恩不允
　　○丙寅刑部尚书黄克缵参罪将张名世负三死罪营求出狱求立功自赎今无半箭之功徒云能造火药复官参将何以示劝惩而明国法乎夫援辽有废将有罪将有死罪将必分为三等以斩获之多少为复官之难易如一年内无擒斩二十人以上有废将不得复职无三十以上者罪将不许复职无百人以上者死罪将不许复职若一年以外全无斩获者差官拏回仍旧监禁庶几人心知警敌忾可振国耻可雪得旨罪弁张名世查无斩获功级不准复职余如议行
　　○命礼部尚书孙如游以原官兼东阁大学士入阁办事
　　○以宣大总督兵部左侍郎崔景荣为兵部尚书
　　○升原任吏部稽勋司郎中王大智为南京大理寺右寺丞
　　○升山西右布政使解经邦为都察院右佥都御史巡抚宣府
　　○升山西按察司副使傅淑训为狭西布政使司右参政商雒道
　　○加升贵州普安守备许成名游击职衔
　　○丁卯哕鸾宫灾  上谕内阁择吉行奉慰  九庙暨  皇考圣灵礼又谕  皇五弟并诸公主见居勖勤宫与哕鸾宫相隔甚远其哕鸾宫虽毁选侍李氏暨皇八妹俱无恙特谕卿等知之
　　○起升原任礼部右侍郎孙慎行为南京礼部尚书
　　○升少詹事盛以弘为吏部右侍郎兼翰林院侍读学士郑以伟为礼部右侍郎兼翰林院侍读学士
　　○改刑部左侍郎陈道亨为工部左侍郎兼都察院右佥都御史总理河道
　　○升四川布政使司右参政孙好古为本省按察使川东道
　　○升山东布政使司右参政李右谏为湖广按察使湖北道
　　○升兵部职方司员外尹嘉宾为湖广按察司佥事提督学政
　　○戊辰辽东经略熊廷弼再疏辞辩且求勘问言辽自三路覆没再陷开原臣始驱羸卒数百人踉跄出关行至杏山而铁岭又报陷当是时中外汹汹皆谓辽必亡若不能以旦夕待而今何以转亡为存地方安堵举朝帖席而卧也此非不操练不部署不拊戢专事工作而尚威刑者所能致也惟是臣之操法与向来异向来地方操练但合营装塘冲打以完故事即将官教演亦但每军面试一回不过三百人而日已云暮臣则不然每将令于城外各择一区地为教场如管兵千人者该四十队每队二十五人设一燕儿窝而立于其下就本队中择善射者五人以一教四自卯至午如法教演日每百回七八十回乃已骑射枪炮俱然仍令彼此主客互逐队与队逐熟而合之于总总与总逐熟而合之于哨哨与哨逐熟而合之于营臣尝谓以督抚操军不若以将官操军以将官操军不若使军自操人但见臣不恒亲下操又尝外巡不暇时时亲下操遂谓臣不操练如臣不操练闲住兵将何用是必不图灭贼不图性命归家然后可而臣复何心盖此议起自去秋臣初任时见赞画新兵无用拨供采草斫棍挑壕等役赞画见其军多逃遂倡言军士做工不得操练以自文而阅臣因为之广其传以至于今此兵马不训练之说也至谓臣拥兵十万余不能大入大创小入小创斩贼擒王而殃民蹙地为狡虏所笑者第斩贼擒王之事于此日之兵之将且勿易言也凡用兵须总兵将官兵马得力才能济事今总兵中惟贺世贤略短取长敢于阵战侯世禄精悍而初临大敌刘孔胤善收拾城守行伍而战阵非长将官惟尤世功朱万良等为军中白眉求大将如前日刘綎辈诸将如梁汝贵徐九思辈已不可得而各镇兵马又皆四五屡迁之余无一而非敝赋下驷者发与总兵将官皆力辞不受川兵土兵毛兵心虽齐法虽整亦强弱参半而平原旷野不能与战骑相驰逐昨通查各兵虽有十二万之数而实在堪战者内除土川毛兵三项不挑外其余挑选精壮十不得其二三余无柰何只得令充守城采草放马以及火兵之役至于马匹损瘦短少更不可言今言者第见辽中今日被臣收拾后之人情光景遂谓援兵陆续出关必一一可战而不能战以为经略罪而抑知夫兵马之不能战一至此极也令箭催而张帅殒命马上催而三路偾帅臣于今日何敢轻率如欲大入大创小入小创为斩贼擒王之事且将各边精兵再调三四万成一西北兵势水蔺各土兵调一二万成一川土兵势然后进取亦未为晚而非今日病臣罪臣所能及也于是科臣魏应嘉台臣冯三元张修德复极论之谓其硬口饰辩有欲罪以靡耗失事者有欲罪以托病脱卸者有欲罪以掜造逆榜者廷弼请即以三臣行勘得旨科道魏应嘉冯三元张修德与经略熊廷弼屡相奏扰若不速勘无以明功罪即著魏应嘉等前往辽镇会同彼处抚按勘明从实具奏浙江道御史吴应奇言辽事自宜行勘勘官必当另遣  上怒其述旨擅减三字为不敬兵科都给事中杨涟亦力言不可而辅臣方从哲等谓从来勘事必身在事外乃得公平若以言事之人即勘所言之事即一一得实讵肯降心俯首彼此争执归结无期得旨言官经略日以辽事互相奏扰故著魏应嘉等前往会勘今卿等奏称言事之臣即勘所言之事有所未便著部院公举风力科臣一员前往辽东会同经略抚按官作速从公从实勘明回奏听朕裁处与勘诸臣不得再来渎扰
　　○工科给事中张其庭条陈四事一曰诏令当重一曰言路当广一曰名实当核一曰兵戎当诘而核名实款语侵太仆寺卿吴默谓默三品京卿七年家食恋恋不能自割营营复有垂涎岂可使野有占缺之臣朝有虚旷之位哉得旨报闻
　　○督饷户部郎中葛如麟言宣饷缺乏至极饥荒旦夕难待谓宣府岁额京运主客饷银共该二十九万九千有奇自万历二十七年至二十九年未发银二十四万七千四百有奇而四十八年全未题发及三十八年以前未发盐课三十三万九千七百余两犹不与焉民运银共该七十八万九千八百有奇自四十一年至四十七年共欠六十三万三千五百有奇而顷优免四十一年以前之十二万八千七百余两犹不与焉今非邀浩荡之恩无论数万老稚久填沟壑万一强卒悍领一呼百应宁止如上年四月之变已哉而荷戈无人防御何赖本年贡市之局且不知所终矣章下所司
　　○己巳户科右给事中张国祥上言三事一防僻佞谓自古辅养君德者惟慎选左右之为急彼其地近情昵先意逢迎始焉蛊惑君心继且窃弄国柄而引  武庙之宠信刘瑾几危  社稷以为戒一新相业谓密勿辅臣宜以精白事  主上以冲虚资僚友以至诚恻怛之精神流通于宫府之间明开其善念而默寝其非机以广大荡平之赤悃推于缙绅之腹融化其偏邪而会归于中正弼成中兴之上理自为中兴之良佐一定将略谓熊经略辽左修筑开浚鼓舞堵截是其一得未可尽以为非借使少调无用之兵少靡难处之饷不至疲敝闾左以为根本忧迟之数年虽未能成功于剿亦可收效于御惜其志大才疎气高量褊诸臣论列业无剩义奉旨行勘毋容再赘矣惟是有识所虑者经略更易之际乃敌人乘衅之时正宜聚精会神经理防御而三臣并出文移旁午毋乃懈军心而长寇志乎说者谓功罪不可不明据臣愚见此时吃紧惟敌是求仰藉  九庙威灵祸乱削平有日不惟廷弼可从宽宥即杨镐何妨末减不然而荡定无期变生意外不惟当局者莫逃误国之罪即旁观者俱有胥溺之忧柰何于艰危之场作此扰攘之举也今日务宜令袁应泰条上方略或能任剿或能任御用若干兵马若干钱粮若何年月结若何局而庙堂之上另简才贤更代勿贻将来之悔如果可用亦当宽其衔辔共为措办徐观后效之成自古英雄建立功业者必先有定筭于胸中愿应泰精筹彼己速上方略今日之担承即后日之券契慎重于始自可不颠仆于终得旨报闻
　　○户部尚书李汝华上疏求去温旨留之
　　○礼部尚书孙如游疏辞特简之命不允
　　○升南京吏部考功司郎中朱身修为福建布政使司右参政福宁兵备
　　○升四川叙州府知府徐九德为本省按察司副使叙马兵备
　　○庚午  上御文华殿讲书
　　○贵州巡抚李橒巡按史永安题孝子二名杨通照通杰系铜仁县民万历三十二年照杰因母周氏疾拜祷求以身代经三年不入内室三十六年群苗流劫至其家母被掳去照杰追赶转斗十数里被伤不顾追至鬼空溪骂贼震动山谷见母被执奋不顾身杀透重围为贼所杀碎尸甚惨通照时年二十五岁通杰年二十二岁合旌表双孝之门
　　○给原任吏部侍郎刘元震祭二坛予全葬
　　○给原任福建巡抚右副都御史黄承玄祭葬
　　○以原任武昌府同知卞孔时为南京刑部员外郎孔时昔年以矿税事与佥事冯应京等同下诏狱者也
　　○辛未礼科右给事中周希令上中兴十二要其一言宜时惕己事以尝惺  圣虑  陛下上无  两宫  中宫未建所与亲者  皇天后土  九庙神灵及群臣百姓耳  先帝仁孝天纵身履震惊然能护持于青宫之掖庭而不能决绝衽席之进御能浃旬之间尽沛大政不能无弥留之际几贻祸本然则起居侍御之可畏孰深于是前日谓保护  圣躬之人今日觉不利  圣躬之人今日发觉罹法之竖即前日谓亲信守法之竖则左右嚬笑之可危孰切于是二十年不得见  天子之臣而护驾直宿犹是九卿科道  两朝逼正匹后之妃而移宫清禁终因言路谏官则疏远亲信之可辨孰明白于是人主之职在论相论相者岂多备数员时召几次已也论其人耳与之决疑难而观其谋断敏钝与之评忠佞而观其举庇偏正当定大策则知其担当与否当议大礼则知其明习与否观其密揭与抄传之合否而知其心为国之诚伪酌之人与行事之似否而知其人付托之效负苟留心于圣鉴自难遁夫  天聪得旨报闻
　　○南京太常寺少卿曹珍奏先帝升遐未明内廷宿蠹可虑事出不虞远近惊悼乞  圣明痛念  先帝深维后患以杜隐祸以慰舆情内参李可灼崔文昇进药以为内庭之奸谋一日不破则  圣躬之安危安能自保就己事破其机关倍加拥护警察非尝则辅臣是也得旨报闻
　　○遣内官王宗等四人往福府等府各赍御书表里银钞以行
　　○礼部尚书孙如游以人言固辞新命优旨答之
　　○加济南道参政程启南为山东按察使仍管本道事务
　　○升南京太常寺卿桂有根为通政司左通政
　　○升山东按察使金应凤为山西右布政使阳和兵备
　　○起原任福建按察司副使郑三俊为浙江粮道
　　○壬申遣太仆寺少卿范济世等各赍  光宗尊谥诏往省直开读
　　○吏部尚书周嘉谟上疏乞休不允
　　○礼部侍郎郑以伟疏辞新命不允
　　○命御史李凌云巡按顺天
　　○前加恩戚臣拟封郭振明伯爵至是复批部疏振明升授左都督原传升尚余一级准加太子太保封爵候旨行
　　○以工部右侍郎董汉儒为兵部右侍郎兼都察院右佥都御史总督宣大
　　○升右通政周希圣为南京光禄寺卿
　　○升湖广黄州府知府李继周为四川按察司副使川东兵备
　　○升江西赣州府知府金汝嘉为山东按察司副使沂州兵备
　　○升南京吏部稽勋司郎中文翔凤为山西布政使司右参议提督学政
　　○癸酉发内帑一百八十万劳边  上谕户兵二部朕惟登极覃恩赏赉各边军士系  累朝旧典但人数甚多稽查不易近该礼部具奏边军数目恐临期不无增减解银到日著各该巡按御史严行道将设法清查按名给散务使见在者人沾实惠逃亡事故者不得冒领事完将用过银两的数报部查考余剩的留抵户部年例其辽东额兵累年损伤无算援兵出关之后逃亡更多也著监军御史加意严核毋得尽凭将领开致滋虚冒尔部作速通行各镇一体遵行故谕
　　○工科右给事中惠世扬题迩者一号殿之哕鸾宫灾且  皇上登极未旬日有黑气斗日之异然未有言之者臣愚昧敢进一言爵赏当裁党禁当开也冗官当议武备当修民穷当念也  皇祖  先帝相继宾天  皇上应运嗣服臣子竭蹷自是职分而叨恩逾涯如从从哲人言已为啧啧何物礼臣又当鼎铉异数也古有遇灾策免三公之例此正其时年来剪除异已百计排摈有指为东林之党者有变为西北之党者又有目为东朝之党者讎视  君父昔日荐绅若高攀龙刘宗周孙居相刘策王之采陆大受等迄不见用舆论不平何昭旷之途不可共游而倾陷无已时乎国家多故非无官之患巧用人而拙程材密持议而疎课绩至此时蠹乱不胜言矣刘国缙之赞画以虚军冒实粮即徐光启素负经济当事处置失宜人且赘员视之而江淮又添一海运使无济转输徒滋烦扰是亦不可以已乎奴酋犯顺三年于兹矣言策者欲以取胜于庙堂言力者未能决战于原野终日言兵兵不足终日言饷饷不足终日言道将道将不足广宁山海蓟镇且当宿重兵当有重将乃于京师根本之地不一加意今阴巧险猾之许弘纲入司戎政将以十二团营为委曲狥人之资武备何时可修也辽难一日未平加派一日不已不肖有司因之为利见年为逾年之征地不论肥瘠粮不论久近年不论丰歉丁不论存亡概立科条肆行督责薪尽而火灭本实拨而枝叶随之是可不为之寒心哉乞  皇上谕令阁部科道等官公忠体国毋开幸门隐伏其情自处于可议毋塞言路颠倒其术示人以可疑毋顾私交矫众非而恣独是毋忘邦本勤远略而忽近忧何殷忧不以启  圣灾异不化为吉祥乎章下所司
　　○南京户部尚书汪应蛟辞免新命不允
　　明熹宗悊皇帝实录卷之二
明熹宗悊皇帝实录卷之三
　　泰昌元年十一月甲戌朔颁天启元年历是日赐辅臣刘一燝韩爌及讲官钱象坤等新历各有差
　　○礼部恭上  孝元贞皇后  孝和皇太后各尊谥册宝仪注一前期三日太常寺官奏致斋仍奏请遣官祭告  天地  宗庙  社稷至日行祭告礼用祝文香帛酒果脯醢如常仪一前期一日司礼监官设  册案  宝案于  孝元贞皇后神主前并设  册案  宝案于  孝和皇太后几筵前俱册东宝西仍各置设祝案于  御拜位右  册舆  宝舆香亭于文华门捧各  册宝各置舆中一是日早  上素翼善冠麻布袍腰绖祭告  光宗贞皇帝几筵前用祝文香帛酒果如常仪即祭告  孝元贞皇后神主前  孝和皇太后几筵前各用祝文香帛酒果如常仪祭毕  上素翼善冠麻布袍腰绖  御文华门百官暂免朝参司礼监官举各  册宝舆外导  驾官导  上随舆后降阶升辂外导  驾官退百官素服乌纱帽黑角带皂靴先于文华门外丹墀内东皆北向立俟  册宝舆启行百官皆跪  册宝舆过兴皆随至东华门内  孝和皇太后册宝舆暂驻司礼监官举  孝元贞皇后册宝舆至  慈庆宫门外  上降辂百官皆北向立  册宝舆由中门进至  慈庆宫大殿前丹陛上导引官导  上由左门入至丹墀内赞唱执事官各司其事导引引官导  上至丹陛上拜位捧册宝官于  册宝舆内捧  册宝由殿中门入至  神主前左右北向立内赞奏四拜礼  瑞王惠王  桂王  皇五弟陪拜司礼监官传示在外鸿胪寺官赞百官皆四拜导引官导  上由殿左门入至  神主前奏跪传赞百官皆跪内赞奏进  册捧册官以册跪进于  上右  上受册献毕以册授捧册官置于册案奏进宝捧宝官以宝跪进于  上左  上受宝献毕以宝授捧宝官置于宝案奏宣册宣册官诣案取册跪于  上右宣讫仍置于案奏宣宝宣宝官诣案取宝跪于  上左宣讫仍置于案奏俯伏兴平身传赞百官同奏复位导引官导  上由殿左门出至拜位奏四拜传赞百官同拜毕导引官导  上由殿左门入至  神主前司礼监官捧册宝奉安讫  上行叩头礼内赞奏礼毕导引官导  上由殿左门出至  慈庆宫外司礼监官举  孝和皇太后册宝舆前行  上升辂随舆后行由东华门东上门东上南门至南城宜春宫门外  上降辂百官俱随至宜春宫门外皆北向立册宝舆由中门进至  几筵殿前丹陛上礼同前一初四日颁  孝元贞皇后  孝和皇太后各尊谥诏先期鸿胪寺设诏案于文华殿内东锦衣卫设伞盖于文华殿前至日早百官各具素服乌纱帽黑角带皂靴于承天门外伺候  上御文华后殿具黑翼善冠白素袍黑犀带执事官先行五拜三叩头礼鸿胪寺官奏请升殿导  驾官导  上御文华殿鸣鞭讫序班举诏案于殿中翰林院官捧诏立于左鸣赞唱颁诏翰林院官以诏授礼部官礼部官受诏置于案序班举案由殿左门出锦衣卫用伞盖迎至承天门上百官入班鸣赞唱四拜称有制唱讫开读讫再行四拜礼鸿胪寺官传奏礼毕百官退诏书迎至礼部授使者颁行天下  制曰可
　　○工部覆司礼监太监卢受题催内供物料言据该科抄参查万历三十五年例止题办素纱五千疋徽墨一万斤小白绵纸大连七纸各一百万张白毛边纸五十万张并无金箔片脑麝香之类今各色纸张已如数办进该监复申前请殊属滥觞应如科议将本无者悉行删裁应有者量行办送得旨这未完物料系上供急需难容议减除片麝已经内库关用外余照原题数目作速办进
　　○乙亥总督两广右都御史今升兵部尚书协理京营戎政许弘纲＜锍-釒＞辞新命  上优答不允
　　○礼科右给事中周希令条议兵饷言兵必不可再募惟有即辽阳十八万之众分别上中下三等责照信地训练而鼓舞用之民必不可再派惟将一切逋负尽行停止使民并力于正赋及四百万之加派则加派可完而民不重困然辽阳尚少一百八十万之饷户部宜专差部臣与饷司核兵之实数以计饷核饷之实数以计出外而钱粮有可捐损者内而供用有可议折者各令内外衙门自行条陈断然行之有不足者先后没入官房停罢皇店及芦州草场等地可以变价至各州县设有机兵快手民壮等名目皆食兵粮三分之二应差扰民不如尽革以其饷添设精兵各处预备尝平等仓一责之正官收放勿委吏胥各省原设有水利屯田等道令严督有司设法举行务月有考而岁有成将不出五六年天下改观矣下部议覆
　　○褒城王府镇国中尉谟胡□隹与庶宗岩青岩锐窝盗行劫命锢之高墙
　　○丙子以恭上  孝元贞皇后  孝和皇太后尊谥册宝遣泰宁侯陈良弼祭告  南郊保定侯梁世勋祭告  北郊驸马都尉冉兴让祭告  太庙东宁伯焦梦熊祭告  社稷
　　○大学士方从哲以病乞休  上慰留之
　　○吏部尚书周嘉谟再＜锍-釒＞乞休因言方今廷僚济济咸可倚赖但祈推心委任加意培植勿使老成立见凋谢人材立见摧折则元气自充神气自壮  上温答之仍趣即出视事
　　○户部尚书李汝华以病乞归不允
　　○工部左侍郎王允光奏  光宗贞皇帝  陵寝择日兴工先拟规制乞取法  昭陵  上命部院先会同内监及科道官前诣  昭陵宝城楼殿廊垣等处逐一丈量绘图进览以便裁定
　　○工部覆巡按御史田生金请停止改造叚疋＜锍-釒＞言  先皇初意恩原浩荡兹臣部议解二运以备夷赏而不意明旨并催三运是臣部因二运之催以壅  先皇之德意也今虽以收回成命之请得旨减半然视准停查议之前旨大有异矣地方灾沴杼轴久空祈将应天等府州二运未完及三运中半运悉行停免俟物力稍充补造应用  上谕二运未完者速催应用三运俟物力稍充补解不得再渎
　　○丁丑颁  孝元贞皇后  孝和皇太后各尊谥诏于天下诏曰朕惟慈恩罔极报莫殚夫追崇殷礼告成情实切于遐迩惟受  天而升秩号宜率土之共尊亲恭惟  皇妣恭静端懿温惠元妃  淑穆纯姿  柔明至性当  重闱底豫佐盥馈以承欢弘六寝休嘉普衾禂而著惠维兹庆泽诞启冲人爱不异于里毛恩勤备至道尤先于燕翼训迪弥周深惟长发之祥永结终天之慕乃龙轩之仪未正而  鸾驭之景俄沦  先皇轸故剑之思有怀俪极嗣朕享垂衣之祜并举升尊仰日月之光华盛德难穷绘画履霜露之凄怆荣名用寄瞻依爰命礼臣并参舆论敬循穆卜昭荐崇称于十一月初三日祗告  天地  宗庙  社稷恭上尊谥曰  孝元昭懿悊惠庄仁合天弼圣贞皇后于戏肸蚃情通神理贯幽明而不昧哀荣礼备芳徽被寰＜宀禹＞以尝尊布告中外咸使闻知
　　○诏曰朕惟孝隆一本恩重所生自非肇殷礼以追崇何以报慈劬于罔极  祖宗列圣彝章具存衔恤酬恩于朕为尤切焉恭惟  皇妣昭肃恭和章懿才人  懿德夙成  徽音克嗣爰从潜邸佐  睿圣之修逮事  重闱宣肃雍之化宫掖仰其仪法和庆毓为休祥祐命自  天诞育眇质保护宁惟顾复诲提兼极爱劳朕得以蒙被恩勤底于成立奄承基绪获奉  宗祧揆厥庆源何莫非  慈恩启佑之诒也顾  音仪暌侍惊三载之居诸  惟几瞻依结终天之隐痛永言孺慕郁有哀思属  严考之上宾肆鸿仪之并展升尊俪极昭荐崇称于十一月初三日祗告  天地  宗庙  社稷恭上尊谥曰  孝和恭献温穆徽慈谐天鞠圣皇太后于戏  圣善难摹秩号祗从夫节惠孝思不匮荣哀期遍于迩遐诞告万方咸使知悉
　　○是日以恭上  光宗贞皇帝尊谥册宝赐辅臣刘一燝等银币
　　○大学士方从哲等言顷奉旨以天气渐寒暂免日讲窃惟保护  圣躬固臣子爱  君至悃然讲学尤修德致治之本非可缓图查  先朝旧规经筵春讲以二月十二日起五月初二日止秋讲以八月十二日起十月初二日止日讲原无起止  皇祖登极之年以八月十八日开讲直至岁终不辍万历初政禆益弘多  累朝旧章所宜遵守停免之旨未可预传若遇风雨骤寒不妨临时暂免至于  圣节  郊祀典礼繁重前后多免数日庶于进修之中不失节宣之意  上报曰讲学政治之本朕已具悉但文华殿年久未经修饬九五斋精一堂损坏不堪天气渐寒居止未便况朕寿节伊迩冬至将临岂得焂讲焂辍还遵前旨行时礼科都给事中李若圭等狭西道御史高弘图各＜锍-釒＞言天气尚未严寒讲席不宜蚤撤报已有旨
　　○工科给事中李春烨言以言事君者在台谏以人事君者在大臣今言官言人即以言官勘之是下水之牵也言官争其不可勘即吹毛洗垢以罚治之是连株之法也且谓综核在朝廷言官不得预为摹拟则后来是非赏罚惟九卿主之而科道可以一鸣辄斥是揽权之渐箝口之术也至冢臣借言乞病暗行挑激组织言官之言以参驳  圣言而又祈  皇上加意培植勿使老成凋谢是于已则未去而先虑弃帷于人则临阱不惜下石也  皇上冲龄嗣服如蒙泉旭日惟恃辅臣冢卿体国爱人以善成之大臣与谏臣为二则必与内臣为一势必私有所托以寄腹心别有所借以行威福天下事将有不忍言者乞严谕二三大臣无偏无党矢公矢虚一言当即采之无龃龉言即不当亦置之勿索瘢以尧舜致君以禹皋自靖幸甚报闻
　　○撤回天津采取银鱼内官徐贵
　　○驸马都尉冉兴让为其父冉逢阳乞复兵马指挥职许之
　　○宣大总督董汉儒＜锍-釒＞辞新命不允仍命刻期赴任
　　○南京吏部右侍郎顾起元以病辞新命不许
　　○革怀柔伯施壮猷任闲住夺武平伯陈世恩俸一年以巡按直隶御史孙之益劾其倚势私贩大坏盐法故也
　　○戊寅  恭让章皇后忌辰遣中官祭  陵寝
　　○礼部尚书孙如游言  皇上慎择淑媛必须专官博访乞敕司礼监查照前例选委公正勤干内臣分投在京在外多方简选其在外堪中者有司应付廪给令其父母亲送赴京  上从之
　　○如游复以冠礼请得旨于明春正二月择吉举行
　　○工部署部事左侍郎王永光＜锍-釒＞催本部尚书王佐到任  上谕工务繁重王佐不必候代新简河臣亦趣令受事
　　○升辽东巡抚标下旗鼓备御毛焕然为都司佥书管铁岭游击事从监察御史陈王庭之请也
　　○大学士孙如游已膺特简尚绾礼篆上＜锍-釒＞乞休且辞部务  上谕令遵屡旨入阁办事以礼部侍郎郑以伟署部篆
　　○起召入阁原任礼部侍郎何宗彦＜锍-釒＞辞新命  上以  先帝简舁谕令速来佐理
　　○刑部拟内犯王永福姚进忠律斩秋后处决郑稳山刘尚礼姜昇卢国相俱免徒充发南京净军赵进忠刘逊各运炭赎罪其李进忠暨刘逊名下房地俱变价济边  上以王永福等六名俱系同谋偷盗传代库藏著遵前旨俱斩卢国相赵进忠各发充净军刑部尚书黄克缵奏言臣法官也欲以法辟人必使其罪皆丽法彼方无词今姜昇郑稳山刘尚礼不持一物刘逊拾得珠结还与选侍而与王永福姚进忠手持宝者骈首就戮似失轻重之别若曰李选侍事  圣母不恭遇  皇上失体其下人不可轻恕臣愿  皇上为  先帝优容之盖父母之恩犹  天地也履  后土则思母德戴  皇天则思父恩仁人孝子之用心固宜如此然  先帝欲册封选侍为贵妃其匣中袱中之物安知无出于  先帝所赐者乎以是而重下人之罪  先帝在天之灵必有愀然不乐者矣臣愿  皇上之深思之也  上曰朕初登大宝刑政岂不遵于成法该部如何轻听姜昇等一面脱罪之词不知昇等平日罪状多端今虽加斩未尽其辜昇等遵前旨各斩毋再渎陈先是  上传谕到阁辅臣方从哲等具奏兹奉  圣谕昇等平日欺蔽  皇考紊乱宫闱即从重拟罪原不为过惟是  皇上所谕者情之重而该部所持者法之平且  先帝圣德新政传颂外廷而有纵容欺蔽紊乱之名若据以议罪载入招内似于  先帝明断之德不无少亏  皇上光扬之孝更觉有碍乞念该部为  皇上守法之官俯从所请即以原议未当  圣心仍令参酌情罪覆奏定夺
　　○工科给事中孙国祯＜锍-釒＞陈时政五款一严题覆谓近日批答微觉欲阻抑言官使箝其口夫使大臣箝言官之口得以自有其权犹可言也万一浮沉中外并不得有其权至以太阿拱手而授之不可知之地祸且莫测以后事无大小宜悉下部院勘覆毋旨从中发使举朝疑中疑外而寒心于二正之季一谨票拟谓王言如纶如綍宜法  孝宗时每日退朝即召阁部大臣悉发章奏当面票拟不惟堂廉不隔壅蔽不生将知虑以阅历日精机务以谙练日熟一重会推谓迩来卿寺之中揆席之上捷取者不免跃冶以升负议者亦难蒙面以出宜申饬诸臣凡遇会推务矢公慎勿以东西南北分界勿以爱憎毁誉生情不胜任者连坐举主一课职掌谓六曹庶政如藩禄屯田盐法训练等事务在设诚致行极重者改弦以更其始积弛者复古以厚其终一培国脉谓十余年来议论纷纭玄黄之伤实多黑白之形已判今日正宜维持休餋在廷诸臣以定见定力持论以平心平气持衡使元气不伤则国脉自培时户科给事中王继曾御史汪泗论各＜锍-釒＞请还票拟之权于内阁给事中赵时用亦以重会推课职掌为言又请酌起废重内转专委任而总归于衡量名实因荐毕懋良郑三俊邹维琏董应举等俱先后报闻
　　○以都司佥书祝世昌为镇江城游击将军
　　○己卯以  万寿圣节赐辅臣方从哲刘一燝韩爌及讲官钱象坤等正字官马键等金银万寿篆字金银书红绫符各有差
　　○大学士孙如游入阁办事
　　○故辅张居正子懋修陈乞昭雪下所司知之
　　○湖广道御史贾继春言冢卿求去语意未平礼卿辞升衷情未决乞谕冢臣以统均大道还礼卿以廉耻大防则所为爱二臣者深二臣之所为自爱者亦深也得旨大臣进退宜听朝廷主持岂得全凭议论周嘉谟孙如游已有旨谕留
　　○兵科给事中郭巩言边计之废一废于边道而用边道者更误再废于边将而用边将者更误亟宜以边道责吏部博访其饶有心力能了边事者蓄之夹袋中冲边次边斟酌布之以边将责兵部如俸资与材略俱称即责地以安置之或资俸有余而材略不堪即加虚衔勒令谢事苟其智勇可取隐士小卒不妨破格以励材官矫健之志章下所司
　　○吏部左侍郎包见捷＜锍-釒＞辞新命不允
　　○庚辰以写篆  孝元贞皇后  孝和皇太后册宝赐辅臣银币
　　○以  神宗显皇帝  孝端显皇后梓宫行迟革神机九营四司把总张雄任
　　○户科给事中郝土膏言顷奉  圣谕谓  郊  庙遣代系  皇祖旧例又谓简用尚书孙如游出朕亲裁夫遣代非例特  皇祖末年怠弛之习躬亲  郊  庙自有  祖宗成宪载在  皇明宝训者一披览自悟至亲裁二字酿祸尤深夫裁之而失固败坏不可胜言即裁之而得以  天子代相臣之守将凝丞祈为备员而纶扉可长扃也况宫禁邃密万一左右乘隙借丛  皇上不及觉群臣无由知久而极重难返阶之为厉祈谕讲臣于应讲诸书内摘其关切时政者先讲之凡紧要章奏望即于讲幄中发示辅臣裁酌面奏如是则启沃票拟合并为一而左右近习亦无由伺间窃太阿之柄矣时科臣孙杰赵时用亦交章言之俱报闻
　　○先是辽东经抚咨议以添设金复道胡嘉栋移驻镇江统兵防守既又议改为辽阳监军道不必专驻镇江事下部议兵部署部事刑部尚书黄克缵言镇江东度朝鲜南通四卫北连宽叆此奴贼左窥右瞷所必经由之要路也添设金复道移驻彼中据险扼吭计莫有要于此者今若改为辽阳监军释弹压而事遥制辽阳距镇江四百里一旦有急虽鞭之长能及马腹乎惟是地方利害贼势缓急身在辽中任辽事者度必详察审处宜仍移咨经略抚按再从长确议从之
　　○克缵又言前者练臣徐光启奏建置统驭之宜臣部亦＜锍-釒＞陈更番赡家二事该科谓通昌之练兵宜汰其老弱无用者选其习练精强者付一大将统驭兹参酌练臣与科臣之议应于通昌见在七千余人简汰老弱尽使还家大约留三四千人即以减汰月粮于每人原给银米外量月增银四钱抵充赡资不许支给安家亦不许更番滋扰但少壮子弟代父兄者听此则于饷无溢额于兵有实惠即久留久练兵数不多统以参将营制相合弹压亦便大帅可勿置也但山狭河南三营声气不同杂处生衅宜各设一守备领之若蓟镇督抚镇道遇三协防守隘口会同调遣不出山海关以内则兵无援辽之恐将有用武之地且近因东氛未殄西虏伺隙或以一千分防董家等口或以三千合永平山海新兵七千为一万又可移练兵省添兵之费亦一便也报可
　　○罢湖广镇筸参将续蒙勋回卫以巡按广东御史王命璇劾其贪秽也
　　○升山西利民堡参将胡从化为宁夏副总兵
　　○加都司佥书梁鹏以游击职衔管广东雷廉参将事
　　○礼科给事中周士朴条上四事曰勤学问亲  郊  庙恤宗藩正士风  上于前二事报已有旨后二事命所司知之
　　○辛巳  上谕内阁朕  圣母孝和皇太后兄王昇著照皇祖妣  孝靖皇太后侄王天瑞事例升授卿等可拟敕来行
　　○以加衔游击刘毓俊为天津海防左营游击
　　○壬午起召入阁南京礼部尚书朱国祚＜锍-釒＞辞新命得旨政本重地  皇考以讲幄旧劳特兹简任宜速来佐理不允辞
○内承运库太监王虎以改造岁进叚疋供应缺乏开坐各省直拖欠数目乞严敕速催织解又言金花银两累年拖欠甚多  上俱令该部勒限严催经管徵收各官照例考成有仍玩违者部科参处
　○原任吏部尚书赵焕卒凡四阅月请恤不报至是礼臣覆请赐祭葬如例仍加祭一坛与谥寻赠太子太保荫孙士炜中书舍人焕山东莱州府掖县人嘉靖四十四年进士筮仕县令升工部营缮司主事改御史历顺天府丞大理寺左少卿南京右佥都御史提督操江寻升左副都御史协理院事工部右侍郎吏部左右侍郎南京都察院右都御史刑部尚书两京吏部尚书万历戊午复起吏部尚书历正二品俸六年考满至是卒焕五请回籍再乞侍餋居官五十余年多所建立清操亮节始终如一士论重之
　　○南京江西道试御史李希孔参阅科姚宗文言宗文受任阅视宜综核详慎庶不辱简命乃始则胆落于出关而仓忙了事既则计精于钻穴而俯仰依人臣溯其在事之日含糊躲闪凡诸弁之功罪士卒之勇懦器械之利钝城池之坚瑕钱粮之虚耗蔽无一言及见诸臣弹劾廷弼观望旁皇惧将自及始乃微答数语且复巧托处錞宿奸餋乱宜并坐之章下所司
　　○兵部尚书崔景荣＜锍-釒＞辞新命  上优答不允
　　○云南道御史张新诏＜锍-釒＞参吏部文选司主事王伉谓其与陆卿荣侯震旸朋比行私吏科无缺而辄补震旸紊乱成规伉与震旸并具＜锍-釒＞奏辩御史袁化中言过在铨司不在震旸吏部覆震旸照旧供职许之仍谕以后必奉旨作缺方许铨补
　　○癸未江西道试御史王业浩言延绥巡抚董国光掊克有声镇抚无术司礼监卢受通夷辱国屡经纠参愿  皇上显用大权速行斥逐报闻
　　○两广总督兵部侍郎陈邦瞻＜锍-釒＞辞新命不允
　　○户部尚书李汝华连章求去不允
　　○甲申工科给事中张其庭言加派之苦天下所同而畿辅尤甚盖徵车以车应徵马牛以马牛应徵器械以器械应顷复有招募之役若安家若衣甲行粮莫非民脂叠取层剥奔避无路典鬻称贷控诉无门虽近奉蠲免一年加派之恩诏乃定拟四十六年不知票拟者何据若臣乡三年加派已完角□羊如额徒有虚名不沾实惠与其那移准算防戒侵渔孰若竟将天启元年豁免一年尤为直捷畅快章下所司
　　○太常寺少卿姚宗文因人言奏辩兼求罢斥是时纠宗文者科臣毛士龙台臣方震孺王允成等相继参驳部覆令宗文暂以餋病回籍俟经臣功罪勘明一并酌议从之
　　○工科给事中霍守典言各边单弱匮乏不在辽下今策安边宜先足用乞敕各部严咨九边令实报见在官兵若干用饷若干堪冲锋破敌者若干其不堪战阵可以载来举趾者若干堪战者餋以厚糈作其超距之气不堪战者尽驱之农使各占空地以耕合置牛器即于各军月粮内预给一二月待秋成准其月粮粮不增而耕有余大约一年中务令人积谷或六石或七石其余尽归农军以鼓其乐耕之心数年后边仓充积无事或暂准一年月粮以省京运有事则即坐行粮亦何至临时加派各处招买以驿骚宇内也然考成又须有法于屯伍各官计其三年内战军几何则以首功为率部伍之中苟有斩获即不必手刃而本官之训练可知也升之如不经战阵则又以屯积为率其屯积如数者循级而升赏之不然者即荐语盈牍不得躐迁中原之地虽与九边不同亦各严咨令有司修城垣编保甲清屯亩催税粮数事修者以备行取擢用之选不然者注下考间岁遣一科臣遍历详阅毋仍徇故套阅毕即造一细册以送科部俾升转之际按籍而稽章下所司知之
　　○乙酉  上谕内阁朕  圣母孝和皇太后世系于乙巳丙午两奉  皇祖查明登载玉牒不必催该城审明回奏其王昇封爵之典卿等遵照前谕拟敕来行
　　○上谕部院近来大臣纷纷求去屡旨慰留通不遵承成何国体朕莹精新政方倚任老成且卿等侍  先帝凭几言犹在耳岂可恝然尚书周嘉谟李汝华都着即出视事毋得渎陈自蹈不敬其言官论事亦当为朝廷爱惜老成无得任意雌黄至隐讽微词尤非入告之体以后章奏宜明白简易指事直陈毋得故为含糊致人猜忖尔部院传谕大小各官协恭和衷共修职业以佐朕平明之治故谕
　　○云南道试御史王大年言一阳节届  郊祀肇兴望  皇上躬亲大典用迓天庥而又以揭请望阁臣以赞成责中官报闻
　　○吏部尚书周嘉谟引疾力辞不允
　　○丙戌论乾涧失事之罪戍原任黄崖提调杜烨
　　○淮扬浙江共募水兵六千六百余名令参将管大藩统领赴辽抚按各＜锍-釒＞以闻
　　○丁亥  万寿圣节遣官祭  十陵侯孙承荫郭应麒郑惟孝李承祚顾大礼伯朱自洪徐汝孝刘嗣爵张嘉猷王明辅各行礼右都督李承恩祭  景皇帝陵寝左都督郭振明祭  孝元皇后陵园
　　○以  皇考梓宫在殡诏免行贺礼大学士方从哲刘一燝韩爌孙如游恭诣仁德门称贺赐上尊珍馔及膳品寿面长春酒又赐从哲等及讲官钱象坤等六员各银币有差次日从哲如游以杜门另＜锍-釒＞谢
　　○命兵科给事中朱童蒙前往辽东会勘经略熊廷弼功罪
　　○江西道试御史潘士良撮陈急务以禆新政一曰  圣躬急于  圣学谓  圣龄方茂保护为急远声色一餋清明乃学问之大者一曰阁票急于内票谓中旨频宣旁落可虑还票拟之权于阁臣庶无斜封一曰面奏急于套引谓  皇上御门之时宜择时政最切者面奏数事立赐裁决若概称报闻总成虚套一曰严催急于温留谓会推未任诸臣宜敦催任事资其赞襄若有故而去乌用虚拘一曰励节急于采望谓人臣惟舍得官方做得事宜于堪任者即勇退必使其留于不堪任者即濡滞必速之去励世磨钝端在于此一曰核兵急于增兵谓自京营以至九边腹里何在而非虚冒诚汰其老弱补其精强则兵不胜用至辽左新兵尤宜亟行是法即简汰之后战备不足而辽之子侄兄弟岂无可选而用者何必纷纷调募亏九边之兵而滋闾左之扰  上纳之
　　○  上览狭西道御史张慎言奏以驿递疲累命抚按官严核冒滥以苏民困
　　○湖广道御史方震孺言百姓之日穷也以天下贪吏多而惩贪之法弛也铨司之考功止于罢职抚按之弹治极于为民夫＜扌嶲＞有余之金钱高田广宅亦何所不愉快且有网漏之吞舟官高于金铸者矣间有二三孤寒清苦者又往往困于致身之无资然则廉吏安可为贪吏安可不为也窃谓激浊扬清洵今日第一义乞内责铨司外责抚按不问资格不立限期特擢一二极清立逮一二极贪者以示劝惩亟将从前姑息尽为湔洗而吏治不日新民生不日裕臣不信也报闻
　　○戊子户科给事中赵时用言国事之是非利害不壅于  上闻而  庙谟之决计剖分无患于下阻者皆资于议论然有议论已定而不必追寻者门户之说是也党之一字为害万端非但不可张之口吻亦且不可留之胸中有议论未定而不当争詈者勘边之事是也去年之沈阳弃而复存辽城危而幸安不可谓经臣无劳若今岁村屯残破军马损折岂可谓言官虚诬但平其气一勘自明有缓之实急而不可不议行者屯田之利是也太仓之罄已悬加派之法难继若不驱荷戈之士自耕自食则必使转饷之民愈穷愈困有急之实缓而不可不议精者练兵之制是也奴酋之群丑总计不过数万而沈奉之屯聚大约尽可相当然此尝负怯彼且数来若使训练惯战何以缩朒不前有至重大而当执其议者  郊  庙之礼是也陟降对越必躬必亲一有宽假百事凌夷举朝力争岂嫌触忤有至鄙污而必不可宽其议者礼卿之入阁是也爰立必由会推夤缘终是幸径孙如游不应骤躐揆阶非裂麻何以励耻时道臣倪应春亦以议论当决为言尤切切于中旨传宣期新参二臣尽力匡扶务得寝而后已俱报闻
　　○礼部侍郎郑以伟上＜锍-釒＞劝  上勤讲学亲  郊  庙因及籍田释奠诸典礼乞次第举行时科臣郭允厚道臣易应昌亦交章以  郊祀日讲为请俱报闻
　　○神机三营选锋三千员名赴古北石塘路地方防守时值隆寒总督戎政泰宁侯陈良弼等援例请给胖袄鞵袜兵部覆请许之
　　○己丑夜月有食之既时历官戈永龄等所报数刻有差署部事礼部侍郎郑以伟上言月阴德也于象为刑况今岁食甚至全魄皆黑旋复变红则与寻尝亏蚀大不相同考之礼记曰阴事不得适见于天月为之食又考之史记曰月食修刑则加意纠虔以应消弭尤克谨天戒之要图至戈永龄等推步未合盖缘泥其师说罔知心会当薄加罚治  上曰月食自当修省该监官占验有差各夺俸一月
　　○庚寅以  先帝东宫侍卫加恩锦衣卫都指挥使骆思恭等四百余员名俱加授职衔有差戚臣左都督郭振明赐肩舆指挥使王天名加升都指挥佥事
　　○以恭写  孝和皇后铭旌赐辅臣刘一燝韩爌各银币钞贯
　　○辛卯  孝惠皇后忌辰改遣清平伯吴遵周祭茂陵  孝烈皇后忌辰遣靖远伯王永恩祭  永陵
　　○癸巳大学士方从哲以病乞休因进言臣辅弼多年受恩深厚一念朴忠尤望  皇上慎起居以保  玉体勤披阅以习政几裁非分之恩节不时之赏以昭俭德其他封爵拟罪诸事如臣与同官近日所奏者概赐俯俞则  君身日益康强  圣德日益纯粹将尧舜之治旦暮可期  上褒以忠爱仍谕即出佐理
　　○国初种马课驹原无寄驷正统十四年始于孳牧内岁取借用马二万匹寄餋北直隶河南山东等处岁取备用大约定解七分分春秋二运其后或本色或折色增减分数节年不等至是寖失其额兵部覆寄驷二万为额冏寺原有定例前因民力尚艰以缺额四分三厘先俵本色三分余恐东事未宁正俟量时酌量兹春防在迩各营战守马匹不得不为预备合将本年应俵未解马一分三厘除永平府属马价不敷照议免派外其直隶河南山东等处通限年终解俵同前运三分务足原额以备调发不时之需从之
　　○甲午  上谕内阁朕览卿等所奏悉已鉴知封爵大典固宜慎重岂可轻忽王昇实系  圣母之兄先年蒙  皇祖已查详确皇考登极又传著东厂审明自无疑议今玉牒  帝系中虽未登载四十七年三月内  皇祖所传  圣母父母姓名亦可凭矣当时圹志中不书兄弟子侄姓名王昇之名岂可附于传内前旨著该城御史查明来说该城久未回奏料必执退约手印为词而不查写退约手印迺陈槐贿嘱把棍威挟所使原所昇父子本情何得指为口实今欲再察原籍是  三圣相传之言不足据而陈槐荧惑之言可据矣其乙巳丙午奉  皇祖查明登载玉牒卿等以为属何衙门查问凭何开称回奏彼时乃  圣母言于  皇考以覆  皇祖者卿等既为年远难稽丁巳因陈槐在有司衙门告扰  皇考差典玺等官邹义李实传谕内阁王昇实孙皇亲去年未远元辅尚记之乎未有  圣母姓王而皇亲可为陈姓者卿等可传谕法司著重治陈槐冒认之罪仍究主使之人不可轻纵  圣母自万历二十七年八月内进宫王昇随为之洗糨二十余年在昇岂能预知  圣母必为贵人而先为洗糨也此的系  圣母世系明矣今封爵久稽使朕朝夕萦怀若不早行封典何以仰报  圣母鞠育深恩卿等可即遵前旨作速拟敕来行毋得再来执奏
　　○兵部覆经略袁应泰奏言东夷自抚顺入犯总兵贺世贤举动失措宜镌级示惩但当日奋勇直前旋即厉众获级宜从按臣议姑免罚治至蒲河御备王化准堡城被克罪状昭然应革职戴罪立功俟事完通论从之
　　○诏京官三品以下例不＜锍-釒＞辞者不必纷纷奏陈致滋旷废
　　○乙未遣使册封藩藩吏科给事中周朝瑞工科给事中张其庭惠世扬刑科给事中韩继思为正使行人司行人钟斗中书舍人徐矿张翰芳孙允杰等为副使持节奉册封衡王常＜氵庶＞庶二子由檡为衡世子襄王翊铭嫡二子常溙为襄世子沈府陵川王珵墉嫡一子效链为陵川王韩府襄陵王朗□金臾贝□长子璟洸为襄陵王夫人王氏为襄陵王妃
　　○原任大学士叶向高具＜锍-釒＞恭慰因举周成王绍庭访落之事为法欲  皇上念家难思  先德防患保身勉敬勤学夙夜不敢康以基命宥密一如成王而又加慎加毖以上慰  皇祖与  大行皇帝垂裕之苦心  上览奏褒以忠爱仍谕速来佐理以副眷怀
　　○经略辽东兵部侍郎袁应泰言人臣之大戒曰二心而于军律为尤甚二心者不必营私背公之谓即同一任事而有不必终焉之志即二也臣自盟受命之后不敢不与东事相终始更愿文武将吏悉与臣同庶几人人以忠义自勉而不怀二心辽事其有济乎严谢事之律著勤事之赏在该部重为申饬以激发之  上曰览奏具见忠诚辽患孔亟文武各官宜同心效力不得引避推托致误辽事其临事调度军令倍当严密袁应泰赐剑一口将帅以下有违节制不用命者先斩后奏务期殄贼以奠封疆于是兵科给事中郭巩旋以尚方剑蚤授为请诏兵部速遣官赍行
　　○朝鲜国王李珲发还漂海人丁陈明等共十四人奏闻
　　○丙申礼部侍郎李腾芳乞假省亲许之
　　○巡按山东御史陈于庭劾都司军政佥书彭云翮等巡按四川御史吴之皞劾松潘游击刘体乾等＜锍-釒＞各指其贪酷部覆皆令革任回卫
　　○命造监督  陵工采石关防
　　○命造专理海运淮粮关防
　　○命造  定陵祠祭署印
　　○专督辽饷户部侍郎李长庚巡抚江西洪佐圣各以病求罢俱不允未几佐圣舆疾径去以沿途候命请诏查无托故姑准回籍调理
　　○兵科给事中朱童蒙言奉旨勘辽星驰在即乞申谕辽按公实无隐与臣协力及在廷诸臣平心静观共息议论因以蚤赐专敕关防为请得旨朱童蒙既奉命勘辽自宜秉公核实不得瞻顾中外关防该部即与题覆
　　○兵部覆辽功言贺世贤灰山花豹冲等役获级至二百四十余侯世禄关外之五级蒲河迤西之七十八级功不可泯应行监军御史覆勘分别升转以作敢战之气从之
　　○戊戌以  皇祖配  帝告于  太庙
　　○礼科给事中周希令上言臣前＜锍-釒＞以训练节核为请妄谓已募者随令出关来募者即行停止将所省安家行粮同发辽东使该镇士饱马腾得饷更愈于得兵耳至于练臣初意原为京师单弱请建敌楼教习京营战守以为居重驭轻之势此先臣丘文庄三辅宿兵故智即协臣黄克缵先调南兵一千后募二千亦欲以练南者练北仿汉武教习羽林遗意夫练兵若以援辽则当练之辽地辽事平而练局结若原以卫京城则当兼以京营京营壮而练功成今既不援辽又不兼练京营而徒以备一时协守之用固无庸一大将又安所庸一练臣也窃以为调募南兵断不宜与京兵杂处宜移驻通昌即以部议通昌汰兵三千之遗饷餋此三千南兵则兵不缺额饷不烦增且藩卫京师隐然有虎豹当关之势计莫便于此者然臣终不能忘精于京营久远之计也合无量挑选锋三千另为一营练法受成练臣日操听之将领自山海关内董家口等处遇有调发三营更番迭出防毕仍驻本处训调一年既毕许即营中选锋别更选调周而复始庶几三二年间京营必渐改观章下所司
　　○南京浙江道御史傅宗皋＜锍-釒＞陈兵民切要四事敦约讲以留人心之朴明正学以挽人心之浇诘军屯以还卫所之额饬保甲以寓农氓之兵附进  高皇帝圣谕训语十册以禆约讲诏训语留览余报闻
　　○吏科给事中周朝瑞言读经言袁应泰受任一＜锍-釒＞欲以明春进屯抚顺心切壮之惟是奴酋非疥癣小疾也累岁之所训练数胜之所收集今其众已不下十余万且器极犀利马闲驰逐即以一兵当一贼势恐不胜况我兵合之不少分之不多乎向者沈阳奉集之间守备略具贼来不敢攻营不能久非示弱也苦于糗粮之间恐一旦食尽为我所乘耳而我顾赢粮就之兵法云五则攻之无攻人之兵而久处围地一鼓成擒矣虽兵贵胜不贵久而时有不同功难立就要在计军计饷俾兵足而民安和内和外令士附而权一勿更堕贼谋而认为易与也诏兵部知之
　　○工科给事中李春烨言  皇上冲龄嗣服正周成王之一时但周成之难在四国在戎狄今日之难即在  皇衷之未定  两宫之无依其隐忧远虑杜渐销萌惟二三辅臣是赖臣观  皇上初登大宝天颜晬穆玉音洪亮而后浸不如初果  几筵哀思之失节抑章奏亲裁之过劳谁职保护而付不知上无  慈闱可恃然即日冠婚大典何所禀命传闻  皇祖弥留之际尚有当年贤匹属意欲托以国事竟以旁挠不果此在密勿大臣加意采访谁调和宫闱而漠不置念更愿  皇上励方新之气塞未萌之欲精神自爱魁柄独持得旨冠婚大礼宜有禀命  神庙昭妃乃  皇考尊行朕预遣官启知矣暖阁内司礼监等官职守严密外廷不得过疑时道臣贾毓祥周昌晋亦交章责成辅臣大指归于慎重中旨面议一切章奏听言用人期收实效俱报闻
　　○蓟辽总督文球引疾乞归不许
　　○己亥工部左侍郎王永光进  昭陵图说  上命留览仍谕会同礼部等衙门再加查议具奏
　　○又言陵殿工程并举水衡财用不敷乞敕谕内臣将宫禁一切传造尽为停免即有不得已之役待大工告竣徐议举行庶物力舒而成功速报可
　　○又言顷臣部于修建府第题差＜锍-釒＞中带有议留加派一节业奉俞旨但夷氛未靖措饷为艰查得续议加派银两原拨充本部军器等银约二十万两派于南直隶庐州等府徵解本部令秦楚派银既留助府第即以前项银两抵补户部饷银而衡司军器之役或接济不敷即于缮司事例料价等银内通融凑用至于建封地方各料价班匠及事例等银应解本部者悉截留三年以为鸠工办料之需  上从之
　　○工部覆总理河道侍郎王佐＜锍-釒＞言水柜济用为其汪洋潴水河身深下而堤岸完固也今计蜀山马场马踏南旺各湖界址既明侵盗已复矣昭阳一湖旧河尽废新河反低无容糜金钱以加修浚独安山湖延袤颇广向以三十八里为水柜而岁月久远法弛弊生故河臣复豪强之侵占浚湖身之淤淀并原额而广之共五十五里有奇以至于堤外湖地俱清文明白额徵租银是目前之水诚可以利达漕舟矣若夫岁修当固界限当定示禁当严必须通计各湖岁加脩浚俟年终类奏而治河等官仍以水柜之兴废分别殿最著为永例可也  上是之
　　○诏加赠旧辅王家屏太保荫一子尚宝司司丞仍照考满例给与一品应得诰命家屏在  神宗时力请建储抗＜锍-釒＞去国至是其子户部主事浚初等遵前后诏书请恤录赠荫故有是命
　　○原任工科都给事中起升太常寺少卿王德完＜锍-釒＞辞左佥都御史之命不允
　　○升大同入卫游击吕光炫为黄花镇参将
　　○升  天寿山守备芮重光为蓟镇松棚路游击
　　○升湖广运粮把总禇翰为福建巡抚标下游击
　　○庚子以恩诏补勋臣子弟朱元臣等九人为散骑舍人轮流带刀侍卫令锦衣卫带俸
　　○予原任刑部右侍郎荆州俊祭葬如例
　　○升云南都司佥书曹尔学以游击职衔管四川松潘参将事
　　○辛丑冬至大祀  天于  圜丘遣泰宁侯陈良弼恭代  上谕朕未亲  郊升殿受贺暂免百官午门前行礼
　　○以冬至节祭  诸陵遣侯孙承荫郭应麒薛濂宋光夏朱国弼伯朱自洪徐汝孝吴遵周张嘉猷王明辅各行礼遣右都督李承恩祭  景皇帝陵寝左都督郭振明祭孝元皇后陵寝都督佥事郑餋性祭  哀冲  庄敬二太子寝园
　　○免宴赐钱钞
　　○是日赐辅臣方从哲等上尊珍馔
　　○刑科给事中等官曾汝召等募兵事竣以将士兵马钱粮数目并前后启行日期奏闻
　　○兵科给事中尹同皋言官联宜久任以责成功其最重且大者如吏部司官当以三年为满京营简阅科道当以二年为满巡视御史当以一年为满提学院道当以岁科两考为满俱勿辄议更至职方精审将领贤否谙练宜深边抚边道责任在封疆任事宜久然不慎选其人卑者媚虏剥军锐者气高见舛又不可不斟酌以求至当时巡视京营科道暴谦贞等亦言巡视久任甚便宜遵嘉靖事例改复三年一代诏部院知之
　　○补原任都察院左都御史葛守礼玄孙元祯国子生以祯父如龙得荫未入监而殁也
　　○以覃恩进少保兼太子太保户部尚书武英殿大学士方从哲等官阶有差
　　○壬寅吏科给事中成明枢条陈申饬吏治九款一防推诿以责实职一明进退以彰大义一杜请托以励风节一慎起用以清朝尝一速覆结以防壅蔽一禁套辞以重国事一责抚按以约考语一督监司以激守令一重久任以澄本原内明进退一款语多隐剌得旨饬吏诸款悉于时政有禆中所指摘含糊殊非论列之体以后一应章奏当遵谕明白直陈于是明枢又言官常之废不止一端职业之坏不止一人臣所言进退不明之大者如太仆寺卿吴默大理寺寺丞郭实南京吏部尚书沈应文优游家居坐废官守虽三臣生平各有本末而林壑无占缺之理京堂非遥授之官宜敕部究查明白如尚可用则无遗寿耇当正其失而速之来如不可用则安事模棱即遂其高而予之去庶太僚之进退皆明朝廷之纲纪以肃部覆郭实致仕吴默恬修可尚乞特予告以遂其高从之
　　○癸卯  上谕内阁圣母世系已屡奉  皇考传谕明白如何又欲移文行查是轻听道路之言罔  三朝相传之旨且朕再三详谕卿等全不体朕仰报  圣母之恩亦非大臣实心任事之意卿等心可安乎否乎王昇封典著遵屡旨照王天瑞事例速拟敕来行再勿陈渎
　　○以恭祀  圜丘赐泰宁侯陈良弼银币
　　○遣主事方守地捧尚方剑诣辽赐经略袁应泰兵部因奏言自古大将成功必假之以不御之权乃得展其筹画今照蓟昌宣大山西等镇与辽势为唇齿山东登莱等处海防允相犄角除事关重大照旧请旨外遇有警急机宜不妨移会各总督径行调度镇道以下抗违误事得不时参奏  上曰朕以东事付经略重臣委任责成期底平定袁应泰受命誓身忠诚任事文武将吏宜同心展效有推诿谢事显著规避者从重议罪关外事权原不中制其徵调将领兵马及海防犄角除重大事情奏请取旨如有紧急机宜听其会同蓟辽宣大总督及该巡抚官径行调度镇道以下阻挠者指名参奏该部仍行文各该衙门务协心力共赞成功毋立异同致误大计
　　○补荫原任都察院左都御史葛守礼玄孙元祯国子生以祯父如龙得荫未入监而殁也
　　○以覃恩进少保兼太子太保户部尚书武英殿大学士方从哲等官阶有差
　　明熹宗悊皇帝实录卷之三
　
明熹宗悊皇帝实录卷之四
　　泰昌元年十二月甲辰朔添设凤阳府通判命铸关防曰凤阳府捕盗收钞兼寿州卫屯粮通判
　　○升蓟镇黑峪关守备袁勋为大水峪游击
　　○署都指挥佥事贺虎臣以都司佥书职御为统领天津海防游击
　　○丙午以恩例予宣府大同总兵官署都督佥事江应诏杨肇基各实授仍给应淂诰命
　　○锦衣卫署所镇抚周应乾湖广黄州卫镇抚邓祖禹狭西西安卫镇抚刘起龙四川保宁卫指挥孙光祚杨应岳各招带家丁援辽自效兵部请各加守备职衘出关听用从之
　　○补御史马逢皋于广西道
　　○丁未  慈孝献皇后忌辰  奉先殿行祭礼○戊申湖广道御史方震孺言自古有天下者兴亡之故不胜指而独同床在旁之衅其中人最微其酿祸最大  神宗皇帝英明天纵慈爱  先帝谁则不知乃群下私忧抗＜锍-釒＞累争致干天怒而
　　皇祖显弃其身卒阴用其言  孝端皇后居恒顾复  先帝  孝端属疾科臣王德完有恭请笃厚  中宫一＜锍-釒＞人知其安  孝端而不知正以安  先帝愿  皇上念之而惕然也福籓剪桐屡经反汗礼臣孙慎行等呕心补牍而之国如期维城蚤建张差之变几危  社稷科臣何士晋等有逆谋稽讯诸＜锍-釒＞惟时  皇祖感动召谕群臣立决三竖叵测全销然幸不危于  青宫之癫汉而反速祸于肘腋之阉人使万年有道之  圣君仅为一月太平之  天子臣愿  皇上念之而惕然也乃若
　　先帝之宾天  皇上之出震其一时景象又有可言者将使乾清宫居选侍则  至尊当避居于何地使贵妃久处慈宁
　　孝端且怨恫于无栖即左右移宫之际未免稍至张皇乃说者犹欲以尧仁之无外仰慰  在天汤网之宏开赦及有罪然仁义共是一心前后原非两节臣愿  皇上念之而惕然也
　　皇上试一一熟思前事宫中之与府中毕竟孰为可托宦官宫侍之与贤人君子毕竟孰为可亲再思  先帝三十年来受几许艰辛历几许忧患今尧舜未竟之作用专责成于  皇上之一身惟有葆  圣神之体先使志之清明自然身之强固而臣犹有欲言不敢竟言者争妍取怜或踵故智丽色藏剑千古寒心臣愿  皇上念之而惕然也朝夕周旋惟一二内臣嚬笑易轻窥瞷可虑近以中旨之屡宣恐滋斜封之隐祸臣愿  皇上念之而惕然也今日所最急者莫如  大婚之蚤举盖宫闱一有主持则乘间进御者既有所惮非分矫窃者亦有所防当事者宜蚤完大典他如畹封隆重不厌少需大臣进退当使有据惟在  宸衷之独断耳淂旨这本说  三朝事朕心惕然靡宁所请鉴往察来知道了
　　○河南道御史张捷言人主以夹辅责大臣以纠弹责言路而中官者供洒扫使令耳然朝夕在侧易见亲信贤固资其赞襄否遂受其蒙蔽近见批发科臣李春烨一＜锍-釒＞敕外庭不淂过疑夫臣子何敢有疑于  君父爱之至而疑生望之至而疑又生倘中官果如怀恩覃吉诸人于宫中多所匡正外廷将赞扬之不暇何疑之有科臣之＜锍-釒＞有曰大臣与言官为二则必与中官为一窃谓大臣不能与言官为一则不如善二之力秉至公以衷群议不得概无可否而阴行催折大臣不能与中官为二则不如善一之因其惜富贵之心坚其顾名义之念使上以勤护  圣躬中以调维骨肉至于察外廷忠爱之微忱存深宫慎防之至虑申饬中宫罔干外政而必使大臣克举其职言官淂尽其言惟  皇上加之意焉报闻
　　○工部覆南京监督铸钱主事荆之琦＜锍-釒＞言帝王御极纪元必有一代制钱通行海内  先帝虽在位未久而泰昌年号既以播告天下宜从此伊始至天启元年两京各处鼓铸俱造泰昌通宝一年次年方以天启通宝接铸情理寔为允惬惟是南北各异价料悬殊故在南应从南议以百文为一钱在北应从北宜以六十三文为一钱而又严私铸之禁极制造之工务令一王之规制真足新天下之耳目  上是之
　　○户科给事中程注＜锍-釒＞论辅臣方从哲八年政府无一善状而最可恨者无如马上催兵一事至礼臣孙如游蒙昧入阁义当决去＜锍-釒＞入  上降旨切责○户科给事中赵时用条议屯田言有军则有屯固称  祖制然须令民与军杂耕定壤分界而屯乃可久要非能人人召募也国初不有中引输粟之例乎今边引之输将固未全废而运司之余盐已改折课太仓每岁贪锱铢之利而塞下永无豊稔之期计莫如并余盐折课尽令输粟于边各商久安于折虽虽以驱之猝往若于其所纳之粟比炤课银量减十之二三谁不听从就令内商惮远边商附近易办彼其粟既不能不输又不能从内地飞挽而至势必自开垦自雇募各边之土无荒塞下之粟尝满且可以通募之穷而佐屯之守盖屯法盐法相为表里也然吃紧一着又无如破格鼓劝凡沿边守令与守巡监司俱以垦田之多寡定其殿最抚按非开荒有成绩不淂叙迁使全副精神尽用之于劝农积课凡一切支费谁不通融设处即如各县预备仓原为救荒设也民屯果能兴举则仓储可以渐纾应将递年所积之谷那为一时募耕之用俟有徵收陆续补还此不动国家一钱不烦朝廷片纸而直以见成官爵竦动其心使之竭蹷而不淂不趋如是五年而边疆尽成沃壤矣章下所司
　　○己酉以三年类奏缉获功升锦衣卫都督同知骆思恭左都督仍掌卫事赏羊酒钞贯升署指挥同知梁慈许浩然等各一级
　　○原任大学士吴道南＜锍-釒＞陈贺悃  上褒以忠爱进太子太保户部尚书兼文渊阁大学士仍炤新御给与诰命
　　○苏松兵备右参政尹伸山西粮储右参政王建屏各以病乞休部覆允之
　　○户科给事中陈胤丛言  皇上日讲暂辍便殿宜御或召元老讲读之官或召耳目侍从之臣令其因事进规面陈急务至丝纶之地所关最重票拟之规为虑甚远以国社如线之脉仅寄于中使之口臣实危之夫诸曹任事事即其责言官尽职言即其事一经指摘者当急为剖分事有难决者宜即下会议朔望朝毕辅臣即与各衙门长佐聚集商确有未奉旨者率众面恳务期淂请盖辅臣以人之尽职为职必九卿责尽而揆席始塞必言官议行而宰职始称也报闻
　　○兵科都给事中杨涟奏前月李选侍移宫情形外廷未必尽知请直陈其始末每忆  先帝凭几之言留神国事间亦于选侍钟情而毕竟再四丁宁则曰辅  皇上要紧当时选侍忽从门幔中手挽  皇上而入复推  皇上而出随有要封  皇后之言诸臣相顾错愕臣更思先帝动念寿宫君臣正相引痛而忍于要挟求封作此悍然举动万一事权入手仅仅名封足了其称制垂帘之意乎此八月二十九日事也迨九月初一日子夜  先帝又急召诸臣甫至宫门而  龙驭已上宾矣此时  主君为重宜急于请见而守乾清宫门内使乃有持挺不容阁部大臣入者臣冒犯忿詈谓  先帝宣召诸臣今已晏驾  皇长子幼小未知安否汝等与宫人闭宫坚阻不容顾命大臣入见意欲何为此初一日卯刻入宫时事也诸臣哭临毕恭请见  皇上于寝门拜呼万岁  天语答以不敢当者三诸臣恳捧  龙轩至文华殿行嵩呼叩头礼已而诸臣皇皇有以本日不登极为危者盖  先帝变出仓卒上无  圣母之凭依中无皇后之慰藉而在旁之窥伺谁为可恃以故中外汹汹共有过虑此初一日辰刻事也尔时诸臣又议  皇上宜归何宫有谓即当责成选侍托以皇上者臣思选侍如可托  皇上必深知之虽强之离而不淂如不可托  皇上亦必深知之虽强之就而亦不可淂乃  圣驾果径归慈庆矣此初一日巳刻事也至初二日九卿科道有移宫之公＜锍-釒＞御史左光斗有移宫之专＜锍-釒＞盖因  皇上一正九五决无避宫之理又无复返青宫之理而又断断不可同居至初五日犹抗不奉旨初六日御极之期且迫矣臣是以有正名位参及李进忠等之＜锍-釒＞总以返青宫非礼归乾清未便此初五日午刻臣从诸臣于慈庆宫前愤争移宫事也至本日移宫臣随向诸大臣言移宫自移宫隆礼自隆礼必两者相济而后  二祖  列圣之大宝始安  先帝在天之灵始妥大臣于此宜密而调停即本日缉获罪珰止宜执首恶无容深求蔓引大抵  主上冲龄方其  宸居未定  先帝社稷之付托为重则平日之宠爱为轻及其  宸居已定既尽臣子防危之忠即当体  皇上如天之度今诸大臣言犹在耳也臣之所以议移宫者始终如此乃移宫之后不知何来蜚语使夙夜忧时之士误收为一时感慨之资此案不白所关不独在臣职也夫初一出宫之议事在呼吸之间初五移宫之争事在九卿＜锍-釒＞请之后惩前虑后事自宜然  九庙神灵鉴此赤衷乃今日有以此过为选侍惜者臣谓宁可使今日惜选侍无使移不速不幸而成女后独览文书称制垂帘之事况两奉  圣谕选侍居食恩礼有加近以哕鸾宫火复奉有选侍皇八妹俱无恙之旨义尽仁昭已是善处宫闱恩礼之间矣今当一阳来复之期又是
　　天心大转之会倘蒙  皇上于  皇五弟皇六妹皇七妹时勤召见谕安而推及其若李选侍者酌加恩数是爱  先帝之爱子爱女当亦  圣母所共喜也＜锍-釒＞入上嘉其公正真切命文书官传谕辅臣杨涟此奏朕之污尘方洗著写手敕奖谕以风其直于是大学士方从哲等奏言适蒙  发下科臣杨涟＜锍-釒＞传帖内有污尘方洗句窃睹  皇上自宫闱以至  临御一切举动中外具知原无尘污何待于洗涟当日愤争一事已蒙
　　天语褒嘉即同敕谕若再加以另敕事出创见中外反增疑骇本官转不能安矣因拟旨以进  上曰奏内登极移宫事情不独科臣亲历亦文武大小臣工所共见者极公极正极真极切览奏甚惬朕心著昭示中外以释群疑杨涟当日竭力愤争志安社稷忠直可嘉所奏谕安加恩等事朕已知悉○云南道御史王梦蛟言旧抚李维翰周永春之罪当与经臣同勘毋俾幸脱勘科既蒙专遣止当会同按臣秉公核实无庸他官参酌以省异日纷纭展辩之口章下所司
　　○庚戌命铸钦差辽东会勘关防给兵科给事中朱童蒙
　　○巡抚延绥董国光乞休不允
　　○添设兵部右侍郎张经世＜锍-釒＞辞新命不允
　　○先是经略辽东袁应泰按臣陈王庭以遵旨议调为请欲蓟东协守姜弼仍升副总兵职御严限赴辽以资战守顺天抚臣李瑾按臣申廷撰各＜锍-釒＞言陵京重地防御尤急止留姜弼一人岂堪更调兵部覆议以为奴势披猖辽沈孤注蓟虏满晕诸酋羁縻戎索可徼安旦夕且辽中援将若李怀信柴国柱相继病去则登坛受钺尤宜慎简经臣受事之初议调姜弼拊髀方新不宜遽塞其请  上从之
　　○总督漕运户部右侍郎王纪＜锍-釒＞参两淮盐法道按察使袁世振与运同何廷相先是两淮盐商钻领库银五万金事觉廷相讦世振子阴受商贿世振亦讦廷相与吏胥朋比欲为卸罪王纪言神奸谋侵库金道司遂成两造非严缉各犯直穷真伪恐悬断难以输服宜令二臣各角□羊任回籍仍敕行严勘拟议具奏章下部院勘明奏夺久之言官复劾世振纵子通贿世振竟以贪墨罹计典
　　○论清河失事之罪游击刘世功提问正法都司佥书管复州参将事沈大坊革任调沈阳卫立功
　　○升蓟镇东协参将姜弼为副总兵援辽
　　○升参将吴自勉为蓟镇东路副总兵
　　○辛亥升吏科给事中韦蕃礼科周希令兵科曾汝召刑科暴谦贞各左给事中蕃户科希令汝召谦贞仍本科
　　○起升大学士史继偕具＜锍-釒＞奏慰  上嘉以忠爱仍谕速来佐理
　　○原任南京刑部主事邹元标＜锍-釒＞辞大理寺卿新命  上嘉其忠谠不允辞○升蓟镇墙子岭提调汪尔信石匣营游击随以密云中军白应时补提调从抚臣喻安性请也
　　○南都营军挟赏鼓噪拥入巡视京营礼科给事中晏文辉公署烧毁传敕二道并卧房文辉上＜锍-釒＞求罢仍乞敕部议以正宪纪兵科给事中魏应嘉朱童蒙各＜锍-釒＞言嚣军大变不可不分别重处又不可不剂量善处下兵部看议兵部尚书崔景荣言今日处法苐从领营管卫之官廉淂纵军酿乱之实则造言嫁祸与发谋举火诸首恶便可一一核实而置之理罪人既淂胁从罔治斯安及侧之大机也  上曰南军原无赏例闻讹鼓噪法难宽纵即行文南京各衙门严查首恶并该管各官分别奏处既而南京廉淂首恶谢荣等命置之法而禠该管坐营都司李邦雷职　○工部侍郎王永光奏言  桂王妃吕氏薨逝一应冥器丧仪奉有  明旨炤景恭王妃王氏例行今内官监奏请物料或倍多于昔或新创于今时诎举盈未易措办乞量加裁减淂旨仍炤例办
　　○起原任太常寺少卿曹于汴为本寺添注少卿
　　○壬子
　　圣谕朕自登极以来仰托  祖宗默祐内外清平每加喜悦以为大小臣工皆朕臣子开诚布公劻勷庶政定无异议不意外廷近来乃有谤语妄生猜疑日至轻听盗犯之讹传酿成他日实录诚如科臣杨涟所奏者朕不淂不再申谕避宫末始以释群疑九月初一日  皇考宾天阁部文武大臣科道官进宫哭临毕请朝见朕躬李选侍将朕阻于暖阁卿等再四奏请欲朝朕不可得当时司礼监等官设法请朕出暖阁面见大臣李选侍许而后悔暨朕出暖阁又使李进忠等请回如此者两三次不放出司礼监等官又奏说大臣朝见了就回选侍方许朕出暖阁朕至乾清宫丹陛上大臣扈从前导选侍又使李进忠将朕衣拉住不放若非司礼监奏请朕前进不可退又不能出见大臣矣及至前宫门选侍又差人数次着朕还宫不令朕御文华殿卿等亲见当时景象安乎危乎当避宫乎不当避宫乎一向刑部及各衙门欲行庇护之谋先藉安选侍为题目使是非溷淆朝政不宁辅臣义在体国为朕分忧如此等景象何不代朕传谕一言屏息纷扰君臣大义何在初一日朕自慈庆宫至乾清宫躬视  皇考入殓选侍又阻朕于暖阁不放出入司礼监王体乾等奏请说大臣前宫门恭候扈驾请蚤回选侍全然不听王体乾等请三四次方许朕出暖阁初二日朕至乾清宫朝见选侍毕恭送  皇考梓宫于仁智殿未行礼毕选侍差人传着朕必欲再朝见方许回慈庆宫扈从大臣科道各官皆所亲见一朝不肯必至于再朝乃明明是威挟朕躬垂帘听政之意朕蒙  皇考派在选侍炤管朕不在彼宫居住其饮膳衣服皆系  皇祖  皇考所赐与选侍毫无相干只每月往选侍宫中行一拜三叩头礼因不往他宫中住选侍之恨更深其侮慢凌虐不堪朕昼夜涕泣六七日此阖宫内臣宫眷共见而不忍言者  皇考自知派与选侍为误每自来劝朕见朕涕泣不止使各官劝角□羊朕惟每日往朝李选侍以遵  皇考之命而不居其宫此于亲疏自有分别朕每暗忖  皇五弟亦在李选侍家朕涕泣啾唧李选侍未有忧色选侍所行极毒极恶之事朕曾秘谕阁臣不令发抄若避宫不早则选侍牙爪成列盈虚在手朕亦不知如之何矣其中嫌怨安危朕可不早避宫乎选侍因殴崩朕  圣母彼自知有罪每使宫眷王寿花等时来探听不许朕与圣母下原任各官说一句话如有旧人来问朕安说一句话选侍就拏去重处此朕苦衷日久难伸外廷不能尽知朕今奉餋选侍皇八妹饮食衣服各项钱粮俱从优厚且安享无恙各官何乃猜度过计藉为口实如异日选侍患病而逝将用人以抵命乎将归咎于朕乎岂不闻  圣母之崩由选侍之殴可不问乎近来各官柰何不为  圣母只为选侍失其轻重理法何在前日刑部执奏父母之恩犹  天地履后土则思母德戴  皇天则思父恩仁人孝子之用心固宜如此朕因有感于衷父母之讎不共戴天朕不加选侍之封号以慰  圣母在天之灵奉餋选侍之优厚敬遵  皇考之遗意该部亦可以仰体朕心矣大小臣工何不深加体察惟知私于李党责备朕躬不顾大义执于小节朕欲出一严旨切责依庇内臣执奏以朕在冲龄外廷疑为中旨喧嚷不休都姑且不深究卿等可传示大小臣工今后务要和衷各供乃职毋淂植党背公自生枝节以取罪愆特谕
　　○是日大学士方从哲等奏言  皇上嗣位以来宫庭肃清政务沛发大小臣工幸际昌期勤修职业乃以形迹影向之疑互相纷辩致廑  圣怀伏读  圣谕备述当时宫掖事情及顷者避宫往来景象凄境危哀宛其在目臣等不胜感怆又不胜颂仰窃惟  圣母赋性柔雍即蚤毓  主器之祥尚忍让以安  皇考之爱真是女中尧舜  皇上孝思纯笃即抱此终天隐痛宁委曲以体  皇考之心洵为  帝王中曾闵矣苐后先情景宫闱秘密诸臣多不及知即知亦何能详审以故各持一已之是过为不然之疑甚至以事后论安危谓周防为多事  皇上责以猜疑轻听诚或有之若云庇护党私则万万不敢先是屡传  谕旨群情业已洞然兹复蒙  皇上具述始末披衷以示至如所为停封选侍以慰  圣母在天之灵优厚奉餋以体  皇考遗意情礼衷宜仁至义尽真足以折偏至之纷成不易之是诸臣而不感悚省图仰副恩意者非人臣子也伏惟  皇上既以发舒蕴结自宜畅适神情俾心志和平气体充盎中外精白以承休德宫府安静而集福祥臣等可胜大愿
　　○江西道御史王业浩言今日  谕旨传宣中间备述选侍颠末及移宫前后光景臣敢以一言进  先帝青宫毓德止孝止慈一月当阳千古让美  皇上践祚仁孝夙成  先帝之心亦以天慰设如谕内选侍有不可言之毒恶尚秘谕内阁不令发抄  圣恩如天是存选侍者即所以不忘  先帝也但如所云派与炤管并殴崩等语天下万世不察则  先帝止慈御家之盛德不无少损臣愿  皇上慎之天祚  圣母起于困苦艰难纯和懿德度越后妃笃生  圣躬正位素定何至以房帷之细横来批颊之凶在选侍即死有余辜  圣母则生岂姑宠臣愿  皇上酌之父母之讎不共戴天即在普天率土臣子亦切同讎之义而  圣谕至此且曲处如此则前此之肃清既未淂为义之尽今此之优厚亦不淂为仁之至  皇上将安居焉＜锍-釒＞入留中
　　○起升光禄寺少卿许维新以衰病乞休许之○兵部左侍郎张鹤鸣＜锍-釒＞辞新命不允
　　○升南京礼部祠祭司郎中刘锡玄为贵州按察司佥事提督学政
　　○调浙江按察司副使邓渼备兵宁绍
　　○升永平府知府项良梓为山西按察司副使备兵昌平
　　○改光禄寺寺丞秦聚奎于南京
　　○癸丑  圣谕朕即位之初重念守边官军勤劳宜加赏赉礼部便会同兵部查辽东至甘肃沿边一带官军实数来看○先是河南道御史安伸＜锍-釒＞参南京国子监司业汪元极大察之墨未乾直收故物通政司参议吕邦耀衡文之訾方息立拟京卿元极邦耀各以病求罢部覆听回籍调理
　　○原任大学士叶向高＜锍-釒＞陈贺悃  上褒以忠爱仍命行人敦趣就道
　　○改南京礼部尚书孙慎行为礼部尚书升刑部右侍郎陈禹谟为左侍郎大理寺卿邹元标为右侍郎南京通政使严一鹏为南京刑部右侍郎○工科给事中李春烨上言顷移宫之后一二臣子或以厚遇选侍为言无亦以名位既定则恩施可加一以仰体  先帝之爱一以推广  皇上之仁亦非左袒李氏而树室中之戈兹恭承  圣谕谆切淋漓同为臣子同有心肝而敢背公植党忘  君护讎则同类共殛之不暇肯令一日容于尧舜之世哉抑臣于是因事而献规焉李选侍之威挟去之是矣有柔曼倾意怙阿保之名窃爱憎之柄而顺以滋之鸩者可无防乎李进忠等之横恣诛之宜矣有炀灶蔽明窃禁中之指结外廷之交而阴以盗其鼎者能尽缉乎臣前所言昭妃刘氏夙称贤德  皇上预以冠婚大礼差官启知外廷闻之群心大惬倘以后宫闱几务一一就正一一禀成则正人见信群嬖自消矣报闻○甲寅升福建布政使司右布政沈演为狭西布政使司左布政户部郎中熊膏为湖广按察司副使备兵苏松
　　○复除原任湖广按察司副使曾用升于江西
　　○巡抚江西包见捷＜锍-釒＞陈地方损益二事一宗室管理之宜裁一巡抚中军之宜设下所司知之
　　○阅视边务吏科给事中姚宗文言臣奉命阅视山海而西遍历边塞知军伍无地不虗虏情无地不变蓟门之兵总稽其数十一万有奇合之似多分之甚寡各关隘口阻水依山差易为守如喜峰口平原四望可容万骑贡夷出入更为要道臣所阅当关之士不过七百余人单弱可虑以臣愚计之山海之兵必满万余喜峰口宜增兵二千余古北口宜增家丁千余山海之兵东事平或可差减而喜峰古北二处当为永制刘家营居河流石之左旧设南兵游击一员后裁去地方以无所捍卫为苦台头营已有副将一员则都司似宜移置刘家营以相联络官非增而势可壮此便而当议者也京营出兵三千初意欲防山海适有白马关之事分防此中密云饷司每月约费三千两以一岁计约三万余如以河南山狭入卫之兵在通昌二处者令更番防守以代营军此入卫者已有行粮不烦饷司增设而防卫冲边视防卫近畿更为淂力此便而当议者也昌平一镇旧设南山一营参将一员领兵六千以相捍卫在宣大抚按课核最严而蓟镇之督抚按关诸臣钤辖不到缓急相诿如将南山营大小将领听蓟镇节制以见犬牙相制之意此最要而当议者也章下所司
　　○升国子监祭酒公鼐为詹事府詹事教习庶吉士
　　○五军都督府掌府事英国公张惟贤恭顺侯吴汝胤惠安伯张庆臻遂安伯陈伟宁晋伯刘天锡总督京营戎政泰宁侯陈良弼各自陈乞罢不允○岁加戚臣李诚铭等六员禄米各一百石诚谥等二员各五十石
　　○南京刑部侍郎何熊祥奏留都六曹长贰无一员在任缺人废事莫甚此时乞将尚书卫一凤等速催赴任未推如礼部尚书侍郎等官亟为推补至本部尚书沈应文给由在告已踰二年亟应过北补考南京御史王允成亦以内外旷官废事玩法为言乞敕部院立限严催  上然之令所司申饬仍谕违限太久者炤例查参
　　○乙卯添设兵部左侍郎王在晋＜锍-釒＞辞新命不允
　　○荫原任吏部尚书李戴子煇中书舍人
　　○丙辰礼科给事中孙杰以巡抚多缺弹压需人乞敕吏部推补病者速代陈乞者准令致仕则重臣淂以保全其终而地方亦有以更新其始章下所司○调补浙江布政司右参政陈一教于山西
　　○丁巳  世宗肃皇帝忌辰  奉先殿行祭礼遣官祭  永陵
　　○刑部尚书黄克缵言窃闻臣之事君犹子之事父母也子事父母必欲求淂其心臣之事君岂忍故拂其意臣忆九月初一日  先帝龙驭上升  皇上潜龙未见一时臣工哀痛惊惧叩宫请朝而选侍李氏固留不出意欲挟  主上以为威重将有窃权自恣之心此大小臣工所共愤也  皇上既出受朝居于慈庆宫而彼居乾清宫自若诸臣咸抱不平至初五日朝见于宫门毕  上已还宫科臣杨涟向内臣王安诵言攻之安曰待择有别宫彼自搬移臣曰彼不见郑贵妃乎一闻外廷言其不宜在乾清宫即自搬去是智人也夫以选侍之冥顽不灵贷其余生处之哕鸾宫  天厌其德付之一炬  皇上复加优恤始终有礼夫亦念其为  先帝爱妾敬之不衰幼妹在前同气可念耳以  皇上存心之仁如此臣即有心无胸亦知揄扬其美矧颇读诗书于忠孝之道闻之素熟者哉乃于问拟王永福一招其拟充净军者四人乞弘恩贷此中亦自有故是日因移宫而盗珍宝者八人监故二人拟斩二人充净军四人臣谓此亦足以正法矣今  圣谕中有轻听监犯之讹传酿成他日之实录等语臣捧读不胜惊惶回思尔时各犯未送刑部锦衣卫打问词语已先呈  御览岂亦刑部之轻听乎臣＜锍-釒＞明言选侍事  圣母不恭遇  皇上失礼此十字者亦足以尽其罪过矣所欲邀恩于  皇上者推广  先帝之遗爱付之不治勿过怒其下人故有履后土戴  皇天之语盖以  父母并尊事有出于念  母之诚而迹有涉于彰  父之过者必委曲周全使浑然无迹方为大孝夫  皇上至仁至孝之心本自昭著因臣之拘滞执法致烦  圣谕晓示中外则臣之不能奉扬  德意罪当万死但谓党李氏而责备  皇上则非人臣也李氏迸居深宫党之不能为福虽三尺童子亦皆知之正为父子之间人所难言而深言之则不能无罪耳上曰览奏知卿委曲周全欲朕浑然无迹朕岂欲以迹彰之今内外本无事因监犯而多事卿非党李氏之人而逞词偏执不顾君父者信有之昨朕谕传岂淂已哉卿宜安心供职不必疑虑
　　○山东巡抚王在晋奏言躬祀阙里见孔子之庙貌则王制也原像衣冠则王者之服也至圣文宣王之称  高皇帝仍其旧  列圣因之嘉靖间辅臣张璁删文宣王止称至圣先师去孔子生而相鲁之名位并去历代所尊之王号如谓幸学时帝不加礼于王夫周制之所谓王非逊于唐宋之帝也汉称宣尼唐称宣父开元谥文宣由来远矣先师无谥而两庑之有谥者尽削先师无爵而两庑之有爵者悉除不王之孔子何以追赠其父曰启圣公荫及其孙曰衍圣公前后皆贵爵孔子独以一布衣介于承前启后之间此礼之至舛者也先贤皆去爵孟子何以尚称邹国亚圣公乐正子公孙丑尚称利国侯寿光伯颜孟之子孙皆为博士而孔子之同堂师弟竟无一命又礼之至舛者也若必去王以尊师是轩冕不能作人而惟韦布乃能范俗也将庙貌及原像亦可遽改乎章付该部○户科给事中陈胤丛言经臣欲进复抚顺似属胜着然以兵饷议集于明年二月倘兵不应调饷不应手经臣淂执以为辞而内庭之肩此二难者何以副任者之心塞议者之口  皇上于御门之暇宜召司兵司饷者而问之顾命大臣亦宜使  皇上知四方艰难今敌在门庭患生肘腋人屡更而无效事屡变而无成  皇上以其责付之经臣经臣以其命托之饷臣饷臣以其难付之叩阍不报之一二小臣小臣即碎首玉阶无益也是在大臣之蚤为计耳诏以分兵进守及转饷事听该酌处○南京工部尚书丁宾赍捧至京适当六年考绩以衰病乞归  上不允命炤例考满
　　○升南京吏部文选司署郎中事员外胡东渐为南京太仆寺少卿浙江布政使司参议赵国琦为河南按察司副使备兵睢城
　　○戊午  贞惠安和景皇后忌辰遣官祭  陵寝
　　○改两广总督兵部右侍郎陈邦瞻为工部右侍郎升南京大理寺卿张辅之为南京工部右侍郎
　　○江西清军驿传道按察司副使吴允中以病请告部覆许之○罢福建巡抚王士昌大同巡抚胡来朝先是御史王槐秀张慎言及给事中孙杰霍守典等交章言士昌赃私狼籍流毒地方来朝伎俩无奇病体久痼＜锍-釒＞下部覆命士昌角□羊任回籍来朝候病痊推补
　　○盗窃承运库祭器  上责该库疏虞敕厂卫缉盗
　　○授倪思辉礼科给事中
　　○升工部营缮司郎中米万钟为浙江布政使司右参政
　　○己未工科给事中孙国祯言天下之治乱其已成者谓之势未成者谓之倪将成未成者为之几及其几之未定密勿大臣毅然以至诚感动尽力维持举君德而掖之于昭明举事权而还之于朝宁正人汇进奸邪屏息俄顷之间臻上理矣不然而且与中人为比与言官为觭一事之失姑委曰偶尔无害一旨之宣姑顺曰暂且何伤窃恐事机既失毒流无穷虽有善者亦袖手莫谁何矣至如选侍一事愿  皇上万勿归臣下以功此之功臣子不敢居之功也尤万勿疑外廷以党此党之名国家不可有之名也居不可居之功所系尤小开不可有之名恐初缘一事后遂曲借之以张罗而祸中于国矣报闻
　　○起升吏部右侍郎兼翰林院侍读学士周应宾为南京礼部尚书○升浙江按察使游汉龙为福建右布政使礼部祠祭司郎中熊文灿为山东布政使司右参政管河工水利
　　○庚申以覃恩准三妻赠封后不为例从科臣郭巩奏也
　　○管理练军少詹事兼河南道御史徐光启当给覃恩诰命以原任坊衘请且引疾乞休  上命光启力疾竣事恩命炤新衘给与○河南道御史张捷＜锍-釒＞参尚宝司司丞刘时俊阉媚无骨奸秽多机并及科臣刘文炳居家龌龊之状时俊旋以病乞归并下所司部覆时俊角□羊任回籍从之
　　○辛酉大学士方从哲屡＜锍-釒＞乞休  上俱慰留至是＜锍-釒＞六上始报允命以新衘进中极殿大学士就第加赐银币蟒衣仍补给六年考满诰命恩荫从哲＜锍-釒＞谢且辞免恩命  上温答不允
　　○时奉圣夫人客氏等五员诏工部供应铺设物料计费当四千余金工部侍郎王永光等言铺设非例且时诎非经乞收回成命  上弗允○准勋卫杨崇猷袭彰武伯祖爵
　　○分守岭东道广东布政使司参议丘懋炜以病乞休部覆允之
　　○吏科都给事中薛凤翔给事中周希令各交章论司礼监李实等言朝廷设置六科抄参原属职掌况本章在  御前惟  皇上淂而批发邸报在外面非内官可淂而观阅乃据邸报之抄传輙为抨弹之白简长此不已毙将安穷宜敕该监奉法守职毋淂妄行执奏以开窃弄之端阁臣尤宜蚤为争执毋俾挽回无及贻他日参政之忧也  上曰昨以选婚吉典该科不宜苛索原非欲废科参所奏已知
　　○壬戌经略辽东袁应泰以诛贪将何光先候尚方裁决督抚按臣亦相继以追赃正法请部覆光先行按臣审明听经略正法仍行拘伊子何起虎究银马还官以为剥军坏法之戒允行
　　○录丽江土知府木增御寇拓土之功赏银二十两纻丝二表里其子懿及舍目等各赏银有差辽患方殷增尝捐万金助饷不独功在滇南也
　　○癸亥  上览户部请帑之奏曰辽饷缺乏屡次请发帑金朕岂不轸念边军劳苦吝惜不发朕思前项发过辽饷并助大工及登极赏赉军士银数百万两见今内库缺乏况朕大婚在迩所费不赀昨内帑发去并该部累年发过辽饷军士未沾实惠皆贪将污吏侵克肥己以致不敷应用尔部便移文彼处抚按官将发过该镇银两逐一开造清册奏闻俟朕别有定夺其各省直拖欠额派饷银著各该抚按官严督有司上紧催徵角□羊部以济急需如有仍前怠玩不遵的着该部科查参重处
　　○起升原任山西巡抚吴仁度为大理寺卿
　　○升应天巡抚胡应台为兵部右侍郎兼都察院右佥都御史总督两广
　　○升太仆寺添注少卿商周祚为都察院右佥都御史巡抚福建○起原任宣府巡抚都察院右佥都御史董可威巡抚大同
　　○先是司礼监太监李实刘克敬等以恭选  大婚请随带推筭官役并请给勘合礼科都给事中李若圭抄参谓两勘合并行沿途骚扰虎狼纵横贻害匪细实等言大礼至重随带钦天监官推筭景命原系旧制且臣等尚未登途何至骚扰纵横如科臣言  上责科臣不谙典制擅自妄言着令回话时御史汪泗论先以＜锍-釒＞请  大婚典礼  孝元皇后误写  孝靖奉旨回话  上并发二本于内阁令拟票降调大学士刘一燝等上言李若圭抄参内监意求节省汪泗论误写字样事属无心  皇上御极以来言路弘开吉典方行人心忻畅不宜使二臣有向隅之悲或以谬误少惩合无量加罚治上纳其言顷之若圭泗论各回话认罪诏夺若圭俸半年泗论五月
　　○工部覆总理河道侍郎王佐＜锍-釒＞言北河通漕专藉卫水然上源未畅则下流必壅今漳河已徙卫流已塞独有挽漳引沁辟丹三策而已顾漳水东下之处势竟及泉挑浚难施未易挽也若沁水之辟新汲一带地方邮署相连庐舍鳞次必辟渠以受沁此地不为丘墟乎丹水涌溢虽势与沁同然丹口既辟则修武而下皆成安流此辟丹之议无容再计者其条列展河砌闸筑堰平租示禁雇役动支经费各款河臣筹计不遗余力循而行之可垂永利惟是河徙不尝丹辟不无再阻则挽漳引沁不妨并存其议以待异日讲求  上然之○甲子礼部侍郎周道登言  大婚要典遴选难迟乞敕限内臣刻期报命以蚤成大礼  上是之命遵限驰报
　　○吏部尚书周嘉谟刑部尚书黄克缵以会推互揭且俱求去时会推大同巡抚克缵荐大同兵备右布政使张维枢嘉谟故抑之以是不协吏科都给事中薛凤翔言国家多事两贤岂容相厄  皇上宜速谕角□羊释使各化成心以营职业庶不失和衷之雅至于道臣张维枢扬历疆塞劳绩宏多勿以两人一时争执之嫌碍维枢将来登庸之路  上曰大臣义在和衷岂宜以一言异同遽生乖忤杜门求去殊非体国急公之意二臣已各有旨谕令速出○南京江西道御史李希孔＜锍-釒＞陈时事要切一曰慎举错内称旧冢臣王绍徽者官谤滋多乡评不齿当赐罢斥一曰正刑辟谓逆竖崔文昇以用药之故致  先帝弥留宜正典刑一曰安畿辅谓盗贼充斥畿内骚扰宜严敕地方官勒限擒获至有司赈济饥荒设法安插尤为安民弭盗之第一义一曰重留臣谓国家两都并重今人多羡北厌南宜谕南中诸臣协恭尽职其有资望深隆者破格委任则旧京不至成积弛之势一曰绥蛮服谓贵川苗仲窃发剽掠剿之诚是然必有司平日习为贪冒以致生心宜严行抚按综核吏治无生事以徼功亦无姑息以餋乱一曰议京营谓营务久弛宜将见操官军分为左右中前后五营择将分统责令依法训练仍以文臣知兵者巡核之一曰专阃外谓新经臣起自边道与诸臣名位悬绝未久或有顾惜体面之思窃谓前人傲睨固宜善反而阃外专制之权尤不淂委徇以误疆事淂旨奏内有关切时务者所司酌议具覆崔文昇既屡经参论降做净军发去
　　孝陵种菜
　　○兵科给事中尹同皋条奏边事责成边道凡八款清查虗冒以实营伍实行操练以精士马慎守边疆以防不测优恤军属以固人心修明法令以起积玩节省钱粮以备缓急严核边报以修实事稽查抚赏以信恩威因荐原任密云道臣李餋质喻安性等＜锍-釒＞入诏所司议覆○乙丑江西道御史王业浩以时事多非用人宜亟＜锍-釒＞荐李徵仪张延登满朝荐葛寅亮徐兆魁王绍徽乔应甲秦聚奎朱一桂诸人论及董国光晏文辉亓诗教赵兴邦曹于汴李三才孙居相等淂旨本内所指多人是否尽协舆评令部院从公具覆
　　○工部遵旨题给针工局年例冬衣计两京中使长随共九千一百一十五员名折冬衣八万一千五百九十四两
　　○丙寅詹事公鼐言近关南北臣僚所论  先帝升遐一节迹涉怪异语有包藏恐因委巷之讹传流为湘山之稗说掩  先帝考终之美贻  陛下共戴之＜保言＞臣力思涤濯惟科臣杨涟＜锍-釒＞中所述情景最为真切意欲取光宗事迹别为一录于一月之中明纶善政固宜大书特书章章备载犹有闻见异辞楮頴未罄如潜跃堙郁之苦心宫闱委曲之妙用钜而谅阴访落长驾远驭有未竟之雄摹微而大渐弥留瞽竖愚臣有未明之罪案皆可以直笔指陈定为有徵足信之文以赞  两代光明谧靖之治报闻仍谕纂修实录候敕旨行
　　○大学士刘一燝韩爌各三辞加恩新命俱温诏褒答不允
　　○经略辽东袁应泰言东事告急御侮需人其或无所短长賸有訾议甚至贪人败类亦复不少窃以为兵当拣将尤当汰汰一大帅省数百人之糜汰一偏禆一材官足省数十人数人之冒也因请汰总兵李荣副总兵郭有光曹登衢参将胡柏灏游击白安邦都司杨国威守备刘岱等章下兵部具覆如议
　　○刑科给事中熊德阳奏闻之先臣有言无为言官无为刑官盖恐刑法议论之失平枉人实多臣言官也又刑官也敢不平其政以伤  陛下平明之治夫五年一遣恤臣正恐生者含冤然人命不抵盗贼不诛岂惟溷生杀之权窃恐亡命一倡为祸不小是不平之一端也人臣受命在外审机量敌期于万全杨镐损众辱国罪不必言前此李维翰等酿败种衅曾不一追究亦何以服镐之心树边臣之戒是不平之端也凡省直重辟几经翻驳后淂具招上闻乃一下部而沉阁者不知其几推诿迟延有候旨释放而竟瘐死于缧绁之中是题覆之不速不平之一端也凡狱情变幻难定惟在会审之官据情直书各具一审单而后主会者参酌诸单以定其案似亦平刑之一端也刑郎迁转太速头绪方清毙窦方悉即转外郡而后来者复然窃谓正郎宜久任乃可责成功任久则责未易卸亦平刑之一端也若夫勋戚何功乃加官赐玉赏赉频烦而侍人之子姓世袭千百户不开人以侥幸之门视官爵为冒滥之具乎夫人君所以砥砺人心者惟此刑赏此之不平复何所望法  天道体人情尊国法惟  皇上念之＜锍-釒＞入  上以其平刑诸款有禆新政诏所司知之
　　○兵科都给事中杨涟奏言顷因备述移宫始末一＜锍-釒＞蒙  圣谕谓臣言极公极正极真极切且有志安社稷忠直可嘉之褒微臣于此则有大不安者三盖臣发明移宫之故祗以疑关禁近事恐传讹垂帘之秘事未闻入井之烦言啧起不淂不洗发一番使天下后世晓然知  皇上所以善处家人骨肉之际危疑恩义之间而已乃旋荷纶綍之褒过徼忠直之誉使臣区区发扬  主德之苦心反为夸诩臣节之左券臣之不安一也  继离出震之时诸臣共有防微虑隐之意臣不过从诸臣后竭蹷号呼共相应和而已乃以忿争之故独受忠直之名俯惭卑末岂可掩人于朝仰藉清平何敢贪天为力臣之不安二也以  祖宗二百余年之厚泽兼  先帝三十余日之深恩宫禁自就肃清  社稷有何杌陧而  圣谕以志安社稷为言  君幸有子不必心忧杞国之天臣独何人敢言手捧虞渊之日臣之不安三也臣受  皇上之恩最重最深而负不安之心最真最笃臣今日引分循省可以仰报  皇上俯全臣节惟有决去一着而已＜锍-釒＞入涟即于文华殿门叩头移出城外  上曰人臣随分尽职何必过于引避可供职如故不淂轻卒自遂未几涟复以病请下该部具覆
　　○丁卯  孝元贞皇后忌辰遣都督佥事郑餋性行礼
　　○先是大学士刘一燝等以辽阳告急乞借发帑金久之未报至是奉  上传朕览卿等所奏辽阳飞骑告变借发帑金急救异常危乱朕心轸念辽军缺饷准将大婚典礼所用银两暂借百万给发前已屡旨明悉该部如何不能措饷辽东不能清饷各不淂无罪着该部院参看来说大学士刘一燝等复具＜锍-釒＞言本日尚书李汝华于东阁见臣等极言辽饷断绝告变危迫之状臣等正欲具揭适传圣谕准借给发仰见  皇上轸念饥军曲为拯捄但  大婚典礼取用银两臣等每询本部率以外角□羊未至为辞目前外库匮乏实难应急数十万枵腹之军千余里燃眉之请自非  皇恩沛发暂为接济不惟不及急需亦恐定生他变  皇上明见万里当毋俟臣等喋陈也
　　○四川道御史焦源溥＜锍-釒＞论刑部尚书黄克缵言万古纲尝莫大于君臣莫重于父子莫严于夫妇此理人所易明今各有定案在也郑餋性之都督必不可不夺崔文昇必不可不磔诸盗犯意俱叵测必不可少宽乃司寇一＜锍-釒＞再＜锍-釒＞极为开释长安谓群竖皆负资百万钱神有灵不借安选侍为题目则此辈无由淂脱或司寇误堕其术中而不察耶淂旨前事不必追论余已有旨时科臣孙杰亦左袒冢臣以攻黄克缵克缵具＜锍-釒＞奏辩且乞休＜锍-釒＞末云台臣谓在  神宗时为  元子者为忠为福藩者非忠臣敢广之曰  神宗既保护  先帝授以大位传之无穷则为  神考而全其贵妃富贵其爱子者尤忠之大也又谓在  先帝时为  二后者为忠为选侍者非忠臣亦广之曰  圣母既正名定位淂从  先帝归于九京则光昭刑于之令德毋虚传宫闱之忿争尤忠之大也若如台臣之言则必  先帝不淂正其始  圣母不淂正其终方可议此狱耳＜锍-釒＞入淂旨近日王业浩李春烨逞臆妄言朕念系新进小臣立朝未久不忍谴责乃加优容令其自省黄克缵身任大臣以和衷体国如何仿学小臣轻躁肆无忌惮指  圣父  圣母以为要辩快心之计藐朕冲年无礼太甚所谓平日读书忠孝二字何在本欲着九卿科道会议具奏念系大臣姑不深究大学士刘一燝等奏言尚书黄克缵先已病告已蒙  谕留昨再＜锍-釒＞请因御史焦源溥＜锍-釒＞论开释内犯等事＜锍-釒＞末申辩漫衍多端  皇上责以仿学小臣轻躁亦复何辞但本官生平清操唯恐点染一闻钱神之疑急于自明心迹无非仰冀  皇上鉴察以释台臣疑诮而已至若  圣谕要辩无礼臣子大罪本官万万不敢  皇上日月之明何所不瞩无烦廷议自有  宸裁即今  严旨切责当六无地自容且小臣既仰荷优容在大臣或少全体貌臣等谨遵谕拟旨但求免下九卿科道会议庶  圣度益彰  圣恩无涯矣  上曰览卿等奏具见忠君爱国之意依所请不必  议越二日克缵具＜锍-釒＞谢复申前请报曰既感恩思咎不必渎辞
　　○巡抚狭西李起元言宋儒张载未有奉祀请炤周程例官其十四世孙滦州附学生员张文运翰林院五经博士以守祠墓诏下所司
　　○赠旧辅许国太傅荫其孙志仁为中书舍人国在  神宗时屡＜锍-釒＞建储去国殁身未沾恩叙故有是命○戊辰礼部进  冠礼仪注并钦天监择到大吉日时开坐上请一钦天监择到天启元年正月二十二日卯时大吉一先期行工部并内府各该衙门制冕服等件一先期行翰林院承制某官摄太师某官摄太尉并撰祝文一前期十九日二十日各执事官赴文华殿演礼习礼仪一前期一日钦遣大臣三员祭告
　　天地  宗庙具特牲行一献礼一前期一日出示文武百官于是日蚤具朝服行礼一前期一日内监陈  御冠席于文华殿正中设冕服案于  御冠席之南香案又于冕服案南一前期一日尚宝司设宝案于香案之内一前期一日钦天监设定时鼓教坊司炤例设乐一鸿胪寺设太师太尉起居住于东南阶下西向设太师太尉拜位于丹墀中道稍西北向东上设太师太尉侍立位于殿上  御席之西东向一光禄寺设盥洗位于丹陛西阶之下东向一设内赞二人位于殿上南楹之左右东西相向一设侍班御史二人位于文武官拜位之北东西相向鸣赞序班位于侍班之北东西相向引太师太尉序班二人位于太师之北西立东向一设光禄寺官三员位于丹陛上之东西向一设锦衣卫指挥官三员位于丹陛上之西东向锦衣卫堂上官位于殿中门之左右东西相向护卫千户八人位于殿东西门之左右东西相向一设文官侍从班起居注给事中监察御史尚宝卿位于殿上东西相向一设武官侍从班锦衣卫悬刀提督位于殿上之西东向一设宿卫镇抚二人护卫百户二十四人位于文华殿门之内外俱东西相向一设将军二人位于殿门之左右将军六人位于殿阶之左右将军四人位于丹陛之四隅将军六人位于文华门之左右俱东西相向一是日早锦衣卫陈设卤簿大驾金吾卫等衙门陈设甲士仗马金鼓等项如尝仪一是日早鸣钟鼓内监奏请  皇上服巾帻便服  御舆以出侍卫导从警跸如尝仪  皇上御文华后殿执事官行五拜三叩头礼毕鸿胪寺官奏请  升殿乐作导  驾官前导至文华殿即  御位乐止鸣鞭鸡唱报时讫鸿胪寺官唱排班引礼引太师太尉先就拜位文武官各就丹墀及文华门外拜位赞礼唱齐班唱鞠躬乐作四拜兴平身乐止一引礼引太师先诣盥洗位西向立引礼唱搢笏盥手太师搢笏盥手引礼唱帨手司巾以巾进太师帨手讫引礼唱出笏太师出笏引礼引太师由西陛升引礼退就本位太师至殿西门内赞接引至  御席西东向立一引礼复引太尉诣盥洗位西向立引礼赞搢笏盥手太尉搢笏盥手引礼赞帨手司巾者以巾进太尉帨手引礼赞出笏太尉出笏引礼引太尉由西陛升引礼退复位太尉至殿西门内赞接引入立于太师之南一鸿胪寺官跪奏请加元服退复位太尉进就  皇上席前少右跪搢笏捧巾帻以授内监内监跪受巾帻兴置于栉箱毕设纚出笏兴退立于西太师进至  御前北向立内监就案取冕立于太师之左太师祝曰今日吉日始加元服寿考维祺以介景福内监捧冕跪授太师太师搢笏跪受冕加冠加簪缨讫出笏兴退立于西内监撤栉纚箱内监跪奏请  皇上着衮服  皇上兴着衮服讫鸿胪寺官跪奏请就  御座内赞赞进醴乐作太师进就  御座前北面立光禄寺卿奉酒进授太师太师搢笏受酒  御前北面祝曰甘醴惟厚加荐令芳承天之休寿考不忘祝讫跪授内监内监跪受酒捧进  皇上  皇上受酒祭少许啐酒讫以虗杯授内监乐止内监受盏降授太师太师受盏兴以授光禄卿光禄卿受盏退太师出笏退复位内赞引太师太尉出殿西门乐作向西阶下引礼接引就丹墀拜位立定乐止引礼退复位赞礼唱鞠躬乐作太师太尉及文武官皆四拜兴平身乐止唱搢笏鞠躬三舞蹈赞跪唱山呼百官拱手加额曰万岁唱山呼曰万岁唱再山呼曰万万岁唱出笏俯伏兴平身唱鞠躬乐作四拜兴平身乐止唱礼毕鸿胪寺官奏礼毕  驾兴乐作警跸侍从导引入宫乐止太师太尉及文武百官以次出一是日  皇上诣  光宗贞皇帝几筵前  孝元贞皇后神主前  孝和皇太后几筵前谒告如尝仪一择二十五日谒  太庙其仪与时祭同一谒  庙之明日百官具朝服称  贺报可
　　○大学士刘一燝等以首臣允去阁务滋殷乞催召用新简诸臣即日就道共济时艰  上曰览奏知阁务繁重前后召简辅臣令差去行人敦趣就程
　　○以翰林院编修李孙宸孔贞运简讨曾楚卿编纂章奏
　　○原任南京吏部侍郎蒋孟育卒诏赐祭葬如例孟育福建漳州人万历十七年进士选庶吉士具＜锍-釒＞终餋家食十四年始授简讨历升宫坊南祭酒吏部侍郎其为人恬退谦让有古大臣风度云赠南京吏部尚书
　　○己巳以年节赐辅臣刘一燝韩爌孙如游及讲官钱象坤等六员银币各有差
　　○兵部郎中贺万祚角□羊钦赏银五十万八千八百二十八两至辽经督抚按约同镇道率主客官兵奏谢报闻
　　○巡抚云南沈儆炌巡按御史杨春茂同奏言蜀之东川土酋业奉命兼制钤束但事权全不相关禄千钟禄阿伽纵贼阿摆等益肆披猖劫掠不已盖东川虽隶蜀而相去甚远虽不隶滇而祸实震邻宜特敕蜀滇抚按以后凡遇袭替务通两省会勘在蜀则查其世次应袭在滇则查其果无侵犯方许起送斯亦示羁縻靖遐荒之要术也诏下所司
　　○庚午吏部都察院接出  圣谕朕自御极以来遵承  皇考诏命图维政理夙夜靡宁所赖内外臣工协力同心奉公守职二三大僚忠君体国表率诸司辅臣孙如游为朕首简实嘉清慎特用眷酬何乃以浮言求退屡谕不遵使朕不淂任用一人朕思  累朝列圣简置阁员多由宸断当时政务修明直谏不乏亦曾有如此抗阻否至于尚书周嘉谟黄克缵一事小嫌何难销释忿争求胜輙欲乞身且吏部职司统均推举苟无失平何必避就毁誉即刑部近以议狱偏执奉旨不必疑虑何又因事发端遂至互相仿效封印杜门连章求去大臣爵位已极一去何难  皇考顾命诸臣望以佐朕新政岂意  两朝覃庆之后便为纷纷求去之图忘国厚恩藐朕冲幼责以无人臣礼亦复何辞岁除在即百度维新辅臣如游尚书嘉谟克缵都着遵旨即出视事不淂仍有陈渎朕又览科道各官章奏持论公平者固多意见偏私者不少亦因大臣忠爱念轻身家计重淂以浮说摇撼以致国事溷淆人心惶惑成何纲纪朕奉  祖宗法度不能坐听纷嚣致乱朝政兹特再为申饬此后大臣进退取自上裁小臣去留一听部议如有不奉明旨擅自去职及挟私逞臆显肆倾排者并下廷议治罪卿等可传示各官务各涤虑改图精白一心恪供职业以佐平明之治如或不遵朕命国法具在朕无戏言毋贻后悔故谕
　　○巡抚河南李餋正＜锍-釒＞辞总督漕运之命不允
　　○辛未御史郭如楚因＜锍-釒＞论时事中有隐指  上命明白直奏如楚回奏颇及吏部尚书周嘉谟嘉谟＜锍-釒＞辩且言如楚以闽人佐斗臣万无可留之理  上曰大臣忠君爱国岂淂漫无主持以浮言求去郭如楚挟私妄言夺俸半年先是  上传谕内阁欲降调如楚大学士刘一燝等言本官奉旨回奏虽其持论之过未协舆评原其初＜锍-釒＞之心或非佐斗且  皇上屡旨留二臣今复降处一言官恐二臣不安势复求去则罚一御史未足以杜纷嚣而二臣之去将来议论恐更繁也  上纳之故姑示薄罚
　　○巡按云南御史杨春茂＜锍-釒＞陈滇事四款曰守令之选宜重曰存留之饷宜宽曰贡金之数宜减又曰界限之防宜严言黔蜀抚按均守王土各宜钤束属夷凡有背义侵邻者下令戒谕或擒角□羊正法毋漫无区处而徒以滇为壑章下所司
　　○以庶子吴宗达谕德黄立极赞善李标编修钱谦益管理文官诰命
　　○壬申岁暮遣公朱纯臣驸马万炜行  大洽礼遣太常寺官祭太岁月将五祀之神○是岁山东省城及泰安肥城皆雨土泰安岱庙神口喷火云南各府俱猛雨狂风昼晦地震省城产羊妖湖广荆襄承天州县各地震江西鄱阳广信大冰雹狭西岔山堡产牛妖广东肇庆惠州各县地大震礼部类奏又言辇毂之下屡见数日□□田□□□出白气横天流星坠地然犹八月以前灾异也  皇上嗣登大宝纯孝昭格宜其嘉祥交至而哕鸾回禄至惊  先灵且秋冬雨雪不沾三农悬望因请亟加修省  上纳之
　　○南京太常寺添注少卿曹珍言  先帝升遐未明乞明诏辅臣严查阴谋不淂以含糊结局至内庭宿蠹可虑尤不可与外廷隔绝再诏辅臣倍加拥护警察非尝前事已误今日不容再误报已有旨
　　○是岁天下户口田赋之数户九百八十三万五千四百二十六户口五千一百六十五万五千四百五十九口官民田土共七百四十三万九千三百一十九顷八十三亩八厘九毫七忽四微三纤二沙八尘五渺米二千一百四十九万三千五百六十三石一斗一升一合二勺九抄八撮麦四百三十万八十二石六斗九升八合八勺八抄二撮丝绵折绢二十万六千二百八十二疋三丈一尺丝绵一万一千一百九十七斤四两三分绵布一十二万九千五百二十一疋一丈七尺五寸绵花绒一十二万一千二百一十六斤三两苎麻布三千四百二十八疋一丈三尺洞蛮麻布二百五十九条一丈五尺苎麻九十六斤一十一两五钱二分八厘租税钞八万一千一百三十七锭二贯三百二十三文金价银五千五百六十九两银三百二万三千七百一十八两九分六厘六毫一丝七忽七微户口盐钞银二十五万九千七百三两三钱七分三厘六毫八丝牧地子粒银二万八千六百四两七分七厘五毫五丝屯折银二万四千八百二十二两八钱八分七厘六毫牛租谷二百一石一斗八升五合三勺马草二千四百七十五万七千九百三十九束四斤十三两六钱五分朱砂一十六斤八两水银二百二十九斤黄蜡一千六百九十四斤十二两红花三万斤漕运米四百万石又支运德州仓粮六万石内除新旧例灾伤永折暂折粮四十五万五千一百三十一石二斗九升原派天津昌平蓟州密云各边仓兑改粮四十三万四千五百八十三石截留天津五十万四千二百五十五石一斗九升皇城四门仓并新添惠桂二府粮三万四千六百八十九石实该进京运二仓兑改粮二百六十三万一千三百四十一石二斗一石额行盐共二百一十六万二千八百六十九引岁办盐一千二百三十九万九千五百二十斤额徵角□羊京盐课并赃罚等银共一百四十五万五千四百三十五两七钱九分各运司径角□羊宣大山狭等镇银共二十五万九千九十二两五钱二分九厘二毫广东福建四川云南本省留充兵饷银共六万六千九百八十七两八分太仓银库共收过浙江等处布政司并南北直隶等府州角□羊纳税银粮马草绢布钱钞子粒黄白蜡扣价舡料商税税契盐课赃罚事例富户协济俸粮附余辽饷漕折等项五百八十三万二百四十六两九分四厘九毫八丝三忽铜钱三千九百三十五万七千九百四文共放过京边辽饷等银六百八万六千六百九十二两八豕六分一厘一毫六丝九忽铜钱三千六百六十万六千六百一十六文
　　○山东道御史田珍言武备积弱武士当餋宜立武学于省直各郡收人之有勇力及善技艺者教训之其考试出入司之兵道其巾服优免仿之青衿又非此必不以与武科之选而豪士一网尽矣但开设武学或虑其创始之难优免之多窃以为各郡公所之余者似可改用而青衿冒滥无穷稍捐有余以补不足是亦通变之一术也章下所司○是岁各省直所奏孝义节烈礼部俱于次年方汇题旌表惟江西吴焕八世同居贵州杨通炤通杰兄弟为母碎身或义风可师百世或孝烈可泣鬼神故特于抚按＜锍-釒＞中表出之
　　明熹宗悊皇帝实录卷之四
大明熹宗哲皇帝实录卷之五
　　天启元年正月癸酉朔  上不御朝百官行礼于午门外大学士刘一燝等诣仁德门称贺是日赐上尊珍馔  正旦节遣镇远侯顾大礼隆平侯张国彦武安侯郑惟孝怀宁侯孙承荫武进伯朱自洪清平伯吴遵周广宁伯刘嗣爵忻城伯赵之龙彭城伯张嘉猷永年伯王明辅祭  长陵  献陵  景陵  裕陵  茂陵  泰陵  康陵  永陵  昭陵  定陵
　　○遣阳武侯薛濂祭  恭仁康定景皇帝  陵寝遣左都督郭振明祭  孝元贞皇后  陵园  遣都指挥使杨光夔祭  哀冲庄敬二太子坟园
　　○免百官宴赐节钱钞
　　○吏科都给事中薛□翔陈饬吏四事一备官联一稽实历一＜锍-釒＞壅滞一核材品命所司议覆
　　○福建道御史倪应眷参论南京工部尚书丁宾  上谓丁宾四朝耆旧不必苛求
　　○甲戌宴朝鲜国陪臣  穆庙奇妃叶氏薨丧礼命依淑妃秦氏例行
　　○予原任协理京营戎政右都御史李春光祭葬如例
　　○河南道御史袁化中＜锍-釒＞荐黄  长孙玮高举鲍应鳌刘策孙居相曹于汴张延登劾徐兆魁李徵仪诏该部从公议覆
　　○礼部奏准凡从点水加落字者俱改为雒字凡从木旁加交字者俱改为较字惟督学称较字未妥改为学政各王府及文武职官有犯  庙讳御名者悉改之
　　○乙亥  宣宗章皇帝忌辰  遣武靖伯赵祖芳祭  景陵
　　○户部尚书李汝华条辽饷之数自万历四十六年闰四月二十五日起至泰昌元年  月十七日止共发银一千九百九十三万二千五百六十两零自泰昌元年十月十八日起至十二月二十六日止共发银二十五万五千八百六两总计发银之款二千□□□万八千三百六十六两
　　○丁丑大学士刘一燝等请择日开讲命以十二日
　　○遣御史袁化中巡按宣大
　　○己卯谕户部朕惟辽饷一事该部屡奉明旨自当讲求良策不误军需何至外解中断动以请帑为事况内帑自有经费近岁给发事多如内帑亦乏该部又何所指借且该部所请前后数目参差何从凭据但今彼中告急饷库一空军士枵腹深轸朕衷姑准发帑五十万作速解发以救然眉还著经略各该衙门如法给散官军别项不得借用乡部仍照屡旨集九卿科道各官作速会议足饷清饷画一之策具奏如某处拖欠某处冒破即行查参治罪该部不得仍前因循姑息致误军需故谕
　　○庚辰孟□  上亲享  太庙
　　○遣太常寺官祭太岁月将之神
　　○
　　○遣中官祭司户之神
　　○命御史胡继升巡按真定
　　○辛巳户科给事中王继曾言顷者司农以军需告匮集议长策臣思自请帑而外则有折色颜料之可议夫四方颜料如弓矢胶漆皆不堪用且岁贮不乏诚令折色一年可得百万金散天府之朽蠹出民间所乐输可使朝檄下而夕辐辏矣至如内府各衙门钱粮之欺隐也各监局匠役之冗食也团营行伍之虚冒也锦衣卫老弱之寄籍也此内一爬梳振刷可使富国息民而相沿不讲不幸有事第欲得桑孔什百辈向市井析秋毫取赢于万里之外可慨也章下所司
　　○大学士孙如游奏臣蒙  圣恩特简祗缘衰病控辞乃  皇上谓屡谕不遵臣不胜悚惧谨于元旦同尚书周嘉谟等遵谕入朝恭申拜祝但职居密勿进退不敢不慎伏思今月十二日初开日讲敢不力疾以侍讲幄然不能入阁办事  上勉以视事
　　○都给事中杨涟李若圭屡＜锍-釒＞求去至是吏部为二臣以病请得旨许之
　　○壬午吏科左给事中杨道寅言诸臣初入班行皆首陈一＜锍-釒＞以表靖献而欲示风力者遂寻端九列而齮龁之臣以为忧盛危明虽人各有心然太烦则诚意正心之厌闻亦可虑也是是非非虽人各有口然太烦则丰熙绍圣之报复又可虑也故当忠厚和平毋叫嚣诟谇当简易明白毋艰深枝蔓务使  睿览易竟下情易达议自省功实自臻是亦新政之一助也虽然此时迎  上听之方新而引之不倦在辅臣之感格维持焉顷科臣韦蕃参李维翰而云维翰为民听勘著严奏结则媚虏召侮丧地辱国而罪仅削籍尽乎待勘奏而后结乎参张鹤鸣而云方有才望不必深求则穷诛杀以侈功生戎心而遗祸可谓有才望乎可不必深求乎况于几逢重谴薄罚示惩仰息辅相之营救而后徼  圣意之宽释臣惧今之言路名通而实塞矣得旨省议论良是李维翰已有屡旨张鹤鸣以屡荐推升未任令朝廷将何凭据该部议奏
　　○户科给事中陈胤丛条奏三事曰发帑宜速曰日讲宜蚤其三则进守宜议经略欲进守抚顺以据要地然将不得人士不习练且兵分虞弱饷分虞阙画地分守而虞其观望不可不长虑＜锍-釒＞奏报闻其辽左进守事宜下所司议覆
　　○吏部以来岁朝觐之期先事申饬条开六款其三为朝觐官员应朝有规不得托故奏留馈遗有禁不得科歛需索跟随有限不得多扰驿递其一为委官署印须遴正途出身及才守素端者不得滥用匪人而其二则申饬抚按言近来举劾有二弊一在失平优容于方面而苛责有司偏重于甲科而摉求杂流见任者曲为保全去任者极力指摘推升行取者论劾十无二三劣处左迁者议罢十尝八九此以偏重失平者也一在失实抚按寄耳目于委官委官又寄耳目于群小采听风闻抄誊旧藁或将前官考语填入新官或将别人事迹指作本人属官借之以揭上司奸民因之而持官府又或彼此交徇上下相蒙或当路有亲知则群庇而罪莫与发或上司有嫌忤则群诋而枉莫与申此以遍徇失实者也今后举劾造报务宜矢公矢慎真见真闻有蹈袭前弊者容臣等密访果真指名参究  上曰朝觐大典朕方举新政察吏安民所奏俱依拟仍行与抚按官将所属官员贤否核实注考务协公确以凭黜陟该部临期再加酌访有不遵者指名参奏
　　○延绥巡抚董国光以病告部覆许之
　　○癸未  考恪皇后忌辰遣彭城伯张嘉猷祭  永陵
　　○礼科给事中周士朴＜锍-釒＞陈五事以敬  天法  祖崇俭恤民纳谏为劝报闻
　　○甲申  上御文华殿讲读
　　○刑科都给事中魏应嘉言近有一种习气中于人之膏肓而不可解者曰居间而已如吏兵两部其间大升除大推举有一一秉心至公者乎但使执簿呼名犹愈于居间乱法夫所言公公言之或众质于朝房或昌言于奏牍人谁敢为罔上行私之奸而借尺牍以潜通援钱神为说客乎今后吏兵二部用人不论廷推铨选但有独身嘱托私宅通书者该部即明白开具其人其书以奏如该部不惜名器不顾地方用非其人或以他途进者容臣等以白简随其后至于一切恩恤之陈乞庶狱之出入关榷之分司将作之差遣凡各该部俱宜矢公矢慎勿执偏见勿徇情分以共襄  皇上平明之治  上是其言戒各部堂上官尽杜私谒不得徇情瞻顾果有遍私科道官据实紏驳
　　○给事中魏应嘉萧基熊德阳毛士龙御史马逢皋方震孺周宗建倪应眷俱惜杨涟之去言杨涟功在  社稷然从无居功之心乞召还以光言路俱报闻
　　○浙江道御史左光斗＜锍-釒＞论新辅孙如游言数月以来中旨之争频见章奏开中旨者自用如游始则塞中旨者亦必自罢如游始如游去而天下晓然知不得以私意用一人不得不以公议去一人伟端不启而公道旁昭矣  上曰累朝简用阁臣俱凭宸断前论已明如何又来渎扰如游因上＜锍-釒＞乞罢  上慰留不允
　　○乙酉先是有诏选净身男子三千人入宫时民间求选者至二万余人蜂拥部门喧嚷无赖礼科都给事中李若圭恐其生变上＜锍-釒＞乞敕部院设法善处令之早散仍颁示顺天等处以后严自宫之禁兵科给事中尹同皋复言此辈进不得选退无别门情窘势穷多致自尽谁非人子而令至此臣意自额选外见今三王桐封随用若干稍广其途以开生路仍诏抚按严行地方禁止阉割但有犯者即坐以杀人之罪然臣又有说焉成周内官不过百人皆统于冢宰有所制而不敢为恶至汉唐宋人数递增祸亦递烈我  朝洞知其弊敕不得与政二百年来内外肃清即间有黠猾旋就芟除今  皇上神圣文武操纵自有妙用惟是中旨不时恐有炀灶之患  皇上独处深宫即不能离却此辈但须每事审察老成谙练口无妄言行无妄动者择置左右至猾稽闪烁好言他人之短长好阻朝廷之德意者痛加斥逐无生厉阶得旨令该部拟议具奏  上随谕礼部曰朕御极之初典礼浩繁见今各衙门缺人数多委不敷用昨览兵科给事中尹同皋所奏朕心悯恻准再收一千五百名礼部左侍郎周道登奏言我  皇上浩荡之恩人人沾被苐自宫之禁不严则私割之祸更惨乞将  先朝禁例严为申饬  上然之
　　○命辽东武职子孙应袭者赴巡按告给宪票都司告给印批赴关往返查发照尝袭替先是以奴患方棘禁辽左世胄不许进关至是阅科姚宗文为请部覆从之
　　○丙戌土星逆犯井宿
　　○大学士刘一燝等请开  经筵命礼部遵旧制择日举行
　　○河南道御史谢文锦言方今大患无逾辽左借箸既无奇谋请帑岂为长策则除清查冒滥而外惟有诸大典礼折衷节省一著各库本色酌量改折一著至于公论国之元气关系最重但郁结既久＜孛攵＞发方新主见不无殊途持议岂能一致臣以为欲核其真请循其本人生履历非居乡则游宧乡有月旦宦有官评一人有一人之本末不可执此以概彼一事有一事之端委难容溷异以为同局将残而必更论历久而自定则何不沃洗肺肠铲平畛域和衷励翼矢同舟共济之谊得旨一体和衷殊切时宜余报闻
　　○经略辽东兵部右侍郎袁应泰请复抚顺言抚顺为奴酋出入经繇之处彼可以来我可以往是必争之地也自抚顺既失奴酋以为屯兵之所欲南则南欲北则北来去若风雨刹人若草菅而沈奉危矣臣曾会抚按并道臣诸将问以方略皆曰宜复抚顺清河度用兵机何曰原议十八万大将几员曰抚顺六员清河三员宽叆一员今议抚顺用监军道高出邢慎言总兵贺世贤李秉诚陈策尚少三员议副总兵尤世功升摠兵官朱万良复总兵职徇与副总兵童仲＜忄癸＞各行总兵官事将步骑各一万清河用监军道牛维曜总兵官侯世禄尚少二员议副总兵梁仲善并见调姜弼各行总兵事亦将步骑各一万宽叆用金复道胡嘉模副总兵刘光祚行总兵官事将步兵九千骑兵四千并见调水兵七千共二万外以二万守辽阳总兵刘孔胤统之尚少一员于续到副将内选委用旧兵一万守沈阳一万守蒲河以七千守奉集兵将尚缺而蒲河为抚顺后劲为三岔儿要冲且兼防两虏况已残破提兵应援非良将不可查得甘肃总兵祁秉忠智勇兼资威名夙著且多蓄徤卒应调守蒲河而沈阳奉集亦于援将内选委外备兵一二万为临时调遣之用奴若攻旅顺我坚壁相持而清河宽叆出锐师以捣其旧寨奴若出三岔儿我蒲河之师且战且守而抚顺捣其新寨奴若南趋清河宽奠我抚顺之师直捣新寨而蒲河遂为后援至临敌出奇招降用间未可先定若是而抚顺清河可复也抚清复而相地筑城且急议屯田于抚清一带以充军实然后灭奴有机盖奴酋举动视马力强弱其马弱惟在春初我之乘时断宜在春而兵马钱粮须齐集于二月之前大约能战而后能守能守而后能战惟祈计出万全而已章下兵部署兵部事刑部尚书黄克缵具覆如经略议因言我兵既进守抚顺则六万师之粮必运至抚顺其途远在百八十里一月粮二万四千石马料不与焉未易致也六万兵之外必有营寨接连方可首尾相应若彼来攻作何救援待沈阳出兵又觉稍远蒲沈一带既为三岔儿要冲兼以西虏要挟兵各止一万其势觉轻或裒宽叆之多以益其寡此在经臣临时调度兵固难以遥度也得旨战守机宜听经略各官审势相机便宜从事朝廷原不中制但责成功尤世功等升复调补俱依拟贺世贤侯世禄节次功捷著作速勘奏升叙
　　○内帑发解赏边银蓟辽昌易八十八万四千九百六两宣大山西四十二万九千四百三十八两延绥宁夏一十五万五千六百八十四两固原甘肃二十七万二千七百四十六两
　　○命铸提督陵工内监关防
　　○升湖广布政使司左参政谈自省为浙江按察使
　　○改广东布政使司右参议黄于郊为广西布政使司右参议提督学政
　　○丁亥立春顺天府官进春是日颁赐辅臣刘一燝等上尊珍馔复以上元节赐酒膳
　　○免百官宴赐节钱钞
　　○以恩诏给南京兵部尚书卫一凤南京都察院右都御史何熊祥总督漕运户部右侍郎李养正总督两广兵部右侍郎陈邦瞻提督操江南京都察院右副都御史陈道亨南京通政使严一鹏巡抚南赣右佥都御史周应秋国子监祭酒公鼐各诰命
　　○准安远侯柳祚昌袭祖爵
　　○改南京刑部郎中满朝荐为尚宝司司丞仍支正五品俸
　　○河南道御史易应昌言近日中旨屡宣群情疑惑  皇上之魁柄未尝旁属也天下人窃窃焉疑其为旁属之渐也阁臣之行径未尝中通也天下人窃窃焉疑其有中通之息也愿尽罢中旨还票拟于阁臣以监  先朝之成宪省日后之纷纭报闻
　　○候补御史周宗建以应谥诸臣犹间有未经廷议者为原任太仆寺卿顾存仁及光禄寺少卿顾宪成国子监祭酒陶望龄南京刑部尚书王世贞请谥宪成等品行文章世所共推存仁于  世庙中为给事中申救杨慎吕泾等指斥叶凝素赵真人等受杖于廷故宗建首推之
　　○戊子命大学士韩爌相度  山陵爌以制敕房办事中书舍人陈明晰颇习形家言挟以从因具＜锍-釒＞告谒  定陵
　　○户科左给事中韦蕃条奏足饷六事一加派一商税一裁冗员一广铸钱一查税契一严出纳并议通海运开胶河章下所司
　　○户科给事中赵时用言发奸摘伏莫大于议论而使贤奸不辨摘发失真者亦莫弊于议论因历陈四弊曰误曰刻曰拗曰谲得旨近来议论参差几成聚讼这所奏折衷协公深于国是人材有禆下所司知之
　　○御史汪泗论刑科都给事中魏应嘉俱＜锍-釒＞请召对得旨候举行
　　○荫原任户部尚书赵世卿子金□卖国子生
　　○己丑  英宗睿皇帝忌辰遣丰城侯李承祚祭  裕陵
　　○金复道臣胡嘉栋改给监军道关防敕书以宽叆镇江并隶之
　　○庚寅礼科左给事中周希令言国初马政事例查民间有田二顷人十丁者令养见马一匹有田三顷人十五丁者令养骡马各一匹田不起科丁不编徭谓之养丁田此外另设牧马场息马厂共计地有六十万顷弘治元年南京兵部题行各马政官镌石开载顷亩四址与南冏旧志相同嗣经南京湖广道御史于有年题称南直产马矮小不堪因而变马价解种其场厂地亩人得就便开垦矣至嘉靖十年御史刘节张心查得国初养马田概同民间丁田一例起科当差并场厂地已经行垦者立为三则每岁仅收银万两贮南部分司万历七年南京兵部尚书方逢时十二年兵部尚书张学颜户部尚书王遴万历二十一年南冏卿萧森徐用俭等前后各题称马政中变养马之户不得佃种开垦豪家势要碍占多年甚至转卖转典网收厚利殊非细故务选清正公慎官一员著实清察要见原额已垦未垦各若干有无荒芜侵渔各若干内马户佃种各若干有无假名兼并每亩年照何则例起科务使田有定税民有定业屡奉谕旨未经题覆则场厂地土之当清查其来久矣然先臣止言起科者盖承平之时未可轻议变价但当查明以存旧制今辽饷匮极外帑如洗民间自买田土重叠加派况场厂原系官地可曰河南南阳不可问乎臣谓有南冏旧志则其地原额原处俱可查既得原额原地则今之已垦未垦孰种孰荒孰佃孰占并可查而六十万顷者直按图索之矣但既索之后不必更穷治已前侵占匿税等情明示以地可归民价当输官若凤阳地硗田四五两不等又不须概以此律之但照北京官房变价事例每地一亩量变价一两计六十万顷可得价银六千万两即再减一半亦三千万两矣在上以官地与民征之不为无名在下以轻价得地输之不为无实上下相利计无便于此者然臣不患其难行也患在行之无专责若以文移行县邑则奸民之阻抑多方各官之迁转不尝彼此推诿往返徒淹岁月伏乞  皇上特差风力官一员驻劄南直适中去处敕同抚按地方等官按旧志查场厂照地亩变价随徵随解定则起科禆益国计良非浅鲜章下所司
　　○奴扬兵抚顺破二十余屯边吏匿不以闻
　　○以原任副总兵薛永寿管甘州西路事
　　○辛卯以  光宗陵寝开工遣侯梁世勋薛濂宋光夏孙承荫朱国弼李诚铭伯焦梦熊张嘉猷李守锜王明辅祭告  各陵伯王国柱祭后土尚书王佐祭  天寿山侍郎王永光祭司工
　　○皇城巡视御史徐扬先言  祖宗额设四门守卫之军八千有奇士卒非不众多而排立门阙者有几额设大汉将军红盔明甲围子手等分班入直威仪非不整齐而守宿直房者有几盖惟事属之内则有隐占有包侵殊不可穷也惟法行之内则有忌器有掣肘竟不胜格也试观素封之家尚欲责成守者时谨启闭大内深旷尽弛其防宁无左右窥伺之患臣望  皇上申明旧制严饬内臣使法行自近宫禁肃清乃臣反覆思维在京城有提督大将而在皇城仅用两员把总此其故不可解巡视科道又无附近公署昼而理事夜而直宿何怪人心不肃而偷玩因之似当议置一所于左右长安内外令科道部臣轮宿查点时御史王一中兵部主事黄文星皆＜锍-釒＞言之一中又言禁门非贸易之所则内市断当外移工作滋溷入之端则缮司断当验核而文星＜锍-釒＞中复乞铸关防以重巡视事权俱下所司兵部覆奏以为禁旅空虚皆繇勋戚貂珰诡名隐占宜严饬稽查尽除宿弊九门锁钥以时启闭一切闲杂人等悉行驱逐直卫官员以勤惰为殿最至于特设公署以便巡查新铸关防以重事权俱当如诸臣议得旨禁地守卫官军及工作出入巡视科道并该司官严加查验内侍著该监官一体申饬内市照旧但严加巡缉不得喧杂该部所覆依议行
　　○内侍王添爵选净身男子以索贿激变兵科给事中尹同皋劾之  上命司礼监查明具奏添爵止降级
　　○调礼科给事中倪思辉于吏科
　　○壬辰发马价银七千五百两于蓟镇以督抚＜锍-釒＞称山海永平等处骑兵乏马故也
　　○经略袁应泰议摘调各镇家丁一万名赴辽应用以备战守省畿辅募兵与彭象乾土兵一万八千之数部覆如议调发从之
○革宁夏总兵都督佥事王汝金坐营陈应武职行巡按御史提问追赃时有诏令各镇召买兵马赴辽汝金委应武所募率疲弱不堪领兵曹登衢等发其侵克罪状经略袁应泰以以闻乞从重究处兵部具覆从之
○礼部署部事左侍郎周道登言应谥名臣除万历三十七年题二十九人已拟谥号恭候钦点其四十四人尚未奉命拟谥今将雍泰毕锵赵参鲁王之诰张佳胤余懋学马理曹端李梦旸贺钦朱冠谭太初叚民魏学曾朱鸿谟魏时亮庞尚鹏陈茂烈姜洪黄巩汪宗伊林泮杨起元江治李中杨慎裴应章盛讷曾朝节黄凤翔姜廷颐何源陶望龄刘一儒傅新德沈节甫周怡庄曰□永王宗沐张允济李棠董尧封冯应京敖文顺等职名行实查照原＜锍-釒＞开列上请得旨准与谥
　　○赠原任吏部左侍郎刘元震礼部尚书荫一子国子生
　　○起升原任广东道御史吴礼嘉为尚宝司司丞
　　○加升山东登州道副使陶朗先为本省按察使仍管本道事务
　　○复除原任福建布政使司右参议陈大绶于四川
　　○命新任南京后府署都督佥事何斌臣仍照旧管潮漳副总兵事以两广总督许弘纲广东巡按王命璇会＜锍-釒＞请留故也
　　○留新升倒马关参将马炯仍管墙子路事
　　○以布衣张思任为军前参谋孟淑孔等为都司佥书等官从经略袁应泰之请也
　　○癸巳大学士韩爌至自  天寿山以新卜吉地形势规摹十九日祭告启土风日熙明具状上闻又言建造奉旨一准  昭陵该内监赍有工部原绘  陵图遍示诸臣中加石桥一道尤为合法更于宝城后因山增筑庶称尽美  上曰  皇考新陵启土订议佥同天人叶顺朕心忻慰其宝城因山增筑尤见周慎下所司知之寻赐爌银币
　　○升太仆寺少卿王象恒大理寺寺丞房壮丽狭西左布政使张之厚俱右佥都御史象恒巡抚应天壮丽巡抚江西之厚巡抚延绥
　　○调顺天府丞刘蔚于外任命太常寺少卿官应震俟察典议处新起光禄寺寺丞刘光复照有疾致仕以御史张慎言等交章参其冒滥也
　　○吏部续考科道等官李精白萧基明时举王志道朱钦相俱给事中精白礼科基时举俱兵科志道钦相候补邹复宣张纮毕佐周李日宣徐景濂温皋谟陈保泰夏之令晏春鸣王祚昌吴其贵俱试御史候补曾熙丙南京河南道御史报可
　　○甲午  上以卯时加冠命公朱纯臣祭  南郊侯陈良弼祭  北郊驸马万炜祭  太庙大学士刘一燝摄太师英国公张惟贤摄太尉各行礼颁赐惟贤一燝韩爌银币有差
　　○是日皇极门竖柱遣工部尚书王佐行礼大学士刘一燝等恭视赐茶
　　○御史方震孺言今日人心有不平者三一曰国本之事言张差一案贻累多人如王之采陆大受李俸等沉郁已久至今无见天之日则不平一曰门户之说言门户二字葛藤未已如叶茂才朱世守董应举赵南星魏云中马孟祯高攀龙刘策李邦华鲍应鳌刘宗周等摧折已尽至今无出山之色则不平一曰移宫之事谓移宫之始末事关  圣躬同为臣子决不敢先选侍而后  皇上则科臣杨涟似可幸无罪而不知何以有居功之说也何以又有交通之疑也  先帝宾天原出仓卒假令涟能呼吸之间交结宦侍声色不动而置  皇上衽席之安此固狄梁公所费踌躇者恐涟无此手叚耳而或者谓涟参新辅种祸有根即微移宫亦且不免如是而又何以服人心也倘播之史册传之天下谓  皇上尧舜在上真有交通近侍之臣且肘腋之间有敢于矫旨之阉宦而  皇上不及知所关  圣德  圣政岂其渺细恳祈  皇上召对以释天下之疑  上以＜锍-釒＞内受累多官令部院从公会议具覆仍谕移宫事屡旨甚明前谕乃朕面发阁部大臣后谕乃朕腹心未竟之言左右不及知者有何交通矫旨召对报闻
　　○原任南京礼部右侍郎今起召入阁沈＜氵隺＞因御史董羽宸参论恳辞新命温旨趋令就道
　　○吏部右侍郎盛以弘＜锍-釒＞辞新命不允
　　○乙未赐瑞王惠王桂王养赡庄田先是三府请养赡田地及庄店租银  上许给田地其店租银两著照旧解进大学士刘一燝等言此项租银为福藩设立分给三府岁入亦不甚多且藩封已定之国有期暂准养赡以体  皇祖顾复之恩  皇考友于之爱谅亦  皇上所不靳也  上如所请
　　○服除庶吉士萧命官仍命入馆肄业
　　○工科给事中霍守典因会议辽饷言议饷者先计兵今调募兵将所在逃溃河上通州昌平屡见告矣多兵多乱将焉用之至若摉括既苦于竭泽加派又极于剜肉苟再为剥削恐民穷思逞不惟加派之饷不可得恐正供亦难完也臣以为今日辽兵断当以十三万为率辽饷断当以加派五百万为止夫增兵者欲以城抚顺然胜著未握未可轻动不如坚壁清野以守之又为三军迭出之法以扰之如是者一二年问奴可坐困也加饷者谓本折不敷然臣观该部请饷之＜锍-釒＞每兵每月大约本折可用二两十三万兵一年可用饷银三百一十余万两再加以马六万匹大约可用银四百万两是于原加派之饷尚余一百余万两也与其诘之而不应不能清其流何如按月而给发以清其源之为得也夫国依于民民依于食加派既难尝恃则屯田所宜急行若曰辽东扰攘之际难以举耜而辽西独不可沟洫乎西北诸边又不可施行乎虽有占冒难清而令其首实为永业稍加子粒则得一钟亦可省太仓一钟之粟也不然规模不定大计不行区区为苟且之术臣恐民怨日深土崩瓦解此时即辽左万全无恙亦何益于成败之数哉得旨所司一并会议
　　○巡按直隶监察御史申廷撰奉  上命以帑金大赉边士行次昌平  九陵护军拥众要挟欲与营路一视同仁廷撰不得已开名散赏后廉访其实则内监刘尚忠等为之指画号招也因上＜锍-釒＞言陵军惟隶貂监全无统辖核实则终年脱伍挟赏则众哄同声乞归昌平道统辖以严操练仍治刘尚忠等主使之罪章下所司
　　○礼科给事中周士朴言净身男子之激变也王添爵等以受贿而开乱今陵军之挟赏也刘尚忠等以求贿而倡乱均不容于尧舜之世乞敕法司正二宦之罪刑科给事中熊德阳亦以为言兼责申廷撰不能约束受其要挟礼部不能规正发觉又追论旧冬南京营军听备监言逼科臣晏文辉大其公署科臣踰垣仅免祈大奋乾断早绝祸萌得旨法纪陵夷委宜振刷所奏已知悉
　　○山西道御史周昌晋奏称国家之患莫大乎意见分而人才不收其用尤莫大乎议论淆而人才不知所用惟矫偏以归于当虚衷以平其衡而国是定矣因劾亓诗教孙居相官应震王之采并荐王绍徽刘宗周杨鹤朱世守许维新袁崇友熊化得旨近来品隲人才一彼一此部院不为评核朝廷将何适从本内各官有与先后诸＜锍-釒＞异同者须从公从实分别拟奏
　　○遣御史张慎言管烙马屯田御史安伸巡仓
　　○升应天府丞郑璧为通政使司右通政吏科左给事中杨道寅为礼科都给事中刑科韩继思户科王继曾吏科周朝瑞工科张其庭刑科董承业各右给事中继思吏科继曾户科朝瑞礼科其庭兵科承业刑科
　　○授王志道礼科给事中
　　○升江西按察司佥事梅国楼为广东布政使司右参议分守岭东道福建泉州府知府赵士许为浙江按察司副使分巡嘉湖道
　　○丙申狭西道御史高弘图指陈八患一在章奏多壅一在政府幸窃一在掖垣强半投林一在会计如沃焦釜一在加编不闻乘除之策一在起用不免稽滞之叹一在名婚挂漏于宗室一在刑狱宽缓于罪臣报闻
　　○丁酉  上以加冠谒  庙  孝静毅皇后忌辰遣官祭  康陵
　　○戊戌命礼部增收净身男子二百名其未完西北二城仍照旧会同该监拣选
　　○己亥礼部以经筵诹吉兼进仪注一讲期钦天监选择二月十七日卯时吉一仪注先一日告  奉先殿告  光宗皇帝几筵一先五日命司礼监同各官诣文华殿演礼是日  上诣文华殿左室展礼  先圣先师一先一日直殿内官于文华殿内设  御座又设  御案于殿之东稍北设讲案于殿之东稍南至期司礼监官先陈所讲四书经书各一本置  御案各一本置讲案皆四书东经书西讲官先期撰四书经书讲章各一篇预置于所讲书内是日早  上具常服御文华殿升御座将军侍卫殿外如尝仪鸿胪寺官引知经筵同知经筵侍班讲读展书办事侍仪等官于丹陛上行五拜三叩头礼毕以次上殿依品级东西序立侍仪给事中御史各二员于殿门内左右北向立序班二员举  御案置  御座前二员举讲案置  御案南正中鸿胪寺官赞进讲讲官一员从东班世一员从西班出诣讲案前稍南北向并立东西展书官各从本班出东西向立鸿胪寺官赞讲官鞫躬拜叩头兴平身东班展书官进诣  御案前跪展四书毕起退立讲四书讲官进至讲案前立奏讲某书展讲四书毕仍掩书退就原所东展书官诣  御案前跪掩书毕起退立西展书官诣  御案前跪展经书毕起退立讲经书讲官进至讲案前立奏讲某经书毕仍掩经退并立如初西展经官诣  御案前跪掩书毕仍起退立鸿胪寺官赞讲官鞫躬拜叩头兴平身各退就东西班展书官亦退就东西班序班四员举  御案及讲案俱置殿东原所鸿胪寺官赞礼毕各官以次出丹陛上行叩头礼退  上还宫
　　○大学士刘一燝等言文书官康宁捧到御字一幅体势端严笔法遒劲诚昔人所称心正笔正之论臣等恭视不胜欢服且雪后严寒已传免讲而宫中□□朵翰不辍日程仰见  皇上典学之勤  圣功之密臣等当传示中外尤不胜庆幸先是春寒辍讲  上于暖阁中将阁臣票拟章＜锍-釒＞亲洒宸翰批发数通阁臣见书法日进竞前称贺  上曰天寒作字较少未能工也俟春和时亲笔砚尚有进益
　　○御史王大年极言大工靡费之弊以规切冬官大约谓工科宜核岁月宜程出纳宜慎虚冒宜清而尤望  皇上轸念民艰示天下以俭倘营建可缓不妨暂借内帑以充辽饷  上谓帑金乃  皇考特发助工岂得那移别用余著该部酌议工部尚书王佐覆议以为台臣所虑工料之虚靡则臣部以先虑之如采石运石原以尺寸准工造木运木原以径围定数各照会估量减业详具于节浮之＜锍-釒＞矣营建次第查得嘉靖间以一年完门工四年完殿工彼时物力充盈咄嗟立办大非今比然臣不敢不自勉也惟是  陵殿并举夫匠应用不敷乞敕兵部查照原题速拨大营军一万五千名分发各厂应用至钱粮出纳原有旧规合无于门工完日先将用过钱粮核实奏缴仍通行发抄质出纳于通国揭心迹于中天若夫茅茨土阶光昭帝德卑宫陋室无间禹功今一街石也而费十余年之开斲劳数万夫之推挽孰若量减其阔厚轻省以奏功顶石大者亦为量减似于制无碍至若花石金甎采运费烦铁力等木召买艰难以别项酌抵所省亦当不赀乞  皇上申谕提督各监内外同心毋掣臣肘得旨俱依议惟街石顶石尺寸仍照旧例
　　○刑科左给事中暴谦贞言臣有  圣治宜规实效一＜锍-釒＞奉旨言官论列不得隐语含糊＜锍-釒＞中果有指名明白具奏臣不敢欺罔以干罪戾夫模棱变幻则李徵仪也昏庸饕餮则官应震也刘文炳非毒同蛇虺者乎赵兴邦非污若粪螳者乎乃臣微指其事不列其名者不过借前车之覆为后辕之惩使诸臣共相毖戒耳章下所司
　　○赠原任福建巡抚右副都御史黄承玄工部左侍郎荫一子国子生
　　○甘肃巡抚祁光宗避  庙号改名伯裕
　　○升太仆寺少卿丁懋逊为太仆寺卿
　　○起升礼科右给事中杜士全为太仆寺添注少卿浙江道御史陈宗契为南京通政使司右参议
　　○优升乌龙沟把总张世显为都司佥书职衔行援辽游击事统领毛兵分防宽叆部覆经臣袁应泰＜锍-釒＞也
　　○庚子  上御文华殿讲读
　　○原任礼部左侍郎何宗彦＜锍-釒＞辞爰立新命优旨趋之
　　○总督两广右都御史许弘纲＜锍-釒＞辞协理戎政且辩御史袁化中＜锍-釒＞谓臣之挂议大都在辛亥计典惟时水火交煎玄黄已见臣逆知其必有日后之异同此往彼来必至两伤故先期设誓告天而且露章告之  皇祖曰时嚣姑销之以静物竞姑示之以平此臣当日之肺肝也若谓臣工趋避则当时事势宜何去何从丁巳之役亦不能无已甚臣在田间窃私叹之而谓臣能遥伸辣手排挤吴良辅宋槃则又天地神明所共殛也得旨据奏心迹自明仍遵新命前来受事
　　○兵科给事中萧基奏乞彰公道以协和衷言人心所以不和一生于徇既成于凌卒遂于罔乃所谓协和者又非模棱也莫先于审轻重以省议论稽名实以清流品盖议论省则公道昭流品清则公道伸矣  上以为有禆新治命各遵行
　　○复除尚宝司卿归子顾愿职
　　○授朱钦相吏科给事中
　　○起原任宁前参政张国儒为抚顺监军
　　○辛丑命少师兼太子太师英国公张惟贤太子太保户部尚书兼文渊阁大学士刘一燝为知经筵官太子太保户部尚书兼文渊阁大学士韩爌礼部尚书兼东阁大学士孙如游为同知经筵官礼部左侍郎兼翰林院侍读学士周道登礼部右侍郎兼翰林院侍读学士郑以伟詹事府詹事兼翰林院侍读学士公鼐詹事府少詹事兼翰林院侍读学士钱象坤左春坊左庶子兼翰林院侍读孙承宗右春坊右庶子兼翰林院侍读吴宗达右春坊右谕德兼翰林院侍讲周炳谟来宗道魏广微黄立极司经局洗马兼翰林院修撰成基命右春坊右中允兼翰林院编修李光元右春坊右赞善兼翰林院简讨李标为讲读官内象坤孙承宗周炳谟魏广微李光元李标六员日侍讲读翰林院编修钱谦益李孙宸杨景辰孔贞运陈子壮简讨王应熊曾楚卿刘钟英为展书官鸿胪寺少卿加三品服兼司经局正字汪民敬等为写讲章并起止官仍命泰宁侯陈良弼照旧侍班
　　○封蜀府东乡王奉鐩嫡生第一子至□□沤为东乡王长子辽府肃宁王宪火□藂庶生第二子术绫改封为肃宁王长子周府沈丘王长子在锽嫡生第一子肃氵□括为沈丘王长孙封镇国将军帅＜釒林＞等辅国将军至溰等奉国将军至氿等镇国中尉奉口□银等各有差
　　○发帑金五十万以襄  陵工
　　○起礼部右侍郎黄汝良为南京礼部右侍郎
　　○升南京太仆寺卿于仕廉为南京通政使南赣巡抚右佥都御史周应秋为南京大理寺卿
　　○升工科右给事中惠世扬为吏科左给事中
　　○兵部覆五府及各营卫自陈不职诸臣左府佥书成山伯王国柱崇信伯费天泽等五军等营左副将杨愈懋等锦衣卫都指挥使田尔耕都指挥佥事王世盛等俱照旧前府佥书襄城伯李守锜中府佥书都督佥事王问五军营右副将郑登云南镇抚司指挥同知叶世仍俱革任从之
　　○壬寅  上御文华殿讲读
　　○刑科给事中毛士龙言从来乱人国者在功罪之溷乱党锢之相挤议论之失衡而三乱之势备于万历未季自四明东林相攻初口实于伪君子而后互诋以真小人亦不过绍圣反覆清流贻祸若东朝义□□禀春秋选侍事关  社稷议党至此而党祸将不堪言矣孙慎行奠安国本在旧辅叶向高知其功  皇祖亦知其功而韩浚等鍜炼以为罪陆梦龙陆大受钱士晋马德沣王之采等批鳞借剑天下知其功  皇祖亦不深其罪而浚等复鍜炼以为罪自后又以不敢居之功责移宫之杨涟令之目断春明心摧雪路此亦功罪数十年来翻覆之案也自产西北者诋东南产东南者诋西北厥后诋西北者间赞清流以示公而禠其同类诋东南者间扬淑品以称平而蔽其等伦其相诋者既妙用其水火之术而互荐者亦未必有四海为公之心此议论之再变也乃燕人赵兴邦刘文炳齐人亓诗教楚人官应宸秦人李三才江西熊化祝耀祖被论则无一字拂拭无一语不平臣下既不能乱已往之定平而又何必乱未来之成议乎今日臣子各具肺腑共为  社稷决不可徇我之私而抹彼之公决不可求一时之快贻终身之悔也得旨说时事甚晰甚平部院一并议覆
　　○户科给事中赵时用＜锍-釒＞请练兵言臣闻奴酋平日练兵始则试人于跳涧号曰水练继则习之以越坑号曰大练能者受上赏不用命者辄杀之故人莫敢退缩今我之训练曾有此否臣以为不逐队挑选不谓之练不按期比试不谓之练不以三等定月饷而以赏罚神鼓舞不谓之练驱未练之兵以进图抚顺未见其利惟边臣量力而审处之得旨兵部酌议具奏
　　○巡城御史方震孺缉获假印文书陈必泉沈华等诏付法司
　　○补考选御史侯恂于山西道以泰宁卫头目朵儿只福余卫头目丙秃那彦进贡马匹在边忠顺勤劳升授都指挥佥事各颁给敕书令其管束部落
　　○总理河道工部左侍郎陈道亨＜锍-釒＞辞新命不允
　　○御史王心一＜锍-釒＞言伏睹  明旨一则曰奉圣夫人客氏保护效有劳绩著户部速行择给地二十顷以为护坟香火之用一则曰魏进忠侍卫有功著工部于  陵工告成叙录在内臣愚以为客氏等既效有微劳何妨优以金帛今乃加给田土明示优录一似  圣心独以私恩为惓惓者臣恐东征文武将士闻之以为吾属捐躯命冒锋镝曾不得如左右之人徼  圣衷之眷注重  天语之叮咛毋乃解其体而灰其心乎况  梓宫未殡而先念客氏之香火  陵工告成而强入进忠之勤劳于理为不顺于事为失宜不报
　　明熹宗哲皇帝实录卷之五
　明熹宗悊皇帝实录卷之六
　　天启元年二月癸卯朔命翰林院编修刘鸿训礼科都给事中杨道寅颁诏朝鲜
　　○陈槐王昇争认皇亲悬案未结刑部尚书黄克缵以二家所供  圣母年岁不同月日亦异开具上闻言  皇上往时宫中称觞必有一定年月日时此足以定之矣  上以陈槐冒认皇亲溷淆真伪屡于禁地渎扰命从重拟罪越旬余刑部引例戍口外报可
　　○裁云南大理府驻劄白崖通判金齿打牛坪云龙甸三巡简
　　○以云南右布政使施尔志为本省左布政使湖广参政费兆元为福建按察使分巡建南
　　○补考选御史刘廷宣浙江道周宗建福建道
　　○奴游骑至香炉山我师郤之损失略相当
　　○狭西会宁县民家黑牛产犊遍身鳞甲头蹄各异
　　○甲辰户部覆给事中赵时用疏言辽饷长久之计无如屯田查国初每军受田五十亩每年纳正粮十二石收贮屯仓为本军支用纳余粮十二石以给本卫官军俸粮后减半止六石是立屯之法令军自为餋而无京运也至永乐十年辽镇岁收屯粮七十一万六千一百余石以餋该镇官兵九万余京运亦止一万石而已其后屯政日废荒占日多至隆庆初岁收止二十七万余石而京运渐增矣辽左一镇如此而九边可知是以先臣马森奏岁除民运外所支太仓三百八十九万有奇乃每岁天下所入不足三百七八十万而文武俸粮羽林军饷凡四十万不与焉此九边所以不支而臣部七事疏内亦谆谆以修屯为急也委应复屯田省京运方可长久然有修举之人须用鼓劝之法臣部昔议道臣有开至五百顷收榖五千石者准推巡抚之用如海盖道靳于中垦田一千八十二顷得榖四千三十五石又如山西鴈门道南居益督率知州牛任大开垦五顷八十五亩俱自行措处不烦部费于中已升巡抚居益所当纪录以俟优擢此鼓劝之法也然用鼓劝之法须清查抛荒之田臣部昔议或差科臣或即令巡关台臣据额按籍即有奸弁猾卒转售于人者虽更换不常而契券可直穷到底也即有兼并占窃除去其籍者而陇亩犁然具在可履亩丈量也若夫编户召□中引输粟之例科臣议欲渐而复之诚为有见盖九边盐引其价折粟纳在边储为边军之饷其余银在两淮则六十万余两在两浙则十四万余两在长芦则十四万余两在山东则五万余两共约百万有奇以供九边京运之半恐一旦难以尽捐故余银输粟必俟扣抵京运而后可臣犹有说焉盖清查鼓劝以便通行如京东之玉田河间及涿鹿有宜水利者如山西宣大有水陆兼半者其额原未尝亏减但民田牧田之类参杂其中则易为隐占耳至于考终奏效要在三年起科扣减以省京运则修屯始为实事而屯政始有实验宜行督抚守巡各道决意力行必以减年例之多寡为激劝之高下过三年不减者治以怠缓误边之罪  上命如议著实行
　　○管理练兵少詹事兼河南道御史徐光启奏报昌平练兵实数除汰去老弱外实在河南山狭营兵及兵部原发指挥宋纯臣内丁共兵丁四千六百五十五名臣标下原有募选教师一百二十名俱行新将倪宠统领训练乞还臣初服以洗冒进之嫌未几复称病求去且辞御史兼衔欲以原任坊衔致仕得旨徐光启练兵事竣著以少詹事协理府事
　　○以原任大名兵备按察司副使张应徵补辽东监军道
　　○削援辽总兵杨宗业职行监军御史提问追赃以经督抚按交章劾其贪黩也
　　○吏科给事中倪思辉条陈四事曰讲学亲贤用人纳谏报闻
○礼科给事中汪庆百陈末议以禆新政一曰亲辅弼言  列圣如  宣庙  英庙  孝庙  世庙皆信任阁部大臣造膝陈悃蔼若家人又见  世庙辅臣家珍藏  御札即宫中起居小事反覆□确不厌今宜尽法  祖宗使大臣晓然知  宸衷所注而效其谋猷一曰固邦本言方今海内处处萧条加派重困乞谕各省直有司清查官场官地如沿海涂田江南荡田等项酌量纳价升科准抵加派至于鼓铸乃自然之利屯田实三年之艾但能担当应无筑舍一曰恤忠义言辽左先后死事诸臣若刘綎杜松潘宗颜等之死战张文炳之死守有何疑惑而查勘二年未报闻将抑锐进之杜松为杨镐分罪伸逃死之马林与刘綎比烈岂事久之定论抑局内之私心报闻
　　○乙巳山西道御史李九官言朝讲已举问察宜先今  皇上朝不失期锐然有勤政愿治之思矣然而每朝数刻不过接见朝臣之丰仪而已是必当朝之时复所谓口奏之规有口奏则必有处分如  祖宗时谓朝堂决政众论称善即与施行者可法也是必退朝之暇复所谓召对给札之典召对给札则必有□确如  祖宗时所谓事有不可每欲与卿□量必屏去左右内臣而后言又谓朕方图新政理乐闻谠言大臣官员悉与明白来说者可法也  皇上讲筵日御慨然有学古乃获之思矣然而每讲数刻不过听闻诸臣之词说而已是必当讲之时则玩味其讲中之意旨玩味则必有感动如  祖宗时所谓喜读正心章讲意则曰朕未尝不管束此心喜读论语则曰节用而爱人真治国良规者可法也是必既讲之后则旁通其讲外之思旁通则必有触发如  祖宗时所谓听讲不敢盘于游畋之章有所指摘则召中官李广面戒之曰今日讲官殆为汝等宜自省毋贻后悔者可法也报闻
　　○补给浙江布政司右参政陆完学按察司副使郭士望邓渼江西按察司佥事梅国楼湖广布政司右参议曾用升狭西布政使司右参议张士俊按察司副使杨尧华各诰命
　　○日晕见于辽阳旁有耳如月状赤白色光焰闪烁睨之如连环其西南东北面复各有形如日景色昏惨又化为青虹状似弓形者二皆外向与日光相背自辰至午而灭经略袁应泰以闻  上命加意修省仍行文经抚各官严饬备御毋致疏虞
　　○复原任太子太保工部尚书杨兆官从吏部请也兆身后以网利被讦蒙禠至是乃复
　　○丙午户科右给事中王继曾疏驳吏部起用赵邦清张国儒及添设兵部侍郎言二臣皆以计典黜者也朝廷三载黜幽之典坚如金石奈何以使贪之说为墨吏开一面之网又去岁兵部添设侍郎二员时若谓减二员则戎事便如丝棼今命下五阅月矣尚有三臣邅迍未任司寇之官兼摄兵戎二篆而辽局不加成亏是皆多官无益枢务近许弘纲张鹤鸣既经论劾谊必不肯就列合无将三侍郎改一员掌署戎政其增益二员裁革照旧章下所司
　　○江西道御史徐扬先奏请亟分用舍因荐夏嘉遇刘元珍何士晋邵辅忠钱策陆大受秦聚奎郭尚宾翟凤翀余懋衡饶位孙玮于仕廉鲍应鳌叶茂才濮中玉谢应祥周汝登程国祥魏云中程策刘洪谟胡应台邬鸣雷熊明遇陈于廷涂宗浚米万春李邦华孙居相黄建中张廷拱旷鸣鸾熊化徐如翰张鹤鸣龚三益张鼐徐光启王之采王绍徽等诏部院一并从公议覆
　　○南京河南道御史曾熙丙疏陈九事一曰肃纪纲一曰餋廉耻一曰清铨政一曰慎起废一曰定人品一曰储边才一曰修内治一曰重表率一曰端教化报闻
　　○升尚宝司少卿何士晋为太仆寺少卿邵辅忠为顺天府丞光禄寺寺丞柳佐卢大中皆本寺少卿尚宝司司丞袁可立为本司少卿
　　○升山东按察司副使李成名为湖广布政使司右参政分守下荆南
　　○升把总李维业都司职衔统兵援辽
　　○祭三皇于景惠殿遣礼部侍郎周道登行礼遣太医院官祭先医之神
　　○丁未遣大学士刘一燝祭  先师孔子
　　○山东道御史汪泗论历陈乱萌言近据滇黔晋抚前后奏报土舍凌侮于州堂诏使被劫于公署青衿煽祸于学宫乱民揭竿于山顶延绥保靖逃卒肆掠奉调女官望关却步留都骄军鼓噪而焚给谏之署昌平守伍抛砖而犯直指之门可谓有三尺乎此犹其在外者也南城缉获伪印假单讹以诈讹则渊薮不足为藏矣明时坊强贼明火劫伤人财则逻卒不足为用矣武艺库之狱可越则国门不足为固矣大工之木可盗则尚方不足为严矣甚者御园之宝器均可攫取则金吾不足为禁矣宝宁门何地而不知姓名之人擅自闯入则禁地不足为密矣试缘臣言而俯垂却顾将必有不能帖席者总缘法纪陵夷人心玩愒如覆军没帅之李维翰卖城纳虏之麻承恩署道卖镇之郑之范罪状久著天讨未彰自是而有游击何光先用营马驮饷还家有通判白似玉侵饷银至一万计又有同知冒日乾简册半年不报部援将毛有伦等逗遛二年未赴辽其为积蠹积玩皆辽狱缓结一著误之也同时河南道御史袁化中亦列为八渐曰宫禁渐弛言路渐轻法纪渐替贿赂渐彰边防渐坏职掌渐失宦官渐盛人心渐玩因参吏部郎中崔淐盐法道袁世振等贪贿罪状俱可其奏
　　○灵藏赞善王端岳坚昝遣使臣番僧进马匹方物赏赉如例
　　○工部尚书王佐以内监派办川漆云母石等料重叠縻费乞赐裁省  上不许
　　○发盔甲器械物料于辽阳仍命辽东军需以后俱于新饷司支给
　　○内监齐进忠盗毁  先帝几筵御炉事觉诏付法司
　　○工部奏称供应红白器皿系吉凶大典急需续会原数二万二千五百余件但今部帑磬悬经费务从裁省宜减半造办该一万一千二百八十八副件仍照例南北均造报可
　　○戊申祭  太社  太稷
　　○漕运旧有总兵例用勋臣临淮侯李邦镇受事殊不厌众心言官具疏论列兼请罢总兵邦镇亦以病请俱下该部于是户兵二部会同议覆谓邦镇屡烦白简难复靦颜总兵赘员竟可裁去至言者有改流一说第有激于勋贵炰烋不若流官犹易弹压耳然质之众论酌之漕规终无如一去之为全利也疏入  上随传谕内阁李邦镇准取回补别官去  祖宗规制照旧行大学士刘一燝等奏言总兵一官在国初时原为海运而设嗣后运河既开漕河两督臣并置经理各有司存即使总兵得人亦属冗赘乃其种种弊蠹如盘查需勒稽延不前不惟有病军民亦且无禆国计自邦镇被劾四年以来漕运竣事倍早则总兵不问世官流官应裁可见傥俯从部议使数年间军民所畏苦而惟恐复中外所翘跂而望亟裁者一旦报罢则  皇上经制之宜与继述之善并在于斯因拟票以进得旨漕运总兵  祖制用勋臣良有深意却以一时利病议更既经两部会奏依议停推李邦镇屡次告病准回京调理
　　○礼科都给事中杨道寅条列慎始五事一曰勤经筵以慎餋德之始二曰频召对以慎亲政之始三曰重票拟以慎内假之始四曰崇节俭以慎裕国之始五曰明赏罚以慎操柄之始报闻
　　○礼部请选淑女以正宫壸
　　上从之
　　○升太常寺少卿李宗延为大理寺左少卿广西左布政使李问芳为南京太仆寺卿南京兵部职方司主事桑学夔刑部山西司主事郝名宦俱升光禄寺寺丞
　　○升河南布政使司右参政孟习孔为狭西左参政备兵固原
　　○以署都督佥事李秉诚为征夷营总兵
　　○己酉新起大同巡抚董可威称病疏辞不许
　　○庚戌  上御文华殿讲读
　　○大学士孙如游九疏乞休因言  祖宗任用阁员多由特简考之故典远者无论近若  世庙则有张璁桂萼方献夫夏言徐阶后因阁员缺密谕徐阶举堪辅政者阶密奏曰人君以论相为职惟断自宸衷简用一二则政体明而窥伺之私自杜矣于是有袁炜严纳李春芳之命在  穆庙则有陈以勤张居正赵贞吉在  神庙则有许国赵志皋张位至于  光庙之简朱国祚亦遵  累朝故事耳第  皇上冲龄致来猜度又诸臣品望非臣可拟有累  皇上知人之哲臣罪滋深矣得旨慰留
　　○以皇极门竖柱颁赐大学士刘一燝韩爌各银币
　　○湖广道御史巡按江西宽限回籍贾继春言移宫一事  宸断明决禁篽肃清惟是移宫之后名分既定而传闻光景凄楚纷纭通国有若吞若吐之酸举朝有且□且怆之状于是微臣恐损  圣德又以  皇上方在居庐未敢疏激祗斋沐具揭面阁臣三人于朝房而谆谆言之恳达  圣听以望其母女之保全而止岂不知犯忌者不祥触珰者无幸哉盖念  冲圣御极之始慈祥元脉当从折柳先防威福大权莫自中涓旁落而至于  皇考之瞑目  九天  圣母之不仇匹妇必交得而双媺耳此微臣当日具揭之实忠愤所郁义无返顾一官七尺都所不惜嗣而部院造膝陈请我  皇上随即明谕优厚仁义兼尽覆冒无疆  皇上之心事既如日为昭  先帝之圣灵亦在天无憾而臣子辈欢呼叹服久已帖然矣祗缘葛藤不断乃频  圣谕淋漓殆数百言臣已陛辞抵里从邸报中捧读感泣  圣谕虽无臣名  天恩虽不深究而臣实妄献规讽昧于将顺又安得潜迹于形声不到之地以缄口避祸也谨据实上闻以听  宸断疏上严旨切责谆谆百余言有大胆欺天目无君父等语人咸为继春危之
　　○时议起废言者各有所主吏部尚书周嘉谟请发单咨访得旨部院责在主持务参酌画一不得狥众推诿
　　○太常寺少卿李宗延奏乞修明礼乐条陈十款一乐章宜正谓文庙歌章尚沿元人之旧宜亟行改订以光大典一音乐宜审谓乐舞道流不谙大雅之音宜审定声律以谐节奏一八音宜备谓八音之中丝属琴瑟革属抟拊今二音俱失其传查先臣礼部尚书韩邦奇及郑府世子载堉等注为乐书谱法具在宜令乐官潜心学习以备全音一舞位宜定谓六经所载钟磬琴瑟陈堂上干戚羽翟列堂下今武生或混列殿内如孟春时享及祭太岁之神相沿已久宜仍归两阶以遵古制一香蜡宜慎谓香蜡多系低伪慢神殊甚乞敕本寺验收官员务期精洁如遇时享先期宫中特发以虔对越一封号宜重谓近睹汉寿亭侯改封大帝然本寺职掌未有遵承倘果系  皇祖加恩不妨命阁臣撰制颁之本寺然后通行天下一大祫宜详谓  建文  景泰二帝未沾  庙享恐  列圣会聚之时必有不安者窃谓既膺一代帝王之统亦宜享一体黍稷之馨一  祧庙宜议谓  睿宗之入庙  世宗无穷之孝思也然以  皇上视之则远矣俟  光宗发引升庙之时或从旧祧或从新议在孝子固以恩事亲而在仁人当以义率祖一亲属宜祧谓  四祖尚以亲远议祧岂十五王可云百世不迁一东庑宜实谓前代文臣俱有从祀岂我朝东庑独称阙典得旨礼乐大典关系甚重该部详议具奏
　　○拨给亲郡王应用净身男子二千六百九十名
　　○升光禄寺少卿黄运泰为应天府府丞南京礼部仪制司郎中林熙春为光禄寺少卿
　　○辛亥  孝定皇后忌辰奉先殿行祭礼遣彭城伯张嘉猷祭  昭陵
　　○礼科给事中孙杰言  神宗遗诏有起废一款此  皇祖不忍贤才终锢欲以畀  圣子  神孙共襄治平也第所谓废者或以建言致谴或以诖误被逐或以他人他事波及其一叚本体自在原委有真伪情节有钜细秉铨者亦应有辨非谓一切被论被察者而概擢用之也如京察可起将外计亦可起矣久挂弹章者可起将近干物议者亦可起矣是使天下有不废之起非朝端得应起之废也报闻
　　○吏科给事中成明枢言今日之议起废非考察也察则主于索诟而起废之事乃  遗诏之恩光也一则宜行以恕次则宜观其大三则宜核其真四则宜防其过五则宜权其用而滞又不可不疏也缺又不可不清也  上以为有禆铨政令酌议举行
　　○户科左给事中韦蕃言古输粟于边以助军需者也今变而纳银矣辽左需饷甚殷莫若将事例尽改为本色户部专委官一员驻山海关多修仓廒以司出纳令加纳人员先赴本部挂号径赴山海上纳取实收回缴咨送吏部候选是两便之道也或曰纳银易输粟难舍易就难恐称不便诚酌量时估如粟米一石值价八钱即准作一两二钱以四钱为脚价人未有不乐从者章付所司
　　○光禄寺添注少卿吕纯如请以宋范仲淹我朝曹端从祀  文庙章下所司
　　○兵部添设右侍郎张经世因科臣王继曾议裁添设求去不允
　　○升贵州按察使杨一葵为云南右布政使升广西右布政使赵世徵为本省左布政使
　　○壬子  孝贞纯皇后忌辰奉先殿行祭礼改遣忻城伯赵之龙祭  茂陵
　　○大学士孙如游复引疾求归得旨经筵礼重宜勉出供事刑科给事中陈所志复讽之去如游因连疏继请未允
　　○靖江王府宗室履□□兮以欧死本宗邦□□□口□勒令自尽
　　○狭西固原军余李文等以妖言聚众谋乱事觉伏诛
　　○升光禄寺少卿胡克俭为太常寺少卿
　　○升湖广布政使司右参政詹尔达为河南按察使管大名兵备事
　　○遣工部营缮司郎中王惟光吴之甲督造  惠桂二王府第
　　○新升广西巡抚右副都御史陈德元以病乞归许之
　　○癸丑  上御文华殿讲读
　　○吏科给事中朱钦相言今日用人之法一在论品之宜先一在持论之宜平一在畛域之宜捐一在起废之宜酌一在资格之宜破章下所司
　　○奴酋以数万骑薄奉集堡我师用灭虏炮却之副将朱万良引兵至见虏而溃死者数百人虏次日出境
　　○都察院左副都御史徐兆魁疏辞新命不允
　　○少詹事徐光启以疾请告许之
　　○甲寅礼科给事中王志道言中旨屡谕群臣犹半疑非  上意票拟已下辅臣或间推为内批章奏已抄发或经月未见题覆题覆已经岁或中外未见行事欲省议论而议论反渐以争欲辨人品而人品反渐以溷是臣下不恭之罪也兹欲邀  陛下之令以责诸臣之恭下不敢进自出之意见上不敢烦  天挺之聪明亦惟曰复  祖宗旧法而已今廷臣所舌敝而争者非中旨哉按会典凡内官内使传旨各该衙门补本覆奏再得旨然后施行愿自今以后内传  圣谕至内阁者阁臣当朝覆奏到内科者科臣当朝覆奏六部九卿莫不皆然上无反汗之嫌下无封还之抗然后内旨可信也至于票拟一路则有  孝宗四年故事在按弘治朝经筵讲毕召阁臣刘徤谢迁等至文华殿取群臣奏本□定口奏得允乃录于纸以进  上亲批本面或更定一二句自今以后问行口奏面批之盛事威福归于  主上建白取于六曹然后票拟可得而专也至于抄发奉行则有  宪宗元年故事在按成化初令一应题本奉旨者六部都察院等衙门抄出即明白覆奏发落不许稽缓若过五日不覆奏者该科以闻据条例以考庶绩下无苛察之名上收综核之实然后政事可得而敏也至于章奏欲省则有  敬皇帝午朝之故事在按先臣彭韶请定午朝惟议经邦急务如大升迁大灾异紧要钱粮边报工程囚犯之类许令该衙门先具事由奏驾御门就于御前公同议奏取旨奉行次日补本备照今即未能日行午朝之政而面奏条对间或举行封章渐化为敷陈笔舌渐化为功实然后烦嚣可得而省也至于议论之易纷尤莫如论人则有  穆庙元年之令甲在按隆庆初议准两京九卿并各科道广询博访有才略过人忠诚任事者或堪任各边督抚或堪任各边兵备有司或堪任清理屯盐无分见任去任各另疏荐举日后所举之人果有成绩举主一体升迁而偾事殃民即将举主重加治罪此后荐一人必明言其才品何居服官何据一不效则自甘连坐又谁敢妄托风闻而自命怜才也报闻
　　○福建道御史周宗建言臣无论往事请论自  皇祖戊申以后方故相沈一贯未败之时在朝者岂尽无君子而惟一杂以小人则沈鲤可逐郭正域可芟察典可坏大狱可兴时则有钱梦皋康丕扬等而为之首庚戌辛亥之交在朝者亦岂尽无君子而惟一杂以小人则大贪之淮抚可保极险之铨佐可阿直节可摧清流可放时则有史记事徐缙芳等而为之首壬子癸丑之交在朝者亦岂尽无君子而惟一杂以小人则学差可挤考选可排吏兵之说事可日试以为尝察事之把持可一网以为阱时则有亓诗教赵兴邦等而为之首计其时为君子者有心难昧有行难捐岂不欲一顾其终而无奈此诸小人占风望影擅便投膻不审寸心之安危不计后来之破败则此数小人实所以累一时之君子而使之共尽者也夫君子进庸之盛无踰今日矣姑以用人一案言之在举者光明洞达各谅无他在用者直捷了当无嫌旁摘如必借此为题争相滥引将朝廷大公之盛举翻作臣子市德之私缘此臣之不得不虑也又以移宫一案言之阐发既明人言且息若复据此为名再生讥讽将侈谈羽翼者益添臣子之不安追忆  几筵者复来事外之亿逆各欲高其声价翻似失其初怀此又臣之不得不虑也今请约言之以告诸臣曰自非真才真品毋容夹杂以同升自非大枉大冤毋轻出言以佐斗更请广言之以告诸臣曰时本无事毋为意外之张皇用既获申毋添过去之孤愤共期不负此良时耳诏部院一并议覆
　　○升工科左给事中蔡思充韦蕃俱都给事中思充兵科蕃工科
　　○升广西按察使刘毅为本省右布政使
　　○尚宝司司丞赵凤阁复除原职
　　○乙卯  上视朝毕有妄男子张道安诡充较尉从西班狂呼趋出  上命收治之锦衣卫承旨稍缓并赐诘责因传谕兵部都察院皇城守卫朝仪禁仗及京城内外巡警事宜具载职掌迩来怠玩相习屡致疎虞兵部都察院并缉事衙门督率巡缉巡视等官严行申饬盗贼奸细左道妖言即便拏究游手无籍潜住异色诸人不时驱逐地方邻佑容隐不举的一并究治其锦衣卫侍卫旗尉及各门守卫军役清查隐占雇觅顶冒诸弊一体奉行谕锦衣卫朝仪直驾侍卫巡察该卫职有专司近来因循纵弛旗尉人役漫无稽查致有雇替诸弊今后务严查正身姓名籍贯清核文册各管领官比认习熟临期闸点验明方许给牌执役至于车驾出入警跸倍宜严整扈从器仗员役依次陈导不得错杂拥遮其原隶该卫额设旗尉人等若干向多奏讨隐占非近奉明旨不合规例的都著查明取回补额违者一并参究如谕奉行
　　○南京工部尚书丁宾引疾乞休得旨慰留
　　○以恩诏荫工部尚书王佐男道京南京兵部尚书卫一凤男廷亮南京工部尚书丁宾男矿凤阳巡抚户部右侍郎李餋正男莅总督两广兵部右侍郎陈邦瞻孙世绳巡抚山东右副都御史赵彦男昌胤巡抚延绥右副都御史董国光孙胤舒提督操江右副都御史陈道亨男弘绪南京通政使严一鹏男绍宗俱国子生
　　○升山东按察司副使角□羊经雅为湖广布政使司右参政广西布政使司参政盛万年为江西按察使备兵赣州广东南雄府知府孙克恕为贵州按察司副使
　　○丙辰  上御文华殿讲读
　　○巡按辽东御史陈王庭始以正月十九日奴破村屯入告参总兵李秉诚章付所司
　　○兵部尚书崔景荣以病乞归不许
　　○司经局洗马管国子监司业事成基命请举临雍之典仍先敕工部修葺庙舍吏礼二部稽核生儒章付所司
　　○遣御史倪应眷督理粮饷
　　○丁巳工部言  皇上新膺宝极  祀典肇兴铠仗乃护卫之威仪年久损坏不堪委宜修造但大工  陵工并举部帑匮诎且辽左军需不时取讨物料似难全办姑量减三分之一开列件数以闻报可
　　○戊午浙江道御史苏述言起废宜以乡评为主盖服官展采之日短而休沐林泉之日长每见操术任智之徒可以牢笼宇宙而归对妻孥面目祗觉可憎又见沽名要誉之辈可以欺瞒一世而还按井里诟詈几无剩肤故与其终日争用舍于国不如察众好众恶于乡未几刑科给事中刘弘化疏又言参用乡评可耳有立朝无可议而以乡人不善者之恶遂成疮痏立朝有可訾而以乡愿之好遂生羽毛议若相左然用人者宜两存之
　　○奴酋率众犯虎皮驿抚镇以闻时兵部尚书崔景荣侍郎张经世皆引疾求去司官仙克谨亦以人言杜门传谕速出视事并催侍郎未到者
　　○原任吏部右侍郎史继偕疏辞新命  上以政本重地亟需赞襄令刻期就道
　　○升太常寺少卿李瑾朱世守大理寺右寺丞唐世济俱都察院右佥都御史瑾巡抚顺天世济巡抚南赣世守巡抚广西
　　○加云南临安兵备副使刘一全布政使司右参政衔照旧管事
　　○工科左给事中蔡思忠上＜锍-釒＞以中旨频出责阁臣以愤懑杜门责诸大臣以坚持求胜责言路诸臣又言李可灼以用药误  先帝谁荐李可灼者宜并坐之报闻
　　○己未初开经筵
　　○工科给事中李春烨言实政当修群议当核因指及李朴桂有根高举贺烺诏部议覆
　　○加原赠太子太保礼部尚书东阁大学士于慎行少保荫一子中书舍人以先奉从优恤录之旨也
　　○赠原任南京户部尚书张西铭太子少保荫一子国子生
　　○原任宁夏巡抚今升户部右侍郎臧尔劝以募兵不效求罢不许
　　○升云南布政使司右参政谢肇浙为广西按察使
　　○补原任贵州按察司副使周世臣于广西备兵宾州
　　○提调学政巡按直隶御史卢谦以病告部覆许之
　　○庚申山西道御史李九官论原任吏部文选司主事今升佥事田仰吏部考功司郎中蒋一骢诸贪横状章下该部
　　○升御史毛堪为大理寺左寺丞张至发为右寺丞
　　○升户科都给事中李奇珍为太常寺少卿
　　○奴酋入犯至王大人屯次日东去往来无定骎图大举矣
　　○四川广元县地震
　　○辛酉  恭仁康定景皇帝忌辰遣彭城伯张嘉猷祭  陵寝
　　○福建道御史周宗建极论辽事而备责辅臣言始宜设奇抚顺而以马上督战败继宜严备开原而以误用李如桢刘国缙败既宜坚用熊廷弼而阅视一遣复乱人志则皆宰臣之无识误之也至于今日新臣受事惟有固其胆志密其防御守廷弼已效之规绝奴贼中土之市持之几年虏无大利我无大害使奴终心希求中国市赏之利而悔祸求福当有定期此又今日不易之定著也乃当国者复漫然不见一主持人言兵十八万则亦曰十八万人言饷九百万则亦曰九百万人言抚顺可城则亦曰抚顺可城随人高下而一无短长一旦有警计无所之则惟有如前岁之早闭九门而已得旨军国大计庙堂自宜主持阃外仍当参合章付所司
　　○户科给事中郝土膏评新旧两黔抚宽张鹤鸣而责李橒  上是其言后御史傅宗龙言之尤切且极口誉鹤鸣报已有旨
　　○升御史王雅量为广东布政使司右参政备兵罗定万崇德为山东按察司副使督粮给事中孙国祯为山东按察司佥事清军驿传
　　○起升原任吏部文选司主事王伉为福建按察司佥事管屯田水利原任山东右布政使俞维宇为湖广左布政使
　　○改河南按察司副使岳骏声于山东管淮安漕运
　　○壬戌颁泰昌钱式
　　○辽左降夷日众总兵贺世贤受之多至三千人总兵李光荣不纳且以闻兵科给事中萧基上疏言降夷有可疑者三有可虑者四何以明其然也辽东年荒米贵自去岁已然何至此时方觉困馁闻经臣悬招抚之令奴骑匝月绝迹而西夷降者麕集保无借径假道者乎其可疑者一也夷虏居依草野坐啖腥膻不畏饥寒是其天性若有如许车辆如许牛羊何不往牧彼方今乃远来投我其可疑者二也据前后之所报者夷人四五千牛马千匹车八十余辆此非一日一时可至亦非冥冥悄悄而来彼中部落岂不知觉尾而歼之势所必至而昔胡寂寂今乃狺狺其可疑者三也即使无可疑矣降者真矣而狼子野心非我族类万一约束无方狼顾而起萧墙敌国肘腋甲兵可虑者一彼既穷困而降我必恣其饕餮须人人给赏日日支粮军饷尚尔告亏夷腹何时得饱可虑者二方今间谍不明华夷错处或者奴酋奸细因而窜入其中多方误我出没无常呼吸之间何事不有可虑者三奴氛未靖虏衅先挑万一奴与虏合欲进讨奴酋则恐虏之蹑其后欲安排降虏则畏奴之袭其虚进退两难腹背受敌可虑者四今日阃外之事当问之经略督抚阃内之事当问之枢府部院如果措处妥当则当叙彼中招纳之功傥或尚欠□量则当采众口佥同之议疏下所司台臣王业浩潘士良马逢皋科臣蔡思充曾汝召郭允厚陈胤丛皆以为言时辽东巡抚薛国用疏中亦言降夷有三可虑大约与诸臣之见同而复陈三议曰分插曰措饷曰河西增兵增饷诏该部从长酌议具奏兵部尚书崔景荣覆言经臣招降之檄为东夷也乃东夷无几且缺餋赡矣西虏黄把都巴领瓜儿兔等皆款虏也我正当申明向来和款之好激以宰赛久覊之耻彼即不为我用或亦不为奴用为何收其降人自启衅端乎况奴酋惯使奸细己事可验前车不远柰何蹈之虽贺世贤善抚降夷然彼若有意而来我虽待之恩厚岂能变其初心奴之恨世贤最深世贤之自待何其甚疏肘腋之患不可不虑也为今之计惟将已收者分散安插将来者拒绝勿收耳得旨处置降夷经督巡抚诸臣悉心料理务出万全阃外事权原不中制不得因而互诿廷臣先后言降夷不可信者甚众独经略袁应泰以为收降为得策且言昨三岔儿之捷即以新夷为前茅死于阵者二十三人从前种种之疑可以尽释  上命参酌部议倍加周慎竟以轻信取败云
　　○原任礼部右侍郎兼侍读学生孙慎行疏辞新命温旨趣之
○起升原任礼部右侍郎顾秉谦为吏部左侍郎兼翰林院侍读学士掌詹事府印纂修  玉牒升詹事府少詹事钱象坤为詹事兼侍读学士掌翰林院印
　○升湖广按察司副使张邦俊为云南布政使司右参政分巡金沧道
　　○革奉集征夷营总兵李秉诚任行巡按御史查勘问拟以部覆按臣陈王庭参其贪婪淫纵也
　　○河南道御史张捷疏荐多人董应举吴撝谦于仕廉胡琳萧近高安希范倪斯惠李之藻吴之甲龙国禄周应中沈应奎等  上谓铨叙人才乃吏部职掌本内胪列多员且多见任不无侵官以后申明旧制非奉旨公荐不得率意私举
　　○癸亥  上御文华殿讲读
　　○山东道御史汪泗论言起废宜速并请召还科臣杨涟李若圭得旨起废已有屡旨科臣请告补官自有定制不必渎扰
　　○刑科给事中毛士龙以禁旅虚空奸徒闯进震惊朝班乞夺锦衣卫指挥使骆思恭爵令戴罪整饬宿卫其大工夫役宜照禁军例造年貌册各给木牌即内官内使亦必出带铜符以备照验如误治守门官罪庶朝陛肃清奸宄屏息又言年来欺罔成习功罪不分以辽饷言之经臣瞒天索价有入帐无出帐以欺户部户部括地寻毛有派帐无收帐以欺廷臣郡县卖私恩告消乏有欠帐无交帐以欺饷司以辽事言之贺世贤功高数十战未得与都督之衔罪抚李维翰尚息家园之乐罪经杨镐再偷旦夕之命直令豪杰灰冷奸雄巧伏安望荡平之有日乎报闻时贺世贤以累立战功欲乞一五府衔而职方胥吏厚有所觊恡而不予故疏中及之
　　○补考选御史杨新期河南道魏光绪云南道
　　○又补崔呈秀河南道
　　○部覆科臣王继曾疏赵邦清姑俟酌议另用张国儒仍赴辽监军从之
　　○赠原任南京刑部尚书李桢太子少保荫一子国子生
　　○甲子蜀王奉铨言臣左护卫百户杨琨子杨桂等倚藉青衿霸占田土前后逋粮千石臣行令承奉拘责其仆寻仆病故桂等假借人命紏党数百围逼臣宫世子妃彭氏竟致惊殒承奉典仪概被抄掠仍复呼朋引类肤愬当道凡隶名王府者一网打尽府官稍持正论輙掜造传奇并摭臣母王妃于内言之痛心扼腕惟  皇上笃念亲亲逮治桂等追租正罪无使弱藩为恶生鱼肉  上曰近来士风浇恶生员每每聚党横行大干法纪杨桂等本当逮问姑念干连甚众即著彼处抚按官严提奏内有名人犯根究党同主使并掜造传奇之人从重拟罪不得徇情偏护一应侵占田土悉行清查退出听本府自行佃种抚按官仍亲诣王宫安慰久之抚按遵旨提讯言查传奇原无指实惊薨世子妃亦难悬罪惟是杨桂等以世隶而逋藩府之租倚青衿而忘冠履之分始与承奉为难諠声直彻宫闱继紏通学兴词谤帖遍黏城市披猖若此法纪谓何因将奏内有名七生问拟黜降配杖各有差仍将田土退还听王自行佃种部覆如抚按所拟  上从之
　　○升广东右布政使杨松年为贵州左布政使兵部郎中施天德为河南布政使司右参政淮徐道
　　○补考选御史李应荐广西道
　　○乙丑礼科给事中王志道疏陈辽事而及熊廷弼以为今罪廷弼者欲勘其修城浚壕虚冒之罪不知此乃廷弼之有微劳于辽处又何以服其心乎廷弼之罪浮于杨镐盖古者戍其地则用其地之民未有纯调客兵者帷纯调客兵则必不可以持久故四路之师出矣纯用客兵而又欲其持久故八百万之矣一则令三路流血腥闻于天一则令百郡驿骚毒流于天下嗟嗟杨镐以辽侥幸者也廷弼以天下侥幸者也说者曰不调客兵何以有兵夫辽非无兵也刘国缙一呼而集二万人其所以散者御之非其将抚之非其法而廷弼又与国缙交恶诸将窥其竟旨以散其众为国缙罪未可惩噎废食也为今日计客兵既不可以骤撤则请定以见在十三万为额就中讲精练之法夫丘不练无精法不汰无练法昔魏无忌救赵今军中愿归者去二万人得精兵八万大破奏军今经略何不将十三万众选其精锐汰其老弱发四五万人以归渐募辽人补充其伍是后士马物故悉以辽人补之客兵渐汰而精主兵渐增而壮夫然后可保数十年有兵不然思归之士水土之患今日犹有兵之名数年之后逃亡物故将无兵之形可不寒心乎得旨所司议覆
　　○兵部尚书崔景荣言经略袁应泰欲筑抚顺坚城先曾有班军之请经臣意在全调而总督意在量调者盖班军向守蓟镇为神京左臂关系匪轻至于抚顺之役不难于复而难于守且去辽沈百里而遥欲图恢复不如自近及远声势相倚应援亦易此在经臣随时斟酌也惟是辽左饷犒俱乏则量折班军亦一时接济之计在经臣欲全折而督臣欲量折臣部从中酌之合将春防班军三万之内折价一万五千先角□羊辽东支用尚留班军一万五千为蓟镇修守之用庶两地皆便而边事俱无误矣  上是之
　　○铸辽东监军关防给监军道牛维曜
　　○贵州巡按御史沈珣以科臣韦蕃疏参张鹤鸣妄杀启衅代为控辩言百闻不如一见臣前按黔但见鹤鸣之诛剿恶苗未见其妄杀也章下所司
　　○发马价二万二千四百两于宁镇
　　○安仁草场火夺监督主事霍允猷俸一月
　　○福余卫夷酋暖兔名下通夷把速等到市密称前正月间有达子哈喇等四名持布疋前往奴儿哈赤家贸易闻奴酋欲于闰二月来克沈阳暖哈喇等报知暖兔暖兔遣人传调各营要往辽河一带住牧俟奴酋犯沈阳暖兔营达子从懿路劫奴酋寨取宰赛归因有两家原是一家当以血酒为信等语盖以甘言邀赏也边吏随据以闻
　　○原任吏部右侍郎兼侍读学士朱国祚史继阶各疏辞新命温旨趣之
　　○以覃恩加锦衣卫带俸指挥同知李诚钜指挥佥事李诚鏓各一级
　　○海运遭风遣山东抚臣及蓟辽等处道臣致祭海神
　　○升河南布政使司右参政周泰峙为湖广按察使
　　○湖广右布政使熊宇奇因病乞休部覆允之
　　○丙寅  上御文华殿讲读
　　○湖广御史方震孺请速催新简添注兵部侍郎诸臣一以为经抚之应援一以壮神京之肩臂一以催兵饷之灌输一以省督臣之奔走次则当慎简职方近仙克谨已经论列终难展布以臣管见调于北似无如鹿善继吴之甲调于南无如邹维琏召用而加衔以代管无如熊明遇李邦华铨司急宜采访俾边疆倚之为司南而禁廷赖之为颇牧然臣之所虑者又不独在奴而在虏今虏情已变矣客岁王猷之使虏为访金台什之裔也而不虞其卖国也既得其名马貂参因而许以岁币矣又许以三千人入贡矣比虎酋来寻盟猷遂遁去而边臣匿不以闻也东协将官代遣张汝观等四人往说虎酋系而留之复以数百人至桃林口挟赏嫚骂而边臣竟不以闻也夫桃林之去永平仅六十里耳且守隘之残卒不满百假令虏真蠢动而烽火且旦暮逼甘泉矣为今之计宜急捕王猷戮之境上以谢虎酋桃林之间所宜稍宿重兵使虎酋或望而息心章付所司
　　○浙江台州兵以索饷哗郡署并挟放监犯拆毁民房浙江抚按苏茂相彭鲲化合疏以闻请捕首恶寘之法仍劾当日启衅之臣言知府陆元祯始而轻放轻扣以致悍卒乱哗既而随挟随从遂令体统澌灭分守参将杨维垣纪律不申何有钤束之令行伍屡变全无拊辑之方请降元桢而以严州府知府张允登代之罢维垣而以南洋参将马孟骅代之章付所司吏兵二部各具覆如抚按所请从之
　　○升礼科左给事中周希令为户科都给事中
　○加升河南布政使司左参政焦馨为本省按察使照旧管事
　　○调延绥中路协守副总兵孙谏于辽阳协守中路
　　○升山西楼子营守备李登龙都司佥书管辽东武靖营游击将军事
　　○丁卯  上御文华殿讲读
　　○御史方震孺言京师五方杂处奸宄丛生如臣摉假印时得山人庄士元文书一卷皆系罪珰戚畹之辩揭其他走空神棍实繁有徒或造假单或布蜚语生无影之风波遗大毒于善类此辈不驱除巡城者不得谢其责章下部院并诘珰畹主名震孺覆奏罪珰刘朝戚畹郑餋性也诏以士元付法司
　　○江西道御史董羽宸条陈十事曰丝纶之出当平牵制之文当决宫府之法当一政刑之明当速保举之法当重巡抚之任当久遗佚之材当收起废之人当核补官之期当定文卷之刷当严疏下该部
　　○先是净身男子群噪于礼部科臣李精白因选婚稽迟微剌署部者言寅清之署哄为斗场当局无一语执争事后出一疏塞白左侍郎周道登因疏辩辞印右侍郎郑以伟亦疏陈颠末  上皆温答之
　　○新升南京户部右侍郎陈所学再以病请部覆许之
　　○升广东按察使吴中伟为本省右布政使
　　○荫大学士刘一燝次男斯＜土韦＞国子生
　　○戊辰大学士刘一燝韩爌言恭照  累朝加恩外戚典制具存先该臣等具揭以请奉  圣旨加恩事再查例酌议来看臣等查议回奏未蒙批发随奉  圣谕  圣母孝和皇太后兄王昇照  孝靖皇太后侄王天瑞事例升授可拟敕来行臣等时以王昇自行陈奏奉旨该城御史审明来说具揭请催回奏奉  圣旨  圣母世系两奉  皇祖查明登载  玉牒不必催该城回奏其王昇封爵遵照前谕拟敕来行臣等正拟议问闻刑部审明王昇及陈槐事日俟回奏近本部题覆奉旨处分中外疑迹不辩自明臣等方候  圣谕适蒙  皇上召见臣等面谕皇亲事情已明昇何不封臣等仰见  皇上孝思笃至尤慎重典章虽前谕久颁不即督趣必俟部议明确方议举行臣等敢不遵奉惟  孝端  孝靖  孝元  孝和四太后外戚同时加恩难同一敕因各拟敕藁进览伏望  皇上裁定敕下该部遵行臣等再照  先帝登极  皇上嗣位  两朝加恩一时并叙永年伯王明辅以宫衔禄米王天瑞以封爵宫衔各为两次恩郭振明已两经传奉并王昇初传祗拟封爵其王椿为  孝端皇太后亲弟王楷从弟王天仪王天名王天麟为  孝靖皇太后亲侄郭从龙郭起龙为  孝元贞皇后亲侄应加职衔俱各参酌情例中或先蒙传奉仍照例载入敕谕以存旧制总之  皇上恩泽国家典章统候  圣明裁夺
　　○补原任浙江按察司副使郭士望于河南
　　○荫原任南京户部右侍郎陈所学男盛楠国子生
　　○己巳刑科右给事中董承业疏参工部屯田司员外宋良翰时良翰与同部员外王湛初共事  陵工以任子故颇轻之湛初死有谓因良翰之訽忿懑致毙者监视陵工科道李春烨罗汝元言其事承业因参良翰并及刑部员外王汉杰之秽声索著户部主事田凤仪之贪狼攘差俱下所司旋以勤王事赠湛初太仆寺少卿湛初前大学士王家屏子也
　　○遣户部尚书李汝华祭太仓之神
　　○新升兵部左侍郎张鹤鸣因给事中韦蕃参其妄杀起衅具疏力辩词颇忿激得旨公议自明著遵旨到任蕃复抗疏参之命所司一并议覆
　　○刑科给事中刘弘化请速勘辽东罪抚李维翰得旨严催奏缴
　　○升湖广按察使吴士奇为本省右布政使山东布政使司左参政陈瑛为江西按察使备兵徽安
　　○庚午  上御文华殿讲读
　　○升河南布政使司左参政饶景晖为广东按察使工部屯田司郎中马谏为湖广布政使司右参政屯盐水利
　　○刑部拟杨镐李如桢大辟具爰书上闻得旨杨镐轻率寡谋李如桢退缩欺罔覆军丧地贻祸至今罪状甚明刑章宜正既会审明确俱依拟
　　○狭西洮岷地震
　　○辛未春分祭  大明于  朝日坛遣成国公朱纯臣恭代
　　○礼部疏言  先帝许以荆州府第封  惠王惟是亲王树屏所在凡系天潢法当远徙查辽藩支庶郡王以下五千余人久住彼中控吁不便臣等博谋于众先有湘王故城见在荆州事或可因请敕各官营构以奉改建  上曰惠王分封荆州乃  皇考成命依拟将旧城营建以免各宗移徙工费浩繁酌议协济毋致偏累一方
　　○  上之初登极也恩诏一款五府并宗人戎政掌印官著有勤劳俱加官衔一级已加者准给肩舆今  山陵祔  庙礼成复奉有准加应得恩典之旨缘是陈乞纷纭礼科左给事中周希令上言臣谨按大明会典登极止载赐给银两有差自宣德弘治正德历代但有等杀并无异同再查隆庆六年存科录本除赐给外亦无别项恩典至于  山陵祔  庙加恩未载会典然以登极止于赐给则  陵  庙亦可推也今  皇上典礼前后方多五府人员效劳不少爵秩等威有限陈乞重□□田□□□无穷无论上违  祖制亦且终窘  圣恩伏乞明旨裁夺  上命该部参酌具覆不得纷纷陈乞
　　○宣大总督崔景荣蓟辽总督文球两广总督许弘纲凤阳巡抚王纪应天巡抚胡应台浙江巡抚苏茂相福建巡抚王士昌各以军政论劾贪劣诸弁兵部先后覆请铁骑右营游击王平雷廉副总兵杨应春俱提问黄花镇参将吕光炫延绥左营游击麻继志昌镇左车营游击周尚斌井坪路管参将事潘永神枢三营参将郭威振左翼营游击艾穆杨州游击程应麟中都留守协同佥书章敬身刘家河游击刘士杰永生洲参将姚应祯浙江温处参将徐应高浙江都司佥书翟国儒福建南路参将胡应魁广州海防参将吕佾俱革职
　　○兵部发新募训练浙直官兵二千五百七十三名以守备黄调焕徐琏统之赴辽东防剿
　　○升广西布政使司左参议周起元为四川按察司副使备兵川西
　　○命严禁左道稽查驱逐从礼部之请也
　　○巡视库藏监局礼科左给事中周希令疏言京师之最贻害地方者无如佥□一事盖十库□人与别库异别库□人有预支十库□人无预支皆□自备本买纳方行领价旧规广西司移文巡视衙门发五城行两县佥送里甲报名既挟讎而快私坊官不肖复卖富而差贫□人见报如入死地臣每入署多方研审重役者豁讎报者罪仍行兵马司覆查有无产店生理果系穷乏即与释放不敢妄放一名亦不忍妄佥一名诚知此京城一大苦业也顾访之旧说参之舆情莫如通查冒免房号量增钱数以为铺□见买之费夫房号除进内及公费优免外其余有一人而五城皆冒免者有一处而百所皆冒免者取此有余如氊上抽毫救彼不堪如死中得活是在  陛下一举笔不知救几多生灵苏几十年困苦矣又有一项最关军机利害之重大者无如硝黄盖硝黄为中国御虏火器之最长技收买之夹杂燥湿之不时故或有成火药而自焚者有置器中而迸裂者东事历有明鉴此岂尽造铁研制之不工亦由收蓄此物之不精也臣去岁入库见库门外两墙巷中堆积旧硝黄如山盖藏俱烂砂土杂露询之该监则曰□人已逃及拏□人则曰铺垫阙少以致暴露臣多方比追几转限而始得一日收四十余万愿今后申饬此项务必精必净随到随收凡寄库一月以外不请收者库官该□并究此其有关于军国要务不浅也然此必不可已者亦一端耳臣会查各库实报总册每每开年久不堪之数多于实在新收夫与其积之朽蠹孰若致之有用除程工造器给军及日用内供等项外乞特敕后来巡视逐库盘查足二年用者折一年足一年用者折半年不急用而有余者全折之其年久不堪等项内亦拣选淘炼约得三分之一所裕粮饷亦复不少即使外角□羊折色内仍带本等铺垫而所省脚力盘缠守候使用与夫棍歇需索之毙多矣此公务无缺上下两利即恩诏原有改折一二年之旨已颁示天下何宜行而久不行也得旨该部作速议覆
　　○壬申  上御文华殿讲读
　　○户科给事中程注条议辽饷数款曰重考成摉公余酌屯粮核部贮大略皆诸臣所已陈者又言不清其耗之窦而但欲砥其出之源即江河岂能实漏卮今京营之卒伍如林半为老弱半为乌有此不可精为练而严为汰耶至臣巡视光禄衙门闻有四署厨役额至三千四百名而实应役者几何人即寻常一饭亦取给于外庖而其坐享月粮如故也关领布花如故也以致御马监之马数几何而所费至十七八万象房草场合之不不下数万此孰非闾阎之膏血惟  皇上念宫府一体严谕内外各衙门清查冒滥共为  朝廷节省报闻
　　○升山西布政使司右参政唐嗣羙为湖广按察使狭西汉中府知府潘文为山东按察司副使备兵武定
　　明熹宗悊皇帝实录卷之六
　大明熹宗哲皇帝实录卷之七
　　天启元年闰二月癸酉朔免肃藩贡马先是万历十四年奉旨令肃府岁进马百匹  上以额外烦费免之
　　○南京吏部尚书沈应文具＜锍-釒＞乞休许之仍以覃庆给与恩典
　　○升南京礼部郎中魏士前为河南布政使司右参政
　　○甲戌吏科给事中成明枢言考选留都乃  神宗末年权宜非制也今  皇上登极请复岁一举行之制速议行取自今天启元年始章下部议
　　○先是云南巡抚沈儆炌巡按杨春茂同奏荞甸巨魁畏威就抚不设官兵以控制之恐戎心复起非所以为绸缪计宜于法古甸等处增兵五百名分营扼隘设一守备总辖而以哨官分布把截为犄角之势蛮哈守备杨明廷建营募兵皆经其手即宜加都司佥百职衔管荞甸添设守备事蛮哈员缺亦腾永要害之地查有署所镇抚会武薛继周可就近升补一转移间而两地得人防御均赖至是兵部如议具覆从之
　　○命御史易应昌巡按应天
　　○户科右给事中王继曾言  大婚屇期  祖制可遵乞敕下户部但婚礼铺宫二项支费一准万历五年式毋啬于  祖制之内亦毋浮于  祖制之外同科程注周希令亦以为言章皆下部
　　○革领班都司佥书朱国胤回卫总漕李养正劾其侵克也
　　○乙亥命御史左光斗提督北直隶学政御史彭宗孟巡视京营
　　○命贵州新贵县学学生两年一贡如各省例平溪偏桥二卫学生三年两贡如黔省例从巡抚贵州张鹤鸣之请也
　　○通政使司添注右参议王绍徽＜锍-釒＞辞新命不允
　　○命铸辽东监军关防给监军道张应徵
　　○升贵州按察司副使刘弘谟为广西布政使司右参政
　　○丙子以改题  孝元贞皇后神主并写神位又以写刊  光宗贞皇帝  孝和皇后神主神位两赐辅臣刘一燝韩爌及中书官银币各有差
　　○是日风霾因谕内阁朕见今日偶然风尘大作心甚兢惕卿等可传示兵部行文星夜马上差人传与九边经略督抚镇巡等官严加防备务保万全毋得疏怠越二日复谕礼部风霾示警已令兵部申饬边备大小臣工仍各恪勤职业共图消弭以副朕敬谨天戒至意
　　○云南道御史魏光绪为原任刑部主事王之采李俸郎中陆大受张庭等昭雪言张差挺击之谋盖有奸人为之煽祸当时衅起宫掖举朝袖手而三臣奋不顾身抗＜锍-釒＞奋笔诸奸恨不附已先后斥逐张庭竟以忧死今  圣明在御恩及林薮凡建言受杖之臣并荷赐环而三臣去国孤踪未蒙昭雪此忠臣义士所以感愤而不平也  上曰前事已明其存没各官该部照恩诏例召用恤录
　　○刑科给事中毛士龙奏称听言易兼听难用人易并用难国家言事之臣多任事之臣少今不惟言事者与任事者异即言事者亦互为异是以科与道异道复与道异科复与科异何呶呶之不休乎臣谓言之同异政不足虑听言者伹当审其果否为国为民而转圜纳之耳如一人之言是而凡异于其言及纠驳其言者皆斥之是听一言之途狭而塞众言之路广也推此而用人者亦当审其果否足以揆文奋武而参错用之耳设一人之才宜用而凡异于其人及平日纠驳其人者皆斥之是用一人之利小而拒众人之害大也得旨言官议论不嫌异同但不得徇私争胜致淆国是
　　○升狭西按察司副使杜文焕为山东布政使司右参政清军驿传道
　　○丁丑  上御文华殿讲读
　　○赐辅臣刘一燝等讲官钱象坤等正字官马键等银彩等扇有差
　　○荫大学士方从哲次男季冲国子生
　　○光禄寺卿张泮乞给假迁葬许之
　　○兵部尚书崔景荣请敕辽东监军御史将三年以来前后擒斩功次及失事听勘未处人员作速查勘经略督抚候事平总议报可
　　○御史潘云翼陈救急八款简戎政之任储边疆之才固山海之防设蓟门之备联中外之心鼓士卒之气严奸细之禁远哨探之役章下所司
　　○荆王助饷  上嘉其忠义命所司贮之
　　○发冏寺马价银一万八千三百六十四两于延镇
　　○戊寅  上御文华殿讲读
　　○大学士刘一燝诣  庆陵相玄宫
　　○革大同左卫协守副总兵周有道大同镇城坐营都司张应辰管屯都司陈元庆德州春班游击陶永光保安新城守备郭登等回卫巡按御史萧毅中劾其贪纵也
　　○革河南都司佥书黄玺回卫以巡抚张我续参其剥削有声也
　　○风霾
　　○己卯以恩诏加升锦衣卫指挥使杨光夔为都指挥佥事
　　○命南京户科给事中欧阳调律巡视营务
　　○调神枢营副总兵谢弘仪于通州统练三营民兵
　　○庚辰  上御文华殿讲读
　　○先是  上因风霾示警减膳露祷是日御讲筵大学士韩爌面奏  皇上此念便可回  天在廷诸臣倍当修省宜传谕礼部具日举行又近京地方冬雪未沾春农苦旱宜
　　○传谕顺天府祈祷雨泽礼部请以十五日为始雩祷修省  上然之
　　○命南京诸司预建黄册库房慎重图籍
　　○兵部覆四川巡抚饶景晖条陈建南善后八款一核边额谓建南五卫八所额设官兵十减六七盖繇粮田乾没于豪强以致官兵日见消索耳今议措饷开荒为足食计又于大渡河至金沙口修旧五十六营增新七十七营定额据冲以壮藩篱一精器械谓蜀兵长技固多但以岁久皆成钝敝今议以逃故军兵所扣积者节次修补仍委材弁严督置造载诸循环以备查验一阅信堡谓大渡河之外昔为夷巢今已收入版图设营置戍且耕且守第地方数千里阅视稍疏前功坐废宜令两厅协同指挥官躬亲阅历稽馆舍之治否田畴之荒辟戍守之勤惰备册送道通详两院以凭举劾一画信地谓地方辽阔界畛不分必致互相推诿今议分为五信一自镇夷堡至木托营一自土城营至旧关坪一自金沙江至小高桥一自河西营至安乐营一自镇蛮堡至土桥营信各一将画界而守一修险隘谓建昌为五卫腹心业石其城而守之独德昌建盐二打冲三城四面邻夷岁久城圯宜及时修举至于盐之河西建之泸沽铁厂松林越巂之南关桐站项背皆夷当于隘口各筑石城庶重关一设隐然金汤一严夷禁谓建边民夷杂处不严为之防勾引潜通贻祸匪细宜申明保甲之法犯者连坐但不得生事扰害以开边衅一励将领谓建边一带岩岭瘴乡虽安堵已苦不堪况日不忘枕戈者乎诚欲作干城之气惟有激扬一法应比防海事例岁终类叙有功者破格显擢不则重加究处  上命依议行
　　○辛巳吏部尚书周嘉谟复引疾求去不许
　　○论延镇擅增抚赏之罪夺游击周弘祚参将刘芳声等俸一年守备白鹤龄操守冯大栋等革职提问
　　○复辽东科举仍许补前额
　　○贵州巡按御史沈珣条上十二要一定志向一习勤劳一笃问学一频晋接一防壅蔽一抑阉侍一信仁贤一务节省一靖嚣争一振积习一定边筹一恤遐士报闻
　　○录宣府修边墙功副总兵文应奎等奖赉如例
　　○壬午  上御文华殿讲读
　　○以原任浙江游击陈希范为温处参将酬其督兵赴关之劳也
　　○加恩戚畹升锦衣卫指挥使王天仪正千户王楷俱都指挥佥事授郭从龙锦衣卫指挥佥事郭起龙正千户
　　○革辽东都司张昌胤职提问追赃中右所游击李应诏右屯城备御杨应宗回卫以巡按御史陈王庭参其侵克营私也
　　○癸未大学士刘一燝覆视  庆陵回奏言新陵营造规制原题比照  昭陵今相度形势似又宜参酌献陵盖以龙沙蜿蜒环抱在前形家以为至尊至贵之砂不可剥削尺寸  献陵亦以龙砂前绕建  享殿祾恩门于龙砂之前正与此合臣等询谋佥同伏乞  圣裁  上嘉其忠勤赐以银币
　　○礼部侍郎周道登亦具＜锍-釒＞言状仍绘图贴说随本呈览  上命依规制营造
　　○工部以  大婚礼请造铺宫应设物件报可
　　○命太仆寺支草料银二万两备辽镇功赏
　　○革□黎游击黄承爵回卫以四川巡抚饶景晖劾其秽迹彰闻也
　　○甲申工部以  定陵＜土遂＞道填完乞议宝项规制以速工程且备陈库藏匮乏之状得旨  定陵宝顶规制乃  皇祖亲定朕念  在天之灵何忍言减著照  永陵丈尺培筑该部每称缺乏其费银俟朕凑给仍作速并工毋得藉口稽延
　　○巡按直隶御史张新诏言考通惠河即元郭守敬所修故道国朝平江伯陈锐＜锍-釒＞通之运船直达大通桥下彼时势豪欲克取脚价阻坏其事后因御史吴仲言乃命郎中何栋吴嗣忠仍浚里河计费才七千两而所省脚价十二万此繇通州至大通桥省费之大较也若繇大通桥至朝阳门尚有三里许其地平衍闲旷有掘就河身见在倘导玉河之水稍溯而北至朝阳门量建闸座及剥船若干只粮运到时径于门下上车似为便计盖会典开载车户脚价自大通桥至东仓每石银一分六厘近又议加三厘至西仓银二分三厘若复省路三里许则东仓脚价可减十之六七西仓脚价可减十之三四互而计之总减一半每岁京粮以二百六十万为率即可省脚价二万六千余两彼从通州至大通桥凡四十里止费银七千此三里许之地能费几何即除挑浚外建闸造船等费只消一年脚价之半便已宽然有余一成之后每岁省银二万六千以三十年之通计遂得七八十万入太仓矣诏部议覆
　　○乙酉是日风霾如前占曰羽日风从西北方来有兵围城城破谕大小臣工仰体敬畏毋得徵逐宴会
　　○巡按直隶御史左光斗申屯田水粮之议言北地之患不难于开荒而难于救旱不讲救旱而荒是务开前者未开而后者已荒有司之荐墨未乾而万姓之流亡已尽矣亦何取于虚应故事乎天不能灾地不能害独有用水一节臣是以有水粮之议稻田惟南人惯习北人习者十之一耳若使粮尽归于流寓而泽不及于土著二三年后北无土并无民矣北地平衍顺流一渠率溉数千顷物宜不改而收获有加力省功倍土人便之臣是以有浇旱地之议亦有地高水下闸不能升河聚地洩水不能积有法以激之障之臣是以教之上者为车而下者为堤既不能渠又不能泉奈何击壤之歌惟曰凿井盘庚五迁惟井存焉家掘一井井灌十亩八口之家可以无饥臣是以教凿井据各州县报道有开河十余里者有数十里者开水田数百亩者有数十亩者有浇旱地千顷者有数千顷者有用闸用车用堤各得其法昔之焦原为泽田污莱为沃壤者有每县凿井千眼亦不下数百眼者又有士为民倡民为民习见在举行尚未报完来春力作可计告竣者臣复恐虚报有余按实不足复行司道推官查核据报大约相同臣之初愿殊不及此而有司之心独苦矣缘臣檄行之时谬加奖许巡行之日亲自劳来兹实不敢负有司以欺  陛下伏乞  皇上奖见在勤劳各官比照开荒事例容臣另具＜锍-釒＞举荐更祈  皇上敕下该部院将水粮一事载入考成每岁终一行举剌其开水田一顷浇旱地三顷准与叙荐凿井二百眼者如之开水田五顷浇旱地十顷以上者不拘资格准与正荐凿井三百眼者如之其司道督率所属劳绩茂著一并举闻不次超用他如首领佐贰效有勤劳者不得没其所长亦许间及十余人若垦不及一顷及土井塞责未几圯塌者不得与荐有水粮不兴及已兴复废并那旧作新掜少坐多开报不实必剌庶赏罚分明而贤能兢劝国家永赖之矣得旨下部议
　　○经略辽东袁应泰条奏夷氛方炽应援缓一曰将吏应援太缓内参援将金冠王表张超等荐赵邦清张国儒李朴乞破格推用又言户部之新饷司兵部之职方司工部之虞衡都水司皆当与辽事始终乞久任责成得旨辽左情形方急奏内兵饷事宜著遵屡旨作速题覆张国儒等经略既力保可用危疆需人岂得拘以格例部司各官久任责成俱一并议行金冠王表稽迟日久严查奏请定夺
　　○吏科给事中倪思辉言自奴酋发难以来竭天下之物力以奉三韩而苦不给也窃意以十八万之兵岁靡八百万之饷假令奴酋数年不死不必交锋接战而中国坐受其敝矣可不为寒心哉闻奉集居辽沈之中奉集危则辽沈中断此奴之所眈眈而视也乃奴固急之我固缓之以骁勇之贺世贤而吝一冠车之号使其快快自鸣则非所以鼓敢锐也以巽懦无能之李秉诚而尸居重地任贼掳掠出没则非所以肃军法也以备御河西之李光荣而奴来调之来奴去调之去使其疲于奔命则非所以示整暇也万一夷虏阴连递出以疲我不几东西牵制而腹背受敌乎宜于奉集一堡另简名将提重兵驻扎其地奴酋即风雨去来而我坚壁不动或用间以伐其交或设伏以击其惰即有缓急亦当就近调援以壮特角不必檄将三百里之遥仆仆道路徒事张皇也＜锍-釒＞付所司
　　○兵部尚书崔景荣覆科道蔡思充方震孺等前后章奏言今春奴兵已经三犯而西虏打剌汉塞令都令火烧赤等酋复肆要挟河西之戒备何可一日不严李光荣应援河东亦当照管河西枕戈厉兵明烽远哨毋致疏虞京营南兵见今摧发出关之日应听经臣调度而山海四千止当秣马以听策应虎酋戎心叵测四千金之赏原非年例三千夷之贡何可轻启王猷小人一时妄许致难收拾即潜逃亦应行缉捕解发界岭口与之面质不惟杜虎酋之口亦可正王猷之罪傥欲无厌必欲跳梁则厚积兵饷相机战守督抚二臣筹之熟矣其家丁量留一半庶足防御但须视东西夷情之缓急以为去留得旨这防驭事宜便行经略督抚各官用心料理务保无虞
　　○户科给事中赵时用言辽事有三可忧我之所以御奴者能战也交战之时有驰射有击剌人人不怯斗不惜死乃可鼓其胜气今止一火药为军中护命而此外枪刀矢石一毫不能展矣各将领之所倚靠者全在家丁不过六七百人而此外俱脆弱不堪稍败则先走矣此其可忧忧在选练之无日法曰以逸待劳者守也今奴贼出没近在咫尺而调河西之将从三百里外赴援即未战而我已先疲矣河西有警将若之何此其可忧忧在调度之失宜招降之方古名将多用之然亦因彼之瑕衅借此以倾之耳今奴势正在盛强即多降何损于彼况我所收者又皆西酋之部落也若收西酋数千便可孤奴酋则宰赛被擒已久何以不能夺之归虎憨见为金台什壻何以不能为之复仇且非我族类久必生心作速分插庶无意外此其可忧忧在招徕之难测＜锍-釒＞末荐张鹤鸣王在晋涂宗浚而请免许弘纲章下所司
　　○升山西巡抚中军副总兵滕国相宣府副总兵文应奎各实授都督佥事
　　○丙戌四川平武县地震
　　○奉集总兵李秉诚先经参革听勘今又追论失事之罪以昌平总兵达奇勋代之
　　○升保定府知府李廷槟为贵州按察司副使都清兵备
　　○封外戚郭振明为博平伯王天瑞为永宁伯王昇为新城伯各食禄一千石
　　○补考选御史钱士贵山西道王元瑞福建道
　　○是时被抢辽民逃回者皆言奴酋制造钩梯营车备糗粮将犯沈奉总兵李光荣先后以闻
　　○丁亥大学士孙如游累＜锍-釒＞乞休章十四恳  上优诏允之加太子太保进文渊阁荫一子中书舍人差官护送驰驿仍赐路费银八十两彩叚四表里如游＜锍-釒＞辞恩荫不允
　　○升太仆寺少卿李本固为光禄寺卿
　　○起升南京大理寺右寺丞董应举为大理寺左寺丞
　　○补考选御史周邦基河南道贾三策贵州道
　　○戊子清明节遣侯郭应麒宋光夏张国彦孙承荫柳祚昌伯赵之龙朱自洪徐汝孝张嘉猷焦梦熊祭  诸陵右都督李承恩祭  景皇帝陵寝都指挥使侯昌国祭  哀冲  庄敬二太子坟所左都督郭振明祭  孝元贞皇后陵圉
　　○革固原坐营都司脱凡任以狭西巡抚李起元劾其恣行渔猎也
　　○升湖广按察司副使刘观光为狭西布政使司右参政
　　○己丑  上御文华殿讲读
　　○升太常寺少卿杨东明为大理寺右少卿光禄寺少卿于伦为太仆寺少卿
　　○庚寅  上御文华殿讲读
　　○补原任狭西按察司副使刘遵宪于山西备兵大同
　　○遣御史田珍巡按宣大因袁化中以艰归也
　　○加升山西布政使司右参政高出为本省按察使仍管辽东监军道事
　　○辛卯先是贾继春上＜锍-釒＞自明奉严旨切责御史张慎言言继春忠于  皇上何可深罪御史高弘图复言贾继春安选侍之说起于移宫之后因  宗社既定而用意周到欲使中外晓然知移宫之举原非导  皇上有薄于骨肉之心窃谓有安选侍之余忱总结移宫之余案继春与杨涟两忠心同而迹异者也＜锍-釒＞奏  上责慎言指奸为忠结党乱政高弘图巧为饰辩摇惑视听著大小九卿科道从公会议于是吏部尚书周嘉谟言臣等曾于乾清宫门面奏  皇上取法  孝宗等语盖谓  皇上笃念于  圣母或不能忘情于选侍耳及出而庄诵  圣谕一则曰仰遵  皇考遗爱无不体恤一则曰外廷误听未知  圣心尊敬李氏之不怠也大小臣工无不叹服以为  皇上处此月□忽合  孝宗之盛德臣且悔面奏之言为无当为聒渎矣御史贾继春复据风闻之言遂有抄传之揭然不敢＜锍-釒＞闻于  皇上而止揭投于阁臣其词虽激其心亦苦今者直陈具揭之因以祈  圣断缘本官在籍于邸报中见  圣谕传宣恳切盖有不安于心者御史张慎言高弘图一则欲息玄黄以赞平明一则欲化嚣端以偕大道连章渎奏心实无他除贾继春之＜锍-釒＞听其查明原揭回奏其张慎言高弘图二臣伏乞敕下臣等谕令省愆供职同时御史王大年张捷周宗建刘廷宣给事中王志道倪思辉各申救而大年＜锍-釒＞稍激既而六科十三道薛凤翔董元儒等合词以请得旨张慎言等借调解为名实乃背公植党本当革职念辅臣在讲筵屡为申救姑从轻张慎言高弘图俱夺俸二年王大年夺俸半年王志道等姑且不究
　　○天津旧无议屯者万历三十年海上倭警设防海军丁五千余名军有余闲民多旷土于是旧抚臣汪起蛟议于葛沽何家圈双沟白圹口等处创买闲地一万五千亩每军授田四亩俾之开垦买牛置器浚河置闸行之一年岁获稻直银八千余两半抵月饷半以入官变价收贮初议田尽垦可七千余顷岁可得谷百万余石嗣因倭平撤兵已垦之田废十之七见存成熟者仅葛沽河五十顷而已屯田御史左光斗巡历其地河间府管河通判卢观象条陈营田之利甚悉且愿以身任之天津兵备道贾之凤亦以为可复光斗因上＜锍-釒＞请以贾之凤加衔久任改卢观象为管理屯田水利通判俾悉心料理俟有成效不次优擢部覆从之
　　○壬辰巡视京营吏科给事中倪思辉等条陈营务七款一曰补将领二曰添选锋三曰勤操练四曰课功实五曰汰老弱六曰募异材七曰严短操  上命该部酌议具覆
　　○升尚宝司司丞王佐为光禄寺少卿浙江按察司副使苏进为湖广布政使司右参政永州府知府林士标为云南按察司副使提督学政
　　○加升天津道右参政贾之凤为山东按察使照旧管事
　　○癸巳  上御文华殿讲读
　　○保定巡抚胡思伸举原仕狭西按察使邢云路精明历法章付礼部
　　○火星逆行入氐宿
　　○升光禄寺少卿白瑜为太常寺少卿提督四夷馆
　　○甲午  上御经筵以风霾示警免赐酒饭
　　○兵科给事中蔡思充言国家军律严明凡头目不勇不进失陷十人者斩总兵官申令不明不严全军退怯者斩而今若弁髦矣奉集之围监军道高出矢心调度崔儒秀轻骑赴援文臣尚不惜死而诸帅何寥寥也陈策部伍不乱张名世等发炮毙贼差强人意赵率教疾驱扬尘贼众退舍朱万良星驰之勇不足掩奔溃之罪贺世贤尤世功名为顿兵内顾实则逡巡观望若李秉诚匿败损师久辱白简倘此番复宽不问谁不首鼠以偷生所当详核重惩者也顺永保河四郡拥护神京称根本重地自辽左发难以来援兵之蹂躏车牛之科役笞肉捶肩劳费视加派数倍此方无水田一片乾土收成甚薄每亩加派九厘已叹不堪矧自去秋苦旱腊月无雪河间以北二麦未种春深不雨风霾极目百姓皇皇莫必其命万一饥寒切肤啸聚肘腋伺隙乘虚为祸更烈似宜涣发德音于近畿数郡今岁加派姑与蠲免况免仅数郡于饷额无大损也章下所司
　　○兵部尚书崔景荣覆科道郭巩程注萧基方震孺徐扬先刘廷宣等＜锍-釒＞以辽左用兵将材尤急请行保举之法发单咨访科道诸臣各举所知无论见任废闲开送臣部酌择上请即送辽东领兵仍注某系某人所举以验当否在外督抚按官亦各举所知不拘多寡仍行所属武官自总兵以下有怀忠义勇敢之气愿援辽者即一面具奏起送入辽得旨辽左用人方急依议从公保举卿部仍查酌选用不得尽诿推荐
　　○日生天文交晕晕旁生左右珥俱各黄白色浓厚鲜明两接相生白虹弥天
　　○兵部覆应天巡抚胡应台防守采石六议一议兵伍谓采石合增兵二百人半抽民壮半募市镇分防望夫矶牛渚矶清水湾等处一议兵饷谓兵必须增饷除各县原额民壮工食抵充外每年合增饷银九百余两议抚按操江等衙门赎锾处给一议兵船谓长江应添楼船四只桨船八只计费不赀今议半买半造造船之费即在余税银内动支一议兵器谓库贮盔甲器械应行修理火器制造俱宜如法并募善用火器之人以为教师一议兵律谓兵不素练与无兵同今议水操演之江中令其惯习长技陆操演之岸上令其熟闲弓矢仍于江边隙地筑建操场并立营房该管官员加意奖率优者许食双粮以鼓其勇一议专官谓兵必专官统摄即于建阳卫官内择其廉勇者充之口粮悉照太平营例查给仍听江防同知总理如果训练有方奸宄惕息一体荐奖以示优异  上命如议行
　　○起原任兵部尚书掌都察院左都御史事孙玮为南京吏部尚书原任兵部右侍郎魏养蒙为南京户部右侍郎兼右佥都御史总督粮储
　　○命太仆寺发解马价银三万两充辽东抚赏
　　○赠原任南京吏部右侍郎蒋孟育南京吏部尚书
　　○起升右春坊右庶子郭淐为詹事府少詹事掌南京翰林院印
　　○升右春坊右庶子吴宗达为国子监祭酒原任右庶子朱延禧为南京国子监祭酒
　　○丙申赦建文时兵部尚书齐泰戚属后裔之在戍所者骆应鹏等三十八家除其戍籍仍查黄子澄戚属一体豁戍从御史田生金之请也
　　○革辽东备御顾大训职降都司马雄为备御管中右所游击事升柏林堡守备孙谭为右翼游击罗城守备李茂春为正兵营游击调太康堡备御刘定邦于西兴堡长勇堡加衔备御朱梅于太康堡从经略袁应泰之请也
　　○赐已故成安伯郭祚久宣城伯卫明泰各祭葬如例
　　○丁酉原任狭西按察使邢云路详述日月交食分数以备修历言臣自万历三十九年奉有谕旨命臣治历至去岁泰昌元年九月内治完恭进奉旨下部臣复思前＜锍-釒＞所陈止言治历之要犹未悉其详也入冬以来更竭心力正表凿度孔壶浮箭步得日月交食详悉分数谨此具述进呈按新法推泰昌元年庚申岁十一月十六日己丑夜望月食初亏漏下二百七十三筹五十三分计九十七刻二十四分食既漏下二百九十四筹六十分计八十八分生光漏下三百三十二筹四十分计七刻四十分复圆漏下三百五十三筹四十八分计一十一刻各以发歛求之得初亏夜子初一刻食既子正初刻食甚子正四刻生光丑初三刻复圆丑正二刻月食一十四分九十九秒食甚月离黄道毕宿一十四度三十分一十秒而授时则推初亏子正一刻食既丑初一刻食甚丑正初刻生光丑正三刻复圆寅初三刻月食一十三分三十一秒月离黄道毕宿一十四度三十四分四十四秒与天不合如以授时为是臣当是日以漏箭自子平计至初亏月在五车星下天开星西诸王东第一星为九十七刻二十四分为夜子初一刻无疑乃仰观在天管窥所共睹隶首所共算者授时误矣是其见在之数与天合符者也复以此法推天启元年辛酉岁四月壬申朔日食初亏申正一刻食甚酉初刻复圆酉正初刻日食一分八十六秒复圆日在天未入地食不及三分不救而授时则推是日食初亏申正三刻食甚酉正初刻复圆戍初刻日食三分九十一秒日未入已复光三分一十一秒日已入未复光八十秒与天不合以新法推天启三年癸亥岁九月十五壬寅夜望月食初亏申正三刻食甚酉初三刻复圆戍初初刻月食五分三十八秒月未出巳食五分二十五秒月已出见食一十三秒不及一分不救而授时则推月食初亏酉初一刻食甚酉正二刻复圆戌正一刻月食七分八秒月未出已食一分九十八秒月已出见食五分一十秒与天不合是其未来之数以见在之数知之者也再以此法上推而宋而唐而汉惟宋仁宗天圣二年甲子岁五月丁亥朔日食五十七秒考宋史载是年五月朔日当食候之不食司天监奏日不应中书奉表称贺以郭守敬授时历法算亦当食不食以新法推唐玄宗开元十二年甲子岁七月戊午朔日食止寅刻及日出止见食一分四十秒考唐史载一行算是年七月朔日当食半强自交趾至朔方候之不食一行以为德之动天以授时法算亦当食不食以新法推汉灵帝熹平四年乙卯岁正月己巳朔日食在寅刻及日出止见食一分十秒考汉史无日食蔡邕上书谓元旦亲见日体微伤同群臣赴宫门欲救不得以授时历法算是日卯时日食夫此三日食乃紊乱悬绝之最甚者凡日食不及三分与不食同不救夜食亦不为食唐宋皆食一分余算不及一分而历官皆以日月失行乃日月何尝失行汉唐宋及郭守敬俱算差而新法俱算合是其已往之数与天合符者也汉熹平至今一千四百余年之久而新法元合则未来皆合可知然臣独未敢自以为是也盖天道高远自古难求后之人不察率多轻易作法訑訑自圣如元授时历成著为历经自谓推算之精古今无比不知立法不善未久辄差臣今不揣布算妄意效颦则亦安保其尽善第所立新法颇似近密一一皆授时对症之药臣今犬马齿七十有三老病矣止求进言非求进身伏乞敕部科从长议覆章下礼部
　　○南京礼部右侍郎顾起元＜锍-釒＞辞新命不允
　　○升湖广按察司副使陈龙光为四川布政使司右参政建昌粮储
　　○新起巡抚大同右佥都御史董可威再以病请不许
　　○戊戌兵科给事中朱童蒙勘熊廷弼功罪言廷弼自万历四十七年八月内到任至泰昌元年十月内解任其间奴贼入犯如花岭等山城王大人屯及蒲河等处被贼杀掳者共二十三处不为无罪至其城辽阳城沈阳奉集虎皮驿鸠工缮障开河建闸曾几何时而金汤鼎峙则不为无功惟是廷弼因督责之太严致流言之载道言官得之风听遂以入告乃廷弼胜气相加殊非大臣之体得旨辽事会勘已明熊廷弼力保危城功不可泯因言求去情有可原今中外多事朝廷用人方急仍议及时起用以为劳臣任事者劝
　　○昭和殿灾
　　○升金州守备严正中为辽东掌印都司正中输米五千石银一千五百两助饷故经略袁应泰荐升之
　　○加升朵颜卫头目克帖木阿卜来俱都指挥佥事各颁敕书令之钤束部落恪守职贡
　　○己亥通政使司左通政桂有根＜锍-釒＞辞新命不许
　　○原任吏部右侍郎史继偕再辞新命温旨趣之
　　○改荫大学士孙如游长孙光颢中书舍人次孙光德国子生
　　○加四川总兵黄守魁实授都督佥事
　　○复四川保县儒学铸给儒学印移灌县学官一员掌之
　　○升宣大军门中军滕国相为五军营右副将山西副总兵郑绍为神枢营右副将
　　○以神机营参将沈勋补五军八营参将孙文亮补巡捕营左营参将
　　○升万全都司白世爵为神机四营游击
　　○升浙江嘉湖参将张景房为狠山副总兵
　　○庚子  上御文华殿讲读
　　○海州吴金祖叛金祖即逐弁刘光先伪名也词连冯李二游击兵部言刘光先以斥逐幺弁鼓煽凶愚劫屯攻堡当此之时惟以歼厥渠魁招安胁从为主所称冯李二游击阴与同谋虚实未卜宜晓谕诸将洗涤逆肠又宜晓示辽民谕以祸福使其束身归命待以不死如其执迷不悟便当相机剿杀贼首计无复之势必投奔奴寨则从出之路当截奴酋知我有变恐乘机内讧则防奴之兵当饬得旨依议行兵科给事中明时举因言此辈首倡左道叛形已炽恐白莲无为之风相继而起贵州道御史刘兰亦以为言得旨严行申饬未几光先复谋据岫岩总兵李光荣讨擒之
　　○兵科都给事中蔡思充等河南道御史董元儒等遵例纠拾中府佥书阳武侯薛濂锦衣卫指挥使王应元保定总兵郭增辉延绥总兵萧如薰宣府东路参将刘渠大同威远参将张佳裔山西偏头游击李懋赏紫荆参将刘汶遵化游击李时芳五军七营游击孙应奎神机营都指挥周复元狭西行都司张奇卿南兵坐营游击张超加衔游击叶应武石匣营都司袁应毂山西行都司佥书陈元庆部覆薛濂革任闲住王应元等俱革任回卫张超叶应武降调从之
　　○升原任承天府知府李养蒙为湖广按察司副使备兵荆西
　　○辛丑总督京营泰宁侯陈良弼以人言四疏求罢阁臣拟许之传谕慰留
　　○原任少师兼太子太师吏部尚书建极殿大学士叶向高＜锍-釒＞辞新命  上曰卿硕德宏猷先辅  皇祖茂著忠勋  皇考简注召还已历三时尚未就程著差去行人敦趣遄发副朕延伫慎勿固辞
　　○以署都督佥事杨茂春白慎修张国柱何斌臣俱充总兵官茂春镇守蓟州永平慎修镇守居庸昌平国柱镇守大同斌臣镇守浙江又升副总兵魏世德薛永寿署都督佥事充总兵官世德镇守宁夏永寿镇守甘肃
　　○户部为  大婚费用不支欲仿  神祖之旧制为今日之成规得旨大典费用浩繁额需难以议减著仍照该监原题办进不得预拟成数俟朕临时裁酌于是吏科给事中成明枢等合词上言  皇上亦思今日此项钱粮给于何所乎自买办库停而今则一毫一丝皆太仓之军国那也九边嗷嗷皇上不曾发内帑以济乎今复括九边之膏血为内供之度支而茫茫无成数也不知  圣心何似况买此珊瑚珠玉睛碌等项冒十一以千百充倍蓰以亿万者比比是也以故凡商役皆逃窜以求脱而此等商役人人求进则其情之有所乾没易见矣  皇祖大婚始终只用七万物何尝不备典何尝不完福寿何尝不兼隆舍此不法而何法哉报已有旨
　　○狭西巡抚吕兆熊巡按姚祚端同奏  瑞王翦桐汉中水陆危险乞先遣的当官员会同瑞藩内臣前视覆奏如果道路可行一面估计兴工如其不便即应作速另议郧抚杨述中亦以为言  上谓瑞王分封汉中乃  皇考所定营造即便兴工不得迟回道里临时相度命所司知之
　　○河南道御史魏光绪参论吏部文选司员外郎蔡奕琛户部江西司主事刘万春言奕琛以挟私杖毙当该李明经万春以作威杖毙指挥梁应龙郎署酷吏乞赐罢斥奕琛万春各具＜锍-釒＞揭自辩俱下部院吏部覆言查明经应龙当日受责皆有自取之辜且受责后尚安然无恙亦非必死之刑应为二臣昭雪仍听暂回原籍以需起用从之
　　○御史贾继春奉旨回奏因录送阁原揭以进  上以揭中无选侍雉经皇八妹入井二语著再回奏踰月继春因具＜锍-釒＞认罪言臣以误听风闻自甘罪戾痛自新之无路冀含覆之自天得旨继春自认风闻无影显是明肆掜诬本当拏问处死念辅臣奏请继春认罪情词可悯姑从轻革职为民永不叙用
　　○刑科右给事中董承业言畿辅多事秋试分考俱宜用京职毋及推官知县章付所司
　　○升大同标下游击吴重阳为大同中路右参将宁夏玉泉营游击杨嘉谟为平虏参将
　　○改大同参将赵世相于井坪邹国威于海盖
　　○壬寅户部尚书李汝华奉旨会议言众议盈廷多有可采臣衷以入告举其大都则有六焉一曰经理一曰节省一曰清查一曰权宜一曰更定一曰责成举其细目则有二十二焉经理之事二一专官督理屯粮应照会典差御史清查开垦能抵各镇年例方为完局定以三年考成准作三差一专官鼓铸制钱应差户部司属于四川泸州买铜铸造惟南京仍旧其他内地责成两司边方责成府佐俱各久任节省之事四一督抚应节军饷行令内地督抚自查存留原额钱粮以十分为率每年各解一分至河道衙门各处修防之费应行议核徭夫埽料亦当量裁解用事平俱止一郡国应裁冗员府州县佐贰两司首领王府各官并一切杂职俱应酌裁取其额费充饷一州县应汰民兵以简去名数裁节工食二法兼行每年量留五分为地方防捕起解五分为辽东兵饷之用一省直应清徭役凡王府斋郎厨尉乐舞坛夫及司府州县门书皂禁库斗等项或裁名额或减工食扣解十分之三清查之事六一南都牧马场地原额六十万顷履亩定价令见在管业之人上纳其未经开垦实系膏腴有愿纳银者听一长江上下芦洲委南工部司属踏丈旧管者定等升科新收者照亩纳价其课银除足南工原额余剩尽行解部一东南半壁海田闽广浙直皆多沃壤刷出令输佃价给为永业一腹里卫所屯粮比民粮原额太轻今宜量派改属有司以便就近照管一南北户工关厂宜于原额酌量加增其各省税课不与监税俱停者既归藩府有司亦可归部一省直房产税契或州县私置契尾或藩司那用税银惟大造黄册时止计新收不验旧管则民无所遁而官不容侵权宜之事四一南北诸司改折米盐绢布绵绒等项足支五年者止折二年足支二十年始折五年一内外诸司积存户部有仓余廒板刑部有人犯赃赎吏部有走办罚办之类以及各运司之老库新库或宜变价或宜追取或宜解发一省直仓谷粜银俱如原行一半之数而止地方罪赎积谷与纳银各半一省直闲地变价无论何项田宅湖池宜逐一估计令其交纳更定之事二一事例改输本色于山海永平水陆俱便处所建廒置囤专掌受粟一加派分晰各部地亩银两系辽东取讨成造器械者分属工部出办系各处讨运粮舟车者分属户部给发责成之事四一海陆召买转运军粮料草本色便于折色以商船输粟但许带货无不乐趋又以批引给商任其自往贩卖辽以西雇觅代运辽以东汰军自运陆则当议押运之官海则当议富家保运之法一省直催徵起解题参之严必上行于抚按下究于有司而后司府各官仰有所承俯无所诿一内外厘核收支清汰之在监军道主持之在饷司风厉之在经抚按一内外申严考课部属收支未明及亏解者必议处钱粮不完巡抚住俸并巡按亦当责成得旨依议行中外诸臣并宜同心体国实心任事务求有禆军国急需尔部仍立限考成有虚文塞责及怠缓欺玩者听部科抚按参处其屯田添差御史裁减职官多员及军屯改属有司还著该部院确议具奏
　　○兵科给事中萧基极论阅臣姚宗文之罪言每见虎酋等备极桀骜暖兔杪花等纷求新赏督臣＜锍-釒＞报皆归咎于王猷之妄许而宗文一揭纚纚数百言欲盖弥彰始知猷之矫命宗文故纵而教之者也宗文扬旌出关不能布  一人之德威以简搜军实乃摇唇鼓舌共事冰炭使熊廷弼一日不能安其位又信一市井无赖之王猷以启衅召侮罪可胜诛哉章付部院
　　○原任吏部侍郎兼侍读学士新升南京礼部尚书周应宾＜锍-釒＞辞新命温旨趣之
　　○巡视皇城御史徐扬先王一中主事黄文星目击疏虞且因盗贼生发议欲严启闭以防奸盗敕内使以清弊源定发匙钥以防晨昏之出入禁革包侵以杜军人之籍口更老弱以实禁卫明赏罚以示劝惩设公署以便住宿拆席棚以防火烛造盔甲以壮羽林禁筐箱以防挟带酌问声冤小民以伸冤枉研审见获贼犯以究根因责实上直官员以定荐革铸给巡视关防以一事权部覆允行
　　○加升协守西路副总兵窦承武实授总兵照旧管事
　　○升副总兵贺世贤为征夷总兵
　　明熹宗哲皇帝实录卷之七
　明熹宗悊皇帝实录卷之八
　　天启元年三月癸卯朔  孝肃皇后忌辰遣怀柔伯施壮猷祭  裕陵
　　○刑部左侍郎陈禹谟＜锍-釒＞辞新命不许
　　○甲辰兵科给事中朱童蒙以勘辽报命条陈彼中情形机宜列为十款一议经略督抚谓经臣宜吐肝胆以询佥谋而勿躬细务庙堂宜假便宜以隆事权而勿事掣肘至蓟督既已得人则山海添设侍郎之议可寝辽抚既已卧病则广宁速补道臣之著宜先二议监军守巡谓宁前道王化贞素得虏心勿轻改调以堕抚局监军高出崔儒秀等久著劳勚宜急超擢以鼓众心三议将帅谓援辽总兵势不相下必特设大将提督以一事权四议有司谓边吏久虗误事不少必铨部遇缺即补勿待外催五议士卒谓各兵宜程力角艺分为上中下三等而粮糈厚薄因之上者冲锋御敌中者守城扎营下者修工力作日操刖营将督之合营则总兵监道阅之匝月刖经略大阅之赏罚号令严为申明久之自改观易听六议粮饷谓饷司发单止能稽于折色其本色徒委之于武弁斗斛谁为较比花名谁为稽查而又有中途截兑私免私折径不到仓止以票帖为数目者头绪愈纷奸弊愈多似宜添一粮道以总其纲再设府二员一驻沈阳兼放虎皮一驻奉集兼放清河威宁等处派定日期身至面发可以均支散可以核虗冒七议复城谓经臣入辽便欲城抚顺然抚顺去奴近去沈奉远傥奴出铁骑截断来路无论粮草不通即应援亦绝须相机布置以渐而进乃有成绩八议屯田谓关以外宁前地窄逼虏广宁污下水潦可屯者不多辽阳及南四卫土肥人众无闲旷清河开铁久已失弃止有宽镇一道据道臣胡嘉栋查得江以东土株栂三处可开四百五十余顷赵士傋三处可开一百二十余顷龙潭三处可开一千三百余顷浪水埚三处可开七百六十余顷长山□□田□□□道三处可开一千二百余顷九平湾可开九百余顷江以西黄骨岛等处可开二千余顷通计膏腴不下万顷去奴寨五六百里不被兵戈之扰宜听道臣经画更增设一通判督之然后任有专官而事有责效九议转运之苦莫苦于海盖之车运往往三十石不能致一钟天津有水运可以直至岔河船桥口力省而其至更捷至麦熟榖登户部尤当多措银两预先解到听彼中招买不不第省转挽之费而兼有子母之息十议考选谓将吏不明试则材不见不尝试则材不日长须时为比试本统上之监道监道上之经略合而总试之晓然洞其抱负悉其技能然后可以收真材之用得旨诸款关切机宜该部酌议具覆
　　○是日杭州大火一日夜始熄延烧六千一百余家男妇死者三十五人
　　○乙巳工部尚书王佐覆浙江巡抚苏茂相改造叚疋＜锍-釒＞言抚臣以民力告竭欲将改叚分作十运然闻内库缺乏恐不敷用前叚坐派五万九千七百四十一疋请改作八运  上命分六运依期解用
　　○礼部尚书兼翰林院学士孙慎行再＜锍-釒＞恳辞新命不允
　　○丙午命御史张新诏郭增光王梦蛟各巡按新诏浙江增光山西梦蛟苏松
　　○升左春坊左庶子孙承宗詹事府少詹事兼翰林院侍读学士日讲如故
　　○丁未  上御文华殿讲读  兵部覆蓟辽总督文球等＜锍-釒＞言  皇上登极大赉陵军已领京军之赏安得群聚要挟悍然无忌若论陵军之数当时挟去赏银一万二千四百八两计该军六千二百四人而陵监张进之＜锍-釒＞始曰陵军五百名继曰一千二十八名又坟军六百二十名何其前后矛盾郭小四等原未捶楚昌平道敕书原有整饬兵备及  九陵操练人马之文则出哨摉山之行牌原是职掌何可指为迫赴操练督臣参其说谎欺  君实当其罪至于陵军管辖仍照旧制既奉  明旨何敢议更惟是  陵寝重地外邻虏巢岂坐食习玩之日各军向来买闲挂名平日不习金鼓临事岂知击剌窃思上不违旨又能饬备有更番之法除该监所称一千六百四十八名专司洒扫者置不问余四千六百五十二人宜令与昌平营军更番上山一年一换刖上山者防  陵属陵监管辖下班者操练勿使旷闲按臣行部关臣阅视悉当听其点查月粮布花该道为之查给既已核军更可清饷诏允行
　　○戊申户科右给事中王继曾言  祖宗建置阁臣职专票拟杜绝内降以防旁窃今且以内降为固然矣宅揆之地是  陛下考慎用之者奈何以中人参之又法令久弛武备单虚东西遣将而无可启行之元戎南北抽兵而无可交锋之死士乞特遣大臣时出阅视查数军实山海关居庸古北口一带作何绸缪立起积玩以振边备章付所司
　　○发太仆寺银三万两为辽阳买马之需
　　○升副总兵孙显祖署都督佥事充总兵官镇守山海
　　○以都督佥事滕国相文应奎俱仍原官充总兵官国相镇守保定应奎镇守山西
　　○己酉福建道御史周宗建言国之有史犹家之有乘人之有志有传也臣考  世庙实录成于万历初年其时参核颇详所载事宜班班具在今  皇上御极之初首允辅臣之请纂修  皇祖实录计辅臣留心掌故必有规画授之史官而臣乃侧闻朝家故事湮废者多史局条章因循且久而况四十八年之内时移局换议杂群分加以二十余年之静摄公车之言率归高阁其所下六垣者不啻十中之一今欲总集诸奏檃括成书而寥寥若此又何所据臣谓采访之役必先择人请于中行仪部中择其博雅端详者分地而往务令幽遐之壤孝子贞女逸士高流悉讨其实拾之囊中亦一快也则又有言求野之宜公者臣谓  皇祖历年既久中间事变传闻不一岂无稗官小乘自托名山迁客畸人私称不朽及今不为考定后将滋惑无穷则请悉收其书明为订辨务令野之所信合于朝之所徵又一快也刖又有言邸牍之宜查者嘉靖初修  武宗实录曾简正德中留中章奏尽付纂修臣以为  皇祖末年所留诸＜锍-釒＞藏在禁府定无散逸乞宣付史馆使感时慨论者既得尽见而任情附会者毋得轻淆以今日之公是公非达  皇祖之不闻不见又一快也报闻
　　○兵部覆南京科道军政拾遗＜锍-釒＞协同守备南京后军都督府掌府事平江伯陈启嗣大同副总兵杨镇湖广行都司佥书杨于阶俱革任
　　○原任山东巡抚今升兵部添设左侍郎王在晋闻有裁革添设之议因以疾请得旨趋令受事
　　○升山丹营守备张尔奇为都司佥书管甘肃威远堡游击事
　　○准补原任吏部左侍郎赠礼部尚书刘元震加祭仍赐易名
　　○庚戌  上御文华殿讲读
　　○山西道御史江秉谦＜锍-釒＞驳户部尚书李汝华屯田考成之议且追论其借留金花委咎司官汝华＜锍-釒＞辩求罢温旨慰留
　　○工部尚书王佐以病请不允
　　○援辽诸将多迂途观望不时至兵部核实以闻仍再申限计副总兵管大藩等所统浙直水兵九千余名都司张神武等统川兵五百余名副将王光有等统京营南浙兵共二千五百七十三名除渡海应遇顺风当稍为宽限若陆路自京抵关止七百余里限以二十日齐抵山海若出关违限即是逗遛轻则亟行削夺重则尚方有剑得旨援将管大藩等顿兵糜饷本当逮问姑著戴罪统领前去仍严限督催出关仍前违玩定以逗遛治罪是时当事者多行姑息浙江守备胡良相等领陆兵千余人至都不肯出关挟索二三月饷兵部不得已咨户部节次给之管大藩部将张国卿所领江南水兵道亡几尽淮兵至登者以修船候风为名逍遥逾岁守备李际阳督之登舟輙刃伤几殆山东抚臣以闻兵部覆奏第请罚领兵诸将俾戴罪立功逃去之兵查明数目行本省扣安家银两其实逃兵皆市棍无家去为群盗徒累州县代陪而已嗣后各处援兵纷纷效尤莫可谁何
　　○辛亥大风扬尘四塞命太常寺官以六月二十二日祀火德之神著为今
　　○兵部言乌撒土知府安效良繇沾益入继当时三省会勘安云龙庙食不可斩土舍安官保非其血胤不可立舍效良无可与承祧者即其人刑家无法遇夷寡恩胡不讼之抚按乃官保借援修怨挟弄水西镇雄乌撒诸夷剚刃命吏声言夺官劫印追逼长驱杀官兵攻城邑是役也总皆以助官保为名实以效良之弃妻虐目府怨开隙为射的乞敕川贵云南抚按严行委官于三省适中处所查照各＜锍-釒＞参题情郎据实勘究责令安效良回往盐仓与安效和好永勿恋妾别居可渡安氏亦勿怀旧忿复图戕逐并谕效良抚戢乌撒夷目上下相安著落镇雄解献孽竖官保依律正罪其抢掳沾益军民屯寨人财烧毁房产逐一陪偿水西乌撒镇雄助兵恶目各数十名擒拏正法及安氏奢社辉等各加罚治如有□□具不悔祸者会请合兵剿除而三省主勘承各官务捐成心无执偏词庇护庶几宪纪昭明干戈殄熄也得旨三省会勘各官著秉公核实务须处置得宜詟服夷心以靖疆域
　　○壬子  上御文华殿讲读
　　○刑科给事熊德阳＜锍-釒＞劾管工内臣侵蠹金钱与选婚内使骚扰驲递诸不法罪状乞降旨诘问又言宫府原自一体严于府而宽于宫非法之平得旨门工著内外官计日程督余已有旨
　　○癸丑  上御文华殿讲读
　　○兵部覆云南巡抚沈儆炌贵州巡抚李橒广西巡按潘一柱各＜锍-釒＞参本省贪弁原任云南永驣游击吴德行原任贵州龙新参将龙万化贵州都司掌印今取援辽参将王兴业贵州军门标下坐营都司许敬所分守浔梧游击将军傅汝霖俱革职回卫
　　○奴贼从抚顺关入夹浑河深至头目屯
　　○刑部尚书黄克缵以病请告不允
　　○升兴都留守沈崇极狭西永泰参将孙尚贤固原参将谈世德俱副总兵崇极松潘尚贤凉州世德宁夏
　　○升原任副总兵管山西北楼口参将事鲁钦为神机营左副将
　　○升通州卫指挥使杨应瑞为五军三营蔚州卫武举署所镇抚曹鸣雷为神机二营俱参将
　　○升五军十营游击王继加衔游击杨茂都宣府游击张我英延绥巡抚中军游击哈元勋俱参将继喜峰茂都广州我英昌平元勋石门
　　○都司佥书马德于蓟镇沈应时于宁夏俱游击
　　○甲寅总督蓟辽兵部右侍郎文球以病请不许
　　○奴贼深入沈阳用战车冲锋马步继之遂围沈阳
　　○升浙江右布政使胡世赏为本省左布政使山东兖州府知府王隆德为江西按察司副使备兵宁太贵州布政使司右参政朱化孚为湖广按察使荆西兵备
　　○调湖广按察司副使武图功于狭西专理兵饷
　　○乙卯奴破沈阳总兵尤世功贺世贤死之按沈阳初陷时经略袁应泰巡按张铨疏报皆言尤世功贺世贤生死俱未可知其后传者或谓世贤降奴被杀又或谓世贤栖木梨山一夕醉酒自恨坠崖死皆无的据援辽都司庄安世归自广宁尝言得辽沈溃卒云贺世贤死于沈阳西门外闻奴恨世贤以其妻女给我降将然亦未详当日死作何状今兵部见在家丁张贤自言昔在沈阳亲见世贤当日死事状历历为大司马张凤翼具述甚悉张贤之言曰贤昔以兵部家丁往沈阳立功实隶贺世贤麾下沈阳城颇坚城外浚壕伐木为栅埋伏火炮为固守计奴猝至未敢遽逼也先以数十骑于隔壕侦探尤世功家丁蹑之斩获四级世贤勇而轻谓奴易与遂决意出战张贤谏不听世贤故嗜酒次日取酒引满率家丁千余出城击奴曰尽敌而反奴以羸卒诈败诱我世贤乘锐轻进奴精骑四合世贤且战且却至沈阳西门身已中四矢城中闻世贤败汹汹逃窜降夷复叛吊桥绳断或劝世贤走辽阳世贤曰吾为大将不能存城何面目以见袁经略时张贤在侧世贤麾使速去曰与我俱死无益也贤不忍世贤叱之贤走数十步奴兵已至围世贤世贤挥铁鞭决斗击贼数十中矢坠马死张贤回首犹隐隐望见之云尤世功引兵至西门欲救世贤兵皆溃亦力战而死同时有参将何世延者降奴遂讹为世贤云
　　○川浙总兵陈策等率师援沈阳及奴贼战于浑河死之时策等提兵至浑河桥南闻沈阳失守下令还师禆将周敦吉等固请进战石柱土司副总兵秦邦屏引兵先渡河与诸将营桥北浙兵三千与陈策等营桥南邦屏等营未就奴四面攻之将卒殊死战杀奴二三千人贼却而复前如是者三奴益生兵至诸军饥疲不支周敦吉秦邦屏吴文杰雷安民皆战死他将走桥南入浙营奴围之数重副将朱万良姜弼拥兵去浑河数里观望不前及贼围浙兵始领而前与贼遇即披靡不支贼乃萃力于浙营初用火器击之杀伤相枕火药已尽短兵接战遂大败陈策先死童仲＜忄癸＞骑而逸副将戚金止之曰公何往遂下马语其属曰吾二人得死所矣与诸将袁见龙邓起龙张名世皆死之惟周世禄突围得脱其死于城中乱兵者运粮同知陈辅尧自在知州叚展也自奴酋发难我兵率望风先逃未闻有婴其锋者独此战以万余人当虏数万杀数千人虽力屈而死至今凛凛有生气当时亡归残卒有至辽阳以首功献按臣张铨者铨命照例给赏卒痛哭阶前不愿领赏但愿为主将报讎义哉卒也可以将矣
　　○升尚宝司司丞林材为光禄寺少卿
　　○补考选御史施梁江西道张汝懋福建道
　　○升四川布政使司右参政沈朝烨为江西按察使备兵赣州福建布政使司右参议徐良彦为山东按察司副使疏理盐法顺德府知府庄毓庆为山东按察司副使备兵罗定
　　○丙辰  武宗毅皇帝忌辰  奉先殿行祭礼遣安远侯柳祚昌祭  康陵
　　○以蓟昌援丁乏骑命太仆寺调发各州县寄餋马匹一千三百一十八匹分给两镇
　　○以  皇祖昭妃嫡弟刘岱为锦衣卫指挥使
　　○升浙江按察司副使郑三俊为光禄寺少卿四川布政使司右参议陈大绶为尚宝司少卿
　　○起升原任河南道御史顾际明原任南京山东道御史李文熙俱光禄寺寺丞
　　○发冏寺马价银二万七千八百七十五两于辽镇
　　○丁巳金吾卫指挥题升守备胡楫捐赀二千两助饷命加都司佥书职衔
　　○日讲官右春坊右赞善李标以母艰归赐驰驿及路费纻丝伊母恤典命礼部查例具覆寻以右庶子骆从宇充日讲官
　　○总督漕运户部左侍郎王纪辞仓场新命温旨趣之
　　○升山东按察使周延光为浙江右布政使河南按察司副使吴玄为湖广布政使司右参政靖州兵备
　　○加升山西按察司副使刘遵宪为本省按察使管大同兵备事
　　○加恩戚畹后府应袭陈正谊为都督佥事锦衣卫指挥佥事陈承顺为指挥使京卫武举陈正论为正千户
　　○加升辽东经略标下旗鼓王朝彦都司佥书
　　○戊午升辽抚标下中军麻承宗为义州参将镇远守备刘世勋以都司佥书职衔管左翼营游击事
　　○己未户部尚书李汝华封印求去  上不允趣令视事
　　○工部以成造卤簿大驾合用物料取用召买开数上请  上然之
　　○庚申  上御文华殿讲读
　　○辽东经略袁应泰言沈阳已破欲撤奉集虎皮之兵并守辽阳并乞敕下兵部飞催各边镇家丁与原请火器刻期抵辽兵部覆议得旨如所请
　　○辽东巡按张铨疏陈川浙诸将陈策等血战死事之忠请从优恤朱万良姜弼临阵退缩请削职令立功自赎又言贼尚盘据沈阳辽阳以北烽火断绝已撤奉集威宁之兵并力守辽惟恐贼出别计深有可虞此时宜使抚臣薛国用提河西之兵移驻海州督臣文球提山西之兵移驻广宁以杜声援而山东水兵从海道直抵盖州通州团练民兵速遣出关更发内帑数百万以佐军需  上曰辽阳危急该镇文武各官其协力守御抚定人心务保无虞阵亡川浙诸将血战捐躯不必待勘著即加优恤朱万良等临阵退缩着革职戴罪立功袁应泰矢心殚力调度不前仍令策励任事山海海盖各紧要地方集民设防其督抚移驻事宜该部作速议奏
　　○传谕内阁中外多事阁部大臣当忠君体国分猷佐理图修安攘何得动以浮言杜门辅臣一燝著即进阁办事尚书李汝华已另有谕不得托辞卸担致误部务又谕兵部等衙门朕见近日风霾时作日光昼晦朕心深切警惕今日览御史张铨塘报贼陷沈阳辽城危急该镇地方文武各官职任封疆全无备御疏防怠玩应援各将拥兵结营自固坐视陷城威令何在姑都著策励任事兵部便马上差人传与经督抚按各官作速挑选精锐兵马相机拒堵务保万全如有仍前坐视的即以军法从事河西并关内各路守御应援事宜一体申饬迩来小臣议论烦多无禆实用大臣止畏讥弹不任劳怨纷纷杜门成何国体辅臣一燝尚书李汝华都著即出视事无以浮言介意尚书侍郎许弘纲张鹤鸣祁伯裕王在晋及推用未任各官俱著严催刻期到任不得稽延又谕兵部沈阳已陷辽左益危目前防御应急长策著廷臣作速会议具奏一面行文经督抚按各官防守声援牵制一切事宜相机从事戎政尚书并兵部添设侍郎速催到任饷务方急尚书李汝华即出料理不得推委误事工部买办硝黄陆续运解无误急需封疆事急大小臣工同心体国各抒筹略共济时艰
　　○兵科给事中郭巩＜锍-釒＞论旧经略熊廷弼丧师误国假病欺  君并以票拟起用罪辅臣刘一燝以同声附和罪科臣陈所志乞俱赐罢斥  上切责夺巩俸半年一燝奏辩且求去  上曰卿公忠端亮佐朕新政祗慎有加熊廷弼勘明功罪朕志先定卿拟允孚妄言者已薄惩以明国是不必介意陈所志亦具奏＜锍-釒＞自明报已有旨
　　○辛酉大学士刘一燝言庙谟之胜只在用舍得人即如熊廷弼守辽一年奴酋未得大志不知何故首倡驱除及下九卿科道会议又皆畏避不敢异同而廷弼竟去今遂有沈阳之事昨辽东按臣张铨遗书长安谓今日急着非旧经略熊廷弼不能办此事则昔时逐之者其误竟何如也以后凡朝廷大事俱望  皇上毅然乾断于上敕诸臣洗心毕虑于下一破雷同附和之私共效忧国奉公之谊得旨卿忠诚识大体所奏熊廷弼事自是公论亦见卿主持国是定力朕已知之
　　○追恤三路死事诸臣刘綖以原官左都督赠少保王宣赠少保左都督各袭升三级仍荫一子本卫指挥佥事世袭赐谥立祠加祭营葬杜松赠少保左都督袭升三级仍荫一子本卫正千户世袭立祠加祭营葬赵梦麟马林各复原职赠二级袭升二级从祠附祭潘宗颜赠光禄寺卿荫一子锦衣卫百户世袭赐祭立祠董尔砺张文炳俱赠按察司佥事荫一子入监读书从祠附祭江万化麻岩俱赠都督同知袭升三级黄钺于守忠各复原职赠一级袭升三级季永芳等二十员俱赠都督佥事袭升三级乔一琦赠都督佥事袭升四级与本卫实授百户世袭俱从祠附祭邹储贤等三百九十三员各照本职上赠二级袭升二级马时楠复原职赠二级袭升二级张奇策等三员各照本职上量赠一级何懋官等四十三员各袭升一级万邦宁等四十九员各量升一级其朝鲜将官金应和等八十三员移文彼国从厚赠录其军兵丁夷俱照数行各优恤祭劳以慰幽魂吏部司务孙学诗进四民图说  上纳之
　　○升广东布政使司右参议徐如珂为四川按察司副使分巡上川东道
　　○补原任山东按察使吴愈仍山东升山东布政使司右参政陈亮采为浙江按察使管粮福建布政使司右参政朱彩为本省按察使分守福宁道四川布政使司右参议戴燝为本省按察司副使
　　○补考选御史刘思诲湖广道陈九畴山东道
　　○吏部覆大同巡抚董可威回籍调理许之
　　○辽东宁前道王化贞揭言奴氛益恶辽势将墟亟救然眉惟有用虏一着盖自虏执宰赛各虏实有忮心奴之得志非虏所欲也请发帑金百万赍至山海遣人宣谕诸虏有能起兵讨奴者予金若干遂灭奴者有其地仍比顺义王事例岁赏若干虏未有不争赴者即不必真能灭奴虏必不与奴合奴不敢复深入矣惟庙堂熟筹之
　　○壬戌  上以初御极遣镇远侯顾大礼武安侯郑惟孝豊城侯李承祚西宁侯宋光夏东宁伯焦梦熊驸马都尉万炜礼部侍郎郑以伟太仆寺少卿于伦何士晋杜士全光禄寺少卿吕纯如尚宝司卿柯曰□永少卿袁可立锦衣卫都指挥使许浚祥侯昌国翰林院编修陈子壮户科给事中史孔吉陈胤丛礼科给事中孙杰兵科左给事中曾汝召刑科给事中陈所志熊德阳分祭岳镇海渎  历代帝王  先师孔子  祖陵等陵徐王等王太岳太和山真武等神及近年薨逝并追封亲王
　　○南京  孝陵奉祀提督操江兼管巡江右军都督府掌府事魏国公徐弘基以疾乞解任许之命加太子太保
　　○奴破辽阳张铨何廷魁崔儒秀袁应泰等死之先二日奴过代子河向辽阳经略袁应泰巡按张铨皆登埤应泰出城督战留铨居守奴薄城攻西门不动次日应泰见奴却易与趣兵出战以家丁号虎旅军者助之分三队锋交而败余卒望风奔窜奴仍入旧营又次日尽锐环攻发炮与城中炮声相续火药发川兵多死薄暮丽谯火贼已从小西门入夷帜纷植矣满城扰乱守者皆鼠伏檐璧下而民家多启扉张炬若有待妇女亦盛节迎门或言辽阳巨族多通李永芳为内应或言降夷教之也是日应泰等死之奴既得辽阳驱士民出城恣行屠戮一老书生奋白棓击杀贼酋并伤数贼父子兄弟挟数十人结伴去群夷瞠目莫敢动从此广宁宁前数百年土著咸西徙自塔山至闾阳相距二百余里烟火断绝矣张铨字宇衡山西沁水人父五典仕至大理卿从铨赠加兵部尚书铨登万历甲辰进士理保定授浙江道御史辽变棘人争以按辽非铨不可铨遂揽辔而东经略袁应泰方受降铨力争不得应泰以罪孥配降夷铨禁止曰犹是中国子女也何至为胡儿圉妾辽人感而泣下辽阳陷应泰谓铨日泰誓以身许国按臣无颛阃青盍收余烬为河西计遣人护铨下城铨不从还入署叛贼李永芳谒铨于署中诉不得已铨怒麾之奴众拥铨去引见奴三子铨山立不移奴责其拜铨抗声骂贼有奴子自外入举刀儗之铨引颈以待奴因曰送汝归何如铨谓力不能杀贼无颜求归奴送还署中铨至署向阙拜曰臣不能报国又遥拜其父母遂就缢群夷惊走相视曰忠臣忠臣贼芳棺而瘗之事闻诏赠大理卿再赠兵部尚书谥忠烈忠义何廷魁字汝谦山西大同人登万历辛丑科进士令泾县改令宁晋入为刑部主事员外郎迁归德守调守卫辉复调守河南三徙皆中州而戴之如一以副使备兵辽海廷魁雅志许国受牒以明年六月莅事乃先半年往至则与经臣多抵牾降夷一事力争不可挽遗书家人曰吾不知死所矣沈阳陷同事者争遣其孥廷魁曰吾不敢为民望奴济河请于经略乘半渡急击不听奴薄城幸其未合也请尽锐御之又不听城既陷归署西向云中拜先灵怀印徐步自投于井二妾金氏高氏从焉婢仆六人皆投他井中仆王胤持魂帛及手书间关西归事闻赠光禄寺卿再赠大理卿谥忠愍崔儒秀字儆初河南狭州人以戊戌登进士庚申奴势亟授山东佥事饬开原兵备而开原亡矣儒秀辞墓而行曰观天象辽难未弭散家资募嵩巩健儿入百人部勒偕行并挟妻孥与俱示不返顾经臣应泰倾心恃之亡何纳降议起秀儒谏不听虏攻奉集堡小衄而去阅月倾众犯辽阳儒秀分守东城虏未敢近而经臣所拔精兵先自溃降夷刃人于衢城门开应泰自焚有欲挽儒秀溃围出者正色拒之恸哭戎衣北向再拜步至东司厅事雉经死事闻赠大理寺卿予祭并祠荫袁应泰字大来狭西凤翔人登万历乙未进士授临漳令调繁河内治行冠两河迁都水司主事晋郎中改兵部武选推淮徐兵备参议齐大饥流民入淮徐应泰设粥厂摉额外税银万六千金漕折马价六万金后先发赈全治亡筭旋备兵永平时狡奴方张关外诸虏乘而肆挟应泰至则募兵训练修关墙备台橹关外需刍糗火药随呼而给熊廷弼在辽阳颇赖焉廷弼行举以自代既受事刑白马誓于神言官辽即以身委辽弃辽去者明神殛之廷弼守辽阳部署严整应泰至微有改张而收降一事不厌人心应泰谓西虏因食尽投奴奴輙抚为锐师姑收之以壮我而孤敌不虞其堕奴计也城陷望阙拜＜锍-釒＞曰臣至辽见人心不固不可以守是以有死辽葬辽之誓今果陷臣力竭而死望  皇上收拾人心为恢复计遂佩剑印自缢内弟姚居秀从之缢仆唐世明凭尸恸纵火焚楼而死后赠兵部尚书予葬祭荫一子
　　○西虏粆花陷长安堡
　　○命翰林院编修李孙宸孔贞运简讨王应熊缪昌期刘钟英曾楚卿教习内书堂
　　○大学士孙如游因辞朝条上十事一曰保  圣躬二曰勤  圣学三曰揽  主权四曰时召对五曰肃纪纲六曰挽世风七曰惜老成八曰延言路九曰饬边备十曰苏民困  上嘉纳之
　　○大理寺署寺事左少卿李宗延为祈祷雨泽请开释无辜情可矜疑律例不合者卢元绍等四十名命会刑部都察院具奏
　　○补原任山东参政高邦佐于辽海东宁道
　　○降原任庆云参将陈洪范为游击将军管辽阳都司事
　　○起升原任吏科都给事中张延登为太仆寺少卿原任南京礼部郎中史孟麟为南京大理寺右寺丞
　　○升贵州布政使司右参议孙健为本省按察司副使分守贵宁道
　　○升户部郎中祝可仕为山东布政使司右参议分守兖东道四川按察司佥事苏光泰为河南布政使司右参议驻怀庆
　　○补考选御史毕佐周山西道邹复宣河南道张纮浙江道
　　○革永昌营参将陈官定回卫以甘肃巡抚祁伯裕劾其执拗乖张也
　　○癸亥  上御文华殿讲读
　　○先是四川天全六番招讨司副招讨使杨愈当  神庙时调征松藩战殁赠宣慰司副使未给诰命至是其子招讨副使杨时和奉命援辽因进马匹为父请给许之
　　○礼科给事中王志道言今日时事多故中外实封日不下数万言尝考宋时封事有贴黄之例敷陈不妨广肆而约略止有数言省览甚易纳约殊便  皇上宜责成政府举而行之至于臣等所以爱  陛下之精神作  陛下之耳目更愿与同官诸臣约一疏单题一事一事直述本末艰深要渺之句隐语猜谜之习悉行禁绝先臣韩文之论谏草曰毋太文文上弗省也毋太多多上弗竟也可为立言之法矣报闻
　　○起大理寺右寺丞余懋衡太常寺少卿朱光祚俱仍故官升原任吏科右给事中韩光祜为通政使司右参议原任吏部文选司主事姜仲轼为尚宝司司丞
　　○升礼部郎中郭尚宾南京兵部郎中翟凤翀俱南京光禄寺少卿南京礼部郎中万建昆为南京尚宝司卿
　　○升户科右给事中王继曾为本科左给事中吏科右给事中韩继思为工科左给事中礼科右给事中周朝瑞为本科左给事中兵科给事中朱童蒙为工科右给事中
　　○甲子命工科修理  文庙
　　○山西道御史江秉谦力陈熊廷弼保守危辽之功言其才识胆略有大过人者使得安其位而展其雄抱当不致败坏若此因以抹杀公是挤排劳臣为郭巩罪  上命大小九卿科道从公会议具奏
　　○补原任参政曹尔祯于山东原任参议李邦华于山东
　　○升云南按察司副使曹守身李忠臣礼部郎中程再伊工部郎中李之藻皆布政使司右参政守身广西忠臣四川再伊福建之藻广东
　　○起原任河南按察司副使刘策为天津兵备
　　○起原任四川按察使刘文徵为南京鸿胪寺卿起原任光禄寺少卿刘宪宠仍故官
　　○乙丑兵部尚书崔景茔等奉旨会议一议守辽阳言宜于城外树栅浚壕掘营盘列车营备火炮或昼击其惰夜劫其营一议守要害言河西为河东声援不可空虚至金复海盖天津等处皆宜水陆并防一议招豪杰言宿将旧弁可备使过之选更博访智勇谋艺之士皆徵聘至京一议调援兵言宣府史车二酋宜调五百名宣大军门掖营兵调一千名山西延宁甘固各镇每额兵一万内选调二百名各边道皆有家丁每百选调五十名即以原将统领一议核兵实言兵有实数然后饷有定额汰虗冒之弊则可以为餋实兵之用一议严军法言将卒不死于敌便死于法故畏我而不畏敌但有观望退怯者即时枭斩果著劳绩宜重加升赉以固其心一议重侦探言宜选军中巧捷之人使之潜入预得其情状庶不致临期失措一议固根本言讹语流传人心易动宜令五城御史督率兵马编行保甲使互相查诘且可擒缉寇盗得旨著实举行
　　○  孝和皇后大祥文武各官及王府遣官俱诣  几筵致祭
　　○山东道御史傅宗龙言近者三时不雨所在亢旱乃畿辅山东之民既苦办纳又苦赍送而辽人更苦援兵膏血匮于转输室家倾于剽夺怨恨之气彻于九天柰何望  天心之垂佑也为今之计惟有速下明诏将畿辅山东旱荒地方  应加派尽行停免慨发帑金以抵所免之数至于兵部尚书崔景荣任大责重谊当移宿火房督励司属讲求方略又自考其司属如力衰性懒才短识庸者调之别衙门会同吏部精选改用试其胆略不凡料事多中遇辽阳及冲边道缺即以补之树有军功超等升擢鹰扬鹊起皆异时将将之人也目前堪用将材更为难得宜放燕昭王筑黄金台之意特开礼贤之堂并辟角技之圃果是英雄破格擢用即不入选亦略为资给风声所播庶或有抱奇争赴者京军操练宜分布九门每门之外各分军三千统以司官监以科道此三千人者加饷银六钱每三日一分射五日一合射等第而赏罚之再试不中者汰去操练之外别设一召募之科以备冲锋击剌之用乞敕该部蚤议举行章付所司
　　○补原任云南布政使司右参政门逵于贵州分守思仁道
　　○升狭西布政使司右参议张士俊为四川按察司副使分巡下川南道
　　○丙寅谕兵部国家文武并用顷承平日久视武弁不啻奴隶致令豪杰解体志士灰心今边疆多故东夷荐食大风猛士深轸朕怀卿部便张挂榜文通行天下凡山林草泽之间有素怀忠义夙抱韬钤膂力过人猿臂善射可效一旅之用者在京赴兵部报名在外赴抚按衙门验实伴送来京朕皆不次擢用卿部再查  祖宗旧制文武各有职掌互相弹压不得仍前牵制庶展豪杰之用布告天下使明知朕意
　　○兵科都给事中蔡思充言沈阳已陷万一奴不悔祸三岔以西一无可恃则蓟门要害作何扼塞近畿各镇作何策应京营十余万之军作何分委训练乞敕兵部尚书崔景荣侍郎张经世一一面陈方略并敕谕辅臣票拟于辽事章＜锍-釒＞择其吃紧堪采者责令该部设诚举行勿徒以有旨知道故套启宽纵之门也仍报有旨
　　○起旧经略熊廷弼为兵部右侍郎添注马上差人守催前来任事
　　○升五军营副将杨愈懋为总兵协助京营总督升宣府参将薛来胤为五军一营副将以差出顺天府府丞毕懋康知兵且精火器留在京用兵部具覆从九卿科道之议也
　　○起升原任吏部郎中赵南星为太常寺添注少卿
　　○起原谪广东揭阳县典史高攀龙为光禄寺寺丞原任礼部郎中鲍应鳌为礼部祠祭司郎中行人司行人刘宗周为礼部仪制司主事御史方震孺荐之也
　　○升光禄寺少卿许维新为通政使司右通政原任吏部文选司郎中张餋才为太常寺少卿
　　○丁卯敕谕礼部朕惟帝王抚运膺图绥猷建极有一代功烈之盛必有一代典刖之胎盖  累朝列圣纪载具存而奕世子孙觐扬首务也恭惟我  皇祖考神宗显皇帝圣神文武仁和恭勤法祖天任人立政爰自励精初服而解纽尽张迨夫端拱垂衣而乾纲在握修内攘外长治久安御历四十八年善政靡可殚纪非有缵述何以扬盛羙而传无穷尔礼部其遵  祖宗故事通行中外采辑事实送翰林院纂修实录其以少师兼太子太师英国公张惟贤为监修官少师兼太子太师吏部尚书建极殿大学士叶向高太子太保户部尚书兼文渊阁大学士刘一燝韩爌礼部尚书兼东阁大学士史继偕沈＜氵隺＞何宗彦朱国祚为总裁官礼部尚书兼翰林院学士孙慎行詹事府掌府事吏部左侍郎兼翰林院侍读学士顾秉谦吏部右侍郎兼翰林院侍读学士盛以弘礼部左侍郎兼翰林院侍读学士周道登右侍郎兼翰林院侍读学士郑以伟李腾芳詹事府詹事兼翰林院侍读学士教习庶吉士公鼐詹事府詹事兼翰林院侍读学士署院事钱象坤少詹事兼翰林院侍读学士孟时芳周如磐国子监祭酒吴宗达左春坊左庶子兼翰林院侍读孙承宗为副总裁官右春坊右庶子兼翰林院侍读掌司经局事骆从宇等为纂修官一应合行事宜悉照例举行钦哉故谕
　　○又谕礼部朕惟帝王昭受丕图维新治理懿德休烈有举必书我  祖宗  圣圣相承贻谋启佑代有纪述垂信万年所从来洪惟我  皇考光宗贞皇帝绍庭初服锐意太平推诚任人布德惠下臣民欣戴中外谥宁盖  临御甫浃三旬而德泽单敷四海洵足以光缵前摹昭垂后范已宜有鸿编藏之天府以备一代之典尔部其遵  祖宗故事通行中外采辑事实送翰林院纂修实录其监收总裁纂修等官仍用英国公张惟贤等一应合行事宜悉照例举行钦哉故谕
　　○福建道御史周宗建言沈阳已陷山海濒危都城之内有何可恃市棍成群奸宄万状一有缓急言之寒心而诸大臣中犹复泄泄相视莫肯为朝廷用一破格之人莫肯为朝廷担一任怨之事扶颠持危能无深痛诚为今计惟有用人一著为目前第一紧要而臣所愿用之人非犹夫人之所谓用人也平时之人求封求荫昼锦在怀今所欲用之人必仗剑出门不与妻子作别者也而旁揣者犹吹毛求疵以旁挠之嗟乎抑何其忍于忘  君父之封疆哉臣愿辅臣冢臣及枢臣终日相聚而谋勿再优游袖视勿再顾忌人情更愿诸臣当思有事时求人甚难毋于事定后责人太易又思今日只有此事之惊危毋于他日再多小事之争执章付所司
　　○兵科都给事中蔡思充＜锍-釒＞言顷据塘报辽阳已危除刘渠王威等速催星火出关应援外著著扼塞则三岔河当守今败兵逃回宜令抚臣一意招抚第河西无粮急发饷银二三十万听便宜行事或抚残卒或用辽人其硝黄等项速解接济以保广宁此一策也山海古北口一片石等处兵马单薄今刘渠出关杨茂春孙显祖未代亟当马上催到檄调兵马统之屯劄侍郎张经世克期至关与督臣并力商确仍不时巡阅以效弹压此一策也天津一带运道所关督饷侍郎李长庚八面长才宜加敕一道并督征剿军旅便宜调募兵将控扼咽喉此一策也京营军遇警分派防守旧有成＜矢见＞宜及时预派相度营盘目下急分属训练挑选骁勇者再一万为选锋豊以双粮闻旧拹理尚书黄克缵曾挑过七千五百名月给米一石五斗再加五斗凑为双粮务足二万之数择经战阵之将如法日操轮宿营房车房以备缓急五城御史编行保甲籍其壮丁稽其奸细一切游僧野道尽数驱逐仍令各城招募骁勇之士给饷听用此一策也器必尝用然后手与器相习库厂原贮盔甲器械等项积而不试未必可用当著巡视科道同兵工二部经管主事一一查验不堪者再造秀涩者再修其火器如佛郎机等项尽定能放之人于教场演习庶临时不至错愕其火药要乾要细若杂沙泥毫不中用当发该营自造巡视科道验试可用此一策也四川土司兵业已议调据宁川卫镇抚邓懋官系阵亡将官邓起龙之子奋不顾身为国报讎据开应调之兵如马湖府土官夏德懋等共二万六千名骁徤敢战当令星驰回籍著该省抚按调发鼓舞激劝即日就道其浙中步兵闽中水兵虽号远水及今图之犹望有济但须调募得人庶无逃脱逗遛等弊近畿各镇抚臣亦速简阅士马预备行粮庶随调随应不至临渴掘井臣草＜锍-釒＞将完接督臣文球揭帖急称钱粮缺乏祁发帑金意甚切至  皇上东顾宵旰必不靳此但蚤一时则蚤一时之收拾后一时则多一时之败溃伏祈  皇上蒿目时艰以国家之钱粮保国家之疆土是则同朝臣子所斋心而吁者也命所司议覆施行
　　○辽东巡抚薛国用总兵李光荣各飞报辽阳失守京师戒严诏廷臣集议方略越日议于后府时言官气张甚或攘袂诟谇无复朝庙之容诸大僚多缄口逊避自催熊廷弼张鹤鸣之外无他策工科给事中霍守典言今者逐队而入萍聚而散缄默者闭目摇首忿争者疾颜厉色会议之概若此亦何贵于议也臣愿  皇上立召大小九卿各问以职业毋惧出位毋惧首事几可以救辽者各出所见择而用之不然会议如前恐天下事去矣章付所司
　　○奴酋据辽阳封贮府库民间金钱缯绮摉取一空分遗西虏驱辽民聚城北奴众聚城南遣三骑持赤帜传令自髡者贳不杀于是河东之民无留髢矣家有父子五人者抽三人为兵有三人者抽二人酋之第三子循海州而南四卫之人望风奔窜武弁青衿各携家航海流寓山东不能渡者栖各岛间此岛众所繇集也  上谕该衙门令奴酋日肆门禁当严内市暂移北安门外还著内外各衙门出示晓谕每月照内市日期交易待虏平之日仍复旧制
　　○益王进助饷银一千两
　　○大仆寺少卿姜应麟面恩衰惫蹒跚吏科都给事中薛凤翔纠之得旨姜应麟起用方新朕目睹行礼良若该部从优议覆
　　○升南京户部郎中黄似华南康府知府袁懋贞俱云南按察司副使
　　○起太常寺少卿倪思蕙仍故官
　　○戊辰大学士刘一燝等言昨接辽东塘报城池似已失陷河东一片土已沦腥膻河南三面邻虏形势孤危内地要害惟有山海蓟门而防御京城一节亦不可缓臣等与六部大臣及科道官商议大要不越兵将两端然近边调发皆虗宿将一时绝少除招兵选将听兵部奏请外今议差兵部右侍郎张经世巡阅山海关并催前调各兵星夜出关应接工部作速料理城壕盔甲器械刑部尚书黄克缵夙谙守城之法五城编行保甲讥防奸细虽辇毂不可张皇而有备乃能无患期以旬日之间诸务毕备而后可以无虞伏惟  皇上宽慰  圣怀镇定内外以安人心得旨览奏知辽阳失陷旬日而克两坚城未闻拒堵片时该镇各官平日抚驭乖方人不用命深可痛恨卿可传示总督文球巡抚薛国用用心料理倡率忠义死守危疆以安内地其遣侍郎巡阅催兵及防卫京城事宜作速著实举行
　　○初新陵业有定卜既而开穴得石御史傅宗龙等言不可用礼部会诸臣往视之众疑未决通政使王舜鼎等言穴宜稍右或云宜再前移礼部以闻  上命辅臣韩爌覆视毕回言臣恭诣  庆陵参酌群言偏右近唇兼虞气脱周视星峦形势穴情仍在原处无疑回于所拟移前处开穴取土五色光润中书陈明晰言此正真气融结给事中程注指视右璧石形尽处为宜穴之验随即定穴置标坐向俱仍前拟大小内外诸臣欣欣相贺以为此  光宗皇帝之灵而我  皇上孝思诚信必如是而后即安也  玄宫既定门殿规制俱照前题营造已稽月余亟宜上紧加工  上曰  庆陵获吉慰朕孝思营造规制已定著即上紧兴工仍赐韩爌银三十两纻丝二表里中书官陈明晰银五两
　　○工部以  大婚礼请造香制节册冠带等亭
　　○升原任兵部武选司郎中韩范为南京通政使司右参议原任惠州府知府徐时达为南京光禄寺少卿礼部主事王宗蓁为尚宝司少卿
　　○升镇江知府李中行为狭西按察司副使分守陇右道
　　○遣御史李九官巡按宣大
　　○加升辽东都司佥书尚志弘为巡抚标下游击镇西堡守备毛凤文为本堡游击从经略袁应泰请也
　　○御史方震孺请罢兵部尚书崔景荣以少詹事孙承宗代之  上不许是日兵部犹以斩获黔中叛苗请择吉告捷于  庙从之
　　○己巳  上御文华殿讲读
　　○谕内阁朕览文书见科道条议请敕马上差人催取熊廷弼等来京今卿等拟进谕札只有马上差官著彼处地方官敦趣无写敕之议朕虑张鹤鸣熊廷弼已催者未必疾来许弘纲王在晋祁伯裕俱在未催之列不无观望徘徊卿等可另拟谕札一道将张鹤鸣等五人各拟敕一道马上差官守催来京共济时艰卿等斟酌可否特谕阁臣言张鹤鸣熊廷弼朝议称其才可济变急需其来即欲委以兵革之事推毂加隆原不为过其许弘纲等皆是叙升办理本等职业俱于谕札内添入职衔督催轻重为得其平因拟谕以进谕部院朕惟朝廷设官各有职业岂容旷废近来不谙典制纷纷托故避事列名仕版栖迟家园成何国体朕冲龄嗣位方期大小臣工靖共修职而因循若此岂朕委任责成之意你部里便查升补未任官员照水程勒限催他到任有违限的照会典例查参有官品未崇例不＜锍-釒＞辞的通政司不得代为封进本章致滋渎扰其兵部左侍郎张鹤鸣代归已久屡奉温纶止知畏避人言不顾君臣大义兵部右侍郎熊廷弼功著存辽朕已洞鉴朝议佥同特兹起用方  今奴酋荐食狂逞忠臣义士岂无枕戈击楫之思你部里便马上差官赍敕前谕本官仍著彼处地方官敦趣即日就道如不顾君命坚卧托辞国有宪章朕不敢贷并升任尚书许弘纲侍郎王在晋祁伯裕奉命已久都著催促前来任事不得仍前延缓故谕
　　○兵部尚书崔景荣言今辽左惟有河西一块土耳若不并力固守何以遏其长驱先遣总兵官王威达奇勋王国梁郭增辉等各领南北兵马应援去今抚臣告急合将昌镇兵马抚臣挑三千选一材勇将官统领星夜援辽山海关内外城堡昼夜严守不可顷刻懈怠蓟昌徵调空虚兵力单弱今行宣府巡抚总兵领兵六万移驻昌平阳和军门及大同总兵领兵七万移驻宣府山西巡抚总兵领兵五万移驻阳和山东巡抚领兵四万移驻境上河南巡抚领兵四万移驻磁州其延绥宁夏固原抚镇亦整兵秣马以听再调得旨如所请
　　○兵部又言东西交讧事势危急臣部先调总兵王威达奇勋王国梁统领蓟昌兵马及浙直援兵并移咨督臣选发救兵星夜赴援至今未报出关奴入日深兵出益缓诸将涣然无统何救危亡今法在必行权当特假王威于诸将中资俸最久合加升提督职衔统兵出援听经略总督节制严查援兵敢有在途逗遛者副参以下听本官立斩以徇本官限四月初一日出关假王威迟留本部即当奏逮正法得旨援兵观望不前朝廷法纪何在王威著加提督职衔总统全辽援兵勒限出关驰救逗遛者副参以下听其军法从事
　　○兵部又言狡酋变诈奸细实繁请敕正阳等内外十六门每门责令勋戚九卿科道并臣部司属各一员查点官军讥防奸细分别委任各照信地防御以保无虞若城外壕堑堙没即令京营拨军挑浚其城守器械火药责成工部措办守城军民人夫早令备兵营及五城御史分派先书姓名于垛口免临事仓皇得旨依议行
　　○命添注兵部侍郎张经世出关以户部侍郎臧尔劝暂署营务
　　○以姚安府土舍高守藩袭本府土官同知
　　○户部专理新饷郎中杨嗣昌言臣闻辽阳失陷痛哭伤心所有理饷要务禀臣堂官李汝华求速具题事关迫切不敢苟延缄默然非侵越堂官也臣言辽左既陷海运当停堂官谓果河西不守奴贼盘据山海关然后可停臣言顺永二府当免今年加派以固人心堂官谓果顺永亦为战场然后可免呜呼必奴贼盘据山海然后罢运顺永亦为战场而后免加派乎臣今日隐忍不言即当万死为此不避侵越堂官之罪循职具题得旨仍禀堂官举行
　　○升山西左布政使高第为都察院右佥都御史巡抚大同
　　○庚午午后风霾日无光
　　○谕兵部辽阳奏报自本月二十五日称奴贼攻进小西门至今再无续报朕心时切忧虑你部便马上差人传与督抚镇将等官多方侦探情形缓急不时报闻不得仍前怠玩致误军机
　　○敕谕兵部右侍郎熊廷弼朕惟尔经略辽东一载威慑夷虏力保危城后以播煽流言科道官风闻紏论敕下部议大臣又不为朕剖分听令回籍朕寻悔之今勘奏具明已有旨起用适辽阳失陷隳尔前功思尔在事岂容奴贼猖獗至此尔当念  皇祖环召之恩今朕冲年遘兹外患勉为朕一出筹画安攘其即日叱驭前来庶见君臣始终大义特命该部遣官赍敕召谕如敕奉行
　　○敕谕兵部右侍郎张鹤鸣尔拊巡黔省剿辑苗夷年劳洊深召还枢贰属当功状既上叙赉将行廷论章明浮言消释何乃栖迟里舍久未启行人臣急国奉公大义似不如是矧今边患孔棘羽书狎至惟算需人特命该部遣官赍敕召谕闻命之日即刻期就程济时艰危副予企望如敕奉行
　　○  上俞兵部请发帑金一百万以佐急需
　　○是日兵部右侍郎张经世领兵赴辽
　　○辛未户科都给事中周希令言夷虏交讧兵将两虗人心未免震惊奸民从中扰乱都城扼要之地必得一素慑夷心可资以弹压而又朝发夕至者无如旧兵部尚书王象乾次则西虏相信将士用命可倚为制督但须两月乃可至者无如旧兵部尚书涂宗浚并荐申用懋顾天峻得旨王象乾涂宗浚作速推用申用懋顾天峻著于相应员缺议用
　　○兵科给事中萧基河南道御史张捷同日＜锍-釒＞参阅科姚宗文罪其排挤熊廷弼也
　　明熹宗悊皇帝实录卷之八终
明熹宗悊皇帝实录卷之九
　　天启元年四月壬申朔孟夏享
　　太庙
　　○日有食之以推筭少差夺监官戈承科俸二月
　　○兵部尚书崔景荣以御史方震孺＜锍-釒＞乞罢  上慰留之
　　○御史李日宣＜锍-釒＞请召见大僚面决急务言今辽阳光景总不可问都门内外备御宜严臣以为此时  皇上无一日不见群臣之理臣下无一刻偃卧私室之理直须朝朝趋朝以俟召对时时坐署以共运筹者也至于救时之著莫先用人据臣平日所知留心边务者则有如今礼部郎中徐谟兵部主事张应吾与入贺四川副使周起元也诏所司议覆
　　○兵部言营军虗冒急须简练协理应增一人大理寺少卿杨东明旧为科臣巡视京营吏部宜加以相应职衔在营练兵京城延袤四十里十一万兵尚觉其少今宜广招壮士多多益善在京即责成总协巡视会同简练科道招募上等者月粮二石次等一石五斗务得壮士不拘定数其在外招募闻科道官有愿往者容臣会同都察院该科议定另题得旨依议行
　　○辽阳溃兵约三四万桴河而渡官兵拒之辄援弓相向声言直奔山海山海关主事莫在声以闻
　　○升提学御史周师旦为大理寺左寺丞
　　○升山西右布政使南居益为本省左布政使
　　○升狭西布政使司参议熊明遇为尚宝司少卿
　　○癸酉山东道御史傅宗龙＜锍-釒＞陈切要事宜一曰  皇上罪已之诏不可不速下一曰溃兵不可不速抚一曰内帑不可不速发一曰山东北直之加派不可不速蠲因乞罢尚书李汝华得旨大臣自有专职不得轻易弹射以阻任事之心
　　○浚城壕
　　○大学士刘一燝等请降敕敦趋阁臣叶向高等  上可其奏敕谕少师兼太子太师吏部尚书建极殿大学士叶向高朕以冲昧缵绍基图端赖密勿元臣当轴处中综持政本卿向高纯忠亮节硕德宏才在  皇祖时茂著忠勋暨我  皇考召还首揆命使已历时月趋装尚未闻期兹特差官赍敕谕召差去行人会同抚按官敦趋就道仍将起程日期一面具奏中外多事军国大计洵藉平章急需元老之壮猷伫望康侯之晋接勉期遄发副予眷怀钦哉故谕
　　○敕谕礼部尚书兼东阁大学士史继阶朕惟国家简任辅臣论思密勿参秉政机卿继阶简自  先帝畀予冲眇置诸左右冀效赞襄乃召命已久历时启行尚未闻日兹特专官赍敕召谕差去行人会同抚按官敦催就道仍将起程日期一面具奏方今封疆多事帷幄需筹当兹安危注意之时倍宜谋断相资之助副予侧席伫望趋装钦哉故敕
　　○礼部尚书兼东阁大学士沈＜氵隺＞何宗彦朱国祚俱同
　　○大学士刘一燝等言奴酋情形叵测招选兵将防护都城委难迟缓臣等前已揭请奉有  严谕无奈夙习因循人情偷玩自闻报来经今六日功绪未有寸分忽忽悠悠岁月又将虚度年来大臣畏忌不肯为国家担忧小臣纷嚣每至以议论偾事此风不湔朝廷一事难为臣等谨拟谕札一道严敕在廷臣工令其省改前愆共图实政再照辽阳克陷未委虚实援兵宜星夜出关策应并拟谕札一道进  览统惟  皇上批发施行
　　○谕部院朕惟辽患日迫内地防御所在需人招选兵将乃今日急务该部宜遵谕竖旗挂榜即日举行收到兵将三日一类奏粮银即于前发帑银内酌给其操练营军编派保甲缉拏奸细修城挑濠守御器械铳炮火药已奉前旨各有专司限十日内完备违限的部科参治封疆大计主持全在朝廷当事大臣务要忠心体国不得瞻顾人言职掌利害岂有不知何得漫无主持依违致误科道条陈虽其职掌然议论不一事难举行且户兵二部尚书兵马钱粮责任重大动輙轻议去留致令掣肘灰心国事耽误即如熊廷弼守辽一载未有大失换过袁应泰一败涂地当时倡议何人扶同何官将  祖宗百战封疆袖手送贼若不严核痛稽何以惩前警后该部院即将熊廷弼更换缘繇及参论各官详开来看今后尔内外大小臣工各宜洗濯肺肠一心君父共佐时艰如大臣畏忌薄视朝廷小臣纷嚣淆乱国是朕虽冲年嗣后  祖宗列圣具有刑章朕岂敢以姑息从事诸臣慎之戒之特谕
　　○谕兵部辽阳声息断绝是否失陷有无阻截兵部便马上差官问督抚官从实奏报如尚坚持待援岂容坐视不救援辽兵将屡旨著王威星夜督发许以军法从事如何尚尔稽迟出关日期即立刻飞报不得仍前迟缓责有所归故谕
　　○安南故都统使黎维新子维祺叩关贡方物并献犯边贼犯督胜总督两广兵部右侍郎陈邦瞻以闻章下所司
　　○兵部奏请京营照五职官府事例各设经历一员稽核诸弊从之
　　○甲戌湖广道御史方震孺开陈目前急务一宁前道王化贞甚得西虏之心宜加佥都御史职衔令其便宜从事与薛国同守河西一兵事急如星火凡东事本章求  皇上随览随下要紧军务不必候部覆阁臣径自看发责成该部以省稽迟一兵事旁午本章甚多宜取翰林四员分阅择紧要者贴浮票以便观览即刻举行一京城火器尽丧于辽存者又未必中用宜责成工部星夜督造委科道官一员验看一大工宜暂停止应工夫役或修  庆陵或浚城河宜责成工部尚书王佐一巡视五城练兵宜先慕京城之兵一以收骁勇一以散奸棍兵部新帑金量行分给一辽阳不守海运难行当并力陆运督饷侍郎李长庚或回部管事或加敕防守天津一各处近京诸道应加衔者即加衔应更换者即更换巡抚亦然宜责成吏部尚书周嘉谟一少詹事徐光启尚驻天津即刻取回以制火器修敌台一自通州至山海关一带某地应设城某地应设堡某地可埋伏某地可结营宜敕少詹事徐光启任相度之劳立限回奏一京师至山海关当十里设一报马以速探哨宜责成顺天巡抚李瑾一京军夏粮合于通州支放一以留京仓之积贮一以散通州之储糈即先臣于谦烧通州仓之意也宜责成户部侍郎臧尔劝一辽事紧急京官纷纷送家眷驿递苦累人心汹汹宜颁行顺天抚按非系紧急军情驿递不准应付当责成兵科蔡思充一崇文门外大通石桥关系城壕作何料理宜责成工部侍郎姚思仁一城外尚无重炮当即日修造宜责成工部侍郎姚思仁以上各款乞  皇上面召阁臣商确严切举行得旨朕嗣登大宝虽在冲龄未闻有翰林协赞阁臣者不得开此款端朕思  皇考简用阁臣叶向高等着该部行文马上催来任事其余诸款该部看议具覆
　　○吏部覆方震孺议请通州天津各添设巡抚都御史一员永平密云蓟州通州各添设兵备道一员天津旧有督饷抚臣李长庚撤回协理部事其新抚另议推补永平旧有道臣按察使杜诗加右布政使专管燕建二路以永平知府陶珽升按察司副使管山石二路密云蓟州炤永平例各分二路通州亦另设兵备一员招兵练士督护漕储昌平旧有道臣再给敕书令其加意防守四道俱听顺天巡抚节制仍行兵部添设参游将官与道臣协守报可
　　○风霾
　　○总督蓟辽右侍郎文球言辽沈已陷广宁空虚恳祈立发帑金一二百万以为招兵买马缮城置器之用至奴酋得志诸夷效尤虎卜二酋逆形已露石门燕河建昌之间在在可虑总计三协须添兵五七万才足撑持马兵须调之宣大山狭等处步兵须调之川浙等处恐事势至急臣且一面就近招募一面听兵部议调章付所司
　　○兵部尚书崔景荣言蓟门咫尺神京喜峰口诸虏贡道自辽沈失陷夷虏生心万一秉此危急卒然一逞则隘口兵力单弱何以抵应王威已经题加提督领催各兵驰赴三岔河策应而蓟镇又复告警或留王威在蓟料理或别选一将署蓟镇总兵事统惟  圣裁至本部职掌不过调兵各边家丁一万调自数月前至今尚未见出关即近日题每兵一万抽兵二百亦未见一处报到伏乞  严旨切责臣部仍马上差人守催方可有济得旨王威已奉旨加衔领催各兵出关策应何得又为两请榆关单弱可虑著作速另选署总兵事毋致疏虞先调家丁及抽调援兵星夜督发有观望逗遛定以军法从事
　　○禁发抄军机
　　○西安堡游击王牧民具禀近因辽沈失陷河东十四卫生灵尽为奴属杀掳之惨言之酸心止存河西一线之路耳人知大路有三岔河险阻可保而不知边外水分数流虏马易渡辽潘离西边三十里西边外至镇静等堡仅一百余里边外犹近里路也虎酋入大营离边虽远春赏未领巴领叔侄十营虽款尚有新枝粆花父子十营二年不肯叩关讲加新赏此酋狡猾百出乃河西大患辽沈既淊粆与奴止隔一墙万一奴还宰赛再加财帛联结虎粆等酋谋犯何以待之且正安堡等六堡单弱极矣边长一百八十余里系广宁北门锁钥边外乃诸夷牧马之地目视垂涎闻河东失陷必拥众要挟堡中无兵库中乏饷危在旦夕本职受恩十世惟矢心以报朝廷伏望速为议兵处赏防守各堡羁縻款夷以救河西生灵总兵李光荣以闻
　　○命总督文球暂摄经略事
　　○日中有黑气摩荡傍晚赤星见于东方连日久矣钦天监不以闻御史徐扬先陈时事及之
　　○是日元辉殿选定淑女三位河南祥符县张氏顺天府大兴县王氏南京鹰扬卫叚氏备选五人驿送还家
　　○辽东巡抚薛国用言军兴以来河西兵马之精劲及糗粮器具之转输无一不为河东竭蹷从事今俱尽矣臣虚拥空城欲募兵而居民俱窜欲措饷而帑藏如洗盖岌岌乎难之也惟是东来残兵如川浙土兵犹堪贾勇臣已移会总兵侯世禄姜弼李秉诚各先给银一千两令悬而购之较之往时加增月饷以力挽入关之志中有被重伤及羸弱不堪应发回者所带弓矢器械甲胄火药如果堪用悉与平买以佐匮乏至于西虏秉机讲赏一不厌其欲是合夷虏之交也若虏利吾饵就我戎索奴畏虏之尾其后未必敢率尔渡河河西庶可措手则临时酌议加赏似不可以故尝胶章下所司
　　○吏部请用少詹事孙承宗为兵部右侍郎  上不许命别推素晓边务者
　　○升大理寺少卿李宗延都察院左佥都御史协理京营戎政添设管事
　　○加升宣府四海冶守备董用文都司佥书
　　○命天津督饷户部侍郎李长庚回部管事
　　○乙亥礼部署部事左侍郎周道登＜锍-釒＞陈修省一修实政以回天意言畏天之实莫先于用人行政然守文之人未足干济调停之政未可图艰必君臣上下实有一番振刷直下承当而后方蹶之天可回也一定规画以修实备谓今河东残破且以广宁为藩篱山海为门户矣关以外何以联络堵拒而使无动摇关以内何以扼要塞冲而使成百二神京以北各边兵将何以臂使指而成犄角神京以南畿辅运道何以血脉通而固根本大略兵多则地重联络则势张将领粮料皆当纲提缕析一一布置以实之者也一明赏罚以肃军政自有辽事以来赏罚之不明极矣吝一赏而使骁雄夷将终成狼子之形吝一刑而使救援生兵尽成坐视之习非雷霆一震形神俱洗军政何繇肃人心何繇奋乎一酌召募以实行五夫召募之法自有辽事以来行之已久乃临事用命者川浙而外何寥寥也所募非所统则不必精所统非所募则不为使故募兵选将原非二事今日诚于沿边劲兵世将视其骁勇素闲者据其家丁或统摄之数引而伸之如欲满千即以千人安行之数给之令其自募则时日不烦而兵将两得计无便于此者一曰去需缓以赴事机今日事势逼促极矣顾帑已发而百万之金尚未知作几处著落也议增兵而召募之使尚未见分道四出也议操练而分视之使尚未见入营受事也及今料理尚恐后时再一因循后将何及得旨天象示儆朕心倍惕大小臣工悉心修禳务举实政以回天意
　　○癸丑礼科给事中李精白言今日武备久弛各镇精锐挑选已尽孰堪备勤王之用宜差官于畿辅近地各处招募择其中有谋勇过人堪为将领者即令统率前来以备战守但近年募兵沿习故套道府委之州县州县委之佐贰苟且塞责究竟无一实用须委风力科道真心任事者数员领敕星驰勒限报命其募兵安家行粮即于各省新饷支用目前各给银一万两以便逐路收募候册报开销其地方抚按道府县官须协力共济如怠玩即以误国参究至于四川之土兵河南之毛兵闽浙之水兵秦晋齐鲁之陆兵并宜差官广行招募一以预备不时调遣一以笼络草泽豪杰深于缓急有济得旨前议添设巡抚道臣分地募兵这本又遣科道分募何无画一之议著从长确奏其川浙等兵酌量分数行文彼处抚按官调发
　　○按自有东事以来其贻祸最烈者无如募兵盖召募之兵率皆布井乌合御敌则不足鼓噪则有余前后糜金钱数百万曾不得一卒之用甚者逃而为盗奸民饥民揭竿从之中原自此多事矣
　　○兵部覆总督文球＜锍-釒＞言辽沈既失便当守三岔河广宁次方守山海蓟昌有主兵九万客兵五万若急挑二三万并力拒险亦自可守何称无兵矧浙直水兵六千有过关者本部又檄王威选兵五千王国梁选兵二千达奇勋选兵五千若督抚星夜督发自能拒险又督臣所收逃兵俱是四方精锐鼓而用之皆我干城关内地方不乏壮士就近招募最为便计顷蒙  皇上发内帑百万见解十万将往又户部见贮山海银十万二项共二十万督臣可用以招募也至奴酋得志诸酋效尤虎卜诸酋生事于东西两协督抚诸臣当一面讲詟一面集兵防御申严侦探互相应援不可专恃宣大山西川浙之兵而有疏虞也得旨依议行
　　○礼科给事中周朝瑞论刑部江西司员外徐大化历任贪纵罪状诏付部院
　　○是日午时宁夏洪广堡风霾大作坠灰片如瓜子纷纷不绝踰时而止日将沉作红黄色外如炊烟围罩亩许日光所射如火焰夜分而没同日延绥孤山城陷三十五丈入地二丈七尺
　　○丙子  上御文华殿讲读
　　○论沮用熊廷弼之罪降户科给事中郭巩一级调外任时吏部尚书周嘉谟等会议起用廷弼然尚为巩祈宽  上谓巩淆乱是非不顾封疆姑从轻降用
　　○辽东巡抚薛国用逑辽阳被克文武溃散情形请补道臣而荐白养粹先是养粹坐旧任辽阳道时推毂叛臣李永芳被论听勘国用荐起之其后养粹遂为永芳之续
　　○升巡抚辽东右佥都御史薛国用为兵部右侍郎兼都察院右佥都御史经略辽东升宁前道右参议王化贞为都察院右佥都御史巡抚广宁事务以兵部职方司主事张应吾为山东按察司副使补宁前道缺起原任山东右参政今在籍听勘白养粹以原官补宁前道加广宁同知马绍芳长芦运司同知衔照旧管事
　　○召还少詹事徐光启近京蓟密等道行令督臣酌查报部议覆
　　○遣翰林院简讨刘钟英礼科给事中汪庆百福建主考礼部员外郎杨弘备大理寺寺正梁建廷四川主考工部员外郎华颜中书舍人吴之仁广东主考兵部郎中孙榖刑部主事顾大章广西主考寻因华颜病故改遣工部主事曾樱樱以事迫乞改试期许之
　　○升狭西按察司副使郭之琮为本省布政使司右参政驻宁夏
　　○补山西按察使河东道王豫立为本省按察使
　　○补御史徐景濂于浙江道
　　○丁丑  孝端显皇后小祥文武各官及王府遣官俱诣  定陵致祭
　　○今选得河南开封府祥符县监生张国纪长女为  皇后大婚有期合行礼仪尔礼部会同翰林院定议以闻
　　○升浙江衢州府知府瞿溥为广东按察司副使清军驿传狭西布政使司左参议吴光义为四川按察司副使分巡川西道
　　○兵部尚书崔景荣言辽沈之失皆繇内应广宁城小奸细难容傥士民齐心便能固守李光荣窦承武皆一时骁将见在士马加以收拾逃兵鼓以忠义并力拒三岔河依然雄镇也贼得海盖则天津登莱俱当堤防山东抚道诸臣所当时时豫备粮运陆路艰难抚臣请将海运繇北岸转饷此河西命脉所关督饷部臣已议回部而新推天津巡抚必兼理粮饷以督海运而后可  上从其言随升太仆寺少卿毕自严为都察院右佥都御史驻劄天津备兵防海
　　○山西道御史李九官言辽沈兵非不多饷非不足将非不可用即云受降亦自有嘉靖年间沿边招降之旧例在而所以不免于败者何也则以因循之故套未破徼幸之习心未忘也向使真见于守辽沈之难也或者尚可守也向使真见于辽沈之不可守也何以犹为捣巢之说也即今广宁等处无不皆然能不谓之徼幸乎惟其徼幸是以因循日日会议日日题覆兵练纸上官起他方时近两旬事无一备岂不可哀也哉凡救援之策诸臣言无不尽臣亦无复他说惟有条上去徼幸三字以赞诸臣之决而已诏所司知之
　　○升顺天府府丞王国祯为都察院右佥都御史驻劄通州督理粮储招兵练士
　　○戊寅演火器以工部主事沈棨督之
　　○兵部尚书崔景荣请分道募兵遣锦衣卫指挥张懋忠往通州天津等处万邦孚往宣大山西三关会同抚按该道多方招募回日即自训练其畿内八府及山东河南狭西山西四省专遣风力科道会同抚按招募每省不拘定数大约以五千人为率先得数百即先遣官押送以便发防近京之人在近设防者不给安家远者量给仍各给器械其援守辽东者给安家银五两官给器械马匹所需银两抚按官动支加派新饷务要精悍骁勇之士不得以老弱充数此外不拘杂色人等能募兵百名以上者准武进士授卫镇抚二百名以上者授把总三百名以上者授千总五百人以上者授守备其见任百户募兵百人者授副千户副千户募百人升正千户以上递升为事立功及废闲将领以职尊卑并所募之多寡临时查酌复职募兵应用银两虽奉旨发帑百万然各项支用尚虑不敷闻巡青衙门尚多收贮合借十万两以凑招募之用得旨如议
　　○原任山西左布政使调简未任韩策捐金三千以助军需命有司建坊示宠策＜锍-釒＞辞许之
　　○四川永宁宣抚司宣抚奢崇明上＜锍-釒＞愿调马步精兵二万直捣奴巢又原任援辽总兵陈寅于万历四十八年具＜锍-釒＞请募浙黔二省兵寅死其子陈邦裕复申前请原任援辽总兵刘綎子应袭刘信等愿出精兵万余自效四川重庆府千总胡来凤举梁山县生员李资乾等有练熟精兵三千六百名可取效用四川宁州卫武举邓懋官称伊父征东征播惯用苗兵二万有奇见在可朝呼夕至又石柱酉阳各土司兵可调湖广麻镇五寨司土官田景受等各愿率兵报效兵部类题言近日浑河之战独川浙各兵奋力杀贼至二千余人按臣张铨亟称其义勇今辽事未宁委应分别调募应援况奢崇明等各具＜锍-釒＞揭自愿报效益宜鼓舞招用容臣部星夜移咨湖广四川抚按查照所开地方调发川兵三万湖兵二万浙兵但得一万可也生员李资乾抚按官给与应付俾统领所练兵三千六百人赴用其各省土著壮丁责成地方各官招募至于一切行粮犒赏等项各该抚按即以加派新饷酌量支给武举邓懋官有志徵兵为父复讎即差往往四川徵兵加都司佥书职衔行事其浙江湖广兵选委廉干官统押前来俱星夜勿缓得旨如其言是时奢崇明已蓄异志借调兵以行其逆谋而李资乾以一生员虚张练兵三千六百人欺罔甚矣
　　○遣兵部武库司主事周鼎往蓟昌真保武库司主事王继谟往宣大山西延宁甘固督发兵丁兼程赴援
　　○兵部请命勋戚九卿科道并本部司属官员分守正阳等十六门因坐派职名上请得旨各衙门掌印官不必一概派入致妨职务
　　○管理太仓银库主事汤道衡陪库主事邹嘉生言辽事告急一切战守机宜庙谟具在臣何庸议而臣所司者饷也辽急则饷与俱急臣所司者又九边十三镇之饷也辽饷急则各镇与俱急太仓岁收大约三百六十余万岁出大约四百二十余万至各镇拖欠二三年间积至三百八十余万寻尝无事犹可苟且支吾迩自辽警张皇各边之声势不得不因辽而急而民有加派又有摉括直省之运解反不能不因辽而缓而今又无辽矣欲障辽则必速固蓟密永昌欲固蓟密永昌则必并顾宣大山西延宁甘固等镇此今日庙谟之定局也欲固蓟密永昌宜通新饷为旧饷欲并顾宣大山西延宁甘固等镇在改京运为民运此今日饷务之急著也以蓟密永昌言之年例月饷非无成额第欲驱之摩厉灭贼不获厚糈孰肯用命臣议先畿辅诸镇各发四五万金听其支取而太仓如洗额饷尚缺调者急于救焚解者茫如捕影中怀焦灼计无复之幸遇  皇上新发帑金臣部应得半而日来新饷又有至者臣以为总期救急何分彼此宜尽见在所有新旧通融互发但未奉  明纶臣等未敢即行耳以宣大山西延宁甘固等言之历稽往代四方供亿皆达京师即  祖制屯盐亦以本镇取给本处浸寻法废改折行而京运起查得各镇年例如大同镇额银四十五万六百三十八两宣府镇额银二十九万六千两山西镇额银二十万六千三百两延绥镇额银四十三万三千七百三十九两宁夏镇额银一十三万三千七百九十五两甘肃镇额银一十九万七千五百八十八两固原镇额银每年具题约银十余万两通共银一百八十一万六千余两每至外解不前边徼告急各镇委官抢地环呼徒以京运故耳臣查得两淮盐课银六十七万七千六百一十两两浙盐课银一十四万六千四百五十两通共八十二万四千六十余两原供各边合令免解太仓径派各镇听其自运自催又查得山西加派地亩银三十三万一千二百三十五两狭西加派地亩银二十六万三千六百三十一两通共银五十九万四千八百四十余两并二省摉括扣抽事例税契等项俱可就近分派照民运抵充仍类入考成以便稽察或虑新饷数亏即于太仓附近起解陆续补偿此亦同舟之谊也巡视太仓银库工科给事中成明枢亦言乞如道衡等议章下所司
　　○钦授皇亲张国纪为鸿胪寺卿
　　○改南京太常寺少卿张凤翔为太常寺少卿添注起原任太常寺少卿丁启浚为南京太仆寺少卿
　　○
　　○发太仆寺马价银八万两分解宣大山西各督抚给散援丁
　　○四川绵州妖僧政坤等谋作乱旋即就擒道逆刘民选竟逸去民选罗江县学生员也抚臣饶景晖以闻
　　○赠原任应天府府尹王三才南京工部右侍郎荫一子国子生
　　○己卯命铸督催援兵关防给张经世
　　○赠原任南京礼部尚书王弘诲太子少保荫一子国子生
　　○改新升广东布政使司右参政李之藻为光禄寺少卿管工部都水司郎中事
　　○补原任按察使李应魁于山西起原任山西布政使司参议邢慎言备兵蓟州改四川按察司副使周起元备兵通州
　　○庚辰以  大婚礼遣公张惟贤朱纯臣祭告  天地侯李诚铭祭  宗庙
　　○通政使司右参议吴殿邦极言李三才奸贪不可用命部院从公议覆
　　○山东道御史傅宗龙愿募兵自效并荐兵部主事陆燧工部郎中赵琦主事杨师孔同往章下所司
　　○直隶巡按申廷撰言臣所隶地方自居庸达山海关东西延袤不下二千余里关外众酋窥伺内地一日数报人情汹汹西协副总兵王国梁将门将种散金养士西协断不可少此人已转京营乞俯徇人情仍以见任职衔留用得旨蓟门拱护神京山永防卫宜急所奏兵将作速议行
　　○荫太仆寺卿毕自严男际壮国子生
　　○辛巳监军道高出自辽阳逃归广宁复倡言广宁不可守请捐以予西虏资其捍蔽印禀到部浙江道御史刘廷宣言高出以亡命之虏敢出此误国之计若不急行逮治何以警为臣不忠者辅臣亦以为请得旨遣缇骑逮出都给事中薛凤翔祈免不听
　　○广西道御史房可壮再＜锍-釒＞乞急用李三才祈敕铨臣即拟职衔地方报已有旨
　　○续考拟授科道等官阮大铖李遇知霍维华魏大中俱给事中大铖户科遇知维华兵科大中工科姚应嘉王心一刘重庆刘芳徐卿伯杨维垣俱北道候缺填补何荐可南京广西道
　　○工部请造承应婚礼及各宫供应等项并各殿陈设锦衣乐器
　　○命铸管理山石兵备事务关防
　　○壬午山西道御史毕佐周言臣闻攻城而破者矣未闻不攻而破者也沈阳以吊桥绳断破说者谓降夷实为之辽以角楼火起破的系辽人为内应闻辽城中私通李永芳者凡数十家相与约期举事不知二百年来休养抚宇之人何一旦若此则我实有以失其心耳军兴以来援卒之欺凌诟谇残辽无宁宇辽人为一恨军夫之破产卖儿贻累车牛辽人为再恨至逐娼妓而并及张刘田三大族拔二百年难动之室家辽人为益恨至收降夷而杂处民庐令其淫污妻女侵夺饮食辽人为愈恨有此四恨而冀其为我守乎为今之计其急著莫若收民心经抚严明纪律虽兵民杂处务秋毫无犯一切佥夫佥牛悉罢不行  皇上仍下优恤之诏与民更始其良民之阻隔腥膻者优诏传谕晓以恢复救援明示朝廷不忘河东之意又莫若收军心辽左有事以来援兵望风奔遁迩惟川浙土兵结营御贼迨其败衄矢志复讎从不领赏  皇上宜下诏宣慰敕抚按速行查报死者恤录其家生者优异其赏至广宁山海所收逃兵须厚其衣粮调其创病简遣老弱鼓舞丁壮使人人有投醪挟纩之恩愿为我用又莫若收道将有司之心潘宗颜挺身死难三年而始得赠刘綎杜松戮力殒身三年而始议恤荫当事者动曰查勘奸书实借为利阶今陈辅尧叚展死矣何廷魁且死以从容就义矣不待勘矣尤世功死西门矣陈策童仲＜忄癸＞秦邦屏等数人且死以突阵杀贼矣不待勘矣望  皇上敕兵部杜书役索贿之弊急遣官于山海广宁间宣布特诏设祭致奠分别文武立刻赠谥查妻子在京籍者一并优待他如牛维曜高出胡嘉栋康应乾姜弼侯世禄李秉诚等与夫参游之藏伏林莽千总之隐匿姓名作何处分作何招集人固有一死明志者有存身待报者惟朝廷急明其功罪早定其去来以为收拾余烬续振军声之举如此而道将诸臣之心或可抑臣即辽左之人心愈知关内之人心近日内地视援兵若豺虎视车骡之佥派若汤火况千里苦旱三秋无望乃诸臣请罢三辅二东之新饷而不蒙愈允请多发帑金以抵新饷而不蒙俞允臣恐中国之覆辙又成辽左之覆辙矣报闻
　　○狭西道御史高弘图参兵部尚书崔景荣庸臣误国乞赐罢斥得旨兵事方亟止尚书一人调度未可轻议去留顷之御史张纮给事中尹同皋相继论劾景荣连疏求去  上俱慰留之
　　○山西怀延二卫地震
　　○癸未辽阳先是有原任通判黄衣者广宁人袁应泰委视仓偫城陷自髡降奴奴衣以红蟒与骡一头复入广宁为奴游说巡抚薛国用执而戮之具疏以闻得旨辽失全以内应黄衣显为贼用枭示允当厥辜仍设法摉捕奸宄安固人心
　　○刑部右侍郎邹元标言今日国事之败皆二十年诸臣酝酿所致也往者不以进贤推贤为事而以锢贤逐贤递相祖述言臣不以公心虚心为事而以分门割户共为衣钵柰之何朝不多事臣谓今日急务惟在和衷而已所以不和者何论事论人各有偏见偏生迷迷生执执为我有我不知有人祸且移于国此不和之流毙也今论一人当惟公惟平无遽摇笔端论一事须惩前虑后无轻试耳根以天下万世之心衡天下万世之人与事如涂宗浚李邦华诸臣业举之矣熊明遇刘宪宠陈大绶周起元一时伟望今已推升臣所知则有南京户部尚书汪应蛟通政使吴达可大理寺寺丞余茂衡副都御史刘曰梧应天府尹徐必达太仆寺少卿周汝登副使马孟祯布政萧近高等不大破尝格言□剪言□剪拘拘欲豪杰向用不可得也然又当存爱惜意取其来不必追其往若既用之而复索瘢求疵何人无短何士无瑕此时得一济世才如荒年嘉谷为天下惜之而已臣复睹山东自四十三年饥荒至今数年如牛运海运又起辽饷久疲驿递马户不胜其楚至有鬻子女应差者有泥垣走者若不大为赈恤大增马价即本处抚按郡县万分苦心亦难回元气于大病之后山东畿辅皆  陛下肘腋肘腋固而后身体康强臣愚谓两省辽饷宜减一年不然或半或差减国家无损而两省受如天之福得旨邹元标怀忠入告所奏各款即与议行
　　○钦授鸿胪寺卿张国纪为中军都督府都督同知妻陈氏封夫人
　　○南京工部尚书丁宾以病乞休许之
　　○升光禄寺寺丞王惟俭为本寺少卿
　　○甲申  孝懿庄皇后忌辰  奉先殿行祭礼遣永宁伯王天瑞祭  昭陵
　　○以  大婚礼赐辅臣刘一燝韩爌公张惟贤讲官钱象坤等正字官马键等袭衣有差
　　○巡抚通州右佥都御史王国祯言通州密迩神京目前急着惟募兵一事然欲摧强敌必致边兵欲致边兵必资厚费狭西诸镇夙称将猛兵强以臣所知如杜桐杜松杜文焕杜勇等一门父子兄弟忠勇夙著家蓄健丁尤多敢战为今日通州急计应于  皇上原发帑银内即支六万两差官解赴延镇责成总兵杜文焕招募有马战丁二千人即将伊子原任怀远守备杜弘域加臣标下游击衔统领定限本年五月以内先至通州其余星速招募勒限前来章下所司
　　○吏部议添设兵部职方司郎中一员任满后酌量才品俸序于五品京堂内推用不终事者不为例又议添注职方司主事二员以户部主事耿如杞工部主事范钫调之
　　○云南道御史丘兆麟荐房师原任南京国子监祭酒汤宾尹欲其自效于辽得旨该部酌量议用
　　○升太仆寺少卿冯从吾大理寺右少卿
　　○起原任浙江左布政使萧近高为太仆寺卿管少卿事
　　○补考选御史温皋谟湖广道
　　○支大工银五万两发解山海关修筑城壕
　　○命铸经略辽东等处关防巡抚天津等处关防巡抚通州等处关防
　　○赠原任都察院右都御史李春光太子少保
　　○乙酉工部尚书王佐言皇城防御已有定议惟是增筑敌台一节有谓乘高设险犄角制敌筑之便者又谓我可制敌敌可乘我筑之未便者关系重大伏乞  皇上敕下廷臣再加讲求得旨敌台既称未便不必增筑
　　○刑部侍郎邹元标条陈末议一拔茅末议谓林下诸臣如叶懋才赵南星高攀龙安希范刘宗周旷鸣鸾等未蒙赐环宜广汇征之途一阐幽末议谓已故诸臣如冯应京王教罗大纮雒于仁涂杰王学曾朱继京陈尚象王如坚张栋钱一本姜士昌于孔兼诸寿贤薛敷教等久沉夜台宜下恩恤之典一边饷末议谓加派病民复税病□二议断不可行一理财末议谓理财舍屯盐水田别无长策清屯在以本卫之官清本卫之田庶奸军不得售欺巡盐在于专任之中行超迁之法即老台臣亦可胜任至水田如徐贞明潞水客谭今西北多有受其利者缘举行太骤故致旁嚣今宜付之有司以渐而行一振武末议谓今非患无兵而患无将又非患无将而患无将将宜选文臣知兵如先朝罗通毛伯温者建牙弹压武将自然挺出一保泰末议曰简曰俭曰和曰厚纚纚数百言得旨续陈诸款具见有用实学该部一并议行
　　○以大同参将张继先升副总兵协守宣府地方
　　○工部请修造  上用水殿黄船共五只
　　○发盔甲弓矢器械火药等项于广宁
　　○命铸添设通州蓟州兵备各关防
　　○逮保定总兵郭增辉以其托故逗遛也
　　○革宣府巡捕都司佥书白世爵回卫以巡抚解经邦劾其朘削无遗也
　　○丙戌  上御殿行纳采问名礼以英国公张惟贤为正使大学士刘一燝副之其纳采制曰  皇帝制谕中军都督府都督同知张国纪朕祗膺骏命缵嗣鸿图深惟治理之原道先正内仰奉  宗祧之重庆始宜家敬遵  皇考诏命简求令淑作配朕躬兹遣使持节以礼采择故谕问名制曰朕惟后正中闱以综内治遹询庆毓用咨名家特遣使持节问名尚伫来闻钦哉故谕寻赐惟贤等银币有差
　　○命九卿科道公举边材
　　○升光禄寺添注少卿姚士慎为顺天府府丞光禄寺寺丞桑学夔为南京光禄寺少卿
　　○调原任福建按察司副使高登龙于狭西管榆林路兵备道
　　○贵州巡按沈珣条陈地方切要事宜一议黔楚易地谓平溪清浪镇远偏桥黔地也而隶于楚黎平永从楚地也而隶于黔事事阻碍宜易地以便统辖一议道臣驻镇谓普安去普定隔远民悍俗浇宜令威清道春夏驻普定秋冬驻普安往来巡察以广弹压一议改附土司谓先年葛彰土司长官安其位附叛革职其孙安长治孤幼未袭疆土无主议将葛彰地土附龙泉县管辖改长官安长治为王主簿责以催粮捕盗其副长官改为土典史悉听龙泉令钤束一议改县为营谓施秉县逼临苗穴居民稀少名为县治实同旷土议改为营裁县令而以清镇守备移驻镇守一议裁革幕官谓普安州原设州判官一员事无职掌实同赘员议裁去一以免卑官远涉之艰一以省冗费虚糜之禄吏部覆奏谓移驻道臣改附土司裁革幕官三款俱当如按臣议惟黔楚易地事关两省应行楚中抚按会议具奏改县为营属巡抚事俟移咨覆请施行  上俱从之
　　○命光禄寺少卿管工部郎中事李之藻调度十六门城楼军器
　　○兵部覆工科给事中李春烨请以大工银十万两修山海边墙许之
　　○廷试天下贡生取上中卷有差岁贡四百一十一名恩贡一千八十名
　　○丁亥左都御史张问达言京师根本重地五方杂处奸宄易生况辽左多事尤宜立保甲之法严加整饬相应劄行各城御史严督各兵马司逐户编集十家一甲十甲二保互相稽查凡一家之中名姓何人原籍何处作何生理有无父子兄弟曾否寄寓亲朋开载明白具造花名清册呈报仍各躬亲巡历地方不时点闸或有□贾来往不尝即于往来之期消添名姓每立期限投递不违甘结间有形影面生可疑等人即时研讯根繇直穷下落务期稽察严明地方清肃庶使畿甸之内得保无虞内开中城兵马司所属地方九坊五十三铺共计人户二万五千四百四十名甲长二千五百四十四名东城所属一百七十三铺共计人户三万六千八十名甲长三千六百零八名南城所属一百三十五铺共计人户四万三千三百名甲长四千三百三十名西城所属一百零一铺共计人户三万七千六百四十名甲长三千七百六十四名北城所属在城六十三铺共计人户八千七百三十名甲长八百七十三名报闻仍着该城严加稽察毋致疎懈
　　○湖广道御史方震孺陈备御急着一曰画三岔为守沿河要害须筑堡数处使首尾联络或多筑营房使守者不苦暴露急命新抚臣王化贞画策以闻一曰广宁山海须精兵二十万此兵从何处办何日整齐当责本兵立限报究一曰东人最恨客兵是以无固志则广宁之精壮者尽当籍而为兵况募一兵至关外既费多金又虞逃脱何如即以此金买河西人之心且省道路之骚扰乎此不可不责成辽将窦承武也一则登莱宜急设重臣多募水兵时时入海窥奴时时放炮惊奴此不可不责成总兵沈有容也又请遣明时举李达募兵川中荐太仆寺寺丞李孔度得旨条议诸款速行方可济急有任意稽延查明参处
　　○山西道御史李九官奏久任之说就中一切铨法壅滞之难臣亦未敢易言久任以为事在必行也惟思有坐迁一法无久任之名而有久任之实于人情事体毫无所拂而于国计民生实大有所利固可永永行之者即武职自总兵以下备把以上其更调升迁等事亦当如文官之例  上以为关切吏治命所司议行
　　○遣工部都水司主事金元嘉行人张其平云南主考刑部山西司主事项梦原行人张柽芳贵州主考
　　○升成都府知府冯任为狭西按察司副使备兵庄浪
　　○革四川垫茂游击范景韩任以巡抚饶景晖紏其索军冒饷也
　　○戊子江西道御史徐杨先请旌恤辽东死难诸臣张铨等以劝忠烈分别处置高出康应乾等以警逃臣又言河间县知县佟卜年家本叛逆况有贪声所当削除仕籍以远嫌疑得旨旌恤死事分别罪愆即确查议行佟卜年不必疑议
　　○山西开平龙门二卫地震
　　○巡视南城御史方震孺报捉获奸细邢子成御史高弘图缉获奸僧刘方泰通州复报获奸细唐良干等俱得旨命枭示正法时摉捕奸细甚急且悬赏格以购之于是骈首藁街真赝莫辨矣
　　○先是恩诏考贡一款因礼部书役误依万历二十九年恩贡旧藁抄誊以致起送二人与恩诏内开十人中考取者不合仪制司员外郎张光房具疏简举礼部疏请分别改正十人中考取者准作恩贡二人中考取者准作次年岁贡仍补行十人之考礼科给事中汪庆百参之言明诏在前而旧藁是录故耶误耶况各省十人中考取者不乏岂行文有参差耶至补考之说更有不便者夫以恩贡罗之忽以岁贡与之以龙飞贡之忽以次年抑之祗缘当事二三其德而遂颠倒诸生伏乞敕下该部细加参酌得旨该部确议具奏礼部再疏改正  上命恩贡再考一次岁贡仍照旧行
　　○时各镇援兵久调不至兵部尚书崔景荣上疏自劾且言督抚镇道诸臣坐视国家之急无忠义心皆罪不可逭乞先治臣之罪再将各督抚镇道严加惩治得旨援兵奉旨徵调督抚镇道各官坐视孤危观望不前国家缓急何赖姑着戴罪督发如仍前逗遛误事部科查参逮治兵事方殷卿宜殚力任事不必引罪
　　○己丑倭船入福建彭湖地方官兵擒斩贼首黄十二等于虎井屿抚臣王士昌具疏上闻
　　○荫南京刑部右侍郎何熊祥孙钟英国子生
　　○加升忠顺营都司平四知为援辽领兵参将
　　○升广西总兵坐营指挥佥事高云豸为都指挥佥事以都司佥书职衔管思恩参将事  庚寅  上御殿行纳吉纳徵告期礼以成国公朱纯臣为正使大学士刘一燝副之其纳吉制曰  皇帝制谕中军都督府都督同知张国纪大婚之卜筮龟协吉卿士孚从敬循典礼遣使持节告吉钦哉故谕纳徵制曰卿女令姿淑德克称母仪宜共承  天地  宗庙特遣使持节以礼纳徵钦哉故谕寻赐各官银币有差
　　○河南道御史张捷言今日有当速下之诏有当速寝之事顷辽阳死事文武诸臣杀身取义生气凛然甚至坚拒东山困处海岛＜口虽＞＜口虽＞小民知有  君父  陛下何惜此尺一之诏不以表扬死事使远近闻之必有欷歔感慨出死力报朝廷者臣谓目前有决当速下之诏者此也主忧臣辱之日方当刻刻以失河东为恨着着以守河西为主勿徒粉餙太平贻笑奴酋臣观日来奉有明旨将宣贵州之捷窃谓苗方猖獗未宜过为夸诩即使就平而国耻未雪亦不当以小喜忘大忧故曰目前有决当速寝之事者此也王化贞开府广宁一切阃外事自当便宜假之何苦又留一病臣为经略宜听薛国用回籍调理专委化贞以新推道臣张应吾佐之至如吏兵二部作毙要钱牢不可破刘綎死事疆埸忠魂久郁其子鬻数宅始邀一恤土弁秦氏千里褁粮急纾国难行月之给索贿至千金王威领敕闻勒索至八十金一涉武臣便作贿薮若是豪杰忠勇之士欲不灰心不可得也愿大小诸臣共痛除之报闻
　　○援辽川兵守备邓琥辽亡陷虏李永芳欲杀之一夕乘守者醉缒城而出至广宁薛国用遣入关验知自髡状皇城巡视给事中朱钦相等以闻命鞫之
　　○升大理寺右少卿杨东明为左少卿
　　○升福建布政使司右参政诸允修为四川按察使建昌兵备道
　　○辛卯户科给事中赵时用言国家之所以驾驭臣工雷厉风行者法而已况今日羽书旁忤人心惊惶即散官末臣亦知为朝廷抱忧若左右少司马有兵戎职掌者而可优游家居乎王在晋家于江南犹可以稍远为解祁伯裕则在滑县也距都门不满四百里一闻辽报何难兼程岂臣子从容过家可以便安而遂置  君父于不顾耶须严旨切责并限王在晋速来迟则重罚无谓国法可藐也至总兵王威达奇勋逡巡关内多方挨延于军无威于法当斩李怀信杨肇基调用已久亦未见倍道速来宜差锦衣卫官催之有托疾规避者即械之来京此后无论徵兵调将俱计程立限调兵不发则逮巡抚援兵脱逃则斩将领多难之日宁无将无兵而必不可无法法存则兵将皆随法转边疆可因法定矣得旨祈伯裕着勒限星夜进京王威已报抵关姑准戴罪督兵应援其余立限与他抗违者重治
　　○升光禄寺少卿林材为太仆寺少卿改户部主事刘道隆为光禄寺寺丞
　　○以原任山海总兵刘渠为援辽总兵正安堡都司佥书王牧民为参将左翼营都司刘世勋为游击将军以中屯卫指挥陈一元为广宁备御从巡抚薛国用请也
　　○原任大学士吴道南以  大庆加恩具疏遣其子吴之屏陈谢得旨授之屏中书舍人
　　○壬辰刑部尚书黄克缵疏请演神器并收遗兵言臣任协理戎政时曾募能铸吕宋大铜炮匠人来京铸完大炮二十八位遣援辽守备黄调焕同壮士陈有功顾应泰等三十人解去辽阳七位其一位重三千余斤为李秉诚请去奉集一发击毙建夷七百余人将官二人此道臣高出之所目击其余重二千余斤及一千斤者分守辽阳山东闻再发击毙建夷二千余人此袁经略之所面赏今三炮一埋地中其二击破惟有四号者三位为建夷所得然彼亦不能用也所遣三十人初以为尽于辽矣今尚存二十六人见在宁前真壮士也戎政府中尚有大炮十七位大佛郎机十二位若募百人演习而善用之尚可当浙川兵一二万人此则神器所当急演者也又从辽阳脱回兵士尚有四五万聚于宁前山海间即川兵亦尚有七千人臣所用管押南兵守备徐琏骁勇出群残兵见之皆愿随彼复回广宁但所带兵粮仅千余金不能救败兵之饥若发五六万金听其召募收拾则一二万人可以立得练而用之皆精兵也胜于召募远地缓不及事者功相万也臣所遣炮匠从辽阳来者言川浙兵与夷力战杀伤数颇相当夷今住辽阳其兵疮痍未起且西虏物故者与之责偿故未敢轻渡三岔河正我修理战守之时不可玩时愒日以失事机亦不可过于张皇示以弱也  上命所司作速议行
　　○先是礼科给事中汪庆百条陈科场事宜一考官宜择谓分考须遴选名士勿徒循资俸一较阅宜精谓取卷须兼重后场勿徒事剽窃一隐僻宜裁谓麟经命题必吻合经传勿任意附会礼部署部事左侍郎周道登等覆如科臣议而更为推广以礼科先因磨勘不议试差今查本科未必人人磨勘相应与五科轮遣又以  圣主龙飞求贤之始例当广额两京乡试各加五名大省三名中省二名小省一名以明天启元年一科特恩广厉之意得旨依议通行申饬解额准与量加名数以见初元广厉之意后不为例
　　○宣大总督董汉儒宣府巡抚解经邦各报称遣精兵三千入卫兵部覆言臣部所调各镇兵马原无应援河西今宣大督抚报兵入卫并未言及援辽倘三岔河广宁失守则藩篱已撤而徒拒贼于堂奥之间危矣得旨援辽各兵着照原题数目刻期督发不致含糊稽误
　　○赠贵州兴隆卫指挥佥事余洪烈指挥同知予世袭恤其捕贼死事也
　　○起原任山西协守副总兵杜光宇原任甘肃凉州副总兵顾尚文原任宣府怀安城守备张承宪赴京听用
　　○癸巳谕吏部近日起用原任兵部尚书王象乾涂宗浚该部请敕行取但思尚书重臣止拟虚衔听用殊非事体你部可酌议相应实缺起用命下严敕本官星驰来京到任管事故谕
　　○原任辽东赞画刘国缙监军道牛维曜海盖道康应乾等各航海至登州山东巡抚赵彦以闻兵部言国缙飘泊一身颠连万状能收田横壮士不受禄山伪官应令抚臣存恤仍候  圣恩改用道臣维曜等弃地狼奔争船鼠窜行令山东抚按押解来京治罪从之
　　○兵部题蒙发帑银一百万两随分发户工二部各二十万臣部留用六十万此内即补还借解过太仆寺银十万辽镇招兵银十万宣大二镇调兵银共十万山西调兵银二万延绥调兵银五万山狭河南等处科道招兵银共四万张懋忠通津等处招兵银四万万邦孚宣大等处招兵银二万傅宗龙招兵银五千三大营科道练兵银今议一万二千蓟镇调兵银五万真保调兵银三万张应吾带解银五千以上共用过五十七万二千两仅存寄寺银二万八千两
　　○甲午  皇上整容冠巾随御殿受贺赐阁臣讲官正字等花红有差＜锍-釒＞辞不允
　　○九卿科道等官以兵饷急需无从措办合词请帑阁臣亦以为言得旨军国大计自有职掌帑金前发百万毫无济用又来奏讨该部平日干理何事  祖宗朝有此事否但以边警告急朕念切封疆不忍坐视姑准借帑银一百万两给付该部以佐急需应用各款酌量缓急多少陆续支给其用过银两开报奏缴不得冒破分毫仍督催外解接济如误军兴必罪不宥
　　○命兵科给事中郭允厚往狭西御史苏述往河南御史焦源溥往山西御史邹复宣兵部主事张尔嘉往浙江各募兵寻以山西抚臣徐绍吉疏请自募止源溥勿遣苏述以叔光义在河南引避改命御史潘士良代之
　　○巡视中城御史梁之栋缉获通夷提塘官刘保命鞫之
　　○候补试御史刘重庆上＜锍-釒＞请速罢辅臣刘一燝与枢臣崔景荣速诛旧经略杨镐与旧将李如桢谓繇未去之相枢二臣言国人皆曰不可繇待死之杨李二臣言国人皆曰可杀乞  大奋乾断仍即令在廷诸臣立奏一扶危定倾救时之相得旨辽事条议填委刘重庆候补未任何乃摭拾人言参论辅臣枢臣且典礼在即危言恐喝本当重处姑从轻降二级调外任用
　　○西酋素囊率部落至汾州滩欲与卜失兔相角山西巡抚徐绍吉以闻
　　○补考选御史陈保泰于浙江道
　　○改山东布政使司右参议未任祝可仕于福建分守建南道
　　○命铸提督援辽兵将关防给总兵王威
　　○乙未练营兵以科道尹同皋房可壮等董之仍发帑金三万为犒赏之需
　　○命回道管事南京御史傅宗皋及总兵杨于茂招练京城新兵
　　○丙申  上御文华殿讲读
　　○浙江道御史刘廷宣催用李三才言三才才情气魄自可笼罩一世且肝胆照人足鼓动海内英雄国家惜其才则用之耳又何议焉然用之广宁又不如用之山海新抚王化贞夷夏归心自堪独任若复参以重臣或反掣肘山海为国家之门户兵备向来单弱不得一霹雳手仓卒难于整顿此臣所以亟亟欲得之于山海也得旨李三才着遵前旨起用仍议相应员缺及驻劄地方
　　○朝鲜国进香陪臣李必荣等以辽道阻绝乞舟东归总督文球以扬州援辽水兵沙船给之厚为资送仍移咨朝鲜国王俾整兵秣马遥张声势以奋同讎驰＜锍-釒＞上闻命所司知之
　　○原任辽东赞画兵部主事刘国缙投揭督饷户部侍郎李长庚内称南四卫官民逃命山东等岛约数万人国缙在彼招抚恐日久食尽皆为虏有乞发天津登莱船只接济南来光禄寺添设少卿刘光珍疏言国缙向为赞画首疏力保杨镐与李如柏反欲坐杜松以违制迨开铁既失主用辽人冒帑金二十万究竟所称土兵三万化为乌有今河东已没腥膻国缙突然拥众以入以臣过计其不可信有三夫前而三万土兵以多金招募而不足今而数万亡命以空手招抚而有余一不可信众至数万不为单弱况山东矿徒素号骁勍矢不降夷国缙既能招抚四卫官民亦可收矿徒为用曷不就彼中纠合团聚耀武扬威牵制奴酋以自赎从来之积孽何乃问道天津登莱窜处内地意欲何为二不可信况辽之亡皆以降夷为内应今数万之众保无奸细搀入其中果其为国缙招抚者或别有指授亦不可知叛帅倒戈之毒可再试乎三不可信庙算主持万宜慎重登莱逼近奴氛天津密迩畿甸轻纳数万人非细事也得旨所奏关切机宜该部详议具覆
　　○礼科给事中周士朴备陈奴酋可乘之机言数日来采之舆论参之邸报有谓奴迁辽民于北城恣行荼毒丁壮罹锋刃妇女遭淫污大拂出降之意使此际有一旅号召何难响应此机之可乘者一有谓东山矿徒誓不降奴但恐力薄不能久支倘募敢死数千人赍一诏书亲抵其穴奖其气而高其官约其夹攻可得一臂之用此机之可乘者二四卫良民避膻海岛跧伏待援其中岂无义气激烈可备行伍之选者似宜尽渡登州精为拣选强壮者编为一营给以月粮即以刘国缙训练之俟我兵进剿密令刻期航海直薄海盖此机之可乘者三虏虽叵测然犯辽之后分财不均因亲讎杀偿还人命至今未决以利啖之未有不就我约束者此机之可乘者四朝鲜属国也河东既陷有唇亡齿寒之虑且素以忠义自许谓宜特赐玺书开以利害示以进止激以  累朝覆载之恩令其分道出师牵其内顾此机之可乘者五西门儒士持挺横击手刃数人奴皆辟易而辽民结党南行奴亦不敢追乃知酋党亦可杀杀之亦不在多何不下一诏褒嘉以树豪杰发愤之气以愧将卒奔北之心俾自募一队以待大兵出伐此机之可乘者六奴杀西兵二万复杀□贾五六万括民财又括民之衣屡肆凶残亦天道好还之日矣此机之可乘者七有此可乘之机断之宜蚤行之宜速臣愚更有忧者辽陷皆李佟二姓开门迎降其中岂无贼之腹心密布中外布散流言乎闻捉获奸细明明供吐皆有所授而来是不可不密为之图也近又奉旨内操但法度久弛军士多非正身万一奸人参杂于中萧墙之忧方更大耳得旨恢复机有可乘待兵饷集另议
　　○加升柴沟堡守备卢抱忠都司佥书
　　○丁酉兵科给事中明时举狭西道御史李达合词请自调川兵诏所司速议部覆以明时举等同往会抚按调募而用旧题邓懋官将之严督疾趋无令延挨报可
　　○大学士刘一燝言自奴酋发难首尾三年臣向在闲局尚喋喋言于辅臣枢臣之前冀效一得岂今日而忽忽悠悠从突焚栋挠以寄余命哉连日下直与部院诸臣会于朝房参伍筹画既不敢玩愒以度时又虑其纷更而多事茹荼忍苦扼腕腐心岂敢揭揭然而明之人哉台臣备责之至心切忧时臣不难坦腹受刃总之臣报国有心匡时无术平章重寄任自难酬台臣欲奏用一扶危定倾救时之相真今日急着台臣计必有人仰祈  皇上俯采登之揆路臣即弃置山林可享太平之赐得旨卿忠诚体国日以边警倥偬忧劳筹画朕所鉴知小臣妄言何得屑屑介意嘉礼钦遣知卿遵奉成命仍即进阁办事以副眷倚是日大学士韩爌揭奏言同官一燝忠计深忧心血欲呕何至如重庆所言即如  圣谕重处何说之辞苐自  皇上临御以来言路开通亦是一时盛事且庆典近在来日满朝欢忭不宜一人向隅即稍从宽假量加罚治以杜躁妄辅臣枢臣体貌既优心意亦安感  皇上知遇不浅奏入留中
　　○命王象乾涂宗浚俱以太子太保兵部尚书原官起用象乾提督九边宗浚提督  陵京军务星驰受事
　　○复原任游击刘汶原官仍管紫荆关事
　　○以山东都司佥书查克镕调管巡抚标下中军游击事从抚臣赵彦之请也
　　○兵部尚书崔景荣等议练禁兵除旗尉六千余名专供直驾乘舆  郊祀  庙享之用无容别议其余照依会典侍卫将军自为一营于八所镇抚力军八千内抽三千余人于各监匠役一万二千内抽一千余人会省台臣公选知兵指挥一员分营操练巡视衙门不时抽点查参原额操马一千八百五匹除宣官马一百匹将军坐马一百匹余一千六百应发营操得旨依议行
　　○戊戌寅时行  发册奉迎礼以少师兼太子太师英国公张惟贤为正使太子太师户部尚书兼文渊阁大学士刘一燝韩爌为副使制谕中军都督府都督同知张国纪曰兹日之吉嘉礼宜成特遣使持节以金册金宝仪物备礼以迎钦哉故谕其册文曰维天启元年岁次辛酉四月壬申朔二十七日戊戌  皇帝制曰朕嗣服守成侧身思永属  两朝授受贻哲眇躬奉  九庙神灵缵承宗祀言念基图之重讵先家室之宜乃左右弼丞暨宗伯卿贰遵明末命参协佥谋谓中闱不可久虚而大典不容更俟仰稽俯采先志后占用建贤明以听内职咨尔张氏伣天淑哲应地安贞中区风气之和祥钟令族宫事衿鞶之诫训禀儒廷懿范夙成德音来括元辰既叶嘉礼维期兹特遣使持节以金册金宝封尔为皇后于戏二南之化正始宫闱万福之原造端夫妇徽音可嗣溯思媚于思齐主馈在中佐正外而正内惟尔交修予治尚遵图史之规惟天右序我家丕衍本支之庆服兹显命绥尔蕃祺钦哉是日  大婚礼成
　　○命铸监督军需关防给光禄寺少卿仍管工部司官事李之藻
　　○己亥命居庸游击张鸿功仍以新升参将衔留任管事以遵化游击徐应垣为神枢二营参将
　　○追恤辽沈死事文武诸臣张铨赠大理寺卿荫一子锦衣卫指挥佥事世袭赐祭二坛与谥营葬尤世功陈策赠少保左都督袭升三级荫一子本卫指挥佥事世袭赐祭九坛特加二坛赐谥营葬崔儒秀何廷魁俱赠光禄寺卿荫一子锦衣卫实授百户世袭赐祭一坛童仲＜忄癸＞赠都督同知袭升三级张名世吴文杰周敦吉复原职赠二级袭升二级戚金邓起龙秦邦屏俱赠都督佥事袭升三级陈辅尧叚展俱赠按察司佥事荫一子入监仍各为立祠张铨何廷魁崔儒秀祠名昭忠以陈辅尧叚展祔尤世功陈策祠名愍忠以童仲＜忄癸＞张名世吴文杰周敦吉戚金邓起龙秦邦屏祔内秦邦屏姊土官秦氏特准加二品服色给与应得诰命子马祥麟授指挥使以示褒录一门存殁忠勇之意阵亡主客官兵各行原籍优恤家属仍设坛祭以慰忠魂其余死事大小官员续查的确一体题恤朝鲜阵亡将士金应何等八十一员名给银令本国致祭未几再赠张铨兵部尚书
　　○刑科给事中刘弘化言关内关外缓急稍异若一时并募人必争趋关内宁有复出关者宜令枢臣经抚凡见在兵马钱粮俱宜先尽广宁防河守城着着料理无致疎虞其事关各衙门者亦乞敕下一体上紧干办再有仍前怠缓者请从各镇住俸戴罪之例得旨广宁三岔河兵力宜专事关各衙门的该部科会同立限严加查参毋致稽误
　　○湖广道御史方震孺请自出关言屡败之后人情入关一步便为乐国出关一步便是鬼乡今事急矣惟愿  皇上速发帑金二十万差官星夜赍至山海臣不肖勉效驱驰亲至关外一面犒赏已出关兵将一面督催未出关兵将一面抚恤战败之残卒吊祭骂贼之忠魂相地形之险夷画修守之长策使塞外闻之谓  庙堂之上专遣一臣吊死抚伤亦可见  皇上之精神犹然东向不至以  祖宗疆土恝然一掷且柔脆如臣炎天烈日之中犹有白草黄沙之意而将士之忠勇者或有闻而兴起乎报闻
　　○庚子以  大婚礼成布告天下诏曰朕惟君统天下以为家后辅一人而正内故大婚彝伦之本风化所基圣人谨焉朕以冲龄嗣膺  宝历惟  宗祧重计夙夜祗念兹者遵承  皇考诏命特谕所司简求令淑作配朕躬是用祗告  天地  宗庙于天启元年四月二十七日册立张氏为皇后正中闱而奉  九庙师六壸以式万方茂开祚胤之祥丕衍邦家之庆布告中外咸使闻知因遣翰林院编修孔贞运赍诏往南京工科给事中李春烨往福建礼部主事邓良知往湖广江西礼部主事张廷拱往广东广西行人金丽兼往安庆等府中书丁一明往浙江等处中书莫俨皋往顺德等府
○命造选将募兵关防给御史傅宗龙
　○升礼部祠祭司郎中贾允元为福建按察司副使巡海道
　　○磔刘保于市并诛其子于翰保父子就讯各供吐素与李永芳通好每月传送邸报逐月报银一百两又时有书往来密输情实谋为不轨巡视中城御史梁之栋以闻拟坐谋反大逆之律从之
　　○改礼部祠祭司郎中鲍应鳌为尚宝司少卿仍支正五品俸
　　○辛丑文武命妇朝  皇后于武英殿各上笺庆贺礼成赏赉有差
　　○大学士刘一燝请宥御史刘重庆自求罢斥温旨答之
　　明熹宗悊皇帝实录卷之九
　明熹宗悊皇帝实录卷之十
　　天启元年五月壬寅朔  上传谕册王氏为良妃叚氏为纯妃礼部具仪择日举行
　　○大学士刘一燝等以太仓空虚目前军需费无所出再请发帑以济燃眉又言辽左当有  诏谕赉恤之举须别赍二十万金发自  御前见  皇上德意感励将士或临期另发或即于此中批出统惟  圣明裁夺
　　○巡抚辽东右佥都御史王化贞上言辽沈既陷河西汹汹一无可恃徒寄命于衣带水必须重兵才堪防御乃广宁存城之兵不满千人又半系创残之余虽以大义激发土人应者颇众所招残兵亦余万人然皆赤身徒手马匹械仗无处寻觅其望援兵不啻眼穿今河上防兵止千人以守百五十里之长处处堪渡分派不周臣非不知各镇所在空虚调发最苦然自各镇言之或可以无辽自国家言之有辽与无辽孰利此不待词之毕矣伏乞敕下该部将原议调取家丁及蓟昌宣大新调之数勒限催赴再就近兑发马匹一万盔甲枪刀各一万以给新募乡兵庶辽人有所恃而不恐奴酋有所惮而不来得旨守河急须重兵所请兵马器甲著该部刻期督发不得稽延
　　○河南道御史张捷请罢内操言腾骧左右等卫军勇旧属御马监提督其教场设在安定门外亦间从内府操练臣不敢谓内操无往例也惟计奴贼奸狡百出我之叛将逃兵可用提塘官又可用能保万余溷杂之中别无投疏□蠹之术至于战守宜规其大堤防宜慎其微利害昭然是非益睹则又不俟臣言之再毕矣得旨该监从长议奏
　　○癸卯以恭视写  皇后册宝赐辅臣刘一燝韩爌及中书官银币各有差
　　○浙江道御史苏述言今日之任最重最难者无如经略乃问之则薛国用也今日方升兵部侍郎经略辽东明日又议病笃难支回籍调理岂狼狈昭人耳目而铨臣有如聋聩不知周嘉谟何以自角□羊得旨薛国用已有旨查明另议推补经略该部酌议具覆嘉谟因求罢  上慰以不必介意
　　○乌思藏阐教王等及长河西宣慰使司等各贡方物如例
　　○先是廷议起用李三才久之相持未决一日九卿科道会于文华门詹事公鼐扬言曰今封疆倚重者其人或千里或数千里原任总漕李三才素称谋勇家最近可朝发夕至也刑部侍郎邹元标怂鼐使毕其说左佥都御史王德完亦附会之已而出议单众皆书不与德完完对人曰大臣望重何得首鼠两端科臣汪庆百素不满三才别＜锍-釒＞中誉德完廷斥首鼠盖以诋元标也于是元标欲求去德完亦不自安二臣各相继上＜锍-釒＞具白当日会推心迹德完言臣见台臣房可壮＜锍-釒＞荐三才可用初亦俞之细读＜锍-釒＞中扬诩奸雄终怀战栗昔人称曹操乱世奸雄岂今日又有一孟德耶会推之日台省诸臣皆书不与臣谓公论当从而诸臣中尚有犹豫者故臣有首鼠两端之言非敢轻诋元标盖元标为独击鹘鸣阳凤非鼠也元标＜锍-釒＞言当日先言三才当用者至尽题尽皆异指臣熟思之其用也以救然眉是在诸臣其不用也以需论定亦在诸臣臣何敢必遂书无必二字一切意外不计矣近睹科臣汪庆百＜锍-釒＞末偶及未指臣名意固有在夫事端寻之即有蹄涔便起风波息之全无浮云亦是青天臣老且病惟有一去  上于德完＜锍-釒＞报曰诽誉相加非大臣所宜于元标＜锍-釒＞报曰邹元标心迹自明不必置辩
　　○山西道御史侯恂＜锍-釒＞论巡抚保定右佥都御史胡思伸贪鄙老惫久滥锁钥思伸具＜锍-釒＞自辩且引疾求罢不许恂＜锍-釒＞又及易州兵备道蔡复一兵部员外车朴主事张时雍得旨该部分别议覆恂＜锍-釒＞言复一胆落边烽奄奄垂泣复一再揭自明  上命策励供职朴以前所审放辽沈逃卒侯进孝等皆遍体创瘢且有总督文球印票可据而恂为同官余大成所误参其力庇奸细抗＜锍-釒＞具辩且及大成恂再＜锍-釒＞参之  上从部议令张时雍俟计典议处车朴照旧供职时雍所坐以代辅臣刘一燝递私书为余大成所发云
　　○升长芦运使韩初命为山西参政专理关内关外粮饷运同马绍芳改山东佥事广宁监军
　　○甲辰夏至大祀地于方泽大风扬尘四塞
　　○录荫各公主子孙汝阳谢志安含山尹之任宝庆赵嘉谋各应诏入监读书
　　○吏部覆都给事中周希令＜锍-釒＞请召原任兵部尚书王象乾  上俞所请遣官赍敕行取以原官星夜赴京伫候简用象乾先具＜锍-釒＞言即日星驰赴命报闻
　　○起原任辽东副总兵李怀忠补延绥孤山副总兵
　　○礼科给事中汪庆百言  大婚礼成  宗庙有主窃考  皇祖冲龄御极  两宫保护极严  大婚届期  圣母始移宫特颁慈谕丁宁告戒惓惓于祈  天永命复责备左右奉侍之人四十八年大平福祚端本于此  皇上诚命阁臣恭录一通进呈则父母之心可视于无形而肃雝之羙永嗣于勿替报闻
　　○兵部三日一报收过壮丁一百三十五名
　　○发寄养马一千疋给关外督抚
　　○都察院左佥都御史王德完陈三策以保治安一决大疑一定大狱一慎大柄谓顷言官以缉捕奸细语侵司礼监太监卢受臣乍闻不胜惊骇夫受为  神宗内侍旧臣效劳最久  皇上任为心膂然都城内外口口喧传群疑盖已丛集臣闻用则不疑疑则不用祈  皇上俞受前请赐司香火于留都则眷礼不衰群疑可释又唐时大理奏天下断狱二十四人囹圄几空以今  三朝恩赦而刑部重囚多至八百有余厉气腾冲蒸为旱魃届兹热审  皇上巽命矜怜谓宜破格好生上应天心下苏民命至杨镐李如桢一狱关系匪轻宜酌群臣大夫通国之公论傥以为可生即应遣戍立功冀收桑榆之效如以为罔赦又宜正刑饬法勿致衅孽之生凡此重情惟当果断又闻大司马王象乾今日应至国门外熊廷弼张鹤鸣屈指旦夕将至可以经山海总蓟辽至大司农李汝华夙著忠勤乃今气息奄奄匍匐不能起宜令归骨以体劳臣而尚书王纪汪应蛟干理精勤可肩户仓之重＜锍-釒＞末复荐台臣梁之栋擒获真奸刘保董羽宸指摘大珰通夷寺丞刘元珍＜锍-釒＞陈爪牙窟穴府臣邵辅忠司臣吴殿邦诋斥奸雄均有功于国得旨卢受已私家闲住杨镐李如桢原俟徐议今如此说准从宽议处户兵尚书侍郎等官俟奏上裁行王德完职司风纪还当镇定人心默持国是庶得大臣表率之体
　　○乙巳南京广东道御史王允成请恤录废死诸臣言诸臣同心报国触权忤奸适逢  圣怒致遭贬斥赍志陨身如忠而忤旨者则杨天明王如坚张栋孟化鲤钱一本陈尚象李献可雒于仁顾宪成万约吴定曹学程马经纶杨文焕王学曾颜文选等忠而忤相者则罗大纮陈嘉训于孔兼王教薛敷教诸寿贤汪若霖王士骐汤兆京林秉汉宋焘姜士昌等忠而忤珰者则冯应京华珏吴宗尧沈听焦元卿李来命王邦才王之翰等诸臣敢谏之忠虽死犹生乞分别次第录荫章付所司
　　○广宁巡抚薛国用咨送投降夷虏二百八十名开系北关金台什白羊骨遗下部落入关总督文球纳之转送宣府抚臣角□羊经邦闻于朝兵科都给事中蔡思充言辽东受降之祸目击心伤岂容再误况东奴之诈百出一面之词难凭彼自以为北关者未敢信为北关也若辈入山海而窥内地不便纵之东还似当如宣府抚臣议照数分发宣大山西延绥四镇以散其势至于奴之强总在法行而中国之弱病在姑息如援辽败将李秉诚当逮者不逮监军道张应徵高邦佐等当任者不任司道守土之官马盛明吴瑞徵等逃者径逃傥非大破积习一番振刷天下事未知所终矣御史江秉谦亦以为言球具＜锍-釒＞引咎得旨该部议覆
　　○丙午端午节赐辅臣刘一燝等上尊珍馔
　　○免百官宴
　　○赠原任刑部广东司郎中马德澧为太常寺少卿为国本奉法蒙辜也
　　○叙延镇监市效劳虏酋卜失免阿不害等赐敕奖赉如例
　　○赠原任南京工部侍郎李得阳为南京户部尚书
　　○福建道御史周宗建论兵部尚书崔景荣信任刘保之罪请亟行罢斥又责辅臣摧抑言路并剌及通政林材光禄寺卿李本固等得旨不得风闻苛索
　　○丁未宣黔中苖仲捷遣公张惟贤  南郊侯吴汝胤  北郊伯张庆臻  太庙各祭告行礼
　　○大学士刘一燝重辩刘重庆＜锍-釒＞并为重庆求宽报已有旨
　　○封周府宗正辅国中尉勤蓔继母李氏为继夫人继母例不得封特从所请褒节孝也
　　○谕户兵等部衙门朕览户部等衙门请发内帑银两朕岂不重念封疆吝惜不发但思军国诸费向有经制  祖宗朝大兵大役率皆外廷调度即在皇祖时讨平宁镇征播驱倭一切兵饷不闻请帑且帑金积贮有限内廷诸费不赀原非额供可应外急迺自东事军兴以来户兵等部不闻长画动请内帑请则危言要挟用则任意开销调募不求精强防御不合窾会耗费徒多绩效鲜睹且如辽东旧兵七万额饷近七十万两新兵十三万岁饷至五百余万乃自辽沈既陷河西官军能几兵数相悬应余多饷即称外角□羊不至假使辽兵全在饷将安出又闻上年发去赏银二百余万荷戈军士未沾文武私囊半满辽城积余亦送贼手朕每念之痛恨见今各衙门候发帑银恐仍前毙多发何益该部可集廷臣议目前所需在内在外孰急孰缓其募调兵马修浚城池整备衣甲器械备御三岔山海抚赏河西款虏赉恤存殁军士等款逐一开列除额派饷银支用外事关紧要方准支用帑银向来积习蠹毙一一剖析毋蹈前辙仍一面奏请定夺卿等大臣务遵  祖宗成宪讲求经国大计严督通赋勿避怨嫌斟酌给发务求实济主持职掌毋顾人情其科道各官忠诚体国固不乏人亦有乘机恣肆颠倒是非止快一己私心不顾国家利害无论更置经略破坏封疆贻祸海内即此辽饷查核一事何曾有一人悉心调画抗章直陈事已至斯难以再误大小臣僚务须涤虑改图急公忧国勉修职业共济时艰故谕
　　○听调御史刘重庆引疾乞归  上责其托病申忿禠职为民于是南北科道连章申救俱严旨切责南北大僚继之亦弗省
　　○戊申  孝宗敬皇帝忌辰  奉先殿行祭礼遣官祭  泰陵
　　○辽东巡抚王化贞言监军御史张铨死事之状先皆仓卒风闻耳今为日已久有自辽阳逃回委官杜时隆生员祖天弼等或得之目睹或质之众口言其状甚悉三月十九日贼薄辽阳我兵出战有广宁标兵二千直犯贼锋贼小郤因我众溃乘之逐北数十里有言贼大败以去者按臣独为不然与各道画地为坚守计次日贼围城按臣督守西门亲以火箭焚贼车薄暮城头火起城中大扰称小西门已开城中皆贼按臣下城欲入署从者不可共拥去小南门后竟回署中比晚李永芳入见叩头诉不得已之故按臣谓汝为我言我对谁言今无及矣永芳闻于奴遣人来迎共拥之去按臣面不改色山立于庭奴责以拜按臣大骂曰吾  天子宪臣岂为汝拜奴谓从我与汝八人轿坐按臣复骂曰汝小丑不久灭亡吾岂肯从贼愿速杀我奴怒令人持去欲杀之比出门复呼之回又以好言慰之铨终不屈有奴子自外入者举刀儗之铨引颈以待奴子手缩奴因曰送汝归何如铨曰兵已溃败力不能救贼无颜求归速死为幸奴知不能夺令以舆送之不就舆以马送之不就马乃令二人扶之马上送还署中诸生及衙役从之者数十人至署向阙八拜曰臣不能报国矣又遥拜其父母四拜遂就缢奴遣李永芳棺而葬之至今辽阳之人及奴部众皆咨嗟叹息称为忠臣夫经臣之登楼自焚守道之举室入井开原道之衣冠投缳皆见危授命为国捐生凛然忠义足以动天地泣鬼神矣然未如按臣之从容不乱坚定不挠能使异类心服叛臣膝屈而椎结毳幕之人相诵说于无穷也臣又有感焉辽阳之破武臣望风奔溃其以身殉者止文臣四五人耳奉旨援辽催檄如雨各将逗遛观望且有中途而复返者其闻变忘家慷慨驰赴者止道臣张应吾一人足见朝廷养士之报所为鼓舞而作兴之者益不可不讲求矣得旨张铨恤恩已霈这所奏情状更确著付史馆纪录
　　○荫辽东死事开原兵备佥事潘宗颜男兆环锦衣卫百户总兵都督王宣男宪邦榆林卫指挥佥事各世袭
　　○总督京营戎政泰宁侯陈良弼力辞营务许之仍加少保以酬劳勚
　　○造钦差募兵关防给顺天府添注府丞毕懋康
　　○差户部云南司主事王在台管通州大运中仓
　　○兵部报收过壮丁一百九十名
　　○起原任宁夏游击孙秉乾管分守宣府下西路柴沟堡等处地方参将事
　　○己酉  上遣文书房官王进忠赍  御札谕大学士刘一燝朕自登极以来倚毗方殷且国家多事之秋奴氛未靖正赖卿宏猷匡赞共济时艰岂可以浮言介意杜门不出忍令卿爌拮据独劳乎况典礼在即卿系捧册大臣岂可偃居私寓宜遵屡旨速出入阁佐理以副朕延伫至意特谕卿知一燝随上＜锍-釒＞谢复奉旨敦趋入直
　　○兵部尚书崔景荣屡＜锍-釒＞求去许之即以奉召至京原任本部尚书王象乾回部到任不必会推亦不得循例＜锍-釒＞辞先是召用王象乾涂宗浚恐虚衔难以任事拟补象乾提督九边军务宗浚提督京  陵军务两衔创见且与各边总督不便管辖科臣霍维华周士朴皆以为言至是象乾任本兵宗浚俟到日以原衔酌量应行事务
　　○刑科给事中熊德阳言臣奉命往辽祭告医巫闾山之神今已竣事辽之情形耳听而目击者何以无言山海一关京师之切近藩篱也固隐隐隆隆天树之堑而山间径窦最多海上一苇可渡城大如斗米贵于珠将欲蓄众容民势不得不特筑一城以成镇会不得不通海以济困穷各山口并本镇宜添设兵马五万著总兵官操练以备不虞关口固主讥察不过以符为据以册为证耳奴之奸细神出鬼没谁能察之宜著该州县无轻发批引以防奸窦若关外一线之路寄于海与西虏之间村落殁破驿递萧条前屯宁远大凌宜各增兵六千以防中断至广宁虽稍成城镇然实不及江南一中县也城在山隈可俯首而窥聚族几何可屈指而尽所恃三岔河而黄泥洼可褰裳而渡日望援兵不啻拯焚救溺说者曰金复海盖之民逃入海上各岛者不下数万宜及时运粮济之约刘国缙以约束其丁壮密号召关卫豪民默定其期我以兵七八万繇三岔河复取海州坚壁固垒以缀辽阳使奴不得东多设间谍以疑之养敢死士三千时运奇以疲之又购西虏之劲者同时东西捣其巢穴功成之日以奴地赏西虏可也此一说也然事贵神速贵机密贵同心而今能之否辽陷一月援兵尚未至广宁虽有不弃广宁之名已有弃广宁之实矣人久则情变事久则意移主客不和人心内溃辽阳其前车也至若功罪不明以致赏罚舛错如奉集之守固师武臣力而曰道臣高出之力将士因之角□羊体矣河西危急此何等时而新推经臣薛国用四肢胀肿矣督臣文球病徵叠见矣镇臣李光荣精神不用之饬边圉而用之饬厨传饷司传国帑银不用之饱士卒而用之饱私橐近闻奴急即封库先行矣万一奴骑长驱臣不知河西何恃而不恐也得旨关切急务该部即与议覆
　　○兵部覆升原任游击贺谦为参将原任海宁把总胡廷相为都司佥书各出关援辽
　　○詹事府少詹事徐光启奉旨回京因上言臣昔年诸＜锍-釒＞大都言战胜守固必藉强兵欲练强兵必须盔甲利器今之兵将皆明知以我予敌谁肯向前既不能战便合婴地自守整顿火炮待其来而歼之犹为中策柰何置炮城外委以资敌反用攻城何城不克今欲求堪战之兵必悉用臣言日夜营办迟之数月然后可得而寇在门庭又不能待臣之愚见以为广宁以东一带大城只宜坚壁清野整齐大小火器待其来攻凭城击打一城坚守彼必不敢蓦越长驱数城坚守自然引退关以西只合料简大铳制造火药陆续运发再用厚饷招募精兵能守城放炮者令至广宁前屯山海诸城助之为守万勿如前列兵营火炮于城之壕外待兵力果集器甲既精度能必胜然后与战至如都城固守尤为至急固本之策莫如速造火炮盖火攻之法无他以大胜小以多胜寡以精胜粗以有捍卫胜无捍卫而已辽沈丧失中外大小火铳悉为奴酋有我之长技与贼共之而多寡之数且不若彼远矣今欲以大以精胜之莫如光禄寺少卿李之藻所陈与臣昨年所取西洋大炮鸠集工匠多备材料疾速鼓铸并依大臣原＜锍-釒＞建立敌台以台护铳以铳护城以城护民万全无害之策莫过于此若多造大铳如法建台数里之外贼不敢近何况仰攻乎一台之强可当雄兵数万此与蓟镇诸台不同盖其法即西洋诸国所谓铳城也此功一成真国家万世金汤之险不止一时御寇之利得旨所奏练兵除器甚悉徐光启仍议委任以毕其用
　　○庚戌委原任凉州副总兵李承爵宣大各市口易买马匹
　　○起原任喜峰路游击王之骐分守宣大北路参将
　　○辛亥  太祖高皇帝忌辰  奉先殿行祭礼  上御文华殿讲读
　　○原任太子太保兵部尚书王象乾言臣惟今日天下大势京师堂奥也蓟密垣墉也山海居庸门户也广宁宣云藩篱也今逆奴耽耽逼我藩篱河西所恃以隔虏马者止三岔河一衣带水耳三岔之西旧有沙堤增筑高厚酌量地形远近可堡者堡可台者台多置火器以防贼西渡三岔之北沿堤有河路一道及时挑浚务增深广虽不足御大虏但使虏骑迟渡一时则我军亦得收歛防御早一时之备塞外黄泥洼流分水浅贼可径渡虽系西虏分界住牧殊远必暖免诸酋羁而縻之使就我绦鏇犹须设兵捍卫以防别部交通广宁全辽根本当设重兵简练教阅精其技击时其粮饷又必以辽阳为鉴毋令西兵两相讐怨如水火之不相能也臣闻辽西屯堡丁壮可得胜兵数万一闻抚臣鼓励抵掌思报较客兵锐气当愈十倍辽阳奔北残兵留关外者尚有数万愿留者留愿去者去强而留之不独糜饷且有他虞山海关路通一线险矣然仅隔一城尚虑单薄且关南海水退落处凿河引注铲崖戍守所当急议然此人所通知独关以北石门桃林等处平坦皆可通贼外而横截广宁内而直达密永应屯重兵以壮声援臣请蓟密永平之间创立车营者三专演火器火炮三眼枪噜密机长斤斧人精一艺务济实用夫虏本强悍闲于骑射马又壮大我应之亦以骑射是絜三短角虏之三长也车上设盾虏马不能飞越大炮远及数里枪机命中数百步之外虏矢不能及也如其重铠轻刀直前冲突而我斧斤突出上砍人胸下砍马足此韩岳之所以破金虏者也臣闻西虏有哈儿汉者骁勇善战每临阵传令必诸虏下马地斗先截其镫是亦防虏骑之潜遁也闻辽阳骑兵先溃独川兵以步坚守死战杀虏甚多奴酋重购川兵此又昔人以步破骑之明验车兵三万六千余人可省马价五十万金刍束不与焉既可御虏又大省费何惮而不为也其制度节目容臣另＜锍-釒＞以请合用车兵臣请于马瑚遵义及永宁石柱酉阳诸司儒溪土城分儿虫儿雷安民等皆臣旧诸部昔曾督之以剿叛逆者计此数处可得兵二万四五千人浙江以义乌东阳者为勖劲臣旧部曲如千总守备朱文用盛忠陈奎等皆义乌人各有职守且多巨族计必可称任使募兵万余人无难也沿边一带诸虏自辽迄蓟炒暖诸酋种类不一而虎墩拱脑三部落其最大者也自蓟迄宣云赖奔诸酋种类不一而青白满大素囊四部落其最大者也皆臣昔日抚宣督蓟时所抚亦颇相信虽夷性叵测而羁之以术结之以义＜口舀＞之以利可使入我绦鏇无窥庭之虞卜失兔巢穴最远部落单弱徒拥顺义王之虚名今岁与素囊争赏与我疆吏争马了此亦自易易至于侦探防御无恃其不来而恃在我之有备此边臣所当兢兢者也自山海以西居庸以东为  陵京屏扆门户操练车营填实近塞核补南兵修葺葶障联合诸夷使塞外无风草之警塞内有盘石之固我  皇上高拱穆清辇毂之下士民安堵臣请以身任之臣今逾七之年历事  三朝滥竽九列不于此时捐躯报国更待何时愿分一麾于塞上招集宣云蓟密山狭川贵旧部曲材官壮士躬自督率期效一臂以恢复旧疆得旨览奏具见卿体国忠猷筹边大略居中调度便可次第布行宜遵新命到任受事象乾复具＜锍-釒＞愿从事戎马留崔景荣任部事得旨新命已颁卿宜勉承勿让
　　○兵部报收过壮丁三百二十名
　　○发帑银十万两角□羊宣大差官买马
　　○南京刑部尚书罗朝国引疾乞休不允
　　○铸真顺广大募兵关防给锦衣卫指挥使张懋忠
　　○吏科给事中朱钦相言逆奴告变庙堂之上迄无胜算而兵部之议兵议饷为独甚夫分饷则必先其急者该部前分帑金六十万仅以偿太仆寺旧价及分发各边而最急者反从吝惜再领一百万尚不知作何著落募兵则必募其愿出关者该部所募初议不出关止守城故一时亡赖应之今且噪而欲杀把总拆广惠寺僧舍矣如此募兵不及以募生乱乎章付所司
　　○兵科给事中蔡思充亦言枢部募兵无法三千之众竟同尘饭主事张时雍总兵杨愈懋职专招练乃兵哗而不能戢密云永平道臣冯汝京杜诗等操守曲谨才术胶滞当量调简僻得旨所司即与议覆
　　○原任兵部尚书孙玮恳辞新命不允
　　○壬子礼部覆原任日讲官翰林院修撰焦竑恤典照例与祭一坛以讲读多年加祭一坛仍赠右春坊右谕德荫一子入监读书
　　○新升兵部左侍郎张鹤鸣以病疡求宽期赴任得旨趣之
　　○宣大总督董汉儒遣马爌将兵三千入援命移驻通州
　　○辽东巡抚王化贞言奴得辽阳财贿如山皆运还旧寨尽徙辽人于北城可疑者则杀之又纵人散归村屯其心有所畏也遣人招降南卫诈称广宁已破沿边各置守望河上时遣游兵其意可知奴闻虏与我合亦遣人购之其意又可知臣区区之愚急请兵三万驻河上再得银三十万以啖西虏粆花素称桀骜□设法操纵费不满万已怀好音带吾谍者日入奴境哨探声息粗通然欲使之为我出死力非重购不可此外有可以备可以无备者则天津与登莱之防是也盖奴不能舍马而与我从事明矣奴之船仅可载人不堪载马巨浸滔天风伯为政奴不若是之愚也此时若得水兵数百艘往来海上一以护运一以声援奴必不至南卫况敢至津登乎有必不可动而当亟止者则入卫之兵是也援辽屡调督抚俱移万一胡马别嘶潢池见告何以待之是不惟无益于辽而反为辽祸但恐朝廷之上多虞多顾愈忙愈窘而无以应辽之急也得旨所奏夷情兵机并内外援急次第犁然具备即与议覆抚赏除节次部角□羊外帑银仍再议给发
　　○云南道御史丘兆麟言调募有三患一患鼓噪二患脱逃三患扰害宜选择将领申严纪律得旨严行申饬
　　○都察院左都御史王德完引舜用五臣言新辅何宗彦将至请促旧辅叶向高并南京吏部尚书孙玮戎政兵部尚书许弘纲又请起原任顺天巡抚刘曰梧得旨元辅著再差官敦趣就道在途辅臣及尚书巡抚等官一体行催起用
　　○工科给事中魏大中言臣思今日合东西南北之人比肩而事  皇上何彼何此何异何同而臣于班行中徵有以徵诸臣之肺肝方隅自域无一远见三三两两＜訁翕＞＜訁翕＞訿訿阶墀尺寸之地具四分五裂之象机械之心千锋万镝如之何不召阴阳之沴戎狄之惨耶臣愿  皇上大诏群工浣濯肠胃赤心白意务以灭奴而后朝食为要务尽破方隅总归  皇极毋令朋党之祸中于家国得旨中外多事小臣当一心营职大臣宜表率忠公何得区分异同倾挤异己这所奏著部院一体申饬
　　○癸丑  仁宗昭皇帝忌辰遣彭城伯张嘉猷祭  献陵
　　○吏部右侍郎盛以弘＜锍-釒＞留冢臣周嘉谟命司官敦请视事
　　○吏部尚书周嘉谟等奏近日官员考语袭用四六组织徒工形神未必尽肖凑合虽巧隐晦反以滋疑臣不自量谬拟一格凡考语册以守才心政年貌开列六款以五等为率守下注或清洁或谨慎或平尝或玷缺或污浊才下注或精练或通达或平尝或疏拙或昏悖心下注或公正或坦直或平尝或隐秘或奸险政下注或勤敏或整办或平尝或宽缓或隳废年下注或方青或正壮或似壮或将老或已衰貌下注或端伟或雅饬或平尝或绵弱或頺鄙凡抚按复命报部册季报册及计吏五花司道进表以至各官给繇册一切照格填注如有十字该载未尽者不妨开列事实于填格之后但须真实不必过多惟给繇＜锍-釒＞及荐＜锍-釒＞照用考语以明扬言之体其论劾＜锍-釒＞亦须真实开款不必牵对总之求为明实简易不欲以文相蒙人相冒而溷综核之理也得旨察吏全藉官评这所奏考语规式著通行抚按等官遵守近来举劾对偶浮泛失真及题荐多人俱违旧制仍一体申饬其季报考语立限稽查过期不到的指名参处
　　○山东登州海防道按察使陶朗先开报接渡辽左避难官民原任监司府佐将领等官胡嘉栋张文达周义严正中等共五百九十四员名毛兵川兵及援辽登州旅顺营兵三千八百余名金复海盖卫所官员及居民男妇共三万四千二百余名各处□贾二百余名山东抚臣赵彦以闻并议安插之法初朗先守登时尝建议登辽当相联络欲令登州总兵于春秋二汛会同辽东总兵合操于旅顺皇城之间使登兵辽兵技相习貌相识心相和缓急可互相策应迨辽事方殷朗先调监登莱复建议应设水兵三万日习水战并听辽东调援以五千人驻朝鲜境上与朝鲜合兵夹鸭绿江而阵以绝奴连和朝鲜之谋再以万人分布于镇江宽奠叆阳海盖一带可陆可水且战且防使奴尝怀内顾后户之忧不得悉力以与我争北关窥开铁而余下一万五千以守登海或轮班而援辽左与四卫相为犄角时不能用至是辽阳已破河东断绝奴遣叛将陈尧道为宽奠参将同守备郭彦光吕端招降四卫行至镇江有古河屯民陈大等不受伪命直前剌杀尧道并杀郭彦光吕端聚集三千人歃血共盟马虎山民任九锡头山民金国用马头山民崔天泰卓山民王思绍等及东山矿徒不肯降奴各聚众以待大兵登镇以舟师单弱不能救也其逃入朝鲜者亦不下二万人朝鲜各给粮安插遣使相闻辽东巡抚王化贞具言其状乞鼓舞岛民优以爵禄俾自奋于功名诏谕朝鲜褒其忠义勉以同仇与赵彦＜锍-釒＞俱下所司
　　○兵部覆议言四卫军民仳＜亻离＞逃窜不忘本朝至有持梃击杀降将歃血以候大兵国家亦何惜世及之典不以鼓倡义之心相应行令该处抚按擐甲厉兵以相应援一面晓谕四卫义士任九锡等不问军民余舍傥能乘机内应灭贼守土酌量功次即五等封爵亦所不靳其逃难朝鲜余众暂行彼处安插事平招还其朝鲜国王仍俟灭奴之后另行请敕加赉至于蹈海寄登者接渡非难安插难而稽查奸宄尤难除周义水兵原系东省援辽兵数应归旧伍其川兵毛兵归天津登莱者如果壮健登抚即留充营伍以省召募领兵之官亦准登津留用其余或系居民有室家者择通都大邑以使人群之角□羊散系卫所者查号纸印册以便武弁之承袭系监生生员者发附近胶庠以便青衿之肄业仍须多方诘察便宜约束期于登人不惊辽人得所奸细莫容封疆无恙而已得旨俱依议该部仍咨行彼处抚道官便宜行事安辑地方
　　○王化贞又奏旧将韩宗功王绍勋迹虽陷虏志在匡复或差人投递禀帖或同朝鲜使臣来报宜阴收为用兵部覆言近据监军胡嘉栋揭极口称韩宗功为贼踞城王绍勋系李永芳姻戚种种叛形与抚臣所奏悬殊应行彼中严查情寔以无堕奸计奉旨督抚官查明确报且诏使见在朝鲜来信何以未及一并行查具奏
　　○释原任临江府知府钱若赓于狱以子敬忠吁请从部引恩诏例也
　　○原任总督  许弘纲引疾乞休严旨趣之
　　○甲寅册良妃纯妃遣公朱纯臣伯张庆臻捧册大学士刘一燝韩爌各行礼
　　○禁讹言
　　○乙卯兵部尚书王象乾言臣不自揣请招俫臣旧部典共图恢复若以臣理部事何繇身先士卒得以竭尽犬马之力即汉土诸将战士之心势必两隔而两不相洽况仰体我  皇上用臣以东事也臣急趋而来亦以东事也东事定中外皆安东事不定中外皆危臣首趋事不自处于危地以图安何以报  陛下乞别选贤能以任本兵如涂宗浚熊廷弼张鹤鸣王在晋祁伯裕皆可简用使臣练兵于永蓟间以护神宗以援辽左如不称任使即治臣之罪得旨览奏知卿赴召恢复本志但边镇俱需调度居中自可运筹部务难稽著即到任受事不得再辞
　　○礼科给事中周士朴言辽沈覆没总督文球当自劾求去况收降一节人言叠至侍郎张经世奉命行边惧怯不前即勉强抵关而一筹未展乞赐罢斥台臣刘廷宣请逮高出自是法家之论戴罪立功之说盖谓其曾保奉集耳而康应乾牛维曜胡嘉栋傅国诸人平时不闻捍御之功临难先逃一概宽而用之何以激发天下忠臣义士之气得旨文球已有旨张经世巡阅河上屡奏具见擘画何得苛求康应乾等屡旨查明议处该部覆催回奏
　　○兵部尚书王象乾上防秋＜锍-釒＞言逆奴狂逞海内驿骚我以辽之故处处征调各镇以援辽之故处处空虚酋虏生心势必内讧无以防秋故事遂弁髦之今辽所存者河西一块土耳三岔盈盈宁可据为天险沿河失守师久虞疲而欲规进取是何易言也西虏受我戎索可暂为用不可久为恃然而不得已也我兵应调应募者皆消魂裂胆之余其壮气未鼓根脚未定宜保聚训练无轻一试海中各岛闻已间伏夷丁此皆我南卫遗黎求逃不得不得已而削发偷生苟我兵克济未有不传檄而角崩者大要今日之事兵马钱粮应作一家共论中朝荒徼当使一气偕通文武将吏须求一体相济蓟昌拥护  陵京与各镇虏情原不同近滦水以东视蓟门为家当闻惊设防倍于各边即神器火药大半乌有贡夷来往不改鸱音东西二协虎酋乞炭孩妄觊加赏中协骆驼遗孽窥伺喜峰诸口燕河建昌二路以扒墙传烽不一而止修墙固堡相机堵截兵法所云先处战地而待敌者逸此其时矣宣大山西诸虏部落最为强大自纳款以来率藉保塞为名互市诸口移帐杂居近宣镇亡庆温布等酋屡瞷龙门拆墙伺隙金家庄四海冶乂蠢蠢思动素囊挟保塞之名卜失兔拥嗣王之号两不相下而相争近素囊又传调诸夷赍四月粮往汾州滩移书要挟为谋叵测两犬狺狺必妄有瘈噬渔人之利难以幸收何可不早为之所也延绥一镇天下最精兵处奴酋之所畏也向不远数千里走使挑酋首吉能紏虏扰我使不得东援吉能虽不为用而年来进马要挟为幼子加赏且诱食赏夷使备买铁锹打造盔甲此其心未尝一日忘革赏之愤而我柰何忘孤山之耻也宁夏于九塞中独称沃壤乃宾兔歹成炒妻诸酋反覆无尝千百多骑越境南牧且流夷混杂不听驱逐倘使堤备稍弛未肯夹山徙帐夷夏之防政有不可问者矣固原在关狭腹内距虏稍远而番虏错趾反侧生心且火酋移帐相逼若前岁银歹不戢松海响应岂其甘处堂而忘风雨也甘肃孤悬绝塞火酋不逞耽耽窥隙虽收番制虏稍可恃以内固恐虏转掠番番不支而究为内地忧方大耳九边之大势如此总以救辽左之急严及各镇亦以借各镇之力急于救辽臣久历行间习知塞上情款愿各镇诸臣义激同讎无以彼我起见庶恢复旧疆其克有济乎抑臣所忧者在无兵非无兵也有养兵之糈人人皆兵也今各边年例所在亏欠脱巾者方虞庚癸之呼岂腹枵者堪充戊巳之任臣在兵言兵又越兵而谈饷夫亦审九塞安危之故呼吸关系不得已而危言之也得旨东事方急秋防备宜毖慎各边虏情不无窥瞷变动依议行各督抚官参酌新旧条行事宜严加申饬年来徵调数多仍作速补填缺额务令兵力有余缓急可赖该镇文武各官以此程课勤怠仍载入考成以备阅核
　　○兵科给事中霍维华言辽民蹈海者众至数万资斧无几待哺立尽法在移其父母妻子于内地分发各州县存恤抚养留少壮于关外以充行伍训练之选有四利焉免徵调召募之扰一也省安家行粮之费二也无逗遛逃亡之患三也有室家骨肉之牵四也至若岛上寄命延颈望援呼吸存亡之秋柰何弃之宜速令海运委官载米四五千石以当涸辙之升斗而徐察其动静闻东山矿徒聚众数千据山自固足为奴酋后患宜遣人赍文授其寨主以参游之职倘肯并力杀贼不惜资以粮饷奴平与吾之将士一体封赏各岛之中有险可恃奴不能攻者不妨留数千人结寨其上以联络登莱及矿徒之声援以为直捣四州之根基机会决不可失惟庙堂断而行之兵部覆言据科臣所议委官运粮以救涸辙者宜委之饷部安插抚存养老弱于内地而籍兵编伍以收其丁壮者宜分委山东辽东督抚东山矿徒居近宽奠往招之路必繇登海宜责登州副总兵沈有容悬重赏募奇人以往相机行事各岛有可置兵将以联络声援者俟差去官一同踏勘回报得旨依议行
　　○南京广东道御史王允成为封疆多故具＜锍-釒＞条陈言平章之人宜任要害之官宜建经略之选宜重司马之才宜酌元帅之权宜专武弁之途宜宽戎政之制宜更赏罚之用宜严末又言当防意外之变而更有可虑者曰宫中  冲主孤立旧日怙权恃宠之内相与  圣上之左右近侍互相嫉忌互相蜚语窃恐乘机肆毒互相残害则调护之防闲之者在阁臣与司礼为政务令潜消默化而使  圣躬与  皇五弟皆得高枕无忧乃为根本之计耳得旨该部参酌议覆
　　○工科给事中魏大中言杨镐李如桢罪案久定乃宪臣王德完建议末减辅臣韩爌拟旨从宽若两人共在如桢线索中而为之表里者德完在  先朝调护宫帏一事臣私心重之暮年再出得与同朝而笑颊迎人尽丧典刑及见台臣房可壮之揭背面反覆两舌丧心以侧媚之态工闪烁之谋至破除  皇上之法纪而毫无顾忌真小人之尤前羙不足赎矣得旨威福出自朝廷昨谕朕自有见且李成梁以辽功封拜建酋祖父被戕衔恨至今陷城杀将中国不能损奴一毛却将李如柏如桢相继就毙显是代奴报仇何以感励边将王德完开端听裁意自有在魏大中职司言责亦当就事论事何得尽揜生平涂抹轻媟人心险刻至此亦岂奏对之体姑且不究
　　○王德完因具＜锍-釒＞奏辩言臣原＜锍-釒＞两请持衡原非偏重不意科臣魏大中汹涛骤涌横加丑诋盖臣祸胎伏于李三才之一议也臣秉持公论拒绝奸雄而大中者遂致排正论而击忠良请下九卿科道评议得旨王德完原奏自明生平原不相揜不必折辩求胜嗣后大中再＜锍-釒＞参驳德完再＜锍-釒＞申辩辅臣韩爌亦引咎乞身而御史徐扬先周宗建张捷徐景濂等各＜锍-釒＞攻大中给事中朱钦相御史温皋谟并诋及辅臣  上慰留安心供职严责言官以不遵谕戒夺景濂俸一年
　　○予原任协理京营戎政兵部尚书周盘祭葬如例
　　○光禄寺卿李本固再＜锍-釒＞引疾以全晚节许之
　　○太仆寺少卿林材以爱惜身名再＜锍-釒＞乞归亦许之
　　○丙辰辽东巡抚王化贞据回乡并逻卒所报言李永芳等集舟师于五月内繇黄泥洼犯广宁已暗袭东山矿兵破杀者甚众叛将杨于渭等将南四卫兵照册勾捕贼氛日逼请发兵饷盔甲及抚赏粆花等项再推一夙望重臣出关经略仍将推补道府诸臣严催赴任得旨军需奉旨已久何得违误著科道二臣照数督发帑银如数补给添设经略推择道府速议其余各款立限督催王化贞务摅猷略奖率道将鼓励士卒及团练乡兵协力捍御副朕简任至意
　　○谕吏部都察院朕日览文书各部尚书侍郎等官杜门请告见在衙门办事止有都察院及新任本兵尚书二人岂成政体适览辽东巡抚王化贞奏贼要谋犯河西情形最急一切防御无备各衙门尚未奏请奉旨盔甲器具兵饷抚赏诸需及推补各官如何尚未到彼著即查照原所奏请一一督发补给近来小臣挟私逞臆巧肆挤排忍令朕躬焦劳坐视封疆沦丧国家优礼臣工  两朝覃布恩渥其报乃至于此抚时省躬能无悚怍辅臣一燝已著宣谕即出尚书周嘉谟李汝华黄克缵王佐侍郎臧尔劝周道登佥都御史王德完并各衙门大小官员都著即出供职不得请告误事此后大臣或因公指摘止就事辩明不得辄托疾求去小臣即随事紏正亦止静听处分不得连章求胜务殚力协心输忠尽职共济时艰如仍前抗违国典具在定以无礼大不敬论决不轻宥该部院一体传谕申饬施行
　　○予原任延绥巡抚都察院右佥都御史刘葵祭葬如四品军功例
　　○铸专理粮饷事务管理广宁监军各关防给参政韩初命佥事马绍芳
　　○覆原任大学士许国讲幄劳深荫一子入监读书
　　○予原任右春坊右庶子袁宗道祭一坛以讲幄勤劳持给半葬
　　○丁巳福建道御史周宗建言奴贼历来专用叛贼内应都城窟穴尚多请照嘉靖庚戌时特设一才官专司巡督因举熊明遇又言国家设言捕营职在侦缉请亦照庚戌时择一精敏武臣专司其事因述同官李连所举陈居恭章下所司
　　○戊午  上御文华殿讲读
　　○己未予原任应天府尹王三才祭一坛减半迼葬
　　○原任兵部左侍郎新起南京户部右侍郎总督粮储魏养蒙光禄寺卿周希圣各＜锍-釒＞辞新命不许
　　○升河间县知县佟卜年为四川夔州府同知远之也
　　○原任经略辽东兵部侍郎熊廷弼赴召陛见＜锍-釒＞言先日紏论科道误听风闻乞免究问已降郭巩乞复原职无使臣有处言官名  上不许仍责该部以奉旨已久何不回奏
　　○吏部覆山东巡抚赵彦＜锍-釒＞请于登莱皇城岛德州等处增兵置将通计通省水陆兵除原有额兵外再增五万以副总兵沈有容升署都督佥事充总兵驻登州新升守备李先春充本镇坐营都司其余将领宜更易者更易宜添设者添设新加辽饷留充本省军需不足之数该省酌量措处报可
　　○发帑金十万给宣大调兵
　　○少詹事徐光启以服官非分求去得旨徐光启召还议用不得因人言自阻
　　○庚申升通州领兵马旷为宣大标下游击
　　○工部尚书王佐以  庆陵发引期迫玄宫石料未凑乞参酌  诸陵规制甎石并用以竣急工  上命仍用石添工趱造务及吉期
　　○保定巡抚胡思伸请用战车又言保定指挥倪国柱慷慨赴辽其父梦熊弟国柱国栋国柽等父子七人仅留一子养母而六人咸愿为东征之前驱一门忠义诚为难得乞敕下兵部纪录以激发人心部覆如抚臣议移咨工部造车二百辆角□羊发应用倪梦熊国柱加守备国桂等各加千总有功之日一体优叙报可
　　○赐原任贵州巡抚都察院右都御史加升兵部尚书郭子章祭葬如例仍以军功加祭一坛
　　○荫顺天府尹陈大道子祚延入监读书
　　○辛酉狭西都司陈愚直以固原兵入援溃于临洺延绥大同宁武皆以掳掠鼓噪先后报闻兵部请行督抚逮治首恶以正军法领兵都司守备责令赴辽戴罪立功以后各省发兵援辽无得概委废闲将官精择能者付之经过地方统兵官严加禁戢有无哗扰州县具实开报督抚官即候处分其地方州县各官亦须处置得宜不得疏玩开衅诏如议申饬
　　○未几宁夏援辽骑兵复溃于三河兵部尚书王象乾＜锍-釒＞言战死地也驱人就死地而不敢避者恃吾有不赦之法在军法有犯即斩不论众寡承平既久讳言诛杀养成骄军懦将之气臣部再不敢以以招抚待逃兵再不敢以戴罪待逃兵之将将兵兵逃者将可斩调兵兵逃者兵可斩果有情属可原自投请罪愿赴辽杀贼者待以不死如其甘心捍网紏众狂奔即令所在官军及地方乡兵严缉紧捕敢拒伤官兵者即行枭斩悬首藁街其束手待擒或势穷力尽被缚到部另行处分一面行宁夏巡抚逃归者尽行摉捕有家属者拘系务获正丁究治正法盖时当调募正各兵观望之始军律不肃从此再无到辽之兵国家再无灭奴之日矣乞敕下法司将见获叛丁庄免先行正法其首恶麻猛克等悬赏严缉仍行申饬各路领兵官以后援兵在途脱逃人众者即行逮问正律督抚衙门刊榜晓谕施行得旨援兵多逃总缘法弛见获庄免著法司审决枭示首恶麻猛克等悬赏严缉并其余逃丁仍行本镇并沿途巡抚官摉捕务获领兵官分别议处各路一体申饬
　　○逮治河南左布政使冯盛明分巡河北道副使吴瑞徵先是河南巡抚张我续参盛明瑞徵言两人皆称疾径去不俟批允然盛明之去在未闻奴警之先罪重而情轻瑞徵之去在既闻警之后情罪俱重乃吏科给事中韦蕃等则谓盛明先去致瑞徵效尤法宜首坐故并逮之
　　○翰林院简讨姜逢元复除原职
　　○差户部山西司主事范中彦管淮安尝盈等仓
　　○改户部浙江司主事储显祚管延宁粮储
　　○升山东右布政使张五典为太仆寺卿升光禄寺少卿卢大中为南京太仆寺少卿
　　○升河南右布政使景昉为左布政使
　　○升浙江按察司副使邓渼为右参政管海道
　　○升河南汝宁府知府兵志充为磁州兵备副使
　　○癸亥礼部以辽沈继失国耻宜雪查据会典应遣官祭告  郊  庙  社稷山川诸神用彰挞伐得旨遣公张惟贤  南郊朱纯臣  北郊侯吴汝胤太庙伯陈伟  社稷各致祭其北极佑圣等神太常寺堂上官行礼
　　○遣加衔守备赵佑率领徒从繇津门航海护送朝鲜进香陪臣柳涧等以迎我颁诏使臣刘鸿训杨道寅仍命相机往岛招抚东山之民
　　○赠原任南京刑部尚书张鸣冈为太子少保兵部左侍郎杨应聘为兵部尚书各荫一子入监读书
　　○兵部发银于广宁前后扣留及角□羊发共一百万两为抚赏粆巴之费从巡抚王化贞请也
　　○升光禄寺寺丞柳佐为南京太仆寺少卿
　　○甲子复除原任南镇抚司佥书陈居恭为锦衣卫指挥使
　　○升南京尚宝司乡区大伦添注南太常寺少卿
　　○乙丑宥原任兵部尚书永戍石星子石正奇回籍从刑部侍郎邹元标请也
　　○以原任副总兵李承爵管大同西路参将
　　○丙寅  上御皇极殿传制遣正使安庆伯张世恩襄城伯李守锜礼部主事万应乾编修杨景辰简讨曾楚乡礼科给事中周士朴大理寺寺丞顾慥吏科给事中成明枢简讨王应熊等副使户科给事中程注兵科给事中尹同皋中书舍人杨去疵姜士望行人徐天衢吴国华张讷李彬谢云虬持节捧册封吉宣王翊銮世孙由栋为吉王夫人杨氏为吉王妃肃宪王绅尧世子识鋐为肃王代府永庆王鼎浼庶二子彝□木户木□为永庆王益府浦阳肃安王常浆庶一子由楌为浦阳王金溪王常湁嫡一子由木□甯为金溪王奏选陈氏为金溪王妃德府宁海王翊铎庶六子常沺为宁海王鲁府乐陵王寿镐长子以泛为乐陵王夫人刘氏为乐陵王妃蜀府江安王奉鉨嫡三子至□□丘为江安王周府鄢陵庄和王在予□金庶三子肃汭为鄢陵王河阴温恪王勤火□午长子朝走□乍为河阴王遂平裕王肃□□屖长子恭权为遂平王顺庆荣简王在焊长子肃＜氵昔攵＞为顺庆王崇府怀安王翊锧长孙由札为怀安王
　　○荫原任大学士沈鲤侄土□□为中书舍人
　　○荫原任兵部尚书胡训玄孙士俊兵部侍郎李盛春子＜木郁＞俱入监读书
　　○升尚宝司司丞毛一公为南京光禄寺少卿
　　○礼科给事中周士朴＜锍-釒＞正章奏之体一戒浮靡一戒深晦一戒冗长一戒媟亵一戒誉侫一戒依附得旨章奏自有体式这条议六款深切时毙该部即与题明厘正礼部左侍郎周道登覆奏言科臣所陈六款曾经先臣礼部尚书冯琦条列  神宗皇帝依议申饬乃今时流毙又有甚者繁词累牍谜语藏机甚至以鄙俚亵  宸聪以滑稽尘  睿览且或＜锍-釒＞穷而继之以揭揭穷而更之以书词强夺理气胜违心不知邸报为国事所关岂宜溷乱芜秽至此乞申明严禁得旨章奏申明各款依议著实行有不遵的部科不时紏举私揭私书一并严禁
　　○户部发山西主客饷银五万两蓟辽犒赏银五万两辽镇饷银十万九千八百四十九两大同镇饷银七万两宁夏镇三万两又抚臣王化贞请发虎酋加赏银四千两
　　○丁卯  穆宗庄皇帝忌辰  奉先殿行祭礼遣武定侯郭应麒祭  昭陵
　　○升河南按察使卢维屏为本省布政使司右布政使山东按察使吴愈为本省布政使司右布政使河南右参政金炼为分守大梁道按察使
　　○升原任甘州备御都司侯一位加都司佥书职衔管永泰参将事
　　○兵科都给事中蔡思充言据抚臣王化贞揭南卫居民有缪姓者犹能轻财募士誓不与奴俱生而我文武将吏苟安旦夕试思  祖宗二百余年来有共事地方封疆业已沦没经臣业已自裁未曾一日任经略事犹新衔不削如原任辽抚薛国用者乎又思二百余年来有部卒哄逃沿村抢掠逮系不加如西将陈愚直者乎有屡败屡匿斩关先溃犹仗麾拥盖如逃将李秉诚刘孔胤麻承恩者乎有踰河蹈海魄散胆落犹概不处分如牛维曜傅国康应乾胡嘉栋者乎有众怒群猜诸大夫国人皆曰可杀犹宽议徐议置之不议如杨镐李如桢李维翰者乎川贵土司奢崇明奢社辉互相观望崇明既遣调则社辉并当亟调使之踊跃争先既急用水兵则闽之福兴泉漳浙之嘉湖温台等郡亟当调募闽兵约可得三千余名而臣乡武弁如杨联璋等尽堪鞭策使其如法调募限以日期奴氛未靖百凡优游恐酿他日胥溺之患谊不敢缄默得旨薛国用功罪候勘不在削衔归结川贵闽浙调募等事著该部议覆余俱有旨
　　○吏部尚书周嘉谟等因奉  圣谕具列先日参论熊廷弼者阅视科臣姚崇文御史冯三元张修德刑科都给事中魏应嘉等俱录呈原＜锍-釒＞以听  圣裁且为诸臣求宽  上切责部院大臣当时既不从公主持今又含糊回奏曲求宽角□羊朝廷疆土人民海内安危利害反不若二三小臣官职情面大臣任事任怨何得如是冯三元张修德魏应嘉扶同排挤致误封疆都著降三级调外任用姚崇文阴险倾陷实为祸始本当逮问姑从轻革职为民
　　○升延绥参将马允昇为中路副总兵靖远守备高见为标下游击坐营守备高璘为领军游击从抚臣张之厚之请也
　　○戊辰  上御文华殿讲读
　　○谕兵部都察院朕惟辽沈既失河西督抚各官仓卒防御劳苦倍多将士官兵生者僇力艰辛殁者忠魂不泯宜有赏赉优恤兹当遣官宣谕御史方震孺后先具奏请行便著他去彩币查照职名于内库关领银两著遵前旨帑金内发御史奉敕行事银币仍另差角□羊官一同前去该部院作速给发遣行故谕
　　○以浙江杭郡火灾蠲本年春运织造
　　○遣御史方震孺奉敕谕辽东文武将吏军民人等辽镇频岁罹兵嗣后守备粗设乃贼谋日狡我备日疏沈奉辽阳相继克陷河东诸卫洊被虔刘土宇腥膻人民涂炭朕眷焉东顾悲痛在心已檄内地转饷发兵亟为拯援恢复该镇督抚各官安危与同心力宜协一切防御犄角日所条上悉中机窾听以便宜从事朕不中制军情秘密囊封奏达不得一概露闻额设刍粮水陆督运仍多发帑金以佐急需朕念该镇文武各官拮据危疆比之在内倍万劳若宜加优赉督抚司道总兵等官各银币有差参游以下佐贰卫所并新旧主新官军听彼处酌量给赏仍宴飨将吏具牛酒犒军后先殉难祠祀诸臣及未经勘奏各官为位谕祭并阵亡官军大设坛祭以慰忠魂本镇士民效力殁身一体赉恤仍晓谕各城堡地方军民人等国家恩厚岁输金钱以饷军民顷岁被兵殚竭物力以救危纾难矧辽控两河雄于诸镇一时忠义岂尽无人坐甲荷戈画地并守结队决斗尽人可兵胜负何尝强弱在我人心既奋兵气自扬朕惟天道好还有如转毂逆酋凶叛诛灭有期但须我将士辑睦上下同心密侦严备乘势赴机务剪凶残以复疆域朕爵赏无吝若等身名并荣顾不伟欤御史奉敕行边除巡察情形咨诹攻守遵照钦依原奏外所有宣谕事理并发去帑金十万两用备赉恤诸需听会同督抚各官遵奉行事事完一并复命如敕奉行
　　○谕祭辽阳文武将吏主客官兵曰蠢兹建酋逆天犯顺诱我叛将蹂躏东陲重镇宿兵期图剪灭天未悔祸师熸城摧一时巡察之使封疆之臣捐躯赴难视死如归以至四方援兵三韩戍卒殒身矢石暴骨沙场朕甚痛之置祠延世存恤孤嫠国有愍章有加无靳兹特遣廷臣会同督抚等官谕祭尔等文武将吏为位列衔主客官兵大设坛祭鸣呼忠义节烈精爽神明国殇鬼雄为厉杀贼朕方简置节镇重臣亟图方略以张天讨歼兹凶丑慰尔忠魂惟尔等殉国英灵死绥生气凛凛如在尚克歆承
　　○己巳以三伏炎蒸暂免讲读
　　○礼部尚书兼东阁大学士何宗彦至京陛见
　　○浙江道御史刘廷宣力救冯三元等兼以处郭巩等责辅臣得旨降一级调外任用吏科都给事中薛凤翔等浙江道御史吴应琦等合词请宽皆不听
　　○斥原任司礼监太监卢受于凤阳
　　○命天下朝觐官员顺带军器
　　明熹宗悊皇帝实录卷之十
　明熹宗悊皇帝实录卷之十一
　　天启元年六月辛未朔遣司礼监太监王体乾祭中霤之神
　　○兵部右侍郎熊廷弼建议以为恢复辽左须三方布置广宁用骑步对垒于河上以形势格之而缀其全力海上督舟师乘虚入南卫以风声下之而动其人心奴必反顾而亟归巢穴则辽阳可复于是议登莱天津并设抚镇山海适中之地特设经略节制三方以一事权疏既上吏科都给事中薛凤翔言经略既以另设则王化贞难以再加驻劄既在山海则广宁势难遥制欲特重化贞事权给以专敕赐之尚方令其相机便宜行事而罢经略之设廷弼复具疏谓即如科臣言抚臣王化贞业已见握住机括为河西长城之倚但一重其权隆其体假以便宜自可行法立威殄灭此而后朝食臣今复议设经略万一抚臣为此不得遽奏肤功人必曰此以另设经略之故而致其权轻体杀不得便宜行事以致于此而臣罪滋大矣伏乞敕下部院查照科臣前＜锍-釒＞不必另设经略仍用巡抚兼之其登莱抚臣应否增设一并覆议以求画一之策得旨辽沈陷没朕方惩前毖后委任能臣山海设经略重臣节制三路水陆官兵会议奉旨何乃复有异同中外诸臣宜各捐成心共纾国难不得纷纷滋议致乱成谋经略该部作速推用
　　○荫南康大公主子孙胡文达应诏入监读书
　　○升归德府知府高锵为狭西按察司副使
　　○升山东都司佥书王家卿田种心杨国栋中都都司佥书姜可礼许志远原任参将刘嘉言参将包良栻杨洪震甘肃巡抚中军张鸣鹤各都司掌印家卿山西种心大宁国栋山东可礼兴都志远湖广嘉言贵州良栻江西洪震湖广行都司鸣鹤狭西行都司
　　○升浙东把总李蒙雷山东鸣濂从质乾元俸俱河南
　　○壬申谕吏部都察院朕惟朝廷设官分职原以为民近来有司官不知爱餋百姓贪暴相济借公便私加以兵饷灾荒闾阎困匮人无宁心朕甚忧之痛之每念察吏安民全在旌别黜陟今后抚按官考定所属司府州县官员开注贤否荐劾奖戒祇以操守完亏职业修废有益地方百姓与否款列实迹殿最品评不得采听虚声涂饰骈语廉能卓异超擢贪酷逮问追赃不得拘泥官资处置异同致无惩劝其军兴加派田粮一时权宜原非得已除勘豁灾疲通融腴瘠有能收纳精明禁除火耗使不致重困即注上考优叙或借加额名色乘机朘削赃罪从重议处又岁当大计朝觐各官苦于馈遗多方设处当痛加禁革除临期缉事衙门严行访究外仍预行申明晓谕免致先时科扰有不遵的即治行素优参处不贷其冲要兵荒地方正官酌量留任来觐州县择人署事司府各官毋得徇情呈委废事殃民朕又思各处巡抚官专制一方提衡百吏责任最重近多迁代更置以致漫无绩效今后有修举拊循实政人地相宜的不得寻端苛求以为后来誊缺巡按御史报满亦须遵照宪纲考核称职方准题请回道管事总之以民安盗息程课有司以吏治修明综稽抚按在内部院并科道各官提挈纲维纠举遗失务令小民疾苦上闻朝廷德意下究人心安固衅萌窒销称朕加惠黎元辑宁海宇至意该部院便行抚按官申饬司道有司一体遵行故谕
　　○补原任湖广按察使李右谏于山东
　　○癸酉大学士何宗彦入阁办事
　　○大学士朱国祚至京陛见
　　○升南京浙江道御史傅宗皋为南尚宝司卿
　　○升广东右参政戴熺为河南按察使
　　○差中书舍人吴士弘解宣府马价银三万两
　　○以原任留守孔弘度添注中都留守
　　○甲戌以  大婚礼成推恩辅臣刘一燝韩爌加少保兼太子太保进武英殿大学士改吏部尚书各荫一子尚宝司司丞照新衔给与应得诰命一燝等疏辞不允
　　○升大理寺左少卿杨东明光禄寺卿
　　○赠原任刑部山西司主事孙如法为光禄寺少卿荫一子入监读书追录遗忠也
　　○革辽东总兵李光荣职听勘以援辽总兵刘渠代之
　　○铸登莱防海总兵官关防给沈有容
　　○遣御史游士任募兵江淮加布衣张思任孟淑孔各游击职衔同士任招练初顺天府添注府丞毕懋康受命募兵以丁艰不果行士任代之思任淑孔俱能为大言以欺士任同时有副总兵吴有孚及武举赵佑等皆与士任深相结并荐于朝期以大将士任又言臣所物色奇士或可使朝鲜或可谕东山矿徒或力能扛鼎或技可穿杨或精太乙八遁或精击剌火攻尚不下数十人而所结纳勇士不下万人若非不次擢用必不得飞将何以固圉何以灭奴于是兵部复为题请给千总官空劄十道把总官空劄二十道听其便宜选补士任既奉委推思任主帷幄凡思任微时所与订湖海之交及受一饭恩者皆以部劄授官广陵城下同日黄盖腰金者三十余人皆方术游手之徒坐糜金钱十数万招摇岁余竟不敢渡辽遇邹滕盗起聊试之韩庄闸望风奔北朝廷逮治之淑孔等伏辜思任竟亡命不出而士任屡就诏狱向所结客掉臂去之矣
　　○乙亥户部尚书李汝华九疏乞身许之命加太子太保驰驿以归
　　○升大理寺添注寺丞董应举为太常寺少卿提督四夷馆
　　○荫原任南京工部侍郎李得阳子敷章入监读书
　　○以  大婚礼成推恩奉圣夫人客氏官其父客太平锦衣卫正千户授内牌子张增寿兄文奎锦衣卫百户
　　○先是奉旨下部从优查例礼部以无例覆亡何竟从中降宁夏巡抚周懋相以病请许之
　　○差经历徐天鼎等解银二十四万五千两赴广宁
　　○丙子大学士朱国祚入阁办事
　　○广东巡按王尊德以拆毁香山＜氵粤＞夷新筑青州岛具状上闻且叙道将冯从龙孙昌祚等同心任事之功乞与纪录部覆从之按＜氵粤＞夷所据地名蚝镜在广东香山县之南虎跳门外海滣一隅也先是暹罗东西洋佛郎机诸国入贡者附省会而进与土著贸迁设市舶提举司税其货正德间移泊高州电白县至嘉靖十四年指挥黄琼纳贿请于上官许夷人侨寓蚝镜＜氵粤＞岁输二万金从此雕楹飞甍栉比相望番舶往来有习于泅海者谓之黑鬼剌船护送万历三十四年于对海筑青洲山寺高可六七丈闳敞奇秘非中国梵刹比县令张大猷请毁其垣不果万历四十二年始设参将府于中路雍陌营调千人守之至是稍夷其居然终不能尽云
　　○翰林院编修刘鸿训礼科都给事中杨道寅赍诏往朝鲜归途阻绝航海至登州朝鲜以闻
　　○升熊廷弼兵部尚书兼都察院右副都御史驻劄山海经略辽东等处军务
　　○命涂宗浚仍以太子太保兵部尚书协理京营戎政
　　○升登州道按察使陶朗先都察院右佥都御史巡抚登莱等处地方
　　○蓟辽总督文球屡以病请许之
　　○丁丑升河南布政使司参议吴暐为湖广按察司副使
　　○荫辽阳死事御史张铨子道浚锦衣卫指挥佥事世袭
　　○遣詹事府录事吴锡岱敦趣辅臣叶向高
　　○戊寅荫原任大学士刘健嫡玄孙光普为中书舍人
　　○补荫原任南京吏部尚书赵贤嫡曾孙重昭为中书舍人
　　○云南道御史李日宣请行江西湖广河南狭西四川等省将所在宗室科举每二十名以上者加额中式一人又请行山东曲阜等县将所在孔氏后裔每科加额一二人贡之阙下以光新政章下所司
　　○以两闱恩贡数多加顺天府解额十五名应天府五名后不为例
　　○己卯开史馆修  神宗显皇帝  光宗贞皇帝两朝实录
　　○命大学士何宗彦同知经筵日讲玉牒提调  实录总裁
　　○通州巡抚王国祯以兵部所给募兵安家马匹银两多寡互异欲仿延绥例安家以五两为率马以十五两为率得旨募格自宜画一该部确议具奏
　　○中军都督府带俸都督同知张国纪言神奸宋八等构宛平县监候强寇孙二及慈恩寺妖僧结拜同盟掜称孙二为皇后亲父妻隋氏为  皇后亲母恶阉刘进系钟鼓司当差诈称孙姓为  皇后亲兄设局于慈恩寺布散流言鼓惑愚民乞严缉正法  上以群棍造言惑乱离间天性命付诏狱内官刘进著司礼监查明奏请定夺寻发刘进与宋八等对鞫镇抚司掌印梁慈讯问具得情状宋八有女罢选怨望造言孙二妄认椒涂意图脱罪刘进乃孙二亲侄入内顶名刘进又有内监杨正朝侯长仔等附会其说狱具诏法司议罪
　　○顺天巡抚李瑾言顷自辽沈继陷说者皆知守辽为急而不知蓟之当守不缓于辽也臣亲督援兵东趋山海因一面遍阅东协边关查点见防马步官兵初登冷口关而关外通夷酋长昂伯洪大青把都等巢穴傍有水口为后石河塘子河大川每秋水泛涨不可遏止先年建有拦河堤水门洞旋被冲决今止乾石垒砌不足恃也东历河流口徐流口刘家口皆通大川先年屡经大举外为夷伯混太罕伯度赖蟒金儿东虏炒蛮伯彦哈等巢穴中间尖陀子一带最冲原议一等边墙二百一十三丈应添楼台尚未修筑东北三十里为桃林口一派清流夏秋泛溢夷木货贩在此人烟颇辏而夷目火落赤伯彦头子等巢穴且近见设官兵不足防御又东北九十里纡回崎岖臣且骑且步越青山口登罗汉洞历沙岭儿黑谷头东长岭城子山半边山皆极冲山墙多倾圯沿边而下直抵界岭外通辽东大川内无险阻可御年来虎墩兔憨驻牧在此原非桃林也东连葛藤谷箭杆岭中胜堡马思岭叭喇岭皆极冲东通脑毛大正北通獐兔董狐狸耳知克炒蛮各巢穴见有永平道新兵宣府卫兵分防诸口不足捍御而正关墙仅二等且旧关外山高可俯视内地虚实新设水关门六扇尚未裹铁且领赏夷尝寝处关上臣即发银为铁叶裹门即与兵备杜诗商确顺山势添修罗城一道建楼台一座抚夷厅三间此后夷人不许入正关一步其守备衙门亦即建于罗城内以厄当关之要又自界岭越百余里从台头平山绕柳灌谷拏子谷而入至义院口外通大川直接辽东虽楼台巍然器械粗设而兵马无多且水关闸板未备关外山高形势与界岭大同因议东接山峦西接台墙建罗城一道工程倍于界岭再添兵马庶几可守又东北历平山顶平顶谷大沙岭横城董家口太平台以至大毛山正关或通花园城大川或通水门寺城子谷旧或通阁儿山长河或通辽东大路皆极冲间或有墙无台或墙多碎石垒砌无灰徒手可拆或有口无兵或有兵仅数十名不足防守今议于正关先修三等边墙五十一丈余俟次第修筑又自大毛山折而东南为黄土岭中间有无名口炕儿谷西阳口北近虏穴八里即辽之铁场堡系东夷往来之路黄土营见有仓廒为夷耽耽渐南庙山口东逼辽东李家堡横城一道半新半圮应及时并工报竣又三里为一片石南接化皮山中通辽东大川平旷无涯万马可驰居民百家余止靠边墙并无城堡川上新建横城一道仅高二等下开水洞九空偏北有门通东西往来又为秋水西来汹涌澎湃开皆外开便于敌人不便于我惟有急修城堡于关之内以卫民居南靠化皮山建空心台四座于关之外连先建敌台一座各设南北兵十名与镇虏台相对以防贼夷深入臣自此出履前屯界望铁场高岭中前所从八里铺进罗城进山海关仅二十余里已而顺边墙阅南海口墙不甚高且年久地裂新修渐完而关城上尚未及半守埤者多川浙残兵蓬头裸体殊不忍观海上凝眸汪洋无际肖船粗设水兵未集闻奴亦造船此诚不得不备然虏之长技毕竟在骑傥三岔河失守越广宁宁前而闯山海则关门难支即不然而从间道以犯我一片石或径犯界岭桃泠等口则咫尺肘腋更属可畏此蓟辽危形之概也而中协之马松喜太西协之石古曹墙处处虏可阑入在在兵力单匮且无论已故在今日急宜将河南山东通津真保等营班军尽派东协山海界岭义院大毛山庙山口一片石等处修建墙城楼台工程并力刻期报竣而后照依原派石塘马兰喜峰太平信地各添马步军兵以资防守或谓蓟有主兵六万九千八百余名客兵三万二千一百余名似不为不多何必添兵殊不知主兵除往年调援新调军丁几一万客兵除军二万三千余名供修工之役止有入卫兵九千余名中间又未必尽有人又未必人尽堪用也臣已多方清查极力振饬总计主客十万不得一半实数及分辖于二十一营路守信于千余里岩边散处畸零各有几名况昔专言守今岂得不言战昔专防蓟之虏今谨防辽之虏添兵安得不多也或又谓饷无所出则兵可不添臣谓兵可不添封疆亦竟可弃乎蓟昌与他镇不同安危关于  陵京不比辽阳尽失犹得怡怡旦夕诚念及于此而蓟视辽可缓乎得旨蓟东防御事急该部作速具覆
　　○遣翰林院编修钱谦益刑科右给事中暴谦贞浙江主考翰林院修撰周延儒户科左给事中王继会江西主考翰林院简讨缪昌期兵科给事中朱童蒙湖广主考吏部文选司员外郎唐晖户部广西司主事赵嗣芳狭西主考
　　○差广西道御史王一中巡按山东房可壮督两淮盐课
　　○兵部职方司郎中余大成发阁臣刘一燝私书一为内监杨恩转托一为武举门生五军佐击仇震求缺得旨内监杨恩著司礼礼查明具奏仇震事明系假借不必究问
　　○庚辰大学士刘一燝辩余大成疏言为内监杨恩转书事尚有因盖文书房各官清苦灯烛纸劄从来仰给微资该部亦有旧例至佐击仇震事绝无影响乞敕下法司严加讯鞫得旨卿公清端慎朕所鉴知这琐事心迹自明不必介意亦不必深究御史安伸给事中韦蕃霍维华俱疏论一燝得旨不得附合渎扰
　　○兵科给事中李遇知言三藩并建民瘼当恤请蠲荆州汉中衡州三郡加派得旨藩封营造不妨通融协济著再行申饬毋重困一方
　　○差户科给事中朱钦相管太仓银库
　　○革湖广都司刘廷藩任以巡抚熊尚文劾其驭军无法也
　　○熊廷弼辞免尚书不允
　　○兵科都给事中蔡思充等言户兵工部虽职掌各属越俎有嫌而血脉一体联络有机宜就兵部侍郎中推一才识警敏力量精干者给以敕印俾专总理之任自榆关以东及天津登莱二镇原兵若干增设若干应支旧饷若干衣装器械应给折价若干见在库贮件数若干务了然心目以后二部解发俱赴总理衙门挂号盖据兵籍以问粮饷问甲器按月报以稽盈缩稽迟速譬如一身之中或爬或搔心之所至而手随至计莫便于此者贵州道御史崔尔进等亦以为言得旨军兴兵饷军械相须为用事权自当联贯这所奏兵部堂上官一员监督各司官深得权宜有禆大计科道官询谋佥同便著如议推举寻以添注兵部左侍郎王在晋兼督三部事在晋疏辞不允
　　○辛巳兵部尚书王象乾复自请行边得旨疆事方亟卿居中调度浸有次第兹又申前请本兵行边近例并此时一切事宜该部酌议具覆
　　○吏部覆查言嘉靖三十七年兵部尚书杨博万历十六年戎政尚书郑雒行边等例皆释祈父之内寄而受元戎之总师顾钦遣出自  圣明非臣敢轻议也寻以象乾总督蓟辽
　　○升礼部郎中康新民为浙江宁绍道参政
　　○升山东布政司左参政陈亮采为按察使海右道参议李邦华改登州兵巡道
　　○铸天津总兵官关防给总兵王学书
　　○赠原任刑科给事中孙羽侯为光禄寺卿
　　○壬午刑部右侍郎邹元标请于蓟辽建省城又因赠孙如法光禄寺少卿乃胪举  神宗朝迁谪诸臣物故张栋薛敷教顾允成姜士昌安希范等在籍李植等死当褒恤生当录用得旨据奏感时言事具见苦心蓟辽边镇军卫捍御便于郡县建省似难轻议余关切时务的该部议覆
　　○广东道御史董翼言天下卫所官军不下百余万皆世饱屯粮受豢养之恩最深且久当此乏兵之秋宜量行抽调边地者十徵其一腹里者十徵其五合之可得二十余万以备广宁山海天津登莱之守至于卫所军官世受国恩应图报塞指挥而上责办三家丁千百夫长而下责办一家丁臣固知其能应而亦其所不忍不应者也何必舍目有之卒徒而需外募之佣作哉得旨该部酌议具覆
　　○命大学士朱国祚同知经筵日讲玉牒提调实录总裁
　　○工部尚书王佐乞休旨慰留之
　　○广西道御史李应荐疏言经略熊廷弼巡抚王化贞两人事相依而事相济原不必虑其不和恐一居关内一居关外事态多端媒孽易起仰仗  天语申谕俾廷弼以刚中承  天宠化贞以耐心固藩篱去相扼相岐之心为商确协力之用廷弼寻上疏言臣与抚臣旧相契合今鲜猜嫌强于本无形迹中以增其事态而起其媒孽则齮龁之祸谁实启之记去年倡为不能联属道将固结士卒之说转相煽播遂至逐臣勘臣断送河东一方于贼手而不顾今又无端创为调剂经抚之说万一商量公事可否俞咈自不妨于参同而旁边之人见其迹不见其心必有以经抚不和构生事端者展布之苦又不在地方而在庙堂之上矣得旨大臣同心体国非小臣过计所及卿既膺新简受兹重任当一意直前以副眷倚应荐又具疏引咎得旨姑不究
　　○补考选御史晏春鸣广东道夏之令四川道
　　○癸未顺天巡抚李瑾报蓟昌二镇发过出关家丁官军二项共一万零一千二百二十八员名
　　○升礼部郎中孙体元为河南布政使司右参政
　　○日讲官少詹事孙承宗引疾求去不许
　　○礼部请  圣驾幸学诹吉八月初四日得旨  皇考在殡郊祀尚未躬承所请著于来岁举行
　　○差武库司主事方守地解宣府马价银二万二千余两
　　○命锦衣卫指挥等官史世载邢元吉锦衣卫堂上佥书管事沈光裕徐本高吴尧年周显祚南镇抚司佥书管事田尔耕提督西司房巡捕
　　○甲申铸巡抚登莱等处关防给巡抚陶朗先
　　○铸经略辽东等处军务关防给熊廷弼
　　○革西平堡游击黑际盛以原官义武前营黑云鹤代之际盛虚报奴贼渡河摇惑人心坐禠职
　　○起原任神木参将万化孚为德州营参将管副总兵事山东巡抚标下蔡同春为登州水营游击都司彭修翼为都司佥书管临青参将事原任都司刘翰补武定营守备从山东巡抚赵彦之请也
　　○叙贵州征苖之功升张鹤鸣兵部尚书荫一子锦衣卫正千户世袭赏银六十两大红纻丝四表里给与诰命其余内外文武官员监军道陈禹谟毛一鹭等总兵陈寅等优升纪录赠恤及赉银币各有差并赏及土官妇奢社辉等
　　○刑科给事中毛士龙以热审开释重辟参刑部尚书黄克缵得旨老成难得克缵岂容苛求克缵寻疏辩求罢勉留之
　　○以黔功加恩辅臣前任首辅见今召用叶向高进中极殿大学士与原任首辅方从哲各荫一子中书舍人见辅一燝爌加少傅兼太子太傅进建极殿大学士各荫一子国子生四辅俱赉银五十两彩叚四表里以新衔给与应得诰命
　　○御史傅宗龙上言苗捷可宣辽耻尤不可不雪大凡功同赏者罪必同罚今强以苗赏加辅臣是欲其受辽之罚也既而诸辅臣各先后力辞  上许免恩荫命银币祗承
　　○蓟辽总督文球报发援辽兵除蓟昌外保定巡抚所属发过家丁官军共五千二百十六员名
　　○命成山伯王国柱东宁伯焦梦熊诚意伯刘荩臣掌南京都督府国柱左府梦熊后府荩臣右府抚宁侯朱国弼清平伯吴遵周都督府佥书管事国弼中府遵周前府
　　○升副总兵崔天锡署都督佥事南京前军都督府佥书提督小教场都督佥事纪元宪以原官佥书南京后军都督府兼提督神机营
　　○丙戌谕内阁朕今婚礼告成普天同庆朕思  皇祖母昭妃眷顾慈恩感戴无极理宜称上尊号以显朕孝诚至意卿等传示礼部查照旧制隆重典礼具仪来看
　　○蓟辽总督文球具疏分别辽阳溃逃各将功罪有功无罪周世禄侯世禄为一等无功而微有罪姜弼鲍承先为一等有罪复逃麻承恩刘孔胤李秉诚为一等付该部议覆
　　○经略辽东熊廷弼请复用监军道高出胡嘉栋饷司傅国同知张文达等并薄康应乾牛维曜之罪且言今日辽官当分四等曰死曰归曰逃曰降降不足齿矣太上死之其次则束身趋朝以听司败是名曰归原与外避贼锋内避国法隐姓变服终不报名而逃者不同似难厚诛归者以坚其逃与降之心亦惟视平日有功无功为殿最而黜陟之方为情法之平得旨该部酌议后兵科蔡思充萧基等亦请先用高出张文达并付部院
　　○改南京户部尚书汪应蛟为户部尚书改南京都察院右都御史何熊祥为南京工部尚书
　　○升南京太常寺卿王之采为都察院右副都御史巡抚宁夏
　○升浙江按察司副使刘可法为本省布政使司右参政
　　○补考选御史王祚昌于浙江道
　　○丁亥  睿宗献皇帝忌辰奉先殿行祭礼
　　○辽东经略熊廷弼疏言今日策辽者事本难而视之愈易势已急而应之愈缓著宜先而布之愈后心本同而构之愈异祗绿一团自顾之私意胶结于胸中而不能割此臣愿  皇上严饬中外诸臣各换肺肠真心实意忧国筹边者此也因历举极难极急所当同心先图者大概以抽选各镇各省精兵二十余万催趱到关责兵部兵不精臣不代任咎以措处各兵安家行粮及见在本折责户部饷不敷臣不代任咎以趱造弓矢器械及硝黄布疋责工部器不备臣不代任咎至于大将偏禆之谋勇敢战者委难其人乞敕兵部发单分送科道九卿各举所知或堪大将或堪偏禅一一疏名付臣随材使用得旨奏内诸款灼见事情调画悉中机宜该部即与议行仍申饬内外各官同心急公毋致稽误责有所归
　　○荫户部侍郎臧尔劝子允德刑部侍郎邹元标子燧遵诏各入监读书
　　○覆御史李日宣宗生并圣裔中式名数准各加于额外不必拘定一人
　　○起原任昌镇参将袁勋补镇边路参将都司佥书孟吉补右骑营游击
　　○戊子通州巡抚王国祯言通州东至蓟州北至密云各应增设墩台欲仿边台之制周围砖砌庶可经久所需砖石木料人夫等项并请工部查议拨价命所司议覆
　　○差浙江道御史苏述督理茶马
　　○降兵科给事中郭巩为狭西按察司知事添注
　　○己丑辽东巡抚王化贞言辽阳之破已几三月而兵马之出关者才一万七千余人中间惟宣府一千最称精锐蓟镇三屯营之三百足备爪牙其余则象人涂马甚有并马与械仗而无之者适以滋辽之累耳京运盔甲不堪披戴改造无人尽置高阁至分理之人望眼欲穿三月以来道府无一出关者止一运同孙同伦扶病趋事同知马绍芳新升监军道以署印无人犹理厅事所谓高出胡嘉栋张文达诸人灼知其才可与共功已奉明旨而该部竟不议覆也得旨限三日内具覆
　　○兵部言臣部催兵之檄无日不行催或报起行在途或以陆续到关出关兵饷臣部会同户部多方酌处稍有次第惟是衣甲器械工部未有著落伏乞严敕该部会同科道官作速查发得旨各款关外所急依议速行相关衙门不得视为平时争执稽误你部仍不时查催务求济事毋第以一覆塞责
　　○新升南京礼部尚书周应宾疏辞不允
　　○山西巡按刘惟忠疏劾新升延绥清平参将周弘祚原任西路奇兵营副将朱国良东路营参将郑绍勋部覆俱革任回卫
　　○升工部虞衡司郎中毛尚忠为云南提学佥事
　　○升浙江按察司副使张邦翼为本省布政使司右参政
　　○升补四川守备伍德崇山西守备廖栋建宁守备丁文耀洱海守备姚之屏迤东守备方策宁武守备刘光辉里海把总屠锡原任佥书王永光各都司佥书德崇中都栋山东文耀锡俱广西之屏云南策贵州光辉永光俱山西
　　○升大同守备刘奇嘉为都司佥书领兵援辽
　　○起升原任南昌府知府袁崇有为尚宝司司丞
　　○庚寅辽东经略熊廷弼言臣尝想欲为辽东恢复计必先收拾辽东之人心而欲为人心收拾计必从其心之所系望而伤情者有以诱劝感发之原任兵部主事刘国缙者南卫之望河间知县今升夔州府同知佟卜年临洮府推官洪敷教辽阳之望而辽中官民渡海逃难散处登莱各郡四万余众及窜伏各岛者离乱逃亡举目无依则辽人之最可伤也刘国缙官资深久当升副使职衔佟卜年既升郡丞当加佥事职衔同至登莱拊循见在辽人四万余众及招徕在岛之未登岸者以感发其坟墓庐舍之心俾与此贼势不并立而拣其精壮者为复仇之义兵自相团练以俟进取其洪敷教不待行取直授一御史衔往广宁一路如前号召至于辽人之逃散山东者初出家门虽带赀费即遭戮劫及到海登岸又为地方掯勒驱逐闻今东方米价涌贵籴买艰难计辽人展转于沟壑者不知其几矣伏乞  皇上哀此乱离立发赈银十万两敕下山东抚按不论官民士商男女老幼一体赈救其潜伏各岛闻风引领者多拨船只接求安插一并赏恤以示  皇上痛辽念辽不忍忘辽之德意得旨辽人逃匿拒贼不背朝廷深轸朕心这用人及发赈该部作速议处
　　○火落赤遣使挟赏边吏以闻
　　○都察院左佥都御史王德完累疏求罢不许
　　○升山西布政使司左参政龙膺为南京太常寺卿
　　○升大理寺右少卿洪文衡为左少卿
　　○升御史田生金崔尔进俱太仆寺少卿
　　○补考选御史吴其贵四川道姚应嘉贵州道
　　○复除广分守岭西道参政苏宇庶
　　○辛卯升刑部郎中冯时行为通政使司左参议刑部主事聂世润为右参议
　　○赠原任日讲官左庶子袁宗道为少詹事荫一子入监读书
　　○壬辰登州防海副总兵沈有容遣都司严正中等剌船六十余往各岛侦探夷情各岛皆有叛将率兵为奴拒守每逼逐避虏男妇登岸掳掠奸淫正中等至广鹿石城诸岛互有杀伤适宽奠王参将携家丁百余人泊长山岛邀之同进获辽船五只接渡辽民男妇二千余人有盖州诸生李遇春与其弟李光春等聚矿徒二千余人自守奴使六人诱之降遇春杀五人其一人逸奴遣叛人麻副将攻之矿奴歼焉遇春携家走长山岛金州指挥王朝卿被虏髡其颠欲官之不从痛捶之亦逃长山岛有衙役刘四者从金州逃来言奴终日练兵为事各处海口造船招篙工甚急日至辽阳会算军器硝黄每望海一墩守望十五人侦哨甚密炮声相闻不绝山东巡抚赵彦以闻
　　○辽东经略熊廷弼言近接抚臣王化贞手书言援兵除宣府外余皆象人涂马无可用者及查督抚所报过关揭帖所谓象涂马大抵皆蓟密昌保真定之兵夫此方督抚诸臣与辽同功罪同安危而反以最下者援辽为宣大诸镇倡臣之所未解也至于西边各镇调发情弊皆是如此悠悠路人全无痛痒今臣与诸臣约以后援兵到关者不论调遣召募一一过堂亲自点验如果人物精壮盔甲鲜明器械犀利马匹膘壮者方许出关立将领兵道将举荐升擢如有老弱敝朽不堪用者除发回另换外领兵道将轻则参处重则拏问以为因而失误军机者之戒其已经出关收伍者容臣会同抚按逐一汰拣精壮者留用老弱者退换无徒縻费粮饷而且受其累尤乞皇上为封疆  宗社计于主调主募者感之以至情责之以大义治之以大法以信抗违逮治之旨于天下若如从前严旨申饬则四年以来边臣之耳所熟听狎闻而视为故纸者也得旨援辽兵马甲仗督臣各官一体急公何得漫不关切这所奏稽查荐劾等事听到彼严行仍预为申饬各镇毋蹈前辙
　　○差户部江西司主事康尔韫管河西钞关
　　○癸巳  圣母禫期  上率三宫躬诣南城宜春宫设祭  几筵前  驾还文武群臣同致祭
　　○御史张捷极论辅臣刘一燝  上责其重复牵诬逞臆挟私夺俸一年一燝疏具求罢  上慰留之
　　○南京广东道御史王允成疏论刑部尚书黄克缵左佥都御史王德完言克缵实误贾继春德完谬誉吴殿邦一则颇有清望而性过拗一则夙负时名而末不副克缵疏辩言允成意在起李三才而以臣会议不与故也得旨不必与辩
　　○调冀宁道副使杨州鹤于岢岚道
　　○甲午刑部尚书黄克缵言  陛下怒高出偷生弃地逮付法司至公也至断也自逮后诸臣始言其守奉集有劳勚宜比宽政后经略熊廷弼至言之甚力蒙  陛下下诸臣议皆言宜为经臣贷出令之戴罪立功唯是臣部以为不然  陛下赫然下逮捕之令又忽然以众议而轻之是  陛下之令不行而臣等溺其职也  陛下念经臣熊廷弼孤掌难拍以高出赐之也是在  陛下如以为令不可假威不可亵或仍法司议亦在陛下至如廷弼颂言高出之才能勤苦故是冲襟不没人善鼓无豪杰作用然藩臬中如是才者岂曰无人惟在当事虚而采之公而用之法臣有口史臣有笔勿以臣等守法无人得旨览奏知卿等守法高出久到法司何不蚤为议请适部院同辞奏上尔部列名奉有谕旨威福总在朝廷所奏已悉
　　○吏部覆议原任监军道高出胡嘉栋等降级戴罪立功岫岩管粮同知张文达以原官调用  上曰朕为危疆急人暂宽司寇之章曲从经抚之请高出姑如议宥用胡嘉栋等俱依拟已而部用高出胡嘉栋于天津辽东巡抚王化贞请调之辽东从之
　　○山西道御史毕佐周言臣初阅皇亲张国纪疏以为孙二等之图脱大辟宋八等之希徼厚利愚民煽惑醉梦若狂遂触禁冒讳若此近见锦衣卫研审一疏则杨正朝侯长仔者实从中为之鼓说岂中涓奥窔之地另有为倾陷之谋者乃奸珰遂鼓其焰耶抑臣因  中宫而兼为奉圣夫人客氏虑  皇上不忘客氏之功荣以夫人之号并荣其父以锦衣卫千户之职其徼恩隆重国家二百年来未有之创典说者以此窥  陛下之优礼客氏并疑客氏之长恋宫禁今  中宫立矣且  三宫并立矣于以奠坤闱而调  圣躬自有贤淑在客氏欲不乞告将置身何地乎皇上试诘问诸廷臣  皇祖册立  孝端皇后之后有保姆在侧否法  祖揆今  皇上宜断然决矣傥  皇上报功无已之深衷不能遽割如科臣言优以金帛不则赐以官第一区赡田数顷令其安享终身优游岁月可也若使其依违宫掖日复一日冒擅权揽势之疑开睥睨窥伺之隙恐非客氏之自为善后计亦非  皇上之为客氏善后计矣得旨杨正朝等法司一并究拟奉圣夫人封荫累朝旧制何云创典同时吏科都给事中薛凤翔等河南道御史刘兰等各上疏言客氏当就外宅报已有旨
　　○乙未大学士刘一燝等言奉圣夫人保护  圣躬勤劳绩著恭诵  圣谕当时艰辛与  皇上倚赖概可想见惟自中闱正位宫阃肃雍掖庭既已备官内职无可参与此一时也奉身而退荣封世荫赐第锦归释从前调护之苦心享此后优游之顺境此殆曲体所必至而遵明  祖宗家法用惬中外人情则亦不惟厚其始终而全其名誉矣随传谕内阁朕览奉圣夫人客氏面奏屡恳出去朕以三宫年幼暂留调护待  皇祖妣梓宫发引神主回京奉安毕择日出去卿等传示各衙门不得纷纭渎扰
　　○授皇亲新城伯王昇子国兴锦衣卫指挥佥事带俸王云程副千户
　　○赐都督同知张国纪房价银一万五千两庄田五百顷锦衣卫千户王学叚黄彝房价三千两庄田一百顷学等复援  神祖昭妃宣妃父例以请命各加给二千两
　　○御史侯恂言国法日轻人心日玩臣法官也义在执法请以法争宣兵之哗也谁为挑激非帅臣刘孔胤乎所当立为正法而仅以纳马赎死矣楚兵之逃也谁为统押非道臣王世德乎所当立为禠秩而仅以夺俸示惩矣匿名文书原有明禁而粘揭悬榜公然列之通衢此风不革将何人不可污蔑则胡不尽法缉审直破其根蔓也嘉礼告成方庆钜典而强犯凶盗公然思为冒认此党不究将钟鼓亦为无光则胡不尽法究处力穷其线索也刘应元李延祚仇震之钻书也营缺营地不闻究问则缘贿赂以进身托权要以媒官者真得计矣陈双泉金鼎臣之作奸也假官假印复致幸脱则经城审无生路经参送无贷法者真漏网矣夫今何时也奴氛未平国耻未雪所恃以警惕人心者惟此三尺耳胶释纽解其渐难长丝棼绳乱为忧方大奈何不凛凛于奉法也报闻
　　○赠原任兵部尚书周盘为太子少保
　　○丙申  孝庄睿皇后忌辰  奉先殿行祭礼遣抚宁侯朱国弼祭  裕陵
　　○降昌平道副使项良梓一级调用先是调昌平兵援辽已经巡抚李瑾督发良梓建议以陵寝与虏为邻护军不宜全调申兵部代题未及奉旨辄自擅留瑾抗疏参之坐谪未几部请得旨撤回昌平等镇援辽官军二千七百员名
　　○命定西侯蒋承勋掌南京前军都督府
　　○命锦衣卫指挥使梁慈堂上佥书管事李不矜掌南镇抚司
　　○辽东经略熊廷弼疏言臣到任十有二日矣所不朝承命而夕戒途者欲趁此身在内与三部将兵马粮饷器械事情求一实落何意终日讲而竟无一著落也今臣行矣持空拳而与贼搏微独臣自信无此伎俩即诸臣亦信臣无此伎俩也愿兵部速解银两往各处调募户部与兵部通融计处工部勉为  皇上打造供应此又臣行后无已之望也至于尚方之剑臣曾以专杀被诬何敢复有希觊但臣以侍郎经略时业蒙  神祖特赐今贼势较前何如十数万官军望风逃奔而臣又当勘逐诟侮之余其所宜徼惠于  皇上之宠灵更当何如者应否给赐在  皇上裁夺得旨东事倚重经略启行在即所需兵饷器械尚尔推延未定岂同仇急公之谊这所奏除候旨领给外该部查照事款刻期督催务求济事毋但以空文具覆
　　○戊戌  孝穆皇后忌辰遣彭城伯张嘉猷祭  茂陵
　　○兵科都给事中蔡思充言经略熊廷弼卜日就道矣尚方之赐即廷弼不请臣等不言仰知赉予不逾时矣惟随带之兵尚费拟议访得台臣傅宗龙募有新兵五千余名总兵杨愈懋募有新兵三千余名中愿出关者不下七八百名宜令经臣委司官一员再行挑选西兵之札营通州者三千名虽曰入卫中岂无投石超距志存立功者宜令道臣周起元拣其勇壮者跟随出关监军道胡嘉栋领有毛兵八百见扎天津并宜领赴榆关听经臣指挥抑臣又有说焉经臣空拳而出其惓惓反顾在三部接应而三部颦眉相视在钱粮不敷伏乞  皇上为社稷计再发帑金二百万不许三部抽分一切调兵制器随经臣计费派用专应广宁之急庶有济乎得旨查议覆行
　　○礼部尚书兼东阁大学士沈＜氵隺＞至京陛见
　　○户部题发宣府镇年例银五万三千一百五十六两又延绥镇五万两
　　○己亥以时享  太庙谕元辅刘一燝遵旨陪祀表率百僚仍速入阁赞襄以副眷倚毋有托陈一燝寻具疏谢复优答之
　　○时宰赛尚絷奴酋所奴遣宰赛传语其妻以马万匹牛千头来赎宰赛妻谋之炒花炒花以为诈勿许宰赛使者语炒花今奴酋已治军张仪站将图广宁炒花遣人来告辽东巡抚王化贞以闻
　　
　明熹宗悊皇帝实录卷之十二
　　天启元年七月庚子朔孟秋享  太庙时大学士刘一燝以人言杜门  上令文书官趣之入一燝＜锍-釒＞谢
　　○皇极门上梁祭告遣公张惟贤迎梁两厂提督工程侍郎王永光姚思仁长安左右门尚书王象乾侍郎周道登午门尚书周嘉谟各行礼
　　○巡抚辽东王化贞题奴贼谋犯广宁已于张义站会兵炒花虽与我合然怯奴积威黄泥洼兵力单弱臣招集辽兵近二万尚少马匹甲仗工部先发者俱不堪用乞速催援兵及甲仗马匹星夜进发并催经略出关调度  上以河西所需兵马器仗屡旨严催尚无一至责该部溺职命掌印司官住俸行催在外各该衙门一体查参经略熊廷弼奉敕即发
　　○巡抚天津右佥都御史毕自严言海防建置筹画伊始脩舡创造缓不及事宜脩旧唬舡太仓料价则以庐凤加派未角□羊银两为之器械火器各取给于马价二万两从之自严又言天津重地防御宜严衙门新设诸事草创议留天津班军以卫地方又欲简选河间沈阳河大通津四营精锐以资策应兵部覆议班军原调山海脩城盖外当辽患内护蓟门城工未完深属可虑臣等忧山海更甚于忧天津宜留一半赴山海一半留天津供役至简汰通津营之说非事急不可轻改报可
　　○四川石砫宣抚司加衔守备秦拱明奏父邦屏奉命援辽尽鬻家产以为军资沈阳之役先登杀贼父既齑粉而三十口妻孥留滞京华行乞求助乞给偿所费金以赎产业其重庆卫所与臣接壤绝军屯地尽没豪右乞查驭拨二三十顷以赡孤寒更念同父阵亡部落从重给恤部覆绝军屯地抚按查明无碍给作祭田其优恤银照例给散报可
　　○改太仆寺少卿王佐太常寺少卿
　　○降原任辽东按察使高出山西按察司副使广宁监军
　　○辛丑上  神祖昭妃徽号曰宣懿昭妃
　　○原任工部主事范汝祥监造各  陵桥工以糜费数多被参听勘至是勘明仍以察典原拟浮躁处之
　　○壬寅经略熊廷弼请添设各监军道从之改邢慎言西路钱士晋中路梁之垣南路仍降胡嘉栋二级监天津军调杨述程于登莱
　　○巡视光禄户科给事中阮大铖等题查户工二部积欠寺银户部两年欠该寺银二万一百三两工部六年共欠该寺银二万四千余两典礼隆重供应殷繁虽当烽火在郊岂能缺二簋之享乞敕二部将积欠银两速行角□羊发下所司补给
　　○癸卯  仁孝文皇后忌辰  奉先殿行礼遣安远侯柳祚昌祭  长陵
　　○命左春坊左谕德兼侍讲黄儒炳右春坊右谕德兼侍讲黄立极主应天乡试
　　○巡抚河南右副都御史张我续擒斩援辽逃兵二十九名于磁州仍乞严敕以后援兵有未抵关潜逃者许所在官司擒拿枭示从之
　　○升思州知府周天胤为两浙运使
　　○甲辰  上俞阁臣请以经略尚书熊廷弼奉命专征宜重事权兼隆礼数除专敕外加赐敕书一道尚方剑一把将士不用命者副总兵而下先斩后奏兵饷额角□羊外特发帑金以佐军需且启行有日赐大红麒麟一品服纻丝四表里银五十两仍赐宴都城外五府戎政部院堂上掌印官陪饯其随行领兵将官纻丝一表里银二十两标下各军每名银二两即于前领帑金内给发
　　○升狭西布政使司参政李春茂为本省按察司按察使兼参议江西布政使司参议姜志礼为浙江按察司副使庐州府知府贾克忠为山西按察司副使
　　○巡按贵州御史史永安言殿工鼎建臣等叨任采木之区敢不早为儧运惟黔最贫瘠从来采木皆资省直协济黔不过招□采办催督起运而已查万历二十四三十五等年所派各省直协济止三万九千两余令本省设处近蒙拨荆关税银三万两接济催取未至即至不敷三分之一乞敕各抚按勒限催角□羊赴黔补给各□木价以便责成下工部
　　○署礼部左侍郎周道登申明科场功令七款曰正文体重典试择房考戒狥情公搜卷慎学臣严坊刻报可
　　○詹事公鼐言纪元未及半载言官得罪十有余人宋臣吕公著曰主上富春秋不可轻厌言者  列圣临御惟  肃皇帝谪议礼谳狱诸臣然皆三四年后元二之际无之也昨御史张捷＜锍-釒＞归咎辅臣及奉旨有将朕处分诸事一概归之辅臣语就此而推以为出自  圣断是代臣受遇以为出自阁拟是过则归君反覆思维票拟批发原无二事议论处置离则两伤  陛下当颐精缮性之日而尝为驱除纷扰之劳辅臣以扶危定倾之身而自处弹射屈抑之地则内外鼎沸首尾衡决欲以从容帷幄共图折冲难矣若果出  圣断则当恢弘  圣度毋使辅臣受无影之疑若果出阁拟则当改正合宜勿致  圣躬有分谤之累得旨朕未尝不容纳直谏但近来言官多以私意搏击不求实济欲警一人风示有位赏罚悉本无私岂遂为主德之累这本不无市德沽名殊乖大臣忠爱
　　○礼部覆日讲官李标母恤典准与祭一坛伊父李五伦列名并祭
　　○荫原任吏部尚书赵焕孙士炜为中书舍人
　　○荫日讲官左庶子袁宗道子祈年国子生
　　○荫原任户部尚书赵世卿子钻南京户部尚书张西铭孙立达南京工部侍郎李得阳子敷章各入监读书
　　○乙巳命简选京营兵五千名马六千匹及将官薛来胤等随经略熊廷弼出关各兵于月粮外加给行粮照援兵例从廷弼请也仍命俟援兵集后撤回以实禁旅
　　○大学士刘一燝等恭视皇极门上梁各赐银币
　　○大学士沈＜氵隺＞入阁办事
　　○授皇亲新城伯王昇子国兴锦衣卫指挥佥事云程副千户各带俸
　　○升狭西环庆守备王家贞为标下中军游击
　　○降蓟镇副总兵任自谦大同标下中军参将
　　○  上传内侍田诏刘朝等饶死送司礼监定夺以诏名下李鸣盛代控也大学士刘一燝等言此事屡经法司问拟具有成案李鸣盛本未经发下即法司无凭质辩难以平反至  特谕竟径下法司向无此例恐政体有碍臣等未敢擅拟  上久之复以二本发票一燝等复言热审在即果如本犯所奏法司自当从公分豁若先下此本转滋多事未敢票拟仍将原本封进按田诏之狱为移宫盗宝一案司礼监太监王安主之安既谪充南海子净军旋中使传旨勒死而诏等释矣
　　○升礼部右侍郎兼翰林院侍读学士顾秉谦吏部左侍郎掌詹事府事少詹事兼翰林院侍读学士周如磐礼部右侍郎各兼官如故纂脩玉牒
　　○  上欲加恩奉圣夫人客氏男命礼部查例从优署礼部事左侍郎周道登言臣部典故及各衙门职掌诸书并无成例可考窃照  穆皇乳妇柴氏夫余宝授指挥同知  神祖乳妇金氏妇夫王鉴授指挥佥事今客氏已无夫或优以金帛或赐之第宅庶几  圣恩骈锡  祖制无妨臣愿  皇上用情必期合礼臣为  皇上守礼不敢狥情得旨客氏男加升锦衣卫指挥佥事伊夫照子赠官给与诰命
　　○添设松江等处巡海兵备道一员专治沿海卫所营哨
　　○先是协理京营左佥都御史李宗延有营毙一盘托出之疏凡占役冒粮等弊摉剔无遗正是复历举总督而下科歛各军需索属弁种种名色胪列上闻乞严旨申禁  上命各毙俱严行禁革勋臣作速咨访有保任的方与推举
　　○升南京右都御史何熊祥为南工部尚书南京礼部仪制司郎中耿好仁为山西参政备兵宁武西
　　○丙午总理三部兵部左侍郎王在晋以河西见在收集兵马为侍郎张经世所亲历者及户部发过帑金工部发过盔甲器械具数上闻计乡兵军兵三万六百余名各城堡乡兵万余收辽沈溃兵二万三千余各镇援兵先后出关者三万二千有奇调兑马匹二万六千有奇帑金凡百万工部角□羊过紫花布铁甲三万副选锋梅花甲三千四百副帽儿盔六万顶刀斧弓箭将军神锐钢铁硝黄等项各具大概因言抚臣外处危边力抗强胡如入山遇虎豹无不即呼求救者然臣部不过调募行移文案咎不在部署迟发而在各镇缓视此后援兵经行之地逐日计程州县官印钤明注有无稽延生事倘大逾钦限轻则经抚按捆打重者斩其依期早到在途安静者升赏臣愿在内诸臣尝如身在广宁莫厌河西之告急在外诸臣尝如身在三部莫嫌臣部之奇求得旨调募申饬事宜依议行兵马器仗仍严催济用内外臣工俱宜同心体国共佐时艰
　　○以热审届期令黄克缵王德完遵屡旨即出视事
　　○调辽东坐营李养栋为兴武营游击
　　○添设西平堡监军道督河上之师盘山驿监军道督防黄泥洼之师李居简为平洋桥河上同知李增为柳河口管粮同知张文达为右屯卫运粮同知各照原衔管事罗任代孙同伦为马政运同牛象坤为宁前运同从王化贞之请也
　　○丁未添设造军器局
　　○调工科都给事中韦蕃外任以议欲畿内五丁抽一及欲更调尚书张鹤鸣王象乾也鹤鸣＜锍-釒＞救不允
　　○命吏部文选司主事胡继羙礼部主客司主事虞德隆河南刑科给事中刘弘化兵部武选司主事周鼎山东光禄寺少卿何乔远户部福建司员外郎李烨然山西各主考
　　○先是湖广旧设总兵外控苗夷内辖土司然尝以勋臣领之万历八年给事中姚学闽题革十年复设十四年赵光远镇守以郧阳兵变光远推病杜门抚按题革总兵不许止撤光远回京二十七年以都督同知陈璘充总兵旋以征播迁贵州而总兵府亦遭回禄遂复停推湖广巡抚熊尚文言查楚中总兵挂平蛮将军印各土司皆听调发各参游守备兵皆属统领添一总兵即添有十万师矣  皇祖不遣勋胄赵光远辈特旨简用流官陈璘真可谓万世法乞择推廉勇任事者俾充总兵庶西南半壁屹有干城从之
　　○升福建章州府知府杨公翰江西按察司副使分巡湖东道
　　○升把总守备等官刘宣化孔弘度谢登庸董国威潘文魁邵继康史良将各都司佥书宣化中都留守京操春班弘度秋班登庸山东边操春班国威秋班文魁边操春班继康京操春班良将湖广都司
　　○命宁阳侯陈光裕隆平侯张国彦兴安伯徐汝孝南京都督府各佥书管事光裕左府国彦前府汝孝中府
　　○戊申兵部覆南京兵部尚书卫一凤南御史游凤翔＜锍-釒＞言  历朝敕谕内监严禁贡船并鲥鱼菓品鲜味槚数船只各有限数具载会典今贡船人夫动增数倍  上供十无二三夹带十尝六七宜敕该部于进贡某项移会管船主事明开数之多寡船之大小仍会兵科挂号上水止填二十名私货附黄船马快船者依律问遣货物入官庶
　　祖制可复民力可宽得旨贡船不得夹带私货仍严行申饬有不遵者依律究拟
　　○铸辽东监军关防给副使高出
　　○降原任徐淮副使高捷河南布政使司参议
　　○己酉兵科都给事中蔡思充奏辽沈□□舀四阅月矣蓟昌真保兵出关者万六千六百六十余名虽中多羸弱已符所调之数宣府出关尚少一万山西尚少二千二百余名已属可议若大同原调一万五千出关仅一千九百余名延绥原调一万五千出关仅一百八十五名宁夏调换共一千八百五十名出关仅五百二十七名固原原调二千四百六十六名出关仅五百五十五名甘肃原调二千二百名出关杳无一焉万一奴马长驱罪将谁迈除兵马不堪者经臣查核另题外乞严谕督臣李起元抚臣角□羊经邦徐绍吉徐养量等催各兵如数如期度关切责大同延绥抚臣高第张之厚吃紧督催无罹显罚复接通抚王国祯塘报西兵入卫者于本月初五日夜逃散游击马爌止之不顾虽节次招回渐不可长乞严加缉角□羊廉为首者枭示领兵官一并议处从之
　　○升尚宝司卿柯曰□永饶位俱太仆寺少卿起文选司郎中胡汝政太常寺少卿
　　○以游士任为登津监军御史
　　○升云南守备印继康山东都司佥书领京操春班
　　○庚戌礼科都给事中杨道寅奏臣随正使刘鸿训使朝鲜仲春往孟夏十二日抵王京国王李珲率群臣郊迎惟恪臣等入国宣谕颁赐一时东人快睹汉官威仪第闻辽□□舀归途梗塞不得已与国王□繇航海且国此暂通贡道以无失外藩恭顺之节国王遂具舟楫缮兵卫俾由安州登舟并遣陈慰陈谢二起陪臣附行至海口遇风臣与陪臣舟没者九只正使则越泊铁山舟覆几溺至旅顺方得易舟因退泊平岛以俟风霁今幸至登州乞宽限复命许之
　　○总督蓟辽王象乾奏臣向＜锍-釒＞请蓟密永昌间创立火器车营者三今蒙遣行边乞将臣原题应用兵三万六千名马三千匹安家马价十一万六千两衣甲器械银十二万八千两月粮悉与关外一体动支新饷每营用太平等车千五百九十辆金鼓火药旗帜枪炮挨牌刀斧等器应先发每营银三万两共九万两分投置造及统领副总各一员分领参游都司四员具题请补其千把总容臣酌量选补监军宪司即责成蓟密永三道部司则以□方主事叶震生臬臣则以新推昌平按察使贾之凤为之又近虏酋虎墩兔憨借辽赏为词要挟于蓟倘徇其情必且复索于辽衅端既开诸部效尤臣谓虎墩之赏仍当归之辽左蓟镇原无抚夷将官通把请照宣大事例设抚夷官一员择其熟于夷情为诸夷信服者历查本兵行边仅先臣杨博一人又查总督旧敕原载有酌量传调宣大山西各镇策应兵马字面此时东氛正恶遇有缓急当随宜调度臣此行仍系在部原衔未尝兼冒宪职事固不同也  上命该部作速议覆
　　○差户部狭西司主事丁魁楚天津管粮
　　○大学士沈＜氵隺＞奏辽左用兵方急明旨欲搜罗草泽之人臣受国恩谨于臣乡东阳义乌等县及扬州淮安等府召募材官勇士二百余人给以衣甲安家之费鼓其敌忾之气敦率前来此外尚有人众不便随行与约自部署来者亦不下二百人乞令查验实数除勇士题充锦衣卫健丁外其分领材官王应斗参谋童闻孝等量受职衔庶作其向用之心为将来者劝  上命王应斗等量授游击都司守备千总职衔暂隶锦衣卫指挥万邦字操练仍各赏银五两
　　○加四川酉阳宣抚司冉跃龙实授宣慰职衔及妻舒氏诰命仍恤阵亡千七百余家跃龙于万历四十七年令男冉天胤及文光等领土兵四千赴辽劄虎皮黄山等处三载角□羊奉集之围再援沈阳以浑河失利冉见龙等战死千余人撤守辽阳又以降夷纵火冉文焕等战死七百余人兵部张鹤鸣言跃龙遣弟万里勤王见龙杀身殉跃龙又自捐金二千两运军器十杠至山海关赈苦招魂有足多者臣在贵州时跃龙亦自捐粮饷征红苗屡建奇功题准加衔副宣慰司妻舒氏诰命今又著节于辽宜优恤见龙等而实授跃龙宣慰仍封舒氏以风忠义从之
　　○升尚宝司少卿邹德泳尚宝司卿
　　○辛亥赉恤御史方震孺题臣至河西与抚臣散赏因赏数而知兵数又因以知兵力所谓领赏有兵杀贼则无兵也溃回之残卒带血裹疮既惊魂未定抽调之西兵人疲马瘦又驱策难前堪用者独广宁土著兵二万人耳而竟无如赤手空拳何也奴长技惟长弓利矢然不下二三十步不发即披精兵犹遭毒手赤身当之岂有幸乎有可用之兵而无铠仗是又断送二万人性命也奴已跃兵河上连年入犯俱在七月真危急之时乞速摉盔甲二万副兵仗称之并前抚臣所请梅花甲斩马刀战车等项尽数督发又闻戊子库兵仗尽有堪用亦望急为摉寻若角□羊运之法当用新饷雇骡驮载或借勋戚骡车给以平价刻期前进一路照管勿致损坏广宁昼夜传烽上下官兵半月来何曾敢一闭眼望西来一兵一仗有如望岁若呼叫再不凑手谁更为  皇上办贼得旨命所司督催速发毋误急需
　　○释逮问原任河南左布政冯盛明拟杖罢职以其子翰林院简讨冯铨颂冤言盛明因病乞休在未闻辽变之前也久之同逮原任副使吴瑞徵亦以闻变迳逃禠职为民
　　○壬子
　　孝安皇后忌辰遣永年伯王明辅祭  昭陵
　　○礼科都给事中杨道寅奏臣奉使东藩取道辽西遍赌人情地势国家若欲恢辽城守广寍昼三岔河自固臣惧守久而人心靡奴攻迟而祸滋大不若遣将渡河先据鞍山鞍山城筑自参将戚继光两山并峙形势殊壮第规制狭耳诚今广寍总兵率精铳数千进据增修旧城连亘两山之上而山左畔防虏窃入小往概为仅寨以毗于蜂屯故垒一如山海关长城规制徐撤内城而式郭之多置营募度足宿重兵数万可壮广寍藩篱可望辽阳声息一夫当关虏骑未敢充斥而驰矣南四卫为鞍山卧塌之所当先遣禆将领兵二千令所至招谕有削发降虏者赦罔治能杀其伪署来降者同军功升赏我兵所过秋毫无犯归老弱于故土佥壮丁为义勇夫犹吾赤子也岂终悍然从虏与我为难哉又令登抚择遣部将领防汛水兵二千由旅顺进与广宁合招抚四卫毋贪功毋妄杀收得一卫一岛者一体叙功且非直抚四卫已也诚用水步兵三五万由登莱海道济师达旅顺便可泊舟或由铁山破浪或由盖套间道而前先传谕诸岛逃难百姓如抚南四卫例则镇江宽叆等处可传檄定也镇江复则可联络朝鲜协图进取即告籴义州输粟中江以佐军饷宽奠复则时出游兵以窥老寨彼来而我收保彼退而我虚声尝之迭出疲之俾其狼顾胁息不得并力辽西是又牵制奴酋一便也叆阳复则列烽置守于摩天岭可为宽奠诸堡门户制虏马东驰多设游骑夜不收于复岭磴道以侦辽西动静且就此深箐丛林中必有逃弁溃兵或侠士壮夫思欲释罪自赎慕义灭贼者厚为招纳可得数千人以壮军势师出有定期进剿有成谋则广寍击其首而此悉锐击其胁又或出奇袭其后是犄角一便也再查辽阳以东地多崇山峻岭回环层出尽处则展平洋数十里可垦田数千亩臣向过辽阳闻按臣委监军胡嘉栋开田置屯又发钱委买谷义州预备榖种今不知踏勘作何勾当榖种作何支销乃旦闻辽陷夕即弃地弃民缘海而遁东山失守至一时武臣叆阳游击许定国援辽水兵游击周义驻防宽奠参将王绍勋皆系奔窜宜以军法从事  上命该部酌议具覆
　　○禁违例越奏往制京官条奏由会极门入余官民本皆投通政司封驳通政王舜鼎请申禁如初从之
　　○顺天等处旱蝗
　　○太常寺卿毕懋良以病乞归许之
　　○专理辽饷户部右侍郎李长庚题辽左需用米豆各一百八万石派天津山东淮上蓟永等处今天津并蓟永之运竭力催发淮运亦衔尾到津惟少山东米豆六十万额夫登莱留米养军可也水兵安所需豆曷若移召买豆价于登莱以为召兵之资而以其三十万豆致之天津在天津者仍用山东运船在淮上者仍用淮船搬运一举两便至山东所少三十万之米应于江浙湖广三省行各督粮道于新饷银内每漕粮十石即行州县买米一石带附漕粮而来而淮阳东兖一带听淮津道会同淮徐二道遵照部议动南部改折银及淮库银两沿途分买共足三十万以补淮上截漕之数各省直买米地方委定府佐官一员先期报部以便催督此买米之当议也而雇车一节则勿责贫棍车夫盖凡法今之行必始州县不由州县车夫有逃将何追陪臣请以分派兼召募责成州县以法而召诱车夫以利庶为两尽斯雇车至广宁之法也至广宁以东运之三岔河逼近虏患宜以原题造车银两发关外自为造车或于关内买车以往其牛只则关外设法凑办不足则于直隶买牛市集之处公用买发而广寍以东牵挽之夫则关外或汰军或雇觅定须自行计处斯广宁运至三岔之法也如此则内外分责事在可行若内地执骚扰之说全不问之州县而欲臣自雇则臣不敢任关外因臣雇处而欲兼任广宁以东之运强车夫以长往则臣亦不敢任臣处分止此矣下部速覆
　　○造辽东中路辽东南路辽东西路天津登莱监军各关防给邢慎言钱士晋梁之垣胡嘉谟杨述程
　　○礼科都给事中杨道寅奏臣闻按臣奉特遣驰各省募兵此与向科臣阅边相类无济于事祗增扰耳以御史下行招兵之事所在无激扬相关则体统视代巡不得不稍杀稍杀而御史不任受也府州县悉见风宪衙门则将迎供亿视代巡不敢不并隆并隆而府州县不任疲也即御史按临召募岂得身为徵发势必委之地方官而事可复节举兵可旦暮集耶他如随行员役不能无侠士游客谈兵说剑者流国家未受招兵之利地方先受烦费之骚臣谓宜择兵部郎中二三员单车分道檄谕各省抚臣夙往夙复计省广狭为募兵多寡限期定数或就见兵挑选骁勇或募民间丁壮择弁统率俾所过无扰抚臣镇抚一方责以募兵则权专而今易行派募于府州县则众合势轻而事易举所募非乌合市人则有籍贯尺伍可约束稽核其有延缓推诿者白简随之谁敢不遵然以守广寍尤在急募土著使人自为战家自为防亲上死长守固而进取可徐图也  上报以募兵御史以遣行其后兰州发难全蜀几致摇动浙省亦无成效云
　　○工部尚书王佐等题查四司外角□羊料价等项及事例等银收止五十六万七千四百余两而放至六十八万九千一百余两以一部钱粮应一部经费尚且不支而欲为各镇在在修城在在除器能乎谨以本年正月至六月止节慎库收放开款上闻得旨仍设法措处以济急用各衙门宜同心体国不得争执致愤国事
　　○巡抚天津毕自严题防海资水兵水兵依战船无船与无兵同船不坚与无船同今三路进师则辽左之犄角丑虏之牵制胥津门舟师是赖乞敕饷臣即发海运沙船一百四十三只分给主客官兵以资防海援辽之用仍敕该部将修船估价银两速行给发下所司
　　○以军兴告诎准免织造新颁袍式三分之一
　　○甲寅中元节遣灵璧侯汤国祚怀宁侯孙承荫抚寍侯朱国弼安远侯柳祚昌隆平侯张国彦武进伯朱自洪清平伯吴遵用忻城伯赵之龙彭城伯张嘉猷永寍伯王天瑞
　　长陵  献陵  景陵  裕陵  茂陵  泰陵  康陵  永陵  昭陵  定陵  庆陵各致祭遣都督李承恩祭  景皇帝陵寝传平侯郭振明祭  孝元贞皇后陵园都督佥事陈正谊祭
　　哀冲  庄敬二太子寝园
　　○  上谕兵部蓟辽屏卫京师尚书王象乾以本兵行边行总督事责任并重除该镇额供并新饷督发外仍给发帑金十万两佐军需赐大红蟒衣一袭纻丝四表里银四十两赐宴兵部各部院掌印官陪饯以宠其行
　　○大学士何宗彦朱国祚沈＜氵隺＞奏臣等蒙  皇祖豢养数十年曩鼎湖上宾跧伏草莱未得与哭临之列今遇祥期请给假数日遄往  定陵恭谒以展攀号许之
　　○先是遣御史焦源漙募兵五千于宣大山西以山西巡抚徐绍吉＜锍-釒＞请自募奉旨停差于是部咨以宣大之兵归山西并募绍吉＜锍-釒＞言宣大各有巡抚今欲以山西代募恐无此政体况臣所募兵三千应用安家驼马等费多方措处尚不能给安能兼募三镇得旨该镇各有抚臣募兵岂容兼摄该部即与改正仍照原派数目不得偏累一方
　　○升广东布政使司参政冯从龙为狭西按察使
　　○以延绥黄蒲川都司佥书王维城加游击将军管事
　　○乙卯赉恤辽东御史方震孺言臣闻河西警报星夜驰至三岔河窃见河上无一足恃而奴贼有十可图盖河盈盈一水全无惊涛怒浪最冲浅如黄泥洼张义站皆虏穴也沿河一百六十里筑城不能列栅无用前者奴渡代子河我兵十三万不敢发一矢今守河卒不满二万岂能遏之半渡况转眼冰合遂成平地其不足恃明甚惟是奴真有可图者奴向据老寨声息不通今往辽阳动静无不悉闻一可图奴得我大炮无算昨击我粮船皆碎裂神器不为用二可图奴子兄弟八人各将兵二千五百中不无相轧即近杀郎万言一事尚矛盾三可图辽民盼望官兵西向痛哭奴诛不胜诛防不胜防舟中皆敌国四可图曩奴兵专聚一处故锋不可当今既守南卫守屯堡修海州又沿河设防兵分力薄五可图奴得叛将虽多自李永芳一二人外未必人出死力但怕死耳我一举事势必向应六可图用虏一著虽不足靠然足牵制奴近奴载辽阳金银三车馈西虏犹不足得其欢唇亡齿寒虏亦被抚臣点省七可图李永芳攻韩宗功弹铅尚留骨间天诛叛贼八可图奴贼淫人妻子广宁剥肤恨入骨髓土著之兵人人为身家计九可图奴闻旧经略将至沉吟久之而抚臣胆智真是经臣帮手文武同心十可图顾奴虽可图而我兵将向未出关守河之兵全无衣甲器械惟有张空拳以当白刃事急矣抚臣望官望兵望衣甲器械眼血而心枯矣乞速为催发  上以事关机宜命所司作速议覆
　　○差狭西道御史高弘图巡按狭西
　　○大学士何宗彦请移赠本生父母  上命照例并给不必移赠
　　○升尚宝司少卿袁可立太仆寺少卿
　　○升光禄寺寺丞涂乔迁光禄寺少卿
　　○丙辰  孝元皇后开隧道祭告  皇妣遣伯郭振明  后土伯费天泽同工部侍郎姚思仁各行礼
　　○改右庶子兼侍读骆从宇左庶子掌左春坊印升左谕德汪煇黄儒炳俱右庶子兼侍读煇掌右春坊印儒炳掌司经局印改右谕德兼侍讲来宗道张鼐周炳谟黄立极魏广微彭凌霄俱左谕德兼官如故升洗马黄士俊左中允施凤来俱右谕德兼侍讲仍命骆从宇来宗道施凤来左中允唐大章右中允钱龙锡左赞善韩日缵及洗马管司业事成基命回局俱管文官诰命
　　○升原任兵部主事刘国缙山东按察司副使驻登莱招集归附之众拣选团练以图进取夔州府同知佟卜年山东按察司佥事登莱监临洮府推官洪敷教兵部职方司主事军前赞画从熊廷弼用辽人之请也
　　○狭西巡抚吕兆熊＜锍-釒＞参秦府承奉张清侵没草场万顷隐占军丁一百五十名委官赵守呈报行查清遂党集羽翼酷拷赵守毙命乞逮清究罪
　　上以其事付秦藩刑部言张清以亲藩而干  皇上之法柰何复以亲藩为之地乞敕下臣部行勘  上仍命抚按启王从公勘问具奏
　　○兵部题河南春班军士已遵前旨赴京护卫今入秋矣若调山海则重役劳苦军命难堪宜准令回伍休息其该省秋班军士速催赴山海修工以均劳逸庶为画一报可
　　○升光禄寺少卿郝名宦本寺卿
　　○升尚宝司司丞吴礼嘉尚宝司少卿
　　○留狭西布政使司参政沈自彰仍分巡关内道改狭西按察司副使周锵分守河西道
　　○丁巳  成祖文皇帝忌辰  奉先殿行祭礼遣靖远伯王永恩祭  长陵
　　○起原总督漕运户部侍郎陈荐南京刑部尚书
　　○升南京户部侍郎魏养蒙南京户部尚书
　　○升兵部左侍郎祁伯裕南京都察院右都御史升大理寺左少卿洪文衡太常寺卿管少卿事
　　○戊午孝纯皇后忌辰遣官祭  庆陵
　　○戊午兵科都给事中蔡思充言蓟门兵单马弱王象乾自请督边报国所请增兵置将宜速议画一使诹日就道督臣文球已移疾宝坻秋高马嘶岂容泄泄  上然之命王象乾作速赴任所请兵将等事著即与题覆复以本兵出镇行边宜从优异准兼都察院右都御史
　　○升广东按察司副使杨莹钟本省布政使司参政
　　○己未以  皇考妣发引届期改顺天乡试初六日为头场
　　○命催兵部侍郎张经世回部管
　　○留登州班军八百四十名于登防哨俟辽平仍赴京操
　　○升太常寺少卿白玉大理寺少卿
　　○荫原任礼部尚书孙慎行子士元兵部尚书张鹤鸣子大赉南京吏部尚书沈应丈子景夔各送监读书
　　○加升参将吴自勉副总兵仍管蓟镇东协事
　　○庚申  神宗皇帝小祥在京文武官赴  定陵致祭
　　○辽抚王化贞题旧经臣袁应泰既以身殉新经臣病不任事一切部署将吏调度战守臣不得不代今已三月幸特简熊廷弼经略熟路轻车成谋自在一举而灭奴可俟矣计关西援兵自四月至七月三万一千五百余人马骡一万九千一百余匹头招回溃兵二万九千四百余人招集辽兵一万六千一百余人买过马除旧兵三千五百四十四匹外新兵买五千六十八匹此兵马大略也河上防守六营设将官六员守备十二员画地分守以总兵李秉诚总行调度南海口有水兵营往来巡防由三岔河而西平阳桥西平堡俱各设将官一员又西而镇武堡有总兵达奇勋统之折而北为镇远镇宁镇安镇静等堡皆通黄泥洼要路以副总兵鲍承勋等守之三岔河之南柳河口另有一路直达广寍又逼近右屯为积粮要地以游击左辅守之副总兵倪宠驻盘山备策应而提督王威往来调度至援辽之称由于抚顺初失臣僣更为平辽其收集溃兵或千或百臣恶其无统因署曰奋勇曰振武以副总兵姜弼鲍承先分领之所募土兵称为义勇左右中前后又设君子一营以待四方请缨之士及本处官生应袭材官者皆臣自拣选操练遇各营千总缺即取诸此于从军之中暗遇储将之意仿古设军正司专纪功罪事平之后即送原册以凭参核凡此皆经略事臣借为之今不敢不举以相还乞敕经略应更置者更置应照旧者照旧臣与经臣一体毫不敢有诿卸但号今出经臣则体统进止禀经臣则机宜审中或有臣当为者亦须奉命而后行得旨经抚虽各有职掌事任难分仍宜弹极忠猷同心体国未竟事宜参酌布置
　　○经略熊廷弼题臣入国门即逢人言三岔河不可驻先是辽沈破建言者力主驻兵河上拒而不知河窄难恃堡小难容纵使河上满兵三万不能当贼三千之渡纵使西平盘山各道有兵一二万不能当河兵一刻之溃也臣尝语人今日但能固住广宁便是固住山海然固守广宁定用犄角劄营之法方可无患若驻大兵于河上西平盘山等处直直一条如竹节之形河上一动便成破节此前日开原辽沈之已事也今计河上只宜置游徼兵更番迭出入以示不测不宜刻驻一块为贼所乘其自河至广寍止宜多建烽火西平高平盘山一带止宜额兵稍加增益为传烽哨探之用而大兵悉于广寍城三五里内外相度形胜犄角劄营深垒高栅以俟其来盖辽阳去广宁三百六十里非虏骑一日可到倘有西犯消息我必须知于数日前而故设一虚境以疑贼必不敢踰数百里来攻也臣到任后即驰广寍果得西虏号召部落约期东向便当奖率见军擐甲渡河若西虏师期尚缓而朝鲜登莱尚未有备一面固守广寍一面请金啖虏臣当与抚臣台臣细□而急行之有旨这所奏控驭机宜见其老成石画军国事重仍俟到彼面订相机从事务收万全
　　○差工部营缮司郎中赵赞化管临清甎厂
　　○辛酉韩王亶睿捐输岁禄二千五百两助饷  上褒嘉之
　　○荫大学士何宗彦子敦仲吏部左侍郎包见捷子家麒各入监读书
　　○差狭西道御史张论巡按四川
　　○赐
　　孝靖皇太后父王朝采并妻葛氏祭十六坛造坟安葬仍给护坟地盖造享堂
　　○御史徐扬先题臣奉命简练京军八得神枢六七八九十营并备兵营每于轮日戴星出入查验试演箭炮短兵分别等第赏罚窃叹各营习操演故事无训练实功强弱并淆勤惰莫辨使壮士亦化为懦夫也每队军数缺少有称事故者称回卫者称补选锋者称奉差遣者实缺即当召补公差亦当限还而诸营悬缺尤独九营为多军不在伍粮归何人把总亲切难诿不知知而不补明属诈冒至马步溷杂影射易滋有册开马而实无马者问之则曰马病或死及赴领草豆则曰有马矣此须按所用之兵以分队按所宜之队以分马马则全队皆马步则全队皆步既便训练亦便调遣而马之给养有限倒死有追尤严驮载之禁如祖制各营每五日轮差把总一员带军四名执牌于京城内外巡看凡遇驮载即时挐角□羊究治至车械器甲非该衙门核实招造给发竟同见戏老弱告替素患需索臣每审实随批本营自投该营取结移会兵部收验户部更粮诚执此法不烦议汰而营军未有不改观者惟得廉勇大将主持于上诸弁领自当翕然向风一洗宿弊章下所司
　　○造辽东西平辽东盘山各监军关防给监军道高出牛象乾
　　○壬戌经略熊廷弼题臣接辽抚王化贞揭欲将防御事宜交还经略其意原不欲诿卸时以受臣节制不可无此一＜锍-釒＞而更借重明旨便宜行事免侵越之嫌也巡抚受特简秉钺一方凡一方军马钱粮虏情军机皆得专主非假非借不得交还也况军中呼吸变化岂能一一咨会后行惟于大关窾处预一□量共求妥济耳乞申谕三抚臣各炤本方军马钱粮舟车夷虏一应行间所当为者随事专主相机进止不得借口坐失事机其文武吏士有抗违玩误逗遛退缩者俱听军法从事又今日征讨非止援辽之役实为勤王之师抚臣更其名为平辽甚为有见但辽人未叛思汉方殷有不安于平辽名色者今当改为征东或平东字样乞钦定遵行又抚臣书谓已职专抚绥今辽地已去其二何巡何抚况在登津更属无谓宜照征倭事例改登津巡抚为经理广宁巡抚兼经理职衔使顾名思义专以军士为重亦明职掌重责成一端也得旨经抚职掌虽分各兼军务三镇抚臣除大关窾与经略□求妥济其本镇应行事务随宜专制不得诿卸以重责成
　　○寻加天津登莱二巡抚各赞理征东军务衔以示犄角惟辽抚仍照原衔
　　○造管理河工马政粮饷兵马各关防给同知李居简李增张文达罗任
　　○大学士朱国祚以子丧在告温旨慰之
　　○升太仆少卿周曰庠大理寺左少卿
　　○癸亥召起大学士叶向高在途奏定倾戡乱全在人才今群贤毕集诸保全封疆剪灭逆酋之计固以犁然毕具而抚臣王化贞条议凿凿足当阃外之寄是在庙堂上专委任重事权请必应应必速辽事尚可办至兵饷缺乏  皇上慨发帑金而戒其冒破切中窾会臣尝见  皇祖开矿榷税切疑聪明神圣之主富有四海何苦为此由今观之殆若逆知天下之有变而预为后世计者往有言五行之类金为兵属今大内金气太盛恐将召兵然则发帑非但成  皇祖德意亦弭兵一道也内帑不足则如前诏书所列上供物料量行折价俟事平复故犹愈于别项摉括惟目前所急尤在将才唐之乱平于李郭宋之难御以韩岳皆武流也今岂尽无若人诚宜精其选重其任假以便宜优其爵赏使之有翘然自喜之心而作其委糜退缩之气似亦拘挛所当破者至如爱惜忠贤破除恩怨毋使梧凤方栖旋洁身而去国白驹将絷复褁足于畏途此则在廷诸臣当有同心而无待臣之饶舌得旨览奏知就道日期具见忧国急公大议有裨新政待乡至面议举行
　　○总理三部兵部侍郎王在晋题今西兵应调者既食本名新饷其家口又支本名旧饷是一兵二饷也旧兵不归悬缺不得不补补则又添新饷是一兵三饷也夫辽沈既溃援兵之去而不返者逃耶死耶抑削发从贼耶逃则无功有罪难顾其私降则家属当逮难以养叛即战死亦不过厚恤其家未闻以名粮岁岁给死兵者至本地招兵仍留本地不过给衣帽银一两乃概给安家银五两且未必人人有家也则所贮安家银安在马价每疋有增至十五两者乃向来援辽之兵悬额不补马上已虚无人买马将焉用之则四十七年所发马价马匹安在盔甲器械总估不过二三两而今且八两矣此器甲原无买处徒给银责其买办窭夫穷棍白镪到手立见冰销则盔甲弓刀又安在兵上中下等造给名粮法当画一乃人自为募募自为等上者为家丁用以卫身而非用以搏斗人有私兵而国无私法即安家器械一事川贵兵来自数千里仅十三两江淮河南等处兵远不越二千里而有十八两曰此募而彼调也孰知土司兵我未尝以饷饷之安得与边腹之兵同日语哉且路行无扰不辞险阻者非川兵耶奋勇战馘金疮遍身者非川兵耶视西兵沿途溷扰抱头鼠窜者何如不恤其伤不周其乏何以得其死力宜乎关内之七千决筴西归挽不能留也乞敕下各边查核旧饷果否尽给赡家四十七年例发马价有无见买马匹辽沈陷后边兵见在河西者若干其遗缺即行募补逃兵革除投降者自三月以后冒领者家属一一严追庶兵藉清而钱粮不致溷冒  上命如议行
　　○升狭西布政使司右布政使金应凤广东布政使司左布政
　　○改天津监军道胡嘉栋辽东监军
　　○甲子大学士刘一燝等恭视写篆皇祖宣懿昭妃册宝赐银币
　　○乙丑恭上  皇祖宣懿昭妃尊号预告  奉先殿
　　○荫驸马都尉周景玄孙佩王寍玄孙国蕃杨春元子光皋各应诏入监读书
　　○宣大入卫兵之逃也经略熊廷弼以将领扣克有因参论之兵部尚书张鹤鸣言入卫逃兵与援辽逃兵不同援辽兵原调赴辽中道而逃是弃辽也拟当重入卫兵原暂驻近畿事缓即宜发回不发是滋费也拟当轻乞照旧发回分别首从枭示贯耳至马爌周大全张登魁侵克有无行阳和总督宣大巡抚究问如真即重坐以为领兵贪残之戒得旨宣兵押回该镇督抚官仍遵屡旨分别首从正法回奏马爌等侵克科歛摇惑众心著严查究处
　　○赉恤辽东御史方震孺事竣＜锍-釒＞报赏抚镇司道总兵等官十八员银四百四十两山海官兵一万九千二百七十七员名银一万四千二百二十八两广寍寍前官兵十一万九千三百四十员名银九万一千五两九钱优恤阵亡家属带伤军丁及辽阳难民银五千七百七十一两共银十一万一千五十两九钱除帑金十万外以新饷凑补
　　○兵部覆御史张慎言太仆寺卿丁懋逊＜锍-釒＞言太仆俵马原供京营骑操非各边所得擅用年来夷氛未靖各镇调援始借兑继扣留以致寄养无种冏寺全无台臣忧先根本欲扣本年马价差官买补臣惟辽事未宁竭天下物力皆为辽用而不足岂辽有余金补还前件者哉除辽抚三次兑马七千匹俟事平议补山东巡抚留俵角□羊马四百匹议于次年陪还外给蓟道一千一百匹昌平道一百十八匹永平道三千匹密云道一百九十二疋署天津道二百三十一匹应炤马数扣留差官领价于宣大甘宁等处急市马匹以实营操从之
　　○升狭西布政使司参政孟习孔河南按察使
　　○升广东按察司副使洪纤若本省布政使司参政
　　○锦衣卫千户刘侨执当批往天津拏废闲副将陈天爵津抚毕自严题钦拏犯官须奉有明旨及驾帖今止凭金吾一纸真伪莫办  人主一举动为万世法不可不慎报已有旨
　　○造登莱招练登莱监军经略赞画各关防给刘国缙佟卜年洪敷教
　　○工部尚书王佐覆御史易应昌＜锍-釒＞国家以漕为命脉而造船买木则漕所最重乞复京厂归淮以纾截留之苦仍将芜京二关一并抽税免其折＜渒＞守候使木料易集漕船速成且税不以木以银所全美材尤多得旨依议仍永远遵行
　　○叙万历四十二年延绥寍夏固原三镇屡次斩馘虏级除获功人员另行升赏外宣捷祭告  郊  庙
　　○兵部右侍郎张经世奏查报出关官兵三万九千三百一十九员名召将残兵二万九千四百余名召募乡兵一万六千一百余名共八万四千八百余员名其河西额设兵及留守山海官兵在外
　　○兵部题武库司专管文武百官柴薪及各衙人役工食岁额角□羊仅七万一千近官增数倍而各省直逋欠乃至十万应守催立角□羊至缺官柴马及绝军变产两项屡奉明旨倚济柴炭军已报绝本司既不清勾产归何人地方不行变角□羊宜并催以纾目前之急如不完角□羊抚按即开职名报部议处从之
　　○降补湖广布政使司参议邓云霄狭西按察司佥事
　　○丁卯户科给事中周希令题  梓宫发引钱粮重大顷见部＜锍-釒＞始见部办原非额定  祖制钱粮亦因时盈诎夫  孝和皇太后视  仁圣皇太后一也而时际不同则体似有可酌  孝元皇后视  孝靖皇后亦一也而前未另题则后亦似不少异今辽饷告急帑金已罄而内库分题发引祔葬启攒三项钱粮至六十六万外从何措办乞悯念时危抑从部请启攒钱粮照依  先帝时即在发引祔葬之内无论礼不失而用有节亦于率  祖从  宗不见有异之迹至  孝和皇太后亦宜量准抑捐  上报已有旨
　　○户科给事中赵时用条铸钱之法言前议置官泸州聚铜若铸则以荆州为便此两处皆当置一官专董其事泸之收铜则用滇蜀黔额角□羊钱粮不足以湖广益之荆州工费则用本省派额不足以江西益之铸就以其半运京师而留都一半或解京半留自铸官民俱利断当亟行而臣尤欲广之也盖收铜于其出处则收得数倍利铸钱于其聚处则铸又数倍利凡利不欲争惟此无争之利多多益善但行须遍天下每省派额若干分发郡邑无论宫掖赏赐百官廪禄郡邑徵收给散皆银六钱四若防盗铸惟有严法至于钱之铢两不宜太轻又勿搀以抵铅此在监铸之人从中精查而主爵执以殿最可也礼科给事中李精白亦言铸钱为无穷之利乞广买多铸亦可以裕国纾民  上命所司酌议速行
　　○御史姚应嘉言四年调募驱中国赤子而入三韩不啻三十余万人一出玉关如登鬼录既先存亡命之心又加以押送非人抚驭无法于是援兵所过鸡犬不寍一不如意哄然而逃安家行粮等项俱付逝波矣且百十为群而逃者皆挟有弓矢马匹散逸村落山泽间蜂屯蚁聚渐成斩木揭竿之形即如神京辇谷何等重地而浃月间劫财杀人七八起骈首白刃几八九命国家如此何论外方臣以为驭兵之法有抚有散抚在多给本色关外斗米价数百钱宜多方召买加意转输如虑入不供出则寍前一带旷土正当耕也在安顿栖止关内河上相地择便多建营房如虑为费不赀则寍前一带山木正可采也在结以信义原议出关者令出关入卫者令入卫更番者令更番勿朝三暮四使彼藉口在恤其疾苦于月粮外加盐菜布花之费时赍赏示鼓舞凡此皆抚法散则或乘其悬乡井而处置之使各州县城垒有修乡兵有练各关隘截其归路擒其巨魁凡此皆散法也抚则经抚为政而承之在贤将领散则抚道为政而承之在贤守令守今能否考功具在惟将领在当事留心甄别耳下部
　　○戊辰  庆陵玄宫合龙门遣吏部左侍郎王永光行礼
　　○命左庶子骆从宇左谕德周炳谟主顺天乡试
　　○御史谢文锦言迩来诸臣憾愤时事奏渎纷纷
　　皇上初欲镇定嚣争姑示裁抑而不谅者遂疑  皇上厌薄又转疑相臣假灵  皇上箝言官之口而擅其重臣屡绎明纶知  皇上何尝不责言官以言而言路诸臣亦何敢以不言而自溺其职哉然责以不言无所逃罪责以渎扰责以逞臆快私又无所逃罪为言官者亦不难乎宰相位冠百僚纠驳独有言官况皇上生机方长善端可充纵或起居少节喜怒失调措置偶乖刑赏无度相臣不能得之格心者庶几谏官得之显诤乃今罚降调削莫为调护臣更为主德虑也报闻
　　○铸兵部赞画关防给蓟昌赞画叶震生
　　○兵部尚书张鹤鸣覆兵科都给事中蔡思充摘要七事一前后议调川兵五万四千名今议先发三万该安家银十五万两户部四川新饷扣除十四万六千两臣部解银四千工部衣甲械器银二十四万先角□羊九万两余俟到关续给一台省原调贵州水西兵未定数臣部差宋□□由等续调五千本省原无新饷户部于湖广扣除二万五千两角□羊至辰州工部衣甲银四万先角□羊一万五千两如四川例一昌平真定援兵近报出关听经抚清汰训练河南募兵五千名安家银两俱经兑发即宣大甘固延宁等处俱已起行至关挑选自有可用者如抽用标兵即以募兵之费付各镇自行募补恐今无及矣一蓟门诸路徵调空虚增兵置将势不可缓守台南兵添设南将三员已具督抚＜锍-釒＞中至一切粮饷多方设处自有计臣在一将士望敌先溃除麻承恩已死李秉诚等辽抚勘明议处临阵退缩者立斩以徇即咨经抚从事一抚镇移镇臣部既已奏免新饷原为辽设万无扣留之理听户部行文催角□羊一援兵播恶不一除首恶宋秃儿刘江等题请枭示外臣部移文督抚并经过地方炤河南抚臣枭斩逃兵例但有援兵仍前抢掠逃伍者即便拏获正法马兵原有驮马步兵日行五十里何得擅用驿马臣部前驿传＜锍-釒＞中已申请兹再饬为今至其＜锍-釒＞中惓惓交饬者总不出三字一曰决则无后时须息从旁挠议方可决一曰实则非空礼须息从旁挠议方可实一曰平则无畛域须以国事为主以利朝廷为念而无一毫偏见党同挟忿之私方可平人人如此事事如此区区小丑何难灭哉得旨依议行
　　○己巳以庆陵玄宫安合龙门券石赐大学士刘一燝等各银五十两纻丝二表里
　　○荫户部总督仓场尚书王纪孙凤林入监读书
　　○授庶吉士吴士元等职何吾驺倪启祚侯恪张翀俱编修萧命官姚希孟朱继祚丁进吴士元杨世芳刘宇亮金秉乾丁乾学俱简讨许可徵杨维新除给事中可徵户科维新兵科
　　明熹宗悊皇帝实录卷之十二
　大明熹宗悊皇帝实录卷之十三
　　天启元年八月庚午朔以赉恤御史方震孺监辽东军
　　○改辽东南路监军道梁之垣为行监军道时经略熊廷弼疏言三方建置须联合朝鲜宜得一智略臣前往该国督发江上之师就令权驻义州招募逃附则我兵与丽兵声势相倚与登莱音息时通斯于援助有济辽阳东四百里为镇江与朝鲜义州夹鸭绿而居相去仅数里与辽阳为臂于南卫为尾于贼巢为腋凡朝鲜治兵防奴辽人逃难避贼辽将招兵集义东山矿徒拒贼上下皆聚于此斯东南大扼要处宜亟发敕谕慰劳该国君臣使尽发八道之兵连营江上以张其势又亟发诏书悯恤辽东官军士民之逃鲜者招集团练以成一旅与丽兵合势又亟发银六万两半犒朝鲜之师半恤我逃难之众而臣又给与空头劄付百余道使之承制并除其山东一带参矿头目有能结聚千人者即署都司五百人上下即署备守有差将一呼而应而一二万兵可立致也其粮饷则发银平买于朝鲜东山一带谅该国惧贼并吞之祸感我拒倭之恩必不忍推托向独苦无官可遣昨与南路监军梁之垣语忻然请往之垣才略胆气本足冲长风破万里浪又生长海滨习知鲜辽形胜要害与民情土俗可使也于是部议以之垣往  上为铸给监军关防仍照行人出使例赐服色以宠其行之垣列上七疑重事权定职掌罗将材具文职兵丁钱粮器械部覆皆从之其文职则特设府同知一员管理南路军马钱粮升河间府通判刘濡恩补之其所请登莱兵丁查登抚陶朗先议以登兵二千五百畀宽奠参将王绍勋监军胡嘉栋揭称绍勋系李永芳姻戚不可信如未行则登即以此兵付之垣如已行则登抚另拨一千付之俾渡海与绍勋合兵如不用绍勋则自为之又在之垣自度也所请帑银二十万三部措处暂发数万为安家买马费余俟陆续给发秋风渐劲渡海正当正其时若再迁延势必误事乞勒限起程先往登州整顿舟楫其慰劳朝鲜君臣及悯恤辽东官军诏书即与颁发报可
　　○命苏松四府武举是科倍取五十名先是戊午岁以乏按臣廷试至是巡按御史冯英请补前额许之
　　○巡抚湖广右佥都御史熊尚文以麻镇五寨司土司张大忠等领兵援辽闻报所发兵数并具启行程期以闻
　　○赐原任都察院右副都御史土木死节赠右都御史谥襄敏邓棨祠额命有司修理坟茔
　　○狭西巡按茶马御史彭际遇以援丁乏骑议于洮西西庄四茶司增中茶马二千四百匹苑马寺七监内摘抽儿马六百匹共足三千俵给见募援兵又摉括苑寺茶课驹课马价肉脏等银六千二百两角□羊狭西布政司听留算调兵马价报可
　　○南京操江右佥都御史孟餋浩议增兵船以资防守言新江营原额兵一万五千二百八十名今仅存五千二百名兵船原额三百只今仅存大小船一百六十只逃亡损坏其来已久臣今会同内外守备兵部巡江御史设法召补务足原额外至所专辖水兵上自南湖安庆荻港下至圌山巡江八营止兵四千七百有奇大小船一百三十五只臣挑拣丁壮督修沙唬楼船业有次第该先臣朱洪谟题准各兵散处江营防守信地上下千五百里募增标下家丁三百名隶太平营日夕操演统以中军环列都城臣再招力能挥戈挽强二百二十余名并旧兵共五百二十名训练其粮饷于梁税兵饷内查给令可尝继仍监造铁甲及器械营房于巡江赎银设处至镇江爪仪白龙庙等要害宜亦增兵设将以复旧额从之
　　○荫原任南京右都御史谥忠介海瑞子晏国子生瑞以二品未考满未经录荫南京右都御史何熊祥为请从之
　　○升宁夏都司佥书夏友松为宁夏玉泉营游击将军起原任蓟镇游击张应乾为大同游击将军
　　○南京御史赵应期以时艰需人疏荐乔拱壁惠承芳张键何栋如王建侯龚文选越其杰等胸富甲兵可当军旅之任刘文徵倪斯蕙杨楷骆日升岳具仰余新民毛可教杨之彬等操凛四知可居督饷之任又言邹元标王德完东山方起西隅未收德完欲去元标必不安乞严旨谕留  上谓奏荐各官该部酌量议覆王德完已有旨
　　○辛未补御史王心一江西道
　　○升廉州府知府冯盛典广东按察司副使分守岭南
　　○尚膳监常随屈进忠先为劫贼恐事发与王府内使王进夤谋收选入宫已下镇抚司究问给事中倪思辉等乞严究王进引进凶盗之罪仍敕各监稽查左右严加拣选务择端谨毋用匪人报可
　　○壬申命申饬狭西四镇秋防  差贵州道御史罗汝元巡按云南
　　○兵部覆兵科都给事中蔡思充等题武科之试才当遴者三弊当厘者三一马上才不专技射即夺矟挥锤器已足用一水上才登津方有事舟楫须负冲风破浪之胆有钻船盗柁之能即非正途另收副榜一边上才以熟知援辽方略为上等各镇次之而浮靡雇替摉简三弊当厘依议行
　　○升兵部郎中孙谷河南布政使司右参议监辽东南路军
　　○升湖广按察司副使王家祯为山西布政使司参政备兵阳和
　　○癸酉  上御文华殿讲读
　　○命总兵窦承武以原衔管蓟镇西协副总兵事
　　○故成安伯郭祚久宣城伯卫时泰俱无嗣以祚久叔邦栋时泰第时春并袭祖爵
　　○南京广东道御史王允成疏言内旨不可频发一疏不可留中  上传谕切责罚俸三月
　　○降监督通州仓户部主事张汝元一级调外任以御史安伸参其擅卖仓储也
　　○加狭西按察司副使杨尧华布政司参政留任
　　○甲戌  上御文华殿讲读
　　○户部尚书汪应蛟疏辞新命不允
　　○兵部覆经略熊廷弼事本难而视愈易势已急而应愈缓一疏谓经承臣所责望三部者总一言尽之曰应急臣等身在同舟恶得不急宜严令各镇援兵专委道将督发如逃窜扰民者罪道将如抽简不精逗遛愆期者罪督抚镇其四川调兵五万四千名议先发三万名安家银十五万两除户部扣兑该省加派外本部找角□羊四千两贵州调水西兵五千名安家银二万五千两湖广调兵二万名安家银十万两二项皆免支湖广钱粮至三省兵衣甲器械每兵八两听工部支给河南山狭等处经臣欲于抚道标下拣发即以募兵钱粮自行招补其器械则工部业有专司台臣议添设厂局专供辽用宜蚤给发顾调兵急于得将容发单文九卿科道各举所知送经臣试验器使得旨依议行其湖广土兵该省巡抚拣委道府督同调发不必遣官
　　○监军御史方震孺具报辽阳失事情形言沈阳陷后我兵尚十三万人精壮未尽亡也贼从代子河渡其骑可数而不知贼从三处渡以少者诱我耳始畏贼多主守既见贼少又主战焂战倏守军心不定且饥疲已甚比开门放军一时散走城中所余独经臣及一二道臣耳凡言贼攻门及与贼力战而溃者皆误也贼虽惯用奸细假使我兵不尽逃窜此辈敢纵横乎兵既尽逃即无奸细能支持乎则尽归咎奸细者亦误也声息至广宁人又奔散生员缢于学宫推官缢于衙宇独知马绍芳坐城门固持抚臣不肯放行而新抚以即日至道臣张应吾亦赴宁前任城中始定流离稍归及枢臣张经世冒险一行而河西有人来往矣尔时百无可制贼不得不寻用虏一著城中无兵将不得不寻招溃兵一著防河绝无人不得不将残卒残兵摆置河上皆应猝安排不容不如此日月既久风雨浸淫非不欲建营房而木植甎瓦从何措办烈日流金漂风裂骨残卒原非铁石何以堪此五六月彻日大雨河上低湿兵坐立泥淖中腿皆生蛆得升斗粮安置地上风雨骤至粮化为沙斗米价一两二钱臣至河上人给一金仅买米八升至溃兵招兵之将但论多寡不论强弱欲汰则恐不旨汰折手断臂沿途向泣所调援兵亦有名无实大抵奴可图者真可图而我兵不堪者真不堪奴可图者一转眼而南卫已帖城池已固叛将已服兵力已集所称十可图者且如脱免不可追而我之不堪不知何年何月器仗兵马始得凑手此经抚所为忿闷填胸也抚臣意在以进为守谓不进必不可守经臣议上以守为进谓能守而自可进愿  皇上及举朝臣子刻刻将辽西危难景象撰一通于胸臆要见贼一来广宁自然不守竭尽天下力救辽而辽无起色再三五年天下尚能晏然否则照管河西不期急自急矣得旨各兵多不堪用如有虚靡粮饷不一汰练既说机有可乘著与经抚各官同心筹画所请甲仗兵马该部作速给发
　　○礼部题八月二十七日  光宗贞皇帝  孝和皇太后梓宫同日发引九月初四日入金井掩土初八日  神主入大明门奉安  几筵
　　○太常寺卿洪文衡疏议  祔庙言  宪庙  睿宗之父  世宗之祖于  皇上为高祖之父既五世矣子虽齐圣不先父食  宪庙议祧或  睿宗尊亲之念不安祖父一体原无轩轾或  世宗尊祖之念亦不安君子之泽不踰五世  皇上于  睿宗宜约情循礼不可使太过盖  睿宗入太庙实出一时崇奉至情揆诸典礼非继统君不得入也且在藩尝为  武宗臣矣一旦加  武宗之上于礼不合情亦未安第  世宗孝思纯笃臣子过于将顺因仍至今而考之前代如汉唐宋继统之君原无此议今日当祧似以睿宗为宜况  睿宗自有特庙玉芝宫朝夕上膳礼极尊崇俨然不世不迁之宗于  睿宗在天之灵亦甚慊矣当日世庙创起者私情今日臣子酌议者公礼情隆于一时礼垂于万世乞敕详议妥确毅然改正书之史册亦为美谈  上命该部会大小九卿科道详议具奏礼部左侍郎周道登等言文衡谓  宪庙议祧  睿宗尊亲世庙尊祖之心不安不知  世宗尊亲  穆宗尊祖之心文衡何以独不念也文衡谓  睿宗非继统君不得入  太庙又谓睿宗自有特庙夫特庙未称宗以前事也礼有称宗而不奉  太庙者耶则将并称而议之耶如  睿宗不入  太庙则  德懿四祖未尝继统不知将置何地且今日议者祧礼也奉祧  宪宗祧也顺事也议及  睿宗非祧也夺也且  太庙有祧室故曰奉祧岁暮祫祭咸聚一堂特庙则永隔矣而文衡犹蒙之曰祧耶此议言之  先朝犹为遵典礼而抑孝思言之今日实为好纷嚣而乱  祖制  上从道登议礼部右侍郎郑以伟疏言  祔庙之举臣部会议  宪庙宜祧及接太常寺卿洪文衡等一揭太约云  睿宗以藩入宜先祧奉玉芝宫臣惟周礼少宗伯辩庙祧之昭穆臣部职也昭穆之序亲尽则毁而递迁见于谷梁当时制虽不可知如朱子周庙图大叚迭居递迁郑注祧之言超超上去远庙为祧礼曰万物本乎天人本乎祖宗庙之祭所以报本追远其始本出于思故其意尚远远则有祫然服穷则亲尽世远则精爽骎遥于此而不为之节则泛而不切故其分尚严严则有祧二者实相为用凡祫以近而属远祧从远而超近礼也入当原其始而祧当稽其序是入一法祧一法也太常疏云  睿宗非继统君不宜跻  武宗是议改非议祧也臣谓不在入庙而在称宗而在称考不在称考而在承大统既承大统矣可不考  睿宗乎既考矣可不宗乎既宗矣可不庙乎既入矣可逆祧乎  祖训亲王便殿叙家人礼来朝
　　天子以  祖宗所执大圭见之藩礼则然若既称宗则均贵为天子矣势不得复以大圭临之故曰在称宗不在入  庙今制祝称玄孙嗣  皇帝  嘉靖间文于  睿宗曰皇考  武宗曰皇兄自不得不然然则春秋讥跻僖非与曰僖乃闵庶兄而闵先承统均诸侯也同出于庄公兄弟不得先君臣谷梁谓以亲亲害尊尊故非之也  睿武既均天子而父子行视僖闵微不同武出  孝而  睿出  宪兄不先考以尊尊而害亲亲似亦不可势又不得不然又僖闵之跻或同一庙而今至万历间图  睿宗在世宗上为昭  孝宗  武宗  穆宗为穆宋人所谓以东西为昭穆而非以昭穆为尊卑亦未始有跻之嫌矣故曰在称考不在称宗为人子者为之后自正德遗诏有继统之语又有兄终弟及之文实遵  祖训斯诏一出后  孝宗则有子后武宗则非序继统非继后也诏已然矣天下无无父之  天子不考  睿宗而谁考乎汉唐宋岂有此与故曰在承统不在称考肃皇帝不忍以天下易其考遂创千古不经见之典  宣宗当祧先臣陆树德亦疏请先祧睿宗天下非不韪之乃  累朝终顺祧不改亦不忍夺
　　肃皇帝之不忍以成一顺不独本于情亦限于序耳推太常之意祧而奉之玉芝宫盖祫祭同集祧  主于  太庙禘祫并重设祫可合食也四时亦可共享也则祧与不祧等故必奉之玉芝宫不必合食方为得宜臣岂以为非忠孝极思哉第此等议论值序及之时因祧而议似较圆融然祧必藏主藏主必祫禘小于祫大礼也不祫则非祧非祧则非宗尚犹难之奉  主于玉芝宫不祫则非宗苟可祫也何必先祫之为快况序不及之时先祧子而后父于迹欠顺于序稍违无匡于入而反紊祧序未知果不悖经而反格于制夫天子虽贵人爵也自汉以下皆以人爵掩天性而  肃皇帝独以天性掩人爵又以人爵伸天性臣考  祖制则肃皇帝之心对  太祖而不＜穴款＞考祝文及遗诏则承  武宗而不惭考庙图则质  孝宗而不碍敢道非  圣人之孝乎俎豆百年矣习为经尝更  累朝皆顺祧敢道非  圣人之制乎  圣谕遵照  累朝典礼敢道非  圣人之训乎  天子笃于孝于不经见之会宁创不经见之入法犹可亮也人臣笃于经于习经见之典创不轻见之祧法不可为也臣不敢寘一部明伦大典于无著落是以宁不愿有知礼之名而不敢信经而疑制请以此议并存得旨考据详确礼制益明奉祧  庙室仍照原议
　　○除授候补御史徐卿伯刘芳俱湖广道杨维垣云南道
　　○乙亥秋分祭夕月坛遣成国公朱纯臣恭代
　　○加升  皇祖昭妃弟锦衣卫带俸指挥使刘岱都督同知锦衣卫镇抚刘化指挥佥事
　　○兵部右侍郎张经世以病请不允命回部管事
　　○升河南布政使司右参议闵宗德山西按察司按察使备兵昌平
　　○丙子初辽抚王化贞遣都司毛文龙率二百二十余人繇海东规取镇江至朝鲜弥串堡侦知伪署游击佟养真抄杀黄嘴商山等处城中空虚时右卫生员王一宁往朝鲜借兵适回文龙延与共计令千总陈忠乘夜渡江潜通镇江中军陈良策为内应夜半袭擒养真及子松年等贼党六十人收兵万人旧额兵八百人南卫震动化贞奏臣前请敕谕朝鲜及甲马车辆须于七月俱集者正以此耳乃朝鲜之使至今未行天津水兵一船未到使前船蚤至扬帆直上沿海缚叛将而至者又不惟镇江而竟不来也坐失事机惟有长叹但文龙深入虎穴力扼孤城外援不至恐归义之众不免复溃是以臣闻捷音且喜且惧事闻大学士一燝等言屡败之余有此奇捷皆繇国家德泽深厚人心原不忍背但一鼓胜气易衰三方兵力未凑急宜策应用保万全  上可其奏命登莱巡抚陶朗先发水兵一万总兵沈有容主之天津巡抚毕自严调浙水兵八千为后劲参将管大藩将之或直抵镇江或直抵三岔河皆选四将为副王化贞挑广宁精兵四万据三岔河与西虏合相机进取经略熊廷弼严勒兵将控扼山海三方协力务收全胜饷则以兵部帑金十万两解登莱五万两解天津支用仍命梁之坦刻期领敕宣谕朝鲜分兵犄角给银十万两并户部所措处十二万解登莱转发之垣接济是时  明旨虽督发竟以经抚各镇观望不进坐失机会迨四卫残破辽人胆寒而广宁始不可守矣
　　○以毛文龙为副总兵赏银二百两苏其民张攀陈忠陷城缚贼各赏银五十两仍给守备职御任六陈良策各赏银三十两如可用听辽抚查明另议生员王一宁赏银五十两
　　○丁丑  孝康敬皇后忌辰  奉先殿行祭礼遣忻诚伯赵之龙祭  泰陵  祭  先师孔子遣大学士韩爌行礼
　　○改工部右侍郎陈邦瞻兵部右侍郎升广西布政使司右布政赵世徵都察院右佥都御史巡抚广西
　　○南京机房太监李凤以  上供袍服应付迟误参任丘新城雄县等官各提问御史王大年言弹文自有职掌未闻出自阉人者恐今日借宠灵以张气焰异时或窃威福以倒太阿渐不可长报已有旨不得奏扰
　　○升左佥都御史王德完户部右侍郎
　　○升操江都御史孟养浩南京户部右侍郎兼右佥都御史总督粮储
　　○戊寅祭  太社  太稷遣泰宁侯陈良弼行礼
　　○召起大学士叶向高在道仍具＜锍-釒＞辞温旨敦趣之
　　○命日讲官吏部右侍郎兼侍读学士盛以弘礼部右侍郎兼侍读学士孟时芳周如磐左春坊左庶子骆从宇俱补经筵讲官翰林院编脩林釪侯恪简讨姜逢元萧命官吴士元杨世芳姚希孟充展书官
　　○升兵科左给事中曾汝召刑科左给事中暴谦贞各都给事中汝召刑科谦贞工科
　　○升四川布政使司右参政李万化为山东按察司按察使
　　○加驸马万炜太子太保自以例请也
　　○己卯
　　孝慈高皇后忌辰  奉先殿行祭礼
　　○户科给事中周希令疏言臣考各边有额兵有额饷乃籍伍半空内外相冒即宣府一镇部据纸上兵调一万五千镇据见在兵止一万一千镇请发积欠额饷以补兵部据分给帑金以搪饷夫边有兵则饷一日不可缺何积欠十数万而不饥则边原无多兵可知部有饷则兵一日可补何积欠十数万而不查则部有匿饷可知此边与部两相欺冒不肯明言而今手足俱见矣臣谓帑银除抚赏外据王化贞请三岔等处增兵建墪一片石等处增城铲筑此必不可少者余当公贮以备缓急不得举朝公请各部私分藉内帑以缓积欠藉积欠以辞违误也至若部臣筑舍之会议阁臣知道之漫语此两者原以推担而担终不可推议论终不可止不若明白斩截立为救时急著以功罪听之后日章下所司
　　○少詹事兼侍读学士徐光启屡疏引疾许之仍俟病痊起用
　　○礼部题奉祧  宪庙仪注一先期内侍官设  神位舆衣冠舆香亭于  奉先殿门外又于  茂陵殿内会同神宫监官陈设合用  神座案一八月二十二日奉迁奉先殿  宪宗纯皇帝  孝贞纯皇后神位诣  祧庙即奉请  孝穆皇后  孝惠皇后神位启行繇  奉先殿左门出至午门外锦衣卫仪卫前导教坊备鼓乐设而不作繇端门承天门长安左门俱中门出繇德胜门诣  陵一  神位舆至红门外内侍官诣  神位舆前跪请捧  神位出舆繇左门入复升舆至  茂陵繇中门入至享殿门外内侍官捧  孝穆皇后  孝惠皇后神位奉安于享殿内钦遣官行安  神礼礼毕回京复命
　　○庚辰御史贾三策以二东灾荒乞免加派＜锍-釒＞下所司
　　○铸登莱天津等处监军关防给御史游士任
　　○铸管理经略辖下粮饷事务管理经略辖下查核事务关防给永平府同知徐廷松推官石文器
　　○辛巳  上御经筵
　　○署兵部尚书张鹤鸣言臣部职掌只管兵马不管钱粮自万历四十六年奴陷抚顺征募四出于是比照救朝鲜征播州事例有安家马价之设初调兵安家预支口粮二三月募兵安家或二两五钱或三两四两今则调皆五两募皆十两矣初调兵即用该营马骑坐不议马价募兵马价每匹多不过十两今调募皆十二两远者十五两至暴骨河边有优恤费荷戈道上有犒赏费联属国收辽人有宣慰招俫费搜将材选家丁有鞍马衣装费而臣部分领帑银止二百六十万除解发外止剩五千六百余两调募既不可停空手何能济事乞赐裁夺得旨调募各兵先年既有旧例何得骤加且费军需不赀辽东又说无兵可用粮饷何时得足兵马何时得强还会同总理三部从长议奏总理三部侍郎王在晋看议言今日募兵之费比往岁救朝鲜征播州事例若相倍蓗非昔俭而今费昨易而今难以所值之时势不同也自辽沈相继沦没而人盆视辽为绝地谁不爱惜身命而欲捐其所甚爱以使之赴刀戟之场此非厚恤其私不可也今各路调募之兵或抵广宁或抵山海或起发在途行矣势不能复裁其所与之金惟是马价银两于中有当酌减者均是马也调马价银十二两募马价银十五两又同一募马而有十二十五两之殊则失其平矣查市价十二金尽可易一马则十五之数当裁俾召募一律于军需不无少省也至于辽东新旧兵数有御史方震孺给赏兵数最为核实广宁原非无兵但汰其冒滥节其浮冗则粮饷可继时加简阅时加训练则兵马可强臣等多方计兵又多方计饷凡支动帑金每从节缩用过银两皆目前不得不用匪敢滥觞之费
　　上曰辽左用兵三载内外帑藏所费不赀今大兵将集岂得不预先计算兵马钱粮数目二部事均一体仍会同商确务求长便不得临期仓卒致误军需
　　○成国公朱纯臣请给肩舆许之署礼部周道登言服色肩舆会典不载查条例凡勋戚锦衣卫堂上官钦赐各服色俱系  特恩其有比例奏讨勘劄题请若肩舆则恩例未有非出钦赐而违例奏讨者俱立案不行今据锦衣卫都督骆思恭题请蟒衣飞鱼服色疏中并无比例竟不请下部覆而幸徼照例给与之旨于是朱纯臣接踵而请请无不允臣部不得问恐国家车服从此轻矣振饬伊始不宜开请乞而废部覆礼科李精白亦言前王明辅三疏请肩舆俱下部议而纯臣独捷取旨不独乖政体违  祖制国家恩数有限臣子愿望无涯亦难为继乞收回成命以示慎惜俱报已有旨
　　○升山东按察司副使梅之焕通政司右参议
　　○升光禄少卿林熙春太仆寺少卿
　　○升尚宝司司丞姜仲轼尚宝司少卿
　　○升湖广按察司佥事周＜火鼎＞湖广布政使司右参议分守荆西
　　○河南巡抚张我续参标下练兵游击马永贵革任调用
　　○壬午募兵御史傅宗龙练兵五千名奉旨调赴蜜云为枢臣行边之用其坐营中军守备王尚贤等加衔有差
　　○延绥加衔千总马登科陈应魁等各领兵援辽登科所领百人至山海关仅六十名余俱道亡应魁枉道祁州挟妓流连且纵兵剽夺事闻革马登科衔而辟陈应魁枭首恶赵万等于孔道仍敕该镇捕诸逃亡者先是延绥镇游击李茂先领兵援辽兵逃至一百三十余名又马倒毙五百六十匹下延镇追陪二年未偿巡抚张之厚称茂先家贫为援赦条免追量罚米二十石从之嗣后延兵以逃为尝
　　○以帑银十万两付宣大市马角□羊赴广宁
　　○宣谕朝鲜敕书发道臣梁之垣  皇帝敕谕朝鲜国王朕嗣承天位君临万方惟尔世守东藩忠勤素著顷自建酋肆逆辽左用兵尔邦征膳以从兵将捐躯勇战我  皇祖用颁诏谕赉恤有加属者辽沈继没尔复陈兵声援慰集流移边臣奏闻朕甚嘉焉兹特遣官赍捧玺书用褒劳勚并御前所发赏功银三万两给付尔国量行赉犒其沿江一带我军民疮痍奔命留滞未还者令差去官抚定资给不以烦尔其差官带有兵从令其联络声势相机规图约戢部伍不致侵扰尔国君臣将士宜悉朕意明听朕言惟兹逆酋挟我叛人荼毒生灵偪处肘腋罪恶贯行覆载不容朕方简任文武将吏厚集水陆兵师奉行天诛用摅国愤维尔义激同仇劳宣敌忾安危共域休戚关情其尚饬备周防严兵犄角设奇制胜佐集大功于以保我疆陲固尔封守朕用恢廓版宇亦以绥尔藩邦策尔藩勋垂名史牒讵不伟欤惟尔其钦承之特谕
　　○癸未兵部覆总督京营陈良弼疏言原额三大营马二万一千二百五十匹万历四十八年倒死一千七百九十三匹查三大营巡捕营及外而通州营张家湾营奠靖所各马匹皆战守巡缉所资而旗守卫之马又所以闲舆卫也旧额诚不可缺合劄付太仆寺于所属寄养马内调取赴寺兑补三大营一千七百九十三匹巡捕营三百八十六匹通州营七十三匹张家湾营二十五匹奠靖所旗守卫各七匹但寄养之马价三十金一兑给军旋至骨立皆缘贫远军士克减草料奔逐驮载所致宜委马政主事将应领马匹官军选锋审其住居附近精壮殷实方准兑给毋得滥与贫远军士如仍前弊查该营将领参治报可
　　○以肃州卫指挥佥事崔拱曜守备甘肃古城地方
　　○以  光宗皇帝梓宫发引擡请演扛及执仪仗冥器等项例用营军民夫令京营及五城兵马宛大二县预为料理仍以龙輴戒严敕该监倍加详慎不得草率误事
　　○暂辍朝讲命内外各官以本月十七为始青素服办事
　　○甲申中秋节赐大学士刘一燝等上尊珍馔兼赐膳酒月饼及讲官钱象坤等有差
　　○大学士刘一燝等恭视改题  孝元贞皇后铭旌赐银币宝钞及中书官赉银有差
　　○差江西道御史李时荣长芦巡盐
　　○差工部屯田司郎中陆化熙管夏镇闸
　　○升礼科都给事中杨道寅太常寺少卿提督四夷馆
　　○升广东道御史董元儒为为太仆寺少卿
　　○升山东道御史李凌云大理寺左寺丞
　　○升兵科给事中霍维华狭西按察司佥事备兵固原
　　○升湖广道御史刘有源四川布政使司参议兼按察司佥事清军驿传
　　○升云南道御史张新诏河南按察司佥事专管修河
　　○升兵部武选司郎中贺万祚山东按察司副使提督学政
　　○乙酉遣太仆寺官祭司马之神  礼部题  累朝旧典  光宗贞皇帝神主祔享礼毕仍还  几筵奉安俟大祥后始祔  寝庙  孝元贞皇后神主祔享礼毕即应奉安  寝庙其神位同日奉安  奉先殿本年九月十二日辰时吉计开一前期三日太常寺奏斋戒一钦命大臣一员前期一日以祔享  光宗贞皇帝告于太庙即以  孝元贞皇后祔享同告用祝文祭品行礼如尝仪一钦命大臣一员至日以  孝元贞皇后神位诣  奉先殿祭告  列圣帝后并请  孝元贞皇后神位奉安  奉先殿行安神礼俱用祝文祭品行礼如尝仪一是日太常寺官设牲礼于太庙如时享之仪乐设而不作设  光宗贞皇帝御座  孝元贞皇后神座于  太庙锦衣卫设仪卫于午门外内侍官各陈酒馔于  几筵设  光宗贞皇帝  孝元贞皇后衣冠于
　　神主前各进神主辇于殿前各设衣冠舆于丹陛  上缞服内导引官导  上于光宗贞皇帝几筵殿下诣拜位以祔享告  几筵奏四拜奠帛献酒读祝俯伏举哀哀止兴奏四拜兴焚币帛祝文  瑞王惠王桂王  皇五弟俱随行礼各立于拜位之东西向内侍官诣  灵座前奏请  光宗贞皇帝神主降座升辇诣  太庙祔享奏讫内导引官又导  上于  孝元贞皇后神主前诣拜位以祔享告  几筵奏四拜奠帛献酒读祝俯伏举哀哀止兴奏四拜焚币帛祝文  瑞王惠王桂王  皇五弟俱随行礼各立于拜位之东西向内侍官诣  灵座前奏请  孝元贞皇后神主降座升辇诣太庙祔享奏讫  上捧  光宗贞皇帝神主繇殿中门出遣司礼监官代捧  孝元贞皇后神主亦随后繇殿中门出各奉安于辇内内侍官各捧衣冠随出各奉安于舆执事者各擎伞扇如仪至思善门外  瑞王惠王桂王  皇五弟俱退  上具祭服升辂后随至午门外仪卫如仪至太庙南门外俱分列左右  上降辂太常寺官导  上诣辇前跪太常寺官跪奏请  光宗贞皇帝神主降辇诣  太庙祔享奏讫又跪奏请  孝元贞皇后神主降辇诣  太庙祔享奏讫  上俯伏兴搢圭诣辇捧  光宗贞皇帝神主繇左门入司礼监官捧孝元贞皇后神主亦随入繇左门入内侍官各捧衣冠随入赞礼赞乐舞生就位执事官各司其事赞迎  神主至丹陛上太常寺官跪奏请  光宗贞皇帝孝元贞皇后谒  庙内侍官各俸衣冠立于  御座与  神主之下引赞奏诣  神位前至  太庙正中  上捧  光宗贞皇帝神主置褥位司礼监官捧  孝元贞皇后神主置褥位  上位神主后太常寺官跪奏孝玄孙嗣皇帝御名躬奉  皇考光宗贞皇帝  皇妣孝元贞皇后参拜引赞奏出圭奏行五拜三叩头礼毕奏搢圭  上搢主捧  光宗贞皇帝神主北向立司礼监官捧  孝元贞皇后神主亦随后北向立太常寺官唱赐座内侍官各捧衣冠安于座内  上捧  光宗贞皇帝神主安于衣冠前司礼监官捧  孝元贞皇后神主安于衣冠前引赞奏出圭  上出圭立于旁导引官导上诣拜位行祭礼如时享之仪文官五品以上武官四品以上各祭服随行礼毕导引官导  上诣  光宗贞皇帝神主前太常寺官奏请  光宗贞皇帝神主还  几筵导引官又导  上诣  孝元贞皇后神主前太常寺官奏请  孝元贞皇后神主祔寝庙奏讫导引官仍导  上诣  光宗贞皇帝神主前奏搢圭  上搢圭捧  光宗贞皇帝神主繇庙左门出司礼监官捧  孝元贞皇后神主奉安于寝庙行叩头礼二司礼监官捧  光宗贞皇帝衣冠  孝元贞皇后衣冠俱奉安于  太庙第九室行叩头礼  光宗贞皇帝神主出至  太庙门外安奉于辇伞扇仪卫导从俱如案仪太常寺官跪奏出圭  上出圭升辂后随至午门外仪卫止  上至思善门外降辂易缞服后随神主辇至  几筵殿前内侍官奏请  光宗贞皇帝神主降辇升座  上捧  神主升座讫内侍官陈设酒馔如常仪内导引官导  上于  光宗贞宗皇帝几筵殿下诣拜位行安神礼四拜献酒读祝俯伏兴再四拜举哀哀止兴  瑞王惠王桂王  皇五弟俱随行礼焚祝礼毕
　　上释服还宫一是日蚤执事官设祭品于  奉先殿遣官祭告列圣帝后如尝仪一内侍官设  孝元贞皇后合用  神座仪物等项于  奉先殿内第九室神位舆于仁智殿丹陛上执事官设祭品于  奉先殿第九室俟辰时祔  庙礼毕遣官随诣仁智殿导引官导入赞跪内赞跪于其左奏请  孝元贞皇后神位诣  奉先殿奉安遣官叩头兴内侍官捧  神位奉安于舆执事者举舆擎执伞扇如尝仪遣官后随至  奉先殿门外舆止内侍官捧  孝元贞皇后神位繇左门入奉安于室叩头讫遣官行安神位礼用酒菓祝文如尝仪次日  上具黑翼善冠浅淡色服黑犀带御文华殿文武百官俱乌纱帽浅淡色服行奉慰礼奉旨祭告拜恭诣请  神位遣候吴汝胤驸马万炜行礼礼部题九月十二日祔庙  孝和皇妣神主仍祔  皇考几筵殿内其神主就于是日同  孝元贞皇后神位奉安  奉先殿计开一是日  孝和皇太后神位诣奉先殿祭告  列圣帝后即以  孝元贞皇后原遣祭告大臣一并祭告钦命大臣一员恭请  孝和皇太后神位奉安  奉先殿行安神礼用祝文祭品行礼如尝仪一内侍官陈设酒馔于  孝和皇太后灵座前  上缞服以祔享告  光宗贞皇帝  孝元贞皇后神主毕内导引官导  上诣拜位以奉请  孝和皇太后神位诣  奉先殿告于  灵座前奏四拜奠帛献酒读祝俯伏举哀哀  止兴奏四拜焚币帛祝文  瑞王惠王桂王  皇五弟俱随行礼一内官陈设  孝和皇太后合用神座仪物等项于  奉先殿内第九室  孝元贞皇后神位之右设  神位舆于仁智殿丹陛上执事官设祭品于  奉先殿第九室  神座前俟辰时祔  庙礼毕遣官随诣仁智殿导引官导入赞跪内赞跪于其左奏请  孝和皇太后神位诣  奉先殿奉安遣官叩头兴内侍官捧神位奉安于舆执事者举舆擎执伞扇如尝仪遣官后随至  奉先殿门外舆止内侍官捧  孝和皇太后神位随孝元贞皇后神位繇左安门入以次奉安于第九室叩头讫遣官行安神礼用果酒祝文如常仪奉旨恭诣  神位遣驸马冉兴让行礼
　　○赠兵部左侍郎汪可受兵部尚书荫子道春入监读书
　　○土鲁番王阿都剌因遣使进玉石碙钻等方物赏赍如例
　　○女将四川石砫宣抚司掌印秦良玉奏臣兄弟邦屏明屏统兵援辽浑河之战邦屏先登杀贼为国捐躯族兵数百部目千余同时战殁凄惨天愁乞从优叙录兄子大赉亡族之家仍将在官久戍残兵尽发归臣司以便新兵前进臣即亲押赴关又言臣自征播以来所建之功不满所妒之口贝锦含沙故怨未消新忠难树更乞  天恩炯照兵部尚书张鹤鸣言浑河血战杀奴数千皆石砫酉阳二司土兵之力邦屏等既陷阵秦氏先遣人来京作绵袄一千五百件给与残兵又自押兵三千至关上分公家之难下复饮血之仇更可嘉焉宜录邦屏子大赉死事而与明屏实缺至其谗口自伤功高招忌势有固然自宜力为保全断不令忠义之士负戟长叹报可
　　○兵部侍郎王在晋言镇江报捷四卫震动奴必大集兵马以图报复毛文龙孤军恐不能独立敬陈应急十著一兼用陆兵一并调津兵一借动山东司库一借用天津运船一督催王表管大藩水兵赴援一设处渡海援兵随身衣甲一滨州蒲台武定等处兵饷裒缓赴急一广宁兵将出奇犄角一期约西虏同举一鼓动四卫豪杰又言兵者机也机一动不可遏兵者气也气一发不可隳谭兵于镇江未捷当从缓缓以待兵大集是为稳著谭兵于镇江既捷当神速速以应破竹先声是为急著得旨镇江策应前屡旨著经抚各官料理奏内急著十款悉中机宜便会同三部作速区画接济中外同心务收胜算
　　○贵州镇远思州铜仁偏桥平溪等处大水
　　○命给奉圣夫人客氏坟地从其请也
　　○命御史张素养巡按浙江陆世科巡按广西
　　○加锦衣卫都督佥事田尔耕都督同知
　　○丁亥遣户部侍郎臧尔劝祭京都太仓之神
　　○遣顺天府官祭宋丞相文天祥
　　○太常寺官祭太傅于谦恭靖公姚广孝
　　○南京兵部尚书卫一凤乞休不允
　　○升通政使王舜鼎工部右侍郎湖广巡抚熊尚文左佥都御史协理院事应天府府尹徐必达南京右佥都御史提督操江
　　○升济南府知府徐从治兖东道副使
　　○戊子浙江杭州复灾城内外延毁万余家抚按具闻诏停织造
　　○己丑南京御史李良栋以筹边需材荐原任江西南昌府推官吴明昌徐州知州程宇鹿狭西巩昌府同知致事董尽伦言此三臣者甲兵素富于胸中经画正宜于阃外用之不效臣甘同罪又言原任辽东同知冒日乾以死难沾恤典今俨然居家冠盖应酬略无避忌恐逃归不止一日乾归而仍叙恤者亦不止一日乾也奉旨冒日乾查明具奏久之御史王安舜报日乾尚在如皋然实未沾恤典命逮治之寻遣戍
　　○经略熊廷弼以延镇兵马至关者羸弱不堪乞将抚臣张之厚重罚总兵杜文焕革任其原调未来家丁及此番汰退军士务选精壮即令伊子杜弘城亲领来辽代父立功赎罪仍乞敕该部转行各督抚镇道以后有复以孱弱充数督抚定议降斥总兵定行逮系得旨抚镇等官著分别议处其补换领解事宜行各镇一体申饬部覆文焕禠革援兵汰换如经臣请寻以延绥巡抚张之厚奏套虏大举秋防正急命抚镇官姑戴罪调度俟秋防虏退分别另议
　　○补御史苏琰山东道
　　○升广西布政使司右布政戴王言为左布政使
　　○以锦衣卫百户崔应元东厂理刑
　　○庚寅以奉祧  宪宗纯皇帝  孝贞纯皇后神位预告  奉先殿
　　○礼部尚书孙慎行以足疾乞宽限  上命遵屡旨速来受事
　　○辛卯奉祧  宪宗纯皇帝  孝贞纯皇后神主遣泰宁侯陈良弼捧  主驸马万炜行礼驸马冉兴让护送  孝穆  孝惠二皇后神主诣  茂陵享殿行礼
　　○是日  宪宗纯皇帝忌辰遣广宁伯刘嗣爵祭  茂陵
　　○升工科右给事中朱童蒙为兵科左给事中升给事中成明枢赵时用程注孙杰俱右给事中明枢吏科时用户科注礼科杰刑科
　　○壬辰召起入阁原任吏部侍郎史继偕恭报趋程日期  上命兼程以副延伫
　　○改蓟镇石门路参将哈元勋为分守延绥清军参将
　　○癸巳以  祧庙礼成赐大学士刘一燝等银币各有差
　　○先是南京御史王允成赵应期李良栋等疏中皆称刑部侍郎邹元标与左佥都御史王德完微有参□德完求去元标不能独留乞谕解之元标疏言臣与德完原无纤嫌南台所言此必有交构其间者臣尝语诸臣曰  上在冲年寇在门庭惟有同心共济傥党同伐异在国则不忠在家则不孝世间自有无偏无党之路立朝自有公平正大之体若从屋里起戈矛非纯臣事也臣惟有全归一路以谢清时报知已至流传误听想只为会议李三才一事当日情刑六卿台省具在臣未会强言三才必欲用德完亦未曾言三才必不当用何同何异得旨所奏具见公忠维世之意御史奏已有旨
　　○吏科都给事中薛凤翔以考绩届期条上数款一治行当核其真一惩贪当重其法一监司责成宜严一冲途劳苦宜恤一入觐为酌免一馈遗应为预杜大都皆吏部所申饬者同时掌河南道御史刘兰亦疏条吏治四毙曰墨曰横曰庸曰浮而吃紧在以抚按核司道以司道察郡邑内外严加禁饬共图维新而大计五花册既定六款仍宜于考语后散平数十语不得止以四六骈语塞责命通行申饬
　　○以御历初年暂免刑行
　　○升归德府知府高锵河南驿传道副使
　　○录  先帝讲臣原任吏部右侍郎赠礼部尚书刘曰宁子一瑛原任礼部右侍郎赠礼部尚书唐文献孙同申原任少詹事赠礼部右侍郎全天叙子大训各入监读书
　　○广东肇庆府民居地拆血水喷益御史王尊德以闻
　　○甲午撤  皇祖时所建金水河北台
　　○以光宗贞皇帝  孝和皇太后梓宫发引孝元贞皇后梓宫启迁先期遣英国公张维贤告  南郊成国朱纯臣告  北郊驸马都尉侯拱宸告  太庙遂安伯陈伟告社稷敕驸马都尉侯拱宸万炜充  山陵奠献使恭顺侯吴汝胤惠安伯张庆臻等护  梓宫遣抚宁侯朱国弼护  孝元贞皇后启迁提督京营泰宁侯陈良弼率官军围守礼部侍郎周道登郑以伟监礼
　　○升原任参将王绍勋镇江副总兵与毛文龙连师从经略熊廷弼登抚陶朗先之请也仍行山东抚臣将新增兵五万存九十名余发登莱并题留新饷四十万帑银十万马五百匹皆给登莱军饷之用催登莱抚臣以梁之垣起行日期报部
　　○贵州巡抚李橒引疾罢
　　○改朝鲜贡道自海至登州直达京师从朝鲜国王李珲之请也
　　○李珲又奏建夷地方本不产盐取贩辽海等处自得罪  天朝咸路永杜前年本贼遣将分兵攻掠仍留迤北斥卤之地纵兵伐木煮海为盐俄顷之间收得四百余驼任意输去今又领兵数千屯驻小邦延境运至釜子大设煮具恣行无忌年复一年深恐盬利悉归凶手况造作升梯要犯沈阳尤极叵测兵部言建夷屯兵煮盐挟朝鲜以无可奈何之势非惟不利于该国关系中国非小今监军副使梁之垣往该国就令与该国节度使等官相机堵截毋容种祸于彼方报可
　　○户科给事中周希令以新兵愈倍新饷愈减谨条实核乘除之法以备佐计一核兵就旧额查添募就添募查实到就实到查有用无用就有用查上中下三等则核兵即可以省饷一核饷有新饷有旧饷新饷事近权一犹易清核旧饷有各收各发有此收彼发即收发中有前后挂销不相为用而外解内解倒批换批移多作少饰缓为急诸如此类彻底清查则核饷亦可以精兵一核器械器械宜多备火攻战车勿徒恃弓矢短刀盔甲宜重购倭甲皮弁勿仍用整旧之甲制造宜选委各边知兵将官勿轻试浪掷则器械便利即可以助兵饷仍乞
　　皇上立发帑金千万两别贮一库以给军需必期灭贼而后已不济则治诸臣之罪部覆行经抚各镇核实举行
　　○乙未辽东巡抚王化贞揭报情形言奴自得辽阳后摉括民间米粟牛羊俱置新寨而辽城一切器具如盆盎之类尽挈以去海州盖殿而不果辽阳修城砖石又复中止城中房屋半撤为薪意欲俟收获后尽躯父女出边为质胁其子弟为先锋胜则前进败则归巢意不安于辽阳此奴酋之情形也河东之人引领而望以日为岁吾使人所至望屋而食贼至则匿之去则导之及河则泣送之豪杰聚众俟吾兵至则共执伪将以降虽多有事漏被杀不悔也因奴遣人编兵令其妇女北徙望兵至不啻眼穿禾忝被野皆不收割此南卫之情形也虎酋恨奴甚又杀奴殊锐于我粆花狡悍亦来求款盖虏利辽存不利辽亡故得胁以为用此西虏之情形也广宁之人惧奴惨虐有死战心昨一闻镇江之复将士皆摩拳擦掌愿一当奴偏俾而下投递供结请以父母妻子为质歃血神前此河西之情形也职欲兵马器械一一凑手分布简练以待事机见可而进知难而止时时为进取计以激励人心此又职之情形也即以时论镇江一动四卫大扰管大藩舟师适至王绍勋水兵俱集奴兵分御辽阳遂空海州止真夷二千河上止辽兵三千若潜兵夜袭破之必矣奴南防之兵必狼狈而归吾据险以击其惰可大歼也兵部尚书张鹤鸣据揭以闻并述大同塘报言奴差喇麻与素囊送盔甲器械金银叚疋诱其会合入犯详辽抚以上之情形与奴结素囊之之塘报料敌决策惟此时为然乞严敕经抚及当事诸臣日夜卧薪尝胆同心同谋以图进止得旨据奏进取机宜便行与经抚各官参酌情形决策制胜仍作速会疏密奏
　　○改阳和道参政王家桢为狭西榆林兵备道右参政
　　○兵科给事中杨维新疏陈三款一曰清  主德言宫禁之内蛊惑渐深宴安鸩毒恋不忍释斜封墨敕势所必至愿一切屏绝使嬖宠不开于床第票拟不假于私人则德愈清明身愈强固一固民心言近日浙火黔水秦旱齐蝗屡见告矣而徵调日众催科日急宜令有司加意抚字无得因之朘削俟东氛净后尽免额外之赋一张军威言骄夷叛将既屠城堡弱军奸棍又靡金钱总不如训练土著既省安家行粮之费且有田庐妻子之依就使徵调亦须酌檄全营既令本官统领庶兵将相习不至复逃而要以赏罚申饬为主得旨事关朕躬已知悉余下部覆
　　○狭西总督李起元甘肃巡抚徐餋量各疏言镇兵屡调空虚诸虏伺隙蠢动乞量免抽调仍补给月饷兵部覆议除原调兵一千二百名照数速发外以后俱免抽调若闻警驰发自是督抚职分其宣大顺义王延镇吉囊等部落加意抚赏无开边隙要以督抚多方静镇于西虏而后臣部得一意决计于东夷得旨依议行
　　○御史李九官言宗室继婚例有勘结及转详题覆乃经手衙门无一处不需索无一处不耽延迨耽延之久该部又例有违限之驳矣吏书既以勒掯致延迟复以驳查再掯勒始终之例皆在书吏始终之害皆在宗室有不覆不驳第以高阁束之如溧阳王府辅国将军充酉□劳之类更不可角□羊查见行要例云男女婚封过期十年以下查题十五年以下行勘十五年以上立案想当时立法之意或体恤往者之情姑开愆期以宽假之门耳若将来俱依此限是明予以需索耽延之时也宗姓繁兴奸窦百出固应严于查勘然各有例在有  玉牒等项簿案在就有隐情不过勘结而止近一二季远一二年尽可结局何事如期之外动过至十年十五年及再查充酉□劳引例系子女名封不系婚继似稍牵合其实封婚继名封一体相连各宗婚继题请之日已多子女成立之时彼方不得于婚继又何有于名封是一迟俱迟一误俱误也窃恐各宗类充酉□劳者多乞敕令遇婚继等＜锍-釒＞合例者即与题覆违例者即明著缘繇咨行立案其合例而违限者一面题覆一面止咨究延迟官吏照查地方远近各另议限期当季完结以防各府管事沉匿要挟之弊下部
　　○差经历吴懋法解新饷二十万两辽抚支用
　　○朝鲜王李珲送漂海三十六名角□羊京皆辽旧役遇风漂磨蛤岛安眡串等处译审送还
　　○追复原任抚治郧阳右佥都御史李材官初材以孟餋功诬罔论死后以滇人御史薛继茂言赦出遣戍至是其子举人李熲讼冤复之
　　○复原任贵州巡抚右佥都御史江东之官从其子尔松请也
　　○蜀府东乡王奉鐩隆昌王奉＜釒爵＞援益王尝迁庶母李氏封次妃例为生母李氏请封许之
　　○巡抚浙江右佥都御史苏茂相言浙兵水陆调募五次矣近复补调陆兵一万水兵已调三千复议调八千又部调罗木营陆兵二千各兵闻调如赴汤火曩者台臣李达劾管大藩统领浙直水兵九千脱逃止一千二百人公然行劫徒縻国帑覆輙可鉴且浙海处处险要岂可撤防宁波台绍鼓噪屡闻又春涝夏旱杭州城二次大火焚万余家若复调兵骚扰恐有意外之变乞罢再调部覆从之
　　○改广东布政司右布政金应凤山西布政使司左布政
　　○丙申  光宗贞皇帝  孝和皇太后梓宫发引大学士刘一燝等奏慰
　　○升太仆寺少卿薛贞右佥都御史巡抚湖广
　　○升顺天府尹陈大道通政司使
　　○升应天府府丞郑壁应天府尹
　　○升原任广东韶州府知府晏摅忠广西按察司副使
　　○以外解逋多严立考成各省直郡县追徵不及额经户部参罚降俸住俸者即卓异资深俸久不许升转其管粮佐领卑官并三司首领曾署篆者停升半年以上即为处分不得以停升久据
　　○泰宁侯陈良弼既谢病京营提督未有所属兵部覆称查会典京营提督率用勋臣景泰弘治嘉靖隆庆年间每革勋臣以尚书都御史会同大将管理已而又易为勋臣合无仍于勋臣中选廉勇一人照例会推从之
　　○丁酉工部制完泰昌通宝钱二百万文命内府司钥库收贮另将五十万发  山陵给赏工匠员役
　　○御史徐卿伯疏请经臣作速出关与抚臣共商方略相机进取如抚臣渡河而东经臣即驻师广宁以为后应一切军需敕兵部多方措处若车战便于列营抚臣胡思伸寺丞李之藻所造战车并工部火器火药等项当刻期续发又兵者阴道不密则害成宜敕经抚自后进取机宜先发后闻不从中制朝廷惟以功罪定赏罚闻广宁斗米八钱宜令户部急措本色二十万石觅驴骡以充之转眼严冬再发币金十万或二十万收买布花给散从军之众至西虏辍耕牧为我御侮亦当以十万金为犒师之费得旨这所奏辽左机宜听经抚酌议措买本色等事著该部议行
　　○造庆陵神宫监印给太监刘忠
　　○戊戌总督蓟辽尚书王象乾题军需浩大征派不可屡加内币不能尝继今日急图一铸山请两京十三省设局鼓铸择铜而定其衡择工而精其式尽封天下铜穴而厉其禁直省各冶所铸钱定以六百为一两兼铸当十当百当千三等大钱尽用龙文略仿白金三品之制当十者重二倍每百间用四文当百者重五倍每千兼用四文当千者重十倍每万兼用四文朝廷赉予内外文武俸薪郡邑徵收赋税课锾务令银钱兼半处处流通自洪武至万历泰昌通宝精好合式者一体行使前代见用诸钱定以每两千文庶今古之制俱存远近之行无阻然初铸必须工本随便设处借动约三年尽数补还第行之最宜得人操之不可不慎两京鼓铸数多宜大臣总理其事择用司官分职其详各省耑责右布政无右则左任之钱法行而国用永有赖乎二煮海凡公盐责卖而壅者止为其私盐得利之厚若还其原本官自发卖如汉唐榷盐之法或别招新□听地方通融变卖其利何可胜言天下利权惟奸商颠倒宜另修新引数十万张一如征粮条鞭例不论尝股存积工本余盐通计二淮十二单九十万引外明示加倍如商愿上纳则下之例尤多上之法不扰至便计也不然商自仍其旧额余问何人纳价者即时给引掣盐但于产盐场内选委廉慎官员秤掣至公带贩必禁私盐自息盐价自平所浮岁额宁止百倍推而闽广长芦山东两浙等处禁私贩增官引皆有余利但多寡不同耳三尝平尝平之法昉于耿寿昌粟贱则贵籴以利农粟贵则贱粜以利众而轻重平籴均输皆是今帑藏匮乏安所得籴本惟于有司征收间调停均节耳合行郡邑于征收时银钱杂粮悉从民便平量增值以贮仓腾涌稍减以便民官民两利他如太仆寺备用马匹官价三十三两今各镇买马多者十五两少者十二两折价一年可得银三十六万余两发边备买一马有二马之用而民间往返陪累省费更为不赀南冏之场厂牧地尽委豪右沿江之芦洲草场悉供争夺酌量变值所入奚啻数百万已经科部条议何为不委钦差专行清江船厂移至荆州税木成造岁出之料价可省数万余两寿城之官房凡数百区计入价数十万金钱可以立得内监之成造指一冒百奚异漏卮悉听工部从公估偿则数十余万滥费可省十库之颜料绢布暂借两年改折岁可得数十万两是数者姑举臣所知在
　　陛下断乎必行该部立主责成而一切加派苦累小民悉行蠲免裕国富民强兵绰绰有余章下所司
　　大明熹宗悊皇帝实录卷之十三
　　大明熹宗悊皇帝实录卷十四
　　天启元年九月己亥朔  光宗贞皇帝小祥遣伯郭振明祭  庆陵
　　○是日梓宫至  庆陵  孝和皇太后梓宫同至  孝元贞皇后梓宫迁祔俱于  献殿奉安驸马都尉侯拱宸行奠献礼遣阳武侯薛濂宁阳侯陈光裕灵璧侯汤国祚抚宁侯朱国弼武清侯李诚铭靖远伯王永恩彭城伯张嘉猷武进伯朱自洪广宁伯刘嗣爵崇信伯费天泽祭告  诸陵怀宁侯孙承荫祭后土之神武定侯郭应麒祭  天寿山之神
　　○庚子辽东巡抚王化贞揭称毛文龙收复镇江后奴遂驱掠屯民民结聚铁山拒之奴仰攻被伤三四千人复益兵赍粮为困围铁山计兵部以闻  上曰铁山屯民忠愤孤危其速行经抚各官协力牵制应援务收全胜
　　○辛丑河南募兵御史潘士良以所募河南兵五千人统兵将领游击翟子勋等启行程期具闻因言兵不训练与无兵同有兵无将与无兵同有将无法与无将同乞敕该部广搜将材申严军法命所司知之
　　○巡抚登莱右佥都御史陶朗先言三方布置呼吸宜通庙堂成算战守宜决如诸臣而果真心欲恢复河东也即须矢一片真心出一番公力计兵计路务收三方进取之功如曰声言进剿实欲退守即当另议一守之法毋令人处于战不成战守不成守之间徒费光阴相寻覆辙今毛文龙报收复镇江矣此时机括已发不可中止臣虽立遣辽东副将韩宗功待罪游击许定国各统兵一千先后策应而私计奴兵方劲非二万人急往不可今臣欲再发一兵兵安在乎即有兵而饷安在乎三岔转盻冻河贼且渡矣其在镇江者兵单将寡傥倏举倏覆不惟不足助河西牵制之势而徒启贼人防备南路之谋致殄四卫归附之众其在河西者又独当贼锋而不能得登莱牵制之力庙堂因急辽而遂缓登莱不知缓登莱即所以缓辽也  上曰登莱方规进取伏机即发策应倍亟所奏兵饷等事该部即与议覆以应急需
　　○壬寅葬  庆陵遣大学士刘一燝恭题  神主  孝恭章皇后忌辰  奉先殿行祭礼遣南和伯方一元祭  景陵
　　○经略熊廷弼＜锍-釒＞言连得抚臣王化贞书欲乘锐渡河取海州臣谓夺海州容易事但我入而所以守之法贼救而所以御之法宜先讲求若第掩取而归为贼追袭后一叚光景尤宜深想复接监臣方震孺书谓抚臣廿五日已往河上震孺亦欲随后臣虽无兵马不敢坐视立檄河上镇道将严办以待廿八日走马出关仍嘱监臣曰聊作河上声势非催战也时止续到甘肃大同兵并镇路家丁二千随臣关上虚无人须借督臣星夜一行但甲兵行粮才到未备不得不驻宁远数日而驻劄拟于右屯卫去广宁百五十里与之犄角南路杜家屯百里北路镇武百四十里为应援且断贼西归之路督运海粮于其城而守之以绝贼垂涎恐言者谓臣淹留宁远恋位右屯故不得不先言得旨阃外事不中制进止机宜与抚臣斟酌停妥务保万全不得以彼此异同为辞总督即移镇山海关兵部仍速催兵接应毋得稽延
　　○升原任游击祖大寿为参将代尤世禄管辽抚标下中军事调正兵营游击李茂春于锦州代游击祁锽时世禄祁锽均以病免也
　　○乙巳霜降节遣阳武侯薛濂宁阳侯陈光裕灵璧侯汤国祚抚宁侯朱国弼靖远伯王永恩彭城伯张嘉猷武进伯朱自洪广宁伯刘嗣爵武清侯李诚铭忻城伯赵之龙永年伯王大瑞祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣右都督李承恩都指挥同知王天名祭恭仁康定景皇帝陵寝  哀冲  庄敬二太子寝园
　　○户科给事中阮大铖以行取奉旨下部因陈末议一操守宜核谓贪廉两字舜蹠大关惟言清行浊盗名欺世之流残剥脂膏广猎称誉决不可取其虚气魄伪声名溷入清华一资格宜破谓乙榜明经致身公辅垂光竹帛者良不乏人宜广留用以示鼓舞至评事知州资地相同行取独遗令甲不载仍应一体考选一限俸宜酌谓时有安危地分冲僻况当羽檄交驰轮蹄填集竭蹶支吾艰苦百倍宜量为酙酌勿概限四年四月使贤劳者有匏系之叹一采访宜精谓筮仕有山公之启事居乡有月旦之清评参以夹袋思已过半若山人说客之雌黄罢官弃吏之含沙宜严驱捕以杜中伤一衡量宜定谓人品各有确然之位置公论难逃几许之推敲发访已审即当速考注衔若两番拟授之旧案与临时芟除之变局勿再沿袭以滋纷纭命所司议覆
　　○丙午除补御史李养志狭西道
　　○差山东道御史傅宗龙两浙巡盐
　　○升太仆寺少卿朱一桂通政使司右通政尚宝司司丞满朝荐尚宝司少卿仍支正五品俸
　　○升广东布政使司右布政使吴中伟为左布政使
　　○升河南按察司副使陈伯友狭西布政使司参政
　　○升吉安府知府林恭章江西按察司副使
　　○升浙江嘉湖道右参政陆完学按察使久任按臣张新诏请也
　　○丁未通州巡抚王国祯以近畿重镇议添设标下兵马马兵二千名步兵一千名兼议设总兵及安家操赏诸费兵部尚书张鹤鸣覆言抚臣新设事属创始标下兵不容不议惟是通州以地言止宜守不宜战以守言止宜步不宜马近招募延绥马兵二千本地步兵八千矣就中简马兵一千步兵二千为亲兵令中军统领操练以备缓急仍设标左右两营游击各一员每营操练三千五百名不必另设总兵也冏寺寄养马匹原备京营骑操通抚前募马兵二千亦足供标下之用矣本地募兵与援兵远募不同安家行粮既议定姑照前议至钱粮盔甲器械营房听户工二部酌议其操赏初起一年姑于新饷银内动支三千两自后于各兵旷缺银内酌用从之
　　○兵科给事中蔡思充题国家用人惟文武两途武科三年一试所拔不过百人旧例一体推用三年务完一科乃授职者十尝三四投闲者十尝六七非取士初意其弊有四进用途多选除缺少考核之典未严侥幸之门未塞也宜将兵部选除推用员缺以十之四尽武科四待世职二待三科武举会举各途之听用咨用者查有荐先行擢用未荐者与世职间推三科武举等额量行搭推务期三年内通融推完若大小武职凡经论劾及察处者罢斥未几旋即钻委今后武职被察被论遵照文臣事例分别处法不得概以革任为名其永不叙用者不得夤缘复进各边咨用者必以实有军功为准其内外听用者必以膂勇超群为率傥有滥与咨荐侥幸营谋兵部指实纠参即行褫革一切纳级名色尽行停止其间或新旧微加分别或武科世职与听用各途设法牵搭或三科武举与六年会举酌量低昂或水陆把总督抚旗鼓各道中军尽改钦依是在该部参详疏通其卫所舍余草泽遗逸有谋勇超群府县官汇送各省直巡按御史遴选真正莫雄与武举一体优待支领盘费起送来京会同遴选不拘名数务期熊罴之侣专备辽东及冲边遇缺题推而不溷武科四分数内庶科目不致淹抑真才亦无遗落部覆除世职武科及三科武举会举分搭推用外余一切停罢至革后非有军功听用原无实职者如复钻求咨补即行参革其督抚旗鼓各道中军水陆总哨向来悉系委用尽改钦依不繇部除授者不准报可
　　○差户部广西司员外郎常康易州管粮湖广司主事李自华管临清钞关
　　○升山西右布政使南居益太仆寺少卿
　　○升山东左布政使沈光祚顺天府尹
　　○戊申遣驸马都尉侯拱宸以光宗贞皇帝升祔及  孝元贞皇后祔享告于  太庙
　　○己酉加驸马都尉侯拱宸万炜官一级以  山陵奠献也
　　○庚戌奉安  光宗贞皇帝  孝元贞皇后神位于  先天殿  孝和皇太后同日奉安遣恭顺侯吴汝胤祭告驸马都尉万炜冉兴让恭请  神位
　　○升江西按察司按察使李叔元为广东布政使司右布政使
　　○辛亥  孝靖皇后忌辰遣永宁伯王天瑞祭  定陵
　　○延绥巡抚右佥都御史张之厚揭报套虏吉能入犯官军拒堵斩获九十四级因＜锍-釒＞言延镇空虚乞将户部积欠主客兵年例八十万二千七百余两先那发二三十万以救燃眉原调援兵一万已发六千四百名尚未发兵三千五百余名乞留战守仍急调邻镇兵马应援部覆从之
　　○旌援辽都司张神武神武籍江西新建万历甲辰武科第一人授四川都司佥书坐事系狱经略袁应泰荐出之以原官率家丁二百四十余人援辽至广宁辽阳已陷抚臣留之不可曰奉命援辽阳非守广宁也曰辽阳陷矣子将焉之曰将以杀奴曰二百余人能杀奴乎曰不能杀奴则死之前至河遇逃卒十余万西奔神武固邀其帅与同进曰以此众战何敌不摧纵死犹不失为忠义而鼠窜偷生乎众不从于是神武率所部独渡河至首山距辽阳十七里时神武已不食一日奴不意我兵猝至仓皇惊扰神武急击杀十百人孤军无援遂没于贼所部二百余人俱战死仅余冉绍登等十四人奔回肢体无全者监军御史方震孺画其像率将士罗拜为请于朝赠都督同知荫一子本卫正千户世袭
　　○命山西道御史江秉谦巡视光禄
　　○升四川按察司副使胡承诏河南布政使司右参政
　　○造管理登莱抚属饷务关防给济南府同知翟栋
　　○升参将宋炜郑源俱副总兵炜协守甘州西路源协守山西老营堡游击秦光祚颜光耀任中英李嘉训苟伏威俱参将光祚宣府南山光耀延绥镇清营中英延绥东路嘉训狭西芦塘伏威延绥宁塞营都司佥书王用予洪世臣颜必端宋守义刘国栋钱中选叶登云张洪烈佐击叚应龙方戡之方震俱游击将军用予甘肃永昌世臣延绥黄甫川必端山西太原守义大同威远城国栋固原镇中选宣府东路登云真定车营洪烈延绥左营应龙昌平黄花镇戡之南京刘河震甘肃阿坝堡
　　○癸丑  上以大学士刘一燝恭题  神主赐银五十两纻丝四表里钞五千贯又以一燝韩爌等恭送  梓宫发引及护卫直宿赐银币钞贯有差
　　○辽东巡抚王化贞揭称虎墩兔憨调兵四十万助攻奴酋先遣夷使伯言顾哈等报知随后齐到广宁兵力未集虑或示弱乞量调近镇兵以助其锋查发盔甲器械车辆马匹以壮其势仍请帑金三十万贮为赏功之需兵部覆言近镇秋防正急难以多调广宁旧兵及新募计十四万一千三百有奇总多不堪亦可十中得五工部前后解过紫花等甲八万四千副纸甲三千副盔八万顶刀枪斧等器七万八千六百有奇弓矢铳炮火药称是如未角□羊至广宁速催星夜角□羊发车辆则保定巡抚胡思伸所造三百八十辆可以先发马匹则经略熊廷弼所带出京六千匹可以凑骑至于赏功银两委不可少乞慨发帑金以应急需  上命依议急发驾驭西虏听经抚相机行事
　　○经略熊廷弼＜锍-釒＞言臣抵关未及旬即于八月初六日出关闻抚臣往三岔河欲督兵袭海州取奴第三子臣舍舆乘骑领家丁十余人夜从大凌河趋河上以就之至杜家屯问抚臣已归而臣仍冲水至柳河口循河而北察军心之安危防御之疏密村屯之稀稠以便折衷地方之议盖两日一夜走三百八十里无非欲趋抚臣之急而协同以佐其成也及至广宁间兵则虽挑有头敌二敌而尚未属以何将也问马则不及三万匹而以缺料倒死者不胜报也问甲仗则京运高阁无用又无匠改造军多氊帽布挂而执棍以立也问火炮战车则皆无有虽拒马枪牌斧蒺藜之类亦无一备而无以札营立脚也问粮草则米豆百十万暴露海滨而运车不及六百辆各仓无一粒储也问人心则河东望救诚切河西意持两端虽子弟乡兵八千余人间多顶换不似初时愤激也问军心将心则残兵声气不续援兵本自不堪而诸将惟日讲加衔讲身病求去也问提督镇道则皆攒眉蹙额以进兵为愁而开口则恳臣作主张也时贼杀掠金复极惨抚臣欲扬兵三岔河作欲渡状撤回贼之南攻者臣曰兵不可尝玩虚不可尝弄便当实实做去以万人袭取海州东昌而别遣四五千人从柳河口夜夺盖州断贼归路扬声辽阳已复南攻诸贼必惧而奔逃可尽俘也抚臣以为非万全未敢动及以语镇道皆低头不对臣诘之曰此截贼小事耳尚不能任又何敢言进剿与奴贼大众对敌乎至于西虏助兵一事实未有的信盖因七月内憨遣其中军贵英恰为我设防强宿其所属五路妇女五路惭怒率万众降粆花而贵英恰追杀其部落百人兼杀粆花二人以此两家讲气而粆且归怨于我我赠金与粆讲和是憨之米固为我杀奴实亦问叛于粆粆移营远遁亦以避憨恐后攻辽沈非旬日可谐今枢抚锐欲图进臣亦处于不得不进之势而实未有可以进与不可不进之机乞敕抚臣乘机决进无徒以虗声歆人贻失时之悔枢臣足兵备械无徒以虗应责人为无力之协臣虽携有京军哭泣欲归所留败残土兵屡逃实无兵将可动愿以只手障关为  皇上防后得旨经略重寄岂得全不主持还□确画一会奏
　　○廷弼又言臣详抚臣之揭欲以不战为战盖其意以西虏助我不必用战而即可以杀奴贼窃计西虏与我进不同路虏入北路我入南路相距二百余里如贼分兵来应亦须自家抵当臣未敢轻视此贼独靠西虏而谓可以不战战也臣初意三方布置必使兵马甲仗炮车刍糗等项一一齐备正对者成一正对策应者成一策应然后约期并举进足以战退亦足以守今临事中乱祗为西虏兵来碌碌因人仓卒举事虽枢臣主权于中抚臣决策于外可卜其一举成功而智者千虑犹当为山海关存万一不必然之虑  上下其＜锍-釒＞于部
　　○初毛文龙收复镇江王化贞自谓发纵奇功便欲乘机进取熊廷弼言三方兵力未集而文龙发之太早致使奴恨辽人焚戮几尽灰东山之心厚南卫之毒寒朝鲜之胆夺西河之气乱三方并进之本谋误专遣联络之成算目为奇捷乃奇祸耳移书都中力诋化贞之谬时兵部尚书张鹤鸣亦以机会不可失颇主化贞之议廷弼仍诋枢臣言臣以本部出任经略各省镇报来兵马枢臣应转咨听臣调遣乃竟无一字知会如昨河南兵五千径发天津后来五千复径发密云缓地而臣皆不得与闻七月内臣咨部查取原调各处兵马数目使臣得有凭据差官督催以便分拨今殆两月矣亦无一字回覆而徒以随笔写意之兵责臣策应臣有经略之名无经略之实辽左事惟枢臣与抚臣共为之繇是枢抚与经臣俱不协
　　○工部尚书王佐等＜锍-釒＞言苏杭织造袍叚  先朝一行之旋即停罢未有如万历四年迄今四十余年竟无休息者此项钱粮部无额编但取之各省额角□羊四司料价叚价匠班麻铁等银今钦传袍叚都水司计无所出再为设处宁有天降地出之金钱哉惟四十六年补造袍叚尚有未完或可抵充御用之急然非再减前额不能为无米之炊或  皇祖织造甚多傥服箧笥之所藏尤睹绍庭之大孝得旨袍叚样制不同新造急需服用该部仍遵前旨作速议处无得推诿
　　○御史董羽宸言在京官房起于各衙门在京人役偶寓不已私相授受有顶首有租赁纷纷盘踞况保甲法行方搜剔于宫观而官署为穴作奸犯科保伍不察兵番不问水火盗贼又其小耳宜严查各官房有不系在官及应得拨给者尽行驱逐命一体申饬
　　○升狭西布政使司右布政使李从心山东布政使司左布政使
　　○升四川按察司按察使孙好右广西布政使司右布政使
　　○升广西参政程子鏊江西按察使
　　○造协佐钱法关防给主事汤道衡
　　○升广西参将黎国炳为潮漳副总兵山西老营堡游击郜勋为神机七营参将山海关都司佥书施洪谟为山西北楼口参将天津海防游击苑攀龙管五军二营参将事蓟镇三屯滦阳营游击王希葛管分守龙固二关参将事蓟镇潮河川关守备满桂都司佥书管石塘岭参将事云南迤东守备方策为贵州都司佥书洱海守备姚之屏为本省都司佥书陇把守备李孝先为添注贵州都司
　　○甲寅行边尚书王象乾言臣身役行间何可再预兵柄乃枢缺尚悬乞令铨臣廷推于张鹤鸣等四臣内简用从之
　　○原任南京户部尚书汪应蛟以眼疾请宽假赴任且言方今之务莫急于催赋而催赋要在养民莫急于募兵而募兵要在核实养民以培裕饷之本核实以清糜饷之端则食足兵强  上纳之仍趋令前来任事
　　○新升南京户部尚书魏养蒙＜锍-釒＞辞不允
　　○起升右春坊右庶子朱延禧南京国子监祭酒
　　○刑部尚书黄克缵题宋八孙二一案内杨正朝系尚衣监内官侯长子系安乐内官信孙二之讹言纳交求见假传宣之懿旨道喜示酬除侯长子提到外乞将杨正朝严提正法得旨该监查无杨正朝仍严究侯长子据实供招毋令诡借姓名致稽问结已而御史毕佐周言正朝矫称懿旨长子穿蟒坐迎宾馆原招俱在岂其一旦化为乌有乞严敕内监缉获正法因言权珰宜以怀恩兴安为法以振直瑾保为戒  上令该监严查具奏后止将宋八孙二论斩正朝匿不赴审长子亦得漏网去
　　○协理戎政左佥都御史李宗延以陪祀  太庙昧爽入朝至承天门外守门御用监少监李添祥都知监太监王昇梃击之裂其冠宗延因言此故也非误也臣入京营将贿托钻营一盘捧出清出占役千百以此恨入骨髓此击不可谓无心且以  皇后之尊敢于诬蔑法司之问官敢于阻挠两京科道之弹章敢于寝阁则以内使杨正朝等之梗也况  太庙丹陛门外侯伯拜位之上内使群然嬉笑僵卧全无人臣礼其朘索王府酷害驿递迫死□人明娶妻妾臣姑不论也乞于六年京官考察之后特敕礼部会同司礼监考察黜陟至宫殿伺候悬带牌面出入无牌及革职不用者听巡城御史依律责究仍容臣将此冠挂承天门查隆庆二年七月内内使群殴御史李学道  穆宗皇帝怒命锦衣卫执杖一百遣戍烟瘴例乞敕法司移文该监拘提正法审实发落得旨门禁宜严陪祀官员何得溷加栏击直日守门官该监查明奏处  太庙严肃随侍内使不淂嬉笑坐卧该监一并申饬
　　○兵科给事中李遇知言毛弁潜入虎穴恢复镇江图之此其时矣而道臣扬帆未早朝鲜联络未成江淮召募未旋水兵望洋未渡千里孤悬鞭难及腹不数日奴大屠镇江男妇烧毁房屋几尽而文龙逃朝鲜去矣发之蚤不得不应又不能卒应损威招衅至此顷虎兔诸部调集四十万乘机进剿我兵不过虏十万之一似虏为全力我为犄角年年竭中原物力仅乃得之而奴且引数百骑往来河上西向鼓吹玩弄我股掌之上傥虏情叵测一如粆花故熊河西一线又何所恃且虏效顺未必自裹数月粮与奴持也宜亟发金百万特贮广宁犒赏庶人饱马腾得其死命至保定车辆五百余宣大市马几千匹俱等望梅四镇借用盔甲万副而蓟镇大同以外悉如画饼边臣叫号  天语叮咛如故傥镇江既误广宁又误辽事去矣下部
　　○升易州兵备道山东右布政使蔡复一为山西布政使司左布政使
　　○乙卯大学士刘一燝等请本月二十二日经筵二十四日开讲报可
　　○四川永宁司宣抚奢崇明叛戕巡抚徐可求等遂据重庆初崇明与其子奢寅久怀逆志因调兵援辽遣其婿樊龙部党张彤等领兵至重庆久驻不发而巡抚徐可求为调兵科道明时举等所挟移镇重庆是日于教场内点发各兵而樊张二恶以增行粮为名乘机作乱杀抚臣及道府各官孙好右骆日升李继周章文炳洪世科熊嗣先王三宅叚高选等总兵黄守魁别将万全王登爵皆遇害明时举李达逃窜得脱分兵攻合江纳溪破泸州及富内资简遂攻成都伪号大梁
　　○改广宁督饷道参政韩初命为辽东中路监军改中路监军副使钱士晋督饷初士晋以不便鞍马辞辽东乞改登莱部议不从经臣熊廷弼请以初命士晋互易从之
　　○丙辰以  皇祖陵工叙效劳内臣王体乾沈荫宋晋各加恩三等史宾汪良德戴福寿各加恩二等李忠赵之翰周升加恩一等赏银币各有差先是工部叙＜锍-釒＞内  上命除高时明而录魏进忠进忠＜锍-釒＞辞许之叙效劳部臣吏部尚书周嘉谟工部尚书王佐俱加太子少保荫一子国子生赏银五十两纻丝三表里工部侍郎王永光姚思仁各加正二品服俸赏银四十两纻丝二表里刑部尚书黄克缵兵部尚书王象乾张鹤鸣礼部侍郎周道登郑以伟兵部侍郎王右晋宣大总督董汉儒总督京营泰宁侯陈良弼协理左佥都御史李宗延赏银币各有差
　　○差浙江道御史吴应琦顺天巡按河南道御史刘大受河东巡盐
　　○差刑部江西司郎中陈仪狭西司员外郎冯师孔恤刑仪南直隶师孔狭西
　　○升广西梧州府知府陈鉴四川按察司副使分守川东
　　○赐少保兼太子太傅兵部尚书田乐祭葬如例仍加祭二坛
　　○户部署部事左侍郎臧尔劝乞罢不允
　　○丁巳协理京营兵部尚书涂宗浚陛见跪伏不能起引疾不允
　　○升大同协守副总兵许世臣神机营右副将蓟镇协守副总兵王国梁神枢营右副将
　　○升蓟镇都司李承爵管五军九营游击事
　　○戊午叙  皇祖陵工进辅臣刘一燝韩爌少傅兼太子太傅中极殿大学士新傅何宗彦朱国祚沈＜氵隺＞加太子太保进文渊阁同原任首辅方从哲各荫一子中书舍人赏银五十两彩叚四表里去辅孙如游荫一子国子生赏银五十两彩叚四表里照新衔给诰命一燝等各三＜锍-釒＞恳辞许之命银币祗承
　　○御史刘芳户科给事中阮大铖各＜锍-釒＞论召用木至阁臣史继偕  上谓继偕系  皇祖  皇考简用如何辄肆横诋夺芳俸三月大铖俸半年
　　○刑部左侍郎陈禹禹谟以病乞归不允
　　○升吏科左给事中惠世扬礼科都给事中吏科右给事中成明枢刑科左给事中礼科给事中周士朴为兵科右给事中兵科给事中尹同皋为工科右给事中
　　○复除御史潘汝祯福建道
　　○刑部右侍郎邹元标言黔患不尽在苗其为道路梗者苗十之三耳播弄尚有数端一曰马店户凡自楚入黔者必由沅州晃州清浪平溪镇远而上由滇入楚者必由平夷亦资孔普安州安南新兴而下辎重若干马户店户尽在阿堵中客未起程线索先通节节位置未有能出其彀中者出劫于道则有浙江江西川湖流离及市鱼盐瓜果为生者撺入其中久之化而为苗苗倚为命弄兵徂诈多出其乎而诸红兵哨兵又与之猫鼠今欲令道路无虞不必用兵盖苗东西徙倚不可方物彼侦大兵来深山大壑便足藏身大兵不能久持一退彼便复至惟在处置得宜服其心耳凡苗诸塞缙绅武弁多置佃焉与刻木为信数年不爽岂有能奴使之信成之而不能治之耶臣谓不必另设将官宜以清浪新添两参将都清镇远两守备于六卫互相巡视朔望令马户店户各递执结查比令要害处各建敌台一座仍市红白布并杂缯入垒宣示国家恩信然后设苗总甲以总苗事于孔道责令熟苗聚处如保甲然而辟地与之市凡三日一市令各土官如独山平州丰宁凯里司乐等各画界为治有犯者问诸土司土司法视汉更严也若两江苗则责成思石道镇远府施秉县可抚则抚可剿则剿红苗责成宣慰彭元锦邻楚者责楚近蜀者责蜀近贵者责贵三省时夹攻时独攻临期斟酌不然我杀愈多彼恨愈深杀机一动势必蔓延有开辟即有此苗能尽血洗之乎威谕恩抚彼虽顽冥未始无性命之忧家室之恋果未驯服用兵何难往者播苗之祸亦好大喜功者挑之入其疆满载而归不遂者恶语流传官为所误兵连祸结今虽开疆辟土然元气先受伤矣黔最贫苦四面皆山刀耕火种所取几何协济几何臣熟知黔事丛棘深箐半臣足迹故不忍忘并州下部确议具覆
　　○总理三部侍郎王在晋题兵马钱粮甲仗三部各有额编乃辽事坏而议添皆赋额不载既无此项经费因发帑金调募四出计本年三月来各处召募兵及先在食粮总数已盈四十万前年辽阳兵十五万费银八百万有奇今比昔浮二十五万则一年费当二千余万即桑孔刘晏复出无可柰何国家以奴酋为患不知有兵无饷兵即为患臣是以忧兵甚于虏而急饷甚于兵也昔之兵专在辽阳今则添设于东省及天津分一路为三矣京城通州遵密及各募兵且兼三为六矣此外河西索战车海上索兵船各路索盔甲器械即以天地为炉亿兆为匠亦不能给至车夫骡户苦无脚价匠作各役苦无工食铸作打造苦无物料铁甲未完又徵纸甲枪刀才备又办布棉造舟穷日夜之力推挽极道路之艰即无尽之藏不能供其索取矧不编之额何以应其纷求哀恳再发帑金以济目前之急除户部算明另＜锍-釒＞外先将调募扣支及待用银两汇册进览＜锍-釒＞入报闻仍谕内帑有限不得辄行渎请
　　○升南京山西道御史赵绂南京通政司右参议
　　○升户部郎中来复四川提学副使
　　○改山东布政使司右参议李邦华于山西
　　○升苏州府知府陈訏谟广西驿传道按察司副使
　　○升神机营右副将郭钦为中府佥书
　　○升游击张体乾倒马关袁大宁湖广镇筸各参将
　　○守备殷道隆蓟镇大水峪韩国民沈阳秋班仇时明通津春班刘定邦定州领军朱来甘肃标下焦庆延蓟州春班王庆麟狭西标下萧伸井大二道王永祚延绥入卫姜召宁夏洪广堡各游击将军
　　○己未蓟州遵化密云地震
　　○升太常寺少卿赵南星为左通政
　　○庚申  上御经筵
　　○浙江巡抚苏茂相奏枭宁区哨官陆敬赵凤于辕门以所过残虐复殴溺新兵杨文等五命也
　　○斥闻变离任河南副使吴瑞徵为民
　　○南道御史王允成李希孔合＜锍-釒＞论顺天府府丞卲辅忠辅忠因奏臣向因论淮抚李三才忤时病归八载近以会议三才起用刑部尚书黄克缵左佥都御史王德完皆持不与此诸臣被论之因也王允成李希孔毛士龙前后相应线索甚明乞罢臣以快三才不允已而士龙以三才及希孔书奏辩得旨所奏已有旨今后私书不许溷入章奏亦不得纷辩
　　○甘肃巡抚右佥都御史徐养量题查万历四十七年本镇马三万五百四十匹桩朋屯田银十八万五百三十九两四十八年正月起泰昌元年十二月止买牧并中给茶马七千八百八十三匹倒死并变卖转发援辽等项马六千九百四十九匹实在马三万一千四百七十四匹比上年多马九百三十四匹新收桩朋屯田等银除支放买马等项外实在甘州屯马厅并卫所仓库银十八万八千四百二十二两比上年多积银七千八百八十二两尚未完见徵银四千七百五十二两仍将马死数逾二分追桩又不及数各将官住俸买补追徵下部
　　○升福建布政使司提学参议谭昌言山东按察司副使管登莱沿海事务
　　○升游击陈藩屏湖广副总兵
　　○升都司潘隆四川松潘参将
　　○升游击鲁应魁南京标下参将升守备梅廷和四川月□章腊刘从礼蓟镇石匣提调马化龙通州左营汪登瑞通州右营汪沽恩蓟镇马松李应文蓟镇建昌各游击将军
　　○造督理京省钱法关防给侍郎王德完
　　○辛酉  上以宣捷祭告  南郊遣公张惟贤  北郊公朱纯臣  太庙驸马万炜各行礼
　　○壬戌  上御文华殿讲读
　　○癸亥  上御文华殿讲读
　　○复除御史曾陈易江西道李嵩山东道
　　○差户部山西司郎中霍允猷管蓟州粮储
　　○升广西太平府知府区日振本省按察司副使管理驿传
　　○甲子经略熊廷弼题虎憨虽有成言复以粆花纳其叛部两相构难则虏难遽恃战难遽图不得不于固守处决策乞速催援兵勒限到关并车辆铳炮等项立刻角□羊发料粮不接折色亦绝三日前抚臣咨臣借银六万臣关上无银而前赐帑金未到遇角□羊饷十一万两到关发去仅给见军二十日支用米豆见浥海滨无车载运军饥马毙不知河西半块土作何结局乞亟敕户部不时差官角□羊运得旨川湖边镇各兵并车马甲仗已屡旨差官沿途督催刻期到关该镇额饷不时解运毋致缺乏前发帑金如何久未解到仍著查明回奏
　　○御史徐景濂言近经抚＜锍-釒＞报书揭遍满长安明明告人以抵牾之形然则将割河西闭山海归报  君父乎臣先就镇江一节论之毛文龙挟孤军擒二叛纵未奏肤功独不曰三路败衄辽沈并堕以来得此一鼓中国庶有生气耶而议者辄咎发机之太早乃臣独憾应机之太迟盖以为复南卫恢辽左之镇江则必急应以为善拣将夺奇捷之镇江则自缓应以为残疆臂指之劳人则应不得不急以为广宁委任之私人则应又不得不缓故梁之垣悬玉逍遥徒荣画锦王绍勋鹿岛坚璧空拥援兵许定国韩宗功各领千军楼橹何期营垒何地如魅如魑犹侈谭策应耶且佟养真父子之擒也文龙曰率民兵通内应陈中军夜袭之绍勋则曰屯兵错认为参将为大兵群缚而献之据其塘报口气若幸镇城再陷卫民屠戮便以召衅罪文龙并以轻躁为遣文龙者罪愿登抚陶朗先勿为狡弁所愚也近闻奴酋失利铁山聚兵河上又闻粆花避远宰赛近攻则广宁危矣夫此广宁也当辽沈初破岌岌在夷唇吻中独王化贞者明谓其威望足寒虏胆忠信可格虏情谍虏制夷庶几不至为钟虡惊非曰空拳善搏虎也业已半载奈何兵马甲仗车辆糗刍屡催不应驱之驰而絷其足迫之担而掣其肘是中外先胡越矣即进兵之议畴不知在我者正著稳著然亦顾时势若何耳如兵必满三十万饷必盈千余万而后大举几阅春秋恐点铁无术饥寒溃乱更可寒心堂堂  天朝何窘于逆奴至是无亦夷定我纷夷急我缓夷无枌榆香火之护我有玄黄水火之争夷无会议题覆之停我有筑舍道旁之误其病根总在不和犯兵家大忌即一王绍勋也内指为叛将外荐为忠臣一韩宗功也内供为奸细外招为总兵缇骑者冠裳逃海者监军今日不藉以袭海州堵沙岭功何处立罪何处赎耶愿中外诸臣毋挟私臆毋树私人一从国家起见斯可制夷而不制于夷报闻
　　○升左春坊左庶子赵师圣少詹事管理贴黄
　　○命编修林釬朱继祚张翀侯恪简讨姜逢元编纂六曹章奏简讨丁乾学金秉乾吴士元姚希孟倪启祚杨世芳教习内书堂
　　○差工部营缮司员外郎徐宗孺管理重城
　　○升都司佥书高崇义宁夏西路王承运山海关刘应魁甘州宗维城马水口刘汝化古北口马载道宁夏宁州祁继祖庄浪王承恩庄凉高承勋大同入卫沈应乾昌平标兵张万寿天津海防胡应武甘肃镇夷杨四知保定骑营胡国贤狭西红水河靳廷桂真定标营张承业蓟镇左车营吴进忠山西老营袁信宣大标下吴周支真定车营桂联芳蓟镇滦阳董平天津海防各游击将军
　　○乙丑  上御文华殿讲读
　　○巡青科道朱钦相等言国家进供及典礼一应珠宝香蜡等物及京军马料草束皆佥□买办  祖宗朝法纪森严中珰无铺垫之费库藏充牣给发无过时之艰故□人黾勉终事不见其苦今铺垫逐岁增加太仓支给复经年延累充斯役者虽数千金业产立见荡尽每遇佥商之年人人如蹈汤火坊官衙役卖富役贫挟仇诬报致弃家逃窜赴水投缳当事不得已乃有十库等□役即以珠宝草场两项□人兼充省另佥之烦与民间之扰今  先帝发引甲字库铜锡香蜡等件复议以珠宝草场两商代兼乃御马仓□人郝应等削发求毙挈家潜逃其情景不忍见闻不特误进供钱粮且并误军需草料夫□亦民也以两役并责一人虽轻亦难勉赴况御马三仓岁办钱粮不下十七万而铺垫诸费不减于十库至象房等场岁办虽少然皆穷民充之何堪以数负山查  梓宫发引应用铜锡等物该库已经办完特佥□买补耳辽饷缺乏诸臣请十库改折未蒙  俞允今该库以见贮之物料完已行之典礼库贮尚有余盈外解即有续到则今岁径免买补足国惠□计莫便焉不然亦当将草□尽与豁免照例另佥殷实充当庶不致上误军需下困贫□若珠宝□人连年大礼肇举射利已厚固不得借口求免也得旨十库典礼钱粮例应买办户部既会同巡视科道佥派珠宝草场□人承办不必纷更
　　○协理戎政兵部尚书涂宗浚卒宗浚江西南昌县人万历十一年进士四为县令并著贤声召拜御史按广西河南山西顺天等处风裁凛然历升大理寺左右少卿巡抚延绥总督宣大屡立边功进兵部尚书太子太保乙卯养疴归里东事急言者交章言宗浚熟边事可大用以原官起提督  陵京军务改戎政协理陛见日已不能成礼受事未几卒宗浚慷慨许国不竟其用中外惜之赠少保谥恭襄与祭葬如例荫子
　　○命刑部尚书黄克缵暂摄戎政
　　○奉圣夫人客氏出宫后  上念之因传谕令客氏时常进内以宽朕怀外廷不得烦激
　　○丙字库尚衣监太监高洪以兼直婚丧典礼应用丝料数多乞下工部查例买办串五细丝八万七千斤黄白长荒丝六万五千斤并加添典礼军需应用串五细丝黄白长荒丝各三万斤以备不时支用部科查参言须知内款开该监细荒二丝四年一买所买不过二万五千斤间或遇缺召买大略岁不过五千两查万历三十五年丝价十万余两分三次办送计十万合供二十年之用须五年后方可题办今遇婚丧大典姑将该库所题量办四分之一以济急需其加添丝料仍于前数内支用每年总不遇五千不必又别立名色为日后援比口实奉旨仍著照数召买分运角□羊进不得议减
　　　○升南京礼部祠祭司郎中钟惺福建按察司佥事提督学政
　　○丙寅  上御文华殿讲读
　　○升良妃父王学纯妃父叚黄彝各指挥使
　　○贼党符国祯陷遵义府署府篆通判袁任逃
　　○丁卯奢贼陷兴文知县张振德死之振德苏州昆山人以明经为令兴文故九丝蛮地改土为流去奢酋永宁仅百里而遥甫入境觇酋桀骜不臣屡陈防御于抚按而弹丸瘠土设备维艰是秋供事蜀闱闻重庆之变还县三日酋众猝至振德督乡民出城拒战力尽援绝恸哭入城与妻钱氏子女臧获共二十一人北向罗拜阖室自焚事闻诏赠振德光禄寺卿荫子予祭葬赐谥建坊立祠
　　○署户部事左侍郎臧尔劝题辽左用兵算至三十万计岁用新饷非一千数百万不可除钱盐事例专＜锍-釒＞外谨辑廷议十款一金花钱粮年约一百一万余两国初原备各边缓急正统间始自南京取归内库成化间宫中止用一半嘉靖间与同三宫子粒改解太仓济边此  祖宗故事可考者请半解内库半充辽饷事平仍旧解进一十库本色请改折承运库之丝绢供用库之蜡茶甲字库之三梭布苎布丁字库之漆蜡岁可折银二十三万八千有奇一增关税原额三十三万五千五百余两今定崇文门临清关各八万四千两浒墅九江北新关各八万两河西务四万两与淮安五万二千两扬州二万两共五十万以二十万解太仓助旧饷以三十万解新库充辽饷一京省旧税俟各抚按查解外典铺酌分三等上三十金中二十金下十金解部辽平日止一查税契分五等上者五千下者三百以十年计额该五千者岁解五百余仿此一查屯田草场芦课照弘治间差给事御史清查南京四川屯田例一查各运司库内存剩侵没耗羡等银不下二百万一诸藩捐助贫富不同惟同一亲王而岁禄多一万四百石少或八百石请八千石以上比照嘉靖年间事例听其奏辞其六千石以上免之郡王能辞禄捐资者旌奖一各勋戚捐助前沐昌祚助辽饷二万两  神宗留入内库宜令川湖云贵各土官土妇输助二万两以上敕奖或给诰命有差一议各抚按左布政府州县捐助得旨金花及十库供用库宝和店钱粮俱系上供不得辄议榷税已停何又议复余再议妥确具奏
　　明熹宗悊皇帝实录卷之十四
　大明熹宗悊皇帝实录卷之十五
　　天启元年十月戊辰朔孟冬享
　　太庙颁天启二年历赐大学士刘一燝等讲官钱象坤等新历有差
　　○兵部言登抚陶朗先初索兵十万顷移咨约用饷三四百万似不能应业以山东添兵五万尽付登莱又发帑金十万两仍留本省加派银四十万不足再议那动京边此外更无点金之术从之
　　○御史周宗建言  皇上于客氏既已涓吉治行乃出不踰宿而  宠命复临两日之间乍出乍入  天子成言有同儿戏法宫禁地仅类民家无论举动有乖亦恐内外防闲甚亵即  皇上今日或谓阶前尺土不足为意妇人女子束缚何难不知此辈一切恩格便思踰分衅孽渐起宠竞日繁昔汉杨震于灵帝初年争执王圣之弄权左雄于安帝初年极谏宋娥之专宠齐世祖天康初年以陆令萱之蛊惑卒至大乱其国凡此三君召尤致咎皆由保妇主既无终彼亦自祸回思恩宠翻作祸胎往辙若斯千古共痛乞深鉴积渐之难开重念禁防之宜慎一依成命仍赐出外则所谨于客氏一人者似小而所昭示于天下臣民者甚大得旨奉圣夫人新有传谕如何便来激聒宫闱保护与外庭政事何与御史徐扬先吏科给事中侯震旸亦各具＜锍-釒＞力言之  上切责俱姑不究
　　○己巳  孝洁肃皇后忌辰  奉先殿行祭礼遣彰武伯杨崇猷祭  永陵
　　○升都司佥书叚起仁广东杨电乐应祥广西南太林兆鼎广西永宁王慎德广西柳营成启元广东惠州陈廷对广东琼崖冯之琦南赣各参将
　　○升参将耿仁徐永寿俱副总兵耿仁协守蓟镇西路永寿协守大同
　　○庚午降吏科给事中倪思辉朱钦相三级调外任思辉＜锍-釒＞言客氏一保姆耳  皇上傥一时眷恋不能释则岁时伏腊遣一二中贵问遗存慰亦无不可而忆泣何为者臣愿  皇上孺慕一念用之于  庆陵勿用之于客氏以启外庭猜疑之端开近习干预之渐钦相言欲净奴氛先除女戎凡中国与君子阳也故君子登庸中国之盛因之夷狄妇寺阴也故妇寺进用夷狄之祸因之自逆奴披猖政赖阳明之气克其幽阴乃有处分客氏一事客氏已出矣又召之入将来焂而入又焂而出其出也翕弄威权以惶怖其里闾其入也传煽流言以荧惑  圣听因而浊乱宫闱因而干预朝政因而援引邪险倾害善良阴气杀运相为感召  皇上忧东奴而忘目前之女戎所谓明不能见目睫也  上切责思辉钦相逞臆姑名欺朕幼冲本当重处姑从轻俱降三级调外任用
　　○大学士刘一燝等＜锍-釒＞救不纳御史王心一亦＜锍-釒＞救内言汉袁盎郤慎夫人坐文帝容之今钦相思辉论客氏尚不如汉臣犯妃匹之嫌有郤坐之戆且  明旨谓内廷与外廷何与此李勣所谓陛下家事何必更问外人流祸唐室者也淂旨屡谕不许渎扰王心一如何又来激聒且本内引用前代故事谬悖不伦本当重处姑从轻降三级调外任用
　　○蓟辽总督王象乾奏车兵一节当共立三营每营以健兵一万二千人为率通计三万六千人川兵二万四千浙兵一万二千分布三营一驻山海一驻辽东一驻密云无事分练于一片石桃林河流喜峰古北潮河诸口有事则山海一营发之出关一营移之山海密云一营仍驻密云以护  陵京盖辽左当虑蓟门尤当虑乞照臣原请拨给团练部覆如议
　　○改兵部署部事尚书张鹤鸣为本部尚书＜锍-釒＞辞不允
　　○升南京兵部侍郎饶景晖兵部左侍郎协理京营戎政
　　○升太常寺少卿王三善右佥都御史巡抚贵州兼督湖南川东等处军务
　　○升尚宝司卿邹德泳太常寺少卿光禄寺少卿何乔远太仆寺少卿
　　○升兵部武选司主事黄龙光尚宝司丞
　　○升礼部仪制司郎中徐谟狭西布政使司右参政备兵临巩云南按察司副使徐穆本省布政使司参政备兵澜沧
　　○升贵州铜仁府知府陈尧言本省按察司副使分守贵宁
　　○差户部贵州司主事王仪管天津辽饷
　　○御史温皋谟题今日国是之至重至亟莫如东事乃彼此互为支吾中外交相诟谇覆议累累实政茫如辅臣未闻运一筹定一画为  皇上持危定倾而等闲票拟如故请发帑金中格不应如故岂谓事尚未急耶顷
　　皇上日讲方撤清问东事忧形于色念及经抚二臣争执不和恐误国事窃意辅臣当必提众论之衡力为主持胡止以东事不足虑二臣已和衷对也臣不能为辅臣解矣＜锍-釒＞入报闻仍谕大小臣工协心修职共济时艰
　　○辛未  上御文华殿讲读
　　○升广西按察司副使胡廷宴本省布政使司右参政
　　○  上以河冰坚固奴酋欲逞命兵部马上差人督催各近镇人马器械车辆星夜出关务保万全以纾东顾之忧
　　○兵部覆御史刘芳＜锍-釒＞内言丧师之杨镐卖国之李如桢开衅之李维翰失城之周永春郑之范生入里门之康应乾除郑之范宜审明正法余俟再议从之
　　○壬申御史谢文锦奏太仓原额止三百三十三万二千七百余两而事例缺官无额等项约一百一十余万因查万历四十八年额角□羊至天启元年九月共角□羊十三镇事例一百八十九万九千八百余两尚欠二百五十三万二千八百余两以正额如此之少逋欠如此之多何以应各镇之求而稍留存积于该库也细查其弊则有司卧批当禁也考成之法据完欠以课殿最凭批文以核挂销有司报政时假借已徵候解投卧批于部部即据虚批为实数考成既过而所卧之批不挂不销竟成故纸乞敕户部除真正水旱凶荒题明量为分别余一切虚批不准抵筭务经巡视挂号银库完纳者方与报满则起角□羊批文当清也凡角□羊役领钱粮在手暂那营运任意花销又有积棍探解役到京代为包揽通同乾没故有经起角□羊而竟未投批者宜敕各省直司府每批内细开各县原额角□羊过及未完各若干每遇年终布政司仍类各县钱粮清册一投巡视一投银库一投部司以备磨勘而沉匿者无所容矣至事例开纳之旨原定户七工三而封簿之库司奚啻户三工七臣谓权当一利当均莫若各行援例员役总赴顺天府上纳另贮一库每季定为分数新饷该若干太仓该若干工部该若干酌量缓急多寡请旨定夺若行头繁杂难查穵年多少易诡业奉有删订画一之旨惟是供用库□人夙称苦累往时应役犹十二三今次佥报新□止余六人承办不前朝廷何曾累□总苦铺垫诚严饬各监局凡办进钱粮毋肆需索毋苦刁难违者重加惩治岁节省可数十万金岂不称便下部议覆
　　○御史苏琰＜锍-釒＞言三方布置各立抚臣统以经略策非不长而臣直谓经略所居不淂其地山海去广宁四百里文移往复十日犹賖呼吸兵机能堪此等待乎春夏间邸报咸谓经臣足系辽之重因其病去奴始生心至有岳飞班师之比今之再出将非兀术恸哭之时耶则何不处之近辽之地以向之威望再申镇压乎惟经略去广宁远则兵马应广宁亦怠于是机会有坐失粮米有浥烂议论有频烦也登莱海舟以天风为进退从登莱入辽必待南风南风必待夏至在今日即万艘皆具不可望一艘到旅顺而必亟亟取盈于五万之兵夫战舟与运舟不同运舟重底而无龙骨涉海非滞而不行则摇而不直运舟可容百人战舟只用三四十人取其轻而易驾往来出没无浅阁之患今派五万人则当以千艘为载恐出海无期也天津兵固以济登莱不及而实为神京外护第所云三万六千人者必著实训练以三之一应外以三之二应内分定统领不许两端推调方不负设抚初意至有一兵即有一粮今发帑加派调募不可谓少而＜锍-釒＞＜锍-釒＞揭揭皆曰无兵不复明言饷至多少皆曰无饷不复明列兵至多少兵既多其数以索饷而兵之未至者与至而逃者与虚名无实者曾有悉心扣除以待后至者乎又兵之挑选不挑选于方募之时而挑选于既至之日乃虑发回之无资而议卖马以助其回费何此兵仆仆往来徒靡官民物力也＜锍-釒＞下部议
　　○故永康侯徐应坤男锡胤袭祖爵
　　○赠吏部稽勋司主事陈爰诹光禄寺少卿爰诹以恭送  梓宫卒于途
　　○癸酉以  中宫千秋令节赐大学士刘一燝等上尊珍馔
　　○夺御史马鸣起俸一年鸣起＜锍-釒＞参客氏下阁议处大学士刘一燝等言昨降二科臣尚望转圜今若又处一御史益重臣等之罪乃止夺俸
　　○甲戌上御文华殿讲读
　　○户部右侍郎王德完乞休不允
　　○遣御史赵于逵巡漕
　　○总漕巡抚都御史李餋正＜锍-釒＞参怀宁侯尝胤绪受扬州奸民杨天瑞等沙田献占下所司
　　○乙亥辽东巡抚王化贞言宰赛既释粆花北徙虎酋又候其别部留滞未至奴由海州往攻铁山战车推在河岸皆为攻广宁之用见在兵不满十万象人涂马既不足为有无即臣所鼓舞辽士愤欲吞贼者见臣不能进战致四卫残破多怀怼怨无一人可恃以守者乞催发川土近镇兵及甲马车辆火炮犹可几幸一守经略熊廷弼亦言广宁人民□贾纷纷奔关兵未进而人心已去此何可使贼闻也臣以此有两＜锍-釒＞乞多调近镇标下精锐为河西救急图存而该部竟不议覆蓟辽总督与辽同功罪其调发宜不拘于部覆而宣大则求匠而匠不应买炮而炮不应臣亦付之无可柰何而已臣自按辽至今何一言不中今可信臣矣信臣便当依臣应臣不信亦留此言以券后日俱奉旨这所奏近镇援兵作速催发你每经抚镇道等官料理已久如何全无次第仍著用心调度防守安固人心务保无虞
　　○差大理寺评事詹以晋河南恤刑
　　○丙子大学士史继偕入阁办事疏谢
　　○下  昭陵神宫监监丞刘馨狱发充南京净军杖内官李受等降二级以馨等放债部军复鼓众挟赏也下兵仗局奉御宋进狱仍发配以内织梁局匠张祥等盗内库财物进为邻窝也
　　○府军右卫后所百户陈有继奏请开矿命付诏狱治之有继论斩并谪同谋御马监内珰梁运南京净军
　　○江西提学副使魏诏以奉旨停革大收儒童鼓噪回籍
　　○升南京通政使于仕廉南京户部右侍郎总督粮储
　　○升兵部右侍郎王在晋本部左侍郎张经世添设左侍郎大理寺卿吴仁度右侍郎
　　○升云南巡抚沈儆炌南京兵部右侍郎
　　○补湖广布政使司参政吴国仕四川布政使司参政
　　○升济南府知府徐从治山东按察司副使
　　○丁丑  上御文华殿讲读
　　○吏科给事中薛凤翔等河南道御史王远宜等疏救倪思辉朱钦相报闻吏部尚书周嘉谟亦疏救  上不悦
　　○复已故闲住太仆寺少卿李时华原职
　　○升游击将军署都指挥佥事殷体信孙承勋张茂勋贾秉谦等各参将体信燕河营承勋马兰路茂勋甘肃镇番秉谦通州升都司佥书任住胤柳国镇牛应斗李文炳罗九韶李友梅胡海吉国张鸿业各游击将军佳胤固原国镇德州应斗保定文炳遵化九韶宁夏友梅遵化海浙江军门标下国固原鸿业甘肃洪水堡
　　○锦衣卫添设佥书一员先是嘉靖间掌印佥书十员万历中减至七员左都督骆思恭等请增一员从之
　　○辽东监军御史方震孺＜锍-釒＞言河冰已合虏骑旦暮长驱诸监军道臣皆言贼锋不可当惟有驱军士尽入广宁婴城固守乃臣数四密质于抚臣觉有不安者从来闻御敌者御之于境上若缩地一百八十里而守城贼淂地势益张此曩者李光弼所诃也以臣之愚谓守镇武最便盖镇武去广宁九十里正当三岔河之冲又可为柳河张义站之援贼不越镇武决不敢深入且沿河诸冲诚不能一一尽守若只守镇武须兵不过三万人耳总兵既不肯守不敢守而臣窃见诸将中胆勇绝人者无如游击刘徵参将罗一贵若加以副将职衔使各统兵万五千人为死守计撑持得住明年便以大将与之二将必有可观者然非使两将自为措置自为部署则指多乱视亦无以尽其长此时抚臣宜一面部署一面题知若从容而待部覆往返之间便须二十余日而贼已到城下矣再照河西危急如此催兵催饷催车甲诸臣亦宜速为计勿徒以一块土付之二三臣听其自安自危自生自死也得旨河西扼要设防自是长策所奏分兵镇武并刘徵罗一贵加衔统兵防御俱依拟会同经抚等官作速料理
　　○兵部尚书张鹤鸣言广宁与奴相隔一水要在先声夺人当八九月间乘有镇江之捷铁山之守奴发兵救援其势分情亟急宜进兵今机会已坐失矣河冰渐坚奴氛甚恶人心不固且谋内徙宜令经臣出关与抚合势则人心自定而蓟镇督臣王象乾自请行边亦原曰经臣出关臣即赴关宜移驻山海以为后劲抚臣＜锍-釒＞调近镇标兵一万并各省续到援兵计此月可到而关外之马业有五万四千余匹道将若肯留心餧餋何至倒死过多且不报倒死之数止催买马虽多何为至战车甲仗等件即移咨工部速办以济急乃臣于经抚镇道诸臣不能无厚望焉经臣身任安危受非常宠眷奴灭则朝天有日奴在则归阙无期据广宁人云经略不肯发兵出关民情可见留言左券恐不宜再出诸口抚臣拥兵十余万较奴众不啻倍之不能用众击寡乃专恃用虏一著粆花北徙宰赛助酋虎憨杳无音耗视古之用突厥用吐番者何如也提督王威等空建旗鼓未见设奇料敌徒以病闻道臣高出等拔之缧绁授以监军不思余生报国揭抄长安犹袭辽阳先逃与弃广宁故智则夫河西震动□贾纷纷内徙非诸臣为之而谁为之哉乞严加申饬务令矢志效死灭贼有日以纾东顾之忧得旨广宁原系经略节制地方有急自当督兵策应依议仍行文经督二臣侦探情形相机进止援兵久报在途迁延不进仍勒限督催奏报中外各官俱宜实心任事不淂互相推诿
　　○命监军御史方震孺兼辖永平查理援辽兵马军需
　　○己卯  上御经筵
　　○以大学士刘一燝等恭视  庆陵治水各赐银币
　　○御史王安舜奏江北灾荒乞照分数蠲免改折下部
　　○荫原任詹事公鼐子秉文入监读书
　　○庚辰以皇极门安兽吻颁赐大学士刘一燝等各银五十两纻丝四表里
　　○起湖广按察司佥事潘珙广西按察司副使兼制武缘
　　○大学士叶向高途中再辞黔赏因言毛文龙收复镇江人情踊跃而或恐其寡弱难支轻举取败此亦老成长虑但用兵之道贵在出奇班超以三十六人定西域耿恭以百人守＜锍-釒＞勒皆奇功也辽阳之失似亦在知正不知奇故糜烂决裂一至于此臣所过地方见士民谈募兵之苦疾首痛心而所募之兵又多逃亡替换羸弱不堪徒费金钱无益于用沿途骚扰更不可言乃目前事势又不淂不募海内民力已竭而骄兵悍卒乘此瑕衅凌犯諠嚣三尺不淂问奸民闻风相率继起似皆视辽阳成败以为顺逆今幸有毛文龙此举稍淂兵家用奇用寡之法虽不知其能成功与否然今日计惟当广为救援之策以固人心而毋过为危惧之谈以张虏势即使镇江难守亦不必尤其失策使将来无复敢出一奇破贼也若枢经督抚诸臣皆极一时之选必能同心僇力毋忌成毋旁掣共灭奴酋雪此大耻消中外隐忧此实普天臣民所共想望臣身未受事不宜多言但杞忧心切而途中所见情形与所闻议论欲亟闻于  君父故敢忘其烦聒之罪  上报所乘东事机窾具见忠猷宜速来任事以佐庙筭因允其辞黔恩而令银币祗受
　　○升守备梁甫神机三营游击将军
　　○辛巳  上御文华殿讲读
　　○命御史李餋志巡视京营
　　○南京工部侍郎张辅之引年乞归著照旧供职
　　○赠原任兵部左侍郎万恭兵部尚书从其孙工部主事燝之请也
　　○以  皇祖考妣  皇考妣襄祔礼成加恩勋戚侯拱宸少师万炜少傅李成铭太子太保王天瑞少保张维贤进柱国仍岁加禄米五十石冉兴让太子太保陈良弼少傅吴汝胤张庆臻刘天锡陈伟焦梦熊俱少保梁世勋朱自洪王永恩张国彦朱国弼费天泽薛濂李守锜王昺并骆思恭俱太子太保朱纯臣少保余赏赉有差
　　○仍加部臣周嘉谟黄克缵王佐张问达俱太子太保黄嘉善太子太傅王永光姚思仁右都御史管本部侍郎事周道登郑以伟太子宾客余官照旧仍加二品服俸王舜鼎加俸一级包见捷等八员各赏银三十两纻丝二表里  山陵供事各官李宗延等加俸升赏有差
　　○经略熊廷弼言顷科臣杨道寅台臣徐景濂苏琰相继论列固言官共吠尝套然高出敏干贞操嘉栋直风劲节似非道寅所敢望三方布置道府增设于登抚无与也第应参臣耳先臣邢玠经略朝鲜驻王京经理杨镐驻辽阳此近来故事宋韩琦范仲淹经略西夏并驻泾州秦凤环庆皆受节制与今驻山海而兼制广宁登津者同苏琰特不谙典故耳琰谓臣畏出关而欲巡抚劄营河上不知河上一片黄沙白潮何以创立衙舍盖造营房且无城廓何以堵御幸琰为抚臣细思毋信口夸奖不顾其难也仍乞拣差琰等代方震孺监军得旨东事付卿经略一切情形机窾自应明白具奏何得以人言变置移镇一事已有旨相机进止控制防御事宜还当一意担承务求有济廷弼又言枢臣传  上御文华殿出三纸阁臣佟卜年系奴族何升佥事刘国缙屡经论劾何起用胡嘉栋赎罪立功何在天津查辽东佟姓极多卜年与佟餋性远何必过疑国缙召募虽欠精而三路败后仓卒集万余人遂保辽阳近欲据长行岛规图金复臣以无援止之嘉栋初议用之天津为海上用后辽抚请之出关未尝在天津也乞将卜年仍以同知安置国缙仍以赞画待罪嘉栋仍以听勘议罪语颇愤激兵部尚书张鹤鸣言卜年既可疑不必用之于辽嘉栋非置广宁何以赎罪并国缙策励供职从之
　　○升南赣巡抚右佥都御史周应秋南京大理寺卿
　　○升光禄寺卿杨东明南京通政使司通政使
　　○升大理寺少卿白瑜太常寺卿管少卿事
　　○升福建布政使司左布政使闵洪学都察院右佥都御史巡抚云南兼督川贵兵饷
　　○升文选司员外郎唐晖稽勋司郎中
　　○升狭西布政使司参政孙鼎相本省按察司按察使分守西宁
　　○留应天常州宁波派剩米草折银及折黄蜡盐钞富户等八万六千八百四十两南京应角□羊北部铜料工食二万二千四百一两俱付南京铸钱留＜并刂＞州所属加派银九万三千三百一十二两付＜并刂＞州铸钱从钱法侍郎王德完之议也
　　○录荫驸马游弘道子光表入监读书
　　○荫原任大学士方从哲子仲渊尚宝司司丞
　　○浚京城壕成自东便朝阳东直安定德胜西直阜城西便正阳九门及重城共用夫一百五十万八百十九名匠一千二百八十九名班军积日三万三千十二名费水衡银六万一千六百二十八两司农银一千七百三十三两米三千三百一石诸桩木灰砖绳斗百物及运价咸具而金□欣镢以归盔甲厂收为甲械之需监工科道魏大忠等因言壕之源出玉泉山经高梁桥抵都城西北而派为二一循城之左而东而南一循城之右而南而东宜按旧闸为地形高下次第布之未可以丈尺概也德胜门之水南入关周行大内出玉河近且北淤南壅而嘉靖庚戌所筑重城地势既高有掘未及泉而止者俟异日清其源审其势＜锍-釒＞其脉达其支以总汇于通桥又须理葺诸闸节宣蓄洩以壮金汤而固风气下工部
　　○先是刑部尚书黄克缵辩王允成毛士龙参＜锍-釒＞皆言其为李三才而发御史焦源溥复劾克缵谓其借三才为搪牌克缵求罢因言李三才为淮抚时移咨欲遣官于山东潍县郯城馆陶等处抽取过税臣上一揭二＜锍-釒＞下部以止其事三才恨臣剌骨海内共知杨新期夏间一日两＜锍-釒＞一荐三才一论臣臣只辩己事不及李也王允成荐三才论臣而并及王德完邵辅忠臣直辩其所论在此所荐在彼正是就事非借毛士龙＜锍-釒＞不言吴殿邦而殿邦曾参三才亦直白其事之始末而已如是而谓臣借李三才为搪牌无乃用意太巧而立论似工实拙者乎乞即禠臣以谢言官愿此后荐人用人者于辽东一片残土当博求文武真才实心道将凡贪酷者怯懦者窃藏以逃弃城而去者与贼亲厚者垂病垂死者俱勿用以误封疆臣即被罪以去远离阙廷心亦无恨淂旨心迹自明烦言何必置辩中外多事岂老成言去之时著即出理部务
　　○刑部右侍郎邹元标言满朝以经抚二臣未和衷为忧臣谓彼两不求同者乃所以求同也惟中朝议论愈棼则彼之神情不固三军之观望不肃听彼握筭无淂遥制此臣之愚见也  陛下业以蓟辽付王象乾诸峰路迳虏可入者象乾责也此不必忧独广宁危若累卯然王化贞能自三月撑持至今岂其垂成而有馁志且广宁有警山海岂能坐视提兵互相应援相机取胜正二臣事二臣不和不可淂顾兵数四十万年费饷干二百万饷将何处经抚二臣亦当思所以为天下苍生计矣又言近睹  陛下以客氏故谴言官以臣愚见诸臣盖幼读女子小人难餋语以狎恩怙宠不知  陛下威命独握谁不信之顾  陛下不令之借必有阴借客氏而不知者  陛下如天如日诸臣荣枯进退在一反掌间  神宗初年于言事诸臣始未常不怒如赵参鲁朱鸿谟魏允贞赵用贤等一时暂怒卒赐环为世名臣且同一言事而轻重异处于法不平望以宽马鸣起张捷例宽朱钦相倪思辉王心一三人则法平矣报闻
　　○癸未  庆陵兴工遣工部尚书王佐祭告
　　○升云南按察司佥事王之机本省布政使司右参议腾冲兵备
　　○甲申  上御文华殿讲读
　　○礼科左给事中周朝瑞请于阁中推留心兵事者二人专谋辽事两给事中专司封驳一职方司专理机宜  上然之命该部即与议覆
　　○升都司佥书高珍密云镇武营大同拒门堡守备白尚采宣府旧游兵营昌镇慕田峪守备许文明河间领军各游击将军
　　○命新铸制钱以万历通宝为式
　　○荫原任工部尚书杨兆恩子正苾入监读书
　　○乙酉  诚孝昭皇后忌辰奉先殿行祭礼遣成安伯郭邦栋祭  献陵
　　○庆陵金柱兴工
　　○发京营军士布花给辽左其营军尽给折色从吏科给事中侯震旸之请也
　　○奢贼围城都布政朱爕元周著按察使林宰等分门固守先是贼陷内江守将周邦太降至龙泉指挥瞿英逆战死之贼遂直趋成都
　　○丙戌监督盔甲厂主事沈棨奏两厂修造军器以应京营近奉  旨开厂既无内监并去积胥可减十之三按工给发省匠头包揽可省十之四大约向费千金者新厂可六百金出实收矣如造甲一件原估一两七钱五分今一两零五分但必须给发见银便可通行又建铁折耗每炼百斤拣去不堪者十余斤闽中角□羊运极苦沉重徒费运价若拣净建铁尽自可用且发炼熟铁条式样行本省地方照式起角□羊修理旧甲岁以三万副应营操换布不换铁叶外解本欠精工更加绣蚀宜改修理为成造取旧甲鍜炼更省煤炭又拆卸甲面向多犒内监各役今加线纳缝改作棉花纸甲可济南兵亦可当营军操演其新所成造藏诸厂库或分送京营收贮外角□羊之盔甲腰刀弓箭每副约价八两或改折或照新式造办加工加料倍尝坚利每一副可增为二副  先朝估价宁处其宽今日急需当核其实也年例铅弹供营操演者屡屡盗卖由铅易镕化故也今改作铁弹且铸铅工价便足抵铁弹工料省下铅斤可当十六门豫备更申明会典日记损失止操凑补之法一岁之铁弹可用数年然此就臣职掌论也止此年例钱粮非积数年不足补年来铁额若欲数十万之甲兵咄嗟而办定须请帑分局不必添官惟于本部分司在外水陆通津甚多募匠办料易为辐辏所省必倍至援辽事宜已经开局外造自可谢绝借发之例他如多收闽棍其价廉而其力重急演火器其节远而其中多偶值时艰淂一件须收一件之用如尽取必成造恐数十万士卒几能淂此坚甲利兵也下部
　　○狭西会宁县牛产异兽遍体麟甲有火光按臣聂绍芳以闻因言去岁八月兰州河清今河西复有麟瑞云
　　○丁亥  上御文华殿讲读
　　○辽抚王化贞题向以北虏怀我好音南卫坚心内附就里机关颇有可图私望七月凑手八月当有捷音冰合后虽二十万不能守则既告  皇上及诸臣非今日始言也今冰合后奴悉众来欲扼之河上则处处成冲欲守广宁则无故退地二百里臣与按臣方震孺议以大兵屯镇武为北路最冲以罗一贵刘徵江朝栋杜学仲守之而以黑云鹤守西平堡扼奴来路总兵刘渠统之副使高出为监以杜家堡为南路姜弼守之总兵达奇勋驻闾阳驿为援佥事胡嘉栋为监又令副总兵鲍承先守镇宁堡防黄泥洼余尽以守城其罗一贵等亦宜破格加升以鼓其气仍乞升千总金砺孙得功等官下部
　　○经略熊廷弼言顷兵部＜锍-釒＞催臣出关且引郭子仪即日就道事劝驾臣出关入关自当恣枢臣所使惟初推经略时台省纷纷言广宁事已成宜专任巡抚不宜设经略及镇江事出夸诩更甚乃捷音甫闻而危形立见却要经略出关何向疑忌之深今相倚之重也枢臣第知经略一出足镇人心不知无一兵之经略出而摇动人心更甚又不知臣驻广宁抚臣自处前权应驻何地枢臣只责经抚同心协力而枢与经不宜同心协力乎诚能细细体贴俯同于臣则臣于出关之后始淂主张自由而为  皇上任东方事得旨催兵已屡有旨经臣当关调度听以便宜从事仍须内外协谋毋误封疆大计
　　○升漕储道副使岳骏声山东布政使司右参政仍管漕事
　　○升武库司郎中王世仁四川布政使司右参政分巡下川南
　　○升户部员外郎张国锐山东按察司副使分守海右
　　○光禄寺卿杨东明条奏本寺利弊一御马监见在马不满三百匹而餧军至六千八百名岁费粮八万一千六百石以后一马止坐一军餧餋余俱裁革一司牲所餋羊二百八十一只本寺官吏俸资养羊军支米及草料等项岁费几二千金议将羊变价入库尽裁官吏军丁一狮子房虎房既无狮虎旗军月粮尽革一内承运库历事监生五名天财库历事监生二十名每月支粮六石四斗八升其监生名色俱系成化间旧额吏部并未拨过应当尽裁一厨役二千八百岁支粮三万三千六百石请裁一半可省米一万六千八百石不许
　　○授加衔都司黄胤恩都司佥书先是天津由北岸抵辽运道未有行者自胤恩始开之嗣后岁可四五运辽饷因之不乏又招徕岛民戢淮营鼓噪督发水兵出海积有劳勚督饷户部侍郎李长庚荐于朝请加实授从之
　　○加都司金冠游击将军同守备保世宁等统领淮兵四千六百三十九员名战船一百三十八只出海援辽
　　○戊子郧阳巡抚杨述中以奢酋发难奏留援兵守备薛来徵兵七千并工部川饷六万两于＜并刂＞州以守巴东下部议覆兵部张鹤鸣言臣抚贵时知此酋巢穴其众不过五万而精兵不及万人以发难则有余以分路进取则不足川中物力犹可措手坚壁以待之分布犄角以挠之酋且坐困至湖广不必过虑也辽事方急工部银及已调在辽兵万不可留
　　○  上然之命川贵抚按设法剿平湖广各官用心堤备协力进讨川兵依议催来如彼中事急再行酌请
　　○升光禄寺少卿郝名宦顺天府府丞
　　○升大理寺寺丞谢应祥南京太常寺少卿
　　○升南京山西道御史孙光裕南京光禄寺少卿
　　○起辽东参议李乃兰山西布政使司参议监天津军
　　○升云南布政使司参政彭自新本省按察使山东按察司副使吕昌期本省布政使司参政清军驿传江西按察司佥事张京元本省提学参议
　　○己丑以  皇祖考妣  皇考妣襄祔礼成加辅臣刘一燝韩爌少傅加太子太傅进建极殿与旧辅方从哲各荫一子中书舍人何宗彦朱国祚沈＜氵隺＞太子太保兼文渊阁与去辅孙如游各荫一子国子生仍各赏银五十两彩叚四表里给与应淂诰命一燝等＜锍-釒＞辞不允
　　○升太常寺少卿白所知光禄寺卿
　　○升四川布政使司左布政使朱爕元都察院右副都御史巡抚四川仍听便宜行事
　　○起升御史顾际明光禄寺少卿
　　○起升南京御史李文熙南京光禄寺少卿添注
　　○升福建布政使司右布政使游汉龙本省左布政使加河南提学佥事陈腾凤本省布政使司参议仍提学
　　○改杨愈懋四川总兵薛来胤湖广总兵俱著星夜前去到任
　　○复发帑金十五万于工部制造盔甲器械从尚书王佐之请也
　　○吏部考功司郎中米助病免以御史侯恂纠也调王世荫考功司员外郎
　　○庚寅升南京光禄寺卿周希圣南京大理寺卿
　　○辛卯  上御文华殿讲读
　　○总督仓场户部左侍郎王纪奏将新旧太仓监督主事俱照禄米仓例以一年为满从之
　　○叙万历四十二等年延镇功原任总督黄嘉善加太子太师荫一子锦衣卫正千户世袭原任总督三边兵部左侍郎刘敏宽升兵部尚书原任巡抚延绥右佥都御史马从聘升兵部右侍郎各荫一子锦衣卫指挥佥事世袭原任巡抚延绥右佥都御史金忠士荫一子锦衣卫指挥佥事世袭总兵官秉忠升左都督杜文焕升都督同知各荫一子本卫指挥佥事世袭原任延绥总兵杜松于旧荫正千户加升一级总督蓟辽王象乾加太子太傅南京户部尚书魏餋蒙加太子太保俱荫一子锦衣卫正千户世袭兵部尚书崔景荣加太子太保荫一子锦衣卫副千户世袭余各升赏有差
　　○叙宁夏功兵部左侍郎杨应聘荫一子锦衣卫副千户世袭原任巡抚狭西右副都御史李楠遇缺推用固原总兵祁继祖赏银三十两大红纻丝一表里原任巡抚延绥右副都御史董国光遇缺起用原任狭西布政使司右布政使张崇礼原任狭西按察司副使郭维桢准复原职原任贵州布政使司左布政使赵可教升俸一级各遇缺推用余升赏有差
　　○叙甘肃功总督祁伯裕升兵部尚书仍掌南京都察院事荫一子锦衣卫正千户世袭原任兵部尚书周盘原任刑部右侍郎＜并刂＞州俊各荫一子入监读书总兵李怀信加右都督荫一子本卫正千户世袭柴国柱王允中各荫一子实授百户王允中仍酌量起用道臣刘遵宪升职二级遇巡抚缺推用李应魁升职一级王之采升兵部右侍郎张之厚升右副都御史照旧巡抚余各升赏有差
　　○文安县人陈辅诬其主陈天爵通书李永芳刑部会鞫反坐律绞
　　○壬辰大学士叶向高赴召入阁＜锍-釒＞谢因言臣往在纶扉正当宫府暌隔之日呼天洫血眼泪为枯今再起又值东西告变薄海驿骚当大坏极弊之后难尤倍于往时惟望同官诸臣各竭智谋共期匡济毋拘往日首次之套使臣刚愎自专不听人言则罪在臣若彼此观望有怀不竭至于偾事则臣亦不敢任其责其各衙门大小臣工亦宜合并精神一心徇国将从前闲言碎语尽行捐除毋复相构相讦上疑  圣心下成党祸如汉唐宋之季天下事庶犹可为乎至大本大原尤望  皇上清心寡欲虗怀纳谏毋以谠言而轻动  天威毋以先入而酿成偏听尝使  圣衷穆好恶喜怒端倪可窥以为投间抵隙之地其他安攘大计可次第举矣臣事  皇祖八年以臣之愚  皇祖之神圣然每有本章必发阁拟即意所欲行亦令中官传谕事有不可臣未尝不力争至再至三  皇祖未尝不曲意听臣不欲中降一旨也以故高拱穆清威福不移而臣亦得效其区区犬马之力今  皇上虗怀恭己信任辅臣固无不发拟之本章然间有传宣稍滋疑议播之中外弥添揣摩更望  皇上加意政几慎重纶綍百凡事务容臣等拟议上请  圣裁或有愚见未合  圣心亦乞俯垂采纳  上温旨报之
　　○以延镇功进首辅叶向高中极殿荫一子尚宝司司丞赏银五十两彩叚四表里刘一燝韩爌加少师兼太子太师进中极殿各荫一子中书舍人何宗彦朱国祚沈＜氵隺＞加少保兼太子太保进武英殿改户部尚书史继偕加太子太保进文渊阁荫一子国子生仍各赏银五十两彩叚四表里照新衘给与诰命原任辅臣方从哲吴道南各荫一子中书舍人赏银五十两彩叚四表里向高等各力辞许之命银币祗承
　　○御史陈保泰题三镇叙捷功赏无章阁臣相率恳辞  皇上亦遂慨允而枢臣崔景荣安然奏谢黄嘉善亦徼不允辞之旨矣夫今日杀军堕城之祸孰有甚于辽事丧师失律之罪又孰有重于辽事嘉靖季虏至城下枢臣丁汝夔亦惟调度无策立逮正法今辽阳陷没谁主中枢不从汝夔之诛幸矣尚过望非分之荣哉  神祖英断高出千古往年叙捷报功至千百余级岂其独靳一赏朝廷不正今日误国之罪而虗张往年冒报之功天下又不闻往年筹幄之功而徒见今日滥恩之赏恐豪杰角□羊体也至叙功之内溷乱冒滥尤有异者军功得荫锦衣世袭余诸荫不与焉今周盘＜并刂＞州俊荫子入监读书总入军功之数此何功也王之采巡抚宁夏张之厚巡抚延绥近在数月之内与前捷事不相涉今俱受边功上赏矣职方茅瑞徵业经察处而叙京堂起用则向辽陷时职方何得不问也至于勘功之人溷在报捷之数论赏之人亦与叙功之典在朝在籍已任未任一概谬滥冒玷彝章乞行裁革  上报已有旨
　　○癸巳  上谕大学士叶向高请发帑金五万两给赏川湖援辽兵将仍令鼓舞约束作速前行到彼听经抚官奖赏优叙
　　○发帑金二百万为东西兵饷之用亦从向高之请也因谕户兵工三部内帑所发已多全无实用且兵饷分毫难省而动称无兵有饷无兵是何缘故经抚各官不思核饷设法讨贼但苦告诉穷推罪卸担甚孤朝廷委任之意今后都著用心料理战守事务毋致疏虞其道将等官但有推避退缩三尺具存必不轻贷发出帑金还酌量缓急撙节通融不淂仍前冒破其所用之数仍先行奏闻以后不得再行陈渎
　　○赠原任南京刑部尚书罗朝国太子少保荫一子廷璠入监读书
　　○河南抚按张我续黄彦士＜锍-釒＞增宗贡言万历四年建宗学令提学道同宗正考试优者给廪十八年许宗室已受封未受封皆淂科第出身然未有列贤书者近议宗庠有二十人应试务中一名特增制额三百年首辟懿典也惟宗廪未得出贡宜照各府学例于廪四十人中岁贡一人下礼部具覆如议仍令各抚按通查各藩原设有宗学者以食廪多寡视府州县学起贡例未设者不必另设即附民学一体作餋食廪科贡额外加增其天启元年恩贡亦照例行
　　○辽东叛将佟餋真佟豊年佟三何国用等伏诛仍与病故叛生胡可宾传首辽东养真即逆贼养性兄与其子豊年侄三以抚顺陷时降奴伪受游击代守镇江为毛文龙所缚而国用等皆伪岛官也
　　○广东勘四十六年交夷入犯思勒地方罪游击王熙仍革任回卫
　　○甲午暂辙日讲
　　○大学士一燝等再辞
　　升祔加恩弗允
　　○赠原任应天府府尹李尧民工部右侍郎荫子瓒入监读书
　　○兵部请优升辽将以示鼓舞加辽东总兵刘渠署都督同知副总兵窦承武孙谏倪宠毛有伦王光有各加署都督佥事升宁远游击倪承勋左所游击陈琚中后所游击杨应乾中前所游击周于才中右所游击王之栋俱参将义州参将麻承宗提督中军参将李性忠正安堡参将王牧民俱副总兵总镇坐营都司娄云龙右掖营都司刘定邦大庾堡备御朱梅镇静堡守备刘世勋锦州守备李茂春俱游击并以新升职衔照旧管事革赵庭顾尚文王弘经麻继志金汝卿职永不叙用以部调不到也
　　○太仆寺卿丁懋逊题马政自春巡例废仅年终一出时隔既久查核自难无印者执称毛迷矮小者抵赖故物盗卖抵换雇觅走递以致瘦损倒失恬不知怪而各边借额外之马又复不赀自二月至今寺马所设以备京营者十七为辽用计前后兑给一万五千匹冏寺现存马仅四千十八匹内仍有瘦不堪兑者九百余匹即谓无马可也六月内遣万邦孚领寺银五万两往大同买马至今两月角□羊到四运止淂马一百六十匹何济然眉乞再于畿辅附近地方分头市买下部
　　○夺礼部主事刘宗周俸半年宗周言  陛下朝讲时勤庶几具大有为之资间者道路之言还宫后颇事宴游或优人杂剧不离左右或射击走马驰骋后苑无乃败礼之渐与奉圣夫人客氏出而复入大内森严恣一宫人出入不禁何以闲内外乃一举而逐谏臣三人罚一人至举朝争之不淂则又以一宫人成拒谏之名矣古公卿大夫有罪则下廷议不闻禁中决也今朝逐一谏官中旨也暮逐一谏官中旨也  陛下方用以快一时喜怒而孰知前后左右之人乘喜怒以快其私乎方且日调狗马鹰犬日进声色货利使人主以为德我而爱之视法家弼士如仇讎而后得指鹿为马生杀予夺惟所自出而国家之大命随之试问今淂时用事亲幸如左右手者非魏进忠耶然则导  陛下逐谏官者进忠并导以优人杂剧射击走马者亦进忠也不然则亦进忠之党也  皇穹降割匝月之间国统再绝  陛下以茕茕冲龄承  天地神人付托大祸未悔蠢兹奴夷虎踞辽左顷复有川中土司之变即宵衣旰食与群臣交儆犹惧万无一济乃欲与进忠等了天下事复蹈二正之辙乎惟  陛下毅然以古先哲王为法将平日俳优驰骋之习一切屏绝开天下之言路还票拟之职于阁臣仍敕内侍魏进忠等各凛  高皇帝铁榜之戒毋鼓惑君心专权乱政以酿王振刘瑾之祸＜锍-釒＞奏  上令重处大学士叶向高等言宗周心虽沽名言实忠爱以唐虞三代之圣尚有禽荒色荒甘旨嗜音之戒后世亦不以此为圣帝明王累而反益章其盛德若重处宗周则人将以宗周为忠直而反成其名矣臣等仰窥  圣度如天何所不容且知  皇上真是尧舜必不因宗周之言有所贬损得旨朕自登极以来遵守  祖宗法度讲学勤政并无宴游等事刘宗周出位妄言好生可恶本当重治姑从轻罚俸半年以后堂上官还著督率司属各修职业毋淂沽名奏扰
　　○贵州巡抚王三善言言臣受命未出都门惊闻川变永宁地方寔偪臣属虽明旨有抚剿两议臣以为止有剿之法庶可以振国威而扬武略但黔兵之饷一切仰给川湖今川既有事湖亦震邻钱粮徵角□羊未必如期军需紧急卒不能待乞慨发帑金三十万并云贵贡金一千五百两折银赐黔以佐军兴再严敕川湖贵三省将额饷七万两新增湖广折银一万四千余两云南盐课银三万五千五百两及四川乌撒乌蒙东川镇雄四土府每年应解米折银共三千七百两本色米共一万二千三百二十四石依期徵角□羊无淂后时其有延缓拖欠者准照新例重加参罚则饷充而兵强臣虽不才愿从诸臣后纾敌忾之志尽获叛人之党
　　上嘉其慷慨任事著作速前去协力剿平所取兵饷该部斟酌议处
　　○升都司佥书朱世宠山西代州参将高勋宣府中路参将指挥同知许应元四川平番堡参将大同守备郭都援辽游击将军
　　○升太仆寺少卿冯从吾大理寺左少卿太仆寺少卿冯嘉会大理寺右少卿
　　○升福建按察司按察使魏时应为本省布政使司右布政使
　　○乙未扬州江都妖民武悟空伏诛余戍配各有差悟空本名尚仁以白莲教与潘成祖骆玄机等造谶印符诳诱愚民事觉与其党数人被擒而成祖玄机竟亡命云
　　○丙申升南京大理寺右寺丞史孟麟南京太常寺少卿添注
　　○升四川布政使司右布政使周著本布政使司左布政使
　　○升工部员外郎戴君恩四川按察司佥事
　　○荫大学士史继偕子延晑入监读书
　　○以  陵工荫吏部尚书周嘉谟子重庆工部尚书王佐子道贞入监读书
　　○命神机营副将许世臣仍以原官协守大同
　　○辽东监军御史方震孺言河西兵将见河冰不开夷情紧急人人备好马思逃而又愁经臣把住关门不放于是有差人看一片石者有差人看觉华岛者臣密察之情状甚真而监军道亦数为臣言之也盖自有辽事以来从不曾见堂堂正正做得一事从不曾见斩斩截截杀得一人人皆知进者之必死而逃者之必生彼亦何苦必欲寻死乎开铁既陷立功辽潘辽沈既陷立功广宁广宁既陷立功山海山海傥陷又思立功于都门恐  皇上金瓯无缺之天下不足以当罪弁几次立功几处戴罪也乞速下严旨期于法之必行以决死战尽洗从前积玩之习督运军器工部主事张廷玉亦以出关所见人无固志纷纷思逃情形入告
　　○兵部尚书张鹤鸣覆言辽沈之失祗为戴罪立功四字明开逃将之路何怪其预为走计也今大敌临关将官不拚命杀贼者必诛无赦即经臣未出关抚按不妨当时行法随报经略得旨辽事破坏全在军法废弛以后大小将官但有退怯不前的即经略未到抚按官即时行法不得纵容尔部作速传示
　　○协理京营李宗延言科道分练营军用帑银三万两今议委副将操练选锋壮丁请免科道点查如有因循故套不从实训练者听其参紏从之
　　○丁酉辽东经略熊廷弼＜锍-釒＞言顷淂监臣方震孺揭言河西兵将见夷情紧急备马思逃广宁城中富家大户尽数西奔提督王威又中风不起一切兵马漫无头绪且各兵沿村乞食弓刀卖尽虽臣有挑兵之谕而至今未挑以兵马逐村就食不便挑也抚臣心慵意懒三监军俱杜门河西安淂不危臣读未竟不觉掩书而叹夫海运米豆百余万采秋青草一千数百万非无刍糗也假令四五月间即处车牛趱运何至使兵马沿村乞食弓刀卖尽至欲挑选之而不得既已不能安顿料理于平日以餋其战气至于愁怕而思逃谁之咎也今即大家料擞率先以作三军之气犹惧其不振而提督病三道俱杜门抚臣心慵意懒不明明示兵将以不能守而导之逃耶伏乞严敕镇道诸臣不得推病求脱为兵将思逃者倡如病真验实方准回籍不得一概徇情滥放抚臣当抖擞精神如前日断脰决胸无所顾惜之言不得以进兵用虏暂尔未谐遂自心慵意懒误及大事至于登津二方已被言官沮坏关上又无一兵臣即出关从何策应盖救急之师倍道趋敌与坐而守御者不同不知枢臣为出关一著调发及此否更乞敕部速议给发施行得旨辽事卿还遵屡旨用心督率毋负委任
　　大明熹宗悊皇帝实录卷之十五
　明熹宗悊皇帝实录卷之十六
　　天启元年十一月戊戌朔
　　○刑科右给事中孙杰疏言两浙产兵独金华东阳义乌数邑耳自徵发数次壮丁已尽台州宁绍在在鼓噪今主事何栋如复以募兵开府会城七阅月无籍蚁聚人人疾首至兵行徵舟则三吴船户陪累百端师过登途则沿路市廛荼毒万状当事者动称浙兵川兵川兵激变已见告矣浙兵能独堪乎且往年兵议十八万饷议七百万尚若不凑今兵需三十万饷需一千二百万恐竭中国财力不足供也兵贵精不贵多然无生而精者顾简练何如请凡应援之兵先督发出关而后徐及登津尤宜朝夕训练劝惩鼓舞先为固守之计俟机会可乘然后规取进剿至破坏辽事旧抚李维输实为祸首当立逮以正典刑大学士叶向高亦言维翰督催张承胤浪战致辽左千余里封疆数十万生灵国家千百万粮饷皆破坏于维翰之手论其罪状尚在杨镐李如桢之上维翰之罪不正则赏罚何自而明至推官郑之范弃城逃奔罪状尤著迁延日久未正刑章近经略监军言辽左将吏人人各备好马但贼至即逃皆之范作俑也得旨募兵委为苦累兵患不精徒多何益经抚各官著加意训练毋得只求添兵虚糜粮饷李维翰郑之范著锦衣卫各差官旗扭解来京究问
　　○升太仆寺少卿周汝登为南京光禄寺卿福建布政使司右参政杜应芳为本省按察司按察使
　　○复除吏科给事中甄淑
　　○刑科给事中毛士龙与顺天府府丞邵辅忠相讦士龙参辅忠奸贪不法辅忠亦讦士龙盗库娶妓及匿李三才金事下部院吏部尚书张问达等会议言二臣相讦诸款按其事实多属风影之妄究其情由总缘睚眦之嫌乞俯从宽贷量加罚治  上不许命禠士龙职勒辅忠闲住仍戒以后各官务协恭体国共济时艰再有挟私造言生事启衅者重治不贷
　　○太仆寺添注少卿何乔远疏言阃外固有不御之权庙堂亦有制胜之策今辽东之役费金银千百万会有越三岔河一步者乎民既涣散士复愞懦折箭埋沙凿毙马眷刍豆之费取以糊口以此人心但可导使之守岂可使战哉轻战必至丧地力守便可完城地失而城亦失城存而地亦存矣往古辽左之地并属外边与中国合者十四离者十六今举朝臣子徒以肘腋近地不敢明言弃置而臣又非敢言弃也但以坚守广宁为第一义若欲进战必须养威而动广宁地方五百里傥能永保无虞抗衡东西二虏毋使进关以卫山海以壮神京便不失为功首方今河冻草枯马不得食虏必不来若其来期或待草青臣愿明示旨意止令坚守勿漫言战使议论归一士卒胆气自壮无令眩瞀辀张先自决裂及今人马凑集车辆备具出之以为外蔽抽拣丁壮使之深沟高垒即以诸臣所议屯田之事次第兴工以其阡陌沟塍之余土联缀坑堑其他地陷地网之类亦乘时穿凿多种榆柳长大之日可防奔突至广宁城中分派陴垛多设栅隘俾将领人民联为什伍预行守望其所驻宿即在守处时令料积甎石习放火炮若有余力便于近河所在多筑城堡以备防御傥援兵太多即分住锦义二城俾之屯种许有室家屯种既足刍挽自可渐减人民亦为蕃庶祗患无实心任事之人尔袁应泰以出战而失辽阳毛大龙锐身缚叛后劲不继臣恐迟恋不割竭天下以奉一隅其为骚动不止四川  皇上之所以宠异熊廷弼者亦非有战功不过当日能守辽阳不失而已至于广宁之民当事诸臣亦宜吊死问孤稻脂餔歠若一心一家方能得其固志若必欲恢复当如李牧士卒开门愿战岳飞家军撼之不动方可进取岂堪以乌合之众草草举动几幸旦夕冀不可成之功哉下疏于部
　　○庚子兵科蔡思充等辞甘固等捷叙不许
　　○原任辽东监军佥事牛维曜疏乞宽贷不许
　　○差刑部江西司郎中赵会祯江南恤刑四川司主事刘可训四川恤刑
　　○辛丑援辽川兵已抵中州闻蜀警欲急归自救兵部言川兵奴酋视为动静河西倚为进止今已抵中州去蜀远去关近乞敕河南抚按速催赴关仍敕川湖云贵巡抚督厉土司冉跃龙奢社辉等举义灭贼从之
　　○升通政司参议韩光祜太常寺少卿尚宝司少卿吴礼嘉太仆寺少卿
　　○壬寅  恭让章皇后忌辰遣官祭  陵寝
　　○御史李日宣题营政久弊兵非老弱则系包占马非倒失则系驮载车不过百十辆又为东事借发过半火器虽具而药物尝乏即间试冲打而中把无几至于弓箭手马步未调钩镰手步伍不知不惟兵不知法将恐无法不惟人不知兵将恐无几臣令军中老病不堪用者许将男弟侄告替告即试试即行各卫所取结结至则人给一印票票在则操于营验于兵领粮于户不令军中费一钱盖自是三军踊跃用命矣惟是欲使兵知法先须使人知兵乃迩来添设简练以二科四道再月一更席未暇暖所简几何此后但派一科两道坐营分阅居以专署限以一季而臣衙门遂作季差使之事权一体统肃官与兵相习人与法相守庶于营政有济下兵部
　　○加辽东诸将刘徵罗一贵副总兵江朝栋黑云鹤参将升周守廉参将金砺孙得功游击杜学伸吴登云王国勋刘式章李维龙王有功都司佥书黄进苏应祥锁万金李正蓁守备各职衔从辽抚王化贞之请也
　　○癸卯以恭请  皇祖配  帝告于  太庙
　　○  桂王常瀛奏乞续婚命礼部即行选择
　　○辽抚王化贞言虎墩兔憨因催兔捧黄台吉未到先差黄把都儿领精兵一万堵往黄泥洼已至镇夷边外余即续到前发用虏银不敷乞再发犒赏  上命经抚各官相机协力务底荡平赏功等银著急发
　　○起太仆寺少卿申用懋本寺少卿
　　○升原任南京户部郎中曾舜渔为福建布政使司右参议
　　○升四川按察使林宰本省右布政使
　　○甲辰兵部尚书张鹤鸣言辽阳之失起于不战而溃今日广宁鼓舞士气镇定人心全在战之一字而不能战实起于不能守抚臣称修城治垒设冰墙置机阱遂可云守乎广宁聚族辽兵二万西弁投牒愿往遂可云战乎臣谓不必分战分守要在战成其战守成其守斯得策耳乞敕经抚按悉心密算相度机宜万分慎重除催宣大兵马移咨解发兵仗火器外川兵在重庆者告变到荆州者为郧阳抚臣留用到卫辉者为河南抚臣遣还已行催督前来湖浙等兵渐次过京近镇标兵亦多报发其所请皮袄牛酒银并赏功银即于新发帑金内赍解得旨战守机宜既酌议停妥便行与经抚官量度时势自决进止务在慎密毋致疎虞
　　○巡按直隶御史李九官疏言自东夷发难各边虏在在生心上谷南扆  陵京北控大漠岔道南三十里即进居庸独石边外六七日可达辽左何如关系乃谋国者动以近镇摉括无已残兵剩马无三日之舂而欲以精锐取盈于千万之外傥诸虏乘虚何以凑手至武弁以克剥为阴符以营钻为胜算牢不可破冲边将领断非择人不可乞敕兵部将援辽兵马除见调出关外无概取盈推补路将务简人地相宜仍敕户部将缺额市赏急为那发下部
　　○京营募新兵三千四百四十八名总督戎政泰宁侯陈良弼请每兵赏银一两随营收操除挑选三百十九名赴锦衣卫指挥万邦孚收练外以镇抚陈焕章加坐营操练龙骧卫三科武举张承恩充新兵营中军仍会兑马五百匹给军骑操岁增犒赏银三百两坐营中军千把总岁增军什银三百九十六两俱以天启元年六月十八日归营为始从之
　　○蓟辽设车营命德州参将万化孚仍以原官管团练西协车营延绥入卫游击王永祚仍以都司佥书调管分统西协左车营昌平都司孟吉仍以都司佥书调管西协前车营山西都司卢晰仍以都司佥书调管分统中协前车营昌平都司袁勋仍以都司佥书调管分统中协后车营延绥守备李卑量升署都指挥佥书以都司佥书职衔管分统西协后车营从总督兵部尚书王象乾之请也
　　○荫援辽阵亡诸臣都督同知杜松孙铉榆林卫指挥使援辽都司李天培男钟元抚宁卫左所试百户监军道何廷魁孙继浚锦衣卫百户援辽总兵陈策男兆兰广州左卫指挥佥事援辽土司副总兵秦邦屏男拱明威远卫右所试百户
　　○命河南南阳等处毛兵一千一百余名出关其狭西募兵五千发蓟镇操练候调出关
　　○命以巡操御史佘合中募兵一百三十人发天津编伍给粮先是合中议每漕船觅一壮丁又就入朝觐官员每员量带数名以备缓急因言扬州运司割没银二十四万四千九百五十九两除淮徐道支募兵银三万扬州道支募兵银十万余十一万四千余两可以充饷部未及覆而割没银已不知作何发落疏乞验明安顿从之
　　○乙巳兵部尚书张鹤鸣疏言东方大事专倚经抚前因抚臣疏请经臣出关以镇人心诚谓经臣威望人所恃以无恐且职任固然难作局外观也经臣偶未相谅责臣臣心受之心谅之令闻经臣已出关矣经臣既进与抚臣为犄角督臣即当趋与经臣为声援共为朝廷臣子共济国家艰难成则同功败则同罪经抚督臣实一人耳至若近镇标兵已亟催调复持帑金于通州待犒浙湖等兵而川兵则差官迎催补给安家银两国家自专力东方无虑接应难继也惟是兵家之事阃外专之可战则战可守则守可出奇则出奇可乘机则乘机如奇不可用机未可乘又当用守是在经抚呼吸相通谋断相资非可悬断中制  上然之命行经督巡抚各官同心协力毋负委任至意
　　○延镇套虏都督同知卜失兔阿不害等补进万历四十七年贡马宁镇龙虎将军把兔妻切尽娘子等补进三十八年贡马赏赉如例
　　○荫原任日讲官詹事府少詹事张邦纪子永祚入监读书
　　○加升锦衣卫佥书田尔耕为右都督
　　○丙午冬至令节祀  天于  圜丘遣安远侯柳祚昌阳武侯薛濂怀宁侯孙承荫灵璧侯汤国祚抚宁侯朱国弼南和伯方一元忻城伯赵之龙成安伯郭邦栋彭城伯张嘉猷靖远伯王永恩清平伯吴遵周祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣右都督李承恩指挥同知李大本祭  恭仁康定景皇帝陵寝  哀冲  庄敬二太子寝园
　　○颁赐大学士叶向高等讲官钱象坤等上尊珍馔
　　○赠原任少傅大学士沈一贯太傅荫子泰藩尚宝司司丞加赠原任少保大学士赠太保朱赓太傅荫子敬徽中书舍人
　　○辽东巡抚王化贞请发赏功银三十万命户部于题留帑金内给发十五万余令兵部凑给
　　○升户科右给事中赵时用吏科左给事中兵科给事中郭允厚吏科右给事中
　　○丁未起升云南按察使黄文炳为广西右布政使四川布政使司参政谢存仁为云南布政使司右布政使升狭西按察司副使张尔基为本省按察使
　　○升鸿胪寺左少卿展自重鸿胪寺卿
　　○命泰宁侯陈良弼待朵颜夷人筵宴
　　○命礼部左侍郎周道登待安南国陪臣筵宴
　　○复除高推江西道御史
　　○己酉  瑞王惠王桂王奏以养赡不敷乞拨给雄县抛荒遗地武清东安二县界三家水汹及独流宫村新庄牙行  上报以之国不远恐多一番扰累王宜体朕意
　　○兵部以川湖兵三万二千七百余名将到及调蓟保山西兵四千五百名该安家马价十四万一千九百两乞于前发帑银动支下总理酌议
　　○差云南道御史丘兆麟河南巡按
　　○庚戌御史施梁奏太仆寺卿何乔远言辽地古属外边与中国合者十四离者十六且引安南河套为证即贾待诏弃珠崖之意勿论辽沈海盖金复数千里生灵胥沦腥膻永不得通职贡被声教假令不言恢复仅仅画河为守将三岔一衣带水遂可为长江天堑乎此所争只弃复之间宜熟筹者一辽抚王化贞言不战必不可守不过河必不可战广宁人聚族而谋皆谓坐而待困不如伐之如机果可乘岂宜坐失事会傥谋非必胜不妨再待来春此所争只进止之间宜熟筹者一河南巡抚张我续言马湖四土司暨镇武建武营土汉官兵行至新乡忽闻蔺兵之变相对垂泣急归内顾决意不前不如困势利导给以资粮俾南还杀贼而兵部则以督催赴关具覆闻报而急家难既有不解之情踵未举而神先往又有难遏之势所争只转不转之间宜熟筹者一得旨辽阳拱护京师岂可不复余已有旨
　　○辛亥  万寿圣节  上御文华殿文武群臣行庆贺礼遣武安侯郑惟孝宁阳侯陈光裕安远侯柳昌祚阳武侯薛濂党壁侯汤国祚武清侯李诚铭应城伯孙廷勋武进伯朱自洪丰润伯曹以忠武平伯陈世恩永年伯王明辅祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣彭城伯张嘉猷祭  恭仁康定景皇帝陵寝
　　○颁赐大学士叶向高等上尊珍馔又赐大学士叶向高等讲官钱象坤等正字官马键等银币有差
　　○左都御史张问达等以  圣节疏救科臣倪思辉朱钦相台臣王心一  上命姑降一级调外任太常寺卿白瑜等吏科薛凤翔等亦疏救报已有旨
　　○壬子援辽浙江游击袁应兆领浙兵六千名至天津逗遛畏出关而赴登抚陶朗先营浼朗先疏乞截拨天津兵部尚书张鹤鸣言登莱隔有大海风猛帆危奴不习舟计必不出此惟广宁至冲至危值此朔风吹骨边长兵少既苦设防之难又虞阑入之易即军有十余万原不为多川楚浙兵皆为广宁调也楚兵半至川兵尽回关门望眼欲穿幸浙兵已到天津而朗先乃有截拨之疏夫将与兵无不畏出关者若从其请恐后来借此为题出关必无一兵辽事去矣况登莱已分兵五万何苦不足又议改拨使兵心摇动乞严敕应兆统兵出关无得钻剌求留如再迟回不前即逮问正法为逗遛误军机者之戒新颁钦赏银两已委官赍赴丰润县预等散给得旨袁应兆著即统领出关不得观望
　　○癸丑银作局题称内官监揭开皇极等门东西角门楼围廊及皇极门内暖阁等项合用各色料物计五十一万二十二件送局镀金计叶子金八千六百八十六两二钱乞敕营缮司召买仍再雇镀匠一百五十名工部疏乞裁减不许管大工兵科给事中萧基疏言商人百计以肥己私因百计以瞒监视诸书办委吏又百计以饵商夫因百计以延工课我急彼缓我争少彼争多悠悠泄泄告成何日至钱粮储发最为吃紧宜仿巡青寄贮太仓之例听巡视监督公同出纳不使落官吏之手溷假参低以召众怨物料贮用亦最繁夥宜该监与监督共手支用合同登簿循环验注余则储之乏则取之并当确著为令得旨金银等物遵前旨办进余著清查毋致冒滥
　　○甲寅辽抚王化贞言经臣责臣不能预处车牛搬运米豆致兵马沿村乞食臣四月受事正值奴兵入犯无暇挽运觉华岛之粮直至五月置有牛车自难立尽仍用万人搬运又以费多工少改为短拨另造拖车八百辆以一人拖之载米五石日行七八十里可当牛车千五六百辆而无买牛养牛之费至沿途兵马或调防黄泥洼或联络河上惟提督称病标兵五千暂发右屯一带就料喂马有粮可食无待于乞且村屯穷民何有余食待乞乎若谓臣慵懒明示兵将以不能守而导之逃恐道路之人必有为臣称冤者矣得旨经抚共事地方但当同心并力以灭贼为务一二语言异同不必计较
　　○南京兵部主事何栋如以所募金华衢处兵丁及安家衣甲行粮杂费且数上闻计兵五千家丁一千将官杂流五百余员通用银十二万九千六百有奇尚行粮操赏未敷军器车马未备乞酌议速发接济仍乞将淮安中军游击李呈芬加副总兵为主将其兵或驻三辅近地或登莱或天津青徐并赐裁夺兵部覆言栋如所募兵自称一可当十则安插训练何必恋三辅之地宜遣之出关且所请主将李呈芬先调赴辽迁延不赴今无故以都司超加副总兵不无太骤姑俟后效报可
　　○差吏科给事中赵时用巡视京营
　　○乙卯  孝惠皇后忌辰改遣宣城伯卫时春祭  茂陵
　　○  孝烈皇后忌辰遣隆平侯张国彦祭  永陵
　　○丙辰大学士叶向高史继偕乞假恭谒  定陵  庆陵许之
　　○刑科右给事中孙杰疏劾辅臣刘一燝冢卿周嘉谟言臣同官霍维华三月兵垣原无可吹求缘疏剌王安遂蒙例处说者谓一燝密语嘉谟为之盖一燝仰王安鼻息嘉谟又仰一燝鼻息故也至用袁应泰高出胡嘉栋佟卜年谁司票拟谁主铨除致误封疆杨镐李如桢一狱热审原属两请一燝当时杜门授意从宽遂令王言反汗如同儿戏乞  乾断处分得旨辅臣一燝尚书嘉谟佐政秉铨公忠谨慎其辽东用人多系经抚及言官保举霍维华例转缘由该部还明白具奏已而吏科给事中侯震晹御史陈九畴皆再纠一燝嘉谟一燝亦疏辩  上温旨慰答之
　　○礼科给事中李精白言宁夏播州之役各二年余倭寇朝鲜之役七年余总未有费饷八百万者奴地不过中国一郡县而猖獗三年费已二千余万往议兵十八万今且议二十八万矣求者惟存见少应者尝苦太多应少则罪归于内求多将害移于国在在驿骚处处渔竭浙兵一哗定海再哗宁波几成大衅重庆据城杀官非求多为害之明验耶昔谢玄于淮淝刘锜于顺昌皆能以寡制众在朝诸臣颇以此为望第噤不敢言耳祈严谕辽臣务以全副精神训练鼓舞毋务求多贻朝廷难结之局生寓内意外之患佟卜年刘国缙之用原借辽绅收辽人数月来登州收辽人不下十余万曾不闻二臣拣选若干训练几何不此之求而索徵调是不责庖人以爨而持钵于市也若王化贞当辽阳一失人心汹汹朝不保夕独只身撑持安堵如故即加衔赐剑使其操纵自如努力封疆非滥也秦良玉妇人耳不请兵不请饷不烦尺一诏而督兵勤王志歼樊贼尤足为须眉退怯者劝然其中有微权焉朝廷即不吝异数鼓舞臣下必留有余不尽之意使有所望而趋若恩穷于无所加志滥于无所觊则人心难测饥附饱扬不可不防得旨秦良玉奋勇讨贼忠义可嘉著先行马上差人奖谕事平破格升赏余该部议奏
　　○丁巳江淮募兵御史游士任以所募八千余名及该部臣陆燧勋裔胡汝钟等所募兵数具状上闻且言所募皆力举千斤弓开十石火药火器战车战船没水黏竿占风测象无所不有而最满志者勋卫如顾大猷布衣如张国栋将领中如卢学信诸生中如汪崇孝等十余人英雄一出淮海倾动乞加大猷都督佥事国栋等各授都司领兵赴登部覆大猷等量授游击都司有差盖士任为大猷等大言所欺而因以大言欺人若此
　　○贵州巡按史永安疏言黔中土司莫大于水西向累从征调曾效忠勤近奢社辉以妇人掌其事而呈详土舍安位应袭臣屡催该道申详而竟不报也闻司道陋规有黄金百两之说署印副使邵应祯故避嫌卸担不知何年何人作俑至此堂堂藩臬至有受金定例身之不法下将何观况奢酋发难虑与水西百计联合其间机括关系最巨乞速催安位承袭仍将土司袭谢陋规严行禁革犯者听臣参劾究赃治罪此外各土官土舍俱催次第承袭庶砺臣子清修之节亦坚夷官向化之心兵科都给事中蔡思充亦言安位宜速与承袭从前司道陋规严行清革至各指挥千百户应袭书役亦多需索尤当一概禁革又言全黔危急滇臣沐昌祚宜提兵弹压安酋使戮力于贵州楚抚熊尚文宜今发兵二三千隶薛来徵合原部兵为一队约结秦氏使并力于重庆至栈道虽隔远而秦蜀万不可断宜令秦抚调兵设防以壮声援一切粮饷滇楚权那支给无误师期遵义府通判袁任抱头先窜法宜逮冶从之
　　○戊午兵部尚书张鹤鸣言蔺酋招纳播孽势已猖獗四川请发帑金三十万以佐军需委不可少遵义去贵州止隔一乌江遵义既破贵州益危十万之饷兼御蔺酋万万不能合再发帑金五万于贵州方克有济仍严敕川贵抚臣相机荡平事半功倍正在此日然臣又有说焉蔺酋狡诈百出掜造变幻摇惑人心恐两省各官议出招抚堕其计中为祸不小岂有杀巡抚镇道多官据城抢掳犹信为崇明父子不知哉更乞严敕彼处抚按洞破其奸勿以迟疑偾事灭此亦有何难  上令四川准于帑金内先发十万两其奢崇明父子逆情著川贵抚按查明如能缚献叛目另议宽处其或依违观望即行进剿
　　○革白石口中军王国彦浮图峪巡捕贺谔京营佐击仇震李延祚等职听勘永锢终身兵科蔡思充言兵丁出于摘调既无联属之情将领起于骤委又非统驭之素闻各兵逃时诸将环跪恳留掉臂不顾夫岂无见绾兵符而以罢废之弁担此重任乎诸将以关内为生地关外为危地见统戎行则倾囊割腻百钻请留闲废日久则死灰复然姑尝一掷王国彦三调不至而钻署白石守备贺谔临调贿脱而钻图浮图中军选择徇人去留因贿道镇诸臣不得辞咎前职方郎中余大成疏称五月有内监杨恩转求阁臣刘一燝为将官李延祚讨瞿塘守备六月一燝又为佐击仇震求闽楚善地善地者不过腹里少警军士可放闲行伍可包折耳见善地而求吹嘘必遇艰险而图脱卸今日之李延祚仇震即他日之贺谔王国彦彼杨恩无足论矣此后各镇援兵务挑选精锐择副将多带家丁统领以行不得延挨观望违者逮治仍饬兵部不论大小臣工除推毂赴辽东有为武弁营缺者指名参处兵部以贿闻科道官核实纠奏部核从之
　　○总理侍郎王在晋疏言自有徵调以来辽阳有投降之卒而本镇尚存援辽之名河西多雇替之军而坐家尚食本名之饷酿成逋局杳不可问乞严饬边臣通查前次援兵逃归死亡降虏及见在若干今次见发已补若干原支及马价草料各项钱粮存贮若干通限两月内查报其赡家内顾银两或将旧辽饷抵补如有不足户部查处所悬兵缺即行募补凡各边额饷省直不解者司府州县管粮官照例参罚京解银两按期解发督抚镇道务从撙节蠲公费省应酬屏交际清营伍禁差占杜山人术士之往来核缺兵旷兵之侵蚀大家提起精神极力整刷庶固边塞以卫  皇家报可
　　○河南募兵二千一百七十九人赴关
　　○新设福建泉南游击裁浯彭游钦总为名色把总仍改浯彭游为浯铜游从巡按御史郑宗周之议也先是闽海置将北路驻福宁中路驻兴化南路驻漳州泉郡陆兵有新旧两营原额八百七十员名水兵有浯屿浯彭冲锋三寨游兵船计七十九只缘未有专将乃以水兵隶南路陆兵隶中路事体不便至是始设游击于中左所以两营三寨隶之口补荫原任右都御史张岳曾孙张瑊国子生以岳子寯入监后中式也
　　○直隶巡按王安舜奏淮阳一带自海赣至爪仪延袤二千余里沿海汛地各设水陆营伍万历二十一年倭犯朝鲜增兵增饷壁垒一新而今落落晨星矣辽左之乱切于朝鲜奴酋之悍倍于关白江淮为登莱下流宁可安枕今议于淮北则大营增兵二百二十五名马五十匹庙湾营有射阳黄河灌口诸处增兵二千九十九名马二十匹船三十五只东海营增兵六百名马十二匹船十只盐城营增兵三百九十五名船五只徐州标营增兵三百名淮属共增兵三千六百一十九名马八十二匹船五十只其饷量留淮属马价银一万两凤阳府马价二万两两淮运司盐课银二万两清江浦四税银五千两共银五万五千两在淮南则狼山陆营增兵三百名马十九匹水营增兵六百名塘马十四船三只扬营增兵一百名马二十七匹仪营增兵九十九名爪营增兵一百一十八名掘巷营增兵一百名马八匹水营兵一百名船六只三江营增兵一百一名船五只周桥营增兵一百名马五匹大河营增兵一百名马十五匹船四只寥角营增兵二百名泰山营增兵四百二名马二十一匹船四只扬属共增兵三千二百二十五名马一百零五匹船二十二只其饷量复前道裁豁募兵银一万二千一百四十八两留扬州府马价银一万两扬州钞关税银五千两两淮运司盐课银二万两共银四万七千一百四十八两计增兵六千八百三十九名增马一百八十七匹船七十二只留饷十万二千一百四十八两下户兵二部
　　○云南云龙川土舍叚进忠有罪伏诛先是土舍叚大显故绝叚嘉龙当袭而进忠则叚早邦养子也争袭不遂因纠党祝太等千人突据州治杀嘉龙并其二女复焚劫永昌大理等地方巡抚沈儆炌檄金腾澜沧二道调兵议剿进忠惧与其党五百余人从间道声言欲往大理将官薛来徵等邀之遂擒进忠而抚其众归巢儆炌以闻诏诛进忠及其党祝太等十余人余戍配有差
　　○御史徐扬先言佟卜年身为逆族不宜躐掌臬宪  上命卜年解任另议
　　○己未协理戎政左佥都御史李宗延题七月间熊廷弼选马六千四十六匹往关十月朔据廷弼随征副将薛来胤报倒失九百三十三匹仅留发广宁二千九百三十六匹又闻京营战马在广宁毙坏殆尽总之水草骄养不耐霜雪刍豆价高日就简缩噫每匹额徵三十金催比俵解印烙寄收陪费许多俱属乌有黄花镇上马骨砌庙可叹也且是种马变为俵马则马少俵马分为本折则马又少因灾止解二分则马更少奉旨特拨部文借支则冏库空屡借不还满卮日溢则空益甚一输边镇半入势要半入囊橐闾阎脂膏徒腥黄沙乞敕部转行太仆寺先行全数兑给三大营仍遵前旨别衙门各官不许借用营军不许私驮雇觅然后商酌时宜条上方略施行下兵部
　　○御史毕佐周言三大营副参游佐三十余员中军千把四百余员其力簿艺疏者宜一一更置兵约十一万有奇宜并尪羸不堪者合为双粮分为九万仍作三营以廉勇三大将统之训练武艺鼓其壮气乂营多缺司司多缺队当清勾募补缺军月粮既开除者作何支销未开除者岂容冒破悉宜清查兵部张鹤鸣覆称营兵听总协委副将分练科道不时查点但归并双粮恐精锐未充渐亏旧额惟清勾募补实营额核影占委属要务报可
　　○赠原任少詹事兼侍读学士黄辉左庶子兼翰林院侍读冯有经俱礼部右侍郎荫一子国子生辉有经俱  先帝东宫讲官也
　　○赠原任南京礼部右侍郎陆可教南京礼部尚书荫其子合泰为国子生
　　○庚申原任狭西按察使闲住邢云路奏臣本年春言四月朔日食历数临期策验分刻乃有不合臣始悟历元玄法原自无差而其差者乃今大统历沿郭守敬授时历之误也盖日食者月食之也故正历一准于月食而月之分数与限度定法皆其纲领最大者授时定月食分三十分及十五分月食限十三度五分定限八十七分此守敬率南北日官以仪器测验于天自丙子至庚辰又经甲午再验几二十年自谓推步之精可永久无弊以故大统历沿用之臣今所步历亦用之及四月朔食测验方见其差乃悟以异乘同除另变其法变月食分三十分为三十五分变十五分为十七分五十秒变定限十三度五分为十三度十二分五十秒变定法八十七分为七十五分诸数既变乃依旧历元玄法布历一一方合然后知历元法原自无差而其差者大统相沿授时法误之也故必如臣所推如五千七百四十为日食成限以四千九百二十为月食成限以三十五分为月食分而黜郭守敬之三十分方为正法下礼部
　　○赠原任南京户部右侍郎石应岳南京户部尚书荫原任南京户部右侍郎孟养浩子入监读书后不为例养浩三年未经考满以万历中请册立廷杖也
　　○改大同副总兵徐永寿蓟镇不协副总兵
　　○升都司佥书王应槐镇边城李同春山西偏关王维城山西北楼口张应昌大同井坪王承运延绥高家堡刘灏宣府永宁孟国用狭西芦塘李廷秀甘肃庄浪方仪凤广州海防石国勋四川遵义俱参将守备沈继先昌镇右营任汝威甘肃标兵李钊延绥入卫俱游击将军
　　○辛酉户部右侍郎王德完疏救科臣朱钦相倪思辉报闻
　　○升都司佥书张永恩四川行都司掌印守备刘范和四川行都司佥书
　　○壬戌兵科蔡思充言广宁提督王威称病宜行经抚查勘如果病势难支即亟议代仍令养病广宁不许入关以开规避之路延镇总兵杜文焕称病有言套虏入犯应援不速离贼颇远者有言邀杀零虏挑起衅端者有言虏投谩书不逮杜总兵明春必肆侵掠者夫虏众深入不能截堵该镇何词以解第因谩书而除大将如国体何宜量行罚冶令即出料理秣马励兵务保明春无事方可免议下兵部
　　○辽东监军方震孺言臣初入辽路迎经臣即向臣言粆花不可信虚著不可用并言抚臣不做实事说实话及至广宁面问抚臣抚臣言何尝不说实话做实事臣固知其机锋不对苦心调剂然两臣无疏只合暗里销镕不当明言也昨经臣有疏引臣言抚臣心慵意懒臣赉恤时见抚臣精气百倍今则时时攒眉谓愈变愈难盖缘锐于灭贼而一时贼未可灭又一切兵马器具不凑手耳经臣意在以守为战抚臣意主战不言守诸道将俱浮沉于战不战守不守之间笑啼不敢而凡事牵制多矣臣非不欲百计调停使彼古廉蔺然廉蔺所争名位销镕不难今两臣皆实为封疆而各有做手各有见境必不可相强臣若隐藏不言傥有议臣左袒某人陷害某人或谓臣模棱两可误军国大计臣不知死所矣乞速敕大臣密议取裁  圣断若谓阃外事不中制此仍是调停作用掣肘无益然令急著止消日夜打算自己伎俩如何是步是骑是车如何是联络一一求心上信得过止消打算奴之长计三十步内万矢齐发脚站不住作何遮当贼挨牌坚厚蜂拥而来炮打不退火烧不然作何防御铁骑冲突如风如电火器不点贼骑已前一切利器俱为盗赍作何抵拒而战守俱可无言也兵机忌洩我未举事邸报已传此兵家大忌至前议守镇武今止有骑兵数千战固未能守亦未可即不能满一万五千亦须得马步近万使与西平联络站稳脚跟然后出骑制胜此固不越经臣范围亦不碍抚臣进取河西之事非不可为不必议论纷纷耳得旨经抚同心一切方略自应商确岂得不相照管目前兵马车器渐集但当饬备厉兵可战可守事权原不中制还着协力担承相机调度不得委责于内
　　○户部尚书汪应蛟覆甲丁库钱粮四款一免税谓丁字库油漆铜锡等项既派商办纳复照单比税各商何堪宜移宣课司知会凡召办俱免纳税以滋重困一革铺垫谓外解钱粮铺垫已属陋规此外复有茶果见面科歛名色宜严谕库珰尽行裁革至召买商役原系苦累应令止完本色勿概索铺垫一截支谓商价不给辄以揭借倾家今后召买必先给价如恐领银虚冒应照截支之议钱粮收到即给价银未完之数另行追比续完之价再为截支庶贫商有所接济而在官稽查亦易一平估谓京师物价腾贵较之出产地方价辄数倍先年会估较今价不啻星渊容臣部移巡视诸臣及劄九门盐法部司等官会同估值照时价通融增减仍责商人召办务要真正物料依期进纳从之
　　○荫原任礼部右侍郎杨道宾子锡缑入监读书
　　○癸亥大学士刘一燝再辩孙杰疏因言科臣侯震旸论臣通篇大意亦在王安臣前疏讲筵公见公言一语已尽臣备员丞弼若念不关  君父敢有结纳私交  九庙神灵当先阴殛至于降斥言官系传旨或系暖阁  面宣臣退而酌量重轻具揭申救间蒙宽宥臣之苦心外廷岂得尽知而一切为臣罪案乎复温旨慰之
　　○下保定总兵郭增辉狱狭西游击陈愚直行狭西抚按正法并宁夏守备李永培土兵把总陈必显楚弁张大忠张世卿俱行辽东经督抚按从重究拟增辉当辽沈陷时奉旨调援广宁延挨规避卖放援军愚直领狭兵逃于临洺永培领宁夏兵逃于三河必显领麻镇五寨司土兵掠于襄阳大忠世卿俱领楚兵大忠逗遛南阳格斗川兵城门昼闭世卿逗遛卫辉刁索横肆兵部张鹤鸣悉请治以军法从之
　　○直隶提督学政御史毛一鹭题礼部覆准副榜凡增附准补廪廪准监监准贡然以廪入监无异铜臭乞俱准贡或另立副榜监一例以优之又副榜真可入彀者亦少宜令主考分备中路赏为两项精选严收两直隶不过五十名大省三十名余照省递减下礼部
　　○甲子巡按四川御史薛敷政以重庆死难文武诸臣及兴文知县张振德阖室自焚合州知州翁登彦江津县知县周礼嘉婴城固守具状上闻且言叛酋渐逼成都乞将前发帑金二十万速解以济然眉得旨川饷先发帑金十万并邻省协援昨已有旨仍著新任巡抚用心料理及早戡定有司官竭力固守及望风先逃的据实奏闻其兵变以前发有帑饷已到与否一并查明具奏
　　○石砫土司女将秦良玉奏永宁奢酋戕杀各官雄据渝城大逆不轨臣闻怒发上指誓不与贼俱生随即首倡大义部精兵万余自里行粮同弟明屏及兄邦屏子翼明拱明先发兵四千卷甲疾趋倍道兼行潜渡渝城扎营南坪关咽喉之地以扼群贼归路伏兵夜袭两河砍烧贼船以阻东下臣亲统杀手六千令明屏督阵前锋沿江而上水陆夹攻又留兵一千多张旗帜护守忠州一带地方以为犄角移文夔州府把守瞿塘上下星夜进兵乞加明屏翼明一衔以便军前效用俟捷音另行飞报得旨土兵作乱秦良玉率众讨贼忠义可嘉已有旨差官奖谕还着用心征剿务底荡平朝廷自当破格优叙奏内秦明屏等升授职衔该部作速议覆部请加明屏参将翼明拱明等各守备职衔从之
　　○差户部浙江司主事黄应秀德州管仓
　　○差刑部贵州司主事林联绶广西恤刑
　　○乙丑朵颜三卫都指挥佥事速买阿卜亥等自言忠顺年久传报信息多有功劳今各进马二匹求加添随贡三表里衣服一套兵部言查例三卫报有大举消息及进送马匹效劳许量加表里若受过十五表里者不许再加据速买阿卜亥等俱未过额各加三表里衣服一套随贡关领报可
　　○起原任延绥游击朱腾擢添注五军营原任宁夏领军游击李王翰添注神枢营各游击
　　○丙寅经略熊廷弼题抚臣以臣驻右屯将兵马及分派信地官军开揭咨送且云不敢复专兵事臣思经略节制三路非为广宁一路也后复奉命控扼山海非代广宁防御也即今出关奉旨策应非代抚臣分派也恐臣一身非广宁所得独私且一则曰右屯再则曰右屯岂臣驻右屯误耶假如臣驻广宁而其所欲交还以卸于臣者又当不止此而臣亦难矣欲仍驻右屯则疑夺人兵马之权致抚臣推托欲遽回山海则疑自推经略之担使人谓臣避难顷臣有人情可忧一疏责成抚臣各道及兵部而反以责臣臣又何敢轻易出疏取责而出关原奉明旨又不敢不具疏闻如谓策应之旨原为广宁有急今未有急当首遵节制三路之旨次遵控扼山海之旨则臣当回关料理明年战具如谓经略总统大纲者今当从抚臣言改为专司则臣当代抚臣分派乞明白裁断以便遵行下部
　　○协理戎政李宗延言会典所载军器局造铜铳信炮等项兵仗局造火车火伞将军神枪等项  历朝火器犁然森列中国长枝宁有加此第天下无百年不朽之物国家无百年不变之法则少任怨任劳之臣耳查戎政府库贮尚有科道赏剩及臣等撙节公费银两约一万五千余金趁此三军罢操动支制办火车火器以备战守委不可缓因荐原任副将王弘爵旗鼓官王好贤游击朱腾擢见任坐营周基命副将鲁钦堪委及刑部尚书黄克缵吕宋大炮都指挥使张懋忠铁铳车雷州府海康县有红毛番大炮二十余位肇庆府阳江县有东南夷大炮二十余位俱堪取用或一概制造庶不负  世庙署神枢神机之名若工部王恭二厂岁修武刚偏厢等车钩镰虎乂等器仍旧兑换不在此数下兵部
　　○总督蓟辽王象乾言蓟辽壤地相接辅车相依自奴难来蓟先后出援兵一万五千余名迩经臣出关又带东协各将家丁二千余名驻右屯李诚先又领中东二营标兵二千五百往广宁一摘再摘遂成抱蔓蓟门尚谓有兵哉山海去广宁不数舍南海口黄泥岭一片石等处诸大冲口马可结队车可方轨谁云关内为蓟关外为辽臣窃谓滦以东即蓟即辽可矧蓟为  陵京屏扆锁钥急于辽更甚今敝蓟以援辽而辽不能支辽敝蓟与俱敝言之大可寒心除臣亲督西协及车营标兵分布东协冲口防御外第边长兵寡查臣原题东协车营兵马二千名有臣差朱用文等及招兵御史邹复宣各募浙兵五千乞令刻期前来留守山海等处以固根本如谓浙兵善战必须发辽则就令浙兵出关兑回蓟镇原发援军归伍  上从之命以邹复宣所募浙兵出关兑还蓟兵复宣因开报实数止募浙兵三千二百余名安家衣绵月粮支饷银六万四千余两器械船只在外
　　○升吏部左侍郎顾秉谦礼部尚书兼翰林院学士仍掌詹事府事
　　○起吏部左侍郎翁正春礼部尚书改南京礼部侍郎朱国祯礼部侍郎兼翰林院侍读学士俱协理詹事府事纂修  实录副总裁
　　○升南京掌院少詹事郭淐礼部右侍郎南京祭酒朱延禧詹事起左庶子薛三省少詹事俱兼翰林院侍读学士协理詹事府事纂修  玉牒
　　○丁卯吏部尚书周嘉谟封印乞归  上传令左侍郎包见捷署掌大学士叶向高等言见捷告病日久大期计迫且令嘉谟出完计事而后听其求去见捷等亦疏催嘉谟视事  上令右侍郎盛以弘暂署部务
　　○大学士何宗彦又移赠本生祖父何镐太子太保并赠本生祖母邹氏  上令照例准给不必移赠
　　○赠原任大学士王锡爵太傅荫一子尚宝司司丞锡爵孙时敏奏臣祖历阁俸七年七个月以争国本不敢随例奏满为宠泽谋柄政首揆位止太子太保国朝元辅未到三少者一人耳前后请建储疏三十四通力阻并封并讲始得先请  先帝出阁自是加冠告  奉先殿朝谒  两宫推用侍班讲读等官俨然东朝之仪皆臣祖纤悉所裁定也  上以锡爵深奉  皇祖眷任国本调济具悉苦心因赐赠荫其六年考满恩命吏部查奏未几复荫锡爵一子中书舍人
　　○差刑部广西司主事孙朝肃福建恤刑
　　○起都司佥书陈图福建新设泉南游击将军
　　○天津巡抚毕自严奏国初省直卫所棋布星列尺籍伍符遍满宇内彼岂生而为军哉佥以领赏为权舆耳今募兵之逃者觅正身不得便已罢手则何惧而不逃乎山东河南新兵俱有籍贯在册保结在卷合比照领赏祖军例逃者即系累其父兄子弟追索不得即刷选其精壮者顶补则各兵知身虽逃有不可终逃者矣又老弱者另换骁健物故者一体勾补宜悉仿祖军之制顷移河南山东抚臣将逃兵勾摄二抚业行提解补伍且有惧原籍缉捕前来本营投首者更乞明旨再加申饬以后有脱逃物故老弱等项移咨到日即严督有司解补仍申谕两省统兵将领非土著民不得溷有顶补从之
　　○先是虏酋吉能投书三边总督言榆林总兵杜文焕闻调援辽消息惧怕奴儿哈赤故将守款部落人畜抢杀要在榆林安享富贵反说我等坏款生事朝廷天远不得上闻你总督五镇可念国事为重将妄起边衅杜总兵题参依律处治与我增添市口封我王爵如不听来年径赴狭西惊动秦王教他转奏总督李起元以闻且言吉能既纵部虏入犯总兵杜文焕因不得已于长乐追剿乃以此藉口仍遗嫚书原不足信惟文焕先因发援辽兵马不堪议革职赴广宁立功奉旨虏报紧急姑着戴罪调度今虏已退文焕亦病应准回卫而以提督京城巡捕都督佥事白兆庆原任辽东总兵告病李怀信择一人代之延绥巡抚张之厚亦有疏则于夷书中隐文焕避辽坏款诸语而求敕兵部将夷书置之度外或行狭西巡按并勘俱下兵部
　　○两广总督陈邦赡题近议三方进讨欲登莱飞渡徵及东粤水兵自南海至北海道里修长众莫应者臣多方募选得精勇三千五百人初议委见任参将杨茂都统领缩朒推避会疏紏参余诸将领值海氛孔恶势难抽取适有原任总兵陈璘子守备陈九德孙都指挥使陈谟等愿留兵当一路宜量加九德游击谟坐营职衔以示鼓舞至合用船只粤人不谙诸省海道安可驱犯不测议照二十六年援朝鲜例委同知伍元正领银至南直天宁州等处买料鸠造计沙船六十只每只价三百两唬船三十只每只价四十两另备银三千两杂费仍咨应天操江漕运各督抚委官协同买木雇匠整造刻期完驾以达登莱下兵部
　　大明熹宗悊皇帝实录卷之十六
　明熹宗悊皇帝实录卷之十七
　　天启元年十二月戊辰朔
　　○御史夏之令疏言辽抚锐意用西虏往复讲詟卒未得其要领奴既闻且见之矣宰赛一归虏遂移帐北去中奴饵而去非空去也昔掉臂去今摇尾来受奴约束而来非空来也彼于我何亲而轻用其众结怨强邻耶如曰河西为彼吃赏地故为致死则彼不出兵助我我遂能绝彼赏物乎独其助兵声援或首鼠两端一为奴酋一为中国阴观鹬蚌之势中操楚汉之权或未可知若堂堂中国幅员万里物力全盛一逆酋不能制必假手索虏损国威而启戎心不可言矣今援兵出关者虽二十万然简练未精器甲未备粮饷未充远调初至劳苦未息吴越楚蜀山狭之人语言未通心力未一兵将俱不相习且严寒出师兵家大忌盍姑拊循其疾苦激励其意气抽其精锐各为一军勤训练明赏罚缮器械备糇粮明春草青奴必长驱渡河然后以逸待劳以主驭客用奇设伏动必万全微有不利尚可婴城固守不然而侥幸一击误堕奸计河西遂不可为矣下兵部
　　○庚午南京吏科给事中姜习孔等疏救倪思辉朱钦相王心一  上责其违旨渎扰姑不究
　　○续叙恤辽沈死事诸臣张神武赠都督同知荫一子本卫正千户世袭徐国全赠都督佥事袭升三级杨宗业赠都督同知荫一子本卫正千户世袭梁仲善赠都督佥事袭升三级俱从祠附祭郭有光复原职赠二级袭升二级刘芳声方承勋袁见龙阮承宗鲍得功各照本职上赠三级袭升三级余曹登衢等各加赠有差
　　○升都司佥书陈九德登莱防御游击将军
　　○定辽沈逃窜文武诸臣罪状康应乾冒日乾听该部勘拟侯世禄刘孔胤李秉诚姜弼鲍承先赵率教冯大梁麻承宣王兴业周义等戴罪降级提问各有差
　　○总理三部侍郎王在晋请申国法以励人心言淮营守备王锡斧雇买漏船以冒船价私倩丐徒以縻兵饷又破坏海运新造沙船四十八只计价不啻七千金宜严行淮杨抚按提究追陪蜀中告变各守令抱头远窜宜查弃城县官照遵义例悉令抚按勘明逮问其合州知州翁登彦江津县知县周礼嘉率众坚守应加升用兴文县知县张振德同妻子自焚应加赠荫蓟镇总兵杨茂春临敌称疾朝廷令旗不能强之一出宜谪居广宁城外死则葬骨三岔河边毋轻纵归俾懦帅效尤开规避之路下该部
　　○左都御史张问达等疏言延安为全狭咽喉顷虏以六七万奄抵郡城攻围五日夜徼幸完保而所过县驿村社掳掠甚惨转盻明年虏饱而骄势必复来谨采舆论集为二议一添兵将以资捍卫谓延镇抽调空虚宜添设参将一员军士二千四百并见军六百共合三千战马五百匹以复国初原设之额每年省城五卫班军抽一卫之饷折价解延安为添兵月粮之用而四卫更番赴边二据要害以扼虏冲府城百八十里有芦关岭东西两山峡峙深沟万仞中止羊肠小道不能容并马虏自镇靖出口必繇此经安塞薄府城旧筑堡城尚在宜将旧城修拓内竖营房百余间设操守官一员就于新添兵内摘三百名居守又安设灭虏火炮于中仍令本府清军同知遇移秋镇若虏骑入犯据险堵截虏必不能飞渡部覆如议
　　○直隶巡按李九官题查互市例夷以马来我以货往延至于今夷马俱不堪而良马尽入□贩之手即我之赏货亦不堪而夷所得金尽易□货而去此犹可言也独市货委官一节趋者如骛该路府厅官后扣除尝例遂为固然除真银假货支销勿论更有贪狡冒破无所不至且多出尝例以啖官役官役始中饵继惧祸不查不销挨延沉阁年复一年银既落空罪亦无著臣与督抚道议俱谓折银之便或以库贮多货无处归销则姑于抚赏之时银货兼支货渐尽则折赏可尝行但市货一节群小千百人悉窟穴其中折赏者非宵小之利也况一切抚赏讲詟全系通事为政傥妄传夷禀至镇则擅开边衅之非无人敢主又当以官职赏赐诱于前以严刑重罚怵于后驾驭通官使其悦服而后折赏之事可行也下＜锍-釒＞于部
　　○辛未  慈孝献皇后忌辰  奉先殿行祭礼
　　○予原任日讲官詹事府少詹事黄辉祭葬如例
　　○下东华门管事内官钱寿赵昇王受等于狱先是门军阎科告称本门内官包占官钱岁计七百两有奇刑部乞将钱寿等行提质对正法从之
　　○差山西道御史罗文英福建巡按
　　○壬申经略熊廷弼奏孙杰近参阁部四疑臣有其三一言高出胡嘉栋不宜用二言佟卜年不宜用三谓臣不宜驻关内臣以东西南北欲杀之人而遘枢抚科道难处之会诸臣能为封疆容则姑容之不能为门户容则明参之何必内借阁部外借抚道剿头除尾为软困之法得旨卿荐高出等原为辽计但能竭力建功自可赎罪如推诿误事法当并究朝廷既设经略委任甚重不必以人言自疑
　　○天津巡抚毕自严通州巡抚王国桢各＜锍-釒＞催器械盔甲银两工部尚书王佐请以前发川湖募兵帑银十五万两内除解发湖兵四万三百三十两外以二万八千二百两给津抚以七千七百三两给通抚其原贮通库银二千二百九十六两听通抚收用以足一万两之数报可
　　○赐原任云南巡抚薛梦雷太仆寺卿李时华各祭葬
　　○蓟辽总督王象乾言臣前议留调将领已经部覆或以升留不准更易或以素行多疵尝格见拘该部执法秉公何容置喙唯是蓟门今日大势未可尽拘格套而督抚事权似当少假便宜乞下兵部再加查议将古北路游击颜光耀以新任参将留管北路尤世禄以应得职衔起管密云右营万邦孚应加副总兵衔管西协车营李玉翰以应得职衔起管马兰路叶应武量加游击衔夏士昌王纯臣以原官游击职衔张思忠以守备加都司佥书职衔俱调改分领车营新兵至马兰路古北路及密云右营原推新官听该部改推另用得旨本兵行边出镇咨用各官当与覆行司官岂得违阻
　　○御史贾毓祥＜锍-釒＞言登莱惟北岸旅顺口实咽喉总区诚宜得一大将量提水陆兵驻劄以外消窥伺内固藩篱其余水兵散冲要各岛陆兵散沿海各卫所州县操练足矣尽聚登州徒滋骚扰况莱兵之变殷鉴岂远今新募淮兵宜速分派于各卫所州县过此隆冬船足风和然后入登未为晚也至三万之众渡海入辽恢复南卫诚为石尽第南卫距辽阳险阻崎岖七百余里而欲与三岔河大兵声息相闻先后协应万无是理傥西路之兵未逼辽阳渡海孤军岂能深入乎朝鲜监军之设约与国捣奴巢亦为壮举然朝鲜兵力雅非如昔未必得心应手之事反覆图维实事实功难以枝梧者惟三岔河一路而已乞敕部商确登莱一路议守者是否当守旅顺议战者是否当战繇此路进兵仍先将调募之众分寓各处以待船备启行之日而后许集于登庶内变不作外患可图下部
　　○癸酉吏部尚书周嘉谟陛辞因陈四款曰餋  圣躬培  圣德任辅臣惜人才报闻
　　○吏科给事中甄淑＜锍-釒＞言  皇上为辽饷而加派非得已也然加派因乎田地而田地或相倍蓰比而同之可乎田地既不同则岁入不同贫富亦不同上农加派九厘犹可办也若不毛之地农夫无颗粒之入责以正赋且难矧赋外又赋哉若谓履亩踏勘然高下未必得实反开富豪隐射之侄即欲照米分派而愚民不习摊算徒滋狡胥贿赂增减之奸无已则照纳银之额因人土之宜而已盖天下户口有户口之银人丁有人丁之银田土有田土之银在有司徵收总曰银额计银即计米矣而户口人丁在米之外在银之中故照银加派似不漏也东西南北之民甘苦不同布帛粟米力役之法徵纳不同惟守令自知其甘苦而通融其徵纳故因人土之宜似不偏也其法以银额为主而通以人情酌以土俗要见省直每岁存留起解各项银两共若干就将原加饷额照银额分派总提折扣裒多益寡定为省额颁各藩司以通融之法分为府额县额总不失原饷额而止从银起派愚者易知亦可杜奸胥之蠹此外小民所最若者一则无田之粮田鬻富室田尽而粮独存一则无米之丁丁附于米米推而丁无推宜取额丁与额米两衡而定其数米若干即带丁若干买田者收米便收丁鬻田者推米便推丁在县册不失丁额以违  祖制在贫民不留空丁以致累陪而官亦免逋责之难矣乞行各抚按藩臣有司自天启二年后改正施行又自兵兴以来冲疲州县有援兵供亿之劳有徵饷之烦车牛甲仗硝黄之役闻偏僻州县及有未派者宜分别极冲次冲蕳僻大小之数而次第之以齐劳佚平烦简至典铺税契二款亦有未妥典铺者穴□力民一道活径傥不堪而＜扌嶲＞赀别徙谁奈之何税契  祖宗旧规难言遝废第恐刁民借衅讼狱益烦入官什一入奸民千百皆长乱之道也下部覆议
　　○升南京光禄寺少卿郭尚宾大理寺左寺丞
　　○甲戌大学士叶向高题目击时艰兴思良将如故左都督戚继光当嘉靖季倭寇海上浙直闽广无不摧残独继光在浙数有战功迨闽告急势在然眉继光提偏师入闽累战俱捷所捕斩首级载在  实录者殆将二万时兴化已陷赖继光而复省城将危赖继光而存此勋在东南者也迨移蓟镇虏方桀骜屡窥畿辅继光简卒搜乘造车制器百凡备御无不厘饬又筑遵化诸城及修砌边墙皆屹然金汤而未尝取给公帑终继光在事虏不敢入蓟此勋在西北者也乃生前不蒙延世之封没后尚靳易名之典功大赏薄可为扼腕乞特予锦衣一荫或即以原荫百户优升职级仍予谥以慰英魂使海内英雄豪杰知朝廷悯念劳臣虽久不忘当必闻风兴起为国家出力或亦激劝之一道乎其与继光同时戮力而谋略勋名亦差次者则有俞大猷公论虽符谥典尚靳是亦断不可少者也得旨戚继光素著勋劳未蒙优叙著该部即行议覆并俞大猷都与他谥称朕悯念劳臣至意
　　○乙亥御史梁之栋言奢寅既直捣成都则顺庆去成都最近且溯流而压重庆势若建瓴乞将川贵总督移镇顺庆仍赐尚方剑假便宜以重事权至于增设主兵多发帑饷厚悬赏购而军前所需器甲火药急为措办皆时刻不容缓者乞敕该部施行下＜锍-釒＞于部仍命以后条陈关系封疆著上紧题覆不得稽延耽误
　　○以给事中明时举御史李达募兵激变下部院参看
　　○巡按狭西御史彭际遇参宁夏副总兵魏世德广武营游击王聪革任回卫
　　○丙子下四川按察司副使徐逢聘部院参奏逢聘入贺摃包百数分遣二牌颠倒日期官衔刑科刘弘化言其明知多赀不便为是藏闪之计仍复托病回家愆期不至乞严参重处并敕各省抚按严查驿递循环遇有摃擡数多即行参劾有溷称公干滥给牌票折乾需索者悉行禁革得旨徐逢聘贪纵异尝并前胡世光贩盐被参久不题覆著一并参处
　　○丁丑升巡抚河南右副都御史张我续兵部右侍郎兼都察院右佥都御史提督四川贵州军务兼制云南湖广等处地方驻劄顺庆调度铸给关防仍赐尚方剑便宜行事
　　○命狭西巡抚移镇汉中郧阳巡抚移镇夷陵防守应援仍令湖广总兵薛来胤督率南还川兵繇巫峡趋忠涪并力讨贼
　　○起补贵州道御史陈玉辉
　　○经略熊廷弼题河西之役臣主守者也谓修守即以修战而抚臣不任守则臣不得完守之局而并不得完其所为战抚臣主战者也谓不战决不可守而西虏不助战则抚臣亦不得完战之局而并不得完其所为守以此意见不合作法各别动成牵制自臣往回河上会监军道臣镇将皆言不能战平日诸将中摩拳擦掌者亦言不能战而抚臣亦谓机局又变虎憨未来不可战也于是抚臣不得不勉其所为守矣臣日收集各屯涣散人马内护广宁外扼镇武闾阳两路各督以一镇一道而镇城则两镇一道抚臣居中调度静静整整示以隐然不敢犯即犯而镇武勿轻战必不敢越过广宁即越过而两路可抄其后也因议刘渠高出督镇武祁秉忠胡嘉栋督闾阳而臣仍申令曰贼来越过镇武一步者镇道将诛无赦贼至广宁而镇武闾阳不夹攻掠右屯粮道而三处不救护者俱如之此谓以守待战者也而守事粗定矣如守过今冬贼不来而我且当往为过河之战矣乃地方终日言战想战实不成其为战也于是臣又不得不问其所为战非有他谬巧也惟是审其所不可战者何在而翻然图之拏定主意挈定纲领藏定机神画定号令应分布者分布团集者团集挑练者挑练整顿者整顿治造者治造挽输者挽输以急干办于今日则臣请为抚臣决之而不能代也抚臣若不将此见在人马从新收拾从众商求从实干办而空空然谓虏来可以不战战吾间去可以不烦兵而下也臣恐过河两字讲过明年终不能过勿谓臣沮进而不敢战也  上览奏谓战守方略似有次第命该部议奏
　　○兵部会议辽沈未陷以前皆战不成战守不成守往事不可追矣就今日论离守难以言战离战难以言守抚臣身任危疆支撑数月不退怯于辽沈方失之时岂退怯于兵马既集之后经臣奉诏特起非尝之宠前代所无  君命既有专属事体俱当责成譬同舟遇风未有不同心共济者二臣安危相倚必协大同何容轻议续接经臣＜锍-釒＞布置周祥防守缜密经臣有画抚臣未尝不从化异为同此可概见旋接经臣书言抚臣书来忽欲率兵取海州辞意甚决所言进兵防守堵截等事密议分布各有次序其毛文龙杀奴众二千未有的据未敢遽报然彼中进取情形定于呼吸著一商量不得强敌在前须专心并力以图制胜今日之议舍责成二字无繇矣至高出胡嘉栋原系经抚共荐业奉旨责令竭力建功赎罪姑容使过以望后效伏祈  皇上严敕经抚齐心协力料理战守如河东果可进兵大兵渡河经臣即多方调度首尾接应如虏中间谍未真前队未可轻发即仍前画地分守申严功令务须郑重以收万全建功之日一体升赏得旨辽事责成经抚战守相资自是正理便行文知会务要著实遵行毋得违玩其目前机会可乘著多方调度首尾接应如侦探未实还照经略前奏画地分守经抚受此委任当共图报功罪一体并谕道将各官都著尽心立功报效不得彼此纷纭自干罪戾
　　○起原任河南布政使司右参政董其昌太常寺少卿
　　○起原任右庶子南师仲南京尚宝司卿
　　○起大理寺寺丞朱吾弼仍原职
　　○升江西布政使司右参议杨瞿崃本省按察司副使
　　○降原任吏部稽勋司员外郎范凤翼长芦运判
　　○戊寅  上览大学士叶向高恭谒  二陵诗十二章命宣付史馆
　　○大学士刘一燝四＜锍-釒＞乞休  上传准驰驲去大学士叶向高言一燝忠勤贞亮当  两圣继升之时翼戴维持一苦心终难泯灭况大臣去留关系国体今冢卿方去而辅臣又继人情疑骇以为皇上有所厌薄仍拟温旨慰留从之
　　○升狭西布政使司右参政王佐才四川按察司按察使
　　○升保宁府知府周道直四川按察司副使
　　○升延安府知府王国瑚狭西按察司副使
　　○己卯大学士叶向高奏臣扶病出山初闻辽阳之变人情震扰即京师士民亦多逃避而巡抚王化贞时方为道臣独能从容镇定使河西不至溃散心窃壮之未几闻熊廷弼有经略之命眷礼殷隆则又窃喜以为朝廷委寄之重如此廷弼才又足当之辽左必无虑矣然彼时谈者已虞经抚不合臣曰不然同舟遇风则吴越可为左右手矧二臣共事地方祸福共之安得不合其后见章＜锍-釒＞中稍有形迹臣亦以为小嫌耳何至参商惟毛文龙镇江之役抚臣以为功经臣以为罪意见大异臣窃谓国家费数千万金钱招十余万士卒未尝损奴酋分毫而文龙以二百人擒斩数人功虽难言罪于何有以为乱三方布置之局则此局何时而定以为贻辽人杀戮之祸则前此辽人杀戮已不胜其惨岂尽繇文龙故文龙功罪可勿谈也受事来即移书二臣力劝其相与辑睦共保危疆而南北言官屡以经抚不合为说臣向见朝端有事辄下廷议心以为非惟此事重大不敢以冥冥之见轻为臆断故拟下会议俟议上乃可酌处耳而言者诋臣谓目前可藉口日后可卸罪夫人臣处国事以藉口卸罪为心则不忠之大者也汉史述赵充国处西羗事以为魏相能用充国然充国亦自言兵难遥度愿至金城图上方略而其时廷议亦多异同最后是充国者乃十八彼何尝废廷议也且充国虽主屯田而辛武贤亦竟以力战取胜夫安知羌之破散武贤尽无功乎今使廷弼能为充国且留化贞为武贤亦何不可惟是廷弼与化贞作用既殊而欲化贞受其节制则举朝之人皆以为难行臣之同官皆争之甚力岂臣一人所敢独任区区愚衷但以年来徵兵转饷民力困竭若辽事久无结局则内衅必生恐其祸不止于蜀曾举赵充国策与经臣筹度而经臣谓屯田必不可行不徵兵不转饷必不足守辽此臣之所为过计深忧而未敢力主也望下臣章兵部再行斟酌如辽事可专委廷弼则即申饬巡抚将吏一听廷弼节制不得分其事权至毛文龙事须彼中确查虚实如实则二臣仍当督率道将合力救援不得以人言推诿自失事机得旨览奏具见持平周虑会议覆奏已有旨责成经抚各官相机调度共图报称如再违旨争执偾事必罪不贷中外多事赖卿殚抒忠猷主持国是副朕倚任至意
　　○御用监题造  圣驾仪卫计宝纛龙旗并盔甲刀枪等项估物料不下数十万金工部乞照万历三年实数裁减  上许减三分其七分办送应用不得延缓
　　○升刑部右侍郎邹元标吏部左侍郎
　　○升太仆寺少卿冯嘉会都察院右佥都御史巡抚河南兼督军务
　　○起升国子监祭酒林尧俞礼部右侍郎管国子监祭酒事
　　○起补四川道御史杨鹤
　　○除广东布政使司参政岳和声于江西升东昌府知府王从义山东按察司副使
　　○荫原任礼部尚书刘楚先子启祚入监读书
　　○庚辰南京兵部尚书卫一凤再＜锍-釒＞乞归许之
　　○援辽浙江参将袁应兆领援兵七十余名贿逃二千余名始就天津招补凑数每名许安家银五两不与至玉田县新兵索安家与旧兵哄旧兵格杀新兵十余人攻掠民房百余间次日应兆复擅杀新兵数人捆打割耳几二百人新兵尽逃应兆本畏出关先求登抚陶朗先奏留不遂屯聚玉田因逾两旬顺天巡抚李瑾参其科克逗遛激变之罪得旨袁应兆押兵鼓衅罪将谁诿但已约束前行著用心管领俟到再议
　　○监军御史方震孺参镇守标下游击娄云龙左翼营游击熊锦俱革任回卫请以广宁备御陈一元升管屯田佥书署掌辽东都司印务
　　○辛巳  世宗肃皇帝忌辰  奉先殿行祭礼遣成安伯郭邦栋祭  永陵
　　○改太子太保左都御史张问达吏部尚书＜锍-釒＞辞不允
　　○是日午风从西北乾方来扬尘四塞礼科周朝瑞言是午日上有一物覆压摩荡非烟非雾如盖如吞怪风扬沙通天皆赤当束东西交警之时天不悔祸有此非尝谴告愿  皇上省躬虑败虗已求言并严敕内外臣工尽化阴私无复仍前借径纷争甘心误国更诘责钦天监职司何事一任昏迷庶几人心知儆天意可回得旨风日示异朕心未尝不加警愓所奏钦天监失占着即回话监正周子愚等言天象占奏  祖制例不发抄其本  御前开拆至于日体有物伏压摩荡是日风色异状日光云闭观候未真不敢轻易具占得旨以后大小占验据实密奏毋得隐失
　　○复设岷州守备岷旧有守备万历四十年裁革狭西巡抚吕兆熊议复从之
　　○大学士沈＜氵隺＞前募兵二百余人续到三百余人乞分拨东西军前效用从之
　　○荫原任南京刑部尚书李祯子孔庚入监读书
　　○南京礼部咨送驸马梅殷孙世功李贞孙邦铎承荫  上以年远不许大学士叶向高言仰见  皇上慎重名器至意但查  登极诏书内一款  累朝及见在公主所出子孙各荫一子又查驸马王宁孙国蕃周景孙佩俱奉旨报可王宁尚怀庆公主梅殷尚宁国公主俱  高皇帝女而宁国系  孝慈高皇后所出又微有异其余系公主嫡派如周佩等一概准荫臣等踌蹰再三难以朦胧定拟仍照准例拟进伏候裁夺
　　○户部议设册库一差总十三司岁额钱粮请铸给关防许之
　　○升光禄寺寺丞刘道隆通政使司参议
　　○起升河南按察司副使刘策尚宝司少卿行人司副汪有功尚宝司司丞
　　○起原任福建布政使司参议李若星狭西布政使司兵粮道参议
　　○壬午  贞惠安和景皇后忌辰遣靖远伯王永恩祭  陵寝
　　○大学士刘一燝五疏乞归  上复传准驰驿去向高复再疏拟留旨以进
　　○云南镇康州土官刀闷枳进牝象方物巡抚沈儆炌乞以象及方物解进即抵本省采买朝象之数报可
　　○升原任都司佥书周梦麟管遵化游击事
　　○癸未礼部右侍郎李腾芳疏乞在籍侍养不许
　　○安南都统使黎维新卒嫡子维祺遣陪臣阮世标等四十二员至京补进万历三十九年四十二员二次额贡赏赉如例令通事伴送广西镇南关出境
　　○吏科甄叙题经抚非不和乃不同也非互忌乃互执也执战执守两臣之意尚俱在封疆袒战袒守庙廊之见遂偏在经抚水火衅开恩怨情结究厥病根未尝尽在边臣也祈  皇上赫然敕经抚二臣同心协力□略战守有各执胸臆以封疆为戏者三尺具在敕枢臣以封疆之事须内外一气贯串方可成功三臣与辽事始终断不许移易卸担若不能和合道将联络三方罪在经抚若从中偏制兵马不及时应用不实数出关登莱兵马不酌量以供将来进剿罪在该部至大小诸臣  社稷为重毋各执私情分左右袒  上敕经抚相机战守本兵居中运筹各实心协谋共拯危疆不得彼此偏执内外推诿致误事机户部专司刍饷尚书并总理官亦着及时□确料理毋致匮乏军需
　　○荫辽阳死事山东济南府通判董尔砺子其铨入监读书
　　○甲申大学士叶向高疏言我  皇上聪明天纵朝讲时临真可谓勤政好学之主矣但今之尝朝既是套数具文无关于政事而日讲开陈时刻有限亦恐不能洞悉于义理之精微古今政治之得失至退处深宫之后其起居动静非但外廷不知即臣等忝居密勿亦无从问也尝见  皇上发拟本章每多  传谕以此仰窥  圣心留神庶政然而所  传谕者亦间有琐细而不急窒碍而难行臣等欲一一言之则不胜其烦欲默而不言则又失辅弼之职尧舜君臣有都俞有吁咈夫都俞者赞其是也吁山□弗者矫其非也汲黯曰天子置公卿辅弼之臣岂可阿谀顺旨陷主于不义故臣愿  皇上有所传谕毋执成心使臣等得以尽言而  皇上尤于燕闲游豫之时览观经史深戒怠荒此  宗社苍生之大幸也大臣者朝廷之股肱言官则耳目也  皇上御极以来三事九列无不备官青琐乌台时多溢额然而倪思辉等以论客氏去矣铨臣周嘉谟以被论去矣辅臣刘一燝又屡恳请矣言官论保姆则去言官言官论大臣则去大臣其去言官也若视言官甚轻其去大臣也又若视言官甚重夫言官不得于彼能得于此犹庶几处于若轻若重之间而所称  顾命之大臣乃不得比于保姆尚存徘徊顾恋之意则其轻斯已极矣往  皇祖时大臣以老病请以人言请率不得去不胜呼吁之告今  皇上宽仁体恤臣私有请必遂使进有雍容奉职之娱退无狼狈跋疐之患真  圣朝第一羙政即嘉谟之去亦岂不感激  圣恩惟是其去之迹若近于骤而嫌于轻则人莫不讶之甚且揣摩于奥窔不可知之地臣万不敢谓然而其渐亦当防也王安一阉竖耳在  先帝时不为无功在  皇上时不为无罪其刚戾恣睢好名不学自足以取祸然事在内庭  皇上自知之而自处之若必借已朽之骨以入弹章非所以为名矣况年来人情有一番争竞则必有一番题目在今日言者可信其无心而他日继者将出于有意起端甚微末流甚大此亦不可不虑者也  上报曰朕在宫中每日披阅文书览诵经史及  祖宗训录兼时事忧劳何有多暇卿为辅弼元老正赖责难陈善匡朕不逮览奏具悉忠悃王安处分已久外庭章奏不得牵入目前东西用兵尚无勘定次第卿既心切忧时当不久安私寓伫望即出佐理副朕倚任
　　○升南京太常寺少卿谢应祥大理寺右少卿
　　○荫原任日讲官吏部左侍郎萧云举子鸿襄入监读书
　　○予原任保定巡抚兵部右侍郎王国祭葬如例
　　○荫宁国公主孙梅世功曹国公主孙李邦铎各入监读书
　　○加镇远侯顾大礼太子太保锦衣卫指挥许浚加都指挥佥事各援恩诏例也
　　○升游击沉志亮福建掌印都司万焕万全掌印都司佥书王家柱中都留守司王廷凤浙江严一魁广东竺凌云广西何道兴狭西俱掌印都司守备陈奇伟王家栋成已韩泞俱中都留守司佥书盛国忠大宁王国珍狭西孙宣四川刘国勋山西方大魁江西俱各都司佥书
　　○乙酉御史李日宣以防御久弛寇盗公行议于都门前抵良乡界约五十里如长店大井柳巷五里店太平埚等处五里筑一高墪盖一小堡每墪堡宿兵十名马匹金铃旗炮弓箭刀枪之属悉具尝川巡行但遇有事金炮一发官军土兵协力出救随多方缉捕期于必获计五十里内墪堡不过十所军不过百人费亦不多臣先与提督约各墩堡每日派十兵二马五日一更每班前一日递承管后一日报无事有事急行报缉失报失缉则罪之此巡捕守备事也又与顺天府约墩堡有旧址有新基皆杳无可因所估七百金费地属宛平如费无所出则臣与府臣其助之此宛平县知县事巡捕营兵信地旧止于芦沟桥东而桥至赵村十里赵村至良乡二十里仅芦沟桥巡简司二千弓兵恐难照应宜一体设备声势相连此又顺天府当急与宛平良乡两邑共商也今东西狂逞伏莽聚泽不止都门西南一带而此其遏乱之源余当以渐议及得旨著巡城御史并京府督捕著实行仍前疏玩从重参处在外地方官均有弭盗安民之责各抚按严加申饬不得因循酿患
　　○御史施梁亦言都门之外攘夺公行番役交通惯盗纵劫分赃事败百端推诿查芦沟桥巡简有司弓兵则宛平县所辖也兵马司有宣北坊有番役则巡视南城所辖也巡捕有西路参将有把总有巡捕官军则提督衙门所辖也宜斟酌多寡远近画地分坊如失事本管官转申巡视将兵番直日严行比缉西路守把听臣衙门纠察宣北坊兵马司听会同巡视南城御史纠察一如五城事例年终即以功过移文吏兵二部分别惩劝下部申饬
　　○以山东入觐各官赍带盔甲器械留给登抚陶朗先从其请也
　　○起升原任广东按察司副使胡琳尚宝司卿添注
　　○荫原任太常寺卿林学曾子维造入监读书
　　○禠武英殿办事鸿胪寺主簿高务实尚宝司司丞高欐官配之务实大学士高拱亲侄而欐务实子也拱无子夫人张氏以序立务观为嗣承荫尚宝司司丞久矣务实父子劫其遗产致务观生母孙氏当日身死因互相讦奏行河南抚按问结
　　○丙戌经略熊廷弼题抚臣之进及今次而五矣八九月间屡进屡止犹未有＜锍-釒＞请决若十月二十五日之役则拜＜锍-釒＞輙行者也臣甫疾趋出关而抚臣归矣西平之会相与安心议守部署镇道犄角两路而进兵之书又以三十日至矣兵马已发势未及止为揲一蓍得豫之震其占吉臣亦欣然听之部署已定抚臣初二日往镇武臣亦初三日往杜家屯及至中途而兵马已发回矣臣亦但俟抚臣还而即还耳初五日复得抚臣书欲独令义勇兵将金砺等数千人轻骑夜袭杀牛庄之虏夺马圈守之为明年进兵门户盖为此行作一小结局也是时马圈已无一贼炮枪已为我取矣即袭得牛庄不能守贼何损我何益遂咨抚臣听其裁夺而镇道力持不可抚臣亦怏怏归矣兵之屡进屡退贼已窥尽伎俩而臣之虚名亦以轻出损重被贼觑破万一乘虚而来有难逆睹者臣不敢尽言也如谓夹河对垒因势利道则抚臣之进退皆是愿明赐奖与以成其决如谓军机贵安重阴秘不宜轻进亦愿明谕抚臣慎重举止  上报东事委卿目击情形便当条议坚决协心料理实做胜著不必语言争执
　　○三边总督李起元以兵马徵调空虚火落赤吉能银歹三酋窥隙谋犯因条急图十有二款一谓各边原额兵马宜照数招补二谓总兵推择必须得人三谓延庆二府为西安门户宜增兵置将操练防守以屏护西安四谓临边州县宜仿延安知府王国瑚躬率官舍士民按月习学射打以备缓急五谓西安之泾三蒲耀延安之保安安塞甘泉庆阳府与环县宁合等处亟宜修城缮器以防叵测六谓延庆西安墩台圯者及今修补无者及今创设该管道臣选拨精壮倍其月饷严行稽查七谓西安四卫军可三四万秋月分发各边堡备御然徒应虚名臣巡抚时挑选奇兵一千给以双粮属标下中军操练应再于各军中挑选二千责令操捕都司与抚臣中军教练临秋令于泾三蒲耀适中防御入谓河西守巡两道一驻庆阳一驻鄜州极疲极敝人不愿至至亦席不暖而去此后两道宜久任责成毋缺不补毋至即调毋许赍捧俟有成绩抚按题请优擢九谓将领虚冒影占各道臣朝夕与处何弊不察乃一番申饬一番虚应宜大破积习着实查核操练十谓套虏内讧叛官冯大栋领四百余人当前皆各营犯事逃丁也宜多方诱致以绝内患并行沿边将领以后务严内外之防巡视稽察十一谓狭西四镇军饷取足京运者十四取足民运者十六自奴祸以来京运断绝而入郡能完粮者止有西安府属州县其余等府每岁拖欠民俗顽敕官亦染指宜责守巡两道置簿赴督抚按季比较如有逋欠停其升迁给繇十二谓狭西抚臣每秋移驻河州防御海虏然洮河有总兵有临巩道洮岷道矣来秋傥套虏续盟则抚臣照旧移驻河州不则暂留省城以防套虏而河州以总兵或临巩道代之听抚臣于临期题知下部
　　○先是光禄寺少卿李之藻建议谓城守火器必得西洋大铳练兵词臣徐光启因令守备孙学诗赴广于香山岙购得四铳至是解京仍令赴广取红夷铜铳及选募惯造惯放夷商赴京
　　○川湖总督张我续援征播救鲜例请设副总兵一员游击二员以充中军守备二员以充标兵并乞浙江福建广西兵将悉听酌调下部
　　○以  皇祖陵工升右都督田尔耕左都督都指挥佥事王世盛都指挥同知指挥佥事史世载指挥同知都指挥使张懋忠都督佥事仍添注南镇抚司佥书其指挥同知杨汝业等各升级有差
　　○改山东按察使杨述程于湖广从川湖总督张我续之请也
　　○丁亥赠原任大学士高仪少保荫一子中书舍人
　　○改南京刑部侍郎严一鹏刑部右侍郎
　　○戊子赐原任国子监祭酒日讲官萧良有祭葬仍加祭一坛
　　○升通政使司参议王绍徽太常寺少卿
　　○升南京光禄寺少卿李懋桧南京太仆寺少卿
　　○调原任湖广湖南道副使张孝分巡武昌道
　　○己丑  上以年节颁赐大学士叶向高等讲官钱象坤等正字官马键等银币有差
　　○大学士刘一燝六＜锍-釒＞乞归不允
　　○蓟辽总督王象乾奏标下三营曰右曰奇曰振武有奇无正有右无左谙改奇兵营为左掖营右营为右掖营各以二千五百人隶之仍将原任都司柴时秀尤世禄升补团练而复听用副参游都旗牌官生原裁之数报可
　　○御史潘云翼言辽中经抚做手各别监臣调停不来会议何济于事蜀贼围会城陷郡邑宜限督镇刻日视师枢部皆当速为主持而套虏之衅实繇总兵杜文焕规避东援挑激所致名为捣巢所袭不过数十零虏而千万之男女牲畜悉被断送名为弑贼所诱实止数十夷而数百里地方坐视焚劫宜令文焕援辽选将代之又京营总督陈良弼屡经弹射不进不退亦宜别简才贤下部
　　○保定总兵滕国相延绥总兵杜文焕辽东游击安云龙熊锦俱革任回卫
　　○庚寅命东宁伯焦梦熊南京协同守备诚意伯刘荩臣南京提督操江兼管巡江
　　○命都督许世臣镇守蓟永山海萧如薰挂印镇守宁夏白兆庆挂印镇守延绥鲁钦镇守保定纪元宪挂印镇守广西崔天赐镇守广东刘国镛升署都督佥事镇狭西各总兵
　　○荫原任大学士沈一贯子延赏中书舍人
　　○辛卯  孝元贞皇后忌辰  奉先殿行祭礼遣永宁伯王天瑞祭  庆陵
　　○刑部尚书黄克缵疏辞兼署戎政印务不允
　　○升吏部侍郎邹元标都察院左都御史元标疏辞不允
　　○升光禄寺少卿涂乔迁太仆寺少卿
　　○升鸿胪寺右少卿王守谦本寺左少卿
　　○升兵部武选司员外郎王弘祖河南按察司副使天津督饷兵备
　　○降原任狭西按察司副使梁鼎贤湖广布政使司右参议
　　○改原任南京鸿胪寺卿余启元南太常寺少卿
　　○锦衣卫指挥同知周显祚奏父嘉庆以祖右都御史咏边功世袭锦衣卫副千户为同官王之桢李祯国诬妖书榜掠频死始得昭雪乞复原官并给恤典下部
　　○吏科给事中甄淑以考察伊迩乞严禁私□大约以外之册揭为主以内之品题佐之而外有不可尽凭内有不可尽信者则三代之直道尚存一点之良心不泯所望当局者细心参酌宁详毋略宁独毋随宁大道无偏蹊庶不负三年一举之典  上然之
　　○辽抚王化贞题臣蒙恩超躐誓以死报又见九圉空虚四海骚动惧有他虞为国家忧而奴猜忌淫虐有必溃之理左瞻右顾有可乘之机河东之民倒悬望解甚于水火吊民伐罪时不可失此臣区区主战愚见十月前车骑甲仗未能凑手臣自不敢轻动今百事粗备兵亦足用又冰坚可渡冰解后则难图也且奴将各处屯民尽驱出塞昨赶耀州等处男妇二十余万口北行因闻镇江之事暂寄海州城外男不许挟赀女不许缠脚冻馁枕藉嗟嗟此孰非  皇上赤子  皇上命臣巡抚今辽人涂炭至此何抚之为也回乡屡报毛文龙兵至镇江奴发兵东往臣不敢信屡遣侦探所报略同势不得坐视因谋取海州以应之□之经臣报书亦谓虔诚揲蓍得豫之震甚吉初二日臣至振武密行部署次日监军道高出胡嘉栋皆至嘉栋曰此时寒甚文龙或无如奴何奴亦无如文龙何奴兵虽东恐有诈宜勿动该道既回总兵祁秉忠久病小愈臣见其羸弱亦令回城调理臣独以高出驰赴西平与总兵刘渠共议谓即不能大举亦袭杀牛庄之夷以夺贼气以撤镇江之师初五日接经臣书谓大做之法必三方齐备然后可意在持重自是远虑臣不得不从会薄暮侦者至称海州有部夷八千人皆无马昨选三千东去持挺徒行强半单棍其精骑三千皆驻牛庄臣因喜曰牛庄近易袭所畏者海州来援耳今海州步夷不能来若以轻骑间道伏海州道中以计诱牛庄之夷使赴海州吾潜兵蹑之中道伏起前后夹攻可大歼也问谁敢往有二骁将请兵五千不胜愿甘军令臣因传明早西还却暗召金砺等于镇武使以万人往而经臣持谕帖责该道依违复檄总镇有危语咨书及臣反复诘难臣不觉怃然镇道亦来劝且回臣叹息曰今日之事真为蛇足顾不能忍毛文龙与聚义之众吾愧秦氏矣即日西还复接经臣书有何以进何以退其于人必有词恐以仆为词也自来为枢部台省推敲何可更为人词而高出亦曰经台谆谆恐以阻进藉口惟愿相忘无言臣以此不敢向人一语而经臣已有兵忌尝玩之＜锍-釒＞谓臣之进及今而五臣六月中赴三岔河劳师道将无一从者八月中同高出赴柳河九月中赴西平阅边工十月中查勘河上冰墙皆以二百人自随何尝进兵今臣实欲进自备煤炒行装从者皆里糇饵以行不虞及河而止进为见可止以知难此亦何伤经臣汲汲自明乃以为臣罪乎臣尝语经臣曰辟之弈然公固国手使愚者当局宜不能如公意今进既不能退又不可彼局蹐不敢下一子臣滋苦矣臣愿请兵六万进战一举荡平臣不敢贪天功但愿从征士厚加叙赉辽民赐复十年海内除去加饷即有不称亦必杀伤相当奴不复振保不为河西忧稍需时日经臣以三路蹙之灭奴必矣臣又愿与经臣约无摧战士之气无灰任事之心但过河后将士有不能破奴而逃回者尽杀之其军前机宜许臣便宜从事如以臣言为不可愿罢臣或削去今官仍以道臣管事专责经臣一意图贼下部速议来说
　　○经略熊廷弼言  皇上责臣做事不相照管臣于抚臣实有照管处实有不敢照管处如留京营延绥兵马器械以济其急催牛车以取嫌于户部汰延军而得罪于同乡割监军道如邢如韩以转事之开局于永平山海趱造车炮甲仗以供其战且闻进兵则出关亟驰河上而且以随带孤军代防御也此皆照管处也不大进而小进不明进而暗进人马不必练器械不必备粮草不必进河上五进五退西虏忽三十万忽四十万因敌制胜因粮为粮用虏可以不战战用谍可以不烦兵而下此不能照管处也以此为和臣实不能和臣曾移阁臣叶向高书假使可和而故相妒挤第用严旨一镇压之而意见作法不能相强则威君不能慑慈父不能谕此臣所谓强合必误事机也阁臣谓臣不主屯田则何不力主抚臣行之而徒为是过计哉边吏不和望有科道科道佐斗望有本兵本兵党护望有阁臣臣今无望矣得旨辽事既委卿经略但悉力担当尽心料理谁能阻挠近经会议奉旨亦以战守机宜听卿自酌从来阃外事只患中制今却纷纷责朝廷遥断咎将谁诿据奏与巡抚官必不相合封疆大事岂容彼此争言再致败坏着兵部推堂上官一员该科官一员往谕朕意如再有抗违不遵分别明白指实参处其道将等官有规避交构不肯实心任事的都着会同巡按官参治着作速去
　　○壬辰立春顺天府进春
　　○命贵州土官安位袭宣慰使给石砫土司秦良玉夫人诰命时值洗宝日期特用宝颁给以良玉方率兵剿奢劝忠义也
　　○蓟辽总督王象乾题燕京以山海居庸为东西门户惟是兵马孱弱壁垒空虚请挈其最要者一设隘循南海至南山十有六里请于城下设火城以传城城外设敌台以卫城台外筑土墙以卫台墙外建敌楼疏浚水道以卫墙每八十丈建台一座加以护门台二座通计台四十二座每台南北兵二十五名用兵一千五十名枪炮纲轮地雷地龙品坑品窖以次修建仍于八里铺岭上再筑土墙一道京东半壁若泰山四维矣一饬限期班军赴边各有程限春防以二月初旬秋防以七月初旬为期乃法弛人玩赴防愆期请再行严饬违限包揽隐占皆罪无赦有一工务得一工之用一留兵马查山海总兵标下止有疲卒一千七百余名曾不足供援辽迎送之役五十三里长边何以摆守今户部已题定三万新兵之饷而山海尚未派定何镇何兵请先留西镇马兵五千名分布防守余再听兵部经略派留至四川兵辽阳败回者宜量给路费遣归遗下钱粮另募精壮家丁与马兵分左右掖营参游各一统之俱听总兵调遣一恤行伍东事告急凡部发应援钱粮器甲靡不繇关而东驿递应付不前便发营军操马运送苦累已极宜增邮驿雇值厚加拊摩以壮藩篱得旨山海重地所奏深于防守有禆着该部作速议覆
　　○癸巳荫原任福建巡抚金学曾子嘉谟入监读书
　　○以覃恩准罚科举人何闳中曾鸣世许士柔饶震元王熲李新吴洪裕李瀛八人会试
　　○造监督器皿厂关防给工部都水司主事刘泓
　　○甲午差大理寺寺副梁旭押解山西镇年例银五万两蓟密永昌银八千六百六十六两
　　○吏科给事中赵时用题战必有所以战守必有所以守今不讲可战可守之策而虚谈一欲战欲守之情不实求能战能守之人而但争以战为守以守为战之剿说经抚相与关于外会议相与哄于朝到底无一着落臣所未解也试举数年来彼己事势相提而论奴前不过幺么小夷为何屡战屡胜我众尝数倍于奴为何动辄败北贼众素练勇敢当先而我兵无复纪律耳经抚亟须从病源回头转手庶几有瘳求良将讲阵法人人挑选事事习练至贼马奔腾非车断不足以制之又必申约束退后者斩如李光弼取仆固怀恩凛不可犯此皆平日训练之力与临时制驭之方使将有禀成兵无退怯方可议战议守相机而行今不咎兵弱而咎兵少终日催兵出关尚谓河西一块土必不可守则从古有十万余兵而犹困于一隅者乎用虏用间自是兵家玄妙但闻抚臣之急进取为李永芳欲作内应此万不可信者总之惟自兵练简自兵精强十万已足不必多求若兵无纪律人皆畏死则虽十万更倍亦不中用事急矣及今不早料理转盻冰解贼欲战而我无兵惟有办一条走路而已愿经抚将此种情节此叚光景时刻在胸同心共济求所为选练待战者得旨这本说练兵自是要着便行与经督抚各官上紧料理其余着该部确议具奏
　　○浙江巡抚苏茂相议留北洋游击袁大宁标下游击陈藩俱以新升参将职衔各照旧管事
　　○贵州巡抚史永安极陈黔事危急乞就近募兵并措处饷银推择将领下部
　　○升四川松潘游击张邦纮叙泸左参将
　　○改狭西右营游击王梦麟补延绥右营凤阳标下游击黄虞补应天标下
　　○升云南顺蒙守备李加倍四川建南甘肃宁远守备潘惟忠宁夏广武大同守备陈尧典保定巡抚标下各游击庄浪百户李维达河西守御都司
　　○巡视厂库科道韩继思等查参工部四司石匠头赵桂等冒领支银计六万三千七百余两乞严追重究因言欺蠹侵渔下之罪也葛藤未断积案难清当事之罪也钱粮少有暧昧何难明白处分当扣则扣当追则追而乃迁延不决日复一日官复一官以致转相推诿宜严饬部司逐一稽核勒限通完下部
　　○己未工部尚书王佐＜锍-釒＞言厂库甲仗原收外解专卫京师自有辽警日应各边取讨库积一空而辽左徵求往往舍库积外解索取两厂新造今开局打造良非得已但无额设钱粮计京匠每岁仅可造甲二万每甲一件照新估一两五分该工银二万一千两应于分得帑金内支发其火器发辽甚多亦应造补缺额请再分帑金九千两按工成造报可
　　○追赠原任大学士余有丁太傅荫孙诗训中书舍人
　　○荫原任日讲官礼部尚书郭正域子昭封入监读书
　　○升左春坊左中允唐大章左谕德掌南京翰林院事
　　○升尚宝司卿刘时俊太仆寺少卿赞画川湖云贵军务铸给关防
　　○升鸿胪寺左寺丞赵以旟本寺右少卿
　　○升狭西西安府知府陈应元本省提学副使
　　○升神枢八营游击金汝佐川湖总督标下副总兵
　　○差中书舍人陈思忠押发宣镇银五万两
　　○礼部奏缴  登极两赏计泰昌钦赏宗人等府公侯驸马伯都督等官纻丝二百九表里内纻丝折银六百二十七两里绢给本色锦衣卫等官纻丝二百二十九表里纻丝七百四十五疋内纻丝共折银二千九百二十二两里绢给本色署试镇抚百户生绢六百十七疋优给等官并各项军人银五万九千七百七十四两京营并旗手等七十七卫所指挥等官纻丝三千三十一表里纻丝六千四百六十五疋内纻丝共折银二万八千四百八十八两里绢给本色署试镇抚百户三大营中军千把总旗鼓等官生绢三千八百三疋优给等官及各项军人银三十六万六千三十四两王亲带俸兵马纻丝二疋折银六两文官杂职及顺天等府生官医耆人等生绢四千二百十八疋钦天监阴医里老民匠厨役乐工绵布六千七百一十一疋春秋两班并南兵营官军银六万七千一百三十两山狭河南等营分驻通州训练官兵银一万五千六百三十四两天启钦赏称是而增通津两营官军银一万一千二十两昌镇左右骑营右车营官军银一万四千八百九十六两昌镇黄花居庸镇边等路通州左等四卫官军银二万七千九百六十六两以上泰昌天启二赏并折叚该银一百一十三万七百八十四两里绢七千一十四疋生绢一万七千六百七十五疋绵布一万三千四百九十九疋扣下银一万二千九百两内除泰昌钦赏扣银三千三百二十八两抵天启钦赏又除练军少詹事徐光启题扣两赏银八千二百八十八两寄太仓银库抵新饷见存戎政府等库一千二百八十四两生绢五百九十二疋朵颜等卫夷人都督炒朵儿差头目克失秃等一百十九员贡赏未到四百八十一员约用衣二千余套叚七千余疋于内承运库关支行六科廊主事督制
　　○升光禄寺少卿刘宪宠太仆寺少卿尚宝司司丞黄龙光尚宝司少卿
　　○丙申岁暮  大祫祭遣驸马万炜伯王天瑞行礼遣太常寺官祭  太岁月将五祀之神
　　○大学士刘一燝七＜锍-釒＞乞休  上谕以元旦在即勉出称贺无得固辞
　　○浙江巡抚苏茂相擒台州乱兵王元成等枭示因纠参将马孟骅革任部覆从之
　　○皇城巡视科道甄淑等题  皇上深居清密去玄武门稍迩乃巡官逻卒利前之近易而忽后之僻难一片荒寂全无一人非所以示后拥两长安门冠裳辐辏难容奸宄若东华门偏在一方近连紫禁况光禄琐细库厂搬运内监出入势难清肃非所以讥奸细西华门空□固多而中珰之房亦密比之东华稍可防御近因北台折卸夫役溷喧且冬则冰床作戏春夏荷柳供观率为寻尝游豫之场非所以藩内外请将巡视科院部三臣分督一东一西一北专掌则有专责庶无推诿至铺舍之颓宜修金铃之传宜稽灯笼器仗宜备皇墙圯坏宜葺总祈敕部施行下兵部
　　○礼部类奏灾异除辽东日晕京师二次风霾已经另题外泰昌元年十月二十六日嘉定州地震十一月二十八日茂州地震天启元年二月十八日广元县地震二次闰二月十四日平武县地震十九日复震二月二十七日洮州岷州秦州皆地震三月初五日杭州省城大火至初八日止烧毁一千六百余户屋万余间死者三十五人四月十一日宣府怀延二卫十七日开平龙门二卫十八日万全都司俱地震五月二十六日韩城县学古槐一株周围丈余火从空出焰向下爇自稍逮根遽成煨烬六月二十日肇庆府大雨如注西门外王体积家厅地上微折处血水喷出如趵突泉状色鲜气腥遍地皆溢十月二十日遵化密云蓟镇各地震十月初十日蓬莱黄县福山栖霞招远莱阳文登宁海各地震
　　○旌表孝子五名直隶安州儒学生员邵柱贵州铜仁县民杨通照杨通杰直隶枣强县儒学生员先自正山西闻喜县儒学生员张学孔孝童女二名直隶歙县人胡之宪玉娥义民一名江西建昌府南城县人吴焕孝妇一口江西安福县生员王三重妻谢氏节妇一百三十八口江西南昌卫民金辂妻费氏高安县民梁钺俊妻傅氏庐陵县儒士罗以康妻曾氏赣县民刘籥妻谭氏贵州石阡府人经历胡仲贤妾杨氏江西瑞金县民于镜妻陈氏贵州都匀卫指挥桂世卿妻刘氏贵州思南府生员张国仕妻罗氏直隶深泽县民李尚卿妻刘氏刘思智妻王氏直隶安州生员朱光胤继妻杨氏朱京妻邵氏直隶玉田县民张十思妻李氏直隶靖远县民齐好学妻仲氏直隶深泽县生员王吉士妻曹氏直隶雄县民王应元妻何氏直隶玉田县生员王修德妻孟氏直隶密云县民高光祚妻刘氏直隶顺义县生员王大同继妻赵氏直隶遵化卫指挥申天志妻乔氏直隶玉田县民马大忠妻王氏山西蒲州生员王三宅妻史氏直隶任丘县巡简殷相妻吴氏直隶博野县生员刘洞若妻吴氏顺天府三河县民崔尚仁妻杨氏直隶天津卫民赵宗道妻戴氏顺天府香河县民赵宗贤妻戴氏直隶河间县生员王问策妻阎氏顺天府通州民王沂妻臧氏直隶滦州民吴际亨妻关氏直隶献县童生鲁应仲妻林氏直隶吴桥县民王汝钦妻邵氏王一洮妻梁氏陈志远妻王氏顺天府蓟州监生李士评妻林氏顺天府东安县民刘可儒妻李氏顺天府蓟州生员崔格妻张氏顺天府顺义县民刘节亨妻张氏直隶卢龙县廪生朱逊妻彭氏直隶祁州民王一儒妻吴氏直隶卢龙县民王谟妻崔氏山东历城县民党习书妻张氏淄川县民汪杰妻刘氏东陵县童生王来聘妻许氏齐河县民郑承妻刘氏武定州民李倚妻张氏利津县民翼周妻武氏新泰县生员杨可久妻李氏滋阳县民翟镃妻孙氏阳谷县民王志远妻孟氏寿张县民马尚义妻张氏泗水县生员王应龙妻乔氏曹州民卞居祐妻吕氏聊城县民王恔妻井氏茌平县生员崔唯妻杨氏濮州民张芬妻黄氏馆陶县民刘成器妻贾氏益都县民王应登妻张氏沂水县儒士刘振俗妻殷氏掖县生员滕波妻王氏莱芜县民开三全妻马氏广东海阳县民李纯庵妻陈氏新会县民聂诺妻谭氏新宁县民伍思圣妻李氏南海县举人陈仲益妻黄氏顺德县儒士薛茂槐妻刘氏宁晋县故官尹思惠妾罗氏直隶阳县儒童黄东启妻蒋氏溧阳县民沈复隆妻周氏溧阳县监生费勉仁妻狄氏高淳县生员陈时召妻张氏歙县监生潘图南妻黄氏婺源县生员张起敬妻江氏婺源县民张仲良妻游氏祁门县儒士谢与爵妻胡氏泾县举人赵伸妻朱氏当涂县儒士蒋怀珍妻王氏繁昌县省祭胡暠妻韩氏建平县民韦大和妻岑氏云南晋宁州民李名奕妻苏氏昆明县生员宋曾智妻栂氏曲靖府南大坝乡民茅以芬妻郑氏直隶获鹿县举人高嘉宾妻崔氏邢台县民吴九淳妻井氏平山县民王一民妻任氏邯郸县童生张一祺妻赵氏定州官生张国健妻吴氏广宗县民梁得金妻赵氏饶阳县民叚维清妻周氏清丰县生员张餋蒙妻傅氏深州民赵和妻刘氏赵永年妻李氏曲周县生员聂明瑚妻霍氏晋州举人张燮妻纪氏井陉县民李檀妻冯氏宁远军田从政妻王氏广宁前屯卫指挥王勋妻刘氏左卫指挥盖国士妻李氏义州卫生员李时芳妻吕氏宁晋县民王家干妻高氏直隶泗州民张天然妻朱氏歙县民江曰□永妻孙氏霍丘县民陈三省妻李氏宿松县民张蓁妻余氏怀远卫赵□火□中土□妻包氏定远县民吴谥妻钱氏当涂县民霍九衢妻陶氏宿州民陆世爵妻吕氏繁昌县民胡暠妻韩氏芜湖县民俞应孝妻赵氏歙县民李尚华妻汪氏广西柳州卫千户王德显妻陈氏广西兴业县县儒士何震妻谭氏郁林州生员邓日乎妻陶氏山西灵石县民曹照妻裴氏临晋县民吕士望妻朱氏猗氏县民尝元祯妻张氏荣河县民张自立妻武氏绛县丁丑进士张梦鲤继妻阎氏汾阳县民李益妻郝氏沁州儒士秦孔威妻王氏高平县民牛天赐妻梁氏陵州县民冯一鸣妻武氏和顺县生员周士奇妻李氏直隶金坛王翊妻汤氏长洲县民俞应祖妻丘氏吴县民朱灿妻金氏丹阳县民朱国祯妻东氏武晋县民王珊妻莫氏华亭县民杨承勋妻富氏吴江县民迮应中妻李氏青浦县生员徐申妻范氏长洲县民汪守训妻程氏武进县民张应登妻陈氏武进县民王家度妻毛氏上海县民顾可大妻刘氏吴江县入人吴邦相妻范氏山东历城县民方复初妻孟氏节烈妇二口直隶太湖县民吕荐妻雷氏吕行言妻宋氏烈妇三十二口江西弋阳县民邓调元妻陈氏江西龙泉县民郭天宠妻康氏江西奉新县儒士徐文珙妻张氏江西南城县民张弁妻宋氏湖广石首县民王登庸妻龚氏直隶宿宁县武举赵三杰妻陈氏山东曹州童生牛光峻妻邓氏安丘县童生谢国璧妻宋氏诸城县童生杨从林妻周氏栖霞县民周介妻阎氏栖霞县生员刘心赤妻马氏贵州都匀府民杨七妻蒙氏直隶歙县民张元迪妻吴氏歙县庠生丁开先妻程氏贵池县民洪邦国妻汪氏正安堡参将曹文焕妾王氏直隶长垣县童生成季龙妻耿氏直隶休宁县民徐钟泰妻程氏太平县民陈尚隆妻汪氏直隶宿州故民妻李氏寿州民厉赞妻薛氏歙县民王永盛妻汪氏蒙城县民张萃黄妻王氏广西恭城县教谕周祐妻黄氏广西宜山县生员张其宪妻彭氏直隶无锡县民马宗孝妻徐氏长洲县民龚汝骐妻姜氏嘉定县儒士封瑗妻金氏太仓州生员唐武扬妻徐氏长垣县民王结妻魏氏王爵妻徐氏王车妻苗氏烈女七口广东阳江县生员林昂妻马氏未娶山东阳谷县民方延妻陈氏未娶贵州乌罗司人土舍杨国栋室女杨氏贵州思南府民安人昆妻杨氏未娶直隶休宁县儒士陈嗣言妻吴氏未娶上海县民盛万年妻苏氏未娶武进县民杨鉷妻杭氏未娶贞女一口直隶吴县民蒋国俊妻张氏未娶
　　○是岁天下户口田赋之数户九百八十三万五千四百二十六户口五千一百六十五万五千四百五十九口官民田土共七百四十三万九千三百一十九顷八十三亩八厘九毫七忽四微三纤二沙八尘五渺米二千一百四十九万三千五百六十三石一斗一升一合二勺九抄八撮麦四百三十万八十二石六斗九升八合八勺八抄二撮彩绵折绢二十万六千二百八十二疋三丈一尺丝绵一万一千一百九十七斤四两三分绵布一十二万九千五百二十一疋一丈七尺五寸绵花绒一十二万一千二百一十六斤三两苎麻布三千四百二十八疋一丈三尺洞蛮麻布二百五十九条一丈五尺苎麻九十六斤一十二两五钱二分八厘租税钞八万一千一百三十七锭二贯三百二十三文金价银五千五百六十九两银三百二万三千七百一十八两九钱九分六厘六毫六彩七忽七微户口盐钞银二十五万九千七百三两三钱七分三厘六毫八丝牧地籽粒银二万八千六百四两四钱七分七厘五毫五丝屯折银二万四千八百二十二两八钱八分七厘六毫牛租谷二百一石一斗八升五合三勺马草二千四百七十五万七千九百三十九束四斤十三两六钱五分朱砂一十六斤八两水银一百一水银二百二十九斤黄蜡一千六百九十四斤十二两红花二钱五分漕粮四百万石内除新旧例永折三十四万四千三百四十七石七斗八合灾伤改折二十二万六千八百九石三斗五升锦衣等总各卫所指挥千百户等官五世臣运纳原派天津昌平蓟州密云各边仓兑改粮四十三万七千五百八十三石三斗皇城四门仓并新添惠桂二府粮三万四千五百三十六石截□天津四十八万二千石实该进京通二仓□改粮二百四十七万四千七百二十三石六斗四升二合内冻阻河西务钞关上下粮五十余万石太仓银库共收过浙江等布政司并南北直隶等府州角□羊纳税粮马草绢布钱钞籽粒黄白蜡扣价船料□捝税契盐课赃罚为例富户协□俸粮附除漕折等项三百二十五万二千五百五十六两九钱六分二厘铜钱三千一百一万九千二百五文共放过京边等银三百一十八万七千八百九十九两五钱六分六厘五毫四丝五忽铜钱二千四百七十三万三千六十五文新饷银库应收浙江等省南北直隶府州新饷加派额银五百二十万六十余两内除蠲免北直顺永保三府小东登莱青三府原派银二十一万七千九百五十两二钱又兵工两部分用银一百二十万两实收银三百五万一千五百一十三两五钱九分零新饷杂项艮尚无定额惟□令省直摉括自角□羊实收艮一百一十四万五千九百三两巡抚军饷巡按公费节裁免饷尚无定额收过艮一万四千一百三两六钱四分新饷盐课额五万九千四百二十三两八钱七石实收艮五万九千四百二十五两八钱七厘新饷关税额艮六万五千二百四十两实收艮二万九千二百四十二两四钱二分共发过新兵饷艮五百三十八万一千零七两三钱三分四厘内发帑银一百三十万两发过运价等艮二十五万二千五百两发过岛饷折色艮六万两
　　
明熹宗悊皇帝实录卷之十八
　　敕修
　　天启二年正月丁酉朔
　　○上御皇极门内殿文武群臣及天下朝觐官四夷贡使行庆贺礼
　　○正旦节遣怀宁候孙承荫抚宁侯朱国弼宁阳侯陈光裕灵璧侯汤国祚阳武侯薛濂忻城伯赵之龙宣城伯卫时春应城伯孙廷勋武进伯朱自洪永年伯王明辅南和伯方一元祭  长陵  献陵  景陵裕陵  茂陵  泰陵  康陵  永陵  昭陵  定陵  庆陵
　　○遣靖远伯王永恩祭  恭仁康定景皇帝陵寝
　　○遣都督同知王椿祭  哀冲  庄敬二太子坟园
　　○赐大学士叶向高等上尊珍馔
　　○免百官宴赐节钞钱
　　○都察院左都御史邹元标言计典届期臣随铨臣后惟为天下惜人才为万方惜民命而已其于惩贪拏问者务严追赃不使污浊流风无所底止才短改教者须退处数年不使既毒赤社复毒青衿卓异中可需边才者另为挺出既得良吏安内又得奇才壤外此绥萌隶固边圉之要策也得旨览奏有禆计典边疆需人着用心咨访务得真才该部知道
　　○另荫原任兵部尚书项忠嫡派子孙锦衣卫世袭指挥同知
　　○戊戌吏科等科都给事中薛凤翔等以履端之始请召还科臣倪思辉朱钦相台臣王心一以光新政吏部尚书张问达等亦合＜锍-釒＞言之
　　○上不纳
　　○大学士叶向高奏顷御史江秉谦以辽事会议责臣卸担不得已具一＜锍-釒＞自明第言毛文龙不宜深罪此未合经臣之意耳而经臣＜锍-釒＞辩且移书在廷诸臣危言苦语若有深怨积祸者臣甚异之若再有词说则枝节愈生惟直任失言之罪而已至于经抚之不和必致败坏辽事若坐观其成败心则何安悬断其是非意又难定故不得已拟令部科臣往谕  圣意今诸臣所以不欲往谕者盖心知经抚之难言谕之无益耳平心而论经臣谓与抚臣作法不同是矣然其所谓不同者抚臣欲以冬进兵经臣谓当须春其相去无几时也今已至春矣若虗衷和气仔细□量轸辽民之危难审西虏之情形其于先后缓急之间必有足相成而不相戾者亦何至参□矛盾如是之甚乎今日若不明白处置封疆之臣委之庙廊庙廊之臣委之封疆窃恐转盻之间奴且渡河即使广宁能守而金钱竭于内遗民尽于外天下事愈不可为此臣所为深忧而过计也  上言会议遣官俱已有旨封疆多事赖卿集思主持佐朕裁决用副倚任至意
○翰林院检讨王应熊奏自辽左连年用兵忧时者知祸不在辽而在中国不谓首难于蜀也蜀中空匮已久乱形数见采木徵兵又加之毒识者知天下之变犹远而蜀变近不谓首难于重庆也重庆居蜀心腹最为要害一为贼据天险遂失自重庆以上水则江津合江泸州纳溪江安皆震且薄叙州陆则永川壁山荣隆富内资简皆震且薄成都惟川北一带未犯然亦无恃也下川东一带自忠州抵夔州无恙则以石砫酉阳平茶邑梅各土司居其间不肯即相下贼亦以髋髀视之然地居下流乘之甚顺此今日蜀中之形也及此时有兵有饷有人摧之即易何也奢贼即倾巢计兵不过万余半据重庆半游掠窥成都半守窟穴其起而附之皆所在奸民及迫胁相从狱中罪犯与白莲教之徒乌合耳所遇攻剽皆州县官弃城捐印委而付之贼非能逐处置守也掳掠子女挟持金帛负重而行无人之境傥得有制之兵击其骄惰当即披靡此今日蜀中之情形也所亟者惟兵饷耳蜀兵酆都忠州万县云阳俱有南岸民兵疑有阙文云阳俱有南岸民兵气决善斗但无饷不能募也即石砫当先出兵而平茶邑梅酉阳继之苟无饷亦不能持久今财赋饶沃之地已为贼区蜀藩捐助与布政司之藏亦不能出成都门计惟工部主事王登庸所角□羊援辽帑金可权为用及秦楚协济而已臣以为夔门一路宜责楚剑阁一路宜责秦以蜀之势论之成都头颅也泸渝脾腹也保宁梁达一路其脊项而夔州其命门也今脾腹坏矣头颅病急矣秦不疾入剑阁以保脊项则害与秦共楚不疾入夔门以通命门则害与楚共近荆州缉获奸细则楚尤急岂惟楚即长江易瑕而事且多矣此时急推督臣总制五省控居上游使秦扼其西楚扼其东滇黔促其后道府将佐就近移调刍粮甲仗就近徵取捐资格限时日破藩篱治推委便可荡平吃紧惟速一字得旨蜀事已有屡旨著作速行不得迟缓同时蜀绅原任太常寺少卿倪斯蕙养病尚宝司司丞刘时俊各有条陈大略谓成都宜急救原调之兵宜发回监军御史宜添设土司兵宜量调同知余新民陈思虞州判胡平表都司佥书胡明臣废闲游击王之翰等宜擢用新推按臣宜速令赴任有司之守城弃城者宜分别议处兼请练民兵积仓谷禁左道以消乱萌通驿递以达羽书＜锍-釒＞俱下部兵部尚书张鹤鸣覆议以为成都民物丰阜贼所垂涎必急救会城而后可以渐次芟除今李仙品岳具仰之兵俱已发回当一从河南走栈道一从郧阳达沔县径趋成都则倒悬可角□羊也宁夏播州之役俱遣御史监军应如梅国祯陈效事例听该部院题委王司女将秦良玉及侄拱明素怀忠义可以朝调夕至同知余新民等都司胡明臣等果有御侮之才应加破格之用新推按臣一切激扬之权勘核之责胥是焉赖委宜星言速驾毋得稽延有司官佩绶握符应与城存亡但仓卒之际完节难求应查被兵州县孰为望风逃窜孰为婴城固守又孰为贼至而避贼去而返逐一分别议处苟情有可原不妨开一面之网至于练民兵积仓谷禁左道通驿递则在彼中任事诸臣严缉而预防之时刑科给事中刘弘化南京户科给事中欧阳调律等亦各以所闻具奏部覆言科臣所陈诚为硕画但据近报情形又日异而月不同矣机关难以预定应听督抚相机而行以收胜算
　　上可其奏
　　○先是以辽左之变徵兵各省福建募兵三千启行尚无定期有林世卿者向以赤棍投拜税监贿买光禄寺署丞候选上＜锍-釒＞请募民兵有云或举之钓叟或选之贩夫或超之狴犴巡抚商周祚劾其明欲挠乱海禁纵脱罪囚以合省兵民之权付一假官之手  上敕厂卫严拏究问
　　○己亥  宣宗章皇帝忌辰遣成安伯郭邦栋祭  景陵
　　○以  庆陵工成进首辅叶向高中极殿大学士与旧辅方从哲俱荫一子中书舍人何宗彦朱国祚沈＜氵隺＞进武英殿大学士史继偕加太子太保俱荫一子国子生仍各赐银币有差向高等俱三＜锍-釒＞恳辞许之命银币祗承
　　○庚子大学士叶向高等讲择日开讲得旨著于十一日开讲以后二月上旬择吉举行
　　○辛丑升右春坊右谕德张瑞图为右庶子兼翰林院侍读右中允林欲楫为左谕德中允钱龙锡李光元赞善韩日缵为右谕德俱兼翰林院侍讲翰林院编修张广马之骐钱谦益为右中允俱兼编修简讨丁绍轼为右赞善兼简讨
　　○升尚宝司卿刘宪宠为太仆寺少卿鸿胪寺寺丞赵以焕为本寺右少卿
　　○升狭西西安府知府陈应元为狭西按察司提学副使
　　○降原任右通政章嘉祯为两淮运判
　　○命都督佥事郭钦以原官提督京城内外巡捕
　　○  圣谕皇考陵工告成各官效有勤劳宜行叙赉王体乾宋晋魏进忠各荫弟侄一人锦衣卫指挥佥事仍赏银五十两纻丝三表里诸栋梁栋史宾裴昇张文元李实各荫弟侄一人锦衣卫正千户赏银四十两纻丝二表里马诚戴福寿王用各荫弟侄一人锦衣卫百户赏银三十两纻丝二表里孟进宝赏银三十两李忠王国安王国辅翟应奎赵之翰王敬王守谦各加恩二等赏银二十两纻丝二表里王佐加太子太傅荫一子入监读书赏银五十两纻丝三表里李腾芳加太子宾客正二品服俸荫一子入监读书赏银四十两纻丝二表里熊尚文孙承宗各加三品服俸赏银三十两纻丝二表里周嘉谟张问达黄克缵各赏银五十两纻丝三表里傅宗龙等十八员各赏银二十两张其庭等十四员各赏银十五两周道登郑以伟各荫一子入监读书纻丝二表里康新民等八员各赏银十五两贾允元加升参政张廷拱升时加一级白瑜等五员各赏银十两纻丝一表里洪文衡从优议恤赵一鉴等六员各赏银八两陈良弼崔景荣张鹤鸣王在晋张经世李宗延各赏银三十两纻丝二表里内陈良弼加升少师兼太子太傅黄承诏等三员各赏银八两王永光姚思仁各升本部尚书仍管侍郎事荫一子入监读书王舜鼎升俸一级仍各赏银三十两纻丝二表里樊王家升京堂用王国相候补任时加升京堂戴君恩等三员候升时并前叙升三级万燝等二员加升一级以上七员仍各赏银八两马栋等二十员各赏银十两内王道元等九员仍各加五两李瑾胡思伸各赏银三十两纻丝二表里骆思恭加升少保兼太子太保王世盛三十八员各量升一级杨汝龄赠三级周子愚等十员升一级熊祖德等二员升漏刻博士杨启等七员各赏银六两方义赏银六两李遇德四员量授吏目职衔雷时震等六员各赏银六两华衮等八员各赏银六两内华衮李思敬刘国英仍行纪录从工部叙也
　　○壬寅吏科给事中甄淑言经抚参商终日争战争守致刍粮腐于海滨器仗朽于沙碛道将掣于两难士卒疲于进退至诸臣章满公车下部会议乃枢臣张鹤鸣一无所议  皇上但知经略与辽抚构而不知实本兵与经略构  皇上试据其＜锍-釒＞召问令其面陈长策明告  君父以定大计不许仍旧朦糊以误军机则庙算一而群疑自不得纷矣时刑科给事中刘弘化御史高推亦皆以佐斗责鹤鸣而刑科给事中熊德阳御史毕佐周请别议更置＜锍-釒＞俱下部
　　○兵部尚书张鹤鸣言顷因御史高推奏经抚不和下臣部会议乃科臣甄淑以经抚不和皆臣恩怨偏见所致夫经抚不和通国皆知之非臣部使之不和也臣部恨不经抚同心灭此逆奴其如终不能和何捻指即春辽事大为可虞日夜忧焦不知所措然臣何敢深言伏乞  皇上自爱封疆自持太阿不淆纷纭不堕局套朝政一清而奴酋可即致之阙下得旨事情不情不必深辩昨经略言会议未尽群情尔部还再会同大小九卿科道官作速确议归一来说不得仍前含糊塞责
　　○癸卯刑科署科事右给事中孙杰言蔺酋肆逆成都告急总督张我续总兵杨愈懋奉旨已久自宜速赴救援乃一则优游梓里一则踌躇原任甚非拯溺救焚之义乞敕催赴任其一应任蜀诸臣有稽迟凭限者与地方失事同罪章下所司
　　○甲辰刑部江西司员外徐大化言熊廷弼受国厚恩不思与虏战而日日与庙堂舌战笔战其与之同臭味而比和者逃臣胡嘉栋朱万良建议割弃广宁之高出耳由其乖戾凶愎尽失将士心人不为用其所用者率败辽者也因历数其大言单世媢嫉妒功将败坏辽事  上下其＜锍-釒＞于部
　　○乙巳皇极门插剑悬牌赐大学士叶向高等各银五十两纻丝四表里
　　○礼科左给事中周朝瑞言今日救患先务至急者在躬亲裁决宜时取二三大事或尝朝事罢或日讲工完首辅执简指陈乞  皇上一一亲裁政之善败问以当行当止人之贤否问以主去主留  宸断不淆便可迎机赞决其次莫急于使内之九卿各率其属以课成功则注销之法不可废今大小臣工无不图了目前即奉旨事件第择其顺手者完局计日以待升迁诸司无完件六科安得有注销惟该科不能为衙门讳而后诸司无所逃责矣又其次莫急于使外之守令各举其职以苏民困则外之巡抚须慎择人国家自奴酋发难加派再三民生日蹙有司不惜剜肉尚计肥家则察吏安民抚臣责也其有司能洁己抚民者即议加衔久任有不称职朝除暮更可也得旨政务委阁臣看详拟议系  祖宗旧制岂得淆乱成规近来吏弊民穷巡抚官当任其责加衔久任依议注销查炤旧例行
　　○起原任南京太仆寺少卿叶茂才为太仆寺少卿升南大理寺寺丞王大智为通政司右参议光禄寺少卿顾际明为太仆寺少卿
　　○升河南怀庆府知府王景为本省按察司副使分巡河北道
　　○调河南按察司副使丘志充为四川监军副使
　　○丙午孟春  上亲享  太庙
　　○遣太常寺官祭  太岁月将之神遣中官祭司户之神
　　○丁未  上御文华殿讲读
　　○
　　孝恪皇后忌辰遣安远侯柳祚昌祭  永陵
　　○川湖云贵总督张我续请以延绥总兵杜文焕调至四川同新任总兵杨愈懋协力讨贼从之
　　○戊申先是辽东巡抚王化贞具＜锍-釒＞愿以六万进战一举荡平即有不称亦必杀伤相当保不为河西忧也如臣言不可行愿罢臣或削去今官仍以道臣管事军旅之事专责经臣庶得一意图贼不至为臣挠乱也至是经略熊廷弼言抚臣欲以六万人进战一举荡平恳乞  陛下亟如抚臣约乘冰急渡免使兵因不战而怨并亟罢臣以无摧战士之气灰任事之心并下部会议
　　○兵部尚书张鹤鸣言经抚之事昨在中府齐集大小九卿科道公同会议主责成两人同心严旨戒谕俾其竭力辽事功罪一体者张问达等三十四人也罢经略还剑带另推者王纪也专用辽抚赐剑许以便宜从事者周如磐也专责经略不当不和者黄克缵周道登李宗延许维新马逢皋也不许经略脱卸夺职戴罪以抑其跋扈不臣之气者张凤翔董应举也责三臣分任者史弼周希令等十人也撤回经略以抚代之者王永光也令各自任者何士晋孙杰汪庆伯也专责抚臣任战者林学曾等八人也经臣别用练兵或移蓟镇或驻山海者蔡思充江日彩等九人也经抚撤去其一者侯震晹也三说调停者王远宜潘汝桢也责本兵出代经略者惠世扬周朝瑞也登莱广宁二抚互换者徐扬先也必不得已而去则先抚臣者李精白也诸臣之议具在臣部求所以和角□羊之而不得明旨切责之而不得经抚既不相容势必专任其一夫以卑避尊宜令抚臣退步议者又谓抚臣一撤毛文龙必不用命广宁土兵必溃西虏必角□羊体合无因抚臣之请特赐尚方许以便宜广宁之事一以委之若经臣威望素著受国殊恩不以毕其图报之悃是在庙堂斟酌推用非臣部所敢擅拟也得旨著吏兵二部会奏国家大事当虚心酌处一力主持不必过为顾虑反致疑惑
　　○吏科给事中侯震晹疏言辽事之坏臣尚不敢参一末议戒旁挠也今事急矣经臣抚臣愈见乖舛奉旨会议宜有处分实著乃纷纷尚主调停欲两存之其败立见臣谓两臣公案当就两臣奏＜锍-釒＞折之一主战一主守一主任一主推任者业已身许辽虽成败未能逆睹无可诘问也惟是经臣去留关系匪细谓宜特旨传谕专问经臣毋以必难供之兵饷强责中朝止将见在十二三万认真训练进止迟速惟其所裁不从中制能终始全局不负国恩遂撤去抚臣一以付之如其不然明白回话以听议处收拾残局专付抚臣或直移廷弼于登莱以终其三方布置之局与化贞水陆并峙各效忠猷而登抚陶朗先勒令解任盖经抚不和大半由登抚之误欲居首功遂忌毛文龙偏信反覆之王绍勋不为救而故为摧抑人心不平全在于此惟  圣明立赐裁决施行得旨这本却说得直捷著吏兵二部佥同议拟于经抚中酌用一人专任辽事一人别用并陶朗先毛文龙都著明白处分具奏
　　○是时中外皆知经抚不和不蚤为处分必致误事乃阁诿之部部诿之会议言者又各有所主相持未决迨再奉严旨会议归一拟欲专任化贞撤回廷弼议未上而奴酋入犯之报至矣于是吏部等衙门尚书等官张问达等言经抚参商中外骇愕奉旨会议拟将巡抚王化贞赐尚方剑加卿贰职衔专管河西事经略熊廷弼威望素著不可遽听优游在庙堂斟酌推用庶几权宜不悖归一之旨十一日忽接刘渠塘报奴兵尽发海州入犯情形已的则临敌易将必误军情当此危迫之秋正二臣捐糜酬主之日同舟遇风胡越相救计二臣且不得分彼此之战守臣等又何得分二臣之去留以两臣受  皇上之宠荣荷  皇上之付托不力任灭贼谁当任者臣等不责备二臣谁当责备者惟乞  皇上严旨责成二臣协心报国督率将士整饬兵马竭力以遏奴氛功则同赏罪则同罚两言而决即登抚陶朗先俱当勉图策励毋得名挂弹大藉口卸担得旨经抚二臣俱以才望擢用任寄甚重若肯真心为国有何异同乃彼此不和致滋议论封疆安危岂容坐视不为处分尔每既说边报紧急仍当责成便马上差人星夜前去传与二臣协心并力督率将士整饬兵马共遏逆酋功罪一体同论如再抗违不遵或以人言推诿致误疆事三尺具存必不轻贷巡按有监军之责著从实具奏陶朗先也著用心供职毛文龙前经叙赉俟有的报再行加衔兵部还计议策应梁之垣曾否渡海并领去银两查明具奏近来朝廷明旨各衙门通不遵行以致边臣玩视法纪陵夷战守事宜著临时酌量不得拘执一说自失事机
　　○起升原任江西布政使司参政孙居相为光禄寺少卿
　　○升通州兵备河南布政使司右参政周起元为太仆寺少卿
　　○己酉山西平阳府及各州县地震
　　○庚戌兵科给事中李遇知言成都被围三月幸川北一路仅存呼吸倘贼勾连犭□回犷据守汉南不过丸泥封关而西南半壁收复无计矣督臣张我续宜速出连云直抵成都倒悬可解道臣袁汝萃二竖为祟议论沸腾非得威信素著无以资弹压蜀绅刘宇烈谓非李仙品不可宜采公论蚤为简拔俾当一面杨愈懋杜文焕行矣分阃虽有人而山谷险阻非多方堵截无能制胜就近宿将如王兴业马承祖李光斗胡明臣王之朝使之捍卫桑梓情更关切也以夷攻夷虽非上策而急则治标鼓舞土司亦为急著师行粮从必计万全  皇上既发帑金二十万一时甲士真同醪纩第蔺酋非旦晚可下宜再发帑金十万以济缓急不然蜀王素称忠孝不乏厚藏更烦纶綍奖谕必有乐输恐后者是亦资饷之一著也＜锍-釒＞入报闻
　　○命御史高推巡按甘肃潘文龙巡按真定
　　○加升甘肃裴家营守备官维贤都司管镇番参将事
　　○辛亥上元节赐大学士叶向高等及讲官钱象坤等正字官马键等珍膳有差
　　○遣兵科给事中朱童蒙监察殿门工程
　　○南京吏科给事中姜习孔等十三道御史郭一鹗等以大计纠劾原任山东济南道右布政使吴愈云南按察司副使赵性粹四川按察司副使徐久德袁汝萃原任贵州布政使司右参政朱化孚河南布政使司右参议吴晖原任狭西潼关兵备道副使孙大壮原任江西按察司副使盛万年原任广东岭南道副使洪纤若山东督粮道右参议李万化原任河南右参政周泰峙贵州辰沅道副使武图功江西岭北道按察司佥事梅国楼原任辽东开原道佥事韩原善两淮运使孙毓英长芦运使张云翼福建运使谭炜及凤阳府知府李枝秀云南大理府知府薛承教原任归德府知府高锵原任柳州府知府梅绵祚原任马湖府知府赵乾清福建兴化府知府张南翀庆阳府知府阮自华松江府知府陶鸿儒夔州府知府宋名世原任汉阳府知府张纶音河南南阳府知府颜容暄原任南昌府知府徐逢聘温州府知府李闻诗等疏下部院
　　○吏部会都察院考察天下诸司官员吴愈盛万年赵性粹徐久德韩原善谭炜及山西参政王建屏贵州副使赵乾清山东副使张铨徐应元湖广副使张纶音山东佥事韩原善俱不谨张云翼及两淮盐法道按察使袁世振四川副使徐逢聘俱贪朱化孚周泰峙武图功吴晖孙毓英及江西按察使沈朝烨贵州参政熊鸣岐湖广副使谢渭黄景星山西参议徐如翰山东运使欧阳灿俱浮躁李万化洪纤若孙大壮及山西右布政使金应凤福建按察使朱彩狭西按察使张崇礼浙江参政王世德山西参政梁应泽贵州参政门逵四川副使绳愆云南副使杨绍中广西副使黄元勋狭西参议张士俊俱不及袁汝萃梅国楼俱老疾并府州县杂职等员分别考察奉旨褫职闲住致仕降调各有差
　　○叙日讲劳升詹事府詹事兼翰林院侍读学士钱象坤少詹事兼翰林院侍读学士孙承宗俱礼部右侍郎兼官如故内象坤仍署掌翰林院事左庶子骆从宇左谕德周炳谟魏广微俱少詹事兼翰林院侍读学士右谕德李光元为右庶子兼侍读
　　○升詹事府詹事兼翰林院侍读学士朱延禧公鼐俱礼部右侍郎兼官如故给假国子监祭酒吴宗达右庶子汪煇俱詹事府少詹事兼翰林院侍读学士
　　○起升原任国子监祭酒何如宠礼部右侍郎兼翰林院侍读学士协理詹事府事
　　○荫故太保右都督戚继光子昌国锦衣卫指挥使世袭
　　○壬子升狭西洮岷副总兵秦震夷为神机营右副将宣府总兵张继先为神机营左副将俱署都督佥事密云墙子路参将马炯为大同副总兵延绥保宁参将高秋为甘肃西宁副总兵通昌统练三营民兵事副总兵谢弘仪为五军一营左副将天津镇海营游击沈应时为延绥参将保定宁山游击马德为神枢营参将贵州都司许成名为清浪参将神机二营参将曹鸣雷为河南巡抚中军副总兵蓟州董家口提调倪承业为五军五营佐击大同镇门守备许重用为神机五营佐击大同阳和守备王受为神机十营佐击广东思平守备蔡一中为两广坐营游击山西河会守备郑其心为神机九营佐击承业等俱署都指挥佥事
　　○癸丑  英宗睿皇帝忌辰遣武平伯陈世恩祭  裕陵
　　○礼科都给事中惠世扬条议科场六事一正文体凡离经悖注之言有类齐谐越绝者悉置不录一详批阅卷必细阅细批即二三场亦不得涂抹塞责一禁搀录谓总裁虑及遗珠或可从公摉阅至房考或托言摉卷巧取私人宜杜绝以清弊窦一重后场谓首场间有弋获不过摘句寻章至通达时务必于后场见之宜特拔以罗异材一信功令谓往科条陈功令人或视为故纸今宜责成外帘官任怨任劳以厘诸弊而誊录对读尤当申饬一速题纸谓近年散题太迟未免销磨诸生朝气今后内帘题目蚤行镂板黎明即散仍慎密关防勿致漏洩  上以所奏切中科场情弊著严加申饬文体屡经厘正竟不遵行今岁著考官每房各摉举一卷离经悖注及文辞怪诞者于揭榜日送部奏请重处如容隐不举著部科参奏
　　○兵科都给事中蔡思充疏言近报奴酋已蚁聚海州牛庄经抚岂可自生胡越大敌临门战守功罪立判不必盈庭聚讼而截然坐决者也饷银当速角□羊京营十余万虽有科道分练不过阅射散赏之弥文宜查营中选锋一万当增至三万另分三营择骁勇将领统之募教师熟练各随其技之所长以备仓卒危急一呼可应也京城久习承平备御全疏协臣黄克缵未免以代庖自诿当敕其加意振刷先事料理宁为既济之衣袽毋为临渴而掘井也  上然之
　　○类叙三年捕获功次提督白兆庆中军陈邦政等各升赏有差
　　○甲寅吏部参贪酷提问官山西兴县知县毛柏南直吴县知县袁熙臣山东汶上县知县辛我德湖广新宁县张尔恕狭西河州知州许伯鹏贪官应勘四川右参政徐逢聘两淮盐法道袁世振贪官应提问河南原武县知县张廷桂山东平度州知州于连跃禹城县知县王好贤狭西宁羌州知州阎庚江西德安县知县倪有孚湖广衡州府通州陈允问
　　○乙卯调南京太常寺少卿曹珍为太常寺少卿
　　○升尚宝司少卿陈大绶为太仆寺少卿
　　○丙辰辽东监军御史方震孺疏报奴酋以十二月二十七日夜潜发兵三千至海州初一日兵尽屯海州逼牛庄多挟攻具谋犯河西抚臣遣发标兵部署诸道将以待因陈五要一曰用短不如用长奴长弓矢我长火器必急选精熟火器三五十人为教师使营营皆火攻人人皆火技然后济之器械以备追剿一曰用杂不如用精一心进剿非精悍之兵不可则无用之兵量留万人以营辎重不得以老弱混精锐一曰用多不如用少辽兵除主兵外客兵仅八万九千而总兵以至千把总有一千五百八十三员廪粮役从糜费不赀宜尽汰去择可器使者在抚臣辕门候缺委用可也一曰用纷不如用专臣与抚臣一心一手简阅难遍抚臣议以道臣高出统北路胡嘉栋统南路牛象坤统中路每路隶一大将各统军三万严敕精练并核钱粮之冒破一曰用旧不如用新边道多行使过以其驾轻就熟耶近见弹劾者精神终不焕发将士又多揶揄天下岂无边材故当用鼓舞方新之气乃可以建功耳  上以其多切实可行下部议覆
　　○总理三部军需侍郎王在晋言奴酋声势甚急今日必经抚同心将士用命经有谋而抚必应抚有急而经必助二臣合为一心奴必不能久驻盖奴众所带乾粮易尽野无青草马料亦易尽坚壁连营固守勿战而奴必返也我或出师以扰之乘其惰以击之截其辎重以困之贼未必得志于我顾所为应急之著十有二一防奸细贼凡入犯先藏细作今回乡人众真伪混杂讥防宜密一紧接应贼攻广宁右屯必发兵救应攻右屯广宁必发兵应援以至镇武宁前等处皆然务期首尾相顾一用西虏奴渡河入犯彼中必虚当发精兵协同西虏直捣辽沈奴必内顾还巢一发水兵臣面询登州同知宋大奎知登莱水陆官兵已几三万速檄抚镇发兵渡海袭取金盖等处以牵制奴酋使之不敢深入一广招谕辽人从奴者原非真心降贼可明示招徕河东降将有乘机击贼者前罪尽释仍行论功一定人心虏兵过河遐迩闻风悚息矧当入觐计偕之时五方聚会讹言易兴宜镇以安静勿令辇毂近地人心惶惑又请重事权省议论谨关塞议调遣急兵饷通声息疏入  上命俱依议速行
　　○升徽州府知府周士昌为河南按察司副使备兵睢陈
　　○丁巳四川募兵科道明时举等以奢酋之变上闻  上责其起衅命该省抚按严行查勘具奏不得容隐
　　○奴陷西平堡副总兵罗一贵参将黑云鹤死之总兵刘渠祁秉忠等逆战于沙岭兵溃渠与秉忠及副总兵刘徵俱战死参将孙得功降奴经略熊廷弼巡抚王化贞监军道高出胡嘉栋韩初命俱逃兵备道参政高邦佐死之先是议定廷弼驻右屯化贞驻广宁而别遣刘渠将二万人守镇武祁秉忠将万人守闾阳以罗一贵将三千人守西平各坚壁勿战有急互相应援贼先攻西平黑云鹤出战而死罗一贵固守不下杀奴数千人李永芳竖招降旗阴遣人说一贵一贵骂之曰岂不知一贵是忠臣肯作永芳降贼乎斩其使亦于城中竖招降旗奴尽锐攻之相持两昼夜用火器杀贼积尸与墙平会一贵流矢中目不能战外援不至火药亦尽一贵北向再拜曰臣力竭矣遂自刭奴尽屠西平时廷弼化贞各拥兵不急救西平比闻一贵固守不下化贞信孙得功之计尽发广宁兵付祖天寿孙得功往会祁秉忠进战廷弼亦发朱书牌遣高国祯等督刘渠撤营进兵与奴遇于平阳桥锋始交孙得功鲍承先等先奔众遂大溃刘渠祁秉忠皆战没刘徵手刃十余贼而死祖天寿走觉华岛孙得功降奴廷弼已先离右屯次闾阳驿监军道邢慎言劝廷弼力救广宁计擒叛将韩初命沮之遂率众退还化贞亦自广宁从二仆仓皇出奔与廷弼遇于大凌河弼分兵五千人与化贞为殿后而自率溃民偕韩初命以二十六日先入关高出胡嘉栋王化贞亦先后随入时奴贼尚徘徊沙岭未敢进孙得功率广宁叛将迎之奴至先摉城中乃入距化贞等之逃尚隔两日云高邦佐闻经抚俱逃叹曰不能存广宁何颜入关自缢于松山公馆遣家人持书归报以为臣死忠不能事其父母为憾盖山西有张铨何廷魁两忠得邦佐三之矣
　　○命铸监督器皿厂管理蓟辽总督饷务四川监军道各关防
　　○又铸管神枢营事务管神机营事务管五军营事务各关防
　　○荫原升兵部尚书刘敏宽孙常洪锦衣卫左所指挥佥事原升兵部右侍郎马从聘孙国珍延绥巡抚金忠士男星耀俱锦衣卫中所指挥佥事各世袭
　　○戊午江西道御史高推敬陈无逸十事曰精讲学勤庶政戒佚豫详召对亲图史看章奏轸怨咨明法度惜人才崇节俭报闻
　　○升南京光禄寺少卿郭一鹗为太仆寺少卿
　　○升兵部车驾司郎中喻守初为山东布政使司右参政管粮
　　○起原任湖广按察司佥事侯执蒲仍为本省按察司佥事
　　○升江西布政使司参政汪起凤为本省按察司按察使赣州兵备道湖广布政使司参政魏浚为本省按察司按察使备兵郴桂
　　○起原任湖广布政使司右参政周维京于广东惠潮道
　　○复除原任广西按察司佥事刘复初于山西备兵阳和
　　○己未左都御史邹元标言方今辑瑞之日监司咸在有能岳岳为朝廷持三尺者不妨超迁以风有位此振励藩臬之要道也民命倚于守令今除宜留者留未留者宜蚤之任且当均审丁粮之时以一年绾民间十年欣戚使匹夫匹妇蓬门荜巷无虚粮虚丁之楚此其时矣都门为四方之表仪今衣冠群集正示人则傚之时每事节省称礼而止诸郡邑观望而归以挽回天下侈靡之习今日急务也至于计偕诸士子登第入官宜先树之鹄示之俭近来一进士至揭债千金而出都门欲为清白吏难哉古人相期相成报恩酬知不在交际情浓而在道义情真臣特表出为砥砺者劝  上以所奏深切吏治士风得救时急务命内外著实遵行
　　○总督川湖云贵张我续言近获蔺贼黄国用供称奢酋广觅奸细散赴河南湖广等处密探遵义马湖等兵流传听荧恐有潜居京邸造流言以弄机械者乞敕五城并厂卫缉事衙门多方体访更望  皇上明谕大小臣工凡蜀中事情悉以抚按奏报为据急思设法以措饷勿听流言而缓兵则灭贼可期疏入报闻
　　○贵州巡抚候代李橒疏言蔺播二贼谋既阴连势亦遥应蔺藉播孽之盘踞以断我援蜀之路播藉苗仲之狂逞以增我内顾之忧所恃者死守湄乌以防其合驾驭安氏以携其交此黔中一线生路然而防江之兵犹虞单弱计非募数万不可而刍饷无办脱中可虞不得已求救滇楚幸滇以二万金至楚以二万五千金至随差官召兵镇筸铜仁以万余计此四万五千金仅足供数月之需要以扼关隘清道路为旦夕固圉之谋耳若以复播灭蔺非合数省之兵聚百万之饷设总督以专征简道将以分阃其何能济  皇上切勿谓辽事重黔事轻如臣前请饷之疏屡上屡寝付封疆于一掷也命所司知之
　　○升光禄寺寺丞高攀龙为本司少卿
　　○起原任狭西按察司佥事魏云中为河南按察司佥事整饬南直頴州道
　　○升浙江宁绍游击陈文炀为金台严参将
　　○庚申吏科等科都给事中薛凤翔等河南等道掌道事御史刘兰等纠拾遗察方面官员河东都转运盐使司副使丁浚山西右参政陈一教河间府知府徐道登原任广东韶州府知府今升广西副使晏摅忠原任江西南康府知府今升云南副使袁懋贞云南左布政使施尔志云南楚雄府知府邵建封原任广东提学佥事杨瞿崃原任邵武府知府今升广西提学副使鲁史浙江左参议许鼎臣及有司官江西瑞州府上高县敺祖贤等部覆罢斥降级调简各有差
　　○工部奏称制造宝纛龙旗盔甲刀枪等项以备护卫虽奉旨减去三分止办七分尚该银一十四万两今水衡告绌辽费甚多乞炤万历三年事例办料送监修造得旨准再减二分其五分上紧办进
　　○准原任南京吏部右侍郎赵士登荫一子国子生
　　○赠原任太常寺卿洪文衡为工部右侍郎荫一子国子生
　　○升广东右布政使李叔元为湖广左布政使云南布政使司右参政吴大山为本省按察使广西布政使司右参议黄于郊为广东按察司副使分守海北道河南卫辉府知府侯国为本省按察司副使驿传道贵州贵阳府知府申在廷为本省按察司副使毕节兵备道
　　○辛酉  孝静毅皇后忌辰  奉先殿行祭礼遣彰武伯杨崇猷祭  康陵
　　○起升翰林院编修庄奇显为南京国子监司业
　　○调南京太常寺少卿武之望为太常寺少卿
　　○升广东按察司副使蔡侃为江西布政使司右参政管粮
　　○补原任山东按察司副使徐良彦为山东按察司副使青州兵备道
　　○壬戌改刑部尚书黄克缵为兵部尚书协理京营戎政
　　○  上谕兵部奴酋作逆攻破河东今又渡河来犯广宁尔部即马上差人星夜传谕文武将吏尽心防守有功者不吝破格叙赏其山海关及蓟昌等处都著申饬防御预备应援京营总督急难更换陈良弼著即出任事黄克缵李宗延都著用心协同料理其刑部印务著尚书王永光暂管故谕
　　○御史林一柱疏陈三款曰恤民穷曰容言官曰慎诏狱疏末复请恤故谪臣李献可言献可在礼垣时以首请谕教削籍里居萧索殁无宿储乞加优恤  上责一柱不谙事体掇拾套词且李献可既以国本被谪应否追恤该部当遵屡旨具奏何得以同乡渎陈姑不究
　　○辽东监军御史方震孺驰疏以平阳之溃闻命兵部速议方略命发银十万两角□羊赈山东流移辽民
　　○升狭西陇州道按察司副使闵梦得为四川布政使司右参政分巡川北道调河南开封府南河捕同知胡大年为四川保宁府同知从川湖云贵总督张我续之请也
　　○特加狭西总督标下中军杨麒副总兵职衔仍管中军事从总督李起元请也
　　○升大同新平堡参将李国祯宣府协守狭西河州参将李维新洮岷协守俱副总兵
　　○升狭西游击孟应徵为延绥西路安边参将神机五营佐击王维城为通昌统练三营民兵参将山东济宁游击何汝宾为浙江宁绍参将宁夏都司佥书夏友松为延绥保宁堡参将
　　○升游击管保镇紫荆关参将事刘汶为神机二营参将神枢四营游击罗星为蓟镇墙子路参将
　　○升狭西起台堡守备吴承胤为甘肃镇海营游击神枢十营佐击卢国忠为蓟镇领春班官军游击都司佥书徐镇都为天津巡抚中军游击
　　○延绥巡抚右副都御史张之厚称疾求罢不许
　　○癸亥  上谕兵部朕览屡次奏报奴酋渡河迫近广宁深轸朕念中外一切防御事务尔部即便条奏施行仍悬示赏格但有智谋勇略建立奇功擒获奴酋者封公获酋子者封侯俱予世袭如擒获各头目及叛逆渠魁亦准封伯赏赉有差其贼中有能用计效顺献出酋首并各贼一体封赏决不吝惜故谕
　　○大学士叶向高等合词言广宁兵溃势已不支督臣王象乾告急兼请饷银近畿蓟昌诸镇皆缺饷数月军士若乘此为乱更大可忧乞允户部之请先发帑金百万以济然眉  上从之
　　○礼科都给事中惠世扬磨勘壬子各省直试卷言顺天中式一百二名查廷橚长安多口代笔已有显迹又浙江中式四十三名钱千秋七义结尾顺读之乃一朝平步上青天关节可疑应提究问命所司参奏
　　○兵部尚书张鹤鸣自请视师  上悦之敕加太子太保赐蟒衣玉带上方剑并加升随行副将王国梁为总兵赞画何栋如为太仆寺少卿仍发帑金三十万两角□羊至山海关应用
　　○升左中允唐大章为左谕德掌南京翰林院印
　　○起补原任江西道御史方大镇于贵州道
　　○准五经博士孔胤植管理衍圣府事
　　○调四川按察司副使李仙品于本省叙马兵备道
　　○升桂林府知府刘江为湖广按察司副使管驿传道
　　○诏留总兵萧如薰白兆庆训练营军
　　○甲子御史侯恂言镇武大营已溃广宁存亡已在呼吸广宁不守则山海震撼山海不固则京师动摇亟当趋救广宁无孤忠义望援之心而保山海以卫门户实京师以护根本不可一刻缓者兵部仍当悬示榜文明谕军民无得轻信讹言纷纷惊窜风鹤惊惶之日正宜处以镇定辇毂之下多奸细丛杂缉防之令倍宜申饬而戡祸定乱必藉谋臣猛将如锦衣卫都督张懋忠志在吞胡宜授登坛之任见在朝觐邵武县知县袁崇焕英风伟略不妨破格留用
　　从之仍命朝觐各官有才略堪任者作速题留近畿各巡抚都著用心防御
　　○兵部尚书张鹤鸣言河西已溃广宁垂危急宜于宣大山西三处各调兵一千天津调三千各该督抚挑选精壮统以良将刻期赴关防御至  陵京万一有急督抚尤须移镇但行之太蚤恐滋张皇令各镇摆设塘马昼夜侦探闻警即行赴援不必候部檄也其逃兵勿放一人入关一入关内地震动或随带奸细不可究诘且沿途枪掠又使各处援兵见之知退有生路也  上从之
　　○以边事需才命吏部于朝觐各官不拘藩臬有司精遴强干有材略者一体留用从礼科左给事中周朝瑞之请也
　　○刑部都察院及科道官廷劾朝觐官员及在外任者皆玩愒岁时不修政务请治其罪  上谓诸臣怠废职业宜逮治今姑宥之令其还任悉心干理在外者仍移文策励之
　　○命兵部左侍郎王在晋署本部印
　　○视师兵部尚书张鹤鸣疏辞加衔赐赉不允
　　○升狭西布政使司右参政倪朝宾为本省按察司按察使西宁道江西布政使司右参议陆梦龙为湖广按察司副使备兵荆西
　　○乙丑  上传谕兵部逆奴狂逞山海蓟昌等处已严行防御其京畿官庶人等恐有惶惑动摇该部便移文五城厂卫督捕各衙门多方布置旗尉番快人等昼夜巡警缉获奸细仍出示晓谕各宜安静都重二城居住人民不许擅自举放火炮致生事端正阳等九门并永定等七门守门员役启闭炤常各门直日官军遣官查点不许雇觅顶替搪塞如违从实参处盘诘摉简务要加严如有异言异服面生可疑之人即时擒拏具奏其灰石炮铳等物多行预备所有外来及在京商贾开设铺面炤旧贸易不得关闭思归以致远近惊疑厂卫城捕仍行禁谕各官有搬送家眷的参奏重处会试举人私归的著礼部查奏除名逆酋罪恶贳盈神人共愤朕仰承  天眷凭藉  祖宗威灵期与臣民力行殄灭一切爵赏朕俱不吝凡尔臣部宜体朕意故谕
　　○户科给事中陈胤丛以奴氛甚恶内备宜蚤条陈七款一曰殿工宜停一曰奸细宜诘一曰坑堑宜修一曰壮士宜募一曰土兵宜练一曰人心宜定一曰战气宜鼓  上命各衙门作速议行殿工暂停保甲法著五城御史严行稽查毋致容隐
　　○太常寺少卿董应举言自经抚不和战守无策奴贼乘机过河攻西平围广宁掠右屯势在呼吸如广宁不守山海岌岌祸且中于京师今大小臣工惟思避难甚且托故移家此不忠之大者宜断其归计移家者斩而后肯出力以为国此急务也广宁不可不救  陛下立诏文武百官入觐外吏及都门四方豪杰有能奋义敢死号召同心力救广宁礼而遣之功成爵以通侯此又急策也广宁既急恐西虏北虏乘隙而入边圉诸口如嘉靖庚戌设三经略于通州易州以遏虏冲且以恩信结虏诱使攻奴有效则爵赏之此又急务也蓟州东有芦台在天津山海间寂无守御右屯船家务粮船所集万一奴夺我船用辽人驾使从芦台抵天津则我之咽喉立断急令天津蓟镇速议一军防之京师五方杂处奸人易溷宜编保甲日则稽察夜则禁行以绝奸萌其城内防御器械楼橹城隍近都营堡兵马一一宜议此又急务也从来武举多主论策徒开假代之门即有忠勇如韩世忠狄青辈何所见长今宜拣选兵民凡射中七矢力胜七百斤以上与武举一体叙用更有矢不虚发力技绝伦者尤当超拔更悬赏钱以课善射及精用刀枪之技则目前兵有余勇不待远募此又急务也边报日急外米入城必稀宜如于忠肃策官军一岁粮听其自运以赢米为之直仍遣有心计之人就近分途买籴又一急务也今天下兵变民离疆圉日促大臣不肯担怨武臣不出死力皆主威不立国法不行所致臣愿  陛下痛自修省誓平祸乱正告群臣回心易虑一意国家如有负恩必罪无赦敕朝臣举边才自监司守令孝廉义侠各举所知以备擢用敕大臣即日赴关以为后劲用孙承宗于中枢召徐光启杨涟吕纯如即驰至京以资其用其有从臾南迁委弃  陵寝者请剑斩之以惩后庶几天下可救也  上可其奏敕各衙门作速议行各官移家出城的显是保全妻子不顾  宗社查出问罪徐光启杨涟且不必起吕纯如著即取来用董应举慷慨任事便著专任较射演武诸务所有应用钱粮等项该部即与议处
　　○监军御史方震孺以本月二十二日镇武兵溃二十三日王化贞弃广宁具状上闻且言今军民十余万尽拥关门当急议安插招抚以守榆关即无用而庶几不为贼用也疏入下部
　　○总理三部军需侍郎王在晋言去岁辽沈陆沉容逃兵入关后议守河西纷纷招募费百万安家粮饷又有沿途抢劫要挟鼓噪靡所不有海内骚然人心思乱酿成川蜀之变今闻刘渠溃兵及流民叩关而呼者二三万倘一开关放进则广宁右屯处处思逃矣然闭关以拒断其归路势必降奴不可无处之之法今宁前兵少或择其精壮者俾守宁远前屯或关外罗城中尚可容纳暂时安顿听行边枢臣及蓟镇督臣从长计处仍严行各口毋容潜入严查奸细禁惑众谣言以奠安中外今日之急务也  上从其言
　　○吏科给事中侯震晹言广宁消息已断山海势切剥肤不惟外忧并虞内溃目前第一急著重在守令乘此计典方竣乞皇上立敕吏部将近边守令倍加综核即才守未坏年力未衰而冲危非其所任速与更易择有才望有胆力者立限到任事平许以不次之擢并就计吏中拔异等宜即日榜谕列为条款令各殚方略或挺然自任或荐引他人及将材等项书之于牍明白敷陈投送该部即于给领水程之日过堂时据其所陈再与质问本官材貌历历见前自可立见即有察典挂名而才实有用者据臣所知如张福臻吕浚李建和等见在京者并从咨询庶国无遗人人无遗技而危急中得其一臂之用也  上命该部议行
　　○成都围角□羊先是逆寅攻城急阴约其党刘训等为内应会事觉皆伏诛灌县知县左重率兵赴援战败死之贼造云梯及旱船昼夜薄城我师用炮石击毁之相持百日会贼先锋罗乾象遣人具贼情密报欲杀贼自效约营外大起为号是夜乾象纵火焚营贼兵自乱奢崇明父子狼狈夜奔衣帛谷米委弃山积穷民赖以存活乾象因率其党胡汝高等俱来降
　　○改南京户部尚书魏养蒙为南京兵部尚书升吏部右侍郎盛以弘为本部左侍郎工部右侍郎王舜鼎为吏部右侍郎南京刑部右侍郎严一鹏为刑部左侍郎南京通政使司通政使杨东明为刑部右侍郎通政使司通政使陈大道为户部右侍郎南京大理寺卿周希圣为南京刑部右侍郎
　　○升左庶子黄儒炳为南京国子监祭酒
　　○升四川宁越守备吴国辅为松潘东路游击
　　○起原任辽东巡抚中军游击尤世禄为蓟镇总督标下右掖营游击
　　○延绥套虏入犯焚掠延安黄花峪等处深入六百里杀掳数万人巡抚张之厚总兵杜文焕匿不以闻御史高推劾奏之章下所司
　　○丙寅礼部仪制司主事刘宗周疏请亟行天讨先问贼之在内者而后及其在外者首戮崔文昇以正弑君之罪戮卢受以正通夷之法速斩杨镐李如祯李维翰郑之范以正失地丧师之法速问高出胡嘉栋康应乾刘国缙傅国牛维曜罪状以正亡虏之法速编管佟卜年于远边以正叛党之法速夺熊廷弼尚书蟒玉以都御史衔戴罪关外以正欺君误国之法仍亟起李三才为本兵录用清议名贤丁元荐李朴等诤臣杨涟刘重庆等以作仗节义之气得旨边报紧急刘宗周乘机渎奏语言无忌姑且不究
　　○调南京太常寺少卿耿廷柏为太常寺少卿
　　○复除李思启为福建道御史
　　○升湖广布政使司左参政俞诲为江西按察使分守南昌道广东布政使司右参政江和为福建按察使分守福宁道户部狭西司郎中汤启烨为广东布政使司右参议提督学政工部屯田司郎中樊王家为广西按察司副使提督学政户部狭西司郎中黄衮为山西布政使司右参议管粮
　　○起原任江西按察司副使吴文企于狭西分巡关西道原任贵州按察司佥事王志坚于江西九江兵备道
　明熹宗悊皇帝实录卷之十九
　　天启二年二月丁卯朔祭
　　先师孔子遣大学士沈＜氵隺＞行礼
　　○予原任戎政兵部尚书涂宗浚祭九坛仍加祭一坛并赐易名
　　○恤原任吏部侍郎萧云举原任应天府尹刘日升予祭葬俱如例
　　○给崇信伯费天泽嫡母郭氏祭葬如例
　　○候代总督京营泰宁候陈良弼言河西失守京城备御宜周营中见操器械因经臣熊廷弼两次奏讨工部借发半空今责工部一时创造甚难查有新收入觐各官带来器械及演象所盔甲王恭两厂见完器械照数补还京营战车共计一千四百辆见存整者五百辆其余敕工部督造分给车兵以备战守各军急议训练分别殿最赏罚宜每日每军给饭银三分马军五分而营中犒赏不敷请发帑金三十万两冏金三十万两以供久操之费  上命如议行仍许动支马价银二十万两内帑给发十万两以济急需
　　○四川巡按御史薛敷政以成都围困已久驰＜锍-釒＞告急请敕黔滇秦楚救援仍乞发帑金二三十万两以佐军需  上报援兵并饷已遣发著速催前去能奋勇破贼者破格封赏
　　○升左谕德来宗道为左庶子掌左春坊印右谕德张鼎为右庶子掌右春坊印左谕德黄立极为右庶子掌司经局印左谕德彭凌霄为右庶子翰林院修撰周延儒为右中允简讨李康先为左赞善
　　○起升原任广东按察司副使马孟祯为南京光禄寺少卿
　　○起原任四川按察司副使甯瑞鲤为广西按察司副使
　　○戊辰祭  太社  太稷遣恭顺侯吴汝胤恭代
　　○经略辽东熊廷弼＜锍-釒＞言臣再勘之人再叨经略而今辜负  圣恩已在不赦之科矣臣回关之日拟即槛车赴阙以候诛戮但六七万乱军数十万避乱之民未易处置除会督按各部道府处治妥帖即奔趋藁街愿以身明白受法得旨封疆失守熊廷弼罪将何辞姑准戴罪守关立功自赎
　　○署兵部事侍郎王在晋＜锍-釒＞言河西不守按臣以抱疾先进关矣经臣率溃兵流民继进关矣溃兵数万流民数万蜂拥中岂无奸细今惟以盘诘奸细严守关门为第一著以挑选溃兵安抚流民为第二著至于防守京城操练兵卒分布营屯整顿器具慰安民心皆当急为料理其讨罪明罚朝廷自有纪纲通国自有公论且奉有熊廷弼戴罪防守之旨但廷弼人言纷至恐以惧罪隳任事之心即三军之气亦为不扬况山海地窄枢臣督臣经臣并驻于此事柄参差必致掣肘臣计枢臣视师者也本关及各边隘口一应调度皆其责任其经督二臣或一臣专镇关门一臣分管各隘分拨责成各关口庶无他失＜锍-釒＞入敕张鹤鸣到关确议具奏
　　○兵科都给事中蔡思充＜锍-釒＞言封疆之臣当死封疆乃贼甫渡河而丧师失律贼未攻城而抱头委弃王化贞何辞以解熊廷弼调度在手功罪同域不能贾勇而前共保危城先去以为民望法当与抚臣并坐若道臣高出胡嘉栋蚤逭衅鼓之诛惯作偷生之熊则又法难需待者也得旨年来法纪不行边臣偷玩遇敌逃奔罪在不赦经抚姑戴罪候处高出胡嘉栋已经再逃着锦衣卫拏解来京究问其余道将着张鹤鸣会同王象乾严查明白处治
　　○蓟辽总督太子太傅兵部尚书王象乾以从一品考满加少傅仍给诰命
　　○准张子十四世孙生员张文运五经博士世袭
　　○己巳御史江秉谦言熊廷弼受经略之寄出关之后于王化贞必不用命之际当明告  皇上以如此则广宁能守臣得戮力行间不如此则广宁必不能守亟为谢事庶无负任使而徒因循岁月大军既溃为法受恶廷弼其何辞焉王化贞专恃西虏倒中□间奴骑长驱六万进取之兵何以望阵而逃虽有百口难逃斧钺矣张鹤鸣咆咻刚愎讎视言官力主骤战困廷弼于右屯听化贞于三岔广宁失陷中枢谓何岂宣捷则受赏溃师则无罪乎而职方耿如杞与化贞香火情深连环胶固又伺鹤呜之有隙于廷弼也散布流言巧为佐斗是化贞之败中枢误之而中枢之悖皆如杞弄之也如杞可不亟正典刑而缓天诛哉＜锍-釒＞入切责秉谦夺俸半年令耿如杞供职如故给事中刘弘化同以为言亦夺俸三月
　　○  上谕吏部都察院朕览科道官屡＜锍-釒＞纷嚣全无正论辽左继陷皆因经抚不和以致官民涂炭朕深切惊忧昨张鹤呜慷慨自请视师具见忠义为国江秉谦妄言乱政已从轻薄罚今又结党渎奏各逞已见不恤国家之急臣谊何在尔部院便传与大小各官以后务要虚心协力共图  宗社大计将当行事务着实整理毋事空言再有仍前乱言溷淆是非的决不姑息故谕
　　○吏部都察院会举卓异山西左布政洪翼圣右布政佘自强狭西右布政洪世俊浙江按察使陆完学山东按察使程启南山西按察使王豫立郭尚友狭西按察使张尔基福建右参政詹士龙湖广右参政李成名广西右参政刘洪谟狭西右参政沈自彰山西右参政魏说江西右参政王化行湖广副使卢瑛田四川副使徐如珂山东副使真宪时狭西右参议宋槃直隶苏州府知府沈萃祯浙江杭州府知府孙昌裔山东济南府知府徐从治河南开封府知府王瑊浙江宁波府知府方应明江西南昌府知府黄元会共二十四员  上命纪录擢用见在者赐宴于礼部
　　○庚午太仆寺少卿赞画何栋如＜锍-釒＞言经抚共事成算未闻私斗日甚致军吏离心甘为虏用将官轻动遂至丧师两臣皆罪不容诛矣为今日计惟有收合残兵付一贤能大将抚摩而噢咻之使其喘息少定即行训练而武弁中惟凤阳游击李呈芳可当此任次则凤阳卫指挥高阶亦可为偏禆之选其余一应钱粮军器火药车马之类必得真实边才乃可料理今廷臣中习知兵法才望素著无如礼部侍郎孙承朵京营左佥都御史李宗延光禄寺少卿李之藻尚宝司少卿熊明遇堪为监军司道者无如济南道熊大灿户部郎中田一井李孔度兵部员外车朴原任参议阎鸣泰郭佳镇堪赞画者无如原任武康县知县马绍愉应天举人宋献湖广举人甘筹浙江举人孙履恒等惟  皇上速召用之＜锍-釒＞下部议
　　○巡抚天津右佥都御史毕自严言广宁不守津防宜周谨陈五款一广兵额谓原议津门用兵三万今陆兵一万二千水兵三千二百宜再募以补前额一时给饷谓有兵即有饷乞敕户部多发接济一防海口虏欲犯津繇右屯北岸而来必经南海口瞬息可达查南海口在秦王岛迤东距山海不满十里当置水兵一枝以堵截要害一请盔甲津兵全无盔甲赤身露顶何以御敌近入觐各官解到万余今辽左既以停发都门自有局造乞敕部给发津门五千副以壮军容一议将领臣所募新兵分为标正二营标营有都司萧倬统之料理两月士心倾向营伍改观今以前任被参革任补以新升徐镇都恐兵将不相习而臂指不相为用况倬有家丁七十余名俱称骁健若革任家丁皆掉臂去矣不若姑令戴罪管事以使过开树功之门也＜锍-釒＞入下部
　　○遣御史吴之皞巡按淮扬江日彩督理辽饷董翼巡按贵州
　　○辛未命大学士何宗彦朱国祚主考会试故事凡遇会闱以阁臣典试而詹翰一人副之已推礼部尚书掌詹事府事顾秉谦  上特命国祚国祚＜锍-釒＞辞  上曰今岁系朕首科特用二辅臣以光重典卿不必辞
　　○礼科都给事中惠世扬＜锍-釒＞言广宁既失山海阽危惟是关以内处处单虚举朝徒为镇定之言不为镇定之事试问守山海之法安在无以应也试问夷虏合谋倘逼山海而京师何以设处使人心不乱无以应也试问奴若至城下勤王之师何以次第入卫布置何方粮料何在无以应也试问都重二城守垛官民何以分守奸人何以清查各门何以开闭煤米何以储蓄无以应也匡王敌忾之心移为仝躯保妻子之念万一事出非常有大家相率而逃耳伏乞  皇上立命阁臣责成当事一切战守机宜刻期奏报庶人心可以镇定而空言不致误国得旨诸条陈应行事宜已经奉旨各衙门不肯举行尔科道参来重治以惩玩愒
　　○壬申荫大学士何宗彦男敦叔国子生
　　○署兵部左侍郎王在晋＜锍-釒＞言自镇武师溃人尽以守关为急着不知守关必外有城郭为藩篱营屯为犄角有烽堠以严瞭望有哨探以通消息关门以外尚为我地乃可容布置耳今且扃关固守贼至而我不知贼去而我不蹑如此而谓关之可守不敢必也昨闻抚臣王化贞尚同道臣张应吾及二总兵以孤军驻前屯闻芝麻湾有米二十万石觉华岛米六万石未为贼有则事尚可为倘乘此虏骑未侵急率兵出关收复宁前徐俟机会尚可冀桑榆之功经臣以此自赎于法可宽况抚臣孤驻前屯万无不援之理即抚臣不能自立随后入关亦宜令其急出再图收复退缩者无赦是在  圣明立断耳得旨失事经抚道将该拏问正法姑责令出关防守收复以赎前罪国法已宽如再违玩决不轻贷
　　○御史张捷＜锍-釒＞言广宁宁前逃难十数万生灵扣关而入者安插赈济万不可缓愿  皇上立出帑金数万遍加周恤而安插之法尤宜速讲此数万之民其少壮骁健者皆我见在之兵即于稽查奸细中用挑选之法籍其可兵者当不下一二万人命一良将统而练之以守关其不可兵不愿兵者分为三等读书业儒为上等使居京师城外空地贫有室家为次等使居近畿郡县可屯之地令其自相别认自相甘结以保甲之法行之其赤身无籍者为下等则分而散之诸处不使久聚关门致有意外之衅也从之
　　○遣御史潘汝祯巡视京营
　　○荫授锦衣卫指挥佥事项俊卿男震本卫指挥同知世袭
　　○升都督佥事总兵王国梁为署都督同知
　　○癸酉山东济南东昌州县并河南汝宁皆地震
　　○水西土同知安邦彦叛围贵州先是以奢酋之变调兵水西安邦彦素怀异志宣慰使安位幼弱不能制又有盐仓土目安效良者沾益土官安远叔也先以谋袭沾益不遂伺安远公出遣叛目阿借等伏途截杀遇救得免滇抚沈儆炌闻于朝檄责效良俾缚阿借等以献效良不悛复纠东川土官禄阿伽焚掠新屯阴与邦彦谋叛正月二十八日安酋率兵二万至毕节阳称报效阴袭毕节守将知其谋固守不下效良助之遂陷毕节分兵攻破安顺平坝沾益龙里等处遂围贵阳
　　○监军巡按方震孺言河西既陷经抚入关山海之外或置重兵或设游骑或安烽大此守山海之策万不可易者中前地方因臣驻劄严谕守将周子才谨防西虏故城郭人民无恙此处宜宿兵一枝以通宁远据道臣韩初命所报吴自勉等营尚有兵万人伏祈急敕督臣速遣将发兵驻劄勿使此地又为西虏所据奸民所焚  上命张鹤鸣王象乾上紧设法屯守中前地方
　　○驸马王昺＜锍-釒＞言顷者辽东之役遣卒披靡中外惊愕者朝廷原未予天下以必死之恩威安得责天下以必死之义气向来一切调募徒取充数而调募之人非用兵之人调募苟且塞责一交领兵之手而事毕矣且当事者若饷兵之烦费闻募少则喜多则惊驱天下于不测之地而不问其身家不惜其饥寒徒以朝廷区区之名分为羁缚彼愚夫悍卒安知名分而国家之法又未尝令统兵者恣出入而不问故将不识士心士不识将意以邈不相关之人而驭乌合安得不见敌而溃臣以为使臣募兵即以臣领所募之兵而进战退守终始在臣盖当募时兵之气力精神毕熟于臣而可步可骑可正可奇便从简阅中得其精而就中之材可驭什伍者便为什伍之将可驭千百者便为千百之将一当大敌历以人应可无烦再计者切见今之将有力者皆蓄家丁其平日家丁之身家牲命皆托重于主人故一遇敌皆以身力报其主臣以为今之募兵略仿此意则贵精不贵多盖募万人而退不如募千人而进也精之道在宽于饷以恤其私在严于法以防其骫尤愿  皇上于帷幄重臣中慎简有能任之才肯任之胆者而专任之勿为宵小谗妒务要兵食足法纪申智谋之士貔貅之将不难请缨系奴之颈矣  上嘉其忠义优答之
　　○甲戌遣礼部侍郎周道登祭三皇于景惠殿遣太医官祭先医之神
　　○月犯天关
　　○命铸兵部行边关防协守山海关总兵关防兵部行边赞画关防给张鹤鸣王国梁何栋如
　　○荫原任南京户部右侍郎吴中明孙赐玉国子生
　　○赠原任国子监祭酒萧良有礼部右侍郎荫一子国子生
　　○以礼部尚书掌詹事府事顾秉谦右春坊右庶子张鼐补经筵讲官
　　○升福建布政使司参政詹士龙为广东按察使分守岭东道
　　○升南京神机营坐营蒋吉嗣为湖广行都司南直柘林把总潘崇龙为贵州都司佥书
　　○乙亥  孝定皇后忌辰奉先殿行祭礼遣武清侯李诚铭祭  昭陵
　　○月犯掩井宿
　　○监军巡按方震孺＜锍-釒＞言顷河西尽陷失事诸臣在经臣以为原不敢主战原不主河上驻兵原言辽将不足信今其言一一皆验似不得深求不知经略一军之主因辽东而起经略且并河西而失之非尝宠眷其何以酬臣不敢为经臣宽也抚臣过信回乡之言侥幸一战广宁先溃宁前瓦解至于出城一节实因辽将孙得功黄进封火药兵器军饷等库迎接奴酋若非江朝宾先知其谋抚臣不免矣而信用孙得功者谁臣不敢为抚臣宽也若督臣王象乾则鞭长不及自应免议其诸道臣受苦而无功者高出胡嘉栋也随经略而西者韩初命也随抚臣出城者牛象坤也有策应广宁而广宁已陷者邢慎言也恐西虏纵横固守而城廓无恙者张应吾也此番失事变起呼吸贼生肘腋情似可原而封疆既去炤例分别治罪亦复何辞当此存亡之际一面责其死守山海不得以待罪卸担俟有代者从容议罪惟巡道高邦佐慷慨自缢于松山祁秉忠扶病而战中箭而死刘渠虽传落马尚无的信而杀伤贼兵六七千不听李永芳之招降骂贼自刭则罗一贵烈矣其他诸将各官俟查明另奏至于臣病废误事有志不酬无再靦颜冠带之理谨席藁待罪听  皇上之处分得旨广宁不守失事各官情罪深重国法难容罗一贵守堡杀贼至死不辱勇烈可嘉高邦佐以身殉难足愧偷生并祁秉忠等都候查明恤录道将等官姑著戴罪防守经抚候旨定夺
　　○御史姚应嘉陈防御要务一曰榆关屏蔽宜厚一曰边口绸缪宜蚤一曰土兵拣练宜速一曰都城义兵当储下部议
　　○原任大学士孙如游疏辞襄祔礼成恩荫不允
　　○原任南京国子监祭酒升南礼部侍郎顾起元疏辞新命并乞休允之
　　○差南京工科给事中徐宪卿巡视南京京营
　　○升南昌府知府黄元会为本省按察司副使
　　○丙子  孝贞纯皇后忌辰奉先殿行祭礼遣武平伯陈世恩祭  茂陵
　　○户部尚书汪应蛟奏避难辽民入关蜂拥不可无拊循之实不必有发赈之名奉旨动支银两就彼给之恐此声一倡斗大之城不能容一金之惠不能厌合无随地安插或间田可辟与为受廛之氓薄技随身勿失资生之策八府平粜仓谷今宜免粜以供饘粥起解春夏赎银今暂停解以给牛种大都宁散毋聚散则不生邪心宁远毋近远则无忧意外  上是其言
　　○御史董羽宸言今日吃紧惟在选任临边附畿有司与整顿蓟藩十二路各隘口两事盖有司得人则郡邑之所训练皆兵所屯牧皆储所修缮皆保障今千里内外守令谁为年力精壮才气超迈谁能招亡辟土拮据封疆皆一见可知乞敕按关两臣单车巡阅近属要冲如昌平顺义密云遵化延庆永宁等州县相其城池之坚瑕储蓄之盈缩器械之良楛其才能备御者许与便宜措置其不能者尽易即有它长而不足御侮不妨别用分别报命不得顾惜怨劳以贻封疆之忧据臣所知如在籍王应乾赵邦清未任道臣霍维华运判韩万象顺天府通判杜应芳见在入觐苏万杰赵廷忠潘曾纮张福臻平阳府推官袁玉佩南靖知县杨廷诏俱可听部推用而道臣邵可立真宪时贾之凤皆可以勘乱者也若夫自山海燕河青山建昌以至冷口嘉峰松棚马栏墙子曹家古北石塘诸路各口或僻不及防或冲而难御或台圯谷堙亭障几空或为木市贡道犬羊所出没种种破漏皆奴骑假道门□车入之径西虏要挟之门每路急遣才力文臣一员察形审势补旧增新一面精选赤心武臣俾锁钥之庶  陵京藩卫犹有赖也疏入下部
　　○御史焦源溥疏荐人才文臣张春张舜典李备董尽伦勋戚吴汝胤薛濂武将柴国柱李怀信马世龙李承先李日新朱腾跃胡守乾未授职韩兆元李时中王应竑雷以诰章下所司
　　○命铸南京户部督理钱法关防
　　○令决左道妖言李文等
　　○丁丑大理寺少卿冯从吾太常寺少卿董应举太仆寺少卿何乔远合＜锍-釒＞请并逮熊廷弼王化贞以伸国法以惕人心报闻
　　○遣御史马鸣起管屯田
　　○命发帑银三万两著锦衣卫千户陈正论会同谭谦益速制战车
　　○大同总兵张国柱以病去即以本镇协守新升蓟镇总兵许世臣补之
　　○戊寅春分祭  朝日坛遣驸马都尉侯拱宸恭代
　　○经筵开讲
　　○  上谕户兵二部朕自登极以来夙夜孜孜惟封疆多事民困未舒是念所有加派钱粮俱充兵饷亦惟图剿除凶逆乂安方内使吾民得安于田里室家相保以称朕受养元元之意无奈东西告变经费日烦以重累吾民朕甚悯焉今以将吏之力士卒之用命共诛西贼荡平有期惟是东贼猖狂侵我河西转输徵调未得息肩地方官当晓谕百姓以朝廷不得已用兵暂时加派吾民当以急公为义稍俟事平即行蠲免其带徵钱粮先免二年北直隶地方频年骚扰苦累尤甚并免加派以示优异有司官设法团练乡兵令各自保闾里中有智勇才力之人即行奖劝或开送督抚兵部衙门酌量擢用其河西逃难士民不肯从贼来归内地尤可悯念地方官即随便安插给发仓谷多方赈济仍拨与空闲地土屯聚耕作毋令失所有壮勇愿充兵者听有奇谋异能志在复讎者即与录用尔部即出榜晓谕仍行与各省直抚按官一体遵行朕实不逮贻累吾民惟  祖宗德泽国家法度朕不敢忘二百余年金瓯无缺之疆宇朕不忍弃凡我臣民其悉心毕力共期匡济以安享太平之福毋负朕意故谕
　　○御史江日彩＜锍-釒＞言河西失守几至烽火彻于甘泉乃议求将矣登坛而□分营而任未闻也议训练矣兵练于何将将练于何地未闻也萧如薰白兆庆留用矣用于何所耶条议京营夥矣而习车攻较技艺演火器讲韬略学战阵未闻也最紧如五城之把棍收之可为可用纵之将为内乱未见作何道以招徕之同官苏琰陈吕宋铳城之法其可当十万师今未见议覆议筑而求三年之艾也山海至蓟镇喜峰一片石诸口未见整饬防御也时急而事缓谋长而用短其何以救国家之危愿当国者于一切章＜锍-釒＞有可行者直捷票行无待部覆而悠悠玩忽也得旨疆事紧急应行诸务已有屡旨通不遵行着兵科官通查奉旨事件曾否料理作速明白具奏以凭处治不得抗违
　　○荫原任大学士余有丁孙长灿中书舍人
　　○命礼部右侍郎孙承宗为兵部尚书兼东阁大学士入阁办事升吏科都给事中薛凤翔为太常寺少卿
　　○命吏科左给事中赵时用礼科右给事中周朝瑞户科左给事中陈胤丛各掌本科印
　　○升山东按察司按察使程启南为本省布政使司右布政使浙江布政司右参议邢其任为湖广按察司副使郧襄兵备道
　　○升副总兵管狭西总督中军事杨麒署都督佥事充总兵官挂印镇守延绥南直江南副总兵吴守德署都督佥事充总兵官挂印镇守宁夏原任援辽总兵官李怀信仍以原官起充总兵官挂印镇守大同
　　○己卯改仓场户部尚书王纪为刑部尚书
　　○升都察院左佥都御史熊尚文为工部右侍郎
　　○起升巡抚南赣右佥都御史牛应元为南京大理寺卿太仆寺卿丁懋逊为通政使太常寺少卿林学曾为南京通政使
　　○逮王化贞命熊廷弼褫职回籍听勘
　　○庚辰大学士孙承宗＜锍-釒＞辞新命不允
　　○升贵州道御史刘兰为太仆寺少卿
　　○升苏州府知府沈萃桢为福建按察司副使分巡兴泉道
　　○辛巳以龙飞首科加贡额四百名
　　○大学士叶向高等以河西失守合＜锍-釒＞引咎乞赐罢斥得旨河西失事皆繇经抚不和道将等官闻风弃城奔逃以致溃败与卿等无涉何乃合辞请斥今东西交讧之时正赖卿等运筹帷幄佐理劻勷还传示大小臣工协心并力共图安攘以慰朕怀
　　○又各输赀二百两备买煤米之用以济穷民  上深嘉之
　　○贵州抚臣李橒＜锍-釒＞报十一十二两月间官兵与蔺贼大小百余战前后杀贼不下万余绥阳遵义湄潭真安乌江桐梓次第恢复因叙文武道将总兵张彦芳平越监军道朱芹提学佥事刘锡玄监纪通判万编徐清绥阳县知县任宠都司许成名黄运清□士杰徐用宾守备焦瑞麟等征剿防守之功  上命效劳文武各官候事平优叙还益加奋力务底荡平
　　○户部尚书汪应蛟言漕折一项系太仓旧额四十两月折色亦系京军成规近年国家多故厝处万难不得不出于通那节次已完款项未豁今宜着为成例以后一应岁报收放清册尽入太仓撒总前此未报放数即于漕折项下速行开除并买铜等项俱归太仓酌发其收数仍开漕折款目放期定限四十两月庶虚实无溷淆而缓急有剂调矣  上是之
　　○大学士刘一燝九＜锍-釒＞求去  上慰留之
　　○以左庶子来宗道充日讲官
　　○以旧辅张位佐理忠勤功存国本复原官荫其子大朴尚宝司丞
　　○荫原任太常寺卿洪文衡孙茂国子生
　　○荫故帅刘綎男佶本卫都指挥使
　　○壬午大学士孙承宗再＜锍-釒＞恳辞新命不允
　　○恤故刑部尚书罗朝国予葬祭如例
　　○升尚宝司少卿鲍应鳌为太仆寺少卿
　　○调江西布政使司右参政岳和声于山东管永平燕建二路兵备道
　　○升杭州府知府孙昌裔为本省按察司副使管屯田水利邵武县知县袁崇焕为兵部职方司主事
　　○癸未监军御史方震孺言经抚入关之后中前一带防守无人查芝麻湾积有多饷可通觉华岛决不可弃臣舆疾东去欲往来于中前不惜以肉投虎请催遣兵将守此一方  上以方震孺挺身出关亦见慷慨还着会同枢督督率道将布置防御
　　○赠原任吏部左侍郎包见捷工部尚书予祭葬如例
　　○甲申  上御文华殿讲读
　　○提督操江右佥都御史徐必达奏称长江要害戍兵单弱议者欲于安庆加一千五百圌山加一千二百九江加五百四十采石加八百而海口如皋扬舍相对之中有叚山驼驼沙特设一营募兵一千为门户之防岂非绸缪至计然居重驭轻全在南京但南京驻有精兵二万无事则时时训练有事则一万居守一万酌调援剿上流急则趋九江安庆下流急则趋圌山叚山首尾相应实为良策而兵且不必召募就南京见在计之计臣所辖太平游兵二营一千八百名兵部所辖水陆二营三千三百名以军总计各营约三万一千余标营选锋九千五百余名是南京尚有兵也惟备加选练则兵不空虚惟臣衙门与兵部合练则兵不单弱矣部覆  上是其议
　　○命铸团练西协车营事务关防给副总兵万化孚
　　○刑部尚书王纪疏辞新命不允
　　○加升潮州参将俞咨皋副总兵职衔炤旧管事从两广总督陈邦瞻请也
　　○乙酉  恭仁康定景皇帝忌辰遣彭城伯张嘉猷祭  陵寝
　　○秦王请封存机等四子  上以首藩准封郡王一辈仍食本等禄米别府不得为例
　　○户科给事中许可徵言全辽既去止以山海为塞不得不专言守而带甲百万无粟安支今粮积右屯八十余万积觉华岛二十余万而芝麻湾之饷亦多其在芝麻湾者监军方震孺欲往来其间或不至委弃而岛卫之粮百余万经抚既置不顾闻关外小车尚有三十余辆宜急急侦探因势制变以规进止或取给前屯诸路或稍稍运回关门上策也不然遣疾足敢死之士出奇烧毁毋弃而赀盗  上然之敕该部作速料理
　　○准原任南京户部右侍郎吴中明荫一子国子生
　　○准告病御史郭如楚张纮回籍调理
　　○丙戌金星昼见
　　○兵科都给事中蔡思充＜锍-釒＞言山海关一墙之隔系  九庙安危用人最为吃紧永平宜添设巡抚一员副总兵一员通州设总兵一员涿州添设道臣一员参将一员总之冲锋守阵二三武臣是任则原任总兵黄钺张士显与听用各并如张抱赤王兴业尤世吉等兵部即当量材委用其家丁行粮鞍马器械等项随到随给勿后时可也都城之外不分劄则虞孤概分劄则虞溃非有宿将提兵则人情动摇萧如薰白兆庆王世钦等分营训练已有头绪而世钦之父王威畜有家丁千余威既谢事合著世钦取用延绥总兵杜文焕虽受命入蜀权以缓急宜令赴京以备防守至于近京卫所中各官非掌印署事者速令抚按遴选堪用各带亲丁赴京训练以备叙用都城九门外城七门直日官军不许诡占雇募兵部亟行挑选世职中身家足膂力刚者专司启闭仍令招募丁壮每门二三百名给以月粮两月一练暇则运石上城一军得一军之用而门禁不虞疏也侍卫将军王之爪牙  祖制锦衣卫大汉将军一千三百七员名神枢营红盔将军一千五百员名五军营又刀围子手三千名侯伯驸马统之今能如制否当着该管勋戚清查老者汰缺者补有阻挠者请旨究诘不惟肃朝仪且以备护卫也＜锍-釒＞入敕部依议行黄钺张士显即行取用杜文焕候川事稍平赴京听用
　　○兵部车驾司主事来斯行言津海水陆要害自乐亭县下海二三十里有曹宝店青坨十九坨将军坨钓鱼岗皆周围一二十里而离西北岸清河口二十余里有月坨周围四十余里与前曹宝店等互相联络南可以望登莱东可以探金复北可以了山海西可以卫天津诚海中之要区又青河口北去十五里有马头营永乐间曾移辎重于此今诚于月坨设立水兵一营于马头营设陆兵一营皆立之总帅严之训练令部伍渐精事机可遘则疾趋海盖之间警报相闻则急驰岩关之下他日斩奴首而复辽阳未必不繇于此非徒防御应援聊以终津门之局而已＜锍-釒＞下部议
　　○予原任应天巡抚右副都御史王应麟祭葬如例
　　○荫原任总兵官秉忠男拯民榆林卫指挥佥事炤例优给全俸
　　○加总兵白兆庆实授都督同知副将王世钦署都督同知
　　○丁亥南京巡视营务兼管巡仓御史谭锴以留都重地绸缪宜周条为六款一修甲器各军盔甲器械朽敝已极欲一一制造工部空虚难办今兵仗局贮有铁盔铁甲刀枪铳炮等器请容领出修理无创造之费而有坚利之用一增战马请敕南京兵部差官于产马处所选取二千匹分给各营演习以备驱策一增水兵沙船唬船虽称便捷不堪乘风破浪乞敕南兵工二部比炤圌山式样造大战船三十只并募惯习风涛水兵二千庶不至望洋心怖一增教习练兵必从教师指授各营虽不乏人犹存见少宜增募数十人平居用以教士有事藉以冲锋一南粮勿复改折南粮七十余万石官军之命胥悬于此今以边警之故频议改折致仓廪空虚此后毋轻议改折庶根本重地可恃无恐一水兑勿骤更官南米有仓收有水克并分司监之仓差三年水兑仅三月席未暖而担旋弛弊窦相蒙谁剔夙蠹宜准仓差之例积习可新军民受福部覆如议
　　○原任兵部尚书黄嘉善辞延镇叙提加恩不允
　　○礼部右侍郎朱国祯＜锍-釒＞辞新命令即来供职
　　○起原任通政司添注右参议吕邦燿为本官
　　○戊子大学士孙承宗＜锍-釒＞言今天下急务在收拾人心而欲收人心在大振天下之气方今百吏因循庶政丛脞宜令吏部细加体察凡宽博近迂文藻近弱迟暮近衰急为量移务得精敏有干局者布列兵马钱粮之司大破尝格勿拘资序至于武吏宜令兵部遍核诸将择一沉雄有□略者授之钺偏裨以下得自辟置庶与意气相属凡召募之兵任其简汰文吏勿得羁馽而使不得展以文统武自是敝法如向者刘杜近者罗一贵假令得专制之权而伸缩如意何至于败若既得沉雄之将畀以辽事小胜小衄皆勿问要于守关无阑入而徐俟兵力之厚为恢复北縻西虏东联海防凡城堡有所复即以其人畀之使其人之精力全用于辽盖得寸守寸得尺守尺以干家之智干国必无遗力而朝廷特资其兵饷明其赏罚以防跋扈之渐至西虏择其可以弹压众部者縻之使不侵不叛侦谍须得沉静有智计者厚资其用而勿以沈惟敬王猷辈为误关外即未须尽复而当急为计其流民数万勿列近关为奸细之穴当官为给盗分徙为屯田之用其一片石以西有戚继光故垒大加修葺以资防御至于营兵之滥骤更则易哗当先精简营将仿古伉健升为亲军而拳勇绝技皆籍记之以次迁用而数比其击剌骑射之艺数赏其能者且化为亲兵而后徐汰其老弱至城堡之可守者其大姓之储可令贮之城堡与夫练乡兵练小操皆郡邑吏之能事也凡此数者可以拊养战士而悬重赏以劝功宽文法以重武则何功不成但兵交原野议纷庙堂此往时失著至言出而咎票拟之不速旨下而忘责成之有效臣与诸臣戒之得旨览奏经国筹边具见硕画内用人任将等事尤切时务着该部悉心料理毋事虚文
　　○兵部署部事左侍郎王在晋覆应天巡抚王象恒＜锍-釒＞言江南乃财赋重地值东西交讧所在皆有乱萌抚臣以绸缪苦心为补苴至计如增选锋以实标营扼要害以卫襟喉抽卫军以充行伍练乡兵以备调遣核逋负以给粮饷查虚冒以清隐占神鼓舞以示劝惩皆犁然成昼其欲镇江添设游击采石添设把总控京口之上流壮南中之声势事属可行惟抽军一节若太镇二卫金山卫系沿海地方岁岁备倭队伍单弱应在本卫防练  上是之
　　○遣御史林一桂巡按应天
　　○升宣府巡抚解经邦为兵部右侍郎兼都察院右佥都御史经略辽东
　　○南京太仆寺少卿赵拱极以病请告部覆从之
　　○升抚州府知府张秉文为江西按察司副使分守饶南九江道
　　○革延绥左营游击张洪烈回卫巡抚张之厚参其托病规避也
　　○己丑命大学士孙承宗暂掌兵部事从御史左光斗请也承宗疏辞  上曰东事紧急卿即掌管部务尝朝奏事免承旨仍入阁办事
　　○潘府内丘王珵埙薨遣行人林咨□治丧祭如例
　　○遣御史刘述祖巡视京通二仓
　　○风霾
　　○兵科都给事中蔡思充＜锍-釒＞言山海一关止有残兵五万皆敝衣垢面一带城垣仍低薄塌圯罗城内器械填塞莫为查验而溃兵逃民团聚如斗之城互煽互惊立见兽散之势枢臣张鹤鸣一手支撑无可推诿而道臣邢慎言张应吾韩初命又不免有烦言访得原任辽东兵备阎鸣泰新升兵部主事袁崇焕皆饶有才略宜敕令分任榆关而总兵孙显祖王国梁就残兵中挑选孰为冲锋孰为守垛参游总哨从中推择日日训练庶可救万分之一乎  上从其言命阎鸣泰以原官起用同袁崇焕等协力赞助
　　○逮道臣韩初命
　　○升南京礼部右侍郎黄汝良为吏部左侍郎兼翰林院侍读学士协理詹事府事充  实录副总裁命编修叶灿简讨缪昌期姜逢元李国＜木普＞罗喻义孟绍虞俱充纂修官
　　○庚寅兵部署部事王在晋疏言今河西陷矣兵将奔矣抚臣无一骑而经略之兵多散矣然前屯中前岂无剩卒觉乖岛尚有万人孰可招练孰为统领此兵将之应交管者昨王化贞书云觉华岛有粮料二十六万河东堡有八十万芝麻湾粮料七万有余今责何人搬移何处存顿此粮饷之当交管者至运车战车及盔甲器械未出关者若干溃兵抛弃今收拾存留者若干抚臣书云溃兵马匹何啻二万今归何处当一一查验此车马器械之当交管者昨得枢臣张鹤鸣手劄知关上兵尚近六万而何栋如邹复宣王国梁所统之兵犹未有抵关之报此时及蚤整顿收拾眼前见在之兵见存之物先议固守复图恢复此枢督二臣之事也若少延时日人益生情匿其所有而马匹甲仗益不可问矣  上敕该部严行查核
　　○差御史李养志炤刷文卷
　　○辛卯取中式举人刘必达等四百名
　　○  上谕兵部朕览各官屡＜锍-釒＞条奏封疆阽危请多用宿将以救榆关等处着该部便于在朝勋戚等官并山狭榆林等处废闲总兵副参游等官从公摘推三二十员分发各镇随材委用立限刻期前来任事内果有智勇过人即与擢用有事与经督抚按各官相机商确不得牵制误事其各官素有蓄养亲丁尽数随带甲仗器械前来本省量给安家行粮该部给与马价银两训练以备缓急毋得视为泛尝故事故谕
　　○署兵部侍郎王在晋＜锍-釒＞言诸夷抚赏马市在广宁镇远关镇静堡等处广宁失则市罢赏绝是我之失广宁非虏之利也然今日不结虏必将为虏所结乘此奴虏未合之时亟遣通事谕以利害饵以封爵款赏树奴之敌以张羽翼养我之力以卫本根洵今日之急著也  上可其奏
　　○贵州巡按史永安疏言仲苗之为黔患与黔相终始者也抚不能安剿不能尽蔺酋未叛之前尚能督责营肖申饬备捕以通滇黔一线自永宁逆酋起而黔之普尼永毕受敌矣自遵义之逆孽应而黔之乌湄余瓮受敌矣贼之薄湄瓮者尝扰黄滩关薄乌江者三犯江关苖仲伺隙勾引猾贼破城陷地之惨哨报日闻此际而不议大创之不惟黔不成黔抑且滇难为滇但大创非大兵不可而大兵非大饷不可日闻  皇上发帑金二百万分为东西之用将吏军民无不手额庆更生而仅蒙十万之给嗷嗷待哺所济几何请再发三十万庶可以招集大兵剿除诸逆救全黔于水火之中章下部议
　　○特加锦衣卫指挥使戚昌国为本卫都指挥同知以后子孙止袭指挥使
　　○壬辰遣太仆寺少卿刘兰往河南等处买马
　　○先是大学士叶向高等于开讲次日以时事倥偬请暂辍经筵日讲奉旨暂免候宁谧举行吏科给事中侯震旸因言经筵日讲非徒以章句庸谈为粉饬太平之具当此国家多事防微杜渐辨贤别奸战胜庙堂宣威阃外正当于朝讲之际二三元老开壅蔽而启殷忧奈何辍之御史张捷亦以为言得旨日讲于二十八日行
　　○癸巳清明节遣侯孙承荫柳祚昌徐锡胤陈光裕朱国弼伯方一元王永恩施壮猷张嘉猷卫时春郭邦栋祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵
　　○遣右都督李承恩祭  景皇帝陵寝
　　○遣指挥事中陈胤丛条奏班军入卫事宜一补伍之法宜严一领班之官宜择一赴班之期宜定一操赏之格宜议一提督之官宜设一器械之制宜精＜锍-釒＞下部议
　　○兵部左侍郎王在晋疏言京师应募之人皆五方乌合之众领银则人人骁勇入队则每每恇羸东营点而西营应比比然也科臣举阳武侯薛濂锦衣卫指挥万邦孚招集溃兵奉有明旨而溃兵已过通州玉田无从招矣莫若令招土兵濂自称平时结客养士有精锐数千皆真保间有根脚人当即令濂募兵五千万邦孚募兵五千查明籍贯分别队伍务精壮骁勇募完之日择相应地面屯劄查验则委台臣一员散粮则属户部司官其濂所举袁麟柯仲炯即用为参谋俟有成效另议授职可也  上是其议
　　○甲午  上御文华殿讲读
　　○大学士掌兵部事孙承宗＜锍-釒＞言今天下敝极矣不极力修明  祖宗法度大布  皇上德泽人心必不固结士气必不振扬臣下虽致身以奉明法徒供妒忌之口臣望  皇上虚明以察事理详密以烛人情更乞饬励文武诸臣勿角口语勿事虚文事关军国群策群力一德一心同议干理同议节缩司兵马者不得恣于不可多而不顾供应之难司钱谷成造者不得刻于不可减而不顾星火之急即科道诸臣事必尽言言必尽事第人有贤否事有缓急须身在事中者详酌轻重悉心料理以副言者之筹策臣出藉部臣之商确入藉阁臣之拟议得仰候  圣裁以禆兵政臣决不敢任必为之气持而为拗恣而为愎总之臣原无他长独有真念其有阻格不行仰干名法者容臣执三尺以入告其边防大计容臣受事后随时具奏  上嘉纳之命益殚忠猷以副倚任
　　○起升原任山东布政使司右参议阎鸣泰为山海监军副使升兵部主事袁崇焕为山东按察司佥事山海监军
　　○升山西布政使司参政魏说为山东按察司按察使分守济南道
　　○加升神机营副将王世钦为总兵统练营兵
　　○乙未祭太仓之神遣尚书汪应蛟行礼
　　○改南京刑部尚书陈荐为南京户部尚书
　　○工部尚书王永光为户部尚书总督仓场
　　○升大理寺左少卿冯从吾为都察院右佥都御史协理院事
　　○升山西布政使司参政王之臣为都察院右佥都御史巡抚宣府
　　○升兵部主事来斯行为山东按察司佥事抚属监军从天津抚臣毕自严请也
　　○兵部右侍郎兼都察院右佥都御史经略辽东解经邦疏辞新命不许
　　○丙申吏科给事中侯震旸疏言中国长技在火器然火器用以临敌必藉车用以守城必藉台造车已奉旨有谭谦益等可期实济其锐台之法宜讲精之者现有举人孙元化急宜留用炤法建制一台既就各台齐筑推之山海蓟门各关隘各行建筑以成金汤之固疏下部兵部题覆言锐台近在郊圻者恐敌及踞高以薄我僻在旷野者恐敌趋间道而轶我若山海桃林喜峰口一月石等处得一铳台便可当万人之敌令孙元化相度地形扼虏必繇之路各建一台即以一台之费为诸台式隘口有金汤之固矣其教练大器之法即令元化指授方略于将领惟造铳之人方习用铳之法也命依议速行
　　○监军御史方震孺备陈东行闻见言本月初九日伶仃东行过八里铺副使张应吾踉跄一骑来见是夜同坐败垣中达旦次日宁前旧将倪承勋亦以数骑相从至中前所有西虏二十骑见臣遁去城中官舍无恙又三日至芝麻湾见未狼藉急谕守关军士各给一月粮听其自取又三日问前屯路据哨役称城中有虏三百人搬粮握铁比至不过数虏亦皆遁去城中大炮未动房屋尚有存者城廓皆无恙时李登魁来言大兵溃后奴仍在沙岭劄营有人报河上有水正欲东行会孙得功以龙亭迎十王子李永芳遂同至广宁劄营教场使人摉城毕然后入城令城中安堵勿动即以孙得功为广宁总兵摉城中金帛库藏发兵西至松山见庐舍尽焚乃往锦州尽驱锦义百姓河东去奴此时不因粮于觉华岛之船招降祖天寿则山海之幸也臣急欲觅船数只为招抚祖天寿计水营都司张国卿言此行事关重大枢臣亦言招回天寿无安顿处且遗书促臣遵奉  明旨分别道将不敢不归谨据实奏闻  上以其＜锍-釒＞下部
　　○复原任河道工部尚书杨一魁原职其子举人杨时嘉奏请部覆从之
　　○山西巡抚徐绍吉以病请告不许
　　○赠原任云南巡抚薛梦雷工部左侍郎准男监生瑞清改荫注选
　　○赠原任应天府尹刘日升南京工部右侍郎
　　明熹宗悊皇帝实录卷之十九
　大明熹宗哲皇帝实录卷之二十
　　天启二年三月丁酉朔  孝肃皇后忌辰  奉先殿行祭礼遣忻城伯赵之龙祭  裕陵
　　○祭  历代帝王遣保定侯梁世勋行礼
　　○大学士管兵部事孙承宗覆户科给事中陈胤丛礼科给事中汪庆百条陈言二臣之＜锍-釒＞大要在于练营兵练乡兵练附近之兵而意归重于选将查萧如薰白兆庆王世钦等三总兵分营简练奉旨有日矣乃团练乡兵功令森严遍行各路想已遵行若附近护卫之兵科臣欲特遣一任劳任怨之臣查核兵马详开奏闻一遇调援发不逾时第海内民情攘攘遣使分行多一官则多一事兵马宜责成巡抚而以按臣查核其间堪战官兵令其开报如都城有警应援不至或以懦帅下驷虚应抚按并坐徐大鹏既经科臣举荐俟有相应员缺酌用夫臣部之求将如渴庶几旦暮遇之然观人不在于条陈而取人难信夫口说废将在京及仗策投用者臣部拟会科臣约日考试仍行各省直多方摉访山林岩穴如有异才即起送以需后用但战阵未亲功效未显辄请加衔实授臣部有繁缨之惜未敢一一徇情以滥朝廷之恩泽也  上然之
　　○大学士刘一燝十＜锍-釒＞乞骸骨允之加少师兼太子太师荫一子尚宝司司丞赐银币蟒衣遣行人护送驰驿
　　○兵部右侍郎经略辽东解经邦再＜锍-釒＞恳辞新命得旨人臣分义当急公任事不避艰险解经邦连＜锍-釒＞苦辞显是推避边务繁急著该部院参看议处
　　○赠原任戎政兵部右侍郎辛应乾兵部尚书
　　○准原任司经局洗马邹德溥复原职与祭一坛伊孙世求照例承荫
　　○戊戌  桂王庶第一子生请名命照福王庶子例行
　　○后军都督府掌府事英国公张惟贤以数日风霾金星昼见＜锍-釒＞请亟图修省因言奴酋猖獗需将甚急当假以事权不宜掣其肘且武将临敌不死即伤胜则文臣受其荣败则武将受其戮孰肯捐脰穴胸出死力以为文臣立功哉为今之计宜重将权于武将中择一胆勇出众者为大帅隆以推毂赐以尚方许以便宜再于文臣中择一威望素著者为参赞以佐之弘开幕府延揽英雄其偏禆诸将悉听选择分布战守设奇制伏惟主帅调度则内无掣肘外无旁挠三军一心灭奴不难矣至如粮饷器械火药火器军前应用之具急须料理应手毋似昔时粮饷不以时发草料任其浥烂一误再误以至屡误也  上嘉纳之
　　○命户部发银二千两著山海关监军佥事袁崇焕募兵
　　○工部尚书管左侍郎事王永光＜锍-釒＞辞总督仓场新命不允
　　○江西吉水县举人刘同升为其父原任国子监祭酒经筵日讲官刘应秋并母杨氏请恤部覆给与祭葬
　　○己亥兵科都给事中蔡思充＜锍-釒＞言  皇上轸念危疆特用宿将杜应魁专司募练今应募者千余人此辈将令之陷阵冲锋非演练何以能精非有车马甲器何以能练非钱粮应手何以能办然历数辽地败局皆缘马兵先溃步兵反被蹂踏似宜多用步兵而步兵莫如多练车阵如以追逐利马亦须步七马三马兵用铁叶甲步兵用绵楮甲马兵用弓箭步兵用火器与藤牌阔斧盖以弱矢加坚甲虽及铠不能透惟火炮无坚不破而藤牌以蔽矢石阔斧以破马蹄为中国之长技当敕户工二部亟为料理  上然之敕该部议妥速给
　　○大学士沈＜氵隺＞募兵入京＜锍-釒＞进名册其所携门客颜思忠复自请募兵万余时驸马都尉王昺以兵科都给事中蔡思充之荐奉旨募兵而禁中先是亦有内操之举或言大学士＜氵隺＞与中官刘朝阴相结于是礼科都给事中惠世扬等合＜锍-釒＞劾沈＜氵隺＞言＜氵隺＞以募兵为进身之地实藉为通内之阶颜思忠之招兵一万＜氵隺＞使之也刘朝之练兵大内＜氵隺＞阴遣门客晏日华诱之也至驸马王昺＜锍-釒＞中所称帷幄重臣与＜氵隺＞所主张王昺者若合符节也阉人弄兵于内戚畹弄兵于外奸相弄兵于内外之间不必奴酋过关而长安一片土先化为战场矣乞除肘腋之贼而后除封疆之贼＜锍-釒＞入  上责其牵引丑诋姑不究＜氵隺＞＜锍-釒＞辩臣之募兵冀有用于国＜锍-釒＞报之后其拨隶调遣事在兵部颁给月粮事在户部臣已不与闻至于内监练兵原无此事戚臣王昺抗＜锍-釒＞忠于  皇考臣曾称之至于晏日华刘朝未经一面其颜思忠自请募兵臣对同官孙承宗言不敢信其能任可问而知也何乃于青天白日之下造此疑神疑鬼之言乞将臣罢斥以息猜疑得旨卿留心边务为国分忧募兵原是忠谋朕所鉴知其余事情皆系牵掜何必介怀时事多艰正资匡济宜即入阁佐理勿得再陈驸马王昺亦＜锍-釒＞言推臣招练者兵科蔡思充也何不言于科臣推用之时而突言于今日若谓戚臣不可典兵则驸马披甲领大汉将军上殿载于会典梅殷统十万兵于淮安井源率兵以死土木之难孰非驸马乎  上慰勉之
　　○升巩昌府知府刘文琦为狭西按察司副使分守关西道
　　○降原任广西布政使司右参政昝云鹤为山西按察司佥事潞安兵备道
　　○庚子上御文华殿讲读
　　○差御史李思启巡按宣大佘合中巡按湖广
　　○大学士掌兵部事孙承宗＜锍-釒＞言辽左破坏皆因国法废弛误事之臣不可不问如四川招兵科道明时举李达狗狠狼贪藏头缩颈尚稽悬藁之诛南路监军梁之垣未点海上之槎先炫家园之锦宜与陶朗先同科招兵御史游士任募兵几何糜饷几何而忍为故乡富贵之游监军御史方震孺作好军中彷徨塞下但知友谊遑惜公家蓟州兵备邵可立未正嚣凌何堪展布经臣熊廷弼抚臣王化贞罪可详核法当并逮乞  皇上毅然独断应诛应斥法不移时而急推经略早返枢臣所谓惊心迅霆顿破沉阴者也得旨年来法纪宽纵怠玩成风明时举李达著彼处巡按拏解来京究问熊廷弼法司从公问明具奏梁之垣等该衙门分别议处
　　○南京工科给事中徐宪卿以河西陷没山海濒危条议八事一固山海一守蓟门一挑营兵一定城守一严保甲一储煤米一募义勇一檄勤王＜锍-釒＞下部议
　　○新升辽东经略解经邦三＜锍-釒＞力辞重任  上以经邦托词避难甚失臣谊著革职为民永不叙用员缺仍令作速会推于是左都御史邹元标等会议回奏得旨以后再有规避的重治不饶
　　○蓟辽总督王象乾＜锍-釒＞辞考满加少傅不允
　　○予宁晋伯刘天锡嫡母孙氏祭葬
　　○予原任通政使吴达可祭葬如例
　　○辛丑工部进铸成天启制钱一百万文
　　○大学士刘一燝辞加少师并荫不允
　　○壬寅命铸辽东监军分理关内关外各关防给监军道阎鸣泰袁崇焕
　　○发帑金二十万两付袁崇焕等调募
　　○差南京御史游凤翔巡视上江李良栋巡视凤阳等仓李希孔巡视京营
　　○升福建参将王云鹏为江南副总兵居庸关参将张鸿功为大同副总兵保定游击刘尔化为通昌三营统练民兵参将曹家寨游击高师孟为延绥镇靖营参将庙湾游击黄元吉为镇江游击临洮标下坐营郑光先为宁夏游击武骧右卫武举周文炳为神枢十营佐击黄花镇参将张武英为狭西军门中军副总兵
　　○癸卯大学士沈＜氵隺＞再＜锍-釒＞言臣自怜一片赤心奖率忠勇冀万有一助于国家而诸臣且指之为奸詈之为贼且将置臣于死者虽  圣明洞鉴绝无怨尤然忘怨尤可也忘廉耻不可也惟有称疾引身庶几息阴止影俾诸臣拔去眼前之钉而臣亦稍免矰缴之患矣  上慰留之
　　○升通政使司左通政赵南星为太常寺卿太仆寺少卿钟羽正为本寺卿太仆寺少卿袁可立为通政司左通政
　　○升大理寺右寺丞余懋衡为本寺左少卿
　　○改新推偏头关游击李同春为延绥左营游击
　　○甲辰  上谕兵部都察院东事方急警备宜严京城内外倍当安辑其勋臣武职各官募兵自是急公大义须实有才略知兵能驭众不扰的方行委任仍各分派都城外离远处所出示招募就彼安插训练应募新兵查核贯址互相保任溃卒流民中杂奸细真伪难辨不得溷行收用各门把守内外各官严加盘诘凡军装挟带兵器异色可疑诸人不许放入有指称各家兵丁三五成群白昼夺用酒食黑夜窃掠衣物占住民居寺观概行禁处其传布流言匿名黏帖煽惑观听即系奸民擒拏重治奉旨城守门禁保甲诸款派行既定该管员役亦不得假以查点恣行需扰一切巡警事宜刊示晓谕务令军民商贾人等各循生业保身宁家安固人心以靖地方该部院便行与巡视缉捕各该衙门一体遵奉施行故谕
　　○御史林一柱以熊廷弼负罪逋臣抗旨留京＜锍-釒＞言昔陈用宾抚滇全城之功亦足赎弃印之罪而无人申救当时之法行也今则无人行法而且无人言法非特无人言法而且使受法之人自言其法韩初命先逃入关廷弼曰吾使之不惟廷弼自当生而又欲生初命也噫廷弼何患乎无生自回籍听勘之旨出而人知廷弼有生法也生经略之法是生巡抚之法也则王化贞可以无死也生巡抚之法是生旧经略之法也则杨镐可以无死也可恨者陈用宾溘先囹圄可笑者袁应泰埋骨城隅可痛者刘綎罗一贵等散魄沙场可悲者何廷魁崔儒秀高邦佐等飞魂荒漠假令稍偷生而缓须臾掉三寸于长安徐陈情于仁慈之  冲主凑此情缘世界将覆水再收釜鱼重活乌用生离死别梦绕幽闺哉下＜锍-釒＞于部
　　○命铸管理募兵关防给阳武侯薛濂
　　○升兵部左侍郎王在晋为兵部尚书兼都察院右副都御史经略辽东蓟镇天津登莱等处
　　○升礼部右侍郎孟时芳为南京吏部右侍郎
　　○升户部左侍郎李长庚为南京刑部尚书
　　○升太常寺少卿张凤翔为都察院右佥都御史巡抚保定太仆寺少卿何士晋为都察院右佥都御史巡抚广西
　　○升太常寺少卿朱光祚为大理寺右少卿
　　○延绥巡抚张之厚引疾请告不许
　　○升山西按察司副使王于陛为四川布政使司右参政驻遵义
　　○加升河南前营游击翟子勋参将职衔
　　○乙巳发太仆寺银二万三千七百九十三两零为延安添兵设将之用
　　○山东巡抚赵彦以广宁失守东省为南北咽喉重地预防宜周条列八款曰固人心乡兵修城池减加派搜将材择守令重监司留钱粮下＜锍-釒＞于部
　　○予南京户部侍郎孟养浩祭葬如例荫一子国子生
　　○恤原任福建巡抚右佥都御史金学曾予祭葬如例
　　○升通政使丁懋逊为工部左侍郎
　　○起升原任文选司郎中李待问为太常寺少卿
　　○升江西布政使司右参政周光爕为广东安察司按察使管粮
　　○升湖广按察司副使卢瑛田为四川布政使司右参政备兵威茂
　　○升工部郎中王道元为山东布政使司右参政＜锍-釒＞理盐法
　　○丙午  上御文华殿讲读
　　○大学士叶向高以言官累＜锍-釒＞侵及再＜锍-釒＞引疾乞休不允口先是两广总督陈邦瞻＜锍-釒＞称闽广之间海寇林辛老等啸聚万计屯据东番之地占候风汛扬帆入犯沿海数千里无不受害我兵积弱但能连＜舟宗＞自固以商舶为饵听其饱所欲而去近虽增兵置戍未足破敌宜于惠湖加募五百以资战守广西设有总兵虽号征蛮将军而兵止五百高坐会城无所事事莫若移至南太要害之地而罢南太参将并以其众隶之凡南宁太平上思之兵皆听调发浔梧思柳庆三参将并属节制则声势联络隐然有虎豹在山之势疏下部议至是掌兵部大学士孙承宗具覆皆如议行
　　○山东历城长清济阴临邑乐陵东阿茌平肥城等州县初七至初九地震坏民居无数
　　○丁未都察院左都御史邹元标疏参南京提学御史过庭训及河南道御史潘汝祯言庭训六年考满例应考察下河南道查核而汝祯考语有岳峙渊涵金和玉节语以颂先圣者颂廷训况两臣啧有烦言为台中所不满臣等职总台纲不敢不言并乞敕下今后台中考语不得如前誉过其实  上命依议申饬
　　○先是刑部员外徐大化＜锍-釒＞劾熊廷弼失地丧师例应正法而科臣周朝瑞累＜锍-釒＞保留廷弼关门戴罪立功大化并劾之至是朝瑞＜锍-釒＞辩丑诋大化诸不法事下部议
　　○差御史方大镇照刷文卷
　　○荫原任大学士许国孙志才尚宝司司丞
　　○授五军营参将杨应瑞都督佥事管五军六营右副将事
　　○以五军七营参将徐承胤管神枢六营右副将事
　　○戊申御史陈保泰疏劾梁之垣领帑银二十万与陶朗先瓜分人言籍籍故之垣逍遥家园朗先报其出山海至铁山岛遇风坏船以发兵应援为名以侵饷充橐为实朗先之垣相应一体勘问追赃以警贪邪而赞画何栋如领南部钱粮不知几何一至浙中游湖登山殆无虚日嫖赌浪掷孰非买兵之饷且欲招富商为兵而重赂始脱改商船为战船索诈不啻千万大盗御人白昼攫金似此伎俩可堪赞画否亟宜稽查募兵钱粮追赃正法者也今日全辽丧尽山海之外奴虏充斥日会推经略王在晋以司马行边矣一切战守事宜在晋能料理否不然拥牙坐蟒横玉挂剑不足吓逃兵能吓奴酋乎至于王象乾报国虽长榆景已短柰何以八十衰耄试戎马之场急择重臣往代亦人主为社稷计也  上曰封疆重任事关钱粮不难核实何遽苛求悬坐且行边重臣方以老成倚任新简经略尚未能起程岂得波及以阻任事之心
　　○褒恤辽东死难高邦佐赠光禄寺卿荫一子锦衣卫实授百户世袭与祭立祠与张铨何廷魁同祀罗一贵赠都督同知袭升三级祠祭仍各与谥
　　○以旧辅沈鲤两朝讲幄追荫一子中书舍人
　　○升太仆寺少卿陈于庭为通政使司左通政通政使司右参议刘道隆为右通政
　　○升太仆寺少卿张延登为大理寺左少卿太仆寺少卿杜士全为南京太常寺卿
　　○升南京通政使司右参议陈宗契为南京太常寺少卿
　　○升兵科都给事中蔡思充为太常寺少卿
　　○升光禄寺少卿孙居相为太仆寺少卿
　　○升南京光禄寺少卿翟凤翀为大理寺左寺丞南京光禄寺少卿饶伸为南京大理寺右寺丞
　　○升御史吴应琦为大理寺左寺丞王命璇为右寺丞
　　○加文华殿中书黄正宾为太仆寺寺丞
　　○以原任吏部稽勋司郎中刘宇烈为云南布政使司右参政
　　○升御史吴光龙为山西按察司副使驻代州李嵩为湖广按察司副使施归兵备道
　　○升刑科右给事中孙杰为江西布政使司右参议分守湖西道
　　○升户部郎中贾鸿洙为狭西布政使司右参议分守关内道
　　○己酉吏科右给事中赵时用言近日升迁太骤赠恤太滥夫国家有一官则有一官之序而历此级斯有彼级之转今柰何于京堂而独越之也乘＜锍-釒＞通之会为速化之媒尚未经任遽尔移升是家园可作＜穴臣＞途攫取真如捷径至于求赠求恤祗图恩荫非借国本为题目则掜边功为劳勚以致生前之奸污一恤可以尽洗而未定之评论代口为之游惕乞敕该部以后每京堂有升转必以到任为序故官有赠恤须详核其生平无概徇情以启幸窦  上然之命所司申明遵守
　　○大同悍宗充熜鼎澐灭伦伤化命禁锢于高墙
　　○兵部尚书兼都察院右副都御史经略辽东王在晋＜锍-釒＞辞新命并辩人言  上谓封疆重寄宜一意担承仍刻期就道不准辞
　　○荫  太祖临安公主嫡亲孙李昌嗣国子生
　　○赠原任大学士张位太保
　　○赠原任戎政兵部尚书涂宗浚少保原任刑部左侍郎陈禹谟刑部尚书原任国子监祭酒刘应秋礼部右侍郎原任右庶子杨守勤詹事府少詹事各荫一子国子生
　　○赠原任贵州右布政马拯太常寺卿原任山东益都县知县吴宗尧光禄寺少卿
　　○准原任宣府巡抚兵部右侍郎汪道亨荫一子国子生
　　○升尚宝司少卿满朝荐为本司卿
　　○升户部郎中吕逊为狭西布政使司右参议分守商雒道
　　○庚戌  武宗毅皇帝忌辰  奉先殿行祭礼遣应城伯孙廷勋祭  康陵
　　○先是驸马王昺奉委募兵嗣是襄城伯李守锜恭顺侯吴汝胤丰城侯李承祚等纷纷以招练入告掌兵部事大学士孙承宗＜锍-釒＞覆勋戚以同休戚之谊愿收急病之功各请募兵是矣但欲招兵先议查核查核不严则边塞之逋逃可虞营军之冒役难问恐领粮者不胜多而捍患者不啻寡也且近日勋臣每以不与兵权为扼腕不思今之总京营坐五府非勋臣乎倘尽能清查则京营十一万众兵非乏也纵有老弱顶冒一查当知粮在即兵在何必舍见在之清查而博虚名于召募也况各家树兵兵各分将纵横四出恐畿辅之地未受其捍卫而先苦于嚣陵矣他如吴汝胤增饷之说尤未可轻议见在者未议清查新添者遽言加饷谁肯甘心独少必且争其未足向其有余至李承祚所称遍访人才多蓄养士果有堪用若而人不妨赴部验实给以衣粮隶诸行伍期于急公不必尽归管辖也其在巩华城则昌镇自有镇臣蓟镇则兵将业已增设勋臣体统优崇似难轻借且一镇更置各镇皆然臣部未敢开其端也  上以所奏计画周祥参酌停妥依议行
　　○调吏科给事中侯震旸于外任震旸＜锍-釒＞言奸辅沈＜氵隺＞始借募兵以进身继借练兵以行媚最可恨者专任结纳权珰交欢阿姆倘赐玦不早恐其内外钩联舞机役智更有不可言者而复以委卸求全杜门避谤责首辅叶向高以闻言充耳直入纶扉责辅臣史继偕又以主考不繇外推竣役宜早引退讽辅臣朱国祚  上以侯震旸一＜锍-釒＞侵四辅臣不谙事体姑调外任大学士叶向高等再＜锍-釒＞申救俱不允
　　○工部将发过援辽军需自万历四十六年起至天启元年止总数开具以闻天威大将军十位神武二将军十位轰雷三将军三百三十位飞电四将军三百八十四位捷胜五将军四百位灭虏炮一千五百三十位虎蹲炮六百位旋风炮五百位神炮二百位神枪一万四千四十杆威远炮十九位涌珠炮三千二百八位连珠炮三千七百九十三位翼虎炮一百一十位铁铳五百四十位鸟铳六千四百二十五门五龙枪七百五十二杆夹靶枪七千二百杆双头枪三百杆铁鞭枪六千杆钩枪六千五百杆快枪五百一十杆长枪五千杆三四眼枪六千七百九十杆旗枪一千杆大小铜铁佛朗机四千九十架清硝一百三十万零六千九百五十斤硫黄三十七万六千二百八斤火药九万五百斤大小铅弹一千四万二千三百六十八个大小铁弹一百二十五万三千二百个帽儿摆锡等盔三十六万二百九顶紫花梅花等甲二十六万一千五百八十九副绵纸甲一万四千副腰刀九万八千五百四十七把斩马刀二万六千二百十四把长柄斧一千把角弓四万二千八百张大小攒箭二百二十八万四千枝神箭十八万枝撒袋六百副丝弦六万四千六百条箭捍竹二十万枝枪杆竹五千根稠木棍二千根藤牌二千面铁砧一百五十个铁蒺藜七万八千一百七十个黑铅六十万斤真钢四万斤建铁二十七万斤炼过建铁三十九万二百五十斤炼过西铁十万斤不堪炮甲代铁二十二万一千斤生血水牛皮一万张生熟黄牛皮八千张牛角四万块牛觔一万三千斤鱼鳔五千斤连七纸三十万张京高纸三千刀桑皮纸一千刀五色布四万四千二百六十疋丝绵一百斤新绵花二千七百斤旧绵花二万三百斤胖袄裤四万副武刚车二百二十辆轻车一百二十辆外本部解银二万两分发顺天山西大同宣府四镇代造盔甲一万副又解顺天抚院银一千两修理战车一百辆以上俱经解广宁应用讫
　　○以廷试天下贡士命少师兼太子太师吏部尚书建极殿大学士叶向高少傅兼太子太傅吏部尚书建极殿大学士韩爌太子太保礼部尚书兼文渊阁大学士何宗彦太子太保礼部尚书兼文渊阁大学士朱国祚太子太保礼部尚书兼文渊阁大学士沈＜氵隺＞太子太保吏部尚书张问达礼部尚书兼东阁大学士史继偕兵部尚书兼东阁大学士孙承宗户部尚书汪应蛟刑部尚书王纪都察院左都御史邹元标吏部左侍郎兼翰林院侍读学士盛以弘礼部右侍郎兼翰林院侍读学士协理詹事府事周如磐礼部右侍郎兼翰林院侍读学士署掌院事钱象坤兵部左侍郎张经世詹事府少詹事兼翰林院侍读学士骆从宇周炳谟魏广微通政使司左通政袁可立大理寺左寺丞郭尚宾充读卷官
　　○升吏部文选司郎中王洽为太常寺少卿提督四译馆光禄寺少卿李之藻为太仆寺少卿仍管工部都水司郎中事狭西按察使孙鼎相为光禄少卿刑部郎中王之采为尚宝司少卿
　　○
　　○升山西汾州府知府张三杰为本省按察司副使
　　○加升山东按察司佥事孙国相为本省布政使司右参议东昌兵备道
　　○辽东监军巡按御史方震孺差满称病请告许之
　　○下逆族佟养冲于法司
　　○辛亥  上御皇极门策试贡士制曰朕惟自古帝王所为搏捥乾坤匡扶世运者靡不于文武二禾□秉为兢兢书赞帝尧乃武乃文盖全德兼焉而舜曰文明禹曰文命汤曰圣武周之文谟武烈各标其一之数圣人岂于持世导民有偏指邪毋其于中有交相为用者欤夫阴阳柔刚仁义自有天地而来至今不可废也洪惟我  太祖高皇帝首辟函夏  成祖文皇帝载奠邦家并提一剑驭军而文治光昭于云汉揭六经训俗而灵爽震□□田□互□于雷霆文繇武张武因文靖于都哉洵追踪帝尧而与虞夏殷周媲烈矣奕叶相承绍天阐绎虽疆隅小警不无震惊然金瓯卒以不摇万世永赖则列圣之威灵实式宁之芳躅具在亦可得扬厉其概欤朕以冲龄嗣大历服托于天下臣民之上日夜思所为觐扬  光烈惟是讲学勤政亲贤爱民简将治兵为大务盖干羽舞阶鼓鼙思士实并图维轨事焉而蠢兹丑裔逆我颜行二年于兹竟未有能制其命者何也岂敢教隳而文德阙抑声容盛而武功弛与夫禁旅之环萃自若也卫屯之棋置自若也班操之更番自若也盟带砺者列第而居绾组符者专阃而控乃动云无将动云乏兵不获已议调发而列镇苦虚伍矣又不获已议雇募而乌合驱市人矣客兵散如搏沙土著聚亦儿戏总帅藉之勋胄既繇礼之惟艰训练寄之戚臣又典兵之有戒戋戋唇吻迄无成功说者以为承平日久左武右文故其弊至此然闻有文事者必有武备古六军之帅即天子六卿用以内修外攘非岐途也即如  先朝殪阿台驯也先羁顺义芟逆藩创倭奴以及迩年东征西讨之役咏车攻而歌杕杜者讵异人任毋亦惟是择人而专责之可欤夫武之德七文之德十有一季世犹能道之矧在帝王兹欲省繁言以核实审操柄以图机赫然收顺治威严之效用恢弘  祖宗鸿业何施而可尔多士学古通今怀并用之术旧矣尚根极体要明著于篇毋泛毋略朕将来焉
　　○升土门堡守备盛略署都指挥佥事以游击将军职衔管神机二营练勇参将事
　　○壬子大学士刘一燝三＜锍-釒＞恳辞升荫允之仍驰驿护送
　　○以西宁侯宋光夏为南京中军都督府佥书总兵谈世德署都督佥事中军都督府佥书管事徐一鸣为南京右军都督府佥书提督大教场张彦芳为南京都督佥书提督小教场胡从化署都督佥事南京后军都督府佥书提督神机营事务
　　○先是蓟州遵化兵备道高捷陈恢复要策大略欲安辑辽左溃民蠲免畿辅加派及省直商筭树声援于旅顺天津借牵制于西北诸虏蓟门一带造器买马喜峰等口建堡筑城而尤归重于选兵发帑掌兵部事大学士孙承宗具覆言避乱辽民已经设法安辑畿辅加派亦已奉旨蠲免惟是当帑藏之空虚财用为急则各省直之商筭寄派似难概停但当严禁贪猾之侵克尽为朝廷之用可耳蓟中精锐器甲前已尽没于辽苟不急加绸缪将来噬脐何及而喜峰等口密迩遵化驰马即至最宜相度形势筑建城堡以据要害至若树旅顺天津之声援连和西北诸虏俟自治已备徐图恢复之举亦次第之不容己者独虑钱粮不敷巧炊无计似应涣发金钱以救然眉其间选兵之法条陈缕缕听该道行其所见可也  上然之
　　○命铸神机神枢五军各营练兵总兵各关防给萧如薰白兆庆王世钦
　　○命铸募兵训练副总兵官关防给杜应魁
　　○赵府奉国将军翊音□金欧死宗兄翊鉖诏勒令自尽
　　○加升都司佥书杜弘域为通州巡抚标下中军游击
　　○癸丑大学士朱国祚史继偕因人言波及各＜锍-釒＞乞休温旨慰留
　　○命铸经略辽东蓟镇天津登莱等处军务关防给王在晋
　　○京营千总蒋承荫中军姜从仁因克军被告纠群弁哄噪于戎政府堂协臣李宗延具＜锍-釒＞特参诏法司提问
　　○以户部侍郎李长庚原任总理三部事王在晋督饷勤劳各荫一子国子生
　　○甲寅辽东经略王在晋＜锍-釒＞言臣身肩危疆无敢逊避然必内严而外自治则今日急于忧内又微臣恋  主之情不容自已者请陈其略一曰防内患招兵严入城之禁以杜争哄窃劫二曰诘内奸重犒缉事连坐容隐则真奸可获三曰饬内备积煤米以豫用整兵器以利守四曰严内卫申明  祖制羽林佽飞拣选入直五曰节内供清查御帑节缩服御颁赏以佐军兴六曰急内应关门兵马钱粮甲仗器械有求必应毋致耽延误事得旨览奏具见深虑渊猷各衙门用心料理卿启行在即特赐蟒衣玉带还与尚方剑行事勉建功勋以慰朕望
　　○命铸专理山海关等处新饷关防给主事白贻清
　　○赐天下贡士文震孟等四百人进士及第出身有差
　　○赠原任少詹事赵师圣礼部右侍郎荫男希光国子生
　　○差御史徐扬先巡按山西潘士良巡按苏松
　　○乙卯辽东经略王在晋＜锍-釒＞言东事一坏于清抚再坏于开铁三坏于辽沈四坏于广宁初坏为危局再坏为败局三坏为残局至于四坏则弃全辽而无局退缩山海再无可退为此地经略难之又难臣今不行则以国法绳之词严而义正行则以微言中之谋诡而机深甚则借事以徼名无端而起讪平地忽生荆棘暗中尽伏戈矛天下事决裂至此尚不回心条虑急救倾危而徒立户分门互相攻击恐非所以爱国亦非所以自爱也愿  皇上默瞩臣邻中议论孰正孰邪莫逃睿照得旨岩关重寄卿一意担承中外倚赖谁复求多览奏朕悉洞鉴向来议论偏私已有屡旨痛诫大小各官当共以国家为念务令任事劳臣尽心展布毋蹈前辙期济艰危
　　○发新饷银十万两解湖广从巡抚薛贞请也
　　○升永平府推官林凤翔为兵部职方司主事以广西平乐府推官袁玉佩拟兵部主事听用
　　○丙辰  上御文华殿讲读
　　○大学士叶向高特疏申救侯震旸得旨国事多艰正赖卿等为朕分猷言官一＜锍-釒＞侵及四辅朕以卿等合词申救已经量从轻处东西交讧黔又告变此何等时卿宜安意佐理阁务繁重元辅并辅臣宗彦国祚＜氵隺＞继偕都著鸿胪寺堂上官宣谕即出进阁办事副朕倚望至意
　　○大学士沈＜氵隺＞力辩侯震旸疏并乞休致温旨慰留
　　○户部右侍郎臧尔劝引疾乞休允之
　　○升湖广按察司佥事侯执蒲为光禄寺少卿山西按察使郭尚友为河南右布政使
　　○丁巳谕阁臣朕览屡次奏＜锍-釒＞东西交变满酋厚贿密布奸细潜入窥探朕心惶惧元辅向高辅臣宗彦国祚＜氵隺＞继偕乃朕股肱重臣正赖匡扶救时岂可以人言偃寓不出况今多事之际卿等仰体朕衷共为同舟之济翌日速出入阁赞襄佐理慎勿再有陈请以副朕伫望主意故谕  御史江秉谦先＜锍-釒＞纠本兵张鹤鸣罪在经抚之上至是复言  神宗朝石星非有失地之辱舆尸之凶第僣主和议遂以误国论罪死视鹤鸣之刚愎自用失地丧师其罪更何如经抚罪下法司道帅累累就逮鹤鸣岂身在事外法有两条而不亟逮亟下法司也  上以枢臣视师尚未报命遽尔苛求以阻勇任江秉谦不谙事体姑调外任用
　　○黔省之困于安酋也抚按音问不通原任总兵张彦芳飞揭告急谓调附近邻镇精兵救援至是到部掌兵部事孙承宗覆言安酋乘我多事陡肆凶逆迫攻省城黔省兵力单薄非比成都见今抚按处围城之中薪水易竭支撑难久救援稍缓是以省会予酋也除总兵张彦芳揭请邻近精兵祈明旨申严各该抚镇星速应援外湖广土汉官兵应调二万云南镇臣沐昌祚部马兵应调一万广西泗城南州共调一万繇都匀径道疾趋救援但兵必须饷饷须速给合行湖广抚臣即于新饷内就近动支分发应用庶克有济得旨黔省拯救宜速便著马上差人行各该总镇等官相机援剿务令克期济事该省巡按官即著监军查纪功罪事完一体核叙
　　○以川贵并急发帑金三十万为援剿兵饷之用从户部题请也
　　○戊午京师购捕奸细多有枉累大学士孙承宗疏言京师地重民嚣操之或急势将互相鼓煽互相倾排力未及奸宄而祸先中善良至于辽人后先数十万诚宜简防古固有陷虏陷番而回者若疑而杀之恐遂坚从逆之志而内之惊魂未定者或怀扬去之思即如杨镐李如桢自有应得之罪而或曰通虏近熊廷弼王化贞亦有应得之罪或又曰通虏强予以莫须有之文反脱其不可逋之罪岂惟无以服本辜抑何以服天下也伏望  皇上议法务尽事情不必旁借务当科条不必曲律＜锍-釒＞入得旨诘奸自是要务但不得因此骚扰辽民已有屡旨安插还行地方官用心料理失事各官法司务公平问断以服人心其因奸细摘发交通情节都要虚心审究明白如有枉累即为昭雪
　　○荫原任兵部尚书石星男茂恩指挥佥事
　　○己未  孝和皇后忌辰  奉先殿行祭礼遣新城伯王昇祭  庆陵
　　○掌兵部事大学士孙承宗题覆折衷防御之策言当今急务莫急于守山海杨维新甄淑徐宪卿熊德阳杨新期江日彩共言之而郭尚宾萧基姚应嘉钱士贵谓前屯不可弃张鼐熊德阳王远宜杨世赏谓西虏仍当结近枢督二臣云榆关已摆守前屯已屯住而西虏亦已羁縻矣繇山海迤西莫急于防蓟门十二路隘口萧近高余懋衡姚应嘉王命璇张汝懋毕佐周董羽宸潘汝祯共言之其地原有戚继光遗规一修复而虏不能飞渡督臣自能料理繇外而内莫急于守京城勋臣之分守也重城之增高也分垛派守环城建堡且掘品坑陷虏马而伏火器也修城东马房复补额军择将训练也蔡思充侯震旸林一柱徐景濂王命璇徐宪卿杨世赏之议俱已行而保甲诘奸则萧近高周朝瑞董应举徐大化陈胤丛之议已责成巡城御史申饬坊官矣但点查公差需索民不能堪只严一家藏奸两邻皆斩之法必家自为查而奸何所容至于京师营军任将分练增选锋习技艺加军士之粮重总协之权如陈胤丛蔡思充周朝瑞赵时用甄淑徐宪卿诸议已行分练加粮矣惟尽搬武官家眷入京恐难于着赡尽移营兵入城住居民僧房官给房价恐军民杂处不如以给房价之费增造营房也陈胤丛萧基议练班军蔡思充杨世赏议选练卫所余丁王命璇徐大化议战车熊德阳议料理军器董应举侯震旸议造器筑铳台事系臣部者已择人任之其系工部者已移文料理若荐举材勇诸＜锍-釒＞中已有其人如萧如熏白兆庆王世钦已令练班军薛来胤纪元宪李怀信马世龙张士显已经擢用其余尚容耳而目之用为一臂之助也其招兵一事人人言之已经覆行但不可溢三万之数亦必令其居城外一以便训练一以靖辇毂耳若团练乡兵则贤有司之事然其肯綮在蠲租税以固民心选守令专意保障则吏即是将民即是兵  皇上亦何爱区区租税不为京师厚藩篱山海壮声援耶  上是之
　　○工部尚书王佐引疾乞休允之仍予驰驿
　　○升南京兵部车驾司员外郎蔡应麟为南京光禄寺少卿
　　○升湖广武昌府知府胡一鸿为本省按察司副使靖州兵备道
　　○庚申荆王由樊薨逝命辍朝三日遣官治丧祭如例
　　○工部尚书王佐题覆漕臣佘合中＜锍-釒＞饬漕政三款一漕之苦苦在漂沉长河虽称洪涛而船坏多在窄岸平溪缘造船工值不尽用于船而侵牟于囊橐耳今后裁革私耗倍加匠料使板钉如法足以任风涛而无漂流之患一漕之迟迟在贸易漕规每船正粮不过五六百石乃装载私货不啻数倍沿途贸易展转迟误今后造船定以千石为限不许多带私货庶船轻则推挽易举一漕之难难在浅涩舟行迟速可以定地方殿最今后务尽力挑浚管河部司总其成沿河州县分其任随淤随浚浚必期深土必远运无使复归于河以滋浅阻违者以旷职参论诏如议
　　○赠原任通政使吴达可都察院右都御史
　　○辛酉命祷雨
　　○先是山海总兵孙显祖被论褫职兵部尚书张鹤鸣题请以宣府总兵汪应诏补山海而以总兵王国梁镇守宣府从之
　　○准告病御史乔时敏回籍调理
　　○壬戌大学士叶向高等陈目前切要事务一安辽民难民入关至百余万糊口之计既穷走险之谋必起自天津至山海旷地可耕分布辽民于此量给资本使之力耕既可变荒芜为成熟亦可联保甲为戎行也一省烦言年来议论纷嚣人情厌苦即争论经抚章＜锍-釒＞如山今经抚已送法司三尺之刑书具存千秋之公论难掩何用哓哓为一明职掌我朝革中书省散其权于六卿阁臣仅供票拟之役乃有所拟允而部中之沉阁如故不得已令科臣纠参而科臣之不纠参如故更责臣等以推诿望臣等以径行则臣等之说穷此诸臣所当共图者也一恤民困今日最为民害莫过驿递往时缙绅水行不过二舟陆行不过数十夫今用舟动至三四用夫动至一二百何辎重累累至此且有分外之勒索尝例之折乾要津作俑庶职效尤今后自真正公差外有借名差遣及告病回家皆不得冒用勘合船过二只夫过六七十名者悉行参治不发觉者罪坐地方官亦纾民困之一也一收人心人心不摇即有祸乱不至糜烂决裂今日徵调转输之苦处处骚动然司农束于内帑有限无计可施惟将十库钱粮稍可缓解者尽行折色一二年以济军需其苏杭等织造自供应袍服及赏夷叚疋外大加减免云南贡金道路已绝宜准免解使普天咸知  圣明德意坚爱戴之心消携贰之志也得旨览奏具见忠君为国深谋远虑但十库额解钱粮成造御用等物盔甲弓矢硝黄军士胖袄布花夷人绢疋等件亦系内库供应各边关领其织造龙袍并赏夷叚疋系供用急需势难停免贡金准暂停内明职掌各部科沉阁纠参事情以后各该部科务要虚心秉公核奏毋徇体面致乖和气安插烦言等事有禆国计著实举行
　　○恤原任太常卿洪文衡予祭葬如例
　　○升宁波府知府方应明为浙江按察司副使分巡嘉湖道青州府知府柴寅宾为湖广按察司副使
　　○河南省城地震
　　○癸亥保定巡抚张凤翔＜锍-釒＞言今之策奴者率虑犯关门犯诸隘直簿都门不知此犹奴下策奴计最狡且以一旅缀山海一旅走桃林古北一片石诸口而别驰精锐繇间道犯真保诸郡以绝天下兵马之路亟当留屯大兵守此一线使南北得以往来虽允旧抚之请增兵五千而真保易定紫荆之间分之不过千人进不足战退不足守何以济事当再益万五千人隶标下万五千人驻保定一万驻易州五千守紫荆等关而又厚其糈利其器鼓其忠义之心练其攻守之法以与山海蓟门首尾联络以成常山之势此备御之急著也敕部速议
　　○予衍圣公孔尚贤并妻严氏祭葬如例
　　○掌詹事府事礼部尚书顾秉谦引疾乞休不允
　　○起原任光禄寺少卿蔡献臣为本官
　　○复除原任狭西按察司副使郭维祯为云南按察司副使分巡金沧道
　　○降补原任云南布政使司右参政杨俊臣为狭西按察司副使分守西宁道
　　○甲子  上御文华殿讲读
　　○南京吏科给事中姜习孔请停不急之务言今之时东西交讧海内骚然穷民有竭泽之忧危边有焦釜之虑司农无点金之术内帑非不涸之仓但望  皇上节得一分便济一分之用缓得一件便应一件之急诸臣皆劝暂停大工诚救时之苦心也臣承乏巡视库藏恭奉传造虽节缩估计不敢冒破然费□二万矣卤簿大驾约费五千矣铁叶氊袄约费六万矣诸王袍服约费三万矣文武诰轴约费四万矣业已岌岌不支又传造门殿陈设物料虽未估计大约不下五六十万往例此项始借工部以应采办既派应天十四府以补库今工部以辽饷括尽而应天加派辽饷百姓嗷嗷已无可派况大工既已暂停陈设之物尤属可缓且开取太多不无冒滥伏乞  皇上暂行停止并敕重加裁减无使有益之金钱空填无厌之壑也  上命该部分别具奏
　　○御史梁之栋奏称榆关一无所恃败著大有可虞地危而镇之以安则莫先定人心时迫而理之以渐则莫先保内地事繁而处之以简则莫先专责成势弱而振之以强则莫先严赏罚大学士孙承宗如议具覆因言方今法行于小臣而不行于大臣法行于文臣而不行于武臣法行于将而不行于兵法行于伍兵而不行于逃兵法行于旧兵而不行于新兵对敌之兵任其死而先走之兵任其生守而不逃之兵任其饥欲死逃而应募之兵又任其饱欲死究不至空旧伍以应新募不已旧伍者弱而无所用新募者复骄而不可驯究不至旧兵虚并新兵亦虚不已臣以为凡此皆将罪也贪婪弁流外以招募为内以扣克为实技未见而囊已盈今后敢有仍如此者罪无赦报可
　　○起升宣府总兵江应诏署都督同知充总兵官镇守山海经略辽东
　　○升直隶盐城守备王继祖为贵州都司佥书直隶杨舍守备张应乾为河南都司佥书广西庆远守备陈照为福建都司佥书广西巡抚标下坐营李正道为河领班都司佥书
　　○乙丑兵部＜锍-釒＞言毛文龙自镇江献俘屡次挠虏惟是应援之具苦于无兵今福建调取水兵三千其人故习惊涛骇浪之中与文龙伎俩相合即以来将侯锐郭士绰杨联墇统率渡海而生员王一宁授以府判之衔与文龙参酌军机或明牵其势或潜捣其巢使之努力图报  上从之
　　○遣户部尚书汪应蛟祭太仓之神
　　○升少詹事兼侍读学士魏广微为南京礼部右侍郎
　　○升兵部右侍郎张经世为本部左侍郎总理三部兵饷器械宁夏巡抚兼兵部右侍郎王之采回部管右侍郎事两广总督陈邦瞻为兵部左侍郎户部右侍郎陈大道为本部左侍郎天津巡抚毕自严加户部右侍郎督理辽东粮饷协理戎左佥都御史李宗延为户部右侍郎
　　○补添设兵部右侍郎吴仁度为本部右侍郎
　　○升宁夏守备李云为狭西都司佥书四卫营坐营张大化为山东都司佥书宣府龙门所守备禇尧庚为大宁都司佥书
　　卷之二十终
　大明熹宗悊皇帝实录卷之二十一
　　天启二年四月丙寅朔孟夏  上亲享  太庙
　　○进会试录
　　○光禄寺少卿高攀龙疏劾戚畹郑餋性言张差事系郑餋性主谋且以卢受李如桢皆其私人宜亟命餋性归湖广原籍而李永芳曾约如桢内应宜亟诛如桢以除祸本又言崔文昇亦宜明正典刑得旨朕御极以来宫府协心禁庭安静外人如何妄生猜疑輙形章奏郑餋性若欲回籍当自行奏来保全国戚当仰体朕心不必多言李如桢已具狱并文昇朕自裁处不得牵扯生事
　　○升协理詹事府少詹事张邦纪为礼部右侍郎兼翰林院侍读学士管理贴黄
　　○升易州兵备山西布政司右参议李邦华为光禄寺少卿南京光禄寺少卿冯若愚为南京太仆寺少卿
　　○升河南按察司按察使焦馨为广东布政司右布政使山东布政司右参政熊文灿为山西按察司按察使备兵井陉
　　○丁卯先是户部尚书汪应蛟疏荐旧标下守备杨国治及勇士董大胜陈应元等拟授参将游击等职衔俾练所募兵兵部言日来招兵之议纷起募檄飞传四出识者忧之臣欲俟招有次第暂行停止以安人心如计臣所称董大胜陈应元不敢不藏之夹袋以备推毂之选乃二人不问官于臣部止据该部所拟遂皆横金贵倨不经题覆何得名官固知国家多事宜以爵名号召豪杰正谓爵名当则重天下视为恩荣不当则轻天下视为格套年来恩数多以赏大功之成者輙加于初授无怪乎功不易竟也今使都城内外人人皆如大胜等执旗鼓登坛坫臣不知所终矣  上敕禁之
　　○先是蓟州缉获奸细杜茂招系李永芳差来多赍金帛潜探消息又称佟卜年与永芳往来踪迹甚悉兵部尚书张鹤鸣以闻  上命速逮杜茂佟卜年锦衣卫官旗持二驾帖往刑科署科给事中熊德阳先佥杜茂等一帖其佟卜年一帖与同科刘弘化议欲具本参论续佥稍迟张鹤鸣据官旗言入奏以德阳不即决佥  上命调德阳于外给事中刘弘化上言驾帖已佥原非终于执定有何忤于枢臣有何碍于逮系乃枢臣过听官旗遂以冷语干  圣怒道路传说以为布网已定旁借事端暗施辣手臣同在一科与闻其事今令同官独任其罪非臣心之所安也乞并罢臣  上报已有旨盖先是德阳有＜锍-釒＞力诋张鹤鸣疑鹤鸣借以中之云
　　○荫原任大学士沈鲤曾孙仔中书舍人
　　○荫总兵杜文焕男弘壃榆林卫指挥佥事世袭
　　○升狭西布政使司右参议宋槃为本省按察司副使
　　○加升辽东监军参议阎鸣泰山东按察司副使照旧管事
　　○戊辰南京御史何荐可疏论广宁失守之罪专责抚臣不及经臣更责本兵张鹤鸣自请视师皆为罪案御史马逢皋劾之言此言一唱人心无复真是非疆场无复真功罪朝廷亦无复真刑罚  上以何荐可轻率妄言降三级调外用
　　○巡按御史张慎言疏修举天津屯田言自枝河而西静海兴济之间万顷沃壤惜荒为黄茅白苇之区河之东尚有盐水沽等处为膏腴之田不知凡几客岁同知卢观象开寇家口以南田三千余亩臣遍观其沟洫庐塘之制种植疏浚之方皆具而有法期年成聚人何惮而不为也大抵开种之法有五一官种谓牛种器具耕作雇募皆出于官而官亦尽收其田之入也一佃种谓民愿垦而无力其牛种器具仰给于官待纳稼之时官十而取四也一民种民之有力者自认开垦若干迨开荒既熟较数岁之中以为尝十一而取是也一军种即今海防营军种葛沽之田人耕四亩收二石缘有行月粮故收稍重也前四法已行矣又有屯种之法  祖宗卫军有屯田或五十亩或百亩军为屯种者岁入十七于官即以所入为官军岁支之用国初兵农之善制也今日兵与军分而屯止存其名矣当选各卫之屯余垦津门之沃土如前官种之法大约人耕水田六亩计庐舍一切之费亩得一金又自春作至秋九月收成凡七月月饷一两计费一百三十金而开六十亩准卢同知已垦之入当得三百石砻米三而得一为百石至明年力作之费即给于今岁之获又以余力耕附近旱田相土宜而播黍稷宽其力而不税其亩人乐于耕积而十倍百倍视江以南粮艘之运率十钟而致一石者相万也下疏于部
　　○原任给事中侯震晹被调陛辞言今土崩瓦角□羊之日要在收拾人心欲收人心先去其失人心者而已今日辽饷虽不可撤然酌其地而差等之如京畿及近关徵调倍烦转输倍苦宜议也滇黔川广有事之地宜议也吴之苏松常镇浙之杭嘉湖赋额最重皮骨已枯宜议也至于外角□羊钱粮弊孔百端倒批其最著者宜立号批之法由巡视衙门印批一号至十百千号用印钤盖半发省半存巡视以便对验以防洗改首角□羊用一号次角□羊用二号逐一填写角□羊过数目日期汇为一册投该部与巡视互对假印假批奸弊立见矣且如臣邑嘉定阔布一项有五六年前角□羊户领银或千或万至今查无著落者缘此布非系钦赏军边为决不可缓之徵耳则十库本色决宜议折以极急之金钱办极朽之库贮以有尽之脂膏供无尽之铺垫柰何不从变计也吴中为重赋根本则水利宜急七郡之水全以震泽为输灌自海忠介开浚以后吴松江等处渐堙塞矣七郡无宣泻之所潦则千里为湖旱则涓滴何藉有田不稼而责以百倍之重赋其能堪乎夫号批与开浚事无难举而言减赋则司农不乐闻言折色则内珰不乐闻然不于此时收拾人心至忽焉减不及减折不及折天下事尚忍言哉得旨侯震晹已经调处又掇拾条陈率意妄言著降一级调外任用
　　○准原任顺天府府尹万自约复原职其子生员万民憼奏请部覆从之
　　○荫原任右庶子杨守勤男德隆国子生
　　○起改南京礼部右侍郎朱之蕃为吏部右侍郎起升詹事府詹事掌南京翰林院事温体仁为礼部右侍郎各兼翰林院侍读学生俱充  实录副总裁翰林院修撰庄际昌编修贺逢圣林釬朱继祚张翀简讨丁乾学金秉乾姚希孟杨世芳丁进刘宇亮各以原官充纂修官
　　○授一甲一名文震孟翰林院修撰二名傅冠三名陈仁锡俱编修
　　○起原任吏科给事中张孔教为吏科都给事中礼科都给事中李若圭为兵科都给事中兵科都给事中杨涟为礼科都给事中
　　○授暂拟礼部主事陆献明为浙江道御史
　　○己巳兵科署科事左给事中朱童蒙等疏言赞画何栋如领饷南部原募浙兵今但验到关之兵实由浙来若干有一兵方准一兵之费若募北地充数则安家行粮所费几何乞敕经略清查销算追其余银以佐帑金下部议
　　○豊城侯李承祚三疏请募练自效部覆难之复请统兵出关得旨疆事方殷勋臣才若可用该部自当推举其募兵已有定议何得屡来渎奏
　　○荫原任大学士于慎行孙元烨中书舍人
　　○荫大学士沈＜氵隺＞男沈皋国子生
　　○庚午奉安  孝端显皇后神主于  太庙遣驸马都尉侯拱宸行礼
　　○  上谕吏部都察院朕自御极以来日夕冰兢守我  祖宗之法惟恐失坠每见科道各官屡次纷嚣前有旨不许擅出私揭昨览报又见揭帖显是不遵全无为国为民肆行狂噪嚚讼弗已是何景象其中是非公论难泯自奴酋发难以来徵兵转饷军民涂炭已极皆因偏见党论致使经抚不和故将辽左疆土尽行失陷未见恢复奇谋朕深痛恨新进后辈遽司耳目全无秉公专行报复逞意妄言淆乱国政本当杖褫姑从轻薄惩已后科道各官俱要虚心尽职共襄国事再有结党排诬的朕遵  祖制宪章决不姑息尔各部院大臣勿畏铄金之口勿狥面孔之私务求从公劾奏定行重处不宥故谕
　　○加升巡抚山东右佥都御史赵彦兵部右侍郎仍旧巡抚
　　○礼部署部事左侍郎周道登再疏乞休不允
　　○登莱巡抚陶朗先延绥巡抚张之厚俱引疾请告部覆许之
　　○辛未  孝端显皇后忌辰  奉先殿行祭礼遣永年伯王明辅祭  定陵
　　○发年例银二万两于宁夏
　　○左都御史邹元标疏言恭绎明诏俯念遗贤亡者恤录存者召用今恤录未尽者幽魂贞魄尚肃风霜之气宜不俟终日可也存者召用矣臣每在班行中见诸臣白发萧萧年资在诸臣之先而沉滞下僚犹然三十年前当得之官则何以为起废诸臣计也至迩年以京察锢人人多以门户受锢不知门户乃朋党之别名汉唐季所以空人国也如今胡桂芳金士衡章嘉桢葛寅亮杨廷筠沈应奎吴亮吴良辅吴尔成贺烺丁元荐李炳恭史记事刘定国沈正宗韩万象涂一榛麻熺王时熙陈一元荆餋乔张笃敬诸臣各任其意气相激而成一触世网便尔沉沦则论人不恕之过也略瑕取瑜可终令之老死牖下乎恤录死者所以励生者于今日重用生者所以慰死者于前日惟在皇上之鼓舞耳  上付所司议行
　　○荫原任大学士方从哲次男淑灏中书舍人
　　○准大学士叶向高侄成经承荫注选
　　○差御史潘云翼巡按两关兼辽东监军
　　○升山西按察司按察使王豫立为河南布政使司右布政分巡汝南道凤翔府知府吴从诚为河东盐运司转运使
　　○升独石参将董继舒为宁夏东路副总兵京城巡捕参将沈勋为宁夏副总兵调甘肃镇番参将张茂勋为涿州参将升山西都司李嘉训为居庸关参将
　　○升山西游击杜光宇为五军三营参将延绥游击黄承禄为河州参将
　　○调大同北路参将渠家祯为靖虏参将
　　○升河南巡抚中军马永寿为济宁游击
　　○调大松山游击吴登太为固原游击
　　○升宣府龙门守备魏汝孝为巡抚标下游击
　　○升狭西西安前卫武举镇抚王宗禹为宁夏水利都司
　　○壬申  上御文华殿讲读
　　○南京刑部尚书李长庚疏辞新命不允
　　○改山东登莱道按察使杨述程于贵州管威清兵备事
　　○山西鴈平道王于陛湖广荆南道卢瑛田俱以参政新衔照旧管事从督臣张我续请也
　　○升云南广西府知府高如斗为本省按察司副使
　　○以合州知州翁登彦保全孤城升四川威茂道按察司佥事
　　○癸酉先是监军袁崇焕欲调取广西狼兵五千举林翔凤往又欲调泗城南丹一万广西抚臣何士晋言狼兵轻生敢战亦土酋之性而今亦不然矣即每岁檄之戍梧戍桂戍馗营十不二三率以雇替应点阅未几尽逃而土酋按籍索饷则必如其额而所过骚扰又不可言至于泗城南丹粤之土司弱者奄奄强者舛□鸟骜兵之难调甚明即欲调二土司似不必取盈一万其领兵赴山海第专责林翔凤平乐府推官袁玉佩乞留为地方之用疏下部掌兵部事大学士孙承宗题覆崇焕欲调取西粤狼兵而粤抚踌躇于徵调之难一则身在岩关欲借力而用其所素附一则身在地方预设念而虑其不可知今惟待士晋到彼与玉佩面□度其情势狼兵可调则调不可则已其泗城南丹等兵亦听该抚酌量拨发不必拘定成数总之督抚缨冠之谊为山海者当不后于为黔而崇焕玉佩翔凤既饶有结纳之素且称沿途约法井井似非漫无师律者廉颇用赵卒以成功异日破虏先登未必不出于此也  上是其议
　　○命赞画太仆寺少卿何栋如回寺供职
　　○荫原任司经局洗马邹德溥孙世求国子生
　　○调南京太常寺少卿杨材为太常寺少卿
　　○升户部郎中徐绍沆为狭西布政司右参议西路兵备道
　　○甲戌叙万历四十八年狭西临洮青羊水斩获功级守操等官脱凡吴光先等赏赉如例
　　○先是御史董羽宸以逃兵逃民必不可用亟宜团练土著义勇而举监生柯仲炯统领招练及生员李一凤义民吴文耀等疏下部兵部题覆请以柯仲炯授府判职衔综画军事吴文耀李一凤各量授守备职衔许其简选五千于就近马房宽阔之处择地屯住分司训练俟效有功迹一体升授  上从之
　　○命董其昌仍以太常寺少卿管国子监司业事
　　○升翰林院编修叶灿为南京国子监司业
　　○升太仆寺少卿史弼为南京光禄寺卿管少卿事
　　○起原任副总兵吴自勉协守山石二路
　　○调副总兵毛有伦协守燕建二路
　　○起都司佥书王秉忠管燕河参将事
　　○改游击尤世禄管建昌路参将事
　　○调都司佥书朱来管遵化巡抚标下中军游击事都司佥书李成先管遵化左营游击事游击高师孟管建昌车营都司事
　　○乙亥以吏部左侍郎盛以弘礼部左侍郎周道登充日讲官
　　○经略辽东王在晋述沿途险要出京四十里为通州州有新旧二城颇称坚厚宜宿重兵于此为京师声援惜兵不满万而朽甲钝戈不堪为用耳过通为三河县东十里有河通宝坻冬夏水不涸挑淤浚之使阔阻上则沙可囊润下则水可安毒河之东有山可伏兵距河多筑土堡藏火器山中伏发首尾击之敌势必摧三河以往为蓟州山不甚险然城郭依岩又当孔道设重兵守之贼不能过无柰兵仅千势未壮也蓟州玉田豊润三州县皆无正官而玉田道途平坦非宿兵之地行次永平城外有山有水山可设疑设伏流沙旋绕涧水潺湲阻河而军贼不能飞渡关门以内隘口甚多各隘守军徒挂虚籍营马皆下驷有可守之地而无可守之兵先是见蓟镇总兵许世臣一一讯各边武备谓各边铳炮器械火药弓箭皆那借援辽辽不能存而各边有阽危之势甚以辽民充塞酿成腹心之患则今日之筹边未易言也  上然之命作速料理
　　○命工部尚书管右侍郎事姚思仁为本部尚书
　　○升太常寺卿白瑜为通政使司通政使大理寺左少卿余懋衡为都察院右佥都御史协理京营戎政
　　○升光禄寺少卿李邦华通政使司左通政袁可立山东左布政使李从心山西右布政使佘自强俱都察院右佥都御史邦华巡抚天津可立巡抚登莱从心巡抚宁夏自强巡抚延绥
　　○起升原任吏部验封司郎中谢启光为南京大理寺右寺丞
　　○丙子成都自正月角□羊围后我师乘胜长驱资阳内江等县简泸等州并各卫所共四十余处俱已恢复惟重庆尚为贼据攻之未下巡抚朱爕元驰报捷音并追述奢酋围城始末与文武将吏乡绅土司人等战守勤劳之状得旨逆酋败逃州县尽复朱爕元并武将及乡绅土司人等忠劳懋著候事平优叙还先宣谕朕意以示劝奖仍著同心奋力相机剿抚务除凶逆以安地方
　　○准原任刑部侍郎苏民曾孙象乾荫国子生
　　○升工科给事中李春烨为户科右给事中工科给事中霍守典为刑科右给事中兵部职方司主事莫在声为本司郎中
　　○丁丑贵州巡抚王三善以黔事危急募兵需饷乞将所属湖南五府旧额京边新饷二十四万尽数与黔以供军储疏下部议户部尚书汪应蛟题覆请以一半角□羊贵州充目前募兵支费一半仍旧角□羊部俟蜀平再行酌议  上从之
　　○升江西布政使司右参政庄祖诰为云南按察司按察使武定兵备道霸州兵备山东按察司副使真宪时为江西布政司参政南宁兵备道
　　○戊寅  孝懿庄皇后忌辰  奉先殿行祭礼遣彭城伯张嘉猷祭  昭陵
　　○巡按直隶张慎言疏言广宁失守河西士民转徙入关者以百万计方欲招集津门以无家之众垦不耕之田乃有原任东城兵马司吏目郭世安挈家浮海旅寄天津捐七百金之赀募地丁自垦水田七百亩且愿授守备职衔在卫专管屯务广集辽人继输屯赀从此渐垦渐辟成聚成都足饷强兵实为便计臣请再檄天津道拨海防营军三百助之播种经费不足查有宁山卫屯余剩积银三千两节年充饷银一千两给海防同知卢观象提调给发指授屯种由百顷而千由千而万计功超擢于军屯民屯之中即察其御众之才自有窥左足而动者矣则今日郭安世之题所谓先从隗始也命依议行
　　○遣御史张捷巡视光禄杨鹤巡视京营曾陈易巡视殿门工程
　　○改新升广东布政使司右布政焦馨于河南分巡河北道
　　○己卯  上御文华殿讲读
　　○协理戎政右佥都御史余懋衡疏辞新命不许
　　○礼部右侍郎朱延禧疏辞新命趣令受事
　　○起升原任吏部稽勋司郎中赵邦清为四川按察司佥事
　　○升湖广布政使司右参政李如桧为山西按察司按察使
　　○调柴沟堡参将孙秉乾为独石参将神枢七营参将汪济民为镇靖参将升石匣营游击汪尔信为密云奇兵营参将浙江掌印都司李甘来为狭西庆阳参将总督中军魏文璧为蓟镇右营游击京营坐营王嘉春为蓟镇马松游击甘肃标下坐营哈光显为永平游击调葛峪参将高勋为大同北路参将升云南都司掌印王鼐为福建北路参将大宁佥书张文道为大同巡抚中军游击镇川守备王洪为狭西入卫游击
　　○庚辰考试天下岁贡恩贡生员取上中卷各有差
　　○通政使司右参议吕邦燿言古曰惟克果断乃罔后艰盖断为治法紧关如四时之不可易也如雷霆之不可测也我朝开国之气运远过宋朝而近日相习之人情大似宋末真德秀曰意见小异则已成枘凿论议小激则目以诪张今不似之乎又曰士马销亡而不问干戈顿敝而不修闻危蹙之报则冀其非实得安静之耗则幸其必然今不似之乎又曰政出私门谋尤回遹隳  祖宗之法度坏朝廷之纪纲民力朘削而无余人材衰飒而不振今不似之乎魏了翁曰迩来边塞不和朝廷但知委曲覆护听其相倾相轧以餋成乱本而不知所以处之今不似之乎李鸣复曰朝以为然暮忽以为不然始以为可俄又以为不可今不似之乎又曰乘机荐引率多亲戚故旧之私随事献替每有党同伐异之意高谈正理满腹私情今不似之乎叶梦鼎曰外有窥边之大敌内有伺隙之巨奸奇衺蛊媚于宫闱熏腐依凭于城社强臣悍将芽蘖易摇草窃奸宄肘腋皆变今不似之乎马廷鸾曰天下安危人主不知国家利害群臣不知军前胜负列阃不知今不似之乎在在推诿件件因循今日曰议明日曰勘议者无一定之见勘者无必得之情阻贤豪任事之心启奸佞窥伺之路故臣以断之一字为今日望也  上嘉纳之
　　○经略辽东王在晋既抵关以拒奴抚虏堵隘守关事事宜急疏言臣未至时西虏重趼接踵蜂涌窥关臣至谕所部乞赏自有受赏之地不可近关要挟督臣枢臣亦驰檄谕之虏见谕帖而泣时正议抚赏因索勒太多尚靳而不许然既不敢多与以开衅又未可加兵以速祸也枢臣见臣受事亦拟复命今查各隘口边墙未葺器械未整兵马未足钱粮未议将官惰窳军士偷闲须得大臣行边整顿伏乞  皇上亟敕督臣专管抚夷一事移驻关门以便调度枢臣巡行各隘整饬兵戎俟赏事成督臣可以还政巡事理枢臣可以还朝臣亦可以担任危疆  上从之
　　○先是蓟辽总督王象乾题议永平府一片石二处各添副总兵一员山海镇总兵标下设左右腋二营各添游击一员南海口添水兵游击二员永平抚宁二处各添游击一员中前所前屯卫各设游击一员山海路边城五部添设守备五员以上各处通共添水陆马步兵丁四万八千八百名  上命经略酌议委用经略王在晋题称应添各官永平副总兵部推游击有马世龙矣一片石题补副总兵有吴自勉矣南海口水兵见有游击金冠都司张国卿矣其余远调不能即至见在进关诸将中罪有可原才堪任用者可以酌量咨用如前屯卫中前所暂委参将周守廉游击左辅领兵驻八里铺往来游哨矣其山海等处如游击张世胤应补山海左掖营都司邓茂林应补山海右掖营管参将事参将贺谦应补永平管游击事倪承勋应补抚宁管游击事参将李承先应补山海边城南一部行守备事都司李秉春应以原衔管南二部事参将黄中顺应以原衔管中部守备事参将高国珍以原衔管北一部守备事都司史光裕应以原衔管北二部守备事其李灌尚志弘刘思尤岱王楹五员每部派一员统马上游兵三百名各在分管所部城下缉拏逃军枭斩以狥至于应添军丁四万八千八百名议召募则苦无安家行粮衣甲器械之费臣查在山海等处防守关隘之兵数近七万酌量分布亦足济目前之用也下部覆行
　　○升户部郎中田一井为山东按察司副使登莱监军道
　　○升淮安府知府宋统殷为山西按察司副使易州兵备道
　　○恤援辽阵亡潼关卫千户王应乾加赠二级仍袭升二级
　　○辛巳礼部尚书孙慎行＜锍-釒＞言臣往家居杜门值  皇祖考相继宾天哀号无地闻  皇考速逝实缘医人进药不慎已睹邸报有鸿胪寺官李可灼进药两丸乃原任大学士方从哲所进可灼非用药之官丸药不知与病症相宜乃敢突然以进许世子以不尝药而父亡春秋尚书许世子弑君从哲虽无弑之心却有弑之事恐百口无能为天下万世角□羊矣且从哲所不能角□羊非独此也其先传欲立  皇贵妃为后  祖制未有以妃为后古今亦未有帝崩立后者突传此旨礼部疏云辅臣方从哲传其言可味向非礼部科道执争贵戚上章请免几至误立贻祸宗社顾命元臣视非尝大变漫无主持从哲不能为天下万世角□羊者一也先是议上尊谥称恭夫宋之恭端已属将亡衰主而晋主降宋亡谥晋恭隋主降唐亡谥隋恭周主降宋亡谥周恭  皇祖四十八年功烈无前比于降王逋裔非真不学无术其实咒咀  君父从哲不能为天下万世角□羊者二也自后又有选侍垂帘听政事选侍宫中何知前代有此即刘逊李进忠么＜麻骨＞小＜监-皿立＞何遂胆大扬言从哲元臣不闻慷慨一言至九卿科道急请移宫尚濡迟不进任妇寺之纵横而特佐其焰忍  冲主之臲卼而不与其忧从哲不能为天下万世角□羊者三也以此三事例彼进药其敢于犯天下之大名义酿  社稷之大祸患春秋无将汉法不道真无以过伏乞  皇上大奋乾刚立下臣奏会九卿科道从公详议臣言有当将从哲正肆放之罚严两观之诛并将李可灼严加拷问寘之极典如臣一言无当即重治甘心焉得旨旧辅方从哲素称忠慎  皇考弥留李可灼进药原出  圣意卿言虽忠爱然事系传闻并进封移宫等事当日九卿科道官多所亲见据实会奏以释群疑其李可灼轻易进药不能无罪令并议以闻
　　○原任大学士方从哲疏辩言进药系  皇考内传催进进封则  皇考遵  皇祖遗言议谥则定拟在阁而集议在九卿科道且当时所拟亦不止一恭字移宫则  皇考升遐之后即屡谕内臣奏请临期复与同官具揭立催何云无慨慷一言得旨览卿奏事情始末皆朕所知远方传闻未确礼臣感愤有言已有旨令各据实奏明以释中外之疑
　　○左都御史邹元标以老臣淹滞请于三品京堂量为添注吏部覆拟南北太常太仆光禄三寺添注正卿二员将起废诸臣需次升补俟耆旧布列人材疏通之后再请停止从之
　　○差御史倪应眷巡按顺天谢文锦巡按江西
　　○以锦衣卫指挥许浩然堂上佥书管事于日升王受餋俱南镇抚司佥书管事
　　○升总兵张安署都督佥事充挂印总兵官镇守宣府副总兵俞咨皋署都督佥事充总兵官镇守福建宣府总兵张继先以原官充总兵官镇守天津等处地方
　　○壬午大学士沈＜氵隺＞题先该臣募官勇二百五十二员名续到勇士三百名俱奏乞分拨东西策应兵部随题拨游击晏日华率都司等官五员带所部兵五百名赴关矣又拨都司顾思忠等赴四川总督听用矣乃有谓臣题官太滥至一百六十余员今止实授官二十四员可查也又谓各官勇俸粮费过六七万今每月实支银八百余两自元年八月至今亦止共五千六百余两可查也臣召募官勇原冀其用力边疆今既分派东西尽数出征即有河西逃兵阑入京师不得假称投在内阁以为臣罪也疏入报闻
　　○刑部尚书王纪左都御史邹元标大理寺卿周应秋等会审辽东经略熊廷弼巡抚王化贞罪状具狱词言奴酋猖獗辽阳失陷拔化贞于监司起廷弼于田间畀以军旅重任二臣被非尝宠遇宜同心戮力誓灭此而朝食不虞其相闹一场挈河西拱手送奴竟以一逃结局也王化贞受命于败军之际广宁危若累卵只乎撑持八阅月人谁不怜之但朴实不知兵用虏而反为虏用用间而反为问用叛逆孙得功辈日侍左右而不悟认贼作子声声立战贼尚在百里之外而弃广宁如敝屣匹马宵遁哀哉化贞有忧国之心而无谋国之智有吞胡之志而无灭胡之才事已至此安所逃罪宜服上刑以正厥辜若熊廷弼才识气魄睥睨一世往年镇辽而辽存去辽而辽亡关系匪轻再起经略赐剑赐蟒侑以金帛饯以九卿受此异数何以仰答眷宠迨其初出春明即邀有控扼山海之旨识者已知其无意广宁矣抵关以后虽言我兵不宜浪战西虏不足尽信永芳降情之叵测广宁人心之不固语语若持左券独其刚愎之性虚憍之气牢不可破以争毛文龙功罪一事开衅化贞水火之形既分玄黄之战遂力笔锋舌枪相寻不已守备之计等闲置之虏骑一来错愕不知所出飞檄催战盖曰胜可以成吾之名败亦可以验吾之言也不知封疆大臣破坏封疆国有定律百口何辞廷弼试扪心一思比之杨镐更多一逃比之袁应泰反欠一死若厚诛化贞而廷弼少及于宽政不惟无以服天下万世之心恐无以服杨镐袁应泰之心矣宜用重典以警将来奏入诏依拟时南京十三道御史王允成等亦合疏言经抚同罪国法不可不正报已有旨
　　○升狭西右布政洪世俊为山东布政使司左布政山东按察司副使潘文为河南布政使司右参政福建按察司按察使费兆元为广东布政使司右布政
　　○升刑部员外郎刘可训为四川监军道按察司佥事
　　○癸未户部题奏天启二年分蓟州镇该主兵银二十三万三千六百二十六两一钱一厘九毫除题发过帑银一十六万二千一百八十五两外今再发二万五千两密云镇该主兵银一十五万一百四十二两九钱七分二厘除题发过帑银八万一千一百三十六两外今再发二万五千两永平镇该主兵银一十四万五千一十八两三钱三分六厘除题发过帑银一十一万一千四百四十六两外今再发一万两昌平镇该主兵银八万三千一十六两四钱三分三厘九毫五丝四忽除题发过帑银二万一百五十八两外今再发二万两易州镇该主兵银一十四万五百九十五两六钱二分除题发过帑银二万二百三十七两外今再发三万两听各镇差官领运  上是之
　　○户部查拨过戚畹庄田中府都督同知张国纪五百顷锦衣卫千户王学叚黄彝各一百顷每亩徵银三分转给餋赡
　　○先是工部尚书员缺会推南部尚书孙玮本部协理尚书姚思仁  上简用陪推思仁再疏控辞不允御史刘芳疏言内降一开恐丛奸弊而长斜封乞收回成命思仁复具疏乞休命遵旨受事
　　○差御史王大年巡仓董羽宸巡按山东贾毓祥巡按广西
　　○吏部考选拟授科道章允儒薛文周吏科罗尚忠许宗礼户科熊奋渭彭汝楠礼科赖良佐沈应时林宗载魏照乘朱大典兵科沈惟炳傅櫆张鹏云薛大中顾其仁刑科陈尔翼郭兴治方有度工科陈熙昌陆文献郭兴言王琨候科缺填补杨栋朝南京礼科俱给事中张文熙帅众曹守勋浙江道李懋芳朱泰祯福建道吴之仁湖广道马鸣世山东道吴甡喻思恂樊尚燝山西道沈犹龙蒋允仪狭西道练国事张应辰四川道刘徽李玄广东道周宗文贵州道李蕃霍锳刘璞方大任张矿刘廷佐徐吉胡良机胡士奇梁梦环何廷枢王政新周汝弼庞尚廉胡其俊宋师襄崔奇观刘四端吴尚默杨方盛王会图俱候道缺填补吕鹏云南京浙江道陈必谦江西道涂世叶山东道黄公辅山西道刘之凤狭西道万言扬四川道俱南京
　　○甲申京师亢旱祈祷未应遣泰宁侯陈良弼恭顺侯吴汝胤遂安伯陈伟惠安伯张庆臻驸马都尉侯拱宸都督李承恩及顺天府堂上官祭告  郊坛
　　○升太常寺少卿董应举太仆寺卿兼河南道监察御史管理天津至山海关等处屯田安插辽民事务
　　○升浙江布政使司右参政邓汉为山东按察司按察使霸州兵备道户部郎中葛如麟为湖广布政司右参议管下江防道
　　○诏罢宝和皇后税
　　○乙酉大学士叶向高以屡疏乞骸不允因复上言国家革中书省政事尽归六部今之阁臣与古之宰相其委任权力相去何啻天渊而中外咎责丛集一身即如  皇上责臣佐筹勉臣匡济乃请发帑金蠲免加派织造等项臣既不能尽得之  皇上而天下无不责望于臣在廷大小臣工非不济济然因循既久积习难除即事经奉旨督责甚严而科抄部覆动淹旬月其最急如火药盔甲铳台之类亦未见措手士大夫聚族议论皆以不做事为忧至于何人不做又不明言輙曰首辅何不担当甚者如熊廷弼一案
　　皇上既屡遣中使传谕以不逮经臣责臣之不担当乃左袒经臣者反咎臣不为出力昨尚宝司卿满朝荐移书娓娓深相诮责庸劣招尤此亦可见臣自知无能甘心引退而必留之为弹射之资困之当误国之罪所以哀祈  皇上谴臣罢臣也  上温旨慰之
　　○升太仆寺少卿何乔远为通政使司左通政
　　○升太仆寺少卿饶位为大理寺左少卿
　　○升河东盐运司同知孙可僎为本司运使
　　○改新升河东盐运使吴从诚于长芦
　　○荫礼部右侍郎王图男毓玄国子生
　　○荫死节同知陈辅尧叚展男陈梦乙叚之煜俱国子生
　　○革天津总兵王学书任以巡按御史张慎言紏其缩朒猾狡也
　　○丙戌户部尚书汪应蛟疏言今日民愈穷而赋税愈重寇弥近而挽输弥急川贵师旅继兴东西饷运交迫即管刘借箸无计取盈反覆思维祗有实简练以求可用之兵核虚冒以清滥用之饷而已往广宁积米浥烂河干者至百二十万自冬徂春帑金及太仓库又发百四十万原议本折兼支而将官不利本色惟欲折色以入私囊其诡名冒领恒十之三所谓额数军兵十四万马六万匹安在昨经臣＜锍-釒＞亦云在关七万请敕经督严行各道细查见在军兵实数整顿营伍分队简练则见在六七万可当十数万之用其虚冒者作何著落务尽数追出冒饷并令本折兼支似可充两三月之饷不使臣部独抱悬磬之忧也得旨近来空伍绝粮坐坏疆事览奏简兵核饷本折兼支具见裕国捍边长算便行经督抚按各官著实举行其近冒多饷据实开奏以便议处不得朦胧塞责
　　○户部右侍郎毕自严疏辞新命不许
　　○赠原任南京兵部尚书刘尧诲太子太保
　　○荫原任工部尚书王佐男命爵国子生
　　○下逃弁梁邦弼于法司
　　○丁亥以礼部尚书兼翰林院学士孙慎行充经筵讲官
　　○考试天下愿就教职举人取上中卷各有差
　　○命铸协守燕建二路总兵官关防纪毛有伦
　　○御史董羽宸巡按山东疏言登莱蕞尔生理几何而客兵一旦插入数万弱肉强食作奸犯科官不能弹压将不能统制地方之祸何可胜言乞敕抚臣陶朗先厝置未了之局按臣游士任节度所招之兵道臣刘国缙训练三千辽兵分屯要害不宜与登民杂处一城以滋扰害此皆今日登莱消近忧弥速祸之急著也下部议
　　○遣给事中许可徵巡视京营
　　○升尚宝司卿归子顾为太仆寺少卿广东按察司副使祝以豳为南京光禄寺少卿
　　○赠原任顺天府府尹万自约工部右侍郎荫一子国子生
　　○准原任礼部尚书罗万化荫一子国子生
　　○升操江标下署指挥佥事潘可大为署都指挥佥事以都司职衔仍管中军坐营事
　　○加都司佥书李呈芬游击职衔专司训练从视师张鹤鸣请也
　　○戊子荫原任兵部尚书刘大夏玄孙希淳原任刑部侍郎荆州俊孙男华国俱国子生
　　○巡按四川张论进飞石架木二法以备城守仍送习熟制造人宁越守备吴国辅入京备用其法以二木＜监-皿立＞地一木横架转轴入凿内若秋千之状又一木长亘其中前轩后轾若桔橰之形用绳兜系石于木颠结一端于木而留一端虚寄于上用一人掣之其前则视石大小用多人牵拽木本三拽力齐而掣者撒手石即飞去贼临城下一击即毙又一法用独木一根竖地一木横架名曰独脚虎可以随方旋转御贼一二百步之遥  上命依式制用以备战守
　　○升尚宝司少卿刘策为太仆寺少卿湖广布政使司右参政角□羊经雅为山东按察司按察使兵部郎中车朴为四川按察司副使清军驿传道浙江按察司佥事洪承畴为本省布政使司右参议宁绍兵备道
　　○原任涠州游击今升金台严参将陈文炀革任提问广东巡按御史王尊德劾其赃私狼藉也
　　○己丑命庶子张鼐谕德张瑞图编修李孙宸简讨缪昌期姜逢元管理文官诰敕
　　○新升太仆寺卿兼河南道御史董应举奉命屯田疏言自古屯田或出将帅或用召募将帅则兵即为农召募则农亦为兵未有分而能成者况今屯田而安插辽民是欲藉辽民以屯也屯于天津至山海是为京师拥护左臂也藉其力以屯是以赈救当召募不空费其银于赈救也为京师左臂是以屯政寓军令不别费其银于募兵也此何如重务而可以轻任乎屯必人与一室牛种田器谷食必具而后可耕作千家一敌台兵械必具而后可收保使钱粮不足以备诸事臣不敢任也屯必有分任之官必有听用之人俸粮工食于何取给然权不能行于郡邑则势有阻格臣亦不敢任也古之募屯必月给榖食待田熟而止臣切计之安插一万敌台牛种器具费须七万而月给榖食自今至明夏又须九万六千二项已十七万矣明夏以后麦米自给乃可省此而子粒犹必待后年夏秋熟方得计亩输粮为关饷用朝廷先费几许金钱而待输于两年之后议者必有龃龉臣能终其事乎不能终其事而责臣成功臣亦不敢任也古之屯田以兵以戍率皆用军法从事况今辽民为人所疑所屯又在边鄙非重法不能制臣欲十家为保保有保长十保为聚聚有聚长十聚为连连有连长四连为师师有师长而后统以屯田分司中有作奸藏寇须用旗牌行法乃可施行不然臣亦不敢任也盖臣屯田虽非将帅而迫于危边亦须有将帅之权虽名安插而制约流民亦须用守边之法故立法不得不严权不得不重也  上以条奏屯政甚晰钱粮事权等项作速议处以便展布责成
　　○升兵部郎中王点为山西按察司副使许达道为福建布政使司右参政分巡建南道
　　○庚寅命铸管理天津抚属军需淮津粮运事务关防
　　○宣大总督董汉儒引病乞休不许
　　○升广东按察司副使潘阳春为本省布政使司右参政
　　○辛卯圣谕元辅向高卿三朝硕辅苦心佐朕悉皆鉴知何得以人言疑畏杜门屡疏陈乞其辅臣承宗新简政本矧兼部务前以偶恙具陈调摄想疾已瘳虽有卿贰且今天人交变时事可虞正赖卿等持平筹画制胜防御岂宜久居私寓著鸿胪寺堂上官宣谕朕衷即翌日入阁共济时艰分猷佐理副朕眷切伫望之意慎勿再陈特谕
　　○赠原任宁夏巡抚右佥都御史周懋相为右副都御史荫一子国子生
　　○升南京太仆寺少卿吴炯为南京太常寺少卿
　　○授举人宋献试中书舍人听枢辅孙承宗随便任用监生柯仲炯永平府通判于马房训练兵士
　　○壬辰京师雨雹大如鸡卵屋瓦俱碎毁折草木麦苗不可胜纪
　　○左都御史邹元标言乾坤所以不毁惟此纲尝纲尝所以植立恃此信史臣在南中士绅多言  光宗皇帝大事未明难以传信比入都知  光帝一月仁政媲美尧舜宜速登信史诸臣曰说到  光宗大事令人阁笔始不无疑于人言近读孙慎行一疏令人神骨为竦当时依违其间既不申讨贼之义反行赏奸之典即谓其无心何以角□羊人之疑也方从哲负此大疑于天下科臣惠世扬言之详尽公论岂可不明从来乱臣贼子有所惩戒者全在青史一脉失今不成何所底止得  旨  实录据实开载两朝近事中外所知各官奉敕纂修岂容以意笔削已经开馆自当各遵程限早完大典旧辅从哲秉政始末自明近又奉有屡旨卿风纪重臣事关国是正赖持平据奏不胜疑虑意则甚忠朕已知之
○升广东按察司副使林绍明为湖广布政使司右参
○癸巳命成国公朱纯臣掌南京前军都督府印务
　　○刑科右给事中霍守典参旧辽抚周永春言前此李维翰失清抚而拟辟后此王化贞失广宁而服辜独永春丧师辱国与二臣同而开原撤防又与二臣异乃优游家园侈口横辩乞敕法司速逮正其陷城失地之罪付部院看议
　　○升神枢四营游击罗星为五军七营参将
　　○升涿州守备张梦鲤为狭西都司佥书
　　○起原任天津都司佥书钱体乾为大宁都司佥书
　　○甲午礼部右侍郎张邦纪疏辞新命不允
　　○升大理寺少卿朱光祚为太常寺卿右通政朱一桂为南京太常寺卿
　　○升江西布政使司右参政王化行为广东按察使备兵南韶
　　○加升四川松潘参将沈崇极副总兵仍管松潘事
　　○乙未诏雨雹示异文武各官素服角带修省五日
　　○初奢酋攻四川兴文县知县张振德阖家死难诏给祭葬建坊祠与谥其妻钱氏等旌表祔祠
　　○赠原任户部右侍郎王德完户部尚书荫一子国子生
　　○予原任刑部左侍郎陈禹谟并妻李氏张氏祭葬如例
　　○升兵部员外郎向日升为贵州布政使司右参议分守思仁
　　○起升原任狭西左布政使陈长祚南京太常寺卿
　　○升兵部员外郎任光统为狭西按察司佥事备兵巩昌
　　○升宣府游击王之麒为宣府柴沟堡参将河南掌印都司纪朝元为浙江金台严参将广西游击张懋勋为广东潮州参将
　　熹宗悊皇帝实录卷之二十一
　明熹宗悊皇帝实录卷之二十二
　　天启二年五月丙申朔  上御皇极门内殿受朝
　　○御史周宗建因雨雹之异＜锍-釒＞陈弭灾四款一曰大臣名节宜重揆席之地弹抨四集而恬然入直此阴象之在纶阁者宜扶之以名节也一曰小臣忠告宜宽谏章甫投谴呵随下数日之间累遭摧折此阴象之在言路者宜开之以忠告也一曰内臣窥伺宜防衡文特简司空用陪魏进忠之谗构渐见此阴象之在中禁者宜振之以严明也一曰外臣伤谗宜化自经抚之两袒既分宵人之颠迷难解恣喷血之口工吠尧之声此阴象之在士绅者宜荡之以消融也下＜锍-釒＞于部
　　○工科给事中方有度＜锍-釒＞言自东奴发难有加派之徵近著令载入考成自今有司爱民之心必不如爱官之心敲骨剔髓何所不至民不堪命群起为难恐中国之忧不在奴而在萧墙之内也  皇上宜立召辅臣并六部大臣共作长久之计勿为旦暮之谋凡无益之冗费可以全革不急之工作可以暂停应缓之上供可以半减他如屯田如铸钱可以为军饷计者多方措处加派二字断从蠲免使天下晓然知  上意仍欲生我而不终嚣然丧其乐生之心此收人心之大窾会也报闻
　　○旗纛庙正殿灾火药尽焚匠役死伤甚众
　　○赐原任太仆寺少卿毕三才原任延绥巡抚右佥都御史金忠士各祭一坛
　　○授原任工部营缮所正杨时行锦衣卫指挥佥事时行妻  孝靖皇太后妹也
　　○福建泉州添设游击御史郑宗周议驻府城苏琰议驻围头乡部覆围头有海贼之患在城有土贼之患以郡城为驻劄以围头为汛地始称两便报可
　　○升南京工部都水司郎中岳元声为南京光禄寺少卿
　　○调浙江水利道按察司副使孙昌裔为本省提督学政副使
　　○丁酉兵部以驿递疲困＜锍-釒＞列十款一定规制除奉旨驰驿外一切借差告病不得冒用勘合无勘合而遣发白牌者不许应付一正额数船只夫马以次递减各填实数画一可遵一严挂号在内兵科为政在外抚按道府为政凡勘合火牌到必查验真正奉敕方准挂号驿递验有号票方准应付间有迂途避挂号者羁留申究一重销缴凡督抚按镇所领勘合火牌不拘年终但用尽即造册开载某差某人某事某年月日一一明白投部送科查明方行另给其一应符验牌票一概停止一催协济协济原以僻济冲以简济繁今州县视为末务致驿递墐户逃匿甚有雉经者今后协济之银专责驿传道而抚按按季查参一禁陋规凡上马中马茶礼乾马使用等费尽行裁革每月工食给必以时数必期足其州县官有犯前弊者以不职论一减冗差差役纷沓各督抚按官承舍居多若减得一役驿递即受一分之赐近宣大按臣言会藁宜归一可减驿递五分之苦宜仿此通行一处援兵官兵每不乐于赴援故当其启行督臣给以符验抚臣又给以火牌按臣道臣又给以勘合马票各示一恩而不知为驿递之累不可胜言此后徵调发兵督抚按镇道总给一牌将官用夫马匹定有成数不得溷杂疲于支应一约中使中使一出爪牙百十为群索夫索马空驿不能应其求鞭吏鞭官倾储不能填其愿今后中使勘合酌差之大小烦简确填实数不得于勘合外多索一夫一马一保循异凡设有驿递州县其官能稽察假冒杜绝需索其人必清辨有干局抚按廉其治状列以卓异庶有司知所自奋  上命如议申饬著为令
　　○吏科给事中赵时用＜锍-釒＞言当今之事有不当做而做者请荫请恤滥觞已极而犹更相怂恿以名器为市也有当做而不做者季怀信明明托病不逮之来贾祥沿途纵兵置之不问法纪荡然渐不可长也有宜急而缓做者兵饷之文移与各部之注销关军国大计公然高阁也有名做而实不做者京营之军已付三总兵分练乃数月以来不闻作何演习另换规模不如无设也章下所司
　　○命铸管理天津山海屯田安民事务关防给董应举
　　○又铸四川监军道关防给刘可训
　　○升太仆寺少卿林熙春为通政使司右通政太常寺少卿曹于汴为大理寺右少卿
　　○升狭西按察使史文焕为本省右布政使
　　○复除原任湖广按察使程寰于广东高肇兵备道
　　○戊戌  上视朝
　　○总理三部侍郎张经世＜锍-釒＞言自广宁失后三月余矣日日言修备人人言修备而训练甲兵分布防守储积粮草筑建墩墙挑浚壕堑置造器械未见实绩今宜敕令各官每旬终即开十日所成之工具揭呈览  皇上得以诘责罚惩斯不敢以空言塞责至于训练非徒射箭放炮打喊摇旗而已必齐其心志一其耳目明其号令繇一伍而至十伍千百万亿首尾与中互相照应分合奇正俱有纪律使兵知畏法而不畏敌战必胜守必固无逃溃之虞然今日欲使奴酋不来莫若接济毛文龙以为牵制顷部议以闽兵三千过海宜催之速来淮兵八千已至登莱并贾祥所领浙兵三千一百同闽兵俱当速发为文龙用又多运米豆布疋以为军饷衣装之资庶足从彼制奴不敢窥关而关上守备益易修矣  上是其议
　　○户部等衙门左侍郎等官陈大道等合词为原任大学士张居正请恤因列其培养  圣德调护  圣躬缉熙  圣学明习  圣政毖饬  大典黼黻  皇猷慎重代言裁抑恩泽敦崇俭德作育人材率作省成堤防  陵运爱惜名将申严武备弭盗安民节用生财明罚敕法振提风纪敦崇廉让清恤驿递诸事实得旨旧辅张居正夺情专权致招物议但当  皇祖冲年辅政十载天下乂安任怨任劳功不可泯所奏具见公论准复原职予祭葬文忠谥已追夺著改相应行房屋未变价者准给子孙奉祠居住
　　○四川桐梓等县妖贼白仙台等乘奢酋之乱聚众焚劫皆报就擒伏诛
　　○升南京太常寺少卿丁启浚为南太仆寺卿管少卿事
　　○起原任颖川道河南布政使司右参议陆梦祖为江西布政使司右参议分守岭北道
　　○升浙江布政使司参政马从龙为山东按察司按察使湖广按察司按察使唐嗣羙为山东布政使司右布政
　　○原任宁夏都司佥书今升神木游击高崇义原任宁夏屯田守备今升狭西都司佥书李云俱革任回卫巡抚王之采劾其贪鄙也
　　○己亥诏恤先臣方孝孺遗胤孝孺在建文朝以侍读学士直文渊阁当靖难师入以草诏不从致夷十族其幼子德宗幸宁海谪尉魏泽匿之密托诸生余学夔负入松江岛屿以织网自给华亭俞允妻以养女因冒余姓遂延一线至是其十世孙方忠奕以贡来京伏阙上书得旨方孝孺忠节持著既有遗胤准与练子宁一体恤录
　　○兵部左侍郎陈邦瞻条上四事一曰励大志以奠安  宗社谓四方多难之日  皇上必奋大有为之志朝乾夕惕无一刻不以安攘为念至深宫大内妇寺谐媚之蛊惑宵小黠谲之窃弄悉宜屏绝而克己力行尤莫急于裁内供以裕军国二曰明大责以兴起事功谓辅臣当先定必然之画独任其责而不委之外廷即如客氏复入明系  皇上过举而辅臣不封还内降引谊固争其何辞于人言况边境一日未宁辅臣决无释肩之理愿日与部院长贰概举军国急务共相□确雷厉风行尽扫向来玩愒之弊三曰定大计以徐图恢复谓能守然后能战枢督二臣宜训士整旅固守岩关先为不可胜之著而又置大将于永平石匣为山海后劲简京营之骁锐仿唐神策宋禁军之制严为训练令周庐环卫之众足为冲锋克敌之用四曰伸大法以震惕人心谓将吏之习于逃者以退无必死之法也  皇上既以尚方赐节制大臣大臣奉以从事决不容有所姑息凡临阵退缩反顾即立斩以徇至法在必行  皇上亦不得姑息于大臣然后训练可施于平时战胜可期于临敌＜锍-釒＞入  上以所言裁内供及奉圣夫人事显效小臣沽名其京营练兵事宜著与总协□议整顿毋事空言
　　○荫大学士朱国祚男大治国子生
　　○升通政使司右通政许维新为光禄寺卿
　　○改湖广按察司副使陆梦龙为江西按察司副使管九江道
　　○改江西按察司佥事王志坚于浙江管水利道
　　○庚子端阳节赐辅臣上尊珍馔免百官节钱钞锭
　　○兵科左给事中朱童蒙＜锍-釒＞陈兵务六款一登莱淮兵宜议御史游士任募淮兵先后到八千七百登莱弹丸兵民杂处则民苦米价腾涌则军苦月粮一万五千则官苦宜分一半过海听毛文龙调度其余散之北边险要以资防御一蹈海远臣宜议监军梁之垣与毛文龙戮力海外请大开海运多给米豆火药器械及饷银数十万宜敕速发接济一赞画钱粮宜议何栋如原募浙兵乃抵关尽四方之人一马兼二马之价一兵兼二兵之费其冒破当核一蓟门镇臣宜议总兵许世臣既被论听勘当急摉名将星催受事一黔中塘报宜议黔省远在天末通消息于京师全藉塘报宜沿途添设塘马不时奏报一募兵器械宜议杜应魁募兵移驻马房操练盔甲器械累请不给工部速宜估计发银令其自造无藉口库藏空虚以误机会＜锍-釒＞下部议
　　○御史李玄以言官罚俸调外屡得严旨不免挫直臣之气灰任事之心列为三说预箴当事之臣共成纳言之羙一立议忌于烦嚣谓机密重情自应单＜锍-釒＞直奏其余国家大纪大法关天下公是公非当知会连名六科合一＜锍-釒＞十三道合一＜锍-釒＞或科道共一＜锍-釒＞＜锍-釒＞入静听不得俞旨仍以公本催请则公车不烦批答亦易不至以烦言起厌一票拟忌于模棱谓平章军国岂宜首鼠两端自今辅臣于各章奏细加览阅力为担当即宫府危疑之情不难直揭明告即  皇上传宣之令不难引烛补牍朝廷不颁两可之诏臣僚自塞规避之门一覆议忌于恇怯奉旨下议可否自洞若观火朝受命而夕奏报亦何不可乃顾情恤面占风望气习成推卸之套养成模糊之风自今勿恶人之代吾断而故为停阁勿畏人之议吾后而姑为观望勿虑前官谓吾之形短勿顾后官谓吾之露长务使＜礻由＞中弹文历历见诸行事而庙堂颁降一一果有实绩可也  上可其奏
　　○命铸协理戎政都察院关防给余懋衡
　　○贵州进士田景猷自请赍敕往谕安酋许之
　　○授原任都司佥书张士显总兵职衔另练户部招募新兵六千余名
　　○辛丑升太仆寺少卿吴礼嘉为大理寺右少卿
　　○壬寅  孝宗敬皇帝忌辰  奉先殿行祭礼遣镇远侯顾肇迹祭  泰陵
　　○管兵部事大学士孙承宗题御史游士任募兵淮上檄赴齐东议者屡言其为登莱扰害而领兵游击孟淑孔欲分作两班三月为期及瓜互代则道途往来谁为输供客店居民几堪骚扰况假归者逐影疾驰即暂止者亦刀环入梦究不得一卒之用顷毛文龙请兵五万期捣奴巢而张经世亦请将淮兵勒期渡海接应文龙但孟淑孔统御无方众心未附士任亟当疾趋登莱查点督发一则割已操之刀自有成算一则结未了之局可无偾辕  上敕游士任星驰约束分派毋致生事如稽延推避罪有所归
　　○御史侯恂＜锍-釒＞劾总兵许世臣姑著回卫
　　○戍逃臣冒日乾
　　○癸卯  上御文华殿讲读
　　○户部尚书汪应蛟以募兵鼓噪为给事中彭汝楠纠参再＜锍-釒＞乞休不允
　　○甲辰刑部尚书王纪＜锍-釒＞参辅臣沈＜氵隺＞引宋奸相蔡京为比言京生于数百年之前＜氵隺＞生于数百年之后迹不相蒙而事实相类其结交魏进忠即京之契合童贯乞哀董羽宸即京之恳款陈瓘蓄养死党邵辅忠孙杰即京之固结吴居厚王汉之罢逐顾命元臣刘一燝周嘉谟与安置吕大防何异降斥持正言官江秉谦熊德阳侯震晹与贬谪尝安民何异尤可讶者贿交妇寺窃弄威福迷国罔上此又京＜氵隺＞旷百世若合符节者也  上谓大臣当协心匡济不必烦言致伤雅道
　　○夺吏科给事中章允儒俸一年先是允儒＜锍-釒＞乞裁减  上供袍服以苏民困  上传拟旨杖谪大学士叶向高等再＜锍-釒＞申救言袍服一事臣等曾＜锍-釒＞请酌量减省盖见东南民力已竭供应不支人心嗷嗷思乱故欲假旷荡之恩以收拾之而未蒙允行允儒曾为华停知县亲睹地方困苦之情形今在言路不得不言且据事直陈无甚触犯若加之罪人且议  皇上以袍服而处言官其累  圣德不小乞依臣拟量加罚治乃止夺俸
　　○释幽禁沈府老疾罪宗效鎍
　　○调总兵江应诏于山海以山石燕建四路隶之升新推永平副总兵马世龙署都督佥事住扎三屯营专管中协四路其部将方裕仑授本镇标下坐营杨楫授都司职衔李光孝石柱国各授守备职衔俱听世龙委用
　　○升固原坐营姜辅署都指挥佥事加都司佥书职衔管靖虏参将事
　　○乙巳  太祖高皇帝忌辰  奉先殿行祭礼
　　○荫大学士韩爌侄孙男承宣国子生
　　○褫监军佥事牛象坤职听候议处
　　○拟逃臣胡嘉栋高出罪服重刑如律
　　○刑部定李维翰郑之范狱言维翰身为辽抚受军旅重寄奴以李永芳为心腹我付之兵柄而不问奴以互市为机阱我听其款关而不疑一旦变起仓卒失城失堡二百里山河拱手送贼丧师失地之罪何以自解坐之重辟庶惩首祸若郑之范以辽阳理刑而摄监军乃视危辽为金穴倚署道为垄断贿剥军民不下数万攫取官帑亦至数千胡骑骤至弃印疾奔此逃之首而罪之魁也肆之市朝庶快众愤并拟斩律诏依拟惟以郑之范赃私数多仍令严追变产充饷
　　○丙午山东白莲妖贼徐鸿儒反攻陷郓城县鸿儒钜野人以左道聚众入教者饮以迷药妄言生当为帝为王死当证佛作祖转相煽惑自畿南中州晋赵淮徐在在有之皆推鸿儒为教主伪称中兴福烈帝以伪印传旗敕诸方一时并起皆著红巾为号旬日之间远迩响应山东巡抚赵彦遣都司杨国栋等将兵讨之因上＜锍-釒＞言东省为神京肘腋曾城为全省腹心今贼势日急省城策应不敷锋营额兵三千名调发已尽而各郡邑之请讨者日接踵未已应于省城再添兵三千名马一千匹但遇有警朝闻夕发临清旧额兵二千德州新设兵二千今调一千征贼而地方奸宄即起窥伺之意二州皆咫尺神京灌输漕运应宿重兵各加兵一千名马三百匹至兖州一府南北要冲环千里内无一兵可恃济宁为漕河总会要区沂州多矿盗出没曹州与陈頴接壤皆不可无兵弹压应于兖州府城济宁沂州曹州四处各添兵一千名马二百匹以上共添兵九千名马二千四百匹每岁月粮草料之需非十五万不能继而买马置器犹不与焉应于起运银内每岁留十五万以养兵勿惜小费而误大计同时巡按御史王一中亦请增加额兵拣选土著申饬保甲兼留京操班军以资防剿俱下部议
　　○户科给事中罗尚忠＜锍-釒＞言迩者仗马时斥讲筵稀御人疑  皇上积怒言官厌薄学问而臣更窃有私忧过计也盖人主怒发过当犹可悔时转圜惟威柄一落将言路之摧折何穷人主情缘自开犹能剥后见复惟炀灶蔽深即讲官之补救无术臣愿  皇上自爱其权凡一应中旨处分俱面与辅臣□确庶近习莫敢乘以为奸而主权重大臣爱君以德嗣后进讲须摘经史中关切时务者逐事开发庶玩好不能夺嗜而主德清  上责其沽名渎扰
　　○经略辽东王在晋＜锍-釒＞言山海形势南则海天无际虏如舍骑登舟瞬息直达北则为角山山脉从居庸古北喜峰逶迤千里各设关隘以障朵颜诸夷关城枕之缭垣于山是为边墙而峰峦更高于垣故有欲筑敌楼先据高山高岭者恐为贼所乘则益助其凭高搏击之势有为再筑边城从芝麻湾或八里铺起约长三十余里北绕山南至海海一片石统归总括角山及欢喜岭悉入包罗乃可为关门捍蔽但计费甚钜又恐虏骑猝来然外墙毕竟当筑尚须徐议也当今为内备之计惟不在募兵而在训练实在之兵不在添将而在选择有用之将庶可救危边之一线手  上谓封疆事重还悉心筹画以计万全
　　○升浙江布政使司左布政胡世赏为太仆寺卿江西布政使司左布政林欲栋为南京光禄寺卿
　　○升大同副总兵李承爵为神机六营右副将山东都司杨国栋为神枢七营参将大同游击徐应召为京营巡捕左参将神机八营佐击查国宁为神枢四营游击
　　○丁未  仁宗昭皇帝忌辰奉先殿行礼遣宁阳候陈光裕祭  献陵
　　○云南巡抚沈儆炌以水西叛逆驰＜锍-釒＞告急兵部请严敕贵州新抚及湖广总戎速发大兵疾驰急救而西粤与滇南比壤声息可达并著彼中抚臣就所部士卒或营兵或狼兵亟发一二万统以廉勇将官间道星驰合力接济第滇中粮额既薄库藏如洗乞即发帑金十万不独师行粮随滇可壮兵威而天末瘅人尚得与  皇上罢金之命同颂天恩也  上从之
　　○原任吏部侍郎翁正春＜锍-釒＞辞礼部尚书新命温旨趣之
　　○新升都察院左副都御史徐兆魁在籍引病乞休允之
　　○锦衣卫指挥梁慈称疾请告许之
　　○降吏科给事中倪思辉福建按察司知事朱钦相湖广按察司知事
　　○降江西道御史王心一江西布政使司都事
　　○升大同中路参将吴重阳为甘肃西宁副总兵山东莱州参将赵文质为宁夏协守东路副总兵
　　○升甘肃威远堡游击张尔奇为延绥东路参将甘肃镇羌堡加都司佥书守备严奇武为河州参将狭西行都司张鸣鹗为延绥参将延绥巡抚标下中军游击高见为狭西芦塘参将山东巡抚标下中军游击查克镕为山西太原参将大同游击李懋赏为宣府龙门所参将福建标游水兵游击蔡宗为广西浔梧参将广东游击梁鹏为香山参将
　　○升蓟镇永平城守备谷九有为石匣车营游击福建都司佥书赵颇为福建泉南游击
　　○戊申  上视朝
　　○山西平阳府临汾襄陵曲沃大平乡宁绛州及稷山县同日地震
　　○先是贾祥以弃弁谋募兵兵部给劄往浙江募步兵二千五百名马兵五百名亲丁五百名南来一路不胜骚扰至通州遽行出示以出关为置之死地且有命危朝露挺而走险等语丁文朝等据示首告心衔之缚以去意且叵测兵科左给事中朱童蒙＜锍-釒＞劾之  上敕兵部行牌晓谕仍著通州抚臣禁戢并严查其抄示具首等情越数日通抚王国祯复纠其造言惑众潜谋不轨显肆要挟诏遣缇骑逮问
　　○原任吏部郎中赵南星辞太常寺卿新命不许
　　○升山西布政使司右布政洪翼圣为光禄寺卿湖广布政使司右参政李成名为太仆寺少卿
　　○调户科都给事中陈熙昌为吏科都给事中
　　○填补原任太常寺博士考选陆文献为户科给事中
　　○己酉夏至大祭  地于  方泽遣泰宁侯陈良弼恭代
　　○湖广巡按舒荣都驰报黔省之围且言黔为楚之藩蔽黔危而楚不得独安臣以戒黔之心戒楚而以忧楚之心忧黔真有食不下咽者从来戡定祸乱不出人与财两端应援接济惟  皇上加意  上以楚黔接壤著相机应援协济饷银作速解发
　　○通政使司添注右参议吕邦燿条陈庙算以备采择一修实事以安人心一密探报以得虏情一宿重兵以防不测一请降密敕以防入卫一择空窍以设疑兵一相机宜以款西虏一储犒赏以鼓士气一练步兵以鼓健斗＜锍-釒＞下部议掌兵部事大学士孙承宗具覆言兵民溃散以来人情易动禁止恇扰勿累穷民诚根本之要论塘报不实何以得彼之要领筹我之方略分投密探亦制胜之先著南海子并大坝马房设营练兵叶委新授通判柯仲炯为之各处要害咽喉臣部先已檄行预备而近畿督抚遇警勤王主忧臣辱之谊诸臣岂其未闻而必俟密敕以谕惕之至如设疑兵款西虏储犒赏练步兵封疆诸臣其渐见施行者已有次第方在料理者当俟规恢惟在设诚力行务求实效而  皇上大奋乾刚振起积习庶中外臣工知所砥砺  上命各该衙门著实举行仍立限奏报
　　○起原任湖广布政使司右参政尹伸于本省荆西兵备道
　　○庚戌  上御皇极门内殿受朝
　　○日讲官詹事骆从宇再＜锍-釒＞引疾乞休从之仍赐驰驲给彩叚路费
　　○先是石砫宣抚司掌印女上官秦良玉有奋义剿贼获解重围一＜锍-釒＞继统兵剿贼参将秦明屏同侄加衔游击秦翼明加衔都司秦拱明合词有扑灭劲虏备陈微劳之＜锍-釒＞俱下部敕从优议覆至是兵部题覆奢酋之初发难也凶焰大张全蜀鼎沸秦良玉兄弟奋不顾身先扼樊贼之吭旋解省城之围忠义聚于一门勋伐昭于众口功懋懋赏谁曰不宜虽例叙边功必繇督抚题奏巡按查核而当此多事之日欲以鼓舞豪杰不可尽持汉法秦良玉准加署都督佥事其父若毋当从良玉官爵伊子焉祥麟准授宣慰职衔秦明屏等功次行彼中查明回奏之日应加衔者加衔应实授者实授庶懋赏之中不废课功之典  上从之
　　○先是户部尚书汪应蛟题募新兵六千分营操练四月二十八日各兵以索饷为名鼓噪于参将杨国治之门持挺折屋声势鼎沸既复拥集司农之邸必见发银然后散本营游击董大胜陈应元不能制兵科左给事中朱童蒙以闻乞捕诛首恶以警倡乱并究大胜应元不能统率之罪  上敕该部查议具奏兵部议禠杨国治职大胜应元降守备其兵俱听张士显分拨训练哗乱者即令大胜等廉其倡首开送置辟报可
　　○天津巡抚毕自严＜锍-釒＞言辽人丛集津门呼朋引类若鼓枻而兴贩则海盖广宁计日而可达若反面而事夷则舟中敌国将潜伏而不觉或探索我之情形或驰报我之虚实或作入犯之向导或藏内应之阴谋于我最为不利不若亟行晓谕凡流寓辽人尽迁真顺广大及河南山东偏僻州县安插蚤为曲突徙薪之谋无贻焦头烂额之患＜锍-釒＞下部议兵部具覆以新遣冏臣董应举方招集开垦大兴屯政今此流民一听其分插受廛不得蚁聚海边争逐什一以贻不测诏如议行
　　○辛亥  上视朝  上览御史师众＜锍-釒＞有内朝嵩呼聒耳同于巫祝之语谓其指斥宫壸责令回话众回奏言臣所谓巫祝者以巫祝吁天赞羙之词无不备至而精诚未必如其口故臣愿内而朝臣外而藩臣口呼万岁心竭精忠未尝指斥宫壸也  上责其支吾命调外任大学士叶向高韩爌等各＜锍-釒＞救不允向高复言自古圣帝明王设立谏官皆欲自闻其阙失季世设监谤之官书之史册千载遗讥今言官指陈臣非不知其言之无当乃  皇上以宫壸之事深怒而禁绝之至指摘其＜锍-釒＞中一二语言以为过端以后有上关乘舆下及城社谁复为  皇上言者且朝廷之处分愈重则言者之声名愈高名归臣下则过必归朝廷惟  皇上不必深求以弥昭  圣度益光  圣德而近侍诸臣日奉  天颜亦不必以人言之未亮而少懈其恭勤之夙心得旨朕以时艰求言岂不能容直谏但因掇拾烦琐无禆缓急姑示薄惩览奏开陈剀切具见忠悃师众免调外任又左都御史邹元标等奏内给事中魏应嘉御史冯三元张修德刘廷宣原以言辽事降调今其言既验并给事中郭巩亦因辽事降处俱准复原职卿为辅弼元臣朕嘉补牍不难转圜宜即出佐理表率百僚以后科道各官宜洗心尽职因事纳忠不得空言沽直自取罪愆
　　○壬子总督蓟辽王象乾以诸虏哈喇慎大酋罕孛罗势等及朵颜卫三十六家酋首速不的暖木等各领兵马于宁前中前等处列营驻劄为我哨探守边并送回乡人口驼运器物柴米济军民急用移帐携家褁粮跋涉乞给赏米布以收其向用之心从之
　　○先是刑部尚书王纪为犯人张拱宸等求免枷号拱宸戚畹张国纪家人也  上傅热审在前枷号在后照旧枷号三个月满日送法司一并议罪大学士叶向高等言此事发自内廷臣等不能知其详悉  皇上欲惩戚畹奸棍之害民其义甚正臣等何敢有言但连日闻外间人情以事关  三宫咸怀危虑况各犯无应死之罪而枷号乃必死之刑今当热审钦恤之时似当一体蒙旷荡之恩所屈者小而所全者大  上不报并罪锦衣官久之向高因救御史帅众＜锍-釒＞中复言张拱宸等之枷号外议以为事关三宫宜稍宽假故臣等具揭言之  皇上不听而反罪及锦衣则臣等于是乎失辞矣  皇上臣等之父  三宫则母也父与母无有不亲厚之理人子于父母亦无有不欲其亲厚之心自大婚礼成以来四海臣民孰不欣欣盻望蚤耀前星以巩国本彼道路悠悠之口臣虽知其必不然然不敢以必不然之故而默无一言也＜锍-釒＞奏不省
　　○癸丑  上御文华殿讲读
　　○户科给事中许宗礼＜锍-釒＞陈修省之实一曰  郊祀宜举一曰  祖宪宜法一曰图史宜亲一曰明旨宜伸一曰监司宜饬一曰选将宜精一曰兵饷宜清一曰赏罚宜明＜锍-釒＞入报闻
　　○礼科左给事中周朝瑞陈保山海要著言山海西百余里为抚宁宜设一副将统兵一万八千以六禆将分领之一知兵道臣协守之日夜训练为山海后劲又西百七十里为永平永平当喜松马太之冲旧设有道将专为防北近新添总镇犹以中协四路为名恐拘守信地东援之意稍分宜于郡城最便处设援关兵一万八千令该镇专统之以六禆将分领之无事训练有事应援一关三锁神京之拱护愈壮矣＜锍-釒＞下部议
　　○赠殉难兴文县知县张振德光禄寺卿荫一子锦衣卫正千户世袭
　　○起原任游击将军李为栋为山西巡抚标下中军坐营游击
　　○甲寅  上视朝
　　○宣大阅视御史李九官题参原任宣府南山参将升甘肃西宁副总兵今升见任固原总兵官刘国镛原任游击管大同井坪参将升延绥宁塞参将今升见任甘肃西宁副总兵高秋原任管屯都司升宣府万全掌印都司今升山西太原府参将颜必端原任游兵营游击升昌平黄花镇参将今升见任副总兵职衔管狭西小芦塘参将事张我英原任大同灭胡堡守备升都司佥书管延绥入卫游击今升见任游击管狭西河州参将事黄承禄部覆俱华任回卫
　　○山东妖贼攻钜野知县赵延庆固守却之巡抚赵彦以闻命与优叙
　　○都司佥书廖栋将兵救钜野斩贼首千余级
　　○荫原任工部右侍郎万自约男民憼原任户部右侍郎王德完男燧俱国子生
　　○戍辽饷监军道韩初命从熊廷弼逃入关者也
　　○戍原任总兵杨茂春郭增辉茂春自山西调赴三屯因东事警急托病抗违增辉当辽沈已陷起为大将督催真保兵入援藉口逗留为兵部尚书崔景荣所劾并逮付法司至是拟戍如律
　　○乙卯经略辽东王在晋＜锍-釒＞参孟淑孔言登莱所急者水兵故募兵江淮以其人习海也今淑孔所募之兵见海而惕望登而避且每名衣甲器械已给八两胡云赤手空拳安家已给十两何云思归若渴此说一倡边关解体今惟有离群散党分发武定济宁临德等处以渐清汰有不愿往者发回原藉追安家衣甲银两孟淑孔先行削籍傥不遵号令即著巡抚总兵拏解处斩庶悍将骄兵不敢为戎首也＜锍-釒＞下部速议
　　○四川巡抚朱燮元引疾乞休不许
　　○丙辰命铸平辽将军之印给总兵江应诏
　　○赠原任太仆寺少卿鲍应鳌太常寺卿
　　○荫太常寺少卿管国子监司业事董其昌另祖和国子生
　　○荫原任宁夏巡抚周懋相男乐善国子生
　　○南赣巡抚唐世济称病请告不许
　　○太常寺少卿曹珍辞加光禄寺卿新命不许
　　○左通政何乔远引疾乞休不许准告病御史王尊德回籍调理
　　○升尚宝司卿熊明遇为太仆寺少卿
　　○调云南布政使司右参政刘宇烈为湖广布政使司右参政分守下荆南道
　　○丁巳吏科等科左给事中等官赵时用等六垣合＜锍-釒＞劾辅臣沈＜氵隺＞  上切责之姑以多官不究
　　○戊午山西太原府地震有声
　　○先是朝鲜国王复辽抚咨愿效忠顺赡我兵民而毛文龙报屡获叛贼屡有擒斩经略辽东王在晋得咨得报＜锍-釒＞言有朝鲜为声援有文龙以牵其尾有西虏以控其头奴必蚁伏龟缩保郛壳以自完臣得乘暇毕力以图整顿使探马往来前屯宁远之间扰其耕牧贼不得粮进无所资退无所据奴将弃广宁而画河以守我即不能长有广宁而西虏得之犹胜奴踞之也除臣遣官咨会朝鲜并令毛文龙同心协应外乞敕登津治舟楫兵粮速行接济＜锍-釒＞付部覆
　　○礼部奏请册封岷王等王得旨秦王请封存机等郡爵特旨已久何不覆奏著今岁同各府一并差官后不为例
　　○荫礼部尚书翁正春侄男廷隆国子生
　　○降原任湖广按察司副使葛寅亮为福建按察司佥事
　　○己未妖贼攻兖州滋阳县知县杨炳御却之
　　○鲁王捐赀给军士以保兖城
　　○准五经博士孔胤植袭封衍圣公
　　○升光禄寺少卿高攀龙为太常寺少卿尚宝司卿满朝荐为太仆寺少卿
　　○升浙江布政使司右布政周延光为本省左布政江西布政使司右布政董光宏为本省左布政狭西布政使司左参政沈自彰为本省按察使
　　○庚申大学士叶向高等合词题今日东西逆贼势甚猖獗各处索饷请帑臣等每当看详欲拟允则内帑有限欲拟不允则地方危急欲令户部设处则户部亦束手无策欲拟各省严追逋欠则民穷已极嗷嗷思乱臣等心苦而计无所出顷科臣薛文周请尽括天下布政司府州县钱粮不知府州县库藏空竭布政司即有数万亦当存留以资缓急若尽括而空之如山东白莲教之乱何以支吾此无益于事而徙多一番纷扰耳至于十库钱粮虽系额设然在太平之日则可言额今地方多事如云贵蜀楚西粤或经陷没或系截用每岁户部且失其旧何独取盈于内库哉此非朝廷大破尝格处置兵食恐天下糜烂决裂而不可救也  上以帑金有限敕括各省见存库银如故
　　○刑科给事中薛大中＜锍-釒＞纠川贵总督张我续言我续承命而优游观望就道而纵兵残害成都被围逗遛不进抚按解围飞报捷音碌碌因人一筹莫展至安酋自侈罗甸国王叛逆显著而揭称其义举望贼锋而识迷见逆文而胆破安能舒  皇上西顾之忧哉  上以督臣任事方新不得遽尔苛求
　　○升太常寺卿赵南星为工部右侍郎协理殿门工程事务
　　○升都察院左佥都御史冯从吾为左副都御史协理院事
○升光禄寺少卿郑三俊为太常
○升狭西布政使司右参议李若星为尚宝司少卿
　　○原任南京国子监祭酒今升礼部右侍郎管祭酒事林尧俞＜锍-釒＞辞新命趣令受事
　　○山东兖州府已时见天上月明当午有一星随月西转
　　○辛酉  穆宗庄皇帝忌辰  奉先殿行祭礼遣成安伯郭邦栋祭  昭陵
　　○刑科给事中傅櫆劾太常寺少卿管国子监司业事董其昌居乡贪纵居官放诞不宜在师表之地  上以其昌  先帝讲官遣诏召用不得苛求
　　○壬戌刑科给事中张鹏云追论御史刘廷元言廷元一生奸险之状不必细举止就张差一事言之当东朝危急  圣祖震动之时廷元职司巡视宜何如忠愤激发乃插入风癫赘以黠猾其伏案甚巧而其造谋殆不可掩矣迨提牢讯究而风癫之计破文华鞫问而钦犯之案结廷元网罗密布牙爪滋张凡为国本倡正论者或斥或徙或察或锢不惟一时之人才消磨殆尽而数载之公论颠倒无余总皆廷元之为也御史马逢皋先亦言之部覆廷元降三级调外任
　　○命铸镇守永平等处关防给副总兵马世龙
　　○升太常寺少卿胡克俭为大理寺左少卿尚宝司少卿黄龙光为太仆寺少卿
　　○南京光禄寺卿周汝登＜锍-釒＞辞新命不许
　　○升狭西关南道按察使萧丁泰为山西布政使司右布政云南按察司按察使阎溥为本省布政使司右布政
　　○癸亥妖贼复攻兖州都司佥书杨国栋败之斩馘二千余级贼遁归侯家楼
　　○官兵复重庆先是樊龙据渝城扎营佛图二郎关石砫宣慰司女将秦良玉率秦明屏等夺据二郎关贼退守佛图关为总兵杜文焕所破进围渝城奢寅遣其将周鼎等分道来救鼎败走为合江民所缚官兵与平茶酉阳石砫三土司合围重庆城中乏食樊龙自出欲降三土司争而杀之张彤为乱兵所杀生擒樊龙子友邦友臣友国及其党张国用石永高等黑蓬头先降戴君恩伏诛遂复重庆
　　○礼科给事中彭汝楠请蠲加派因陈八款一曰山海兵额宜定一曰登莱兵额宜减一曰分用之饷宜节一曰乾没之饷宜追一曰山税之加宜减一曰剂量之法宜通一曰带徵之法宜宽一曰极疲之邑宜恤  上可其奏惟加派敕暂行
　　○初秦王为其四子存机存极存楅存议各求郡王封爵屡＜锍-釒＞下部礼部题覆郡藩封爵自有条例秦王一＜锍-釒＞而请四郡爵擅紊  祖宗成法滥开孽庶觊觎虽曰借名乞恩然乞者有不可不防之渐而予者有必不可开之端当断以义裁以制不得信一朝之特旨易二百年来遵行之旧章也  上以迩来大小臣工俱有恩荫秦王系首藩特准所请即同各府一并册封不必执奏
　　○礼科署科事左给事中周朝端等＜锍-釒＞言昔孔子惜繁缨以为惟名与器不可以假人名而至郡王假人以名而至同日四王名器之滥更有甚于此者乎首藩者宗盟之长政当恪奉  祖制为诸藩倡不当为坏法乱纪之首至藉口臣工恩荫尤属失据按  圣主覃恩亦止给本分所应得未闻开典例所未有也虽明旨称后不为例然  祖制森严不足以止今日之滥觞而欲杜将来之援引文昭武穆莫非秦晋之匹此窥彼觊难消陇蜀之心窃恐王章从此裂  圣恩亦因此穷矣  上报已有旨不必烦扰
　　○升太仆寺少卿刘宪宠为通政使司右通政
　　○起原任山东按察司副使辽海道张凤翼于河南管河北道
　　○甲子诏恤已经复职原任工部尚书杨一魁并妻张氏任氏予葬祭如例一魁山西解州人以嘉靖乙丑成进士授行人选入南台历郡守藩臬大吏在西秦却世子之金在南越活估人之命所至遗去后思其整饬郧襄克绥楚甸晋总漕河周咨荒度开武墩开黄坝以杀黄流  陵寝获安既陟冬卿经营清宁两宫节省金钱无算竟以河决蒙墙追咎削籍今  上御极言者讼冤状得蒙恩恤
　　○予原任太仆寺少卿鲍应鳌祭葬如例
　　○升蓟州道参政邵可立为山东布政使司右布政霸州兵备道
　　○升河南布政使司参政闵宗德为蓟州兵备按察使霸州兵备参政邓渼为昌平兵备按察使
　　明熹宗悊皇帝实录卷之二十二终
　明熹宗悊皇帝实录卷之二十三
　　天启二年六月丙寅朔
　　○升通政使司右参议王大智为太常寺少卿提督四夷馆南京大理寺右寺丞饶伸为大理寺左寺丞升尚宝司少卿胡琳为本司卿
　　○升狭西行都司佥书岳维官为大同东路参将
　　○调顺圣参将刘九卿为大同西路参将
　　○升宣府游击卢抱忠为大同北路参将天津海防游击贺虎臣为山东莱州参将广东都司掌印孟应聘为廉雷参将
　　○升甘肃守备王国靖为狭西总督标下游击永兴守备郭弘基为延绥巡抚标下游击南旗手卫运总张国政为凤阳巡抚中军神枢九营佐击田璘为福建水兵游击
　　○丁卯给事中周朝瑞惠世扬萧基赖良佐侯震晹刘弘化熊德阳御史江秉谦等各＜锍-釒＞劾兵部尚书张鹤鸣大略谓鹤鸣党王化贞而力为主战令之不受经略节制讐熊廷弼而不与关上兵且挠其三方布置封疆破坏三人同罪今廷弼等已在议辟之科而鹤鸣尚叨蟒玉之荣不一议处何以服廷弼之心因举  世庙诛丁汝夔  神庙逮石星事谓鹤鸣宜与二臣同罪鹤鸣＜锍-釒＞辩言臣在本兵未尝主战惟是去年八月二十四日毛文龙有镇江之捷奴酋有铁山之败臣以为此时乘奴乱渡河一击攻其无备即不能克城复土亦可斩虏搴旗振先声之气遂上广宁事机可乘一＜锍-釒＞廷弼即传令诸将曰敢言战渡河者斩卒失机会臣甚恨之此后未尝有一＜锍-釒＞一檄言战也调兵在本兵拨兵在经略本兵调发数万出关者皆经山海分拨信地惟廷弼主之将在军君命有所不受况本兵乎借曰无兵右屯将兵十一营马步二万七千是谁与之兵也三方布置乃廷弼巧借名色阁臣刘一燝冢宰周嘉谟主之驻之山海关夫经略者经略广宁也非经略山海也臣催经臣出关不过一点为国赤心乃廷弼恨臣入骨而党廷弼者即与臣若有不共戴天之讎矣本兵与边臣不同本兵以职掌蒙功罪不以封疆蒙功罪丁汝夔之死乃  肃皇帝信奸相严嵩之谗坐以通虏天下冤之石星下狱以主和遣使致逃回辱国臣无通虏之谗与遣使辱国之罪若边臣刚戾失律而令本兵与之同罪则本兵一身可胜诛乎因诋周朝瑞等媚奸相权铨为廷弼厮餋鹰犬  上言经抚已问明卿行边劳苦方切倚任浮言不必置辩周朝瑞等复合＜锍-釒＞参之御史周宗文数鹤鸣八罪以偏护致水蔺之两叛罪一以佐斗致经抚之两败罪二视师缓行十七日始抵关逗遛观望罪三曲庇王化贞谓其功罪相半颠倒是非罪四始焉盛誉何栋如而后力排之翻云覆雨罪五以信谗枉法诬  肃皇罪六本兵失机之律颛为封疆乃谓封疆不与本兵卸罪蔑法罪七诋言官为厮餋鹰犬无人臣礼罪八＜锍-釒＞入报已有旨
　　○礼部为原任翰林院侍讲学士方孝儒请恤  上以孝孺忠烈特著与祭葬并谥其妻郑氏准祔葬原籍特祠令有司再加修饬
　　○赐戚畹故都督同知周奉孝祭六坛减半造葬
　　○铸援辽总兵关防给毛文龙
　　○起升原任顺天府尹乔允升为太常寺卿
　　○升顺天府尹姚士慎为通政使司左通政山东按察司副使徐良彦为尚宝司少卿
　　○戊辰  上视朝
　　○礼部尚书孙慎行等请遣使册封岷府等王得旨存机等著遵前旨一并拟官册封慎行等复具＜锍-釒＞埶争  上谓存机等系首藩之子奉旨三次准封郡王空爵如何不遵即同各府一并册封后不为例
　　○山东妖贼陷邹县署事通判郑一杰逃又陷滕县姬文胤死之谍者误传两县令俱逃巡抚赵彦据以入告请旨勘问久乃知文胤之死于贼也工科给事中郭允厚白其状诏所司议恤
　　○吏部尚书张问达以边方冲地宜重守令覆列五款一辨险夷冲僻以为调用一审贪廉敏钝强弱以为铨除一酌边腹劳逸以平政体一严避地改限以肃功令一捐文法格套以责实功  上命督率举行务臻实迹
　　○升太仆寺少卿钟羽正为都察院左佥都御史协理院事通政司左通政陈于庭为太常寺卿
　　○补考选御史方大任于广西道
　　○加副总兵毛文龙署都督佥事平辽总兵官
　　○加总兵张彦芳平蛮专敕统领土汉官兵加原任都司徐时达副总兵协力进剿从贵州巡抚王三善之请也
　　○己巳以妖贼猖獗起原任总兵官杨肇基为山东总兵官
　　○加援辽广东游击陈九德参将职衔命率所部粤兵二千二百二十人协剿妖贼仍留京操班军以备调遣从山东巡抚赵彦之请也
　　○鲁王以兖州告急请兵救援并求添设兵备道一员坐镇以资弹压  上嘉王捐赀保城之功仍谕援兵已发其添设兵备即议行
　　○庚午云南巡抚闵洪学以黔警方棘滇道中梗自粤西田州可达滇之广南议通一线之路中间应设驿递隶粤西地方者其公馆夫马廪粮一一滇为之任不敢累粤在此际黔路艰危既为救急在他日夷氛已靖何妨两存敕所司速议
　　○升蓟镇南海口守备阎辅为经略标下游击
　　○辛未刑科给事中傅櫆言妖人窃据邹滕密迩徐州徐界南北水路之冲输挽辐辏此地一坏国家进退之路已穷天下事可为寒心因陈六策一联封守请宿重兵于徐州与漕运狼山二镇互相声援一收人心搜罗骁勇之士恩礼覊縻使人心闻风向附一护□旅徐州远人行李之往来严饬防护非特柔远亦可以供土著之衣食一宽民力多难之秋当寓抚字于催科有司不得借国事以穷渔猎一辑盐徒淮郡煮海之地逋逃之薮宜饬盐禁弭奸民一防堤堰徐淮水高地下民居如在釜底万一堤决遂成鱼鳖之宫有司急行修筑以戒不虞下部俱如议
　　○兵科左给事中朱童蒙亦＜锍-釒＞陈救急七款一全补州县正官一各道亲督兵马一援兵就近调取一招募在地土兵一制造防守器具一藩封奖劳捐助一都城蚤为防御部覆  上是之
　　○以恭顺侯吴汝胤总督京营戎政
　　○升副总兵孙祖寿署都督佥事充总兵官镇守蓟永山海等处李维新署都督佥事充总兵官镇守狭西
　　○蓟辽总督王象乾引疾请告不允
　　○太常寺少卿管国子监司业事董其昌引疾乞休不许
　　○壬申吏科给事中章允儒＜锍-釒＞劾南京兵部尚书管右都御史事祁伯裕言辽事告急时  皇祖特俞廷臣之请添设兵部侍郎以祁伯裕充之伯裕逡巡年余不来也亡何辽阳陷失言官交章指摘伯裕始勉强赴任不月余而以南京右都迁矣夫伯裕以协枢来也胡为以总宪去以辽事来也胡为以留都去以年余来也胡为以一月去时速时迟若就若避于  皇上之封疆若耳无闻目无见而于已之功名游戏宛转无不入妙平旦清夜亦思  皇祖简拔于前  皇上焦劳于上伯裕何以寘面目于人间也  上谓伯裕升任出自廷推不必苛求
　　○工部尚书姚思仁引疾乞休不允
　　○革松潘副总兵沈崇极回卫以川湖总督张我续参其庸懦也
　　○癸酉巡抚山东右佥都御史赵彦以钜野兖州之捷前后斩馘妖贼三千余级具＜锍-釒＞报得旨览奏杀贼数多足惩妖党朕念愚民无知甚怀悯恻还张榜晓谕但有去邪归正即为良民如执迷不悟即行剿除毋致延蔓
　　○通政使司左通政何乔远＜锍-釒＞言近接齐抚章奏见东土叛民数万攻陷城邑其势不可谓不披猖而我之斩获首级先后且三千余则兵威亦不可谓不振矣愚臣鄙意以为东土用兵与辽东黔蜀异辽东虏也黔蜀蛮也若东土则我民也方衅之初开扑灭贵蚤及剿而大捷抚谕当新臣请及此时宏开天地之恩出一纸诏书大张榜文赦以不死许其自新广鬯  皇仁永培国脉方为大圣人之作为也得旨览奏甚称朕好生之意该部即再行彼处抚按俾遵前谕
　　○礼部覆南京右都御史祁伯裕及山东道御史曹谷等＜锍-釒＞参恶生文时光何光显等  上命南京法司挐问具奏时光先以帮讼为御史何荐可责罚光显等纠党数十人劈门排闼恣行诟辱至于碎教官之示撰卷堂之文盖无法甚矣
　　○巡按贵州御史史永安续报安酋叛逆情形且言安顺府推官徐朝纲广顺州知州郑鼎俱死于贼黔省危急乞多发兵饷救援  上勉以督率将吏共保危疆死事之臣候事平优恤
　　○辽东经略王在晋＜锍-釒＞报清汰冗兵冗员计关门汰兵九千一百七十一名一片石等处汰兵四百五十八名又裁革冗员参游都司备总等官二百余员其余汰家丁汰杂流汰薪水一年所省可几四十万清查之后督令道将按期操练每岁于饷银外另议操赏公用等费乞敕部给发  上嘉其实心任事命该部议给操赏等费在晋复＜锍-釒＞言臣已招抚西虏如罕孛罗势等列帐中前等处以守关门追戮湖兵之叛逃者杨大胜等以正军法论劾河西溃将窦承武等破无情之颜面擒缉倚藉何栋如招兵棍徒邓子龙等绝中外之勾连至若关门积蠹悉收而付之法勿令赃吏漏网营兵领饷俱令本折兼支毋致米豆浥烂阅马以肥瘠为赏罚操兵以技艺为殿最给赏杜侵克之弊选将塞溷冒之途目下修葺城垣又卜筑新边鸠工僝木日无暇晷倘得钱粮应手军士同心仰藉  祖宗之灵或可阴褫强奴之魄矣  上优诏褒嘉仍勉以安心殚力督率文武将吏同建大功
　　○先是四川富顺县乡绅工部郎中程嘉宾等公举富顺县教谕卢安世言奢贼先遣伪党孟兜山二十八人入县迫胁取印署县通判陶明道弃印先逃举人教谕卢安世已束装将上公车挺身取印磔杀孟兜山等贼兵数万奄至安世单骑格斗手刃贼首三十余人星驰道府请兵仍纠集毛头铺乡民并调荣县莲花寺勇僧共四五千人破贼复城士民赖以更生乞加不次之擢俾专钺一方相机防变疏下兵部掌部事大学士孙承宗言安世计偕孝廉非有守土之责也使其飘然北上既无金革之危兼有清华之望谁能厚尤之者而安世不尔也其护印如怀璧之相如叱磔贼党其请兵如泣庭之申胥还定城池非尝之人当有非尝之赏宜如乡绅所请授以监军之任畀以专敕使本官得展其所长而人心竞勉于报国得旨卢安世从优升用
　　○予户部左侍郎王德完葬祭如例德完四川广安人万历丙戌进士改庶吉士授兵科给事中历工科掌科庚子因  神庙册储未定抗疏请册立再疏不报  孝端皇后属疾外廷颇怀疑虑德完疏请笃厚  中宫以光  圣德忤旨下金吾讯鞫主使廷杖一百削籍归田几二十年庚申以  神庙遗诏起太常寺少卿  光庙御极特晋左佥都御史寻升户部左侍郎三上治安之策五条裕国之宜未几卒海内惜之
　　○狭西道御史张慎言题今日会议之役核罪宜严处法宜恕立论宜明白而直截行法宜存国体而餋君德章付所司
　　○赠原任礼部右侍郎唐文献太子少保准原荫恩生改授中书舍人
　　○右通政使刘道隆称疾请告部覆许之
　　○甲戌  上视朝
　　○革南赣坐营署参将事夏永清回卫巡抚唐世济参其淫刑激变也
　　○升大同中路参将吴重阳为副总兵职衔仍管参将事
　　○革四川贪弁松潘副总兵顾凤翔回卫
　　○乙亥管兵部事大学士孙承宗言近日诸臣皆言蓟辽山海而臣独言各边盖自逆奴发难以来到处徵调营伍为空犬羊思逞卜失兔有移向红门之息吉能诸酋有蹂躏延郡之报冯大栋虽归而勾连有徒宾歹虽被创而雄心未灭必预备各边乃可以一意东顾则诸边臣责也然患不独在虏也成都虽已解围而奢酋踯躅未已滇黔被困数月而内外声息不通白莲摇手一招而州县向应其故皆起于辽事决裂徵兵徵饷使海内丧其乐生之心而群为走险之计则臣始终不能无厚望于边臣也  上然之敕各边督抚镇巡加意整顿
　　○妖贼陷夏镇河道总督陈道亨告急请亟调怜近省直官兵兼留援辽粤兵以护漕运仍速下山东抚按二臣增兵加饷前疏  上许留粤兵三千以护运道其添兵着该部即议覆
　　○总督漕运李养正复以各营调发内地空虚乞留徐州大河扬州三卫通泰盐兴四所秋班操军以资防御下部议
　　○赠原任应天巡抚王应麟右都御史
　　○丙子贵州巡抚王三善疏言臣当在道一闻黔报恨不飞渡贵阳惟是无兵不敢言战无饷不敢言兵然黔饷一切仰给于楚省自辰沅至镇远可通舟楫而水浅不胜重载自镇远至会城峻岭不通车马止藉人力担负故臣向以辰尝产米无多议留湖省水次兑米而楚藩运船已督过淮矣向以黔官不能催楚饷议将楚粮道移驻沅州督饷而今并督漕过淮矣两者俱不能得臣何计以济黔今臣募兵买米已离沅西上恐臣去而楚臣玩愒如故以坏黔事恳乞亟敕楚抚移驻辰州庶呼号可以相闻缓急可以相告然长沙衡永距黔三千余里须有专官督催乃不误事而沅州知州霍尚仁虽经计处尚在地方乞补尝德通判督催三府粮饷本官黔人庶急于桑梓而无误也部覆如议
　　○丁丑掌兵部事大学士孙承宗以经略王在晋简汰将吏整搠兵马议筑边墙修备已周从此可战可守但彼中形势未尽见闻如近之月坨滦水远之登海津门议尚未确即关门险隘及宁远觉华仅按籍料理胸中终未晓畅自请行边相视并请兵部主事鹿善继中书宋献同行  上以其亲诣关门相度□议忠猷可嘉鹿善继宋献并准随行令左侍郎张经世暂署印务
　　○戊寅  上视朝
　　○刑科给事中顾其仁疏参浙江试官右中允钱谦益以四十二名举人钱千秋关节也  上命捕奸徒讯之
　　○升太仆寺少卿萧近高为本寺卿大理寺左寺丞郭尚宾为太常寺少卿顺天府府丞郝名宦为通政使司右通政通政使司右参议梅之焕为太常寺少卿添注提督四夷馆
　　○补浙江杭严道按察使陆完学为本省按察司按察使
　　○升喜峰参将王继为蓟州副总兵四川巡抚中军鲁美中为松藩副总兵宁寨参将苟复威为西宁副总兵
　　○调蓟镇副总兵徐永寿为洮岷副总兵
　　○起原任蓟州建昌路参将邹国威为宣府南路参将
　　○调蓟镇游击魏文璧为宣府游击永平游击哈元显为磁州游击
　　○升插箭岭守备周维新为天津海防游击怀仁守备徐尚仁为神枢九营佐击
　　○己卯  圣谕大学士孙承宗览卿具揭恭请亲诣关门相度具见为国急公勤劳至意朕心甚悦特加太子太保仍赐玉带一围大红蟒衣一袭银一百两纻丝四表里以示隆礼股肱以壮行色其卿抵关将阅过边镇兵马战守议筑边垣榆关险隘并犒赏事宜逐一详慎急则差官驰报缓则俟卿速历边关事完还朝复命
　　○御史温皋谟疏劾戚畹郑养性凌轹  孝端皇后致愤激而不能自安摧残  孝靖皇后至饮恨而不得一诀  孝和皇后诞育  圣躬梓宫不能成礼  皇上有养性回籍自行奏来之  明旨养性裒如充耳罪不可宥疏入报以有旨
　　○先是狭西巡抚吕兆熊议开鼓铸言制钱之行非工本有余则鼓铸不广非官属并设则调度未周请以本省募兵节省之银借资开局令关内道参政沈自彰临洮府同知李椿茂管理兼收分任责成部覆从之
　　○发帑金五十万两为辽东筑墙建台之用总督王象乾奏请也
　　○荫原任应天府尹王三才男命伊国子生
　　○升河南按察司按察使金炼为江西布政使司右布政使湖广布政使司右参政曾道唯为山东按察司按察使青州兵备道
　　○升浙江布政使司参政马从龙为湖广按察司按察使
　　○升工部郎中程嘉宾为狭西布政司右参议分巡关内道工部郎中徐人龙为湖广按察司佥事提督学政
　　○庚辰  上御皇极门内殿受朝
　　○户科都给事中周希令奉旨会议陈当断三事一劾旧辅方从哲当李可灼进红丸而速  先帝之崩不逮斩而反赐金票去一劾辅臣沈＜氵隺＞聚亡命五百人贿进将官至一百七十员一劾枢臣张鹤鸣在本兵一筹莫展坐视经抚分袒而弃广宁借视师以缓罪罗织奸细而卸已责疏入报已有旨
　　○升南京兵部主事刘定国为尚宝司司丞
　　○复除御史冯三元为河南道张修德为四川道
　　○降御史荆养乔为狭西布政使司都事浙江按察司佥事王时熙为河南布政使司都事
　　○辛巳升兵部郎中邹遇为狭西布政使司右参政分守关南道直隶宁国府知府关骥为广西按察司副使提督学政
　　○奢酋伪总兵张武等擒伪丞相何若海以降
　　○壬午  睿宗献皇帝忌辰  奉先殿行祭礼
　　○工部以皇极门工告成恭请临御  上然之
　　○升太仆寺少卿涂乔迁为通政使司左通政光禄寺少卿王惟俭为顺天府府丞
　　○升河南按察司副使郭士望为淮扬兵备参政
　　○升户部郎中吴伯与为浙江布政使司右参政分巡杭严道
　　○癸未命御史马逄皋巡视光禄
　　○升太常寺少卿范世济为大理寺左少卿
　　○协理京营戎政兵部尚书黄克缵恳乞骸骨不允
　　○升大理寺左寺丞顾慥为太常寺少卿添注提督四夷馆
　　○升南京通政使司右参议韩范为顺天府添注府丞礼部仪制司主事刘宗周为光禄寺寺丞仍支正六品俸
　　○起原任江西按察司副使杨廷筠为河南按察司副使分巡大梁道
　　○甲申  上视朝
　　○以江西弋阳府宗室鼓噪罢旧管府事多荧以镇国中尉谋坪代之从宗举也
　　○吏部尚书张问达遵  先帝遗诏恤录  先朝遗忠分为二等其以国本抗疏楚毙及建言诏狱受楚遣戍者为一等赠官荫一子以建言国本降斥遐荒及诖误下狱为民永锢没身者为二等量与赠官给诰敕内开一等九员原任湖广佥事冯应京赠太常寺少卿江西南康府知府吴宝秀赠太仆寺少卿广东道御史曹学程赠太仆寺少卿吏科给事中李沂礼部仪制司主事卢洪春各赠光禄寺少卿狭西富平县知县王正志湖广荆州府推官华钰广西浔州府通判吴应鸿湖广华阳县知县王之翰各赠尚宝寺少卿俱各荫一子二等六十六员原任吏部稽勋司员外郎顾宪成太常寺少卿傅好礼兵科都给事中张栋各赠太常寺卿吏部文选司郎中孟化鲤赠光禄寺卿礼科都给事中李献可赠光禄寺少卿兵科给事中吴文梓礼科都给事中张贞观工科都给事中杨麒刘弘宝吏科都给事中刘为楫吏部文选司郎中王教冯生虞光禄寺少卿徐杰各赠太常寺少卿刑科都给事中乔胤吴之佳福建道御史钱一本光禄寺寺丞王学曾朱维京吏部稽勋司郎中王士骐各赠太仆寺少卿吏科给事中刘道亨戴士衡舒弘绪户科给事中耿随龙邹廷彦礼科左给事中叶初春右给事中杨天民给事中罗大纮黎道炤兵科给事中刘士瞻逯中立刑科右给事中陈维春杨文焕给事中陈尚象王如坚工科右给事中张同德南京礼科给事中陈嘉训户科给事中颜文选礼科给事中费必兴河南道贾名儒马经纶林培江西道鹿文徵王之栋湖广道何僎范俊吴弘济山西道万国钦广西道彭应参四川道时偕行直隶巡按宋焘吏部文选司署员外郎事主事刘文卿验封司员外郎钱养廉稽勋司员外郎沈璟穆深户部四川司主事任绍先礼部仪制司郎中于孔兼员外郎陈泰来兵部职方司员外郎甯时镆南京吏部主事安希范主事朱长春评事雒于仁各赠光禄寺少卿礼部仪制司主事顾允成诸寿贤张纳陛职方司主事柴恪国子监助教薛敷教各赠尚宝司司丞  上如议
　　○日讲官吏部左侍郎盛以弘等请以帝鉴图说随经书进讲从之
　　○加成山伯王国柱太子太保
　　○升礼部郎中杨弘备为苏松常镇兵备副使
　　○乙酉升袁州府知府黄鸣乔为河南按察司副使
　　○丙戌御史徐景濂疏言礼臣孙慎行参旧辅方从哲据李可灼红丸为弑逆罪案并及传封议谥移宫三事非不寒乱贼之胆然当  皇考召见文武嘱辅  皇上为尧舜已自知无起色不虞宾天之期适值饮药之后攀号无从不得不归咎不尝之药幺么可灼安所逃罪而仅夺俸回籍亦太纵矣至谓进药有弑事则当日同受顾命匪一从哲何无一人抗颜力争岂诸臣皆忘君皆不讨贼而里居宗伯独抱孤忠耶若贵妃之封后不蚤争谥号之称恭不详订追数而督过之其何辞以解若谓此亦弑中事臣子所不忍言也独有移宫一节久悬中外之疑盖当鼎湖再泣  皇上为  宗庙社稷共主何假羽翼定策即选侍钟爱于  皇考然非两宫可比馆于别殿家法宜尔逗遛不迁何故自垂帘语出而内廷鬨然促移宫者辄攘为奇功自李党语出而外廷哄然言加恩者几中以奇祸致有互争酿成多事今  光庙实录馆开编纂宜公倘驾虚而失实将传疑而乱信愿  皇上慎重钜典毋加旧辅以不忠之辟横污  光朝以不羙之名也得旨  先帝圣德考终中外所知并宫闱等事皆朕所亲见日来纷纷疑议殊不忍闻这本说的是实录纂修在即着宣付史馆
　　○发年例银八万两于云镇以充市赏
　　○续考选科道陈奇瑜解学龙孙绍统许誉卿胡永顺俱候缺给事中田唯嘉刘其中黄尊素宋祯汉许其孝刘之待周汝玑俱候缺御史张锡命南京山西道黄宪卿南京狭西道俱御史
　　○吏部右侍郎朱之蕃疏辞新命不许
　　○山西巡抚徐绍吉屡以病请部覆许之
　　○加工部郎中萧和中行太仆寺少卿职衔致仕
　　○起山东按察司副使霍镇方于狭西管兵粮道
　　○丁亥赐原任少詹事兼翰林院侍读学士讲读官赵师圣祭一坛造葬如例
　　○赐原任巡抚宁夏右佥都御史周懋相祭一坛
　　○升南京太仆寺少卿柳佐为太仆寺卿
　　○戊子  上视朝
　　○选庶吉士三十六人蒋德璟郑鄤李明睿倪元璐杨玉珂倪嘉善黄道周张士范朱之俊张四知杨行恕黄锦齐心孝刘必达方逄年陈盟郑之玄王锡衮许士柔刘先春李绍贤陈维新文安之陈具庆王铎李若琳孙之獬陈演王鸣玉梁元柱谢德溥杜三策屈可伸王启元徐时泰南居仁
　　○官兵败绩于妖贼时领兵都司佥书杨国栋等四将合营攻邹县妖贼国栋与廖栋争功不和贼悉锐冲之四营俱溃游击张榜战死巡抚赵彦报闻乞责二将戴罪立功且言臣已提兵亲征誓不与贼俱生但邹滕之贼结连数省众逾十万我兵众寡不敌乞敕漕运督臣发精兵数千名繇徐淮夹攻以防南奔再敕天津保定抚臣各发马步兵三四千直抵兖州协力讨贼得旨东省危急赵彦既统兵进剿着悉心调度以靖地方漕运总督及天津保定巡抚各发马步兵速抵兖州协力讨贼其有功失事员役候事平类奏
　　○己丑户科给事中陆文献疏陈足饷之策一复屯政谓屯田于边募流民不如募土民募土民不如募实粟于边之富民盖召塞下民耕塞下田而民便籴塞下粟实塞下储而□便行之久而农即是兵屯即是饷矣一修盐法谓□之利惟盐厚弊之薮惟盐多宜先＜锍-釒＞盐之积引便□之守支使灶不与民市正不与余争而尤当严禁私贩尽收余盐官为变卖岁入当不下百万一广鼓铸谓近者两京之局已开而荆州等钞关业已奉行至私钱行官钱壅则法之不行自上始也臣谓官铸之钱人工物料与币帛相当至一切赋税课例之入俸薪赉予之出先行自上然后达之海隅流通无碍矣一兴水利西北广漠沮洳有可耕之地而无其人宜通三辅之地广招徕相高下或凿沟引泉或筑堤置闸惟蓟门水口为害宜就各水口视水源来处增置水坝以杀其流既以长我禾黍又可限彼胡骑至江南震泽受吴兴宣州诸山溪水从吴江过浦里经华亭青龙江一路八海自潮泥上壅海口渐塞宜及时开浚务使上之不为魃而下之不为鱼国储永有赖乎疏下部议
　　○准原任吏部左侍郎刘元震荫一子国子生
　　○庚寅协理戎政兵部尚书黄克缵因奉旨会议具揭送冢臣张问达具述进药始末为方从哲昭雪吏科给事中薛文周疏劾黄克缵言君父之讎不共戴天克缵灭绝纲常昵私交而忘大义克缵疏辩谓文周主礼臣之说引许世子不尝药以弑君罪从哲自谓天不共戴矣臣窃谓其欲附于忠而反陷于不忠者以五尝中无礼与信也凡春秋书法外国之君见弑则直书某弑其君如宋督弑其君与夷齐无知弑其君诸儿是也内君见弑则讳其事而但书薨不书地书葬如鲁隐公见弑于子翚而书曰冬十一月壬辰公薨鲁闵公见弑于庆父而书曰秋八月辛丑公薨是也夫君弑不书正以臣子所不忍言胡安国所谓示臣子于君父有隐避其恶之礼不书地示臣子于君父有不没其实之忠不书葬示臣子于君父有讨贼复讐之义夫鲁君果弑于其臣孔子犹且讳之况非被弑而可强名以弑乎即许世子止之事乃外国事也孔子书以弑君左丘明为素臣其书于传曰夏许悼公疟五月戊辰饮世子止之药卒夫疟非速死之疾药出于世子之手而卒即在饮药之日据事直书止将何以自解然公羊传又曰许世子止弑其君买是君子之听止也葬许悼公是君子之赦止也犹以用药偶误得从末减今李可灼进药罔效不无侥幸尝试之罪而  先帝疾革呼问自其急迫求生之心而必欲以人臣之不尝药概坐为弑则在宫在官人人可论矣夫  先帝以天年终今已葬矣一月  御天千秋称  圣臣子不能歌诵盛德传之无穷则亦已矣而强诬以见弑之名是同皇考于汉质帝也  孝和皇太后未尝被敺而权珰媚臣至以殴死播告天下是以  孝和皇太后为许皇后也臣于李可灼明言其轻易进药无所逃罪何尝有所私庇而文周恃势妄言罔思臣子之于  君父当保全其令名信口污蔑不知忠孝二字为何物伏乞  皇上为  先帝雪此诬明以当日侍汤药启手足真情敕九卿科道中有经谊学术者具议以听  圣裁得旨卿据见具揭以备会奏心迹自明朕已悉知
　　○刑科给事中沈惟炳复疏劾克缵言  圣旨所谓据实会奏者第指进药移宫等事未及敺崩旧话克缵突入此叚为选侍鸣冤为  圣母讳敺夫臣子爱君以名是或一道然赫赫  皇言业以敺崩两字昭示中外当时已被敺之实而今日徒惜敺之名则信史之所纪载当从实耶从名耶嗟乎一时之私党可护万世之公论难欺前谕之播告既真此日之欺瞒无据伏乞  皇上以昔年身亲之事对诸臣亲见之言力主真情实事明白宣示史馆使其直笔一时传信万代则群疑一涣辩驳永销若或不确不公模棱颠倒恐人心不平后言日至亦甚非国史之光矣得旨选侍向有触忤朕一时传谕不无忿激追念  皇考岂能恝然尔每当仰体朕意不必多言致滋疑议
　　○工科给事中魏大中疏言  先帝之弃群臣在庚申九月之朔日而率土忠义之惊心者已在乙卯五月之四日自兹日之挺不中而图所以中于  先帝者百端至藏酖毒于女谒俟元精耗损惫不可支而荡以暴下之剂铄以纯火之铅  先帝所以弥留而不可起也其迹甚著何以迄今未奏也然则张差崔文昇诸人所谓  先帝之贼也要使孔子而作春秋定首罪必罪在不讨贼之臣何也春秋书赵盾为弑惟以其不讨贼也不讨贼何以即名为弑以盾为正卿也传曰深责执政之臣然则自乙卯以迄庚申其时执政者谁讨贼者谁甚晰也何以迄今未奏也且非独不讨而已酬可灼以赏奖可灼以爱宽可灼以罚俸优可灼以餋病而崔文昇者代为委之于  先帝之宿疾至一至再夫以数十年忠肝义胆所羽翼之元良数十日深山穷徼所讴吟之尧舜一旦戕于二贼之手从哲不能讨反从而护之从哲真无人心者何以迄今未奏也至张差所繇谁不知为郑国泰也者究主使者法之正兼调停者事之宜从哲身为执政如在事外听  先帝之自危自疑听  神祖之自调自护听乱贼之跋扈公行而群小承风道路以目王之采何士晋陆大受李俸诸臣禠之外之调之困顿之而死之普天之下必不容有一人焉微动其忠君爱国之念稍开其诛乱讨贼之口乾坤或几乎息日月晦而不明矣何以迄今未奏也且诸人之罪自具等差非有难明也法严造意国泰为尤是即戮国泰之尸磔养性于市尚不足偿夫积计以倾  先帝之恨独念  神祖之爱当令永终  先帝之孝当为仰体贵妃当安其余年福藩当永其带砺则  皇上欲安全之而诏令回籍恩之有余于义者已多也何以置若罔闻也崔文昇之情罪宜不下于张差而李可灼次之如是而朝廷所以处从哲与从哲所以自处者可以权衡其间矣何以迄今未奏也疏入报已有旨
　　○刑部尚书王纪疏劾辅臣沈＜氵隺＞颇多丑诋  上谓大臣当存国体不必执争
　　○天津巡抚毕自严报闽兵三千一百三十五员名兵船六十只已抵津门请敕兵部调发疏下部议
　　○辽东经略王在晋循行山海近边敬述兵马之数备陈险易之形并报夷情以佐庙议言山海住城至角山关十二里角山至三道关十二里三道关至石门路交界十七里其自角山而上皆山城也山城北折为横岭岭高而趾落环堵中虚实马上能尽见之谨严陈设仍树疑兵以示有备过此山径转深越数里而一片城之桥城如长虹跨空铁关石洞横亘于白沙黄土之间隐然在目其形口阔而喉窄遇雨则山水建瓴直下泉飞百道顷刻成渠以桥为关下有九门通水关不甚高流沙冲击则桥虞中折一片石之称险者以此然两山对峙设有烽台贼至铳炮能远击而副将吴自勉挑壕筑土颇能布置有原招辽兵二千三百有奇皆挈家而居愿死守又有五寨土司莫大功田应封兵一千合之亦足守矣臣又欲调兵一枝驻此为奇兵贼如叩关一片石伏兵从腰冲出贼必顾忌而不敢前进此为天阱我得用奇杀贼过一片石二里而为庙山堡又八里为横土岭关登关南望正对铁场堡堡系新葺今居民尽徙已成墟矣此处宜设兵以备外援黄土岭外地界开敞往岁虏数犯关此为要冲不后于片石然当关路岭高而可凭不似片石环桥低而易踰耳守备路元宁领官九员军丁八百五十一名马一百七十三匹今又分莫大功土兵之半守之黄土结于山下不过三家之市边城之称营堡者皆是类耳越黄土岭过坑儿谷二十里为大毛山山路于岭后出董家口六里为城子谷大毛山提调李魁春领千把总六员军丁六百六十五名马五十匹城子谷有固原守备蒋机军兵五百名马五百五匹出谷为水利寺十五里至长谷驻操营延绥八卫兵一千六百四十八名寓焉入卫兵向居山海至万历二十一年始移驻操营彼地甚僻应照旧调归山海量拨土兵守之北折为平顶谷两壁中间积水潺湲汇成大壑水涸时介然成路然高山周匝林木蒙茸兼之乱石参差胡马顿难历块平顶至板场谷越二十三里而义院孤城落山洼间右为水关辟四门又右为抚夷厅厅倚墙又上有楼墙之外有坐门夷人见臣至拜于楼下以羊酒犒之凡得夷情即来报本关摆设空营火炮最称奇捷不用火然药线虏马触机火即喷爇贼不及避臣即呼炮手到关如式制造驻义院官二十一员军兵二千六百一十名马八十八匹兵力已强不必增设距院三里许为拏子谷又三十五里至石门寨营都司梁柱朝领官七员兵丁二千十九名马五百六十三匹石门落于平坡无甚险厄去义院大毛黄土岭皆适中之地结营以备应援桑麻遍野太平时为乐土避难之辽人错趾焉旋至山海仅四十里臣即回关所过之处烽台相望俱先年戚继光之所修葺饬旧整新尽堪防御不必更张以滋烦费臣所履南海口至横岭边长八千五百七十六丈一片石至黄土岭义院石门交界边长一万三千三百十二丈何处不可入犯何处不当固守目前弥缝补救之计必不能舍款虏之一策况据抚夷游击朱梅及哨探周守廉禀称奴用财帛诱歹青都令桑昂台吉欲与结亲万一我不能用虏虏必为奴用此真系边塞之安危而庙堂之上所当急为计处者也疏下部覆
　　○在晋又再申筑城前议于关外繇八里铺绕角山而东傍三道关起脚逶迤至海计长三十七里画地筑墙建台结寨造营房设公厅共估九十三万请发帑金  上许发帑金二十万仍谕令斟酌节省毋致虚糜
　　○辛卯  孝庄睿皇后忌辰奉先殿行祭礼遣武平伯陈世恩祭  裕陵
　　○刑科给事中刘弘化以盗贼窃发皆繇闾阎困穷乞下明诏自万历四十二年起积逋税银悉行蠲免以苏民困下部议
　　○加宣府总兵张安实授都督佥事
　　○壬辰工部以  圣明祀事孔修坛庙章服未备乞敕亟行造办以光大礼  上然之
　　○户部又以蜀黔援剿势迫亟请内帑  上念地方危急姑再发二十万两解四川十万两解贵州其湖广辽饷亦照此数动支
　　○赐原任南京通政使徐申祭一坛减半造葬
　　○荫大同巡抚霍鹏男叔琮国子生
　　○郓城钜野贼平该省抚按会疏驰报
　　○调龙门参将梁柱朝为喜峰口参将
　　○起原任参将王兴业为宁寨参将
　　○调庄浪参将李廷秀为神枢七营参将利民参将张应宸为太原参将
　　○升赤城守备崔崇胤为延绥游击将军大同聚落城守备张联璧为延绥领军游击
　　○癸巳  孝穆皇后忌辰遣永康侯徐赐胤祭  茂陵
　　○束鹿肥乡二县大水保定巡抚张凤翔疏请蠲赈下部
　　○起升原任太仆寺卿南企仲为太常寺卿
　　○升贵州道御史方大镇为大理寺右寺丞
　　○补原任浙江道御史刘廷宣为广东道御史
　　○革宣府下西路参将孙秉乾回卫直隶巡按李九官劾其贪险也
　　○起升原任南京浦口守御范继道为四川叙泸游击
　　○加升宣府都司佥书黑云龙为游击职衔管独石参将事延绥守备高璘为都司佥书职衔管宣府上西路参将事
　　○甲午大学士韩爌疏言  先帝进药之时臣实当日亲见谨据实奏闻泰昌元年八月一日  先帝即位十二十三日御门诸臣咸睹  圣容癯减以为哀劳毁瘠自后时闻御医诊视具揭问安二十九日臣等恭视写篆  皇祖册宝司礼两内监在询知  先帝疾大渐内监因云有鸿胪寺官李可灼每来思善门具本进药从哲及臣等应以渠云仙丹便不敢信是日召见阁部大臣问安毕  先帝答语多欬逆已传谕册立皇贵妃等诸臣以册立  东宫对  先帝因顾  皇上命臣等辅佐为尧舜又语及  寿宫臣等以  皇祖山陵对则自指云是朕寿宫要紧要紧因问鸿胪官进药何在从哲奏云鸿胪寺丞李可灼自云仙丹臣等未敢轻信  先帝即命中使传宣可灼至同进诊视具言病源及治法甚合  先帝喜命进药御医各官□议良久未有坚决臣与诸臣相视嗫嚅实未敢明言宜否须臾呼乳妪至趣和药臣等复同入可灼调药捧进  先帝服药喜曰忠臣忠臣少顷中使传  圣体服药后暖润舒畅思进饮膳诸臣欢跃而退可灼及御医各官留宫门外比申末可灼出臣等询之云  圣上恐药力稍歇欲再进一丸诸医言不宜骤乃传趋益急因再进药讫臣等亟问再服药后何传可灼曰  圣躬传安如前此本日自午及申事也次日臣等趋朝问安而  先帝卯刻上宾矣痛哉方  先帝召见群臣时被衮凭几俨然顾命  皇上焦颜侍侧臣等环跽旁皇操药而前吁天以祷臣子到此憾不身代而凡今之所谓宜慎宜止者岂不虑于心实未出于口暨夫  龙驭上昇臣民惨痛哀号追慕抢地呼天而凡今之所为致疑致愤者不慎不忍出于口抑且不以萌于心比御史王安舜劾奏李可灼从哲踌蹰欲稍重拟臣犹妄意可灼罪状自在尔时疑端易开遂备举先臣高拱奏辨  肃皇帝寿考令终王金等自有本罪之＜锍-釒＞可灼遂从轻拟是从哲之误臣实误之何敢自昧乃臣所痛心疾首而不能嘿嘿则更有独重者焉伏念  先帝睿圣夙成慈仁天植虽临御仅以旬月而恩膏被于垓埏何以慰万姓之思赖有此千秋之誉为臣子者宜何如颂扬何如纪述而值  两朝鼎成之遽属四海丧考之悲即礼臣忠愤之激谈与远近惊疑之纷议不知谓当时何如情境乃进药始末实是如此若不详明剖晰汜汜深求直将举陨身非命之凶称而加诸好德考终之  圣主恐  先帝在天之灵不无惘怨而  皇上终天之念何以为怀先臣拱所谓不忍  肃皇抱不白之冤于天上留不羙之名于人间真天地古今之大变者又再见于今已伏望  皇上特赐详览倘臣愚一句一字尽  皇上所见所知涣发玉音谕告中外俾议纪法者勿以小疑而成大疑职编摩者勿以信史而为谤史庶  先帝融朗之令名  皇上光扬之大孝正终正始永世有辞然后责臣以碌碌因人治臣之种种罪状谴禠诛殛臣且甘之矣  上曰览奏事情甚明卿素怀忠爱辅佐勤劳宜益殚谋猷辑宁中外不必辞
　　○吏部尚书张问达会同户部尚书汪应蛟等以礼臣孙慎行宪臣邹元标相继疏论旧辅方从哲奉旨据实会奏因言慎行首论乃鸿胪寺李可灼进红丸事可灼先见内阁臣等未知至奉  皇考宣召英国公及九卿科道进乾清宫候于丹墀辅臣与臣等共言可灼进药不可不慎俄宣臣等进宫问安毕  皇考谕以哀伤劳瘁身甚虚弱并谕寿宫留心又谕臣等辅我  皇上为尧舜随问可灼何在趋召至  御前视疾启进红丸取乳和药以玉碗进一丸少顷又进一丸至申问  圣躬安谕服药少有汗身觉温就寝此进药始末诸臣所共见闻斯时急迫仓皇凄然共切弑逆二字如何忍言诸臣固谅辅臣无是心即礼臣语意亦已相谅但  皇考调摄慎养之身可灼妄意进药辅臣未能力止臣等候于宫门亦未能止均有罪焉进药之后适会  皇考宾天中外恨之至所以处分可灼失之太轻故即按其轻而罪辅臣不尽法也至于选侍欲垂帘听政辅臣与臣等于  皇考鼎革日黎明候于乾清宫门外急欲进宫阍者拦阻臣等排闼哭临毕即请见  皇上良久始出  皇上出乾清宫扶进文华殿叩头呼万岁乃起  圣驾还于慈庆宫臣等请我  皇上登极既登极即应住乾清宫九卿科道皆有公＜锍-釒＞辅臣亦言  皇上允其奏即日移宫诸臣犹以辅臣不先倡诸臣为疑夫可灼非医官红丸进而龙驭上昇宜逮问以正刑章若太监崔文昇当  皇考哀伤感寒之时轻进大黄凉药罪亦当诛惟并正工人之罪庶几法纪肃而公愤洩臣等为国是计敢不从公从实哉史馆已开纂修执笔之臣亦可以定其衡矣得旨  皇考违豫原因虚弱朕与各官亲闻  圣谕其进药亦只求安好各官并无人阻止但李可灼素不知医希图侥幸委应重处旧辅方从哲票拟失于太轻□心迹自明朕念两朝旧臣辅政岁久事关国体不必苛求其李可灼着抚按官拏角□羊法司究问正罪雀文昇仍发遣南京此事纷纭多日今处分已定以后大小臣工但平心和气各修识业共济时艰不得撁缠渎奏再生事端
　　○吏部尚书张问达疏言降谪科臣朱钦相倪思辉侯震晹熊淂阳道臣刘重庆贾继春王心一江秉谦□事各有属而忧国则同言各有归而爱君则一乞赐录用原官庶诸臣精白一心兼集群策  上命候旨□
　　○经略辽东王在晋以毛文龙孤悬海外宜速接济疏言海上孤臣潜师久住当发饷遣兵以资犄角闽兵三千皆习于惊涛骇浪之中当速遣渡海接□毛文龙再于登津发粮二十万豆十万买布三万疋随角□羊东江庶可以壮声援而潜捣巢疏下部议
　　○命礼部尚书兼翰林院学士掌詹事府事顾秉谦礼部右侍郎兼翰林院侍读学士协理詹事府事周如磐俱教习庶吉士准赠南京兵部尚书许孚远男大受承荫注选
　　○升太常寺少卿王佐为通政使司右通政
　　○起升原任江西道御史傅振□为大理寺左寺丞广西道御史王远宜为太仆寺少卿
大明熹宗悊皇帝实录卷之二十四
　　天启二年七月乙未朔孟秋  上亲享  太庙
　　○新升吏部左侍郎兼翰林院侍读学士黄汝艮疏辞因陈救时十策谓今日当以饬法纪为第一义略仿子产魏相诸葛亮李德裕所为救时者以师仲尼遗意而复  高皇帝之规模一曰严军兴之法以鼓敌忾兵死地也不示以退后必死孰肯向前永生自三路丧师以来未有借一人明法者请自今无论文武臣凡在行间者一切以军兴法从事其失机及退缩者或军前衅鼓或归死司败皆登时立决无复需缓以至粮饷不继器械弗精募兵买马无法者皆以乏军兴论轻则降黜重则编戍法在必行人心自肃二曰严经武之法以张国权承平日久武备单弱故奴贼观衅而动蔺贼安贼继之近台臣建白欲敕畿辅抚臣各练精兵二万以待征发臣愚谓宜推广其意诸省直各团练精卒大约以三万为率不必更事招募增饷祗将见在额兵严加训练不足则于卫所军丁郡邑机快弓兵民壮中择膂力趫健者充之官为处置衣甲器械大抵郡以数千县以数百计自抚臣而下各以其兵精否为殿最昔马燧在河中李抱真在泽潞李德裕在剑南皆能训练民兵转弱为劲今各抚宁肯多逊然不绳以考功及军兴法而以虗文塞责如宋之义勇遍天下无益也至抚臣标下谓之牙兵尤须精选三五千令可一当百厚其资粮结以恩信庶足崇威望而重弹压三曰严保任之法以罗真才自东事之殷经抚何等吃紧今所举者间已伏辜而举者略不推问窃恐朋比阿私国家能堪几误自后凡要紧官员关系重大者必书举者姓名有功则该部与举主并受上赏有罪俱蒙显罚庶真才出而事有攸赖四曰严连坐之法以折奸逆按律凡叛逆死刑亲属皆斩失机误国妻子迸流盖所以重累其心使不敢犯此制刑深意也自东方衅起叛人有降虏之利而亲属无从坐之虞彼何忌而不为宜敕所司查其家属所在依律并斩以明示远近其弃弛丧师误国重者及首倡奔北及将卒在阵在途逃者守令望风弃城者妻子悉从坐以应得罪名此后遣将调兵悉籍记家属所在使知有犯必坐以重系其心昔郝治以三千为魏守陈仓孔明以五万人围之不克使所知招之昭应曰魏之国典君所知也吾家门累重惟有死守耳李陵以步卒五千当单于十万斩将搴旗矢尽力屈而降汉犹诛其母妻使今之法如汉魏必行臣知诸将必为郝昭不为李陵矣五曰严考言之法以定庙谟兵法知己知彼不教而战谓之弃民乃有驱乌合之众格方张之虏而马上差人督战者兵法伐谋伐反全在揣情度势自立于不败岂有终年不选将练兵今日靠西虏明日讲朝鲜朝鲜脆弱已甚三路师熸其气久夺西虏黠诈无亲惟利是视彼受奴之遗与畏奴之威皆数倍于我何苦助我而与奴为难兵法用吾所长毋用吾所短岂有奴贼舍弓马长技而与我争舟楫者我数万重兵不屯驻广宁近地以为犄角而宿登津数千里外遥隔海波指臂弗属而强言三方布置此皆言之绝不近理者而朝廷不加诘问言路鲜所参驳以至一败涂地乃始纷纷争经抚罪案夫经抚罪案朝廷一言可断何事盈庭史载女直旧俗有事画灰而议自下而上寂无人声行军有前无却却者尽斩谓之硬军今中国正与相反胜败之故亦可憬然思矣六曰严赏功之法以服人心会典凡军功加恩非躬履行阵实有斩馘者弗与迩来欺蔽成风题覆多属冒滥闻诸边报捷往往摭拾畸零或生事捣巢得其妇丁幼口辄报首功而文吏大帅高坐肉食者已俨然升赉世荫矣又闻卒伍间有斩获偏禆辄攘取其半以为例赏不下逮士何肯奋至近日赏罚无章僣滥尤甚当兹败衄震业之秋□□田月□□宣远年虚冒之捷传之华夷能无掩口从今边功宜严加勘核有能削平大难擒斩贼王者自不爱通侯世赏其寻常功次只赏得级获功之人文臣大帅或量加升赉不得概邀世荫若锦衣堂上官下封拜一等尤不宜滥袭今带俸金吾者无虑数千宜革去冒滥收其俸糈以餋战士其偏禆卒伍中有奋身克敌建立奇功者即不次擢拔毋使有所掩蔽庶赏一人而千万人劝七曰严分职之法以实干济设官分职各有员数惟万历末行取之命屡格当事者权将应取之人挂衔各部谓之添注其后渐入卿寺自开读行而带衔京卿者项背相望几无坐处仅奉朝请绝无事权不惟乖式序之政体抑且耗用世之壮怀宜敕下铨部一洗添注陋规其见在诸臣设法＜锍-釒＞通则庶明励冀事功辐辏矣八曰严核饷之法以舒财用以诸边年例言之嘉靖末视前已加数倍犹曰虏患殷征召烦也其后虏款矣而年例有加无省臣常问大司农赵世卿曰近见邸报诸边即所节省或以七八万或以五六万宜可少舒矣世卿曰不也节省虽有额解自如臣诘其故曰部中欲扣除减解诸抚臣辄相恫喝曰设有脱巾公当任咎臣为搤腕者久之今调兵则苦少索饷则苦多毋亦敝套犹如世卿时乎以辽饷言之初拟用兵三十万岁费千余万比广宁之败见卒可十二万合登津布置之兵可十五万耳未论摉括加纳鼓铸诸入孔即加派已八百万发帑已六百万而犹凛凛忧不足何也近见邸报辽阳没后库中犹存八十万广宁之败亦皆资寇宜专以稽核责按臣及饷司有查报不以实不以时者以不职乏军兴论其诸边督抚镇道廉贪之尤者间施不测恩威然后举屯铸诸务设诚行之庶民力可蠲而军国攸济矣九曰严课习之法以恢武略国家分文武两科课士文士取功名致通显皆由占毕章句武事绝不讲求甚至武夫亦骎骎化为文士近日往往以刘秩当张通儒以李元平当李希烈为贼所笑人皆谓文士无用然毕竟聪明才智总无出此一班人惟朝廷课习之何如耳似宜著为功令督学使者兼以武事课士衡文主司亦于后场发策占其方略铨部题才亦兼综文武以备缓急其郡县吏有能练乡兵修守备者即纪录待取勿复以一切便给圆通之人冒边材而误边事至课用武弁全在胆智勇力勿得藉口缓带轻裘草檄赋诗为虚声此皆尚武注将实事也十曰严会要之法以责成功国家考成之法岁终一奏报稽迟止于罚俸然犹平尝事耳至事关军国安危宁可玩愒呴濡坐失机会每见分遣诸臣募兵至募到几何堪用几何查点何人部署何将确然奏报则未也见京营兵著科道部臣分练通州兵著练臣总练至材官蹶张分数若何投石超距练成若何确然奏报则未也近又行屯田增筑蓟镇诸口城堡矣乃图上方略何处平衍可屯何处险要可筑确有成画如赵充国张仁愿则未也宜严立程限毋得如前朦胧延缓违误者重加处分其边报务令侦得情形急如星火庶责成严而肤功可奏矣  上以其所奏多切时务著该部即看议具奏
　　○工科给事中方有度言近台臣徐景濂＜锍-釒＞进药移宫事票拟者欲宣付史馆似若以吏为一人一家私物者夫宣  先帝圣德考终是矣能宣李可灼不进红丸乎方从哲不赏奸乎宣宫闱等事  皇上所亲见是矣能宣无选侍殴辱之  圣谕乎能宣无选侍触忤之  圣旨乎若使奉前后旨并书则一事自相抵牾何谓信史得旨国史传信万世但当据实直书李可灼已有旨处分移宫亦曾奉传谕何必争论这所奏著并付史馆参酌
　　○禠总兵王国梁职回卫国梁先以京营副总兵随兵部尚书张鹤鸣赴关题加总兵职衔未几营调宣府兵部不与题覆复称疾求去鹤鸣为之代请兵科给事中李遇知赖良佐交章言国梁关门无几而借宣镇为脱卸之地脱卸未得而借餋病为护身之符并参鹤鸣扶同欺蔽鹤鸣为代辩署部侍郎张经世覆言国梁方咨镇守宣府旋题夙有痰疾则其规避也不问可知且国梁于辽沈初失之时与郭增辉俱调援辽增辉赴援稍迟已经逮问而国梁竟自营留岂可复用  上是之
　　○命廷臣集议抚虏事宜时总督王象乾经略王在晋合＜锍-釒＞以关外事势不得不用虏以救目前议斟酌新旧赏额计犒西虏虎墪兔憨等八大营哈喇汉夷粆花巴领等二大营歹青昂洪剌麻速班大儿等六枝每岁费可百万兵部覆言为目前安危计则以我金缯资彼捍御势似不得不出于抚以日久利害言则汉物有穷夷情无厌抚又恐不得不诎于终且时迫费剧谋贵佥同乞敕大小九卿科道会议停妥  上从之限三日内回奏
　　○巡抚山东右佥都御史赵彦驰报捷音言都司杨国栋等追败妖贼解曲阜郯城之围兼复峄县  上命叙杨国栋等功仍敕夏镇未平速进兵会剿
　　○总督川湖云贵张我续参赞画太仆寺少卿刘时俊言大兵攻克佛图关樊龙自城垛投诉称为乡官刘时俊投密书所误彼时即馈以金刀护膝等物同盟兴师臣料时俊必不为此但各道见其门下兵船二十余只与贼交通送米盐火药俱莫之禁物议纷起乞令暂卸兵权回籍  上以时俊素受国恩逆贼诉词未可轻信著暂回籍仍行抚按官查实回奏以凭处分
　　○四川巡抚朱爕元巡按御史张论亦以时俊构夷有迹会＜锍-釒＞纠之报已有旨
　　○升南京太常寺少卿添注耿廷柏为太仆寺卿管京营少卿事兵部郎中李餋冲为固原兵备副使
　　○补贵州道御史张爌广西道御史刘廷佐
　　○升独石城守备李承恩都司佥书管宣府新游兵营游击将军事从宣大总督董汉儒之请也
　　○丙申吏科给事中陈熙昌言山海弹丸一城耳各道监军赞画累累若若多一官祗多一官之营窟乞行经臣查核可裁者咨回吏部改用又言援辽粤兵已到关非厚为鼓舞无以安其心总督张我续原为援黔乃规避夔门宜责令刻期进剿募兵御史游士任奉命监军士哗卒逃谁执其咎宜责令督兵扑灭邹滕之贼以赎前愆  上曰榆关司道太多委为不便著即行与经略官酌议裁省张我续著催令进剿余著该部作速议覆
　　○升少詹事张邦纪为礼部右侍郎兼侍读学士管理贴黄  实录副总裁＜锍-釒＞辞不允
　　○丁酉御史陈保泰＜锍-釒＞参登抚陶朗先赞画何栋如欺君盗饷乞彻底清查御史游士任兵部主事陆燧领帑募兵至今未见赴任遨游逍遥恣行冒破乞速勘回奏  上曰诸臣负君违法岂得容隐都著穷究明白该部院知道
　　○御史施梁条时事可忧九款一曰丘民有轻  天子之心谓妖贼徐鸿儒等攻城陷邑敢逆言行一曰青衿有轻名教之心如文时光何光显等诟辱台臣犯上无等一曰憸人有轻言路之心宵壬得志权势高张触邪之章反见诋于戚畹考察言官之说实发于贪横之幕臣顷  皇上涣发德音一日而复帅众等六人此诚古帝王盛举然台臣尚有王心一刘重庆贾继春江秉谦省臣尚有朱钦相倪思辉侯震旸熊德阳韦蕃诸人创艾已深赐环未及一曰诸司有轻功令之心或覆请无期或奉行不力即注销之法申饬之严  天语频频几于充栋而卒无柰其宪宪何也一曰卒伍有轻将领之心迩来骄悍成风嚣凌日甚如台州王元辈之驱逐把总户部新兵之拆屋坏垣等军律于儿戏视将领若赘痝一曰白徒有轻名器之心自辽左多虞募兵令下走空游闲突然守备书佣优卒倐尔参谋甚至废弁贾祥夤缘部劄招集群凶所过驿骚恣行剽掠一曰孽戚有轻国法之心郑餋性父子既经参论奉有自奏保全之旨竟等弁髦盘踞辇毂略无归念一曰夷狄有轻中国之心奴酋犯顺诸虏亦皆蠢动讲贡谋赏要我以不可从之事挟我以不得不从之势一曰藩王有轻  祖制之心郡爵载在诸王表者昭昭可考兹秦藩中尉赴本等而请郡王之封虽曰空衔实为崇号违训背礼孰甚于斯恐率此以往将要例为不足遵得旨存机等空爵著礼部遵屡旨即拟正号一并册封朱钦相等不准起用余已有旨
　　○戊戌  仁孝文皇后忌辰  奉先殿行祭礼遣安远侯柳昌祚祭  长陵
　　○大学士沈＜氵隺＞参刑部尚书王纪二大罪一佟卜年杜茂刘一巘等奉旨拏问迁延不审一保护熊廷弼言未可即杀乞将王纪罪斥  上以大臣当和衷为国何必忿争佟卜年等著速问明具奏
　　○太常寺少卿高攀龙疏陈  圣明务学之要内参方从哲崔文昇郑养性等得旨这所奏已经大小九卿科道等衙门会奏明白奉旨处分再不许牵扯生事高攀龙不遵明旨又来渎奏其选侍触犯  圣母朕岂不报但看  皇考优待如何又言朕非孝本当重处姑着罚俸一年该部知道
　　○刑科给事中霍守典言  先帝以尧舜之主一月上昇说者咸咎太监崔文昇寺臣李可灼今可灼令抚按拏送法司而文昇未经究问乞并付法司严鞫  上报已有旨
　　○工科给事中尹同皋请选将练兵并荐抚臣朱爕元等宜加衔拔用下部
　　○山东莱州府地震
　　○南京吏部等衙门孙玮等各捐俸一年助饷报闻
　　○差户部江西司员外郎萧思似管昌平镇仓
　　○己亥协理戎政太子太保兵部尚书黄克缵屡疏请告  上允之命加太子太傅仍驰驿去
　　○兵部尚书张鹤鸣视师复命疏陈八款一曰广宁逃将宜正法一曰关上精兵当厚储一曰渡海兵饷宜速一曰抚虏钱粮宜急一曰宁前兵马当设一曰辽民壮丁当处一曰支饷需索宜禁一曰经略事权当重复参总兵江应诏言臣闻应诏携重赀入京浼有力者游扬倡议欲谋不受总督经略节制昔李愬平淮蔡櫜鞬迎裴度于道左戚继光何等功勋介胄叩总督于堂下应诏岂能出李愬继光上而可恃恩骄悍轻坏成规得旨览奏各款深于疆事有禆该部即便议覆
　　○御史练国事言关门一带有经督二臣之协力又有辅臣之视师似可无烦过虑惟是近关之内不可无大兵接济近畿之外不可无大兵训练乞责令遵化及宣大山东山西河南诸抚臣各练精兵一万一以壮山海之后劲一以备勤王之徵取  上然之着行与各该巡抚官上紧训练以备缓急
　　○叛将孙得功为奴酋第五子所杀歹青下达子复杀第五子经略王在晋奏闻
　　○庚子南京河南等道御史曾熙丙等言全辽沦亡之祸始于开原之撤防开原撤防之故繇于旧抚周永春之手书鸠司爰书具在杨镐活口犹存今镐等俱以丧师失地拟罪独永春尚尔漏网乞并付法司得旨周永春屡旨着部院参奏如何久不题覆着上紧看明奏请处分不得再延
　　○兵部署部事左侍郎张经世等言抚虏事宜臣等奉旨会议虽议论少别而意见大同今日权宜之计不得不出于款督臣将百万之费备细胪列除旧赏及琐数不具论其谓去年秋季未领应补赏银十万两是今年补领则赏明年则否其谓哈喇慎夷兵悬赏银十万两是助兵则赏不助则否其谓讲折夷使吃食犒赏等物约用银十万两是讲款之初则赏款后则否其谓插汉进兵赏银十万两是进兵则赏不进兵则否其谓朵颜等夷兵三千堤防守关者岁该月犒银六万五千两又谓插汉哈喇慎二大营防守广宁宁前夷兵二万名岁给犒银三十六万是来守则赏不守则否实有其人则赏无其人则否此数十万者虽先时预拟然终未可据为一成之数而给赏时犹得以临期酌裁者也但当此三空四尽之时各该衙门虽有额解银两未足济用乞于内帑慨赐给发仍敕边臣借款修备毋恃款而忘备得旨抚赏事宜既会议明白着于额内紧急钱粮先发应用余俟续发便行与经督官用心料理毋误事机
　　○赐原任大学士张位祭九坛加祭四坛开圹合葬仍令与谥以其有功国本久著公论也
　　○加顺天巡抚李瑾通州巡抚王国祯各兵部左侍郎照旧巡抚从御史倪应眷冲边需才之议云
　　○差工部屯田司主事陆之祺管惠通河
　　○辽东经略王在晋题补监军道兵备副使袁崇焕
　　○狭西巡抚吕兆熊劾关南道布政使司右参政杨尧华以病致仕
　　○辛丑改太常寺少卿管国子监司业事董其昌仍以少卿兼翰林院侍读学士纂修  实录
　　○原任大学士方从哲因会奏得旨具疏待罪  上以事情处分以定恩典原酬积劳不许辞
　　○先是枢辅孙承宗建议蓟辽分设大将奉有钦依命江应诏驻山海而以东协山石燕建四路隶之马世龙驻三屯而以中协马松喜太四路隶之西协总兵拟驻遵化而以石古曹墙隶之
　　○经略王在晋总督王象乾等以永平设镇原为山海之援则东协四路最为吃紧而中西八路次之今取其镇永平者驻三屯则去山海有四百里之遥于应援为疎又取其镇三屯者移遵化则去三屯仅六十里之近于建牙为赘于是议更置以东协四路分之应诏世龙以中西八路并之新推总兵孙祖寿下部议覆
　　○时署部事张经世与侍郎陈邦瞻主经督之议兵科右给事中周士朴言三将分布已定不宜削此益彼致开不和之端复责经世谓该部向者涕泣出关毋再模棱两可经世因历陈出镇始末且言臣生平从不作儿女态闻命即行不避艰险关内关外万目共见士朴亦小之乎视臣矣乞赐罢斥  上慰留之
　　○陈邦瞻亦言更镇之议臣实与经世同心不宜舍臣而独求多于经世乞并罢臣  上曰三将分镇原系辅臣承宗议定遽欲更改是否妥便当从长酌议陈邦瞻何为以此求去疆事紧急还同心共济毋蹈前辙
　　○先是经略王在晋津抚毕自严各请以闽兵淮兵渡海接济毛文龙兵部覆议言闽兵原议防津故仅给安家银六两兹欲令渡海各宜补四两以足十两之数仍照例各钦赏一两领兵官侯锐已经弹劾姑令戴罪押兵前往而升坐营覃维阶守备文士叙等都司佥书俱听毛文龙节制淮兵责御史游士任辽兵责道臣刘国缙亟行挑选一并督发其船只器械乞行津登抚臣速为料理行月粮乞令户部仍照原题十五万处给俱在七月内勒限报完得旨这应援毛文龙各兵俱依议行侯锐已经参论是否堪用并各将官尔部还酌量停当来说寻部覆侯锐革职以都司杨联璋代之
　　○川湖云贵总督张我续以恢复重庆报捷且言贼所以久未克者事权不一也自监军赞画以及乡官举人人各拥兵甚有传赞画公子纵兵以米盐资贼者臣因檄令监军及乡官举人悉以兵归杜薛二大将统领又檄令有接济贼营者枭斩凡七日而樊龙就擒此亦事权归一之明效也  上览其奏敕赞画监军兵都着归并总兵官本省乡官举人不许领兵仍谕山海等处赞画监军兵也着归并总兵官统束
　　○御史夏之令言虏不可恃广宁前车可鉴今竭中国之物力以奉虏虏未必为我用而我已坐困矣如以百万业有成言量难尽背或于岁额外量加优厚明谕之曰朝廷不惜百万犒赏但说尔等尺寸之功未竖岂宜受赏许多今照中国赏格每解奴兵首级一颗赏银五十两计百万当斩奴级二万过则加赏不足递减如听命则已不则整搠兵马磨厉以须勿过听通使虚诞之言以款自愚疏下该部并议
　　○差工部都水司员外郎刘麟长管济宁河
　　○壬寅大学士叶向高以疾乞假许之命稍可即入阁办事
　　○荫原任大学士吴道南子之京中书舍人
　　○发帑金十万于滇命督抚官协剿蔺贼兵部覆御史潘浚疏以重庆已复捣巢宜速也
　　○罢五军三营参将杜光宇回卫调理
　　○癸卯礼部尚书孙慎行引疾乞罢不许时  上欲册封秦藩四郡王慎行固争  上谓存机等特恩出自朕意准与空爵以全首藩屡请之体且有前例尔部再三抗违甚非敬君之心慎行复上疏言臣等苟可将顺曷敢违命以自取罪戾顾有万万不敢奉诏者请详言其不可祈  皇上垂察焉孔子有云唯名与器不可假人夫称王则名也垂旒拥圭则器也俨然王矣而犹曰空爵如何而后为实也不可一也查存机等应封奉国中尉其余郡爵悬隔六等一阶一级谁敢越者一旦而躐等者六躐等而请者且四人谓  祖制何不可二也要例进封者食本等原禄即如奉国中尉宋应进封禄米二百石之外原非其有也乃以原无之禄为不妨民不病国饰甘言诓朝廷不可三也秦固首藩也首当秉礼循法为诸宗倡乃首开僣越溃裂防维不可四也  皇上御宇动遵  祖宪秦藩不守朝廷大体以助维新而  皇上顾欲全首藩之体是为倒置不可五也夫冒封不可言例也当时礼臣失于执持臣等未及改正已为溺职安敢效尤更助之澜不可六也天潢繁衍奏请参差臣等一断以旧章故予者上感  圣恩不予者各安本分若开一侥幸之门生其觊觎之念不惟陈乞纷纷必致觖望怏怏其隐忧尚忍言乎不可七也凡事剪其萌则易挽其流则难近来法纪凌夷所在多故臣等若复决宗藩之防不为  皇上力言异日宸衷追悔而罪臣等晚矣不可八也夫此八不可事理甚明关系甚大臣等职在守礼实不敢随  皇上意以坏  皇上法左侍郎周道登亦援  祖制力争  上俱不纳
　　○大学士韩爌乞暂假调理且言臣之罪状鼎革之际与封疆之事积愆无以自赎兹尚未敢并申前请也得旨览卿前＜锍-釒＞明白详悉会奏事情朕处分已定与卿有何嫌疑方今封疆多事正藉赞襄卿宜即出佐理不必暂假
　　○升湖广按察司副使娄九德为四川布政使司参政
　　○甲辰四川总兵官杨愈懋败没光是松潘道宪副李忠臣家于永宁为贼多陷阴募死士密通愈懋约俟大兵至日为内应事洩遇害贼仍用其家僮夜出通信以诒我兵愈＜棥心＞信之至江门为贼所袭愈＜棥心＞与推官郭象仪同知宋柱国及将官吴民望等俱死之贼乘胜攻大坝建武游击龚万禄父子俱战死遂陷遵义杀推官冯凤雏总督张我续巡抚朱爕元俱以状闻  上命所司议恤我续爕元复引罪求斥  上勉以相机调度殚力讨贼
　　○乙巳大学士叶向高奏庙廊之上事事纷纭兵饷竭矣议论淆矣法臣逐矣礼臣告矣榆关之帅臣方承宠任旋挂弹章矣分镇小事乃聚讼不休枢抚相率求去矣中旨频传不由阁拟弥缝匡救伊谁之责而臣毫不能救更有何面目居于此地臣事  皇祖八年维时纶扉只有一人臣年又未六十然  皇祖见臣哀鸣迫切犹怜而放之今已更十年臣老病视往时且增十倍阁中又尚有六臣  皇上岂不以  皇祖之怜臣者而少垂哀矜之念乎因力求罢免  上温旨慰留令鸿胪寺堂上官宣谕即出
　　○先是巡关御史与监军各有专遣自广宁既陷因以巡关兼监军御史潘云翼上＜锍-釒＞请申明职掌左都御史邹元标言御史既膺巡方之任自在功罪之外无庸再议其清查钱粮阅视兵马考核功罪皆职掌之不可更者惟是巡关职专阅历非可胶足榆关监军职在佐理似可随宜缓急务俾两全无误方为称职至于诸生寄学关内当随各庠候学臣考试不必兼摄以分职掌  上是之
　　○命礼部尚书兼翰林院学士顾秉谦礼部侍郎兼翰林院侍读学士周如盘教习庶吉士
　　○罢刑部尚书王纪纪与大学士沈＜氵隺＞交相参劾  上以刘一巘佟卜年之狱责纪回话纪回奏  上罪其违慢支吾命黜为民
　　○升狭西副使刘文琦为本省布政使司参政云南临安府知府王锳本省布政使司右参议曲靖兵备浙江嘉兴府知府顾起凤为湖广按察司副使
　　○造训练镇威管营总兵关防给团练新兵张士显
　　○丙午大学士叶向高等奏法者天下之平也象魏之悬天子不自断而与执法之臣共之无亦求其平允以信功令服人心耳王纪身为大臣奉法惟谨当此重大情节慎重迟回诚无所逃罪而证佐未齐淑问未备长虑却顾殆求其情真罪当众议佥同总之为朝廷守法而已至违慢支吾臣等百口可保必无恳乞收回明旨仍令问拟具奏以全国体  上以全辽陷没皆奸细所献今屡次拏获真正奸细通不上紧会问王纪本当依律重治念系大臣姑从轻处不必申请
　　○向高又独奏王纪与沈＜氵隺＞相攻谈者亦以为过  皇上但责以大臣争论之失体纪自无辞今乃以佟卜年刘一巘之狱遽逐一大臣则从来所无之事纪历官中外素有清正之名乃敢欺君罔法曲庇叛逆之人臣知其愚不至此也臣见言者惩年来废弛每以严威果断劝  皇上臣时语同官曰  皇上英明天纵所少者非威与断也正恐威断未必尽当耳今旬日间缇骑四出又继之以逐尚书威已章矣断已行矣然而王纪之斥终非其罪即刘时俊之通夷亦竟以巡按官之勘明为妥伏望  皇上少霁天威令纪仍照旧供职责以作速问明前狱则国法君恩为两尽矣至蜀中乡官不许领兵则臣闻乡官如董尽伦以死全城张键金富廉李大儒等誓众杀贼似不必尽夺其兵榆关之监军赞画但不可侵大将之权若全无一兵管辖何以展布江应诏敕书兵部请之臣等撰之有无重贿必须查明应诏已操大将印守关又有马世龙为后劲而又调李怀信杜应魁诸帅共处作何管辖是皆该部与经督诸臣所当详计者臣自知言之无当然不敢党护徇私为  九庙神灵所殛得旨朕以拏获奸细不早正法处分出自朕衷有何猜忌王纪已有旨不必申救
　　○差刑部广东司主事冯师孔狭西恤刑
　　○调山东布政使司右参议兼按察司佥事孙谷补武定兵备道
　　○丁未  上视朝  孝安皇后忌辰遣成安伯郭邦栋祭  昭陵
　　○  上谕内阁即今封妃大典在迩所用冠顶金册等件钱粮繁多例应该部办纳自奴酋发难以来兼之滇黔蜀鲁交讧军民涂炭以至各省直加派重徵民不聊生况内外库帑罄竭军兴不赀朕特命于内库查简修造至期应用以称朕节匮之意卿等传示大小臣工凡有军需等项钱粮务要各秉虚心撙度不得糜滥仰体朕衷特谕
　　○御史周宗建奏辽阳之役议兵十八万议饷八百万广宁之役议兵三十万议饷千余万略计五年间消耗不啻五六千万今辽阳去而所需之兵有数矣总计山海永宁通津登莱等处兵数不过十三万各镇马匹不过三四万计十三万兵之饷不过二百六十万饷足矣若马草之需与辽阳之费相抵固无烦增加也由此而统计将领之费又不过二十万较往日额饷所添不过一百八九十万耳乃臣所痛惜者兵部日事兵矣而不知某处兵应几何某处兵存几何某不足应补某有余应裁此兵之无规模者一也户部日事饷矣而不知某处额饷几何某处缺饷几何但计入之分数而不筭其出但计出之分数而不核其消此饷之无规模者一也诚急取而核之使边臣持以为则不敢望冀意外廷臣信以为准不敢妄议局中更取天下之加派酌之当蠲者蠲当减者减毋使其混派横徵如此三年五年遘机恢复固自有期即由此十年二十年无隙可图而我圉目固此今日不易之规模也  上是之命户兵二部酌议具奏
　　○南京兵部尚书祁伯裕引疾乞休不允
　　○巡视京营给事中许可徵奏自广宁不守议练入卫之兵以月粮大粮为饷以都司指挥为将团练则设提督查点委之科道乃有名无实如山东中都皆然而中都副留守孔弘度与所率劄付官高世禄等吞包科克虚冒尤甚弘度曾领春秋二班两经参革今已三犯宜亟行军法因言班军耗蠹病根在卫所掌印官病发在奸旗揽头债王而其痼疾在领班官请著为令印弁发觉奸旗则治奸旗宽印弁劄官发觉印弁则治印弁宽劄官都司发觉劄官则治劄官宽都司不然者法无赦上无作奸影射之人则军必不敢脱伍有脱伍者则行清勾之法  祖制卫所额军各给额地有百亩有五十亩以为军装禁私佃卖而今佃卖者多甲乙互异经管容隐以故额军日弛日耗莫可致诘然军虽有故绝而地在地虽有佃卖而地主在本军虽有老弱而户丁之强壮在如按额觅地按地觅军按军觅壮勇彼何术以遁此则清查在府县而督责在该道果能设诚致行无论班政维新将见各卫所有额兵各兵有额饷如境内乱贼暴起亦可传檄定之胜远行募调多矣得旨孔弘度严提究问经管各官如仍前怠缓一体治罪
　　○兵科给事中赖良佐＜锍-釒＞陈四事一谓款虏之区画宜周请用南关后裔王世忠深入虏营谕以国恩激以同讎一谓平蜀之善后宜策请治张我续逗遛观望及倡议罢兵之罪勿使蜀事再坏一谓剿妖之调遣当酌请就近地立一大将使事权归一蚤为扑灭一言黔省之救援当速请严敕新抚臣勒限到任与督臣移兵会剿下部议
　　○赐原任东宫讲官右春坊右谕德兼翰林院侍读龚三益祭一坛
　　○荫原任辽东东宁道参政赠大理寺卿死节高邦佐男恺锦衣卫百户
　　○逮四川赞画太仆寺少卿刘时俊及其子来京研审以郧阳巡抚杨述中复＜锍-釒＞参其通夷也
　　○逮淮兵游击顾大猷大猷以御史游士任荐募兵江淮靡金钱无筭仍逍遥不发暴横乡闾操江右佥都御史徐必达劾之
　　○升思南府知府郑崇岳顺庆府知府雷希焕俱云南按察司副使
　　○起原任江西副使吴允中为狭西按察司副使升湖广荆州府知府熊秉鉴为本省按察司副使
　　○固原下马关参将刘国栋告病回卫以右营游击袁勋代之
　　○己酉中元节遣怀宁侯孙承荫宁阳侯陈光裕安远侯柳昌祚永康侯徐锡胤靖远伯王承恩南和伯方一元忻城伯赵之龙武平伯陈世恩彭城伯张嘉猷武靖伯赵祖芳新城伯王昇分祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣右都督李承恩祭  景皇帝陵寝都督同知王椿祭  哀冲  庄敬二太子陵园
　　○大学士叶向高等言今边事最急无如抚虏总督王象乾屡移书臣等言虏来无以应之必与奴合为患甚大今兵饷匮乏加以道路断绝外解不至该部无可措处乞  皇上亟发帑金五六十万应抚虏急需象乾又言抚虏他项可以折银惟蟒叚一时无处可买虏又不肯折乞  皇上轸念封疆不吝捐在笥之币以给军需得旨览卿等所奏抚虏御奴以为犄角具见为国筹边朕甚忻悦所请抚银准发二十万两蟒服量发八百疋解至总督衙门务要点验虏目名数给散以为朝廷款夷之赐其各省外解钱粮迁延不至的卿等传示该部即便移文各该拖欠地方勒限上紧催解以供军需如有借事延缓的著该部科查明据实参奏重治
　　○吏部尚书张问达四＜锍-釒＞乞休  上慰留之命本部司官宣慰即出
　　○兵科给事中魏照乘乞增武科会额以备将材□下兵部
　　○命总兵杜应魁以见招新兵勒限统赴山海并著兵部即调李怀信赴山海从御史帅众之请也
　　○贵州巡抚王三善奏臣初＜锍-釒＞拟驻沅州以沅州黔楚之交便于期会为饷计也再拟驻镇远以新募楚兵必使入黔然后可劾实归伍待粮米运至镇远然后可提大兵而上一举荡平今闻会城之内粮尽难支臣若不进傥有不测谁任其咎极知力不能进势不可进而不容不进者也既进则不能退而虑饷乞敕贵州新按臣董翼提督楚饷驻劄镇远章下该部
　　○庚戌  上视朝
　　○大学士叶向高复力求罢言臣既莫展一筹且  皇上圣明天纵近益明习政务本章传谕多臣智虑所不及诸所发摘指示又多臣耳目所未到臣偶伸愚见中使尝责臣不遵旨不担当不为  皇上出力臣老病昏愚不称任使伏望哀怜罢斥  上以时事纷嚣方赖元老主持岂得坚意言去册典方行还即出率先百僚以光典礼
　　○巡按四川张论具列蜀中州县功罪言自奢酋发难婴城固守鼓义杀贼者四十州县内止有四人焉直安州知州杨汝昇兼复桐梓合州知州翁登彦兼复安居铜梁县知县吴弘业兼复大足南川县知县韩应龙兼复綦江次则遂宁知县曹元龙彭县知县冉崟中江县知县钟文焰什邡县知县谢奇举防范有方城守无虞均当分别叙录若江津县知县周礼嘉富顺县署印教谕卢安世屡抗强贼力屈而走旋能借援复城安岳知县翟学程荣县知县蒋守洵江安县知县陈达道绥阳县知县任宠威远县知县董餋中新繁县知县王国治双流县知县刘鼎新初虽弃城以避贼锋后亦据众而守其地此外各州县未有不逃者但逃一耳而逃之情景不同库印之存否又不同复城之先后又不同除遵义府通判袁任叙州府通判陶明通内江县知县何起蛟弃城先逃永川县知县蒋承皋开门纳贼已经逮究外其余俟确查奏报下部议覆
　　○应天府尹郑璧为时事多艰陈列五款亟收人心以固邦本一曰免加派二曰禁朘削三曰重教化四曰练民壮五曰时巡历又言自  神宗末年以来以悠悠忽忽之象餋成纷纷扰扰之形为今之计必得贞心劲骨一意担当之人斯为对症之药如奢酋称兵于蜀声势之危甚于辽左得抚臣朱爕元按臣薛敷政道臣赵日亨调度犄角遂能不俟兵饷之至坐收安攘之功安危治乱岂不以人哉因举乔允升张键史记事荆餋乔李炳恭王时熙吴良辅贺烺丁元荐等  上可其奏著该部看议来说
　　○差山西道御史侯恂巡按贵州
　　○辛亥大学士叶向高以足病不能行礼再辞  上改命次辅爌捧册
　　○九卿科道等衙门交章申救原任刑部尚书王纪  上不允
　　○广西镇安府太平思明等州各土司备马遣族目岑元庆等赴京朝贡□赏如例
○壬子  成祖文皇帝忌辰  奉先殿行祭礼遣南和伯方一元祭  长陵
○大学士叶向高等题前者广宁失事京师戒严  皇上特敕三总兵分练京军昨总兵官投揭阁中谓营军怠纵已极绳之以法辄肆嚣凌且事权在人文移庋阁甚至将领不到皇赏侵匿皆不得问练训愈久糜费愈多亦安所用之窃谓欲收其一臂宜假以事权凡军中不用命者一切以司马法从事仍各立一营如细柳棘门故事士马甲仗任其简汰庶得展布以责成功乞亟敕兵部酌定画一  上是之令如薰等各立一营分练仍著兵部速覆
　　○大学士朱国祚奏昨王纪一本臣等票拟太轻御笔亲批革职随具公揭求宽向高又特＜锍-釒＞申救皆未蒙俞允臣鼯鼠之技已至五穷犬马之年复踰六襄乞特赐罢斥以全臣节  上温慰不允
　　○以山海燕建等处淫雨为灾命经督抚臣于倾塌城垣速行修建伤害人民量与赈助昭朝廷轸恤至意从枢辅孙承宗之请也
　　○承宗又奏请安插辽民言自有辽事来无一人一事不为辽人患苦及流徙入关希图仰沾皇泽而有司相待如敌远逐之为快居人相视为怪偶遭之如讎即  皇上先发帑十万遣官安插然田非见在合下即屯而人聚求食急未能应故纷然而南者又纷然而北而经略之三万尚未见作何处分金少人多终难措手又有十三山之辽人既与奴为讎又惧西虏分散其家口以众三万奔山当事者不独苦无计以迎且苦其归而无计以待有听其自为生死耳臣以为宜急议安插其在关外者严饬道将明择其人细简其胆勇尽用为兵置之中前前屯宁远如袁崇焕议简万人出驻而择其有家口者屯牧其入关者敕所在抚臣严行道府据所聚辽人量州县大小分发安插而生员即寄其学官亦寄其卫军仍属其卫官民则寄之民册皆自为籍以提调于所附之州县而官俸生粮及科试皆不与本州县相参则朝廷有浩荡之恩可按籍而给有司为补助之惠可比类而遍俱限一月内将可兵可田及官生各若干具报如仍前怠缓至溃决如东省之变者以失机论至天津等处乞敕冏臣董应举随地安插登莱数万仍当以刘国缙联络为用朝鲜十余万亦当令毛文龙选其强者为兵而安集其众盖安辽人即所以安天下也得旨辽民穷困至极深轸朕心安插事宜著董应举亟行招集营田经各巡抚官设法抚绥无致失所其在登莱朝鲜者行文刘国缙毛文龙作何处分一体收恤
　　○承宗又奏言虎酋之助顺也出其部大王黄台吉及伯颜诸酋也然头目几何散夷几何某部几何可问乎且以夷兵守边岁该月犒银三十六万夫前之二十万既虞轻掷而后之三十六万又未必有成此之不可不计也或曰塞上增兵二万岁费募饷银一百九十四万四千有奇以用虏较募兵所省者几十之五盖云用虏遂可省用兵也而臣又疑用虏不能不用兵也夫旧抚之犒插汉也十万以进兵也而今为额今之五六十万者以今岁进兵而一用之乎将岁仍为额乎塞外之夷议旧赏又议新赏而无敢减于兵也塞内之卒议旧饷又议新饷而无敢减于夷也夷赏日厚而增兵以防兵饷日加而仍买夷为款嗟乎国家何取于不能制夷之兵而又何取于不能省兵之夷也大约山海日前所费二十万而统前抚夷用夷可得一百二十万其费甚大其安危之机所关亦甚大乞慨发内帑救此燃眉仍敕经督二臣力修内备勿视此为实著得旨览卿奏虏情甚悉兵部即酌议具覆
　　○太常寺少卿兼翰林院侍读学士董其昌陈纂修切要事宜愿改南目效下吏部
　　○刑部署部事右侍郎杨东明等以奸细杜茂等狱上称茂拐带登抚陶朗先招兵银三百两又手受李永芳银百八十两依境内奸细走透消息于外人者律斩佟卜年究问无实迹但与叛贼佟餋性同族依律流二千里安置而明旨严切臣等未敢轻纵或从安置或令自裁威福操自朝廷非臣等所得擅议得旨杜茂奸细情形招审明确依律正罪佟卜年未见归一法司职司谓何还据律问拟来奏
　　○升尚宝司丞洪瞻祖为本司少卿
　　○升山海北部游击高国祯为中部参将管总兵标下中军事都司佥书孙应奎为镇海前营参将石门路都司佥书巢丕昌为松□路游击
　　○庄浪守备孙立本山西利民堡守备浦国忠镇江坐营赵世臣各加都司佥书管事
　　○原任蓟镇游击殷体信起补昌平标兵营游击
　　○原任五军营游击聂一凤升五军营参将
　　○癸丑大学士沈＜氵隺＞屡＜锍-釒＞请告  上允之著驰驿去仍加衔荫赉令地方官以时存问
　　○御史樊尚燝题旬日之内见礼部尚书孙慎行以病求去矣兵部侍郎张经世陈邦瞻以设镇求罢斥矣刑部尚书王纪以问拟迟缓革职矣近吏部尚书张问达四恳求罢次辅韩爌杜门而元辅叶向高亦以力穷身病上请矣天承平无事尚须大老主持以今万难支撑之日柰何纷纷求去愿诸大臣为时艰左右  皇上更愿  皇上为时艰坚留诸大臣  上谓王纪已有旨诸臣都著即出供职
　　○升光禄寺少卿钱策为太仆寺少卿
　　○升翰林院简讨姜逢元为国子监司业
　　○升贵州参政朱芹为本省按察使
　　○授孔胤隆翰林院博士
　　○甲寅以恭写  慧妃册文赐辅臣叶向高等银币有差仍以次辅爌捧册再赐银币钞贯
　　○礼部尚书孙慎行屡＜锍-釒＞请告
　　○上允之暂准回籍调理稍可抚按奏请起用
　　○大学士孙承宗题奴未抵镇武而我自烧宁前此前日经抚之罪也我弃宁前奴终不至而我坚委为西虏住牧之所不敢出关向东行一步此今日道将之罪也道将既匿影关内而无能转其畏奴之情以畏法化其谋利之心以谋敌此臣与经臣之罪也臣意欲会诸臣之议而以百万金钱筑八里者筑宁远之要害更以守八里之四万当宁远之冲与觉华岛相犄角奴寇窥城则岛上之兵傍出三岔烧其浮桥而绕其后以横击之即无事亦宜驱西虏于二百里外以渐远于关城更以牧二百里疆土于宇下至镇臣修守备自当在关以内而提掇全镇之精神当令无一人无一念不在关以外更望经臣于虚活之著提掇道将之精神使其人人在战事事在战勿令局足于十六里之内乃为善守关也盖不能战决不能守而以战失守不可以守忘战不可也总之西虏之幕必不可近关门杏山之众必不可遗西虏百万之金钱或当为远大之图中前之修守竟当作宁远之计不尽破庸人之论则主帅之闻见不清不尽驱逃溃之人则幕府之是非不正因议罢道臣邢慎言张应吾而欲精简诸众以鼓三军之气得旨这战守方略并更置道将等事俱依议仍著内外文武各官务协心共保封疆
　　○经略辽东王在晋奏人情方信而忽疑议论昨同而今异臣闻都中有三说一曰城不须筑一曰虏不可款一曰钱粮不须多发恐安危系于一线利害淆于两可以臣为可任则任之以为不可任则去之仰祈  圣慈洞鉴得旨封疆重任倚藉惟卿无根流言深为可憾内外缉事衙门密访造言生事者送法司重究
　　○御史刘徽言经抚熊廷弼王化贞词罪已明宜及时正法  上是之下内阁拟票大学士叶向高等言二臣问拟久定一时人心振肃若欲遽正刑章须待三法司覆奏未有就言官之＜锍-釒＞而阁中径票出者也夫三尺法者  太祖高皇帝之法也非言官所得专亦非阁臣所敢与在法言法各有司存伏望严饬所司从公覆请则刑一人而千万人服报闻
　　○户部新铸大钱恭进御览令缉事衙门访有乱铸阻挠者重治
　　○遣光禄寺署丞范光裕赍敕往朝鲜奖励
　　○差光禄寺监事孙如琯押解宣镇银五万七千四百两
　　○升应天府丞黄运泰添注大理寺右少卿
　　○升南宁府知府林梦琦为广西左江道副使
　　○乙卯  神宗显皇帝大祥是日免朝  上以  神宗显皇帝神位奉安  奉先殿  孝靖皇后神位祔遣永年伯王明辅祭  定陵
　　○刑科给事中沈惟炳参兵部尚书张鹤鸣待罪之人不宜擅行举劾且所举王国梁所劾江应诏黑白颠倒所领视师三十万帑金不知花销何法交割何处乞行稽查仍速议鹤鸣失辽之罪报闻
　　○兵部尚书张鹤鸣屡＜锍-釒＞请告
　　○上许之即令兵部遣官守催辅臣孙承宗回任管事
　　○以覃恩准试御史张文熙等实授其候补御史霍锳等俟补日一体实授各改给敕命
　　○督饷御史江日彩言天下触处愁危加派督催不前军需难继不得不盻盻于皇上之发帑而帑亦有尽不敢更为冯妇之请臣再三寻思只前计部所条节冗耗如还外库之金花减光禄之浮溢省织造之龙袍改折十库之颜料等项以其所省所折者尽归军储抵作民间加派庶足解内外之困窘而慰四海之仰望得旨朕念民穷财尽宫中诸费俱从节省其龙袍及光禄寺金花十库颜料等项钱粮上用所需著遵前旨解进
　　○大理寺左寺丞吴国琦调外任以陪祀  太庙失仪也
　　○起补原任游击陈国策以原官分守大同地方管参将事
　　○革山西河曲游击宣元德回卫以原任游击郭威振以原官管参将事代之从宣大总督董汉儒之请也
　　○丙辰以册封  慧妃礼部进仪注  上命免传制谒告及百官称贺宫中礼仪著内衙门查照万历十年例行
　　○起原任翰林院简讨降县丞蔡毅中为行人司司副
　　○改四川按察使王佐才为狭西西宁道按察使
　　○山西清源县天鼓鸣
　　○丁巳  上视朝
　　○升南京光禄寺少卿桑学夔为应天府府丞
　　○戊午册封范氏为  慧妃命驸马侯拱宸持节大学士韩爌捧册各行礼
　　○大学士何宗彦史继偕申救刑部尚书王纪且言日来同官暂假仅臣两人入直而大僚相继去国简贤之咎谁则任之恳  皇上曲赐优容俾纪仍还原职得旨王纪姑已宽处卿等不必申救其大臣相继去国皆自恳请虽卿等拟旨取与出自朕裁不必过疑
　　○先是三帅分镇之议兵部会议未决侍郎张经世请敕枢辅孙承宗会经督官将分辖事确议速奏至是承宗题旧制于昌平东分十二路为三协设一总兵守之适建酋匪茹遂以江应诏分一协以当关曰山石燕建又念榆关以西千里无险固之防因以马世龙驻中协曰马喜松大既而许世臣被劾遂题用孙祖寿足当驻西协石匣儿营分辖石古曹墙盖臣之意欲聚天下文武豪杰于东北以相机挞伐而先严防守假奴窥山海我当厚集其阵以直塞之奴知山海有重兵而捣瑕于桃林冷口诸冲我又当密布其势以横塞之故棋布三将各握重兵西有急则世龙祖寿西联昌平互相堵截东有急则应诏当关调度而世龙移镇永平祖寿移镇遵化互相策应况既设三镇可裁三协令祖寿奏缴蓟门总兵原印另铸关防则职守既明封疆攸赖得旨览卿所奏情形甚悉著三帅一一遵行如违的即参来重治前命会议姑已之
　　○户科给事中陆文献以妖氛阻绝运道漕粮暂议留折  上不允著严行儧运勒限抵湾如迟参处
　　○升兵科都给事中李若圭礼科都给事中杨琏各太常寺少卿御史毛一鹭为大理寺右寺丞户部郎中曾绍芳为四川布政使司右参政
　　○填补江西道御史霍锳贵州道御史胡良机
　　○降原任御史吴亮为福建布政使司都事傅梅为狭西布政使司都事
　　○加四川总兵杜文焕总理职衔督同各总兵官协力讨奢贼并颁敕印以便行事
　　○给山东总兵杨肇基平东敕印督兵剿妖
　　○川湖总督张我续题守备杨克顺加游击管标下左翼毛兵营事
　　○劾逃总兵薛来胤革任提问
　　○福建巡抚□周祚题守备禇翰加游击管中军事
　　○己未以总督标下副总兵金汝佐协守四川重庆副总兵
　　○庚申  上视朝
　　○贵州援兵溃于新添之瓮城河时贵州会城围急诸将至瓮城河与贼相持食尽参将范仲仁兵六千先逃贼遂乘虚横击诸兵并溃巡抚王三善时在平越以闻得旨援兵轻进溃散巡抚官节制安在王三善姑著策励据守要害调度应援将吏违令的听以军法从事
　　○谕户兵二部贵州围困日久援兵失利会城益危该部便行文四川总督官张我续督同诸将急发土汉官兵分路进援捣巢应接相机行事候代抚按官著殚力捍御务保孤城其粮饷急需前奉旨湖广布政司支饷银十万两并抵还帑金五万两及该省留漕本色著巡抚官速行解运其余兵饷未尽事宜两部悉心□碓咨行督抚各官并总督官新颁敕谕一道火速差人赍发施行
　　○工科右给事中尹同皋为同乡死难三臣张铨何廷魁高邦佐请再加赠官仍许创构一祠春秋致祭至各省直死难辽左如参将张斌武贵等恤典尚稽乞行各省直抚按官各就地方查核优恤得旨张铨仗节殉难忠义殊伦并何廷魁等俱各查例加赠祠额已赐三忠准于都城外择便建祠致祭本内未恤各官查明一体恤录
　　○巡抚天津李邦华奏今天下所最重最急最难措手者莫如辽事当奴酋发难起用杨镐李如柏臣在田间闻报即言杨李皆素媚奴者今奴可媚乎奴不可媚其志将大而中国之人好为大言不作实事吾惧非奴敌也及三路丧败清叆开铁相继沦没此时当事者如穆然深虑腐心为经久之计必不至以招募启天下奸雄之窥伺以加派歛四海剥肤之愁怨而酿成腹心瓦解之患乃边臣曰吾将一举灭贼何暇踌躇庙堂亦曰当灭此而朝食岂须过虑而不虞数载抢攘尺地不守之至于斯也边臣曰增兵益饷自可歼奴庙堂亦曰请帑广募事不再计而不虞兵多而愈以不精饷厚而揭以资敌见贼而逃委土而去之至于斯也即天下臣民之诣阙上书者亦无不人良平家孙吴视奴如釜底之游鱼槛中之馁兕高可借之以立功名卑可因之以饱囊橐而不虞屡挫屡北智勇俱困之至于斯也总之以易奴之心布平奴之筭故苟且之意多而以苟且之计图疆场之事故疆场之害大迨今而仅守一关矣向之易奴者今不胜其难矣试问守之策何从出以为西虏可恃恐无事而盘据挟赏有事而掉臂以去也以为海水可引成河恐投鞭而流可断冰合而贼可渡也以为要害在在设防恐风鹤相惊兵心思溃非法可禁也以为城垣处处增厚恐将军大炮向以输奴无坚不脆也之数者皆今日所不容缓枢臣计之甚悉然奴谋百出犹不得不思其次也又试问守之局何时结欲大举犁庭则百万之兵数千万之饷非岁月所能措也欲登莱进取然可借声援可资牵制恐关兵未可撤也欲力扼关门则暴露日久士卒解体锐气全销恐缓急未可恃也即厚加抚恤而荒烟野火凄风苦雪转输少缓恐庚癸且频呼也之数者亦今日所当亟议廷臣言之甚备然虑无成筭又不得不思其次也臣愚谓虚而言守不若实而做守恃守于人不若恃守于地守以活套不若守以硬法守之一日必须计之千日关内十里尽宜开品字拒马坑坑深一丈五尺四面各一丈明暗相间虏骑飞骤一往不顾前陷后蹈自相蹂践而取其土以筑台台厚十丈高三丈中窍登降我师从台击贼地高势便贼若仰首上攻土窖堪避取其土以筑城城用纡回门设暗伏五里则城可三重十里则城可五重多多益善居尝城必数门临时仅留其一我之所由贼迷其乡苐令踰年无警沿坑植柳足供欠攻此臣之所谓守也若马坑五里之外宜设空营眠旌窖鼓伏炮暗弩密布星列适当贼路贼入其中鼓动地覆触机旋发如烟如雾别以骁骑数千从旁驰击贼势既乱一可当十但须居常熟练自可临期无误比又臣之所谓守也关城甚隘兵民杂居一闻虏警民志先动民动而兵胆寒胆寒而窜心生弱者争先勇亦逐队广宁之溃实本于此宜令关城百姓乘关前无事愿徙者听其移徙内地空其城以处兵庶兵难藉口有死无二倘谓贸易无资则当持开军市择官之廉而有心计者董之少宽一分在国家每岁不过多费万金以当亏耗而物价便平兵士之欢呼必有甚于投醪挟纩者此又臣之所谓守也关上各兵原非土著从征久近岁月不一寒署□□田□□□催乡国万里宜行直隶宣大山西山东河南附近州县招取有父母妻子之人多则三四百少则二百给以口粮详加训练两月之后本道仍行考验择可充边兵者议处安家令赴关前与同乡旧兵曾经役过三年以上者相为更番一岁一易其远省无可代替者非用兵之日许以给假营田免其税入渐为室家之计斯人有固志伍无逸卒此又臣之所谓守也乃若远哨探制车营练火器搜异勇悬赏格肃军法此皆守中之事苐臣思古人之谋国也常以无事为有事之防亦且当事深后事之虑今人之谋国也每于有事严多事之戒往往事去作失事之悔故辽沈没始急广宁广宁失始急山海而山海之外不闻有后著也辽兵尽即调边兵边兵尽即思募兵乃募兵之外亦不闻有退步也加派苦止靠摉括摉括穷止靠发帑而发帑之外又不闻有别策也长此而无变计岂但黔蜀交讧于西南妖贼煽乱于齐鲁载道之干戈不息窭民之皮毛无存挺而走险陈胜吴广亦安在而不可为矣臣尝遗友人书曰土兵不练客兵无久而不逃之理营田不行加派无久而可继之理所谓练土兵即前附近州县招取训练以便更番之说也若营田一节早宜速举今方设官已属后时况仅举于北又遗于南地有长利人无远图甚可惜也以臣所目击凤泗颍亳之间弥望广野无不可耕是荐是蓘必有丰年臣常欲请以自效谓宜专责设道以董其役徐观厥成或疑荒地开垦三岁始获军饷脱巾将安取给则臣谓可济然眉而代加派者莫若复□税盖税名不美人所习也亦知世间无不权子母之□乎税高货涌□于何病倘谓病民则能病用物之民而不能病不用物之民且税务未撤物价犹轻税务既撤物价益腾其故安在今派饷之议业已加于钞关摉及当铺夫非此志而乃独避若名臣不知其解也当  皇祖行于太平无事之年诚为竭泽之秕政今  陛下行于边疆多故之时颇是权宜之急剂苐无假手于中贵毋滥委之钻营一以青年廉干之甲科官主之□民宁有称厉者宋太祖为幽燕而蓄封桩岂今当救焚拯溺之会犹作夏虫井蛙之见近见经略王在晋左给事中周希令给事中沈应时俱有筑边城之＜锍-釒＞臣思筑城须取土而取土城下仅作护城之壕因地掘坑堪供拒马之用臣议正与诸臣不悖故敢具＜锍-釒＞以闻祈亟罢远募亟停加派以销内地之奸萌以安内地之人心其守关之法若果可用便以通之各隘口及时修举则山海长固神京永奠得旨这条奏边计多可采用该部即与议覆
　　○署兵部事侍郎张经世奏原议以御史游士任淮兵及招练兵俱调发渡海接应毛文龙奉旨屡矣乃士任仅先发官兵一千五百余员名渡海策应余七千余员名具调赴邹滕合剿妖贼查妖贼既起之后前后调兵及添设合之旧兵乡兵不下四五万而该抚顷移臣书深以不借资邻省为言则是现调之兵犹觉其多而士任之兵可无行也不奉旨者急之已奉旨者缓之岂将在军君命有所不受耶秋风已厉渡海无期乞严旨督催得旨游士任募到淮兵著遵旨督发渡海不得以赴兖剿贼致误接应尔部仍行山东登莱巡抚官调度督催一面作速具奏
　　○  庆陵享殿上梁遣工部尚书姚思仁祭告后土
　　○加惠安伯张庆臻太傅兼太子太傅以护  皇祖妣神主及先护送  皇祖梓宫也
　　○兵科左给事中朱童蒙劾王三善濡滞楚沅丧师平越之罪乞责令讨贼自赎仍言广西南丹泗城狼兵不便援辽宜调之入黔章下该部
　　○贵州巡按御史侯恂言黔中往复动经半载必待奏请坐误事机请许巡按便宜行事仍乞赐以兼督川湖军饷专敕部覆从之
　　○升大理寺少卿吴礼嘉为南京光禄寺卿永平府同知万有孚广宁道佥事专管抚夷事
　　○视师尚书张鹤鸣劾山海关参将施洪谟革任回卫
　　○升操江坐营潘可大以游击管标下副总兵事
　　○升山海游击朱梅为参将
　　○辛酉先是织监李实以袍价不敷＜锍-釒＞参松江府知府张宗衡同知杨姜俱各住俸应天巡抚王象恒＜锍-釒＞言李实虽参宗衡与姜意本在臣盖钱粮出纳虽在府官而总理在臣  皇上不督责臣而薄罚二臣臣何幸而二臣何辜乱激扬之令典窃太阿之大权无一可者且当三空四尽之时为用一缓二之计此正二臣苦心于时苏州已解一万八千松江已解五千矣续发续解者尚在拮据络绎于途而乃更蒙罚则循良何足以措手足也乞严谕李实特为安静勿旁生枝节贻累地方更将臣速赐罚处以为不能承顺织监者之戒报已有旨
　　○从御史易应昌议准改折溧水县漕粮他处不得为例
　　○天津巡抚李邦华发兵三千以都司佥书董世贤周之礼将之保定巡抚张凤翔亦遣参将张体乾等将兵三千两路师俱以山东监军道佥事来斯行督之并趋山东协讨妖贼
　　○差户部福建司主事田时春管新济二仓河南司主事杨天锡管新大军二仓
　　○升浙江右布政使李思诚为南京太仆寺卿吏科都给事中张孔教为太常寺添注少卿提督四夷馆辽东监军副使钱士晋为山东右参政专管辽饷兼管淮粮
　　○壬戌户部恭缴  圣谕因言帑藏空虚楚蜀东省额饷又各以军兴奏留臣部多方调剂心力俱竭近中外臣子言免派言蠲徵之牍纷纷日至臣非不知民隐当恤但边境军需难继虏横兵饥可虞所望贤有司加意节爱寓抚字于催科数百万惟正之供未始不可勉办也兵工二部向以  陵工及募兵与臣部共分帑金事例今  陵工将竣募兵已停似宜仍归臣部至诸臣所陈金花织造十库改折等项有可权宜便民者  皇上诚宽一分海内亦受一分之赐得旨海内民困诸臣各念其乡奏免加派朕以天下为家视民如子岂不轸念但军兴需饷方急稍平自当拟罢抚按各官果能严禁有司火耗侵渔馈遗诸毙小民何至重困览奏具见苦心兵工二部分用银两仍归尔部国计日诎还从前调剂其袍服金花监库内供钱粮历来旧额不得屡形章奏归过朝廷
　　○赠原任翰林院侍读学士吴中行为礼部侍郎荫一子入监读书
　　○浙江巡盐御史傅宗龙言蜀滇两急疆事方殷虽幸援兵四集沾平收复然兵以无饷而难聚贼以无兵而复滋乞慨赐帑金二十万责令蜀抚差官转运入滇为滇兵续命之剂次乞严谕督臣张我续乘取重庆之声势速剿奢贼若奢贼未即就擒亦须分兵从镇雄乌蒙先平东川为臣乡除腹心之疾再谕蜀抚按开通建昌必建昌无梗而后有入滇之仕绅必滇与蜀气脉流通而后可合力图贼若以会川改隶云南听其制置而自建昌至黎雄责之蜀中尤觉便益以会川至滇仅九日而至蜀必一月远近之势异也今日之势似蜀急而滇缓然滇亡则蜀必不能独存奢贼一穷不入建昌则走东川故滇之可虑犹在蜀上也通建昌以安滇实以破奢酋之后窟滇蜀合而俱安无忧黔矣下部
　　○石城王府奉国中尉统锸曰昼强劫弋阳王府镇国中尉谋童□页谋坒辅国中尉统林□金等同窝赌盗命锢之高墙
　　○癸亥  上视朝
　　○朝鲜国王李悰奏上年七月镇江人吴仲库等密缚贼将佟餋真七十余人纳于毛文龙又将宽奠伪游击缚送文龙效顺各给赏乃骄虏稔逆凶狞转甚唝喝万端两次送书犹用敌国礼最后凶纸乂非前书之比凌暴悖逆无非离阻交构之计又有华人蜚辞妄说乃以引贼等事诋诬小邦地方员役此则正堕伊贼奸套已经申饬镇道等官凡事俱禀毛管二将听候整理如遇贼差据义斥绝窃见此贼形生势张必须统调诸军直从山海迅捣辽广庶图万全得旨据奏逆奴情形该国捍御具见尔邦君臣忠节之笃其益切同讐犄角制胜用佐天诛以奠藩服
　　○刑科给事中傅櫆＜锍-釒＞救王纪  上怒櫆党护令重处降调大学士叶向高等具揭申救因从轻夺俸一年
　　○畿南红巾贼于弘志反弘志武邑人与沈讷高世明等聚众燔劫据白家屯欲取景州以应山东畿辅震动巡抚保定右佥都御史张凤翔檄援东监军道来斯行回兵讨之又檄德州河间兵会于武邑因上＜锍-釒＞言妖贼始谋固谓我兵单弱故突起而发大难之端耳兵贵神速宜大兴师旅出其不意为内外夹攻之举臣已檄各路之兵卷甲疾趋而新掳之众非其族类未必不思脱走臣先发解散胁从止诛首恶牌示千百张遍地流布见者当有内叛目前虽在在披猖而事之必克可无烦南顾之忧  上曰畿南妖贼突发扑剿宜速张凤翔著上紧相机调度其东援真保天津各兵俱著暂还协力芟除毋致滋蔓
　　明熹宗悊皇帝实录卷之二十四
大明熹宗悊皇帝实录卷之二十五
　　天启二年八月甲子朔
　　○署刑部事侍郎杨东明言佟卜年一狱臣等参之众论咸谓奸细之情无有的据特以反叛同族故酌情定罪拟二千里安置而臣等私忧过计佟氏之族作叛者已六七人卜年即无反侧之心亦处嫌疑之地宜服罪囹圄迟迟请命  皇上远归流所如急欲出脱其身人心难量臣等万万不敢保也  上以重狱法宜昼一乃奏内赡顾两端岂称执法还著覆审确奏会议多官有偏持庇护的参来重处
　　○乙丑兵部覆南北御史蒋允仪王允成疏言徐州处咽喉之地当南北之冲旧设参将一员兵力单弱今若改设重镇则凤阳之总兵可徐议漕运之总兵可求裁至徐淮二郡故多渔丁灶户椎埋勇斗之夫此属可收而用也安庆控扼上游与镇江相映带镇江已改游击则安庆亦宜改游击以资防御  上依拟
　　○命兵部侍郎张经世即出供职
　　○升援辽都司李成龙为庆阳参将
　　○丙寅遣大学士何宗彦祭  先师孔子
　　○兵部尚书张鹤鸣因科臣沈惟炳参奸枢奸相合谋具疏自明  上以其既引去不必置辩
　　○升加衔参将秦明屏实授永宁参将
　　○丁卯大学士叶向高复乞罢  上慰留之
　　○太仆寺添注少卿满朝荐题臣起家秦令为民翦珰系狱者七年乃始得解脱极不乐于激聒然颠危迫于眉睫敢矢血忱为  陛下胪列焉曏者四月雨雹震虩异常连昼扬霾白日为晦月星午见太白经天东邦地震几于彻省六月汲泉河至挂冻夏秋霪雨万宝漂流天地之变不已极乎天地岂无因而有兹变乎蔺酋之乱募兵使者实激之贵州邦彦之叛山东妖贼之叛乱民又何应之如响民萌之变不已极乎民萌岂无因而有兹变乎况东虏控弦于一关之外岂丸泥可封西虏望厌于百万之赏岂漏卮可继无亦变见于天人者为奴酋内犯之兆耶抑为草泽揭竿窥鼎之应耶天鉴赫然而尚不悔其颠倒也一乞骸耳周嘉谟刘一燝顾命倚重之大老以构谗去孙慎行守礼介石之宗伯以封典诎王纪执法如山之司寇以平反革职皆漠不顾惜独眷眷于三十疏劾之沈＜氵隺＞即去而犹加异数焉  祖宗朝有是颠倒乎一建言耳倪思辉朱钦相等之削籍已重为填箝口之嗟周朝瑞惠世扬等之拂衣又中一网打尽之计  祖宗朝有是颠倒乎一边筴耳款夷索百万之资边臣虑其未饱伍卒乞铢两之饷度支犹戒其或奢  祖宗朝有是颠倒乎一弃城耳多年议确之犯或以庇厚而缓求旬日矜疑之辈反以妒深而苛督  祖宗朝有是颠倒乎一缉奸耳正罪自有尝律平反原无溢条辽阳之祸起于袁应泰之纳降被降夷尽占居民妇女故辽民发愤招奴攻城事发仓卒未闻有何人献送之说也广宁之孽起于王化贞饷金以啖西虏而不给卒伍偶有声息驱之城外捍御谬闻奴酋过河又不见西虏策应不觉手脚慌忙抱头先走亦事发仓卒未闻有何人献送之说也深求奸细不过为败抚脱卸之地耳王纪想亦访之的实不欲杀人媚人今反致削籍  祖宗朝有是颠倒乎弃城数抚掷三十万如渚面之沙巧骗抚赀销三十余万若草头之露何至重疲无聊省郡水火迫于旦夕呼龥隔若九阍岁岁诛求挺而走险恐异时叛乱不止蜀黔齐鲁已也  祖宗朝有是颠倒乎阁臣职专调爕票拟主持清议今见忌才坏法之＜锍-釒＞不公斥之轻则两可其说重则径行其言矣见有殛奸匡国之疏不公持之轻则姑不究重则递加罚矣平章谓何  祖宗朝有是颠倒乎尤可憾者沈＜氵隺＞借阉以招宠又助阉而树威振瑾偾裂之祸皆＜氵隺＞作之俑焉此  祖宗朝迸流所必加者也至若戚畹岂不当简何至以阉人销骨之私谗毙皇亲之三仆  三宫分有常尊何至以美姝倾国之私昵淆母仪之芳规此  祖宗朝防微所倍凛者也凡此种种颠倒成于  陛下者十之一二成于当事大臣者十之八九诚不忍见神州之陆沉  陵寝之震惊即从逢干于地下犹生之年也访巢许于山中犹初之服也所祈  陛下终览臣疏嘉与阁部大臣将种种颠倒不惮改弦悉轨于  祖宗之掌故得旨时事多艰满朝荐起废向用不思奋力抒忠何乃空言讦讪本内自拟逢干倾国等语视朕为何如主且亵言比喻大臣影响妄猜宫禁显是沽名卖直本当重处姑从轻革职为民永不叙用
　　○大学士叶向高随具揭申报言朝荐向知咸宁县以抗阻榷税逮系诏狱久之放还近以恩诏起历今职其宦途坎坷几阅半生正使容头过身需次华膴何所不可乃忽抗疏陈言不避忌讳  皇上责以沽名卖直亦复何辞第向以抗直废幸以抗直复而复以抗直锢是忠谠终无可容身之时国家亦全不得起废之益似非  皇上信重诏旨爱惜人才至意伏望特赐优容还职量罚  上不允
　　○大学士叶向高等以进讲帝鉴图说请增讲官  上令仍照旧额
　　○经略辽东王在晋奏抚夷不如养士款赏不如内备督臣与臣见岂在诸臣下但奴强虏众强与众合则危奴远虏近远与近合则危奴在两河虏在九边同时为寇则危今化谋犯为输心化作贼为受羁化抢关为设帐可乎不可乎况自二月至六月给过各酋吃食叚疋等项仅费一万四千六百有奇耳此不当山海六万兵三四日之用何事而辱盈廷之过计哉款守二字原并行不悖乞无惑于两是之言为宗社生灵计长久  上谕已有旨
　　○户部题通行制宝并各省直鼓铸事宜  上命各巡抚一体遵行京局所铸大小制钱著每季凑进五百万以供颁赏等用
　　○总督川湖云贵张我续乞罢  上命速督兵援黔不得因言推诿
　　○添设云南弥勒州学正一员富民阳宗二县训导各一员裁弥勒州同知昆明县河泊所河泊蒙化卫知事蒙化府甸头巡简及云南澂江二府儒学所改训导各员从云南抚按之请也
　　○戊辰祭  太社  太稷遣恭顺侯吴汝胤恭代
　　○差福建道御史周宗建巡视光禄
　　○差工部虞衡司主事陆怀玉管宝源局
　　○升广宁同知万有孚广宁道抚夷练兵佥事
　　○永年伯王明辅请讨肩舆侯爵  上谓戚臣推恩自有典制王明辅三世封爵近已加衔增禄何得又行陈请自蹈妄渎之愆始不究
　　○己巳  上视朝
　　○兵部尚书兼东阁大学士孙承宗四疏恳辞加恩  上嘉其真恳暂听辞免银币命祗承
　　○承宗又奏枢帷无久旷之官兵政非兼摄之务恳持简晓畅兵事之臣以安天下  上以阁臣署掌部务向有成事令一意任事毋让
　　○翰林院简讨姚希孟给假送母
　　○专敕山西道御史侯恂督理饷务
　　○授慧妃父范江锦衣卫正千户
　　○授四川降将罗乾象游击将军职衔胡汝宁汝高及生员邹蔚然范祖文胡肇虞各都司佥书职衔何正光刘养鲲等各守备职衔乾象等首先纳款破贼解围养鲲等捐赀结客督阵冲锋故授职以示鼓舞从四川巡抚朱燮元之请也
　　○南京吏部右侍郎孟时芳＜锍-釒＞辞新命不允
　　○原任遵化副使高捷言妖贼横发兖沂之间白骨山积夏镇戚城运道阻塞岂不皇皇乎国家一大变哉臣忧深桑梓先以贼之本谋陈之而后及角□羊散之法焉臣为行人九年癸丑奉差成都知界首之贼千百为群而官不敢报也如曹濮二州与清豊南乐为邻则其贼出没于二地之间而莫可以一定之迹控之如滕郓金单诸县与豊砀徐邳接壤则其贼连数地以为根株而难以得其要领各省互为推让不敢以闻是以吞舟漏网之雄往往窟穴其中在徐州则有红面贼蹂躏于西河捕之急则轻舟东下直抵邳州山后之连二汪湖又有周柳等湖相接以为浩荡其湖径九十里围三百里一望水光无际长年三老颇知其蹊径以他人入之则误陷于泥淖其舟浅阁难行随为盗贼所害此一湖也山后则为滕峄有青峰山之旧贼离滕县十五里有棒棰手一百一十四等各传食于地方土人乐为居停亦不闻于官也比连二汪湖捕之急则出刘家口入直河繇宿迁南入瓜州仪真而通于湖浙东入庙湾海州而入于登莱乃刘家口则直河之东堤原不可折毁而贪官信奸细之谬词初不过决之以灌田后则浸淫为无岸矣初有奸细欲发难以运河则要率诸贼尚有平人体面尚有顾惜则奸细者麾金以买达官之耳目为反激之术曰白莲教反矣直书街衢于某日起手及差人访之亦不出奸细笼络中则雷同附和曰反是实长人者闻此悬以重赏从以大兵盖亦欲为地方除害但领兵之官冯袖中之访单为问罪之的案而谁能辨之口未及开头已落地取其家赀焚其庐舍楼台化为瓦砾城郭变为蓁莽秦灰未冷楚炬堪怜此之谓玉石俱焚彼奸细者乃乘机而号召之彼平民者欲归正而无门欲投往而无地乃始畏危请教而乞灵于生我之奸细惟其所指而无不从者于是乎三五万之众一呼可得而以中国之府库为家私以漕运之粟米为过活子报父讎妻衔夫恨一鼓而擒官兵杀士卒若猛风之摧落叶又何难焉可畏哉徐兖之地也此地一为盗贼所有则漕运断绝京师坐困求一避难之区而不可得矣然则如之何曰急散之急则报朝廷犹以为晚也散则任其转而之四方不可拘也其大端则山东与淮徐互为策应何也贼以两地为消息也此时贼之在外者不欲其入贼之在内者则欲其出在外者不入则刘家口之三千兵不可不添也以副将居邳州统领此兵镇之自北而南者有照票则放之自南而北者亦然其徐州之浮桥宜急脩之近日为土豪所把持暗开桥梁以纵盗贼而因以取□贾之利此宜另设兵三千守之不在徐州九百之数其州西九里坝宜拨兵二百名铨官一员守之此处用十人决水则徐州一夜可灌浮桥亦以照票放行斯时也在南直不容东民渡河在东省不容南人向北南北客□之为平民者亦杀之而夺其财曰此白莲也畏死之众不得不团聚连结以甘心于一逞也旦夕湖海之贼若孟河若佘山等类一帆可渡则其势益张而不可扑灭故徐州之浮桥邳州刘家口之东岸急宜料理添兵添将以断贼外来之路亦以防贼之突出而为害于淮阳也徐邳各宜设重臣一员旦夕难缓邳州刘家口以参将领兵驻之其东堤即行脩整此江北江南盗贼出没一大关窍也其窃盗之家紏众贿官托以灌田来争则坐以死罪臣为淮守曾于此趱运结芦芭为屋驻二十四昼夜知之最熟徐州为水所灌道臣移驻淮城一旦有警所谓鞭长不及马腹者此地一失则漕粮不北往仕宦不南行而两京坐困如象棋之虫咬心弈棋之千金坠一子不动全局皆输是以重臣宜急设也留江淮半璧为恢复根本此至计也策东而言徐者贼自彼来还自彼去开之以归正之路则临河禁渡非便故臣首及之而东抚与淮抚所宜协力同心不宜偏累东省也其在东省即以新饷募兵安家银伍两行粮银三两共用兵二万须传令各州县精勤选练一一如臣奏准之法结营于兖沂之间悬而不动仍作长垣一路高门一座大树旗旛写招降二字其降也以不持兵器为验即有持器者于高门一里之外交之官厅主管之人以时缴报其平贼之人先令各贼亲识持照票入贼中密密交与引入此营量加奖赏择其才力有余者并令往反游说仍大书榜文通令贼徒知之比于边方明暗二哨邻近县官饶能办此既开此再生之门谁肯甘心为贼也杨震之子杨赐为司徒召其掾刘陶曰张角等遭赦不悔而稍益滋蔓今若不下州郡捕讨恐更骚扰速成其患且欲切敕剌史二千石简别流人各获归本郡以孤弱其党然后诛其渠帅可不劳而定何如陶对曰此孙子所谓不战而屈人之兵庙胜之术也赐遂上书言之臣所言即简别流人之法事理甚明无可疑者为今之计追前之讦告平民者而坐之诬按前之擅杀平民者而坐之抵则人心之怨怒可释远近之谤议可消而天理王章俱得其平矣兵法曰贿其豪臣以乱其谋用兵以来我不能以此道加彼而彼反以此计中我愧哉其无人也杀盗贼则不能而杀平民则裕如盖我兵久怀不平上之人不究其情而以杀为快则昔日之粮饷官为政今日之战阵兵为政特为此倒行逆施以报其上杀平民以洩其忿者怨兵也东兵有南援者过淄邑语人曰我辈久受穷饿此行只有一散岂复回来此一兵也吐露其心事万分真切其所披甲抛弃道途为人拾取岂有战意不识强寇临门司计者何以使兵至此则爱惜士卒之将不可以不择臣家于淄邑隔滕兖四百余里而先任淮徐已知各贼之情状其在于今则杀官逐吏在在而是即陈胜吴广揭竿于草泽而赤眉黄巾奋戈于东海其酷烈当不过此臣安忍目睹之而不一言也得旨妖徒挟愚民为乱要在剿定与散遣得宜前已奉有屡旨这所奏情形方略颇悉著即与覆行本官仍议起用
　　○平辽副总兵毛文龙陈恢复事宜言三方布置昔以广宁为正登津为奇今则山海宜守登津较量则津兵当以应援山海而登莱峙联旅顺密迩镇鲜且各岛联络其中欲图恢复必自各岛布置始查得庙岛鼍矶岛皇城岛为登莱之门户兵将船只之设谅登莱抚臣自有成算毋容臣赘惟是旅顺之险为奴所据我舟径来不便旅顺东距三山岛三百里应以辽兵二千水兵船六七十号用经略标下练兵都司陈大韶以旅顺南游营游击职衔居之从岛入守旅顺则登津朝鲜之水路通矣三山岛东距黄鹿岛二百里以辽兵二千水兵船五十余号用经略标下练兵都司王学易以旅顺北游营游击职衔居之从岛入守金州仍令陈大韶应援唐帝城址尚存可用先臣马云叶旺平辽之法守之也广鹿东距长山岛五十余里应以辽兵二千水兵船五十号用经略劄委练兵游击宋鹏举以复州参将职衔居之从岛入守复州长山东距石城岛二百余里应以辽兵二千水兵船五十号用经略标下参谋都司刘可绅以海州参将职衔居之石城相近小松岛应以辽兵千余水兵船二十号用经略劄委加衔都司林茂春署盖州备御事入守盖州即令刘可绅为之应援石城东距鹿岛二百余里应以辽兵千人水兵船二十号用巡抚劄委守备程亻□政以岫岩备御居之入守岫岩鹿岛东距鲜镇宽叆二百余里即用经略劄委镇江练兵游击张恩劄委练兵游击署宽奠参将事张继善劄委练兵都司署叆阳守备事尤景和各率所部乘除于鲜镇宽叆并相机直入奴寨且分且合以疲其力且进旦退且战且守以挫其锋譬彭越肄楚之法孙子霸吴之术虏之逸自劳合自分而后臣齐率众营各凭山险直逼辽城关上更出师蹙之臣前揭陈部院谓山海出扼其颈三岔焚截其腰东南齐拊其背而蹑其尾奴固可灭也况招练辽兵既免安家行粮又省日月担阁兼习虏情而我得一人贼即失一人则过虑者谓辽民藏奸宜禁海渡正不知辽将或多通虏辽民反深忠愤且拣其壮丁为兵载其家属过登安插远处何奸之有乞速给臣饷三十余万差官刻期押送并再挑选津登各处辽丁二万又募浙江精于火器者万余各给盔甲器械分驻各岛俾图战守以襄恢复至计奇正互用首尾夹攻岂特奴酋不敢窥山海即河西不敢轻渡矣＜锍-釒＞下部议
　　○  庚午  庆陵享殿上梁赐辅臣银币
　　○河南巡抚冯嘉会以中州多事请于磁州增兵一万以防妖贼命所司覆行
　　○兵部覆议言该抚初＜锍-釒＞谓增兵以备勤王再＜锍-釒＞谓兼备防妖窃谓防妖是矣河南北幅员绵亘几数千里据称邪教纵横在在见告而增兵待调何以独驻磁州斗大孤城土毛有几即以勤王故增至盈万似亦当如科臣言暂散之归彰诸府毋得偏为磁累  上然之
　　○阳武侯薛濂乘肩舆直至中门御道御史徐卿伯劾其不敬  上姑贷之令文武各官一体申饬
　　○复四川施归兵备道以保定府同知李椿茂升佥事补之从总督张我续之请也
　　○辛未  孝康敬皇后忌辰  奉先殿行祭礼遣武进伯朱自洪祭  泰陵
　　○湖广巡抚薛贞请敕四川云南广西三省协济黔饷偏沅添设军门事下部议
　　○调宁武兵备参政耿好仁为岢岚兵备易州兵备副使宋统殷为淮海兵备
　　○造平东总兵官关防给总兵杨肇基总理川湖贵州军务总兵官关防给总兵杜文焕
　　○壬申  上御文华殿讲读
　　○朝鲜进贡谢恩  上以朝鲜国王恪守臣礼助饷惜民忠义可嘉著赐文绮一袭银一百两仍赐敕谕以旌忠节差来陪臣吴允谦等航海入贡险阻备尝额外各加赏赐以彰怀来远人之意
　　○四川道御史练国事摘举死节之臣崔儒秀宜与何廷魁一体恩恤章下该部
　　○升通州兵备佥事魏云中为尚宝司少卿
　　○起调河南右布政卢维屏为通州兵备布政
　　○升署都督佥事镇守永宁等处总兵官马世龙注后军都督府带衔
　　○升通营游击贾秉廉为参将管巡抚中军宁塞游击王兴业为通营参将辽东大康游击朱梅为经略标下抚夷参将
　　○癸酉  孝慈高皇后忌辰  奉先殿行祭礼
　　○大学士叶向高三蒙宣谕具＜锍-釒＞恭谢  上以明日经筵即令入侍
　　○兵部尚书兼东阁大学士孙承宗进缴蟒玉  上令祗承以副眷酬
　　○大学士叶向高又题人臣去就大义只有两端当可为之地操得为之权则不当去虽不可为不得为而人不责其必为则犹可浮沉而不去今臣自票拟而外有一事之可为耶今日人情自票拟而外有一事之不罪责于臣耶在廷诸臣亦有欲留臣岂不知其不能不过欲縻之当罪耳万望  圣慈禠夺臣官俾得为编氓以没世得旨密勿赞襄功在迹外从来国家多事人情责望倍殷何必在念宜一意佐理匡济时艰
　　○刑科给事中刘弘化题  皇上出阁蚤废频遭国恤所恃以开发  圣虑者只有讲筵一线而日讲尤为密切盖齐治均平之理赖学问为阐发非草草故事也臣尝就经义按时事如  皇上尝发政施仁矣而辽民之轸恤无术妖党之角□羊散无法则仁及穷  皇上尝以义断事矣而诏狱之严断未明生杀之大柄潜移则义反晦  皇上未尝不以礼睦族也而非分之溢施何以裁制藩服  皇上未尝不以智临下也而不测之恩威何以风示百官  皇上未尝不以信布令也而国是随人心以更移宸纶因时局为摇夺则又无以作孚于万邦传信于万世诸如此类转关全在  圣心而援古证今反覆开导惟讲臣最易得之然尤不能不厚望于辅臣盖  皇上之意旨辅臣所熟习故讲臣所未必知者辅臣必知之则可以时语讲臣而俾之藉手以献启沃论思岂异人任乎望  皇上遇有经书疑义俯赐访问间及大政面谕辅臣□议至当禀旨处分无徒付于口传以启外庭之疑得旨这所奏讲筵交警知道了章奏间有口传内外登记阁臣时多回奏谁敢从中操权小臣每每好生疑议且禀旨字样不合奏体都且不究
　　○赠四川合州乡官原任安定县知县董尽伦光禄寺少卿荫一子外卫正千户世袭仍立祠岁祀奢酋之变尽伦倾赀募众与合州知州翁登彦婴城固守手刃索印之吏屡挫贼锋及奉檄援渝义不反顾竟以身殉南京户科欧阳调律等为请恤典故有是命
　　○山西道御史吴甡言今日最可忧者奴贼最当防者山海最宜委任者枢臣与经臣乞念军国重务急在淂人谕辅臣孙承宗专理枢务经臣王在晋专理关务不得诿于贤劳摇于众议得旨辅臣掌部并经臣料理关务已各有旨廷臣不妨条上方略但毋得以纷纭议论偏持致误边计
　　○礼科给事中王志道题弭奸之道从风影处捉之不若从根本杜之从窟宅销之所谓根本窟宅京师之人心是也若寻风影而摇其根本反留其窟宅是以弭奸细之说生奸细也方今中外震而讹言兴臣请已经谳讯外愿厂卫一切镇以安静  上以诘奸原系旧制但不得牵累无辜
　　○升贵州副使缪国维为本省右参政提学道佥事刘锡玄为贵州副使
　　○甲戌原任兵部左侍郎今升南京兵部尚书魏餋蒙以疾辞不赴  上许之
　　○命礼部右侍郎兼翰林院侍读学士朱延禧左春坊左谕德兼翰林院侍讲张瑞图右春坊右谕德兼翰林院侍讲韩日缵姜逢元各补经筵讲官翰林院修撰钱士升简讨缪昌期罗喻义孟绍虞各补展书官
　　○吏科给事中甄淑言元辅领袖百官杜门不宜太久  上遣官敦谕即出
　　○以应天巡按易应昌提督应安等处学政孙之益淮扬等处学政
　　○差户部云南司员外郎杨去疵管通州大运仓
　　○升山西太原府知府王潆为宁武兵备副使
　　○乙亥太学士叶向高等题西虏抚赏之费部中无此旧额故臣承宗以发帑为请此外最急者如毛文龙招募辽兵须饷三十万蒙给帑银十万而前银已尽该部又行渎请保定巡抚以妖贼作乱亦请三十万为募兵之用此三项皆目前紧急之事然亦不能如数尽给臣等各拟十万两少应其请  上未允
　　○向高等复为云南请帑言前此所发皆川贵之饷云南未沾分毫况辽民赈济银复那作屯田之用今户部所请十万虽充云南兵饷实留此赈济辽民即将两广辽饷抵角□羊云南是亦两利之道也谨将原票改正请旨  上从之以许发云南帑金五万两留赈辽民命该部行文两广总督官于辽饷内对支五万两解给云南
　　○以沈王珵尧久薨命世子效镛暂管府事
　　○改南吏部尚书孙玮为刑部尚书户部右侍郎董汉儒为兵部左侍郎协理戎政
　　○升太仆寺少卿刘策为右佥都御史巡抚山西
　　○差户部河南司主事陈之羙管通州草场
　　○丙子兵部尚书大学士孙承宗巡历山海因条次抚道及兵将宜裁宜增者言通州兵仅数千特设巡抚材长驭短宜裁通抚而归并于顺天密云官多费广宜裁一道一府而以赞画叶震生为道一片石合燕建有两副将宜裁其一即以京营杜应魁补一片石副将之缺俾领所募兵驻擡头营而撤刘昌胤之西兵以还三屯刘家营有兵二千七百系四省抽调之兵练之通州者今数多逋而半以土人啖厚饷建昌营车兵一千八百名以买闲化为乌有而募住城人以应点此应裁应清之数也昌平兵力单弱当增万余人请以柯仲炯黄焕潘永年所练兵调发昌平分防怀柔巩华等处而通州亦做昌镇例以总兵张士显所练调发通州派防顺义牛襕等处两镇兵务各足一万五千人至于蓟门加饷之议当先清随军占种之田更于本镇索其可节之费又更于本镇新兵查其可减之数量为那移此宜增宜补之数也大约关上之弊将不问兵独有乞升乞调兵不问技独有乞赏乞粮臣之意欲以及时练兵选将为实著而以用毛文龙西虏为虚活之著其道在有沉雄博大端谨精详之大臣力去逃官逃将以洗天下之心而新其耳目其主意在守而其守在力修战具其战具在关而其提掇全镇之精神在关以外故必有包括全辽之度乃可以毕辽事如督臣王象乾有大臣之概而晓鬯夷情即眼以老昏而精神尚自矍铄经臣王在晋精勤有余而笔舌更自迅利然沉雄博大之未能两抚臣李瑾王国祯俱精详端谨道臣袁崇焕英发有担当臣取其志尚欲炼其气阎鸣泰沉雄博大有之端谨精详亦有之然而成色未满八分又闻诸臣言新侍郎王之采之精练旧淮抚李三才之挺拔宣抚王之臣之主持熟夷情皆可备经略之用而臣未见其人也至于帑金除先发二十万外再得立发百万庶可济冲边然眉之急得旨览卿奏具见筹边大略体国公忠朕心悚豁时事交迫既画一条奏何可需延经臣王在晋捍御危关猷劳久著准召还拟用王国祯才望素优著即另推用其赞画道将等官更置委任及练兵均饷等事都依议行奏内各官堪任经略的著从公作速推举帑金给发已多卿奏冲边急需特准发五十万两仍著开款务济实用毋得虚糜全辽沦蹙畿辅震惊朕日切忧劳赖卿谋猷参决庙算一切紧要事宜应会各部或本部径行不必覆奏卿一意担承务振从前玩愒之习蚤奏固圉恢疆之功用副朕倚重至意
　　○丁丑兵部覆平辽副总兵毛文龙请兵请饷＜锍-釒＞言文龙灭奴则不足牵牛则有余朝廷何爱三十万金钱不以饱海外之义旅而收其一臂之用至臣部前＜锍-釒＞所题闽兵与招练兵其渡海有日独淮兵屡奉旨过海而里足淮扬藉口剿妖宜速行催发并报开船日期以无误军机得旨各兵应援毛文龙已有屡旨如何不遵著各该巡抚官将起行日期作速奏报所请粮饷准发帑五万两余著该部速处
　　○宴朝鲜国陪臣命礼部侍郎周道登待仍以经略王在晋之奏谕登海奸徒骚扰的行该国禁戢
　　○升礼科都给事中周希令为太常少卿贵州道御史吴之皞为大理寺右寺丞山西道御史潘浚为太仆寺少卿贵州道御史黄彦士为山东布政使司右参政户科右给事中王继曾为浙江按察司副使山东道御史佘合中为山东按察司副使
　　○戊寅中秋节赐辅臣及讲官酒膳人赐辅臣上尊珍馔
　　○左都御史邹元标题悉陈民隐以备巡方周知一辨真廉以察群吏一倡俭朴以维士风一揭慈训以醒酷吏一挽邪风以端士趋一慎考语以挽谀风一敬重以光言路一平心以恤小吏一察奸民一安穷民凡与巡抚藩臬相待之体及军官袭替屯田水利加派火耗虚粮虚丁之事无不悉载内又言  祖宗于御史勘军功不叙录良有深意恐其扶同欺罔也今朝廷虽不叙御史之功而巡抚阴酬御史之德公私之报则一  陛下胡不取四十年金吾籍观之何累累也亦世道一变矣得旨览奏吏治民风详明剀切若各巡按官能著实举行天下岂有不治卿等还加意督率有不称职的著考核参奏以警违玩
　　○天津监军道来斯行率师讨武邑妖贼平之先是天津兵赴兖以初五日次景州真定兵亦以是日营衡水闻于弘志之变斯行遂返旆直趋武邑约二路兵以初六日并进贼登楼拒守官兵以火攻击破之弘志率死士突围走为生员叶廷珍所擒凡七日而贼平保定巡抚张凤翔以闻得旨妖贼荡平朕心嘉悦张凤翔巡抚有劳还著督发有司官用心绥缉务绝乱萌有功员役候叙录既而凤翔以恭报擒获妖首请旨处分命于弘志等即于彼处正法枭示
　　○实授候补御史何廷枢狭西道胡士奇梁梦环俱河南道王政新广西道
　　○造广宁道抚夷练兵永平府专管抚赏钱粮各关防给佥事万有孚通判周应时
　　○己卯加赠宣德时交阯死节三忠臣何忠为太常寺卿刘子辅为太仆寺卿易先为光禄寺卿除何忠已谥忠节外其未谥的还令议谥年远免荫从太常寺卿朱光祚请也
　　○光祚又为前江阴令死倭难赠光禄寺少卿钱錞请谥下所司
　　○云南丽江土知府木增御虏致疾告替入山准加本省本政使司左参政职衔致仕以劝忠义
　　○起原任松藩参将袁善以原衔管云南武寻游击将军事升蛮哈守备薛继周都司佥书管云南荞甸游击将军事从云南巡抚沈儆炌之请也
　　○改原荫锦衣卫副千户顾缵诒子震孙锦衣卫副千户全俸优给
　　○发帑银二十万蟒等叚八百疋于山海关为抚赏西虏之用
　　○庚辰祭  夕月坛遣惠安伯张庆臻恭代
　　○吏部等衙门会推辽东经略已题推阎鸣泰李三才王之采王之臣四臣会枢辅孙承宗以经略遽难得人自请身任内言西虏决非守关之人逃将决无守关之计臣愿以本官赴山海督师如辽人可用决不敢以众疑而概弃辽人西虏可抚决不以众信而遂凭西虏得旨览奏亲往督师封疆有赖释朕东顾之忧深用嘉慰卿便以原官督理关城及蓟辽天津登莱各处事务俟功有次第即召还朝
　　○升大理寺左评事曾守身大理寺左寺副
　　○差户部云南司郎中刘炼管理通州粮厅
　　○起原任庄浪游击祁继祖以原官游击为正领兵官湖广黎靖副总兵龙万化为副领兵官督率各兵赴遵义剿贼
　　○辛巳礼部请册封  皇五弟  上命择吉举行
　　○命礼部尚书兼翰林院学士掌詹事府事顾秉谦回部管事
　　○改兵部尚书王在晋为南京兵部尚书
　　○升山东按察司副使阎鸣泰为都察院右佥都御史巡抚辽东等处
　　○升通政司右参议聂士润为左参议刑部郎中李茂英为通政司右参议兵部车驾司主事麻僖为尚宝司司丞
　　○壬午督师大学士孙承宗题关城有当用之人及不容己之费拟以兵部职方司主事鹿善继王刻石同行更以顺天府通判杜应芳料理杂务前蒙发帑五十万今虎酋且到关则五十万将为抚赏之用见今辽兵方苦无居辽人归自杏山者方苦无衣无食七万兵每日要练方苦无赏乞发三十万随臣前去并请推用枢臣  上悉从之
　　○黜湖广总兵官薛来胤回卫仍严行勘奏来胤奉命援蜀偃蹇荆门及督抚屡催始不得已就道抵渝五日樊龙已降哆口言功迨再檄赴黔遂称病径去总督张我续郧阳抚治杨述中各＜锍-釒＞紏之部覆禠职听勘
　　○起原任刑科左给事中降浙江布政使司照磨魏应嘉于吏科升工科左给事中韩继思户科兵科右给事中朱童蒙兵科俱都给事中时吏部＜锍-釒＞内拟升周朝瑞礼科都给事中  上谓朝瑞已给假著另推以后给假官俱不许推升
　　○填补山东道御史周汝弼河南道御史庞尚廉山西道御史顾其仁广西道御史宋师襄
　　○差刑部江西司郎中赵会桢南直隶恤刑贵州司郎中王光经山西恤刑
　　○癸未金星顺行犯轩辕火星
　　○以南京礼部尚书周应宾为礼部尚书兼翰林院学士掌詹事府印升少詹事薛三省吴宗达周炳谟各礼部右侍郎兼翰林院侍读学士
　　○增武举制额三十名
　　○工科右给事中尹同皋题国是坏于官多兵气扬于心一今辅臣议裁通抚矣臣谓天津登莱二抚亦当别议也既裁密云道臣府臣矣臣谓山石等处诸道臣府臣当议者更多也得旨所奏省官诸事著酌议题覆其间系边疆的听辅臣承宗奏行
　　○先是保定总兵鲁钦条列事宜有扣留马价一款兵部覆允业奉明旨太仆寺执争下部再议兵部言臣前覆鲁钦＜锍-釒＞非不知冏藏空虚盈缩当计第保镇密迩畿辅绸缪宜周况此万有余金于冏寺不过一勺之微而于该镇遂得千骑之用如寺臣言太仆马匹祗供京营骑操银两止供各边年例则所穪  陵工二十万五千两岂亦载之冏政者而以圉金代将作之需夫亦谓  皇上财总以供  皇上用耳况以马银买马又一可得三较之他端那借似有间矣伏乞仍留马价一年付鲁钦买马后不为例  上然之
　　○广东道御史李玄题杜百官私交之门崇群僚急公之谊乞敕部科院寺紧关衙门各令本官住宿公署日理当行事宜庶可挽敝习而振明作得旨近来各衙门怠玩成习著各该堂上官严行督率恪共职业有抗违不遵的参奏处治其公署歇宿还议妥行
　　○甲申原任吏部尚书周嘉谟参枢臣张鹤鸣主战误国饰说欺君乞处分以明国是  上以公论自明不必深辨
　　○升真定府知府徐腾芳为山西按察司副使易州兵备
　　○乙酉  宪宗纯皇帝忌辰遣武进伯朱自洪祭  茂陵
　　○造督理辽东蓟镇天津登莱等处军务内阁关防给大学士孙承宗
　　○总督漕运李餋正恭报粮船过淮命所司知之
　　○礼部尚书顾秉谦南京刑部尚书李长庚各＜锍-釒＞辞新命不允
　　○巡按湖广御史舒荣都为  潞府赡田乞免加派章下所司
　　○巡抚四川右佥都御史朱爕元备述文武殉难诸臣请优恤以慰忠魂言奢酋变起仓卒一时披靡其间仗节死义者如兴文知县张振德之一家盛服赴火自焚南溪知县王硕辅之城陷自尽被贼肢角□羊桐梓知县洪维翰之谊不受辱甘心陨首灌县知县左重之提兵血战膏身原野已经前＜锍-釒＞题明此外如建武所掌印指挥李世勋以城陷挈妻赴火而死兴文县署印教谕刘希文骂贼不屈夫妻殒命仅遗七岁幼孙为家仆背负走脱合州乡官原任凉州屯兵同知董尽伦倡举义兵保全州城督兵至重庆中途为伏贼剌死富顺县举人聂绳昌召募义勇御贼战死泸州监生吴长龄自率义兵恢复泸州后中贼伏父子俱战死兴文县乡官原任龙阳县丞胡一夔被虏不屈而死其余如指挥瞿英韩应泰镇抚都联芳百户袁中绣张羽材官雷安庶边一礼训导赵恺生员周清儒等皆以御贼捐躯乞厚加褒恤用慰忠魂章下所司
　　○朱爕元复以擒获奢贼伪丞相何若海及伪相印报闻若海自言遵义府人先年潜入京师以卖诗字篆刻为生因见东事孔亟屡赴各衙门条陈不用遂乘催调之差前往蔺州投入崇明父子献上三策谋图大事逆贼从其下策遂据重庆围成都只是土兵无纪律致有此败并言丞相印系水西鸟蒙乌撒东川西夷府共铸授之盖自古奸雄游侠中国不能用而为夷狄用如宋张元之徒非一人矣
　　○御史江日彩参总兵张士显妒能说谎复参兵部职方司主事董承诏违旨寝咨  上俱不问先是悬榜都门募能灭奴者不爱通候之赏有金华道人刘镇华揭榜求效日彩以闻  上命兵部试之镇华在总兵张士显营下借兵二千操演阵法士显出其不意分伏数千人四面冲之或陷或伤或披靡而镇华之二千人毫无所损士显因投揭指为妖法而禁士卒不得赴操于是兵科左给事中朱童蒙与日彩共参士显不识阵法反诬为妖法妒贤嫉能不可为大将  上谓刘镇华阵法已试著该部咨送山海总兵江应诏处仍议加秩衔张士显用心练兵不必苛求既而兵部久不发咨镇华复辞秩请敕  上命遵前旨赴山海听督师辅臣酌用日彩复代为请兵有旨该部议奏兵部既不发咨又不议奏镇华以久候不用投揭而去日彩＜锍-釒＞言  皇上悬榜招士惟恐不来而该部故抑之使长郁而去夫魏不用孙膑而为齐用楚不用淮阴而为汉用今镇华即不为人用然国家已不得国士之用矣且前此白丁市棍未经试验者取部咨若寄何独于已试之镇华而靳之在职方用人之法或别有所为而后用又或别有所为而不用臣且未深求惟是煌煌明旨至于四五一概置若罔闻  皇上试一诘问不知何以自角□羊久之职方司郎中董承诏奉旨回奏具＜锍-釒＞引咎且言镇华未可深信命承诏照旧供职
　　○丙戌  上视朝
　　○升通政司右参议吕邦燿为太常寺少卿狭西副使王国湖为光禄寺少卿山东道御史薛敷政为太仆寺少卿山西提学副使文翔凤为南京光禄寺少卿
　　○丁亥原任少詹事升礼部右侍郎兼翰林院侍读学士温体仁以疾辞不赴  上温谕即来供职
　　○升福建右布政魏时应为光禄寺卿管少卿事南户部郎中汪先岸为南京光禄寺少卿山东佥事袁崇焕为副使备兵永平
　　○赠礼部尚书刘楚先太子太保以其有功国本也
　　○工科给事中方有度陈制奴要著谓觉华岛去宁远二十里守之则近可系属广宁远可联络南卫至庙岛皇城岛广鹿岛等处去四卫甚近去辽阳亦不远乞选兵将分驻则奴之备多力分关上庶可息肩因荐加衔都司汪崇孝加衔游击赵佑可助毛文龙章下兵部
　　○升山东按察使阎调羹本省布政使仍管兖西道副使事
　　○己丑  上视朝
　　○祭  历代帝王遣保定侯梁世勋行礼
　　○荫南京工部尚书何熊祥子士琨入监读书
　　○兵部覆南京工科给事中徐宪卿等＜锍-釒＞言留都根本重地绸缪宜豫科臣徐宪卿等以都城画防军士不多议于西南中三处相去适均之地各建营房就于七营内挑拨选锋及拔尝伍之尤各带兵器更番轮直又虑夜巡寥落除旧军外再增军一千名仿复初年攒把之制通宵巡警无非建威销萌之至计若亲丁实将官之手足将至坐营而下委宜次第选设操赏为鼓舞之要机春秋例赏之外委宜岁加操赏户兵工三部之库积贮在焉欲绝睥睨之端当严典守之制故每部各募壮士各给口粮统以卫官更番入直亦万万不容缓者其兵器盔甲既一时难办不妨于内帑借用俟后造还水陆营兵与草泽豪侠之类应补足者补足应搜罗者搜罗在任事诸臣设诚而力行之耳  上是其议
　　○发年例银三万五千六百四十九两八钱于固镇
　　○巡抚天津右佥都御史李邦华以天津等处异尝水患乞速行勘恤以固民心章下部院
　　○差工部虞衡司主事陈明晰管理验试厅
　　○录矿税建言毙狱狭西富平知县王正志子惟让入监读书
　　○庚寅原任南京礼部尚书赠太子少保谥文简黄凤翔男生员黄正中＜锍-釒＞恳录荫  上念其以国本陈言令该部照冯琦刘楚先例具奏
　　○调新推狭西总兵李时新为四川总兵勒限赴任
　　○辛卯工科右给事中尹同皋以驿递滥用夫马参云南按察使庄祖诰鹤庆府知府李乔岳户部员外郎贺自镜及太监何允中等兵部覆言驿禁屡经申饬诸臣犹然骫法即重处亦不为过第念其所犯在严旨未布之先人情久玩之后微有可原而庄祖诰李乔岳正在危疆拮据需人与贺自镜俱量加罚治太监何允中应敕司礼监戒处以后凡辖有驿递州县官但遇勘合及牌票到日务要躬亲查核即有勘合而填非本官姓名即系借用申报究惩即填本官而额外多用夫马即系滥用径自裁革至于科索尝例等项更宜力为禁绝不许容隐阿纵如再有仍前玩愒滥行应付者抚按官不时发觉指名奏处毋以姑息从事若抚按总兵领去勘合不许徇情滥给亦不许将自己牌票滥与别人庶积弊可祛而驿递之困苦得以少苏得旨驿递冒滥已屡旨禁革如何不遵庄祖诰等姑著各罚俸半年何允中著司礼监戒谕余依议严行申饬
　　○户部尚书汪应蛟以军饷积逋太多乞酌议考核言臣尝简本部册库清核数目如山西狭西各留民运广西云贵原无京运若浙江江西各仅六万余两湖广八万余两福东或三万或一万为数不多惟山东之四十八万九千八百有奇河南之四十二万六千八百有奇南直之四十三万有奇北直之二十万八千四百有奇及淮浙等处盐课赃罚共一百一十万二千三百有奇各关税三十四万有奇并轻赍余剩约十二万有奇皆太仓恃为命脉者也及查四省直数自万历四十四年起至天启元年止则山东且欠九十四万九千六百余两河南且欠五十七万二千余两南直欠五十八万五千九百余两北直欠一十万九千五百余两其余各省所欠亦各以万千计未徵者托名抚字已徵者藉口存留贮之府县而府县不角□羊贮之藩司而藩司不角□羊督催之飞檄如云而输将之积弛犹故臣与巡视臣又安敢博长厚之名而避查核之怨乎今万历四十四年至四十七年未完姑照带徵例以十分为率于今冬定完二分其四十八年天启元年分未完定于今冬十二月尽数完足天启二年分于十二月定完五分若分数不足即清查确数移送巡视科道臣听其分别差等而轻重参罚之一如巡青光禄之例以后俱岁终一行毋或宽贷庶几法立知儆太仓其有瘳乎得旨近来钱粮逋欠数多以致九边额饷亏缺日来催讨内帑有限岂能答应尔部还差官勒限速催违的指名参究民运著抚按官自行各司道作速徵角□羊不得尽责该部
　　○先是京营三总兵萧如薰等投揭内阁以权轻掣肘为言阁臣代请下兵部覆议欲稍重其事权俾三大将各立一营得握操纵不必仍属京营见辖之兵听于京营内挑其精锐堪战者满万而止其将领等官听三总兵于岁终汇造官评送巡视衙门从公举剌车马器械及操赏诸费务令事事凑手庶几伸威令以展筹略业已得旨依议总协戎政吴汝胤余懋衡等以三总兵越京营而投阁揭该部亦未及咨会□确而遽行题覆具＜锍-釒＞驳正言如薰等所言有不可行者旧制有不可更者尽营挑选徒滋纷扰不可行举剌将领原属总协科道不可更歇操之日合演以振兵威不可更粮料器械战车马匹事事经总协综核不可更营军每月轮守库藏不可更臣等即不敢掣总兵之肘亦不敢失  祖宗之职掌＜锍-釒＞付部议署部侍郎张经世言臣部前＜锍-釒＞之意非重三将也重营务也非欲其尾大而分该营之权也正使其专意而效该营之役也查三将分兵各止九千未足一万尚有老弱有如汝胤等所言军不必尽营挑选第令就现拨军中查其老弱册报该营易以精壮要以足三万之数而止此其说自凿凿可行各军专属三将操练其每月调队合操团操俱为除免止于夏冬歇操之日三十六营合操一次每岁不过二次耳总兵原无举劾将领之例岁终官评原宜开报总协巡视以凭举劾臣前＜锍-釒＞已明言之至于轮守库藏三将所用之军器俱在焉况每营军不过二名每月官不过一夜亦不至误操废事而所当仍旧遵行者也得旨这分练事宜依议著实行其岁终举劾著凭各总兵开送以重事权
　　○山西道御史樊尚燝请重察典以昭公道内言丁巳一察如史记事李炳恭丁元荐贺烺等公论至今惜之当以闲散择用  上从之
　　○差户部贵州司员外郎李鸣珂管临清钞关四川司主事随不矜易州管粮
　　○起原任湖广按察使程寰复为本省按察使升广东副使林绍明为湖广参政调湖广副使顾起凤为本省提学副使升长沙府知府关守箴为上江道副使
　　○黜新升四川龙安参将潘隆石泉守备严有翼回卫以左翼营游击叶应武调管松藩东路左参将事右翼营都司佥书周基命调管建南游击将军事罪潘隆等以规避违限调应武等以就近推补也
　　○升万全都司朱桂芳为游击将军管马兰路事
　　○壬辰  上视朝
　　○土星顺行犯守鬼宿东南星
　　○升江西按察司副使曾用升为尚宝司少卿江西按察司按察使陆完学为福建布政使司右布政浙江布政使司右参政刘可法为本省按察使福建布政使司右参政李俊为四川按察使
　　○癸巳命礼部右侍郎朱延禧教习庶吉士
　　○左春坊左中允周延儒给假省亲
　　○升南京尚宝司卿南师仲太常寺少卿提督四夷馆山东按察使魏说太仆寺少卿
　　○赠少詹事庄天合为礼部右侍郎荫□子中书舍人后复加祭一坛仍给全葬以其讲读劳深也
　明熹宗悊皇帝实录卷之二十六
　　天启二年九月甲午朔  光宗贞皇帝大祥
　　○是日奉安  神主于  太庙同日奉安  孝和皇太后神主遣驸马都尉侯拱宸祭告  太庙遣永康侯徐锡胤祭  庆陵
　　○大学士叶向高等题蒙发下户部借帑本  上传不允又于工部本传令户工二部措还银十万两又于御史马鸣起本传问辽饷五十八万今作何用窃惟内帑借发已多今频频请借臣等亦厌之但各省钱粮徵解不前而川湖云贵四省各以兵兴支用山东积欠至百余万其各处加派新饷又多议蠲议减况奴酋猖獗诸虏俱动吉能已犯延绥卜夫又至塞下各镇请饷请市赏之费不能一刻缓而户部帑如悬磬无以应之事体重大仍拟两票恭请  圣裁如蒙慨发勒令解到即行补还其辽饷五十八万必通融以充山海诸处兵饷岂有此项余剩存留不发御史之言殆未察其情实也
　　○加赠原任礼部尚书曾朝节为太子少傅荫一子中书舍人习字出身以其讲读劳深也
　　○升协理戎政兵部左侍郎董汉儒为兵部尚书不许例辞
　　○改南京户部尚书陈荐为南京吏部尚书
　　○乙未工科给事中方有度请广设阁员  上以阁臣已有多员且题推自有成规小臣如何轻言增添
　　○命通州兵部右侍郎王国祯以原官总督宣大山西等处军务兼理粮饷限九月内到任交代不得延迟
　　○兵科给事中魏照乘以畿南妖贼蠭起天雄锁钥宜周内言宁山游击卢国忠威令不行致春班官军不终事而先逃乞速为更置旧时白莲案贼有鸡泽康传头者至今未获乞严行缉捕各州县速募民壮一二百名豫备杀贼其粮饷乞敕保定抚按蚤为设处部覆卢国忠革任回卫康传头悬赏购捕民壮听该抚著落所属州县选募合用钱粮各该地方官设处支给  上从之
　　○裁直隶太平府知事一员应天府河泊所官二员池州府贵池东流河泊所官二员从巡按御史易应昌之奏也
　　○太常寺卿仍管少卿事朱光祚条陈铨法言铨政之弊在于迁转太骤今欲使贤者得久任而行其志有七法焉当初举时务慎其选必其异日可以澄清庶品刀尺九流者但铨宰实见得是而兼听与独知可勿拘也此一法也既进必历四司十二转苟资次未应柄用一假再假皆听之使之久习事而深积望此二法也每省直司官必遵往例赴补之规察典应典选者先以部劄催之就道使新旧务相接续此三法也每选郎有缺必调见任之功郎取两人面交代俾火房内一应旧章材籍永无胥诡之弊此四法也如选郎有故不来副郎代理必恪守规随勿自薄为代庖堂官手注簿内许其后光通理此五法也每双月选司除郎中公署外其员外主事皆宜屏交营职使精专神暇得一意看详单册磨勘吏奸此六法也考功郎中每内外二计之年其起用也必限光一年春夏到任博咨公论徐折众淆不得弛担临期草草了事此七法也七法立而又一复点卯序单之旧防用贿上下其手者二复三六九面发落之旧防有釜鬵其中而壅无控之情者三复归并分行总序之旧防有以加纳孤行而占旧行多人之缺者四复选司与户工二部该司面对事例号簿咨文之旧防有以假印伪咨而耗蠹国计者五复各顷例银画一之旧防有一行而先后转换者六复老惫癃残遥授职衔之旧防有以无用而虗有用之缺者七复初考中复考中之旧革去准考中变体防有市一举笔恩而捐数百金之饷者八复三堂四司俸摺之旧义取各省直吏部共知大小官一定资俸防有生独任之疑而无解于怨望者九复部堂大张俸屏之旧使万目共见防有疑鬼疑神而索径于走空之徒者十复实缺官半月领凭候缺官宽限一年之旧防有在京久候履任无期而困于子母钱以朘民取偿者十一复少选少转候缺官之旧防有起河清人寿之叹而惟日不足恣行硕鼠者十二复仓巡等官升改降选之旧防有奸胥谮禀而失掣签定官之经者十三复听选听补官久候无缺准假票暂归之旧防有窘于薪桂而挓傺捐生者十四复点卯截取考官急选尝期之旧防有斗捷径而居遐方跋涉之先者十五复一年一报听选事故官之旧防有隐死而冒今生者十六复二司参政参议副使佥事设官之旧与两京部寺外转随缺随俸之旧防有阴为上下而阳起积薪之叹者十七复云贵广西远方另立俸簿之旧不与腹里善地论浅深防有惮远恶而急规避者十八复边远选官应付手本随凭给领之旧防有掯勒延捱者十九复身言身判因材器使之旧防掣签极公则人地不宜极私则讪讥肆起者是谓十九防然此为见在向用者计也而欲使待用之才源源不匮有储才之二议焉一曰储在位之才近来部科公访大都聚族拟议信手抄誊取情面塞责而已宜诏两京京堂官六品以上与在外方面官但升补到京仿古载贽意即举所知异才真品绝学鸿词数人途不问文武官不问显晦地不拘本贯地方必要素所心服情甘保举仍揭送吏部都察院吏科文选司汇册备考多则数人少则一二人俱要实评戒作泛语至京堂三品以上蒙恩升转者举知自代下部纪录久之如吕蒙正夹袋虞允文材馆博收精用何至一有缓急輙患乏才乎一曰储在职之才夫人有能精核钱谷明习宪章诘奸弭盗善课鸡豚树畜皆治办才也何以考之考之以其言耳书曰询事考言未仕之先事即在言中也今议考举贡监儒选官不必出四书论策题目但考律考事如抚字催科祥刑钱法盐法防河器械甲兵农桑水利律例招移之类相兼问答限以数条宁质勿文宁切勿冗每考拔其尤者优用之仍刻其卷以为矜式此议若行请先刻书册通行天下使知朝廷实求才之意俾各听选官在家专精神于经济条章实探讨乎民瘼吏弊学优而仕必无伤割之虞矣至惜才亦有二议一曰惜察册表册苛求之官臣昔闻吏部有谣生文选死考功谓选司主明陟功司主幽黜也不知论劾被察官在功司议处轻重犹有差殊若赍捧月分外报考语但有一字之疵每大计后二月功司付送五花册于选司但有一笔之直即转王官矣夫非死文选乎表考一节屡经言臣条议而吏部必不能行非不肯行也一者为那缺地若其不转于何出缺一者为本司计既已有议又将安之臣愚以为不然如欲出缺何必王官谬议行令各抚按遇司道入贺  万寿时先将所属官员细加查访虗公品评遇有可议者不必注考但款列实迹于册一以过之大小赃之多寡为处分之等第某也自新无自劣转某也使过可期酌量处分或降或调或改教或老疾开报吏部类题作缺听其陆续赴补但取不害地方人不废地方事不占吏部选司之缺有其人即多多益善正不必拘于往额无其人苛索何为是一举而于吏治民生铨法有三得焉安在其不可行也至于外察毕功司掌印官仍宜宿部数日查册内有议未处官或系司府辩明或系舆情共惜一一手注明白用印钤盖亲付选司不得溷行劣处此举必在二月初五六日以前印官注完呈堂简阅待至初七八日则又入会场同考矣此二百五十年不平一案以存留之官反重于察处之法也一曰惜内计外计久淹之官臣看得每外计年正月议处方面有司苟公道旋明亦得径起每六年京察庶官皆然惟四衙门官向坚闭阁隐鳞之意例不赴补若部中久置而不问是薄谪同于永锢矣今议凡被察翰林科道吏部官与各部寺官有一青受法惩艾已久不自赴部者通与酌量推用俾展采乘时无长盐车之叹得旨铨法久弊委当整顿所奏着该部酌议
　　○刑部定逃将达奇勋窦承武罪依律拟斩从之
　　○礼科署科事给事中汪庆百题新历将颁旧章未举乞速定册封之期  上命遵屡旨与秦藩并封
　　○赠原任都察院右都御史沉思孝太子太保男士皋准改荫注选以其忠谏有功也
　　○丙申  上视朝
　　○官兵复滕县山东巡抚赵彦以闻因叙总兵杨肇基监军道王从义徐从治来斯行将领杨国栋廖栋刘永昌来燕喜之功  上命并力攻剿邹贼务早荡平将吏功次查明优叙
　　○升广西参政刘洪谟为光禄寺少卿礼部郎中桂绍龙为福建按察司副使河南布政使司参议陈腾凤为浙江按察司副使
　　○升原任广东都司佥书吴世重四川巡抚中军游击新推甘肃都司佥书吴承胤补肃州参将福建南澳都司佥书刘应宠改标游水兵游击新推狭西庆阳参将李甘来改补湖广镇筸参将新推大同参将岳维官改补延绥宁塞参将新推山东都司佥书王嘉言改补蓟镇石塘参将宣府都司佥书刘一龙为蓟镇宁山春班游击山东都司佥书邓柄谦改补德州操备游击吴松都司佥书喻秉铖为安庆游击
　　○御史张修德＜锍-釒＞言神京自有甲士中原自有长技请练卫兵以壮挞伐募夷商以制火炮得旨卫所兵是否堪用著该部议奏放铳夷商著催巡抚官发遣
　　○丁酉  孝恭章皇后忌辰遣成安伯郭邦栋祭  景陵
　　○  上御文华殿讲读
　　○戊戌户部以辽饷缺乏乞严参罚得旨各官销引未及分数均当降处以后但有未完钱粮俱不许升转
　　○升南京光禄寺少卿徐时进为太仆寺少卿
　　○升兵部员外郎俞彦为光禄寺少卿狭西布政司右参政陈伯友为太仆寺少卿
　　○起原任广西布政使司参议张汝霖为江西布政使司参议备兵湖西道
　　○降原任狭西按察司副使曹学佺为广西布政使司参议
　　○调河南按察使贾之凤为狭西按察使肃州监军
　　○复除原任浙江按察司副使吴旸山东济南道副使
　　○己亥刑部复奏佟卜年狱  上以卜年既系逆族如何又以三款开释著另拟具奏
　　○改新升江西右布政使金炼为河南右布政使兼按察司副使分守大梁道
　　○荫原任户部左侍郎董尧封子揆策入监读书
　　○庚子  上御文华殿讲读
　　○钦天监择九月二十二日卯时册封  信王礼部恭进仪注一是日早上以册封  信王告于  奉先殿先期太常寺备香帛脯醢酒果翰林院撰告文一前期一日鸿胪寺设节册宝案于文华殿内册东宝西节居中设彩舆于丹墀内教坊司设中和韶乐于文华殿内设大乐于文华门内一是日早内官于  王所居宫中设香案于中堂之北设节册宝案于香案之南册东宝西节居中一是日早锦衣卫设卤簿大驾鸣钟鼓文武百官各具朝服入丹墀内侍班  上具皮弁服御文华后殿鸿胪寺官奏执事官行礼毕奏请升殿乐作导驾官前导  上升座乐止鸣鞭讫赞百官入班行叩头礼左右侍班引礼引正副使入就拜位赞四拜礼传制官跪奏传制俯伏兴执事官举节册宝案从殿左门出置御道中传制官从左门出称有制赞跪正副使跪传制官宣制曰天启二年九月二十二日册封  皇五弟为  信王命卿等持节行礼赞俯伏兴又四拜礼毕执事官举节册宝置于彩舆中用黄盖遮送大乐前导出鸿胪寺官奏礼毕鸣鞭驾兴节册宝舆至徽音门外正副使北向立内官举节册宝舆至  王所居宫门外引礼内官请  王具服候节册宝将至出迎于宫门外内执事捧节册宝从正门入  王随至拜位内执事以节册宝置于案内赞赞四拜平身赞行册礼赞跪  王跪赞宣册宣册内官跪捧册兴立宣于东宣讫赞受册内官捧册跪授于  王  王受讫以授内官内官跪受捧置册案赞宣宝宣宝内官跪捧宝兴立宣于西宣讫赞受宝内官捧宝跪授于王  王受讫以授内官内官跪受捧置宝案赞俯伏兴四拜平身礼毕内官捧节从中门出  王送出宫门外内官赍节出至徽音门外以节授正副使报礼毕正副使得报持节复命一行谒告礼是日  王受册宝毕引礼内官引  王诣  奉先殿行谒告礼如尝仪先期太常寺备香帛脯醢酒果翰林院撰告文一行谢恩礼是日  王谒告礼毕  王诣乾清宫候  皇上服弁服  皇后亦具服各升座引礼内官引  王就拜位行八拜礼毕回宫一次日  上御皇极门文武百官各具吉服鸿胪寺官致词称贺行礼毕是日朝罢司礼监请  王具尝服诣皇极门前东庑坐百官吉服行四拜礼毕回宫
　　○升浙江按察司副使刘广生狭西布政使司参政分守河西道常州府知府何应瑞河南按察司副使督理学政
　　○南京都察院掌院事兵部尚书祁伯裕以衰病乞归许之
　　○赠原任太仆寺少卿陈大绶太仆寺卿给诰命
　　○广西巡抚何士晋参思恩参将高云豸革任以庆远守备陈照加都司佥书管思恩参将事
　　○经略辽东王在晋题臣之心思在恢复  祖宗之故疆而实事在严谨关内之斥堠要在出屯关外正以严守关门而今之严守关门即为他日出关之地若以山海粗安以为可战而忘守则非言战之旨臣宁受才力不及之名不敢以封疆为尝试乞存此＜锍-釒＞以待公论之定  上谕以战守岂容偏废奏内事情已悉
　　○在昔又题昔清抚之败起于轻敌三路之败起于轻进广宁之败起于轻逃轻之一字遂以亡辽臣尝谓必有复全辽之力量而后可复广宁必有灭奴之力量而后可复全辽不然启无已之争遗不了之局而竭难继之供不可不虑得旨边关事宜慎重览奏具见老成长虑
　　○兵科都给事中朱童蒙以左都御史邹元标副都御史冯从吾等于都城创建讲坛恐开门户＜锍-釒＞请亟行禁谕言昔在  皇祖时有理学之臣顾宪成郭正域开讲东林其初亦以发明圣贤蕴奥开示后学岂不甚善逮从游者众邪正兼收不材之人借名东林之徒以自矜诩甚至学士儒生挟之以捍文网冠裳仕进借之以树党援欲进一人也彼此引手欲去一人也共力下石京察黜陟非东林之竿牍不凭行取考选非东林之荐扬不与日积月累门户别而墙壁固所以朝端之上士林之间玄黄血战十有余年摧残几多善人戕伤几许国脉皆讲坛之贻害也今二三年来源流始清葛藤俱断而门户之说乃始去诸其口二臣一旦复为择地建坛招朋引类况又在皇都之内贤否辐凑之处乎臣谓今日之人心犹昔日之人心将来今日之讲学犹昔日之讲学者也得旨讲学原是教人忠孝自  祖宗朝未有此禁但不可自立门户致起争端邹元标冯从吾素称忠谠岂至徇私招引自失生平且向来门户亦因言官议论溷淆所致各宜省改
　　○升光禄寺少卿孙鼎相为太常寺少卿礼科左给事中成明枢为礼科都给事中礼部郎中孙织锦为山西布政使司右参议兼按察司佥事提督学政
　　○加赠辽东死难御史张铨为兵部尚书副使何廷魁高邦佐佥事潘宗颜各大理寺卿
　　○加博平侯郭振明少保兼太子太保新城伯王昇太子太保以其懿亲送葬效劳也
　　○辛丑左佥都御史钟羽正题讲学钦赞  圣功仕学原非两事书院之设实为王畿首善之劝臣入署方新始事未与爱莫助之初非有异同也惟臣学识肤浅不能取信于人致累二臣谬蒙浮议乞先将臣罢斥得旨朕留心学问岂禁臣下讲学且仕学相资何可偏废所奏已悉
　　○巡抚河南冯嘉会言中州驿站苦极难继中土贼平邮路宜复乞敕各归本途以均劳逸得旨著各省作速处置毋致偏累
　　○巡抚广西何士晋奏留赞画袁玉佩仍以林翔凤领敕前往宣谕土司  上从之寻以辅臣孙承宗奏留翔凤于山海关
　　○巡关御史梁之栋陈昌保情形言昌镇蟠拥陵京黄花路则陵园玄武山也东北皆山飞鸟难度走居庸两山壁立真称天险出关口登八达岭凭高拒下其险在我可守也逾岭数百步即岔道堡地属宣府东至穿草花顶约十里即陵之祖山不修边墙者九十里北至四海冶六十里东至火焰山亦五十里众虏啸聚跳梁可虞历宣府边五十里复入昌镇界登横岭城即名火石岭正统己巳虏欲出居庸七日不下乃从此遁旧无边城今建置关戍山势崒嵂外界平原六十里至沿河此昌镇之情形也沿河口隶保镇去边二十里与宣镇止隔衣带水耳近通房山原设守备驻本口最为扼要乃移驻斋堂相距二十里此口反觉空旷历马水水势若削西至金水走乌龙抵浮图皆跨数百里之横冈而浮图则铁练横河足截顺流之骑惟是白石界在西南孤悬持甚逶迤南下即荆关矣山势蹲伏不足以据一关之枢所恃群隘居外相为犄角故守紫荆当先守各隘口正统己巳闻有倒取紫荆者其夷险可知走易州抵保定登城陟陴畿南一大金汤此保镇之情形也因陈二镇事宜一曰昌镇军多远在京城其骄悍与京军等而  陵军更不可问宜行该道稽查定期操演使钱粮器械件件凑手缓急方有倚赖而宣昌两镇当行会哨之法一曰南山永宁宜属巡关兼管考察犬牙相制然后臂指相连一曰保镇斋堂守备当仍旧驻沿河口易州管饷通判宜移驻紫荆关一曰紫马两关设立饷司缘太仓如洗请给不时查保定应解钱粮不下十四万宜就近照数抵易镇额饷本地既省转徵转解之劳而太仓亦省支入支出之防  上令该部议覆俱如议行
　　○起原任辽东备御李实为湖广都司佥书管偏沅游击将军事
　　○壬寅重阳节赐大学士叶向高等上尊珍馔
　　○左都御史邹元标题臣志学非自今日始也臣弱冠幸举孝廉从诸长者游一登讲堂此心戚戚既谢计偕独处深山者三年嗣入夜郎兀坐深箐者六年浮沉南北栖迟田亩又三十余年赖有此学死生夷狄未尝陨志记隆庆徐阶当国集诸臣千余人手书识仁定性二书相与□度今未尝以是少徐阶相业  神宗朝臣等亦集演象所日有讲会时执政诸臣亦尝过而问焉若只以讲学惟宜于放弃斥逐之日亦视此道太轻视林下诸臣太浅矣盖人不闻道即位极人臣勋勒旂尝了不得本分事此臣所以束发至老不敢退堕自甘者也前二十年东林诸臣有文有行九原已往惟是在昔朝贵自岐意见一倡众和几付清流惩前覆辙不在臣等又思古人求友必有嘤鸣相合今未得和平之韵先未同类之疑乞罢臣以为倡学者之戒愿  陛下经筵日讲为诸臣先无以臣等阻千百世共学之心斯文幸甚  上以朱童蒙＜锍-釒＞已有旨卿绩学真修方资表率不必介意
　　○左副都御史马从吾题我  二祖开基表章六经颁行天下  天子经筵讲学  皇太子出阁讲学讲学二字昔为厉禁今为功令是周家以农事开国我朝以理学开国也昨因东事暂停经筵而言者以为不可旋复举行人人称快然臣子望其  君以讲学而自已不讲是欺也况今夷虏交侵邪教猖獗正为讲学以提醒人心激发忠义先臣王守仁当兵戈倥偬之际不废讲学卒能成功此臣等所以甘心冒昧为此也愿罢臣归田以省此一番议论  上以冯从吾才望素孚何必以人言引咎
　　○礼科给事中汪庆百等题昨部臣前议钱粮考核一节原为太仓积逋今邀有俞旨则省直之耳目一新但当责成抚按官督催并咨报完欠以便综核似不必差官徒为驿递之累而职等又谓倒批之防宜密也额内之借宜还也漏卮之路宜塞也此皆本分内所宜料理至辇毂之下穷商苦累莫甚于供用库之役虽珠宝商昨岁已责办十库十库止有典礼而供用则典礼外仍有年例恐为永累合无明许以编审之年即准豁免彼知息肩有日亦自承办无辞若乃  皇上约己裕民大婚之宝石不难折价封妃之典礼不行外办是何节爱兼以深宫鲜耳目之好左右无孝顺之费铺垫独不可因而少减乎诚严敕各监司勿纵勒索勿过求备不惟京商之苏息有望而太仓之节省可施  上然之令旧饷考核依议举行余着部覆
　　○狭西道御史冯英言四方多事之秋宜设额兵大州县可四百名小者可三百名募土著以充之择教师以教之此有备无患之道至粮饷实著宜派之地亩盖以地方之兵卫地方之民以地方之饷养地方之兵约每亩加三四厘而已充然有余用矣得旨近来条陈兵食等事多无著落这所奏州县增兵即照地亩处饷甚为得宜俱依拟行
　　○巡抚天津李邦华以淮兵多逃参领兵参将管大藩守备杨应鼎听候处分其各兵在海口者乞以援辽都司佥书文士铭监督前往协助毛文龙从之
　　○差河南道御史杨新期巡按湖广广东道御史崔呈秀巡按淮扬
　　○命左庶子来宗道右庶子张鼐主考武场会试
　　○狭西道御史冯英四川道御史张修德监武场试
　　○升原任援辽总兵侯世禄为狭西总兵官福建副总兵张嘉策为徐州总兵官署都督佥事鲁钦为湖广总兵官五军营左副将谢弘仪为福建总兵官俱署都督佥事
　　○造施归兵备道关防给按察使李椿茂淮海兵备道关防给副使宋统殷
　　○甲辰先是各藩助饷唐王硕熿前后捐助一万二千六百两崇府六千七百一十两蜀府五千两沈府四千两韩府三千五百五十两秦府晋府周府荆府潞府福府各三千两楚府荣府郑府鲁府衡府各二千两吉府襄府赵府益府德府代府肃府庆府各一千两其余庆成靖江等及诸郡王各捐助有差礼部请照例遣官赍敕褒谕仍行文该布政司备办彩币羊酒行礼唐府捐助独多宜特与＜监-皿立＞坊以彰朝廷褒礼亲藩至意  上曰各王府捐金助饷理当专官褒谕但今驿路烦苦日议节省这敕谕免差官候各府赍奏来附回仍著该地方官敦致行礼各藩方急公忧国当体朕宽纾民力至意
　　○四川道御史练国事奏京堂太壅冒滥宜防敬陈内外交重之法一荐举当确一躐转当核一人言当顾一会推当慎又言重内轻外尤是添注京堂之病根臣子干办职业内外何分如吕坤以吏部参藩薛三才以都科参藩后皆树立多著名迹此近在人睹记者何尝厌薄藩臬也使真卓异而后升京堂则人皆成卓异使不京堂而亦可节钺则人自不求京堂官方其有赖乎得旨设官原有定制时艰需人所奏内外交重事宜自当斟酌＜锍-釒＞通务使人材不壅国事有济
　　○乙巳  上御经筵
　　○经略尚书王在晋恭报虎酋受款请叙抚夷效劳文武诸臣  上曰西酋受款知控驭有方各官统俟事竣录叙
　　○在晋又因报命以行边事迹如修屯筑城练兵贮粮抚赏西虏救渡辽民等事开款上闻且言文武二途臣宜有荐＜锍-釒＞第在关共事多繇河西奔入其中尽有才勇而彼时未经领兵未有地方之责是以与众同奔有难概论古来识干城于二卵释槛车于屡败时当用人何可尽弃又如在关郡佐勤苦异尝心惕危关谁人有恋官之志臣固勉之而使留非去之而不欲也臣自揣无知人之识不敢居于荐贤之义谨留以听朝议之采访＜锍-釒＞入报闻仍谕效劳有功员役著与量叙
　　○礼科给事中李精白请复召对之典因言近日奏＜锍-釒＞繁冗恐披阅不胜劳＜弓攵＞宋时封事有贴黄之例概括数语省览甚便乞敕令以后章奏务从简切  上从之其召对候旨行
　　○丙午  孝靖皇后忌辰遣武靖伯赵祖芳祭  定陵
　　○太常寺卿仍管少卿事朱光祚＜锍-釒＞言月令有除骴之仁周官有造桧之义近者山东四川景州滇黔等处所在弄兵节据塘报前后杀戮不知几千几万恐原野厌人之肉川谷流人之血亦如天之主所心恻也乞敕齐鲁楚蜀各该有司遵月令掩骼埋胔仍依  敬皇帝故事崇祀岳镇为民祈福得旨著行抚按官设法掩埋
　　○吏科左给事中赵时用言京堂之添注实为林下诸贤废弃已久清卿有限量为增添新朝之优礼耆硕自应如是若不论已废未废不论老成新进不论贤与不肖添而又添不将使新旧俱滞而铨法愈穷乎臣有变通之法南北大僚有请告乞休者必有不得已之情一再＜锍-釒＞则听之此为可补之缺一法也有推升已久逾年不到非患病即旷职应出缺以待后人一法也尚宝光禄大理太仆四堂俱无坐处且分廪分薪鄙琐已甚何如听其假去此后升来者俱挨序补则俸有先后而官无凌越又一法也至借差给假任意耽延宜严为期限申明查参庶乎其有振竦耳近见太常寺朱光祚＜锍-釒＞陈铨转太骤欲为选司久任之规可谓切中铨弊盖吏道杂而多端今欲使选郎必完六选事始起在籍之人代之代者势不能猝至定用署选署者谊不可久居又复更迭则久任之法穷臣谓让缺给假者不必皆正郎回至后日需次入部俱以考功验封稽勋之正郎起升俟选郎缺出即用三司正郎挨补乃为专久可任之规或亦寺臣未发之意也得旨近日科道各官内转太多不但外僚还著吏部查照  祖宗朝旧制通行酌议分别推转不得冒滥今国家多事缓急需人见在京堂不必给假其借差给假违限各官及吏部司官迁转并行议覆
　　○升礼科右给事中程注为户科左给事中工科右给事中尹同皋为刑科左给事中兵科右给事中周士朴为本科左给事中吏科右给事中郭允厚为工科左给事中
　　○翰林院编修林釪回籍侍养
　　○命在京练兵总兵张士显并所统兵调赴通州镇守从枢辅孙承宗之请也
　　○起原任总兵麻镇提督土汉官军援黔
　　○丁未礼部题请  郊祀  上以  郊祀大礼今禫制未满著照  皇祖例于大启三年行
　　○督师大学士孙承宗题臣于九月初二日视事宣布皇上威德将士且感且奋即同抚臣阎鸣泰令总兵江应诏定兵制监军袁崇焕修营房总兵李秉诚练火器广宁道万有孚募夷人采木辽人修营兵部司务孙元化相度北山南海设奇兵于高深之间游击祖天寿给粮饷器械于觉华新归之辽民臣惟不自用故诸臣皆乐为用  上慰答之
　　○赠原任大学士高仪为太保荫其孙兆麟中书舍人以系  两朝日讲顾命重臣也
　　○给怀宁侯孙光裕祭葬如例
　　○升礼科给事中汪庆百为吏科右给事中李精白为本科右给事中王志道为兵科右给事中刑科给事中刘弘化为工科右给事中
　　○复除户科给事中郭巩
　　○升大理寺左少卿胡克俭为光禄寺卿仍管少卿事
　　○填补山东道御史崔奇观
　　○升狭西按察使李春茂为江西右布政使
　　○戊申  上御皇极门内殿礼部进天启三年大报等祀册及进士登科录
　　○礼部又题秦藩请封一事虽  皇上许臣部不准以后比例然今日已查有沈吉等府空爵旧例矣  皇祖所不为例者  皇上已引为例  皇上今日所执为特恩者焉知他日不益据为定制乎臣宁得罪于  皇上谓有不奉诏之臣毋宁得罪于  列圣典尝万世公议谓  皇上有不守礼之臣也  上不纳
　　○赐原任翰林院侍读学士赠礼部右侍郎吴中行祭一坛谥典候类题嘉其直谏且旌日讲之劳也
　　○户部右侍郎李宗延以官地抛荒乞招民开垦  上以系牧马监地不许
　　○工科右给事中尹同皋等言督造叚疋专委司府印官辨验叚疋专委巡按御史此万历元年例也三十一年始并淮监鲁保行至四十一年仍归有司胡为夺而役予且岁尚供袍服数取盈于九万五千八百余疋即浙江五万五百余疋料费至一百一万六千九百余两合之南直是必二百余万而后可当此大工  陵工并作似宜量酌减以蠲民力  上令遵前旨归并内监不得渎奏
　　○山东戴罪参将杨国栋等败妖贼于沙河斩馘四千余级巡抚赵彦以闻乞复国栋等原职上命有功员役候类叙
　　○巡按山东御史王一中言妖贼荡平有日大兵善后宜图乞专委抚臣以责成功  上报以妖贼将平赵彦督率有功自当专任
　　○巡按湖广御史杨新期请免加派得旨今封疆多事各地方官但请免加派不知无饷无兵百姓何以安生这所奏令该部会同各衙门条议来说
　　○复除吏科给事中周之纲
　　○造提督团练入卫官军关防给锦衣卫左都督张懋忠
　　○己酉南京兵部尚书王在晋＜锍-釒＞辞新命不允
　　○直隶巡按左光斗以直隶真顺广大四府俱有武学而顺永保河四府独缺请照例收录武生附于文庠以储将材从之光斗又请于河间天津设屯学其法凡愿入学者试其文理稍通兼知骑射申本院收录给武生衣巾授田百亩使自耕之每亩岁纳租一石寄学之后业益进而土益辟补附补增补廪一视卫学例所补之廪即就田之入饩之从此议贡议科总以耕读之令名成教养之实事其愿就武试者免其府中类试至屯学官舍人役一切经费俱屯官措办不必动官糈天津原有两教官即令一官摄理不必更添教职所屯之人但有垦田就学者即许占籍不必拘南北远近大都采屯田通判卢观象之议而参酌之因言屯学有五便一亩入租一石每试百人得谷万石试千人则十万石矣便一既以屯占籍矣世其学不得不世其田便二募民垦田牛种佣工等费不赀屯学行而听人自耕不见金钱之出但见子粒之入便三津饷一粒悉待远输以附近之田养附近之兵一钟敌十钟矣便四且此力田者大率殷实而俊秀者也行之二三年后耰锄之众即为干城横槊之儒即为露布便五国家又何惜辽东事额而不为屯士开功名之路哉上命该部覆行之
　　○改南京刑部尚书李长庚为南京户部尚书
　　○升吏部左侍郎黄汝良为南京礼部尚书
　　○命张经世仍以兵部左侍郎协理京营戎政王永光仍以南京户部尚书管南京都察院右都御史事
　　○与原任南京工部右侍郎孙光祜祭葬如例
　　○庚戌户部奏诸边索饷甚殷外解严催不至乞就近于狭西新饷借十万两以应延绥于山西借十万两以应宣大仍望严敕各处速催旧饷解补以济急用  上从之
　　○辛亥上御文华殿讲读
　　○霜降节遣怀宁侯孙承荫安远侯柳祚昌永康侯徐锡胤宁阳侯陈光裕宣城伯卫时春武平伯陈世恩怀柔伯施壮猷武进伯朱自洪靖远伯王永恩博平伯郭振明永年伯王明辅祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣彭城伯张嘉猷祭参仁康定景皇帝陵寝遣都指挥使侯昌国祭  哀冲  庄敬二太子寝园
　　○先是有旨命户上二部每季进制钱五百万文以经未进谕令遵旨速完
　　○以近京南海子一带地方劫盗公行命兵部传提督等官密行侦逻务令擒获以靖地方
　　○又谕兵部原任辽东总兵官刘渠战没奉旨查明恤录著作速题覆其祁秉忠等并各衙门题奏有名将士人等都著查明具奏一体优恤以见朝廷慰愍忠魂鼓励人心之意
　　○大学士叶向高等以纂修事繁增补制诰两房官员从之
　　○大学士叶向高奏今宫庭之内将有大庆兼以  信王受册亦在旦夕诸臣莫不望有停刑之旨如疑臣等为辽东失事数臣求宽则窃谓自有辽祸以来我之文武吏士陨于奴酋者多矣一旦复使十数大吏骈首市曹以快逆虏之心亦  圣慈之所不忍也  上未允
　　○礼部左侍郎周道登屡＜锍-釒＞请告  上许之以日讲官赐驰驿兼赏路费银二十两纻丝二表里
　　○起原任吏部左侍郎萧云举吏部右侍郎王图与见任礼部右侍郎朱延禧俱充实录副总裁起原任南京礼部右侍郎范醇敬改礼部右侍郎纂修玉牒
　　○升左庶子来宗道右庶子张鼐掌司经局右庶子黄立极各詹事府少詹事兼翰林院侍读学士
　　○补礼科给事中王琨郭兴言陈奇堬刑科给事中解学龙
　　○壬子总督川湖云贵张我续以蜀事少宁黔难未纾请移驻辰沅以便救黔  上许之
　　○通政司右通政林熙春议以运军顺带兵器护漕资兵有两利三便  上俞之
　　○御史杨新期复言督臣果请缨志切宜令移镇遵义以防奢蔺之合章下该部速议
　　○南户科给事中欧阳调律等参广西抚臣赵世徵摭拾妄辩希挠察典章下部院
　　○差户部湖广司主事郭梦詹天津管粮
　　○升湖广长沙府知府关守箴本省按察司副使分巡上江道
　　○癸丑兵科给事中沈应时复参游士任冒饷宜核命遵前旨查夺
　　○差户科给事中郭允厚巡视库藏
　　○甲寅以写篆  信王册宝赐辅臣等银币有差
　　○大学士叶向高等题今庆典相仍人情胥畅乞特敕法司暂免今岁朝审
　　○吏科给事中甄淑请武科照文科一例殿试以辩真才章下所司
　　○刑科给事中张鹏云参刑部侍郎杨东明勘佟卜年一案三＜锍-釒＞竟无定论又新推尚书孙玮宜速催到任以资持平左侍郎严一鹏年余不到乞敕别推  上以奉旨议罪岂得依违孙玮著催来供职严一鹏既久不到任著吏部酌议具奏
　　○河南道御史冯三元言湖广京官陈大道等不当出揭保熊廷弼大道等＜锍-釒＞辩公揭意止流言  上谕已有屡旨以后不必争论
　　○掌锦衣卫左都督骆思恭题文武一体凡武职官至府衔及禁卫堂职者如遇请诰乞移文翰林院撰授其祖父原系文职官高于子孙者量进一阶乞增入会典永以为例  上命查照会典及邦政条例施行
　　○狭西固原州星殒如两平凉隆德等县镇戎平虏等所马刚双峰等堡地震如翻城垣震塌七千九百余丈房屋震塌一万一千八百余间牲畜塌死一万六千余只男妇塌死一万二千余名口
　　○乙卯册封  皇五弟为信王遣英国公张惟贤持节大学士叶向高韩爌捧册各行礼
　　○  上谕内阁  皇五弟今封信王已故  生母选侍刘氏诞育勤苦所有谥典并见选侍李氏抚育  皇五弟有年应得封号卿等一并拟谕传示礼部查例来行又谕皇姊并皇二弟俱蚤年薨逝朕心思忆所有应锡谥号卿等拟谕传示该部查例具奏
　　○  上又谕内阁今宫中有喜且诞育伊迩发亿兆之祥但刑狱重犯甚多本当审决今岁各省直姑且暂免行刑其逆叛妖党强贼所犯情真的宜应诛戮不得姑息
　　○命大学士叶向高主武会宴席
　　○保定巡抚张凤翔天津巡抚李邦华以妖贼荡平＜锍-釒＞叙监军道来斯行都司董世贤周之礼来燕禧参将张体乾等之功俱下所司
　　○升贵州匀哈守备商士杰四川行都司佥书刘范和俱署都指挥佥事加游击将军职衔加衔都司焦瑞麟徐用宾俱授都司佥书各赴巡抚军前听用从贵州巡抚李橒之请也
　　○调补河南布政使司参政孙体兀为狭西布政使司右参政分巡河西道
　　○丙辰  上视朝
　　○礼部题爵人于朝与众共之乞先举各藩应封之典而以秦藩一事敕九卿科道各议具奏  上以特恩出自朕意何必会议
　　○光禄寺卿许维新以年衰屡＜锍-釒＞请告  上念其清望命加衔致仕
　　○川湖总督张我续议留四川行都司佥书陈廷对加游击将军管事
　　○礼部侍郎周道登乞补完历科题名大典上从之其记文令辅臣分撰
　　○赐诚意伯刘荩臣原任吏部左侍郎汪伟各祭葬如例
　　○礼部覆原任辽东巡按张铨行山西建祠致祭原任安定知县董尽伦行四川建祠致祭  上是之
　　○巡按浙江御史傅宗龙题臣前＜锍-釒＞救滇而拳拳于一路之开通以通建昌而后新抚按有入滇之辙且内帑从此转输耳今粤道既险则舍建昌别无通滇之路宜急为区画而建昌道驻劄雅州遥制不便宜促之移镇建昌至臣卿贪墨成风则守令宜择武备废弛则长技宜练米价涌贵则私酿宜禁而孤臣抗贼诸臣如知州刘文龙叚伯炌都司许成名指挥管良相等亦乞速为救援勿弃以资贼亦新抚按之责也  上令该部即覆行
　　○宗龙又略陈三省情形言樊龙虽擒奢崇明父子尚在蜀事深可忧切以容易狃之黔抚王三善以临敌易将取败若死守平越尚可冀桑榆之收若诿于力之不及轻下平越则黔中疆土一掷无遗不可救也楚抚薛贞弹压会省未敢轻动偏沅宜更设一巡抚总兵薛来胤豪华子弟不复有腾跃之志领兵援蜀观望徘徊宜即行贬削敕该部妙选以代之仍乞发帑措饷以厚为三省计得旨王三善著策励讨贼湖广总兵官已新推添设偏沅巡抚仍确议具奏
　　○巡抚贵州王三善请给新铸关防因言黔地去天万里奏报维艰乞假臣便宜其随征文武将吏臣得分委府佐州县监纪督运等职以专责任印给加衔参游守备赞画参谋等劄以作勇敢庶几仰藉成命俯鼓士心上从之
　　○  上以刘渠等恤典久不题覆显是吏胥勒索作弊著兵部作速查奏不得庇护
　　○川湖云贵总督张我续报已移镇御史徐卿伯言总督不当驻辰沅于援黔不便  上亦以辰沅离黔太远著于近便地方调度进兵不得违误
　　○丁巳  上以册封  信王谒告  奉先殿
　　○以礼部右侍郎兼翰林院侍读学士朱延禧补日讲官
　　○差户部江西司郎中周之夫永平管粮四川司主事涂乔芳管浒墅钞关刑部湖广司郎中姚诚立贵州恤刑工部营缮司主事陶尔德管节慎库
　　○戊午以册封  信王捧册宝礼成赐大学士叶向高等银币有差
　　○兵部覆保定巡抚张凤翔＜锍-釒＞请以毛兵营都司董世贤并兵一千留镇景州俟事平撤回  上是之
　　○左都御史邹元标奏  陛下念御史薛敷政全蜀危城升太仆寺少卿诸臣无不颂  陛下体臣之情然敷政外如史永安力撑贵阳与巡抚李橒督学刘锡玄三人者如枯叶之御冲风忆  世宗朝胡宗宪夜出御倭一战得捷即升都御史浙竟赖之以安傥永安保黔城无他虑即优升非过也刘锡玄在两司中孤掌独拍如蜀中之戴燝万编似当从优议擢臣谓云贵及山海关按臣宜以一差筭二差事平仍旧亦鼓舞人情之一道也台臣梁之栋先年拏获刘保此真奇功今驰驱居庸山海多事之时亦当筭二差以酬劳臣得旨李橒史永安刘锡玄万编等见在围困着即加衔以示激劝云贵及山海关按差准筭二差候事平照旧梁之栋依议优叙
　　○刑科给事中沈惟光□丙奏外吏每遇审录未有不昼夜繙阅卷宗今朝审之会所送者皆节略也乞敕该部一如外府州县造册之式节略之后仍录全招使其疑情犹在生路犹存若曰浩繁难竟请一月前送科细阅必有发重渊之覆成  皇上浩荡之恩者乃若锦衣卫奉旨枷人用三百斤重枷满日发落此辈苟罪不至死何必立登之鬼录以伤  皇上不杀之德哉臣因是有感于刑部焉可罪则不宜赦不可罪则脱之如赵士焕之罚粮千石载何例也情真则无可宽非其情则出之如佟卜年之流不成流成何律也又如李秉诚三败游魂何以尚偷视息若以为怜才也达奇勋独不可比例立功乎是皆刑狱无章之大较也  上以枷号人犯皆系情罪深重用以警众原不为过谕法司知之
　　○刑部署部事右侍郎杨东明＜锍-釒＞辩言旧例凡遇朝审在霜降二十日前具题请期得旨方具审册送部院寺科道而所送者皆大部刊册非吏书可得而加损也略节之说惟吏部掌笔官与三法司各送一册便于览观如谓臣堂上官未知经目否此何言也赵士焕拟多罚米此系三法司共议臣不能专佟卜年之狱臣等曲拟流罪三具不允非臣等怠缓之过也至于总兵李秉诚与达奇勋并被参劾奇勋逮到故法司得以行其法秉诚为经臣留用故刑官不能加其刑今欲借秉诚为奇勋开一面之网宜问经臣不宜责部臣年来人心不古结党行私如近日参臣者非赵士焕之通家则佟卜年之同年党乎非乎不问而可知矣得旨刑官执法岂得以人言引避赵士焕罚米既经法司共议还照原拟比追本内通家同年的是何人著明白具奏
　　○东明复奏佟卜年一狱按初论臣者成明枢也继之者张鹏云又继之者沈惟光□丙三人者佟卜年丙辰同年而沈惟光□丙又赵士焕通家亲诣臣寓而干请者也  上以成明枢等既系同年何不避嫌念系言官姑不究
　　○礼科都给事中成明枢言礼部尚书顾秉谦不当开会议一说乞敕该部自明职掌主张封规  上仍令遵屡旨行不得再渎
　　○降补南京通政使司右参议金士衡两浙盐运司副使
　　○己未  上视朝
　　○赠原任礼部郎中升赣州府知府姜镜光禄寺少卿仍赐祭一坛镜以国本抗＜锍-釒＞至是其子国子监司业逄元援例请恤典故有是命
　　○升大理寺左寺丞朱吾弼为本寺右少卿户部郎中张法孔为河南布政司右参议
　　○庚申  上御皇极门内殿太常寺奏孟冬祭  太庙
　　○原任经略辽东今改南京兵部尚书王在晋再＜锍-釒＞乞归  命暂回以需召用
　　○太仆寺卿张五典＜锍-釒＞乞休致得旨张五典有子死忠且自以才品向用着照旧供职
　　○赐定西侯蒋承勋祭葬如例
　　○升大理寺左少卿饶位为光禄寺卿太仆寺少卿韩光祜大理寺左寺丞毛堪俱大理寺右少卿
　　○遣御史冯英巡按狭西督理茶马
　　○壬戌登莱巡抚袁可立＜锍-釒＞陈海上情实三事一言管大藩兵已去而逃一言汪崇孝兵未去而噪一言王一宁兵愿去而忽生异说乞下部酌议以计万全兵部覆言管大藩事臣部已勉从津抚议题覆无论矣王一宁固所谓与毛文龙戮力同心者也而改文受贿之首抑何情面顿易也虽真证真赃远未有据而一枘一凿夫岂无因反唇己见于殊域被发何望于同室汪崇孝大言不惭御众无法该抚称盐院已将本弁撤回而游士任仍有＜锍-釒＞欲其渡海自赎顾鼓哗之狂卒为首者乌可尽置不问也乞敕下臣部行文毛文龙查王一宁有无受贿卖叛等情据实具奏仍行游士任将淮兵鼓噪为首者擒拏正法以警将来汪崇孝姑准领兵渡海戴罪立功自赎  上依议
　　○兵部又覆原任辽东总兵刘渠恤典得旨辽左战殁诸将忠魂可悯刘渠祁秉忠准赠少保左都督袭升三级仍荫一子本卫指挥佥事世袭赐谥立祠加祭营葬张斌赠都督佥事袭升三级从祠附祭其余先后奏报到部将士人等便行督抚巡按并原籍衙门作速查明具奏一体优恤
　　○兵部又题自广宁夫事一时大将偏禆致身死难者臣部敢不亟行优恤但仓卒溃败有委骨荒沙而姓名泯泯者又有明知其死足怜而不知其家世来历者是以咨之督抚按查之原籍宁过求之确褒忠尚犹有日毋遽夫之疏  圣恩不可轻假也即如蜀中将吏先后死贼如徐可求孙好古杨愈懋等诸臣俱有＜锍-釒＞陈臣部犹必俟勘明汇覆者诚慎之耳亦何敢委柄吏书烦宵旰而负任使也得旨恤典及时给与用慰存殁昭示中外若一意耽延久且废阁岂成政体刘渠等已有旨给恤其余死事名迹奏报已明即与议恤在外行查的仍严立程限不得稽缓
　　○户科给事中韩继思题今卜素以补贡至而宣大急吉能以讲赏至而延镇又急除发帑别无救急紧著乞允计臣之请暂发五十万量为分给  上谕以有旨
　　○造贵州监军道关防给按察使刘锡玄镇守通州等处关防给总兵张士显镇守徐州关防给总兵张嘉策
　　○原任南京兵部尚书已故孙矿妻郭氏奏劳臣乏嗣堪怜乞蚤行题覆得旨恤典查例题覆继嗣事奉旨已久地方官何得推托以致本家渎奏
　　明熹宗悊皇帝实录卷之二十六
明熹宗悊皇帝实录卷之二十七
　　天启二年十月癸亥朔孟冬  上亲享  太庙
　　○钦天监进天启三年大统历  上御皇极殿受之颁赐文武群臣
　　○刑科署科事左给事中尹同皋等题适见犯人于惠等忽奉大枷枷号之旨臣等不胜骇愕才免朝审复毙五命是听审诸囚以铁案已成之罪犹承一念之太和于惠等以刑审未定之人反断数口之生意乞暂免枷号俱送司公审  上不允
　　○升太仆寺寺丞黄正宾为尚宝司司丞
　　○甲子  孝洁肃皇后忌辰  奉先殿行祭礼遣阳武侯薛濂祭  永陵
　　○先是知武举官兵部左侍郎张经世等填榜对号见中式武举吴自明号簿内注曳白二字疑有情毙具＜锍-釒＞发奸得旨付法司严究既而法司会审并取自明覆试无异乃知曳白者为斥去武举周自邵弥封主事陆燧编号误也因具＜锍-釒＞引咎为自明昭雪且言陆燧亦当任过得旨吴自明准照原中式名次叙用陆燧夺俸三月命蓟蓟镇将官以后俱加衔久任不得别转从总督蓟辽王象乾议也乙丑  上视朝
　　○兵科都给事中朱童蒙以武科壅滞繇于它途之溷杂因条二议其一以清汰责抚按凡来历不明钻求久占者悉皆汰去入境复命俱如文官例举劾季终汇缺报部其一以选法责兵部每选期定于双月当堂抽签签亦以南北中为分求其人地相宜其行能卓异者三年之外内选京营如文官行取之例异日急需大将必繇此中会推而使人化其重外轻内之意兵部具覆如议  上从之仍谕近来大将权轻体亵甚至有首领官不行引引避成何法纪以后遵照敕书行事应参奏者即行参奏其委用将官及贤否举劾抚按官务要会同商确不得故违  上以内库叚疋金花银两拖欠数多著该部各查参罚治仍差官守催
　　○命兵科右给事周士朴管大工
　　○以兵部添设左侍郎陈邦瞻为本部左侍郎管三部事右侍郎吴仁度为添设左侍郎添设右侍郎王之釆为本部右侍郎顺天巡抚李瑾仍以右侍郎回部添设管事
　　○升总督漕运户部右侍郎李养正为南京刑部尚书左佥都御史钟羽正为户部右侍郎总督仓场
　　○丙寅  上御文华殿讲读
　　○遣河南道御史周邦基两淮巡盐
　　○兵部覆巡关御史梁之栋条陈八议一核军实谓关上兵马有名无实宜严饬道将加意振刷有偷安袭舛者督抚以白简随之一增兵饷谓军士月饷止四钱五分救死不赡可暇操演宜量为增加但司农每苦仰屋惟汰老弱之饷以益丁壮扣空缺之余以赡见在庶从消息之闲得酌济之术一精选练谓兵不选练与无同兵必也程石以角其力分曹以角其技习之踰高跳涧以练其胆与之同甘若生死以练其心惟即兵之练否课将之优劣则思过半矣一申功令谓同一边陲而甘肃等处何以斩级为荣蓟门何以斩级为讳则无厚赏以诱之严罚以慑之耳国法得一达级者予五十金而关蓟独否宜悬赏购级如甘肃等处例庶重赏之下有死士一修险隘谓边徼版筑之役全藉班军每每来不如期工不尽力随修随废徒滋烦扰若以班军之行粮折角□羊本镇听其营中自行修筑有不踰年而倾圯者追夺其糈则力齐而工必坚一严侦探谓边境何尝无哨役而贼至反在哨先宜于列较中择一机警者命之专司间谍而哨役亦挑选耐苦甘死之士丰其月饷使之轮番远哨但诇敌情真而报先至者与战胜斩级同功有惰误者立辟以狥赏信罚必谁不乐为用命一核抚夷谓虏贪汉物故怀我好音乃委官克减搪塞致败款事宜令道将慎择委官查验市货有不如式者坐之一选战将谓国家储将之法有世职有武科即将才将略不一而总之以襄为主宜加意搜罗务得廉勇能得士心者破格擢用以备登坛之选彼债帅游棍断不可容其溷进而作养鼓舞尤宜于卫所储材  上命如议行
　　○辽东南路行监军道梁之垣题臣领敕宣谕朝鲜颁钦赏银三万两国王李珲感恩义形于色虽处积弱犹图佥括遗丁二万以候助征但该国文弱成风且难自保闻奴屯精兵临江谋犯毛文龙请兵数万诚不容己之计乞发精兵前来庶可自强而挟持朝鲜以为用章下该部之垣又述辽人情形言去秋之初毛文龙设奇鼓舞群心响应伪将就擒镇江以西数百里内踊跃思奋岂非一大机会哉无柰兵寡不敌避之弥串奴骑洩愤于屯民屠戮甚惨而辽民心懈矣今春臣船初到鲜境辽民以为大兵至求渡送款者不一而足及候至匝月见后队无续进之兵求渡者失望送款者变口即缪氏诸大族亦呼之不应矣咸曰所到兵少未敢轻动以速祸其情形可见也加衔参将严正中南卫人之所信者也四月间一到平岛即招接良民数百擒斩贼兵十余名人心方奋而思应亡何登州调去闻辽民谓登兵作用止此在在为之灰心加衔都司唐尧乡金州人之所德者也招得辽民朱世仲等禀云虏闻登船北渡发兵防守金州小民日望大兵登岸乃本官寥寥数船终不敢轻进以尝贼辽民望眼徒穿灰心必冷其情形又可见也今毛文龙新旧辽兵虽号四千多赤身徒手之残疲王绍勋等船兵未及三千皆柔脆无用之水卒自立且难何以庇民而鼓其向化无论东山拒贼之豪杰已化为刀头之鬼剃发之虏无可用其招纳即海滨遗黎概为接济恐有引盗入室之患惟有密传告示潜受劄付专以抚之之道结之隐用其心不必明用其身庶可有益而无损也  上命所司知之
　　○登州通判王一宁奉委领海兵三千角□羊饷金五万渡海接济毛文龙以文龙信千总李景先之谗申呈登抚诬其受贿改文溷冒功赏因以兵属守备汪崇孝以饷属守备唐尧乡等独率家丁八十八人航海欲赴文龙自诉上＜锍-釒＞白状词甚悲愤＜锍-釒＞下兵部一宁即镇江生员借兵朝鲜为文龙画策缚叛将以献俘者也
　　○督理军务大学士孙承宗奏臣视事未匝月而悚然者三矣九月雷已收声忽二十三日雷电交作次日时当午有声如雷有烟如云因城外试铳延烧寺中新造火药二万余斤次日又复闻十三山之报奴酋自八月十五日围十三山至九月初六日山民被陷臣等愧不能救除痛自修省外乞  皇上大奋乾纲严核边政立罢疏庸之臣以谢天人之儆  上谕雷火示儆正赖加意绸缪以安疆圉不必谦让
　　○蓟辽总督王象乾亦以雷火示警辽民被陷引咎乞罢  上慰勉之
　　○丁卯工科给事中郭允厚力诋左都御史邹元标言讲学要在体认乃宪臣之体认何如也爰书欲就堂上投笔而问弥陀讯语未毕檐下笑语而谈世家语言文字之外致两臣各去其官后先迟速之间令诸贤不安其位遥望奴锋之惨目方欲更畿辅以薇藩逆知妖焰之駴人便欲裁近郊之牙阃更可疑者宪臣之望成于＜锍-釒＞论江陵旧相不肯奔丧而被廷杖者也乃旧相蒙恩复谥之日正当宪臣出山秉宪之会果前日之持论是则今日当为力争以完自已之本色果今日之蒙恩是则前日何用抗＜锍-釒＞以擅无穷之闻誉岂学问亦堪阿世而会讲总不越事情耶内察在迩宪臣以宿望之身处尊巍之位日开一会讲之局以号招天下一时争趋窃恐贤者未必附附者未必贤阴为乘而显为用空善类而祸国家所关匪细得旨讲学已有旨邹元标忠直人所共知如何牵扯诋毁尔每还各修职业毋以争辩求胜
　　○大学士叶向高＜锍-釒＞言元标在  皇祖朝直声震于朝野淹伏数十载海内共惜  皇上拔之田间任以九列足穪清朝盛举臣素不习元标近与周旋绝无一毫矜名负气之态心甚慕之即或者谓其居山已久于世局有所未谙宅衷太虚于人言有所易入然于元标之本色自无所损允厚所列率皆吹毛洗垢无甚关系至于张居正之恤典则楚人请之臣等拟之功罪原不相掩褒贬何妨并存元标之不言臣方服其无成心柰何更以为罪也元标在朝如麒麟凤凰自足为瑞如浑金璞玉自足为型何必规规然责以服乘之能雕镂之技哉若逐去元标则其他之讲学气节如元标者皆不得安其位人心必为不平纷争又将不了门户之祸必与国家相终始朝廷之上先已自乱又何暇问封疆之事哉夫讲学之禁从来未有二科臣之＜锍-釒＞屡奉内传频更票拟至谓宋室祸败繇于讲学谁为此言以告  皇上独不思宋方盛时正以濂洛关闽讲明学术比及南宋王淮韩托胄陈贾辈始立伪学题目构陷朱熹诸贤而宋祚遂终我  太祖设科取士一本于宋儒  成祖文皇帝复令儒臣釆辑宋儒论学之书为性理大全颁行学宫二百五六十年道德一风俗同一切裂防决维之事有所忌而不敢为皆繇于此  皇上柰何轻听二科臣之言而不深考  祖宗一代之治法乎日来言路诸臣条陈甚多率多咈而少俞乃二科臣独有当于  圣心若是臣诚不知其故也如以讲学为结党则世之结党者岂尽讲学之人苟欲结党何待讲学臣职在平章可以无言但恐烦嚣易起若不稍为剖明将纷纭排击无有纪极昨且有伪作铨臣之＜锍-釒＞欲毁书院者世情险怪一至于此今台臣冯从吾又求去矣铨臣张问达亦言元标行当即继之矣去察典几何时而在事诸臣势将一空谁为  皇上了此事者臣安得默无一言如以臣言为偏护则臣愿与元标俱去以谢科臣不敢自以为是也得旨大臣真品实学自能继持世风言官意见参差不妨互相质证但不得参以岐念迹涉猜防卿虚衷持衡剖陈剀切足定国是以正人心邹元标冯从吾已有旨谕留
　　○左都御史邹元标奏臣去志已决乃给事中郭允厚教臣以体认二字是望臣者甚厚以四方多难为学问中未到事是望斯道者不轻中间恐开滥觞之毙开依附之迹语语深厚允厚即不乐闻讲学即此谓之学矣所云致两臣各去其官得无以过庭训潘汝祯二人乎臣正求之言语文字外臣自为台纲不必过为左袒也以后先迟速之间诸贤不安其位得无以张慎言安伸二人乎慎言不肯轻留安伸彼自过激台中资序外人不得知也奴酋悔过则已如不悔过永平蓟辽间不大作盘石之基臣不知所底异日或有思臣言者若近畿开府可裁不独臣一人言也至谓胜败不必纷功罪不必辨今日正当满眼败局罪当重而入者爰书具在臣何轻重之与有张居正相幼君十年昧人臣小心之义昔议其非臣非私意今录其功臣付公论此心如衡不能为人轻重必欲臣出一言争以成己之是亦小之乎眎臣也乞赐臣归里以成臣之志得旨卿先朝遗直召用未几纪纲重地方藉名贤且计典在迩岂得以浮言求去还即出供职
　　○户部进士田景猷奉命抚谕安酋回奏逆酋改国穪王志在不小所报来文目中全无天日速恳天威震叠痛惩一隅小丑以杜四方天变贵州巡抚王三善因上＜锍-釒＞言逆酋既万不可抚宜蚤议兵饷乞敕吏户兵三部速覆臣前＜锍-釒＞所请特设偏沅抚臣并催邻省援兵及再发帑金数十万以济楚饷之不继章下兵部
　　○续考选拟授科道部属等官蒲秉权陈良训吴弘业黄承乾周洪谟刘懋俱候补给事中李应昇温国奇翟学程谢奇举俱候补御史谈直张醇儒周世赏俱主事直户部醇儒工部世赏南户部闵之闻南兵部车驾司员外添注
　　○戊辰  中宫千秋节免命妇朝贺
　　○吏部右给事中汪庆百＜锍-釒＞劾起废词臣范醇敬言其立朝风节无闻居乡险横有案不宜滥叨新命  上以范醇敬系  皇考讲官遵诏起用不必苛求
　　○加三边总督李起元右都御史兼兵部左侍郎
　　○起用丁巳被察四臣未任御史李炳恭为行人司副原任御史史记事礼部主事丁元荐户部郎中贺世寿降闲散用以台省章允儒樊尚燝佘合中等交章穪屈也
　　○荫原任太仆寺卿赵标男赵晟国子生
　　○光禄寺卿许维新再＜锍-釒＞乞休准加户部右侍郎致仕
　　○天津巡抚李邦华参副总兵张继先革任回卫
　　○刑科给事中薛大中＜锍-釒＞荐旧词臣李维祯得旨李维祯学问优长著推用
　　○己巳  上传户工二部角□羊到本折钱粮经管衙门铺垫需索等毙已有旨内外一体禁革见今浙江等处角□羊到绢疋等项守候几月尚未收进显是吏役勒索著该部便行经管衙门严查奏处以后钱粮备查角□羊到及收进日期一并开明知会以防留难需索等毙不得仍前违玩
　　○广东道御史刘廷宣题东事闻见最真总以用人为第一急著督臣王象乾元老壮猷然而耳目聋瞆乞特诏还朝另推年力精壮者代之总兵江应诏庸懦凡才宜量移内地别选才勇大将以供枢辅驱策戎事方殷非一手一足能办宜添设监军二道分理军马器械盔甲火药之属亦乞敕枢辅择贤任用得旨奏内事情即行与督师辅臣酌量奏行王象乾忧国急公久奏劳绩候抚虏事完简召还朝
　　○加巡抚四川都察院右副都御史朱爕元兵部右侍郎仍候捷叙以其守城御贼懋著勤劳也
　　○云南巡抚沈儆炌查死事诸臣以备恤录内言都司李天尝在盘江救出贵州都司许成名保全普安以误中贼计而殁参将杨明廷守毕节斩安酋二头目及数百人以力屈而陷乞俟事定查明优恤章下所司
　　○赠开原死事兵备道副使崔儒秀大理寺卿
　　○狭西道御史冯英荐原任山西左布政韩策谕德顾天峻开原道佥事韩原若巡按辽东御史陈王庭等章下部院
　　○庚午  上御文华殿讲读
　　○兵科给事中魏照乘言枢部之重操于职方所当申饬者三事一在惩玩愒之风谓职方所办天下大务乃因循废阁一味支吾今后注销文册宜令明白登答已完者实报未完者直书其所以不完之故以便查参一在清冒滥之原武科才百余人耳久滞不选不知其日所选者何人也今宜令每选必取正途十人其余乃及林官选后备开花名文册送科不得藉口外咨而滥受钱神一在杜专擅之萌总兵登坛专阃所关最重如职方独操其权毙将有不可胜言者今后总兵缺出不论调补宜尽繇会推凡预名者职方先期示科不妨可否相济勿徒出之袖中而使人画之纸上诏付部议
　　○时有抄传吏部尚书张问达伪＜锍-釒＞者工科给事中魏大中言年来人情诡怪甲申之妖书辛亥之伪札皆凭虚构形借端架祸今兹之＜锍-釒＞安知非此等故智耶乞劾该城提究发抄之人直穷主使无致诪张以惑乱朝政会问连亦＜锍-釒＞乞穷究以伐奸萌  上命该城御史参究根因奏处各衙门私揭发抄一并严行申饬
　　○荫原任兵部侍郎杨应聘弟应策国子生
　　○升昌平都司佥书管游击事高尔爵为河南都司掌印万全都司佥书董用文为狭西行都司掌印佥书姚之屏为云南都司掌印思恩守备高云孚为湖广都司佥书广东都司佥书周官为四川都司掌印南京教场坐营胡从仪为湖广都司佥书甘肃中军吕承宫为狭西都司佥书弥海守备万淳为云南都司佥书兴黄守备章有功为贵州都司佥书广宁守备陈一元为河南都司佥书起副总兵赵之瑞为山西都司佥书
　　○黔省受围已久巡按御史史永安以粮尽援绝蜡书告急乞严旨切责督抚镇臣刻期赴援因言臣瓜期已逾闻按臣董翼久住宜都以候臣代臣几欲冲围又恐摇动人心然既与官民同患难誓与官民同死生当此兵民相食之日触目痛心只为朝廷一块土捱延以待援兵无柰  圣意自急援者自缓如再迟延当为睢阳之厉鬼杀贼不然而万一枵腹脱巾之众食臣之肉饮臣之血臣亦甘心无恨词甚激烈得旨该省危困甚轸朕怀着兵部马上差人再催张我续等上紧设法剿贼角□羊围其粮饷等事著该部作速议覆
　　○兵部署部事左侍郎陈邦瞻覆贵州按臣史永安告急＜锍-釒＞言黔之困其一无兵其一无饷而其一尤在人心之不振徵兵徵饷则黔初发难时臣部已备言之若夫急难图存临机制胜全赖督臣以一片肝胆全副精神为我  皇上保此西南半壁凡兵饷不给观望不进者甚则军法随之谁复有中制旁格者而谊切被发情同救焚尤愿邻藩各抚之有同心无袖手也伏乞敕令督臣张我续速回辰沅之辙以复遵义仍同新抚王三善戮力赴援一切兵饷事务俱听便宜行事无复别寻退路时兵科给事中朱大典工科左给事中周士朴皆以黔省垂危责总督张我续新抚王三善以观望不救  上曰救黔已有屡旨各官稽缓耽误傥封疆有失罪责难逃还立限申饬
　　○南京御史吕鹏云请练乡兵命于本地处饷
　　○追赠原任山西巡抚侯于赵都察院右都御史从其子南京兵部员外郎侯应琛之请也
　　○辛未  上视朝
　　○升古谕德黄士俊左庶子兼翰林院侍读掌左春坊印施凤来右庶子兼翰林院侍读掌右春坊印张瑞图右庶子兼翰林院侍读掌司经局印左中允张广左赞善丁绍轼各右谕德兼翰林院侍读编修李孙宸为左中允兼翰林院编修简讨缪昌期李国＜木普＞罗喻义孟绍虞各右赞善兼翰林院简讨
　　○壬申赠原任辽东经略袁应泰兵部尚书给与祭葬荫一子本卫正千户世袭
　　○云南巡抚沈儆炌两报捷音一称将士奋勇大挫贼锋保全寻甸武定嵩明三城乞急发饷银接济一称官兵并力收复沾平二城参失事将官尹启易等戴罪立功又言陆凉州知州郭俊乂殒身贼锋乞赐赠恤以慰忠魂章俱下所司
　　○南京户科给事中欧阳调律复请免加派言方今闾阎如洗难完正赋安暇加派急在加派仍逋在正赋且恐有司迫于催檄尤有那正赋以应加派者是所得于加者少而所失于额者反多也如谓免派恐致误饷臣亦有说于此在  皇上以简约为节省其道有四一曰十库当折一曰金花银两应还部一曰南京贡鲜宜减一曰苏杭织造当蠲其在臣子以清楚为节省其道亦有四一曰正赋宜催一曰饷银宜核一曰榷政宜申一曰冗滥宜裁乞速敕廷臣从长计议勿狃小利而忘大害得旨海内民艰全在藩翰有司多方安戢加派暂佐军需但能禁革火耗诸毙便可不至重扰前屡有谕旨贡鲜荐京织造服御并十库钱粮金花银两俱系内供急需还照旧规角□羊进余款有禆国计该部酌议具奏
　　○工科给事中郭兴治参左都御史邹元标言元标谕御史冯三元云是非不必太明年来是非之不明多矣而复倡之曰不必太明将言官杜口流品莫分功罪可以糊涂赏罚可以颠倒乎臣有一喻请无罪其不恭佛教之旨原以戒杀戒盗戒淫今白莲传头日日杀人掳掠犹曰吾奉佛奉法死必生天也今之讲学者不幸类此乞敕宪臣实实讲明孔孟真学勿徒以口耳摇惑清议  上以元标行品素著兴治如何轻肆诋毁至比拟妖贼悖诞之甚显是朋谋倾害本当重究姑罚俸三个月
　　○左都御史邹元标奏顷见郭兴治一＜锍-釒＞驳臣语是非不必太明为冯三元传臣言发也顾今是非未尝不明也而臣所为不必太明者亦未尝不有当万一即方从哲一＜锍-釒＞满朝以酖毒为言臣谓姑待千秋者亦不必太明之证也至张居正事败时昔穪伊吕者皆异类唾之称恩师者皆讎敌视之臣当时曾无只字发其隐岂至四十余载与朽骨为讎乎  冲圣在上大敌在门不敢一毫从名根起见伤国家元气数十年所讲与学者如是而已乞放臣归里得旨乡秉心虚公持论平正所奏前已知悉老成进退世道攸关还望卿勉留即出视事慎无再辞
　　○左通政何乔远奏近值科臣先后禁学之＜锍-釒＞所以规邹元标者极为至当之论乃讲学书院上梁之文实出臣手臣去尤宜臣见  先朝诸臣如罗伦陈献章王守仁李梦阳辈国史野乘多被丑诋今其人品自在也王世贞作直中丞诗以讥海瑞谓龙逢比干非俊物今海瑞未尝损价臣尝语元标凤凰麒麟祗可间出公终当还山耳元标深服臣言伏祈  皇上即允元标之去并怜臣衰病放归田里得旨邹元标行品素著岂容轻诋何乔远方以素望起用如何遽辞著照旧供职
　　○癸酉工科给事中魏大中＜锍-釒＞论太常寺少卿王绍徽言今方内多故皆巡抚未得其人欲巡抚得人必先储材卿寺绍徽营营攘攘攘臂垂涎欲撄开府之缺徒玷乡寺之班  上谓巡抚官委宜择人储选但不必以疑迹苛求绍徽＜锍-釒＞辩且求罢命安心供职
　　○左副都御史冯从吾再恳休致  上慰留之
　　○南城御史温皋谟言强盗高养吾出没近畿白莲教首周应元潜住南海子乞严捕缉以靖乱萌得旨本内夥盗著督捕官协同该地方道府设法擒拏捕盗宜密宜速乃奉旨劄行何以稽延旬余经承员役著严查究治
　　○差工部虞衡司郎中陆怀玉管临清甎厂营缮司主事万燝管宝源局
　　○升四川布政使司右政使林宰为本省左布政使河南布政使司右参政胡承诏为本省按察使仍管分巡河南道四川按察司副使戴燝为本省布政使司右参政仍管四川道
　　○升都司佥书陈云龙浙江掌印都司
　　○予枣阳县死事知县王之翰祭一坛
　　○甲戌兵科给事中王志道题议论已明国法不容不问国法已明议论不容再嚣何谓议论已明游士任一案是也何谓国法已明熊廷弼一案是也乞立敕士任将见在之兵听按臣董羽宸查点交抚臣李邦华调用束手归朝虚实自见其孟淑孔等即应逮来京与顾大猷同一究追熊廷弼邀  圣恩以全国体则可恣横议以抗国法则不可并敕辅臣孙承宗抚臣阎鸣泰严查杜应魁八千之兵三千之马果否如数到关其佟卜年刘一巘等狱令刑部但据情法正罪勿再支蔓则议论与国法俱一矣得旨游士任兵饷已奉旨该抚按官查核著立限行催杜应魁兵马到关听辅臣行巡抚官查奏熊廷弼王化贞已经问明佟卜年刘一巘情罪著从公依法问拟具奏
　　○刑科给事中薛大中参通政使姚士慎  上以士慎向用方新不必苛求
　　○差工科给事中李精白巡视太仓
　　○差工部都水司主事张时俊管清江厂
　　○詹事府少詹事黄立极给假迁葬
　　○升大理寺右少卿曹于汴为都察院左佥都御史协理院事工部左侍郎陈道亨为南京兵部尚书参赞机务山东右参政岳和声为都察院右佥都御史巡抚顺天等处地方浙江巡抚苏茂相为户部侍郎兼都察院右佥都御史总督漕运提督军务巡抚凤阳等处地方郧阳巡抚杨述中为兵部右侍郎兼都察院右佥都御史巡抚偏沅等处地方提督军务兼督贵州兵饷
　　○升刑部右侍郎杨东明为本部左侍郎通政使白瑜为刑部右侍郎
　　○以黔省城守劳苦加责州巡抚李橒兵部右侍郎兼都察院右佥都御史巡按御史史永安太仆寺少卿添注仍著协心战守务保万全其余文武将吏俟角□羊围日一并优叙
　　○升刑部主事张春为山东佥事永平燕建二路兵备道
　　○乙亥  上视朝
　　○工科给事中郭允厚复诋左都御史邹元标言其学问夹杂佛释既不可以接续正学又安可以维持国步如谓元标为麒麟凤凰不必责以服乘之能雕镂之技则当处之以闲旷之地乃总宪何任夫既令之任重安得不望其道远也因历驳首辅叶向高前＜锍-釒＞谓其明施挑激暗伏机锋  上谓善类国家元气元辅惓惓护持自是忧深虑远何乃恣意骋词渎辩求胜姑不究向高复求去  上慰留之
　　○四川道御史夏之令言奴贼狂逞以来四夷皆蠢然思动矣永宁叛于蜀水西叛于滇西虏挟赏于西北虏挟赏于北羽书告急无日无之若顺义王益复控弦十万惟视漠北者今一旦摇尾乞怜款关恐后补进四十二年表文此皆我  皇上之德化内修威棱遐畅边臣效力夷虏且畏且怀故至此也顾补贡之名可嘉也补贡之意不可不察也补贡而在四夷慑伏边尘不警之日无可虑也补贡而在四夷交讧王师屡衄之后不可不虑也以臣愚妄度之彼得毋见西虏之得志于我复瞷然生心也乎补贡不为彼阙贡也为我阙赏也补四十二年以后年年来进之贡亦将索四十二年以后年年未颁之赏也我不受之则彼将藉以为词表贡从此绝矣五十年款局从此败矣受之则彼补贡我自当补赏彼年年贡我自当年年赏一旦来索何辞以拒之然则  皇上之自为计宜有以待之矣即边臣之为  皇上计亦宜有以待之矣待之若何臣窃谓其表文可受也其升赏可量给也其虏王赏赉比旧日宜稍加丰后不为例也其鞍马弓矢等物可郤也即今暂受之亦宜敕赐宣谕四十二年以后尽不必补止自天启元年起表贡如旧也盖虏贪而狡其进贡马匹皆彼中下驷也得之不足为利失之于我无损况  皇上缵服以来行庆施惠蠲免拖欠钱粮未完赃物普天率土被恩者众矣夷狄贫薄方仰沫于中国岂遽不能免其节年贡物洒然与之更始郤远物以明不贪至仁也免补贡以昭大信至顺也漙暂恩以伐狡计至神也而又申命各边督抚诸臣选练乡兵严加堤备勿使奸人得交通煽构庶夷谋沮而夷心服国威振而国恩昭矣得旨虏贡原示羁縻边备自宜严饬这所奏谕止补贡该部便行该督抚官确议具奏
　　○升荆州府知府颜欲章贵州按察司副使授户部进士田景猷职方司主事仍留本省监军从贵州巡抚王三善之请也
　　○起原任总兵杨元吉以原官管蓟辽总督标下抚夷事以原任游击艾穆管延绥宁寨参将事
　　○丙子  上御文华殿讲读
　　○录滇南诸土司忠顺者那天福复土知府世职仍加从三品服色沙源掌安南旧印世袭长司官禄溥加从四品服色龙在田普名声加土守备职衔增赐银币仍给本品服色衣一袭
　　○御史周宗建言书院一事臣以巡城与闻此役辅臣叶向高作记亦附臣名两臣欲去臣议不独留乞赐罢斥  上曰讲学已有屡旨周宗建偶以该城与事不必引去
　　○加贵州领兵都司杨明楷参将守备王建中游击原募将才刘志敏刘超等各加守备俟有功再行议叙巡抚贵州王三善以危疆戮力先示鼓舞也
　　○录平辽副总兵毛文龙所荐材官宋鹏举等各授游击职衔陈大韶等各授都司佥书衔分布各岛各守汛地大学士孙承宗等为之代请也
　　○丁丑  上御皇极门内殿受朝
　　○云南道御史杨维垣参罪臣熊廷弼等不当交接宾客又言逆族佟卜年亦廷弼所引用愿  皇上毅然独断早舒神人之愤  上以狱中关防宜密岂容外人出入佟卜年已奉屡旨著从重问拟
　　○革原任河间都司佥书今升游击管涿州参将事张茂勋原任保定总兵坐营今升都司佥书管天津坐营游击事董平都司佥书管昌镇左车营游击事张承业回卫以巡关御史梁之栋参劾也
　　○赠四川重庆死难按察使孙好古大理寺卿荫一子本卫正千户世袭仍与祭葬
　　○加授湖广保靖土司宣慰使彭象乾都督佥事赠彭象周彭鲲彭天祐各都司佥书以其督兵援辽浑河之役一门战殁义烈可嘉也
　　○  上谕户部东省蠲带见徵年分已经改正仍著申明遵行近来有司官不肯举行朝廷德意甚有奉诏停减钱粮混徵仍旧以致科派烦杂见徵不完还通行各省直抚按官一体申饬
　　○戊寅  皇长女诞生颁赐辅臣及讲官银币有差
　　○左副都御史冯从吾言臣壮岁登朝即与志杨起元孟化鲤陶望龄辈立会讲学自壬辰告病归而京师学会遂废不讲者三十年昨秋入京见人心不古因与元标立会讲学诸臣谓寺院不便久借因捐公分建一书院使首善之地永有遵君亲上之风营建方新人言再至乞  皇上悯臣病亟即赐罢归得旨冯从吾左宪甚著风裁正见平日实学何乃以此求去还遵旨即出供职
　　○刑科给事中傅櫆参川贵总督张我续言我续不疾趋遵义以扼川黔之中防奢安之合而请驻辰沅夫辰沅去黔千里之遥鞭长难及乃又借移镇之说为请命之辞如此支吾躲闪亟宜按情定罪如虑总督不可无人臣谓蜀抚朱爕元守蜀已见成劳今已加衔即令代张我续速赴遵义视师至蜀中抚臣则司道中林宰戴燝胡承诏等皆壮猷方叔简其一代燮元驾轻就熟计无便于此者愿  皇上决择之  上以黔事危急所奏该部即从长确议限三日内回奏
　　○福建巡抚商周祚为原任礼科给事中李献可请恤典章下所司献可在  神庙时以抗言国本禠职者也
　　○监察工程工科右给事中刘弘化奏事例之原起于汉之募民入粟塞下而本朝纳粟纳马因之无非不得已为实边储计耳陵工何工正  皇上不以天下俭其亲之钜典也而新开一事例又题之曰  陵工事例万世而下称斯举也其谓之何况通判临州县之上运判筦财利之权锦衣以执戟而号亲军贡生以明经而称吁俊率意开之有伤国体乞敕该部速行停止得旨国用匮乏该部权宜条画中有窒碍不妨参酌以后开纳事例还会同相关部科衙门商确画一庶无参差
　　○工部尚书姚思仁言臣查  定陵费至八百余万  皇祖御世最久海内财用甚饶然而事例之开终不废也今日疆场多故财尽民穷臣部万分节约请帑金一百五十万两及玄宫告成而帑金匮矣计不得不取给于事例而科臣谓  皇上不当以天下俭其亲诚为正论今思之惟发帑与开例相为行止耳得旨  山陵工费甚钜  皇祖时曾开事例何得议止昨已有旨著仍参酌行其户工二部借用银两著遵旨补还在外额设钱粮也著酌量角□羊进不得一概扣留
　　○户部尚书汪应蛟言太仆寺卿董应举奉敕屯种许照巡抚一体行事权若不轻矣然道府州邑祗知为卿寺不知为巡抚事体窒碍难行似应改授佥都御史职衔俾专管屯插仍兼提督通州军务通州上下沿河荒地自安插辽民外其召募南人分佃乃建屯学等事听与屯田御史会同修举实万世无疆之利得旨屯插相关切听寺臣从长料理先给帑银及另发赈银俱著严核支给务济实用改授职衔兼督军务该部即与议覆其收兵补伍并通津开垦俱著会同抚按并屯田御史行
　　○狭西道御史蒋允仪＜锍-釒＞请分别功罪以行赏罚内言四川藩臬诸臣周著林宰徐如珂等保守危城之功宜破格擢用总督张我续受命督师既秦越以视蜀复乡邻以视黔当赐罢斥  上谓周著等城守有功著起用优叙其余道将各官功次查明具奏张我续已奉严旨督兵援剿不得辄议更以致推诿
　　○庚辰  上以皇女诞生告  奉先殿是日  上御皇极门百官称贺赐辅臣叶向高等及讲官盛以弘等正字官马键等花红有差
　　○  诚孝昭皇后忌辰遣彭城伯张嘉猷祭  献陵
　　○吏科给事中周之纲言今天下嚣然思乱人心久失所恃者惟此中原一片乾净土耳凡所以休养防御有地方之责者当倍加申饬抚按责之监司监司责之郡县或立为考成按季汇报某缉锄疆悍几何人某招抚穷民几何人某徵收不扰弭乱有方者几何状道府报院院并报部以凭黜陟至道府方面须量择人地南北升迁务使刻期到任庶官不误事事不乏人此消乱安民大计也得旨四方多事内地急宜安辑该部即与申饬行
　　○光禄寺卿白所知奏珍羞署库内被盗窃去牙祭牌一百一十二件铜牌一十三件本署看守人役乞下法司根究  上谓禁署盗失官物干系甚重署丞张绍初夺俸三月署役孙珍等着法司严究治罪祭牌非他货物或有挟讎藏匿等情仍著根究下落
　　○山西道御史吴甡＜锍-釒＞言伏见秦藩一事前后票拟至二十余旨蔑  祖宗之制亵纶诰之体长秦藩凌肆之渐生诸王疑贰之心一举而四失备焉且今之时事多舛不浊此也  陛下出旨太亵行法太宽臣下奉旨太轻视法太易如毛兵之接济为牵制奴酋也终日催兵而无兵催饷而无饷则接济之旨谓何淮兵之召募为援广宁也不命之剿妖而径剿妖屡命之渡海而竟不渡海则召募之旨谓何枢贰之添设储经略也高卧林下者有侍郎慷慨出关者无侍郎则添设之旨何居总兵之赴关练新兵也为盗行劫者有兵列伍分队者无兵则练兵之旨何居明时举李连之酿祸奉旨几一年矣而何以至今不角□羊王文烨贾祥之罪案奉旨已半年矣而何以至今不问何栋如侈然享家园之乐张我续恝然无痛痒之关此国家何等事而玩忽若此总之自王言轻亵国法凌夷积渐以至于是伏乞毅然独断法行自近庶人心儆惕天下事尚可为也得旨近来法纪凌夷人心玩愒屡奉明旨通不遵行这本内各款都着勒限严催明时举李达先有旨着抚按官拏角□羊如何延捱一年尚未回奏如再违新限仍著专差官旗拏角□羊
　　○造巡抚辽东山海等处提督军务关防给阎鸣泰援辽总兵关防给麻镇
　　○辛巳  上谕礼部  光庙选侍东宫李氏册封为庄妃令择日具仪来行
　　○礼科给事中彭汝楠言赏罚二柄人王鼓舞一世之大权也乃窃窥此时似乎有赏而无罚者自开铁失陷不闻及时震叠而骗官盗饷之徒种种莫问可谓有罚乎情面相狥赏则偏重即以  覃恩言之年复一年例复生例纷纷陈乞恬不知怪所当一概停止者也宫保晋秩肩舆特畀乃  先朝创见之恩今敌忾无闻辄邀殊眷又其甚者人臣以死勤事例得优恤然必其立大功捍大患以身狥焉之谓今不衡轻重但身没于官即援例渎扰所当一体申饬者也至若蜀中文武将吏死守成都则睢阳让功克复重庆则淮蔡比捷当此所在蠢动之日秦良玉母子驰驱既久艰险备尝独不可破格优崇乎抚臣徐可求等身罹惨祸总为国殉独不可与孙好古及时同恤乎夫不当赏而赏则旂尝无色当赏而不赏则豪杰灰心愿庙堂之力主张也  上曰覃恩恤录向已有旨还着限期核实毋致滥狥成都重庆各官功次便行巡按御史查明先行优叙徐可求秦良玉该部一并议覆
　　○造巡抚偏沅等处兼督兵饷关防给杨述中
　　○加赠原任重庆府知府章文炳为太仆寺卿荫一子本卫副千户世袭文炳治行廉洁吏民戴之贼亦悔其误杀至于寻尸厚歛送柩登舟太常寺卿朱光祚为请优恤故有是命
　　○官兵复邹县妖首徐鸿儒就擒山东平
　　○予博平伯郭振明新城伯王昇各父母祭葬坟地享堂如例
　　○壬子大学士叶向高奏臣之甘与邹元标同去正自度其力之不能恐天下后世推敲于存亡利害之故委罪于臣而非止为讲学之一端也夫无宰相之才而冒宰相之位固臣之所甚不安也无宰相之权而当宰相之罪亦臣之所必欲逃也臣在此一年所见大臣去国如刘一燝周嘉谟王纪孙慎行辈皆发自言路断自  上传今邹元标又将以此去矣此虽言官之善体  圣心抑亦进退大臣之道固如是耶望  圣慈哀怜使臣得从一燝等之后得旨卿以元老率先百僚言官期望之殷即朕倚任之重岂得谦让引退还着鸿胪寺堂上官宣谕即出佐理
　　○登海总兵沈有容以病告兵部言边事告急人皆称病求去谁为  皇上捍此疆圉者乞令沈有容仍遵前旨择岛驻劄督率诸将策应毛文龙不得推诿  上从之
　　○川贵总兵杜文焕称病改命总兵鲁钦代之提督土汉官兵刻期援黔
　　○命总兵都督佥事刘国光以原官镇守保定等处地方
　　○癸未原任大学士刘一燝予告还里恭陈谢悃内言国家多事  皇上一身关系甚重惟愿清心寡欲养德爱身勤御朝讲咨询治道尤望宽逆耳之罚以来忠谠减加等之赋以固本根销反侧之人心讲安攘之大计  上慰答之
　　○宣大总兵董汉儒摘陈三边要务以保款规一足京运一核民运一择府佐一清占役一严烽堠一酌抚赏下部议覆
　　○河南汝宁府固始县妖贼李思贤等聚党谋叛欲应山东知县高捷以计擒获诛其渠魁二十余人余众角□羊散未获贼首金之楼等遵示赴府投首巡抚冯嘉会以闻  上曰妖徒计擒销弭安靖地方最为得策投首的审实议罪该县缉捕有功查明纪录
　　○河南巡抚冯嘉会言河南与山东为唇齿之邦先是郓滕搧乱河臣陈道亨移檄索兵臣与按臣丘兆麟当即将兵应援近闻东抚督战行间穷寇被追挺而走险侦逃贼繇徐州直犯河南又闻徐淮兵阻复西抢丰沛与归德永城夏河仅隔一河又闻繇曹单抵大名直犯卫辉开封中州之警愈危愈迫更有归睢棰手陈颖侠徒喜乱需时不止数万投机向乱祸何可言今东贼败而出境邻境蔓延皆其未了之局得山东抚镇移新胜之兵与臣协力共剿兵将不必远勤费减而切实倍矣得旨各将协兵援剿不得画地坐视该地方官亦着自行捍御多方调度毋得全藉协援致有疏虞
　　○户部尚书汪应蛟等以黔方用兵需饷不赀宜于辽饷外另设黔饷一项如先年征播故事乞敕廷臣会议  上从之
　　○升兴都都司佥书金章为贵州新添清平参将中都都司佥书伍德崇为思恩参将太平参将石勋为蓟州西路副总兵狼山副总兵张景房为大六营副将保镇游击宗维城为大同东路参将蓟州中军钱承勋为神机一营左副将添设副将王弘爵为五军一营左副将湖广行都司掌印杨洪震为琼崖参将湖广都司佥书史良将为贵州安顺参将湖广都司掌印许志远为黎平参将添设京营参将赵廷为福建南路参将应援朝鲜副总兵王绍勋为天津副总兵江西都司掌印包良拭为涿州参将
　　○甲申巡按直隶潘文龙以畿南增兵防守饷银不敷请发帑金  上命兵饷于抚属外角□羊及该派新饷内支给不得以请帑稽误
　　○荫辽东阵亡总兵刘渠长男应捷锦衣卫指挥佥事次男应宣锦衣卫百户全俸
　　○升北川守备崔拱辰为五军十营佐击改蓟镇游击卜应吉为五军九营游击升黄化镇守备安治平为昌平右营游击河东守备甘胤为河间领军游击太原参将张应辰为昌平左车营参将永泰参将侯一位为蓟镇永平城参将俱管游击事广西都司佥书丁文燿为福建中路游击高山守备柳暠为神机五营佐击枢门守备杨维翰为天津海防游击大同减虏堡守备白松为大同入卫游击云石守备张鸿勣为定州领军游击
　　○乙酉  上视朝
　　○礼部尚书顾秉谦以新历久颁请速补封典得旨藩封重典举行自有定期尔每引避小嫌罔顾大体以致稽延至今甚失朝政亲亲之意岷府等府着于本月内册封秦府候旨行
　　○左都御史邹元标屡＜锍-釒＞请告许之命驰驿回籍以需召用仍加太子太保元标复具＜锍-釒＞辞  上谓朕优礼老臣终始以礼加秩已有成命卿宜祗受勿辞
　　○先是嘉靖四十二年两淮巡盐御史徐爌题设灶勇二千八百余名分布三十场以备倭警承平日久徒有其名漕运总督李养正巡盐御史房可壮以昔年白莲妖教先煽于杨近闻滕之遗孽焚劫至徐则杨非无事之地议欲改灶勇另募壮丁二千而以灶勇之饷饷之设将立营专司训练部覆从之
　　○御史李玄＜锍-釒＞陈时事言今日之大忌者四元老忌于摧折中旨忌于传宣边务忌于议论法纪忌于废弛又陈三要一曰卜相一曰选将一曰择抚臣  上谓所陈俱摭拾渎奏且迩来大小臣工不肯忘身济艰往往洁己求去谕留不从何尽归咎于上李玄不谙事体念系言官姑不究
　　○升贵司按察司副使刘锡玄为布政使司左参政仍旧监军
　　　○丙戌御史杨维垣参兵部员外郎顾大章在刑部时受贿鬻狱大章＜锍-釒＞辩维垣复指大章受熊廷弼四万金且以鬻狱多赃乞追助饷  上谓赃至四万岂无确据可凭止以意见悬断令部院查明确奏初三法司会审熊廷弼时众议皆谓经抚同罪独大章谳词谓难尽诿廷弼之掣肘尽抹廷弼之先见宜坐王化贞重辟而戍廷弼故维垣遂劾大章受廷弼金欲为出脱非有左验也然大章之祸实始于此
　　○升大理寺寺丞方大镇为本寺左少卿
○丁亥大学士叶向高复力求罢言臣以凭藉十载之微劳而乞此垂亡之朽骨于愿非奢以  皇上眷念  三朝之旧隶而待以不死之新恩于礼已尽是亦  圣世之光而老臣终始之幸也  上慰留之
○工部尚书姚思仁以  陵工乏用乞借南部存积银十万两从之
　　○辽东经略王在晋以广宁之败诸将或叛或逃或未知存亡或见在山海查明上闻以听处分兵部具覆降奴叛将刘世勋孙得功等应行原籍地方拘其家属依律处治逃将郭登选等抚按严拏到京正法未知存亡张应龙等查勘分别处泊见在山海及告病者应听枢辅简汰稽核  上从之
　　○四川赞画太仆寺少卿刘时俊先以总督张我续题参通夷已蒙逮系至是我续复具＜锍-釒＞持平以备廷谳言时俊家于荣昌恐贼蹂＜閵＞其室庐故不难卑辞厚币以贺之适足见时俊之卑污而非大逆不道也至于城头之诉出于贼口未必情真章下所司
　　○命给黔国公沐昌祚敕书以便宜行事加沐启元应得职衔责令调度援黔其该镇庄店仍归管业从南京礼科杨栋朝之请也
　　○戊子  上视朝
　　○太仆寺添注少卿管工部都水司郎中事李之藻题以夷攻夷二策内言西洋大铳可以制奴乞招香山＜氵粤＞夷以资战守又言南关后裔王世忠与奴世讎今憨妻乃南关之女世忠之姊子宜令世忠入憨营借兵以复广宁  上以二策有禆边计令该部作速议行
　　○工科右给事中刘弘化＜锍-釒＞论京察言辛亥因假书而生假单丁巳立门户以攻门户一则浊权与清议分一则清议与横议杂总之人心不可终欺偏私终难久据乞鉴前车以持公典务使贤奸分明恩怨浑化御史练国事又追咎丁巳主计赵士谔等议削降以为狥私不公者之戒庶惩前可以毖后  上曰察典伊迩方议持平却又苛追前事岂成事体人各有见不必一一具本著部院科道各官先期集议条例事宜画一举行
　　○予原任南京兵部尚书孙矿祭葬如例
　　○升副总兵马炯署都督佥事充总兵官镇守湖广
　　○己丑翰林院修撰文震孟以国步綦艰  圣衷宜启＜锍-釒＞陈勤政讲学之实言今日四方多故蹙地丧师无岁不有败军杀将所在相闻此真大小臣工戮力同心尝胆卧薪之日而因循格套粉饰虚文即  皇上具为尧为舜之资亦毫无启心沃心之助将使  祖宗金瓯无缺之宇宙日销月削势将瓦角□羊此皆诸臣误国以至于今日非  皇上独奋精明大破尝格以鼓舞豪杰之心发舒忠义之气天下事固未知所终也盖尝人之情激于振发则富贵之士皆可引于功名安于顿靡即道德之士未免流于迂腐  皇上昧爽临朝寒暑靡辍于政非不勤矣而勤政之实未见也鸿胪引奏跪拜起立第如傀儡之登场了无生意则  皇上之聪明何繇开畅臣意  祖宗之制唱六科则六科必当以次白事唱奏事则西台必当以次白事奉旨某部知道则某部之正卿亚卿又必当以次白事职紏弹者紏弹职条奏者条奏剖析机宜献替可否  皇上凭而听焉与辅弼之大臣面商而裁焉雷厉风行断不踰顷不惟  圣智日以明习练达即在廷诸臣亦且可以见其才可以徵其气可以试其仓卒当事者日精思于职守之内而无有轶志事外者亦兴起于景色之新而各有奋心若仅仅揭帖一纸长跪一诺北面一揖周旋进反祗毕朝仪安取此鸳行豸绣横玉腰金为也经筵日讲临御有期于学非不讲矣而讲学之实未见也史臣进退铺叙文辞苐如蒙师之诵说无少开悟则  皇上之睿知何自周通臣闻  祖宗之朝  君臣相对如家人父子军国重务闾阎隐微无不咨询无不洞达故虽深居九重而情形毕照怀奸挟术既无窦可以自藏左右近习亦无缘可以蒙蔽若仅仅尊严若神上下拱手精神不振提醒不灵恭默之容或久而生倦跛倚之众亦怠而欲休经传典谟祗成故事安取此正笏垂绅展书簮笔者为也  皇上之精神既与群臣不相浃洽则  皇上之灵爽必与天下不相昭融退入内庭而耳目所触发德性所熏蒸自不越于中涓尝侍之口颊夫大君照临之体叚帝王宏远之规模则岂若辈之所能角□羊于是无名滥予而藩封之踰额屡烦中旨之传宣且以一藩之越礼吁咈盈庭乃致诸藩之停封恩膏久壅国彝家范尽蔑之为弁髦此何礼也有罪不诛而失机之成案更来众喙之纷纭恣罗织者既引绳而披根护善类者复因技而惜叶国宪刑章悉付之葛藤此何法也危如山海而阁臣一出共偷安于无事全虚庙筭何以张挞伐之威惨如黔围而抚臣坐视竟严谴之莫施每事优游何以成臂指之势乃近日中朝举动则更有可异者总宪邹元标行矣佥院冯从吾杜门矣首揆冢宰相率而请去矣此皆  三朝愸遗而一旦以讲学之故使俱不得安于其位空人国以营私窟几似浊流之投詈道学以逐名贤有甚伪学之禁唐宋末季可为永鉴亦未有以明告我  皇上者耳去者为荣则仕者不贵顷尚书王纪削籍归农弥增品望策蹇出都人谓快于驰驿破帽蒙头人谓华于蟒玉今诸臣被道学之名以去其贵且甚于三公九乡也夫天子之所以励世作人者唯此爵禄名号而至使角巾尊于冠冕此岂清平之世所宜有哉邪风鼓煽国是溷淆此尤隐伏之乱源统祈  皇上之洞察＜锍-釒＞上迟数日未下庶吉士郑鄤复奏  圣治方新昌言当采恳乞  圣明早鉴留中之毙以塞乱源臣蒙  圣恩读书中秘＜锍-釒＞观往古兴亡之辙循览今日理乱之几每中夜屏营忧心如捣顷见修撰文震孟＜锍-釒＞私庆有为明主忠言之人意  皇上天纵圣明必将逖思深悟立见施行矣乃候命浃旬未蒙报可臣窃疑之臣惟章奏之批答宫府参交之腠理也或朝上而夕下或夕上而朝下则君与臣相知君与臣相知则大臣不得以榄权小臣不得以营窟近臣不得以蔽明一付之寝阁而中有不可知者矣夫上书不报者是留中之渐也留中不下者是壅遏之萌也壅遏不通者是窃弄之机也此不可不深长思也今若经  御览而留中则非止辇转圜之义若不经  御览而留中必有伏戎援奥之奸有识寒心未得所谓考之本朝故事此毙惟  武庙与  神祖末年最多在武庙时盖因权珰之炀灶在  神祖时则系奸辅之藉丛  圣主当阳如日始旦何以忽蹈其毙此所谓有不可不知者也国家之患其始皆起于不可知及其可知则相顾叹息而无可如何矣方今时事日非疆场多故中原有狼豕之突当关无虎豹之雄臣谓此皆已见之病医力犹可施而宫府之际症候微结非  皇上推见至隐未易药也臣历稽史册凡召乱之端有二而今皆见之曰内降也留中也内降之屡传用以频斥直臣其机关使人骇而留中之一线或以阴淆  圣虑其径窦使人疑清明之朝岂宜有此语有之其微易著也其未兆易谋也臣愿皇上之早图之也臣初荷作养本无言责但实见留中为治乱关头且数日以来未见为  皇上言者故不敢避出位之诛略陈梗概伏惟  皇上亟赐省览国家幸甚臣愚幸甚得旨朝仪大典  累朝成规如何辄肆轻亵比拟傀儡藐视君臣如戏文震孟好生可恶郑鄤这厮党护同乡窥探上意本当究问重处念系朕首科取士新进书生不知大体姑从轻俱降二级调外任用
　　○左副都御史冯从吾四恳休致  上曰风纪重地冯从吾品望足任何得托辞引避且使朝廷有禁学之迹言臣冒攻击之嫌独洁身名罔顾国体岂是臣子分谊著遵屡旨即出供职不得再陈
　　○庚寅  上御文华殿讲读
　　○御史刘廷宣以从前东事坏于烦言今辅臣行边督师身任军国重寄老成凝定原无摇夺内外各官务省议论以需奏功逃兵废将人等有传布流言者严行禁戢从之
　　○吏部请申明覃恩旧制自本月中旬停止凡内外各官引用恩诏及年远请乞的概不准行在外本章通政司不得封进
　　○差大理寺评事黄承昊角□羊银三万两赴山海关
　　○予原任南赣巡抚孟一脉祭葬如例
　　○辛卯  上御皇极门传制遣使持节册封忻城伯赵之龙吏科给事中甄淑封岷王禋洪广宁伯刘嗣爵刑科右给事中霍守典封肃二妃熊氏吏科给事中赵时用中书舍人李芬封益府仁化王慈纳右春坊右庶子掌司经局事黄立极行人司行人陈尧言封晋府宁化王妃孙氏尚宝司少卿黄龙光行人司行人阎可陛封唐府德安王妃吕氏翰林院编修李孙宸行人司行人李彬封韩府长洲王王璟□□□叐□并妃宋氏西德王璟＜尾水＞右春坊右中允周延儒中书舍人卢承钦封庆府龙祥王倬□□尸永□潭水王倬□□尿林□礼科给事中李精白行人司行人梁廷翰封赵府临漳王常海并继妃申氏礼部祠祭司员外郎杨若梓行人司行人张其平封潘府稷山王效钛并妃李氏工科给事中魏大中行人司行人李昌龄封福府德昌王由崧并妃黄氏翰林院简讨缪昌期行人司行人苏兆先封建德王妃陈氏右春坊右谕德韩日缵行人司行人吕奇策封乐安王谋＜皇页＞并妃李氏
　　○川湖云贵总督张我续以擒斩逆贼樊龙张彤黑蓬头首级并生擒为相何若海等三十名遣监军道佥事戴君恩诣阙献俘命礼部择日举行
　　○狭西总督李起元引疾不许
　　○虏王卜失兔及诸部落补进岁贡表文鞍马弓矢  上嘉其恭顺命给敕宴赉并效劳夷人白太恰等升赏如例
　　○大学士叶向高揭救文震孟郑鄤言两臣以新进书生未谙体裁直写胸臆轻率之罪臣等亦不能为两臣角□羊惟是一介草茅荷蒙异数固  皇上翘材首科储为异日之用者也两臣厚自期许恨不捐糜顶踵仰酬  皇上知遇之恩遂以忠受之深心为不必然之虑臣等取其＜锍-釒＞读之未尝不嘉其志之忠悃而惜其言之错谬窃意  圣度如天靡不含弘恳乞恕宥两臣宽其降调夺其俸入以终作养之恩得旨文震孟等出位妄言逞意狂比擅更  祖制紊乱成规本当重究姑从轻降谪卿等不必申救还传示中外臣工凡条列有禆于封疆者奏闻酌行以后再恣肆讪讪上党护的决不姑息
　　○壬辰加刘渠祁秉忠祭二坛祠名愍忠令所司议谥
　　○升广西按察司参议陈忠爱为贵州提学副使
　　○造贵州监军道贵州视军兵部分司各关防给颜欲章田景猷
　　○大同蔚州星大如斗殒于西北随时正北天鼓大鸣
　　明熹宗哲皇帝实录卷之二十七
　明熹宗悊皇帝实录卷之二十八
　　天启二年十一月癸巳朔
　　○左副都御史冯从吾五＜锍-釒＞乞休许之
　　○巡抚山东赵彦以邹城恢复元凶就擒恭报荡平完局兼叙镇臣杨肇基道臣徐从治等功状  上嘉彦调度成功并镇道各官前后功次会同巡按官查奏
　　○总督川湖云贵张我续题敕旨命臣援黔科议欲留臣平蜀敬陈两省阽危近状以听  圣裁  上令其上紧援黔倘赎前愆仍以功论不淂藉口科议观望耽延
　　○先是保定巡抚张凤翔＜锍-釒＞请增兵下科发抄送部三月未覆奉旨诘问兵部言＜锍-釒＞抄未至无凭覆请兵科给事中朱大典因具发抄日期以闻且言覆奏注销各有定限而该部司属玩愒不遵乞严定参罚之例以便责成  上从之命各衙门一体申饬
　　○甲午祭  三皇于景惠殿遣礼部尚书顾秉谦行礼
　　○遣太医院官祭先医之神
　　○原任川湖赞画今被逮刘时俊复＜锍-釒＞辩冤  上以戴君恩既有揭刻又见到京着从公讯结
　　○四川监军道佥事戴君恩奏始臣督兵城下见贼投词谓时俊曾与有口血斯事体重大不淂不揭报于督抚按臣初未指定为谋逆也迨时俊部卒私卖米粮火药时俊又不肯斩臣等又不淂不揭报于督抚按臣亦未指定为谋逆也先是时俊在成都举动乖张督抚诸臣见揭到遂不淂不交章参劾皆为封疆过虑非苛求于时俊也乃时俊谓揭报独出臣手反口诋臣此则臣所不敢受臣之所恐者时俊父子寔未必有谋逆心而或成不白之狱则臣等罪乃滋大矣淂旨这所奏辩甚悉面质问结已有旨
　　○原改南京兵部尚书未任魏餋蒙卒餋蒙河南雒阳人中万历丙戌科进士授山西角□羊州知州升刑部洊历藩臬巡抚山西升兵部侍郎后起南户部侍郎升本部尚书加太子太保随改南兵部尚书以疾请告至是卒
　　○乙未
　　上视朝
　　○赐原任礼部右侍郎郭淐祭葬如例
　　○大学士叶向高复申救文震孟郑鄤言国朝科举重词臣尤重鼎甲尤莫重鼎甲之第一人今岁为龙飞第一科关系甚重震孟夙负时名  皇上首拔于多士之中胪传之日举朝相庆以为淂人乃以单词片语遽罹谪逐非但无以彰  圣主纳谏之明而于盛典亦大不光矣且今岁馆选臣等仰体  皇上德意矢公矢慎枉绝夤缘一时储餋济济彬彬郑鄤亦有文名今与震孟同去殊为可措窃窥  圣心或以词臣言事非其职掌故欲小示挫抑以成就其才耳然臣观国朝词臣以言斥者皆淂盛名罗伦罗洪先皆以状元坐此谪官至今称不愧科名者以二臣为第  而惜当时处分之太过今震孟等之被谴于名淂矣而使异日复以惜二臣者惜震孟等淂无为  圣德之累乎况悠悠人情猜疑多端又将谓  皇上之罪震孟等不在于朝仪之一节也淂旨制科  累朝所重朕方作餋人材岂忍摧折但书生不知忌讳文震孟郑鄤遵前旨行
　　○大学士韩爌等复揭言文震孟为宋丞相文天祥裔派前翰林院待诏文徵明曾孙天祥以忠节秩祀徵明不受逆藩聘币亦以风节著称震孟家学渊源赋性忠鲠登第传胪中外欢忭以  圣朝淂人占国家昌运即昨所具＜锍-釒＞感愤深心原自有在其中引奏一叚正为臣下奏事当随事敷陈不宜祗具趋跄仪节经生意见未谙典章然非以朝仪为具文适元辅＜锍-釒＞下详明剀切望可回  天臣等輙拟二票为再三之控恳伏惟  圣明鉴允不报
　　○丙申以四川献俘遣抚宁侯朱国弼祭告  南郊惠安伯张庆臻告  北郊驸马都尉侯拱宸告  宗庙是日四川监军道戴君恩献逆犯樊友邦等  上御楼阅俘刑部奏请分别磔斩如律从之时首犯何若海已先故以提牢疏玩夺刑部主事石维岳俸三月
　　○以寒冬暂辍日讲
　　○赠原任四川巡抚徐可求右都御史荫一子本卫正千户世袭仍赐祭一坛给三品全葬以重庆死难也
　　○赠辽东死事各官麻承宗赠都督同知仍加祠祭并给母妻诰命刘徵赠都督同知袭升二级黑云鹤李茂春张世显赵启祯陈尚仁王崇信俱赠都督佥事袭升二级杨春茂杨其畅王应举各炤本职上赠二级袭升二级其余行查朱万良等仍立限速催具奏
　　○以原任京营副将杨元吉为蓟辽总督标下中军管抚夷事改通州参将贾秉廉为太平路参将
　　○丁酉  恭让章皇后忌辰遣官祭  陵寝
　　○山东登莱地震
　　○福建道御史周宗建＜锍-釒＞言适见戴君恩＜锍-釒＞揭为时俊剖冤始知君恩当日之报原非本心今日之辩适存公道独怪督抚张我续身为大臣作此昧心杀人之事而含糊转换姑舍其父仍陷其子恐天地鬼神寔有所不容也淂旨这事情已有旨着法司质问刘时俟即与完结张我续不必苛求
　　○戊戌  庆陵工成遣工部尚书姚思仁行礼
　　○命户科给事中彭汝楠巡视太仓
　　○差大理寺评事魏尚贤北直隶恤刑
　　○山东巡抚赵彦角□羊妖贼徐鸿儒等十八人献俘章下兵部
　　○升尚宝司少卿李若星为大理寺左寺丞
　　○庚子督理军务大学士孙承宗题严核将领以肃军政内降用副总兵毛有伦等六员罢革参将黄中顺等五员以总兵李秉诚精于火器姑令戴罪立功又言十七营当分三部以马世龙理南部以建昌营游击尤世禄升总兵官管北部江应诏仍辖三路居中调度又请调营将倪承业等以应冲边急用  上俱从之
　　○大理寺添注右少卿高攀龙奏臣谪居二十九年附名讲学今值诸臣不容讲学之时乞放归田里  上谓高攀龙既留心学问正当竭忠尽职不必辞
　　○辛丑朝鲜国王李珲以毛文龙驻师海上馈饷难继具＜锍-釒＞言小邦地峣米少不能专饷天兵恐有脱巾之患乞依万历东征例发山东粮米趁时舡运又言壬辰以后淂蒙恩赐硝药前后累万斤小邦淂藉教演之力保全疆圉今奴氛方炽乞特许优给以资战守章下所司
　　○御史施梁＜锍-釒＞言古人安不忘危治不忘乱矧今犹未安未治也何若海等虽献俘而奢酋父子尚在贵阳未知作何结局也徐鸿儒虽就擒而余党尚多窜伏东南未可安枕也枢辅视师边关虽渐有起色而车马刍粮未必件件应手官僚将领未必人人用命也是必上下勤恤中外同心毋斗闲言毋争客气本兵早夜为士马计户曹早夜为糗粮计工曹早夜为衣甲器械计非直有呼必应而应之不待其呼非直有需必给而给之又且甚速血脉流通事机凑泊庶几荡平有期耳因荐山西参政郭士吉南太常寺卿区大伦颖川道副使朱锦以备推择淂旨封疆未平内外大小臣工当勤修职业共图匡济这所奏着通行申饬本内荐举各官所知有限前有旨着廷臣公举堪用人材还查炤行
　　○填补试御史刘四端浙江道吴尚默山东道杨方盛山西道徐绍书贵州道
　　○差户部浙江司主事刘万春管西新二仓
　　○升大名兵备按察使詹尔达为四川布政使司右布政使
　　○壬寅升工部协理右侍郎赵南星为都察院左都御史太仆寺卿萧近高为通政使司通政使江西巡抚房壮丽为工部右侍郎总理河道山西布政使司左布政使蔡复一为都察院右副都御史抚治郧阳太仆寺卿耿廷柏为都察院右佥都御史巡抚浙江
　　○癸卯  上览巡视光禄科道官条奏以款内所议清查供用钱粮俱系历来旧例如御用新茶腌肉如何輙议减折司设兵仗监局制造工完自停御马监进到马匹见三千余喂餋军粮炤数支给原无定额并上供器物给散俱炤旧行其每月进到食卓银两大小月分不过十一两揭内开至十八两余银归落何处着于万历元年起挨查明白回奏至于外角□羊短少拖欠侵盗银两尔每职司钱粮此等大毙何不严查速结部至差完条奏塞责于是巡视官户科给事中罗尚忠御史周宗建合＜锍-釒＞言腌腊一款乃裁减署官胃破之腌肉非敢减  皇上御用之腌肉也其新茶为逐县起角□羊有以茶一二十斤而耗盐费数十金者改折不便汇角□羊则便矣设司兵仗监制造非虑其工完而不停但催其早完而费少耳御马监马匹虽无定额亦应清查以省冒滥其台送品物器皿从来俱准回销下次又复造办是回销为旧例给散非旧例也臣等正愿  皇上之炤旧行也其每月进到食卓银两查上供钱粮原有本折两项本色采办一炤民间其价颇昂若折色诸费多出恩赉者多原非尝典往因两项一概溷筭岁费不支蒙  世宗肃皇帝洞念缺乏赫然整顿特命台臣一员专管查刷遂将折色立为定则比之时价节缩甚多即食卓一项以时价计之则十八两以定价计之则十一两历来扣筭留作正供今每月进呈揭内所开积余品物价银几千几百者即此银归落之数也至于外欠拖少角□羊官侵欺臣等正欲严查速结不敢草率了事夫臣方因外以溯内何敢讳内不言  皇上乃因内以宽外且并置外不问臣恐无以创矣其角□羊官何之望刘应宸等并乞敕下法司追侵正罪淂旨经费浩繁内外稽查节省自是职掌岂欲尔每讳内宽外食卓每月定于十一两不必炤时价开款却于积余内销筭其外角□羊拖欠侵欺仍严行查催何之望等着法司究追
　　○兵部覆川贵总督张我续＜锍-釒＞言救黔必当招兵招兵必先议饷请以附近之楚饷留给黔兵仍以本省之抚臣兼督楚饷  上报可
　　○兵部又覆宁夏巡抚李从心＜锍-釒＞银酋逸于绦笼有年矣一旦悔祸叩关愿受约束在我当恕其已往取其将来况马价市赏无大增减武弁虗衘安所顾吝但外忧虽息内治当修乞敕边臣设诚致行  上依议
　　○命南京户兵工三部各添注左侍郎一员
　　○造佐理天津山海屯政关防给工部屯田司员外郎苏万杰
　　○升兵部职方司郎中吴淳夫为狭西西安兵备事佥
　　○起原任狭西按察司佥事邓云霄为广西按察司佥事原任浙江布政使司参议王应乾为河南参议大名兵备
　　○狭西地震
　　○甲辰御史周宗建以嵩祝屇期  圣怀宜开乞召还文震孟郑鄤二臣  上责其党救渎扰不许
　　○云南在京乡绅兵部员外郎孙学诗等合＜锍-釒＞以滇事危急请发帑金  上谕帑金给发已多该省饷银着户部于黔饷内一并议处前发五万两仍查明速角□羊
　　○升五军营添注副将王弘爵为本营左副将前军都督府带衘
　　○加原任千总陈良策为都司佥书以部覆其擒叛有功也
　　○乙巳以  万寿圣节颁赐辅臣叶向高等及讲官盛以弘等正字官马键等银币有差
　　○都察院左都御史赵南星＜锍-釒＞辞新命不允
　　○御史蒋允仪题  皇上以当阳之圣主遇一阳之令节所以扶阳抑阴维持元气者在此时矣夫贤士大夫阳也宦官宫妾阴也深宫燕闲之中宜提醒体认尝如对贤士大夫至于嚬笑必严威福惟辟尽杜传宣之窦预防炀蔽之奸此扶阳抑阴一大窾系也中国阳也夷狄阴也奴酋方伺于关外视师之行重烦枢辅宜亟允同官刘廷宣之请更置大帅选择监军庶几挞伐之威振而阳德以奋乎爵阳赏也刑罚阴也囊头之人犯每毙于三木要囚之毙不出司寇恐非先王泣罪之意也宜省科臣尹同皋等之＜锍-釒＞蠲免立枷永除苛政庶好生之仁洽而阳德以光乎至君子进而阳长小人进而阴长关于国脉者也今  三朝之遗老以讲学而去官一代之名贤以谠言而削籍切直敢言之台省未尽以三折而收连翩抗＜锍-釒＞之词臣反□以一鸣而斥典刑日寡士气日衰恐亦非  皇上本意也年来门户畸分网罗密布丁巳之察凡抗论国本系籍正人者靡不巧加罗织阴邪盛而阳气伤致有夷狄之患今计期已迫愿当事诸臣痛戒丁巳之覆辙早伐邪谋亟护善类凡造单蜚语一一禁绝尤扶抑一大端也淂旨近来大臣求去皆因科道官露章攻击朕何成心察典屡奉谕旨临期自有公评今说丁巳罗织致有夷祸当时部院主察何人何不指名直紏一味含糊凭何裁处着回将话来
　　○镇守通州总兵官张士显请速发器械以备缓急修建公署以便驻劄下该部看议
　　○御史徐卿伯＜锍-釒＞言督臣张我续逗遛观望弹章交集屡奉严旨更置总督而静听至今未见启事顷冢宰语臣云政府有不欲设总督意臣乃极言其不可不设之状而冢臣亦首肯者久之既复问臣以谁堪总督谁堪蜀抚语娓娓犹可忆也而不意此政府也阳将顺于  皇上以丝纶而赐玦阴密授于冢宰以反汗而鬻权究使  皇上移予夺之威福吏部失用人之职掌而平章军国者以封疆徇体面以兵机等儿戏臣诚不淂其角□羊淂旨川贵总督官屡奉明旨何久不覆封疆大计岂容以稽缓为慎重着便从长作速议奏
　　○大学士叶向高奏臣注籍日久此月初三乃入朝闻有更换总督之议臣问吏部尚书张问达当以何人换之曰欲四川巡抚朱爕元臣曰爕元料理蜀事已有成效今奢酋思欲耳逞爕元去蜀谁为保障者且黔事至急不容少缓爕元一身又救黔又救蜀恐黔未必能救而蜀已受祸矣欲换我续必择其胜我续者而又须旦夕可以即代我续者庶不误事此乃西南安危呼吸之关不可不慎臣之书不过如此有何密授有何鬻权卿伯何所闻而作此说耶况当日所言乃换总督耳并未言及总督之不当设问达亦何所闻而以此告卿伯耶臣书生也委不知军旅但私心以为封疆之事竟当委任封疆之臣若傍观之议论与从中之掣肘终是偾事试观自有东事以来公车之牍填委如山曾有一确然不易之策断在可行行之而必有效者乎今西南所苦在无兵尤在无饷黔人蜀人滇人计出无聊惟望臣代为请帑臣亦谆谆言之而  皇上不听以为臣之微诚不能动  天则诚有罪矣岂遂置诸省于度外哉诸臣方责臣以担当臣略伸其愚已蒙弹射自今以后断不敢开口谈天下事矣淂旨卿辅弼元臣军国大事正须集思赞决即私寓亦宜预闻况川贵见设有总督朝会公询吏置以求妥当何言授意不设近来言官论列公私争持荐劾抵牾以致部覆迟回侵挠用人职掌正不独此一事且该省用兵朕已屡经发帑何淂复责望于卿小臣猜疑妄言不必介意自明其议拟总督并张我续料理应援俱已有旨
　　○山东巡抚赵彦以滋阳知县杨炳保障危城请旌卓异以酬劳绩章下所司
　　○丙午以
　　万寿圣节  上御皇极门内殿百官称贺复御门阅骑
　　○是日赐辅臣上尊珍馔
　　○免文武群臣宴赐节钱钞锭
　　○朝鲜国王李珲遣陪臣李显荣等进表文方物又朵颜卫进贡马匹各庆贺  万寿圣节宴赏如例
　　○遣灵璧侯汤国祚阳武侯薛濂永康侯徐锡胤安远侯柳祚昌宁远侯陈光裕清平伯吴遵周怀柔伯施壮猷成安伯郭邦栋武平伯陈世恩宣城伯卫时春应城伯孙廷勋分祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣武进伯朱自洪祭  景皇帝陵寝
　　○戊申以冬至大祀恭请  皇祖配  帝遣驸马都尉侯拱宸告于  太庙
　　○庚戌  孝惠皇后忌辰遣宣城伯卫时春祭  茂陵
　　○  孝烈皇后忌辰遣怀柔伯施壮猷祭  永陵
　　○  上俞工部尚书姚思仁等请以战车厂见积旧甲布里缝缉为衣分给贫民仍每岁遵行以昭  朝廷轸恤无告至意
　　○狭西道御史蒋允仪遵旨回话言丁巳察典部院大臣之秉成者郑继之李志也科道考功之当事者则韩浚徐绍吉赵士谔也中外公评佥谓部院二臣其生平各有本末特以年耄听偏受人鼓惑而韩浚等方经臣同官练国事参论臣故不敢复赘其姓名亦不敢轻重溷淆舍此三臣而紏彼颓龄脱节因人成事之老成也至今阴盛阳衰致有夷狄之祸又非敢创为异说盖自丁巳一察斩艾几无遗种于是方从哲独居政府亓诗教赵兴邦等分布要津凡疆圉重臣边方大帅皆出此辈贿赂请托用一侵赏怒夷之李维翰而边事坏矣已而再用杨镐于田间已而特起熊廷弼于听勘与夫纨裤久废之李如柏如桢连翩出将互相保举曾不为  社稷江山之虑于是封疆残破囹圄填塞而当时保举推毂之人晏然不与其责臣所以痛心夷祸而追恨于丁巳之察者此也＜锍-釒＞入  上责其含糊不明传阁中拟旨重处大学士叶向高等因具揭救之姑从轻夺俸半年
　　○辛亥冬至大祀  天于圜丘命英国公张惟贤恭代
　　○祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣阳武侯薛濂永康侯徐锡胤灵璧侯汤国祚安远侯柳祚昌宁阳侯陈光裕靖远伯王永恩南和伯方一元武靖伯赵祖荫崇信伯费天泽彰武伯杨崇猷应城伯孙廷勋各行礼遣成安伯郭邦栋祭  景皇帝陵寝遣都督佥事许浚祥祭  哀冲  庄敬二太子陵园
　　○工科右给事中刘弘化题吉庆骈臻群情欣跃乞推广已行之美政一则劝大臣如阁臣所救词林二臣宜从其请计臣所乞措饷诸款必行其言一则宽戆臣如韦蕃倪思辉朱钦相侯震旸熊德阳王心一江秉谦等尚滞下僚满朝荐贾继春刘重庆尚屈编氓乞次第赐环一则恤劳臣如赵彦冯嘉会张凤翔已许勘报愿引伸此意及郡县推知令减俸行取  上以本内降谪各官仍候旨行余令该部议覆
　　○壬子冬至节  上御皇极门内殿文武群臣行庆贺礼赐辅臣上尊珍馔
　　○大学士叶向高等奏适接  圣谕谕内阁前屡次降谪科道各官但因各辈輙行恣肆报复淆乱国是藐欺朕躬本当重处姑从宽量加薄惩示警况今朕寿冬二节并宫中大喜特将前降调刘重庆倪思辉朱钦相王心一吴应琦俱各准复原官都着恪供乃职不许似前妄生猜疑逞臆玩愒如有复蹈前辙的定行加拟重究不宥卿等传示该部遵行臣等窃念诸臣偶罹谴责廷臣虽频章申救亦以烦渎  天听为惧不谓  圣度如天一时五臣并复原职即二帝三王纳谏用人之芳规亦不淂耑美矣乃区区愚衷有无已之请者则以降调各官尚有贾继春江秉谦侯震旸满朝荐文震孟郑鄤等数人倘蒙一视之仁并下赐环之命尤中外所喁喁而想望者如  圣意未即慨允则元旦之令节将新宫中之喜庆相继亦不妨少须臣等敢冒昧而预请之
　　○巡视南城御史温皋谟以百户王国梁等讦戚畹郑餋性通夷具状上闻餋性＜锍-釒＞辩  上谓餋性系国戚何至通夷王国梁等着讯明具奏
　　○巡视中城御史夏之令缉获奸细傅应春王＜棥心＞芳等言奴散金行谍广结内应正犯幸已缉获乞敕法司会审仍令缉事衙门严缉余党以破奸谋从之
　　○以山东登莱及川贵滇南广西偏沅地方多艰司道州县官准减俸升擢如各边例
　　○癸丑以山东献俘遣公张惟贤祭告  南郊伯陈伟祭  北郊驸马万炜祭  太庙各行礼是日山东都司杨国栋角□羊逆犯僣号中兴福烈帝徐鸿儒等十八名及鸿儒父东明母傅氏赴阙
　　上御午门楼刑部奏请分别磔斩传首九边昭告天下
　　○顺天府添注府丞韩范以公私告匮敬摅末议一节用大略谓士大夫交际宁淡勿浓宁疏勿密一切繁文缛节悉从节省以还先进之风而内外诸司所贮公费与其取之以树私交孰若存之以充军饷一核实谓自奴酋发难辽左登莱耗费不知其几业已奉旨查核果分毫皆实际乎年来台省之所指摘抚按之所紏弹铺之白简或千或万曾经奉旨严追果尽数完缴乎依限结局乎凡此皆见在钱粮无烦筹度不待迟疑可以朝下令而夕输之在官者舍其显然确然之物而索之杳茫恍惚之中何其在迩而求诸远也淂旨今中外匮乏交际公费等项最宜节省还行与抚按官着寔禁约严追冒饷已有屡旨仍着立限奏报
　　○巡按江西御史汪泗论奏天下之事有势在必然而不淂不然者早图而曲计之则虽小有所费大有所全若明知而明讳之将其患日甚一日而至于不可结局今日宗藩之当议处是也盖宗人贤不肖杂还志意各殊贤者指不多屈若贫者鹑衣索食流聚市井而不肖者小则豪强横夺大则行劫流剽公然捍三尺而不顾顷如齐庶人不肖之尤者乘海内多警包藏祸心几于蠢蠢欲动幸早伐其谋未淂狂逞盖诸宗以无所事事之身锢之一城之内即豢以尝禄犹不保其无邪思矧禄无所出是夺之生而驱之以不道之行罔之以必陷之罪也臣谓边饷不充患在肢体宗禄告匮患在腹心与之嗷嗷待哺之时则上易见恩与之觖望鸱张之后则费虽倍而众不亲矣窃以为天下有必至之势通之以时则不穷国家无不裁之恩节之以礼则可久以今宗藩审时度势其不可不深计者三一曰限禄之明旨当遵二曰贤不肖之激劝宜举三曰管理之举剌宜行章下部议
　　○刑部等衙门会审李可灼素非医官也方未先呈性未经验难免轻率之罪虽  先帝体受归全不因药为加损惟是宾天之际适与药逢可灼何以自解合加等例遣戍  上从之
　　○补添注太仆寺卿柳佐为太仆寺卿
　　○升吏科右给事中郭允厚为工科左给事中刑科给事中刘弘化为工科右给事中
　　○乙卯  上视朝
　　○丙辰  上以戴君恩杨国栋所领角□羊俘各官及丁壮沿途劳苦命该部酌量给赏以见朝廷轸恤德意
　　○吏部遵旨会议请分设黔蜀总督  上从之
　　○刑科左给事中尹同皋言国家察吏原从职掌分功罪自议论变为爱憎爱憎复变为门户始不知职掌为何物矣今宜尽破门户以归职掌盖人各为职掌则各营局内之事自无暇于较是较非共为职掌则共是朝廷之事自无分于东西南北天下之机务何患不理祸变何患不消愿诸臣之熟思之也至于咨访当凭公论一切飞单流谤悉宜禁绝先年察单多属捏造又单不书名与匿名帖无异故人淂阴行其私昔人建议有单后书名之说应否可行统俟从公斟酌淂旨考察当凭职掌岂在门户访单着书名方许投进其命所司知之
　　○兵部覆浙江巡抚苏茂相＜锍-釒＞言海贼王钟王锦几为东南一巨害矣幸  皇威诞布文武齐心积年渠魁服罪悔过抚臣欲待以不死愿归者籍作编氓无归者散处地方此善后之策似应允从除文职纪录外其参将陈希范等俟推用优叙  上从之
　　○督饷御史江日彩以津门截留漕粮五十万仓廒未备无可安顿乞炤部覆初议止以二十万为额其余三十万暂贮通仓以省输挽之烦终给京军以抵太仓之额章下所司
　　○丁巳  上以天气严寒榆关将士防御勤劳颁赐督师辅臣孙承宗总督王象乾巡抚阎鸣泰总兵江应诏马世龙尤世禄暨部臣沈棨等道臣袁崇焕等及赞画主事叶震生中书宋献各貂皮有差
　　○发主客兵饷于延宁甘固四镇各三万两倒马关二万两
　　○发帑金五万两于山海关赈济辽民
　　○升通政使司右通政林熙春为太仆寺卿管京营少卿事
　　○升山西右布政李应魁为本省左布政
　　○戊午  上以近来议论烦多未见实用着九卿科道官各具公＜锍-釒＞务要切寔可行有禆边务不淂泛漫塞责从江西道御史曾陈易请也
　　○巡抚偏沅杨述中陈援黔紧要事宜一摧总兵一拨副将一定监军一定粮储一许便宜一议滇犄角一议定粤饷章下该部速议
　　○授阵亡辽东总兵王宣男王宪章试百户援辽阵亡都司陈尚仁男陈守民副千户
　　○注南直徐州总兵官张嘉策中军都督府带衘升太原都司佥书张应宸为游击仍管太原营参将事
　　○己未刑部等衙门会审刘一巘以辽阳世将与逆贼为婚不思大义灭亲乃敢作奸勾虏即一磔未足洩愤其余宜分布远方安插  上依拟
　　○朝鲜国王李珲具＜锍-釒＞以总兵毛文龙所获真夷五名诈称小邦之人希图诬陷乞赐昭雪兵部覆言该国仰戴弥坚天朝亦推心置腹岂狡奴浮说之所能间据俘获达口容札示毛文龙即立斩于军以绝谗间之口仍开心待鲜嘉与共济  上以该国世称忠顺据奏事理甚明深可嘉尚尔部还移文奖劝以见朝廷体谅至意
　　○先是湖广巡抚薛贞巡按舒荣都以衡州府所属未仓堡界联西粤勾连猺峒巨寇丛生为全楚害议设官驻劄弹压既复以建署维艰查桂阳州见有旧署不俟营造议升衡州府通判陈维智为同知移驻桂阳每月躬临禾仓堡操演军法裁临武县县丞以俸薪益之仍请铸给关防以重事权＜锍-釒＞下该部兵部覆言蓝山宁武之间贼盗渊薮设官弹压于地方甚宜苐初议驻禾仓堡旋改桂阳州则佐议者视村落荒凉已不免有厌薄不前之意矣时久渐渝何以善后今宜敕抚按臣严谕条格何以使兵快尝川无废何以使阅视不为具文而陈同知亦应并行申饬使尝驻信地抚绥其民而觉察之无徒餋安于会城而奔命于参谒庶几诘戎防盗胥淂之矣  上是之
　　○御史练国事言元凶虽擒余党尚伏近沛县林汝翥盘获妖人李英等带有令旗一箱上书妖言次第编号钤盖妖印据供教主见在大同居住其党西通川蜀北连丑虏中据汴梁又先于凤阳等处暗集人马约期举事乃知天下之为徐鸿儒者尚多也乞速擒教主以正大法仍敕各省直密缉邪党剪除角□羊散勿使滋蔓  上谓妖党未殄着抚按官督率有司晓谕角□羊散其传旗招集奸徒务要缉获以销乱萌林汝翥纪录优叙
　　○蓟辽总督王象乾引疾乞休因为弟应天巡抚王象恒请恤  上谓卿竭忠为国精力未衰塞下诸虏方赖驾驭岂淂遽迩求去卿弟象恒勤事殒身应加优恤下所司知之
　　○庚申吏科都给事中魏应嘉言向因妖贼为梗山东驿路尽归河南夫马烦骚供亿不支今东事已宁乞敕抚按官速行议处毋致偏累多事之秋地方官宜严限赴任不许宽改  上从之
　　○巡抚天津右佥都御史李邦华躬勘海道要害据寔奏闻言臣九月间单骑从官兵数人沿海躬历自津门出葛沽七十里民居稠密鸡犬相闻然道傍累累有阜问之则昔年备倭所设传烽之具而今且渐为平陆矣葛沽故有海防营水陆兵五千后减为二千五百顷调发辽阳千名无一还者兵势顿弱而其地阡陌井井即今户部尚书汪应蛟曩抚天津督营兵屯田处也岁入积久颇供修舡置械之用臣深叹老成谋国之周而贮财之豫也又三十里为邓善沽有新河盖由天津运粮赴蓟镇者又二十里为大沽始称海口然去海尚一十里臣从小艇出望水光连天极目无际而运艘由此出鹾艘由此入杂以渔舟兼之□贩稽查盘诘谈何容易越日北行抵塘儿上是为宝坻县属蓟镇河水入海之所此地去长安路仅二百四十里沟涧无阻一日夜可达而未闻一兵之设防御之疏至此极也暮宿蔡家庄十余里抵施家陀稍趋见河河身甚窄仅容数斛之舟海潮秋间时抵岸下然视前塘儿上未免稍缓矣自是行行去海渐远地方高阜可耕青草蒙茸而绵亘三四十里尽委荒莽臣念寺臣董应举奉命屯田恨未有以此告之者及今正可图也过此则黑羊河聚落三四集皆家以百数盖盐□屯盐运载之所虽海口相距四五十里而口外原自可泊故北路之防定当以此为汛地焉进之而为望峰即黑羊河所通而亦有口出海名曰淋漓河运艘回空往往借径以避外海之险第黑羊冲而淋漓僻故谈者率不之及又进之则为兔儿陀地不甚广而林木蓊蘙屋瓦鳞次稍可著目斯为乐亭入界之始时行役数日人马皆罢遂勉支而前投止柏家庄即长芦所辖之越支场也二十五里为蚕沙口又十五里为刘家河皆可通海连年突阏若有天幸焉更前四十里为马头营有青河营官刘文运领军百名驻防望石臼陀月陀如在几席间曩时监军佥事来斯行议可屯兵今则樵采络绎如履平地非虗语矣傍有鹾陀无河而海舟可登亦一险也又二十里则滦河河身殊宽蓟镇诸山之水聚而东注国初数有倭患骚及内地要害可知而今固晏然视乎臣足迹所及见闻所淂实止于此盖此为滦州也大抵昔日之防海原为倭而不为虏今东奴为患势必开头于三岔扬帆于近关则永平有剥肤之忧而津海为枕戈之日臣之所能者但有整理舟师出洋会哨而海岸敌楼烽镦则须顺天抚臣严行滦州乐亭豊润宝坻各州县力为修复庶声息相闻而备御可施乎  上以其＜锍-釒＞付兵部部覆言津抚不辞劳瘁亲历海滨除整理舟楫出洋会哨不烦臣虑矣其滦乐豊宝数处海防容咨行顺天巡抚责成州县官亲勘某处宜修敌台某处宜添了拨严定日期令报成事至乡兵戍守最为良法在良有司奖谕之耳  上命依议行
　　○邦华又言闽兵已至天津津门旧舡板薄钉稀并无龙骨三千劲旅惧深蛟啮臣为鸠工庀材那二千金修四十舡庶几乘风破浪可渡海以策应毛帅第领兵将领自游击侯锐革职之后尚有杨联璋覃继阶两都司难以偏置请分三千兵为二营俾两将各辖其一而裁两守备四把总以省冗官之费部覆报可
　　○原任兵部郎中今升四川按察使司副使车朴以去国忧时陈末议五款一正人心一鼓士气一修屯政一纠官邪一搜异材内为贺世贤称冤言臣闻世贤不反乃战死耳言世贤反者盖逃弁驾言以掩己罪世贤果反通奴定非一日何辽破曾不移时而杀之并辱其妻妾乎近多有言其寔战死者果尔则世贤蒙冤特甚朝廷负世贤为多使当时能驾驭用之固亦忠义之将虽谓之异材亦可而我自弃之他时苟淂其真当为暴白优恤仍求逋逃造谤者立斩之以雪其恨可也  上以所奏多可采命所司知之
　　○升大理寺卿周应秋为工部右侍郎协理殿门工程协理戎政右佥都御史余懋衡为都察院左副都御史协理院事
　　○兵部右侍郎吴仁度累＜锍-釒＞引疾准在籍调理
　　○翰林院简讨杨世芳回籍餋病
　　○以原任都司佥书李世爵补遵化标下威虏营管游击事原任游击王纯臣仍以原官管西协右军营练兵事从顺天巡抚李瑾之请也
　　○辛酉  上视朝
　　○户科给事中罗尚忠请敕戚臣郑餋性立回原籍以息群疑  上谕已有旨令法司问奏
　　○原任兵部尚书崔景荣辞免延镇叙捷升荫许之
　　○起升大理寺少卿张延登尚宝司卿卢逵各辞免新任不许
　　○福建道御史朱泰祯奏明旨一年一行取今京察屇期未免匆忙断必岁前举行方始克毖乞遵辛酉成命将俸深诸臣炤例截俸考选并著为令甲  上令查炤旧规行
　　○御史刘廷宣＜锍-釒＞言今海内困穷已极当以团结人心为第一义愿谁为  皇上收拾人心者非有司乎乃有司朘削无状日甚一日以臣所闻剥脂充橐在在有之而＜穴臣＞臣乡者尤甚总缘惩贪不严罔所顾忌乞责成抚按法在必行凡贪墨之吏不时参提务要追赃正法勿止以量处了事至抚臣关系尤重乃始进率多不正若近日王绍徽＜锍-釒＞内所称假托要津公单讨保嗫嚅道款呈身自荐者先自不正安能正人乞敕铨臣主持公道为国择人勿沿门问信致线索淂以公行奔竞因而淂志  上曰海内民穷已极多因有司朘削以后抚按官论劾有赃私狼籍的都着提问追赃不淂以罢官了事这本内所说贪官还指名具奏巡抚官着从公推用不淂滥及
　　○御史刘廷宣奉旨回奏言臣所论列者赃迹皆昭昭在人耳目抚按稍加廉访即可淂其主名使臣直指一则侵抚按之权一则伤乡绅之体臣不敢开端
　　上命抚按官严查具奏
　　○户科给事中郭巩请严保举言今天下文不成文而以钱神为文武不成武而以债帅为武乃荐文者满纸龚黄荐武者满纸贲育忠佞未分赏罚终溷臣欲悚之以互相救莫如保举之法保举者功则同赏罪则同罚者也此法早严奸邪早歛当日保举廷弼者何敢以大言欺  圣听哉  上是之
　　○巡按贵州御史史永安以困守经年粮尽力竭复驰＜锍-釒＞告急因参巡抚王三善总督张我续等观望不救之罪兵部覆言黔围浃岁爨骨易子民无叛心洒血登陴士有斗志以久应淂代之抚按甘心与张许作友有臣如此虽鬼神犹为饮泣况共为王臣共肩黔事者乎乞敕下臣部令王三善张我续戴罪督兵刻期角□羊围杨述中协力进剿朱爕元相机应援其滇粤二处俱令各报师期至按臣史永安与抚臣李橒经年固守事平破格优叙  上俱从之
　　○升光禄寺卿白所知为南户部左侍郎提督操江右副都御史徐必达为南兵部左侍郎
　　○以偏沅巡抚杨述中为兵部右侍郎兼都察院右佥都御史总督贵州兼制湖广辰常衡永十一州并云南军务兼理粮饷四川巡抚朱爕元为兵部左侍郎兼都察院右佥都御史总督四川兼制湖广荆岳郧襄四府狭西汉中一府督理粮饷兼巡抚四川地方仍令该部上紧救黔不淂以设官了事
　　明熹宗悊皇帝实录卷之二十八
　明熹宗悊皇帝实录卷之二十九
　　天启二年十二月壬戌朔  光宗皇帝禫服遣博平侯郭振明行礼
　　○是日免朝
　　○南京广东道御史王允成言南都吏兵二部及都察院长贰俱缺目前弹压江防与来春主持大计势难久待新简者如吏部尚书陈荐侍郎孟时芳乞催令刻期赴任悬缺者如兵部尚书王在晋已允其去滇抚新升侍郎沈儆炌交代无期提督操江诚意伯刘荩臣应天巡抚王象恒先后病故员缺俱当速补  上从之允成又言蛇山之寇实繁有徒南觇黔蜀中缔白莲其志不小近苏尝奸民翁元王一爵虽伏罪其党缪尊素程明颐等密走都门非为妖人奸细潜输国情则必掜造谤书浊乱察典乞敕厂卫严缉而按治之国难方殷用人为急据臣所知如涂绍煃涂一榛梁廷栋郭湸等皆来表□见乞赐推用  上命奸徒著严行缉捕涂绍煃等该部酌议用
　　○工科给事中方有度＜锍-釒＞荐原任贵州左布使加升通政使赵健原任三边总督右都御史刘敏宽言赵健在黔八年民夷怀之且有德于安氏最深授以黔钺可传檄而定敏宽久历边疆肤功累奏近虽身处田间而志在吞胡当此疆场多事  圣明拊髀之日恐未可以老而置之得旨赵健等著该部酌量叙用
　　○癸亥  上以恭写  庄妃册文赐辅臣叶向高等银币有差
　　○户部等衙门会议黔滇兵饷请发帑金大学士叶向高亦为代请  上许发三十万仍谕内帑给发已多以后不许渎请
　　○升左通政何乔远为光禄寺卿兵科都给事中吴亮嗣为太常寺少卿江西道御史曾陈易为太仆寺少卿广东道御史李养志为大理寺左寺丞
　　○续考选试御史洪如钟候缺陈本南京福建道高继元河南道
　　○升南京吏部考功司郎中陈陛山西河东道按察司副使
　　○甲子册封  光庙选侍东宫李氏为庄妃遣大学士何宗彦捧册
　　○加瑞安长公主禄米岁一百石
　　○四川达思蛮长官司进贡方物赴内府交收
　　○暹罗国进贡金叶表文及方物宴赉如例
　　○朝鲜国王李珲送回漂海人丁  上以该国忠慎令礼部移文国王谕朕嘉奖之意
　　○御史霍锳言国家不爱金钱以款虏盖借款脩备也乃虏日益骄我日益匮军日益弱民日益凋皆缘恃款忘备耳因陈脩备之策曰发帑金以济兵饥免加派以苏民困清耗蠹以实行伍复开中以修屯政蠲积年之逋以完见徵严包赔之禁以招开种久任边将使士自奋于干城优擢循良使吏竞劝于抚字章下部覆
　　○注神机营副将钱承勋中军都督府带衔
　　○乙丑  慈孝献皇后忌辰  奉先殿行祭礼
　　○加博平侯郭振明少傅兼太子太傅以禫祭行礼懿亲也
　　○起改原任南京吏部侍郎顾起元为吏部右侍郎兼翰林院侍读学士充  实录副总裁
　　○兵科右给事中王志道题总督可分黔蜀机宜不可不合方今择地莫如屯遵义择人才莫如用戴君恩乞加以京衔假以便宜必能为督臣前茅通两省之脉络章下部覆
　　○御史吴甡以士风日下各省学政官乞依两京例改差按臣以肃纪纲  上命该部院看议
　　○升太常寺少卿史孟麟为南京太仆寺卿四川按察司副使赵日亨为广东布政使司右参政
　　○加山西鴈平道右参政王于陛本省按察使
　　○丙寅  上以宗室开科系今日特典朱慎＜坎金＞首登甲第足光天潢令吏礼二部即会议优选京秩仍著为令从大学士何宗彦朱国祚请也后吏部覆议铨注慎＜坎金＞为中书舍人
　　○辽东监军监察御史梁之栋题请久留阁臣亟更大将省议论以责成功  上以辅臣身任边事时切注念俟有次第自当还朝议论太多反致害事以后不得谩陈
　　○永宁伯王天瑞参郑养性逼死  国母阴弑  先帝权凌人主富敌万乘乞族诛以洩神人之愤养性亦抗＜锍-釒＞辩其诬罔  上谕已有旨
　　○升两淮运使杨材为右通政时重盐政以久任优转也
　　○丁卯加宣大总督标下左掖营都司佥书袁信右掖营都司佥书刘光辉西路援兵营都司佥书卢晰各游击将军照旧管事革宣府正兵营坐营都司佥书刘一龙等回卫以宣大总督董汉儒举劾也
　　○贵州署总兵事刘超等袭谷龙司焚毁贼巢总督张我续以闻并具报前后所遣援黔兵将  上奖勉之令督催已发援兵协力荡平
　　○复除江西道御史乔承诏
　　○戊辰以册封  庄妃礼成赐辅臣叶向高等银币有差
　　○升大理寺右少卿高攀龙太仆寺卿添注
　　○调户部狭西司郎中王命璇管延宁粮饷复除浙江司主事瞿士达管太仓
　　○加四川降将宋武张令参将职衔鄢玠等游击将军职衔冉世洪等守备职衔宋武等既执伪相何若海以降其祖坟家属在永宁者为奢贼焚戮甚惨四川巡抚朱爕元言其为国破家情殊可悯请加衔以示鼓舞从之同时又有原任松潘道参政李忠臣者家于永宁为贼所陷会同胡称宁称藩称臣三家各捐千金募力士何枝等密禀蜀抚欲为内应事觉李忠臣等阖门俱被害又有举人胡□□奠者预策奢贼必反具状白之藩司后为贼所获严刑收禁其弟纬罄数千金转求安氏得脱即奋志擒酋纠合义徒屡有斩获宋武等执何若海以降□□奠之谋居多部署堵截自当一面不意在茅舍中夜弹烛花误触火药兄弟俱死蜀人怜之
　　○先是新城伯王昇为父母造坟援王朝采近例恳给银一万五千两工部以军工并举帑藏空虚量给五百两令自行营葬至是昇复力请工部复执奏恳遵前旨  上从之
　　○以山东都司佥书廖栋补临清营管参将事
　　○蓟辽总督兵部尚书王象乾以车营练兵已成查叙在事文武诸臣言臣初议练车兵三营营各一万二千人后以户部措饷维艰仅练密镇一营营止留万人臣酌今准古定式制车以营计外列四壁壁用鹿角车八十辆共三百二十辆壁环八门每门屏以偏厢车三辆共二十四辆中权出奇狮虎车八辆辎重四辆独轮车四十辆合之为车者三百九十二辆以兵计四壁鹿角车及八门偏厢车每辆用兵二十五名共用兵八千六百名中权狮虎车每辆用兵二十五名辎重车每辆用兵十二名共用兵六百八十名又各将家丁及各局百总共二百名合之为兵者共九千四百八十名余兵九百七十余名俱隶中权以器械计大将军二将军灭虏炮各二十四位百子灭虏等炮六百四十位大小共炮七百一十二位火箭六百四十匣钉板一千二百片拒马枪六百四十架火药大小铅铁子铁蒺藜以斤计者共四万六千有奇弓矢追风鸟铳三眼枪筤筅钩镰锛斧鎲钯掀镢挨牌罗锅水袋旗帜诸器总计共一万四千二百五十有奇以将士骑征驮载马匹骡头计原题每镇一千匹头今实在马骡六百四十九匹头见在买补务足千数以备骑征分之则车四为局局有百总局五为司司有把总二司为部部有千总二部为营营有将将各家丁三十名为羽翼合之为一军统以中权为副总兵者一分领左右前后为禆将者四为部者八为司者十六为局者八十□全营布置之概也臣又念榆塞阽危分遣各官于宣大延宁各镇召募到精壮家丁及臣之旧部曲来归者共三千余名以一千隶车营以二千隶标下左右两掖营随营团练遇警分防所有文武将吏劳绩显著如赞画兵部主事叶震生管饷户部郎中王继美兵备副使张朴等副总兵万化孚等谨荐扬以备擢用章下所司
　　○南户科给事中欧阳调律请广恩诏以录遗忠内言  先朝建言国本者如涂杰朱维京王如坚王学曾四人宜予恩荫雒于仁罗大竑等宜与题叙其以忤税珰获罪者如王邦才杜承芳宜量赠一官又有同为国本忠贞显著犹淹南寺臣而未得大用如岳元声者同忤税珰困衡二十余年犹淹南西曹而未蒙优擢如卞孔时宋时际者特表而出之以备公论至如王德完功在  社稷赠荫谥恤之典又岂可以尝例拘  上令所司查覆
　　○己巳贵阳围解本月初三日贵州巡抚王三善率监军道向日升副总兵刘超等破贼于龙里毕铺乘胜长驱斩首万余级获安邦彦亲弟阿伦等追至老鹘关遂解贵阳之围先是贵阳城中军民无虑数万人及解围之日存者仅二百余人而已乡官潘润民仅有一女亦为兵士烹食周思稷自杀以飨士盖食人炊骨民无叛心即睢阳未足比烈也
　　○  上以东省妖贼已平善后事宜著各该地方官用心整顿孟氏子孙著抚按官查明存恤墓庙速行修复该道官致祭从吏科给事中陈熙昌请也
　　○补荫原任大学士王家屏曾孙遵典中书舍人以遵典父得荫未任而没也
　　○命彰武伯杨崇猷掌前军都督府事
　　○调山东按察司副使药济众管昌平道
　　○升平乐府知府郑升为两淮运使
　　○授武举第一名郑惟城为广东都司佥书
　　○升江西佥书孙锡爵湖广掌印都司南京坐营张之斗浙江都司佥书
　　○庚午云南道御史王大年言辽抚事任不同国法轻重当慎周永春原奉敕书职掌重在备虏不当与杨镐同罪事下部议
　　○予少詹事兼翰林侍读学士吴宗达母史氏祭一葬父同行并祭
　　○督理军务大学士孙承宗议调西丁以习长技言中国长技半在炮车而车炮之用惟西北兵为惯熟相应量调精锐于各该将下择其家丁多不过百人计所调七镇家丁共一万二千五百名仍择本镇骁将统领以来其盔甲鞍马之费可一十五万两即于臣所请发帑金五十万中如数动支再乞敕户部查狭西见有应解钱粮或全兑或半兑给发咨批以省道路之费  上命所司即覆行
　　○承宗又奏留督臣王象乾报以屡旨慰留
　　○注湖广总兵马炯后军都督府带衔
　　○巡按江西御史汪泗论参副总兵乐应祥革任回卫
　　○革贵州安顺参将史良将回卫以其规避安顺求改清浪也
　　○辛未督理军务大学士孙承宗言抵关数月无一不尽之心力而亦未有一不尽心力之人如主事鹿善继王则古臣以之管兵马钱粮主事沉棨杜应芳司务孙元化臣以之管军器火药赞画中书宋献及羽林卫经历程仑臣以之管抚夷买马钱粮而两道臣袁崇焕万有孚奔走风霜驰驱险隘诸臣之共事亦甚劳矣今关城有两总兵可当大敌而抚臣阎鸣泰其才可当重任此时臣宜东向登莱号召大兵宣扬声势  上曰关城各官及将士劳苦朕已悉知俟过春防当行优叙卿殚忠抒猷安攘是赖东行事宜俱听酌量停妥行
　　○承宗又奏大将江应诏既经弹射准调用别镇便以马世龙佩平辽将军印节制三部而以京营总兵王世钦调补南部与尤世禄左提右挈其三屯营当以大同总兵李怀信调补事下该部速覆
　　○升狭西巡抚右佥都御史吕兆熊为户部右侍郎兼都察院右佥都御史总督漕运海防巡抚凤阳等处地方太仆寺少卿熊明遇为都察院右佥都御史提督操江太仆寺少卿周起元为都察院右佥都御史巡抚应天大理寺右少卿韩光祜为都察院右佥都御史巡抚江西
　　○工科给事中方有度言京察伊迩留铨主察缺官得旨陈荐李长庚王永光孟时芳都著催他上紧到任陈道亨应否免代著作速议覆其各巡抚操江俱勒限到任不得迟延
　　○工科左给事中郭允厚陈东省善后事宜一恤死事言滕县知县姬文胤到任数日城陷题壁自缢急宜赠恤以劝忠义一叙守功言钜野知县赵延庆履任数日誓死存城宜破格行取一留名将言杨肇基及杨国栋诸将宜留之兖城以防反侧一查遗产言妖贼富者不少乞按籍查田每乡兵给三十亩以为世业不必别议措饷而额课亦自不失  上是其奏下部速覆
　　○壬申兵部覆广西巡抚何士晋＜锍-釒＞言思恩知府葛中选忠义激发为泗城田州二司所信服宜加副使职衔暂委监军节制土司都司佥书陈照加游击职衔督押狼兵协同进剿泗州土司峰云汉以知州量加都司职衔田州土司岑懋仁免其提问各率土兵援黔有功一体优叙  上从之
　　○甲戌  上视朝
　　○泰宁福余朵颜三卫夷酋虎喇哈傥麻阿等进马恭顺加赐表里衣服并升职如例
　　○  上谕兵部速覆枢辅孙承宗调兵更将二＜锍-釒＞
　　○升南京太常寺少卿陈宗契通政使司右通政添注
　　○加升四川监军佥事戴君恩为本省参政监军
　　○调狭西副使吴文企驻宁夏督理学政
　　○升工部员外郎钱时为四川按察司佥事
　　○南京吏部尚书陈荐乞休许之
　　○造总督贵州云南兼制湖广辰衡等府军务管理粮饷关防给杨述中总督四川兼制荆岳郧襄汉中军务管理粮饷关防给朱爕元
　　○乙亥  世宗肃皇帝忌辰  奉先殿行祭礼遣武平伯陈世恩祭  永陵
　　○大学士叶向高等请添补阁员  上从之令将见任并在籍素有才望老成干济的推五六员来俟朕简用
　　○差户部贵州司主事王仪解帑银三十万赴贵州
　　○太仆寺少卿田生金再请改南不允
　　○原任工部尚书兼太子太傅王佐卒佐浙江鄞县人第万历癸未科繇水部出守南昌寻升督学参藩转右辖皆在江右后转粤东左辖复巡抚江右故两省皆颂其惠政而西江更著迨晋工侍拮据漕河随陟司空以疾请告终于里佐清白大节始终如一士论称之
　　○丙子  贞惠安和景皇后忌辰遣靖远伯王永恩祭  陵寝
　　○刑部等衙门会审钱千秋事言徐时敏金保玄假掜关节诈士子贿物而钱千秋入其套中兹审三犯俱曰主考未传此关节则三犯当问以应得罪名主考不知情不必以莫须有悬坐也钱千秋当黜革充戍以正士风徐时敏金保玄二奸一戍允宜尤当枷号示众其主考房考虽未明露关节不能觉弊防奸亦难免疏虞之罪宜正显罚得旨钱千秋等俱依拟发遣钱谦益郑履祥失于觉察各罚俸三个月
　　○河南都司周之礼有罪命抚按提问如律以部卒私逃且逼死东桥驿丞也
　　○遣浙江道御史徐景濂巡按漕储
　　○户科给事中阮大铖言敕法宜平用人贵当乞敕法司将康应乾牛维曜立加逮讯刘时俊速为审结仍沛明旨令范醇敬仍以原官致仕不必起用谏言察注诸臣早为录用则刑罚清用舍当人心莫不服矣得旨牛维曜已有屡旨该部如何停阁日久并康应乾都著该省抚按官即拏解来京究问刘时俊著法司速行质问具奏余著该部议覆
　　○丁丑  上视朝
　　○兵部覆督师孙承宗＜锍-釒＞言辅臣欲身向登莱号召大兵臣深服其雄略但登莱有抚臣有镇臣简选水兵训练辽兵磨砺以须传檄督催敢不立应辅臣在关则将士之神气自扬登莱之血脉自贯实未便去关一步也恳祈天语申饬登莱抚镇趁此冰坚著意图之以凑辅臣之手榆关益有赖矣得旨关事倚重辅臣仍听酌量行海防事宜著天津登莱抚镇官用心料理听辅臣调度
　　○兵部又覆承宗调兵更将二＜锍-釒＞俱如议惟二屯营一缺李怀信廉勇素闻但抱病未痊遽难轻调抚臣议用王威萧如薰二弁皆宿将应起王威补三屯营与孙祖寿同作关门之后劲其萧如薰容臣部酌用俱从之
　　○兵科等衙门给事中等官赖良佐等奏窃闻一法立斯一弊生顾非酌古准今权人情而画一布之鲜有不旋更而旋窒随窒而复更者臣等办事存恤见卫吏收参半属游棍顶充储糈坐糜而官未收其用近以包揽积习牢不可破臣反覆思维只有明许各吏给假扣月粮少佐军需私自买闲回籍者有禁计每岁可节省仓米二三百石顷台臣张应辰＜锍-釒＞议裁卫吏名缺其法觉较直截乃诸吏环臣等泣诉若有朝不及夕者以彼离乡别井携妻挈子之苦奔走牛马之劳需此月粮存活若概裁之不独吏不聊生而卫亦恐废事臣等酌其劳逸以定去留各卫如吏工房吏及镇抚司吏可裁也如吏礼兵如户房皆有职役不可裁也总七十七卫所计之可裁三百余人岁可省月饷三千六百余石其诸已收参在裁缺之前者应听其告假回籍假满赴臣衙门验销准作实历起送仍留此虚缺以＜锍-釒＞通吏农之壅滞者庶此辈不隳功半涂而国家功令亦少申矣至每名每班六两之说似当再酌卫缺非别衙门比其■拨而来者皆鸠形鹄面衣食且不给似难办此是之谓厘弊当维其始也自辽广沦失召募取之市棍则乌合易为鸟散议者欲取之舍丁谓逃徙亦可根究臣科同部臣公选三千壮丁查其住址邻佑计其年貌疤痣造册咨送京营附操乃查勘无闻也练操不赴也一概登籍开粮已属朦胧虚冒嗣后臣续收五千余丁溷冒依然数月以来开支过月饷八万余石转盻来岁非得十万饷饲之不可天不雨粟地不改辟此十万军糈将安出乎闻各卫妖弁私受市棍金钱诡掜余丁溷冒开粮之后市棍又转以其名饷私行鬻卖国家未收门军之用百姓日受加饷之害此何不深长思也合请敕科部公同吊取各卫黄册磨对丁舍实数有冒充者一概汰去一一保勘明白方许计名登籍咨送京营操练至各衙门旧军亦须汰其老弱查其包占一概清出选补弊窦庶几一清是之谓立法当虑其终也得旨这奏内挑选舍丁糜费军饷未见实用者即行议处余著该部并覆
　　○浙江道御史陈保泰言今天下兵戈抢攘若辽东齐蜀黔滇叛逆四起危乱极矣乃今用兵之处则受兵之害不用兵之处又受募兵之害市井无赖之徒又私行召募名曰义兵招呼党类千万成群近日永平佥事张春揭称浙直燕齐中州秦晋诸处有结忠勇会者有倡同仇社者有约忠义交者此皆奸人之雄借此名号鼓乱天下而郡邑有司方且耽耽逐逐朘民脂膏肥已囊橐以至神怒人讎遍处伏戎懵然罔知如齐蜀之变泸州郓县诸处岂无城守之吏哉而一旦委去拱手送贼可为痛恨近日东省妖叛闻淮扬之间募兵四出奸徒乘机倡乱泰兴城门昼闭数日扬州市上椎埋屠狗之徒黄盖腰金横行肆虐人莫敢问赖知府杨嘉祚知县陈烜奎立杖数人系之狱中人心始定此辈亡命奉何部题猴冠招摇荼毒里中谁为作俑生此厉阶近闻臣乡有大变数起有一钱会起义兵聚众近千于九月初三日举事放六炮不响为其党出首而洩不然泉郡之不为山东者几希又闻红毛番筑城彭湖真番不过三五只船余皆雷公老贼藉倭横劫海上赖抚臣威令严明稍稍敛戢不大生心然此奸宄不逞之徒五聚六合乘机思变脊脊危形可为寒心近御史夏之令练国事有＜锍-釒＞入告奴酋挥金布置妖贼分散令旗皆极真极变之事自辇毂畿辅以至省直郡县实繁有徒况所在城池不固守御不设储糗不备奸雄已窃窃窥之何所惮而不为臣以为募兵之役一概名色劄付当行查追其有聚党结夥私立名号者当廉其渠魁立歼之勿滋蔓延而有司以缮城固圉积贮之外尤当以严行保甲团练乡兵为第一义保甲严而家无捍网之奸乡兵练而人有干城之固此不过一郡邑守令之事尤在抚按严明率属各守其土为天子惠养元元而天下治矣  上纳之令抚按官作速没法制御著实举行
　　○予故武平伯陈永禄武安侯郑惟孝各祭葬如例
　　○四川巡按张论请留游击陈廷对以新升职衔照旧管理四川行都司操练事务从之
　　○遣江西道御史施梁长芦巡盐云南道御史李日宣河东巡盐
　　○戊寅以恭写  光庙贞靖贤妃册文赐辅臣叶向高等银币有差
　　○改广东参将杨洪震于偏沅以新升职衔充巡抚标下中军加都司佥书刘文昭游击将军管偏沅左营事守备鲍钊都司佥书管右营事从偏沅巡抚杨述中之请也
　　○革振武营都司佥书高珍昌平镇右车营都司佥书高尔爵俱回卫以直隶巡按梁之栋劾其不职也
　　○留新升昌平游击张应宸于山西管太原营参将事
　　○留新升徐州总兵张嘉策于福建以都督佥事新衔管南路副总兵事仍催福建总兵谢弘仪速赴任协剿红夷
　　○夺御史吴甡俸三月甡以灾异叠见＜锍-釒＞祈修省内言海内民穷已极乞蠲免加派  上曰时事多艰朕未尝不留念尔每臣工并无设处兵饷之策只是空言即如蠲免一事屡行陈奏全不计及近饷吴甡泛漫渎奏姑夺俸
　　○遣御史冯三元巡按浙江刘廷宣巡按狭西陈保泰巡按广东温皋谟巡按四川
　　○己卯追封  光庙选侍刘氏为贞靖贤妃  皇二第为简怀王  皇姊为悼懿公主遣驸马万炜等各行礼
　　○升简讨王祚远曾楚卿为右赞善与罗喻义孟绍虞管理文官诰敕
　　○予原任漕运临淮侯李邦镇大理寺卿周光镐各祭葬如例
　　○承袭定西侯蒋惟恭
　　○兵部酌定武官选法一用掣签以杜趋避一酌选期以免守候一酌品级以抑躁兢一录旧科以＜锍-釒＞壅滞一广收罗以期效用一汰不肖以清员缺一遵钦依以重君命一拔世职以全器使一禁杂流以杜冒滥一禁苞苴以杜营求  上依议
　　○吏科右给事中汪庆伯言有功不赏有罪不罚虽尧舜无以治天下今东西献俘都人属目虽东土尚议善后奢贼尚稽天诛然可以余寇之旁轶而缓叙邹滕乎可以江门之衄遵义之失而并忘成都重庆乎又闻新都之克复与死守锦城实相犄角佛图关之夺险南城坪之截援与计馘张樊实为表里景州之返旗歼贼与东省之芟薙实为呼应勿以主兵掩客兵之赴义勿以文吏掩武吏之血战至周著拮据危城围甫解而弹文及之无论劳臣解体而西南何以资其一臂之用臣谓当之宜结者此也明时举李达是否激变有抚按之勘＜锍-釒＞刘时俊是否通夷有监军之面质昨又奉作速从公问拟之旨该部谅不稽延但顷见冒饷盗臣何栋如者言路交章则从容付之查勘关臣查奏又展转问其中军事事不断如此能免兔爰雉罹之讥乎臣谓罚之宜结者此也且一恤典也护国本之王德完何以不得视孟养浩死封疆之顾颐何以不得视崔儒秀急公狥难之徐可求何以不得视袁应泰一罪人也王文烨枭斩当矣而李秉诚惯逃何独握兵王一宁管大藩等骈逃何独无恙顾大猷逮议当矣而孟淑孔张思任穷凶嫁祸何反逍遥佟卜年长系是矣而逆贼周邦泰家属安在何置不讨至于固始之擒殄首乱沛县之发觉传旗彰德勒兵下操而亲散悍宗之纠聚九江道开谕戈陈而缚献邪谋之首恶温处道禁米入海而降获百千之剧盗可谓曲突徙薪不让胜兵十万所当亟旌其伐也乃臣窃反覆于东西之故又谓定蜀所以救黔宜速从事遵义戴君恩才足办此傥趋之兼程与总督密密料理而帑金之速补解滇省之改节制又一一应手恐将来两酋皆不出此彀中东寇之初发也识者皆以运道为忧幸漕臣殚精万艘毕达然直河口至夏镇三百里内两岸萧然一夫大呼进退无所而连军殊非御寇之料近日徐州设总兵颇称得策然宜以夏镇增兵三千专敕防河与南之淮扬北之济宁临德诸军相为声援而官旗一切不受管摄每岁漕臣得以举剌从事则有勋总之利无勋总之害且永杜勋总觊复之端而壮咽喉虎豹之势是又目前之急宜图者也章下部议
　　○补荫原任大学沈鲤继嗣孙咨送监读书
　　○荫日讲官左谕德龚三益子九鼎入监读书
　　○庚辰  上视朝
　　○加礼部右侍郎钱象坤太子宾客升少詹事来宗道为礼部右侍郎兼翰林院侍读学士协理詹事府事以其日讲劳深也
　　○吏部尚书张问达等会同都察院左都御史赵南星等覆吏科都给事中魏应嘉给事中甄淑周之纲给事中尹同皋河南道掌道事御史胡继昇御史练国事南京工科给事中徐宪卿御史王允成条陈京察诸款言令甲六年一举内计将以辨别官方澄汰流品典綦重也大都人臣服官无过职业操守两者而已勤慎主于集事介节矢以持躬以此观人犹农之畔而女之贞也然而未易言也用独不如用众则各衙门之咨访欲博焉单册汇之印官而奉旨书名应自无含沙之害信耳不如信目则各堂官之品隲欲定焉揭考送之岁里而画题面订又何有捉影之疑一署也或清流之接武或败类之比肩数有乘除盈缩何拘往额一人也或名实之不孚或初终之互异品有真伪题评敢信虚声好丑妍媸当人之面目自在无意中赏鉴偏真东西南北仕人之途辙尽宽大同中方隅何设公论共恶者数其罪与众弃之固不敢藉口怜才致巨奸有漏网之幸舆情犹惜者原其过与众宽之亦不敢侈言幽斥俾中人兴竭泽之嗟以致匿名飞揭多出讐口中伤宜投水水火赀郎墨客积有造单往事直屏门墙罪状之耳目既彰据实处分则亦已矣何必诋闱帏而饰暧昧情节之装点果诬凭公昭雪有何不可岂得拘破甑而溺弹章总之无党无偏仰以遵王道荡平之路矢公矢慎钦以奉  圣主黜陟之权如是而已矣乃臣等尤以为捐成心而破门户于今日之举为第一义焉盖论人不分畛域则混同何至不忘论事不涉根株则空洞岂遂深入惟是藩篱一别势必■流而穷源局脉一分辄尔索瘢而洗垢人因人而互及不问臭味之本殊事与事以相连弗念原委之各别防异时之报复尽剪萌芽虑傍观之不平并除羽翼快意一时贻讥千古故臣等谓捐成心而破门户尤为今日第一义也得旨京察大典卿等覆议俱公平妥当还著实行
　　○兵科给事中沈应时＜锍-釒＞陈狡奴情形叵测当关备御宜严大略述回乡塘报谓奴必入犯而欲登莱与山海严为之备因荐毛文龙胞弟云龙可用  上以应时不知大体轻言封疆事夺俸三月仍戒不许擅自抄传毛云龙即拟委用
　　○以妖贼谋截运道录文武诸臣护漕之功总督漕运户部右侍郎李养正等命吏部优叙游击杨大烈等加衔复官赏赉各有差
　　○予广宁死事总兵麻承宗祭一坛仍于本处建祠
　　○升建昌府知府胡明佐为山东运使
　　○升河南都司佥书陈继勋山西都司佥书邵继康登莱游击蔡同春各都司掌印继勋大宁继康江西同春湖广郧襄守备饶启祥山东守备谢春寿福建坐营陈天策文登守备周鸿谟南阳守备吴有成万全守备陈志巍各都司佥书启祥云南春寿广东天策湖广鸿谟万全有成河南志巍兴都
　　○荫原任兵部尚书周磐侄男绍芳国子生
　　○吏部题议顺天永平保定河间府属及山东登莱二府与川贵云南广西偏沅一带州县已奉旨俱算边俸今当天启二年十二月之期乞遵例行取考选又言山东钜野县知县赵延庆直隶大名府推官陈世埈照新例行取报可
　　○辛巳  上以追封贞靖贤妃简怀王  悼懿公主礼成赐辅臣及中书官银币有差又以辅臣史继偕奉命恭题  简怀王神主复赐银币
　　○浙江道御史曹守勋＜锍-釒＞荐原任蓟辽总督文球光禄寺卿李本固保定巡抚胡思伸宣大巡抚董可威章下该部酌量叙用
　　○升太仆寺添注少卿田生金大理寺右少卿添注
　　○起补原任云南按察使梁应泽狭西布政使司右布政
　　○停各衙门添注从御史陆献明之奏也
　　○兵部覆四川死难诸臣并核功罪以明劝惩议将徐可求改荫一子本卫指挥佥事世袭骆日升李继周赠光禄寺卿荫一子本卫实授百户世袭郭象仪赠光禄寺少卿荫一子本卫正千户世袭熊嗣先洪应科宋国柱王三宅叚高选俱赠尚宝司卿荫一子本卫试百户世袭王硕辅左重洪维翰俱赠尚宝司卿荫一子本卫正千户世袭徐大礼赠重庆府同知荫一子本卫实授百户世袭黄启鸣赠重庆府通判赵恺赠重庆府同知荫一子本卫试百户世袭董尽伦改荫一子本卫指挥佥事世袭杨愈懋赠左都督袭升三级仍荫一子本卫正千户世袭赐与祭葬龚万禄赠都督佥事荫一子实授百户世袭余各赠爵及袭升改级翁登彦杨汝昇吴宏业等听吏部优升袁中绣雷安庶等勘明优恤余失事诸臣袁朝华等行勘另议周礼嘉等勘明定夺何起蛟等巡按御史提问得旨俱依议朝廷恤典以待忠义之臣原自从厚但死节死事当有分别若一概滥予何以示劝以后吏兵二部还酌量行
　　○援辽总兵毛文龙以登抚所遣管运参将黄胤恩推官孟养志等发到粮饷并布疋军器火药等物复蒙颁给敕印旗牌授以援辽总兵便宜行事具＜锍-釒＞谢恩又言天寒冰结奴必驾祸江东乞速发川浙精兵四万以图恢复  上以文龙立功海外忠勇可嘉所奏即令部覆管运各官从优叙录
　　○太仆寺卿柳佐＜锍-釒＞言都司佥书万邦孚指挥戴有年等领银买马多踰年余少者亦不下半岁乃泄泄不报漫无归结且其见在或羸瘦骨立或仅充中驷未有堪御虏者是空朝廷之积贮而徒以充武弁之橐也乞敕下兵部将万邦孚等所交马数算价扣追以后各边用为令各巡抚委精明廉干府佐赴边易买如保定抚臣张凤翔用银一万两买马一千五百匹传者称为上驷庶于马政有禆乎得旨买马系军国急务如何拖延日久且以廋弱充数万邦孚等都著查明完欠作速追还以后选委廉能官市买不得夤缘克落
　　○兵部覆延绥巡抚佘自强＜锍-釒＞驭夷上策战款无定衡斟酌于利害之轻重商较其省费之多寡如是而已自有东事以来坐名徵调而久经战阵之健兵尽按图索骥而追风逐电之上驷尽盔甲器械与俱而营伍之披戴执把尽东西两路缺饷经年庚癸时呼惊心骇目较之数年以前时势奚啻霄壤间欲循袭往例置胜败利害于度外破款为战以侥幸万一乃银库悬罄师行粮食取之何所收降固无胜著乃计日计食给之何项强虏在外饥卒在内抚之何策兵连祸结谁为接济事关封疆不得不长虑却顾姑念套酋悔罪自新宜许其续盟受款以示
　　天朝无外之仁其天启元年该虏犯顺应行裁革以天启二年为始查炤旧规开市领赏月马十五匹于旧时马价撙节裒益支给银三千两于裁革元年抚赏银两内动支比至支尽仍于历年裁过抚赏饷司借于军饷银内取给其旧讲王封金印八年市赏等十三件俱写入边约悉行杜绝再不许溷行题请如吉能同各部酋首年年恭顺年年给赏如或生事通行裁革分别剿处庶恩信布昭畏怀无悖善后无遗策矣  上从之
　　○壬午水星逆行留守井宿
　　○以年节赐大学叶向高及讲官盛以弘等正字官马键等银币有差
　　○差户部贵州司主事曹履吉管海运新大二仓
　　○荫光禄寺卿吴宗尧子之瑞入监读书
　　○填补试御史王会图贵州道李蕃广东道
　　○复除山东道御史刘重庆江西道御史王心一
　　○升云南右布政阎溥为本省左布政
　　○癸未吏部尚书张问达等会同兵部尚书董汉儒等覆御史王会图联络四省＜锍-釒＞言黔瘠国也今孤城久困自非借力于邻省唇齿相依首尾相应则黔必不救故原议督黔者辖辰尝衡永等十一府而兼滇南以资徵调督蜀者亦议辖荆岳郧襄四府并汉中一府不惟专力可以自保亦且欲其分余力援黔惟是滇与偏沅既云相去数千里而自滇至偏沅必繇建昌一路是滇必借力于蜀而后能毕力于黔则凡文告之往来军资之递转蜀必加意为滇乃所以为黔计蜀督臣必有以辨此矣至广西已到之兵将既属偏沅调发则未来之接济尤宜俟偏沅借资傥嗣后或偏沅督臣大声疾呼臣知广西抚臣义在急公必不以节制所未到而膜外视之容臣部移咨申饬施行得旨蜀滇黔粤声援相及心力宜协依议行督抚各官一体遵行
　　○御史曾陈易请集众思以定庙算大约谓自有东事以来战守之议几成聚讼今日欲省议论宜求画一乞敕该部会集九卿科道从长计议一切关内关外登鲜牵制及京师自固之策议定总具公＜锍-釒＞覆奏施行毋待临期彼此互为是非部不胜覆罔所适从也  上以其＜锍-釒＞付兵部兵部覆言台臣此＜锍-釒＞既开忠益之门复杜纷嚣之渐从此当事之臣不苦左右画甚便计也容臣发单集议施行得旨疆事当责成边臣尔部又有专责只咨访从长举行不必发单会议致滋纷扰
　　○先是御史夏之令有＜锍-釒＞言毛文龙孤军客寄海外难于急济议当撤回并言贺世贤死战之功宜叙  上谓文龙宣力海外岂可轻诋且以夏之令吴甡沈应时三人泄事辱国传旨革职为民著九卿科道会勘具奏原本不许抄传
　　○大学士叶向高等揭救言毛文龙在海外兵力单弱接济甚难朝鲜之情形又不可知昨登莱巡抚袁可立有＜锍-釒＞甚言粮饷之无处海道之艰危五千淮兵之渡海者率飘泊于各岛未有一到而文龙有＜锍-釒＞亦云必得兵四万而后可以有为臣等度今日之财力必不能办此然则三方布置之说竟未易行之令之贬抑文龙虽为太过而其深忧远虑亦不可谓无见也乃以为与吴甡沈应时会同辱国泄事于外不亦过乎贺世贤沈阳之败竟无消息故人谓其降奴乃至今奴中不闻有世贤其人传者多谓世贤实系战死俟有的信尚当褒恤乃以为与之令交通不愈枉乎之令巡视中城拏获奸细辇毂之下方赖以肃清而忽以一言之失遽致削籍以后虽有弥天奸恶亦不敢问此其干系不小也至于兵机进止自有该部职掌若九卿科道会议徒致纷纭昨于兵部覆曾陈易＜锍-釒＞已奉上传拟旨不允矣国家大事必求妥当不敢不言伏望  圣慈炤察  上以进止机宜已有旨听毛文龙自酌且多官议论俱令牵制奴酋夏之令如何逞臆妄言姑不究这所奏还著该部并议归一来说原本不许抄传
　　○总督川湖云贵张我续二＜锍-釒＞一言成都解围之功一言克复重庆之功备叙文武有功员役以彰激劝俱下兵部
　　○命工科给事中郭兴治巡视库藏
　　○差四川道御史张修德京畿刷卷
　　○差户部云南司主事阎暖德州管仓
　　○升都司袁勋为游击将军管墙子路参将事都司孟吉为游击将军管喜峰路参将事守备王应登为都司佥书管密云振武车营游击事从总督王象乾请也
　　○升狭西按察司副使董和为狭西苑马寺卿兵部郎中赵谦河南布政使司参议
　　○巡抚登莱右佥都御史袁可立以地震再儆＜锍-釒＞陈修备实事一设将领谓登莱之皇城岛两游击及成山威海等处俱系紧关冲要宜添设钦依以重事权一定边饷谓登莱水陆分防以二万兵为额每兵月饷一两五钱岁计费饷银三十六万马料操赏修船诸费不下数万新饷四十万留用尚存见少又请修战舰备器械预筹毛帅之接济严诘辽人之渡海＜锍-釒＞下该部
　　○兵部覆户科给事中阮大铖筹边治内＜锍-釒＞言科臣所陈一谓筹边宜镇静欲大家省议论急呼应以安枢辅之心而凑其手臣与诸臣宜共勖之至关上增设缉奸一道以防贼谍迤西专设诛逃一营以固士心容行辅臣听其简择委任一谓治内宜振扬欲守令实心做事如缮城浚壕清军积榖严保甲练乡兵之类果能实心干办便是真循良而抚按即以此为殿最不必溷用骈语至安庆要地亦瘠地卫兵额饷未免秦越若以二府属巡江御史考成庶有宿饱之兵自无窃发之警  上依议
　　○改南京工部尚书何熊祥为南京吏部尚书
　　○升兵部右侍郎李瑾为本部添设左侍郎顺天巡抚刘曰梧为兵部添设右侍郎大同巡抚高第为兵部右侍郎太常寺卿朱光祚为都察院右副都御史协理京营戎政太常寺卿陈于庭为大理寺卿太常寺少卿孙居相为都察院右佥都御史巡抚狭西
　　○升嘉湖参将江之靖为狼山副总兵贵州都司胡嘉定为安顺参将升广东练兵游击王扬德为昭平参将镇边参将王应槐为五军八营参将福建都司沉志亮为琼崖参将尤固都司王希曾为芦塘参将浮图守备胡进忠为神枢十营佐击南京游击王应文为广西巡抚坐营狭西都司董用文为神枢四营佐击坌道守备赵廷壁为昌平左车营游击万全守备孙大启为五军五营佐击山东都司佥书董国威为宁山游击南京游击刘崇礼为叠茂游击中都都司佥书陈奇伟为福建中路游击宣府游击钱中选为通州参将狭西都司何道兴为神枢二营参将柳沟参将秦光祚为马水口参将长安守备许定德为神枢五营佐击
　　○乙酉  孝元贞皇后忌辰  奉先殿行祭礼遣博平伯郭振明祭  庆陵
　　○给太子太保兵部尚书兼东阁大学士孙承宗三代诰命
　　○宣大总督王国祯缉获妖贼郑振明侯德等以闻命部院知之郑振明即沛县李英所供大同教主也
　　○叙平妖靖乱功加升山东巡抚赵彦兵部尚书都察院右都御史保定巡抚张凤翔河南巡抚冯嘉会各都察院右副都御史俱照旧巡抚
　　○刑部左侍郎杨东明四恳允放  上许之
　　○御史温皋谟为粤东死事将士请给恤典言沈阳之战武举关镇明为陈策参谋身先士卒陷阵死节徒以名位不彰遂致泯泯郓城之战兵分三路而粤兵居中值贼势汹涌左右两军各避上山而粤兵独接战阵亡指挥陈谦等及军士数百人复以抚按不报几致埋没乞行查议恤又言澳夷火器可用其人不可狎乞募其器而罢其人兵部覆言粤东将士血膏原野不一议恤何以鼓励士心应行咨东抚备查阵亡人众以便恤录镇明行辽抚详查至澳夷大炮闻闽粤间有习其技者但得数人转相传教诚不必用夷人  上谓夷人已经该省遣发著作速前来余依议行
　　○赐鲁王寿鋐白金百两文绮十端降敕奖励以其捐赀助饷除乱安民有光屏翰也
　　○丙戌以衡府宁阳王载垿庆府镇原王伸室□隹代府路城鼐鑏沈府内丘王珵埙荆王由樊各薨逝辍朝一日
　　○差户部浙江司郎中张元芳管理粮册山西司郎中姜兆齐管扬州钞关福建司员外刘必达管淮安钞关南京户部云南司主事毛可教管理钱法
　　○吏科给事中周之纲条列时弊言今日大小臣工大都悠悠泄泄以虚文相涂饰借弥缝为巧术有名无实臣窃有慨于中者数数矣如一责成也凡边情吏治查核勘问严旨非不申饬但上以为急而下故以为缓有科抄到部未必行行未必即结局者若何栋如之侵盗按臣查算已明必欲再寻迟著以开遮辩傥游士任之冒破亦复如此则国家数十万之金钱徒付逝波朝廷震赫之成命不几视为故纸乎此所谓有申饬无奉行者也如一条议也朝上夕下听纳无不如流但甲可乙否漫无定执如科场一事非科臣成明枢之一＜锍-釒＞则说鬼说梦几成漏网又如刘时俊通夷本无的证纵放或有根因若如本人之自侈其功而全无影响之事不知监军何以轻报督臣诸臣何以遽形奏牍则朝廷提勘之明旨皆轻而南北交章之弹文俱风闻喷血之口矣其谁受之即此一事可概其他此所谓有议论无主持者也如一加纳也正以辽饷之摉括遂成援例之滥觞监生吏员纳州县佐贰等官是明以官为市已不可训矣矧纳办纳历又至穵年千头万绪眩乱耳目甚且有白身而径纳者非监非吏行同鬼魊故守株待兔之人穷年候选以至赤贫无归白首不除此所谓有事例无澄汰者如一起废也黄发摉于山谷白驹几无留艮然有滞而未通者如臣癸丑一咨濮中玉张光房张廷拱赵运昌旷鸣鸾等五人矫持有声浮议忽起恃以不谐时好遂致跄踉受屈虽诸臣原不择官何望三迁但当公道大明之日贤材显陟之时不得与起废者同升岂情之平乎此所谓有＜锍-釒＞通无伸拔者也恳祈  皇上留意安攘严责有无名实以励臣工得旨刘时俊提勘已久著遵屡旨作速问明具奏事例并濮中玉等该部酌覆
　　○巡抚辽东右佥都御史阎鸣泰陈选兵实数并练兵实法以固关守言关上原数新旧官兵共七万九千八百六十九员名新旧马匹共一万二千七百六十匹除革退三等官兵共一万四百六十一名不堪马四百八十四匹外通计见在主客官兵匠役共六万九千四百五十二员名马共一万一千七百四十三匹然调拨分防各有信地此外觉华岛游击金冠水兵一千二百七十六员名参将祖天寿辽兵八百七十五员名此选兵之实数也近日兵法之精无如先臣戚继光鸳鸯阵最善而向来兵不习艺即欲效之不能于是每营各萃所长每队各精一技而又修战车为车营演火炮为先锋制绵甲采山挺以补器甲所不及此练兵之实法也然法与怨相□而怨与法相左臣前＜锍-釒＞所谓在己之奴灭而在奴之奴不足云尤今日安危第一要诀也得旨这所奏查点兵马实数及训练方略具见振刷以后还悉力担当不必以嫌怨为虑
　　○丁亥上御文华殿恭进  御牒
　　○礼科给事中郭兴言陈今日急务七款一考成当核一榆关当严一兵饷当清一计典当公一士风当正一逆族当诛一令甲当申  上以所奏多切急务中外臣工各宜省图尽职以济时艰广平等府监覊佟养真逆族著该抚按官速提扭解来京议处
　　○  上以京都武威宜壮营阵纪律著总督并分练总兵各官如法操演务令刻期改观毋得仍前玩忽器物选委制造仍严行稽核不致虚糜帑金从协理戎政张经世请也
　　○予原任辽东经略兵部右侍郎兼都察院右佥都御史袁应泰祭一坛给三品全葬
　　○工部尚书姚思仁覆工科刘弘化＜锍-釒＞言科臣之意大约欲严审解官如郑之耀等严提奸商如王大德严究受贿如虞衡司吏书等禁绝预支清理拖欠俱今日急务其他尚有未尽事宜谨开列六款一曰  山陵  庆陵规制同于  昭陵  昭陵费至一百五十万今  庆陵仅七十万臣等万分节省从无预支但留工库银未解者大工帑银未发者事例开纳未行者外解催促未来者速为处给庶今冬物料既积来春开工有济二曰军需科臣欲严禁预支诚为有见但有不得不预支者如藤竹买于浙江熟铁买于福建石□□硝买于山东生铁买于山西若以空文徒手必不能应惟于关领银两时查程途远近立为限期违者追比庶奸人无所容而军需有赖三曰钱粮工部额编皆有头项即依期起解而不时之传奉无名之支取尚不能应今或以采木题留织造题留建府军兴题留而不留之数亦拖欠不解乞  天语叮咛如再有题留臣等执奏查参庶兴作不至难继四曰工作此后各工报用匠若干名须开造成何物报用夫若干名须开搬运何料如不细开不准关领庶工作有稽而钱粮无冒五曰修理凡应修应造例差官估计工完报堂以领钱粮此后须堂官亲估方准兴工庶免费出无经六曰恤典文官三品以上葬费不过三百余两惟是内臣勋臣戚臣俱炤祭坛以为厚薄少者数千多者数万今帑藏一空岂能取盈故臣等于大珰社茂冉登等减数千为三百戚畹王钺等减万五千为五百荷蒙俞允乞即著为定例庶恩恤不至滥觞而财用亦得少裕  上俱依拟
　　○刑科左给事中尹同皋等奏兹当岁尽目前所最急者有原任赞画刘时俊抚臣周永春科臣明时举与台臣李达三案当细加查审早为结局并陶朗先何栋如等速行严究庶人心定而法纪明又言张我续镇抚中州时借募召为摉括不下几十万磁州之支数具在一查即明凡属隐冒尽追济饷亦大快人心事也得旨刘时俊已有屡旨张我续暂留督兵不得苛求陶朗先饷银著便差风力给事中一员前去会同抚按官逐一查核详确开报游士任募兵饷银已行淮扬抚按官严查其渡海分防见在官兵著该省点过名数是否真正可用一并会查明白具奏
　　○兵科给事中魏照乘复＜锍-釒＞劾何栋如及买马诸弁万邦孚等  上命何栋如著彼处抚按官提至山海关质明追赃万邦孚等著作速查明具奏
　　○戊子赐原任南京左都督董一元并妻祭葬如例
　　○予原任湖广按察司佥事建言矿税被逮卒冯应京祭一坛
　　○升中都运总钱岳为广西都司佥书原任都司佥书朱蔚为福建都司佥书江南坐营张家兆为广东都司佥书
　　○己丑以纂修  玉牒成赐辅臣叶向高等及纂修官周如磐等银币有差
　　○桂王庶第二子生准近例百日赐名之国后仍照例行
　　○命兵科给事中彭汝楠巡视京营
　　○督理辽饷户部右侍郎毕自严言朝鲜运道险远登莱假途便捷乞速行该抚按转行道府及时措置海运事宜章下该部
　　○予故定西侯宋光夏祭葬如例
　　○赠原任巡抚南赣右佥都御史孟一脉为都察院右副都御史并祭葬如例
　　○巡按直隶御史倪应春以畿东重地民困已极＜锍-釒＞陈关切事宜一议驿递谓驿递宜加工食以募旧役不宜佥派富户各省协济银两应如考成法勒期解给一议粮草谓草束宜于未秋之时择一精廉判官议定市草之场量增其直则官民两便一恤臣私谓各官养廉己薄复将旧例递减递削百责交萃一饱无时宜免抽扣以恤其私一议衙役谓今日添设文武诸事草创顾添衙门而不添差役添差役而不议工食事体不便宜酌定支给一议乡兵谓乡兵之练必先择人遵化乡官马思恭忠愤慷慨宜酌量起用开幕永平责以练兵俟有成效优擢以风有位＜锍-釒＞下部议
　　○升湖广按察使马谏为云南布政使司右布政广西梧州府知府石廷举为福建运使
　　○庚寅户部尚书汪应蛟七＜锍-釒＞乞休  上许之以主计勤劳加太子太保命驰驿回籍
　　○南京户科给事中欧阳调律奏  建文皇帝乃  太祖高皇帝嫡长孙也继统则正享国亦久宽厚仁明无败度败礼之失叔侄相承又非改玉改步之变而始终年号不著庙祀不举前者犹谓怵于忌讳知非得已独怪夫后者牵于因仍遂至尚成缺典也此非独臣今日之言也  成祖时已鉴死事诸臣之忠渐宽禁令悔不及用练子宁矣至  仁庙时嘉方孝孺等之忠尽弛党禁矣  孝庙时先臣吴世忠请表祠诸臣矣  神庙登极即沛然嘉与诸臣建祠祀乡矣夫未有念其臣而反遗其君也比  皇上覃恩普被近见浙抚臣之请亦以恤方孝孺而录其后而坐视大典久缺不及修补更待何日故臣谓国史另编建文五年以昭统系无俟再计而  庙祀不容不议者乞敕下廷议设诚力行无使天下终谓  圣明有缺典也  上以事情关系大典著礼部会同九卿科道官看议来说
　　○命云南道御史赵于逵巡视殿门工程
　　○广西道御史方大任荐原任翰林院编修吴应宾制行端严名理透彻所著宗一圣论性善解诸篇尤足正人心砭俗习虽废疾不堪用而立言垂世无用之用更甚于有用乞敕下阁臣覆议俾以新衔致仕至臣邑尚有吴用先盛世承均应荐达以表遗佚得旨吴应宾听阁议具奏吴用先著该部酌用
　　○升甘肃永昌参将王用予甘肃副总兵宁夏西路参将任中英延绥东路副总兵神枢三营游击叶恕山西代州参将徐州参将刘炳文补杭嘉湖参将五军四营游击徐镇都黄花镇参将山东掌印都司杨国栋临清参将宁夏游击马载道宁夏北路参将甘肃大靖游击王承恩宣府南山参将大同游击宋守义井坪参将紫荆关游击刘汶神枢八营参将宣府永宁游击刘灏五军二营参将都司佥书方戡之广东练兵游击狭西中军王嘉宾甘肃河坝堡游击福建西路游击赵庭改广东涠州游击甘肃镇夷堡佥书胡应武洪水堡游击浙江佥书胡海蓟镇南安游击蓟镇中军刘泽长改南安游击三屯佥书王锡命宣府东路游击遵化佥书李成先狭西提学标下游击中都佥书刘宣化登州水营游击天津海防都司张万春中协后车营都司神机四营佐击张学西协前车营都司
　　○辛卯岁暮  上亲享  太庙
　　○升大理寺添注左寺丞饶伸太常寺少卿四川遵义道按察司佥事赵邦清本省布政使司右参政管川北道
　　○起降原任山西布政使司右参议马人龙狭西布政使司右参议潼关兵备
　　○旌表孝宗一名原武王府镇国将军在金□在
　　○旌表孝子八名福建欧宁县陈荣晋江县举人丘应宾浦城县民吴昂江西吉水县民郭元达宜春县民钟名扬峡江县民黄国宾河南陈州生员郭一肖虞城县生员吕桂芳
　　○节妇八十六口福建闽县民叶于炯妻杨氏惠安县生员冯德光妻卞氏莆田县儒士戴宗仁妻林氏晋江县民史继祜妻陈氏永春县生员李汉中继妻尤氏漳州卫后所千户郭泰妻陈氏将乐县生员林人凤妻廖氏建安县生员杨詹妻吴氏山西曲沃县生员因楷妻仇氏翼城县生员袁守泰妻高氏荣河县民卢国治妻潘氏屯留县民暴所学妻李氏沁水县生员赵均妻裴氏陵川县生员徐炣妻赵氏太平县民赵秉爵妻李氏蒲州民师家训妻杨氏临晋县民卫格妻杨氏荣河县生员郭九绍妻李氏荣河县民蔡承纪妻潘氏安邑县民杨腾飞妻姚氏长治县民李德化妻王氏黎城县生员王行让妻高氏介休县民宋尚志妻文氏石楼县民贺应元妻刘氏泽州民张爕妻靳氏高平县举人邢国庶继妻赵氏高平县监生郭治礼妻毕氏陵川县民宋希尧妻徐氏云南昆明县儒童周祚礼妻陈氏山东历城县生员陆云程妻吴氏章丘县生员潘雨田妻吴氏济阳县民张邦济妻王氏莱阳县民赵宪妻王氏武定州生员王仲元妻高氏平阴县民毕乾妻张氏钜野县民杨希千妻薛氏清平县民董芥妻马氏昌邑县儒童孙谔妻李氏高密县选贡夏行妻刘氏阳榖县民高澄妻时氏朝城县民江至静妻丘氏宁海州监生潘桂妻丛氏历城县民靖疆妻胡氏江西新建县民邓永祯继妻熊氏丰城县生员杜应初妻魏氏万载县生员欧阳余庆妻闻氏永丰县儒生员王逊志妻戴氏万安县民张子桐妻刘氏万安县民鄢观正妻萧氏临川县生员章伯玉妻邹氏金溪县民桂郁妻宋氏贵溪县儒士毛尚彬妻汪氏星子县生员殷尚序妻夏氏顺天府通州生员宋国祯妻杨氏南直隶江都县民高均妻田氏徐州民王伟妻吴氏上元县民陈铠妻王氏歙县民王洪妻何氏宣城县监生杨士声妻梅氏太仓州民王士骃妻袁氏武进县民王应台妻刘氏武进县民叶如玉妻毛氏宜兴县生员史文政妻俞氏高邮州民姜澳妻居氏吴江县民董宾妻翁氏嘉定县生员张廷安妻王氏上海县民苏汉宫妻张氏丹徒县民姜尚志妻卞氏海门县民王尚纯妻陈氏昆山县儒士龚所宁妻周氏浙江海宁县生员马钟英妻许氏广东南海县民李泽妻梁氏狭西蓝田县生员王业建妻李氏王业显妻徐氏三原县民秦甲业妻雒氏渭南县民田守爱妻刘氏宝鸡县生员张轮妻赵氏河南桐柏县民魏金书妻贺氏济源县民赵时盛妻张氏温县民郭继志妻王氏偃师县生员张知化妻庞氏荣泽县儒士李琳妻孟氏商丘县民史应元妻袁氏内乡县民李凌云妻熊氏泌阳县生员刘克修妻叚氏罗山县原任户部主事黎黔继妻祁氏
　　○烈妇三十二口福建晋江县儒士陈宗球妻史氏山西安邑县民赵良进妻侯氏云南石屏州民邢应召妻李氏直隶頴上县生员高丽翼妻封氏徐州卫镇抚魏嘉宾妻张氏萧县民张仲奎妻徐氏歙县儒氏鲍钦忠妻程氏邳州民叶仲洪妻许氏歙县举人汪一鸾妻唐氏丰县民孙来榖妻王氏山东德州生员周光烈妻谢氏郓城县民马之道妻刘氏郓城县民王新政妻叚氏馆陶县民许化龙妻王氏日照县廪生牟国翰妻宋氏胶州生员宋际明妻赵氏即墨县举人江湄妻周氏即墨县民周赋妻于氏蓬莱县民秦守仁妻赵氏招远县生员李廷柱妻温氏登州府民李凝本妻唐氏江西鄱阳县民陈继八妻彭氏狭西兴安州生员马肇祥妻张氏韩城县生员薛惟绪妻解氏榆林卫试百户刘更化妻邓氏河南虞城县生员范宗契妻耿氏巩县生员朱之臣妻王氏永城县进士黄养正妻李氏宜阳县民董大河妻庄氏
　　○贞女一口直隶吴县民张可教女许贺甸为妻未娶
　　○烈女六口福建福清县民郑浚元未娶妻俞氏同安县民陈五美未娶妻谢氏直隶歙县生员吴士榜未娶妻鲍氏山东莒州应袭千户侯之屏未娶妻杨氏直隶宜兴县民杨鉷未娶妻杭氏河南真阳县民叚华补未娶妻危氏
　　○是年漕粮额该四百万石内除新旧例永折粮三十六万一百八十八石七斗八合灾伤暂折并运黔粮一十六万一千三百九十九石一斗一升九合六勺锦衣卫等总各卫所指挥千百户等官朱邦等运纳原派天津昌平蓟州密云各边仓兑改粮四十五万四千九百四十七石三斗皇城四门仓并新添惠桂二府粮三万四千五百三十六石截留天津二十万石毛帅十万石实该进京通二仓兑改粮二百六十八万八千九百二十八石八斗七升二合四勺内冻阻通州河西务钞关上下粮八十余万石续运讫太仓银库共收过浙江等布政司并南北直隶等府州角□羊纳税粮马草绢布钱钞子粒黄白腊扣价船料□税税契盐课赃罚事例富户协济俸粮附余漕折等项银二百五万二千六百九十八两七分七□二毫九系铜钱二千四百三十七万五百一十二文共放道京边等银一百九十六万九分六厘八毫三丝  九分六兀八毫三丝  四万七千五百五十四文是年新饷银库应收浙江等省南北隶直府州新饷加派额银五百二十万六十余两内除蠲免北直各府山东登莱青二府并兖州府邹滕二县原派六十万八百九十二两又湖广潞庄长沙免银九万两实收银一百八十一万五百二十五两七钱六分零新饷杂项银尚无定额实收银六十五万四千四百一十三两巡抚军饷巡按公费节裁充饷尚无定额实收银六千两新饷芦课额银二万八千九百七十两未角□羊新饷盐课额银三十七万三千七百一十六两二钱七分七□实收银三十六万三千七百一十六两  分七□新饷关税额银六万五千二百四十两实收银五万二千四百七十二两五钱二分共发过新兵饷银三百九十六万七千七百二十一两一钱七分内发帑银三十□□□□□□□□□□银五十六万两发□□□□
　明熹宗悊皇帝实录卷之三十
　　天启三年正月壬辰朔  上御皇极门内殿文武群臣及四夷贡使行庆贺礼
　　○以正旦节遣侯薛濂徐锡胤柳祚昌伯杨崇猷施壮猷方一元孙廷勋朱自洪赵祖芳吴遵周郭邦栋祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣伯张嘉猷祭  恭仁康定景皇帝
　　陵寝遣都指挥使侯昌国祭  哀冲  庄敬二太子坟园
　　○赐辅臣叶向高等讲官钱象坤等酒馔
　　○兵部尚书董汉儒覆御史陈保泰疏禁召募禁红夷及保甲乡兵事宜言古者民即为兵地自为守未有强虏在前索兵数千里外者则己事之失策也名色奸弁借勤王之名集不逞之众动至千百酿乱启衅当行各处抚按但有托言募兵者即系奸伪立枭正法已合徒众即晓谕角□羊散臣部除科目外更不给劄以生事端若红毛番筑城作梗悉由奸民引诱但擒通番之盗则夷谋自夺在□臣相机制御耳乡兵联络父子兄弟自捍室庐胜客兵万万但当倡以乡绅不应束以官法使胥役攘臂其间扰害不细保甲严则人各有生业奸宄自无所藏惟  皇上以此二事殿最抚按抚按以此二事殿最郡邑吏治饬而民生安变故何从起哉
　　上然之
　　○甲午  宣宗章皇帝忌辰遣武平伯陈世恩祭
　　景陵
　　○夜五更火星顺行犯房宿北第一星
　　○户部尚书汪应蛟疏辞宫衔不允
　　○乙未兵科给事中王志道言实修战守之具凡四事一言火器宜用小不宜用大如鸟铳百子三眼之类一手可携一线可引百十可以同发更番可以迭进洞札穿铁非胡马所能当一言射宜习远不宜习近奴之箭重非四十步不发我矢轻当为六七十八十步之射乃足以制之一言战车宜舍重大而习轻小近见京师所造皆仿古武刚其制过大不如蓟镇所造小武刚之便利武刚止可自环为营至于冲突堵截乂不如独轮厢之类之便利也一言练步兵以制胡马宋祁请损马而益步马少则骑精步多则斗捷今不患马少而患步兵之不练练之法二一人之练莫如练拔一阵之练莫如练势一言多设险以扼敌冲榆关之外至中左所二百里之间莫不依山负海请于近海之处引潮为长渠数十里于平地广野筑垣掘沟万丈之垣连延数百里沟愈深则垣愈峻不垣者以其土覆而为墩覆亦转高凿亦转深则处处皆陷马之坑仍多种榆柳荆棘以禁限之疏下部行督抚官参酌料理
　　○巡按浙江御史传宗龙言滇南孤悬万里土司环四面而居人人有割据之意今春东川一出而会城遂有不守之虞且获旦夕偷安属有天幸又奢酋未能得志于蜀安酋未能得志于黔故豺狼蛇豕之群暂藏形而伺衅耳盖滇与蜀黔壤地相错故三省之贼纠结披猖不安滇则不能援蜀救黔而不讨蜀黔之贼则滇不得安臣请言贼可讨之状今日为武寻等处之患者禄千钟也口尚乳臭且伊继毋与之不睦每阴输其情可袭而虏也为沾平等处之患者设科及其党李贤辈也一淫妇人强盗行劫可扫而灭也攻围普安为滇黔门户之患者龙文治之妻其党尹二也兵原不多且不惯战可击而定也因安南据关岭者沙国珍与罗应魁等也国珍有母颇知顺逆今年正月间送还被虏男妇百八十余且二酋俱听安邦彦之号令非能自与中国为难也都司李天长与之相恃一月情见气衰轻蹈虎口以致覆没夫先自败且若以劲兵临之或利之或害之两捷之后可角□羊而散也因乌撒者安效良也臣前年过乌撒效良不出迎臣呼而切责之汗流息喘以臣视之一行尸徒肉耳管良相以只身与之抗每出战必有所杀伤特以外无援兵不能逞志若以三千人助之效良可攻而溃也臣虽不肖此数贼者皆非臣敌也若蒙  皇上不弃而以讨贼之任授之愿假臣以四川巡按之衔而赐之以贵州监军之敕建昌属辖也东川盐仓蜀之土司也臣之令得行于蜀而后建昌之路可早通也龙文治之妻与沙国珍等皆黔之土司也臣之令得行于黔而后可剿抚并行且驱之为用也然欲讨黔蜀之贼必须用滇人黔国公沐昌祚老矣其孙沐启元尚少不更事为抚按所参且两镇并建非制也故旧抚臣周嘉谟论罢之诚老成之长虑也今时易事殊不妨用其一臂之力宜令伊祖仍总兵事坐镇会城而启元暂充副总兵官领兵与臣各当一面其军仍许臣并监之以启元而帅沙源那天福等以当各贼亦自易易耳臣欲乞一监军督饷之道臣则见任台州府知府张允登之沉毅精严可用也其领兵官则臣前＜锍-釒＞所举原任参将陈文炀之聪明英敏可使也至于应用军饷乞敕工部借臣以料价二十万金容臣从建昌输运铜铅以佐宝源局之缺乏而取其余值以佐军需不过一时转移之间而国家得铸钱之利臣乡亦得养兵之利再乞
　　皇上颁敕于沐昌祚嘉其忠义而谕令再捐私积十余万金则饷亦稍可支应矣若徼  皇上之威灵得毕小臣之愿力群贼或灭或散而滇兵得过盐仓东窥水西西撤□州使奢酋彷徨而内顾则楚蜀之兵可蹑瑕而进是兵家批吭捣虚形格势禁之术也如此则滇安若泰山而蜀贼可图黔省亦可保矣
　　上嘉其言下部速议
　　○丁酉孟春  上亲享  太庙
　　○是日立春顺天府进春  上御皇极门内殿受之文武百官行庆贺礼
　　○遣太常寺官祭太岁月将之神
　　○遣中官祭司户之神
　　○以立春节赐辅臣叶向高等酒馔
　　○吏科给事中陈熙昌言迩者  皇上不关阁臣保救不凭部院荐举特传谕旨以刘重庆等五人同日召还复职  皇上舍己用人昭揭于天下矣然臣请得而推广之如熊德阳侯震旸江秉谦贾继春四臣事虽不同而以诖误被黜则同岂可使之屏窜草野永锢盛时乎  上曰召还言官出自朕意不当汲汲陈奏市德沽名
　　○戊戌光禄寺卿何乔远疏请省寺属差遣以节冗滥从之
　　○庚子  上御文华殿讲读
　　○以玉牒书成进元辅叶向高中极殿大学士荫一子尚宝司司丞次辅韩爌加少师兼太子太师进中极殿大学士荫一子中书舍人何宗彦朱国祚加少保兼太子太保进武英殿大学士改户部尚书史继偕加太子太保兼文渊阁大学士孙承宗加少保兼太子太保文渊阁大学士各荫一子入监读书俱炤新衔给与诰命向高等三上疏辞皆不允
　　○工部尚书姚思仁疏陈六事一曰山陵  庆陵规制同于  昭陵  昭陵当嘉靖年间创建几成后复费至一百五十万今  庆陵帑银仅七十万耳臣等当万分节省岂容分毫冒破以故从来并无预支但木石灰土已经会收匠作夫役已经役过当早为给发而留工库银未角□羊者大工帑银未发者事例开纳未行者外角□羊催促未来者当速处给二曰军需自东事发难以来臣部神器火药枪刀车辆等项角□羊出者不下数百万今内库已竭矣户部所分加派银两一年止二十万而奸胥奸商之眈眈虎视者盖环四面也会议欲禁预支诚为有见但其中有不得不预友者如藤竹买于浙江熟铁买于福建焰硝买于山东生铁买于山西远者数千里近者数百里空文徒手必不能应惟于关领银两听巡视科道与臣部司查程途远近立为期限违者追比甚者参送三曰钱粮工部额编省直银两皆有头项即使依期起角□羊分毫无欠而不时之传奉无名之支取尚不能应今采木者题留织造者题留建府者军兴者题留甚则有留至十余年不留之数亦拖欠不角□羊遇内廷供亿年例公费令臣等束手无策甚非长算宜行禁止四曰工作自大工肇举百作俱动但每日止开用工匠几百名用夫役几百名积至月余按名关领至于工匠所造何物夫役所运何工并不开载无凭稽查从万历三十二年至今不知糜费钱粮几十万矣今计此后各工报用匠若干名须开造成何物报用夫若干名须开搬运何料如不细开不准关领五曰修理历查部规凡修坛壝以奉  郊社修太学以备临幸修翰林院以养人材修营房以贮军兴凡系大典皆有旧例其他应修应造则差官估计工完报堂以领钱粮自臣任事见估计者多则数万少则数千近者松林闸之役估费六千余两臣亲往勘问建闸为何则云积水问废闸何时则云已数十年臣以为此役不急可即已之是以一举足而省费六千余金他皆类是今后凡有修造须堂官亲估方准兴工六曰恤典国家优礼臣下身后皆有恤典文臣三品以上葬费不过三百余[两](金)两惟是内臣勋臣戚臣俱炤祭坛以为厚薄少则数千多则数万往年库有积金不妨加厚今日帑藏一空岂能取盈故臣等于大珰杜茂冉登等减数千为三百戚畹如王钺等减万五千为五百荷蒙  皇上俞允一年内可省金数万但恐人情易循礼法难执乞  天语叮咛著为定例  上报可
　　○升山东布政使司左参政岳骏声为湖广按察司按察使管屯田水利
　　○辛丑礼科给事中彭汝楠＜锍-釒＞请讲筵增入资治通鉴一书
　　上曰通鉴有禆治理著讲帝鉴图说完日接续进讲
　　○织造太监李实＜锍-釒＞称岁改奉旨归监而机户皆奸朦接踵又以有司移文不行属体请旨申饬章下工部工部尚书姚思仁覆言今日  皇上所与内外臣工共守者大明会典一书耳会典所载岁改叚疋织造专属司府正官印验专属巡按御史此
　　祖宗之定制一变于鲁保之纷更再变于李实之攘利抚臣争之不得按臣争之不得本部本科争之不得而国体民情终是不便均此叚疋也属于有司则物料精好运角□羊如期属于内监则粗恶不堪运角□羊缺额盖钱粮经一衙门领给则有一番扣克叚疋经一衙门印验则有一番使费况织造龙袍皆在官食粮织染局世役之官匠织造岁改皆闾阎编户府州县召募之民机有司畏抚按之综核银两尽行给发机户有利接迹而来内监挟朝廷之威权银两不免减削机户无利掉臂而去使内监亦如有司之尽给何故畏避不前使内监不利钱粮之浸渔何为争执不已至于李实引孙隆之例欲以属礼责之有司孙隆待府县正官皆以宾礼惟织造通判始行属礼然犹周旋委曲不敢妄自尊大以故孙隆之自处愈谦愈抑而有司之相待愈谨愈恭内外协和官民悦服今李实乃为其名下长随司房等役所拨置参铺□参机户参驿递参有司广行朘削万民嗟怨苏杭等府皆朝廷钱粮之渊薮迩因赋重役烦以致民穷财尽讹言屡兴人心思乱即使多方抚绥尚恐变生意外若再加激变一旦挺而走险祸可胜言哉得旨织造额角□羊不前全由地方原无专任岁改归监以便责成仍遵前旨行不必烦聒
　　○壬寅  孝恪皇后忌辰遣靖远伯王永恩祭  永陵
　　○赐原任湖广佥事冯如京南康知府吴宝秀及妻陈氏吏科给事中李沂御史曹学程礼部主事卢洪春富平县知县王正志＜并刂＞州府推官华钰梧州府通判吴应鸿工科都给事中张栋礼科都给事中李献可光禄寺少卿涂杰礼科给事中叶初春御史钱一本工科给事中杨其休刑科给事中陈尚象刑科都给事中吴之佳礼科都给事中张贞观刑科给事中王如坚光禄寺寺丞王学曾光禄寺寺丞朱维京礼科给事中杨天民吏科给事中戴士衡礼部仪制司郎中于孔兼等各祭一坛如京宝秀沂正志钰应鸿皆以争矿税逮问学程洪春栋献可杰初春一本其休之佳尚象贞观如坚学曾维京天民士衡皆以争国本废谪内如京沂学程正志应鸿钰受祸尤酷钰毙杖下应鸿毙狱中而宝秀妻陈氏当宝秀被逮时自缢槛车之下事甚烈孔兼虽以他事谪然当  三王并封孔兼官仪曾据职抗章十＜锍-釒＞为诸争国本者之倡故并及之先是吏部奉遗诏查列国本矿税罪废诸臣除存者复官起用外其已故者以其生前建议之轻重品望之差等分别三等具闻奉旨赠荫有差至是礼部以祭典请因又言原任武昌府同知卞孔时赵州知州甘学书星子县知县吴一元临淮县知县林综黄州府经历车任重并以矿税被逮削职若在亟当还其故物或已物故追恤之典亦不宜以散秩遗请下部议  上从之
　　○督饷御史江日彩＜锍-釒＞言援辽总兵毛文龙孤臣势处艰危一＜锍-釒＞将征东将士海委运官效按臣报命之典人列四六考语特＜锍-釒＞举剌甚至朝鲜君臣与夫宰执经略督饷部院司道主事登莱巡抚海防各道以及于臣无不人列姓名褒荐无漏臣不胜骇异举剌大典非武帅可操坏法贻羞所伤不小乞垂谕戒＜锍-釒＞下该部知之
　　○癸卯太子太保吏部尚书张问达礼部尚书顾秉谦礼部尚书兼翰林院学士掌詹事府事周应宾兵部尚书董汉儒工部尚书姚思仁都察院左都御史赵南星吏部左侍郎盛以弘左部右侍郎王舜曰□拆原任南京国子监祭酒升南京吏部右侍郎今改吏部右侍郎顾起元户部署部事左侍郎陈大道督理钱法户部右侍郎李宗延总督仓场户部右侍郎钟羽正日讲官太子宾客礼部右侍郎兼翰林院侍读学士郑以伟日讲官礼部右侍郎兼翰林侍读学士协理詹事府事来宗道朱延禧周炳谟太子宾客礼部右侍郎兼翰林院侍读学士署掌院事钱象坤礼部右侍郎兼翰林院侍读学士协理詹事府事朱国桢温体仁周如磐礼部右侍郎管国子监祭酒事林尧俞礼部右侍郎兼翰林院侍读学士掌院事李腾芳协理京营戎政兵部左侍郎张经世兵部左侍郎陈邦瞻大同巡抚右佥都御史升兵部右侍郎高第刑部署部事右侍郎白瑜工部左侍郎丁＜棥心＞逊协理工程右侍郎周应秋左副都御史余懋衡左佥都御史曹于汴协理京营戎政都察院右副都御史朱光祚通政使司通政使萧近高大理寺卿陈于廷太常寺卿乔允升光禄寺卿何乔远添注光禄寺卿饶位吴礼嘉光禄寺卿管少卿事胡克俭曹珍太仆寺卿柳佐添注太仆寺卿胡世赏高攀龙屯田太仆寺卿董应举太仆寺卿管京营东西二路少卿事林熙春南居益张五典詹事府少詹事兼侍读学士薛三省张鼐汪辉各以考察自陈不职乞休俱令炤旧供职未赴任者仍作速前来受事
　　○湖广道御史温皋谟追论误国枢臣言黄加善当抚顺发难徘徊故里已滋物议至用李如柏而败又用李如桢以蹈故辙举朝疑之谓其授意款奴欲图目前了塞而不惮以国尝试也今如桢论死矣用如桢者可弗问乎崔景荣当三路败衄之后一任援将逗遛无复法纪至主袁应泰受降又勒索贺世贤以激其变举朝争之抚臣薛国用亦既＜锍-釒＞陈本官一惟刘保之言是信遂坚于违众狎敌而不知为奸所卖也今逆保磔诛矣信逆保者可弗问乎张鹤鸣当经抚异同之时不能决策战守至行边迁延不前而兵马器械一切委置举朝指摘科臣熊德阳竟中其螫本官乃专委罪经臣恣睢逞辨今经抚罪案定矣构经抚者可弗问乎枢部与督抚镇臣胜则同功败则同罪向来叙边功则枢臣受贺若至殒将丧师破城陷镇而枢臣竟得置身局外此何法哉盖嘉善懦而闇景荣庸而愦鹤鸣夸而愎宜讨瘝官之罪正误国之诛＜锍-釒＞下该部
　　○甲辰  上御皇极门内殿受贺
　　○命铸督理辽饷兼巡抚天津等处关防给毕自严
　　○大学士叶向高韩爌何宗彦朱国祚史继偕各以考察自陈乞休  上皆降旨褒谕不允
　　○督理军务大学士孙承宗总督蓟辽兵部尚书王象乾各自陈求罢  上温谕答之不允
　　○云南道御史李日宣＜锍-釒＞陈四事一曰严甄别今者考慎澄清两大典一时并行固世道屯亨一大关头也登庸之路欲取广大而真正望隆海宇功高庙社者断宜裒然推举足以愧朦面而励伴食即黜幽之法不嫌宽厚而真正行惭衾影罪在封疆者断宜并诸四夷无致留余烬而辱白简二曰精搜萝若张廷拱濮中玉旷鸣鸾等五人丁元荐陈以闻邹维琏黄洽中张键麻僖刘伸徐如翰等诸人皆当不次录用三曰广召还科臣朱钦相等台臣刘廷宣等宜炤魏应嘉等五臣一并赐环四曰重考核年来加派名尊催科政巧贤者犹多方免罚不肖且因而朘削不尽不伏今后岁终考成亦宜相其地之高下岁之豊凶以为查参实格不得一概严切绳之以不堪＜锍-釒＞奏  上以前陈熙昌＜锍-釒＞荐逐臣已有谕旨今又渎聒夺日宣俸三月
　　○乙巳东省妖贼平诸臣陈善后事宜科臣成明枢＜锍-釒＞言妖贼发难必于衮州者何衮州一梗两京中断必不可不设大将以镇守之则杨肇基其人也肇基兖人也分防兖之诸部则江朝栋李在沐其人也亦衮人也科臣朱童蒙＜锍-釒＞言抚臣于东宜久任也镇臣杨肇基宜镇于兖藩封重地各郡邑之所倚赖也劳臣宜优如王从义徐从治曹尔桢孙朝肃等皆功在战阵力保危城者也乡兵保甲责在有司缉宄销萌是第一义邹滕一带孑遗来归之民凡一十四万非大赐蠲赈不死于兵死于壑矣宜发内帑十万遣宪臣查稽分赈被兵之地蠲租三年受祸轻者亦蠲今年田租之半是收拾人心一大机括也科臣陈熙昌＜锍-釒＞言妖平事定正吊死恤孤扶伤起创之日也严兵防编保甲行蠲赈诸臣言之具矣而独有一事未及孟子之墓庙被毁孟氏之子孙受屠是也请明旨令抚按官核实脩复查其子孙殁者议恤存者给复即使孑遗无损庙貌如故而一番震惊污亵亦当祭告妥侑于以扶植国尝提撕世教关系不细山东抚臣赵彦＜锍-釒＞言赈济之法郓城峄县见有仓谷可通融接济也邹滕二县掳掠无遗宜于附近州县仓谷借三之一十余万生灵可更生矣蠲免之法邹滕白骨岂能遽肉应再全免二年郓城峄滋阳曲阜再全免一年钜野减一年田租之半盗既除矣有盗之遗产在应为变价凡田土缺额之当包赔流移徒业之当存恤城池攻陷之当脩葺馆舍残毁之当经营于是乎取之旧兵八九千今添新兵九千不患寡矣道臣王从义徐从治曹尔祯阎调羔□火孙国祯皆能任操练之人宜分属之使益加谨而简练焉守令之蠹民二曰火耗曰佥报大户山东起存钱粮二百五十余万火耗或溢其二三费民财数十万大户五千贴户五千每人岁费百金合之百万民所以盗也宜有厉禁树之碑石至于复驿递严查盘行保甲练乡兵各有司存卫有班军有城操军州县有民壮快手皆见在之兵额设之饷使随大营常操皆劲卒也又特＜锍-釒＞请设总镇于兖州新兵九千移四千于总镇买马八百匹足为雄镇即以杨肇基领之道臣王从义移镇兖州廪饩人役无加费焉至为便计各条奏俱下部兵部复移道臣设总镇皆如抚臣议济宁沂州漕运要冲宜有二禆将即以科臣所荐江朝栋李在沐为之若乡兵保甲班军城军民壮快手均应严饬驿递之宜葺佥大户火耗之宜禁据所条议纚纚当窾孟夫子之庙貌与其子孙应如科臣陈熙昌言至如恤死赏功仍行该抚按核实具奏户部复蠲免税粮如抚臣议苐除京边钱粮不免  上然之
　　○升平东总兵杨肇基为都督同知
　　○升遵化标下中军都司朱来为游击革河南营都司夏勋回卫以顺天巡抚李瑾举劾也
　　○丙午以元宵节赐辅臣叶向高酒馔
　　○四川巡按御史温皋谟按蜀陛辞条安蜀八议一曰帑饷不宜兑给自有蜀事以来  皇上涣发帑金共九十五万矣角□羊至蜀者仅四十五万其余五十万则计臣那移别用而以楚饷兑给楚饷不知几何然非如帑金见发可知又滇黔粤蜀皆仰给焉是以空文误蜀也故未角□羊帑金当如数发角□羊无疑即或借支已多遽难凑补亦应立角□羊三十万金限三月之内炤数补完一曰盐法宜通融蜀中之盐常私贩于荆襄各郡盖蜀盐精美过淮盐地近而省费价又半于淮盐民情权贵贱而趋奸徒走死地如骛虽厉禁之不能止请将蜀督抚所辖荆襄等府改食蜀盐淮饷减若干蜀饷即量增若干而于夔江馆驿之处设一盐司盘验使私盐之利尽佐军兴一曰钱法宜通行蜀与滇邻铜所聚也向所鼓铸之钱缘不肖有司克铜添铅低假难用且钱粮之征纳不肯收钱或收十放八出入不一此钱之所以不行也合无依京制钱式务加精美每十文准银一分上下通行不得增减征角□羊钱粮及给散兵饷工食与民间交易田产俱银钱各半其零星贸易则一切用钱有司或有侵克阻挠者访出参提以误军兴从事一曰大将宜亟选昔年平番之役赖有陈璘刘綎相为犄角今欲捣巢必须分路叙泸遵义当建大将旗鼓提重兵而前枢臣宜懋拣廉勇谋断之人推毂而往务胜其任一曰官宜多选甲科近日有司视蜀为畏途懦者惮以身殉官婪者甘以身殉贿铨司如为地方计必应多选甲科于蜀即科贡亦须择年力壮劲克堪军旅者方行升选一曰功罪宜亟明土司秦良玉奋不顾身其弟明屏忠贞廉慎首功宜录至于死事之臣若徐可求孙好古董尽伦郭象仪左重杨愈懋等应于重庆教场立祠报祀其薛来胤已被指摘及杜文焕托病狼狈子女玉帛驼载累累应敕在事诸臣虚心查核提问追赃一曰蠲恤宜裁酌蜀民困苦极矣不惟被残州邑不任鞭敌即贼锋未及或毁掠于过兵或奔命于转运今虽不能尽蠲宜令司道府细加参酌某处全未被兵量酌增饷若干某处半被兵且征其尝赋某处全被兵应为减豁各俟事平之后或全免三年或半免三年以苏其困一曰藩功宜优异蜀王忠孝文武闻于天下当省会围困之时王躬履行间拊循士卒锦城之危而获安得于捐助居多贡献一节已奉旨特免数年尤望遣使奉玺书金帛往嘉劳之并吊问先王之坟园作其后忠□得以其余力仍佐饷募兵防守城池＜锍-釒＞下所司
　　○丁未延绥巡抚佘自强＜锍-釒＞纠原任宁塞营参将今升西宁副总兵苟伏威贪纵无忌命抚按严提追赃
　　○升广东布政使司右参政游伯槐为云南按察使浙江按察司副使熊膏为山东布政使司右参政淮安漕运湖广按察司副使张孝为云南布政使司右参政督理粮储
　　○戊申  英宗睿皇帝忌辰遣灵璧侯汤国祚祭  裕陵
　　○兵部尚书董汉儒覆顺天巡抚岳和声条陈永镇事宜五事其一关内八百里之延袤无地不可容戎马之驰骤如红花铺以至卢龙一百七十里之遥而无一旅之成师何以御敌故忠武营之原额宜补其二自卢龙以至卢峰八十余里而仅仅一守备戍以三百之健儿地邈而力分鞭长不及腹矣故威武营之原募宜合其三深河四十里可旁走乐亭昌黎滦丰之间不经永平直抵昌平者尤难扼要仅以一千总统三百之新兵何以防四凑之地故宣武营之重兵宜宿其四一片石义院口皆虏骑窥瞰之地得一骁将时令扬兵于境上可以作中前意外之援可以防燕建阑入之奸则陆奇之营伍宜充而边将宜亟其五水兵分三营而总会于秦王岛关门有警直渡南水关越芝麻及觉华以蹑其后此则有故道可繇扬帆直指非复与波臣海若争旦夕之命者故海船之应用当给舵工水手之召募宜从报可
　　○督理辽饷户部左侍郎毕自严以守备陈良策议改朝鲜运道于登莱因上＜锍-釒＞极言其便言朝鲜海运必论道理之远近核地势之险夷较脚价之省费计粮料之贵贱察事理之难易而后可从事今以天津与登州相提而论朝鲜运务必繇津海抵登而后入鲜在登较近一千五百里是远近不敌也繇津抵登中多礁石及铁板以触舟立碎即如今秋运甫至沾化即损船十余只粮料千石若繇登运此祸可免是险夷不敌也繇津入鲜以登州为半途天津登运每石脚价匹钱若改登州便可减半给发是省费不敌也津门逼近京师仰给截漕其余粮料价颇腾翔登莱米豆皆无措处小民习用市斗每斗视津斛斗两倍而赢是贵贱不敌也登州陆续发运一年可二三次津门路遥以极西抵极东岁仅一次是难易又不敌也良策登运之说无烦再计但恐登以无船为解及查运船有官民二种官船原用官钱自造计难猝至民船实贪脚价前来一呼可集再有不足即于津门南船量行拨给  上命户部议登莱巡抚袁可立上＜锍-釒＞争之言登莱昔为腹地自南卫尽失遂与奴邻当事虑奴南犯设抚臣改镇将盖慎固封守遥张犄角以资恢复之应兵耳是登之所重尤在兵非若津之所事专在饷也今当春和冰泮方在鸠舟饬将期于二月内出海相机进止而登之船只尽为淮兵借用一旦再加以运事渡兵则不能运饷运饷则不能渡兵如封疆之计何章下户部并议户部署部事左侍郎陈邦瞻覆言非便遂不果行
　　○兵部尚书董汉儒等覆处置澳夷言红夷大铳须夷人点放臣以台臣温皋谟之言覆议停止奉旨依议犹令放锐夷人已经该省遣发作速前来仰见  皇上知尔时夷人已在道若示之疑非所以服远人之心也今据督臣录解二十四人容臣部验其技能果工于铸炼点放者以一教十以十教百半发山海半留京师以收人器相习之用若夫彼中处置澳夷之法则督臣胡应台已言之彼虽夷性服属日久若谓澳夷叵测则红毛番更叵测弃久服属之夷而使悍番实逼处此非计也督臣为之声援彼宁不感激愿附修筑雉堞虽负固可虞然已成者似难责令遽毁如督议沿海者听之以为外拒附岸者禁之不使内窥而紧要之著尤在缉通夷之棍从来夷狄生心皆繇内地奸徒勾引作祟惟严为之防不使为亡命之薮衣食所需稍通贸易而私鬻禁物者法无赦倘亦治之以不治乎诏从之
　　○己酉命礼部右侍郎朱国祯升礼部尚书兼东阁大学士礼部尚书顾秉谦以原官兼东阁大学士礼部右侍郎朱延禧南京礼部右侍郎魏广微各升礼部尚书兼东阁大学士同首辅向高等入阁办事时廷推首原任礼部尚书孙慎行日讲官[吏](礼)部左侍郎盛以弘次之俱不点用于是辅臣向高等上言从来大臣点用皆炤名次即臣等叨滥亦以列名在前旧岁都察院之不用邹元标工部尚书之不用孙玮皆争论纷纷有许多疑忖况在阁臣尤人所观望与他官不同而首推二臣并不蒙点揆之人情政体殊为未妥物论揣摩何所不至一番盛事反滋多口在慎行或以前在礼曹条议有所触忤以弘日侍讲读居官清慎何为而并置之伏望详察于二臣内再点一员庶于旧章不致尽失而烦言可省得旨既言名次何必请点孙慎行前因辄辩红丸论劾旧辅非公自惭告归有何触忤遽难简用盛以弘现在讲幄但语言弗爽难以佐理俟另行擢用况予夺出自朕衷推举岂可尽点外廷有何疑猜卿等不必顾畏还遵前旨行如有市恩渎奏者重治不宥向高等再疏争之不听
　　○庚戌湖广道御史徐卿伯言近黔省奏捷之报其披靡大败者或云十万或云三十万即安邦彦仅以身免亦几尽贼之噍类矣然何以不报贼之回巢而曰追至老鸦关也老鸦关在省城之北离城只五里然则所谓披靡者只五十步之走耳夷情叵测恐尚费绸缪臣愿抚臣乘破竹之势扫荡诸丑类以奏廓清之烈且闻彼中疫疠盛行粮糗亦诎一鼓而尽歼其众转祸为福黔可百年无事即不然陈兵境上勒令奢社辉母子缚献罪魁安邦彦李希尧陈玄默等仍削其地以陆广河为界而设一副将统兵五千以戍其地此亦可以贻黔数十年之安不然草草结一援剿之局如向日渝州初复即议撤兵则无策甚矣下其疏于部
　　○辛亥命铸衡州府总捕关防给同知陈维智
　　○大学士朱国祚称病乞休  上温诏谕留
　　○南京吏部尚书改刑部尚书孙玮新改南京吏部尚书何熊祥南京户部尚书李长庚南京户部尚书管都察院右都御史王永光南京礼部尚书黄汝良南京兵部尚书陈道亨南京户部左侍郎白所知南京总督粮储户部右侍郎于仕廉南京刑部右侍郎周希圣南京工部右侍郎张辅之南京通政使林学曾南京大理寺卿牛应元南京太常寺卿林士全南京光禄寺卿林欲栋光禄寺卿管少卿事史弼南京太仆寺卿管少卿事丁启浚总督贵州兵部左侍郎兼右佥都御史杨述中总督两广兵部右侍郎兼右佥都御史胡应台天津管饷户部左侍郎兼右佥都御史毕自严总督宣大兵部右侍郎兼右佥都御史王国祯总督川湖云贵兵部右侍郎兼都察院右佥都御史张我续巡抚顺天兵部右侍郎兼右佥都御史李瑾巡抚山东兵部右侍郎兼右佥都御史赵彦巡抚四川兵部右侍郎兼右佥都御史朱爕元各具＜锍-釒＞自陈不职乞休俱令炤旧供职
　　○兵部尚书董汉儒覆吏科右给事中汪庆百＜锍-釒＞言徐州总兵冬春驻徐夏秋驻夏镇以防运道其旧兵简汰新兵增募俱责之道臣务足五千募费即于该地方议处并请捕逃弁管大藩奸弁孟淑孔张思任正法  上是之
　　○兵部等衙门会议御史蒋允仪＜锍-釒＞自东贼发难震邻之祸几中于南徐彭城为金陵第一门户运道第一咽喉业已改参成为总镇以重将权矣而将兵之重又恃兵力之强议于参将标下二千五百名外增募壮兵二千五百名其原设标下兵数强半散诸各县即如宿州有一百五十名他可知已该道臣应尽数撤回令之合营训练至于增兵必增饷兵部前疏于该地方议处而言者有凤淮一带修举荒田之议夫此旷土居人原不委弃官不能与民争业莫若先檄有司查其所隶何乡所籍何户东西南北坐落何所果系惰民责取退状其为上农中农即督以开垦而尽其力其为招亡抚移即给以牛种粮粒需次而责其偿果能力田逢年不妨与之世守之业永永输租如其丁单力薄不妨宽以日至之期徐徐劝相着实举行一年便可得栗数十万总之计人给地计地徵租计税资饷计饷赡兵未必无小补也  上是其言
　　○天津巡抚李邦华疏言顷奉旨命以见在天津兵三千调赴紧要海口防御臣熟计之大沽以南定非狡奴入犯之＜锍-釒＞即哨探万不可少而重兵亦不必驻今所患惟恐旅顺三岔一帆破浪则焂忽而窥津门耳故与其防于南无宁防于北惟是乐亭之马头营滦州之艮行柳两地相去不过二十里皆冲区也查昔倭患此地曾宿大兵今以三千人驻之合之即联＜舟宗＞一旅不厌其多分之又唇齿相依不虞其寡或以月坨为出入游衍之地或以秦王岛妾女坟为上下侦探之所南则以三百人层哨于大沽月必一至而失期者罪北则以三百人会哨于南海口兵必咸集而不至者诛盖今日防奴惟关门为最急关门震则内地与之俱震天津去关门六百余里马头营艮行柳二地去关仅二百里臣念防津无若防关则此兵近津无若近关且自枢辅镇关以来一切绸缪业极周悉惟山海以内陆则抚宁一带水则滦河一带正为关门密迩之地不厌藩篱数匝之厚淮兵水兵也艮行柳滦河也居尝而艨艟相望旌旗蔽空即奸细侦知必寒胆于后劲之有备矣章下兵部
　　○壬子川贵总督张我续塘报贵阳围解言贵州抚臣王三善于二年十二月初一日同监军道向日升亲率副总兵刘超参将杨明楷刘志敏孙元谟王建中中军都司陈嘉谟等众将于初三日进龙里当斩贼级二百余颗初四日早三战三捷大破贼兵十万安邦彦仅以身免烧毁贼众帐房无数斩获大头目十余人部下猡贼千有余级死伤战马不计生擒大头目一名阿得初七日进各脚铺安贼兵阻毕铺大战参将孙元谟杨明楷刘志敏李世将马之将大破贼兵三十余万斩贼首万余级得获战马千余匹焚烧营房一百二十余座斩获头目邦彦亲弟阿伦等数十人直进至老鸦关贵阳围解初八日抚臣王三善进省随即出城督率各将官攻克宅溪其老鸦关襄阳桥俱系我兵把守米粮络绎运入城内犁扫指日可期得旨览捷奏深慰朕怀各文武官劳绩候巡按官奏到叙录还着用心剿抚以安地方
　　○凤凰集于开封之大隗山抚臣冯嘉会以闻
　　○周唐二王例进石榴山药乾鱼鲜柿  上谓军兴以来驿传疲累已极各王差役往回不无骚动特谕停免着为令
　　○复除原任吏科给事中倪思辉为兵科给事中
　　○癸丑加原任翰林院侍读学士掌南京翰林院事陈懿典为詹事府少詹事兼翰林院侍读学士原任翰林院编修吴应宾为左春坊左谕德兼翰林院侍读并予致仕懿典应宾皆以目疾家居时御史方大任疏荐应宾  上命阁臣议向高并及懿典故有是命
　　○礼部尚书兼翰林院学士顾秉谦礼部右侍郎兼翰林院侍读学士协理詹事府事朱延禧各＜锍-釒＞辞简用新命优答不允
　　○仓场户部右侍郎钟羽正称病请告不许
　　○甲寅  上视朝
　　○月犯键闭星
　　○赠原任辽东分守辽海东宁兵备道右参政顾颐为太仆寺少卿荫一子本卫副千户世袭广宁之变颐力屈题十六字于壁曰边疆失守臣子何颜无力报国甘心九泉遂缢死故追议恤之
　　○山东巡抚兵部右侍郎赵彦辞加兵部尚书衔不允
　　○新升兵部添设左侍郎李瑾在籍称病请告不许
　　○授续考选张惟一北科给事中候缺填补
　　○补考选御史刘渼于南京山东道
　　○昭平参将吴江龙规避援黔托病擅行离任为两广总督胡应台所参命广西抚按提问具奏
　　○易州等处擒获妖贼侯德等兵部请听彼处抚按依律正罪从之
　　○乙卯顺天巡抚岳和声条安攘七事一曰专冶局滦州所辖偏山铅矿堪以采炼查遵化旧亦有铁矿后竟封闭宜各设一厂采铸以佐军需更闻滦辖有铜矿一所质粗脉微工价稍费当铜诎之日堪为即山铁铸钱之资宜专委兵工司官一员刻期采铸铅铁随给局匠打造盔甲刀铳诸器及铅弹等物以济宝源阜财之用一曰开水田水田一政既可足京坻之储亦可御冲突之患臣尝按行桃林冷口诸边漆河诸水傍山滨泉皆可资之为利藉之为险者宜敕专官任其事一曰孳马匹自太仆寺俵马及边关互市外容臣于所辖中酌措节□或于马价中共括万金从各口市达种儿马三百匹骒马一千二百匹散之水草丰茂之区如滦州昌乐等处分为三闬董以文臣一员隶以三守备时而攒槽时而放牧每年可得骁腾千余于边防禆益不小一曰葺墩堡先臣尹耕着有堡约十二章若堡势堡制堡器堡卫等项乃边城诸乡联络防御之良画先臣项忠亦有墩营之说其法离城四面每十里外筑一营每一营五里外筑四墩不拘甎土与石分兵防守上置矢石枪铳下设陷坑地雷之属旁有隙地即以堡兵分番屯种此实可施行者急宜讲求一曰备器物武康猫竹山阴箭竹余杭筤筅毛觔竹温州藤牌藤盔永康竹盔昌化绵纸松江布疋淮安牯皮严州处州油漆枪杆及射虎药皆军前所急需请动永平库见贮视师银六千两择委廉干职官往各处购买济急一曰严左道臣自邹滕抵徐流离载道作息自如者虽头里蓝红等布然非果夙从妖自妖贼起而捕妖者黑白不分概行株累虎棍衙役乘机罄掠人以媚妖反得自存故扑之愈起耳繇此类推于畿辅斋素满村湔洗即是善俗惟严渠魁而宽胁从设法解喻可矣一曰察奸细奴酋屡陷辽地非善于用兵而巧于内应故奸细宜严而严之于辇毂者其总萃处也分而严之登莱之从水者山海之从陆者三协各口之从西虏托言投降汉人而归者路既分投情亦多变与其核之于居停诡秘之日真伪难分孰若核之于间关投窜之初情迹可以早得  上以所奏关系边计着即行议覆
　　○福建巡抚商周祚言红夷自六月入我彭湖专人求市辞尚恭顺及见所请不允突驾五舟犯我六敖六敖逼近漳浦势甚岌岌该道程再伊副总兵张嘉策多方捍御把总刘英用计沈其一艇俘斩十余名贼遂不敢复窥铜山放舟外洋抛泊旧浯屿此地离中左所仅一潮之水中左所为同安海澄门户洋商聚集于海澄夷人久垂涎又因奸民勾引蓄谋并力遂犯中左盘据内港无日不搏战又登岸攻古浪屿烧洋商黄金房屋船只已遂入泊圭屿直窥海澄我兵内外夹攻夷惊扰而逃已复入夏门入曾家澳皆即时堵截颇被官兵杀伤进无所掠退无所冀于是遣人请罪仍复求市盖夷虽无内地互市之例而闽商给引贩咬＜口留＞吧者原未尝不与该夷交易今许止遵旧例给发前引原贩彼地旧商仍往咬＜口留＞吧市贩不许在我内地另开互市之名谕令速离彭湖扬帆归国如彼必以候信为解亦须退出海外别港以候但不系我汛守之地听其择便抛泊惟严防要害内固吾圉仿北地清野之法收歛人蓄伺其侵犯或乘下艇或诱登岸以计擒之如彼奉约无扰我但治以不治诏兵部看议来说
　　○广东道御史刘廷宣以按秦陛辞上言五事一曰慎大权凡阁票未慊  圣衷宜召阁臣面谕不宜令中使口传意旨近如臣同官夏之令议毛文龙事闻中旨欲从重治赖阁臣救止疏竟留中之令不安其位亦引病乞归外间妄有猜度谓之令所获之奸细所发之吏书聊试其通神手叚耳果尔是  皇上威福不第为中珰用而且令神奸积棍得倒揉之也一曰办贤奸赐环盛典江秉谦熊德阳毛士龙辈何以独遗熊廷弼失误封疆公然保举而李三才之奉旨起用何以寘之高阁一曰明赏罚请亟斩熊廷弼杨镐而厚赏李橒史永安一曰励廉耻情面太重法纪太轻酿成顽钝之习自非大奋乾纲择一二贪婪无耻之尤盗饷卖粮有误军国大计者肆诸市朝局套安能倒翻尘缘那肯斩断一曰主持疆场大计言毛文龙之在鲜以制奴之死命虽不足以禁鲜之不合奴也则有余若今日议接济明日议撤回未免灰任事之心夏之令宁罚俸示惩原疏不可不为票发亦所以安海外孤臣之心也章下所司
　　○加升狭西按察司副使张九德为本省按察使河东兵粮道
　　○丙辰  孝静毅皇后忌辰  奉先殿行祭礼遣阳武侯薛濂祭  康陵
　　○大学士朱国祚再以病乞休不允
　　○刑部等衙门署部事右侍郎等官白瑜等会谳原任四川赞画太仆寺少卿刘时俊狱言时俊向以喜事之心任孤行之意告变而来赞画而去福始祸胎前后两截据督抚按诸＜锍-釒＞讯之劝按臣叙南之驾自谓意见不同宽樊龙重庆之诛又委记忆不的夫时俊言语踪迹其无解于彼中之耳目者既已昭然即买米笑释一事其无词于监军之对质者又复不假然则时俊者岂行军遽有专主之权而御下不当用明察之智耶至于遣贺通夷城头之诉理不足凭渝关之复疑亦可释即督臣监军且俱为时俊谅之合炤原拟削籍庶乎不枉不纵疏上报可
　　○赐毛文龙弟参谋生员毛云龙指挥佥事品服
　　○丁巳上视朝
　　○以命  皇第一女名赐辅臣叶向高等及中书官银币有差
　　○南京户科给事中欧阳调律言  圣主威福在握而有不平者三以大臣言之非不累若充牞也乃不程才品不辨年力混比冗流几难容足勇退高蹈自王佐而外竟成绝调而忠贞老成且相继去国如邹元标冯从吾黄克缵等后先薖轴能无白驹兴叹乎至耿介之王纪甚至削籍而戆直之满朝荐复遭困衡此不平者一也以言官言之野伏者亦幸赐环例转者亦幸优擢矣乃同一忠鲠而犹有韦蕃倪思辉朱钦相侯震旸熊德阳贾继春江秉谦毛士龙等若而人未蒙一眎此不平者二也以废官言之舒曰敬之宏猷遽抱郭隹镇之负性慷慨而启事无闻此不平者三也不平则郁惟  皇上虑之章下所司
　　○巡按山西御史刘大受言臣甫至河东即闻杨大高等号召贫民远迩响应近日绛州王得山鼓走险之众劫狱谋就讹言四□幸而道府诸臣先机发觉计擒首恶解散余党不则平水条山几为战场运城盐课所出眈眈虎视实繁有徒曾无一旅守御大可寒心为今日计不得不设兵设兵不得不议饷年来盐课每每后时商人皮尽骨穿两年摉括尽解户部臣计无复之惟有敕书所载护池地一顷禁民耕种然而弃之荒芜可惜也若池滩地课五百一十二两八钱题解代州以助边乏然非额课可留也计两项约得银千余每年可充一百六十人之饷仍于巡池弓兵抽选一百四十人共足三百之数即于巡池指挥择精通武艺者统之按时操练无事则轮班上宿有事则协力悍御事无便于此者章下兵部
　　○巡抚天津佥都御史李邦华陈抚津戎政急务十事一曰定兵志兵无强弱志到力随臣任后每日于解验新兵必先谕以出关杀贼愿者方令提礅试力不愿者不收因下令营中立一出关杀贼之帜听愿者立于下否则去之已而卒无一不立于下者盖自是桴鼓一援或者可必无低回于进退而逍遥于道路矣二曰束兵身臣议建营房损衙门奔走之役率先畚锸令各营介胄之士齐攻板筑设法鼓舞各兵欣然趋事每十房为一队令什伍相连兵将相识分练合操举足而是三曰严兵律臣入津各兵日日报逃数数作贼而水营为甚捕得二人诛之稍稍震悚至小大将领束兵无纪近方得一二变整之术夫使法不得于官又安望能行于兵欲起沉涸之疴臣断不能再事姑息四曰理兵械臣于衙门以内集诸匠作躬行督课每一械先造一式以精好为主然后照式制造不论工而论械所省无算又悉索先年备倭之余一功委弃蠹蚀之物从头整理庶几可借一军之需五曰分操练壮胆之法无如习艺臣令营中每月以三日合操余日分练立法以大器为一类弓矢为一类刀枪杂技为一类苐火炮弓矢为长器枪刀棍铳为短器又必令人习二艺长短相兼六曰严逃补津兵初募逃窜无虚日今但有随逃随补随补随查之一法臣置礅教场每于三六九日入营练兵即行招兵其来投者先令提礅而后令报籍南人远人一概不收惟真大顺保四郡始收入伍又一面行文原籍州县取结别令什长同本兵赍文径回本籍令其里邻亲族相认然后取结回报后虽有逃终难漏网七曰重将权巡抚皆有标兵而总镇所统别为一营津门亦有标正二营之号臣今将见在津兵均为二营副将则兼而统之军前有事两营闻于副将副将转闻于臣臣有令必下于副将副将复下于两营其水营亦如之则标正无彼此之分而副将之权益重矣八曰旌义勇臣所知荐休宁布衣程宗猷监生程子颐者勇敢任侠子弟几百人皆以力艺擅名臣礼聘致之即欲为题一官而宗猷等力辞臣嘉其志所愿敕部录叙必有闻风而兴起者九曰杜占役臣衙门旧例每日亦用选锋六十名摆围夜用八人执灯悉发还营以为营官之倡然后酌官爵崇卑之等审事权烦简之宜除副总兵所辖者广千人之中拨十人为给事其参游定限以二十四人都司定限以十六人守备定限以十三人中军千总定限以十人分司千总定限八人皆于兵外召募不得以兵充数致空伍额而每月之初三又掣点各一次即兵有间缺饷无冒支欺罔之故习稍转十曰修马政臣建营造房即于其旁造马厩专设养马官二员朝夕查点六马共攒一槽草料皆官亲验马令兵养不令擅骑其有以病死者为定陪马之法每倒一马议价十二两阖营均派每月于月粮内扣出即买一马以补原马之数其养马止追皮肉则今日八九百匹之马即越数十年而长存＜锍-釒＞上  上深嘉之仍令兵部录用程宗猷等
　　○礼部尚书顾秉谦礼部右侍郎朱延禧各再＜锍-釒＞辞免新命不允
　　○戊午先是锦衣卫百户王忠梁郑养性家人张应登告养性交通奴酋单款于巡视南城御史温皋谟户科给事中罗尚忠永宁伯王天瑞锦衣卫带俸都指挥佥事王天麟等＜锍-釒＞参养性养性亦＜锍-釒＞辩俱下刑部刑部署部事侍郎白瑜会同都察院左都御史赵南星等大理寺卿陈于庭会审至是具＜锍-釒＞言养性乃戚畹之大蠹为当今指名盖缘其父郑国泰构衅宫闱几摇  社稷且权倾中外毒焰薰天神人共愤故三十年来凡有血气者谈及郑氏无不切齿腐心今虽事往人亡而遗孽尚存祸根未断举朝藁目俱以餋性为伏莽之戎肘腋之患有一日不去一日不解群情之疑者反奉有回籍自奏之旨是  皇上所以为餋性计者亦既委曲恳至矣乃悠悠半载蔑视纶音致讦首丛兴交章论劾餋性至是犹得晏然如故耶试思今日夷狄奸宄中外惶惶我实犯通国之疑自不得侈信心之口不以此时决计辞归万一奸人构煽其间借我发难即欲优游故里岂可得乎故餋性在今日无如去之使非独为君侧除隐忧实为餋性图善后也若王忠梁所首通奴审无实据张应登为梁党翼语复支吾祗因怨毒伤心不觉讎诬横口各与应得之罪总协情理之平得旨郑国泰在  先朝有嫌中外共知赖  皇考宽贷涵客且加优待仁孝至德千古仅见朕仰体遗意不欲深求伊子餋性自当感恩通奴情节理所必无尔每既究问明白俱依拟郑餋性着于外方远处觅使居住王忠梁等既系诬告著炤例发配不许纳赎此事已经处分以后不得牵连渎奏及奸徒乘机诈害有负朕意违者究治
　　○都察院左都御史赵南星等题辽东巡历按臣抚顺之陷则杨一桂也三路开铁之陷则陈王庭也广宁之陷则方震孺也顷屇大察不处之无以明考功之法若处一未当无以服诸臣之心惟枢辅身在岩关胸悬朗鉴三臣罪案应自了然乞敕查勘回奏从之
　　○巡抚云南都察院右佥都御史关洪学奏宇内各省靡不四通八达滇之受病正以靠点一线耳臣于粤蜀筹之主熟彼此得失亦略相当自金沙趋建昌计程半月可至诚不若粤土司界中逾数旬之逶迤然蜀止会川一隙而粤田州归顺泗城安隆在在可走蜀之东川方煽逆弄戈而粤诸酋素号恭顺是粤之与蜀各有利害各有难易其交难专倚政其不容偏废者也以蜀言之建昌会川之间营哨棋列特向非通涂或名存实亡夫马廪粮多所缺略今亡者应议修复缺者应议添加若会川以南数站原无营哨则烦从新规画乃盗贼出没须于要害设兵置防至粤中所疑但谓土酋不欲我于其地张官置吏召夫餋马耳今但于所经去处量建公所即募土人看守我往来其间遇而不着而又徒御供亿一切自备秋亳于彼无涉彼又何嫌何难通行之后□贾熙穰彼更从而利之矣此路在滇界十之七八在粤止二三惟粤费出额外不容不协济今议该省驿传道特置滇差簿分发州邑必真正勘合火牌方准应付登注岁终道核其数而滇偿之乞敕二省抚按为滇造命得旨既说滇路可通着行与该省抚按官作速料理
　　○升河南右布政使汝南道王豫立为本省左布政使
　　○调河南按察司副使侯国于四川
　　○戍镇远俟勋卫加授参将管副总兵事顾大猷法司谓其借练兵之名为骗官之计托疾规避而坐耗廪粮也
　　○己未督理军务大学士孙承宗＜锍-釒＞为中部大将马世龙请尚方剑及实授府衔又请予南北二部大将王世钦尤世禄制敕关防俾之分辖两路而节制于中部因言督抚司道与将领共事者当精汰其庸懦不可鄙夷其人而轻置之当力防防其强梁不可过疑其人而重遏之其权专则其气不挫其气厚则其心不纷又言监军之当去者四以朝议监之曰中制以朝使监之曰掣肘以边之大吏揽其权而监之曰兼并以边之平交狃其名而监之曰横侵有一于此大功不成力请裁监军御史  上览奏嘉其甚合机宜悉从之
　　○承宗又言原任辽东监军御史方震孺有才有气执法铮铮广宁之陷议者责其不能死然总未逢贼势尚可以姑全不应苛论原任募兵御史游士任侠气深心雅抱鸣毂之耻独其信用非人遂主多金荡尽今宜清查其钱粮责其所任之人无令尽没其善使一时任事之臣徒博节省之名而事机坐失至于原任抚夷总兵李秉诚议处副总兵杜应魁论死参将贾祥才俱可用当从使过之条＜锍-釒＞上  上优诏褒答下部速议行之
　　○赐总兵马世龙尚方剑
　　○升狭西左布政使沈演为顺天府尹
　　○庚申南京山西道御史黄公辅＜锍-釒＞纠原任修撰韩敬言往岁见台臣周宗建定小人之案一＜锍-釒＞指出亓诗教赵兴邦浊乱朝政倾害贤人臣甚服之犹以为未批其根也其根何在则自韩敬买科始耳韩邦投拜汤宾尹隔房摉卷攘中会元秽迹昭着按律定罪自应遣戍矣敬广行贿赂别寻枝节以自文其丑曰我得罪东林也攻我者皆东林之人也夫以东林为阱遂足盖韩敬买科之罪哉及后得旨会议部院科道七十余人皆注以不谨敬之死党二三人不画押躲闪不结而敬之计得矣钱灵矣彼时亓诗教等迫于公论虽已画题不知何故而复与敬合也率官应震等十余辈为之左匡右扶前呼后应扫除发奸之人如发蒙振落因而马孟祯徐良彦王时熙刘策等数十人无一不处矣因而曹奎等十余等人无一不牵连矣而其买科十年不决之案则动曰考功之法不可以加之科场也至于丁巳内察则考功之法敬复何辞而其私人韩浚等则又为之解曰勘论未结也直至丁未而敬之腹心死友布满于朝敬之计愈得矣钱愈灵矣乃又从而倡会议之说以致复延余息再玷清班独不思前之会议七十余人共拟不谨何以不为定案后之会议才十余人谁云无瑕何以遂为定案欺罔朝廷抹杀公论亦已甚矣而其私人又为之解曰前者科场之法专论文章后者考功之法专论官评嗟嗟段元二字反为护身之符哉因缕指其居乡不法十余事章下该部
　　○巡按直隶兼管辽东监军御史潘云翼言自抚顺变起而清河之失随之张承胤之战亡盖由于李维翰之轻敌而用李维翰以抚辽用杨一桂以按辽用顾颐等以司辽者谁则冢臣郑继之之愚昧枢臣薛三才之机巧不可不为今日之鉴也自三路败衄而开原之失随之杨镐之丧师岂得诿杜松等之违制而用杨镐以经略用周永春以巡抚用陈王庭以巡按用李如柏等以大将用潘宗颜等以监军用郑之范以署开原者谁则枢臣黄嘉善之误国科臣赵兴邦亓诗教等之擅权不可不为今日之鉴也铁岭之失谁初任而不救非熊廷弼乎谁先去而陷城非李如桢乎至会议以用如桢推荐以用廷弼则吏部赵焕等之一误再误科道官应震李徵仪等之一＜锍-釒＞再＜锍-釒＞也又今日之一鉴也辽潘之失孰收降而收叛非袁应泰乎监军而弃军非高出康应乾等乎而辅臣受面谕于讲幄漫无主持枢臣奉明旨于有赫一筹莫效则刘一燝之依违崔景荣之庸闇又今日之一鉴也至于广宁之失坐令哄关而四散于是乎熊廷弼王化贞等之罪不可胜诛矣然而经抚不和皆由中外不合勘明之入告致有起用之诸＜锍-釒＞则枢臣张鹤鸣之刚愎台臣方震孺等之扶同又非今日之一大炯鉴哉得旨疆事重在得人前此举用失当罪俱难辞姑不深究以后凡边镇文武各官都著慎重推用不得滥及取罪
　　○升狭西固原西路游击吴登泰为山西北路参将南直永生洲游击高应登为浙江杭嘉湖参将蓟镇石匣营游击汪尔信为宣府永宁参将延绥保宁营游击郑光先为宁夏西路参将蓟镇建昌车营游击高师孟为宁夏灵州参将通州统练三营民兵游击刘尔化为大同威远城参将宁夏玉泉营游击夏友松为甘肃永昌参将
　　○升宁夏都司佥书姜召为甘肃镇夷堡游击蓟镇都司佥书殷道隆为蓟镇遵化左营游击通州右营都司佥书汪登瑞为蓟镇通津春班游击真定车营都司佥书吴周友为天津海防右营游击大同都司佥书石钦为蓟镇三屯右营游击宁夏巡抚中军坐营都司邬鸣皋为狭西巡抚中军游击蓟镇滦阳营都司佥书桂联芳为通州中营游击万全都司佥书孙嗣徽为五军四营游击
　　明熹宗悊皇帝实录卷之三十
　　明熹宗悊皇帝实录卷之三十一
　　天启三年二月辛酉朔大学士朱国祚引疾求归  上温诏谕留
　　○黜原任兵科给事中明时举狭西道御史李达为民时举达皆蜀人以元年自请赴蜀催土司援辽之兵会樊龙叛议者以为事繇二人过许土司饷数致抚臣不能应启衅激变应论如法  上命抚按押解来京下法司鞫问法司鞫实言二臣无远虑而溢戎心固应禠革若夫逆酋发难之故在于避调而定计已在先矣启衅激变非繇二臣  上以为然故得轻谴
　　○升四川夔州府同知越其杰为本省按察司佥事管监军道
　　○壬戌南京工科给事中徐宪卿＜锍-釒＞请枚卜兼用内外因言计典与夏立并重而丁巳南考功于伦司察为长安要人提掇赏邪排正至今令人发竖皆裂近公议方明堂上官之主计者已经追论岂于用事司官而反置之使之跻躐华膴章下吏部
　　○癸亥  上视朝
　　○考察在京庶官年老有疾户部郎中郭坦等四十九人贪兵马副指挥林守庇等一十八人酷兵马副指挥朱贞明等三人素行不谨兵部主事洪启初等八十九人浮躁浅露左中允马之骐等四十五人才力不及翰林院简讨刘钟英等二十九人罢软无为应天府知事任槐等二人得旨各革职闲住降调如例
　　○兵部尚书董汉儒言天启二年三月本部具＜锍-釒＞凡辽东卫所指挥千百户已经袭替者查其号纸取有印结安插山东卫分俟平辽之后仍归原卫奉有钦依但未经袭替者其人犹众执有号纸者已难尽凭盖避难之时或抢或拾或贿买或假造种种弊端难以穷诘况无号纸者即矢口自供焉保别无幸窦合无量照前题事例更加详慎如有号纸者所告通状自供宗图取该卫已经咨准安插官执本官号纸面递结状及同选舍人连名互结犯者事发一体揭黄问罪本司细加查验照各舍抄选查黄审单呈堂奏准暂行安插山东仍候事平还卫其新功有印劄印照者详阅功次核册亦取同卫同选各官结状犯者亦同前例若供状含糊保结不明黄选功次不同者并不准理即使果应袭替之人亦各俟全辽克复彼时官署重建闾井复完本部另行从长议处诏从之
　　○命镇守云南黔国公沐昌祚孙启元以原加署都督佥事充援黔副总兵从御史傅宗龙请也
　　○罢大同总兵李怀信回卫
　　○甲子遣礼部侍郎郑以伟祭  三皇于景惠殿
　　○遣太医院官祭先医之神
　　○巡按湖广监察御史舒荣都言全楚卫所六十有二屯粮三十九万五千有奇分隶三都司省城都司所辖二十七万五千有奇行都司辖七万六千九百有奇兴都留守司辖四万二千有奇子粒之数按籍可知而军屯概不可问矣军之不可问者以逃亡故绝居十之三而以失屯因以失伍者强半  祖制以军垦屯以屯赡军每军一名占粮六石计田六十亩以上中下三等通计之自种自收每亩可得谷三石则六十亩可得百八十石俯仰有余无奈日削月剥以几于尽也盖有一军而生三子者即以六石之粮三分之军差亦准于比久之三分复折而为八九分强者兼人弱者兼于人苦于著役各思他徙贫军之田为富民有绝军之田为军官有自是军屯骎骎化为乌有矣欲补军伍不复军业军何以堪欲清屯补伍徒取诸彼以与此田主又何以堪盖当日之田有典价递年有筑堤修堰之工力今之退吐即田主吞声彼无赖之徒冒顶祖军之名横夺平民之产长此安穷今民间交易三十亩之价可得七八十金军曰有典无卖价止二十金以下有田主自种者全飨其利有本军占种者每亩纳课榖一石有本军自纳子粒者意在赎取有田主代纳者每十亩粮料各顷约输银四钱以外大率一岁所入赢得十分之八不强夺其所不愿退之田议令额屯一石岁出榖二石计额屯六石合之得榖一十二石则以赡一军有余著伍之军不必田主正身或子弟或义男但要有膂力有根脚不堪者听田主更置但不更祖军之名犹恐异日勾补调拨为田主子孙忧则莫肯承认榖以三次支给四月小熟八月西成腊月岁毕如期如数交付著伍每次于管屯官取注印信收票田主收执即本军有力赎取者还其田须＜扌东＞其壮丁不以百八十石之粟米果一尪嬴也军屯虽隶于卫所而田土綦置于各郡邑典田者率与田相近之民该卫所官只许核军伍之虚实衡榖石之完欠不得以军之故渔猎其田主郡邑有司职在清察不在姑息出军补伍出榖赡军乃其典受屯田时应得之分数积逋于昔薄偿于今田主当自无说若有他词则以本田还之本卫本所另行召募算计从前出者少而入者多退吐所宜然有司复何庇焉章下所司
　　○命御史梁之栋巡按河南吴其贵巡按甘肃乔承诏巡按福建
　　○升翰林院编修陈玄晖兵科都给事中朱童蒙御史王安舜张帷任俱为湖广参政吏科右给事中汪庆百为河南副使御史徐景濂为广东参政沈珣为福建参政吏部郎中田生芝为河南参政
　　○升湖广右布政使吴士奇为狭西左布政使
　　○兵部言总兵薛来胤受命则逗遛不前闻捷輙攘功自伐当黔事正殷托病速遁糜饷还家应行蜀中督按提问正法从之
　　○户科给事中郭巩前以＜锍-釒＞纠辽东经略熊廷弼被谪至是召还再具＜锍-釒＞纠廷弼因纠廷臣之荐廷弼者南京御史涂世业亦言台臣周宗建有＜锍-釒＞称廷弼抚辽阳决计自强凿壕峻堞使人有固志而后城沈阳屯奉集大为得著通国信其言谓廷弼力能存辽才未竟用故复误而用之及广宁再陷廷弼逃归议者复谓廷弼罪虽难逭才尚堪驱故又误而惜之是误封疆误廷弼且误天下也周宗建具＜锍-釒＞驳之曰自有东事以来始用李维翰而抚顺破陷继用杨镐而三路丧没又继用熊廷弼而被劾以去改用袁应泰而河东遂亡辽亡之后用王化贞于广宁熊廷弼为经略两臣议战守不和奴兵一渡一则弃城而逃一则望风而遁河西遂陷而两臣议辟矣臣之＜锍-釒＞未尝专举一廷弼也诸臣累荐廷弼屡奉明旨年来荐维翰荐镐荐如桢者未尝见一指出独借廷弼为陷阱罗织数十人为一案乎臣观世叶之＜锍-釒＞似无他肠但见有郭巩＜锍-釒＞出不暇察其用意所在止借一熊廷弼以媚一时之灶见有触珰扶正挺然独立者惟恐其去之不速欲自为固结进身之计而借此以为贽焉世叶而自知人之欲借臣以为贽于魏进忠则自悔其失言者不待臣词之毕矣  上并下其＜锍-釒＞于部院
　　○丙寅  上御皇极门内殿传制丁卯祭  先师孔子遣大学士何宗彦行礼
　　○山东蓬莱县地震
　　○南京江西道御史陈必谦言圣王之处恶也非杀则流否则或念其旧而驯服之已耳臣往见逆戚郑养性奉有回籍之旨曰庶乎悔于厥心而乞命窜伏乎而养性自若也而且于告变之王忠梁则反噬矣于发奸之王天瑞则泼赖矣则是杀与流以及驯伏之无一可者而养性遂可傲然无礼于  君父之前莫可谁何也哉恭绎明旨以谓推  皇祖之爱不忍加诛夫  皇上固应念  皇祖独不念  先帝乎哉养性父子依倚宫掖凭藉宠灵庆赏刑威俱出其手一时无义行之尤如刘廷元者奔走如骛号召党类朋比如山拥戴福藩者名之曰正人羽翼  先帝者斥之为邪党二十年覆地翻天亦已牢不可破迄今凶谋大露而臣下香火情深身家计重见  皇上之孤立于上谁肯出死力为国家伸讨贼之义者  皇上宜自为  宗庙  社稷计剪除逆贼以告于  先帝之灵可耳＜锍-釒＞入报已有旨
　　○授原任大学士王家屏男瀹初中书舍人
　　○丁卯吏科等衙门纠拾大僚原任兵部尚书黄嘉善崔景荣张鹤鸣工部尚书姚思仁原任詹事府詹事范醇敬南京兵部侍郎徐必达原任湖广巡抚徐兆魁福建巡抚王士昌保定巡抚韩浚靳于中太常寺少卿王绍徽太仆寺少卿李之藻南京太仆寺少卿郭一鹗内姚思仁徐必达留用李之藻调南京余俱致仕
　　○纠拾庶官原任行人魏光国顺天府通判虞大复工部都水司郎中陆化熙胡士相户部山西司郎中杨文＜艹洍＞户部云南司郎中刘炼原任兵部员外郎杨抡俱降一级调外任
　　○兵部覆吏科都给事中魏应嘉疏言总河督臣旧驻济宁今议移驻徐州与漕督淮徐相望双建牙纛更觉绸缪之固宜以夏秋驻徐冬春驻济从之
　　○戊辰祭  太社  太稷遣遂安伯陈炜恭代
　　○升南京翰林院掌院事左谕德唐大章为右春坊右庶子翰林院编修傅冠简讨吴士元以原官俱充  实录纂修官
　　○追恤征妖阵亡将官张榜等五十七人军兵一千九百八十五名有差
　　○天津巡抚李邦华言奴酋犯顺有津镇之设以防海也而北人无习海者于是调南兵不一而足然陆续徵发出海津门不得藉半臂前抚臣苦心召募得四千余人分为镇海前后奇三营奇营兵九百后营兵千余去海近者八十里远者百余里于防海之义未尽也惟前营兵约千五百又泊舟大沽地属海口海口空旷四面无险南通登莱北接榆关哨舟数十有若晨星昔以倭寇朝鲜中土震动曾设一副将领水路官兵五千防御甚严自倭患既息前兵半撤而副将亦罢今仅除都司矣顾昔之防倭犹在藩篱之外且止东南一路而今备奴竟在门庭之内又合东北两途况兵皆乌合缓急难恃请合三营为一营严行挑选可得壮丁二三千人勤加训练而臣亲核焉查南北海洋各长二百里有奇南尽郑家沟而起口为适中北尽马头营而黑洋河为适中今淮兵已发马头营矣必于新兵三千之外再挑三百益以旧海防营兵合为一军以驻黑洋河又将江南营兵五百名独为一军以驻起口往来合哨上下如织遇有警息小则领兵追袭大则举烽传报而大兵整搠相待又急则移会海防旧营即便策应斯于臂指相承之意呼吸相通之脉庶几有当不至星散瓜分罔相系属也章下兵部
　　○命大学士顾秉谦朱延禧同知经筵日讲并  实录总裁
　　○通政使司等衙门右通政等官杨材等四品京官巡抚各以京察自陈求罢下吏部覆议得旨南京太仆寺少卿钱策致仕右通政于伦福建巡抚佥都御史商周祚俱调南京别衙门用翰林院提督四夷馆太常寺少卿吴亮嗣以原官降一级调外任用余俱供职如故
　　○己巳  孝定皇后忌辰遣武清侯李诚铭祭  昭陵
　　○升吏部左侍郎盛以弘为礼部尚书兼翰林院学士改南京户部尚书李长庚为户部尚书
　　○升南京工部左侍郎张辅之为南京工部尚书刑部右侍郎白瑜为左侍郎太常寺卿乔允升为刑部右侍郎工部右侍郎周应秋为左侍郎通政使萧近高为工部添注右侍郎协理殿门工程事务
　　○升山西左布政刘遵宪为都察院右佥都御史巡抚大同
　　○升山西按察使闵宗德为广东右布政使湖广布政使司右参政苏进为江西按察司按察使
　　○降补原任广西右参政翁汝进为狭西按察司佥事分巡关内道原任河南按察司副使金良范为四川按察司佥事
　　○起补原任浙江参政叚猷显为狭西参政西安兵备道
　　○荫原任知县赠尚宝司少卿王之翰长男联芳国子生
　　○以京营副将姚世卿萧如薰徐永胤为总兵官世卿大同如薰徐州永胤分练五军营选军
　　○庚午  孝贞纯皇后忌辰遣武平伯陈世恩祭  茂陵
　　○吏科都给事中魏应嘉＜锍-釒＞陈学政盐政言近来学政多任德而不任怨任逸而不任劳即如南直分设学臣本以地方辽阔孤寒艰费故破格分设以周其务以悯其情若不依相沿按临旧地而远调就试或二三百里或四五百里甚至往返几二千里无乃非人情乎闻数年前以调考故生儒多有溺死于江中者此当力为禁止庶不失分建更新本意至岁类一周屡经明旨未必奉行今后岁类未周者虽俸序已及亦暂停推升若考察优劣犹关风励一委教官雉罹免脱而德行一科本以奖劝都属周旋巧滑之流至有预钻德行规避下等此通弊也宜责成提调正官密行体访学臣逐郡躬亲发落质之众目而后学弊消除师儒整肃又言都运官属三品不为不尊九边军储几百万如两淮运使之职掌不为不重乃多屑越不居每托故而去者盖为此一官品级虽尊事任虽重而廷见盐法等道则与知府等前此升除或强半乡科又或曾经纠论地望不尊贤者里足合无比照畿南知府见本道例出入角门青袍长揖免其手板庭参该部必择贤者以往不得以破甑疲老充位若能处脂不润商灶归心税课尝给即系足国能臣当优升京秩或藩臬正官以示风励若运同而下又有运副运判等官号称分司各辖所司场分料理盐务商灶待命原非冗散乃为降处各官之托宿借差侯升而墨吏赀郎朘商剥灶盐政所繇大蠹也今请尽遴乡贡府佐州县正官曾经考满荐多者优升前职奉职克称即优以两京应得部属则贤者自乐安职不肖者不敢觊觎运长之臂指有人商灶之利赖非浅矣章下所司
　　○兵部职方司员外郎孙学诗言班军入卫国初原十六万减至八万入浸寻而减至四万视国初已四分止存一分而四万之名在今者每班仅得一分以包三分可谓极弊矣臣请得悉数之定例春班于十二月起程正月到班秋班于六月起程七月到班而今竟不能如期闻该卫所催班赴京之时祖军则照地追军而占地者多影射民军则轮流充役而值年者多逃亡或托身于强有力之家而印官不敢一问或编户原籍之地而勾摄不免踰时此班军起脚之弊也及其登程有老者幼者逃亡者病不能行者有卖放于官旗者此班军出途之弊也至京投册到部部即委臣同巡视科院点收按年貌以稽真伪而矛盾者十尝六七京城游棍展转冒替此班军应点之弊也去岁秋班放粮之日唱名给散京棍有十之三四盖陆续逃去之军每欲操练旗头以数十钱雇一名顶之本旗觅人领粮代之还债有累及同夥为债主告之坊官至拘禁追比以死者此班军脱操之弊也去岁春班大粮循去环来无非京棍昨秋班得其实数固不能全军虚冒然春班以虚军接虚粮奸旗债主尽居其实颇无喧竞秋班以实粮授实军债主奸旗多处其虚遂相斗殴此班军领粮之弊也往岁军或有一分之数入京随收随去其留者一二猾卒与奸旗债主同窟穴于班粮故饱暖燕市了此班局今军报实在粮多贮库不敢即尽放以防其逃月粮米止四斗银二钱各军赁房糊口非借无繇迨粮一入手母子已过偿且不足何以度日有冻饿而死者此班军守班之弊也提督团练非不苦心而马匹器械衣裳不予何以成军予之则春班秋班未免勒此以交彼明归暗去岂尽留我以遗人此班军相代团练之弊也实在即核未来应勾班政不得不然然贪弁乘机必无端以迫胁且时以新班仍索旧班在此旧领班者亦难久淹京邸势必至旗头因缘为奸两班相冒愈难究诘长此班复一班以勾补亦班复一班以溷投此班军勾补之弊也总之班政之弊即是班粮之蠹计每年本部大粮银九万一千七百五十余两户部月粮米九万六千余石尽付之无何有之乡而国家曾不收一夫之力乞敕本部多方会议更变善制以垂永久  上令该部详议具奏
　　○命怀宁侯孙承荫提督操江  辛未  上谕都察院以后各巡按官复命赴任都著依限不得请宽
　　○命户科右给事中李春烨往勘原任登莱巡抚陶朗先募兵御史游士任侵冒兵饷情实春烨原日参论两官谓当回避具＜锍-釒＞恭请
　　圣裁  上以其既曾论劾不便行勘著另议差用六垣仍又公举春烨乃不改差
　　○巡视厂库工科给事中方有度等以  陵工事例太滥上＜锍-釒＞力言廪生纳贡赀郎纳通判运副正提举等官非是又言  陛下缵承大业富有四海  先帝龙驭方遐殿庑未就每当春秋霜露能无恫然古人不以天下俭其亲  陛下何惜数十万帑金不以输之  山陵严责司官早竣厥事而该部又不能仰赞孝思力持大义止以事例塞责贻朝廷以卖官营葬之名臣等窃为不取也疏奏  上切责以事例繇部题请如有难行尔等何不驳正如何说朝廷卖官营葬且发帑过多  陵工未竣自有专责方有度率意妄说姑从轻罚俸半年
　　○兵部尚书董汉儒请论广宁之役叛逃诸将叛将刘世勋等二十九人逃将蔡汝贤等九人不知下落之将张应龙等二十九人叛将宜逮亲族立正典刑逃将宜扭角□羊来京立斩市曹不知下落之将或阵亡或生还宜行原藉确查根究分别优恤逮治诏依议严行各抚按官勒限回奏
　　○都督佥事郑养性＜锍-釒＞请卜居杭州  上以养性既离都门准择便居住
　　○壬申开经筵
　　○升国子监司业姜逢元为右春坊右中允兼翰林院编修右春坊右赞善兼翰林院简讨王祚远以原官并充日讲官
　　○大学士史继偕以疾请假赐牲米酒菜
　　○命御史刘芳巡盐河东
　　○升户部郎中陈应春为云南按察司副使
　　○大学士朱国祚又称病乞休  上温谕留之
　　○予原任太子太傅工部尚书王佐祭葬并谥
　　○癸酉  上视朝
　　○日讲官吏部左侍郎盛以弘恳辞新命疏三上不允
　　○工部尚书姚思仁以新任点自陪推为科臣所纠具疏以病请至再  上以其情切允之仍以思仁年来典礼军需皆与有劳  陵门二工方在录叙特加太子太保给与应得诰命赐驰驿去
　　○升吏科左给事中赵时用为兵科都给事中户科给事中阮大铖为吏科右给事中
　　○升大同新平堡参将任自谦为神枢六营左副将狭西总督标下中军参将孟国用为右副将宣府葛峪堡游击高勋为神枢三营参将蓟镇一片石游击刘定邦为通昌三营练兵参将
　　○起升原任山西行都司掌印王永光为延绥东路参将原任甘肃威远堡游击张尔奇为甘肃庄浪参将原任通州游击王兴业为延绥保宁参将原任广东游击叚起麟为直隶永生洲参将原任南直庙湾游击焦续后为浙江杭嘉湖参将原任通州左营都司佥书马化龙为蓟镇湾阳营游击原任甘肃西大通守备张显谟为宁夏洪广堡游击
　　○升蓟镇都司佥书焦庆延为通州右营游击大同正兵营都司佥书刘国柱为石匣车营游击浙江南洋游兵都司佥书周之翰为巡抚标下游击蓟镇沈阳秋班都司佥书韩国民为蓟镇大水峪游击狭西文县守备王继勋为宁夏玉泉营游击延绥建安堡守备王佩为宁夏巡抚中军坐营都司佥书
　　○甲戌  上览吏部之奏言添注原非旧章且员数冗滥故行停止但念起废人多姑准将见在添注各官遇缺递转升补仍限至四年冬止
　　○兵科右给事中王志道言臣见会议礼卿一＜锍-釒＞不觉慨然曰争此于  神庙之朝则为国本争此于神器再传之后何为乎争此于  光庙顾命之际则为预防争此于大宝久定之日何为乎御史徐景濂＜锍-釒＞列甚明兹内计景濂外转夫景濂可去则前＜锍-釒＞可罪前＜锍-釒＞可罪则
　　两朝之疑谤犹未白于天下臣不为景濂辩不敢不为  两朝辩也  上谓景濂例转自可叙用不必争论
　　○户科给事中郭巩以御史周宗建＜锍-釒＞驳涂世叶语侵巩上＜锍-釒＞数千言力诋宗建言宗建与刘一燝邹元标杨琏周朝瑞等保举熊廷弼为邪党于是宗建上言曰臣有＜锍-釒＞驳南台臣涂世叶无端附会乃近接科臣郭巩一＜锍-釒＞枝牵蔓引因一廷弼而株连数十人动辄以封疆为题夫李维翰杨镐袁应泰等皆失封疆之臣亓诗教之力主催战赵兴邦之贿卖边臣皆误封疆之贼也使巩而果从封疆起念则自应泰身殉而外胡不公正发愤并请诛鉏也且使巩而果欲立保举之法则荐镐荐维翰荐应泰者皆保举之人也巩不尝见荐王化贞者乎则又将尽取诸臣之推引化贞者而复织为一案不又将有数十人乎尤可怪者杨涟护  冲圣不知有何获罪而欲旧冢臣处之周朝瑞首荐召还其名岂不更美而欲以保贼加之熊德阳江秉谦等同作逐臣方将共邀起用而乃欲终身锢之刘一燝身为宰辅何据而遽指之为逆族周嘉谟并叨顾命何因而强坐之以机关毛士龙放弃已久何事复衔之刻骨王安盖惟不具何忍复借之以趋权至于学理何讎而至诋之为糜俸讲学何罪而至虑其为盗薮方震孺于进关之役既苛责以不死之非而陈王庭于三路之败开铁之亡反欲为邀不次之赏凡此皆巩之颠倒不可角□羊者不知巩自召还以后有何凭恃而狂躁至此惟  皇上震以雷霆庶使言路有清明之日而仕路无矛刃之惊其于世道关系匪浅得旨熊廷弼罪案已定不必争辩言官论事但当据理直陈是非自见不必蔓衍牵缠有失敬慎
　　○云南道御史王尊德言逆贼安邦彦攻围省城尽掘坟墓其西三卫龙里卫并上六卫各府州除威清平坝三卫余官民俱杀尽改元僣号建立宫殿预令各官行君臣之礼又云破辰常下荆州直抵中原宝靖之间人心汹汹先是总兵张彦芳入援至龙里卫被围绝粮抚臣王三善拮据于沅继驻平越卫将官寡谋失探以致瓮城河未接刃而争溃于是贼势愈炽八月间省城食尽收兵自守逆妇奢社辉屡次封剑来催邦彦力攻城内誓死力守两院监军将有米之家设法摉出均堆养兵先是城外并乡间入城男妇将四十万至十一月末俱死尽矣逃出者万分之一存者乡宦四五家各不过七八人合两院各官与士民之存者不过二百余人抚臣望粤兵川兵不至乃单骑持刀督阵斩退缩把总二人于是将官刘超等率选土兵镇筸兵拚死冲杀从龙里径抵省城斩逐纙贼占据宅溪得其粮三四万石今已追奔过陆广河仲苗亦已招抚破竹之势灭贼有日然军士过期无粮声言欲溃万一脱巾势必难反乞发帑金一百万两火速解赴以收成功又言安氏与奢盘联紧靠唇齿甚固故忘讎同谋作逆无忌今重庆虽复而此酋势在方张耽图不已安效良勾引东川乌蒙武定诸夷横行于滇曲靖寻甸等府俱已被围至沾益罗平马龙陆凉嵩明富民亦佐等州县闻俱已破沐昌祚调兵不应会城累卵至延颈贵州消息以为存亡逆酋今幸退败若乘此时饷足兵足又合招抚之仲苗待其未来未备宿饱鼓行灭贼甚易安贼既灭奢贼羽翼已孤自然扑灭云南自然宁谧三省无恙而以招示奴酋胆必寒矣播事费至四百余万麓川三大役骚动几半天下则今逆酋之费又可知也又言逆酋攻围十个月更番添兵至于折桥列栅烽火连天喊声震城城内米一斗用银十九两军民食人肉且尽而坚守愈厉抚按诸臣书吏门厨皂隶共止存一人余俱饿死各官群坐城楼吃草饮永剌血写书至于今而人民虽尽疆土犹存自非异赏不足以酬异劳又言沅州弹丸小城总督各衙门驻劄于此前后楚兵来过民皆安堵独粤兵远来至州即行劫抢毛兵效尤不减于粤督臣张我续所带亲兵三千余在城中各家歇宿每日酷索奸淫又有中军白世爵者访查某家有银有马令众兵大抢而去次日又报劫黔阳城外矣沅人切齿憾之请行督臣立斩市中以舒沅人之郁愤又湖北一带夫马络绎烈于风火而沅州为甚前将官骑驿马径至贵州俱不发回差役需索日益无艺宜令督臣严行禁戢至于进士田景猷慷慨奉敕深入水西贼巢今全未见消息并乞敕督抚各官设法探取又都司蒙土官前安贼连次金银聘礼勾引本官将原礼缴报两院出兵助援今当先行加衔旌赏并乌罗杨土官首阵败贼觊里杨土官出兵报效均当一体先行嘉赏以为土司忠义之劝＜锍-釒＞入俱下所司
　　○调山西布政使司右参议刘复初备兵蓟[州](兵)
　　○差行人徐天衢吴国华行取新简阁臣朱国祯魏广微
　　○兵部左侍郎陈邦赡称病请告不许
　　○乙亥贵州副总兵刘超以前十二月二十二日大败安贼于陆广河永宁参将秦明屏以二十四日大败安贼于乾沟破阿王等五大寨焚一洞而还
　　○协理戎政兵部侍郎张经世引疾请告不许
　　○起补浙江道御史林有台填补江西道刘璞田唯嘉湖广道刘其忠山东道黄尊素宋桢汉云南道许其孝
　　○升甘肃蔡旗堡守备包万象为狭西固原游击大同镇虏堡守备严藩为神枢四营佐击宣府顺圣川东城守备马明英为蓟镇建昌营都司  丙子  上视朝
　　○国子监署监事司业姜逢元言职掌所关如勋卫子弟之不来习礼也习礼官之竟不走班也未咨送者之夤缘管事也监生之不到而竟自给假也包做之竟得就选也奉差给假之久不复班也无原籍文结之欲拨历也关提不到之不照应也钱粮之不以时解也乞严行申饬从之
　　○升礼部右侍郎林尧俞为左侍郎兼翰林院侍读学士
　　○起升原任四川巡抚吴用先为通政使原任漕运总督户部尚书李三才为南京户部尚书
　　○升南太常寺卿陈长祚为南京工部右侍郎太仆寺卿南居益为都察院右副都御史巡抚福建
　　○丁丑  上御文华殿讲读
　　○南京江西道御史陈必谦陈安攘六事一曰乡兵宜练责成州县官每地方择其强有力而娴武事者立为教师简乡兵之粗悍锐壮者分隶之而责之训练有司又以不时稽其殿最行其赏罚至于与隶壮快尽选精勇师儒杂流悉俾习射家与家言兵人与人习武而在在有敌忾之勇矣一曰材官宜摉夫将不可以尝调律也一智二才三胆四勇当今边关虽乏猛士草泽岂无英雄宜敕谕大小臣工各举所知必有熊罴不二心之臣以应吾求者一曰加派宜蠲国家迩来失策无如加派一事而节啬查核可以抵饷者如各王府禄米铺垫银之宜革也屯粮积剩之宜解也江海涨沙租入之宜清也锦衣卫文思院与偏僻州县教职之冗员并宜省也至于工部事例之银强半伪售宜镵其姓名于锭以便追补各处解部料价之银解役吏书通同作弊假批侵使宜将收过清数发抄并吊各处开除坐簿磨对若夫河上各闸河夫名存实亡宜清扣工食贮库类解充饷各布政司多有无碍银两并宜严敕按臣尽数查出以佐军需诸如此类苟能著实举行每岁之中所省可数百万边用既裕加派可裁一曰赏罚宜决衮钺不灵人心奚劝宜谕诸臣尽斩葛藤一凭虚见使功罪明白赏罚不踰片时人自感激思奋一曰廉耻宜励迩者顽钝成习附涂者藉百足以为扶耐弹者觊三迁之异数寡廉鲜耻无复堤防卖国降虏只此酿就奈何不为塞幸窦而使之急公报主乎一曰真才宜录日者东土告平  皇上亟擢有功才令赵延庆更诏各抚按官留心体访长吏如延庆者不时荐扬以备急用至于望实并著中外并推如沉雄博大之李三才慷慨奇拔之贾继春聪明倜傥之王象春清真劲挺之舒曰敬均之济变能臣不可不早为擢用得旨本内各省布政司无碍银两前已有旨查核如何久无奏报著该抚按官严行查角□羊助饷余款有切要的该部一并议覆
　　○大学士朱国桢＜锍-釒＞辞新命  上温旨趣之
　　○工部尚书姚思仁辞加宫保不允
　　○赐平辽总兵官毛文龙尚方剑加指挥佥事毛云龙锦衣卫衔仍命云龙赍敕奖谕朝鲜从科臣郭巩之请也
　　○复除原任吏科给事中朱钦相为户科给事中
　　○加升总兵马世龙为实授都督佥事
　　○改遵化左营游击殷道隆为真定车营游击
　　○革徐州参将刘炳文回卫直隶巡按房可壮劾其猝遇妖贼率众先逃也
　　○戊寅  上御文华殿讲读
　　○  上谕兵部朕嗣极以来奴氛未靖四方征调国课几空正饷之外发过内帑千百万犹然告匮目今加派钱粮屡行乞蠲募兵制器费用滋繁朕甚忧惕内库简得所贮军器堪用者飞电捷胜安边佛朗机灭虏将军神炮八十位神铳无敌手铳二百五十位每位随用蠢袋铜药匙铅石等子全铜铁勇字等盔甲一千五百二十二顶副各样倭刀等刀四千把各样枪一千杆开山等斧四百把脚踏弩铜溜子弩五百张弩箭五百把大小弓三千张各样箭三千把皮撒袋一千副特差乾清宫提督御马监掌印太监总提督忠勇营事务刘朝与同乾清宫管事御马监太监副提督忠勇营事务胡良辅纪用陶文督率中军等官殷进等四十五员赍捧该监局库查发器械数目印信揭帖二本一并角□羊赴山海关督师衙门交割照数验收少资战具差去人员不许扰动驿递但经过地方务保无虞其辅臣督师边地筹画忧劳在镇文武官员苦心协力戍卒军士卧甲枕戈栉风沐雨深轸朕怀特发犒赏银十万两各色蟒衣麒麟狮子虎豹等纻一百五十匹顺赍前去交付督师辅臣酌量将阖镇官军分别等第犒赏毋淂虚滥以鼓官军奋勇之心以彰朝廷远恤之意辅臣承宗特赏蟒衣一袭银一百两尔部即移文彼处各该衙门知会遵行  上以军功边俸题覆太滥命暂停行取礼科给事中彭汝楠言行取业奉俞旨播之中外矣而今忽行停罢内之中行铨补有人既无可复之任外之推知久离地方又无复任之理此数十人者不进不退若弃若取有官而同无官岂明作之初政所宜有哉臣愚以为未题取之考选可待既题取之考选必不宜待乞敕部更议吏部复具＜锍-釒＞力言诸臣出缺已经调补难以复任不宜停止得旨行取定规已有屡旨今内外离任各官员缺既多调补难以复任姑准考选以后仍遵旧制非风宪急缺不得輙请其举贡卓异的一体选用以示风励
　　○周府莱阳王朝□马■廿□病故赐祭葬如例仍遣行人臧炅如治丧
　　○
　　○暹罗国王森烈帕腊等遣使赍方物贡贺登极给赏回赐如例
　　○升河南按察司副使大梁道王瑊为山东布政使司右参政霸州兵备道
　　○赠原任广东左布政使王志远太常寺卿
　　○兵部左侍郎陈邦瞻再以病告不许
　　○起升原任蓟镇建昌路游击刘宗汉为紫荆关参将
　　○己卯  上视朝
　　○  恭仁康定景皇帝忌辰遣彭城伯张嘉猷祭  陵寝
　　○准收净身男子一千五百名
　　○考察南京庶官素行不谨户部员外郎王进皋等四十人罢软无为户部郎中项际明一人贪北城兵马指挥杨樟等二人浮躁浅露原任吏部考功司郎中于伦等一十四人才力不及户部郎中李士高等一十一人年老鸿胪寺序班鲁嵘一人革职闲住致仕降调如例
　　○庚辰升遵化右车营都司佥书周梦麟为河南都司遵化辎重营都司佥书李友梅为山东都司两广总督标下坐营都司佥书蔡一申为贵州都司神机三营都司佥书梁甫为狭西都司延绥都司佥书李钊为狭西行都司宣府旧游兵都司佥书白尚采为山西行都司各掌印务
　　○升南京备倭水兵坐营陈文理为福建都司佥书大同灵丘城守备陈思明为万全都司佥书湖广郴桂守备黄定仪为江西都司佥书蓟镇崔黄口守备杨世胤为大宁都司佥书大同右卫守备王思孟为狭西都司佥书山西汾州守备刘忠为山西都司佥书蓟镇李家口守备吴道明为领边操春班山东都司山西平荆关守备吴学恭为领操春班山东都司大同左卫城守备范有万为秋班河南都司湖广三江口守备杜承绪为领京操春班留守司佥书南京小教场坐营王崇德为秋班留守司佥书
　　○调大同抚夷都司佥书樊应龙为山西行山东都司佥书
　　○革湖广都司屯局张学良回卫巡按御史舒荣都劾其昏庸頺惫也
　　○辛巳命铸山海关南部总兵官山海关北部总兵官各关防给王世钦尢世禄
　　○又铸援黔副总兵官关防给沐启元
　　○永平府城楼灾火药尽焚椽木飞射如雷电交作焚城北草场大小二垛延及居民
　　○壬午升仓场户部左侍郎钟羽正为工部尚书少詹事张鼐为南京礼部右侍郎太常寺少卿南师仲为本寺卿管国子监祭酒事
　　○山东按察司副使王弘祖调于湖广
　　○番人安把劄世禄等各备方物进贡赏给如例
　　○兵部左侍郎陈邦瞻三＜锍-釒＞引病乞归许之
　　○升大同西路游击刘九卿为大同新平堡参将宣府独石城游击黑云龙为宣府葛峪堡参将大同北西路游击卢抱忠为通州练兵参将五军三营游击聂一凤为广东阳电参将内西右掖营守备陈学捷为南直庙湾游击
　　○起升原起甘肃都司佥书张国卿为甘肃威远堡游击
　　○癸未祭  大明于  朝日坛遣惠安伯张庆臻行礼
　　○升光禄寺丞章加祯为大理寺左寺丞
　　○兵部题称永生州参将高应登才本庸弱守复多疵所当革任回卫从之
　　○甲申大学士叶向高以衰病乞休  上温旨留之
　　○赏边恩命差中使刘朝等往兵科署科事左给事中周士朴等言  武宗时内监出镇行边颇为圣政之累今日赴关固止言斋捧言交割然识者不胜微渐之忧乞改遣大臣一员或于其中酌定一人将命而减其员役仍希  天语叮咛告戒  上责其渎奏且引用前事不伦夺为首者俸三月
　　○兵部甄别关营官员升倒马关参将张体乾为副总兵职衔管真定标营游击事真定标营都司靳廷柱为游击职衔管倒马关参将事保定巡抚标下中军陈尧典为游击仍管中军事守备曹卓立为署都指挥佥事以都司佥书职衔管保定总兵标下坐营中军事革大宁管操捕兼屯局都司盛国忠等回卫
　　○升太常寺少卿饶伸为太仆寺卿管东路少卿事南京太仆寺少卿卢大中为通政使司右通政
　　○升四川按察使诸允修为云南右布政使补原任浙江布政使司右参政郑茂华为河南右参政
　　○赠原任兵部尚书田乐为太保荫一子中书舍人
　　○乙酉  上御文华殿讲读
　　○礼部署部事右侍郎郑以伟等题严核伪监三款一曰给付之单款宜核也盖监生通状呈于银台纳单开于户工实历送于本部一处一印随到随销故奸宄得以上下其手计莫若置于长单单中多置格目中填书本生系某府某州某县人通政一印更书于某年某月某日纳银若干户工一印又再书系某廪某增附生实历送监仪制司一印又再书于某年某月日监完送吏部国子监一印又再书于某部某年某月日历事完讫吏部一印即给伊为起选之契一曰文移之应照宜详也盖监生之乡贯通政不知增廪附民户工不知银数多寡国学不知计莫若簿册相为循环户工收银库簿本部每月调查而监丞将随收实历簿每月送本部知会各衙门历事监生历满之日仍赴本部挂号注销其穵年加纳取选吏部仍会同本部查其历事完欠并上选年月方与授官一曰吏胥之奸弊宜鉏也今衙门吏书承行者一二人而待缺者且五七人刓印而胆可包身移咨而符可使鬼监生之告假也暂历之行查也乘官司升转岁月耽延转为神通若司官传舍而吏书乃世袭也者以后送监公移于司官署尾明写书吏姓名傥奸弊再犯必首查承行何人若待缺之吏各司俱当综核而限以数目如此则孔窦自塞矣一曰督监之分任宜专也以后委一风励司官专查文移专对印篆专察奸所自起专弥弊所繇来合援王府科旧例给一条印俾移历于在监等著年月仍用司印以明其所自统吏书钤一条印以照其所独专如此则案牍立清矣命依议行
　　○礼部署部事右侍郎郑以伟等言国家刊布会典一书条要二例凡所以加恩懿亲者罔不周至若特恩额外原非典要功令森严不啻日星第日久禁弛不无有思援乞而徼幸者若不重加防范恐滥觞滋起请行令各王府今后凡一应封婚等项陈乞章奏备将嘉靖二十五年十月内礼科给事中查秉彝题议及本部覆请一款开列＜锍-釒＞首方入所请事件务称查与某例相合不系妄援特恩额外与前款违错等因方许奏请如不遵前式及所陈与例不合者本部除将所奏立案外仍照前例将辅导拨置员役一体参治报可
　　○赠孟子嗣孙博士孟承光为太仆寺少卿予祭葬祠额母孔氏加号贞淑子弘略为太常寺寺丞仆习天寿为百户俱附祠莲妖之变承光率应袭长子弘略及家仆习天寿协力剿妖天寿死于坠右翼日贼拥众出城杀承光弘略于门母孔氏被执骂贼而死至是兵部议恤以闻  上嘉悯之故有是命
　　○升冒镇左骑营游击殷体信为五军二营参将大同都司佥书高承勋为宣府独石参将山西老营堡都司佥书吴进忠为蓟镇古北口参将神机十营佐击王受为大同西路参将山西遍头关守备张俭为蓟镇德州春班游击大同灭胡堡守备杨济为蓟镇沈阳秋班游击大同平远堡守备吴泰徵为浙江南洋游兵游击山西老营堡守备张自强为大同入卫游击山西神池堡守备刘见为通州左营游击扬州运粮把总朱继爵为直隶刘河游击
　　○丙戌  上视朝
　　○祭  历代帝王遣保定侯梁世勋行礼
　　○工部尚书钟羽正＜锍-釒＞辞新命不允
　　○升太仆寺卿林熙春光禄寺卿胡克俭俱为太常寺卿
　　○升四川行都司掌印张承恩为松藩参将江西南赣游击马之琦为浙江温处参将广东惠州游击成启元为广东西山参将蓟镇大安口守备张国卿为遵化左营游击蓟镇德州秋班都司佥书柳国镇为延绥入卫游击甘肃镇番都司佥书官维贤为宣大入卫游兵游击延绥靖边堡守备刘保为遵化辎重营游击
　　○丁亥  上御文华殿讲读
　　○遣户部左侍郎陈大道祭京都太仓之神
　　○升太仆寺少卿申用懋为南京太常寺卿
　　○升兵部员外郎钱养庶为云南按察司副使临安兵备道
　　○南京科道纠拾大僚原任兵部尚书崔景荣原任巡抚登莱陶朗先兵部尚书张鹤鸣黄嘉善工部尚书姚思仁礼部右侍郎范醇敬南赣巡抚唐世济原任甘肃巡抚杜承式太常寺少卿吴亮嗣王大智陆卿荣通政使司右通政杨材得旨醇敬仍在籍调理大智材调南京用承式致仕余俱有旨
　　○南京科道纠拾庶官才力不及工部主事谭邦杰等三人浮躁浅露南京户部主事杨行恕一人俱降一级调外任
　　○兵部左侍郎陈邦瞻卒邦瞻江西高安县人戊戌进士繇郎署洊历藩臬擢巡抚广西总督两广召入为工部右侍郎寻改兵部升左侍郎卒于官邦瞻为人伉直倜傥治浙有声抚两粤大著威信及卒朝论惜之
　　○戊子  上御文华殿讲读
　　○升吏科都给事中魏应嘉为太常寺少卿河南道御史胡继升为太仆寺少卿
　　○己丑大学士叶向高又上＜锍-釒＞乞归甚力  上温诏留之
　　○福建道御史周宗建又言臣位列交戟身沐  圣恩日见衣冠之祸蔓衍将成爪鼠之奸凭依难破而臣乂顾赡七尺隐忍不言俟其布阱既深毒形尽见而后起而争之即杀一身亦无益于事哉臣敢因论郭巩而直究巩之根株夫内臣魏进忠者固今所望而震焉者也进忠之威势可以咳唾成风云臣义激于中曾于去岁指名弹劾之于时已不知死所矣幸蒙  圣恩薄示诘责未快所愿闻于文华殿上撒讲之后进忠狺狺恨臣＜锍-釒＞中千人所指一丁不识两语哓哓诟辩至怒激之声直达  宸听时方持科臣章允孺＜锍-釒＞不下辅臣向高婉喻曲譬情词恳恻进忠怒始稍解而允儒亦得幸免进忠之心固无一日而忘臣也巩平时在京专与内阉相昵进忠以为中伤臣者舍巩无可他属于是嗾以倾臣并倾诸异己者而巩乃密受指使造为新幽大幽之说把持察典编缉诸臣数十余人投之路傍于省则刘弘化为首次及于周朝瑞熊德阳及见在诸科臣等而欲一网尽之于台则方震孺为首次及于江秉谦及见在诸台臣等而欲一网尽之而臣则其网中之一人也既欲罗诸臣以快报复之讎而更欲独中臣以快进忠之私盖巩之欲借察陷人者尝以诸臣姓名黏之壁上是察典非朝廷之察典乃郭巩之察典魏进忠之察典匿名文书之察典也是使天下但知有郭巩不知有冢臣不知有宪臣不知有考功之法且不知有  皇上之威福也今维直道尚在正气尚伸一人私造之册终不能溷六科十三道公造之册故极进忠一载之谋与巩等数月入幕之酌算终莫掩于公论而巩始计拙心劳懊怅莫及宜今日之剌骨恨臣借事排臣动輙以熊廷弼为一阱也至巩谓臣言及王安笑臣有何瓜葛巩而不言王安则已巩而言及于安  皇上亦知安之所以死乎安之死也身首异处肉饱乌鸢骨投黄犬此亦古今莫有之惨毒也安于存日事虽已甚而被此惨毒无不怜之巩即心昵进忠何至今尚有余嗔至牵连刘一燝周嘉谟杨涟毛士龙等尽指以善通王安此其媚进忠等不太过而其视人世宁复有廉耻视此身宁复有心肝耶巩既申论及此臣请  皇上即为穷究王安之死果出何人陷害则进忠于此便为一大罪案巩之媚进忠便为一大证据臣即力击巩与进忠以存天下公道亦不为过也臣观先朝汪直刘瑾其人虽皆枭獍然幸言路清明臣僚隔绝故不久终败今乃有巩者结连胶合取旨如寄权珰之报复反借言官以伸而言官之声势反假中涓而重数月以来一斥熊德阳江秉谦一黜侯震旸一黜王纪一黜满朝荐一去邹元标冯从吾一逐文震孟郑鄤近且欲扼孙慎行盛以弘而弃之摘瓜抱蔓正人重足此等机关举朝之人无不知且痛恨第各爱惜一死无有敢明言犯其锋者而巩且横行愈甚奸谋愈深臣若尚顾微躯不为点破将内有进忠为之指挥傍有客氏为之操纵中有刘朝为之典兵卖威而下复有巩等从而蚁附蝇集内外交通驱除善类天下事尚忍言哉疏入  上怒诘责宗建以疏中指称悉无实据著令回话
　　○贵州巡抚王三善遣兵分路进剿安酋副总兵刘超参将杨明楷等率兵五万繇陆广河总兵张彦芳副总兵秦明屏等率兵六万繇鸭池河楚粤兵繇黄沙营贼阳为无人诱我深入阴联□□闺酋奢崇明及乌撒安效良大众于正月十日攻败陆广官兵战死水陆凡四万余参将杨明楷被擒王成名等战殁贼复并力攻鸭池官兵大溃总兵张彦芳等及黄沙营兵俱退保威清卫督抚报怠因言事势危迫须得兵二十万饷三百万乞速发帑金百万及行楚中抚臣司臣亟将天启三年辽饷京边天启二年漕粮及邻省河南江西广东南京辽饷大为协济星夜角□羊运督臣乂以楚饷不至宜即以楚抚薛贞督饷另设兴平巡抚以督粮道杨楷为之用备缓急平越府同知万编推官李若楠各升佥事分驻平越兴隆＜锍-釒＞奏  上命督抚官督率道将调度汉土官兵相机战守鲁钦麻镇龙万化等及施南泗城各将兵都速催策应不得逗遛湖广题留兑支并近省协济饷银该巡抚藩司官速角□羊接济不得推诿其余督饷用人等事下所司速议
　　○贵州巡按侯恂奏逆贼狡谋据险邀击陆广鸭池两路失利至黄沙渡一路更不知作何状矣此时贼势鸱张人心摇动苗仲诸夷蜂起助恶龙里一带复为土司何中蔚所据都司章有功退守新添咽喉断绝馈运不通抚臣被发缨冠以救人者反反望于人矣黔事中变至此虽繇轻敌锐进自蹈危急然饷不乏兵必不溃兵不溃贼必不振则剿洗大举自非饷足兵足草岂得草诸臣所请兵饷审时度势真不待再计而决矣章下兵部
　　○兵部覆贵州督抚按＜锍-釒＞言黔事危急  皇上轸念封疆必不难俞发帑金三十万但道路间关未易猝至合无于湖广一省将天启二三等年不论京边南粮等顷悉行运至黔中以济急[需](用)用过数目以帑金补之严敕楚抚提兵星速接应一以壮黔之声援一以固楚之疆圉其粤西原调兵马听督抚严督前往沐启元本以援黔加衔且相距甚迩并听督臣督催赴援臣又闻乡绅赞善王祚远亟称安顺府土司原任福建都司崔翀饶有勇略曾恢复本府阴结邻近土司约有兵十万应责令崔翀率众速救贵阳功成从优叙录其添设巡抚道臣听吏部议覆  上从之
　　○起升南京户部尚书李三才疏辞新命不允
　　○庚寅刑科给事中沈维炳言近见郭巩周宗建两臣舌战不休总为经抚一事耳臣请出一言以平之臣观诸臣欲专杀熊廷弼者非果为封疆除恶也过虑死灰之复然故借题封疆以急成报怨之全局耳经抚杀则并杀无可偏去偏存之理若王化贞杨镐李维翰辈果赴西市人又何爱于廷弼而独护之至若杨涟之与廷弼原不相蒙而今亦牵入一案并作谈资涟在掖垣时暴戾之气不作挑激之口不开唯有移宫一事冒险夹日亦是至性激成何虑后来毁誉即蒙  圣鉴忠直而寻自引退逊不敢当涟亦有言继春语虽相戾意实相成移宫之后自不可无此一叚议论同归爱主何忍独伤此其和衷一念涟自失固已久矣而亦引附罪案世间宁有公道哉总之楚有一廷弼即为怨毒之招故弥天之网一举无遗是以廷弼为阱于臣乡也又不独臣乡也朝臣奉公忧国亦各有心尽多慷慨热肠不避时忌之士但偶一语持平便以为爱廷弼之人即或别案黏连犹以为救廷弼之事至使引伸触类载鬼含沙计拔眼前之钉谋起清流之祸如周朝瑞熊德阳江秉谦等外尚波及数十人一推而纳之弼党上挑  圣怒下持察典是又以廷弼为阱于国中矣朝廷多事边郊多垒乃卧薪尝胆之时岂报怨争鸣之日况事经处分久已论定似可姑置无言而鼓唇吹浪日寻戈矛岂战胜庙堂之略固如是乎  上曰疆事日亟当共条画胜算不必争淆前事这奏已有旨
　　○赠原任工部左侍郎丁＜棥心＞逊工部尚书荫一子国子生
　　○起太常寺卿毕懋良为应天府府尹
　　○升大理寺右少卿黄运泰为太仆寺卿管京营少卿事通政使司右通政郝名宦为光禄寺卿管少卿事南京太常寺少卿区大伦为大理寺左少卿吏部考功司郎中程正已为太仆寺少卿
　　○诏法司提问加衔都司徐大鹏究拟具奏以兵部参其说谎要求也
　　明熹宗悊皇帝实录卷之三十一
　明熹宗悊皇帝实录卷之三十二
　　天启三年三月辛卯朔
　　孝肃皇后忌辰  奉先殿行祭礼遣成安伯郭邦栋祭  裕陵
　　○命铸礼部提督监生司官关防
　　○大学士朱国祚以病乞归  上慰留之
　　○四川道御史刘重庆言东奴之鸷伏其故智也来如飘风去如脱兔初闻牧马于百里之外渐近而七八十里又渐近而五六十里忽放忽收最为狡狯毛帅起自行伍初当重委有死之心无生之气故能直抵镇江俘其逆党今正宜降心辑志一意牵奴奈何子女玉帛积百盈千动为大言曰将以某日捣奴巢覆奴穴此可间一开口耳再则疑三则厌是何为者更烦  天语叮咛令其竭力致身庶几于牵制之著有当西虏抚赏难言遽断而渐不可长也今黠者＜口舀＞奴金帛与之婚姻既阴合于奴又阳附于我观鹬蚌之持收渔人之利初讲抚赏三十万今加至一百三十万未已也小不如意輙嚣然哄起未发一兵未折一矢而中国之财力已坐耗矣姑羁縻焉不使尽折而入于奴则可耳断不可恃其一时蚁附玩愒日月若夫一力支撑一身担荷则在枢辅必灭奴而后朝食断无弛于负担之理惟乞申饬毛帅勉之底绩谕督臣抚驭西虏处置得宜枢辅当关徐图进剿勿复轻言回朝也得旨这所奏关叨边计辅臣身任安危凡事自有定算宜听审酌时势以需召命抚虏羁縻修备督臣屡奏自明毛文龙海外孤军奏内事情著兵部明白传谕务加谨慎毋负重委
　　○命狭西临洮总兵官崔廷振为南京前军都督府佥书管事兼提督小教场事务
　　○原任宁夏巡抚兵部右侍郎兼都察院右副都御史回部管添设右侍郎事王之采为父王益请恤准赐祭一坛给与全葬母裴氏并祭祔葬
　　○升四川遵义府同知万编为贵州按察司佥事管思石道
　　○升应天巡抚中军都督佥事黄虞为兴都留守司掌印河南京秋班都司佥书吴从质为福建都司掌印山西楼子营守备刘世勋为山西行都司佥书蓟镇界岭口守备曹应登为山东都司佥书宣府新开口守备唐虞治为大宁都司佥书大同镇边堡守备刘承泽为大宁都司佥书山西宁武关守备程国祥为河南都司佥书福建南日寨把总车应山为中都留守司佥书南京埔子口守备倪本宪为中都留守司佥书江西鄱阳湖守备陆重光为中都留守司佥书湖广清镇
　　守备蓝补衮为贵州都司佥书
　　○起原任广西都司佥书孙其贤为山东都司佥书
　　○壬辰  上御经筵
　　○督理军务大学士孙承宗奏适闻钦赏概颁而又特遣近侍敕使臣以不优敕地方以无虞仰见  圣心为天下大计周切详尽臣无以仰赞一辞但中使关涉兵政自古有戒诸边人见  皇上命使不遣各该兵略大臣而独遣治兵内臣又遣不一人而更以四十余人遂各相拟议一谓  皇上持重边人而不难劳亲近以远慰组练一谓  皇上或不信边人特择亲近以体察情形夫以边臣治兵无状不能仰释  皇上东顾忧劳敢为体察之为疑独是主兵之臣所为另行禁止以抗颜军中惟仰藉  皇上信任威灵而体察之说一闻即主兵之臣心摇摇不敢自信又何以号令文武将领而令其信夫一二兵臣何足惜独惜天下轻  皇上之兵臣而法且日穷又闻诸内臣欲从北边来以水雨荒疲之后又诸夷要挟之时令各该将领罢筹边而逢迎贵人各该士马释戈甲而供应杂役俱属未便即臣欲诸将吏昂首而当贵人则恐其为慢天使无以仰副  圣明慰劳边臣之盛心臣欲请诸将吏俛首而事贵人则恐向来所培养提掇以养其飞扬强毅之气稍见于眉睫而一旦顿销铄于内外交接之文又恐无以仰副  皇上鼓舞豪杰之至意诸将吏闻报不遑宁处者几昼夜矣今  天语既颁无容再议但念兵不可玩使不可轻典或以美而成骇例或以暂而为久天下不明于  皇上过信大臣之心而或疑  皇上有不信大臣之意是皆足以害政臣愿  皇上严于兵事毖饬使臣无以此行为尝无以观兵为威以全政体得旨朕念卿辅弼重臣边关久驻特用慰劳颁赉将士兼以神器兵仗特使护行用壮军威鼓励士气原非干涉别务且临遣申饬沿途不扰竣事即还览卿奏具见周慎其尚悉朕意传谕将吏人等各安戎伍毋得过计
　　○升狭西汉中府知府张土□□为两淮盐运使
　　○癸巳升工科都给事中暴谦贞为太常寺少卿提督四夷馆大理寺左寺丞翟凤翀为本寺右少卿御史江日彩倪应眷南京光禄寺少卿马孟祯俱太仆寺少卿光禄寺少卿岳元声为南京太常寺少卿光禄寺少卿李文熙为南京太仆寺卿
　　○升延绥黄甫川参将洪世臣为神枢一营左副将广东掌印都司严一魁为五军三营参将中都掌印留守司王家柱为神枢八营参将广西掌印都司竺凌云为南赣参将神枢二营游击盛略为甘肃镇番参将蓟镇燕河路都司佥书王秉忠为山西老营堡游击蓟镇中路南兵营都司佥书王嘉春为昌平标兵营游击漕抚标下中军都司佥书张国政为直隶安庆游击蓟镇曹家寨都司佥书邢万民为大同入卫游击
　　○甲午  上御文华殿讲读
　　○吏科右给事中阮大铖言泉州有一钱会盖人醵钱一文以聚众也风闻辅臣史继偕子史八舍阴为主盟泉之士绅言之发指乞谕抚按官凡邪会异教预行禁止其已经发觉者务根究正罪如律不得徇情庇护贻害一方大学士史继偕具＜锍-釒＞陈辩言臣一见科臣阮大铖＜锍-釒＞不胜惭愧惊惶然此何等事可以轻加于人臣子在籍臣乡府县监司一一具在事若有端便可严提鞫审凭何指实证据一质自明焉得而饰之即臣亦不愿为掩饰也要以臣之疏拙招尤固之害之所自来矣伏望罢斥以为不善教家之戒仍趁抚按二臣及泉州府官在京明谕到彼严查邪会与各人犯务拘正身倘臣子有名鞫审得实即依律正罪斯法纪公平也得旨卿褆躬毖慎自能训子义方览奏事迹甚明不待根究卿宜即出佐理勿介人言已而大铖再＜锍-釒＞极论继偕又＜锍-釒＞辩求去  上温诏留之
　　○福建道御史周宗建奉旨回话言臣感愤时事因郭巩之嚣不觉披其积愫＜锍-釒＞中诸事若章允儒之宽宥实繇阁臣之请臣非敢谓有他也第闻是日于文华殿上内臣魏进忠诟辩臣前＜锍-釒＞中一丁不识之语讲筵诸臣见在可问初非臣敢撰为此说以饰听也内计六年一举典至重大郭巩乃以一人而罗织数十人为一册欲挟当事者以处分此册见在可按其为私挠明明有据非臣敢臆说也至于降处允放各官虽出  皇上亲裁而巩于熊德阳江秉谦等则欲遏其赐环于邹元标冯从吾等则皆诋以盗薮此皆巩有疏可证亦非臣敢臆说也至巩诬刘一燝为逆族而王纪不忍织成巩诋讲学为无用而文震孟曾为申救即巩之＜锍-釒＞可窥巩之心深恨纪等亦非臣敢臆说也至于孙慎行之耿介盛以弘之清端无人不知其当相而  皇上不及点用外廷实有烦言即辅臣亦曾为申救亦非臣敢臆说也至所言交结设陷诸语臣既揣之人情复争验之事理进忠位极尊宠指挥如意而指名纠劾者独臣一人今巩既织数十人为一册复闻有掜为匿名文书出之一人袖中者罗列多人仍欲借以中臣以快进忠报复之心此情事之可信者一也巩时尝在外倡云进忠欲劝  皇上做几件好事此语人多闻之夫巩为言官何以得闻此语而乃擅自卖弄口舌此又听闻之可据者一也至巩与内阉相昵尤非无证当辛酉年二月中巩巡视工程时监督主事沈棨力言陋规可省钜万巩反在内珰首言今日事切不可节省且语同事赵赞化云此是朝廷银子不是你家银子何苦力争至给事熊德阳出疏相讯而棨亦欲挂冠求去夫巡视者不能自循职掌而又恨监督者之精明复恨持论者之相助至与内监称眷称兄人言啧啧诸臣皆有揭发抄此又其事之可据者一也而况有王安一案巩独时挂口间积嗔不已似欲甚其罪而重其恶以此为下石者角□羊释之地此又其事之可据者一也  皇上未必果信进忠而进忠则借  皇上以市重即进忠未必尽信巩等而巩等则借尽忠以鬻权臣即不信巩之附于进忠不可得也＜锍-釒＞奏夺宗建俸三月
　　○升南京太常寺少卿郭尚宾为通政使司右通政大理寺左寺丞李若星为本寺右少卿
　　○复除原任南京江西道御史张鲤于江西道御史张鲤于江西道
　　○乙未  上御文华殿讲读
　　○四川道御史练国事＜锍-釒＞言边事有枢辅之制御枢辅屡奉还阁之旨还阁后此任可尽付之抚臣乎抑当别议也已堕之辽城当图恢复乎抑终守此一关也能为恢复之人即能为防守之人止于防守者恐并其守而不足今恢复之人恢复之计将安出乎抚臣王三善之破黔围攻其不备也善于用少也三善明知兵饷不足以围城旦暮将下故为是万不得已之举耳今且闻其失利矣用少之法原利于神速不利于持久持久则情形露矣士饥食尽谁肯束手待毙空言措处而金钱终无可发独不虑株连之祸将在数省乎此时不费费将更甚也臣以为处今之时人不必论生平但有功于封疆者即为真英雄事不必论大小但有功于封疆者即为真窾会至于推举封疆之臣尤当慎重有用之而未可轻用者如李三才素负非尝之望亦多不白之迹荐之者谓其可以救时耳臣以为非置之边方重地不足以验三才之长三才非早建大功亦无以服天下之心也又有留之而未可轻留者如王象乾素固熟于边事今亦衰于暮年若以病体而当羽檄旁午之际恐未能咄嗟辩也在象乾止足之分甚明温旨频留或以春防切近今幸而无虞当成其去志急简一精锐者代之以新畿辅之耳目可也得旨封疆大计关系辽黔[等](大)事俱有屡旨任用重臣宜省议论以责成功不宜轻议进退
　　○升大理寺右寺丞王命璇为太常寺少卿添注提督四夷馆光禄寺寺丞郭存谦为光禄寺少卿
　　○起升原任广东涠州游击茅明期为广东惠州陆路参将山东济宁州游击马永贵为蓟镇燕河路参将延绥右营都司佥书王庆麟为黄甫川参将保镇标营都司佥书杨四知为通昌练兵参将
　　○改宣府南山参将王承恩为神机二营参将
　　○升浙江总兵坐营康承爵为神机三营游击直隶扬州都司佥书张履吉为德州秋班游击山东都司佥书李蒙雷为应天巡抚标下游击湖广运粮把总周洪印为遵化右军营游击
　　○准原任南京礼部尚书黄凤翔荫一子国子生
　　○南京礼部右侍郎魏广微＜锍-釒＞辞简用新命
　　○上温旨趣之
　　○□夜一更月犯毕宿右股北第一星
　　○丙申广西巡抚何士晋＜锍-釒＞言援黔之役广西调泗城南丹土兵共一万臣见原议用桹兵者共推兵部主事林翔凤故请遣林翔凤恭赍宣谕两江土司一敕比照秦良玉加恩事例明载敕中到此开读则凡垂涎爵赏者即舛□鸟鷔必且向风已奉旨俞允臣于是告之两江  圣天子念及尔辈特遣职方传宣德意各土司靡不举手加额近报翔凤复留夫土司向背每伺朝廷之恩信今已昭布丝纶喧传中外乃候经累月成命虚悬向所藉为鼓舞之术者各土司还而问之臣臣无辞矣即如泗城招降叛党三万二千余众内顶营司罗应魁慕役司礼思明犹与叛酋温如墇李希尧同恶相济关领安庄一带酷遭其毒者今不费朝廷之寸铁斗粟全营角□羊散可谓非泗城之功宣谕之效乎  皇上毋谓黔事易结粤忧之不大也省围即角□羊而水西之险三窟可营黔西即平而安顺之失一时难复近如南丹从安谋叛出兵三千柳庆诸郡惊徙欲空设非天幸就诛两江蹂＜閵＞几为黔续是不但援黔欲用土司即安粤尤欲善用土司而用之之法惟在恩与信则臣又安得不恳求  皇上毋屯膏毋渝盟也疏入  上允将招叛有功并各恭顺土司先行奖赏仍给敕书著该地方官宣谕
　　○广西南丹州土官莫俊凶狂不法党于安酋至是为其部下所杀称奉俊祖母韦氏之命督抚以闻  上以韦氏灭亲除祸忠义可嘉命兵部即议褒奖并酌行承袭善后等事于是部覆莫俊孽繇已作罪合天诛其祖母韦氏大义灭亲一妇人而能独断不挠良足嘉已宜咨行督抚将韦氏旌表其品服等项一如其夫至于善后事宜一曰承袭莫俊既以叛逆为名又无子应及其弟莫仍事在不疑一曰取印东兰州印信朝命给也安得私夺之而私与之应令该司送印抚院召州目给与一曰抚谕非尝之变群心骇疑宜亟谕邻司及诸头目有挺身报效者必录迁延乐祸者必诛  上皆从之
　　○工科右给事中刘弘光言郭巩周宗建交哄不休周宗建之＜锍-釒＞发出郭巩纂集私单一叚谓以臣名为首夫巩巡视大工时啧有烦言熊德阳条陈及之致伤巩意巩至今力遏其进用而臣未尝有一字相及也又记巩受嗾于韩原善发愤于熊德阳等转而借端于刘一燝熊廷弼时江秉谦偶＜锍-釒＞及之巩至今亦力遏其进用而臣又未尝有一字相及也不知巩何以怨臣或以臣乡公揭罗织臣乎清明之世保人不及法所不禁情亦何私若巩荐察处之韩原善邸存性等独非其乡人耶而何尤于臣乡乃臣之乡有一计安社稷弹劾不避如杨涟其人者又谓之巧参且谓之通内臣乡何辜而罹此毒也道路之言谓王化贞不爱重贿巩不惮出死力欲借用虏为名脱化贞于狱故欲独杀廷弼而先掜私单扫除碍眼之人臣恃  圣明在上料巩无能放胆若此但公论善类国之元气而巩以秽口倒翻毒手挤陷臣不敢不以请之  皇上耳得旨奏内事公论自明不得彼此纷辩
　　○升兵部车驾司郎中周之训为福建按察司副使提督学政浙江布政司右参政张邦翼为四川按察使备兵建昌兼摄学政山东按察司佥事天津监军道来斯行为本省布政司右参议仍备兵天津
　　○大学士叶向高又具疏乞休  上以东事正值严防黔兵又复失利连章告急中外彷徨著鸿胪寺堂上官宣谕即出佐理
　　○升京营统练新兵坐营陈焕章为神机十营佐击浙江都司佥书王廷凤为广东涠州游击
　　○朵颜等卫夷人在卫都督炒朵儿只等差头目进马补贺天启二年长至令节又福余等卫都指挥使打都等差头目进马补贺天启二年  万寿圣节各赏赐如例
　　○妖人李英潘文成者凤阳府运粮军也往来大同边上大同妖人王普光聚党为龙华会自称沌元教主其徒曰王道玄丁泽等服从其教普光使道玄泽往扬州江阴等处英文成往凤阳等处四路散令旗聚众为乱其旗用白细布斜剪中书妖言次第编号钤盖妖印各六颗每旗一面聚众百人各传有邪咒约来春三月北夷兵起为内应英等至沛县知县林汝翥缉获之摉获令旗一百零八面以闻于漕运总督李养正督臣下淮扬道缉道玄乃以疏闻仍乞行山狭河南等处一体禁缉＜锍-釒＞下兵部
　　○丁酉  上谕元辅叶向高阁务殷繁边疆孔棘况昨报黔师失利朕心益虑卿为三朝元臣纯忠为国宜当寅恭率赞筹画安邦岂可连疏称疾频请坚欲求去谅卿心亦弗自安辅臣国祚协赞精明前以微恙调摄想已全愈即出分猷佐理不得久居私寓卿继偕素行端谨偶因子事波及朕悉洞知矧卿奏＜锍-釒＞甚明不必以人言疑阻杜寓卿等宜遵屡旨为朕勉出入阁殚心辅政共襄国计以慰伫望眷倚至意慎毋再有陈奏特谕向高复具＜锍-釒＞求去不允
　　○大学士朱国祚引疾乞休  上温旨谕留
　　○广东道御史李玄言  皇上眷枢辅孙承宗仗钺临戎拮据关外许以过春防还朝办理阁事夫固恻念劳臣体恤老臣优崇重臣之意兹春防将毕臣愚以为度时度势则召还尚属太早盖枢辅一身在朝朝重在边边重抚道镇将之血脉莫不流通于此商旅士民之精神莫不系属于此试观去岁广宁奔散人心汹汹  皇上于危急之际推毂辅臣以维残疆而人心遂恃以无恐近见抚臣阎鸣泰＜锍-釒＞称虏酋兀他气将伊犯边夷人塔不代等枭斩以献非辅臣威信素孚何以使夷人悔罪若此又闻沿海一带胁从之民望天兵如望岁近皆相率逃归机会若此正可乘之以图进剿若待秋防竣事相时而还不又有成劳可纪乎报闻
　　○以兵部添设左侍郎李瑾补本部左侍郎管三部事右侍郎高第为添设左侍郎添设右侍郎刘曰梧补本部右侍郎
　　○升南京光禄寺少卿蔡应麟为南京太常寺少卿南京吏部验封司郎中濮中玉为尚宝司司丞
　　○巡按直隶御史倪应眷言紫荆有奸民赵思武者铸令牌造私历聚众为乱赖推官范绍序计擒之又沛县所获妖人李英供吐有酋首在蔚州曰侯德张九皋俱系紫荆涞水人也时方回关调兵于十一月初一日起手据紫荆窥京师矣臣檄易州道密缉谨防道臣徐腾芳悬重赏二贼次第就擒摉出龙虎大旗三面朱印三方妖说六摺令旗六百面鴈翎刀三千口龙衣黄袍及坐纛铜剑之属＜锍-釒＞入下兵部
　　○
　　○升户部左侍郎陈大道为户部尚书右侍郎李宗延为户部尚书总督仓场吏部右侍郎王舜鼎为吏部左侍郎都察院左副都御史余＜棥心＞衡为兵部添设右侍郎顺天府府丞韩范为右通政
　　○改礼部右侍郎郑以伟为吏部右侍郎
　　○原任日讲官吏部右侍郎兼翰林院侍读学士王图＜锍-釒＞辞新命不允
　　○
　　○命神机营练军总兵官都督同知白兆庆仍以原官充总兵官镇守临洮等处
　　○戊戌清明节遣侯薛濂徐锡胤张国彦吴遵周陈光裕伯施壮猷王永恩孙廷勋张嘉猷卫时春陈世恩祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵武靖伯赵祖芳祭  恭仁康定景皇帝陵寝锦衣卫指挥同知李诚鏓祭  哀冲  庄敬二太子坟园
　　○起原任湖广按察司副使岳具仰仍湖广管监军道事
　　○调湖广布政使司右参政分守上南道梁鼎贤于湖北
　　○己亥  上视朝
　　○刑科给事中角□羊学龙言盛世兵与刑一末世兵与刑二有罪不诛则法日弛人日玩如招练道刘国缙朦盗赈金郓城县知县余子翼弃城逃遁此二臣并应论治如法又闻叶朗生之变韩敬暗送六百金助军泉州一钱会之变史八舍阴为主蒙此二人者亦当严提勘明军旅系兴事变蜂涌其于用刑尤急然治之惟法而用之惟人百凡申饬不如得一平章之宰前刑部尚书王纪硕德亮节乞亟下赐环之诏必能表正百僚裁决大务得旨奏内事多已奉旨刘国缙赈银曾否开报该部察明具奏
　　○升南京吏部考功司郎中涂一榛为光禄寺寺丞
　　○升狭西按察司副使吴允中为南京光禄寺少卿
　　○复原任援辽副总兵朱万良原职赠都督佥事仍袭升二级
　　○升通州游击王兴业为延绥参将宣府膳房堡守备裴应魁为保定骑营游击甘肃都司佥书任汝威为延绥右营游击狭西江水河都司佥书胡国华为固原游击南京旗手卫运粮把总蔡时春为济宁州备倭游击四川雅黎都司佥书李毓华为扬州地方游击
　　○户部尚书陈大道仓场户部尚书李宗延各＜锍-釒＞辞新命  上温旨答之不允
　　○庚子升兵科左给事中周士朴为工科都给事中刑科右给事中霍守典为户科左给事中工科给事中魏大中为户科右给事中
　　○升金华府知府孙枝芳为浙江按察司副使金衢兵备道
　　○升工部都水司郎中徐大聘为湖广布政使司右参政岳州兵备道
　　○补原任参将朱一冯为福建布政使司右参政分守福宁道
　　○辛丑巡视京营礼科给事中彭汝楠言练兵必自选将始京营之制总为三大营以提其纲析为三十六营以治其纪各营额设副将参游佐击坐营等官共五十员名其下则中军千把总递承而奉约束今见在副参诸将领落落晨星已推而未到者一十五员夫设将以治兵也将先乏人兵于何有闻命业已裹足受事安望励精究其原则自营将之苦始人情嗜膻而营将苦淡人情好荣显而营将苦落莫人情耽逸而营将苦劳故见在者延挨时日未踯躅道途而营务遂以大坏今欲反积弊则莫如慎推迁以后凡遇京营将领员缺须择素负才望人地相宜者推补在营历俸二年曾经荐剡者方许外推其应升者宜待以美缺酬其积日之辛苦间有实心任事才略表异者不妨破格起擢庶人知竞奋而后整饬者不委之空言矣章下兵部覆议申饬
　　○辽东巡抚阎鸣泰言今日谈东事者糜不以守关为急务不知恢复工夫即在守关之内而守关工夫却在守关之外护关紧著则今日守觉华岛之说是也辽地自关以东平川相望惟宁远守山突起海上形势最高首山而下为窟龙山两峰横亘一阙中开此咽喉之地也对山而南为觉华岛蹲峙大洋逼临北岸此腹心之所也两险水陆相去仅二十六里若关外之双眼然而觉华一岛又若天设之以为宁远佐者欲繇陆路以通宁远则山程迢递有前步却无后步其守之也难惟繇海岛以通宁远则舟行便捷有下手即有接手其守之也易今日安危机窍紧关在此首山瞰杏山六七十里置烽火其上时勤瞭望使敌知我有备必不敢率意长驱乃乘间窟龙山口亟筑边墙一道以横截之此口凹凸相连仅十余里版筑夙具不日可成凡山侧可通戎马者或筑墩或筑墙相机行之况辽民之在茶山寺万佛堂等处者忍死待我一闻此风趋役恐后此墙一成宁远之势屹如铁壁而后遣大将繇前屯而东步步为营提重兵火器以戍之一切埋伏防守整暇以待如奴不来别图致人之法如一至则神器碎其胸伏兵剌其胁水兵袭其尾奴有不狼顾而奔者臣不信也夫守觉华者实所以守宁远守宁远者实所以守榆关而守榆关者实所以收全辽也得旨这所奏进取控守方略督师辅臣指授经营当有成算听相度便宜行
　　○升南京工部虞衡司主事韦蕃为光禄寺寺丞
　　○升浙江右营都司佥书周宗相为中都留守掌印四川建武都司佥书满思谦为广东都司掌印四川月□章腊都司佥书梅廷和为广西都司掌印四川松藩都司佥书吴国辅为四川行都司掌印河南王禄店守备注塘为山东都司佥书宣府张家口守备王璇为河南都司佥书
　　○荫原任工部左侍郎丁懋逊男裕庆国子生
　　○壬寅  上御经筵
　　○刑科给事中张鹏云疏纠辅臣史继偕言泉州一钱会史八舍为之盟主继偕真聋瞆耶抑知之而故讳坐视其子骄横酿祸耶先是戊午考选夏嘉遇等五人雅负时望何以临时删去虽文选有庄钦邻而谁实署铨则继偕也庄际昌以讹字幸取大物传之后世有醪胶不辨之状元殊为熙朝之玷虽总裁有方从哲而谁实把持则继偕也夫考选可以娼嫉则何所不嫉必至非忠丑正颠倒是非鼎甲可以市恩则何不可市必至植党营私变乱彝典论道经邦人自不乏安用邪纵之臣滥揆路而辱当世哉  上以鹏云摭拾渎奏不谙事体夺俸三月
　　○礼部右侍郎兼翰林侍读学士署掌院事钱象坤称病请告不许
　　○补考选御史刘之待于浙江道周汝玑于福建道
　　○升延绥东路游击王永光为大同北西路参将
　　○宣府东路游击刘灏大同新平堡参将任自谦俱革职追赃
　　○癸卯  上视朝
　　○松江府地震
　　○左都御史赵南星申明宪职言臣无职也以诸御史为职诸御史皆称职即臣之称职彼出而巡方者如使百城循理万民乐业则为一方之太平各处巡方皆然则为天下之太平所以致此者非有他术惟在举劾得当而已举劾之所以不当者人务于市恩而莫肯任怨也不过曰此我之同乡故旧不能恝然也曰此权要之所托也是能报复不可劾也不劾则须举之又从而过誉之贪者廉于伯夷而酷者惠于子产臣请以后按臣差满通将其所举劾令河南道发单各道一一细加咨访如考察之例类送堂上官必举劾允当而后为称职不如是则民不安民不安则  社稷不安今天下祸深于东夷兵连于黔属而内地之赤子化为妖贼俘虏亦可谓不安之甚矣臣望  陛下渜发德音使牧民之吏知贪酷之必不可为巡方之臣知贪酷之必不可荐提荐必不可行所荐者必不可为溢美之言所劾贪酷之吏必不可仅拟降调从此惕然猛省共图百姓之安臣之大愿也得旨御史回道考核载在令甲迩来视为文具巡按所属各官举劾失真贪酷漏网及至报满复命不论称职与否概拟回道上下徇情市恩避怨以致吏治日偷民穷思乱所关岂小这所奏差满举劾咨访考察等事俱依议卿以公忠奉职申明宪纪表率振饬各官遵承规例察吏安民人思尽职有何嫌怨著令开载宪纲永远遵行
　　○刑科给事中角□羊学龙言山东招练道刘国缙庸懦无为溪壑无厌当其赞画辽阳募兵一案毫无下落及领赈银十万侵克十之七八科臣奉旨往勘自当入告乃登莱抚臣袁可立＜锍-釒＞又代国缙请帑十万以便渡海之用夫国缙非能招练者姑借之以盗饷耳果系应发则另择一清廉谋勇之人授之以往务使朝廷之金钱皆为实用或于内之辽人拣其精锐或于海外归众许以驰驱彼垂涎者不淂而濡其毫末焉如谓抚夷之赏方艰于倾囷倒廪而应黔之饷尚苦于那东补西则抚臣今之所请不但非实著抑且非急著矣疏下兵部
　　○总理辽饷户部右侍郎毕自严言客岁津门肇兴鲜运得达今岁运事又当伊始祗缘守备陈良策倡为就近转运之议户部颇然其说咨臣覆核故臣亦权于道里远近之间而以登运为便及后登抚有＜锍-釒＞谓兵食不可兼筹舟饷难于卒办缕陈其不便之状而户部覆＜锍-釒＞亦以登无现贮之米凑手之银不如将今岁解粮照旧于津门起运是朝鲜之运专责津门真义不容辞者矣海面辽远中多险阻当以三月装粮四月开船五月抵鲜六月回空一年止可一次春夏可乘居诸难得真有时不容缓者矣一切应行事宜其要有七一议运额客岁鲜运共用船一百六十只共装粮料一十万九千八百八十八石除失风外其抵鲜者共计九万二千三百七石四升今津门之运舟总计不盈七百而榆关百万之运胥仰给焉则鲜运之船似不能加于一百六十只之外也毛帅客岁秋杪收粮皮岛迄今历时无几料未必乏绝恐转运太奢暴露可惜且据毛帅公移亦仅以数万请则鲜运之粮似不能加于十二万石之外也大约漕米可什之七粟米可什之一黄黑豆可什之二衡时势而约其多寡运额如是足矣二议布疋客岁曾议角□羊布三万疋今岁先期料理各出布州县广为收买内用青梭布三千疋其余俱以本地平机细布为主内白色布可居其半蓝黄红绿各色布共居其半染造配运以此充御寒之需而壮军容之威有余裕矣三议运官总计运船一百六十只列为入号隶以八官分作前后二帮每帮于四运官中择取才望一人以为帮首而督率之然不稍优脚价人情必不乐就每石仍给脚价四钱二分少示优厚以振怯懦之气四议功罪海运创行原属冒险自津抵鲜海面三千余里旷日持久风涛难免内地漕河尚有漂损开销况航海乎原议各帮粮运十得八九便为首功今次发运不妨酌议则例稍宽文网开人功名之路夺人畏惧之心五议防护闻贼多驾漕船在海潜伏恐其知我鲜运之行纠众要截目今登州总兵沈有容新议出海于旅顺皇城广鹿平山等岛相机进剿如遇运艘经过便当拨兵防护期保无虞六议饷银查得鲜运粮料十二万石每石脚价四钱二分共银五万四百两梭布平机细布共三万疋每疋价银二钱共该银七千五百两加以运官廪从及向道工食之数非六万金不可须于刻下照数总计方克有当七议屯种毛帅海外之师近以成旅加以淮扬兵招练兵相继出洋而辽人之协附者益夥安能尽以海运饷之合无谕令毛帅急于夹江地方导率辽人乘时耕种自食其力以海运资军饷而无容滥觞于流移以屯粟饲辽民而不责供亿于飞挽则海外尝有余粟而军兴不致告匮矣章下户部
　　○起升原任南京户部右侍郎陈所学为户部左侍郎
　　○升大理寺卿陈于廷为户部添设右侍郎刑部右侍郎乔允升为本部左侍郎
　　○南京大理寺卿牛应元为刑部右侍郎都察院左佥都御史曹于汴为左副都御史
　　○工部覆博平侯郭振明奏乞伊父母造葬恤典合照  孝定皇后父李伟例给造葬折价三万两得旨外戚恩典自宜从厚但昨王昇乞恩造葬该部以钱粮匮乏再三执奏止给银五百两似难异同还著照旧例行
　　○准原任吏部左侍郎兼翰林院侍读学士赠礼部尚书周子义加赠太子少保仍给诰命从其子日讲官礼部左侍郎兼翰林院侍读学士周炳谟奏请也
　　○甲辰  武宗毅皇帝忌辰  奉先殿行祭礼遣南和伯方一元祭  康陵
　　○巡按四川御史张论言先是成都围角□羊抚臣繇省城发叙州督总兵杨愈懋以逐贼之大队督臣繇保宁发重庆督总兵杜文涣以复我之溃城迨重庆既复叙南廓清恨不旦夕系崇明父子之颈致之阙下独督臣张我续以犁庭扫穴未可侥幸而各土兵俱饱欲而思还势不可挽乃姑顺其意撤令宁家俟入秋饷集择其驯者而檄调之以毕捣巢之局其移会抚臣及臣之文可按而证也不虞总兵杨愈懋志贪望奢以贼之入巢为弱思穷追而乘其弊又以各道将之复重庆已不得与其功为耻思跨越而据其前谬定师期以七月初十日齐集永宁城下盖所调发而约会者皆叙南之兵而重庆之一兵一将不与也臣既入叙州得见此檄不觉大骇随向抚臣计议会催督臣发重庆之兵应援其后督臣亦遣杜文焕会兵于纳溪而杨将蚤于初九日败殁缓不相及矣蹷将损兵声势大恶此其真情状真病痛不可掩也所为刻期者叙南之将所谓督发者叙南之兵于督臣何与而今似尽举而坐之督臣以为哆口捣巢何不相蒙也至于遵义为黔后门去重庆尚有十余日之程督臣发兵二万援黔今逾半年尚未望黔之藩则众贼盘踞粮运艰难万不可骤进之明验也
　　○若更以大兵十万取道此中肩挑背负之众山路阻绝日行不过三十里一人所携不过三斗余非更得十数万人尝尝馈运立见其匮耳今报总督军门繇辰沅进而大胜矣安邦彦等遁归大方矣此岂假遵义始胜乎大抵蜀无事则繇遵义以救黔犹未见可蜀多事则繇遵义以救黔万万知其不可蜀之饷不能供蜀之用蜀之夫不能运蜀之饷而能越二千里外以及于诸贼隔绝之黔则犹如呓语也得旨据奏江门情罪甚晰其遵义收复等事听督抚官相度便宜行
　　○巡视南京营务南京工科给事中徐宪卿条陈留营十务一添车阵之营照小武刚式制造合宜中藏毒弩火器飞转便捷多置教师练成一队一复浦营之舰江边旧设水兵四百八十名船二十只今皆化为乌有且议造沙唬船六只水兵三百名与龙江关舟师联络声势一筑池营之城河池为陆路襟喉江淮扼要议者欲于此建一雉堞最为长策其木石取之近山而足工役取之本营之军而足计费南部帑万余金耳何惮不为一申调遣之制城郭难守必守之于要害除守陵军一千七百外俱听参赞便宜遣用庶不至临时骄悍一预硝黄之蓄南军兵将寡弱可恃淮火器乞照北营成规申饬该部亟遣正途廉官给价多买一隆火器之赏营中惟射赏稍厚其次则武艺耳臣等作兴火器中把者比之前[赏](买)尤加而人始留意一重巡视之权南兵部升转澄汰断宜循巡视之举劾一核雇倩之弊宜于诸弁约能查出雇倩数人者职方即与优转本军重惩而军或腾谤以诬本官概不准理则伪弊绝一严鼓躁之法南兵易哗皆繇于队长之嗾凡一兵投充例有各衙门需索队长先以重息扣其粮而制其命于是诱之即从莫如于春秋二季听巡视衙门考察各营队长清肃者纪录嚣哗者严谴未必非澄源之一机也一禁告假之军当多事之日尚藉募补以实行伍岂其在营者反空之严绝以杜后来巡视责也亦职方责也章下该部
　　○兵部具奏科臣所云添设车阵南方山川错落复多水田似非戎车利地至云池河筑城就近采取水石但彼中山多濯濯而万金之费有无足用应行南部再加酌议余俱照款题覆命依议行
　　○乙巳蓟镇天鼓鸣有星坠大如车轮火光四烛
　　○兵科给事中赖良佐言黔抚王三善前此慷慨誓师挺身而入平越平越去会城仅百八十里出其不意一举而夺其气即当据险扼要集兵聚饷除器修备赈抚流移以固根本然后命将出师我之力能制其死命则用奇用间用剿用抚惟所操纵乃渡河深入遂落逆酋彀中陆广之败败于兵骄也以节制律抚臣抚臣无以自角□羊然而忠义固已见于天下矣今会城民少兵寡虽已发银买米尚未运到龙里咽喉又为何土司中梗所望缨冠之救督臣而不任谁当任者乃督臣杨述中＜锍-釒＞请添设抚臣专驻兴平也楚抚移偏沅代为督饷也夫此羸者黔也弹丸疆域宁堪十羊九牧耶楚地多隐忧楚抚即才周四应宁能舍己而耘人前矛后颈悉诿他人而自以其身中置于不痛不痒之间于以卸担则巧矣如封疆何且所贵于总督者望其指授方略于咄嗟之顷非望其占风候气于二千里之外督臣即欲藉口儧饷催兵自有各道臣任其责夫现有饷而听其焚抢现有兵而听其溃逃假令督臣蚤驻兴平弹压亦何至此若不速下严旨责成杨述中一如前日之责成张我续恐观望失机黔之为黔未可知矣臣又见四川按臣张论＜锍-釒＞云遵义大头目赵国玺等率四千余人归降羽翼既剪贼胆已寒顾枭獍未必革心须安察停妥方无后患至于请乞另颁料饷欲奉降酋如骄虏不识此法可尝继否又一疏极言蜀中有事遵义一路万万不便进兵此与督臣杨述中责成总镇鲁钦驻遵义意见互异夫黔蜀去京师万里事难遥度臣等何敢臆决以掣其肘但愿当事者谋策万全而已  上览奏深然之诏责之杨述中新膺专任何乃逡巡不前动请添官自便著作速移镇前进督同抚道兵将相机援剿不得仍前推诿奉旨粮饷作速移文催儹协济其处置土司及遵义进兵听酌裁便宜行
　　○吏部尚书张问达以衰病乞休不允
　　○南京兵部左侍郎徐必达以纠拾留用上＜锍-釒＞求罢不许
　　○升通政使司左参议聂世润为右通政照旧管事
　　○升江西九江府知府吴养源为狭西按察司副使分守关内道
　　○丙午  上视朝
　　○登莱地震
　　○兵科给事中赖良佐言自水蔺既讧川黔之民如在汤火之中赖文武戮力同心渝州献俘贵州保城今纪功疏内尽人优恤独遗刘锡玄张孝二人锡玄督学黔中原非守土之官当安贼之发难锡玄以出巡行矣乃闻变急返誓同抚按及推官徐清三人婴城固守至于食尽矢穷析骸易子民无叛志此其营苦岂在抚按二臣下乎至于张孝之督楚师援蜀也亲戚丘墓情既切于剥肤山川险易彼己虚实形更洞于列眉其他秘谋奇计未能罄述乃二臣不言功功亦不及锡玄尚加参政衔而张孝止量移一级又置之滇南几何不灰任事者之心乎当  冲圣宵衣旰食之日岂臣子弄舌角口之秋从前几番失事经抚道将辟则俱辟乃闻受罪抚金钱者妄欲以偏爱偏憎行其觭轻觭重之谋题借蔓引代人驱除甚至举顾命大臣而亦昧心诬蔑之臣不知此＜訁翕＞＜訁翕＞訿訿葛藤不断者为公乎为私乎臣愿诸臣以威福还之  明主以是非听之公论上殿之争不失下殿之和奉公守职且不暇多言乎哉得旨刘锡玄张孝著该部即勘叙议论宜省已有屡旨以后已明事情不得纷纷渎辩
　　○南京广东道御史王允成奏旧抚周永春与李维翰杨镐同罪今已提问应速爰书若张凤翔李邦华赵彦等文武壮猷一指顾则妖氛电扫朱爕元薛敷政王三善史永安张我续婴城死守历岁月而夷氛荡平邹滕祸发夏镇被抢南则徐州丰沛西则商丘永城岌岌危矣抚臣冯嘉会李养正固不惮调兵发饷之劳以为绸缪之计所藉以分猷效力者则施天德汪心渊林汝翥也宋与衮邻争求逃避棒棰手杨天锡等挺刃横行沌元教孔文元等攘臂思起所赖以捍卫而消弭之者则道臣周士昌署府推官张养诲商丘知县孙传庭也凡此诸臣皆当大加优擢以彰激劝章下所司
　　○大学士叶向高又称病乞休不允
　　○升礼科右给事中李精白为兵科左给事中户科给事中许可徵为刑科右给事中
　　○复除原任兵科给事中杨所修于工科
　　○赠原任工部尚书王佐少傅荫一子国子生
　　○云南巡抚沈儆炌引病乞休不许
　　○丁未  上御文华殿讲读
　　○兵部覆户科给事中罗尚忠＜锍-釒＞言科臣谓尽法之用斯能尽人之用从来鼓舞豪杰震慑奸雄术未有能易此者辽之溃也在事抚道厥罪惟均屡参之周永春已已逮系狱中监军道邢慎言岂容逍遥事外毛有伦久在关门近咨津用或后效可收或前愆难尽与邢慎言俱应听枢辅查勘定夺此辽事之功罪也妖贼东讧畿辅几煽幸不旋踵而扑灭津抚李邦华缨冠协剿旌叙应不在中州保定之下道臣来斯行父子行间出奇制胜均当待以不次余在事道府诸臣吏部应与纪录捍城诸令应以军功行取此齐事之功罪也黔中死守之烈高于救援摧拉之功成于持重旧抚按与新抚臣能已见于天下矣今安贼又复鸱张我兵屡胜之威可席暂衄之气宜鼓事定议赏自当升荫向日升单骑赴援忠勇宜优杨世赏何天麒观望逗遛法宜戴罪听勘此黔中之功罪也总之查核在地方所以明封疆之重立断在朝宁所以神驾驭之权亟宜如科臣之请者也  上是之
　　○都察院左都御史赵南星奏督饷御史一差或以为裁之便或以为裁之非便夫会同察参相须共济此部臣与御史之所同也至于催造船只经营起运此为督臣之职掌起角□羊稽迟转运停缓支销混淆俱听御史查核弹治此为御史之职掌此部臣与御史之所异也是御史耑以纠绳为职督催弹压必不可少其保荐参劾贤不肖官员与各差一体优劣处分则事权既重威令必行辽饷无缺乏之虞有司无朘削之害天下益晓然知此差之万不可罢矣  上是之
　　○吏部尚书张问达再以病请不允
　　○起升原任太仆寺少卿林材为南京太仆寺卿升尚宝司少卿魏云中为太仆寺少卿
　　○起原任南京太常寺卿李维贞仍原官管少卿事
　　○复除原任狭西按察使倪朝宾为湖广按察使
　　○戊申  上谕内阁迩来科道各官条奏章＜锍-釒＞朝上夕下朕未尝寝阁何乃在外擅发私揭代人报复私忿无忌排诬善类专一徇私结党朋比鸱争非胜不已全无忠君为国谋益封疆显是沽名要誉况屡有谕旨严禁通不遵行本当查名杖褫逮狱姑且不究卿等传示大小臣工都要殚心恪供斯职如有似前抗违狂逞自干复蹈的加拟欺背之罪决不姑息于是阁臣叶向高等奏言官职司耳目自当精白一心抒忠献纳何至徇情毁誉快意恩仇攻讦牵诬混淆国是无论朝端原自有公评即其同官亦自相厌薄矧臣等备员辅弼谊切股肱得罪言官时有陈奏正望  圣明鉴别公私不致概疑忠直又何敢自甘偏党过为护持得旨览卿等所奏这偏党护持事情朕所鉴悉卿等不必疑虑
　　○命御史刘重庆巡按真定张黑□鱼巡按宣大徐卿伯巡按山西
○广西道御史方大任言科臣郭巩初以论熊廷弼获罪蒙恩赐环气满神骄咆哮搏噬因一人而蔓及多人借公愤而暗洩私愤夫王化贞熊廷弼罪则惟均乃诸臣之救二臣者情怀匪一岐路各分盖有党同伐异而横分左右之袒者有被人强拉随声漫附而始言之者又有心实秉公眼无定著而偶一言之者今巩于救熊廷弼者尽皆深文周内被之以党贼之名而于救化贞者则尽置之不论甚且欲专杀廷弼而故出化贞此何心也则臣所谓借公愤洩私愤者也至其交结魏进忠一案则官邪之首恶言路之奇丑酿莫大之祸芽煽将来之毒焰臣踌蹰良久缄秘已深而竟不能已也夫魏进忠之险横非臣目睹不敢轻奏即臣昨以清明监礼  昭陵遍历  诸陵归途便过西山碧云寺见进忠预营葬地其制度之宏伟物用之精好不但仿佛  诸陵而间或过之坟前以美石雕琢狮象诸兽成行作队无异  陵制而又分别文武二臣像侍立左右武像用甲胄文像用朝冠朝衣进忠一阉人耳武弁侍立容或有之安得有朝冠朝衣之文臣不知进忠异日欲居何位而今用此耶此其奢侈僣逾犯分干纪以臣亲目揆臣风闻恐险横诸状一一皆实矣至郭巩之通进忠风闻亦已熟即周宗建言之亦皆凿凿可据臣窃意郭巩见宗建之＜锍-釒＞宜即时誊章逐款辩豁且宜效宗建直陈进忠恶状已与之水米无交庶巩之心迹昭然宗建自当屈服矣奈何迟回久之方始出疏不敢以只语侵及进忠又不能一一明辩徒执风闻二字且欲杖宗建徒宗建以为进忠雪愤然则巩之通进忠又岂不实哉乞  皇上戒谕进忠歛戢悛改无至渐流而为振瑾仍将郭巩严为处分庶官邪可儆言路可清而国家祸乱之微渐亦可防杜矣疏入下部院
○大学士叶向高又具＜锍-釒＞求归  上温谕留之
　　○加升山东布政使司右参政张光缙为本省按察使仍管怀隆道浙江按察司副使华敦复张师绎为本省布政使司右参政各照旧管事河南按察司副使张凤翼为本省布政使司右参政仍管遵化道
　　○加福建汀州府知府姚之兰本省按察司副使职衔致仕
　　○己酉  上视朝
　　○刑科给事中角□羊学龙＜锍-釒＞纠贵州旧督臣张我续贪淫漏网新督臣杨述中缩朒卸担得旨张我续已有旨了不必岢求杨述中受事方新著用心调度不得推诿
　　○贵州总督杨述中奏臣伏稽总督李化龙征播已事调兵三十余万运夫三十万用饷八百余万大将十余员偏禆三十余万有贵州抚臣郭子章偏沅抚臣江铎三省司道府县印官一二百员几举海内之全力以供之始得调度应手一年而成功今安酋之幅员延袤交通勾引之羽翼过杨酋十之九而我之徵兵计饷时势物力之艰难皆不及征播十之一以获丑执讯不亦难乎以今日之汉兵言之征播曾调固原延绥甘肃云南广西等处兵马二十万而楚蜀之在营中者不与焉今则全靠募之本省近地率多乌合未经战阵不溃则逃此汉兵之难也以土兵言之征播时土司用命曾调酉阳石砫天全镇雄等十六司得其一臂之力今之土司每怀狐兔之悲暗中佐敌浸成不掉此土兵之难也以将言之征播时有大将刘綖陈璘陈寅马孔英等十余员隶以偏裨统各家丁军威丕振今贵州总兵张彦芳败走省城金秦二副将亦皆星散已无将矣止总理鲁钦繇平越人不过带家丁三百名麻镇繇粤西人不过带家丁二百名臣到沅一面多方招练部署鲁钦一面移会粤西部署麻镇率皆捉襟露肘此将帅之难也以饷言之征播时四川一省物力可供又加之楚粤滇三省各处协济金钱成阜米粟如山不难布置今黔省一无所出蜀中自顾不遑滇南从中隔绝止赖湖广十一府而辰尝沅近又请免加派入孔一而出孔百此处饷之难也以饷道言之征播时水路输挽四通八达各路可供即偏桥镇远苗未作梗不致缺乏今之饷道止有平越一路别无可通苗一阻塞军士饥馁此运道之难也有此五难臣巨略长才恐不能作无米之炊而况绵弱如臣安能胜此而愉快乎然而召募汉兵鼓舞土民搜罗将才招抚苗仲扫清饷道俱非异人任也顾其难则在饷之一事耳臣按部咨惟发帑一十八万确确可望今尚未到至于云南镇守总兵沐昌祚应益驻沾益州广西总兵纪元宪应移驻泗城州湖广总兵马炯应移驻偏桥以为犄角并望  天语叮咛庶免逗遛耽误若兵马一节止募于邻近地方实难足用惟望敕下兵部酌量边镇缓急议调三四万有马军丁统以原管将领速来合剿务要精劲可用方免糜饷昨者两路失利皆云步兵不能当贼宜修马战诚亦今之急著也章下兵部
　　○先是御史张修德以总督不宜多设乞加裁减督臣杨述中具疏求斥  上令述中尽心料理兵事不得以人言推诿
　　○庚戌  上御文华殿讲读
　　○命太仆寺给马价银二万二千四百两角□羊交顺天巡抚为四年抚赏之用从枢臣董汉儒请也
　　○禁军情机密章奏不许抄传内外各衙门通行申饬允礼科给事中郭兴言之奏也
　　○贵州乡官云南道御史王尊德等奏陆广鸭池黄沙之溃败计各路杀死者一分溺死者一分有余共已去其一半今所存于省城者不过四万余人而已时在正月二十七八日斗米已近五钱今消息不通光景又不知何如于是仲苖闻风不肯就抚何土官复出占据龙里从龙里以至镇远节节有乱苗出劫而重安江为甚日夜屯聚银米不能上行地方官纷纷请兵防守贼兵蓝缨旗号皆系奢酋之兵又闻邻近之兵亦起而助之昔播酋兵力止安酋十分之一而当时实在汉土官兵近五十万用饷连贵州所贮四百万共八百余万仅乃克之以安贼之强复助以奢贼益以苗仲欲议剿又当先议守既为战守计又当先为清除运路劫贼计其兵岂止十余万其费饷岂止数千万而今日事势艰难更百倍于征播时也此时耑望内帑十八万然尚未角□羊到南京十万方在行催楚饷五十三万去年角□羊过黔蜀者已九十余万今所望者天启三年辽饷耳然方春尚未开徵而每角□羊一起不过一万余此二万余者一以为角□羊运省城一以为沅州招募顾彼则少此补前则缺后转瞬贼众大举岌岌孤城将何所恃今定当得数百万源源而至应手分派然后兵多而气可鼓路通而粮可进诸苗畏势就抚逆贼力弱就剿疆事乃有济也得旨黔饷已有屡旨这所奉该部悉心议覆不得动指请帑中外观望已致误事
　　○升顺天提学御史左光斗为大理寺右寺丞
　　○加升两广总督中军坐营都司佥书蔡一申为游击将军训练新兵从督臣胡应台请也
　　○辛亥命铸平辽参谋锦衣卫佥事关防给毛云龙
　　○改南京吏部右侍郎孟时芳为礼部左侍郎兼翰林院侍读学士充  实录副总裁官
　　○吏部尚书张问达又上疏乞归  上温诏谕留
　　○升大理寺右少卿朱吾弱为南京太仆寺卿管少卿事
　　○授原任南京兵部尚书魏养蒙男朴锦衣卫正千户世袭
　　○加南京太仆寺少卿曾皋本寺卿职衔致仕
　　○壬子  上御经筵
　　○大学士史断偕辩言官先后所劾得旨卿孤介寡合朕所鉴知庄际昌卷  皇祖亲定向论旧辅今又及卿正见卿别无可指原自不必辩白卿还即遵旨进阁副朕眷怀
　　○贵州总督杨述中疏言黔饷原奏题留南粮一十四万三千九百石截留漕粮五万一千石籴买并仓榖碾办七万五千石内黔抚院改折六万石运黔二十万石自旧岁五月食费至今所存亦止一万余矣大举灭贼尚有未敷夫用兵二十万每人日给一升每月该米六万石以半年计之该三十六万矣此计口授粮断不可少者今米止有此数何以足食而痛恨黔变转加楚中物力已竭今米价涌矣仓榖尽矣转展思维惟有请留天启二年南粮漕粮一著势急呼天知  圣明所必不靳然南粮留矣水运至镇远历千里之险涛楚粮道事也陆运至贵州历七站之跋涉黔各道事也惟是黔中残破塞阻运夫亦不能多得黔道转运不前各兵无粮正坐于此黔不能运不得不借资于楚兵取之楚也饷取之楚也夫今又取之楚岂不为楚人疾首拊心第为  皇上封疆万不得已耳  上令该部详议
　　○巡抚云南右副都御史沈儆炌言水蔺通谋结连同叛计谓奢贼攻蜀安贼攻黔而东川乌撒暨沾益叛酋纠合寻武猂夷攻滇一时烽起维时臣东西两路进兵俱为贼阻虽不能大助于黔饷蜀饷而臣被发缨冠之谊则已竭尽无遗至于滇中臣调兵先期预备当东川逆贼禄千钟之攻寻高也则参将袁善知府周仕国知府王有德督土官沙源等兵杀退张世良之攻武定也则参将李思忠知府胡其总督土官禄溥等兵杀退设科等之屡犯曲靖也则监军副使黄似华同知沈仰督参将尹启易等兵杀退各郡幸得保全会城赖以无恙平夷沾益以次收复俱经题报谓内地渐清可分兵以救普安乌撒而不虞补鲊复逞犯亦佐犯越州犯罗平远近三四百里之间乞无宁处遂使寻甸临安等郡招集援普之兵未敢鼓行以向普安而罗平越州等处大有斩获詟服群丑则皆诸兵之力也此时川贵之事未敢料理而在滇言滇则夷氛渐息矣章下兵部
　　○升山东左布政使洪世俊为太常寺卿管少卿事
　　○升山西按察使李如桧为本省右布政使阳和兵备道
　　○赠刑部左侍郎白瑜刑部尚书荫一子国子生
　　○癸丑  孝和皇后忌辰遣新城伯王昇祭  庆陵
　　○江西道御史霍锳奏  皇祖  皇考于父子骨肉之际处变而不失其尝仁至义尽天下后世方奉扬懿美之不暇有何可讳若夫祸蕴于岁月之已深难发于居处之狎习情不及觉事不及防此亦先先帝适遭之不幸非有暧昧心迹难以显示于人者则亦何嫌何忌而必使  两朝实录强为乱贼迁就而大失其真乎如曰册立分封之后遂可无疑则张差之事宜不见于储位已定之日召对宣谕之遂可无疑则崔文昇等之事宜不见于大宝既登之时乃不幸而实有此事也此即善为讳者必不能为制挺原未入青宫泄补之药原非继女谒而进御也中外自有耳目臣民自有心知事苟皆真久而益著盖至逆局屡易总此线索一条而垂帘之觊觎复欲传曩者衣钵乾清久据真可寒心向非杨涟左光斗诸臣拚命力争二三元老维持左右  圣明在御恩义兼隆天下事且有不可知者至今每一追论輙致慨于乱臣贼子之犹缓天诛乃无端为开四面之网则臣之所大不角□羊也又其甚者三王并封一揭阴阳迎合于国本未建之时此固乱贼戎首久为人所唾骂而不齿者亦复比之洗日虞渊之辈则犹臣之所大不角□羊也抑臣于是而又有感于持论之不平者众也如熊廷弼刚愎自用致误封疆铁案已成千载不易诚宜速正刑章以快公论何必株连蔓引旁及多人王化贞身任封疆堕贼术内委而去之即怜才有心其何能以抚民款虏之微长掩其丧师失利之大辟又如辽阳之弓震孺与杨一桂陈王廷同论以疆事坏也白简森然谁能宽贷第思职在巡方纠核功罪者不识与封疆守御之臣当有分别否募兵之游仕任与何栋如陶朗先同议以糜饷多也招摇过里谁信其念毋受过第万余众之兵业已分发各处不识与倩觅游棍私贩军粮之贼臣又有分别否罪异而罚同非所以示惩也又如奢酋发难人皆裹足不前乃有奋不顾身之冯劳谦何以不与戴君恩等同沾特叙妖氛猖獗来斯行提一旅转战于广川东省之间所在皆有奇捷至今优叙等于发纵而厥初招选兵将之毕自严何以不与李邦华并入纪录功同而赏异非所以示劝也诸如此类不平莫甚焉乞敕臣工各捐成心以维直道使昭代信史耀日星以尝明千古纲尝与乾坤为不毁议论协平明之体赏罚合是非之公可也得旨实录纪载并封疆功罪已有屡旨本内有劳各官著该部查明录叙
　　○命御史张汝＜棥心＞管理屯田李时荣管理辽饷
　　○升四川都司佥书孙宣为四川松潘参将宁夏都司佥书罗九韶为延绥东路参将狭西都司佥书王国珍为宁夏西路参将浙江都司佥书陈元功为浙江温处参将登莱领兵守备陈谋为四川雅黎游击江西都司佥书方文魁为四川月□章腊游击甘肃巴暖三川守备丁孟科为甘肃巡抚标下游击延绥都司佥书王洪为狭西红水河游击
　　○甲寅  上御文华殿讲读
　　○命祷雨
　　○银酋两次鸠众西犯官兵迎击追杀先后斩首三百五十余级狭西总督李起元以闻下兵部知之
　　○湖广黄梅县乱民熊宜等谋据城为乱事泄知县钟吁俊尽擒获之抚臣以闻因请纪录吁俊并[蠲](触)该县钱粮章下该部
　　○起原任副总兵俞咨皋以原官管潮州参将事
　　○调潮州参将张＜棥心＞勋于香山
　　○升河南磁州都司佥书哈光显为四川建武游击湖广行都司佥书蒋吉嗣为松潘东路游击南京新江口坐营戴元贞为浙江巡抚标下右营游击蓟镇三屯营守备娄光生为神机九营佐击
　　○以恩诏释南京河南江广等处情轻罪宗睿煣等一十八名
　　○革原任西宁副总兵高秋狭西行都司掌印都司张鸣鹗仍行巡按御史提问追赃
　　○诏决奸细杜茂
　　○乙卯山东巡抚赵彦言部议邹滕二县全免加派二年郓峄曲滋四县全免一年钜野酌免一年之半京边钱粮不免第谓灾免京边无是例也臣思水旱之灾岁荒也岁荒则犹有旧蓄可接济有产业可变置责之办税谁曰不宜妖贼之变兵荒也兵荒则所在田产蓄积荡然一空救死不赡岂能供职若因国用匮乏必举全赋而徵之是以无地而代有地之粮一年而供两年之租鬻妻买子必不能完上虽不蠲下将自蠲邹滕为南北孔道漕运赖以转输又与徐淮错壤奸宄易于窃发倘比粮无聊之民纠惊魂未定之众复肆跳梁又烦戡定而咽喉要冲其堪在梗否乎祈如臣原议邹滕二县全免三年滋阳曲阜郓城峄县全免一年钜野量免半年不论起存一体通蠲至于曹州屡被妖贼蹂＜閵＞与钜野同惨应免加派一年普一视之仁章下户部
　　○升吏科给事中甄淑为礼科右给事中
　　○除侯补给事中许誉卿为吏科给事中孙绍统为户科给事中
　　○宣大巡抚右佥都御史王国祯称病请告不许
　　○加升河南按察司佥事魏士前为本省布政使司右参议仍管頴州兵备道
　　○甘肃总兵薛永寿自请率兵赴山海关  上敕谕褒美命作速前来仍著该部将一应责任事宜议妥速奏
　　○丙辰  上视朝
　　○  上谕阁臣向高卿居元臣辅政三朝持廉秉公忠端清慎朕悉鉴知况今东事未宁黔省蠢动正赖卿主持谋略岂忍称疾频欲求去值遇孟冬在迩即当表率群工共襄成礼何得卧病私寓致旷大典乎还勉强遵谕翌日即出入阁劻勷政务副朕眷倚延伫颙望至意慎勿有陈
　　○大学士叶向高又具＜锍-釒＞乞休  上优答不允
　　○赠原任南京兵部尚书顾其志太子太保荫一子国子生泰宁等卫夷人都指挥使主南台等进马补贺天启二年长至令节又朵颜等卫夷人都指挥使哈哈赤等进马补贺天启二年
　　万寿圣节各赏赐如例
　　○升蓟镇桃林口守备孟乔芳为遵化辎重营游击
　　○丁巳大学士朱国祚又＜锍-釒＞辞温诏留之
　　○登莱巡抚袁可立奏报登兵出海之期言登莱之水师实榆关之犄角臣与镇道图画者数月诸凡操练将士修验船只合并营伍简汰官兵稍有次第乃拔其尤者三千六百人俾总兵沈有容领之先发而副将李性忠所带家丁旧系辽左健士臣于三月十二日饯而送之嘱以相机进止以固榆关以联毛帅报闻
　　○河道总督户部右侍郎房壮丽中途称病请告不许
　　○升太常寺少卿吕邦燿为大理寺右少卿
　　○升山东右布政使程启南为本省左布政使狭西布政使司右参政秦士文为山西按察使云南按察司副使黄似华为本省布政使司右参政河南布政使司右参议苏光泰为湖广按察司副使
　　○琉球国中山王世子尚丰遣陪臣蔡坚等贡硫黄马匹先是琉球二年一贡万历间被倭残破掳其王诏停贡今十年世子请封请贡礼部议本国休养未久暂拟五年一贡待册封国王后另议从之蔡坚等宴赏如例
　　○予原任工部左侍郎丁懋逊祭一坛减半造葬懋逊山东沾化人万历八年进士初选余姚知县擢吏科给事中洊历户科都给事中抗＜锍-釒＞争国本忤旨革职为民  先帝登极起田间为太仆寺少卿遽升今官  山陵之役拮据尽瘁卒于官  上以懋逊国本建言佐部劳瘁赠工部尚书荫一子入监读书仍给祭葬如例
　　○命礼部左侍郎林尧俞充经筵讲官
　　○升广西按察使谢肇浙为本省右布政使补原任云南按察司副使李养质为狭西洮岷兵备副使
　　○升宣府滴水崖守备王应祥为宣府游击
　　○戊午兵部尚书董汉儒题称武途之壅也议者谓白丁纳汲沐猴而冠而鹰扬荐拔之士反以牖下老是朝廷不信功令而驱之幸门也以故科臣发＜锍-釒＞通之论臣部定掣选之规亦以武科世职均属王臣煌煌  天语自难中格乃才一再选而言不便者纷至今山西又见告矣查原＜锍-釒＞改缺者四用世职四用武科而三科武举及会举居二焉今各镇见任操守坐堡千总百总等官岂尽世职即世职中岂尽晓□凵□夕□夷情熟谙边务如黄明臣等者该抚第查以白丁纳级及他途入者汰之即世职中有庸懦无能贪黩已著者去之责令新选武科照劄管事惟冲边要堡夷汉久习者勿轻更更即新官已至不妨暂在抚道标下听用候缺仍细察某堡某缺极冲某堡某缺次冲某堡某缺近腹造册报部其极冲次冲者听各边抚臣酌量外其余容臣量人地相宜分别推用庶边政举而人情平矣总之封疆朝廷之封疆科目亦朝廷之科目精察以课其臧否虚心以决其用舍使捧檄而前者不徒委君命于草莽是中外所以相成即臣部亦不敢藉口用人之柄惟其所操有成心以轻世职也  上是其言
　　○升行人司右司副彭端吾为光禄寺寺丞
　　○加云南布政使司右参议管金腾道王之机南京光禄寺少卿职衔致仕
　　○加升山东都司刘永昌游击将军职衔
　　○己未升光禄寺少卿侯执蒲为太仆寺少卿
　　○升直隶太平府知府李若纳为湖广按察司副使管下江防道云南武定府知府胡其慥为本省按察司副使管临沅道永昌府知府曹景辰为本省布政使司右参议管金腾道
　　○升河南都司佥书张应乾为湖广掌印都司云南荞甸都司佥书薛继周为贵州掌印都司南直吴松游兵把总成大用为中都留守司佥书福建浯屿寨把总刘恒吉为浙江都司佥书南京大教场坐营韩昌言为江西都司佥书河南汝宁守备尚廷栋为湖广行都司佥书标兵右营坐营白鸣鹤为狭西都司佥书蓟镇罗文峪守备黄嘉禄为大宁都司佥书广西兴安守备陈壮猷为四川都司佥书广东总兵坐营高应毓为云南都司佥书
　　明熹宗悊皇帝实录卷之三十二
　明熹宗悊皇帝实录卷之三十三
　　天启三年四月庚申朔孟夏  上亲享  太庙
　　○是夜京师地震
　　○大学士史继偕又具疏求归  上优诏不允
　　○吏部尚书张问达又具疏乞休  上温诏慰留
　　○光禄寺少卿高攀龙奏臣观今日中外人心皆疑戚畹郑氏并及其昔日所用之人以为奴贼奸细已伏宫中一朝寇临于外奸发于内毙祸有不忍言奸细之说不必论其事之有无宜从人心所积疑者而角□羊之  陛下为餋性计亟当令归湖广原籍仍令带俸以示优厚至于李如祯一家交关郑氏祸延至今刘于简原招明言李永芳约如祯内应至于崔文昇当  先帝哀痛劳瘁不即诛夷谨止斥逐文昇复潜住京师意欲何为盖文昇素为郑氏腹心特当时失刑不及考讯今事急矣伏望立赐乾断将郑餋性一家发回原籍将李如祯崔文昇即正典刑则人心之危疑可释肘腋之隐祸可销得旨朕御极以来宫府协心禁庭安静外面如何妄生猜疑輙形章奏郑餋性若欲回籍当自行奏来保全国戚尔每当仰体朕心何必多言李如祯已问成狱并崔文昇朕自裁处不得牵扯  
　　○加升兵部职方司主事叶震生山东按察司副使职衔仍管赞画事
　　○加云南土官沙源为土守备世袭管理安南长官司事酬其捍御交酋之功也
　　○辛酉  上以朝仪不肃命礼部同该科及鸿胪寺官查明会典规则逐款申饬
　　○浙江湖州府知府杜乔林按察司副使仍管府事时湖  叶朗生谋逆就擒余党未戢士民保留乔林为善后计也
　　○巡按直隶监察御史潘云翼上言近据塘报东夷假道谋犯已有情形而西虏  乘机讲赏或阴与奴合亦未可知然而堤防总之在我修守要必先时以臣料逆奴狡计非装作西虏以窥喜峰之路必倡言假道以缓山海之防则关门兵马所当  为整顿至于喜峰诸口言之殊可寒心夫喜峰一口可通万骑夏秋恃河水作金汤冬来冻结即无所恃且青山口  家口董家谷铁门关处处皆冲本路主兵合马步应援官军仅六百有奇秋防分布合主客南北官军仅六千有奇若不亟议搜调严为设防傥误事机噬脐何及臣查通州营并中左右及镇守标下振威前左各营兵马共一万七千有奇而城操不与焉天津海防营并左右镇海标正选锋及江南水兵各营军马共二万五千有奇而城操不与焉似此多兵攒集一城坐食内地抑亦何所事事而方今边圉有警畿辅堪虞尚不为之协助应援乎合将通州左右两营与振威两营约兵九千余择本营一谋勇部将如王兴业其人佐之以雷起蛟统领赴防将天津标正两营与河南毛兵两营约兵九千余择本营一谋勇游击如周义其人佐之以骆举统领赴防二项军马合之近万八千各分防于中路喜峰诸口悉听镇臣王威调遣以至于东协则将蓟及深河芦峰新设官军调防于界岭桃林诸隘口悉听署协事梁柱朝调遣以至于西协则将密云振武营及顺义牛栏官军调防于石塘古北诸隘口悉听石匣镇臣孙祖寿调遣仍各将本路诸客官兵并敌台火器简搜而整顿之庶几三协其有备乎抑臣又有请焉三协原属一体旧制互相应援总隶三屯镇守居中而调度之顷以协守改镇遂至权并势分调度不行策应何望甚至烽火断隔畛域攸分非制之旧计之得者今后有警乃互相应援协力拒剿尤为今日蓟门要务得旨所奏深切边防该部作速议覆
　　○改新升山东布政使司右参政霸州兵备道王瑊于河南仍管大梁道新除大梁道右参政郑茂华分守河北道
　　○加升贵州参将杨洪震副总兵衔管总督标下中军事都司鲍钊游击职衔管总督标下右营事从督臣杨述中请也
　　○升山东加衔守备李在沐署都指挥佥事加都司佥书职衔管曹州新旧营兵马事从抚臣赵彦请也
　　○壬戌  上视朝
　　○命铸总理监军道关防给副使岳具仰
　　○命铸协守天津副总兵关防给副总兵毛有伦
　　○有盗入玄武门廊下潜匿缉获则游兵也诏禁地巡缉倍加严谨不得疏玩
　　○巡抚福建右佥都御史□周祚以红夷遵谕拆城徙舟报闻命该部知之按红毛夷者乃西南和兰国远夷从来不通中国惟闽商每岁给引贩大泥国及咬＜口留＞吧该夷就彼地转贩万历甲辰有奸民潘秀贾大泥国勾引以来据彭湖求市中国不许第令仍旧于大泥贸易嗣因途远□船去者绝少即给领该＜氵粤＞文引者或贪路近利多阴贩吕宋夷滋怨望疑吕宋之截留其贾船也大发夷众先攻吕宋复攻香山＜氵粤＞俱为所败不敢归国遂流突闽海彭城湖而据之辞曰自卫实为要挟求市之计然此夷所恃巨舰大炮便于水而不便于陆又其志不过贪汉财物耳既要挟无所得渐有悔心诸将惧祸者复以互市饵之彼拆城远徙故弭耳听命实未尝一大创之也
　　○兵部覆大同巡抚高第条陈二款一清理营务正兵一营以颛隶镇臣为院道体察之所独宽乃不肖武弁遂营之为窟矣今后责成总兵务不时体察某勤操练某废纪律某善恤士某惯剥军按季移会院道以便振刷一酌推将领边疆虏情非生其地者不习武科初至未免入地捍格自今酌量最冲次冲仍用世职以收轻熟之用近腹者兼推武科以试新发之硎俟其熟练边情渐次推用庶边地得人而世职武科并免遗珠之叹矣诏如议
　　○诏释江西禁宗谋墱多■谋走□曷
　　○升山东按察使李右谏为本省右布政使
　　○癸亥  上御文华殿讲读
　　○封宗室镇国将军以派等奉国将军寿鉥等镇国中尉以漍等各有差
　　○加宣府巡抚标下中军魏汝孝为游击将军从宣抚王之臣请也
　　○刑科左给事中尹同皋奏言辽左始终以战败非以守败为辽抚者惟是选将练兵以固人心扬军气保山海之巩固为第一义今斗鸣泰矢口而谭视奴酋若孤雏腐鼠欲弄之股掌之上知时事之可前而不知吾力之不能前愿鸣泰再□之也山海有警蓟门首当其冲为蓟抚者亦惟是选将练兵以固人心扬军气听山海之消息为第一义今岳和声抵掌而谭视用兵若弄丸承蜩别有不传之秘知吾局之当举而不知时势之不能举愿和声再□之也京营之典山海蓟门击首则尾应击尾则首应率然之势也京军虽积玩遴其精壮者而用之每万可得三四千人宜择一人焉假以便宜宽以时日俾整顿营务一年以后战守皆于此责成此非有大识力大胆如于忠肃者不能今日戎政留心及此欤伏祈敕谕督抚诸臣急行选练一切战守必实实有据以保无虞并敕兵部戎政树人除器简卒搜乘蚤图京师守御之具得旨兵事谋贵万全巡抚官责任甚重一应战守防御事宜著悉心调度仍与枢辅及督臣从长□确务保万全京营参酌旧制著实振刷一并申饬行
　　○赦四川狱犯黄金玉沈宪等先是奢难陡兴三已震恐狱囚率乘机叛逃独简州温江郫县狱犯黄金玉等执戈卫官效死不去事平束身归狱四川抚臣朱燮元以闻刑部尚书孙玮等覆言犴狴中有此忠义宜曲加宽贷以磨砺人心从之
　　○诏太仆寺发马价银三万解赴大同抚院预备天启四年本镇互市马价之用从枢臣董汉儒请也
　　○荫阵亡辽东分守辽海东宁兵备道右参政赠太仆寺少卿顾颐孙思源本卫副千户世袭
　　○甲子  上御文华殿讲读
　　○赠兵部左侍郎陈邦瞻兵部尚书荫一子入监读书
　　○大学士叶向高以病乞宽假且言贵州危急已极抚臣王三善欲请帑金三十万揆之事势不得不应  上谕以兵食军国大计俟卿出从长□确
　　○兵部尚书董汉儒等覆贵州总督杨述中疏谓黔围解而复急督臣蒿目于无饷无兵且援征播故事以请第播州捣巢不妨以持久困之黔则呼吸危亡万难停待征播当全盛之日兵饷自易凑手今各处民穷财尽调发一空若必待调兵满三十万而后举事此无救于黔而祸已中各边腹矣现在楚报兵五万粤西报兵二万余酉阳石砫土兵及黔之余烬应不下三万黔南亦屡报赴援谅不下二三万督臣宜急走庆远平越之间联三路声势通会城消息多方赴援出之水火前臣请帑金三十万尤恳  皇上慨发以解西南半壁之悬至督臣请令滇南镇守总兵沐昌祚移驻沾益州广西总兵纪元宪移驻泗城州湖广总兵马炯移驻偏桥以便进取以壮声援亟祈明旨申饬若逗遛误事责有所归得旨贵州望救甚急奏报见在各兵著总兵官作速督发移镇调度邻省总兵官提兵就近以便策应不得违误
　　○太仆寺卿柳佐以淮安扬州等府积欠马价数多冏藏空虚乞严敕各该地方刻期督催仍立限考成以儆积玩从之
　　○大学士朱国祚又引疾乞休  上优答不允
　　○起升通政使吴用先疏辞新命不许
　　○升尚宝司卿胡琳为太仆寺少卿
　　○升南京兵部中军参将鲁应魁为四川副总兵南直金山游击陆允升为神枢三营参将延绥柏林堡守备赵一麟为宁夏领军游击
　　○乙丑  孝端显皇后忌辰  奉先殿行祭礼遣宣城伯卫时春祭  定陵
　　○大学士史继偕又具疏乞休不允
　　○赠礼部右侍郎郭淐为礼部尚书荫其子士标入监读书
　　○加协守大同副总兵张鸿功署都督佥事东路参将渠家祯副总兵复巡抚标下中军游击陈国策参将原衔以大同抚臣高第之荐也
　　○治援黔将领贪懦之罪副总兵金汝佐以逗遛削职戴罪立功参将祁继祖以婪纵革任提问追赃
　　○户科给事中郭巩与科臣刘弘化御史周宗建方大任等互相奏讦巩言弘化等党熊廷弼谋为脱罪宗建等亦讦巩交结近侍魏进忠住其甲第巩上疏自理且乞廷辨  上切责巩等令大小九卿从公会奏
　　○礼科给事中郭兴言以朔夜地震疏劝修省得旨地震事关灾异钦天监官何不占候著该部查明具奏
　　○部议降灵台官孔文进俸二级从之
　　○复除原任福建道御史彭鲲化于浙江道
　　○升浙江衢州府知府林应翔为湖广按察司副使分守荆西道
　　○起原任狭西布政使司右参政傅淑训于江西管徽安兵备道
　　○升南直镇江城游击赵世臣为浙江金台严参将宣府旧游兵游击官维贤为延绥西路参将保镇白石口守备孙缵业为河南磁州游击蓟镇吉家庄提调孙桂为永平城游击
　　○丙寅兵部尚书董汉儒言薛永寿镇朔有年矣东事诚急而甘肃冲边与银锭歹成瓦剌史落赤等酋止一垣之隔比年斩馘既多虏必怀恨永寿欲戮力于东似有避难弛担之意宜令仍管地方以过虏冲  上从部言仍谕各边将材堪任大帅者该部当预咨各督抚官储选以备缓急不得止靠一人
　　○升四川布政使司右参政吴国仕为广西按察使山东布政使司右参政曹尔祯为本省按察使
　　○升山西布政使司右参政汪元功为山东按察使霸州兵备
　　○补考选御史李应昇为于福建道
　　○降补原任河南布政使司右参政周泰峙为山西按察司副使清军驿传道
　　○升蓟镇领兵守备刘芳美为石匣营游击兼管西路总兵中军事
　　○丁卯平辽总兵毛文龙塘报言职前后挑兵驾船欲袭金复等处俱为飓风阻回奴酋惧职乘虚捣袭分遣李永芳等各路设防仍遣奸细王世杰至皮岛诈降谋为内应约以五月举事为加衔参将唐尧卿发觉以将世杰枭示正法见今各兵已两月乏粮嗷嗷待哺乞赐兵饷接济登莱巡抚袁可立具疏为请且言各岛守冻淮兵已报开洋三山岛未发之众亦已陆续登舟总兵沈有容统率精锐于三月十二日出海舳舻相接奴酋胆寒但恐粮糈匮乏兵难用命乞敕该部及山东布政司将应用钱粮速行给发  上命兵部知之仍谕海上传报情节虚实不得发抄兵部尚书董汉儒上言奴谋叵测总该在该镇密侦探防奸宄若能得彼中真消息暗结辽人之义勇者为我内应一举歼奴足称奇绩若犹未也或且广屯种以足食厚抚恤以附众相机观变务出万全不然实著既疎虚声未可长恃也愿抚臣与该镇熟思之  上从部议
　　○巡抚郧阳右副都御史蔡复一条陈实政内二款一曰坚久任升迁太骤毋论送往迎来伤财劳民且本官之设施苦无究竟下吏之手足动有掣妨甚可惜也臣谓凡守巡道以二三年为期知推以四年为期即调简再任者亦可以二年外为期于人情似诎而于地方甚便然行久任之法必先自抚臣始一曰重外吏宋之宰执往往出为监司或治州郡本朝刘忠宣大夏辞太仆寺卿而就参政臣思尽天下艰钜之政事兵刑赋役无不从州县起手者而所以倡率综核全赖监司郡守二官不从此察吏安民决无太平之路臣愿铨部之重此官而为此官者亦自慎重盖必能破此重内轻外之绩习使豪杰精神皆自奋于民功则国富兵强乃可旋至而立有效耳又陈郧事最切者一曰核军屯郧之单弱甚矣增兵增饷既难轻议臣谓当练军为兵而以乡兵佐之郧阳卫清出实操军一千余名因军核屯因屯求饷盖屯军强半转佃为豪家所据追而夺之彼亦何辞而军户轮房人无恒役过手随卖徒扰无益臣只令承种者充纳粮需每名量衣甲银给本军户内壮丁入练其种绝者不拘军民责令屯一分出壮丁一人入练庶屯种不至累军而其余资足以赡军似亦简便而可通行者也一曰修城池臣躬阅郧城高仅丈五尺全无敌台北面逼山此城守三忌也前任守道李成名创议增筑而束于时诎计城费非数千金不足今据荆州府报奉户部摉括无碍银共一千七百余两乞将此准臣委官修城支用不足者容臣于近年饷银裁省余剩凑足兴工庶一劳永逸可备不虞之患得旨所奏切深时务内称久任之法当自巡抚始尤得肯綮该部记著其余俱与覆行
　　○巡抚贵州右佥都御史王三善备陈贵州危急乞将偏玩督臣移驻平越为声援仍速调猛将精兵使其勒限前来毋再如杜文焕薛来胤辈藉病息肩得旨总督官调度进援已有屡旨兵将等事该部既与覆行
　　○升湖广按察司副使杨廷筠为光禄寺少卿
　　○以防海道中军许定国平妖有功加游击职衔管登莱巡抚标下中军事新升万全都司佥书周洪谟加都司职衔仍留管文登营守备事兵部覆从巡抚袁可立之请也
　　○河州参将严奇武固原东路游击任佳胤俱革任回卫狭西巡抚吕兆熊劾其婪纵也
　　○荫援辽镇阵亡副总兵罗一贵男俊杰为本卫副千户世袭
　　○戊辰  上视朝
　　○礼部尚书盛以弘上言入春以来正月初三日甲午夜火星犯房宿北第一星二十三日甲寅[晓](晚)刻月犯键闭三月初五日乙未夜月犯毕宿右股北第一星十八日戊申未时风从东南巽方来扬沙有声虽占验不一总属咎徵近于四月初一日庚申夜二更复有地震之异考地震之繇阳伏而不能出阴迫而不能升于是宜静而动乃阴阳之象中国为阳夷狄为阴君子为阳小人为阴法宫明廷为阳左右近习为阴民物熙皞为阳闾里愁叹为阴今孟夏纯阳用事正长餋万物之候而顿有此异不悉占验若何徵应识者已怀漆室之忧矣若祈祷虽举而雨泽未沛二麦立稿尤臣等所蒿目而焦思也伏乞  皇上斋心凝虑默感  玄穹敕下臣部行文武各衙门以本月十八日起至二十二日止青衣角带朝参办事共图修省以弭天变疏奏  上责以弘回话大学士叶向高等言以弘所陈灾异当此中外多事之时似不宜张皇太过摇惑人心惟是入春以来亢旱祷雨并前星月风霾诸灾季终一并具奏修省此其一念谨重之意若其本内阴阳一叚乃前代占验家言从来灾异疏中无不称引且止言左右近习原无屏去字样若以本内引用字句责令回话震惊陨越何以自容似非  皇上新简典礼之意臣等即当传示  圣意令其循省疏误颂戴  天慈于  皇上敬天戒礼大臣之体两得之矣  上览辅臣奏乃不罪以弘第责该监失于占候该部司官竟无觉察命降二级调外任用复以辅臣向高等申救准司官照旧供职不许仍前怠玩部事
　　○巡按广西御史贾毓祥疏论王三善狃于龙里之捷骄而自矜藐视安酋以致陆广河之败数省兵饷损亡殆尽封疆之事岂堪再误乞将三善罢斥听勘急推才望有谋略者更代料理仍敕令总督及邻省巡抚各官协力应援毋使蔓延得旨王三善已令策励调度总督及邻省巡一体论叙
　　○都察院左都御史赵南星条奏其一曰臣院中之事无大无小皆令河南道查议任不啻重向来臣等自行劄委一为外差所夺便如无轮之车请以后改为题差专心宪务不与它差干涉一年而代容臣等选其巡方有声公诚明练力能任怨者推举二员请旨点用其二曰臣前疏言人心未正必先以  陛下之德意教诲之而后可绳以法今自奉旨之后通行各处按臣未及一月其竣事在先者即未闻教诲者也容有为人所误滥举贪酷之吏昔不知而今知之者似宜许其自行简举以为夕改之劝如恬不为意咨访详实则臣无所辞怨矣其三曰往时御史必三差考察无过者方咨吏部推升京堂至万历末年考选候命者久而不下按臣有三五年不得代者于是咨升不必三差自  圣明莅祚未下者尽下望代者即代矣而人心玩愒不可复振往来过家皆求宽限画绣逍遥流光迅疾有一差而遽议升者曰俸已深矣使畏此简书者瞠乎其后是宽限为餋俸之术而急公乃拙宦之道也令三差之例纵难猝复亦必两差已满咨访称职而后计俸议升至于六科之与各道事体逈异而升迁必欲同时不无掣肘以后惟科一道二如数移咨前后似不必拘  上命俱如议行
　　○工科都给事中周士朴等上言顷者提督苏杭织造太监李实岁改奉旨归监一疏大概欲侵权抚按辖制有司凌虐机户惟所欲为而后快臣科以为渐不可长曾有参驳下部惟是详绎明旨尚未归一而地方各官不无踌躇观望之意乞敕该部行文浙直岁改叚疋系未归监者仍令按臣验解有司参劾属礼并不干预如是则有司得其职抚按得其权而该监亦受行所无事之福得旨织造已有屡旨内外各官当协心集事何必纷争且敕书谕诫甚明该监自无过当若地方官有意挑激致启衅端责有所归
　　○遣太常寺少卿魏应嘉往邹县致祭  孟庙
　　○巡抚云南右副都御史沈儆炌上言滇南遐荒万里兼以水蔺交讧东西路阻人人视为畏途已至者投劾而思去未来者裹足而不前非破格鼓舞无以激人心条陈七款一方面积劳优以京堂开府一升迁流转兼移名邦善地一司道历俸宜照边例三年加升二级一郡县行取勿概平迁课最者列之华选一察典宜恕如临安同知杨道臣等均以循良罹幽黜宜与昭雪一凭限当查如副使陈继芳等力求一差以规避竟不赴任一铨除宜就近滇南之官先尽川贵人材然后及于别省部覆如议  上命著为条格务在必行
　　○遣御史钱士贵巡视京通二仓
　　○升江西按察司副使姚若水为广西布政使司右参政
　　○改新推狭西永泰城参将苑攀龙为河州参将
　　○升遵化辎重营都司佥书刘保为固原东路游击浙江松海把总张震为浙江游兵游击
　　○革中都留守司佥书成已回卫江西巡抚房壮丽劾其原任行多裂简也
　　○己巳大学士朱国祚十三疏乞休得旨卿忠亮清勤受知  皇考简佐朕躬属以时事多艰赞襄密勿猷劳茂著倚任方殷乃连章控陈情词恳切勉从所请成卿雅志著加少傅兼太子太傅荫一子中书舍人遣行人护送驰驿归里加赐银一百两彩叚四表里大红纻丝坐蟒一袭称朕优礼至意卿宜为国爱身善自调摄伫俟召还以究大用国祚疏谢并辞加恩  上谕加恩示眷宜祗承不必辞
　　○赠原任广东道监察御史沈裕为太仆寺少卿裕当  神庙时巡视南城妖书事起力正皦生光之狱以保全善类功在国本故追赠之
　　○升云南临元参将施翰为神枢营副将湖广郧阳巡抚标下都司佥书许自强为湖广镇筸参将南直泗州守备齐大宾为云南荞甸游击凉州卫试百户唐明世为甘肃河西备御都司
　　○庚午  上御文华殿讲读
　　○旌韩庄王妃董氏慈节韩王亶睿贤孝赐敕建坊如例
　　○荫原任兵部尚书顾其志次男绍诒国子生
　　○补考选御史温国奇于狭西道
　　○升山东按察司副使徐从治为本省布政使司右参政分巡济南道山西按察司副使都任为四川布政使司右参政分守川东道
　　○升保镇沿河口守备吴梦金为南直镇江游击
　　○革延绥安边营参将孟应徵职行巡按御史提问以其纵军劫掠酿祸边民也
　　○改建援辽死事副总兵罗一贵祠庙于甘肃赐额旌忠
　　○予援辽死事辽东分守东宁道兵备参政顾颐祭一坛
　　○辛未大学士叶向高等复请亟发帑金三十万以济黔急  上以内频发将尽命官于内库摉括十万两再于邻省措处十万著南部协济十万作速解赴军前经管员役不许仍前朦冒侵欺仍传示该部严行各省直将逋欠金花银两勒限速解前来接济急需不得专靠请帑以误军机
　　○宴暹罗国来朝贡夷人
　　○辽事之告急也光禄寺少卿管工部都水司郎中事李之藻言制胜莫先大器臣访知香山＜氵粤＞夷所传西洋大铳为猛烈神器宜差官往购但虽得其器苟无其人铸练之法不传点放之术不尽乞行文粤中制按将练器夷目招谕来京合用饷廪从厚支给事下兵部移文徵取至是两广总督胡应台遣游击张焘解送夷目七名通事一名傔伴十六名赴京听用
　　○兵部尚书董汉儒等言＜氵粤＞夷不辞八千里之程远赴神京臣心窃嘉其忠顺又一一阅其火器刀剑等械俱精利其大铳尤称猛烈神器若一一仿其式样精造仍以一教十以十教百分列行五卒与贼遇于原当应手糜烂矣今其来者夷目七人通事一人傔伴十六人应仿贡夷例赐之朝见犒之酒食赉以相应银币用示优厚臣等尽试其技制造火药择人教演稍俟精熟分发山海听辅臣牧用  上俱允行
　　○甘肃总兵薛永寿以辽事告棘枢辅议调西兵上疏言愿典臣素抚循之内丁与夫各镇所调将士报效于山海或将臣调赴阙下以备缓急驱使  上嘉其忠勇令兵部议责任事宜具奏
　　○巡按贵州监察御史今升太仆寺少卿史永安揭叙文武诸臣保守危城之功文臣则监军驿传道佥事徐清等武臣则总兵张彦芳屯田都司佥书黄运清等乡官则原任四川建昌道参政潘润民等死事则毕节道副使申在廷都司方策乡官督兵知县杨鸣高等又言监军学道刘锡玄固守于前易节于后始终判若两截功罪各不相掩乞付廷议章下所司
　　○工科给事中杨所修上言贵州危困乞罢庸懦督臣杨述中以旧抚臣李橒代之  上命该部看议具奏
　　○改尚宝司司丞蔡毅中为国子监司业署本监印信
　　○壬申  孝懿庄皇后忌辰  奉先殿行祭礼遣彭城伯张嘉猷祭  昭陵
　　○改行人司行人秩从七品行人张讷等援给事中中书舍人例以请也
　　○湖广麻城县新建驿于道观河裁黄冈县主簿一员蕲州仓官二员以其费充之麻城距黄冈一百五十里道观河其适中之区也
　　○准原任大学士赵志皋荫一子中书舍人
　　○起原任太常寺少卿程绍仍原官
　　○调狭西布政使司右参政王家祯于山西分巡冀北道
　　○癸酉  上御文华殿讲读
　　○玉牒书成荫内阁大学士何宗彦子敦季朱国祚子大定史继偕子延暠俱送监读书
　　○大学士史继偕又以人言引病乞休  上优诏慰留
　　○赠原任吏部左侍郎汪伟为礼部尚书准其曹孙徐州知州心渊陈乞也
　　○户科给事中罗尚忠上疏请追复建文年号庙祀仍乞表章当年死事诸臣  上谓诸臣已经  皇祖建祠表忠不必纷纭陈奏
　　○升工部郎中路周道为湖广布政使司右参政清军驿传道
　　○升四川道御史杨鹤为大理寺左寺丞河南道御史易应昌为右寺丞
　　○升江西布政使司右参议陆梦祖为南京光禄寺少卿
　　○甲戌廷试天下岁贡恩贡生员取上中卷各有差
　　○大学士朱国祯再疏恳辞新命  上温旨趣之
　　○荫南京户部右侍郎孟餋浩男应祥国子生
　　○升太常寺少卿武之望为大理寺右少卿
　　○升尚宝司司丞刘定国为本司少卿户部主事陈一元为尚宝司司丞
　　○升兵部车驾司郎中张国瑞为山西布政使司右参政分巡冀宁道
　　○拟山东平山卫指挥同知袁德纯重辟仍革世袭巡按御史王一中劾其贪酷杀人也
　　○乙亥兵部尚书董汉儒言驿递之皮困至今日极矣辅臣条奏诚有激乎言之  皇上明旨严切尤轸恤民穷之德意无柰行未及期人心渐玩各部寺假托借差移咨臣部接踵而至当此征调四出之秋轮蹄往来供亿繁苦窃恐营差乘传者祗图身家之便罔念民膏之艰乞  天语再加申饬得旨驿递疲累已极屡经严禁通不遵行好生违玩以后借差分差尽行禁革有违旨具题的即行处治其非奉旨驰驿及会典开载官概不许滥给勘合即显要衙门地方不得阿狥事法一体降黜必不轻贷
　　○兵科给事中沈应时疏论黔事以为黔之所患不在无兵而在无饷饷之所患不在折色而在本色即本色之存镇者约有十万目前之患尚不在无米而在无运米之夫今既奉有明旨责成督抚巡按严行该地方官协济儧运自当遵奉惟谨顾其间有不可不急议者据湖广布政司报称节次分解黔蜀者已盈九十二万六千一百六十余两今查抚臣李橒在围城经年所用之饷疏在御前似未尝分毫用楚再查抚臣王三善疏称自用兵以来楚饷实解到军前者共十二万五千有奇其余皆属拖欠楚以为实解黔以为拖欠不可不急议查催者也援黔之师必方略素定据旧抚臣李橒按臣史永安条议其言急著在疏龙里清平饷道除河中蔚兴重安等处恶苗蜀兵捣红岩以牵蔺滇兵捣乌撤以牵安效良粤兵繇泗城复普定楚兵移住偏桥以牵各叛夷使疲于奔命然后能灭此朝食计非设五省总督不可彼中督抚如朱燮元何士晋蔡复一皆足胜其任史永安以百练才猷备尝险阻即以近省巡抚之任优之必有大造于地方李橒先事虽失绸缪而临难尤能固守条议黔事晓畅机宜岂宜听其解任至于抚臣王三善所请猛将精兵若第循资论俸而以不诣夷情不识地理者聊且应之必无幸矣此尤枢臣所当熟议者也三善身在危城自当为固守计在督臣杨逑中宜急移平越为三善计在邻省唇齿相依督抚功罪一体尤当厉兵秣马早为全黔计者也再查合省土司忠顺者多助逆者少怀观望者强半宜有宣谕敕使明指顺逆之路详开祸福之门令知畏威怀德不敢身为戎首此亦激劝之大机也得旨所奏著该部议覆宣谕各土司已有屡旨敕谕著马上赍去
　　○升原任山东按察使徐梦麟为南京太仆寺少卿
　　○升南京刑部郎中洪时蕃为江西按察司佥事管屯田水利
　　○丙子赠原任南京兵部尚书魏养蒙少保荫一子国子生
　　○升户科都给事中韩继思为太常寺少卿
　　○升户部郎中王继美为山东布政使司右参议沂州兵备道
　　○丁丑升尚宝司少卿洪瞻祖为太仆寺少卿
　　○补考选御史翟学程于河南道谢奇举于四川道
　　○叙抚夷功加副总兵钱承勋都督佥事复原任抚夷总兵王牧民职衔以加衔游击张定为实授游击守备高应岳麻登云各加都司佥书行边兵部尚书王象乾荐之也
　　○荫四川死事重庆府知府章文炳男理六为漳州卫左所副千户世袭
　　○以乏饷裁冗员淮安府知事训导各一员邳州儒学训导一员沐阳县县丞山阳县河泊各一员
　　○戊寅  上视朝
　　○兵部奏黔黔事再亟旧按臣史永光疏陈彼中危急之形与救急之著极其详切今言兵则舍催督三路之外更无别法然报起程几万几千纸上之貔貅耳须各今勒限到黔如过逗遛不到者将领听督臣提问仍祈严敕各省抚臣督促星赴以解然眉言饷则除留楚兑南粮及楚新饷外不足尚多舍请帑更无别法伏乞允臣三十万之请如数发部即令户部亟行近省将应解该部钱粮如数兑完刻期解黔毋稽时日迩吃紧尤在通运道＜锍-釒＞新添龙里之道则会城通疏兴隆清平之道则平越通节节咽喉著著要害非以宿将提重兵镇之不可今责令总理鲁钦领施溪兵二万急翦何中蔚以去龙里之梗为会城之援责令总镇张彦芳招募铜兵合所部及新调兵约可一万往来偏兴清平一带以防孙家坟重安等处恶苗之窃发而为平越之援然滇黔之气脉宜通也责成总兵麻镇督泗城等兵复安顺约会将领许成名土官于腾龙等相机定计堵截罗沙诸寇以通滇黔之路蜀黔之声息宜接也敕谕四川参政戴君恩速提兵二万恢复遵义屯驻于此兼防诱伏以扼水蔺之交若滇南屡奉援黔之命沾益一带乃黔接坏可听安效良出没而不行剿乎则整兵秣马或从间道或出不意以朴效良以约师期镇臣沐昌祚之责不容缓也若四川督臣与滇粤抚臣辅车唇齿必不作秦越之视至贵州采粮之说尤兵家所戒采之于诸苗是坚其叛也采之于居民是甘为戎也愿督抚严戢将士毋蹈覆辙又接旧抚臣李橒揭帖内称兵之堪用者独铜兵奇兵亲兵余乌合之众不足恃今铜奇亲兵死亡略尽贼所畏者惟滚牌子定番州药弩手及鸟铳百子铳应令加衔守备江映及把总范之茂等精募三四千不足则招铜仁都匀天邦等惯习弩手充之又借两广铳手令之教习新兵尤便其滚牌则招威清平坝普定一带责成窦官堡把头萧国宝等就便精募不足则借两广团脾手千人助之今两广见有援兵可备调度浙中道远召募为难技精饩优在督抚酌之臣又闻觊里土司杨氏有举人杨世芳者已列科目可就羁縻至蒙诏新添邻司乐平等司不尽助逆若能多方以驭之以土夷攻土夷且悬厚赏以待必有应者是在督抚诸臣联络操纵结之以威信运之以机宜庶事可济  上命俱如议行
　　○改光禄寺卿曹珍为太常寺卿
　　○革通州参将刘尔化孟兆职任提问追赃巡按御史倪应眷劾其剥军自肥也
　　○以牧地灾伤蠲蓟州及香河县应徵天启三年分草场租银
　　○起原任光禄寺卿李本固仍改管少卿事
　　○己卯巡抚延绥余自强条上边务四款一交代之法宜核边镇所制盔甲器械及火药等项平时之成造既艰临阵之需用甚急奈何任将领侵没今后必先为籍记如遇新旧交代须查验明白方许离任或有短少径坐新官侵欺追陪庶责有攸归一内丁之数宜裁此辈鲜衣怒马嬉游浪荡多人未获一人之用而一人每兼两人之食流弊何及应定其限制总镇二百名协守八十名参游四十名坐营守备十六名永为定例额外暗增者许诸人首讦容臣等参处一占役之滥宜清各营将领占马占军诸弊臣已严行清革至于总镇正兵一营设官军四千一百余员名而各卿官占役至八百一十名占粮至一千一百九十余石几不可问今后须尽数清出归镇臣钤束训练不许倚藉规避虚冒者同侵欺边储论罪一总镇之选宜慎令甲文臣回避原籍而武职何独不然彼其亲故之干泽则法不必行者有之田里之营私则利不忍割者有之今后遇推择大将之会必力行易地之制则怀局犹或可救固圉不患无人兵部覆议以闻有旨著为令
　　○大学士督理军务孙承宗奏今日之事复土与守关自合并议而守关此兵复土此兵工夫亦合并举臣妄谓关门系天下安危而兵马先尽守关又谓守宁远乃以守关而兵马兼图守宁远然意在守宁远臣敢以关外二百里情形详细言之关外南偏为官路自八里铺起历宁远城堡十有二台六十有六抵中左为二百七十里北偏为边自铁场堡历永安迤逦而东抵椵木冲锦州界有边堡二十一座而鉄场高台兴水三堡为大铁场与高台相去十八里系抚赏贵英哈喇侵等三十六家夷人市场兴水系抚赏拱免市场旧皆有兵五百而前屯之背阴障三山营中后之三道沟锦川营沙河堡次之兵皆有三百有奇其中前之永安前屯之平川瑞昌中后之新兴中右之黑庄仙灵小团宁远之新安白塔寨儿山与夫中左松山寺长岭山椵木冲共十四堡又次之兵二百有奇或百有奇台一百二十六座地与西虏为邻见今辽人聚田兴作则西虏当防台堡当守除守备窦承功以兵五百守铁场堡都司杨友诚以兵七百守高台堡广宁卫指挥张弘谟以兵三百守永安堡外尚需兵可五千马可一千各总兵又议姑分南路兵以守御官戍边堡护田作其南路则关以外八里铺旧设千总填配军四十八名后西虏俱欢喜岭讲詟关门外时有劫掠臣令量移中前其防守官岳汝穆以兵五百屯练于中安人口可千余北与铁场堡相呼应仍议筑芝麻湾为堡以柯仲炯兵一千五百再益之半且屯且防更筑虎龙峪三道关以内护关门为奇兵施西洋大铳东至中前三十里路傍台七今以参将杨应乾领兵三千驻中前所葺坏庐为防安插兵民百万余人其地近关门西虏方抚赏于此最称要地似与宁远外之中左更吃紧东至高岭驿十二里台有三高岭驿旧设驿官一(员)千总一兵五百至前屯卫十八里台有四今以备御杨松桥领兵五百马百匹安插人口可三千余属彰武营辖更议以都司杨楫管游击事领精兵三千以内护关门外为前屯之后劲专主应援盖规以外沿途城堡筒直无授犄角故欲设兵于前屯之西以侍援而仍欲于前屯之四隅择地如龙潭岗建土堡据高临水设奇兵与城中为声势今以副总兵赵率教辽兵五千陈兆兰川湖兵四千驻前屯卫城中兵民共五万余人民田城南官田城北城颇阔大兵民诛芧理败垣覆之为居而八署城郭渐以修葺登城四望地尽可守可战东至石河铺十五里台有四而直北三山为冲至沙河驿十五里台有四今以前屯指挥杨绍芳加守备领兵三百驻守石河台仍日以五十人防叶家台而先修葺其台下为羊马墙立营房十余间其沙河驿额设驿官一把总一兵五百东至中后所二十里台有六而直北有狮子口为冲以旧加衔守备谢锡荣招军丁四十八名战马四匹为守今议增兵五百马一百驻其中属肃武营安插人口可三千盖地当前屯中后之中为要害而西虏出没亦前卫之前矛其中后所土肥而城小南去海三十里东去觉华五十里有河横其东可通海而南为闸可深以为险今以参将鲁之甲领兵三千三百三十二员名往为防仍给工料银六千以葺城池安辽人约令简壮丁为兵次为工又次为田东至东关驿十八里台有五而三道锦川与高台之抚夷为冲今以备御高如嵩领兵一千马百匹驻东关驿可安插人口三千东至曲尺河铺十二里地当中后中右五十里之间为要地而直北庙儿山为冲今议姑从中右拨兵三百统以千总马二十匹驻曲尺河铺与东关相为呼应以分应两中东至中右所十八里台有五而直北黄土台为冲中右所去海与辽愈近去宁远可三十里地似中后冲亦相若抚臣以参将王楹领兵三千马一千以理修葺耕凿为安插计仍如中后发银为资粮从海上以给安家人口一万有奇东至曹庄驿十八里台有五而黑庄窠仙灵寺小团山处处为冲今以加衔守备吴守礼统兵一千马一百驻曹庄驿安插人口可万余又议以萧升管游击事统兵三千马步各半专习火器弓矢为应援兵以当宁远之后劲遥与汤泉首山之兵为犄角东至宁远十二里台有二宁远旧有参将一中军千把七兵一千八百城独北面未新今且增土于内其公署尚有存者西虏拱兔部夷幕其中给例赏谕以勿毁城庐夷脱帽谢随登首山跳海跨王□空珑山望灰山寨子城诸要害繇庐山横跨西南迤荒草中夜半仍抵中右所看得首山去宁远可五六里高可三四里而横直可四五里而去海平地可十里北接王□空珑山可里余旧有敌台抚臣议以胡为宁将兵三千为屯田于首山南以限胡马议建修旧台立羊马墙以当大道之冲仍议灰山之马鞍内择要为台堡南望觉华岛三山连踞若与首山相招邀而灰山连王□空珑与首山相为内护南则大海繇东来觉华弯环宁远水甜地肥有金冠祖天寿两将屯兵可三千城去海可二十里而中途有汤泉堡可筑与宁远相犄角濒海有龙宫寺亦可堡与汤泉相应而据海有势北望寨子山尚远议驻兵三千防西虏遂为宁远左腋仍于城东北当王□空珑山之西为堡以护如汤泉而首山之＜土幻＞可伏可奇抚臣议令徐应垣领兵五千驻宁远与金祖二将犄角臣令姑练兵于内仍令夫寿厚筑城垣工城之日计可安插六七万人宁远东至□□只树铺十八里台有四而边堡有五皆冲东至连山驿十二里台有四连山驿旧有驿官一千总一兵五百五十东至中左所十八里台有六今以左辅领精兵三千马二十驻中左所为哨探辅先领壹千五百而甲马不备臣特一一给之东至高桥铺界十五里台有三至锦州界台止而高桥有铺官领铺兵民中左拨兵十名了火自□□只树东五十余里止安左辅哨兵余与未议盖关城东前屯兴宁远为两大城可屯聚而宁远当先据以良将统重兵而仍以骁将统水兵从觉华而北贼抵城则我之水兵当浇其后而宁远之兵当击其酋汤泉珑山与首山之伏可攻其胁而曹庄寨子山更为远势盖此地有兵而又从四卫皆蚁舟皇鹿间以东通西贯待声息既连使可远图而贼且狼顾孤疑且宁远去官二百余里我据之则内联四卫外呼鲜人便可雄视河东傥贼一据之则势险节短中外人心不无骇二即今西虏据为瓯脱而久置不理将东西俱为我害兼以辽人欲复其土目今旧赀且穷而内方无地可耕无屋可居出则可耕可屋择一人为兵便可借养一家而修城治田皆需民工又可以无用为有用盖臣与诸臣苦心悉力安排出关之计即在安排城守之中日计守即日计出议令以四部兵将轮流出防大将亦时出以搜猎射打但臣久以衰病驰驱今更病矣目今春防事竣乞放归里少得歇息得旨览奏知卿分布防守各有次第具见安攘大略卿以辅弼重臣久劳于外朕甚轸念但封疆事重中外倚赖永宜言去还安心视事以副朕意
　　○南京刑部尚书李养正＜锍-釒＞辞新命温旨趣之
　　○庚辰自广宁失守都城戒严时议欲仿于少保分练之法挑选营兵以三总兵各隶万人又设坐营前锋守备等官分营操练巡视京营礼科给事中彭汝楠上言营卒之疲羸久矣其习弓马称骁锐者仅有选锋壮丁二万余如必营营挑选以成一军则三大营必致空虚且臣观近日分练之法部署队伍器械击剌俱无能有加于三大营之旧而徒多此一番举动耳目不专心志不一欲求其密反以得疏至于营地之纷更则又有大不便者故事五军营居中神枢神机两营各居东西今以东营为分练之地而以神枢杂于五军之中又以分练之余杂居标左标右纷纭错综莫可究诘觉不如仍旧之为便也章下兵部具覆如科臣议诏罢添设练兵官停三部总理仍谕戎政重务宜设法用心整理如仍前疏玩责有所归
　　○升太常寺少卿顾造为大理寺右少卿
　　○辛巳命翰林院修撰庄际昌编修傅冠简讨丁乾学同编修张翀编纂六曹章奏
　　○国初定班军之制河南山东中都凤阳诸卫春秋二班更换入直者计十六万承平日久渐缩至四万乃所谓四万者大率包揽雇募入直不时至即至而奸旗游棍展转冒替茫不可诘兵部员外孙学诗极陈其弊欲乞折班银以募壮丁谓岁可省度支银三万两行粮一万石兵科署科事给事中周士朴请两年代班一年入卫使饷清而军亦不乏巡视京营礼科给事中彭汝楠及协理京营戎政兵部左侍郎张经世都察院右副都御史朱光祚力言其不可且陈救弊之策诏下部议兵部尚书董汉儒上言诸臣之言折班者皆有激乎其言之惟是  祖宗立法良有深意三百余年入卫之军未可一旦议撤无已则协理及科臣所陈救弊之法有可采行者请撮要言之欲救起脚出途之弊则科臣所言清籍伍核年貌慎委官重责成宜议也各处道臣以备兵清军为名宜令先事清查某卫某所原额军若干今实军若干凡势豪影占有军而若无军与户绝丁尽无军而尚有军者彻底清出其老弱不堪者即于余丁选补所报花名班册逐名点验年貌疤痣当堂亲注造册送部以凭比对领班员役必慎选廉勇将领有徇情滥委者罪坐经管道臣所当申饬者一也欲救冒点之弊则科臣所云严伍结预综核宜议也班法五人为伍十五人为队伍长队长互相觉察而总束于劄付官及领班都司以后行该卫所印官取同伍保结状印封付劄付官投部其有年貌疤痣不对或中途脱逃不即举发者同伍及队长连坐领班及劄付官隐匿不报者罪亦如之年终举劾即以军到多寡为据所当申饬者二也欲救脱操领银之弊则科臣所云惩京棍革打点禁科敛宜议也班军逃亡多因猾弁狡旗渔猎多端而京师债主尤为诸奸之窟赴操则债主代雇放粮则债主包领应行五城兵马及巡捕衙门但系积年放班亟行拘捕若卫所官扣克安家禁察责之该道若各书役需索尝例觉察责之各衙门所当申饬者三也欲救守班团练及勾补不到之弊则科臣所云定操法复守提均大粮宜议也操应责操之实点名之后即分壮弱二等强者俾习击剌弱者俾应工役不许买闲其器械火药等费酌量支发制造完日造册送验操时照册领出操毕照册缴还春秋不到班军臣部咨行抚按逐名勾补有老病缘事真者姑每名量追旷班银三两造册数解臣部另贮以备缓急至如团练之军应有行粮以收班之日为始放班之日为止按日算粮逐月关支病有医药没有棺敛吊死问生以示优恤所当申饬者四也夫虚军追粮以清冒蠹即司官折班之意也实军勤操以鼓超距即练臣简并之意也臣所以折衷群议者如此  上命依议申饬有违玩者从实参处不得以虚文了事
　　○工部尚书钟羽正等条  陵工六事一议专任谓管工各官宜久任责成勿轻代以致推诿一议工程谓土石诸工宜坚厚久远勿欲速以致易坏一议实用每日上工收料务从实查记十日清算一次使钱粮皆得实用勿致虚冒一议催解各省直拖欠数多议差官急行催解违玩者据实纠参其铺□积欠万余亦宜设法比追以济工用一议事例前者三例并开长奸滋竞今议停屯司但于缮水二司开纳例银专管工程不许别项支用一议协助凡内外各衙门有自愿捐助者不拘数目即行解部臣等籍而优叙之至臣部四司所贮皆先尽  陵工其别项年例不急之需俱候工完支领即内庭供应营修亦在所缓  上谓各款有禆  陵工俱依拟行其内府钱粮照旧解进
　　○升太常寺少卿郑三俊为都察院左佥都御史协理院事太仆寺卿张五典为南京大理寺卿
　　○升光禄寺卿饶位为大理寺卿
　　○差行人路名区护送大学士朱国祚回籍
　　○壬午  上视朝
　　○命铸钦差查勘兵饷官关防给吏科左给事中李春烨又铸湖广督饷道关防给按察使杨楷
　　○大学士史继偕复以人言求去  上慰留之
　　○总督狭西三边右都御史兼兵部左侍郎李起元以病乞休  上优诏不许
　　○升刑科左给事中尹同皋为户科都给事中
　　○癸未  上御文华殿讲读
　　○荫原任工部尚书王佐男缵爵国子生
　　○给故巡抚辽东都察院右佥都御史李植祭一坛减半造葬
　　○授续考选叚国墇北科给事中候缺填补
　　○狭西巡按御史高推阅视参劾诸弁部议原任西协副总兵今升甘镇总兵薛永寿原任文县守备今升京营参将李廷秀原任永安堡守备今升京营参将马德原任红崖守备今升车驾营都司罗九韶原任清水守备今升镇夷游击胡应武俱革任回卫永寿仍行巡按御史提问追赃
　　○甲申与原任刑部左侍郎白瑜祭一坛减半造葬仍谕礼部详慎题覆
　　○巡视厂库给事中杨所修等言中国长技惟火药一种近且有转输之夷者欲防奸弊须严运解敬陈四议一曰分运有程往日委解硝黄军器等项每一时尽发以致堆积布散莫可究诘宜令该部司官酌量多寡分为几运鳞次追随庶道途不至壅滞一曰验运有单往日委解止给一批至沿路有沉匿逗遛等毙何凭稽考宜每运各给单所经过州县驿递照数点验即于单内明注某月日时运到某处庶情毙便于稽核一曰押运之差役宜多往时所解物料多少止委一人以致顾前失后今议一运即委一人管领庶有专责一曰酌运之车骡宜定军器之重大者必须大车装载小且轻者则以骡驮之该部宜分别酌定不许随便权宜而车户又必须本人亲往无得雇倩庶身家念重不致以法纪为尝  上命如议严行违玩者参奏处治仍着抚按官一体遵行
　　○荫大学士朱国祚孙茂暐中书舍人
　　○升太仆寺少卿王远宜为大理寺右少卿
　　○起升原任尚宝司少卿卢逵为本司卿
　　○起原任广东布政使司右参议丘懋炜为江西布政使司右参议分守岭北道
　　○升都司佥书娄可教为通州右营游击
　　○乙酉  上视朝
　　○以纂修乏人命吏部行文与各该抚按催取翰林院差假告病等官前来供职
　　○兵部尚书董汉儒等以澳夷教演火器条上事宜三款一防奸细教演之所行巡视御史委兵马司官时时巡绰毋令外人闯入窥伺漏泄一重责成演习之人行戎政衙门于京营选锋内精择一百名令就各夷传授炼药装放等法仍以把总二员董之朝夕课督不许买闲怠事一议日费夷目通事傔伴诸人日给务从优厚俱于先年钦颁皇赏支剩银内支给应用硝黄物料器具估价买办  上是之
　　○抚抚贵州得代李橒具奏新抚王三善解围之功如望洪涛而投足睹烈焰而引手非有一叚血诚侠骨谁能强之夫以数月迟留之兵捷发于一旦及龙里而贼不知及□坡而会城不知可不谓奇抚臣一书生耳将孤军深入而不顾苗仲之截不虑糗粮之乏可不谓险出奇冒险以二万师当十余万众屡战屡捷岂尽天幸倘如臣所云立志之一发机之迅坚定之识敢勇之气决策之审者非耶伏乞  皇上褒扬优异专任责成仍敕谕抚臣集思广益用谋勇之将兼用练习之将收一战之功并收万全之功而各省催兵催饷毋以畛域掣其肘一时小胜小败毋以议论挠其成则不负新抚一番之敢战亦不虗臣等经年之苦守矣得旨王三善解围奇功岂得轻议着益殚猷略以保封疆不必因人言介意
　　○李橒又以死事诸人前疏未备者续请恩恤言安顺军民府推官徐朝纲新任即署府篆适值安酋之难被执骂贼而死阖门二十余人屠戮甚惨其时普定卫掌印指挥黄明重闻变仰天痛哭遂自缢人称为文武双烈广顺州知州郑鼎贼至人劝之走定番鼎叹曰吾守土官也义当死之与土官金灿同坐为仲贼陈良所害吏目胡士统亦被贼执不屈而死龙里卫被围城中士民或逃或降独训导刘三畏兀坐萧斋遂遇害原任守备刘皋领兵守龙里与贼格斗众寡不敌伊子武生刘景武闻难赴救并死之人称龙里三刘威清卫指挥丘述尧平坝卫指挥金绍勋俱以号召把兵被贼掩袭父子皆死坝阳把总简登讨贼兵败被执见贼不跪骂贼而死此弁义烈尤为一时之冠乌撒卫指挥管良相蔺酋之变臣召之听用标下密策奢酋安酋必相继而反议招兵积粮为固守计后良相以祖母病乞假去又泣曰乌撒孤城且与安效良相讐水西有难祸必首及逾月果如所料乌撒既破良相自缢而死此外如贵阳乡宦知县周思稷原系白纳司土官之族人皆疑之思稷忿恚不难杀身自明御史刘述祖妻罗氏事姑最孝姑在围城病亡围解之后述祖抱病尝德有劝罗氏往问者泣曰姑柩在堂宁死不去后有经纪甚丧者柩得所而后就道过龙里值苗出劫罗氏正色斥之慷慨婴白刃而死臣前过龙里又访知云南已故吏部主事陈爰诹柩归抵本卫为安贼所劫毁其骨骸伊子咸厚恸哭死于柩旁且闻咸厚母王氏随赴火死嗟嗟徐朝纲等死于忠罗氏死于节陈咸厚死于孝皆一时表表可以流芳百世乞敕部院查访从厚优恤以维风教以植纲尝得旨据奏死事诸人情甚可悯著与酌量褒恤
　　○罪弁管大藩自归就逮督理辽饷户部右侍郎毕自严＜锍-釒＞请未减诏禠其职发至沈有容处听用立功
　　○调广西永宁参将郝肇元为南京兵营参将广西柳庆参将王慎德为南直金山参将
　　○丙戌大学士叶向高等条议时务四款一任事乏人今天下贤才岩穴毕摉曹署填塞额外添注数倍正员称极盛矣而东西有事无一人出力担承榆关之役非阁臣孙承宗挺身自请将束手坐视从来文学词臣不与军旅今急而借才矣乃中外诸臣可遂委责于承宗恬然不置念乎古之才臣受一面之寄辄有以自见即当艰难危困之秋亦能设法措置如李抱真之于泽潞张咏之于益州韩世忠之于楚州孟珙之于襄阳皆不岁月间化贫弱为富强今之督抚仗钺建牙专制一方盖合古节度制置抚按并为一官任何隆重每一缺出咸翘然欲见其奇及至受事多告苦穷地方有急一缕一粟皆仰给朝廷岂古今果不相及乎此臣等所谓任事乏人也一钱粮欠清国家定制岁入租赋原足供用徒以弊孔溃漏冗蠹侵渔遂至空乏年来重以东西军兴骚然繁费主计之臣策无所出臣等窃以为宫府一体若肯彼此通融公同会计尽捐不急之务毕杜旁出之蹊锱锱两两悉佐公家当充然其有余惟是因循既久振刷为难臣等疏庸不能遽得之  皇上若在各部则兵饷之出入茫无的数独不可一稽查乎各省之解纳假印假批无从对质独不可一严核乎开纳之事例半入奸胥棍徒之橐如近日南北监所发觉仅百一耳其在它曹皆官吏朦胧共相容隐独不可一摉治乎各衙门之冗胥冗役蚕食公家所损不赀独不可一裁减乎关津之榷税贤者固少染指不肖者半以充橐今议者欲复抽税诚为不便独不可就旧税酌量再行加增乎今日最急无如财用则其最重无如理财之官彼典礼之清闲铨枢之华膴以优尊处优则可矣奈何驱度支之贤者稍有才名即窜入其中而升转之迟速高下又大相悬绝重其所缓而轻其所急将何以劝剧曹而奖能吏乎此臣等所谓钱粮欠清也一诏令寝格人主所以临制万方在出令耳故曰令出推行又曰令行禁止如上令之而下不应则人主之权失而何以为治臣等观近日旨下往往有该科留滞不即发抄抄而该部不即覆覆而又奉旨矣而仍不行也旧岁广宁失后曾有旨令该部将行过事件逐月奏报不完者该科参奏今将一年未见部臣之报与科臣之参也其行之省直者抚按不能得之司道司道不能得之郡邑即勒限回奏亦束之高阁虽有考成之法无奈何也古称六卿率属  皇祖曾亲洒宸翰悬示诸曹今此义不明朝廷处一属官则堂官不自安堂官自处一属官则群然起而诟之以为怪事矣上下相习以苟且舍容为长厚惇大令安得行而法安得伸此臣等所谓诏令寝格也一风俗日浇昔苏轼论宋事谓一官而三人共之居者一人去者一人而伺之者又一人以臣等所见伺者何止一人如巡抚缺出至更三四人而犹不定其他善地羙官莫不皆然甚至坐席未温又图他徙虽恬淡无营之君子世自不乏然十人竞而一人恬则恬者亦不能自立窃恐其波流茅靡之无纪极也今日官愈多而事愈不治皆繇躁竞之为害诚使以竞官之心竞事则何事不可为以让事之心让官则何官不可做是在主爵之臣力奖其恬静而深抑其讲嚷抢者庶几其有瘳耳此臣等所谓风俗日浇也乞敕下该部留神裁择得旨览卿等奏具见谠论忠猷深切时弊近来躁进成风无人任事奸徒积棍侵冒钱粮全无查考其各衙门奉过旨意亦玩视不遵科道官只泛漫条陈此等关系事务并未见纠参职守何在著该部院将奏内各款逐一详议上紧覆奏施行不得延缓
　　○礼部尚书盛以弘引疾乞归  上谕留之
　　○给故太子太保南京兵部尚书魏养蒙祭九坛造坟安葬
　　○旌表孝子陈荣等六名节妇杨氏等七十七口烈妇史氏等二十五名贞女张氏一口烈女俞氏等五口巡按御史郑宗周各具＜锍-釒＞上闻部覆从之
　　○升广西右布政使谢肇浙为本省左布政使起原任四川布政使司右参政杨邦宪为狭西布政使司右参政榆林东路兵备道
　　○升广东按察使杨莹钟为广西右布政使
　　○丁亥  上御文华殿讲读
　　○命谢雨
　　○以  郊祀伊迩一应仪物命所司豫行整理至期严肃供事
　　○总督贵州杨述中奏言臣接粤抚何士晋遵旨援黔一咨见其部署道将调度兵食俱有次第乞敕士晋无变前局一意援黔以奏肤功得旨广西援兵著该抚严督道将作速前进不得延缓
　　○大学士史继偕又具＜锍-釒＞乞休  上温诏留之
　　○升甘肃巡抚右佥都御史徐养量为南京兵部右侍郎
　　○升四川按察司副使徐如珂为太仆寺少卿
　　○升延绥镇靖营参将汪济民为凉州副总兵甘肃镇海堡游击沈应时为延绥定边营参将
　　○起用原任遵化道副使高捷褫职闲住顺天巡抚李瑾劾其行浊言清也
　　○戊子  上视朝
　　○大学士史继偕复具＜锍-釒＞乞休温旨慰留之
　　○夺户科给事中郭巩御史周宗建俸各三月时吏部尚书张间达等会议巩等互讦事情言诸臣涵餋未深言之过激不可谓之全是而心各为国亦不可谓之全非乞  皇上俯赐优容与之自新仍再为申饬俾之各修职业共济时艰  上谓科道官互相攻讦成何政体本当重处姑从轻罚俸以后当仰体德意如再违玩多事必不再饶
　　○贵州巡抚王三善塘报大水塘之捷我兵阵斩助逆渠魁宋万化擒其妻丁氏及其子女歼其伪军师刘洪祖等总督杨述中以闻章付兵部
　　○述中又奏自两河失利我兵收保而龙里咽喉为何中蔚占据臣移书黔抚檄行镇道先攻龙里而何中蔚败走臣密布道将遣发官兵繇重安江孙家坟杨老冲一带将群苖相机剿抚运道肃清一时道将贾勇用命祈敕部立案事平一体纪叙  上命兵部知之
　　○援辽总兵官毛文龙奏援兵不至乞饷不继目前匮乏已极乞将臣所请兵饷军器敕下兵部及户工二部作速议处给发以救危急  上从其请
　　○朝鲜国王李珲为其侄李倧所篡乃藉称彼国王太妃顺臣民之心以废昏立明令议政府左议政引弘者等移文总兵毛文龙乞为转奏其词称本年三月内奉王太妃教旨谓光海君珲自嗣位以来失道悖德罔有纪极听信谗言自生猜隙不以予为毋戕害我父母虐杀我孺子幽囚困辱无复人理屡起大狱毒逋无辜先朝耆旧斥遂殆尽政以贿成昏墨盈朝赋繁役重民不堪命不特此也我祖先祗事天朝殚竭诚悃无敢或怠而嗣王珲忘恩背德罔畏天威督府东来义声动人策应不诚未效同讎神人之愤至此已极何幸大小臣民不谋而同合词举义咸以陵阳君倧仁声夙著天命攸归乃于今月十三日讨平昏乱已正位号以嗣先先王之后彝伦攸叙宗社再安咨尔政府备将事意具奏天朝一面咨会督抚衙门以凭转奏朴弘者等亦言珲失道悖德委不可君国子民陵阳君倧乃昭敬王嫡孙自少聪明仁孝有非尝之表王异之养于宫中属意重于诸孙今者人望所归王太妃克顺人情俾承先绪文龙揭报登州巡抚袁可立上言李珲袭爵外藩已十五年于兹矣倧即系亲派则该国之臣也君臣既有定分冠履岂容倒置即珲果不道亦宜听大妃具奏待中国更置奚至以臣篡君以侄废伯李倧之心不但无珲且无中国所当声罪致讨以振王纲傥为封疆多事兵戈宜戢亦宜遣使宣谕播告彼邦明正其罪使彼中臣民亟讨篡逆之贼复辟已废之主若果李倧迫于妃命臣民乐以为君亦当令其退避待罪朝廷徐颁赦罪之诏令其祗奉国祀如国初所以待李成桂者此又不得已之权也
　　○礼科都给事中成明枢亦言宜敕该部速议责问之檄不失正罪之体仍一面敕登抚以细讯属国之情一面谕枢辅以详□讨逆之举诏付部议
　　○革原任浙江总镇坐营孙锡爵及升任浙江都司李甘来职永不叙用仍将锡爵提问追赃以巡按浙江张素养劾其贪纵不职也
　　○遣御史张师孟巡视京营
　　○升山西左布政使李应魁为光禄寺卿
　　○起升原任四川布政使司右参政陈采为南京光禄寺少卿
　　○升尚宝司司丞麻僖为本司少卿
　　○升四川叠茂游击刘崇礼为云南临元参将蓟镇曹家塞游击张万春为大同威远堡参将宣大总督标下都司佥书张万祥为固远东路游击
　　○己丑大理寺添注左少卿范济世上＜锍-釒＞乞加封选侍言  先帝顾命谕封选侍李氏为贵妃臣时以都给事中待罪吏科实与闻之即  皇上登极诸臣请封选侍  皇上谕礼部进仪注来看未尝不欲封选侍也迨后议论纷纭  皇上震怒选侍与皇八公主移居一号宫旋有回禄之变火起于外延烧于中天意人谋俱不可知今史馆弘开使修  实录者书之曰  上欲封李氏为贵妃已择吉具仪  上崩  太子停封不予并八公主移于一号宫旋有火灾宫毁则天下后世将谓  皇上为何如主乞敕下礼部加选侍之封位以慰  先帝在天之灵移公主于别宫以全骨肉之爱得旨朕体  皇考遗念选侍八妹礼待供赡有加  累朝家法具存加封自有时制且朕未尝册立何云太子停封其原住宫毁根因自明何疑人谋见住慈庆宫何云一号范济世诞妄要君或有受人指使情节著回将话来济世上＜锍-釒＞认罪得旨朕思慕  皇考礼待选侍宫禁内事皆处分停妥范济世轻率妄言姑不深究
　　○调南京太仆寺卿丁启浚为太仆寺卿管西路验烙少卿事
　　○升四川行都司佥书陈廷对为广西柳庆参将延绥左营都司佥书崔崇胤为甘肃抚夷游击大同正兵营都司佥书徐卫国为洪水堡游击
　　○论套虏入犯失事之罪原任延绥总兵杜文焕原任宁夏总兵魏世德原任都司萧倬原任游击麻继志原任参将张应昌原任副总兵马允升王果俱革职文焕逮问世德等行巡按御史究拟
　　明熹宗悊皇帝实录卷之三十三
　明熹宗悊皇帝实录卷之三十四
　　天启三年五月庚寅朔
　　○礼部尚书盛以弘再疏乞休许之命驰驿归
　　○吏部请给殉难诸臣诰敕以慰忠魂以彰风化山东辽海东宁道右参政今赠太仆寺少卿顾颐四川下川南道按察司副使骆日升下川东道副使李继周今俱赠光禄寺卿四川顺庆府同知郭象仪今赠光禄寺少卿叙州府同知熊嗣先顺庆府同知洪应科重庆府推官王三宅巴县知县叚高选南溪县知县王硕辅桐梓县知县洪维翰四川乡官原任巩昌府同知宋柱国今俱赠尚宝司卿长宁县主簿徐大礼郫县儒学训导赵恺今俱赠重庆府同知桐梓县典史黄启鸣今赠重庆府通判诰敕命共十五轴
　　○巡抚贵州右佥都御史王三善具疏报捷言臣自解围以后分兵渡河因采浮粮为贼所乘是以有陆广河之失安酋探知纠党复谋内犯臣先其未集遣游击祁继祖参将王建中等分道进兵一捷于莲花＜屯土＞而龙里路通再捷于青岩而定番路亦通又捷于姑荡革而宋万化旋就擒四路既清苖仲争附邦彦大惧不敢复肆猖獗第据险自守而已大都逆贼伎俩有限第恨我兵力不加更苦粮饷不足若得四五十万金一时解到不旬月间可募苖仲精兵十万夫此十万兵皆系土著不烦跋涉之劳一便也自食其有米粮不须代运二便也道路习熟深知地利三便也我成指臂贼丧羽毛四便也计人给饷毫无虚冒五便也或者患夷情叵测不知省围未解之先苖仲畏安酋故附安酋省围既解之后苖仲于酋远而于我近故苖仲附我况又啖我之利谁不乐从即有反侧我夹汉兵而用之其孰敢生心乞先敕湖广抚臣于布政司库中不拘何项银两借解五十万必有以制逆酋之死命得旨据奏黔省屡战多捷道路颇通著会同总督官尽心调度务保封疆粮饷已有屡旨还著该部确议具奏
　　○巡抚贵州王三善又奏广西援黔监军周世匡参将王慎德等官兵乘夜私逃四川援黔副总兵秦明屏等亦复效尤逃去乞将周世匡等重加议处秦明屏重加惩治以责后效得旨周世匡等已有旨秦明屏姑留用著策励立功以赎前罪
　　○升广东练兵游击方戡之为南直金山参将浙江掌印都司陈云龙为广西永宁参将
　　○辛卯起用南京太常寺卿李维祯自陈乞休  上以维祯词林宿望新经起用著即到任供职
　　○壬辰顺义王卜失兔等遣头目补进鞍马弓矢等项赐敕宴赏如例
　　○赠原任日讲官礼部左侍郎兼翰林院侍读学士张一桂礼部尚书荫一子国子生准孙生员志瑄陈乞也
　　○升工科右给事中刘弘化为刑科左给事中吏科给事中周之纲为兵科右给事中
　　○起原任山西左布政使韩策仍山西
　　○调洮氓副总兵徐永寿为延绥中路副总兵古北参将吴尽忠为延绥东路参将
　　○癸巳兵部尚书董汉儒等奏罪弁管大藩津抚参其挟粮私遁登抚参其逗遛糜饷臣向有＜锍-釒＞请令登抚戮之海上而饷臣之救＜锍-釒＞至饷臣惜大藩未始不重国法拟下臣部逮问  皇上悯其畏法自投薄禠职衔令赴军前自效臣以为不下法司一讯无论法纪凌夷即大藩亦何颜面偃然士伍之上又臣部前＜锍-釒＞并参张思任孟淑孔行提未解祈明旨诘问一并逮处施行得旨管大藩已有旨张思任等著遵前旨严行提究
　　○刑科给事中解学龙摘参山东招练道刘国缙所报赈银谓其历历侵欺当严追还帑仍乞罢招练官其各兵在登者隶之于总兵在莱者隶之于参将严为约束毋致涣而无统  上命赈银著差去科臣勘明回奏各兵依部议分管
　　○遣御史彭鲲化巡按顺天杨维垣巡盐两浙
　　○营军以迟散月粮为词鼓噪于总督戎政恭顺侯吴汝胤之门上命严查首恶治罪汝胤再＜锍-釒＞求斥谕以用心整顿营务不必辞
　　○升河南按察使戴熺为广东右布政使管屯田水利江西布政使司右参议张京元为四川按察司副使分巡上川东道工部郎中韦国贤为广东布政使司右参议南韶兵巡道
　　○甲午端阳节赐辅臣叶向高等上尊珍馔
　　○起原任通政使仍管光禄寺卿事赵健为南京太仆寺卿管少卿事
　　○改兵部主事王时雍为尚宝司司丞
　　○原任吏科右给事中以年例升河南按察司副使汪庆百引病恳乞原官致仕部覆许之
　　○乙未浙江道御史彭鲲化上言朝鲜内变国王李珲一旦为侄所废彼先自乱安能助我况无君之人岂肯倡义效顺且为倭□与奴连若举朝鲜归顺奴酋毛文龙必难久居牵制无人奴得安意西来无复东顾之忧矣今日远侦探查奸细制火炮三事实为急著宜募敢死之士探奴情形勿止凭逃回之口奸细实繁有徒宜谕内之五城外之有司挨查摉捕容隐不举者事发连坐而后戎狄不伏于肘腋中国长技火炮为上今澳夷远来已有点放之人宜敕当事者速如式制造预先演熟安置关外庶几有备无患臣因是而请内操之当停焉天子有道守在四夷备虽在近而尤在远内操不过护  圣驾驾不轻出设此何用宜以内操之费操练营兵以守京师更练关兵以守山海固门户乃所以固堂奥也得旨所奏修边诸事著内外各衙门著实料理内操原不糜费不必渎奏
　　○南京江西道御史陈必谦奏  祖宗之法纪必不可坏士绅之廉耻必不可捐如亵污  太庙之吴应琦其被谪不与王心一辈同也胡然不因廷荐不自部推而卒得复故官  祖宗朝有此法否陪推蒙点之姚思仁昨经内计南北交章赃迹满案胡然而顿陟宫保之荣  祖宗朝有此法否辱人贱行之孙杰三禠犹轻例推何枉且去后未闻舆论之推毂而忽有传奉之京堂  祖宗朝有此法否愿  皇上饬法纪以破私交俾诸臣人知自爱至近日辅臣史继偕啧有烦言而蒙面趋朝自若也愿  皇上亟允继偕之去  上责其枝蔓求多姑不究
　　○大学士史继偕因南京御史陈必谦指及具＜锍-釒＞乞休  上温旨慰留令勿介意
　　○南赣巡抚右佥都御史唐世济引疾乞休许之
　　○加升四川遵义府同知张起鹗为本省按察司副使
　　○丙申  孝宗敬皇帝忌辰  奉先殿行祭礼遣成安伯郭邦栋祭  泰陵
　　○赠原任顺天府府尹沈光祚工部右侍郎荫一子国子生准承重孙沈循陈乞也
　　○改福建泉南游击赵颇为浙江都司掌印
　　○升浙江运粮把总陶廷璘为四川行都司佥书
　　○升怀来守备田时秀为山西行都司佥书黑谷关守备王统为万全都司佥书
　　○丁酉  上御文华殿讲读
　　○刑科给事中解学龙＜锍-釒＞荐文武旧臣文臣许维新周著王伉许鼎臣阎世科徐九章邹维琏黎国器李自蕃等武臣萧如薰白兆庆李光荣李怀信等乞立推起用诏下部议
　　○命铸杭州府管理缉捕关防
　　○升光禄寺少卿刘洪谟为太仆寺少卿
　　○戊戌  上视朝
　　○荫原任兵部左侍郎陈邦瞻男良马□秦国子生
　　○升湖广布政使司右参政卢瑛田为河南按察使礼部员外郎石维屏为河南按察司副使分巡汝南道
　　○己亥  太祖高皇帝忌辰  奉先殿行祭礼
　　○广西道御史宋师襄追论罪珰刘朝言朝自夤缘脱狱之后日夜与沈＜氵隺＞密画为固宠计＜氵隺＞以募兵为朝外护朝以内操为＜氵隺＞内援渐而兵柄在握遂谋行边幸天牖  圣明一旦发觉屏逐南京今朝虽去恐其窥隙再图进用乞将刘朝罪状昭示中外所蓄内操之兵即为解散以清近忧凡为朝所倾陷之正人如王纪邹元标等或复其原官或明为昭雪以为守正之劝其为朝所加膝者如姚思仁孙杰辈或禠斥或谕戒以为鲜耻之防至如无赖赀郎为朝作合如陆宗本庄士元等仍速行驱逐毋为清明之祟得旨刘朝横肆诈财已经处分内操原有旧制且稽查严密不必疑虑陆宗本听吏部议处庄士元著行抚按官严行拏解
　　○大学士史继偕又具＜锍-釒＞求归  上温答不允
　　○荫原任刑部左侍郎白瑜男养元国子生
　　○升兵科给事中杨维新为工科右给事中
　　○庚子大学士督理军务孙承宗以病乞归  上以山海重地堪代乏人谕令慎加调摄黾勉视事以副倚托仍特遣鸿胪寺官宣谕赍赐银币大红织金蟒衣及酒米猪羊等物
　　○诏礼部会司礼监官拣选净身男子
　　○以河决尽蠲睢宁县天启元年二年各项钱粮
　　○升饶州府知府钱继登为江西按察司副使提督学政
　　○调副将管狭西总督中军事孟国用为洮岷副总兵狭西总督左营游击李成先管延绥参将事福建中路游击陈奇伟为本省泉南游击
　　○升宣府四海冶守备吴延祚为甘肃镇海堡游击甘肃山丹堡守备周世显为延绥左营游击
　　○辛丑仁宗昭皇帝忌辰遣南和伯方一元祭  献陵
　　○大学士叶向高等奏适蒙  皇上发下今年二月传免南京守备进鲜旨意一道臣等举手加额不胜欣颂所停祗一食用赏赉品物而车船员役等费所省不少伏读谕旨念及东西交警调募以来驿递疲累困苦差官往回骚扰仰见  圣心计虑周到无时无事不念时艰在昔人君有一言之善却一物之微无不书之史册传之后世矧兹盛羙可弗布宣当即传示中外仍载入起居注此后还望  皇上凡百政令即例不传发仍命该监传示臣等以便记注
　　○巡按四川监察御史张论＜锍-釒＞报永宁之捷逆酋奢崇明父子败走红崖积聚尽焚殄灭在即  上曰览奏知贼平有期朕心甚慰其益督发兵将奋勇擒剿务获元凶及早戡定有功文武将吏人等事平破格优叙
　　○总督四川朱爕元亦以捷闻  上批答如前旨仍奖朱爕元调度之功
　　○巡按贵州监察御史侯恂奏逆酋狂逞肆毒于黔者至矣然而百年逋寇一旦扑灭此非黔之独力所能办也计必滇兵出曲靖以断贼之臂川兵出遵义以扼贼之吭粤兵出泗城以冲贼之胁而后陆广鸭池可以长驱直进而得志于酋顾界滇粤咽喉之间者普安安南等卫也爰自会城被围安顺一带尽遭蹂躏臣方心念各卫幸存可以呼吸滇粤而制贼之要害乃普安又报失守矣普安失而唇亡齿寒安南危若朝露能无为普安续乎臣于是而叹逆酋之未易□口十回□也顷者督臣闻粤抚议欲撤兵将伯助予不胜殷殷共济之望故既措饷银接济复有＜锍-釒＞请  天语叮咛速催粤兵援黔仍敕沐启元亟领大兵直下盘江如再迟延容臣纠劾遵义一路臣前议川中总兵移驻其地而以节制听之黔督惟庙堂断而行之得旨黔省协援已有屡旨这所奏粤抚督发道将并沐启元领兵策应著上紧行催不得迟误四川总兵移驻节制等事该部即与议覆
　　○升礼部左侍郎林尧俞为本部尚书兼翰林院学士
　　○升大理寺少卿李若星为都察院右佥都御史巡抚甘肃等处地方太常寺少卿梅之焕为都察院右佥都御史巡抚南赣等处地方
　　○加赠原任光禄寺少卿涂杰大理寺卿
　　○升宁夏东路副总兵董继舒为挂印总兵镇守甘肃等处地方
　　○壬寅巡按直隶潘云翼奏关城虽左负山右滨海为畿东一大形胜然峙流相距十六里而遥中间尽属漫衍平坦之地彼雉堞即以时修而乘障全在人力且一片石诸口处处要害其可虞又不专在关城然则徒恃天险而夸张地利者诬也此关门之情形也向闻广宁四面受敌原不易守宁远去关二百里余觉华岛与首山虽水陆相望尽可设奇制胜然必自八里铺由中前而前屯而中后而中右而宁远与铁场堡芝麻湾虎龙峪狮子口中间卫所鳞次须步步填实南北堡台犄角须节节应援孰是正兵奇兵孰是前矛后劲如辅臣看详一＜锍-釒＞所称图关以外又不撤关以内方可以雄视河东而恢拓辽左而无奈城垣屋舍一烬无余迄今玄兔尽属穹庐黄壤已成瓯脱规画伊始措置维艰然则股掌全辽而几席宁远者诬也此关外之情形也据臣耳目所及始知榆关不能一日离枢辅而枢辅不可一日去榆关者乞下谆切之命笃留辅臣在关视事以俟异日召还庶武功益有成效而重镇保无他虞  上谕以已遣官慰留命该部知之
　　○巡按贵州监军侯恂条奏军中币窦当严革者四事一禁虚冒一禁观望一禁逃溃一禁扰害又言分路进剿事属各省岂容以秦越视之合无假臣事权一应紧要机宜酌量处分并得便宜从事仍乞特赐敕书以便奉行  上命各款俱如议行各省调兵不遵约束成何纪律其文武将吏听监军官一体督催查劾不得违玩
　　○以天气暄热命徒罪以下犯人各减等释放又以恩例免犯人邢进风等枷号
　　○南京工部尚书张辅之＜锍-釒＞辞新命不允
　　○升文选司郎中路升为太常寺少卿提督四夷馆
　　○癸卯  上御文华殿讲读
　　○革援黔练兵都司佥书李师沅职行贵州巡按提问具奏以总督杨述中劾其纪律无闻致营兵逃溃也
　　○革征南都司汪负龙等七员职行贵州巡按御史提问正法以狭西巡抚孙居相劾其募兵沿途骚扰需索也
　　○甲辰  上以撰写裕妃册文赐辅臣叶向高等银币各有差
　　○礼科都给事中成明枢言近日乞恩太滥本科彭汝楠停止之＜锍-釒＞已奉旨俞允不意徼幸之徒垂涎不已伏乞  圣明严饬  上谓滥乞已经屡旨严革以后再有渎奏的著参究处治
　　○廷试天下岁贡恩贡生员取上中卷各有差
　　○礼部尚书兼翰林院学士林尧俞＜锍-釒＞辞新命不允
　　○改工部主事范凤翼为尚宝司司丞
　　○乙巳  上视朝
　　○山西道御史吴甡奏今日逆奴鸷伏于关外安酋跳梁于黔南  皇上宵衣旰食再三敕谕者惟此兵饷一事乃主兵者不筹饷主饷者不筹兵不知兵与饷原非二事主兵主饷当同一心今既互相推诿如某处请兵兵部不问有饷无饷而增兵矣某处请饷户部不问有兵无兵而增饷矣故有财已匮竭而兵部益兵不已民已困穷而户部加赋不已一岁出入之额未见清查各边增减之数未经销算负国家而误封疆莫此为甚尝考宋臣范镇之说以为度支与枢密兵民财用当互关通臣谓今户兵二部宜仿而行之总计各边镇兵若干原额几何今增若干减若干应用饷几何旧饷若干新饷若干一岁清数触目了然有无通融互相□确至于赘员冗食作何澄汰逃兵盗饷作何追究占籍逋赋作何查核每季清筭逐年结销计兵定饷节饷养兵亦宜关会辅臣使知兵饷之数孰急宜增孰缓宜减量入为出以制国用即有意外之虞额外之费时加剂量协力筹筭如此而后精神贯彻庶几有济于国因举今日糜饷者三事一谓铸钱一节岁留淮课十万计自开铸至今四年于兹矣奸□猾胥弊蠹万状所进大内铜钱每年万缗皆非出之羡余司铸者以万缗为口实而以四十万金为漏卮一谓太仓金钱出入无数至有不由堂劄不经科道挂号徒供吏胥积棍之乾没一谓内外各仓之余米司庾者加意节省岁可得二三十万石乃借之市惠半以供衙门各役之赏赉其不肖者同于市贩或以偿铺户之包办饱一已之囊橐乞自今以后著为令凡司财赋者不论在外在内以节存多寡分别才品贤者不次优擢与礼兵二部一例升迁其贪庸不职者重加降斥天下之士晓然知  陛下奖廉惩贪则贤者有以自见必不纷纷求调其有补于饷也大矣得旨兵食系军国大计户兵二部当会同计筭务济时艰岂得彼此推诿漫不加意这本说的是著该部作速看议具奏
　　○升詹事府少詹事兼翰林院侍读学士骆从宇为礼部右侍郎兼官如故协理詹事府事充  实录副总裁官右庶子兼翰林院侍读掌司经局事张瑞图为詹事府少詹事兼翰林院侍读学士
　　○大学士史继偕为南京御史涂世叶所纠具＜锍-釒＞乞休  上优诏留之
　　○南京吏部尚书何熊祥以亲老求归  上不允
　　○授蒲秉权吏科给事中胡永顺兵科给事中
　　○原任广东西山参将赵先革职追赃以广东巡按御史周用宾纠其庸懦贪婪也
　　○丙午川贵总督巡抚朱爕元以长宁纳溪等诸路官兵捣巢捷音奏闻  上命兵部知之
　　○初安酋以其党宋万化何中蔚等分据要害截我粮道万化既伏诛至是何中蔚复就擒总督杨述中驰＜锍-釒＞报闻且言月饷不足犒赏无资乞敕该部措处得旨据奏逆党就擒贼势益孤著督抚各官调度兵将相机剿定功赏饷银著遵旨催解毋误急需
　　○总督仓场户部尚书李宗延奏大明会典会计录漕粮议单炳如日星会典远矣会计录在万历十年未有辽变也议单乃四十三年所定奈何敝屣视之边塞年例三百二十二万三千有奇乃借漕折混充边饷以致漕折实在二十九万二千六百五十七两零藐无丝毫在库可怪也国初永折一十七万有奇兹且加倍矣天启三年又折数万石矣然天灾流行何国蔑有沧海桑田变易无常二百六十年陡尔永折猾民何幸可怪也临德二仓岁积米石专备抵补灾荒今灾折三十余万而两仓无颗粒之抵且驾言丰年补徵以致省直拖欠银二十万有奇可怪也辽饷新编四百余万任怨而饱暖新军乃用漕糈遍应紧急并海运该银一十六万两有奇未见补还些须可怪也天津一镇尔额运新运海运预支运总计百万有余尚多于京仓收受之数是股肥于腰可怪也漕院坐派有＜锍-釒＞矣有咨矣运官觊觎干请上官狎昵乡曲中道求截实繁有徒可怪也万历初年朽腐相陈可支十年今括十有一仓储偫仅当一年之用谁司国计而空匮若此可怪也追思毙源一在改折太多一在截留太滥惟毋因陋就简则漕有厚幸矣得旨漕粮关系国计先年太仓积贮有余近因改折截留以致虚耗这所条奏甚悉著严行申饬以后经管各官查照议单各款著实举行不许徇情议折军兴不系至急亦不得轻议截留有不遵的指实参处
　　○刑科给事中张鹏云言顷者关抚阎鸣泰求去一＜锍-釒＞奉旨下部酌议臣以为阎鸣泰之当去可无烦再议者向来狼狈之躯秉钺边疆大不满乎人望近日虗憍之状啧啧道路更大拂乎人心至于枢辅孙承宗仰体  皇上眷注之殷俯矢人臣致身之义有任无让奚俟臣言之赘哉顾臣又有进者则腹心之士不可不结也敢战之士不可不练也关内郡邑之兵当实而都城绸缪之计当豫也然有任事之人自无不可任之事今日师师济济岂曰乏人乃求一代枢辅之人而不可得殊可扼腕臣以为才必验而后真事以练而就熟如亲出督师扫平妖寇之赵彦如死守十月力捍孤城之李橒铁胆铜肝始终不变之史永安运筹决策立解重围之薛敷政效死弗去抗守延安之王国瑚与夫铁打铜梁之吴弘业立起安岳之翟学程躬冒矢石力保鲁城之杨炳到任十日首挫贼锋之赵延庆竭力防御保全省会之王珙此皆已效之经纶救时之国手或应召入中枢或应开府重地或应拔置清华宁直酬功正所以备国家缓急之用而自为社稷计也  上命该部知之
　　○升尚宝司少卿王之采为太仆寺少卿光禄寺寺丞彭端吾为本寺少卿
　　○升江西左布政使董光宏为顺天府府尹
　　○准告病刑科给事中薛大中回籍调理
　　○丁未册封张氏为裕妃命英国公张惟贤持节大学士叶向高捧册礼成赐向高等纻罗银钞各有差  皇帝制曰椒涂赞化洵资壸掖之良葛藟承庥茂衍本支之庆维德仪之夙备繄位序之隆加彝典具存渥恩斯霈咨尔张氏秉心温惠禔躬肃雝彤管遵规鱼贯谨授环之节紫闱恪侍燕禖符佩韣之祈属命秩之新膺宜嘉名之肇锡兹特遣使持节封尔为裕妃锡之册命于戏谦乃受益和可致祥内职宜虔诵鸡鸣而致儆后昆惟裕徵麟趾以开先祗服宠光永昌祚胤钦哉
　　○遣御史萧毅中提督庐凤等处学政
　　○升四川按察司副使冯劳谦为湖广布政使司右参政
　　○戊申浙江道御史曹守勋奏今日大事莫过于制御奴酋乃朝鲜乱逆偏与此时会合我中国得计则安失计则危今朝鲜事屡见章＜锍-釒＞辅臣当以一言而决处置之法乃一切委之该部闻报半月尚无定计何泄泄也其次则巡抚阎鸣泰应否裁易关系榆关不小一时廷臣章奏连篇乃元辅犹不猛自担当俟吏兵两部从容计议窃恐计议未定奴酋已联结朝鲜而长驱将奈之何乞  皇上面问元辅安置朝鲜何法榆关巡抚应否裁易无得徒滋聚讼仍谕元辅勿徇情面勿辞劳怨实心任事以报  皇祖以慰  先帝得旨军国大计事关安危下部议覆方可参决曹守勋不谙事体挟私妄言姑从轻罚俸三个月以后紧要章＜锍-釒＞奉旨速覆不得延缓言官亦不得凭臆揣度条奏参差以致观望误事
　　○贵州巡按侯恂＜锍-釒＞请楚中协济运饷夫役敕该地方官上紧催趱湖广巡抚薛贞又谓夫派于各省则众擎易举派于一楚则独力难支下部酌议户部尚书陈大道言楚之民必不可重劳而黔之夫亦岂容议废全楚见额屯田共粮三十八万七千五百四十五石四斗四升以每石八分筭天启元二年共该银六万二千三两六钱此项银两乞严谕经管屯田诸臣解赴督臣于就近地方募夫尚忧不足或每石再加二分夫价即宽然有余也  上命依议行如屯粮方在催徵仍先借别项见银通融凑发勿误耽误
　　○大道又恐召募不敷议以湖广天启二年额解太仓银六万七千六百余两令楚中速解于黔以济督臣之用报可
　　○礼部尚书兼翰林院学士掌詹事府事周应宾在籍具＜锍-釒＞求放  上温旨趣之
　　○荫原任南京刑部尚书王世贞孙鉴国子生
　　○升大理寺左寺丞傅振□为本寺右少卿
　　○升兵部郎中王所用为狭西布政使司右参政分守西宁道
　　○调五军一营添注火器副将张景房为四川松潘副总兵福建巡抚中军游击禇翰为福建中路游击
　　○升甘肃平川堡守备徐承业为固原游击宁夏都司佥书赵一麟为狭西军门标下左营游击
　　○己酉大学士叶向高言顷者朝鲜废立与关抚去留两事臣拟旨下部酌议意部中耳目稍广当有定论耳而御史曹守勋罪臣以泄泄复责臣以模棱推诿  高皇帝罢中书省设立六部大小政事无不经由岂有如此大事不下部之理下部而不覆则是该部之推诿阁臣非阁臣之推诿该部也臣庸劣书生百事未谙况于军旅若不认罪决归恐军国大事臣之不能担当者尚多其误国更甚伏望  皇上即将臣罢斥得旨卿练达政体重大事情倍加周慎曹守勋挟私渎奏量从薄罚时方多事赖卿集思赞襄妄言不必介意
　　○命巡抚辽东右佥都御史阎鸣泰回籍听勘员缺速推来用鸣泰与枢辅孙承宗不合以赘员自陈求罢事下吏兵二部会议台省交章责其卸担巡关御史潘云翼复具＜锍-釒＞列其罪状尚书张问达等言鸣泰上负  主恩并虗枢辅惓惓共济之意故有是命
　　○准留楚省漕粮八万石以充黔饷
　　○升浙江运粮把总赵荣祖为山西都司佥书
　　○庚戌命兵部左侍郎李瑾清理贴黄
　　○赠沈阳阵亡参谋武举关镇明为都司佥书袭升二级
　　○升左春坊左谕德兼翰林院侍讲丘士毅为右春坊右庶子兼翰林院侍读掌司经局印翰林院简讨萧命官为右春坊右赞善兼翰林院简讨
　　○升浙江右布政使谈自省为江西左布政使
　　○辛亥工科右给事中杨维新＜锍-釒＞称秦民加赋之苦与边储匮乏之状欲乞免加派时粮饷又言调兵一事徵发骚然而其最可恨最害事者尤无如募兵为甚盖五合六聚之人多无赖亡命之辈狼贪虎噬恣其咆哮所至鸡犬靡宁随在妇女遭辱如援黔之师逍遥于原上更称戈而借富人之金援辽之众群哗于渭滨又骤马而掠市货之布甚则卒徒据鞍露刃故作反叛之形将领稽首伏地屡出乞哀之语如此光景又安望法令之肃军士之戢心哉宜罢徵调以靖地方  上命该部知之
　　○贵州道御史徐吉＜锍-釒＞叙蜀功以为自奢酋攻围省城之时血战百日保孤城于朝露者则督臣朱爕元与左右布政林宰周著道臣戴燝冯劳谦胡承诏及叚师文也樊龙荼毒重渝出奇诱贼收两地于既烬者则参政卢瑛田副使徐如珂与监军杨述程也日者直捣永宁生擒周邦泰则按臣张论参政闵梦得副使李仙品推官胡平表率领张邦纮秦国俸等也第鸟穷必啄兽穷必攫山囤以西防其突冲盖有三捷径焉其自遵义冲也不数百里而再窥重渝自建武冲也亦不数百里而径达叙府其自泸州江安纳溪冲也亦不数百里而直犯省会宜备三道之兵兼画万全之策此时宜固守不宜挑战盖固守不动贼之粮饷断绝人将相食或有擒酋而希宥罪者矣又帑金之发前后兑支邻省共九十余万而见前报解入蜀者止四十五万其余尚有五十万在楚未及补凑乞敕部速催楚饷儧运入蜀以免枵腹荷戈之苦得旨逆酋拒险已有旨著总督官相机擒剿仍再行申谕务保万全楚饷兑补未发著严行速解本内各官功次一并查明议覆
　　○大学士史继偕又具＜锍-釒＞乞休  上不允
　　○调湖广按察司副使谢渭于四川安绵兵备道
　　○壬子  上视朝
　　○刑部尚书孙玮等奏言狱囚众多囚粮不足因馁告毙者相继臣等体  皇上好生之心为  皇上广祥刑之泽其自内犯官犯诸奉钦旨拟辟拟戍者仍禁贯城外至有罪或拟辟拟戍而情有轻重时有久近酌量清查其在畿辅近地系某府某州某县里籍臣等委五城兵马司押发本处府州县各为监禁收管照例给粮无致饿损至热审朝审臣部按册查其矜疑审决等情与部监诸囚一并上请庶桎梏之众散而易济浩荡之恩分而实合  上从之仍谕以一时权处俟刑狱稍清照旧行
　　○云南道御史杨维垣屡劾兵部武库司员外郎顾大章大章亦屡＜锍-釒＞陈剖俱下所司于是刑部尚书孙玮等奏称维垣参论大章谓其为福建司员外郎时署山东司印务也自辽左陷没重狱累累大章署事适当会审之期如熊廷弼一案同审者二十七人各出参详各有议论查律非一手□确非一日爰书久定四万赃银之说臣等实不知其所自来盖毫无确据也但大章宜以公论听之言路以处分听之朝廷即御史未尝核实自是言官职掌而呶呶置辩何为乎似应量行罚治以为轻率之戒诏夺大诏夺大章俸二个月仍谕各安心供职不必争辩
　　○癸丑兵科右给事中周之纲＜锍-釒＞论时事言兵家之事胜败相转欲以桑榆之收而振东隅之失则黔事是已黔自解围以后陆广再溃今又报龙里通矣宋万化何中蔚一鼓成擒矣羽翼已剪贼势渐孤岂非天幸惟是苗夷叛服无当胜则附我败则扬去虽青崖红边颇以捷报而普安之陷安南震恐能保其无他虞乎况黔所急者不在兵而在饷千里转输担负几何运夫数万楚疲奔命但黔处穷蹙之势仅此咽喉一线仰给全楚唇齿相联救黔也亦所以自为也胜局已成恐以困兽之斗而防投鼠之虞则川事是已据督按二臣所报始自麻塘坎等处与奢酋转战虽头目生擒投降民多然前此水西助兵我军之杀伤亦复不少即今所栖红崖尚有天台木脚七囤相连能保其无间道他出乎能保其无间道他出乎能保其不投奔水西结连番酋乎大都安蔺相连一败则两败兵食既足可有胜而无败矣所当严谕粤楚催兵运饷并敕勉蜀中相机擒剿以收全胜者也至东事全无胜著年来逆酋之情形如神如鬼近且朝鲜废立诡谋叵测堂堂中国何难声大义者伏祈特谕登抚行查毛帅彼中果否即有申奏再行责谕庶审局详虑胜著可图而疆圉有赖矣  上谕以俱已有旨命该部知之
　　○赠山东滕县知县姬文胤太仆寺少卿荫一子入监读书给与父母应得诰命门役魏显照家人李守务给赏各有差文胤履任未及浃辰适遘妖难封门点兵登陴固守城陷不屈慷慨杀身门役魏显照亦骂贼舍生曲全县印家人李守务竭力周旋山东巡抚赵彦＜锍-釒＞于朝乞赐赠恤兵部覆闻  上悯之故有是命
　　○甲寅夏至大祭地于方泽遣英国公张惟贤恭代
　　○刑科右给事中许可徵奏臣承乏巡青时纠参山东兖州府单县县丞金有华串通积棍谢岳侵匿解京粮银前后数万已经主事石维岳等问拟金有华重刑谢岳军罪后经原任江西道御史胡继升会问遂于有华等阴伏出入之根预为解脱之地乞  圣继严敕法司究追正罪得旨金有华等著严查侵欠钱粮比对正法不得轻纵如违并问官参奏处治
　　○差南京礼科给事中杨栋朝巡视南京甲字等九库并光禄寺钱粮
　　○革援黔都司黄运清职行贵州巡按问罪追赃以御史侯恂劾其贪残枭恶也
　　○乙卯  穆宗庄皇帝忌辰  奉先殿行祭礼遣武平伯陈世恩祭  昭陵
　　○都察院左都御史赵南星等覆巡按狭西御史刘廷宣＜锍-釒＞谓廷宣见臣申明宪职之＜锍-釒＞以举劾责成按臣而具＜锍-釒＞以推明之谓按臣举劾凭道府之开报欲并责成道府其意正与臣合而所言更为详尽今屡奉严旨谅道府各官必不敢如昔之欺蔽但俗尚已成猝难变化其要在于禁馈遗岁时生辰金玉锦绮烂然夺目或杂以珠翠步摇闺阁之饰有若此者必弹劾之庶名分可正而泾渭不爽矣按臣又谓老明经日暮途穷无所顾惜夫老明经之得为有司由于荐举之滥也教职之荐从此宜加慎重可矣其谓权要书牍一概呈报部院尤见按臣之风力皆臣前＜锍-釒＞之所未及者也相应通行申饬  上可其奏
　　○丙辰礼科给事中郭兴言奏顷因关抚阎鸣泰奉旨听勘敕部另推一时盈廷之论有云多简才望道臣听枢辅指麾徐择代己之人而目前抚臣不必轻推者有云提纲振领辅臣体止如是至稽核兵马钱粮则巡抚之事而今日抚臣不可不急推者惟祈冢臣虗心而观平衡而决如有人焉熟谙孙吴之略雅负韩范之望不难破格用之便宜假之藉曰不然亦须再四斟酌勿徒徇一时情面谬为许可万一无当于用复议更置封疆重事岂堪此番再误哉然用人固今日之急务而饬法尤救时之先著他不具论如管大藩之逗遛海上而宽枭示之诛陈天叙之夹带硝黄而缓逮问之条刘时俊纵子刘昱潜通逆贼鬻利卖国而竟漏吞舟之网刘国缙托名赈济辽民冒帑金数万私充囊橐而不恤并勘之羞甚至去年之募兵拆毁杨都司房屋大骇听闻汪应蛟每名给黄钱四百文而去是赏乱也今年之营军聚众鼓噪掷砖抛瓦肆凌轹于总督吴汝胤之门而不一问是儿戏也长此安穷害何底止而可不早振法纪章下该部
　　○大学士史继偕又具＜锍-釒＞乞休  上温诏留之
　　○丁巳总督川湖云贵等处兼制河南狭西张我续以阵获战象上献并报捷音上命兵部知之
　　○户部题发天启三年分各镇年例银延绥三万两宁夏二万五千两甘肃三万两固原二万两
　　○戊午  上视朝
　　○吏部等衙门尚书等官张问达等会推关抚四员山西左布政使韩策河南右参政张凤翼光禄寺卿管少卿事郝名宦大理寺左少卿添注翟凤翀得旨关抚重任宜加慎重所推四人著各明开才略何如何人的确堪用系何人保荐以凭裁酌不得轻易再误
　　○起升原任礼部右侍郎兼翰林院侍读学士李腾芳为本部左侍郎改礼部右侍郎兼翰林院侍读学士掌院事钱象坤为本部右侍郎俱兼官如故
　　○遣御史郭增光往应天巡按
　　○复除原任浙江道御史王祚昌于山西道
　　○革红水营游击胡国贤任仍提问追赃以狭西巡按高推劾其剥削有据庸懦无奇也
　　○己未户科给事中罗尚忠＜锍-釒＞驳新推关抚韩策言其才长而气浮浮则一身之气不能自降何以降强虏帅气不足何以帅三军乞命当事大臣忱询必济之人以副任使更传谕枢辅料理就绪再卜还朝勿谓关抚有人遂可塞吾责也上谕以已有旨著该部作速议覆
　　○刑科左给事中刘弘化奏言臣承乏刑垣正当热审之时窃照佟卜年一狱厌谳牍之含糊既以明刑烦明旨仍不厌罪案之详慎终以法守付法司仰见  圣心仁至义尽如此其兼备也惟是臣工玩愒无以佐下风称德意致参送徒勤讯鞫久滞如臣巡视厂库所参委官经历魏国材等又御史夏之令所参傅应春等他如假官假监假印假批见于臣同官之所条上者不一而足所宜勒限追赃尽法究报至若禁城清肃人命频闻珰＜监-皿立＞横恣杀伤如戏顷一月间已再见告如王文进之欧死戴进忠既经巡城御史审确何以仓忙移狱窃意帝王无私法行自近则夫昭常宪以与众共之尤不能不厚望于  皇上矣得旨各犯著刑部作速问究应该会问的著都察院即委御史官不得彼此推延佟卜年已屡旨如何久挨著即定拟具奏
　　○大学士史继偕又具＜锍-釒＞求去  上温旨答之不允
　　○赠故巡抚应天都察院右佥都御史王象恒为兵部右侍郎
　　○升太仆寺少卿史永安为太常寺卿仍管太仆寺少卿事
　　○原任浙江道御史以年例升广东布政使司右参议徐景濂称病恳乞原任休致部覆许之
　　○升狭西布政使司右参政刘观光为湖广按察使郧襄兵备道
　　○调山东按察司副使吴旸为广东副使雷廉兵备道
　　明熹宗悊皇帝实录卷之三十四
明熹宗悊皇帝实录卷之三十五
　　天启三年六月庚申朔
　　○石砫司总兵官署都督佥事秦良玉自陈奉命征剿奢酋部署将领秦翼明拱明等提兵褁粮奋勇前进先后红崖墩观音寺及青山墩之捷擒斩多功乞敕兵部案候事平之日将臣部下获功员役量行升赏以励众心合用火牌照例颁给以便差遣又言授川诸将未睹贼是何面攘臂夸张及至对垒闻风先遁败于贼者惟恐人之胜怯于战者惟恐人之勇如李总兵渡河一战败衄归营反闭门拒臣不容一面以六尺躯须眉男子忌一巾帼妇人静夜思之当愧死矣得旨秦良玉奋勇竭忠朝廷屡行奖赏各道将官当加优礼岂得疑忌览奏知破贼有劳还著用心协剿候事平优叙火牌准量给
　　○升礼部右侍郎兼翰林院侍读学士教习庶吉士周□□为礼部左侍郎掌翰林院兼管教习如故
　　○遣御史王梦蛟往南京照刷文卷
　　○考选拟卢时泰李恒茂王维周丁一鸣薛国观范绍序李鲁生杨炳俱北科给事中候缺填补余珹龚萃肃李光春熊则祯李乔仑张言□丙赵延庆林汝翥俱北道试御史候缺填补
　　○授张继孟南京湖广道试御史
　　○升湖广按察使马从龙为浙江右布政使
　　○辛酉户部尚书陈大道以大学士叶向高等原题钱粮欠清等款奉旨详议覆奏因言外廷所当急为讲求者无如兵饷  祖宗朝边镇之有主兵也一镇之兵原足守一镇之地主兵之有屯田也一军之用原取给一军之田自客兵募兵之议出而屯粮不足给以民粮民粮不足继以盐粮不足继以京运而至于太仓年例则作俑于正统之时此例一开浸淫无已自□庆初元至今不过五十余年而增饷至一百三十九万九千余两凡六倍于嘉靖之初况加派以来漏卮于辽左之用兵者且勿论也虽然亦奉法之无人也臣部题准事例有曰郎中协同兵备行事稽查奸弊又曰兵备道协同饷司将兵马数目核实年终造册送部今饷司止凭各营之册籍苟按数支放节省羸余而饷司之能事毕矣兵之影占逃亡可问乎马驼倒死棚桩可问乎又曰督抚官将任内查过冒滥催过民屯所积本折银米开注各官项下多者照边功论叙今债帅曹丘而虚冒之清可多得之督抚乎势必重边郎之操柄严督抚之责成繇饷以责兵而后兵可核兵以授饷而后饷可省也至开纳一途则在该司该库片纸只字必躬必亲不假手吏书而自无有假衙门以为奸者近于援纳人役每汇一册行文各省直查对真赝则亦摉治之一法矣他如假批假印巧尝者是不一术然自抚按有类报解官之疏而未到部之各衙门堂上官俾共议其所裁此臣部所未行而当速为商量者也关津榷税慎选清吏臣尚有说于此今即不敢轻言徵商然有  祖宗旧税向归税监今撤税而并旧制俱撤者或当议复又税监未撤之时各省直有议以别项抵额者今税停而原抵之项不可使无著落俱宜查出解充新饷如臣部前＜锍-釒＞所云者断当力行也因是而推之解官之侵渔无已而兼以揽头为祟有司之硕鼠难驱而公然火耗横加私铸之明禁不可不严效劳之旁蹊不可不塞又京师营卫门官军有逃亡事故者原当截日扣粮近来各营卫官吏惟利是图此后如有私顶冒粮情弊重者参送法司究拟轻者拟应得罪名追其银米劄入太仓各仓宜另设一扣官之匣以上诸款逐一清查亦足补军需而裕国计敢因辅臣重理财之意而并及之  上命著实振刷举行毋以空言了事
　　○管理屯田太仆寺卿董应举请以存在户部饷库未领银三万两接济毛文龙敕该部作速给发
　　○大学士魏广微再疏恳辞新命  上温旨趣之
　　○原任吏部左侍郎今升礼部尚书兼翰林院学士协理詹事府事翁正春疏辞新命令即来受事
　　○赠原任河南道御史邹复宣光禄寺少卿
　　○给阵亡四川按察司副使今赠光禄寺卿骆日升祭葬如例
　　○壬戌遣中官祭中霤之神
　　○大学士史继偕屡疏乞休  上俱慰留之
　　○宗人府掌府事驸马都尉侯拱宸疏辞玉牒书成恩荫不允
　　○兵部尚书董汉儒等为原任本部左侍郎兼理三部事陈邦瞻请恤  上以邦瞻既将考满又殁于京邸准给祭葬以后不得援例
　　○升遵化兵备右参政张凤翼为都察院右佥都御史巡抚辽东山海关等处地方
　　○升山西按察使熊文灿为山东右布政使分守济南道
　　○癸亥先是进士薛邦瑞为伊祖原任考功司郎中薛蕙奏乞恤典吏部为之覆请  上责司官徐大相违旨滥覆降三级调外任用所奏不准行吏部尚书张问达等因具疏认罪  上谕以罪在司官不必引咎
　　○大学士叶向高等具奏近来陈乞太多至于年代久远亦行渎奏吏部轻于题覆委非政体但查薛蕙人品素称忠正其谏南巡议大礼廷杖系狱委如该部所言今  圣主当阳无幽不阐而蕙独未蒙褒恤在廷诸臣咸以为阙典该司之请言□曾盖采之公论裁之堂官绝无一毫私意与他援例乞恩者不同司官既处则堂官必不自安乞特赐宽宥  上不许
　　○向高等复再疏申救得旨繁缨尚惜迩来冒滥太多故将徐大相降处念卿等屡疏申救姑著降二级调外任用卿等仰遵朝廷政体莫为小臣烦□还传示大小各官如有再来激聒者决不轻恕其薛蕙赠典遵前旨行
　　○兵部覆督师枢辅孙承宗＜锍-釒＞谓枢辅议防奴以王威孙祖寿二总兵驻永遵固二路之守以尤世禄王世钦二总兵驻宁前张掎角之势以马世龙材可调度联四部之呼吸参战守之机宜而又侦广宁之空也议以夷官副总兵王世忠统兵三千居之亲虎酋而招金白之裔落总之离夷虏之交系归正之心寓进取之计动则使我无失算于奴静则使奴不能得志于我可谓算无遗策矣海上舟师固为牵制亦备捣忱有容自皇城岛掩袭旅顺南四卫毛文龙自皮岛掩袭镇江九连城当先事而筹相机而发若奴空国而出便逼其巢使彼腹背受敌前后瞻顾就中必有窾隙可乘独觉华一带枢辅议以属俞咨皋该将系两广督臣咨补潮州参将但东事急于红夷粤地不乏才将计督臣可旦夕遣也茅元仪向有谓其＜女间＞韬钤者又有谓其翩翩公子不习戎事者今第如枢辅议徵取来关久之当自镜其才局可随方使也王世忠无枝可栖欲招旧部而散贼党既愿以项俊卿自佐应听辅臣量能酌用陆兵用车炮工部所造武刚偏厢车一千辆固辅臣请内帑之镪委官督制者也以羡金为运费抵关应不后时查有大炮何恡并给水兵用船只已泊诸海边者一面联络分布未到之三十六号今顿何所当催速到其另需用沙唬船二百号或募诸航海之民予以募直或调诸防海之汛随即造补一应船租工料水手兵食等项所费巨万听辅臣移檄浙直抚按盐诸臣查照原题拜量那运司之银酌议妥当招集发行具奏下部查明销算至押船一第第择廉谨严明之将领统之所过地方不许秋毫有犯违者重究而简将束伍选船募丁诸务一听抚按司道多方料理自不误也若夫朝鲜一案辅臣先得臣心因其势而利导之未可轻发启玩命依议行
　　○户科都给事中尹同皋上言国事之所繇治者以官久任也官之能久任者以仕进之人不滥也今则不然一缺出也萃数人而争攫焉即缺未出亦且萃数人而争营焉有是缺也引一例而思添焉即无是缺也亦创为说而思设焉以巡抚保厘之任监司风纪之司太守师表之地有一二年半年即去者官如遽庐人如萍梗而欲实心实事拮据职业不惟不能亦不暇不惟不暇亦不敢即如东事终日选将而不得一将终日练兵而不得一兵终日摉括钱粮而钱粮愈匮终日打造器械买办马匹而器械不堪马匹不敷是谁之过当总理三部侍郎之初设谓职此不能兼彼故合兵马钱粮器械总设一官以求实益后各官迁转不尝无一精研于其中者反视为益而议罢朝更夕改有如儿戏夫天下事一则专二则杂久则明暂则昏事之隳也无足怪者然则太平终不可望欤臣请于阁部大臣求之阁部大臣者国家之枢轴也果其观时势考旧典于文武大小各衙门慎名器抑奔竞于仕进之途渐求简约不得仍袭旧辙如添注之庞杂考选之割裂害久任者也当慎重即慎重之各官之升迁太骤各差之转换不一害久任者也当停止即停止之惟在灼见利害一秉至公分别主张渊默不动深坚不拔耳嗟嗟昔之大臣病在揽权今之大臣病在卸权昔之大臣急在避怨今之大臣急在任怨以  皇上圣明而乱徵层见叠出拨乱反治之责不于大臣是望而谁望焉  上以所奏多切时弊著该部用心整顿不得因循废事
　　○刑科给事中解学龙摘举时弊五款一起解之数未核谓近日委官乾没如何之望金有华郑之耀辈指不胜屈当事者特不加意查核耳有如司府起解抚按取其月日数目于季终类报该部该部亦于季终将已解未解款项咨会抚按内外洞然如指诸掌则领批而不投批之弊无所遁矣投批之日该部毋厌烦琐当堂验视押送该司即日入库不复停留则投批而不销批之弊无自生矣至令解官役责令司府选择傥有前弊一体连坐庶乎领解得人而弊窦可消一支用之孔未节预支之弊如王德等之买铁与铁弹是也赝支之弊如熊九等之冒领上供钱粮是也买铁一事闻当日巡视坚不肯发而衡司执称军索至急不啻星火向来长安有上下瓜分之笑柄或非虚语臣以为除王德熊九辈严追重究外当日代王德说堂者何官应从三禠之法而串役受贿者何人应从立枷之条者也一鼓铸之法未精钱法全坏于炉头南都局司知其弊尽屏不用为利遂溥此其明验也又铸钱之法有地则皆可铸合议各省如两京鼓铸例即以右辖领之借动库银收其子息亦可以助太仓之涓埃一军正之律未严自有事辽左而逃弁横弁懦弁贪弁所在见告如贾祥管大藩庄梦龙蒋绍芳王化准周义张思任孟淑孔等已经参究尚尔漏网司败之法不行司马之律安在奈何专行宽假坐贻姑息之祸一援纳之途未清迩来国家多故拔根之例一行而吹竽之类太滥厕迹冠裳漫无区别如章尚安赵惟清辈沐猴充斥扬眉自喜至于历事效劳之役徼有食粮冠带之荣此辈不知会否起送有据会否入粟可凭而踉跄殿廷追随卿贰辱朝廷而羞当世之士臣以为果系匪类即请旨悉从汰革亦不为刻  上命该部查议具奏
　　○升尚宝司司丞陈一元为本司少卿
　　○调山西按察司副使陈陛为狭西按察司副使
　　○甲子工部尚书钟羽正以内珰索冬衣银两群集部堂横肆詈辱具疏奏闻因求去得旨冬衣延久未给自当速为措处解进但部堂公署不宜群集喧嚷著司礼监官查明具奏钱粮匮乏卿多方□量还安心供职不必介意求去
　　○湖广道御史吴之仁疏论时事其一谓封疆安危系榆关一线今聚十余众于斗大之城兵民杂处米珠薪桂不为之计久必有变兼以兵多难查饷冒难核似应以其半或三分之一分布附关州县及各口统以能将时时操练稍侦奴动飞檄趣之立至此不惟于兵便而于民亦便不惟可以清兵而亦可以清饷其一谓策黔者欲用苖兵非计也毋论狐兔之悲情殊叵测即使其无他而三十万金之抚谈何容易今惟有简兵将备糗粮据要害时张疑兵令其不暇为蔺酋之援而其进止一听蜀中之声息如红崖已破奢贼就擒该省督臣即便移会川督两省夹攻宜可得志不者且按兵不动不可轻出以偾事也又言京营之兵承平日久徒取充数宜分为二十营营隶五千以兵部主事一员领之同日下操弓矢枪铳各较其艺始则汰其老弱渐则汰其庸懦所汰月粮即取本营之最勇而有艺者增之如选锋之例练之即久兵可精也管操主事须择干敏任事者为之许以三年有成不次优擢其次则新兵可议曩为辽事孔亟不得已而募之名虽数千而实不隶于尺籍不属于营操备数者既为居民鸡犬之忧逃亡者且饱奸弁鼠雀之腹今京师所虞者南海子盗贼宜将此兵另立一营布之海子地方所统之将赐以专敕以获贼之多少失事之有无为殿最有功兵丁从重奖赏则彼责既专而意又有所觊自不至骚扰居民而为乱矣得旨这奏内用兵机宜及京营操练著各该督抚及总督协理官酌量处置新兵著兵部即议覆
　　○乙丑三法司衙门尚书孙玮等会议佟卜年情罪以为卜年原无通逆之情则不可罪以奸细既为叛逆之族则不可以辱缙绅据法则流为应得核情则永戍亦当合将佟卜年照引惹潜住例改为永军仍行监候时东事平定照例发遣得旨佟卜年系逆族已有屡旨如何不遵著监候俟东事平另拟
　　○巡视京营给事中彭汝楠等条奏营务九款一兵籍宜核令各卫所印官备查三大营各军的确籍贯并住址地方呈报戎政衙门听总协委三经历汇查除见住京城外在良乡者汇为良乡一册在通州各处者汇为通州等处各一册随行该州县查实必果有其地有其人者籍之于官间或仓卒有警著令各州县催趱仍选武职官一员统领前来庶几＜木霸＞柄在手不至鸟惊兽散一训练宜实令总协会同臣等将见在火器手公同面试拔其尤者升补双粮庶奖少劝多人知自奋营中所用火器三眼枪居多以其轻而便于习也而力或不及远惟追风炮最强宜加意明习以备奋击若以车战则莫妙于佛郎机查营中见存一千一百五十架尽堪演习无柰车营久废不讲并此铳亦不知用宜令各车营依旧制练习之刀手间有可者而生疏甚多钩镰手最为无用至于凌空中远不费物力而有禆实用者则无如蜀之飞石其从蜀来者官则有千户步上达教师则有阮九荣等八名查五军备兵营坐营见有员缺宜即以步上达补之令其督率教习阮九荣等应加给工食以时发领其石子臣等已拨班军搬运在各城上其飞石架每营各造一百架以备守城之用一挑选宜时以后春秋两操宜先期令六副将分督各营将领将本营军士逐一点验凡选锋壮丁内有羸弱不能射者拟降单粮各军内有年力壮健弓矢精熟者拟补双粮或补壮丁其有老弱不堪者量与摘牌令面报精壮继丁年貌查明顶替一面造册申报戎政衙门听总协会同臣等覆验造册开操之后并不许私自调换其更置得宜壁垒改观者即该将官之能阘茸如故旌旗无色者即该将官之劣年终举劾即以此定一混冒宜杜三大营各军收操在营食粮在卫以后凡遇领粮先一月终旬令各营将官查所属卫分逐卫开造原额军若干名事故若干名见在若干名前列总数后列撒数每营一册著三号头催齐定限二十二日汇送臣等衙门其各卫所粮石循环薄并限是日投递俟臣等躬亲磨对相同无弊然后移会下粮厅照数坐派各营将有串同卫所指少作多冒领钱粮查出重处一将领宜重从古未有不善将将而能将兵者今后营官还宜留意推选必其人实有材力克胜营务者既久任之又优升之其谁不竞奋而效驰驱至于进见之时总协大臣亦宜优以礼貌使得昂首伸眉于军士之上夫亦收骏骨式怒蛙遗意一军苦宜恤各军仰食公家不过月粮一石而诸所浸渔而蠹蚀之者不啻一端谓宜先洗积习各衙门坐派需索俱应严行禁革其不关公务而轻拨营马旗吹者臣等与总协诸臣约誓不敢以一骑徇情面各营将有擅自拨送者听臣等参处若夫馈遗之陋规营中为甚是在督臣率先禁革官不浚军士以生即驱之赴水蹈火亦无所辞一隐占宜清营军每多虚冒如三将台执役千一百人索之不满三百总府执事六百余名亦强半乌有他如五府之空役勋爵勋官各号头之军牢下至管听用寄操之劄总与夫医生引礼厨役泡茶之流诸所冒滥动至数十名乞敕总协大臣会同臣等从公清汰某应存若干应去若干逐一定议著为成例仍一面严加查核凡有军无事者发归本营教演有名无军者即以其粮增补选锋教师等项至于振伍营各军原系乌合之众并无祖籍以后但有逃亡事故名缺不许顶替留其月粮以为添补双粮之地亦化虚为实之法一军需宜备军府所急需者火药弹子而已迩协臣与臣等议支库贮帑金另委营将备造火药十万斤务求情好又议将硝黄等项各照数研末分贮俟临用合成之可备缓急弹子近有议以铁易铅者其费省而工易闻征虏连珠等大炮皆可用之惟小者不甚得力宜兼铅铁多备万余斤他如粮草之备比为器械尤为急往时京通仓可备十年今入孔缩而出孔滋多将来空匮可虞日者总督仓场尚书李宗延有禁改折截留一疏切中膏肓亟宜申饬力行在京设五草场每岁买草务足一百五十万束为京营缓急之备年来奸□串通积猾虚冒十有四五宜令仓场大臣严督该监督著意稽核或不时亲自掣验庶宿弊尽洗而后士饱马腾可期一经费宜节三大营每年额设犒赏银一万六千两修理金鼓旗帜银一千六十四两子粒房租公费银一千一百九十两自一应支用外有余则以贮库俟通融开销查万历四十三年间尚有积至数万金者年来侵渔漏卮几不可问今二协臣与臣等议革一切陋规所省已多至于营库钱粮臣等奉命巡视法当查核今后该库一应出入须将领执赴巡视衙门挂号违者不准开销仍听臣等不时参处斯源澄而流自洁  上以所奏深切营务著该部即与覆行
　　○丙寅升饶州府知府王庭梅为山西按察司副使井陉兵备道建宁府知府方尚恂为湖广按察司副使分守湖北道
　　○丁卯吏部尚书张问达具＜锍-釒＞乞休  上温慰不允
　　○升广西布政使司右参政黄景章为湖广按察使
　　○加升山西按察司副使王家宾为本省布政使司右参政仍管分守河东道按察司佥事昝云鹤为本省按察司副使仍管分巡冀南道
　　○调山西按察司副使宁武道王潆仍本省分巡河东道
　　○戊辰命铸宝丰王麒麟钮镀金银印一颗
　　○遵化兵备右参政祈升辽东巡抚右佥都御史张凤翼疏辞新命不许
　　○初以净身男子申万寿等陈乞收录奉旨准收一千五百名至是谕令再选年力精壮者一千名进内分派各衙门应役
　　○己巳礼部奏请遣官册封亲郡王府崇府崇王由樻妃黄氏怀安王由礼妃叶氏差太子太保襄城伯李守锜刑科右给事中许可徵潞府宝丰王常＜氵坒＞差翰林院编修张翀行人司行人杨文岳淮府德兴王翊炼并妃方氏差刑科左给事中刘弘化中书舍人周凤岐赵府雒川王慈焜差翰林院修撰庄际昌行人司行人汪邦柱德府清平王由喿妃阎氏差太常寺卿曹珍行人司行人申□宪益府嘉祥王由柽妃唐氏差兵科给事中赖良佐中书舍人陆一骥韩府高淳王逵朴并妃苏氏差户科给事中郭巩中书舍人李煇吉府长沙王常淠并继妃徐氏差礼部祠祭清吏司添注主事李胤华中书舍人沈土□□代府富川王彝探枣强王鼐金□卓并妃薛氏差尚宝司少卿今升太仆寺少卿洪瞻祖行人司行人姚昌箓荆府富顺王常湢并继妃王氏差户科给事中许宗礼行人司行人梁天奇周府保宁王恭棆顺庆王肃＜氵昔攵＞妃李氏差户科给事中罗尚忠行人司行人甘学阔楚府东安王华＜土回＞差太仆寺添注少卿倪应眷中书舍人沈延赏山阴王府山阴王充熙并继妃葛氏差兵科给事中沈应时行人司行人王嘉言  上是之
　　○兵部覆御史吴甡疏言今日之可忧不独在外夷也闾阎甚困而剥削之令日闻帑藏已空而呼索之章日至虽请兵请饷在外者视为固然而清饷清兵在臣等当求可久顷山海关兵经枢辅一番精核谅无虚冒第已增者或难遽减则议减不如议清或象人之卒宜汰或冗役之耗可裁均宜听枢辅酌定画一移清数到臣以便咨会计臣措饷若蓟密永昌通州有旧额有新增其新旧兵粮饷之数应该督抚列款报臣容臣再行各边督抚及登津二府细查额兵若干调山海关若干新补若干事故若干见在若干及每岁支饷实数具清册报臣臣并转咨计部酌以画一之规定以可继之则更祈明旨申饬严立限期若过期清册不至自督抚以下臣告具名入告听明旨处分至在京新募振武营兵不无逃亡虚冒容臣查确具覆得旨各边通不查兵但行索饷虚冒愈多难以处给依议通行清查勒限确报不得违玩振武营兵仍作速核奏
　　○赐原任顺天府府尹沈光祚祭一坛照三品半葬
　　○复除原任山东道御史田珍于四川道
　　○升河南按察司副使刘之沂为湖广布政使司右参政
　　○庚午巡视厂库工科给事中杨所修等奏言我  太祖高皇帝御极三年严宫阃内外出入之禁著为令家法具在今中珰为逼取冬衣事数百成群鬨至工部堂署臣不知宫阙之防禁安在而任意出入啸聚鼓噪是无  祖宗之法也旧制两京内官长随二年一次给与东衣移文内承运库查会纻丝绫具题关给正德间该库数目不敷始议每疋折价三两于抄没犯人银内动支自后内使日盛折银日益遂动本部料价嘉靖三十五年以前数尚不满六万两俱坐派浙江等司府徵解补库至隆庆间增至十万两万历间增至十二万两俱借动四司料银未经议补今岁冬衣铺盖银且增至十三万一千四百余两矣是该部原无额设正项止缘内库缺乏不得不借资于外库耳今外库又十分缺乏部臣多方设凑未尝与之争  祖制者尊  上命也夫宫府一体中官乃  皇上之中官臣等且知重之而大臣独非  皇上之大臣中官乃不以人礼相待是目中尚知有  皇上耶愿熟思而审处之报已有旨
　　○升湖广按察司副使王弘祖为山西布政使司右参政管宁武道
　　○辛未礼科都给事中成明枢上言司空钟羽正之被辱于诸宦也业蒙旨令司礼监查明具奏今不知果查明否中涓刑余原止供事于掖庭无雄行于部堂之理今当明正其罪与外廷共见之知犯科无状者不可容于  圣明之世而九列犹可吐气中珰亦少知畏法矣又本月初九日正当收净身男子之始先是申万寿＜锍-釒＞请收录时臣科已有抄参谓非五年之例乃  圣意已定一千五百名突欲再加一千名  天语焂传几成夜半之斜封异哉此时群阉之气正烈司空之辱未解收入之数愈增嚣竞之风愈长恐效用未必有益而贻祸终且无穷愿  皇上深长虑也得旨冬衣迟延以致群扰该局官并该司官俱已有旨收选谕旨自明何得比拟斜封姑不深究
　　○山东道御史吴尚默上言今之为关事计者一曰饵东虏以为断绝一曰结朝鲜以为掎角不知夷虏匪我族类其心必异彼且幸奴之来以为要我索我之资其不足恃明甚朝鲜逆节已著谩词非真大约借力于人总非完策其惟战与守乎言战则必关以内兵将器械一一整练部曲斥堠一一精严士气民心一一绾结挛固而后可摧逆奴之锋苦犹未也则安得不退而言守退而言守者正一一求整练一一求精严一一求绾结挛固非以守废战以守练战也我之缮修屯御一处未实控扼策应一处未周奴且有以乘我矣乞敕谕枢辅明以守之一著严饬新来抚臣坚心耐意岁月图之得旨边计机宜听当事诸臣协心调度难以中制即有条奏胜画战守外不得轻议亦不得露章抄传
　　○京师多盗巡捕参将徐应召等解到强贼张守仁等九名系把总王文烈缉获巡视京营给事中彭汝楠以闻乞将有功把总王文烈优叙失事把总张国勋娄尚武住俸责限捕缉违玩不报把总兵守仁重加降处其参将徐应召孙文亮著督同该总立限缉捕俟未获谢二等各贼到日各官方许开俸＜锍-釒＞下兵部
　　○壬申先是贵州总督杨述中以土孽何中蔚就擒＜锍-釒＞叙有功文武诸臣兵部覆请道臣李若楠行吏部总理鲁钦及总兵张彦芳等行臣部各与纪录待事平破格升赏  上从之
　　○礼科给事中郭兴言奏视学之典蒙俞旨来春举行一切合行事宜谨列款上陈一修学宫一习礼乐一取回四氏博士一令监生复班又言国家教育人材必先崇重师席今祭酒南师仲推用已久尚滞家园乞责令刻期到任与司业蔡毅中同心一德陶镕士类得旨视学大典著查照旧制覆行祭酒官著行催到任
　　○给故礼部左侍郎张一桂祭一坛妻郑氏并祭祔葬
　　○升大同中路参将吴重阳为副总兵管宣大总督中军事
　　○升浙江临观把总郑嘉谟为福建巡抚标下中军游击
　　○调延绥东路游击吴尽忠为五军九营游击
　　○癸酉镇守云南黔国公沐昌祚奉旨援黔奏言滇省近日土酋外伺叛目内讧见在兼行抚剿又普安失守隆贼猖狂藩篱未固何暇救邻俟臣将诸务稍清滇陲宁谧刻日应援不敢濡滞＜锍-釒＞下该部
　　○工部尚书钟羽正复具＜锍-釒＞乞休  上御留之羽正又奏臣久病溺职恳求速罢原非为冬衣铺盖一事且兹事已奉明旨谅臣宽臣令臣酌量而处臣部之幸也然亦有不可不明言者今库藏匮之固无银也即有而一十三万一时解进臣亦不敢承命今天下一家各边军士为国家寝干戈处岩关绝塞之区耽饿疾呼求正额数万银饱其腹而不可得  庆陵明楼宝城  皇上大孝急务监作夫匠负重乘高立炎风赤日之中汗流咽燥求役过数万银偿其欠而不可得而公然发十三万银与针工作冬衣铺盖使此辈闻之皆将曰吾辈苦求银粮动称无措十三万何容易也是知有针工而不知有吾辈苦情也不惟臣等齚舌愧死而  皇上轸念疆场供奉  陵工之心亦不能宣布于远近是皆臣之罪也今谨议作二次秋初进冬衣冬初进铺盖有料银即照例解进不足速催外解进用或分事例银补之庶不至苦累喧嚣皆  皇上宽臣部酌量之恩也至臣呕病日增伏乞垂怜早赐罢归谨封印送司务厅请官暂署得旨  陵工军饷钱粮各有款项冬衣铺盖年例不多作速措处解进不必执奏部务正殷卿实心任事还遵旨即出毋得再陈
　　○工科都给事中周士朴奏言尚书钟羽正者朝廷所命之官也非内臣可得而辱也部堂者朝廷所建以表率百僚非内臣可得而毁也辱部臣是辱朝廷而欲重朝廷还当重部体不然封印辞职羽正之志已决矣天下后世将谓中涓以一冬衣逐一部堂而  皇上不为之所所伤岂其微哉  上谕已有旨令该部知之
　　○升山东按察司副使王从义为河南布政使司右参政
　　○甲戌户部尚陈大道以人言乞休  上慰留之
　　○户科给事中许宗礼奏山东都司经历何之望于天启元年八月内投批户部解光禄寺粟米等银侵匿不纳业经题参奉旨追问今经一载茫无结局所宜照欠追比问拟如律然钱粮重大吏弊无穷所当申饬者有五一选择宜急该司府于各属中体访醇谨敬事者凡遇敛解择而使之则用得其人解纳自清一部文宜速凡钱粮起解之日该府类造清册一样三本一存库备照一送该道藩司一选差的当人役投部按验仓口数目起解日期解官姓名一一开载以杜假印假文沉匿侵没之弊一印封宜固银入鞘时当堂兑封逐封用印钤盖仍载在册批项下以凭查验则防范既周奸贪自息一包揽宜禁都中积年猾棍专以包揽为生涯解官受其啜诱贻害不小宜严加戒谕毋堕术中一连坐宜严敛解责佐贰而委解府为政司道为监主诚能互相照管即有神奸岂得出入自繇迟速任意今后省直解官但有侵欺那借听该部巡视衙门于府道藩司一并指名参处至该部职司主计亦宜励精振刷耐心磨勘毋惮于勤渠刻期兑收毋滋其沉阁于以起积玩而裕经费岂曰小补得旨何之望奉旨提究著作速查明追赃正罪起解查参等事俱依议严行申饬
　　○巡视厂库工科给事中杨所修以实盘本库银钱短少低假具＜锍-釒＞奏闻乞严究经手之人使罪有所归  上命经管员役挨查究处以后实盘交代著申饬严行
○乙亥  上视朝
　○  光宗贞皇帝实录宝训成大学士叶向高等以副本进呈  御览得旨览卿等撰述  皇考实录宝训具见详慎著誊写正本进呈
　　○户科给事中许宗礼以东明县杜胜地方居北直河南山东之界盗贼充斥请设总捕官专司捕务仍敕河南山东并北直附近地方捕务悉属节制以重其权  上命该部酌议具覆
　　○镇守云南黔国公沐昌祚之奉诏援黔也朝议欲以其孙启元加衔分阃昌祚再＜锍-釒＞陈启元不堪任用下部议兵部覆奏启元原以世胄奉委今昌祚虑其性习乖傲任用匪人难称军旅之任知孙莫若祖臣等不便遥度应行彼中抚按酌量如其改过即令遵守家训屏斥奸谀听祖调度如果不堪即一面收回成命星驰奏缴总之封疆之事将帅之才惟灼见者为的确也  上命依议行
　　○丙子  睿宗献皇帝忌辰  奉先殿行祭礼
　　○兵部覆工科右给事中杨维新＜锍-釒＞内二款罢各省之调募严援兵之纪律仍严查委弁杨楫所募将才堪用几何所市战马堪骑几何毋令冒破金钱  上是之
　　○户部请发宣府大同山西三镇天启三年分主客兵年例银两  上是之
　　○起升原任大理寺卿牛应元＜锍-釒＞辞刑部右侍郎新命不许
　　○升山西布政使司右参议黄衮为山东按察司副使分守东兖道
　　○丁丑兵部覆四川道御史张修德＜锍-釒＞谓奴酋所以未敢深入者以毛文龙驻师海上辽人趋之者数万有以牵其内顾也惟是海岛穷荒饥饿可念台臣议散游士任所招淮兵移饷以给之诚是但若辈糜饷日久一朝解散不无猝然之虞合无令登抚逐一查点见在兵数果有精强堪练者听之若影冒不实者清之老弱不堪者汰之即以所节之饷移给毛镇少充涓滴再敕户部多方设处更乞  皇上慨发帑金数万周之则德意风驰欢声雷动而海上之师自奋鲸鲵之歼可期矣  上是之
　　○礼科给事中郭兴言等奏京师从来有上纳之钱粮便有铺垫之尝例敲骨剥髓牢不可破先年巡青□人止供办草场草料尚苦不支后因十库□人巧为脱卸致令巡青□人代办十库钱粮贫役重累膏尽血竭查得万历四十八年以前□人无十库之累夏秋估价毫不假借每岁费银止二十七万余两自天启元年代办十库钱粮□人称苦议价不免稍宽岁费几至三十五万目今正值春估之时增之则病国减之则病□展转反覆计无所出莫若查照旧规免其代办敕令巡视十库诸臣照旧招□供办事有专属责无他诿一举而两得矣诏付部议
　　○巡按直隶潘云翼以白马关达贼犯抢具＜锍-釒＞奏闻  上命督抚各官调度防御
　　○南京狭西道御史刘之凤＜锍-釒＞陈边臣去留进退事谓辅臣孙承宗宜优礼以留而召还可徐议督臣王象乾宜优礼以召还而去留可自裁关抚阎鸣泰去留裁之枢辅而宜早决黔抚王三善解围之后旧抚按在昔宜少留而不必式遄其归今督臣此时宜急进而不可坐观其危毛文龙海外孤旅进捣之举谭何容易牵掣之说似犹未的今所虑者撤之而西辽人无依然辽人二万与神京左臂孰重虎豹之威用之伏隅与用之当关孰为得力可否在彼久住请下该部确议至内操尤属隐忧所当亟罢得旨内操事屡有谕旨刘之凤如何又来渎奏姑不究以后再有烦聒的定行重处
　　○  上谕内阁朕览章＜锍-釒＞内有南道御史刘之凤奏罢内操但内操不涉六部钱粮设自  祖制矧  郊祀国学并朝夕二坛谒  陵诸大典礼在即况东西交变之际其内备原为拱护朕躬肃清紫禁非有他意仍乃连章累牍欲去内操意欲何为且屡有谕旨显是不遵必有主谋之人刘之凤姑不深究卿等传示各官以后再有渎聒的定行重处决不姑息特谕
　　○李永芳佟养性之谋叛逆也族党在京者  上令三法司分别定罪刑部尚书孙璋等奏拟贼婿王卫国贼保管鲍交孙元龙毛国重等各绞罪贼族佟瑞年贼亲柯三关二叚光裕赵一鹗董延科各遣戍张得秀等六名俱无罪愚民宜从安插许氏洪氏等十一口无知女流宜令为奴得旨王卫国等著即会官处决佟瑞年等都著再问具奏
　　○
　　○刑部尚书孙玮等复谳王懋芳等之狱王懋芳傅应春降贼复还为奴奸细拟即决顾良才刘世禄助逆不道行迹诪张拟秋决杨有亮许嘉宠冯梦乾吴道行等谴配释放各有差其王懋芳寄顿各铺银二千五百三十两见贮南城兵马司库应解送户部以充辽饷得旨王懋芳等著即会官处决余依拟
　　○吏部尚书张问达屡＜锍-釒＞乞休  上俱温答不允
　　○升云南按察司副使林士标为广西布政使司右参政桂林兵备道
　　○戊寅兵部覆御史朱泰祯＜锍-釒＞内接济一款谓台臣以军前急需借资远省虑有迟误欲就登津近处赁募即以浙江盐课抵偿既省骚动又免耽延与枢辅以刻为岁之语若互相发第不识登津有见船可赁否沙船原募之浙直之民不识登莱民间亦曾有此式否但使有匠有材有式则造之登津与募之两浙费不甚远而道里较便捷应行辅臣听其酌议臣不能遥度也若夫时不可玩机不可泄二语臣等当与在关诸臣均佩之  上报可
　　○巡抚辽东周永春论戍以开原失陷故也
　　○巡视京营给事中彭汝楠等奏臣于前＜锍-釒＞中极言飞石可用适五军备兵坐营员缺请以步上达升补统领教习幸荷俞旨讵料该部以原任坐营高鹏升补前缺臣等不胜太息臣非为上达乞一官也为朝廷求实用耳向者蜀中之有藉于飞石尽人而知之岂可用于蜀者独不可用于都城乎谓此属无禆于用不然也火器尝须药弹弓箭犹虞矢穷今石子臣等既已拨运充牣如山石架又经协臣委造刻日成工所需者人力耳谓此属有难于用又不然也各营弓箭火器枪刀俱有专司不便游移故其人每实备兵营徙手嬉游调试之所不及故其军多占冒雇倩教以飞石既免虚糜又令臣等有所凭以掣验亦化虚为实之法谓上达不宜用于备兵又不然也是用补牍上请乞将步上达仍补五军坐营名缺责令用心训练阮九荣等八人宜照原议每名每日给银一钱按月给发俟教演有成归家之日另给盘费犒赏以酬其劳又臣等今春所论赴任违限之崔拱辰业经奉旨查明罚治本官闻命之后尚优游里门至五月始到任距去岁推升之期已八阅月矣该部未见作何处分效尤玩忽长此安穷伏乞  天语并赐申饬传旨飞石系已试长技步上达等远来如何通不照管显是轻忽国事该管官姑且不究这所奏坐营训练供给等项俱依议行还著每人先赏银三两以恤贫困崔拱辰著作速奏来
　　○己卯兵部覆给事中解学龙＜锍-釒＞言科臣＜锍-釒＞荐文武诸臣将使群策群力一时毕举际此用武之日武蛙市骏臣部岂曰无心然而如宗韩岳刘之俦实未见其人也向来才破一例狙狯攘臂其间屡败乃公事及循资叙转又难以罗真才臣敢不虚心博访庶几淮阴汾阳者出乎其间俾臣得附推毂之谊至簪缨之胃汗马之裔日以声伎梁肉消其壮心而不识韬钤为何物如亢宗何应如科臣议旌别鼓舞有能者优以阃寄无奇者减其俸饩荣辱判而后有志者知向往也其应袭子弟亦应以时较骑射试方略以预占所蓄未有教之不先而能奋者萧如薰白兆庆俱嚄啫宿将顷以京营三大将添设滋扰请旨裁革岩关三总戎枢辅布置有人故改推剧地二将果有壮猷缓急自足赖也弁流重外轻内已成痼疾臣部业题明不准咨留及托故规避定从重处李怀信谋勇兼资臣夙知其有用无柰为二坚所缠勉从请告李光荣曾经援辽鲜有实效或退居丘壑冀收之桑榆乎若夫偾事诸弁如总兵杜文焕又劄付官陈天叙已参送法司劄付官张思任孟淑孔屡行提未到劄付官汪负龙等已下按臣提究三尺具在谁敢任诸弁徼幸者总之开必用之门示必死之律而后不鸣不跃之弁流咸知洒濯不痛不痒之国法庶几改观东西斩馘臣请从士风占之矣  上是之
　　○准改荫阵亡参将罗一贵男俊杰指挥同知以后子孙止袭正千户
　　○庚辰山东巡抚兵部尚书赵彦引疾请告不允
　　○升工部郎中孟楠为山西督粮道按察司副使
　　○升宣大总督标下左营游击远信为大同中路参将山西利民堡守备周一新为狭西军门标下游击
　　○调神枢营佐击屠安管河间领军游击事
　　○辛巳督理军务大学士孙承宗以霪潦坍溻榆关内外城垣房屋引灾求罢  上温旨慰之
　　○遣太常寺官祭火德之神
　　○刑部等衙门尚书孙玮等以监生赵维清章呈彩章凤等朋谋造揭挟私害公问拟禠杖各有差
　　○壬午  上视朝
　　○大学士朱国祯行取至京大学士顾秉谦朱延禧以国祯到任虽在后而钦点名次实居先具＜锍-釒＞让班  上许之
　　○户部尚书陈大道覆仓场总督李宗延＜锍-釒＞言  祖制额漕四百万石灌输京仓而永折一项载在令甲后各省直有灾旱频仍不得已而议灾折迩来有司怠玩以改徵之积贮视为本色之盈余年复一年逋欠愈甚今督臣议一以严催督之巡漕而罚不及于府道则有司仍视为弁髦诚有如督臣所言者然以折银轻赍拖欠与见额并完于一年恐难责备于闾阎多事之日今自天启元年二年并当年额银如数完解外其四十八年以前俱作带徵自天启三年为始每年限完二分不完者年终听巡漕御史参罚一以查核责之巡仓太仓钱粮旧系通融支发出入无稽恐致溷淆亦有如督臣所言者自今另贮别库年例借支本部题准移咨总督衙门比拟京粮之例挂号给发出入不明者听巡仓御史参处至于稽查完欠抵补借支本折务期足数而见在挨陈支放则总督之酌量通融自尽职掌皆救时之急著矣从之
　　○户部尚书陈大道再具＜锍-釒＞乞休  上慰留之
　　○起原任山西右布政使杜诗于湖广
　　○升密云道按察司副使张朴为遵化道兵备按察使
　　○升湖广荆瞿守备路繇义为四川松潘游击湖广永道守备施德泽为四川叠茂游击
　　○调神机营佐击鲍大谋管保定骑营游击事
　　○癸未准都督同知张国纪回籍祭扫祖茔仍赐祭一坛
　　○升山西按察使王于陛为山东右布政使霸州兵备道
　　○勒令湖北道按察司副使柴寅宾致仕以其托病避难也
　　○甲申兵科右给事中周之纲以夷酋明暗火落赤入犯白马关总兵孙祖寿所报拒堵情形多有参差隐匿乞行巡关御史严行确核至蓟镇抚赏银数积逋甚多致各夷藉为口实乞严谕该部速行解补以杜边衅  上可其奏
　　○刑部覆奏查自天启元年起假印神奸见追多赃如魏成铨等共七名其魏成铨陈存节董小江孙安民原参与原招俱合伪造各衙门印信律斩陈善学王天寿冯国贤三名三法司会审未结谨开列上请乞敕下锦衣卫遵奉新旨枷号满日仍候命下法司问拟从之
　　○乙酉  上视朝
　　○  孝庄睿皇后忌辰遣宣城伯卫时春祭  裕陵
　　○巡抚福建候代□周祚奏言红夷久据彭湖臣行南路副总兵张嘉策节次禁谕所约折城徙舟及不许动内地一草一木者今皆背之犬羊之性不可以尝理测臣姑差官赍牌责其背约严行驱逐如夷悍不听命顺逆之情判于兹矣惟有速修战守之具以保万全或移会粤中出奇夹击但师行粮从无饷则无兵去年泉漳及南澳增兵造船费饷累万皆布政司那借别项钱粮以应近复加造大船大铳又檄该司借支一万两分发漳泉二府乃彼中道府且以新兵枵腹亟请发帑而司帑已告匮矣臣与司道各官再加面议惟布政司西库贮有存积兵饷原备地方缓急非奉明旨不敢擅动若以地方积贮之金钱供地方然眉之支用知非  皇上之所靳也  上以红夷久住著巡抚官督率将吏设法抚谕驱逐毋致生患兵饷等寺听便宜行
　　○□周祚又言泉州府一钱会邪民倡乱业行道府捕治首犯解散余党地方旋已安堵得旨邪会倡乱还著地方官加意禁戢
　　○新授南京湖广道张继孟条奏辽事六款一广宁之复宜急一榆关之兵宜增一海上之饷宜查一西虏之待宜慎一都城之防宜密一叙功之典宜公因及其令海邑著绩屡腾荐剡业照边俸行取柢以入都疏节遂远掷南台当此钱神世界公道无权宜严禁馈送＜锍-釒＞入有旨这本内不问官谇止问书仪及公行贿赂的系何人著指名具奏如果有实迹张继孟准留北道用继孟复以耳闻有感不平故鸣回奏上曰既无指实如何逞忿渎奏姑不深究既而吏科河南道俱具＜锍-釒＞辞驳吏部尚书张问达等复陈咨访拟官始末以明至慎至公复有旨考选公典当听公论如各怀私讦奏成何法纪张继孟本当重处姑从轻罚俸半年著策励供职
　　○都察院左都御史赵南星等奏臣等与闻考选之事不能使继孟心服何得无言夫治天下者宜调剂人情不宜使之有所偏重有所偏重则人怀觊心觊而不得则生觖望觖望则生异议诚繇人情之浇漓亦当轴握枢者之咎也今天下亦大有所偏重矣进士之官重而乡贡卿京朝之官重而外官轻北科道重而南科道轻甚则科重而道轻是以有御史蒋允仪之＜锍-釒＞势极重则不可返长奔竞之风销正直之气此有识者所共叹也但继孟以不得北道而遂谓孔方有神公道无权审如是则南道者乃其姱脩恬淡之徵何必明人之污以  祖宗丰镐之重豸冠骢马之荣而厌薄若此则部属等官宜何如哉此人情偏重之所致亦无怪其然也  陛下责继孟之逞忿渎奏而不加之罪深得情法之中矣臣等尤望  陛下因继孟之言思偏重之弊敕下吏部极力挽回以平人情则继孟之言于己则不智于用人之道未为无益也伏祈  圣明采择  上嘉其议
　　○丙戌巡抚广西何士晋以粤兵援黔溃逃＜锍-釒＞参道将周世匡王慎德苖宗埼等乞敕该部分别重处  上谕已有旨命该部知之
　　○先是  瑞王惠王桂王以庄田租课不完＜锍-釒＞参武清县民于守先等诏锦衣卫差官旗逮问至是御史吴甡条陈时政因言乡民欠课事甚微但令抚按行有司核奏耳何烦缇骑轻渎朝廷之法且谓  三王为张学书蒙蔽  上责其牵扯渎奏夺俸三月
　　○大学士史继阶连＜锍-釒＞求去  上皆温诏慰留
　　○丁亥  孝穆皇后忌辰遣南和伯方一元祭  茂陵
　　○先是京营操兵鼓噪奉旨著总协官查首恶治罪副将杨应瑞等查出首恶成铎柴登二名解赴戎政府总督京营恭顺侯吴汝胤以闻乞将二犯枭示以肃纪律  上从之
　　○总督四川兼巡抚朱爕元奏据道镇各告捷塘报红崖天台白崖楠木等囤为逆酋三窟俱已攻克平定酋之伪相伪将多被生俘印信一时俱获永宁土地人民已强半还朝廷矣独二酋奔入古蔺复有投入水西结连再出之说我兵虽渐逼进而粮不接济为可虑耳今五路渐入相机进剿一切功次乞敕部一体案候纪叙  上命该部知之
　　○巡视京营给事中等官彭汝楠等奏班政之蠹坏久矣各军自收伍以来已经三月大粮行粮尚丝毫未结闻其中有逃者有死者有饥饿不能出门户者其人皆弃田庐背妻子不远千里入卫宸极乃命之不沾颗粒坐以待毙  圣明之世宁忍有此盖其病有三班军月粮单月领米四斗双月领银二钱每一领粮经手衙门不下十余处稍一停阁便过月余在京军犹可别营糊口班军四顾无依何堪枵腹长待此病在挂号之繁也月粮取自户部大粮散自兵部而兵部须俟各地方解到兑给乃此项钱粮在州县既不关考成在抚按又不屑琑节其高阁置之者十之五六该部亦难为无朱之炊昨见山东东平州申文称该州每年解部班银悉配派青兖府属郯峄等县节年拖欠内蒙阴县额派银八百两自四十三年至今分厘未角□羊差役守催反被责监人情玩纵一至于此外解何以不迟而军需何以能给此病在解额之亏也长安书役为政但  经手即有尝例又往年俱系债主包揽觅利今岁臣等力为禁革各军更无从称贷故一处缺用即一处停滞此病在壅蔽之习也而又重之以领班劄付官串通奸旗故意挨延必使军去而后得以冒领虽逃亡都尽岂顾问哉乞敕户兵二部作速查明处给至于收军之法查验虚实祗有年貌可凭合如往时三大营收补新军法更为新立册式备载疤痣炙疮著造册之人亲赍赴京以凭稽核自年貌而外则聆音亦可知籍旧例班军系兵部分委司官点收自去岁创议团练始令臣等独任其事合无酌量新旧例各军齐到之日听兵部照旧选委精明司官同日分点凡年貌不合声音可疑者该司官严加汰斥仍听臣等会同督班员外提督练臣覆验清汰庶更替之弊可除得旨依议著该部严行申饬
　　○遣御史张文熙往苏松巡按
　　○命拏问原任户部管库主事汤道衡以管理太仓银库主事杨绍震奏称盘查银数短少六千五百一十一两闻系吏攒杨四端叶凌云等侵盗道衡典守  猫鼠之嫌故有是命
　　○以山东按察司副使管赞画事叶震生为密云道兵备副使升福建布政使司右参议祝可仕为广西驿传道按察司副使
　　○兵部覆巡抚云南闵洪学＜锍-釒＞议将管武寻游击事参将袁善加副总兵职衔令统领汉土兵援黔从之
　　○调甘肃高台堡游击陈洪范为狭西红水河游击
　　○升大同助马堡守备谷三奇为五军十营佐击
　　○戊子  上视朝
○先是大学士叶向高等以  光宗贞皇帝实录宝训将完恭请御制序文以冠篇首得旨著撰拟来看至是拟序文二篇进呈  上览之嘉其恭述详慎
　　○是日大学士叶向高等以细民王德等因小事相争声冤禁地源与大奸巨恶不同乞免立枷以恢  皇仁得旨览卿等奏具见为国爱民体朕好生之德但近来小人玩法动辄肆于禁地连次声冤惊扰朝政况屡有严旨戒谕通不遵守本该依限示众既卿等申请姑著锦衣卫拏去著实各打四十棍释放以后再有违犯的决不轻宥
　　○升原任左春坊左庶子兼翰林院侍读赵秉忠为詹事府少詹事兼翰林院侍读学士国子监司业蔡毅中为左春坊左谕德仍管国子监司业各充纂修官
　　○诏停不在京官员禄米允仓场尚书李宗延议也
　　○吏部尚书张问达又具＜锍-釒＞乞休  上温答慰留
　　○降起原任蓟镇石门路参将周尚斌为宣大军门标下游击
　明熹宗悊皇帝实录卷之三十六
　　大启三年七月己丑朔孟秋时享  太庙
　　○升太仆寺少卿柯曰□永为右通政
　　○辛卯  上视朝
　　○文书房传出黑字揭帖朕女未封长公主于天启三年七月初二日卯时薨逝合行事宜炤云和公主例行
　　○浙江武康县监生茅元仪以奏荐赴京命赴山海关听督师辅臣酌用
　　○督师孙承宗奏月饷亏缺日积辽人危苦日甚乞立敕给发以安重镇  上著户部上紧措处角□羊发新饷稽延将抚按官并入考成
　　○礼科等衙门给事中等官郭兴言奏臣等蒙委巡青每入署见各商人告苦乞怜有云家业已荡而服役尚无息肩之期有云父兄累死而子孙不减训心之痛臣等讯其故谓京师从来有上纳之钱粮便有铺垫之常例先年巡青商人止供办仓场草料尚苦不支后因十库商人巧为脱卸改令巡青商人代办十库钱粮致令贫役重累膏尽血竭万一耽延必误军需乞敕十库诸商炤旧供办十库钱粮庶事有专属责无他诿著该部看了来说
　　○户部覆山西道御史杨芳盛议滇远在天末逼邻虏穴滇以黔为咽喉存滇即以存黔也然用兵必先措饷屡奉明旨议处即匮乏已极臣部敢不仰抒  皇上西顾之忧但道路阻绝梗塞为虞即前发帑六万尚未知抵滇接济否臣部即计能措处而转输不前是邀西江以苏涸辙能有济乎顷明旨著抚按官权宜计处则又无出台臣之条议者其一清贡赋之孔查云南一省除夏税秋粮及差发等项原系存留其应入太仓者□税赃罚事例税契盐课等项共五万四千二百余两自万历十一年留用至今又辽饷加派一万六千一百余两贡金五千两俱近题准免数十年来国家未得滇锱铢之用而此数项岂无有十数年之羡积为盈余者乎又岂无有有司已徵在官而未角□羊报者乎至各场矿课所出不赀倘委贤能任事洁己奉公之宪臣力为综核不至乾没尽可佐军兴之万一也其一开自然之利夫铸山煮海国家富强之术即在无事之时无妨于民有益于国尤多方生殖况在匮乏已极之秋乎滇南唯矿盐二课为利滋大伏龙井既经前臣开煮滇人称便而今何不议开以佐悬釜之用台臣桑梓关切耳目既真据所条议可以佐滇者亦无以先此至于遐方险远法网久疎贪墨暴横阶之为祸如多赎锾加火耗积为苛政所煎致尤宜申饬以安地方得旨如议申饬行
　　○南京大内左傍宫灾
　　○升尚宝司少卿徐良彦为大理寺左寺丞浙江副使姜志礼为尚宝司少卿
　　○山东巡抚赵彦参英国公远族张枢假英国名招党骚驿递抗官司包揽津关封占田宅闯入滕邑假旨领兵洗城恐吓滕民拟戍诏令从重拟所司拟假传圣旨妖言惑众律处斩
　　○工科给事中方有度疏言自辽左发难军需驿骚竭天下之物力以供一隅今且五年于兹约费内帑金钱以千万计而加派新饷出之民者每岁四百八十五万有奇通五年约费二千余万百姓敲骨剔髓鬻子卖妻以供诛求年复一年顷见天津督饷户部右侍郎毕自严一疏计每岁山海内外马步兵十一万有奇本色折色之费养马草料之费海运脚价之费文武将吏班军匠役人等俸薪廪给杂项之费约共费四百万两此就山海一关十万兵言而款西虏之费即炤壬戌年例七万两不与也此外己未年登莱增水陆兵二万名天津增水陆兵一万四千名庚申年京师立振武营增新兵三千三百名辛酉年通州增马步兵九千八百名壬戌年密云增车兵一万名张家湾增新兵六千名京师十六门新招兵八千名毛文龙海上兵二万名通共兵九万一千有奇除登莱之兵饷坐支本省加派银振武营十六门之兵饷坐支京师仓米其余各处新兵每岁又约费九十万两不与也此外壬戌年蓟镇旧兵议增饷每年约数万两不与也有军则有操赏之费有养马之费有修船车之费有各官役俸薪饩廪杂项之费即如毛文龙海运一项已费脚价五万两矣每年约费十余万两不与也自山海关四百万之外以上各处新兵又每岁约费一百二十万两矣合之约五百二十万两即使每岁加派四百八十五万两毫厘不亏尽充山海一带军需已缺三十五万两矣然而不能也今北直加派四十三万两免矣山东四十四万八千两留作登莱兵饷并买米运天津矣湖广七十一万九千两广西六万两四川一十二万两云南一万六千两俱留作黔饷用矣总上蠲免留用外计每岁加派四百八十五万两又缺一百七十九万两矣至水旱之不时分数之不及臣未暇论也以前浮于加派之外三十五万两合今缩于加派之内一百七十九万两二项共缺新额二百一十四万两又旧额辽东一镇每年边饷该五十二万两合应补入则山海一带每岁实缺饷一百六十二万两矣夫此一百六十二万也将仍问之民间耶民之生也难矣计天下正供九边额饷岁入太仓银库者约三百四十余万今一辽事加派至四百八十五万比之太仓正供数则倍且余四矧此外缺饷一百六十二万则于加派见额数又且溢十之三果由今之道而无变计即令东奴恋栈长伏穴中不西向遗一矢而我之天下已坐敝矣乞敕户兵二部打总会计要见见在之兵作何养法见缺之饷作何补法上不病国下不厉民毋待其变而后图之也  上令户兵二部详议具奏
　　○予原任辽阳死难佥事潘宗颜祭一坛仍炤何廷魁等例给予葬谥赐祠名表忠
　　○壬辰  仁孝文皇后忌辰  奉先殿行祭礼遣武平伯陈世恩祭  长陵
　　○大学士叶向高等以  皇长女薨逝具疏恭慰  圣怀报闻
　　○吏部尚书张问达七恳允放  上慰留之
　　○荫原任大学士孙承宗三男孙铨入监读书
　　○川湖总督朱燮元类报总兵李惟新等招降擒斩功次并侦奢寅父子随水西败卒走入龙场客仲坝离永宁已二百余里峭崖插天深洞无底道远箐深实难轻率官兵以数月无粮又天降大疫死者如林洪水大发沿江居民漂流不可胜计只得分布各将据险固守相机擒剿迟速殊难豫定章下该部
　　○户科都给事中尹同皋以各镇讨饷之疏充满公车皆因逋赋数多请严考成之法言考成见例凡本年银两欠一分者州县印粮官住俸督催欠二分三分者降俸二级欠四分五分者降职二级俱戴罪督催欠六分七分者降职二级起送吏部调用欠八分九分者革职为民然住俸降俸人不介意即降职督催其官自在其方住俸而借别项钱粮朦胧报完方住升而托个中奥援吹嘘显陟者抚按条上考成疏不曰除某官升任免究则曰除某官革任丁忧事故免究是考成虽设犹未设也自今凡入考成者俱宜加等科算旧住俸者改降俸旧降俸者改降一级旧降二级者改降三级俱赴吏部处分别用其甚者革职为民虽有升任革任丁忧事故等项俱一体究论又以府属州县之完欠论府官以布政司属府州县之完欠论布政使以各省直之完欠责十三司之开报并以十三司之综核定十三司之贤否而先年省直抚臣亦有因钱粮不完住俸者今请得而并论诏下所司知之
　　○癸巳兵部尚书董汉儒覆刑科给事中角□羊学龙疏曰臣部职在军旅所以整肃将士使之赴矢石而不辞者惟在退有必死之法进有无生之心凡一官半级非军功不轻授自逃将逗遛之诛废谁复以进死博退生自假官骗饷之门开谁复以核伍清积蠹臣去年十月间以全辽失陷查逃将以正法请矣如贾祥之矫命募兵激众要挟管大藩之跋扈藐旨张思任孟淑孔以市魁无赖为大盗神奸皆奉有煌煌之明旨臣方翘望所司奉行之力今贾祥一名已经定辟其余原籍承提之衙门率高阁置之法之不行自臣部始且自有辽事以来借怜才之名为市恩之地副参游守不经臣部之推用任凭市棍之营求劄付之官自卖劄付中军之外又置中军即如张思任孟淑孔者本以市药丐儿椎埋荡子渺无冲锋遏敌之能滥假黄盖横金之饰至使劘牙吮血侵官夺民即令速置上刑严行籍没岂为苛哉自今以后一切谈天说剑以口舌作韬钤者各督抚诸臣必宜慎重劄付不得屑越酿害  上谓管大藩已有屡旨余依议行
　　○升狭西按察使徐云逵为山西右布政使备兵代州
　　○甲午  上视朝
　　○升兵部郎中恽厥初为浙江副使
　　○升延绥宁塞管游击将军事岳维官为蓟镇太平路参将大同靖虏堡守备苗嘉润为蓟镇三屯右营游击将军延绥柳树涧守备刘朝奉为甘肃高台堡游击将军湖广靖州守备陈尧道为云南武寻游击将军
　　○巡按贵州御史侯恂疏言逆酋凭险负固我徵兵转饷猝未得其要领以勾连党与实有为之狐兔者故必滇兵下盘江以断贼之臂川兵出遵义以扼贼之吭粤兵进泗城以冲贼之胁此全局也至目前急著一在屯六广六广者大方之正路期会未齐不宜轻进法当于乾沟劄佐等处分兵截守部署大军直逼六广使贼火烟地租半无所收而因以相机捣剿则坐困之道也一在清上卫普安久陷安庄一带危同朝露然李希尧沙学辈么＜麻骨＞小丑得一大帅鼓行而前不走则就缚耳而因以驻镇其间接引滇粤之师三面环攻则立蹙之计也一在守乌江遵义咽喉之地黔督节制所不能及是川黔分而水蔺合也故必守乌江近以招徕宅溪散贼党远以连合缓阳白羊诸军断贼路而因以进沙溪瞰大方为六广之策应使贼首尾受击则衡决之象也而用兵计必需饷兼必需米  皇上动念危黔发帑者再又以楚赋益之何敢复言乏饷然楚既难于徵角□羊黔安望其接济则终忧饷也黔本乏米计惟徼惠楚之南漕然不得楚夫飞挽不前楚既爱力役之征黔安收粟米之用则终忧米也乞敕蜀督及滇粤抚臣共奋同舟申明功罪一体之令并敕楚抚刻催黔饷湖南湖北原派夫役炤数督发尤望严敕黔中督抚乘时图贼克终黔局诏如议行与督抚镇各官悉心料理黔饷著楚抚上紧处给其军前进止俱听相机便宜行
　　○巡按贵州御史侯恂题为黔事未结黔督黔抚辄思卸担乞严旨立敕二臣矢志图贼以奠封疆得旨督抚职任封疆如何辄思卸担王三善离任著巡按即参来究处杨述中著尽心任事不得言去朝廷法度违的重治不饶
　　○以蓟镇墙子岭提调白应时添注贵州都司佥事
　　○丙申升江西广信府知府蒋如奇为福建副使分守建南
　　○遣太常寺少卿暴谦贞赍敕旌奖韩庄王妃董氏及韩王亶眷节孝
　　○命锦衣卫指挥佥事项俊卿赴山海关听督师辅臣孙承宗酌用先是承宗布置东事以夷官副总兵王世忠统兵三千驻广宁依虎酋部夷易其粮料招携灰岭鱼皮金白诸部以散贼党而世忠愿以俊卿为佐部覆以为可遂从之
　　○予原任南赣巡抚佥都御史钱桓祭一坛仍给四品半葬
　　○丁酉升山东运粮把总张应麒为浙江都司佥书宣府柴沟堡守备方裕昆为山西行都司佥书
　　○巡按贵州御史侯恂疏纠清平参将金章观望违限及马伦张琳募兵侵饷诏下金章于监军御史提问马伦等仍会同督臣查追
　　○交酋犯顺广西抚臣何士晋督率官兵屡败之捷闻  上命所司量行录叙
　　○戊戌升江西巡抚坐营郑梦熊为山东都司佥书
　　○予赠太仆寺少卿沈裕祭一坛
　　○己亥大学士史继偕复具疏引疾诏许给驿归仍加少保荫一子为中书舍人并赐银币遣官护行
　　○升常德府推官彭万里为湖广按察司佥事赞画总督军前
　　○都察院覆议云南万里遐荒人情厌避以按差准作二差报可
　　○加云南右布政使谢存仁为左布政使仍巡洱海
　　○差刑部河南司主事闵谨往关内山西司主事石维岳往关外狭西司主事汪乔年往江南山东司主事雷起龙往江北各审决
　　○庚子巡视京营给事中彭汝楠等疏陈捕务一曰省马匹捕营军额一万一千马五千余匹此五千匹者不闻操练皆各衙门缙绅书办借用合无量减其半留若干为哨把下夜番役捕缉之用兵部堂司及该提督岁将中军把总应用大小马各量存若干匹其余悉行裁革每岁但存一千匹便可省公帑万余金一曰选番役捕营番役向无额设即以哨把充之月粮一石于各军无异而角□羊比则独居其苦诸军百计求脱又有一种土番蓦地钻充生事诓钱无所不至宜炤州县捕例额设军番城内外各总分别繁简多者二十名少者十五名参将中军旧无番役各量设十名为不时协捕之用除额粮一石外每名月给工食银六钱以稍优其劳其银即于裁革马钱内支给一曰重夫哨捕军独两掖四哨设有夫哨一千二百名月加行粮四斗五升例用善射者充之无奈钻充滋多化为袖手之长班宜令该部会同臣等公同拣选必六矢中三年力精壮者方准充役否则革去而又核其住址年貌疤痣籍之于册以待不时点验一曰严查核京军虚冒捕营为尤甚欲清虚冒莫如勤查点每月初六日不论上下班悉听兵部分拨将军教场等处俟巡视科道督班员外及该提督同日分头点验年貌疤痣不合者革去各缙绅水夫菜户一概查革拨令还营以充守哨之用一曰信赏罚该提督参将中军果能设有方略捕获剧盗各把总该管地方有能捉获强盗五起以上窃盗十起以上者听臣等据实题叙即与升迁其怠玩不谨者并听不时参处年终举劾即以一年之内通计有无捕贼曾否纵盗直书起数分别功罪奏请处分该部应升应革宜炤实迹迅速处分一曰肃夜禁数载以前长安道上向夜人迹稀少呼哨梆铃之声不绝于耳尚有骑马下夜者今宜申明旧制更静以后无故夜行者一概拘拏送铺各委官把巡人役有马者务要摆马游巡无马者击梆传哨炤派信地严加防缉该参将把总务要常川下夜查炤其有巡缉严谨地方经年无事者功更倍于事发收捕之人一曰清捕害每遇获贼该把总听凭番役通同贼口攀东指西概行拘讯拷问甚惨应严行申饬以后各该总捕获真盗须登时面审立摘口词具由申报不许展转攀诬如有株连无辜逆刑拷打者该把总并番役参送法司追赃依律究拟部覆得旨捕务委宜整顿这所奏深中积弊俱依拟行
　　○辛丑  孝安皇后忌辰遣武进伯朱自洪祭  昭陵
　　○礼部上进  光宗贞皇帝实录仪注一前一日设表案于皇极门内陛之东设  实录案于丹墀中教坊司设中和韶乐于皇极门及设大乐于金水桥北设表亭宝舆香亭于史馆前是日早锦衣卫设卤簿大驾如常仪五鼓文武百官具朝服于皇极门外东西侍立监修总裁纂修等官具朝服至馆前监修官捧表置表亭中纂修官捧  实录置宝舆中鸿胪寺官导迎  实录宝舆香亭用鼓乐伞盖由会极门下阶至桥南由中道行表亭监修总裁等官后随由二桥行至皇极门丹墀案前监修捧表由东玉阶升置于表案由东北边下纂修官捧  实录置于案乐止宝舆香亭鼓乐伞盖俱退候  上具衮冕服  御皇极门内殿内臣传开门鸿胪寺堂上官跪奏执事官行礼赞行五拜三叩头讫鸿胪寺堂上官跪奏请  升殿导驾官站定乐作  上御内殿坐定乐止锦衣卫传鸣鞭鸣罢监修总裁等官入班鸿胪寺鸣赞赞进  实录乐作序班举  实录案以次由中道升至殿门外  上兴序班举  实录案由中门入置于殿中乐止班首由左门入跪于案前赞跪总裁等官皆跪乐作内侍官奉  实录案入内  上复座乐止赞俯伏班首及总裁等官皆俯伏乐作兴平身乐止班首复位赞鞠躬乐作赞四拜兴平身乐止赞进表乐作序班举案置于殿中乐止赞宣表赞众官皆跪鸿胪寺堂上官宣表讫赞俯伏兴赞鞠躬乐作四拜兴平身乐止进实录官退于东班侍立赞排班文武百官入班赞班齐赞跪鸿胪寺官致词云文武百官某官臣某等恭惟  光宗贞皇帝神功圣德纂入成书光华万世群臣欢忭礼当庆贺赞俯伏乐作赞四拜兴平身乐止赞有制史官仍入班赞跪宣制云  光宗贞皇帝功德配天纪述详实朕心欢庆与卿等同之宣讫赞俯伏乐作兴平身乐止赞搢笏鞠躬三舞蹈赞跪山呼万岁三赞出笏赞俯伏乐作四拜兴平身乐止礼毕
　　○厚任礼部侍郎范醇以大察拾遗被纠其子南京刑部郎中范得志疏参南京御史王允成把持法司贿庇亲属等事允成亦疏列得志父子贪横不法南北台省诸臣谓得志借题欲翻察典交章劾得志疏俱下部院看议部院拟得志炤不谨例冠带间住从之
　　○刑科给事中角□羊学龙疏纠礼部侍郎范醇敬及其子南京刑部郎中范得志工部尚书钟羽正南京户部侍郎于仕廉候补兵部主事卢承业得旨范得志已有屡旨钟羽正于仕廉素有品望不得轻言
　　○南京兵部右侍郎徐养量疏辞新命不允
　　○壬寅升少詹事骆从宇为礼部右侍郎左庶子赵秉忠张瑞图为少詹事司业蔡毅中为右谕德充纂修官
　　○命翰林院编修侯恪简讨丁乾学教习内书堂
　　○升户部云南司主事田时春为本司郎中管京粮厅
　　○调江西清军副使黄元会为提学副使
　　○命锦衣卫副千户李国栋为本卫指挥同知
　　○升界岭口守备曹应奎为都司佥书炤旧管事
　　○癸卯中元节遣侯薛濂徐锡胤张国彦顾大礼陈光裕伯施壮猷赵祖芳吴遵周张嘉猷郭邦栋陈世恩祭  长陵  献陵  景陵  裕陵  茂陵泰陵  康陵  永陵  昭陵  定陵  庆陵遣锦衣卫都督同知王椿祭  恭仁康定景皇帝都指挥使侯昌国祭  哀冲  庄敬二太子陵园
　　○屯田太仆寺卿董应举以屯麦已收苦无处置谓西北军士俱喜麦面且各处亦有运船交兑亦易但水陆运费亦当并议如关上召买即以麦交割召买官不领其银听其以海船领运如给兑通州军兵即以麦交割通州道差官听其以河务剥船领运如兑给密云即以麦交密云差官听其以穵运厅剥船转运如蓟如津亦莫不然屯官不过交割上船明白取彼印领报臣及报发运发饷衙门转报户部核其省饷之数报闻庶屯效有据臣亦不致以屯官兼角□羊户之苦也其最便者莫如即以葛沽兵二千与臣春耕可借浚筑之役秋收可资搬运之功洪水暴涨更可藉其护堤之力所收麦米可抵月粮万石之麦人给二三百数日可了不徒久顿于晒场一年所收可抵全饷不待仰给于度支未必无小补也其屯官功罪即以所领钱粮所收子粒多寡为据上韪其议命作速酌议具奏
　　○甲辰监修等官少师兼太子太师英国公张惟贤等进
　　光宗贞皇帝实录  宝训  上具衮冕服  御皇极门内殿立受  上复座受文武百官朝贺
　　○命户科给事中蒲秉权巡视库藏差四川道御史田珍巡按江西
　　○准故西宁侯宋光夏男宋裕德承袭祖爵优给
　　○革四川建武游击哈光显任回卫
　　○兵部尚书董汉儒等覆枢辅孙承宗部饷不继军士嚣噪可虞一疏内称人马饥疲霪雨为祟营房颓塌展转思逃又有恐故土之勾索宁斩关而出为夷者臣等相顾惊愕复见按臣彭鲲化疏牛拦山之新兵夜噪而逃者数百狭西之逃兵昼群而劫者二百宁夏调兵逃者二百余宣府调兵逃者百七十余而延绥调兵众至七百余人从青山口投夷矣臣读未终心胆为裂当此人情蠢动如疾流赴壑莫知底止惟在生死之间拨转其去留之念故住伍者必与以有生之乐逃伍者必绳以立死之诛请悬严令以示之凡抚镇道将及郡邑掌印官擒获真正逃兵者审实必斩复悬赏格以示之凡家丁捕获逃兵及同队能自相擒捕五逃兵以上者即时赏银三十两然不用恩而专用法法有时穷也关上月饷户部当即刻转输如数凑发无稽时日迟速之际安危所关虽然无米而饥犹可言也今关上之本色不少按月给发者反以易薪夫捧米而称饥则必与之以何物而后不饥乎则囤贮宜有廒渗漏宜简盖毋令仍前露积浥烂粒粒民膏况海运劳费数倍亟宜多方爱惜之矣若运粮委官敢有以土搀和以水洒湿致易坏者听道厅呈报枢辅按法处治得旨逃兵依议处置粮饷著作速给发运米是否搀和浥烂如何不行支给都著该管查明酌处
　　○调宁夏副总兵沈勋于凉州升都司佥书沈继先为蓟镇沈阳游击将军四川土司罗乾象为建武游击将军
　　○刑科都给事中曾汝召言张差一案毕竟发奸为是风癫为非移宫一事毕竟移宫为是顺从为非至经抚一案丧师失地同抱头鼠窜又同则经抚同罪为是分左右袒者为非信史笔削弗可轻也臣叨厕言路凡事可言而见在刑垣刑之中不中尤关职掌  皇上立枷假印诸奸及迅斩强寇若干舆论称快豺狼畏慑矣顾立枷之法间一行之如假印者可耳以三木囊头立于通衢之侧勒限三月未有不自毙者较之斩绞登时处决尚多苦楚刑亦极矣倘巨珰宵壬欲巧借立枷以洩其睚眦之忿所伤不小臣愿于  皇上当雷霆震撼中寓雨露施生之意立枷之刑必经法司详覆不得已而后用之则  圣德如天尽敛五福灵长之祚绵亘万叶矣得旨这奏内事情俱已有旨立枷原惩大奸非可轻用知道了
　　○丙午  成祖文皇帝忌辰  奉先殿行祭礼遣南和伯方一元祭  长陵
　　○命湖广道御史马鸣起提督顺天等府学政
　　○升江西瑞州府知府楼一堂为本省按察司副使
　　○降原任户科给事中叚然江西按察司知事
　　○会议事例银两准以户七工三分用不必再争
　　○刑部等衙门尚书等官孙玮等具康应乾牛维曜李继业等辽阳失事爰书应乾维曜官于辽宜与辽相终始者今辽何在也则均当以失地丧师概论者惟应乾备兵海盖而渡海潜踪在应乾曰兵尽调矣民尽逃矣然议调之时即宜议守未逃之先宁不防逃无计画以保空城独有颜面以蹈海滨何为者律以潜踪避匿例遣难为应乾角□羊矣维曜监军清河督战著伤亦为失事而所监各将犹或捣剿复官或建功海上皆维曜发纵指示亦可以功赎罪者也应以一杖示警李继业在辽不闻汗马而入关有似奔狼一败之后便抱头归里为全身计但修城原无战具伤病执有批词既出九死之中姑开一面之网改拟遣戍似不为纵至蔡汝贤杀退黄旗一枝已见于报叙疏中使当时再有如汝贤陷阵直前两相呼应亦足以遏方张无奈奴围愈厚奔溃忽起扶创入关非得已也再置冲镇或有可观有旨姑依拟
　　○丁未工部尚书钟羽正复请休致拜疏后即封印出城得旨慰留仍责其有负眷倚已而再疏称疾愈恳乃准回籍调理仍给驿归
　　○补御史洪如钟于云南道
　　○升福建按察司副使高登龙为山东布政使司右参政
　　○山东禹城县自称龙潜山人祝延寿言其山有顽石放光月余中裂出宝剑一口上有三皇神符诣京进献语多怪诞通政使吴用先验其剑系新铸诪张为幻特＜锍-釒＞纠之  上命巡城御史审明角□羊回仍严行禁谕有妄言惑众的参来重处
　　○己酉
　　神宗显皇帝忌辰  奉先殿行祭礼遣阳武侯薛濂祭  定陵
　　○补御史余珹于贵州道
　　○改荫大学士史继偕长子遵灏中书舍人中男延旭补前荫
　　○荫原任礼部尚书范谦孙炳文入监读书
　　○升加衔守备刘超都司佥书管清平参将事
　　○兵部尚书董汉儒比例给假送亲  上谓送亲虽有旧例但本兵大臣当此将怯兵嚣封疆多事之时遽欲求去于心何安著即出料理部务不得再陈
　　○户科给事中陆文献疏陈战守之实二言关门米粟价腾而运到之粮验收非时盖藏无所率为霪潦所侵仓廒囷窖之备所宜急讲一言海运方患风涛陆行多费脚价滦河一带可以通舟闻蓟抚岳和声欲以银庄柳相度挑浚直达关门计淤塞者不过三十里新开者不过十数里商工估值不致大费宜速举行一言运草之议脚值数倍于草值宜计其道里分贮近地随令马军渐次驮运一言总兵偏裨而下每月公费许多与夫大小赏操等项亦可量入为出若节一帅府度可作营房十余间一言关门十六里边墙列五大部二十五营将领千余军士十万懦弱者不可不抑退而骁勇者不可不操练一言辽民数十万入关宜鸠集勇壮教以长技缮以利兵一言胡骑冲突合于榆关以东仿古方田之制而经界之每一区或二百亩或三百亩疏为深沟巨浍各引邻近之水相灌注即以沟浍之土积为圩塍上下倾友东西缠绕树以木棘使不得并辔而驰且多掘地坑多设地雷伏而击之自是水利兴则耕获便即以辽民受廛受亩并驱营兵之孱弱者归农得旨酌行之
　　○刑科都给事中曾汝召疏言国家自兵兴以来添设官员不知凡几冒破钱粮不知凡几登莱海国也骇浪惊涛拍天蔽日奴即凶悍舍鞍马而争衡于舟楫虽至愚不为则登莱巡抚撤之可矣非轻视登莱也择一才望道臣镇守而以骁勇参将佐之养兵五千使之日加训练时行侦探听调遣于东首抚臣登莱可保无事矣天津去海口百二十里冒险深入兵家所忌奴未必来我亦不必虑也惟是锁钥东南以壮声援提备亦不可少而弹丸之地两建牙钺广设道府将官所费甚多则督饷部院与天津巡抚宜归并为一仅留才望道臣二员镇守其间而分山海总兵一员带兵一万住牧其地使之日加训练受成于枢辅则天津亦可帖然矣山海内拱神京外捍夷虏最吃紧处而官与兵云屯猬集毋论米珠薪桂供给甚难而地窄而稠展布无所宜简精兵五万付一谋勇出众总兵领之别选副参游守十员各分授五千使之择地而练总兵官按季逐营阅视赏不嫌踰等而罚不嫌加密又分山海总兵一员驻永平地方带兵一万与永平道加意训练而受成于枢辅则山海与永平亦可保无事矣至经抚位望不甚相悬语言文字之间动作疾趋之细皆足以招嫌隙而费揣摩今裁去经略独用抚臣似不如择一抚臣加以经略俾一意经营专精抚练驻节岩关间巡行天津永平两处而稽其勤惰行其赏罚与蓟辽总督相为唇齿尤为得策其赞画诸人但有虚糜全无实用亟宜摈斥毋使其徒为螟螣蟊贼尔也疏下所司
　　○铸给巡视布花关防先是六科轮差各私刻一木关防至是铸给从礼科都给事中成明枢之请也
　　○辛亥  上视朝
　　○以  实录成加恩监修公张惟贤加太保荫一子入监读书总裁辅臣叶向高加特进光禄大夫上柱国兼支尚书俸荫一子尚宝司司丞韩爌加特进光禄大夫兼支尚书俸荫一子中书舍人何宗彦史继偕孙承宗加少傅兼太子太傅荫一子入监读书朱国祯朱延禧顾秉谦加太子太保兼文渊阁大学士荫一子入监读书俱炤新衔给与应待诰命惟贤向高等各疏辞免  上优旨答之不允所辞独向高准改上柱国为左柱国
　　○以  实录成加恩副总裁林尧俞加太子少保郑以伟加俸一级周如磐加太子宾客钱象坤加二品服俸纂修官周炳谟张鼐各加太子宾客二品服俸董其昌升礼部右侍郎兼翰林院侍读学士协理詹事府事来宗道等各加俸一级
　　○大理寺少卿范济世引疾许之
　　○升右通政刘宪宠为南京太仆寺卿河南右布政使王豫立为南京光禄寺卿
　　○升山东布政使司右参议孙国祯为福建按察寺副使
　　○命诚意伯男刘孔昭承袭祖爵
　　○赠原任南京兵部尚书孙矿太子太保孙如濂准继嗣承荫入监读书
○兵科给事中周之纲疏陈安攘大计一言会推总兵仅修画题故事今后各边大将与内外副将俱每季汇开履历册一本送至本科如文官之有贤否册者或可藉此平时采访览识姓字及临时总兵缺出本司将应推职名查炤旧规开送会议若不公不当本垣于佥题之时得执议另推可也一言邮政凡牌符自内出者或奉某差或差某人为某事非驾司填写明白则本科不任受或有远年或有买托一概收抹明登簿籍自外入者如各镇总兵之差官纷纭四出诸王府内守备之差遣假借无凭侦其故在各镇凡一秉钺即滥请以出及徇情送借又滥假以入至王府之执符验则曰给之抚按符验之易勘合则曰姑准换给内监之用夫马动至数百出京之执原数藉口传单皆虚冒也请自今凡抚按总镇所请牌符若干仍遵往例事竣时存用若干并缴部送科炤数查对至邮符换给传单滥用皆为毅行裁减可也一言参游之推升抚按保题月无虚牍不过据武弁军民一纸谀词殊令人可厌以后须查果否应留间准借寇至云贵川蜀山海危边明明规避何可轻徇下其＜锍-釒＞于部
　　○狭西道御史蒋允仪言国家九边额饷岁以四百万计量入为出各有项款然不能无愆期逋负致有呼庚之虞今山海一关新饷已当旧饷之全合津登等处则又过之问其所以供此者自加派之外皆猥琐鄙陋直谓之无策可也顷科臣方有度总计出入之数每岁缺饷至一百六十余万计臣必先虑此亦何待外角□羊不至飞檄告匮而后知有脱巾之呼哉数日连噪矣津运舣舟以待脚价过此虽有价而不运矣登莱报称奴贼欲以秋间窥关急请帑金十二万接济毛帅矣蓟辽督抚又以抚赏屇期钱粮不继请如去年两次所发二十三万之数刻期先发矣沓来纷至并足駴目惊心忧在萧墙谩言拒之门户而其他黔蜀之皇皇望一饱以灭贼各边之嗷嗷希半菽以防秋者又似呼号于几席之外且付之不见不闻如此光景当若何控吁以救目前之急若何规画以为久远之图岂异人任而计臣所以处此者在榆关则聊以完六月之局也在通州则幸有南来二万金之钱也在天津登莱等处则束手无以应而且远追旧欠预拟新徵以为亦足相当也此即幸奴之不来而吾已坐困矣况于将利兵之逃而冒其饷兵挟饷之匮而习为哗哗则奉骄止啼养成犷悍遇敌警必不为我用冒则上下通同做成圈套稍一清汰复激而为哗谁是貔貅尽成豺虎岂惟厝火且在然眉当事既无远虑旁观空切近忧自非  皇上毅然决策自为  社稷计则同在漏舟者有载胥及溺而已故目前救急之务如作速厝处固是索炊无米即从长计议亦属望汲西江续命之膏似非发帑不可而既发之后随下责收于户兵二部令其悉心协志规画经久之计若何措饷以就兵之有余若何简兵以就饷之不足满盘打算则九塞并烦区处岂独一关立定规模即千百无容罅漏况于亿万万盖言理则于今日更无施主殓息之方惟有清稽节省之法而言治兵于今日亦不在厚集以张虚势特在简练以握胜机闻关门大将日亲簿书有数月不得至教场者则偏裨以下之材品且未能一一识别而况于卒伍之老壮强弱者虚冒隐占又孰从而问之即今各营兵多散逃正可从头彻尾逐一清查据见在者时其糗粮严加训练勿复再言召募将日练兵则耳目清而技力自见兵日就练则于器习而虚伪亦呈去莠所以养苗扬秕而后得糈庶兵精而饷亦省岂非便计然其责成全在道臣何也军中百计冒饷皆将领身自为之护痛者孰肯自投刀七而督抚地势悬隔严而不密惟各道闻见真摘发便倘能不徇情缘不避劳怨洗手涤肠日省月试则蒙蔽尽彻虚冒自清而督抚持此为衡以殿最各道孰敢不用命也特在户兵二部同心共申画一之法耳嗟乎畿辅近地锁钥在堂奥之间门户于掫爪牙即腹心之寄如通州之设兵亦以其地为京师第一重保障耳今三标营则九千人矣振威营又六千人矣月食折色饷且二万金以岁计之当二十四万金而本色不与焉此兵之果否精锐足备缓急臣不得而知但其坐食厚饩而无边塞之苦寒安处郊圻不当山海之危险特以半月缺饷遂起而群噪彼独不见近日营军之榜样暋不畏死乎盖年来法纪凌夷人心纵肆即如说谎骗官之徐大鹏已报题参而犹有谈天献剑之祝延寿私揭保举之陈良策方经拏问而更有赖粮诬奏之鹿之鳞魍魉昼见与天鼓猪妖并称怪事长此安穷是目下处分固难苟且结局而向后措置又奚容因仍酿患也若夫灾祲屡告偏在近郊  天心仁爱想亦有独钟于此者各官之恪修职业边防之加意料理此特平常本分之事何足挽回天变惟是人主一言庶几荧惑退舍耳今中外人情所共仰者莫不谓内降之当严内操之宜罢  陵工束手非所以展孝思直臣久废非所以光  圣德至于东南杼轴已空又重以只逊之加派金吾冒滥已极更加以非例之袭封此数端者实足以蚀阴阳而于象纬  圣心第一转移天心无不顺应若区区修禳之空文安能以格玄穹也抑臣更有所未解者当此东西交讧饷匮兵嚣之日正当事诸臣卧薪尝胆之时司马何官乃不借子房之箸而陈令伯之情也夫董汉儒固所称扬历边疆急公任事者何以一入中枢尽损夙望屡经弹射阳为不闻今事急而求弛担岂曰臣有母在此身未敢许人抑亦自量其伎俩已穷此席终难稳据则汉儒之自为计即所以为  皇上之封疆计不然力尚能肩意欲自便则为辜恩心实欲留口谩言去则为罔上甚哉巧避目前之重负而预图他日之要津则为奸期更何逃于斧钺也得旨兵饷已有屡旨该部官如何不急行议处著作速奏来封疆多事全赖本兵料理岂得屡屡侵及以致藉口求去蒋允仪不请事体姑不究董汉儒即出视事不得以人言托辞推委致误大计该部知道
　　○巡按直隶监察御史潘云翼言天下之安危仅视榆关一线而关门之安危独系枢辅一身顷自关抚阎鸣泰轻躁寡谋贪残多秽为公论不容而去臣时摘其关门显著之迹物议沸腾之状以闻其参论虽不自臣始而臣乃闻见最真且职掌攸系者然非第论鸣泰也所以留枢辅也非第论鸣泰不职之事亦大半述枢辅告戒之文政以枢辅每涕泣而道者未常不和于鸣泰惟恐鸣泰恣意而行者有所不和于枢辅耳不观其请撤之＜锍-釒＞肺肝可见乃濒去之日犹自大言欺人而都门遂有为之角□羊嘲者曰枢辅月饷亏缺一＜锍-釒＞带有边人相顾数语谓天下强加以不和之名而曾不能留一无罪之抚臣夫抚臣何罪不职即其罪耳若待其如旧经旧抚之罪而参之则已晚矣且枢辅亦何常留抚臣哉而都门遂有藉为口实焉臣以枢辅引边人相谓之言盖有深意臣又何敢置喙昨复阅枢辅边患方殷一疏则其请饷之心愈苦而词愈迫臣读一过为之不遑宁处者久之然中朝催督饷务各有章疏而枢辅责备多词自有专指乃于旧抚不和之说复三致意焉且中引北人用北人西人用西人之语臣甚异之果如是言是从方隅起见不从封疆起见而用人者反为无权矣关门何地关抚何官而辄有此论臣岂可无说而处于此夫向之会推关抚也臣时尚在巡历未与其事然曾有边备当严朝议当酌一疏内言及推用关抚之事即谓不宜有东西南北之见云且谓在今日堪为抚在异日堪为经在今日为枢辅同心匡济之人在异日为枢辅接手榰定之用诸语无非欲其得人耳时于邸报中见会推之先遍加咨访冢臣盖慎重其事若此此而可容一私见否又见会推之后奉旨诘问  皇上复慎重其人若此此可容一私见否及共举今抚张凤翼推用也科臣尹同皋辄有所见曾明言于朝未与画题此而可容一私见否藉曰西北各用其人以为厚桑梓则榆关固危地他人方闻风却步果为笃厚维桑之地耶以为用私人则关抚固危官他人方日冀卸肩果为汲引私人之官耶且凤翼表表于畿辅参藩中事业正未可量而固以关抚私之无论非法亦非情矣彼鸣泰不云乎榆关虎口人皆却步甚且有以推举为修怨则以抨弹为修德可知鸣泰既如是言而人言又何足论哉至于向来东事之坏全在不和枢辅方雅志和衷以共图辑宁东土者知有所创惩久矣然而不和亦自有辩在昔经抚不和止争战与守两著耳今枢辅与鸣泰其心事原自霄壤而作用又且枘凿枢辅即欲避不和之名而鸣泰实有不能和且不欲和者若鸣泰而可与和者又何为乎于枢辅病请之日辄以赘请耶况臣参鸣泰者原不论其和与不和也今枢辅既谓常出一语曰不和则为枢辅驱不和者诚过矣枢辅既述边人之言以为无罪之抚臣则条劾抚臣以去者实罪矣臣又何说焉嗟嗟自有东事以来历数西人其捐躯尽瘁于封疆者不知凡几如授命于经略仗节于巡方殉难于参藩引义于司臬以及监军之死绥婴守之杀身其忠贞义烈真足动  天地而泣鬼神丧奴魂而寒逆胆至夫统三军率一旅断脰决胸而涂肝汉脑者指尚不胜屈也视他人降者降逃者逃观望之不前而奔北之恐后孰为可恨孰为可伤孰足以示惩而孰足以示劝是西人之于东事亦苦矣哉今一旦关抚乏人偶徼意外之旨仍用及于西人即  皇上揆留眷念与诸臣诱掖奖率犹惧于虎口狼封无能得一当以展布其四体而固有人焉猜疑之訾议之其将有幸乎幸枢辅忧深虑远杜渐防微预指人言而剖示之今抚臣既以到任共事有人肝胆相向形骸可捐心志若投人言俱谬枢辅又不云乎凡可为地方计者臣亦不难倾竭心胆为抚臣商确稍有间暇准臣归里自非然者恐辅臣之息肩尚无期也惟是目前关军月粮不继士卒在在思逃兼之向来霪雨为灾营房处处报圯彼枢辅一身耳方为之忧天时复为之修人事方为枵腹之诸军以计饷复为露处之士卒以营居方一心以接济归赴之辽民复一心以招抚奔逃之众旅诸臣试设身其地而  皇上诚注念其间真有一刻不容释然于东顾之忧而诸臣又何漠然于同舟之济耶臣草疏毕接有镇臣马世龙一揭开报逃亡军数复阅抚臣报代一疏并悉关门情形大抵军士既若月粮不继复苦露处无栖则营房边城尤为当务之急而道臣袁崇焕昨申详枢辅称摉括关上罄诸一切始完五月之饷可谓空乏之极矣更望  皇上垂念关门一时艰苦备至量发帑银五万两角□羊运山海以优恤诸军以补助修筑语曰惠不在多寡在当其可施不在厚薄在及其□政今日之谓也得旨山海巡抚原出廷推朕慎重简用一秉至公有妄行猜议的必当重处辅臣身任封疆殚忠竭力期于共济朕已悉知不必烦言粮饷已有旨著九卿科道官会议仍著该部作速措角□羊不得漫视
　　○甲寅夜一更西南方有流星青白色尾迹有光起自大角星西北行入上台星后有二小星随之
　　○巡抚登莱右佥都御史袁可立言今二月内总兵沈有容执有生员金应魁赍到奴酋伪授世袭总兵驻复州刘兴祚即刘爱塔密禀一纸内称彼欲反正内应以报中国因求臣免死加衔牌票臣念辽阳以纳降陷城广宁以叛官诱败兴祚之言未可凭信又思因间用间实兵家妙用随于二月二十三日写免死票一纸加衔劄付一张移付沈总兵转给金应魁先往沈总兵于三月十三日率兵出海相机接应去讫其后续接塘报皆云爱塔于七月来归也奴四月间以金州近海尽赶人民退处复州以王丙之故致奴觉察将爱塔并李永芳长子械而去杀其弟刘兴仁暨王丙阖城屠戮所未尽者悉赶而东且并永宁盖州俱行赶徙而四卫已空其三沿海四百余里之地奴尽弃之而不敢据所余者西虏千人而已当此时也乘宁前驻防之众朝鲜助兵之初大兵出关东下旅顺犄角夹攻宣川拥鲜众而应恢复之功似有可图者但谋贵万全兵须审势知彼知己能为可胜是又当慎图之耳得旨据奏逆奴情形已多离叛攻守机宜还加详慎著该部酌议具奏
　　○诏以太监王体乾宋晋魏进忠等青宫旧劳梁栋等王朝忠等均著勤慎将原荫锦衣挥使挥同挥佥正千户百户等官炤先年黄锦王本冯保例俱准世袭凡十二人奉圣夫人客氏奉侍年久宜加殊恩示酬伊子原荫锦衣挥佥侯国兴特准世袭给与诰命兵部尚书董汉儒等疏奏臣部邦政条例一款凡武职非军功不准世袭又查得皇亲及内官家人传奉升职及保升职级者袭替俱减革又内外文武子弟人等非征战军功以技艺勤劳传乞升者袭替之日查革唯皇亲官员子孙原奉钦依有世袭字样者许袭一辈煌煌  祖制载在会典所以慎名器杜冒滥诚世世率由之旧章也  皇祖朝先臣李化龙郭子章江铎以平播州之功而世荫叶梦熊梅国祯以复宁夏之功而世荫李汶田乐以拓松山之功而世荫始得锦衣指挥使或佥事其他千百户之世及必其御虏俘斩奏勘大捷者也非是不及矣傥一滥及则为勋臣后者且讶世袭为不足重而  皇上将来之所以酬军功者不穷于无可加乎臣窃意诸承荫者于  祖制有所未谙不难冒干恩泽  皇上亦第见其勤劳可嘉或未深绎  祖制之何如耳然臣部则知有职掌而已臣部之职掌则按之大明会典与邦政条例而已安敢堕职掌乱旧章招物议而因贻  皇上以愆忘之戾哉若先年黄锦等事例臣部遍寻册籍无考然邦政条例一书系万历三十八年六月内奉  皇祖明旨著为令甲者悬之象魏无容迁就况锦等弟侄之后今亦无列衔锦衣者则亦可以角□羊诸内臣之惑矣伏祈  圣明深虑收回成命庶  祖制无紊而臣部之职掌以明矣得旨加恩荫袭俱系先朝已行何云无例还遵敕谕作速覆行吏科都给事中程注等河南道掌道事御史汪泗论等各具公疏言世荫非例旧制宜遵兵科给事中朱大典周之纲御史宋师襄胡良机另疏谏止俱不从其略云黄锦一事查炤兵部成案止以缉捕有劳荫弟侄一人即嘉隆闻见纪等书并不开列世袭之文见今锦衣卫册籍亦迄不闻有黄锦子孙可覆阅也  皇上试思  祖宗御极以来其间中涓褓母小心勤慎劳绩茂著者若而人甚之威福纵恣太阿旁窃者又若而人使人人叨意外之恩而冒世官之赏将貂珰盈座而金吾一片地尽为妇寺之余胤所盘据矣不几令武功人人无色而劳臣解体也哉方今辽阳沦没黔蜀频危其间健儿猛士间关百战身膏沙漠血化青磷者不知几许虽庙堂不靳恤典旌忠然而姓名得达于宸聪恩纶得延于奕世者特千百中之一二耳今体乾等祗日供使令之役从未闻汗马之劳而令此乳臭竖子一旦累累若若阖门金紫赫奕班行名爵下逮于烂羊崇阶反轻于敝裤书之史册天下后世谓  皇上为何如主其何以风示四方而垂宪万世也哉故宠以金帛毋宠以官爵愿  皇上为若辈计而与其澄汰于后毋宁辞免于今亦愿若辈之自为计使诸珰中有吕强张承业其人者必叩头辞免至再至三断不敢越  祖制而幸  殊恩当不待臣辞之毕矣得旨所奏非军功不袭朕知道了各监官亦面奏恳辞但朕念其服劳年久登极以来未曾加恩且有两朝旧例故查炤补行已有屡旨不必渎陈
　　○乙卯南京吏部尚书何熊祥乞侍养许之
　　○升广东按察使周光燮为山东右布政使
　　○升河南右布政使郭尚友为本省左布政使
　　○升山东济南府知府李天经为本省按察司副使管理驿传
　　○赠原任巡抚辽东都察院右佥都御史李植兵部右侍郎
　　○丙辰以进光宗贞皇帝实录赐监修总裁等官少师兼太子太师英国公张惟贤等宴于礼部著侯吴汝胤尚书张问达等待仍赐监修等官银币有差
　　○以玉牒告成荫宗人府掌府事驸马都尉侯拱宸子昌胤入监读书
　　○荫原任礼部右侍郎张一桂长孙瑄补荫詹事府少詹事黄辉孙士瑜各入监读书
　　○调保定龙固关参将仇时鸣为骑营游击
　　○兵部尚书董汉儒以母病再疏请假不允旋以艰去
　　○广东道御史李玄追纠原任太常寺少卿今削籍姚宗文一阅视之役微议隐剌使熊廷弼不竟其事以致一败涂地一荐王化贞断送广宁一刘国缙为宗文师盗饷骗官一刘朝行边为谋关抚一王猷挑衅西虏为宗文藏匿一贾继春优选侍疏为宗文挑激疏入下部院知之
　　○江西道御史霍锳纠大理寺少卿范济世言济世素无刚肠饶有媚骨移宫一事一疏三揭自是邪说横行是非倒置得旨移宫事已有屡旨范济世已去何必争论言官当以国事为重以后不得渎陈取究
　　○江西道御史田准嘉疏纠南京刑部郎中范得志计翻察典南京御史张继孟兵部郎中卢承业挠乱考选科道皆为清华南京御史何负于继孟而鄙之为掷至诬同咨为贿承业一举人拟授兵曹有何屈抑而咆哮广众之中均应惩处疏下部院知之
　　○命御史袁化中接管纂修  实录马鸣起督学顺天田珍巡按江西张文熙巡按苏松等处王祚昌巡视光禄王心一巡按广西
　　○戊午户部尚书陈大道覆查蜀楚兑角□羊钱粮的数查自蜀省发难以来至天启二年六月终止共发过帑银九十万又题留过湖广加派三十万共银一百二十万今查帑银已角□羊到四十五万兑角□羊到二十万外有已兑未角□羊二十五万又已角□羊加派银一十五万一千七百二十六两该未角□羊加派银一十四万八千三百七十四两通共兑角□羊八十万一千七百二十六两欠三十九万八千二百七十四两近据总督册开湖广解过川银二十八万一千七百二十六两尚少一十一万六千五百四十八两此天启二年楚完欠蜀饷之的数也又该臣部黔滇数省交急一＜锍-釒＞内实派四川饷银七十一万八千一百八十五两内臣部主事王仪已解帑金六万两又该本省原议辽饷银三十二万二千九百四十四两又借南京户部银一十万两尚欠二十三万五千二百四十一两在湖广辽饷南粮银内补足当陆续徵解而至今未闻起解者此天启三年楚完欠蜀饷之的数也但此二十三万五千二百四十一两即系楚加派六十五万二千之数臣前因黔中告急覆黔城虽解实危一＜锍-釒＞内有天启三年原派于湖广者专付督臣措饷等语恐此时楚迫于黔之功令而或不肯通融分解又未免起黔蜀之争则乞  皇上明谕黔中督抚暂以本年二十三万与蜀或就中量与一半万一黔局难结则此后湖广天启四年之加派再酌议与黔庶几两得耳况蜀黔一体安奢实挟唇齿之势以逆我颜行蜀今日斩奢之头而黔且明日制安之死命一转移而彼此并收其利黔岂其有爱焉嗟乎楚虽  肃皇帝豊芑之乡实泽国也军兴以来鸡豚俱榷山水尽穷下民髓竭于催科良吏心伤于抚字徒于忠义所激惴惴  皇上之宠灵自当勉力以终川黔之役而民亦劳止已不堪言则蜀乡绅聂世润等所谓行粮之接济乞怜强半亦可销其未完者正今日通融之急着也得旨湖广兑留川饷着差官领敕星驰前去查催给解仍勒限报完其该省原派天启三年饷银量拨给四川十万两封疆事重督抚官著同心协力通融接济不得争执误事
　　明熹宗悊皇帝实录卷之三十六终
　明熹宗悊皇帝实录卷之三十七
　　天启三年八月己未朔大学士叶向高＜锍-釒＞奏滥恩宜裁当自臣始其略曰顷者内廷荫袭言路连章望臣以争执臣惟争之于内廷尚难而辞之于自己较易臣若不辞彼内廷诸臣宁不曰辅弼首臣先自冒滥柰何责我曹乎即  皇上以叙劳旧典不欲遽裁然正惟裁于旧典之所有始可禁于旧典之所无也  上优诏褒答不允辞
　　○内使王文进殴杀戴进忠有旨下文进于司礼监以余犯付法司刑部尚书孙玮等谓情词各偏颠末难悉况一事而谳柄两操非所以为画一请将文进敕部从公问拟  上命遵前旨行
　　○刑部等衙门尚书孙玮等会谳黜生庄士元以戚畹郑餋性辩木商张士新揭内侍刘朝辩盗宝脱罪揭俱士元为之属草且私札往来营求通赂形迹已有明徵坐交结内官及近侍人员律论死奉旨依拟已刑科给事中张鹏云复请穷究受贿之人  上令即便会官处决无致蔓延
　　○庚申大学士韩爌复＜锍-釒＞辞恩命因言前以  升祔礼成加恩少傅请如同官何宗彦例移赠本生祖父母  上仍命祗受其本生祖父母恩典特允给与不必移
　　○升吏部左侍郎王舜鼎为工部尚书
　　○升河南磁州兵备按察使焦馨为本省布政使司右布政
　　○补荫原任礼部尚书徐学谟孙元嘏入监读书
　　○辛酉直隶提学御史左光斗议以辽生附武清学定以一等四十名为廪二等前四十名为增补廪出贡一如府学例科举百二十人编号仍用辽字制额除山东一名外约用三人待多士云兴仍补四名之例其余一切旧廪旧增虚伪种种名色概不准理一以新案为主所委署学印之刘永茂暂领诸生案册仍听吏部议妥除授礼部另给关防其俸薪舆马亦听寺院议处俱依议行
　　○癸亥督理军务大学士孙承宗以大典加恩具＜锍-釒＞辞免  上优诏答之不允所辞
　　○升顺天府府丞王惟俭为大理寺左少卿
　　○以大名府河捕通判移驻杜胜集兼辖山东等处捕务裁杜胜集巡简一员
　　○甲子  上视朝
　　○火星顺行犯南斗魁第二星约相离二十余分火星在上
　　○乙丑  上御文华殿讲读
　　○发内帑银十万两充边关二三月粮饷从大学士叶向高等请也
　　○升右谕德钱龙锡为詹事府少詹事兼侍读学士掌南京翰林院事
　　○差户部山东司主事王极管新太二仓
　　○工部尚书王舜鼎＜锍-釒＞辞新命不允
　　○升江西按察司副使林恭章为云南布政使司右参政
　　○丙寅  孝康敬皇后忌辰  奉先殿行祭礼遣成安伯郭邦栋祭  泰陵
　　○升湖广按察司佥事李春茂为云南布政使司右参议
　　○贵州道御史胡良机＜锍-釒＞请罢内采慎考选裁徐州总兵召还萧如薰还主京营事  上以徐州总兵听兵部议余报有旨兵部覆称徐州旧设参将一员领兵不过千余昨年因莲妖啸聚乃设总兵以锁钥淮河护卫  陵寝今台臣以城小议裁但妖氛初殄势难骤更且近议减兵五千为三千仍属萧如薰训练无事防盗贼有警设法袭剿俟二三年后地方无虞听彼中抚按从长酌议复言内操当罢得旨内操已有旨余如议行
　　○兵部题  郊祀典制合用京营官军分守信地扈从法驾今距将事之期仅三月时日迫近各官员缺尚未推补即已推补者多远不能待请就近酌补庶演习精熟临时始堪应用议以神机九营佐击郑其心升游击职衔管神枢八营执事参将事其原推本营参将王家柱即以原官管神机九营事五军营火器坐营号头殷缵缵以原官补本营大号头其神机一营中军赵应奎补五军营火器号头标兵左营坐营王慎行以原官补神枢营练兵坐营高鹏项补标兵营左营坐营神机备兵营坐营马宁远以原官补神机营大号头其原任神枢营练兵守备卜应第顶补神机备兵营盖此三号头旧例积劳二载经荐数次方议加衔不便骤躐统候明旨臣部各劄令钦遵任事报可
　　○丁卯祭  先师孔子遣大学士朱国祯行礼
　　○大学士叶向高韩爌四疏控辞加恩
　　上准辞兼俸余俱勉谕祗承
　　○升河南开封府知府方道通为本省按察司副使备兵磁州
　　○予平江伯陈启嗣祖母柴氏恤典如例
　　○准西宁侯男宋裕德炤例优给
　　○巡视布花礼科给事中郭兴言奏  祖宗朝优恤戍卒念其卧甲枕戈赏赐布花以冲寒御风各省直依期角□羊进以备临期给散无奈近来有司视为故事以致赏给愆期至正月才报竣焉布花而名曰冬衣是何取义春温而始给之将焉用乎以后省直起角□羊令本年九月中全完十月初给散如有未完解省分责令抚按官行查拖欠州县职名造册送科许臣等指名参处此外角□羊之期当严也又如该部疏云每岁赏过军丁二十余万夫此二十余万之数果皆现在而无虚冒者乎臣巡视皇城总计守卫官军约八千余名苟求其实大半终归乌有臣谓户部宜专委司官一员会同兵部责令各营卫掌印官预造年貌疤记清册送部逐队逐军细加点查某军系某营操练某军在某地方防守必真正现役军丁方许给赏若卖放影射纳班投闲等弊一概禁革仍查炤入明会典凡卫所军士临赏离伍逃故犯罪革役在临赏二月以前已有户丁补役者俱炤旧例扣留不许滥给此军丁之实额当清也其各掌印等官许臣等分别举剌以昭劝惩得旨军士冬衣布花乃朝廷优恤德意所奏起角□羊给散期限该地方官考成参罚并在内专官清查印官举劾等事俱严加申饬实行该部科巡视各官仍不时查催参奏毋致稽误
　　○戊辰
　　孝慈高皇后忌辰  奉先殿行祭礼
　　○祭  太社  太稷遣驸马侯拱宸恭代
　　○总督蓟辽兵部尚书王象乾以诸虏叩关请抚赏银两  上出帑金五万两命太仆寺发马价银十万两作速角□羊用余著该部角□羊给太仆寺卿柳佐言臣寺马价匮诎天启二年收过三十五万余两放过则六十六万余矣天启三年正月至今八月止收过二十二万余两放过则二十四万余矣先是以冏藏如洗严禁抚赏那借请已奉部覆著为令今奉有作速角□羊用之旨幸有买马帑银十万两见贮在库  上令著作速给发
　　○吏部覆左副都御史赵南星疏议巡方滥举之罚内参浙江巡按御史张素养所举姚宗文邵辅忠刘廷元三人皆邪恶朋奸得罪君父南北交章论劾奉旨宣付史馆而素养必欲颂其功德真大怪事亦由司府之最昏邪者误之如绍兴府知府齐琦名万事不理入对群妾出寻酒人狎眤奸吏冯时来通同进贿出诸袖中前按臣欲劾之偶洩其意琦名乃赂有力者居间得免至素养则绝无纠劾之意其他所举者可知长安师师济济公论自明素养其甚者耳其他按臣不奉明禁仍行题荐揭荐之陋习如狭西之高弘图山西之徐扬先河东之刘大受宣大之李思启蔑旨市恩固已不能无罪矣固言二捌月例转每次当升四人使司道诸臣知官无内外通融迁转庶不猥自菲薄而可以挽回偏重之弊矣得旨分别罚治如部议张素养夺俸五月高弘图等三月齐琦名炤考功浮躁例降一级用余依议行
　　○巡视南京京营吏科等衙门给事中等官姜习孔等条陈营务一言南京各营皆有操场独巡逻营无之宜于御马场右偏空地建营厅而前即小教场之余地可作操场一言水兵弓矢之操必于陆地水兵营教场坐落定淮门沿江原系民田每年各兵醵还租银时有争执兼地连沮洳入夏潮涨一望汪洋各衙门阅操暂借关庙前发放每年亦纳地租如欲比艺又率而之六营营垒无定奔走不遑该营原有赎房银两角□羊部贮库合查发前银与教场原主绝买其地改作操场周围筑埂沿堤裁树以防倾圮涨淹之患一言近因倭警添募水陆兵二千四百名食粮以久尚无营房船只器械之备今已拨兵一千名隶操江防守江仍一千四百名分为水陆二营陆兵宜量添营房四十间水兵宜量添沙唬船二十只及器械遮阳之属皆不可缺一言各营止选锋有官给什物而常伍则自备器械尽是朽钝查得内府及三山官库见贮器械颇多日就浥烂合敕兵仗局及巡视九库科道每营查发数千件遇操给军操演歇操营官收贮如有损失责令经管陪补一言各营火器虽有官给不多皆各军自备合敕内库及兵部每营量给鸡脚百子鞭鸟嘴等铳若干门每操量给火药铅弹若干斤随时演习又查神机营神枪为诸艺最今皆常伍演放而选锋止习杂艺且辰刻领出未刻即送入内库演习不常合敕内库量发若干在营将本营选锋改立火器若干队常川演放一言国初京军十有余万今仅存四万余耳见在之数占役买闲求其执矛走陈者不过十之五六而又多羸弱生疏强半象人涂马请自今以后各衙门之投充规避者俱以卫册指名清出若内厂府第坐营把卫炤依钦定名数除军牢军伴之外不得另有输拨得旨留京营务要紧这所奏俱依议严行各衙门加意振刷不得怠玩
　　○己巳户部题霪雨滂沱饥卒无依请发山海帑金  上曰粮饷紧急已有旨会议如何不行又不设法措处职掌何在念边关事重姑准发帑银十万两以后不得再渎
　　○庚午  上御经筵
　　○加山东兖州府知府孙朝肃本省布政使司右参议职衔从巡抚赵彦勘叙军功也
　　○赠原任礼部尚书范谦太子少傅
　　○荫原任大学士李廷机男启同中书舍人
　　○诏奉差官俸薪银两准计限扣算过限即住支
　　○辛未  上视朝
　　○命福建道御史彭际遇巡视大工
　　○壬申贵州总督杨述中巡抚王三善以安酋伪总兵何中蔚等俘献下法司拟罪孙玮等具爰书以上中蔚等皆水外各目通判党受伪官据要冲阻粮道大逆情真依谋反律诏磔何中蔚何应良陈胜八三人于市宋步玉何年弟宋祖胤丁氏等伏诛
　　○补御史李光春于云南道
　　○荫原任四川顺庆府死难推官赠光禄寺少卿郭象仪子充先本卫正千户世袭
　　○戮逆族佟瑞年佟守仁于西市
　　○癸酉以中秋节颁赐辅臣叶向高韩爌何宗彦朱国祯顾秉谦朱延禧等及讲官郑以伟等正字官张邦经等酒膳有差
　　○予兵部尚书董汉儒母祭一坛仍加祭一坛炤品造葬原任山东巡抚钱士完祭葬如例
　　○遣大理寺寺丞方大镇赍敕褒奖蜀王奉铨及本府太平汶川二郡王仍赐奉铨白金文绮地方官建坊以成都之围捐饷助守也
　　○甲戌命巡抚山东兵部尚书赵彦回部管事
　　○升南京祭酒黄儒炳为礼部右侍郎
　　○乙亥大学士叶向高等言朝廷设官各有分职一官一职添注何为  皇上明见及斯屡谕停止该部自当遵奉但近时京堂添注皆起废诸臣及年深两司一时辐辏权宜疏通已非得已至于科道年例内转添注从来已久非自今日该部本内明开旧例有缺升补无缺添注所为旧例正是从来遵行之成例而非近日拟止之新例也盖缘科道各官资俸既深每年二八月推升正闰内外虽分总是年例然必先内后外而在内京堂无多现缺只得添注矧自  皇上临御以来言路＜锍-釒＞通额设员缺俱满总宪赵南星近因申明旧规欲多升转比之往时需缺倍多如必令候实缺即延至一年出缺有几恐前次未升后次复及将何安顿且给事中御史责任甚重奉职为难需次推升以待新补不则此清要雄峻之职各官何难久居等候但揆之事体不无窒碍  圣明试一垂察当自洞然知该部例推非敢故违臣等代陈非敢卖聒当亟赐允行谨具揭闻
　　○起光禄寺少卿吕纯如为顺天府府丞
　　○予原任滕县知县今赠太仆寺少卿姬文胤祭一坛建祠享祀死莲妖之难也
　　○工科给事中陈尔翼疏陈浙省民穷财尽织造钱粮新派袍叚料价一百一万五千四百两有奇原无额办先后题允留用如匠班漆木事例及江西协济等项有六十三万六千两有奇尚缺额三十七万八千五百两有奇  圣恩宽限十八运角□羊进每年二运则每年止缺四万二千六十两有奇然此四万二千余两势不能再派之民间乞
　　圣明轸念于一十八运之中减数运以苏民力即不然或每年暂停一运俟辽平补织民力庶或稍宽一浙中徵募惟东阳义乌等县之民稍习阵战御史邹复宣亦召募有方其余邑所应命而集者皆衙蠹市奸挂名募籍约束不严屡屡见告销费钱粮又复无算以后募使决不可轻议一言北新管关南京户部员外郎贺君恩欲壑难厌剥货小舠广不盈一二尺者皆违例徵索料银远贾之负镪归者亦苛求盘索无已以后榷职决不容不慎  上命袍叚炤旧角□羊进贺君恩所司核治之
　　○山西道御史吴甡言原任刑部尚书王纪片言定封疆之案执法如山策蹇西归一身似叶向为刘朝所构陷今  皇上业察朝奸状与众共弃夫既勇于除奸赐环盛典宜从纪始御史王祚昌亦以为言并下该部知之
　　○吏部会推刑部尚书以原任尚书王纪请  上传谕内阁王纪系奉旨回籍官何得辄议起用该司官为首的重处余各罚俸大学士叶向高等言吏部推用各官必酌量才品参稽公论先该本兵员缺朝议有言即宜推用王纪者以其清正无私能革蠹弊又历任督抚练习兵筹且屡经奏荐奉旨下部仰见  圣明毫无成心便可及时起用如近日推用尚书李三才例乃该部尚书司官相与商确踌躇累日以为大臣进退悉自上裁须先奉旨起用方敢遇缺廷推本兵业已有人覆允以俟他缺则可此其一念谨慎之心即不尽谅于诸臣谓可蒙知于  皇上而不谓以此得罪也臣等心知其然何敢不以明告伏望特赐省察果荐牍无私部覆有据赐环出自宸断臣等何敢市恩至于该司官以举用奉旨下部之官即迫于公议仍先覆请未敢辄炤近例径自推举兢慎可原当蒙宽宥  上以阁臣言吏部司官免究
　　○予故安乡伯张世恩祭二坛加祭三坛
　　○丁丑礼部尚书林尧俞言带管会同馆主客司主事毕自肃呈称颁赏三卫夷人近五百人户工两部银数千两衣叚堆积亦各数千其赏有正有补有正补加添总计万有余金宜其欢欣领受感恩不暇乃踌躇进退必再三开谕始至赏所银稍低昂辄欲鬨退叚疋颜色稍暗即行挑拣衣服入手尽皆抛弃若不知为朝廷之赐者臣取而视之多朽蠹破坏随风披裂手不可触始叹夷人骄悍固其天性抑谁实藉之口也织造自有额价顾脆恶若此又琉球等国梯山航海而来朝廷嘉劳特赐其正使红袍金带从人靴袄等物侈为异数乃更不堪一寓目岂所以宣  皇恩而怀远夷也哉朵颜诸卫岁岁入贡皆积猾熟夷名为纳贡实则要挟闻此项钱粮每岁给发常累钜万展转侵盗莫可穷诘又有奸商知此等叚绢除赏夷之外无人衣著即于开市之后减价收买寄顿燕市迨其纳期径取交收如此则奸弊何时可清夷衅何时可弭也乞敕工部严加稽核务求精好一切陋规尽行革除庶四夷戴德朝廷益尊得旨这赏叚滥恶皆该管官纵容奸弊所致著严行申饬及成造衣服都要坚完违的查明究治各夷升赏亦不得滥加
　　○升刑科都给事中曾汝召为太常寺少卿礼科左给事中周朝瑞四川道御史张修德为太仆寺少卿河南道御史冯三元为大理寺右寺丞
　　○巡按四川御史张论疏举布政使林宰等劾副使绳愆等又疏荐总兵官李维新等劾月□章腊游击梅廷和等俱下所司
　　○论又疏西蜀情形言臣从督臣之未拮据行间幸而斩樊龙张彤等之头系何若海周鼎等之颈馘鲁仲贤罗奇等而歼其徒降安銮赵国玺等而收为隶属近传樊虎亦死于乱兵赵国璧亦投有降状矣年余之内州县克复夷巢荡焚蛮洞归附蔺州一带逆土逆民定者已十之九惟是二贼尚假息游魂于水西界上稍缓烹刳未报成事此贼酋之情形也东川乌蒙镇雄各土司皆以前日助贼作梗或观望骑墙心怀疑惧贼今又恐喝以天讨之不贷云乌蒙亦未造反朝廷也要剿他何况于我水西报降于黔复聚兵称一百八十营劄于境外臣料安位母子降服情真而邦彦等罪重恶极枭音未息今又有报云上司果真抚每目出银一万两必要并蔺俱抚方允等语此各土司之情形也我兵兼用汉土汉兵则乌合柔脆难战土兵则骄悍文法难施抢掠不得以饥饿而逃抢掠满载又以转送而逃口称缺饷情实要挟且其每每要挟之状皆在机会可乘之时如成都角□羊围而不速救重庆重庆复而不速赴江门永宁蔺州破而不速擒二贼盖彼以为贼擒事完则彼皆无用月饷住支掳掠亦不可行臣所为每每痛恨而欲生啖之者竟亦无可奈何此兵之情形也聚兵十六万每日费银四千两米二千四百石皆四川百姓点点膏血也且每一路用夫二三万名或一二万名每一县派夫或四五千名或二三千名蚁附不绝攀山缘崖霪霖弥月河水泛溢或夫去而米存或米去而夫存民不得息军不得食僵仆盈壑非饥死则疫死非溺死则毒死酸目伤心此饷之情形也百姓逃者未复复者无为栖泊地土荒者未艺艺者无为牛种今日催饷银明日催饷米又明日催运夫又明日催器具鬻田产无人货买矣弃妻子无人收留矣产尽人亡鬼邻影吊甚至州县正佐各官以银米以运夫忧死病死奔走死愁苦死者近十五六人矣此吏民之情形也夷猓蛮洞千百成群兵至则降兵退而叛或有矜香火之小仁贪降人之重贿宁忍兵士饿莩不许因食于贼今各路报称我兵无粮退回蛮贼潜出邀杀夷性反覆小仁害义此蛮民之情形也各军额饷缺者三年矣番猓纵横道路断绝松潘内地逆书腾播总以借饷饷兵戍士枵腹之故耳盖天启元年之银以救省会费尽二年三年之银以追贼捣巢费尽徒有蠲之名未沾尺寸之惠且不惟不给饷而又以屯粮加派反徵其入何恃不乱乎此边军之情形也夫以逆贼之情形同病相怜既如彼而我军之情形兵民交诎又如此则今日缓急之数亦略可见矣急之而无银无米无夫无兵又复募又复调又复派运扰扰不休其谁与我此不能急之大较也缓之而贼首犹在何以称剿毁其成而怠其终智者不为此亦不能缓之大较也臣与督臣再三筹画督臣曰龙场坝离大方止五十里我兵若进水西即不救奢亦必自防今日者兵力不厚粮饷不集必不可遽进也臣深服其顾虑之长远  皇上诚不视为可缓之事慨然沛发五十万金钱以付督臣责其两三月内了当此事必能系贼首以传示九边布告中外若以缓局视之将来变态必不可保惟在皇上与阁部大臣佥谋而蚤断之耳至于向后事宜复设土司终贻不掉之患改设流官又恐束缚太急致生他虞且经费不赀尤此时所难或即以其地屯田布种隶以卫所之官使其袭而替之有土官之遗意而收掌印信黜陟贤否一如内地之制择其贤者而用之则名位相轧上下相维不费中国一钱不失中国大体或尚可为也得旨这所奏逆酋土司及兵饷军民恉形便著该督抚各官相机剿抚调剂安辑早奏平定之绩军饷急须该省题留及邻省协兑钱粮催儧给用不得以请帑借口误事卸责设官屯卫等事著该部从长议覆
　　○命御史王心一巡按广西朱泰祯巡按云南陆献明巡按贵州
　　○四川镇平堡地震
　　○南京浙江等道御史曹汝兰等言先臣薛蕙效忠
　　先朝验封臣徐大相为乞表章  皇上正厌请乞之多大相遂蒙降调乾坤正气不宜抑之阐扬乾坤之正气者亦不宜遐弃于文明之世报已有旨
　　○顺天提学御史左光斗言先年一月之间遗弓再泣臣与杨涟力争移宫盖亲见  皇上之孤危避宫之卼臲此时  宗庙  社稷为重臣等只知有  皇上安问其他赖  皇上不往乾清宫取臣疏于慈庆宫睿览因发阁票微臣始生臣于时宁为禇遂良不为许敬宗自分已决既以宫闱肃清仰求  皇上恩礼选侍仁主义尽一疏见在御前实与贾继春揭同日臣奉明旨诘责旋蒙恩宥而选侍恩礼日渐加隆事如是止矣后继春以借用者挑构不休卒被严谴本一事而强分作两题本一念而硬坐为两袒迨涟去继春亦去两人相视不得于言并不得于心比时科臣＜锍-釒＞所谓借继春以攻涟因借继春以攻继春者是也至今两次赐环独尔遐遗岂
　　圣明之雨露有私抑人情之爱憎至变而为继春者若矣至如范济世生平端谨不能借人亦不受人借祗缘错认人言以为已误继春因而剖心自明以谢济世是继春方出于借外而济世又不觉入于借中臣所为惜继春并惜济世也至词臣文震孟郑鄤傅经抗论一代之节义增光天子门生元年之国体大损寺臣满朝荐科臣毛士龙铨臣徐大相在微臣或未识其面而窃想其人或同其事而极高其义均之殷网之宜速角□羊而汉冕之当亟还者也得旨移宫事情朕已屡谕明白其各官争辩俱已有旨是非自见何必烦言以后不得渎奏取究
　　○顺天提学御史左光斗疏纠南宫教谕李桂芳桂芳遍揭都中反噬学臣语连抚臣张凤翔凤翔特＜锍-釒＞纠之  上以桂芳险横多端大干法纪革职行抚按提学官严提究问
　　○朝鲜昭敬王妃金氏疏请本国封典  上以属国废立关系甚重该部即看议来说
　　○礼部尚书林尧俞等覆朝鲜废立事言朝鲜昭敬王妃金氏疏称李珲积为不道淫侈忍虐不孝不仁蒸乱之秽行道掩耳而其罪之尤甚者悖天朝卵翼之恩怀枭獍豺狼之虑阴通奴贼谋我勇夫而李倧无利国攘住之夙心当厌乱乐权之群愿听其言似若可为李倧角□羊矣顾李珲朝鲜之君也而  皇上朝鲜君之君也该国诚在遐裔李珲诚得罪臣民社稷夫亦岂不可谏正即不可谏正而必为社稷山川所不容夫不有普天之共主在一介行李告于阙廷一废一兴谁曰不可而偃然易数十年之旧君奄有三韩之土宇则又不能为李倧角□羊也外诸臣抒忠发愤有请声罪致讨者御史田唯嘉也谓必讨其罪而当再诘其详者登莱抚臣袁可立礼科都给事中成明枢也谓不可不讨而不可遽讨且弗受方贡细核颠末者督饷臣毕自严也谓当令毛文龙诘问责以大义察其舆情之向背者关臣潘云翼南台臣王允成也谓当诘此事只以通奴不通奴为主珲诚通奴则倧之立非篡也但擅立为罪耳而责以讨奴自洗者御史游士任也种种条陈咸有可采乃毛文龙则直谓珲实背德倧改其行诛党恶助叛之臣而赤心天朝矣臣等惟乱臣贼子诛不容朝而况  皇上为天之吏奉天以行遣楼船下濑之师明示以君臣大分万古纲常尽执篡逆之徒而诛之此正理也亦正法也毋亦念彼素称恭顺逈异诸夷  太祖高皇帝之处李成桂原有故事向者釜山之役倭奴扫国而来踏平壤而躏丸都我且捐亿万之脂膏分十万之貔虎而鲜人乃能立国于荆榛瓦砾之间收魂召魄稍复视息彼之依我如孱子之仰慈亲一旦绝之而直著其辜令箕封仁贤之遗化蹈污潴之大衅则  圣心所不乐也金氏姑未足据文龙旅寄箕封地主寓公或相为回护合无敕下臣部会同兵部再遣贞士信臣同毛文龙公集举国之臣民再四细询如李珲无悖虐之行通奴之情李倧前主篡立之谋后冒擅立之罪则王法自在谁得而宽如李珲自绝于天亲离众叛忘我卵翼之恩怀枭獍之志李倧前不与篡弑之逆计后自值推戴之公情袭位以来一心中国悉索敝赋用张我军饩海上新集之师同义士敌忾之愤则参也非篡也但多一擅耳而罪非不赦恩有可加此则俟勘议既明入告我后当再议之以请  圣断则朝鲜废立之案庶几无遁情而天吏之威劝不倒施而错贷矣得旨废立大事干系非轻但该国素称恭顺李珲若有通奴事情罪亦难逭尔部还会同兵部计议差官查明定夺
　　○礼科左给事中周朝瑞请慎择朝鲜使臣时锦衣卫指挥张道浚疏陈请往朝瑞因以为言且及前孟养志宣谕不称职状章下所司
　　○戊寅  上御文华殿讲读
　　○复怀仁王府原封辅国中尉充鱼□牙爵禄米炤旧开支先是张差闯宫时充鱼□牙越关入京上疏欲东宫远害申救御史刘光复恐塞言路遂以越关之罪罪之降为庶人押发高墙泰昌元年年六十七矣凤阳辅臣奏请释放送还本府至是山西按臣徐扬先以请下礼部覆议谓充鱼□牙以赣谏被幽褫情出为公原非与他宗越关奏扰者同应复其爵禄  上是之
　　○于四川下川南道副使今赠光禄寺卿李继周祭葬以死樊龙之难也
　　○升太常寺少卿胡汝政为右通政户科给事中罗尚忠为刑科右给事中
　　○差户部浙江司主事倪嘉庆管南新济阳二仓
　　○注甘肃总兵董继舒右军都督府带衔
　　○授大学士叶向高孙益荪中书舍人
　　○四川道御史张应辰言贵州婴城死守卒保封疆者原任抚臣李橒按臣史永安也永安已擢用橒亦奉旨议叙而该部未叙也夫橒何如功也安酋数十万之众顿城下举国震虩橒与按臣遇变不惊分兵五门人守一堞自八月至十一月运道断绝城中粮尽杀人食肉人心汹汹奸宄四起然且以身殉城效死弗去以一片山河还之朝廷真所谓国士无双宜与永安一体并擢橒何以独异耶问谁角□羊围抚臣王三善也引兵深入巉岩密箐之中三战三捷斩首万余重围遂角□羊无何臣力已竭一疏有移赴镇远交代等语台省交章今又计斩宋万化生擒何中蔚等酋仲胆落矣三善所谓触锋利剑百死一生者也至如按臣侯恂调兵措饷指授擘画军声因之大振四川按臣张论当成都被围不拘例限三月□驭栈道中舍车而骑疾驰成都已而观师纳溪督兵重庆复踰城破酋巢皆其发纵指使之力二臣之功亦可并垂不朽者疏入下该部知之
　　○己卯  上御文华殿讲读
　　○升河南道御史卢谦江西道御史过庭训为江西布政使司右参政工科左给事中郭允厚为湖广按察司副使户科给事中陈胤丛为湖广布政使司右参议湖广道御史林一柱为广东布政使司右参议浙江道御史曹守勋为狭西按察司佥事
　　○庚辰  宪宗纯皇帝忌辰遣武平伯陈世恩祭  茂陵
　　○遣户部尚书李宗延祭太仓之神
　　○补荫原任兵部尚书万世德孙炼入监读书
　　○予慧妃父范江祭一坛仍炤许成例给葬
　　○升浙江湖州府知府杜乔林本省副使管屯盐道
　　○辛巳  上视朝
　　○总督京营恭顺侯吴汝胤等奉旨清查五军神枢神机三备兵营各衙门执事等项及三将台鼓手拉旗看厅看庙教习勋爵应袭勋官等项并大小将领原役军牢三备兵营原册开各项执事官军四千五十四员名今裁去冗役一千六百五十六员名议留二千三百九十八员名以充各项执事应用三大营原册开军牢七千九百九十八名今裁去冗滥三千七百一十四名议留四千二百八十四名以充各官银从之用二项共裁去五千三百七十名分发原营操练其二项应留执事军牢六千六百八十二名永为定额得旨依议行
　　○壬午吏部会推南京吏部尚书正推李三才陪推余懋衡吏部左侍郎正推冯从吾陪推曹于汴  上点用懋衡于汴送阁拟票大学士叶向高等言吏部会推大僚九卿科道各官人无异词方敢拟议以请每推二员一正一陪俱属堪任乃官之浅深后先次第就中不无微有分别  祖宗朝点用正推从来已久即我  皇上临御以来内外大小各官悉用正推惟前次工部尚书点用陪推就近特简有何猜疑乃外廷烦言不免本官毕竟不安今陪推余懋衡曹于汴俱有品望更无他猜但正推李三才向以耆硕为左都御史赵南星所推服冯从吾正色立朝久系舆望二臣官资比陪推俱深会推时在廷诸臣群以为首宜登用者也宸裁独断宜将顺之不遑旧例偶更恐纷嚣之无已得旨李三才起用未见任事冯从吾回籍未久且点用出自朕裁不必猜疑卿等还传示各官不得烦聒著遵旨行
　　○兵部添设侍郎余懋衡都察院左副都御史曹于汴各＜锍-釒＞请点用正推以免越次不允
　　○起升右赞善李标为右谕德充纂修官
　　○补给事中陈良训于户科补御史熊则祯河南道李乔仑四川道
　　○荫原任南京吏部尚书曾同亨孙赐贵入监读书
　　○裁革狭西金县定远驿改设清水驿于金县适中处所
　　○巡抚河南右佥都御史冯嘉会疏纠援黔南征都司汪负龙张尧年通判张维岳守备周嘉兆援辽游击彭国器张洪业千总夏镐等兵过两河挟骗驿递折乾马匹草料每站至七八十两打抢居民强夺酒食拷辱士女诸贪横不法状因言甘肃援辽参将蒋一阳游击吕承宫千总李昌龄何玙等所过安静无哗请敕兵部速行黔辽各督抚分别究处奖拔兵部覆议一阳等纪录以俟优擢下负龙等于贵州巡按御史国器等于督师辅臣究治从之
　　○癸未升礼科都给事中成明枢为太常寺少卿狭西道御史冯英四川道御史张师孟为太仆寺少卿
　　○先是御马监以  郊祀合用五方缨甲等马天启元年疏请太仆寺寄养马二千匹发监调习至是以  上亲郊催取前马太仆寺卿柳佐疏争之言御马监及坝大等二十四马房盖专备  郊祀法驾之用若不用之此时则  祖宗设立之意谓何闻坝大等处共马九百五十余匹御马监有三千余匹每匹用养军二十名每岁用军以数万计军粮料豆草束约费银十余万有奇自万历来费朝廷金钱何啻数百万而不以之供一日之用何也明旨云炤旧例然用御马监马者是宣德嘉靖时事正所谓旧例也借寄养民马者是万历年间事非旧例也况该监调习压演又例之所不载乎夫民马养之百姓借用不过三日百姓所费无几若发该监必有守候交纳之若是累民也不便一民马系百姓自养临时调用每匹议给草料银一钱若发之调习压演必迟以月日该监必多请草料是耗国也不便二年来征调浩繁民力耗竭京营捕营当给者尚有五千余匹今若发之该监倘事竣覆久假不归一旦榆关告急京营缺马仓皇无措是今日贻之也不便三御马监之设  祖制如此历来法驾备用又载在马政纪而万历间开那借民马之端今遂执以为例若调习压演复行之自今不又为后日之例乎是弃良法而滋新弊不便四乞炤旧例将御马监熟习之马充法驾近侍之用而调来民马委令府县管马官三日前演习调熟以备各衙门骑坐得旨该监原讨二千匹姑先送一千匹压演应用余俟谒  陵再行酌量其草料喂养俱著该监料理不累在外衙门勿得再来执奏
　　○甲申  上御文华殿讲读
　　○日讲官礼部右侍郎来宗道以妻丧请假诏赐驿及银币以归仍予应得恤典
　　○升吏部右侍郎郑以伟为左侍郎大理寺左少卿王惟俭为佥都御史巡抚山东
　　○先是奴酋奸细刘保狱词连韩宗功保诛宗功遁至是西城御史崔奇观擒之并其子攀桂达子董成俊俱伏诛
　　○试验红夷大铳命戎政衙门收贮炸裂伤死夷目一名选锋一名著从优给恤
　　○乙酉秋分祭  夜明于夕月坛遣驸马侯拱宸行礼
　　○丙戌  上御文华殿讲读
　　○以右庶子成基命充日讲官
　　○升洗马成基命为右春坊右庶子右中允李光元为右谕德管理诰敕右赞善李标为右谕德充纂修  实录官
　　○丁亥大学士叶向高引疾乞骸章凡二十余上矣仍优诏褒答慰留之
　　○南京户部仓场侍郎于仕廉请告调理许之
　　○差山东道御史汪泗论炤刷文卷
　　○补御史张讷于浙江道赵延庆湖广道
　　○诏加鸿胪寺各官秩衔有差从鸿胪寺卿展自重以登极恩例请也
　　○南京湖广道御史游凤翔奏臣闽人也闽自红夷入犯就彭湖筑城胁我互市及中左所登岸被我擒斩数十人乃以讲和愚我以回帆拆城缓我今将一年所矣非惟船不回城不拆且来者日多擒我洋船六百余人日给米督令搬石砌筑礼拜寺于城中进足以攻退足以守俨然一敌国矣昔宋理宗时蒙古以玉带赂吕文德求置榷场于襄阳城外文德许之为请于朝开榷场外通互市内筑堡壁由是敌有所守以遏南北之援时出兵哨掠襄樊城外至度宗时蒙古阿木驻马虎头山曰若筑垒于此以断宋饷道襄阳可图也遂城其地未几而襄阳失东南半壁之天下遂不可支此往事之明鉴也今彭湖盈盈一水去兴化一日水程去漳泉二郡只四五十里于此互市而且因山为城据海为池可不为之寒心哉且闽以鱼船为利往浙往粤市温潮米谷又知几千万石今夷据中流鱼船不通米价腾贵可虞一也漳泉二府负海居民专以给引通夷为生往回道经彭湖今格于红夷内不敢出外不敢归无籍雄有力之徒不能坐而待毙势必以通属夷者转通红夷恐从此而内地皆盗可虞二也臣乡自被倭残破收复之后凡要害之处皆设武弁钦依与名色相间棋置今不知何故自各道中军以及名色把总尽改题为钦依一省之内增至三十员钦依则必增廪粮柴马舆皂家丁所占役冒滥又不知若干至各道中军但每月投文发放无兵可练安用此辈名器太滥供应太繁势必公私俱困可虞三也又言总兵徐一鸣冒矢石督战中左所副总兵张嘉策闭城自守不肯应援身不至海上诡言红夷恭顺欺罔旧抚甚有言其通夷必欲迁延以成互市如吕文德受带故事者乞敕兵部议处疏下兵部随覆张嘉策先行革职听本处抚按提问纵敌观望不止一嘉策彭湖中左浯屿铜山各处守汛失事将领并为查勘其占据情形已奉明旨相机驱剿必不容一日荐居为腹心之疾是在抚臣督率而力行之至于钦依把总滥名器烦供应臣部方欲遵旧制请停止无容更议也  上是之
　　○巡抚福建右副都御史南居益疏劾南路副将张嘉策蓄缩不堪所当革任闽海利害惟闽人能请乞于俞咨皋陈文扬二人内推一人代之章下所司
　　○居益又言入境以来有红夷船六只见泊风柜仔随又有五舟自咬＜口留＞吧来直入风柜仔共十一只所掳客商仍旧轮拨修城而后至之夷状貌愈险比前俛首受命之时局又变矣又据千总陈士瑛禀称蒙差国洋商黄合兴二船往咬＜口留＞吧宣谕至三角屿遇夷船四只称咬＜口留＞吧王已往阿南国去未得回文又发夹板船五只直抵彭湖要来互市黄合兴力止不允拨番七名将二船同夷船齐进大泥瑛等谒大泥王大泥酋称咬＜口留＞吧酋各处吊回夹板船要往彭湖若不允市必动干戈盖阿南即红夷国而咬＜口留＞吧大泥皆番种结连情形昭然可睹若是则狡夷之反覆必不可以理谕互市之要求必不可以苟从而彼方依大海波涛之险挟巨铳坚舟之利盘据以筑城勾连以内向而我积衰之兵不完之器汪洋澎湃之中一彼一此能操其必胜乎虽然覊縻之术已穷天讨之诛必加申明大义奖率三军就见在营寨之兵聊为战守之具檄行各道将略抽水兵之精锐五千列舰海上以张渡彭湖声讨之势仍分布水陆之兵连营信地以为登岸豖突之防第滨海数千里之长额兵不及二万额饷仅三十二万有奇内又奉什一节省二万二千零角□羊充辽饷奈何免捉襟露肘之虞无已于什一节省之数还其故物以备军需部覆如所请
　　○贵州都司佥书黄运清以解围叙功新抚臣王三善劾其贪残不法纵所部军士摉取乡绅富户一概攫夺又匿所支领仓米纵军士鼓噪每米一升动勒黄金数两城中珍奇叚疋少女名姝尽为运清及其部下所掠士民争欲食其肉杀以济贪罪不容死拟追赃二十万以济黔饷从之
○先是甘肃巡按御史高推疏参狭西左布政使沈演劣状多款于时演已升顺天府尹未任抗疏辩驳甚晰自言以去任时册报稍迟开罪于推于是御史田唯嘉纠演返参按臣横肆无礼左都御史赵南星言演在狭西按臣高弘图则举之在甘肃按臣高推则劾之臣等发咨访有谓其狐裘羔袖者有谓其瑕瑜相半者有谓其宽疏而不简者一一皆有指据两按臣见闻不同举劾互异固不相妨也若谓按臣之弹章皆系捕风捉影之语毫不相涉而以升后投禀之迟为得罪之由演以方伯入为京兆居大臣之位而举动如此即有可劾之道矣部覆拟沈演降一级用从之
○御史刘璞疏纠冒滥掌詹事府礼部尚书萧云举素亦纠拾中人也欲登揆席则玉盌之贮非虚欲久秩宗则饮河之量已满曷如周应宾王图＜锍-釒＞辞不出气高可仰也哉又如光禄寺寺丞秦聚奎生平秕颣即吴江之水亦不能□谁为线索遽集于此所宜返俗驾以遂初服者也又如衰老之挂有根宜加衔致仕潦倒之曾用升宜引分自安得旨萧云举两朝讲官著有勤劳还著前来供职余著该部议覆
　　明熹宗实录卷之三十七终
　明熹宗哲皇帝实录卷之三十八（梁本）
　　天启四年春正月丙辰朔明史藁长兴民吴野樵作乱杀知县石有恒主簿徐可行  两朝从信录吴野樵为叶朗生余党逃匿广德长兴交界地方县官日缉捕之彼仇视其官久矣相传石知县族人十二房有所干谒而恨其不从恨忿入野樵夥党欲甘于石令谋于正月初一日贺正同野樵等到县放火戕杀一令一簿地方群起逐之当获吴野樵王召魁等余党逃窜查简藏库无恙而狱中惟强盗皆以出柙去时满城震动男妇皆有堕城浮水而遁甚至有折筋挫足而殒者真地方之一奇变也
　　戊午贵州巡抚王三善以大方饷尽议班师陈其愚输情于贼私树嫖焉贼急进我副总兵秦明屏被杀秦佐明祚明突围出贼势复张两朝从信录是月王师进捣大方奏捷巡抚王三善督同总理鲁钦总镇马炯监军道尹伸岳具仰向日升等各领兵渡渭河贼众溃散奢社辉安位焚大方老巢窜入火灼堡贼首安邦彦奢寅逃匿织金
　　己未叶向高韩爌辞新命
　　庚申御史黄尊素言余懋衡曹于忭陪推蒙点相继拂衣于是刘宗周恬引于先饶位坚请于后此皆数十年之培养老成不可不惜也
　　熹宗旧纪是月庚申川师入龙场获奢崇明及其妻子伪官蔡金贵等
　　癸亥王三善至梅家海贼大至三善独保一山贼退始至内庄  御史王业浩请补高祖故南京尚书王华赠谥不许
　　甲子始日讲
　　乙丑王三善兵败于鸭池自刎不死拥众执之不屈遇害初贼伪款至是毕至围之官军不相顾遂溃监军岳具仰同知方明栋梁思泰守备田有龙并没三善永城人崇祯初赠兵部尚书荫锦衣千户立祠赐祭葬
　　丁卯户部右侍郎陈于廷改吏部礼部右侍郎南师仲为左侍郎协理詹事府右侍郎温体仁并佐部兵部右侍郎高第为左侍郎太常少卿杨鹤为右佥都御史巡抚南赣
　　前左副都御史冯从吾为南京右都御史
　　大学士叶向高等言添注一事祇因皇祖时迁谪过多皇考与皇上尽行收召浮于官势不得不出于此顷科道屡言将添注遽停夫添注既停则京堂之壅滞愈甚言者欲令其请政引疾此于政体实为不平何也诸臣虽年力才品不同其远者皆沉沦摧抑二三十年近以累资而得今诸臣之起不一二年其至九卿八座者仅数人而邹元标钟羽正冯从吾辈又不究其用以其所存无几奈何又生厌薄欲一举而空之也命仍之
　　戊辰詹事黄士俊为礼部右侍郎仍兼侍读学士协理詹事府少詹事施凤来为詹事右庶子兼侍读林欲楫为少詹事兼侍读学士同礼部右侍郎黄立极直经筵
　　己巳协理詹事府礼部右侍郎黄立极充实录副总裁右中允杨景辰撰诰敕两朝从信录正月以黄立极徐光启实录副总裁
　　庚午少傅兼太子太傅户部尚书武英殿大学士何宗彦卒宗彦金溪人籍随州万历乙未进士馆选授编修历今官持正屹一见称于世赠太傅谥文毅
　　巡按广西御史贾毓祥言粤西之患有三曰交夷曰土司曰猺獞见设之兵饷但防猺獞而交夷土司不与焉今交夷擅兵不请袭兵蚕食思陵迁诸土司偪我上石西太平思明侵地计二百七十二村矣水西之变泗城南丹阴通安酋思州不受调猺獞伺掠宾州八寨为群盗根株土舍名为我用实相窥隙宜相度险要增兵防守章下兵部令抚按勘奏
　　福建道御史李应昇言今赏罚不明皇上试问罪珰遣而谩书入者何人马上催而三路败者何人贪残激变而遗患黔蜀者何人贿脱盗库而一网善类者何人即今刘朝斥死而天下之为刘朝者甚众赏罚倒置逆党漏网毋乃以护红九之故护风癫以轻封疆之故轻爵荫上切责其泛两朝从信录御史李应昇补救时事疏曰臣维治天下者必有精华果锐之气以呼吸而通天下则权立而势尊夫是气者何也赏罚之用是也天下何尝一日无赏罚而狐鼠有据斧钺不灵＜炙＞盭之极乃遂至于痿痹而不救今天下之势何以异此盖天下有三患一曰夷狄吭背之患二曰盗贼肘腋之患三曰小人腹心之患三患不已乃有三病邪气王而元气削则病内元气削而神气尽则病外庸医四出参黄之剂乱投补其邪而伐其元则病医是三病与三患相终始何以明其然也夫礼义廉耻国之四维今情面重者封疆轻私人重者君父轻官爵重者伦义轻行如鬼蜮言似风波四维不张形存心死故曰病在内人主财用立国之本今妖党一呼响王孙妄作狐鸣将军梦断于三韩太仓倒囊而一洗思乱心  恢涣群无计本末俱丧手足不仁故曰病在外治病之方审其标本剂其缓急今急黔即捐楚以予黔急奴即敝天下以备奴如添派惨于剜肉征调急于沸羹睥睨草泽辄借鹰鹯以代鸥剽掠都门转聚虎狼以自卫乃至金缯媚虏任其杀将以吞声甚而窃国者王竟借保结以赏乱譬如一局而奕者数人一室而斗者数挺是不以除病而反以增病几何不丧庸医之手故曰病在医嗟天下原非沉痼之疾也而庸医为之岌岌乎有不可为之势者何也治天下之有赏罚犹医之有针砭赏罚不明则小人日肆针砭不施则二竖不去数年以来二竖之患不可谓不深矣皇上试问罪珰遣而嫚书入者何人马上催而三路败者何人中书执拗而经抚授败者何人贪残激变而贻患黔蜀者何人贿脱盗库表里为奸而一网善类者何人此不知断送几许封疆盗骗几许饷残杀几许无辜赤子从未申常宪伤彼毫毛所幸天牖圣心刘朝斥死然天下之为刘朝者不少而赏罚之倒置者尚多逆党漏网不问毋乃以护红九之故护风癫轻封疆之故轻爵荫绩奏金城之赵率教几蒙逋虏之诛而万有孚何以卖款议叙力争国本之何士晋且吝援黔之赏而袁可立何以安坐加衔内臣之荫袭满志矣而转移愈难坐视直臣之锢老成之拂衣屡见矣而慰留无据养成顽钝之风尤可异者高启愚秽骨久沉突为昭雪试思冲主在上垂帘尚不忍言况权臣在朝禅受是何题目执绋之巡抚方恨玷我名山媚灶之考官妄得并翻公案狂澜一倒谁不披靡于是新妖四出伏匪渐兴或势苦负嵎巧通脉络或谋成卷土密布机关虽死灰不燃恐百足未已而又有安身无计入室操戈慕恋方浓望门摇尾何怪乎谭谦益之欺骗朝廷杨绍震之混淆兰艾赵令祯刘继礼之积秽见纠公然反乞升差也哉长安道上视弹墨为飘风小人聚族不免鼓掌而窃幸岂非止辇之风远故避骢之气衰耶皇上志气清明听览周彻即言官或有触忤圣德每见优容独是齿及路马每承诘责而邪臣引去批答数行风采不扬至甘立仗不鸣之诮观望日甚谁无转喉触讳之忧徒琐事之条陈亦补牍之何益从此以往容容多福安得淮南寝谋如汲黯豺狼歛迹如张网者乎苏轼有言奸臣之始以台谏持之而有余如其既成以干戈取之而不足养猫捕鼠畜犬防奸皆善喻也故臣思以为盗贼之患实于小人之投所以决赏罚之壅而疏其滞彼皇皇于夷狄因小人求济是欲饮鸩却病也二者为我操其重轻操纵得宜则势尝在我建之不趋虏穴也彼亦虑为赛也畏建之虚声势受虏之实列款虏增赏曲意弥缝虏饱骄后忧方大矧李倧身负纂逆之罪虚托效顺之名万一结倭结建明受其侮轻遣卑官贪鄙辱国彼坐邀其封爵我难责以勤王声实无凭义利交丧不能自立何以平奴今关门之事恃有枢辅效命用奇用正壮我社稷之灵因人因地结以忠义之胆倘为珠桂可念风鹤易惊分兵二万驻永平为后劲省运饷款虏之费以广投醪挟纩之恩抚道严刍粟之克侵大将同士卒之甘苦军心一固关门自安何至一闻警辄发家眷去门以为民望哉盗之肆行也兵为盗薮也况政以贿成官实诲盗缉获无数之贝□庒实出曹郎之署而纵兵肆掠万邦孚啧有烦言谓宜责令移营城外戮力自明务擒漷县渠魁以见练兵实用更巡行通县密云房山涿州良乡一带近畿地方专务逐捕流贼招抚逃兵大开自首之门重悬捕盗之赏仿虞诩三科募士之意收其豪以为用至三空四尽民心已离独有节省之法可搜抵加派乃十库织造监局仓场一切付之不问间即会议硕画如臣堂官郑三俊科臣解学龙二疏亦复久束高阁新旧交征挺而走险吴楚之交渐有呼啸计惟专赐敕书而泰昌以前旧逋尽行停免贪官猾吏巧猎无名民心犹可收拾何至掉臂而去弄兵潢池哉若夫小人者其势既根株不断其途必错出多门即如事例之设原非专利乃今枉寻直尺两部争言可惜名器愈贱墨吏愈多狡者百孔钻入效劳儒士猎取而规殿疑日糜大官之俸而甚者升荫滥觞任子如职□臣李梦阳所谓黜其父而陟其子黜其祖而陟其孙如薰莸不分颠倒莫适臣为通查四年来得罪之封疆公论共弃如张鹤鸣黄克缵之类停其恩荫以示劝惩而未也明王赏谏谔谔乃昌补阙拾遗宫府一体人止问其贤不肖何问大臣小臣事  问其是非何问眼前过去白简原非虚说皂囊其属空悬因一言遂锢终身言路宁不卷舌今抗疏纲常者路阻黄扉教人忠孝者身归绿野执法繁邪者白衣高卧沥丹枫陛者青史空传刘朝谴死而抄参者削籍不返张鹤鸣罢斥而纠弹者环召无期忠臣之藁葬幸已推恩而特表孤忠奚独遐弃詹事之协理几于充栋而并推鸣凤者反为不祥郁极而逋实在元辅试观添注之得请可知诚足动天且观留宪之转圜益见圣人无我倘赐环之典一行正人之气曰王将负嵎者歛爪而卷土者灰心是则防小人之要而方今对症之药乎抑臣犹有说焉君心者治乱之源源之既清流于何事皇上圣德冲年精华果锐之气光明有余之日不患睿知之不曰开第患神明之不曰鉴愿于深宫燕闲之暇澄心静虑以思惟四方之艰难左图右史以鉴观前代之善败批览章奏必辨其邪正之归出入起居必董于逸荒之戒独正于群阴之上尝立于无过之途志气如神赏罚不乱则大臣效引烛焚诏之谊群臣矢靖共尔位之义小人之患见晛自消夷狄盗贼之忧干羽可格所为尧舜连天下为一身何卢扁之足喻哉
　　壬申御史崔其观劾章面道副使程再伊听副使张嘉策受红夷三万金许澎湖互市
　　癸酉庶吉士授官方逢年刘必达陈具庆倪元璐黄道周为编修张士范谢德溥张四知王铎郑之玄屈可伸徐时泰王启元朱之俊陈盟孙之澥文安之李明浚许士柔黄锦为简讨杨梦衮刘先春王明玉杜三策陈维新为  科给事中杨玉珂梁元柱为御史
　　上笆篱等族番人渰中等贡马及方物
　　左都御史孙玮言五事申台纲重巡城厘陋规御史非奉旨会荐不得滥举市恩御史欲弭盗防奸先必严行保甲报可
　　甲戌贵州巡抚王三善抵化筑水西鸭池之界贼毕至围我我据山上贼势草火断官军不相顾遂溃三善堕马遇害监军道尹伸岳具仰及
　　同知方明栋梁思泰等副将秦明屏守备田有龙等血战并没百有余人已巡按御史侯恂言南河失利先是王三善奋戈解围军声大振以为猡鬼技止此耳不无轻敌之心又念饷匮利于速战于是决意进兵一出陆广以总兵刘超建旗彭杨明楷李世将等隶焉汉土兵共三万都清道佥事杨世赏监之一出鸭池以总兵张彦芳建旗彭黄运清秦明屏等隶焉汉土兵共三万贵宁道副使何天麒监之一出黄沙渡以都司蓝补衮统卢光祖等合广西之兵分道捣剿抚臣谓夷在目中矣岂意狡贼甚众驱饥卒而摧强寇致有意外也我三路惟黄沙渡全师撤回陆广连捷斩二千七百余级因粮不继独山州土官蒙诏受贿先逃官军争北渡河辎重尽弃是役也杨明楷被执不屈诸将姚旺等二十七人力战死官兵亡三千人贼寻攻鸭池初杀伤相当秦明屏既亡石砫部下游击覃宏化藉口枵腹纠众同回冲杀官兵百余人余尽溃去此臣确核最悉者因分督抚道将罪状
　　乙亥通政使何乔远请老进户部右侍郎
　　贵州道御史张爌言兵部添设二侍郎当裁湖广巡按当增下吏部两朝从信录御史张矿上言国家置立卿贰非徒欲其养尊处优虚糜俸禄而已将望其捐躯图报时平则赞襄皇猷时危则折冲樽俎者也朝廷分遣按臣非徒欲其持斧衣绣耀道路而已将望其宣上达下使人主无壅滞之德意而万姓无抑郁之隐情也故无裨于用则有官不如无官况当躁竞成风推诿冒滥之弊成习之时何爱而不裁去添设乎俾有任人乃能集事况在幅员辽阔转输艰难之地何勒而不增一人乎以为长便之计添设之当裁则无如兵部二侍郎矣自督臣王象乾以忧闻总督一官非天下所视为安危而不容顷刻缓者哉乃推敲两月累累枢贰竟无一人出而担当今虽奉旨停推总督必不可裁暂停久终必推则夫慎择于先而待用于后当事者不可不图之预矣枢贰诚反而自揣如其能当此任也则枢贰一身宗社赖以保障苍生赖以奠安即添设二员臣犹存乎见少如其才不能任或力不敢任则司马岂优游之官拯溺岂观望之会家园岂养俸之地彼李瑾之飘然远引未必非藏拙高蹈而解经邦之闻命脱卸惜其晚矣愿枢贰熟思之也按差之当增则无如楚省矣臣作令于楚见楚中州邑之中山川之修阻钱粮之剧繁案牍之纷纭藩封之棋布苗夷之环伺视各省直为尤难理直指使者每每足迹不及到耳目不及周且滇黔粤蜀壤地相接顷因黔蜀告匮议专差督饷御史然事急则设事平则裁若以为苗夷之性反侧无常土司之事负固难伏今虽次第荡平未必后日之不窃发是宜添注御史一员巡历荆襄岳长宝等八府其驻扎之处或在长沙在常德从长计议无事则揽辔澄清有事则扼要控制则邻省有事亦可以同心共济莫便于此者况南直隶以十四府而设五巡方岂楚省十五府而可仅一巡方乎而或者谓官多则费多此又惜小费而忘大计愿当事者熟思之也
　　左副都御史乔应甲应召道奏东林党魁李三才藉黄正宾汪文言交通赵南星高攀龙等力为引援上是之
　　丙子太仆寺卿丁启睿引疾去
　　山东道御史黄尊素言科道之设惟添驳纠弹各有司存自东事告急辄荐举边才覃诏一颁广开起废于是有乞怜径请有托介求容而人遂相沿荐举之常夫独不知科道之职掌乎请尚方之剑吾责也发蒲轮之徵非吾责也漏吞舟之网吾责也赋招隐之章非吾责上是之
　　丁丑工部右侍郎饶位致仕
　　妖人王好贤从徐鸿儒而逃至是获诛两朝从信录山东邪教之炽也实好贤之父王森所倡森家蓟州以救一妖狐狐令断尾藏之招人令人闻异香皆愿归附称为闻香教主远近响应俄而森死遗资巨万好贤以此购募边塞勇敢之士谋反益急而景州于弘志山东徐鸿儒好贤密约以天启三年八月之望三方同起鸿儒等以他事相激先发后辞连好贤为蓟州差官所卖得以拒捕逃去挈妻子家丁二十余人南走为扬州缉役所获祸本永绝天幸也夫先是徐鸿儒既败叹曰我与王氏父子经营天下二十余年按籍而数吾法门弟子已逾二百万更迟数日吾横行天下孰敢撄吾锋者景州一败衄而好贤窜逸天下豪杰遂寂无一应者矣由此观之使妖辈发之不速其患可胜言哉
　　戊寅右庶子张广改左庶子右谕德丁绍轼李康先李标为右庶子右中允钱谦益为左谕德各兼侍读右赞善孟绍虞鲁楚卿为司经局洗马兼修撰简讨冯铨为右赞善兼简讨兵部侍郎张凤翔孙翕之荫锦衣卫百户
　　刑部右侍郎牛应元予告
　　苏州府同知杨姜削籍以织监李实奏其擅减袍服得严旨巡抚周起元言姜守官清正时谒织监不得属礼亡罪被诬竟夺职起元之祸檗矣两朝从信录杨姜素廉直会织监李实恶其强项诬以迟误织造严旨建之抚臣周起元力诤得夺职归里又是年三月应天巡抚周起元奏曰苏松袍段四十万分为十八运按运支银原编正额止有此数同知杨姜奉法急公并未擅减乃李实来苏杭一味营利兼饶辣讲属吏之礼罚府官之俸开密访之门捉民机为匠人甚苦之又背违成宪侵渔岁改擅增袍船镇徽宁广各府向无貂珰之迹一旦添一中涓骚动其间不但参随各驿驿递怨咨万一奸民构出事端诚恐祸生不测臣之所虑不徒在为有司存累年之规而深为地方防意外之隐患近来数郡中攫取已取去银钜万并未闻一缕解京济用则无益公家而有害于地方不再计而明矣且太安池等府四司料银陵工与惠桂府第及买铜筹钱等事坐给于此皆累奉有明旨实图兼并挟有司尽停诸项急需不敢起解是实以一岁改而妨国家一切公务者也袍船每岁八支神宗已裁定著为例刘吕二监行之久矣今忽增造二只岁岁要加派脩造之费驿驿要设处夫廪之费李实不过得奸猾船头等些小微利而有司加派之扰不顾也万里挽曳之苦不恤也漏闸闸万千之税不念也大凡管织造之官多劝皇上奢侈少劝皇上节约臣何敢以盛德事望实但望其照旧例循行不至格外作耗足矣仇士良言固宠之术必使人主广侈其耳目而后我辈可以得志吕强每事直谏力求先裁一切之虚冒实自视于此二人者何居则所谓不敬莫太乎是伏乞皇上严谕李实岁改袍船但令照旧勿听宵人拨置恣意更张此江南之大幸皇上之至明至断也杨姜虽已飘然远引甘为圣世逸民更当论其无擅减之罪曲赐轻处则职言见采地方蒙休虽加三褫臣有余荣矣  熹宗旧纪苏州府同知杨姜忤织造太监李实苏松巡抚周起元发实侵渔违禁诸罪不报
　　刑科给事中解学龙请修正史言史家之体有编年祖之春秋纪传本之三传我朝列圣实录祇昉编年而事之首尾不相贯人之本末不可知况乎革除土木至今公案未定其间一姓递承委裘无恙乃操觚者拘其忌讳致令参稽尚仍夫蠹简祗为袭舛何以传信至家乘野书皆得以肆其私笔宁非圣朝一大阙事哉今宜开局纂修正史刻期告成顾所以成之者有三曰搜其人曰萃其书曰督其程上命实录成议之
　　甘肃松首银定等思复故巢谋犯松山西宁道  冯任参将李维新邀大明沙斩六十五级
　　己卯太常寺少卿邹德泳为右通政江西参政朱万春为太仆寺少卿
　　辛巳吏部推邹元标南京吏部尚书不听左副都御史郑三俊为户部添设右侍郎时与元标同推独用
　　南京工部右侍郎陈长祚改左侍郎南京太仆卿周汝登为通政使大理左少卿王远宜为太常寺卿工部右侍郎吴用先改兵部兼右佥都御史总督宣大山西军务
　　南京刑部主事樊玉衡致仕进太仆少卿
　　大学士叶向高请召还修撰文震孟庶吉士郑鄤给事中毛士龙侯震晹熊德阳御史江秉谦贾继春等不许
　　工部尚书王舜鼎言各镇器甲自造不得专乞京库虚其根本从之时镇乐和声总兵王威各求发京库
　　裁施归兵备佥事
两朝从信录是月御史杨建烈议清国储疏曰窃惟京通各仓百万军储所系闻万历初年积粟可支十年之用乃因循至今廪庾告竭日甚一日庚癸频呼亦日甚一日臣职掌攸赖体访弊端稔知今日司庾诸臣贤者不时留意节省在在有之然追论往弊不意有经年出纳甘为硕鼠之抟志切贪饕莫厌钦河之腹因讹袭舛视为故事法纪陵夷群情玩愒有谓收漕米一廒索运官常例一百二十两有受运官贿赂而从容过囤将多补寡者有以漕粮挂欠为市而贿金既入辄那余米补其欠额者有将耗米作楂头听其甲与歇脚运出贩卖而官因之射利者有放粮之日巧借各役讨赏名色因而用小脚牌照出乘机盗米数数千石者有躬操市贩卖红筹与铺行每会五十石者每日数十会外人知为官贩而恬不知怪者无异掩耳盗铃甚至数筹下签役而亦有常规者有垂涎古董玩器遇庙之日令歇家挟资相随耽视货物兑换而归而以仓米取偿者有征逐子母间月借米与歇脚抗车各役及派粮完日领到轻赍脚价而任意扣除取具收数倍得元宝之美者有规避陈米浥烂粜贩价轻阴遣歇家至管粮厅营派新仓紊乱廒口常规者有巧借当月名色而剥取歇家常百不补一者有粜米不敷又粜豆亦用红筹为记者有仓口空廒不预为修葺而毁伤各薪木至今修缮之日工部赔累称苦者有剥削穷军每月支粮一石仅足八斗实以为自润之地又纵令抗夫挖去二三升袋中仍有剩米敢怒不敢言者其陋规大略具是矣夫上天不能雨粟漕挽不能神输则所冀约己裕国留有余于太仓者藉有清贞廉洁贪泉不饮之人耳以臣所闻如前任主事刘万春悬渔比洁茹檗同操列廒万斛粟红分署一庭琴鹤至今惟闻本官自临庾之日不敢署中一物无愧冰壶秋月之品主事李孔度矢心砥砺锐意奉公厘弊城社夙清积谷数盈巨万闻之司庾诸臣之绝无仅有允称精明干理之才管新场之日有报余米五万石有节省八千余石有作正支消不等至主事熊师旦清介独苦淡泊姱节之守尤足表表一时从来作事之人断不能厌左右之欲决不能顺上下手之情往往守正不阿执法反不如苟且者享容容之福收处钝之功其素以奖廉惩贪未必收实心干济之效又如管太仓主事萧持筹每张诪张润囊殊觉丑熊虽经察处尚未尽辜顷复借叙功之典准以原官起用夫爵赏原酬有功而起墨吏贪人遽获厚赏而又加以显名如此行径不止一端何怪乎奔竞成风而法纪之弛是在铨臣为破格惩劝计勿使节次漏网之后司庾之臣不另一番振刷也臣复查祖制凡各仓监督皆额设主事遇缺注选三载考成奏准然后升转比之禄米各处食务事体琐屑头绪烦多非需以三年不能剔厘清查而胜其任祖宗亟重此官所以为京庾计军储计国脉计非诸臣择利乘便计也顷成法变而为一年人人视国廪为福地羡时日之迁流于是又谋运别差而据此中希捷得既垂涎如囊橐复侨寓如传舍而仓政大坏诸臣之自为计则得矣如百万漕米掉臂而不顾何且不特此也官数易则奸胥巧猾之丛弊易生而仓米已乾没数倍矣迎新送旧之骚日益而仓米又耗磨数倍矣新官旧官之常套必不可捐而仓米又剥食数倍矣漕挽之粟三十钟至致一乃令泥沙而用之岂能堪者甚则甲斗役夫凡上任之叚绢帷褥心红纸扎一切咸青备焉令一年仆仆而供之其能堪命乎合无仍遵照祖制监督定以三年为限除禄米仓司官一年一换外余悉久任如故庶贤者得安心供职练习仓务清查弊端而令一岁可省数十万石其于阜裕节省非浅已也乞皇上敕部速复降行并允臣款诸弊悬之木榜永为惩戒勿徒狥情面轻国体坐令官府日坏一日而莫之底止也
明熹宗哲皇帝实录卷之三十八
明熹宗悊皇帝实录卷之三十八
　　天启三年九月戊子朔
　　光宗贞皇帝忌辰  奉先殿行祭礼遣阳武侯薛濂祭  庆陵
　　○大学士叶向高在告钦赐猪羊酒米蔬菜仍谕即出以副延伫
　　○己丑赠原任右副都御史李同芳为工部左侍郎荫其孙孟函入监读书
　　○庚寅  上视朝
　　○以  光宗贞皇帝实录成赐辅臣叶向高韩爌何宗彦史继偕孙承宗朱国祯顾秉谦朱延禧等银币麒麟服鞍马及中书官银币各有差
　　○督理军务大学士孙承宗复疏辞恩命因请以加之身者得叙于将吏之先人又言目前各文武官三防俱应叙赉而辽抚新设未敢即行或准令炤例举劾之以慰群望得旨加恩尚宜勉承其褒叙各官并恤赉军丁该部具覆三防举劾其即参酌以闻
　　○兵部右侍郎余懋衡再辞新命请用正推仍报遵旨已而引疾求罢乃赐驰驿归
　　○户部尚书陈大道连章求去许之
　　○升河南布政司右参政潘文为本省按察使
　　○升原任广宁都司佥书张应辰以都司管龙固参将事蓟镇都司佥书孙桂以都司管昌镇右骑营游击事
　　○辛卯  孝恭章皇后忌辰遣广宁伯刘嗣爵祭  景陵
　　○  上御文华殿讲读
　　○左副都御史曹于汴亦以陪推简用佐录再疏辞免且极言正推冯从吾可用不从
　　○补御史林汝翥于四川道
　　○升四川布政使司左参政王于陛山西布政使司右布政管鴈平道
　　○壬辰  上御文华殿讲读
　　○狭西阖省乡绅吏部尚书张问达等公请原任总督魏学曾谥恤  上以学曾功著封疆已经论定予谥应得恤典著该部从优议覆
　　○刑科给事中解学龙言朱臣苏辙告神宗曰所谓豊财非求财而益之去事之所以害财者而已然则知所以去便知所以生之千古不可易之理臣举一二所闻所见者为  皇上陈之国家各边军有定制饷有定额即如辽东一镇旧额兵九万四千有奇岁饷不过四十余万今关门之兵亦止十余万耳而月饷乃至二十二万二千三百有奇关门月粮已议至一两八钱递至宁前则又量增而蓟密新募之兵月粮亦倍于旧不识此新募之兵比旧额之兵果勇武超群耶此额饷之当核者也辽左溃散以来召募四集而额兵不可问矣在关门五部犹曰此系新设可也乃蓟密永昌之间亦竞置额兵而议新招矣旧兵饷薄而新兵饷厚故旧兵亦逃而窜入于新兵之内甚至新兵日增而旧额如故则其为漏卮可胜言哉当按旧额以定兵制不宜竞新募以紊成规此额兵之当清者也臣观五六年间甲仗硝黄之数内库给发固为不赀关门制造亦复不少然而一入营伍则耗费不可复问且阖营而逃即并阖营之器械而去新募添补盔甲刀枪亦与俱补甚至汰之自官亦若忘其向之有器械而不之稽也可惜也此军需之当节省者也奴虏之长技在马计莫若以吾之长胜彼之短车牌蒺藜结营以自固连环火炮取威以致胜先年蜀兵之鏖战以步不以骑罗一贵之死守以铳不以马然则马兵何必用多徒以縻费金钱此马兵之当酌者也议者曰军饷不维当汰兵以就饷与其汰兵不如汰将各边将原有定额迩来横金临戎者或相什伯若辈既已如云如雨则有军伴有军牢有书识有羽翼而持挺而捍门者取之荷殳而迎候者取之执爨而应役者取之此皆实饷所餋乃不用以摧锋而用以占役谓之何哉此冗将之当裁者也以上五款皆边庭吃紧之著若合天下而讲求之亦有可得而言者  高皇帝时天下文官五千四百有奇军职二万八千有奇  神宗朝文官增至一万六千余矣军职增至八万一千余矣今日又不知增几倍不闻所以安天下定太平者较  高皇帝时何若而累累若若一至于此臣以为主爵者肯细心□度凡可裁者裁之纵不能尽如  祖制亦可岁得饷数十万如藩臬二司其屯田水利督粮清军各道可以相兼而理者每司可裁一二员府首领官有设四员者有设三员者每府可裁一二员教官则府学裁二员州县学裁一员裁一官则省一官之俸并此官之舆皂公费而省之乞敕省直抚按确查应裁之官若干其俸薪若干舆马若干皂快若干公费若干一一稽其实数具册入奏每年随京边解贮饷库可也此大臣之可得而言者也天下卫所等官其在京者有守卫之劳姑免议裁其在省直者如蚁如猬乞敕省直抚按取各卫所官三试之或饱韬钤或娴弓马则准其袭职食俸不然则准其袭职停其食俸自后凡遇袭职者抚按亦三试之然后给文达部如前法而行每年查其食俸若干停俸若干具册入奏炤期解贮饷库可也此非臣妄言也武职袭替  祖制比试不中者仅予半俸三年又不中者降为军方策具在奈何玩而不遵也哉此武职之可得而言者也京师七十二卫每卫吏役以三四十名计合之以二千余人计此辈皆食饷于庾者也该卫职守不繁文移极少每卫留二名每所留一名便自足用其余悉从汰革至于吏部拨送六科供事者几四十名近年止十余名耳其在各衙门可知当查出旧额毋饱奸胥之腹而主计者核其所截之数具册入奏用充饷数可也此吏役之可得而言者也各省直旷兵之银最无纪极而地方官借言公费遂同逝波之不可问矣臣谓各省直抚按应檄各道将查每月旷兵之数具册转奏一一解部抵充饷资可也此旷兵之可得而言者也问国之强莫若民富问民之富莫若粟多亦尝取京边之米较其出入而权其益损乎夫京边之米一石其输之自民则非一石也以民之费与国之收衷之不啻二倍是民之二国之一矣今闵饷以斛米抵银四钱而易钱则好者不过百文恶者不过三四十文又其下则臭腐而不可食以国之费与兵之食又衷之不啻三倍是国之三兵之一矣总计之则民费其六而兵食其一费六之民与食一之兵俱受其苦而况民作奸以欺漕军军作奸以欺漕官官作奸以欺  皇上经数奸转换之手而米已化为糠秕为沙土收藏不慎湿热所蒸色味俱变是又化有用之大为无用之一也职以为无如修屯政为第一策屯政修则地辟而民有乐土粟积而人有固志吴璘守天水经营屯事纵横凿渠连绵不绝名曰地网虏骑过之阻不得逞今略如古制分画率民耕之而沟涂之界则取其土宜之木杂植之小可得薪菓之饶而大可得控厄之势敌虽强何施乎此屯田之可得而言者也以上五款皆国家现成之利在  皇上一振饬间无不可为饷资者也臣又见天下之财最无穷而理财之方亦与之无穷宇宙之广岂曰无人宜榜示天下有能借一筹献一策果足济国家之急即酬以不次之赏主计者苟能广询而博访虚中而持衡岂曰小补之哉得旨这条奏各款有关国计该部酌议题覆务期可行
　　○兵部覆福建巡抚南居益疏红毛一种前抚臣商周祚殚心筹画业已俯首就降指天说誓自谓拆城远徙而何彭城之修筑如故且据续到夷船露其要挟句连之状则互市之词诡而不可信矣惟是夷性最黠明则夺我商贾而阴或购我奸人既断籴船市舶于诸洋将勾日本大泥于近地宁可向迩乎但武备积弛兵食难措该抚欲严营寨以核军实列舟师以振军声而又连营水陆以防冲突祗因见在之兵马为调度殊省非例徵求更请存本省节省库银以佐军兴庶可不时调募此亦抚臣不得已之极思也得旨红夷狡诈为患方深巡抚官着督率将吏悉心防御作速驱除有不用命的俱炤军法处治其奸徒倚势贻害地方该实重处一切安攘事务俱听便宜行事库银准炤前旨动支该部知道
　　○癸巳户科给事中陈良训奏臣惟天下治乱之局惟主心臣才两者而已主上深宫之精神正天人待命之精神朝臣消长之气运即天道剥换之气运而此两者在今日有微而难持危而欲溃者臣敢以防微之说进一曰防微于  圣躬臣初入班行望见  皇上天颜睟穆睿体清融式玉式金既欣欣手额矣第当天步孔艰之际臣民瞻仰惟在  皇上一身而防杜节啬之功又臣邻不及知惟  皇上自觉慆心溢志之事臣谅其无也愿除之务尽而无使乘间而萌讲学亲贤之事臣知其茂也愿充之务尽而乾健终日不息自此志日清明身日强固  皇上一身安而百官万民永安矣二曰防微于诏令臣惟  皇上大宝在握下令如流虽万无旁落之忧而局面渐开当蚤动脱渊之虑臣伏望  皇上自今以后凡一号令一赏罚一予夺悉以率繇还之  祖训以票拟付之阁臣以公论听之天下而未票先传既票中易与不谋卿士大夫而径中出皆窃之属也且  皇上固大有为君也阁部大臣正好乘英明勤励之气引于光明正大之域果谕旨频宣典制未协胡不矫诏批鳞明告  陛下令臣弗守官臣宁去弗敢奉乃令天下猜疑想望不知大权之所属咨嗟短气共叹为虺之弗摧恐阁部有不容自已者矣三曰防微于谏议  皇上一身之嚬笑爱憎与在旁之乘舆几杖谁非忠臣弼士所当毕效悃悃者第人臣指及君侧语既不无触忌而一二权奸宵小又多以正人规瑱药石之辞为中涓献媚结欢之具嗟嗟内与外真隔九阁而  君父得失  九庙安危直把于可知不可知之域也臣伏望  皇上自今以后凡一喜怒一举动一规创悉听诸臣条奏无从中距诸不轨不物宁弗举焉诸小忠小信宁弗信马可也四曰防微于人才  皇上张公纮之罗群臣依二曜之光然而朝端上老成人无几也老成人如王纪冯从吾曹于汴又无几也黄发旧臣或摧之而不用或用之而终归于未尝用新局顿开渐见消阻倘  皇上不亟转移大小臣不力争势究必人才解散于下  皇上孤立于上则世运具将终马已矣是四款今日辅餋  君德澄清世运培植人才致治保邦之要实不外此总之主臣一心上下同德则方升之国运长贺与日俱新而偶乘之侮乎旋见转否为泰矣疏入  上传谕内阁陈良训条陈浮泛沽直要名且轻肆妄言至有人才解取世运将终等语必有主使挑激之人著镇抚司打问大学士叶向高韩爌等具题适发  皇上发下户科给事中陈良训条陈本传奉谕旨臣等不胜悚愕随简视原本中有  圣躬诏令谏议人才四款而总以防微大要言  皇上英明大有为之君而诸臣当守官尽职主臣一心上下同德庶方升之国运与日俱新偶乘之侮予转否为泰此其前后语意自明第以近日于用人一事稍见消阻遂设为不必然之辞至有人才国运等语若以为倘不如是将真如是其意圆而语滞骤而读之不无可骇徐而察之亦是可原惟  皇上以封疆多事之辰欲闻兵食安攘之计乃以上下泰交之日过为宫府异同之疑则以浮泛要名即无其心而有其迹矣至于言官拜职各有建白若主使挑激则万万无此在良训以新建书生骤居言路第以为遭际明时慷慨尽言无所顾忌不自知其过当至此而其一念献纳之悃忱刍荛狂瞽之言当非圣朝之所讳也今日讲筵进讲帝舜命禹以予违汝弼汝无面从退有后言又昨进经筵讲伊尹告太甲以德惟治否德乱与治同道罔不兴与乱同事罔不亡乃知圣帝明王君臣交警不讳乱亡类如此  皇上临御以来听言纳谏何所不容岂以言语字句之微疵至动雷霆不测之威怒即一传布间举朝不胜震怖而敢辄拟施行以成  圣明过举乎伏望  圣慈特垂宽宥或量加罚治谨拟票进不报
　　○南京国子监祭酒黄儒炳奏留雍倾圯日久请急行会估修理其各项拖欠钱粮炤考成例查参报可
　　○乙未松藩南路地震
　　○大学士叶向高复上疏乞归  上命鸿胪堂上官宣谕即出以副眷怀向高奏谢宣谕求去益坚请释陈良训并陈国豪多事  圣躬忧劳凡为臣子孰不仰念所愿  皇上游神清穆餋德中和以平心剂庶政以大度容言官以兼听并观为聪明而毋矜乎摘发以提纲挈领为总揽而不察其细微使宫府之情不隔中外之衅日消则天下国家事自可渐次就理可以释忧劳为逸豫而无待于愚臣之仰赞矣  上仍趣其即出陈良训谕以候旨行寻得旨姑从轻罚俸半年
　　○管理屯田太仆寺卿董应举奏前奉旨将屯麦兑给各军正移户部粮储厅通州道议今续据屯官石公衍等报又收有高梁二万六千四百八十一石并前麦一万三千二十石零共几四万石矣此皆臣旱地之籽粒也臣前报旱地苇地一千四百余顷多繇买卖为之认纳钱粮召佃开垦分官勤督而开荒过半实由事事掣肘不得不然盖用地价三千七百一十三两三钱臣恐议者不察臣不得已之故前＜锍-釒＞欲扣还地价解部以明买地之未尝费帑今欲待稻田成熟后通算籽粒变价三千七百一十三两三钱解部抵作地价其各县钱粮不下千百余两即于杂粮麦藁高梁柴内设处不费帑金不敢一毫屑越其各官所报籽粒待兑军完  方有实据其报多而兑少者必罪不宥而后开屯方有实益收割既完臣且相地开井因势而趋之河低者因其所开以筑堤可成水田高者因其所开以周润易发各种且有井而屯之多寡可数他日不至侵隐有井而后之编伍可行即此便成土练此臣所以夙夜经理冀得就绪以为后规者也得旨这屯麦高梁俱准充饷地价及各州县钱粮准查明开销不必设处变价屯官功罪并优叙有司俱事完具奏
　　○升左通政桂有根为太常寺卿
　　○起礼科都给事中惠世扬于本科升吏科左给事中李春烨为刑科都给事中户科右给事中魏大中工科右给事中杨维新为左给事中大中礼科维新本科
　　○丙申以重阳节颁赐辅臣叶向高等上尊珍馔
　　○命总督仓场户部尚书李宗延回部管事升太常寺卿南企仲为南京户部右侍郎
　　○以狭西洮岷副总兵孟国用协守宁夏升宣府副总兵李国桢为神枢一营左副将
　　○差户部河南司员外郎王若之管天津仓
　　○丁酉巡按直隶监察御史王允成奏开浚浦口旧河原欲＜锍-釒＞通滁州天长来安全椒江浦六合等州县七十余圩之水俾旗手等四十二卫所屯田屯营无暴涨之患而屯粮有转输之便屯军获粒食之休旧识将三十四营屯军每月免采三班每班折银六分仍操三班不失营规众军自当踊跃公事亦可两全后以工程浩大费用不足工役既兴难以中止仍议来年再折三班当时创议者督储部臣于仕廉也赞成者操江臣徐必达也题＜锍-釒＞者屯田御史曹汝兰也今去者去死者死垂成之功匮于一篑涤前一带军民终不免于沦胥之患乞敕南京都察院仍督各州县官疏浚成河不以半涂而废更有请者河工未成□民货物俱经繇六合地方因得徵税以为驿递支用河成则六合之税无出民情既失所利而驿递廪粮诸费不得不速为议处合无即于新开河上于商民舟车总会之所令六安县委官炤旧收税以充驿递之费庶一举而两得之矣报可
　　○戊戌升狭西左布政使吴士奇为太常寺卿管少卿事
　　○己亥吏科给事中蒲秉权以兵部侍郎刘曰梧升任踰年趣装无日两京部寺等衙门亦多有累岁经年久踰期限者该敕该部凡未经履任复任诸臣分别久近查核才品有年力矍铄素饶风节者酌议另行推用其余或加衔予告以全彼林泉之高或开缺另铨以明示玩愒之戒至于外之司道郡守有徘徊里门半年以上者宜敕各省抚按严加申饬有故违钦限者按季据实参报其川黔等处未任道府但有假托请告等情便以规避论重加降处上是之
　　○太仆添注少卿刘洪谟恭献冏署葵输具表呈进  上褒纳之
　　○加升皇亲锦衣卫正千户王朝宠为都指挥佥事从其引例乞恩也
　　○庚子  孝靖皇后忌辰遣彭城伯张嘉猷祭  定陵
　　○刑部主事谭谦益疏荐楚黄处士异才宋时时秘授神符乞假军师之令筑坛推毂以奏肤功  上命兵部咨验才略具奏兵部主事邹维琏具＜锍-釒＞驳之曰谦益所荐明时其言论大旨不过书符作法请玉帝之敕旨调天阙之神兵而已自古及今未有使鬼役神而能破贼成功者蚩尤作乱能布大雾逑军士其术神矣黄帝与战斩于涿鹿之野汉之张角晋之卢循孙恩元之韩山童刘福通俱以使鬼邪说烧香惑众矣后竟败亡国朝永乐时山东蒲台县妖妇唐寨儿聚众作乱自称佛母能剪纸人纸马相战旋即破灭近日山东妖贼徐鸿儒亦以白莲伏诛此皆借神说以倡乱者也其无成效已若此庙堂之上岂宜复为左道树赤帜臣望  皇上再敕谦益斟酌慎重无令天下后世笑举朝之无人耳兵部覆称臣等遵旨即令本部郎中王继谟廖起巘亲见明时叩其术则曰受之秘传请验其能则云不可轻视事惟从实做方可验才略明旨敕臣部以咨验而明时之略自谓不便于显试矣据舌上之谭辄为推毂恐疆场不堪尝试也榆关之外即系辽地奸细环伺军机攸关若令明时遽赴关门恐属未便合无咨送蓟辽总督衙门就彼试验果有才略可据渐加名号出关未晚  上从之
　　○荫四川死难副使李继周子李元生实授本卫百户世袭
　　○升太仆寺少卿叶茂才为太常寺卿尚宝司少卿麻僖为太常寺少卿
　　○升大名府知府唐焕为河南副使
　　○辛丑太子少保礼部尚书林尧俞请申明章疏定式惟据事直书按人定论毋太枝蔓毋作隐语即多亦不过五六百字而止得旨章奏简明体裁既经申饬务须遵守不得仍前违玩其各衙门覆＜锍-釒＞止括取原本紧要节略以使省览
　　○调怀来兵备山东按察使张光缙于霸州
　　○壬寅  上御皇极门内朝
　　○酉月食亥复圆
　　○钦差查勘兵饷吏科左给事中李春烨勘奏登莱旧抚陶朗先自天启元年七月任抚至天启二年七月解任刚周一年收过帑银新饷辽饷马价京边等银共五十二万四百四十余两收过天启元年米豆杂粮除运卸在边失风毁毁粮五万九千二百余石并济南府扣留九万七千九百余石实经手粮四十八万三千一百四十余石值价银一十六万四百六十余两此本折实在之数也按册开除则各有款项各有支销虽系府厅之会计核实下落则半饱士腹半落奸囊俱系朗先之浪抛折色除淮兵月饷及各道厅公费与供亿鲜使修衙建营共动银九万五千一百零正销外以招兵言之前后费去安家行月廪粮共银二十七万三千九十余两令合青登莱按籍点之只余四千六七百之似人在也以买马言之前后费价银草料马乾共银三万五千八百余两今数马以对只余四百八十余匹之款叚在也以至器械置造尽经贪弁之手共发过三万九千一百三十余两迄今二载有已交者有未交者有在局未完在库已敝者祇留似器非器似料非料之赢余在也若造买船只半经府佐半经奸□虽有实在亦有冒破故发银六万四千四百余两迄今二载有未见数而报打伤者已报数而尚未入登者今寻津计舰见泊水城只四十九只报出海则有三百二十余只大海茫茫不知何处问归舟也他如招募匠役必听奸胥樊化龙营充材官钻银往募十一给匠十九供僄及匠至半途又忽行解散致穷匠吞银而莫吐奸胥覆水而难收迄今空毙囹圄而三百之镪半属子虚矣尤可异者登莱所急非马马用骆驼无端听都司韩凤林钻银三千两往山狭买驼骡兵器不凭府厅算估只向朗先报销混数虚诓尚乞找银一百五十余两未几登不能蓄驼日报死伤不得已又投之天津而三千余之镪又属虚糜矣尤可讶者杜茂原系奸细改名李芳春见朗先遂相投契竟欲授千金与之募勇士李芳春自知其诳也只领三百金而行明为赠奸明为赏逆未几而授首藁街则其人与银俱亡矣又登州指挥李先春行黜生员徐沆枭恶穷奇择人而食不知何缘作合朗先收为心腹朝谒暮参蹑足附耳凡诸奸营差必二人为之居间诸奸领银听二人先行抽扣二人冒饷不啻千百此任奸之大略也而折色销磨于此中矣若本色则开浥烂一万二千数百余系武弁杨于庭黜生陈博周谟皆朗先素所信任当日混报今无凭稽考与供鲜赈辽三万三千亦据册开销若给军借名扣存折色莱青二府未粜尚多该臣俱查有细册惟运津粜卖之五万二千二百余石止得价银二万两据朗先原＜锍-釒＞亦谓尚欠价二千九百七十余两后委官卢天与等又报遭风伤失无从找补并二千九百之数亦不可问矣至胡大宽运苏粜卖之数朗先揭称发粮开洋炤数申报者登州知府鲁廷彦莱州同知鲍孟英及臣鞫二官俱曰未见开洋则八十五号之船岂尽无夹带即据册报只五万四千八百余名而原价银亦二万一千三百六十余两乃胡大宽只报卖价一万八千四百六十八两已有侵欺内给李应坤招兵造船一万三千八百余两尚余四千六百余两俱任其假数溷销臣吊苏州原案始知大觉买妓泛舟遨游于苏湖之间出没于朗先桑梓之地流连半载臣至登始为之究赃追银二千三百五十余两而其不可问者尚多矣此存粜之大略也而本色销磨于其中矣微独此也朗先谓欲知天启元年之新饷须从四十七年查起臣因进而求之七八年之间乃知海运之弊万绪千头更难清楚且当年共事有升任登州知府徐应元去任同知宋大奎升任蓬莱知县叚展与朗先上下相蒙互为窟穴一切册籍俱改头换面今难凭据除额银不可稽外又借动京边十万两余私用民屯九万余其往事风影臣不敢轻渎今尚有一二未结之案俱属可疑蓬莱旧知县叚展升自在州知州行后接任知县今汪裕查出叚展借府库银五千五百余两驾言海运茫无著落汪裕鸣于朗先朗先绝然曰无是也汪裕力请关移叚展朗先又作色拒之曰汝只管今后钱粮勿管过去钱粮恶是何言也新官之清上官正宜嘉许去官之浊在官政宜追求而胡禁汪裕勿言岂其共相染指也不两月天厌叚展之贪而膏奴刃矣此五千五百之数与海运俱去矣此可疑者一也奸□宋登科夤缘造船朗先准给莱库银二千五百两又给买豆银一千两越年余不报莱州告病知府林铭鼎洁守清操不阿私上意亟索登科科不得已买破船五只以抵之铭鼎曰执之三朗先曰宥之三铭鼎曰宁追价朗先曰宁估船铭鼎知县溷之不相容也遂拂衣去后委莱州同知鲍孟英估船孟英知朗先欲释科也仅责还官六百余两已从宽政矣朗先犹怒其多也复准一词而纵之登科遂并其舟负之而走日驾南作□贩而无忌也臣至莱始击之而追原赃此可疑者二也文登县主簿徐弘谏苏州府废弁魏国臣亦不知何缘作合朗先信为心腹遂给银七万四百余两令弘谏瓜州造船国臣苏州买船去三年不报及决裂莫收耳目难掩然后追而下之理臣至登面鞫之弘谏呼天抢地曰银非一人独侵也领银之日先送徐知府三百五十两送宋同知五十两至瓜之日送陶抚院兄陶国柱三百两送陶管家三十两及徐沆三十两俱次第有差亲笔供证犹若有吞吐未尽者臣闻之不觉发上指曰官长分赃何怪乎委官之不办乃公事也越今五载二犯尚有未交船九十只溷报打伤船七十余只臣怒而笞之始为究赃入官一万七千五百有奇矣此可疑者三也夫军兴旁牛非一手一足之力何能不任人但为国惜财洁已率物务选择而使即不人人得当亦不事事俱差乃朗先所用非幺么武弁即行黜劣生不则即舞文捍罔之吏员此辈身家前程能值几十金而轻付以百千万亿乎且有其委之不复稽之有其稽之仍欲庇之此臣尤不能为朗先解也况此中强半多南人而营干多在南地势便时久鬼态蜮情谁得而踪迹之臣向所谓收为私人阴有耗蠹者即指以坐朗先朗先又何以自解哉
　　○又奏勘刘国缙赈银十万两旧巡抚陶朗先因新饷告匮先那六千九百两以给淮兵月饷又留七千余两在登州以赈先过海之辽民则入□□维库者只八万五千九百八十七两此见在之实数也以开除言之在登赈者经蓬莱福山五州县放过辽东官民七千五十七名给一两二两不等共赈去银七千一百一十三两在潍赈者则经莱州府通判郭显业潍县先任知县张继孟陆续赈过金复海盖四卫官民二万四千一百六十四员名各给三两五两八两不等共赈去五万八千六百八十六两四钱五分又国缙发招兵买马制甲廪饷马料屯田等银二万五千五百五十四两七钱又交际犒赏士夫官吏等银一千七百四十五两入钱五分此据册开除之数也然臣之查勘则有摉驳于册之中而得情于册之外者如用赈赈民名义协也经郭通判张知县按户给之无差矣然细评其轻重不均实多那赈他用名义舛也即张知县亦据印领发之不可争矣若细核其当否则滥觞殊甚臣请得而究言之夫赈以赈流民实以赈穷民也辽民之流离困苦无告居多即仰体  皇恩厚赉若辈犹曰襄此茕独乃两赈之不越三两耳若辽官弁青衿非世职大族即贪暴豪强乃平均三两之内外秀才每加牛价五两八钱士果舍读而耕乎官弁每加牛价三两官果弃职而农乎而科臣解学龙所谓多取乃士之黠者斯言是也微独此也一家有四五十名口或六七十名口辙领至一百四五十两或二三百两夫一家而聚至六七十名之多正科臣所谓百足互动之人即非大家势重亦断不孤苦伶仃而重赈若此是赈一家者即可赈二三百口之孤苦矣辽之穷民何不幸无夫妻子女之养而并无此周急之需辽之富民何幸而有主伯亚旅之多而及厚攘继富之利乎况一家数十口必有主有仆有壮者有孩提等而施之则主仆同赏壮者与孩提同糈何其无称量欤此风一唱焉知无饰少丁为多丁饰无丁为有丁而伪增户口多冒金钱者独令一夫向隅怏怏有憾此臣所谓有余不足之患生而不均甚也微独此也辽有恩岁贡生郭应璧等七员名初逃难而得生既逃生而得贡亦幸矣仍执旧例于各上司乞作兴旗扁路费各九十余两或七十或六十不等共银四百八十九两余俱于赈银内取亦既多矣而尤未属厌也复串通吏书假领重支又共冒银三百八十八两余内有罗俊义者钻冒独多前后共得银二百二十六两余即三年青毡之餋廉亦不过是而一朝冒之是奴酋为进财星而航海为攫金地也又滥甚也微独此也以赈银招兵买马亦招练之职掌但计募兵之时辽民蚁集只恐麾之不去断无招之不来乃听王化溥辈冒费招兵银二千二百余两此其数滥也征运官兵月饷犒赏自有应动之银而动赈二千余两尚有未销算者此其数滥也微独此也以赈为屯正为辽民垂永赖但查费至二千四百五十余两而本年收杂粮止一千八百余石所得既不走偿所失矣且所履之亩既桑田沧海之难凭又官屯私夺之递变而牛畜镃基强半空花闻今年遂不举耒耜矣此其数滥也微独此也赈以赈流离之穷民非以赈潍见任之官吏与潍之士夫衙役也乃归衬之王教官有十两之赙告老之杜经历有八两之周潍之修桥有五十金之助是以皇赈种善因也滥也而又候缺之高巡简有乞恩十四两之马价有八两之奖赏主簿典史教官各次第有差而又士夫粟监者有百数十两之馈送封君公子有百数十两之交际下至书吏皂快马头亦犒赏百两次第有差是以公银市私恩也皆滥也科臣讥其不用以救死扶伤而用以交欢致馈诚哉是言也上既滥施则下因滥侵奸胥恶弁窥国缙之不郑重是物也于是有指挥福将旗鼓唐虞世等重开户口冒赈至七百二十余两者有库吏书手丙贵周世垣等串同贵生假领重支四百六十余两者有胡光先冒领招兵银一百七十一两者有朱元冒破半价一百七十五两者有恶弁王化溥田伊耕明侵饷银马价一千七百两而犹跋扈不遵拘者种种不法皆上委其辔故下啮其衔使国缙不知而失觉察则为瘝官使国缙知之而不惩治则为不职此臣所谓委  皇恩于草莽而罪乃滋甚国缙亦何说之辞俱得旨该部看议具覆
　　○又奏勘游士任募兵实数臣于五月初八日先移文抚按令其严查造册备臣汇报外臣迤逦入莱州正淮兵初入团驻之所其地方官查验已评地方人民耳目最久臣先为之咨诹以得其概而又行之各道以取渡海之花名又委推官与各道预点分防之实数而臣又取其已点者复为之逐名细验不徒核尺籍之有无而并审膂力之勇怯及登莱事竣臣又敬驰天津以面稽其驻津门者何若其点验之详且核犹是也今以其渡海之数言之都司游击汪宗孝许日省朱家龙张国栋李大珊五将官原领官兵五千零三员名内朱家龙张国栋所统者经莱州府通判郭显业奉文汰去老弱不堪共七十七员名临渡海点之又逃去一百五十三员名合伍将官所统止共有官军四千七百七十三员名陆续赴岛耳渡海耳又报逃亡四百一十三员名见捉获八十三名在监而实在海上只四千三百六十一员名矣以分守防之数言之驻莱者则有马停寨黄山墩二处将官胡一庄陈汝志统领官兵九百一十三员名内莱州郭通判汰去老弱不堪八十六员名今臣点之又报逃一百九十八员名而见在防信者只六百四十七员名矣驻青者则有寿光乐安二处守备黄锡封共统领官兵一千三百八十八员名经郭通判汰去老弱不堪六十九员名又莱州府鲍运同复革去五十六员名今臣点之又报逃五十一员名而见在防信者止一千二百一十二员名矣驻天津关门者臣在津只点过三百六十四员名而今拨马头营则有二千一百六员名此据天津道来斯行山右道袁崇焕册报之花名也凡此皆渡海分防原额与见在之细数也若以有用无用言之则海上茫茫臣按其籍未见其人关外迢迢臣闻其名未核其实臣安敢谬许为可用亦安敢轻訾为无用但以臣之真闻合之臣之真见亦可信其梗概者臣初入登莱即采访耳目淮营之人佥谓八千子弟渡江而东内选山海二千余名皆年力强壮衣甲鲜明称最上矣而分防莱青者次之出海者又次之今春读枢辅议虚冒兵马武弁一＜锍-釒＞中谓胡惟宁率二千一百至榆关大有生色近山右道袁崇焕亦谓其兵胜他兵则即其众议之佥同而知驻防关外者俱属可用即驻津之三千而天津巡抚李邦华向称其堪备策应臣入津点验见在三百余人果多年富力强发防马头营之二千六百询之抚臣亦云相去不远则分防天津者大抵可用十之八也惟是分防莱青四营之三千四百余名经臣所详睇熟视则强壮者十之五老弱者亦十之五或可持戟荷戈未必能投石超距即可逐队成列未必能陷阵冲锋其可否实相半也以向者登莱都人士之品题推之而海外者之相去不远亦可例知矣此有用无用之大略也今通计其有无之数则见官兵止一万八百二十五员名臣不敢以今日见在之数为的数而必以原来册开之数为实数则有一万二千四百二十余名比近日淮扬所报一万二千二百七十余名之数又多出一百五十余名甚疑之及审各将官谓两年之内陆续增补亦多故臣在青莱点者多山东附近人在津点者多河间附近人此数之因也若通总其强弱之等臣亦不敢以目见之不足概疑耳闻之皆虚然据津关精壮之十九合之青莱渡海强弱之相半则虽无影射之弊亦有混竽之吹说者谓其皆四方豪杰皆千金勇士亦揄扬之过当也得旨游士任原募兵数既勘核明白着同淮扬抚按官勘奏饷数一并具核
　　○以太仆寺卿胡世赏为太常寺卿
　　○授顺庆王妃父李蘧德兴王妃父方世元各副兵马指挥蘧西城世元东城
　　○赠原任四川总兵都督佥事黄守魁为都督同知荫子兆昌本卫副千户世袭予祭三坛造坟安葬守魁福建晋江人镇四川升南京后府佥书奉命援辽督兵出境至重庆城中樊龙变起义不就擒而死兄弟妻妾及家丁死者数十人
　　○升宣府南路参将邹国威为本镇副总兵
　　○兵部员外郎邹维琏＜锍-釒＞言欲治军伍弱症当拔债师病根方今奴氛未殄反侧逋诛兵餋骄子无故辄逃将类儿戏一技莫展军势病症中于疆场法当治而病根起于庙堂法当技则今债帅是也臣观我朝承平日久法纪渐弛乳臭纨裤之子椎埋屠狗之夫大都伎俩素拙于战阵而精神偏工于钻营平日以贷之素封子钱家者输之要津或中贵而输之要津中贵者偿之部下之卒旅以臣生平所闻上自大将副将下逮参游闻帅备总千夫长百夫长之属无不各有定价每一缺出多从居间得之而既已得官又营得荐兼以在内在外当事举剌每每通于成例不得不姑取以充数年来坏尽国家之武备断送  皇上之封疆者病根实在于此彼兵不任战特病发之弱症耳昨岁东省妖贼川黔土司之祸则又病弱以后之变症耳庙堂之上不拔病根而欲专治弱症与变症何可得哉夫苞苴竿牍两者俱为用将之大蠹苞苴非不肖不为而竿牍不能不望诸臣之相成若有自中贵出者不能不望阁臣大臣之主持唐时债帅每自神策中尉出及裴度韦处厚当国径用高瑀为忠武节度使其风遂革今日大臣岂肯出裴处厚之下乎至于中外举荐宁简毋滥宁从实效无采虚誉实效云何将领有事则以争先克敌为实效无事则以善抚士卒训练有注为实效否则口如悬河藻如春华犹无益于疆场也举剌公则将帅不必营荐居间绝则将帅不必营升此一举也虽不敢谓武备便振但使大小将领荐升无费不至剥军以填债庶几军法可行虚诡影射可杜伏乞  皇上严饬中外诸臣大家拔此病根其于武备未必无小补云下其＜锍-釒＞于部
　　○癸卯刑科给事中解学龙言辽民之渡海而已也擕儿挈女肌裂肤残  皇上不吝帑金十万沛于一旦盖伤心于欲绝之呼而加惠于将枯之骨此何如德意当事者不察人之可用而轻付之盗臣刘国缙之手明攫暗侵莫可缕指以致无数金钱一朝散尽惜哉臣具＜锍-釒＞入告蒙  皇上赫然震怒敕科臣李春烨衔命往勘今有核真冒滥回奏一＜锍-釒＞业奉该部看议具奏之旨矣既经确查难容漏网应将勘臣＜锍-釒＞内所胪列者一一追而贮之太仓尽足备关门之一饱国缙非能为招练之人而地方亦不必有招练之设多官多累臣前＜锍-釒＞娓娓言之今勘臣亦已目击之矣不特此也＜锍-釒＞理盐法之议起于套搭为害耳然有盐院有运司至于比较等项则  祖制原以海道兼之又不特此也登莱巡抚之议谓是沿海保障耳然有道臣有大将至于指授方略则该省原有巡抚统之近日并饷抚于津门裁监军于东郡诚枢辅匡时石画臣亦谓疏盐登抚两官亟当与招练同行裁革得旨该部并议速覆
　　○甲辰  上御文华殿讲读
　　○木星顺行犯轩辕大星
　　○铸南京户部盐引印
　　○工科给事中陈尔翼言军卫有月粮有直米又有布花每岁不难费数万金钱以餋之而又统之以锦衣卫堂上官一员令之轮番直宿责綦重也不谓废弛日久优容太甚有如五百名之旗尉而到者止八九十名不到者反四百一十一名且所到之中又半是尪羸仅备人数朝廷以至大至重之责属之卫臣而卫臣直以若嬉若戏之心虚应故事矣职闻锦衣一卫额设军旗强半为优俳所影射雇倩之蘧庐弃此清理有机痛加查核使滥冒者穷于无所隐当兹中枯外竭之时核一文一粒即可收一文一粒之用也不特此也  皇上临驭之时有所谓乂力围子手红盔将军者  祖宗创立令之密匝层围披坚执铳岂不大有深意乃职每入班行辄见颓靡不能成列是亦何可不痛加查核也得旨宿卫官军已有旨查处这所奏该部一并议覆
　　○升贵州思石守备王建中为四川巡抚中军游击
　　○乙巳先是御史张素养按浙时以奏荐姚宗文邵辅忠刘廷元齐琦名等不当为台长赵南星纠参夺俸五月至是素养具＜锍-釒＞陈辩谓所荐皆凭道府开报举循旧规南星再＜锍-釒＞纠之以姚宗文等屡经白简而素养不知惟凭道府是郡国有道府足矣何必御史巡行请敕吏部重加论治并治道府之间荐宗文等者  上以有关宪体从之
　　○巡按贵州御史侯恂查明两河失利事先是抚臣王三善奋戈解围军声大振以为猡鬼技止此耳盖不无轻敌之心焉又念饷粮匮诎利在速战于是决计进兵一路出陆广以题升总兵刘超建旗鼓杨明楷李世将等诸将隶马汉土官兵共三万都清道佥事杨世赏监之一路出鸭池以总兵张彦芳建旗鼓黄运清秦明屏等诸将隶马汉土官兵共三万贵宁道副使何天麟监之又一路出黄沙渡以加衔都司簠补衮统卢光祖等会合广西之兵分道攻取克期捣巢抚臣谓虏在目中矣岂意贼谋甚狡贼党甚众驱饥卒而摧强寇致有意外也哉三路惟黄沙渡系全师撤回陆广一路连战报捷斩级二千七百余颗因糗储不维独山州土官蒙诏暗交贼贿卖阵先逃官兵大败争退渡河辎重尽弃是役也杨明楷被执不屈为贼缚去王之将姚旺等二十七员以力战死官兵杀伤溺死者三千人贼随并力往攻鸭池鸭池一路亦先斩贼级百余颗夺获战象二只贼众大集杀伤相当无奈秦兵原属犬羊终悲狐兔石砫部下加衔游击覃宏化藉口枵腹纠众同回随撒兵冲杀而归官兵死者百余人余尽溃去此臣确查情形最真最悉者因分别督抚道将以下罪状下其＜锍-釒＞于部
　　○原任太子太保户部尚书兼文渊阁大学士吴道南卒道南江西崇仁人中万历己丑进士一甲第二人在史局硁硁自好一介不苟取予秉礼尤着清执庚戌会试闱中以隔房摉阅啧有烦言道南知贡举执原分号簿发隔房中式十余人迨道南参大政典丙辰会试误中假元言路众攻之道南乞归二十余＜锍-釒＞不允适丁维母忧归在揆地甫一载耳为史官时适开局修国朝正史道南分辑河渠所著有河渠志既归撰大政议未及上而卒讣闻赐祭葬如例仍加祭四坛赠少保荫一子中书舍人谥文恪
　　○补御史杨建烈于江西道
　　○升河南右布政使卢维屏山东右布政使唐嗣美为左布政使维屏山东嗣美狭西
　　○升宣府右卫营守备马士麟以都司佥书管事
　　○丙午  上视朝
　　○兵部署部事左侍郎李瑾等覆御史许其孝＜锍-釒＞言足兵必先足饷今兵集饷匮牛拦山新兵擅劫中军之衣赀狭西逃兵截抢解运之钱粮究其所以则因称贷莫偿是以纠众鼓噪似有激之鸣非无风之波也治兵如治家然治家者欲使藏获无哗必须满盘打算宁使入浮于出勿使出浮于入乃今谈兵则或抽或调初不炤管饷之有无索饷则有增无减更不计兵之强弱故凌人则攘袂而前破敌则裹足而后虽云缺饷其实糜饷何如严加澄汰精为选择必勇力超群留为御侮之藉其余系抽调者发回原营召募者速令解散则清一冗兵自可省一冗费将兵皆投石越距之大饷无匮乏不继之患  上是之
　　○升太常寺少卿程绍为太仆寺卿光禄寺寺丞须之彦为尚宝司少卿
　　○补御史刘思诲于山东道
　　○丁未  上御文华殿讲读
　　○南京礼部尚书周应宾引疾求罢＜锍-釒＞凡五上诏许之仍以两朝日讲勤劳特加太子太保以示春酬
　　○升太仆寺少卿王之桑为本寺卿
　　○巡抚辽东右佥都御史张凤翼言臣八月出关繇前屯以抵宁远又循岭而北遵海而南凡依山阻水之形一一得其要领谨据实为  皇上陈之自广宁奔溃满目兵燹河西七百里边城俱为煨烬关以外几成异域矣章督臣表饵之术借防御于羁縻而朗素拱兔诸奠始有为我送炮铳者迨枢辅当关军威大振于时驱逃汰冗选将徵兵设三大帅于关前提十万师于境上边亭有相望之旌旗岛屿有相连之舸舰故向来关门虏马骄嘶居氓思接浙以逃行旅亦荷担而立自分防有兵将而山海之人卧始帖席矣向来难民被奴淫虐欲死不得欲逃无所自哨兵出而接回男妇一万余人矣向来叛贼抗我颜行或据河干或防海口自舟师具而夺还大炮六十余位矣凡此皆辅臣安攘大略臣得俯首受成惟是颓垣败壁鹤唳风声人城畚锸非一年可就之工六载疮痍非一时可苏之病故今日议剿不能言战不得计惟有拏定一守字庶几安将胆而固军心然守又非以五大部仅仅乘障于十六里边城也臣谓守关门之策有三其一以山海为家当以前屯为门户以宁远为哨探以一片石芝麻湾为左右翼共置兵二万分屯驻练且耕且守奴不来则用赵充国困罕开法奴来则用李武安备鴈门法餋威蓄锐俟我生聚多教训熟然后兴问罪之师此正著也其一以前屯为家当以宁远为门户以广宁为哨探以兴水县觉华岛为左右翼亦屯兵二万张疑设伏渐进渐逼诸虏可使则如督臣挑哈喇纥与之讎杀以代其交叛将可通则如辅臣间刘夐塔与之疑二以溃其腹乘机观变俟彼衅可投隙可抵突然为批吭之举此奇著也其一以毛文龙为前矛以沈有容为中权以查国宁为后劲一则扬帆皮岛一则摇橹连云一则鸣榔于三岔口上下使舳舻相望风汛时通又善结虎酋假金白复讎之举声言水攻老寨陆取新城奴必狼顾狐疑不敢出辽阳一步而榆关将借以粗安此虚着也总之为守关计耳而关门及水兵非六万不足不然我之所防在此奴之所攻在彼彼瑕既动此坚亦摇关以西尚得高枕乎此皆辅臣秘算深图而臣得得之面相商确者也目今关外室庐尽毁磷鬼夜号尚不是可居之地但业已分派兵马安插辽民我进一程则奴近一步安得云台高坐徼幸封疆应炤辅臣原＜锍-釒＞简才智沉雄之道将出而料理之庶信地分明城池修守当必有蚤夜图维如赵率教鲁之甲开屯筑堡为  皇上出死力以捍岩疆者矣若臣既奉敕巡抚辽东山海自不宜驻足关门则冬夏宜居山海春秋宜驻前屯俟营堞告竣鸡栖有地当身先将吏以为揄塞搪牌惟望  皇上怜念孤踪有求必应必不敢负吾  君吾相使逆奴笑中国无人也得旨据奏关门情形布置方略一一巡历目击兼合辅臣筹画且随时移驻督率道将自是巡抚责任一应控御进守奇正声实听与辅督诸臣相度便宜行其墩堡兵马军需等事次第条议内外各官务协心共图成功
　　○戊申  上御文华殿讲读
　　○升尚宝司少卿刘宗周为太仆寺少卿
　　○升礼部郎中吴之甲为浙江布政使司右参议备兵宁太
　　○己酉大学士叶向高乞归愈恳复命文书官慰谕之
　　○升大理寺左寺丞徐良彦为左通政
　　○补原任河南道御史袁化中于浙江道
　　○升广东右布政使费兆元为山东左布政使福建布政使司右参政朱身修为本省按察使
　　○庚戌  上视朝
　　○是日  上传锦衣卫食粮女户着清查名数年分或有久违已故诡冒支领者查名开除并在京各卫所该卫一体传谕查明开奏
　　○督理辽饷户部左侍郎毕自严引疾乞休不允
　　○刑部尚书孙玮等＜锍-釒＞言工部题参诸商事关钱粮侵欠惟工部四司知某商有夥役某人有役过等项可以抵补某商有未完见役可以带销某商有产业若干可以变卖完官除各犯本部正法外其钱粮应送工部追比又请自今以往凡各衙门参送实有发觉者先将人犯拘禁勿令闻风先逃止以空文见遗勿令多人潜逸止以一二到官至于兵马司官年终例有巡城御史举劾届期容臣部司务厅备查各坊已未完事件分别□近开送各城以为殿最皆允行之
　　○辛亥  上御文华殿讲读
　　○改礼部仪制司主事陈以闻尚宝司司丞
　　○差工部营缮司员外吴国桢管临□厂
　　○狭西好地平等族番人郝卜等贡马匹盔甲腰刀赏赉如例
　　○治贵州官生从逆罪革贵前二卫指挥千百户顾从新黄昇朱国安李元勋职仍与生员王纳文王家翼王锡明俱下巡按御史究拟从兵部覆按臣侯恂奏也
　　○南京湖广道监察御史游凤翔言留都鼓铸其旧弊有三新弊有四有出马之弊每铸用本银五千两铸出利钱一千两当其出钱之时司官先取钱八十万以入私囊余者方除本利以还朝廷下而铸钱大使以及炉头工匠书皂门快无不人人染指即有自好者欲革其弊又以为形前官之短而遗后官之恨竟相沿为陋习此出马之弊也又有补秤之弊如铜一百斤兑出及铸而成钱兑入只九十斤所少十斤不以铜补而以钱补每铜一两补小钱七文每文重七分合钱七文共重四钱九分计已窃铜十之五矣繇两而斤而百千可以类推此补秤之弊也又有对赏之弊钱有磋磨则有铜末分毫皆公家赀今乃巧立名色令工匠摉括铜末若得铜末百斤则以半入官半给赏工匠乘机作弊偷铜置之他处混充铜本官佯为不知与匠均分此对赏之弊也三弊其来已久今又新添四弊何谓新弊南中每钱十二文准银一分今藉口铜贵搭放军粮只十一文是取之军者一也搭放商人只十文是取之商者二也给匠工食另铸一种细钱十不当七是取之匠者三也铜七铅三此为旧制今且铜铅对参故钱色不黄而白又减铜与铅之斤两致钱每千文只重五斤四两是取之铜与铅者又不知若干文也故鼓铸之官往往夸耀于人曰吾铸钱一次可得利钱数百万文皆取之军若商若匠非取之铸也铸之利国家何曾沾其万一哉此四者皆新添之弊也由前三弊为盗臣由后四弊为聚歛之臣皆不容于尧舜之世者窃计诸臣所藉口者皆曰铜贵臣以为铜贵之利官与臣受之国家不受也铜贵之害军与民与商受之户工之官不受也如果患铜贵臣有徵贵徵贱之法请取前三弊尽革之如不欲尽革请于出马之弊稍减之于补秤之弊稍增之于对赏之弊对除之取彼偿此尽足相当补弊救偏无过于此故欲救今日之钱法当究今日之钱官因劾户部主事马士英毛可教工部郎中刘志选周宪时请分别究处以伸国法得旨该部参看了来说
　　○壬子  上谕首辅叶向高卿辅政有年忠清恭慎亮节纯笃惓惓以爱君忧国为念朕素鉴知卿前偶疾调挕朕谕已明卿宜为朕勉出何复再疏求去谅卿心亦不自安乎且今国家多事之际赖卿弘猷赞化共图时艰岂得在家自逸殊非尽瘁献纳之意况值享祀颁历伊迩卿为元辅重臣正当表率群工称庆岂可高卧私寓国事何益卿还遵朕屡谕诘朝即出入阁匡济以副朕眷倚日望至意慎勿再陈向高＜锍-釒＞谢宣谕仍乞休致内云臣日夜思惟门户之衅臣不能消躁竞之风臣不能挽兵食之计臣不能筹民生之穷臣不能救即如宫府内外之间章＜锍-釒＞议拟之际臣能尽得之  皇上与否此亦  圣心之所明也语益切挚至是疏凡八上矣仍温谕勉出佐理
　　○命阳城王长子翊金□丞管理府事
　　○夜南方有流星如盏大赤色尾迹有光起自虚宿东南行入垒壁阵星后有二小星随之
　　○升大理寺左寺丞左光斗为本寺左少卿
　　○升江西按察使汪起凤为广东右布政使狭西按察司副使冯任为本省布政使司右参政
　　○癸丑  上视朝
　　○太子太保吏部尚书张问达十三＜锍-釒＞乞归诏赐驰驿去仍加少保予以新衔诰命
　　○升兵科给事中倪思辉为大理寺左寺丞
　　○加四川兵巡川西道按察司副使吴光义布政使司右布政职衔专理钱法兼管巡西事务
　　○裁施归兵道西瀼把总各一员从兵部覆郧阳抚治蔡复一奏也
　　○南京吏部尚书何熊祥得请终餋具疏陈谢因及时事言今天下无一足恃武臣惜死而爱钱文臣喜同而恶异台省布列率多修怨干时之意殊少忠君爱国之心于小小异同群起交攻曰翻案曰翻局若从国家起念只宜惟才是视岂可专问异同又言南京节年京察考功郎中皆先期预定今次郎中陈陛咨访已行回避已挂骤从别部调除一榛易之报至南中无不错愕乃御史王允成辩范得志＜锍-釒＞谓有无更张试查旧规御史曾汝兰＜锍-釒＞又谓在京久而面熟不若更易信若所云则以后考察之时该司郎中事事则恐有面熟之嫌不事事则恐有违误之咎而咨访一行口语易生其自揣生平不为功司所容者辄蚤语过北合谋更置曰此癸亥年故事也该司方畏首畏尾能广寄其耳目而展布其手足乎  上优旨褒答下所司知之
　　○四川道试御史李乔仑疏纠熊祥言考功第论其人何如耳苟才品不伦藻鉴或爽即老于从事亦祇以塞众正乏门开群枉之路南台臣面熟之言非无谓也熊祥见范得志之咆哮故阴附得志而若为无心暗翻考察而阴开一窦真巧于翻案局者矣宜削籍以为巧护邪党之戒得旨大臣得请条奏公论自明不得苛求
　　○甲寅  上御文华殿讲读
　　○差户部福建司主事姜玉果管临清钞关河南司主事何意赞理天津辽饷
　　○乙卯吏科给事中章凡儒言旧孽未尽新妖巧发如赵士谔为亓诗教鹰犬考功一役察处正人几尽崔淐殴母而为母告犹蒙吏部名色鱼肉乡民此旧孽也谭谦益附会妖人似痴似颠说者谓其所造战车破冒不赀藉此为护身符此新妖也更可异者南京吏部尚书何熊祥去国一＜锍-釒＞支离支覆而吃紧在考察一叚播弄挑激欲吐犹含奈何尧舜在上而静言庸违乃在大臣乎又何怪乎蔡献臣区大伦击节范得志之＜锍-釒＞也大伦素称清谨此言可为贤者惜献臣以论察丛垢之身得躐清卿已非其据近疑疏语暗剌逢人巧卸亦可谓心劳日拙矣处清明之世忽见暧昧之人惟  皇上洞察而审处焉得旨何熊祥已有旨余著分别议覆谭谦益造单任事荐人急公不得苛求
　　○总督四川兵部右侍郎朱爕元再＜锍-釒＞引疾不允
　　○核叙海运将领加都司黄胤恩游击将军职衔
　　○起降原任雅黎游击黄承爵以都司佥书职衔管四川建南游击将军事
　　○四川巡按御史张论劾月□章腊游击梅廷和革任回卫
　　○丙辰霜降节遣侯阳国祚顾大礼徐锡胤张国彦陈光裕伯方一元孙廷勋朱自洪郭邦栋陈世恩费天泽祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯王承恩祭  恭仁康定景皇帝都指挥使侯昌国祭哀冲  庄敬二太子陵园
　　明熹宗悊皇帝实录卷之三十八
明熹宗哲皇帝实录卷之三十九（梁本）
　　月丙戌吏部再推邹元标南京吏部尚书上老之不允叶向寓言元标精勤可任不听两朝从信录科臣程注请惜老成以重表率＜锍-釒＞曰窃惟古称冢宰为六卿之长其来尚矣至我朝而南北并设吏部尚书岂无意哉盖陪都为祖宗丰镐之区清议所从出之地分而各标藻鉴之司冀合而共成统均之治也自尚书赵南星秉铨以来有再剖良心疏而幸门顿塞仕路渐清大小诸臣相庆弹冠皆曰皇上简用老臣得人如此若原任左都御史邹元标者固素讲良知之学与南星为一代人皆望先朝之遗直也方其释褐之初抗疏显斥柄相受仗边戍瘴乡迄今筋骨拘挛蹒跚陛级人尽怜之此亦圣明之所洞烛者而当年之肮脏可知矣中间召补掖垣条陈忤旨再起功曹启事违时归而受徒讲学绝意仕进益投簪岩穴者几十年曳履朝端者仅一载卒因人言飘然去国一时公论惜之今南冢臣悬缺未补廷臣汇彝之好众口一辞咸未非元标不足登此席者遂于前月二十三日共为推毂而铨臣因之具疏此职等会推之始未也乃静候旬日而元标之疏独留中未下职等始相顾骇愕而未知其故矣或疑其以讲学不合时情职等则以讲学非自元标始也宋程颐得孔孟不传之学为诸儒倡其在经筵每以礼法自持议者谓不近人情于是吕陶胡宗愈孔文仲辈连章力诋以去宋朱熹入朝相知者谓曰上方厌正心诚意之说熹曰生平所学惟此四字竟以入对百世而下究竟以颐熹为何如人哉我皇上圣学缉熙日讲经筵寒暑不辍未尝厌正心诚意之学而既学朱熹之学者不用于时职为圣明之世惜之元辅向叶高先为元标奏论甚明近为揭请甚切岂汲汲元标一官哉诚恐元标不用百世而后推原不用元标之故将元标之名益重而圣政为之不光老成爱君自不容己皇上推重元辅之心以重元标不待职词之毕矣且元标非汲汲一官也者观其正色立朝急流勇退与冯从吾先后并去国门进礼退义俨然圣贤家法视近来被言大寮甘心顽钝气节何啻天渊天下第一等官爵自宜首及于不爱官爵之人今从吾已援置留台又何恡南铨一席地独令元标未蒙求旧之恩而抹向来会推旧例且从此厕名台省者作其敢谏之风而忠盖日闻展采班联者观其难进之节而廉顽立起未必非激厉人才磨礲世风之一大机括矣人岂独为元标一身之用舍进退而已哉有男子朱八云庆成府宗室颂冤乞名封禄粮礼部以越关奏扰仍锢于鸱
　　丁亥大学士顾秉谦释奠太学
　　督师大学士孙承宗言今边方大计不过曰守曰款曰恢复皇上敕臣曰宁远广宁及河东土宇渐图恢复乃观天下大议似专守关以内而道且曰国家失河套大宁不失为全盛何必复辽东然而辽东不复关不可守欲复辽以守关则关以外必不可不屯兵必不可不修筑而宁远觉华之议必不可轻罢请以守言之凡客兵利速战主兵利久守今关城聚秦晋川湖齐梁燕赵之众尽号客兵亡论粮料不继其即继也不逋不哗而坐食使自坐困盖以速战之备为久守之谋欲进则不足久守则必变故议兵必在土著然蓟鲜土兵而守辽以内则辽兵亦客也故随辽人之便安插于两卫三所二十七堡间以土以屯曰以辽人守辽土养辽人使关外之备稍足则关内之防稍减况守在关以内则内备浅薄守在宁远则山海已在重关神京遂在千里之外今天下亦尝计及此乎再以款言之臣之初抵关毳幕旗车杂遝冈阜一登陴而腥膻之气扑人日报劫杀议远抚场而通官难之得广宁道议合初移之中后为百里又再移之宁远为二百里以两协提路将分之信地即抚即防劫掠希少今议撤关外之防为守关内则仍入关为抚而八部三十六家仍环听于关门且宁远有道宁前有道镇曰辽镇抚曰辽抚而安插辽人于宁前则曰贻祸亡论十余万生灵何地安宁而既无宁广之土地人民何独存宁广之赏今天下亦当计及此乎再以战言之贼薄宁远则以置亡置死之兵合与亡与死之众心坚敢死气励亡生而外无可掠中无可布炮矢既倍兵民既济兼以海出其后山恃其前奇伏间出贼必歼焉即或越一城而前宁城已缀其后即或合一城而守之各城已扼其吭即或直抵关门不顾而前有坚城后有救兵自可立见扫荡又或妄意及海则觉华岛之驻师与望海台之泊舡相控而长鲸必授首于波臣又或下关臣之精甲进图恢复则水师合东陆师合此水师之间奇一正一出没无端故拒贼门庭之中与拒贼门庭之外其势既辨而从贼于二百里之外与贼促我于二百里之中其势又辨今天下亦尝计及此乎有心在天下而边塞之情形未悉间凭道路之口以为忧疑亦有心不在天下而边塞之安危不顾祇念身家之计以为徼幸伏望皇上立断无摇众议庶臣之肝胆有藉而土宇可复上嘉答之
　　戊子亦辖等族番人竹木等贡方物
　　孙承宗言臣议合款防一督以两抚臣分任蓟辽缘皇上不听臣去特借此以各分其任待臣去之日仍推总督盖真见边事不宜纷纭非总督妨臣抑亦臣妨总督私念臣与总督不必两设非谓臣可久留而额员可裁也自今粮料不继而料且绝矣去年采青几二百万遂可省金十二万有奇而今且绝部价不发皇上所发帑金为军需者户部借三十余万而关城如洗近合马步战辎为车营者十而器具不备臣所请宁远边城岁可得十七八万而未敢言若马价不定抚赏不定何以应卒至于臣当边务稍暇十余日以觐天颜边事重大一一面奏仍与朝臣一一讲明其事臣仍任之岂其弛担臣之初抵关也有给发无议论既而兼之今且有议论无给发关抚明而有干略可谓有才其议守与臣同而所以议守似与臣异臣自抚臣来凡更调将吏如满桂之守宁远陈九德之守北山马爌之守中右孙怀中之守高台陈一元安邦之招辽兵皆议于镇道决于抚臣其未从抚臣者独抚臣数言臣不可出关恐兵马少无以威敌盖老成之见臣念关外未安实踆踆于其言而竟未能从抚臣乞皇上下廷臣杂议主客之兵可否久戍本折之饷可否久输关外之土地人民可否弃置屯筑战守可否兴举再察今日之敌果否坐待自可消灭臣不敢望为百年计祗及五年问究竟何如勿徒取快目前令当事之臣任其极重不返之势也上报曰兵饷战守卿前后条奏听便宜行不必廷议巡抚官意见不同恐不便行事该部议奏
　　刑科给事中解学龙言建人去冬之来非真来今春不来非真不来也今鉄衣曾有的数否收买马骡硝黄盔甲曾验否三农告匮束手莫支乃三帅各万二千金为治第之资令人骇愕营房每间价六金镇将侵克费不五六钱马料蒭豆十扣其半至于抚赏藉此以纾边鄙之儆非特此以撤吾战守之防今果何如哉上切责其沉漫两朝从信录刑科解学龙饬玩惩贪疏曰封疆有苟且之政不可不知中外有贪鄙之臣不可不问微臣义难缄默敬直陈以告之皇上窃维神京之安不安全系乎榆关之固不固而榆关之固不固全视乎奴酋之来不来去冬据回乡之口传与抚道之揭报盖岌岌乎朝不保夕而今徼幸又复二月矣噫亦危矣职谓奴酋去冬之来非真来而今日之不来非真不来也请得而悉言之奴骁骑有数尽来不能不尽来又不能进而主客之虑退又有巢穴之虞非万全之策故奴不来也既得河东固形势任耕种不得不用辽人又不能不防辽人虏虽不能加奴然奴不能不防虏皇皇焉内谋之不暇故奴不来也其国东接朝鲜西接岔河南临沧海北界虏穴无亡矢遗镞之费而奄有千里之沃土妄想亦已少歇故奴不来也昔年一取清抚再堕开鉄逼近辽沈势不两立其志甚决其势其锐其必欲得辽沈不待智者而知也今三岔距榆关不啻远矣明知我不能往故奴不来也此职所谓去冬之来非真来也奴知中国防我畏我竭海内之力从之供应驿骚民不聊生可一举而乘其罢则奴何以不来也自广宁溃散中国何曾探其彼中一毫消息而田有仓赤没哈等分布侦探出入一片石等处有如无人之境今有仓虽就擒然先有仓而扬去者不知凡几此中情形彼知之审矣奴未尝忘中国则奴何以不来也李佟二贼虽倾心于奴但非彼族类终不能释奴之疑若不日日有事于中国不足见归附之诚而徼奴酋之重夫有此二贼朝夕撺掇则奴何以不来也郎素不过虏中一部落耳公然率零星之卒歼我将数百人而我吞声不敢问夫虏不与我合则必与奴通小路不防之处皆奴眈眈之地邓艾之绵竹白马关之溪王峪皆可虏也则奴何以不来也此职所谓今日之不来非真不来也此宜何如绸缪何如拮据何如从实处做功何如从根上著脚何如同心戮力以奖王室何如知人善任以备指麾乃现在鉄衣曾有的数否闻抚臣欲点阅而各帅不应且亦无如之何也收买马骡硝黄盔甲曾经验否闻各道与各镇将交欢结契修饰情面试问马骡若干盔甲若干硝黄若干当必茫然无以对也兵马操演未尝不修其故事然不过千把总领百余游手之众在演武场放炮呐喊辰而集未而罢已耳彼大将不借病以偷闲则称觞为乐事近且遣人于南都置买名姝此乾坤何等时而为此也司农告匮束手莫支曾有一日不言饷缺否乃三帅各领银一万二千为治第之资令人且骇且愕曾不思斮石刊山即此宵啼露处之征人工穷极巧无非敲骨吸随之物力且所贵大将者为其申明军令有犯必斩乃出关之总兵其伴作家丁在中前所奸宿辽民之妻本妇喊叫反捆打其夫以致坐视奸淫而不敢言广宁道具揭而该镇称病不出此于军政之律何如也忽而荷戈忽而掉臂谁司总领而令若此也乃大帅之营逃亡倍于他将有游手而出入于虏地者有在丰润玉田三河等县见为响马行劫者自知逃亡日众而拿一做工班军枭首警众何不仁甚也营房每间领价六两乃暗自侵克每间不过费五六钱拉兵为工筑土为墙而已如一遇风雨而军士露宿如故也马料草豆贪弁视为奇货十扣其半以致朝衔尾而入暮伏枥而毙且倒死又不即日呈报开除钱粮而迁延为冒支之计国家有多少金钱而堪此浪掷也嗟乎以奴之情形若彼而我之备御若此而诸将领且大袖高巾昼夜聚饮沉湎于金谷流连于青楼弓矢器械十无一有惟望奴酋一到为辽阳广宁之教场耳天下事尚忍言哉至于抚赏一节尤愿与当事者共商之盖虏明明挟奴以要我奴明明借虏以困我直待彼中养得气势十分完足作得事体十分停当且俟我东奔西走无暇照管又俟我东缺西残漫不理会然后一面讨赏一面声击使我财匮不能支兵困不能守于是或合或分或奇或正欺我之疲乘我之怠不识我之债将单兵羸车下驷何以应之窃谓从来款虏之法不过藉此以纾吾边鄙之警而未尝恃此以撤吾战守之防若以款而离奴虏之交则可谓彼受款而我为出死力以捍奴三尺童子知其必不然也夫一意于守而后可言剿舍守言剿不得也一意于剿而后可言款舍剿言款不得也我常示以不欲款而后虏不得挟款以求多于我我常操其不必款而后奴不得借虏以坐困乎我且以抚金为饷金而捐升斗以宽加派则民不困更以抚资为犒资而散千金以酬壮士则将自勇层层有天险人人有战心彼望而必不敢来来而必不能进我无如彼何彼亦宁如我何哉从古三代御夷深得此法迨宋之终没于夷也以岁缯和戎杀武穆而戒言兵也鼌错谓匈奴之贪不如勿赂勿赂则变疾而祸小赂之则变迟而祸大畏其疾也不若畏其大择其迟也不若择其小善哉苏子审敌篇可为今日左券不可不深长思也大抵治天下者须有治法又须有治人有治法亦可以立人有治人亦可以立法有治法则人之媮者奋顽者廉吏舍无不醒之酒暮夜无故人之金故可以立人也有治人则法之堕者饬玩者慑汾阳歛衽于平章淮南寝谋于长孺故可以立法也迩来高者优游以养望卑者缩朒以当几身在局外则争枭奋一当事任则竞鸠藏寄封疆者多全躯自营之臣而膺圭组者乏一丝不染之守职窃惧之至于部曹奉差而出既为台省耳目所不知又当抚按纠弹所不及而抚按既假以体貌而不尽言州县又慑其威灵而不敢言以至狼贪虎噬不顾坠地之讥而狗苟蝇营丧心无知之馈如某某者真士绅所羞称名教所不齿也所以使朝廷之德意不鬯闾阎之生理不遂天下脊脊大乱皆坐此辈伏乞皇上赫然震怒天语叮咛敕边疆之臣鞠躬尽瘁毋以闲著作急著敕中外各臣精白一心毋以民财作己财则文官不爱钱武官不爱死而天下平矣
　　朵颜等卫都指挥懒秃等补贡马
　　叙河南平妖功前巡抚今宣大总督冯嘉会为兵部右侍郎荫监赐金三十币二巡按御史丘兆麟梁之栋各金二十余纪录
　　庚寅广东左布政吴中伟为光禄寺卿
　　辛卯太仆寺卿饶伸为刑部左侍郎南京户部右侍郎白所知改工部左侍郎协理殿工大理寺卿柳佐为工部右侍郎右佥都御史杨涟为左副都御史广西道御史王一中为太仆寺少卿
　　故河南道御史汤兆京赠太仆寺少卿兆京宜兴人万历壬辰进士知丰城有巨盗范氏窟都流劫袁临吉赣之间结左右伺官吏食息兆京密擒之陈最授御史署河南道给事中赵兴邦恃太宰赵焕婪恣连章劾之辛亥京察力斥汤宾尹及其党邹之麟韩敬初宾尹有盛名群心附之察时列其罪当事错愕一曰朝会宾尹问人曰孰为汤伯闳人指之宾尹悚然
　　南京工部尚书张辅之致仕
　　巡按直隶御史潘云翼勘后先按辽诸臣言桂一桂抚辽而抚顺之变起陈于廷按辽而四路之师败方震孺按辽而广宁之城弃然各有心迹非所能挽回上是之
　　壬辰兵科都给事中赵时用为太常少卿御史王尊德李时营为太仆寺少卿
　　总督仓场户部尚书张世经致仕
　　癸巳礼部尚书林尧俞工部左侍郎陈长祚同钦天监正周子愚择葬怀冲太子
　　户科左给事中周之纲言恤民当怀三蠹曰奸书飞洒民粮曰有司火耗太重曰户丁逃亡量行补豁用人当协人情而邹元标推南铨不下余懋衡曹于汴皆陪推点用避嫌而去诸臣续到格不得考选人情觖望上下所司
　　乙未工科给事中陈尔翼为广东右参议郭兴治为河南右参政四川道御史姚祚瑞为四川副使河南道御史张捷为狭西副使云南道御史杨维垣为山西副使福建道御史周汝矶为狭西佥事吏部考功司郎中伦肇修为河南  参议
　　巡抚顺天岳和声免
　　戍政兵部左侍郎朱光祚奏核练饷节省费先是元年发练饷三万二千发帑三十万逾岁费殆二十万债帅奸徒出入莫问光祚核银十四万六千二百余勒石贮库
　　丙申始御经筵
　　御史张泼为太仆少卿彭鲲化为大理右寺丞山西左布政韩为太仆寺卿
　　工科都给事中周士朴等疏救杨姜谪  大学士叶向高等亦以为言不报
　　丁酉大理左少卿左光斗为左佥都御史南京通政使林学曾为南京户部右侍郎添注太常寺少卿叶茂才为南京工部右侍郎兵科给事中李精白为都给事中
　　沈儆炌仍南京工部尚书熹宗旧纪以左佥都御史沈儆炌为南京工部尚书蓟州永平山海地屡震坏城郭庐舍亡算
　　戊戌御史李应昇言山东流民复业被驱请远图消弭之法时邹县知县田吉以平妖后驱逐
　　吏部都给事中程注为太常少卿提督四夷馆山西参议刘复初为光禄少卿广西参议曹学佺为广西副使
　　南京刑部尚书李养正致仕
　　己亥御史汪泗论为太仆少卿高推为大理左寺丞
　　翰林编修陈子壮方逢年刘必达陈具庆倪元璐充起居注锦衣卫都督佥事许浚祥进都督同知
　　总督杨述中奏贵州巡抚王三善败陷兼请饷下兵部议两朝从信录黔抚王三善被陷注抚臣入大方酋把陈守愚诈降赦其罪予以参谋令招安位母子此其以剿为抚著数原自不差及提兵回省中途被猡鬼诸苗所截咎在抚臣寡谋督臣无备耳兵部以黔祸未弭陈战守善后九事其议曰黔省孤悬绝域围几年所卒以忠义激发誓死固守则人心未尝不可鼓也抚臣立解省会重围直破大方老巢皆躬擐甲胄以寡击众则黔兵未必不可用也维是大方之后回省运筹斟酌剿伐令总兵坐镇其地指纵皆得手如意乃奋不顾身勇往直前不意为贼之诡计所诱其意诚壮其遇诚足悲矣然胜负兵家之常多难兴邦之基我兵亦有屡捷贼计岂能万全今之所最急者在督臣收溃散之兵将使士气之复振固远近之防守使人心之不摇督兵理饷抚众守城贵阳既得完全挞伐何难再举此所当急者一也抚臣出征数月督臣业已代理之贼势紧急督臣有调度兵饷之责难以一力独肩应速简雄才大略习知西南利害者或推或调立刻简用虎豹在山威灵自震此所当急者二也偏沅为黔楚唇齿之邦辅车相依黔急则偏沅亦急况楚之诸土司多与安酋有狐兔之悲观望成败以为顺逆故先年征播之时设抚臣以镇之事平旋革昨已会议已得俞旨矣嗣因贵阳屡捷又复中止今事急势迫而偏沅督抚仍应复择就近之有才望者推之令其督楚饷兵为黔后劲及联络土司保障三楚均之有责焉得其人焉而黔楚皆有福无祸矣当急者三也台臣傅宗龙屡言滇黔方略凿凿中窍其人忠义果敢谙诸韬钤两省之夷情地理皆洞悉于胸中绰有成算宜以监军视师之任与督抚三臣商确机宜大展壮猷必能平定西南丕建肤功候饮至之日破格优异以酬其劳台臣桑梓接壤义气不凡此所当急者四也兴师动众千变万化督抚愿其同心共理自非宽博不能运非深沉不能全黔远在天末又值干戈之乱司道诸臣皆规避不乐就之一时之在位者多由府县中就近推择良楛不一是以深入穷边卒无超异今各道器使之未可知宜速选附近道府及部属之有才知兵者速为推补勤限任事功成之日破格大用以显扬之此当急者五也黔夷种数甚多兼以犭□罢鬼之兵勇猛难敌今我兵被截锐已挫贼兵新胜焰炽非固守无以卫城池非力战无以当讨乱而黔南一路兵将有限贼夷四面声息难周应照原议滇蜀西粤各发兵各剿使贼腹背受敌始有除凶雪耻抚臣陷在贼中谅亦不敢加害非大集兵力不可剿非声罪致讨不能抚先剿以明威后抚以结局此当急者六也安邦彦之悖逆无道陈其愚之诈降取事皆神人所共愤而王法所必诛者广布腹心重悬赏格以欣其归而除此二酋不赦外闻安位母子屡禀乞降不妨相机牢笼之党羽四十八枝中亦当分别顺逆而收为用亮之于孟获也服之而已自古未有绝其种类而兵连不已者郡县而留兵设将亦贻异日之忧当急者七也安奢二酋连姻相倚非一日矣昨奢寅观兵于安酋营中则奢酋今之举动视安酋为进止可知已今安酋猖獗恣奢酋亦将狂逞万一遵义危急则川南一带又复震动合行四川抚臣守永宁以遏其中严备遵义以防其乱首恶如奢世煇奢寅者明示放生之路阴施罗网之计一应机关若闻若不闻使酋设备之心少懈而后制御之术得展遵义安而全蜀俱安奢酋得而安酋自孤此所当急者八也贵阳急矣自镇远以及偏沅皆有土司错壤由辰常以至荆襄皆为黔楚要冲不惟诸土司非我族类汹汹易摇即各邑患切震邻亦惶惶靡宁万一不轨之徒开隙生心勾夷为乱关系安危岂浅也者合行湖广二抚臣严饬兵戎严行保甲安辑以预折其萌务为先事之防毋贻后时之悔此所当急者九也
　　巡盐河东御史刘徽陛辞＜锍-釒＞及给事中周士朴等上谕内阁并遣徽叶向高揭救不报
　　前甘肃总兵薛永寿侵饷以巡抚李若星论逮
　　太常寺卿桂有根致仕进工部右侍郎
　　辛丑应天府尹毕懋良为户部右侍郎总督仓场
　　邓汉为右佥都御史巡抚顺天改抚治郧阳蔡复一为兵部右侍郎兼右佥都御史巡抚贵州
　　右通政王佐为太仆寺卿辖西路南京太仆寺卿岳元声为南京兵部右侍郎
　　山东道御史黄遵素请复午朝面奏上以严行尚不遵行何又午朝面奏也
　　壬寅东厂太监魏忠贤奏减香品从之熹宗旧纪是月免川广闽浙香贡国子祭酒蔡毅中进字学要览命梓之
　　癸卯工部左侍郎陈长祚为尚书总督两广兵部右侍郎胡应台为南京刑部尚书南京太仆卿林才为南京通政使起俞安性为右副都御史巡抚辽东
　　乙巳大理右少卿武之望为太常寺卿太常少卿孙鼎相为太仆少卿
　　丙午起吴仁度兵部左侍郎太常寺卿柳佐为工部左侍郎太仆少卿李成名为右佥都御史巡抚南赣顺天府丞毕懋康为右佥都御史抚治郧阳
　　四川右布政李仙品为右佥都御史巡抚偏沅光禄  吴亮为大理右寺丞礼部郎中周尔发为尚宝少卿
　　巡按贵州御史侯恂言拯黔事宜曰简重臣抚臣误堕罗网督臣当戴罪料理今徵集士马再规大举若令督臣独肩此事恐不能收戡定之略也曰设沅抚黔中兵兵一一仰给于楚非有人专督势难源源入黔曰择大帅鲁钦马炯既为败军之将旗鼓无主则大帅不可不择曰扼要地新添平越偏桥节节宜住一道臣各自募三千人弹压路苗曰速协援敕滇抚拨兵仍下盘江以缀贼之肩背敕蜀督发兵仍进毕节以冲贼之胸胁并敕粤抚简锐进普安或进都匀为黔犄角至营兵尚四五万人作何整饬贵阳商贾统集流移作何镇定省会仓米不过四千余石新添而下尚有储积然转输甚难惟有兵运作何事处置附叛土司沙学温如璋辈昨皆投降今作何驾驭苗仲龙蔡半载以来多方抚剿今作何羁縻是在当事图之矣上大是之两朝从信录贵州巡按侯恂按黔事竣敬陈奠安遐荒疏曰臣受命按黔一载于兹周爰咨询其于地方之利害悉知之矣大都黔中受病根源千言万语只是以贪之一字遂致军实日□夷患日炽又若料理无人丛脞不振譬之虺羸之夫腑脏不充百病乘之复无良医以为治疗有立向待尽耳目今荡平可望夫固更新之会而不可不急为整顿矣臣谨以地方利害开列上陈一在添将领以裨战守黔中土司跳梁苗贼生发兵燹之余殊费布置如铜仁逼近红苗而三山之苗又为腹心之患近窥总兵赴镇省会大肆猖獗方今事势未定正须元戎弹压自须永留贵阳用壮全黔虎豹之势铜仁应设参将一员以为保障盘江最险实为盗薮一巡简司不足有无应设劲兵建武营于上下选材官二员加以守备职衔督兵巡缉滇黔血脉可常通矣洪边十二马头西接安酋水西陆广之地东通乌江遵义板角绵亘数百里在省会禁怀间安酋遗孽尚有潜滋此应设守备一员责以控制苗仲此皆腹心牙爪之不可缺者也一在加兵饷以资防御黔中兵力单弱虽有营哨饷多亏额兵亦虚伍至于抚镇暨诸参将守备额兵合之仅三千余耳凡有雕□借力土司是以土司焰张卒至决裂不可收拾故足兵者今日之要务也大约抚镇各须兵三千参将各须兵六百守备各须兵三百缓急始克有济而吃紧地方如黄参清平等处尤须添设营哨之兵庶可制伏苗患旧兵例支协济矣新兵饷安出乎惟有乞留楚饷数万每年按季解黔乃不苦于呼庚耳或谓国家方诎岂能常割楚饷以供黔不知黔中开国以来几番大征每一举事动费数百万而生灵杀戮之惨且不忍言何如未雨绸缪建威萌长享无事之福所省更多也一在核田亩以定赋额黔中在万山间溪壑高低并堪垦作其田大约有三一曰军卫屯田一曰有司民田一曰土司夷田初制犬牙相错三相互溷先年曾经清大而事久弊生私顶暗投之蠹莫除也继绝芜熟之繇莫察也影射飞诡之害莫禁也吞并丢压之窦莫厘也法有遗奸屯所遗力所从来也况近洪边龙里等处新经勘定而省会安顺等处户口流亡沟塍半是无主不可不一问者莫若及今亟作一番开拓逐一清丈某系屯地某系民田某系夷田查其各原纳差粮若干酌议摊派土司忠顺者各管管原土叛逆者悉归版图原未派定差粮照例起科即有硗确绝断人烟者并当逐寨逐庄查造入册中有乡绅富豪冒占者亦必造入册籍差粮有稽一洗得田抛粮之积习其无主民田应入官者相应责成府州县设法招徕开垦久抛荒者量行蠲租而军卫节年凋残屯田更多衰旺相应责成管屯卫官督令五所遍给屯军耕种用抵饷额之乏如此力行其力无方何惮而不为乎然必专委一道臣领之始有实效运事告罢分巡新镇道无所事事合无加以专敕俾其悉心料理巡行阡陌一切查勘劝课之事著实举行至于清丈屯田民田夷田各造鱼鳞弓口差粮册籍一报部奏缴一贮布都二司一贮府卫州县互相觉考永永无虞欺没可也一在禁兑扣以厘弊政黔中诸项应支钱粮一切累于兑扣积猾盘据帑廪如洗即如驲递马馆例系条鞭县司如额征完起解该府转解供应此一定之例也方今积弊相沿率系奸棍包揽承走印领一张执至额征县司拨出纳户□通催差吏皂逐户秤收加耗需索勒逼折算之害不可胜言愚民饮痛产荡家倾一遇风大更称疲累此马价害也而供馆银两该驲官吏冒破开销剥害乡民加征过倍此馆银害也若卫所站馆营哨官军俸粮有就近借动余田递马粮米而遇期仍赴布政司支协济者有已借动饷毋马本银两而正关一出竟不扣还官者有衙役豪右四六和买军军私自兑扣者有官吏师生俸廪支屯科秋料而私自下乡通同纳户折兑者甚至贪弁奸吏侵隐入已藉口抛荒或曰田被苗占或曰小民拖逋长此安穷也今宜严禁前弊勒石为令凡每岁出入钱粮毫厘俱要征解在官贮收仓库依时起解道府查核支给毋容积猾收领仍前兑扣和买料取小民犯者从重究处庶积弊肃清而疮痍可起矣一在增佐令以藉分理黔中荒服也居诸夷穴内设宦多不备员亦以供廪之不继而物力诎也惟是安顺一府乃通滇要区黔藩咽喉先年止以一备兵统安顺等田州六卫厥后改州为府而首邑缺如用是而堡宁各司纷纷助逆内应陷城总之文臣少而土司多故不能相制也今应以西堡等处各叛司及原十三板地方并各司吏□除去□一县于附廓令尉供廪之费一取没入叛田给各官额俸是无增官之扰而得设官之利也埧阳在粤西诸夷界限过定广谷隘见设守备仍应添注一安顺通判以为驻防行伍既得稽核民情亦便调辑自威清至平埧亦甚辽阔界首芦荻等处莫非要害自应以安顺府推官驻镇平埧左控埧阳右带安顺互为犄角庶卫弁土酋之儆而营哨驲递并藉以整顿此土卫兴革之要著也一在酌升除以励官方黔中缺官废事则以官黔者相率裹足也当事鳃鳃不胜蒿目于是有超迁之议有边俸之议可谓多方鼓舞矣而人终不乐就者何也事势抢攘俸薪匮乏且也一八金筑便同投荒蛮烟瘴两几成永锢其有扬历十年劳深望著不得迁转者则亦何苦而顿足穷徼哉今莫如酌定二年三年之例其治行可观者即为更置善地有人地相宜为抚按题留者听之至于黔南天未万里鸟道崎岖既而动回车之想而瘴疠岚氛景味绝恶乍居其土无不病者此亦官游一种苦趣臣前＜锍-釒＞议用川滇楚粤之人以其壤地相接不难于趣装而风气相近亦便于服官也是在当事之留意耳俱候圣裁
　　左通政邹德泳疏论郑养性逆蘖漏罪不报
　　兵部左侍郎高第致仕
　　川湖总督朱燮元奏分辖蔺地时奢崇明遁获安氏蔺州廓清燮元请以赤水河为界河东龙场等处属黔河西赤水永宁属蜀永永宁设道府与遵义建武声势联络若黔省非便则蜀自郡县黔仍卫所下部议两朝从信录四川总督朱燮元议处蔺地疏曰臣履戎行问古蔺落红大坝新寨太平泸江一带皆
　　膏腴地也虽隶黔土实在蜀今二酋造逆奉旨征讨臣与按臣并道将文武不惜躯命聚五路之师费三年之力以有今日虽二逆逃奔境外尚未献俘而蔺州疆土业已廓清矣蜀自遵义郡县以来不以得土为利反以养兵为累故谈及改流辄多蹙额但二酋造逆滔天连年血战仅而得之即欲仍置宣抚将与之  人乎况永宁一块土西自建武东至遵义三面而环之贼欲动则无处不可阑出而我设□则二千里之遥最南照应如人腹心肘腋之间去一虎可复进一狼乎当圣祖时天造草昧西南夷无不畏法故就中设建卫所以通血脉徒用牙错之义殊少弹压之威浸寻至于二逆肆意横行已无天日在蜀以为土司而宽其文网在黔以为邻夷而置之不校阴谋既久一朝骤发杀官戮民不啻刈草此亘古未有之变尚可因循苟且不为长久计哉论者欲以赤水河为界自河以东龙场一带悉以与黔自河以西由赤水至永宁悉以还蜀就永宁城中设立道府与遵义建武互相犄角则呼吸相应声势联络用以弹压诸夷保护内地计无善于此者若黔省以为祖制不肯更张则照黎平镇远之例蜀自郡县黔仍卫所虽曰骈枝亦无不可臣不敢侈开疆之名以滋多事但审地势参人情似不得不出于此惟听庙堂之公议皇上之酌裁耳至二酋举已无党无家入险远遁或旦暮接缚或迟以岁通未可知黔蜀唇齿利害相依屡据该省抚臣移会应援臣已发参将林鼎兆提兵一万杀冲羿子猥猡等关直入大方该抚臣郎留合营臣又行令总镇李维新搜菁事毕再发重兵应援外独是蜀连年用兵公私俱匮连藏括而又括钱粮借而又借小民之仳离未复膏血尽罄不戢自焚最为臣忧心如割不能朝夕疆土既清早宜确议一面设法将各兵渐撤以省民力臣谨会同巡按会词上请伏乞皇上赐裁定仍敕院会集九卿科道从长确议复请转行臣次第料理奏报庶西南夷羿之地奠安于万万年矣
　　丁未大理寺少卿张廷登为太仆寺卿添注尚宝司丞王时熙为太仆少卿
　　吏部尚书赵南星言变通铨法四司官额十五人今仅八人昔时司官皆堂上自选无咨访之说且每省直恒二三人每一人自主事而员外而郎中皆遍历四司再请告文选考功郎事任尤重偶乏人则他部调补陆光祖郑汝璧辈是也近者近署皆荐人自代议者遂有顶首之谤于是偶有员缺发单咨访于其乡之京堂科道而又以吏科河南道非其乡者以示大公为诸臣绝谤也然而旧人白多循资起用远者难到不得已就近推补限期速至其远而不能待者亦就近调补不妨一处二人待远者至而后以一人避之昔年吕坤黄克念皆宁陵人而同时周汝霖傅作舟皆江陵人此臣所亲见也行此之道则旬月之间四司俱满而铨政可举矣上从之两朝从信录冢臣赵南星酌议铨司变通之宜时科臣熊奋渭台臣李乔仑皆言文选考功司郎中宜不拘资
　　序采望而久之正与赵太宰之言合故上疏曰吏部四司官额设十五人今仅有八人惟稽勋有现郎中验封考功者皆从家中起之而未至文选以员外署之而三司俱无员外惟主事不缺皆新进而令之代庖即代庖亦苦更易迁转太骤而事多废弛职等虽有尽忠之志而不能自行昔时司官每省直恒二三人每一人自主事而员外而郎中皆轮历四司恒再请告在署者欲请告则预于应籍者来不待起补彼入则此出是以恒无缺人大率十年而后得为郎中文选考功郎中事任尤重不可缺偶乏人则从他部调之陆光祖郑汝璧等是也近年出署者皆荐人自代展转用相引议者遂谓其有顶首之银是以职等每遇员缺发单咨访所以为诸臣绝疑谤之端也而旧者曰人以多资曰以深若循资而起用之则远者难以遽至是必择其道里之近者补之尚不足以满多缺而犹狥于循资之说其势必至起补于数千里之外以掌选而经年代庖考察期迫马上催促管察者来而苟且完事如科臣之所言者是以职等不得已就近推补命下即时就道依限而至其远而不能待者亦就近调补不妨一处二人待远者已至而后以一人避之可耳先年吕坤黄克念皆宁陵人而同时周汝霖傅作舟皆江陵人即同时共职南星之所亲见也行此之道旬月之内而四司俱满矣文选郎中必管六选而后内转考功郎一年即内转不必管选如一年已及而遇考察则考察完而后转见为铨曹者竞于职业而淡于营□也然司官殊难作典选尤难人人皆欲美官皆欲速化既自求之又为其亲戚故旧求之或凡亲故而所以者求之典选者一人耳不能尽满多人之意但以一语谯呵之而杜门求去职等慎简司官与之同心奉公如有升除相托者一一与职等斟酌之如振拔淹滞昭洒冤抑正臣等之所乐者如畏势狥私即听参处或以任怨招尤即为查明留用必不听其引避
　　戊申大理寺丞倪思辉为右少卿
　　督师大学士孙承宗言臣以天启二年抵关门独赵率教以二千余人拮据前屯及马世龙来分立五部三十营雅有条次其后尤世禄王钦相继边人顿有生色今谓世龙纳贿贪淫臣百口必其无臣亦有心胸岂其朦瞆而不择致用匪人以误天下臣愿用袁崇焕刘诏之殚力瘁心以急公不愿用腰缠十万之逋臣闭门诵经之孱瞻臣愿用博大强毅之马世龙少年英锐之尤世禄王世钦不愿用孰愞通脱之奸猾臣尝概论诸臣如王在晋阎鸣泰尚欲有为而时或未及展且推而即来尝求脱此皆君子之徒即熊廷弼矫矫有略王化贞勤勤在衷倘御得其道皆更有为盖泛驾之马在御□□斤弛之才必操乃若才鄙而怯识闇而狡工于投时巧于避患曾不知天下有忠义之肝胆当其欲投善地误入危疆历任既久不展一筹而徒假手以挠天下之是非此廷弼辈所唾而在晋等所羞然幸且去矣乞皇上俛听臣言立为分剖毋以臣庸贻累上是之
　　蓟辽总督王象乾报属夷缚献求款并酌抚赏先是十二月象乾以朗素等求抚象乾令抚夷王牧民等调部长千人至密云诸夷以备边劳苦领赏不及插汉不平象乾责以贼杀王楹又致其人抵法方赏贡使归报朗素于是侦为未款打来明暗多奈名台吉部夷伯彦儿太朗素令之缚献至是三十六家共人五百人叩喜峰输罚象乾令参将朱梅等议赏欲岁再赏视插汉梅不许而朗素等领哨运炮亦营苦酌给九百五十金每春防亡虞方给其弊俟次年加一至四双而止所杀九人杀兵八人各罚三九共马牛羊二百九十七上命叙录各官
　　南京贡鲥鲟限十三艘毋扰驿
　　己酉进锦衣卫田尔耕少保兼太子太保魏良材等各升级以缉捕功
　　刑科给事中解学龙劾督臣杨述中坐视王三善败没宜下巡按御史勘奏从之
　　庚戌尚宝司丞黄正宾为少卿右通政胡汝政为南京太常寺卿
　　辛亥太常寺少卿薛凤翔李若圭为大理寺左右少卿
　　蓟辽总督王象乾言款人之利敌诱西人必为敌用我抚之必为我用即诸人不尽为我用亦可以虚著示声援款之说我与彼争而用之者也上是之
　　壬子朝鲜国昭敬王妃金氏遣议政府左议政李庆全等贡方物礼科左给事中魏大中请云贵主考就近抚按徵聘时兵兴道梗部覆云南仍遣京官贵州如议
　　癸丑大理寺丞吴之皞为左少卿
　　孙承宗言臣见捕获奸细纷然见告而左袒经略者捕皆巡抚之人左袒巡抚者捕皆经略之人甚至喑哑孤儿立杀受赏其敕所司调剂宽严毋以辽民之在苦而疏于防毋以辽民之可疑而苛于诛上是之两朝从信录大学士孙承宗弭边衅张曰臣于视部时曾见捕获奸细纷然见告而左袒经略者捕皆巡抚之人左袒巡抚者捕皆经略之人此岂奸细分曹而应抑岂游徼择人而捕罔不招辞成狱口口为真甚至喑哑之孤儿立杀受赏卖刀之残卒以绐相获即如近日刑部咨称臣传称将要杀王喇嘛奸细董成俊从罗城密放王喇嘛逃走见今王喇嘛日在关城原为尚书张经世从宣镇招来而督臣用之款詟毋见臣时有赏慰何曾要杀何曾在逃大约反侧之窥伺岂尽无因而番快之捶楚何求不得臣微闻东省有陷虏者之亲戚极欲招为击属可借为间更可因间用间诚知城中陷溺者窘辱已极又见脱身来者流离更甚至其携有家口栖顿岁时方且中怀犹豫乃更迫以惨杀死岂择音挺或走险诚念陷身于外者未必尽是甘心而脱身于中者岂其愿为恶党无奈衣冠大列尚可苟全岂靺鞈庸流尽责慷慨况东省之疮痍未  或并生心辽西之栖泊甫安时为惊骨而大姓豪族流落中原日绕三匝之树人摇未定之魂垂橐而往靡室靡家既苦奇穷携赀而  相亲相傍动遭奇祸宁惟中土狡豪居奇踪迹抑且同来流冗相告要挟盖作客他乡举目有山河之异遄归西劫投足皆豺虎之丛臣抵关即严海禁于津登越冒于山海并行濒海郡邑不许私买硝黄下海向来自备资本借官批上纳者概行严禁盖法严于防而未敢概苛于搜索且自杨文通盖州而陷溺之民心日动自刘兴祚通归滨而残暴之贼杀日烦我方开一面之网借贼之杀机以散其不附之心岂更密罗织之条失我之宽政以断归来之路诚恐逃难中原者尚以为叛卒之瓜葛人徒知张元吴昊之贼人为可防也不知野外大都之遭杀亦有机也臣敢谓已诛者为枉而谓法当慎其将来臣敢谓立防者可疏而谓刑无滥于无辜且今关外十六岁兵民一闻讹言惊奔不定臣与诸臣仰宣德威日在约束日在拊摩遂且怡然安辑伏乞皇上酌察人心敕所司调济宽严无以辽民之在苦而疏于防无以流民之可疑而苛于诛庶边臣仰天恩之浩荡以安集仳离俯乘困迫之讐以殄歼丑类矣先是潍县获解奸细谋逆张迩心等辽人皆重足而立矣时论者言辽人必乱之势以及解散之若以辽于太平日尽天下之金钱以奉辽故之人泥沙用之鲜衣美食怒马挽强以为常而绝不知稼穑之艰与节省之道今习气已重牢不可回不耕不织坐食粱黍富者难保无常余而贫者已见无不足此辽人自处于难□之势也不安一也辽人新集自属流寓而东人之暴无赖者往往怙民土著凌逼客子自辽与潍不相长也不安二也三韩之众渰海之卒潍者近三万民中自不无贫贵自不无假贷而施者武弁求民未已是辽贪富与比不相安三也同是辽也又分文武所为文如生员监生山人之类是也而其依诸兵在辽左请托居间以攫富贵者今非昔比而若兹之贪婪无厌犹伏故熊斗大一潍茕茕侨居欲请托而无可请欲居间而无居唇舌是非辽人则曰潍人欲甘心我也而潍人则曰某某拥百万将不利地方彼武弁者目不识丁行尸走肉外务怀于难托之锋内不甘于难割之欲不安四也夫此四不安犹逆谋未发以前之情形也而今何如哉计所解散之大县百人小县七十人隶之两直山东河南之间任其情之所便官为给引士农随之勿以冒籍花诡苛求焉是在抚按有司加之意耳
　　甲寅上不豫
　　江西道御史刘璞言辽事自文臣死事外杜松之刚愎焉而死王宣之慷慨焉而死赵梦麟之迟暮焉而死刘綎之竭力焉而死麻承恩之善避焉而死尤世功之力敌焉而死朱万良之出战焉而死诸臣死事不同俱无愧于疆场也至于祖大寿之逃也仍守觉华岛鲁之甲左辅之逃也仍守宁前已立功自赎可勿论如许定国以加衔游击逃有何功而今授参将任登州中军也王兴业以参将守辽阳值人逃归而迁狭江朝栋以参将逃复借征妖希副将其他屡逃屡用莫可楮数不分别惩处何以儆将来乎上然之安南都统使黎维祺侵莫敬宽分兵三枝一攻高平一攻归顺一攻广南归顺者杀二酋敬宽长子自刎妻妾及少子三人俱被擒敬宽与次子逃入山中复回高平
　　两朝从信录是月御史喻思恂上言治道犹多阙略大约谓中外不尽相应名实不尽相符人地不尽相宜法守不尽相信提督操江熊明遇诣轸念根本疏曰天启三年十二月廿二日申时四刻忽觉地震矣常令行通查府属州县有无伤损等因当据上元江宁句容等县各称地从西北方震起向东南去墙垣动摇屋脊梁□俱各有声城垣墙垛倒塌又据常州镇江扬州等府申称地震有声自西南来屋瓦摇落房窗斜倾且多倒塌一连两次移晷方定□各呈到院该臣备查时日俱同复念陛下店质冲睿悦心神明广开大道尊贤显士愒临四海修废举坠固应大出祯耀地吐宝符醴泉旁流枯槁荣茂使边城守境之民父老缓带稚子咽哺晏然而享黄虞之威也何乃群灾大异交错蜂起多于春秋所书上下相望岂可不怀怵惕而戒万一乎近者如关中异鼠中原豕妖有虫豸之微杳臣不必越俎陈论第以臣耳目所经为陛下胪言之则天之见异以示戒敕者毋然泄泄也癸亥六月望后大星入南斗逆行二十五夜以后守斗口七月二十五夜顺行复入斗魁逾五十日不退舍汉志曰斗江湖扬州分野也八月初四日昏火星犯斗魁之东一星东一星亡其时月在昴初度昏初见月如弯弧金星落弹丸少顷金星为月所食金星亡九月十九日昏酉时金星正凌心火星金上而心下相距如椷剑十二月初四日日加辰太白昼见于坤宫又自去冬木星逆行贯苍龙至今正月初凌历轩辕大星相距不及寸天宫书曰轩辕大星天子后宫之象而吴楚之疆候荧惑占鸟衡则轩辕星正直南京朱鸟又古人所为吴分也此精祲见于天者如此而黄河为四渎之长今乃羡溢大决流漂逼凌秋水灌涯徐淮间殚为河诸臣负薪沉璧劳逾瓠子费倍宣房斯固阴盛违经之应而润州毗陵一带河水尽竭民不能漕此逆□见于地者又如此夫人气内逆则感动天地天变见于星气日月地变见于奇物震动地道以柔静为阴之常义震则不宁岂非灾异之至大者哉臣虽不能如董仲舒刘向兼治平羊谷梁之学数其祸福传以洪范但念根本重地岂宜兆摇动之象臣官署密迩钟山朝夕遥瞻高帝弓冶万灵呵护当地震时官署屋瓦皆然则山陵松柏可知臣从宗伯后恭谒几筵仅仅同祈禳小数陛下试思今日南都之关系何如民心何如风俗何如吏治兵政何如则高帝之灵有恫乎其不安有六焉畯夫经女方疾耕力织以佐陛下之锦衣玉食而传造之题派太浮内监之料价踰额至抚按不能伸其庇民察吏之权水衡不能操其量入为出之算一不安也吏道庞杂混夺百姓奸邪并生赭衣塞路而良民常以无辜饥寒死狱中弹劾保荐卒凭气力为行止而田耕野叟之公评壅淤不得上闻二不二也箱簏空虚民以饥饿自卖为人奴婢者有之独吴中数郡偏属豪民负田宅子女投充贵势渔食闾里曲避征徭繁剧由役专累单寡锉产鬻奴摇手触集民怨私沸有司莫告三不安也水陆军兵缘承平之久戏同霸土而将吏贪不爱卒又侵牟之各卫所军桃梗其形侏儒其腹府史胥徒抗敌巧法割贫军之糈为常例牢不可破闻天首□曾无武□精兵一当缓急四不安也浮游□民剽轻好怪谈兵说剑家藏禁书路蜚妖语不奉虎符□行弄兵祖盟歃血伏□候梗其雄者又能蒙子公之力走贵人之门操持长短爚乱视听而三家五户之门少抱鸡狗之才者无不横金张□煇赫乡井五不安也中都帝乡芒砀荒莽淮南喉咽梁豫犬牙五湖浩渺吴越盘互灶丁盐徒非民非商所以盗贼如云连带江海焚燔官寺篡取狱囚劫杀长吏盖天下极大利大害之地倘有司抚御不平抢攘立见六不安也此六者如讨奸猾捕盗贼饬江海惩昏墨臣敢不惟力是视而臣所不能行者枢臣必能行之枢臣之所不能行者抚按诸臣必能行之当此天人交儆之际谁敢问不急之常论角无用之虚文惟是臣等草茅疏贱区区自效不过精卫填海而君相则所以造命也昔殷高宗时雉升于鼎岂不为异高宗能省其故恭默思道遂享百年之福而振中兴之盛齐人有告其君者曰地将动晏子曰此不足虑是见勾星伸而维星散耳态修其政齐亦无他伏愿陛下穆然深思渊然远览官府中外之间所当崇阳□阴者端在何事反身修行思其咎諐一举念而神明之应若影随行将上帝如响海内承福东夷贡梧矢南郡献威凤陛下方远迈殷宗以绥万寿而燮理大臣宜西齐相于不足谭也岂不亦善承天心之仁爱也哉  江西巡抚田珍破察吏积套疏曰臣尝谓赏罚不明天下无吏治而贤否莫辨天下无官评顾其病源大抵成于当事无试之誉而根于誉人喻利之心□树党狥私任德避怨无非自为则无非为利也且不特道德功名之士然亦无几何人也下之掇巍科者恃资格出世家者恃门第有党援者恃墙壁善结纳者恃钱神眈眈于富贵之途□所欲为而司察诸官复多牵制情缘以坚其恃所用致贫困日炽民怨日深识者不无土裂瓦解之忧是□民病国谁实尸之不亦可怪之甚耶职既有慨于中述江藩官评一事以及振饬之方皇上试垂听焉照得司道郡守暨刑官皆与有察吏之责者也职自筮仕以来每愤当事之官评与士民之公论多不符合故入境之初得以六等别吏治因口□属之曰毋鲜中行不妨瑕瑜并列非以求多也亦欲于因病而药之中寓爱吏及民之意不谓听者全不照管漫以套应迨驳回而列等以报矣有以印官注二等者甚则印官概居一等者而揭送逼真指不三四屈嗟嗟上官之阿奉有司乃尔则世道可知矣且夫赞扬之词真当揭之通衢尽是见德而印封钉报甚属无谓职谬谓负君之托为不忠养人之恶为不义失民之望为不仁套习之误人乃尔世道又可知矣然振饬何术惟有责成一法无奈功令森如鲜不具文视之因思有开报然后有举劾计莫如于举劾之外仍揭注开报之官但有失当并行酌处庶可挽情缘之世界而跻乎清明也职请得畅言之说者曰藩臬离有司颇远不得不借手于府道职不以为然自古为民者吏之程也试观衙门之日为出入者无非民则无不可问矣无不可问则耳目既已旁通而贤否当有定评矣虽司务烦难而大政所系难以他诿苟此处失真岂得注以上考次而道府之所为责成者重矣各道职司一路而一路之利病即其身之利病也孰是代为兴除亦曰劝惩当而已方面非狥情之官百姓非做情之具且作官至此雅多好修而贤否不明便属溺职府官表率一郡凡郡属之清浊即其身之清浊也乃优劣岂不灼知而病在偏护其蠹民者便不可以为民上矣至于刑官专司官评职谓地方之理乱其关键全在于此而堕落套习者亦复不少窃意溷花素之别则伤明冒瓜李之嫌则伤操受非道之说则伤品三者宜何居焉于此不严加追论则官方必不清地方必不治乃若职之自律律人者独此公道耳一切官评论治行不论资格从民欲不从请托互证于司道府官亦即此而绳司道府官其所举也即揭注该管各官某某共报以为贤或某报
　　以为否者其有所劾也即揭注该管各官某某共报以为不贤而某报以为贤者如是则司察与所察之人某优劣公私俱莫遁于通国之指视矣倘有不肖滥竽大憝漏网即褫其职并以原开报等官权其重轻分别处治以为诸臣不职之戒顾为此不惮烦者原为贤否明则劝惩当于以破其所恃而荡其贪风耳若司察之官先以贿闻其何以训所当亟以白简从事不苟狥者倘异日职带一毫一缕至家亦即褫臣职以为责人而忘自责者之戒大抵官之不肖毕竟为被牵于旧例当论劾之时才一惕息职妄意无日不行物色每季即出论疏即复命大计少用几人似亦无妨然职直道之行不狥于时而怜才之意不后于人怙终者必不姑待迁善者加与维新即有前议并为刷洗此职之所为惓惓以自新望有司者其意良厚若听养成其恶以为疏纠以博风力而民之罹其害者不既多乎恳乞皇上敕下部院立为科条持以信必庶或穷于不容私之地以夺其各自为之心而职亦得仰藉威灵用答使命所裨于吏治民生匪渺小矣  命优议辅臣孙如游恤典  御史吴尚默请定吏胥税役以补民赋之所不及议以清查其顶首而按数税之照民间田房税契每两纳银三分为率又限其年月而更替之当该以三年役满一切书办等役亦以当该为率满则出缺听本衙门官者择其勤谨者  之代者纳税如前间有竞奉功令又无害者或不易其人必易其契亦纳税如前或少补粮饷额内额外亏欠之数  大学士孙承宗奏曰臣于正月初十日接得平辽总兵毛文龙具详呈解屡获首虏随行关外道监军副使袁崇焕逐一查验三次首级三百七十一颗俱是真正壮夷当阵生擒虏贼四名除二名已故不外解见角□羊二名俱系真正达虏臣随赏其报功员役陈汝明等银两有差令中军官集将士于衙门外三炮三爵用彩亭送各员役于寓所臣时在宁远适春赏夷人虎酋等部俱到特令各官解其首虏经各赏夷部落乃抵宁远不独风示边人抑亦见天下尚有杀贼之人贼自有可灭之日一时人心殊觉感动因念文龙以孤剑临豺狼之穴飘泊于风涛波浪之心力能结属国收离人且屯且战以屡挫枭酋且其志欲从臣之请牵其尾捣其巢世人选愞观望惴惴于自守不能者独以为可擒也真足以激发天下英雄之义胆顿令缩项歛足者愧死无地臣读其疏辄为东向再酬随寄金纻以见慰劳之意又臣近有谍于东谍回具述文龙有谍为贼所发而广宁人铁信其谍主也近亦逃来言其事则文龙之胆智无日不在贼巢之外顾扰之而不能深则彼之坚自若数四扰之而不能入则我之计且穷是惟大兵相机而入方可殄歼而文龙所请之饷尚未一有夫边人之相蒙上以实求之下常以虚之况予之以虚著责之以实效上不能以虚为实而下又何能以实应虚即如文龙报功则疑其不实而宜喜乞饷则信其非虚而甚难此等举动皆足以解天下之体而无以鼓动英雄任事之心盖鹘突作事无有了期且有不可言者臣谓登莱防南岸不防北岸东江作虚应不作实应似密而疎以省而费如腠理有衺按之不入终不关痛痒究竟疏且为漏费且不赀伏乞皇上敕该部查照有功员役照例升赏其所请钱粮酌令给发责令登莱抚臣综核其事无曰功不必核其虚饷不必问其实令孤悬异域之臣捐臣为国大声疾呼而不一应也臣无任激切待命之至  起南京吏部尚书余懋衡疏辞得允旨在籍调理
　　明熹宗哲皇帝实录卷之三十九
　大明熹宗悊皇帝实录卷之三十九
　　天启三年十月戊午朔孟冬时享  太庙
　　○钦天监进天启四年大统历  上御皇极殿受之颁赐文武群臣
　　○己未  孝洁肃皇后忌辰  奉先殿行祭礼遣彭城伯张嘉猷祭  永陵
　　○兵部署部事左侍郎李瑾等覆万历四十五年以来延绥宁夏甘肃三镇九捷皆属奇功宜祭告  郊  庙宣示中外获功人员照例升赏  上是之
　　○辛酉总督两广侍郎胡应台引疾乞归不允
　　○平辽总兵毛文龙塘报刘爱塔之死遣张盘潜师夜起遂复金州今欲据金州以图三卫又报奴欲西犯榆关遣师渡江以伐其谋暗置空营更易旗号于是有满浦昌城之捷斩获奴级一百三十八颗获奸细四人及夷器等物奴耳目乱于梆声手足触于地炮东西奔命人马饥疲自相践踏而死者二万余人马三万匹总兵沈有容塘报三月内统兵出海已见奴贼毁弃金州不守又报六月内有张盘风飘至麻洋岛船坏寄居又报九月初二日奴贼知金州有人遣人将在城兵二百掩杀殆尽张盘向住麻洋奴肆焚烧而毁其城垛城角以去塘报互异  上谕兵部著该抚查明登莱巡抚袁可立奏刘爱塔事洩而金州空沈有容有登兵势寡四不可守之议而张盘毅然入而据之此毛文龙所以有金州已复之报也奴酋闻金州有人率众以至张盘退居麻洋岛此沈有容所以有九月初二之报也此金州复与不复之实也至于满浦昌城之举当以赶杀首级获奸细夷器等项为实功而不交一锋致奴死二万余人马三万匹其数终有不可考然其分兵设奇举火放炮使奴东西奔驰如弄于股掌之上当优叙以为用谋者之劝  上降敕谕奖励赏文龙银一百两蟒衣一袭又发帑银三万两劳赏诸将士并命所司议处钱粮接济
　　○壬戌兵科给事中方有度疏参登莱巡抚袁可立言毛文龙塘报金州之复满浦昌城之捷可立应有特＜锍-釒＞而杳无一言沈有容塘报所言金州事即代为具报可立将以满浦一事为伪也则文龙为千古未有之谎正宜明告  君父亟行显罚如其真也恐以文龙之长形有容之短党护忮克为有容保奸可立罪可诛也  上报已有旨
　　○巡视京营科彭汝楠等言近郊大盗纵横而南海子一带莽荡无际又为中使编直之所诸奸盗每藉之为逋逃主近捕获盗犯半是逃兵又半是通州营丁前已鼓噪于部道之门今且肆劫于周行之道该总兵张士显开镇近都统领多兵纪律不闻纵容有据伏祈  天语申饬力清营伍但遇逃亡不时开除如以后有强盗出自该营总兵官一并参处  上从之著近京各镇通行申饬
　　○升江西右参政蔡侃为本省按察使备兵赣州
　　○予原任应天府府尹熊惟学祭葬如例
　　○荫援辽阵亡榆林参将张斌次男拱薇本卫百户世袭其长男拱枢仍袭本祖原职也
　　○癸亥  上视朝
　　○  中宫千秋节免命妇朝贺颁赐辅臣叶向高韩爌何宗彦朱国祯顾秉谦朱延禧魏广微等  上尊珍馔
　　○南京礼部右侍郎魏广微以新简大学士至入直供事具疏谢恩
　　○差福建道御史周宗建巡按湖广
　　○差工部都水司员外郎吴昌期管理中河
　　○升山东右布政使李右谏为南京太仆寺卿光禄寺丞韦蕃为大理寺寺丞浙江右参议钱春为尚宝司少卿
　　○狭西巡抚孙居相劾河州营参将严奇武贪婪激变革任提问追赃
　　○甲子复除福建按察司副使蔡善继于福建改四川布政使司右参议曾绍芳于下川东道升浙江台州府知府张允登为云南按察司副使提督学政
　　○兵部叙东省妖寇荡平功  上命赵彦加太子太保给与应得诰命荫一子锦衣卫指挥佥事世袭赏银一百两大红蟒衣一袭袁可立升兵部右侍郎杨肇基升右都督荫一子本卫正千户世袭赏银五十两大红纻丝二表里其李餋正等三百余人各升级加俸赐赉有差
　　○四川道御史李乔仑疏参登莱巡抚袁可立工部侍郎周应秋言毛文龙拥数万亡命于孤岛之外中国输数十万金钱于澎涛之中文龙报金州复矣沈有容又以金州掩杀殆尽闻两家戈矛先是可立阅无一言有抚与无抚同耳工部衣袄钱粮一节一堂之十同受窘辱应秋岂局外人乃阴阳反覆求见德于中官宁是须眉丈夫得旨袁可立新经叙功加衔周应秋佐部亦从无指摘事迹不必苛求
　　○乙丑以平东省妖寇功加恩内阁辅臣叶向高等再＜锍-釒＞辞免从之
　　○以原任添注副将陈希范实降游击职衔仍管温处参将事
　　○丙寅  上视朝
　　○朝审犯人李维翰杨镐李如桢等九人出入长安右门杻镣长板俱令家人持拏  上谕内阁查经管各官市恩枉法该管山东司郎中余绳训巡风主事洪声远押送副兵马叚杲张新张应聘俱降一级调外任
　　○河南道御史翟学程疏陈铨政言铨臣徇情逐面波頺茅靡巡抚大吏京卿清秩每缺一出奔走如狂初犹托人后则自讨甚之挤人以自便大臣如此何况小臣故监司统辖郡县者也每营羙缺辇货长安郡县亲近百姓者也垂涎善地暗通明讲暧昧揣摩之言流传道路之口何怪其然乎夫吏部统百官均四海者也不惜以情分为赤帜于是司道各属臭味相通巧者被亲拙者见远贤而未开开而未必贤几令乘骢之激扬黯淡无色源浊而求＜锍-釒＞之清必不得之数也繇是吏奸而不知禁法斁而不知修民困而不知恤始嚣然丧其乐生之心而贼盗充斥走死地如骛岂民之敢于好乱哉则贪婪暴虐之政实有以激之耳若掣签一法尤属可笑从来选官之制惟在程量材品斟酌事任务使人与官称官与地宜可耳掣签已落二义奈何当大庭广众之中为涂人耳目之计缺定于先签掣于后高下其手掩耳偷铃将谁欺乎是今日之所当急议者也臣犹记为令时见今戎政侍郎朱光祚铨政一疏凿凿可行奈何寝阁而不报遵而举之殆不容一日缓者矣得旨近来吏治不修民生憔悴亟宜振饬这所奏狥情请托等弊著严行禁谕有违犯的科道官指名参处选法量材授官掣签至公亦多窒碍况又借以行私应否更改停止著从长议奏朱光祚前条陈铨政奉旨已久著查原＜锍-釒＞覆行
　　○四川道御史张应辰言慨自广宁陷失骗官盗饷者纷纷接踵  皇上赫然震怒遣科臣勘问业已清厘无遗独太仆寺少卿何栋如一案奉旨提问迄今未结可听其漏网于清明之世哉栋如招募浙兵冒破饷银八万二千余两巡关按臣梁之栋逐一查核不啻指掌列眉前计臣狃于乡情故游移其词曲为解脱遂成不了之局岂关臣之论列尽系风影而栋如之开销字字皆实录耶岂关臣身亲点验偏不足信而栋如纸上兵马一一皆可凭耶臣向为山东司李闻栋如自知南兵甚少招募清源以充之一时应募纷纷嗣因议安家行粮太薄遂哄然解散致群不逞之徒三五团聚劫掠行人守土者人人切齿恨其贻害地方是清源原未招有多兵安得费有多金乎此栋如冒饷之一徵也臣顷巡视城务有陆时龙与栋如腹心梁才相哄臣讯之才哓哓以奉差买木为解因移文职方司查得梁才原领栋如银五百余两买木料修盖营房就中侵银百余两经年未完臣重惩其人仍发还职方囚而追之未几月余不知才有何神通旧辽抚向职方竟将才提去矣今未知才安归银何在也此栋如冒饷之又一徵也以臣耳目之所睹闻合于关臣之所胪列栋如冒破情形千真万真更无可疑如不凭关臣之勘册止凭栋如之私册驾无为有掜少成多即百万金钱何难一纸销除钱粮有此算法国家有此纲纪否臣诚痛朝廷三尺之法明明不行于百足之奸而公家有用军储竟填贪人溪壑而莫返也得旨何栋如奉旨已久著作速提究并梁才木料价银查明议处
　　○丁卯  上御文华殿讲读
　　○兵科给事中胡永顺疏陈黔事言当今黔围之解我兵喘息未定遽渡陆广此其失失在欲剿太急及两河失利胜负兵家之尝遽议招降此其失失在欲抚太急业已抚矣因其狎而狃我两端观望然后兴问罪之师乍抚乍剿犬羊有以窥我矣此所谓先后著乱者也今黔人意专主于剿庙堂之上半出于抚第言剿者但知贼之当剿耳不顾我之能办剿与否也言抚者亦但知我之力未能剿耳亦不问贼之当抚与否也臣以为莫善于捣虚莫妙于用间莫逸于困守莫急于擒贼擒王夫陆广鸭池皆进兵之道路而遵义正当贼之肩背尤为吃紧扬兵于陆广鸭池之间堂堂正正鼓行而前我欲进陆广贼不得不备陆广我欲进鸭池贼不得不备鸭池且前且郤迭出以疑之多方以误之悉精锐于遵义直走西溪趋大方以正兵为疑兵以奇兵为正兵东征西击使之腹背受敌首尾牵制贼必破矣此之谓捣虚向者贼内外隔绝不通今招降之使与乞降之贼往来数数矣出鱼于千仞之渊饵香也独不可用千金行反间乎蜀中成都之围亦以贼将罗乾象为我内应火起营中然后奢寅逃遁此即黔事之榜样也故贼之腹心即我之耳目一夫之力贤于百万之师不然师老财匮终无益也此之谓用间夷俗素鲜蓄积贼年年用兵室如悬磬野无青草良田沃壤尽在水外六目我尽得而有之贼三面受敌无所得食犹有蔺酋与安效良耳蔺酋方立藁于枯鱼之肆安效良恋夷妇之爱舍乌撒而垂涎沾益且欲与沙如玉为难日寻干戈何暇顾贼故贼昔日之所以困我即我今日之所以困贼者也此之谓困守安邦彦一幺么贼子耳称兵僣号名为罗甸国王号召西南半璧远近向应安位母子与其目把欲降而不得者制于邦彦耳故今日擒邦彦则贼今日可平不去邦彦黔难未已抚剿之局俱不得结也故曰莫急于擒贼擒王凡此皆黔事一定之情形而抚剿必然之胜著也然其要在督抚之同心封疆何事而可以意见相为水火乎闻诸道路欲得水外六目之地而削其势者抚臣也不欲得地而欲得安邦彦者督臣也欲得地并欲擒安邦彦正法者按臣也三人之议当以按臣为正而一欲割地一欲正罪督抚两人又何尝不各成其是合之双羙乎伏望  圣明独断计出万全严敕督抚二臣勿争意见以误封疆＜锍-釒＞入下所司知之
　　○原任贵州巡按御史今升太常寺卿史永安＜锍-釒＞陈近来黔事议论纷纭皆繇提学道刘锡玄为臣所劾者而抚臣叙之近南科臣又申救之都司佥书黄运清先为乡官御史王尊德之所劾而臣犹叙之臣叙之而今按臣复劾之守备尚宗袭亦为臣之所叙而近南科臣纠之劾叙参差将致劝惩难凭不能不将臣之劾叙功罪大意再一申明之锡玄在围城八月以前委于城守有功第至于末路见势穷难守遂变心败节臣特以事关封疆不得不劾之耳黄运清为人机智莫测而所以叙之者特为初时赴援之勇及末路防御之勤有功于成守耳虽已有乡官御史王尊德所劾然臣为封疆计不得不据实叙之今按臣亦云不忍没其功亦不敢宽其罪是其罪其功不妨并陈今南科臣所纠之守备尚宗袭亦自遵义赴援至省者据其胪列之罪状即臣阅之恨不手刃之第派守次南门其调度尽自老练臣为封疆计又不得不据实叙之要之城守功罪原自分明而所以起纷纭议论者大端有二一起于献城买路之群奸恨诸文武之誓死不与已谋者积羞成怒百计而倾陷之一起于出城之士民不甚言兵将抢掠之罪无以掩投贼之失大抵臣之所以违众独断者惟以封疆为主而不顾己之身名也得旨这所奏功罪著部院并议具奏史永安守城有功着即前来供职不必疑阻
　　○升河南按察使胡承诏为山东右布政使礼部郎中陈玄藻为江西布政使司右参政加升四川布政使司参政闵梦得为左布政使升巡上川东按察司副使吴光义为布政使司参政巡川西张京元仍以按察司副使改守川东
　　○戊辰  上御文华殿讲读
　　○改南京吏部验封司郎中吴亮为光禄寺寺丞
　　○升南京兵部郎中乔拱璧为湖广按察司佥事分巡荆州
　　○造监督大通桥关防给主事陈大对
　　○升广东雷廉游击将军孟应聘为潮州参将狭西都司佥书张万祚为红水河游击将军
　　○己巳  皇第一子生旋薨辅臣具揭恭慰报闻
　　○礼部尚书林尧俞言谥典五年一举自万历四十五年至天启三年凡蒙恤过诸臣及已前恤过未谥而子孙复行陈乞者俱例应列名开立访单先期分送大小九卿并台省诸臣会议应否易名各开事迹于下会送本部再加酌拟奏闻  上是之
　　○礼科给事中熊奋渭＜锍-釒＞陈谥典当慎更为辽东死事诸臣请章下所司
　　○巡抚狭西右佥都御史孙居相＜锍-釒＞言亲藩承奉张清等较尉潘福等以亲王信任狐假虎威择人而食士民为其鱼肉宗室被其侵牟或以恐赫取人之财或以抢夺破人之产或以凶殴弊人之命种种恶积宗民苦之又拨置亲藩悖违  祖制私立总理所衙门而以□宗号西堂者理刑其间雄据西厂俨然罗刹专一以吞噬宗民为事先经巡按御史高推摘发奸状奉旨查勘暗使宗室敬镣同搰阉数辈辇金入都潜匿细瓦厂密布奥援徼取明旨欲令按察使官解送各犯于藩廷听其查审臣遵旨行按察使查勘前情无异已到官潘福等三名当依白昼抢夺人财物赃重者加窃盗三等律发边卫充军未到张清等九名应听王查审具奏得旨朕以首藩曲全体面潘福等既经问遣张清等仍听本府究问敬镣有无钻干等情一并查明具奏其理刑查果置府署官著长史司启王即行禁革
　　○户部尚书李宗延言管理屯田太仆寺卿兼监察御史董应举称畿东屯地极多亦易为效所领帑金实用开荒止二万余收麦与高梁与稻见有五万五千余石尚有黑石小米杂粮及涿州水旱子粒未报明效已见台省诸臣交章请加节钺该本部覆议事权一节必须隆重若总协参游等官而使事无龃龉相应酌议覆请得旨董应举准加巡抚职衔以重事权其应授官秩并兼督军务还著吏兵二部酌议题覆
　　○改山西按察使邓渼于河南备兵通州
　　○赠巡漕御史赵于逵太仆寺少卿以没于王事也
　　○庚午  上视朝
　　○礼部右侍郎李腾芳＜锍-釒＞辞新命不允
　　○辛未大学士叶向高题昨刑部朝审＜锍-釒＞臣等已照旧例拟上中外人情咸以今岁  郊祀乃  皇上昭事  上帝感格天心之第一义其所以受苍穹之明贶享万年之丕基皆在于此且以登极之三年肇举又与  皇祖符合  皇祖之历年多而享国久诚三代以下所仅见而  郊祀停刑殊有深意良以肃杀之典不可先于明禋之仪呼号之声非敢闻于  上帝之听合四海之欢心以成一人之感格其虔恭慎重之至盖如此也  皇上仁孝性生践祚以来凡事无非敬  天祛  祖至于岁时享祀尤极其祗肃今方内渐安凶逆稍戢虽神谟独运庙筭无遗意者冥漠于昭之中亦有阴隲而默助者故停刑之举稽之旧章质之舆论似亦今日之必不容己者臣等极知  圣心恻怛无待恳祈但三覆在迩万一举笔之间未暇细详臣等虽欲揭请势且无及必自悔其言之不早矣故不敢不预达  圣聪用虔大典若以臣等为封疆失事诸犯藉此救角□羊则诸犯已严锢狱中与死何异宽岁月之生以成覆载之德谅亦  圣慈所不靳者而奚用臣等之赘陈哉得旨览卿等奏今岁  郊祀首举亟祈停刑具见为国为民仰体朕钦恤好生之德朕心喜悦但刑狱监犯众多疏纵藐法其中大奸逆恶情真无赦应决的不刑亦干天和若不正法何以警奸卿等还遵前旨行
　　○降补原任山西按察司副使朱汝器为河南按察司佥事
　　○壬申日讲官礼部右侍郎周炳谟具＜锍-釒＞引疾赐驰驿及银币以归
　　○命江西道御史杨建烈巡视仓场
　　○加授庄妃弟锦衣卫副千户李国栋指挥同知带俸
　　○巡抚顺天右佥都御史岳和声以南海子失事有旨令该抚按督同地方官用心巡缉因＜锍-釒＞言高密店为霸州道属大兴县地方巡缉之责京营为政臣与道臣不得问焉南海子西围一带为旧州守备戍守之徼越西围以及坝上诸铺依城凭社者未觉而潜踪已觉而偏护守备不能制而臣与道臣更不得问焉合于内外各额设巡捕官员外再设总捕府佐一员上则协同通霸两道下则统辖宛大两县而与各城司坊官员京营将领旧州守备相为表里无事则分督巡防有事则协力追缉凡内属海围坝店外属卫屯民居得以一体讥察而受成于巡城御史及抚按二臣其官不烦创设闻顺天府军马两通判稚有余闲合以一判兼摄捕务时驻海子围中旁察坝上诸铺而其应行条款一则内外军民俱编立保甲以清勾引一则[东西失](内外军)事俱互相应援以资守望一则盗必有窝细摉主名以荡窟穴一则地必有邻严究连坐以杜容隐其得获而军兵为盗者则究主将以纪律之不明其得获而坝围有捕者则问该监以容隐之何故可径行者径行转闻者转闻年终失事有功分别举劾得旨令该部议覆
　　○注襄城伯勋卫李国祯前军都督府带衔
　　○癸酉  上视朝
　　○  庆陵安碑石树柱遣尚书王舜鼎行礼
　　○升少詹事赵秉忠为礼部右侍郎充日讲官
　　○升左都御史赵南星为吏部尚书
　　○调补原任太常寺少卿陆卿荣于南京太常寺
　　○甘肃巡抚徐餋量议留高台游击陈洪范以新升参将职衔仍管游击将军事报可
　　○甲戌大学士叶向高等题臣等昨者具揭恳请停刑伏蒙  皇上鉴臣为国为民仰体好生之德臣等恭诵温纶不胜欣感惟谓监犯中有大奸逆恶情真无赦应决的不刑亦干天和则臣等未知  圣意之所在何敢再渎惟是  郊祀大典在前代皆有特赦良以  上帝好生虽极恶大罪亦欲其延旦夕之命以昭旷荡之恩不然则凡丽刑书皆有不赦之罪而何独宽宥于此时哉故  皇祖特旨今岁朕初行郊典暂免行刑盖不但以郊典为重而且以初行郊典为最重也夫当  皇祖初年亦岂无大奸逆恶情真无赦之辈而犹从曲宥者良以敬天之心胜宁过于仁无过于义耳往时太常寺奏请  郊祀皆在一月之前其后改于五十日前亦以典礼重大当倍加诚敬此五十日内固无日不如  上帝之降临也  圣意或以去郊祀尚远犹不相妨不知各省直之处决正与郊祀同时  皇上方执圭币以见  上帝而四海九州乃以其时而刑戮人一叚惨淡悲愁气象白日生寒以此度之  帝心安乎不安乎昔皋陶为士将杀人皋陶曰杀之三尧曰宥之三夫明允如皋陶而执以为可杀则其为大奸逆恶可知而尧犹必欲宥之此万古之称尧者以为其仁如天也今次会审九卿诸臣无不谓郊祀之岁必当停刑而不敢上情者正欲以如天之仁归之  皇上如皋陶之于尧耳即臣等亦岂敢骫  皇上之法以自愧于皋陶但以法有当议而今非其时故敢因该科覆奏再上而复竭其愚衷如此
　　○贵州总督杨述中塘报遣副总兵左世选等攻破安贼碗哈＜屯土＞羊雀＜屯土＞等处擒斩计一千二百余名颗俘获人畜无筭得旨贵州大捷朕心欣慰便行与督抚各官督率将吏协心奋力务早荡平有功人员先与纪录事平优叙
　　○广西巡抚何士晋言臣前遵奉明旨将调发过汉兵狼兵俱移咨援黔已经奏闻今遵旨调发土兵臣谓土司以讎杀为性自川黔继变狐兔生心其情更为叵测未信其真可用也故百计鼓舞幸泗州出兵一万二千去冬即入黔境监军林梦琦救安南庄有报破软口寨以解新城围有报此足为泗兵入黔之证也田州出兵六千亦于去冬即入滇境滇之叛目李保听安酋嗾使拒阻田兵监军葛中选以事关邻封不敢纵田兵擅杀故调安隆司兵见救安笼所安笼即黔地也剿狼羊斩获多功亦有报此足为田兵改调入黔之证也但臣自五月奉旨交兵交饷尽归黔督今已五阅月矣黔中业题委总兵麻镇专督泗田土兵随檄行副使林梦琦葛中选取有二土官交兵文结则粤之兵事交割甚明若饷则自摉括本省五万给发汉兵外土兵原奉旨有湖广四万该省并无解粤又题请有粤东五万户部不准开销及会议粤西有二十一万又令总解黔督则粤之饷分毫无有亦已甚明今臣即奉旨催督止能催督于粤属之道将不能催督于黔属之麻镇也从古来未有饷不及而能用兵者土兵离粤五阅月矣今一饷未到军前欲令其就食于黔省岂能越贼巢天险而飞渡耶近见黔中按臣＜锍-釒＞云异省之兵不应分发见在之饷则粤之二十一万见在黔中者恐不能及粤之土兵督臣又屡次差人索饷于粤不知粤之无饷而责臣无米之炊不知粤之隔远而责臣长鞭之及臣安能从数千里外果饥者之腹缚溃者之足乎伏乞严谕麻镇专督泗城等兵宁少无多克期前进勿更侈言十万徒骇荒服之人心无益危疆之实用也疏下兵部部覆言粤兵入黔则去粤远而去黔近给饷以就近为便粤兵援黔则黔为主而粤为客饷客以就主为宜其土兵只以原调已发之数为额更不宜侈言十万重激土司以为粤患也  上是之
　　○升大理寺寺丞毛一鹭为本寺右少卿
　　○升五军营副总兵万化孚为总兵官遵化标下中军游击朱来为参将威虏营都司李世爵为游击将军各照旧管事加衔都司张惟德为威武营都司遵化守备龚彰为宣武营都司
　　○乙亥  诚孝昭皇后忌辰遣阳武侯薛濂祭  献陵
　　○是日京师地动从西北乾方来徐往东南方
　　○蓟辽总督王象乾荐举副将等官张体乾等劾游击韩国民守备刘士杰部覆体乾等附簿纪录国民士杰革任抚按提问追赃
　　○升南京太常寺少卿岳元声为太仆寺卿尚宝司少卿刘定国为太仆寺少卿
　　○升大同镇门堡守备李为柱以都司佥书管大水谷游击事
　　○先是勋臣陈光裕等条议招集舍余丁壮八千余名分布十六门责令时尝操演以补守埤弃城之用谓舍余系各卫亲丁非市侩比也已而诸人粮票入手便多隐匿倩人应点虚冒不堪御史赵延庆特＜锍-釒＞裁之众遂噪于赵御史之寓寻赴兵部吁号兵部上其事  上命严查首恶正法该管把总分别究处仍以东事未宁城守新旧军丁向来操演堪用与否还通行点阅应否通融酌量汰留一并从长议奏
　　○丙子大学士叶向高等题该臣等于刑科覆奏第二本拟有停刑之旨具揭奏明未蒙批允臣等未仰窥  皇上之尊如天生杀皆所自出然有  皇天上帝之鉴临  祖宗列圣之陟降临御以来固日以敬  天法  祖为兢兢者如使  郊典可久不举初  郊可并行刑臣等亦何烦喋喋渎聒乃历稽前代有  郊天肆赦之规累朝有登极宽恤之例至  穆宗皇帝元年即郊先期停刑既有宥矜疑兼免朝审之旨  神宗皇帝三年行郊至三覆奏本上奉有朕今岁初行郊典暂免行刑之旨此犹近例可稽者臣等于朝审覆奏再议停免无非仰遵成宪欲蚤涣德音以便及远乃俱未蒙允岂以大典大狱不难并行天远人迩判不相应臣等伏睹  高皇帝隆重祀典每祀必有天道雍和星纬昭焕之答  列圣相仍罔不毖祀蒙祉惟  武庙时有雷震郊坛门之变当时以为警戒咎徵天人相与之际其不爽如此我  皇上御极三岁嘉典肇行宜召万方之和以集三灵之祉何难霈旷荡之恩以重精禋之举矧去年不郊之岁宫闱喜庆并朝审亦停今岁初郊之年朝审既行并行刑不免  皇上一言一动务为可法可传岂以  郊典而顾屑越窃意  圣明必不其然且宫府不宜异同内外相为一体  皇上不以臣等为不肖得以待罪政地而内庭诸臣皆先朝旧臣朝夕左右乃不能协力赞襄将奉德意第以圣朝之阙事委之  皇上之成心亦岂善则归君过则归已之意举朝臣工将谓臣等职在弼直所弼何事内庭职司典礼所典何礼而且书之史册又必将曰天启三年初郊行刑圣意原未坚定乃阁臣匡救不力内庭寂无一言不能仰赞  皇上敬  天法  祖第一新政臣等且得罪于  天地  祖宗诒讥于天下后世无以自解免矣方拟再为控陈适蒙发下刑科覆奏第三本臣等踌蹰再三以为  圣意或欲遵照  皇祖近例三覆奏上方行允答辄敢仍照昨票拟进再沥悃诚仰干慈鉴
　　○赠原任大学士吴道南为少保照例与祭仍加祭四坛遣官造坟还与他谥荫一子中书舍人
　　○革德州参将栾维城黄甫营参将洪世臣威远游击张尔奇登州游击蔡同春河间游击甘胤兖州游击王化溥各回卫化溥仍提问追赃以各督抚疏紏也
　　○丁丑谕内阁朕览刑部审录过情真罪当的重犯甚多内失守封疆惯逃懦将并巨奸大恶不赦的本该刑戮弃市以正国法朕今宫中喜事临迩又值  郊祀首举大典在即今岁各省直姑著暂免行刑都着牢固监候以示朕好生至德之意卿等还传示该部谨防出入不许仍前卖法容纵特谕
　　○刑科给事中解学龙言近督臣有江淮水变非尝沟壑民生立毙一疏内称入秋而后风雨匝月不止桑麻禾黍悉举而问之水滨哀此孑遗与鱼鳖游矣请  皇上赐蠲赐赈赐折盖目击其艰危不得已叩阍而请者也迩年以来东西云扰兵饷沓发臣曷敢当司农仰屋之时轻有所陈以渎天听但吕纯如在闽铸钱备赈而地方赖之汤道衡在江右设法鼓铸遂抵加派之大半今请于江淮各以一府佐官领铸钱之事必然有效盖舟楫络绎铜不难致也商贾杂遝钱不难散也聚庐托处鸡犬相闻私铸之毙不难禁也管子富齐不过铸山为钱煮海为盐两者之外无他谬巧今两淮盐政是当国课之半奈何鼓铸一节久奉明旨竟惮而不行哉又黔蜀诸臣王三善侯恂朱燮元薛敷政张论李橒史永安刘锡玄沈儆炌何士晋周著丘志充等功劳亟应叙录及两淮新设盐法疏理二道宜行裁革以便盐政得旨川云贵先后有劳各官著优叙江淮铸钱从长议行添设盐法疏理道既称不便着行裁革
　　○差南京御史赵应期巡视上江涂世叶屯田印马
　　○予原任巡抚河南都察院右佥都御史李思孝祭葬如例
　　○命给漕粮十万石运济海上从总兵毛文龙之请也
　　○兵部覆贵州总督杨述中加升随征领兵参将秦明屏为副总兵领兵都司王观国为参将加衔游击李犹龙王尚德杨愈光张弘道周文盛万炼杨士武张好生李廷师俱实授游击加衔都司鲁宗文马烜俱都司佥书从之
　　○戊寅工部左侍郎周应秋引疾乞归不允
　　○以  庆陵明楼立碑竖柱颁赐辅臣银币有差
　　○复南昌府知府汤道衡原职初户部主事杨绍震奏道衡在户部时侵盗太仓银两有旨逮付法司户部尚书李宗延等亲率司属同绍震验视之铁门重扃草木蒙茸盗库绝无踪影法司因奏请还职从之
　　○山西道御史吴甡言臣有司城之役今已告竣民间疾苦闻见颇稔欲振法饬纪去害安民则惟五城御史与宛大两县令而已京师五方杂聚凡捍网怀奸之辈皆借为逋逃之薮往往凭藉神奸蠹害百出惟五城御史得操刈楚之柄如臣同官梁之栋之擒刘保方震孺之擒庄士元刘芳之擒王一鹏夏之令之擒王天授等霆摉电击摘发如神近有议五城改差一年之说或亦见及此乎至于身任牧民责在守令府尹最为重任而今体貌徒尊事权不重才一受事旋即迁去宛大两县为畿辅之首邑似宜重其事任加意遴选久任优擢以为海内有司之倡乃作令者视如传舍其精神用以营求升转结纳权要于民事漠如也曾履任几时而已报升矣臣目击两县令报升衙官署事有赴愬于臣者进而问之曰词落衙官小民鸣呼矣呜呼者嗟怨之极忍叹之声也询其所繇有二苦焉一苦衙役之需索一苦店禁之覊勒凡豪强之辈争斗私愤钱债细事一禀衙官则一票数差此数差者聚噬群嚼威如虎狼故民间极小一事尝有数虎狼坐其家而鱼肉之莫可控告此一苦也狯黠之徒据市营利是为店家串同衙役设为罟井凡拘获人犯不行到官径送店家私自锁禁如入地狱不得出见天日任其朘剥已罄乃始赴审而衙官无甚裁决不过押保追债而已干连牵累无有了日此又一苦也臣尝出示严禁稍就宁帖然相沿已久未易尽革夫百姓幸依辇毂之下非若僻远之乡而亦若此矣方今四郊多垒乱萌□□田□□□见京师根本之地不早为固结何恃无恐此长令之责也近京一带吏部有选用甲科三年行取之疏当不得独靳于  天子之首邑矣得旨京师根本重地小民倍宜安辑这所奏宛大二县衙蠹店禁诸毙著五城御史严行禁革选用甲科著该部即行酌议府尹官也著推用精明任事的不得频转滋扰
　　○己卯  皇第二子生辅臣叶向高等具疏称贺
　　○庚辰以  皇子诞生颁赐辅臣叶向高等讲官郑以伟等银两花币有差
　　○礼部拟  皇子诞生仪注一本月二十四日祭告  南郊  北郊  太庙  社稷坛通用酒果脯醢三献  南北郊各加一牛先期行太常寺备办翰林院撰文一是日祭告毕  皇上具衮冕服御皇极门内殿文武百官各具朝服鸿胪寺官致词称贺先后行四拜礼一文武百官自本月二十二日为始至闰十月初二日止俱吉服朝参办事一本部行钦天监择日题请诏告天下照例差行人中书等官充正副使赍捧各处开读一赍捧御书往各王府报知合照有王府省分各差一员于翰林院春坊卿寺六科行取应差官疏名上请点用
　　○辛巳  上亲诣  太庙以  皇第二子生祭告还  上具衮冕服御皇极门内殿文武百官致词称贺遣公张惟贤告  南郊伯张庆臻告  北郊驸马都尉侯拱宸告  社稷
　　○是日已时日生重半晕晕旁生左右珥
　　○谕户部等衙门朕以皇子诞育喜事颁给应赏各该员役军士等项查照旧例取太仓银二十万两太仆寺银十五万两光禄寺银五万两顺天府税契银五万两凑给著各遵谕奉行
　　○  上命湖广贡鲊止照原额办进其续加并改折添补俱免办以省地方驿递之累
　　○吏部尚书赵南星再疏辞免新命不允
　　○癸未  上视朝
　　○甲申夜一更火星顺行犯垒壁阵西第五星约相离三十分余火星在上
　　○户部覆招练道刘国缙侵冒赈银革职提问仍究侵领各犯按律追赃
　　○乙酉巡视光禄户科给事中陆文献疏言庖政一言庆成赐宴大典  陛下以皇极殿宇未成暂缓举行臣惟  郊毕则庆成为重今日之庆成尤重盖旧章久在愆志之后人情以为当行者一前星正当耀采之时人情以为当行者二即殿工未起而昭假以实不以文太羹玄酒足以肇明禋宴享以情不以貌芧茨土阶足以联喜起文华以享三公九卿廊庑以享大小百执事于以鬯神人之悦豫新夷夏之观瞻真新政光昭第一义也一言该寺额设钱粮供应日增出数渐溢通计本寺旧积新收除本年进供发行户外实存五万五千余两今奉传谕取赏赉银五万两寺臣何乔远至废七箸以思衡命不敢尽进不得奏请进银三万两而犹未蒙俞旨望  皇上裁量允免以济急供又言巡视之紏察宜严寺属之综理宜核额外之冗员宜酌无稽之冗役宜祛行户之累苦宜苏传奉之数目宜慎得旨庆成宴已有旨余著该部议覆
　　○礼部上  圣驾亲诣  南郊仪注一前期六日蚤  上尝服以亲诣  南郊视牲预告于  太庙内赞赞就拜位  上就拜位内赞官导  上至  太祖及  列祖香案前奏上香上讫奏复位奏跪奏读告词读讫奏行四拜礼毕一前期五日锦衣卫备随朝驾如尝仪质明  上尝服御皇极门内殿太常寺官奏请  圣驾视牲百官具吉服朝参候鸣鞭讫先趋出午门外东西序立候驾出恭送  上从大明门正阳门西天门旧路至牺牲所南门迤西上降辇礼部尚书侍郎太常寺卿少卿导  上至所内幄次礼部官跪奏请视牲仍同太常寺官导  上至各牲房前太常寺卿跪奏视大祀牲逐一视毕仍导  上至幄次内  上少憩出礼部太常寺官仍导升辇  上还百官俱于承天门外序立候迎  上仍诣  太庙参谒如前仪一前期四日  上御皇极门内殿太常寺奏祭祀如尝仪一前期三日质明  上尝服乘舆诣  太庙门西降舆至庙门幄次内具祭服诣  太庙告请  太祖配神行一献礼毕  上出幄次内易皮弁服回御皇极门内殿太常寺光禄寺官奏省牲  上御皇极门内殿传制文武百官朝服听受誓戒一前期二日蚤  上尝服以亲诣  南郊大祀预告于  太庙内赞赞就拜位  上就拜位内赞官导  上至  太祖及  列祖香案前奏上香上讫奏复位奏跪奏读告词读讫奏行四拜礼毕一是日午后太常寺官捧苍玉帛匣香盒同  神舆亭进于皇极门内司礼监官捧帛同安设于御案之北一前期一日质明  上从文华殿出从会极门至皇极门内殿御案前立太常寺卿捧祝版从中门进于御案上  上填御名讫太常寺卿捧安舆中司礼监官进帛于  上  上装于匣内并苍玉安讫太常寺卿捧安舆中太常寺卿随捧香盒于香亭右跪  上三上香行一拜三叩头礼毕转于东西向立锦衣卫官旗入擡舆亭从中门出太常寺卿随诣  天坛神库奉安该卫法驾设板舆于皇极门丹墀下正中内侍官跪请  上升舆  上从中门出乘舆从大明门正阳门诣  南郊至昭亨门之西礼部尚书侍郎太常寺卿等官面驾序立行叩头礼毕分两傍候  上降舆尚书等官导  上从昭亨左门入至内壝左门太常卿跪迎同导  上至西陛尚书等官俱止太常卿导  上至圜丘恭视  坛位尚书等官俱先诣东陛前伺候  上视坛位毕太常卿导  上从东陛下尚书等官同导  上至神库视笾豆至神厨视牲俱太常寺卿导入逐一奏毕礼部太常寺官导  上仍从昭亨左门出至门迤西升舆至斋宫分献陪祀官朝参传旨赐早饭各官叩头谢恩至午各官候旨朝参仍传旨赐午饭叩头谢恩如尝仪一是日午后太常寺陈设如尝仪至一更时分礼部尚书等官诣  皇穹宇尚书上香请神侍郎二员导引太常寺官以次捧正位配位神版从位牌诣坛奉安讫候报时  上尝服乘舆从西坛门出至外壝外神路之西降舆导驾官导  上至神路东大次上香官同导引官及捧神版神牌官复命毕  上具祭服出导驾官导  上从内壝左棂星门入行大祀礼如常仪祭毕  上至大祀易尝服至斋宫少憩  上还仍诣  太庙参谒毕  上具衮冕服御皇极门内殿行庆成礼一正祭前期一日免朝文武百官例该陪祀者先期入坛伺候其余各具吉服于承天门外桥南东西序立候  驾出大明门退于各衙门办事  驾还之时陪祀官先回仍同其余百官具朝服照前序立迎接候驾入午门百官随诣皇极门丹墀候行庆成礼一内监预备小次如正祭日遇有风雪即照例设于  圜丘之前  上恭就小次对越行礼其升降奠献俱以太常寺执事官代
　　大明熹宗悊皇帝实录卷之三十九
　明熹宗哲皇帝实录卷之四十（梁本）
　　三月乙卯朔右通政郭尚宾为太仆寺卿大理寺丞韦藩为右少卿并添注
　　初建议裁蓟辽总督以山西道御史王祚昌言仍之两朝从信录枢臣请亟推蓟辽总督时旧督臣王象乾告归议代而难其人枢辅孙承宗谓不如且停之然而宁远去关门二百里遥矣至三协又数百里遥矣枢辅以一身任千里之封疆宁无太劳乎且督臣离密云而候代顺义也行之日军民拥道遮留三十六家夷人伏地痛哭不起非威望德泽素洽华夷之人心讵能及此本兵之请留旧督而催新总也意盖深矣
　　丙辰宣大总督兵部右侍郎兼右佥都御史吴用先改总督蓟辽广西巡抚何士晋为兵部右侍郎兼右佥都御史总督两广
　　兵科左给事中章允儒论总督杨述中祸黔不足又祸天下贵阳之守食人几尽而不可下鸭池之溃成师十万而抚臣不归非兵少也今复调浙广之兵动经数省万一乘衅起者则吴粤皆重庆而樊龙辈将接踵可不寒心遂下部议
　　丁巳上疾良已
　　狭西巡抚右佥都御史孙居相为兵部右侍郎尚宝司丞濮中玉为少卿礼部主事旷鸣銮为尚宝司丞并添注
　　总督蓟辽兵部尚书王象乾去冬闻讣至是代去进少师兼太子太保
　　广西道御史宋师襄言终日筹务矣饬吏治矣弭盗贼矣而终不能行也何则台臣条上即云尽职而条奏之行否置勿问部臣题覆即可了事而看议之行否置勿问阁臣票拟即为丝纶而票拟之行否亦置勿问皇上励精图日览章奏日下严旨而某事能行某事未行谁还报皇上上故毅然更始愤然力行臣敢望之皇上并以责之臣工报可
　　登莱巡抚袁可立罢
　　戊午大理右少卿傅振商为太常少卿添注
　　庚申南京吏科都给事中姜习孔为南京大理右丞
　　辛酉南京户科给事中欧阳调律为南京通政右参议行人卢时泰知县李恒茂为礼科给事中
　　朵颜等卫都督花歹等遣头目可脱赤等贡马
　　户部尚书李宗延请发帑银八十万救黔上命部先措十万借价十万余俟外角□羊毋请帑塞责
　　浙江道御史袁化中言弭灾实政请召邹元标王纪毛士龙熊德阳侯震旸江秉谦贾继春文震孟郑鄤徐大相等上许之
　　山东道御史王尊素言时事十失封疆多故动辄覆辕庸阃懦将所在而是一也人来鼠伏人去燕怡误国丧师者蒙荫血守孤城者薄酬二也会推启事捷如飞电昨日所进又云资俸已深今日所推忽而复图改转三也邪正杂糅忠谗并进直言敢谏之气挫于揣摩臆度之手四也辽人穷来归奸宄风影捃摭致效顺之未动愁坃阱反侧之子从中煽惑五也户兵要务不于实事专精覆疏行否不问六也市井无赖好语兵革入幕山人巧占风候令孤忠束手事机渐移七也门巷街衢苞苴充满吮血朘膏希营窟穴八也大臣依违毁誉之念转为模棱情面之心旁观却顾致误军国九也论议庞杂当局莫措十也若夫百姓愁怨司农仰屋京边尚少二百余饷内库钱粮改折金花旧额暂济便可救急而必云内库仍解天下谁之天下而留此朽蠹为也至阿保重于赵娆禁旅近于唐末萧墙隐祸惨于夷狄异日有欲言不敢欲闻不得者上怒夺俸三月
　　壬戌太仆寺少卿魏说为应天府尹
　　癸亥山东右布政程启南为南京太常寺少卿南京福建道御史谭锴为南京光禄少卿吏部验封郎中张守道为大理右寺丞
　　甲子河南巡抚兵部右侍郎兼右副都御史冯嘉会改总督宣大狭西参政宋槃为右佥都御史巡抚狭西太仆少卿董元儒为右佥都御史巡抚广西太常少卿王命璇为少卿
　　乙丑右通政涂乔迁为南京太仆寺卿
　　日讲官太子宾客礼部右侍郎赵秉忠还里改葬赐金币
　　丙寅兵部直方郎中邹维琏改吏部稽勋司时验封主事吴羽文亦江西也求去吏部尚书赵星南言羽文求去曰江西不宜两人维琏亦求去有从更维琏者曰是不繇咨访夫同乡不嫌两人臣前已言之而又求去意臣耄不足与有为抑别有所畏耶其应否到任候裁上命即到任毋避
　　丁卯户科给事中周之纲请裁黔督处分镇道优恤死事诸臣秦明屏等下部议
　　天津巡抚毕自严言天津海防营水陆见兵二千五百名岁饷四万五千金前抚汪应蛟因海滨亡儆屯田八千亩人耕四亩岁谷八石共值四千八百金操练尽废舟楫器械皆不存今兵部欲以葛沽兵移归屯田春作力田仍令津抚兼统遇敌听调一柄两持屯操俱废不若水兵隶臣增足二千陆兵千人分隶屯臣兵部尚书赵彦执如故
　　戊辰阮大铖为吏科都给事中
　　通政左参议李茂英为右通政刑部郎中张肇枋为通政右参议己巳户科都给事中朱钦相为太仆少卿尚宝司丞金士衡为少卿河南按察使藩文为太仆寺少卿并添注
　　翰林编修方逢年纂修实录
　　庚午大理右少卿谢应祥为太常寺卿
　　辛未太仆寺卿程绍为右副都御史巡抚河南太常寺卿武之望为右副都御史巡抚登莱户部给事中郭巩大理左寺丞
　　进士普宁徐天凤奏父朝纲以乙榜任贵州安顺府推官殉安酋之难部覆上赠朝光禄寺卿予祭葬祠谥  荫锦衣正千户
　　壬申尚宝少卿姜忠礼为尚宝司卿
　　户部给事中孙锦统疏剌元辅叶向高夺俸六月
　　癸酉上视朝
　　甲戌四川左布政林宰为太仆少卿
　　工部尚书陈长祚覆御史姚应嘉修浚漕渠请恤泇河始事尚书刘东星侍郎李化龙郎中梅守相等上从之
　　乙亥瑞安公主庶子万长祚荫锦衣卫都指挥使
　　尚宝司丞陈以闻为卿
　　王维周薛国观补户部给事中
　　贵州道御史张矿请逮督臣杨述中并罪镇道诸臣不问
　　左都御史孙玮言御史奉使回道考察旧制也今多称疾不繇本院请自今考察回道俱定于御前复命违限二月以上炤会典参处各御史果疾在地方巡抚代题如到京臣院代题不得自奏从之
　　河南道御史熊则祯言时事因纠吏部郎中张国绅赃污不报再纠之仍不报
　　巡按直隶御史彭鲲化请恤故户部尚书李三才不许盖三才起官未任
　　丙子礼部右侍郎何如宠公鼐为礼部左侍郎实录副总裁左庶子张广为少詹事右中允刘鸿训左赞善缪昌期为左谕德撰诰敕
　　进田尔耕少傅兼太子太保
　　狭西巡抚御史刘廷宣请祀宋儒张载父迪于启圣公祠下礼部户科都给事中尹同皋言铨途大势已清卑局弊端犹盛选者不论先后升者不论浅深颠倒不测惟意所为即州邑佐□兵马之缺至数百金千金以上他可知已请序考纳先后资俸浅深类刻一版人给一册视缺出方补推之内外官亦仿此下部酌覆
　　丁丑魏忠贤荫锦衣百户赉金币缉伪劄吏科右给事中彭汝楠言其滥不听两朝从信录荫魏忠贤□侄一人锦衣百户赐银币钞敕以获伪造印劄通同卖官项君锡英守福等并
　　前后缉拿开矿盗换鞘银屡除奸弊故也不知擅权作威之渐已酿于此矣御史宋祯汉随上疏言爵荫不宜轻畀有以哉说者曰于此可以观赏爵之失宜矣逆珰除奸弊之功与梁侍御获奸细刘保之功孰大而此辄得爵荫彼不过在寻常迁序流转人心何有而平耶
　　总兵萧如薰镇保定黄越镇贵州提督平清等卫王云鹏署都督佥事总兵镇湖广
　　戊寅福建道御史李应昇言内操皇祖曾一举行不两年而罢今圣躬初愈神气易惊奈何遽忘静摄金鼓之声如昨不听
　　巡抚贵州右副都御史蔡复一上六议曰审夷情猡鬼恋主虐之不怨千年未尝易姓向者首恶未擒版章先定夷犯皆有不全之心邻司亦怀狐兔之感遂激猡鬼而致死于我所谓自树敌也今止以必得罪人安邦彦为主奢社辉安位被胁归顺准宥诸目把投降者管事如故能擒邦彦者代其土同知之职虽同逆能相擒斩者尽宥前罪而赏其功凡夷目念安氏先人即宜共献首恶方可全安氏之祀曰清官道臣度逆贼未攻省城必突出偏镇清兴之间煽诱仲黑二苗掠我馈运梗则我师饯道绝则人心震故今通道护运最为急务独土知州蒙诏颇称忠顺凯里司土兵亦目可用今宜奖犒蒙诏即委以清平平越路苗之事如苗仲弭耳道路亡惊叙功优异凯里土官亦如之至邻土司相机操纵俾就御勒彼以垂亡之司而失同恶之助自亡能为矣曰严法纪土司者激之路苗之梗毒路苗者扰之事难追论宜反其所失至于用兵贵严纪律采拾浮粮已伤降民之心即旋师之日辎重妇女累累载路何以不复欲辟夷土先拊夷凡领兵掳掠副将以下治以军法仍行参奏曰明协援之信地自黔发难奉旨协援未有其实则信地不明之过也奢安既合则蜀黔决不可分要在宿重兵遵义以拊贼之背而扼其吭宜令总兵李维新统精兵四万往遵义便以沙溪等处为信地听臣调度策应而云南兵直往毕节广西兵直往普安冲其胸胁新偏沅抚臣李仙品素得遵义民心宜就彼开府治兵由间道度偏桥暂住与遵义相应而上下诸卫隐然有虎豹在山之势盖遵义去水巢近而贵阳反远异日灭贼终繇之曰重兼制之事权贵州皮骨半存喘息未属之国也今赖蜀楚为用二楚之物力辰沅之转运皆所以固黔而遵义寄兵则藉所以图贼也用楚者其势阔而节长  周蜀者其势险而节短若两臂不运先为朽人何以搏贼诸将川东湖南北兼制诸路暂假臣以军法治之有调必赴有呼必应一切举剌俱同本属庶足示鼓舞候事平仍旧曰正失事之法班师失利镇道与抚臣偕出而不偕入此从来用兵所未闻也中标军营官宜正法以狥监军道总兵俱令总督分别处分才力可用者戴罪任事领兵官杀贼自赎安邦彦能断指歃血效兽穷之攫而我行间失一巡抚恬为固然  令叛夷见也上大是之复一又请湖广下荆南道右参政刘宇烈屯盐道按察使  为监军郧阳游击蒋吉嗣改贵州行都司佥书尚廷栋进游击夷陵知州刘炳文荆州经历尤印监造军器九江道副使陆梦龙宜升贵州参政前湖广参政王世德可起贵参政临洮知府冀懋中可改贵州副使令募延绥骁骑五百尚有可大用者山东右布政熊文灿前四川佥事越其杰皆贵州人倘川广湖邻省有缺移而用之必有殊绩上许之
　　己卯谕兵部京城缉盗
　　左通政邹德泳为太常寺卿摄少卿事
　　慧济扯包寺等族番僧马你完卜郎劄巴贡方物
　　吏部覆吏科都给事中阮大铖疏重惩贪凡抚按论劾各官赃私见任追之本任未任追之原籍载入考成转角□羊户部如顽梗不解解不如法并地方官参处从之
　　庚辰巡抚凤阳吕兆熊奏获徐鸿儒遗党金科马嘉等俱伪造符谶诖误江淮间命诛之余仍缉捕
　　辛巳南京户科给事中欧阳调律调建文君编年庙祀言臣备员南垣数趋陵庙及望东陵爽若有失夫建文太子庙貌宛然岁九祭而建文生为帝王殁无谥号既不得入祔太庙又不得别享一祠封墓莫识魂魄安依二祖列宗必有不安至编年一事成祖诏中原无降削位号之说前此祗属承讹今即列建文年号于永乐之前亦有嫌忌而强附之洪武后统系不明乞敕廷议毅然举行成一代之美不许
　　癸未太仆寺少卿陈伯友为太仆寺卿摄少卿事大理右寺丞易应昌为右少卿
　　大学士叶向高等言今岁夏至祭地工部营缮司官及巡视工程御史向臣等言皇上亲行其坛当预修筑神幕器服等距期月余日夕并工亦未能及求来岁举行臣等谓方泽大祭岂能稽迟职掌谓何但祭期迫近不得不据实以请如祭典有举毋废略加修饰仍令举行倘以躬祭毋率暂遣官躬代上命来岁亲享
　　户科给事中孙绍统言驿募佥派之累命部严禁其扰
　　东江都司张盘议守金州必栅南关岭御敌方肇工厂兵骤至被获死之
　　两朝从信录是月秋闱在迩礼臣请酌滇黔试事上曰宾行大典云南京官主考仍早与题差贵州不得停科暂照壬午前例听御史便宜行时礼科魏大中以南服弗靖请以云贵暂仿壬午以前故事敕彼中抚按便宜辟召旁近邻省或司道府有职业暇而文章素著者或即于提调监试四人中省二人者或巡按御史无监军之责即监军而时值奏凯无烦帷筹者即以御史领其事故礼部虽有此请已而命工部主事施邦耀御史张□陛往仍敕各省巡按沿途严兵护送勿至疎虞  吏部尚书赵南星请革乞恩穵选时听选诸人纷纷控诉皆言本以需次入京谓当即选而守候益久上首之人益多衣食乏绝恐一官终不可得而为异乡之鬼悲唳呜咽不忍见闻其人大抵皆吏员也流品猥杂巧猾多有臣等愚暗既不能烛其隐微之币乃并其公然坏法显然乱政者而不敢问则负皇上之任使太甚矣我国家科贡外置吏员一途按职部职掌纳银充吏必□其文义行移书札三事俱可取者为一等二事可取为二等目一考不已又再考两考不已又京考御史考不已又部堂考其间考不中者又有降参斥退即中者入参先拨办日积月累必俟三考役满然后题给冠带盖冠带若斯之难也至冠带后又官办半年回家又省祭十五年或二十年到京又守部半年或一年过期者又有压选复考时又分别考中不中者日积月累必俟各项俱满然后取次选除盖除选若斯之难也盖岂非其人众而弊多故隘其途而扼其进以防滥觞哉迨事例既开铨政已坏矣乃今又凿空出乞恩一例而祖宗立法之意荡然无余矣初吏典有随军随工随边事完而各衙门辄与具奏以减免其当该省祭官两考试者后遂有非军非工非边而驾言三事者因又有军工边外私劳者因又有非吏非典而径登其亲知使令之白丁走卒者因又有不奏而移咨臣部者总名之乞恩不知此恩何谓而岂朝廷之官可谓臣子之私恩耶且乞恩之职又偏得丞簿夫丞簿者朝廷之八九品官也如实历则吏员正八品省祭考中者始得丞吏员正九品省祭考中始得簿即援例亦纳银八百七十两者始得丞纳银七百七十两者始得簿今既不实历又不援纳朝而白丁夕而品官赏爵已为秕政而乞恩则为怪事矣至于官有定行行有定序前后既叙搀越何从乃今又有穵选一例纳银于库取选于部不论年日不论上下首一有库收便可得官于是后者既穵而前者遂压而后已压又穵贫者何日出头次序一淆吏弊百出而皇法益不可问矣夫吏员无怪耳乃明经正途亦有穵者此其人理都尽而可使之立于民上哉总之事例行则实历三考滞乞恩行则援纳与实立并滞穵年行则收卯出序者亦滞此贫穷守候者所以膏雨泣血也臣等请自冠带除选俱用旧法乞恩穵选者一概停止若夫已穵之官每行每选十名搭选二名渐次消除其明经穵选者不得选为正官夫停止乞恩不必再计理财者即患贫何止有穵选之例夫各吏上粮不问行头而概齐以三十两非户工例呼各吏本行俱二等杂职候选仓巡而州典上粮则从九矣州司上粮则正九矣府司上粮则从八矣道司上粮则正八矣以无名之仓巡视有品之丞簿不啻天渊何至以三千两银遂令拾级而上也且纳免转考俱准上粮假令力役三年者纳免之费不过四十金以三十金准上粮而二年照力役乃以十金免可乎何不纳免自纳免上粮自上粮而上粮之银数定照四级为多寡夫然后以上粮之所加抵穵年之所减无捐户工之库藏而不坏职部之选法倘亦可乎夫自辽左用兵以来司计者所为笼召之术至穵选而极矣臣等以为不若追贪官之赃为便今世道衰颓士风浊秽贪官甚多有一人而至十数万者何不追之以助军饷民贫彻骨以此而省加派一便也民之怨此辈极矣以此而洩众怒二便也士风吏治或由此而稍变三便也  杭州兵变正月十七日夜陆生员家开宴张灯火起延烧有闻许两生与抢乂各兵用斗众生员及市民遂入接待寺与把总为难而把总举铳为号各兵云集执生员而诉之杭严道将生员朴责羁候以谢乱兵而九营兵心愤愤不平犹拆毁钱塘门外以北更楼十座矣有一营杨把总出示约束营兵不许与战而各兵手缚本弁还营悬之高竿开弓彀矢欲毙之而后怏两游击跪拜求之得免今杨把总且革退矣似此乱象西湖一片地几同战场矣此即东之奴酋西南之安奢也焉用此兵为哉  刑科沈惟炳时事百无一恃疏曰臣还署后应有入告之章以广圣德而章满公车几无剩语即皇上未必尽行其言而言已尽矣第一年来东北之烽警未传西南之兵气略振便以为太平无事燕雀处堂之安而一旦黔祸再张抚臣被虏风霾地震黯黯三精天道恒赐月食再告而又值圣躬违豫静摄几朝则人心皇皇遂不无爱君忧国之臣廑于中而不释者夫以皇上孑然孤立于上而内廷无可恃也诸臣怠缓悦从于下而外廷无可恃也戎事侥幸相蒙于各边而长城无可恃也百姓剜肉医疮于蔀屋而邦本无可恃也徼天之幸祖宗之灵皇上如天之福以幸一日抱大厝薪之安诸臣乃得以功名富贵妆点盛世之景象万一奴不悔祸虏且败盟不知此时家居何恃以无恐则君臣文儆转念彻桑尚可不为汲汲也哉如节起居省侍御约恩赏亲正人还逐臣简名硕停内操慎中旨诸事此皆诸臣所已言宸聪所信听尧舜之君必有次第采纳之日断不至以规为瑱所虑者主圣臣直之盛事或挠乱于在旁时弋亦获之苦衷或挤落于败类阴魔有伏莽之戎阳德受驳襍之累至如诸臣各勤其职共白乃心以对圣明之主则有心者应知自效无俟职琐琐条陈矣  御史李应昇缕诉民隐请实行宽恤疏曰臣观今之议者但知急财用而不暇急民生但知忧边疆而不知忧地方加派之始在在重额取盈即不毛之土求捐丝毛司农坚不肯应又歛急民贪贼乘其隙川滇黔齐相继而告变所在题留分给捐天下之半而又益以太仓之转输皇皇焉应之恐后知人心一去所得之不偿所失也今四海之中稍留宁宇以供数百军万储者九鼎一系之全在东南半壁而使东南有事即欲开转漕之粟岂可得哉故今日安天下之大机括莫如恤内地之民生民之憔悴极矣兴利而未必可兴不如且与之除害徭役繁重奸胥欺隐一害也矣表吏贪残酷罚重耗二害也逆家窃访诛连诬陷三害也马户河夫破家荡产四害也盗贼充斥邪教勾连五害也抛荒虚粮赔丁□欠六害也里甲修理粮长铺办七害也俗吏妨农非时而比八害也白丁下乡乘船骑马九害也势力投占私债侵夺十害也又有五反国家设预备仓以为民今佥粮里买谷以厉民而该部至欲括取平粜之半则郡国何以备水旱乎一反也祖制立保甲以弭盗今立泛地捕役以诲盗而议者尚申乡兵召募之说则秉耕尽化斩木二反也侵欺抵狱而攀指平民以完赃预仿工食而搜征民欠以抵解三反也惩贪无法而转以王官进其阶察吏怙终而仍予州县肆其毒四反也诏书停阁而丞尉朱票如飞讼师横行而南院十词九准五反也臣闻之养马者去其害马此数者不去则民生之憔悴未有已时伏乞敕下该部通行抚按应禁革者禁革应清理者清理毋使贪墨长气塌冗捱时而贪民嗷嗷日在水火之中以伤皇上平明之治若夫加派之害势未能去者臣不敢言而又有灼然宜去者莫如积久并徵之害今夫人日有百今之担疾病委积数日一旦举而并肩之则立见其仆民方剜肉医疮完天启见征之不暇而能完万历年间之旧欠乎该部明之无益姑免参罚然朝廷既未蠲除人户日见追扰州县滑吏喜于诛求营干司府粮房一纸行催即纷然出示佥差每牌赏钱数贯虎狼四出鸡豚一空公家未获丝毫胥役之腹已饱故苏轼谓积欠之民为县胥食邑户哀怨之气上通于天大江南北连省通圻所在以地震告盗贼即作水旱随之复有徐鸿儒叶朗生史八舍陈鼎相之徒一呼而起实可寒心皇上试思前项旧欠与其空挂虚名不见实利年年搭帐终无完期何如下数行之诏明示蠲免以感格天意收拾人心有不鼓舞终事以输见徵者臣不信也所谓捐虚名而收实利无过于此又近年吏部申饬考察署官不许征科可谓曲体民瘼第计吏往返少亦四月察处留部更为迢递且三冬收获之际贪民亦可奉公转盼春夏之交荒月讵能应手今四方多事议可从权必查州县正官官评无玷俸未及期者悉留免觐早与题明免其数月之前营营于行李馈送之费既可资地方之抚循亦可省长安之书帕岂非安民之切务哉惟望圣明采择实见实行不以猥琐弃之民生幸甚
　　明熹宗哲皇帝实录卷之四十
　明熹宗悊皇帝实录卷之四十
　　天启三年闰十月丁亥朔督理军务大学士孙承宗奏守关大略臣念朝廷为边疆远计要令贤豪据以有为中材据以有守方今关门于辽左特隔一垣而神京去关门七百里非有名山大川之限是天下安危系于一垣即有沉雄之将骁捷之兵尚是以人为金汤而况将不必沉雄兵不必骁捷何能倚金汤于人今天下戒刘杜之浪战而未察辽广之坐守言守者料于不敢为战而未必真见其所以为守假令无辽左而神京可安也臣何敢侈谈于榆关之外不知失辽左必不能守榆关失觉华宁远必不能守辽左臣敢再阅三百里情形以悉守之略臣于九月初八日自关东发过八里铺合兵民可六百有奇田近关而耕不尽堡人抵中前所将为杨应乾抚夷则朱梅以抚歹青者合两将之兵一千五百有奇殊锐马复膘壮居人可三千田可五百顷有奇种不满三十顷高岭站为前屯后劲其兵当有三千而仅十之一民可千余田可百余顷未种近易其官遂有生气又一日抵前屯其协将为赵率教远望其获田表畷若鹅鹳之群百千欲来登其陴则里口工竣若周行四达厚二丈五尺高益之尺者九其台于巽隅一如臣所议筑于都城者炮可以外迎可以内护卫之田十四屯可一千七十余顷官民种可半之而收可七万石率教以去年率三十八人出守此城辑臣所后先接济之老弱数千渐为团结去年九月率难人以徒手葺城今年三月臣东阅始议与牛价三千六百两榖种五百石而今穑事穰穰城且岿然力能使其人劳而不怨兵民可六万更勇于公战有警立赴夺胡骑四十二折其酋首者三顿使款虏踆踆不敢渝固将材也抚夷协将为王牧民以暂抚虎酋诸部于此广宁道近议迁兴水矣又一日抵中后所将为鲁之甲兼抚哈剌慎诸部而抚夷王之栋近分抚拱兔尚同城而居又一日抵中右所其将为王楹臣以四月令之甲出守而楹迟两月兵各三千其兵马器甲及所拣裨将以供之甲者差饶于楹故中后城工不减前屯而炮火器具种种精坚且地饶多资兵民不下万余田可千余顷而所隶堡田可百余顷领牛种费三千种迟于前屯亦稍有获除原荒地外尚有暂荒田六百顷未种中右地硗于中后而出复后时城内筑可三面其高厚合格田可千余顷而暂荒者七百五十顷所隶堡田可三百顷时过不及种种仅二百顷亦不甚获予牛种费二千止领其半然回思春秒经过幔幕墟＜土幻＞短檠墙角视今之兵民万余人缝弁交错居然全盛不觉其澘然涕也又一日过曹庄遂抵宁远曹庄为宁远后劲官民自相团结五十余家臣初以宁远去关愈远去虏愈近且城大而瑕地广而荒姑以祖天寿司版筑汪翥司窑造无事则功可铢积有警则众可指臂即旧抚拟以徐应垣统兵为守臣未敢应盖既无全力以必争宁为不争以自完也不意后先接河东之人万余合兵民不下数万臣率诸臣登城四望生气郁然因念为国家远计则此城为必据必争之地其城之原新者两面而低薄不及格其两面更为朽腐以祖天寿筑内一面而益以高见贺谦又方登元李应魁亦分一面其汪翥吴守礼已烧甎二十万促以今岁完里口明春石□固其外其田则一千五百顷而布种者四百顷又次日向觉华岛岛去岸十八里而近过龙宫寺地濒海而肥可屯登岸之兵次日遍历洲屿则西南望榆关在襟佩间独金冠之水兵与运艘在土人附夹山之沟而居合十五沟可五十余家而田可耕者六百余顷居人种可十之三盖东西中逵水陆要津因水风之力用无方之威固智者所必争也其旧城遗址可屯兵二万臣未出关即令龙武两营分哨觉华而特于山巅为台树赤帜时眺望时游哨于数百里外以习风泛曲折次日还宁远又次日阅汤泉亦可屯兵然不若望海台其台之下泊辽船登其巅北望首山旁之黄毛山南望觉华之靺鞨口刘家山参差相对如两门其南麓入海可为堡屯万余人而北之孤起者曰望海圈固台也树赤帜南接觉岛唐城之帜各驻一军置铳炮其上舣沙唬之舟于下海门天设片帆不能飞渡而又于岛之背设台以向其外则水道可绝盖大海汪洋虽可四达而辽舟非傍屿不行虏固不以水至即以水亦望此心折且三门之势若吸之应呼无论贼不能从水旁击即由陆亦多顾盻也又次日以漏下五鼓起出宁远东行十五里始辨色则黄沙白草閴其无人独墩台依然荆棘中二十里至双树堡荫木犹存人家若在又十里至连山堡则城垣已尽惟余角城民家果树犹交枝亚干于其间又十余里至罩笠山其巅有大士祠可立为炮台望大红螺可百里杏山则三十里笔架山遂当眼底其近则西去瓦窑冲九百步东南去山头镇倭堡三千六百二十七步而海环其三面又东南有径而险臣于先一日在望海台与金冠期以次日之辰会于葫芦套套在镇倭台南而臣从陆冠从水比臣投策而冠已舣舟于套时盖旁风以昼一时夜两时而到臣议于套可设水伏特令冠随地习风色时其近远迟速以便策应而瓦窑冲有东宁伯焦礼所创寺可设山伏以西应沙河北应椵木冲东南连罩笠山以及于海而海之□田而犬□山之＜土幻＞与海山之间可为疑为奇盖海山夹罩笠山可十二里而瓦窑冲山去椵木冲可三十里如以宁远为关则此地可当前矛又北为塔山即中左所在众高之下又东北为杏山亦平地广衍无可守由椵木冲而西北为红螺山迤逦西南抵威远山后其东接康家台山折而东南为蜡子山遂至首山其西则白塔峪历兴水以西通于一片石臣旋由五河西望茨儿堡历团山堡小憩安山下令参将祖大寿稍步其地初马上私念安山去胜家山可当关门一片石自安山西直庾山之背可当黄土岭其东北接红螺为西虏地东虏假道入大红螺红哈喇侵地西则犯前屯以及于蓟东则独兴水县可犯宁远盖西去亦若蓟门之于昌镇而安山以南接望海台亦若大石崖之于望海楼私拟以徐中山达建山海法竟可筑为关南从望海台北接首山其与王□空珑山相夹处当大道之冲可立关城名以宁远北接蜡子山中有平原河水环其下可为堡西北直接康家台抚臣从臣初议仍置安山灰山于中灰山石可煆灰而随在有石有薪其西则拟以戚总兵继光修蓟门法为台垣臣先阅宁远曾议及之独旧称南北可五十里而遥且悬在东偏二百里内邈无一人兼未悉贼所入路不险不可据不要不可塞抵城分诸将一再步之约略可六千一二十丈其一等平地二千零七十丈为十一里半二等下山坡三百八十丈工可减十之二折平地一里七分九毫三等山岭二千八百七十丈工可减十之六折平地五里九分七厘九毫四等山顶五处八百丈工可减十之七折平地一里九厘一毫合之为平地二十里二分六毫尚不及八里铺之阔且地当险要可以尽收形势于内而外截东来之路盖据大势于首山而旁截其借道即西虏所通之地似多然既有抚赏以为覊縻徐修墙台以准蓟门之例则以收此二百里为内镇而山海不觉在重垣之内且去京师愈远则声势不得恫疑  祖宗时必有訏谋而力未及修举创之可以垂千百年之利盖先后筹边诸臣每言筑边为据即督臣亦言筑垣附山挑壕引海旧经臣请帑金百万修二十里边城中外未议其费臣于时亦未敢指为费而特曰与其以百万修边于八里铺之近何若以百万修边于二百之远今倘得借三万班军之力假三年之期合金谷得经臣十分之半遂可成经臣之深心盖道远物贵地逼人危稍为加食而未大费且其地去红螺山在百里间镇臣毛大龙曾昌言为守臣以不能舍内地徇虏疆然守于此则红螺之险已收其钥前抚臣实与臣同议守宁远而后先远近未悉遂见为虚恢今关以外为名城者五俱已填实为内堡者七已填实其五为边堡者十有七亦已填实其半再为料理便可图修筑于远总之以修筑因辽山以策应因辽海以守辽土因辽人以养辽人因辽土以斟酌远近分布控扼因先后事于辽之大吏而总因之以成其为  皇上守关臣从去岁商度唯有开屯一法可以因土食民顷新抚臣阅边归即以开屯为议开田植柳以限胡马先是仅有前屯数千之众赵率教以修守之余试之而效然关以内若人浮于地关以外若地浮于人非人之不足也食土之人多而播土之人寡也盖臣不欲撤关门已成之势□关外未就之局而今关以外所急者防守修筑尽以辽人如既用其耕之人以为战却又用其战之人以为耕自非精心悉计如率教未有不两废者今总计五城三十堡兵民不下十余万而可田之地当有五千余顷今不为牛种计则来岁为迟而计莫先于得牛臣与督抚计以帑金买牛其他耕具粮料俱为储算仍令胡维宁赵佑同各城堡官大集旧人核其原隰肥硗五土多寡之数以报仍尽民间有力可占种者许以三年起科适又以督抚诸臣议因煤以铸钱因地以煮盐因船以资用物皆关门稍行之而效者但需工料之给发而抚臣精心能行之臣由连山回遂驻前屯凡一应战守之具关门所有者足关门之用则渐移于外关上诸臣不得独缓可以旬月取办至远而难猝得者虽近来明纶督责诸司犹不能不大声疾呼以终望  皇上之叮咛盖关城守具拮据经年略已粗备其振刷训练特借新抚旌旗之色以鼓朝气于关城而督臣复以十月抵关为调度臣先令杜应芳程仑及郭竹徵林凤翔刘诏同三镇会抚臣料理应发令袁崇焕同三参将经营宁远而三镇仍与杨嘉谟等更迭习兵于二百里内外查国宁督发水兵于觉华臣与鹿善继茅元仪万有孚及满桂孙谏赵率教得以备关城者促其备前屯而又为练车炮仍以万有孚提调王世忠王牧民同项俊卿等理款虏待前屯既备便可以备前屯者备宁远盖前屯备而关城安宁远备而前屯益安倘不以此计而以一步不出关为守关遂以安插辽人为强迎遂以经营宁远为冒险夫无辽土何以护辽城舍辽人谁与守辽土无宁前何所置辽人不修筑何以有宁前而修筑之事不一劳何以贻永逸而维万世之安我  太祖高皇帝平定辽东初则以叶马两将从登莱入金州其初亦惟完城缮兵屯田兴学后遂以守为战迄以平定而又以徐大将军建筑山海以阻其西盖施为大略可按而要亦自金州自山海之屯筑则臣言固有据也得旨览卿奏关外情形及区画防守甚为明晰依议俱听卿便宜调度施行其应议覆的著该部作速具奏
　　○太仆寺卿柳佐以  皇子诞生颁给应赏员役军士等项取马价银十五万两极陈冏藏匮竭无措乞恩求减不允
　　○己丑  上视朝
　　○庚寅甘肃巡抚徐餋量题新推甘肃镇参将盛略改庄凉参将镇羌堡守备柴时亨加都司佥书职衔炤旧管事准中军游击任汝威回卫调理
　　○辛卯升吏部左侍郎萧云举为礼部尚书兼学士掌詹事府事太常寺卿管国子监祭酒事南师仲为礼部右侍郎协理詹事府事左庶子黄士俊为詹事右庶子施凤来为少詹事俱兼侍读学士
　　○  上传  神庙清惠顺妃坟地不必另择著祔葬于银钱山恭顺荣庄端靖皇贵妃坟内著钦天监择日开隧道兴工
　　○以恭写  怀冲太子铭旌颁赐辅臣叶向高等中书官张邦经等银币有差
　　○壬辰兵科都给事中赵时用言济黔楚额欠五十余万屡催不应宜责成楚抚及楚藩司暂那别项转发限以日期令其回奏第恐楚额未足了黔事则非发帑别无可望又言调发之兵泗田诸土司狼子野心不可倚信宜如粤抚何士晋议止用板角安龙两路官兵间道以分贼势而遵义为水蔺之冲须以重兵扼之大兵则从陆广而入渐逼贼巢贼乃局而不得展此时或剿或抚惟吾所命今未可遽议抚也得旨楚省应给黔饷如议行余该部议覆
　　○调山东曹州营都司佥书李在沐充兖州府总兵标下坐营游击
　　○甲午礼部尚书林尧俞题  圣驾亲诣  南郊臣等具仪注进呈  御览讫其前期五日视牲奉旨遣公张惟贤恭代其前期一日  圣驾诣  南郊至昭亨门臣等同太常寺少卿等官同导  上从昭亨左门入至内壝左门太常寺卿跪迎同导  上至西陛臣等俱止太常寺卿导  上至  圜丘恭视坛位臣等俱先诣东陛前伺候  上视坛位毕太常卿导  上从东陛下臣等同导  上至神库视笾豆神厨视牲等因此臣查炤历年之仪注也本月初三日朝毕会同太常寺等官齐至  郊坛演习见太常寺所开仪注有臣等导  上至内壝左门太常卿跪迎之后同导上至午陛之文夫午陛者中陛也臣等始觉与前所进仪注西陛下之仪稍异因互相参考  上从西陛升  圜丘者尊
　　天也又  太祖高皇帝配位在敬  祖也旧仪所载未必无谓既而思之东西二陛钦命分献官从此升降  皇上宜从正南而南面仅只一陛不得如  太庙中从左陛上则  皇上恭视圜丘似以太常寺仪注直从午陛升东陛下为是昭有辨也盖臣等既至  郊坛审视酌量不敢不明白具请伏惟  圣明裁定  上命著查明万历三年会典开载仪注行
　　○兵部右侍郎刘曰梧引疾乞休不允
　　○南京兵部右侍郎沈儆炌三载考绩以抚滇有功升南京工部尚书炤旧管事
　　○乙未  上视朝
　　○大学士叶向高等奏以  皇子诞生颁行恩诏令臣等议拟进呈臣等谨将六部各衙门送至诏条斟酌删润仍仰遵  圣谕毋得滥及其非各衙门所开者必不敢增其各衙门所开而有泛滥难行者量为除去要于宽严适中无虚德意亦无开幸门统候  圣明裁定至于勋戚诸臣从来诏条所无及特恩出自皇上者臣等不敢擅拟惟是近岁降谪翰林科道各官如文震孟郑鄤毛士龙侯震旸熊德阳贾继春江秉谦等七人或怀芹曝之忠不识忌讳或轸封疆之虑间有条陈或被讎口之妆诬舆情称枉或出一时之诖误悔念旋萌此皆  皇上所作养拔擢之忠良足以光廷对重词林而毋恭言路者今普天率土已无不沾濡休泽而此数臣独沉伏沦踬不得蒙旷荡之恩此中外所共叹息而臣等亦悚然不能自安也昔周诗之称文王曰文王孙子本支百世即继之曰济济多士文王以宁盖帝王御宇必子孙蕃衍而后祚胤可以日昌亦必贤士众多而后子孙有所恃赖我  皇上春秋鼎盛将来  圣子神孙百千万亿未有纪极若贤才之生只有此数长养甚难摧折甚易臣等之为诸臣请者非私诸臣乃所以为国家计也得旨文震孟等逞臆妄言遽难宽释诏款报闻
　　○加荫原任大学士余有丁孙维训入监读书以纂修年久念系  皇祖旧辅从不为例
　　○福建道御史周宗建疏陈铨政一用人之途宜辟得百众人不若得一贤士拔一平进之贤不若拔一久郁之贤彼有事起一人之构者当就一事而白其端委误出一时之偶者尤当就一事以雪其生平疏幽抑以鬯太和此今日新铨秉政之第一义也一用人之路宜清今用人者首重起废一途顾起废者拔之久锢势难拘以常资而考其生平应稍为分别同一争国本而或杖或夺或留中宜分同一争矿税而或逮或谪宜分同一争国是而或抑或伸宜分此尤今日士风臣节一大关键也一用人之权宜专冢臣者长六卿而为之表者也国有保衡百工莫不望而起惮假令问升除之目必兴觖望之嗟古大臣正色立朝启事入而人且莫知其由除书出而下且无从措手风轨未遥可师可法此尤今日澄清世道一本领也一用人之法宜一自昔唐虞尚严考绩之期岂当今日可行越格之事宜于内外各官各定其应转之格预列其资俸之序勒成一书合于格者就其官俸之上下以为迁转之低昂而不及格者即贤者弗溷功令一定悬诸日月即有躁进者自安心于资序之尚浅而无营即有孤孑者各昂首于程期之相遇以自慰此尤今日疏通内外一大补救也得旨用人自当公严以后有钻求的著参来处治
　　○顺天巡抚岳和声奏臣受事入阅月所为拮据边防课兵核饷者不过就见在之兵酌量调发移腹里于冲边撤无用为有备无创募也就见在之饷汰冗员于戎幕核虚伍于尺籍无滥增也今议将原防昌平调防深河兵饷原防巩华城改建芦峰口威武营兵饷俱发永平饷司原防黄花镇及通湾浙兵留防遵化者与原防昌平调防蓟州者俱发蓟州饷司原防黄花镇调防石匣兵饷发密云饷司将以前应得月饷俱听各道严查虚冒即行支领其顺义官兵二千八员名分隶二总兵并所汰各兵虚冒额粮听二总兵各行募补者俱分发蓟密两饷司以后按月造支如有逃冒及不行简练空糜额饷者分别轻重一切以白简从其后所有营房盔甲器械车马旗帜响器各项动支永平库贮视师银两事完造册奏缴部覆如所请
　　○御史刘惟忠等公＜锍-釒＞言门军数百窘辱御史赵延庆抄掳一空此等犯上作乱岂真游手乞食之辈盖大奸巨恶阴有依凭明有嗾使万一元恶未擒止取二三无赖塞责致使营军边军狃为固然其又可诛焉  上命该部作速查处
　　○南京兵部等衙门尚书等官陈道亨等题比岁山东妖贼薄彭城南都大震稍稍征缮敝赋而江南北之奸徒毕会冶城于是陈鼎相遂以其女许婚齐庶人睿爁而鼎相自负知兵法候星气日夜聚江南北盗贼及有罪亡者治器械积金钱妄作奸言推戴睿爁以其为齐王苗裔足以耸动天下又以其身长七尺腰大五尺轻财博塞可以树众藏活死士胡五郎陆明宇号为飞将武举汤之辂故哨官胡祯等为羽翼推步星历见六七月间火星贯斗魁五十日不退舍邪谋益急颇部署兵所从入睨视南都幸鼎相与其母叔兄弟发其谋先行就系胡祯等乃密遣胡五买兵器于南都睿爁阴为递送聚党太湖谋劫狱篡取鼎相行有定日会大索之信至踰日擒于江浒入城之时罢肆聚观宗人庆栋等率其宗属二百余人佥名署押声言其恶然以臣等视之固一騃竖子也徒以血肉之昂藏托在属籍为数妄男子所荧惑一至于此随下郡县杂治事验颇明白而两郡所摉书节印图与盗贼所赂遗衣带亦颇有状臣等安敢不暴章其罪使天下明知臣子之道毋敢复为邪僻背叛之意然事案尚在两郡未经会问收缚连逮未齐除一面行各郡县应迹捕者迹捕应角□羊散者角□羊散应安辑者安辑今止据见在情形及各犯供词据实报闻得旨下法司看议刑部等衙门尚书等官孙玮等覆言陈鼎相等簧鼓妖言群聚不逞推狂宗以树帜钩亡命而横行幸天厌其恶自投网罗么＜麻骨＞余党遂角□羊散而不敢聚不一重创之以警醒域中何以令荧惑男子晓然于祸福之机顺逆之数哉但此事之初发难也睿爁鼎相实为戎首一二无知宵小蚁附焉歼厥渠魁正两观之诛宥彼胁从角□羊三面之网庶乱萌既戢而反侧亦安得旨是仍著勒限作速具奏毋致稽延
　　○南京广东道御史王允成＜锍-釒＞陈留都要务一土风不可不正言士子把持丞尉鱼肉细民服饰奇异廉耻道丧宜申饬提学官严降黜之条重德行之选一宗法不可不立言齐庶虽有宗长未得皆贤以致倡乱窝盗致睿爁且以无将告变应如题准新例径同庶民犯科者刑罚一体一民心不可不戢何伟然树万人一心之旗于杭郡曾雩结千人之会于维杨张元建谋逆于姑苏叶朗生思逞于槜李总法轻而众为政故也宜严行保甲之法专责五城御史有大奸大恶虽公侯驸马之家径行锁拏一城守不可不严言守城官军多雇倩市丐如铜贼一事入禁门踰禁城从无一人盘诘至纵火而烧大内之宫宜申饬营官常川分闸而巡视之一钱法不可不变言铜铅来自滇蜀烽火道梗铜价涌贵宜仿国初故事尽籍天下铜山设局责之藩司一式冶铸使罄地之产悉归国计而又严私铸之律悬告赏之条一武备不可不修宜专其责于兵备道臣兵备得人武备不严而振矣得旨这条奏留都要务有可择行的该部即与议覆
　　○兵部尚书赵彦题我国家设立九边星罗棋布皆与夷虏比邻经营制度纤悉具备有一边之兵将自足供一边之战守有一边之储糈自足饱一边之士马有一边之材官自足振一边之威武蓄之未两之先色色具足不扰而亦不乱用之临敌之际人人效力有勇而亦有谋未闻无事则冒军冒饷而上不问有事则缺兵缺马而功不成失事则互相欺蔽而法不行如今日流弊之甚者也远者无论如  世宗朝内顺外威称綦隆之盛治矣时吉囊雄据于河套俺答枭张于云中青把都虎视于上谷土蛮云扰于辽东亦未免年年征战在在堤防而边臣各以本镇之物力固本镇之封疆何常言兵单而轻言调募何常言饷薄而妄意加添即庚戌之虏直薄都城时亦岌岌殆矣各镇皆勇于赴义人心亦安如泰山并不闻有奔溃逃散之形者何也由我  世宗肃皇帝赏罚严明纪纲振肃有罪者虽尊显不少假借有功者虽卑微必加褒奖综核密而欺隐者不能避其情功令悬而偾事者无所逃其罪讵意承平日久法令尽弛惯战宿将久已消亡纨裤余息未履艰险至债帅之声色货利世所罕闻服食器用拟于王者武弁之豪奢纵欲至今日无以加矣彼不管土地不理民人累累长物何所从来止闻粮饷之侵克也军丁之虚冒也马匹之消耗也武弁之剥削无忌亦至今日无以加矣臣等请不厌烦琐为我  皇上一一陈之以图振作可乎边军月粮多则七钱次则六钱五钱至凉薄也召补之初以贿而进将官有例中军千把有例至椽房头役亦有例率三五钱一二两以为常又全扣粮银一两月以为公用计一军之收伍已缺半年之口食矣至每月放粮之时纸劄使换有扣四时节寿有扣馈送庆贺有扣抚夷犒赏有扣又散帽袜散弓箭散粮食散柴草各有扣皆加倍而取盈焉计一军应领一两者得七八钱即喜其多再扣而至五钱六钱亦敢怒而不敢言也又有占役之弊夫役使诚不可少自有定额足矣今占役之数常多强半挑绣打造匠役有占打牲采草农圃有占内丁火头役使有占牢伴门厨帮粮有占甚至盖造房屋修理花园动以数百名计废闲将领家仆口粮亦以数十名计无一而非占军之粮藉军之力也又有空粮之弊藉口休息轮流放班每月全扣粮银五七钱者有营充牢役仍作生理每月纳班银三四钱者有空粮数十名前月在一哨后月移一哨两相躲闪莫可稽考者有空粮一二百或三四百止寄诡名全不召补按月支粮充囊者又有占马之弊将官常以款叚换上驷内丁多因抢马累贫军长差短差率有折乾驮柴驮草不惮跋涉至占养小马多则二三百匹少则百十匹即中军千把亦各占十余匹七八匹皆全扣草料入已将马匹付之旷野而刍牧无人随即倒失者又甚之空马虚名一如空军月粮公然入已无所忌惮者至于买补之弊尤属厉阶每马一匹官价十二两而所买者皆将市易之达马也多索高价又出使换竟陪垫几一半矣是以贫军马倒率出涓滴私补将官又索银一二两老骡充数率不问矣是营马之虚冒视之营军殆有甚焉今合九边而论之军马实在之数多则七八分次则五六分其余皆冒粮之虚数也即实在七八分又多老弱占役之似人总计堪用之战兵不过三分上下已耳遇查点则那东补西弥缝最巧遇调遣则长雇短觅冒滥更多非无挺然特立者众所共嫉嗤为怪物祗见矜夸饰诈者人所共称是以虎视鹰扬之雄悉化而为蝇营狐媚之态而将材之销铄亦至今日极矣夫捍卫边疆惟兵马训练兵马惟将领今将领贪肆成风而兵马虚耗太甚又兼之月粮常多拖欠差役苦累不均故壮勇好汉别图生计而应募著伍者非老弱充数之辈即游手好间之徒一闻征剿即脱逃稍不顺意即鼓噪而军法之废弛亦至今日极矣嗟乎陋规已久孰不能知之清革当早又孰不能言之卒未有实力行者或谓极重难返势不可为已然为之有枢焉治人是已有机焉治法是已何谓治人臣部与督抚镇道是已臣部职司调度又职在用将督抚身在地方封疆之利害筹之必审矣将品之贤不肖鉴之必精矣惟臣部有行督抚必应督抚有咨臣部必从可否商确不嫌于往覆谋断兼资务协乎至当共以国家起见不以畛域生嫌又臣部期与各督抚同心共济者也督抚而外有兵备道矣兵道而下又有监收府厅合于年终疏内与道府一体甄别有举有劾知所激劝蒙蔽之习可顿革也文臣而外最要者惟总兵矣总兵者三军之司命一镇之表率总兵而整饬营伍谁敢怠玩总兵而勤恤军士谁敢科求总兵而勇往直前谁敢退缩如榆林之道镇同心振刷军营改观两年来黠虏屈伏而烽燧不惊者非明效乎是臣等所谓治人也何谓治法精核将材充实兵马严禁剥削是已天下之事得人则兴匪人则废有一贤总兵则一镇之政举有一贤副参则一路之政举有一贤游守则一营之政举合行各督抚将所属大小将领随时考验据实评品以营伍之虚实定官评之殿最至于中操千把及世职武科中有奇才异能可备缓急者一如将领例续造册后臣部即凭册注以酌推用如是而内外一心实实力行何患无真才无廉将而任使之不效乎将领之乾没空粮空马也九边皆然点查则雇替即有人有马点过则散去仍无人无马即至察亦难尽革惟于简练之中遇清查之法明谕各营不追既往自今为始原额三千名者补足三千实数原额五七百者补足五七百实数小马空马亦然凡开操之日各炤哨炤队排立教场中道府点阅无差而后分队较艺仍令哨总管五百人者必熟识五百人面貌技艺百总管百人者必熟识百人面貌技艺队长管五十人者必熟识五十人面貌技艺如是而行之以实持之以恒如有冒粮五石以上者即揭报督抚提问追赃从重参究惩一警百而虚冒之弊庶可革乎然练之之法又非放炮呐喊仅循故事已也必步伐止齐不越尺寸而后为练蹈汤赴火不避艰险而后为练头目手足联为一体而后为练练既精矣兵可用矣必分布信地预图战守一遇有警某营守城池某营扼险要某营追剿某营埋伏不待调遣径自应援失期者有罚失事者有罚退缩逃走者有重罚每年终督抚与总兵各造一手揭报部凡有功罪即按籍以赏罚不致临敌开躲闪之路事后有推诿之艰庶军马皆得实用地方可保无虞乎至于占役剥削又武弁膏肓之证惟每营每路有总镇一坐月旗牌凡营路之一动一静无不熟闻而目击之者无不尽报于总镇者总镇肯以厘弊为己任凡营路之有冒粮占役科敛者小则径行提治大则开报督抚从重参问雷厉风行积蠹自清谁敢不革心而易面也然亦不易言矣人必先自治而后可以治人今总镇之与营路各有寄名之空粮有发赏之劣马又有节寿喜庆之馈献长夫长马之拆乾游客术士之作兴寺观僧道之布施陋规相沿视为固有必先除此数端而后源清流洁人心自肃所谓其身正不令而行者也合行各督抚每半年报部册揭并开总镇之能否清革以为殿最俾臣部有所凭据会兵科以酌议焉总之计安于封疆非苛责乎大将是臣等所为治法也得旨这条奏选任将领稽核兵马等事具见安攘猷略便行与督抚各官协同心力著实举行其册报题覆内外相应仍遵屡旨部科注销查参务振积玩毋事虚文
　　○湖广沅陵县清水坪民家悖牛生犊一身二头三尾又玩坪溪民家产一猪长嘴猪身人腿只眼旋毙抚按以闻
　　○总督四川等处兵部右侍郎朱燮元塘报七月十七日监纪李仙品刘可训等报官兵于龙场坝将崇明父子巢穴上下两街旧衙放火焚毁烧死男妇不知其数以致二酋栖止无定该镇随督参将林兆鼎等领兵至楠木坪白水尾等处斩获伪都司王么儿等三十六颗苗级四百五十七颗生擒伪都司陈清等四名口又遵义路副将秦衍祚等各率兵攻打茶园横山箐等处斩获奢寅伯父奢阿东蜡九父子三人大头目四名苗级三百八十四颗生擒伪总兵王朝臣夷苗七十九名口招降高寨大头目王廷彭家营头目赵汝安及苗夷四十余名口又绥阳路加衔都司傅元勋等攻打白荡毛台等处斩获黑苗大头目阿□犭臼廿□李狗儿苗级二十一颗又于杜包等处招降伪守备李廷相等苗夷五十余房所据各路擒斩招降贼势渐迫总兵李维新移住古蔺催兵逼进只俟银米稍凑即便过河下所司知之
　　○山东巡抚赵彦劾德州营参将栾维城登莱水营游击蔡同春各革任回卫
　　○丙申升游击将军张应辰巢丕昌赵世臣都司掌印周官都司佥书柴时秀为参将都司佥书潘惟忠为游击将军应辰通州中营丕昌蓟镇石塘岭时秀山东德州世臣广东雷廉官川贵西路惟忠固原东路
　　○丁酉升河南彰德府知府张梦鲸为本省按察司副使分巡河北
　　○浙江巡按傅宗龙劾原任浙西运粮把总今升山东都司佥书赵荣祖革任回卫
　　○戊戌以刑部尚书孙玮为吏部尚书管都察院左都御史事
　　○起礼部右侍郎张邦纪以原官管理军职贴黄
　　○礼科左给事中魏大中言今岁十一月朔日  皇上有事于  南郊计  皇天助顺万灵欢忭而臣以为近来四郊多垒法纪陵夷夹道填衢五方庞杂营军禁旅雇倩替身地广人稠易为奸薮其自正阳门以南与坛宫之侧宜令该城以保甲之法编为籍甲十家家几人冬至以前无寓人于其室一切旗尉色役护呵警跸之傍宜人悬一牌牌列某卫所某伍下某人而统之于其长长以勋臣画为信地俾司讥防乘与所临轻尘不耸千屯万骑肃然无哗盖悠悠旆旌徒御不惊车攻所以占大成也  上然之
　　○升兵部左侍郎张经世为户部尚书总督仓场巡抚天津副都御史李邦华为兵部右侍郎左佥都御史郑三俊为左副都御史
　　○河南道御史袁化中言保定抚臣张凤翔拏获妖贼于弘志招称滦州石佛口王好贤系闻香大教主门下有数十万徒弟原约燕赵秦晋齐鲁徐豫之党俱于八月望日同起不意山东偶以他事相激早举了我今闻师傅有难欲往救他等语凤翔审毕即密书二劄一投顺天抚臣李瑾一投按臣倪应眷二臣得劄即密行一票于永平道岳和声此时和声见票之后亲为掩捕贼首除而永蓟可无事矣何和声视好贤之富为奇货差人唤好贤至檐下曰汝今有人妄报你是妖党奈何机本至密而先洩何为乎虎已入槛且使之归而治装至次日方差千总孙继先领家丁四名拘之继先至其家受五百金而回竟置不问至好贤捆载率家丁杀人而去人谓继先当重处和声犹曰妖贼既去地方无扰还当算继先之功噫和声以受贿放贼为功则景武之削平邹滕之殄灭得无嗤以为罪乎此无他利昏之也得旨巡抚封疆重任不得以一事追求王好贤还著严缉务获
　　○平辽总兵毛文龙塘报董骨寨大捷斩级二百三十有奇生擒四人获马九十四匹器械二百三十件所司勘实  上嘉其功降敕奖励赐以金蟒仍发帑金三万两充赏功等费其粮饷令户部议处
　　○大学士叶向高等为毛文龙请发帑金  上命该部将各官捐助银凑发数万以济急需
　　○己亥  上视朝
　　○宣延绥宁夏甘肃三镇捷祭告
　　郊  庙遣侯吴汝胤伯陈伟驸马万炜各行礼
　　○升山东道御史刘惟忠为太仆寺少卿福建道御史彭际遇为大理寺右寺丞
　　○庚子兵部右侍郎刘曰梧以病去先是给事中蒲秉权劾曰梧升任踰年束装无日曰梧＜锍-釒＞辩到任原未愆期秉权再＜锍-釒＞诋之曰梧求去疏凡五上乃允仍给与应得诰命
　　○差南京户部广东司员外田敦俭管应天四卫仓山西司主事陈钟衡管杨州钞关
　　○辛丑升太仆寺少卿侯执蒲为太常寺卿光禄寺少卿彭端吾大理寺左寺丞杨鹤文选司郎中李达节为太常寺少卿尚宝司少卿钱春为太仆寺少卿
　　○壬寅  上升殿以皇子诞生诏告天下奉  天承运  皇帝诏曰朕惟自古帝王缵图绵历率隆胤祚以重宗祧朕以眇躬绍承洪绪夙夜祗念皇祖  皇考储祉垂庥诒孙翼子所望早昌嗣续以慰  在天之灵盖三年于兹乃荷  皇穹眷佑  九庙居歆以今年十月二十二日皇子诞生系  皇贵妃范氏出嘉庆积于邦家欢悰洽乎亿兆肆颁渥泽覃被多方所有恩条开列于后一自天启三年闰十月十六日昧爽以前官吏军民人等有犯除谋反叛逆失机子孙谋杀祖父母父母妻妾杀夫奴婢杀家长杀一家非死罪三人采生折割人谋杀故杀蛊毒魇魅毒药杀人强盗妖言奸党假印假官人命十恶至死罪及永远充军不赦并终身军有事干封疆违禁通夷诈为诸衙门文书诓骗财物亦不赦外其余已未发觉已未结正罪无大小成赦除之一宗室一应名封合例者速与保奏不合例者量准名粮及旌善蠲罪俱如登极前诏例行其长史司及守备衙门各奸棍人等该管官务严加禁戢无令勒掯使各沾恩以彰亲亲之仁一管理择贤视论亲论爵论齿尤足风励其间奉法无害者仍旧管理勿得纷更一宗生应举勿拘定数其场中试卷须与民生一样糊名易书毋另编宗号登名之日即止其宗禄以后选除勿限外任使天潢有志者咸知奋励一宗室犯罪发高墙庶人已故所遗子孙妻妾无依者抚按衙门查明原犯情由开具奏请释放一各王府分封日久宗支日繁禄米岁增民间地亩所出有限兼以有司怠于催徵地方时遇荒歉以致常禄拖欠养赡不周深为可悯诏书到日抚按官各将境内宗禄及坐派民粮额数通融计算严行设法徵给如有不敷仍酌议褒益通变事宜奏闻朝廷区处毋使贫难失所有孤亲亲之意一驸马都尉子孙系世庙以后公主亲出者荫一人入监读书一勋臣袭封见爵者俱给与应得诰命未领者准补给其五府及宗人戎政掌印官兵部查有勤劳年深者酌量题给肩舆一公侯驸马伯并内外文武官员旗士人等见有因事革去罚住禄米俸粮者准炤旧开支一年来贪兢成风升迁太骤请托营求恬不知怪及至有事相率推避无人向前朝纲政体凌夷已极该部遇有此等痛加裁抑科道官不时纠奏其有真恬真清者访实即行拔擢优异以挽颓风一两京三品以上文官例该荫子未及三年考满者俱准荫一子入监读书其先准考荫者不准一两京文官一品至九品未及三年考满者并在外方面五品以上有司四品以上各历俸二年府佐州县正官历俸二年有正荐者俱与应得诰敕其曾经到任违限者查明不准庶吉士守部进士俱候授官补给一两京文武官署职试职及试御史俱准实授一降谪各官果系忠猷谠论有裨时政公论共推者该部具奏召用其各衙门官有横被诬害曾经部院荐举众口称冤者并与昭雪叙用但不得徇情滥及一应为民者俱冠带闲住冠带闲住者与致仕一两京各衙门历事监生及承差各免历事二个月办事官一个月办事吏二个月当该吏四个月礼部铸印局儒士食粮候粮及纳银冠带见在历事者各免三个月一自东西交讧徵兵措饷民困已久一应钱粮浙江等十三省并南直隶除万历四十三年以前北直隶保河真顺广大六府除万历四十四年以前顺天永平二府除万历四十七年以前各经诏旨蠲免外今将浙江等十三省并南直隶万历四十四年分北直隶保河真顺广大六府万历四十五年分顺永二府万历四十八年分各未完税粮马草农桑人丁丝绢布疋棉花绒户口盐钞民屯牧地草场庄田子粒租银芦课灶课富户历日防夫水夫民壮弓兵机兵课程门摊商税鱼课枣株钞贯果品等项不分起运存留除已徵在官者炤旧起角□羊外查系小民拖欠者尽行蠲免以苏民困其加派新饷稍俟事宁即尽行停止吾民当体朝廷不得已之意黾勉急公期享太平之福一万历四十二年以前各省直金花银两查系小民拖欠年远难完者准与全免淮凤等处拖欠改折漕粮万历四十五年已前带徵者准免一半一侵欺还官银两虽情重数多例不应免或系万历三十年以前事犯正犯已经监故正法家属拘禁年久产尽者及各项追赃人犯有系查盘坐侵访察坐入风闻参论原无证据或正犯已监故并家属累及亲族者户部法司备细查明分别年月久近赃数多寡将应免应释人犯开具奏请定夺一万历四十八年已前沿边沿海仓场官攒商人守支粮料草束五年之外查盘浥烂亏折不系正数者不分正犯家属军罪以上开具奏请徒罪以下俱准免追释放一浙江等处总运粮官员有因漂流挂欠监追五年之上产尽或身故者子孙准其袭替炤例扣俸还官如系侵盗正犯奏请定夺其违限诖误及中都等处违误领班各题参住降俸级立功者准与查役宥免一天下盐运司盐课司提举司万历四十五年已前额课拖欠并存积年久风雨消折巡盐御史勘实尽行蠲免如数内已经开中商人赴场听支者准与办课嬴余场分自行买补量于割没盐斤数内扣除一天下司府州县税课抽分衙门旧有定额近年各路关津货物经由处所擅立牙行抽税网利病民诏书到日抚按司道官查系额外私设者尽行裁革违者两京科道官访实参奏一万历四十七年以前各处府州县官各卫所掌印管屯官催徵民屯钱粮完不及数住俸者俱准开复补支降俸降级并立功调卫者抚按官通查原欠分数奏请定夺其有司积榖不及分数住俸者俱准开复补支降俸者复俸不准补支其以掜报虚数在任参降者不准开复去任后参降者准开复一各处部角□羊赃罚银两节年已有定额近日加增数多致问刑官故入人罪横肆科罚刑狱枉滥伤和召灾自天启四年为始各抚按官赃罚俱炤旧数角□羊部济边司道有司敢有故入滥科等弊抚按官不时参奏处治一太医院内殿供事有劳官士量加职级见在供事冠带医士准炤监儒事例免役四个月内殿供事者加免二个月其候缺吏目曾经考试支俸者准令预授止许支俸不支柴薪亦不得扣满原系预授三年以上准令实授遇有本科员缺仍炤原题挨次铨补不得浮于额外四夷馆译字生会同馆通事官亦优免四个月一湖广四川广西等处宣慰等司土舍应纳银袭替日久不能完纳者炤万历九年兵部题准云贵事例免其纳银径令冠带管事以后土官袭替俱令炤旧赴京或地方有事及贫寒不能赴京者具告该管抚按衙门查明代奏就彼袭替一沿边沿海紧要多事重镇委用各营名色千把总无实职者若系旗舍或系三科武举果谋勇过人效有劳绩听总督抚按官指实奏荐量授署所镇抚俟后更有劳绩方准与实职官一体推用其军民纳授服色者原不在听用之例不许乘机溷冒一凡应袭武职比试违限应该住俸者免其住俸比试不中应给半俸者准支全俸俟二年后起送再比总小旗因误并枪革役者该卫所查无别碍不论年月久近许令起送补并还役一侍卫东宫管领指挥等官量加职衔其带刀控马舍人并随侍大汉将军二十八名俱令冠带一军职万历三十三年以前为事降调两广等处烟瘴卫所病故不分已未到卫子孙为因路远不能赴所调卫分起文承袭者许令原卫起送承袭带俸差操其终身军已经开伍回卫年六十以上者比炤为民事例子孙准其承袭其为事降级年六十以上有子孙赴部替职者准复祖职未及六十者止许暂替所降职事为事立功者许令复职差操与支半俸扣至限满全支有限未满病故者子孙袭替免其减俸一两京京卫指挥千百户等官系祖职功升署试职级者准实授衔仍支原俸其例应请续黄诰者与京营实授各官一体题给一大汉将军侍卫二年以上者给与冠带已冠带又历四年以上授试百户年及五十侍卫二十年以上者不拘在役退闲俱与冠带荣身其退役将军儿男见在守候大选袭替者免其守候查炤其父历役年月久近准与袭替旗尉力士若年分未及与例未合者不许冒滥袭替一武官五品以上致仕年六十以上者各进本品实授勋阶一等为民者与冠带闲住闲住者与致仕若父系武职子孙文职见任其父应受子封而职高于子者虽系署职亦进本品实授勋阶一等一东宫直宿巡缉旗尉量炤舍人例给以冠带如原系后七所者量改前五所通事舍人升一级一各卫所指挥千百户镇抚等官侍直多年有试署职衔者准实授支俸一锦衣卫堂上掌印佥书及南北镇抚司掌印佥书理刑官扈从直宿推鞫勤劳及奉敕统领各兵能训练节省著有实绩者量加职级给与新衔勋阶撰文诰命一畿内各府州县节年寄养马匹有瘦弱不堪者负累小民餧养诏书到日各掌印官即便核实呈报该司炤依时估变价角□羊寺贮库其节年倒死马匹勘无作践情弊准免陪补一京营并在外各营骑操及苑仆孳牧马匹倒失被盗应追买补桩脏等银除已徵在官截数起角□羊外其万历四十年八月以前未完者俱准蠲免一各边将领平昔谋勇出众累立战功偶因失事及诖误革职闲住立功充军等项年力未哀尚堪任使者诏书到日限三个月以里抚按官查访的实疏名奏闻一内外各衙门见监死罪重囚有情可矜疑及人命在辜限外者覆审是实俱免死发边外充军其人命无尸可验强盗赃仗不明人犯无证原问衙门未成狱者即比炤热审例清查释放一犯罪存留养亲备载名例凡军民罪囚有祖父母父母年八十以上老疾家无以次人丁者犯该死罪除极恶重情常赦所不原外若误杀戏杀诬告人累死随行亲属等项开具所犯情由奏请定夺一犯徒流并编发口外为民及迁徙安置已到配所者除谋叛家属不赦外其余悉准放回原卫原籍宁家随住一在京在外原系还官钱粮监守侵盗者俱炤旧监追如正犯已经监故正法拘禁家属年久产尽者奏请定夺其入官赃百两以上给主赃五十两以上监追年久身故及不足前数监追一年之外勘无家产悉与宥免一职官犯赃除粮饷帑藏不赦外其赃私暧昧未经质审并无实赃者准奏请开豁一铺窰夫匠车户人等拖欠钱粮果系家产尽绝身已物故累及子孙者自万历四十年已前悉与赦免其有做过工程上过物料已经实收到部后因赃欠者原与拖欠预支殊料查果年远人亡产绝者俱与豁免一浙直木商旧欠监追年久正身物故家产罄尽累及亲属代陪者许各该抚按官勘明具奏除豁一浙江福建苏松常镇徽宁扬州广德等府州县自万历四十年已前拖欠岁造叚疋除已徵收在官及起运在途者炤旧角□羊纳外其余查系小民拖欠尽数蠲免一柴炭铺商独称苦累一经佥派破家荡产已题准四年一编今准减一年以三年更换一前此登极覃恩陈乞冒滥合行一概停止今次诏书俱于颁行日止以后迁除推起各官及事在诏后者俱不许援引应当遵行而有司官阻挠寝格者俱以违制论于戏震得男而应索遹开长发之祥巽申命以＜锍-釒＞恩用佐维新之政布告中外咸使闻知
　　○癸卯直隶顺德府内丘县梁原店地方有逃来西兵五十余人乘夜劫掠各店随至沙河县截劫狭西角□羊银二十余鞘与官兵转斗千里走武安踰辽州经交州渡文水望榆林而去巡抚张凤翔以闻敕行山狭督抚巡按官行所属协捕其经过地方疏玩各官分别罚治拏贼获日方准开复
　　○甲辰工科给事中杨所修疏陈三事一河工  祖陵之卫宜周也曹县东平等处水归故道而青田灵璧一带尚若汪洋吕梁洪夙号巨浸今竟淤浅可渡水从旁溢逆折而南踰缕堤遥堤且逼近集石堤矣此堤近障  祖陵诚不可尺寸踰及今水涸宜严谕治河诸臣审度料理以宽根本之虑一海上接应之议宜急也东方自逆奴狂逞以来惟一毛文龙孤撑海上日从奴酋肘腋间撩动而牵制之然关与海宜两相炤应在关以渐图进复为得策而不专恃海复一城则保聚训练以实一城复一堡则保聚训练以实一堡在海以时觇动静为得策而遥应乎关奴未出老寨则不时攻掠以阻其来奴离穴窥关则乘机捣袭以断其后一仕路澄清之要宜审也今京堂过滥卿寺之署几无坐处每出一缺争以攘臂为捷足当事者复因其巧拙而迟速之自今以后或诸人自裁或被人指摘俱敕该部酌议去留他如司道正若少缺岂宜令家食者久占实衔又岂宜使纷调者官同传舍此今日铨政大端也疏下该部
　　○顺天巡抚岳和声甄别主客将领参石塘参将王嘉言遵化右营都司周梦麟各革任回卫
　　○登莱巡抚袁可立议裁革登州水营游击一员现任游击刘宣化另行推用
　　○乙巳  上视朝
　　○礼科给事中郭兴言＜锍-釒＞言吏治之坏由劝惩之不明贪饕之辈至赃私累万而处止降调其有孤高介特耻效营求而忌者反以为矫激排挤中伤如礼部主事程国祥两令岩城家徒四壁而凶人视为当门之兰如兵部主事刘永基两任县令无苞苴无锾赎乃竟不得行取而处以兵曹如广东罗定道副使张大猷昔在户曹榷关浒墅清标一尘不染事竣之日节省七千余金发苏州等府置买学田赈济贫生而沉滞蛮烟瘴雨之地臣因是而更有慨于用人之失平也以正学粹品之冯从吾清风高节之卞承宪而不用察典久弃之蔡献臣而未加斥逐骗饷误国之何楝如而未正刑章是恶足以清仕路而伸激劝哉章下所司
　　○丙午录四川死难总兵杨愈懋长男祚隆袭升潼关卫指挥佥事次男祚盛本卫千户俱世袭
　　○戊申延宁套虏都督同知卜失兔阿不害等进贡马匹宣大督臣代进赏赉如例
　　○遣翰林院编修等官侯恪等布告  皇子诞生于各王府遣尚宝司少卿等官陈一元等颁诏各省直开读
　　○卤簿大驾造成銮驾库安设遣内监官致祭行礼
　　○以毛文龙言建龙王庙于鹿岛敕封显应龙王之神庙称灵佑
　　○户科给事中孙绍统疏言铨政日颓宜一准之  祖制以京堂言之如太常太仆大理光禄尚宝等衙门  太祖定制南北各正卿一员各少卿与丞或二员或三员总计不过三十员耳自起废之途开漫不分别一概添注以至大贤起老庸者附于废亦起大奸大贪一察再察者亦起有一衙门而多至二三十员总计一百三四十员至令循阶而陟者无可置之地而京堂之制失以部属言之六部皆有员额职掌亦自□轻  穆宗朝题准户刑工三部司属无故不得轻调若在职勤慎公论已孚者与吏礼兵三部一体序迁部分何常限人不谓厌薄于此觊觎于彼徒见今日迁而明日调前为引手后接衣钵甚至贿赂章而顶首行而部官之制失以台省言之
　　祖制三年一取二年一取俱以见缺取用名曰急缺风宪故朝拜官而夕奏＜锍-釒＞官与人交相为重今需次候缺多至二年少亦年余致以朝廷耳目之近臣比于仓巡之下吏甚至弭盗小事而侈言军功腹里善地而托言边俸于事不祥于名不顺而行取之制失以抚臣言之国家简畀而节钺授之者资弹压也近束欲疏京堂先速巡抚专制之席未暖而推报已至保厘之功方新而旌旄又移  神宗朝令各处巡抚官历任年久方许推升者何居而抚臣之制失以司道言之升转太易未几而移臬司未几而移藩司近且人人热心京卿矣祗知速化不管绩成不知  世宗朝准佥事递升副使按察使参议递升参政布政使不必骤更数易者何居而司道之制失以府州县言之
　　神宗初年题准守令大约以两考为主知府历俸六年上下乃得升迁近来知府有六年始升者乎至于州县有才一履任而辄思美调有地方疲敝而日营改迁甚有三年之内一官两调有部既调抚按又留既去复来如同儿戏而郡邑之制失然则回既倒之澜昭率由之规端有望之掌邦治者京堂必严冒滥挂名弹章者断宜听其自决衰惫请告者速当予以投闲至于滥举市恩该部须有分别勿概从启事而后若卿若丞渐就清楚也同一部分同一竭职刑何以调户工户工又何以调礼兵积渐而往是刑部专以储不肖也自今以后户刑工贤者当与礼兵部同议优升并得同调吏曹而吏曹司官必自堂官秉公持衡力革顶首陋习非其人不得滥荐勿致每一缺出纷纷逐鹿举国若狂而后部属各殚心奉职也行取除俸深推官知县中书行人当炤吏部职掌题考外如军功边俸名色姑且少缓取有常期考有定日官有定员庶贤者不失自处之道而后言路各矢心靖献也抚臣保障功高备寇情久独不可加衔久任乎近且有巡抚不由廷推而径从部覆者此又何可长乎两司道臣分猷共事若监军督粮驿传守巡等职各有责成未有不论考绩而数数转者如近例督学官岁试科试俱竣然后得升独不可为监司之通例乎知府有师帅之责升期当与州县同须考满之后方推至州县调法断勿复仍果铅刀弗割祗许改用虽游刃有余不许调繁此不当为一定功令乎而后外官各修实职地方始收实效也凡臣所言皆以砭吏治平政体也倘有沿袭陋规仍前不公不法容臣等指实参奏庶积弊顿厘而新猷丕振吏治幸甚诏下所司
　　○工科给事中方有度＜锍-釒＞言今日生财之孔已尽惟有节之一途而言节又非如捐俸若干裁粮若干摉括若干汰工食若干便可云节也言节必自宫闱始今宫闱之年例日取其盈海宇之物力日受其缩是海宇为困苦之天下而宫闱为太平之天下夫  陛下圣主也如慧妃冠册之内办顺妃之祔葬外家之茔银节损一念已昭然见于天下矣尤望益弘俭德扩而充之于百姓大约以宫中额内之节损稍补百姓额外之徵输德甚大也至于毛帅驻师海外多方扰奴不但可掣奴酋之肘亦且可击朝鲜之心今赐敕奖赏发帑金三万且允阁臣之请命该部摉括捐俸等项数万同角□羊尤愿诸臣各捐私意同急公家立发军需速济海外又言臣令长洲有赠光禄卿任环者  世庙倭乱备兵苏松有保障大功尚未易名得恤亟当下部议举已故户部尚书殷正茂平定两粤而葬祭未请宜加优恤并当议谥原任山东参政梅守相开泇河三百里国家明享其利而终弃其人徐州知州汪心渊值妖贼渡河有保障江淮之绩毫未叙录得旨国用匮乏内庭凡事从简各衙门奉旨节省岂止冠册等事外廷多不及知不得猜忖陈奏海外接济事已有旨
　　○兵部覆皇亲范江恤典  上谓皇贵妃诞育元子范江恤典不得与郑福同例著加优厚给与
　　○庚戌升右春坊右谕德钱龙锡右庶子兼侍读学士掌南京翰林院印信
　　○升狭西三边总督李起元为南京户部尚书太常寺少卿杨涟为左佥都御史大理寺右少卿翟凤翀为右副都御史巡抚山东
　　○升礼科右给事中甄淑为吏科左给事中起原任兵科右给事中张其庭为户科右给事中升吏科给事中章允儒为工科右给事中
　　○辛亥吏部尚书赵南星疏奏今条陈铨政者大都皆言干进之害欲奖恬而抑竞然其良心为富贵所汨没者皆以干进为当然若臣先无良心干之则力为推毂不干则任其淹滞谁奖而谁抑之今小民皆在水火之中而居官者皆欲得京堂荐贤者皆欲其为京堂甫为京堂即欲为巡抚甫为巡抚即欲为卿贰若绝无救民之意者夫可以救民者莫过于巡抚而此官甚不易作必德望威棱能使贪污角□羊绶而后可其次则知府最急知府贤则县官不敢害民二者官有大小皆宜选择破格而用之久任而优擢之者也近闻多从人讨而得之何怪乎谒选者以讨缺为常也天下之最可患者莫甚于民之作乱而夷狄次之民之将乱必聚徒成党由三五而十百而千万夜聚晓散非一日也邻里必知之衙役必知之而有司不知与聋瞽何异及其乱也乃闻之上官为之兴兵动众以屠戮之既平而论功升赏守土者为最孔子曰虎兕出于押是谁之过与今出柙无过以与众逐之为功则孔子之论刻矣谓宜有司以民乱闻者新任则追论前官任及一年者则令之戴罪捕贼庶能防乱于未作乎然莫急于惩贪今有司之贪固已成风矣而长安中交际盛行何从而来安得不贪贪则多酷既朘其脂膏又加之毒痛民安得不乱如是而但论罢之如行商而得素封有歌舞而归耳以后秽迹昭彰者抚按先行究问确实而后具奏追赃以抵兵饷而减加派如有听嘱受贿曲为庇护者容臣参奏重处庶贪风渐革而乱萌可消臣既以自责矣司官臣所与共用人者也臣欲遇各省直司官之缺发单于其省直之卿寺科道及吏科河南道掌印官命举其才品堪任者数员请旨点用务极一时之选至于掣签之法上古以至我朝所未有自万历间始用之以示公其初即不能行遂有造签之法讨缺者无不如意似宜变之以复  祖宗之旧臣必不敢徇私司官无不相信即有徇私者亦以不能率属治臣之罪得旨国制升迁皆须积俸今一岁数迁犹干进不已有司官赃私狼藉形于弹章率从轻处法纪何在这所奏惩贪抑竞并久任巡抚等项深切铨政俱依议行卿老成清正还一意王持督率各属务挽积弊称朕委任至意
　　○御史杨建烈疏参顺天巡抚岳和声一白马关失事虏拥入内地七十里蹂躏殆不忍言一荐将材高应魁等二十余人半系富豪馈遗无算一受清客袁鏻贿竟题游击一举人吴振元未经部考径咨滦州知州令其凭城依社大招物议一用柯仲炯永平通判剥军殃民和声＜锍-釒＞辩甚晰因求罢上令供职如故
　　○叙畿辅平妖贼功保定巡抚张凤翔加兵部左侍郎荫一子锦衣卫百户世袭天津督饷户部左侍郎毕自严加右都御史兼户部左侍郎天津巡抚李邦华已经升任仍着加俸一级各赏银三十两彩叚二表里来斯行等各升级赏赉有差
　　○李邦华等各具＜锍-釒＞辞加恩不允时议天津二抚归并为一邦华升任诏以巡抚事务著督饷官兼管自严疏辞得旨兵饷允宜归并毕自严才足胜任不必辞
　　○癸丑湖广道御史吴之仁言年来以奴酋荐食之故关隘置兵增新饷四百余万民困极矣加以四方水旱频仍罕有乐岁富者以贫贫者以死其所以忍死而急公者则以  祖宗德泽犹在人心故虽当物力殚竭徵调驿骚犹能维系至今不至内溃然而其势已成其情愈迫矣迩者太仓告匮计臣仰屋计无复之而有逋负分数已明一＜锍-釒＞以知府徵角□羊不及额而径题革职者八人焉可谓法密凝脂令凛秋荼矣继此以往知府必日督责于知县以求及额知县必日敲朴于百姓以求及额即卖儿鬻女折肢毁体而有所不顾何者必不肯以己官为百姓徇也然则为百姓者难言之矣夫百姓之拖欠非其好也非由于田土之硗薄则升科太重也非由于水旱之频仍则虚粮之陪贝□皮也若以一切之法行之有逃亡与转死耳甚则有挺而走险耳夫至于挺而走险而祸可胜道哉若乃拖欠之地官视为畏途以后铨除惟有里足又无论矣是不惟民生病而吏治亦病不惟计部穷而铨部亦穷岂非一切之法阶之厉哉臣以为计部考成当定为三等以田之最腴则之最轻户口之最实者为上田之稍腴则之稍重户口之稍实者为中田之最瘠则之最重户口之最贫苦者为下而于上中下之间又以丰歉临时斟酌然上中下之等户部亦无从稽查亦惟取屡年完及几分者略约计之而大概见矣考成之法上者以完及十分中者九分下者八分为及额否则参罚随之若是则官府既不至以必难足之额下若小民小民亦不至以必难足之额上累官府同心竞劝以臻实效较之被虚名而受实害相去远矣若夫足饷之道又有可得而言之焉太公管子之富齐也无他谬巧亦不过九府盐筴之间操奇赢盖此两者于天地为自然之利于王者为山海之官酌盈济虚便可润泽丰美齐区区赐履束偏耳而尚以此雄诸侯成霸业况九州之广乃舍此别求足饷之道哉今夫铜产于蜀而荆州则商贩必经之路也计部宜专差一司官于荆州开局鼓铸买铜于蜀而商人贩铜者以五分或四分赴该司上纳炤时估领价其余给票听从货卖铜斤无官票者如私盐之律请著为令其铸本取之川湖京边折银或以九江钞课益之计铜价可省京师十分之七炭价工价可省京师十分之五子倍其母而一年可得数十万金之余矣锢钱角□羊京即顺搭湖广粮船或量与以值限以一年全角□羊一差完一差之事勿留未完以贻后差司官于此定优劣而优者破格超迁此其事甚简便官规其赢而于百姓无干涉焉或足饷之一策也其一在行盐之多百姓计口食盐其食官盐与食私盐无以异也其官盐从出之地亦无以异也惟官引行之少明以利权予私贩耳何也煎盐之灶既若于官贩不尽疏壅导滞不得不卖之私商食盐之地复若于官盐不多避贵趋贱又不得不买之私商势使之然也且今天下户口日繁食盐愈众自不得拘旧例行盐之数若于各运司行盐地方每年多行数单则灶户既无滞盐百姓亦食贱盐私商自无所买卖而侔其利老引＜锍-釒＞而新引增国家益岁入之课又不知几十万盖裕国而兼通商惠民计莫便焉此又或足饷之一策也得旨徵角□羊一节国课民生关系最重这本说的是其盐钱事宜该部一并酌议来说
　　○荫原任日讲官庄天合子以临中书舍人顺天府府君沈光祚子循入监读书
　　○加协理戎政左副都御史朱光祚为兵部尚书
　　○甲寅  上以大祀  圜丘告  太庙请  太祖高皇帝配还  御皇极殿誓戒文武群臣致斋三日
　　○遣公张惟贤恭代视牲驸马侯拱宸伯张庆臻尚书赵南星轮流看牲
　　○复除云南道御史魏光绪于福建道
　　○广西道御史宋师襄＜锍-釒＞纠熊尚文病魔缠绵周应秋生无劲骨袁可立无功加衔累被弹劾皆当去而不去须之彦夤缘转调为台臣贾继春所劾吕纯如倾害窦子偁致郁郁而死不当来而冒来得旨大臣去留悉听上裁言官论人当存大体不必连章搏击
　　○礼科给事中陈奇瑜疏陈边事言各边自抚院藩臬而外设各道以总理之又设管粮同知府判以分理之非独操其簿书之出入实稽其扣克之有无乃今军饷一到尽归武弁之手名目转多蹊径转出臣以为欲除扣克宜责成于道府凡遇钱粮到日先取册籍之名数而稽查之公同将官唱名给散至于小堡荒寨多设在巉山断岭之中查有附近州县檄令炤例颁放即有不肖之弁亦不敢向主计者开一扣除之口矣文臣各院入境出境有参又有报部之贤否大察之沙汰何独于武弁则不然每见各院纠＜锍-釒＞中即有赃迹狼狈者不过曰革任回卫而已甚至弹墨未乾荐章随至今年回卫明年起官彼亦何惮而不克扣之接踵乎臣以为欲养廉将先惩贪弁凡抚按纠弹俱炤文臣定例贪酷不谨永不叙用一有不简前途路断虽欲不恤军洁己亦不可得矣至于边才名色兵部滥咨各处抚院抚院念部咨体面咨行各道滥委操防反使汗马世胄入彀英雄叹疾足而拊心今后该部于给劄一事宜尽数报罢抚院道府细心咨访果有弓马闲熟膂力过人者则补之屡经战阵晓畅兵机者则补之如是而于城不辈出臣不信也国家有一定之咨俸乃今推升滥觞依附冰山者虽咨俸在后一岁三迁臣以为欲杜奔竞当严铨法炤资俸浅深以为推升预造清册遇有缺出按籍而查不得越次各弁请托格于定额贿赂穷于难行如是而钻干不清楚臣不信也有旧兵即有旧饷有新兵即有新饷所用之数原不多于所入之数况连年兵加而饷亦加即近年兵减而饷未减所入之额又似浮于所用之额乃每一索饷则曰点金无术岂尽洩之尾闾乎宜令该部公同兵部以钱粮之数与兵马之数互相磨对然后汇一总数天下军士共几万几千几百名本部钱粮共几万几千几百两把柄在手或酌盈济虚或量入为出或查参拖欠或杜塞漏扈国家其庶几有瘳乎部覆如议行
　　○工部覆遂安伯陈弘道给盔刀  上以弘道奏郭应麒原领盔刀自请炤例兑领如何又题另给该司官漫不稽查著虞衡司郎中黎祖寿自行回话得旨降三级调外任用尚书王舜鼎引罪申救姑夺祖寿俸半年
　　○乙卯  上传内臣恩荫王之栋等著遵敕谕各与世袭都炤新衔给与应得诰命
　　○云南地震
　　○以冬至令节颁赐辅臣叶向高等讲官郑以伟等正字官张邦经等膳酒有差复赐辅臣上尊珍馔
　　○升尚宝司丞王时熙为本司少卿
　　○复除户科给事中郝土膏填补给事中吴弘业于吏科
　　○命锦衣卫指挥佥事李不矜本卫堂上佥书管事
　　○升广东布政使司右参政魏成忠为山西按察使
　　○盗入顺天府失库银二千二百余两巡捕把总旋缉获之夺署印治中庄祖诲俸三月
　　○命河南道御史刘大绶巡按淮扬
　　○四川仁寿县长山一带忽然声震如雷山谷决裂长七里宽三尺深不可测
　　明熹宗实录卷之四十终
　大明熹宗焎皇帝实录卷之四十一
　　天启三年十一月丁巳朔冬至  上亲祀  天于圜丘毕还  御皇极殿文武群臣行庆成礼免宴给与宴官胙仍宴外国夷使人等于阙左门东
　　○遣侯薛濂张国彦柳祚昌伯施壮猷赵祖芳朱自洪张嘉猷方一元孙廷勋费天泽杨崇猷祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯刘嗣爵祭  恭仁康定景皇帝都指挥使侯国昌祭  哀冲  庄敬二太子各陵圜
　　○赐辅臣叶向高等各盒酒一副斋宫供养一桌又以长生赐上尊珍馔
　　○戊午以冬至节  上御皇极殿文武群臣行庆贺礼
　　○大学士叶向高韩爌何宗彦朱国祯顾秉谦朱延禧魏广微疏言今岁肇举  郊祀乃数十年之旷典  皇上登极以来第一重大之礼仪也臣等深恐严寒之时风雪或作  圣躬难于调护乃是日天气融和暖然如春微风不起属车无尘千乘万骑雍容驰驱鸣和鸾而清节奏以莅于斋宫朝见百僚凡在听睹孰不欢腾行礼之夕天宇晶明纤云尽屏燔燎之光与星辰并耀馨香之气即冥漠可通  皇上歛容肃躬对越于郊坛之上恍若  上帝之降临而百灵之环列于左右此真从来禋祀之所旷见也自非  圣德格天彼苍垂眷何以得此  宗社亿万年无疆之庆于兹可卜大小臣工连日朝贺皆喜色相告而臣等忝备股肱其为雀跃尤倍恒情区区愚衷伏愿  皇上思灵贶之难酬益切祗承之念知玄穹之日鉴长怀昭格之诚处深宫如执圭币履尊位若凛渊冰总揽万几缉熙圣学凡一举一动无不可与天知而又乘阳气之初回式布维新之政采朝端之公论曲原迁谪之官使直言得进小过获容则人心愈悦天意弥孚将景福于焉骈马□秦保定因之孔固与虞廷之肆类周家之将享并垂史册万世无穷矣得旨览卿等奏贺具见恪恭赞化辅弼忠诚郊祀肇举礼成臣民欢庆感格  上帝之默祐实赖内外敬慎朕心欣悦
　　○己未谕吏部朕赖  皇妣慈佑诞育皇子实深感庆兹特推恩皇亲太子太保新城伯王昇著进封新城侯伊男锦衣卫指挥佥事王国兴升指挥同知伊侄王国泰升锦衣卫正千户俱给与应得诰命
　　○以  皇子诞生推恩皇亲都督同知张国纪为右都督指挥使王学叚黄彝俱升都指挥佥事皇贵妃范氏弟锦衣卫指挥佥事范守仁升都督同知范守义升锦衣卫指挥佥事带俸俱给与应得诰命
　　○以  皇子诞生加恩内阁大学士叶向高加上柱国兼支尚书俸荫一子尚宝司丞韩爌左柱国兼支尚书俸荫一子中书舍人何宗彦孙承宗各加少傅兼太子太师荫一子入监读书朱国祯顾秉谦朱延禧加少保兼太子太保荫一子入监读书魏广微加太子太保进文渊阁大学士荫一子入监读书余官如故俱照新衔给与应得诰命向高等各再疏恳辞向高准辞免上柱国兼俸爌准辞免左柱国兼俸余俱勉以祗受
　　○庚申改右庶子唐大章为左庶子掌左春坊升左谕德林欲楫为右庶子掌右春坊右谕德张广为右庶子南京国子监司业叶灿为左中允起升编修刘鸿训为右中允
　　○辛酉  恭让章皇后忌辰遣官祭  陵寝
　　○壬戌命福建道御史李思启浙江巡按四川道御史练国事巡督漕储
　　○工部左侍郎周应秋右侍郎熊尚文各引疾求去许之
　　○癸亥巡按直隶御史潘云翼言年来沿习承平废弛边备加之东事告急抽调频仍精锐大半销亡坚利十去八九军士既非尺籍之旧马匹亦无额数之尝幸该道时加勾补极力简汰军渐充伍马期市骏然而月饷原来太薄支放又复愆期顷者问之该镇饷臣萧思似曰向来钱粮缺乏京运不至今各军月饷欠三越月矣臣于阅操之日复出其不意亲掣军士一二队查对年貌即问以月粮之数曰各军小月该支四钱大月该支七钱除部折使费等项该七钱者止得六钱该四钱者得三钱五分臣对道镇二臣叹曰以  累朝陵寝关系之重若此以今日军容羸敝之极又若此即饷银按月支放如数给发犹恐无以收饱腾而崇护卫又安可容部解之愆期将领之克扣若是哉当事诸臣或未虑及此中之情形及各镇之要害耳臣以为黄花路系  皇陵左臂居庸路系  皇陵后背镇边路系  皇陵之右臂也在黄花路则据贾儿岭田仙寨与磨石尖山马峰虎峪诸处以为险在居庸路则据化木梁锥石口花家窑糜子峪诸处以为险在镇边路则据大石岭挂枝庵与松柏湖峪沙岭大石诸处以为险日支了于崇山峻岭之上时跋涉于冰崖雪巘之中寒觱破肌严风截耳臣阅经历过见其憔悴之状军□支瘃之形真堪堕泪然其所以疗饥寒而拯苦楚者祗此月粮以为续命膏耳  皇上试一轸念尚可容其愆期否尚可容其扣克否而一切军需什物又尚可容其缺乏否臣备阅各镇军马文册见每队之中有开粮军士三五名不等则各镇开粮之军不知其凡几夫此开粮者如系清勾定以岁计即另行招补亦须月余则各军所开之粮又不知凡几臣问道臣此项钱粮何往而不以之置造盔甲器械乎该道以为饷司除作闰月钱粮外余者即作正项月粮用矣然而旷月之粮既作正项其正项之粮又何往乎今除买马价值原有桩朋银两该道已行招□买补以充阏弓□□以壮腾骧外其盔甲器械之费内陈请之不得外摉括之无余断宜将各军旷银通查一年者令该道存留以资打造盖以节旷有余之军饷补调发不足之军需是以军之粮还治其军之身在饷部岂有恡焉且三年一闰今止存留一年不必多求无烦设处而可以补兜鍪弓矢戈鋋枪炮之缺者十之八九此通州道臣卢维屏曾申请行之大有俾于营伍者可仿也至于禁约扣克必先查革使费而使费名色各将领多藉口造册以肆科歛臣以为各营军马钱粮原有定额宜立一格眼文册每官军一员名上列方空填写年貌籍贯马匹毛齿下分二行十二格眼前一行照格分书某月某兵在某处或本路或戍守或贴防即于次行格内逐月分书月粮折色若干或本色若干或某月不支驻牧何所兵有逃亡马有倒死即于本月问除招补验准之后即于本月收入此册一年止一造该道用印钤盖按月稽查凡于饷部关领月饷即遇臣衙门出巡查盘宜据此册呈报不必另行造写如有改洗便属影冒便当查究不但造册之使费可省而军实之稽核亦详此密云道臣叶震生曾条议行之大有禆于厘剔者可仿也夫勾补军士以实行伍买补马匹以壮腾骧打造器甲以备战守禁革克扣以足额饷而本镇月粮更敕该部解发不至太为愆期昌兵庶几有起色乎此昌镇之大略也以保镇言之东北自马水路西北至紫荆关乃臣按属地方而马水诸口凡五十四处紫荆诸口凡五十四处沿边俱属要害戍卒更为艰危咫尺京师宵画茅绹似不可不重为之防惟是易州饷臣隋不矜移手本到臣称本镇从来额饷较之他镇为独少每岁京运一十四万六千两有奇民屯六万四千两有奇量入为出一铢一两皆额内必需之物而毫无赢余者自去年十一月受事至年终京运断绝冬季额饷欠二万三千七百余两至今未补以岁额计之是缺五十日之饷矣今日阖镇贫军五月无粮拥门哀讨者且日甚一日也不惟饷司之计穷本道之计亦穷查大明会典兴万历会计录本镇之年例前此皆民运也后改归太仓转发而出入之间不免愆期至于今愆之又愆挽江西之水以救涸鲋势必不得则曷若转改民运其便有七等此银数民不加多而国不加损一便也太仓省放支之劳而本镇免守候之苦二便也外不复辇而入内不复辇而出途径既捷众共乐输三便也解京者州县累而上之府府累而上之太仓费几时日此则随完可解随解可收四便也以地方粮养地方军痛痒必且相关缓急可以相济五便也且以地方官催地方粮犹之挹水于河取火于燧六便也饷司岁终第以收支报部受成而已不复蒿目而忧此一镇七便也况改京为民适复  祖制名虽变实不变也计本镇主客兵饷每年额银一十四万六千五百九十五两六钱二分合无查于保河顺广大五府内应解太仓银如数扣改民运照尝赴抚院挂号销号责令径解易州饷司上纳仍赴本道挂号销号以便稽查其有解不如期者本道具文抚院檄催之并以参罚之法著为令如此则各府之起解以时而饷司之支发亦以时此于该部事权未损而于军民利便无穷保镇庶几其永赖乎此保镇之大略也抑臣尢有说者天津之营伍官军初料理于督臣毕自严从整顿于抚臣李邦华俱以揆奋真衷为劻勷大略今副总兵毛有伦亦克奉行训练于其间顷臣阅其军容营制大有可观惟是兵饷原系一事事在创始遽难就绪势不得不分而理而事在成终法宜画一权不容不合而操所当裁去镇抚归并督臣计无便于此至于屯制方在伊始刈获才见告成断宜久任屯臣董应举务以俶载之不易为菑畬之有期则区画精而轻理就军国始称利马似不宜以兵务分其精力而妨其屯功者待东事稍平再讲寓兵于农以屯为伍此标本之说敢因论昌保之事而并及之得旨重镇缺饷著作速给发民运准改天津兵已归并督饷官即与另给关防敕书余著该部议行
　　○荫原任兵部尚书刘四科孙继烈入监读书
　　○甲子遣礼部尚书林尧俞祭  三皇于景惠殿
　　○遣太医院官祭先医之神
　　○升刑部左侍郎乔允升为本部尚书保定巡抚兵部左侍郎张凤翔回部管右侍郎事宁夏巡抚李起元为三边总督
　　○遣御史樊尚燝两淮巡盐沈犹龙茶马吴之仁巡关张至发掌河南道印
　　○升湖广布政使司右参政潘澜为狭西按察使
　　○乙丑  庆陵享殿告成遣伯王天瑞奉安  光宗贞皇帝神位遣内监奉安  孝元贞皇后  孝和皇太后神位明楼上梁遣侍郎萧近高祭告
　　○丙寅以  大庆覃恩日讲官郑以伟钱象坤各加礼部尚书兼学士协理詹事府事宫衔照旧赵秉忠加太子宾客与二品服俸成基命升少詹事兼侍读学士姜逢元王祚远各升左谕德兼侍讲正字张邦经改光禄寺少卿加从三品服俸傅应星升礼部仪制司员外王赞升工部虞衡司员外各兼官照旧俱给与应得诰命
　　○命锦衣卫指挥佥事张道浚南镇抚司掌印管事
　　○丁卯礼科左给事中魏大中疏言恩恤滥觞迄无限制而易名汇议适当其期宜尽破情缘一凭行业以慎惜大典臣与同官彭汝楠办事该科见有监生陈宗虞为其父子贞请葬图荫一事子贞官阶四品例应得祭业已蒙恩予祭矣请葬请荫事属违例且例所应得未尝不参考生平维时汝楠谓子贞抚闽汛海之役开洋举炮自焚厥师致病身毙而臣忆子贞按闽时候官令以淫黩闻抚臣许孚远劾之子贞荐之一时举劾异同公论以为曲在子贞正恤典条例所云例虽应得而行业无称勋劳未著者也予祭赠官已踰涯分更可觊葬觊荫肆无厌之求耶再四商确驳参议寝已见南直十四府州乡绅联名出揭为子贞请谥官南国称名臣宜易名者应自有人何沾沾以子贞请也谁为具草谁为发抄且宗虞自诩于乡人徐良彦谓政府惧我票拟尽如我意又谓宗虞故尝贿彭惟成为其请谥此未实尚宝司司丞张大朴以内计被察不胜愤愤毁家损赀托之北来为所欲为先于揆地将有所置舍与缪尊素丁立表诸人更出互入掜单造揭恫喝阁部院寺台省而居其会以诪张为幻信如良彦言是宗虞真足以惧政府而臣亦果触其凶锋矣要其用南直十四府州之人而无忌亦其一徵也恩施之滥莫滥于今日法纪之弛莫弛于今日乞敕该部嗣今议恤以会典条例为例不得准近年破例之例自行陈乞为名潜伏京师代人行贿掜单造揭将为所欲为如陈宗虞者乞敕该城缉究得旨恤典当据会典不许冒乞谥典听礼部斟酌公论不得纷纭出揭致淆是非
　　○升宁夏巡抚副都御史李从心为兵部右侍郎兼右佥都御史总督狭西三边军务
　　○狭西总督李起元留固原东路都司佥书张万祥以新升游击将军职衔仍管原东路事轮委提兵入卫
　　○戊辰册慧妃范氏进封  皇贵妃命公张惟贤持节大学士叶向高韩爌捧册宝各行礼
　　○两淮巡盐御史樊尚燝言两淮盐课足当天下之半无柰额课之后继以套木□答而商困即今套木□答渐解私贩盛行致官盐壅而商息微因而亏损额课而国亦困甚至私贩不已加以私囤乘机高台利不在□不在民并不在国徒以饱奸宄之腹而国与商民交困诚欲裕额课无如行正盐欲行正盐无如先禁私贩而欲禁私贩无如慎重行盐之官而运使其最要者也一切引目之收发岁课之徵解何者不经其手于此而清何所不清然而清之亦最难矣引目有新旧之溷淆商灶有奸良之杂沓就中猾胥乘间利之所在百窦千孔非真得廉明敏练有定识定力者于以澄其源而障其澜安令商苏弊绝称愉快乎自今以后断宜酌定成规运使官果有洁守长才能率其属以苏□裕国者即查照三品官阶一体升迁无豫拟其前途之不远无概弃其后效之有成当此三空四尽之日必不可无此激扬之一法而运同副判以下不肖者诚无辞不简果有清勤自好能效一官者亦宜照级叙升无以财赋之地尽视为膻秽之场令一入其中竟尔埋没斯尤鼓舞之大权也他如委掣盐斤一节求委之官必非自爱之官皆缘情面太多流致寡廉鲜耻至北来各船动多夹带私盐而回空粮船为甚舳舻百千扬帆冲关傥摉缉消息持梃放火群拥拒捕莫可呵阻夫百万淮课九边急需而粮艘敢公然搀贩大损国储此其目中宁有三尺哉合无请敕会同督漕抚按申饬各卫官遇船交卸必亲自押空回南更敕户部行文天津直沽各地方官出示晓谕仍立石奉旨禁贩私盐违者依律处治凡各船到彼听委官验明无弊方准放行各取押运官结状如前途有犯事发一并连坐如是委掣得人以清于内又押空有官以清于外内外交清私贩路绝然私盐之禁总期官盐之行而行盐之官在外自行盐道而外莫亲于守令亦莫急于守令其间行盐之口岸与引盐之数目皆其职掌自今以后务实令府州县官照引行盐盐完引销更汇销汇缴繇县而府而道而院确查其销缴之分数以为殿最有不及额者照例参处庶督责严而□本国课其有实济乎得旨盐法关系甚大运司官屡有旨精择优升如何不遵还申明著实行其余并即议奏务绝奸弊以充国课
　　○己巳以写篆  皇贵妃金册金宝颁赐辅臣叶向高等中书官郑崇光等各银两有差
　　○命御史王尊德巡视大工
　　○准安乡伯张国柱承袭祖爵
　　○赠原任巡抚河南右佥都御史李思孝为兵部左侍郎
　　○升广东肇庆府知府夏应台为本省按察司副使备兵琼州
　　○起原任延绥西协副总兵马允升以原官协守榆林中路地方
　　○庚午  万寿圣节以雨雪免朝贺辅臣叶向高等率百官于午门外行礼
　　○遣侯张国彦薛濂汤国祚柳祚昌陈光裕伯王永恩未自洪赵祖芳郭邦栋曹以忠陈世恩祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯张嘉猷祭  恭仁康定景皇帝陵寝
　　○颁赐辅臣叶向高等讲官郑以伟等上尊珍馔
　　○吏部请考选行取续到诸臣  上命遵三年一考之例吏科都给事中程注署河南道御史袁化中等疏言明旨慎于诚当而停考非宜俱报已有旨大学士叶向高等言考选一事屡奉传谕三年一选臣等何敢再渎惟念行取各官皆奉旨而来忽然中辍是明旨不信于天下且今此之考与五月之考原是一事但以到部有先后故分而为两今先到者已服官任职而后到者乃令待至三年一事而先后参差迟速悬绝揆之政体亦甚失平今外而推知内而中行评博皆已作缺无官可居其去选期尚更两岁而令其遨游长安茫无著落亦岂国家从来求贤待士之本意哉  皇上屡责臣下以遵旨臣等窃谓三年之选固明旨也此番之选独非明旨乎遵则俱遵而吏部请之不听科道官请之不听臣等有票拟之责人谓先后之旨皆拟自臣等何以不能力争则臣等诚无所逃罪得旨科道各官壅滞冗多各自求请病假所请总下亦无空缺填补仍遵前旨行
　　○吏部尚书管都察院左都御史事孙玮三年考满加太子太保给与应给诰命荫一子入监读书疏辞不允
　　○辛未大学士孙承宗疏辞  大庆覃恩不允
　　○甲戌  孝惠皇后忌辰遣武平伯陈世恩祭  茂陵  孝烈皇后忌辰遣襄城伯李守锜祭  永陵
　　○以  万寿圣节颁赐辅臣叶向高等讲官郑以伟等正字官张邦经等银两有差
　　○庆成王敏廿□泥薨命其长子求棆管理府事
　　○狭西寨平等族番人羊加保等贡马赏赉如例
　　○准原任刑部左侍郎王□赞男昌谟送监读书
　　○先是任子一品授中书舍人二品三品授五府都事各衙门其五府各衙门三四年俱得转主事员外郎独中书舍人九年考满转员外郎中书沈泰泳疏称铨政不平  上命以后俱五年升转
　　○户科给事中陆文献疏陈制胜保疆四议一议保蓟门之人言制臣之设正为内与外声势应援所以使指臂相应首尾相救决众谋于独断通九标十二路为一家当此官者必得晓畅夷情练达边事之人而后可不拘正卿亚卿在部在寺廉得一员以寒氊裹之胆又不拘在朝在籍在北在南储蓄几员以备  圣明拊髀之思又从来有抚即有按而况蓟门一镇是天下命脉所关是以顺永抚臣之外复设辽抚则三关巡视之外应仍旧专设辽阳巡按须简知军务谙夷情之台臣力持风宪驻劄永密之间日与督抚咨求而纠察之俾督臣得虑于运筹一议任京营之人言神京三大营统计其数合营兵止于十二万耳夫此十二万者固天子之六师称爪牙也无柰纪纲废弛有年训练奉行无素今军士多供占役其号选锋堪战者仅数千人又不闲步伐行伍新任协理戎政朱光祚在事匝月便清冒饷千有余金酌赏骁骑驾驭有方众心鼓舞宜责令光祚及时董理分营教习依法训练又责成知兵巡视如今彭汝楠高推者久任而时核之务令营伍齐成精锐于以张国势申主威而消未萌之患一议简应变之才言军兴于兹五载朝廷聚九牧之金粟而委诸一隅已告匮矣大农水衡冏寺尽仰屋而窃叹矣兵已一调再调无可调矣民已一派再派无可派矣强兵裕国以助军兴则在制变之材近见瀛南妖民窃弄潢池震惊畿甸抚臣张凤翔不烦矢石而扑之如燎毛振稿安奢猖獗于黔省粤抚何士晋谊切同讎悉粤之汉土兵道将刍粮无一不为黔用殊不惜汤火频年加派焚林竭泽乃闵中后先左右辖闵洪学毕懋良设法区处派以不派加以不加民不扰无艺之征求而国且赖灌输之实用此皆一时廉敏干济之才见天下有可为之事与能为之人也所虑有材不当其用或置之空闲而不尽其用不几为倥偬之时事惜乎一言天下不患无任事之人而患无知人用人之人今  皇上新简冢宰正秉均之一会也四方人材或处下僚或伏幽谷冢卿既为朝廷猛心撑持自为朝廷虚心延访使盈廷皆元凯而有位皆疏附斯内有振鹭渐鸿之期而外可摄豖突鸱张之变故臣兹一议又体察冢臣之意而及之下其疏于部
　　○哈喇慎部朗素贵英纠三十六家挟赏谋犯中右参将王楹行边过仙灵寺虏设伏四起王楹死之兵部尚书赵彦请敕督抚查杀王楹者革其固有之赏治其生事之罪而后许之抚赏如故必立定章程严为限制旧有者不可少新增者不可加而治本之计在于选将与练兵  上可以奏行督抚一并申饬
　　○刑科给事中解学龙疏陈四事其一楚饷坐视之当罪黔围之解已一年矣所需者饷所望者楚饷耳乃欠至六十三万屡催不解六垣有考成各抚之职掌户部近有奉旨考成之新例则该省抚臣薛贞所当住俸催饷藩司李叔元所当革职为民断不得徇情面以误封疆者也其一京兆失事之当议贼犯刘思文等盗顺天府库银二千二百余两考其日月乃  圣驾祀  天前二日也此时何等毖饬而有此不逞之徒出没于肘腋间耶据称思文等用斧刀铁尺将库墙并板壁挖开一似乎入无人之境又称许山等俱系本衙堂役素知路迳乃敢搊扶同盗一似乎满堂皆绿林之魁也庄祖诰既有握符之责难逃失事之愆所当照仓库失盗例亟免其官断不得宽文网以隳法守者也其一仙灵寺之败衄不可不问王楹之被杀也一时将士同膏原野者盖不止塘报所传矣不惜数十万金钱以养榆关之全力以遏建夷之旁驰乃抚夷诸弁王牧民朱梅王之栋等日言抚夷而夷日不抚断当枭之关上明示三军谓赂虏无能之将首□天诛而我且厉兵秣马缮甲治械问作歹为何酋其蓄谋为何意先服虏而后灭奴可也其一承奉诸人之作恶稔奸不可久抗明旨承奉张清倚秦藩三窟凶锋毒焰罄竹难书该省抚按执法破奸而该藩庇邪抗旨无人臣礼又擅置总理府私署理刑官以鳄宗西堂虎踞其间恣为吞噬宗民如在汤火中矣则张清亟当遵旨问拟具奏立置诸法斯保全爵位之善道也  上报秦府事已屡有旨余该部酌议以闻
　　○狭西凤县大鼠有肉翅飞而害稼剖其腹贮黍粟一升
　　○乙亥  上视朝
　　○丙子兵部尚书赵彦言据山海关总兵马世龙塘报内称据回乡汉人供称奴酋做的西达子罗罗车三千余两传众牛鹿头目每家做西达子衣帽二顶件要借西达子路往喜峰看路臣等看得逆奴自得志辽东之后何尝一日忘西窥之心特以关门宿有重兵别图假道之谋今西虏彻去坐门夷人称兵挟赏戕杀我禆将而东虏造车制衣之报适至非二虏合谋窥伺以图一逞乎繇斯而知西虏之款不可恃也自强之策不可缓也今关门有南北官兵十三四万不为不多矣不知其技艺若何勇怯若何宜及时简选而布置之择其骁勇而敢战者某营某将为前锋某营某将为奇兵某营某将为援兵皆责之冲锋破敌勇往而直前又择其心坚而善守者某营某将为正兵守辎重某营某将守关门某营某将守某隘口皆责之画地固守效死而勿去务要事事安排得定不致闻警仓皇此分布兵马之当豫者一也昔辽广之失守繇人心之不固今关门三大将蓟镇三大将皆一时之人杰宜以一腔忠义感动大小将领之心皆如我之心又令诸将领各以一腔忠义感动中军千把以及哨总百总队长伍兵之心亦如我之心上下固结俾人人知忠君报国之义此固结人心之当豫者二也自有辽事以来人皆谓虏强我弱不知虏之必胜者胆壮而力强我之不及者胆怯而力弱也五大将当宣谕各官军大家奋勇力战共建奇功进而杀贼升赏立至是以舍死而得生退而畏虏阵前斩首反以偷生而致死虏人也我亦人也齐心戮力所向无前何狡虏之不可破此鼓舞胆力之当豫者三也山海一线之路固天设之险而三协各边界皆层峦叠嶂亦天之所以限华夷者中有水口空缺之处其处最冲某处次冲酌派兵马务令处处有备至喜峰口为入贡大路虏所垂涎今兵不满千何所恃以御敌合于通州调马步兵两营天津调马步兵两营各用两骁勇将官统领赴喜峰口防御听王威调遣分派既定各官兵昼夜严防时刻不容少懈一处溃防千里失守未可轻易视也又湏三协三大将躬行调度在中协则总兵王威移镇于喜峰口在西协则总兵孙祖寿移镇于古北口在东协则副将移驻于桃林界河口尝川驻守至明年二月终为止又于边外预握品窑赚坑安设蒺莉刺马枪地雷灭虏等炮层层密布处处周详虏虽强何能阑入此固守险隘之当豫者四也我欲知虏情全在哨探哨探尖夜不可寻尝泛差须择忠义智勇之士厚其身家十倍于营军仍给以衣物财货令结虏酋左右亲近之人虏之聚兵马尝在一月之前某夷统领某口入犯先期探报我得蚤知扼险堵截自难深入而哨探得实者即准首功升赏以励其后至蓟镇台兵始于戚继光创设皆义乌壮丁虏慑服而不敢动今因粮饷之厚改募北人成法尽废守望无人非白马关之警数十里烽燧不传亦可鉴已今当仍募南兵哨守庶有备而窥伺不生此哨探守台之当豫者五也奴兵正锐难以力争我兵未练当以计胜五大将各照派定兵马分定地方擐甲砺刃坚壁固垒站定必胜之著勿遽与交锋设疑以扰之多方以乱之使进不得战野无所掠顿困数日锐气渐衰必潜师东渡大将各挑选精锐分道并进击其情归勿轻视于一掷至关外之辽民众矣兵马多矣能战与守不可知傥有溃散情景岩关不免动摇合先预查宁前各屯堡有城池坚固粮糗充足及觉华岛可以保守无恙者酌量收歛其中固守勿战以待火兵堵截或有屯堡不能尽容者不妨从容收入关内毋得惊惶以安人心此坚壁清野之当豫者六也三表五饵自古不废惟在我之兵力强盛抚赏得法使虏有几分畏我之威而不敢挟有几分怀我之恩而不忍挟又有几分服我之操纵而不能挟旧赏不减新赏不增彼此相信内外谧宁斯中国之体尝尊献琛之期不爽此抚夷伐谋之当豫者七也法曰救远以击近毛文龙提孤军于海岛牵制奴酋已三年矣今出奇设伏屡获大捷亦奴之所深忌而思防者朝鲜权国事李倧以李珲通奴为名攘夺其位今请命天朝愿出力以报效合降敕谕一道发登莱抚臣差官捧赍至朝鲜先命李倧权管国事如中国郡王管理亲藩事例令发兵数万同毛文龙列营栅于附近海岛中不时出疑兵奇兵以扰奴又不时出虗著实著以乱奴密加哨探伺奴动静如有过河消息即捣老巢以攻其必救随机应变伸缩自如此海外牵制之当豫者八也得旨这所奏各款俱防边要务切实可行著督抚镇道各官悉心整顿毋得因循误事其李倧暂署国事著礼部即议妥具奏
　　○督理军务大学士孙承宗奏治仙灵失事罪戮逃将周继武等十九人因自求罢谴言向来边东失事俱以将不固守兵不顾将日者中右哈喇慎部夷朗素贵英作恶住挟喜峰口外挟赏关门舛□鸟鷔狡猾至断通丁之发烧高台之刍撤去坐门夷人除兴水以东为拱免坐门不撤而高台以西既撤而归独仙灵寺地未归也参将王楹奋臂当贼力战而死乃一时同死者仅六人重伤者仅三人而百余人逃溃不顾时令总兵官择其受恩深而负义者立枭千总周继武把总胡大顺百总李一观亲丁白宁杨奎等十九人以传首五部王楹并死事员役候另题请优恤然而臣之为防大略可见而况衰病已极一柄三掺必纷三柄一掺必竞若不蚤为引退恐边事纷纭未定也得旨览卿奏处分兵将足以申明军纪振励人心其死事将官还著优恤封疆大计正赖主持不必谦引别陈
　　○升礼科给事中惠世扬为太常少卿
　　○起补原任四川按察司副使丘志充于湖广分守荆西
　　○丁丑以进封  皇贵妃恭捧册宝颁赐辅臣叶向高等银各五十两
　　○吏科都给事中程注言天下有时急而人不得独缓地重而人不得独轻者最急莫如辽左而蓟门其咽喉也其次莫如滇黔而偏沅其门户也顷督臣王象乾以忧闻铨臣方急议推补而忽焉中止以枢辅踌躇郑重将议撤焉此其老成谋国出于深心意谓剿抚原自一局未可畛分权柄若有专掺必无异议识者韪之但中外诸臣鳃鳃过计以为蓟门何地而今日之蓟门又何地也东遏逆奴之锋而西摄狡虏之魄督抚事也得其人未必不可资枢辅一臂之力若之何自撤一藩蔽也偏沅总督已经予告而议尚未定也或欲去督而专设抚臣或欲去抚而另设按臣其去督设抚也谓名位不至相轧意气即可流通此为确然之议至专设按臣亦似于督饷为便然而偏沅之有抚臣繇来旧矣曩征播时初以支可大移镇而后遂改用江铎事急则设事宁则止不独固楚之圉而正以壮黔之援况抚臣则有兵马钱粮节钺煌煌钤制有体偏沅一带土司环伺待命今黔氛告急风鹤皆惊数百里犷悍之苗非一中丞镇抚其间何以帖然受我戎索哉当事者激于意见之横生肘掣而事功不易就议论之互执机失而局面之难收并一涂以专责任此真年来病痛职岂不谅之服之乃事体烦大有治兵者不能分身治饷则不得不望助于同舟款虏者原可效臂御奴则不得不藉支于众木特相济而不相妨也疏下兵部
　　○吏科给事中郝土膏言京堂添注太多晋陟无地合计实历俸以一年为缺限满则放假回籍遇有巡抚卿贰缺出采拔才望而推用之至若南中亦有京堂而人情每薄之谓得与于会推之列少也宜同在北者一体推巡抚推卿贰则南北可以互转也南中亦有铨部台省而人情每薄之谓得与于京堂之陟少也宜同在北者一体转年例转京堂则南北可以并重也如是则不惟可以疏京堂且并可以疏考选矣又如监司缺少率虚占于例转之官慢君命误地方此不可训也合自命下日为始逾一年不到任者吏部径自作缺另补而本官仍请旨处分庶几寒怨望之胆内察期远每荡简于部寺之席白简可绳或难为堂卿体面此不可训也合令各堂上察所属有不肖者得不时参纠而敢于反噬堂官者有禁庶几申堂属之体得旨近来京堂填壅皆因推升太多以后都著查照旧例升转不得狥情滥推其例推方面不到任者即作缺另补不必一年
　　○南京御史游凤翔言南都钱法大坏咎在工部司官尚书张辅之不能指名参处庇属抗旨不堪司邦土  上以辅之方简任留工何得轻行指摘
　　○予原任应天巡抚王象恒祭葬如例
　　○升参将沈应时为副总兵游击将军袁信陈廷对都司佥书谷九有为参将都司佥书姜辅河西备御拜世能为游击将军应时宁夏协守信山西太原九有山东德州廷对广西永宁辅狭西红水河世能宁夏广武营
　　○戊寅加督理屯田太仆寺卿董应举为右副都御史督理如故
　　○改兵部车驾司员外员金世衡为尚宝司司丞仍支五品俸
　　○巡按直隶御史潘云翼言辅臣孙承宗与督臣王象乾御与抚虽互为成而实各为任关与蓟虽合其势而实分其权今西虏鹰吻难饲大骨时争动辄要求动辄犯抢则虏尝借奴以为我难辅臣且以御奴者御虏矣迨虏氛益炽奴谋转深时称窥关时称假道则奴更借虏以为我难督臣且以御虏者御奴矣驯至于今而设伏猖狂顿成逆逞之势造车看路业稔入犯之形不几御在关门者急而御在蓟门者更急哉不意督臣之忽以忧去以代请也夫蓟何地耶且今何时耶目前报谍所称奴酋贿买炒花趋捷径于喜峰傥一路有警处处皆危何以振长驱而固半壁朗素纠合各家时踯躅于关外傥抚剿未当部部生心何以弥衅隙而杜危萌且今一闻狡焉启疆人孰不侈口于御奴固知舍御无别法而一闻不受戎索人人皆归咎于抚虏然而舍抚有别法否以今日之时势似惟在于自强之著以今日之系属则更在于督臣一身非有熟夷情知边务识力兼优宽严互运者不克堪此臣于督臣未报讣之先闻有为督臣引年计者曰宣抚王之臣与枢贰王之采其人可代也乃今一亦闻忧一尚守制以才之难又值数之厄如此臣尝概国家当恬熙无事之日鹓行何等济济而一遇有警用人之际其实寥寥诸臣但于华膴之途呈身攘臂而一遇艰难险阻则裹足却步伏祈  皇上亟敕该部作速从公会推更谕督臣王象乾仍旧安心料理边政极力消灭夷氛必需得代面相扬推事机交卸印务方许离镇此安危所系利害所关用是不惮披陈若此得旨这所奏边事甚明总督官著慎推堪用的来着王象乾还用心料理候代
　　○调补江西按察使沈朝烨于广东分守海北升礼部郎中杨觐光为江西布政使司右参政备兵抚州狭西按察司副使霍镇方为湖广布政使司右参政复除河南按察司副使秦一鹏于山东备兵兖西
　　○实授援黔加衔游击叶登科都司佥书职衔仍在军前听用从总督杨述中之请也
　　○浙江永宁参将陈云龙以病废回卫涿州督捕参将包良栻以盗劫官署革任
　　○己卯升户科给事中许宗礼为礼科右给事补给事中黄承乾于兵科
　　○户科给事中朱钦相疏言自奴酋倡逆欲歼奴不得不抚虏夫西虏非我族类其不为我用明矣而计必出于此者亦以虏即不为我用犹庶几羁縻之使不为奴用然后我可以修边除器一意东向耳今边报屡至种种情形虏已明与奴通奴之攻山海难而走喜峰易举朝久以为忧惟冀虏不合则不肯假道道不假则奴无从寄径今既以如此蓟门一带是尚不可为寒心哉蓟镇山川之阻墙台之坚独甲于诸镇迩以抚赏之故苟且目前一切据险修边之政都寘而不问今宜大为修葺通该镇地形不外三等一曰山梁二曰平地三曰水口在山梁宜铲崖削峰令形如壁立以成不可攀之险在平地宜掘沟置堑令淩如深谷以成不可越之势在水口宜安木城架火炮使无可乘之隙其守墙也不专恃墙而有险以卫墙其设险也不专恃险而依墙以据险若兵马单弱则如关臣言调通津各兵同本路兵挨营分哨申明信地此皆督抚诸臣所当日夜并力以固危疆者也至榆关一线共倚枢辅为安危夫川贵蕞尔孤城犹可墨守数月岂以山海天险而不足恃惟是摉奸细防逃溃关以内数十万之人心宜加意收拾关以外十余万之辽民宜及时安顿乃其吃紧在大将将得人而官民士卒自有所恃而不动闻人言马世龙新贵擅权尤世禄自负宿将颇怀□□果尔则居恒无襟袍之谊欲临难有同讎之心也庸可冀乎当事宜密察而辑和之可也京师金瓯铁壁万无足虑所可虑者年来法纪陵夷人心蠢动恐一有警报穷民把棍悍卒骄兵便相煽为乱耳宜蚤令五城御史申明保甲于各胡衕巷口置立木栅蚤晚启闭即择本巷中殷实良民及仕宦之寓居者共为守望互相讥察又令京营诸臣择营将之忠勇勤敏者部署营兵分派各门信地无事巡警有事救援繇是宄歛迹良民安堵凭城而守固于金汤乃若京兵十万实多桓走□斗干城奈何徒统之以不识行阵之勋胄旧将李怀信夙负威名屡经推毂竟卧家园总兵萧如薰一城斗大领羸卒三千有同赘疣何不立促之至京令之统御诸兵且无论训练步伐必有可观老将提将先声慑人无异操群羊而鞭棰使之其必不敢有越志而惟我指使矣如是而虏遂可不抚乎夫抚胡可已也第数年来所费缯不知几十万使尽已饱虏何至生心无柰贪官猾弁借虏以充其橐读枢辅孙承宗疏谓辑一抚夷志欲得钱粮之数而竟不可得噫枢辅魁柄在握何所不得问而其言若是抚事尚可为哉乞敕枢辅同新简督臣将以前用过抚赏钱粮严为清查务穷窟穴庶抚有实著而虏心附虏心附而后顺则抚之逆则剿之槮纵惟我于以专力东向易易耳得旨封疆事重著兵部会同督师及督抚官酌审情形相机防抚
　　○盗杀北城居民许国熙家六人革东巡捕把总张国勋任
　　○陕西道御史沈犹龙言今日官司壅滞之患小而疏通之患大累累若若充斥天衢不过多糜朝廷大官多增衙门公座肩摩踵接望垄先登惟忧前路之壅预占未虚之席势不至尽隳职业以营进取不止弊非小矣又如巡抚一官关系一方灾福  祖宗朝简任此官必择谙习土情晓畅吏事者方肯俾之即钺不轻授也或以藩臬擢补或以卿贰出镇或以经堂需次不专在内也近年廷推各处处抚缺止是东西重镇逼御奴之地常用监思耳其他屡缺屡推不一及也至于内转京营则又不顾惜不可巡抚又可为京堂乎关门枢辅有鉴于经抚纷岐事权庞杂为之裁经立抚独主调度暂请一行以安人心整家当旋即返旆以让抚臣行事最简且便也而今似不经不抚稳住樊笼矣  圣明何等眷注须使放松手脚方得尽其怀来或归而议事或出而巡边活变其机栝以调达其锐气内外流通而不虞叫阍之不应事权画一而不病仗钺之虚拥是或用枢辅之一道也今日  大祀庆成百执嵩呼  皇上亦念有榆关白发无从戮力之劳臣乎得旨督师辅臣朕非不念劳苦但封疆事重还藉料理沈犹龙如何轻议姑不究余著该部酌行
　　○礼科给事中熊奋渭疏言顷者  皇子诞生大颁宠泽而  神宗昭妃尚未蒙一字之褒夫昭妃者固  皇祖遗之以保冀  圣躬者也三宫正位主持为多而麟趾呈祥伊谁调护曩者涣号宣懿似犹未称隆重典礼之旨得旨  皇祖宣懿昭妃已再加徽称宫闱典礼外廷岂得渎奏
　　○兵部尚书赵彦覆兵科赵时用及贵州总督杨述中巡按侯恂疏言安酋狂逞黔中几三年已矣省围虽解而元凶未殄水蔺合谋而虐焰益炽乌江会师声罪致讨固势之不容已者乃督臣杨述中抚臣王三善意见相左遂有参商之形迹督臣经理黔饷勤劳即著已奉明旨准其推用臣等无容再议惟抚臣躬行督阵军机决于呼吸岂得向平越而问饷应设巡抚于偏沅督楚饷以济黔师在贵阳则专司兵权无督臣之遥制一柄不至两操在偏沅则专司粮饷无兵食之分心异议不得旁挠诚今日策黔之急著也然抚臣不有军务之衔不与一旅之师傥有缓急何以应变应兼管辰沅一带额设营卫兵马控制楚之土司以备黔之后劲者也至我兵深入贼巢而里粮不及十日此危道也楚之解饷本自额内之数而转运愆期岂容秦越之视今计部复发五十万严立限期刻日解纳计食足兵强狡酋有授首之日矣惟粮糗未备援师未集而以贵竹之孤军为渡河之大举恐轻进失利临事而惧好谋而成用兵之要诀不可不深长虑也彼怯懦之马炯誓师并渡乌江而徘徊于年狼寨复迁迹于黄沙渡岂非借招抚以缓师趋间道以避敌乎彷徨道路为贼所穷非各营留驻高坡几以全军与敌炯之罪可胜诛哉尚念客帅入援不敢临敌易将相应削职一级戴罪杀贼俟成功之日统计功罪另议得旨杨述中已有旨另推其督饷官吏部作速推用马炯姑降一级戴罪杀贼
　　○巡按贵州御史侯恂查过旧黔抚李橒迫取安酋金盆事无实御史蒋允仪风闻之误  上命允仪回奏允仪复再疏诋橒仍命部院看议
　　○朝鲜国遣陪臣礼曹参判赵濈等进龙文帘席等方物贺  万寿圣节及冬至令节赏赉如例
　　○总督贵州兵部右侍郎杨述中以病乞休  上命解任另行推用川贵劳绩候事平一体叙录
　　○庚辰改户部山东司郎中区龙祯管理新饷
　　○升浙江布政使司右参政米万钟为江西按察使分守饶南
　　○荫原任浙江巡抚刘元霖子胤昱入监读书
　　○升参将李嘉训为神枢六营右副将
　　○以原任蓟镇山石路副总兵吴自勉为本镇协守东路副总兵
　　○升游击将军王纯臣都司佥书李为栋解国重坐营李文奎为参将纯臣昌镇涿州为栋大同中路国重陕西靖虏营文奎广西柳庆
　　○革援黔副总兵金汝佐职提问追赃以按臣侯恂纠其不律也
　　○壬午  上视朝
　　○升工部右侍郎萧近高为本部左侍郎大理寺卿饶位为工部右侍郎
　　○添设门工右侍郎一员以通政使吴用先为之
　　○升左春坊左谕德蔡毅中国子监祭酒
　　○升太常寺少卿王洽太仆寺卿程正己魏云中左通政徐良彦为巡抚右佥都御史良彦宣府正己保定云中宁夏洽浙江
　　○荫原任户部尚书耿定向孙应舆入监读书
　　○予原任浙江巡抚刘一焜祭葬如例
　　○贵州巡抚王三善疏参援黔总兵麻镇援黔避粤借募侵饷逗遛观望致误围城部覆得旨行彼处抚按拏解来京究问
　　○保定巡抚张凤翔疏奏保定旧七营一标营一骑营一左营一车营一忠顺营一一千营一练兵营顾左营一千营各不过千人练兵营则抽各营之各二三百而另立一将头绪纷纭官多费多于是并为五营而为中前后左右练兵营系劄委官可径裁其一千营系大宁操捕佥书统领除却营务别无一事此可归并佥书一人而其官竟可不设者也真定亦七营一标营一民营一车营一左营一右营一选锋营一练车营顾左右选锋三营各不过一十三四百人练车营亦抽各营之各三五百而另立一将亦觉头绪纷纭官多费多于是亦并为五营而分中前后左右余官皆裁关营官故甚冗每一营中军千总尝十余人官多费多于是定每营中军一人把总每五百一人其千总不设于是兵部咨到加衔官卞成龙等八十四员惠我恩等六十三员止考留九员其余一日尽遣营制既定官兵既经遴选即使万一有事似亦稍稍堪恃防御矣又以台臣冯英题请各州县各募民壮大州县四百小州县三百奉有明旨此为东事急耳今东夷无匹马过河叩关者已将二年则亦未可谓非渐缓也州县新设民壮正当放班不烦散遣此项工食暂行减派以惠畿民盖战不宜忘财亦不可匮如真定但免镇城民车之二营出防而车步骑相兼之义备但留旧抚臣题增之左右二营实授二将以翼之事平停止而五方之义亦备兼之各州县额设快壮弓兵各若干其初皆兵而后乃失其意今但还其工食免其抽扣以十之七精壮团掺以十之三寻常勾干而新设民壮存其名藉有事一呼可集无事则次第补旧兵名缺以无失壮士之用而足兵之义亦无不备兵部覆如所请
　　○升狭西都司佥书张梦鲤为何南都司掌印下江运粮把总童世功为中都春班佥书江西运粮把总张实履为山西都司佥书
　　○甲申复除原任江西道御史王业浩于山东道
　　○加山西布政使司右参政张晓为本省按察使仍守口北
　　○乙酉南京工科给事中徐宪卿言人财两敝亟宜更张今天下起废之途日辟以致南北添注几二百员人若是其多也然政为多而薰莸共器愈不得其多之用用兵之数日增以致加派后尚缺额一百六十四万余两财若是其缩也然政惟缩而根蒂不清终不免于缩之苦以用人言之内而部属卿寺外而司道督抚无官不添然祗闻讲升讲缺徒长攫攘之风讨假讨差又增驿递之扰近吏部酌议具奏已准三人致仕矣而此外实繁有人独不可再为访核以清仕路乎臣所谓欲别其薰莸而人归实用者此也以理财言之统计各省直京运民运及盐引钞关等项额收不过四百六十三万六千零耳而各边运以及海运额支则六百二十八万三千有奇近奉有钱粮未完八分以上都革职为民之严旨此旨一布能保守令之不烦策急辔乎臣以为计经久莫若屯田以行之腹里者复行之塞外计目前莫若鼓铸以行之两京者遍行之各省而犹恐缓不及事则无如汰冗兵关门永密之兵虽不减其人数而犹必清其尺籍登莱通津之兵或存留其旧额而量去其新添况津抚以长财屈于短驭通镇以乌合恣其鸱张登莱以虚声浪做实著皆裁之便裁之而岁可省百万金钱何惮不为也然汰冗兵犹不如汰冗将汰一千总省以百计汰一都司省以千计汰一副镇参游省几以万计矣盖饷只有此数克之人少留之数多又何惮不为也说者谓聚兵易销兵难近台臣才言革饷而门军几覆其巢卵则重本色之议真救时针砭也此辈重在折色利其可怀之以逃而我偏轻以其重本色多则可疗穷军之饥折色少亦不至饱贪弁之橐近见屯臣报收红白稻一万五千余石变价可得五千余金关门斗米四钱永平运草一束湏价六分何不就近即以本色充作新饷其稿鞂黑豆等又可饲马奚必变价展转折阅徒为经手者鼠窃乎哉臣谓欲清其根蒂而财归实用者此也章下所司
　　○录川贵捣巢解围功朱爕元加右都御史兼兵部右侍郎仍旧总督杨述中升俸一级仍俟推用王三善加兵部左侍郎兼右佥都御史薛贞加副都御史俱照旧巡抚张论侯恂林宰杨松年俱候升京堂戴燝升二级闵梦得王世仁李仙品赫奕陈龙光吴光仪刘可训朱芹缪国维陈尧言向日升徐清杨世赏各升一级周著杨述程丘志充准各起用杨述程丘志充仍加升一级
　　○以  皇子生覃恩录荫吏部尚书赵南星男清衡吏部尚书管都察院事孙玮孙佳胤户部尚书李宗延男胤豫总督仓场户部尚书张经世男志礼部尚书林尧俞孙浚芳兵部尚书赵彦孙标刑部尚书乔允升孙启祯工部尚书王舜鼎孙自昭吏部右侍郎曹于汴男曰良督珵京省钱法户部右侍郎陈于廷孙宗大礼部右侍郎钱象坤男以驭礼部左侍郎周如磐男庆延礼部右侍郎张邦纪男永禧礼部右侍郎汪煇男庆余吏部右侍郎王图孙毓美兵部左侍郎李瑾孙琸兵部左侍郎高第男应辰协理京营戎政兵部左侍郎朱光祚男养纯兵部右侍郎李邦华男士开工部左侍郎周应秋孙有庆工部右侍郎熊尚文男汝学都察院左副都御史郑三俊男思昱大理寺卿饶位男秉德太常寺添设卿洪世俊男娄生太常寺添注卿胡克俭男奉圣太常寺卿胡世赏男我琨太常寺卿侯执蒲男缌太常寺添注卿林熙春男益封太常寺卿卢大中男钦度太常寺卿曹珍男兆儒太仆寺卿管京营少卿事黄运泰男养纯太仆寺添注卿管少卿事程绍男震太仆寺卿饶伸男秉愚太仆寺卿柳佐男文太仆寺卿王之采男建斗太仆寺卿管少卿事丁启浚男樾光禄寺添注卿洪翼圣男天台光禄寺卿何乔远男九说光禄寺卿管少卿事郝名宦孙允耀光禄寺卿管少卿事李本固男士朗俱准送监读书南京工部尚书仍管南京兵部右侍郎事沈敬炌男峻卿工部协理右侍郎萧近高男可风太仆寺兼河南道监察御史董应举男鸣玮光禄寺卿管少卿事魏时应男士冲原系监生准送文选司改注选
　　○宴泰宁等卫夷人著侯吴汝胤待
　　○加四川按察司副使叙马泸道李仙品为本省右布政使与遵义道按察司副使侯国互相更调
　　大明熹宗悊皇帝实录卷之四十一
大明熹宗焎皇帝实录卷之四十一
　　天启三年十一月丁巳朔冬至  上亲祀  天于圜丘毕还  御皇极殿文武群臣行庆成礼免宴给与宴官胙仍宴外国夷使人等于阙左门东
　　○遣侯薛濂张国彦柳祚昌伯施壮猷赵祖芳朱自洪张嘉猷方一元孙廷勋费天泽杨崇猷祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯刘嗣爵祭  恭仁康定景皇帝都指挥使侯国昌祭  哀冲  庄敬二太子各陵圜
　　○赐辅臣叶向高等各盒酒一副斋宫供养一桌又以长生赐上尊珍馔
　　○戊午以冬至节  上御皇极殿文武群臣行庆贺礼
　　○大学士叶向高韩爌何宗彦朱国祯顾秉谦朱延禧魏广微疏言今岁肇举  郊祀乃数十年之旷典  皇上登极以来第一重大之礼仪也臣等深恐严寒之时风雪或作  圣躬难于调护乃是日天气融和暖然如春微风不起属车无尘千乘万骑雍容驰驱鸣和鸾而清节奏以莅于斋宫朝见百僚凡在听睹孰不欢腾行礼之夕天宇晶明纤云尽屏燔燎之光与星辰并耀馨香之气即冥漠可通  皇上歛容肃躬对越于郊坛之上恍若  上帝之降临而百灵之环列于左右此真从来禋祀之所旷见也自非  圣德格天彼苍垂眷何以得此  宗社亿万年无疆之庆于兹可卜大小臣工连日朝贺皆喜色相告而臣等忝备股肱其为雀跃尤倍恒情区区愚衷伏愿  皇上思灵贶之难酬益切祗承之念知玄穹之日鉴长怀昭格之诚处深宫如执圭币履尊位若凛渊冰总揽万几缉熙圣学凡一举一动无不可与天知而又乘阳气之初回式布维新之政采朝端之公论曲原迁谪之官使直言得进小过获容则人心愈悦天意弥孚将景福于焉骈马□秦保定因之孔固与虞廷之肆类周家之将享并垂史册万世无穷矣得旨览卿等奏贺具见恪恭赞化辅弼忠诚郊祀肇举礼成臣民欢庆感格  上帝之默祐实赖内外敬慎朕心欣悦
　　○己未谕吏部朕赖  皇妣慈佑诞育皇子实深感庆兹特推恩皇亲太子太保新城伯王昇著进封新城侯伊男锦衣卫指挥佥事王国兴升指挥同知伊侄王国泰升锦衣卫正千户俱给与应得诰命
　　○以  皇子诞生推恩皇亲都督同知张国纪为右都督指挥使王学叚黄彝俱升都指挥佥事皇贵妃范氏弟锦衣卫指挥佥事范守仁升都督同知范守义升锦衣卫指挥佥事带俸俱给与应得诰命
　　○以  皇子诞生加恩内阁大学士叶向高加上柱国兼支尚书俸荫一子尚宝司丞韩爌左柱国兼支尚书俸荫一子中书舍人何宗彦孙承宗各加少傅兼太子太师荫一子入监读书朱国祯顾秉谦朱延禧加少保兼太子太保荫一子入监读书魏广微加太子太保进文渊阁大学士荫一子入监读书余官如故俱照新衔给与应得诰命向高等各再疏恳辞向高准辞免上柱国兼俸爌准辞免左柱国兼俸余俱勉以祗受
　　○庚申改右庶子唐大章为左庶子掌左春坊升左谕德林欲楫为右庶子掌右春坊右谕德张广为右庶子南京国子监司业叶灿为左中允起升编修刘鸿训为右中允
　　○辛酉  恭让章皇后忌辰遣官祭  陵寝
　　○壬戌命福建道御史李思启浙江巡按四川道御史练国事巡督漕储
　　○工部左侍郎周应秋右侍郎熊尚文各引疾求去许之
　　○癸亥巡按直隶御史潘云翼言年来沿习承平废弛边备加之东事告急抽调频仍精锐大半销亡坚利十去八九军士既非尺籍之旧马匹亦无额数之尝幸该道时加勾补极力简汰军渐充伍马期市骏然而月饷原来太薄支放又复愆期顷者问之该镇饷臣萧思似曰向来钱粮缺乏京运不至今各军月饷欠三越月矣臣于阅操之日复出其不意亲掣军士一二队查对年貌即问以月粮之数曰各军小月该支四钱大月该支七钱除部折使费等项该七钱者止得六钱该四钱者得三钱五分臣对道镇二臣叹曰以  累朝陵寝关系之重若此以今日军容羸敝之极又若此即饷银按月支放如数给发犹恐无以收饱腾而崇护卫又安可容部解之愆期将领之克扣若是哉当事诸臣或未虑及此中之情形及各镇之要害耳臣以为黄花路系  皇陵左臂居庸路系  皇陵后背镇边路系  皇陵之右臂也在黄花路则据贾儿岭田仙寨与磨石尖山马峰虎峪诸处以为险在居庸路则据化木梁锥石口花家窑糜子峪诸处以为险在镇边路则据大石岭挂枝庵与松柏湖峪沙岭大石诸处以为险日支了于崇山峻岭之上时跋涉于冰崖雪巘之中寒觱破肌严风截耳臣阅经历过见其憔悴之状军□支瘃之形真堪堕泪然其所以疗饥寒而拯苦楚者祗此月粮以为续命膏耳  皇上试一轸念尚可容其愆期否尚可容其扣克否而一切军需什物又尚可容其缺乏否臣备阅各镇军马文册见每队之中有开粮军士三五名不等则各镇开粮之军不知其凡几夫此开粮者如系清勾定以岁计即另行招补亦须月余则各军所开之粮又不知凡几臣问道臣此项钱粮何往而不以之置造盔甲器械乎该道以为饷司除作闰月钱粮外余者即作正项月粮用矣然而旷月之粮既作正项其正项之粮又何往乎今除买马价值原有桩朋银两该道已行招□买补以充阏弓□□以壮腾骧外其盔甲器械之费内陈请之不得外摉括之无余断宜将各军旷银通查一年者令该道存留以资打造盖以节旷有余之军饷补调发不足之军需是以军之粮还治其军之身在饷部岂有恡焉且三年一闰今止存留一年不必多求无烦设处而可以补兜鍪弓矢戈鋋枪炮之缺者十之八九此通州道臣卢维屏曾申请行之大有俾于营伍者可仿也至于禁约扣克必先查革使费而使费名色各将领多藉口造册以肆科歛臣以为各营军马钱粮原有定额宜立一格眼文册每官军一员名上列方空填写年貌籍贯马匹毛齿下分二行十二格眼前一行照格分书某月某兵在某处或本路或戍守或贴防即于次行格内逐月分书月粮折色若干或本色若干或某月不支驻牧何所兵有逃亡马有倒死即于本月问除招补验准之后即于本月收入此册一年止一造该道用印钤盖按月稽查凡于饷部关领月饷即遇臣衙门出巡查盘宜据此册呈报不必另行造写如有改洗便属影冒便当查究不但造册之使费可省而军实之稽核亦详此密云道臣叶震生曾条议行之大有禆于厘剔者可仿也夫勾补军士以实行伍买补马匹以壮腾骧打造器甲以备战守禁革克扣以足额饷而本镇月粮更敕该部解发不至太为愆期昌兵庶几有起色乎此昌镇之大略也以保镇言之东北自马水路西北至紫荆关乃臣按属地方而马水诸口凡五十四处紫荆诸口凡五十四处沿边俱属要害戍卒更为艰危咫尺京师宵画茅绹似不可不重为之防惟是易州饷臣隋不矜移手本到臣称本镇从来额饷较之他镇为独少每岁京运一十四万六千两有奇民屯六万四千两有奇量入为出一铢一两皆额内必需之物而毫无赢余者自去年十一月受事至年终京运断绝冬季额饷欠二万三千七百余两至今未补以岁额计之是缺五十日之饷矣今日阖镇贫军五月无粮拥门哀讨者且日甚一日也不惟饷司之计穷本道之计亦穷查大明会典兴万历会计录本镇之年例前此皆民运也后改归太仓转发而出入之间不免愆期至于今愆之又愆挽江西之水以救涸鲋势必不得则曷若转改民运其便有七等此银数民不加多而国不加损一便也太仓省放支之劳而本镇免守候之苦二便也外不复辇而入内不复辇而出途径既捷众共乐输三便也解京者州县累而上之府府累而上之太仓费几时日此则随完可解随解可收四便也以地方粮养地方军痛痒必且相关缓急可以相济五便也且以地方官催地方粮犹之挹水于河取火于燧六便也饷司岁终第以收支报部受成而已不复蒿目而忧此一镇七便也况改京为民适复  祖制名虽变实不变也计本镇主客兵饷每年额银一十四万六千五百九十五两六钱二分合无查于保河顺广大五府内应解太仓银如数扣改民运照尝赴抚院挂号销号责令径解易州饷司上纳仍赴本道挂号销号以便稽查其有解不如期者本道具文抚院檄催之并以参罚之法著为令如此则各府之起解以时而饷司之支发亦以时此于该部事权未损而于军民利便无穷保镇庶几其永赖乎此保镇之大略也抑臣尢有说者天津之营伍官军初料理于督臣毕自严从整顿于抚臣李邦华俱以揆奋真衷为劻勷大略今副总兵毛有伦亦克奉行训练于其间顷臣阅其军容营制大有可观惟是兵饷原系一事事在创始遽难就绪势不得不分而理而事在成终法宜画一权不容不合而操所当裁去镇抚归并督臣计无便于此至于屯制方在伊始刈获才见告成断宜久任屯臣董应举务以俶载之不易为菑畬之有期则区画精而轻理就军国始称利马似不宜以兵务分其精力而妨其屯功者待东事稍平再讲寓兵于农以屯为伍此标本之说敢因论昌保之事而并及之得旨重镇缺饷著作速给发民运准改天津兵已归并督饷官即与另给关防敕书余著该部议行
　　○荫原任兵部尚书刘四科孙继烈入监读书
　　○甲子遣礼部尚书林尧俞祭  三皇于景惠殿
　　○遣太医院官祭先医之神
　　○升刑部左侍郎乔允升为本部尚书保定巡抚兵部左侍郎张凤翔回部管右侍郎事宁夏巡抚李起元为三边总督
　　○遣御史樊尚燝两淮巡盐沈犹龙茶马吴之仁巡关张至发掌河南道印
　　○升湖广布政使司右参政潘澜为狭西按察使
　　○乙丑  庆陵享殿告成遣伯王天瑞奉安  光宗贞皇帝神位遣内监奉安  孝元贞皇后  孝和皇太后神位明楼上梁遣侍郎萧近高祭告
　　○丙寅以  大庆覃恩日讲官郑以伟钱象坤各加礼部尚书兼学士协理詹事府事宫衔照旧赵秉忠加太子宾客与二品服俸成基命升少詹事兼侍读学士姜逢元王祚远各升左谕德兼侍讲正字张邦经改光禄寺少卿加从三品服俸傅应星升礼部仪制司员外王赞升工部虞衡司员外各兼官照旧俱给与应得诰命
　　○命锦衣卫指挥佥事张道浚南镇抚司掌印管事
　　○丁卯礼科左给事中魏大中疏言恩恤滥觞迄无限制而易名汇议适当其期宜尽破情缘一凭行业以慎惜大典臣与同官彭汝楠办事该科见有监生陈宗虞为其父子贞请葬图荫一事子贞官阶四品例应得祭业已蒙恩予祭矣请葬请荫事属违例且例所应得未尝不参考生平维时汝楠谓子贞抚闽汛海之役开洋举炮自焚厥师致病身毙而臣忆子贞按闽时候官令以淫黩闻抚臣许孚远劾之子贞荐之一时举劾异同公论以为曲在子贞正恤典条例所云例虽应得而行业无称勋劳未著者也予祭赠官已踰涯分更可觊葬觊荫肆无厌之求耶再四商确驳参议寝已见南直十四府州乡绅联名出揭为子贞请谥官南国称名臣宜易名者应自有人何沾沾以子贞请也谁为具草谁为发抄且宗虞自诩于乡人徐良彦谓政府惧我票拟尽如我意又谓宗虞故尝贿彭惟成为其请谥此未实尚宝司司丞张大朴以内计被察不胜愤愤毁家损赀托之北来为所欲为先于揆地将有所置舍与缪尊素丁立表诸人更出互入掜单造揭恫喝阁部院寺台省而居其会以诪张为幻信如良彦言是宗虞真足以惧政府而臣亦果触其凶锋矣要其用南直十四府州之人而无忌亦其一徵也恩施之滥莫滥于今日法纪之弛莫弛于今日乞敕该部嗣今议恤以会典条例为例不得准近年破例之例自行陈乞为名潜伏京师代人行贿掜单造揭将为所欲为如陈宗虞者乞敕该城缉究得旨恤典当据会典不许冒乞谥典听礼部斟酌公论不得纷纭出揭致淆是非
　　○升宁夏巡抚副都御史李从心为兵部右侍郎兼右佥都御史总督狭西三边军务
　　○狭西总督李起元留固原东路都司佥书张万祥以新升游击将军职衔仍管原东路事轮委提兵入卫
　　○戊辰册慧妃范氏进封  皇贵妃命公张惟贤持节大学士叶向高韩爌捧册宝各行礼
　　○两淮巡盐御史樊尚燝言两淮盐课足当天下之半无柰额课之后继以套木□答而商困即今套木□答渐解私贩盛行致官盐壅而商息微因而亏损额课而国亦困甚至私贩不已加以私囤乘机高台利不在□不在民并不在国徒以饱奸宄之腹而国与商民交困诚欲裕额课无如行正盐欲行正盐无如先禁私贩而欲禁私贩无如慎重行盐之官而运使其最要者也一切引目之收发岁课之徵解何者不经其手于此而清何所不清然而清之亦最难矣引目有新旧之溷淆商灶有奸良之杂沓就中猾胥乘间利之所在百窦千孔非真得廉明敏练有定识定力者于以澄其源而障其澜安令商苏弊绝称愉快乎自今以后断宜酌定成规运使官果有洁守长才能率其属以苏□裕国者即查照三品官阶一体升迁无豫拟其前途之不远无概弃其后效之有成当此三空四尽之日必不可无此激扬之一法而运同副判以下不肖者诚无辞不简果有清勤自好能效一官者亦宜照级叙升无以财赋之地尽视为膻秽之场令一入其中竟尔埋没斯尤鼓舞之大权也他如委掣盐斤一节求委之官必非自爱之官皆缘情面太多流致寡廉鲜耻至北来各船动多夹带私盐而回空粮船为甚舳舻百千扬帆冲关傥摉缉消息持梃放火群拥拒捕莫可呵阻夫百万淮课九边急需而粮艘敢公然搀贩大损国储此其目中宁有三尺哉合无请敕会同督漕抚按申饬各卫官遇船交卸必亲自押空回南更敕户部行文天津直沽各地方官出示晓谕仍立石奉旨禁贩私盐违者依律处治凡各船到彼听委官验明无弊方准放行各取押运官结状如前途有犯事发一并连坐如是委掣得人以清于内又押空有官以清于外内外交清私贩路绝然私盐之禁总期官盐之行而行盐之官在外自行盐道而外莫亲于守令亦莫急于守令其间行盐之口岸与引盐之数目皆其职掌自今以后务实令府州县官照引行盐盐完引销更汇销汇缴繇县而府而道而院确查其销缴之分数以为殿最有不及额者照例参处庶督责严而□本国课其有实济乎得旨盐法关系甚大运司官屡有旨精择优升如何不遵还申明著实行其余并即议奏务绝奸弊以充国课
　　○己巳以写篆  皇贵妃金册金宝颁赐辅臣叶向高等中书官郑崇光等各银两有差
　　○命御史王尊德巡视大工
　　○准安乡伯张国柱承袭祖爵
　　○赠原任巡抚河南右佥都御史李思孝为兵部左侍郎
　　○升广东肇庆府知府夏应台为本省按察司副使备兵琼州
　　○起原任延绥西协副总兵马允升以原官协守榆林中路地方
　　○庚午  万寿圣节以雨雪免朝贺辅臣叶向高等率百官于午门外行礼
　　○遣侯张国彦薛濂汤国祚柳祚昌陈光裕伯王永恩未自洪赵祖芳郭邦栋曹以忠陈世恩祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯张嘉猷祭  恭仁康定景皇帝陵寝
　　○颁赐辅臣叶向高等讲官郑以伟等上尊珍馔
　　○吏部请考选行取续到诸臣  上命遵三年一考之例吏科都给事中程注署河南道御史袁化中等疏言明旨慎于诚当而停考非宜俱报已有旨大学士叶向高等言考选一事屡奉传谕三年一选臣等何敢再渎惟念行取各官皆奉旨而来忽然中辍是明旨不信于天下且今此之考与五月之考原是一事但以到部有先后故分而为两今先到者已服官任职而后到者乃令待至三年一事而先后参差迟速悬绝揆之政体亦甚失平今外而推知内而中行评博皆已作缺无官可居其去选期尚更两岁而令其遨游长安茫无著落亦岂国家从来求贤待士之本意哉  皇上屡责臣下以遵旨臣等窃谓三年之选固明旨也此番之选独非明旨乎遵则俱遵而吏部请之不听科道官请之不听臣等有票拟之责人谓先后之旨皆拟自臣等何以不能力争则臣等诚无所逃罪得旨科道各官壅滞冗多各自求请病假所请总下亦无空缺填补仍遵前旨行
　　○吏部尚书管都察院左都御史事孙玮三年考满加太子太保给与应给诰命荫一子入监读书疏辞不允
　　○辛未大学士孙承宗疏辞  大庆覃恩不允
　　○甲戌  孝惠皇后忌辰遣武平伯陈世恩祭  茂陵  孝烈皇后忌辰遣襄城伯李守锜祭  永陵
　　○以  万寿圣节颁赐辅臣叶向高等讲官郑以伟等正字官张邦经等银两有差
　　○庆成王敏廿□泥薨命其长子求棆管理府事
　　○狭西寨平等族番人羊加保等贡马赏赉如例
　　○准原任刑部左侍郎王□赞男昌谟送监读书
　　○先是任子一品授中书舍人二品三品授五府都事各衙门其五府各衙门三四年俱得转主事员外郎独中书舍人九年考满转员外郎中书沈泰泳疏称铨政不平  上命以后俱五年升转
　　○户科给事中陆文献疏陈制胜保疆四议一议保蓟门之人言制臣之设正为内与外声势应援所以使指臂相应首尾相救决众谋于独断通九标十二路为一家当此官者必得晓畅夷情练达边事之人而后可不拘正卿亚卿在部在寺廉得一员以寒氊裹之胆又不拘在朝在籍在北在南储蓄几员以备  圣明拊髀之思又从来有抚即有按而况蓟门一镇是天下命脉所关是以顺永抚臣之外复设辽抚则三关巡视之外应仍旧专设辽阳巡按须简知军务谙夷情之台臣力持风宪驻劄永密之间日与督抚咨求而纠察之俾督臣得虑于运筹一议任京营之人言神京三大营统计其数合营兵止于十二万耳夫此十二万者固天子之六师称爪牙也无柰纪纲废弛有年训练奉行无素今军士多供占役其号选锋堪战者仅数千人又不闲步伐行伍新任协理戎政朱光祚在事匝月便清冒饷千有余金酌赏骁骑驾驭有方众心鼓舞宜责令光祚及时董理分营教习依法训练又责成知兵巡视如今彭汝楠高推者久任而时核之务令营伍齐成精锐于以张国势申主威而消未萌之患一议简应变之才言军兴于兹五载朝廷聚九牧之金粟而委诸一隅已告匮矣大农水衡冏寺尽仰屋而窃叹矣兵已一调再调无可调矣民已一派再派无可派矣强兵裕国以助军兴则在制变之材近见瀛南妖民窃弄潢池震惊畿甸抚臣张凤翔不烦矢石而扑之如燎毛振稿安奢猖獗于黔省粤抚何士晋谊切同讎悉粤之汉土兵道将刍粮无一不为黔用殊不惜汤火频年加派焚林竭泽乃闵中后先左右辖闵洪学毕懋良设法区处派以不派加以不加民不扰无艺之征求而国且赖灌输之实用此皆一时廉敏干济之才见天下有可为之事与能为之人也所虑有材不当其用或置之空闲而不尽其用不几为倥偬之时事惜乎一言天下不患无任事之人而患无知人用人之人今  皇上新简冢宰正秉均之一会也四方人材或处下僚或伏幽谷冢卿既为朝廷猛心撑持自为朝廷虚心延访使盈廷皆元凯而有位皆疏附斯内有振鹭渐鸿之期而外可摄豖突鸱张之变故臣兹一议又体察冢臣之意而及之下其疏于部
　　○哈喇慎部朗素贵英纠三十六家挟赏谋犯中右参将王楹行边过仙灵寺虏设伏四起王楹死之兵部尚书赵彦请敕督抚查杀王楹者革其固有之赏治其生事之罪而后许之抚赏如故必立定章程严为限制旧有者不可少新增者不可加而治本之计在于选将与练兵  上可以奏行督抚一并申饬
　　○刑科给事中解学龙疏陈四事其一楚饷坐视之当罪黔围之解已一年矣所需者饷所望者楚饷耳乃欠至六十三万屡催不解六垣有考成各抚之职掌户部近有奉旨考成之新例则该省抚臣薛贞所当住俸催饷藩司李叔元所当革职为民断不得徇情面以误封疆者也其一京兆失事之当议贼犯刘思文等盗顺天府库银二千二百余两考其日月乃  圣驾祀  天前二日也此时何等毖饬而有此不逞之徒出没于肘腋间耶据称思文等用斧刀铁尺将库墙并板壁挖开一似乎入无人之境又称许山等俱系本衙堂役素知路迳乃敢搊扶同盗一似乎满堂皆绿林之魁也庄祖诰既有握符之责难逃失事之愆所当照仓库失盗例亟免其官断不得宽文网以隳法守者也其一仙灵寺之败衄不可不问王楹之被杀也一时将士同膏原野者盖不止塘报所传矣不惜数十万金钱以养榆关之全力以遏建夷之旁驰乃抚夷诸弁王牧民朱梅王之栋等日言抚夷而夷日不抚断当枭之关上明示三军谓赂虏无能之将首□天诛而我且厉兵秣马缮甲治械问作歹为何酋其蓄谋为何意先服虏而后灭奴可也其一承奉诸人之作恶稔奸不可久抗明旨承奉张清倚秦藩三窟凶锋毒焰罄竹难书该省抚按执法破奸而该藩庇邪抗旨无人臣礼又擅置总理府私署理刑官以鳄宗西堂虎踞其间恣为吞噬宗民如在汤火中矣则张清亟当遵旨问拟具奏立置诸法斯保全爵位之善道也  上报秦府事已屡有旨余该部酌议以闻
　　○狭西凤县大鼠有肉翅飞而害稼剖其腹贮黍粟一升
　　○乙亥  上视朝
　　○丙子兵部尚书赵彦言据山海关总兵马世龙塘报内称据回乡汉人供称奴酋做的西达子罗罗车三千余两传众牛鹿头目每家做西达子衣帽二顶件要借西达子路往喜峰看路臣等看得逆奴自得志辽东之后何尝一日忘西窥之心特以关门宿有重兵别图假道之谋今西虏彻去坐门夷人称兵挟赏戕杀我禆将而东虏造车制衣之报适至非二虏合谋窥伺以图一逞乎繇斯而知西虏之款不可恃也自强之策不可缓也今关门有南北官兵十三四万不为不多矣不知其技艺若何勇怯若何宜及时简选而布置之择其骁勇而敢战者某营某将为前锋某营某将为奇兵某营某将为援兵皆责之冲锋破敌勇往而直前又择其心坚而善守者某营某将为正兵守辎重某营某将守关门某营某将守某隘口皆责之画地固守效死而勿去务要事事安排得定不致闻警仓皇此分布兵马之当豫者一也昔辽广之失守繇人心之不固今关门三大将蓟镇三大将皆一时之人杰宜以一腔忠义感动大小将领之心皆如我之心又令诸将领各以一腔忠义感动中军千把以及哨总百总队长伍兵之心亦如我之心上下固结俾人人知忠君报国之义此固结人心之当豫者二也自有辽事以来人皆谓虏强我弱不知虏之必胜者胆壮而力强我之不及者胆怯而力弱也五大将当宣谕各官军大家奋勇力战共建奇功进而杀贼升赏立至是以舍死而得生退而畏虏阵前斩首反以偷生而致死虏人也我亦人也齐心戮力所向无前何狡虏之不可破此鼓舞胆力之当豫者三也山海一线之路固天设之险而三协各边界皆层峦叠嶂亦天之所以限华夷者中有水口空缺之处其处最冲某处次冲酌派兵马务令处处有备至喜峰口为入贡大路虏所垂涎今兵不满千何所恃以御敌合于通州调马步兵两营天津调马步兵两营各用两骁勇将官统领赴喜峰口防御听王威调遣分派既定各官兵昼夜严防时刻不容少懈一处溃防千里失守未可轻易视也又湏三协三大将躬行调度在中协则总兵王威移镇于喜峰口在西协则总兵孙祖寿移镇于古北口在东协则副将移驻于桃林界河口尝川驻守至明年二月终为止又于边外预握品窑赚坑安设蒺莉刺马枪地雷灭虏等炮层层密布处处周详虏虽强何能阑入此固守险隘之当豫者四也我欲知虏情全在哨探哨探尖夜不可寻尝泛差须择忠义智勇之士厚其身家十倍于营军仍给以衣物财货令结虏酋左右亲近之人虏之聚兵马尝在一月之前某夷统领某口入犯先期探报我得蚤知扼险堵截自难深入而哨探得实者即准首功升赏以励其后至蓟镇台兵始于戚继光创设皆义乌壮丁虏慑服而不敢动今因粮饷之厚改募北人成法尽废守望无人非白马关之警数十里烽燧不传亦可鉴已今当仍募南兵哨守庶有备而窥伺不生此哨探守台之当豫者五也奴兵正锐难以力争我兵未练当以计胜五大将各照派定兵马分定地方擐甲砺刃坚壁固垒站定必胜之著勿遽与交锋设疑以扰之多方以乱之使进不得战野无所掠顿困数日锐气渐衰必潜师东渡大将各挑选精锐分道并进击其情归勿轻视于一掷至关外之辽民众矣兵马多矣能战与守不可知傥有溃散情景岩关不免动摇合先预查宁前各屯堡有城池坚固粮糗充足及觉华岛可以保守无恙者酌量收歛其中固守勿战以待火兵堵截或有屯堡不能尽容者不妨从容收入关内毋得惊惶以安人心此坚壁清野之当豫者六也三表五饵自古不废惟在我之兵力强盛抚赏得法使虏有几分畏我之威而不敢挟有几分怀我之恩而不忍挟又有几分服我之操纵而不能挟旧赏不减新赏不增彼此相信内外谧宁斯中国之体尝尊献琛之期不爽此抚夷伐谋之当豫者七也法曰救远以击近毛文龙提孤军于海岛牵制奴酋已三年矣今出奇设伏屡获大捷亦奴之所深忌而思防者朝鲜权国事李倧以李珲通奴为名攘夺其位今请命天朝愿出力以报效合降敕谕一道发登莱抚臣差官捧赍至朝鲜先命李倧权管国事如中国郡王管理亲藩事例令发兵数万同毛文龙列营栅于附近海岛中不时出疑兵奇兵以扰奴又不时出虗著实著以乱奴密加哨探伺奴动静如有过河消息即捣老巢以攻其必救随机应变伸缩自如此海外牵制之当豫者八也得旨这所奏各款俱防边要务切实可行著督抚镇道各官悉心整顿毋得因循误事其李倧暂署国事著礼部即议妥具奏
　　○督理军务大学士孙承宗奏治仙灵失事罪戮逃将周继武等十九人因自求罢谴言向来边东失事俱以将不固守兵不顾将日者中右哈喇慎部夷朗素贵英作恶住挟喜峰口外挟赏关门舛□鸟鷔狡猾至断通丁之发烧高台之刍撤去坐门夷人除兴水以东为拱免坐门不撤而高台以西既撤而归独仙灵寺地未归也参将王楹奋臂当贼力战而死乃一时同死者仅六人重伤者仅三人而百余人逃溃不顾时令总兵官择其受恩深而负义者立枭千总周继武把总胡大顺百总李一观亲丁白宁杨奎等十九人以传首五部王楹并死事员役候另题请优恤然而臣之为防大略可见而况衰病已极一柄三掺必纷三柄一掺必竞若不蚤为引退恐边事纷纭未定也得旨览卿奏处分兵将足以申明军纪振励人心其死事将官还著优恤封疆大计正赖主持不必谦引别陈
　　○升礼科给事中惠世扬为太常少卿
　　○起补原任四川按察司副使丘志充于湖广分守荆西
　　○丁丑以进封  皇贵妃恭捧册宝颁赐辅臣叶向高等银各五十两
　　○吏科都给事中程注言天下有时急而人不得独缓地重而人不得独轻者最急莫如辽左而蓟门其咽喉也其次莫如滇黔而偏沅其门户也顷督臣王象乾以忧闻铨臣方急议推补而忽焉中止以枢辅踌躇郑重将议撤焉此其老成谋国出于深心意谓剿抚原自一局未可畛分权柄若有专掺必无异议识者韪之但中外诸臣鳃鳃过计以为蓟门何地而今日之蓟门又何地也东遏逆奴之锋而西摄狡虏之魄督抚事也得其人未必不可资枢辅一臂之力若之何自撤一藩蔽也偏沅总督已经予告而议尚未定也或欲去督而专设抚臣或欲去抚而另设按臣其去督设抚也谓名位不至相轧意气即可流通此为确然之议至专设按臣亦似于督饷为便然而偏沅之有抚臣繇来旧矣曩征播时初以支可大移镇而后遂改用江铎事急则设事宁则止不独固楚之圉而正以壮黔之援况抚臣则有兵马钱粮节钺煌煌钤制有体偏沅一带土司环伺待命今黔氛告急风鹤皆惊数百里犷悍之苗非一中丞镇抚其间何以帖然受我戎索哉当事者激于意见之横生肘掣而事功不易就议论之互执机失而局面之难收并一涂以专责任此真年来病痛职岂不谅之服之乃事体烦大有治兵者不能分身治饷则不得不望助于同舟款虏者原可效臂御奴则不得不藉支于众木特相济而不相妨也疏下兵部
○吏科给事中郝土膏言京堂添注太多晋陟无地合计实历俸以一年为缺限满则放假回籍遇有巡抚卿贰缺出采拔才望而推用之至若南中亦有京堂而人情每薄之谓得与于会推之列少也宜同在北者一体推巡抚推卿贰则南北可以互转也南中亦有铨部台省而人情每薄之谓得与于京堂之陟少也宜同在北者一体转年例转京堂则南北可以并重也如是则不惟可以疏京堂且并可以疏考选矣又如监司缺少率虚占于例转之官慢君命误地方此不可训也合自命下日为始逾一年不到任者吏部径自作缺另补而本官仍请旨处分庶几寒怨望之胆内察期远每荡简于部寺之席白简可绳或难为堂卿体面此不可训也合令各堂上察所属有不肖者得不时参纠而敢于反噬堂官者有禁庶几申堂属之体得旨近来京堂填壅皆因推升太多以后都著查照旧例升转不得狥情滥推其例推方面不到任者即作缺另补不必一年
○南京御史游凤翔言南都钱法大坏咎在工部司官尚书张辅之不能指名参处庇属抗旨不堪司邦土  上以辅之方简任留工何得轻行指摘
　　○予原任应天巡抚王象恒祭葬如例
　　○升参将沈应时为副总兵游击将军袁信陈廷对都司佥书谷九有为参将都司佥书姜辅河西备御拜世能为游击将军应时宁夏协守信山西太原九有山东德州廷对广西永宁辅狭西红水河世能宁夏广武营
　　○戊寅加督理屯田太仆寺卿董应举为右副都御史督理如故
　　○改兵部车驾司员外员金世衡为尚宝司司丞仍支五品俸
　　○巡按直隶御史潘云翼言辅臣孙承宗与督臣王象乾御与抚虽互为成而实各为任关与蓟虽合其势而实分其权今西虏鹰吻难饲大骨时争动辄要求动辄犯抢则虏尝借奴以为我难辅臣且以御奴者御虏矣迨虏氛益炽奴谋转深时称窥关时称假道则奴更借虏以为我难督臣且以御虏者御奴矣驯至于今而设伏猖狂顿成逆逞之势造车看路业稔入犯之形不几御在关门者急而御在蓟门者更急哉不意督臣之忽以忧去以代请也夫蓟何地耶且今何时耶目前报谍所称奴酋贿买炒花趋捷径于喜峰傥一路有警处处皆危何以振长驱而固半壁朗素纠合各家时踯躅于关外傥抚剿未当部部生心何以弥衅隙而杜危萌且今一闻狡焉启疆人孰不侈口于御奴固知舍御无别法而一闻不受戎索人人皆归咎于抚虏然而舍抚有别法否以今日之时势似惟在于自强之著以今日之系属则更在于督臣一身非有熟夷情知边务识力兼优宽严互运者不克堪此臣于督臣未报讣之先闻有为督臣引年计者曰宣抚王之臣与枢贰王之采其人可代也乃今一亦闻忧一尚守制以才之难又值数之厄如此臣尝概国家当恬熙无事之日鹓行何等济济而一遇有警用人之际其实寥寥诸臣但于华膴之途呈身攘臂而一遇艰难险阻则裹足却步伏祈  皇上亟敕该部作速从公会推更谕督臣王象乾仍旧安心料理边政极力消灭夷氛必需得代面相扬推事机交卸印务方许离镇此安危所系利害所关用是不惮披陈若此得旨这所奏边事甚明总督官著慎推堪用的来着王象乾还用心料理候代
　　○调补江西按察使沈朝烨于广东分守海北升礼部郎中杨觐光为江西布政使司右参政备兵抚州狭西按察司副使霍镇方为湖广布政使司右参政复除河南按察司副使秦一鹏于山东备兵兖西
　　○实授援黔加衔游击叶登科都司佥书职衔仍在军前听用从总督杨述中之请也
　　○浙江永宁参将陈云龙以病废回卫涿州督捕参将包良栻以盗劫官署革任
　　○己卯升户科给事中许宗礼为礼科右给事补给事中黄承乾于兵科
　　○户科给事中朱钦相疏言自奴酋倡逆欲歼奴不得不抚虏夫西虏非我族类其不为我用明矣而计必出于此者亦以虏即不为我用犹庶几羁縻之使不为奴用然后我可以修边除器一意东向耳今边报屡至种种情形虏已明与奴通奴之攻山海难而走喜峰易举朝久以为忧惟冀虏不合则不肯假道道不假则奴无从寄径今既以如此蓟门一带是尚不可为寒心哉蓟镇山川之阻墙台之坚独甲于诸镇迩以抚赏之故苟且目前一切据险修边之政都寘而不问今宜大为修葺通该镇地形不外三等一曰山梁二曰平地三曰水口在山梁宜铲崖削峰令形如壁立以成不可攀之险在平地宜掘沟置堑令淩如深谷以成不可越之势在水口宜安木城架火炮使无可乘之隙其守墙也不专恃墙而有险以卫墙其设险也不专恃险而依墙以据险若兵马单弱则如关臣言调通津各兵同本路兵挨营分哨申明信地此皆督抚诸臣所当日夜并力以固危疆者也至榆关一线共倚枢辅为安危夫川贵蕞尔孤城犹可墨守数月岂以山海天险而不足恃惟是摉奸细防逃溃关以内数十万之人心宜加意收拾关以外十余万之辽民宜及时安顿乃其吃紧在大将将得人而官民士卒自有所恃而不动闻人言马世龙新贵擅权尤世禄自负宿将颇怀□□果尔则居恒无襟袍之谊欲临难有同讎之心也庸可冀乎当事宜密察而辑和之可也京师金瓯铁壁万无足虑所可虑者年来法纪陵夷人心蠢动恐一有警报穷民把棍悍卒骄兵便相煽为乱耳宜蚤令五城御史申明保甲于各胡衕巷口置立木栅蚤晚启闭即择本巷中殷实良民及仕宦之寓居者共为守望互相讥察又令京营诸臣择营将之忠勇勤敏者部署营兵分派各门信地无事巡警有事救援繇是宄歛迹良民安堵凭城而守固于金汤乃若京兵十万实多桓走□斗干城奈何徒统之以不识行阵之勋胄旧将李怀信夙负威名屡经推毂竟卧家园总兵萧如薰一城斗大领羸卒三千有同赘疣何不立促之至京令之统御诸兵且无论训练步伐必有可观老将提将先声慑人无异操群羊而鞭棰使之其必不敢有越志而惟我指使矣如是而虏遂可不抚乎夫抚胡可已也第数年来所费缯不知几十万使尽已饱虏何至生心无柰贪官猾弁借虏以充其橐读枢辅孙承宗疏谓辑一抚夷志欲得钱粮之数而竟不可得噫枢辅魁柄在握何所不得问而其言若是抚事尚可为哉乞敕枢辅同新简督臣将以前用过抚赏钱粮严为清查务穷窟穴庶抚有实著而虏心附虏心附而后顺则抚之逆则剿之槮纵惟我于以专力东向易易耳得旨封疆事重著兵部会同督师及督抚官酌审情形相机防抚
　　○盗杀北城居民许国熙家六人革东巡捕把总张国勋任
　　○陕西道御史沈犹龙言今日官司壅滞之患小而疏通之患大累累若若充斥天衢不过多糜朝廷大官多增衙门公座肩摩踵接望垄先登惟忧前路之壅预占未虚之席势不至尽隳职业以营进取不止弊非小矣又如巡抚一官关系一方灾福  祖宗朝简任此官必择谙习土情晓畅吏事者方肯俾之即钺不轻授也或以藩臬擢补或以卿贰出镇或以经堂需次不专在内也近年廷推各处处抚缺止是东西重镇逼御奴之地常用监思耳其他屡缺屡推不一及也至于内转京营则又不顾惜不可巡抚又可为京堂乎关门枢辅有鉴于经抚纷岐事权庞杂为之裁经立抚独主调度暂请一行以安人心整家当旋即返旆以让抚臣行事最简且便也而今似不经不抚稳住樊笼矣  圣明何等眷注须使放松手脚方得尽其怀来或归而议事或出而巡边活变其机栝以调达其锐气内外流通而不虞叫阍之不应事权画一而不病仗钺之虚拥是或用枢辅之一道也今日  大祀庆成百执嵩呼  皇上亦念有榆关白发无从戮力之劳臣乎得旨督师辅臣朕非不念劳苦但封疆事重还藉料理沈犹龙如何轻议姑不究余著该部酌行
　　○礼科给事中熊奋渭疏言顷者  皇子诞生大颁宠泽而  神宗昭妃尚未蒙一字之褒夫昭妃者固  皇祖遗之以保冀  圣躬者也三宫正位主持为多而麟趾呈祥伊谁调护曩者涣号宣懿似犹未称隆重典礼之旨得旨  皇祖宣懿昭妃已再加徽称宫闱典礼外廷岂得渎奏
　　○兵部尚书赵彦覆兵科赵时用及贵州总督杨述中巡按侯恂疏言安酋狂逞黔中几三年已矣省围虽解而元凶未殄水蔺合谋而虐焰益炽乌江会师声罪致讨固势之不容已者乃督臣杨述中抚臣王三善意见相左遂有参商之形迹督臣经理黔饷勤劳即著已奉明旨准其推用臣等无容再议惟抚臣躬行督阵军机决于呼吸岂得向平越而问饷应设巡抚于偏沅督楚饷以济黔师在贵阳则专司兵权无督臣之遥制一柄不至两操在偏沅则专司粮饷无兵食之分心异议不得旁挠诚今日策黔之急著也然抚臣不有军务之衔不与一旅之师傥有缓急何以应变应兼管辰沅一带额设营卫兵马控制楚之土司以备黔之后劲者也至我兵深入贼巢而里粮不及十日此危道也楚之解饷本自额内之数而转运愆期岂容秦越之视今计部复发五十万严立限期刻日解纳计食足兵强狡酋有授首之日矣惟粮糗未备援师未集而以贵竹之孤军为渡河之大举恐轻进失利临事而惧好谋而成用兵之要诀不可不深长虑也彼怯懦之马炯誓师并渡乌江而徘徊于年狼寨复迁迹于黄沙渡岂非借招抚以缓师趋间道以避敌乎彷徨道路为贼所穷非各营留驻高坡几以全军与敌炯之罪可胜诛哉尚念客帅入援不敢临敌易将相应削职一级戴罪杀贼俟成功之日统计功罪另议得旨杨述中已有旨另推其督饷官吏部作速推用马炯姑降一级戴罪杀贼
　　○巡按贵州御史侯恂查过旧黔抚李橒迫取安酋金盆事无实御史蒋允仪风闻之误  上命允仪回奏允仪复再疏诋橒仍命部院看议
　　○朝鲜国遣陪臣礼曹参判赵濈等进龙文帘席等方物贺  万寿圣节及冬至令节赏赉如例
　　○总督贵州兵部右侍郎杨述中以病乞休  上命解任另行推用川贵劳绩候事平一体叙录
　　○庚辰改户部山东司郎中区龙祯管理新饷
　　○升浙江布政使司右参政米万钟为江西按察使分守饶南
　　○荫原任浙江巡抚刘元霖子胤昱入监读书
　　○升参将李嘉训为神枢六营右副将
　　○以原任蓟镇山石路副总兵吴自勉为本镇协守东路副总兵
　　○升游击将军王纯臣都司佥书李为栋解国重坐营李文奎为参将纯臣昌镇涿州为栋大同中路国重陕西靖虏营文奎广西柳庆
　　○革援黔副总兵金汝佐职提问追赃以按臣侯恂纠其不律也
　　○壬午  上视朝
　　○升工部右侍郎萧近高为本部左侍郎大理寺卿饶位为工部右侍郎
　　○添设门工右侍郎一员以通政使吴用先为之
　　○升左春坊左谕德蔡毅中国子监祭酒
　　○升太常寺少卿王洽太仆寺卿程正己魏云中左通政徐良彦为巡抚右佥都御史良彦宣府正己保定云中宁夏洽浙江
　　○荫原任户部尚书耿定向孙应舆入监读书
　　○予原任浙江巡抚刘一焜祭葬如例
　　○贵州巡抚王三善疏参援黔总兵麻镇援黔避粤借募侵饷逗遛观望致误围城部覆得旨行彼处抚按拏解来京究问
　　○保定巡抚张凤翔疏奏保定旧七营一标营一骑营一左营一车营一忠顺营一一千营一练兵营顾左营一千营各不过千人练兵营则抽各营之各二三百而另立一将头绪纷纭官多费多于是并为五营而为中前后左右练兵营系劄委官可径裁其一千营系大宁操捕佥书统领除却营务别无一事此可归并佥书一人而其官竟可不设者也真定亦七营一标营一民营一车营一左营一右营一选锋营一练车营顾左右选锋三营各不过一十三四百人练车营亦抽各营之各三五百而另立一将亦觉头绪纷纭官多费多于是亦并为五营而分中前后左右余官皆裁关营官故甚冗每一营中军千总尝十余人官多费多于是定每营中军一人把总每五百一人其千总不设于是兵部咨到加衔官卞成龙等八十四员惠我恩等六十三员止考留九员其余一日尽遣营制既定官兵既经遴选即使万一有事似亦稍稍堪恃防御矣又以台臣冯英题请各州县各募民壮大州县四百小州县三百奉有明旨此为东事急耳今东夷无匹马过河叩关者已将二年则亦未可谓非渐缓也州县新设民壮正当放班不烦散遣此项工食暂行减派以惠畿民盖战不宜忘财亦不可匮如真定但免镇城民车之二营出防而车步骑相兼之义备但留旧抚臣题增之左右二营实授二将以翼之事平停止而五方之义亦备兼之各州县额设快壮弓兵各若干其初皆兵而后乃失其意今但还其工食免其抽扣以十之七精壮团掺以十之三寻常勾干而新设民壮存其名藉有事一呼可集无事则次第补旧兵名缺以无失壮士之用而足兵之义亦无不备兵部覆如所请
　　○升狭西都司佥书张梦鲤为何南都司掌印下江运粮把总童世功为中都春班佥书江西运粮把总张实履为山西都司佥书
　　○甲申复除原任江西道御史王业浩于山东道
　　○加山西布政使司右参政张晓为本省按察使仍守口北
　　○乙酉南京工科给事中徐宪卿言人财两敝亟宜更张今天下起废之途日辟以致南北添注几二百员人若是其多也然政为多而薰莸共器愈不得其多之用用兵之数日增以致加派后尚缺额一百六十四万余两财若是其缩也然政惟缩而根蒂不清终不免于缩之苦以用人言之内而部属卿寺外而司道督抚无官不添然祗闻讲升讲缺徒长攫攘之风讨假讨差又增驿递之扰近吏部酌议具奏已准三人致仕矣而此外实繁有人独不可再为访核以清仕路乎臣所谓欲别其薰莸而人归实用者此也以理财言之统计各省直京运民运及盐引钞关等项额收不过四百六十三万六千零耳而各边运以及海运额支则六百二十八万三千有奇近奉有钱粮未完八分以上都革职为民之严旨此旨一布能保守令之不烦策急辔乎臣以为计经久莫若屯田以行之腹里者复行之塞外计目前莫若鼓铸以行之两京者遍行之各省而犹恐缓不及事则无如汰冗兵关门永密之兵虽不减其人数而犹必清其尺籍登莱通津之兵或存留其旧额而量去其新添况津抚以长财屈于短驭通镇以乌合恣其鸱张登莱以虚声浪做实著皆裁之便裁之而岁可省百万金钱何惮不为也然汰冗兵犹不如汰冗将汰一千总省以百计汰一都司省以千计汰一副镇参游省几以万计矣盖饷只有此数克之人少留之数多又何惮不为也说者谓聚兵易销兵难近台臣才言革饷而门军几覆其巢卵则重本色之议真救时针砭也此辈重在折色利其可怀之以逃而我偏轻以其重本色多则可疗穷军之饥折色少亦不至饱贪弁之橐近见屯臣报收红白稻一万五千余石变价可得五千余金关门斗米四钱永平运草一束湏价六分何不就近即以本色充作新饷其稿鞂黑豆等又可饲马奚必变价展转折阅徒为经手者鼠窃乎哉臣谓欲清其根蒂而财归实用者此也章下所司
　　○录川贵捣巢解围功朱爕元加右都御史兼兵部右侍郎仍旧总督杨述中升俸一级仍俟推用王三善加兵部左侍郎兼右佥都御史薛贞加副都御史俱照旧巡抚张论侯恂林宰杨松年俱候升京堂戴燝升二级闵梦得王世仁李仙品赫奕陈龙光吴光仪刘可训朱芹缪国维陈尧言向日升徐清杨世赏各升一级周著杨述程丘志充准各起用杨述程丘志充仍加升一级
　　○以  皇子生覃恩录荫吏部尚书赵南星男清衡吏部尚书管都察院事孙玮孙佳胤户部尚书李宗延男胤豫总督仓场户部尚书张经世男志礼部尚书林尧俞孙浚芳兵部尚书赵彦孙标刑部尚书乔允升孙启祯工部尚书王舜鼎孙自昭吏部右侍郎曹于汴男曰良督珵京省钱法户部右侍郎陈于廷孙宗大礼部右侍郎钱象坤男以驭礼部左侍郎周如磐男庆延礼部右侍郎张邦纪男永禧礼部右侍郎汪煇男庆余吏部右侍郎王图孙毓美兵部左侍郎李瑾孙琸兵部左侍郎高第男应辰协理京营戎政兵部左侍郎朱光祚男养纯兵部右侍郎李邦华男士开工部左侍郎周应秋孙有庆工部右侍郎熊尚文男汝学都察院左副都御史郑三俊男思昱大理寺卿饶位男秉德太常寺添设卿洪世俊男娄生太常寺添注卿胡克俭男奉圣太常寺卿胡世赏男我琨太常寺卿侯执蒲男缌太常寺添注卿林熙春男益封太常寺卿卢大中男钦度太常寺卿曹珍男兆儒太仆寺卿管京营少卿事黄运泰男养纯太仆寺添注卿管少卿事程绍男震太仆寺卿饶伸男秉愚太仆寺卿柳佐男文太仆寺卿王之采男建斗太仆寺卿管少卿事丁启浚男樾光禄寺添注卿洪翼圣男天台光禄寺卿何乔远男九说光禄寺卿管少卿事郝名宦孙允耀光禄寺卿管少卿事李本固男士朗俱准送监读书南京工部尚书仍管南京兵部右侍郎事沈敬炌男峻卿工部协理右侍郎萧近高男可风太仆寺兼河南道监察御史董应举男鸣玮光禄寺卿管少卿事魏时应男士冲原系监生准送文选司改注选
　　○宴泰宁等卫夷人著侯吴汝胤待
　　○加四川按察司副使叙马泸道李仙品为本省右布政使与遵义道按察司副使侯国互相更调
　　大明熹宗悊皇帝实录卷之四十一
　明熹宗哲皇帝实录卷之四十二（梁本）
　　五月甲寅朔锦衣卫指挥同知署北镇抚司刘侨以宽汪文言削籍许显纯代之
　　工部员外郎马明瑞窃官镪窖地被盗亡何获盗所搜官镪俱郡县鑴识者因削籍
　　何如宠为礼部左侍郎
　　礼部主客司添注主事毕自肃言贡夷宜择贡约宜明贡道宜清贡限宜定从之
　　廷试岁贡生榜示
　　狭西道御史张纶广东道御史刘廷宣为大理寺左右寺丞俞诲为狭西右布政使
　　乙卯南京光禄少卿李文熙为南京太仆寺卿
　　王命新为南京大理寺左寺丞
　　御史张继孟追论旧辅方从哲败坏辽事所善同乡钱象坤上不怿夺俸三月
　　大理寺卿林熙春致仕进户部左侍郎
　　先是吏科都给事中魏大中奏办奉旨到任及报鸿胪寺面恩俄传旨互参未给何得到任于是刘芳言大中到任皇上实所命之也浃辰之间自相矛盾不听两朝从信录刑科给事中傅櫆疏参科臣魏大中于本月二十六日到任讫忽二十八日鸿胪寺而恩起数奉圣旨魏大中傅櫆互参情事尚未明结何得到任面恩以待有这等的鸿胪寺不得开写朝仪起数櫆上言夫朝仪报单从来未有旨意此旨之自中出无疑也臣一见之不胜惊愕盖朝廷于诸司章疏以票拟付之阁臣则外廷之耳目不惑以酌处付之部院则一人之喜恕不私若天威之严重辄从内降以传宣而巽命之更张不由章奏以寄发则不惟阁臣部院皆为虚设人将揣摩于不可知之地以为左右之人或借皇上之威灵以为所欲为遂至是非可以违心佥壬因而益肆臣又安得不以忠君爱衍国之公愤转为防微杜渐之隐忧乎且大忠小臣也奉旨未有不到任到任未有不面恩者乃明旨忽二忽三令朝端且疑且骇至大中之进退与微臣之论列俱未晓然明见于天下当盛明之世见非常之事此微臣之所大恐也不特此也即如汪文言者以亡命之辈作通天之奸何可幸从宽政然刑章未付之司败讯语徒恣其游移而么么既烦缇骑皇上复两敕该司虽本犯罪固应尔其如王言之体何哉臣非敢为大中等解也特职曩恐开邪之径为害不小故视同官之谊犹轻今见旁窃之渐大故较殿上之争更急不然亲假而内批可罢浸假而墨敕可封虽大中非其人圣世无其事独是近臣因不测以市私将忠臣避中旨而箝口前有谗而不见后有贼而不知天下事尚可言哉伏乞皇上旷然远览明还阁部之权特重丝纶之体庶雷霆之断天地之公并运而盛治有光国是可定矣
　　熹宗旧纪是月甲寅福宁州军变  两朝从信录福宁州军变衅起于仓官林廷柱之盗窃军储怨丛于州同徐士璋之受赂寝阁王州守又庇佐贰而不为之调解于是刁军流民张天锡王一经等揭竿而起胁众闭城辱官殴吏围署树旗折屋  财城门闭塞者十有三日守道朱震生往视晓谕解散旋就宁谧
　　丁巳赐毛文龙百金蟒衣一袭余将吏升赏有差仍给敕百道待有功者时秀水谭昌言为登莱参政毛文龙药辽人舌献俘昌言廉得之密与解毒汤旬日舌清乞命皆辽人也言其实编为农
　　戊午太仆寺少卿黄龙光为右通政光禄寺丞涂一桧为大理右寺丞南京光禄少卿陈采为南京太仆寺少卿
　　己未翰林检讨顾锡畴兵科给事中董承业主考福建刑部主事刘余祐大理评事马之升主考四川兵部主事吴时亮中书舍人曹师稷主考广东户部主事林肇开工部主事王廷相主考广西叶向高复求去曰臣方草疏忽见南台臣黄公辅攻讲臣钱象坤虑臣去象坤且入阁臣愈愕愈惧士大夫之习象坤者多称其清修恬静毫无訾议枚卜大典自有公评亦何庸如是之过计乎
　　巡抚浙江王洽以浙江骄易鼓乱求免调援黔许之
　　辛酉酉阳宣慰使冉跃龙以东西赴调屡效及其弟见龙殉辽阵亡千七百人余请赉恤命下兵部
　　壬戌增盐课除狭西河东池盐云南应额不增两淮两浙长芦山东福建广东四川共增课五十四万七千九百九十三两
　　贵州总兵黄钺求沿途招募不许
　　兵部尚书赵彦言诸臣僇力东事可必亡虞然与其来而制之不如制之使不来在联西  携其文济毛帅以牵其应也朝鲜向为文龙所倚居其地资其粮不宜久稽其封容臣申谕倧同心合力以制敌报如议
　　甲子浙江左布政周延光为光禄寺卿光禄少卿刘复初为左通政太仆少卿钱春为右通政河南按察使张朴为太常寺少卿
　　沈＜氵隺＞卒＜氵隺＞乌程人万历壬辰进士选馆历太子少保礼部尚书文渊阁大学士濡迹珰媪见訾不休遗疏引宋司马光仁明武三字非仁无以容众非明无以烛奸非武无以决事为献赠太保谥文定
　　户科左给事中周之纲疏陈时政宫府之情意尚隔臣子之实职未修宽严之调剂未平辇毂之途径当清乱党之讹言宜止上不怿责其沽名
　　广西道御史刘廷佐言自戊午发难于兹七年兵不可用饷益不足慑于敌固弱也借援于西亦弱也诚乘彼鸷伏汲汲整顿讨军实而申儆之至饷则厚糈施于骁勇分廪称其才技使一饷有一饷之用于以减军中之冗滥而宽闾左之丝毫又乞免立枷宽法外之刑不听
　　叙土司援蜀功石砫宣慰司女官秦良玉子宣慰马祥麟酉阳宣慰司应袭冉天彻各赏赉有差土同知陈思虞长官杨光斗等各加服
　　乙丑户科给事中户同皋为太常少卿
　　丙寅总督蓟辽吴用先言抵任后即历昌蓟诸路及山海关外至宁远卫周遭二百余里枢府讨事可无虑臣之忧非关外难而关内难也关内三协延袤二千余里精锐尽调以东关内单弱不得不募新兵乌合之众未习操练不逃则盗故练新兵不如练旧兵喜峰口白马关火水谷潮河川桃林口界岭口人马俱通尤为要害先年有墙台烽堠明暗尖近来水面倾圮圮班军尽赴山海三年未筑臣豫为估计补葺以待兵集庶藩篱可固上是之
　　丁卯孙承宗求去举赵彦自代不许
　　甘肃松山银定台吉纠海西古六台吉犯甘肃榆林兵备
　　宋槃游击周世显以报巡抚李若星豫备之总兵董继舒击斩二百七十七级  大创去
　　刑科给事中沈维炳请免立枷不报两朝从信录是月科道周之纲许誉卿刘廷佐交章请勿用用立枷
　　命中书舍人陈之蘧奖谕四川土司
　　庚午顺天巡抚左佥都御史邓汉言蓟镇十二路东自山海西接黄化镇延褒二千里臣顷遍历三协各关口虽无处不险而平原大川可容数十万大举入犯又当贡夷出入之路则喜峰潘家口为最皆中协地也臣驻劄处距  十八里而近计通中协四路顷增兵五千连东协共增六千兵增则饷随增然不敢烦主计也于所属地方一损益间即充用通州羸卒万余强半虚冒断宜裁止留兵四千守旧城西协九千人其数□即内拨二千以补中协所省多矣章下兵部
　　平辽总兵毛文龙请饷百万部议四十万报可
　　广西巡抚何士晋言安南都统黎维祺政在头目郑松  没子杜杜春争立构杀安南人乱高平莫敬宽乘间直入维祺走海上杜击败敬宽维祺复国但权归郑杜  恨高平封何惇谅山副总兵攻莫欲犯宣化广西兵饷单弱先年增兵五千请留本省辽饷六万有奇饷新兵至天启二年而止乞再留四年章下户部
　　登莱巡抚袁可立陈发兵出海之期言海上诸岛对登州者旅顺也东则平岛三山广鹿诸岛在焉他岛但可往来停泊惟广鹿长山可也兵如应援毛帅则二岛为要若进窥辽阳此岛又为缓地矣旅顺以西有平头凹山不可泊舟西则双岛可住舟但薪水给于老岸未便也转而西有麻洋岛再北则松木汶閟岛皆隘浅不堪住再北则中岛南北泛口也三岛皆环海其去岸远者六七里近者三四里陆地抵复州三十里盖州百八十里水路抵盖则半日程东南风利抵三岛觉华一日程耳如由盖套入盖州不十里由三岔入海不四十里由海州入辽阳百二十里且三岔沃野百里井泉茂林即充国之金城不是过之欲借登兵以图恢复则三岛诚为要路海外诸岛之形势大略如此今欲分地而守则旅顺东□岛毛帅业已兵屯且迫近金州顷兵部议金州当为毛帅进兵之地自当领之东镇旅顺以西则去平岛最远恐东镇鞭长难及也今拟严正中等兵在旅顺双岛之间与张盘牙制袁进等兵住两汛中岛之间与觉华觭角然南汛中岛潮落可渡防守宜严至隆冬冻合则皇城岛又为大兵出入归著之处东西策应之冲议以孙承祖等守之事下兵部
　　辛未刑科都给事中李春烨言臣奉命核登抚陶朗先募兵御史游士任招练副使刘国缙前案除士任国缙另结外独陶朗先徐应元宋大奎等罪状逮问旨下九阅月而罪人未到何也又何栋如八万之□宜久下廷尉尚入京投谒何怪乎终日言清饷而饷不清终日言惩贪而贪愈甚也
　　壬申右赞善萧命官为右谕德
　　张安为中军都督府佥书
　　故刑部郎中赠太常寺少卿马德沣子嘉植荫国子监
　　甲戌工科都给事中杨维新请发帑助庆陵并严那借考成之法言外解亏百六十余万非尽在民也或州县解府府解司各移而用之上下相蒙抚按不核安得不愈久愈多耶今限州县解银系某项即凿某项字于上及年月册上之府  册上之司  并府州县册上之部则那借之弊可祛矣至考成之法应解钱粮越一季作何罚治越二季罚倍之越一岁则渐加焉以十分为率完及八分亡罚亏二三分作何罚治四五分罚倍之六七分则渐加焉府不责之州县则罚府司不严之府则罚司抚按不严之司则并及抚按断在必行如此而犹亏额臣不信也上以金花银不许余如故
　　乙亥南京礼部右侍郎张鼐予告
　　戊寅故长兴知县石有恒赠太仆寺少卿荫监子祠祭主簿徐可行赠湖州通判附祠两朝从信录浙江抚臣奏曰盗执石知县索印索库银俱不可得执之而行不肯离县门一步延颈以死及入其署仅得俸银二两葛布一端盗亦相顾惊叹真正好官呜呼临难不苟与邑相殉劲节精忠于昭日月
　　己卯南京礼部尚书黄汝良致仕进太子少保
　　庚辰翰林院编修陈子壮户科左给事中周之纲主试浙江简讨丁乾学吏科给事中郝土膏主试江西编修方逢年兵科给事中章允儒主试湖广吏部考功主事孙昌龄礼部祠祭主事丘履嘉主试狭西
　　辛巳督饷户部左侍郎毕毕自严言海运始计一年兵额一万七千人与调到兵共十四万每人月支五斗该海运米八十四万石春秋两班防军各二万七千每下班日支米一斗合八万一千石共九十二万一千石以料豆言马羸三万二千七百匹各镇调齐可四万匹每匹支全料一石二斗六阅月共二十一万八千石放青六阅月支九斗共二十一万六千石二项共五十万四千石石乃津门之粮运何如哉部议岁额米八十万内东兖米二十万原以该省加派银十二万八千八百八十七两二钱五分作为籴本每石价六钱有奇道府欲增至八九钱今所解米仅二万六千四十余石才十分之一耳部议岁额并三十八万内保定八万石该银四万俱取给于杂项该府止认一万一千两夫以原派米豆尚廪  不给今额外欲增米十二万一千石豆三十万四千石斯岂易为力哉臣与司道悉心面议一议加本色今新漕将至截米十二万一千石而又以银五万二千于河间买十万四千石转运关门此一策也一改给折色关门见银四万九千二百余可抵米六万一千五百余石仍例补满十二万一千石折色之数料豆每石价七钱仍以银七万二千八百满十万四千石折色之数今山海饷司于夏秋间量支折色米豆一二月银尽而止此又一策也命下部议久旱至是大雨辅臣奏贺
　　固原华亭大雨雹伤稼又塞上大旱
　　吏科都给事中魏大中纠霍丘知县郑延祚东馈六十金下抚按讯之
　　壬午督师大学士孙承宗上车营图说计骑步二十四营合为车营外有前锋后勍骑兵七营合骑步九万二千八百五十六人内步兵四万一千八百五十六人俱足骑兵五万一千人见少一万五千七百八十九人议催各镇兵可得万人其马宜六万三千九百十三匹今少六千五百八十九匹拟于京营量选三千五百太仆寺量兑三千一百其各营所需细大之数约七十余万乞发帑金二十四万上是之发十万
　　安南禄州酋韦德成杀何惇来献初何惇入寇上思凭祥焚掠甚惨为患二十余年至是抚臣檄安南歼之所侵村峝悉复
　　两朝从信录是月刑部尚书乔允升广教化以省刑罚疏曰皇上圣德日新御极以来加与天下更始停刑之旨屡下矜恤之诏再颁捐帑金以舒物力节财用以苏民困妖寇而赦其党与奸细而宽其株连即如天好生之仁不过是矣宜民之有耻且格愿须臾无死以观化而何犯法者之众也爰书日奏断狱日多雨血犹腥而桁杨接踵藁街未净而枷楔盈庭臣等职在法司凛凛奉三尺以从事求其生而不得弗胜哀矜矣然每至论讥尝相顾凄惨太息曰有是哉蚩蚩者闵不畏死一至于此又窃叹皇上好生之仁而民乃自轻其生而轻犯法是臣等奉职无状以致主德之未洽于民心与抑皆有司不能推广德意弘敷教化之所致也臣请悉言之今天下州县长吏名曰如保又曰父母于民最亲于泽最为易下乃贤者视官如传舍计日迁去漫不以民情为事迂视教化不屑务不肖者朘民以自殖征歛吸其膏髓棰楚苦其肌肤虎冠而纵爪牙于鹰犬兔脱而陷山雉于网罗善良莫必其命奸宄诱引为非既丧其乐生之心遂趋其必死之路而侥幸于或然之利跳越于逋逃之间以是庶宗倡乱叛恶党戕县令家僮戕本主其他杀人乱命潢池绿林通衢大都往往见告臣等尝反覆思维教化衰而民心离以故法愈密而犯愈众为今之计欲为转移化导之机易风移俗之举愿皇上颁布明诏刊刻大字榜文遍行天下曰祖宗德泽养育二百余年恩至渥也奈何甘心从逆以自速其死亡又曰我皇上圣明在宥千古无两宽大之诏无岁不下裁减方物岂止数万第深山穷谷不尽知也有司匿不以闻也合无重敕下各省直抚按下之司道各府州县宣扬德意俾无屯膏至乡约保甲二法我太祖高皇帝易海内治万世之要诀也合无随里随地各定约所为邑长者亲诣讲解圣谕六言及孝顺事实为善阴隲等书以耸其良心而熟玩其耳目人于乡约之中严保甲之法清查户口稽核生理一切流棍奸宄之辈自无所容盖有乡约以开导而亲上死长之心兴有保甲以稽核而比闾族党之中联农民不轻弃其乡而乱民相劝以为善成法具在今保甲非不日诏之行而虚文相应未见实编实查乡约岂不称善而假公济私托以问刑告密非法之不善也乃有司奉行者之不实也诚使有司著实举行勿为故事每月记善恶于簿报之郡长提纲即以乡甲二事为县令奏绩之最上之监司而达抚按如此大家提掇日论而月醒而又寓抚字于催科甄淑慝于激扬将见圣德日洽民心日固昔汉下尺一之诏而越王佗称臣奉贡唐遣黜陟大使分行于天下而百姓又安吐番入贡况皇上广布教化覃敷普天率土上下同心中外一体即奴酋安蔺闻之将畏威怀德稽颡之恐后矣  兵科董承业请预储将才大约以途不当拘肘不可掣赏不宜各可谓知要矣  户部尚书李宗延左侍郎柳佐大理寺添注少卿区大伦太常寺添注少卿薛大中光禄寺添注少卿李本固太仆少卿黄运泰公疏请敕史馆将今任户部左侍郎前任工料林熙春疏救言官始末备收实录并乞钦赐驰驿诏该省抚按有司岁时优礼以彰朝廷优崇忠直旧臣之意  内阁传出户兵工三部圣谕谕内阁朕览登莱巡抚袁可立塘报准平辽总兵毛文龙揭前事为屡获活夷斩获首级并获达马夷器等件功虽微小实挫贼锋其复辽之机端在斯乎朕心岂不嘉悦其呈称奴酋亲信奸人李茂隆画谋商议欲以贿买西虏更挟旂巾□岂借路潘家口等处进攻谋逆朕思奴酋所谋其意不小更甚于昔也倘狂逞长驱其害非浅是以朕不无东顾之忧卿等传出兵部作速马上差人前去传与枢辅总督镇巡等官详计塘报作何料理作何策应筹画周全务保无虞其沿边各路并东征将士俱要防御谨慎并及各隘口守把将官切要昼夜不时防守盘诘出入进贡夷人其中恐有奸细夹带情形仍传与户工二部并专督辽饷等官详确毛帅如果缺粮缺器真情并拨船只应用器械一并速发解至军前应用不得迟滞有误军机责有归焉特谕  御史黄尊素奏曰臣闻古道之不可行于今也以奔竞日开逢迎日熟如流斯下莫有底极于此有一人焉踽踽凉凉信心孤往而偶遭独知则世反讶其从得之自而必目之曰怪物曰不祥如吏部考功司郎中邹维琏是也维琏调司一事迄今纷纷未有已时臣以维琏为臣师不欲有言而窃叹古道之难行又惧公是之渐泯则义不能已于言夫维琏之入铨也正值公道昭明之后而又遭冢臣破格之时如其不贤也则源头必不清楚而既已知其为贤也则水石原自分明今之疑维琏者不过重视吏部小视当世而以为此物岂无因而至哉又或者深视当事过视维琏而以为此物必有为而设也夫不知维琏生平大节原挂冠以救窦子偁之贤而不肯从抚台而罗织敢檄以阻袁一骥之词而不肯附监司而献媚宁失考选而勿受有力之招呼宁忤权贵而勿忍妖人之朋比其心早已置一官于度外而进退何不了了且维琏犹与乡人共立也昔之当路为邪诱之而不入其篱落今之清议皆贤讽之也亦不屑其尔汝居尝述苏轼之言曰假使今日贬损何如少年合王安石以求进哉则其肮脏自负劲骨不磨亦足晓然表见于天下矣其同事而知维琏者为郑三俊周顺昌方震孺赵时用诸人其有觌面而知维琏者为李邦华朱吾弼郑宗周解学龙诸人夫取友端则其人必端维琏之一身生平益足自信矣臣思中外多故无一足恃设有人焉居不求蔽风雨食不足供朝夕孜孜职业随地表见在兵曹不受武弁一毫在吏部亦誓不受外吏一粒诚得此等人布满中外平居有惰缓急有赖皇上以为祥乎怪乎屡奉严旨敕使到任维琏一介小臣似无容别议然臣复思之朝廷所以用人者使之得展手足耳维琏以落落寡合之身当宠辱交加之后悄悄忧心岂曰无之于此而或出冷语或出热语若有意若无意令人照顾局中则气短而彷徨事外则神分出不成出处不亦困维琏而重负国恩乎夫维琏
　　身不足惜宪臣求去矣科臣杜门矣今冢臣又请去矣以一人之入铨而名贤半不安其位古道之不可行于今如此也伏祈皇上特敕冢臣视事主持古道勿淆群议勿介小嫌使维琏进退有据不为维谷并敕大小臣工虚心公体无猜疑疑则仁贤不至陨亡而邦家亦可无殄瘁焉耳矣  大学士叶向高乞归已二十一疏未允复上言臣奉旨责臣以主持国是平章议论臣三载于兹有何国是力能主持有何议论力能平章他人不知皇上独不知之乎皇上知之而尤以此责臣则明旨为不信矣想同官诸臣票拟全乖非皇上意也则同官诸臣亦岂不知其不能平章主持而以此误天下耶臣一闻此旨惶愧无地汗流浃踵正草疏申请忽见南道黄揭帖名为留臣而其大指乃直攻讲臣钱象坤虑臣去象坤且入阁臣愈骇愈惧愈不得不去象坤在词林与臣相处日久共事春闱旋入讲幄毫无间言士大夫之习象坤行多称其清修恬静居乡居官素无訾议皇上顷在讲筵面谕阁臣谕留象坤臣方喜象坤之得蒙殊知而言者之说若以臣与象坤薰莸花素之不相入是象坤为君子而臣为小人矣其于圣言亦大相左矣臣不知台臣何所闻遽形之章奏以重臣之罪也且枚卜大典自有公评亦何庸如是之过计乎公辅又谓臣去而在天之灵无不震怒武夷山灵亦为怫然其责臣甚正然臣复思之人臣惟欺君误国贪权固位只图一身富贵不顾万世是非乃为神灵所谴怒覆载所不容若臣先该备员立心行事皆二帝所鉴知今以年老才尽力穷不得已而去使二帝而在其怜而允之也必不待今日矣古有北山移文托于山灵以嘲出山者耳未闻怪人之还山也臣自知不能若复浮沉不去他日败坏决裂非但无辞于山灵亦无面目见乡邦之父老臣为此恐惧而求去不虞台臣以此而见责  也年来人情分开一起一复互相猜防以臣持论稍平故共欲留之以弥缝调剂于其间不忍世路如水微风鼓之而生波疾风激之而成浪故欲水之平者当息其风今日之风求波浪之作即冯夷海若亦缩手而莫知为计矣自汉唐宋以来一有此衅便与国家相终始中间经多少贤人君子费尽心力不能消弭至使人主叹息谓去河北贼易去朝中朋党难要其病根所在只是争官竞进一意牢不可破日甚一日岁甚一岁举天下士大夫无智愚贤不肖精神命脉皆归并于此而又公然讲说无所畏避有不遂意则怨谤横生观此景象令人转思昏夜乞哀者比今为高臣无拔毛洗髓之术以荡涤更换其肺肠能以一空言而除历代所不能除之祸衅乎使臣得脱然而去天下人或以愚钝如臣尚颇知足止之义万一或有所感动而少抑其躁竞之心其于世道士风未必无小补是臣去贤于留也臣往者留劝士大夫同心报国勿作异同忌者罪臣以调停攻之使去昔欲去臣以便其驱除今欲留臣以防其患害总皆矢口而谈全不设身而处而留臣者其困臣更甚臣见此疏时刻难候伏乞皇上即传允放臣归而蒙诮于山灵或即死而请罪于二帝皆不敢辞  禁私铸  严朝觐官员科歛馈送之禁  命计部速发黔饷  荫田尔耕一子锦衣卫百户  旧将李怀信病故议给恤典  贵州总兵张彦芳卒  加魏忠贤原荫侄男一人二级赉给银币  部院会议黔抚按道互奏疏揭论定具复贵州巡按今升太仆寺少卿史永安题参提学佥事刘锡玄奉圣旨刘锡玄著从公议奏史永安不必引咎著前来供职该部知道钦此又该原任贵州提学今升参政未任今被勋刘锡玄奏为微臣扳留按臣太切论劾臣罪太诬不得不列款控辨伏乞圣旨严敕根究的确情罪以正圣朝法纪以明微臣心迹事奉圣旨该部知道钦此又该原任贵州巡抚回籍养病李橒奏为辩明心迹以质公论以候圣裁事奉圣旨李橒既以城守功升擢公论自明黔事尚未勘叙这所奏一并查议具复该部知道钦此又该原任贵州巡按新升太常寺卿史永安奏为学臣撒泼肆诬凭空说谎敢逐句驳参以质公论以祈乾断事奉圣旨该部院从公看了来说钦此钦遵吏部会同都察院看得黔阳之厄抚按学臣歃血誓天效死捍御卒保危城以还国家岂非同功一体之入哉而后何以隙末鲜终若此也则起于间与疑耳凡间因疑入疑复因间生展转相寻于是张弧载鬼之事成而窃铁投杼之隙深而不可除矣臣请略剖其大者按臣之参学臣重在献城卖路一事而学臣之辩按臣重在扳留按臣一事夫当瓮城之败绩也按臣史永安欲发都司黄运清出往新添平越催兵既而惧其不能济乃欲出城亲往督催心极苦气极壮此正英雄慷慨所为学臣刘锡玄辄听人言以为按臣真有去志禀称扳留过矣既控诉以相抵人过矣锡玄临难不避调度支撑厥功不细无论死生呼吸之际安有黔贷之念头即云欲护抚按出城然自请留城作质待死有此一语亦足表其心之无他矣献城卖路陷两院而自偷生亦按臣诛意之论耳而非实坐锡玄有此事也且此亦不类锡玄之本色至如抚臣李橒苦态惫状安心死难亦岂真有迁国图存之意而大奇锡玄之策之事哉疏辨自明公论自定大抵恶弁黄运清辈彼此交构以开此隙遂使三臣始相好终相疑学臣因而揭侵按臣按臣又安得不疏参学臣并侵抚臣哉今合三臣而论永安雄才大略巡远自视可以泣鬼神而光日月全城之功实为第一即锡玄言语之小过难泯其公忠之大节李橒以被论之抚臣抗大难于方炽可谓赤手而收桑榆矣即近有以金盆之说为言者然臣谓此大难万死一生从前瑕瑜俱可恕矣乎风闻未必尽真耶传曰记人之功忘人之过书曰功疑惟重罪宜惟轻此足为李橒断案矣史永安亟言不次大用以究厥抱刘锡玄亦宜优叙以酬厥劳李橒业已加衔示优还起用以为人臣当难者劝
　　明熹宗哲皇帝实录卷之四十二
大明熹宗悊皇帝实录卷之四十二
　　天启三年十二月丙戌朔辽东巡抚张凤翼疏言关外辽民可悯者四可虑者五辽官世级不能承袭俸无处关支可悯者一辽生奔逃无黉序以栖身无租庸以代食可悯者二辽人来归居食罔措可悯者三夫妻父子强□仳＜亻离＞或被戮东夷或见羁西虏可悯者四宁前一带偪处贼巢汪烧饼之挫方新哈唎慎之窥又至顷且砍死坐门夷使射伤出哨官丁前狼后虎患不独在奴可虑者一戍卒从来善走顷防宁远者报逃驻前屯者亦告逋矣可虑者二辽人避难入关如飞鸟依人乃不肯收纳挟货者指为逆党佩剑者目为劫徒以致忿懑出关倡言报怨可虑者三奴酋贿用汉人尝问关探事不纳恐伤王度纳之惧薮奸人可虑者四最寒心者新附之惊魂未定收合之余烬难支且城郭不完米粟不裕火器不充应缓不及万一奴骑长驱岌岌危垣其有幸乎可虑者五请敕该部以收拾人心为第一义辽官无禄者准于旧饷照例补支辽士无归者准于前卫设官署事辽人陷虏求还者准于抚赏内通融济赎凡指挥千百户文武生童及各被掳男妇行关内关外宁前三道查明便宜处置更宜慨发军需以资急用其原设辽东节年马价并求查发用市腾骧部覆如议
　　○泰宁等卫夷人炒秃等贡马颁赏金叚衣服给与本色素叚绢疋靴袜通行折给以夷人愿折价礼部为代请也
　　○工科左给事中杨维新疏言屯田一事专委于董应举近报收过红白稻一万五千余石变价可得五千余金夫五千金一中县之加派足矣况关外粮料缺乏已极所急原非折色而贪弁逃卒又惟恐不折色也当以本色充作新饷聊济斗米四钱之厄仰答  皇上捐金十万开屯贵谷之意又谓崔淐李夔龙节被省台论列万无复出之理而文选司员外郎汪元标视淐与夔龙其间不能以寸科臣年例加升二员台臣加升四员而吏部司属非少亦宜量加一员以示通融得旨董应举屯田已有成绩其稻米本色若便即与兑运余着该部议闻
○丁亥吏部覆南京兵部武选司郎中叶大受冠带闲住户部广西司郎中管总巡厅事胡继先降一级调外任用以南道御史王元成疏纠也
○戊子命御史蒋允仪巡按狭西魏光绪巡按山东高推巡视京营
　　○升户科左给事中霍守典为礼科都给事中补给事中周洪谟于户科刘懋礼科
　　○升游击将军梁柱朝为都司佥书颇希牧为参将守备杨文魁王迁为游击将军柱朝昌镇居庸关希牧蓟镇古北口文魁蓟镇西协迁狭西总督右营
　　○己丑  慈孝献皇后忌辰  奉先殿行祭礼
　　○辰时金星顺行昼见在巳位尾宿度
　　○升浙江按察使康新民为本省右布政使
　　○原任应天巡抚右佥都御史王象恒浙江巡抚右佥都御史刘一焜以其子请祭葬礼部具覆许之礼科左给事中魏太中言佥都御史为四品文官会典从无予葬之例  祖宗之法布在庶府渎而无典何以塞滥乞者之路得旨恩恤当遵照会典王象恒刘一焜祭葬是否违例著查明停给
　　○大学士叶向高言象恒抚留都甚有惠政今身没于官正合以死勤事之例一焜抚浙值募兵转饷备极苦心历俸九年屡推侍郎未下此皆从来抚臣所仅见者身没之日舆论共惜即科臣所云亦以防从来之冒监不知二臣之贤也况恩已沛而复收此以待不肖则可柰何惜贤者以行法乎至此后恩恤一以会典为据不得滥引以乱旧章其于遵成宪恤劳臣可并行不悖矣寻礼部覆请许之
　　○户科给事中朱钦相言奴酋弃广宁四卫不守掠衣饰囤米归巢此其情形可知矣惟我之所以御之者调兵益饷至内帑竭于上闾阎穷于下而司计者犹澟澟忧不足此不待奴酋长驱而中国已成坐困民穷思乱忧方大耳夫用兵之道不外虚实向辽未失而守铁沈既失而守三岔河及广宁失而守宁前山海者实著也其守登莱天津守海中诸岛者虚声也虚声者张局布势可以恫喝敌人之一时而不可以为旷日持久之用且奴之不能舍骑从舟以与我争于烟波浩渺之间亦明矣故津登之兵只于旧饷中稍为增益训练以壮声援其新设多旅断宜尽罢通州虽密迩神京然旧有标兵尽堪防护今添设振武一营皆乌合无赖散粮稍迟动辄鼓噪近捉获劫盗多是营丁岁费金钱养之何益至榆关安危一发兵不得不多枢辅孙承宗慷慨当关联络布置屹成金汤但数年调募之祸已中于天下边兵善逃又善作贼昔韩琦守西夏奏增土兵而稍减岁遣戍之士闻辽人在关者尚多傥招致而训练之罢各边调募此或可佐枢辅末议若夫简汰老弱精核逃亡在新抚责成道将彻底稽查而不当以分枢辅帷幄之神者也嗟乎自有东事以来不闻选一名将惟在在添设文官近议归并津抚矣乃登抚亦当并罢海上往来全视风潮若风不便利跬步难(全)[前]故闽浙抚臣惟是风顺之月视师海上谓之防汛今齐抚独不可仿而行之乎臣辛酉春待罪吏垣是时庙议以熊廷弼为经略王化贞为巡抚臣与同官薛凤翔谓(为)[谓两皆可用而不可并用凤翔遂微见之疏章而当事者不快其后卒酿不和之衅枢辅开诚布公万万不必虑伹久劳行间闻新抚饶有才具数月来枢辅指授方略想有次第且辅臣行边正欲借其威灵以新将吏之耳目以寒奴虏之心胆若久居关塞与彼中抚道何异臣谓承宗宜暂召归每岁间一巡行以警动将吏可也至于议饷新计臣素有担当锐意综理因各省直完欠数目报参差欲差司官同各司官互对具见苦心第差官烦扰不若移咨抚按查报之便其加严考成自是正法第百姓皮骨已尽鞭朴难施谓宜四十七年已前逋负一笔勾断盖新旧欠比必难全完徒令国家虗受完纳之名小民实受并追之苦即不能尽与蠲免断宜暂停数年俟加派尽免然后追补犹差救目前耳夫取之民间者析入秋毫乃盗饷如陶朗先何栋如梁之垣等以及历年考察论核贪官赃私钜万绝不见追完分毫该部宜将应追赃各官姓名类为一册或径提至京师或行催该抚按立限严追如过限不完各抚按听臣科参处此不但助饷亦可惩贪固胜于给僧道度牒扣民壮工食万万也各州县摉括似无遗镪乃臣乡提学参议张京元将历年各学师生空月事故斋膳银一查便有二万八千余两之多使皆如京元任劳怨真心厘剔其所补于国家岂浅鲜哉得旨辅臣久驻关门忠劳茂著还朝需朕召命不得轻言通津官兵已有屡旨登莱防御事宜从长酌议其余清查兵饷及徵催摉括等事该部逐款具覆
　　○先是屯田太仆寺卿董应举以葛沽兵二千属□臣为请天津巡抚李邦华疏争之曰开屯本以济饷因屯恐致废兵葛沽津海极冲虽承平不敢忘备今方开新镇设抚臣陈师鞠旅以扼其冲前抚毕自严尚欲远募南兵而臣顾遗之于近二千人仍当留津以资防御且如寺臣言春借浚筑秋资搬运水涨藉护堤此兵终岁勤劬何暇操戈执殳其不容相兼不待智者而知也兵部覆如应举言  上允行之
　　○兵部覆云南抚(巡)抚]按闵洪学罗汝元疏言镇臣沐昌祚孙启元狂悖不法不堪援黔之寄得旨沐起元既不谙事体不许筦兵仍听抚按官节制该镇事务还著沐昌祚协同抚按官料理务安地方不得违异
　　○庚寅荫大学士叶向高侄成文詹事府等官黄士俊男昌祯等俱入监读书
　　○升刑部右侍郎牛应元为本部左侍郎太仆寺卿高□龙为右侍郎
　　○吏部右侍郎曹于汴复以疾乞归不允
　　○辛卯加屯田太仆寺卿兼监察御史董应举为都察院右副都御史督理顺天等处屯田屯兵事务铸给新衔关防
　　○归并河间海防清军同知一员裁革知事简较各一员阜城县县丞一员青县故城县盐山县主簿各一员盐山县河泊所所官一员河间卫沈阳中屯卫知事各一员河间府儒学训导二员景州沧州儒学训导各一员保定府知事简较各一员府司狱一员府税课一员新城县县丞一员博野县主簿一员保定府儒学训导二员易州祁州儒学训导各一员真定府知事简较各一员府税课一员行唐县主簿一员真定府儒学训导二员定州冀州晋州赵州深州儒学训导各一员顺德府府司狱一员顺德府儒学训导二员广平府邯郸县主簿一员广平府儒学训导二员大名府府司狱一员大名府儒学训导二员开州儒学训导一员为奉旨集议裁冗以佐辽饷保定巡抚张凤翔酌请也
　　○起升原任江西按察司副使陈幼学为南京光禄寺少卿
　　○加寻甸府知府周仕国为苑马寺少卿管云南府事
　　○壬辰督理军务大学士孙承宗言国家以全辽设一巡抚内与蓟抚统于一总督以两抚各提数道臣与镇协各治其地其两地款防各责成于两抚盖抚镇专任其事而督臣节制于上近因东酋为逆西虏纷纭督臣王象乾以兵部尚书行边自任抚事年来极力提挈遂有端绪然以督臣当事便觉专主于抚若恐防者生事启衅而主防者亦苦于主抚之说而难防上以兼防之身偏款下以兼款之身偏防是以赵率教之杀贼督臣初欲参之后荐之而王楹之惨抚者曰罪防者曰忠以两相成之事至于两相背两相兼之人至于两相卸且既有督臣便不必有经略而况以臣督师至今日更赘矣臣以为今当削去经略便亦可不用督师止推一材干总督移镇关城以蓟抚居密以辽抚居宁前如辽抚暂居关城则总督暂居永平其总督标兵可以其□随来而分三之一于石匣镇余为蓟抚标兵而遵化道驻以三十其余以分驻三屯镇一切防款事体照旧例仍以两抚主之而兵马钱粮大有关系者不妨往复商确如见行事体不必一一待诺而后行如此则权归于两抚而可否应行总督时得问马至于臣竟当罢谴以省二三之纷纭如  皇上不欲臣竟致其事则令臣姑还阙下以联络中外边情臣得比于识途之老马此最边城第一切要大计盖往时经抚诸臣皆以有为之材竟以议论纷纭致失疆土方今  皇上主定臣不可回而臣岂敢轻言回但人已厌臣即臣已自厌凡关城兵马皆臣为主今言者纷纷至于下部臣岂敢自为聋哑以辞不可任之实乃同官不欲言臣不可任只得言臣劳苦假令直言不可任之状则  皇上必不忍以天下安危寄于臣今更有为不任抚臣之说恐愈讲愈纷使局中办事之人不觉回头错应而往事大为前车盖关城兵马关外兵民皆臣所处置其可忧可悯皆臣为之端天下之事身为之则亲人起之则觉无味况臣所为者未必尽合人心或不堪终其亩如  皇上不忘臣言疑臣为脱卸则强臣于此必不能有为而徒日纷纭于抚镇之分合臣死不敢任也再如  皇上必不欲臣离关则臣请且不推经略且不推总督只以臣一人督两抚臣以防款归两抚臣居密居宁前如臣之议臣在关门或在永平而事任两抚臣为之边事不治  皇上当治臣之罪盖臣不敢以不去不留之身误天下亦不敢以众疑众诮之天下误其身  皇上虽推督臣则臣愿有请焉有敢居密不敢居东者勿推有能任抚不能任剿者勿推有肯同功不肯同过者勿推有怕势要甚于怕奴酋者勿推有顾局面不顾安危者勿推有爱便宜甚于爱性命者勿推如  皇上止以臣暂任关城则臣亦愿有请焉  皇上终年不令臣一觐  天颜则臣不能任  皇上不时予边饷不设定军需则臣不能任  皇上不以  圣断臣所奏请而以枢部议臣可否且中外纷纭日论边事日发竿牍于镇道则臣不能任凡此数者  皇上幸一一许臣臣不敢复爱其死目前尚有敢令抚臣居外而臣居中也关外十余万兵民皆臣所不得不安插宁远边城奉旨修□臣所题请觉华双岛之相通臣所联络但以臣居中以抚臣居外即抚臣忠诚体国愿为搪牌臣且恐自臣遗之以难语不云乎已欲居其名安所逃其患臣即无居名而宁肯逃患乎臣原当驻关门而姑移督宁远以中部镇臣随臣以一镇臣与抚臣居关以一镇臣居中右以副总兵赵率教量为加衔居前屯略如蓟门三协之联络横直各有意义可以御东贼可以防西虏盖兵之当出者便可不假催督而众心以安目前既可为守渐次亦可为进盖既有不得不守之宁远则必思不得不守宁远之法如抚臣出则臣可暂旋或不妨更迭出入然臣所愿请于  皇上者以容臣入觐为第一切要盖臣以辅弼之臣误任天下安危而终年不一见  皇上则身危心苦体轻人玩凡天下所揶揄臣者臣不欲一一别白于词说而身同外吏又终无以自明则积渐以往李泌所以待圣意杀臣而后求去晚也且计往返不过十余日自不妨边事更可以边事一一上告  君父胜于旗尉之听记下告友朋胜于小报之讹传伏乞  皇上念臣真切之言立赐决断以重边政以固封疆  上报曰朕以边事付卿倚赖甚切凡所奏请无有不从卿尽心料理已经三防封疆安静劳苦功高朕所具悉今边防正急卿还勉为朕留主张督率不必遏有疑虑朕亦欲见卿但少须宁帖自有召命
　　○督理军务大学士孙承宗又言登抚未可遽裁登镇仍当早计登抚之设原以防贼南下目今贼无问水之师即东抚可兼则登抚原自可省第向者东省有事而海上后以扬舲见告东鞭其有及乎且两镇并设三方照应而不以一抚臣节制之其兵马钱粮不得问其斩获捕捉不得问其调发分防不得问其信地营制不得问而独责其传弁流之塘报也则登抚真可裁矣然国家真以两镇不可问不宜问乎饷不及何以养兵兵不核何以给饷关门聚士大夫以驭弁流而不无虚冒独两镇为可勿问乎海上之师所关甚重一隅之偏师必不若三镇之犄角登镇与平岛定宜并建觉华与登镇定宜贯通静以防守动以恢复定  以此为大机两镇之兵马钱粮调发功罪必不可以不问则登抚之议当早为裁决又查登镇总兵官沈有容见驻双岛该岛距金州七十里距旅顺二十里而更分兵驻南北两汛及汶闷中岛按金复盖三卫地皆邻海中无崇山绝巘惟南北两汛与中岛三处环海为固足称天险地广而肥随宜播种岁可赡二万人其延袤可百里抵老岸六七里抵复州三十里我以船载兵随处可入独南抵口潮落水及马腹贼可从此潜渡我当设备以守若沿海有船皆可登陆则贼难分兵以防是险隘之利在我而在贼且其地去盖套一日风抵三岔觉华只两日风分驻则形如率然并进则形如臂指有容驻此尽可图进取大势第登镇繇南卫为中路当以广鹿长山为驻师之地有容初驻广鹿其岛原金州管辖后总兵毛文龙遣张继善招练岛兵于黄鹿有容随移驻双岛然据文龙之报张盘入金州责登兵为守而毛文俊议守金州亦拉有容为援则金州似当责成登镇而广鹿便当为登镇驻兵之地或文龙繇东及西照顾不难则并以金州责成文龙而登镇不妨驻双岛两镇汛地分明则贼所入犯可以责其守我所入剿可以责其进每见文龙报与贼接战多在东江一路而张盘入金于既弃之后竟不能守则地当有专责力不宜过分惟予以不得不分之地课以不得不奏之功则称功者不得卸过忌功者不得害成而相呼相应又不妨联二为一此当急责登抚行两镇酌量定之先是臣题派分防登镇需兵二万繇南卫为中路盖酌量于钱粮赢缩计算于地势冲缓以酌略其数查得青莱二府并王徐文即等营原设官兵九千八百九十余员名俱议留防守各该信地又查登镇额兵新兵勇夜家丁等项一万二千九百八十余员名除发援辽留登防守分有容统领北渡官兵仅三千六百员名夫登镇初设原以备贼南寇于时徵兵调马甚急今习见贼之必不舍车骑为舟楫遂视为可有可无曾不知觑贼堂奥以剸刃于腹而因以规恢大略惟此地为最要如三千兵时惊时扰似可支撑傥机有可图则众寡悬殊何当攻战之数且水兵与陆兵不同陆兵征进便可擡营而前水兵必留守卒护船为家即二万而去守卒尚存乎见少而况三千何以足用且其偏裨率皆借衔暂委不奉题请而钱粮之给发先东江而后登有三月不见饷银者以偶寄之官率枵腹之众而欲责破浪之功其将能乎似宜将淮兵尽数给有容加以潍县兵二千有奇务足二万或万二千以成一镇其粮当责成于监军而以登州通判司之查该镇饷每月一两五钱其本色听各兵自买粮无腐烂兵丁为便而进剿则湏官运至马当二千可得三万余金而辽船载马可得百十只分送各岛而南汛潮退可以马渡凡此一切及盔甲器械统责登抚备办此关系边事安危大机而耽延时日空文塞责予之以可为格之以不为天下事尚堪言乎至于该镇各官当令先定营制分综分哨统领各领题奉钦依则人知奋勉此最关紧不可仍旧因循且边方事体惟在决断或人可用而官可裁则别用其人或官可留而人不可用则别择其官或人与官相宜而必不可去则以官责人而课其成或人与官可省而必不可留则合人与地而同归于省目今文龙累有捷报既成牵制之功再得登镇与觉华为备则其势更大伏乞  皇上敕该部分部两镇汛地酌给登镇兵丁敕登莱抚臣用心料理仍令节制两镇凡一应兵马钱粮徵收调遣防剿功罪尽归经理仍查有容果否可用早为定夺则权有攸归人心自定得旨登莱巡抚官料理海上岂可遽裁袁可立已有旨著尽心任事其两镇分部事宜著该部作速奏行
　　○户科给事中陈良训言年来东奴西虏种种鸱张此  皇上食不甘味之事而臣子共相儆惕之日也弗言远略先循实事夫今日所恃海外长城者非毛文龙乎捷音屡报非不蓦号奇锋第今奴酋再逞则正文龙乘机捣巢赐履封侯之日矣  皇上急宜下一檄问之弗问犁扫但问牵制诚使奴瞻前顾后欲来不敢来欲进不敢进斯文龙有辞于天下万一奴轻弓短箭而入视文龙旁若无人焉文龙两年海外谓何今日所恃当关者非枢辅乎宰相行边古今不多见近复有酌议督抚一疏何其壮也惟是向来纸上之甲兵未经两军之对垒今者奴狡焉动则枢辅筹之两年运之一日勒石燕然正紧时耳  皇上亦宜下一檄问之弗问奴酋来不来但问人心固不固其士帅相卫能如子弟卫父兄手足捍头目乎万一人心弗定(凤)[风]鹤惊疑有如曩者一关而逃一击则散枢辅两年关上又谓何至枢辅今日所不宜言者曰恭拟趋阙入觐  天颜曰竟请罢归以省议论考往者经略之所以败亦惟是计较太多分别太胜口角之嬉戏笔端之怒骂遂至战守不专身名俱失而枢辅可引是为前车枢辅一身任天下重其心苦身危  皇上鉴之举朝仰之而谁是揶揄或者一二商量比于以石攻玉枢辅集思大度自可点铁为金也然古者明王有道守在四夷今第守在关隘矣关隘而内谁为守者非京营乎京营莫急于议守法莫急于议摉奸细法盖奸细一倡而京营立见内乱京师乱而内外讧日者臣同官朱钦相议于各街巷口择殷实良民及仕宦寓居者共为守望互相稽查又议择营将之忠勇勤敏者分派信地有事救援无事巡楫斯为守京师第一义也因荐史永安死守贵阳及平妖之役济宁道臣熊文灿总河陈道亨徐淮道臣施天德总漕李餋正州守汪心渊知县宋士忠等斩获护运宜分别优叙疏入  上责其危言摇惑借公市恩夺俸三月
　　○癸巳礼部尚书林尧俞等言朝鲜废立之事以纲常名义论讨之绝之此一定之正体也以翼戴天朝论则二心通奴者是为我梗也同心灭奴者是为我用也一顺一逆分而朝廷之予夺因之此通变之微权也今据昭敬王妃之奏深可异者宣川之役李珲降奴引贼不谓二心通奴可乎又据属夷头目阿木之报奴儿哈赤领兵马无数要来过河犯抢因毛文龙同高丽夺了马匹伤了达子奴恼恨欲将兵马一半往高丽报讎则谓李倧之不与我一心灭奴不可也臣部前议会同兵部移咨登抚并劄毛师遣官往勘务取该国臣民公本回奏者以觇人情之向背定李倧之顺逆今咨已数月矣虽冰胶风梗勘报逾期然闰十月内登莱抚臣揭送彼国公结十二通十一月内毛帅呈送彼国公十二通自宗室以至八道臣民合词一口皆称珲为悖逆倧为恭顺人情如此固不待勘报至而已了然矣彼请封之陪臣相率哀吁回还无日且云逆奴欲绝毛帅之牵制先攻小邦为同讎当此为危急之秋必湏君国之主若名号未定则徵发难行此时急在边疆似未可以经尝例论矣如蒙  皇上俯从所请伏乞先颁敕谕一道登莱抚臣差官同陪臣至彼锡以朝鲜国王名号统领国事仍著令发兵索赋同毛文龙设伏出奇俟恢复渐有次第始遣勋戚重臣赍捧节册完此封典庶几字小之中不失固圉之道其于疆事国体所禆非细矣得旨李倧既系该国臣民公同保结伦叙相应又翼戴恭顺输助兵饷准封朝鲜国王先与敕谕著登莱巡抚官差官同陪臣赍赐其册使候事宁查照旧例行
　　○升左春坊左谕德唐大章南京国子监祭酒右春坊右赞善罗喻义司经局洗马管国子监司业事
　　○复除光禄寺寺丞秦聚奎
　　○加贵州按察司佥事杨世赏为本省副使升定番州知州张炳象为本省按察司佥事贵阳府知府朱家民加按察司副使职衔夺情管监军事镇宁州知州叚伯炌加按察司佥事职衔仍管本州事
　　○山东布政使司左布政闰调羹告病以原叙平寇功加大理寺卿衔回籍调理
　　○升江西吉安府知府吴廷爚浙江绍兴府知府张鲁唯为按察司副使各仍本省
　　○准登莱总兵沈有容回籍调理以东兖总兵杨肇基代之即裁东兖总兵以参将统理兵事
　　○甲午赐华阳王至漶特敕钤束诸宗以专城另居且渐近蛮洞故也
　　○大学士何宗彦以疾乞归诏慰留之
　　○改狭西延安府管粮同知为捕盗同知驻劄黄龙山专管捕盗事
　　○吏部右侍郎曹子汴乞归愈恳许之
　　○改礼部左侍郎李腾芳于吏部升光禄寺卿何乔远为通政使太常寺卿林熙春为大理寺卿
　　○录锦衣卫二年缉获功左都督骆思恭荫一子本卫百户官旗徐文魁等升级有差
　　○录延绥宁夏甘肃三镇节次有功文武百官杨应聘等二百有九人臧尔劝等二十四人祁伯裕等一百八十人升赏荫恤内甘肃巡抚祁伯裕加太子太保荫一子锦衣卫正千户甘肃巡抚徐养量升南京兵部尚书管左侍郎事荫一子锦衣卫副千户甘肃总兵李怀信加左都督奏荐起用荫一子本卫副千户俱世袭先后三边总督杨应聘原荫子锦衣卫副千户今升指挥同知刘敏宽加太子太保奏荐起用原荫子锦衣卫正千户加升一级李起元加太子太保荫一子锦衣卫指挥佥事俱世袭狭西巡抚金忠士原荫子锦衣卫指挥佥事加升一级陕西总兵官官秉忠原荫子本卫正千户加升一级俱世袭宁夏巡抚臧尔勤升兵部左侍郎荫一子锦衣卫百户宁夏总兵萧如薰赠都督同知荫一子本卫百户俱世袭前后兵部尚书崔景荣加太子太保原荫子锦衣卫副千户加升一级张鹤鸣加太子太傅原荫子锦衣卫正千户加升一级俱世袭俱各赏银币有差
　　○辽东巡抚张凤翼勘报中右所阵亡参将王楹请予恤录随征死事武安民等八人各原恤孀孤以慰忠魂逃奔兵将各于军前正法
　　○改补山西右布政使徐云逵于狭西升兵部郎中周仕为山西布政使司右参政广西庆远府知府王衮为本省按察司副使
　　○乙未协理京营侍郎朱光祚遵旨请改敕书并缴关防先是京营设两协理一侍郎一副都御史至是协部员缺廷推副都御史朱光祚为侍郎推陈道亨为副都御史各协理戎政  上以协理官原只一员今既有协理朱光祚陈道亨另推别衙门用光祚照新衔给敕书光祚再疏辞谕以京营两协理不便著遵前旨行于是进缴原领右副都御史敕书一道请改侍郎新衔并缴协理戎政都察院关防而条上先事饬备选将材禁徵逐明赏罚裁冗费核冒支减公用省文册精挑选勤较练等机宜有旨报可
　　○丙申以延宁甘三镇捷功加恩辅臣叶向高等再疏辞免许之
　　○江西道御史高推疏论旧枢黄嘉善抗旨逗遛无人臣礼三路败衄开铁继亡谁司运筹兵丧士沦旧枢张鹤鸣当经抚不和不能决计广宁既失属以行边鹤鸣奉命而往泪洒东郊如临陷阱兹以延绥叙捷加保傅锦衣世袭清夜扪心衾影抱愧两臣何计而处此矣又言蓟辽总督廷议欲推李瑾而有谓其性多健忘事多濡滞即强为任之定难了此得旨边功本兵并叙从来旧典不必追论苛求总督推补已有旨作速议奏毋以烦言牵制
　　○南京御史陈本言滕地自蓬妖之后有数千人归里有司犹苛求于既往多毙之杖下而胥吏利于变价田土概不许照旧数千人攘臂而去谓申招抚之令缓变价之举黔蜀之难金帛子女家不能保而乘机抢掳莫酷于将官至以子女相馈遗即不肖有司亦收乡官周思稷之妾而并据其子谓宜下令宽收掳之罪听其将子女出赎更有最应怜者请宽立枷以一肩负三百之重项木相磨何能站立几日一遭此刑便登鬼录而况妄攀讎报殃及无辜谓宜有犯必经法司讯鞫而轻重布之立枷措而不用下其疏于部
　　○以  皇子大庆加恩锦衣卫官骆思恭升少傅兼太子太傅王世盛升都督佥事李不矜升都指挥同知史世载升都指挥佥事杨汝敏升指挥使俱照旧管事张懋忠升右都督杨汝业升都指挥同知俱堂上佥书管事张道浚升指挥同知吴尧年升都指挥同知沈光裕升都指挥佥事刘侨升都指挥同知各照旧管事万邦孚升都指挥佥事著南镇抚司佥书管事
　　○工部右侍郎萧近高复以疾求去许之
　　○升兵科右给事中周之纲为户科左给事中
　　○丁酉吏科给事中许誉卿疏言年来起废遽开添注额广臣同官郝土膏议令卿寺诸臣俸满一年者暂放回籍以俟探望升转此诚今日热中世界一服清凉散也臣不敢复赘臣所蓄于中而不能无说者一曰爵荫太轻一曰纪纲日替  两朝登极  皇子诞生三品京官以上人人荫延子孙几年之间三奉覃恩臣子遭逄可为极盛又以三镇宣捷加恩辅臣晋阶锡胤辅臣克让自其本慎收回成命当不待臣词之毕矣至锦衣世袭非军功不得滥予而今保姆之属阉尹之流纷纷传奉至有为兵部所不敢执争者臣故曰爵荫太轻也裁夺官饷半出脱逃之叛兵迫胁柱史近属管辖之门卒所尤异者则内监李实之参杨姜也实虽奉敕督造欲使五品府官以属礼俛首姜必不甘姜果违误上供钱粮抚按岂肯庇之独不当知会听其以白简从事乃矫焉思逞举抚按参劾之权一旦自入侵之实疏内则  陛下有提问之旨抚按疏入则  陛下有庇护之旨臣故曰纪纲日替也疏入  上传谕辅臣杨姜屡旨提问如何未遵稽误上用龙袍却又密买科臣阻挠渎奏许誉卿重处大学士叶向高等疏言杨姜事已经奉旨提问当听抚按官回奏而誉卿复有渎陈不能无罪然其所言乃地方公事当此民穷财尽之秋每岁袍叚之费浮于尝额者至万有余金难以设处故抚按官不得不言誉卿新自家来目所亲见辄以上闻其不谙事体或有之而谓出于杨姜之密买则臣等敢保其必无也且誉卿之疏全在爵荫太滥谓臣等不宜冒受边功夫边功加恩臣等从来不受誉卿盖未及知若年来爵荫之冒滥则誉卿之言至切至当臣等身任辅弼乃屡蒙无功之叙其冒滥视百僚为更甚真是愧死今若重处誉卿则外廷必相疑议以为臣等恶其劘切借杨姜为题以修怨臣等虽百口无以自解矣况誉卿又牵及于内廷诸臣誉卿处则猜疑愈多恐内廷诸臣之心亦无以自白纷纭之论将未有极窃恐  皇上亦为臣等与内廷诸臣之所累也  上从辅臣言仍夺誉卿俸半年
　　○工科右给事中章允儒疏请励士节以敕内治其略曰今之备兵者曰练兵曰聚饷是矣然士大夫无仗节死义之概责荷戈之人于冻雨冷风之中曰汝必死士大夫无廉靖共懿之节责负插之人于赪尾羵首之余曰汝必供即刀锯临之鞭笞继之知其不能久也即如督臣忧去不闻有毅然请缨者亦惟奔竞日甚气骨俱柔故争官则有干事则无士气如此尚可闻之关门将士乎乞敕部院问迩来气节何以销靡人情何以□媮凡营逐软怯者言官以正纠之务明进退之节振廉隅之防以鼓舞神气而激励豪杰亦恢复之第一义也命下所司
　　○荫原任兵部尚书李化龙子不溢入监读书不伐注选中书舍人
　　○予新宁伯谭懋勋祭葬如例
　　○戊戌  上视朝
　　○京师地动从西北乾方来徐往东南方连动二次
　　○差户部河南司主事吴鸣虞管海运二仓湖广司主事郭梦詹管临清仓
　　○留任江西提学道按察司副使黄元会照旧管事
　　○己亥  世宗肃皇帝忌辰  奉先殿行祭礼遣成安伯郭邦栋祭  永陵
　　○先是陕西韩城县妖人刘买得儿时左臂有痕每自呼为团龙因集奸民李毛头等煽乱抄造妖书部署伪知县元帅文武职官巡按御史高弘图廉得状属知县李所性次第执之得其书及布符铜印又盩厔县民马元杰见征调四起时蓄异谋家藏抄造天镜诸书又以邑人李嘉茂精武艺习左道因就嘉茂教演又奉鄠县妖人杨文号金禅教主愚民从之者甚众兴平咸阳临潼醴泉富平之间多起而应之刻期称乱裂布系臂为号邑人李秉德白于知县梁克顺委典史曹永祥乘夜驰至则见篝灯炊饭四村如昼遂于是夕成擒旧抚吕兆熊下道府按治有实验拟为首者妖言惑众律斩至至狭西巡抚孙居相上其事言韩城妖事初发时旧按臣适巡历地方不欲过为张皇仅借访犯蔽诸首恶罪而爰书既定妖党复布散流言反有谓以访犯为妖犯者以功为罪何以激励人心因请酌议纪录得旨妖犯就擒各官著有勤劳抚按官吕兆熊高弘图等都著优叙起用
　　○升工部郎中杨师孔为云南按察司佥事提督学政
　　○狭西鲁班等七寺剌麻番僧林镇桑卜等进贡方物赏赉如例
　　○庚子  贞惠安和景皇后忌辰遣靖远伯王永恩祭  陵寝
　　○升少詹事黄立极徐光启为礼部右侍郎充纂修副总裁
　　○以右庶子林欲楫右谕德李标右中允杨景辰管理诰敕
　　○工部右侍郎饶位以母老乞归不允
　　○造管理庆成府事关防给庆成王长子永木□龠
　　○辛丑初云南抚按闵洪学罗汝元及乡绅给事中杨栋朝御史傅宗龙等各条议开路通滇业经部覆奉旨咨会抚按遵行至是本部尚书赵彦等复疏陈建路之宜开与所以开之之用言封疆之事议创不如议因辟新不如辟旧考汉丞相诸葛亮南征雍闿繇越嶲入而五月渡泸者即建昌路也此非前代之故迹历历可循者乎又按舆图自四川雅州入云南省城驿站相距余于百里者无几不过添设驿递四五处而不足于百里者更相其山川之险易人居之疏密以增其夫马之数此又非  祖宗已画之成迹在在可因者乎谓东西二路之并塞者一时之厄也开建昌路以便于今日者百年之计也请敕户部将原题分解云南饷银二十五万两除已解六万两帑银外尚欠十九万两之内以六万两坐为开路之费更乞敕下臣部移咨滇蜀督抚一面差才干府佐官前往相度一切疆界之分属道里之远近驿堡之因创驻镇之增设财用之多寡汉土之调停料理妥当册报督抚随即具疏奏闻待前项银两解至克期兴作务在天启四年秋间朝会之前报厥成功既开之后一应邮传之费滇则金沙江可立税务蜀则建昌杉板黎溪会川之水矿硐白铜硐黎州之西番茶路皆应有额税可议割以佐轮蹄至两省互相节制尤为吃紧是在滇蜀督抚悉心条画以贻永赖诏允行之
　　○造督理顺处屯田屯兵关防给董应举
　　○壬寅立春顺天府进春  上御皇极殿受之文武百官行庆贺礼
　　○以立春节赐辅臣叶向高等上尊珍馔
　　○礼科给事中熊奋渭言顷阅江西按臣生员被挞鼓噪一疏益藩阉尉赵成等辱殴章缝之士诸生张绍伊等鼓众雄行逼迫府官徒步学宫犯上无等阉尉诸人亟宜正以拨置之条而首事诸生亦不能少宽于武断之律因言士风之坏起于衡文者惟凭竟见颠倒解部之卷都非本色或竟不解惟顺天学臣左光斗及三吴学臣孙之益崇雅黜浮力挽嚣凌之习浙江提学副使孙昌裔不模不范当考试绍兴时携带富阳裘贡生关节潜通防维大溃当急敕该部速行议处得旨宗藩生事人役自当究处生员狂肆提学官约束何在以后著严行督率毋得纵容其试卷都著解部查阅如违参究
　　○加宁绍参将何汝宾为副总兵照旧管事
　　○癸卯狭西上巴篱等族番人及锋铁城等族番人焦吉巴等进贡马匹盔甲腰刀赏赉如例
　　○箓四川死难灌县知县赠尚宝司卿左重子廷皋蒙化卫中所正千户
　　○乙巳加天津督饷山东布政使司右参政钱士晋为本省按察使
　　○升山东即墨营守备王希灿为曹州营游击将军  丙午户部尚书管南京都察院事王永光再疏引疾乞休许之
　　○荫原任兵部左侍郎杨应聘子景旭锦衣卫指挥同知世袭
　　○抚治郧阳佥都御史蔡复一疏纠四川募兵援黔知县戴文箕领兵都司胡文选马伦守备饶启祯等文箕以旧督张我续檄募兵七千实不满二千付马伦散粮领兵马伦席卷饷银称疾遁去加增行粮再付启祯亦如之乃付劄授都司胡文选者文箕书办也所至骚扰下兵部部议行抚按查确正罪得旨胡文选等著该督抚官即行正法戴文箕革了职该抚按官提问重拟具奏其武职滥给劄付不系兵部者通行查革
　　○逐妖人宋明时先是谭谦益以异才荐兵部遵旨行蓟辽督抚验试适三卫夷人朗素背盟挟赏督臣属明时试其术明时设坛练将演兵凡三七日矣已而谓不宜兴戎夫款局但令服降随改祭告文词一以潜消为主后报朗素撤去人马明时执以为功督臣以虏即引还其心未死退虏之效何以明示众人明时云法能毙命朗酋自当不久人世若不相信请一纸为左券督臣依期遣通官侦伺之朗酋竟无恙兵部言明时左道惑人请立寘于法以为奸邪诬罔之戒  上姑贳勿问驱逐回籍不许潜住京师
　　○丁未册李氏为成妃遣公张惟贤持节大学士朱国祯捧册各行礼
　　○以正旦节颁赐辅臣叶向高等讲官郑以伟等正字官张邦经等银币有差
　　○差户部狭西司员外郎程士奇管通州大运仓江西司员外郎赵铉管淮安仓
　　○南直应天苏松凤泗淮扬滁州等处同日地震扬州倒卸城垣三百八十余垛城铺二十余处
　　○己酉  孝元贞皇后忌辰  奉先殿行祭礼遣博平伯郭振明祭  庆陵
　　○是日以郡王侯伯及一品大臣病故辍朝一日
　　○大学士叶向高等疏言本年十二月二十四日起该放除夕假连年节上元假至新年正月二十方满臣等查旧例日讲皆于正月上旬择吉先开一日以后仍俟节假满日照常举行得旨正月初九日开讲以后日讲著二月上旬择吉举行
　　○叶向高等又题今岁日讲经书讲章年终当汇进今将留阁副藁诠次缮写装潢进呈报闻
　　○光禄寺卿何乔远引疾乞休不允
　　○子蓟辽总督王象乾继母祭二坛仍加祭一坛照一品例造葬伊父王之垣母于氏并祭开圹合葬
　　○登莱巡抚袁可立报毛文龙统兵深入阎王寨与奴贼大战斩级三百七十一颗生擒真夷四名请发赏功银两得旨毛文龙并各将吏功次着即行勘叙督抚各官并叙
　　○总督贵州兵部左侍郎杨述中言抚臣王三善入巢五捷安邦彦奢寅父子等仅以身免弃甲投箐斩杀宗目俘获渠魁计首功不下万有八千余级战马甲仗无算贼势披靡已逼过渭河我大兵一二日间准备过河得旨黔师深入抚臣王三善身自督战斩首至一万八千余级西南奇捷自来罕有朕心忻慰督臣杨述中调度有功均可嘉尚都著写敕奖励述中仍尽心料理有功将士户部措发银三万两给赏督抚官仍鼓舞各路官兵务收全捷事平一体优叙
　　○吏部等衙门尚书等官赵南星等以蓟辽偏沅二总督奉旨下部院会议臣等查得会典先年蓟辽有警间遣重臣巡视或称提督及嘉靖二十九年以虏患始改为总督蓟州保定辽东军务镇巡以下悉听节制至三十三年移驻密云而巡抚驻蓟州防秋则驻昌平是蓟辽总督原为虏患而设今虏患方殷自无可裁之理即枢辅疏亦非以为可裁也其疏不曰  皇上必不欲臣离关则请且不推经略总督只以臣一人督两抚臣乎又不曰往日经抚以议论纷纭致失疆土乎此其意可知也当辽左沦陷之时在位者人人颤恐为保妻子之计枢辅不胜劲忿自请行边此其忠诚义烈一日而感于神明闻于天下假令  祖宗期一闻虏警辅臣有请自行边者则必不设总督矣夫总督之设为节制镇巡以下也政府之柄岂不更重也哉然则蓟辽总督在往日则不可裁在今日则不可推此事之无可疑者也榆关之事  皇上得枢辅而委任之二年来东夷不闻传箭西虏未至跳梁毛文龙时有捷书此其效可睹矣今旧督臣以制归枢辅实兼将相之任弭节移驻及巡抚所宜居一切抚赏防剿惟相其机宜而行之以俟全辽恢复奏凯还朝之日乃议设总督似无不可者至于偏沅总督合楚黔滇三镇之兵饷而兼理之不见于会典惟万历年间征播乃有抚臣事宁旋止正如总督之设以贵州用兵之故也科臣谓偏沅一带土司环伺而待命兼以数百里犷悍之苗非设一抚臣不足以弹压之此亦不易之论至于贵州军士枵腹荷戈待饷甚急有谓择风力御史一人奉敕遄往专管督饷以救百万生灵之命亦于计似便均祈  圣明裁定得旨边事重大督师辅臣承宗既自请担任总督官依议且不推款夷叩关督臣象乾还著料理抚赏候事完离任偏沅巡抚督饷按臣便著推用
　　○总督蓟辽兵部尚书王象乾言去年关门累卯臣妄意西虏苟入绦縼逆奴不敢西向即有原费较之版图残缺利害自有重轻既为御侮之臣惟欲捍蔽危疆仰纾我  皇上之东顾已耳然事虽创始用惟崇旧计两年三季赏过银共三十万六千九百有奇尚不及旧额每年二十万之数今岁抚事早完虽朗素未驯不过语言要挟自不难于笼络若必欲夷人一言一动咸从揖逊是唐虞三代千古以来所未有者而以责之今日臣不能为此干羽之化矣至于抚夷各官亦惟择其善抚者而用之非求其必有尾生孝已之行而后可道臣万有孚通判周履时拮据两载历尽艰辛副总兵王牧民参将朱梅等寄身荒塞狎侣虎狼臣思天下文武惟边臣为最苦而抚夷各官日兴侏＜亻离＞讲□利害几希其苦尤甚秋防将竣臣正欲与抚臣议叙适有参将王楹之事议论横生使大小文武劳臣概失所望且欲重议其罪焉窃谓诸臣司抚者也既以尽挂弹章臣主抚者也何可独容漏网伏乞  皇上大奋乾断亟赐处分虽言官之疏是出风闻而脂韦之场人所易惑诸臣心迹有不容不自白者乞将疏内有名各官尽付法司严查抚赏钱粮有无花费侵渔情弊果有作奸犯科者尽法究处如其委无濡染即与湔除参将王楹之死是否抚夷官所致从事抚夷效劳诸臣应否甄别另叙逐一拟议必求功罪昭明赏罚允当毋滋葛藤不断之纷纭如臣者久已衰老日来病增于哀毁魂惊于忧谗万不能再施面甲坐受机锋不徒自误且恐其误封疆也更乞敕下该部先行禠职即推代者速来任事免使徒受羁绁訾诟则惟盖之恩世世与天地并矣今属夷朗素等三十六家诸酋遣使乞款见候于喜峰关踰十日矣所宜急为处分计枢辅督临防款事宜皆听裁决抚彼小丑无烦绪余抚臣张凤翼先任广宁道继任遵化道诸虏皆夙所摩抚应听二臣或抚或剿相机裁断但处置迟速夷情向背所关雪地冰天使之久栖塞上而优游不决夷情何尝之有再一蜂散势必难收呼吸安危不可不深念者也  上报曰抚虏安边赖卿筹画且原无多费各官俱有勤劳不必求勘目前款虏叩关著他每尽心抚谕候事平议叙卿还遵屡旨料理候代
　　○河南道御史胡士奇言论人者非设身处地则论不平用人者非两端执中则衡不当自辽东发难阅历凡四按臣惟一张铨死难耳其余若杨一桂陈王庭方震孺至今未结而论者概欲以张铨责备之夫铨之死也惟在围城则死惟与袁应泰同死则不得不死假令贼在辽阳而铨在广宁肯驰而死乎知铨之死则知三臣之可以无死矣而广宁之役方震孺之可原更甚何言乎震孺可以无死也岂以职在监军未若经抚道将之守封疆耶然矣而不尽然也奴酋渡河以后傥使震孺先在广宁身将安之岂遂草间求活乎抑遂降贼乎此虽百啄何能为解然而震孺不在围城之中也又使奴酋渡河之消息已至震孺巧借考较以脱身此亦百啄何能为解然而震孺正月初八日出宁前时经抚祖饯奴息未至至二十二日发落生员奴报始至相距十有五日计程四百余里诸士之蚁战方酣而贼奴之铁骑已渡矣有何神术可以前知乎又使奴破西平我师败绩于镇武旷日持久震孺不及救广宁此又百啄何能为解然而西平败不踰日一面与宁前道张应吾洒血催兵驰回塔山报贼已取广宁而经抚二臣已并辔过闾阳矣嗟哉按臣将经死臣乎将死抚臣乎将望广宁而死乎计无复之乃始为收合余烬之计祖天寿拥众数万于觉华岛徘徊观望若纵之降贼是李永芳之后又一永芳也震孺冒死出奇亲往觉华岛与天寿洒泣登舟招回兵卒数万人火器数千件火药数万斤牛畜米粟俱以万计非震孺之力而谁力哉当其不招祖天寿则天寿必折而入于奴若招而不从则震孺必见执而送于奴震孺不死于海涛不死于贼手者天幸耳柰何以成败论人而轻抹杀之也此犹论其事后耳当辽阳之破也京师震动人皆以辽为阱矣震孺资序不应按辽独上＜锍-釒＞请自犒师此时亲朋共哭儿女牵衣震孺独非人情与而毅然不返顾人心赖以镇定广宁渐有收拾非血性男子而能若是乎镇武堡要害当守罗一贵有大将才震孺屡荐于经抚令为总兵守镇武奴之来也杀人平城而一贵之目不瞬假令救援一至奴只轮不返竟未可知此其择将料事之智真有大过人者柰何以成败论人而又抹杀之也说者谓经抚不和震孺不能调剂是矣夫和衷之说莫严于君命莫切于满朝之笔谏而经抚视之蔑如也一监军其柰之何或者又谓经抚宜明纠不当为调停是矣不知王化贞之拙痴熊廷弼之气魄至今尚各有长短当日广宁逢丧一年尚是震孺苦心调停之力若使明纠以便两人卸担今岂不曰两人相厄实繇震孺构成而使祸中封疆则震孺今日又不当以何等罪罪之矣此枢辅所以有庙堂不能持独责之御史经抚所不能为旁责之监军势或未宜身无死法之说也此真设身处地而执两端以取中者也目睹近日蓟辽总督一缺无人肯任连日议论有同筑舍乃使震孺拚死出关慷慨男子反与贪生怖死之懦夫而并锢以后人臣谁肯为国家当事者况今本兵辽抚屡疏勘明而枢辅之言曰三御史之入辽始则强用之终则深求之朝廷何以使人深求二字枢辅酌量审矣然则可使任事劳臣久困家食哉伏乞敕下部院明白议覆以平公论以服舆情得旨方震孺等既经勘明著部院作速具覆
　　○御史黄尊素疏言恬退应惜顽钝宜除原任兵部添设侍郎余懋衡吏部右侍郎曹于汴陪推蒙点相继拂衣又有太仆寺少卿刘洪谟刘宗周恬引于先工部侍郎萧近高饶位坚请于后翩翩去国高风袭人  皇上御极三年于兹而卿贰更翻公孤迭换老成人不可不惜也又如牛应元甫挂弹章踉跄而入都门丁启浚以媚邪之旧攘臂而思节钺赵秉忠气局褊盈功名躁热恐一时人被云雾误收纶扉误国不小则顽钝不可不除也得旨牛应元丁启浚已有旨赵秉忠才望素优方直讲筵不得轻议其各官恬退的即与起用
　　○两广总督胡应台题香山寨参将张懋勋养病回卫请以镇下练兵游击蔡一申代之命下所司
　　○福建道御史李应昇＜锍-釒＞言范得志以应察之人讎主察之官主谋之何熊祥一疏自供弹乃及而闪烁藏头之王永光乃云御史王允成南中饶有物议先欲察处议论不一继开年例则止不行得志之所谓掣肘者真掣肘也此种密谋惟永光与熊祥知之得志冷局曹郎何以能窥其肺肠而代之发愤哉御史不肖听台长处分然必御史真不肖而后处亦必台长贤而后可处御史之不肖永光平日何如行径而曰参处御史是其职掌也得旨王永光已准告病不必深求
　　○总总督四川等处兵部右侍郎朱燮元疏言总兵官李维新监军副使李仙品佥事刘可训等统率各将五路进兵杀入龙场地方鏖战当阵生擒首凶奢崇明伪军师蔡金贵并酋妻安氏斩伪将伪相首级千余鞍马枪刀无算奢寅中二枪扶马而逃扶国祯亦中箭逃箐官兵见在摉拏奢崇明中药箭命在须臾等情得旨凶首奢崇明等俱已擒获深可嘉尚逆寅及各逋目催兵速捕务期荡平督臣朱燮元调度勤劳其监军并有功将士俱候献俘一体优叙
　　○兵部尚书赵彦言平辽总兵官毛文龙称其弟毛云龙结党姚中节郑可赞等雄行藐法刻兵剥□造谤肆忿大义灭亲具疏纠参看得毛云龙结党造谤构衅生戎不若令云龙还都门听本部讯其颠末再为酌处中节等令登抚拏送来京质审发落从之
　　○命训练五军营军选总兵官徐永胤提督京城内外巡捕
　　○升广东碣石寨守备李相为广西参将浙江金衢守备沈光宠为浙江右营游击将军
　　○升户部郎中蒋士忠为四川布政使司右参政分巡川北
　　○升定州忠顺营指挥慕继勋都指挥同知
　　○注神枢营右副将署都督佥事李嘉训中军都督府带俸
　　○庚戌保定巡抚张凤翔＜锍-釒＞言原任兵部员外郎赠太常寺少卿谥忠愍杨继盛已给赠谥祭荫仍赐祠立额极为优厚而当时礼臣失于查核独遗葬价一款藁葬至今乞赐补给已经部覆  上传年远不准给大学士叶向高等言继盛系  世宗皇帝第一忠臣恤典以谥祠为重祭葬特尝格耳与其重而遗其轻殊不可解宜抚臣之请补部覆之全给也况继盛藁厝浅土使万年流芳之骨不得沾  皇上一抔之恩尤非臣等所安得旨杨继盛先朝忠臣已经赐谥立祠准补给全葬
　　○复除原任刑科右给事中董承业于兵科御史喻思恂于山西道
　　○差兵部武库司郎中刘继礼解防边马价银二万两往蓟镇车驾司主事郑履祥解犒赏银一万两往密云
　　○壬子以册封成妃及篆册捧册颁赐辅臣叶向高等银两钞锭有差
　　○大学士叶向高一品六年考满韩爌一品三年考满吏部具奏  上谓叶向高已经三考历事三朝从来阁臣所无加上柱国太傅荫一子为尚宝司司丞次辅韩爌历任两朝亲承顾命加左柱国荫一子为中书舍人俱兼支尚书俸余官照旧给与应得诰命并赐银币羊酒钞锭宴于礼部
　　○荫粕总督宣大王国祯子之仲登莱巡抚袁可立子枢通政使吴用先子曰暠河南巡抚冯嘉会子映鸾太常寺卿桂有根子高攀各入监读书
　　○癸丑以正旦节复赐辅臣叶向高等讲官郑以伟等正字官张邦经等膳品长春酒有差
　　○礼部类奏四方灾异得旨今岁各处灾异及京营地震朕深怀警惕封疆多事著内外大小臣工尽心职业务修安攘实政毋事虚文
　　○差浙江道御史林有台督理饷务广东道御史李玄长芦巡盐
　　○升都司佥书管西协前车营游击事谭尧德蓟镇古北路参将
　　○甲寅遣驸马都尉王昺伯张嘉猷告  太庙  祧庙
　　○巡视京营礼科等衙门给事中等官彭汝楠等条陈营务一清稳占三备兵营隐射空役甚多各营官隐占牢役亦每踰额臣等极意清查裁减六千余人但恐日久事移仍复影冒宜将裁减额数刊刻附载戎政事宜毋令久而去其籍一练火器营军十万火器居其六其赏格每中一铳赏一钱迩来弓箭选锋得补□□只粮火器则否遂不复有留意演习者臣等秋操加意挑选但有两铳俱中者准补□□只饷仍令各营将逐日教演及住操合营之日会总协亲试之拔其尤者百余人悉顶□□只粮诸军士始跃跃欲奋今后春秋两操还宜挑选一次弓箭火器□□只粮不妨稍为通融顶补庶军以爱糈而技精一核冒粮各军收操在营食粮在卫管兵者不知饷之多寡理饷者不知兵之虚实该部但凭卫所执结放粮而卫所印弁得钱即与关领于是有在营革役事故而卫仍领粮者有名为在营而操册不载者又有跳入于门军匠役而卫册仍在营者鲁经臣等设立营卫对同文册月一清核其在营者业按期申报而各卫所则任百催督不齐也宜行三大营暂停替补两月听仓场协理大臣按定籍册每卫所见在领粮若干见在营操若干因而会同比勘有无互异影响闪烁者自无所遁其形矣一节帑金营中自犒赏子粒而外原无别项钱粮自去岁广宁告警旧总督陈良弼请发帑金三十万一日而散犒赏十万两旋又批发置买军器二万两有奇及良弼谢事之日仅存十七万八千四百九十八两迨臣等接管清查见在者又止十三万七千六百七十六两零查其所繇开销则皆为置买军器而索其所为器械观之则毫未常有也臣等自受事迄今誓不肯挂一号批一领幸而十三万金尚无恙也更乞严旨申饬不许轻易批发一减冗马三大营军额十二万马额二万是步军居五骑军居一也捕营军可万余而马则五千有奇或者曰夜巡追缉数不厌多乃年来惰窳成习虽极力督责终不闻有骑马下夜者但见长安道上成群雇觅则皆捕马也臣等极力裁减已经革去十五年以上马一千一百四十三匹又该营冬季应领补新马五百三十七匹并为停革仍移会该部以后渐次裁减俟合于会典三千四百六十匹之数而止岁省钱粮可二万余金一存班粮班军之必不能全至也至而未必有用也尽人而知之矣而语及于折班则无敢任者为  祖制耳毋已则惟有查汰虚军扣存粮银俾上不至耗蚀国储则亦已矣计自去岁秋班至今除月粮银米外见在大粮贮职方司库者可四万金闻该部已借万金为扈卫盔甲之用剩存尚有三万两宜令该部将见贮班粮及那借未还者逐一清查造管收除在四柱册一存该部一送臣等巡视衙门稽查以浚每秋班竣日该员外会同巡视查盘一次其有开支那借须赴巡视衙门挂号不许径动庶积渐以往涓滴者亦将不可胜用矣其他则分练之当议也今春分练之役自臣等罢之夫非分练之当罢也罢其练而无益于事者耳以臣等私窃计之各营自选锋壮丁而外其壮健堪练者尽可淂三万人存选壮于各营而挑精健以待练固□□只美而非两伤者班军既明知其不可何必慕虚名而废实用存其近而实者以全  祖制折其远而虚者以充分练亦化虚为实之一法也则标营之宜简也都城重地咫尺宸严骄卒群哗于主帅之门市掍狂逞于柱史之宅法犯凌夷尽矣查戎政事宜标兵左营三千为摠督亲兵右营三千为协理亲兵凡营中一切杂差俱从优免遇大操阅则摆列将台左右彼创法者其意固自远也年来此义浸檄协臣朱光祚每与臣等扼腕言之近日方在拣选但不患无兵患无聚兵之处必其人伍两相属呼吸立应而后奸人有所畏而不敢逞查戎政府左右见有官房百余间宜选□□只粮选锋千人弓箭之外令各习一技分为两班该班者直宿官房时刻不许暂离日给盐菜银三分以酬其勤该营将官听□才□口心□协择勇略有心计者任之即于府内空地盖房居之使之朝夕训练统率庶一呼可以立应请瞑目语难者当知所歛戢矣至于各军住居星散苟有缓急无从号召此实京营第一病痛愿在事诸臣更加意酌议之也下其＜锍-釒＞于部  旌表两直隶各布政司覆勘遇孝子吕学孔等九人节妇牛氏等七千四人烈妇马氏等十一人贞女张氏等三人烈女杨氏等二人  巡按福建御史乔承诏驰奏擒斩红夷功次  上以功赏下部议  授原任左都督骆思恭男餋性□才□口心□兵官陈璘男九正各百户世袭  加鸿胪寺卿展自重光禄寺卿  乙卯岁暮行大祫于  太庙遣太常寺官祭太岁月将及五祀之神  是岁天下户口户九百八十三万五千四百二十六口五千一百六十五万五千四百五十九田赋田七百四十三万九千三百一十九顷八十三亩有奇米二千一百四十九万三千五百六十三石一斗有奇内天启三年拨给  定陵香火地应减米三百零二石麦四百三十万八十二石六斗有奇丝绵折绢二十万六千二百八十二疋有奇内天启三年拨给  定陵香火地应减绢一百一十五疋一丈九尺丝绵一万一千一百九十七斤有奇棉花绒一十二万一千二百一十六斤有奇布一十二万九千五百二十一疋有奇苎麻布三千四百二十八疋有奇洞蛮麻布二百五十九条有奇苎麻九十六斤有奇银三百二万三千七百一十八两九钱有奇户口盐课折银二十五万九千七百三两三钱有奇内天启三年拨给  定陵香火地应减银一百五两九钱有奇盐课银额徵角□羊京并赃罚等银一百四十五万五千四百三十五两七钱有奇各运司径角□羊宣大山狭等镇银二十五万九千九十二两五钱有奇广东福建四川云南本省留充兵饷银六万六千九百八十七两有奇盐课盐二百一十六万二千八百六十九引岁办盐一千二百三十九万九千五百二十斤屯折银二万四千八百二十二两有奇牧地子粒银二万八千六百四两四钱有奇租税钞八万一千一百三十七锭二贯三百有奇牛租谷二百一石一斗有奇马草二千四百七十五万七千九百三十九束金价银五千五百六十九两水银二百二十九斤朱砂一十六斤八两黄蜡一千六百九十四斤有奇漕粮起运额该四百万石内除新旧例永折粮三十六万一百八十八石七斗八合灾伤暂折并运黔粮一十六万一千三百九十九石一斗一升九合六勺锦衣等□才□口心□各卫所指挥千百户等官朱邦等运纳原派天津昌平蓟州密云各边仓兑改粮四十五万四千九百四十七石三斗皇城四门仓并新添惠桂二府粮三万四千五百三十六石截留天津二十万石毛帅十万石实进京通二仓兑改粮二百六十八万八千九百二十八石八斗七升二合四勺加派辽饷每亩九厘共加银五百二十万六千余两杂项辽饷银二百二十九万二千余两除四川云南一十五万七千六百余两留充本省兵饷广西湖广三十二万三千二百余两暂协助黔饷其余省直共徵杂项银一百八十一万有奇
　　大明熹宗达天阐道敦孝笃友章文襄武靖穆庄勤悊皇帝实录卷之四十二
　明熹皇帝录卷之四十三（梁本）
　　六月癸未朔敕存问应城王在铨齿德并旌其子肃菬封腹孝行左副都御史杨涟劾魏忠贤专擅旨意多出传奉三五成群勒逼諠亵政事之堂几成鬨市大罪一交通孙杰去阁臣刘一燝冢臣周嘉谟急欲剪己之忌不容皇上不改父之臣大罪二执春秋讨贼之义者孙慎行也明万古纲常之重者邹元标也忠贤一则逼之引去一则嗾党劾归顾于护党气殴圣母者曲意绸缪终加蟒玉是何亲于乱贼何仇于忠义大罪三王纪执法如山钟羽正清修如镜忠贤一则使人喧辱一则构陷削籍顾于侧媚善侮者破格点用大罪四国家最重无如枚卜忠贤力阻孙慎行盛以弘岂真欲门生宰相乎大罪五去岁南太宰北少宰皆点陪推掉弄不测大罪六满朝荐文震孟等抗论稍忤传令降斥屡经恩典竟阻赐环皇上之怒易解忠贤之愤难销大罪七去年南郊传闻宫中贵人贞静荷宠忠贤恐其露已骄横之私托言急病立刻掩死大罪八裕妃以有喜传封忠贤捏伪旨勒令自尽大罪九中宫有庆已经成男乃绕电流虹之祥化为飞星堕月之惨忠贤实有谋焉大罪十先帝青宫四十年所护持仅王安一人忠贤以私忿矫旨掩杀于南海子大罪十一今日求奖明日立祠近于河间毁民居建坊筑愁树怨饮恨吞声大罪十二今日荫中书明日荫锦衣金吾之堂口皆乳臭诰敕之馆目不识丁如魏良卿等五侯七贵何以加兹大罪十三用立枷之法以示威前岁枷死皇亲数人其排陷皇亲摇动中宫也若非阁臣护持言官纠正椒房之戚几兴大狱大罪十四良乡生员章士魁以争煤窖伤其坟脉托言开矿而致之死大罪十五王思敬胡遵道侵占牧地径自拷掠大罪十六周士朴执纠织监在工言工竟停其升迁使困顿以去大罪十七北镇抚司刘侨不肯杀人媚人竟令削籍大罪十八科臣魏大中到任奉旨鸿胪寺报单忽传诘责大罪十九忠贤受事东厂鸡犬不宁野子傅应星等招摇引纳陈居恭傅继教助之片语违忤驾帖立下势不至兴同文之狱不党禁之碑不已者大罪二十韩宗功潜入忠贤之家事露始避发银七万创肃宁新城可作郿坞大罪二十一同奸辅沈＜氵隺＞创立内操安知无大盗刺客寄名家丁倘或伺隙可为寒心大罪二十二近日忠贤进香涿州铁骑簇拥蟒玉追随警跸传呼归则驾驷马羽幢青盖夹拥环遮入幕密谋叩马献策者实烦有徒大罪二十三忠贤今春走马御前皇上射其马贷以不死进有傲色退有怨言大罪二十四奉圣夫人客氏又弥缝其罪戾而遮饰其回衺故掖廷都城即大小臣工皆知有忠贤不知有皇上乞正法以快神人之愤客氏俾居外宅无厚其毒
　　两朝从信录左副都御史杨涟题为逆珰怙势作威专权乱政欺君藐法无日无天大负圣恩大干祖制恳乞大奋乾断立赐究问以早救宗社事臣惟太祖高皇帝首定律令内官不许干预外事在内廷祇供洒扫之役违者法无赦故在内官惟循谨奉法为
　　圣子神孙相守未敢有改虽有骄横恣纵王振刘瑾其人者旋即诛戮故圣明在上乃敢有肆无忌惮浊乱朝纲罔上行私倾害善类损皇上尧舜之令名酿宗社无穷之隐祸如东厂太监魏忠贤其人者举朝尽为威制无敢指名纠参臣实痛之臣前以兵科都给事中亲承先帝之命辅皇上为尧舜之君言犹在耳今若畏祸不言是臣负忠义初心以负皇上起臣特恩他日有何面目以见先帝于在天之灵谨撮其大罪之著者二十四款为皇上陈之忠贤原一市井无赖人耳中年净身夤入内地非能通文理自文书司礼起家者也皇上念其服务微劳拔之幽贱宠以恩礼原名进忠改命今名岂非欲顾名思义忠不敢为奸贤不敢为恶哉乃初犹谬为小忠小佞以幸恩既而敢为大奸大恶以乱政祖宗之制以票拟托重阁臣非但令静心参酌权无傍分正使其一力担承责无他卸自忠贤等擅权旨意多出传奉传奉而真一字抑扬之间判若天渊传奉而伪谁与辩之近乃公然三五成群勒逼喧嚷政事之堂几成哄市至有径自内批不相照会者假若夜半出片纸杀人皇上不得知阁臣不及问害岂眇小以致阁臣郁闷坚意求去坏祖宗二百年来之政体大罪一也旧阁臣刘一燝冢臣周嘉谟同受顾命之大臣也一燝亲捧御手著定大计嘉谟倡率百官于松棚下义斥郑养性立寝后封以清宫禁皇上岂遂忘之忠贤交通孙杰论急于剪己之忌不容皇上不改父之臣大罪二也先帝壮年登极一月宾天进御进药之间普天实有隐恨执春秋讨贼之义者礼臣孙慎行也明万古纲常之重者宪臣邹元标也忠贤一则逼之告病去一则嗾言官劾劾去至今求去部片席不可得顾于护党气殴圣母之人曲意绸缪终加蟒玉以赠其行何亲于乱贼仇于忠义偏不容先朝有痛念弓鼎之老臣大罪三也王纪钟羽正先年功在国本及纪为司寇执法如山羽正为司徒清修如鹤忠贤一则使人喧嚷于堂辱而迫之去一则与沈＜氵隺＞交构陷之削籍去至今诸臣求一复职不可得顾于善媚善附之人破格点用骤加一品以归是真与我善者为善人与我恶者为恶人必不容盛时有正色立朝之直臣大罪四也国家最重无如枚卜忠贤欲一手□定力阻前推之孙慎行盛以弘更为他辞以锢其出是真欲门生宰相乎妄顾金瓯之覆字图坐貂坐之私情大罪五也爵人于朝莫重廷推去岁南太宰北少宰推皆点陪二盖枚卜点陪之案一复借用羽翼之奸致一时名贤不安位去颠倒有常之铨政掉弄不测之机权大罪六也圣政初新正资忠直乃满朝荐文震孟郑鄤熊德阳江秉谦徐大相等九人抗论稍忤忠贤传奉尽令降斥屡经恩典竟阻赐环长安谓皇上之怒易解忠贤之怒难饶大罪七也然犹曰外廷之臣子也上年皇上南郊之日传闻宫中有一旧贵人以德性贞静荷上宠注忠贤恐其露己骄横权谋之私比托言急病立刻掩杀是皇上且不能保其贵幸矣大罪八也犹曰无名封也裕妃以有喜得封中外欣欣相告矣忠贤以抗不附己嘱其私比捏称无喜矫旨勒令自尽不令一见皇上之面昔尧以十四月而生假令当日裕妃喜在安知不为尧母是皇上又不能保其妃嫔矣大罪九也犹曰在妃嫔也中宫有庆已经成男凡在内廷当如何保护乃绕电流虹之祥忽化为飞星落月之惨传闻忠贤与奉圣夫人实有谋焉以皇上麟趾开祥何妨斯男则百而忠贤包藏祸心若此是皇上亦不能自保第一子矣大罪十也先帝之在青宫四十年操心虑患所与护持孤危威劫之不动利诱之不变者仅王安一人耳登极一月致君尧舜安不可谓无微功皇上仓卒受命拥卫防护之中亦不可谓无微忠即使有罪亦当听皇上明正其罪与天下共见之而忠贤以私忿矫旨掩杀于南海子身首异处肉饱狗彘是不但仇王安而实敢仇先帝之老奴与皇上之老犬马略无顾忌也此后内臣谁肯为忠义者其余内臣无罪而杀擅逐者不知数百千也大罪十一也因而欲广愿奢今日讨奖赏明日讨祠额要挟无穷王言屡亵近又于河间府毁人房屋以建牌坊镂凤雕龙干云插汉筑愁树怨饮恨吞声又不止于茔地擅用朝官制制僭拟陵寝而已大罪十二也今日荫中书明日荫锦衣金吾之堂口皆乳臭诰敕之馆目不识丁如魏良卿魏良才魏良卿魏希孔及外甥野子傅应星等五侯七贵何以加兹不知忠贤有何军功有何相业甚亵朝廷之名器矣大罪十三也因而手滑胆粗用立枷之法以示威前岁枷死皇亲数人命矣其枷号家人者欲扳陷皇亲也其扳陷皇亲者欲摇动中宫也当时若非阁臣力有护持言官极为纠正椒房之戚又兴大狱矣大罪十四也犹借曰禁平人开税也良乡生员章士魁即有他罪自有提学乃以争煤窑伤其坟脉托言开矿而死矣假令盗长陵一坏土何以处之赵高鹿可为马忠贤煤可为矿大罪十五也王思敬胡遵道侵占牧地果真小则付之有司大则付之抚按学院足矣而径拏黑狱三次拷掠身无完肤以皇上右文重道秋爽幸学而忠贤草菅士命使青磷赤壁之气先结于辟宫泮藻之间孔子之神不无忿恫大罪十六也未也且明悬监榜之令于台省矣科臣周士朴执纠织监一事原定在工言工忠贤竟停其升迁夫使吏部不得专其铨除言官不敢司其封驳除邪因之以偷换手眼那移叙升致士朴卒困以去于以成中官之尊大得矣而圣朝何可有此名色大罪十七未也且将开罗织之毒于缙绅矣北镇抚臣刘侨不肯杀人媚人自是在刑言刑也忠贤以其不善鍜炼竟令削籍明示大明之律令可以不守而忠贤之律令不可不遵将使罗钳吉网然后快心于是彰忠贤之威得得矣而国脉何可崇此蕴毒大罪十八也未也且示移天障日之手于丝纶科臣魏大中到任已奉明旨鸿胪寺报单忽传诘责及科臣回话台省交章又再亵王言几成解组无论玩弄言官于股掌而煌煌天语提起放倒信手任心令天下后世视皇上何如主大罪十九也最可异者东厂原以察奸细非扰平民也自忠贤受事鸡犬不宁且直以快恩仇行倾陷野子傅应星等为之招摇引纳陈居恭为之鼓舌摇唇傅继教为之投匦打网片语违忤则驾帖立下如近日之拏中书汪文言不从阁票不令阁知不理阁救而应星等造谋告密曰夜未已势不至于兴同文之狱党锢之碑不已者当年西厂汪直之僭恐未足语此大罪二十也尤可骇者东酋未靖内外戒严东厂访缉何事前韩宗功潜入长安打点实往来忠贤司房之家事露始令避去假令天不悔祸宗功奸细事成一旦虏过城下忠贤固为奴酋首功之主矣其发银七万两更创肃宁新城可作郿坞深计不知九庙内外生灵安顿何地大罪二十一也祖制不蓄内兵即四卫之役备而不操原有深意忠贤谋同奸辅沈＜氵隺＞创立内操不但使亲戚羽党交互盘踞其中安知其无大盗刺客东虏西夷人等寄名内相家丁倘或伺隙谋乱发于肘腋智者不及谋勇者不及拒识者每为寒心忠贤复倾财厚与之交纳昔刘瑾招纳亡命曹吉祥弟侄倾结达官忠贤盖已兼之不知意欲何为大罪二十二也近日忠贤进香涿州铁骑之簇如云蟒玉之追随耀日警跸传呼清尘垫道人人以为驾幸涿州及其归也以舆夫为迟故驾驷马羽幢青盖夹护环遮则已俨然乘舆矣其间入幕密谋叩马献策者实烦有徒忠贤此时视为何如人想亦恨在一人下耳不知更作何转念恐泰山之神必阴殛之矣大罪二十三也盖宠极则骄恩多成怨闻忠贤今春走马御前皇上曾射杀其马贷忠贤不死圣恩已厚忠贤不自畏罪请死且闻进有傲色退有怨言朝夕堤防念念不释心腹之人时时打点皇上果真有此事从来乱臣贼子只争一念放肆遂致收拾不住奈何焉可养虎兕于肘腋之间乎此又寸脔忠贤不足尽其辜者大罪二十四也凡此逆迹皆得之邱报招案与长安共传共见非出于风影臆度者忠贤之二十四大罪惧内廷之发其奸杀者杀换者换左右既畏而不敢言惧外廷之发其奸逐者逐锢者锢外廷又皆观望而不敢言更有一种无识无骨苟图富贵之徒或扳附枝叶或倚托门墙或密揭居停或投充门客逢其所喜挑其所怒无所不至内有授而外发之外有呼而内应之向背忽移祸福立见或内廷奸状败露又有奉圣客氏为之弥缝其罪戾而遮饰其回衺故掖廷之内知有忠贤不知有皇上都城之内知有忠贤不知有皇上即大小臣工又积重之所移积势之所趋亦不觉不知有皇上而只知有忠贤每见中外有紧切当作之事当起用之人必曰要与内边说说或人不得用事不得行亦只说内边不肯宫中府中大事小事无一不是忠贤专擅即奉奏之旨反觉皇上为名忠贤为实且如前日忠贤已往涿州矣一切事情必星夜驰请意旨票拟必俟贤到始敢发批嗟嗟天颜咫尺之间忽漫不请裁决而驰候忠贤意旨于百里之外事势至此皇上之威灵尚尊于忠贤耶否耶每思至此尚为有天日耶无天日耶天祚圣明屡行谴告去年以荧惑守斗告今年以长日风霾告又以一日三地震告而乾清之震犹甚皆忠贤积阴蔽阳之象圣明独不觉察犹加之恩而忠贤愍不畏死更甚之恶羽翼已成骑虎难下太阿倒持主势益孤及今不为早治职不知皇上之宗社何所托三宫九嫔之安危何所托如此毒心辣手强横已不能为下意很不肯容人即普天同戴之皇子元良托重之贵妃能保时得其欢心而不犯其所忌又不知贵妃皇上之安危何所托万一少有差池职即欲以死报皇上亦复何及伏念皇上天纵聪明春秋鼎盛生杀予夺岂不可以自主何为爱么么小丑令中外大小俱坐针氊之上而惴惴莫必其命耶职在兵科时曾参及进忠名在御前盖实有见今忠贤狼子野心不可向迩不意圣明断之不早养成今日倘复优游姑息再念随侍旧人客氏又或从旁巧为营解不即日加处治小不忍乱大谋矣高皇帝洪武十年有内侍以久侍内廷从容言及政事上即日斥遣随谕群臣以汉唐之祸虽曰中官之罪亦人主信爱之过使然而使宦者不得典兵预饷虽欲为乱其可得乎今此宦者虽事朕日久不可姑息决然去之所以惩将来也洋洋圣谟中官言及政事且惩将来况忠贤欺君无上罪著恶盈岂容当断不断伏乞皇上大奋雷霆立集大小文武勋戚敕法司逐款严讯考历朝中官交通内外擅作威福之违祖宗法坏朝廷事告天下以欺君负恩事例正法以快神人公愤其奉圣客氏亦并敕令居外以全恩施无复令其厚毒于宫中其傅应星陈居恭傅继教著法司责问然后布告天下暴其状示君侧之恶已除交结之禁已塞如此天意勿回人心勿悦内治外安不新开太平气象者请斩臣以谢忠贤臣知此言一出忠贤之党断不能容臣然臣不惧也但得去一忠贤以不误皇上尧舜之名即可以报命先帝可以见二祖十宗之灵一生忠义之心事两朝特达之恩知于愿已毕死且不恨惟鉴臣一点血诚即赐施行奉圣旨朕自嗣位以来日夕兢兢谨守祖宗成法惟恐失坠凡事申明旧典未敢过行各衙门玩愒成风纪纲法度十未得一二这本特从前奉旨一切政事朕所亲裁未从旁落至于宫中皇贵妃并裕妃事情宫壶严密况无实实外廷何以透知内言毒害中宫忌贵妃皇子等语凭臆结祸是欲屏逐左右使朕孤立于上岂是忠爱杨涟被论回籍超擢今官自当尽职酬恩何乃寻端沽直本欲逐款穷究念时方多事朝端不宜纷扰姑置不问以后大小各官务要修职不得随声附和有不遵的国法具在决不姑息该部知道先是涟疏入逆珰持之不下佯辞厂乞罢而旋矫温纶慰留乃下下严旨切责涟一时臣工无不义愤于是科道则有魏大中陈良训袁化中周宗建李应昇黄尊素方大任刘芳刘廷宣许誉卿房可壮喻思恂胡永顺胡良机朱大典陈奇瑜惟学程熊奋渭刘之待段国璋霍守典甄淑孙绍统周汝弼吴弘业刘其忠陈熙昌刘懋王政新李先春潘士良谢奇学胡士奇刘朴杨玉珂刘先春南科道徐宪卿赵应期等兵部尚书赵彦詹事翁正春太常胡世赏太仆朱钦相抚宁侯朱国弼南公疏兵部尚书陈道亨先后申疏或专或合无不危悚激切而总受抑于炀灶之奸一高下其手而得罪之轻重攸分矣如朱吾弼则以激聒削夺停禄五年复严究其代笔书写人役比之诘责停俸者更为惨矣  御史袁化中上言忠贤之恶外廷久知之特皇上未之知耳惟皇上未之知故忠贤犹有畏心时而为小忠小信以结权今宪臣明明告之皇上矣皇上即念潜邸微劳未必不贷忠贤以不死而忠贤则日日自惧一死惧之念愈深将免死之术愈工其狗党狐群或忧祸之心转迫将挺而走险迳失身失足堕其中者将骑虎之势难下教猱以升木职恐横珰之毒不在缙绅而在皇上矣皇上明圣试思深宫大廷之内何可使多疑多惧之人日侍左右而不急为处分也昔冯保在神宗初年岂遽逞不轨只以威权日重党附日多不肯回头后神宗春秋渐盛太阿独持保遂殒其身命今忠贤事正与保类若不及今严为裁抑恐形迹不避而罪恶贯盈直至事败皇上即欲全忠贤而不得忠贤求如保之下场亦不可得也职等愿皇上早节之也或仿王安例置之南海子奥室或仿卢受例置之凤阳祖陵生杀予夺皆圣恩也即忠贤自为计今年已迈矣富贵极矣亦当叩头泣请退居田里而后已不然夜照镜明冤魂累累执簿相索忠贤将何以遁乎至傅应星等仍付法司快朝野之心以洩神人之愤端在此乎职等无任激切之至
　　甲申太仆寺少卿曾陈易为大理右少卿
　　魏忠贤辞东厂乞罢上慰留之尔闻言增惕不一置辨更见小心盖魏广微所拟也杨涟疏尚留中叶向高等请并发参议乃下涟疏切责其寻端沽直向高语左赞善缪昌期曰杨大洪疏何易也渠于上前时有匡正上尝攫飞鸟渠不令上小珰赐绯叱而禁之亦诚悫人也盖向高惧祸谋两全竟不能力持熹宗旧纪是月左副都御史杨涟劾魏忠贤二十四大罪不问初魏广微未相先事魏忠贤为父密导以邪径及涟疏入忠贤惧谋于广微令先逐叶向高
　　乙酉丁元荐为尚宝司丞
　　故吏部尚书梁梦龙赠少保予祭葬
　　给事中傅櫆陈良训御史张讷各疏攻赵南星左光斗魏大中邹维琏等俱有旨切责
　　丙戌赠故礼部  侍郎吴中行孙俨思荫监
　　通州新兵哗户部急以漕折万金饷之
　　丁亥行人左司副史记事为尚宝司丞
　　保定地震坏城郭人畜
　　以建昌道梗命云南试官如壬午科例听巡按徵辟前遣官还京
　　戊子上御皇极殿遣使各藩册荣府仁和王由棓咸宁王由榕惠安王常渑周府奉新王肃滋代府吉阳王鼐金
　　己丑吏科都给事中魏大中等劾魏忠贤种种罪案皇上引为亲裁种种逆状代为分剖即杨涟疏列风闻之事怀冲太子何以不育裕妃何以  尽皇上南郊之日胡贵人何以无疾而暴卒是皇上身为天子而三宫列嫔尽寄性命于忠贤与客氏之喜怒危如朝露能不寒心上以附会不问熹宗旧纪是月己丑魏大中等劾魏忠贤客氏傅继教傅应星之罪忤旨下诏狱向高救之得免
　　御史刘朴劾忠贤八事不听
　　江西道御史杨廷烈言邹维琏调部同乡之疏独相寻休亡何而傅櫆又波及左光斗魏大中且借汪文言为议论矣乞皇上简发诸疏会议从之
　　巡抚宁夏右佥都御史魏云中请修黄峡宿嵬诸口石关三道盖自哱刘乱后  乘机毁三关墩台堡渐颓我兵遂不敢上贺兰山我巡在外而反内之上令如议
　　壬辰南京户部郎中彭遵古为南京光禄少卿添注
　　癸巳叶向高等言皇上诚念魏忠贤当求所以保全之莫若听其所请且归私第远势避嫌以安中外之心中外之心安则忠贤亦安上以举朝鬨然殊非国体卿等与廷臣不同宜急调剂释诸臣之疑
　　熹宗旧纪是月癸巳太仆少卿朱钦相给事中许誉卿刘懋御史李应昇特疏纠魏忠贤掌詹事礼部尚书翁正春给事中熊奋渭朱大典陈奇瑜吴弘业霍守典孙绍统杨维新等御史刘朴刘芳房可壮洪如钟李乔仑郎中邹维琏等各疏纠魏忠贤皆不听
　　己未礼部  侍郎李腾芳忧去进礼部尚书兼翰林学士
　　詹事府礼部尚书翁正春等请令魏忠贤引退以全旦夕之命刘瑾汪直冯保诸人已有明鉴语曰权不可恃威不可逞臣等又愿忠贤亟自裁也不听
　　丙申皇子慈焴薨谥悼怀太子
　　丁酉傅淑训为太仆少卿
　　内官调进等骑入禁内仍伤守卒命内官责降熹宗旧纪是月有中官骑马入禁门殴伤卫士巡视科臣杜三策劾奏不听
　　吏科给事中陈熙昌以魏忠贤事阁臣一力担当效诸臣所不及劾之忠安可以调停了局也不听
　　戊戌杨应瑞为  将军都督  总兵镇宣府
　　工部屯田司署郎中事员外郎南昌万燝言臣向承乏宝源局目击铜斤匮乏人言内官监废铜器不下数百万但一移文旦夕可至臣因移文请发数月不报三月二十八日具疏特请忠贤益怒施出中旨何得再请嗟嗟以废铜铸钱令陵工早竣未必非一节之忠一事之效何专制不发哉臣犹记二月诣陵过香山碧云寺见忠贤所营墓仿佛陵寝曾不以营坟墓之急而为先帝陵寝急于废铜铸钱一事靳一引手之劳而不以救万分燃眉之急也上怒其狂悖杖之百削籍燝逮赴午门先被殴竟卒杖下两朝从信录工部屯田司郎中万燝题为陵寝用工甚紧权珰造意故迟敬申前疏仰祈圣明立赐处分以谢先帝以襄钜典事盖闻之龙不可离夫渊虎不可离夫山而人主不可离夫权夫人主有利权有政权政权一日不在人主则德分囿池威分出彘而有尾大不掉之虞利权一日不在人主则竭泽而渔飞人而食而有毛将焉附之患由此言之是人主之权臣下且毫不敢睥睨矧刑余宦官乎哉窃见今太监魏忠贤性狡而贪胆粗而大口衔天宪手握王爵所好生毛羽所恶成疮痍如荫子侄至一世再世赏厮隶至千金万金立枷士民毙至十数命驱逐大臣处置言官空至十数署是一切爵赏生杀予夺之权全不为皇上所有而尽为忠贤有举国侧目鳃鳃然有不胜太阿倒持之忧焉幸天夺其魄神禠其奸借灵于宪臣之首发假手于九卿科道之交弹臣又何敢摭拾强为附和独忠贤有大不忠于先帝而敢不一妥先帝九天之灵大不忠于皇上而敢不慰皇上永思之孝如盗利权误陵工为通天第一大罪而关切于臣之职掌者尚未言及敢随诸臣后而为皇上陈之夫忠贤固供先帝之役者也皇上之宠忠贤亦以忠贤曾供役先帝而爱先帝因以爱先帝之役者也忠贤既为先帝之役宜当事先帝之事忠贤既受皇上之宠更宜心皇上之心试问皇上之心有一刻不在先帝之陵寝乎则为陵工而用财是皇上不以天下俭其亲之极念也至搜财以急陵工之用又天下体皇上昊天罔极之苦念也况陵工原无额派盻盻于外解而外解无至转盻盻于事例而事例又不多向承乏宝源局随蒙升授屯司陵工正其职也当臣在局时目击铜钱匮乏因进局中人等而问之曰有何术而得购铜入局乎咸言有内官监破废铜器堆积朽烂不下数百万但一移之旦夕可至臣因移文请发数日不发细细访问乃知忠贤怒云外边擅查内边之铜故不报也臣时愤激于中遂于三月二十八日具疏特请查发废铜到局铸钱协济陵工忠贤益怒旋出中旨谓内库铜器已有屡旨何得再请旨下之日而臣又以得代遂举请铜一事竟不复越俎相问矣嗟嗟以无用之废铜而铸为有用之钱以若大之工程而探取若寄之取微臣区区一念不可谓不周且迫矣而无如触忠贤之怒而寝阁何也岂惟寝阁且并臣任事四月若积补秤钱得银五百七十余两报助陵工亦无一语之及夫宝源局二百六十年来未有积报补秤钱者报之自臣始然臣夫岂好作破格事以要誉哉因实见得库藏之虚陵工之紧而布此一念急公之心耳亦以动后来当局者急公之心也从此积一金即可佐国家一金之度支也又或从此积十金百金便可省民间数十金数百金之加派也而胡忠贤之见不及此也且忠贤原名进忠今改名忠贤当亦顾忠贤之名而思忠贤之义乎试一绎其义政宜谅臣之心行臣之言清查各监尽搜破废铜器发局鼓铸少济陵工急用令其工程蚤竣蚤妥先帝之灵蚤慰皇上之孝亦未必未一节之忠一事之贤而必戛戛焉拗执不许专制不发哉夫以忠贤珠玉盈笥金银满屋何求不得何欲不遂似此破废铜器无足入其目当其心而亦必一手拏定者其设心以为不若是拏定无以操天下之利权既操天下之利权何难揽天下之政权奸雄用意最深蓄谋最毒臣盖有以窥其微矣臣犹记今三月诣陵开工转至小山玉泉山各工于过香山碧云寺亲见忠贤所营坟墓碑石峥嵘隧道深閟翁仲簪朝冠而环列羊虎接驼马以森罗制作规模仿佛陵寝且前列祠宇又前建佛堂璇题耀日蛛网悬星金碧辉煌丹垩照耀竭东南之物力冠西北之旃檀欷歔久之不觉拊膺而叹曰何物么么而敢于逞逆如此乎是可忍乎得无恣肆穷内故僭拟穷外乎且快于糜费如此乎是何来乎得无取尽锱铢故用掷泥沙乎使忠贤果忠也果贤也必且以营坟墓之急转而为先帝陵寝急必且以美梵刹之资奉而为先帝陵寝资乃凿池竖坊杵木雷动布金施粟车毂如流曾不闻一痛念先帝之陵寝未完曾不闻一蒿目完先帝陵寝之费无措即不痛念不蒿目而于臣所请发废铜铸钱一事仅仅一引手之劳使可立救陵工万分燃眉之急者能朝闻而夕从之朝查而夕发之犹可以节忠贤之伪而覆不忠不贤之真意如其揽天下之政权以操天下之利权而罔知顾忌纤细不以假人何大抵人主虽不可有利之心而不可无利之权宵人政惟窃利之权而始得遂专政之心利以政夺政以利专其究必至于尽内廷之财而悖之出尽外廷之财而悖之入尽内廷外廷之人而止知有忠贤不知有皇上浸假而狐假虎威浸假而螾喷龙毒先朝王振刘瑾之祸可忍言哉臣恭绎皇上下诸臣疏奏明旨大小臣工毋得渎扰以沽名夫臣子事君但知有君可爱岂知有名可沽况此时忠贤被人弹劾几无完肤即臣再为论列亦后人而非先人名且无人沽于何有惟是臣职在陵工痛工程之垂成无期恨请废铜以协济陵工之前计有阻故不识忌讳再申前疏伏乞皇上俯念陵工之急总揽河魁之权敕令该监尽摉废铜发局铸钱俵散夫役给还料价将见钱粮应手内外一心如是而钦限十月内尚不能完工以仰慰皇上不信也仍祈皇上大奋朝纲立寘忠贤盗利权误陵工之罪于以谢先帝而快人心则臣之职掌尽即言出祸随褫职归田今日亦可以报皇上他日更可见先帝于地下矣职不胜激切之至奉圣旨陵工费用浩繁内府废铜能几局中何人见知万燝轻信奏请前旨已明今又僭言渎扰陷朕不孝且皇子薨逝便来激聒好生狂悖无礼著锦衣卫拏来午门前著实杖一百棍革了职为民永不叙用前后发帑金并太仆寺助工银共八十二万取用过银两各若干著查明开疏具奏阁臣叶向高工部尚书陈长祚等各有疏救而燝旋毙矣
　　协理京营兵部左侍郎朱光祚言马政一领马得人一办官军之实一增筑营分大小印以杜虚冒一车驾司勘合宜留意一立圉师讲蒭饮针疗之法从之
　　抚宁侯朱国弼论魏忠贤命闲住夺禄三年仍命锦衣卫逮书奏人及舍人
　　庚子陈宗契为太常寺卿高推为少卿
　　辛丑南京太常寺卿余启元致仕进太仆寺卿
　　壬寅庶吉士胡尚英补简讨
　　兵部覆兵科给事中吴弘业修屯设城疏言建昌以五卫八所扼四十八洞寨之蛮猓额军五万有余屯粮五万有余内地协济粮米十三万有余今仅存五千二百余人欲以御千五百里之鸟道其可得乎今留永宁道义兵万余简精锐戍越嶲亦急则治标之著即以开路银六万为饷所荐佥事胡平表都司陈廷对即留任镇守建南从之
　　逮巡城御史林汝翥杖之百削籍时内监傅国兴曹进等挟人命劫殴汝翥杖之司礼太监王体乾奏闻旨下汝翥亡去阉人缇骑百余以叶向高乡人索于私第环訽之向高以闻韩爌等亦言元老无端被辱且汝翥暂避不出亦宁死皇上之杖不死中使之殴耳万无逃理不听亡何汝翥投蓟抚邓汉以闻仍逮杖之两朝从信录逮御史林翥命杖之削其秩时火者曹进傅国兴等乘曹大之妻与郝大争嚷服毒身死进等二十余人攻毁郝大主家牛臣之群掠其财物复向尸场用锥锥牛臣数百挟制司官冤无繇白申报到道翥研审根因曹大供出曹进傅国兴等五人行拘惟曹进到官愿笞求免参奏翥轻恕之责以五十板比入城而傅国兴截之于途恶詈不已翥收之于铺渐悔其非次日到官请罪乞如曹进例翥又薄惩之各已无辞未数日而万燝被杖诸珰遂设谋肤愬廷杖革职之旨下矣
　　甲辰命鸿胪少卿王守谦往关门勉留孙承宗防边
　　乙巳刑科给事傅櫆奏佥驾帖原有常规增差内官大违明制万燝被殴林汝翥不过畏内珰之凶锋恐不得以正命死耳内官百十成群执之亏损圣德莫此为甚上命今后驾帖如旧文武官按品级舆骑否即指奏
　　丙午禁京营冒兑官马从太仆卿黄运泰之请
　　丁未四川总督朱燮元俘伪都督李远达等二十五人至京
　　熹宗旧纪是月丁未恤录大方阵亡将士  两朝从信录贵州巡按陆献明请恤录大方班师阵亡将吏文臣同知方明栋梁思泰进士田景猷知县万应奎捕官杨思炎知县陆从龙武将王达陈济民李邦王建中王得胜董兆舜秦明屏蓝补衮陈我谋田有龙耿良张要宗延龄尤正国周国用聂应德马武单天胤李绍忠谭事君刘象民罗承富曹思敬黄中和刘应龙陈富俞报国张俸杨鲸罗袍罗承宠刘仲时杨通张怀邦等
　　戊申朱万春为左通政
　　刑科都给事中李春烨等请罢魏忠贤并治内臣矫旨逮人擅杀者不听
　　江南大水巡抚应天周启元巡抚浙江王洽俱告灾
　　大学士顾秉谦请按田派米户田万亩派籴米千石余以次递降一议改折一留关税一准赎罪一减织造下部议
　　乙酉孙之益为太仆寺少卿
　　应天府丞桑学夔致仕
　　庚戌萧毅中为大理寺寺丞涂国鼎为南京太常寺少卿
　　辛亥封光庙选侍傅氏为懿妃李氏为康妃两朝从信录上欲议封光庙选侍傅氏李氏礼臣林尧俞奏谓皇大妹婚期已近皇八妹婚期尚远选侍李氏似不宜封况当皇上登极之初移宫之际议论纷纭封号一节宜俟皇八妹选婚之日另议无庸汲汲为也惟具选侍傅氏封号上请上不听命一并举行
　　欧阳调律为太仆少卿张廷栱为大理右寺丞
　　叙蓟辽抚夷功满桂杨元吉赵率教各进署都督佥事进朱梅副总兵阎守信游击黄应申守备
　　壬子彭际遇为大理右少卿
　　吏部主事徐爌行人周锵主试河南兵科给事中熊奋渭兵部主事李继贞主试山东尚宝司卿姜志礼户部主事熊师旦主试山西
　　两朝从信录是月魏广微顾秉谦朱国祯朱延禧入阁  吏科许誉卿上言东南浙直之交群猾辈以恫喝胁人财而富家儿率多憨狂不检大言易信而务外不根之人易投实非有斩竿揭木之势也比于盗贼死可比于妄男子死可死如其法人固无怨罪如其人人亦不惊如指龙华蛇山名色必欲一网以包罗之恐江淮吴越之间愚者骇智者疑弱者惴勇者哗人无乐生之心而岌岌有累卵之势此今日之大患也盖刻核之流以株连为利穴罗织之吏以钩距为功名嗟乎天下岂堪再扰耶夫民未乱而喜事者恐其不乱及其乱形见而束手无可奈何安若静治不扰为得  也  兵科章允儒请核外地之兵饷裁内地之恩荫二者真救时急剂  御史张矿言人臣职业当尽大要在止燥竞明职掌严甄别  杖汪文言为民  前巡按贵州御史议设监军道于普安一带地方弹压控制人于盘江上下设一州官一游击统领防御庶滇黔之气脉通而恢复之成功不中委矣
　　明熹宗哲皇帝实录卷之四十三
　明熹宗哲皇帝实录卷之四十四（梁本）
　　天启四年秋七月癸丑朔顺天巡抚右佥都御史邓汉言林汝翥畏罪潜逸惧如万燝陨命群珰之手上命逮入杖之两朝从信录林汝翥自诣遵化军门狱翥惧未受廷杖而先殒命于中涓之毒殴故逸出都门诣遵化抚臣狱求欲代题各道潘云翼等堂官孙玮各疏救不允执前旨如故已而被杖创甚几毙
　　熹宗旧纪是月癸丑朔蔺酋奢史都等伏诛  两朝从信录决蔺酋贼首奢史都等处决罗亮洪斩首奢崇辉锉尸枭首鲁仲贤等首级锉碎仍与各犯首级传示各边昭布天下  熹宗旧纪红夷通倭逼福建御之两朝从信录红夷虏扰闽中近复勾引日本倭人通连地方奸滑敢于西疗古雷一带烧劫而我将士玩缩不前宁谧无日于是抚臣南居益请旨申明赏罚以振国威以惕人心而又亲阔边海议口要之防严通倭之罚阑出有禁越贩有禁八闽赖以安枕可谓无忝于抚
　　乙卯御史潘云翼言群珰欧死万燝有伤国法
　　戊午追谥皇次子慈熷为悼怀太子
　　辛酉大学士叶向高引去两朝从信录命行人吕邦翰护送大学士叶向高回籍大学士叶向高陛辞疏曰臣闻荩臣之事君也不以身之去而忘社稷之忧明主之待臣也亦不以人之愚而忽葑菲之采昔有至逆旅者怀其一饭既去犹为之洒扫庭户以谢主人况臣受恩三朝至隆至渥无可养酬今归伏田里远隔天颜永无杼忠之路所有犬马下情能默默不一吐于君父之前哉然亦不敢多言烦称以渎圣听惟将其最要最切必不容于者言之皇上一身天地祖宗臣民之所系属也其关系何如养身之道莫善于寡欲寡欲则心志清明筋骸强固非但延年亦可广嗣故昔圣人著训少之时戒之在色皇上春秋鼎盛情窦方开迩日天颜似微清减寡欲之义万不可不留神也君臣之分虽尊卑隔绝然君为元首臣为股肱君为腹心臣为手足一体相关无分彼此皇上御极以来待大小臣工恩礼可谓厚矣近因陈奏烦多致干圣怒雷霆屡震驾帖频传以数十年不行之廷杖三见于旬日之间万燝已亡林汝翥汪文言亦将就毙虽言者不无过激而论以君臣一体之大义所伤多矣长此不已将至上下相猜政事阻格奸雄夷狄闻之且复生心昔符坚欲攻晋其臣谏沮曰晋虽僻处江南然君臣辑睦尚未可图故内衅不生则外衅不足患也臣愿皇上当多难之日深怀一体之念委任大臣优容言者廷杖之事万万不可再行其以前谴谪王纪文震孟等尽赐召还而群臣亦仰体圣意若有论奏平实婉明勿以忠爱之心而过为激昂之说勿以藩篱之见而轻开祸衅之门至于内廷近侍朝夕左右中间固有调护勤劳朝廷所不及知然但未挽回圣心力行善事一时虽不见亮久当自明即人不能明天地鬼神亦当明之历观汉唐以至国朝中官之邪正善恶昭然清史并未尝漏却一人如必至愤激作快意彼此纷拏终至决裂而愈乱无以解于悠悠之口矣此臣所忠告于内外之诸臣也自古祸乱之生多起于凶岁民既穷无聊非为盗贼不足救死绿林之啸聚黄巾之横行皆此类也今岁江南洪水为灾数十年所仅见国家财赋之区尽化冯夷之窟山东地方复苦荒旱疮痍未起沟壑又填此非破常格劳来拊循必无以安民心而弭祸乱臣备员纶扉见东南之民最苦织造地方官时时争论当此灾伤之极必复陈请诚得早沛纶音择其可缓者暂停一二年亦收拾人心之一道也国家财力半竭于边疆往臣在政府封疆无儆计臣犹蹙额攒眉国用莫措然尚有兵工太仆寺可借其后各藏俱空专靠内帑即臣在事三年所请帑金至六七百万今内帑亦穷矣而东西之役未休额饷日加竭天下以奉一隅犹苦不足臣不知户部何以支吾廷臣亦遂恬然不复谈及臣恐事穷势极有不止于脱巾鼓噪而已者皇上为社稷计与中外诸臣为皇上计万不可不急图也三代以来天子亲卫之兵皆列于禁城之外唐虽使内臣为神策然其所领犹外兵也自辽左失事九重戒心乃择中官之健者为兵逐日训练铳炮之声彻于外廷古称军容不入国况宫廷之内肘腋之间岂宜有此臣知在今日必无可虑而在他日实有隐忧皇上既许谒陵后罢之臣何敢复言但谒陵之期远近未卜宜权时免其操阅候圣驾展礼时再行演习未为晚也以上数款虽人所共知而实则国家精神命脉治乱安危之大几毕系于此臣自度衰老力不能为恐负误国之罪不得已而去不忍不言所望皇上自爱其身又与群臣通为一身群臣亦皆以皇上为身宫府内外以及四海九州疾痛疴痒无不相通关节脉理随处周流天下事乃可为耳西南酋终不能大肆督臣才自足仗东事则关内外防御俱已备饬奴必不敢深入而毛文龙又牵制其后亦是一奇此辅臣孙承宗拮据料理之力可谓劳苦功高臣书生也莫效一筹私心所忧内甚于外故敢陈其愚虑如此
　　壬戌两广提督胡应台言广州民变以未贵由于私贩欧知府程光阳辱及按臣立斩首乱五人乃定
　　朱光祚为工部尚书总理河道南师仲为南京礼部尚书
　　癸亥御史刘廷佐言皇上杖燝犹可言也皇上为忠贤杖燝不可言也忠贤得旨而杖燝犹可言也今群珰自寓至午门殴毙不可言也两朝从信录御史刘廷佐奏人臣有言不当犹望主之能容故引裾折槛季世中主犹宥之留为美谭先皇帝期皇上为尧舜而忠贤不顾皇上为何如主使皇上有毙直臣之名传之裔夷书之史册大为懿美之累其极恶巨罪又浮在二十四款之上皇上可仍亲信之倚任之不亟加诛逐乎
　　御史李应昇诉万燝之冤言祖宗养士二百余年言触忤褫辱身死岂所以作忠而劝士哉夫缄口以待迁厚利也危言以招戮实祸也身死而天下悲其忠虚名也舍荣妻子肥身家之计而博此虚名将焉用之况乎伤残遗体备诸楚毒以从龙比于九原此魏徵所以不愿为忠臣也廷杖重典殊失士心为左右计则得矣圣德宁不重伤耶两朝从信录御史李应昇请念死谏之臣作敢言之气疏曰臣闻唐魏徵对太宗有言愿陛下俾臣为良臣毋为忠臣良臣稷契皋陶也忠臣龙逢比干也稷契皋陶荷美名而君罹显号龙逢比干婴殊祸而丧国夷家唐宗魏徵可谓君臣相遇千载一时矣三复其言犹有余痛皇上御极四载宽仁恭惠覃被臣工人人仰圣明天子近者盈庭请剑凭社难薰孤愤销沉三光黯蚀原任工部郎中万燝以陵工补牍遂触震威然恭诵明旨一则曰从轻一则曰为民仰见皇上圣明以为燝之罪不至死矣杖亦必不至死意燝生出国门编氓原籍长为皇上太平之民也而燝今死矣未报国恩先填沟壑六尺之孤绕膝八旬之母倚闾旅衬无归游魂恋阙臣僚饮泣道路咨嗟然无不共亮非出于皇上之心也彼时群珰横击血乱神飞监杖张威伤痕甚重兼以倒拖逆拽蹴踏摧残种种不支故出于此而令皇上损好生之德负杀谏臣之名臣故不暇为万燝冤而深为皇上冤也且天下士大夫所以激昂奋发不能自已者独念祖宗养士二百余年祸在萧墙且在旦夕故怀忠仗义感恩图报耳而一言触忤褫辱身死岂所以存忠而劝士哉夫缄口以待迁厚利也危言以招戮实祸也身死而天下悲其忠虚名也舍荣妻子肥身家之计而削影编户取侮于乡里小儿区区博此虚名饥不可食寒不可衣将焉用之况乎伤残父母之遗体备诸楚毒以从龙逢比干于九原此魏徵所以不愿为忠臣也悬之以必死之法而求批鳞折槛之风虽贤者犹或难之若曰吾不用直言而可以致治则是剖心不亡腹诽不灭而惟言莫违孔子不以为一言丧邦矣臣切愿我皇上恻然兴思瞿然动念也皇上元首也臣子其腹心手足也人非奴隶法非讯囚罪非死刑命非草芥廷杖重典殊失士心动杖一百尤不经见且以杖轻之故杖行刑之人是必欲卫士畏威立毙朝士于杖下而后快心也为左右计则得矣圣心何以自白圣德宁不重伤耶直俟天心悔悟平旦兴怜死者不可复生伤者不可复续而后问罪左右恤死录孤嗟何及矣昨禁地失火天谴甚明心火蕴隆于下精祲感荡于上御史之杖血方腥祝融之烈焰旋作董仲舒曰罪在外者灾外罪在内者灾内可谓深切著明矣伏冀皇上因建言者之死觉借威者之非优容言官喜怒中节无致积威所劫人兴遁思天怒而莫之敢告人怒而莫之敢言而皇上真孤立于上也继而黄尊素王振奇杜三策周洪谟万言扬等各上疏报已有旨了不必渎扰
　　熹宗旧纪是月癸亥六科廊火  两朝从信录失火内使郭光裕李福杨国贞崔吉祥等罪责降贬有差文书房传出圣谕六科廊被灾所有原贮文册系累朝典章见行规例俱属紧要文书当即补查照后开郊庙群礼圣节冬至节四季中秋等节乾清宫坤宁宫各王府公主等府御马监各司库驾等衙门各该通用各项钱粮并天下田赋户口文武职官俸禄五军都督府京营各卫兵制各边镇兵马粮草额数锦衣等卫官军卤簿驾仪人寿山谒陵幸学耕籍大阅朝仪纂修经筵日讲大婚王子诞日册立出阁讲学王府册封丧礼科场廷试内宫赏赐各边阅视审录热审恤刑四夷贡赏一应文书著在京五府六部都察院六科寺府监卫各衙门各照经管职掌通查存贮文案章奏副稿开写明白簿籍六科廊以备查考仍查紧要文册刻期写送传兵吏部  熹宗旧纪是日诏进大学衍义补  给事中刘懋请罢内操不报  两朝从信录礼科刘懋奏曰皇上登极四年育皇子女共四位乃一岁之中相继而逝为祖宗来未有之变人世间不常之遭无论皇上天性真爱痛心难割即属在臣民孰不悲怆我皇上孑然一身早失怙恃中鲜手足所幸麟趾衍庆前星助曜以绵宗社之安系兆亿之望而不期天之不如人意也臣昨询皇子薨逝之故原因慢惊风盖惊风有急慢两种其中惊风又有胎中生后两端凡受胎之日血气交凝母子同脉苟震撼之威暴虽间有惊有不惊入于胎无有不惊者故生子而额有赤文头有绽骨是胎中受惊之形也既生之后知觉渐生神魂未全而震之威暴然触之有动有不动入于内神亦无不惊者故长而眉有青痕发有沾竖是生后受惊之形也受此两惊日煎月剂神气渐耗形色渐瘁调养已难为力矣若又不善保护再加震惊因热而动是感于阳也目直视口吐涎涕哭有声名曰急惊风不过三日十有五全若乘虚而入是感于阴也目半闭口撮缩涕哭无声名曰慢惊风纵延多口十有九危今查皇子受症于五月二十九日薨逝于六月十六日延捱半月余而不能救是以知为慢惊风胎中生后两受惊者也此等病症小民之家固时有之皆原不善为保护也若皇妃恬养于深宫之内皇子隐卧于保母之怀有何恶声疾感交加受惊者也再三思维则内操之故也臣每早趋朝侍班卒闻铳炮之声锐若迅雷传于天角屋瓦为战河水为波臣等手足皆为动摇重门之隔百步之外尚尔如是况宫禁之地密迩肘腋之间震撼更烈声闻尤疾虽然皇妃习于常闻而不觉保母愤于久听而不知而聚精未坚成形未固能无暴加而撼动者耶皇上两年四育而皆不克终是以知为内操之故也藏利刃于卧榻之傍祸机尚隐而有待蓄殃杀于长养之地毒气更烈而难堪皇上聪明天纵诚体念及此果能一息安寝乎已往者不可追而方来者不早为计乎但内操一事原圣心深虑以戒不虞见今诸大典礼尚未举行何敢遽望停止再四图维有可以收养兵之用而不受操兵之害者莫如将内操各兵发出城外武场合营合队并演比偶较射或另立一营自行□陈飞矢走马一如内操自辰而出自酋而归囊弓弢矢潜入得胜门内藏刃武库以应肃杀之气更换常服环卫禁地以养阳和之脉庶几兵仍在内而内地不受震撼之惊况以众鼓气则气益壮以众较技则技益精视单骑虚发徒作眩目之观无益修备之用不相远哉如是而和气致祥静则能生有不百斯男弄璋弄瓦累累者臣不信也乃既生既育矣调养之术宜讲而保母之选宜慎矣何也子甫脱胞饥饱之节嗔喜之性惟保母能为默体倘保母不习调养之方乳哺失其节喜怒违其性已失天和矣若又轻而更换两乳臭味不合必致恶发呕吐加以渐次认识又哭啼不食盈日之内而中气又伤矣此保母关系最重也必选老成醇善者一乳三年再不更易则子与乳相寻莫逆而神不旺形不壮百病不潜消者臣又不信也夫千金之子虑箕裘之传得一子而防卫之密哺乳之周靡在不用心况天地祖宗之所托重亿兆臣妾之所仰赖关系何如而可以屑越当之乎愿皇上之深思早计也臣又闻人之生也受气于精血而酒怒为最耗血者也伤而能销骨故一醉则百脉乱一怒则全神角□羊精之所以不固也心以统血而忧能伤心气以行血而郁能滞气故忧多则血枯郁久则血竭血则所以不和也我皇上春秋鼎盛血气方刚则戒酒毒惩暴怒以固阳德厚恩爱均雨露以滋坤元而培室岂非今日发祥第一方术乎草疏已毕忽闻前廊火发急趋长安右门兵匝不可入兵犹火也不戢则焚主于肃杀又阴也原阴郁火不杀又决裂横发故枪铃之制皆属金铜火郁极陡发遂至迅速而不可遏物理也今临御之傍忽然火发而又属章疏收贮之所人事感召岂为无因天心示警岂为无意则降伏阴惨以疏通阳德贵在钟和气于清禁仰答天眷端必繇之矣  熹宗旧纪河决徐州山东饥赈之  两朝从信录河决六月初三午时黄水汹涌魁山堤溃四散奔流冲裂徐州东南城垣平地水深丈余淹死人畜甚多  岛师三捷毛文龙兵至把骨寨骨皮峪分水岭三战三捷斩级四百五十俘获活夷二十余名所得马械无数
　　乙丑南  给事中杨栋朝论魏忠贤罪已御史赵应期杨玉珂交劾之两朝从信录南礼科杨栋朝奏曰魏忠贤种种罪状宪臣杨涟疏胪列甚明诸臣纠论更悉臣不敢再为掇拾以渎天听独计其溪壑无涯之欲搜括之术渐及留部籍明旨以恣盗行假传造以樱公帑如龙旂如蠢袋据所颁式样工料撮要银五六十万夤缘之奸党仗为冰山钜万之金钱尽入私橐裁减过甚则群小必开口而诉曰曾与内边魏公处费了许多使用稍不弥意又私相计曰必急走北京魏公处弄得一严旨下来夫宫禁何地票拟何事宵小大言无忌敢于玩弄是陛下邃密之处为忠贤垄断之所讵可谓无外人知之觉也今近而中国远而四夷孰不知朝廷之上有一恶珰魏忠贤者是可生死争夺人也是得窃票拟之权而大臣小臣惟所黜逐也从此而襌趋膻赴臭者激非分之求耿介忠直者灰任事之念边疆自此日戚□足盗贼自此蠭起宇宙无光两间若晦讵非忠贤一人为之起祸作祟哉惟祈陛下以涟一疏逐一省览敕下法司严加勘问如果情理未真则诸臣当伏  罪如研究得实则或诛或遣自有圣明英断并祖宗三尺在恐不能为忠贤贷也如此则阁臣必不求去小臣必不纷纷人情之惶惑尽消东西之戡定立待万代而下将颂圣天子一番勇断一番振刷而朝野臣民且共欣跃于清明之化理矣
　　庚午南京太常寺卿申用懋言其父万历时定储之功
　　辛未太常寺卿邹德泳言申时行同官进揭册立时行独上书言曰昨日之揭臣不与知只此数字时行之罪定矣尚何言哉
　　丁丑南京兵部尚书陈道亨右侍郎岳元声等合言忠贤恶贯既满心不可容杨琏疏词逼真必不可弃此岂尽仇于忠贤而比眤于杨琏哉先以公听并观见忠贤假心小劳恣其大逆迩来朝政参差国势抢攘物力凋耗岂无召类而然乞将忠贤罪状即赐处分不听两朝从信录南京兵部等衙门尚书陈道亨右侍郎岳元声等论权珰公疏曰臣等远在南中近日屡接邸报左副都御史杨涟有逆珰怙势作威专权乱政一疏列东厂太监魏忠贤罪状恭奉严旨又见魏忠贤孤臣戆直招言堇辞东厂一疏恭奉温旨因是在廷诸臣前后疏劾忠贤罪状宜核杨涟疏奏宜纳并奉严旨群臣为之骇然顷见阁臣揭帖奉旨谆谆乃知皇上竟念忠贤今昔之劳不忍听其陈请不但不加查处而已于杨涟则谓其指摘牵诬非无因而发不但不赐采纳而已又责群臣随声附和纷纷渎扰不但不蒙优容而已此以知圣心坚如转石即臣等奚容益之瑱耳哉然窃凛凛伏思皇上一心宫中府中之所取平大臣小臣之所禀命假如贽御媟近之臣以一指蔽周天之日片云掩白日之光竟令盈廷忠侃口噤心悸曾不得关苦词伸明法将使天下后世为皇上此举何先帝尝命涟等辅陛下为尧舜之君言犹在耳涟并命顾命又感陛下拔起之恩其奋激触邪以其见闻之真者入告正涟忠于陛下之职分岂敢忘有牵诬以渎圣明臣等知其必不然矣不第杨涟而已即在廷大小诸臣一时尽抒忠赤疏论忠贤恶贯既满必不可容杨涟疏词逼真必不可弃此岂尽讐于忠贤而比昵于杨涟哉凡以公听并观见忠贤假以小劳恣其大逆是以部寺科道诸臣各殚一心以效于皇上奚容致疑不第廷臣为然臣等仰窥皇上以英明果断之资视朝勤政讲学不懈并闻宫中不迩声色不事逸游不贵玩弄难得之物不厌披阅章奏而又从谏如流任贤勿疑似此举动光明宜庶几于承平之理然至今年四郊多垒而未弭又加以天灾地变物怪人妖种种递见虽中外大小臣工官守言责亦各恪恭厥职而卒左支右吾撑持不逮迩来愈见朝政参差国势抢攘物力凋耗世界萎薾岂无召致而然今睹忠贤罪状如是假令十有一真已足亏损圣德伤和致戾况如廷臣博采就中十无一虚陛下尚且拒之不信独信一忠贤而不疑岂诸臣反出忠贤下哉岂任忠贤服食起居之劳便足致皇上于尧舜之理哉臣等又有以知陛下之必不然矣陛下秉道嫉邪洞烛事机若徒念忠贤勤劳末节遂举魁柄而授之恣所窃弄任其决裂姑息养奸优柔酿乱谓将以是酬劳何待宦竖之太重而视天下太轻耶天下者祖宗之天下家法者祖宗之家法太祖高皇帝首定律令内官祗供使令洒扫之役违者罚无赦今忠贤违法若此而不一问将如祖宗何夫不法祖宗即非所以为尧舜窃恐先帝在天之灵必恻然有恫于忠贤矣臣等  合词上请伏乞皇上敕下阁部集科道诸臣将宪臣疏列忠贤罪状及群疏论情节逐款参实情罪覆疏上请恭候圣裁即赐处分以消肘腋隐祸万一垂念其今昔微劳姑宥显戮亦乞亟罢厥务置之间宅仍一一暴其罪状布告中外俾咸知陛下威断明察去大憝以顺人心岂不休哉而又慎选小心谨悫近侍填补监局供事诸凡一遵律令勿得相沿专恣如是而宫府一体祖法昭明咸睹陛下英资笃学渐登尧舜上理其于先帝惓惓顾命之重焕乎其有光矣奉圣旨这南九卿公疏所奏事情屡经谕明已有旨了该部知道
　　辛巳召阁部吏科河南道至乾清宫大殿时上鼻衄谕视学俟明年行之
　　两朝从信录是月加张五典兵部尚书终养仍候起用  平辽总兵毛文龙呈进地图并陈战守粮饷军需事宜上曰览奏具悉海上情形战守等事听行机行有在内及各镇相关的不妨商确但不必露章传布饷银紧急著遵屡旨措处给发器甲火药并天津本色粮布俱速解给绘图留览本内保举官员甚众以后不系军中紧要事情不得轻议  杖祸首傅国典一百充南海子净军  启桢两朝剥复录是月刑科给事中傅櫆与御史方可壮辩讦櫆发难端纠汪文言以及左光斗魏大中而房可壮纠櫆通内谓其认东厂傅继教为兄于是櫆疏辩讦谓大中攘夺阮大铖吏科都给事之缺给事甄淑沈惟炳等谓大中实由序转原非巧夺櫆亦再三揭辩然时櫆己丁艰一月矣犹住长安屡疏不去为士论所鄙
　　明熹宗哲皇帝实录卷之四十四
　明熹宗哲皇帝实录卷之四十五（梁本）
　　八月甲午左都御史孙玮卒玮渭南人万历丁丑进士遗疏荐刘一璟邹元标王纪孙慎行钟羽正曹于汴文震孟满朝荐等乞行录用赠太保谥
　　时推杨涟署印不报御史李先春请总宪简推召望以给事中陈良训疏补总宪谕取在朝俸深者意户部尚书李宗延也故先春及之
　　太常寺卿邹德泳上列朝讲筵书规正录八则
　　熹宗旧纪是月甲午贵州兵克岩头寨以捷闻  两朝从信录黔师克岩头寨凯里一司乃兴清偏镇之藩篱官道转输之咽喉也先年香炉山苗贼披猖三载始殄故凯里建造城池世为屏障自安酋贿结平茶群苗各修宿怨始而困凯城既而据岩头渐次窥伺香炉山摇动四卫梗塞粮道贼计狡矣凯里土官杨世蔚独力难支飞书告急且欲还城交印弃官他徒于是总督议以藩篱撤去则运道益危乃发总理鲁钦率领官兵驰至清平相机进剿一面移会督按二院就近催发新兵策应并拨道府督催粮饷后援今一战克复岩头斩获多级凯里有险可据贼不敢再窥香炉四卫安枕运道不梗矣  诏肃朝仪是日上御门左班有嗽声六科奏事声低御史纠仪出班奏事太远声低不明为此戒谕以后朝官进左右掖门勿高声说话尝朝俱服青锦绣不许用天青明绿颜色著鸿胪寺传示各衙门一体遵行
　　戊戌礼科给事中霍守典劾都督李如恩乞恩乘轿之违例熹宗旧纪是日申明会典舆服之禁
　　壬寅给事中罗尚忠言内廷之留中渐多剌及忠贤
　　癸卯高攀龙为左都御史
　　给事中王鸣玉劾叶向高陈长祚
　　辛亥李维祯为南京礼部尚书
　　两朝从信录是月礼部左侍郎薛三省充实录副总裁编修姜曰广充纂修官  顺天乡试主考左庶子李康先左谕德王祚远时初九头场因科举数至六千余名人多雨猛阻塞喧填府尹点名不能识听前应遂至巳刻方出题监场提调皆引咎  御史袁化中参革锦衣陈居恭职  宣大备虏顺义王卜克兔贪狡异常然僻处远塞其近边而居者皆素囊部落也年来深谋秘计必欲据其穴并其众则边愈近势愈张今猝然拥众疾至不得志于彼必求逞于我名虽修贡情殊叵测故抚臣王国桢令各堡将士悉心詟谕防备倍严以保无虞  礼科卢时泰条陈时弊九极一曰民生凋敝之极一曰财用匮乏之极一曰仕路躁兢之极一曰老成凋谢之极一曰人心涣散之极一曰法纪凌夷之极一曰名器滥觞之极一曰风俗奢侈之极一曰灾异诞告之极  褒封五经博士孟所誉母张氏贞懿  加顺天中额五名因视学监生侍班人多后不为例  黔师破平茶  署国监祭酒事礼部右侍郎蔡毅中监丞金维基博士门洞开邓光舒王裕心助教张翰南徐伯微姚士儒孙世裕董天胤学正王永兴蒋绍煃学录聂云翔杜士基典簿万民憼典籍陈烈等请纳忠言以杜祸源安宗社疏曰臣等在监日以忠孝节义之道教训诸生凡事惟遵监规不敢一事一行有违祖训为皇上敦风化之本源也经曰天子将出受命于祖受成于学盖言学较为积思广益之地为天下公议所从出也臣正与诸生讲为君难一书忽接左都御史杨涟论劾内监魏忠贤二十四罪疏合监师生千有余人无不鼓掌称庆以为皇上有忠正之臣如此寮采有忠直之友如此祖宗社稷有灵得忠正之臣如此以为皇上见疏必憬然悟赫然怒雷震之威加以三尺将疏发下九卿科道逐一究问以正权珰之罪矣及奉圣旨乃皇上不惟不行而以一切朝政皆云亲裁是皇上以奸珰为真忠真贤而代受其过矣合监师生无不扪心愁叹不已也臣谓二十四罪魏珰之奸胆显恶大端毕尽矣臣不敢剿说雷同以渎天听经云毋剿说毋雷同必则古昔称先王夫剿说者袭取他人之说以为己说雷同者闻人之声而附和之也臣皆不敢惟则古昔称先王臣敢为皇上陈之古昔三代而后汉隋唐宋诸君其受权珰之害与处权珰之法载在通鉴臣不必言太祖高皇帝及列圣受权珰之害处权珰之法载在实录臣不必多言但取至近至亲如武庙毅皇帝之处刘瑾神祖之处冯保二事愿皇上遵之夫刘瑾在武宗左右其初不可谓不善承事称狎亲矣不可谓不信任不听从矣后一闻诸臣之劾奏夜半自起擒而诛之武宗之威明何其决也今国史载之以为千古美谈然武宗犹在壮年也若神祖之处冯保真可谓圣子神孙之规则矣夫神祖临御年方十龄冯保左右扶持尽心竭力与张居正内外辅相一时中外啧然称之未几冯保少作威福方萌专擅台省抗疏劾奏然亦未有合朝公疏也神祖遂不动声色而戍保于南京以申国法以保全其首领至享四十八年太平之福实录纪其果毅史臣赞臣神智今忠贤在皇上左右也无冯保之功而备极刘瑾之恶何也刘瑾虽多僭萌未闻以私冢而等之陵寝也刘瑾虽暴宫官未有死宫妃圣储之显迹也未闻以内操之甲兵四时入太庙也今忠贤宫中之受害陛下知之外臣不敢尽言即内操一节鼓炮之声惊天动地而九庙之神灵不安每飨太庙御路之上刀剑甲兵围侍如麻两竖掖圣躬步行如飞臣等跪迎跪送俱在甲兵之后欲一望见圣颜而不可得设使有奸细刺客襍于兵戈之中是时变在呼吸何以为计此二十四罪之中所当即行罪禁不俟终日者也至加以门户而驱逐正人以无辜而枷死多命窃恐党锢之祸成忠谏之臣不免于凶人之手矣此二十四罪中无一不当悉究而此犹当急行昭雪者也渐不可长若待其恶满势成不可救矣昨举朝群臣欲于朝罢跪以候旨闻忠贤云但谓皇上入宫不礼群臣遂止今欲于视学之日群臣及太学诸生面叩陈请矣夫公莫公于举朝公莫公于太学皆谓忠贤之当诛也而皇上漫不经意岂合朝诸疏皇上悉未之见欤不然何初犹批答数日以来但有及忠贤者留中不发如此蒙蔽其中宁可测哉伏惟皇上将杨琏之疏发下九卿科道一一从公究问皇上不即加刘瑾之诛而以神祖处冯保之法处之俾得全其首领而免于诛戮则恩威并著千万世后将皇上与神祖并美矣臣等不胜悚息待命之至
　　明熹宗哲皇帝实录卷之四十五
明熹宗哲皇帝实录卷之四十六（梁本）
　　九月壬朔敕各省搜访志传备史馆从御史刘芳之请刑科都给事中李春烨为湖广右参政
　　熹宗旧纪是月壬子朔发内运库新造军器于关门
　　己未工部尚书陈长祚免
　　庚申贵州巡按御史傅宗龙奏诛安氏党陈其愚其愚凶狡多计至是伏诛两朝从信录逆贼陈其愚伏愚其愚与安邦彦之兄邦俊交契故逆谋皆出其愚即造伪檄发枯冢已是穷凶伎俩而又伪降以陷王抚输贵阳情实以速攻袭此等奸狡真不可一日不诛者幸监军御史傅宗龙详知其隐即擒斩之而水西之耳目除黔中之祸胎绝矣
　　戊辰督师大学士孙承宗疏救杨镐熊廷弼王化贞求未减遣戍又云经抚不可兼设廷弼化贞政兼设之害致两相牵而不得尽向使任一人以责其成而事不中制人不多言彼一人其何愧之辞至于佟卜年始付臣为招降之用如其事有可疑臣从军中法易行耳谕杨镐等朕姑待以不死佟卜年果系事机再密奏定夺刑科给事中顾其仁等请诛辽佐失事之臣李维翰杨镐熊廷弼王化贞
　　左都御史高攀龙劾两淮巡盐御史崔呈秀贪秽命夺秩堪奏启桢两朝剥复录十月河南御史崔呈秀被提具辩呈秀巡盐贪污都御史高攀龙因其回道考察即疏劾提问呈秀具疏辩有旨从公勘奏赵南星题覆勘明照祝大舟例问遣呈秀窘青衣小帽亟走忠贤所请命时忠贤为杨涟所参欲借外廷以倾善类遂首畜呈秀为义子后因李恒茂荐起用  两朝从信录十月左都御史高攀龙疏曰御史回道  察宪纲至严节奉列圣之明旨皇上之申饬不为不谆复郑重矣迺不意有慢视宪规恣行无忌如巡按淮安等处崔呈秀者陛下不以臣为不肖使臣西台岂欲其是则是非则非漫无可否为隐默乎臣初入院适见有两御史回道一为江西巡按谢文锦一为崔呈秀心讶曰异哉两御史一时回道一至清一至浊行径较然臣不别白为皇上明言之是不忠之大者也即察河南道考格无何河南道袁化中以其考核谢文锦者至臣即以称职考奉圣旨谢文锦著回道管事钦此越二旬而化中始以考核呈秀者至化中盖难于言者矣臣去年奉差而出复命而入今年复奉差而出复命而入往来淮扬间所见淮扬士民无不谓自来巡方御史未尝有如呈秀之贪污者强盗地方大害也每名得贿三千金辄放访犯地方大恶也得贿千金辄放不肖有司应劾者多以贿免不应荐者多以贿荐至御史出巡每有节省公费助国用者呈秀到处透支一万四千两各县赔补不胜其苦彰彰于地方耳目不可得而掩臣时以非职掌所关不敢访其主名何人而于举劾失真贪酷漏纲则有两淮运使同知谭  是在呈秀所荐也呈秀甫离地方而盐院刘大受且胪列其赃私入告矣则又有霍丘知县郑  是在呈秀所荐也吏科魏大中且发其馈遗奉旨提问矣是贿而荐之实证也臣尝窃叹人臣之负国又自负也受国家之宠荣若何而所为者不务于可荣皆蹈于至辱御史巡方宠荣极矣如呈秀者辱身辱国何如哉臣闻其知谭  之贪污论劾也天相稔其易与奉之以千金求免劾而卒免天相益稔其易与也又奉之以千金求荐而卒荐则是摇山撼岳之威祗供其御货攫金之用而墦间垄断之贱且冒居触奸指佞之官臣故谓其至辱所当重处以一洗巡方之辱者也伏祈敕下吏部议覆施行奏上上命吏部重处已而革职行抚按勘明透支数目具奏
　　吏科都给事中魏大中御史陈九畴参晋抚谢应祥力言其可用谓郭尚友谋晋抚以嗾之也
　　庚辰冯从吾为工部尚书
　　两朝从信录议死战抚臣王三善恤典三善立解贵州之围迅扫大方之窟功在垂成以接济不继陷敌而死血随碧化骨逐沙轻忠臣固不爱其死未有奇惨若此也共事者游移其辞讪其贪生讳其烈死沉冤未雪恤典久稽幸按臣陆献明查勘奏明公论昭著科部抄参谓袁应泰张铨例可照而三善更多全城复地之功恤赠大典更宜从重者也  云南副使周三锡致任公有练远之才沉凝之守汪浩之度人在其宇下如入春风光霁中有为令以至郡牧民怀其德士乐其教以才望拔置藩臬林泉志浓课子念切急流勇退仕林高之  命茔葬太常少卿杨继盛  平辽总兵毛文龙献俘疏曰臣自上年秋冬两次牛毛寨之捷敌忾倍增于是部将营兵鼓舞练胆率之深入冬底有乌鸡之捷今春夏金州官屯上下把官寨盐堡妙家峪甜水站高岭伏州东南二门海州刃儿岭云□爱阳柴皮峪分水岭横头寨俺班勃烈寨等地之捷复地自金州至永宁堡旅顺岫岩盖州以及清河宽甸云□爱阳汤站凤凰城并镇江一带计地千有余里已经遣将分守设防数月以来即奴有报怨之举我兵先发制人屡挫其锋先后共斩首级七百二十六颗生擒活夷十四名活鞑妇五名叛党奸细一名金重德据有伤札符验一并验确除备开功次首级外其活夷颗级奸细献之阙下全赖皇上之福社稷之灵诸大臣之略关上指示之力登津应援之功许中书犒赏鼓舞之神暨将士戮力同心当先用命贼不能格遂尔以少击多兵成列而载扬故疆失而复得所以屡战屡捷临危致胜成功较易人皆曰臣之功也臣实何有焉伏念臣受命海外荷皇上不次渥恩誓与逆奴势不共载稍有机毂即倍道长驱奴且退徒旧辽阳而不果复筑旅顺新城以为攻复之计臣即尾其后扰其耕作击其隋归彼方首鼠两端自顾不暇安复他图所望粮饷充足关上先应便可克复两河直捣其穴唯是借筹前席汗马干城皆万死一生得博此捷既无按时饩廪以为免死宿饱之计又无显名厚实以慰枕戈带甲之劳匪独短英雄百战之气抑且灰豪杰任事之心所望量材授官如奋勇设谋诸臣所宜酌量实授加衔以酬其劳者也臣察诸将士人品心术悉忠贞不二忘身狥国之英其舍喾序而就遐荒撇生死而衽金革固忠愤所激亦好名之念半有以驱之也皇上若以辽平之后收功纪录而补其立功不若因九仞之时先事超拔而课其速效矣伏乞皇上俯念海外效悃抽肠血战用命诸士亟赐俞允敕下该部速为题覆将参将陈维盛等照项加擢参谋葛应贞宜加实授职衔以示激劝鼓舞者也其阵亡官兵王德柏等共三百三十八员所当优叙以表幽魂者也时毛文龙献俘至长安兵部以功在海外未可草草遂传单会审约于本月初五日中府审夷初六日朝阳门外审报是日三法司并兵刑科臣河南道俱在十二夷至堂上豹贩等五人像貌狞狰言语惨伤旁立通事代报有言某为官某为将当阵捉获事之虚实尽不可知视之皆真夷也均当同叛逆之律而幼童四名幼女四妇一目□丕怯孱瘦原非地方作孽之人不过山居夷民被我师扰获以归者耳哀哀无知杀之或伤天心之和宥之之益彰圣仁之大于是台臣袁化中上言臣查律令所载凡叛逆之族男子十五以下妇女不计年皆免刑给功臣为奴今把托等四人止十五以下而＜革占＞既等五口虽年齿不齐均不计年者也事与律合伏祈皇上大开好生之心以施渡蚁之惠将此九命俱免行刑不惟慈祥所敷上召和气即四夷闻之有不归心向化者谁乎复接文龙将士宜升一揭臣以为论功行赏只宜就岛上诸将士言之若泛泛叙功中外之人无一不叙无一不升此近日恶套愿当事者慎之往时献俘必先告庙今日之事万不出此臣恐当事者或于一时侈大之口即照四川宣捷之例行之臣以为海外之事与蜀事不同奢酋虽未授首但获其伪官及伪印甚多俘其妻子荡其窠穴川有平之实也今奴之负固如故李永芳佟养性之助逆如故在我未尝有斩将夺城之功在奴不闻有没军丧师之辱不过小小捷功耳稍俟文龙或擒李佟二贼或俘奴之父子即告庙宣捷岂不快人心而重国典哉  枢辅孙承宗出关  南工科徐宪卿以江南被灾之民急不能忍司农部覆之疏缓不切救乃上疏曰东南之赋甲于天下而苏松常镇四郡之赋复甲于东南非其地广利厚足以倍他有也计东西横直幅员不过六百余里而粮辖五百万六千如一亩之所入宁几而漕米连耗二斗丁白银连加派一钱一分以时价斗未一钱算之每亩共输正赋三钱余银矣而连粮收摅解布等之飞差足以倾家荡产者不与焉然屡派屡加民之皮骨虽尽犹忍死急公者祗以年来稍稔尚可罄所入以供岁额孰意昊天不吊洪水洋洋将我税重终事之民沦胥于溺也哉请先以其被灾之惨者言之臣乡四五月麦收成时也目今四月二十二日至五月二十四日雨点如拳势如倾跌凡三十余昼夜不休而麦浥烂无颗粒矣五六月禾插莳时也洼者多雇人工戽救高者又贷金钱播种满冀失之于麦得之于禾耳乃六月朔后之雨势比前更狂更骤于是圩□山厂干□圯崩田河混合而苗不能插寸茎实架室于鸠鹊之巢系舟于庭楹之上云水连天阡陌如江长海阔烟火断绝村落皆蛟穴龙宫假使前此之雨稍后民犹得留二麦以糊口于青黄不接之时后此之雨稍前民犹得留工本不空挂于澎湃稽天之日今既腐春麦而绝之又诱民资而竭之正抚臣所谓灾甚于戊申而臣在南中此等情形皆得之目击者也至近日景象更有可异者戊申之水易盈亦亦涸兹去大水之期几三月矣海潮以骤涨不容湖水又暴溢难洩迄今高低之乡犹一望无涯三家之都尚乘船入市此一异也万历戊申之水民虽艰于食而鱼虾所产最多故小民皆得网罟之利以自给若不知有荒者今以如此之巨侵独不产鳞受害而受害中之利偏与戊申异此又一异也鲜食与粒食俱难恒心安得不同恒产俱尽彼八口嗷嗷思珠桂真何来惟抢掠可苟活于是结聚勾连以叨借为名欲强开富舍之廒廑抚臣之严令者于是胡行乱走以忍饿不得欲强抢贩夫之米廑按臣之移驻者此抚臣所谓不敢言不得不言而臣在南中又近日沦乱之景得之确闻者也然使止于鼠窃犹之可耳独苏郡之民游手游食者多即有业不过辇玉点翠织造机绣等役一遇凶荒此伎皆无所用而立就于沦故奸民往往乘而乱臣犹记神祖时葛贤以监税藉口遍袒一呼千人立聚白昼将丁乡官家抄抢一空万历庚申因遏籴米腾一二饥民强借徽商之米有司稍绳以法而随有万人屯聚府门毁牌毁役凡致大变况今日闾阎之消耗益甚于昔人心之思乱益甚于昔如淮扬妖党长兴逆徒所供强半吴民真可寒心奈何不预为消弥而堪令心腹之地再有割裂财赋之区堪经蹂践也乎然其故不过米贵为之崇也臣以为欲地之安靖必先定米价之平而欲米价之平必早下改折之令我皇上若亟发德音明告以天启四年分之漕粮四郡尽行改折每石五钱则人皆知江南余百万之米而富者不必留以射利贩者不必席以争嬴米不期平而自平衅不期消而自消矣且以今岁漕事度之亦有不答不改者漕艘自山东妖变回空已阻渐积愈迟驯至六月未齐烦督漕使者竭尽心力而莫可挽势必将压下一年而折之既可正漕规又可苏民命无损于上而有益于下想庙堂之上计无出此者臣非不知漕储为军国大计司农窘迫无策闻之择害莫若轻而用财太啬者究之大费尝惊心于齐蜀已往之变宁独不能食土之毛又倍加削平之费臣是以权于缓急轻重而愿皇上暂捐一年之入长责四郡以万年之供者也想按臣勘疏旦晚呈到御前乞敕该部将抚按二疏与阁臣省台徐吉等疏亟议再复灾重者蠲灾轻者折于以沛皇仁而杜隐忧社稷灵长之庆端在此矣然臣因是而慨南中传造之滥焉留都之被灾同也思乱同也帑藏之匮之同也臣自七月奉命巡视钱粮见内监日催绢布催制帛该部方苦无以应而黄红铜铅凉暖罩鳌山龙灯及进茶果等件而传造又至矣夫此项钱粮数多开天启二年之成造者尚未角□羊运曾几何而又以可省之务空悬罄之帑古者年不顺成君衣布措木关粮不租山泽不赋今何时也辽上沦亡黔师新丧奢酋虽遁而建昌三路复梗莲妖虽歼而失业之民又动水旱盗贼天地时有震裂灾变无日不书九边之士方枵腹以控结草泽之雄日窥关而啸聚此不减损示贬徒汲汲于供应之器物恐非明主意也内臣启之也夫内臣受恩隆盛正宜为天子节财裕民巩国祚于磐石而后此辈亦与之俱安若急无益之役以困民万一启衅召祸此辈身家又于何处安顿虽有金玉焉得而享诸是在圣明超然远览毅然独裁谕该监毋轻请旨下部该部毋轻传咨授南使南部不尽之物力专留以佐军兴勿徒以资尾泄于今日救荒一策岂曰小补臣职掌所关久慨于中不得不困论荒而娓娓及之惟皇上详察  诏停刑以甲元建岁仰承天眷遵皇祖恩例故也  邹泗盗平山东巡按魏光绪谨奏窃自邹滕用兵而已经先后两抚臣极力招抚多方安插绝无意外之虞矣臣春初踏勘时止邹泗接连去处一山内值游棍数十人畏罪犹猱饮睹团聚然而为类不多一呼可至地方官稍一留心即可片刻散也随经臣出示晓谕解散安插而前县官阘葺特异毫不照管新调各官又以部覆稍迟未即复任兼之旱魃为虐河工中溃各处饥民团聚于邹泗等处者约有三百余人时出抢掠该兖州府知府曹文衡邹县知县郭人吉到任之后亲诣贼巢安抚李守巳等七十余人皆谓乡里凌逼太甚控诉无门不得已团散山谷愿就招抚等语随取各亲识保认编入保甲仍各捐俸安插邹境遂宁所余泗贼无几日内可了而无端奸棍吏书劣生满不益等倡言贼众数千扎有三大营等语摇惑远迩民心惶惶鲁府丘承奉倡言蒙竦首迁轻重赖知府曹文衡严切禁止民心稍定各官于是张大其辞争言几万几千请兵进剿而领兵官造次轻进又不杜其归路以致纵虎出柙四散抢掠警报日至变在目前随该抚臣檄下如飞详细区画而臣亦从闱中往返商确朝夕督率复拿倡乱史言满不溢等立刻下狱严谕各官十日内或剿或抚不行平定安插者即行题参重处续该带管沂州道右布政使徐从治亲诣泗城陈兵以示剿之之势传牌以示抚之之机复该邹县知县郭人吉仍诣贼巢谕以祸福各贼一见传牌蚁附而至随该曹知府张同知郭知县遍行亲审原系邹县者归邹泗县者归泗泰安费县曲阜等处者各归本处安插外省者顺便四散仍各详造花名文册备细开报外复该知府曹文衡参将李在沭署泗水县同知张万目于本月十七八等日亲诣各山内遍行搜索绝无一贼唯滕县两伏山尚有旧贼三十余人随该曹知府李参将郭知县领兵亲征旦夕可平等因各禀报到臣该恐有中变未敢轻信候至本月二十二日署沂州道徐布政回省臣同三司官开门迎见及同在外三司官亲行劳问但云地方安静绝无一贼等语此在座各官及随传各官役亲行听闻者也除各处留兵防守臣已行文责成及泰安等处应行收留安插者臣各行文传示外臣盖因是而不能无责望于守土之臣也诸臣身在一方弥盗安民是其职掌今先事既昧觉察事发又不戢掌及至事势猖獗莫可收拾而一味请兵催剿喜杀邀功谁司民社而顿令至是也且如一保甲乡兵之法有何难事臣入境首列条约相见即行面谕及委官查勘百无一行而入春以来宁阳阳谷济宁费县泗县曲阜聊城息县等处月报久事恬不为怪太平时既不能行臣之法矣直至今日乃敢侈言贼势哉何无忌之甚也今事势初定臣请以各地方完全付之各守令而即与定一考核之法自后不行乡兵保甲而辄以失事报者一次二次免参拿贼三次季中类题罚俸三个月戴罪拿贼四次五次罚俸六个月立限严拿过限不获赴部降用如畏避参罚匿不申报者访出即行参处失事地方不论何处流贼止责该地方官不得藉口邻邑致滋推诿至于各道府统论合属州县失事四处以上聚贼至二百人以上不行解散捕戢辄行请兵者一体题参治罪如是而保甲不立行盗贼不歛迹臣不信也如臣言可采伏乞敕下该部即速题覆施行臣草疏已毕邹县知县郭人吉又将逸去贼首戴世魁  至滕县擒获其余贼党无几见在追逐旦夕可了邹泗之贼大概定矣统容确查另报  阁议纂修神庙实录应分任责成按年完进上从之命各官加意综稽协恭裁酌务期早成大典  大学士孙承宗疏叙关外劳臣其略曰两河奔溃之后将吏缩足关门西虏环八里铺杀人东虏方在大凌河西哨骑遂及宁前于时视中前即为异域而前屯宁远不趐虎穴臣以九月遣经历程仑同左辅探三百里外议接十三山难民而业以旬日陷矣于时仑等几啖虎口而收东来之民百余人以归于时付总兵赵卒教以三十余丁驻前屯剪荆棘驱豺狼收不可知之人投不可知之地而徒手为防枵腹为役今所部官兵六千余名皆其所简拔遗孑曾不费安家招调而后先安插辽人五万有奇时予之衣食遂卒以为屯为剿为抚不费公家一钱而时出其余以接济他城乃贼入更有斩获尽夺其马骡器甲开公私田数十顷即两年公屯可值十余万其修城有功思有坚工真可为百世金汤其兵马钱粮销算分明不独手不涴一锱亦不令部下涴一锱而茕茕遗孑复见汉官威仪此一官者镌旧耻图新功怀家仇抒国难父死未葬而更从臣其遭虎口而几死者屡矣最久最劳独先独苦其所为尽可为诸臣法乃其意气发扬不独许臣以守也当加总兵官以风先劳之臣其在宁远则有付总兵满桂初以剿抚兼长用为中军从众荐借之宁远遂能远哨探理墩堡一意拊循茕民而约束兵丁无敢相嚣襍愤西虏杀我将邀截我西来难民于是有大凌河之役尤世禄斩获四十三级夺达马六十余匹而拱兔受款两酋互异桂操纵之尽属条纵及粆宰挟款而桂以臣言之定省可二十余万诸酋膜感畏偶有夜窃遂杀一捕  先遣诘责而虏讳言去当是时环野尽椎结之穹庐环城尽短发之遗孑而众方豕惊兵尽乌合桂能事为料理人为安插合兵民五万余屯种至五十里而开煤盐事事有法其体贴人情能使倔强口舌摄胆倾心而驱使丁壮能用其死力至假胡服以夜射狡虏用间谍以往来贼巢皆出人意表而每欲独出一路以当贼且以猛鸷之村而谊能服善每事輙以赵率教相权乃至礼有所不安故宁去官而不肯为故关外兵民戴为神慈而大凌河之役桃头敌五百而合营尽争为头敌此一臣者大勇沉潜真忠恳到从来中权之任体貌崇隆一脱参幕立为登坛而桂能去最安间之地就最险远之区才既饶为性复坦荡盖天授直朴人当大用合与赵率教同授总兵官仍管宁前卫事务其他先后出关防守诸臣如鲁之甲等宜酌赀论俸就其所长而量为加升  枢辅孙承宗以病乞归吏科许誉卿上疏请留曰臣接邸报见督师辅臣孙承宗遣累臣一疏心窃讶之幸圣明有杨镐等姑待以不死之旨大哉王言神武不杀常刑罔赦备载是矣又见五防叙劳各疏举前后大小将吏无一遗焉有见任而叙者有离任而叙者有死事而叙者有  议而叙者或有甫经考功法奉旨处分而亦叙者说者曰辽土未归版图边臣尽入荐疏毋太滥欤臣犹望枢辅或借此鼓舞人心共图灭贼是亦一道也故未敢据职掌驳正而不意病苦恳放之章同时而至夫枢辅不尝更调各边丁壮乎不尝储战车于关请火药于朝受催器械于工部括马匹于太仆寺将谋大举乎皇上近日不又尝发内库之兵仗搜内帑之多金耑遣中使宣赉军前乎举朝方鳃鳃焉虑谋不万全必不轻动曾几何时而乃以病求放也然则进师者真耶称病者真耶不暇繁词就枢辅近疏亦曰皇上敕臣以汉臣亮唐臣度矣请即以此效他山之石可乎诸葛武侯食少事烦为敌人所料犹鞠躬尽瘁裴晋公削平淮蔡始奉身以退开绿野之堂故至今人一惜之一荣之枢辅之病未必如亮恐奴酋一日尚在斯亦淮蔡未下之日矣说者又曰枢辅久劳塞上此举当再入中书耳臣则曰否从来伴食贻讥史不胜书而惟寇莱公之在北门韩魏公范文正公之在西夏千古以为美谈臣知枢辅生平自待必不以彼易此也不然昔之超同列而宣麻者是何特恩今之怀万邦而锡命者是何  殊宠而草草以一病结局夫岂当年慷慨督师之初志哉臣不敢忌讳窃谓枢辅一卧病则将吏人人解体不知叙荐诸臣者谓何而计复出此伏祈亟敕枢辅勿申前请务成后功毋缓失事机毋躁堕贼计庶上释皇上东顾之忧下答中外推毂之望而社稷封疆胥有赖矣
　　明熹宗哲皇帝实录卷之四十六
　明熹宗哲皇帝实录卷之四十七（梁本）
　　天启四年冬十月熹宗旧纪是月壬午朔亲享太庙大学士魏广微后至魏大中劾以不敬广微求去温旨慰留广微遂于魏忠贤  媒孽之卒成乙丑丙寅之狱  启祯两朝剥复录是月阁臣魏广微失仪被纠广微以认宗通内自称为侄遂怙势偃蹇会初一日颁历不到又庙享行礼来迟于是诸给事御史魏大中许誉卿李应昇等合纠之广微因益走内思得而甘心焉盖先是忠贤虽横犹惮外廷也自广微合而阉遂借外廷以攻外焚原之势于是乎不可复弥矣
　　乙酉曹于汴为南京右都御史
　　己丑戒谕百官敕曰近日蹊径岐分意见各别爱憎毁誉附和排挤大臣顾昔身名动思引去小臣瞻风望气依违自合职业不修政事隋□食废当由纪网不肃结党狥私以至于此特戒谕尔等涤虑深思更私易辙
　　辛卯巡抚河南右副都御史程绍遣副使张梦鲸进玉玺云九月乙卯临漳人邢一秦耕于漳河西得一螭纽方四寸厚三寸重一百十两篆曰受命于天既寿永昌议告郊庙群臣称贺颁诏天下赐程绍张梦鲸金币两朝从信录巡抚程绍奏报玉玺见漳滨大约以圣明不贵异物宜登庸异宝以图万世治安其疏曰臣谨按史传秦并六国得楚卞氏之璧命廷尉李斯篆文玉人孙寿刻之文曰受命于天既寿永昌逮汉以还相袭为传国玺至永嘉后没于列国遂不可复得暨宋元符元真之朝叚义翟朝宗崔或杨恒之徒迎合宁宗附会太妃假手为伪接踵相愚见于李微之杨慎所辨驳者班班可考镜也盖秦玺之不足徵久矣今管河北道臣张梦鲸呈称漳河之滨得玉玺一颗亲赍至汴臣谛观审视方棱无缺依然全璧闻至汉平世已缺一角如此断非秦玺至津润莹洁精光内藏应是数百年内物一但风挠水涌出河恭诵篆文八字诚万年天子之吉祥嘉兆也臣以记载所传闻实有不在此者昔王孙圉不宝白珩而宝观射父之作训辞左史倚相之献善政于寡君齐威不宝照乘而宝照千里之臣彼叔季侯王宝得其宝因是犹能名显列国声施来兹斯足述耳今圣主惜才赐环拔滞固宜哲人布列野无留良尚有一代名臣如总宪邹元标冯从吾尚书王纪周嘉谟盛以弘孙慎行钟羽正余懋衡侍郎曹于汴等沉沦丘壑咏赋白驹不及今大用人寿几何又有一斥不返之词林一锢不起之台谏此皆皇国祯祥盛朝珍宝臣不能叩千天听致之明廷乃仅仅执一古灵光致此七十二代之后故事臣实羞之惟是玉玺之出实在职封疆之内事属矌异道路喧传邮亭驿使恐有闻之禁闼者既不应还瘗地下又不敢私密人间欲议委的当官员捧进殿阙迹涉首媚亦非臣谊然似应少缓须臾恭候皇上之命至玺之世代篆之工拙俱非臣之所敢知也臣迂且固不能歌天启之风始效华封之三祝惟窃自附于尊君好君之义伏望皇上达观承命之真符不在偶藏之旧宝怡神寡欲亲贤纳谏在朝之忠直勿事虚拘遗野之名流急为登进圭瓒集于清庙瑚琏贲于明堂蔼蔼吉人为天子赞襄神器永固金瓯虽谓虞舜之黄玺夏禹之玄圭至今存可也
　　壬辰吏科都给事中魏大中御史李应昇劾魏广微骄蹇祀太庙不致被劾悻悻疾视诸臣广微遂引疾乞休两朝从信录御史李应昇纠阁臣魏广微负罪愈骄疏曰臣闻分莫严于君臣体莫重于朝祭罪莫大于不敬此三者尽人而知之也大臣有罪席藁以待台谏执白简随其后其诛之则国之法也其赦之则君之仁也未有骄蹇不恭于前恣睢无忌于后如大学士魏广微者方其偃仰高卧不拜正朔迨其日中祭毕然后闯入庙门科臣以无礼纠之所谓自作之孽于人何尤哉皇上至仁既已赦寘不问而姑以敬慎二字示金钱愧心之义广微杜门省愆亦应咋舌愧死而不意其因礼科诸臣之言悻悻托疾猖狂叫号若抚剑疾视以恐喝诸臣而关其舌者臣不知广微品足以服天下乎才及以匡社稷乎抑军旅之劳足以勒鼎彝乎三者无一焉所翘然自负者不过曰罪止失仪云耳夫行礼差错始谓失仪谨按大明律失误朝贺者笞四十祭享失误者杖一百广微宜何居焉可靦然复入中书之堂乎而一则曰违时再则曰违时臣闻孔子曰事君尽礼人以为謟虽违众吾从下孔子之违时者如此岂广微之慢上无礼者为是而时之戴星鹄立奉璋骏奔者反为非乎国家设言官称耳目近臣言及乘舆则天子改容事关廊庙则宰相待罪广微之父尝为言官公正发愤得罪阁臣以去声施至今广微独不念乎奈何此之路焉斥之此辈夫不与此辈为伍者必另有一辈作缘方今圣天子在上贤公卿在下广微有何疚心之事清夜抱惭微见指摘辄自张皇若十手十目之暴其隐也最可骇者身为宰相固已位极人臣犹快快以不得好官为恨奚忍更有他念而公然出此语以告之皇上是尚有人心尚有人臣礼乎伏乞皇上戒谕广微绎敬慎之旨安臣子之分退读父书保其家声毋倚三窟与言官为难庶上可以  圣明下可以  亦可以见乃父于地下也疏入罚应昇俸一年
　　甲午会议陈九畴恭谢应祥及魏大中夏嘉遇相讦事上以谢应祥于魏大中有师生之雅事属自欺且云辅翼以门生招议大中欺朕幼冲把持会议夏嘉遇陈九畴互相攻讦成何政体大中九畴嘉遇各降三级调外给事中沈惟炳疏救降一级谪之两朝从信录降吏科魏大中吏部员外夏嘉遇御史陈九畴吏部尚书赵南星左都御史高攀龙乞罢允之科臣沈惟炳疏救亦降调时山西抚臣缺南星见有行馈以求之者故特以太常卿谢应祥沉静有为能称其职言于员外夏嘉遇嘉遇述于掌河南道袁化中化中深然之及化中途遇大中告以故应祥曾令嘉善大中素知其才守力赞遂会推焉乃御史陈九畴论应祥昏耄大中有所私其间讦辨不已有旨会看吏部与都察院等衙门复疏言台臣论人失实九畴大中嘉遇各降三级调外任及严责部院大臣含糊偏比于是南星攀龙皆引罪去大学士韩爌朱国祯等以一事而免两大臣降处诸言官且御批径发不复到阁而宪臣一疏票帖又蒙御笔改移大骇听闻有伤国体且揭请留三臣并宥言官上曰卿等奏优礼大臣朕岂不知但我祖宗设立会推会看原非为师生植党比今冡臣及宪臣附和依违全无公论知有情面不知有朝廷或世庙时必不敢如此其沈惟炳妄言逞臆降调已示薄惩周昌晋疏语稍平是以姑从轻处朕前已有谕旨著部院一体申饬卿等心旅重臣不必挺身救解亦不可过生猜忖致滋烦扰纷嚣还遵前旨行惟炳疏内有云恭绎圣旨有曰朋谋结党夫诸臣方比肩立朝同心报国谁为此言以告皇上从来小人祸国必指正人为党盖攻一人者仅可去一人而党之一字则可空一国发端甚微贻祸甚烈皇上玄览古今当必看破及此近大小臣工请还已往臣方且静听俞旨而复有此芟除将使兰蕊不芳荃蕙为芳而后可乎御史谢文锦等请恤国体而待二臣以有礼辟言路而还沈惟炳以原官吏科许誉卿等亦有公疏俱报已有旨时吏部文选郎张光前甫入署二旬以冡臣后先立朝人品事业昭然在人耳目一旦蒙严旨以去谊不自安亦上疏求罢大略以选司为部堂臂指南星所甄□匕目攵□而进退者臣实佐之功罪共焉前此启事既无当于圣心日后升除惧难逭于谴责臣不知所以自裁矣考功司郎中邹维琏亦自请罢斥其疏曰臣荷皇上厚恩拔置铨司待罪考功夙夜兢惕俯而思曰何以不负圣明之任使则亦惟藉奏章题覆之间分功别罪以饬吏治而明国是少报圣恩于万一耳故自供职以来信理信心矢公矢慎绩有可录虽被浮论断不以刻乘人罪有难逭即凭城社必欲以法从事大计在迩方图与臣堂官赵南星澄清世道毕臣报主之一念而后乞身不意臣堂官竟以会推晋抚一事奉旨看议遭诬受谴矣窃思题覆虽繇冡臣主持而考功职掌承行起单呈堂功罪一体今以三朝夙望之元老任怨任劳力为国家慎名器抑侥幸且蒙不公忠之旨以去臣又何能辞罪乎臣若暗中躲闪缄默不吐以为苟免之计卖友之人即是欺君之人臣岂敢蹈欺君卖友之事而令皇甫规笑人千载之上哉疏入允去  启祯两朝剥复录吏科都给事魏大中吏部文选司员外夏嘉遇降调以会推山西巡抚谢应祥事也应祥素有清望冡宰赵南星知之因推晋抚有御史陈九畴者广微亲也广微素憾南星藐已又以失仪被纠恨大中等于是旅九畴论应祥之推为师生报德盖以应祥曾令大中之邑故也又论应祥图谋节＜釒戎＞于是大中疏辩嘉遇亦疏辩会推本末争执不已有旨魏大中欺朕冲幼把持会推以朝廷封疆为师生报德夏嘉遇陈九畴奏揭纷嚣成何政体各降三级调外任用你部院大臣奉旨看议何必含糊偏比委曲调停以后还著遵奉新谕一体申饬如有仍蹈前辄朋谋结党淆乱国是的一并重处
　　丁酉吏部尚书赵南星乞休许之启祯两朝剥复录吏部尚书赵南星左都御史高攀龙回籍以会勘九畴事奉有朋谋结党之旨于是攀龙以失职请南星以年老辞俱奉旨切责回籍内阁揭称秉铨总宪俱系大臣请准驰驿不听南星为魏广微父执见广微谄附忠贤尝叹曰见泉无儿见泉者魏允贞字也广微尝于广座中诋李三才南星曰李公为尊公执友后辈何敢尔故广微衔之一日广微过南星拒不礼广微曰吾官尊未可麾也于是与其党谋因推晋抚事发难盖借为一网之计云
　　命鸿胪寺官谕留魏广微
　　己亥左都御史高攀龙罢
　　熹宗旧纪是月己亥福建官兵破走红彝捣其巢献俘  两朝从信录福建抚臣南居益遣兵破走红夷焚其城献俘奏捷其辞曰红夷之睥睨彭湖自韦麻郎始非一日矣彼时赖良将讲慑犹能以三寸舌立功而此番到彭湖则酋长不止一人番众且以千数筑城据胜实怀久假之心荐食启疆每作横敌之势海天风雨尽染鲸氛闽越山川几成腥界安危所系惟半壁藩篱疆弱攸关几累灵长社稷所幸庙灵默佑将吏同心共击楫于中流必灭此而朝食往年中左之役业半尽于歼俘此日彭湖之师遂全收夫扫荡压累而营者三阅月固知釜有游鱼毁城而遁者十余艘已见冗无伏鼠稍开一面见天地之包荒恢复寸疆亦山河之增壮盖惟皇威赫震神武丕扬密勿定九伐之谟枢府佐六师之命臣等勉承重寄幸效微劳销锋镝于中兴愿为蒿矢慰冕旒之南顾敢作蘧蒢谨露布以驰闻知天颜之有喜也注闽久受夷患但向来飘泊海上挟市抢掠犹可追逐惟据彭岛筑城三载以来进退有恃兼以彭湖风涛汹涌难战官兵惮涉虽有中左之创夷无退志于是南抚台力主渡彭捣巢之举移会漳泉募兵买船选委守备王梦熊诸将士开驾于天启四年正月初二繇吉具突入镇海港且击且筑垒一石城为营屡出奋攻各有斩获夷退守风柜一城是月南院发二次策应舟师委加衔都司顾思忠等统领至彭湖镇海会齐嗣是攻打无虚而夷犹然不去南军门虑师老财匮于四月内又行巡海二道亲历海上会同漳泉二道督发第三次接应舟师委海道孙国祯督同水标刘游击彭湖把总洪际元洪应斗驾船于五月二十八日到娘妈宫前相度夷城地势风柜三面临海惟莳上屿一线可通掘断深沟夷舟列守宜先攻舟后攻城舟不可泊城必不能守矣遂于六月十五誓师进攻夷恐羁留商民内应尽数放还适南军门又授方略赍火药火器接应即日运火石□充登陆令守备王梦熊等直趋中墩札营分布要害绝其汲道御其登岸击其石□充城夷舟又令把总洪际元等移策应兵船泊镇海营前海祥直逼夷船候风水陆齐进七月初二夷计无复之令夷目同通事赴镇海营面见求开一路孙海道同刘游击严责夷目回催速还信地迟则攻剿无遗初三日我兵直逼夷城改分兵三路齐进而夷恐甚牛文来律随竖白旂差通事同夷目至娘妈宫哀禀牛文来律奉咬＜口留＞吧王差赍公文赴投本院并无作歹乞缓进师容运粮米上船即拆城还城孙海道恐攻急彼必死斗不如先复信地后一网尽之为稳姑许之夷果于十三日拆起运米下船止东门大楼三层为旧高文律所居尚留恋不忍乃督王梦熊等直抵风柜尽行拆毁夷船十三只俱向东番遁去我师犄角扎营防其复回并议酌善后事宜是役也同心戮力诸臣则有按臣乔  左右布政游汉龙陆完学廉使朱身修参政朱一冯副使高登龙参政孙国祯沈珣杨公干  使沈萃祯桂绍龙胡尔慥佥事葛寅亮知府潘师道  赵纾何舜龄推官林栋隆蕳钦文知县李灿然杨廷诏刘斯涞陈以瑞等武臣则有镇守副总兵谢弘仪南路副总兵俞咨皋游击刘应龙都佥李应山参将陈文炀游击郑嘉谟都佥吴从质彭湖把总洪际元把总洪应斗守备王梦熊坐营张虎臣把总陈营等所宜分别功次升赏以慰效力疆场者也计解生夷十二名酋长高文律等酋目而论那等
　　辛丑戒谕群臣有元凶已放群小未安之语三朝要典是月甲辰上谕大小臣工曰朕绍承大统四载于兹值军旅频兴封疆未谧兼天灾踵至岁事不登致海内萧条民生重困所望君臣一体上下同心登进仁贤讲求食兵奠中国以御夷狄修人事而补天工朕每食寝弗宁焦劳罔恤未得安攘之道乃尔大小臣庶坐享国家之禄靡怀君父之忧内外连结呼吸应答盘据要地把持通津念在营私事图颠倒诛锄众正朋比为奸欺朕幼冲无所忌惮迩年以来恣行愈甚忠贞皆为解体明哲咸思保身将使朕孤立无与而后快罔上之心抑使人尽缄口然后满其无将之念欤朕前已有特谕备极详明如何大小臣工视若弁髦全不尊信幸天启朕心豁然顿悟近览御史陈九畴会看文书乃国事攸关辄任情轩轾法纪所系谬与调停统均之道既乖风宪之猷更失因思从前所为皆是欺瞒但遂营谋之私不顾肺腑之见今元凶已放群小未安或公相党救或妄肆猜忖本当根株尽拔彻底澄清念玉石猝未能辨雷霆讵可骤施谕尔徒众姑与维新洗涤肾肠脱换胎骨果能改图仍当任用如有怙其稔恶嫉夫善类甘为指纵之鹰犬罔虑胎遗之祸患朕将力行祖宗之法决不袭姑息之政矣
　　壬寅给事中许誉卿等申救赵南星谪之
　　丙午前大学士朱国祚卒国祚字兆隆秀水人万历癸未进士及第授修撰己丑分较礼闱辛卯历洗马谕德丁酉转左庶子戊戌升礼部左侍郎壬寅升吏部左侍郎准养病庚申起南京礼部尚书以原官兼东阁大学士进武英殿赠太傅谥文恪
　　己酉吏部右侍郎陈于庭左副都御史杨涟左佥都御史左光斗削籍时推乔允升冯从吾为太宰谓党庇也吏部郎中张光前御史房可壮袁化中并调外两朝从信录十一月甲子时各衙门奉旨会推吏部尚书署部事左侍郎陈于庭等以资望所属列乔允升冯从吾汪应蛟名推上圣谕曰吏部都察院浊乱已久失祖宗设立初意朕已屡谕更改如何此次会推仍是赵南星拟用之私人显是陈于廷杨琏左光斗钳制众正抗旨徇私三凶既倡率于前谁敢不附和于后又会推职名都察院不曾全列况近日杨琏既曾亲接圣谕今值会推之日岂可佯为不知怙恶不悛注藉臬身□朵闪又前与高攀龙会看陈九畴之事党比不公颇属杨琏左光斗张主而乃了不引咎公然欺朕幼冲真巨猾老奸冥顽无耻陈于廷前奏从来会推吏科河南道概与画题袁化中不无扶同情弊陈于庭杨琏左光斗俱恣肆欺瞒大不敬无人臣礼都著革了职为民仍追夺杨琏左光斗诰命计典期迫吏部即将堪推尚书都察院的不拘现任在籍多会举六七员或七八员各开写履历职名来看该部知道已而袁化中疏认罪降一级调外任选郎张光前御史房可壮以会推事认罪各降调刑部尚书乔允升引疾求归
　　两朝从信录是月庆陵工完  申饬监规时监臣言太学为首善近来成规错乱告假不已且图起拨起拨不已竟欲纳班所当申饬告假不许旷拨历不许冒期假借名色冀免坐班则考较有时陶儆有地纳则且为利薮非立教之初意矣相应题覆申饬其纳贡充附出身原殊纳贡当八筒月充附生照青衣量减一月  改折江南漕粮  命行人姚昌箓护送故都御史孙玮丧回籍  兖州知府曹文衡以平盗功调升兖州道右参政  原任太仆卿史孟麟以国本功得赠恤典  科刘先春请用未尽用之贤以畅人心疏曰先是南铨缺冡宰臣集众论以邹元标名上一时圣意难测慎重不报中外拟议腾沸玉鼎金镛勿陈东序岂其求旧非与注内有期盖数月以来而无不喁喁是冀今冯从吾以南宪晋大司空矣余懋衡南宰曹于汴南宪次第报俞旨矣独元标未有所底一俟留铨旧旨果君父之有成心而拜礼艰难为肮脏之诚弃物拔茅之亨不胜连茹之惜谈者郁郁而臣窃以为不然夫元标筋力未衰者也设其果衰几杖之颁从古自有优礼元标杖下余生天留之以襄尧舜之治意者实膺眷注几杖遗意不欲以筋力烦老臣乎是皇上之意原非厌薄元标昨陈良训圣主无成心一疏奉旨该部知道明以推擢付主爵矣是皇上之意又未尝不欲用元标今日者圣意渐昭且众正汇登不谓非同登之渐顾人情疑信尚半皇上于此亦何靳一如论再敕启事普一视之仁畅群心之望以见元标立须起用者也中朝士绅又谁不加额弹冠也哉  兵科王鸣玉请停贡例以惜名器疏曰窃惟国家三途并用除乡会两标外额贡循资恩贡考选皆以文字为致身地故虽门户单寒之士肉食纨裤不敢与相颉颃岂非重诗书不耻以贿闻也哉其他事例输资尽属末局虽先年例贡偶一举之限人限时随举随罢天启二年工部以陵工议开巡视科道臣刘弘化刘芳力持不可三年户部以济边议开奉旨各款俱允惟例贡独停盖于万不得已之中寓爱惜名器之意焉须巡视台臣疏上部议陵工十月限完事急无措暂开贡例内有十人可得半万之语工完即止法非不善而部疏争执科臣调停稍示两存之遂倚马铜山金冗一往不返夫以陵工则十月已报竣可以止矣若曰济边虽尽天下之庠序而贡之毋乃犹未足乎臣约而言之有不必者三有不可者三广宁陷矣辽阳失矣兵无片甲饷无粒米此告身易一醉之时犹不以正途为市顾冒滥于河清凤见玺出命新之日乎其不必者一兵可核也而不核饷可查也而不查稍一留心可余数百万乃泥沙虚掷于纸兵而锱铢滥取于正途乎其不必者二例开于宾兴之年天下廪监辐辏云集今已五阅月咨送吏部不过数十人所得几何而冒鬻爵之虚名其不必者三廪生曾经学臣优取尽一时誉髦阅各省贤书中式大半今一趋于贿士风日下士气日卑所忧不但在乏财矣其不可者一富者倒出囊中贫者闻之借贷仕宦之捷径取偿于他日欲世不浊民不穷岂可得乎其不可者二两部取数既多吏部选法益壅正缺又少势必与资郎等是朝廷以正途为饵而愚天下之寒生也彼跅□□也之才陷身末局欲返初服又可得乎其不可者三有此三不必三不可而冒昧行之得少失多当事者可不深长思耶
　　明熹宗哲皇帝实录卷之四十七
　明熹宗哲皇帝实录卷之四十八（梁本）
　　十一月辛亥朔汪天瑞进永宁侯郭振明进博平侯熹宗旧纪十月封皇亲汪天瑞郭振明皆为伯
　　甲寅责辅臣票拟失当近乞肩舆乞进侯概应如响平章谓何追念去辅在时或未肯肩越乖舛至此复谕次辅勿坐视依违
　　乙卯四川总督朱燮元加兵部尚书毛文龙为左都督两朝从信录兵部奉圣旨毛文龙孤军海外屡建寄功昨以不行反间升秩赏赉兹从优再加左都督仍赏大红蟒衣一袭银五十两加衔参将陈继善汪崇孝加衔游击陈希顺李铖时可达王辅朱家龙毛  承禄程尤加衔都司佥书许武元项选李鏣张举各准实授参谋葛应贞王命卿各加都司佥书职衔解俘官周世登苏万良各实授守备阵亡官兵查明优恤岁运粮米务各二十万实授数目朝廷以灭奴伏辽为重毛文龙还厉兵相机进取以奏成功先是毛文龙奏报七月初二忽有奴酋咨文移龙求和又接李永芳毛扎将龙在辽族属未遭屠戮者尽行优待诱龙同叛中分土地等情乞发饷以济战守并宜内防以备其西来连奴酋来使暨李永芳恶札星夜差官缄封护送进呈故屡膺隆眷
　　辛酉谕督师大学士孙承宗留镇关上可急还山海两朝从信录大学士孙承宗上言臣于九月初八日遣镇臣马世龙王世钦道臣袁崇焕率水陆马步兵丁一万二千人东巡至广宁抵北镇祠历十三山抵石屯以陆营屯贼东二十里遂入舟师历三岔河二家沟以都司杨朝文探盖州其镇道泊高坆登桅远望约有贼骑三千据庙正纵舟欲前而去是役也练我胆志通我间牒凡三州情形两河地势水陆机宜兵马虚实得其大时臣住宁远而抚臣俞安性同镇臣尤世禄复历锦州抵石屯遂与诸臣安哨兵于锦州松山以堵西虏接归正之民更以两前锋轮驻中左所而两营之兵更番分哨于松锦之间盖去宁远凡二百里而哨探既远耳目既明诸臣以十月十三日旋宁远晤臣于中右所相与计灰复大略无一人一语不欲同心僇力灭此朝食尽以为时机决不可错而抚臣更急于为备盖从来议论合一志向奋扬未有若此者臣念今天下唯此一事为最重最大当边人心意未一何敢语及天下即今边人心意既一而中朝议论或有未定又何敢拗执于边人臣行令镇道严防精练务践所司且得抚臣提掇督促适督饷布都御史毕自严来关门遂与商议俱苦粮料无资臣乃由石门寨阅历蓟边完臣八月欲行未行之意顾盖喜潘石古北东警为讹臣不敢不兢兢而关门之议虽同蓟门之见未合且近议蓟门有当加之饷众议蓟门有可减之兵事体重大未敢臆戴遂以先后会督臣吴用先抚臣邓汉详计可否其不可宣之笔札者略可商确而且以约略兵马可驻可移如持钵贫儿遂得缘门募化事毕当由通州永平仍详该路可汰可借之兵以回山海因念奉违天颜三年今去京仅数十里而时当普天嵩呼之日臣以帷幄近臣不胜瞻恋依依遂拟以十二日入都门以十三日早朝以十四日随同官恭贺万寿仍乞于另日准臣面奏机宜出与文武衙门商确可否面听诸臣教言遂可以稍解群疑即以事毕之日由关门旋宁远以督诸臣为大计而论所未备其粮饷量为紧要容臣面奏措辨臣极知此时事体纷纭不宜冒入但边备尚有未齐机事势难更缓要于速出都门以免猜疑伏乞皇上念臣真切诚悫准臣暂入班行堇差官赉捧具题以闻兵部接出圣谕辽土沦亡乃皇祖以来三世之耻朕朝夕痛恨于心督师辅臣孙承宗既膺重任驻守榆关一身所系宗社安危兹览所奏知远探已至盖州登桅曾见虏骑奈何未奉明旨亲历蓟辽且以朕寿节为名欲入京随班申贺又以为粮饷不接欲面与该管商量往返之间须旷时日宁不启夷虏窥伺之狡谋致沿途百姓之惊骇兵事不可踰度固老成详慎之体然无旨而擅离信地非祖宗法度所容况三朝仇耻乃不共戴天之大意寿节躬贺乃平常臣子之仪文缓急重轻明白易晓倘中途有意外之变关门有仓猝之虞其一应相机调度将属谁乎尔兵部即马上差人传谕枢辅马首速东亟还山海候犁廷扫穴尽恢已失之封疆斯饮至策勋茂著渡河之伟绩就或真有密计何妨便宜封进以闻朕志以灭奴为期必不肯从中牵制尔部即宣布朕意慎勿再有托陈该部知道  启祯两朝剥复录户部侍郎李邦华回籍行边阁臣孙承宗揭称臣奉违天颜三年当此普天嵩呼之日不胜瞻恋今阅历蓟边去京数十里拟于十二日入都门十三日早朝十四日与同官恭贺万寿另日面奏机宜与文武商榷可否事毕回镇嫉者曰此晋阳之举李邦华召之也忠贤使人急奏曰承宗已离榆关带甲五千内外合谋欲清君侧上大惧至却行急传兵部曰督师辅臣既膺重任未奉明旨亲历蓟边且以朕寿节为名欲入京随班申贺擅离信地非祖宗法度所容倘中途有意外之变关门有仓卒之虞相机调度将谁属乎兵部即速马上差人传谕枢辅马首即东真有密计何妨便宜封进朕志以灭  为期必不从中牵制承宗惧即日东归邦华知不免遂以亲老有疾求归允之时御史李蕃有枢辅举动可骇一疏引自古拥兵阃外恐喝朝廷如王敦李怀光去来自如不遵朝命又谓枢辅此来人实召之云云
　　壬戌以崔景荣为吏部尚书李宗延改吏部尚书署都察院
　　己巳大学士韩爌引罪乞休许之初叶向高魏广微相左临发语朱国祯曰南乐内有所恃咄  逼人不得不避蒲州更非其敌必不能久子宜早为归计卒如其言云两朝从信录大学士韩爌引疾归时有严旨款责遂乞归赐驰驿去  启祯两朝剥复录大学士韩爌回籍初杨涟参忠贤二十四大罪朝臣遂群起攻击忠贤惧恳爌曰非公不能辑众幸留意爌曰我不能孽自尔作尔自解之忠贤怒既得志谋逐爌假以票拟不当降谕切责爌遂上疏引罪求斥略曰臣以谫劣备员中书诘戎宜先营卫而观兵肘腋无能舒宵旰之忧忠直尚稽召还而榜掠朝堂无能回雷霆之怒以至后先多官之斥谕旨中出之变在圣明祗肃纪网而中外惧兴党祸臣既不能先时深念有调剂之方又不能临事挺持为封还之戆此皆罪状之大且著者请亟禠臣官云云疏入忠贤益恶之遂传上旨曰卿亲承顾命当矢忠尽直乃归非于上退有后言今复悻悻求去著驰驿回籍内阁上疏请如故事稍加礼貌无失待大臣体不听爌陛辞疏亦恳切后竟削夺捕家奴究赃祸几不测云
　　壬申给事中陶宗道言四事慎起居去疑衷慎命名鉴下情降三级谪外以疏有旁蹊借径语也两朝从信录户科陶崇道普天同庆谨陈一得以弘治化以图报称其疏曰臣江南＜监-皿立＞儒学识寡昧叨国厚恩中万历三十八年进士为令东鲁正值奇灾性命仅存筋骨俱竭特荐蒙皇祖拔值言官今遇圣恩复叨禁近里居者五六年趋朝者十余日孤踪自植不知有东西南北之分家学相传敢踰于正值忠厚之训值当受事之初值皇上厉精之始涓埃不足报高厚职所素知缄默何以挽旷瘝深用自愧敢因称庆之后略进蒭荛之例菫条四事仰赞圣明狂瞽愚蒙冒觞忌讳职诚不敢复坐矜容一曰慎起居陛下圣体关系匪轻下地上天谁不仰藉诚观今日之衣冠万国抃舞千行望枫宸而稽首伏丹阙以呼嵩者无非为陛下祝亿万斯年之寿也群心如此睿虑可思向时曾闻玉体违和未几旋即平复则皇上调摄之功鬼神呵护之力咸可见矣何待小臣再烦天听而鳃鳃一念终不能忘者正以陛下春秋鼎盛意愿张舒列在深宫何求不足窃恐蕳省约节之意一刻不存则摇精损气之事岂能尽免至于溢喜溢怒之频生亦犯养心养体之良法所当慎息以葆元和盖在身之血气同于在笥之货财撙节于丰盈之日尝见有余追求于空竭之时益加不足况今当长日微阳始萌王者承天尤宜静谧故职所以为芹曝之初献也一曰去疑衷语曰疑行无名疑事无成盖言疑之不可有也百人信而一人疑与之共事尚罔成功一人疑而百人阻责其取效曷克有济自巧心贾誉者高语奇功原未必尽孚于众志兼之进退无据又岂能独惬于圣心遂令陛下若似乎有致疑于群臣者夫主上不示以无二之心则举朝必行其揣摹亿度之见于是事本一而必更其端以见诚理本显而必迂其途以表信或贤或否夷犹于两可之间似卸似肩取具于形似之内则尚能为皇上进一人效一臂乎自今以后伏乞皇上释去疑衷谓青天白日之下决无有魑魅魍魉之徒且抒青拖紫之人何敢造犯法干纪之事使任事诸臣直抒初心莫作四顾然后课以实业而赏罚随之古圣帝明王驭世之法如此而已盖君臣相接比于和羹易牙善调不过信口倘倚鼎而不敢烹迎人之舌以作味必无善羹况军国重事耶此所以为诸臣请也一曰慎名目礼曰王言如丝其出如论王言如论其出如綍易曰涣汗其大号言王言之不可轻也若上有所指而摭之以为端则旁有所视而窃之以为号夫天下无疾而可使之必呻无辙而可使之必蹈无影响而可使之必不能不辨无刖刈之劳而可使之必不能不尽则命名之一字当严也日因诸臣之纷错遂致天语之频烦欲以养嚣责以朋比夫诸臣各执成见不无异同犹望皇上尽入陶镕化其畛域如彼此之局面一开将水火之情形立见或进或退者一时之人才争胜争负者异日之隐祸况借题立目百弊丛生劫誉攘名机关反覆夫虞廷出涉不过贤奸唐宋末流可为殷鉴使诸臣功罪赏罚皆以职业为程不致毁誉是非得借傍蹊作径则人才攸赖国是亦攸赖矣一曰鉴下情君尊如天臣卑如地赫赫在上谁敢不钦况士人在野皆求宦名及至登朝千百一二即以功名之私念敢忘兢业之小心惟是识见偶殊学术各异或以防流之故而昧其源或以护名之故而略其实或多方逊谢反有似于经济或求治太深迹遂疑于专擅即或陪推蒙点正是圣度公虚既入启事之中岂曰斜封内降止在两人之内亦非颠倒英雄而当时过计亦渎宸听遂传九重渐生疑厌夫孝子志期顺亲群工务在护上乞于形迹之外略存体察之心勿以一事之诖误遂谓其心实然勿以一人之虚张遂曰其徒实正当知跛人之踯躅志在求前哑夫之呼鸣不过欲语自今已后凡臣子偶有未惬圣心者审其无他尽从蠲宥若果豺狼其人臣辈自行乌雀之逐白蕳森严谁敢恕之此亦君逸臣劳之道宜然也已上数款卑卑无甚高论惟以一时之管见忘其浅陋之私衷倘蒙皇上鉴职言之虽鄙察职心之无他留神采纳见之施行微臣幸甚天下幸甚疏入竟以不谙事体降二级调外任
　　谕近例转各官多不公徐大化孙杰可升京堂霍维华郭兴治贾继春杨维垣俱起原官以御史潘士良署河南道许崇礼为吏科都给事中启祯两朝剥复录起升徐大化孙杰等官因御史吕鹏云例转告病有旨近来例转考察在籍各官多有为人排斥的好生不公吕鹏云不准告病并徐大化孙杰著都升京堂用给事中霍维华王志道郭兴治御史徐景濂贾继春杨维垣俱著起复原官催来到任
　　上出内帑六千金给宛平大兴煮粥赈济
　　两朝从信录是月户科陈良训上疏曰皇上御极无念不对越祖宗无事不敷求典要止因年来一二臣工习为褊迫搏击之事皇上薄示惩谴因而铨宪空署已更思计典届期穆然深念急推两大臣而用之于都哉此式序百辟之盛心用人图计之弘轨也然而圣意深微轻难窥度人心忘揣不无执会推故典若谓皇上菲薄天下士一切变更者职伏思之皇上天也天覆懤万物川泽山薮沴戾都容行云流水底滞都释古帝王立国仁明并运宽严适宜皇上岂有念焉皇上聪明天纵直自谓驾驭一时振刷千古急取崇官无误计典但恐循此不改祖制荡如今日以为权宜他日以为故纸则愿皇上防其渐耳职愚无识窃观古今事惟典章可限人而使不逞惟名义可束人而使不越日者台臣潘士良会推务极虚公一疏业荷嘉纳谕以有有关铨政倘皇上再下明旨布告中外自今以往凡遇会推一遵祖宗成宪无少易变诸仍听拾遗补阙之臣诤可论否存旧章于勿湮留清议于一脉则皇上之于诸臣也范围弗遗曲成不过谴怒与点用并无成心总归大造群疑涣消堂陛喜起太平有道之长如日方升欢呼岂有量哉奏入降三级调外任御史马鸣世条奏计吏先论其守惩贪务澄其源恳乞圣明特敕申饬并催管计诸臣作速到任以襄计典以清吏治疏曰臣切惟今天下吏治坏极矣民生困极矣苟吏治无振刷之日则民生终无苏息之候臣家居两年今历秦梁燕赵三千里而来目之所见皆萧条之景耳之所闻皆愁叹之声说者谓军兴加派天灾流行实重之困而不知贪官污吏借征收以填溪壑敲骨剥髓使之至于此极也且贪以济贪上下相蒙日甚一日如醉之弗醒即有一二抚按亟欲振刷者亦在重云叠雾中耳目之不灵其奈之何幸壬戌大计拿贪臣一二少知儆惺然而小小结局旋复以故套视之矣今当大计之年皇上采科道条陈敕下部院申饬知必大加惩创一洗贪污之宇宙以苏久困之民生在此举也臣何容赘语惟是部院诸臣一时俱易则不肖有司未免生侥幸之心恐囊金而入长安者必不少也可无所以申饬之者乎臣以贪官之术亦多矣或括赎锾之利或通暮夜之金而皆未甚也惟征收一节收之锱铢积之巨万利归一人害贻千家闻言之切齿痛心合怒共怨者莫此为甚今合无征收二字填之访册或重或轻各令明注其于此而轻其他虽小有出入在所必留于此而重其他虽有区区小节亦在所必处倘实见以为重而为解之者曰其才谞可取也不知贪吏之才不用以理政事而用以析秋毫其为贪也更巧又有为之解者曰其恺悌可取也不知贪吏之仁不用以爱小民而用以纵衙蠹其为贪也更大总之贪者不可不处处之不可不严每次必拿问二三人或付法司或抚按对簿追赃必有实足充军饷实实可以儆贪墨毋如曩者赃至成千成万竟归之莫须有而为赃吏开一面也臣所计吏先论其守者此也至问有司之敢于贪婪甚至赃私狼狈而上卒不闻者此其故非司道府厅之责乎是司道府厅也生辰有馈令节有馈土物有馈小殷勤有馈甚之荐奖亦有馈绸缪既密肝肠俱热苟负此有司之所以恣睢民上毫无忌惮且有公然指上司交际而取之民者此谁教之也则今次方面之处更宜加严而有司之大贪巨恶有得之露章之外者并理刑同论何也臣所谓惩贪务澄其源者此也犹未也抚按之露章祗他人之开报不肯自用其聪明间有偶得之见闻亦复曲徇情面此非受人之欺而因以欺君父者乎犹未也长安之咨访即无各具之独见当有众论之佥同乃一人之单揭甫入通国之耳目遂遍此非代人报复而自昧其良心者乎他如抑奔兢禁馈遗尤为正本清源之第一义业经诸臣条陈不啻详且尽矣统乞皇上敕下部院严加申饬务期法在必行至于计期相去仅四十日而新冢臣崔景荣尚千里之遥何日戒途何日到任即竭蹶兼程恐事时迫忙亦大草草矣而更乞严敕急催毋得例辞并考功司郎中亦旦夕管事庶几计典不误而贪吏不敢漏矣抑臣又有说焉言官者皇上之耳目也耳目欲广不欲隘欲通不欲塞臣记初入班时科道员缺既盈尚有需次者及续选者四五十人今不三年而见缺六十余员矣目下诸臣鳞集阙下其中贤声茂著意气方新足堪清华之选者正不乏人恳乞皇上敕下该部仍照辛酉例以十二月行取计后即与考选庶几言路充盈忠益日广且使天下晓然知不贪赃者有华选之荣谁不争自砥砺以清白期而于吏治民生未必无小补矣敢因论计事而并及之  启祯两朝剥复录是月登州府同知翟栋扭解来京究问以毛文龙参之也此为逮问之始  保定巡抚程正己回籍正己掌癸亥察时亓诗教赵兴邦官应震吴嗣亮号四凶俱处以不谨吏都魏应嘉争之不听至是尽翻察典正己因为所逐  兵部侍郎孙居相回籍  左通政涂一榛准养病去  户部侍郎郑三俊回籍时有语曰赵高既放杨左同褫犹存八劲号曰赵钱孙李周吴郑王指赵键钱春孙居相李邦华周起元吴仁度郑三俊王之采也  翰林院侍读缪昌期间住杨涟二十四罪疏或曰缪为具草故珰衔之告病遂得间住
　　明熹宗哲皇帝实录卷之四十八
明熹宗哲皇帝实录卷之四十九（梁本）
　　十二月辛巳朔征南将军黔国公沐昌祚卒自隆庆三年嗣爵领镇五十六年命其孙启元代镇
　　甲申巡抚狭西右佥都御史宋槃奏两当民变杀知县牛得用
　　己丑周希圣为南京户部尚书
　　三朝要典是月丁亥御史周昌晋奏言向者诸臣以偏胜之心就一成之局如议移宫则移宫已耳而重之以垂帘拟之为阿党遂称定策之业映照千古即云不居功已有其事矣且文致鍜炼开口辄摈今者召还贾继春徐景濂王志道等众心称快而犹有未尽昭雪者一官之升沉在诸臣者小国家之是非系于千古者大已往者弗论而信史一段断难曲以附会家庭父子之伦既博人功名清史衮＜釒戎＞之严复修人嫌怨此时不剖更复何待所当明白宣示以立不易之案者奏入上是之乃诏所司曰向来浊乱朝政的朕已将渠魁屏斥其余故与维新登进人材方今急务当次第举行移宫进药事迹自明著宣付史馆从实纪载  两朝从信录召还台臣贾继春徐景濂王志道等尝见律令有从重归结之例则挺击一案自宜从神庙处法而进药移宫业经会奏屡奉明旨总之光庙为用药之人所误非求长生嗜金石以致病者可此何必以不得正终为讳赏奸轶格直不可解矣若夫宫未移以前当虑其变既移以后宜安于常奈经手者狃于情不无曲为调停诛心者严于法未免激于己甚是以当人且无居功之心而旁观反多推戴之论遂致众议纷更屡翻成案亦世道之一大否象也尚论者宜折衷于情法之平焉
　　癸巳云南巡抚闵洪学言沐镇庄田臣前疏争之一时逆料其言奉旨不必遽更今逾一年矣驿骚更甚乞命有司徵收以救此一方民命仍该镇徵收严戒员役不许生衅
　　丙申御史张纳劾张南星坏政十罪上命张讷指其事言南御史王允成改北台网何在邹维涟程国祥夏嘉遇调部亦坏成规上是之命俟削籍初讷兄朴营升巡抚不得故憾南星启祯两朝剥复录十一月原任吏部郎中邹维涟员外夏嘉遇主事程国祥御史王允成俱削秩张讷诬蔑赵南星参其十罪内连允成等有旨旧铨臣罪状欺天罔人深可痛恨其引用私党匪人著张讷逐一指名回奏南御史王允成无端突改北道宪网何在邹维琏夏嘉遇程国祥调部亦坏成规俱著为民当差有司不得情庇  原任典簿许念敬缇骑逮治潘一凤周卿王钟庞赵洪阳俱抚按提问史记事李炳恭贺烺丁元荐沈应奎毛士龙俱削秩李邦华吴尔成王元翰俱间住孙鼎相魏大中施天德俱听勘张经邦革任闲住以张讷□奏所参也讷首诬大宰并摧诸正人如拉朽此真逆竖之先锋矣
　　礼科给事中李恒茂劾北闱贡士周凤翔王良佐翁兆云沈必成康九经刘世科浙人李乔春张应祺江右人黄鼎徽人并窜籍宜夺命回籍籍俟后科会试
　　熹宗旧纪是月丙申削吏部尚书赵南星籍李维桢引疾致仕
　　壬寅大学士朱国桢罢初苏松兵备朱童蒙棰死告灾者民大鬨遂引疾国桢拟票允朱延禧拟擢京堂国桢遂引去启祯两朝剥复录十一月大学士朱国桢回籍国桢著涌幢小品内叙张差事云坐以风癫而止浙人以为别调时因李蕃参论引疾允之忠贤语人曰此老头儿也是邪人然却不作恶事故较诸去相恩礼独优云
　　刑部尚书乔允升罢
　　以黄克缵为工部尚书郭尚文巡抚保定张朴巡抚大同熹宗旧纪是月乔允升罢以黄克缵为刑部尚书  启祯两朝剥复录以黄克缵为工部尚书陪克缵者李养正也克缵附附内监刘朝诬参毛士龙实为乾儿义子作俑后逆案处分竟得漏网  以郭尚友为保定巡抚陪尚友者魏浚也初尚友贿营山西巡抚赵南星不用推谢应祥陈九畴攻应祥而尚友竟得保定盖以衔南星故俾报复之耳尚友果与巡按马逢皋讯南星事备极惨毒至责其子中书赵清衡甥王钟庞二十板几毙杖下非知府蔡官治推官许世荩极力护持赵氏无遗类矣逢举南星例推者也  以张朴为大同巡抚陪朴者张修德也朴庸鄙无奇有弟张讷首应珰募力诋赵南星等数十人具疏之次日即以节钺授朴朴故贪婪察处之臬臣也
　　乙巳命史记事李炳恭丁元荐贺烺沈应奎仍照计典革任毛士龙削籍王元翰李邦华闲住孙鼎相魏大中回籍听勘
　　汪文言仍逮治文言善刻人阴事喋  可听早出必夜分始归昏夜叩诸贵之门言无不从方得志横甚举朝皆震以一见奖借为荣及逮狱苦拷不承然忠贤已预为著书列所恶姓名以上人犹称之曰奇男子云两朝从信录是月复逮汪文言时御史梁梦环条陈计典复追论文言得旨前部院诸臣自取斥逐皆繇文言辈肆谗惑听以致贞邪混淆即廷杖岂尽其辜还著锦衣卫差的当官旂扭解来京穷究以清祸本是役也为一时罗织之张本诸绅杀身之祸胎文言人品心术原不足比数特以小勤曲谨奔走公卿间即诸公绝不假借而文言不免外示扬侈小人情状千古一辙乃竟为纷纷口实者弹射之的是以君子贵谨于所忽也巡抚应天右佥都御史周起元削籍以疏救同知杨善悖旨曲庇及前劾朱童蒙也启祯两朝剥复录十一月应天巡抚周起元削夺以参属官朱童蒙也初童蒙以讲学劾郑元标等例转为苏松道在任多不法起元因其以养病得京堂具疏参奏时织监李实以杨姜事屡疏劾起元护庇属官给事中李鲁生复攻之急而巡漕御史喻思恂又飞书长安言其可杀人甚危之有旨周起元护庇杨姜今又诬论朱童蒙排陷正人姑著为民仍追夺诰命
　　熹宗旧纪是月加朱爕元为兵部尚书  两朝从信录原任淮安司理朱鼎臣卒信州董继昌曰朱司理公讳鼎臣字公鼐号调槐一号怀孺为钟灵望族太参筠坡公其祖也公自幼英明傀伟不群坡公器焉长鎎廪府庠雅擅时望与其里中两溪万公云桥刘公后先相颉顽才志横鹜否可一世博通经术百家子史及阴阳律历诸书无不该览下笔顷刻数千言立就不铮铮屑举子业一时英俊争倾事之稠立广萃以得奉公盻唾为荣坐诸生二十余载再叨备榜弗果万历之癸卯秋明经例应满始举孝廉上春官四度未第因就信之玉山谕莅任不汰视厥职洗剔学宫之弊理饬黉序之颓创立怀玉社日角诸生相与弹射其高下尤奖掖后进玉士风殷殷振起公气节人之博士员大吏率阘葺视公固负宿  志噤不显讐益掉厉廉隅以道德自重绝不干预公事当路者高公节秩未满擢淮阴司理时赴丙辰公车舟中闻报怏然以不获与试事为歉因已泊仪杨界遂单车之任屏除左右独肃手裁性素嫉邪兼职挟风霜公曰是可行吾志也决断一以明冤厘蠹为先察属惮之人弗敢干以私淮故丰沛遗风背公死党水绾毂鹾运为四方舟车之所辐辏民杂言咙游手者辄辈百成群特龁私鹾官吏掺急动衡睨挺刃相抗而一二巨侩豪驵窟冗其间巇公法而走包苴尺符所指椽胥还相与左右市奸得骜恣如故故时有天罡之号公廉得其状缉渠魁三四以闻两台大加奖且属后举尚以在职日浅权多中制未尽成擒然士民已额手相庆而奸党不无侧目云时齐旱赤地千里流民窜淮者日无虑亿万计郡守以梓里故责居民存养户额其数期以秋望生还否则津坐淮郡骚然思乱者十室而九公亟条陈设厂赈粥以官董其事仍檄各县属分任遍给所活流移甚众淮郡以安已而蝗起飞尘蔽天郡守下令捕蝗委公鸠其务公诚心襄理祷吁恳至寻亦死徒相半蝗不为灾时贾人有质流民子女为利者郡守禁特厉犯辄膺辟株及疑似适有为按君所驳囚下淮理公讯其无辜竟直之郡守恚焉公弗之省顾然微却矣旧例府属每巡次掣储盐值盐使者牒属公公素厌米盐事且远洗利薮竟寘之高阁或有为公虑者曰缉天罡锄暴也迹于任怨施官粥便民也嫌于居功反案牍似讦己之明难乎其为上谢盐务疑暴己之清难乎其为前公曰率吾素尽职耳他遑恤焉无何衔公者果嗾奸徒影摭公行思所以阴排之而蟪蛅之声隐隐腾矣公闻飘飘然解组即日就道卒不更理其诬曰吾年望悬车微此举固愿乞骸骨乐田闾也乌知排我者不为福我耶既归里中清约不殊寒素绝不齿及生业所余俸橐尽出以供祖茔及合族庐井之费饔飱之外毫无长物盖公嗜学潜修居恒综理家务悉出其孺人范氏手周岁自除夕元旦一二日外无刻不拈哦为事大父所贻诸生时绌矣通籍自广文无论李固冷曹也兼六阅月而罢晚复横遭绿林之难宅第俱灾公几不身免闻之后竟不免于寠大都公生平肮脏不设城府操行惟敦大体不斤斤绳尺间盖其天性然也庄重简默对妻子无狎容尤矜然诺重气谊敢任大事里族倚以为重然少款洽不习世周旋态所至多落落难合久或人能谅之不则亦往往增诟厉以故仕不狎于宦途而志终噤不大展者公之所得亦公之所失也公有子二人长太龄次二南太龄邑廪庠有子健徽伦健徵辛酉同领乡荐二南邑庠早丧有子伋颐年盖谢绝世务日课诸孙手不释卷至易箦犹以夙抱未扬口□属子孙以先业继志无一语及家事云  启祯两朝剥复录是月题授中书舍人魏良卿此逆竖授官之始  起升例转朱童蒙郭允厚李春烨等官  起徐兆魁为吏部左侍郎陪兆魁者为薛贞  崔呈秀回道管事呈秀提问拟戍礼科李恒茂题京畿亏苦两端事言御史崔呈秀受银放盗为假知县石三畏赃私狼籍为诬有旨呈秀事情显系诬蔑不必行勘著回道管事知县石三畏暂拟部衔仍候考选其荐主今听降御史陈九畴即准升京堂用  以李宗延为都御史时会推吏部尚书宗延为首王永光赵彦钟羽正崔景荣李起元王在晋陈道亨奉旨景荣起吏部尚书宗延改都御史宗延初任御史以建言谪天下贤之晚节潦倒遂入珰幕  以乔应甲为副都御史王绍徽为佥都御史应甲一月上十三＜锍-釒＞皆攻东林而詈淮抚李三才者绍徽亦阴鸷敢悖公论曾作东林点将录以倾陷善类故其党推为盟主时陪应甲者为薛凤翔陪徽者为朱钦相  徐绍吉准遇缺推用以顾其仁荐之也  杨述中不必行勘即升京堂用述中以大方败绩言官交章论其妒功卖友听勘有疏自陈遂得中旨述中先已加兵部尚书矣又何以京堂为  以周应秋为南京刑部侍郎陪应秋者徐绍吉也  许弘纲唐世济何乔远毛堪吕纯如钱策张维枢曾道唯彭宗孟熊化汪庆百王业浩俱准次第推用以陈熙昌荐之也  阮大铖陈胤丛陈尔翼张养素李应荐李嵩杨春茂高弘图王大年张捷马逢皋俱准即与推用以李鲁生荐之也时升用多取中旨鲁生疏称执中建中旨不从中出而谁出哉以为逆珰解嘲自此而内批愈无忌矣后张锡命亦有疏专荐大铖时为魏忠贤主笔者数人世传赵鸣阳而不知有毛昂霄也毛为汶上举人而郭万程曾受业其门当杨左之逮也郭私为营救于内忠贤意亦将释而传应星毛昂霄力沮之且有放虎自噬之语故诸君子卒不免而郭亦惧祸潜逃其一切谕旨自内出者多毛笔毛竟漏纲无论及者郭又言毛寓在外尝见其携本至外寓示人此何世界哉  原任重庆府推官王建泰汾阳知县张九贤俱准升部属用鲁生为朱童蒙劾周起元荐阮大铖因言建泰九贤以无罪被处也  皇上通纪是月大学士沈＜氵隺＞卒赠少保  户部尚书李汝华卒
　　明熹宗哲皇帝实录卷之四十九
　明熹宗悊皇帝实录卷之五十五
　　天启五年正月庚戌朔  上御皇极门内殿文武百官四夷来使行庆贺礼
　　○正旦节遣侯徐锡胤张国彦李承祚柳祚昌伯方一元孙廷勋朱自洪赵祖芳吴遵周郭廷栋陈世恩祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣阳武侯薛濂祭  恭仁康定景皇帝陵寝遣都指挥使侯昌国祭  哀冲  庄敬二太子坟园
　　○  圣谕尚宝司捧宝官氊袜敝履殊为亵慢著掌印官指名参来于是少卿陈以闻司丞许志才具＜锍-釒＞认罪各夺俸一月尚宝司卿姜志礼回奏特旨陈以闻许志才姑从轻处了以后朝仪务要整齐严肃
　　○赐辅臣孙承宗等日讲官黄立极等正字官周国兴等膳酒有差
　　○夜五更木星逆行犯太微垣左执法星
　　○辛亥诏以苏松等府扣留新饷银五万两赈济江南灾民务沾实惠不得虚冒塞责
　　○壬子  宣宗章皇帝忌辰遣怀柔伯施壮猷祭  景陵
　　○乙卯孟春  上亲享  太庙
　　○遣太常寺官祭太岁月将之神
　　○遣中官祭司户之神
　　○  上传驾至幄次何人传嗽大非法纪著纠仪御史查参御史帅众等回话得旨  庙享大典以后执事各官务要小心肃将
　　○丁巳命御史郭如楚巡视京营
　　○戊午云南巡抚闵洪学报普安之捷言新兴普安诸城滇师恢复业逾半年不意黔兵失利夷再披猖哈马谷贼兵千余攻城矣兰个舍等寨曰若何投汉不投夷也臣遣守备吕元阳等提兵截其前土官普名声守备张云鹏等截其后云鹏等兵至矣兰遇贼骑直追至哈马谷捣其巢穴斩级十九颗生擒贼一名贼属二十一名曰摉获普安卫中右所印二颗又普安州有水西贼数营过江按院巡临交水闻警即催发张云鹏普名声等兵先发以歼其未集安贼仓皇惊窜官兵摉山穵取贼巢米荞千余石搬运入城追逐百余里至水西归济江边见贼劄三营约二千余普名声张云鹏等奋勇追杀斩贼级五十余颗牛马倍是贼带死扶伤奔溃过江落水湮死无数虽斩获无多亦稍稍夺夷魄而扬国威矣乞敕兵部将滇将士先今援黔功次一体行勘得旨滇抚援黔奏捷劳绩可嘉黔省仍宜速发兵饷自固封守
　　○闵洪学又＜锍-釒＞言亦佐县自天启二年一闻寇警部内诸夷尽化为贼官无险可凭抱印鼠窜贼氛四逞及于罗平又及于师宗并以亦佐失守无所遮拦之故迨三年四月臣等削平师罗之乱遂移师亦佐尽潴贼巢擒土叛妇陇氏安应龙闻风远遁俘其妻女于是该县诸夷向之从叛者知所詟而不敢逆我颜行共惊窜山箐中臣等属参议王锳压之以兵结之以信开之以不死之路于是匿者咸出反侧者咸安咸以亲子为质因而延师以教之数年负固之粮咸赴官输纳因而花红牛酒以犒之亦佐再为我有矣今日善后莫若就其地建城使官有恃以为固民有依以为卫章下该部部覆如议行
　　○闵洪学题黔将有事于大方则滇师之进沾益固不容缓两年来且行且尼愁无饷耳请  皇上于滇饷二十万外再给以沾益之饷滇师下沾姑曰复城如黔师未举只以少兵劄防果其大举遂驻多兵则东川之贼不能飞渡乌撤之贼必牵顾其家不敢远出是阴剪水西之羽翼所以援也傥黔师遂踏大方贼势穷蹙必四面奔突沾益有兵滇可恃无恐因得借兵之威视贼所匿挟而取之则渔人之功可收又所以援也安效良以蜀之土府处黔滇肘腋此酋未除三省之忧未歇然非合三省之力亦不能除果机会可乘黔蜀举事滇不敢不枕戈以待师期又所以援也三者之外非滇力所及矣  上以滇黔兵饷并急令该部作速酌处部议滇省原有五年分加派辽饷商税盐课等项额饷七万零四百两应听留用再于楚省南粮改折银内那发三万两接济军需报如议
　　○闵洪学报二新之捷言新平县者故丁苴白改巢穴也其山深阻其夷狞犷喜剽杀自万历十九年大兵剿洗之后开设县治始就樊笼然屡附屡叛屈指三十年间用兵者五至于今而六臣始入境嶍峨一带夷寨正被其毒臣发该县土官禄崇功自省城统兵归救而贼遁去后流入石屏界中宝秀告急又发该州土官龙在田自曲靖统兵归救贼又遁去不得志于嶍峨石屏耽耽之虎负嵎而逞新平新化并以警来闻臣集汉土数千檄游击李思忠通判曹育俊属以剿处之事贼闻之相率渡江二新之贼各避匿入箐我兵掩其不备所俘斩百十人乃佹得小捷引师辄还致烦再举此亦育俊思忠之过也及臣等添集士马统以游击刘崇礼监以副使胡其慥与之约剿必刬根抚必革志非是者兵不得言撤而道将果一一领略凡百日内计所俘馘虽不满三百然投缳于树者捐瘠于壑者葬于江鱼之腹者累累藉藉其窜匿游魂悉招致而安插之其盘错险＜屯土＞各置哨分辖而犬牙制之此番彻底料理之后或可数十年无事矣乞给录文武将吏以昭激劝命该部知之
　　○吏科给事中郭兴言题臣接贵州督臣杨述中乞恩赠恤一＜锍-釒＞意必首录王三善乃止叙病故佥事李若楠及知府知县凌子俭等而三善之慷慨殉难无一语及焉夫黔事决裂人人畏避三善受命勇往进至偏沅当日有言救贵阳者悉置不听即史永安诸人＜锍-釒＞参屡及而亦不动及兵将集有二万余人密率众弁衔枚夜趋质明至贵阳城下贼尚不知以数千兵破贼二十余万久围立解李橒史永安皆得与城俱存且蒙优叙矣而三善卒死锋镝独不得一赠恤之典其解围后破龙里擒何中蔚等过陆广河捣大方略地三百里屯驻彼中三月有余举数十年之窟穴汛扫而焚毁之如此奇功而不蒙一恤典乎三善提兵入大方士卒绝粮十余日哨探不通谁司应援而令若是不得已班师回省中途为苗夷所截仗义而死见于按臣陆献明所勘者明白无疑如此节义而不蒙一恤典乎蜀中如成都围困百日按臣薛敷政居中调度布按三司朱爕元林宰胡承诏周著等各守一城日日打阵虽解围退贼不无藉于外援而百日死守城郭晏如不可谓非诸臣之力也重庆之役督臣张我续亲驻合州指麾操纵道臣丘志充徐如珂等破周鼎二万余之援兵缚樊龙张彤等献之阙下而督臣一子一妻俱死行间诚可惋恻寸功不录岂持论之平哉得旨王三善死事可悯委当优恤道将俟事平另议成都重庆功次并与叙覆张我续准以原官起用杨述中已有旨
　　○己未  上传严禁民间举放花炮流星击鼓踢球
　　○庚申  孝恪皇后忌辰遣襄城伯李守锜祭  永陵
　　○辛酉兵部请于常盈库贮马价银内动支一万两差官解赴狭西布政司以备天启五年分互市之用  上报可
　　○江南水灾抚按俱请改折漕粮＜锍-釒＞下户部部覆两臣补牍既为全折十分地方颂如天之泽复为被灾九分等邑希一视之仁  上谓国储匮乏已极重灾地方前部议改折三分之一已见轸念至意其被灾稍轻照尝解运抚按官亦须设法存恤不得一概滥免市恩于时浙江巡抚王洽亦以灾祲折漕为言该部据＜锍-釒＞覆请不准再折令照南直行
　　○准浙江带运辽米暂折一年后不为例以部覆抚臣王洽原议也
　　○壬戌  上御文华殿讲读
　　○命仓场总督户部右侍郎毕懋良署掌钱局印务
　　○贵州巡按傅宗龙请暂停武举专励战功拔真才以收实用兵部覆奏黔中之役急难刻缓宜俯从监臣之请于游魂惊草之余鼓横枪槊马之气给游击劄十守备劄二十听监臣与督抚论功行赏但驻空衔功成覆＜锍-釒＞之后方授实职报可
　　○兵部尚书赵彦言禁兵原系锦衣卫旗尉世袭于镇抚司八所额设执驾之用与班军之操备城守者判然不侔向因边情孔亟暂发操练未见有禆于行伍祗闻虚糜乎金钱以致銮舆仪驾与御用执事俱不敷用转派雇募殊于典制有悖今奉明旨总归大营仰见  皇上克诘戎兵至意但该卫旗尉设有定数原无多人一旦归之大营不惟人情弗便更于驾仪差役多所空缺尤非恪恭供事之义应仍归本卫管理专备执驾之需不得别项占役得旨旗尉仍归本卫不必专官训练以滋纷扰
　　○山东道御史陆世科＜锍-釒＞请变通漕政欲于漕折地方暂那北新浒墅等关应解户部税银该抚按委官往丰熟省分买米加以水脚运实京仓旋将州县所徵折色解补关额至如纳级纳监等项照新例俱准输粟因酌时价稍增其值以偿载运之费不待招商远致而持筹恒足也部覆借税一款应咨抚按酌议援例一款凡有漕运省直产米处所令随时定值悉照银数输纳本色于临近水次仓口收贮各以漕船带解其在京援纳仍旧输银本折两存而九边之额饷与京卫之急需均有所赖矣敕总督仓漕各部院一体遵行
　　○发户部银四万一千三百二十六两零解山海关抚夷道衙门为抚赏钱粮从辽东抚臣喻安性请也
　　○加升贵州游击班麟贵参将职衔管事
　　○癸亥以元宵节颁赐阁臣孙承宗等及讲官黄立极等正字官周国兴等膳酒有差
　　○户部署部事左侍郎陈所学题覆总督仓场毕懋良＜锍-釒＞言督臣＜锍-釒＞云加放折色月分议定四季之首一季中本色二月折色一月节仓储而恤军士诚两得之至于两月折银统在京军匠而言须三十万金始足查原无此项额设今督臣议欲于饷辽之漕粟照所截数动新饷银两以偿漕本以济两月之放斯固向来原议如今年截过三十五万石每石该银五钱共该银一十七万余两抵还第查新饷一项既以楚蜀黔滇关额加之灾荒地方蠲免而年来关门增饷又踰二十余万若欲要截数全抵恐亦不能应行令新库查酌量还其余不足容臣部于别项堪动内再为设处通融凑发惟期不失应放之额数而已乃若通粮额贮七十万石原系岁收岁放京军应赴通关支四个月每月领米一十四万石今既议折两月则此余粟应运至京其二月十二月仍赴通州支领若尽取给京仓则于军士虽省往返而本部反多费三万余金之脚价矣至于截津之费止可抵运二十余万石但津部目今咨取出仓入仓运价约二万余金亦费区处凡此皆督臣所谓权宜之术暂一行之诚见夫庾匮帑空苦心区画以竭诚于军国计安于长久者也命依议行
　　○甲子吏部等衙门会同考察天下方面有司等官分别应去应处开具职名贪为四川按察司副使侯国等不谨为狭西按察使倪朝宾等罢软无为为汉中府知府张土□□等老疾为湖广按察使程寰等才力不及为江西左布政使林欲栋等浮躁浅露为湖广左布政使李叔元等得旨革职闲住致仕降调如例
　　○升副总兵管真定标营游击事张体乾为五军营左副将大同正兵营游击刘国柱为万全右卫参将大同入卫都司佥书张自强为狭西巡抚标下游击
　　○调延绥右营游击王洪为延绥巡抚标下中军游击
　　○乙丑吏部题考察贪酷官应拏问者四川佥事徐清等浙江宁海知县鲍观光等一十四员  上命见在应朝的著锦衣卫拏送法司问其余各该巡按御史严行提问具奏追赃助边不得容纵
　　○兵部覆南赣巡抚李成名＜锍-釒＞参广西桂林府知府江湛然遣牌扰驿  上命吏部从重议处仍行该抚院严督驿传衙门不许恂情应付
　　○云南巡按朱泰祯＜锍-釒＞言滇黔瘴疠之虐夏秋增剧曰大渡河曰巴松曰白水曰金沙江毒草交头名黄叶瘴中之立毙非霜降后不敢渡臣祗畏简书于霜降之前抵蜀南界与前按臣订期面代暂留会川申饬将吏相机密擒乌利等贼歼渠散党两省获安然臣所经建昌一道从雅黎至滇界分为五大信地将领画疆而守南北亘二千里东西止如线乌道是曰尧封两界无垠俱属夷落其西界为西番即汉西域唐土番遗族其东界为猓猡种类甚蕃鼓煽滋众而要害之冲丑夷所倚为天险者曰冕山所距泸沽峡地不踰百里而雅黎之间皆有兵将独有松林站以至礼州从禄马站以至白水共四百里白骨山积营垒丘墟室庐空旷夷氛独横臣亟与道臣共议增兵三千以添戊守以一千增守建昌而道臣居重之势雄以一千拨守冕山泸沽而诸酋不能窥我北鄙以一千拨守阿雍白水而诸酋不能窥我南鄙盖必增设此三千而南北要害之地呼吸可以相通挞伐可以互济必联络此五信而汉夷分界之会威信可以詟服剿抚可以兼施当为今日吃紧之义也章下兵部
　　○前任云南巡按罗汝元＜锍-釒＞言天启二年武寻嵩之乱外夷则东川禄千钟也内夷则他颇张世臣也顾外夷阑入必问途于内夷尔时贼势勾连众号数万分投狂逞震惊及于会城赖文武将吏悉心堵防得力在嵩明一捷及寻甸果马武定城下两战贼气始夺城以保全所未了者贼首逋诛耳方臣等入境禄千钟虽曰归巢小东川之贼百十为群仍越境侵犯张世臣虽曰讲抚顾闪烁于武仍披猖于寻亲统贼数百分为五哨流劫可度可郎怒郎猴街之间寻日以状来闻武定寻甸虽各添设防兵止命定城无一兵窥城以外者法千撒麻绞摆戛纳甸沙海头乞曲一带逼邻东川去处四五百里间虚无一人田土尽行抛荒臣等私计欲阻绝外寇先收拾内地欲雕剿渠魁先安插余党于是姑为羁縻东川之说遣官赍牌让其纵贼责以擒献自赎禄千钟亦佯为恭顺缚零贼三四人并还被掳男妇二十余名口差头目来以尝我臣等因而受之好言奖借许其招安以示休息抚处既定然后发武寻兵之在城者于各隘如傥甸补知仓基空山牌额鲁戛歹白马口等十余处各结营筑堡树栅兵或六七百或二三百少者七八十人斟酌布之久之屯劄既定然后遍发告示招流离迁徙之民络绎来赴寻甸署印同知许尚甸守备金为贵携牛酒拊劳为之部署每十余村共置台堡使彼此相望官给火器刁斗有警收妇女牲畜入堡击析疾传许以应援寨民感泣愿报效杀贼因各给地土量措牛种俟其收取三之一以佐军计今岁之入可得粟三千石有奇盖各隘内夷不下数万非为贼用即为我用其联络之势原足办贼于是邻酋革面界在武寻东川之岐他酋杨化龙史鲁革辈不下十数并束身归命反侧未定独张世臣耳此酋罪逆深重屡招不至武定前守胡其慥属武举李瑗单骑诣其巢讲折百端酋始一出仍留李瑗寨中为质率精锐数百不使我知突然而至武定阖城惶骇迨其归巢仍不自安谋日险急更结亲东川以求借助道路汹汹臣等相与决计殄灭所以购之百方金为贵画以夷攻夷之策即用杨化龙已发夷兵千人夜围其寨为所觉几得复逃又图回者半年李瑗始得规便出奇以其间一鼓歼之酋部夷尚数千瑗悉以计招致其未从者亲信家丁不过百人今亦鸟飞兽散不能复为可当下而定也章下兵部
　　○丙寅  英宗睿皇帝忌辰遣武平伯陈世恩祭  裕陵
　　○戊辰吏部等衙门会举卓异四川闵梦得江西谈自省云南谢存仁俱左布政使浙江刘可法湖广杨楷江西魏浚四川詹尔达俱右布政使江西苏进湖广黄景章山西张晓俱按察使狭西郭之琮山西贾克忠山东谭昌言山西王家祯福建朱一冯山东袁崇焕俱右参政河南石维屏福建周之训俱副使狭西贾鸿洙浙江洪承畴俱右参议直隶真定府冯师孔狭西西安府邹嘉生山东兖州府曹文衡湖广武昌府周颂俱知府得旨著该衙门引奏面加奖赏仍令吏部纪录即与不次擢用见在的还赐宴礼部以示激劝
○吏部题考察贪官经抚按屯盐茶马等院奏报册开赃证有据狭西凤翔府知府孙王□赞等三十八员免其提问著原籍照款追赃  上命都察院严行各处巡按勒限追赃充饷不得以虚文塞责
○礼科给事中章允儒＜锍-釒＞称衡文大要两端内则精于遴选外则密于关防遴选之精最贵虚心勿任意涂抹见一二语不当即弃去勿取数已足而续送之卷遂置不阅且文有一览已见新标有数阅始知沉诣更须反覆虚参庶无误为平而腐淡得售误为奇而诡诞见收也关防之密尤严各官外帘设立受卷弥封誊录对读四所皆选候考甲科县令主之严防摉察以绝弊端乃在受卷则有度关采花凑裘之弊在弥封则有割卷暗通内号之弊在誊录则有以字画挟金钱甚且节落句字不成文理在对读则有以配搭贿赂甚自随口顺诵醉梦昏昏使已经入彀以脱落而弃三年下帷攻苦委之逝波如有诸弊须并所司官一体参论若成制当遵不得摉卷别房关节当慎不得用怪字结束嫌疑当避卷中任其片语脱误不得擅用靛笔改窜经旨当明各题不得过造疑难致谓暗有传授尢当一并申饬如举贡之额急宜定议以俟圣裁  上命中式限三百名下礼部知之
　　○兵科给事中陈维新＜锍-釒＞称三载辑瑞计典既襄科道官宜亟通现缺之补亟破限地之额当化门户脉络之成心杜南北异视之纷嚣因荐许弘纲王永光钱象坤王在晋李橒徐绍吉等劾南部臣王象春得旨行取于计完日举行内外官俱著正月十五日截俸王象春削夺
　　○己巳革原任北路参将王鼐回卫福建巡按乔承诏纠其庸秽也
　　○庚午大学士孙承宗乞骸骨归温旨慰留
　　○命考选科道官限四十名内不得过多
　　○工部左侍郎吴仁度乞休许之
　　○辛未以左春坊左谕德孟绍虞充日讲官
　　○巡视南京营务礼科给事中等官杨栋朝等具奏选过各营实在官旗军舍余余丁马匹总数大教场实在官旗军舍余余丁共五千九百三十七员名马五百三十五匹小教场实在官旗军舍余余丁共八千二百五十九员名马八百二十九匹神机营实在官旗军舍余余丁共二千四百六十七员名马一百七十一匹新江口营实在官旗军舍余余丁共五千九百二十五员名马二百三十六匹浦子口营实在官旗军舍余余丁共二千二百八十四员名马九十四匹池河新营实在官旗军舍余余丁共二千六百二十二员名马一百五十匹巡逻营并外城游巡实在官旗军舍余余丁共四千七百五十四员名马一百七十五匹标营实在官旗军共三千一百八十九员名＜锍-釒＞下兵部知之
　　○兵科给事中董承业＜锍-釒＞请严限觐官赴任从之
　　○升四川右布政使詹尔达为河南左布政使
　　○升南京礼部仪制司郎中梁廷栋为狭西布政使司右参议西安兵备道
　　○升湖广按察使黄景章为福建右布政使山西按察司副使王嗣美为山东右参政清军驿传真定府知府冯师孔为山西按察司副使备兵井陉
　　○顺天巡抚邓渼＜锍-釒＞参原任建昌路参将宋镇虏原任保定骑营领班都司李逢恩侵冒边饷部覆以原官回卫从之
　　○壬申开日讲
　　○大学士顾秉谦等题考选奉旨遵限四十名矣惟添注一法前于天启四年十月内停止盖谓起废诸臣充塞京堂不得不为之限制也若台省吏部三衙门于二八月例有岁转  祖宗朝皆从添注若待实缺则十年不得一转乞照旧添注但不许滥转多员庶于通变之中犹存限制之意得旨迩年徇情滥转今后每岁科中止升二人道中止升四人吏部司官止升二人其科闰转道中边功劳升俱各停止
　　○命改铸提督狭西等处学政关防提督浙江等处学政关防各一颗
　　○命御史李蕃管理章奏
　　○补发天启四年冬季山西镇主客兵年例银二万一千四百五两零
　　○升山西布政使司右参政贾克忠为本省按察使起原任狭西布政使司右参议李栖凤为山西按察司副使怀来兵备道
　　○升榆林岭提调杨奇勋为蓟镇石匣营游击大同青山城守备孙光祉为真定巡抚标营游击山西河会守备岳可为大同入卫游击
　　○调延绥宁寨营参将梁甫管延绥右营游击事
　　○癸酉  上传  庆陵叙功本发下已久至今科抄尚不到部成何法纪如再迟将该管员役拏究
　　○上谕朕惟史官他无职业专以纂修为事  皇祖实录开馆至今已经五载尚未告成虚糜廪禄各官职守何在以后俱著入馆编摩不许私寓逍遥宴饮亦不得给假乞差以致出入无尝稽误大典仍限按月送藁其修成实录一年两次进呈务在早完特谕
　　○赠贵州死难诸臣安顺府推官徐朝纲光禄寺少卿荫一子入监读书按察司副使孙克恕太仆寺少卿贵阳军民府同知王昌胤杨以成广顺州知州郑鼎俱按察司佥事各与祭一坛
　　○差太常寺少卿程注往湖广职方司郎中顾言往苏松常镇守催缺官变产银两
　　○吏部覆科道拾遗＜锍-釒＞原任淮徐道右参政施天德照不谨例云南右参政吴从诚照罢软例各冠带闲住四川右参议翁登彦照不及例降三级用山东右参政苏宇庶云南副使张允登狭西右参议房楠俱照浮躁例各降二级用广西参议邓云霄大名道山东按察使叚猷显俱照不及例各降一级用浙江副使吴伯与照不及例调简僻用原任蓟州兵备右参议今升太常寺卿刘复初照年老例以原官致仕从之
　　○吏部请烧毁追到杨涟左光斗诰敕共一十七轴
　　○吏科右给事中郭兴言＜锍-釒＞一曰考选当定将应选多人取定六十八人挨次尽缺填补一曰调繁当确责成抚按细加斟酌某地有何关系某官有何本领实从封疆起见不为情面营私一曰署印当核大计之后乞敕该部责成抚按官将署印各员严加考察造册报部以别黜陟一曰参额当宽迩来巡方一年一差入境事竣俱有参劾无论人才不堪摧折送故应新朝令夕改民间亦无宁日乞敕下部院酌议以后巡方参劾无拘额止求的确俾人与地相习官与民相安一曰壅滞当通迩来京堂滥觞抢攘成风以后会推当依冢臣新发俸单列为次序而参之以才望应＜锍-釒＞通者设法＜锍-釒＞通应添注者仍旧添注得旨考选限数著遵前旨行添注业已停止惟三衙门岁转仍旧照例其余酌议具覆
　　○直隶巡按御史吴之仁＜锍-釒＞参原任通州总兵张士显蓟镇总兵王威剥军藐法部覆俱革任回卫永不叙用从之
　　○革古北路参将谈尧德回卫加蓟西镇守标下中军都司刘芳美游击将军职衔管古北路参将事以顺天抚臣邓渼按臣吴之仁举劾也
　　○甲戌  孝静毅皇后忌辰  奉先殿行祭礼遣成安伯郭邦栋祭  康陵
　　○礼科给事中刘懋＜锍-釒＞言爵赏荣之生前易名崇之身后身后崇褒非可幸获所议者止于五年之内则行赏易稽是非易核即或意见议论偶有不合宽之亦不过十年之外势焰到此休歇公论到此昭彰若泛而及于三五十年以至百余年人世阔绝事迹湮没安所据以用其＜訁恣＞访每见各省士绅各为其乡人请讨其各子孙各为其祖父陈乞大都以一节概其生平而据墓表为实证夫墓表者子孙私扬祖父之词如凭私表当实录则人人皆可谥矣臣以为自二十年以后曾经谥议两番者苟非凛凛大节昭昭史册一概除名勿滥列访单乃议更有进于是者凡有不肖子孙计借祖父之余荫侥幸当身之荣显每每央嘱有力曲狥情面代为营求则广布揭保滥腾贤声何所不至臣又以为子孙见任要津其祖父虽在应议之列姑暂停留以需本官谢政之后从公另议得旨易名大典务核公评远年闻见未真不得狥情滥与
　　○复除原任御史何廷枢于狭西道
　　○升原任工部郎中王国相为山西按察司副使潞安兵备道
　　○升湖广布政使司右参政徐时聘为狭西按察司按察使湖广按察司佥事徐人龙为本省布政使司右参议湖广衡州府知府蒋芳镛为广东按察司副使高肇兵备道
　　○改新升四川重庆副总兵鲁应魁管南京兵部标下中军副总兵事都司佥书桂联芳为神枢七营练勇参将
　　○起升原任都司佥书潘一德为神机五营佐击
　　○乙亥上视朝
　　○大学士魏广微题臣去岁虑都城守具全缺万一猝有非尝难以旦夕取办曾举原任兵部左侍郎李瑾右侍郎高第望  皇上简用畀以监督制造之责请将高第起补原官兼工部职衔俾照素所藏书开载城守器具一切制造坚固适用及此未雨预图有备至于李瑾清谨有执宜遇缺推补得旨览卿奏具见根本深谋绸缪至计务作速举行起用高第著吏部即与题覆
　　○大班纠劾朝觐官员
　　○命太仆寺发马价银二万二千四百两又加增银二千八百两解运顺天抚院衙门为天启六年抚夷之用从枢臣赵彦请也
　　○以会试科场命御史潘士良焦源溥监试张讷熊则祯摉简
　　○命御史梁梦环巡青
　　○起原任南京刑部尚书李养正为刑部尚书
　　○升礼部左侍郎兼翰林院侍读学士董其昌为南京礼部尚书
　　○升江西巡抚韩光祐为户部添注右侍郎
　　○改补兵部左侍郎管右侍郎事张凤翔为本部左侍郎起原任兵部右侍郎刘曰梧为兵部左侍郎
　　○升太仆寺卿张延登为右副都御史巡抚湖广
　　○升大理寺少卿毛一鹭为右佥都御史巡抚应天
　　○升狭西右布政使郭之琮为右佥都御史巡抚宁夏
　　○礼部左侍郎协理詹事府事何如宠因病乞归得旨  实录未完屡旨催督何如宠告病显属规避著冠带闲住
　　○原任太仆寺少卿刘宗周奏臣里居之席未暖遽蒙显擢为右通政未尝不感极而继之以泣其如不足仰承何哉人臣自托于君父耳止此礼义廉耻之身而进退其大闲也不曰进以礼退以义乎进必以礼故进而足与有为退必以义故退而足与有守两者相反而实相成臣之进不足与有为亦既晓然自信于平日矣一辞而退终身不再计臣之义也忽然而退又忽然而进进既不成其为进退终不成其为退世有如是而可语于礼义者乎且  皇上所以过听在廷诸臣之请果于用臣者谓非以今日之退于有守之义有足多乎哉果尔是以臣之退成臣之进也臣亦愈无以自处矣世道之衰也士大夫不知礼义为何物往往知进而不知退及其变也或以退为进至于以退为进而下之藏身愈巧上之持世愈无权庙堂无真才山林无姱节陆沉之祸何所底止此臣所以展转踌蹰有死不敢趋命也得旨刘宗周眇视朝廷矫情厌世好生恣放著革了职为民当差仍追夺诰命
　　○兵部以有玷官箴无益地方各弁例应劣转添注列名上请蓟州总督中军副总兵杨元吉添注四川松潘副总兵广东氵□圉州游击王佐凤添注甘肃清水营游击五军十营佐击谷三奇添注云南都司从之
　　○升南京庙湾都司佥书陈学捷为湖广掌印都司
　　○革兴都留守司掌印黄虞原任岳州府洞庭守备今升四川游击满思谦原任郴桂守备今升江西都司佥书黄定仪回卫以湖广巡抚薛贞＜锍-釒＞参也
　　○丙子大学士顾秉谦等题今之为国家患者莫大于奴其次则蔺与安正所以急奴如以为奴近而兰安远忽以为缓而漫不之应事机不能辐辏粮饷画饼兰安终无荡平之日东西免难交困之虞国家事非边庭坏之坏之自庙堂始臣等向闻黔督臣蔡复一真病不胜深忧今幸而病愈又幸而大捷乃请饷一＜锍-釒＞情事急若燃眉自古行师者必粮行在先而亦有因粮于敌者据黔之粮额数既已不足敌粮又无可因傥接济中断势必中止无论目前之功次皆已尽隳将从前之糜费竟成无用矣乞  皇上慨发帑金二十余万两择甲科部属廉慎者刻期解运庶荡平有赖远夷授首近酋可无畏己
　　○户科给事中薛国观＜锍-釒＞言今考选届期内之中行评博与外之推知等官爪及者大约一百五六十员奉旨止考选科道四十名其浮于数者尚几三倍数不啻多然此数之内人之巧拙异用诚诞互驰恬静与躁竞并集倾险与端方共域傥非先期量才升转预为沙汰则人人俱在未定之天窃恐工于取容者或以弥缝而来周详之誉拙者绌惯于欺世者或以诪张而冒恢廓之声诚者绌炎趋热赴者乘人关捷视奔径以如骛虽寡廉鲜耻而不顾恬静无营者绌口蜜腹剑者张机设阱甘下石以若饴即同籍亲友而不恤端方难合者绌究竟使妍媸溷淆鉴衡倒置如壬戌咨冒滥留台之高继元癸亥咨攘臂争陷之卢承业玷清班而辱大典皆不公不慎之覆辙也宜速行发访促限收单以防日久情弊滋生其舆论归一者止推敲足数候考酌授南北科道其余舆论参错者未考之先一时尽拟升转应外者外应内者内如或乏缺不妨暂拟定一虚衔俟有缺出以须填补将官职已定虽巧者诞者躁兢而倾险者各回心相安无所施其机智力量则夤缘绝真才见而大典光矣且方今考选壅滞升转正苦人多缺少京堂之累累若若宜引年知止者已不自为裁决人难旁为劝驾又壅滞其前如无功冒转之王国瑚衰朽不堪而犹借差充位潦倒昏耄之姜志礼弹墨已经而犹强颜就列至自负清望之区大伦虽执守尚有可观而龙钟岂堪建树诸如此类犹不乏人何怪乎京堂壅滞几至一百二十员致令内转诸臣无进身之地也匪直此也  祖宗旧例铨司科道每年例转若而人五部司官考满及差满之时堂上官分别称职不称职平尝三等咨送吏部不时处分以故人心兢劝仕路肃清乃至今日不问贤不肖俱候六年察处遂使狼狈争差纵恣无所顾忌者又壅滞其间将毋以朝廷分置之地为养奸丛垢之资耶臣以为当照铨司科道例每年限以成数择其跃冶不法者先行降斥余待察处悬为令甲或亦＜锍-釒＞通之一著也臣因论考选而并及之章下吏部
　　○起原任山西按察司副使焦源清于山东分守济南道
　　○升江西按察司副使黄元会为山东布政使司右参政分守东昌道
　　○升浙江布政使司右参政华敦复为湖广按察使分守湖北道
　　○升平阳府知府张维世为山西按察司副使分巡河东道
　　○浙江巡抚王洽疏乞罢归不许
　　○丁丑  上敕谕平辽总兵官左都督毛文龙迩登莱抚臣以尔所报奴情具闻朕已敕枢辅督抚诸臣申饬警备念尔海外孤军尤关犄角数年以来奴未大创然亦屡经挫衄实尔设奇制胜之功朕甚嘉焉兹特赐敕谕尔其益鼓忠义悉殚方略广侦精间先事伐谋多方牵制使奴狼顾而不敢西向惟尔是赖其所需器械已著该部即与饷臣酌量接济朝鲜形势相依恭顺素闻已俞中外所请先准王封听行国事尚需特遣以答忠勤尔其宣示朕意俾与尔协同心力以制狡奴军兴有年兵机宜审尔及将吏酌审情形便宜从事务殄凶逆用佐天诛朕不爱异数以酬将吏钦哉故谕
　　○户部覆御史宋祯汉疏议将湖广四年分加派内应还广东未解辽饷银一十五万两改为黔饷再将五年分加派内五十万八千两南粮改折耗席等项银内拨十万两共计七十五万八千两听督饷御史酌量缓急催解贵州督抚军前相机进剿从之
　　○除补原任翰林院简讨王铎仍原官
　　○升湖广右布政使杨楷为狭西左布政使
　　○起升原任贵州按察使杨述程为狭西右布政使西路兵备道
　　○升广西按察使吴国仕为湖广右布政使山西布政使司右参政王家宾为山西按察使
　　○戊寅  上视朝
　　○以庆陵工成加恩内阁孙承宗加少师兼太子太师兵部尚书顾秉谦朱延禧加少傅兼太子太师吏部尚书魏广微加少保兼太子太傅改吏部尚书俱进建极殿大学士各荫一子中书舍人赏银五十两彩叚四表里内大红蟒衣一袭原任首辅叶向高加上柱国荫一子尚宝司司丞原任辅臣朱国祯加少师兼太子太师改吏部尚书进建极殿大学士荫一子中书舍人各赏银五十两彩叚四表里俱照新衔给与应得诰命
　　○以  庆陵工成升工部署部事左侍郎柳佐太子太保本部尚书协理部事荫一子入监读书赏银五十两纻丝三表里工部左侍郎白所知加升本部尚书仍管侍郎事赏银四十两纻丝二表里原任工部尚书王佐王舜鼎俱赠少保丁＜棥心＞逊赠太子少保钟羽正加升太子太保赏银四十两纻丝二表里王永光加太子太保荫一子入监读书赏银四十两纻丝二表里周应秋加升刑部尚书协理部事赏银三十两纻丝二表里姚思仁陈长祚等各赏银币有差工部司官徐在中等各升级赏银有差
　　○以日讲叙劳加礼部右侍郎兼侍读学士成基命太子宾客
　　○原任吏部左侍郎曹于汴疏辞新升南京右都御史允之
　　○南京兵部尚书陈道亨四疏乞归允之仍驰驿去
　　○工部左侍郎柳佐乞归不允
　　○左副都御史乔应甲在道陈言请早剖门户＜锍-釒＞总以东林得淮抚则暗有所恃淮抚得东林则两有所挟以李三才为党魁并及张问达赵南星高攀龙曹于汴叚然诸人疏凡十上俱下所司知之
　　○贵州总督蔡复一题旧抚臣王三善陷贼死镇道何所逃罪然可以罪诸臣未可以责诸臣之死何也镇道殉封疆非殉抚臣者也惟是虑患不深一败涂地则法固足以死诸臣矣  皇上缓军正之议俾立功自赎诸臣感惧谋桑榆之收而功罪始有可差次者臣谨衡酌情法为  皇上言之总理鲁钦臣雅闻其廉壮顾职则总理三省而权力不当一偏禆旧抚臣自为大将诸监军道又人人欲为大将内庄失律钦当与众分罪而不能以大将专任众之罪臣入黔以监军道兵尽归之钦而钦始有朝气凯里破苖介胄立矢石间每战皆身先士卒岂一钦也前怯而后勇乎用与不用耳如钦者败稍可原胜专足录当免其戴罪仍以功论者也监军参政尹伸初入黔即与旧抚左而入大方反与旧抚合王建中失利甚惨而抚臣不知尽人皆责伸不为抚臣言俾早全师以返败后又轻信陈其愚伸之罪也然普定解围实伸督战自七月来与三军同劳苦监守普城以扼贼吭伸之力居多臣熟察之骨本肮脏事敢担当如内庄之败陈其愚之用非专伸事而伸为人怂恿人遂蔽罪于伸臣正以介直谅伸积有后劳可减前咎宜降一级免其戴罪此后准以功论者也监军副使杨世赏援省后期几为旧抚所劾遂一意以逢合为事而其胆气才识沾沾自喜旧抚转爱信之赞抚深入者世赏也自领一营又欲并监二大帅之军功必已出与镇道不相能者世赏也兵虚且悍辎重子女特甚者世赏也旧抚驻内庄遇暮贼退人请夜趋鸭池世赏进曰犁庭扫穴而终之以逃可乎旧抚遂止之次日蒙难气虽壮而机则乖者世赏也世赏之罪浮于尹伸其崇昵陈其愚与尹伸同而普定却贼亦与尹伸同自七月来擐甲乘马艰险不避虽部将悍部兵虚而所畜如邓＜王巳＞赵宝等皆骁勇为军锋宜降二级免其戴罪此后亦以功论者也监军参议向日升从旧抚破贼又运米以济兵食旧抚颇慰藉之然非所急也所监一路军最弱而所陈说旧抚辄面折之日升知军危而不敢告载胥及溺宜与诸臣分罪然自七月来臣以板角一路九千余卒付日升督理道路窎远饷不时继抚饥疲冒凶惧拮据亦勤矣且与刘超同解围功超拜大帅日升未录也以后日之罪折前日之功宜罚旧俸二年免其戴罪此后督兵理饷果有成劳亦以功论者也又有先以逗遛戴罪后守清平失利革职提问副总兵金汝佐者臣屡诘责之汝佐惧每战必力近日诸捷皆以先登者宜免其提问削去副总兵职降为游击杀贼自效者也此外则旧抚亲将法宜殉抚臣之死者坐营陈嘉谟罪最大而或逃或死莫知其详臣购之数月不可得标下参将刘志敏弃抚臣而逃臣欲收斩之而司道将士皆惜其骁勇请贷近日平凯里摧逆彦冲锋陷阵积级甚多然仅可以逭死未可以逭罪应令充为事官杀贼自赎者也参将杨明楷解省围功居最陆广河陷贼旧抚臣惋痛特甚旧抚破大方明楷始出王建中败代署中军仅数日而有内庄之失事旧督臣杨述中疏以受事仓卒稍为之宽然终不能宽也顾其骁勇与刘志敏侔而罪轻于志敏臣委令募鸟罗兵破产千余金佐之兵独壮铜仁红苖乘水西乱剽劫祸极烈明楷以募兵之便击破之擒斩共五十四级夺回男妇九十余口贼中伤奔窜死者倍之铜人谓十年未有之捷如明楷者虑浅气轻未免少年之习而勇略冠军一时鲜辈功罪亦足相当应免其戴罪仍以参将职衔杀贼自效者也至副总兵龙万化亦以失事戴罪之例径给假归家臣驱之入黔所领亲兵三百余名虚者近百未立尺寸之功而先蹈冒兵之弊臣已夺其军行按察司提问矣伏乞敕部分别议处俾诸臣得结旧案再励新图可也章下兵部
　　○总督蔡役一报织金之捷言十一月安邦彦尽驱猡鬼遍买土府夷兵三万余众自水西虎场起渡河至斑鸠湾后寨等处劄四十营绵亘二十余里谋犯普定臣行监军道参政陆梦龙副使杨世赏整搠兵马火速出师并行监军道参政尹伸坚守普定与大兵前后犄角佥事叚伯炌督同游击胡从仪繇安庄出四旗堡至下坝接应十一日按臣亲至教场激励将士厚赉悬赏三军无不踊跃尹参政探得贼兵移营蒋义寨汪家冲二处分兵一枝将犯普定镇道诸臣定计分兵二枝前接后包俾无遗孽总理鲁钦直捣汪家冲滇兵普白坌首守毙贼张云鹏刘志敏邓＜王巳＞等齐驱陷阵总镇黄钺与陆参政杨副使亟趋蒋义寨奋勇前击王伟吴家相等四面冲杀所向披靡两军合进至河坠岩溺水死者无算当阵擒斩一千五百三十二名颗陆续摉山及远追后到共斩六百一十七颗其攻普定诸贼尹参政督同范邦耀等杀败斩级一百一十三颗追至汪家冲与大兵合营叚佥事及游击胡从义是夜督兵亦至同劄下坝水外逆党奔聚化处宅吉＜屯土＞上我兵乘胜攻破斩首一百六十七颗通计擒斩二千四百二十九名颗夺获贼妇二十口贼马六百四十四匹牛七十八只枪牌刀弩不计其数邦彦奔溃渡河镇道提兵追逐当时斩贼哨马二十七级二十一日四道分劄三岔河两岸为大兵后劲兼制水内水外诸夷鲁总理黄总镇亲督各营兵将进剿二十二日至谷幽虎场贼马数百出哨当斩首级五十一颗二十三日发先锋张云鹏邓玘等直抵织金等处一路重关叠隘贼伐树垒石填塞山径将士用大斧砍开次第挨行或攀藤穿窦而入延袤数十里贼众如蚁拚命接战我兵铳弩齐发贼不能支斩级九百一十二颗烧焚衙宇庄寨百余处器械无算夺获牛马三百二十五头匹救出被掳男妇一百余名口我兵行至中途时土官杨昌胤连报贼从后出甚众两镇督领胡从仪刘志敏等回击遇贼于谷幽西箐斩级一百三十四颗夺获战马四十五匹二十四日分兵四面摉箐斩级一百六十八颗焚其庐舍殆尽密访逆彦竟无踪迹二十五日班师贼兵伏路邀截张云鹏等断后斩级四十五颗二十六日驻兵河岸摉剿近河贼洞以清逆党斩级一百三十二颗夺获牛马三十头匹总计先后共斩级一千四百六十九颗犁扫贼巢数十余里黔事拮据三年大方水西皆已催破彦巢乃无恙如故今仗天威逆彦三入犯而三败之巢穴尽行剿洗虽天诛有待而惊息游魂旦暮授首矣再照臣自受事以来六月凯里破苖擒斩五百七十五名级七八月普定解围扫荡苖巢擒斩一千二百七十七名级九月通盘江俘沙国珍擒斩五百一十五名级汪家冲破贼擒斩一千九百三十三名级十月清六日擒斩一百三十二名级节次俱入塘报未敢题奏连今次普定织金大捷擒斩三千八百九十八名颗通共获功八千三百三十级并乞敕下兵部通行案候覆戡贼平将士从优叙录章付所司
　　○河南巡抚程绍题中州一省幅员寥阔法疏民玩兵少盗多宛召嵩卢之矿徒睢陈永□之棰手伏莽潜形待风煽焰归德永城之间又且南近  陵寝东控漕河西界楚汝北连济魏而丰沛萧砀古称盗薮邹滕兖泗岁切震邻白菱湖龙王庙又四省奸民草泽亡命出没盘据之地今果有蓄谋思逞如杨桓杨从儒等聚众千人僣号义侯靖王八天教主头目传头等称潜布于颍州砀山永城等处伪称懿德元年凶逆不道赖其族人出首蚤为觉发睢陈兵巡道副使陈应元密行缉获渠魁数十人余党听其解散然省直界首捕此则窜于彼改头易面诡姓诈名三窟不能顿扫也臣移文南直山东各衙门倍加戒严令归德守备驻劄会停离府百里而于东南为近缓急可以相机其所统之兵归德卫屯兵一千五百名睢阳卫屯兵五百名睢商九州县民兵四百六十名臣与道府议汰老弱拣精壮照臣四营之兵措添月粮并括赎锾及空屯子粒为之置器甲立营房永为防守之计似当再募五百四十名以添足三千之数练成一旅之师则頴宿濠亳可以有备无患至于兵之在磁者仍令驻磁以防河北而在汴者仍令驻汴以备调遣臣亦不敢别请饷金惟于本省兵粮内撙节酌剂以中州之兵力卫中州之民随以中州之节饷养中州之兵而已谨因逆党之报并以上闻＜锍-釒＞下兵部部覆依议行
　　○以  庆陵工成加恩内员王体乾魏忠贤李永贞俱荫弟侄一人锦衣卫指挥佥事忠贤加荫弟侄一人都督同知梁栋裴昇孙进李实石元雅涂文辅吴进忠季缙阴相俱荫弟侄一人锦衣卫正千户马诚汪良德李永安苏若霖俱荫弟侄一人锦衣卫百户各赏银币有差
　　○发帑金十万两应黔省急需从督臣蔡复一请也
　　○以考察降原任翰林院简讨刘钟英为山西按察司知事
　　○监生党一贞为其父原任宁夏巡抚党馨请恤援蜀抚徐可求为例得旨党馨激变酿乱何得妄请恤典徐可求事例相同并追夺官爵诰命党一贞姑不究
　　○太仆寺卿区大伦＜锍-釒＞乞致仕不允
　　○升福建右参政沈恂为湖广按察使
　　○升河南归德府知府范中彦为大名道河南按察司副使直隶顺德府知府胡维霖为浙江按察司副使分巡杭严道
　　○己卯大学士顾秉谦朱延禧魏广微各＜锍-釒＞辞  陵工加恩不允
　　○命御史洪如钟巡按两关
　　○礼部左侍郎兼翰林院侍读学士董其昌＜锍-釒＞辞南京礼部尚书新命不允
　　○原任南京太常寺少卿今升都察院左副都御史乔应甲＜锍-釒＞辞新命不许
　　○升狭西按察使李养质为狭西右布政得旨李养质瞒年太多事属欺罔该司官回将话来
　　○准告病湖广按察司副使提督学政顾起凤致仕回籍
　　○升蓟镇沈阳秋班游击孙嗣徵为蓟镇马兰路参将巡捕营游击董文用为蓟辽保定总督标下中军参将
　　○升广东二科武举湛濯之为五军十营佐击广西兴安守备刘大昌为广东氵□圉州游击四川加衔游击侯良柱为南直隶庙湾海防游击
　　○革五军七营副总兵管练勇参将事罗星神枢五营佐击许立德等回卫星贪污立德久病为巡视京营兵科给事中胡永顺等所劾也
　　○新设苑马寺儒学铨除教谕一员从狭西巡按御史沈犹龙之请也
　　明熹宗悊皇帝实录卷之五十五
　　明熹宗悊皇帝实录卷之五十六
　　天启五年二月庚辰朔
　　○大学士顾秉谦等题今日文书官郝隐儒捧  圣谕为湖广等处试录策中语多言□几刺令臣等拟谕考试官并策上列名举人俱拟处分惩治以警将来臣等不胜悚服谨遵旨拟谕进呈臣等窃惟举士大典录文必醇雅典实有裨时政始足为戒今考试各官乃妄意言□几评有何关切诚不能无罪但从来进呈录文皆考官自作即间有拣用士子者亦十不存一二录成特取士子中前列者刻名其止历科皆然谕中有名举人谢锡贤等其朱墨卷应解礼部试取比对必不相同录文狂肆似于举人无干臣等明知不敢不为剖白至于正副考官作文亦有次第二三场文字正考官论副考官表正考官策三问为第一第三第五副考官策二问为第二第四凡录皆然相沿已久今考试各官罪无所逃臣等亦不敢过为分别但恐中有诖误者亦不敢不为一言也伏望  圣慈垂鉴将举人谢锡贤等俯从宽宥其考试各官或再谕礼部查明处分庶威明并用人心悦服矣得旨举人谢锡贤等六名本当革去衣巾特允所请著罚住三科礼部知道
　　○大学士顾秉谦等回奏  陵工加恩礼部尚书林尧俞未有升荫得旨林尧俞加太子太保荫一子入监读书
　　○命保定总兵萧如薰仍以原官充总兵官镇守永平等处地方专管马松喜太四路
　　○改山东右布政使管按察使事翟师雍为湖广右布政使升广东按察使周维京为四川右布政使湖广按察司副使杨弘备为山西布政使司右参政分守河东道湖广德安府知府邢昌祚为广西按察司副使
　　○贵州总督蔡复一＜锍-釒＞言诸督抚忠义猷略自可同心求济何必陈渎以取榄柄之嫌今事不从心力不应手只得上控  君父求协援之实乞敕四川总兵李维新林兆鼎等从遵义毕节进兵总以水西城为信地云南镇臣沐昌祚副将袁善等驻兵沾益安效良真降则以乌撤卫为信地诈降则以乌撒府之盐仓水西之卧这箐为信地俱听臣节制约期齐进协力荡平其广西援黔新饷六万两径解贵州听自募免其勤兵于远臣节制云南广西地方以何府县为起止更望敕下该部覆议明白行臣遵守庶功令昭明人心惕劝臣可藉手从督抚后竭力讨贼不负简书之训戒矣下部酌覆部覆四川进兵云南驻兵并节制滇蜀俱如督臣议至若广西之解饷邻地之管辖如云南则广南曲靖寻甸澂江临安武定广西则泗城田州和州南丹安隆长官四川则遵义重夔保宁叙泸悉听便宜报可
　　○礼部奉旨选二驸马以二次应选子弟俱无堪中请再行顺天等处所属府州县卫等官及京城各兵马司访报从之
　　○朝鲜国王李倧差陪臣李得泂赍捧三起表文一起奏本四起方物赴京谢恩及进贺  皇子诞生并奏乞颁降诰命冕服赐赉如例
　　○辛巳户部覆丰城侯李承祚＜锍-釒＞言承祚欲将南赣吉三府行盐复还两淮盖不睹诸臣力争之＜锍-釒＞与部科屡试屡覆之旨况广课既增则前地似难复还两淮所当仍炤前议听行广盐以免分争者也据欲仿行存积并增盐斤此又不可之甚者该臣查得万历二十七年两淮借行存积引盐八万引筑打大包以致正盐壅阏边引莫售夫正盐壅则余课亏边引壅则盐粮缺始犹借徵以补课刑比以完粮迨后年复一年资本停压□商日困边商日穷无资办课无本完粮驯至万历四十三四年两淮盐课缺解一百七十余万各边盐粮亦至数年不纳此皆肆行存积为之属阶者耳维时无论边中见引难以销掣即纳过余课未经销掣之引且积至三百四十余万欲销积引则新引置于高阁欲行新引则积引置于无用若欲新旧兼行则行盐之地止有此数万历四十五年该本部尚书李汝华与山东司郎中袁世振议行减斤之法遣官＜锍-釒＞理每引减盐一百四十斤止重四百三十斤每年计行新引七十万五千余引带＜锍-釒＞积引二十万有奇于是二引王＜锍-釒＞三商乐利而两淮六十八万之正额遂输不缺也非减斤疏理之功乎且论盐斤虽云稍减然每岁多行二十万余引则名减而原额之盐实未之减者况两淮于天启元年议增新课二十一万原议加带盐斤后准南□人因盐壅数行不愿加带每引助银一钱则盐斤之难增可知矣又因江广盐壅每岁将应行网盐扣留五万五千则盐斤之不能复增更可知矣总之行盐之地不加广食盐之民不加多盐斤增则额引壅新课增则旧课亏非惟无裨实济抑且反误正供矣断不可轻议纷更以妨国计  上是其言
　　○大学士顾秉谦朱延禧魏广微又各＜锍-釒＞辞  陵工加恩俱不允
　　○太子太保南京户部尚书李起元＜锍-釒＞辞改户部尚书新命不允
　　○工部左侍郎柳佐工部左侍郎管右侍郎事白所知各＜锍-釒＞辞陵工加恩不许
　　○原任南京工部右侍郎张槚男应祚以兄张应祥身故具＜锍-釒＞陈乞补荫得旨张应祥袭荫未任身故查系无子无嫡派应及者方许应祚承补
　　○发太仆寺马价银一万两解陕西布政使司咨宁夏巡抚衙门
　　○壬午  上视朝
　　○
　　圣谕朕览各省试录有湖广山东江西福建策问内措语粗狂任情恣肆兼有诋毁朝政言□几刺朕躬逞诡谲之词是非任其颠倒纵雌黄之口诬蔑罔所顾忌皆因彼时大臣招权纳贿主持于中故各省考官颐指占风附会于外朕思辽疆未复黔省未宁政君臣励精求治之时亦士子摅忠吐款之日舍实政而弗询徒凶人之是悦坏作人之盛典失  祖宗之美意好生可恨难以姑容传谕吏部即将正副考官八人都着降三级调外任用聊存解网之仁用作维新之路故谕
　　○  上传以后试录三场程式俱用士子文字不许考试官代作
　　○命日讲官太子宾客礼部右侍郎兼翰林院侍读学士成基命掌南京翰林院印信
　　○大学士顾秉谦等复言举人谢锡贤等六名奉旨罚住三科伏念诸生草茅贱士幸遭  圣明恨不□朝尽殚生平以报知遇若罚以九年时不可失志士所叹  皇上既将收之又何忍过为抑之使不得效一时之用耶望  皇上收回成命概赐免罚或量罚一科既示解网之仁又寓怜才之意而雷霆雨露并行不悖矣得旨谢锡贤等姑量罚二科
　　○加升蓟镇中路副总兵王继都督佥事中府带衔
　　○癸未命御史刘其忠巡按甘肃谢奇举巡按陕西
　　○尚宝司卿姜志礼因言乞休加太常寺少卿致仕
　　○大理寺寺丞徐大化＜锍-釒＞一曰恢复之宜坚也国家惟正之供岁才四百万而徵输尚不能全辽东军兴之费岁将五百万俱额外加派者民间皮骨将尽能再支得几年卒未闻有必然之画何也往闻榆关兵十四万人连年苦诸将朘削逃亡者约数万其见在者总兵不堪战守若就中挑选果锐之士五万人择廉能之将分合操练比较精严信赏必罚所应得月粮分厘必无克减而且勤为抚恤使士饱马腾勇气百倍再留辽人二万摆边共七万人足矣余固可省也兵省则饷可省焉亦可省料价亦可省一切冗官冗役皆可省以所省者固可积为进取之助亦可资为鼓舞材官犒赏军士之需稍俟人心固兵气扬尝胜之着在我然后兴问罪之师犁庭扫穴当必不难矣一曰臣纪之当植也天启二年  皇上以给事中霍维华孙杰言事可取命推京堂用明旨下部竟为不理今孙杰之寺丞霍维华复原职乃近日再命也  皇上又知李炳恭为五鬼小人有不许推用之旨旋抗旨而径起之又未几而俨然京卿也王元翰史记事贺烺贪横矫诈惯起风波向被弹射身无完肤者也尽起京卿是何  皇上所欲与者偏不与而  皇上不欲与者偏与之乎先年枚卜  皇上业已点朱国祯等数员邪党以非所拥戴之人纷纷疏揭必欲强点孙慎行章  圣听天定坚志不允不然将使鼎成有被诬之  先帝而熙朝有不讨贼之  天子矣极其邪谋又装成一叚非尝功业以欺天下而诳后世乎移宫线索受之王安呼  帝妃名而使踉跄出奔
　　先帝在天之灵必有恫然不安者又何至居之为功而骄语同朝互结邪党使天下事皆出杨左二人之手以为富贵功名之地乎国家不幸丧师失地人臣公正发愤义不容已何乃聚党营救执正议者皆排之使去知有贿赂不知有法纪汪文言下流罪犯谁纳其贿而题与清华之选有何通神役鬼之能昼夜出入于尚书都宪侍郎科道之家一切升除如取诸寄手握重兵之元臣何以呼之即来不奉诏而至党人之力至此极矣其他种种未易枚举幸今群邪已退众正渐登而潜滋暗长可不为虑终之计乎一日都民之当恤也京商名色甚多衙门最苦者莫若惜薪司柴炭一项每一佥报不啻蹈汤赴火户部有草商与供用库杂料商人又有光禄寺大通桥运粮车户工部则自柴炭外有大工有修仓有六科廊有器皿厂均属苦差每轮当一年非陪费一二千金不能完局迨完局而家亦破矣总之衙门上下需索诛求而公帑罄悬压本陪利故也即佥报不能尽废或于铺垫中裁减或于估计时量宽一二发银预支可省借贷但当立为节制先给以十分之一按期而交物料交完再给以一分随给随交是公私两利之数也至若京仓米向来可资十年近止可支一年人言籍籍谓仓中漏卮每一年去五六千石则快筹之放尾闾之洩可不问乎漕粮改折虽万不得已然改折于屡乏之后则不可不深其虑而权其宜凡钱粮衙门俱设有科道监宣而仓粮一节相应炤银库工程事例另敕科道官监收监放庶乎奸□□弊不容又京军惟利关米不利折银而又托卫官散给本军所得几何合无查炤原日银到必部臣亲自给散抽封验兑官旗不得沾手则穷军无怏望也一曰人才之宜惜也除科臣李鲁生所举阮大铖陈胤丛陈尔翼张素养李应荐马逢皋李嵩杨春茂高弘图王大年张捷十一人陈熙昌所举许弘纲唐世济何乔远毛堪吕纯如钱策张维枢会道唯彭宗孟熊化汪庆百王业浩十二人陈维新所举许弘纲王永光钱象坤王在晋李橒徐绍吉六人俱矫矫名贤英英物望臣不敢再渎如南冡卿何熊祥与南掌院王永光同管南察欲处贪横台臣王允成反被暗通北党巧肆挤排二臣相继归里亟须蒲召南太常寺卿申用＜棥心＞腹有边筹太常寺卿朱一桂大难将兴一＜锍-釒＞首犯凶锋太常寺少卿陆卿荣任文选司时所推毂者尽当世名贤遭诬请告同时有主事王伉因奉堂官命揭辩卿荣之枉被害例转辛亥京察不公刑部主事秦聚奎有舍死报国之＜锍-釒＞天下传颂科臣汪庆百台臣徐扬先大理丞郭巩刘廷宣其恶时局同其为时局所恶亦同府丞邵辅忠首劾淮抚李三才于威权方盛之时后谪科臣毛士龙于膻炙猖炽之日辽事以来论经略者非一人向为执政所摈斥已而公论大明赐环相望乃姚宗文首策经略之败者独使削籍永锢曹郎范得志敢发王允成之贪横至今镌秩夫以清议昭彰乾纲振刷数臣者或弃置而不用或用而不能竟其用臣纵不为诸臣惜不得不为朝家人才惜矣至如无故株连举人童学贤者同时同榜五名有失经旨参者有以关节参者俱复会试而学贤仅参文理纰缪乃以储无半菽遂不能与失首关节之辈同类而被  皇恩宁不为浩叹乎得旨这本说得是恢复大计要在简将练兵赏罚严明委任辅枢自能相机进止近来纪纲不振全是欺君植党辈盘据要津招权纳赂杨涟左光斗其尤俟汪文言逮至审明追赃都民所苦繇于佥报□人不公以后选择风力科道官管理勿循情面其快筹盗未便着厂卫严行缉捕正法仓粮应否设官监放该部议奏人才摧折废弃已久何熊祥王永光遇南北大僚缺速用申用懋遇边抚缺用朱一桂陆卿荣王伉秦聚奎汪庆百徐扬先郭巩刘廷宣邵辅忠姚宗文范得志俱以原官起用速催赴任举人童学贤既无关节准今科会试其余奸党已有旨
　　○大学士孙承宗再＜锍-釒＞乞归温旨慰留之
　　○云南道御史杨维垣＜锍-釒＞言考选数窄法宜倍严倘再滥厕一匪人即未免遗弃一真品若高继元亦曾与乖选而今日察处仍是作令之事迹此诚往事之宜惩者惩之则惟有矢公矢慎臣谓不惟言路在所宜精即言路之外如拟注礼曹者亦不可不核盖铨衡之司往往取之此中非可苟焉而已也第人人言秉公矣岂无公中之私夹杂以出而未易辨者乎言持慎矣岂无慎焉而误返为旁借而不及知者乎而最害事者尤在胸中不忘前人之意见近闻有已入  圣鉴而犹以旧宰之故尚费推敲者倘一或出此是徐景濂汪庆百徐扬先徐卿伯等十余人既为旧宰所摈而未进之言路又代为旧宰摈之是  皇上虽明废旧宰之身而人才又阴中旧宰之毒当事虽明为皇上用而实阴为旧宰用也岂不误哉得旨考选既有额数该管衙门自当矢公矢慎务求真才以禆实用徐景濂等十余人暨给假请告在籍的便作速填补催来赴任
　　○先是会□陕西按察使李餋质为右布政  上切责命司官回话至是文选司员外郎孙必显等具＜锍-釒＞回奏得旨选司简点不周职掌何在为首的着降一级调外任用余各罚俸三个月
　　○发太仆寺马价银二万两解蓟辽总督衙门
　　○发太仆寺马价银二万两解宣府抚院衙门为本年马价之用从枢臣赵彦请也
　　○蠲正阳等门廊房租税
　　○降沾平游击李思忠一级以都司佥书职衔留管云南都司操捕事务从抚臣闵洪学请也
　　○以新升甘肃阿坝游击徐卫国仍原官留管洪水事务从抚臣李若星请也
　　○甲申  上传会试中式举人既限三百名房官亦炤万历初年旧例止用十五员
　　○祭  三皇于景惠殿以收回祭设颁赐阁臣顾秉谦等
　　○巡按陕西御史蒋允仪上筹边八事一酌移协协镇延镇边长一千二百里处处皆冲而保举尝乐镇之左右手也一墙之隔沙与墙齐虏马一跃即入上次阅视保宁军丁八百二十二名马驼五百四十匹只因援辽调去未补见在止五百五十九名马驼止三百七十一匹只尝乐军丁止三百七十五名除长夫守城外不盈百余马骡一百二十九匹尚不足迎送之用猝有虏变何以应之保宁因警而添参将合无移协镇于尝乐协镇设军一千三百五十四名马五百七十三匹以军丁一千并马骡五百七十三匹拨补尝乐尚余原营军丁三百五十四名补拨保宁诚救急之着也一易地而官新例大将易地并欲举副参游尽易之盖缘占役剥军则本地为便故指其家之老弱并其亲戚仆隶无不可言兵有功则私其所亲有罪则中其所讎且榆镇向有餋廉地土自本镇人总戎将膏腴据为已业今所存无几是宜再申明禁以易地永着为令而并清其餋廉之占地庶总镇一方者享士有资而副参游者其占军亦视大将为等杀可不与大将台体易地乎一选择有司延镇黄沙四塞无地可耕本色折色俱仰给于民运有司率皆玩愒借名逋负即有徵者撮那借用私充囊□当选授调转凡经察处及教职年衰者勿置此地如荐扬之章才真者勿拘尝防至如雒川宜川等县量选科甲尤当用边俸之例三年即准行取一积贮为本延绥兵马甲天下近日民运逋欠京运愆期仓库荡然倘一旦告变何以支持查广有库正项兵饷专听正项召买给发引无于新抚赏银库暂借悬赏等项二万两并清查各堡节省赏银并易买抚赏节省银各若干分发各路监收官于就近未贱地方委贤能官限以时日籴买酌量各堡应贮多少来春价腾出籴秋入春出一如尝平法行之该道每查三年内余米五百石监收官并委买官即优叙以示激劝一酌补马匹延镇戎马自援辽征调以来挑选殆尽而倒死者又多按合镇万历十九年马骡之额少八千七百有奇补一匹需价十二两若尽数清补一时难措合无酌量于兵部或同等请发银二万两以为买补缺额之用马既酌补而蠹政又宜严禁往时马匹倒死仍支料草一遇点验顾马充数其买马呈验多求嘱托合先行令该道查核如死马之料草截日住支积少成多添补买马及验马一秉至公倒死者许年远近酌量追陪若将官家丁率多骁勇乃不肖武弁平尝有小马之说致令都为步兵临阵抢马今宜以有马老弱军丁责令守城即以其马兑给家丁甚为两便而小马之弊该道仍须每季亲查印烙有瘐损影占者军丁将官绳之以法一鼓舞宜先凡各营路将官当因其职掌以课其劳绩若各官军马不缺剥克未闻竭力秋防边陲安堵者一年议荐二年议推三年超擢上激劝而下奋发边事有赖矣一抚赏宜议延镇抚赏每岁三万八千有奇而叚绢布疋皆在其中惟是买货之官以差遣为利薮货皆滥恶银多折取夷赏不精虏有烦言或忿怒而去合无以后差委必选府县佐贰之贤者买货必如式而收承各官即以此为殿最一恤核墩夜各墩军皆操守坐堡统之将领不得过而问焉或扣小粮以充囊或假杂差以役使在平日各路将领与该道不时稽查倘虚悬役使并失传炮大者军将一体按法既核之矣必先议恤查军粮一石又小粮三斗今因虏款扣一斗以充抚赏之不足所在告苦或宜量墩之冲简而酌为扣留如太冲者尽还小粮不冲者扣除亦不为过墩下有荒地可耕者即以小粮作牛种开垦永不起科仍将被虏残毁墩台及原无墩台查明修筑令墩军有所栖止哨望又各挑修水舍一处预为积水以免墩军取水被掳之患疏入命该部知之兵部覆奏就中惟是酌移协镇一款台臣自击保宁尝乐地居要害宜预绸缪第便一转移间而保宁获全营尝乐有重兵真可相救如左右手何惮而不为顾移将必须移兵而协营之众久住镇城人情肯乐从否即移兵而尝镇斗大一城可以容一营士马否揆以居重驭轻之势恐镇城不免于空虚合行督抚从长酌议以图万全非本部所能遥度也又如酌补马匹一款欲收良马之用须除害马之蠹往时种种弊窦台臣洞悉无遗及今不可不加厘剔而至于援辽挑选及倒死未补之马八千七百有奇所需价银二万两当此冋藏匮诎之日欲望请发难矣则惟有清其隐占严其陪补时其刍牧核其孳生数年之后庶几云锦成群乎余皆如允仪议  上是之
　　○乙酉  上视朝
　　○命大学士顾秉谦魏广微为会试考试官左谕德杨景辰右谕德萧命官修撰庄际昌编修朱继祚侯恪张翀姜曰广孔贞运简讨姚希孟杨世芳胡尚英吴士元都给事中许崇礼罗尚忠吏部郎中白储玿为同考试官
　　○命御史郭如楚清查军政粮石
　　○礼科给事中李恒茂＜锍-釒＞言自逆酋犯顺以来海内添巡抚四曰通曰登曰偏曰屯通抚改用京左祇觉其安静而不闻有疏虞登莱隔奴酋二千余里奴善骑不善舟轻去巢穴渡海而南断无是理万一小警道将饶为何必烦一巡抚重臣始为愉快天津一带地各有主无田可屯前屯田不过葛沽区地一水利道带管之而有余朝议添抚院发帑金作屯本艳称杂粮也讵知此杂粮原在民间不以添抚而有不以不添抚而无第屯本未发耳发则买田作屯如今日新法道府州县官皆能措办屯田御史岂可不责成乎偏沅界在黔楚之间初议添设巡抚而不重之事权牙爪营卫不敌一路将非谓偏沅可撒此防也但不必以巡抚防耳若一切戍务事宜归并沅州道臣掌管而议裁巡抚是亦惜名器汰冗费之一端也巡按等差近例较  祖宗朝不同计期虽系一年行事不满十月畏兹简书刻期交代夫官止有此精神值兹军兴扰攘文案山积之日既难目视十行又不能展日为月照刷结正等件能保无停留乎先年报满事例不知可复于今日否得旨裁革巡抚与巡按宽限等事着该部院确议具覆
　　○巡按陕西御史霍镁上五郡两河情形言五郡南北延袤四千余里守御分则兵力遂寡声援阻则呼吸难通一不戒则戎马飘忽而来饱扬而去迨我兵既集而蹂躏已多矣且以拜佛为名时从嘉峪关外交结海上诸酋南北夹攻患亦不浅此松虏之情状也其在海虏河西则黄台吉肆其吞噬此虏狡黠强梁大非松虏可比近来求款求封皆非本意彼盖阳款我以为名而阴收番以为利收番以剪我之翼款我以擕番之援远近交攻虏得长筭数年之后番将尽化为虏而边疆之祸始烈此海虏之情款也试以九边大势论辽阳恃款忘备遂致陆沉竭天下以结一战字不可得宣大山西专主款者也则其兵最弱延宁固原战款兼用其兵遂强至甘肃则从来专主战而其兵之强遂甲天下九边战款得失之大较可睹也即以两近事论甘凉专主战者也其兵最强西宁以款兼战兵遂渐弱主河东则今日求款明日求款一旦蹂躏属番而我竟不能以一矢相加遗则兵之弱视五郡迥异矣两河战款得失之大较不又可睹乎今套虏求款于宁夏而时并力以犯甘凉则其款也虽□我香饵然实虑宁镇之议其后不得一意向西耳如海虏之求款求封于两河而各出骑兵以收番族则其求封求款也虽荣我名号利汉财物然实虑我兵为番羽翼而不得肆其蚕食耳况属番受我正朔岁纳马万计以资我武备番人即吾人若之何听其日吞日噬而尚以款为名乎当指破狡谋而早为便计于套虏不禁其款也第与之约尔勿犯甘凉则许尔款如旧例倘犹然捉哨掠夜豕突以逞也则立裁其赏伺其入犯而三方策应甘镇击其首固镇乘其后宁镇捣其虚当无不得志者于海虏亦不绝其款也第与之约尔勿扰吾属番则许尔款如旧例倘犹然阑入抢番鸱张无忌也则立裁其赏伺具扰边而两镇合谋甘凉击其北固镇击其南西庄从中乘敝当无不得志者立于两河前后调去兵马尤宜速行招补足数而临营既建大将旗鼓部下兵马不满二千宜量增兵马使能成军方可壮洮河声势大司农亦当念西北重地不减关门将积欠京运钱粮以特给发使边臣一一凑手臣意督抚道镇折冲御侮饶有其略必能为封疆办此大事以贻后日无穷之安也＜锍-釒＞下该部酌议具覆
　　○丙戌吏部奉旨降调各省考官入人湖广正副翰林院编修方逢年礼科都给事中章允儒山东正副户科都给事中熊奋渭兵部职方司主事李继贞江西正副翰林院简讨丁乾学吏科给事中郝土膏福建正副翰林院简讨顾锡畴兵科给事中董承业
　　○予南京礼部右侍郎林欲楫父原任湖广行都司佥书赠骠骑将军特进上柱国光禄大夫林武苴祭一坛
　　○更换朝鼓遣工部左侍郎白所知祭告
　　○丁亥  上传经筵东班展书官行礼差错大不敬着查将姓名来大学士朱延禧回奏查为翰林院编修黄道周仰祈宽宥容臣申饬得旨黄道周经筵失次错展经书事属未谙通籍未久既卿奏申饬朕姑且不究以后还当虔恭将事勿亵大典该部院知道
　　○祭  先师孔子命礼部尚书翁正春行礼
　　○日讲官礼部左侍郎黄士俊丁忧为母请恤部覆得旨黄士俊日讲勤劳恤典炤例给与伊母刘氏祭一坛造坟安葬嫡母何氏并祭祔葬仍加祭一坛赐路费银二十两纻丝二表里著驰驿去
　　○命御史帅众长芦巡盐
　　○广西道御史刘廷佐＜锍-釒＞救经处考试官言衡文诸臣代诸士竭忧危之苦词抒刍荛之谠议不虞其用此获盭也  皇祖在御典试诸臣五策中忧时感事每愤激切直然俱包涵而不加谴责者所以开乐告之路而弘虗受之怀也  神祖  圣孙合符共美计  皇上＜宀十见＞宥八臣无竣臣言之毕至于举人谢锡贤等罪尤可原愿  皇上并免罚科崇闳  圣德圣治非浅渺矣＜锍-釒＞入  上切责之降廷佐三级调外任用
　　○戊子祭  太社  太稷遣伯陈伟恭代
　　○  孝定皇后忌辰遣武清侯李诚铭祭  昭陵
　　○命太仆寺少卿孟习孔往河南卫彰封归四府太仆寺少卿倪应眷往北直隶河间广平大名三府行人顾光祖往山东济南兖州东昌三府将春运俵马州县会同该抚按严督有司买角□羊合式大马如故违期限迁延误事者即指名题参
　　○户部请发天启五年春季各镇主客兵年例银延绥镇九万四千两宁夏镇二万七千两甘肃镇四万一千两固原镇一万八十两下马关上半年年例银二万一千两  上是之
　　○兵部将太仆寺天启四年收放过马价子粒等项银两分别旧管新收开除实在并兑过京营边关马匹及各营城官军倒死马匹数目照例开具揭帖进呈
　　○总督宣大冯嘉会＜锍-釒＞报修完极边墙垣台堡东西路南北山修完甎包石砌土筑城垣边墙六千二百四十余丈墩台悬楼敌台三百二十一座仓廒公馆营房二百七十三间所有效劳文武官员张晓葛如麟黑云龙等并宜优叙＜锍-釒＞下兵部
　　○调镇守山海中部标下领兵游击陈维翰以都司佥书职衔管南部总兵标下游击中军事从巡抚喻安性请也
　　○己丑  孝贞纯皇后忌辰遣应城伯孙廷勋祭  茂陵
　　○大学士孙承宗＜锍-釒＞辞  陵工恩叙不允
　　○原任南京吏部尚书余懋衡＜锍-釒＞辞起用允之
　　○庚寅命南道御史刘渼巡视南京营务
　　○辛卯开经筵  上面谕阁臣迩来百官结党狥私朕已分别处分了你们还传与他以后改过自新姑不深究
　　○大学士朱延禧等奏  皇上洞烛时情嘉与群臣更始臣仍恭录谕旨传与吏部都察院等衙门使大小群臣仰绎明纶俯循职守洗心涤虑勿蹈往辙以共襄维新之治  上曰著吏部都察院传示在京大小衙门及在外抚按各官一体改除故习以称朕宽谕至意
　　○以礼部右侍郎骆从宇充日讲官
　　○盔甲厂工部主事门洞开＜锍-釒＞参本部郎中徐在中买铜克银数万又扣硝黄等商价赃私狼籍命革职听勘
　　○朵颜等卫都指挥佥事贵英狼素等番文九纸求讨随贡加添表里衣服升级部覆查无过额与例合应依议以为夷人效顺之劝许之
　　○壬辰  上视朝
　　○吏部等衙门引奏见在应朝卓异官员江西左布政使谈自省等赐宴于礼部
　　○癸巳遣英国公张惟贤祭  大明于  朝日坛
　　○工科给事中顾其仁题为今日之考选不专取才第专取品则今日之咨访先问为人后问为官夫一仕途耳邪人盘据已深自贞士沦落独苦如范济世何以不席暖于都门李徵仪何以久滞迹于里舍涂一榛躐取京堂而清著留铨之陈陛忽以外转出缺亓诗教获罪异已而奉旨行取之熊江竟以门生受累此皆人心之最不平而公论之急宜伸者也得旨言路国是所关考选当矢公慎余该部议行
　　○升宁夏平虏城参将马载道为甘州西路副总兵蓟镇滦阳营游击马化龙为北路口参将南直永生洲参将叚起麟为杭嘉湖参将延绥永兴堡守备白文德为固原西路游击蓟镇中路南兵营游击张学为巡捕左参将
　　○逮角□羊盗接济毛帅帑银都司许武元中书陈献谟
　　○甲午命南京工科给事中徐献卿巡视南京营务
　　○户部奏称南粮州县给繇固申南部然南部完欠本部无凭稽核嗣后每岁南部将省直府州县应角□羊某项钱粮若干已完若干未完若干备造文册送部稽考省直南粮有司考满亦另造南部钱粮文册一本以便查核如有不完不准给繇报可
　　○乙未  上视朝
　　○起原任宣府独石城参将柳汝植为宁夏北路平虏参将
　　○升福建都司掌印吴从质为南直永生州参将昌平总兵坐营都司佥书赵之兰为滦阳营游击天津海防都司佥书张登甲为蓟镇南兵营游击
　　○丙申命刑科给事中刘先春兼理漕政
　　○直隶巡按吴之仁＜锍-釒＞劾榆关诸弁部覆副将陈九德削去府衔参将尹应聘游击朱文用都司刘昌胤李秉春俱革任回卫游击董大胜降二级用从之
　　○丁酉巡按山东御史魏光绪＜锍-釒＞言昔者邹滕不造事势仓皇臣请暂缓杀戮徐为剪薙安插之事自秋徂春业已六阅月于兹以真贼则戴世魁李守才等骈首就戮而续获秦七等五十余人并皆先后处分矣以平民则田黄瓦曲等镇俱免进剿而误扳四十余人业经抚臣审释奏报矣以招安则招过李守己等二百余人分发各处编入保甲矣以乡保则凡滕县曲阜等处见行者俱各申饬严行而邹县知县郭人吉招过乡兵四千余泗水知县李珣璀立致健勇数百人又各编保甲造报册籍业经臣等查验优奖矣然不能无鳃鳃过虑也连岁兵荒悬罄之室如扫三冬亢旱麦秋之望渐孤旧通共新赋兼徵本色与折银并急一府之中缺官几有其半推补之后大半褁足不来妖氛鼓煽之余授首虽多传衣不少捶手结连为患禁之不止扑之旋生荷戈之伦以边方有事为畏途而以腹里有事为奇货如向者田黄之役不杀贼而杀良鲁桥之弁本杀良而报贼今事势已定无容过求第恐后求效尤则百姓受害不浅矣得旨郭人吉查经察处招抚何功魏光绪职在察吏乃徇私列荐显是欺诳著降三级调外任用郭人吉为民当差该部知道
　　○督理军务大学士孙承宗又具＜锍-釒＞恳辞  陵工加恩不允
　　○户部请发天启五年春季各镇主客兵年例银蓟州镇一十万六千七百一十七两零密云镇九万一千三百四十七两零永平镇七万二千四百六十六两零昌平镇三万五千五十八两零易州镇三万六千六百四十八两零  上是之
　　○发太仆寺马价银一万两角□羊密云交管饷通判衙门为天启六年犒赏之用又发马价银三千六百两角□羊蓟州饷司为本年滦阳兵饷之用从枢臣赵彦请也
　　○戊戌  恭仁康定景皇帝忌辰遣阳武侯薛濂祭  陵寝
　　○夜四更月犯掩氐宿东北星
　　○命工科左给事中顾其仁巡视太仓银库
　　○命遣官存问原任左都御史李志本处抚按官存问原任南京工部尚书丁宾原任掌詹事府礼部尚书刘楚先原任南京吏部尚书沈应文以礼部奏乞优礼老成也
　　○予原任户部尚书李汝华祭九坛造坟安葬还与以谥妻赵氏并祭祔葬
　　○降南赣巡抚李成名三级调用以题县令给繇＜锍-釒＞犯御讳也旋以认罪免降原官回籍
　　○南京四川等道御史万言扬等＜锍-釒＞紏京堂冒滥偏沅巡抚李仙品太常寺卿李应魁顺天府府丞杨廷筠三人＜锍-釒＞下吏部
　　○南京礼科等科给事中杨栋朝等＜锍-釒＞紏京堂冒滥四人偏沅巡抚李仙品宣府巡抚王之臣太常寺卿李应魁顺天府府丞杨廷筠得旨本内王之臣颇闲兵略方需擢用这紏劾冒滥台＜锍-釒＞无名岂为公论姑不究
　　○己亥  上御文华殿讲读
　　○祭  先农之神遣顺天府堂上官行礼
　　○以  庆陵工成荫工部左侍郎今加太子太保本部尚书协理部事柳佐次男可权国子生
　　○准荫原任少师兼太子太师协理戎政兵部尚书赠太师李汶次孙嗣熙国子生
　　○贵州总督蔡复一请升补标下将领部覆加升原任郧镇中军游击蒋吉嗣副总兵职衔管标下中军事行都司操捕佥书尚廷栋参将职衔管坐营事安南参将许成名等俱各加升军前效用从之
　　○命法司究问怀挟举人羊仪凤仍枷号一月发为民
　　○庚子  上御文华殿讲读
　　○命御史崔呈秀巡视殿门工程
　　○以缉捕功荫锦衣卫左都督田尔耕孙承家本卫实授百户指挥佥事赵昌胤王宗尧等加升有差
　　○户科给事中沈应时＜锍-釒＞言今日财匮计诎太仓之粟不足本年之支关上截漕并接济毛帅总约截去三十五万傥无变计而专恃截漕若至截无可截此不但部臣之忧而关抚亦宜为部臣忧者也无已惟有广屯可济其穷近如副都御史董应举督理屯田两年间用屯本二万六千三百两得利六万四千两尚存屯本以为后资又如赵率教以武弁督屯据报旧岁屯种至今年入仓镇属总数大约八万有余可见大屯则大利小屯则小利今关外议进取何若兼议且耕且守之为两得乎诚专委有司相其土宜凡有可耕去处定不必有买田之费官给与牛种农器令其开垦屯种俾有余粟可充军储不惟截漕可减粟多价贱亦可以折色配支就如改角□羊南粮一节万不得已湏早为计处运费妥确以便遵行各处府州县奉有岁积之法以备赈济且列考成计其所积分数以分殿最宜敕抚按尽法清查令仓廪陈陈相因傥遇轸恤灾民不待帑发于上有司第奉  皇上德音而沾惠无穷矣此宜申饬各省直遵照通行者也＜锍-釒＞下该部酌议具覆
　　○兵科给事中李鲁生＜锍-釒＞言枢辅老谋壮志必能办贼且国家全副精神尽注山海似可无言惟是海外独倚毛文龙孤军牵制于后若徒牵奴无西便尽伎俩夫岂  皇上用文龙之心而又岂文龙所以自待之意乎每细询辽中情形奴得辽弗居也于带子河北筑有新城而居之阻水为固藩以三岔之险我不易于往犹奴之不易于来奴子女辎重皆在老寨文龙驻师江上间道可通故得时出师扰之然崇山峻岭驰驱为难文龙率用步卒掩其不备耳度未能大得志于奴也欲为堂堂之阵必从金复济师譬之攻虎者繇关门则击其头爪牙之利曷可轻犯繇镇江则击其尾乘机斗捷未必能制其死命繇金复则攻其胁目不及瞬力不及施可使之一举而毙张盘以流民数百袭取金州而据之但孤悬单弱势难自全不可不厚集兵力盖金州复州盖州唇齿相倚得如张盘者率兵屯守互为犄角可以东应毛帅西接关门通率然之势舟师粮运可以径抵盖套逻卒游骑可以直逼辽阳三岔以西便为内地奴酋胁肋间处处设防步步顾盻然后令毛文龙会合丽兵一沿江而上攻其老寨一繇永奠直走叆阳关上大兵临河而誓与复盖锐师相应声实并用奇正互生奴欲战则乘其所乏欲守则攻其必救我虽分而实合奴虽合而不得不分此恢复万全之策而必胜之谋也至于辽民归附毛帅者闻以数十万计既令毛帅安插则毛帅所请本色亦不可不酌量多与以为招携怀远之资闻海外侊角□羊官恒以饷银置买货物携至军中折筭取利恶在其一金得一金之用哉宜严敕所司倍为禁约或谓海外之事当设一文臣稽核功罪综理钱粮不为无见毛帅亦谓屯盐鼓铸招□等事不能分身而应柰何不为之所而独苦毛帅也得旨这条奏海外布置有禆恢复该部逐款议覆
　　○户部尚书未任丁忧李长庚为母请恤部覆与祭一坛照品造葬
　　○陕西安定县举人李奎犯罪拟戍朦胧赴京选授山东堂邑知县为陕西巡按刘其忠题参命行山东抚按速拏解京勘问
　　○山西行都司掌印白尚采等革任回卫大同巡抚刘遵宪劾其大彰禾□岁迹也
　　○朵颜等卫都督炒柔朵儿只等差头目莽汉等贡马匹庆贺天启四年  万寿圣节赏赐如例
　　○辛丑弘政宣治二门兴工遣工部尚书白所知祭告  后土司工之神
　　○户部请于济边银内预发天启六年抚夷银二万六千一百三十三两零东中西协协天启五年层增新增赏银三千九十四两零角□羊蓟镇支用
　　○除授庶吉士南居仁为翰林院编修
　　○升吏科左给事中彭汝楠为礼科都给事中户科左给事中沈应时为本科都给事中吏科给事中萧基为兵科右给事中
　　○升兵部郎中常道立为山西按察司副使广东右布政戴熺为广西左布政使
　　○诏停止准贡事例永不许开从兵科给事中王鸣玉之请也
　　○兵部覆查何栋如冒饷缘繇得旨何栋如盗饷八万仍著关抚精核款数具奏
　　○壬寅  上视朝
　　○南京户部总督粮储右侍郎南企仲乞休许之
　　○山西巡抚刘策乞休许之
　　○吏部文选司郎中范景文言今天下仕路之溷浊极矣无亦衡鉴之地先自不清巧营者一岁数迁拙守者几年不调实教之使竞而欲其恬漠寡营讵可得乎窃念除授有岁格其久近不可得而私也特擢有绩望其高下不可得而私也升迁有资劳其浅深不可得而私也不论三者更于何论况年来舞文玩法吏毙丛生正欲直穷到底一清穴窟臣今与需次诸臣约一行口□属托臣不能为之讳臣又与同事诸臣约一听口□属托亦愿诸臣勿为臣等讳选人鳞集阙下不能一人障其目而箝其口也亦明矣得旨以后升除推用一循资望务著实行有故违请托的指名参奏
　　○广东道御史崔呈秀＜锍-釒＞言理财三款一冗员当裁一军饷当清一滥用当革用人亦三款一考选当严一京堂当核一株连当惜荐张鹤鸣申用懋王永光许弘纲□周祚石三畏熊江别如纶劾徐良彦得旨冗员著行各抚按一体议裁虗军冒饷各边抚严查兵马确数按季奏报关门兵宜精练期早灭逆奴勿致老师糜饷将官□升的科道官不时指名参奏考选必慎择正人勿仍前辙京堂庸耄的著自陈听该部＜锍-釒＞通张鹤鸣申用懋王永光许弘纲□周祚屡经＜锍-釒＞荐遇缺即与推用熊江别如纶既因人诖误著仍入考选徐良彦贪险有名岂堪重任著降三级调外任用
　　○兵部尚书赵彦覆巡视京营兵科给事中胡永顺等条议一慎重将领请照文臣考察例立骄悍庸懦贪残败简诖误老疾六款凡岁终考核如诖误者可洗刷也则薄罚之骄悍者可悛改也则降谪之老疾者闲住庸懦者革任不叙贪残败简者必拏问正罪一简汰把总宜汰十为六以四总之军分隶之亦以四总之廪分给之军不若于多牧官不患于食贫营中新裁冗官一百四十二员论革汰裁亦如之即以所裁减之官补汰革之缺亦适足相当矣一精补选壮各营选壮俱有定额春秋操毕四衙门择日会选不许私补而备兵三枝原设收管本部咨发袭替清勾官军以备三大营缺伍充补所当仍遵旧制有缺取充以后验军厅咨送祖军繇戎政验发收操募军直补大营备兵募军遇缺不补以复  祖宗之初意者也一申严马禁分役巡察之法固在力行而每季终点阅一番立赏罚二格膘壮最上者赏二月之给次者赏一月之给又次者赏半月之给瘦损者差等议罚数亦如之即以其罚充赏而总于月饷内扣除一清查钱粮宜先支而移会临支而挂号支讫而封记此法断断不容少者一简核军实甲仗药料等项逐项盘清分委掌管无故损坏者责令修理隐失者责令陪补至于火药既有各军之零买则每年之三十万斤可省也铅子既有丸泥之可代则每年之三十万铁亦可省也一存留册籍一立法考察此二款相为表里盖册籍未尝不可藏奸而察奸之法亦必藉之军马钱粮器械犒赏桩棚等项一一有定本一一有印记而识字司总管队等役籍名而考察之毙轻者责革重者拏问则既不得身□朵闪于册籍之外又不得舞弄于册籍之内一精收听用限制人数二百员而止荐数六十人而上凡废间将领必录参覆＜锍-釒＞语指挥千百户必执号纸三科武举或中式会举必持试录查验明白季月类考每六矢射三矢为式合式者总协给劄执照不许滥额其废将提问追赃永不叙用及告称回卫降调而无参覆＜锍-釒＞语告称世职科目而无号纸试录及纳级白丁一概不收以塞幸窦令甲勋爵伯叔兄弟方许送营疏族远房不得滥收亦一以宗图为准一归并捕营巡捕之有提督载在会典似难遽裁但肘腋大兵以一武臣专制而无一文臣隶之所以有尾大不掉之虑也当如督理清黄例今后专听本部左侍郎统辖节制如遇有事出征则三大营列阵城外捕营游儆城内以备不虞得旨京营积弛已久这各款兴革利毙皆的确可行其捕营提督不必左侍郎管辖余依议著实申饬勿事空言
　　○恤原任太子太保礼部尚书文渊阁大学士孙如游如游浙江余姚人繇万历乙未进士改庶吉士丁酉授简讨洊历宫寮凡三典棘闱之试乙卯升礼部右侍郎教习庶吉士寻回部时辽左中奴患日霾著异特＜锍-釒＞请治兵及修省凿凿中窾又请严禁左道无何山东妖贼起人服其早识  显皇帝崩内传  皇太子令旨以遗诏晋封  郑贵妃为皇后如游执以为不可＜锍-釒＞曰累朝典故以配而后者乃敌体之经以妃而后者则从子之义且  王贵妃诞育  殿下典礼尚尔有待而欲令不属毛离里者得子其子母其毋宁无怨恫乎事乃寝  登极礼成进礼部尚书无何  贞皇帝大渐弥留前一日同诸臣问安便殿选侍李以先有旨封贵妃因披帷出  嗣皇为请如游又力争得寝  贞皇帝宾天未及改元如游谓纪元未著非所以正统序请以庚申八月后为泰昌元年匝月间连遭国大丧  登极上  尊谥  山陵坟园  祧祔诸典礼皆如游一人独任  上嘉厥劳特命入阁办事如游拜命旋乞骸归老温旨慰留＜锍-釒＞凡十四上始允其去加太子太保进文渊阁予诰命荫一子中书舍人赐银币遣行人护归如游清贞自守官至执政家无余赀临大事持正不阿有其祖燧之风病革草遗＜锍-釒＞犹以边事为虑  上闻讣悯恻至是以浙抚王洽请恤赐祭九坛遣官造坟安葬仍加祭二坛赠少保荫一子中书舍人谥文端
　　○予原任浙江巡抚右佥都御史耿廷柏祭一坛减半造葬
　　○癸卯  上御文华殿讲读
　　○工科都给事中杨维新＜锍-釒＞言三王府第鼎建各估计四十五万有奇使当事者著实凑处不早告成乎犹然藉口竭泽视等隔肤年复一年使应享茅土者淹滞京邸非所以彰亲睦而壮维城也  上命该抚按立限严催务加意节省早襄之国大典
　　○复除原任御史王大年于云南道
　　○甲辰上传幸学仪注设牲奏乐加币与太牢俱不可缺惟赐茶等项与洪武十五年事例不合著礼部改定来行
　　○户部覆直隶巡按御史喻思恂漕政一＜锍-釒＞今日所最急者无如回空督臣曾有把总分押之议亦虑权轻不能相摄特留漕道尾押以鞭策之漕臣又虑漕道耳目难周欲分其押于把总多官催督不致散漫至于完粮一节责任傥独归于官旗则总运诸弁益属赘疣惟将见运与新任各官俱押至水次交兑其被劾与升迁等总原不复运者似应仍责督催完纳其各总之功罪应以两年完欠并论若夫浙直改折业奉明旨止折三分之一此固不得自缓其输将借运江西南粮亦万无可推诿之理应照旧角□羊至南京听总漕派拨浙直灾减船只对兑至津交卸若雇船截艌等费运军行月等粮动补那给诚不可缓第运事未竣武弁等官有因而升转遂以卸担以后凡运官应候举劾者亦必于运事完日臣部移会兵部方准升迁开复从之
　　○起原任兵部左侍郎高第为兵部左侍郎管工部右侍郎事
　　○总理河道工部尚书朱光祚乞休许之著驰驿去
　　○乙巳  上视朝
　　○戚臣李承恩为陈才告讦东厂魏忠贤＜锍-釒＞请提拏  上命东厂严行究问忠贤奏言承恩擅穿龙袍等衣用龙盒等器又命锦衣卫拏送镇抚司打问明白具奏正罪
　　○升贵州左布政使杨松年为南京鸿胪寺卿升河南布政使司右参政潘润民为广东按察使四川布政使司右参政娄九德为广西按察使起原任福建佥事王伉为福建佥事
　　○调陕西按察司副使提督学政邹嘉生于江西
　　○以考察降调右春坊右中允马之骐为湖广布政使司理问所副理问
　　○荫原任镇守宁夏总兵官萧如蕙男佩延安卫左所百户世袭
　　○革刑部右侍郎王之采职追夺诰命时台臣杨维垣劾之采以张差一事幸功躐跻诬  皇祖负  先帝遂有是命
　　○丙午  上御文华殿讲读
　　○祭  历代帝王
　　○遣使册封朝鲜国王李倧颁赐诏命冕服
　　○谕平辽总兵官左都督毛文龙朕念辽土未平逆贼鸷伏尚后策勋时怀旰食惟赖文武大帅殚力竭忠设奇制胜期靖夷氛用雪国耻匪颁厚赏何励纯忠尔提孤军驻师穷岛偏将时出奇捷屡闻使逆酋狼顾未遂鸱张已三年矣惟尔之庸朕实嘉尚又思各将士僇力行间暴露良苦朕曩于督师辅臣有锡赉矣兹遣内监司礼监管文书内官监太监王敏政忠勇营副提督御马监太监胡良辅赍捧诏谕冕服册封李倧为朝鲜国王道经皮岛特赐尔银一百两大红蟒衣一袭以示眷酬其从征将士擒斩功多忠勤可念朕御前摉括银四万两各样蟒衣膝襕叚纻一百二十疋畀尔以备赏功之需尚益矢壮猷秘筹庙筭结连属国奖率三军养我全＜釒夅＞制奴死命封疆克复即带砺可盟朕不食言尔其仰体钦哉特谕
　　○京营总督恭顺侯吴汝胤具奏临雍扈跸官军数目  上命分派扈跸官军务要器甲鲜利行伍肃清如有违乱的重罪不饶
　　○巡按山东御史魏光绪摘陈地方事宜一登兵之汰减宜缓一登州之加派宜核一剧地之缺官宜补一各官之法网宜宽一乡保之申饬宜严一各道之巡行宜饬＜锍-釒＞下该部院知之
　　○南科给事中徐宪卿等以东南岁荒米贵条陈五款一宽遏籴之禁一慎减价之名一严抢夺之法一设煮粥各厂以活无告之民一开瓜仪二闸以通咽喉之地命著实行
　　○升河南按察司副使提督学政何应瑞为本省布政使司右参政分巡大梁道调大梁道按察司副使赵士许以原官分巡睢陈道从巡抚程绍请也
　　○丁未遣兵部郎中董象恒赍敕命图书颁给西僧喇嘛王桑吉叭口□藏等
　　○兵科给事中杨炳＜锍-釒＞参顺天巡抚邓氵□羙贿结汪文言推升太速并紏盗饷何栋如氵□羙降三级调外任用栋如著锦衣卫差官旗扭角□羊来京
　　○遣仓场总督户部右侍郎毕懋良祭太仓之神
　　○原任署镇筸参将援黔游击邹之宠等革任回卫湖广巡按杨新期劾其贪黩也
　　○吏部言湖广设两提学官士子分党鼓噪宜复旧制以安地方将荆岳诸府并归武汉提学道定限三年完岁科两考方与升转其荆岳提学道永免铨补  上是之
　　○广东道御史崔呈秀＜锍-釒＞言岳和声刘绳祖余文缙缉获妖贼王好贤为首功御史袁化中党邪驱正反屡＜锍-釒＞紏之淆功实而角□羊劳臣之体得旨岳和声等著一并优叙
　　○揭榜中式举人华琪芳等三百名
　　○进会试题名
　　○戊申命改铸贵州提督学政关防
　　○命礼科给事中卢时泰巡视库藏
　　○户部请给  庆陵地价议将各农民援纳事例银一万二千一百九十九两七钱零分发涿州昌平州转给地户收领
　　○奴酋破旅顺游击张盘都司朱国昌死之兵部＜锍-釒＞言自辽土沉沦南四卫悉属腥膻矣惟金州东联海盖南近登莱游击张盘以孤军据其地而兵力单弱旋为奴兵所攻退保旅顺登抚前议城南至旅顺口一百三十里三面距海惟北面狭束东西相距仅十里许挑断其地引海水以自固设墩堡以防守则百三十里沃壤可屯可耕可团聚难民数万人遂成不拔之基已经覆议允行间户部会议裁登饷十万两该镇因挑浚之费无所出尚未举行遽有旅顺之失张盘驻师旅顺朱国昌驻师长行岛曾有功驻师三山岛皆毛帅所棋布鼎足烽连奸弁曾有功不奉镇抚之命擅约张盘朱国昌至南关岭破土兴工及二将至而有功违约不来即有虏骑猝至重围我师张盘力战被虏朱国昌骂贼阵亡奴兵复至旅顺破城戮将血屠辽民有功潜匿四日又扁舟至旅顺城下焚其火药掳其妇女奴之来也必有功暗投以呼之张盘等之死也必有功设计以诱之应令登抚毛镇擒捕正法更乞敕下臣部会同户部将天启五年登莱额饷二十万仍照旧全给一年即将所留之银为旅顺再整士卒修复城池及督率诸将领浚开城南海口且屯且耕保固藩篱振起兵威渐次而复金州窥□盖一面申饬毛镇益奋忠勇勿以小挫为嫌一面责成登抚益殚壮猷勿以裁饷掣肘则所以图雪耻而成大功端在此也得旨登莱额饷著照旧全给一年为防守旅顺及挑浚开城南海之费还行文登抚毛文龙著用心连络声援勿致疏虞
　　○兵科给事中李鲁生＜锍-釒＞言金州已矣即有数万众未易取取亦未易守矣第以旅顺论固金州之门户而辽海之咽喉毛帅驻师平岛尤往来必经之途万一为奴所据则与毛帅隔绝杳不相通臣谓旅顺不可一日不守也守旅顺尚可以窥三州而合海外之势也至于张盘兄弟妻子合门就戮不厚加赠恤亦何以作生臣之忠而瞑死臣之目得旨旅顺海防要地这所奏该部即与覆行
　　明熹宗悊皇帝实录卷之五十六
大明熹宗哲皇帝实录卷之五十七
　　天启五年三月己酉朔清明节遣侯陈良弼徐锡胤李承祚陈光裕顾迹伯施壮猷卫时春孙廷勋吴遵周李守锜陈世恩祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣侯薛濂祭  恭仁康定景皇帝陵寝遣都指挥同知王天瑞祭  哀冲  庄敬二太子寝圉  孝肃皇后忌辰遣安远侯柳昌祚祭  裕陵
　　○起升原任兵部郎中耿如杞为狭西布政使司右参议原任江西布政使司右参政过庭训为湖广右参政岳州兵备道
　　○升直隶池州府知府潘应龙为广西按察司副使宾州兵备道湖广武昌府知府周颂为本省按察司副使常镇兵备道贵州铜仁府知府姚之光为本省按察司副使贵阳兵备道
　　○庚戌兵部覆宣大总督冯嘉会疏言北虏自卜酋袭封顺义王与东西哨互有争言因防守严密近始相率上表贡琛恭顺如旧所据求乞袭替升赏之夷俱循旧例乞将我落毌是克恰等四十一名各量授百户功布习令台吉准袭猛克指挥佥事领受原赏二表里素囊男色令台吉准袭龙虎将军领受素囊正赏加赏共十二表里仍宣谕虏王传示部落各恪守款贡报可
　　○刑科给事中霍维华＜锍-釒＞言目前最急者三事一曰辽饷籴价之不敷畿南夏秋无雨颗粒无收今分派各府籴运豆米动以数千万计本地之粮料皆系贩取于远方民间斗豆价几一钱饷臣题请每石六钱五分斗米价一钱三四分饷臣题请每石一两而部覆豆每石止给五钱五分米每石止给九钱此不敷之价责之官而官无措处责之民而民安能陪且撮算杂项汇为见额何可责令如期籴运无误封疆但将近关抚查减之粮额留为督部议增之籴价即不无少有盈缩听其一总消筭其拖欠籴项不能遽尔徵完者准其量邦见徵之银以待杂项之补庶上不亏国下不病民一曰漕粮剥收之太迟臣过天津一带见夹岸聚米如山盖水浅舟胶不得不需运于剥船剥船不至不能不堆积于陆困此时船未回空不惟今秋运事全迟抑且粮米露积可虑询厥所繇皆大通桥盘兑过严以致剥船停候合无姑令大通桥司官止于催儧毋擅遮留京仓速为验收无致守候即不免湿润搀和之弊止留官旗晒扬勿稽剥运船袋庶漕艘可早返乎一曰几内屯田之滋扰古者屯田皆疆场不争之地未闻割民产以供官屯且畿南州县原无无主无粮之田屯抚之设本用以赈辽人又不欲辽人之坐食内地也故议置买民田而使之屯夫民田而膏腴耶谁肯割己业以畀辽人斥卤也辽人谁肯捐其力于无用之地当日之为谋固已疏矣未几辽人已化为乌有而屯事犹累于地方废弁借捐田以骗官刁民献污下以避粮屯所屯者既明负州县之粮而不纳屯所隐者又阴躲惟正之供而不输且屯官与有司相水火屯丁与百姓为仇讎及田无所出又多方剥削以买补甚者仍累及原捐原卖之人为包完此之为屯固已息不偿费利不补害矣又从而夺守御之陆兵又从而夺海防之水兵不几以封疆为戏乎宜行各该抚道查屯抚见田若干是否堪佃汇造实数要见子粒作何徵收钱粮作何补纳水陆官兵是否止供屯田不必操练从长议明分责各该道府有司如数徵完以佐军需或专董之屯院或兼摄于饷臣庶乎不废屯亦不病民不撤兵亦不误屯乃为计之得耳若屯抚坚持其说臣以为向日所欲屯之辽民今皆已还之关外目今堪屯之地面天下莫便于河西何不就见人见田而屯之坐收赵率教等百倍之利而区区夺内地之兵之田也哉得旨准将查减粮额议增籴价并准暂那见徵之银待杂项之补查大通桥该管司官参来究处屯抚应否裁革著该部议妥来说
　　○升广西思恩府知府加副使衔葛中选为本省按察司副使分巡府江道
　　○辛亥  上视朝
　　○大学士孙承宗四＜锍-釒＞乞骸温旨慰留
　　○免蜀中扇柄明岁止进二万待地方事平照旧解进
　　○吏部题今新奉明旨于京堂则每年科臣二人道臣四人内转者既少外转者似不独多除臣部司官仍旧一人外其科道或照先年科二人道四人或照近年科四人道八人乞钦定以便遵行得旨三衙门外转都照近例行
　　○工部主事曹钦程疏紏东林之党四人周宗建张慎言李应昇黄尊素荐忠愤之臣十人傅櫆陈九畴李鲁生张讷李蕃周昌晋李恒茂梁梦环张惟一顾其仁得旨周宗建作令贿闻及钻入言路荐庇多私引其党沈萃祯以贪险躐致参藩又欲引吴焕为接手至倡建私学于都城之内尤属不法张慎言倚荐赵南星为首功避差谋差任意鸱张同台安伸竟遭毒手先任曹县侵盗库银三千两恨后任石三畏查出遂掜单劣处王官李应昇专为东林护法排挤正人亟引高攀龙以四年前一典史骤跻总宪遂乘奥援欲攘北直提学黄尊素以汪文言幸冒台班即荐师邹维琏于赵南星破例得入吏部一味搏击善类以助高攀龙魏大中之虐焰此四臣招权纳贿党邪徇私目无国宪都著革了职为民当差还追夺诰命内周宗建张慎言赃私狼籍行彼处抚按提问追赃具奏不许庇护沈萃祯吴焕俱著降三级安伸仍以原官起用
　　○兵部覆黔督蔡复一疏监军参政尹伸降一级副使杨世赏降二级参议向日升罚俸二年副总兵龙万化提问正法俱如督臣所拟惟总兵鲁钦督臣原拟免其戴罪今议降二级副总兵金汝佐原拟免其提问降为游击今议充为事官参将杨明楷原拟免其戴罪仍以本衔杀贼自效今议充为事官参将刘志敏原拟充为事官杀贼自赎今议提问正法从之
　　○升户科右给事中陈熙昌为本科左给事中工科右给事中方有度为吏科左给事中
　　○升四川马湖府知府郑朝栋为贵州按察司副使毕节兵备
　　○壬子太子太保工部尚书协理部事柳佐卒于官
　　○升云南布政使司右布政使诸允修为贵州左布政使户部员外郎熊师旦为狭西按察司提学佥事福建建宁府知府袭承荐为广东按察司副使屯田水利道江西南安府知府孙同伦为云南按察司副使屯田水利道
　　○调湖广按察司副使吴暐于狭西肃州兵备道
　　○加都司张攀游击将军职衔令守旅顺从科臣李鲁生请也
　　○癸丑刑部＜锍-釒＞奏问过犯官陶朗先侵盗饷银四十万二千七百二十七两监候追赃得旨著该部上紧立限严追其各犯未还银两并著该抚按作速追完具奏
　　○甘肃巡抚李若星报镇番之捷言套虏拥众西行松虏乘势大举入犯镇番将官丁孟科官惟贤领兵堵御斩获虏级二百四十一颗余孽被衄奔窜稍可禠犬羊之胆而壮中国之威矣章下兵部
　　○巡抚山东王惟俭疏报抚缉流民安插辽民言妖民当诛妖产当估固也独是有良民逃难归迟产辄被估者有其人明明在旁而特孱懦不振硬被人估者有将平人财产投献王府势宦者有廉价认产而转鬻他人反得厚值者有王府官宗室占产而不价不粮催租各役反行鱼肉小民者有纳价已廉报上复寡而官民分润致来南北之口者有指称修理而折屋伐木以致孤厘含冤又复冒破者诸如此类不可胜数王府士民既不欲招恐其夺产而又其妻女也有司更不欲招恐其认错而又费照管也任之则既虞酿乱又恐伤和强之则既成眼钉岂肯善处臣等意欲尽招流移遍给余产断送妻女而兖州知府孙朝肃有意作梗加以翻局要功庇妖激变等语臣即凛持三尺略不畏阻而属官皆朝肃私人谁肯为臣尽心者臣因反覆思维欲此事条贴清妥须真心爱民耐心做事虚心观变之人而后可如东昌府知府曹又衡者一奉臣等之檄单骑巡行家轸户视及招出一百四十余人处置安插委曲详尽略无遗憾倘诸臣尽如此岂忧乱民哉至于辽人散处东省其在莱中者尤多而道臣谭昌言亦极力肩承除辽官辽兵赡养有资及出海赴关不计外其余见住登莱州县安插者三千六百有奇臣等与道臣议措银数千两于登莱两处置地建屋四散安插其无力耕种者议给牛种贫无所倚者量行赈给其资斧充足愿往各处者听而又严禁土著不得凌铄抑掯讹言挑激道臣子视辽民家视辽事勇往直前略无退避知必有以办此也章下吏部
　　○原任南京光禄寺卿今起升通政司通政使周汝登再＜锍-釒＞乞休得旨著加户部右侍郎衔致仕
　　○升狭西按察司副使吴养源为本省布政使司右参议分巡关南道
　　○甲寅  上亲临太学释奠  先师
　　○刑科给事中霍维华＜锍-釒＞考选之要一核举主以便连坐吏垣掌道宜汇开一单明注某系某举公同典铨虚心去取已用者仍立一案备照倘后有败群偾事并当连坐举主闻知县卢化鳌向托汪文言图谋铨部事已败露犹蒙面掩耳侥幸考选是真聋瞆台省矣一收孤子以息奔竞僻地崛起耻作乞怜者往往清华不与当此徵逐之际乃有五年外吏不通长安书之玄默闭门静坐不送书怕之王际逵引分自安不干乡曲之戴东旻是不当破格拔置以挽波靡之习乎一用黔滇之人以重封疆黔滇远在天末科第寥寥今两省多事庙堂握筭者遥忆揣摸得什一而失什九何不培植该省之人资其桑梓之筹画以通朝廷之闻见也一遴乙榜之贤以风吏治国家用人惟其品与才足胜任使岂区区科目是分如张志芳向任信阳六载循良一贫彻骨救荒之政尤前古未有乃仅量移一州今且反期未调内转如登天而一身脂韦满腹鳞甲之刘璞止以婢膝党人反俨然豸绣持斧矣其何以劝良吏而重西台一慎留京之选以维清议我朝两都并建无分彼此目今留都省台半虚而承望风旨一听党人之发纵甘心前部之驱除如涂世业黄公辅万扬言其人者举动一味因人笑怒全不繇已名节扫地罪孽弥天尚可一日留为言路之玷哉臣见部郎曹钦程一＜锍-釒＞而劾四御史如发蒙振落又见部＜锍-釒＞奉旨三衙门外转都照近例行臣愚以为刬除既多则收录宜广若坚守三年一考之旨则四十名之额决不足以充任使合无将见在诸臣考选四十名分置南北省台以信前旨未到十余人俟八月考选酌量见缺另录三五名以补弹劾之额不然今有人而不录及无人而另取恐前遗珠而后续貂于人材不无偏枯之叹也得旨这本条陈考选凿可行准将见在诸臣选足四十名其汪文言代人钻谋著镇抚司一并究问刘璞涂世业黄公辅万言扬卢化鳌都著革了职为民当差仍追夺诰命玄默等著吏部分别考选
　　○巡按甘肃御史刘其志＜锍-釒＞言安民者吏饬吏者法今计典澄汰之后墨吏禠职追赃法綦严矣而实实追完者有几请自今未结之赃不须复问其他直就其火耗最重者尽追足济公帑之穷量追亦稍雪民间之恨清此本原治乃可饬则惩贪之法宜确也廉能异等赐宴优擢法綦崇矣而实实不次者有几请自今巡抚京堂悬缺择外藩之最著最久者与内吏兼推使重内轻外之习一洗其肺肠则奖廉之法宜实也夫边方之民所最苦者苦于无吏也曷以无吏官数易而缺不补也官数易则居者如蘧庐缺不补则代者为越俎近来惟县令积俸必足四年四月上而监司转仅二年少者年余甚至郡守未考满而迁请自今边方道臣专责久任而严考成资俸既深宁增其衔秩劳勚久著即优以开府使贤者有争自表异之望而无倦于乐成之心则久任之法宜行也每见腹里监司朝缺而夕补而边方则否甚至以千里之外靠摄于一人请自今边道遇缺必简才望速补为地择人勿因人而虚其地量材授地勿因地而并虚其官则速补之法宜申也此又边方吏治之大略也  上嘉纳之令该部著实举行
　　○起南京兵部尚书王在晋为南京吏部尚书南京户部尚书王永光为南京兵部尚书
　　○改礼部左侍郎管右侍郎事孟时芳为本部左侍郎薛三省仍以礼部左侍郎回部管右侍郎事兼官如故
　　○改天津巡抚右都御史兼户部左侍郎毕自严为南京都察院右都御史
　　○升太仆寺卿郭尚宾为都察院右副都御史巡抚江西
　　○补原任南京狭西道御史黄宪卿为贵州道御史
　　○乙卯以释奠脯醢果酒颁赐阁臣顾秉谦等
　　○登莱巡抚武之望＜锍-釒＞陈海外情形及防御机宜论地势则旅顺与登州相近而与东镇差远论人情则旅顺与东镇相宜而与登州稍疎若欲专属东镇当令毛帅选将分防于旅顺并各岛之间若欲专属登州请罢东兵令其专守东南而登镇之兵选将分防一如前例从前议则登镇止应设副将一员驻劄登州与道臣共弹压外设参游或守备一员驻皇城岛为接济而抚镇二臣驻劄于大海之南兵马无多缓急难就似应裁革从后议则旅顺口应添设参游或副将一员为主将而东西诸岛量添守备四五员以为分防协守之助而镇守时出皇城岛为接济此两策者总听斟酌也诏户兵二部确议具覆
　　○加东厂太监魏忠贤原荫弟侄一级仍赐奖赉以缉获戚臣李承恩为仆讦告擅穿龙衣也
　　○起原任湖广布政使司右参政伦肇修于四川
　　○丙辰下游士任镇抚司并孟淑孔严行究问盗饷奸细情节照原参数目追赃
　　○丁巳太仆寺卿黄运泰＜锍-釒＞陈恢复辽东之筭广宁进守宜速也广宁非奴取之乃我弃之也倘我不守而西虏据之是又增两敌也谓宜分山海一半之力进守广宁以厄三岔之险一将帅忠肝宜誓也昔马援以马革裹尸岳武穆背刺赤心报国四字愿将臣效之时时自盟念念灭贼显然誓告三军则贪生畏死之念轻而仗节死义之气自锐一训练二字宜明也练者练其步伍进止之规而训者正所以动其亲上死长之心而作其气诸将诚爱士如子留神教诲则满腔皆忠义遇敌自勇敢奴即骁悍弗格矣一制胜器械宜置也我所恃以御虏者火器耳虏骑猛悍骤如风雨强弓劲箭无虚发当局诸臣宜思何器可遏胡马何器可防胡矢预置操练以为尝胜之师昔兀术以拐子马横行无敌岳飞遣步卒以麻扎刀入阵斫马足遂败兀术数万之众总之以器械取胜耳一就边兵屯宜讲也屯于内地则转输劳费十耗其五莫如屯种于边随取随足实为省便昔孔明驻师渭上杂军民屯于五丈原以为久计今宜仿其遗法关内外相其可屯者即委将官屯之老弱力农骁健防虏贼至则战贼去则耕以兵屯又以兵防屯此上策也一奇正虚实宜辨也臣计山海当奴前谓之正著毛帅牵奴后谓之奇著抚赏西虏以疑奴酋谓之虚著饬兵永平以为后劲谓之实著前三著已数年于兹矣惟永平实著未见谈及宜于此处设立一营兵外可以应山海内可以悍京  陵然非另为布置第查畿南府卫有见在官军暂移永平事定即止则军马钱粮不必创设一破格悬赏宜重也宁夏刘东阳之乱我军密诱东阳腹心周国柱许以高爵重赏遂手刃东阳而平宁夏今宜速下悬赏之令一应文武官员有能歼奴酋克复辽阳者准照云南黔国例晋封国公世守辽阳即侠士刺客有能潜购奴酋归献疆土者其世爵封土亦如之一进兵用饷宜分也士饱马腾始可以奏肤功臣愚以为此饷当分二款一款为正饷供行兵止支之用宜计各营将官军马若干日支饷若干以一官主之一款为备饷供行兵杂支之用如斩获有功则照例给赏军马有病则药医调治旗器偶缺则急为修补突有机密则纵金差遣此皆额外不时之费难拘尝格以一官主之饷不匮乏支不混乱庶可以专力进取  上以运泰＜锍-釒＞示阁臣顾秉谦等曰广宁当复便复必待条奏上来大臣也不好看秉谦等极言关门将帅兵马尚未可战我未有渡河之期一旦据残破之空城以为守万一奴乘我隙并力攻围则我有叵测之虞慕规恢之虚名蹈履险之实祸恐边臣未敢如此轻躁也得旨进守广宁必藉兵力便著枢辅抚镇相机而行不可尝试兵部知道
　　○诏革冗官革隶河间府海防清军同知归并粮马同知兼管知事简较阜城县县丞青县故城盐山县各主簿盐山县河泊所官河间卫沈阳中屯卫各知事河间府儒学训导二员景州沧州吴桥县儒学训导各一员保定府知事简较司狱税课新城县县丞博野县主簿保定府儒学训导二员易州祁州儒学训导各一员真定府知事简较府税课行唐县主簿真定府儒学训导二员定州冀州晋州赵州深州儒学训导各一员顺德府司狱儒学训导二员广平府儒学训导二员邯郸县主簿大名府司狱儒学训导二员开州儒学训导一员南直隶常州府河泊所官并归税课司兼管浙江杭州府富阳县主簿昌化于潜各训导一员嘉兴府海盐县管三仓粮县丞平湖县水利县丞澉浦海口巡简司各巡简衢州府扳固巡简司巡简严州府寿昌县训导一员处州府松阳县训导一员景宁县沐溪巡简司巡简青田县谈洋巡简司巡简湖州府德清县水利县丞下塘巡简司巡简江西九江府德化县湖南嘴龙开河巡简司各巡简山西太原府简较大盈仓副使忻州代州平定州各同知太谷祁县文水寿崞县各主簿祁县盘陀所代州草场各大使晋府典仪正副工正广盈库大使宁化河东河中靖安王府各典膳忻州定安王府教授平阳府知京仓副使蒲州丰济仓大使临晋荣河猗氏万全河津平陆夏县各主簿临晋县吴王寨巡简河东运使丰济仓大使西河山阴王府各典膳汾州府平遥介休县各主簿普同村关子岭巡简庆成永和王府各典膳潞安府襄垣县主簿禠亭所大使壶关县县丞儒学训导一员沈府工正教授清源宜山稷山沁源连山唐山安庆定陶德平保定吴江永年德化灵寿王府各典膳狭西褒城县儒学训导一员其裁革员役俸薪直隶山西狭西俱解充饷浙江抵充未完粮饷事平免编江西俸薪酌抵禄饷见在各官赴部另补遗缺永免铨除
　　○以礼部右侍郎林学曾再＜锍-釒＞乞骸得旨考满引疾求退恬志可嘉著升户部尚书致仕荫一子仍给与新衔诰命
　　○升吏部郎中张国绅为四川布政使司右参政清军屯田兵科给事中朱大典为福建按察司副使分巡漳南道刑科给事中薛大中为四川布政使司右参议下川东兵备道御史翟学程为四川按察司佥事松潘兵备道周汝弼为狭西布政使司右参议胡良机为广东布政使司右参议分守海北道陈保泰为浙江按察司副使
　　○己未遣太常寺少卿张守道前往江南五府太仆寺少卿傅淑训前往江北三府督催马价银两行人司行人柴挺然前往浙江等处守催站银各照所属州县立刻起解到部以资各边年例等项急用如复迁延误事即会该抚按指名参处
　　○太常寺少卿尹同皋＜锍-釒＞言当今仕路逼而为躁竞流而为偷窳臣谓躁竞偷窳人情之所必趋也偷窳至于躁竞人情之所必至也惟冢宰可以制也一曰天下机务咸隶六曹使为冢宰者真以铨序流品均四海自任为司农者真以入严考成出严冒滥自任为宗伯者真以振起文明表正士风自任为司马者真以杜绝钻营克诘戎兵自任为司寇司空都察院者真以除奸慝剔糜费激浊扬清自任则九列之职可尽也一曰京卿皆有当然职掌自起废途开几无坐处岂百年之身而堪夜行不休者此后京卿有缺必真系资深望隆膂力方刚堪备九列开府之选者方授则京卿之职可尽也一曰枚卜衣钵专付秘馆经筵日讲于一刻披陈之际必求开导之方成均乐育风化所自出于三章废隳之余力求振顿之法亦在诸臣好为之至于隔科一选原属偏枯与其隔科而广为收不如随科而精为取一曰省台精神各宜归并  君父以济时艰论人论事自有大体形骸方隅俱无所用至于考选旧制原为急缺风宪官员而设近减俸诸说俱宜停止祗守四年四月之例犹有所据耳一曰各库各仓各边郎关津之出放无不啧有烦言而最甚者尤在吏兵两部嗣后各部堂官当随事体察从公查核贤者优处不肖者劣处一曰督抚在边方者日与监司武弁猫鼠同眠在腹里者复一意浮沉百方侵削此后此官须万分慎简非威望足以慑夷虏清正足以风顽懦力量足以经营四方者必不可轻试一曰吏治民生军机夷情抚按事皆监司事地方有一贤监司执纲在手事事振顿此后须加咨访有贪秽阘葺者抚按紏劾不及俱连坐一曰国家命脉在郡邑人心迩虽加派徵调为苦若有贤者犹能濯烦苛而纳之宁谧止因劝惩失真人人解体谁复留意者此后抚按举劾不当监司开报不公咸一体究治至州府之迁升必照资俸推知之考选必守旧例非特重器抑以养人之廉隅一曰年来文体渐弱士风渐下诸臣不思挽正每科辄建议加额乃额加而选法壅滞至于入学之额先年各有定数近曳白之人咸作青衿名器之辱甚矣是在礼臣力饬之一曰广文甄陶有效精神堪远驭者抚按荐举该部擢用已二百余年近以升授有司为禁赤县神州广矣甲科果能包举否此后应仍照旧例凡有荐者便宜升授有司一曰恩荫  祖宗朝非有大勋劳与真正军功者不授天下名爵少则贵难则贵须查核劳绩官品不厌珍重一曰被论被察各官劣状累累近随察随补随参随荐得失并在一时是非茫无定据将何以励世磨钝乎此后凡被察被论非相倾相陷极冤极枉应补官者俱以一年为准其改教等例尤宜严禁可矣一曰年来选法无一途无弊而佐贰首领等官为甚臣曾为该部思一长计如一州同也即从万历四十五年逐年逐月逐日序起至目前二月止刊成书册凡听选者人给一册持归听上首选去方推之杂项各官一以此行之如铁案然后无那移以杜别衙门之干渎一便也以遏吏书之诈骗二便也以湔该部之物议三便也以保听选者之钱命四便也此不过官吏数日之劳可不为乎至于选除地方仍用掣签之法弊端虽多然舍签而弊更大也一曰自辽饷紧急户工二部争广为途巧为说以攫取致诸奸夤缘为利弊孔百出至效劳一役各衙门咨送及该部假借名色有不可胜数者今后吏员初纳转考三考省祭加纳等项须查其历来转折该部司官会同户工二部司官巡视科道将见候选各项员役与纳银原文原簿磨对一番无论有人无银者为弊即籍贯不明年月不合字迹改洗印文糢糊孰非弊窦者有一于此必重加究遣此后除每月磨对外至年终又一大对奸伎俩庶几可穷至于效劳一途须先从该部减起臣愿新冢臣将大小各官年月资俸细细查出一面发抄一面刊书人给一本选除以此纷纷之行头无益之点卯可尽割推升以此纷纷之名色无据之功次可尽裁惟会大僚与边抚边道及有事地方各官不必拘拘然而非其尝也其最当著力处曰各官之任宜久首当下手处曰仕进之人宜简人惟简官惟久则立法严明躁竞者改而为恬静偷窳者改而为励精职掌尽而天下治矣得旨这条陈内外大小官方洞于指掌有禆铨政著吏部知之
　　○吏部覆南京科道拾遗疏宣府巡抚王之臣候边抚员缺推用偏沅巡抚李仙品回籍听勘太常寺卿李应魁以原任布政使调用顺天府丞杨廷筠准年老致仕
　　○兵部尚书赵彦摉班军折价银共一十一万九千八百余两助工
　　○录原任左春坊左赞善顾绍芳日讲劳赠左春坊左庶子荫一子入监读书
　　○升尚宝司司丞范凤翼为尚宝司少卿
　　○改南京工部郎中刘志选为尚宝司司丞仍支正五品俸
　　○起原任淮扬道浙江按察司副使熊化为狭西副使分守关西道
　　○改浙江按察司佥事曹履吉为河南按察司提学佥事
　　○升南京福建道御史陈本为云南按察司佥事
　　○以洪水游击王国靖为甘肃清水营游击将军
　　○庚申工科给事中郭兴治请议枢辅孙承宗去留  上以关门事体重大著该部会同九卿科道确议具奏
　　○太常寺卿邹德泳乞休命加刑部右侍郎致仕
　　○升山东按察使钱士晋为河南右布政使分守河南道
　　○改原推四川布政使司右参政陈仪于云南
　　○改原任河南按察司副使汪庆百于广东南韶兵巡道原任山东按察司副使庄祖诲于云南管粮储道
　　○辛酉  上视朝
　　○户部左侍郎陈所学疏请罢归命加户尚书致仕
　　○壬戌  武宗毅皇帝忌辰  奉先殿行祭礼遣远伯王永恩祭  康陵
　　○巡按福建御史乔承诏差竣请告部覆得旨乔承诏错举解经邦已有旨回道考察如何托病请告著降三级调外任用
　　○兵部覆登抚武之望＜锍-釒＞言登莱巡抚之设扼奴酋之潜渡成津关之犄角联属国之声气防内地之奸徒任綦重而法宜严此地武弁与杂流最多非平辽委官则内地差遣非坐登买米则奉文领银最可恨者本以军需为名而银既到手辄自花销本以差解为任而一出都门遂难诘问开鞘盗银诱骗商货强夺民船违禁私贩诚有如抚臣所言者甚则市井狙狯漏网余孽金紫累累争衡道府而抗违部提法令亦不能行臣谓欲清奸宄先汰武弁欲汰武弁先查虚衔除海外毛帅部下各官得以便宜行事外若在登镇仍遵题准事例督抚委加名色概不许管军管饷若系部委劄付非奉钦依额设者不论副参游都俱素服角带听兵部约束即有钦依加衔军前效用者领兵假以体貌服色事完则一马一伞不得前呼后随乱人耳目此历来旧例非今日特加裁抑也违者听登抚道参拏申饬凡自海外而来者毛帅给以印信批文备开委干何事及随行人等姓名至登莱则登抚与道府得以查识之不许其招摇市城宿娼酗酒至京师臣部与五城得以约束之不许其潜匿禁地作奸犯科其自登莱而往者登抚院道给以印信批文备开委解钱粮等项及随行人等姓名更严违禁之物即遇劫遭风务行审实毋使诈诬以害平民院道之文东镇查验毛帅之文登镇查验如无批照不论官  人等一例重究海外诸将领若有事于登镇俱听登抚弹压而节制之年终甄别另开一款奉公守法者优荐擢用恣肆者参治从之
　　○癸亥  上御皇极内殿策试举人华琪芳等制曰朕惟自古顺治威严之世其君臣未有不同心一德交儆无逸者若虞廷之都俞吁咈殷宗之严恭寅畏周文之自朝至于日中昊不遑暇食盖其盛矣故书称无怠无荒四夷来王言图治必励精而化远先孚近也我  太祖高皇帝谕群臣有曰凡事勤则成怠则废贤人君子尽心如此朝廷岂有废事  成祖文皇帝谕群臣有曰朕每外朝毕则取经史览阅未尝敢自暇逸卿等宜体朕此心相与勤励无厌斁也煌煌圣训直追踪虞帝媲美殷周矣则夫廓清靖难之烈固本于一念之忧勤欤朕以冲龄践祚抚有鸿图蚤暮亲贤春秋典学亦惟是广询治道思缵述允扬之为兢兢而已迄于今日业及五年凝精罔敢少懈勤政尝如不及乃凤仪麟育河清玺出似天为降鉴矣而水旱频仍灾祲不已则儆于之天何凛凛也请缨志壮露布功高似众咸用命矣而覆军旋报鸷伏叵测则衡命之众何纷纷也将朕之轸志徒殷德意尚未沛欤抑有司习为窳忄□有奉行之未力欤将朕之宵旰徒廑推毂犹未当欤抑边吏安于寝堂实政之不修欤夫竭百姓之指膏以填三军之溪壑则内病撤貔貅之保障以培闾阎之命脉则外病兹欲内外兼利聿臻至理遵何道而可尔多士学古通今目击时艰尚筹所以振起积玩之人心鼓舞积颓之士气果有禆于安壤其尽言而无讳
　　○大学士顾秉谦等具＜锍-釒＞推礼部右侍郎来宗道张鼐丘士毅周炳谟彭凌霄南京国子监祭酒李思诚俱堪充  实录副总裁左庶子周延儒编修南居仁充纂修官得旨  实录关系甚重这推补各官著上紧任事其张鼐诈病要名养资骄慢又先年＜锍-釒＞内曾洗补字样失填好生欺侮朕躬大不敬无人臣礼著革了职仍追夺诰命
　　○太常寺卿卢大中乞休得旨卢大中恬节素著准于南部推用
　　○黔将鲁钦刘超等深入水西兵溃总督贵州蔡复一以水利师溃列诸将罪复具疏自劾  上令矢心料理勉策后效
　　○贵州总督蔡复一＜锍-釒＞言昔李纲援太原兵溃极论节制不专之弊今蜀则一柄两持滇则舆瓢无主正犯此病李化龙之督三省也赐剑诛副将以下总兵失事径行解京今臣敕书只云赐剑以重事权所诛自都指挥始总兵参游取死罪招繇戴罪杀贼四字是总督威令在黔已轻而又安得重于滇蜀也臣六＜锍-釒＞请益饷计部未有一应九月请用监司郡邑诸臣吏部至今未覆行间著数惟用人理财二者穷促如此何以措其手足夫人与权相附者也人有代更而权无二今惜其权使黔能独办贼则总督可无设矣无总督之实而赘此名事败则曰是提冲五省而讨贼不效者也臣受此黮黯不足惜疆埸之事岂堪再误耶得旨黔势孤危滇蜀当协力进兵以资特角总督节制事权该部还确议具覆
　　○巡按贵州傅宗龙＜锍-釒＞言二事一曰专总督之权以合三省之势一曰派整暇之饷以裕大举之需得旨黔师溃以轻进非关事权这议置蜀黔抚臣暨节制事宜粮饷数目该部作速议妥具奏
　　○甲子起升原任蓟辽总督文球为兵部右侍郎兼都察院右佥都御史协理京营戎政
　　○起升原任大同巡抚董可威为工部添设右侍郎协理工程事务
　　○以工部部尚书管添设右侍郎事白所知管本部左侍郎事
　　○升南京兵部添设左侍郎薛贞为刑部左侍郎管右侍郎事起升原任南赣巡抚唐世济为南京刑部右侍郎
　　○升太仆寺卿区大伦为南京户部添设左侍郎
　　○升南京太仆寺卿申用懋为右副都御史巡抚顺天地方
　　○升山西按察使张晓为右佥都御史巡抚宣府地方
　　○起补原任户科给事中陈胤丛于吏科工科给事中陈尔翼于礼科原任御史李嵩于山东道高弘图于山西道张捷于福建道马逢皋于山东道杨春茂于贵州道张素养于云南道
　　○太仆寺添注卿黄龙光乞休许之
　　○兵部疏题劣转添注将官王应登等五人得旨停止添注文武宜一体遵行本内五弁未经参劾该司官如何竟自出缺俱著留用
　　○工部尚书管左侍郎事白所知以殿门鼎建应行事宜列款上请得旨大工肇兴钱粮最急各省直逋赋及开纳银两拖欠木价务要勒限解部以济急需各款俱依议著实举行不得延缓误事
　　○原任南京兵部郎中叶大受奏臣癸亥被察因御史王允成与吏部尚书赵南星交昵与臣宿憾诬诋乞勘明得旨王允成情弊显然叶大受不必行勘著以原官改北部用
　　○下汪文言镇抚司革甘肃巡抚李若星职为民追夺诰命以文言称若星用银五千两谋巡抚也
　　○镇守云南总兵官黔国公沐昌祚于天启四年十二月初一日卒该省抚按以闻
　　○乙丑兵部尚书赵彦言黔兵复败黔事可虞乞申饬当年诸臣惩前毖后一曰鼓士气自东西用兵以来奔溃成风率繇将领剥削日盛不能得士卒之心当事法令不严无以制将帅之命在督臣告戒清革俾士卒支领尽沾实惠又约束领兵官进前者有殊荣退后者显戮如是而军感恩不逃将畏威不逃又河患功不成贼不灭也一曰定庙谟黔兵兴至今胜败反覆者皆始谋不慎而临事轻率也今逆酋罪恶不容不讨而再举岂可尝哉合行督臣因时制变细心参酌某将谋勇可任前锋某将机变可任策应某将坚精可保辎重某地冲要可以进取某地山险可以埋伏某地适中可以救援审彼已察形情无轻挑浪战庶桑榆之效可收矣一曰明协援四省协剿屡奉明旨申饬督臣之疏谓求蜀出兵渭河而蜀不应求滇出兵沾益而滇不应向闻两省以缺饷为辞今饷臣已解饷十万于蜀并留协济黔饷三万九千余矣按臣又分黔饷三万以资滇矣分其饷而不与以兵殊不可晓乌蒙芒部与安效良奢崇明为安酋所饵合四省之土司以抗我我独以孤军撑持于危难中贼众而我寡再请严敕蜀滇两省速发援兵与黔会合师期各分信地或岛其穴或扼其背或击其胁使贼首尾不能相救斯为万全之策一曰别顺逆自有版章之议遂起兔狐之悲夫向有安氏以制猡夷者今可收土司以制安氏令安氏缚一邦彦以保宗祊更收众目把以坚安位母子之效顺若安氏怙终负固便当裂其土以封助顺之土司而我无爱焉诸土司如班麟贵之输米遏贼沙源沙如玉等之搴旗自效蒙诏凯里张向义之声岑云漠等联入援之势土司忠义亦尽有人柰何舍以夷治夷之术而他求挞伐哉惟愿特谕四省将吏宣布德威逆酋如安邦彦奢崇明奢寅计在必擒外其余安位而下予以立功自赎之义解彼合从结党之谋从征土官世职亟与褒嘉一曰严节制前抚失陷诸将掉臂不顾竟从宽典今日之逃溃非前日之□口山高□矢乎督臣已捧尚方之剑何难违制之诛当查审一二首倡者得其实情立斩徇众人人畏法甚于畏敌区区小丑何难定哉一曰慎调募黔之募兵业已三逃土兵又多顽冥如施兵不可调久有徵验今各营散亡大半必出调募二著然募必附近之有名籍者毋以惯逃之无赖充数调之土司必有忠义者毋以骗饷之猖夷招衅又为之饱其腹作其气有勇知方一可当百但闻贵阳斗米七钱转运复艰非多与额饷无济缓急又善用间谍广行招徕尤今日之当讲求者也得旨黔师未有成筭轻率失事镇道已有旨分别议处这条款行彼处督臣道将一体施行卿部以后推升务要选择智勇兼全的不可用债师充数致误军机并会户部酌议粮饷定额暨协剿协济事宜具奏
　　○刑部侍郎饶伸奏挐问贪官鲍观光等于城隍庙问过各犯极口辩冤款中所开无一可质欲悬坐定罪终无以服各犯之心乞发各该抚按御史究赃回奏得旨抚按参劾即系实证何必又行彼勘结还著该部照依原参款件追赃以济军需
　　○户科给事中薛国观言募兵御史游士任所任中军胡维宁冒饷之事皆臣目击手经不敢不言南京宪臣熊明遇倾身为士任求解夫明遇先任兵垣疏议西虏东奴无虞厥后三韩沦陷是以言误封疆至营求速化无何而跻崇阶即一宗室之谋叛尚不能缉灭于未形其余不称职之繁言又勿论矣乞逮维宁究问立置大辟罢斥明遇以为人臣执法之戒得旨熊明遇革职听勘胡维宁遣锦衣卫扭解来京究问
　　○嘉魏忠贤修肃宁城荫弟侄一人都督佥事仍于本县建坊赐敕旌表从崔呈秀请也
　　○巡按贵州御史傅宗龙奏苗寇日益披猖地方受害已极乞敕偏沅抚臣移镇偏桥勿复回沅凡思石偏镇等处俾练兵万余人平时以之剿苗大征即统为督臣后劲庶苗患宁而西贼之气亦渐夺矣报可
　　○新建伯王承勋给假在籍以正月病故讣闻于京锦衣卫左所副千户王先通＜锍-釒＞称伯父承勋并无亲生嫡庶等男惟臣系正派应袭亲侄王先达又称系承勋次男应袭亦具＜锍-釒＞言先通乃臣祖王正亿来历不明之裔乘间谋爵得旨王先达先通两＜锍-釒＞奏请承袭著该部查审明确具奏
　　○改湖广布政使司右参政周士昌于贵州兼按察司佥事监督军前事务起升襄阳知府储显祚为贵州按察司副使管本色粮运起降云南按察司副使张允登为贵州按察司佥事督理屯田鼓铸稽核军马钱粮加升湖广按察司副使胡一鸿为本省布政使司右参政兼按察司佥事分巡靖州辰沅等处改按察司佥事叚伯介为镇宁监军道加平越府知府曹进可本省按察司副使衔仍管知府事从贵州总督蔡复一等请也
　　○丙寅赐进士余煌等三百人及第出身有差
　　○丁卯赐进士宴于礼部
　　○命后军都督府都督佥事沐启元袭祖爵挂印充总兵官镇守云南等处地方仍著和衷抚按协力援黔以报国恩
　　○平辽总兵官左都督毛文龙讨借京营龙尾机炮以应征剿急需巡视科臣刘先春等奏请  上命准发一千门外仍多造以备京师城守该部酌定钱粮具奏
　　○礼部左侍郎薛三省＜锍-釒＞言  累朝纂修实录皆移文在京各衙门修辑事件文册送馆参订以备六曹编纂之所未备此成例也顷者开馆纂修  皇祖实录前院臣钱象坤周如磐简查故事已经行文催取者两年而各衙门寂然不应昨秋臣叨掌院事更详列款目复行催儧迄今犹复如前不应也阁臣及臣每于朝会时面促皆藉口年久案牍无存各衙门案牍收藏有库典守有人万历四十八年间并不闻册库有回禄之灾即鸟鼠啮啄风雨沾浥岂至悉化乌有而何乃以此为口实盖各衙门直视纂修为史局之事不关其职掌故了不经意若此窃思  实录与会典相关会典又与诸司故实相关会典不修者已四十余年此必修之书也修则各衙门必详简故实先为草创而后主者讨论润色萃为成书此时而各衙门欲藉口于无存恐无是法且会典所载必证诸  实录今日  实录所不收他日会典将何所凭据即今日  实录所收与他日各衙门故实稍有异同会典又将安所折衷故今日文册虽为  实录亦所以为会典各衙门政非为史局载笔实自为会典属草昨年内府册库尽烬  皇上传敕各衙门补造以进此虽二百年前之遗事犹当寻求始末毋敢缺佚况在在四十八年内者安得遂诿以无存乎今即二百多年之往迹不能一朝遽徵此乃四十八年之近事政可终□就绪实录之文册盖又为大府之底本各衙门更非代为纂修者伤乎也念从败楮中翻阅精详从冗牍中芟取要领不无大费心目诚人情所苦然了一事而三事皆办则暂劳者正所为永逸又何烦之惮而不亟为纂辑哉得旨会典全据  实录纪载宜详各衙门文册著速付史馆以备采择不得推诿误事
　　○戊辰  上御文华殿讲读
　　○  上传许念敬既已拏到著锦衣卫拏送镇抚司与汪文言一并究问
　　○刑科给事中林宗载＜锍-釒＞一切钱粮差部官分催不如责守道督催有不完者或降或罚彼其威令素行于下又以爱功名之心遵功令其徵输必前矣如是而部臣之分遣可罢也至加派完矣有未敷者终不离屯田一策若关上文武诸臣中有慨然独任于榆关之外相其闲旷画地屯种臣以为有七善焉简其精壮者以操练汰其庸弱者以力耕相养相护人无冗冒一也除地为田凿地为沟水可以灌溉沙可以堆山或纵或横彼此相错可以止虏骑之直突二也山崖沟畔遍植杨柳有事可依以自蔽当暑可以藉休息盛长可取材备用三也依田筑舍以编军营什之伍之各有次苐不至越次相冒易于查阅四也出入相依渐久渐熟昼战相识夜战相闻五也所入既多军实自裕加派可以渐减六也日拓日远行道即兑昆夷自喙七也若其农具之无从给牛种之无从需则不一劳者不永逸不大费者不大省司农看何项可以那移或  皇上念后日之节省量发帑以济之至黔中师溃不在我弱而在我贫此督臣蔡复一迫切拊心之语为今日计惟如所请以湖广加派杂项等银并附近邻省堪动钱粮户部亟宜催翰协济以为救黔平贼之资也得旨逋饷差官滋扰不若责成守道屯田既有七善何不著实举行黔势孤危全望邻省协济亟宜马上星驰督催
　　○云南道御史王大年＜锍-釒＞紏蓟辽总督吴用先荐原任大理寺少卿范济世南京大理寺寺丞谢启光湖广按察使岳骏声湖广布政使俞维宇得旨荐举诸臣皆以原官起用谢启光改北大理寺寺丞吴用先不堪总督著冠带闲住
　　○升江西按察使蔡侃为云南布政使司右布政使湖广布政使司右参议廖起巘为贵州按察司提学副使
　　○己巳太仆寺少卿王尊德奏言黔师大溃黔事大危请如督臣所议饷二百万照数齐发并总督一节应即于云南贵州四川偏沅衙门或升转另设或就见在移用得旨总督事权宜重已有旨会议著总督移驻遵义黔抚另推仍传与各土司逆酋成擒即将水西分与投降把氏暨我有功土司断不复为郡县其土司中有素称忠顺的各宜养精蓄锐听候调遣事平大加升赏目今黔饷告急户兵二部便先凑银三十万两以济然眉差廉慎司官速解
　　○庚午赐状元余煌朝服冠带诸进士宝钞
　　○弘政宣治二门兴工遣工部尚书白所知祭告  后土司工之神
　　○辛未  孝和孝后忌辰遣新城侯王昇祭  庆陵
　　○赠原任太子太保户部尚书李汝华少保荫一子入监读书
　　○升刑科右给事中陆文巘为兵科左给事中工科给事中郭兴治为户科右给事中刑科给事中解学龙为工科右给事中
　　○升河南布政使司右参政王元雅为山东按察司按察使专理辽饷
　　○壬申  上御文华殿讲读  上传兵部将官柴国柱速催到京备用
　　○  上传刑部陶朗先追赃时日已久如何不见奏报  上传锦衣卫游士任究问原参赃银并胡维宁窝匿人家姓名如何不见具奏
　　○户部尚书李起元奏言帑臧日匮度支日难谨据台诸臣所陈及臣所见闻者上陈在科臣郭兴治则言盐政一事闻两淮之内有补库折价银有行积引食盐银不过一清查可得四五十万又闻南北纲割没银新旧引割没银亦不过一清查可得四五万至于关引行引加带挑河种种名色不知几十余万以两淮推之长芦河东可知以前件推之别项沉没可知与其徒饱盐官盐役之腹何如取佐养军养马之资此自然之利所当细为摉剔者在台臣崔呈秀则言广积储莫过于通盐法惟新旧不通则盐壅而课亦与之俱壅广为变通之术岁可收利百倍外又有谓查解补库折价可得银三十五万两者有谓议解行积引食盐银银可得银二十三万余两者有谓南北纲盐割没宜尽入岁解可得银四万余两者有谓新旧引各食盐割没宜添入岁解可得银一万两者有谓旧引行尽用积钞关引可得银五万两者有谓纲法行尽应补行积引上纳余银可得二十五万两者有谓议行加带纳饷银以清积课可得银二万二千两者有谓议归舞阳行芦盐以塞私贩可得银五万两者有谓宜议定京掣之期以杜零星影射者有谓边钞给价宜议预关引目者诸所条议凿凿有据然大要不出两臣摉剔变通二语伏乞敕下廷议差一廉智大臣往董其事畀以专敕督理天下盐筴钱法臣部差一司官为之赞理令就彼中权宜行事一一摉剔变通或将二十三万两以为铸本其余尽令解入臣部以补缺饷并严敕各处巡盐御史与盐运司官各摉索上闻再加调停酌行得旨这摉括等项银两数多有禆国课便会议停妥著实举行专敕廉智大臣一员往督其事巡盐御史暨运使司官也要摉索一体急公共济时艰不许仍前隐匿乾没自取罪戾
　　○户科给事中周汝谟＜锍-釒＞言东西缺饷不得已于杂项中稍可取赢者有八曰鼓铸曰盐政曰屯种曰税契曰典铺曰散官曰冗役曰邮传夫鼓铸之利子母相侔铸百万铜则得百万之息近虽四行开铸而既苦乏本又艰市铜然未有本具而铜不凑者其要惟在于得人如淮扬议铸借本盐课同官郭兴治条两淮补库折割没等项清查得百万于中量借更为便易而所差部臣宜廉干精敏日夕督治及约束炉头诸役毋使奸商市猾窟穴其中而泉府之岁入从可知也盐课军国所需今逐岁清查已无余利而稍为通融宁无良法宜咨行盐臣召商集议于新旧中销之规推广诸商增课之说务求至当别开辽饷一项俟事平而停止可也所谓屯种者未辟之新亩非就买之旧畬也今海内旧屯清应清理而豪强兼并经界混淆籍犹未去可按而稽惟是关外荒土沿海污菜悉听附近军民随地开垦而姑少徵其子粒将亩有亩利顷有顷利日计不足岁计有余矣税契者筭缗也往时不过数厘而未见缩今加以三分而不见赢盖轻则输重则匿耳或于三分内再为酌量督县官逐里示谕随买随税随收而匿税不准管业民未有不乐从者矣此以减而得增之法也典铺之分徵有难易盖冲大邑铺多而本饶即百千亦不为厉僻壤下县徽商裹足数金犹难取盈故不独酌其轻重而且定其有无庶输者无难而徵者自易此不平而平之法也散官之秩富厚者动以衣冠为荣故  祖宗以来每有军兴辄拜散官名色今宜颁行郡县凡富民输粟若干给以官号量免差徭计州县之大者可得数十人小亦可得数人外如儒士之衣巾武弁之加衔僧道之授秩推而行之各有所入此不亦予以虚名而收其实利乎衙门冗役近止行抽扣之令而不及裁革使彼失之于官而偿之于民非法也合无将应用胥役之外令司府州县等衙门逐一减去扣下工食以资军需则役者无不得食而无食者不至于空役矣邮传之费处处不赀今议非公差不得借用一勘合非公干不得轻用一牌票抚按逐月吊查应付冒滥者参奏必使著实行之以上八款或已行而见效或将行而未决乞严行申饬有仍前怠玩不遵奉条格习为故事者必罪之无贷则法立而人知遵守措于不涸之仓固其所也得旨这条陈各款有禆国计著该部确议具覆
　　○铸换华亭县印
　　○升光禄寺寺丞王孟震为尚宝司卿
　　○升湖广布政使司右参政陆问礼为浙江按察司按察使温处兵备道山西按察使耿好仁为山东右布政使分巡济南道山西布政使司右参议李釆为云南按察司副使分巡临沅道
　　○太常寺卿吴士奇程启南侯执蒲各自陈乞休俱令致仕
　　○升都指挥佥事史开先为宁塞营参将
　　○癸酉大学士顾秉谦等题适臣等讲筵回至阁中有中书官郑崇光等陈说前门叚印当等铺一时俱关且有逃去者盖为陶朗先扳扯借贷各铺银两以抵赃欠问官不经奏请擅拏商人勒写文契诸商无奈暂尔应参既得脱去相率逃避夫朗先有赃则拷比严追无赃则奏请凑办或摉括于室家或变卖其田产焉有克落帑金取偿商贾不候明旨公行强暴如今日之刑官者哉辇毂之下骇人耳目萧墙之患遂亦叵测有闻入告臣等之职也伏乞  皇上速行禁止晓谕商人还归本铺各安生理仍责问刑部令其回话庶大狱不兴而近忧可免矣得旨陶朗先匿赃不吐扳害无辜刑官未经奏请擅拏勒契以致商人闭门逃避成何法纪该司官姑且不究即著晓谕诸商各安生理退还文契赃银仍于本犯名下严追务在速完
　　○补原任御史晏春鸣于广东道
　　○革见任忠顺营都司安从孔原任定州营游击今升西路甘州副总兵汪济民俱回卫以直隶巡按宋师襄论劾贪弁也
　　○甲戌  上视朝
　　○黔师之溃总督蔡复一御史傅宗龙皆以事权不一欲以黔督节制四川云南吏部议四川总督朱燮元尚书也黔督蔡复一侍郎也两总督难相节制适总理河道尚书朱光祚予告吏部会推朱燮元代光祚九卿皆画题御史杨维垣后至不肯画题云朱燮元升后万一安酋犯蜀恐有疎失贵州侍郎难以节制四川尚书即以朱燮元为贵州总督亦可吏部以会推辩驳具陈以请得旨蔡复一已经败挫著回籍听勘朱燮元准以原官往代其任黔抚蜀抚作速推有干济的来看其总督驻劄节制仍确议具奏
　　○刑科都给事中周之纲疏言吏部原考察贪酷等官均宜行原籍提追不可任其延缓而四川佥事徐清尤贪毒异尝宜尽没所有入官果有掠归贵州子女审明具奏又言游士任所用牙爪胡维宁宜细查其来京情繇张思任缉拏未到责地方官毋以空文回复得旨各省直拏问贪官立限追赃徐清贪淫尤甚著行该抚按严加穷究其私掠贵州子女审明具奏胡维宁已有旨张思任久拏未到务在必获以彰法纪该部院知道
　　○原任通政使司左参议冯时行＜锍-釒＞议省饷之策有八榆关马匹发三千余匹寄养矣若止留三千匹其余尽发顺永等州县寄养如有急用不数日可调岁可省草粮银二十余万至太仆寺所辖各州县见解马匹每匹三十两但借解价二年可得饷银十余万两策一也自榆关以迄通州天津登莱四处军士逃者亡者不必募补岁可省万余两其不系钦依等项员役咨送请托耗粮者不下千余人若尽数澄汰岁可省十余万两策二也饷不过发银耳军马在关者斗米动至二钱草束三分是二十万之银尚不能籴十万石以银十万皆付临清德州天津通州等处令漕粮截留者发米十万临清等四处共发小米十万借解辽东秋成则以十万之银令四处仍买小米二十万石还仓是仍有十万银米在不过费仓庾一借耳即二十万三五十万皆然策三也欲减饷必汰兵汰兵回籍彼必鼓噪惟以法选兵选其精晓枪棒铳弹善射大力者一万可当三万虽久练不加于此得此六万遇兵刃相接自可致胜其不入选者尽数汰之彼将何辞六万之外饷皆可省策四也运米之费每站照例给价令各州县递运速而且便其不运米州县稍令帮贴至关或照工部运米军价每四轮车一辆可载米三十石二轮车一辆可载米十五石小车一辆可载米六石日有千石出关米价不腾且出关遇警车傍挂牌即系偏厢车前施艺即系武刚不劳造车不费车夫可为一战之助策五也海运虞险又费造船缓急莫定试仿南方运木之茂连络堆垛上安荆囤或板屋盛米每筏可运米万石前游数船为洩造船可省风浪磕触俱可无虑又足助城堡烧毁者造屋制器之用至鸭绿江又有高丽楼船且彼粮亦可籴道多可假乘隙而入奴不知备策六也屯田内地不过得粮数万即屯金州亦不过得粮十数万石若山海以东从广宁至三岔河迤北弥周环千里牛种出关为势甚便辽民之在内地者分令屯种且关上兵马若选二万精兵择一能将委令防护其余尽发屯牧在奴酋隔三岔河不易过在西虏受款又易防屯多则饷多所积屯粮用供军需可省截漕与籴米及脚价之费不赀策七也朝鲜新封令助毛师进剿于南西虏屡被要挟空费市赏若我兵进剿令其助力于西照格赏劝如或负约谕以破奴后革赏纵迟疑未进或未能立功有此先声亦足寒建酋之胆以夷攻夷不费中国之饷策八也此八者倘采择行之必有补于征剿顾臣志愿请缨者恃有此车也辽东屡败军士站立不住夫岂无车因无臣车之奇也臣车五百辆分为十阵仿古孔明八阵图书中五为九中又一阵大将握奇指挥九阵而为十也每阵随小车十辆各载八石庶可克期进剿矣乃臣敢谓半年可平奴酋者亦料两军相对兵刃交接不过半日胜负立见彼负逃回我胜追逐有粮相随兵不留行十阵可抵黄龙岂待旷日持久哉然奇车五式不比京营偏厢武刚冲车俱有活动兵器可以制敌拙者可使之巧弱者可使之强况又有选兵之法可必全胜也谨将五车拟作小样并绘平辽奇车阵势图说随本上进以闻得旨车样著兵部发与关上照样制造以资防御
　　○赠原任国子监祭酒周如砥礼部右侍郎荫一子入监读书
　　○起原任户部尚书李长庚以户部尚书管右侍郎事兼右副都御史督理辽东粮饷兼巡抚天津等处地方备兵防海
　　○升太常寺卿傅振商为都察院右副都御史巡抚南赣汀韶等处四川左布政使闵梦得为都察院右副都御史巡抚偏沅等处地方兼督贵州兵饷江西右布政使魏浚为都察院右佥都御史巡抚湖广等处地方
　　○升南京兵部右侍郎岳元声为左侍郎山东巡抚副都御史王惟俭为右侍郎
　　○升傥甸守备刘崇礼为武寻游击将军
　　○丙子升河南归德府知府张宗衡为山西按察司副使
　　○起原任顺天府府丞吕纯如刑科右给事中汪庆百江西道御史徐扬先大理寺寺丞刘廷宣光禄寺寺丞秦聚奎南京太常寺少卿陆卿荣
　　○通政使司右通政韩范自陈著致仕
　　○起补原任河南按察司副使王景于湖广上江防道
　　○升福余卫头目那安打来阿卜亥为都指挥佥事以在边忠顺故也
　　○丁丑颁赐阁臣顾秉谦等甜食
　　○兵科给事中陈维新疏言黔局有缓著有急著有实著自有水西郡县之说遂坚众土司以党逆之心彼之种类难绝我之力量未全宜收合余烬绸缪全力且勿轻言捣巢以落其深箐穷崖之计故语剿减于今日此缓著也自王伦叛逆遵义破残奢日纠五姓之民以翌逆彦万一乘残猝据西南半壁可奈何合无如按臣温皋谟所议遵义距蜀窎远难及割付贵州以一事权此急著也四十八头目原有矢心效顺者传谕土司颁赏擒逆固以夷攻夷之妙策当事者亟为相机示恩显购密联从兹感而受抚穷而就槛总未可知此虚著也会城斗米七钱濒危莫继宜敕部议处仍将楚漕暂拨或发附近地方买办但须酌运饷之法不可令楚民累苦太甚又查正统景泰年例从按察使应履平及巡抚王恂请俱以贵州乏饷许彼处犯罪者诣缺粮处输米赎罪又从御史黄镐许土官军民人等纳米补官一时称便此二项似可踵行若夫调募不可不慎施兵业有明徵既听报选土著则宁精勿滥此实著也至于滇蜀距黔辽远一一责以某日用兵几何约会某地果能于千里外三面刻期乎大剿未集之先止宜分据信地顿兵耕守是即协援欲剿邦彦先制其党滇师宜出沾益毕节控御乌撒则阳顺阴逆之安效良尚敢公然资叛乎川师宜镇永宁赤水则观风向应之乌镇蒙镇雄尚敢明为声援乎遵义但以一师窥龙场彼奄奄余息之奢寅既不敢动而后黔中以大兵临之又何虑水西不斩逆彦以献如此而西南之局庶乎可结耳此臣于四著外更审全局而定为照应之著者也命该部酌议具覆
　　○锦衣卫北镇抚司掌司事许显纯等勘问汪文言之狱辞连赵南星杨涟左光斗魏大中缪昌期袁化中惠世扬毛士龙邹维琏邓美周朝瑞黄龙光顾大章卢化鳌夏之令王之采钱士晋徐良彦熊明遇施天德等以移宫建议者为立名躐等之资整顿铨政者为偏听招权之藉布买命之金而杨熊之刑停启贿赂之门而升迁之法滥总归之文言得力于父事王安结纳权要浊乱朝政请敕下法司研鞫得旨仍发显纯严刑究问杨涟左光斗袁化中魏大中周朝瑞顾大章遣缇骑逮至京究问追赃赵南星等俱削籍抚按提问追赃具奏
　　○法司会谳李承恩言承恩蔑视礼法擅用至尊服御漆盒瓷器之皆龙藉口先公主之遗尚可言也赭黄五爪之龙袍共验为新鲜之色是何物乎若依僣用龙凤文者律似为太轻合从重论引盗乘舆服御物例则尽法矣伏念承恩实  肃皇帝亲甥虽犯大辟亦有八议之条臣等敢不奏请得旨是但既拟重辟如何又引八议该司官姑不究
　　○刑部奏问过安顺府训导周国光当安酋攻城派守东门乃持贼帜挥众出降又挺身从贼与运筹宜按谋叛不分首从律处斩其妻子应付功臣之家为奴从之
　　○升礼部仪制司郎中周应期为福建按察司副使清军驿传道南京吏部考功司郎中李一鳌为山西按察司副使岢岚兵备道南京吏部稽勋司郎中沈维毗为湖广按察司副使郴桂兵备道辰州府知府张光奎为山东盐运司副使
　　大明熹宗哲皇帝实录卷之五十七
　大明熹宗哲皇帝实录卷之五十八
　　天启五年四月戊寅朔孟夏  上亲享  太庙
　　○诏清查捕营占役凡水夫灯夫菜户大马影占者逐一查明具奏
　　○福建巡抚南居益题海土之民以海为田大者为商贾贩于东西洋官为给引军国且半资之法所不禁乌知商艘之不之倭而之于别国也其次则捕鱼舴艋不可以数计虽曰禁其双桅巨舰编甲连坐不许出洋远涉而东番诸岛乃其从来采捕之所操之急则谓断绝生路有挺而走险耳闻闽越三吴之人住于倭岛者不知几千百家与倭婚媾长子孙名曰唐市此数千百家之宗族姻识潜与之通者实繁有徒其往来之船名曰唐船大都载汉物以市于倭而结连萑符出没泽中官兵不得过而问焉即两汛戒严间有缉获而穷海鲸窟焉能尽歼夫我之防倭防通倭之奸已若是乎不易为力矣而又益之以红毛夷奸人群而附之教倭助夷引夷附倭夷以所得接济汉物尽数贿倭倭复以耽汉物之心尽力助夷而夷与倭及海中之寇合并以成负嵎之势我百方抽选仅得兵若干名彼一呼而枭獍四集数每倍蓰我百方挽运糗粮莫继惟若不足彼因倭因盗翻见有余是以踰年相持不能有加非去夷之难去倭与寇之难也今镇臣俞咨皋言泉州人李旦久在倭用事旦所亲许心素今在系诚质心素子使心素往谕旦立功赎罪旦为我用夷势孤可图也臣因进巡海道参政孙国祯再四商确遂听其所为而倭船果稍引去寇盗皆鸟散夷子立寡援及大兵甫临弃城遁矣先臣胡宗宪之间王□于倭率是道也近据谍者言红夷消息尚泊数船于东番将有事于吕宋夫吕宋我之属国今商民乘春水赴之者甚众遭于洋必无幸矣可虞者一东番倭寇之薮今虽暂异于夷久之啖夷利势将复合小则劫洋大则要市滋蔓难图可虞者二即亡论红夷东番之寇率倚倭陆梁附于夷固为我患不附夷亦自能为我患臣密问镇臣若能使夷寇相残我徐收渔人之利乎镇臣曰唯唯且将图之惟是海上人多口不达用夷攻夷之旨谓我为生事于倭也谓借资于寇也非藉庙谟发纵嫌于自用傥有党奸之人出蜚语惑乱视听何以自白念业有明效何可不使终其绪伏乞敕部覆议亟令镇臣乘机会益复广行间谍俾得操纵如意不为旁议所摇庶几制倭夷于掌股之上而东南半壁悉有嘉赖矣＜锍-釒＞下兵部
　　○改补广西布政使司右参政冯盛典为广东督粮道广西按察司副使张翼轸为广东岭西道
　　○己卯  上御文华殿讲读
　　○四川总督朱燮元＜锍-釒＞言天启二三年遵义五路进兵永宁破巢之捷各大小数百战之劳二年之苦查擒斩截杀五路总计生擒一千九百二十四名斩功二万七千四百九十二级俘获一万七百三十二名口招降大头目一百三十四名及内外四里卜昏都都及遵绥铜仁水西毕节等处黔蜀连界汉夷苗民其二十九万三千二百六十四名口当阵夺回被掳男女五千五百五十三名口枪刀衣甲器械六千五百四十七件牛马一千一百一十二只匹印信五十二颗伪印关防十三颗伪敕劄二十九件五路阵亡官兵李缙等二千六百八十八名轻重伤一百九十四名至于左道之变蜀实首难初则伪榜攻掠州城继则主谋内应祸遍通省妖书纸甲与夫神符鬼脸等项不可胜计幸尔乘势扑灭擒厥渠魁是亦廓清之一端也乞将文臣李仙品刘可训卢安世郑朝栋等武将林兆鼎秦翼明罗乾象等土司陈治安冉绍文悦先民等降将王继宗焦从智等查例升赏以示激劝章下兵部
　　○升贵州按察使朱芹为江西右布政山西按察司副使周泰峙为山东布政使司右参政分守海右道
　　○通政使司右通政彭端吾自陈乞休命著致仕
　　○吏部等衙门考选行取各官玄默黄承昊为吏科给事中张士升杨文岳陈序为户科给事中叶有声为礼科给事中潘士闻苏兆先杜齐芳为刑科给事中王梦尹虞廷弼为工科给事中吴国华为北科给事中候缺填补郭如闇为南京吏科给事中袁玉佩为南京兵科给事中庄谦为浙江道御史卢承钦吴裕中为江西道御史余文火□晋李灿然汪若极为福建道御史李应公为河南道御史袁鲸为山东道御史陈朝辅王际逵刘弘光为山西道御史鲍奇谟何可及门克新为狭西道御史王时英汪裕为四川道御史梁炳赵胤昌顾宗孟田景新为广西道御史卓迈陈以瑞为云南道御史周维持张枢智挺为贵州道御史刑绍德陈睿谟为山东道试御史石三畏为狭西道试御史倪文焕曾应瑞为四川道御史陈世埈为广东道御史王珙为广西道御史罗万爵为南京浙江道御徐复阳为南京江西道御史蒋守藩为南京湖广道御史梁克顺为南京云南道御史李时馨为南京浙江道御史并王嘉言等五十员授部属等官  上命照缺填补以后考选还遵四十名为定额不许多添已而吏部尚书崔景荣以南北科道悬缺请于拟定礼部数内五员改用将陈懋德阎梦夔候科朱光熙杨廷诏杨金通候道  上以考选限定四十名已有屡旨不准候补刑科给事中霍维华又＜锍-釒＞请将陈懋德张履端戴东雯暂授部衔俟秋间再考不许
　　○庚辰兵部覆工科给事中郭兴治＜锍-釒＞议得枢辅孙承宗以黄耆元老置身荒徼劳极成疾诚所当念但辟地宁远三百余里安插辽民二三十万屯练生聚渐有端绪遽难议更乞特颁温纶奖其前功益图后效得旨辅臣慷慨督师志切吞胡今尚未有底绩何可骤言召还关门重寄简将汰兵清饷相机进止皆辅臣之责便著速出任事整理军务恢复防御不得他委
　　○升吏科都给事中许宗礼为太常寺少卿掌河南道御史潘士良为太仆寺少卿吏部文选司郎中白储玿为太常寺少卿提督四夷馆
　　○升湖广道御史潘云翼为太仆寺少卿山东道御史刘思诲为大理寺左寺丞工科都给事中杨维新为太常寺少卿
　　○起升原任文选司郎中曹思诚为太常寺少卿
　　○以右府带俸都督同知傅应星佥书中军都督府事
　　○升宣府万全都司陈思明为山西掌印都司
　　○辛巳予原任户部右侍郎王德完祭一坛全葬赐谥荫一子入监读书
　　○汪文言死于狱镇抚司以闻得旨汪文言不以病闻如何遽死许显纯好生疏纵以后监犯务要著实防范有病亦须医治
　　○癸未  孝端显皇后忌辰  奉先殿行祭礼遣永年伯王明辅祭  定陵
　　○叙  庆陵劳加工部都水司郎中白受采钱时杨师孔路周道王国相王道元曾樱王公弼许如兰吴兆元堵天颜陆文衡王振奇陆之祺等官级有差
　　○申时金星顺行昼见在未位井宿度
　　○吏部尚书崔景荣再＜锍-釒＞乞休  上命本部司官敦趣即出视事
　　○刑部署部事左侍郎饶伸具＜锍-釒＞求免  上以饶伸责成追赃如何遽欲求去不准辞
　　○兵部覆登莱巡抚武之望＜锍-釒＞言登镇距三韩一大海为东镇接济则易为三方并进则难向来当事者多侈大其词以勤庙堂之东顾抚臣不言防内侵不言可进战而以牵制自居一何料敌审而持议平也事在牵制则皮岛与旅顺左右特角焉若论事权之专一属旅顺于东镇非不称便然筑城而毛文龙不能协力丧师而文龙不能救援鞭虽长有难及矣而自登至旅顺缩言之者曰七里纾言之者曰千余里总之风顺一日夜可达盖以形势论旅顺为辽左四卫之咽喉登莱天津之门户无旅顺则东镇之转输无从出海朝鲜之贡使无繇出途登莱与虏比邻亦有不安之势是旅顺不可不固守也以调度论旅顺距东镇远而险声闻虽可相通缓急必难相拯距登莱近而便兵将易于责成粮糈易于接济且挑浚南关非登抚不能任华夷界口非登镇不能防是旅顺应属登州必然之画也今已设游击一员专守旅顺当专属登抚节制其分岛各官听登抚择人分布咨题授职南关堡挑浚听登抚择人严阵架梁相机兴工无蹈前辙其添兵加饷与挑浚修筑之费登抚欲取盈于原额四十万诚以越海履危非厚其饷不足以得其力第挑浚在于一时费虽奢而用有限兵饷在于长久食当足而用有节昨臣覆请业奉全给一年之旨矣乃计部谓分给东镇者原为淮兵与兵俱东似难复问则分给关门十万两仍当还之登镇夫以二十万饷而守此弹丸之地添兵添将绰有余裕安插辽民分屯布种牵制奴兵相机策应皆登镇之要领尤登抚之能事也使旅顺果成屯聚南关果成厄塞则于今日分明掌职并有光矣  上是之
　　○兵部覆水西失事诸臣乞将鲁钦先取死罪招繇杀贼赎罪如再无功立斩军前刘超黄越降副总兵戴罪立功越其杰行监军御史提问正法杨世赏阿天麟降一级管事周基命陶弘勋宋鸿儒各戴死罪立功仍行提问以军法捆打以后再不效力即立斩军前叶登科刘志敏胡从仪赵宝邓＜王巳＞卢犹龙苏似洵等各戴死罪杀贼立功自赎从之
　　○兵部覆议黔省节制事权谓朱爕元宜移驻遵义节制四省简将清饷便宜行事从之
　　○兵科给事中陆文献疏言进士观政各衙门三月乃始选除近科以来观政仅参谒之虚文不知所观何政为大臣者除卯簿画押而外亦不可言何政当观而有所指示有所省试也无何而请假归里矣无何而谒选之任矣臣请自今伊始观政令典宜实实举行者曰询事考言或进相质辩而得之或退悉敷陈而得之嘿察其品曲尽其材一一别识之而密致之阁部阁部再加咨讯而登之选除酌量于成例之中转移于选法之内将使博雅者就馆职心计者主钱谷文理者典仪章谋断者司兵务明辨者折刑名精敏者督工作丰采才猷可以率属励俗剸繁理剧者任州守及各郡岩邑之推知其间或才有余而凌厉过当德有余而强干不足者器使之令得各见所长傥更有大识力大风节能排大难决大疑扶植大纲尝者另储以待破格不次擢用如蒙正之夹袋允文之才馆陶铸而简任之庶几  皇上崇重养成之意不为具文而  祖宗责实求才之典可收成效矣  上曰观政进士部堂不时省试考核选法仍照旧额行
　　○甲申  上传游士任等侵冒饷银既已问明著送刑部拟罪追赃孟淑孔奸细事情尚未明白仍著镇抚司监候
　　○乙酉赐阁臣孙承宗等日讲官黄立极等正字周国兴等扇有差
　　○礼科给事中杨所修＜锍-釒＞言各衙门文册速付史馆以备采择不按其人按其时以责成之终难破推诿之局乞  皇上再加申饬令各衙门所委专管职名先呈  御览仍钦限以期作速将文册造送史馆完日仍将解送日期据实奏闻庶推诿无路而盛典可计日成矣得旨各衙门文册著委官专管速送史馆以备采择不得迟延误事责有所归
　　○巡按直隶御史洪如钟＜锍-釒＞东方之事惟大将是赖今关门诸将臣固不能备悉大略惟赵率教塞下屯田差强人意亦不敢信其即能了贼也而尤世禄以病告矣王世钦纨裤之子虚有其表今则形同籧篨矣有将若此安望提数万之众以探虎穴耶年来奴之不能忘我犹我之不能忘奴乃奴之乘我恒密步步皆稳而我之料奴恒疏著著都差如近者毛文龙驻师海上谓奴有所慑而不敢动忽焉出其不意直缚张盘陷旅顺如拉朽中国短长之效盖已见矣窃恐关门之将未必贤于毛帅偏禆而下岂遂远过张盘若不量彼已见奴不来谓我可往以几幸万一之恢复诚臣之所未解也故今日之事当扼险要精器械厉兵秣马汰冗节浮俟我之力完胆壮徐图大举而尤以简将为第一义则王世钦与尤世禄固不容不议更革者危关一线宁堪此辈再坏哉得旨王世钦尤世禄物议久腾著兵部速与议处慎简谋勇兼全的用
　　○太仆寺少卿潘文以男潘云翼同升本寺少卿具＜锍-釒＞自陈  上命改潘文为大理寺添注右少卿
　　○丙戌  上视朝
　　○吏科给事中郭兴言＜锍-釒＞言迩来言官各执意见分立门户始乎攻击卒乎排挤气魄才力不用之以补阙拾遗而用之以植党树私精神念虑不用之以忠君爱国而用之以乘权固位安望其匡主德定国事而紏官邪也今考选科道诸臣凡有建白毋避事亦毋生事毋畏人亦毋凌人毋附津要而甘谄媚毋望风旨而肆攻排毋掇拾唾余而使人厌弃毋条陈琐鄙而资人笑谈内存忠厚之心外振正直之气庶几为真谏官真御史愿诸勖之得旨新选科道自当循职效忠母负朝廷遴才至意
　　○户部覆议鼓铸建局以扬荆州两请  上命建局荆州速推大臣一员督统更差工部司官一员料理综核
　　○命铸换福宁州候官德化漳浦南靖浦城建宁各县及泉州府儒学印
　　○予原任户部尚书张经世祭葬如例
　　○丁亥  上御文华殿讲读
　　○户科给事中陈熙昌奏今时只知求多于加派而维正之供不能尽徵其拖欠于豪强者宜严敕各抚按责令州县将每年逋欠各户数目造册藩司粮道比追择其尤者申院追究容隐者以罢软论宪法一申则天下无不可徵之粮矣其侵匿在有司者税契那借别用宜敕该按臣委廉明推官一员查核于每县项下具一总数造册二本报南北户部存案候黄册清查而欺匿之弊可坐照也繇一省而推之各省分计不足合计有余不犹愈于别生端绪使奸民乘机而鼓衅小民欲诉而无门乎章下该部
　　○户科给事中孙绍统＜锍-釒＞言沐镇庄田之害宜还有司徵收漕粮亏损之多蚤令计部措处  上命沐镇徵收仍旧漕粮户部作速议处
　　○发冲车一百辆并随车铳炮于山海关
　　○戊子授第一甲进士余煌为翰林院修撰华琪芳吴孔嘉为翰林院编修
　　○刑科给事中霍维华＜锍-釒＞言顷者邪臣假借题目诬蔑宫庭亏损圣德如所谓挺击红丸移宫三案已掜形章奏簧惑听闻更欲窜入纂修迷乱万世是用不避忌讳据实剖明快  祖宗在天之灵畅  皇上继述之志倘稍参一毫私念于其间明讨幽罚臣曷能逭当  神祖壮年在御册立东宫稍迟一时诸臣私忧过计群起而争委出忠爱乃争之愈众持之愈坚无非欲事出宸断以见欲行册立之本怀是以建言者皆蒙谴谪而笃爱震器之心始终不渝及外庭寂然无言而明纶忽涣元良既建  宗社有主二十余年宫闱晏然未尝有他说也倘果有如奸邪所掜称废立巫蛊之谋则九阍邃密必别有诡秘之术而后可徼幸于万一乃徒藉一风癫之张差白昼持挺闯重门入大内而行刺弑有是理乎当日巡视御史刘廷元之奏报鞫审司官唐嗣羙曾道唯岳骏声等之口词明白恰当独赃私狼籍自分被察之王之采与同恶相济之陆大受等无端造舛谬之说闻张差为山间窰户庞保刘成领西宫金钱数万起盖庙宇差谋包烧甎打点使费多金半出称贷业已得之复为有力者所夺怀恨二珰不胜愤忿持挺寻觅气激迷心不自觉其乱闯而□入禁地耳向非  神祖同  先帝与  皇上慈宁之御亲赐剖决其开衅骨肉流毒缙绅可胜道哉及  先帝嗣位一月之内未闻有纤毫芥蒂疑及张差之事则  神祖之止慈  先帝之止孝与平日宫庭原未有嫌疑猜忌之情益大彰明较著矣此  实录之当确者一也  先帝至性天成体素清弱当  皇祖升遐之初哀毁踰礼饮食不时几务烦殷劳苦为甚以致夙疾陡发荏苒委顿理所必然而悠悠之口致疑于宫掖之太盛岂臣子所忍言夫  先帝即位不二旬而疾作十余日而不讳女谒而病耶茕茕在疚之时而溺情女谒季世之碎所不为也病而女谒耶岌岌不起之际而女谒是殉千金之子所不屑也况  先帝以千古纯孝之衷当四海托重之日乎伊时以误用下药归其罪于崔文昇  先帝犹口授  皇上传谕群臣以为原有夙疾因劳致甚大小臣工莫不钦承此当日  父子  君臣出口繇衷之言亦至仁至明危而不乱之证足尽破从前狐疑之说矣先是元辅方从哲等＜锍-釒＞请蚤建储嗣以奠国本并请如期视朝以慰群小及闻病日增剧虑且不测率九卿科道官问安寝殿再申建储之议跪求望见  嗣皇清光此际此情臣子之心盖百回肠而后敢一启口也  先帝矍然首肯出  皇上于榻并承顾命有辅导  皇子为尧舜之旨是  先帝业以天下事授之  皇上业以  皇上托之辅臣矣且云寿宫要紧者再此其旦夕莫保之情景群臣耳闻目见者谁不愿得长生久视之方延万载无疆之寿李可灼复神其药之奇验群臣无不思幸一试莫敢先发遂流□禁中有旨召可灼进药少项传谕称进药善戒姑退勿去褒赏有加日昃复传谕进药可灼难之谓日止可一丸而退诘旦昧爽而  龙驭上宾矣夫  先帝病系劳弱则可灼红丸正属对证况迫以  先帝立待之严旨可灼安能不进药  先帝与群臣亦安忍不令可灼进药特无救于大渐之势即今日岂遂忘彷徨无已之情哉孙慎行自隔年之后起自田间突兴大难之端借题红丸诬  先帝以受鸩之惨加从哲以弑逆之罪片纸传播旋奉旨旧辅方从哲素称忠慎  皇考弥留李可灼进药原出  圣意卿言虽忠爱然事系传闻并进封移宫等事当日九卿科道官多所亲见还着据实会奏以释群疑其李可灼轻易进药不能无罪著并议来说该部知道吏部尚书张问达削去前叚止将卿言虽忠爱以下半叚发出并改会奏为会议以启邪党之附和承望风旨者欲杀人以婿人畏避凶锋者不信心而违心饶有半吞半吐之词多属畏首畏尾之论独黄克缵王志道徐景濂汪庆百等明目张胆连篇累牍侃侃凿凿足砥一时之狂澜定千秋之铁案时非  皇上天语亲传有  皇考进药亦昇天不进药亦昇天之旨邪党穷追不已罗织之祸势且燎原而不可扑灭矣至可灼情出迫切似亦未忍深求乃业知睿照难欺犹懑心昧已故遣戍以存不了之薪火亦太毒而狡哉夫可灼之心果出于毒  先帝耶即支解不足尽其罪果出于爱  先帝耶即遣戍宁不重其冤  先帝之逝果出于毒耶不独从哲当任其咎果不出于毒耶何为从哲偏受其诬此  实录之当确者二也  先帝弥留之际所拳拳丁宁不厌谆切者辅导  嗣皇与册封李选侍而已选侍之居乾清宫也从侍  先帝也宫车晏驾选侍自应移居别宫亦自应候旨□选侍移居何宫而后可移也选侍何敢擅移亦何俟臣子争执之而始移也丙子昧爽元辅以下文武大臣以及台省郎署无弗入者何谓杨涟一人独以排闼称也比群臣见  皇上即罗拜呼万岁又何烦刘一燝杨涟左光斗等侈口拥戴之功哉且元辅之方从哲首垣之范济世掌道之顾慥无日无事不在一燝涟光斗之前者又何以拥戴之功独三人攘臂自居也使当时洒扫别宫请选侍入居谕以登极后遵遗命行册封贵妃礼此不过一内使传示足矣何至烦诸臣之纷纷也臣尝闻其概矣当济世与涟光斗等之入也见一官者手握数纸箕踞怒骂有于今还要我叩头叫他认得我之语济世等询之乃知为王安也问其所骂何人则应为李选侍也所持之纸即排选侍之揭也安将揭人授一纸济世等心讶而面拒之独涟与光斗口诵心维不自觉其席前膝足神昵而形就也繇是而播自后之说繇是而煽垂帘之议繇是而掜宫嫔之词诬告选侍之孺名繇是而兴盗宝之狱罗及选侍之生父糚成莫须有之疑以荧惑  圣听矫诏咨恶震骇远迩皆王安一人居中为祟涟与光斗等入幕运筹而助之虐也移宫之日密布多人罄掳选侍之奁箧并攫及头上之簮珥俾令自负皇八公主踉跄徒跣而奔一号殿吞声饮泣莫从控吁而随侍之李进忠刘朝等十余人且殴伤狼狈面缚下狱立刻拟斩连及侍父惴惴思死此不过假盗宝以为名因杀此数人以灭口耳向非刑部尚书黄尧缵据法力□开谕保全侍父亦不得其死矣选侍何以安其生进忠等三人旋毕命于刑殴之余刘朝等数人又安能延喘于犴狴之中他日复得见  皇上之面赦其余生以正王安矫诏之罪哉观于李进忠刘朝等之下狱而  皇上不及知则选侍当日踉跄之状与一号殿萧条之景  皇上亦必不及知以至自后垂帘种种不情之波概可推矣臣以为选侍之请封也请封妃也册封贵妃之旨  先帝之亲传者三  皇上之亲促者再王安犹能朦胧排激炀蔽稽停迄今读范济世请封选侍一＜锍-釒＞犹令人痛哭而流涕焉妃之未封而况于垂帘倘选侍而果有自后垂帘之威权也王安焉敢不叩头又安敢箕踞而怒骂之哉臣以为宫不难移也王安等故难之也当日  皇上一见群臣安等即奉  皇上归慈庆宫不复至乾清一步者欲  皇上不与选侍相见乃可以行其离间之计也故难移宫者用以激怒  皇上而重选侍之罪眩惑中外而张拥戴之功也不然何御史郭如楚＜锍-釒＞有移宫原系定理不得居以为功之说邪党恨之入骨俾不得一日安乎其位也岂非犯其所深忌哉使是时有旨令选侍移宫而据不肯出或  皇上力不能使之出然后臣子得以借口而幸功耳乃移宫之说甫出遽使选侍徒跣奔避进忠等束手就缚而  皇上尚不知也是尚得知宫之难移哉臣又以为李进忠等未尝盗宝也乃王安等抢之也夫宝谁之宝选侍之物实  先帝之赐予也以选侍之物选侍之人自移之何得谓之盗也且徒手数人所执有限何得谓之盗至数万也以  先帝之赐予者王安等抢而还之  皇上臣果知  皇上之不忍受也乃竟以选侍之奁箧据而充王安之囊橐不罪抢而罪盗不亦颠倒之极哉王安罪状彰彰如是死不足赎而周嘉谟且感且怜忿然不平代为报复矫语向人曰王安罪不至死夫假亲王令旨者死况矫  天子诏一朝而辟无辜之数命哉幸  皇上日月之明雷霆之断立正王安罪并遵  先帝遗命加选侍以康妃之封恩礼优隆家庭骨肉之情欢然如故此  实录之当确者三也繇今而论王之采罢矣刘廷元等之官不可不复也孙慎行斥矣李可灼之遣不可不还也杨涟左光斗禠矣刘一燝周嘉谟之罪不可不明也此三事者业已本末俱明臣犹惓惓于  实录者特以年来门户为政授意纂修实者未必录录者未必实也臣又闻邹元标钟羽正当日亦各有＜锍-釒＞入告而秘不发抄两人立名非真晚节不振委身门户败坏生平其秘＜锍-釒＞不抄必阴附鬼魅之说而又欲明逃非剌之外也韩爌会议之＜锍-釒＞足破一时之谎何以元凶罪恶贯盈犹再倒身庇护说者谓良心难昧是非各不相掩也至如江西监生杨惟休泰昌实录一书草莽一介何从而记注朝廷之起居且刺及宫庭之隐微中间语意闪烁称述舛错非潜授意指以欺人则揣合嚬笑而献媚耳真无忌惮之小人岂非圣世衣寇之玷哉伏乞  皇上严谕监修纂修诸臣将未完  神祖实录从实纪载已完  先帝实录再行磨勘并将公忠发愤如刘廷元黄克缵王志道范济世等与假借诬蔑如王之采孙慎行杨涟左光斗等一应章奏单揭备细摉录与臣＜锍-釒＞一并宣付史馆务存公案以垂信史庶是非邪正开卷了然其于  三朝圣德慈孝深衷光大阐扬所禆不小矣
　　○工科给事中张惟一以张盘失利归咎于登抚不援具＜锍-釒＞紏参抚臣武之望＜锍-釒＞辩  上以海外情形难于遥度惟一参论不当降一级调外已而因崔呈秀疏救命照旧供职
　　○己丑大学士顾秉谦等题今蚤文书官郝隐儒杨国瑞持科臣霍维华本到阁云  上传这本条议一字不差所参刘一燝专政为祸韩爌比护元凶孙慎行借题红丸悦党陷正张问达改抹旨意朋比为奸俱著削了籍臣等钦承严命敢不遵行第念国体悠关义当申救汉臣贾谊曰廉远地则堂高廉近地则堂卑盖言辅弼股肱之臣系国体之轻重也若以一＜锍-釒＞而削大臣五人无论诸臣削当其罪而于  皇上优礼大臣之体无乃太轻乎即据科臣之意止欲昭一代之信史存万世之公议非有激怒  皇上之心也况诸臣事  皇上有年或亲承顾命或赞襄密勿或勤劳部务功过亦宜相准古人惟盖尚且不弃而一旦谴责至是恐  圣衷亦有不忍矣臣等拭观新政非不仰颂日月之明而责在调羹实望少霁雷霆之怒用是冒昧上恳得赐转还国家幸甚  上曰本内说张差风疾逼真至如进药移宫情形尤朕所目睹刘一燝党邪害正韩爌庇护元凶孙慎行借题修怨张问达周嘉谟擅改旨意朋比为奸本当削籍念系辅弼股肱之臣姑不深究慎行暨监生杨维休私刻便行彼处抚按追出立毁维休革去衣巾仍将此本宣付史馆从实纪载其修成  皇考实录另行改正王之采诬陷骗官待杨涟左光斗逮至追赃后一体治罪范世济王志道汪庆百刘廷元徐景濂郭如楚张捷当狂澜既倒之时有特挺不移之节济世候巡抚缺用王志道等六员升太常太仆少卿添注唐嗣美岳骏声曾道唯守正致排嗣美候起复仍以左布政用骏声二员即与推用李可灼免戍回籍冠带闲住  上传傅淑训盛世承俱著削籍许念敬送法司依律拟罪照数追赃其过付赵南星各款赃私著行彼处抚按严追充饷
　　○巡抚福建南居益修陈彭湖善后事宜一议彭湖添设路将一议戍守中左一议增兵一议增饷一议建城池营舍一议屯田一议墩台一议用人一议内地防御章下该部
　　○加赠旧辅沈一贯太师荫一子尚宝司司丞以其孙中书舍人沈延赏＜锍-釒＞陈建储功也
　　○予史孟麟祭一坛减半造葬
　　○协守宁夏副总兵沈应时以病回卫起原任宁夏副总兵沈勋代之
　　○庚寅  孝懿庄皇后忌辰  奉先殿行祭礼遣灵璧侯汤国祚祭  昭陵
　　○原任兵部侍郎刘曰梧以老病辞职准在籍调理
　　○辛卯  上御文华殿讲读
　　○大学士孙承宗题古人舆疾讨贼敢不勉图惟是臣材既蹇浅年更衰迟兼以地方艰难与臣同来者少壮亦病每念臣初入阁有七人而去者故者六人矣其在地方则三总督十巡抚二十余道臣相继以去矣臣即未死未去而百病攒身然臣非敢计此身也而臣又冒以病身为天下塞责即异时死法死敌等于死病而天下安危岂病臣一死足塞且病臣之去留何系安危惟以会议之身可去复留其所系安危甚大然而仰奉严纶敢不力疾任事第病中筹画自是不周病后奔劳行复如病终愿  皇上敕当事大臣蚤为安危大计无姑以病臣塞责更望诸臣怜臣病苦既以病臣塞责便当为天下大计助臣庶恢复防御臣得奉庙谟以行也上曰览奏知卿已出视事朕心嘉悦还须振起精神鼓舞将士矢图恢复蚤奏成功
　　○兵部覆御史洪如钟＜锍-釒＞关门有三大将名位相轧柄不两操且武职而至元戎官阶极品志气易盈朝廷激劝之典亦不能以复加矣似应责成一大将居中调度左右两应改设副将协同大将修防战守皆听命于督师辅臣号令统于一则中鲜观望官阶有余地则人知砥砺矣报可
　　○调验封司郎中庄钦邻为文选司郎中
　　○壬辰户科给事中薛国观言今天下民生之穷也说者归咎于加派臣窃归咎于火耗虽抚按亦时申饬禁革然而卒不可革者则亦革其流而未革其源也革源在于革司府尝见州县差委官役押解钱粮于司府每百两或重收二三两四五两及押解官役费尽携来公添分外稍有增费旋返而指一科十又重一番科歛此何非司府官先作之俑乎抚按论劾州县必须司府开报司府先已贪婪安敢言人而亦安能禁人曩有被劾角口者而抚按论人率求其老实寡援下手易制之乡贡了事塞责今宜著为令天下抚按官每年于每省司府中廉其一二人不肖或入境或复命与州县一并参处其有赃私狼狈者重则挐问轻则罢斥毋徒以降调为题目则本源之地清州县有所象指不得执起解之浩繁以剥民也吏治之贪也说者谓功名富贵之丧心臣以为士习之不正夫督学操进退人才之权广文身表率士子之任为督学者或宦处宽请托之路或原籍开夤缘之门老明经教官日暮途穷迷心阿堵自问贽外至举一耆宾一乡贤一节妇孝子皆视之为骗局即举人署教亦然今宜著为令该抚按严加体察但有贪秽不法者列其事迹四季报部该部一并劣处不得苛明经而宽孝廉至提学官有滥进滥补滥贡者该巡按俱行参劾庶几进身正式法端穷而为贞士者自达而为廉吏也驿递之累也说者谓冠盖络绎之频烦臣以为情面奸蠹之太甚勘合牌票借倩相赠者有之出赀易买者有之用者一得倍索廪给口粮恣意折夫折马外之司道府厅或以马牌狥情送人而抚按之差役为尤甚驿递苦不可支矣始而流为佥报倾家破业既又以佥报之说流为包揽科派里甲收受帮帖而闾阎之骚扰极矣如夫役逃也则有工食之遗无柰不肖州县乘其失逃派差甲里克扣原编之工食无柰该府州县差遣原籍长夫长马有折贴不赀之费令宜著为令兵科中专定一员如巡青巡视例于京师良乡涿州设法严革诸弊遇抚按总兵官题请勘合火牌该部须减其十分之七付兵科挂号转发用尽题知缘繇再行题请其抚按司道等官各宜减省差遣以杜需扰而又严加绳束大示晓谕州县有发觉其事者即以风力注上考列荐章其狥情送牌克扣冒名占役差用长夫长马该抚按严为禁革倘有纵容阿狥者科道访出参论其内外勘合牌票廪给口粮照先征播事例尽行裁革寄诸该州县库每年尽解各布政司解部充饷驿递或因之而可苏也  上命该部严加申饬行
　　○癸巳  上视朝
　　○廷试天下恩岁贡生员岁贡上卷三卷中卷四百一十七卷恩贡上卷一卷中卷七十二卷
　　○裁革山海关管粮通判
　　○起升原任山西巡抚徐绍吉为户部左侍郎原任宣府巡抚王之臣为兵部右侍郎总督蓟辽保定等处
　　○起原任御史安伸于江西道
　　○升福建巡抚南居益为工部右侍郎总理河道顺天府府丞吕纯如为巡抚山东右佥都御史太常寺少卿尹同皋巡抚四川右佥都御史山西按察使王家桢巡抚甘肃右佥都御史
　　○吏科给事中黄承昊上筹边三策一核兵饷筹屯练也一密军情禁抄传也一杜内衅固民志也得旨当今急务宜著实举行
　　○甲午工科给事中虞廷陛言今者竭四海之物力以奉榆关而榆关一局若拥师而致老罄全楚之脂膏以资黔蜀二省且覆辙之频仍故权今日第一著数莫重于当关荷当关第一担子莫重于枢辅倚之重任之当益坚留之殷筹之应益预攻袭战守应何图画兵马钱粮作何清算宁远而东三岔而西作何填实觉华而南旅顺而北作何向应计议何法耕屯稍纾万民苦力此皆目前吃紧绸缪根本之图枢辅老成谋国不妨一一吐明方略即如大将马世龙诸臣咨嗟相对啧有烦言当此危疆非智谋廉勇恐不足提三军之命操阃外之权将将者应自有主见此又成败安危与枢辅相终始而可不慎之拣将调度总听枢辅之深思何必三麾并树使权轧而费糜乎若黔事败衄至再今日督抚得人定须酌量居中便相策应转楚之饷选楚之兵而滇沅等处共养全力以资犄角至如招抚诸部□其声援鼓舞勤王借其死力厉我兵马阳许收降悬赏苗疆阴令缚献此又密算困酋之策欲殄邦彦先制效良不可再差一著两广总督何士晋轻请榷税以抵加派合属骚然况党护王之采挑衅宫闱躐跻崇膴若何处分统乞敕下施行得旨枢辅已出视事战守机宜自能料理黔事责成督抚须合力协捣以收荡平何士晋挑衅宫闱增税扰民著革职为民追夺诰命
　　○平辽总兵官左都督毛文龙揭报鸭江仲冬冰解铁峪大战将士张邦金等深入重地阵获夷器夷马活擒打喇赖赏喇素照儿害蟒角利夏卜兔利阿起呐鸟答呐又夷妇一口夷级  十三颗番字马牌一面合分首从另文俘解
　　○敕各省直抚按严修保甲从科臣解学龙请也
　　○起原任山东按察使曾道唯以原官为武定兵备道
　　○升贵州布政使司右参政刘宇烈为本省按察使
　　○起原任贵州按察使岳骏声为湖广按察使武昌兵备道
　　○命御史李应荐巡按淮杨
　　○乙未升副总兵管宣府永宁参将事孙启祥署都督佥事南京前军都督府佥书兼提督小教场事务宁夏协守东路副总兵赵文质署都督佥事南京左军都督府佥书兼提督浦口池河二营事务
　　○丙申  上视朝
　　○督饷御史王祚昌＜锍-釒＞言今榆关之兵以十四万计矣于中岂无占役逃亡马以七万计矣于中岂无倒毙虚报占役虚报不清逃亡倒毙不补则此项月粮徒以充债帅之囊而饱吏胥之腹诚委一监军道臣专领此事著实稽查察将马实在数目每月造一简明文册送部查考照数放粮如有占役逃亡倒毙虚报等项即照花名扣银还宫清一二万虚冒之兵马即可省国家数万金钱矣至榆关将官内除钦依职衔著有才能者不论外其各衙门劄委守备千把总等官总皆负贩屠狗之辈无事则糜饷有事则掉臂走耳何不令各衙门通行查汰盖将官之粮必数倍散兵故裁一将官即可留十兵之饷凡此皆冒滥之所当清与考成之法并行者也章下户部
　　○赠旧辅孙汝游少保荫一子中书舍人
　　○升原任兵部郎中仙克谨为山西西路兵备按察司副使重庆府知府余新民为四川上川东道按察司副使四川布政使司右参议来复为山西冀北道按察司副使青州府知府徐良栋为山东青州兵备兵道按察司副使
　　○调补原任四川按察司副使曾应棨于广东南韶道
　　○调四川按察司副使威茂道张法孔于建昌道升按察司佥事监军道刘可训为布政使司参议管威茂道事
　　○加升建昌路都司尤世威游击仍管建昌事
　　○丁酉  上御文华殿讲读  上传兵部方今边疆多事择将须用谋勇兼全的好人不可滥用债帅以致克饷剥军还著回奏来
　　○户科给事中杨文岳言今日急著大要则清兵核饷恤民三者为第一义夫兵何日不议清也然今之溃乱逃亡御货夺人者尽皆兵也汰之不能诛之不可臣则谓无廉干之将实实训练至此因循数年聚十万师于一处各付之不相习之人白衣登坛兵冗官多教令不明心志不一平日既不足以作发其忠义果敢之气一旦督束则鼓噪掉臂而去夫不先责将而遽曰兵之不可用是兵终无用时也夫饷何日不议清也然在外之疾呼迟一刻而脱巾立告在内之摉括兼百法而摧挽难前乃一入军中而竟若泥沙用之不可问也近关门额缺者且以一百七十余万告矣当三空四尽不知从何处设法就使设法得出然增一分须一分之用养一人须得一人之力此皆须实实一番振刷恐情面开销到底终难清楚也即就加派论小民皮骨欲尽矣西北骚累万分而东南财赋诸邦所在以水旱告若能尽得廉能之吏抚摩收恤彼民力虽疲尚能忍死以报朝廷今也恤民之令日下有司置若罔闻徒严行束饬益肆侵渔夫小民一身既完官税又加苛责父母妻子不能供养于是盗贼诱之而去妖贼招之而又去是皆贪残之吏不能爱恤以致此也故今日酌榆关之事多兵不如精兵多饷不如清饷其事与黔同而至于简练屯田安插固众守要害筑城堡远斥堠进寸则守寸进尺则守尺宁以守而寓战毋以战而忘守此又实实恢复之用也酌黔省之事用众不如定谋轻进不如养力其事与榆关同而至于协心并力招集训练屯堡外水夺其耕种散苗众间贼党因势固守伺以妙筭以剿寓抚以抚成剿此又实实捣巢之用也章下该部
　　○户科给事中张士升题东事一日未结则加派一日不得蠲加派一日不得蠲则疲黎一日不得活臣以为饷不可蠲也而可抵也一火耗可以抵饷一赎锾可以抵饷一差银可以抵饷请敕各省抚按与一二良有司将赋役全书细加研核何项为必不可已之需何项为得已之派即将可已者抵充派饷而奸胥无所窦穴钱谷亦得清楚矣得旨这抵饷各款切近易行该部即与议覆
　　○平辽总兵马世龙奏称关门兵马数多疑端易起仰恳亟差风力科道阅查以明虗实以服群心＜锍-釒＞下部议
　　○录荫故辅许国孙志宁中书舍人追叙力请建储也
　　○升刑科左给事中林宗载为户科都给事中
　　○起原任永宁参将汪尔信为万全掌印都司起原任白马关守备刘登瀛为万全都司佥书
　　○戊戌赐川湖云贵广西总督朱燮元敕书仍颁尚方剑自大将以下不用命者以赐剑从事
　　○借冏寺银十万两给蓟镇兵饷
　　○升大理寺右少卿田生金为太仆寺卿管东路少卿事大理寺左寺丞李凌云为通政使司右通政
　　○己亥刑科给事中苏兆先＜锍-釒＞言东西交讧以来不得已至雇募徵召以为兵若乏饷因不得已而议饷至议加派议税契议事例议典铺种种苟且琐屑之术无不兼采而杂举者其势诚急其情诚出于无可奈何而为此也此时臣子乃尚泄泄焉不言练兵而专言增兵不言清饷而专言加饷甚至加派税契其名而掊克其实事例典铺其名而乾没其实臣谓今日诸臣念国家以万不得已而补救一时亦宜以万不得已之心行之俾真足为国家补救可耳兵断宜练不宜增练其见在者使知进不死贼退必死法练其土著者使其胆壮足自为卫技熟足自为战一兵实得一兵之用矣饷断宜清不宜加清其扣减者以归军伍则饥化为饱清其老羸逃亡者以归骁壮则弱化为强一饷实得一饷之用矣若夫关门未换之枢辅一日系一日之安危政宜从今再加整顿精兵可用几何名将可恃几何且使代者不穷于代而后不没从前拮据之劳黔省已换之总督一省系数省之安危政宜从今新壮壁垒驻镇的以何地为宜用间用诱的以何算为胜且使任者明白可任而后可定异日战守之局著数求稳甚勿以忙著为败著也因荐原任御史王业浩粹品通才原任职方司郎中余大成清心执法得旨王业浩准复原官
　　○礼科给事中叶有声＜锍-釒＞紏原任大学士刘一燝荐原任吏科都给事中阮大铖兵部职方司郎中余大成得旨本内阮大铖起升京堂余大成起补兵部职方司郎中刘一燝关说行私著削了籍为民当差仍追夺诰命
　　○原任南京御史游凤翔升广州府知府＜锍-釒＞言宪臣高攀龙胞弟高如麟应试南畿雇人代笔幸得中式臣＜锍-釒＞攻如麟攀龙恨之致有此转得旨游凤翔准复原官本内参高攀龙著削了籍为民当差仍追夺诰命伊弟高如麟原系贿买文字滥中举人先经问革遣戍姑不再究
　　○命督理屯田副都御史董应举为工部右侍郎专理铸钱建局荆州统率荆西道催儧铜料工程鼓铸司官亦著工部差遣廉干的去再于产铜处仍建一二局委贤能府佐官员鼓铸务要钱质坚厚利民裕国
　　○贵州道试御史周维持条陈二款其一在晣品格以清仕路言最可恨情面门户四字其一在昭罪案以明国是言奸邪植党煽惑乞将党人旧日凡有倡建书院不论省直州县立时改毁＜锍-釒＞下该部
　　○起原任兵部右侍郎王之采为兵部左侍郎管右侍郎事
　　○升应天府府尹魏说为南京户部右侍郎兼右佥都御史总理粮储
　　○升太常寺卿卢大中为南京工部右侍郎
　　○起原任大理寺左少卿范济世为南京都察院右佥都御史提督操江
　　○升浙江按察使王瑊为都察院右佥都御史巡抚贵州兼督理湖北湖南川东等处地方军务
　　○庚子  上视朝
　　○  圣谕如今天气暄热两法司并锦衣卫见监罪囚笞罪无干证的放了徒流以下便减等拟审发落重囚情可矜疑并枷号的都写来看
　　○巡按云南御史朱泰祯为滇兵已复沾城沾饷一日难缺乞  皇上合滇黔之痛痒为一而又分滇中设防之增饷为进沾之增饷为两速下阁部部院大臣会议接济更祈申饬楚藩臣即以天启四五年见徵楚饷内如数补解庶明旨信而新兵益劝＜锍-釒＞下该部
　　○福建道试御史余文火□晋＜锍-釒＞言臣蜀产也蜀与黔势处同室义切同仇臣以为捣巢洗穴岂不在攻然不若画城守之地以渐为攻也坚壁清野岂不在守然不若集离散之众以自为守也在昔遵义为播贼所据荡平之后改土而郡县之拓土开疆功非不烈其地僻处土司归马放牛以来武备渐弛反为诸土司所轻而撤去蜀中藩篱今守令之法不能使逃窜之民不避逆贼之出没雄疆沃壤听其生荆棘而长蒿莱安在郡县之足恃也今永宁善后之策莫若急于新辟之地分授平蔺功能将吏一如长官司例世守边疆令之招抚流移安插军士计口分屯免摊粮税每若干亩养精兵若干但不使虗冒兼并惟是秣马厉兵仍土司故俗如遵义郡县即不敢轻易变置然亦当如边方事例添设卫所务择智勇将领久于其任使惊心风鹤之众恃以无恐庶得招我人民安我田舍农亦寓兵亦文备武不徒以寄名守令岁糜腹里数万之廪饩如是而召募之兵转运之饷渐次可省是实一虗设之遵义定一新附之蔺州而疲蜀以休危黔以援各部骄横土司有所弹压更可备缓急之徵调此轻重得失之大较也若夫逆酋成擒即将水西分与投降把目及有功将吏断不复为郡县而又先为众建以鼓之令诸效顺土司得寸则彼之寸得尺则彼之尺其孰不以保身保家之念为朝廷守疆场其孰不以欲辟欲聚之心为  君父诛乱贼黔兵不湏深入但坚守要害时扰水外妨彼耕种而逆彦一隅四受敌所坐见其困矣章下所司
　　○荫魏忠贤弟侄一人都督佥事仍赐敕奖励以缉获开鞘盗饷许武元等也
　　○辛丑  上御文华殿讲读
　　○户部尚书李起元以饷额出入亏欠转输接济惟艰奉旨会同九卿科道集议总列十三款上陈一屯种宜责成武官一清查监生官吏班办纳银及裁革效劳冠带一裁运司府州县佐贰冗官一清查督学衙门空廪学田一不准监儒杂流优免一查核税契一暂改俵马折色一增各钞关余银一申饬事例一清查兵赏银两一查核茶法一严行考成一盐法鼓铸又言诸臣中有谓关门之兵虗冒宜清老弱宜汰者有谓冗道冗将冗卒俱宜酌裁者有谓兵八万马一万八千岁饷二百六十万而足者有谓宜料理守事留兵五万即以十万人饷饷之求其精而可用者有谓蓟密永昌突加盐菜银二十万为非是者得旨国计匮乏这会议十三款俱切实可行著各该衙门加意修举共济时艰如著有成绩纪录超迁尔部有钱粮逋欠不解者严加参处铨部力主施行关门道将兵马冗冒者听督师辅臣清核裁减务使兵精饷裕有禆职守
　　○兵部覆顺天巡抚邓渼咨称大宁卫头目译出番文在边各有钤束部夷功劳今又进送马匹请为更名今候命下将帖木儿更名乞勒扭扣儿哈答更名危正影克更名都令黄把秃儿那彦各准升都指挥佥事颁给敕书一道令其赍捧回卫管束部落恪守职贡如或北虏犯边就彼并力截杀以效忠顺若统驭无法致扰地方就将所升职级褫革以俟惩戒报可
　　○兵部尚书赵彦言天下安危系于榆关而榆关兵政全倚重于枢辅如马世龙调自永平王世钦调自京营尤世禄升自蓟镇皆枢辅于天启二年题用臣部犹得与闻覆奏如副总兵参游都备等官皆秉成于枢辅未经臣部推用一将所以仰承  皇上付托之重而隆闻外专制之权也今山海左右两部改大将为协守已奉明旨查山海关内外共设五镇十四协三十六营兵不为不多将不为不备所患者镇分五总政不归一官多冗员剥军克饷之弊不能以尽免耳改两镇为两协诚为长便第榆关原有十四协规制已定若以两部平改协守与旧协无别亦难统辖若稍加旧协之上犹然一镇守也与不改无异臣等初覆关臣之＜锍-釒＞见柄不两操改之为便继得枢辅之＜锍-釒＞见官有剩员裁之为便伏候命下臣部钦遵行次会枢辅将左右两部总兵员缺裁革各协营兵马分辖三镇俱听督师辅臣与山海关巡抚节制调度户部新饷缺额数多今枢辅标下业已清楚自抚镇道将以下凡加衔名色与材官将材杂流占役虗兵虗马等项俱当尽行清查裁革各衙门与营路之浮冗一清将见所省兵饷不可胜计得旨左右两协总兵员缺不必再补其各营兵马及名色将官杂流占役俱听枢辅巡抚彻底清查一体裁革
　　○礼科给事中杨所修言顷奉有选馆储才法宜严毖之旨想目前当事诸臣虑无不天公天慎者第恐玉堂为争羡之地人情有竞胜之僻傥不穷其弊端则必有望风投剌预认师生者则必有汲引情深思树公门桃李者则必有交识山人墨客准备伺间传题代笔者则必有贿结标榜争先逐鹿或倾陷同类蜚语贴壁者此事何等重大而可令夤缘幸进为中秘羞乎傥有如前所言奔竞营谋等弊臣等以白简从事乞令于六月大选以前举行无致捱迟使纷纷告假而去一二有机缘者坐收渔人之利此亦政体之平也得旨考馆准六月初旬行士重始进夤缘宿弊一切痛革以端士节
　　○广西道试御史田景新言自逆奢作难叛安踵之张我续以察处之官内倚王安外结刘一燝周嘉谟始而贿买河南巡抚继而营川贵总督乃奢焰方张宜进不进今奢贼逃匿宜追不追致水蔺联合迄今蜀难未平黔祸益烈我续冒帑金那借辽饷及摉括河南州县通共八十余万据我续开销止十九余万尚存六十余万未有著落自逆赂二十万密遣人顺流下荆州至邯郸使两省疆域腥膻百万生灵殒命我续于是乎罪通于天矣惟我续未逮则粤抚何士晋遂仿而行之乃奢彦使人假充贵州催兵人役纳金十万道臣周世臣居间士晋竟按黔兵不发此其罪亦不下我续所当并逮立追以充黔饷以洩黔冤也今者先擒二奢以完蜀之局徐灭逆彦以贻黔之安此朱燮元责也按臣监军自当以军为始终济则功与督臣同不济则罚岂与督臣异此傅宗龙责也臣非徒责望于两臣也有易行四事惟两臣留意焉先年播酋授首速者播有五土司内属每战必为先锋故易克今逆彦见辖十余土司彼其坚心附彦者以五司平播后不保其故土也今宜与其土司约有曾受安诛灭有土无人者立其后复其爵有土有人而受其侵夺者竟全与其土如此则众土司内附而逆彦自孤立矣自蜀难作议者以土司不可用而无籍棍徒打点书吏中军人等用银一千即领金钱一万未见一兵而此棍已腰金黄盖矣今宜责令四川出兵六万云南四万广西四万责该抚各选一大将统之庶几足以了此也黔之军卫逆彦残破者几半所存屯堡余丁尚有万余恨彦杀其父兄掠其妻子今宜厚集屯军彼得饷可以济急贾勇可以寻仇胜于无籍千倍矣仲苗阳顺阴逆在昔已然今闻有阿禾□英者自称西征将军发传牌欲攻思石平镇夫攻思石则蜀之涪夔不可保攻平镇则楚之辰沅非吾有惟移镇遵义去川东湖北各百余里声援可朝夕至且使奢安不敢垂涎此地黔得以抵渭河一路无忧阿禾□英也乞将张我续何士晋立行逮治追赃充饷其朱燮元傅宗龙委任责成与黔事始终  上命该部查明具覆
　　○工部尚书管左侍郎事白所知因言乞罢上命驰驿去
　　○赠原任太子太保工部尚书柳佐为少保予谥祭葬如例遣官护其丧归荫一子入监读书
　　○降尚宝司卿旷鸣鸾陈以闻各二级调外任用御史庄谦以门户紏之也
　　○壬寅予原任工部左侍郎吴仁度祭一坛减半造葬
　　○升河南布政使司右参政田生芝为本省按察司按察使分守河南道
　　○癸卯  上视朝
　　○兵科给事中王鸣玉＜锍-釒＞请修举屯田请自山海以逮各镇如兵每万各简弱者三之一以屯人予旱地二十亩准粮九月宽其所入以示屯之有利利之所在人忘其死其谁不黾勉从事者约而言之有五利焉以此租抵月饷则无汰兵减饷之名而有汰之减之之实其利一抵饷此租取自边土则脚费自减而津门之六十万渐次可裁其利二米贵于珠军不宿饱边屯产谷则价贱而士腹易果其利三牛马仰给全藉刍梗边屯亩被则草料充而骑可腾骧其利四饥寒不迫人心有恃屯之所以不能已也其利五或曰恐妨操也夫东作者以三月始六月终秋获以十月始十一月终他月皆可待操旱田更多余闲况所简持不任战三之一其可战可操者固不妨也或曰债帅怯而贪平时攘虗饷以自肥相沿成风牢不可破谁肯割见在之利以为国减饷者是不然夫债帅之爱功名也甚于其爱财货也如一帅得万人能简弱者三千人授屯是能于每万金中减司农饷三千两取该道履亩实册简军若干屯田若干亩代饷子粒若干石备细报部移咨本兵照军功加衔俸一等以开屯减饷之多寡为本帅赐爵之崇卑彼冒矢石以杀虏固功此开边利以困虏亦功也况彼危此安人情尤乐趋乎屯之与兵相利不相妨无疑矣信能坚意必行则二百万之逋金可省数十万之人心可固能富能强可战可守司农得免攒眉中外至至竭泽章下该部
　　○广东道试御史陈世埈＜锍-釒＞言今国家所忧者兵与饷耳  皇上允鼓铸之议复允屯田之议足饷养兵其道实不踰此然而冗冒不可不清规制不可不备奉行不可不实东西交讧计兵二十余万何不犁庭扫穴也计饷七百余万何以鼓噪脱逃也各营协有隐占有鬼名冒伍有逃亡不补有老弱半饷充数故兵日增而日弱饷日加而日耗耳今须查核删除除得冒兵一万可省实饷二十余万冒兵减则饷足饷愈足而兵愈练而查核之法查核之人尤在当事者之裁择近见马世龙纸上之兵非不井井特请科道点阅似矣第十三万守险之众一旦提集关内听查能无哗乎各隘营堡可一空乎此言真同儿戏若夫屯田之利臣闻登州至镇江沿途十余岛内多膏襄风波不到广可屯田钜万狭亦可屯田数千毛帅果能相度其地而使辽兵辽民屯之不惟安插辽人且省航海糜费无算但海外情形未敢悬议若关外每三千屯军之所入可得榖五六万果能实实举行募土著之民任其开垦但使粟多在官在民总省委输又且著之令其倡义备本以百夫耕者予百夫长千夫耕者予千夫长而岁量取其嬴行久大效拔为屯官不愈于游棍材官占军耗饷乎至于津门之屯往复查议窃谓此事无可议也以屯务并之饷抚而一其权随责之饷道而课其成以本地之屯米抵本地之军饷余则运之榆关出入总属一手而以抵饷之多寡解关之盈缩为殿最屯饷并而无一柄两操之虞屯抚裁而有衙门廪费之省夫鼓铸既经会议  皇上特遣部臣主之而不兼宪衔则控制无权当照工部右侍郎总督天下鼓铸钱法事务兼以都察院右佥都御史之衔者也荆西道既委催儧铜料亦湏加以管理通省钱法之衔重其专敕而一方之鼓铸又不若各省直各自鼓铸而总其成于部院凡省直各择一监司各加一管钱法敕衔各府清军官亦各加钱法二字悉听钱法部院管辖凡行钱处所道府州县悉听节制凡铸钱行钱＜锍-釒＞通阻滞钱法官悉听部院年终举劾必如是而后职掌始明体统始正事权始一血脉始通然铸本取之盐商四十八万犹无几也各省直钱粮有起解有存留其存者皆本也如某省计存留钱粮若干可铸钱若干其钱可给官吏之廪禄各役之工食而其息钱即可充国课此皆就各地方之所自有而不烦摉括不必赍送不事添设者也至于私钱之禁当严唐宋之钱当禁耗蠹之弊当清又在部臣之力为稽核耳  祖宗朝官有定制兵有定额饷有定数今之冗员冗兵冗食何可胜计如九边镇遇事即议增兵兵增即议增饷迨事平而兵饷如故兵以事增亦当以事平而减若曰有备无患不可减也则未事之前原不见额兵之为少既事之后何以见增兵之难汰乎切查除辽黔外各镇额外每岁添银一百六万有奇不为不多矣今纵不能照会计录之原额顿减如许独不可令各镇照原额以查新添酌议何项应仍增数何项应减复额何项量减量存便可岁省数十万亦少纾司农仰屋之嗟也得旨屯田并督饷甚便鼓铸大臣湏兼宪职  祖宗朝铸钱必坚厚完好故易通行今宜照嘉靖钱式铜料不许低假商人买钱只许在官炉处所如有私相贩买者照私盐律治罪一应徵收钱粮其存留杂项及零星未及两者许用钱上纳唐宋旧钱间行不禁
　　○总督两广何士晋＜锍-釒＞报濠镜澳夷迩来盘据披猖一时文武各官决策防御今内奸绝济外夷畏服愿自毁其城止留滨海一面以御红夷章下兵部
　　○升太常寺卿管南京祭酒事李思诚为礼部右侍郎充纂修  实录副总裁
　　○甲辰  上御文华殿讲读
　　○升大理寺右少卿曾陈易为本寺左少卿寺丞吴应琦为本寺右少卿
　　○降补原任广东按察司副使罗之鼎为福建佥事
　　○以新改贵州监军右参政周士昌仍为湖广湖北道新升广东副使蒋芳镛为湖广湖南道从督臣蔡复一请也
　　○下周朝瑞锦衣卫北镇抚司狱待杨涟拏到究问
　　○削太常寺卿程注籍仍追夺诰命以御史王时英＜锍-釒＞紏也
　　○乙巳广西道试御史顾宗孟＜锍-釒＞言臣感时触事窃谓以债得官偿债者不独大帅偏禆为然只各处水陆领兵把总近年兵部改作部选滥用三科武举辟此一途以便请托通贿赂此债之薮也行之已经两年在外抚臣人人苦其不便有莫肯痛言之者伏乞敕下兵部将各处部选三科武举原系名色缺者尽数列名具核行各抚臣尽数革去员缺听抚臣从公优补此亦绝债帅杜克剥之一大端赵彦父子并方孔炤各启贿门武官有定价伏乞速赐处分得旨方孔炤削夺
　　○丙午  上视朝
　　○  上谕工部等衙门朕自御极以来每念两门三殿工程宏钜费用浩繁该部那借术穷内帑摉括殆尽悠悠忽忽何日告成朕念兹在兹未尝一日释于怀也今中宫等宫诸王公主并司礼监等衙门各监局司库掌印管事牌子及内外私家闲住太监等官恭进助工银共四十万两俱发公所贮收仍著内外经管监部各官会同巡视科道眼同给发支用俱要实心任事仰体朕怀作速催儧工程蚤完三朝阙典毋得仍前怠缓冒破侵欺违者从重参来必不宽赦
　　○户部申严参罚之令请旨加敕颁行各省直守巡二道就其驻扎地方催儧任内管辖府州县额饷按季解完必以到部为准如或分数不足臣部径将守巡职名开送吏部停其升转其欠额太多过限不至者臣部径照司府州县例参处大约本年钱粮定限春夏先完五分不完者即于本年冬季查参秋季十分全完不完者于明年夏初查参毫不宽假乞敕下臣部移咨吏部一体遵奉施行报可
　　○吏科给事中玄默言  皇上洞贤奸于日月之明严斥陟于雷霆之断不受嘱托之余大成既举之于废弃之余而滥启幸门之方孔炤独又听其晏然奉官以退乎贤既登而不肖不可以不斥也肆行奸恶之王之采既禠于阴消之后而公行贿赂之赵彦与以贿迁官之萧如薰独又听其巍然窃位如故乎彼奸除而此奸不可以去也乞将赵彦萧如薰等立加禠斥得旨赵彦已有旨萧如薰著革任回卫
　　○礼部右侍郎蔡毅中为台臣刘弘光论及具＜锍-釒＞求罢不许
　　○辽东抚臣喻安性＜锍-釒＞言饥兵饿毙脱巾得旨著冏寺发银十万两以应急需
　　○丁未大学士顾秉谦等捐俸金二百两助工各衙门捐助有差
　　○广西道试御史梁炳题安攘正在用人用人必先知人欲储督抚宜专责吏部欲储将材宜专责兵部有非尝之人然后可胜非尝之任  皇上宜与二三元老储养于心膂股肱之近以为御侮＜锍-釒＞附之地而迄今不闻储养为某某也则采访宜定也有先时之采访然后有临时之会推博储而精列之不必执定一正一副但令人各画知致有烦言也则会推宜虗也赵充国图上方略后竟如其所言今独不可仿而行乎第责令督抚大将自上方略防御何地恢复何期熟图边形不妨自定进止约酌限期不妨自定久近功成有厚赏功不成有显罚则方略宜试也古有保举连坐之法我朝嘉靖年间议准两京九卿并各科道广询博访有才略过人忠诚任事者或堪各边督抚或堪各边兵备有司或堪任清理屯盐无分见任去任各另＜锍-釒＞荐日后所举之人果有成绩并举主一体升赏如偾事殃民即将举主重加罪罚再查我朝有举将材之例万历年间议准在京四品以上及科道官在外总督镇巡等官各延访不拘见任隐逸及被论听勘革弃等项人员上至总兵下至卒伍民庶某可为大将某可为偏禆某可为备先锋及远使外夷据实开注每人或举一二员名或三五员名具奏兵部再加品隲并将举主职名题覆附部听备缓急推用如树有功绩赏及举主或徇私滥举以致偾事举主一体议罚今又不可仿而行之乎以上四事俱吏兵两部事也  上责其迂腐
　　○升礼科左给事中魏照乘为吏科都给事中工科左给事中顾其仁为工科都给事中吏科右给事中郭兴言为刑科左给事中
　　○补兵科给事中吴国华
　　明熹宗悊皇帝实录卷之五十八
明熹宗悊皇帝实录卷之五十九
　　天启五年五月戊申朔以盛暑暂辍日讲
　　○御史陈以瑞＜锍-釒＞劾少詹事钱谦益主试潜通关节居官把持朝政兵部主事沈正宗筮仕已多劣状察处复金□赞美曹俱削籍追夺诰命
　　○己酉刑科给事中霍维华言刑法失平者三事张我续贪淫酷诈宜处而未即处赵彦纵子通贿不当留而留方震孺按臣无失陷城池之律不必逮而逮又为内臣姜昇及辽抚李维翰逃臣高出等求宽  上谓张我续赵彦已有旨方震孺党邪宣淫官箴大坏致失封疆姜昇系内臣热审诸臣自有法律霍维华偏护市恩姑不究
　　○户科给事中张士升题馆臣文臣也然所重不在文也馆试题目宜取国家大典故大政事令其敷陈条对勿尚浮夸勿拘方隅勿狥请托酌以平心取以公道今日之馆选无讹庶异日之枚卜亦重因言学士翁正春百龄老母倚闾罔念侍读蔡毅中累挂弹章漏尽不休乞俱令自裁  上谓考馆严毖业已有旨蔡毅中准致仕
　　○试御史李灿然＜锍-釒＞荐许弘纲何熊祥潘汝祯姚宗文林一柱劳永嘉陆卿荣蔡奕琛朱一冯樊良枢得旨本内荐列杂滥著该部分别酌用言官职在紏弹以后不许妄举市恩
　　○试御史王际逵＜锍-釒＞陈四款一核名实一省议论一化成心一撤藩篱  上是其言
　　○试御史赵胤昌＜锍-釒＞陈目前切要一吏治当与谓年来吏道杂揉高者饰虚声以延誉卑者工朘削以润橐宜有激劝澄汰之术一奴势宜审谓旅顺据奴肘腋且联络觉华接应皮岛宜有搤要运奇之策一夷情宜悉谓粤西右江岑氏兵力最强而黔蜀酉阳平茶石邑诸土司皆可招为用以夷攻夷最为胜算一小群宜涣谓人臣精白事主不妨孤行一意乃有提掇繇人俛仰谐世如礼部尚书翁正春举动诪张机锋闪烁如太常寺少卿霍守典俱宜罢斥得旨世道维新封疆多故枢辅冢卿督抚自有方略翁正春纂修大臣不必轻诋霍守典著回籍听勘
　　○罢巡抚浙江右佥都御史王洽闲住以御史李应公言其掌选抚浙俱丛物议也应公＜锍-釒＞内复以速化紏狭西巡抚右佥都御史宋槃命策励供职御史袁鲸再紏并及南太仆寺卿刘宪宠贪秽状  上令宋槃致仕刘宪宠禠职
　　○起升原任福建巡抚□周祚为兵部右侍郎兼都察院右佥都御史总督两广军务
　　○升太常寺卿扶克俭为通政使司通政使太仆寺少卿朱钦相为都察院右佥都御史巡抚福建地方左庶子李孙宸为南京国子监祭酒
　　○兵部尚书赵彦三＜锍-釒＞乞罢得旨卿定乱功高筦枢猷懋倚任方新求退愈恳准回籍调理还著驰驿去
　　○大理寺少卿韦蕃再＜锍-釒＞请告许之
　　○庚戌上视朝
　　○巡抚江西右副都御史韩光祐致仕光祐以丙辰分考会闱误取举人沈同和为御史张讷所紏引疾乞休许之
　　○赐原任少保兼太子太保户部尚书武英殿大学士朱国祚沈＜氵隺＞俱祭九坛仍加二坛与谥造葬久之复赠国祚太傅＜氵隺＞太保各荫一子中书舍人
　　○原任刑部郎中岳骏声＜锍-釒＞陈张差闯宫旧案乞改正以昭信史言张差原系蓟州井儿峪人与李自强马三道等俱住本州毛乡官庄房自强等烧灰为生而差则卖柴者也万历四十二年内监庞保刘成修造铁瓦厂于本州黄花山中自强等因倚藉内监声势强买差柴而欲短其价差坚执不允后差所积柴一夕火焚差意自强等放火赴愬内监嗔不为理而跟随人役反百般挫殴拘系多时于是气忿莫伸癫病剧发口称击登闻鼓声冤乃于四十三年四月初二日被酒闯入蓟道衙门指天画地语多不伦道臣袁和审系癫病释而逐之遂于本年五月初四日有闯宫之事各犯口语与屯马御史移查蓟州戚知州覆报印揭相符可覆也比时臣与司官曾道唯等以张差闯宫殴人论死无疑庞保刘成应提质审至自强等皆卖菜佣工实系株诬重狱宜慎况两次司官公庭会审口语与之采私审互异不敢不一一致详而之采心恨臣不为附和矣盖之采当差入狱时审知有内监姓名遂视为奇货可居先令狱官狱典绝差囚食两昼夜伺差奄奄垂毙俛首欲食之急乃呼出牢与以酒饭教导言语提牢厅唐狱官孙狱典顾库子等人人目击故臣等会审日之采咆哮自恣将所供前项实情叱不许详录而供语中如有私指者据案促书凡后招中所载打上宫去撞一个打一个等语皆之采一一狱中教就而差口述于公堂会审之日者也先是之采上＜锍-釒＞后一二无识喜事辈随声吠影连章激聒  神祖  先帝父子间惄不自安在  神祖惟恐外人信有偏爱而冒不慈之名于  先帝在  先帝惟恐宫闱激成他变而冒不孝之名于  神祖乃传示百官御门宣御臣从堂官张问达寺臣王士昌所刻宣召实纪中恭绎  神祖面谕群臣曰昨有风癫张差突入东宫此是异事与朕何与外廷有许多闲说你每谁无父子乃欲离间我父子又以手约  先帝体曰彼从六尺孤餋至今成丈夫矣我有别意何不于彼时更置之至今长成又何疑耶其弟福王且已之国即有他举亦湏尔文武百官草诏差官去取来彼能插翅飞至乎又恭绎  先帝面谕群臣曰似此风癫之人决了便罢不许株连我父子何等亲爱外廷有许多议论尔辈为无君之臣令我为不孝之子深为可恨钦此臣等深维此际  圣意愈奉殷则储宫愈悚惕使部寺处置一有失宜将庭闱造次百难镇定噫亦危疑甚矣夫寻常素封之家父子嫡庶间稍有嫌隙凡为亲友者必从中婉曲调剂尚不敢以救正之故激而伤和况帝王之家臣子之谊乎又况支子既封元良正位久无嫌疑而反掜为嫌隙以撼动之真为国本计者于心忍乎乃之采何以忍为此盖之采素无赖人也两任县令贪纵不简夤升寺部鬻狱不赀每一事到手其嗜利巧射之心往往胆雄手辣上＜锍-釒＞时全在图诈戚婉郑国泰故＜锍-釒＞中并无一根究主使字样而＜锍-釒＞尾却有尚留一＜锍-釒＞进谏等语即以此语密嘱高长班朱书辩吓国泰干仆郑鳌曰还要再上一＜锍-釒＞说你家立系主使之人国泰惶惧随托徐医生同高长班等厚贿以万金一时长安中哄然相传后果不见之采有第二＜锍-釒＞他人以好名之故不知有君父而之采则以好利之故不知有君父高长班等活口见在之采原＜锍-釒＞见在不可一质证乎之采又捏出张差出首手本毋论差司不识丁手不能书即使果有此手本之采何不出于四十三年多官会审之日而乃出于天启二年乞补诰命之时乎之采又云凶器藏在内府犹忆之采等初审再审后臣一日过山东司取差所执棍看而无有也臣曰此犹强盗赃伏湏验明贮库比时山东司随移手本索棍于巡视衙门巡视又转索于守卫官而终无以应始知棍即守门内监持以驱差而差夺以殴内监者原非差手执有棍也臣更有说于此请与今日在朝大小臣工虚心平酌焉四十三年之采原＜锍-釒＞中自张差外止言不知姓名老公指庞保刘成已耳又言李自强马三道等已耳乃差则初招即拟斩矣成保则毙之大内矣自强等则严刑讯鞫绝无谋情而的系诬扳又三奉  圣谕矣于情于法有挂漏否若曰舍自强等而别究主使如所云勋戚郑国戚者乃之采天启二年＜锍-釒＞中添捏借题者也臣等会审于四十三年乃即欲当先而逢之采天启二年借题添捏之私指其谁能之乎即使之采四十三年一如今日借题添捏呓语堂官遂率意  神祖信之  先帝之心安乎又不然而  神祖疑之
　　先帝之势不危乎言念至此之采倾危大罪即寸脔不足以谢  九庙社稷之灵乃犹沐猴而冠扬扬长安道上上欺
　　圣明下欺士大夫乎伏乞  皇上敕下阁部大臣九卿科道将臣＜锍-釒＞所陈闯宫始末逐一体勘得实复奏  陛下即命史官撰  圣谕一道布告天下使  二帝心事万世为昭宣付史馆从前  实录所载憸臣添捏事情一一改正以为信史庶见
　　先帝父子兄弟之间蔼若春温而今日刑赏是非之柄昭如星灿所系国家治乱否泰之关岂浅鲜哉得旨张差风颠情节原招甚明王之采故捏虚词口授逼供离间宫闱诬捏多命罪已滔天却又吓诈郑国泰银两至于二万逐其子郑餋性踉跄去国飘泊无居似此贪饕奸狼即肆诸市朝亦岂为过姑免深究著该抚按追完前赃角□羊部充饷仍将此本宣付史馆详载颠末播告天下岳骏声即与起用其郑餋性准回京师九门外安揖管业该部知道
　　○吏科给事中吴弘业言危黔败局难振剿抚庙筭宜周议者见事势之难欲托名于抚而释之以为安臣恐僣号改元之罪未正数百里生灵之仇未复生戎心而长寇仇为忧方大然进退迟速之间尤必具成算于胸中然后可以言剿目前兵不应手饷不从心惟有收拾余兵整搠器械严檄诸路守吾险隘无令贼得窥其暇而乘其隙倘声势少振即以吾众分番迭出数侵扰之使彼耕作无时生计日窘未有不坐困而生变者然后设谋用间以夷攻夷如土目之勇于复仇者忠顺可用者明示以事定之后瓜分其地以赏之使各自为战此策之可行者也虽然用人之际鼓舞尤要黔地苦远苦贫即无事之时人犹裹足况加以锋镝惊心非破尝格以恤其劳谁肯忘身徇国至于恤典以旌忠义尤不可不公臣观蜀事一时死难诸臣惟兴文知县张振德足慰忠魂其余慷慨捐躯如左重郭象仪诸人俱未获与振德比烈而湮没无闻者不可胜纪言蜀事而黔可知已臣每见叙录混淆劝惩无当居尝扼腕不平祈  皇上以事功节义激劝人心  上命该部看议覆行
　　○下袁化中镇抚司究问
　　○辛亥发宣府镇年例银七万四千五百七十八两六钱九分五厘大同镇一十万九千七十二两八钱二分八厘八毫
　　○礼科给事中李恒茂＜锍-釒＞陈铨政一慎荐举谓臣子为国荐贤孰无夹袋然或借更始之题为催官之星长安竿牍络绎不绝与其推敲于后曷若慎进于初一酌添注谓拟部诸臣不妨权宜添注若二三甲进士添注只可暂行于六月若每选通行恐添注无已时矣一议出缺谓近议中行评博俸满出缺为新补计也然始而那前官让后官究将引后官挤前官其为旧中行也不既难乎乞暂迟两三月捱至八月考选之日当事力复续取续考之规出缺以补未为晚也一议考选谓评事有新选者有左迁者左迁既经澄汰应断清华升寺副推知府此定职也新选者近经台臣条议不许升寺副欲令积俸以备考选如中行例意固甚善设考选不成空守六七年反不如左迁者矣乞敕下部议酌定力为主持章下吏部
　　○礼科给事中叶有声＜锍-釒＞言考选候补诸臣虽经拟授部衔然实授寥寥不过数人其余皆株守桂玉困顿风尘在铨臣固曰无如此仕途壅滞何耳此后傥遇有部寺员缺而外之俸满内之循资皆欲得之此占地步则波束高阁后者速化而前者积薪甚非政体之平也乞敕吏部先尽行取诸臣后及推升转部  上从其议
　　○试御史卓迈条陈江南情形四款一均赋役江南赋重役繁侵匿者积欠花诡者避差而中户贫民偏受陪贴之累其法在于则壤定赋量地派役徵收则细比排甲而不专责粮长起角□羊则严督正身而不轻纵包揽百姓未有不乐输者矣一重兵防江南带海襟江吴淞为海口则设总兵金山为江口则设参游卫所材官星罗棋置其法在于汰兵之老弱核饷之虗冒属各营者营官实实训练而抚按严为殿最属各县者县官时时简阅而总练尽行裁革行伍未有不精锐者也一兴水利江南形势污下滨海田多斥卤内地田多沮洳去岁巨浸稽天无从洩泻议者欲浚吴淞大江而费累巨万难于时诎举嬴宜令有司各浚河渠筑堤岸深广期于如式迟速无至失时庶田不为壑而漕粟不苦于难输矣一戢刁风江南习气嚣凌往往连结亡赖逞其咆哮甚至焚烧抢掠肆行无忌而人且中其反噬之毒宜令有司严保甲密查访罪有实据立歼其渠魁机有隐伏潜弭其瑕衅庶法在必行而伏戎不虞于在莽矣然而督率在抚按奉行在守令今各县缺员未补署篆乏人当此漕粮兑军之际辽饷急需之时谁为催科谁为抚字则速选县令责其刻期赴任尤江南今日第一义也  上谓四款切中江南时毙该抚按即著实举行仍著吏部严限新选县官立刻赴任
　　○试御史曾应瑞参原任总督张我续通夷盗饷乞行逮问  上谓所参事情重大岂可悬坐还候查明议处
　　○起补兵部职方司郎中余大成
　　○升礼部郎中王振奇为四川布政使司右参议兼按察司佥事提督学政
　　○复除湖广布政使司右参政刘泽深于山西管清军驿传
　　○壬子端阳节颁赐阁臣上尊珍馔
　　○试御史门克新＜锍-釒＞陈目前切要三大局一人材邪正之辨请罢右庶子叶灿光禄寺卿钱春遵化道按察使张光缙以为依傍门户之戒一逃臣不时之戮请立诛熊廷弼以正欺君误国之罪一东西战守之防请汰关上冗兵而厚募死将  上是其言以阁臣票拟含糊令改票论决熊廷弼不得党护阁臣＜锍-釒＞奏熊廷弼罪在不赦第恐  皇上激怒于衷急于正法于  祖宗制刑时令不无少违当此正阳之时又值  郊祭之日  圣怒似宜少待也乞从初拟于是命熊廷弼秋后正法叶灿钱春张光缙俱削籍为民
　　○刑科给事中周之纲＜锍-釒＞言热审重囚情可矜疑无拘已成而以为牢不可易则意见宜平也无因文致而以为罪无剩情则隐微当参也无畏疆御而据听揭辩之口则执持宜公也无狥情面而轻受请托之嘱则嫌疑当远也仍乞行各省直抚按一体申饬除重罪外凡徒流可矜量行减释则内外一体不待五年恤刑而好生之德已满天下矣从之
　　○礼部尚书翁正春以人言乞休不允
　　○大理寺卿曹珍乞休准暂假归省
　　○升云南布政使司右参议王锳为云南按察司副使武定兵备道广西南宁府知府张维祯为云南按察司副使分巡金沧道狭西西安府知府刘之柱为本省按察司副使分巡关内道云南楚雄府知府陈琦为本省按察司副使腾冲兵备道
　　○调补浙江温处兵备道按察使陆问礼为按察司按察使
　　○甲寅  孝宗敬皇帝忌辰  奉先殿行祭礼遣南和伯方一元祭  泰陵
　　○试御史卢钦承题议铨政一新任有司履任宜速一监司升转差觐履任宜严一赐环台省升转宜超尝格一候补部寺＜锍-釒＞通宜计至如原任兵部侍郎孙居相见任南太仆寺少卿徐梦麟俱倚恃门户宜斥  上命外官履任稽迟著该抚按参处赐环诸臣起用不必概求速化部寺司官今后姑准考选部员暨新进士除授俱添注其外官应升内的不妨久任候缺出方许推升孙居相不必深求徐梦麟著冠带闲住
　　○太常寺少卿倪斯蕙＜锍-釒＞陈蜀黔事宜一屯田不可不讲谓各府原设有军屯同知应择任廉能二员画地而田计亩而耕土民降夷一体分授庶无事则守有事则战久之屯农渐惯习战则防兵亦可渐撤一进兵不可不慎谓黔师失利之后神气难于猝振必湏需以日月持以镇静行间诸苗以携其党厚积戎备以待其困不可轻试深入再蹈覆辙一善后不可不议谓永宁新复夷情未附蔺州一块土作何防守作何安插宜熟计而审图之一赏罚不可不信谓水蔺之变各夷紏结宜设间悬赏诸土司有能擒安奢二酋以献者即以其土地与之若中怀观望尚持两可有罪无赦一兵马不可不核谓蜀兵称劲者惟南岸白杆子耳乃今日招去而逃明日逃回而招往还道路布冒冒饷甚之游手亡命之徒虚冒南岸补充兵数宜设法以核其真伪一乡兵不可不练谓地方非乏兵特训之无人练之无法以故往往仰给于土司耳诚申饬乡兵即此为有司殿最不惟可以防奢酋之逸亦可以折骄兵之气一久任专责不可不议谓残破之后猝难整顿乃地方官坐席未暖又以他徙去接管不一推委易生宜一切俱停推升待平蛮后按功升擢得旨黔师再挫委难轻进地方官有能屯种餋锐设间悬赏团练乡兵的事平之后一体超擢以后但系黔蜀贤能官员任满都著加衔管事不得含糊升迁
　　○吏部覆起补大理寺少卿毛堪左寺丞谢启光御史彭宗孟王业浩起升太常寺少卿王志道汪庆百阮大铖太仆寺少卿刘廷元徐景濂郭如楚张捷刑部主事张九贤应起补南太仆寺少卿钱荣南刑部郎中范得志广西左布政使俞维宇报可
　　○丁巳  太祖高皇帝忌辰  奉先殿行祭礼
　　○调补山东按察司副使陈其猷于河南管清军驿传
　　○降原任广东布政使司右参政洪纤若为江西布政使司右参议赣州兵备
　　○戊午试御史石三畏＜锍-釒＞紏吏科都给事中刘弘化党救熊廷弼南太仆寺卿吴炯党护顾宪成乞立加削斥得旨弘化革职吴炯闲住
　　○吏科给事中黄承昊＜锍-釒＞奏用人数事一边材储蓄宜预一督抚到任宜速一覆盆隐情宜照内言原任御史姚祚端以张差一案得罪于王之采无端例转原任知县邸存性以力裁借差马票得罪于南台王允成暗嘱揭害乞俱赐昭雪一部属滥冒宜清内言户部主事惠承芳南工已属幸躐调北总工夤缘礼部主事荆餋乔若非东林夙契谁令死灰复然乞俱赐罢斥得旨姚祚端无端例转邸存性良吏被陷俱准复原官惠承芳荆餋乔俱著闲住
　　○试御史陈以瑞＜锍-釒＞荐原任科臣孙国祯海道曹履吉宁前道袁崇焕户部主事李孔度得旨科道不许荐人陈以瑞如何所荐更滥姑且不究
　　○登莱巡抚武之望酌议旅顺游击张攀兵饷言旅顺先系东镇信地张攀又为东镇属官合无仍以东镇之饷饷之若以东镇缺饷目前不便分拨见今青莱二府有科题追还官籴米豆本折除抵还京边饷银及发角□羊东镇外其余即就近给发犹足为旅顺然眉之助若额数不足容臣徐汰登兵以足之亦权宜救济之便计也章下该部
　　○礼部尚书翁正春再乞归餋  上以正春系  皇祖讲官加升太子少保给诰命乘传以归
　　○升光禄寺寺丞秦聚奎为顺天府府丞江西左布政使谈自省为应天府府尹
　　○己未  仁宗昭皇帝忌辰遣武进伯朱自洪祭  献陵
　　○以礼部右侍郎施凤来钱龙锡丁绍轼李标吴宗达李康先充  实录副总裁
　　○革巡捕提督徐永胤参将张学把总马光先南城兵马指挥朱国望等任以南城报夥盗强劫也
　　○庚申  上视朝
　　○遣行人杨时化往德府掌行临胊王翊金□牛丧礼
　　○升大同井坪城参将宋守义为宁夏副总兵大同入卫游击邢万民为宣府承宁参将山西都司掌印赵之瑞为甘肃肃州参将大同平虏城守备加都司佥书管事刘芳声为延绥领军游击都司佥书管宣府旧游兵游击事王应祥为宁夏玉泉营游击大同天城守备加都司佥书管事赵登高为宁夏洪广堡游击都司佥书管蓟镇东游兵游击事娄可教为蓟镇德州秋班游击都司佥书管南直刘河游击事朱继爵为浙江北洋游击蓟镇建昌车营都司马明英为神机三营游击
　　○辛酉  上以皇极殿地基顶石安位颁赐阁臣顾秉谦等各银五十两
　　○督理川贵粮饷御史丘兆麟＜锍-釒＞荐原任总督两广何士晋得旨何士晋贪污著闻削夺未尽其辜丘兆麟反覆称杨耳目之臣闻见岂宜如此姑不究其督饷事宜著归并偏沅抚臣已差御史仍回道管事
　　○改新升山西按察使司副使岢岚道李一鳌于四川上川南道而以山东布政使司右参济南道耿存仁改补岢岚道
　　○升狭西总兵旗鼓守备加都司佥书管事李春芳为宁夏游击三岔口守备加都司佥书管事林成栋为甘肃高台堡游击凉州指挥同知达奇功为甘肃河西备御都司
　　○壬戌督饷御史丘兆麟陈楚地事宜一曰民穷而无可恋之土言武汉以西荆岳以北每多水患居民仅用芦枝盖居丰年则耕凶岁则窜钱粮因无所出追呼亦何以行二曰官累而无可课之功言长沙府之湘乡浏阳岳州府之华容巴陵平江荆州府之监利黄州府之广济数县钱粮甲三楚其逋负亦甲三楚县官到任往往受累良繇百姓刁顽吏书狡猾而户部考成略不为之分别即有豪杰之才不待三年何以自见以后各县湏改选甲科使其人地足以镇压而考成之法亦宜分别宽限俟其考满而后总课之庶日久而民与官相信习吏与书难侵欺三曰兵弛而无可振之备言辰荆均称要害辰沅近已增兵措饷而荆独否毋亦踌躇于饷之难措耳今荆拟添兵二千除余税及淤田银外数犹不足查荆州一府民壮各役抽扣约有四千余两傥蒙允留得以措手立成一队未必非永赖长策四曰地瘠而有当平之赋言岳郡胸受洞庭背依江浒以水为乡与长沙地土正相等长沙因照粮过重乃得奉旨减免七万岳亦宜照长沙例则民不受多派之苦官自易实数之徵至麻城一钱二分官米虗粮之加派并请删之以并各县三钱之派五曰地冲而有当恤之差言武陵桃源沅陵沅州四州县当军兴必经之道夫马供应原设之数额已不加而往来之持应付者麕至宜于各户增派五分以济驿递之困六曰饷虗而有当实之数言楚之加派原额六十五万有奇乃木政十万半为奸□预领买办兼为宗禄那借俵角□羊辰常靖以黔变骚扰减免二万一千江衡二县以府第免派六千有余除此数项之虗止有五十一万八千有奇势难再派穷民又楚之杂项原派二十四万屡经藩司核报止有十一万二千有奇与其多方比追竟属乌有何如直请减免以蠲物力章下所司
　　○刑科给事中潘士闻言封疆之事坏于债帅债帅之毙起自夤缘所愿当事诸臣尽破积习务使贿赂之门杜而后幸进之门塞一将出榆关必亲试其韬钤武艺果能矢不虗发膂力过人拟他日可奏绝漠之勋而后置之旗鼓非是而寻尝衰颓者不遣一将入荐牍必核实其生平建竖果能身先士卒与同甘苦拟他日可立天山之石即与不次超擢非是而铺张冒滥者不录至一切名色加衔杂流材官等冗员尽为裁革武弁犯赃指摘有据者仍行请旨逮问追赃惩前毖后治一儆百此枢部力所可为责难他诿者也若夫汰兵清饷总核似难分任又实甚易夫关门兵至十三万将领不下百余员自大将以及偏禆有专制有分阃可合操亦可分练派定日期按时操演就中点查凡有隐占冒伍诡名替役老弱应汰逃亡未补谁扣饷以剥军谁虗兵以冒饷自可清查到底而即以此定诸将之殿最其有偏禆以下衡不用命者大将得以军法从事而即以此定总兵之殿最信赏必罚务求有济毋狥情面一味因循致爱债帅若骄子而以守关为儿戏也  上命著实振饬行
　　○刑部左侍郎饶伸四恳归餋允之
　　○升工部郎中项梦原为山东布政使司右参议兼按察司佥事提督学政
　　○调广东布政使司右参议胡良机于浙江温处兵备
　　○癸亥吏科给事中杨所修请命史臣将挺击红丸移宫三案内前后章奏撮其大略分别改正编次成书刊行天下从之
　　○后军都督府掌府事英国公张惟贤驳新宁伯谭懋勋母吴氏冒袭一＜锍-釒＞言吴氏所欲承袭者其生母则奶口王氏也王氏乃有夫之妇雇觅乳孩之人生子欲冒五等之爵不惟同班之耻且为清朝一大玷傥此例一开则将来纷纷冒滥何所底止即虽乐工之女不良之妇皆可娶为妻妾有夫之妇奸生之子皆可冒为血胤而酬勋之爵一旦归淫邪之辈使正支正派之子孙反饮泣吞声而莫敢抵抗矣臣为此惧故敢伸大义以杜冒滥非为臣一人私见也得旨该府部从公勘明具覆
　　○发太仆寺马价银二万二千二百九十二两有奇于宣府
○升湖广右布政杜诗为江西左布政使浙江温州府知府施鹏为广东按察司副使高肇兵备道
○调狭西布政使司右参议分守陇右道冀懋中分守西宁道
　　○甲子户科都给事中林宗载题自辽饷久诎以十余万之马步久暴榆关患固在兵多而以参游总哨材官杂流多方添设患更在官多也官多则廪费多国何以供而国病官多则抽扣多兵何以应而兵亦病臣今细阅新饷青册除官兵相配外其余各部按队磨勘酌议堪裁共三十五员以月计之可省银七千有奇以岁计之可省银八万四千有奇乞敕下该部移文枢辅著各部将因官以核兵因兵以核马件件皆实自无冒破之窦民亦稍受一分之赐矣下部
　　○刑科给事中霍维华＜锍-釒＞荐韩敬宜召还史馆汤宾尹亦当并与昭雪得旨韩敬夙系汤宾尹门生帘内各房搜取久干物议已经察处霍维华突出荐＜锍-釒＞殊骇听闻姑不究
　　○吏科给事中黄承昊等请将评博中行俱折半算俸以示优恤寒曹之意得旨新政一遵旧章不得人凭臆见以滋纷扰
　　○刑科给事中杜齐芳＜锍-釒＞纠南京太常寺少卿陈幼学以满腹荆榛作东林羽翼望八之年恬不知止乞令自裁又言去秋顺天乡试有重卷之毙如薛应龄周崇礼二人罪已昭然宜严行查核毋俾以钱神幸脱得旨陈幼学著致仕重卷情毙令所司严核
　　○试御史周维持言赵彦纵子昌胤公开贿门乞夺昌胤袭以谢天下又言张问达招引王之采以结党煽惑周嘉谟护庇王安以蔑旨罔上刘惟忠白所知依附权奸俱宜立赐摈斥得旨昌胤惟忠革职问达嘉谟俱削夺白所知免议
　　○乙丑夏至  上亲大祭  地于方泽
　　○兵部署部事左侍郎张凤翔题我  皇上不以臣不肖命臣暂署部事臣伏念为时虽暂而在一日即有一日之枢机用一人即有一人之关系亦何敢不矢心天日思所以仰副  皇上之至意者臣谨责令司官清出在官在籍各将颠末微远具悉订为成书推升则例虽有旧规更为分别等差比拟申饬意欲榜示发抄公诸海内如私一人天下见之间有破格亦必明言其功一切葛藤悉与刬却伏愿严旨申饬一洗颓风  上命著实行仍著为令
　　○丙寅命山海戴罪总兵李秉诚副总兵孙谏回部候用从枢辅孙承宗之请也既而兵科给事中萧基言东西多事使过之典莫宽于戴罪立功而侥幸之路亦莫滥于戴罪立功广宁逃将孙显祖孙谏侯世禄宜敕该部处分章下所司
　　○户科给事中陈序以门户纠礼部尚书王图太常寺少卿甄淑  上命王图以原官闲住
　　○巡视厂库工科右给事中角□羊学龙陈时宜八款一外角□羊当速谓各省直除题留外尚欠一百六十万乞敕差官稽查如果系大疲大祲拖负在民即与明示蠲除若那移别用即令补还若侵欺入己即行参处至于考成之法在各省则当专其责于布政在两直则当严其罚于知府不必更琐琐于州县一司库当分谓工部四司  祖制原是每司一库迩既合而为一则通融易起而有冒支预支混支硬支之毙头绪易淆而有作多作少故缓故急之毙今纵不能四司而四库亦湏一库而一柜则印官自担其干系而支给必慎监督自悉其职掌而磨算自清一摉括宜明臣查节慎库册内有往年存贮大条金十块叶金碎金共数十两及玉带大珠宝石等项以之变价所得不赀又各项废铜大约可得二万余斤若以之铸钱可得制钱近三百万不及此时用之非朽蠹可惜则抵盗可虞乞敕该部查覆一会估当议凡派买之钱粮原无尝额而物料之贵贱又无定衡贵则病□贱则病国宜照年终会估之制为价值画一之符加意酌裁低昂两协务使后来任事之人省一分可得一分之寔用一事例宜一有户例有工例有新例旧例条分缕折之数头绪既多而杂出错见之途稽核无据乞敕户工二部公同酌定汇成一书则狡黠之援引无所施其巧而书胥之影射不得售其奸一冗员当汰各工委官堂拨向有定额迩来百计金□赞营有一工多至十余人者此辈既已巧于夤缘自不拙于剥削亟宜奉旨立为限制以差务之繁简定人数之多寡官非见任不准书非堂拨不用务令私委私收尽行汰革不但目前可为工作塞漏卮之渐抑且将来可为恩典杜滥觞之阶一包揽宣禁包揽不出于书役则出于牵头而实则连手穿鼻相济为奸其在事例觉察犹易至于外角□羊则不可究诘矣小则倾销抵换搀入铜铅大则匿批窃符瓜分任意今后凡领角□羊员役随到随刻期挂号交纳角□羊到银数该部发抄令省直共见抚按官每遇年终将地方起角□羊钱粮挨月顺日开册奏缴以凭磨对一外兑当杜凡有支领必赴巡视挂号以杜诈冒自库贮如洗各□候领无期于是夤缘外领或用贿行私输情昏夜或伪文赝篆徒手攫金害有不可胜言者今后一切外兑悉宜禁革即有急需物料应赴出产地方收买者亦照旧出领挂号则夙蠹可消而库贮自裕矣  上然之令该部著实举行
　　○丁卯吏部拟推原任宣大总督吴崇礼南京吏部尚书王在晋为兵部尚书  上以二臣路遥不便到任著于在朝诸臣中多推几员来看
　　○己巳户科给事中杨文岳奏国家需文武将吏甚急请先以倡率之本责之文选职方风励之本责之巡抚巡按夫文选天下仕宦所从出也就中有积锢难破者无如吏毙一端深按其故一苦于效劳者太多乞恩者太滥而毙易生二苦于选官名色不一取选者年资不核而毙易生又各司官迁就相连掌选者多不完选而毙易生又甚者官不清正或通贿赂或全情面而京官不肖者又或讲情分或为亲私而毙易生以故吏既不复畏官亦不复畏人上下交私沿习日甚此吏毙所以益难去也愿  皇上严谕诸臣革去冗役尽除前毙文选官务六选完方许升转敢有受财贿说情分者参究庶廉节之风或可少振矣至职方又天下武官所从出也自主选者不能以此职自重凡有推选非以情分予人即以情分自予近闻每推一总兵费约以万金参游以下亦湏数千金不如数者虽孙吴不能济事坏戎政而长贪风皆原于此愿  皇上严谕诸臣痛洗前非凡武官新选者听职方量才授职至升转者专责抚按咨进盖职方与武弁毋论才品不知即面貌不识惟责成抚按则人才高下地方缓急在平日可以廉察至抚按贞肃百僚所系尤重臣见自来举劾抚按例凭司道司道例凭各府其实道府所开者岂尽详确不过借听于浮言采取于虗誉耳其有真负才品实心任事不逄迎上官不侵克军卒者道府官能拔擢几人愿  皇上严谕诸臣加意考核务识真才劾者即列单条举者必据实绩毋事靡词徒饰观听庶文武得人而国家大有济矣  上是其言命文选职方二司员缺堂上官详择廉明司属破格超补务要竣事方许推升抚按于地方文武官员试其才品更加一体访得真方许登荐其才品异等不时咨部以需急擢文岳＜锍-釒＞内复参礼部尚书萧云举兵部主事叚然  上是其言命削叚然籍以萧云举大臣不必过求
　　○工科给事中虞廷陛言  皇上励精图治召对大典似宜举行今望经筵日讲之暇择举当今要务面诘一二令阁辅大臣与讲读等官互相条奏或乘临御之暇转就便殿特召阁部院臣面会在吏言吏在兵言兵亲洒  天言实课其迩来孰是名将用过几人待推几人以至兵饷河漕治内筹边刑名工作等项一一需次宣问仍令职谏诸臣从旁论直参酌可否则不特  皇上见闻日广谟猷日宏即大小臣工亦耸精神以备仰答而交儆之下料无有靡文虗应者矣然其要又莫如用人今请自疆场丧失权贿昭彰分别惩处以后或有诖误或经摘发下阁部院查勘覆议仰候上裁适与以应得罪状则或谪或谴总属恩波傥非律在不赦即至禠其官爵创及一身或量贷父母诰命使得罪之臣伏而思曰  皇恩之浩荡如此则受辜之日何莫非愧悔之年  皇上仁孝性成素以孝风天下知无难留此一节鼓舞孝子忠臣使感发而图报也得旨召对旧典次第举行朝廷予夺一凭功罪不必猜疑
　　○御史汪裕劾太常寺少卿甄淑附势反覆骤躐清卿光禄寺少卿张光房投身门户冒滥京秩  上命甄淑削籍为民光房冠带闲住
　　○改未任都察院左副都御史乔应甲仍以原官巡抚狭西等处地方
　　○升浙江右布政使刘可法为都察院右佥都御史巡抚浙江等处地方
　　○庚午  上视朝
　　○周府永宁府镇国中尉在金□冢殴伤良民复聚众殴通判孟绍孔几毙河南抚按程绍杨方盛合＜锍-釒＞题参  上命革去封爵送发闲宅孟绍孔著照旧供职
　　○礼部覆巡按江西御史田珍＜锍-釒＞言宗姓日蕃禄入不继限禄一法诚永赖之利也查限禄奉旨在万历四十八年即以此年见给之数禄银二十万六千为额除岁入一十八万七千八百外以桥税等项佐之庶几可赡第奉行之责全在该省布政司宜权各府宗室多寡均定某亲王府共若干除亲王禄外惟以见在人数为额即后日子孙渐夥止于原额内差等均支汇刻成帙每宗各给一册要于岁不益禄则诡冒者自无所容而禄亦不滥受矣  上是之
　　○刑科给事中苏兆先＜锍-釒＞陈清核二事其一谓关外驿站夫役取办于军每月每日排定某军帮贴随过官多少为之扣除月粮此鸠面鹄立者能堪此仆仆道路日日扣除乎宜申饬彼处抚按兵道著实稽核果积毙起于何年扣克归于何手并行各边悉为查豁勿令波累贫军一谓各边兵逃马倒未必尽补即补亦不无少需月日则此日日所余之兵饷日日所余之马料应令各将设立一册计日扣留参游月终汇报道臣道臣季终汇报督抚有隐匿者核实追赃铢积寸累合各边当不啻十百千万庶不争清查之名而自寓清查之实  上令该部即与覆行
　　○御史黄宪卿言政体未平者三仕路清于北而不清于南谓年来摘发批引不期洗净不已然其人皆官于北者也至南都率骈枝视之于是木偶龙钟者藉以便其坐乘张盖之私而藏奸匿瑕者因以逃于朝评月旦之外尚祈彻底澄清庶几＜锍-釒＞南之壅亦足济北之穷法网详于内而不详于外谓年来清查奸蠹凡冒支侵盗贿赂营求之赃一挂弹文立行追究然其人大半内臣也每见外吏弹文胪列赃私动盈十万而究定其罪不过曰量加降调曰重行禠斥彼载其盈箱蚤作昼锦之计其若民生血髓何窃意自今劾外吏者既有赃私上闻即行照数追角□羊庶足服内臣议追者之心会典伸于文而不伸于武谓年来三韩□衄广宁陷失之罪众鞫廷谳鉄案凛然然其人又大半文臣也武臣自辟拟数人外有听勘者矣有戴罪立功者矣夫听勘原是迁就之局而戴罪又别有护身之符始犹借径于边徼为死灰之燃后复营身于内地为出幽之迁盖宋臣有言文臣不爱钱武臣不爱死臣谓今日武臣爱死矣又复爱钱且以武臣爱死之钱几累文臣以爱钱之死至于贿赂公行金□赞营遍及如中枢鬻爵大干文网者窃意今从大帅而下自应以吞刀饮灰之图少洗辇金载貂之秽而贪横之被紏应追者追应逮者逮更祈  皇上断然行之庶几圜土诸臣仰服  皇上刑罚之公章付该部
　　○工科给事中王梦尹题近有挑浚旅顺之议将以为登莱之外护乎岂茫茫之海若反逊于一线之盈盈耶将以为掣奴酋之不西向乎一旅之众进无所往退无所归足当奴酋倾国之全力耶将以为姑俟大举与关门相犄角乎岂登莱海路不足舳舻大进而必资不易驻足万难自全之寄兵为声援耶在今之挑浚所费不赀而又人人知其必争者若明知其必争而故与之争彼此就近易于攻扰我以隔海难于救援挑浚之难易不待智者而决也即令徼幸落成将来有屯者湏有守者近相代替驻兵必多旅顺之所出不足供旅顺之所用势必梯航输运以供之所费又不赀矣当内竭外涸之时何以堪此况有一不虞岂但糜费且以损威  上命该部从长计议
　　○工部尚书白所知闻言求罢命驰驿回籍
　　○升礼科右给事中杨所修为工科左给事中工科给事中角□羊学龙为礼科左给事中
　　○升江西布政使司右参议丘茂炜为广东按察司副使分守海北道扬州府知府林铭鼎为山东按察司副使分巡济南道
　　○改新升山东布政使司右参政东昌道黄元会于江西南昌道而以新起江西按察司佥事南昌道王伉补东昌道
　　○以魏忠贤侄都督魏良卿佥书锦衣卫南镇抚司
　　○以神机营右副将郭钦提督京城内外巡捕通州练兵游击刘见为山西掌印都司阳和守备方永寿为建昌车营都司福建都司陈文理为南直刘河游击将军神机九营佐击楼光先为宣府旧营游击将军大同练兵守备郑世彦为入卫游击将军昌镇左骑营游击王加春为巡捕营左参将大同西路参将王受为井坪参将
　　○革狭西肃州游击管参将事吴永胤兴武营都司佥事管游击事李成龙原任芦沟堡守备今升宁夏游击朱国梁回卫仍提问追赃
　　○辛未光禄寺署丞郭自维＜锍-釒＞陈海外情形臣奉差东驰抵登州至庙岛开洋历石城岛鹿岛则游击林茂春所屯地也又进二百里则为朝鲜皮岛乃毛文龙屯驻之所也臣留岛中凡二十余日见四面海围耕牧无地每每艰于粒食东渡三十里为铁山属朝鲜废地密迩镇江山势巍峨土饶野沃帅臣辟田设幕安置辽民与皮岛相为犄角闻各岛所入岁可得十五万石其各营马步军所报十万有奇臣虽未悉其数然见其擐甲荷戈约二十余里一时军容之盛诚足树威望所可惜者器械未备甲胄未全归附辽民扶老携幼啼号惨楚尤不堪闻则粮饷亦未尽足也章付兵部
　　○礼部尚书萧云举以人言乞休不允
　　○升协守山西副总兵郑源为神机营右副将狭西永安堡守备王好问为神机营佐击延绥入卫游击高承勋为大同西路右参将都司佥书管遵化辎重营游击事孟乔方为蓟镇东游兵游击
　　○壬申  上以封疆多事命各巡抚官勒限刻期到任
　　○遣御史黄宪卿河东巡盐高弘图巡视京营
　　○督饷御史王祚昌＜锍-釒＞陈三款一各省直钱粮拖欠数多宜严立考成之法一榆关兵马有占役逃亡倒毙虗报等情宜专委监军道臣著实稽核一各衙门劄委守备千把总等官无事则雅善糜饷有事则掉臂而走宜通行清汰  上是其言命外角□羊严法考成拖欠多者道府州县官俱不许考满升迁违者本官削籍罪及抚按稽查兵马虗冒专责巡关御史名色将官亟行汰革仍下部覆如议施行
　　○升兵部左侍郎管工部右侍郎事高第为兵部尚书
　　○治通州鼓噪之罪枭乱兵郭天才李成姜才等革主将都司李文辉回卫
　　○癸酉  穆宗庄皇帝忌辰  奉先殿行祭礼遣成安伯郭邦栋祭  昭陵
　　○礼科给事中叶有声陈大选事宜言营缺之情分应杜冲疲之甲科应急凭限之刻期应严交盘之钱粮应核到任之陋规应裁上司之参谒应禁又言苏松常与杭嘉湖相错如绣往往易地而官于是或关说抽豊或撞太岁前驱未贲于境上而奸徒已趾于道途矣在一省如此而他省可知也宜更任以远嫌疑  上曰这本说初选选情毙深切民瘼至谓苏松常与杭嘉湖土壤相错瓜李当避不当易地而官尤为确论吏部知之
　　○御史智铤以门户紏原任礼部侍郎徐光启练兵孟浪误国欺君吏部验封郎中冯时来依附金□赞营通贿秽污均宜亟斥又言熊廷弼狱中出揭遍洒长安其间通线索受贿行私者不可置之不问得旨徐光启招练无功著冠带闲住冯时来赃私狼籍削去官职熊廷弼何得逍遥囹圄布散刻揭其往来关通人等著缉事衙门严挐究问提牢官所司何事玩法故纵姑不究以后但有一人潜入监禁侦探消息该管官吏俱行问革
　　○改刑部左侍郎管右侍郎事薛贞为左侍郎起升原任广西巡抚右副都御史朱世守为刑部右侍郎
　　○升南京大理寺卿靳于中为户部添设右侍郎
　　○升礼科给事中陈奇瑜为刑科右给事中
　　○起原任山西右布政张维枢为狭西右布政分守陇右道
　　○降补原任顺天府府尹沈演为湖广右布政
　　○甲戌以黔事未宁命差满御史傅宗龙仍旧监军从都御史李宗延之议也
　　○户科都给事中林宗载言固原一镇造报天启四年春夏二季钱粮文册多寡互异乞彻底清查仍行文各边申饬  上令该部镇确查回报以清宿蠹
　　○通政使司右参议杨绍震陈兵食五款一精选练议将关门总兵六员裁六为一副将十二员裁为五员大小将领一千五百余员汰十之七见兵十四万汰为五万马四万七千五百余匹汰为一万五千务求精选以禆实用一广屯田议令辽人屯种宁远以西官兵屯种宁远以东明示以兵卫农之意一广煮收议于榆关之地因山以兴鼓铸榆关之南因海以通鱼盐略仿管子霸齐之法一立官市严抚赏议令各官抚赏俱用折色而另以布帛茶酒及奇异玩好等物置为官市高其价而货之使彼中吾术而莫喻利归我而不知兵部具覆请移咨枢辅采择施行  上然之
　　○兵科给事中胡永顺题顷者奉旨以天气渐暑暂停讲读夫人主一心不能无所寄寄于讲读严惮之意自生寄于戏愉警惕之事遂忘臣愿  皇上临御以后清之会凡廷臣筹兵筹饷四方灾伤章奏一一省览裁决更细绎从前史官所进讲章及覆玩索其于  圣聪必有所补矣况时方溽暑简摄之法尤宜倍于平尝边有烽烟修省之时何可恣其暇豫伏望俯采芹曝毅然猛图报闻
　　○蓟辽总督王之臣＜锍-釒＞辞新命且以曾经南科臣梁栋朝等＜锍-釒＞劾力请罢免得旨夺情起用往例俱在王之臣素有才望岂得以曾经弹射故为疑阻著即到任供职不允所辞
　　○御史吴裕中＜锍-釒＞论南太仆寺卿朱吾弼顽钝鲜耻耄耋堪怜部覆致仕从之
　　○命铸工部右侍郎铸钱及巡抚贵州关防铸福建福州府海防同知关防海防驻镇宁州旧系通判至是改为同知而关防仍旧抚臣南居益请改之
　　○下顾大章北镇抚司究问
　○乙亥翰林院修撰王应熊条议平定西南五策一曰固本之要言蜀之民困苦离散靡有孑遗今不能即罢兵以休民安得不辑民而但穷兵夫安民之术亦多方矣无如得良二千石与州邑之地不得其人可乎滨江军兴所仰之邑如成都华阳内江宜宾江津巴县往皆甲科之缺柰何尽恡其选乎守令所禀仰者监司如重庆以至巫夔千里而遥无人弹压缺不补补不赴任万一仓卒事起孰消弭是孰捍御是如济州夔门建昌松潘自非选用边才而优以边道之偿恐于事未有济也一曰行帅之要臣观安奢两贼敢抗  天威累岁连兵不角□羊者大端有二一曰轻战而无谋一曰心异而力分机未可动而躁不能待势犹可持而奔不能止或趋利而彼此不相闻或贪功而胜负相轧或贼垂得而因歃血泄机或事就手而用差池迟误行之无变计未易得志矣兵家原贵谋而贱战此虏非用间用奇用伏不能也一曰屯守之要自协复永宁遵义以来招降夷部甚多法当安插耕种各处防守兵无击刺之事而有坐食之费法当减汰留屯然用之贵得其人必仁足抚众识能审几乃克胜任其吃紧在拊循降夷以示招练以孤贼党善抚旧民还其故业而无使官兵扰之久之不惟田辟饷充即挑兵裕伍亦在于此用土人为兵以攻贼较召募之士其强弱殊已一曰进取之要夫扼遵义以断水蔺之交必不可易之著也然遵义既复之后城郭郊野荡然一空兼之山川深邃运道梗阻骤入遵义是孤注也欲舍而径趋大方或经阿为谜界或经慕德界此二苗长助贼寅为虐二苗在前贼寅在后是畏首尾之计也审于二者择一适中之地号召布置使无偏滞之患择其心胆寸付托之人谁识开导谁司储偫逐处置粮随宜招集令邻省拍手相应督臣之入意者其在兹乎一曰剿抚之要夫贼虽有二然毋作两局观也譬如奕家之角而为二目但覆其一则一自毙然奢易而安难何谓奢易而安难也奢之地久失部曲已散只游魂假息耳若安酋则屡胜而得气法宜因弱示弱以骄之先取其易者以震悚之捐旁种阍昧之过隐而勿彰伐邻夷潜助之谋束使不动以多方角□羊其党与以间谋离其腹心而后奇正互生抚剿兼施南方底定犹可几也得旨冗长不便省览
　　○北虏顺义王卜失兔进表文鞍马弓矢升赏如例
　　○丙子大学士顾秉谦等奏  皇上亲临  北郊御跸再传淫潦忽霁若天地故呈其异以示居歆即六事应祷三言退星不速于此臣等方不胜欣欢而犹欲效款款之愚者礼称仲夏之月一阴始生谓之阴月天子居明堂太庙斋戒掩身毋躁禁止声色毋近所以慎起居节嗜欲导阴阳之和也臣等职司辅导凡可以新  圣学而保  圣躬者无日不为兢兢兹当辍讲进见之时尝少自宫闱以至游幸安能每事谨凛臣等寔深虑焉且今  皇上春秋鼎盛麟趾尚虚保固元神以诞生震器更不容缓此尤  九庙神灵所属望非仅臣等之私祝也  上嘉其忠爱
　　○予原任南太仆寺卿李开芳祭一坛减半造葬
　　○起原任通政使司右参议吴殿邦仍以正五品服俸改补尚宝司司丞
　　○命御史马逢皋巡按真定等处
　　○升户部郎中区龙祯为四川布政使司右参议下川东兵备道
　　明熹宗悊皇帝实录卷之五十九
　明熹宗悊皇帝实录卷之六十
　　天启五年六月丁丑朔以册封衡鲁庆沈周蜀德光泽永和各王府  上亲诣内殿祭告遣翰林院编修简讨刘必达刘宇亮等给事中陈熙昌等尚宝司丞许志才中书行人张养阎可陛等十八员充正副使奉节册行
　　○命兵部尚书高第暂署工部印信其本部尚书黄克缵侍郎董可威著吏部速催到任
　　○给事中李恒茂巡视库藏
　　○礼部尚书萧云举乞归  上以  两朝讲臣加升太子太保给与诰命仍著驰驿去
　　○吏部覆给事中李恒茂黄承昊等＜锍-釒＞陈棘属考选之规廷评一途初授守俸正为异日考选之官与中行一体不应与左迁者同其左迁之官径转寺正寺副不许溷转评事评事不愿考选者俟俸及之日升转部属及寺正寺副不许溷转知府亦与中行一体报可
　　○刑科等衙门给事中等官霍维华等题关门告匮举国同急巡青贮库银两已奉有准借一半之旨安容复有异议太仓旧库每年应发辽饷银十万八千两当此脱巾之呼何不尽数全发止给五万尚勒五万八千也以国家之财供国家之用群工合力同心满盘打算先尽急著徐求长算方为得策不在彼此锱铢间较量争执也得旨太仓巡青库贮银虽为公家之储今辽饷急需便当先其所急其节存老库三万仍借户部以济燃眉不必争执
　　○山东道试御史陈睿谟言今时大小臣工言摉括言事例言协助章满公车至廑  天语申饬而曾无济目前万一以  天朝轮奂万目经营岂可付之不可计之程委之莫可知之数祗以国家金钱当尾闾之洩也乎然此直就大工言也顷枢郎议裁关门两帅岁可省二十余万推之他镇将领冗滥其当裁也何独不然又见蓟督查核四镇兵马虗数岁可节饷金十余万粮草数十余万推之他镇兵马虗冒其当节存也又何独不然宗禄浩繁而申以定额有江右分府匀颁之例在而功令可按矣京卿填委而予以＜锍-釒＞通有请告自陈之例在而滥觞可杜矣屯田总于督饷而一手持筹鼓铸开局荆州而通行天下有竟解本色输铜近地之旨在而处置具称得宜矣  圣天子清心立极轸念时艰自先禁制近自乘舆服御而外一切各库局诸物苟可酌量通融何妨与民节省即以近日各宫监助工银一十四万谁非撙节之余自此益加风励群相劝勉其所留遗宁有涯矣视纷纷遣使扰扰百端一不堪再而剜肉医疮者功相万矣又有今升光禄寺卿原任浙江左布政周延光其人者辇金入都托致私人题升今职又有南太常寺少卿蔡应麟景逼崦嵫形如木偶所当分别议处以清仕路者也得旨今后内外各衙门务要一体奉行周延光蔡应麟著该部分别议处
　　○御史卓迈以门户劾太仆寺少卿孟习孔南京太仆寺卿赵健并狭西巡抚翟凤翀得旨孟习孔贪横党邪赵健昏闇媚奸有玷京卿都著冠带闲住
　　○御史汪若极＜锍-釒＞参礼部右侍郎李标延绥巡抚翟凤翀得旨李标与赵南星虽系门墙绝无沾染何得妄议翟凤翀屡被人言著削了职回籍听勘
　　○削原任巡按广东御史升本省参议胡良机籍以其不候交代擅离地方也
　　○戊寅御史李嵩＜锍-釒＞陈五事一民穷不得不曲究济穷之术自三韩骚动以来加派添徵重为民苦为今之计宜官自为节缩毋独责闾阎以难供之漏卮人自为区画毋独苦计部以易洩之尾闾近廷议劄委各差御史摉括赎锾助饷繇是推之制抚以及监司守令谁无额费额罚乞敕该部行各衙门除繁难疲敝地方外各令其斟酌商算先行开报数目年终解部以抵百姓饷额事平即止一吏弊不得不直抉剔弊之方如临民则有勒添太耗纵役需索之禁事上则有奔走参谒岁时馈遗之禁功令谆谆而弊相沿如故也今后抚按官紏弹湏不拘时不拘数行不测之威持不漏之网则人人怀自及之恐一边弛不得不力鼓振弛之气试观奴数年于此缓我也实弛我也振之此其时矣孙子曰三军以气为主则鼓其气断自今日简将汰兵清饷开屯始不俗偷不得不痛抑趋偷之情今天下非无事之秋也团练乡兵最为要著宜行该抚按督责各有司时加训习行之数载以天下守以天下战斯绸缪之至计耳一学晦不得不重禁滋晦之障今学者动引宋人互相标榜日以讲学为事依傍名理之人却是薰染富贵之人覆雨翻云之辈仍印论地谈天之辈不亦可羞之甚哉乞敕谕该部严敕功令以后讲学居其实毋居其名国家核其真毋受其伪可矣得旨这条议各款关切时事该部即与覆行
　　○御史余城巡城事竣条陈七事一清狐鼠之害宛大二县日有勾摄书皂飞而食人以巡视衙门原不相统自难钤束宜年终将两县官员一听举劾一严请托之防凡听理衙门曲狥情面者以溺职论遇有私渎于请许据实入告一核保甲之实五城有房人家大半青衿武弁豪右贵族一闻挂名保甲抵死不肯承应若断在必行惟祈  圣明申饬一备防御之要于一街一巷择其扼要处各设栅栏以为屏障申夜巡之法余若杜影射通度支定出纳皆关房号银两甲役工食事得旨嘉其有禆城务宜著实举行
　　○御史田珍言今长民者聚敛多而拊循少长军者剥削工而固结拙驭文武之吏者又因循深而振励泯是以民无固志军有离心  皇上一信明诏贪吏必诛容贪吏者亦必诛债帅必诛庇债帅者亦必诛毋容牵于情面挠于营求则又必有朝出令而夕奉行惟谨者矣顾辽兵嗷嗷待哺奸民蠢蠢欲动据臣所闻见草泽不逞之徒蓄有异志而砀山杨村之聚几成揭竿固近日事也鳃鳃于保甲之宜饬诚见及此矣得旨内地衅孽亟宜消弭保甲法著各该抚按严加申饬行
　　○直隶巡按宋师襄荐举地方人才得旨盛以弘进讲不清金□赞谋入阁奉有明旨宋师襄徇私滥荐姑降一级调外任用
　　○己卯  上视朝
　　○兵科给事中李鲁主言从古征伐未有陈师境上数年不进者亦未有去敌既远虗设十余万之众坐食自困者有之则守戍之众而非进取之旅也战守机宜专决于外臣何敢遥度但战则有战法秣为厉兵简卒□乘刻期举事即有大费可期永省守则有守法远斥堠固营垒高城深池屯田积榖以待事会兵不湏众马不湏多庶堪持久今以十四万之众岁费六百万虽言唯敌是求其实百事不办战固未能守亦羞称虚糜自弊而不虞其后臣所为中夜旁皇当食废著也枢辅当审时度势知彼量已可战则用战法可守则用守法为朝廷固疆宇为民生惜物力以选练为务以屯牧为先不必张恢复之虗声只在条恢复之实事夫兵以卫民今畚锸及于锦义而干掫乃在宁前卒有风声保无鱼溃鸟散藉寇赍粮之忧乎先时外拟以觉华首山为二眼今肩背在外眼反在中受人暗弄岂计之得以臣愚见山海既为神京门户所关綦重必先增堞浚隍复其形势列台置垒扼其要害而又广设地网机桥之数御其冲突庶人心以定敌忾斯张即卒有不利而根本不摇乃为万全之师耳若进无可乘之锐退无可凭之险徒以耒耜为前矛以蔀屋为坚垒慕展上之虗名受饵敌之实祸则臣之所大恐也旅顺要地敌之所必争向者仓卒遣将未尽区画大约海口挑断则可守不断则不可守两言而决耳海口系唐太宗挑过闻尚有故迹可寻为力差易但得万人十日可以成河一月可以毕工两岸唐墎犹有旧迹就此补筑以千人守之便如丸泥之封矣数百里沃野可以养避乱之辽民亦可以供海外之军实得旨这本所关重大该部详议覆行
　　○御史高弘图言臣昔日乍入班行惟时党人构旤尚未甚也及赵南星当轴一手障天举国若狂使其闻傅櫆之说悔旤于厥心听汪文言论罪论死勿救岂不共偕大道无柰招摇津路实藉奥援虽欲勿救而不可得遂以有今日之惨贻缙绅之羞一时昌言盈庭直从东林门户摉剔根株而于借  社稷封疆以博功名富贵者尤加痛恨今国是既明臣窃谓雷霆之威不屑屡击尧舜之世仅罪四凶过此以往有废弃已久斥逐方新所犯未至不宥者宜如科臣言除削官示惩外原给诰命免其追夺至诏狱多人被逮则同为犯有差生之杀之一听之司败之法登抚宜裁人以为然殊不知旅顺危而锁钥加严辽人多而土著难安分籍涣党处置得宜应有专责留一老成练达实心干济之抚臣假之岁月利赖良多况闻莲妖遗寇讹言布传断非登抚卸担之日国家省官之时也国步多艰民生涂炭赖  陛下以  天地  祖宗百灵呵护之身有临深履薄不自屑越之念何者自古帝王御宇未有不保身而能保民者请徵汉事汉成帝欲御楼船过渭水御史大夫薛守德谏曰宜从桥上不说张猛曰臣闻主圣臣直乘船危就桥安圣主不乘危御史大夫言可听上曰晓人不当如是耶乃从桥臣愿  陛下凛乘危之戒而致谨万年之体推保身之念而拯救水火之民则太和元气悉酝酿于  圣躬矣又荐沈演王雅量及议处运同李自蕃不当从县降得旨诏狱系逮镇抚司尚未讯明何得便付法司高弘图好主愚昧不达政体本内沈演仍候府尹缺用李自蕃准以运同调用王雅量著以原官起用
　　○升广西按察司按察使胡廷晏为浙江布政使司右布政使
　　○兵部左侍郎张凤翔引疾求去许之
　　○庚辰督理辽饷兼巡抚天津户部尚书李长庚＜锍-釒＞辞新命准在籍调理员缺命即推在京有心计者来用
　　○御史陈世埈言馆选当计其终厘弊必严其始窃思今日之庶尝非即他日之宰辅乎向来背公死党多属词林木天清署暗藏戈矛幸蒙  皇上允诸臣之请而削夺者屏斥者顿使中秘日清而犹有连根之蔓如协理府事礼部右侍郎公鼐者又有散馆之遗孽如太常寺少卿麻僖者邪秽若此亦惟散馆之弗慎故尔臣请自今科著为令选馆之日严令科道监视一有关节白简从事至散馆之前一月发单咨访如考选例当授部郎间用省台一二人又若南京户部尚书周希圣既乏综理之才又纵溪壑之欲一生营逐巧跻上卿委顿支离恬不知止宜令休致得旨公鼐不必苛求麻僖革任听勘周希圣不得以风闻求多庶吉士散馆科道部属通用
　　○贵州总督蔡复一题云南土司惟沙源普名声兵颇劲而行间征战效力最多乞敕下该部覆议将普名声之子普祚准袭阿迷州土知州世职名声愿助镇饷二千金听令赴云南上纳成其义举候再立战功另与优叙庶滇黔两收其用知勇争奋而平贼有机章付兵部
　　○总督贵州蔡复一题海内之穷惟黔为最亦惟今日为甚练兵则激搞无资用兵则悬赏无饵运米以赡兵缮甲制器以治兵则料脚无措佐饷者惟屯田鼓铸二法利在半岁之后而枵腹在旦夕之近事之不能待者也臣等求可以资涓滴而救燃眉者莫如开纳事例诚岁得数千金稍佐犒赏征缮之用以给牛种而劝屯买铜铅募铸匠而兴冶亦庶几可为士饱马腾之地矣付该部议
　　○巡按直隶等处潘云翼题自军兴以来运草税粮备极苦累征兵措饷所在驿骚昔称棋布星罗者今丝纷云扰矣昔称富庶完聚者今萧索仳＜亻离＞矣昔之人所翘跂而乐就者今褁足不前矣于是地需人而人规地无论边徼海陬每多悬缺即畿辅神京亦至乏人有以冲疲而缺正官者有以瘠薄而缺正官者有以钱粮不明而缺正官者有以妖贼未殄而缺正官者夫积玩之民或虞操刀而伤割积弛之地或病委舆而难收凡此皆人所郤步者其缺尚不下数十也以致各县不苦代庖之无人则称署篆之百害嗟嗟近畿之地若此推而至于各省不啻什有此者其害可胜道哉臣以为目前六月一选宜广其人数先补要紧地方而冲繁各邑又多选甲科毋宽履任之凭限申严违限之查参俾地方早得一官之用即诸事早就一日之理矣  上是其说
　　○御史张枢言馆选之制储才今日卜相他年不可不慎迩来人情递变机智转多或占风望气借鼎于时流或附势依荣假缘于权贵或工巧市之方走未提于事始或踵潜猎之术操玄窍于机先或以师生袭衣钵之传或以闾里结金兰之契或友以及友声应气求或亲以及亲株连蔓引诸若此类未易更仆为今日馆选计从前弊窦务期尽革如协理府事礼部右侍郎吴宗达者以翰林膻赴东林以史局窜赴时局此尤门户中骇人听闻者也仰惟皇上将宗达速赐罢斥以剔遗奸得旨选馆系国家重典远嫌疑绝请托责在辅臣务期公慎吴宗达心迹素明不必苛求
　　○总督贵州蔡复一题向因饷匮兵逃一举蹉跌而黔局又当从头做起臣去岁曾言破贼有缓急二局急局必用兵十五万必用饷二百五十万必移督臣于遵义而滇出沾益黔出六广三岔三省并进贼未有不灭者然不难处兵而难处饷臣设身为计部思之未有以办此缓局前＜锍-釒＞议兵八万今缩为七万从今年八月始以二年为期计部岁处一百二十万之饷分布屯田且耕且战沿河拒守以蹙之出奇以挠之行间以溃之不出二年罪人可得贼亦可平也所以必从八月始者目前斗米价银五钱有奇五六两月势必更踊兵饿欲僵窜者斩之不能止臣今春招募开垦至八月获稻庶米价可平耳屯愈广则兵费愈省岁额当缩而克敌不待二年亦未可知至阃外制胜全繇大将臣曾＜锍-釒＞荐狼山副总兵江之清请敕兵部覆议如果堪授节钺即充大将责令募淮扬劲卒二千人与俱俾展新硎至旧将酌其自赎何状分别议处只用主帅一人不必骈设以省指视之淆乱尤黔今日对症之药乞下九卿科道集议将缓急二局亟定归一措处兵饷简易将帅以责成功章付兵部看议
　　○辛巳御史余文火□晋＜锍-釒＞言汪文言供招诸臣逮追夺禠不使有遗而代题代辩之叶向高蟒玉如故恩荫有加陈一元为相府扫门一旦而遂佐京兆陈长祚久已废弃止为座师布席一年而躐转司空所当一体削夺以明公道者也得旨汪文言托左光斗金□赞求何得轻诋去辅陈一元既经察处骤躐清华著革任回籍陈长祚不必追论
　　○试御史田景新言去岁邪党盘据时次辅未延禧百计呈身以必得入门户为快而藉张凤翔为媒说合勾连踪迹甚著如逮杨涟左光斗一事次辅每私对人曰吾意原不欲逮无奈人皆欲之即此一言是以德自任以怨归君且以祸嫁人今日留此冷语异日开大难端人才几何堪此阴阱乞  皇上敕下该部或准其休致或听其自裁庶阴邪退听政府一清矣得旨次辅夙以才望简在纶扉勤劳可嘉方切倚毗田景新不谙事体輙以风影见疑好生多事念系□官姑且不究
　　○御史赵胤昌题自蔺贼发难首尾五年措饷徵兵不知许多糜费惟王三善贵阳一战差强人意无何而旋有大方之衄无何而蔡复一又有渭河之溃两次师出无功鲁钦等抱头鼠窜近有自偏沅来者言及黔事闻贵阳之杇戈钝甲不逾七千而偏桥镇远一带防守之兵亦仅仅万余然则年来倾中国之物力以佐军兴止养此寥寥之羸卒耳请敕下督抚彻底清查明白回奏要见向日养兵若干实支饷若干今日见兵若干实需饷若干应否取足七十五万八千之数勿以闾阎已竭之膏脂填诸不可问之溪壑庶一番清楚而黔事尚可为也自韩城失守四卫成墟闻胶州文登宁海一带蜂屯蚁聚非去非留浸假而哄于市矣浸假而御国门矣请敕下东省抚道尽数挨查错综分布收入保甲要见某州县若干里可容若干人某里若干人拨与闲旷地若干亩听其自耕自食即海泾地隘闻江北郡邑颇多旷土不妨量给资斧适彼乐郊勿为秦越肥瘠之视激成挺而走险之虞庶辽民有宁宇而肘腋亦消隐忧也至于战守机宜剿抚著数当散布何地安插何法想当事诸臣自有妙运良规臣无庸旁为借箸矣章下所司
　　○壬午  上视朝
　　○兵科左给事中陆文献＜锍-釒＞言今日国家凋敝以天下之大奉辽之一隅臣愚所忧者不在东氛之横恶而在人情之懈弛不在边事之难图而在庙算之未定闻奴酋之在老寨也无日不讨其部落而训之其在辽阳也无日不讨其军实而警之其一切用缓用急用扰用掠用间用谍用诈降用埋伏无日不伺吾隙乘吾瑕而袭之其弃河西而守辽移辽居而城东此示我息也诱我怠也议奴以为老而歇鬼而病者魑魅之谈也议关以为今日坚明日固者堂雀之怡也焂闻贼则急焂不闻则缓更数月又闻则又急数月不闻则又缓婴儿之嬉也推官会议催饷亦会议今年会议明年亦会议筑舍之谋也假张皇以示能任假镇静以掩其不能任盗铃之术也借奴酋为推官之符寻题目为脱卸之计身图之便也输挽不以饷士而以肥家御侮不以甲兵而以文墨倒行之法也夫奴何足畏吾所以待奴之情如此乃可畏耳毛文龙孤提一旅驻劄平岛招抚流民结连属国分屯插营焂来焂往以扰奴界满浦诸战屡奏斩获动輙以百千计即韩白之智刘岳之勇当不过是去岁金州被削旅顺夫陷数月以来绝无后著岂先后智愚勇怯为两截人与其在朝廷不得不信其在士论不得不疑非疑文龙也疑执张盘之人即文龙平日所信用之人则为文龙者亦疏矣疑草莽有伏戎舟中有敌国何处无曾有功则为文龙者亦危矣胜负固兵冢之尝而不虞正哲人所戒合无遣智胆文臣一员阅视整顿仍饬以宁重毋轻宁密毋疏乃以作文龙之弛气而杜东疆之瑕衅者也杨肇基于白莲倡教之时据彼中报功一＜锍-釒＞似亦鼓鼙中之铮铮者移镇登州责专防海旅顺之师独不闻乎大将不能亲提钲铙渡海杀贼何至差救诸将概托海飓以结局也夫风涛诚难逆料几月到今不当潜伏精兵于龟矶牡蛎诸岛伺其来窥潜师夜渡一举而歼之乎夫兵之势分而其情欲合彼毛龙虽锐其能一旅制奴之死命哉乃云不许西兵扰乱以坏成局此其语意大可揣疑所宜亟敕登抚就中揆量督责肇基立通烽火以壮声援乃以作肇基之弛气杜登镇之瑕衅者也神京天下根本所恃蓟门八百里为护持之臂迩因辽氛迫切故建议添设道镇令其画地修守设防两年以来试看蓟门险隘三屯重地京东州县以及桃林喜峰古北马兰各要害曾有一处之坚壁岩栅否旧督抚已非见任之官新督抚又无到任之日傥虏酋忽焉蠢动谁与守御所宜勒限授事层层列障以某将守城当某口以某兵援某城令贼进无所攻退无所掠乃以作督抚之弛气而杜蓟镇之瑕衅者也三方越大海阻群山或令至而机移或应来而局换秪赖榆关大帅扼机权而联率然之势以息狡虏之心乃大将马世龙五载行间原无寸坚一旦登上将之坛虗具表仪全无纪律贪秽之形久著其何以笼盖于三方诸将领之上与枢辅采舆言而更置之何难作诸将久弛之气而一新壁垒之色乎亦不独此也武官在炊下求安专藉剥削之利文士在隙中观斗争谈出塞之功嗟乎我岂一日忘奴酋哉但兵机贵密武事贵暇疆土不可不伏亦不易骤伏将士不宜忘战亦不宜浪战缓则误事急亦偾事则贪功用罔与玩寇失防究竟同归于弛尔臣不欲国家遂弛军法使文武推诿人可逃死又欲暂宽名法使文武同心人可效死则今日振起因循而弭衅疆场之要务也  上嘉其深中肯綮下部覆行兵部如议覆请得旨枢辅肩兹重任自应振励以起道将疏玩马世龙既为大将统率三军从此策励图厥有成岂爱封爵如有藐视人言全无儆惕三尺自在不尔贷也其督臣新推者马上差人速催到任候代者不得藉口弛担有误封疆
　　○御史陈朝辅＜锍-釒＞紏兵部侍郎张凤翔谓凤翔为门户传头东林帮手再进选曹汲引党与人言指摘狼狈而归迨正人既去死灰复燃焂拜奉尝遂跻开府吴亮嗣处矣亓诗教察矣试问此数年谁握大柄谁据要津使非声气相通何至速化报复一至此乎最可恨者巡抚保定攘臂言功加衔世赏几同骗局武邑平妖半属黔首景州之役曹思诚飞书告变来斯行身历行间自辰至酉贼已就擒凤翔兵到之时已在荡平之后有何运筹制胜滥荫金吾也至倚赵南星为石交恃袁化中为荐主见于章＜锍-釒＞凿凿可据如破格用邹维琏而必借凤翔以为名徇私援谢应祥而必引凤翔以为据比和私人浊乱朝政乞立赐禠斥并削所荫以为怀私冒功之戒得旨张凤翔当群凶气焰时不能早自振拔甘从比附武邑之役半属黔首贼擒兵到何得有功乃枢篆甫署輙推匪人姑著冠带闲住并削荫子
　　○御史李灿然＜锍-釒＞言迩年以来枢政之不厌人心者无如超擢添注两端而将官之巧于卸脱者无如规避戴罪两条夫超擢以待豪杰是也若果奇才异能亦何惜破格功名不以酬振古豪杰如其智勇犹人建竖犹人而辄以不次启金□赞刺之路奔竞易而效死难试观年来超擢者若而人其能斩将搴旗以慰  圣天子拊髀之思者谁乎添注以斥不肖是也然外不据抚按之紏弹而内祗为营进者出缺闻各处将官恐一朝添注遂遭弃掷奔走长安络绎照管者趾错于道如是而欲其不冒粮克兵岂可得哉计今后将官能否当敕令督抚果有真知灼见或料敌善谋或勇敢能斗或工设伏之奇或精间谍之术或以军火器药擅长或以练习阵伍表异据事直书要见经几战阵立何功劳不必咨部明见奏章然后枢部量材而授之任效则督抚受知人之明不效则难辞妄举之罚然后情面可破而挞伐可张也至于弁官之不肖者听督抚论劾查果不法即行革职如赃私有据应照今日大计事例追赃不得徒令回卫至于材品平尝不举不劾者督抚仍照在外文官一体填注考语听该部黜陟庶用舍明而人心服矣若戴罪立功尤万万不可为训夫用兵者重赏在前严刑在后责之赴汤蹈火计无返顾若使失事者尽可以戴罪开不死之路谁肯身膏原野为国家□□弃一死哉况挫衄之夫何异伤弓之鸟欲其树立自赎能乎又将官惯能规避此风尤不可长如官秉忠者向领榆镇孤山副使孙学诗全军被虏尽驱沙漠而秉忠不能一矢相遗及其援辽畏奴如虎抱头淹病贿当路代请致滋讥弹踉跄而归今何以佥书督府夸廉将军之善饭耶臣又思古今御将之法若汉高帝之于绛灌拔一城而陷一阵然后增数级之官其立拜大将如淮阴侯者能几人哉以曹彬之功也而宋祖犹以太原未平尚靳使相之予夫亦以彼将官者富贵在望则功名心急而致死之志锐宠位已极则图回身家而敌忾之气微如马如龙劳绩未著而坐拥高牙可徒处优养重不急图灭奴以报主恩耶若太仆寺少卿金士衡力救李三才至长安传笑仍可令其靦颜就列垂涎节钺耶乞立斥之得旨酌议具覆既而士衡以病请准回籍调理病痊起用
　　○浙江官兵擒灭海寇抚臣王洽奏捷言三月二十二日外洋有大夥劫贼伪用宽和年号元帅将军等旗帜自称红夷第一哨连＜舟宗＞入犯幸将士用命鼓勇争先一战而胜当将贼船烧毁一只犁沉二只斩级一十三颗擒获二十八人红夷诸贼赴水溺死夺获伪帜伪印火器倭刀盔甲等项一百余件余贼远遁海氛顿息下该部
　　○癸未户部尚书李起元再＜锍-釒＞乞归  上令司务官敦趣即出视事
　　○司礼监王体乾题节止浮支得旨该监仰体朕节爱将应支米石悉请停止以裕仓储足见急公之谊
　　○御史王祚昌言奢酋发难以来除朝廷发帑以济急需外诸凡兵饷之不足者一切取之民间膏髓已枯立见其毙又安所得转输乎兹欲求民不竭泽兵不枵腹惟有屯田一著以臣孰计之其利有六焉盖永宁蔺州遵义其田地之膏腴固可耕而食也诚严督诸将卒部曲计亩栽种二三年后可免小民挽输之苦其利一按之兵法取敌一钟当吾二十钟屯田一石当吾二十石非其以脚力省耶其利二自恢复永宁蔺州后招降夷部颇多无以安顿而休养之惟驱彼降夷耕种屯田则安插得所而招徕自广贼党益孤其利三相其地形深浚沟渠高筑圩埂且多植榆柳等木以界戎马使不得横行其利四牛马所需惟藉刍梗屯田收获草料有余战骑之腾骧可必其利五屯兵团聚春耕秋练家自为塾户自为堡傥贼突犯各执坚以御之其利六有此六利是以主待客以逸待劳致人而不致于人之术也湏当事设两道臣管理屯田一驻永宁一驻遵义以弹压诸将而督率之庶屯政有禀成而肤功克奏乎得旨屯田供饷原自善策于安蜀援黔尤中机宜督率道臣即附近推补著该部速与议覆仍移文彼处抚按便宜行
　　○蜀府左长史曹大受奏安酋深谷岩箐动至数十里中间埋伏断绝不可意测如向者大方深入王抚臣堕彼术中一败涂地而今蔡总督又踵其故辙矣臣窃谓安不易剿要在抚而兼之以剿乃为得策耳日者欲以未督臣往莅其事臣意但令秉钺镇遵义以扼其喉按兵不动使隐然有虎豹在山之势请  皇上降二纸之敕书遣一介之使臣先以一敕赦安位并四十八头目之罪各归生理以解邦彦之党仍以敕谕令头目中有能擒邦彦来献者即以邦彦爵土畀之有能擒崇明父子来献者即以永宁爵土畀之此敕姑匿而不发容督臣计议多方用间诱致头目多人密以此敕示之令自相攻击盖头目虽多未必人人一心今我既释彼之罪又动以畀地之计应有立功以自为利者多秪三两月三酋有不骈首就擒者断断必无之理也章下所司
　　○巡按直隶御史潘云翼言今日理财若如摉括各府州县公费盖公费银两不过半克囊橐半充交际上司经遇则以之办小程小饭使客经过则以之备折程折席宜尽数摉解以归朝廷以佐军需愈于事例无艺之徵求官府无名之括取得旨公费解充军饷程饭考查裁革该部即与覆议通行云翼又以捐俸薪摉存积五千两助工诏褒嘉之
　　○甲申命铸协守副总兵辖管泉南彭湖二游击及彭湖新设游击关防
　　○辅臣朱延禧因被言求斥言臣通籍三十年家居者强半以侍郎起用廷推持简荷  圣明宸断乃杨涟论魏忠贤指臣等四人为门生宰相不谓今日又以为与张凤翔多方密结而得也臣入阁时凤翔方抚保定外台巡抚不知有何权力能使臣大拜无论臣素心澹泊不善规进即使热中必借凤翔为援恐亦远而不切于事矣去岁诸臣党与强盛时日夜虑臣翻案欲肆毒于臣而竟发难于杨涟百计呈身求入门户者得报固如是乎若杨涟左光斗之逮发自  圣衷如煜电迅霆使人不及掩耳阁中三臣无一与知者臣何据向人言人皆欲之臣意不欲也臣既被人言义难就列伏乞  圣明鉴臣生平即赐罢斥得旨卿孤踪直气几不为凶邪所容举世见知今时渐荡平顿易世宙揣摩风影之谈岂足介意即出佐理不允所辞
　　○御史梁炳＜锍-釒＞紏贪竞邪臣尚宝司司丞孙善继刑部员外李腾蛟南京礼部尚书董其昌伏乞分别处治得旨董其昌夙望何得轻诋孙善继李腾蛟著该部看议来说
　　○升兵部郎中顾言为浙江按察司副使温处兵备道
　　○乙酉削山东布政使司右参政王维章籍以御史倪文焕参其屡向南城关捉人犯也
　　○御史杨新期言今者民穷海内虗耗辽饷虽有加派四百万然而黔师分海外又分矣宁前数百里城堡几何大师十数万屯驻何所即有之当亦归附辽民就食充数者耳当令兵归士伍民归农田无认四百万为固有按季取盈今辽帅马世龙且愤然请调集关前一任点查何骄蹇无人臣礼也夫亿万花名非旦夕可竟年貌疤记宁甲乙分明令珠连环转则数万可化为数十万昔人有易服书人以欺敌者无乃用此法以欺  皇上也如必曰点查则各军当有信地分布此数百里间当令监军司饷诸臣各于旷野约日齐点务期一日而尽以防冒名勿谓十数万兵便可挟人以莫能稽查也乞敕枢辅抚臣加意绦饲无致饱扬自是从古驭将之法并敕司农严行参罚无令有司观望得旨该部看议来说
　　○丙戌差刑部郎中汪乔年往江西主事李作义往江北员外雷起龙往山东主事白贻忠往江南员外闵谨往湖广评事李遵往福建各恤刑
　　○大学士朱延禧再＜锍-釒＞求放有旨卿忠勤辅政倚任方殷乃连章控陈情词恳切难以强留著驰驿去
　　○礼部侍郎李标再＜锍-釒＞乞归允之
　　○命张显祖承袭祖职为正一嗣教真人
　　○户科给事中周洪谟题臣闻需者事之贼也前事之失后事之师也熊廷弼以袅横之资虗憍之气忿厉乖张残愎自用致  祖宗疆土陷于腥膻  皇上黔黎变为左衽凡为臣子谁不切齿腐心日夜图度冀雪耻除凶以报  陛下自枢辅慨然当关门之任其出关一二＜锍-釒＞分别功罪如鉴如衡今三四年于兹矣不闻一展胜筭去岁航海既窥要领今又游兵于宁前锦义之间事在必争乃旅顺城一篑未筑而虏骑突冲张盘不保万一奴心叵测席卷前来枢辅自揣能站得定否悠悠泄泄日又一日克复之期何日之有凡战必先练兵练兵必先择将廷弼一兵不练用朱万良而望风先逃用贺世贤而为沈阳内应用杨于渭而为奴副将此众共耳目者枢辅曷不于此时对  圣天子言之某大将可用某大将不可用某专任进取某专任居守某持重可为正某知勇兼可为奇某将羊质虎皮宜裁某伍老弱虗糜当汰庶守不可挠而战可必克乎辽东数百万饷廷弼尽攫取之朝囊暮橐驿递之蹄轮如织故三军愤恨而不肯用命枢辅曷不于此时严督上下彻底澄清务使一钱一粟皆有实际庶投醪挟纩士皆踊跃效用乎凡用兵莫巧于用间而莫拙于为间所用廷弼任奸细刘一瓛为中军而输情逆虏纵官舍孟成勋过河透漏内事当时在关诸臣勘报之＜锍-釒＞一一可查也枢辅曷不于此时严奸细之缉捐反间之金使我之多寡虗实饥饱奴不得闻而奴之情形动定尽在我胸中庶知彼知己百发百胜乎今榆关上枢辅为政而抚臣喻安性道臣袁崇焕等应左右而夹辅之位分固疏意见何必尽合第肯专意恢复只从疆事起见一心戮力庶其有济决不可掣肘龃龉以至败事得旨关门进止枢辅自有机宜不得责成太过
　　○御史曾应瑞以南京操军鼓哗罪兵部侍郎岳元声平时任将剥军概置不问及军士哄起揭竿相向始执贪将陆超以媚骄军且言其心术倾险宦状龌龊祗缘邪党传头忽焉一岁三迁亟宜禠斥得旨岳元声素以媚邪骤跻枢贰却又养痈贻患卸罪居功姑准回籍听勘
　　○工科给事中杨所修以门户劾翰林院简讨姚希孟为缪□期等死友又言南京光禄寺卿游汉龙依草附木厕足卿寺乞并赐议处得旨姚希孟革职游汉龙闲住
　　○起原任礼部尚书黄汝良为礼部尚书兼翰林院学士掌詹事府事
　　○升太子宾客吏部左侍郎周如磐为礼部尚书兼翰林院学士协理詹事府事
　　○改升工部右侍郎董可威为本部左侍郎太常卿胡世赏为添设右侍郎协理殿门工程事务
　　○改原任南京兵部右侍郎王维俭为工部右侍郎督理城守军器事务
　　○升都察院左佥都御史王绍徽为左副都御史协理院事
　　○升顺天府府尹董光宏为南京大理寺卿陕西右布政使张九德为都察院右佥都御史巡抚延绥等处地方赞理军务
　　○丁亥命勋卫毛孟龙袭南宁伯爵
　　○御史马逄皋条陈朝政四事一精核吏治宜著惩贪之令佐贰首领以贪败者罪堂官一广摉将材于武科外令宿将各举所知一清查边储边兵日增边饷日匮宜严核各镇兵马钱粮大数一宽假卿寺卿寺添设者多一官必有一官之费若差者差假者假勿令坐食廪饩以滋虗耗章下该部
　　○巡按直隶刘之凤题江北因饥致变解谕业已安辑谨陈善后之要一曰明统摄含和军人虽隶籍南京兵部从来土田婚户之讼未尝不听守令为政欲归其权于营卫不若听禁辑于守令也一曰广积蓄善救荒者与其临时遏籴平准强民以难从之势不若平日乘时积粮以待不时之需当秋成之日郡邑除额积之数刻期报完又百方设处籴谷贮仓以防岁凶章下户部
　　○戊子刑部尚书李养正题将胡惟宁监候处决追赃游士任等依律杂犯斩罪收赎革职冯应期许自成等冒破银两咨行该省抚按官严提追赃治罪孟淑孔候镇抚司打问到日拟罪张思任咨催原籍严拏解京究问得旨游士任系首犯冒破有人总是罪案仅拟纳赎革职何以服天下后世还著照律例详拟来看
　　○兵科给事中王鸣玉题安酋幅员千余里遵义一路为安项背而蔺州界其侧  皇上特简督臣朱燮元据贼腹心而扼其吭此可谓明见万里矣惟是遵义屡被蹂＜閵＞城郭人民都非昔比若使骤进恐难驻札且诸贼眈眈虎视乃仅置一总督于中亦孤注甚矣桐梓綦江土田肥饶人烟辏集向来道将皆聚于此又全蜀水运至綦江而上桐梓去綦江为程三日旱运颇便而南去贵阳为程五日东去偏沅为程十日四方照应便于期会计莫若先檄道镇缮修城池开拓田地然后进驻又必有大帅随之然湏得一南将庶与川贵水土相宜遵义宜设监司镇南乌江关河皆遵义险隘更宜各设副将监军以扼之黔蜀二抚驻札省会相去辽远往返文移动踰数月臣谓蜀抚宜移镇叙泸以为督臣后劲而黔则亟宜通乌江一路以断贼右臂声势相联而节制始不难矣乃臣更有请焉近来推总兵以一单传各衙门画知次日同诣松棚下各画一题字一楫告成事而已其人实不知也臣以为自今九边有缺枢部宜十日前照文官考选事例发单咨访取资俸近日十数十密缄姓名分送职垣以圈之多寡为优劣刻日送部务期众议佥同如有偏私臣等于廷推之日从公执论得旨督抚驻札机宜及慎道将著吏兵二部即与覆行
　　○总督三边李从心题分布秋防兵马以御虏患延绥隘口八十六处议拨步班军三千四百余员名宁夏冲口一百八处分拨步班官军四千九百八十员名仍拨正奇游三营官军一千五百余员名固原比他镇犹为艰钜防堡防关等项悉听总兵官相机周防章下兵部
　　○升大理寺左少卿曾陈易为南京太仆寺卿管少卿事
　　○以游击王应祥管宣府东路永宁等处右参将事参将邢万民管宁夏玉泉营游击事
　　○己丑  上视朝
　　○命工部添设右侍郎胡世赏署掌本部印信
　　○兵部覆广西巡按王心一＜锍-釒＞议将广西总兵仍旧改驻梧州有功土官加文臣服色不可予武臣职衔益其骄纵田酋擅灭土县或可功罪相准即为明结前局仍责令献出上林之印再立族目并行土官之考察将领之参罚  上依议
　　○工科都给事中顾其仁＜锍-釒＞事例既开国用犹诎盖法立而弊随也谨列款于左一履历宜查生员则取督学印文监生则取监单假引吏员则取吏劄路引一一确查方准援纳一款项宜明谓宜概从新例明注规画将事例三帙汇成一律即照减数作实数若纳十免一等名尽行删去毋藉猾胥以索骗之端一收支宜清每按季终巡视衙门将销号事例数目移会该部监督衙门亦以收支过事例数目呈报该管该部堂官逐款核查有无情弊复移会巡视衙门总于年终详确具奏得旨这条议有禆国计章付户部
　　○御史张鲤言图治贵澄其源行政要求其实如吏治得失凭道府开报此旧例也但资格情面痼入膏肓劣者不报报者不真抚臣后至则问按臣按臣后至则问抚臣其官评根底先自上得而后以道府所开虗心参考则欺蒙之弊自去而良楛之品自明迨至按部既周臧否洞悉应举应剌明如观火又何患开报之不真乎郡邑钱榖不肖有司往往那借侵欺弊难缕悉查盘之法必将十年钱粮彻底稽核积弊乃清但按臣及瓜期迫势不能察及远年故易于影射是必责成抚臣将十年徵收起解存留数目委官磨筭开造清册递与按臣逐年查盘则那移可无藏匿矣今之议安民者如吏收官解之法称便民矣而不肖有司多方箕歛仍佥富民以帮添搭佐贰官解银入府必令富民随之除添搭之外又备本官盘费是以安民者害民也揆厥所繇皆因州县解银到府每一千余两本府索添搭银二十五两州县官不肯自备不得不取足富户今惟行歛解之法本府出批委官自赴各州县取银起解银不经府则添搭自无委官必不敢按数多索本府不自染指而州县多收火耗之弊可以严禁民其有瘳乎吏部用人亲民之官莫如州县故铨除之公当自州县始举贡授职从来以身言书判定其低昂乃今点名之际人众挨挤不得见面而文字工拙又置不问将无颠倒英雄任意意下不几短人才之气而长奔竞之风乎边方郡邑多至经年不补及有补者又皆明经迁谪之属如封疆之废弛何今后凡遇边地缺人各该抚按即以相应之人咨部升调该部即时题覆受事边疆庶有起色也至吏部操鉴空衡平之用其本在清握铨除进退之权其要在勤清则苞苴不行勤则权衡独执安见冗弊不可扫除而仕路不可荡涤乎国家惟正之供原足京边之用今何以加派事例取尽秋毫犹云不足尝见户部所列拖欠数目每省多至百余万少亦不下数十万计其拖欠不在衙役百姓则在乡官青衿有司难于概行其法宜敕下各省抚院凡各州县有拖欠者缙绅举监则径申抚按生员则径申提学院道按季稽查不许瞒隐闻南中一孝廉积年拖欠至二千余金一人而逋负如许触类而推何可胜计今惟正之供反置不讲乃今日议摉括明日议捐助为苟且权宜之术岂生财之大道乎关上马草每草一束折银七分兵得其四官得其三银皆入囊而马任倒饿从来纸上虗兵领饷有著伍则无点名则有核实则无以至家丁之占役各军之买闲差遣之影射种种弊端难以枚举则约日齐点勿相参错庶冒名之弊可无措手然有说焉榆关抽调军士简阅训练厚糈经年期得一臂之用者而更番瓜代是为何法固知从来调习之兵亦只在可有可无之列以其逍遥河上归还故土慰思家之念第不知于主聚教训以图恢复者其成功何如也得旨察吏安民用人理财核兵清饷俱今日要务其吃紧处只在抚按实心为地方以后抚按不效吏部都察院不得辞其责本内既说人众挨挤不得识面当设何法以便甄别南中举人拖欠数多何地何人何不指名参奏俱著回将话来关门抽调军士徒劳罔功著枢辅议妥来看
　　○恢复沾益城池功成云南抚臣闵洪学具奏言沾城一日未复滇之余局一日未收兹城池驿站一一完缮料理无少亏欠在事文武僇力同心厥劳并未可泯而宣抚沙源急公赴义出兵三百自备粮饷协守城池在土司中尤未易得伏乞敕下该部案候一体议叙仍于沙源稍加优异以示鼓舞庶汉土将士益知奋矣章下该部
　　○水蔺乌沾三逆合兵数万窥益败走之抚臣闵洪学具捷以闻言四川乌撒土酋安效良水西肺腑之亲也其顺与逆惟水西是视滇年来以献贼两字诱之縻之岂得已哉以滇在井底饷断援绝数千枵腹之师真无如效良何耳两年之间效良亦佯为恭顺自擒安应龙以来不意所遣献功之人领文回还被劫中途而效良又见黔师出六广滇师入沾益隐然有背吭拊扼之势而水乌益成骑虎矣贼自分终不得生所以乘截黔之余焰遂南面而向滇也此番之寇蔺乌沾合安南诸夷三十九营其众殆十倍于我目中固无滇矣使沾剡之守不固则戎马必突入安危之机间不容发赖将士智足料贼勇足吞贼以众寡不如之势决有死无生之心血战沾益城下者五日五夜屡出奇兵破贼五六万众亦足奇矣将领则副总兵袁善宣抚使沙源守备吴必奎龙在田郝大极名色守备王显祖洪伟张实千把总王国忠尤世荣范文廷白良刘世裕孟胜光马光先普安疆等监军则布政谢存仁右参政王镇监纪则同知吴思温皆有退贼全疆之功而拔其尤者如沙源一忠自矢百战无前西南土司中之杰出者应升长官司为安南宣抚司铸给印信子孙世袭源仍加宣慰使职衔以示特优吴必奎知兵善战孤垒独撑龙在田横槊先登资其协守当量加坐营都司职级至于袁善肝胆惟知  君父股掌可玩诸蛮用兵四年屡建奇功料敌设奇神气整暇当万贼窥城两军对垒之际从容竖立城楼神色不动绰有古名将风应如臣前＜锍-釒＞议加督衔以副总兵管沾平游击事俟事平之日方使即真于冲边以竟其用者也章下所司
　　○升户科右给事中郭兴治为吏科左给事中
　　○升礼部郎中周以谦为江西按察司副使分守岭北道
　　○下左光斗北镇抚司究问
　　○庚寅命总督钱法工部右侍郎兼都察院右佥都御史董应举兼理户部盐课升南京户部员外魏良佐为四川按察司佥事福建按察司佥事葛寅亮为湖广布政司右参议兵巡荆南道为鼓铸用也
　　○兵科给事中吴国华＜锍-釒＞自辽左发难召募烦兴加派遍于域中推剥及于髓骨彼疆场之吏介胄之夫犹然漠不关心边防无事则曰兵数众多食不可缺疆圉稍警则曰兵力不足敌不可当心志不用于灭虏而用于润橐机巧不施于御寇而施于营私蚩蚩小民日敲日削几无民矣谁供飞挽以佐军需壮敌忾哉则禁火耗以留民脉清虗冒以阜民财急屯田以舒民力诸臣条议凿凿可行若夫三殿鼎建难仍还茅茨之陋亦须存尧舜采椽之心则丹垩之所省便可减滥觞之事例而绮缕之所余自不藉无名之摉括矣盖事例总苟且之政而吏监为甚夫最能扼民吭而夺之食者杂职也多一冗官便多一民贼不若鸿胪光禄之纳衔而加秩之人即见任管事之人犹为无累于铨法有禆于公家耳摉括总补苴之策而州县为苦必一年助二三百金三年将千金矣筮仕民收岂尽素封又乏养廉不取之民而谁取耶官负奉公之显名民受剥削之实患似不若藩王巨室之捐助而锡以褒纶或宠以冠带扁坊犹可鼓终事之风苏掊克之害耳如以经营方始入孔尚啬则彼徐清等五十二员赃私至五十余万粒粒追完亦足济营缮之穷犹愈于开杂职以苞苴之门藉州县以朘剥之口耳流俗渐人谁能不波一登科第怒马鲜衣日赁钱债又安得不为吮膏吸髓之计今制科之彦悉集辇下六月之铨更倍尝时诚敕部院晓谕候铨诸臣务崇俭素勿尚华奢更敕五城御史严禁债保人等举放官债不得过五十两违者入官债主保人悉照大明律治罪则防贪于未萌视追赃于既往功更万耳得旨严追贪赃力挽士侈皆安民至论该部即与覆行
　　○御史王时英言自奴酋发难  皇上无时无念不在边陲间臣以为中枢职要耳目有限不过凭抚按之所荐拔者斟酌推用已耳其某勇某懦某贪某廉抚按得之身临者最真若犹是沿袭故套不为之据实考核则纸上颇牧非不焜耀听睹精而求之仅成涂饰不为之时加品隲则下乘驽骀亦可奔驰片刻远而期之终归败辕且也所荐者报之部所戒者秘不闻保无有一人之身始荐而终戒者乎外方戒饬内复升擢者乎然武官一也就其中岂无胸富甲兵力可贯革者如得其人即本色数语尽可壮观何取夫四六绮句也如得其人即走卒末役旋可登坛又何论夫品秩崇卑也傥营营苟苟其露之章奏者无论即系径行责治亦当明开咨册达部仍一季一报如或有初靡终又何妨月异而岁不同也臣又有感焉天下各卫额设屯粮贪弁居为奇货始犹猎取其耗余继且并吞以肥己人复一人恬不为怪至今不知何年拖欠何人逋负将稽查而簿籍混淆将参劾而更易多手又安望军有宿饱也则取而归之有司如民间徵收载入考成庶弊窦永绝得旨该部看议来说
　　○御史王际逵＜锍-釒＞参郧阳巡抚毕懋康依附邪党夤缘抚臣妄报军情职守安在李腾芳被察复起躐籍佐铨闻讣加衔出自何典都著削了籍为民当差追夺诰命
　　○起补原任府尹沈演为顺天府府尹
　　○升大理寺左少卿薛凤翔为太常寺卿
　　○调狭西右布政使陇右道张维枢仍本省管河东兵粮道
　　○辛卯下魏大中北镇抚司究问
　　○刑科给事中潘士闻＜锍-釒＞参门户李乔仑陈必谦张国绅俱削职乔仑仍追夺诰命乔仑＜锍-釒＞辩攻士闻士闻又＜锍-釒＞应之有臣攻彼门户乔仑亦指臣为门户中人臣论彼附赵南星乔仑亦诬臣为南星之党等语得旨嘉其清谨著照旧供职
　　○工科给事中叚国璋＜锍-釒＞言贵州总督蔡复一便宜措饷一＜锍-釒＞欲开事例以济然眉但就中款项如纳贡纳廪纳增纳附则雪案萤窗之苦不敢望白镪青蚨之荣饶资厚橐之家直凌驾乎章甫缝掖之上岂盛世崇文重道之治哉  上然其言
　　○以兵部左侍郎管右侍郎事王之采为本部左侍郎
　　○升河南怀庆府知府陈之淯为山西按察司副使
　　○壬辰  上视朝
　　○太常寺少卿倪思蕙言臣旧铨属也在铨最久得言铨事当承乏典选之时正邪党昌炽之日臣屏绝幸窦＜锍-釒＞议平衡一十八款奉旨俞允不虞二三邪臣李三才辈首揽东林之权明夺铨衡之柄屡从淮上求转于玉立京堂王士骐日怂恿之臣竟不推诸臣恨臣入骨及妖书事起五城兵马索京官往来私牍于沈医生家摉出王士骐答玉立三才秘书有倪选君不好说话等语当时此书进呈御览玉立士骐奉旨削籍自是玉立恨臣益深中臣益险臣遂再＜锍-釒＞请归而虗焰弥张毒螫士类一时铨部多为之用无何＜锍-釒＞起于玉立矣又无何＜锍-釒＞起王士骐矣公然党邪将臣一片苦心条议抹杀殆尽不惟弃臣之身也且将  皇祖允行之款议亦并弃之不惟废臣之言也且将  皇祖允革之陋规亦并废之邪臣结党招权阴坏铨政夫复何言今世道一清铨宰秉政敢将旧所允行者参以新画共一十四款补牍以请一采品望挽近之所谓品望者或标奇炫异以贾声称或结党树交以延名誉甚之以假道学而托之为圣贤以假气节而托之为豪杰人亦从而豪杰圣贤之乃流毒缙绅贻忧  宗社若非天启泰运一扫群魔不知成何世界臣以为宜取闇修毋取藻饰宁取介持毋取圆通宁取瑕玉毋取赝鼎期得真品真望之人以收文武缓急之用一稽乡评虗名虗望可愚长安之目真是真非难掩乡人之口爵人于朝论士于乡傥亦行古之道乎一议会推前此吏部之夫在专专则疑于独擅厥后吏部之夫在随随则疑于共操臣谓宜以公举归之部院司寺以参酌归之台省以专任归之吏部以独断归之朝廷一重推让自邪党为政不惟不让而争矣不惟争而夺矣今一洗陋风渐还揖让舍短用长随才器使官惟如其人人亦当其官一论资俸论俸所以课绩论资所以养恬请于中酌量调剂如果才品超出地方急需不妨量拔一酌地方以就近推补为便如本省员缺即于本省俸深中补之或资俸不相应方借才于近省近省复不相应乃借才于远省一议专官才各不同责宜专任如内而户部外而分守参议参政布政皆户之属也内而兵部外而兵巡巡抚总督皆兵之属也内而刑部廷评外而佥事副使按察使皆刑之属也推之吏礼工亦然惟随此一属以递转庶官不易方人熟一业至才德迈众知识兼人者始通融兼擢又如酌南北平边腹拔异等体人情议截取议掣签议考试皆臣典铨时所条议允行者如果一二可采俾臣不得抒于邪党阻格之时者犹得一伸于世道清明之日矣章下吏部
　　○兵部覆太仆寺卿田生金＜锍-釒＞争计部五年马价全折之说仍将俵马照旧本折兼解务足原额不堪马匹变价储贮庶几赖腾骧之用而库藏亦得裕如矣报可
　　○礼科给事中杨所修＜锍-釒＞请改正要典照依  世宗明伦大典编次成书刊刻颁行天下得旨三事已有屡旨  实录自当改正以传信史
　　○升云南巡抚闵洪学为兵部右侍郎仍旧巡抚
　　○升光禄寺卿郝名宦为南京兵部右侍郎
　　○升太仆寺少卿潘浚为都察院左佥都御史协理院事
　　○升光禄寺卿魏时应为南京通政使司通政使
　　○癸巳  睿宗献皇帝忌辰奉先殿行祭礼
　　○原任大学士朱国祯＜锍-釒＞辞  陵工加恩不允
　　○授庶吉士李绍贤为翰林院编修
　　○部覆御史崔呈秀＜锍-釒＞将保河镇江等府备倭银两速催勒解其榷关税银令该地方巡按御史综核报数起解助工裁革工食行抚按备细清查酌量裁解三年工完照旧设补报可
　　○刑科给事中霍维华摉括巡青节存银五万两助饷助工得旨嘉其悉心体国
　　○工科给事中虞廷陛＜锍-釒＞言今之课吏治者不曰抽扣则曰摉括邑门之隔概置不闻邑城之隔概置不见亦恶望其御灾捍患兴利祛害弭盗恤民耶即或搔首民瘼贤守令固不乏然大概渐失其意矣思我  祖制以省耕省敛寄巡方迨所属而转相寄则夫邑令五年所辖壤多不过数百里少亦不下数十里宜于四季中或一月中每抽数日遍荒原山泽靡不身履其壤土习知其户口其中孤独鳏寡加意咨诹险悍刁疲悉周情实为地方备旱潦则筑浚等事宜亲也为民生恤灾患则丰歉等时宜问也为地方广盖藏则居积等务宜严也而且诘知要害稽查奸细安插流离画里为长画村为甲画乡为保条教行而约束饬群子弟于里塾时进而课之遇耆硕于乡衢时式而礼之驱游惰于本业时督而励之识桓走□斗于闾党特拔而练之以言乎腹地某里有田若干办粮若干可以按地而查也则一便于征科而胥猾无所容其弊里中富饶几户窘瘠几户可以计产定也则一便于佥派而包揽容所用其奸以言乎边土某处现属抛荒现宜开种可以按岁课也则一便于屯耕某处审系冲灾审宜团练可以画疆守也则一便于御暴不特此也邑民所惴惴畏者惟长令耳果其时行郊野不时周察约长之教立而编甲之法行则孤村僻壤不敢起炉造坟而私铸之源清曲巷通津不敢出没兴贩而私盐之弊少深窝野寺不敢聚众倡邪而妖言寇掠之党散在在料理可以剔蠹而禁奸处处身亲可以防微而杜渐大是救时要著然又在居其上者有以风之也不养县令之精神谁能尽力于沟洫不宽县令之文网孰不救过于奔趋自抚按倡率而下一应庆贺仪节尽从蠲免凡著某县备办及无碍官银等票万勿轻下有不务根本疲神虗应者参罚随之且巡历所到便过县属乡界带阅而清查之庶入疆庆让此意犹可仿而行也然今日害本又莫如奸胥冗役首从此辈逐项清查即出行郊野亦只带隶役几名褁粮随往毫不涉动民间是又节省爱民所当首议者  上嘉纳之
　　○升大理寺右寺丞徐大化为本寺左少卿
　　○补原任御史潘汝祯徐卿伯俱浙江道
　　○起补原任贵州布政使司右参政刘锡玄于山东整饬霸州等处兵备道
　　○以总兵孙祖寿为镇守永平等处总兵官
　　○甲午兵部覆科臣薛国观台臣张枢条陈驿递＜锍-釒＞言科臣议专设兵科一员于良涿严革借倩等弊最为厘奸切法但良涿去京师不远且勘合火牌外入者赴科销号而后倒换内出者送科挂号而后给发部臣与科臣相为稽察虽有借倩等弊亦无所施其术专设涿良之请不便惟是抚按总兵应用勘合火牌必使题请臣部又度其所必需者量为减给州县有司有能觉察驿弊者注之上考其逃夫原编工食乡绅占役夫马尽行解部除钦差官员照旧支用廪粮其各项差遣员役审差之轻重度人之多寡口粮量行裁减年终将节省银两投部以充兵饷如台臣所言官买马骡平籴草料佥派不及于富商应付不及逋欠宜垂永久以苏驿递  上是之
　　○兵部覆四川巡按御史温皋谟湖广道御史余文火□晋＜锍-釒＞云按臣为永宁地当要害议设州卫而台臣又欲即以平蔺之人设长官土司于蔺土计口授地按地抽兵法莫善于因以酋之地赏我功即以酋之人守我地驿递有供城寨无费偿不踰时一人劝而众人奋  工是之
　　○兵部覆巡抚大同刘遵宪酌定三镇贡市马价请命太仆寺照例动支马价银一万五千两解赴大同巡抚衙门预备天启六年分本镇互市马价之用报可
　　○浙江道御史张文熙＜锍-釒＞从来财用之穷未有甚于此时者也边军冒破当核者已不一而足此外尚有裁省之道一酌折色凡在京文武大小官员朝米俱暂改折色即各衙门办事等役亦然如米多之日照旧支米如恐不便即半给折色亦可而吏役冒支之弊尤不可不严查此法一行岁可余米数万石一查余米在京十仓以六主政领之每廒约一万二千石收时从来加二已有余米二千余石矣支时每石又扣脚米是一收一支可有三千余石一月约放四廒便有万余石一年放八个月便可数万石一仓如此他仓可知京仓如此外仓可知虽司庾公费私赏皆取足于此而此外尚有不尽者独不可使其尽数开报乎若以报米多寡定管仓优劣每岁可余米数十万矣一差税宜增户部之浒墅北新九江等关其著名者也近闻已量增矣即通州穵运带管税课司者若量为加额亦不为过此摉剔之法工部之差亦有可仿而行之者矣得旨这本有禆国计民生著户兵工部酌议具覆行
　　○吏科给事中黄承昊为其父原任少詹事洪宪典顺天乡试以榜首王衡等挂议听勘具＜锍-釒＞申雪得旨王衡夙称才隽屡占高第乡试被参两覆益粹乃主考黄洪宪禁锢即世抱冤可矜一切恤典著该部即与查覆
　　○司礼监韩世禄等参知县唐绍尧命扭解来京究问而降兵科给事中胡永顺御史刘思诲三级调外任用以思诲曲狥绍尧朦胧批解永顺绍尧同乡强词饰辩也
　　○乙未  上视朝
　　○御史王珙＜锍-釒＞尝思  祖宗赋役之征岁之所入不独供其所出且有余积以备兵荒而今何独不然则以虗冒之故耗之也虗冒莫甚于榆关饷之折色既解不以时得之止以偿债家之子母而运本色者又半红腐以之给兵原不堪炊惟得数钱以货于囤户而囤户复高价以货于运官粜籴领纳总此朽物利归于在中之小人而国费徒繁兵粮不给戍卒苦无安土之期客兵益切故乡之念稍有声息得不为贼足矣安望其不溃哉今之饷银已为关门消耗殆尽无容再言但本色之征既竭民间之膏血运之者何得不经心任为风雨所损收之者何得不加意听其情面作奸耶此断当严为申饬不可上下相蒙以致军民之两病也章付该部
　　○御史陈以瑞＜锍-釒＞紏礼科给事中刘懋言懋东林嫡派咆哮一官方其作令新安贪酷万状恣额外之徵缺惟正之则臣堂官在户部时懋思以不足数之徵解力求考选臣堂官辞以功令不肯依阿懋深衔之乃党与炽焰指日成舟公然考成矣公然考选擢礼垣矣又公然＜锍-釒＞参臣堂官一以快前日之积忿一以结党人之深交矣此一臣者推门户之骁将作驱除之先锋当此圣治维新之日尚尔招摇荐绅之列乞立赐处分重加禠斥下该部看议
　　○降补原任山西按察司副使项良梓为福建布政使司右参议
　　○升江西瑞州府知府鲁史为广西按察司副使桂林兵备道
　　○丙申兵部覆台臣王时英刘弘光各条陈兵饷＜锍-釒＞一议核新增之兵而汰其老弱削其逃亡一议欲核练兼资渐以土易客不许将领借名没饷夫去无用之兵则耗蠹自除严影冒之禁则漏卮自绝以额设军储供实在尺籍又何患乎饷之不充哉  上是之
　　○江西道御史张鲤回奏言吏部考取人才截点之后将应考之人另日过堂冢宰侍郎审视其人果体貌魁梧举止端详语言爽朗则县正府佐之选十已定其七八而后考以文艺稍加上下自是不爽至于侏儒猥琐之辈必无挥霍干济之才兼以文艺粗疏自应置之佐贰点名时举贡监生以至吏员杂流挨挤如山选司唱名第于人丛中遥应一声选郎且未识面况冢宰侍郎乎当于挨序唱名时逐年详视本以虗心参以公见是即甄别之法钱粮徵收每不如数深为地方之累臣闻人言南方殷富百姓地土钱粮多影射于孝廉之家官法不行逋负日甚宜兴一举人遂欠至二千金之多故遂引以为证止知为宜兴举人实不知其姓名得旨以后吏部选官务要分别举监吏员逐款点名点毕掣签每款掣完方许另点其掣签止分南北大概不可另生枝节假公济私以快情面国家钱粮可容一举人拖欠至二千余两既知为宜兴人如何不知姓名显是大家世族畏避欺瞒姑不究还著访明具奏以凭究处
　　○升通政使司左通政徐如珂太常寺少卿倪斯患俱为光禄寺卿管少卿事
　　○升吏科给事中吴弘业为户科右给事中陈胤丛为工科右给事中户科给事中孙绍统为吏科右给事中
　　○升南京光禄寺少卿祝以豳为应天府府丞
　　○升南京鸿胪寺卿杨松年为南京光禄寺卿
　　○升山西布政使司右参政刘泽深为狭西按察司按察使分守陇右道
　　○丁酉  上传兵部近来陆续取到将官务要量材擢用以展其长
　　○命太仆寺少卿朱童蒙往山东济南兖州二府陈九畴往北直河间府大理寺寺丞冯三元往蓟州永平府寺丞吕鹏云往南直凤阳淮安二府守催天启四年五年分见徵马价银两
　　○差山东道御史田珍两浙巡盐
　　○兵部尚书高第覆兵科给事中萧基胡永顺＜锍-釒＞言今日所殚心竭力以筹者无如东西二事科臣基并图其亟而以虗实揆进止永顺专策于黔而以分合决胜负皆凿凿乎洞彼己之情形而熟尝于技经肯綮之间者其一则请隆督臣之权以一管辖其一则议居督臣之地以便节制而于黔蜀新抚并惓惓焉今督臣新经受事自今壁垒改观黔蜀二抚简畀得人允可同舟共济而遵义宿兵一节亦经臣部确请施行可无复赘惟是以夷制夷古来长策而操纵在我威信并行不谓犬羊不可驯服则必确遵  天语大开赏购而后鼓舞始神贼既险阻自固又复声势相倚而我以一旅深入其阻进无必胜之策退无善后之计损威失重前车可鉴则必著著照管步步吃紧而后布局始全若夫据险持久以致彼之坐困设法转输以便我之接济此皆督抚事也至于榆关锁钥海岛声援与夫蓟门防御  宗社安危系焉藉令将帅非人而徒以朘剥之资供其傲睨之性道路以目上下灰心谁实御将令其至此人令侦谍未密而以我肘腋之奸为贼腹心之用彼则动无虗发我乃百无一防如曾有功者政恐不止一人也况乎兵家之法避实击虗敌之所攻偏出我之所不备则喜峰潘家等冲口尤在在可虞能长恃此反覆之西虏为我屏翰哉故必慎选廉勇之将以抚绥训练其士卒密用侦谍之计以招携其党类离间其耳目而又在在设防无使窥伺者得以乘我之间然后可以战可以守可以不言战而专言守可以专言守而并言战若使彼己未量虚实未审而漫以不可继之金钱尝试一掷胜既难徼久则易匮天下事无如此泄泄耳科臣惩前毖后有慨乎其言之伏乞  天语叮咛容臣部转行该督抚衙门一体详慎进止务图万全庶料敌确有成筭而制胜不出指掌矣  上是其议
　　○户科给事中薛国观再＜锍-釒＞参游士任中军胡维宁侵盗饷银外仍有不法六事得旨游士任胡惟宁查照会典万历年间事例凡侵欺边海钱粮千两以上者斩著尽数追赃从重拟罪以彰法纪不得轻纵
　　○升福建运同沈仰为两浙盐运司运使
　　○戊戌兵部尚书高第题御奴吃紧四著一曰拒绝降夷摉除奸细一曰查地冲要分布将兵一曰蓟镇宜急山海宜缓一曰器械当备军令当严得旨这四款皆防奴急著即移文边塞诸臣严加备御务保无虞
　　○山西道御史刘弘光紏门户党邪王图程正已赵昌运彭遵古都著削籍追夺诰命
　　○己亥  上视朝
　　○原任河南道御史升狭西按察司副使致仕田一甲＜锍-釒＞陈臣曾有文事武备皆弛＜锍-釒＞侵孙玮玮门户之护法也有议论已明烦嚣宜息＜锍-釒＞参李三才三才门户之渠魁也有撒泼铨臣之＜锍-釒＞参涂一榛一榛门户之飞鹰也有部臣附邪丑正之＜锍-釒＞参李朴朴门户之走狗也至于门户中满腹戈矛周身鳞甲无如太常少卿胡忻臣曾参其买孙丕扬之仆孙至今犹有遗议曾参其与朱光祚夤夜相会大开贿端又指其骗王元翰之摃改史学迁之揭是时臣＜锍-釒＞一上人人皆为臣危荷  皇祖准忻回籍然奸邪摈逐于一时犹恐脱网于万世今值纂修  实录之候如忻等最险最横极贪极鄙岂容遁于一字之斧钺伏乞敕下史臣将臣诸＜锍-釒＞采入  实录庶微臣一叚议论得以剖明得旨这所奏事情便著宣付史馆从实纪载朱光祚夙与胡忻朋比纳贿居官全事粉饰略无实政著削了籍田一甲素称直亮淹滞已久该部即拟堪升京堂推用
　　○庚子改授进士杨汝成王建极黄景昉钱受益王廷垣张维机项煜朱兆柏师雅助  瑜马之骥江鼎镇李觉斯卫嵚刘垂宝李建泰闪仲俨禇泰初十八人为庶吉士同一甲进士余煌等俱送翰林院读书
　　○兵部尚书高第言遵化道臣未可遽裁海口镇臣仍宜暂设以防冲要以固封疆得旨卿建此议具见沉谟便推的当官员来用
　　○兵部议将通州标营都司员缺裁革新兵四千人归并副将衙门统领  上是之
　　○升通政使司右通政李凌云为左通政南京通政使司右参议赵绂为右通政
　　○升浙江台州府知府郭忠宁为湖广按察司副使
　　○升四川顺庆府知府杨凤为贵州按察司副使分巡新镇道
　　○升山西潞安府知府朱瑛为本省按察司副使清军驿传
　　○起补原任御史陈王庭于广西道姚祚端于福建道王雅量于四川道游凤翔于南京广东道大理寺右寺丞李养志为本寺左寺丞
　　○加升魏忠贤甥杨六奇为锦衣卫指挥同知叙缉获私铸功也
　　○辛丑吏部尚书崔景荣因病给假调理  上命李宗延代摄选事
○吏科都给事中魏照乘题明内外升转之法夫六垣升转大率以内外相准者为得中  神祖年间年例四人京堂亦四人令当事者守此不废岂不于  皇上执中之化大有禆益无柰近年以来滥觞滋甚故有以一岁而升七八京堂者彼时当事者止知调情面不知有法纪微独  皇上厌之即臣等亦厌之也厌则无不返之理故一变而有今日如诸不善解  皇上之意者且谓每岁科中止许升二人矣是不察之甚者也夫明旨所谓岁升二人者盖指京卿之添注言也而合以实缺则四人矣故年例亦以四人明乎内外相停不失  祖宗遗意是在该部奉行何如耳顷如原任工科都给事中周士朴昔曾共垣见其孤特自好绝无依傍臣甚服之今圣政维新而猿鹤共侣未复簮履臣又甚惜之乞敕该部升以应得之职得旨  神祖时科贡最少京堂亦最少故每年升转内外俱二员今科贡京堂俱多内外升转何可相同著照旧每岁升京堂二员外转四员如遇考察年分吏科当升□妨临时奏请言官以言为职言苟失当即是失职周士朴抗违自退已属宽政魏照乘狥私轻荐显是市恩姑不究
○大理寺右寺丞孙杰奏迩年有东林之局转而为淮抚之局再转而为时局之局则浊乱之极矣  皇上奋雷霆之怒禠魑魅之奸易而为清明世界请以交修之道为  皇上陈之视朝讲学之暇宫闱燕闲之际一举一动一颦一笑一游一宴慎重谨凛尝存敬  天法  祖之心时切民隐边防之虑则天子有道守在四夷而东西事不足荡平矣昔者司马光为相辽人戒其边吏曰中国相司马矣慎无生事关衅然则威望弹压夷酋者犹在辅臣也世道更新难善后尤难兹既际其难者自不得推诿其尤难者可令平者复趋于不平乎必须机务之担当章＜锍-釒＞之票拟俾是非昭如日星邪正判若苍素一以令伏莽者不得图死灰之然一以令巧脱者不致有鱼目之溷一以令向用者不失为同舟之救则内顺治而外威严东西事又不足荡平矣昔卜式对汉武帝曰天子欲诛匈奴臣以为贤者宜死节于边有财者宜输委于边则匈奴可灭也然则不爱死不爱财以共图恢复戢宁者又次在大小臣工也今时局实繁有徒此时持制于  圣明之独断而莫敢谁何耳无不密相闻问伺察当事之隐微以为后来藉口翻案之地大家惟有立定脚根拏住主意使今日无可乘之瑕异日无可攻之衅则股肱良而庶事康东西事又不足荡平矣大凡君子用世则摈小人为小人小人当权亦毁君子非君子此名色之互相溷淆者也故为今日世道计不尽在穷治彼之党类而要在简押我之名行不在目前之处置无漏网在久后之图维有远猷是必上与下交修大臣与小臣共勉使小人闻而服曰正人当轴持衡施为正大固如此也与我辈往时罔上行私夜聚晓散呼朋植党纳贿招权者殊大不类于是扪心自沮噬脐莫及不愧而死亦悔而死耳得旨嘉其为救时石画
　　○壬寅  上视朝
　　○  孝庄睿皇后忌辰遣武进伯朱自洪祭  裕陵
　　○大学士顾秉谦奏阁臣止存臣等三人而朱延禧又以请告行矣独辛魏广微才学识力十倍于臣而臣顾偃然序于其上心殊不安望  皇上早罢衰臣以让登庸之路速俞枚卜以广转弼之忠不允
　　○户科给事中薛国观言边事孔棘制胜漫无长策倘得沿边有司争自振刷其吏治肃纲纪而联人心庶几可固吾圉乃制科有力事厌其瘠薄巧避不前乡贡明经无力者任其驱使苟且充数今大选在即宜敕令沿边州县员缺照依腹里科甲明经量才分配除授升调如之府亦如之其俸满升转行取照依边道例从优有借端规避者即为罢斥则铨部增一番更张甲科作一番鼓舞边疆新一番耳目乡贡明经亦庶几转相警省争自濯磨内治修而外威树或在此一举乎  上嘉纳之
　　○总督仓场户部右侍郎毕懋良请告允之
　　○升太仆寺卿黄运泰为户部右侍郎兼都察院右佥都御史督理辽饷兼巡抚天津等处地方备兵防海赞理征东军务大理寺右少卿李若圭为都察院右佥都御史提督军务兼抚治郧阳等处地方
　　○起原任工部左侍郎萧近高为南京兵部添设左侍郎
　　○升南京广东道御史赵应期为南京通政使司右参议
　　○升南京刑部右侍郎唐世济为□部右侍郎
　　○癸卯下杨涟北镇抚司究问前招七次赃私下落具奏
　　○工科给事中陈胤丛言天下之精神惟赖  皇上之精神以振之堂皇之精神振矣群小之精神敢有惰乎臣下之精神振矣远方之精神敢自窳乎今之朝政孰要于战守两者能战固能守能守亦能战然守之之法无如核兵清饷勿藉寇兵而资之粮其次莫如收出关之兵屯练一处简将而重阃外之托法行而练兵卒之胆此攘外之大端也闾阎穷困人情思乱宜严敕有司尽力抚循至操练乡兵势不容已宜专责民牧设城而致行之用度不支漏卮难实摉括鼓铸不遗余力计所以生之宜杜所以耗之而催科不前拖欠数多皆由民习于惰风坏于淫游手游食无所事事今之妖党盛行盗则充斥皆此类无赖之人煽惑依附为害不小宜严行保甲之法十家之内有不务四民之业及邻右不举者悉置之法风俗日奢衣服器用任意创为不惟犯上无等亦且费用不经宜明著之令一并禁止患公之义人有同心此身原君之所有何难致之于君门户何不可破党与何不可散恩怨何不可忘至于起用诸臣  皇上不难拔之沉沦与之昭雪真千载一时何得视为泛泛而不以身以心报也得旨这本说的是君臣励精内外振刷何战守之不可图也方今惟财用匮乏是最急务昨鼓铸有人既兼户衔其关防即改作总督钱法盐法关防以便行事练乡兵严保甲禁奢淫著所司申饬举行至于起用诸臣正宜乘机赴会宣乃心力共理维新之治岂可观望远嫌不想报国犹怀二念尔等言官访真奏实重治不恕  工科给事中张惟一疏陈推广事例事内言国子折班廪员准贡两项尚令人低徊踌躇谓庠序之设乃餋贤育才之地不宜以贿闻明经一途国初最为郑重后渐陵夷今乃为数镒金钱负之而趋短儒生之气灰寒士之心国家功令不堪亵越至此又援纳递减数目新旧溷淆户工参差且多颠倒悖谬恐滋弊窦朝廷虚受鬻官之名而不得鬻官之实疏下该部工部覆称折班一款宜如科臣所论停止不行准贡一款非廪生不可援纳盖亦重明经而通守岁之苦人人乐趋已输者不容复还其原议二百名或应再减或果如数在  圣明独断至例中有两部参差减数太舛者总候户部一并裁覆科臣虑事例多归私橐则全在司官严查文引方给库帖监库官严秤银两方与库收确核库收方与行咨一一经巡视衙门确挂确销收银监督赴朝房对册方许收卯则神奸无所措手矣报可  礼科给事中李恒茂疏陈时政三款一专责成谓选郎管一两选便去相沿成习今若得其人当勉留六选巡抚宜加衔久任不可令朝更夕置二寡交结谓人臣私交情重则公家念轻宜敕令抚按严谕所属凡事务从俭约访有金□赞营巧宦者以不职论三禁讦辩谓台省风闻论奏诸人不许辩讦迩来假以认罪申冤为名显攻暗诋妄意中伤宜为禁止其言冗长琐猥有失条奏之体得旨文选有工为托卸者即时参劾不得过后烦渎金□赞营巧宦的何不指名论列此岂严谕所能禁革向来诬陷正人多系假公掜造伸冤理枉正在今日这本逞臆恣谈敷陈未当姑不究  甲辰  孝穆皇后忌辰遣成安伯郭邦栋祭  茂陵  以礼部右侍郎丘士毅李康先教习庶吉士  吏部尚书崔景荣乞休得旨慰留命本部司官宣谕赠五经博士孟承儿太仆寺少卿荫一子锦衣卫千户世袭以合门死白莲之难也  御史周维持＜锍-釒＞紏文选司官刘行义与其同官王任杰大开贿门赃私狼籍得旨刘行义革职听勘王任杰姑著闲住  御史吴裕中＜锍-釒＞言令粤五年身经目击借箸有心今仰窥我  皇上宵衣求治遐迩同观又见追逋裁冗安民弭盗之议诸臣凿凿言之臣请以平日周悉者列款上闻一逋粮之故宜审粮寡者其数易办粮多者其力亦饶非遇大灾祲粤未尝逋粮至一分以上也惟有远乡邃谷勾摄不能及如新会县之平康德行二乡粮额几可当一小邑乃自来深匿不出应卯无人有司莫可柰何曾议建新邑未果臣摄篆时查二都疆土附近恩平新宁二县若割此以属之徵输俱便逋欠易追繇是以推凡省直如此类者不皆可议乎一冗员之汰未尽粤粮原无本色以水陆俱穷于运也编徵银两一正官理之有余乃见全设诸县其主簿专以管粮为衔为赘而已矣当三空四尽之日不宜报部速裁对品改选乎近阅户部覆＜锍-釒＞谓郡佐中清军可兼捕盗粮马可兼水利极为确论每郡首领三四员亦存其二足矣是当并行各抚按参酌以助军需之毫末者也一税饷之扰民滋甚粤自正饷外有鸭饷牛饷禾虫等饷及各墟场大小贸易经纪等税皆豪门积棍金□赞纳些须于官府以为名而横行搏噬于细民以贾利旧督臣何士晋慨然为抵免辽之计而奉行有司辄忘远虑议复议创无处不税无物不徵遂使地方嚣然则一切应革杂项亟宜查追帖照永杜其根至于濠镜澳饷断不可增以资口实南雄桥税断当仍旧以安人心一狱犯之可忧甚大粤东重囚不啻数倍各省臣以为案经三讯无复推敲其余未结诸犯查犯事三日之内曾有保救在案者审其正身的名情愿联词出结保无后虞似不妨听其领回约束匪但弭狱变亦所以全天地之和也付部看议  乙巳大学士顾秉谦再疏乞归  上命鸿胪寺堂上官宣谕即出赞襄成国公勋卫朱荩臣奉差往南京守催防卫军器疏辞勘合不用以省驿费  上嘉之兵部议三屯止用总兵一员兼制西中二协其石匣总镇宜裁照旧另推副总兵从崔呈秀裁冗员以一将权疏也  原任太仆寺少卿陆彦章自陈准以新衔致仕  丙午大学士魏广徵题今日有文书官郝隐儒等至阁奉  上传以镇抚司打问过杨涟等回奏令臣票拟杨涟等赃私著逐日研刑追比若干著五日一回奏待追赃完日送刑部议(拟)罪臣闻此谕不胜惊骇臣自办事阁中并未见有此旨臣伏念杨涟等在今日诚为幺么有罪之人然在前日实为  圣朝卿寺之佐即使所犯赃私条条是真与前此之罪人既经镇抚司问过转发刑部照律拟罪臣犹以为在议减之条不应辄同他人毫无分别更欲研刑于逐日令镇抚追赃乎臣闻古之帝王有见罪人而泣下者何也盖心本不欲加罪而法又不容不罪此所以恻侧于心而泪所从出也身非木石逐日研刑就宛直须臾耳以理刑之职遽责追赃官守何在无论伤  皇上好生之仁将不惕师心之戒违悖  祖宗之制朝政日乱而与古之帝王大不相侔矣臣谨遵传谕拟票外另拟一票望  皇上省览裁察不报  原任礼部侍郎张邦纪在籍请告允之
　　○御史庄谦疏紏门户南京刑部尚书胡应台付部议处
　　大明熹宗达天阐道敦孝笃友章文襄武靖穆庄勤悊皇帝实录卷之六十
　明熹宗悊皇帝实录卷之六十一
　　天启五年七月丁未朔孟秋  上亲享  太庙
　　○是日大学士顾秉谦上言适见同官魏广微为杨涟等奉旨拟票外另拟一票具揭申救因叹主圣臣直引法执争所从来远矣盖君尊如天雷霆无竟日之怒所以成其威若屑屑然搏击无已则天之威又觉其亵杨涟等狂妄不类固自有应得之条惟所拟适如其所犯用法始平易曰先王以明罚敕法又曰君子以议狱缓死夫敕法而必期于明议狱而必从其缓皆所谓用法之平也今日已经掠治则法纪大敕若欲不时刑比则缓死谓何彼数人者何足惜臣所惜者为国体也为法纪也不报
　　○兵部覆题参诸将孙显祖行辽抚严提追结孙谏再勘确议白慎修行该省抚按逐程查追侯世禄听候别用从之
　　○巡抚云南都御史闵洪学奏安效良以沾益土官之子出继乌撒沾夷有故主狐兔之情故其入寇四十八营并倾巢助之滔滔者皆是未可胜诛也然不声讨一二尤者则夷情不詟而我之安插亦无名于是副总兵袁善有法堕鸡寨之役乘贼乞降姑开一线今而后且剿且抚或可相机收拾乎但贼之顺逆视我兵力而沾兵止数千又不宿饱且谍报安效良尚伏乌撒水西复以二十营来助警报数至事势岌岌臣前＜锍-釒＞所请兵饷真有不能顷刻待者章下该部
　　○原任礼部右侍郎兼翰林院侍读学士协理詹事府事张邦纪请告许之
　　○滇南始开鼓铸旧俗用贝议者以滇产铜用钱兴利甚便至是始易之
　　○南京户部左侍郎区大伦等南御史赵应期等南吏部郎中袁中道等南礼部郎中申绍芳等南户部员外郎思敬等各捐俸助大工有差
　　○戊申巡按贵州御史傅东龙引疾乞休不允原任南京刑部右侍郎今升南京户部尚书未任周希圣以人言乞罢不允
　　○南京刑部尚书胡应台革任回籍以御史庄谦奏为邪党也
　　○南工部尚书沈儆炌南兵部侍郎岳元声各捐俸助工得旨捐俸所济几何以后各部俱照南京兵部节省赃罚及无碍银两尽数摉括解部以支匮乏
　　○己酉  上视朝
　　○巡抚登莱武之望疏言旅顺之防原属车领信地臣建议欲截分彼此专其所属者非故与毛帅参商也极知海外人心不齐终难联络故欲专其责成免致争竞推诿云耳臣＜锍-釒＞原欲先尽东镇且请并行毛帅商确而部覆不行会议径改属登镇且定题为游击张攀专来防守业已到彼任事一月矣而东镇忽移张继善等四员特来驻防在张攀势难与争自应拱手逊避第今又将兵民□去不知径撤旅顺之防而以空堡贻张攀乎抑暂移别岛避奴酋之冲而向后复来驻防也前后并无知会文移臣等皆不知但张攀既奉朝命难容他往相应拨登兵数百名令暂驻盐场口以为防御俟后东兵驻定徐议进止可耳然臣更有说焉登州离旅顺隔海七百里寻尝往来少以旬日计多以二旬计前日张攀之来兵部覆＜锍-釒＞初云禀成登抚又云听毛文龙节制傥一事而禀成者曰可节制者曰否令任事者安所适从是教之贰也即两镇移文商量速以两月计迟则三四月矣如此而欲并行禀成节制之策其能有济乎况今海外之患全在人心不一法令不行如曾有功勾虏诱陷罪恶通天臣前后＜锍-釒＞参不啻舌敝頴秃而中外置之不问目前若此而欲后来诸将禀成节制于登抚其谁信乎而谁肯从之章下兵部
　　○造总督钱法盐法关防给右副都御史董应举工部铸局分司关防给主事崔源之协守遵义等处副总兵关防给副总兵林兆鼎
　　○差南户部湖广司员外郎冯士杰管北新关南户部江西司主事张有誉管理水兑浙江司主事虞大复管淮安钞关
　　○调徐州副总兵曹鸣雷为山西老营堡副总兵延绥黄甫川参将王庆麟为大同井坪参将升中都留守司掌印周宗相为广西南太地方参将都司佥书管莱州参将事杨大庆为河南巡抚中军标下游击将军狭西行都司王思孟为遵化辎重营游击将军河南都司王浚为山西老营游击将军山西都司吴学恭为延绥入卫游击将军山西巡抚旗鼓守备加都司佥书管事李永福为真定巡抚标营游击将军
　　○庚戌  仁孝文皇后忌辰  奉先殿行祭礼遣丰润伯曹以忠祭  长陵
　　○大学士顾秉谦恭视皇极殿工  上赐茶
　　○太子太保吏部尚书崔景荣以署选司官王任杰刘行义被纠引咎乞罢  上谓司官情毙堂官原不与闻不必引咎
　　○差工部都水司郎中赵嗣芳管节慎库
　　○翰林院简讨胡尚英给假
　　○下原任御史方震孺于刑部追赃拟罪
　　○辛亥吏部尚书掌都察院事左都御史李宗延引疾乞休不允
　　○通政使司观政进士周昌祚＜锍-釒＞请母孟氏旌表章下礼部
　　○壬子弘政宣治等门插剑悬牌赐辅臣顾秉谦茶
　　○兵部覆御史邢绍德等＜锍-釒＞以盗贼纵恣有司玩泄乞行文各省直抚按严加综核备列考成务起积弛而臻实政从之
　　○巡抚登莱武之望奏旅顺孤悬于大海之外营建于四山之中外无障蔽内无躲藏故虏至一鼓而陷之实因地利之难凭非尽人谋之不臧也今镇臣扬肇基遍历诸山相度形势而长城子盐场口二处外连旅顺内接大海实可以为退步驻足之所故督率官兵齐事锸畚未一月而长城告成再两月而盐场可竣且不添一兵不增一饷而物力经营俱撙用于见在兵丁之内可谓极劳而极省矣但此地只可为春夏秋三季驻防若十月以至正月水冻冰结虏可径至查别岛无可栖止相应退居皇城岛以避冬冲盖此时运艘不行即旅顺亦无烦驻兵也至于金州南关堡之役在今日更有不易言者勿论工程浩大非目前旬月所能为奴众必争非见在兵力所能御顾挑浚金州原议以辽人守辽土以辽土养辽人今辽民已尽去矣将用何人效锸畚何人事耕牧即使顿成险阻谁与共守而百三十里沃壤总成闲旷安所用之此又断断乎不必为也章下兵部
　　○差户部山西司主事仇梦台解山海抚夷银三万两
　　○南京户部添设左侍郎区大伦引疾乞休不允
　　○命镇守延绥都督同知杨麒以原官充总兵官镇守山海关南海口等处地方
　　○癸丑原任巡抚宣府都御史王之臣丁艰乞宽限不允
　　○太子太保吏部尚书崔景荣再＜锍-釒＞乞休  上慰留之
　　○差刑部福建司郎中袁鼎山东恤刑
　　○太仆寺卿韩策条议马政五款一曰估价宜平一曰罪赎宜宽一曰解验宜严一曰差拨宜禁一曰草料宜核  上命兵部知之
　　○甲寅大学士魏广微以子弟丧＜锍-釒＞请休致  上慰留之
　　○工科都给事中顾其仁以大工势迫外解欠多乞严参罚以警惰媮从之
　　○北镇抚司许显纯初次追过杨涟等赃银三百五十两五钱仍有旨照原参数目严比限五日一回奏不得宽纵
　　○以参将管通州副总兵事卢抱忠为副总兵协守蓟镇西路
　　○丙辰责刑部以纵容犯人陶朗先游士任方震孺唐绍尧等角巾色衣杯酒笑傲夺提牢主事林曾俸一年
　　○礼科给事中叶有声＜锍-釒＞言登莱事大略为游击张攀戍守旅顺业奉朝命东镇不宜遣张继善等逐之旅顺为登镇藩篱应有专属乃前枢臣一则曰禀成登抚一则曰听毛文龙节制使一弁而左右之望是教之贰也年来边疆日坏边政日弛孙谏望风奔窜久稽天诛曾有功勾虏饵寇高坐如故而少司马王国祯则更有可讶者启事已将及期而叱驭尚未有日岂通州宣大之绩果足侈绿野而傲东山乎恐国家有事之日非臣子餋望之时也  上曰两镇兵马应照原分信地各为防守不必争执王国祯身膺佐枢久不到任岂臣子急公之义并著申饬行
　　○御史汪裕奏秋防方殷请亟敕枢辅鼓动士气以备战守再谕东镇与登抚均敌王忾宜切同讐毋得自分秦越  上然之章下兵部
　　○监督工程给事中杨梦衮奏台臣崔呈秀有＜锍-釒＞言保河民兵银数万两见贮遵化抚库又镇江府有备倭银数十万业奉旨差风力官员儧解至今未见动静合无敕令该部作速差才干司官一员星夜前往遵化儧解此外又有贪官追赃一节请敕各省巡抚按＜锍-釒＞上之后即将被劾官羁留听勘不许擅自离任吏工二部简其赃私狼籍者知会巡视工程科院请旨勘追解京以助大工得旨如所请
　　○丁巳遣鸿胪寺堂上官宣谕大学士魏广微入阁办事
　　○戊午辰时金星顺行昼见在已位井宿分度
　　○武清侯李诚铭进助大工银三万两
　　○以保定骑营游击将军仇时明为副总兵镇守徐州马水口参将秦光祚为副总兵镇守通州延绥入卫游击将军柳国祯为黄甫川参将山西都司佥书田时秀为山东莱州参将
　　○己未  上视朝
　　○孝安皇后忌辰奉先殿行祭礼遣应城伯孙延勋祭  昭陵
　　○兵部申饬秋防
　　○山东巡抚王惟俭解进摉括库银三万两  上命各该抚按俱著上紧遵照施行
　　○升宣府怀隆道中军守备陈一德为河南领秋班都司大同冀北道中军守备沈承训为山东军政都司佥书南直尝镇道中军守备王伯勋为福建军政都司佥书
　　○阿迷州守备普名声子普祚远准袭阿迷土知州
　　○北镇抚司二次追过杨涟等赃银四百余两仍有旨严追不得疏纵
　　○庚申大学士顾秉谦乞改荫长子台硕为中书舍人许之
　　○巡青给事中等官霍维华等以商人苦累酌议规则一议估价物价与时消长原无一定之理乃从前估价止就旧数稍为增减非平也今议依季定估不得故延后时所估一照市价不得一毫任意增减一议放银各商领银漫不称兑甚且如搭钱而复折银暮四朝三总属敝政今议著各商公同敲针照数称兑不得分毫短少其办完料价及时给放毋得因循滋累一议佥报商人每遇佥报或求情面而幸免或挟夙恨而妄报株连蔓引延累无穷今议定编审之期即著旧役商人各人自行查访每一人止许报二名填注姓名住址籍贯房产家赀于册唤至公同对质于二名择佥一名如报者不堪即著旧商仍自充役或不及编审之年有物故消乏查审情真者亦酌此法行之则事不烦而民不扰亦足免衙役市棍诈骗之害矣伏乞  天语申饬以便永久遵行  上命如议申饬行
　　○仪封王恭枥窝盗事发河南按臣杨方盛劾之至是入都奏辩礼部以闻  上命革去王爵押回听勘
　　○升补御史张捷为太仆寺少卿疏辞不允
　　○辛酉中元节遣侯陈光裕顾肇迹张国彦□锡胤汤国祚伯方一元卫时春刘孔昭吴遵周朱自洪赵祖芳祭  长陵  献陵  景陵  裕陵  茂陵  泰陵  康陵永陵  昭陵  定陵  庆陵遣阳武侯薛濂祭  恭仁康定景皇帝陵寝遣右都督刘岱祭  哀冲  庄敬二太子坟园
　　○予兴安伯徐汝孝并妻蒋氏祭葬如例
　　○升宣大游击将军周尚斌为保镇马水口参将
　　○升延绥左营都司周士显为延绥入卫游击将军昌镇都司孙桂为保定骑营游击将军
　　○壬戌  上视朝
　　○御史倪文焕诬劾原任兵部右侍郎李邦华御史李日宣吏部文选司员外周顺昌林枝桥等并请碎讲院石碑得旨李邦华等都著削籍为民仍追夺诰命内有赃私狼籍者著抚按提问追赃充饷其私创书院扁额虽去碑记犹存著礼部即时毁碎回奏以为聚徒植党之戒
　　○曹运总督中军游击李赞乾回卫调理以旗鼓坐营戚世光代之
　　○革宣府东路副总兵孙启祥大同西路参将王受真定都司佥书孙光址各回卫以宣大抚臣＜锍-釒＞紏也
　　○切责镇抚司许显纯等命严追杨涟等赃
　　○癸亥先是枢辅称五月无饷下户部覆又称六月已解一半  上谓内外开报何矛盾至此以后饷司凡饷银解到务要刻期登报给发以救饥军
　　○差御史杨维垣巡按河南
　　○户部参送南京龙江左卫指挥王业等挂欠京粮通粮运粮总计将近一万七千石刑部覆奏乞先拘各弁到官立限追比全完销欠有贪顽捱久自干法纪者按律治罪从之
　　○治私铸之罪犯人徐龙马乾等各以重轻论如律
　　○巡视太仓银库工科左给事中杨所修等上言近日库支之增加岁多一岁而外解之拖欠年甚一年查今半年内入库之银较之去年竟少一十二万一千四百余两矣揆厥所繇多因州县正官入觐署印官将钱粮一事推诿迁延就中缺官地方又有转调者有新选者若不速任料理转盻便经数月非立法严督欲外解之按期速至必不得之数也至若关门乏饷致廑  圣明焦劳臣等窃谓关兵诚宜汰矣然既汰之后当精壮改观而不可止听其溃散者以为汰关饷诚宜清矣然既清之后当接济无缺而不可止仍其延缓者以为清是在枢辅与计臣大家奋迅精神著实照管庶可上纾九重之顾虑下释中外之危疑不然封疆事宁堪再误哉得旨外解不至何从接济著行各抚按严催完解以济急需关兵既汰每月实兵实饷亦须开报明白其命户部知之
　　○甲子  成祖文皇帝忌辰  奉先殿行祭礼遣成安伯郭邦栋祭  长陵
　　○兵部尚书高第覆议旅顺驻防定昼疏曰海外之事议者多端非过信则过疑今镇臣揭已至而抚臣疏再入矣臣有平论于此夫文龙者以为征剿之大兵而冒险以窥老寨越远以袭新城则诬也以为牵制之游兵而练舟师以习水熟海道以通关则不为多矣以为招抚之屯兵而护难民无使为奴尽致降民无使为奴用则更不可少矣此东镇之平论也若乃用兵之道我为主则未可战者先言守我为客则未可战者并勿轻言守旅顺之据张攀原图幸功毛帅侈远略而命将往事自非鉴前车而辙兵改图甚得南关工作更不待言矣善乎抚臣语镇臣曰左右肩背接连之岛度量远近图为退步今宜令张攀暂屯近岛为杨帅前锋养威蓄力以待大举或风日可乘不时游奕亦不得轻骑深入致有疎虚其挑浚长城子盐场口即定为张攀设哨之地冬月冰坚仍撤回岛至于毛帅举动据抚臣微言似乎抗旨然覆查月日张继善之调遣似已在张攀戍守之先回文不及必非有意至五月十九而继善等突驱兵民以去则各弁自争此遗黎而不知主将之体伤矣又半月而发牌清野非各弁之矫以饰奸即该镇之善于处过其口有藉可无问也第究观情势则继善实视旅顺为畏途而反托张攀之争驻以速其归东镇实置旅顺于度外而反乘部题之改属以掩其弃臣有以知其不来然来守不必也来哨不可少也伏候命下行令各该抚镇速竟长城等工令张攀设哨其旅顺南关姑且停工令两镇会哨其余信地悉照原分粮饷悉依原派不必更张曾有功既无别项情繇罪止援迟听该镇自行军法  上是部议
　　○管理布花刑科给事中潘士闻疏言  祖宗朝轸念戍卒暴露风霜故于额饷之外赏给布花按籍依期恩至渥也时久承平事多玩愒寒已燠而衣未颁银可折而库难继在上既视为故事可缓可急在下亦指为尝规若有若无又兼贪弁之借名克扣以填私囊猾胥之故意稽延以索尝例茕茕穷军安所得沾尺寸丝毫之惠耶臣与同事诸臣蒿目痛心加意振刷除严催各卫所青册并移文下粮厅吊取各军支粮手本一一对查逃亡事故即扣除存库不致虚冒外惟是外解之迟延不一严加申饬弊安所底臣愚以为每年夏初该部移咨应解布花省直各抚按行文道府催儧限以九月到部十月给赏有过期未到及解额不足者许臣等指名参劾法在必行庶几积玩可振宿弊可清矣  上命该部覆加申饬行
　　○吏科都给事中魏照乘再疏引疾许之
　　○乙丑改差行人司行人汪邦柱赵府册封以原差行人赵君麟中途病故也
　　○吏部尚书崔景荣六疏乞休赐驰驿回籍
　　○以都督佥事宋伟充总兵官挂印镇守延绥等处地方
　　○丙寅先是南京水营众兵以舵工邹华之故怨坐营陆超乘兵部署部事左侍郎岳元声阅视水营执超群殴之元声不问仍将超责监以说并罪蔽翼超者为御史所紏回籍听勘
　　○南京工科等衙门给事中等官徐宪卿等疏言元声一登司马之堂惟见兵众难犯一味姑息于防守则听从其便于告理则专治其帅近如陆超一事长兵骄损国体臣等方欲驳参乃元声两被台劾天威严赫责其养痈贻患令之听勘臣等更何求于元声独以因此一殴而去一枢贰累及两坐营波及一把总而兵之真正犯上者尚扬扬糜饷无秋毫恐怵将来陵夷安所底止恳严敕南京兵部责成本营确查首倡行凶三四人参送法司究问如律不必株连多人而惩一自可警百矣  上从其言
　　○原任山西巡抚起升户部左侍郎徐绍吉＜锍-釒＞辞新命不允
　　○丁卯  神宗显皇帝忌辰  奉先殿行祭礼遣彰武侯杨崇猷祭  定陵
　　○命镇抚司严比杨涟等赃不得徇情宽纵
　　○甘肃巡抚李若星进摉括助工银二千八百九两有奇
　　○戊辰升谕德杨景辰冯铨姜逢元俱少詹事补经筵讲官
　　○予永年伯王明辅妻夫人汤氏祭葬如例以  显皇后懿威也
　　○以大同西路参将王永光为凉州副总兵山西行都司方裕昆为宣大左营游击将军靖边道中军叶逢时为延绥左营游击将军蓟镇游击将军崔凝秀为昌镇右骑营游击五军九营游击吴尽忠为神机七营参将
　　○补荫原任南京户部侍郎余懋学次男昌裬入监读书
　　○命御史杨新期巡视光禄
　　○己巳  上传与吏部司务厅尚书崔景荣已准回籍部务停阁如何不请官署印
　　○礼科给事中李恒茂上言大工鼎建经费浩繁中外文武诸臣无一不急捐助天下诸王府情切维城忍自外于急公应照在京在外衙门一体捐助  上命各王府量力遵行
　　○刑部尚书李餋正等覆奏何栋如招兵支销饷银言栋如为人肠热而才疏志高而行荡其结客而市义也或捐家散之金其豪举而妄掷也未收国士之用固非沾沾为润橐之谋而实往往多滥觞之毙今屡经驳查所领饷银实侵用四百二十九两除木价抵还而外尚欠二百六十三两六钱有奇固应按数以追陪而即当缘赃以定罪若夫逃亡补募验系北音者一千七百九十名共冒安家银二万五千六十两虽逃一兵复补一兵其所费之饷更倍而名为浙实则非浙于初募之意不符此则非栋如一手眼之所能周而郑涵略宋鸿儒二弁之所分隶所当于各弁名下追还官者也他如奸棍唐一龙等假招募以快其鲸吞骗多金而恣其兔脱法所难宽宜行抚按严提追赃正罪得旨何栋如于追赃完日另奏发遣其郑涵略宋鸿儒等领去银两俱系何栋如给发不得分为两事还著严提追究正法
　　○以吏科左给事中郭兴治掌吏科都给事中印
　　○原任总督蓟辽都御史兼兵部右侍郎文球再疏乞休不允
　　○庚午御史袁鲸以黔难未平楚力已匮条陈四议一曰分兵屯运谓水外各处尽是膏腴宜计口分种仍于镇远遵义等处拨兵搬运有功者与阵功一体叙赏一曰开例纳米谓纳银尚须籴米酌其例无妨碍暨罪可矜疑者今于偏沅遵义二处每纳米十石作银三十两督抚给付照速与应得衔名轻减本等罪犯一曰分设鼓铸议分本银三万两责成尝辰道府开设炉座计息中生息可抵二府黔饷一曰佥官解运每一运令指挥一员千百户二员分班轮直卫中往有掌印巡捕屯哨等差每缺出央求动费数十金今解回有功即以酌劳仍咨送督抚黔平一体优叙亦功名之路而苏豁之权也疏末复论韩策汪先岸谓韩策为赵南星手引以外藩而巧躐乎上卿汪先岸与汪文言同宗合开典而尽坑其余贿所宜立加禠斥  上下其议于该部韩策等俱削籍追夺诰命
　　○工科都给事中顾其仁条议助工大略以捐助急公责各王府勋戚以摉括赎锾责各抚按又言各藩司各榷关及各府州县凡一切存积剩余纸赎羡耗之类与夫承差吏胥纳班银两在在有之俱应移文各抚按严督有司极力摉解以助大工  上从之
　　○叙云南沾炎功土官河源升宣慰使吾必□龙在田各加坐营都司职衔袁善仍以副总兵管沾平游击事俱候事平优叙兵部覆从滇抚闵洪学之请也
　　○选驸马刘有福尚六公主齐赞元尚七公主
　　○予原任兵部尚书刘敏宽祭葬如例
　　○予原任詹事府少詹事兼翰林院侍读学士黄洪宪祭一坛仍给全葬以酬讲读之劳洪宪秀水籍苏州人夙有文誉戊子典试北畿取第一名王衡为辅臣王锡爵子十一名李鸿为辅臣申时行婿时议沸腾遂请告归后鸿成乙未进士矿税建言雅以用世自期衡登辛丑会试廷试俱第二人事久论定礼部尚书林尧俞为之请恤故有是命
　　○翰林院编修吴孔嘉疏陈高祖母程氏贞节曾祖父荣让孝行请旌表章付礼部
　　○旧时小滩兑运设有监兑部司自裁革之后督以粮道顾河南粮道与东省卫弁原无统辖往往跋扈咆哮不受约束巡按河南御史杨方盛以为言请将滩运移属临清道俾督率本属武弁便于弹压其小滩旧有大名道公署一所乞稍加修葺以为临清道驻节之地从之
　　○御史鲍奇谟疏条陈外解不至有因四款一在徵收之无法一在缓急之不分一在责成之畸轻一在查参之失实章下户部
　　○刑科给事中杜齐芳疏劾南京礼部尚书董其昌原任川贵总督杨述中等得旨董其昌已有旨王三善刚愎自用比至大方久住宣淫卒致师溃与述中何干杜齐芳偏护同乡姑不究
　　○以左都御史李宗延署吏部尚书篆
　　○命江西道御史安伸巡按山西
　　○敕给湖广荆南兵巡道葛寅亮收贮铜铅关防四川按察司佥事魏良佐专督钱务关防
　　○天津巡抚黄运泰奏海运万分紧急乞敕部速发应给脚价以无误关鲜大事得旨即将河南布政使司解到新饷银十万两给发
　　○升保定忠顺营都指挥同知慕继勋为本营都司
　　○壬申  上视朝
　　○火星逆行色赤体大有光芒测在壁宿七度八十分
　　○削原任大学士韩爌籍时内阁疏请枚卜  上命廷臣会推兵科给事中李鲁生疏议及之故有是命＜锍-釒＞中云试取明旨所谓老成干济一语而绎之盖老成云者成即为老必其屹然为坚凝宁静之器老于识而非老于年干济云者济乃称干必其卓然抱安内攘外之猷济乎民而又济乎国御史张枢亦言相之卜也官不必备惟其人格不必拘惟其当发短者不必心长安见壮猷尽出于元老少敏者可期王佐宁谓大业独靳于冲龄其意均有所推戴云
　　○巡按山西御史刘徽条议盐政三要一曰地下采捞永著画一之例一曰福藩食盐宜从改折为便一曰管盐佐贰申明官守为先章付该部
　　○杨涟左光斗死于镇抚司按涟楚之应山人万历丁未科进士令常熟以卓异授兵科给事中  光庙升遐亲受顾命移宫一事涟深以为忧六日须发尽白旋请告归越二年以礼科召还繇太常卿历升都察院左副都御史时逆珰魏忠贤蓄谋不道涟抗疏暴其二十四罪逆珰恨入骨髓欲杀而无名于是奸党徐大化承望风旨一坐以封疆以为受贿党护熊廷弼一坐以移宫以为串通王安导  熹宗于不孝遂下诏狱缇骑至郧士民数万拥道攀号所过村店城市皆焚香建醮祈祐生还比下镇抚中旨严讯悬坐赃银二万两限五日一覆奏许显纯等毒刑鍜炼死而复苏者数次涟叱显纯曰熊廷弼初在辽阳我引有树无皮一疏参之及广宁陷我为封疆为重何辞不死廷弼恨欲杀我此岂受贿为营脱者至于移宫始末旧宫嫔自宜避  新天子初一至初五原不为促  十庙神灵鉴此热血昧心杀人天下后世汝肉不足食显纯大怒立刻致死复有抚按严提家属追赃之旨房屋鬻尽孀母寄居城楼延及三党填满囹圄太守李行志县令夏之彦书文为募捐俸倡首士民好义者倾家助之只能完一万余两涟事母至孝为人忠贞孤介慷慨自许嫉恶如仇故群奸百计诬挤必欲死之光斗桐城人丁未进士为御史风裁凛然与杨涟志同道合故排之者必并称杨左云移宫时有仁至义尽一＜锍-釒＞其意自不偏废而奸党横执以为罪案追赃多金变产不能给至是同涟为许显纯榜掠死崇祯元年涟子之易之赋光斗子国柱各叩阙鸣冤予赠荫祭葬特赐涟谥忠烈
　　○被察闲住御史康丕杨疏陈楚事妖书二事始末追论原任礼部侍郎郭正域并言前户部尚书赵世卿议事不阿应与议谥乞照  三朝近事采辑遗章以备考证得旨康丕扬向为沈一贯鹰犬邪媚贪酷数挂弹章已经察处今又借端具疏希图起用其疏内事情俱著九卿科道会议参看的确具奏
　　○癸酉吏科给事中玄默疏荐原任开原佥事韩原善未任陕西参政王所用命酌量起用
　　○兵部覆御史杨维垣＜锍-釒＞言东师日老东将日骄昔犹傲觑外吏今乃哆口内廷乞令枢辅严饬大将秉实心勿夸虚口图实事勿事虚文  上然之命马世龙策励自效
　　○平辽总兵毛文龙塘报中河之役我兵奋杨奴遂丧气其筑沈阳城池不就遂弃退修铁领渐有归巢之意奈何县师海岛馈粮不继军民相食道途愁叹如李荣巷之叛逆皆激于饥饿之逼身臣之多方招来极苦料理古之受降如受敌敢不朝夕兢惕其阵获夷器马匹俵散官兵讫阵擒西夷七名真东夷二十一名阵斩夷级一百二十四颗有功官兵合分首从备造青册另文俘解
　　○升中都京春班都司佥书杜承绪为留守司掌印都司大同巡抚旗鼓守备傅国节为山东领春班都司管宁夏屯田都司事守备王宗禹为陕西军政行都司佥书大同左卫道中军守备吴道□泰为山西军政行都司佥书
　　○福建按臣姚应嘉请改督学关防避  御名也
　　○甲戌御史石三畏疏论京察三变辛亥一案祸始于李三才曹于汴等朋比为奸搅翻世界一时正人驱逐必尽南中赖丁宾等主持不至倾覆然亦岌岌矣变而为丁巳有李鋕等提衡于上徐绍吉等分理于下掌南察者又得于伦等咸称平允众正盈廷群小夺魄在此时乎延至癸亥以极恶之赵南星助以赃贪之张问达南察复计去陈升骤用察处之涂一榛与王象春南北正人一网打尽盖瞑眩之极矣而忽从一吸中转出生机阳气一动阴翳顿消有如今日者岂不豁然清明景象乎三案具在妍丑划然若不慧为剑割断势将卷土重来乞敕下该部彻底澄清得旨本内参邪党李三才曹于汴等诸臣已故的著追夺诰命见存的著削籍为民其守正被屈者酌量擢用
　　○户部尚书李起元以兵食不足博采科臣张士升等台臣李嵩等条议一议摉括自抚按监司以逮各府州县一切赎锾加耗修理铺陈皂役工食衙门公费应摉者摉应裁者裁合之均可抵饷一议鼓铸及榷税鼓铸之局宜设于各省直产铜之处其工本不足各处协济则以钱易银一通融之所得子钱足抵加派若榷关虽有定额而岁入每多羡溢近该臣部各有量加即当以此分数定纪录参罚可也一议核兵谓多兵不如精兵多饷不如清饷今在外之疾乎迟一刻而脱巾立告在内之摉括兼百法而催挽难前则宜急行简汰之法分战守屯为三等而粮之厚薄因之强者捍御弱者牧圉汰其无用还其远调岁可省饷百数十万应敕兵部檄行关上道镇度天下之力定久远之规取兵之数与饷之数相勘用兵之日与用饷之日相勘实实一番振刷勿以情面开销至如各镇之节省应存若干两帅之议裁应省若干又如关门之本色半为风雨之摧损半供囤户之转卖应核若干俱候臣部檄行饷司道镇查核而覆行之其关于军国非渺小也报闻
　　○升五军五营佐击杨茂春为五军九营游击宣府总兵旗鼓守备张化教蓟镇西游兵营游击湖广兴都留守司佥书陈志巍为广东氵□圉州游击宣府口北道中军守备庞永禄为宣府抚夷都司
　　○魏大中死于镇抚司狱大中嘉善人万历丙辰进士繇行人行取给事中移宫事与杨左同议为傅櫆所挤生平介特有令某遗之金大中奏劾之其廉直如此被逮至吴门自知必死托妻子于吏部郎中周顺昌顺昌以女许其子愈触珰怒并逮顺昌崇祯元年予赠荫祭葬谥忠节
　　○差大理寺左评事徐景麟北直隶恤刑
　　○乙亥以左春坊左中允兼翰林院编修贺逢圣翰林院修撰庄际昌管理诰敕撰文
　　○南京御史罗万爵＜锍-釒＞参应天府府丞陈一元南京光禄寺少卿谭楷章下吏部
　　○南京御史李时馨追论熊廷弼赵南星杨涟等报闻
　　○吏科给事中黄承昊＜锍-釒＞言东事以为  皇上所托重者枢辅今枢辅所信任而倚命之大将乃一马世龙夫世龙之骄悍奸恶屡挂弹章更闻其耽于声色渐成臃肿如是而望其斩将搴旗以御勍敌不亦难乎枢辅舍黄扉之安荣而甘紫塞之危险其一片忠肝义胆谅不负  陛下但恐世龙误枢辅枢辅因以误朝廷祗自误耳危关既不足恃喜峰等口亦所当防则蓟密永昌之间不可不简练精兵以为后劲而一带府州县有司皆当练乡兵饬武备自山海以抵京师要使在在布置联络旌旗刁斗一望森然则奴闻之亦可寝其内犯之谋矣至如总督王之臣当星驰赴任与蓟抚简将治兵以资缓急协理京营文球亦宜星驰赴京急为简阅张皇六师以振国威此皆事之不可缓者得旨枢辅身任安危岂不留心选将马世龙奉旨策励必能振刷改观且无事苛求以需后效王之臣文球俱著马上差人督催刻期到任
　　○丙子以秋气渐爽  上命于八月初七日开讲一次以后十九日接续讲读
　　○以吏部尚书掌都察院事李宗延仍以吏部尚书回部管事
　　○命镇抚司严追袁化中等赃
　　明熹宗悊皇帝实录卷之六十一
　大明熹宗悊皇帝实录卷之六十二
　　天启五年八月丁丑朔祭先师孔子遣礼部尚书周如磐行礼
　　○兵科给事中吴国华＜锍-釒＞劾工部郎中曹钦程贪险罪状且及旧令周诗雅熊江受累之枉得旨曹钦程既已力攻群党况见在  陵工督理不必苛求周诗雅熊江作令大千物议吴国华如何颠倒任意显是狥情报复周诗雅熊江吴国华都著革职仍追夺诰命
　　○真定守备吴士弘插箭岭守备李壮图各革职命该抚按提问追赃以户科给事中薛国观言其倚张凤翔亲昵营咨剥军也
　　○戊寅  上亲祭  大社  大稷
　　○太子太保礼部尚书兼翰林院学士林尧俞引年乞休不允
　　○兵科给事中陈维新力紏大将马世龙贪横罪状且荐旧道臣韩原善  上命兵部酌议具覆
　　○升宣大总督中军都司马贵为游击将军照旧管事
　　○川湖兵调守关门者以马乾弗给聚众鼓噪辽抚喻安性揭报兵部以闻乞敕枢辅转行抚道各官一面安抚众兵一面察其首乱姓名枭示正法其该管将官激变情节亟行勘明议覆  上从之仍谕枢辅以后将官有播虐克扣者不时参奏俟秋防竣枢辅移驻关内关门宿兵与各扼塞分防酌设毋致疏虞
　　○总督贵州今听勘蔡复一上言自水西失利后阅五月矣臣念饷竭民艰将黔兵多方查汰去岁十一万者减为七万五千余而此七万五千者非尽讨贼之兵也千余里之防苗全省府州县卫城池之捍守下道连珠营万人之运饷皆在其中即他省所云民壮弓兵皂役者而在黔无一非兵无一非新饷也其实可充战兵不满三万耳加以偏沅抚臣标兵及湖北平清偏镇增戍数可四千合之得八万矣此八万兵东支西吾捉襟露肘断不能复缩者也春间斗米价银七钱臣极力课新抚苗劝粜幸六月稍平而四五月米贵之时冲锋六分中兵五分者不可减也逆贼渡河而以财物购诱苗仲蚁聚狼伺臣与按臣傅宗龙计先剪其翼前后雕剿鸟粟螺蛳长田及两江十五寨等叛苗擒斩七百余名颗五月鸟撒安效良以滇师移沾益为已不利紏水西逆彦连兵寇滇直入曲靖寻甸之间臣与按臣督发许成名等领锐兵五千往援至寻甸而贼望风遁此一役往还千五百里奔命最疲然唇齿之言□宜势不可已漠臣诸葛亮云民穷兵劳而事不可息事不可息则驻与行其费正等黔事实赖之此饷之决不能缺者也正月渡河明旨责臣尝试轻进臣懵机冒险无所逃罪然一念愚忠实恐师老财匮为度支忧冀乘屡捷以兵威胁降结西南之局耳九仞亏篑仍以贼遗君父惭恨欲死然自二月扼贼拒苗黔岂能无兵而固兵岂能服气而饱而臣前＜锍-釒＞云攻亦费守亦费者亦略可观矣伏读计部处饷＜锍-釒＞先派七十五万蒙  皇上发帤十万三月续派合前数通计一百三十余万何敢云少然臣尝言之矣水西强于播州五倍以一百三十余万之额尽付新督臣为大举之用犹苦未足况半年间羸黔坐守之费已食其半乎臣三遣人往迓督抚未得回音讨贼方略尚未有定而转盻交秋矣西贼春夏劳众废耕猡民饥甚比黔之熟必渡河掠食致死于我非聚兵何以大创非集饷何以足兵则七八二月其用饷更未可量臣若不预先说明及督抚交代而前饷乌有新臣何以措其手足臣罪益无以自赎矣章下户部
　　○巡抚河南都御史程绍奏进节省银共六千三百两助大工
　　○庚辰大学士顾秉谦魏广微恭视皇极殿工赐茶
　　○辛巳御史安伸＜锍-釒＞陈时务一审兵机谓辽疆久沦奴患叵测策战策守计先稳著马世龙屡有指及而枢辅独信其可使  皇上重严其责成为世龙者力去虚憍朘削之习猛奋秣马厉兵之勇当不俟终日矣况奴之请和最狡我之收降更愚则防抢河津当有汪立信沿江之策坚璧清野当有周亚夫毙吴之策又枢辅所宜昕夕擘画期奏肤功者也一恤民穷试观今日之生民乐耶苦耶东惊夷祸西震酋氛南泣淫霖北瞻云汉谁是舍鼓之人孰是靖宁之地况莲妖之余孽未殄萑苻之巨寇横行脊脊孑遗奄奄待尽则遇有非尝之变异必应以非尝之德政真德秀之言不可不深思也一创吏贪数年以来官以贿迁朝有幸位世无净土一旦  圣明天开法纪雷震谁能复逸于法者讵知贪人败类公道难容而贪人善钻诡谋易逞如徐缙芳袁世振等数万赃私了无结局傥中有凭焉以挠朝廷之法者耶一慎赠爵有如李朴于玉立者共冒太仆寺少卿之赠而为舆论之所不平者也此两人者臣素未悉其生平独按辽御史张铨非所称触邪之司直烈烈而死者耶既忠以事君必公以持世而李朴则参其背公死党作奸人鹰犬矣于玉立则参其翻云覆雨为东林蟊贼矣太仆何衔少卿何官而以生前丛弹射之身乃死后滥囧卿之秩如辱国家之名器何而臣更有感于发奸之臣如邵辅忠者不可久淹于长林又有怅于比匪之臣如田生金者不可久尘乎显秩也夫汪文言固辅忠所发觉之汪守太耳在辅忠方发其奸以剪盘据之荟蔚在生金乃比之匪以冠毛里之沐猴此其贤不肖何如也得旨马世龙已准策励不必苛求关门不许收降已收者酌量散处不许团聚当今民穷财尽又值旱潦相循全在抚按督率有司及时安抚贪浊成风久而难变内外亟图砥砺朕亦乐与维新徐缙芳袁世振赃私数多如何尚未结局著该抚按严追助工李朴于玉立何功何节死犹滥赠即追夺邵辅忠首发巨奸田生金朋比匪人应何升斥吏部速议来看
　　○督理屯田右副都御史董应举＜锍-釒＞报屯田言臣之屯有三有买地开荒纳粮当差而得子粒角□羊部兑运岁可四五万石名曰民屯此用帑金而收其效者有用葛沽见在屯兵二千名经理旧屯八千亩与民屯相错为之开支河筑高坝造石闸借与牛种农具收其稻谷抵饷且改水粮从陆粮岁可省饷一万四千七百金者名曰兵屯此因旧屯旧兵而撙节以省度支者有四府七十一县报角□羊地租七百七十七两八钱八分向咨户部与陆营抵银同发督饷衙门抵作部发脚价者名曰州县屯课此又另一头项与兵屯民屯无敢混者今兵屯已回津道民屯及州县屯课已发册与饷道查徵总以归之于督饷部院可无容议矣臣犹以民屯明年屯本未备以烦后人设处终为臣之心未尽故令督屯官石公衎刘镇华等将新麦变价及存剩未发银追还屯本银共六千五百两为明年开种地已角□羊饷道三千二百两已发石公衎秋麦种一千两更二千三百两则公衎应角□羊一千八百两陈元勋应角□羊五百两以足其数臣开除庆铺塌河涧东地多洼下旧有河身隐见至菱角沽通梁城所入海长可百余里若开成河不惟可免水患变卤为腴且便于海运今开才及半臣屯官自运余粮一万八千石已为户部省脚九百两矣若开完津运搬坝如臣雇中船装运傍海岸行决无覆溺之患且岁可省船脚数万金其与岁开新河十五里岁费银八百两岁役宝静天津民军三四千人岂不相万哉章下该部
　　○总督贵州兵部右侍郎候代蔡复一＜锍-釒＞议道将去留以道言之蒙议而法不淂不去者杨世赏也有疾而势不淂不去者来斯行也屡次求去而非可去之时不得不留者尹伸向日升也以将言之应亟去而决不可姑留者新降副总兵黄钺也应切责立功者新充为事官鲁钦新降副总兵刘超也应补实缺以展其才者署铜仁事参将王观国也应改调内地以酬其苦者安顺参将刘嘉言也乞敕该部覆议施行  上命该部知之
　　○以礼部左侍郎孟时芳补经筵讲官编修姜曰广展书官
　　○准翰林院编修侯恪回籍调理
　　○平辽总兵毛文龙＜锍-釒＞颂册封朝鲜内使王敏政胡良辅中称干国真忠超越古今之钦使旨优异之
　　○壬午  上视朝
　　○户科给事中林宗载＜锍-釒＞驳关上马乾虗冒四款一关上每遇采青及买草之月犒赏支折各有定例无容增减矣乃四五六七八共五个月马皆放青此时月加豆九升足矣又复日支乾四分是以马乾为兵乾也一关马六万有期尚有班马许多在内班马例不支马乾今概称马六万余匹马乾每匹一两二钱共该七万三千余两是并不支者而亦支也一关内马羸二万匹应支本色发银于蓟永二镇买运关外四万匹改支折色每匹月给银一两二钱是折色本色各有司存果关内之马欲同出关则关抚亦宜预先知会天津督饷行文蓟永免其买草以价银角□羊赴山海乃不预先知会直以临时欲问计部于四万金之外再加三万三千有奇万一计部先发之蓟永买本色又发之山海充折色是重费也一用兵之道有行者以赴敌亦宜有居者以当关今六万余马既出关则十万余官兵亦出关矣使兵与马而俱出是虗其关也傥或有兵而无马是孤其兵也无一可者也又臣阅神武中营方裕仑所管实在兵丁仅八百单三名而参将都司守备及千百总等官合之共二百余员名不知若辈果以功授乎以才授乎以情授乎以贿授乎又不知此八百兵丁供官役使之外能有几何乎且此一营廪饷马乾一月共银三千四百八十四两余兵丁马骡共支外余一千一百四两尽以归官举一册而余册可知关上支销往往类此乞严行查核  上命该部知之
　　○以蜀府长史曹大受为总督军前赞画时大受条奏安蔺抚剿之策也
　　○御史张讷奏毁天下讲坛略云书院虽有数处而脉络总之一条南北相距不知几千里而兴云吐雾尺泽可以行天朝野相望不知几十辈而后劲前矛登高自为呼应其人自缙绅外宗室武弁举监儒吏星相山人□贾技艺以至亡命罪徒无所不收其事则遥制朝权掣肘边镇把持有司武断乡曲无所不为其言凡内而弹章建白外而举劾条陈书揭文移自机密重情以及词讼细事无所不关说数年以来民生不得安堵疆圉不得宁帖朝廷不淂收正人之用而受嘉言之益谓非若辈之为祟耶而不特此也其巧借最大题目以箝轧人口一空善类如指挺击指进九指移宫敢于启衅宫闱首发大难而一时聚讼纷纷翻腾清世直蒙  两朝以不白而亏损  皇上之孝思今虽改正  实录宣布史馆而当日礼卿娓娓千言污蔑  先朝可终置不问乎伏乞敕下各省直抚按官但凡有书院处所尽数折改将房屋田土逐一登报亟行变价角□羊助大工不许隐漏其或见任官员有枉道会讲骚扰一方者严加禁止至若孙慎行冯从吾余懋衡三大头目位尊势重未经处分恐根株不拔引蔓牵藤为害更烈乞  圣断施行得旨这都城书院改作忠臣祠久已有旨会议如何至今尚未具覆其东林关中江右徽州一切书院俱著折毁暨田土房屋估价变卖催角□羊助工本内有名如邹元标少负忠名出山潦倒其身虽死已久然巨奸依势之恶尚存著削了籍仍追夺诰命外如孙慎行冯从吾余懋衡名虽假乎理学行无异乎市井或通关节而居之不疑或躬窝主而靦颜无耻甚至假仙惑世吞产谋孤读至此令人发指此三员都著削籍为民仍追夺诰命郑三俊毕懋良附膻逐禾□岁合污同流姑准冠带闲住河东巡盐御史既例不入陕独以会讲而入糜费公私俟四道时都察院考核示惩
　　○陕西总督李从心劾高家营管参将事都司佥书秦之英革任回卫
　　○癸未
　　上御文华殿讲读
　　○刑部覆游士任等罪案言士任身为募使而委任二三匪人以滋耗蠹罪讵容逭然而历经各衙门未有确以赃坐士任者祗曰疎于觉察比拟遣戍似已从重胡维宁身为盗丛罪服上刑改绞为斩庶足稍雪公愤若夫科臣谓维宁募兵计费银六十余万者指总发之成数而言也臣部节追维宁孟淑孔冯宾期等侵欺银共五万七千七百七十余两者指侵冒之实数而言也窃谓巨万虽成漏卮行伍岂皆乌有况渡海将领见随总帅于遐方津门壁垒尚列颜行于近地与其虗张赃数而贻不了之局毋若蹠实追究而且服本犯心也  上可其奏
　　○巡按山西刘四端劾游兵营都司佥书郜勋东路游击朱世宠革任回卫
　　○甲申  孝康敬皇后忌辰  奉先殿行祭礼遣宣城伯卫时春祭  泰陵
　　○镇抚司缉获蒋应阳等得旨熊廷弼失陷封疆难逃三尺蒋应阳心凶胆大乃与其子出入监禁营谋叵测即其授受妖书演习弓马不轨之迹显然著送刑部从重拟罪魏忠贤发奸摘伏懋建奇功原荫弟侄加升二级赐敕奖励以示优异仍赏银币羊酒新钞各有差原办官旗照例并叙
　　○差户部四川司主事丁自劝杭州抽分
　　○予原任太仆寺少卿林道楠祭一坛
　　○乙酉  上视朝
　　○巡抚登□武之望＜锍-釒＞言毛文龙孤立东江每操胜筭虽未得合围大战一举成歼灭之功而间亦扼要出奇屡次奏斩俘之绩臣等言□宜切同舟心实敬服但活夷已角□羊中途忽以六人易换而回此六人者既系六王子管家将遂纵之以别用耶抑后来仍角□羊正法也在毛帅或别有计筭臣等不及知但以彼易此名实不同以死易生事情顿异窃意诸夷言语不通生死出入一凭之通官之口而通官转换支吾若此则真与假降与擒都无从辨若不别觅通事细加研审则诸夷至死盖不知其所以然矣查登镇素无解东夷语者臣等不能辨其来历据外议啧啧犹有不敢尽言者是在该部详究之耳章付兵部
　　○工科给事中张惟一上言  皇上家天下者也殿门者  皇上之内庭也封疆者
　　皇上之外庭也夫殿门之与封疆同此经始此曷以羡趋役之如云而彼曷以等道旁之筑舍亡他殿门之工程近而疆场之工程远也近则  皇上以耳目凝之而臣工且以精神注之矣远则诸臣即以精神注之得无乘耳目之所不及也而玩愒随之积玩之极非  皇上□□之不起也  皇上诚以精神提摄于上而将士卒徒相与奋扬振作于下若何而壮壁垒之色若何而清耗蠹之源若何而固圉若何而犁庭皇图巩固直自作室底法之一念拓之矣  上曰堂构封疆精神诚宜并注其命所部知之
　　○吏科给事中黄承昊言滥恩宜夺孝治宜广若李朴于玉立之削夺大快人心尚有原任户部郎中张庭刑部郎中李俸闯宫一案不过依附王之采之议论有何功于国家而冒赠光禄少卿当一并议削者也其各官诰命止应夺其本身不宜夺其父母以彰朝廷孝治得旨予夺无相半之理这本市恩要名姑不究
　　○丙戌  孝慈高皇后忌辰致祭  奉先殿
　　○  上念海外兵士乏饷发帑金二十万遣官曹维信郝国儒等角□羊赴东镇维信等颇有侵没平辽总兵毛文龙以诸臣航海艰苦不录其过疏请下部优擢为王事贤劳者劝  上谓此番盗去银六千两如何含糊不明以后差官角□羊银到彼必验数实收奏报有＜扌嶲＞带货物抵银者不许容情滥收以虗朝廷优恤孤军至意
　　○差礼部祠祭司主事李胤华应天浙江等处催取纂修  实录事宜
　　○予黔国公沐昌祚特进光禄大夫右柱国太师祭十六坛工部给价差官造坟兵部行文该省护柩至南京祖茔安葬仍议谧
　　○丁亥  上以中秋节赐大学士孙承宗顾秉谦魏广微上尊珍馔及讲官骆从宇等正字官周国兴等各有差
　　○左军都督府添注管府事左都督官秉忠告病回籍
　　○御史顾宗孟疏陈铨政言四司之中分科二十有八而文选几居其半端绪纷杂奸弊丛生且近日铨司旋进旋退席不暇暖前选所稽之籍所点之人至后选而俱经更易弊乃滋甚以故株守穷途者点卯多年每叹河清之难俟捷趋他径者未经轮序辄庆弹冠之有期或已选而留缺数年不迁或未选而讨缺美官如寄又如抚破甑而复告纳巧营之窦万端曳王门而复告改藏身之穴百出若夫序单一节尤为不厌人心前选序名于次而不得选者后选宜首序而即选矣及单出而反压数人之下嗟乎千里间关数年守候欲往愬而逢彼之怒惧自断其日后之生机欲告讦而端倪莫寻尤逡巡于衙门之严肃求荣不遂客死可虞势不得不多方称贷竭力金□赞求而铨法坏又势不得不取偿百姓朘削闾阎而吏治坏长安多约结不展之人心海内皆代官还逋之赤子铨政不公之流弊夫岂细故谓宜从前振刷彻底澄清每逢□只月截选预于单月清查必躬必亲矢天矢日逐项磨对挨次定序庶巧营之徒莫施伎俩而寒穷之辈得再见天日乎至于仓巡局库等官秩琐俸微且无大职掌宜照教职例就近除补既免跋涉又习水土其候缺者亦便于守候此亦推广  皇仁之一端也  上命吏部知之
　　○工科右给事中陈胤丛上言关兵鼓噪起于额饷之不继而实由于纪律之不严今言饷则必责成外角□羊大约拖欠不在乎下而怠缓悉在于官宜实行参罚之法各府县务要本年全角□羊间有未完者暂借别项那角□羊日后凑补则外角□羊无虞中断矣言兵则必申明纪律大都勇于鼓噪者必怯于公战急宜取倡率之人统领之官概以军法从事法行而后知恩断不可奉之如骄子也然有将兵者有将将者将兵者患其心之不真目今武举云集正储将之时臣谓当以志向为第一等而勇力技艺次之其志切援辽心愿出关者汇为一册不愿者另立一册而去取高下因之将将者患其心之不一方今逆奴眈眈睨我神器正同舟遇风之时当各出一片诚心一腔和气上念  宗社下顾身家降志相从虚里相好勿心存人已之私勿争执意见之微一心一德以济时艰则国家幸甚  上曰将士一心诚克敌要诀然非平日训炼精严恩威固结何能得此其命兵部知之
　　○戊子  上御经筵
　　○是日面谕阁臣等杨涟等罪恶多端今虽在狱身故其未完赃私行彼处抚按立限追比
　　○又谕内阁朕自去岁以来屏逐凶邪廓清朝宁励精图治雅意中兴念国步之维艰悯民生之日蹙宵衣旰食焦心劳思而秉轴大臣莫肯为朕分猷共念者且军兴告匮斟酌何方疆场未宁安攘何策即如杨涟左光斗等移宫一事背  先帝之深恩陷朕躬于不孝又熊廷弼丧辽辱国一案便寸斩尚有余辜而杨涟等各纳其重贿巧求出脱此皆天地之所不容人臣之所切齿即五刑不足以伸其法九死不足以尽其愆肆诸市朝用彰宪典而在朝大臣持禄餋交徇私避祸但顾子孙之计不图社稷之安朕方率循旧章而曰朝政日乱朕方祖述尧舜而曰大不相侔以致言路各官承望风旨缄口结舌无敢直明其罪者国家餋士竟何赖焉卿等可传示大小官员自今以后务要改过自新共维国是扫清门户专力封疆敢有阴怀观望暗弄机关或巧借题目代人报讎或掜写飞言希图翻案者朕按  祖宗所立红牌俱治以说谎欺君之罪必不食言
　　○命周如磐以原官兼东阁大学士丁绍轼黄立极各升礼部尚书冯铨升礼部右侍郎俱兼东阁大学士入阁办事
　　○户部尚书李起元＜锍-釒＞言关门营兵以马乾不足鼓噪查马乾从去岁十月以前止发二十万自十一月以后增为二十四万在员外唐登俊司饷时已然臣部于二十四万内分毫无减直俟报满忽称三月欠银五万一千两臣部不淂不行覆查时科臣亦以册揭不明＜木日＞驳登俊始称三月之饷部发原足祗因去年四五六七八月马乾内有缺少盖是月马俱放青臣部议欲量减二分亦为额派有限饷额递浮图稍撙节于今用裕供输于后万不得已矧有还官银五千两刘副使裁汰银四千九百两刘佥事裁汰银一万三千两尽可通融若道镇以裁汰报而臣不劄扣是塞上有清汰之名而臣部无核饷之实职掌谓何且兵诚哗矣诚为饷矣何以不哗于饷臣之门而哗于道臣之门何以忿满总兵之养降夷何以骂樊副将之供柴草何以缚贺副将而刺其背何以再三必欲得王守备而甘心何以独齐称祖参将为好人则岂贺樊王诸将之兵饷皆不给而独祖参将之兵饷已给耶或亦诸将平日所以驳之者未尽其道耳臣私忧过计不忧此时之不足而忧此后之立匮关门若此其在九边则旧饷自春至夏两直各道寂无分毫角□羊至军尽枵腹万一效尤鼓噪臣无死所矣乞  皇上鉴臣不堪综理立赐罢斥  上慰令供职
　　○兵部尚书大学士孙承宗开报汰过关门兵马总数原额官兵一十三万四千四百三十三员名今共汰过一万七千三百四十七员名见在官兵一十一万七千八十六员名原额马骡驴驼牛五万九千五百一匹头只今汰过五千六百四十九匹见在五万三千八百五十二匹头只岁省饷银及米豆草等项共六十余万两  上命该部知之
　　○兵科都给事中罗尚忠＜锍-釒＞参大将马世龙骄贪罪状且言枢辅信非其人所伤实多为今之计惟惩贪将以正法纪核兵数以杜侵冒  上曰枢辅既已汰兵清饷必有一番振刷以固封疆马世龙奉旨策励姑看新图以责后效
　　○工科都给事中顾其仁＜锍-釒＞劾马世龙名为大将军实乃真罪孽与枢辅二三僮仆肺腑托交凡枢辅意所欲为秘授其旨于世龙世龙遂迎而合之枢辅曰此先得我心者也而且为神投而且为意昵以故世龙全副精神不用以练兵简将而用以献媚行私通身气魄不用以杀贼除凶而用以吓人攫利指有所染即转达某可参将某可游击不难总戎而侵司马之权意有所营即托言某宜驻扎某宜恢复不难置重臣于极危险之地甚者擅收降贼明留卧榻之虎狼藐视中枢暗使同舟而吴越其他罪状罄竹难书  皇上若不蚤赐乾断仍令策励恐骄蹇如世龙策励何时而大事去矣  上不纳
　　○少师兼太子太师兵部尚书建极殿大学士督理军务孙承宗乞休不允
　　○改礼部左侍郎薛三省为吏部左侍郎
　　○升都察院左副都御史王绍徽为户部右侍郎
　　○升左谕德王祚远为国子监祭酒
　　○升户科左给事中陈熙昌为吏科都给事中
　　○升工科给事中叚国墇为礼科右给事中
　　○升河南副使唐焕为本省参政
　　○己丑  上视朝
　　○大学士魏广微引疾乞休温旨慰留之
　　○户科给事中杨文岳上言顷者毛文龙差官角□羊俘七名至中途逃去二名当即拏获其一名情急自死又云行至广鹿岛急差官手传令箭赶来口称前达系六王子管家今有机密重情令将带来活夷换回六名臣闻之不胜惊疑夫献俘之举奏之  皇上告之  祖宗用以远播威德昭示宠灵此何等大事乃忽然角□羊来忽然换去前角□羊者不知何以遽发后换者不知何处淂来支吾不一真假莫知以报功则涉混以对  皇上则似欺乞严敕该部查审真伪仍谕毛文龙以后开报军情务从真实以副朝廷委任责成之意章下兵部
　　○御史周昌晋＜锍-釒＞言关兵索饷挺刃逼道臣之门而松山杏山之兵亦复煽动枢辅与抚臣疾呼请命饷司曲为给发仅淂角□羊散臣不觉叹曰关兵之无纪若此乎臣不忧饷之难继而忧兵之难用也又不忧兵之难用而忧将之不能用也关兵之鼓噪以马乾一项夫每月二十余万之饷不能救其死亡而数万之马乾独能作其勇敢无是理也以如是之兵而犹出关至右屯至宁远谓乘其锐乎击其衰乎夫不知兵之不可战而徼幸于万一是孤注也知兵之不可战而第言进剿以谢中朝之口实士卒苦于暴露马匹疲于道途转饷愈远取数愈奢徜徉数月便可按辔入关曰吾饷不凑乎也此其心路人知之矣臣故忧兵之难用也兵无强弱以将为强弱镇臣马世龙骄而且懦朘削无厌凡部伍中无骨气者既竭趋承以奉款即有才力者亦不能越阿堵以自竖举朝知之而枢辅若充耳也或者期许之过虑伤知人之明且缱绻之深内牵难割之爱不知绦縼入手羽翼已成今日枢辅之精神命脉已有不得自制者前之请科道点兵犹是谩语相加今之聚众索饷直以危形相挟矣臣故忧将之不能用也  上谓枢辅自有筹画不必以多言乱听
　　○御史陈世埈复言悍卒不可以出关骄将不可以应敌乞谕枢辅刻期入关料理秋防与督抚道镇诸臣协和共济马世龙必宜摈斥帷当先备其代之之人新镇杨麒宜速催到任至若卿贰督抚新膺特简者尚恋锦游未闻叱驭使大寮之座久悬建牙之地多虗所当并催令刻期受事者也
　　上曰枢辅居重驭轻诚宜速归关内与抚镇协和共济内外文武大寮各著勒限到任以图安攘其命该部知之
　　○准四川布政使司左布政史文焕请告致仕
　　○加河南都司张梦鲤参将职衔照旧管事
○庚寅以礼部右侍郎兼侍读学士钱龙锡司经局洗马王应熊左春坊左谕德李国木□普等充日讲官
○升大理寺右少卿顾造为太仆寺卿狭西左布政使张崇礼为南京光禄寺卿管南鸿胪寺卿事
　　○复除福建道御史蔡国用
　　○差太仆寺少卿郭增光催南直马价
　　○兵部尚书高第等覆督臣汰兵＜锍-釒＞言督臣因汰兵而议并营营一并则宄弁可裁虗额可清而以四千三百之实数分隶于标正二营分练则旗鼓相当协力则战守更代是于澄汰之中寓振刷之意法至善也乞敕下臣部遵行  上可其奏
　　○北镇抚司追过袁化中等赃银五千余两仍有旨务在速完限五日一回奏
　　○辛卯南京礼部尚书董其昌引疾乞休不允
　　○以山东右布政使胡承诏为四川左布政使
　　○壬辰御史门克新＜锍-釒＞颂大学士魏广微言次辅冷面热肠矫矫独往昨年狂澜砥柱之时厥志甚公厥公亦伟近为去任阘茸铨臣崔景荣所误遂不觉其识见之潜移然其从前涤荡之力有不可诬者今求去既坚乞赐以温纶优以礼数  上谓辅臣去留朝廷自有主张言官不必窥瞰
　　○刑科给事中霍维华奏师行而粮食故饷之为义从食而不从金三军之命系于本色而不系于折色甚明也今每军月粮不过五斗乃盐菜银至有滥及三两者何其俭于食粟而奢于食盐菜之若此也马乾不足便致饥而继之以噪岂其爱马反甚于爱生乎抑并马草马乾尽属果腹之物也道将平日不预为料理本色俾军士日寻餔啜于酒肆面店之中撮数日之糈才足供一日之费耽一日之乐不免贻数日之饥长此不已即聚金如山一旦有警犹为必败之道况司农仰屋不能为源源之馈哉说者曰本色不堪军士不肯领也领而旋贱价以易也嗟乎此不堪之粮非内地竭膏剜肉以输之者乎非国家重价倍费以运之者乎谁实使之不堪何不穷究此不堪之弊源也说者又曰今岁关外军民屯种颇称有秋粮价稍平不复如从前之腾贵果尔当畿辅旱蝗赤地无余之日量分津门买运之银关内自行收买数十万石以省饥民输纳之苦亦一时权宜之善策乎若乃冬衣布花军中急需皆当预期而为之备盖预备则价廉而费省临期则价涌而费必倍傥料理不早比及角□羊到之日寒已欲尽又何济于缓急哉  上是其言命该部知之
　　○以修撰余煌编修李绍贤充  实录纂修官
　　○以江西按察使梁应泽为河南右布政使
　　○改狭西河西道右参政关守箴管分巡靖边道右参政
　　○升参将管宁夏玉泉营游击事邢万民为大同西路参将临洮镇城坐营加都司佥书管事王绍禹为宁夏兴武营游击大同冀北道中军守备陈嘉宾为宁夏水利屯田都司
　　○癸巳皇极殿立金柱遣工部侍郎董可威行礼是日阁臣顾秉谦等恭视赐茶
　　○加署都督佥事渠家祯后军都督府带衔
　　○甲午都督郑养性捐资助工  上嘉其急公命以后俱随朝
　　○乙未  上御文华殿讲读
　　○御史汪裕＜锍-釒＞言顷枢辅仰体  皇上轸念兵食汰去老弱无用者即报省饷六十万惜乎汰而省之不早也犹幸此时汰而省之未迟也见存之兵御侮有余定额之饷角□羊给无难第可虑者骄兵有取败之道劣将乏制人之能则驭而练之又岂异人任枢辅专阃将将所谓车三十辐制于一毂千金之弩制于一机也诚以清查兵饷之精力再加振作于将必精于选择于兵必严其赏诛号令一饬旌旗改观斯将皆料敌制胜之将兵皆帖志用命之兵尚有借口攘臂倒戈相向者哉章下兵部
　　○南京吏科给事中郭如闇等奏进后湖历年节省银四千两助大工
　　○河南睢陈道副使赵士许告病
　　○丙申秋分祭夜明于  夕月坛遣恭顺侯吴汝胤恭代礼部右侍郎孟时芳分献
　　○御史李光春疏参旧辅叶向高及张我续黄正宾涂一榛等  上曰叶向高三朝元辅既已归田不必苛求张我续方行抚按查勘黄正宾已经提问追赃涂一臻著该部酌议具覆
　　○巡关御史洪如钟疏奏臣接枢辅与抚院会藁所报汰过关上兵马总数计一年所省共六十余万亦可谓能节省矣今而后但得角□羊不后时庶令军得实惠而彼此之争执亦自可息也然臣更有进焉者辽事尚无成筭则辽饷难拘盈缩况十万之兵屯聚关门则大众厚集见为有余今也布置远近则备多力分又觉不足往往奴酋于冰坚可渡之日有狡焉启疆之思万一熟窥河西渐有居积因粮于我踵屡胜之故□此时欲固守则地方甚阔恐填实不能欲撤防则居民渐众恐收拾不来未免烦一番料理自非取给于饷何以应之凡关上文武臣亦无不虑此者臣亦安敢视为不然之防也当以今所省之数储以待不时之需无以辽饷之名色供别项之支使章下该部
　　○刑部题覆唐绍尧追比赃赎完日配遣从之绍尧所坐以令高阳时擅拘冉太监侄序班冉世魁欲籍没其产以充饷也
　　○户部尚书李起元题冢臣李宗延前任臣部尚书节省银二万七千一百八十两零已入老库臣春夏间苦外解中断筹画窘迫不淂已＜锍-釒＞请借动原议外角□羊稍充即应补还今幸外角□羊已至劄令新饷库主事秦羽明照数兑还太仓老库交付银库主事郭广收贮讫报闻
　　○丁酉  上御文华殿讲读
　　○蒋应阳弃市
　　○以户部右侍郎王绍徽为左都御史掌院事时正推工部尚书黄克缵  上谓克缵品望素隆纪纲重地最堪简用特以大工急需正卿不便他转
　　○以大理寺左少卿徐大化为左副都御史协理院事
　　○起升原任宣大巡抚吴从礼为南京刑部尚书原任兵部右侍郎苏茂相为南京刑部右侍郎
　　○三边总督李从心三年考满准照边俸例录荫加升仍给与应淂诰命
　　○戊戌  宪宗纯皇帝忌辰奉先殿行祭礼遣南宁伯毛孟龙祭□陵
　　○皇极殿竖金柱赐大学士顾秉谦等各银五十两
　　○刑科给事中潘士闻以国计告匮＜锍-釒＞乞将各府州县预备常平仓谷权粜一半助工仍请裁殿工各项赏赉  上责其不达国体
　　○升礼部左侍郎孟时芳为礼部尚书掌詹事府事
　　○以湖广按察使张所望为山东右布政
　　○己亥  上视朝
　　○礼科给事中叶有声＜锍-釒＞陈明良交儆四款其一曰清仕路夫门户至今日而一清矣独无柰观望意多担当念少匿形于似子则人人可为厉之子瞻顾于亡羊则事事可为岐之羊昔之火烈烈而风发发者固不免乘墉之射今之萍泛泛而水悠悠者宁保无伏戎之虞窃谓以虗声课事功不若以事功课人品一仿烹阿封即墨之意而断必行之不但人兢于职而且不淂依违浮沉以酿异日之伏莽其二曰明国是有功不赏有罪不诛圣王无以神磨砺而赏可幸邀罚可诡延人谁不趋其所幸而延其所避今东镇之俘囚至矣疆场赤白其羽而幕府卫霍其勋亦可哂也且与其莲妖之叙而复夺孰若为黔事之定而后叙至追赃之徐缙芳何藉口于恩赦之蠲除提问之袁世振尚迁延于何廷相之株累诸如此类渐而长之功罪不明彰瘅罔据其三曰核边情一时廷臣诘兵清饷章满公车然犹闻有逃兵扣粮而以领粮脱逃报者又有勤兵远屯而兵士不沾半粒者而更其大者九边塘报偏禆上之幕府而十隐其一二矣幕府上之督抚而十隐其三四矣甚至一逃再逃之横金如故左袒右袒之形迹渐分宁远松山之哗情各异若醉若梦之饷司可虞即今不蚤为综核日后噬脐何禆其四曰杜徼幸自有边事以来专阃侈尚方之剑登坛邀蟒玉之荣犹曰假以便宜无从中制也而此风一倡骗官骗饷习为固然言兵事则忘命说剑于谈天言盐法则厮餋狐假于经纪言钱法则狙狯蚁逐于锥刀即其间有幸得亦幸失而独以青紫启幸进之门金钱骛游手之食当事姑予之以冀其后效而此辈亦姑取之以快其私图短志士之气隳豪杰之心莫甚于此者犹望其为国家任事无是理也淂旨四款深切时政命付该部
　　○大学士魏广微四＜锍-釒＞乞休命加少傅兼太子太师荫一子中书舍人加赐银一百两彩叚四表里大红纻丝坐蟒一袭遣行人护送驰驿归里
　　○太子太保部尚书林尧俞三＜锍-釒＞乞休命驰驿去
　　○赠原任三边总督太子太保兵部尚书刘敏宽太保荫一子入监读书
　　○鲁王捐禄助大工
　　○巡盐御史陆世科奏进节省银三万二千八百三十两助大工
　　○差太仆寺少卿郭如楚往应天太平二府尚宝司少卿湏之彦往苏州镇江扬州三府催四五年分马价银两
　　○山东道御史邢绍德劾后军都督府添注都督佥事李光荣革任回卫
　　○庚子  上御文华殿讲读
　　○御史蔡国用条陈七款一曰定相术内参旧辅臣叶向高言相业在于救时新任辅臣宜破调停以清门户一曰储经略言枢辅堪代乏人欲求经略当预储之于贰辅一曰选将领令九边督抚岁荐一人以备选择一曰阜军糈议制造铁钱以佐铜钱之乏一曰惜才臣荐亓诗教赵兴邦李徵仪邵辅忠姚宗文章光岳涂国鼎等一曰导言路见在者作敢言之气新咨者宽考选之途一曰鼓边吏贤能者不时行取功多者不次优擢淂旨辅臣以救时为第一义朝政虽已清明还湏破调停而正本源逆酋未歼枢辅久劳堪任经略之才诚宜预为储蓄选将不拘将门责令各督抚官悉心体访有智勇兼全者咨荐兵部以备不时之用鼓铸期于便民铁钱岂可通行邵辅忠等已有旨起用亓诗教诸臣着该部酌议具覆八月不必考选着遵照前旨行边吏果能称职正当加衔久任若不时行取反启侥幸之心
　　○升大理寺少卿魏应嘉为太仆寺卿管京营少卿事
　　○命户部贵州司郎中王应豸管永平粮储陕西司郎中吴鸣虞管甘固粮储
　　○准复原任刑部陕西司主事谭谦益以原官造车著劳仍与优叙
　　○升延绥榆林道中军守备李之藩为山东行都司浙江嘉湖道中军守备王玙为广东都司南直苏松道中军守备周凤翔为湖广兴都留守军政都司俱佥书
　　○辛丑  上御文华殿讲读
　　○六公主府第工完谢司工遣工部侍郎董可威行礼
　　○大学士兵部尚书督□军务孙承宗＜锍-釒＞开关上省过实数计每月应止角□羊银二十一万四千两乞敕该部按月支给其班军有增议遇闰照月增解米豆乞照数连备无淂再致延挨  上命该部以后按月角□羊发毋致踰期
　　○  圣谕朕惟践祚以来夕夕兢兢思复  祖宗封疆奉行  祖宗法度其与二三大臣及诸百执事三令五申者至谆切矣念自逆奴内犯辽左戒严我  皇祖时起熊廷弼于田间授以经略赐之尚方赐之蟒玉宠极人臣义当尽瘁乃廷弼欺朕即位之初始则托病卸担荐袁应泰而辽阳亡既则刚愎不仁望风先逃而河西失当是之时不知费国家几百万金钱丧军民几百万性命而徵兵西蜀则西蜀变风闻山东则山东乱至今黔中尚岌岌未宁斯其罪难擢发数矣迨三尺莫逭复百计金□赞求其最甚者则有周朝瑞十日四＜锍-釒＞以救有顾大章妄谓罪属可矜而又托奸徒汪文言内探消息外入杨涟左光斗魏大中袁化中之幕嘱令遣书求角□羊诸奸受贿动以万千又安问  祖宗疆土与  祖宗法度哉朕深切痛恨已将杨涟等置之于理顷八月二十一日于文华殿讲□卿等五员面献刊行有像辽东传一册出诸袖中合词奏曰此熊廷弼所作掩饰夸功希图脱罪朕亲览之竖发切齿此盖熊廷弼奸谋不淂肆行于朝今又敢以流言煽惑于野且心怀不轨辱国丧师恶贯满盈罪在不赦而又刻书惑众情益难容况屡经言官郭兴治门克新石三畏周洪谟等形于章＜锍-釒＞再四抨弹宜亟加两观之诛庶大快万民之愤卿等既拟谕来具见献书忠恳至意朕甚嘉焉卿等可即传示刑部等衙门着便会官速决了以为人臣辱国偷生罔上不忠者之戒特谕
　　○以镇守广西总兵官黎国炳注前军都督府带御
　　○通政使司左通政李凌云告病准在籍调理
　　○壬寅册封任氏为容妃遣英国公张惟贤持节大学士顾秉谦捧册驸马侯拱宸祭告  奉先殿是日收回脯醢菓酒颁赐阁臣三卓
　　○  上谕刑部蒋应阳既已正法其妖书仍著缴进不必焚毁一应监犯俱要加意堤防
　　○熊廷弼弃市命传首九边示众仍追夺诰命家属人等既驱逐出境不许潜住京师
　　○命镇抚司严比追顾大章赃不淂宽纵
　　○御史张继孟＜锍-釒＞陈江防八要一察官吏以明激扬一清盗源以靖江海一稽战舡以实汛地一严会哨以密巡警一足兵食以实营伍一肃盐捕以缉奸徒一严操练以鼓士气一剪民害以安地方报闻
　　○以礼部右侍郎李思诚丘士毅左春坊王应熊李国木□普充经筵讲官
　　○升户科都给事中沈应时为狭西宁夏道右参政兵科右给事中萧基为浙江巡海道副使湖广道御史刘芳为四川清军驿传道副使云南道御史李光春为江西九江道右参议狭西道御史蒋允仪为湖广管粮副使河南道御史熊则祯为陕西分守河西道右参议
　　○癸卯  上御文华殿讲读
　　○掌河南道御史李嵩＜锍-釒＞荐朱一桂李餋质亓诗教牟志夔等淂旨朱一桂李餋质着量加升擢用亓诗教牟志夔并前本起赵兴邦俱以原官起用
　　○乙巳升刑科都给事中周之纲为太常寺少卿山东道御史李嵩河南道御史谢文锦俱太仆寺少卿各添注起升原任吏部文选司郎中金世俊为太常寺少卿添注
　　○差户部山西司主事王时和管临清钞关
　　○太仆寺少卿田生金告病回籍
　　○工科都给事中顾其仁给假
　　○浙江海道右参政兼佥事方应明以病致仕
　　大明熹宗悊皇帝实录卷之六十二
明熹宗悊皇帝实录卷之六十三
　　天启五年九月丙午朔  光宗贞皇帝忌辰  奉先殿行祭礼遣新城侯王昇祭  庆陵
　　○大学士魏广微引疾归具＜锍-釒＞辞谢报闻
　　○大学士孙承宗再＜锍-釒＞乞休得旨卿阅历七防已踰一考前功懋著后效当收还著振起精神督率将吏矢图恢复以慰朕怀不得轻言弛担
　　○吏部尚书李宗延奏行取续到诸臣郑崇俭张承诏等二十员俱抚按题留免觐以致赴考愆期请一体照例续考以信前旨得旨考选三年一举屡旨甚明郑崇俭等著分别拟授部属各衙门用其最优者待后三年一齐考选总限四十名之数该部不必再赘
　　○加升山西按察司副使分巡口北道张三杰为按察使照旧管事吏部覆宣大总督冯嘉会等保留给繇＜锍-釒＞以三杰三载岩边劳勣懋著也
　　○户部尚书李起元覆御史周昌晋条议光禄寺钱钞银自天启元年夏季起至四年冬季止共计银五万六千五百七十九两七钱六分尽充边饷湖广布政司借过天启元二三年应解该寺活鹿天鹅银八百三十两严限补还署丞王维新等分别优转久任  上是之
　　○工科给事中虞廷陛巡视厂库差竣条陈五款一参罚不得以借支藉口一事例宜户工画定一例一各司兑支当清一胥吏窟蠹当核一积猾冒破当惩得旨著实举行
　　○丁未上御文华殿讲读
　　○补荫原任总督宣大等处太子太保兵部尚书兼都察院左都御史江东孙世带入监读书以世带父至顺承荫未任先故也
　　○御史陈朝辅条武闱末议曰监射宜公试题宜秘磨勘宜严遗才宜收御史石三畏亦条列四款曰查代替严监射拟试题创廷试兵部具覆言二臣条画武场事宜如代替怀挟诸弊此外帘之责臣部业与该管司官严为劼毖其试题则内帘之责诸臣自能矢公矢慎以襄大典即照文场例部科覆阅亦何不可惟监射之陋习多端大要则初场在中把兼视前后而以前后二册参之二场在监把严督鼓手而以箭台远视佐之苟有中否参差者概行抹杀总之目无停瞬袖无分单何患不公不确若遗才之设本属非法今科虽量收向后仍当议罢以塞幸窦惟是创举廷试比拟文科一节亦是鼓舞将材之意但武科重在弓马而兼取其策论原与文科不同若比例廷试则习记问而疏弓马者得以争先似于设武科选将材之真意未协况  祖制武科不廷试应遵往例为便  上是之
　　○升河南按察司副使石维屏为河南右参政管遵化道
　　○戊申  上视朝
　　○起改原任吏部右侍郎顾起元为本部左侍郎兼翰林院侍读学士未任三＜锍-釒＞乞休从之
　　○吏部尚书李宗延等以起复诸臣候补日久请照例添注得旨起复等官虽有添注旧例近因添注太多已有旨限天启四年冬停止不准行惟考选拟部者听
　　○户部尚书李起元请发各镇主客兵年例额设秋季饷银蓟镇十万六千七百一十七两九钱五分七厘三毫三丝七忽五微密云镇九万一千三百四十七两九钱一分六厘五毫永平镇七万二千四百六十六两六钱二分昌平镇三万五千五十八两一钱一分八厘四毫八丝八忽五微易州镇三万六千六百四十八两九钱五厘各兑发如额
　　○工科给事中王梦尹奏天津米豆全赖真顺保河等府为之籴买输运今三伏不雨继以秋旱定兴等处飞蝗蔽天米值一斗至一钱四五分豆一斗至一钱二三分秋成且然况明春乎畿辅近地与远省不同偶生他变便与  宗社相关原派关门米豆之数当照灾伤轻重道里远近价值高下逐一酌量庶宽一分民受一分之赐＜锍-釒＞下部议
　　○夜五更金星顺行犯轩辕御女星约相离三十分余金星在下
　　○升协理詹事府事礼部右侍郎李思诚为左侍郎礼部右侍郎掌院事骆从宇以原官回部管事俱兼翰林院侍读学士
　　○升总督漕运户部右侍郎吕兆熊为户部尚书总督仓场福建左布政使陆完学为太仆寺卿管东路少卿事南京工部郎中刘志选为尚宝司少卿
　　○己酉  孝恭章皇后忌辰奉先殿行祭礼遣怀柔伯施壮猷祭  景陵
　　○御史徐扬先管河南道印务
　　○荫原任都察院左都御史李鋕孙以雅入监读书以存问加恩也
　　○庚戌户部尚书李起元奏定两淮盐法以淮南补行积引一十七万引部商淮商各认一半每年可得银一十七万尚余空窝五万引商人金尝裕等认行二万五千引其余二万五千引亦听淮商照数补行总计部商淮商共足二十二万之额惟虑奸棍阻挠致急公者沮害乞严旨申饬之得请
　　○又＜锍-釒＞覆枢辅孙承宗清汰兵马粮饷款内汰过官兵一万七千四百三十七员名马骡等五千六百四十九匹头岁省兵饷及裁减公费廪粮共五十四万一千六百三十五两马乾一万一千七百九十六两米六万六千九百一十二石豆三万八千九百七十八石草三十九万五千八百五十束通计省银六十八万余数除米豆草束津部蓟永按数运用外月饷草乾臣部分摊十二个月每月发银二十二万九千三百三十三万零按期给发此外有可通融计算者如关马之四月放青未尝裁减折乾班马之往来不定未尝计日扣除屯田之米豆草束未尝计数入额逃故倒毙空月小尽未尝预计扣省又查兵马未汰以前岁支米六十八万而旧部院奏缴＜锍-釒＞内运过关米九十万石今止岁支六十一万三千八百石计余米二十余万石约银十八万余两饷司未报作何支销亦宜一并查核  上报可
　　○兵部以秋防届期各边战守机宜倍宜加毖乞申饬督抚镇道严督文武将吏大振积习以保万全  上是之仍戒各边俱要实心料理其有粉饰虚文怠忽废事者指名参究
　　○升直隶镇江陆营练兵把总汤允文为中都留守佥书管领京操春班事务
　　○辛亥以锦衣卫指挥使杨汝敏提督西司房官旗管事都指挥佥事史世载提督街道
　　○巡抚登莱右副都御史武之望＜锍-釒＞奏毛文龙专制海外糜饷饰功擅权横恣请设重臣一员居石城广鹿适中之地节制两镇即以驻劄之所为界东属东镇令专管镇江一路以窥辽阳西属西镇令专管旅顺一路以窥海盖一切调度方略推用选补悉秉成于节制之臣仍再设监督道臣一员不时查点钱粮稽核功罪＜锍-釒＞下部议
　　○刑科给事中潘士闻请破积习以严官守言京堂自陈缘从前贿赂公行躐取冒进者填满卿署不得不为澄汰若简用方新何必遽自陈乞大臣三品以上必一再＜锍-釒＞辞以是为初进有礼耳若特恩赐环何必迁延岁月然此第牵于夙例未丧官守也有如大理寺卿今给假曹珍者初时拜官何自向后规避何心臣亦不必胪列独是棘寺平反之地廷尉执法之官半载虚悬以待一逍遥昼锦之人谓官守何乞酌量处分另行推补得旨新推卿寺不必自陈召还诸臣套辞例免曹珍规避给假逍遥旷官著冠带闲住
　　○都察院题御史吴之仁患病  上以其巡关无一善状几至激变军心著冠带闲住
　　○改延绥总兵杨麒镇守山海关南海口等处从枢臣高第建议暂设也
　　○升总兵杨国栋为南京前军都督府佥书提督小教场
　　○授金日观守备实衔关门委用
　　○壬子  上御文华殿讲读
　　○总督漕运吕兆熊＜锍-釒＞称江北灾祲请议蠲折以苏民命下部酌议具覆
　　○辽东总兵马世龙遣副总兵鲁之甲等谋袭锦州渡河败殁先是降虏生员刘伯镪自虏中归声言四王子见住锦州兵不满三百如我师渡河辽民即杀四王子歼其众以归马世龙信之遂托言东哨接济难民调前锋营副总兵鲁之甲参将李承先领兵渡河而所调水兵游击金冠等大船不至济以渔舟往返不能多载喧竞于河者四昼夜奴酋已觉伏兵掩击我军败北二将死焉巡抚喻安性以闻且言近驻守关门距石屯颇远一切遣将调兵渡河东哨之说皆绝不与闻  上以马世龙轻进丧师罪莫可逭喻安性同事封疆何得诿于不知姑著策励供职悉心防御候勘明处分后兵科给事中王鸣玉都给事中罗尚忠刑科给事中苏兆先各具＜锍-釒＞参劾马世龙并及枢辅孙承宗承宗亦引疾乞罢得旨轻进失事责在镇臣再整军容严加备御还仗卿督率弹厌以安人心封疆重任何人堪代岂得遂欲求归既而承宗再＜锍-釒＞告病  上复勉留之
　　○兵科给事中李鲁生言东方之祸害愈甚望枢辅即出治军集右屯锦义之兵于宁远与抚臣从长计议简道臣之夙有才望者使之监军坚壁清野深沟固垒遏贼不得西突又招号残兵扶伤吊死掩尸埋胔以作三军之气急治金冠逗遛不赴之罪以谢河上游魂又移文毛帅令之出奇牵制使奴狼顾不得一意长驱庶重镇可守而神京无虞得旨柳河败衄皆繇轻信刘伯镪亟宜断绝祸本而期望枢辅言言提醒当必振刷一新该部知之
　　○升兵部车驾司郎中刘万春为河南布政使司右参议四川通判胡平表为四川监军佥事兼管屯田事务
　　○癸丑兵部题辽镇秋季抚赏虏酋虎拱粆花等银原题二十一万三千九百三十七两五钱已解十万合再补发十一万三千九百三十七两五钱乞令解官于太仆寺分领报可
　　○兵部覆枢辅孙承宗哨将巡河陷没＜锍-釒＞得旨关门将士糜饷如流平日料理何事一举輙遭陷没大贻国耻反启戎心深可痛恨你部便马上差人速催新将杨麒等及总督王之臣星驰到任仍移文枢辅统率抚镇道将诸臣亟修战守实事毋骛进取虚名至于本兵重任尤宜朝夕警备中外同心共图全胜不得徒托空言其失事情节即著都察院差风力御史一员会同巡关御史从实勘明具奏以凭处分
　　○辽东巡抚喻安性题称前次清汰官兵之后复经枢辅孙承宗再为裁减又汰官兵八十三员名岁省银三万四千六百八十五两零米二百八十二石豆一万四千六百九十三石一斗实在官兵一十一万七千三员名岁需饷银二百一十七万四千三百六十九两零草乾银三十二万三百六十三两零通共银二百四十九万四千七百三十六两零米六十一万三千八百石豆六十二万六千五百六石又查小尽日除以月计者外余可量除三万七千四百两共约有七万二千两每月约可减银六千两止应解二十一万四千两俱于本月解至无踰月不过五之例庶主计有解额循边臣无呼吁之苦章付所司
　　○升行人司副马之骐为尚宝司卿湖广按察司黄景章为福建左布政使礼部仪制司郎中梁廷栋为狭西布政使司右参议抚治西宁
　　○甲寅重阳节赐辅臣顾秉谦等讲官骆从宇等正字周国兴等节糕酒馔有差
　　○门工成加恩内阁孙承宗左拄国少师兼太子太师兵部尚书顾秉谦左柱国少师兼太子太师吏部尚书俱进中极殿大学士各荫一子尚宝司司丞原任魏广微左柱国少师兼太子太师吏部尚书进中极殿大学士荫一子中书舍人周如磐丁绍轼黄立极俱太子太保礼部尚书进文渊阁大学士冯铨升礼部尚书文渊阁大学士各荫一子中书舍人各赏银五十两彩叚四表里余官如故照新衔给与诰命
　　○加恩内臣太监王体乾魏忠贤李永贞各加恩三等赏银五十两纻丝三表里俱荫弟侄一人锦衣卫指挥佥事内魏忠贤督率勤劳缉事有功加赏银五十两纻丝三表里荫弟侄一人都督同知梁栋裴昇孙进李实石元雅涂文辅季缙阴相马诚及刘忠王朝用刘应坤等三十一员俱荫弟侄一人锦衣卫正千户总理工程汪良德李永安苏若霖俱荫弟侄一人锦衣卫百户赉锦币各有差俱给与应得诰命
　　○加恩文武诸臣大臣赉银币者礼部尚书林尧俞孟时芳薛三省兵部尚书高第赵彦工部尚书白所知太常寺卿薛凤翔等恭顺侯吴汝胤升服俸一级荫一子入监兼赉银币者工部侍郎董可威胡世赏科道部属赉银加升二级者兵科给事中杨梦衮加太常寺少卿御史崔呈秀加太仆寺少卿光禄寺少卿管工部郎中事李养德加光禄寺卿营缮司员外吕浚加太仆寺少卿赉银酌量升级者科道顾其仁等十九员加升一级者臣部李胤华等四员俟升任时加一级者潘达等十七员锦衣卫加恩者田尔耕加少师兼太子太师杨汝敏等十员各升一级其余中书周大成等钦天监周子愚等升级加服俸及赉银各有差
　　○礼科给事中叶有声奏臣见登莱抚臣武之望＜锍-釒＞称游击张攀戍守旅顺突有东镇张继善等载去本地民兵不知所往臣不胜骇然旅顺密迩登镇不闻一文移知会乃尽撤其民兵而以空堡贻一张攀傥奴骑猝至束手莫应不知谁任罪乎盖旅顺为登镇藩篱故特设一游击以成联络之势使旅顺可无添设张攀不堪居此毛帅独不可明告以听处分耶至兵部侍郎王国祯启事已将及期叱驭尚未有日请并行申饬得旨两镇兵马应照原分信地各为分守张继善取之东镇张攀取之登镇该抚＜锍-釒＞议甚明不必争执王国祯身任佐枢久不到任岂臣子急公之义并著申饬行
　　○御史贾继春上言忆昔  皇考升遐  皇上以元良嗣登大位在  康妃自然避正殿而居侧室何待移宫祗因以王安修怨之念倡为移宫之说手投揭帖于杨涟左光斗等遂昧心说谎如垂帘听政等语敢为之以蔑  先帝而慢皇上罪已不容诛矣而王安且业知  皇上之在慈庆宫也乃蒙蔽假传立刻驱逐群闹打抢涟等复号呼骂詈于宫门攘臂咆哮于大内俾  康妃与皇妹踉跄徒步备受惨辱曩者臣首发孤幩曾何讎于涟辈必欲杀之于先又巧锢之于后幸逢  圣鉴如日逮系涟等今涟与光斗暨魏大中俱在狱身故而先后持正不阿如黄克缵范济世徐大化高弘图张论徐景濂王志道周昌晋等互相发明揭如中天科臣霍维华又有  三朝慈孝之＜锍-釒＞臣可无言臣伏念涟等可死之罪莫大于交结王安毁诬  先帝亏损  圣德逼辱  康妃与皇八公主而受贿犹其小也去岁科臣傅櫆＜锍-釒＞发汪文言左光斗魏大中朋比乱政之奸即不言杨涟而涟在其中矣盖涟也文言光斗大中也四人而一心者也涟见文言就缚则光斗大中必不免而已亦必不免于是为先发遮饰之计而光斗等实主之于是乎参内之＜锍-釒＞迫而上矣参内其所借之题目也而涟非其人也然而涟等附安以得罪  先帝其恶大而止以纳贿追赃死则所以当死之罪未明也乞蚤定爰书颁布中外昭示史册使天下万世晓然知涟等结党纳贿之罪固重而移宫犯上之罪更重也得旨  先帝升遐朕躬嗣服父子承继正统相传臣子何得居功而杨涟左光斗等妄希定策串通王安倡为移宫之事掜造垂帘等语王安奸恶异常乘机报怨内外交结党众恃强不许  康妃从容奉旨而逼令踉跄出宫  先帝体尚未寒言犹在耳涟等即有权势固亦人臣乃弃礼忘君犯上不道至于此极使非贾继春＜锍-釒＞揭明斥于前天牖朕心憬悟补封于后将始终蒙蔽恩礼有亏朕于  皇考且不得为纯孝即寸斩杨涟左光斗何救于事况与魏大中周朝瑞袁化中深盟固结招权纳贿罔上行私党护廷弼夥坏封疆铁案既定犹贪其重贿力为出脱汪文言内探消息暗弄机关遍树私人布满津要坏法乱纪及文言事发奸谋毕露自知理屈乃巧借别题目以掩其罪剪所忌而肆其凶信口装诬毫无影向肺肝如见欲盖弥彰朕言念及此深切痛恨已将廷弼处决传首九边杨涟等虽追赃身故而顾大章系同恶之人即送法司将前后事情逐一研审取其招词从重拟罪限十日内问结仍送镇抚司追赃爰书既成就依这本将诸奸罪状及守正诸臣向来＜锍-釒＞揭并近日屡次明旨俱著史臣编辑成书颁行天下垂示将来以昭朕孝思据事直书毋得回护使善恶邪正炳如日星而党与不得借口文奸饰非惑众其传记小书便著礼部行与各抚按官严加禁止自今以后非有部文不许擅刻书籍违者著缉事衙门访获治以妖言惑众之罪
　　○赠原任詹事府少詹事兼翰林院侍读学士黄洪宪礼部右侍郎荫一子入监读书
　　○升吏部左侍郎薛三省为礼部尚书兼翰林院学士
　　○升巡抚浙江右佥都御史苏茂相为户部右侍郎总督漕运巡抚凤阳等处地方太常寺卿王命璇为大理寺卿
　　○加升狭西总督标下中军袁动副总兵
　　○革  山东领班都司杨一龙回卫升山东巡抚标下中军守备吴安邦都司佥书代之从山东巡抚王惟俭举劾之＜锍-釒＞也
　　○乙卯大学士顾秉谦等＜锍-釒＞辞工门加恩得旨大典褒赦宜遵命祗承
　　○录屯插效劳加天津督屯巡抚标下中军守备许任宏都司佥书
　　○兵科给事中陈维新＜锍-釒＞荐黄克缵周应秋徐兆魁朱一桂陆卿荣王伉章光岳史孔吉曹守勋佘合中邵辅忠姚宗文赵士谔徐必达等宜超擢起用章下吏部
　　○巡按狭西御史刘其忠报甘肃斩虏功级汇叙文武将吏升赉有差
　　○夜三更火星逆行过于壁室
　　○丙辰  上御文华殿讲读
　　○户部尚书李起元覆巡按直隶御史练国事陈漕政四款一议贮水次谓旧水次无廒势必驾船就兑既多折乾之弊又复零星交兑耽延时日臣部久有建廒之议今即不能遽成宜责有司依例徵收预贮水次宁以粮待船无以船候兑一议处逃旗在运逃旗漕例有调卫之罚积玩相承即犯者亦仅拟徒拟杖以致弃船而逃贻祸运官今如议仍踵前弊者该抚按严提究处照例调卫重惩一申饬运总运总之设原欲其督催粮艘以迟速定优劣并以完欠定功罪今当核其贤者加衔久任不肖者则禠斥不贷一回空当早漕事吃紧惟在回空一著有等奸旗于卸粮之后延挨揽载以致舟重凝滞今一应回空船只著地方官逐程攒催有违限者委官运官听巡漕御史指名参究  上然之
　　○御史陈睿谟条议白粮繁累四款一运官陋规当裁一胥役冗费当革一沿途阻压当恤一包揽节蠹宜惩  上纳之命严饬中外诸臣务厘宿弊以纾民困
　　○御史喻思恂奏漕蠹稔恶得旨蠹漕积奸李士俊等已经分处遣配自后仍有交结旗军装货滞漕者许地方官密报漕臣尽法严究
　　○兵科给事中陆文献条上徐州城守不宜改迁六议一为运道不当迁每岁粮艘繇清河而入近虽有泇河可行然河势狭窄冬春回空必资黄河故道黄水多泥而善走六十年前徐州以下号为铜帮铁底以河至此安澜也嗣后吕梁之间当事者去其中流石柱以为利于行舟不知河无关镇尝至泛滥所恃者官以仓库钱粮民以身家性命为防御故不至他徙傥城一变迁则缮修防守必疏溃决之势其妨运道不小也二为害要不当迁徐城三面阻山一面临河南引邳宿北控兖济西扼汴泗一泻千里之势以保障江淮险要之设旧矣金陵恃徐为南北咽喉且黄河自西而东闸河自北而南皆合于徐城之东北而下城阻河势河阻城势居然一重镇也如近岁莲妖发难环攻浃月而不得渡以故河南江北得免于难傥道镇远移余孳窜伏而无厄要以限之无地方官督率居民以捍之万一奸宄不测乘旧城之虚而据其□是又藉寇以窟而自失其天造地设之险也三为省费不当迁盖主徙城之说者亦为城基易陷不可复居耳然黄水所灌无不立淤者诚戽去城中积水使黄有所容去败垣之当水冲者使黄有所入愈入愈淤不久已成平地就此酌量加高凡公厅之陷泥中者增其旧址取其旧材仍旧添新而告成亦易也四为仓库不当迁徐设卫所宿重兵贮广运仓改兑米一十九万六千有奇差户部漕郎领之今城迁则仓储将徙之新城乎将因仍旧地乎图新则仓粮之旱脚滋繁如仍旧则积贮之防卫谁属况部司兼摄税务则部署不能远河仓廒又岂能远河至官军之防卫道镇之弹压其不能去河又明矣五为民生不当迁古有徙民实关中实塞下者明王慎之恐其便于富民而不便于贫民也今徐城之有盖藏者已他徙矣其城外临河而处者皆负贩之细民也举盈于时诎而轻徙焉民方失庐舍之安又无滨水渔盐舟车之利民生无赖而国计有妨矣六为府治不当迁徐惟以险重故有改州为府之议若退处平地三十余里其去邳宿几何而不已撤府之险阻乎况府属道里适均辅车相倚砀与丰原各远州百八十里而僻处一隅去属县益远亦何以成府之尊无已则有云龙山延亘于城之西南角相距可二里其间支河沟浍见涨为平原即于城南稍培之以土俾与山相接因高而立之基再建一子城设立郡县仓库于其内而以道部臣统隶之其旧城则设立营卫驿递而以镇将统隶之以备萑苻之不测即有突至之水患可无虞矣至原议留摉括八万以兴新役国用既匮民力愈疲不如守此厄要留四万以因仍修筑捐四万以助工助辽所省钜而所全多也得旨徐州负山临河南北咽喉夙称扼要只宜固堤保城不必更州为府其摉括八万两留四万以备修筑四万解进助工
　　○中城御史张讷陈安辑都民要务得旨这宽细过审流商恤贫甲酌号银核巡捕录坊官皆城差急务宜著实举行
　　○广西道御史王珙言经略新简惩前毖后当必有一番振刷傥外之兵饷掣肘内之议论不齐则虽有干济未免瞻顾臣谓经臣受事于边则司农当先为之处饷司马当先为之储材俱与经臣相为终始如东事未宁不得擅议迁转  上从之
　　○珙又言南京尚宝司卿傅宗皋结党东林肆毒南国部臣吕浚作令狼狈为台臣佘合中论劾贿魏大中代谋＜锍-釒＞荐夤缘郎署张醇儒为屯田司主事通同书办潘鹤龄分利自肥及为监督偏任积胥钱炯侵骗多金且昵汪文言代笔之游烈勋为幕友蓄左光斗所荐之岑瑞石为宅书如此奸蠹反得窃据鹓班御史何早端方耿直为邪党所害久锢牖下乞分别黜陟得旨吕浚冠带闲住傅宗皋张醇儒俱革职为民追夺诰命其积棍潘鹤龄钱金□冏游烈勋岑瑞石皆薮匿张醇儒处著锦衣卫严拏究问何早端方耿直即以原官起用
　　○狭西巡抚乔应甲奏驿递疲苦凡交际之滥差遣之烦乞通行禁革以示存恤  上从之
　　○升广西柳州府知府宋维翰为福建盐运使
　　○丁巳  上传兵部择附近将官堪用者速与马世龙交代兵部请以宁前总兵赵率教暂署中部总兵印务俟新推总兵杨麒到日交割得旨马世龙身膺重任不必以小挫自阻还著严加备御以盖前愆
　　○大学士丁绍轼奏申用人之议言辽事自开原失陷起用熊廷弼臣知其不可旋上用人朦胧一＜锍-釒＞求  皇祖临轩择问在内有才望者不许外补在外有才望者急与内推用一备三用三备十以豫经臣抚臣道臣之选历今七年孰为豫之备之之人乎经臣求代索一经臣而不可得大将求代求一大将而不可得或需之数千里之远或徯望于半载之间而环  皇上左右竟无一人可使此臣所为豫之之道未讲也年来兵部增设侍郎皆藉口备经抚之用而竟未见作经抚之官岂只与以升官题目耶今敢明所以豫之之道则请命兵部与各边抚定为充经略之官请命六部九卿科道各举所知堪经略者以应兵部边抚之选请命功则同赏罪则同罚连坐举主使其惧而知慎请命兵部久任加衔边抚次补兵部务与辽事相终始而使其责无所逃至于边道亦取之兵部大将副将则令兵部与边抚各举所知或取入京或留在边先注其名以为朝呼夕至之计至操练器械积谷贮饷尤宁之第一义请将文武任事诸臣姓名一一书之御屏任器械者必回报器械任火器者必回报火器任积谷者必回报积谷任操练者必回报操练一一查验简阅久则加衔事完则超转有不率者罚无赦如是而兵有不强虏有不歼请治臣妄言之罪得旨览卿奏具见忠恳为国至意朕心加悦方今封疆多事经略总督自宜夙储待用向来但徇私情不以国事为重即如兵部侍郎原为经略添设却只朦胧推举临期竟无一人堪任缓急何赖今后枢贰边抚务要慎选真正专备经抚之用毋得行迁转以致欲用无人即著九卿科道各举所知吏部斟酌具奏责实一节尤切时弊各衙门凡奉差委必待事完奏缴方准叙升未完者加衔久任其各仓口出入存留著户部精核实数奏览其余俱著各该衙门一一如议著实遵行已行者具本覆奏如或仍前怠玩视为虚文听科道指名参来处治
　　○户科给事中陈序＜锍-釒＞参兵部侍郎孙居相南赣巡抚梅之焕以居相之焕出赵南星之门而密交杨涟也又工科给事中虞廷陛复参孙居相力荐李三才为主盟遥结史记事为死友一生朋比害正党邪得旨俱削籍追夺诰命
　　○御史卓迈＜锍-釒＞参原任御史杨鹤江秉谦夏之令为党护熊廷弼者应削夺荐原任御史佘合中林一柱苏琰为力排熊廷弼者应起用俱得请
　　○刑部尚书李养正以病乞休不允
　　○御史张素养＜锍-釒＞荐姚宗文刘廷元邵辅忠命即起用
　　○吏科给事中黄承昊上铨政四款一严州县之参一＜锍-釒＞部属之壅一预边材之储一清吏胥之弊＜锍-釒＞内荐原任福州知府劳永嘉当遇缺推补劾总理河道侍郎南居益依傍门户躐跻闽抚及升总河迁延不至乞亟令休致得旨诸款有禆铨政即与覆行南居益依傍门户削籍为民仍追夺诰命
　　○御史倪文焕请分别邪正言首攻淮辅之邵辅忠力诋东林之刘廷元＜锍-釒＞参张凤翔之卢谦宜亟登启事党护淮抚之孙居相卖身东林之史记事计陷毛文龙之夏之令比昵邪党阴谋翻局之李孔度宜亟行削夺中书吴之瑞阳附正八阴探消息其叔海运通判吴世科辇金纳贿宜亟行追赃又言旧太宰崔景荣原是东林一派昔年为本兵时倚奸细刘保为腹心及承乏吏部往往祖调停故智使清明朝廷几成黑暗世界近虽公论大明然闻奸人不得行其志往往托之私记私揭煽惑人心不可不重为之防得旨崔景荣东林的派倚奸细刘保为腹心著削籍为民仍追夺诰命李孔度比昵邪党削籍为民夏之令极诋毛文龙几误封疆著锦衣卫差官扭解来京究问吴之瑞吴世科冒滥兵饷著锦衣卫拏送镇抚司追赃助工一切私记私揭黏贴通衢者著缉事衙门严拏究治不饶
　　○户部尚书李起元覆督理粮饷巡抚天津户部左侍郎毕自严运务四款一增董运府佐谓自有辽事以来陆运艰难议设海运而本色钱粮尽综之天津事权烦重故设部院提衡于上设赞司以司收放而复设督饷道以督起卸亦既分理之有人似不必多求府佐即董运不可缺官不妨归之粮马同知可无重设一重屯田职掌谓屯抚已裁并属饷道其衙门设之津门而所屯之田散之各府事权未免稍轻今议分责各道每年督将收获子粒差官解至津门听饷道验收起运诚计之得也至津门旧屯仍当还之津道一停关门事例查事例肇于天启元年今广宁天津亦既止矣独榆关尚未停止然亦止准纳草不准纳米豆盖以草束为关门之急需为蓟永转运之最难故令急功名者纳之易为办耳若通同委官依傍亲故折乾擡价虚出实收是以事例为作奸之窦当一概停止者也一建关外仓廒米豆无仓廒则浥澜可虞应行关抚及各道确查某处应贮粮若干应建廒若干明确奏报即关外屯田仓廒贮积亦当并议建置者也  上可其奏
　　○升福建按察使朱一冯为本省布政使司右布政广西副使葛中选为狭西苑马寺卿南阳府知府汪承爵为两淮盐运使
　　○戊午  上视朝
　　○  孝靖皇后忌辰奉先殿行祭礼遣永宁侯王天瑞祭  定陵
　　○大学士顾秉谦周如磐丁绍轼黄立极冯铨各再＜锍-釒＞辞门工叙荫不允首辅顾秉谦辞免兼俸允之
　　○升福建按察司副使周之训为狭西西安兵备右参政
　　○己未上御文华殿讲读
　　○削原任日讲官周道登籍时辅臣推道登升礼部尚书充  实录副总裁左谕德罗喻义升詹事府少詹事兼翰林院侍读学士仍管纂修事务得旨  实录关系万世信史何得滥用匪人周道登呈身门户岂堪清要著革职为民仍追夺诰命
　　○巡关御史洪如钟奏柳河巡哨失事情形得旨马世龙已有旨了关门重地全赖枢辅何云事权不一西虏挟赏宜照额给发弗使生心宁远前屯系关门外蔽满桂赵率教务严加防御以保无虞
　　○御史杨新期＜锍-釒＞请开采裕用得旨方今海内虚耗正宜休养民力何得以开矿生衅杨新期不谙事体姑不究
　　○起升原任广西提学佥事林祖述为贵州右参议分守新镇道升延绥中四路管粮同知任康世为云南佥事分巡金沧道
　　○庚申  上御皇极门内殿礼部官进  祀册及进士登科录
　　○户部覆巡抚山西右佥都御史王惟俭改折仓漕本色一款言东省济南兖州二府所属六十五州县应纳仓漕粮米俱徵折色每石八钱赴水次买米兑发乃岁久弊滋贱籴余羡不归于官帑岁歉贵值犹取盈于公家盖一米耳既准米折银复赍银买米周折费几许调剂何如就徵本色稍加脚价三分官为收运清积逋以祛夙蠹未有善于此者至临清尝盈仓所收本折原为诸军领运赴操应役之需每岁夏秋冬三季每石折银四钱诸军不胜嗷嗷惟赖春季本色为安家续命之膏若一概折色谷贱犹足糊口米贵则阖室枵腹应仍纳本色俾京坻之畜本折俱饶庶足以备缓急而平物情也  上然之
　　○兵部覆平辽总兵毛文龙解浮＜锍-釒＞言文龙所解活夷三十一名内游击董武周所解行至广鹿岛忽毛帅差官另带活夷换回五名科臣杨文岳有＜锍-釒＞参驳言其忽然解来忽然换去人既不同名姓不一如此事情直同儿戏登抚＜锍-釒＞云外议啧啧犹有不敢尽言者恐解官中有别情疆场大事不可核实而深计之刑部会议拟将二十五名从献俘之典而以所换五名从缓死之条  上不许著一并献俘
　　○勒云南左布政使阎溥致仕先是溥入觐至二月始抵京以病苦逾期恳恩宽宥部覆许其回任至是尚未入滇为御史何廷枢所参吏部覆令以老疾致仕从之
　　○辛酉刑科给事中霍维华议云雾山开采五便以佐殿工章下所司
　　○升福建按察司副使桂绍龙为本省布政使司右参政分守福宁道
　　○壬戌  上御文华殿讲读
　　○以门工叙劳升兵科给事中杨梦衮为太常寺少卿广东道御史崔呈秀为太仆寺卿光禄寺少卿管营缮司郎中事李养德为光禄寺卿工部员外郎吕浚为太仆寺少卿各照旧巡视管事
　　○  上传与兵部梁柱朝还加正总兵职衔以便管事兵部尚书高第言爵赏国之大柄一视功为重轻者也考之故事如李郭克两京苦于无赏而曹彬取太原始与好言盖先为之过隆则彼所以保富贵之念重于立功名谁复为封疆出死力者且使他日一旦再有功又将何以处之此驭将者必留余地以俟其后也居庸参将梁柱朝顷因臣部推升协镇北部  皇上特命柱朝躬趋阙下临轩特遣所以宠异而激劝之者可谓备至然而试其貌未试其才也查臣部职掌参将有功方升副总兵副总兵有功方升正总兵今梁柱朝以参将才升副总兵合无照原题仍以副总兵量加署都督佥事职衔管练兵事以示优异俟有成续再以正总兵加之悬未尽之赏以鼓其志而留极贵之爵以偿其功庶在柱朝历尽其练兵报国之忠心在臣部亦不失选将持平之职掌  上命梁柱朝加总兵衔管副总兵事
　　○升广西按察司副使甯瑞鲤为本省右参政府江兵备道庆阳府知府沈弘业为河东盐运使
　　○癸亥遣御史杨春芳巡按应天赵延庆巡按四川
　　○御史张枢奏寇逼门庭乞敕谕内外诸臣共图安攘得旨封疆失事抚道偏禆等官均难逃罪如何独责枢辅镇臣以后当同奋精神悉心防御务保无虞其内外诸臣司兵司饷司库藏者并著各勤职业不得仍前玩愒推诿
　　○甲子给云南丽江军民府知府今加布政使司右参政职衔致仕木增诰命以捐赀助饷也
　　○巡抚云南兼督川贵右佥都御史闵洪学驰报水乌功次叙布政谢存仁等副总兵袁善等宣抚使沙源等章下所司
　　○升左中允贺逢圣为洗马管国子监司业事
　　○升蓟镇游击柴时秀为居庸关参将都司佥书李为柱为宁夏玉泉营游击宣府守备杨如楩为五军营佐击镇朔卫指挥佥事刘国祚为巩华城守备
　　○乙丑黜江西道御史张鲤为民仍追夺诰命鲤前＜锍-釒＞称宜兴县有举人逋粮二千石者  上命指实回奏鲤三＜锍-釒＞回奏言风闻查无主名  上责其支吾罪之
　　○御史智铤＜锍-釒＞参礼科给事中解学龙翰林院编修侯恪荐原任辽抚阎鸣泰御史曹守勋狭西按察使刘泽深等得旨解学龙侯恪甘作东林鹰犬俱著削籍为民仍追夺诰命阎鸣泰曹守勋刘泽深著吏部酌量擢用前旨各举所知专指关门经督预备储用不得借此泛尝举荐为市恩之媒
　　○加升河南布政使司右参议刘万春为本省按察司副使调原任昌平兵备副使项良梓为福建布政使司右参议管理粮储
　　○丙寅  上御文华殿讲读
　　○以霜降节遣侯顾肇迹张国彦李承祚徐锡胤陈光裕伯方一元李守骑刘嗣爵郭邦栋陈世恩刘孔昭祭长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣阳武候薛濂祭  恭仁康定景皇帝陵寝遣都指挥使侯国昌祭  哀冲  庄敬二太子寝园  上传与吏部文选司  陵工加恩小官如何久不见覆又传兵部武官加恩诰命也该具题
　　○刑部尚书李养正等具杨涟等爰书并坐顾大章大辟言大章与已故杨涟左光斗周朝瑞魏大中袁化中汪文言皆以狂悖窃附威权惯罔上以沽名快崇奸而媒利堂构无恙何定策之敢言  社稷有君孰垂帘之可托自汪文言潜通线索致王内监突起风波斗曰自后可虞涟曰移宫宜亟直房密计疾如风雨禁里传呼势如剽劫至令  康妃踉跄失措即皇妹亦号恸堪怜恫  先灵而亏  圣孝有臣如此法可胜诛犹且招摇作势标榜为名斥异已之贾继春进党同之周朝瑞谁任击排则袁化中魏大中拳勇可藉谁供颐使则顾大章绕指堪收角立门户旁开径窦最可恨者封疆大计亦若视为等闲失律元凶犹欲加之保护在熊廷弼不惜以掊克所入为赎命之金丹在诸奸不难以齿牙之余显钱神之力量或飞书以缓颊或渎奏而连章百方羽翼之图一冀法网之漏总之植党者必先假义以移宫一案为名高而群邪为之响赴招权者犹思树人以救熊自助为隐念而国法为之弁髦五载之逋诛已正两观之瘅殛难逃虽同鬼录之先登幸有丹书之具在奏入得旨杨涟左光斗周朝瑞汪文言凶恶小人目无法纪素与内侍王安互相交结妄希定策首倡移宫夤缘作弊符同奏启威逼  康妃亏朕孝德又与魏大中袁化中顾大章结成一党紊乱朝政明知熊廷弼失陷封疆罪不在赦乃敢贪其重赂共为营脱赖  九庙神灵罪人斯得诛心定法律当情真虽已瘦死囹圄还当戮尸都市姑从轻典以示法外之恩其未完赃银已有旨著抚按官严提家属追比俟其完日待以不孥惠世扬同恶相济不得独宽著锦衣卫差官扭解来京从重究治这招词问拟详明情律允惬便依拟行仍遵屡旨宣付史馆颁行天下以昭朕仁孝平明之治以服天下万世人心
　　○丁卯会试天下武举取姚万宪等一百名
　　○户部题覆福建新旧关税凡十二处以添设红夷兵饷从抚臣南居益请也
　　○镇抚司奏爰书既有成案史册务宜核真得旨汪文言即汪守泰罪逃贱隶人类不齿而杨涟左光斗与之交结借通王安倡起移宫之事希图富贵把握朝权及事发问徒又潜住京师与周朝瑞顾大章魏大中袁化中等结党行私庇护熊廷弼力为营救受其重赂动以巨万夤缘贿属冒滥衣冠党与实繁招摇簧鼓使一时人情知其贿赂不知有朝廷知有诸奸不知有法纪天厌其恶国有颋尝刑已经三法司依律问拟情罪允惬爰书既宜颁布中外镇抚司三＜锍-釒＞招词并著宣付史馆编辑成书垂信万世其汪文言未完赃私行与该抚按官严提家属追比完日回奏
　　○礼部尚书薛三省题＜锍-釒＞铨政壅滞其略曰今日仕路之壅滞虽合内外而实始于内之清卿盖清卿壅则外之藩臬滞而不得内转而外壅藩臬壅则内之郎署滞而不得外转而内壅郎署壅则州县之高等者又滞而不得内转而外益壅盖壅滞之端虽不至于此而此实其大关也然而非其源也今欲导其源则大僚之赴任不可不酌也凡大僚悬一缺即清卿滞一人臣思大僚＜锍-釒＞辞岂必尽循故事盖亦有实抱病或至情不得已者明旨不当概答以需其至即不然亦当严限以速其来使可为将来推举地也庶僚起废不可不慎与荐举明旨不可不信也凡诸臣废在籍者朝廷特即家起之盖念其无故为门户中怀私者所摧抑故起之以示特异也然其间宁无持身有玷奉职无状并居乡不理于口者此而多一人则塞一缺又毋论无以示风励矣故近以举荐过滥奉旨谕令台省不得市恩荐举乃今又闻有举荐赐俞者又有简前＜锍-釒＞而赐起者臣恐明旨严京卿而京卿或从此滥也恩加俸级不可不节也迩年大庆频仍加恩优渥顷因门工恩又重加矣臣不知少时三殿告成  陛下何以更加也且郎署而加二级则内当为清卿外亦当为参政副使等官吏部此时安所得多缺以应之臣恐他日之壅滞更甚于今日也凡臣所言皆随时补救即所为导源者犹非其大源也其大源则在票□瓦别流品使官必得人人必称官而不使幸位者得杂其间则壅不期＜锍-釒＞而自＜锍-釒＞滞不期什而自什矣得旨仕途诚是壅滞然在吏部时何不条陈门工恩原照旧制不必琐渎
　　○兵部尚书高第奏自广宁弃后蓟镇单弱所赖以内护邦畿外拒奴虏者惟榆关为扼要近闻渡河取败宜速挑选精兵谨防山海及查关上原设三部总兵各有所管地方分布驻防不意今春夏间三部兵马尽驱之关外昨日奴衅已开目前报讎都令欲逞此何等时也犹不思护内而防外乎至于歹青之死如系入犯阵亡当折以理若因索赏诱杀彼执有词都令挟杀父之讎索偿命钱抚夷武弁岂能以空言塞虏欲支吾日久愈触其愧忿之心闻桂英都令回营大怀忿恨虎酋亦为动情万一骤发款局遂坏将决裂不可收拾也是在严谕枢辅责成抚镇道将各官各率重兵驻关共图防守之策再将都令挟索事情讲詟妥当务销其挟犯之狂谋得旨关门固内防外诚系急著枢辅必能留心西虏挟赏著抚镇道将诸臣善能调停毋坏款局以开边衅
　　○升太常寺少卿路升为太常寺卿管少卿事太仆寺少卿归子顾为南太常寺卿管少卿事尚宝司卿王孟震为通政使司左通政
　　○戊辰  上视朝
　　○大学士孙承宗＜锍-釒＞辞门工加恩  上不允
　　○升总督三边军务兵部右侍郎兼右佥都御史李从心为工部尚书总理河道左佥都御史潘浚为南刑部右侍郎
　　○升湖广按察佥事葛寅亮为福建布政使司右参议管屯盐事务
　　○己巳户部覆改海外额运以天启六年为始就淮扬截漕起运其所省脚价一并酌议以资军饷报可
　　○御史温皋谟陈安攘六款一诏旨寝格宜严言迩来诸司其已奉旨而不覆覆而不行行而不报者不知凡几臣以为诸臣按季报查而六科按牍参劾必不可少也一功罪轻重宜衡言邹城之战粤兵执馘护运经漕臣赵于逵叙明迄今优恤未沾首功不叙至再造全蜀之朱燮元廓清永兰之李维翰曾不得与赵彦杨肇基较劳论赏何以称平一榆关之局著宜稳今举朝皆言枢辅宜听其暂休马世龙宜解其兵柄然枢辅数年综核夫岂梦梦马世龙之尚堪策励与不堪策励及谁堪代世龙谁堪自代枢辅举之枢部与廷臣参定之犹愈于局外传响矣一督抚之事权宜酌夫蜀滇黔各有巡抚而又设总督巡抚事权似轻而实总督事权似重而虚必各抚同心一德呼吸贯通然后总督得有其权一远方之劳臣应体言臣按蜀所荐有司其才品双卓劳勋茂著者若罗宰蒋龙等既以边俸停议而不与考选陈鸿恩李应元等又以先朝升补而不与考选蜀官几断清华之梦至援黔推官袁世芬历险积功三院会＜锍-釒＞条荐尚且犹豫于覆升危疆宣力之吏将安所激劝乎一召用之淹抑宜伸言科臣若霍维华资俸最深前与孙杰同奉有优升京堂之旨孙杰已登卿寺维华仍守故秩未免积薪伦肇修吴光龙品行最端为门户所憎因有年例之转沉沦数年今门户既破矣而二臣尚靳于启事何以使正人吐气也得旨这六款议东西方略甚悉该部即与覆行霍维华准照孙杰例添设京堂
　　○辛未以宗室乞恩请封给永安王府镇国将军盛泏嫡第二子封辅国将军容木□莳等诰命六百六十九道
　　○御史赵胤昌＜锍-釒＞参侍郎王瑾给事中刘懋为门户渠魁荐张至发为一世名贤得旨李瑾刘懋门户渠魁乃一则脱身三禠一则部覆久□都著削了籍为民仍追夺诰命张至发守正不阿著吏部酌量擢用
　　○兵部侍郎刘遵宪以病乞休不允
　　○改湖广道御史贾继春为应安等处提学御史
　　○升浙江右布政李守俊为广西布政使司左布政使
　　○壬申  上御文华殿讲读
　　○夜五更金星顺行犯太微垣左执法星约相离三十分余金星在上
　　○升大同巡抚中军游击陈国策为大同副总兵宁夏守备眭自强为临洮坐营天津户部中军李应选为浮图峪守备
　　○癸酉上传谕工部  陵工未完皆因钱粮不敷臣子之义正当上紧接济早完大事以慰孝思如何通不在意却将急用银两徇情冒发皇亲郭振明王昇两家坟价原奉明旨止各先给七千两今郭振明多领过五千三十两王昇多领过四千三十六两五钱显是朦胧著工部如数作速催还解赴  陵工以济急需不许仍前怠缓迟误
　　○工部遵旨追郭振明王昇多领银两言振明纳过一千两王昇止还二百七十五两欲以子粒扣除但郭家爵禄如初抵办犹有所出而王昇已经革爵并原给子粒恐亦非本犯所得主也合先据实回奏以取  上裁得旨  陵工紧急王昇郭振明冒支银两如何故意迟延还著勒限严追君前臣名本内称郭家殊欠敬慎该司官姑免究
　　○御史练国事陈用人课实之法请于岁终之日令各大臣将行过实政各具一简明＜锍-釒＞揭以呈  圣览其有宜完而未完者既明正其玩愒之罪又言到任限期此最课实之先声蓟辽何地乃新督臣王之臣以经纠之身夺情而用数月未见叱驭在  陛下为非尝之恩在督臣忍无非尝之报且九卿济济岂无一人可以督蓟辽者而必待延捱守制之臣得无令夷虏笑中国之无人耶得旨课实一法诚救时急务以后各衙门于岁终已完未完从实具奏以凭劝惩蓟辽总督关系甚重乃推一守制王之臣经年不到成何政体著吏兵二部另推在京堪任的几员来看
　　○升兵科左给事中陆文献为刑科都给事中刑科左给事中郭兴言为工科都给事中
　　○加升大同道王点为山西按察使仍管大同道
　　○甲戌  上视朝
　　○福建道御史李灿然＜锍-釒＞请储边才广积粟内参兵部左侍郎王国祯奉旨逾年杳不赴任视国事漠不相关  上切责国祯命削籍追夺诰命
　　○巡按直隶御史喻思恂奏留总督漕运右侍郎吕兆熊加衔久任得旨吕兆熊总督仓场奉旨已久如何又夤缘保留复任喻思恂曲徇私情谬称德政都著冠带闲住
　　○南京江西道御史徐复阳＜锍-釒＞参兵部侍郎岳元声原任北新关郎中陈于尧扬州钞关郎中强思川东道副使余新民得旨岳元声贪迹素著屡挂弹章著削籍为民仍追夺诰命其陈于尧强思余新民著吏部从重议处
　　○御史汪裕奏边才不专恢郭举法不宜附会务率确见以图稳著得旨人材难得亦难知各举边才必须确见方有实效不宜以附会塞责
　　○遣御史张素养巡按宣大
　　○升工部都水司郎中陆之祺为江西提学右参政福建延平府知府项维聪为广西按察司副使江右道
　　○升浙江布政使马从龙为太仆寺卿管西路少卿事山东参政章光岳为南尚宝司卿
　　明熹宗悊皇帝实录卷之六十三
　明熹宗悊皇帝实录卷之六十四
　　天启五年十月丙子朔孟冬  上亲享  太庙遣英国公张惟贤驸马侯拱宸分献
　　○是日辰时  皇第三子生容妃任氏出命礼部知之
　　○刑部谳矜疑犯人朱嘉寿等十九名得旨释放及改戍各有差
　　○原任大学士叶向高辞免  陵工加恩得旨卿三朝元辅数载勤劳  陵工加恩出自彝典宜即祗受不必逊辞
　　○吏部覆刑科给事中霍维华更置边臣＜锍-釒＞言科臣议将登抚武之望别用裁辽抚喻安性以补登莱再将登镇总兵杨肇基改用西北以闽帅俞咨皋调登莱此揆时度势期于师和而权一也但关门屯十数万兵马费三百余万钱粮所系甚重必设一经略大臣兼视师抚辽之任庶操纵张弛事有专主然后可以议裁抚臣议更镇臣也得旨欲裁辽抚先定经略诚为确论即着会推才望重臣前去兼视师抚辽之任还须慎择几员来看
　　○刑科给事中霍维华请留西南督臣言狭西总督李从心扬历边徼十有五载久练兵事之臣也宜照旧总督以终成效新任漕运不妨改推贵州总督蔡复一实心任事损躯为国之臣也业以师溃听勘矣而犹能以待罪将去之身为犁庭扫穴之举斩获逆党功绩甚明宜令策励自赎新推抚臣王瑊不妨别用  上不许命遵前旨行
　　○礼科给事中李恒茂上关门六议一假用舍之权谓关门将吏用舍黜陟俱宜听经臣便宜行事部院止可参其议不必尸其权二商兵饷之数谓今日剜九边之肉医山海之疮中断之象业已渐见宜敕户兵二部面加商确宁从其实毋从其冒宁为可继母为不可继三久司饷之官谓各镇粮储各有专司久任关门重地何独不然今后饷司宜加衔久任三年一换庶前后通融截给找补俱出一人之手兵将亦相习相信不至喧哗凌竞四亲簿书之烦谓向来米盐器甲等项前经臣每鄙薄之而不理不知下情不得上达上意不得下究皆养尊处优一味批委之为患也况今日关事百孔千疮稍不综核能无壅蔽五活训练之法谓今之所谓练兵者打把射箭闯营排阵而已臣以为练艺不如练力练力不如练心务令上下同心联为一体生聚教训渐成富强六严速效之戒谓鬼方小丑以高宗伐之尚需三年如必以八年不了之局责效于旦夕之间恐韩白再生亦难奏功乞需以岁月勿责近效得旨该部酌议具覆
　　○保定巡抚郭尚友题天津等处旱蝗请议蠲恤下＜锍-釒＞于部
　　○改新升贵州左布政使诸允修为云南左布政使吏部覆从云南巡抚闵洪学之请也
　　○丁丑孝洁肃皇后忌辰  奉先殿行祭礼遣定西侯蒋惟恭祭  永陵
　　○荫大学士周如磐子霖丁绍轼子熿黄立极子衡若冯铨子源沂俱中书舍人
　　○戊寅以  皇子生  上御皇极门内殿受贺遣英国公张惟贤祭告  南郊恭顺侯吴汝胤  北郊驸马侯拱宸  太庙驸马万炜  社稷各行礼
　　○升户科右给事中吴弘业于兵科礼科右给事中叚国墇于刑科刑科右给事中陈奇瑜于户科工科右给事中陈胤丛于礼科俱左给事中
　　○升浙江布政使司右布政康新民为本省左布政使四川按察司副使谢渭为山东布政使司右参政督粮
　　○调山东按察司副使林铭鼎为浙江嘉湖道副使
　　○乙卯献俘遣英国公张惟贤祭告  南郊泰宁侯陈良弼  北郊驸马侯拱宸  太庙各行礼
　　○庚辰以皇子生赐辅臣顾秉谦等讲官骆从字等正字周国兴等各银币有差
　　○大学士顾秉谦等题总兵毛文龙奏请内臣驻劄登莱督发粮饷蒙谕商确票拟并援  祖宗旧制以对臣等不胜感悚反覆商之  皇上事事取法尧舜  太祖  成祖则尧舜也  二祖旧制不遣内臣况于军旅其后来间有遣者然其成功亦皆文武将吏力焉不可遂专谓内臣方能了疆事也且军事至危至险结局必一年二年何独使内臣代任其劳又内臣一任则文武将吏皆离心涣志交诿互卸是使内臣独受其责试观前事经抚二人且不和而能必抚按与内臣和乎民心只知护抚按未必护内臣则内臣又独当其若此三者  皇上皆当为内臣计之也窃谓文龙之意不过欲钱粮之济  皇上但设处有钱粮何愁发遣不速  皇上有三尺在焉只消片檄寸符胜于内臣千万也
　　○先是平辽总兵毛文龙请饷户部定议岁给四十万内除本色二十万外该折色二十万于山东新饷支给后因文龙议通商多市商货价至三十万而以兵饷抵还令诸商到登支领登抚武之望不与文龙疑管饷都司毛应时勒贿阻商具＜锍-釒＞参之且咨登抚俾代请增饷武之望上其状乞赐酌议以＜锍-釒＞滞困户部覆言给兵给商在内固均之支给而兵之冒锋镝而需此者竟付之商乎恐九边无此事例况二十万之内尚该旅顺兵饷四万余两应听登抚扣除犹未可尽兑为商价也夺兵饷而作商价事既窒碍难行以不及二十万之兵饷而抵三十余万之商价数尤悬殊总之商可通而货不可征登海为夷夏之交往来盘诘不可不严商价可兑而数宜有限兵饷非可居之奇货乞令登抚移文毛帅酌定回文作何给发作何通融不得轻信商言擅请增饷得旨你部还酌议详确具奏
　　○改荫大学士顾秉谦长子台硕尚宝司司丞次子台砥中书舍人遗下台砥送监读书荫给咨另补
　　○命兵部尚书高第仍以原官经略辽东蓟镇天津登莱等处军务
　　○升容妃父任景春锦衣卫正千户
　　○辛巳  中宫千秋节免命妇朝贺赐辅臣顾秉谦等上尊珍馔
　　○降南京光禄寺少卿文翔凤三级原任吏部考功司员外谢上选二级俱调外任吏部覆南京吏科给事中郭如闇及江西道御史徐扬先参＜锍-釒＞以翔凤举动多乖摄篆滋议上选依傍门户驱逐正人也
　　○吏科给事中玄默告病命冠带闲住时本科给事中郭兴治言科员给假太多科事废弛可虞以后给假作缺掌印代题皆科臣旧例乞申饬行从之
　　○裁革  陵工冒滥员役陈以采等二十九名仍敕以后各衙门效劳非题叙奉旨者悉行停止不得开滥幸之门从吏部尚书李宗延之请也
　　○吏部题行取续到各官黄愿素等十七员分别拟授部属各衙门添注有差报可
　　○壬午升尚宝司司丞吴殿邦为尚宝司卿山东按察司佥事王伉为光禄寺寺丞
　　○起补原任御史苏琰河南道林一柱湖广道佘合中福建道
　　○起补原任浙江按察司副使王继曾为山东副使济南道改挟西按察使冯从龙为山东按察使霸州道
　　○癸未  上御文华殿讲读
　　○川湖总督朱燮元上陈会剿机宜其略曰臣受命专任职在讨贼若非震以天威安肯遽就戎索计滇之正兵须出沾益伐安效良佐斗之谋而又另布天生桥寻甸等处以遏其奔蜀之正兵宜临军节扼诸夷合缝之区而另抄出龙场岩后以夺其险黔之正兵宜繇普定渡思腊河径趋逆彦巢穴而另繇陆广鸭池以捣其虚粤西之兵径出泗城分头策应三方布置既定八道声势相连臣率大兵繇遵义约定期会鼓行并进料此狡夷不难扑灭矣顾须兵集而抵郡饷集而治兵部议既置臣于重地则必济臣以资粮臣今不敢张皇妄请姑求  皇上敕下先付臣一百万俾可与经营缘事权在握不敢迁延已檄湖广布政司取银三十万两又檄四川布政司兑米十万石暂为料理以树先声仍乞敕户兵二部即为给发章下所司
　　○升贵州按察司朱芹为本省布政使司右布政使浙江按察司副使孙枝芳为本省布政使司右参政广东布政使司参政赵日亨为四川按察使安绵兵备道
　　○升遵化都司佥书龚彰为蓟镇大水峪游击将军遵化威虏营游击李世爵为保镇分守龙固二关参将
　　○甲申  上视朝
　　○南京江西道御史徐复阳议天下郡县急勤蓄储以实仓廪以防凶歉得旨从实举行
　　○礼部尚书薛三省覆礼科给事中李恒茂陕西道御史何廷枢各条陈学政言科臣欲杜流毙而严其限于名数台臣欲禁冒籍而重其权于府丞盖流毙虽多实原于取数之滥惟天严考较精简拔则人少而滥充易裁势寡而箝束易行即提学官之精神有限岁考亦易周此洵为学政之石画也至畿辅儒童考试向属宛大二县为政致冒籍者多不能禁遏今后应听府丞考试盖官尊则难援地远则难凌欲杜滥觞宜遵旧典  上是之命该部即行各省直督学官限定名数不许滥收顺天冒籍屡经严禁如何不见奉行以后童生着府丞考试不必县录
　　○户部尚书李起元以国计匮诎采集舆论一暂复榷税议檄行各省直抚按查境内关津扼要水陆冲衢照万历二十七八年例量征什一于商贾事平即止仍慎择榷官严禁骚扰一暂纳充附议令民间俊秀子弟纳银一百三十两准充附学各生纳银之后该州县申详学道照尝鼓乐送学遇岁考科举一体考试不得分援纳名色一广开屯田议令关门内外凡膏腴之地设法屯种其在省直行各该道备查各卫所原额屯地若干见今实在徵粮若干其地亩不敷原额者见系何人占种履亩清查旧田无使影射新垦处以本工限三月内造册报部一申饬茶马议令囤户卖茶及茶商兴贩告引给繇与批验纳货等项务遵引繇条例逐一查照批验必无夹带方准放行盘获私茶并船车头畜等物一概入官一申明盐法近有积奸吴惟顺创议新法卖窝指商一时商人惊散幸本部条议三十万之咨至而商心稍定然三十万之内亦有难行者今量将一二十万坐发运司作为年年铸本年年将铸息按季角□羊部以为积贮仍将吴惟顺付盐臣罚治至如先年征倭征播加派钱粮事平之后已奉旨概行蠲免然闻各省直有已徵未角□羊尚留在库者又有朝廷虽蠲而司府州县仍行带徵借作别项支用或抵充公费者乞敕抚按官尽数清查以角□羊臣部得旨诸款凿凿可行榷税照旧例量徵委廉能甲科推官管理入赀充附既非虐取贫民又不壅塞仕路各省直提学官即如议遵行一体考试屯田籽粒实数着各抚按管屯设法清查依限报部其征倭征播加派钱粮已经蠲免有司毋得溷徵茶马盐法俱依议着实举行有虚文抵塞视为故事者你部会同该科参来重治
　　○御史贾继春以  皇子诞生适当颁历因条列时政一停内操以静宫禁一宽追夺以广锡类一信部覆以释向隅一□妄辩以塞俾门得旨炮鼓之声两月前已传过暂停了削夺原非轻用以后穷凶大恶还照旧行其信部覆息妄辩皆于时政有禆
　　○巡按直隶御史洪如钟言臣历偷关时曾问辽事说者谓前事皆因经抚不和而欺今枢辅抚臣固称一心一德之雅而所见亦微有异同如柳河之役抚臣谓绝不与闻意可见矣事权贵一若任枢辅似不必用抚臣若用抚臣似不必烦枢辅乃二道臣者臣窃惑焉每见辄称病辄乞归夫刘诏以知县三年而升臬司刘永基以主事一年而转佥宪俱以边才故为超擢当危关需才之时而顾可去耶至于马世龙  皇上姑令戴罪立功矣柳河诚为失利然兵家胜负何尝之有值兹人心惊畏之余急图镇定痛自刻责扶伤吊死补毙救残因而济河焚舟以除凶雪耻且与孟明争烈矣今大凌河左辅之兵固无恙也而宁远之满桂前屯之赵率教久无疏虞庶几保障又有梁柱朝备御旱门杨麒控扼海口倪宠防守一片石内外李秉诚精于火器长于凭城仍当留用关门各分信守互为应援大家奋起精神彼此无相推诿奴虽狡悍能重得志乎臣敢于关上文武诸臣效责备贤者之义得旨事权贵一辽抚宜裁喻安性著改推用刘诏骑射素长边事亦畅着照旧供职刘永基以一年主事骤转佥宪如何遽欲他移并着酌议具奏其满桂赵率教梁柱朝倪宠李秉诚俱着各守信地悉心防御毋务虚文
　　○召兵部尚书高第赐尚方剑坐蟒玉带银币经略辽东
　　○改刑部左侍郎薛贞为户部左侍郎总督仓场以兵部左侍郎王之采总督三边升大理寺左寺丞谢启光为都察院左佥都御史
　　○以都指挥使吴尧言补锦衣卫尝上佥书管事
　　○升浙江绍台道中军守备章明干为广西都司佥书山东都司佥书郑梦熊为蓟辽总督标下左掖营游击将军调分守大同东路游击张鸿勣为大同巡抚标下中军游击
　　○先是川湖兵戍宁远松山者以索饷鼓噪旋就抚戢至是兵部覆巡关御史洪如钟分别主将罪状以广武营参将管副协事贺谦刻薄寡恩需求无艺革任行御史提问追赃游击徐连都司盛忠周镇俱革任副将樊应龙参将张奇化降级有差从之
　　○乙酉  上御文华殿讲读  上御讲筵毕谕内阁中书赵守信并锦衣卫千户赵守恩俱革职为民不许潜住京师如违着缉事衙门拏究
　　○兵部进武举会试录
　　○御史焦源溥上关塞情形言关门将领半多骄纵城池守具尽弛祗有山石道所编居民为铺兵执竿守垛而已紧要一关狼狈如是尚敢轻率出兵徼幸于万不可得之数哉又闻虏酋以歹青之故挟我素囊以丧礼之故挟我坐门夷丁巳尽撤去则出犯在所必然两夷夹攻将如何以应关门殆岌岌矣画一而计分地而守总以榆关为门户宁前为籓篱松山为边墙为眼目空广宁七八里为歇站以一片石为埋伏东协为应援中协为后劲兵在关外者属之一道一将兵在关内者属之一道一将将以司兵马训练道以查钱粮屯牧器械大将军或在内或居外一听发纵于经臣或抚臣焉即如界岭口大毛山一边先臣戚继光之遗训至今奉以防守宁不可仿而行之于关外乎臣以三言尽之在结士卒练守具察奸细而已得旨关门情状这本说得甚真以后着力加振刷务保无虞
　　○湖广按察使兼右参议粮储道张所望引疾乞休许之
　　○升福建布政使司参政孙国祯为本省按察使屯田水利道
　　○戍原任御史闲住康丕扬先是楚宗之狱丕扬＜锍-釒＞参礼部右侍郎郭正域匿单倾害楚王及妖书事起株连多人郭正域周嘉庆于玉立等俱几罹不测言者论丕扬前受楚王厚贿后为辅臣沈一贯鹰犬故为罗织丕扬坐获罪至是具＜锍-釒＞自辩且备陈楚宗妖书二案颠末乞宣付史馆得旨康丕扬向为沈一贯鹰犬邪媚贪酷数挂弹章已经察处今又借端具＜锍-釒＞希图起用着九卿科道从公会议参看的确具奏吏部等衙门会议削籍  上谓削籍未尽其辜还照宪臣犯赃例发边远充军仍追夺诰命
　　○丙戌  上御文华殿讲读
　　○以  皇子生允刑部覆各省直暂免行刑
　　○山东巡抚吕纯如奏历城等十二州县各报灾伤乞行蠲恤＜锍-釒＞下户部
　　○吏部题铨曹积毙日久得旨铨曹吏书作毙神人共愤蔡汝钦等着拏究照数追赃其原领钦赈官吏侵银一万两着行山东抚按勒限追完具奏
　　○升福州府知府劳永嘉为山东按察司副使分巡东昌道
　　○土星顺行犯太微垣上将星
　　○丁亥贵州巡按傅宗龙条上屯守方略其略曰夫蜀以屯为守者也而黔则以守为屯按安酋土地小半在水外其盘据水外为我肘腋之患者则獐狫龙仲蔡诸苖杂种也平时则输之粟有急则助之兵贼有外藩我无边蔽此黔兵之所以不得不分而力之所以愈诎也臣所谓以守为屯者先发兵据河夺贼之所恃而后于诸种顺者抚之逆者剿之阳顺阴逆其心不可恃者胁而徙之而后于大渡口置大寨小渡口置小寨深沟高垒势如列城烽墪铳台随山竖立其小渡之不能尽守者则刊山运石以扼塞要使一粟不入水内一贼不出水外则贼无如我何矣又令沿河之兵尝习水战当贼耕获之顷时出可兵渡河以掩袭之则贼亦不敢负河而居矣必如此为守而后可以议屯也屯之说有二一则清理各卫所之原田而屯之一则割裂贼之故壤而即以卫所之法屯之黔不患无田而患无人凡今之带刀负弩者皆客兵也有饷则聚无饷则散久客则思归宁可得而长系之乎莫若一仿  祖制尽举屯田以授之有功之人将见在行间之将士分别高下功绩尤异者拟授指挥次者千户再次者百户总旗小旗暂以劄付拟衔而即授之以应得田亩熟者听其自行清查荒者听其自行开垦即永与之为子孙世业然不得私自买卖新辟贼土即附入各卫所之内一体徵租屯政果修方题实职承袭则人爱世职又爱得田不待招徕而户可实臣之所谓以守为屯者如此然守之兵非四万八千人不可守之饷非一年八十余万不可守之时非三年不可＜锍-釒＞下部议
　　○加升通政使司左参议韩国藩为左通政右参议杨绍震为右通政仍各管参议事
　　○戊子  上视朝
　　○原任大学士魏广微辞免  陵工加恩弗允
　　○户部以天寒循例赈济京师饥民南城原额米三百九十六石再增六百石东城原额米三百九十六石再增三百石中西北三城原额一百九十八石再增米各二百三十八石三斗以上赈米劄京粮司官如数给发听五城兵马官支领增添煤柴银两照旧于房号银两动支其安插事宜仍听巡城御史料理查核务使贫民均沾以普  皇仁报可
　　○经略高第＜锍-釒＞请申明节制得旨封疆重权全在经略文武将吏分别劝惩一以军法从事务期扫除积毙使旌旗改观法在必行以称朝廷特简至意
　　○巡按四川御史吴尚默续题四川死事诸臣文臣李忠臣冯凤雏等武臣黄守魁袁中绣等乞一体优恤  上命该部院查议分别具奏
　　○升刑科给事中霍维华为太寺少卿添注
　　○升户科给事中周洪谟于吏科工科给事中张惟一于礼科兵科给事中陈维新刑科给事中刘先春各本科俱右给事中
　　○升兵部武选司郎中蔡国祯为浙江按察司副使分巡金衢道山西按察司副使刘康趾为广东布政使司右参政清军驿传道
　　○命礼部造镇守蓟镇中西八路总兵关防
　　○夜二更月犯毕宿火星
　　○己丑  上御文华殿讲读
　　○升行人司司副刘钟英为尚宝司司丞四川按察使王世仁为福建右布政使巡视海道
　　○升赵锦都司佥书从天津抚院黄运泰请也
　　○庚寅大学士孙承宗屡＜锍-釒＞乞归  上许之加特进光禄大夫荫一子中书舍人遣行人护送驰驿回籍赐银壹百两彩叚四表里大红纻丝坐蟒一袭并谕善自调摄以需召用
　　○升江西按察使梁应泽为河南布政使司右布政管修河事务
　　○以原任总兵许世臣管经略标下中军原任游击周天胤为经略旗鼓从经略尚书高第请也
　　○辛卯  上视朝
　　○改南京吏部尚书王在晋为兵部尚书兵部右侍郎刘遵宪为本部添设左侍郎升通政使司通政使扶克俭为刑部左侍郎
　　○升江西按察使米万钟为山东右布政使
　　○命衣中所指挥同知徐自化锦衣卫南镇抚司佥书管事
　　○巡抚浙江右佥都御史刘可法条上两浙旱荒请加蠲赈章下户部
　　○命礼部造经略辽东蓟镇天津登莱等处军务关防
　　○遣工部主事徐伯徵□□容铸南京旧铜仍命两京鼓铸暂停大钱专铸如式小钱以便行使
　　○壬辰浙江道御史潘汝祯＜锍-釒＞参刑部右侍郎朱世守大理寺寺丞杨一鹏兵部侍郎刘策布政使陆完学均系东林遗奸不宜混厕仕路得旨俱削籍追夺诰命
　　○升江西按察司副使楼一堂为四川布政使司右参政上川东道汉中府知府金本高为陕西关南道副使湖广按察司佥事乔拱璧为四川右参议分巡西川道
　　○给赏京卫军士冬衣布花如例
　　○陕西法藏等六寺喇麻番僧速南路丹等二十九名各备马匹方物赴京进贡赏赉如例
　　○癸巳  诚孝昭皇后忌辰奉先殿行祭礼遣武平伯陈世恩祭  献陵  上御文华殿讲读
　　○以皇极殿升梁遣英国公张惟贤祭告工部尚书黄克缵等迎梁各行礼
　　○上谕经略辽东等处军务兵部尚书兼都察院右副都御史高第昨览卿奏有开诚布公集思广益之语朕心嘉悦念自逆奴发难以来于今八载徵兵转饷字内骚然选将练兵茫无实效致天诛之尚缓实人谋之不臧特允廷推授尔经略文武将吏一听提衡进止机宜不从中制果能诚心任事何事不成公道待人何人不奋众思既集便可择善而从忠益既广何难同心共济无狥情废法无偏听生奸无以意见为聪明无以恩讎为诛赏务使将吏用命士马饱腾战可犁庭守能坚璧顺时以动毋幸未必之功好谋而成无中巧尝之计意气无朝盈而暮怠谋议无先漏而后行事事经心时时警醒大张挞伐之绩仰纾宵旰之忧克践所言用慰朕意功懋懋赏朕岂有靳焉尔往钦哉故谕
　　○户部尚书李起元覆饷臣黄运泰条上善后各款一议屯本谓前屯臣董应举佃种之法春给本而秋取息今年应收本利之数即备为明年屯本今饷臣谓屯本收完即缴还朝廷不必给发第令屯户自输其地内之粮每亩一斗三升角□羊津交纳坐收屯利诚为便计至各户应纳之粮尽徵本色以抵召买之数经徵之官必慎择廉能以杜扰害一议屯户旧以所收子粒尽属屯官收掌故屯官代饷道买办辽粮今令屯户自输其地内之粮而不领屯本则所获子粒在民而不在官应如饷臣议令屯户自运津门平价收籴为便一议屯官谓涿州所入屯利岁止八九百金不宜特烦一部郎今饷臣议令该道于年终查核明白行委涿州知州就近管理而部臣可在离任回部一议屯粮谓屯田子粒与国用原无彼此所纳额粮即取给于所收子粒之内屯官开荒既为朝廷助饷又为州县完粮正以见其工效不必更议开销合咨饷臣转行各道申饬报可
　　○工科给事中王梦尹＜锍-釒＞奏海外孤兵可念粮饷的数宜酌请特加敕书令差往朝鲜之使查阅确报得旨海外情形即着颁诏二臣便道详阅具奏以凭酌议不必另自差官
　　○以秩满荫三边总督兵部尚书李从心曾孙大羙入监读书
　　○以门工荫工部左侍郎董可威子僎右侍郎胡世赏子我□各入监读书
　　○甲午  上视朝
　　○礼部具  皇子剪发仪注
　　○户部覆两淮巡盐御史陆世科条陈言两淮为财赋薮其中稽查欲核毙窦欲清＜锍-釒＞商裕课皆系运使为政此非有皭然不淄之操毅然强干之才者曷克任之故理财以择人为第一议而非责成久任则盐务不谙非破格优升则人情不鼓嗣后除授运使应如盐臣议毋取积俸毋起降谪慎选青年俸浅廉干素著之臣限以五年报绩如能转输不乏商灶乐利屡列荐剡者内授清卿寺秩外转藩司参政以为贤劳之劝至如副使同判亦各有分司非闲散比必择廉能就中迁转则官不易方事能习熟所当请敕吏部著为成例者也其淮南戊辰以后十年纲法臣部已经详定具题编为十纲商人刘国祚金尝裕等与淮商各行一半岁可增银二十二万金奉有明旨无庸再议至如鼓铸大臣四十八万之议盖出于创然原欲借课以成铸非欲因铸以妨盐者后该盐臣揭称到部所据新议一播诸商即以鸟散兽惊正课之通足可寒心故臣部复行文盐臣欲将摉括银两那银一二十万以为铸本不敢另有他求诚以两淮财赋止有此数注彼缺此势难两全应敕令盐臣从长酌议量将摉括银两作为铸本并酌量铸局地方以为经久之计得旨依议行仍以两淮浙直河东运司除借本鼓铸外尽有余银着都察院行各巡盐御史仰体国计匮乏细加摉括以助大工
　　○起升詹事府掌府事礼部尚书兼翰林院学士黄汝良＜锍-釒＞辞不允
　　○革四川雅黎游击陈谟行巡按御史提问追赃四川总督朱燮元参其贪暴也
　　○革延绥保宁营参将郑光先回卫调延安营游击阎辅补之又以延绥巡抚中军游击王洪加参将管事皆从兵部覆巡抚张九德之奏也
　　○乙未大学士顾秉谦等恭迎皇极殿金梁赐茶
　　○升广东布政使司参政吴晹为四川按察使
　　○吏部覆山海关佥事刘永基真系边才仍着策励供职毋许引疾  上令着改用员缺另推
　　○丙申  上御文华殿讲读
　　○诰敕房办事中书舍人吴怀贤下镇抚司狱怀贤感愤时事因读杨涟数逆珰二十四大罪＜锍-釒＞旁加批点词多激烈因被东厂缉获得旨吴怀贤恃富逞凶打死多命营脱逃京贿买汪文言引投左光斗魏大中门下结为死党夤缘题授史馆冠带监生时将旨意漏传郤又妄谈朝政侈口番局亲书现存供称有据着严究具奏后竟毙杖下
　　○礼部覆山西巡抚柯曰□永议增宗学廪贡言宗学之例行于周而未行于晋真为宗政缺典今晋中抚按所议宗生附之民学居之有其地矣廪费取于王粮养之有其资矣计考第以帮补限十五年以出贡教之有其法矣而挨贡恩贡止于宗生内轮转则虽府增廪四石州增廪三石县增廪二石实未尝占民生之贡额夺寒士之朝飱也惟是粮止四石三石二石而宗生待试者多当为通融酌处之法相应初考栋其文理优长者府廪量补二石州量补一二石县量补一石留所有余以待后来及至十五年贡缺又循次挨补此其可以通行长久无碍矣  上是之
　　○御史杨春茂奏今日议恢复辽左惟有遵  祖制复京屯实卫任一节其当行有三愿关外将士于右屯宁前等处一面整顿军旅一面屯种土地我之敌忾既扬辽之元气自复其当行一蓟辽缺额兵一万三千名今选屯军填之可免逃逸之虞又省新饷数十万其当行二近四郊多垒奸宄丛生若及时督理将草寇无容其焚劫客兵亦难恣其骄纵其当行三再睹大工繁兴惟盐政为济工急著旧道臣袁世振＜锍-釒＞理法行积贮颇多商揭现在乞敕部下巡盐衙门将世振清册每年＜锍-釒＞理银两起止年月查明角□羊进毋致奸人欺隐得旨京屯之复既有三便即着该部酌议行运司每年该＜锍-釒＞通银两着巡盐御史将起止年月从实查明共该银若干两刻期角□羊徐卿伯劾川贵总督张我续援黔逗遛糜饷百万  上命行抚按作速勘奏
　　○升河南按察使真宪时为江西右布政使福建布政使司参政杨公翰为江西按察使
　　○起改原任工部左侍郎萧近高为南京兵部添设左侍郎＜锍-釒＞辞不允
　　○应天府府尹郑璧加南通政使致仕
　　○丁酉大学士顾秉谦等以天寒请暂停日讲从之
　　○户部覆御史何廷枢议粤西盐法当守加派当免两事言旧制粤西盐法行于楚之湖南而湖南岁出盐课于粤以充军饷宗禄前抚按以西运路远价贵请改食东盐仍令湖南照旧纳课于西粤完粤课旧额之外又增纳辽饷九千一转移之间而楚民称便国课有增今台臣谓隔省输纳事无责成请复西盐之旧查自改课食盐以来未闻缺额东盐西课民已遵为功令但行楚省抚按每年严催湖南所输西粤之课必无后期可也其加派一节按该省原额八万四千六百一十八两有零前以节年灾荒徵角□羊不前不得已而议减二万三千七百两近抚臣何士晋又摉括各项以抵通省加派者五年至七年方议派徵但穷积疲之地川黔震邻之时而又加以饥馑荐臻之岁铢两委难措办士晋原＜锍-釒＞有所谓正抵有所谓借抵正抵可岁以为尝借抵恐后来难继宜令良有司率繇正抵之旧章而又加意于借抵之新法是在该抚按申饬而力行之者也  上是之
　　○督理辽饷巡抚天津户部右侍郎黄运泰以河道转盻凝冰南粮势难猝至请于巡漕衙门先将南粮扣留十万在淮抵补鲜运之数即于尾帮漕粮另截一十六万四千三百九十二石在津以充头运之需下部议
　　○工部覆南京工部尚书沈儆炌进银助工及请严考成循职掌＜锍-釒＞言大工兴建经费浩繁南工部与臣部职守相关摉助银五万两备尽协公之言□宜臣部目击殿工需木缺用数多议将前银留角□羊芜湖行本部督木主事许观吉收买鹰平等木以济大工之用其各省直应角□羊南工部钱粮有司怠玩不角□羊其来已久应照南京户部粮储事例每岁终查各完欠有不及八□者查参住俸督催仍移文吏部停其行取升迁至于内外各衙门修理织造等项例派别衙门出办者移文虽在该部然该部特提其纲耳岂能一一出所有以应其求今后合行各监局照依原派数目即赴本衙门支领不许出于南工坐索若夫芦课钱粮原系南工额银目今大工紧急亟应角□羊进助工势难那充军饷总之臣部支费与南工事共一体而司农之与臣部言□宜属同舟谅无所靳也  上然之
　　○升吏部文选司郎中庄钦邻为太常寺少卿提督四夷馆四川布政使司参政伦肇修为光禄寺少卿管寺丞事
　　○升陕西右布政使俞诲为湖广左布政使抚治荆州
　　○戊戌  上视朝
　　○经略尚书高第言微臣赴关伊始军士瞻仰一新乞敕发额饷及募犒银两以济急需得旨额饷三十万着户部作速措角□羊以便军前给发其另请募兵犒赏之需着户兵二部辏处十万两应用不得迟误
　　○礼部覆山西抚按违旨谋爵＜锍-釒＞言怀仁王府之革王爵自俊榭始管理府事自俊榭之嫡长子充土□崖始充土□崖年老题请嫡三子廷塇代行礼仪其庶长子廷土□崖齿长于廷塇竟不得预是辩嫡庶之枝派何其严也廷塇以应得之管理祗因欲速冒奏遂致礼部题革仍议廷土□崖摄管终身还归廷塇之嫡长子鼐＜釒氐＞接代是执宗藩之要例何其确也彼时奉有  神庙明旨伦序照然鼐铁敢以伊父廷土□崖暂署奄为已有不繇抚按推举而请袭封明犯典章罪难轻贷亟宜革去管理姑保全本爵以示宽恩鼐＜釒氐＞嫡系既明舆评颇协应还其管理庶几策励将来  上是之
　　○升协理戎政尚书许弘纲为南京兵部尚书巡抚湖广右佥都御史徐兆魁为吏部左侍郎改刑部左侍郎曹思诚为吏部左侍郎管右侍郎事升南京大常寺卿朱一桂为刑部右侍郎太仆寺卿林宰为通政使司通政使
　　○兵部职方司主事徐日久削夺因日久赞画辽东＜锍-釒＞劾马世龙当角□羊任速勘毋使再忄□吴封疆  上怒其不俟经略奏请定夺辄逞臆妄奏故也
　　○己亥左都御史王绍徽条上宪纲要务十款一嘱托公事一清理仓库一表正风俗一整饬武备一禁革驿站一巡察盗贼一严拏贪官一禁革套荐一督销勘合一力戒奢侈得旨这十款皆宪纲急务区画详悉具见苦心便责成巡方御史着实举行嘱托公事律有明条风纪之司倍宜申饬仓廪积贮备用须当亲自稽核不许但委推官查盘虚应故事伪学屡经严禁如有仍前招摇群聚藉名市利煽惑人心者即行拏问以遏乱萌近来军伍空虚屯政久敝豪强侵占认为已产宜按册清查使田尽归军军尽归伍庶几缓急有赖优恤驿递屡旨谆切通不遵行今着兵部将内外文武奉差官员随其品级限定夫马名数刻成板榜竖立驿递衙门即巡方御史先自裁省不得多用方能使法必行弭盗安民地方要务便督令所属州县实行保甲之法以获盗多寡上下其考贪风未息追赃宜严巡按官体访得实即行奏请提问其地方人才须访真正品行不许狥情滥荐考成一事更为切要以后未完数多不准回道至于巡方之吏全以躬行节俭为先若糜费厉民登临恣意多官护从饮食若流岂称宪职便着堂上官严加考核仍听不时紏参务使风纪振肃以副朕澄清世道之意
　　○御史崔呈秀＜锍-釒＞议江西行盐言淮商江礼等愿将南赣二府委以属粤听其自行盐自收利止将吉安一府仍归于淮除旧课十五万照旧认完外仍愿岁加新课十五万以佐军兴且见赍有引银四万二千五百两先贮银库以助大工国家不烦摉括而坐收无疆之利于计甚便乞敕部如议施行又言粤之沿海新涨沙田数千万亩皆为强有力者所占南太仆寺之余地经先科臣周希令简举下部查覆至今未清犯官张我续汪心渊之侵饷赃银至今未追乞大破情面严行追究得旨以南赣二府属粤以吉安一府归淮此盐法定论着该部如议行淮商见赍引银四万二千五百两着监部科道照数收贮以助大工其粤东滩田南太仆余地行该抚按查确汪心渊问实之赃久不完纳张我续听勘之局半载迁延成何法纪着严追速报
　　○起原任河南道试御史何早为南京河南道试御史
　　○升大理寺少卿潘文为太仆寺卿管东路少卿事
　　○升礼部仪制司员外邓良知为广东右参议雷廉兵备
　　○庚子命铸四川按察司佥事监军兼管屯田印二颗给胡平表李必达
　　○以  皇子生颁诏大赦天下  诏曰国家累德存仁闻馨受祉天必锡予胤嗣以昌世衍祚于无疆朕即位以来夙夜祗畏罔敢怠荒冀图所以崇昭格而大庥美幸赖  玄穹垂眷暨我  皇祖  皇考丕显之灵以今年十月初一日诞生皇子为容妃任氏所出是日宝历初颁千官拜舞而庆从  天锡喜自内传知尔万方普同欢悦特援旧典用沛新恩合行条例胪列如左一自天启五年十月二十五日昧爽以前官吏军民人等有犯除谋反叛逆失机子孙谋杀祖父母父母妻妾杀夫奴婢杀家长杀一家非死罪三人采生折割人谋杀故杀蛊毒魇魅杀人强盗妖言奸党假印假官十恶致死罪及永远充军不赦并终身军有事干封疆侵盗军饷违禁通夷诈为诸衙门文书诓骗财物亦不赦外其余己未发觉己未结证罪无大小咸赦除之一宗室一应名封合例者速与保奏不合例者量准名粮及旌善蠲罪俱如前诏例行其长史司及守备衙门各奸棍人等该管官务严加禁戢无令勒掯使各沾恩以彰亲亲之仁一管理择贤视论亲论爵论齿尤足风励其间奉法无害者仍旧管理勿得纷更一宗生应举勿拘定数其场中试卷须与民生一样糊名易书毋另编宗号登名之日即止其宗禄以后选除勿限外任使天潢有志者咸知奋励一宗室犯罪发高墙庶人已故所遗子孙妻妾无倚者抚按衙门查明原犯情繇开具奏请释放一各王府分封既久宗支日繁禄米岁增民间地亩所出有限兼以有司怠于催徵地方时遇荒歉以致尝禄拖欠养赡不周深为可悯诏书到日抚按官各将境内宗禄及坐派民粮额数通融计算严行设法徵给如有不敷仍酌议裒益通变事宜奏闻朝廷区处毋使贫难失所有孤亲亲之意一宗室封婚止以过期致经科参未经奏请者查照靖江王府擅婚之例二十年以外革禄三分之二十五年以外革禄四分之一准其封婚如已经另名久碍明例者不许妄援奏请一亲王年八十以上者具奏遣使存问亲郡王年七十以上赐羊酒币帛地方官存问其有衰病一应礼仪不能自行者许子代行将军以下年七十以上者各赐绢十疋庶人量给四分之一其无禄加给米如平民八十之例一旌表义夫节妇孝子顺孙所以扶植纲尝劝励风俗政之大本缘有司若坊价难措遂使幽芳不扬今诏书到日有司务要仰体朝廷德意遍加咨访如果事实即申呈巡按御史勘结奏闻以凭旌表敢有稽迟者罪之其子孙愿捐资立坊有司给与扁额听其自便不许编派扰民一顺天应天二府及二府所隶州县见年岁贡生照旧例改恩贡生以示重首善德意余府州不得援为例一京师因差役繁重生员与平民一体报佥殊失令甲优免二丁之例今查生员之家果系父子同胞兄弟一应□役准与豁免一勋臣袭封见爵者俱给与应得诰命未领者准给其五府宗人戎政掌印官兵部查有历任年深勤劳无过者酌量题加宫衔一级一两京文官一品至九品各给与应得诰敕四品以下本品已领给者给与执照转官之日补给试中书庶吉士各衙门观政进士在京候选者候实授升官之日补给其司务国子监博士助教学正学录典簿典籍翰林院待诏孔目仍照万历四十八年例改升之日补给父母及妻凡愿移封移赠者听举人中书愿会试者准先给父母诰命凡恩荫尚宝中书未任者准照试中书例科举从本州县起文赴两京吏部考试入场候到任日补给应得诰命在外方面官五品以上有司四品以上各历俸二年州县正官历俸二年以上有正荐者俱给与应得诰命到任违限无正荐者不准一两京文武官员职试职及总兵官带都督衔曾经升俸一级者俱准实授一两京各衙门历事监生及承差各免历事二个月办事官一个月办事吏二个月当该吏四个月礼部铸印局儒士食粮候粮及纳银冠带见在历事者各免三个月一天下田赋因比年东西未宁军兴费重额供既难宽缓加派尤为紧急小民困累极矣其免天下宿逋一年以补纾目前新旧并徵之苦除南直隶及浙江等十三省万历四十四年已前北直隶保定河间真定顺德广平大名六府万历四十五年已前顺天永平二府万历四十八年已前各先经蠲免外今将南直隶及浙江十三省万历四十五年分比直隶保定等六府万历四十六年分顺永二府天启元年分各未完税粮马草农桑人丁丝绢布疋棉花绒户口盐钞民屯牧地草埸庄田子粒租银芦课灶课富户历日防夫水夫民壮弓兵机兵课程门摊商税鱼课枣株钞贯果品等项不分起运存留除已徵在官者照旧起角□羊外查系小民拖欠者尽行蠲免各该有司须体朝廷德意即谕小民知悉不得背诏重徵违者听抚按查实参究一漕粮改折银两即抵放官军折色月粮不容逋欠但前诏已将万历四十五年已前蠲免讫今姑且再免四十六年一年一侵欺在官钱粮律例最重不容蠲免但正犯已经监故正法家属拘禁年久家产尽绝无可追处者姑自万历四十五年已前事犯者悉与查豁一天启元年已前沿边沿海仓埸官攒商人守支粮料草束五年之外查盘浥烂亏折不系正数者不分正犯家属军罪以上开具奏请定夺徒罪以下俱准免追释放一浙江等总运粮官员有因漂流挂欠监追五年之上产尽或身故者子孙准其袭替照例扣俸还官如系侵盗正犯奏请定夺其违限诖误及中都等处违误领班各题参住降俸级立功者准与查复宥免一天下盐运司盐课司提举司万历四十六年已前额课拖欠并存积年久风雨损折巡盐御史勘实尽行蠲免如数内已经开中商人赴埸听支者准与办课嬴余场分自行买补量于割没盐斤数内扣除一天下税课抽分衙门原有  祖宗旧制其各路关津隘口商货经繇处所曾经万历二十七年等年设立徵榷者近因新旧兵饷诎乏至极暂议开复责成廉明经管务期通商裕国于民不扰此外倘有擅立牙行私抽税钱网利病民者抚按官严行查革参奏重治一各处赃罚银两先因额外加增数多以致刑官故入人罪横肆科罚殊为民害前次恩诏已将加增银数蠲除自天启元年为始一照旧额角□羊部以昭朝廷恤民之意各该司道有司敢有如前故入滥科等毙抚按查访参奏重治一京师居民差役最繁苦累尤甚乃房号银两一项又天下所并无京师所独有者其量免今年十一月十二月及明年正月三个月以示嘉惠都民之意一太医院内殿供事有劳官士量加职级见在供事冠带医士准照监儒事例免役四个月内殿供事者加免二个月其候缺吏目曾经考试支俸者准令预授止许支俸不支柴薪亦不得扣满原系预授三年以上准令实授遇有本科员缺仍照原题挨次铨补不得浮于额外四夷馆译字生会同馆通事官亦优免四个月一湖广四川广西等处宣慰等司土舍应纳银袭替日久不能完纳者照万历九年兵部题准云贵事例免其纳银径令冠带管事以后土官袭替俱令照旧赴京或地方有事及贫寒不能赴京者具告该管抚按衙门查明代奏就彼袭替一凡应袭武职比试违限应该住俸者免其住俸比试不中应给半俸者准支全俸俟二年后起送再比总小旗因言□吴并枪革役者该卫所查无别碍不论年月久近许令起送补并还役一两京京卫指挥千百户等官系祖职功升署试职级者准授实衔仍支原俸其例应请续黄诰者与京营实授各官一体题给一大汉将军侍卫二年以上者给与冠带已冠带又历四年以上者不拘在役退闲俱与冠带荣身其退役将军儿男见在守候大选袭替者免其守候查照其父历役年月久近准与袭替旗尉力士若年分未及与例未合者不许冒滥袭替一武官五品以上致仕年六十以上者各进本品实授勋阶一等若父系武职子系文职见任其父应授子封而职高于子者虽系署职亦进本品实授勋阶一等一各卫所指挥千百户镇抚等官侍值多年有试署职衔者准实授支俸一锦衣卫堂上掌印佥书南北镇抚司掌印佥书理刑并东厂理刑官各升一级仍旧理刑管事及巡捕提督京营副将亦有勤劳量加职级都给与新衔勋阶撰文诰命一畿内各府州县节年寄养马匹有瘦弱不堪者负累小民餧养诏书到日各掌印官即便核实呈报该司照依时估变价角□羊寺贮库其节倒死马匹勘无作践情毙准免陪补一内外各衙门见监死罪重囚有情可矜疑及人命在皋限外者覆审是实俱免死发边卫充军其人命无尸可简强盗赃仗不明人犯无证原问衙门未成狱者即此照热审例清查释放一犯罪存留养亲备载名例凡军民罪囚有祖父母父母年八十以上老疾家无以次人丁者犯该死罪除极恶重情尝赦所不原外若误杀戏杀诬告人累死随行亲属等项开具所犯情繇奏请定夺一犯徒流编发口外为民及迁徙安置已到配所者除谋叛家属并奉旨人犯不赦外其余悉准放回原卫原籍宁家随住一在京在外原系还官钱粮监守侵盗者俱照旧监追如正犯已经监故正犯家属拘禁年久产尽者奏请定夺其入官赃百两以上给主赃五十两以上监追年久身故及不足前数监追一年之外勘无家产悉与宥免一铺窑夫匠车户人等拖欠钱粮果系家产尽绝身已物故累及子孙者自万历四十三年以前悉与赦免其有做过工程上过物料已经实收到部后因减欠者原与拖欠预支殊科查果年远人亡产绝者俱准豁免一浙直木商旧欠监追年久正身物故家产罄尽累及亲属代陪者许各该抚按官勘明具奏除豁一浙江福建苏松常镇徽宁扬州广德等府州县自万历四十三年以前拖欠岁□叚疋已徵收在官及起运在途者照旧角□羊纳外其余查系小民拖欠尽数蠲免一前此覃恩陈乞冒滥合行一概停止今次诏书俱于颁行到日止以后迁除推起各官及事在诏后者俱不许援引渎奏各衙门不得狥情滥题其诏款开列应当遵行而有司官阻挠寝格者俱以违制论于戏周嗣振振敢忘仁厚之训尧天荡荡用成雍洽之庥恪尔奉行服我新政播告中外咸使闻知
　　○遣翰林院等各衙门编修等官孔贞运等赍诏往各省直开读修撰等官庄际昌等捧御书报各  王府
　　○遣翰林院编修姜曰广户科给事中周洪谟赍诏宣谕朝鲜各赏给金罗衣服一套盘缠钞一百锭并驰驿护送人夫如例
　　○升江西布政使司右参政加按察使杨觐光为狭西布政使司右布政使
　　○工部题修朝日坛工值银一万五千五百九十二两零请给付该监责成修理报闻
　　○刑部上会问原任监军御史方震孺狱辞得旨方震孺身任监军经抚不和不能上＜锍-釒＞紏劾以致封疆失陷弃师逃走当与熊廷弼同罪原参赃私潞百疋骡负参貂如何又行减少君前臣名已有屡旨何得不遵原问司官御史显是卖法市恩姑不究还着照数严追从重另议具奏
　　○壬寅顺天巡抚申用懋巡关告竣陈事宜八款一酌缓急以均调拨言东协之大毛山义院界岭桃林冷口中协之擦崖潘关宽佃谷西协之墙子岭潮河川黑水谷白马关其冲约有十二处俱当处处添兵层层设险至如内边缓地多兵糜饷请分别冲缓裒多益寡一议旧饷新饷以示画一言蓟军旧饷甚薄新饷甚厚故前番招募旧军强壮者相率潜逃就募别处以致旧军日少新兵日多请督臣檄下镇道简汰老弱酌量冲缓冲地之强壮者给与新饷缓处之在伍者仍支旧饷或新旧并称强壮不妨更为调停久之则撘配适均劳逸恰当矣一撤回班军以勤修筑言东花场谷之空边喜峰口之外包城潘关之水口潮河之八寨其修防宜如何者而年来班军调回河西致应工乏人请尽数撤回并力修筑至欢喜岭之东南八里铺之西北各宜建一城堡使无事可以便屯聚有急可以便守保一裁南营将岭以省烦费言三协南营设有游击三员分统守台南兵创建未尝不善惟是南将身居内堡南兵分隶各台一切稽查支了则各提调主其责即使遇警策应亦各路当其烽而南将徒以空名远制于数十里之外致四路有耦猜之嫌而各兵无呼吸之应请将三营游击及本营中军亟行裁革一久任将领以课实绩言蓟镇各弁有以白丁而漫授实职者有以奔走效劳而叙首虏功者有以带衔提调而序升参游都司者有以前任提问未完而遽开伍复职委用者致人人怀侥幸之心时时图造化之计请敕下枢部以考功之例例之实历三年方准给繇考核称职方许题请加衔留住一弭内盗以安民生言年来败卒逃军国门御货而京东为尤甚近年永平道府练有乡兵每社若干牌每牌若干名居平分派联络演习枪棍遇有盗贼窃发就便应援深得古者守望相助之遗意宜令近畿州县各仿其法而行之一宽徵输以纾民力言蓟永自军兴以来徵派叠出民不堪命请檄下有司凡旧额所议徵者酌缓急以输将新额所增出者量多寡以裁省至津镇所派草三百万束豆二十二万石乞俱准改折就关召买既省搬运之费且杜包揽之奸一议处马户以示休息言永平各州县原派有俵马俵马索价甚昂交纳不易有一马而费至百金以外者今第议每俵马一匹并草料共改折银三十四两万一冏寺执以为不可第请于臣属一行官买官角□羊之法每年听冏寺预定本色若干容臣责令委官定价召买每匹不过十五两剩下银两仍还冏库是在马户一马而省两马之费而在冏寺一马而获两马之利倘可通行永为挈令得旨这八款皆安攘石画着该部从长酌议具覆兵部覆议内裁南将一款言守台旧用南兵而以南将统之臂指相习称为长便后来遵行不善渐顶北人台无宿兵几成虚设南将久已鸡肋此官今若加意整顿悉仿成规何悉南将之不奉纪律必不得已而议去则人可裁而法不可废惩噎废食不可不深长思也余俱如议
　　○尚宝司少卿刘志选＜锍-釒＞参原任礼部尚书孙慎行并诋原任大学士叶向高以向高曾荐慎行以自代而慎行复以红凡发愤＜锍-釒＞紏旧辅方从哲也得旨孙慎行红凡一＜锍-釒＞借题报复已有旨削夺刘志选前后二＜锍-釒＞俱着宣付史馆以备采择
　　○调吏部考功司郎中朱大启为本部文选司郎中
　　○调直隶宁太道参政吴之甲为福建布政使司右参政兴泉道升河南按察司副使张梦鲸为河南右参政
　　○癸卯南京云南道御史梁克顺＜锍-釒＞陈时务四款一苏驿递议重妄发勘合牌票之罪轻者落职重者镌名承领者辄假借他人罪亦如之无分关津隘口各官但能发觉者许以风力纪录一完钱谷议行各该抚按申饬考成之法印粮查核职名完欠各稽原额不但以年以季分务令以月以日计着落各于本人参罚必及见年而又掌铨衡与司国计者务一体勿令显干参罚者仍叨膴仕庶催比不敢不尽力角□羊纳不敢不及时者一振兵力谓召募之兵望敌兵而先溃宜令各将以亲兵为伍长使练习其伍之人有先逃者法无赦中国之马见虏骑而先奔宜令各营裁减马匹即遇对垒止以车兵步兵从事所省马价刍豆等费用以补月饷之不足一清臣品荐原任御史吴玄而劾原任科臣赵时用梅之焕部臣郭士望周士显陈以闻等得旨驿传屡旨申饬又悬之赏罚使挂号应付者凛凛畏法庶宿毙可清钱粮法在考成然必吏部与户部同心凡经参罚者不得登膴仕而后考成始有实效吴玄满腔忠义一意孤贞亟宜破格起用梅之焕已经削夺还着抚按照原参＜锍-釒＞提问追赃赵时用与周朝瑞党荐熊廷弼仍堪经略陈以闻作令贪酷被察贿结高攀龙引入赵南星躐升工部又日夜与汪文言伐异党同一降级岂尽其皋都着削籍为民当差仍追夺诰命
　　○南京兵科给事中袁玉佩追论原任山东巡抚赵彦诬功滥荫得旨夺彦子昌胤世袭为民
　　○补原任山东道御史曹谷为湖广道御史
　　○升兵部武选司郎中杨正奇为四川按察司副使
　　○甲辰  上传与兵部南京小教场副总兵杨国栋才貌伟然着加府衔以备关门各路总兵之用
　　○改铸南京户部盐引印及督理盐政关防以旧印篆文模糊也
　　○总督钱盐工部右侍郎董应举上厘正盐规其略曰旧例淮南边正额行五十二万九千二十四引每引价银五钱六分共银二十九万六千二百五十三两四钱四分以还边商其余价银每引八钱共银四十三万二千二百一十九两二钱角□羊部又加辽饷银五万二千九百零二两四钱凡岁角□羊银四十七万六千一百二十一两六钱此正引徵角□羊之额毫不可增减者也若论画一之法即今部商所认二十万引窝应照边中正引之数每引纳引价银五钱六分余价八钱则引价该银一十二万三千二百两余该银一十七万六千两外加边饷二万二千两三顷共三十二万一千二百两一切角□羊部方与正引例合今部商刘国祚等投认此窝先认一十七万引云可岁增课一十七万两后认五万引云可岁增课五万两是每引止纳银一两矣比之正引引价余价辽饷每引一两四钱六分者少郤四钱六分矣总计每年少银十万一千二百两大抵此辈多是假借条陈欲销行无名之积引耳今须立定一例便无差等则正引既不失额而积引引价余银多出三十二万一千二百两以角□羊部充饷斯亦济国之一道也此外则有应天府属与和属全椒及淮凤各州县食盐虽系正而余盐银两原不角□羊部计岁行三万四千引每引余银亦可八钱岁该二万七千余金补库折价岁有七万两庚申以前＜锍-釒＞理道臣查角□羊起部庚申而后计又六年不下数十万两今当清查以后尽作岁额旧纲自超字纲起至今尚有扣未销一十六万九千六百三十一引原系＜锍-釒＞理派销之数查得溧阳江都二县岁行食盐一万零九百一十五引旧用积引今应尽行新引补纳余价姑留此项以销扣留又查两淮割没银岁月辏角□羊以补积引余银充额之缺而淮南每引预徵二钱该银二十四万零八百四两八钱臣愚以割没预徵原非  祖制盖割没者以行盐多有夹带割而没之于官也今盐未行而先徵割没是道商以夹带矣其银原不起角□羊稍宜从宽须照银两徵之或以十斤为率慎择掣官多者补纳又多至十斤盐引充没问戍究赃如是则禁厉而人不犯夹带少矣夹带少则正引＜锍-釒＞何至复有扣留乎若臣之铸本合将淮南应纳日字纲余银每引先徵三钱五分该银二十六万二千一百五十八两四钱作为铸本尚存银六十三万二千二百余两尽留丁卯年角□羊部戊辰以后一照今日所定八十九万四千四百余两为淮南岁额而淮北尚在其外盐法至此亦已尽矣至于淮北旧纲未完议尚有待今日清理盐政只有画定画一之法勿使轻重参差使奸人得借题而又严积引浮课之禁绝超纲越掣之端先后有序正引易行更定一年一掣之期重猾棍营委包收之罪如是而盐不＜锍-釒＞通课不大益者臣未之信也章下户部尚书李起元覆议言臣部顷条议盐法而以补行积引一款先自部行仍分其半于淮上令盐臣照部立纲庶几并行两利乃督臣谓立新纲岁可共得银八十九万四千四百余两此不过因其四十八万之新议人未肯从变为斯说矣细查前银数内有四十二万三千二百一十九两二钱则角□羊太仓旧额之课也有五万二千九百二两四钱则本部原定之辽饷也有二十二万两则本部新题补行积引之课银也有二万七千余两则应天淮凤所属仓盐之余银也有七万两则运司之补库折价也是皆淮课已成之数初非督臣之别有区画也及查督臣所谓增者止欲积引重纳十万一千二百两引价夫引价之不可重纳岂烦再计今请以引价言之按淮引每引原价五钱例系边商按银输粟实边领赍仓钞转卖内商行盐内商每引即还边商引价五钱以偿其本又还银六分以偿其息至行盐年分则又每引纳余银八钱辽银一钱输为部课此正引徵角□羊之额也故今所谓积引者即先年之见引皆系边商纳盐粮内商出值以买之者也向因两淮浮课横行盐法壅滞以致停压久年非商人自为积也若或复责以五钱六分之引价是重徵叠歛其谁与我至谓淮南丁卯年应纳戊辰年余银内先徵三钱五分该银二十六万二千一百六十八两四钱作为铸本此则名为借徵其实即先年套撘之毙政断断乎不可行者也一谓旧纲内尚有扣留未销积引欲将溧阳江都二县岁行食盐以销扣留此于正引无碍一谓淮南有应查从前未角□羊补库及水乡折价割没挑河募兵赈济等项数十万两此亦未知虚实并当行令盐臣查核造册报部以凭提取可也  上是部议
　　○户部覆蜀黔兵饷议将四川天启五年分应角羊钱粮除事关内供及潞府各部见行查议者仍照数角□羊进其余各项银共十九万三千有奇听督臣通融接济以为会剿之需  上从之
　　○升湖广布政使司右参政丘志充为河南按察使调遵化道石维屏为河南右参政永平山石二路兵备
　　○乙巳督饷御史王祚昌条具津门事宜四款一增理运府佐一收卸运漕粮一核关外屯粮充饷一宽恤车运商豆得旨这条款有禆饷务着该部详议具覆
　　明熹宗悊皇帝实录卷之六十四
大明熹宗悊皇帝实录卷之六十五
　　天启五年十一月丙午朔  皇子弥月  上御皇极门内殿受贺
　　○进封容妃任氏为  皇贵妃命礼部择吉具仪
　　○裁革辽抚命喻安性即谢事以候改用
　　○丁未总督京营戎政恭顺侯吴汝胤开报京营马匹除旧管新收开除外五军营见在官军选锋马八千九百三十六匹神枢营五千八百三十一匹神机营五千四百八十六匹报闻
　　○复两淮运司同知何廷相原职廷相先与盐法道袁世振相讦案久未结其弟御史何廷枢代为控陈  上命该抚按作速勘明刻期奏报巡抚凤阳户部侍郎吕兆熊及巡按御史李应荐巡盐御史陆世科会勘言臣等虚心公阅积案前督盐二臣摘发道臣之物议薄责运同以周详意自重轻后督盐二臣则直紏道臣贪横之状昌言运同屈抑之情语极分别就中世振之侵库剥商诸款皆与廷相无涉而廷相之关名节者惟议补□价有刘舅关说一事乃移咨粤西抚臣密缉其人正法而廷相之母若妻皆非刘姓则刘舅为乌有之人也公道具在舆论已昭相应豁除准复原职  上从之
　　○发秋季抚赏银五万两于山海关
　　○差御史余城巡按云南
　　○登莱巡抚武之望奏报给发海外兵饷因言各有司谆谆以办运之艰为言总以米价脚价陪补甚多小民疲瘠苦累不堪今年勉强支持来岁定难为例臣方允之而户部题覆之疏又坐明年买运矣查先年登莱虽有海运之责原免新加之饷是以力役代粟米也今已加派折色而又责之买运本色一时并徵民何以堪乞敕部再议章下所司户部题覆青登莱三府加派天启三年已前因有海运之役各有减免后因海运停止故遂议复今既复徵加派又令买米委非用一缓二之法但道府诸臣知其一未知其二江浙吴楚加派毫无减免而带买辽米岁岁不停即去年荒歉异尝亦不少假山东东兖二府亦有加派亦有召买此皆布米力役并徵者故不特登青莱三府为然也天启六年分坐派已定应照前动支新饷派买十万以俟鲜运六年而后或有变更亦非今日所可预计耳  上然之
　　○戊申  上视朝
　　○户部覆光庙贞靖贤妃刘氏  恭懿庄妃李氏赡坟地土并坟户看守军人事例命拨赡坟地二十顷坟户二十名军人六十名看守
　　○工部尚书黄克缵题  瑞王府第先该抚臣议用工费六十万两续该臣部照福府事例议定五十五万两今据监造郎中王惟光查河南建福府时实用过银五十五万七千一百余两原无展城填河之费今汉中成造瑞府既多展城填河之工则七千一百之数似难缺少然能细加节省或亦无待乎求全今照缮司议加五千两于解额内给发勒限督催报完不得仍前迟缓报可
　　○各藩府进助工银两  福王一万两  唐王一万两  潞王三千两  襄王二千两  韩王一千两德昌王一千五百两余各进有差  上皆赐书褒之又两京文武暨省直内外诸臣各捐俸摉括助建  上俱报闻
　　○工部以殿工急需物料商人因税阻滞请免税以劝来者  上从之仍命户部行一切内外关津门禁凡系殿工物料俱照例免税
　　○巡抚四川右佥都御史尹同皋以蔺渠未歼简练宜亟谓用兵必先练兵练兵必先养兵养兵必先清兵又谓御军之道非严不可非宽以用严不可  上是之
　　○升大理寺右寺丞孙杰为大理寺左少卿调云南提学副使樊良枢为浙江提学副使
　　○己酉  皇极殿升梁遣英国公张惟贤行礼
　　○巡抚广西右佥都御史董元儒奏报天启四年正月起至十二月终止桂林等九府各州县修筑过陂塘圩岸等项共三千五百八十三处
　　○锦衣卫缉获妖僧词连扬州府知府刘铎得旨刘铎身出正途心怀伪党讥切时政哆口妄言既有诗句图书足凭著扭解来京与妖僧本福对理
　　○差工部主事田大本往丰润开采花斑石料
　　○庚戌  恭让章皇后忌辰遣中官祭  陵寝
　　○辛亥御史邢绍德因新补周如磐以妻丧乞假言其公忠罔闻私爱徒钟当  至尊宵旰之时岂容避事就闲得旨辅臣简用方新偶病给假言官何得轻诋
　　○诏停止南都解茶以彰朝廷恤民德意
　　○户部覆福府食盐定额得旨福藩每岁食盐一千三百引照潞藩例实支本色但不许本藩员役以余盐变卖生事
　　○壬子大学士周如磐三＜锍-釒＞乞归  上许之遣行人护送驰驿回籍加赐银一百两彩叚四表里
　　○给入贺官江西等省按察使等官杨觐光等诰命以大庆加恩也
　　○以  皇极殿竖柱升梁加首辅顾秉谦尚书俸赐坐蟒一袭辅臣丁绍轼黄立极各坐蟒一袭兼官如故冯铨加太子太保余官如故各赏银五十两彩叚四表里照新衔给与应得诰命
　　○以编修朱继祚张翀简讨吴士元杨世芳各管理诰敕撰文
　　○吏科都给事中陈熙昌翰林院编修陈子壮俱削籍追夺诰命先是内阁题子壮同朱继祚等管理诰敕撰文业奉俞旨至是吏部题覆忽奉旨陈子壮并父陈熙昌依傍门户岂可并列要津且试录内有庸主失权英主揽权等语显属谤讪都著削夺其余朱继祚等俱准诰敕撰文
　　○巡抚辽东右副都御史喻安性以病乞休著冠带闲住
　　○南户部福建司员外郎胡芳桂疏参给事中胡永顺御史陆师贽易应昌房可壮池州府通判欧腾霄以前任池州知府为永顺等所诬陷且言永顺师贽同为东林之羽翼杨涟之密友得旨永顺等俱削职为民追夺诰命
　　○礼部尚书薛三省奏定天下宗藩限禄之法一以江西限禄为准通计天启四年以前之禄数以为天启五年以后之禄额就各府见禄多寡自为通融并敕各抚按酌处长便以为岁额不得苟且以支目前  上是之命行该抚按刊刻成书以便遵守
　　○薛三省覆题酌定宗室子女之议以绝滥冒言  祖制宗室郡王止四妾将军中尉递减一人盖亦限子之微意今请推而稍宽之酌为例郡王以五子为率一子袭封余四子各给应得封禄此外多一子则合四子之禄为五分以均给之自是子递增则诸子之禄亦递损至十子之外无不皆然俟诸子之禄仅与名禄庶人等然后官为增给一人之禄及于将军中尉之子无不皆然如此则禄有所限虽有嬖幸之子必不加于嫡妾之上矣其有双生者则勒令将军中有勺禄者为保任傥一真而一伪则并真者亦裁封禄如其俱伪则并其父母夺勺禄终身傥保任者与通同而为所举首亦并夺禄终身即两子并真亦止准一子与得封禄而其一则列于名禄庶人如此则必不忍以所诡者加于所生矣以此明著为令无烦驳查藩属无可播弄其间吏胥不得高下其乎矣报可
　　○川贵总督蔡复一题报征剿通逆苖魁天保阿秩等前后攻破一百七十四寨馘贼首五十四名斩级二千三百五十颗叙署道同知周鸿图总兵参将充为事官鲁钦杨明楷等功次下所司
　　○升锦衣卫正千户任景春为都督同知
　　○升太仆寺卿崔呈秀为工部右侍郎加光禄寺卿李养德通政使升太仆寺少卿杨梦衮为太仆寺卿以殿工加恩也
　　○升山东按察使曾道唯为江西右布政使抚州兵备道安庆府知府陈镳为湖广按察司副使山西布政使司右参政王弘祖为河南按察使蓟州遵化道兵部职方司员外郎祁承＜火业＞为河南按察司佥事磁州兵备道
　　○癸丑经略辽东兵部尚书高第奏经略关门莫大于防御奴酋而抚西虏欲为我用正防御奴酋之嚆矢也自歹青被杀都令挟索偿命银此人情不容已者在我当善为讲处乃含糊耽阁以致西虏怀忿声言犯报臣在部时曾具＜锍-釒＞请旨申饬文武诸臣以结此局乃抚虏一事主裁者枢辅也讲处者巡抚及道将也枢辅恩信久孚于西虏辽抚知谋素熟于鞲绦原系任内未结之事祈严敕枢辅辽抚讲处停妥方准离任不得以候代而置之得旨枢辅允归辽抚准病岂能复制西虏尚有督抚道诸臣在事经略到任同心料理务期安辑虏情毋得轻坏款局
　　○互调四川参政谢渭山东参政楼一堂
　　○甲寅  上视朝
　　○遣礼部尚书薛三省祭  三皇之神
　　○大学士顾秉谦丁绍轼黄立极冯铨各＜锍-釒＞辞免升梁加恩不允
　　○先是平辽总兵毛文龙陈海上情毙六款曰人言宜察接济宜早客商宜通馈遗宜禁妒忌宜消功过宜准内言游击朱家龙在海外带去银两及在登冒支饷银共二万六千两贿嘱在登乡绅营升旅顺副总臣差官调之以追其饷乃惜情面者反为之游扬奖借保全其首领臣奉旨招商而登府胥吏借盘诘以需索百计阻挠致众商褁足近遣员役往登公干不可问否少有馈送即收之门下以为腹心致机密事务迟误不通文武一体言□宜切同舟今则不然或耻己之短忌人之功阴挠阳阻随其簸弄大抵语多侵登抚巡抚武之望具疏奏辩复备陈两镇不和之故言臣初抚登时期与文龙同心共济移书相劝勉捐资相接济乃数次文移杳无一字相应也既而捐米助张盘以救水火之民不惟不以为德而且以为摇夺矣曾有功勾虏陷张盘臣查提以正奸宄之罪不惟不以为罪而且以为陈国才嫁祸诬害矣至七月中忽移文相继而至一则铁山失火实有其事而移文于臣却谓登官造谤令臣戒谕之一则赊欠商货万口喧腾而移文于臣反谓登官挠阻令臣究治之一则朱家龙得罪该镇不知何故乃差官相继锁拏而又移文于臣谓家龙以饷银二万余馈送登州士绅及各上司令臣拘解过海究治之而屡＜锍-釒＞言旅顺事其言揶榆诋诬无所不至臣虽不足惜独不虑轻朝廷而辱节钺之体耶至＜锍-釒＞揭谆谆以妒忌二字相加遗臣所妒何功所忌何事若原无妒忌之实而正以不扶同不欺蔽为妒忌臣不任受臣久病愤郁乞罢臣归里得旨封疆任重当同心共济文移失体事属偶然宜捐去小嫌以图大计本内事情著该部查议具奏
　　○礼科给事中张惟一因条上关门事宜并及登抚言文武不和恐致误事登抚或裁或调乞早处分  上命该部上紧从长酌议
　　○吏部尚书李宗延等言登抚之设耑为辽海声援呼应真若一体辽海官兵往来既众则议防奸伪控制驿骚讵一道臣所能弹压此登抚不可裁者一且裁登抚势必禀成于东抚东省去登遥远机事变在呼吸而文移动经旬时即移镇近地顾此失彼鞭长不及马腹此登抚不可裁者二惟是登抚武之望与镇臣毛文龙形迹既已稍分精神终难强合嫌疑之开于二臣者所关小安危之转于辽海者所关大合无将抚臣武之望调南京别衙门用其登抚员缺另行推补  上是之
　　○南京浙江道试御史李时馨疏参川湖总督张我续侵盗饷银练兵尚宝司卿须之彦南京操江右佥都御史熊明遇党附东林得旨张我续已有屡旨速勘具奏熊明遇党邪蔑宪削职未尽其辜仍追夺诰命该抚按提问追赃须之彦素有边才当徐光启练兵时具荐不用后因  两朝登极赞襄大礼得递升尚宝复被东林参论告病不出今始到京奉差以去言官风闻不真还著吏部从公酌议
　　○蓟辽总督王之臣题真定北拱神京东枕山海西连宣大南指赵魏古号三关今称三辅无事则设重兵以镇压有事则出重兵以助援新立左右二营每营马兵五百名岁该饷银六万六千两二营苦无额饷比年皆多方摉括以给之已及三年摉括如洗为今之计止有天启五年保河等六府抽扣优免共银五万四千一百有奇以新设之银养新设之兵诚为便计尚少银一万一千八百余两另行设处接济至于派买米豆或改议京边或别发堪动一转移间而士饱马腾民安圉固矣下部议
　　○乙卯加宣府上北路参将黑云龙中路参将高勋各副总兵衔照旧管事革原任大同边兵营游击白松宣府下西路参将杨元吉回卫兵部覆直隶巡按胡士奇举劾也
　　○升吏科左给事中亓诗教为本科都给事中广东布政使司右参政冯盛典为山东按察使武定兵备淮徐道湖广参政宋统殷为山西按察使宁武兵备
　　○改补湖广按察使华敦复为山东按察使分巡东昌道
　　○罢巡抚宁夏右佥都御史郭之琮降南京大理寺寺丞王命新三级调外任吏部尚书李宗延覆御史余珹参＜锍-釒＞以命新贪横之琮庸劣也
　　○刑部狱房失火降主事林咨益三级调外任用
　　○荫原任大学士魏广微男桓匡俱中书舍人
　　○丙辰册封容妃任氏为  皇贵妃遣英国公张惟贤持节大学士顾秉谦丁绍轼捧册各行礼
　　○原任枢辅孙承宗条开关门任内料理各项军务分款具奏报闻
　　○承宗又请速定镇道去留得旨刘诏夙负边才著照旧供职马世龙有旨戴罪立功著出关防御不得擅离信地
　　○承宗又辞免加恩得旨卿久劳关塞暂尔息有加恩示酬宜即祗受不允所辞
　　○荫魏忠贤族叔志德右军都督佥事
　　○丁巳  上谕礼部朕弟  信王年已长成理宜婚配尔礼部便出榜晓示京城内外官员军民人家父母行止端庄家法整齐女子年十四至十六容貌端洁德性纯羙言动威仪咸合礼度者许赴官报名听候选择应行事宜尔部开具来看
　　○戊午  上视朝
　　○以恭写  皇贵妃金册金宝赐辅臣顾秉谦等及中书官银两有差
　　○户部覆条议边饷＜锍-釒＞言关门新饷出入岁缺额一百七十万今欲求为可继而令转运不匮则惟有兵饷相较毋令其浮于饷而后可惟昔之兵未尝举饷额而衡量之故每有襟肘之忧顷兵部疏覆辽兵辽屯之议实循此以行岂复忧饷若目前之当早计者如本色米六十六万石豆六十七万石已计定于天启六年数内草三百万束已计定于简汰官兵数内皆有确数以为可继其间或于漕船截留或于地方截买或应动支新饷或领部发库银此皆奉成命□周旋者在天津饷道应照数督催天津饷司应照数截留召买如折色月饷二百一十七万四千二百六十九两草乾五十二万六千二百二十四两额数虽可预议给发不能预期盖外□新饷惟加派一项尚约略其数其他杂项可为蓄储接济计者亦既毕智尽能嫌怨不避以筹之矣乃前者虚实相半后者奉行方始尚湏大小臣工著意举行而后可为继耳至于军中粮饷随地积贮固以待不时之需亦必随时给发无多积远地以戒不虞再照近年漕运稽迟守冻官旗有守候之苦粮米有折耗之患船只有后时之虞今合以天津应截漕粮每年于守冻粮内照数截留俾船只及早回空如此截之一二年船皆可以春间起运秋间到京冬间回空而无守冻之苦矣  上是之
　　○己未  万寿圣节  上御皇极门内殿受贺赐辅臣顾秉谦等及讲官骆从宇等正字周国兴等各银两有差
　　○遣侯徐锡胤李承祚陈光裕蒋惟恭伯王永恩方一元孙廷勋卫时春李守锜陈世恩郭邦栋祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣阳武侯薛濂祭  恭仁康定景皇帝陵寝
　　○辛酉改注南京前军都督府佥书提督小教场事杨国栋前军都督府带衔
　　○癸亥  孝惠皇后忌辰奉先殿行祭礼遣武靖伯赵祖芳祭  茂陵
　　○  孝烈皇后忌辰奉先殿行祭礼遣武进伯朱自洪祭  永陵
　　○升兵部添注右侍郎刘遵宪为左侍郎起升原任巡抚辽东山海关右佥都御史阎鸣泰为右侍郎改南京刑部右侍郎唐世济为兵部添设左侍郎起升原任巡抚登莱右佥都御史袁可立为添设右侍郎升陕西左布政使杨楷为都察院右佥都御史巡抚湖广太常寺卿史永安为都察院右副都御史巡抚宁夏
　　○起升原任按察司佥事曹守勋为山西按察司副使分巡淮海道升浙江按察司佥事田仰为广东布政使司右参议管理粮饷
　　○甲子以冬至  大祀恭请  皇祖配  帝遣驸马都尉侯拱宸告于  太庙
　　○  蜀王庆贺长至兼进贡得旨朕念驿递烦苦金瓶梨水梨果丹酥油俱暂免待东事平照旧进
　　○乙丑调南京吏部右侍郎汪煇为吏部右侍郎升右庶子张瑞图为礼部右侍郎各兼翰林院侍读学士协理詹事府事同礼部右侍郎兼翰林院侍读学士韩日缵俱充  实录副总裁
　　○丙寅礼科给事中张惟一陈关门六弊一屯田之弊言榆关之外各处膏腴瓜田弥望者皆镇将霸为养廉远而硗者始为军屯屯之利在武弁不在朝廷一材官之弊言营伍之中累累横金者皆官也委用不繇道府白丁而营加衔甚有人浮于缺者又开正副以广其额且所领家丁多者百名少者五六十操纵自繇澄汰不及一抚赏之弊言抚赏卓席亦有定额而报夷登数以一冒二至置买花红总属滥恶比其给赏仍多刁掯虏人得货或嗔滥恶或惮驮载仍减价求沽甚且私动抚赏之银买得之而仍潜以鬻抚赏之官通同作毙转轮为奸一辎车之弊言关门车营十二每营战车百二十辆以二小车佐之每车夫二名月饷七两二钱问其故则曰运粮用也综其实不过拽运甎石备公厅铺舍之修整已耳不则贪弁用之以捆载西成之刈获已耳计岁糜二十余万金而可留此无用之物乎一军器之弊言器不精利与徒乎同自入关打造开有平石门等局岁费数万金类皆以一冒十匠役强半鬼名器械一块顽铁军不愿领闻且山积矣一营马之弊言招买马匹岁费不赀然后次赴领之银尚未到手而前次买得之马死且过半验收者尝规薰心经买者侵价入已或驾言料贵而吞取马乾或马倒不报而冒饷分肥甚且私骑盈枥悉仰给于官帑而行伍之马群空矣奈之何不严核之也得旨六款切中情弊著经臣痛加厘革
　　○加原任大子少保南京工部尚书丁宾太子太保仍赐给扁额行抚按听自建坊先是戊子己丑丙申岁大祲宾捐金赈济全活者万数兹复捐米二千七百余石以拯乡邻之饥捐银三千两以抵概县穷丁之粮抚按具闻旌之
　　○宁国府岁贡木瓜得旨暂行停免以彰朝廷恤民德意
　　○北镇抚司上夏之令狱辞得旨夏之令不惟辩言乱政几误封疆且巡城时赃私狼籍还着严究追赃具奏
　　○丁卯冬至大祀  天于  圜丘遣英国公张惟贤恭代  上御皇极门内殿受贺
　　○遣侯陈良弼顾肇迹李承祚柳祚昌蒋惟恭陈光裕伯卫时春刘嗣爵杨崇猷刘孔昭李守锜祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣靖远伯王永恩祭  恭仁康定景皇帝陵寝遣都指挥使侯昌国祭  哀冲  庄敬二太子寝园
　　○以临雍特恩赐孔氏族人廪生孔闻范闻谟贞祚三名入监读书
　　○己巳户部题积谷储饷出入存留确数京通各仓自天启四年十一月起至天启五年十月终止旧太仓旧管粮斛四十六万八千八十一石三合六勺七抄零内粳米四十六万五千五百八十七石五斗三合六勺七抄零粟米三千四百九十三石五斗新收粮斛三十二万一千九百三十五石一斗三升三合八勺八抄内粳米二十九万五千七百八十六石三斗三升三合八勺八抄粟米二万六千一百四十八石八斗开除粮斛三十八万六千四百九十三石四斗二升三合内粳米三十五万七千八百五十一石一斗二升三合粟米二万八千六百四十二石三斗实在粮斛粳米四十万三千五百二十二石七斗一升四合五勺五抄零粟米无南新仓旧管粮斛六十四万八千五十石五斗七升三合四勺四抄零内粳米六十二万二千六百五石五斗三升七合二勺六抄零粟米二万五千四百四十五石三斗六合一勺八抄新收粮斛三十四万三百七十九石二斗六升七合六勺九抄零内粳米三十万五千三百六十八石八斗六升八合八勺七抄零粟米三万五千一十石三斗九升八合八勺二抄开除粮斛三十五万九千八百四十九石八斗六升九合九抄四勺零内粳米三十二万七百九十八石八斗六升九合九勺四抄零粟米三万九千一百四十石实在粮斛六十二万八千五百七十九石九斗七升一合一勺九抄零内粳米六十万七千二百六十四石五斗三升六合一勺九抄零粟米二万一千三百一十五石四斗三升五合海运新太仓旧管粮斛四十九万六千二百九十三石八斗五升三合一勺一抄零内粳米四十九万一千一百五十九石一斗五升七合五勺一抄零粟米五千一百三十四石六斗九升五合六勺新收粮斛四十九万七千四百三十三石七斗六升一勺四抄零内粳米四十八万九千一十六石八斗三升五合七勺四抄零粟米八千四百一十六石九斗二升四合四勺开除粮斛四十五万四千三百七十三石五斗八升五合八勺内粳米四十四万二千一百二十七石七斗二升五合八勺粟米一万二千二百四十五石八斗六升实在粮斛五十三万九千三百五十四石二升七合四勺五抄零内粳米五十三万八千四十八石二斗六升七合四勺五抄零粟米一千三百五石七斗六升北新大军仓旧管粮斛四十七万五百六十石八斗五合六勺五抄零内粳米四十六万八千一百五十六石八斗六升五合六勺五抄零粟米二千四百三石九斗四升新收粮斛二十一万八千七百四十一石四斗一合五勺零内粳米一十八万四千二百六十七石四斗一合五勺零粟米三万四千四百七十四石开除粮斛三十五万五千三百六十三石一斗五升六合六勺七抄零内粳米三十三万四千一十六石八斗四升六合六勺六抄零粟米二万一千三百四十六石三斗一升实在粮斛三十三万三千九百三十九石五升四勺八抄零内粳米三十一万八千四百七石四斗二升四勺八抄零粟米一万五千五百三十一石六斗三升西新仓旧管粮斛一十八万八百八十石八斗五升一合六勺七抄零内粳米一十六万七千九百九石三斗八升二合六勺七抄零粟米一万二千九百七十九石四斗六升九合零新收粮斛二十四万八百三十五石七斗八升八勺五抄零内粳米二十三万七千七百二十四石四斗九升六合八勺五抄粟米三千一百一十一石二斗八升四合零开除粮斛二十四万六千六百三石七斗四升五合五抄零内粳米二十三万三千一百五石三斗二升五合五抄零粟米一万三千五百二十五石四斗二升实在粮斛一十七万五千九十三石八斗八升七合四勺八抄零内粳米一十七万二千五百二十八石五斗五升四合四勺八抄零粟米二千五百六十五石三斗三升三合零禄米仓旧管粮斛粳米二十四万四千三百七石三斗八升九合四抄零粟米无新收粮斛七万八千四百六十三石四斗四升二合九勺零内粳米五万七千四百七石九升二合九勺零粟米二万一千五十六石二斗五升开除粮斛一十万一千六十一石三升九合一抄零内粳米八万九千三百九十二石六斗一升九合一抄零粟米一万一千六百六十八石四斗二升实在粮斛二十二万一千七百九石七斗九升二合九勺二抄零内粳米二十一万二千三百二十一石八斗六升二合九勺二抄零粟米九千三百八十七石九斗三升总计京仓一岁所入之数粮斛共一百六十九万七千七百八十八石七斗八升六合九勺八抄零内粳米一百五十六万九千五百七十一石二升九合七勺六抄零粟米一十二万八千二百一十七石七斗五升七合二勺二抄零一岁出放之数粮斛共一百九十万三千七百七十一石八斗一升九合四勺九抄零内粳米一百七十七万七千二百三石五斗九合四勺九抄零粟米一十二万六千五百六十八石三斗一升存留之数粮斛共二百三十万二千一百九十九石四斗四升四合九抄零内粳米二百二十五万二千九十三石三斗五升六合九抄零粟米五万一百六石八升八合零又查得通州中南仓旧管粮斛共一十三万六千五百一十五石六斗八升三合七勺二抄零内粳米三万七千一百八十六石二斗六升三合七勺八抄零粟米九万九千三百二十九石四斗一升九合九勺三抄零新收粮斛共二十八万五千八百六十五石二斗一升九合四勺七抄零内粳米一十三万三百一十七石一斗四升一合四抄零粟米一十五万五千五百四十八石七升八合四勺三抄零开除粮斛共一十五万八千三百五十五石九斗八升二勺八抄内粳米八万九千九百一十八石九斗八升二勺八抄粟米六万八千四百三十七石实在粮斛共二十六万四千二十四石九斗二升二合二抄零内粳米七万七千五百八十四石四斗二升四合五勺四抄零粟米一十八万六千四百四十石四斗九升八合三勺七抄零西仓旧管粮斛二十五万七千六百七十六石四斗八升八勺七抄零内粳米六万二千三百九石二斗四升四合五勺六抄零粟米一十九万五千三百六十七石二斗三升六合三勺一抄新收粮斛三十四万二千七百九十四石九斗二升六合六勺三抄零内粳米二十六万三千七百三十六石五斗五升四合九勺九抄零粟米七万九千五十八石三斗七升一合六勺四抄零开除粮斛二十五万二千六百八十五石一斗四升八合三勺六抄内粳米一十六万八千一百三十一石五升三合三勺六抄粟米八万四千五百五十四石九升五合实在粮斛三十四万七千七百八十六石二斗五升九合一勺四抄零内粳米一十五万七千九百一十四石七斗四升六合一勺九抄零粟米一十八万九千八百七十一石五斗一升二合九勺五抄零总计通仓一岁所入之数粮斛共六十二万八千六百六十石一斗四升六合一勺一抄零一岁出放之数粮斛共四十一万一千四十一石一斗二升八合六勺四抄存留之数粮斛共六十一万一千八百一十一石一斗八升二合七抄零此京通二仓出入存留之实数也细为筹筭出浮于入后将何继敢不谨凛于出纳也得旨据奏出浮于入岂堪长久你部还当加意节汰讲求积贮之法以裕国储
　　○庚午兵部覆锦衣卫求免考选军政得旨五年军政你部既说  祖宗成法遵行已久如何又请圣裁担当何在还着照旧例行
　　○御史梁梦环疏参兵部侍郎唐世际御史张泼徐如翰等得旨唐世际阴阳反覆闪烁倾危排陷正人主盟邪党金□赞求崔景荣无缺补官大坏典制本当重处念部堂官姑著冠带闲住张泼袁化中死党跃冶速化徐如翰献媚门户奸谋叵测都着削籍为民仍追夺诰命
　　○辛未广西道御史田景新再参兵部侍郎唐世济工部侍郎王惟俭左通政王孟震广西布政使李守俊江西参政蒋□得旨唐世济作夏嘉遇盟主为左光斗先锋已有旨处分王惟俭依附当路朦胧屡转着冠带闲住王孟震巡城不简居乡凶横李守俊贪横异尝蒋谨贪忍诡秘俱削籍为民仍追夺诰命
　　○四川道御史王时英疏参浙江巡抚刘可法吏部郎中唐晖工部侍郎胡世赏得旨刘可法厚结赵南星躐升浙抚唐晖贪婪不简倚仗门户取铨如寄俱着削籍为民当差仍追夺诰命胡世赏金□赞谋亚卿既经白简著冠带闲住
　　○刑部贵州司主事彭参疏讦原任安庆府知府陈镳同知徐日升暗揭嘱害为左光斗鹰犬得旨彭参原系左光斗私人见在事贩反借题解释前疏留中如何又来渎奏并陈镳徐日升都着削籍为民当差仍追夺诰命
　　○差御史王业浩巡视京通等仓
　　○壬申吏科都给事中亓诗教奏用君子以胜小人此不易之论也顾其胜之道无他在反其所为而已小人贪君子反之以廉小人私君子反之以公小人欺罔君子反之以忠直门户之名不立荡平之途原宽不求胜而自能胜之矣然忠臣爱君必防其渐臣愿  皇上经筵少暇时与辅臣讲求朝政之得失咨访人材之邪正辅臣亦时时敷奏朝政何者为得何者为失人材某某为正某某为邪一一开陈明白当机立断使天下后世诵  圣君贤相相得益章若微臣自被诬之后指摘臣者颇多顷臣蒙恩起用既与诸臣共立交戟之下则当同心戮力报效朝廷断不可存一毫芥蒂之私捐弃小嫌偕之大道请自臣始得旨君子之胜小人必力反其所为这本说得是召对系  祖宗故事朕将次第举行惟廉惟公可以报效朝廷即可以程量材品大小臣工各捐小嫌偕之大道何患国家泰运不隆
　　○户料给事中薛国观奏臣惟一代之治一代之君臣成之故有君无臣虽圣哲不能以独运非无臣也文貌相蒙而精神不贯不实心于职业之间犹之乎无臣也方今边疆多事用人理财为第一义自用人之采虚声也方推任则人人贤喆尽可遗艰而投大及登庸则事事支吾每多覆辙而偾辕皆徇荐剡之为误耳每见抚按一复命而守令而监司而将领而地方人材连篇累牍犹有遗珠之叹至求一副夫当关之任举国徇声保举而不得一当卒出  圣明之独简则平日之荐剡成虚套矣殿陛有工作之费边塞有庚癸之呼而内供亿外度支每每告匮而申严考成伏睹州县一报满佥云完及分数间或住俸带徵亦旋住而旋开卒不知其逋欠为谁即有数数降罚者非离任之破甑则代庖之衙官充数塞责何怪乎山狭边饷之积欠各以百万计而户工内库之本折缺额者日复一日其考成者安在耶不但已也大计追赃之贪吏吸民膏脂捆载而归其赃若取诸寄苟问刑官能冷面严追不上下推诿三四月便可结局而今十越月矣一并汪心渊张我续徐缙芳之三案严旨频颁奏结无闻将委君命于草莽耶仕路之壅滞于今已极疏通之明旨不啻三令五申至以痿痹不仁难赴部选之马之服推补平度岂能有济于地方祗为仕路增之滞耳乃今日之宦情最可厌者升授未及衷怀竞进之念简命一下貌修恬退之文且有逍遥闾里久悬枢贰之位如南都兵部侍郎萧近高奉旨几一载系恋家园玩慢国恤将使朝廷有任人之名而不得任人之实成何政体不得不一言以提醒之疏末复参原任刑部尚书乔允升主盟邪党安享完名亦当一并处分得旨荐举考成皆当责实这条议明切可行以后委任不效的连坐举主其钱粮未完朦胧考满升迁者该部及抚按官听该科一体参治不许徇私容隐大计追赃及汪心渊等三案定限次年三月内回奏毋得仍前违玩萧近高奉旨一载系恋家园岂朝廷任人之意并马之服乔允升都著冠带闲住
　　○直隶巡按徐吉奏清查备倭银两得旨据崔呈秀等原奏镇江府见贮海防银十万有奇如何止解三万三千余两还着尽数摉括以助大工
　　○加南京太常寺卿杜士全为工部右侍郎仍管太常寺卿事
　　○升山西右布政使李如桧为狭西左布政使湖广布政使司参政过廷训为福建按察使湖广布政使司参政周士昌为云南按察使
　　○甲戌  上视朝
　　○  上传兵部今日早朝承旨仅侍郎一人新推本部尚书著马上差人速催到任
　　○凤阳守备太监刘镇进献新果栗枣等共五十杠  上曰驿递烦苦这献新果品每样只用二杠余俱蠲免以昭朝廷恤民德意
　　○户部言宁安大长公主嫡男李承恩已经拏问新城侯王昇奉旨削爵原赐田地子粒或照例递减或尽行追夺乞赐上裁得旨李承恩王昇养赡地土尽数还官其裁扣见年子粒银三千七十余两著监部科道查收以助大工
　　○怀庆王府管理府事奉国将军翊＜釒采＞病故以奉国中尉常氵□弁代管府事
　　○旌御史徐扬先母杨氏贞节听自行建坊礼部覆从扬先之请也
　　○户部请发各镇本年秋季年例主客兵饷宣府七万四千七百八十九两一钱九分五厘大同镇一十一万二千六百五十九两五钱各给解如额
　　○督饷御史王祚昌奏各守原派额数得旨这带运三十万专为辽设自当解充关饷漕粮免截著为定例以后该部覆疏还当斟酌画一毋致参差
　　○蓟辽总督王之臣奏报山海三屯昌平三镇本年秋防兵马刍粮并台墙器械等项数目在山海三屯实在主客南北新旧官军共一十一万一千二百五十三员名马骡驼三万一千八百五十二匹头只内王兵堪战官军四万五百九十六员名马骡驼一万八千六百一十六匹头只守边官军三万二千三百八员名马骡驼五千九百四十匹头只客兵新兵堪战官军一万四千九百五十三员名马骡六千一百一十二匹头守边官军二万三千三百九十六员名马骡一千一百八十四匹头俱堪战守各仓场见贮主客新旧兵粮二十万一千五百六石二斗九升七合料八万五千九百六十一石一斗五合草二百六万三百一束零专备秋防兵马支用如或不敷见在民屯及召买接济原议各路应修边墙一十二万六千八百三十八丈二尺八寸内已修完三万六千一百六丈八尺五寸未修九万七百三十一丈四尺三寸应修敌台二千一百九十四座内已修完一千八百二十九座未修三百六十五座应修甎墩二百二十一座内已修完一百七十二座未修四十九座修完偏坡七万九百九十六丈二尺以上边工已修者俱各坚固并无倾圯未修者分别冲缓挨次修筑各营路城堡一百七十一座见在军火器械二千三百四十三万三千七百七十四件斤俱系节年置备分发足用其南兵俱经该道选验年力精强技艺谙熟方准收用遇有逃故名缺挨次查补验收名粮在昌平镇见在主兵军丁二万四百七十名马骡四千一百六十一匹头内堪战军丁一万七千一百七十名马骡三千九百七十七匹头守台守口军一千六百七十名守城杂差军六百三十一名巡守  庆陵木料并公差塘拨军九百九十九名粮一千六百七十三石九斗二升七合零料一千一百八十九石七斗二升二合零草四十一万二千五百五十束零足备秋防兵马支用沿边住城二十七座边墙三万二千三百六十四丈一寸七分空心台三百一十五座实心台五十二座附墙台三十八座墩台六十一座旧战台四座烽堠七十处俱已修完联络坚固各营路军火器械二百三十五万六千三百五件斤零俱各足用在通州协守见在各营官兵共六千一百二十五员名马八百六十五匹俱堪战守其兵马粮饷刍豆俱取给于通州户部坐粮厅总在新饷内通融支用各营军火器械共一十六万六千九百七十一件斤俱各足用疏下该部
　　○礼科给事中李恒茂条上铨政三事谓改教必当展俸三年任子不宜差管税务吏部司官必当久任内参庄钦邻躐升非制孙之益督学无状扶克俭臃肿宜罢得旨近来仕途壅滞皆因该部不肯任怨裁抑以致人情日竞即如改教不及三年郎署营差任意成何政体吏部司官无缺先推迁转太速尢非旧制庄钦邻未满六选破格先升图便已私坏乱成法孙之益阿附党人督学无状都著削了籍为民当差仍追夺诰命扶克俭臃肿之态朕所亲见著冠带闲住以后选郎再有不及六选借教职考选为名擅自升迁者照庄钦邻例重处不饶该科记着
　　○山东道御史袁鲸奏辽阳数载陆沉病在同舟相忌今东西两镇岌岌乎水火之形已有登抚或裁或调之旨似可以无言矣唯是俘夷失脱一节固解役之疎纵使然乃武臣力而拘诸原文臣坐而逸于境亦何辞以谢东镇第登莱重地裁抚岂容轻议武之望辛勤拮据亦称节钺能臣材品委堪调用遗下员缺须得一虚公干济之品相与同心戮力斯于疆场有济至若关内抚夷海运管关三厅俱有钱粮出入之责百货收放之司而经道事词悉批发委问即如抚夷一厅岁出抚赏银三十六万两内通商愿外慰夷情关系不小旧多以贡监杂流充之安所济于公家宜裁管关一厅以其事属之关部而抚夷海运二厅宜择甲科廉洁有干力者为之与推知一体考成内预考选之典外储边道之材则两厅皆为有用之官而衙门无耗蠹之弊矣  上可其议
　　○刑部上何栋如狱辞言栋如赃私已完乞照原拟遣戍得旨依拟
　　○又覆援黔总兵官麻镇言镇初奉命援黔而藉调兵之名为缩身之计从征后至按律应诛幸得免解立功自宜矢身报国乃壁威清而不出援普定而不前先退则托言兵少未战而冒称功多人人如镇半壁何赖宜伸前旨以彰国法得旨麻镇著监候处决
　　○先是以大工告匮遣兵部郎中张尔嘉督催班军银十一万余两以济急需至是兵部覆据尔嘉回报言凤阳等卫各处报有者止五万四千六百余两内报解者止四万一百余两而实解到部者止一万六千三百余两乃松常所欠至三万二千余两直居全数三分之一各卫既诿于各府各府又诿于灾荒展转愆期岂臣子急公之谊乞行应天凤阳抚按勒限严催得旨班价银原系额编有司何得泄泄从事尔部便行与该抚道官作速催解限次年正月内通完以助大工有仍前违玩者听张尔嘉指名参处
　　○礼科给事中叶有声请早举易名大典得旨易名重典务要核实秉公不得混滥亦宜蚤举以彰激劝
　　○锦衣卫参本卫理刑官王莅民等得旨田尔耕发奸防弊具见公忠王莅民王永孝革任闲住张学书著本卫提问究治以后还当严加体访不时参奏以肃禁卫
　　○总督川湖云贵兵部右侍郎巡抚贵州蔡复一卒于平越军中至是监军御史傅宗龙以闻命所司议优恤复一福建同安人弱冠举进士历刑部兵部郎擢湖广参政时湖北兵饷乏数噪慑复一威信旋辑苖为远徙迁易州兵备山西左布政抚治郧阳咸著劳绩会黔师衄特晋黔督安贼方围普定急援破之贼屡挫求抚所部施兵深入失利疏自劾虽候代犹励兵鼓将寻有平越之捷斩获无筭竟以劳瘁致殒复一博学善属文孝友耿介多大节才亦称之赍恨没家无遗囊宗龙疏其鞠躬尽瘁贫无以歛皆实录也诏复一以死节事予祭葬赠兵部尚书录一子国子生谥清宪
　　○吏部题聂心汤降赵州知州得旨聂心汤贪禾□岁著闻察处浮躁未尽其辜著削籍为民追夺诰命
　　○吏部覆原任日讲官黄洪宪孙寅锡承荫许之
　　○吏部覆预储经略枢贰边抚边道姓名一备任经略尚书二员王在晋张鹤鸣一备任经略侍郎三员王之臣王之采阎鸣泰一堪任兵部侍郎六员靳于中郭尚友张朴岳和声申用懋蔡复一一堪任冲边巡抚六员王弘祖张维枢袁崇焕李栖凤石维屏张论一堪任冲边兵道八员丘志充杨邦宪曹文衡冯师孔祁承＜火业＞陈陛韩原善胡平表得旨诸臣既公举准备不时擢用
　　○升贵州按察司副使颜欲章为湖广布政使司右参政升湖广荆州府知府郭湸为山东按察司副使天津兵备道降补原任四川布政使司参政戴君恩为浙江布政使司右参议管屯田水利
　　○升锦衣卫管卫事都督佥事邢元吉许浩然吴尧年为都督同知都指挥使李不矜为都督佥事都指挥同知佥事等官史世载等十八员各加升一级以大庆加恩也
　　○调山西分守太原参将李为栋为分守延安地方参将升神枢四营游击将军陈邦政为分守大同东路左参将蓟镇总督标下右掖营游击麻登云为分守山海关参将
　　○升甘肃巡抚标下中军游击丁益科为分守甘肃肃州地方右参将
　　○革锦衣卫南镇抚司掌司事指挥同知张道浚回籍道浚先在关门领银制造军器事竣报部久未题覆道浚以为言  上谓道浚销筭不清部覆久稽必已见情弊如何辄生怨望黜之
　　大明熹宗悊皇帝实录卷之六十五
　明熹宗悊皇帝实录卷之六十六
　　天启五年十二月乙亥朔
　　上传兵部马世龙向来戴罪杜门准他回卫其中部总兵员缺速推堪任的来用见今河冰已合著经略高第督率道将严加防御务保无虞
　　○兵部覆世龙回卫  上复以世龙劳苦三年著回府遇缺推用该部即与优叙
　　○尚宝司卿吴殿邦＜锍-釒＞参原任潮州府知府樊王家巡按广东御史陈保泰先是王家守潮时以殿邦族亲僮仆多不法申呈保泰逮捕吴耑一蔡明虞等寘之法株连多人王家既察处保泰亦年例外转至是殿邦具＜锍-釒＞言臣向以力攻淮抚李三才为邪党邹元标房可壮等所嫉樊王家则房可壮之同年死友也陈保泰则投拜邹元标之门生也朋谋害臣用门子李荣塘报吴光等采访臣家戚属姓名非刑考掠系累淹禁一案而拟一绞四斩九军五十八徒异冤异惨今奉恩诏臣家族属所罹正与赦款相合乞概与矜赦因讦樊王家私抽广济桥商税三年共十万余两李荣等索诈良民各有万金乞行追究得旨樊王家逄迎权党诬害乡绅借名窝访打死多命故入人罪冤惨异尝且违禁抽税至十万余两好生贪纵著削籍为民仍行广东巡按御史并衙蠹李荣吴光提问追赃具奏其无辜罗织诸人遵恩诏即与查释陈保泰著该部议处
　　○吏科都给事中亓诗教申明两次京察请分别君子小人内参癸亥管察科臣魏应嘉荐丁巳管察科臣徐绍吉河南道韩浚考功司赵士谔并举被察甘肃巡抚杜承式工科给事中祝耀祖例转台臣张惟任得旨这本说君子小人自是正论魏应嘉著该部议处具奏韩浚赵士谔已陟华膴杜承式遇盗乞怜视耀祖募兵招议所举未当张惟任端方之品即宜擢用
　　○贵州道御史张枢＜锍-釒＞紏太常寺卿陈伯友倚恃袁化中周朝瑞而骤跻通显大理寺寺丞萧毅中借援左光斗顾大章而立擢清华  上命俱削籍为民追夺诰命
　　○平辽总兵毛文龙屡请增饷户部具覆言毛帅之有志于灭奴也久矣天启三年具呈臣部云得饷百万明年可以灭奴今又云二年之间有不平辽灭奴复三韩之旧业甘治欺君诳上之罪如此则取辽不啻反掌祗为少饷误耳夫精兵十七万虗实与否虽未可知然饷止百万数不为多可以灭奴功不为小定以二年时不为远夫复何靳而不与之以为一劳永逸之计独是以今日之民力当剥肤见髓之时今日之太仓当罄悬罍耻之日即关门诸镇岁饷六百余万尚不能支而复欲凑足百万诚有不易言者臣竭力区处仍旧给发四十万再勉强于新饷库内那借五万又臣前请汰蓟密永三镇新兵苟如督臣所议岁省当不止十万俟报到即于库内扣拨海外此则竭臣部之力从长酌议以应毛帅之求也若登津新兵岁饷总三十五万撤之以其饷实东偏此系兵部事应听酌议者也至已前改运一事原因毛帅饷部及差官极言其便今接漕抚手书并抄送古今海运行止之实其害有不可言者淮扬士绅公揭亦言之亦复恳切则必仍归津运为便  上从之
　　○凤阳守备太监刘镇言旧制屯田每军五十亩岁纳夏秋屯粮六石至嘉靖年间因倭氛暂增兵饷每军二钱一分原议事平除豁迄今未除又加辽饷银四钱八分赋重差繁兼以年来重罹灾伤盗贼群起又有署户旧制每名给田五十亩止供办  皇陵祭品及守直洒扫并无别项杂差因  世宗之国凤临等县帮差原为一时权宜今遂著为县民入条编每丁银二钱七分又加辽饷三分民不堪命率多逃窜伏望垂念根本重地将倭饷二钱一分全蠲辽饷四钱一分减免一半并将署户行令凤临等县除去县民籍贯发署供办祭品永不许捏派杂差得旨倭饷准免辽饷仍旧徵角□羊署户止宜供办祭品守直  皇陵不许复派杂差
　　○平辽总兵毛文龙差官角□羊进俘夷一百三十名角□羊官口称行至广鹿石城岛二船夷变渰死五名及至登城内乘夜逃走二十名登抚发兵捕缉拒敌杀伤仅余十一人时诸夷半属辽人率角□羊汉语登抚武之望＜锍-釒＞奏云查各边镇临阵擒斩绝无有角□羊献入京者即有之亦其首恶头目如宁夏之哱刘重庆之樊虎兖州之徐鸿儒等其余孽小丑悉于彼处正法未有累累相属致之于阙下者至于斩获首级例行巡按御史勘验而已亦未有禾□岁恶髑髅入都门而尘  睿览者唯该镇一角□羊再角□羊以至踵角□羊不已不知角□羊一番功级费一番资斧前次汪崇孝之支领可按籍而数也至于驿递应付之夫马沿途护送之乡兵动以千百计则二东疲瘠之乡尤有不胜骚然者矣合无以后凡有斩获除真正头目献一二以表奇功其余只以＜锍-釒＞闻而论功行赏令抚按酌量题叙章下该部
　　○巡抚山西右佥都御史柯曰□永巡抚河南右副都御史程绍各引疾乞休许之
　　○升广西布政使司右布政使杨莹钟为本省左布政使广东布政使司右参政蔡善继为湖广按察使岳州兵备河南按察司副使瞿溥为湖广布政使司右参政分守湖北
　　○降补原任四川布政使司右参政都任为江西按察司副使南昌兵备
　　○录四川有功将领总兵李维新候叙功之日于督府晋秩参将林兆鼎罗乾象等游击范继道等都司邓懋官守备罗安良等加副总兵参游都司佥书等衔各有差兵部覆总督朱燮元之请也
　　○狼山副总兵江之清宣府南路参将张国麒各告病督抚代请部覆许之以四川参将管总督中军事鲁羙中代之清为狼山副总兵宣大总督标下抚夷都司佥书张文选代国麒管南路参将事
　　○升湖广游击管镇筸参将事许自强为四川松藩东路参将都司佥书管浙江南洋游击事张震为南直庙湾游击将军天宁都司佥书韩兆元为蓟镇浙川春班游击将军甘肃巡抚旗鼓守备加都司佥书柳绍宗为蓟镇沈阳秋班游击将军
　　○调甘肃洪水游击徐卫国以原官管密云车中营事务
　　○革四川龙安参将孙宣回卫
　　○丙子吏部尚书李宗延以庄钦邻为给事中李恒茂纠其躐升非制奉旨削夺事具＜锍-釒＞引罪得旨庄钦邻六选未满已非旧制且二十五日大选二十二日先升坏法尤甚皆缘权在本司惟图自便与堂上官何涉卿不必引咎
　　○太仆寺卿管东路少卿事潘文引疾乞归命冠带闲住
　　○户部覆临清监督主事卢象昇议言临清仓岁收山东河南额粮共九万八千余石以备灾伤补运京储每石取银八钱佥派大户籴买上纳乃有司藉口灾荒大户畏避买运节年拖欠至四十四万有奇而原徵籴本或积之库中或散之大户了无结局合无如象昇议将山东河南所欠额粮自万历四十二年起至天启元年止除奉恩诏蠲免年分外每石折银八钱先角□羊本仓以听本部别项支用至于天启二年以后粮米仍徵本色不得一概混折以虗外庾听该仓严行督徵如期登报以备考核  上是之
　　○工部进天启通宝制钱二百五十万文
　　○督理辽饷巡抚天津户部左侍郎黄运泰奏请申明带运粮额略曰顷仓臣薛贞上＜锍-釒＞谓仓廪匮乏已极漕粮势难截留奉旨各守原派额数催纳臣不胜欢忭夫带运供辽饷者也原有带运之额数漕粮供京仓者也原有漕粮之额数各有项款两不相蒙今仓臣以漕粮为不可截是矣不知带运附于漕粮之内乃为津门应运之物曾经前饷臣李长庚条议题准截漕三十万之数责成浙直江广每运漕粮十石带买一石此带运之原委也臣窃谓带运初议三十万专为辽设宜与辽事相始终而每年额派粮料亦当以此为主自今以后每岁额派带运务足三十万之数不必截漕永著为令从之
　　○平辽总兵毛文龙复角□羊进俘夷一十四名角□羊官骆惟信等禀称毛帅续角□羊活夷一起八十二名又一起四十八名已到山东地方指日可到请该部择日献俘得旨海外频报俘数劳绩可嘉但不系头目渠魁告俘未可轻举著该部覆议行
　　○陕西巡抚乔应甲请加知县刘昌胤同知调陇州得旨全陕出铜设法鼓铸乃天地自然之利刘昌胤准加衔任事俟果有成绩另行优叙
　　○督理钱法工部右侍郎兼管户部盐法董应举具奏立纲铺纲利害谓补行积引名曰铺纲其害有六不行积引名曰立纲其利有六请分析言之两淮岁行盐九十七万余引而各处食盐又可七万余引计行百万余引之盐矣而边引止七十万五千一百八十引尚岁少三十二三万引且不足积从何来今不查积引有无乃欲岁补淮南二十二万引止纳余价银三钱五分比之正引岁少余价九万九千两矣纵议找徵亦成画饼害一且正引引价五钱六分若角□羊部作五钱筭亦有十一万两而铺纲则不纳引价害二辽饷岁加二十一万两前盐臣樊尚燝苦心设处＜锍-釒＞题内七万两系灶户折价七万两许商人带盐淮南新旧引七十四万九千二十四引每引愿助一钱而不带盐该银七万四千九百二两四钱淮北新旧引二十二万余每引议助一钱又带盐一钱该银四万四千四百二两二项共该一十一万九千三百余两今止角□羊七万尚少四万九千三百余两是积引独无辽饷也害三往时带销积引不纳余银致亏课额动那割没折价各项补角□羊而奸商奸胥乘之侵没所失无筭今若那角□羊其弊亦然害四且行一积引即壅一正引壅多不得不扣留扣久正引亦成积引矣害五扣留多商必夤缘超行而边引阻滞又前之囤户指边商以致折本开中不前边粮不继边军因以鼓噪变生不测害六今若立纲除正引余价辽饷外照户部近题将积引引窝召商承认而约以画一之法淮南应行部引二十二万每引余银八钱便岁增一十七万六千两庚午以后淮北亦应岁行部引七万便岁增五万六千余金共岁增二十三万二千两矣利一引价每引五钱角□羊部淮南岁增十一万淮北岁增三万五千共十四万五千两利二商派辽饷原止七万画一立纲则新旧概徵淮南淮北岁增银四万九千三百两利三且部引余银引价辽饷既岁增四十二万六千三百两而割没折乾等项银两免于那凑尽可角□羊部而奸猾无从侵没利四积引不行正引无壅既免扣留葛藤尽斩奸计难行利五法既一而商无趋避边引易售囤户不得指勒边商乐于开中边粮足而军无庚癸之呼利六又议清盐法隐伏言两淮余价辽饷六十八万三千四百余金角□羊京正额外又有挑河每引徵银二分五厘岁该二万四千二百七十五两募兵每引徵银三厘七毫岁该三千五百九十余两扣留各场包夫脚价每引钱二文岁该一千八百四十余两淮南水商免京掣公罪每引一分六厘岁该银一万一千九百八十四两潮包每引四厘该银二千九百九十六两水乡逃亡坍折折色岁可三万七千三百六十四两纲盐割没每引二钱岁该十九万四千余两食盐割没溧阳一县岁该一千九百余两江北州县岁该一千九百余两江南州县岁该四千八百余两宿州含山新增引目约该三千四百两以上九项约有二十八万余两除扣留脚价以食灶勇其募兵会手工食尚亦有余挑河止挑盐河淤浅用未二三并诸项岁亦不下二十七八万矣若画一立纲则此项尽可角□羊部而无那借之弊又补库折价七万两近方用之以抵辽饷而从前何用赈济岁四万八千议免不久而先年余剩何存亦应查明方今诸饷匮竭司农仰屋丁田之赋再加商税复开事例及于衙门顶首隶卒工食如此琐屑尚不惮烦而以六七十万钱粮授之奸手何其见小而遗大也得旨钦遣大臣专司鼓铸即借盐课作本亦宜听运司起角□羊不必干预鹾政其二纲利害著该部议妥具奏
　　○户部尚书李起元主盐臣铺纲之议言盐臣补行积引淮南岁增二十三万一千两淮北亦增七万三千五百两合旧课八十一万一千两共计之已得一百一十一万五千五百亦不赀矣此则新旧咸宜商国两利臣未见其害也就中不敷督臣之陈者三十万查督臣之三十万则即其前所称挑河割没等项或有或无正行盐臣下议于运司以俟奏报非铺纲之所无立纲之所有也若新纲一立旧商必逃正台臣徐扬先所谓误钱法又坏盐法淮商一空而每岁数十万之额课从何输纳然则立纲之有害而无利昭如日星矣督臣言非是其诸奸吴惟顺许高第方学周等俱宜付盐臣追赃正法  上然之
　　○丁丑  上以花斑石铺幔不妥皆缘包工草率所致将作官龙得水送法司从重治罪
　　○  上览魏忠贤奏令蜡茶芝麻等项钱粮著行各该抚按衙门务要置办真正本色委廉干员役角□羊进不许无籍棍徒仍前包揽轻赍擅自侵渔
　　○巡抚山东右佥都御史吕纯如言封疆有大机宜朝廷有大纪纲毛帅者奴之所忌也奴忌之则我护之此所谓机宜也登镇者以节制海帅非受海帅节制者也若以同事睚眦遽撤之去则目前之纪纲倒置而日后之钤束更难矣此所谓纪纲也然则宜如何曰安毛帅以重封疆优登抚以存纪纲而已安之之道在厚其兵糈时其馈遗不当纵之若骄子以益张其凌厉之气优之之道在计其资望体其成功而不当置之若奕棋以自委其驾驭之柄要使海内海外晓然知登抚之去朝廷自以其资序为迁转而不关阋墙之口庶观望肃而体统尊矣得旨重封疆存纪纲诚为确论该部知之
　　○云南巡抚闵洪学奏平武寻嵩三郡功次叙录文武诸臣寻甸府同知许尚副总兵袁善等土知府陶明卿等兵部覆请加衔及服色各有差
　　○升湖广都司佥书陈天策为四川雅黎等处游击将军
　　○戊寅慈孝献皇后忌辰  奉先殿行祭礼
　　○调司礼监管文书内官监太监杨国瑞为南京司礼监太监与刘敬协同守备御马监太监胡良辅调南京  孝陵神宫监太监掌印
　　○广东道御史陈世埈参南京兵部侍郎郝名宦太仆寺少卿罗汝元光禄寺少卿王国瑚得旨郝名宦结纳邪党镌名酒杯冰山既倾南枢善伏罗汝元恃党入台全无建白一差未满营躐京卿王国瑚呈身去辅作府狼藉宪副未几贿转光禄都著削籍为民仍追夺诰命
　　○遣湖广道御史曹谷巡按江西
　　○御史曹谷＜锍-釒＞参南京兵部侍郎郝名宦太常寺少卿杨维新并荐户部主事洪启初工部郎中聂心汤得旨郝名宦聂心汤已有旨了杨维新曾于工所著劳不得风闻苛索洪启初不必议用
　　○补荫南京户部尚书赠太子少保陈于陛孙国鉴入监读书以原荫陈其志久疾不能赴选也
　　○平辽总兵毛文龙揭报朝鲜李晖之逆党李适韩明琏等起兵昌城直奔王京臣知统兵蹑其后遂尔被擒其余孽韩润郑梅等窜入东夷求报父仇称有左议政府尹义立者约为内应入贡  天朝谋宝玩以献奴传令以今冬大举犯鲜臣已移咨国王四面防守暂移铁山之众就云从岛柴薪期免守土之责登抚武之望奏曰毛帅驻师东江所倚藉者朝鲜耳迩因辽人之耕牧渐广侵掠渐甚鲜人厌苦之所云李适等之叛主韩润等之勾奴与奴之将发兵以袭铁山也臣等微闻之而未敢信焉第毛帅自五月以来营室于须弥所称云从岛是也今十月又尽徙兵民商贾以实之而铁山之地遂空矣故朝鲜各道疑其有逼已之嫌渐至布兵以防之此差官亲对臣言非风闻也今该镇以李晖之党疑贡使尹义立之内应此其真伪与离合向背关系匪轻信之则益重鲜人之疑不信则恐贻后来之患所当万分详慎者也  上命该部酌议具奏部覆言牵制奴酋者朝鲜也联属朝鲜者毛镇也驾驭毛镇者登抚也今日者抚臣与镇臣不和以至镇臣与属国之臣又不和此奴之利中国之大不利也盖先是李倧之无国而有国也文龙与有力焉曰疆以戎索而废立大典国家岂不能驰一介往问其故傥亦明以封鲜之德予毛镇使毛镇之能用鲜人耳毛镇故以豪杰自命者也其不屑屑焉为一丽纸丽参与之较往来之厚薄明甚其不纵耕牧之辽人实逼处此以为鲜人樵苏忧明甚然如所云营室须弥期免守土之责果守鲜土乎抑守辽土乎守铁山之谓守土乎抑守须弥之谓守土乎毛镇于此必有所以审处矣且鲜人之所繇终始给我毋亦彼有内变我则靖之彼有外侮我则驱之使封畛五路大有宁宇正文龙今日事耳若犹是退据深岛使鲜之人日嫌于逼必不其然至于尹义立之为内应盖叛鲜也  天朝亦第俟其来为羁縻于此或于其竣事而返付之该镇角□羊俘官听鲜人之自治亦甚易事惟是抚镇不和  皇上远为照独为断抚不能制镇则易抚镇不能制夷则易镇有此一番易置将大局一新矣得旨联络属国牵制奴首此系毛文龙事韩润尹义立等著朝鲜自行处分登莱巡抚务与江东同心共济仍严饬内备讥察非尝以销窥伺
　　○先是登莱巡抚武之望奏海外情形得旨这本内事情该部亟行酌议限三日内具奏封疆多事武之望宜悉心料理毋得托故弛担凡紧要文书当不时进呈如何照尝例耽延著通政司回将话来至是通政使林宰上＜锍-釒＞引罪得旨览奏以圣节冬节为辞姑不究以后事关封疆即遇禁封也著不时奏进
　　○己卯户部覆蓟辽总督王之臣等＜锍-釒＞以恒山新兵无饷查畿南六府优免税契抽扣平籴典铺马夫祗候六项共银十万两有奇就中准留五万四千两用充新饷以后容臣部临时再为酌议奏请  上是之
　　○南京守备怀远侯尝胤绪汇奏操备马匹南京各营骑操马共五千四百一十八匹见在马二千一十四匹倒死等项未经买补马二千二百四匹大教场马三千五百五十八匹见在马八百三十四匹倒死等项未经买补马二千七百二十四匹小教场马九百九十六匹见在马七百九十九匹倒死未补马一百九十七匹神机营马二百六十八匹见在马一百三十五匹倒死未补马一百三十三匹新江口马二百三十匹见在马二百二十匹倒死未补马一十匹浦子口马二百五匹见在马八十四匹倒死未补马一百二十一匹池河新营马一百六十一匹见在马一百四十二匹倒死未补马一十九匹章付所司
　　○巡盐御史陆世科＜锍-釒＞参总督钱法侍郎董应举侵挠盐法＜锍-釒＞下户部
　　○差浙江道御史张讷巡按直隶苏松
　　○加升工部营缮司员外郎曹钦程太仆寺少卿仍监督  陵工
　　○升湖广按察司副使苏光泰为河南布政使司右参政升礼部仪制司郎中萧应坤为广东布政使司右参政罗定兵备
　　○命山海关南海口总兵官杨麒仍以原官挂印镇守山海经略辽东
　　○参将侯一位以原官管宁夏花马池副总兵事加石门路都司杨文魁游击将军仍管石门路参将事
　　○庚辰  上视朝
　　○兵部覆  方泽扈跸将领都督佥事李国祯等中军郑道直等五十八员各升赉有差
　　○原任南京御史被察李良栋自言前任留台以救王德完忤邹元标为标党王允成涂一榛朋谋倾陷中以察典乞赐昭雪得旨涂一榛王允成把持察典事情著部院参看来说李良栋身在事中宜听公论以后考察及被论谪处各员不得借题渎奏致启幸心
　　○湖广道御史王业浩＜锍-釒＞参太仆寺少卿马孟祯易州道参议韩万象吏科左给事中方有度得旨马孟祯要结权党倾陷正人韩万象筮仕江南卖身门户方有度巧营三窟甘弃四维都著削籍为民当差仍追夺诰命
　　○巡按直隶御史李应荐类报凤淮扬徐等府州县灾伤条请蠲折分数下户部
　　○升左春坊左庶子王应熊李国＜木普＞俱詹事府少詹事兼翰林院侍读学士仍管纂修事务
　　○辛巳山东道御史陈睿谟＜锍-釒＞参吏部稽勋司郎中刘廷谏文选司员外郎孙必显大理寺添注少卿韦蕃得旨刘廷谏倚藉权党以刑部郎中改调吏部事属破格孙必显世投门户罔上行私韦蕃反覆乱政躐跻华膴都著削籍为民当差仍追夺诰命
　　○四川道御史倪文焕＜锍-釒＞参吏部尚书李宗延刑部侍郎朱世守为东林渠魁太常寺少卿金世俊为左光斗魏大中私人前任吏部卖官受贿赃迹有据江西按察使米万钟出淮抚李三才门下且与盗伐  陵树赵刚为至亲蓟州道右参议王继谟为王之采私党贪婪素著乞俱罢斥得旨朱世守已有旨了金世俊为左光斗魏大中私人卖官赃迹有据赵刚盗伐  皇陵神树已经处分宋万钟系刚至亲又出李三才门下王继谟为工之采私党贪婪素著都著削了籍为民当差仍追夺诰命内金世俊行彼处抚按提问追赃以助大工
　　○刑部尚书李养正乞休许之命给传以归
　　○江西道御史徐扬先＜锍-釒＞参督理钱法工部侍郎董应举协理戎政兵部侍郎文球得旨鼓铸不宜信用匪人戎政不可经年旷任董应举文球都著冠带闲住员缺另推来用
　　○壬午浙江道御史张文熙奏朵颜三卫贡夷原以款来近者一入内地任意咆哮州县受其鱼肉地方官奉如骄子长此安穷以后责令边臣与通事明说凡应得赏物该部与以实惠不许夷人分外骚扰亦不许通事同驿棍暗使拨置明恣要挟督抚官宜加意禁戢以杜窥伺得旨属夷款贡入关有数来去有时供给有例岂容驿棍拨置以滋骚扰该部便行与督抚官设法禁戢其应得赏物须用实惠如有外棍仍前金□赞差以滥恶搪塞者即行拏问用称朝廷柔远之意
　　○礼部尚书薛三省言宗室名封初时本部皆凭亲郡王奏报题覆上请此定例也后因奏报迁延本部既若查勘之繁文移往来多端诸宗亦苦查勘之费始议彼处抚按协同保奏方此例初行时彼此交戒奏报依期各宗与本部俱便而后乃渐复停阁以至于今竟复迁延如故有巡奏已至而王奏终月终季不至或终年不至者盖在诸王官之借事需索巧名抑勒以恣其丘壑之欲不满不已而贫者益坐困矣臣请及今严为定令凡宗室名婚封禄等项巡奏已至而王奏不与俱至者府属官罚禄各有差若三年之中而所罚积至一年则教授与长史降等并承奉亦夺禄半年若使一王府而有降夺者三人则王所为御下亦失于不严合请敕谕诘问乃抚按题奏时亦令先十日启王知会使王得戒饬其属亦相成之义也然宗室名封及期而遭有事故或丧或疾或罪或有事隶有司此皆有碍保结即有碍题奏当明白开写另为一册即与应题册同投到部得于应名封下悉载其故次年题请文至部得按前册为分别其或题请所遗部又得按前册为催促王府故不得固稽宗室亦不得隐匿部可省驳查之繁宗室又有省展转之费国家亲亲之仁庶几其广溥矣  上是之
　　○琉球国中山王世子尚丰遣官赍捧谢恩表文入贡方物请乞封典下所司
　　○裁通州兵备道吏部覆从总督蓟辽王之臣议也
　　○癸未陕西道御史石三畏奏挺击红丸移宫三案请诏付史馆内参礼部左侍郎周炳谟南京工部尚书沈儆炌大理寺右寺丞张廷拱得旨周炳谟讲筵日久谬为王之采所荐准令致仕沈儆炌摉括助建亦有微劳著冠带闲住张廷拱金□赞谋考选物议沸腾跻躐京堂全凭奥援著削籍为民仍追夺诰命
　　○吏部尚书李宗延以人言求罢许之命给传以归
　　○礼科给事中叶有声＜锍-釒＞参礼部侍郎公鼐太仆寺少卿欧阳调律御史翟学程俱门户遗奸得旨欧阳调律锄斥正人倒乱察典翟学程荐举匪类拥戴要津都著削籍为民当差仍追夺诰命公鼐与三才为亲瓜李不避心迹招尤姑著冠带闲住
　　○命吏部左侍郎徐兆魁暂署吏部协理部事刑部尚书周应秋署刑部
　　○升吏科都给事中亓诗教为太常寺少卿提督四夷馆吏部遵奉内传也
　　○甲申陕西道御史何可及＜锍-釒＞参广西巡抚董元儒太仆寺少卿倪应春得旨董元儒阴阳反覆变诈奸淫被祝耀祖紏参恃周嘉谟庇护倪应春才能济恶力足文奸与左光斗呼吸相通惟赵南星指使是听都著削籍为民仍追夺诰命
　　○锦衣卫管卫事都指挥佥事李不矜都指挥使周显祚王受善各以军政自陈得旨李不矜等投身邪党大坏官评著削籍为民追夺诰命
　　○命前军都督府带俸佥书杨国栋为镇守山海关南海口总兵
　　○乙酉发天启五年冬季年例主客兵饷银五万一千五百七十五两于山西镇
　　○礼部尚书兼翰林院学士薛三省请告著闲住
　　○兵部覆考选军政劾南镇抚司佥书万邦孚革任留佥书徐本高等供职得旨万邦孚依附权门摧残同列著削籍为民追夺诰命
　　○又覆五府自陈＜锍-釒＞议留宁阳侯陈光裕等而罢管理红盔广宁伯刘嗣爵  上从之
　　○江西道御史卢承钦言近日邪党复炽皆调停为害幸  皇上英明立断巨奸斯脱而犹有姑容不尽之虞如原任大理寺卿曹珍狎主讲席献媚东林工部右侍郎董应举侵挠盐政兵科给事中李遇知插身门户乞重加斥削仍敕下部院将一切党人姓名罪状榜示海内使其躲闪无地倒翻无期得旨奸党宜清调停当戒这本说的是曹珍狎主邪盟董应举侵挠盐政李遇知荐举匪类献媚东林都著削籍为民当差仍追夺诰命其一切党人不拘曾否处分俱著该部院会同九卿科道从公查确集议奏请将姓名罪状并节次明旨刊刻成书榜示海内垂鉴将来以永保清平之治
　　○丙戌巡关御史洪如钟原参山石道佥事刘永基居心不净浮说偏工虚冒家丁倾轧同列并紏山海巡抚喻安性受其謟媚力庇匪人顺天巡抚申用懋荐举不当是日文书官郝隐儒持其本至阁口奉  上传刘永基喻安性俱削夺申用懋冠带闲住大学士顾秉谦等以用懋揭保刘永基一节事虽偶误心实无他具揭申救不报
○革陕西定边副总兵王承运回卫调下马关参将杜弘域代之兵部覆三边总督李从心之请也
○以缉获功荫升魏忠贤甥傅应星左都督
　　○升浙江道御史潘汝祯为太仆寺少卿分管东路
　　○补原任广东道御史刘述祖为河南道御史
　　○升云南永昌府知府龙为光为本省按察司副使临安兵备事务
　　○丁亥刑科给事中叚国章等摘议巡青要务谓差以巡青为名者正指放青而言也查各场历年放青不惟适物之性亦且节裁之糜盖放则喜嘶芳草不放则伏枥悲鸣放则撙节草豆不放则轻费钱粮合遵会典开载各马房马匹照旧规放青三个月不得参差放青之日即按日估算扣除草料价值此最便之道也其验过瘦损不堪者照例发顺天府变卖银两解京粮库类题买补则尪羸亦易为壮健矣至二十四马房棋置星罗分建近郊  祖宗立法原有深意坝上距京二十里许尤称要地各马房年久倾圯宜暂动牧地子粒委廉能官估计修理庶与坝上大小相维城堡相错以拱卫神京无事为刍牧生息之所有事为坚壁清野之策亦今日之急务也命该部酌议具覆
　　○戊子  世宗肃皇帝忌辰  奉先殿行祭礼遣怀柔伯施壮猷祭  永陵
　　○工部以宫殿急需子街大石经行道路桥梁乞行顺天府酌议保垫以便行车得旨桥道见在运石何必再行保垫且天寒地冻保垫非时显是司官计图侵冒著降三级调外任用寻传工部司官李餋德照旧供职刘鳞长吴奇策徐申懋三员遵旨降调餋德引罪乞罢不许
　　○巡按直隶御史贾毓祥奏应安徽宁池太广德各府州岁增仓七处共贮谷五万有奇请严行申饬得旨积谷备荒诚有司急务还著抚按官严行申饬
　　○户科给事中薛国观奏自奴酋匪茹陷我全辽止榆关一线为华夷之关说者追咎于当日文武诸臣之不同心顾继之者谓宜鉴前辙同心共济不虞日者柳河之败彼此推诿复坐不同心之弊矣臣以为不同心之弊中于意见相岐者浅中于名利相残者深如往者山石道臣刘永基垂涎巡抚暗布流言倾陷同侪致令一时共事者皆相猜相忌忧谗畏讥俱不能安其位大乖诸臣任事之心真衣冠中一怪物也众人方任其愚弄皇上已洞其肺肝宸断独裁今已解任矣是去乱苖之莠也而且易枢辅矣撤巡抚矣更将帅矣水火之形去而左右之袒除矣计经臣高第授事之意气方新帅臣杨麒夙＜女间＞之猷略政锐其余道将无复私意之参商想一时之光景翻然另一局面矣迩闻奴酋蠢动政当堤备之时凡我在关大小文武各宜振起精神从封疆起见务求筹边固圉之长策一事也而甲可乙否惟求有济于公议论之参差可置也一人也而此瑕彼瑜惟期有禆于用形迹之异同可捐也一兵马也按册则有充伍则无逃亡短少酿成极重难返之势然一人之聪明有限当互相觉察勿为发奸摘伏遂开尔我猜忌之嫌一粮饷也将领之侵扣头目之克剥冒领漏卮惯熟牢不可破之习傥其间有嗜利仍深当递相攻击勿为和光同尘共作彼此隐匿之态总之兵马务实队伍之数粮饷务果兵马之腹下有司试之画也毋阴收阳弃而隳英雄之忠肝上有难从之令也毋貌是心非而踵唯诺之故事推之衣甲器械简练战守进退虚实之故无不皆然要于大小文武之精神相照谋断相资有不扬威制胜扫穴犁庭者臣不信也得旨辽左失事皆因文武不和  皇祖在时便深以为虑年来沿袭不改以致用师罔功这本说的是刘永基贪鄙闪铄垂涎巡抚时布流言倾陷同列已有旨削夺以后关门大小文武各官务要振起精神同心协力练兵核饷实讲安边固圉之策毋得仍循陋辙自取愆尤
　　○刑部等衙门尚书周应秋等会审原任吏部尚书赵南星言南星行诐言伪东山久盗虚声纳贿招权立朝尽隳晚节任宵小以为耳目假子姓以充橐囊遣戍自有本律收赎姑怜年老得旨赵南星奸党渠魁依律遣戍不准收赎
　　○升户部左侍郎王绍徽为吏部尚书
　　○巡抚陕西右副都御史乔应甲请于关中设局鼓铸从之
　　○升广东布政使司右参政史树德为云南按察使工部都水司郎中白受采为湖广布政使司右参政武昌兵备户部郎中萧鸣甲为四川布政使司右参政松潘兵备
　　○起江西右参政分守饶南道吴玄
　　○己丑  贞惠安和景皇后忌辰遣武平伯陈世恩祭  陵寝
　　○升礼科左给事中赵兴邦为吏科都给事中
　　○庚寅  上视朝
　　○广西道御史赵胤昌疏论大学士丁绍轼言绍轼初言总兵马世龙不可用及再承诘问忽游移其词若曰去留取自  上裁臣何敢知盖不胜反覆之态乞严谕令精白一心无持两可得旨次辅和衷任事商确可否朕所鉴知言官不得苛求
　　○大学士丁绍轼疏辩言  皇上英明千古无两内传东虏已报垫河世龙为何杜门称病此便有责备世龙之意矣众阁臣不过仰承  圣意议去之臣何敢自专次日内传诘问之语只争回卫与回府耳即臣在阁中有曰去留取自  上裁亦臣子对君父之体胤昌责臣以不能硬肩硬口固臣才之不逮亦臣心胆之所不敢也乞俯赐罢斥以全身名得旨卿心直口快马世龙去留既系阁臣公议何又推诿  上传著即出佐理以副朕怀不必因人言介意
　　○督催镇江备倭钱粮主事吴昌期题报丁忧得旨吴昌期与吴怀贤私书往复讥讪朝政著削籍为民仍追夺诰命
　　○刑科给事中潘士闻＜锍-釒＞参大理寺少卿吴之皞御史舒荣都郑宗周工部员外何显宗得旨吴之皞依附党人居乡不谨舒荣都侈淫败度荐举受财郑宗周邪类先锋金□赞营有据何显宗贪秽大著倒身门户俱著削籍为民追夺诰命
　　○四川道御史汪裕＜锍-釒＞清铨法言铨部病根皆因选司之权太重凡推升选调其官其地一手握定逞臆横决员外主事不许与闻呈藁说堂务令许可如此相沿听其专擅所以请托者惟选郎是恳纳贿者惟选郎是行书役之弊孔亲友之过付山人门客之招徕在前辱白简者皆是也至于司官壅滞科臣李恒茂言之已奉明旨无缺不许先推六选方准迁擢第后浪之不催易也前此之积薪若之何查得司官在籍者近三十人皆家居而悬京卿之想傥按图而索贤者固河清难俟不肖者又生出速化之术夫在籍诸臣岂尽白璧曾经紏及而未处分虽未紏及而有物议者欲清铨法先清铨官亦当分别去留方无壅滞何必拘拘存铨部情面而假手旁观清议乎今冡臣简任方新自有一番变革伏望  皇上申饬施行得旨近来选司事体不令堂官预闻直至临期方才画题用印以致仓皇不及详查任其蒙蔽这本内事宜即著新任尚书斟酌妥当画一具覆其在籍郎中贞邪溷杂该部从公分别起用外转罢斥三等奏请定夺
　　○太常寺添注少卿阮大铖备陈孤臣去国始末与去后诬陷株连以质公论末复荐原任文选司郎中谢升刑科给事中傅櫆  上命吏部酌议具覆
　　○辛卯大学士丁绍轼再＜锍-釒＞乞休弗允
　　○壬辰总督蓟辽王之臣奏近日户部欲裁蓟密永三镇新兵此在主计者盖从钱粮起见未暇为封疆计也蓟镇军士年来虗耗于援辽逃亡于粮薄精锐几空犹幸此新兵内多夷汉壮士差可壮声援而备缓急耳近自柳河受挫于东奴松山幸胜于西虏东西交隙树敌滋多东之桃林冷口中之喜峰潘关西之潮河白马处处皆冲在在须备窃谓蓟门兵力当厚不在辽阳之下即不议增岂得议减新兵之不当汰无俟臣言之毕矣章付户部
　　○吏部署部事左侍郎徐兆魁请申明覃恩以沛德意言  皇子诞生适当群臣拜舞之时是不易得之庆也亦沛不恒有之恩臣不敢于诏外求增惟就诏内含而未露可以类推者为  皇上陈之如诏前京官升转道府者尚未辞朝内与庆贺犹然京官类也似当与进表外官观政进士同例补给新衔诰命前母前继妻诸臣日夜焚祝覃恩不赠更无可赠之时似当照前覃恩与继母见在继妻同例给赠同一科第也府佐推官亦州县类也似当照前覃恩与州县同例封赠同一观政也已选者与未选给假者似当与在京候选进士同例给执照俟选除之日补给正荐非待一二年不得较三年考满止争一年其恩不滥盖此一年之蚤得亦  皇上之覃恩所及矣同一八九品也武学教职顺天府照磨知事上林苑典薄等官皆京杂职类也多系科甲似当与司务孔目学正等官同例给转官执照以上诸款皆因恩诏广推之伏愿  皇上念普天同庆广锡类之仁得旨依议行
　　○东厂缉获盗米仓役梁逄恩等得旨仓粮军国所关主事李柱明乃敢恣意贪饕监守自盗好生可恶著锦衣卫都拏付镇抚司严刑究问追赃具奏
　　○复原任山东右参政管兖州府事孙朝肃仍以参政起用吏部覆御史石三畏＜锍-釒＞以朝肃捍御妖贼有功地方也
　　○裁山海管关厅通判河南孟津县主簿及代府食场大使宣府饷司库各仓场副使以冗员虗糜也
　　○  上以私铸溷淆制钱著五城严拏治罪其大钱照旧行使不许讹传阻挠从钱法侍郎靳于中请也
　　○癸巳大学士丁绍轼三＜锍-釒＞乞休命鸿胪寺堂上官宣谕即出
　　○大学士黄立极奏继祖母董氏母李氏两世孀节乞恩旌表赐额仍请自办建坊  上嘉之赐额双节
　　○甲午以年节颁赐辅臣顾秉谦等讲官骆从宇等正字周国兴等银两有差
　　○户部奏定司官差则俱以缺出之先后与各官到任之先后为序其税差照刑部恤差例不及任子得旨严行遵守不得营求搀越以乱成规
　　○户部覆督饷御史王祚昌条陈末议四款一增理运府佐言天津府佐四员裁革之后止留粮马同知一员今议再增兵粮一员俾兵与饷分理不至缺官废事一收卸带运钱粮言漕粮带运分收则有零碎之患尾帮则有稽迟之弊宜于漕粮头帮内照数先截三十万石通融扣筭则既不损漕粮之升合且不至稽关门之春运一核关门屯田言屯田原以充饷今年关外所屯更广饷臣云前屯中后中前尚有三四年屯粮积贮不下十余万应速查报部以抵饷额一宽恤车运商豆言委官所欠运价一万四千豆商欠豆三万七千计价二万五千有奇即有事故亦难尽蠲合无姑照饷臣之议各量免一半其余各半立限严追  上是之
　　○乙未毛文龙前后擒角□羊俘夷一百二十一名择日献俘祭告  南郊遣英国公张惟贤  北郊惠安伯张庆臻  太庙驸马侯拱宸各行礼
　　○工部尚书李起元请摉括库贮官银得旨大工紧急费用浩繁这赣州府入官银三万两徐州库军便银四万两俱限次年三月内如数角□羊进其南赣巡抚赏功银久积未用及各省直库贮无碍官银都著该抚按官尽数查出限次年终角□羊完以济急用
　　○广西道御史王珙条陈三款一清蠹耗内颂魏忠贤筹国心勤缉奸法密发从前之积蠹杜后来之漏卮第恐内外监仓贤否不一当遍加申饬一肃官联内参原任御史方大任初令元城恣行贪酷借援邪党幸滥台班通判方学周汪应皋王弘诰俱以纳贿得官乞亟行禠斥一优边材内荐山海道臣袁崇焕当东事旁午之秋挺然以外吏请缨今防边四载清操伟略宜加以卿秩使得独当一面原任南京刑部员外王新民作令蜀中偕秦明屏等恢复重庆捣洗奢巢以片语波及遂不获安留都部郎之位宜急为起用俾效劳于边关得旨魏忠贤筹国心勤缉奸法密劳怨不避厥绩可嘉以后内外衙门凡干系钱粮的俱当一体振刷以清蠹耗方大任贪酷凶横方学周汪应皋王弘诰行贿得官都削籍为民当差仍追夺诰命方大任仍行彼处抚按衙门提问追赃具奏袁崇焕王新民著该部议覆
　　○丙申工科给事中杨所修以大工告匮请设法催助得旨制钞已有旨了各处正项钱粮积贮备用的著抚按官加意清查分别应动应留二款依限回奏宗藩勋戚捐助数多者宜加旌异以劝急公盐课量增公役输纳当铺免差三事该部确议速覆
　　○经略高第言关内两月无饷本折俱困士马交毙乞敕部勒限催运以济然眉得旨本折俱乏士马交困当此隆冬积雪岂能以饥军羸马而资防御著户部速将十一十二两月额饷星夜催角□羊到关务在岁里给散其派定豆草并著饷司严催各州县立刻走□赞运以济急需如有迟误内外两部一体参来重治不饶
　　○户部尚书李起元言关饷日增额饷日减臣与理饷司官攒眉拮据勉为凑处不敢少缺查关门折色每月该银二十二万九千臣部十一月内委官陈应时领运十万十二月内委官孙绳武领运二十万俱已至关又续角□羊四万见今库中又那给十万委官朱大成即日就运所不足仅八万余耳本色米豆该一百三十万石今屯粮运到四万折色给过十万蓟州五万永平十万天津运过一百十六万总计运过一百四十五万除五年正额外尚多运过一十五万又据饷臣＜锍-釒＞称中前后三屯屯种约有十余万臣部未曾扣筭升合夫本色额数之外尚多十五万未及扣筭之屯粮十余万军士似可无饥皮袄银既已凑放军士似可无寒乃谓粮饷不继士马日毙臣殊不得其角□羊得旨这本开筭甚清饷额不缺况又多角□羊一十五万如何说本折俱困参差如比其故安在你部里还作速行与经略饷司衙门查确具奏以后关饷务要按月给散俾沾实惠以彰朕体念军士劳苦至意
　　○叙日讲官员升协理詹事府事礼部右侍郎兼翰林院侍读学士骆从宇施凤来各左侍郎少詹事兼翰林院侍读学士孟绍虞詹事府詹事兼官日讲俱照旧
　　○改礼部右侍郎兼翰林院侍读学士协理詹事府事钱龙锡为南京吏部右侍郎
　　○升巡抚登莱右副都御史武之望为南京吏部右侍郎
　　○升太仆寺少卿王尊德为都察院右佥都御史巡抚广西山东左布政使曹尔祯为都察院右副都御史巡抚山西
　　○丁酉兵部覆锦衣卫堂上官自陈不职议留邢元吉许浩然吴尧年史世载杨汝敏而罢杨汝业得旨邢元吉等五员俱准存留供职杨汝业借徐永胤为爪牙结周显祚为心腹朝夕谋筭网利害民著革任回所
　　○锦衣卫掌卫事左都督田尔耕以  瑞王  惠王  桂王出府开选侍直官员每府各千户十员百户百员带领旗尉二百五十名于各府前轮番上直  上是之
　　○四川道御史练国事以财匮已极计臣束手参户部尚书李起元乞速赐处分以杜边衅得旨计臣苦支匮乏练国事不必苛求
　　○南京吏科给事中郭如闇条上见闻四弊一习俗奢竞而民贫一武备□忄角羊□弛而兵弱一佥派繁累而商困一奸宄潜伏而法疏得旨四款已悉留都情状委宜早计绸缪
　　○戊戌  孝元贞皇后忌辰  奉先殿行祭礼遣南宁伯毛孟龙祭  庆陵
　　○陕西道御史何廷枢条陈铨政言拣选宜照旧额勿多收以成壅滞取选宜依次序勿越取以致諠竞应选云南两广者宜速令赴任勿许借口祖籍希图规避教官屡奖者应升州县佐贰勿令效劳吏员得撄其缺因参旧任铨部魏时应戴澳一则桑榆潦倒夜行犹自不休一则同室操戈跃冶岂为祥物乞并赐处分得旨这本有禆铨政内参旧铨二臣该部酌议具覆
　　○云南道御史陈以瑞＜锍-釒＞参原任太仆寺少卿刘兰吏部验封司郎中吕维祺荐原任光禄寺少卿蔡献臣原任绍兴府知府齐琦名  上命该部酌议具覆
　　○礼部署部事左侍郎李思诚覆兵科给事中李鲁生＜锍-釒＞议改书院为忠臣祠祀故辽阳死难文武诸臣经略袁应泰巡按御史张铨兵备高邦佐何廷魁等总兵刘綎张承胤杜松等副总兵颇廷相童仲揆等游击等官梁汝贵等共七百二十四员名俱镌碑傍庑从祀  上依议
　　○大崇教等七寺剌麻番僧怕挂劄石等备马匹方物赴京进贡赏赉如例
　　○吏科都给事中赵兴邦追论癸亥察典以御史练国事为赵南星张问达之党挺击一案以御史李玄为王之采之党红丸一案以御史王祚昌为孙慎行王纪之党又以御史霍锳荐杨涟左光斗而参黄克缵范济世为党邪杨新期＜锍-釒＞请开矿为酿祸得旨练国事李玄王祚昌霍锳杨新期五员虽各有本末但议论既差俱系邪党不必分别都著削籍为民当差仍追夺诰命
　　○山西道御史刘弘光＜锍-釒＞参应天府府尹谭自省刑科给事中赖良佐南京礼部主事张笃敬内荐邵辅忠姚宗文刘廷元得旨谭自省以程国祥姻娅滥厕京兆赖良佐以李日宣死党冒列清华张笃敬以王图心腹复张邪焰都著削了籍为民仍追夺诰命邵辅忠姚宗文刘廷元起用已久著催他速来到任其余的该部酌议具覆
　　○广西道御史陈王庭言畿辅民困已极边圉空虗当稽乞严敕督抚重臣加意轸绥责成实效以固邦本  上从之
　　○荫大学士魏广微男穆中书舍人
　　○升顺天府丞邵辅忠为通政使司左通政太仆寺少卿李嵩为都察院右佥都御史巡抚登莱
　　○己亥礼部以岁终汇奏灾异得旨岁终类奏灾异朕衷深用兢惕大小臣工各宜痛加修省尽心修职共图消弭无事虗文
　　○命太仆寺发马价银六千二百四十三两于蓟镇
　　○以缉获功荫升魏忠贤族弟宗孔都指挥同知
　　○加授火器千总沈臣游击职衔角□羊运龙尾机炮赴海外给平辽总兵毛文龙
　　○予魏忠贤甥中军都督府左都督傅应星父尚才母魏氏祭六坛加祭一坛仍著建坊旌表以扬母节
　　○司礼监太监李永贞奏摉取见在之铜专官催角□羊得旨南京废铜六分角□羊京以济大工留下四分以供鼓铸著差廉干内臣会同该司料理所铸之钱仍角□羊一半助工一半为铸本
　　○朝鲜国王李倧奏请撤还辽民安插中土兵部覆奏曰属国叩关谊同休戚况请撤者谁非我孑遗而忍终拒之为异域之鬼然撤之内地不使在海撤也撤之外岛不使在朝鲜亦撤也陆郡之储糈登抚既任之臣部欲登抚移粟于东渐为接济使岁月之后屯牧聊生明以其任专责镇臣矣何鲜之君臣皇皇焉得无虞其生聚教诲成邑成旅而逼处荐居焉以为子孙患乎然文龙固建纛须弥也辽人去留文龙是视文龙一日不去则辽人一日不离鲜人驱之入岛可也驱之离岛不可也今宜令镇臣将前鲜辽民尽刷过岛登抚所报接济之粮刻期速运而该国素勤忠款宜克有终仍量行救赈以资屯牧盖臣实愿鲜人无远辽人之心并愿镇臣无远辽土之心  上是之
　　○兵部覆朝鲜国王李倧奏贸焰硝言臣部议照壬戌近例给与价值而该国＜锍-釒＞词谓已挟赀而来若止听自买则字小之国体宜存若复给与多金则禁物之出洋太侈相应量给价银一千两令陪臣明买而该国所带银两并令买硝其数目预行呈报以便盘诘放行如私带分毫即依律奏处报可
　　○徙降夷二十九名及先降虏生员刘伯镪于延绥镇柳河之陷镪实预谋故并疑而徙之
　　○庚子  上视朝
　　○差福建道御史姚祚端南畿道刷卷
　　○起升原任御史推山西右参政张惟任为大理寺右寺丞
　　○复除山东道御史李懋芳
　　○升河南布政使司右参议扬廷槐为山西按察司副使蓟州兵备
　　○辛丑江西道御史吴裕中＜锍-釒＞紏大学士丁绍轼得旨次辅于  皇祖初起熊廷弼时即首论廷弼盖已具先见之明足徵实心为国今廷弼既伏厥罪神人之所共欢吴裕中乃以乡戚儿女之情辄敢趁空乘机逞其报复欺肆狂悖诋辱大臣显与廷弼一样肺肠与廷弼尚在何异似此扰乱本当从重下狱鞫究根因与廷弼同诛姑从轻著锦衣卫拏来午门前著实杖一百棍革了职为民当差仍追夺诰命
　　○大学士丁绍轼具＜锍-釒＞申救得旨吴裕中已经处分不必申救
　　○河南道御史刘述祖奏黔事不堪再坏而关系最吃紧者则无将无饷与责成之说也必户部计筭黔饷若干并近日黔抚所请部原日虗派之饷俱设法催齐速赴军前以为大举之用兵部遴选一二员谋勇大将作速入黔毋取充数在偏禆以下坐食不战者听抚按汰回以免耗饷如此饷足师饱更望  天语叮咛督抚诸臣假以便宜宽其议论严责以成功庶可相机大举而两酋成擒矣得旨这本谈黔事甚悉该部即与议覆
　　○巡按直隶御史洪如钟奏西虏抚赏银每至三十余万不为不多虏胡以尚不满志闻户兵两部每苦发不及时势不得不预贷之鬻赏诸商故往往以下品得上值乃夷人以领赏至族类甚烦酒食之用日费千金迟数日便多费数千此数千金者即取之额赏内折筭之所余也如此而物焉得不滥恶乎宜其为夷人所厌薄而有后言也况通官又为之播弄劣弁复肆其侵渔款局之败曾何日之有得旨西虏抚赏岁费至三十余万何致复来要挟皆因处置失宜有名无实便行与经督衙门责成王牧民相机裒益早结款局仍严修内备以销窥伺其户兵二部额银务要按期给发如故意稽迟致滋多费听巡关御史参奏以失误军兴论
　　○云南道御史丘兆麟＜锍-釒＞参礼部侍郎赵秉忠原任湖广道御史刘芳以党附东林得旨赵秉忠久玷乡评依附权奸躐跻端尹刘芳委身邪党芟除正人尚踞藩臬都著削籍为民当差仍追夺诰命
　　○刑科给事中苏兆先＜锍-釒＞参南京户部尚书周希圣御史蒋允仪赵延庆得旨周希圣营入台班旋降典史投身邪党躐跻正卿蒋允仪门户渠魁把持察典虽经例转公愤未平赵延庆调简行取奥援通神激变营军流毒善类都著削籍为民当差仍追夺诰命
　　○镇抚司打问过犯官惠世扬得旨惠世扬借汪文言结王安擅入内直房听其指使同杨涟左光斗倡议移宫威逼康妃目无  先帝且党邪害正罪状非一究问既明著送法司再加研审依律从重拟罪仍宣付史馆垂示将来为人臣不忠之戒
　　○改刑部尚书协理部事周应秋为都察院左都御史升光禄寺卿吴中伟为大理寺卿
　　○起原任顺天巡抚都察院右副都御史岳和声仍巡抚顺天等处地方
　　○差广西道御史陈王庭巡视京营
　　○壬寅以  大祫祭告  太庙  祧庙遣恭顺侯吴汝胤驸马万炜行礼
　　○巡按直隶监察御史焦源溥覆勘保河旱蝗言保定稍轻河间更甚请于保定府动支一千五百两河间府动支二千五百两发各州县卫所照灾重轻量摊派赈济  上是之命该地方官分别拯救以恤灾黎
　　○工部请还木政银两得旨这湖广布政司木政银六十七万余两乃正供库贮何得不行奏请径自那借掌印官好生专肆著住俸停升责令作速抵补仍彻底清查原系何人擅动参来议处
　　○户部尚书李起元乞休弗允
　　○太子太保工部尚书黄克缵以病乞休准驰驿回籍
　　○升河南布政使司右布政刘观光为山东左布政使山东布政使司右参政宁前道袁崇焕为本省按察使仍管宁前道山西布政使司右参政周仕为本省按察使太原府知府张耀采为山西按察司副使鴈平兵备道湖广按察司副使李若讷为四川布政使司右参政
　　○降补江西布政使司右参政黄景星为广东布政使司右参议巡视海道
　　○加山东按察使熊膏布政使司右布政使东兖道副使曹文衡山东布政使司右参政照旧管事从山东巡抚吕纯如之请也
　　○癸卯南京浙江道御史罗万爵＜锍-釒＞参旧枢臣赵彦旧督臣张我续原任工部尚书白所知暨南京户部员外陈楚产刑部郎中林闻诏得旨赵彦张我续白所知俱已有旨了陈楚产林闻诏著吏部即与议覆
　　○命武平伯陈世恩管理红盔将军
　　○赠原任南京太仆寺少卿冯若愚太常寺卿从吏部覆其男起复候补知县冯元飈之请以其忠勤报国劳瘁堪悯也
　　○南京礼部尚书董其昌引年致仕准驰驿回籍
　　○以恩诏加五军都督府掌府事英国公张惟贤等于原授宫衔上各加一级
　　○加巡捕提督都督佥事郭钦实授都督同知神枢神机五军营左右副将署都督佥事李嘉训马允昇张体乾俱实授张鸿功李国祯俱加署都督同知
　　○甲辰岁暮行  天祫礼于  太庙遣英国公张惟贤宁靖伯刘天锡分献
　　○差中书舍人骆中行角□羊饷银五万接济海外兵粮
　　○兵部覆宣大总督冯嘉会等议分路属更置官军言宣府镇独永宁四海冶周四沟为极冲之地往时以游兵营更番防守不独疲于奔命抑且糜及行粮今督抚按以为借兵代守不如增兵自守议将周四沟操为备又议于游兵营内拨出军马给于永宁四海冶周四沟分属训练诚辅车相倚之势与临事而调外兵相径庭也游兵游击从来驻劄怀来专司军马以为根本之计今既减其军马委应增以地方查新旧保安矾山麻峪沙城土木等城堡及怀来延庆右保安三卫羙峪一所在永宁南山则遥制为难在怀来则统辖为便应照督抚按之议尽割以属游兵庶裒益之间无偏倚之患经久可行者也  上是之
　　○工部以局炉停铸已久内府制钱无措请劄行荆关主事采买钱铜勒限角构角□羊京一面动支节慎库四司料价事例等银召商买办接济鼓铸得旨内府制钱岂容稽缓便劄行荆关作速买铜角□羊京仍准先动料价事例等银买办鼓铸以供急需
　　○旌表孝宗一位湖广通山王宗室蕴金□畾
　　○孝子七员名湖广孝感县民施文星山东禹城县原任吏科给事中杨士鸿泰安州生员范希贤曹县生员王治宁曲阜县廪生孔弘传德州民纪绍尧陕西华州民孙绳祖
　　○节妇五十六口王氏直隶满城县民杨惟琦妻郭氏大城县民李芬芳妻王氏霸州民马宗安妻张氏固安县生员杨春秀妻孙氏遵化县童生张弘惠妻汪氏抚宁县生员王尧相妻李氏献县生员韩克俭妻朱氏献县民李尚质妻尝氏交河县民滑守先妻王氏通州民李启荣妻孙氏清丰县民卢邦曾妻陈氏内黄县生员冯邦才妻华氏邢台县生员刘显良妻王氏宁晋县廪生孙王□赞妻王氏鸡泽县生员刘孟池妻王氏宁晋县廪生刘闻知妻王氏高邮州民丁政妻李氏淮安府民刘守爵妻郭氏山东阜县博士颜胤宗妻王氏济河县民张惟祯妻张氏夏津县贡生刘继屏妻贾氏馆陶县民刘成器妻吴氏滕县生员刘鲸妻姜氏莱阳县生员赵启钥妻许氏聊城县民潘登科妻隋氏昌邑县民赵思道妻张氏莱阳县百户戚安国妻马氏滋阳县民宋得卿妻张氏济宁州民王扬廷妻刘氏邹县民于得海妻王氏汶上县民张继芳妻张氏郓城县民黄国化妻王氏即墨县生员江一色妻刘氏齐河县民李毓生妻冯氏历城县民刘法妻王氏唐县民曹伦妻王氏紫阳县生员余化龙妻朱氏湖广沅陵县民王巡妻文氏安化县民熊孟应妻吴氏郧县生员陈然妻赵氏靖州生员王重文妻张氏宁乡县廪生扬登明妻刘氏衡阳县儒士赵学普妻吴氏黄冈县生员蓝继妻黄氏荆门州生员周之桢妻郑氏安陵县民王世重妻蒋氏广西灌阳县生员唐东垠妻蒋氏全州编修舒弘志妻王氏陕西临潼县民焦应选妻孙氏朝邑县民翟可教妻刘氏漳县民樊永贵妻陈氏平凉县民闰思论妻范氏咸阳县生员刘承恩妻于氏靖虏卫军余卢苇妻
　　○烈妇十三口李氏直隶苏州监生张容妻陈氏砀山县生员陈逄吉妻赵氏广宗县生员刘宗壮妻朱氏固安县民杨国新妻王氏深州生员李凯妻李氏广宗县生员牛棋妻陈氏湖广麻城县民金玉鸣妻龙氏山□毕县童生张斗玄妻李氏商河县民张之蛟妻于氏宁海州民丁士元妻孙氏山东夏津县生员孙振文妻江氏肥城县民王牧妻崔氏胶州廪生赵僴妻
　　○贞女一口王氏直隶太和县生员王用女
　　○烈女一口张廉姐应城县民张五懿女
　　○是岁天下户口田赋之数官民田土七百四十三万九千三百一十九顷八十三亩八厘九毫七忽四微三纤二沙八尘五渺人户九百八十三万五千四百二十六户人口五千一百六十五万五千四百五十九口半麦四百三十万八十二石六斗九升八合八勺八抄二撮五圭一粟四粒九黍米二千一百四十九万三千五百六十三石一斗一升一合二勺九抄八撮丝绵折绢二十万六千二百八十二疋三丈一尺三寸四分丝绵一万一千一百九十七斤四两三分绵布一十二万九千五百二十一疋一丈七尺五寸四分苎麻布三千四百二十八疋一丈三尺五分一厘二毫洞蛮麻布二百五十九条一丈五尺苎麻九十六斤一十一两五钱二分八厘租税钞八万一千一百三十锭二贯三百二十三文九分五厘绵花绒一十二万一千二百一十  觔三两九钱八分二厘户口盐钞二十五万九千七百三两三钱七分三厘六毫八丝牛租谷二百一石一斗八升五合三勺马草二千四百七十五万七千九百三十九束四斤十三两六钱五分朱砂一十六斤八两水银一百二十九斤牧地子粒二万八千六百四两四钱七分七厘七毫五丝屯折银二万四千八百二十二两八钱八分七厘六毫
　　○漕粮额该四百万石内除新旧例永折粮三十二万七千四百九十七石七斗八合灾伤改折粮二万四千七百七十八石五斗四升锦衣等总各卫所指挥千百户等官张必登等运纳原派天津昌平蓟州密云各边仓兑改粮四十五万四千九百四十七石三斗皇城四门仓并新添惠桂二府粮三万四千五百三十六石截留天津一十六万石毛帅十万石实该进京通仓兑改粮二百九十九万八千二百四十石四斗五升二合内冻阻河西务钞关上下粮一百六十余万石续运讫  太仓银库收过浙江等处布政司并南北直隶等府州县角□羊纳税银马草绢布钱钞子粒黄蜡扣价船料商税税契盐课赃罚事例富户协济俸粮附余辽饷漕折等项银共三百三万七百二十五两五钱八分一毫四忽收过铜钱八千六十六万一千一百一十一文放过京边辽饷银共二百八十五万四千三百七十两一钱三分一厘七毫一丝五忽放过铜钱七千九百二万一千九百二十九文
　　
明熹宗悊皇帝实录卷之六十七
　　天启六年正月乙巳朔  上御皇极门内殿受朝贺
　　○正旦节遣侯张国彦顾肇迹薛濂李弘济陈光裕伯孙廷勋朱自洪赵祖芳刘嗣爵王明辅郭邦栋祭  长陵  献陵  景陵  裕陵茂陵  泰陵  康陵  永陵  昭陵  定陵  庆陵遣诚意伯刘孔昭祭  景皇帝陵寝遣都督同知许浚祥祭  哀冲  庄敬二太子寝园
　　○丁未  宣宗章皇帝忌辰  奉先殿行祭礼遣丰城侯李承祚祭  景陵
　　○戊申  上传与户部榷税暂复用济急需当在关津渡口□贾凑集之处其芦沟桥及各处负贩柴米者悉与停免毋得概徵滋扰
　　○庚戌经略辽东高第奏奴贼希觊右屯粮食约于正月十五前后渡河得旨狡奴蠢动有形右屯积聚刍粮俱要收拾内地卿新莅关门＜釒夅＞刃方锐宜严饬道将倍修战守务保万全
　　○辛亥命镇守山海关南海口总兵官杨国栋星驰赴任
　　○壬子督理工程工部右侍郎崔呈秀以钱粮匮乏条奏数款得旨税契银两虽不能预支其已经报税的务要尽数起解吏胥顶首在京限一月之内在外限文到三月以里著本衙门官类解如期芦□抵课虽经诏免其新开引价银九千八百八十余两又李玄原题有带盐银六百五两及浮课应追银一万三千一百八十两共该二万三千七百两有奇原系□胥毙窟俱应入官助工其纳银生员准宽限六年方照例岁考以凭黜陟庶输纳者多而大工有济
　　○授选中婚礼子弟齐赞元父歌凯刘有福父宗正各兵马司副指挥
　　○癸丑立春顺天府官进春百官于皇极门行庆贺礼
　　○先是兵科给事中李鲁生疏奏柳河败衄皆缘轻信刘伯镪经略高第亦疏奏耀州取败亦系伯镪诱之应与降夷俱远徙以防后患兵部尚书王永光覆奏刘伯镪前后踪迹可疑耀州之行明是奸诱徙之未尽其辜得旨刘伯镪诱败果真即系奸细命经臣审确正法
　　○升太常寺少卿李逢节为应天府府尹湖广按察使沈珣为河南右布政使
　　○户部尚书李起元再疏引疾乞休不允
　　○升游击管神机二营参将事朱国彦为山西太原参将蓟镇永平城游击焦庆延为昌镇居庸关参将固原东路游击张万祥为陕西固原参将江西都司佥书韩昌言为浙江南洋游击河南磁州道中军守备范应元为五军十营佐击昌镇八达岭守备谢君恩为神枢五营佐击南京靖江营把总田善生为神机五营佐击狼山副总兵下中军守备聂国伟为神机九营佐击
　　○甲寅谕吏部都察院犯官王之采周宗建张慎言熊明遇方大任等及已故陶朗先杨涟左光斗顾大章等家属奉旨行本处抚按提问追赃如何久不回报显属违玩还移文各省直勒限速解以助大工
　　○刑科给事中潘士闻疏参太仆寺添注少卿曹钦程言钦程非言官而议论是非非铨部而摹拟黜陟玩弄朝政于唇吻股掌之间往往有为其所愚者乞立赐处分以防败类得旨曹钦程不简败群著削了籍为民追夺诰命其领过  陵工神木厂二项银两务要逐一销算用过若干见存若干交割明白方许回籍
　　○改南京光禄寺卿王豫立为光禄寺卿
　　○差御史刘述祖督理辽饷温皋谟巡按湖广陈睿谟巡按四川
　　○升江西都司掌印邵继康为湖广镇筸参将都司佥书管延宁户部中军事王德为甘肃巡抚标下中军游击将军甘肃南川堡守备苪芮琦为洪水堡游击将军
　　○乙卯孟春上亲享  太庙□□□□□太常寺官祭太岁月将之神
　　○  孝恪皇后忌辰遣定西侯蒋惟恭祭  永陵
　　○工部覆科臣杨所修条陈＜锍-釒＞得旨盐课量增公役输纳当铺免差三事如议行
　　○  辰敕礼部朕皇子已恭请命于  皇祖  皇考名曰慈炅可登识于所司
　　○查视工程太仆寺卿杨梦衮以工紧用匮请酌处以佐急需得旨四司料价拖欠至百万有奇岂成政体今著各省按臣务在刻期催角□羊非但州县不完不得考满即按臣不完不许回道管事赎银参差虽非岁额之比然河南抚按角□羊到偏多各省即当照此为例
　　○升吏部左侍郎徐兆魁为刑部尚书太常寺卿薛凤翔为工部右侍郎督理城守军器南京太常寺少卿陆卿荣为都察院右佥都御史巡抚浙江太常寺少卿亓诗教□都察院右佥都御史巡抚河南
　　○加山东右参政朱国盛为本省按察使仍管漕河道
　　○升山西大同府知府窦可进为本省按察司副使备兵杨和
　　○丁巳加山东按察使熊膏为右布政使副使曹文衡为参政俱本省照旧管事
　　○升广东按察使郑茂华为广西右布政使福建参政茅瑞徵为湖广按察使云南副使胡其慥为贵州参政威清兵备兖州府知府王振祚为河南副使淮安兵备四川佥事胡平表为贵州参议分守贵宁
　　○戊午  圣谕朕惟君臣父子人道之大纲慈孝敬忠古今之通义有国家者修之则治紊之则乱为臣子者从之则正悖之则邪自古迄今未有能易者也乃有乘宫庭仓卒之际遂怀倾危陷害之谋构朝廷骨肉之嫌自为富贵功名之地其为乱臣贼子可胜诛哉洪惟我  皇祖神宗显皇帝早建元良式端国本父慈子孝原无间然而奸人王之采翟凤翀何士晋魏光绪魏大中张鹏云等乃借梃击以要首功我  皇考光宗贞皇帝一月御天千秋称圣因哀得疾纯孝弥彰而奸人孙慎行张问达薛文周张慎言周希令沈惟光□丙等仍借红丸以挟私怨迨  皇考宾天朕躬缵绪父慈子孝正统相传而奸人杨涟左光斗惠世扬周朝瑞周嘉谟高攀龙等又借移宫以贪定策之勋而希非望之福将凭几之遗言委诸草莽以待封之宫眷视若寇讎臣子之分谓何教忠之义安在幸天牖朕衷仰承  先志康妃皇妹恩礼有加而守臣诸臣凡因三案被诬者皆次第赐环布列有位嘉言罔伏朝政肃清特允部院科道诸臣之请将节次明旨并诸臣正论命史臣编辑成书颁行天下使  三朝慈孝灿然大明天下万世无所疑惑其凡例体裁一仿明伦大典故事即于新春开馆纂修卿等受兹委任湏同心协力研精殚思采集周详持义明核凡系公论一切订存其群奸邪说亦量行摘录后加史官断案以昭是非之实务要早完书成之日名之曰  三朝要典以仰慰  皇祖  皇考在天之灵用副朕觐光扬烈之意
　　○己未以元宵节赐辅臣顾秉谦等讲官骆从宇等正字官周国兴等膳品长春酒元宵果有差
　　○以礼部右侍郎兼翰林院侍读学士协理詹事府事韩日缵充日讲官
　　○庚申  上视朝
　　○辛酉  英宗睿皇帝忌辰  奉先殿行祭礼遣靖远伯王永恩祭  裕陵
　　○壬戌  上御文华殿讲读
　　○户部尚书李起元三＜锍-釒＞乞休  上命司官敦趣视事不允辞
　　○监察工程太仆寺卿杨梦衮等奏收放过宗藩文武助工银八十三万一千四百五十七两零  上报闻
　　○甲子升礼部左侍郎兼翰林院侍读学士李思诚为礼部尚书兼翰林院学士工部左侍郎董可威为工部尚书宣大总督冯嘉会为兵部左侍郎兼都察院右佥都御史协理京营戎政
　　○改南京右都御史毕自严为南京户部尚书升南京右佥都御史范济世为南京兵部右侍郎大理寺右少卿倪思辉为南京通政使
　　○升兵部郎中潘融春为福建副使分守建南道
　　○命锦衣卫张元孙李嗣焘郑士毅于日昇俱著堂上佥书管事
　　○乙丑敕礼部今册封朕第六妹为宁德长公主选南城兵马指挥司副指挥刘宗正男刘有福为驸马都尉择天启六年四月二十六日成婚合用册诰仪仗等件及一应礼仪都照旧例行
　　○御史曾应瑞疏参尚宝司少卿范凤翼等云凤翼为张问达优擢之人凤翼以知州改教复营入铨司丁巳察处通国称快乃忽然而鸠部而玺丞至今尚居清卿之席可为黜陟得平乎又如原任南京吏科给事中升南京大理寺右寺丞姜习孔见任吏科右给事中孙统统者臣不知何许人但按其条奏无他规画惟各疏荐孙慎行毛士龙张慎言等不啻口出夫慎行诬蔑  皇考  圣衷抱愤士龙贪暴居官士论共弃慎言侵帑肥已修怨倾人语云不知其人视其所举此足定二臣之生平矣且习孔固与涂一榛王允成辈同管南察排陷善类一榛等业经斥逐而习孔独晏然无恙其何以谢舆评也又如户部云南司主事傅梅筮仕登封不饰簠簋因重贿汤兆京获转廷评旋挂察典乃呈身冯从吾辈躐转计部今仓庾出纳犹然为令时故智又如户部陕西司郎中吴鸣虞原系东林的派见高攀龙等初败扼腕咆哮图翻世界后见公论已定自知不免每向正人乞怜识者羞之竟谋差甘固粮储为入秦伏戎之计是何不亟为剪除耶得旨范凤翼姜习孔孙绍统傅梅吴鸣虞俱系邪党削籍为民仍追夺诰命
　　○顺天府府尹沈演疏称前为福建右布政使时见藩司西库有备用银三十余万可取助工得旨著工部作速差官会同该抚按尽数起角□羊以助大工
　　○  上谕近来朝仪委欠严肃以后有来迟不到的定行查参处治间或闸朝以示不测从吏科给事中陈序所请也
　　○丙寅  上谕兵部朕以眇躬缵承  祖宗统绪夙夜兢兢志期保有疆土而辽阳沦陷未见恢复柳河之挫益用痛心朕是以更置经臣督臣以及镇臣政期一番振刷立奏肤功今逆奴有将至右屯之报其于山海势已逼近一重门限能无凛然是惟尔经臣督臣镇臣之责其务殚心料理画地分守应守应战毋得轻率躁进毋得观望不前度兹小丑之情不过为抢夺右屯粮草之计而藉兹为饵政逆奴天亡之日也向所患者文武不和今其一德一心毋相推诿向所患者望风而逃今其申严军法逃者尽斩其枢臣亦属特简在内如何策应粮草器械作何区处不得怠缓从事迨肤功既奏凡在事文武大小将士封爵重赏朕所不靳如仍前泄泄致有偾事  祖宗宪典凛如朕决不为尔姑息
　　○又传与兵部边情紧急昌平蓟镇各路口一应道将务要严加防御不得＜锍-釒＞虞其昌平缺总兵速将谋勇堪任者推数员以凭简用
　　○兵部尚书王永光＜锍-釒＞言据高第塘报奴贼本月十八日过河请令经略严谕哨探前锋各营并宁前各城堡一意坚守贼来奋勇堵剿如有蓄缩不前望风先退者无问将卒立斩以狥一面料理关门守具得旨奴报紧急即著总督王之臣同经略高第守关□议行事其道镇等官或出关防御或调兵固守俱著相机策应同心戮力务保万全仍飞骑传与毛文龙袭后捣巢果能灭贼雪耻朕岂爱通侯之爵以赉劳臣
　　○命神枢六营左副将李嘉训充总兵官镇守昌平
　　○勘叙海外俘获功升赏官兵汪崇孝等一百有五人
　　○丁卯  上视朝
　　○大学士顾秉谦等言奴酋连年用兵紏合西虏今重兵并宿关上经督同守关门蓟镇空虚最为可虑新抚岳和声非旦夕可至旧抚申用懋又闲住之官必得严旨责成庶用懋得殚心从事  上命吏部速推在朝能晓边情者四五员奏请简任以纾东顾之怀和声另推别用
　　○命登莱巡抚李嵩即速到任不得过家以误封疆
　　○署协理京营戎政兵部右侍郎阎鸣泰以警报叠至疏言制敌之策湏以固守宁远为主但出首山一步即为败道而首山左近如笔架皂隶等山险隘之处俱宜暗伏精兵火炮以待贼来慎勿遽撄其锋惟从旁以火器冲其胁以精兵截其尾而觉华岛又出船兵遥为之势乘其乱而击之此必胜之著也惟是都城根本之地牖户自应绸缪三大营选＜釒夅＞请亟操练以备防守至于盘诘奸细宜敕厂卫及五城等衙门密行之慎勿张皇以摇惑人心得旨严内备镇人心诚为根本要策俱依拟著实举行
　　○升陕西右参政陈应元为湖广按察使下江防道礼部员外郎张翼明为山东右参议管辽饷淮粮河南按察司副使孙毂为广东右参政分守岭东道
　　○升湖广承天府知府尝康为云南按察司副使
　　○升佐击管京营标兵左营坐营事高鹏为遵化左营游击都司佥书管参将事相希尹为遵化威虏营游击管昌镇车营游击事贾尔权为蓟镇永平城游击管宣府东路游击事王应晖为遵化宣武营游击管河南磁州游击事武宗尹为蓟镇滦阳游击管天津海防右营游击事只起元为通津春班游击管山西楼子营守备事徐惟忠为大同入卫游击管延绥柳树涧守备事李洪嗣为延绥入卫游击
　　○改云南沾平游击武声华为荞甸游击从部覆云南巡抚闵洪学之请也
　　○奴夷营于大凌河东西哨马至松山敕沿边各路口倍加防御
　　○戊辰大风扬尘四塞
　　○礼部覆御史田景新参宗室慎金□桀违旨进京送本府究治  上是之己巳  孝静毅皇后忌辰  奉先殿行祭礼遣衮城伯李守锜祭  康陵
　　○礼科都给事中彭汝楠以议谥疏陈二事一曰五年之限制宜遵言耳目近则睹记真五年以内其人之动履政绩历历在人见闻乘时咨访必确有可据一曰三品以上之秩宜定言古者三命不齿于乡公孤论道天子改容而礼诚以位望既崇扬历日久其德业文章必有表表特竖者又言建文诸臣叩马忠义虽无损吊伐之盛而迂阔纷更其瑕瑜自不相掩又如陶安等之参帷幄叶琛等之殉行间当日  二祖亲见其事应谥与否岂无深意均未宜轻议者请敕礼部必五年以内三品以上者方准列名咨访其年久官卑者必生平行业卓有建树或不妨酌取数人另立一款予夺仍听  上裁得旨易名重典已极滥觞限年限官是为砥柱至于建文诸臣尤宜斟酌事下礼部
　　○兵部尚书王永光请调遵化兵四千速赴关门调宣镇兵四千即遣副将一员领至遵化协守限十日内到安家行粮户部即与给发三屯总兵并附近督抚镇将俱预饬兵马候调入援  上是之
　　○经略高第报奴贼于二十二日巳时至首山离宁远十里虏酋束不的紏聚精兵达子二万要在二月初一日起兵犯抢东西交讧乞敕该部应发官兵应援者速为督发应备刍饷接济者速为接济得旨首山扼险要地官兵亟宜据守以挫贼＜釒夅＞总兵杨麒速赴宁远策应一切防守事宜严加责成倘有疎虞即以尚方从事应用刍粮速与接济
　　○吏部题申明科道年例外转事得旨科道外转仍照近例科四道八不得轻变成规
　　○礼部尚书李思诚进  圣驾躬诣  朝日坛致祭仪注一前期三日  上御  皇极门内殿太常寺奏祭祀如常仪一前期二日太常寺卿同光禄寺卿奏省牲如常仪一前期一日  上常服以亲诣  朝日坛致祭预告  奉先殿内赞赞就位  上就拜位内赞导  上至  太祖及  列圣各香案前奉上香上讫奏复位奏跪奏读告词读讫奏行四拜礼一正祭日免朝是日昧爽  上尝服御  皇极门太常寺堂上官奏请  圣驾诣  朝日坛致祭锦衣卫官备随朝驾设板舆于皇极门下正中  上升舆锦衣卫官跪奏起舆  上乘舆从午门端门承天门长安左门朝阳门诣  朝日坛北门内  上至具服殿具祭服出导驾官导  上从左门入典仪唱乐舞生就位执事官各司其事内赞奏就位  上就拜位典仪唱迎神乐作乐止内赞奏四拜传赞百官同典仪奠玉帛乐作内赞奏升坛导  上至  大明神位前奏跪奏搢圭司香官捧香跪进于  上左内赞奏上香  上三上香讫捧玉帛官以玉帛跪进于  上右内赞奏献玉帛  上受玉帛奠讫奏出圭奏复位乐止典仪唱行初献礼乐作内赞奏升坛导  上至神位前奏搢圭捧爵官以爵跪进于  上右  上受爵内赞奏献爵  上献讫奏出圭奏诣读祝位  上诣读祝位奏跪传赞众官皆跪乐暂止赞读祝读祝官跪读祝毕乐复作奏俯伏兴平身传赞百官同奏复位乐止典仪唱行亚献礼乐作仪同初献但不读祝乐止典仪唱行终献礼乐作仪同亚献乐止太常卿进位于坛前之右唱赐福胙内赞奏诣饮福位导  上至饮福位奏跪奏搢圭光禄卿捧福酒跪进于  上右内赞奏饮福酒  上饮讫光禄官捧福胙跪进于  上右内赞奏受胙  上受讫奏出圭俯伏兴平身奏复位  上复位奏两拜传赞百官同典仪唱彻馔乐作执事官彻馔讫乐止典仪唱送神乐作内赞奏四拜兴平身传赞百官同乐止典仪唱读祝官捧祝进帛官捧帛掌祭官捧馔各诣燎位乐作内赞奏礼毕乐止导引官导  上至其服殿易尝服  上还仍诣  奉先殿参谒如前仪一是日文武百官例该陪祀者先期入坛伺候行礼其余百官各具吉服于承天门外桥南向北序立候  驾出长安左门百官退于本衙门办事  驾还之时仍照前序立迎接候  驾入午门百官退一司设监预备小次如正祭日遇有风雨即照例设于  朝日坛之前  上恭就小次对越行礼其升降奠献俱以太常寺执事官代得旨  朝日坛致祭  驾由东安门往还一应修垫道途及摆列官军等项俱要先期预备毋误
　　○庚午  上视朝
　　○大学士顾秉谦等言昨日臣等出西长安门接得经略高第塘报贼兵已围宁远前哨至西曹庄地方今日蒙  皇上面谕山海紧急著臣等与府部九卿科道等官会议方略具奏臣等备员密勿苟有一得之愚敢不悉心筹画窃思东西二酋外离中合从来入犯每相约结西虏倘有德我之心则东奴必无径来之理昨喜峰口二月初一日谋犯之报果见告矣蓟门各路在在可虞今总督王之臣已赴山海协守则关以内一切防御接济事宜俱属顺天巡抚为政新推吴中伟清恬谨守长于吏治若授以腹里节钺尽堪自见而兵家之事恐或未闲在廷诸臣多谓兵部右侍郎阎鸣泰深习蓟辽情形宜以枢贰行边因兼摄巡抚顺天事务最为长便盖大臣奉敕特遣与寻常升转不同蓟辽总督张国彦即以北直隶人为之往例可按也至于羁縻西虏向来委之王牧民奴败猖獗正用虏之日国家不爱重赏以就款局今何寂□也宜严加责成令说西虏以分贼势又闻有王世忠者乃南关遗孤奴之世讎而虏之姻娅其人见在兵部听用可急使也伏乞敕下该部作速酌议随得旨阎鸣泰以原官兼都察院右佥都御史整饬蓟镇等处边备兼巡抚顺天等处地方其联结西虏事宜责成王牧民并王世忠加正总职衔前去关门协同料理仍给以敕书行事应用犒赏著兵部作速处给
　　○兵部尚书王永光议奏保定抚镇移驻近地宣府抚镇移驻昌平阳和军门大同总兵移驻宣府山西抚镇移驻阳和山东巡抚移驻境上河南巡抚移驻磁州各带本镇兵马三分之一闻警星驰应援慢令后期军法从事又言都城守备莫急于火器先年亦有分派各门巡警演练诸事或更有奇才异谋精器妙法果足济急集议以备酌用  上允行
　　○经略高第塘报奴夷围宁远哨马西至曹庄得旨宁远逼近关门务极力捍御如有疎虞三尺具在
　　○兵科都给事中罗尚忠疏议调兵之策谓枢臣宜权内地之缓急多寡酌量应调经臣亦宜权关外之缓急多寡增置调兵因言关门兵至数万亦不为少经督既在关内宜令督臣出关更敕新抚顺天抚臣即督各道练兵缮器以待其各道之缺者即补远虽到任者即另推就近地方有闻警不即赴援者依律重处西虏款讲已久宜收为我用无为奴用如其终怀叵测又不得不并力防之得旨这本具悉调兵机宜如就近地方有闻警不即赴援者依律重处至于联结西虏勿使生心亦为要策
　　○刑科都给事中陆文献疏陈方略一曰用夷自来东夷之去住必伺西虏之合离歹青妻要挟不遂或为奴所愚然虎憨之宾服久矣亟宜宣文告以谕之一曰用将有兵而后有关有将而后有兵将既以冒破失兵心倘急以澄汰失将心恐榆关大事去矣厚鼓舞以结忠诚庶将吏有死之气士卒无生之心一曰用法人情有利当其前而后不爱生有害持其后而后不惜死宜下令曰守关以久近为差守三日当小捷守五日当中捷守十日当大捷望风欲溃者杀无赦功罪谁肯弃赏而就刑一曰坚壁善用兵者非万全不谋非百克不斗寇小至则张声势以遏其入寇大入则图远略以邀其归宜明斥堠谨火攻据险以乘之多方以误之俟其敝而袭之一曰清野右屯储米三十万饷军则为续命之丹委敌则为盗粮之藉己巳之变近郊秣马刍粮焚弃千百余万可仿而行之又言前屯宁远坦而易攻觉华红山险而可据宜于此设一犄角之师备兵两岛张疑设伏待奴深入而图之或倚山而远攻或航海而夹击倘奴假道于虏分兵数枝从夷院界岭马兰喜峰片石诸口直达郊原或恐两军不相应自合于中路择其最冲之口宿重兵二三万为大帅建牙之地贼从东入则策兵东应西入则策兵西应至于根本之地宜令保定河间宣大抚镇各料理精兵移镇近处可以卫京师可以屯永平为山海后劲可以屯喜峰为各口声援亦可以镇慑边兵骄悍而使之不得逞然其要领则莫如州县积饷莫如暂留京运令民以本色输公家而贮之仓其次莫如令民输粟得拜爵免罪其次令各地方于有粟处所设法收买又其最要者京仓无终岁之储漕运露积河干者什之四五亟宜设法递运即通津诸仓约筭可接新饷余亦次第相时运进万一徵调酌量道里远近出粟以饷之俾兵不忧褁粮饷不烦飞挽是主兵与客饷两充坚壁与清野两益也得旨严边备修城守援古证今确有硕画即当著实举行
　　○升工部右侍郎薛凤翔为本部左侍郎仍督城守军器起原任工部右侍郎河道总督房壮丽为工部右侍郎
　　○升大同巡抚张朴为兵部右侍郎兼都察院右佥都御史总督宣大
　　○升陕西巡抚乔应甲为南京都察院右都御史南京太仆寺少卿胡东渐为南京都察院右佥都御史提督操江
　　○升吏科都给事中赵兴邦为太常寺少卿提督四夷馆
　　○升延绥总兵旗鼓守备熊维藩为陕西都司佥书霸州道中军守备关尔志为大宁都司佥书
　　○辛未大学士顾秉谦等言宁远报围数日消息无闻即使坚守无事亦当逐日报闻其应援时刻并兵马之数亦当日奏兵部亦当向关门探信岂可坐待得旨朕轸念边事寝食不遑自围宁远报后杳无信息即使宁远路绝经略本镇岂宜安坐以待卿便传示该部作速马上差人沿途接报其出关应援时刻及兵马数目俱逐一驰奏不妨一日再报以慰朕怀
　　○日讲官少詹事王应熊条上备边之策一曰君臣同心以振其势明主之于臣下无一毫猜疑捍格之弊而人臣之事其主无一毫隐匿苟且之私然后天下无不尽之力无不举之事请  皇上以午朝御便殿召阁部卿寺大臣面议军国大事可否不妨直奏行止决于一时不至会议耽阁若诸事一凭奏揭  皇上渊穆之意未必时彻于诸大臣大臣未必联属于小臣朝廷又未必桴响于边臣旧套塞责以之文餙太平且不能况羽书旁午之日也一曰赏罚不后以作其气兵之百战百胜者气为之也法不严则其气必无精明之理请先罚而后赏治军有军中之律如临阵退缩守备不设之类犯者立诛无赦治官有官府之法如侵欺钱粮职守不修之类立诛无赦而后小有功则小赏大有功则大赏一合于人心之公而士气未有不鼓者矣一曰集思广益宋人议论多成功少今日并议论亦不多也请诏百官极陈利害凡有关军务者许得尽言或举将材或论城守或知厄塞要害或悉贼人情形或条兵中虚实倘有可采取即为施行藉以练证群材是亦阐豪杰而别庸人之一端也一曰亟拔将材今日大将谋将固少而勇将裨将亦不多见请诏兵部明白具奏某可大将某可禆将某廉将某智将某斗将某守将拔置近处以备任使又诏各路巡抚各搜罗数人以献不效则保举并坐夫将帅之储有余而兵饷之事乃可论已一曰强实畿辅以山海关言之则宁前松山以东为外援以京师言之则三辅郡县莫非外护凡近边当虏之处不止蓟密永昌无论正冲次冲但有城郭所在责令巡抚监司守令一体设备抚辑百姓操练乡兵但率义勇一方有事附近之处互相应援若在在有备贼敢悬兵深入者未之有也以上五款虽无虏马入犯情形似亦当议举行者也至目前急著亦有数款一曰请钦遣知兵大臣一人临边策应持赏金三五万驰赴营前激励将士为经略后劲且贼之远来利于速战惟宜坚壁勿动以伺其惰而后出击又预设多伏以邀其归此番贼若失利则南牧之心可以渐寝一曰通州粮储湏设法护运昌平  陵寝湏预防卫近郊湏背城列阵之人都城湏提督九门之人俱应早定知兵大臣料理马准备调用策应再敕各路督抚镇道慎守信地销弭内衅以防他变一曰预储偫停他费以待急需密侦探烽堠以防蒙蔽缉奸细察间谍以伐奸谋严禁讹言惑众以防惊扰慎机文字不许抄传以免罅漏以上俱似今日不可缓之策也得旨条议各款具见为国深心匡时至计即当著实举行
　　○兵部尚书王永光言料理山海紧急事务要在急调各镇兵马一面救援关门一面捍卫京师一面防护通津粮饷就中尚有未尽机宜臣等随赴中府从长计议得旨卿奏亟调兵马救护关门捍卫京师及防护粮饷知道了未尽机宜悉心详议具奏
　　○工科给事中虞廷陛请急图绸缪要策以固金汤重地得旨镇定人心必湏绸缪预备数款皆根本苞桑之切务而京  陵当护应援当急兵饷当发奸细当严尤为吃紧即著该部著实举行
　　○兵部尚书王永光覆奏天启六年分蓟镇春秋两防十二营班军先是顺天巡抚申用懋尽留修筑蓟昌二镇塌墙今经略高第奏称奴患孔棘榆鬨修守宜严请发班军急蓟镇而置关门为缓图非计也合无以三分之一发赴山海补筑角山一片石等处塌墙修建边外联络诸台帮加附近小堡城池以资防御  上是之
　　○兵科都给事中罗尚忠＜锍-釒＞言奴贼攻围宁远哨探已断骎骎乎及关门矣有谓听宁远自为坚壁不湏救援者是孤注也臣谓宁远当援关门尤为吃紧宜催援兵速集厚其兵势惟是关门有关门之守京城有京城之守又未可倚关门而缓京城宜责成大臣一员不时教率凡赏罚汰募悉以委之武臣自府卫而下准其材能授以数百人或数千人分布九门信地间选兵部风力司官数员分督之至如铨户工三曹虽不司兵然抚道郡邑之去留何地不当灼知某官挂议宜补某人某材雄剧宜移某镇务摉夹袋能人环顿近关一带是亦太宰之经略也关门效守应运粮几许京城预备应积谷几许某项节省可以那移某项存留可以摉括即冻河京粮及今速挽到仓是亦司农之经略也诸凡武库兵仗水衡将作火药之属神臂弓佛郎机之制务使手与器相习而各城矢石堆积成垒是亦司空之经略也而况司马一官无寝食不以兵为事所为量地调兵移檄待援经略之事皆其事矣守城方略宜仿前庚戌故事集众思收群策闻有善飞石如游击步尚达辈可罗而致之乃若缉奸弭盗权在巡城保甲之法亦知难行于五方杂处之地然及今不图其后将更有难者不可不早计而严防之也得旨这所奏言言切实所宜急行如右屯粮草轻弃与贼而退守宁远已为失著宁远为关门障蔽急当移兵应援不可拘画地分守之说迟误者定以军法从事吏部此际用人当选真正边材司官不得专狥情面在京各官通晓兵事者公举十数员来以备九门之用户部发兵饷运冻粮已有旨了工部器械火药分委司官经理各开报职名如不中用责有所归奸细属巡城御史等衙门严缉至兵部尤兵事专责之官不得泄泄戎政事宜速如所奏参酌行
　　○户科给事中薛国观奏昔三韩之陷皆缘间风披靡彼此观望不相救援兹闻奴贼已围住松山西虏又乘机在宁远中后所一带犯抢苖头矣松山距宁远仅一百二十里之遥宁远距关关仅二百里之遥倘奴以两枝之兵分一枝以图扰松山宁远羁绊我兵分一枝以直抵关门攻围我城中间道路梗塞使我内外不能相顾不几以关外为孤注乎作何策应是不可不敕在关诸臣深长虑也京师□榆关六七里之遥  天地百神之所呵护万万无虞固不可过为张皇以骇人亦不可假为镇定以弛事宁使有备而无用勿使欲用而无备防守之具急宜料理阅视城垣整顿兵马简理器械火药权计仓储粮草一一筹画是不可不敕在朝诸臣早为图也至粮饷一节尤为吃紧所当急敕户部速发饷银一二十万接济军前倘外角□羊未至或暂借别库或暂发内帑于以鼓将帅之忠而作军旅之气可也若宣大保定山东等处巡抚皆提督军务以拱卫神京所当急敕该部檄行各抚先时简练兵马以待应援倘有急警一呼军集无使临事支吾而不前也得旨防外固内及徵兵待援皆当先事绸缪令该部知之
　　○兵部尚书王永光疏言昨于中府集诸臣条议除调度移镇简将饬法及一面分兵救援宁远严查五城奸细已先经臣部次第施行而钱粮器械应移应造户工两部俱能悉心料理无容臣赘惟是今日牵制之局不急东而急西因受款之虏饵而使之视檄海上之师孰便今日征调之举因急外而急内就在营之众练而用之视檄各镇之师孰便臣同官阎鸣泰奉特简视师永平一带倚为长城王世忠出联虎酋可使不为奴用而外兵未集内兵未练京师城守何恃无恐则抽练营军演习火器为目前第一急务通粮冻漕数十万之储难于旦暮尽徙臣部曾已调兵防护今闻警增防自不容缓至东省标兵河南毛兵征奴援蜀俱有明效令各统数千刻期入援他如以民兵责郡县以奇兵伏兵责抚镇想在外方略饶为之非臣之所能遥断也得旨会议如筑舍裁决在本兵折衷数款俱系急著只要分任得人计日奏报毋徒空言其调兵再审缓急行
　　○兵部尚书王永光言宁远报绝则关门之哨卒不前也杨麒先遣李卑率二千出关何曹庄二百夷骑无敢加一矢者遂弃宁远乎镇臣已奉出关之旨臣请敕令前锋将官有能歼贼哨骑者照级优升若无贼级即取将官首级以报此师律之宜讲者至于援兵必得名将统之乃可以收奇功查有原任参将许定国向在关门效用曾经督师咨部另推今都门缙绅咸称其膂力超群韬钤出众应以原官赴关宅险运奇以资一臂之力得旨救援将奉令不出关者斩许定国准以原官赴关听经略衙门调遣
　　○巡关御史洪如钟奏报再诣关门因言宿将名家无论废闲见任当量行起调并请发帑金以感动三军悬重赏以招奇材异等之士得旨著星驰赴关与经督诸臣共策万全
　　○兵部覆请以王世忠署都督佥事充总兵专管抚夷事因言朝廷既以隆其官爵经督亦宜重其事权宜听本官自招出边徤丁四五百名随行至本官妻子既有安插之议即使搬入京畿随便暂寓既可释本官内顾而旁观之疑谤亦消诏如议
　　○浙江道御史庄谦等共陈防御急著一议速振京营一议厚集兵力一议运入仓粮一议速补近道一议严摉奸细得旨这本条议五款堪备缓急阎鸣泰特遣出镇协理京营事务你每就公举晓畅兵事大臣一员署掌近畿抚镇移驻应援照兵部派定信地即时就道各兵安家行粮随便动支事完俱准销筭速运冻粮毋得因循误事严摉奸细责成五城行
　　○兵部主事孙元化疏请用西洋台铳法谓弓矢远于刀枪故敌尝胜我铳炮不能远于敌之弓矢故不能胜敌中国之铳惟恐不近西洋之铳惟恐不远故必用西洋铳法若用之平地万一不守反藉寇兵自当设台然前队挟梯拥牌以薄城而后队强弓劲矢继之虽有远铳谁为照放此非方角之城空心之台所可御故必用西洋台法请将现在西洋铳作速料理车弹药物安设城上及时教练俟贼稍缓地冻既开于现在城墙修改如式既不特建而滋多费亦非离城而虞反攻都城既固随议边口得旨西洋炮见在者查系果否可用及查放炮教师果否传授有人即当料理以备城守
　　○山东道御史李懋芳以榆关报警条奏四策得旨集众思以收奇谋责州县以壮捍卫谕西虏以激忠义檄毛文龙以掣奴肘皆属可行
　　○太常寺少卿曹思诚奏登莱天津设有重臣向所称三方布置成犄角之势者也今狂奴蠢动宜飞檄两抚臣并谕杨肇基毛文龙整兵誓众登津之师刻期自旅顺进海外之师刻期自镇江进贼必狼顾喙息以回救根本乘其归而设伏险隘以击之又觉华岛之师原以接应岸兵今奴屯去三岔河渐远刍粮必不能外之而飞渡宜遣偏师以断其后或焚其辎重得旨三方虽当协济但河冰正坚海师难渡缓急机宜尤当酌量
　　○命协理京营戎政兵部右侍郎冯嘉会作速到任
　　○皇城巡视科道虞廷陛等条奏门禁四事一守门官伍宜核东西长安二门有把总二员其东安等门俱宜照例于掌印指挥佥书各门差拨二员各照官军分守信地一各门出入宜查自随朝及内府衙门供役外各项人等不得任意行走一宿卫官军宜清  祖制勋卫将军及乂刀官军人等侍卫直宿各有定限倍宜一一遵行若外城七十二铺内城二十八铺倾圯者工部估计料理铺军散逸者兵部按法清稽一直宿贫军宜恤直军原有额米但领者非其守者班伍派钱又复不赀兹月粮应会同臣等应时给发至一应费用概与除革又虑各夷繁遝进贡关防尤宜倍肃当令前叩贺勒令速返亦隐防窥伺杜绝奸细之一端也得旨肃清门禁正系巡视职掌著照各款严加整饬行
　　○御史陈睿谟条奏一宁前之应援宜急一间道之防守宜周一京军之操练宜实一火药之试造宜预一奸细之盘诘宜严一城守之料理宜急一冻粮之收聚宜亟得旨条陈诸款有禆城守营务该部酌议其运冻粮视缓急行
　　○先是漕粮久抵关通其未剥守冻者一百三十余万巡漕御史徐卿伯请移水运之脚价于陆省上坝由闸之剥运过桥进仓之车运而并其脚价以入京仓不果至是户科都给事中林宗载与总督仓场薛贞等俱以为请得旨陆运冻粮以实仓储旦夕难缓脚价著户部速议给发以便运输
　　○陕西岷州卫起送番人郭由等族著木剌的等及剌章等族存的豁剌等各来朝贡马匹盔甲宴贺如例
　　○辽东经略高第塘报本月二十三日大营达子俱到宁远劄营一日至二十四日寅时攻打西南城角城上用大炮打死无数贼复攻南角推板车遮盖用斧凿城数处被道臣袁崇焕缚柴浇油并搀火药用铁绳系下烧之至二更方退又选健丁五十名缒下用棉花火药等物将达贼战车尽行烧毁今奴贼见在西南上离城五里龙官寺一带劄营约有五万余骑其龙官寺收贮粮囤好米俱运至觉华岛遗下烂米俱行烧毁讫近岛海岸冰俱凿开达贼不能过海袁参政于贼退后差景松与马有功从城上系下前来报信等情得旨宁远道将坚志固守打死夷兵数多焚其战车贼＜釒夅＞稍退深慰朕怀还著经督总镇诸臣兼兵应援相机进止务收万全
　　○升河南参政角□羊经传为山西按察使易州兵备
　　○癸酉  上视朝
　　○  上谕吏户兵三部朕览塘报贼攻宁远甚急当被城中道将诸臣协心设法炮打火攻贼营少退危而得安且运焚寺中粮米不为贼虏之资遍凿近岸坚冰潜消过河之患袁崇焕血书誓众将士协心运筹师中调度有法满桂等捍御孤城矢心奋勇虽未尽歼逆虏然已首挫凶＜釒夅＞似此忠劳朕心嘉悦今特赐奖谕仍著该部从优升叙照旧供职户兵二部发银十万两为犒赏之资用鼓战气其经督镇道诸臣还要大家倍加细心料理相机接应以为宁远声援以固山海保障务在万全期奏肤功切不可以小胜自满仍锐意灭贼全复疆土庶仰雪  三朝之耻慰朕宵旰之怀兵部马上差人前去银随后角□羊到钦哉特谕
　　○又谕户兵二部朕廑念东事从前皆因守之不固更何言战昨闻设奇应变贼且退避此足明固守之验矣朕嘉其劳著户兵二部作速发银十万两充军前犒赏内道臣一千两将领以下量功递赏关外各兵斟酌给散务令均沾见朕不忘边吏官军劳苦之意犹恐贼谋叵测以退为进而宁远固守在内关门援兵在外两不相顾单弱不前今督臣既已在关当与经臣镇臣协心并力以图歼贼毋坐视宁远为孤注也其关内城守各官赏赉将以次及事平之日分别优叙朕不食言
　　○工科左给事中杨所修奏请相机进援而一片石喜峰口等处要害甚于关门添兵设防更不可缓又言前此逃兵不敢过关西北蓟昌一带实其潜遁之路宜遣才力道将各一员督领精兵数千驻劄要紧地方一以备援关急一以堵截逃兵章下兵部
　　○加升关内道山东副使刘诏为按察使密云道河南副使孙谷为参政永平道山东参议张春为副使各照旧管事
　　○升兵部主事张福臻为山西佥事备兵昌平
　　○命原任神机营左副将王光有佥书南京后军都督府事
　　○升游击管巡捕营参将事李槚为陕西河州参将管陕西靖虏营参将事角□羊国重为永泰城参将管山西利民堡参将事柳暠为代州偏关参将山西都司佥书张实履为神机二营参将万全都司佥书张承宪为大靖庄凉参将都司佥书管山西巡抚中军坐营事王乾元为偏头关参将管京营标兵右营坐营陈焕章为倒马关参将
　　○升宁夏清水营守备方茂功为河南磁州游击将军潼关道中军守备刘重光为陕西总督右营游击将军沂州道中军守备赵文炳为宣府东路游击将军
　　○升宣府膳房堡守备李日□秀为蓟镇古北口参将守备管辽东平夷右营游击事孙庆为蓟镇总督右掖营游击将军喜峰口都司佥书孟吉为蓟镇中路南兵营游击将军皆从部覆蓟辽总督之请也
　　大明熹宗悊皇帝实录卷之六十七卷终
　大明熹宗悊皇帝实录卷之六十八
　　天启六年二月甲戌朔祭  三皇于景惠殿遣礼部尚书李思诚行礼
　　○兵部尚书王永光奏据山海关主事陈祖苞塘报二十四五两日虏众五六万人力攻宁远城中用红夷大炮及一应火器诸物奋勇焚击前后伤虏数千内有头目数人酋子一人遗弃车械钩梯无数已于二十六日拔营从兴水县白塔峪灰山菁处遁去三十里外扎营李卑授兵尚在中后李平胡援兵不满六七百人已退在中前并无进援虏退未远尚宜戒严逗遛诸将亟当正法得旨宁远以孤城固守击退大虏厥功可嘉贼势进退尚属叵测援兵不集孤城安能壮胆且兵少不济事还著经督镇臣星夜亟发重兵出关直趋宁远以为后劲相机追截务收万全
　　○兵部尚书王永光复条上六事一广咨访以储将材网罗之外岂乏遗珠但废弃逋奸每乘急而混进概用则误事概弃则蔽贤宜发访单令廷臣保举到臣部登记酌用将原单封进  御前立案备查功罪与共再有续荐即令补单庶下无遗材用人者亦无滥收之失一收猛士以备杀敌冲锋陷阵必藉勇士容臣等不拘罢闲见任官及义勇军民验有百步穿杨及力举千斤或五六百斤者废闲官复职见任加一级民籍为兵以备前锋之用一重事权以责成功经臣高第  皇上所推毂面遣赐剑专杀者也一切关内关外进止机宜悉听其主持无旁挠无中制必能扫荡廓清纾我  皇上东顾之忧一防逃兵以振士气奴之伎俩岂其盖世拔山当者靡触者碎皆从来将士逃之一字误之至柳河之陷无处不逃独袁崇焕一军屹然不动近所条上杀逃一著极中肯窾而永平一镇尢逃兵必繇之路请敕该镇总兵孙祖寿但有逃者尽数杀之庶人知退无后步而拚命杀酋矣一悬赏格以购酋首请下一令能斩酋真正头目一颗者官升二级兵授以官能斩真正夷首一颗者官升一级兵赏银五十两能灭奴者即以其地王之其佟养性李永芳等能斩奴酋以归者准免死仍叙其功一严市买以充抚赏抚赏衣物多贪官金□赞求市买价值到手任意花费率致耽廷且每以滥恶不堪者充数而夷人切齿衔恨抚事之坏大率以此乞敕督抚遴委廉能正途市买鲜明叚绢衣物庶夷人感悦款局可终得旨这条奏六款深禆时务储将才悬赏格尤为急著俱依议著实举行关门事宜自是经臣专责原无中制宜悉心调度务奏肤功总兵孙祖寿见驻永平若逃兵经过不行截杀即治以临敌逗遛之罪抚赏衣物著该督抚慎选廉能正途官如法市买毋容滥恶抵塞致失夷心违者参来重处
　　○升太仆寺少卿郭允厚为兵部右侍郎山西按察使王点为都察院右佥都御史巡抚大同
　　○升游击管临清参将事马孟骅为陕西芦塘参将曹州营游击周维新为宁夏平虏城参将都司佥书管定州领军游击事滑滋为甘肃庄浪参将登莱巡抚旗鼓守备方壮猷为天津海防左营游击大同聚落城守备臧显玉为陕西固原东路游击
　　○乙亥兵部尚书王永光言辽左发难各城望风奔溃八年来贼始一挫乃知中国有人矣盖缘道臣袁崇焕平日之恩威有以慑之维之也不然何宁远独无夺门之叛民内应之奸细乎本官智勇兼全宜优其职级一切关外事权悉以委之而该道员缺则听崇焕自择以代若周守廉历年哨探在在先逃宜枭示军前以为惯逃者之戒得旨袁崇焕已奖谕加升周守廉情罪待经督奏报定夺
　　○御史王珙疏陈城守之略一修造城垛望门城上窥贼必从垛口窥之恐贼以一矢相加当于各垛口中加置小板门门中开一圆孔大如碗则我兵可以击贼而贼不能加我矣一预备守夜灯具计五垛共悬一灯从垛口悬之而下又用一长杆从城墙水隙中撑之而出则有贼自能毕照一预备石块炮架石块人人可用炮架则按臣张论守蜀时会画式以进见在营中可演习也一捐俸收买煤米市民不能自备一二月之粮倡义全在文武诸臣如助工之例加倍捐赀交户工二部率平时相信之商人于近畿收买煤米城守日久则出以市之小民茕独者量给之一注明官军信地每门一大臣此总理也各垛口之分管不可不密宜计垛口若干文武官若干营卫军若干分派信地官必两员同事方可昼夜轮管一分地清查奸细五城地方甚广不宜专责巡城御史每胡衕设一官以清查之一分设塘马援兵守中兼御须塘马驰报守垛官军未可轻动于九门各设选锋五百名以备夜援以上各款昔用之以守蜀城而尚未能如此之严密也至京营操练之法当令各将官分地为之分则人少少则可试其武艺而清其名数也得旨这城守诸款皆已试之法即宜酌议举行
　　○加宁前参政袁崇焕为都察院右佥都御史专理军务照旧驻劄宁远等处地方
　　○起原任南京礼部郎中彭惟成为南京大理寺右寺丞升户部郎中胡士容为山西参议蓟州道
　　○命江西副总兵杨大烈佥书南京前军都督府事升神枢
　　○营参将郑其心为六营右副将贵州加衔都司佥书杨明表为安顺参将
　　○兵科都给事中罗尚忠言昨奉明旨运冻粮视缓急行夫运粮脚价虽多终是稳著不必视奴之缓急为缓急也向来为奴所乘者惟奴来则急奴去则缓耳数日以前争去长安一骑抵徐价至四五金昨闻报复有速客欢饮者矣请旨申禁投敕登筵者禁捆载挈家襆被出城者禁市价钱价米价煤价之乘时涌贵者傥奴退则我遂骄我骄则奴必愤积弱之兵岂堪又骄积强之虏岂堪又愤愿明旨之慎言缓急也得旨河水将泮脚价可省运粮视缓急不专以贼势为言煤米不可长价著五城严禁以安人心
　　○刑科左给事中叚国章言奴众扎营近地未可弛备搬运冻粮不拘何项钱粮宜悉那为脚价此外则秘密事情宜禁抄传凡有奇略不妨与当事者密议潜行何必播之远迩名自己归也况人所已言不必重复至于日后议论宜归平恕不可令边臣谋国奉公之心半消于忧谗畏讥之念也得旨凡系军国紧要事情务须条奏明切简当会经人道过者不必剿袭渎陈
　　○丙子经略高第报奴贼攻宁远炮毙一大头目用红布包裹众贼擡去放声大哭分兵一枝攻觉华岛焚掠粮货二十八日总兵满桂开南门追剿去讫得旨虏遭屡挫打死头目此七八年来所绝无深足为封疆吐气关门既已无虞宜亟发重兵相机追剿以收全胜所获功次一体优叙
　　○兵科都给事中罗尚忠言虏众五六万人攻围宁远关门援兵并无一至岂画地分守不须被缨抑兵将骄横勿听节制据小塘报云关内道臣刘诏镇臣杨麒要共统兵二千出关应援未几经略将道臣发出兵马撤回矣其固守宁城者门以东则满桂西则左辅门以南则祖大寿北则朱梅均当与道臣袁崇焕并行申奖宁城之功以不救而愈彰关门将领之罪以催救不救而滋甚矣得旨关门兵少故恇怯不进前已料之见在兵数必不能隐俟经臣奏至再核功罪
　　○刑科给事中苏兆先请速乘时以修备御得旨疏称无事怠缓有事张皇真属可恨速之一字诚救时药石□□尔每言官便当稽查速与不速不时紏参以彰惩劝
　　○御史李懋芳奏枢辅孙承宗生平口谈边事凿凿有据故当时以辅臣兼枢密赐以蟒玉赐以尚方剑宠遇于人臣无两被命初疏推原败偾之繇指摘贪误之实似欲黾勉仔肩以图报效及至当关碌碌无一奇策力求卸担未奉明旨召还而擅离信地中外惊疑今奴酋直抵宁远矣抚顺开铁之败数年之后犹追论当事者逮治之岂枢辅才得脱肩便可推之局外况柳河之败贼窥关外无备故辄敢狂逞深入岂非枢辅之责而谁责耶尤可恨者方今民穷财尽  皇上宵旰而忧司空仰屋而叹  皇祖总天下加派不过三百万合事例摉括之所角□羊纳亦不过百余万枢辅糜费金钱岁至数百万历壬癸甲乙计饷几至千余万即据兵言往时关上兵派十四万枢辅清汰十二万去年十一月复命报十一万七千有奇昨见经臣高第报见兵仅五万八千耳新旧交代不过两月则所少五万九千有余之兵安在累年开销五万九千余兵之饷竟安归耶明旨云平日索饷则有兵一旦临敌则无兵向来料理关门作何勾当□发关门之弊洞烛其虚冒矣何千余万金竟听其朦胧开销遂不查核求  皇上即以无兵一节诘问枢辅枢辅何辞以对则虚实功罪之案了然又谓王化贞与熊廷弼同罪乃廷弼死而化贞尚在向以化贞在广宁时颇得虏心今王世忠抚虏宜令化贞以妻子自代与世忠同往激虏出兵击奴以自赎事成则免死不则立膏斧锧以谢天下不应久滞囹圄以生观望之心得旨关门兵数多寡众目难逃尚有经管各官如何专责枢辅俟虏退查核自明王化贞失陷封疆与熊廷弼同罪铁案已成轻议保出岂言官之体
　　○总兵官毛文龙复请释旧抚王化贞极言化贞为辽人所击心西虏亦乐于助顺称引哥舒翰事愿将海外历受官阶一一归还朝廷以赎化贞之死策令自效得旨功罪原分两途信赏必罚系朝廷操柄毛文龙即使有功岂得代人赎罪况奴酋入犯文龙全不知觉牵制安在辄敢言功乃为失陷封疆之人求宥藐视朝廷是何法纪念海外孤军姑不究
　　○升兵部右侍郎郭允厚为添设左侍郎太仆寺少卿李春烨为兵部右侍郎
　　○以都司佥书管登莱巡抚中军游击事周显谟掌大宁都司事升陕西分巡关内道中军守备颜国泰为万全都司佥书山东分巡兖西道中军守备李如兰为山东边秋班都司佥书陕西分巡关内道中军守备马中杰为河南边秋班都司山西分巡河西道中军守备靳文炳为山西都司佥书山东总河军门坐营谭震采为山东边春班都司佥书
　　○丁丑祭  先师孔子遣大学士丁绍轼行礼
　　○辽东经略高第报西虏乘奴入犯率二千余骑犯平川三山堡等处赵率教率兵御之前后斩虏首级八十三颗获达马一百五匹又犯中后所副将杨应乾率兵追至高台堡斩虏首级二十颗获达马七十匹得旨屡报捷音朕心嘉悦袁崇焕已升佥都御史满桂赵率教实授总兵加都督同知左辅等俱著查明优叙所发犒赏银十万两听经臣分给宁远前屯两处军士督臣出关援兵既集当相机调度逐虏过河各路口尤宜严加防护无致疎虞
　　○兵部尚书王永光言贼锋虽挫未可恃也臣部题援兵久已行咨今奉再审缓急之旨恐远方视为可缓迨急而复催彼有词矣今酌定马步数目令遵前旨预备以待如保定镇原为京  陵宜调马兵六千步兵二万宣大各有边防宜各调马兵五千山西马匹原少宜调步兵六千河南山东兵数虽少亦各调步兵二千而延绥于诸陕为近亦宜预备马兵四千合成马兵二万步兵三万盖抚镇各急其地每以防守为辞遇有徵调多不应手今关报孔棘诸臣谊切同讎宜将所定兵数于原额内外酌量抽添另立一营专备臣部拨遣  上是其议著行各该抚镇立营操练专备不时徵调勿因贼退怠缓待东事尽平方许具奏停止
　　○命总理川湖贵州提督土汉官兵总兵官鲁钦以原官镇守贵州
　　○巡抚天津侍郎黄运泰言奴警报急准经略高第咨调天津兵三千应援又准总督王之臣牌调津兵一千名速赴军前应用看得天津设巡抚调集水陆各兵一万三千有奇陆续调发迄今见在关门屯聚旧兵止有海防及左右二营系真定抚臣所辖海防改防改归屯田左右二营真定抚臣调取应援今惟有新兵三营除镇海营水兵二千余名专管海防外止余标正二营官兵四千内以官兵二千九员名马三百匹委正兵营游击施洪谟率赴经臣应援以官兵五百三员名马一百匹委正兵营守备中军李景率赴督臣应援惟是天津水陆交冲为漕运必经之地关鲜百余万粮料发运于斯标正两营既调山海而左右两营又欲调真定天津一空万分可虞请将左营暂留津门以为城守护运之用  上命兵部作速酌议具奏
　　○保定巡抚郭尚友言奴警告急各路遵旨应援保定总兵李承爵率兵营路兵三千赴援应给马如兵数而挑选各营路止得马一千五百匹乞照各镇援防事例兑保定所属寄养马一千五百匹共足三千之数且真定系右辅要地所恃以遥应关门近护神京者独有镇城之兵而车营与龙固营祖军粮薄甚羸弱不足倚又独恃有标民左右四营之兵今民营充赴蓟之班几撤精兵三分之一请将民营免令赴防俾得督率操练犹可借其一臂民营游击已经论劾合无以德州春班营游击韩兆元调补章下所司
　　○山西道御史高弘图疏言奴酋騺伏四年不动一朝突至宁远被围举国汹汹一重门限岂是金汤自袁崇焕有死地求生必死无生之气则莫不翕然壮之然自有辽事用兵八年不效固未敢逆料其果能与贼相持与城俱存否也是以深轸  圣怀时切东顾甫采盈庭之方略辄得马上之捷书然后知从前无不可守之城池而但无肯守之人与夫必守之心今崇焕称必守矣况且出奇挫锐建前此所未有则又莫不翕然贤之然从城上系下而纵火烧车者非健丁五十人乎此五十人者既能奉崇焕之令而崇焕又能不没五十人之勇作何旌赏谓宜不移时而沾也惟是贼锋虽挫贼胆方张离城五里而遥未可遽以为不前也约贼有五万之多而我军名数未必相当则尝胜之势仍在奴而孤注之忧仍在我也为今日计奉旨应援之兵一步不可松懈经督同舟之患一著不可差池至于神京根本之虑不可不周臣谨列为五款用备采择一申饬都门防奸之法奸细必有托业必有托处暗布讹言每每塘报之所未有而辄已諠传今宜禁京城内外寺观处所及民间安寓行客之家驱绝奸薮并严驱奸胥人役之弊一休养京营战马之力营军以马雇人合严加申饬一切负重赶脚惟许骡驴有以马雇人者巡城御史捉拏枷惩一推广朝廷用人之心已经铨叙请名流俱留为京用有紧要抚缺不妨仿阎鸣泰例仍使建第一暂代日坛祭祀之典羽书狎至之日不宜轻辇跸而荐馨香合无姑行改遣恭请  圣驾以明春举行庶于大典有光也一仰体宵旰忧勤之劳  皇上一心商量战守又一心催并营建权宜借凑何等焦劳乞  皇上姑一意办贼见今搬运冻粮有议多积煤柴有议暂将拽石木之佣许为运粮草之用使京师有恃无恐奴贼将闻风引去而臣乃快睹经营于不日矣得旨高弘图屡疏条陈俱未当今又阻挠  郊祀大典且运木石运冻粮各有专责何得以东事遂妨并举姑不究
　　○戊寅祭  太社  太稷遣伯刘天锡行礼
　　○朝日坛殿宇工完遣尚书董可威祭谢
　　○升工科左给事中杨所修为吏科都给事中
　　○升山东按察使冯从龙为湖广右布政使浙江副使张鲁唯为河南右参政兵部郎中李桢宁为山西副使备兵大同
　　○以都司佥书管沈阳秋班游击事柳绍宗为甘肃巡抚褾下中军游击
　　○乙卯加成国公朱纯臣怀宁侯常胤绪东宁伯焦梦熊各宫衔一级纯臣梦熊少傅兼太子太傅胤绪太子太保兵部遵诏例以请也
　　○周府华亭王薨遣行人吕邦瀚致祭
　　○诏削职方司郎中余大成籍初兵部题将蓟镇镇虏关提调董节升都司佥书职衔管昌镇右车营游击将军事有旨诘责至是兵部尚书王永光据本部职掌及本官资荐以闻  上以提调去游击阶级悬绝躐等超升又含糊回奏情弊显然余大成著削籍为民  陵寝重地还著另择都司守备俸深荐多练习兵事的来用
　　○礼科都给事中彭汝楠疏陈三事一曰辽抚宜复言从有辽地即有辽抚辽地未可终弃则辽抚何可遽裁向特以蕞尔关门经抚两驻有似赘员今  皇上既嘉袁崇焕之功予以佥都职衔又令其驻劄宁前管理军务则崇焕固俨然开府矣何不遂复辽抚即以崇焕任之凡关外一切战守机宜悉听便宜布置庶事权责任实有肩荷从此而广宁而辽阳而开铁皆可以经理可以驻劄亦今日恢复先著也一曰冒破宜问言枢辅当关兵则日减饷则日增使天下民穷财尽漠不动念边境有事动勤宵旰枢辅有心宁不愧赧犹得邀温旨谓经管尚自有人容其掩罪卸责惩往毖来未可厚为宽假也一曰综核宜急言奴虏甫退情形未远亟当清查实落兵马处处若干逐一开明告之  皇上一洗往弊纵犁庭扫穴尚须擘画而兵实饷省其可以宽海内之物力餋国家之元气者所关自不浅也傥过此以往蒙蔽成习又不可问矣得旨袁崇焕加衔管事责任未尝不专果能平辽自有爵赏何必以抚臣为重姑不究
　　○礼科右给事中张惟一言关门近事有宜严行厘剔者如关兵月饷非二十五万则二十二万亦曰我兵且十四万汰之不下十一万也乃平居患贫而寇至又患寡少去之兵从何处销筭此不可不问之兵也右屯露贮之三十万久奉撤入之命而徒惮抢劫之虚声辄举而委于奴散之军不犹愈赍之盗乎此不可不问之饷也西虏抚赏不赀欲收为我用迺奴兵西渡不以一矢相加遗且乘机鼓焰则抚赏之不得其道可知此不可不问之抚也而又有不可不问之援兵不可不问之塘报道臣拚命当贼屡勤明旨并应援时刻兵马数目亦令驰报矣而李早李平胡以二千人往俱不进援敌兵压境侦探既急迺彼中镇将直欲膜外置之借非宁远杨景松之报何彪等之报关外情形竟从何处摸索此皆奔溃骄蹇之习不可不一创之得旨俟贼退严加查核
　　○御史张文熙奏袁崇焕与满桂等已加赏赉中右所副总兵刘永昌游击马爌等坚守胜地亦宜并加奖赏周守廉之逃兵部已请正法又闻杏山松山等处有邓茂林吕应蛟李应魁等不合兵宁远辄奔入前屯赵率教欲以军法绳之始惧而回至中右所如此愞懦亦宜一并查明更敕工部多造火器多储火药若兵部主事孙元化自言能制西洋台铳正宜专委以试其长得旨关外将领功罪俱俟经臣查明赏罚西洋炮即如法多制以资防御
　　○经略高第塘报奴贼退至大凌河得旨据报奴贼尚未过河还宜严加备御无致疎虞
　　○左都御史周应秋题时事多虞人心积玩得旨近来法纪渐明人情犹玩这条奏四款深被愚纲陶朗先杨涟左光斗等赃便立限与各抚按官远者限文到四月以里近者二月以里刻期奏销违者参治封事最宜简切不宜烦冗重复建白牌系从来旧规何得辄废选练民兵召募土著诚固圉长策一体申饬行
　　○顺天府府尹沈演疏陈绸缪三辅十事一城垣有无完固壕堑有无深广楼橹有无修葺皆应作速经理一器械原有件数果否堪用敝坏者整顿未备者修造一墩台以资守望铺舍以传警报岂得任其颓败墩军铺夫或加添或更换相应各给器械以备巡警一各口子道路或虏可冲入之地则宜抵塞法当督民开沟徙堑以限虏马或虏骑必经之地则宜堵截法当造暗坑理地雷以扼虏冲一市集居民何处为虏骑稍远之地人烟辏集原有墩堡应修筑完固以资捍御何处为虏马必繇之地零星数家气力单弱者应收歛入城以资防守一原额军兵若干见在若干快壮若干子弟兵若干即今有无足用何人武艺高强可备战斗何人年力精壮可备城守何人机巧便捷可用侦探务要试验真的造花名册报一各卫所官员何人弓马熟娴可备统领佐贰以下何人调度有方可资赞画乡绅中何人谙习兵机可资韬略以至士子之有志当世者父老之历练有识者子弟之骁果警敏者俱要不时延见访以机宜务要上下同力官民一意但无偏听一人轻有举动不合众心一民间丁壮谕令习射除督率奖赏外果有弓马熟娴者汇为一册如登名册中小过应笞及无名差徭量与蠲免如有教师打手等项皆查造入册量加奖赏既收爪牙之用亦消肘腋之虞一乡村户多人众不愿搬移入城自愿列栅筑垣团练守御者听掌印官亲为相度务期地形得利守御坚完无疎薄苟且反以资寇一申严保甲以稽查奸细为第一义面生可疑踪迹诡秘即行根究一家不举十家连坐如尝法但要著实举行无疎无扰以上十款俱乞明旨严加申饬责以必行抚按非时举劾量才更调务使近畿州县皆强敏有力之选为著实固圉之图且今之贡夷原非旧制当时皆都督酋长正身递置邸中盖有古质子遗意今之来贡皆积年猾夷无所不至宜敕督抚每起量送一二人进京其余俱在边领赏赏物照原开人数一无所减令序班一员押赴边关领发庶免狡夷密伺虚实之衅无奸细顶名潜入之虞得旨条陈十款皆绸缪至计近畿州县务在必行不得以虚文塞责其进贡夷人除已往不论外后著督抚官每起量送一二人进京余俱在边领赏赏物照原开人数全给仍要作速打发毋令久住京师该部一并酌议具覆
　　○加贵州军前听用守备沈所行为都司佥书管标下坐营事从兵部覆贵州巡抚王瑊之诣也
　　○庚辰月犯毕宿火星
　　○刑科给事中苏兆先言东奴遁逃西虏被创我未绝衅于东复开衅于西宜申饬经臣修器修人更加吃紧如西虏可谕则令王世忠等申大义明祸福俾悔厥心以联前款不则当观变设策宜饵别虏以间之毋使合奴以生叵测又宜预饬诸道将以后如遇奴至其当奴者以坚守为上守能击贼战在其中其未当奴而近虏者以收保为上清野以待其能自见至于奴情若何奴虏合离之情若何不妨一日一报而又破格悬赏浮于首功之右并酌道里远近时日迟速以定之其退缩不前者杀无赦  上是之
　　○刑科给事中王鸣玉疏陈处置西虏事宜今国家岁费百万金绘抚赏非为奴豢虏乎奴入寇而谕虏出力邀击则有赏不则诛勿贷非使虏噬奴手闻奴之渡河也虏次日即与俱出此非有要结之私则欲观鹬蚌之势谁谓虏不当杀而杀虏之非功第念豢之非久谕之方新万一愤而与奴合不且并力内向耶宜谕虏曰逆奴入犯我军愤甚且以敕谕未至疑尔助奴杀尔酋众夺尔兵马今悉还尔尔果能助顺破奴仍重赏勿论又密谕经臣使榜示关门曰赵率教出奇制胜忠勇可嘉但天威震赫意不在虏而在奴所获首级马匹未敢轻致关下暂留关门俟奴酋授首一体献俘次第优叙则一不掩骁将之功一不伤点虏之心其于国体边情或可两全疏下该部知之
　　○升礼部右侍郎来宗道为南京礼部尚书陕西右布政使张维枢为都察院右佥都御史巡抚陕西
　　○削御史石三畏籍以条议轻率荐举失当也
　　○辛巳兵部覆巡视京营科道杨所修等＜锍-釒＞陈捕营十一事一会补之制宜复一听用之课宜勤一选壮之练宜亟一老弱之汰宜善一火器之技宜练一勇卫之器宜造一营马之补宜会一捕官之任宜重一捕总之居宜定一隘口之防宜密一夜禁之令宜一从之
　　○御史门克新条奏目前切要一曰修边墙言奴兵之散俱繇兴水兴水与大红螺山相对虎憨之老巢也傥奴因败而谋于虏必舍榆关而北趋也虏部落最众地方最宽自红螺至三协一带皆其属夷长驱一进孰能御之前将军戚继光内□屯营外筑边墙急宜访其遗制当修建者修建当勾补者勾补一曰定守援言宁远被围关上不发一骑相救亦以主兵未充援兵不至也自榆关而西而永平而遵化而蓟州所当多储精锐以为根本脱榆关有警则当趋之而前脱更有警而真保而山东而山西河南则当应期而至自榆关而西北而一片石而喜峰而古北各宜强兵数千以为堤防一片石有虏则当鳞次而进脱更有虏而宣镇而灰岭而昌平又何妨鼓行而东亟宜简练军实预分信地俾各整饬而待一曰摉异材言古之名将多藏于田泽屠钓间请敕直省各抚按细加延访优其礼数送至京师其一应所需即以抚按公费充之疏下兵部
　　○升兵科给事中李鲁生为吏科右给事中
　　○壬午  孝定皇后忌辰遣宣城伯卫时春祭  昭陵
　　○经略高第塘报东夷兵在右屯卫哨马在大凌河千总曹恭诚于子章突遇之稍有斩获得旨奴酋久恋河西狡计叵测仍宜相机驱逐以保万全
　　○加山东副使李栖凤为参政备兵霸州
　　○癸未  孝贞纯皇后忌辰  奉先殿行祭礼遣怀柔伯施壮猷祭  茂陵
　　○削礼科给事中李恒茂藉初恒茂以辽警具疏有曹尔祯整兵山东一语得旨尔祯擢抚山西如何疏指山东责令回奏恒茂复疏谓尔祯为山东布政尚未离任以部题督发山东标兵为据  上以东西字显有错误不恭所奏含糊至是乃以错误引罪遂削夺之
　　○兵部尚书王永光乞恩认罪言本部选法守备提调等官为一级都司佥书为一级游击为一级沥俸三年以上挨级递升都司佥书缺少守备提调缺多故以守备提调升都司佥书管游击事仍于都司佥书内挨次序升应升之日方实授游击此例久已通行等而上之如游击管参将事仍为游击参将管副将事仍为参将其例同也余大成前奉严旨宜明白奏等级原未说明委属含糊臣等拮据兵事未及磨勘无所逃罪但大成平日拘执太过或有之若躐等超升万万不敢臣等亦不能容也乞俯念用兵用人之际时赐优容责令策励供职得旨余大成已有旨了堂上官不必曲庇提调原不领敕原与守把不同非有功何得躐转以后武官俱要查俸深荐多者循级序升不得越次兼管以开幸窦著为令
　　○升太常寺少卿曹思诚为本寺卿
　　○升浙江参政董承诏为浙江按察使管宁绍道陕西参政张国锐为陕西按察使
　　○甲申  上传与锦衣卫每遇尝朝御门金台上侍立止许东西司房官各一员
　　○赐宁德长公主驸马刘都尉刘有福册诰冠服
　　○吏部覆陕西抚臣乔应甲议以分守关内道移驻耀州报可
　　○太子太保礼部尚书兼文渊阁大学士周如磐卒如磐福建莆田县人万历二十六年进士改庶吉士授简讨历任南京国子监祭酒吏部右侍郎礼部尚书协理詹事府事其为人性纯朴绝无文餙预总裁  神宗实录同考会试一应天江西主试各一入阁不匝月病卒赠少保荫一子中书舍人赐祭葬如例谥文懿
　　○赠故太常寺卿王远宜为工部右侍郎荫一子入监读书
　　○南京太仆寺少卿冯若愚以督催马价卒于舟次诏予祭一坛
　　○升都司佥书管喜峰口参将事张成德为昌镇右车营游击
　　○乙酉  上御经筵
　　○丙戌  上视朝
　　○赐大学士顾秉谦等银两有差以册宁德长公主恩例也
　　○经略高第塘报奴贼初九日分三枝一枝繇傅家庄二枝繇西宁堡三岔河渡口过河初十日尽数过□  上命亟修战守实事以备将来不得以贼退怠缓
　　○升山东副使秦一鹏为本省参政备兵怀来
　　○增设天津管理清军海防兼管兵粮同知一员
　　○丁亥大学士顾秉谦等题昨晚接经略高第塘报奴贼溃败东归已于初十日尽数过河去讫臣等伏思奴贼自抚顺发难于今九年彼大入大利小入小利辽沈广宁相继陷失而我兵非望尘奔北则闻风先逃曾不能以一矢加遗以中国之全力而屈于一隅之丑虏岂强弱之势殊哉法不立诛不必文武不和调度无法故鲜克济耳  皇上年来励精图治朝列既清纪纲大振丧师失地者断以尝刑宣力封疆者时加体恤惩柳河之失亟易马世龙而威令克张念宁前之重责成袁崇焕而缓急有赖一时中枢经督镇道诸臣孰非  皇上所特简而新任者乎惟委任方新故精神振励且一闻贼报人心皇皇我  皇上本之以忧勤出之以镇定悬有功之赏严失事之诛  圣谕一颁士气百倍无何而宁远捷音至矣是役也遏十余万之强虏振八九年之积颓四夷共凛  天威九塞咸称庙筭所关恢复大计实非眇小臣等备员密勿力短心长但见两旬以来  皇上宵旰焦劳披览章奏随上即下事无留行固知  九重虽高而于边疆之事未尝顷刻忘也因得奴贼败归过河之报辄敢具揭恭慰  圣怀伏惟  慈鉴抑臣等又有说焉功或隳于垂成病每加于小愈今之东事是小愈之时非垂成之日也关门兵力单虚西虏乘机窥伺且奴贼失利以去其计益深卷土重来更为可虑前  皇上奖谕边臣而戒其毋以小胜自满真  大圣人之用心超出寻尝万万者安不忘老有备无患是今日第一著数臣等夙夜兢兢业与大小臣工共相规勉复因恭慰而并及之伏惟  圣明留意封疆幸甚
　　○革御史田唯嘉职唯嘉两浙巡盐差竣赴京违限吏部奏言会典违限两月以上参调别用而都察院咨文巡方御史水程之外仍有暂假之例相沿已久或量行罚治  上以会典照违限月日多少递加处分今唯嘉违限三月有余自当重治
　　○山西巡抚柯曰□永奏张慎言追赃已完乞定卫遣戍得旨张慎言党邪害正避差金□赞差罪难枚举今只以监守自盗永戍姑依拟其周宗建赃私该抚按久不回奏听其逍遥无忌成何法纪缪昌期已经削夺仍补服黄盖开馆招宾愈见纵肆即著锦衣卫差的当官旗将宗建昌期扭解来京究问
　　○南京江西道御史徐复阳疏奏近阅邸报诸臣在辇毂者击邪之章日上而夺邪之旨亦日下海内共快微臣今敢据所知而陈之有三人焉一为原任太仆寺少卿曾汝召汝召阿附党人与杨涟左光斗倡和就其羽翼移宫至谓主少国艰之时有垂帘听政之举不几传千古之疑乎闯宫一案泯然无迹政以著  先朝慈孝之羙而汝召必证其谋逆何也知谀奸党而不知有  君父汝召于是乎无人臣礼矣今夸定策煽邪议者俱已禠黜而汝召顾可独贳耶一为浙江参政魏士前作令贪秽有声甑几欲破仗熊廷弼庇护幸逃考功法而周嘉谟以姻戚受贿引援俄而颍佥俄而臬宪夫风纪之地岂容龌龊辈滥厕其间今廷弼诛嘉谟夺士前之冰山解矣尚晏然膴仕何以为外吏树观型乎一为奉旨降调之郝土膏其生平罪状有降处未尽厥罪者闻其令芮城时赃私狼籍邑腾怨声天性刻薄有谓麾其父于衙门之外其父忿詈而归者居乡稔恶道路流传有谓其造宅占佐署地基挟制强夺官房屋以至吓挟县官保举署印招摇受贿而乡民被害具揭开单偏贴长安有臣若此衣寇盗跖真门户狼籍之尤似不可不一问者乞将曾汝召魏士前郝土膏立赐褫夺以为党比稔恶者之戒得旨曾汝召阿附邪党羽翼移宫希图定策魏士前倚恃熊廷弼周嘉谟恣肆贪婪骤跻臬宪郝土膏作令麾亲无父典试讪上无君并前降处的右逢年章允儒顾锡畴丁乾学熊奋渭李继贞都著削了籍为民仍追夺诰命其董承业文气稍平姑照前旨郝土膏赃私狼籍仍行抚按提追从重拟罪
　　○兵部尚书王永光题各处移镇兵或已至地方或尚在挑选除移文停止外请于本镇加意操练万一有警庶便调用不得以奴酋暂退懈弛误事从之
　　○升湖广道御史马鸣起为浙江右参政分巡温处吏部郎中刘荣嗣为山东右参政分巡兖西户科左给事中陈奇瑜为陕西副使分守关内江西道御史焦源漙为河南副使备兵颍州浙江道御史刘四端为陕西副使分巡河西吏科给事中蒲秉权为福建右参议管粮山西道御史胡其俊为广东参议分巡惠潮
　　○己丑刑部等衙门尚书等官徐兆魁等具原任大理寺少卿惠世扬大辟爰书以闻先是御史梁梦环疏参汪文言险邪小人朋比交结虽经廷杖回籍而大计伊迩恐其复来坏法变乱是非必加严究以代奸谋奉旨建问究治镇抚司条上招词称其党同杨涟左光斗袁化中魏大中周朝瑞顾大章赵南星等乘  先帝宾天串通王安妄希定策诬李选侍有垂帘称制之举而倡为威逼移宫之事及受熊廷弼贿赂多金谋为出脱失误封疆罪案词连世扬汪文言时已毙诏狱而杨涟左光斗等六人继奉旨逮治亦已瘐死镇抚司狱中赵南星等一十五人削夺追赃熊廷弼处决传首至是遣缇骑特逮世扬著镇抚司严刑究问镇抚司具狱词诏下法司论罪乃按以离间皇家骨肉交结近侍官员律论死监候处决得旨  先帝宾天之日惠世扬与杨涟左光斗同恶相济造语垂帘希功定策致康妃母子踉跄失所先经黄克缵贾继春论劾罪状甚明及查其串通汪文言入王安直房亵衣密谋则离间亲亲交结近侍大恶备矣重辟允当即依拟行
　　○  圣谕朕闻立国之道惟孝与忠况  皇考升遐之日政臣子哀慕之时为子者当爱身以及亲为臣者当纳忠以成孝不意惠世扬者身居谏职敢作奸邪创垂帘之名陷康妃皇妹而不顾附王安之傥即表衣小帽而不惭是时明欺朕之幼冲欲张已之凶焰日与杨涟左光斗画谋专与黄克缵贾继春为难以彼不忠陷朕不孝此之为罪通于天矣杨涟左光斗等既已伏法而世扬几于漏网今幸发觉建送法司招供显然前情毕露依律拟正大辟允当厥辜所纂  三朝要典于兹移宫一案尤当悉载无遗庶可信今传后嗟乎作恶于幽受戮于显邦有尝刑讵可幸脱钦哉故谕
　　○大风扬尘四塞
　　○升陕西参议耿如杞为河南副使遵化道浙江佥事周汝玑为陕西参议河东兵粮道
　　○以游击管甘肃大靖庄凉参将事张承宪为宣府东路游击升宣府巡抚旗鼓守备李时新为万全都司佥书
　　○杀熊廷弼于西市传首山海关
　　○庚寅南京江西道御史徐复阳奏时几之最急者有六一议党根宜拔夫党有根斯有孽有根之人有根之地人已褫夺地可复腥膻乎如京师讲院问谁创始则所谓合掌而念弥陀者也近科臣建议以真忠义辟假道学改祠死难诸臣岂不甚快但臣鳃鳃遏计与其议改毋宁议移傥议改不议移祔主虽易坛貌犹存设有邪党过之必曰此某道学先生旧址也营垒不拔仍为后忧臣愚以为不若移建城外亟命工部择一隙地改造以便祠祭不过一移运之劳耳况京师一移则海内书院谁敢不毁必如是而后潜伺之阴谋可杜也一议滥赠宜夺臣观诸党人有所建白尽属私心或因事可借而翘讦均名或因甑欲堕而弯弓反射甚至句连徒众傲睨标榜辄自命为东朝之党威焰炙人邪臣王允成迎合窥目□关疏赠群奸若而人何物幺＜麻骨＞欲穴既冷之灰竟腴久枯之骨以致奸党如鲍应鳌辈追赠太常陈大绶追赠太仆不几亵  天朝之名器乎诸如此类实繁有徒夫现在诸奸且从削夺而九原朽骨反冒宠荣恐未足以褫奸雄之魄也合再敕该部查有前项邪党滥赠官阶者分别革削以快人心使知一涉险邪虽死不宥亦今日铨衡第一义也一议勘案宜结言官所纠严谴所及似宜速作归结以消窥伺近阅邸报惟保定巡抚郭尚友勘结赵南星一案旋奉明旨戍遣夫以南星位冡宰一罹法网犹不难一戍遣之而况其下者乎合无再行文促问官报结以了夙案以斩葛藤不然将言者反自疑而朝廷大案亦非可漫置不结者一议持局宜坚明旨屡虑翻局臣谓应先持局自赵南星倡邪局而崔景荣复以调停败殷鉴不远则持之在今日矣夫能持则腹心内固何患寇盗外侵纶扉统均之地如斗杓立极而后以堂长持各曹之局以职守持议论之局以今日持将来之局夫持之定则不摇持之密则不漏闻请奸暗伏机弩日讲卷土非力为控持必有乘而伺吾隙者满盘打筭遍体提呼是在当事者计之蚤耳一议铸钱宜酌近闻秦抚乔应甲题本省铸钱有五便识者知为救时良策而科臣潘士闻有各省分铸之议权衡中窾乃董应举聋聩无识以六利六害之说簧鼓众听该部知其不可而逐窾翻驳盖欲扪奸人之舌而为国家存鼓铸之利耳柰何南户部侍郎区大伦独袒应举一钱权之论而且欲罢新厂以就荆州夫京师天下根本厂铸政握宝源宁聚外以归京未有舍京而循外者人亦有言大伦门户起官臭味投合臣不敢知而苐就疏纠正随事剖析如此一议交代宜速窃见边衅未消萑苻多警所望抚臣弹压视昔更甚今新推吃紧要地如顺天宁夏登莱及广西等处皆一时不可少此重臣乞敕新简诸臣刻期赴任以防地方叵测之忧以上六款乞敕下该部一一查议  圣明综核之理或不无少裨矣得旨书院改作忠臣祠谁敢复萌异念不必移鲍应鳌陈大绶为邪臣王允成疏赠显是恶党著即削除一切奉旨议勘罪案即作速完结有迟延的参处其持局宜坚铸钱宜酌交代宜速都著申饬行
　　○太子太保礼部尚书周应宾卒应宾浙江斳县人万历十一年进士改庶吉士授编修壬辰会试同考癸巳升国子监司业甲午迁右中允主考应天乙未升右谕德掌南京翰林院事丁酉升右庶子以丁艰归庚子升少詹事掌南京翰林院事辛丑升詹事癸卯升礼部右侍郎掌翰林院事东宫侍班甲辰教习庶吉士乙巳复以艰归家居十六年  光庙登极起升南京礼部尚书奏申饬学政四事随改礼部尚书掌詹事府事五疏力辞得允时加太子太保疏谢末及储人才固人心曰两言昔以献  先皇者今以献  皇上也至是卒赠少保荫一子入监读书谥文穆赐祭九坛又加一坛差官造坟安葬
　　○升南京国子监祭酒祭酒李孙宸为詹事府詹事充经筵讲官
　　○辛卯升太仆寺少卿刘廷元为太常寺卿管少卿事
　　○壬辰  上视朝
　　○恭仁康定景皇帝忌辰遣武进伯朱自洪祭  陵寝
　　○兵科都给事中罗尚忠疏陈漏饷剥军之弊言各边解银往或领银回者例贮饷部之库寻分贮府佐之库或卫官金□赞求情分委放军粮或将领转委偏裨递相抽扣而将官遇有司饷之权者虽品位过之亦甘卑礼厚赂转转相蒙莫之肯问甚或星相游人为当事荐往者亦派扣各军礼而归之又甚有将官放债倍扣利息者及管库司官以情面浅深币交厚薄为各边发粮之先后者乞敕各边督抚委各边道将查各边军数某边军若干饷若干刻成书册各送计部计部总计九边额兵若干岁饷若干刻成书册一呈  御览一送该部一发该司人各一册俾奸书无所去其籍其各边临期请饷恐有逃故等情仍赍兵数到部以便筭发如山海宣大蓟镇近边等处不问科道兵部钦遣一员解往本边公同会放某营某日逐封唱给可数日而次第了也其远难遽到者即著督抚委廉能府正会部面散如有营军头目私敛各军阿奉将官居问射利者将官逮治本军即以军法从事至于府佐边官问多老昧或裁管粮一缺归并饷部或止许收子粒盐粮草豆修工寄库等银而放粮不得与焉尤除弊务尽之至计也得旨这本说给散军饷情弊甚悉其应裁应禁的著兵部作速议覆
　　○命德州春班游击韩兆元以原官调领井大民兵
　　○命都司佥书管福建巡抚中军游击事郑嘉谟为江西都司掌印升常州陆营总练把总宋嘉宾为中都留守佥书湖广分巡湖北道中军守备姚镇东为江西都司佥书广西巡抚中军坐营范邦垣为福建都司佥书调云南都司佥书谭一正于浙江
　　○工部覆右侍郎崔呈秀疏颂魏忠贤忠直及鼎建劳积应宣付史馆从之
　　○起原任兵部尚书张鹤鸣为南京工部尚书改吏部左侍郎管右侍郎事黄儒炳为左侍郎升工部右侍郎房壮丽为吏部右侍郎顺天府府尹沈演为刑部左侍郎兵科都给事中罗尚忠为太常寺添注少卿原任吏部郎中谢升为太常寺添注少卿提督四夷馆江西道御史徐扬先云南道御史丘兆麟俱太仆寺添注少卿
　　○癸巳大风扬尘四塞
　　○甲午经略高第劾中部总兵杨麒懦怯不前诏革麒任仍谕以后中部总兵驻劄前屯卫与宁远相为应援如退回关门以擅离信地论
　　○诏以奴酋意图再逞边报甚明一切防御事宜在事各衙门当及时料理觉华水兵船只仍作速调补修造用资应援关门额兵尚虚亦须召募以足原数
　　○补原任广东按察使王化行为浙江按察使淮扬兵备道
　　○升山东副使杨嗣修为陕西参政榆林东路兵备道
　　○乙未  上御文华殿讲读
　　○大学士顾秉谦等奏敬捐微俸以佐军需得旨卿等赞襄调度殚力覃思胜筭庙谟朕所素鉴今敬捐俸银共一千两以助军需益鼓勇气具见卿等同心体国加意榆关大义赤诚朕知道了银著该衙门照数查收类解军前应用
　　○太子太保户部尚书李起元复疏请休致  上命司官敦趣视事
　　○户科都给事中林宗载言辽饷本色三十万每岁于漕船带运至天津交卸然事虽责之漕船而权不属之漕政各直省州县之徵输官旗之交兑粮道之起运漕臣之稽核只问漕粮之完欠不知带运之有无带运有其名无其实矣无其实则天津饷院无以应关门之请有其名则得以藉带运为词谓辽饷从漕船头帮带运尽入通州混作漕粮以实太仓应将尾帮漕粮抵补此截漕之议所从起也自此议起而一种奸旗苦关通之远涉利天津之近便故意包揽客货延缓过洪营干天津交卸应截者在津不应截者亦在津致岁暮守冻太仓所入大亏旧额此误在京储也岁额既亏仓场总督必与天津总督争谓守冻原系仓粮与辽饷无干执不肯截而关饷从无所出此误在边储也是必束之以法某州县应带买辽粮若干某船应带运若干各省直粮道编定饷数如州县粮官兑漕粮时辽粮不完不准收兑漕船兑粮时辽粮不完不准开兑迨至二项通完给一粮单收辽粮若干附于漕粮之末船到淮时漕院验单无辽粮者查究买补方准放行迨至天津即将带运辽粮随船卸纳天津粮储于单上辽粮一项注收讫二字用印钤盖仍给通关赴通厅查验如无前件通关漕粮不许盘剥仍将本船官旗查究如此节节综核漕船势不敢不带运带运自带运则关饷有资漕粮自漕粮则仓场无误截漕之窦塞则官旗不观望逗遛盘剥依期回空亦早不至年年守冻而误运务允行
　　○兵部以成造卤簿大驾成题田尔耕等升级  上从之仍以魏忠贤刘忠田尔耕俱奉旨题叙疏内止覆尔耕司官大不敬诏夺俸三月魏忠贤荫弟侄一人为都督佥事仍赐敕奖励刘忠荫弟侄一人为锦衣卫正千户各赏银币有差
　　○先是奴酋突犯经臣高第疏奏兵马不敷调兵应援诏诘责之兵部覆称关外各兵不过三万关内又止二万八千而粮饷未闻报减宜听经臣从实核奏后以关饷诎乏复有旨前减汰兵饷以八月初一日为始是时报额兵十一万七千今见在止五万八千实少一半其饷安在便著巡按御史从公将五年分逐月查筭经臣乃复疏言关内兵三万五千五百余员名关外兵九万九千五十余员名关内外兵数原不止五万八千营伍众多每月皆有逃亡事故应补未补者数目参差不齐仍候道镇详细查明核实再奏报闻
　　○高第又疏言初闻奴报过河即檄觉华岛将官凿冰自卫迺风雪严寒冰开复合奴兵猝至将多死之焚龙宫寺米豆二十数百有奇觉华称是得旨粮料船只器械及应罪应恤人员确查具奏
　　○升直隶大名府知府向胤贤为湖广副使郴桂兵备浙江杭州府知府唐际盛为浙江副使管粮
　　○丙申大学士丁绍轼奏臣切谓天下无有全利亦无全害要在择其利多害少者为之人主有法先王有法后王亦在择其有利无害者法之今山海关何时也  皇上所谓一重门限者也屡年败溃一朝坚守政幸为今日恢复一大机括乃昨者讲筵毕传谕关门兵少饷浮遣内臣往视抑且示以全辽志云某代某年皆遣内臣此皆繇文武将吏不足取信于  皇上以至此可愧也此  皇上惓惓为山海之心臣何得不为仰体第窃考古证今若先王若后王其遣内臣者多乎其不遣内臣者多乎而揆利度害其遣内臣而成功者多乎其遣内臣而激变生祸者多乎夫不法其多而法其少非善法者也惑于利之少而不顾害之多非知利害者也去岁毛文龙请内臣镇守登莱臣等谬已胪列其状况今关门百倍登莱请申言之夫内臣  皇上之近侍奉命而往又  天子之使臣文武将吏有不窥其喜怒伺其意指而禀其教令者耶彼视已之贤否官之去留与临时之生死皆系内臣口腹中何敢不为逢迎之计而何暇为战守之谋此其分将吏之精神为害者一昨传谕但云内臣往一清查不令掣肘经督虽然使内臣而无才智者则  皇上不用遣也使内臣而少有才智肯遂准唯默默已耶势以渐盛柄以渐移又多左右之拨置与教唆将有不当战而速之战宜用守而不与其守则掣肘其必然者而繇掣肘生脱卸人人诿之天使成败谁与任之为害者二关门往日文与文不和或文与武不和故屡致败今又有巍然一中使焉中使能必其高下存心好恶曲当者耶于是文武将吏皆藉以申其所爱而嫉其所讎中使不知其藉已也而徇之小则文武将吏用以自相害大则阴嗾军伍鼓噪士民而并中使害之内变立见往事种种此时尚暇问封疆乎为害者三三害如此  皇上又何为遣之毋亦曰有内臣为我清兵清饷此一利也噫  皇上六年以来不能得一贤文臣贤武臣岂今日便能得一贤内臣耶虽有之未敢必也况多一内臣便多一衙门便多一供应不知增多少护卫兵饷利耶不利耶毋又曰有内臣为我查功核罪此又一利也噫子有外交不惮欺其父妻有外交不惮欺其夫敢必内臣遂无是耶此时功愈冒功罪愈掩罪曰我有中贵在焉彼经督诸臣又何得与中贵相矛盾此利耶不利耶以害如彼不利如此然则前代之用内臣岂是良策岂真可法臣固不能以片褚悉数者如是又何以慰  皇上忧劳之心何以为关门之计乎臣请有一言曰申严军法而已矣何也人主深居九重天下之大四海之远岂能身履而目见所恃者法耳至于军法尤断断不可姑息者军法行何外臣之不奉命军法不行何内臣之可成功今  皇上不严军法而遣内臣左矣左矣幸今日有袁崇焕之却敌皇上政当专意责成勿贰勿疑而忽别用一番人是必有不利崇焕之功而下石于经督诸臣者使其离心解体俯首丧气才一好机括又忽尔摇夺  皇上不察而中其计则又可惜矣臣窃谓  皇上不念一重门限也则可如知一重之为危而临门者之可惧柰何不慎择利害而以天下戏乎  二祖屡禁内臣不得典兵  世宗罢除镇守千古羙谈傥今日复创行此事岂非盛治之累前登莱欲遣蒙俯采末议慨然停止今于山海何独不然使臣缄口不言辅弼谓何又于前日之议谓何因是冒昧具疏如谓臣妄言阻挠宁甘斧钺不但求罢斥已也不报
　　○录四川殉难参政李忠臣赠太常寺卿荫一子本卫正千户世袭推官冯凤雏赠太仆寺少卿荫一子本卫试百户世袭通判高光赠光禄寺卿荫一子本卫实授百户世袭仍查与难家口并祠以祀教谕刘希文赠尚宝司司丞妻赠宜人荫一子本卫实授百户世袭举人胡□□奠赠尚宝司少卿荫一子本卫实授百户世袭仍查与难弟胡稦并祠以祀举人聂绳昌赠尚宝司司丞荫一子本卫试百户世袭经历袁一修知事王正经县丞胡一一夔主簿张志誉各赠府通判荫一子本卫试百户世袭县丞葛盛德赠府同知荫一子本卫实授百户世袭司狱苏璞典史吴应元驿丞萧羙各赠州同知荫一子本卫试百户世袭典史孙应皋赠府通判荫一子本卫试百户世袭监生吴长龄赠府同知子赠府通判各荫一子本卫试百户世袭生员周清儒赠府通判荫一子本卫试百户世袭总兵黄守魁赠都督同知袭升一级加衔游击李缙应评各赠都督佥事荫一子实授百户世袭加衔指挥李承宗千户郑应钦贾应禄各赠都司袭升一级千户郭良臣赠游击子郭以礼赠守备袭升一级百户范之伟赠守备袁中绣赠都司各袭升一级加衔名色领名材官刘自靖毛民望孙世信袁朝华王成龙曾定国雷安庶刘尚义潘尚德汪奇雷永祖李荣彭胜毛伦王宗舜徐茂林高国朝朱和包忠各赠都司佥书荫一子本卫试百户世袭仍查雷安庶与难父母并援辽战死雷安民并祠以祀百户汪起蛟系从军督阵病死赠把总
　　○经略高第再疏引疾得旨卿任封疆重寄何得具疏引陈还当振起精神严修战守之策贼兵既退王之臣回镇料理
　　○兵科都给事中罗尚忠等纠拾南京协同守备东宁伯焦梦熊锦衣卫都督同知邢元吉原任南澳副总兵黎国炳延绥总兵宋伟山西总兵吴重阳延绥副总兵赵大胤川贵总督标下副总兵蒋吉嗣原任延绥入卫游击柳国镇福建南路参将刘应宠原任山东都司廖栋福建泉南游击车应山原任巡捕提督徐永胤两广总督旗鼓刘宇诏以邢元吉贪纵不职削籍夺诰命仍下法司提追其余分别处治
　　○河南道掌道事江西道御史徐扬先等亦疏纠焦梦熊等并蓟镇副总兵倪宠四川五军备兵坐营叶深延绥坐营都司郝世禄得旨分别处治张懋忠为邢元吉腹心尤当重处
　　○升兵科右给事中陈维新为工科左给事中
　　○升顺天府府丞秦聚奎为顺天府府尹
　　○丁酉御史刘之凤言土著之民近依井里则馈饷可以不劳自卫身家则抛弃必所不忍较之远来客兵孰为虚糜孰为易溃是在卫弁日简其军余有司日简其保甲以时训练之缓急自有可恃  上是之
　　○经略高第请将天启六年班军两防各十二营尽发榆关分派宁远中右各城并工兴筑待来岁悉归蓟镇兵部覆奏从之
　　○戊戌提督苏杭织造太监李实参原任应天巡抚周起元违背明旨擅减原题袍叚数目掯勒袍价又不容臣驻彼地方故纵苏松二府连年误运且起元抚吴三载善政罔闻惟以道学相尚引类呼朋而邪党附和逢迎者则有周宗建缪昌期周顺昌高攀龙李应昇黄尊素俱与起元臭味亲密每以私事谒见言必承顺起元之意不曰内监文移何足准行则曰袍叚钱粮只宜缓处起元因是愈恣暴慢乃假名铸钱以太安池三府协济袍叚银十余万两铸造滥恶薄钱眩人耳目将  皇上急需之袍价尽入私囊致机匠苦于陪累迄今吴民恨不能食其肉而寝其皮也然黄尊素愈为可恨辄与臣掌案司房黄自新以其桑梓甘为侄辈俾自新倚势西台凌轹机匠臣业将自新严刑拷鞫正拟具疏候旨定夺而自新惧法缢死则尊素之罪固可逃乎更如周宗建等罪恶多端奉有明旨提问乃敢肆无忌惮不拜龙亭不服讯勘色衣方巾公行出入目中何知有  君父亦何知有法纪耶周顺昌等俱系奉旨削夺官诰不思潜身引咎于林泉尤然冠盖招摇于故里乃复布散流言簧惑机匠闭门逃躲不行机织臣恐再罹误运之愆若不预为奏明临时何以解溺职之罪也得旨周起元背违明旨擅减原题袍叚数目又掯勒袍价以致连年误运且托名道学引类呼朋各立门户一时逢迎附和有周宗建缪昌期周顺昌高攀龙李应昇黄尊素尽是东林邪党与起元臭味亲密干请说事大肆贪婪吴民恨深切齿除周宗建缪昌期已经逮解外其周起元等五人都著锦衣卫差的当官旗扭解来京究问李实仍安心供职
　　○兵部主事孙元化以西洋炮奉有多造之旨疏陈其不必多者有二不能多者亦有二外国每一要口止一铳台安设守铳止二三门若练为行阵别造战铳十数门辅以机器了以远铳量以勾股命中无敌故不必多此器用一以当千其费亦一以当十海外铜铁精良工作诚实每一门尚费千百金追完试放每百门尚裂二三门侈费而难成故不能多澳商闻徐光启练兵先进四门迨李之藻督造又进二十六门调往山海者十一门炸者一门则都城当有十八门足以守矣故今亦不必多其费既十倍而京师工料之贵又三倍厂库钱粮之难又百倍陋规清革之难又万倍故今更不能多又言守关宜在关外守城宜在城外有离城之城外则东倚首山北当诸口特建二堡势如鼎足以互相救有在城之城外则本城之马面台四角台皆照西洋法改之形如长爪以自相救因请以本衔协佐院臣料理夏秋贼来则却之而后归不则安设犄角教练兵将使尽其法而后归  上命速赴宁远与袁崇焕料理造铳建台之策
　　○宁远参政袁崇焕疏辞升职请终制因陈善后事宜请以十万五千官兵汰为八万以二万留关内六万布关外宁远添二辅城以为特角各堡增设铳台以为应援而宁远以东仍安哨探令就地为耕有事仍收还宁远南兵脆弱西兵善逃莫若用辽人守辽土将官则辽东一总兵关内一总兵余皆赘也李秉诚从奉集辽广宁远逃主今日而贪克异尝徒为达奇勋外府破冒之廪费宜追毛文龙宜檄居近岛侦奴虚实官减兵减饷力自饶至于时下急需马匹银二十万两盔甲器械银十万两铅子火药银五万两操赏工犒银十万两宜立时措解西虏素为属国不抚即能为患今有宁远之捷宜就此驭之若夫宁远幸存总兵满桂实司提调副总兵左辅参将祖大寿与中军守备何可纲坚执塞门死守之议其分部士民炊饭饷兵使得一意攻打则通判金启倧之力而西虏乘间作贼得赵率教大创之满桂赵率教业已加级左辅祖大寿何可纲金启倧应各加级以励将吏其他与事者俱冒石矢当锋镝升赏总不宜迟得旨袁崇焕移孝就忠拚身固守全城挫贼劳绩可嘉正当夫图恢复以收全功何得遂萌归念不准辞满桂赵率教已经加级其余文武各官功次作速勘明优叙一切善复事宜即与覆行毋误封疆大计
　　○兵部尚书王永光覆袁崇焕＜锍-釒＞言毛帅与朝鲜近与奴酋远姑留以为虚声所请各项军需如铅子火药银五万两急需也宜半与之操赏工犒银十万两则内外衙门助军者可动支也马匹银二十万两此为操具然关门费马多矣率多市骨俟守事大定再议与之李秉诚逃而且贪法应提问再行经略巡关速将宁远守城文武官兵功次勘报以凭速叙  上是之
　　○升湖广按察使岳骏声为山东右布政使
　　○己亥  上亲祭  大明于  朝日坛
　　○改礼部左侍郎管右侍郎事骆从宇为左侍郎以礼部右侍郎协理詹事府事丘士毅回部管事
　　○升左副都御史徐大化为工部右侍郎大理寺左少卿孙杰为工部添设右侍郎协理工程
　　○升左谕德萧命官为少詹事管理清黄司经局洗马管国子监司业事贺逢圣左中允管南京国子监司业事林釬各回坊局管事
　　○福余等卫夷人都指挥使打都等遣头目把都秃等八十七员及泰宁等卫夷人指挥使王兰吉等八十二员各来朝贡马贺天启五年长至节又遣头目兀可赤等八十一员补贺  万寿圣节各宴赏如例
　　○庚子补原任山西道御史李九官于江西道
　　○以山东右参政霸州道李栖凤仍管怀来道事怀来道秦一鹏仍管霸州道事
　　○大风扬尘四塞
　　○辛丑  上御文华殿讲读
　　○遣户部仓场右侍郎薛贞祭太仓之神
　　○升都司佥书管宣府龙门所参将事马士麟为蓟镇喜峰口参将守备管云南巡抚坐营事柴选为云南都司佥书
　　○壬寅命四川进年例扇柄以后折价解助大工俟工完仍旧进扇
　　○蓟辽总督王之臣言宁远事急臣意关门有重兵可分一万则各将面面相视此云兵少彼云马弱即询车营何在李秉诚云马帅在时营已尽废矣其兵不任荷戈其车半归朽坏矣国家何赖此诸将为哉关上兵不满三万设一总兵南北二部设二协守宁远兵不满二万设一总兵前屯中右设二协守亦足办矣各帅或调别镇以尽其才或回府以需后用乞敕九卿科道从长计议  上以奴酋方退还著从容酌议各镇将仍安心供职
　　○兵部尚书王永光覆王之臣疏言关门大将之宜裁也不俟再计除杨麒李秉诚已经参革其赵率教梁柱朝杨国栋容臣相度地方情形缓急查各镇总兵见缺推用而复三副将分守之初议内为蓟门设防外为关东策应仍听宁前院臣有急调遣  上是之
　　○后军都督府署都督同知马世龙请给假许之仍准实授给与应得诰命
　　○命巡捕提督郭钦为镇守浙江总兵官南京右军都督府佥书徐一鸣为镇守广西总兵官神机一营左副将张鸿功为镇守山西总兵官调登莱总兵官杨肇基镇守延绥总兵管前部彰武营事赵率教镇守山海关
　　○总督蓟辽王之臣疏言据塘报奴酋有待四月草青之时再去攻城等语臣驻宁远与镇道诸臣图善后之策因念宁远之守实为孤注必须在在设防前有埋伏后有应援左右有犄角而后贼进不敢攻退无所掠与诸臣相度形势宁远以西中右中后前屯俱应选将分兵无事训练有警应援其城或有未修者或有修而未完者先修紧要其余以次渐及即将难民填实各城堡分发芜田给以牛具籽种尽力布种秋成量徵其租以佐军储袁崇焕既已加衔即当实授辽抚给以令旗令牌关防关内关外兵马悉听调度宁前兵备道员缺另择真正边材速为铨补至于欲募辽兵须素负辽人之望者为之招徕今其士民愿得原任招练道刘国缙原任将领窦承武并原任总兵官李平胡乞俯从人望并令其招抚辽民毛文龙僻居海岛人颇疑其无实今登抚隔海既难遥制若另以文臣监督又恐势不相能查毛帅原出罪抚王化贞门下尝上疏愿为化贞赎罪不如暂缓化贞一死出令戴罪监其军浮海办贼限以三年成则论功不成则原案具存得旨不问奴势缓急战守之具自当作速料理袁崇焕令旗令牌关防准给另补道臣著酌议行王化贞屡奉严旨窦承武逃将情真  祖宗法度昭然何必会议况封疆之臣岂得为失陷封疆者求宥
　　○癸卯  上御文华殿讲读
　　○经略高第会同总督王之臣疏言虎墩兔为八部酋长素称骄黠观其不饵奴贿而终为中国藩篱可谓忠顺矣适其台吉歹青以领赏假道于白塔峪乘醉需索夷人尝态我兵与格斗遂毙歹青并杀四夷夷语台吉即中国称宗室也歹青系墩兔之至亲夷俗惟在阵斩杀不计非两相战杀俱索偿命自去秋八月讲詟不遂快快以去阁部抚院虑其为患再三讲詟无可复减许其偿命银春秋两季共一万三千四百两该酋及桑昂寨各以其妻为金台什之女金台什为中国而死于奴阋科姚宗文原许银四千两及马箭一千一百两优恤其二女今虎妻已生一子他日袭虏王者桑昂寨为脑毛大之孙今主张八大营兵事者旧赏春秋两季该银一万二百两臣等议将旧恤银一万二百两于额赏银内撙节措处其偿命新赏一万三千四百两于简汰册内加增艌船犒劳等银区处总无增于额赏三十三万之数得旨这本区画甚当著兵部速与覆议行
　　○  上传与刑部堂上官凡系大奸大恶大逆及强盗劫贼伤人者俱限五日内问结具奏如违即将该司司指名参来重处
　　○刑部具山海关海运通判吴世科中书吴之瑞狱词世科于山海管放米豆受尝例千二百金令家人赵国栋携至京寄于其侄吴汀之寓汀为之瑞同居亲弟事洩并逮付法司拟戍世科而秋之瑞  上以之瑞知情寄顿所犯与世科同并遣之
　　○巡关御史洪如钟奏覆查过关门兵马钱粮实数得旨据查五年分兵马钱粮实数得旨据查五年分兵马钱粮除逐月发过外扣筭还官银八千一百四十两并存剩二项共银三万三千七百二十九两俱以充六年分兵饷及查各处见在官兵尚有九万三千二百余名较之枢辅清汰后略有不同亦未尝少一半但文武各官名下占役无一非兵其工食无一非饷今当限定名数不许过多另造一册毋使混淆亦是清饷一法
　　○巡关御史洪如钟条奏守关善后事宜得旨疏内缮城利器足饷练兵秣马款虏而总归之任将皆守关急著但从来骗官骗饷趋关门如骛曾未有真心任事者今宜大破情面尽洗肺肠于数款著实举行力反前人积弊庶足制胜万全
　　○经略辽东高第请因塘报以修战备得旨据回乡屡报奴贼造车修器意图再逞关外防御事宜比前倍加毖饬这条议各款速与覆行火药器械等物即时给发毋误急需以辽人守辽土诚为善策宜尽发出关袁崇焕应否加辽东巡抚职衔著该部酌议妥当具奏
　　○升大理寺左寺丞郭巩为左少卿
　　○升尚宝司司丞马之骐为国子监司业刘钟英为南京国子监司业
　　○升户科左给事中郭兴治为兵科都给事中刑科右给事中刘先春为户科左给事中
　　○升原任添注延绥波罗守备金富廉为福建漳南游击
　　大明熹宗悊皇帝实录卷之六十九
　　天启六年三月甲辰朔  孝肃皇后忌辰  奉先殿行祭礼遣武清伯赵祖芳祭  裕陵
　　○命右军都督府佥书南和伯方一元掌南京后军都督府事
　　○督察工程崔呈秀＜锍-釒＞言宁远解围而觉华屠焚其时赵率教守前屯镇遏西虏满桂左辅等疮痍委顿修缮旁午此非杨麒事哉虏去不追虏掠不御革任回卫未尽厥辜宜捕逮戮之于市因荐刘国缙宜起于废闲王化贞宜出于狱戴罪练兵得旨杨麒应援不前致有觉华岛之失回卫未尽其辜著削了籍为民王化贞已有屡旨关门内外军民困苦已极全赖抚绥管关主事陈祖苞科索往来财物怨声载道著革职闲住
　　○北镇抚司许显纯具奸细武长春狱词长春系李永芳之婿又娶永芳中军赵一鹤女为妾万历四十六年以催饷为名潜住京城后辽阳失陷私回山海至觉华岛地方遇契友今在奴酋下作都堂李玉山玉山携带永芳银七百两令长春在京探听若有机会密将信息送到山东平度州陈一敬家我与尔传去长春又私进京冒顶故伯武以扬武举履历要推守备投周应元引见走部季应诚李廷桂李廷栋薛应魁指兵部说情讲定谢礼一千四百两见付四百五十两貂皮彭叚共作五十九两后兵部果推守备本下给与劄付有不知名人知李长春冒官挐讹诈银季应诚等闻知将前劄缴回兵部讫长春又买娼妇李凤儿在杨美竹斜街马家房潜住不觉对凤儿说出前情长春因少盘费将李凤儿质与水户薛应魁家当银八十两薛应魁又将凤儿卖与乐妇梁氏家得银一百五十两长春出关天启六年正月奴贼攻围宁远长春在宁远城内潜住因袁安道关防甚严逃出进京被东厂缉获得旨奸细武长春系叛贼李永芳之婿向来出入京师窥探消息谋为不轨又紏结季应诚李廷桂周应元李廷栋薛应魁等金□赞营守备意图握兵内应近者奴贼入犯彼实招之幸上赖  宗社之神灵下藉厂臣之忠智获此元凶并擒奸党既经镇抚司究问情真著送刑部依律从重议罪魏忠贤赤心为国殚力筹边前此屡著奇勋今又潜消大衅不烦亡矢遗镞之费可比斩将搴旗之功劳在封疆赏宜超等著查照宁晋伯事例速议具奏以彰朕酬眷元臣至意其原办官旗并与优叙
　　○初总督京营陈良弼奏称辽警紧急器械朽钝奉旨动支马价银二十万内帑十万为犒赏制造之需自是总协巡视诸臣各有动支而盔甲王恭两厂内臣以私造擅动讦奏  上以二厂打造军器内外监督系  祖宗旧制近发帑金三十万两已冒领十七万务著实追完以惩冒破其余尽数归部给发厂匠以济急需于是总督京营吴汝胤具＜锍-釒＞陈辩以在库银一万五百两有奇听候造甲又言协臣发过折马银五万二千五百两系应囧寺之急乞敕兵部转行该寺将前项折马银两径解工部事下兵部覆查枢辅在关门时曾建车营之议需马甚多以三千五百匹问之京营以三千一百匹问之囧寺囧寺已照数兑解而协臣朱光祚则动支帑银充折马以应之枢辅以关门无可易马之地暂借济急俟别项钱粮措辩抵还准借有旨认还有＜锍-釒＞而总臣称应囧寺之急囧寺不能代关门偿夙逋也目下核查兵马实数关门之可扣补者自多请令户部查照枢辅原题将关门应扣钱粮如数兑发工部置造  上从之
　　○乙巳升户科给事中薛国观为兵科右给事中
　　○升礼部郎中张国柱为浙江布政使司右参政员外郎李芬为广东布政使司右参议
　　○命五军一营左副将张体乾提督巡捕
　　○升广西照平参将王扬德为南直狼山副总兵加衔都司佥书金星为天津海防左营游击
　　○南京兵科给事中袁玉佩等以军政拾遗紏陕西固原总兵都督佥事侯世禄川贵总督中军副总兵鲁羙中保定总兵都督佥事李承爵大同总兵都督佥事姚世乡原任广东都司佥书谢万寿南京左军都督府掌府事成山伯王国柱御史游凤翔等亦＜锍-釒＞紏侯世禄等并原任榆林总兵官秉忠原任福建总兵谢弘仪兵部覆议国柱弘仪承爵世卿万寿世禄俱革任闲住秉忠革任回卫羙中提问追赃从之
　　○丙午  上视朝
　　○经略辽东高第再＜锍-釒＞乞休诏许给驿以归
　　○兵部尚书王永光＜锍-釒＞言查得  大明会典功臣封爵载在吏部验封司职掌而查核功次则臣部事也宁晋伯刘聚在正统九年随叔刘永成在甘肃地方收捕都督南哥等一千七百余名口并捕获伪祁王锁南奔等又临水堡擒获达贼哈三帖木儿等天顺五年又杀反贼曹钦等射杀贼首也□忽王生擒斩首一百余名历升总兵官进升宁晋伯成化九年又双山堡大战斩获首级二百余颗榆林地方擒斩首级又二百二十余颗通计男妇达马牛羊共一十二万九千八百名口此成案在吏部可查也今厂臣魏忠贤纯忠许国正色立朝剔蠹厘奸巡缉严而党贼骈戮发伏摘隐奸细縳而祸本潜消雅类张承业之竭忠且兼严遵羙之避权让大羙而不居撝谦已著于辞赏准令甲以入告酬庸一听乎司封得旨魏忠贤纯忠体国剔蠹厘奸巡缉严而党贼骈戮反侧縳而祸本潜消功次既明爵赏宜亟宁晋事例旧典照然著吏部查议覆
　　○命总兵官满桂以原官镇守宁远
　　○泰宁卫夷人主兰台等进贡马匹赐彩叚绢疋如例
　　○丁未祭  历代帝王遣伯张庆臻行礼
　　○圣谕朕惟国家之事莫重乎封疆封疆之事莫大乎欺隐故必文武同力内外协心然后功罪不淆上下相信我  太祖攘夷为夏  成祖三犁虏廷  列圣缵承武功并著盖其设官分职皆有深意存焉朕览全辽志见自永乐宣德正统以来节次设立镇守分守太监等官后因有司朦  奏裁革迨我  神祖末年承平日久边务废弛以致奴贼披猖宇内骚动而委用俱不得人李维翰则红旗催战而殒我总兵杨镐则预洩师期而丧我夙将郑之范则先逃以懈军心而开元陷熊廷弼则奸巧以卸重担而辽沈亡沃野尽殁腥膻衣冠化为左衽及乎广宁之事熊廷弼手握上方王化贞身膺节钺居恒则竞相矛盾闻变则并马奔逃实事毫无全辽尽陷每一言念切齿痛心皆因文武不和互为欺玩武臣则逢迎朘削以失军士之心文臣或偏执狥私以掣武臣之肘骗官盗饷视为固然妒功害成牢不可破欺蔽日甚恢复何时始知  祖宗朝设立镇守内臣原非无谓未裁之先边警虽频而金瓯无缺既革之后虏骑未至而全镇胥沦繇斯以观孰得孰失何去何从不辩自明矣历选前代以至本朝内臣戡乱讨贼立功绝域者不可胜纪朕率循旧典断在必行兹设立镇守山海等处太监一员司礼监秉笔太监总督忠勇营兼掌御马监印务刘应坤左右镇守太监二员乾清宫管事提督忠勇营御马监太监陶文纪用分守中军太监三员乾清宫打卯牌子忠勇营中军御马监太监孙茂霖武俊王＜艹泣＞朝仍俱在山海关驻劄凡军中战守一应事务著听文武将官持议而行毋令掣肘其粮饷器械数目官兵马匹强弱务用心清查毋容滥恶冒破或遇声息缓急进止机宜务要据实直写密封不时星驰来奏其与文武将吏协心为国不许彼此参□致生衅隙如果恢复有功与文武将吏并行爵赏傥或轻举偾事与封疆之臣一体任咎  祖宗成宪朕不敢私仍各查照旧制写敕与他以昭朕法  祖饬戎至意又谕朕自即位以来廑念辽事夙夜靡宁若发帑助饷颁器佐军者屡矣迄今数年之久未雪  三朝之愤顷又渡河告警宁远被围赖一时文武合谋孤城得守然丑类未尽歼除则衅孽犹恐时发也朕虽身居九重无日不怀此远虑又念文武将士星居露处擐甲枕戈悯我征人不啻痌瘝之切已兹特发御前帑银四万两各样青红蟒衣膝襕等叚纻二百疋并  神庙昭妃等妃朕后宫皇贵妃等妃皇子及诸王公主司礼监等衙门各局司库掌印乾清宫御前管事提督牌子各执事太监等官共银十六万两又简得军前灭虏应用神器等件钱粮头号发熕三位二号九位九边神炮二百位虎蹲神炮二百位头号佛即机一百位二号佛郎机一百位铁涌珠炮一百杆铁连珠炮一百杆铁三眼铳一千杆各随用什物全火药二万斤大小铅子十万个弓二万张箭六十万枝刀二万把特著司礼监太监总督忠勇营镇守山海关等处兼掌御马监印务刘应坤等与同乾清宫管事提督忠勇营山海等处左右镇守御马监太监陶文纪用乾清宫打卯牌子忠勇营中军御马监太监孙茂霖武俊王＜艹泣＞朝俱随赴山海关抚镇道臣处眼同查收相机军前公用其银两就著刘应坤等移会抚镇道臣分别等第唱名给散必要上下各沾实惠勿致遗漏冒滥其差去员役已自备盘费糇粮不许骚扰驿递经过地方亦湏加意防护务保万全于戏赐出尚方表朕每饭不忘之意恩沾边塞讵无捐躯图报之思知尔三军勇气百倍傥犁庭扫穴得纾朕东顾之忧将砺山带河岂靳尔酬勋之典
　　○大学士顾秉谦等恭视殿工赐茶
　　○吏部尚书王绍徽＜锍-釒＞言查得  大明会典一款国初因前代之制列爵五等非有  社稷军功者不封子男后革所封公侯伯皆给诰券或世或不世各以功次为差看得奸细武长春等当奴酋猖獗之时潜伏京师群不逞之徒作为内宄危在  社稷且欲谋洩庙谟为奴酋内应所关军功莫甚焉幸赖魏忠贤缉获叛党奠安根本功在  社稷又令逆谋未逞制胜庙堂使宁远告捷摧积年之强虏其于军功大有禆也比之宁晋伯刘聚彼以折冲千里此以扫靖肘腋辉目□夬简册先后齐方勋庸诚无二也要与封爵之典合至给诰券或世或不世其带砺之盟所关匪细相应题请非臣等所敢擅拟得旨当奴酋猖獗之日有叛贼内应之奸非但封疆胜负攸关抑亦  宗社安危所系魏忠贤膎预发不轨之深谋大挫积年之强虏捷音虽报于边塞胜算实出于庙堂宁晋先后齐芳世爵褒封允当特封忠贤侄太子太保左都督魏良卿为肃宁伯世袭宫衔照旧岁加禄米一千一百石其遗下世袭锦衣卫都指挥使另行承补锡之诰券与国同休誓以山河永世无斁藉此彝典作劝忠良
　　○都察院周应秋等请差巡仓御史得旨仓差不收不放事属赘员且其书役索诈运官为害滋大宜行裁革后应秋等又请令巡漕带管复得旨仓差既裁何必又令曹差带管显是积年书蠹赞谋复用著尽行查革不许仍诈运官
　　○升工科右给事中王鸣玉为吏科左给事中
　　○升贵州参政尹伸为湖广按察使赞画军前兵部郎中孙学诗为四川参议监军兼屯田起原任贵州参政陆梦龙于湖广
　　○戊申  上御  文华殿讲读
　　○刑部尚书徐兆魁等拟奸细武长春合依谋反律季应诚等五人俱依知情故纵律得旨武长春著凌迟处死首级号令各边余犯季应诚等俱即会官处决
　　○掌河南道御史王业浩奏漕运年迟一年积弊日滋一日谨条列十款以俟采择一库银预借当杜一官旗参例当更一各仓夙弊宜革一各仓蓆木宜折一部报余米宜宽一照出余米宜严一天津截粮宜饬一剥运车脚船袋宜足一放粮钦限宜遵一漕粮新折宜杜得旨漕规日坏运务日迟历年积弊急当振刷数款俱有禆国计即严饬内外经管衙门著实遵行
　　○补原任山西副使吴光龙于广西升工部郎中陆化熙为湖广右参议
　　○升浙江金台严参将袁大宁为广东潮漳副总兵游击管蓟镇通昌统练三营民兵参将事李承恩为山西利民堡参将山东都司掌印王家宾为巡捕营右参将神机八营佐击殷缵绩为南直刘河游击山东都司佥书裴希度为登莱巡抚中军游击
　　○己酉  上视朝
　　○大学士顾秉谦丁绍轼黄立极冯铨言  皇上特遣内臣镇守山海命臣等拟谕进呈矣乃连日闻外廷议论纷纷人心惶惧皆以为不可咎臣等不能执奏又闻奴未归巢其势必来而我之城垒未完器械未备顷又报前屯火灾何恃不恐向所恃者宁远道将一片死守之心傥见  皇上别遣内臣将恐  皇上之有疑于诸臣而诸臣不敢任又见别遣之人一有干与且将尽诿卸于内臣而诸臣不肯任则误于封疆者大而亦非内臣之利矣至若兵饷之数目功罪之情状巡关御史自可身经目睹据实以奏皇上但严谕责成彼安敢自溺其职亦何烦多此一番举动乎得旨览卿等所奏忠诚为国殚力筹边朕已洞悉昨遣内臣出镇原以清查粮饷军马综核防御等项无非法  成祖以来曾有之旧制为恢复封疆之大计耳卿等既已议妥拟谕施行今何得以外廷群小之言辄又疑阻成命二三反汗又非朕断在必行之意也还即遵前谕行
　　○兵部尚书王永光言  高皇帝时各边未有镇守夫  高皇帝创业圣主也不设立镇守定有深意即  皇上圣明亦岂不知之祗谓今日之内臣倾赀助国慷慨从戎必能与文武将吏同心协力共纾东顾之忧耳然而智者察影  圣主防微六内臣扼腕东氛查勘钱粮之外定无掣肘然内臣帐下岂尽以内臣之心为心而不相抵牾乎袁崇焕誓死报国必能与内臣悉心商确其图灭虏然崇焕部下岂尽以崇焕之心为心而不相疑忌乎迩者宁远一捷中外稍稍吐气当事者且议裁经略裁总兵专任袁崇焕以一事权而随以六内臣拥聚斗大一关事权不愈棼乎万一袁崇焕瞻回顾望致误封疆则此罪崇焕任之乎内臣任之乎惟是钱谷冒破信非内臣不能清或间遣一二人出其不意即可稽核奸弊无烦设立镇守六臣并出以骇睹闻也且九边去京师远不幸中虏犹有方国以间之有河山以限之其患犹缓山海关去京师近正  皇上所谓一重门限者傥将领以兵柄互持无所禀承有警不即应援关门震动即钟虡弗宁何可不深长思也昔  肃皇帝八年尽革天下镇守内臣神谋远虑同符  高皇我  皇上法  祖饬戎宜何择焉  皇上如不以臣言为然乞敕下廷臣集议务求万全之策无以封疆为尝得旨内臣镇守系  祖宗旧制与文武诸臣并无掣肘著遵前谕行  
　　○顺天府府尹秦聚奎条奏四款一申警钱粮之玩一保全殷实之家一查禁税关之害一苏豁首善之累得旨这四款有禆国计民生著该部即与议覆
　　○东厂缉获户部主事李柱明盗卖北新大军仓粮奏下诏狱柱明拟辟仓攒梁逢恩等戍配杖惩有差
　　○升太仆寺少卿潘汝祯为都察院右佥都御史巡抚浙江
　　○以广东道御史李蕃为北直提学御史
　　○升河南右布政使梁应泽为山东左布政使
　　○庚戌大学士顾秉谦丁绍轼黄立极冯铨奏文书官发兵部尚书王永光等覆奏镇守内臣本到阁口传  圣意著遵前谕行臣等再三思之  皇上以封疆为心者也臣等又仰体  圣心以为心者也果全利无害方将顺不睱何敢固执以挠成事但考通国之人情与目前之时势诚属未便今阅枢臣所奏比臣等昨日之言更为详切夫边计固本兵之专职也今内臣一出彼得藉以稍分其责为枢臣谋甚便然而枢臣不敢者岂非为  皇上封疆计乎封疆之事成于同而坏于异而委任不专事权不一则乖异之渐所繇开也年来失事弊皆坐此我  皇上嘉宁远苦守之功精文武大吏之选从此委任专事权一而兵饷之定数战守之成画乃可次第料理渐图恢复矣今忽以内臣六人往此六臣者与崇焕等为同乎为异乎将为同则无用往也使为异则害有不可言者交卸其责必有误事之害各逞其才必有偾事之害妒功忌能害在诸臣者犹小幸灾乐祸害在疆场者甚大一重门限  陵京重地  宗社之安危系焉傥或疏虞更无救著莫谓臣等今日不言也枢臣之言曰万一瞻回顾望致误封疆则此罪崇焕任之乎内臣任之乎臣等看详至此心胆竦然况奴贼尚未归巢志图再逞回乡屡报并非虚谬贼既失利于宁远则此来必不攻我之坚傥以偏师缀宁远而全军直抵关门是内臣独代边吏受敌也胜负之数内臣能自保手望  皇上并为内臣深虑之也刻印销印古今羙谈计图万全事难执一正不必以反汗为嫌耳如谓兵饷虚耗必须内臣查核方可清楚不妨如枢臣议量遣一二人出其不意事竣速还即将犒赏银两火药器械等物赍发前去以宣布  皇上鼓舞边吏使知  皇上委任之专事权之重而体念之又如此其至也有不益加奋励矢志恢复以报  圣恩者臣等且任失言之咎矣丁绍轼又特＜锍-釒＞争之谓兵家之计攻瑕而不攻坚前日奴酋失计遂以攻宁远取败今奴来计必舍宁远而直抵关门也臣不知所遣之内臣能了此否耶前日关门不能救宁远今必宁远之能救关门乎内臣何得而不惴惴此大可虑者一兵家遣将必择有名望者以寒敌人之胆敌必先问来将姓名以决已之进退择文武为将即其才未必高而犹彼所不知或恐有韩白其人今以内臣往奴必谓此习于富贵膏梁不闲兵事之人也即奴未必攻关门今以内臣招之矣此大可虑者二从前一经一抚动相争哄昨日五总兵以为冗欲去其三乃今遣镇守三人分守又三人即人人皆贤亦无此命将之体也奴兵前称十八万人人皆强山海兵不满五六万人人称弱臣不知此六臣者遂能办此否也此大可虑者三  祖宗朝即有遣中使者乃在太平全盛之时今  皇上之欲遣者适在危急存亡之日马方骇也而又鼓之此  宗社所关非若他事可再补也俱不报
　　○以河间肃宁二县盗相继劫饷夺同知王象复等俸各二月典史丘尚素提问仍令勒限缉捕
　　○经略高第＜锍-釒＞报中后所灾毁仓廒粮囤官生军民房二千一百五十余间男妇马骡盔甲弓箭火药等项  上命查明失事人员重究
　　○辛亥  上御文华殿讲读
　　○御史李九官奏关畿多垒督抚镇道诸臣概宜久任得旨近来官如传舍安能尽心职业久任之法吏部宜著实举行不许纷纷升调
　　○赠魏良乡伯曾祖大相伯祖志敏父冬俱肃宁伯良乡请给四代诰命吏部尚书王绍徽谓忠贤既以洪勋逮及其侄宜以报本追崇其先请照本爵赠及忠贤祖父母父母许之
　　○调四川驿传参政李若纳于叙马泸道遵义副使廉第于驿传道监军副使张起鹗于遵义道
　　○升广西巡抚坐营游击王应文为广东阳电参将湖广都司掌印张应乾为为广东潮州参将
　　○以甘肃巡抚中军游击王德为甘肃游兵游击都司佥书管浙江右营游击事沈光宠为福建巡抚中军游击
　　○壬子  上视朝
　　○命袁崇焕以右佥都御史巡抚辽东山海等处
　　○铸巡抚辽东山海等处提督军务关防
　　○织造上用十二章衮服遣尚书董可威祭告
　　○吏科给事中黄承昊＜锍-釒＞言奴有再来之信请敕经略及关内道臣作速料理修捍之具袁崇焕所催海运透给军粮修筑班军及一应火药器械更望敕司饷管军诸臣并发运领运诸臣将起运解发与出关到宁远日期一一回奏迟误军机及器物不堪依律治罪乃若以辽人守辽土辽人既入内地湏地方官曲为处置阅其精壮堪以荷戈者量给行粮补伍庶几民乐从而知效死得旨宁远所需军粮火药器械油布等物已发到者一一回奏其余著该部议覆
　　○户部请给魏良乡田土得旨肃宁伯养瞻地土准照例从优给赐七百顷
　　○升吏科给事中黄承昊为刑科右给事中户科给事中杨文岳为工科右给事中
　　○加升关内道按察使刘诏为山东左布政使管事如故
　　○命南京后军都督府掌印方一元协同守备仍兼掌府事调山海南海口总兵官杨国栋镇守登莱总兵官管山海北部副总兵事梁柱朝镇守陕西升蓟镇中路副总兵王继为总兵官镇守保定副总兵管大同北东路参将事渠家祯为总兵官镇守大同副总兵管浙江宁绍参将事何汝宾为总兵官镇守广东
　　○癸丑吏部尚书王绍徽等＜锍-釒＞言内臣镇守不便者四军机应在呼吸六人奉诏密奏动关进止及有漏洩之虞一也将吏树功立名之心不胜忧谗畏讥之心牵制既多展布必少二也况三镇守三军中凡事关钱粮军务必将增设文移檄书旁午日亦不给三也六人并驰关门势必建置衙宇一应投随人役势必渐多即中官俱贤而此辈蚁聚岂能以无事为福地方必受驿骚四也得旨朕念封疆恢复无期故特遣内臣查核兵饷原谕并无掣肘卿等大臣谋国当思仰体著遵前旨行
　　○先是户科给事中郭兴治追论原任御史方震孺按辽不职状逮付法司拟戍终身追赃银四百一十五两后蒙旨驳正令从重另拟时法司谓廷弼奉命经略则一切兵马调遣进止机宜皆其职掌故得引将帅之律至查震孺所奉敕书止有纪验功次等语未尝责以督师城守也按罪而议不固守者为弃封疆不紏劾者为误封疆情似稍殊按律而议惟主将内坐不固守之条守巡驻劄本城尚有递减之例法亦差别仅改永戍追银二千二百五十两未称旨三谳仍如原拟而追银五千一百九十两皆蒙严旨切责于是刑部尚书徐兆魁等加等拟绞追银至六千五百四十两得旨方震孺既依律问明姑依议其赃银作速追完以助大工不得稽缓
　　○朵颜等卫夷人莽汉等进贡马匹赏彩叚绢疋如例
　　○命右军都督府带俸诚意伯刘孔昭佥书本府事后军都督府佥书靖远伯王永恩掌南京左军都督事
　　○升詹事府少詹事兼翰林院侍读学士杨景辰为礼部右侍郎兼官如故协理詹事府事与李康先同教习庶吉士
　　○升四川道御史王雅量为太仆寺少卿尚宝司少卿刘志选为顺天府府丞
　　○甲寅清明节遣侯薛濂张国祥汤国祚李弘济陈光裕伯王承恩孙廷勋毛孟龙杨崇猷郭邦栋吴遵周祭  长陵  献陵  景陵  裕陵  茂陵泰陵  康陵  永陵  昭陵  定陵  庆陵武平伯陈世恩祭景皇帝陵寝都督刘岱祭  哀冲  庄敬二太子陵园
　　○补原任陕西道御史温国奇于浙江道
　　○乙卯兵科右给事中薛国观等御史牟志夔等交章请罢内臣镇守俱报已有屡旨
　　○命协理詹事府事礼部右侍郎兼翰林院侍读学士彭凌霄以原官回部管事
　　○以魏忠贤缉获盗卖龙袍蟒叚王用行荫弟侄一人都督同知仍赐敕奖励并赏银币羊酒钞锭
　　○升右谕德罗喻义为南京国子监祭酒
　　○升礼部郎中周锵为河南右参政管河
　　○大风扬尘四塞
　　○丙辰  上视朝
　　○兵部覆署协理戎政侍郎郭允厚条陈营务一补缺之当议一火器之当留一补替之宜核一俵解之宜式一马力之当惜一弩机之宜用诏允行
　　○经略辽东高第报奴酋修整舟车试演火器只待青草长大马有吃的四月间便图入犯得旨据报奴酋打造舟车意图再逞即当水陆周防前奉有觉华岛水兵船只作速调补修造之旨及宁远急需等物角□羊发者不时回奏都不见题覆奴急我缓防御谓何今著内外文武诸臣急修战守实事凡缮城制器积草运粮补兵派守时刻戒严尝如临阵对敌务策万全并经略速议应否仍设以便责成
　　○兵部覆直隶巡按徐吉问原任吴淞副总兵官升湖广总兵官王云鹏闻命托病屡催不赴引逗遛之例拟杖示惩从之
　　○升光禄寺少卿郭存谦为太仆寺少卿管事如故
　　○升神枢二营参将何道兴为延绥中路副总兵五军八营参将王应槐为江西副总兵广东西山参将成启元为福建南路副总兵游击管蓟镇燕河路参将事曹应登为延绥黄甫川参将游击管广西永宁参将事陈北猷为浙江杭嘉湖参将宣大总督右营游击安治平为大同威远参将南直凤阳巡抚中军游击林之荫为浙江金台严参将都司佥书管广东练兵游击事卢显为山东曹州游击管天津海防左营游击事方壮猷为神机八营佐击
　　○丁巳  武宗毅皇帝忌辰  奉先殿行祭礼遣诚意伯刘孔昭祭  康陵
　　○兵部尚书王永光复言奴报紧急遣内臣镇守兵柄四分人心惶惑臣忆  先帝临终嘱臣等辅  皇上为尧舜之臣同时诸臣今独臣在耳值此大利大害若惧祸缄默甘同寒蝉生何以事  皇上死何以见  先帝于地下乎得旨自逆奴犯顺以来文武将吏经几番委任迄无成功宁远虽固守得全然觉华岛失事亦为不小内臣之遣出于万不得已且并无掣肘屡旨甚明如何不遵反以危言渎扰希图卸担塘报紧急本兵责任难辞一切防御机宜还著作速料理不得争执沽名
　　○吏部等衙门尚书王绍徽等公疏言唐以一鱼朝恩为观军容虽安庆绪败亡遗虏李郭为将犹不免兵溃于相州而况六内臣并出掣将吏之肘隳任事之心其有能不败者乎当此时而治其罪前有劲敌后有军法在文武诸臣固无所逃诛而亦非六内臣之福也得旨辽左沦没八载于兹文武将吏几番更任恢复无期至兵饷迄无确数故特遣内臣查核且屡旨甚明并无掣肘卿等大臣体国宜各出长策仰佐朝廷宵旰之忧不得扶同阻挠以沽名塞责
　　○命中军都督府带俸临淮侯李弘济佥书后军都督府事南京锦衣卫掌印张可大
　　○佥书南京右军都督府事
　　○升四川加衔守备赵文进为巡抚中军游击以山东边春班都司佥书谈震采
　　○为京秋班佥书
　　○戊午改原任通政使司左参议冯时行为尚宝司卿管少卿事
　　○以原任蓟镇东路副总兵吴自勉为五军□营左副将副总兵管宣府独石城参将事黑云龙为蓟镇东路副总兵昌镇镇边城参将王维城为蓟镇中路副总兵宁夏路副总兵宋守义为蓟镇通昌统练三营民兵参将湖广镇筸参将邵继康为浙江宁绍参将顺天等处屯田游击张思忠为南直凤阳巡抚中军游击
　　○己未  上视朝
　　○大学士顾秉谦丁绍轼黄立极冯铨言臣等接关门塘报奴酋之来旦夕不可知袁崇焕请银四十五万两仅了目前急需时刻不可缓乃外角□羊不至内库匮乏计臣攒眉无措且先议二十万而户工二部彼此争执延至四十日尚不决虽有旨派定分数而工部六万尚不知何处措办户部止有四万其十万又迟之外催奴肯待我耶臣窃见  圣谕摉括御前并各宫公用银二十万犒赏将吏则军士之鼓舞可知然能以空手应敌乎所谓器械不预以其卒与敌也臣愚恳乞  皇上将此二十万即星驰角□羊关为修备之资俟户工两部奏完银数补给军士犒赏既不误关门急需又不违  皇上明旨一转移之间而得两便之道计未有善于此者不报
　　○兵科署科事右给事中薛国观奏奴酋之图再逞也当始挫之时而已料其有必然矣今报缮器操演情形似真况奴酋从来得力皆缘善用奸细数日前中后所又有失火之报房舍仓粮器械人畜付之烈焰人心之玩忽可知且闻关门兵马脆弱瞻外顾内实可寒心新抚臣袁崇焕所讨城守物料宜照款作速办发俾得先时绸缪以为桑土之至计至经臣高第候代尚未知代者为谁其宁前道臣必得晓畅军旅实堪其任者蚤入启事宜立令奏夺无再迂缓得旨奴报紧急著该部作速议覆
　　○升礼部主事毕自肃为山东参议备兵宁前孙元化仍以兵部王事为辽东军前赞画
　　○宁远总兵官后军都督府署都督佥事满桂引疾乞休不允
　　○庚申  上御文华殿讲读
　　○御史李懋芳奏  皇上锐意中兴起用忠直可寄心膂而托股肱者往往有人而不得其用其故安在其一曰法之不行其一曰小人害之夫法之不行此从前积弊今失事者诛侵冒者问则一旦振起无难也独是害人之人伏在耳目之前混于君子之中操戈阴伐臣所知者则马世龙亓诗教赵兴邦其人也世龙料敌之智短而媒孽偏工制奴之才疏而构斗则巧毁成害能骄恣偾事今已给假回籍臣姑置勿追论亓诗教初亦自负为君子乃其当日乘权用事贿赂公行青白雌黄任情齮龁贪横之状臣自作令时已闻其名矣蒙恩召还当困心衡虑之后谓宜靖共正直以赞熙明而入告初疏举一祝耀祖参一魏应嘉抗疏论熊廷弼  皇上素鉴其忠因察处诗教遂还戈攻之报复显然祝耀祖赃私狼籍秽迹彰闻中外之人孰不知其为败类而诗教公然荐之幸  皇上洞烛曰所举不当抱惭而止若  皇上允诗教之请起用耀祖诗教又将借耀祖以引用耀祖之私人盘踞充斥害可胜言哉赵兴邦召还入朝未有贪邪实迹可指但两人声势原自相倚追惟四路丧师抚顺失陷正兴邦在兵科时事当时失事者俱经逮治而兴邦岂独晏然膴仕耶前科臣潘士闻疏论曹钦程举朝共快盖其是非确而公论协也然曹钦程不过鄙夫小人耳若诗教兴邦一旦得志躐据要津便要殚残天下之豪杰而翻弄世界傥  皇上去此两人则举朝额手称庆当何如耶得旨马世龙已回籍亓诗教冠带闲住
　　○南京河南道御史何早疏参南京户部左侍郎区大伦原任应天府尹升户部右侍郎魏说皆冡臣张问达庚申起用之人大伦与董应举纳交魏说柔媚无骨均宜褫斥得旨区大伦魏说邪党漏网都著削了籍为民当差仍追夺诰命
　　○阴霾如雨
　　○辛酉太常寺少卿赵兴邦奏台臣李懋芳疏论马世龙亓诗教而末及于臣谓臣召还入朝未有贪邪实迹可指但与诗教声势相倚是懋芳知臣与诗教同而不知臣与诗教非漫无可否依违附和之为同也如诗教之荐祝耀祖而参魏应嘉也臣未入都门之日也及入都门即问诗教曰耀祖物议尚腾如之何其荐之应嘉曾紏熊廷弼如之何其参之诗教曰耀祖可无荐也应嘉则不可不参也杨涟首倡移宫之事得罪  先帝应嘉顾称功颂德赞羙不容口不曰贯日精忠则曰纯心不二不曰定见定力则曰骨鲠不磨国家凶邪孰有过于杨涟者称颂杨涟孰有过于应嘉者是明明杨涟之党执白简以从事又何过焉诗教之言如此臣不敢分其咎至于国家原有定衡臣心何敢苟异而独责臣与诗教耶至又谓臣躐据要津必殚残天下豪杰而翻弄世界夫三案小人浊乱世界久矣伏蒙  皇上起臣于田间一＜锍-釒＞而紏李玄练国事等五御史不过为澄清世道计耳乃反谓臣为翻弄耶  皇祖时臣待罪兵垣值奴贼发难屡＜锍-釒＞陈请求严敕边臣母张皇偾事而边臣贪功不听迨四路败衄臣参逮经略杨镐及总兵李如柏不少假贷夫从来疆埸有事有功得而举之有罪得而紏之科臣事若夫进止机宜指挥将吏边臣事也非科臣所得与者懋芳以此为臣罪案臣知罪矣乞  皇上罢臣归里以谢人言得旨赵兴邦紏邪任怨公论甚明著照旧供职不准辞
　　○太常寺等衙门卿曹思诚等公＜锍-釒＞言  皇上特遣内臣六人出镇榆关且谆谆于掣肘之戒神谋睿虑算无遗策臣等方将顺之不暇而连日来阁部台省交章争执者岂好为是逆耳之言以取厌聒亦以审时度势于心有所未安于事不嫌再计耳臣等方静听转圜乃  圣意持之弥坚于是乎不敢不以通国之议仰祈圣鉴矣盖阃外之权惟一则专兵家之机惟密则成意见不同虽贤者不免旗鼓各建将耳目易棼开边臣以诿卸之端示夷狄以轻侮之渐此皆诸臣之所已言无非为  宗社封疆详慎意耳臣等欲再言亦不能加于诸臣之上第备员九列谊难缄默谨补牍合陈傥以成命一颁不可中止或令之查核虚冒侦探情实衔命而往勒限而归俾其至也如风雨行也如雷霆似亦足以肃军中之视听振文武之玩愒不犹愈于尝驻关门久而生玩反以亵  一人之威灵哉昔汉高从谏如流文帝止辇受言汉业以兴况我  皇上远追关门达聪之盛轨者乎得旨内臣镇守止为清查兵饷并无掣肘屡旨甚明如何又来渎聒显是沽名姑不宄
　　○御史牟志夔＜锍-釒＞参旧铨臣张问达荐台臣过庭训卢谦前井陉道朱之臣及前调兵援辽科臣明时举台臣李达得旨张问达已经削夺不必复事提究但据奏朋比贪污所索饶裕姑准捐赀十万以助军兴明时举李达募兵激变流祸无穷至今蜀黔未有结局乃以乡曲情面谬行举荐岂言官之体
　　○升大同中路参将袁信为山海南部副总兵参将管蓟镇松棚路游击事巢丕昌为山海北部副总兵游击管神枢三营参将事孙文亮为山东临清参将都司佥书管蓟镇曹家寨游击事李通为宣大总督右营游击
　　○壬戌大学士顾秉谦等请以南京礼部右侍郎林欲楫南京翰林院掌院事太子宾客礼部右侍郎成基命各改礼部右侍郎詹事府詹事兼翰林院侍读学士孟绍虞以原官少詹事曾楚卿升詹事府詹事兼翰林院侍读学士俱充  神宗实录副总裁官得旨  皇祖实录大典万世信史所关成基命心术险邪久倚门户著冠带闲住林欲楫见任留都往返稽缓不便卿等另拟速推孟绍虞曾楚卿俱依议升用
　　○升太常寺卿刘廷元为都察院左副都御史
　　○升云南都司掌印薛继周为广东西山参将都司佥书管蓟镇太平路参将事王相为宣府新游兵游击调山东登州水营游击朱汝忠为广东练兵游击
　　○癸亥大学士顾秉谦等诣将四书五经及通鉴直角□羊细加简阅择其显明切要者进讲以裨  圣学光治道报可
　　○巡抚辽东袁崇焕疏言内臣出镇事其略曰兵阴谋而诡道也从来无数人谈兵之理臣故＜锍-釒＞裁总兵心苦矣战守之总兵且恐其多况内臣而六员乎又所辖之随行军法不得问者不知几许乎昨部臣崔呈秀＜锍-釒＞荐厂臣魏忠贤约束内官不干与部事部事且不令干与况呼吸存亡之兵事乎若成命难更则如前岁之角□羊运军器或去或来令在事之臣妆点不及功则赏之罪则罚之此为大圣人之作用矣得旨内臣出镇清查万不得已内刘应坤等三人前角□羊军器秋毫不扰朕因择而用之且有厂臣魏忠贤赤心为国守法奉公相戒内官平日不干与部事岂有封疆大事敕书戒谕甚严而反为掣肘者诸臣自当安心殚力务图万全切勿以多牵多制为虑
　　○以副总兵管兵部标营参将事王承恩为神机营左副将原任都司佥书管保镇井大民兵营游击事萧伸为神机四营游击佥书管蓟镇石匣车营游击事杨奇勋为密云车中营游击
　　○甲子命礼部右侍郎兼翰林院侍读学士协理詹事府事韩日缵以原官掌南京翰林院事
　　○命王之臣为兵部尚书兼都察院右副都御史经略辽东蓟镇天津登莱等处军务阎鸣泰以原官总督蓟辽等处事务各刻期到任交代管事其顺天巡抚不论资俸浅深须择晓畅兵机及附近易到者
　　○封西洋大炮为安国全军平辽靖虏大将军其管炮官彭□□替古加都督职衔从兵部覆请也
　　○命神枢一营左副将李国祥掌南京锦衣卫事
　　○乙丑大学士顾秉谦等题誊写  三朝要典诰敕房办事官汪汝祥等得旨  三朝要典乃传信万世垂训将来郑崇光受贿狼籍见在追赃周大成眇陋不堪久依门户岂得阅对大典俱著冠带间住其汪汝祥并汪澍皆恶党汪文言宗族心术险邪荧惑国是招权纳贿淆乱纪纲不得久踞密勿要地都著削了籍仍追夺诰命
　　○丙寅  孝和皇后忌辰  奉先殿行祭礼遣武靖伯朱自洪祭  庆陵
　　○大学士顾秉谦等题少詹事姜逢元充日讲官得旨姜逢元呈身门户久滥清华岂宜复列讲筵侍从著冠带闲住
○升游击管延绥保宁营参将事阎辅为宁夏灵州参将管镇靖营参将事贺永宁为甘肃大靖庄凉参将陕西巡抚中军游击张自强为陕西靖虏营参将大同巡抚中军游击张弘勣为大同中路参将山西行都司掌印陈思明为蓟镇燕河路参将都司佥书管密云振武营游击事孙继祖为蓟镇曹家寨游击
○丁卯  上传谕礼部夷人进贡中有李门子原系华人屡次顶代夷人混入馆内行凶坏法不可不慎缉严防以后不许再入
　　○吏部左侍郎兼翰林院侍读学士黄儒炳引疾乞归许之
　　○协理京营侍郎冯嘉会＜锍-釒＞陈戎政要务一实操练一练选壮一查军籍一严城守一除戎器一习火器一演车营一简标兵下所司知之
　　○吏科都给事中杨所修奏朝廷设官原以为民而巡抚一官尤司牧之长是必久于其地熟悉一方利病乃得与民休息  祖宗朝有巡方考满后仍加衔留任者良有深意而今何独不然臣以为力行久任之法当自巡抚始稽考任内事迹尤以通省钱粮完欠为第一义则不惟利民生且可裕国用矣又惟地方缺官盻一官到不啻引领而民间最苦又在代署古人臣不俟驾行岂独无家乎至边道之设则民事兼兵政尤不可一日缺人边俸优转待之固自不薄傥一遇冲难之地任其迁延万一边疆有事谁任其咎乎得旨在任宜久赴任宜速已有屡旨申饬通不遵行以后巡抚边道有禆地方宁加衔久任不得骤为迁转言官不得轻易论列为人出缺以狥私情
　　○以原任浙江杭嘉湖参将焦绩后为四川松潘东路参将都司佥书管宣府柴沟堡参将事李国梁为蓟镇松棚路游击管广西柳庆参将事李文奎为浙江右营游击管三屯右营游击事张国镇为蓟镇德州春班游击管广东广州参将事李相为四川叠茂游击
　　○升陕西都司掌印顾景元为神枢三营参将河南都司佥书王一麟为蓟镇石匣营游击浙江都司佥书任应科为应天巡抚中军游击
　　○戊辰户科都给事中林宗载以同官周洪谟患病遵例代题得旨勒洪谟闲住
　　○福余卫夷人兀可赤等进贡马匹赏彩叚绢疋如例
　　○刑科都给事中陆文献＜锍-釒＞言东夷既经大挫西贼复怀好音宜于此时蚤结黔局以并力于东督臣朱燮元西事图说亦既虏在目中兵行掌上矣然用师惟恐不持重用谋惟恐不神速于此盖有机宜焉一曰军气不可不作战只是勇胜只是气贼方轻我是以增其壮气我方怯敌是以折其锐气今奴锋大挫乘此一鼓之气数兹擢发之辜将屈兵不战矣一曰顺逆不可不分蔺州发难水西继起奢崇明安邦彦实戎首焉至安位十龄孤儿情有可原各目向背参半法无尽诛昨年兴讨仓皇茫无方别则穴在织金纳恩而远击之鸭池陆广大方间我若得志于鸭池则糯米白沙等无生理我若得志于陆广则得奋乍者无生理我若得志于大方则四十八目共戴之安位无生理是迫之使相救也何如招目以擒彦诛彦而赦位庶恩威不贷夷情输服一曰抚局不可不讲酋数年来未尝不求抚也贵州先杀其求无之头目曲靖道王瑛并安效良献功之人亦杀之遂乘水西城之溃复肆跳梁近闻安酋私颇厌兵而卧这与逆彦相构沙学与盆架剌相构以致慕德如李希尧等亦雅有内附之心从此密通线索令其不为贼用而为我用即取两贼如携耳一曰文告不可不宣督臣曰酋三次具文求抚只争献功一节宜特颁敕谕一道宣示朝廷意旨有能擒获崇明邦彦者就以二逆土地官秩优益之自有剖心誓肌不难擒元凶以献者矣一曰使臣不可不重遣使出自朝廷所以伸主威消逆萌者于是乎在是必择一晓夷情之人则督臣所称威望素著熟谙夷情之尹伸可使也顾名号不重不足以信诸夷宜改伸京衔以重其事然而鼓舞人心全在赏罚如陆广河之大败谁司专征之任乃越其杰逮矣而鲁钦犹登坛而秉钺乌撒府之披猖抚道提七千之旅奏淝水之捷而沐起元曾无一矢相加遗庙堂并置不问至于督臣朱燮元又暴露行间多历年所恢复沦土清廓枭巢卒之用夷攻夷不动声色而大憝授首虽古名将何以加焉请将尹伸宣谕诸夷朱燮元从优升叙仍严谕鲁钦沐启元竖其新庸赎其前过乃见朝廷不忘远塞西南之局可结矣得旨结黔局以并力辽东诚是确论但朝廷惟威信可以服远安酋屡次求抚乃杀其求抚之人以致疑畏不决今当晓谕各头目许其输诚勉以忠义有能縳献崇明邦彦者即以二逆土地官爵优之余党悉从宽政庶黔事便可结局至于荐越其杰而参鲁钦皆属未当还著酌议行
　　○己巳  上视朝  上传与吏部今日进关精微前后拜起参差以后各官还当预行演习以肃朝仪
　　○大学士顾秉谦等以  三朝要典已编纂成书请  皇上御制序文因言前蒙传谕仿明伦大典为之今查大典有  世宗皇帝序文特此上请窃恐  皇上万几靡暇或容等臣撰藁请裁臣等亦当有序缀在简末亦乞预颁巽命  上命拟藁进览
　　○总督京营恭顺侯吴汝胤等议留营将李国祥以备缓急从之
　　○先是直隶巡按洪如钟＜锍-釒＞言原任总兵孙显祖盗马审无的据且原任蓟门曾经斩骆酋屡经科院荐举赦其旧过勉竖新猷亦与恩例相符兵部尚书王永光言显祖盗马即无的据而托疾于失陷之时仅少一逃既奉明旨勘问又经严檄屡催乃偃卧至今始引赦款申辩假令未逢恩诏将坚卧不复听勘哉且犹侈擒斩之绩希效用之门今日何时尚可为罪弁开幸窦其原参盗去马匹事干军旅应否照赦款免追若乘机结局妄希推用臣部断不敢曲狥也  上是之
　　○总督蓟辽王之臣＜锍-釒＞辞经略谓逆奴犯顺八年于兹竭四海九州之物力不能成尺寸之功繇经抚并设不相能而相忌因误身以误封疆也莫如一其事权关内关外悉听抚臣料理臣照旧总督往来整理以为后劲庶从前之积弊顿革如谓经略必不可已请另简一员臣不敢冒昧承领得旨奴报紧急当处处设防袁崇焕在关外卿在关内互为声援呼吸相应乃克制胜万全举朝公议停妥方行会推岂是赘员业已奉旨宜即星驰赴任殚力筹边不得疑虑推托今改经略为督师出镇料理辽东蓟镇天津登莱等处军务新衔以示鼓舞责成至意阎鸣泰速与交代不必套辞
　　○升南京光禄寺卿倪斯蕙为南京户部左侍郎通政使林宰为南京户部右侍郎总督粮储山东左布政使刘诏为都察院右佥都御史巡抚顺天太仆寺少卿郭增光为都察院右佥都御史巡抚河南
　　○庚午刑科右给事中黄承昊＜锍-釒＞言南京兵科给事中袁玉佩究心武事见今兵科乏人宜调玉佩于北垣以备缓急又近日巡关一差已兼按辽之役存亡呼吸盖与镇抚诸臣共之即往日按辽失事亦与经抚同寘重典宜同云贵优处至如以辽人守辽土虽经兵部题覆但恐有司视为缓图恳敕兵部再檄各郡邑作速劝谕资助使之出关仍将查核辽民数目并遣发日期立限报部若怠事后期者听该部劾奏处分＜锍-釒＞入命该部酌议随从部覆改袁玉佩兵科给事中著刻期到任
　　○升浙江按察司副使恽厥初为福建布政使司右参政分守福宁
　　○以延绥西路安边参政殷体信为中路副总兵参将领兵赴关王秉忠为神枢二营参将原任湖广黎平参将陈藩屏为五军八营参将升甘肃镇海堡游击张显谟为本镇永昌参将
　　○辛未初工部以宁远军需告匮请于兵部收过内外诸臣捐助银两内分给六万以补户部亏欠本部会议原额之数有旨令兵部分给三万兵部覆言臣部原题应角□羊宁远犒赏银十万两在京文武各官陆续输到银仅及二万两并那借太仆寺马价已经角□羊过银四万五千六百两尚欠五万四千四百两见在续收候角□羊银止一万四千五百六十余两若悉索以应工部之请河西将士闻之将谓朝廷义举尽充司空正项支销而将来醪纩付之不问辜重赏之望灰效死之心而于诸臣倡义激劝之初心亦不无剌谬请于见在银内量给一半如臣部后来续收不足十万之数亦断不能为无米之炊矣  上仍命照数全给以便措办
　　○命副总兵管南京兵部标下中军参将事鲁应魁掌南京锦衣卫事
　　○壬申升河南左布政使詹尔达为光禄寺卿管少卿事大理寺右寺丞冯三元为太常寺少卿
　　○以都司佥书管南直金山参将事王鼎为密云振武营游击管宣府南路参将事张文选为大同巡抚中军游击管陕西总督左营游击事卜应第为陕西巡抚中军游击江西抚建兵道中军守备陶致祥为云南巡抚中军坐营
　　大明熹宗悊皇帝实录卷之六十九
　大明熹宗悊皇帝实录卷之七十
　　天启六年四月癸酉朔孟夏  上亲享  太庙
　　○兵部尚书王永光等题总兵副将而下参游守把为缺尽多而都司佥书额原甚少前此通融调剂或升都司佥书管游击事或升游击管参将事人数适均等级不紊今明旨不许越次兼管且著为令惟是次序既严壅滞不可不虑伏望酌量人数准复兼衘或参互荐俸暂与通融至都司佥书不及五十人而守把应升者以数百计合无于内择其俸荐稍优者题加都司佥书职衔遇有游击缺出循资升转此与政体人情最为两便得旨着遵前旨行其守把等官俸深荐多者准加衘久任
　　○赐肃宁伯魏良卿第宅朝房工部尚书董可威议照宁远伯近例动节慎库银一万九千两作买价修理之费又武清侯有东西朝房那一所改付本爵从之
　　○江西巡抚郭尚宾奏问过南京御史李时謦所劾原任南京操江右佥都御史熊明遇交结汪文言又改京仓一差为所参罚违禁擅创湖山亭台营房依律杖徒追赃一千二百两夺缴历任诰敕得旨熊明遇交结汪文言私通贿赂造孽多端及任南台又支赎锾以填溪壑费公帑以恣游观宪臣犯赃加尝一等拟徒未尽其辜还着依律问遣大彰国法赃银一千二百两速追角□羊进以助大工
　　○以缉获贼犯李贞等加升魏忠贤原荫弟侄都督同知仍赐敕旌奖
　　○平辽总兵毛文龙报参将易承惠等于五年九月二十七日带领兵马二千余员名过江远击鞍山甘泉铺等处于十月初三日夜走至八寨会围住达贼喊炮烧房砍杀在阵活抢真夷鸣啼等二十九名夷妇一口阵亡官兵何应元等五十三名章下兵部
　　○升国子监祭酒王祚远为詹事府少詹事兼翰林院侍读学士充日讲官
　　○升刑部员外郎郭庆年为云南佥事○复除原任刑科右给事中许可徵于户科补原任南京江西道试御史夏敬承于南京河南道
　　○甲戌蓟辽总督王之臣复＜锍-釒＞辞加衘得旨朕念切封疆特改督师出镇加升尚书以隆委任已有旨着速受事不必再陈
　　○乙亥差工部主事田大本吴炳于丰润浚县分采花石
　　○广西道监察御史田景新＜锍-釒＞言大工经费一带徵当另立一册责成抚臣年终册报径角□羊工部工部分别多寡纪录参处一严催抚按如科臣霍维华议采衢州府开化县云雾等山大木一芦沟桥竹木额供外宜查  祖制原有五口子煤税每岁角□羊银万两一崔呈秀督工拮据宜重其任合无以侍郎兼佥都衔一凡州县赎谷宜令每处具数报院按期角□羊部多者纪录优擢得旨崔呈秀督工勤劳着以工部左侍郎兼都察院右佥都御史用资弹压其芦沟等五处煤税准免徵衢州开采官木前已有旨着该抚按确查如何久不回奏各州县带徵钱粮另立一款专责抚臣年终册报及赎谷石数从实报角□羊工部俱以多寡为殿最
　　○江西巡抚郭尚宾＜锍-釒＞覆勘过汪文言株累各官黄龙光赃银二千两拟附近卫所充军终身施天德赃银三千两已故邓渼及邹维琏用贿求升计所与财坐赃论徒二年半徐良彦交结文言杖七十得旨黄龙光甲元缓刑一＜锍-釒＞为失陷封疆之臣求脱目无朝廷非寻常受财枉法者比着定发边远充军佥妻著伍邓渼邹维琏徐良彦交结汪文言罪恶多端徒杖岂足尽辜都从重遣戍黄龙光施天德赃银五千两速追角□羊进以充军饷
　　○各王府进助工银秦王一万两周王一万一千五百余两晋王四千两郑王二千两宁化王二千两  上俱慰嘉之
　　○秦王子存机等又进银五千两助工先是秦藩以中尉进封其诸子例仍袭中尉乃觊觎王爵展转渎扰至使其子三十婚配未举又因进银助工希如初请礼部据例其覆得旨存机等俱照例封奉国中尉准令选婚不得复有他觊○升宁太兵备参政张大猷为浙江按察使山东右布政使王从义为河南左布政使
　　○调补副总兵管顺天巡抚中军事朱来为蓟镇中路副总兵
　　○升参将管蓟镇总督左掖营游击事柴时秀为经略标下中军副总兵
　　○升昌镇古骑营游击崔凝秀为昌镇镇边城参将
　　○丙子大学士顾秉谦三载考满引年乞归因言天鉴录诬臣为东林胁从之首风马牛不相及臣可置之不辩惟是臣在阁中执持任怨而有心人预播流言以为倾臣之地若不见几悔无及矣得旨卿忠诚清正劳怨不辞朕所素鉴今多事之时主持安攘岂得遽萌归志况精力有余考绩在迩宜速出入阁赞襄副朕眷注之意天鉴录原系无根之言何必介怀
　　○协理戎政兵部左侍郎冯嘉会三年考满加升兵部尚书荫一子入监读书
　　○天津巡抚黄运泰拟将津门兵二千一百员名分为三班轮流更番防守觉华兵部覆酌量分为二班每班湏一千五十名原派船八十只必当凑足从之
　　○丁丑  上御文华殿讲读
　　○谕工部都察院朕思大工肇兴所费宏钜今殿工虽不日就绪但所欠各项价银已几至二十万矣况全辽未复兵饷浩烦今若不尽力稽查多方博访则大工必至耽误而边疆何日敉宁殊非朕仰补  三朝阙典之怀亦非臣下子来奋勇之谊也朕览南京操江宪臣范济世两＜锍-釒＞所陈凿凿可据其所管应天扬州八府等处库贮银两前已有旨着尽行起角□羊到京之日照数查收似此急公徇上之情足为大小臣工模范设使天下有司皆同此心此念则朕何忧乎鼎建之殷烦军饷之难措哉范济世所奏奉旨已久其银两如何尚未角□羊到尔工部都察院即行文速催以济急用且天之生财止有此数即上不在国又下不在民岂可目击诎乏之时忍致于无用之地甚无谓也朕近闻得盐运司每年募兵银六千两每年有挖河银六千两实收在库约有二十余万两又盐院康丕扬在任一文未取每年加派银一万两约有二十余万两又故监鲁保遗下每年余银四万两约有四十余万两连前院除支销费过余剩银约有八十余万两刷卷查盘可据无人敢取又南太仆寺角□羊过马价余银二十六万两见寄在应天等府贮库又户科贮库余银约有七万两寄收应天府又操江寄十四府余银约有十万两又操江寄贮扬州镇江安庆三府备倭余银约有三十余万两北道刷卷御史可据已上七宗俱当遵照范济世所奏事例兜底清查就着南京守备内臣刘敬杨国瑞亟委廉干官胡良辅刘文耀遵奉前项款数会同该部院抚按官着落经管衙门查核的确速行角□羊进有敢推避嫌怨隐匿稽迟怀私抗阻的必罪有所归如起角□羊不完则抚按等官都不许考满迁转其刘敬等亦不许扶同蒙蔽骫法徇私必要殚力急公尽心摉括庶鼎建戡乱均有攸赖我国家有用之物不终为贪吏吞占侵渔以昭朕裕国恤民德意特谕
　　○礼部接出  圣谕朕第八妹年已长成当择婚配着该部出榜晓谕在京官员民人等有子弟年十四五岁容貌齐整行止端庄及父母有家教的许礼部报名赴内府选择为婚
　　○协理工程工部右侍郎孙杰＜锍-釒＞言商匠应领钱粮几二十万谨陈摉括六款一催外官捐助一催援纳事例按季角□羊部一附学开纳不应拘额一在籍乡绅照京外例助工一税差羡余不许私肥囊橐一各处租税不许私充公费得旨这本说的是大工钱粮应给各□者欠至二十万将何接济所议各省直捐助未到者作速催角□羊开纳数目令各州县造册送部稽查援纳附学不必限数以文到一年为止在籍诸臣曾受国思义当输助京官外官即照见任为例税差羡余亦照正额之数每两量解一钱其城池内外余地查有租税入官者减半角□羊京以上六款俱着该抚按细查严督每季奏闻毋以虗文塞责
　　○总督仓场户部左侍郎薛贞奏漕运逗遛不前皆缘奸旗营末截津年年习以为尝必欲得遂而后已夫津门有欠即行截漕南粮有余不欲议抵不均之甚乞敕本部稽查扣补清算明白毋使有余不足若有狡计求截者容臣查参以儆其后报已有旨
　　○先是东事孔棘兵部酌定应援兵数保定马兵六千步兵二万宣大各马兵五千山西马兵八千步兵六千河南山东各步兵二千延绥马兵四千该抚镇各依所定兵数于原额内外酌量抽添另立一营随时操练以备徵调勿许以贼退怠缓宣大总督张朴保定巡抚郭尚友山西巡抚曹尔祯等俱＜锍-釒＞报选定团练以备徵调独山东巡抚吕纯如＜锍-釒＞称该省共兵一万六千四百有奇无可抽添特请量免特免不许
　　○平辽总兵毛文龙报奴酋近边射猎挑选披甲办作城梯牛车粮草要西来攻抢已行将官林茂春王辅等带领官兵相机暗袭或攻城牵掣乞多发粮饷接济○巡按直隶御史徐吉＜锍-釒＞言顾大章赃银已经设法追完一万七千五百两其未完一万三百六十五两六钱亦勘有田房杂物等项变卖凑完得旨着追完以助大工
　　○应天巡抚毛一鹭巡按徐吉＜锍-釒＞言本年三月十五日因削职为民犯官周顺昌奉旨被逮星夜谕苏州知府寇慎着落吴县知县陈文瑞将顺昌拘到发该县用心堤防候期开读随据钦差锦衣卫千户张应龙文之炳约以本月十八日午时开读臣等同赴公所沿途见士民如堵车拥不前汹汹嘈杂莫辩声陪随进公所正开读间纷纷士民号呼一拥而入疾声大噪事出仓卒臣等以身捍蔽率道府县谕以名法惕以祸福奈奔雷掣电之势几成斩木揭竿之形彼时心口俱穷智勇交困陵厉叫号莫可名状冲突撞击势甚决裂谨将犯官周顺昌仍前拘获候角□羊外似此仓卒异变情景可骇除一面安辑人心查缉倡乱以俟另＜锍-釒＞报闻得旨周顺昌逮到朝廷自有酌量处分小民无知何得拥众号呼几成鼓噪法纪安在如本日角□羊散姑不深究再有抗违为首的定行挐究正法且益重本犯之罪抚按官另＜锍-釒＞奏闻
　　○调四川宁越游击张世臣为雅黎游击将军起原任蓟镇石门路参将李时芳为宣府柴沟堡参将
　　○戊寅  孝端显皇后忌辰  奉先殿行祭礼遣襄城伯李守锜祭  定陵
　　○赐阁臣顾秉谦丁绍轼黄立极冯铨日讲官骆从宇等正字官周国兴等砗磲银钉铰扇有差
　　○己卯户部尚书李起元等奉旨会议兵饷汇为十一款一清查新旧兵饷勿致虗冒一钱粮考成宜并抚按司道一体参处一优免充饷宜清册送部稽查不许漏少一赃赎存留尽数追比完角□羊一议援例生员大县定二十五人小县定十七八人责令学道按季开送一各处榷税宜量增摉角□羊一开垦山泽屯田外有金塘大榭等山宜逐一大勘一各省专官鼓铸坐定铸息不称额者参罚一省直所增亲兵事平宜裁一兵有练否工食宜分马遇放青之月并小尽月分宜加扣除一议输助王府勋戚士绅商贾富家徵职皆宜风劝捐纳得旨朝廷设立抚按付以重权其于钱粮漫不经心即委守催及马上差人皆是无用该部以考成之法行于抚按正合朕意今后查进角□羊分数定抚按功罪会同吏部都察院不得轻与升考款内援纳附学先已有旨不拘名数以文到一年为止其银著工部查收以助大工急用折赎自绞罪以上及门户邪党不准如朦胧折赎者连坐以罪余俱依议著实行
　　○兵科给事中薛国观＜锍-釒＞言奴酋鸷伏数载毛文龙自信牵制之能臣愚初意其或然不虞今岁正月奴倾巢入犯虽稍挫其＜釒夅＞而攻围抢掠逍遥内地者二十多日略无踉跄返顾之意迨班师而东操演沈阳复图再逞一似不知有牵制者兹据塘报尚叙去年十月间事其于入犯情形概乎未闻犹曰侦探最真朝谋夕计闻风扑杀者耶乞  皇上责成文龙专于牵制上著精神苟能制奴不敢西向功自昭然于天下倘不然者徒零星擒角□羊漫无研审何益于封疆大事哉以后所获不系渠魁告献未可轻举也得旨这本说的是献俘前已有旨非真正渠魁不得轻渎今著登莱巡抚审实处治不得滥杀无辜至奴犯宁远已经三月毛文龙竟不知觉何云牵制据所住须弥岛去奴寨二千余里去宁远亦如之远不相及毛文龙当自己审处奏报以图结局勿徒以献俘塞责
　　○工部尚书董可威＜锍-釒＞请敕户部将兵部归并银五万两零亟发臣部以济城守急需仍将辽饷内应派天启七年军需二十万早给分派地方以便催徵户部尚书李起元亦具＜锍-釒＞争之不肯即与  上命户工兵三部议妥遵行再勿争执误事
　　○户部右侍郎靳于中奏为今之计不劳变法扰民惟调停徵角□羊其徵也将京边存留分置二柜经管人役不相侵移其角□羊也先尽京边剩作存留除典礼驿递之经费其余不妨置为缓图更严敕该省直抚按痛革夙毙如有混乱动支者定以白简从事得旨今后徵钱粮以京边另置一处有司不得溷支该抚按申饬行
　　○登莱巡抚李嵩＜锍-釒＞言登镇督发防海兵六百四员名船二十七只并带火药器械于本月二十二日出海防汛然今岁汛地与往岁不同旅顺归之东镇毛文龙委官防守皇城鼍矶等岛听登镇督兵防守南北分界制御各异此日依为进止之的他日援为功罪之准臣于各将起行之日谆谆告戒仍宜声息相联救援互应报闻
　　○升吏部右侍郎房壮丽为本部左侍郎改礼部右侍郎骆从宇为吏部左侍郎管右侍郎事兼官如故
　　○升太仆寺卿马从龙为通政使司通政使○补原任参将管贵州巡抚中军事杨明楷为贵州清浪参将
　　○升游击管广东惠州参将事康承爵为广西浔梧参将都司佥书管南湖嘴守备事吴振南为广西巡抚标下坐营游击将军
　　○升河南边秋班都司佥书萧伸为山西行都司掌印都司佥书管延绥东路参将事路忠为陕西都司掌印都司佥书管叙马泸道中军守备事曾希圣为云南都司掌印宣府深井堡守备马中骏为大宁都司佥书山东总兵旗鼓守备许振成为河南边春班都司起湖广总兵坐营沈廷谕为浙江都司佥书补佥书管浙江左营游击事黄承爵为湖广行都司佥书
　　○庚辰兵部覆辽东经略高第题宁远捷功奴夷首级二百六十九颗活夷一名降夷十七名献俘报可○升户部郎中王应豸为山东按察司佥事管关内道事夔州府知府史赞舜为贵州副使
　　○补中路副总兵王维城为蓟镇太平路参将调山东兖州参将贺虎臣于延绥保宁营参将管河南都司事张梦鲤于延绥镇清营升神枢十营佐击刘复戎为陕西总督左营游击
　　○辛巳  上视朝
　　○原任少保兼太子太保兵部尚书黄嘉善卒嘉善山东即墨人万历丁丑进士授叶县知县历苏州平阳同知大同知府迁按察司副使备兵左卫陕西参政山西按察使推佥都御史巡抚宁夏考满升副都御史荫一子阅视升兵部右侍郎再荫一子擢右都御史总督三边御虏捷功升兵部尚书加太子太保荫一子锦衣卫指挥引疾归起兵部尚书被言乞休赐归议延镇功加少保就原荫加一级家居三年卒讣闻赐祭葬如例加祭一坛赠太保荫一子入监读书
　　○巡按浙江御史刘之待题海寇林七老等紏合红夷伪称王号扬帆海面御货杀□该抚按亲诣督饬道将率官兵贾勇攻剿殄厥渠魁救被掳者悉令生还宜论功升赏阵亡被伤军士乞酌量优恤章下兵部
　　○川贵总督朱燮元报四川抚按同总兵李维新设间悬赏谋杀奢寅阿友阿引乘贼寅大醉熟睡同苖老虎柏登李明山入房刺死放火大呼携家来奔贼营觉知追至一碗水见官兵相接炮声震天不敢前进但一时慌惧不能割级致被火焚见有余骨有随七者窃出投献审讯的确将余骨并党恶候角□羊章下兵部○命御史梁梦环巡按山海等关陈世埈长芦巡盐
　　○升山东副使孟楠为狭西右参政备兵西安
　　○壬午兵部尚书王永光＜锍-釒＞言塘报踵至咸云奴贼装造车梯又拆屋为舟欲于四月内水陆并进在我防御之策当急其一应海防官军哨守出洋汛地尤宜倍加严饬而毛帅鞭不及腹急应檄赴近岛厚集舟师以成犄角之势  上是之命该部酌量毛文龙驻劄要害之处作速行文与他以便策应
　　○永光又覆科臣陆文献＜锍-釒＞早结黔局以并力东事逆寅授首机尤可乘今宜亟厚诛寅之赏以为之招而专遣使臣宣谕安位许其自赎并酋目早擒元恶分膺爵赏所遣敕使湏得一熟谙夷情威名素著者一人以往可耳臣且因黔局而益知蜀功之当早叙也得旨俱依议行
　　○工科都给事中郭兴言条奏酌鼓铸核事例催前件纳班银角□羊赃银五款得旨这本说的是京中求一炉头每一年费不下百金用在何处不考成经管之官何得鼓铸之利开事例不与依期授官谁肯向前今每选止尽效劳嘱托的假印洗补全不觉察即如所议巡视科道着为事例书册是矣然从前＜锍-釒＞论者亦尝令吏部将各项应选次序刊刻成书竟尔不行即科道始言之终不照管又何以使开纳之不阻滞也至如王之采徐缙芳梁之垣徐清鲍观光等赃银及榷关增税盐引量加银许久如何不角□羊各府州县税契赎锾及吏农班银岂宜专奉有司总之责在抚按官已有屡旨应角□羊钱粮不完者不许升考着科道官每季清查参劾其开纳次序及部中上选次序一并刊行再毋延迟展转
　　○升户部郎中田时春为浙江右参议备兵宁太狭西按察使李得中为山东布政使司右布政使备兵沂州
　　○改云南按察使周士昌于湖广仍分守湖北
　　○癸未  上御文华殿讲读
　　○  上传与吏部初九日御门有太仆寺寺丞徐元嘏行礼艰难或出偶然或系痼疾查明回奏吏部随覆徐元嘏一时偶病得旨姑不究
　　○  上传与兵部闻总兵赵率教满桂二人不和痛思前此失事皆不和所致岂可复蹈前辙著马上差人传去务要协力同心及早干封疆大事功罪一体如有尚气生嫌者朝廷三尺具在决不姑息昨初九日御门有都司守备二员状貌猥琐不堪以后擢用武官还宜加意拣选不得专挨资俸
　　○兵部尚书王永光覆科臣黄承昊＜锍-釒＞言安插辽民一节令各郡邑作速劝谕勒报出关数目与拨遣日期臣部即当移咨各抚按速查报部以凭核奏然辽人内出者宜用外来者亦宜防谅抚臣必凛前车臣部亦不得不□为过虑也得旨催发辽人出关湏地方官量给路费以示体恤毋令失所仍开具数目日期回奏据称内出者宜用外来者宜防更为确论一并申饬行
　　○江西道御史牟志夔言毛文龙于奴酋蠢动迟速未审宜移居旅顺切近登莱转输匪遥一便军中一切需用贸易易致二便行师进止与经略督抚诸臣往复□确无难三便河东土腴且耕且战相机而渐图恢复若得进据辽阳即全辽之机括大定矣贼寅就戮宜速叙阿引等功即裂蔺土一半界之当令安位擒二逆自赎赏格其在又曷靳焉余凡安夷所需汉物私贩有禁以穷其生计又蜀中七稍炮法至简易前曾用以击裂蔺贼旱船已有成效凡战车攻梯俱碎之于辽于黔亦宜用此章下兵部
　　○平辽总兵官毛文龙报称参将易承惠等至咸宁营杀贼林茂春等至海州城下攻城各有斩获共活擒真夷一十五名夷级一十八颗挐获奸细马承林等系李永芳儿女亲家又查在阵炮死官马四十五匹阵亡官兵李朴等三百一十四名著伤官兵五十六名并接回乡难民汪仲举等五千三十余名
　　○大理寺右少卿吴之皞四川道御史舒荣都山东道御史郑宗周工部员外郎何显宗俱削籍为民追夺诰命以刑科给事中潘士闻紏其倒身门户也○锦衣卫逮到缪昌期命镇抚司严刑究问千百户毛文明等受贿容犯官坐轿沿途须索甚非法纪着锦衣卫审实参奏以凭处分
　　○升都司佥书管五军二营参将事李同春为保镇定州游击佥书管五军四营游击事李承爵为蓟镇沈阳秋班游击
　　○裁革浙江桐江巡简并广东海安锦囊各仓大使
　　○甲申  上传与都察院即今大制钱不行皆因五城兵马总甲人等房号不收大钱以致壅滞着各城御史严加查核限即日回奏
　　○工部尚书董可威言南□史汝霖领铜料银四万五千两许久未办其中必有情弊乞劾下南工部作速严查命南工部从实具奏以凭查处
　　○巡按广西御史王政新＜锍-釒＞言湖南衡州一府食盐于西粤粤之兵饷取给焉自奸□有改食东盐之议诡称先输饷于西更输饷于部及成法一更衡□里足私盐盛行西饷部饷竟亦不输矣乞仍复旧制户部覆议衡州一府仍令买食西盐湖南盐法悉听广西按臣遵初敕旨著实举行从之
　　○升福建按察使孙国祯为太仆寺少卿
　　○乙酉  孝懿庄皇后忌辰奉先殿行祭礼遣宣城伯卫时春祭  昭陵
　　○户部尚书李起元覆大学士孙承宗＜锍-釒＞山海收过银一百七十一万三千三百一十七两支过一百三十五万八千五百七两见在及借支等银三十五万四千七百九两磨对无异报闻
　　○左都御史周应秋奏御史刘大受出巡交代违限六个月比田唯嘉更多月分应从重罢职掌印御史王心一因其抱病代题宽限实系无他乞量加罚治  上以刘大受恣意违限王心一曲庇同门都着削籍为民当差追夺诰命
　　○应天巡抚毛一鹭御史徐吉复奏周顺昌之被逮也主持自有  宸断勘问自有法司分宜逮到之日官旗即行开读而不虞其以三日淹也比传开读臣等亟趋公所见聚观者如堵即行呵斥而各官以为向者周宗建等开读日光景亦是如此且传鼓相催遂辟除从人上阶行礼不意呼号之声如疾雷响应莫可向迩执香稠众一涌而上势如鼎沸臣等相顾错愕唯以身为捍蔽力谕道府诸臣喊示功令幸顺昌拘系无虞而奉差官旗辈遂把捉不定惊溃却走众益挥号攘臂直入后堂致涌跻践踏攀援扑跌几成狼狈决裂矣臣等速调防御官兵以次鳞集众稍稍奔轶乃乌合之众乘风鹤之惊复闻河下有旗从需扰若辈遂如狂如颠随奔鬨城外臣等复急促府县正官立刻严拏禁戢而旋亦散逸此十八日真情景也次日讹言偶语遍街塞巷臣等惟有密加防护严行申饬自辰至酉方始角□羊散距三日而从役内有李国柱者因惊窜独先踏伤偶毙矣窃念事莫廪于王言法莫严于三尺讵意清平世界有此异尝大变举国若狂几于不可收拾何人情之汹汹而时事之叵测至此甚也方周顺昌奉旨被逮县官往即就系当令府县力促开读而官旗不应逗遛需索订期十八致生远迩之心此变之所繇肇也苏郡法纪陵夷已非朝夕臣等德不足以绥民威不足以肃众抑何辞于溺职之罪除一面将犯官周顺昌交发官旗即日起角□羊至京伏候  圣明处分外仍次第擒缉倡乱渠魁另行正法以重国典得旨愚民狂逞至挤伤旗尉虽云变起仓卒抚按等官平日禁约谓何据奏犯官既已前来姑不深究还着密拏首恶以正国法不得累及无辜其苏常等处私造书院尽行拆毁刻期回奏
　　○锦衣卫百户张国栋等＜锍-釒＞言臣同史宗邦带领旗尉提拏黄尊素至苏州地方经过即闻城内周顺昌家属人等倡变集众多人分布城外将臣等拦截乱打分尸抛水并将驾帖信牌衣服抢毁一空臣等身带重伤央本处寇知府找查旗尉六人杳无下落臣等昏迷前往行至平望桥又遭众恶截打无路只得雇觅小船从小路逃生奔赴入京奏闻得旨黄尊素着彼处抚按速差的当员役扭角□羊来京究问
　　○升四川副使郑国昌为山西右参政管粮狭西庄浪副使王顺行为右参政调西宁分守道
　　○起援辽都司王佐才充河南春班都司调都司佥书管山东德州参将事贾士奇为河南掌印都司
　　○丙戌  上御文华殿讲读
　　○给事中卢时泰＜锍-釒＞言奴图我无所不至我防奴亦宜无所不周不但宁远关门彼各岛口凡系奴马可乘奴舟可渡者须处处打筭著著安排某处设防某处声援一一了然在目确有成筭庶当机有主而指挥如意若火器为制奴死命之具向中后所之药焚不无疏虞则前车之辙当鉴粮储为三军续命之膏前觉华岛之委弃宁无可惜则善后之计当周至各镇操练备调兵马亦不得因奴缓亦缓也  上命各镇兵马立营操练以备调遣着该部申饬
　　○江西巡按张汝懋言钱粮之弊有二曰拖欠曰那移夫欲清拖欠先禁那移那移者侵欺之别名也宜设立额征额角□羊额支三簿项项实填季季开报综核之术思过半矣又必贤有司著实举行藩司久任以责成之不然则收放支角□羊不相照批回号簿不相照掌印署印不相照虽日日查盘不能清也  上是之令今后藩司及有司不许轻行升调
　　○湖广巡抚杨楷号言楚供黔饷无过加派并杂饷与南粮改折三者共及七十五万二千四百八十四两连年交与黔省不下三百余万而角□羊川之六十万不与焉那凑计穷此外非区区三户所能办矣惟望另于附近措处协济而楚亦庶可息肩章下户部
　　○升原任御史王雅量为太仆寺少卿
　　○升湖广参政刘广生为陕西按察使备兵巩昌
　　○复改湖广参政瞿溥管下湖南道○调参将管福建中路游击事褚翰为南直金山参将参将管延绥右营游击事梁甫为延绥东路参将浙江温处参将陈希苑为南直兵部中军参将升游击管宣府永宁参将事王应祥为延绥西路安边参将都司佥书管蓟镇左车营游击事王光前为神机三营游击将军
　　○升宣府东路游击张承宪为宣府独石城参将宣府靖胡堡守备戚世登为宣府东路游击将军
　　○起原任蓟镇西路副总兵石勋为神枢八营参将
　　○丁亥户部尚书李起元覆御史温国奇＜锍-釒＞一催饷之年分宜清一徵收之官甲宜立臣等看得钱粮有见徵有压徵官难一概徵收民难一概兼输催难一概求完前经题准省直钱粮自五年为始限春夏先完五分不完者冬季查参秋冬十分全完不完者次年夏季查参至于以官为甲尤为卓见缙绅好义自是不后齐民但族姓子弟丛于一户交相影射势难稽查而奸胥猾里又多借以支吾宜令各处官绅另立一甲通课输之穷为催角□羊一助容臣移咨抚按一体申饬报可
　　○巡抚辽东袁崇焕＜锍-釒＞言经督镇向止以关门为信地宁前以束俱住防兵马哨探屯种而已今  皇上敕臣驻劄宁远则既复之地便当随地分认设立专官未复之地宜分头探哨渐图恢复赵率教则住前屯领中军关内俱其信地后劲属之满桂则住宁远领中右中后其信地也前锋属之二镇各逐堡修理计地授田哨探远而烽堠明地日辟而饷日减明年复几城又具题分信逐步而前更迭进取战则一城援  城守则一节顶一节步步活掉处处坚牢守关与复地不得分作两截工夫惟在  皇上与廷臣有以用之耳得旨两镇职守如议责成但湏彼此和衷缓急呼应若左右手不得以画地为辞余着该部覆议
　　○巡按直隶御史杨春茂＜锍-釒＞言杨涟左光斗在监病故奉旨着行抚按严提家属追赃据该县鞫审左光斗亲男左国柱取该里书亩册兠筭田房共估值一万五千两又分派伊亲弟左光睿罄赀五千两共足二万两三日一比勒限追完得旨左光斗所得谢荐银并着尽数追完不得隐匿
　　○原任都察院左都御史高攀龙卒攀龙直隶无锡人万历己丑进士初授行人慷慨建白降揭阳县典史覃精理学独从主静入天启元年起光禄丞历本寺太常大理少卿所条奏皆凿凿可试以太仆卿还里即家起刑部侍郎擢左都御史首紏大贪崔呈秀忤逆珰被逐归明岁闻□草遗表从容赴池水死崇祯元年赠兵部尚书予祭葬荫一子入监读书谥忠宪
　　○升贵州佥事镇宁监军叚伯玠为本省右参政分守新镇道○戊子户科给事中许可徵言师中贵实又贵和我  皇上深念前此之不实也至遣左右贵近之臣以核之辍宫中供亿金钱以佐之又深念前此之不和也为易经抚以专任之又屡谕无掣肘以丁宁之忠臣志士此其图报时矣不画地恐其交相诿一画地又恐其不相谋也若夫不实不和则惟有伸三尺之法可耳又臣自田间来目击驿递一事鲁夷进贡过去五十一人今回有一百余人分九起行每起需索不下数十金稍不满欲则发屋掷瓦恣意行虐迟留不去此风曷可长也臣稽隆庆时北虏来贡俱听宣大总督代进其赏赐亦转下幕府给之又朵颜三卫夷人进贡近奉旨着每起量送一二人进京余俱在关领赏臣愚谓鲁夷亦可仿而行也请敕该抚按衙门凡遇夷人进贡即将文簿勘合内事理人数一切应付额数先移文知会经过所在画一规则使人晓然有所适从若仍前需索即参治伴送人员并责夷人之不恭者未必非安攘之一道也  上是之
　　○升江西按察使林绍明为福建布政使司右布政使
　　○调参将管山东巡抚中军游击事李友梅为大同参将延绥参将杜弘域为宣府南路参将大同巡抚中军游击张文选为顺天巡抚中军游击
　　○调神机七营参将吴尽忠为兵部标营参将改催趱川兵都司佥书胡明臣为神枢十营佐击
　　○己丑谕礼部差官祭宁远退奴西洋大炮
　　○工部右侍郎崔呈秀直陈要典之原得旨这本辩妖书并封之国三事本末昭然皆缘奸人巧立国本名色厚诬  皇祖以驱逐辅臣妄希富贵实与三案诸奸一脉相贯即着宣付史馆列其大概于要典之端用彰  先朝慈孝无令奸党仍窃虗名混清国是
　　○吏部尚书王绍徽覆工科郭兴言＜锍-釒＞大工事例听选阻滞一款言选人行款最多名序纷更难定各行选人必于上选名次为序各款事例又以咨到先后为序及临选之期止据见在到卯出序有年深而到卯反后则前选之序无名后选之序突出而先人矣又以纳某官后加纳官又增名矣又有同一官出序而事例拔选之款户工咨到则未拔时序在后既拔时又序在前矣行款既多一选不能遍及每今选未取而后选乃取矣此皆从临选时定序非可预拟而刊布者也请自今以后将已选事例各官逐项逐名开送吏科查核其开纳事例并上选次序容一并查明刊刻遵行永为规例报可
　　○升山东副使焦源清为四川右参政太平府知府刘士鳌为陕西副使备兵庄浪
　　○庚寅兵部尚书王永光覆戎政侍郎冯嘉会题营务八款一操练武技宜责将领一一比试因而殿最不得沿下营立阵之故套一选壮丁技有精疏粮有单双视进退为增减一各营备查各军姓名籍贯住址造册呈报立限赴信一城守营兵就城上画为信地编号注名一查修戎器严饬两厂监督不堪者立限改造未还者照数速发一习火器行各营教演精熟陆补双粮一演车法特选教师按制习熟又多置鹿角寨栅补其空缺一轮操标兵分为两班轮直官房卒有窃发一呼立应得旨依议行
　　○工科给事中杨梦衮＜锍-釒＞言廪生纳银准贡原为大工而开今后不得袭旧例纳交节慎库宜令俱诣内库交银收放销筭皆可按籍而稽从之
　　○原任吏部右侍郎协理詹事府事兼翰林院侍读学士朱之蕃卒之蕃南京锦衣卫籍山东茌平县人万历乙未进士对策第一授翰林院修撰辛丑同考会试丙午陆谕德掌南京翰林院印寻升庶子掌左春坊印升少詹事南京礼部侍郎丁艰壬戌起协理詹事府吏部右侍郎之藩清恬藻雅未竟厥用赠礼部尚书荫一子入监读书与祭葬如例○加太医院使傅懋光太仆寺卿仍管院使事
　　○升江西副使庄廷臣为湖广右参政分守下荆南道
　　○升都司佥书管延绥清平参将事张全书为延绥右营游击将军起原任都司佥书管辽东游击事孙潭为蓟镇緫督左掖营游击将军
　　○辛卯蓟辽总督王之臣查报犒赏优恤山海宁前军士用过银一万八千三百六十六两有奇兵部覆叙宁远功次先是巡关御史洪如钟题据袁崇焕报正月十八日奴贼率众渡河左辅萧昇邓茂林陈兆兰等俱从右屯等处收回二十一日城外收聚毕时城中士卒不满二万总兵满桂副将左辅参将祖大寿皆习见奴兵未可争＜釒夅＞以死守争大寿遂发塞门之议诸将朱梅徐敷奏并王喇嘛皆主大寿议而何可纲按剑决之于是王喇嘛请撤西洋大炮入城彭簮古率勍兵挽而登之尽焚城外民舍积蒭令同知程维模查察奸细通判金启倧按城四隅编派民夫供给饮食卫官裴国珍鸠办物料诸生守巷口有一人乱行动者即杀城上人下城者即杀满桂提督全城而以东南首冲身任之左辅分西面祖大寿分南面朱梅分北面盖二十二日而城中部署定二十三日贼薄城矣先下营西北远可五里大炮在城上本道家人罗立素习其法先装放之杀贼数十人贼遂移营而西二十四日马步车牌勾梯炮箭一拥而至箭上城如两悬牌间如猬城上铳炮迭发每用西洋炮则牌车如拉朽当其至城则门角两台攒对横击然止小炮也不能远及故门角两台之间贼遂凿城高二丈余者三四处于是火球火把争乱发下更以铁索垂火烧之牌始焚穴城之人始毙贼稍郤而金通判手放大炮尧以此殒城下贼尸堆积次日又战如昨攻打至未申时贼无一敢近城其酋长持刀驱兵仅至城下而返贼死伤视前日更多俱抢尸于西门外各甎窑拆民房烧之黄烟蔽野是夜又攻一夜而攻具器械俱被我兵夺而拾之且割得首级如昨二十六日仍将城围定每近则西洋炮击之贼计无施见觉华岛有烟火而冰坚可渡遂率众攻觉华兵将俱死以殉粮料八万二千余及营房民舍俱被焚次日贼引去是役也守城力战之功满桂提督四面功宜首叙左辅独当西面功次之朱梅当北面而应援西北角次之祖大寿当南面而应援西南角次之徐敷奏又次之正面亦有陈兆兰枪手功又次之萧昇功又次之张邦才功又次之邓茂林功又次之刘邦功又次之窦承功率援兵五百名在城下至午时方调之上城功又次之吕应蛟李永培萧昇之所属功又次之其都司以下官守中千把百如孙绍祖等各有可见之劳者也通判金启条派城内士民供守兵饭食手自击贼至火伤而死此为文职首功程维楧次之经历孙正气刘应鹤训导张大观又次之而掌印屯捕卫所官生□民人如裴国珍等各有可见之劳者也西夷不抚奴势不狐王牧民与朱梅祖大寿孙怀忠王世忠王喇嘛李喇嘛此抚夷有功者也然中右不坚宁远失其据矣参将刘永昌力居多苦马爌挺身赴援松锦本道令回守中右与都司尤岱孔登科张奇化王承荫俱与有功中后不坚中右亦摇其壁而劲守者副总兵杨应乾王牧民都司孙怀忠等之力也中千把等官与马前屯则总兵赵率教发其属兵一千五百名守备陈应元等援锦松而贴守宁远此宁远后劲首功也参将徐应垣都司金国奇郑一麟加御都司任韬与闲住游击娄云龙加衔游击杨朝文及守千把等官皆与有力也中前所加衔游击郑世彦亦能坚壁本所辽民西徙者多依之其合营之劳自不可泯若同知毛宗苌训导贺君卿经历滕自新与印捕陈志尹等俱与有力者也然经略部院之运筹实多而总督部院之缨冠往救巡关御史之执法诘戎及主事陈祖苞牢闭关门不放一逃卒参政石维屏等总兵许世臣等俱与有劳者也角□羊送军器至宁远太监刘应坤胡良辅纪用陶文等俱有成劳其有功死而当恤者金启倧与广武营千緫守备王胜材官尝明德与宁远城内阵亡各官兵是也其觉华岛败而死忠足录者姚与贤李士登王锡斧王鳌李一葵张其性翟继皋徐国蕃金冠金士麒与中千把诸人俱当录者也计上首虏至二百六十有九皆得其名系降夷与回乡所识认者西虏乘隙肆暴邀绝吾□贾掳掠我堡军我军极力逐杀割首级亦一百一十五颗功亦非细觉华岛兵之丧者七千有余□民男妇杀戮最惨与河东堡笔架山龙官寺右屯之粮无不焚毁其失非小但此番奴氛甚恶攻宁远不下始迁戮于觉华倘宁城不保势且长驱何有于一岛哉且岛中诸将金冠先死而姚与贤等皆力战而死视前此奔溃逃窜之夫尚有生气金冠文□□子会武举金士麒以迎父丧出关闻警赴岛遣其弟奉木主以西而率义男三百余人力战三百人无生者其忠孝全矣今宜厚恤者也至是尚书王永光议奏恢边胜筭以宁远为第一功而灭奴要会以叙宁远为第一务文武将吏从此立为脚富贵功名从此发轫  皇上深嘉清野坚壁之伟伐酬报于前而姑免失粮弃岛之深求策励于后将有功大小文武诸臣论功升赏以普  皇仁伤亡军丁照例议恤并将失事在逃者正法革职庶功罪不淆而激劝无穷矣得旨宁远挫贼恢复有机朕心嘉悦内外文武各官功既经勘明具覆宜加褒叙元辅顾秉谦特加进光禄大夫太保荫一子锦衣卫正千户世袭赏银五十两纻丝四表里加赐坐蟒一袭次辅丁绍轼黄立极冯铨各加少保兼太子太保改户部尚书进武英殿大学士各荫一子锦衣卫副千户世袭还各赏银四十两纻丝三表里仍各赐坐蟒一袭原任辅臣孙承宗改吏部尚书余官如故荫一子锦衣卫正千户世袭赏银四十两纻丝三表里都照新衔给与应得诰命厂臣魏忠贤缉获巨奸潜消衅孽预发大器大壮军威功虽奏于封疆谋实成于帷幄特加恩三等赏银五十两纻丝四表里荫弟侄一人与做锦衣卫都指挥使世袭给与应得诰命其先角□羊军器刘应坤赏银三十两纻丝二表里荫弟侄一人与做锦衣卫正千户世袭胡良辅纪用陶文各赏银三十两纻丝二表里荫弟侄一人与做锦衣卫百户世袭俱与应得诰命王永光加太子太傅荫一子锦衣卫正千户世袭赏银四十两纻丝三表里袁崇焕加兵部右侍郎兼都察院右佥都御史照旧巡抚荫一子与做锦衣卫正千户世袭赏银四十两纻丝三表里给与应得诰命巡关御史洪如钟升京堂用满桂赵率教各升右都督荫一子本卫副千户世袭各赏银二十两左辅实授都督佥事赏银二十两朱梅授署都督佥事祖大寿授副总兵各赏银一十五两何可纲升都司佥书赏银十两彭簮古邓茂林萧昇陈兆兰各授游击各赏银十两徐敷奏实授都司佥书实承功授游击靳国臣钟宇王成曹参成加都司佥书职衔陈应元孙继武张弘谟高如彩孟继孔实授守备程维楧补员外郎仍加俸一级金启倧赠三级袭陆三级仍给优恤银八两罗立授把緫赏银二十两王胜等十员各照本职赠一级袭升一级各给优恤银一两尝明德给优恤银十两王家伦赏银十二两孙绍租等二百八十一员名各抚夷大小武职官各赏银六两刘定邦吕应蛟李永培张邦才准复原官王喇嘛给副緫兵廪给增其徒从余俱依拟
　　○是日大学士顾秉谦＜锍-釒＞言宁远破贼功次已经臣等票拟进呈然再三思之尚有未妥者该臣意在节约不无遗漏更有关臣原＜锍-釒＞未备而功勤最著如内而监臣运筹宥密外而户工两部接济劳心及该科职司封驳例得并叙  上命作速再加酌议叙录
　　○调大同北西路参将邢万民为北东路参将
　　○升都司佥书管甘肃威远堡游击吕学诗为本镇海营游击将军
　　○壬辰大学士顾秉谦等各具＜锍-釒＞辞宁远恩赉不允
　　○内官监恭进  皇极殿牌额得旨所进三字端严堪用着即颁刻择吉悬安
　　○兵部尚书王永光＜锍-釒＞言臣部原题酌定援兵仅以马步五万为额据各镇奏报挑选而往往打算行粮资为口实容有观望迟疑支吾塞责之窦是在  皇上严后至之诛饬国法以励人心今日尤为吃紧也抑臣等更有说焉疆埸之事师武臣力是藉若辈愿望既盈肝肠辄异如近奉谕传者督师今授事矣尚方未假恐狎而玩之自大帅始尤愿我  皇上为封疆计也  上是之
　　○刑部尚书等官徐兆魁等问过南京锦衣卫知事欧阳晖前在京与十方僧福本往来题冬至遇雪诗黏壁间有阴霾国事非之句末写罗浮道民无姓名图书福本先藏有扬州知府刘铎诗扇有图书遂套刻刘铎图书印晖诗后因东厂缉获扭角□羊来京究问明白欧阳晖依凡奉制书有所施行而违者律杖一百革职为民刘铎依不应得为而为之事笞四十还职福本依诓骗人财物者以窃盗论律杖一百流三千里依拟
　　○蓟辽总督阎鸣泰＜锍-釒＞言连日屡接辽东塘报有谓奴酋的在四月初七八以里上马过河复要来抢者有谓歹青台吉聚兵一千亲身与里边助力若奴酋果来带领兵马住于女儿河屯营者此或出于属夷之侦探或得自回乡之目击事似近真第此番倾巢而来其势必众乘怒而出其锋必锐多算而行其计必诡或阳攻宁远而阴薄关门或陆出关门而水窥岛上或明攻关外而暗袭关内皆势之所必至而防之不可不周者也然观其造船之多似意在岛盖奴向未知觉华之险故忽而不争今既见岛屿之胜遂羡而欲焉万一此岛为奴所据则大事去矣尤当遣名将重兵备加防御以护关门之眼睛而控宁远之咽喉者也唯是西虏报讐之说向来屡屡出自虏口目前之西协可无他虑而歹青之助兵虗实未卜虎酋之讲赏真伪难凭臣前顾后盻不无凛凛此尤緫兵王世忠副将王牧民参将朱梅王李两喇嘛之责而时时联络时时侦探不可过信疏防者也至于毛文龙塘报一事尤为可异据其所称攻掠海州者正月二十二日也此正奴酋攻围宁远之日海州去三岔河仅六十里既云火炮连天喊声动地何奴中寂无一闻而按兵逍遥若无事而回独不畏其掣也近诵  圣旨行令兵部酌量住扎要害之地臣数夜踌躇莫如令文龙统舟师屯水寨于盖州套夫盖州一区万山环抱大海四旋固全辽之心腹而东西之枢轴也国初马云叶旺歼虏成功即在盖套之连云岛今文龙所虑者饷也至此则饷易运所乏者器械也至此则器械易给矣所难安插者辽人也至此则山东之矿利可专而军兴且有所资矣所难者在海面风涛照应不及至此则矜带相连呼吸互应而音信已通矣北以连云一岛为门户而南以兔儿长生诸岛为家室种种方便尚难枚举故与其虗挠背后何如直剌胁窝与其僻处殊方何如俨居城内文龙曷不计及此而他是求也或曰文龙倘离东江恐朝鲜一折而入于奴不知王京千里非易到之地忠贞屡代非肯二之人而我水陆大兵交集于此为极要害之地宜速移兵住扎于此以图策应之便者也伏乞敕下该部再加酌议即移檄毛文龙令其相机进止章下兵部
　　○工科给事中虞廷陛言要典集成昭如日星从前枝叶斩尽葛藤向后牵缠统归融释迺迩日相传名类种种有所谓天鉴录又闻有点将录初终录同心录石碣录为鉴录等本不一而足非书非传恣其笔端  皇上治保平明禁严浮议自今以后悉以  三朝要典为凭凡有私集如前列诸种尽令毁绝则佥壬反中之计穷而臣僚公忠之益广于以培植正人并力疆场未必无小补矣得旨这本说的是妖言惑众禁令甚严世道清明岂容魑魅魍魉横行于白昼天鉴录诸书诬掜不根意在报复恩讐倾陷异已本当追究重处恐致株连姑且不究今后凡系此等私书一见即为焚毁毋得抄传谈说溷乱是非有不遵的著缉事衙门访拏治罪目今时事多艰大小臣工俱当并力和衷共图安攘朝廷用人但以职业修废课其功罪一切葛藤悉宜扫绝不许妄起事端自分畛域该部知道
　　○调湖广按察使吴光义为江西右布政使分守南昌道
　　○调蓟镇燕河参将陈思明为山东兖州参将升都司佥书管五军营参将事张超为福建游击将军山东边春班都司佥书黄元吉为德州春班游击将军都司佥书管山东总兵中军事罗寰英为登莱巡抚标下游击将军
　　○癸巳  上御文华殿讲读
　　○  上以叙功本未列崔呈秀姓名今着以工部左侍郎兼都察院左副都御史列名刘廷元之后仍旧督察工程从都察院覆梁梦环所请也
　　○  上传与礼部近有奸民希图重利将铁器等物卖与进贡夷人大属违禁四夷馆提督官职掌何在著设法密摉转置他处毋令带去又闻三河县等处居民私造兵器待夷人车过公然卖与此系地方官之责作速移文顺天巡抚严行禁约有司纵容者参奏重治
　　○是日白露著树如垂绵至日中不散
　　○镇抚司以周宗建等所招赃数具奏得旨周宗建赃私狼籍如何止招五千二百两缪昌期止招一千两还著尽数穷追官旗王道行等招出需索本犯及生交等项银一千四百二十余两其骚扰驿递多赃尚未招认还著立限严追以助大工
　　○天津督饷侍郎黄运泰题储粮蓄料诚目前第一义臣等拮据输挽计二十余日而联帆开津查照经略咨派信地责令运赴宁远前屯南海口三处共粮四十二万七千五百八十九石又查关门臣已发过粮料五十一万五千五百有奇庶可以济目前之急而助防御之大计矣抑臣又有说焉臣今所督粮饷乃奴未入犯之前预派关运之额数也自奴侵犯以后集班军于营筑调水兵于觉华召辽民为战守多兵则多粮多粮则多运且近准辽揭称关外原有每运未支米十万及三年屯粮臣手上蓄积亦不下十余万余行焚烧如是则亟宜早议措处以备不虞庶于封疆大事为有济也章下户部
　　○蓟辽緫督王之臣言夷酋明暗合落赤黑石兔等顺义王之亲属也天启三年五月内入犯白马关地方幸官兵有备不至大失前督臣王象乾将二酋之赏尽行断革二酋自停赏以来无日不思狂逞先督臣患之每欲招抚二酋崛强不服臣为赤城道时与二虏紧邻彼颇服臣威信比臣督蓟彼即具禀申款今据石塘路管参将事游击张定禀称二酋带领头脑马步盔甲夷人一千余骑到关外有棚处所叩关服罪金□赞刀九遍歃血俛首对天盟誓今将番汉合同先行呈报数年不了之局才得归结臣屡奉严旨催赴督师之任犹濡滞瞻顾心结此局者盖二酋能倡率诸虏逆奴肆祸于东诸虏鼓煽于西两难俱作支持费力故不敢过为推求以冀旦夕之安使可毕力御奴耳＜锍-釒＞下兵部
　　○升南京考功司郎中计元勋为山东右参政分守济宁道
　　○升大同新平堡参将刘九卿为延绥西路副緫兵调贵州参将尚廷栋为山东德州参将
　　○调甘肃洪水堡游击芮琦为本镇游击游击狭西固原游击刘国栋为洪水堡游击升都司佥书刘国勋为山东边春班都司○乙未  上视朝
　　○  上传与礼部  神庙荣嫔李氏于天启六年四月二十一日辰时薨逝一应事宜照  神庙慎嫔魏氏例行
　　○下原任御史李应昇镇抚司严究追赃
　　○大学士顾秉谦＜锍-釒＞言前日蒙  皇上发下犯人缪昌期周宗建二本著送镇抚司严行究问臣等票拟进呈矣今日文书官口传将拏到李应昇送镇抚司仍遵旨拟票但镇抚究问之后即当同缪周二犯并送法司详议暴其罪恶于天下使诸奸不得借口为非命孰与闇毙黑狱令天下不知其故反有凭而吊之者乎不报
　　○兵部尚书王永光覆言  郊祀幸学大典护从叙劳除各府掌印及京营将领外尚有襄城伯李守锜等各宜加衔得旨佥书不加衔系朕亲笔裁定如何引各部卿贰为词不准给
　　○蓟辽緫督阎鸣泰＜锍-釒＞言说者咸谓榆关为前矛蓟门为后劲固矣近见粆花营中有什喇嘛寄一禀云奴酋心大凡关内城守当坚而又坚精而又精巧而又巧不可弛懈味此数语奴贼积怨深怒设谋定计紏结西虏又不知欲如何出我不意而冀一释憾之为快者况榆关一区芳饵丛积则一转而蓟门为前矛亦不可知此职之所大惧也  祖宗设立緫督一官开府檀云节制四镇岂徒令其星列棋布各做家当已乎昨宁远一警束手无策骇而图之征及宣云无论远水难角□羊近渴即此走□斗走□斗四镇犬牙互错何为者哉谓征调之不为各镇累非也谓各镇之尽为征调累亦非也一营自有一营之兵而缺者不补老弱者不更埄虗冒者不核亦征调使之耶一兵自有一兵之饷而给发尝不以实扣除尝不以实支销又不以实亦征调使之耶兵家无巧法都是老实工夫治兵无他奇只在家尝茶饭假令一兵真直一饷一饷实足一兵件件如理家私步步贴地而走营伍自然充实士卒自然精壮又加之以训练严之以纪律里坚则表壮实大则声宏以此为后劲可也转此为前矛可也即以剿为款以款为剿玩弄敌人于掌股之上亦可也不以是求而仰哨骑之鼻息为忻戚不本是务而听旁人之指点为作辍虑四镇之自为谋不然而臣之为四镇望亦不然也得旨＜锍-釒＞内事体该部即与覆行
　　○丙申  上御文华殿讲读
　　○  上传与顺天府近京煤米担负与□客往来已有明旨不许抽税今闻通州仍榜示收徵该府即作速禁止不得朦胧故违致扰□民
　　○赐辽东督师王之臣尚方剑
　　○工部尚书董可威乞休不允
　　○漕运緫督苏茂相＜锍-釒＞言海州徐州并赣榆桃源二县俱荒旱异尝人民饿死流离贼盗日不聊生漕粮无措当一体改折其余州县虽被灾而未若此甚者臣督令忍死输纳本色不敢渎陈部覆从之○山东巡抚吕纯如获奸细陈一敬角□羊京下刑部鞫问因武长春所供攀也
　　○加贵州巡按御史傅宗龙太仆寺少卿兼山东道监察御史仍管贵州巡按监军事务
　　○丁酉  上御文华殿讲读
　　○是日工部兴工修盖  信王府第遣侍郎薛凤翔行礼
　　○工部尚书量可威等题军需银二十万两归并户部补给臣部今户部再＜锍-釒＞欲以新例之援不及济者二款抵塞一曰开垦山泽一曰援纳请封夫山泽开垦何数抚按勘核题覆何时援纳请封何人其有无多寡皆不可逆料而欲以悬空难计之物抵目前最急之需倘有耽误谁任其咎计臣亦有所不忍者伏望  皇上敕下户部派补臣部其开垦山泽援纳请封二例归户部催收  上以互争非体令两部议妥合奏
　　○巡视京营工科给事中杨文岳等查参捕营额军一万止五千人应役营马尽各乘坐得旨限五日内务要照数清还不许仍前隐占
　　○赠原任御史刘光复太常寺少卿荫一子入监读书因要典追及从刘廷元言也
　　○升汝宁府知府谢琏为江西副使分守湖东
　　○调保定参将陈克典为大同西北路参将四川建昌参将陈廷对为广东广州参将四川参将掌都司印周官为广西永宁参将升都司佥书管狭西兵道中军王英武为甘肃威远堡游击将军补赴关妄用游击吕承宫为狭西固原东路游击将军都司佥书管天津游击事施洪谟为山东巡抚中军游击将军
　　○戊戌  上视朝
　　○太子太保礼部尚书兼文渊阁大学士丁绍轼卒绍轼南直贵池人万历丁未进士改翰林院庶吉士授简讨主福建乡试历赞善谕德庶子掌右春坊以少詹事纂修  实录升礼部右侍郎补日讲官多所发明  上目属之进礼部尚书东阁大学士寻加太子太保进文渊阁已病笃  上遣中官慰问旋卒讣闻得旨念其辅政勤劳与祭葬如例加祭二坛赠太保荫一子中书舍人差官护送还乡谥文恪○刑部尚书徐兆魁等问过游击宋鸿儒招兵赴山海在路逃过南兵九百八十二名计费安家银一万三千七百四十八两应于鸿儒名下追完照例遣戍依拟
　　○兵科给事中薛国观言据贵州抚臣王瑊所报三月初三日安邦彦率众数万渡江我兵大战数日至初七日緫理鲁钦提兵敌贼回营至二更贼势甚重渐逼营垒各兵因数月无饷纷纷逃散至五更散尽鲁钦无计可施遂藏利刃死于营中臣读之不胜惊骇谓此逃散实繇无饷致然盖有难以尽信者夫二鼓至五鼓为时几何岂无饷枵腹捱之于数月而不能捱之以待旦乎贼势甚重渐逼营垒各兵惧不能支纷纷逃散令难禁止是明明画一溃散之形而乃借口于无饷以为归咎卸罪之地将谁欺乎十六日塘报贼将麻姑孙官等堡烧劫渐逼城下距今已几四十日矣安危成败尚不可知即遍沅抚臣闵梦得移驻偏桥堡率见兵数百遥张声势无禆实用夫黔省多故王瑊不知作何调度傅宗龙熟暗酋情选择而使任事之心与愿息之心交横胸中壮心销磨几尽矣乞  皇上敕责二臣戮力合谋以遏贼锋至兵马一面速檄黔中整搠见在相机战守一面速檄督臣朱燮元于楚蜀滇之附近诸处任便调遣星速赴援一切安家行粮亦即于附近所在任便摉索事平销筭若偏沅抚臣闵梦得地处辅车唇齿之势救宜被发缨冠之急自当倾心设法竭蹷策应者也  上命户兵二部限三日内回奏
　　○原任辽东经略高第奏用过犒赏等项银八万三千七百一十二两一钱零实在库银一万六千二百八十八两附余银二十六两查核造册与新督师臣交代得旨着该部查奏
　　○升长沙府知府谢宗泽为湖广副使湖广参政刘继礼为云南按察使
　　○调陕西总督标下游击周一新为昌平右营游击将军参将管延绥巡抚标下中军游击事王珙为延绥清平堡参将
　　○起原任副緫兵朱天玮为延绥安边参将神枢营佐击宗余荫为天津正兵营游击神枢营佐击叚国祯为遵化宣武营游击
　　○己亥  上御文华殿讲读
　　○兵部尚书王永光＜锍-釒＞言阁臣孙承宗视师山海发过帑金并协办银两近九十万出纳开销并无数目报部在关司道或有底册可查得旨便行与关门当日经手各官清筭开报你部再加查覆不得含糊了事
　　○辽东巡抚袁崇焕＜锍-釒＞奴贼狡然思逞得之回乡者屡矣我兵哨至三岔河见沿边烟雾闻其妇人且磨箭嘴及甲叶而房屋悉拆以造舟楫始报初八过河继报十三又报十五想其拂唇蓄怒恨不一刻飞驰前来我之应防亦维此时臣待罪此方只有坚壁清野以为体乘间击惰以为用关内则有督师及镇守内臣道协为守隐然虎豹在关不患后之不劲矣緫兵赵率教尽带关内兵马出壁前屯以捍关门以援宁远精密坚饬臣无可虑惟中后中右二所修城未完万无可守之理以中后归并前屯以中右归并宁远其小堡亦各各归并而聚前＜釒夅＞于宁远城中如总兵满桂谋潜九地勇冠万夫居中策应其于传宣之中军守备孙绍祖旗鼓刘友功加衔都司佥书彭守印守千李国辅朱国仪等率其标下夷汉精兵有急分应全军之首尾全城之策应俱緫兵事也臣不闲军旅而道臣毕自肃沉雄有大略兵部主事孙元化识慧两精参将管副緫兵事徐应垣见□光天番僧王喇嘛能以神道设教臣所赖命而就正者数人也城之东西以副緫兵王牧民为守而参将祖大寿都司王承胤佐之西南则以副緫兵左辅为守游击马爌都司尤岱佐之南面则以副緫兵刘永昌为守游击娄云龙都司徐敷奏佐之北面则以副緫兵朱梅为守游击邓茂林刘世功佐之其见徵闰余之气而为奇尤并防城内有变者则臣门下中军何可纲旗鼓王良臣都司佥书萧昇守备陈应元宁前道中军刘泽清千緫黄惟正也司东北二面西洋炮则都司佥书彭簮古西南二面西洋炮则臣家人罗立也经历孙正气者司粮草刘应鹤佐之原任县丞加都司佥书衔金世伟盖阵亡通判金启倧之弟令其当街道牌甲如其兄在时原任主簿朱三源佐之掌印指挥裴国珍令其管理守兵饭食诸一切供给指挥李正太佐之岛上尚有残船四十只都司佥书陈兆兰诸葛佐各领兵千人或扬帆而出其后或登岸而乱其营此先定而分头料理者所守之地即信也信之不可渝而死生以之也所司之事即其业业若素之而身命亲焉者也如此则宁远成一金汤彼即舍宁而西向中一百七十里空无所掠前屯有緫兵赵率教出精兵而缀其后奴必却而不敢前惟有从宁锦之后溢出以西此为我之虗怯然臣早已虑及此故约西虏虎酋遣其领兵台吉桑昂寨将十万于四月初一日启行先将魏宰生至宁远城面赏而遣之回话即粘花之部落亦西来合营昨回乡来谓广宁之东已见西虏哨马彼固我助且亦防奴合两大部可十余万奴敢往北一步哉此一路兵尚有用之而且妙者故石门路喜峰口一带或可无恐数年谓用西虏其或效于今日乎此皆战守布置大局臣驭军最严苟有犯者臣不知其何官也且诸小节目随机应变臣亦不得而预主緫之正合奇胜臣以慎而惧者为静治誓与奴决一雌雄或徼  祖宗与  皇上之威灵奴或不如前日速回臣挥击之有余又不但如前日以守胜也  皇上与廷臣亦以慎而惧者为静治凡有讹谤谓此中人不妥而事非裕恐或奸细  皇上都置不问盖兵法玄微未易显治臣惟管取捷功之奏而已臣所以报  皇上异等知遇正在此若夫诰边兵以待援固京师为根本则我  皇上自有神谋非臣愚所能及也得旨奴贼意图再犯情形有据关外一切战守机宜听抚臣与督师商确便宜行事务保万全并不中制奏内诘边兵以待援固京师为根本着该部作速料理○辽东督师王之臣＜锍-釒＞言臣莅事之初麾羽誓师华夷毕集正当联络以服之时与空言宁有济乎顷者宁远被围道臣袁崇焕摉括得库银一万一千一百有奇置之城上有能中贼与不避艰险者即时赏银一定诸军见利在前忘死在后有面中流矢而不动者卒以退虏此用赏之明效大验也除修工缮器市马抚夷各项钱粮容臣逐一查验的确另＜锍-釒＞上请惟目前岛师操阅并随时杂项等费一日难缓顷因虑虎酋诸部为奴所饵差通官到彼宣谕以坚其志诸酋长欣然许以助兵果如其言不有以犒赏而奖劝之可乎乞  皇上慨发军需银或一二十万或三十万审酌给发刻日委角□羊到关俾臣得藉以奖劳三军驾驭诸虏庶得操纵如意得旨这奖赏急需着查照旧例酌量给发仍差官作速角□羊去
　　○东北方有白云名天裂气有赤云名军胜气
　　○颁给肃宁伯魏良卿铁券
　　○以原任緫兵李维新充贵州緫兵官兼提督清平等卫地方行令星驰到任
　　○庚子下周顺昌北镇抚司狱
　　○吏部题陆文选司员外李白春为稽勋司郎中得旨李白春作令贪婪不得考选倒身门户求周宗建蒋允仪山人姜大绶荐投赵南星门下厚赂金□赞营陪推吏部及夏嘉遇罪斥白春遂传衣钵纳贿招权丑声载道久属漏纲岂容复滥正郎着削了籍为民仍追夺诰命
　　○户部尚书李起元言奴酋挫归更思复来我之防备倍当预整各镇分派兵马五万候调议兵必先议饷宁远所需本色已行津门起运四十一万所需折色预支一月者已经臣部那借老库并外角□羊给发外其余援兵行粮臣随行文各镇令沿途州县预备本色粮料草束以应但各处援兵必繇北直而北直地方既已加派其杂项又作籴本支用则此行粮将何所出臣再四筹处计令各该地方照元年调兵旧例除安家兵部裁定外行粮每把摠一员日支廪给银五分米三升千緫一员日支廪给银八分米三升兵一名日支米一升五合盐菜银三分马一匹日支料三升草一束如愿领折色者米一升五合折银一分五厘量其道之远迩兵之多寡日之久近当用行粮若干起脚地方緫给与领兵官领兵官随行随给免致各兵花费且得兼程起行其应行钱粮宣大山西及延绥四镇俱动各该省新饷河南磁州山东东兖俱系新兵即以其见食之兵饷多给一二月以为行粮便自足用独保定一镇钱粮难措调兵又多然该镇去关亦近去还半月之期所需亦不甚多查恒山新兵三千曾留臣部新饷五万四千今若议调此兵必在先驱即那此饷共充二万六千兵用尚有余裕候事完日各处将各兵行粮逐一造报臣部以凭查筭开销臣查照调兵地方行久令彼中文武各官照此预先打点停当烽火一传即可督兵启行羽书不急姑且训练候调臣之预备行粮毋致临时稽误者如此  上是之○户部尚书李起元言黔省阽危兵饷两诎鲁钦之死可□楚省之额难加臣部即转行楚藩先将补还广东应天饷二十万停角□羊蜀饷三十万上紧差官守催星驰起角□羊此外查有四川天启六年原协济陕西银十万四百余两广东新饷银六万九百余两将此二项作速那移接济仍乞  天语丁宁二省抚按诸臣尽数发给黔抚以应急需得旨＜锍-釒＞内应发银两着二省抚按诸臣照数速给黔抚以济急需
　　○削南京光禄寺乡史弼籍仍追夺诰命以其素傍门户因考满而处之也
　　○大理寺正许志吉参南京御史张继孟  上命削夺即着南京法司提问追赃以助大工
　　○升国子监司业马之骐为左春坊左谕德兼翰林院侍读仍管司业事署掌国子监印信
　　○辛丑  上视朝
　　○太子太保户部尚书李起元言先是二月宁远告急突有差官张奇赏等赍经略咨文一角调东兖援兵为名到部讨领路费银六千七十两臣随咨行经略稽查是假臣即题请遍行严缉未获今准漕抚咨称指挥杨绍先马栋赍经略巡抚咨文到彼中动支新饷六千三百两买办抚夷叚疋及查抚夷叚疋户兵两部角□羊银山海听督抚衙门自行买办从来无经抚行文省直新饷钱粮不由臣部起角□羊之事况袁崇焕加衔奉旨在三月初十日咨佥三月初一其为假骗抑无可疑矧印文欠端稀密不均漕抚辨勘已的此与前番张奇赏等假骗如出一手伏乞敕下法司速行总督部院将杨绍先马栋严押解京并臣部原题张奇赏等假咨情节一并严审依律重治从之
　　○南京吏部等衙门尚书等官王在晋等合＜锍-釒＞言  皇上讶边臣无实而立命中使镇守稽军实而瞩虏情以便于入告明谕并无掣肘固知  圣衷之万非获已也然威令出于朝廷而耳目寄于中贵畏讥弹者将逢迎以避祸工煽惑者又将挑激以生情即内臣不掣而自掣者唐以鱼朝恩为观军容宣慰使未尝掣李光弼之肘也乃河阳之役弼奏称贼烽尚锐未可轻进而朝恩欲急击之谋议相左遂隳功此非往事之明鉴乎本朝于正统间设镇守太监旋复罢之天顺间复差太监旋复罢之天顺间复差太监叶达镇守后即取回因地方有事一向停差载于通纪可考夫有事停差未宜有事而添设也如虚冒难稽则言路有宪臣可委或如部院诸臣之议间差一忠谨内臣到关查阅立时回报不须露次于戎马丛集之区茇舍于虎狼逼近之域亦所以全中使之体而尊朝廷之命令也报闻
　　○升宣大左营游击方裕昆为大同新平堡参将大同都司佥书岳可为遵化威虏营游击补甘肃游兵游击王德为延绥巡抚中军游击大同应州守备王命召为神机四营佐击
　　○壬寅三法司接出  圣谕如今天气暄热尔法司并锦衣卫见监罪囚笞罪无干证的放了徒流以下便减等拟审发落重囚情可矜疑并枷号的都写来看
　　○削顺天府府尹谈自省礼部郎中张笃敬籍为民当差仍追夺诰命以御史刘弘光参劾门户也
　　○命御史牟志夔巡视京畿道
　　○太子太保户部尚书李起元等言督师王之臣新任讨奖赏银两以资激劝旧例出自兵部与臣部无干但有见成钱粮可以动用不必更须措处何可不明言以佐兵部一筹查得枢辅孙承宗经略高第回籍之后通共剩银九万六千一百九十二两此皆的确可据再于所收各衙门捐助军需内凑三千八百共足十万以听督师赏军赏夷支用报可
　　○兵部尚书王永光覆题宁远叙捷奉有再加酌议之旨敢不补牍以请乞将李起元董可威郭允厚袁可立高第王之臣申用＜棥心＞刘诏阎鸣泰重加优异罗尚忠升职一级薛国观苏兆先各升俸一级莫在声推京堂叶大受孙元化张履端王升候升任各加一级仍并赏赍陈祖苞准复原职余大成徐日久准复职得旨朕嘉宁远捷功年来仅见内外大小臣恩赉宜均王体乾梁栋李永贞石元雅涂文辅各加恩三等赏银五十两纻丝三表里俱荫弟侄一人与做锦衣卫指挥使世袭给与应得诰命李起元董可威各赏银四十两纻丝三表里刘遵宪阎鸣泰俱升兵部尚书照旧管事各赏银三十两纻丝三表里郭允厚李春烨袁可立各赏银三十两纻丝二表里徐绍吉靳于中黄运泰崔呈秀薛凤翔徐大化孙杰各赏银二十两纻丝二表里王之臣新经晋秩仍赏银三十两纻丝三表里罗尚忠升职一级赏银十五两薛国观苏兆先各升俸一级赏银十二两莫在声升五品京堂用仍赏银十五两孙光化张履端王升候升任各加一级仍赏银十二两叶大受候升任加一级仍赏银十五两左辅祖大寿各荫一子与做本卫百户世袭孙祖寿李平胡冯从龙各赏银二十两其前屯将士功次仍著作速查明具奏高第革去玉带闲住
　　○南京吏科等科给事中郭如闇等合＜锍-釒＞言臣等历考  高皇帝勋崇万古非独兵权不轻假手并未常差遣内臣一预政事  肃皇帝见边方有镇守等差特行裁革诚防微杜渐耳今内臣六员钦承简命必能远掣肘之嫌然军机潜天潜地文臣武臣尚恐其意见各分内臣外臣谁保其事权归一始于顾盻继以推诿卒乎决裂政出多门自觉展布未易况一路六员并驰得无扰乎一关六员并驻得无冗乎若夫创业体统增设衙署广招跟役千头万绪又不待言也伏望  皇上端居熟思此六员使之效忠贞于禁闼讵非法  祖之第一义欤南京河南等道御史游凤翔等亦合＜锍-釒＞以请俱报闻
　　○江西道御史李九官奏苏疲邑之苦乞先革调繁之今得旨县令调繁其间拣择规避情窦百出一概停止亦是良法
　　○登莱巡抚李嵩言天启六年四月十五日准平辽总兵官毛文龙揭回乡张有库等口称新年老汗于二十四日在宁远等处攻城不料著伤随扎几个大营歇息人马一面星飞往东调兵就要来报讐见今忙调木匠在横江溷河等处造船打车运木甚急又敢许多银匠打金银顶圈瓢碗等器去送西虏买路匿养丽孽引道东攻乞饬关西诸隘严兵马备火器以逸待劳章下兵部
　　○甘肃巡抚王家祯＜锍-釒＞言辽达班记喇嘛台吉纠合银歹等酋会合矮木素三见台吉共三千余骑多带吃食西来犯抢参将官惟贤等身先士卒一鼓而前斩首一百二十有三乘胜而追又斩首七十有九共计获功二百二颗章付兵部
　　○升都司佥书管宁夏坐营事神光显为五军四营游击都司佥书管狭西游击事高可及为大同入卫游击都司佥书管扬州游击事吴琏为保定巡抚中军游击
　　明熹宗悊皇帝实录卷之七十
大明熹宗悊皇帝实录卷之七十一
　　天启六年五月癸卯朔
　　○巡视京营工科右给事中杨文岳等言臣等奉旨清查捕营军马即会同提督督捕二臣本月二十五日查过军共一万一千二百六十二名马共二千七百四十八匹各如原额付该司把总仍取其收管令各发地方亟备巡守缉捕之用如归营后各衙门有私占巡军借送营马并跟随班皂等役诡名巡军冒食营粮竟不下夜者查出指名参奏得旨军马归伍著各派信地永为遵守再有仍前隐占的不时参处
　　○河道总督李从心＜锍-釒＞请将中军游击陈星耀改升参将职衔统领官兵照旧管事以后永为定例庶事权稍重而于  陵运地方均有攸资章下兵部
　　○工部尚书董可威再＜锍-釒＞乞休  上命加太子太保驰驿去
　　○以副总兵侯良柱陆署都督佥事充总兵官镇守四川等处地方
　　○升四川都司佥书李必茂为本省都司掌印补原任都司佥书管广西永宁参将事李国柱为四川都司佥书
　　○甲辰大学士顾秉谦等连＜锍-釒＞辞宁远升荫  上允之银币坐蟒还令祗承
　　○江西道御史李九官言铅山县知县何其偀推升审理缘表册籓司考语及查臬司为谁实维张师绎铨臣于表册之中忽见师绎之否辞则疑而劣转继于劣转之后忽见按臣之荐章则又疑而出揭事出创闻法难归一夫铨部致重表册原为扣缺之说不虞进表不肖之臣随因以为利专视长夫程仪之多寡有无以为爱憎将以后巧宦之辈但遇进表之期凡可以由径媚灶者何所不至此其关于吏治者甚大乞敕吏部以后无论进表外察等项务求归一大率以抚按为主勿得揣摩字句轻信偏毁得旨官评当有确据一官之身举劾互异何以服人还著从公查核
　　○辽东督师尚书王之臣言山海关边城坍塌甚多春防班军已发宁远修筑中右所等处所有秋防班军相应请讨催发时刻难缓得旨秋防军限六月内到关安家月粮先期措办以便给发各巡抚官不得迟误责有所归
　　○山西巡抚曹尔桢言三关兵士十月无粮乞敕下户部将本省天启六年抽扣等杂项银共五万九千二百五十八两俯准留发三关镇抵充京运未发年例之数臣万不获已讨饷辽者以饷援辽还因辽事起见借啜晋者以啜饥晋总在晋地求充少为诸军续命之膏聊角□羊臣等望梅之渴＜锍-釒＞下户部
　　○巡关御史梁梦环奏欲扫奴氛先固疆圉敬陈急著乞  圣明责成诸臣作速预防得旨这本说得是贼情叵测防御宜周今内外同心文武和协厂臣魏忠贤苦心为国整造盔甲器械火炮等项接济急用大壮军威枢督抚镇诸臣还宜悉心料理以图制胜其速角□羊粮料讥防款虏并觉华岛宿重兵设副将俱系急著该部速与覆行
　　○升太常寺卿李栖凤为都察院右佥都御史巡抚湖广等处地方
　　○补原任江西副使张秉文为湖广副使备兵郧襄
　　○乙巳镇抚司许显纯＜锍-釒＞言周顺昌招赃二千两得旨周顺昌招出赃银不言何人付授含糊未明还著审确严追○辽东督师尚书王之臣报奴酋桀骜自雄西北诸名酋鲜有不侧目者名虽同类实不同心虎酋感朝廷厚恩口口报德虽未可必其功效而据报部夷头脑桑阿儿寨等领兵远涉已到敖木林以助兵为名而哈儿哈粆花等亦称会兵截杀且留下通事二名以备缓急通报则其情近真矣此惟在我因势相机联络鼓舞亦足以壮我军敌忾之气奴即西渡而瞻前顾后宁能得志去乎章下兵部
　　○之臣又请敕兵部将顺永附近州县太仆寺寄养马拨发二千匹角□羊给健丁骑操以待调遣如或不足另行题请＜锍-釒＞下部议
　　○四川巡抚尹同皋＜锍-釒＞言三巴不造奢寅作恶物力尽输遵永川北受东贼之害诸边受番虏之害近拏获奢寅母舅马蹇得持金宝谕札约会诸番举事乃知贼之举动各有根因地方当大隳极弊无一事不费料理惟有调选官兵大行剿灭而已章下兵部
　　○  上以监市酋首都督同知卜失兔阿不害等恪遵边约钤束部落准照例加赏仍各赐敕书一道以示优异从礼部覆总督三边李从心所请也
　　○丙午  上以盛署暂免讲读
　　○兵部尚书王永光覆总督阎鸣泰＜锍-釒＞言海外之师为牵制也有湏弥岛之退又有攻掠海州之报以牵奴者而牵于奴文龙伎俩已穷台臣牟志夔请旨速撤酌定近岛移驻旅顺实实为联络策应之计不意督臣早见亦已及此也据＜锍-釒＞盖州套一区阻山距海控带东西声息既连接济亦易大约呼吸进止其便与旅顺等而险要过之于以外援宁前内巩山海与满赵二帅鼎足窥外水陆并进千载一时也臣部即为飞檄督催刻期勒报如有观望逗遛即听督臣奏处至如觉华其险足凭奴已熟知路径万一袭而据之河西非我有也简将宿兵第一紧要至如歹青助兵虎酋讲赏虽属用夷之著终非置腹之人责成各弁务策万全王世忠受国厚恩可无一点报效前屯被虏王牧民等罪无所辞今宜痛加策励  上是之
　　○巡抚福建朱钦相＜锍-釒＞言遵旨将前新设钦依中军千把总等官尽行裁革改用名色总计每年减丁廪银二千二百一两有奇角□羊助大工报闻
　　○陕西巡抚乔应甲＜锍-釒＞参陕西原任左都御史孙玮系赵南星李三才之党不宜叨冒谕祭乞仍追夺诰命革去恩荫从之
　　○山海太监刘应坤等奏神奸藐法盗卖刍粮得旨边海钱粮关系甚重岂容盗卖胡廷宾等著即严行究问具奏正法
　　○宁远总兵满桂＜锍-釒＞谢叙升因自叙前后功次  上优诏褒答仍著悉心防御以图后效
　　○升宣府巡抚中军游击马贵为五军二营参将调真定中军参将殷道隆为莱州参将宁远参将侯一位为五军七营参将
　　○升延绥游击周世显为神机七营参将改都司佥书赵文魁为神机五营佐击升昌平都司佥书马凌云为昌平左车营游击将军
　　○原任左春坊左谕德缪昌期毙于狱昌期直隶江阴人万历癸丑进士改庶吉士与赵南星杨涟左光斗声气相善刘文炳劾南星并及昌期告病归至辛酉补简封典试湖广壬戌升左赞善甲子升谕德珰焰薰灼昌期每与涟光斗痛愤亡何而涟有二十四罪之＜锍-釒＞一时喧传昌期为属草时推掌南翰林院勒令闲住乙丑春与周宗建同逮昌期不胜楚毒先诸臣死冤既白赠詹事府詹事予祭葬荫一子入监读书○丁未以端阳节颁赐阁臣顾秉谦等上尊珍馔
　　○户部尚书李起元等言士马恃饷以生臣部差官守催议罚抚按心力竭伎俩尽矣今民粮积欠尤多军饷匮诎乞命下本部通行各处抚臣各查完欠数目备开经管职名限六月内将拖欠官员参奏前来容臣部分别覆请处分毋以姑息而托空言庶有禆军国大计  上从之
　　○兵部尚书王永光覆薛国观＜锍-釒＞黔事之危百倍往昔托无饷为卸罪之媒假逃散为掩败之地所称逆彦渡江系何方隅鲁钦迎敌系何指授种种情实莫能控揣在功罪可以徐商而情形宜急灼睹譬人有疾痛痒未告药饵先投亦何益缓急之数哉伏乞  皇上敕下黔省抚按两臣速将彼中失事情形立刻奏报以凭措置  上是之
　　○兵部尚书王永光题广浙多事四参将缺悬署数月而荐剡绝少乞于俸次最深者权宜推补以后仍候有荐方推得旨将领需人时刻难缓既俸序应转人地相宜遇缺速与推补毋得胶柱致误封疆
　　○南京工部右侍郎卢大中＜锍-釒＞言奉旨取颜料等银职等多方那借止共凑得三万五千两进助大工急需此外二次应角□羊颜料乞量免一次容臣凑办一十三万九千八百七十五两陆续补进不准免
　　○陕西巡抚乔应甲进角□羊各项犯官银五万五千六百余两又书院变价银一千三百余两助工○戊申巳刻王恭厂灾阁臣顾秉谦等诣  思善门祗候万安
　　○  上传内阁即示工部都察院并巡视科道及巡城御史兵马本厂监督主事速赴王恭厂巡看救火不许稽迟
　　○吏科都给事中杨所修等掌道御史王业浩等各合词上慰疑有奸细私焚火药乞敕严防密稽仍行该城查恤被灾人户  上是之王恭厂之变地内有声如霹雳不绝火药自焚烟尘障空椽瓦飘地白昼晦冥西北一带相连四五里许房舍尽碎时厂中火药匠役三十余人尽烧死止存一名吴二  上命西城御史李灿然查报据奏塌房一万九百三十余间压死男妇五百三十七名口著即分别轻重作速优恤
　　○是日蓟门地震据报密云县本月六日己时从西南方来有声如雷至初九日丑时复巨声西来门窗皆响几座倾摇
　　○命工部左侍郎薛凤翔署掌工部印信
　　○命御史李九官巡按浙江王珙巡按苏松常镇
　　○旌表上海孝子张炳介介上海县生员原任贵州巡抚鹗翼季子事父孝翼病介割股和药及父卒介痛绝踰夜始苏竟死远近闻而哀之
　　○原任刑科给事中毛士龙以交结汪文言罪发边卫充军原任吏部郎中夏嘉遇行贿得官依律充徒不准纳赎原任太常寺少卿姜志礼削籍为民追夺诰命从应天巡抚毛一鹭所勘奏也
　　○福建巡抚朱钦相言该省西库贮银三十七万除剿夷开除外尚有实银一十九万三千余两  上命尽数角□羊进不必存留
　　○巡按直隶御史杨方盛勘奏黄正宾赀郎起家窃建言之虗名结知交于邪党荐汪文言入幕于王安附膻于赵南星赃虽止于千金罪不贷于一戍应追赃发遣从之
　　○己酉
　　孝宗敬皇帝忌辰  奉先殿行祭礼遣成安伯郭邦栋祭  泰陵
　　○谕内阁今岁入春已来风霾屡作旱魃为灾禾麦皆枯万姓失望乃五月初六日己时地鸣震虩屋宇动摇而京城西南一方王恭厂一带其房屋尽属倾颓震压多命朕以渺躬御极值此变异非常饮食不遑栗栗畏惧念上惊  九庙  列祖下致中外骇然朕当即斋戒虔诚亲诣衷  太庙恭行问慰礼讫尔中外大小臣工俱各素服角带务要洁虔洗心办事其停刑禁屠等项卿等即传示礼部都著痛加修省恪恭职业共事消弭仰体朕心冀回天变毋得视为虗文苟且塞责仍将被灾人户速著该地方查明具奏分别优恤以彰朕畏  天省惕至意特谕
　　○大学士顾秉谦等合＜锍-釒＞自劾燮理无状求赐罢斥言天任德不任刑为政而任刑不顺于天故先王莫之为也今地阴也西南为坤又阴方也当仲夏盛阳之月而声出地中灾起阴位此阴奸阳刑奸德之象也今  圣谕首举停刑一节同符任德之化请敕在京各衙门重大狱情经奉明旨者俱开送法司分别具奏速与发落在外责成抚按有司不许淫刑以逞庶  天心嘉悦矣又各＜锍-釒＞自劾俱温旨慰留
　　○督理钱法户部侍郎靳于中言大钱民不愿行必有所以不行之故不体察其故而惟以三尺绳之其势可暂不可久臣访之通衢询之众见一行止之疑宜释也合无明示今以后未铸者永罢不铸现行者永行不止一远近之阻宜通也民用不产于一处行钱当散于四方合无普行各府州县均用一多少之事宜平也大钱以一当十原充十文之用近日有买三五文货物者亦持大钱反令卖主按数找偿则喧嚣滋起矣合无谕示货物值十文或二十文以上整数使用大钱其余零数者仍用小钱一伪造之溷宜绝也宝泉旧铸大钱伪造者低恶不堪稍一拣择即以抗旨吓之远□裹足物价腾涌势所必至矣合无谕示除郤分两薄轻形声破哑之外其余一概通行以定民志私铸既禁则铸之具不得私藏除提钳砍匣等物俱收锁在官不许民间藏匿如是则私造少而真钱自沛行矣  上是之
　　○皇城巡视等官虞廷陛等言王恭厂震烈东华门里左□木户睘□折损乞敕下该衙门速行修补章下工部
　　○平辽总兵毛文龙报岛将王辅毛永嘉等奋勇深入趁奴敛民北上欲逞志于西寇直捣会安堡阵擒活夷改补等三十六名接回顺民一千三百余人
　　○巡抚辽东袁崇焕言毛文龙宜日近辽不宜日近鲜但移文内驻不若留为外犄水可泛棹三岔陆可扬鞭四卫朝廷折片纸呼之跂可得也师克在和闻不如见欲文龙为用不足令其自用且遣人与文龙从长□确择便移居宁近毋远宁速毋迟  皇上第限以日期不必坐以地方候驻劄定收聚完臣且立会哨法俾舟师往来以熟海道＜锍-釒＞下兵部
　　○庚戌  圣谕兵工二部王恭厂局房屋一节尔工部职掌所关速宜修理况此神器钱粮岂可久容暴露但工程烦费俟非旬日可竣即先修墙垣亦非久远之计兹查得西城日忠坊地方设有御马监外西新厂房三所共计二百余间其中甚为宽阔即便改为安民厂尔兵部即传京营总协督率三大营官军轮派三千员名速往王恭厂搬运神器钱粮等件运赴安民厂贮收事毕之日即以王恭厂土土□查仍将低洼之处填垫平实其木植甎瓦石料各安集原处听从别用以昭朕仰体  天戒惜材恤力至意特谕
　　○
　　上谕户部有兵方有饷饷之多寡以兵马准柳河败衄觉华被劫失兵若干应减粮若干如何不见清查一概混淆本兵职掌何在著作速行督抚官确查报部以便议补班军出关粮饷即于预备应支银内发山海饷司给散
　　○督察工程崔呈秀条奏各官捐俸并催外角□羊积欠得旨大工繁费物力不赀内外大小文武百官通行捐俸原系会典旧例待三殿告成方许开支惟庶常教职及行人京卫指挥千百户不在此例其各省直节年拖欠等项银两差御史守催查角□羊并著酌议申饬行
　　○延绥巡抚张九德塘报言虏酋干儿骂同伊母麻吉娘子率众执旧帖文索赏四百二十余两势甚猖獗缘我素蓄精锐尽挑援辽重以两运不继军饷欠至十六个月虏方裹甲内必脱巾情形万分可虑＜锍-釒＞下该部
　　○兵部尚书王永光言诸臣谓王恭厂不过火药延烧已耳何能使坤维震撼数十里作霹雳之声若徒诿火药之力也目前稽查失火甚非上天垂戒意矣今我  皇上减膳撤乐诸臣素服角带遂足当修省乎臣试问之诸臣招权纳贿者已伏其皋矣今果能大法小廉否断送封疆者已伏其皋矣今果能协力敌忾否骗官盗饷者已伏其皋矣今果能清白自砥否修省职业端不外此即我  皇上方祖述尧舜宁有缺事然一二剥复之过亦有可得而言者刑狱至重事也乃累囚半归诏狱追赃即已毕命甚至秋后与不时并律囊首与绞斩同毙痛快之事每足于和请自今以往轻重罪囚悉付法曹使罹法者瞑目附比者徼恩或开其湔除减之一线仍念其子孙父母之无皋肃杀继以阳春此其时矣至于急土木不如急军储议搜括不如议节省今无可搜括凌杂入告窃恐焚林竭泽之后宁无鱼惊鸟散之忧请自  皇极工程暂停工作悉以海内之物力并于军前之输挽寝其屑瑟之诛求益见  圣心之敦大俟疆宇廓清再完堂构未为晚也若夫传宣诏旨或以误而成讹不如以票拟归还政府甄别流品或以疑而成溷不如以邪正尽付公评此皆举朝所欲言者臣受  先帝凭几之命与  皇上特达之知故敢沥血陈之得旨这修省事宜知道了三殿渐已就绪不碍军需票拟自属阁臣原未讹误
　　○升山西河曲参将郭威振为宁夏东路副总兵都司佥书管神枢七营参将事桂联芳为真定标下中营游击都司佥书管宁夏领军游击李春芳为狭西红水河游击调湖广都司佥书张一杰为四川都司佥书升大同镇虏堡守备张万金为宣大抚夷都司
　　○黄尊素角□羊到下镇抚司狱
　　○辛亥遣各官迎皇极殿兽吻琉璃窰侍郎孙杰正阳门侍郎徐大化大明门侍郎崔呈秀午门侍郎薛凤翔  皇极门尚书李思诚各行礼
　　○  上以迎吻赐辅臣顾秉谦等茶
　　○山西道御史杨方盛言日者鲁钦溃亡沅抚告变督抚诸臣经几旬余寂无一＜锍-釒＞相继岂贼势重困之下仍复水陆不通也黔为滇之门户今欲灭安通滇而不能欲舍滇图黔而不可计惟有＜锍-釒＞开建昌俾滇之势与蜀合开路非如措饷之难也止湏滇蜀两抚臣沿途芟除相地防护行旅无虞而路将自通择官亦非如调兵之难也止选司注意边才求少年远到之器慷慨喜功名之伦嘉与建树一切改留规避之窦严杜勿容则官且自至  上命该部确议速覆
　　○巡抚辽东袁崇焕言臣＜锍-釒＞请班军再两月而宁远尽固即中右亦屹然金汤惟是前屯尚缺一面中后中前二所尚应全修秋班限六月齐至早到早完有到不如期筑不能完及筑而即倒者容臣分别处治庶法行而事实得旨关外工程宜及时修筑以防冻结班军应出关者限六月初十日俱赴信地额支粮饷先期措办不得稽误其关内边墙亦当葺治秋班军十二营应否量留该部确议速覆
　　○升浙江都司掌印成大用为温处参将广西思恩游击张之斗为柳庆参将万全都司佥书刘登瀛为延绥入卫游击都司佥书管南庆游击事杨景茂为扬州游击
　　○壬子  太祖高皇帝忌辰  奉先殿行祭礼
　　○兵部尚书王永光覆御史梁梦环＜锍-釒＞言觉华岛为扼险之要区西虏以奴来为奇货议守议防诚今日第一紧著但关门内外止此兵数水陆将领务在相宜就彼挂衔副将中桓走□斗自不乏人选择而使仅一转移之间如谓兵力宜厚则酌量抽添摘挑各营健丁以实之宜并令督师抚镇从长调度务保无虞至桑虎诸酋助兵要赏辽抚沉几秘算定出万全特戎心叵测意外宜防兵家自恃而不恃人在一申警之耳  上是之
　　○补原考北道试御史龚萃肃为浙江道御史
　　○升广西都司王崇德为广东惠州参将广东雷廉游击赵世臣为广西昭平参将
　　○癸丑礼科都给事中彭汝楠等＜锍-釒＞言修省实政一曰省刑罚如近日逮系立枷非万不得已必无轻用一曰薄税敛将新复□税一切报罢带徵钱粮酌量催徵无令有司奉行太过河南道掌道御史王业浩等亦言天心仁爱变不虗生兹王恭厂灾纪载不多见将无刑罚或不中欤税敛或太急欤人心或有郁而太和元气或未流行欤迩者辇毂之人心多浮而易惊西北之人心多苦而不甘东南之人心多悍而易动而合计海内人心隐隐尚多郁象郁而火伏焉郁而阴阳搏击焉郁而飙风举焉此震烈之天变所自来也愿  皇上宽然奠天下于有余之地使亿万心融融洩洩以亲上向风而成周之太和充足宇宙间矣俱下该部知之
　　○督察工程崔呈秀请借大工银一万收低假大钱随改铸小钱便民用以助大工从之
　　○调五军九营游击樊应龙为宣大总督右军营游击永平守备孙思艰为万全都司佥书
　　○甲寅  仁宗昭皇帝忌辰  奉先殿行祭礼遣阳武侯薛濂祭  献陵
　　○南京户部尚书毕自严题南京大小各官皆愿捐俸薪银一年助工见任扣存贮角□羊有转在南京者照新衔接扣如转北者移咨户部径自扣除转外者亦可行新任照数申角□羊如请告丁艰姑与立案俟起补日仍照数扣捐若罢遣物故即与除豁以清前件报闻
　　○礼部尚书李思诚言陕西进贡回夷米咱大者八名箱柜二十七只文册到部中途带积棍比册多二十一人箱柜比册多一百九十只希图勒骗驿递贸易禁物事属违例得旨进贡夷人数箱柜多于原册希图需索驿递假带禁物伴送官如何不觉察显是交通私增你部里即严加裁革其起脚衙门情弊仍行该抚院查究重处以惩将来
　　○豊城侯李承祚言近阅邸报见有毛帅移镇之议但铁山一移驻则朝鲜孤弱为奴所逼势必兼并奴愈无顾忌矣况铁山民兵共集七八十万安居既久一旦议移恐奸民召乱祸生不测安可不长虑也既谓在铁徒费粮饷则移之盖旅亦岂能空腹战乎是则在控驭有法不在多一番移镇反多一番摇动也惟祈
　　皇上敕命一风乃重臣往助文龙监其军饷督其进兵报仇复地相机而行可耳＜锍-釒＞下兵部看议
　　○调吏部考功司郎中周文焕为文选司郎中
　　○调山海关南海口副总兵袁信为山西河西参将升山海关参将麻登云为南海口副总兵
　　○命造山海北部与南海口二处协守副总兵关防
　　○乙卯
　　上视朝　○顺天巡抚刘诏言臣循例谒  陵于初六日回至平谷县巳时忽听响声如雷初疑其为地震也差夜役张忠飞马往探始知为王恭厂之变切思平谷离京一百八十里尚声洪如雷况深宫大内相隔咫尺不知如何震动和气致祥戾气致殃是虽气数之偶然实人谋之不臧目今黔兵又已溃散东西日在狂逞北直河南山东等处地方苦旱又苦蝗麦田业已失望秋成又不知如何民穷财尽何等光景且又当省刑之期望  皇上因天变示儆预戒不虞仰纾  宗庙在  天之灵下慰四海穷民之望报闻
　　○丙辰户部尚书李起元陈消弭实政言臣民部也循分修省在民言民汉志曰民安土者也无食将大动是以大震今搜括＜宀禹＞内帑藏如洗甚至有司餋廉之常禄且断吏书之顶首已指官宁保其不贪吏明导其纳贿从此火耗之诛求舞文之渔猎盖未有操切于官吏而害不归于百姓者其故不可不察也钱粮拖欠势不得不严催第宜责成于抚按似不必另遣夫台臣傥郡邑奉行太过闾阎未免驿骚往年募兵一误蜀患迄今未已盖罾罟智多鱼鸟必乱是可不为意外之虑耶且迩来民情又大郁矣当百度维新之期时有风霆竟日之怒匹夫匹妇岂无干和一草一木皆有生意傥哀矜勿喜罪疑惟轻开天网之恢恢扩王道之荡荡亦未始非宣郁导顺之一端也报闻
　　○贵州巡抚王瑊＜锍-釒＞言臣与按臣日以屯种为务贼日以屯种为忌果因水外苖头李阿二等勾引入把始薄威清距省会仅四十里臣与按臣固已密计待之一战而贼之八万色阿底官即授首此水内初胜也无奈鲁钦愤戴罪之耻急于立功感禆将之捷易于迎敌不意饥卒夜逃果于自裁贼以鲁钦之变辄扬扬有盛气思为大举盖岌岌乎殆矣臣乃千金悬赏死士辈出闯营乱砍魂梦为惊夜半蹂躏而死者无算迨至天明哨探营垒尽空贼已绝迹矣此威清再胜也嗣是贼虽败而附贼之苖转聚思逞方且焚劫广兴镇欲攻定番城谋围广顺州苗头正杀牛盟警大兵若从天降锐弩齐发戈戟交加复拥河以渡擒斩多功自是苗无固志贼皆寒胆清平一带始得安堵如故此阿沙坝三胜也而以振前之小挫鼓后之大捷皆系于此逆彦不得志于上卫随忽转劄于龙场六七里之间计其营一十有七约贼兵四万有奇欲一从鹁鸽箐一从雷打石渐至鸡场历老鸦关以困我省会幸我兵贾勇火炮药弩当之輙碎长枪短刀遇之即伤暮夜斫营贼大乱不止死伤无数贼力遂不支弃器仗盈谷将阵亡者拉去焚烧斩首五百余级擒获苗夷牛马无算此赵官堡四胜也讵意风雨晦暝夜电火□闪烁逆彦竟乘此溃奔夜渡虽游魂假息忽幸漏网然屡奏奇捷残黔无恙分别功次题叙则有监军按臣傅宗龙之另＜锍-釒＞在得旨逆贼败遁厥功可嘉粮饷不前何由接济著户部实落议派并严督楚藩将新旧额饷刻期起运以济黔急
　　○贵州巡抚王瑊请敕督臣朱燮元移镇黔阳早结西南全局历言其便如事系安危机属秘密可以面□而意喻不虑邮筒逗漏一便也利害宜审进止宜酌可以至参而覆议不虑道里隔绝二便也或檄军兵以援黔则道将趋令惟谨不似臣大呼不应三便也在楚藩不患既饷黔又复饷蜀可免踌躇而咸两误四便也可以死奢寅即可以死邦彦督臣之能事可必也傥有以死奢寅未可以死邦彦督臣之全局未结也得旨督臣移镇黔阳西事便可结局章下该部
　　○吏部尚书王绍徽乞骸不允
　　○升御史洪如钟为太仆寺少卿
　　○以建昌营游击马明英为燕河参将四川游击薛来衍为雷廉参将广东都司范景韩为思贡参将
　　○升都司佥书管辽东巡抚中军游击事何可纲为辽东巡抚中军游击将军调宁夏河西道都司佥书方试元为本镇巡抚中军坐营都司
　　○丁巳礼部请祈雨泽得旨今岁春夏以来风霾兀旱雨泽未澍朕宫中虔祷夙夜惶惶依议于十九日为始著百官痛加修省务南郊北郊期感格祭告  社稷尚书王绍徽  山川尚书李起元  风云雷雨坛尚书李思诚护国济民神应龙王侯柳祚昌各竭诚行礼仍行顺天府率属祈祷
　　○巡按贵州御史傅宗龙题官兵屡战皆捷逆贼败遁渡河谨摘各官战功尤著者次第言之赵官堡鏖战破贼指麾号令皆张云鹏为政其功第一而祁继先年文绶屈朝鲜白醇如李应忠李逢霖蔡绍周次之摧锋陷阵则朱永吉与李阿味为最而夜领精骑八营协战者廖必显也阿沙坝乘雨破囤王国祯以身当矢石将士皆乐为之用论功宜在众人之先而方国安叶凤翔刘镇藩叚乔森陶弘谟俱其次也以威清一案言之先能固守抗贼继能募死士斫营俾贼不敢近城下一步则赵宝邓＜王巳＞任先觉等之功不可没也往来策应则顾弘泰王伟金良田等亦与有力焉乞各量升一阶以示赏不踰时之义章下兵部
　　○河南巡抚亓诗教覆查得布政司册开张我续驻磁州及援川取过司府州县银三十三万一千六百八十二两五钱四分零纳河工银三万两补还又河南府招兵余银四百两角□羊布政司俱还正项清楚外尚有三十万一千二百八十二两于内支放军饷明白银十八万六千八百四两零有年月起止无花名支过银五千九百五十两给赏杂役有名色无甲乙的数支过银一千一百二十七两非军饷正额浪费支过银一千九百二十两角□羊川无著落银十万四千一百二十六两置造军器带往军前支过银一千一百五十三两至于开封府京边银二万两迄今四川并未角□羊补此文卷在中州者臣得据而查之若在川中则非所敢臆度也河南巡按御史杨维垣亦＜锍-釒＞报得旨据称勘过张我续名下银十万四千余彼原有清册在部事体重大还著九卿科道从公确议具奏
　　○辽东督师王之臣言臣闻奴酋过河之报叠至亟抵榆关岂知举目行间无一可观无一可恃治标之计惟有早严戒备设伏张疑使水陆无隙可乘以保目前耳奴若卒来只好坚壁清野确主于守间用奇伏以挫其锋未敢浪言战也恢疆之著一步一步实实做去但不可一时歇手若务远欲速尝试漫为恐不能保万全往辙具在可鉴也今紧要在练兵买马海外三方臣已选择兵将备器械行粮给以公文与登莱抚镇朝鲜毛总兵约定信地务与觉华岛水兵联络会哨互为声援使无虗日并贻书朝鲜国王责其助兵潜为捣巢计其陆兵之分布臣拟即日出关逐一相视仍与抚镇详酌而后可定未敢率尔具陈得旨＜锍-釒＞内布置事宜具见劳心边计还著严加申饬以图万全
　　○戊午上视朝以都司佥书管甘肃车营游击事吴三畏为甘肃镇海营游击山西都司刘见为五军二营参将南赣守备何国典为江西都司佥书
　　○己未督察工程崔呈秀杨梦衮俱以天变陈言有暗相指摘者具＜锍-釒＞求去因言新复□税拖欠物料捐俸助工三事得旨大工紧急何得因言求去宜即出供职不准辞榷税一节户部因军兴无措农民困苦地亩难以再加＜锍-釒＞请暂开万不获已原非朕意著概行停免以惠贫□有司朦胧徵收者参治拖欠物料责成抚按严催类角□羊不必遣官捐俸助工会典可据在京尚书以下在外州县正官以上俱捐俸薪一年余俱免捐
　　○盗入督理三山工部郎中何宗圣公署斫伤宗圣手足劫去官钱五万六千文银二百两宗圣以伤重请代得旨大盗公行劫入官署地方官疏玩至此著分别议处何宗圣料理采石事务不准辞
　　○谕工部支大工银一万两差员外周迪李庭芳顾民岩主事雷化鳞收买大钱改铸小钱即以小钱抵偿大工银两川贵总督朱燮元引疾求去不允
　　○起原任神机七营参将朱世宠降补五军九营游击
　　○庚申命  信王选婚礼部报五城两县女子七十七名
　　○户部尚书李起元请以南粮所余十四万八千零仍作七年漕粮带运之数浙江米折银五万四百两当于本部照数补还听津部下年凑作关运之额庶两事俱得清楚  上是之
　　○巡抚辽东袁崇焕言关内外兵马因枢辅清查后存十一万七千员名今又半载一向逃亡臣一面清查酌此中所必用与户部所能供定为八万八千七十五员名除各衙门员役在外缘各衙门更置无常故也移咨督师部臣存乎见少臣又益关门一步营共合九万二千二百三十一员名臣用兵之人也岂不欲多兵以自稳但征调累在九边转输累在各省必天下成其天下而辽东方得载于天下之中八年久戍四海同疲念至此不得不与天下通融打算也九万之中有战兵马战兵中曰步营骑营锋营劲营水营俱因枢辅所定制也此略地而前者有守兵焉则因地之大小冲缓而多寡其数每城堡兵分三等曰屯守曰马援曰台烽此坐信而守者而站军驿骡拨马通军中之血脉以不疲营伍俱不可少也大抵  祖宗自有法度竭今日之聪明无能出其范围但承平日久而法度弛今祗循  祖宗之旧地自一城以及一台人自总镇以及小兵物则一车一器一谷一钱俱载入章程一人多不得一物少不得屯戍宛然营伍如旧而辽东治矣故今日当精此九万之兵以复辽东而辽东复又且改九万之兵为九万之军务还年例八十万之旧而少增之役不再藉饷不重加永以辽东护神京不以辽东病天下方是作手臣才力庸薄非其人也然未去一日宜料理一日况有总兵赵率教分数明白纪律精详真中兴良将也可藉其力以整刷兵因旧而将则近取今秋即分屯束伍容臣与总兵官分搭应得之兵马及早整顿训练限数月之间闲习齐肃而马匹盔甲器械逐一查明具数题请庶焕然一新数万之兵而有一二十万之用画程复辽计日擒奴臣亟亟图维以报  皇上之知遇也得旨著兵部如议速与具覆
　　○崇焕又＜锍-釒＞言赵满二镇不和近屡廑明旨即部覆亦殷殷臣身在事中宁无说而处此夫满桂与赵率教俱臣夙昔厚交即二人亦深相倚自宁远捷后非其故矣所以然者赃近宁远时赵率教发其属之精兵以一都司四守备东援满桂拒不入其兵臣强而后入之又不派城守直至正月二十四日巳时西北角被攻将圯问继兵于臣臣始以前屯之兵接击后赵镇遂欲以此分功而满桂非伹不与之同功且责其不赴援夹赵率教已摘其精兵赴援矣余兵为前屯计若倾营而来保不受西虏之患乎赵率教此后绝无一言而满桂则逢人不乎此不和所以扬于道路也然满桂不但与赵率教异白协参游守以至中千把总厅幕官生军民人等有一和于满桂乎至昵者其门下之官丁也而同心者亦少惟夷丁数百则戚然其相亲桂以为睦于各丁矣然时有逸去则各夷亦未协于桂也互忘尽人我之相甘为人用者臣也未见满桂果降心相与臣每善下之向亦得其不怒自兹一捷意气愈横如臣题分信地以两镇共在二百里内连山海为六城臣谓每镇辖三城暂分管耳明年略地而前再为之处满桂则愤愤不平遂嫌中后所离宁远八十里不便管辖独不思辽东往时只一总兵二千里如左右手八十里不能辖不肯辖尚望其恢复两河二千里乎况两镇俱为臣之所辖臣颇知兵利与害俱臣共之焉用其鳃鳃过计至一种骄蹇善骂诸将领敢怒而不敢言即修宁远一城随修随倒无一人得关其说只此一城遂疲尽物力前屯有此乎臣向与共围城中赖其力以完此城敢自为二以失良朋每忠告之欲其为朝廷用无奈其坚拒訑郤强敌在门万一如前之欲出战则必战欲不堵门则必不堵门欲不移炮入城则必不移炮入城臣何惜以身命为彼徇如封疆大事何乞
　　皇上为封疆计下部议覆一事而挂印者两将终难相下两镇反不得一镇之用不若以关外事权尽属赵率教其猷略渊远著数平实臣窃附同心之末可保其业之有终左辅功劳俱懋诸将领共推徐当锦州开镇以终臣两镇更迭而前之局若满桂曾立有功只以意气欠平臣为封疆事大不敢缄默然其人之廉似杜松勇似贺世贤本色则不可诬或优之大镇或召之还府离此则人与地俱相安若臣不能调两镇之和又不能收满桂之用当立斥削臣以为边臣儆得旨满桂廉勇素著挫贼有功倚任方切既称群情欠调暂准回府候推别用其宁远防御事务著左辅以原官管理作速交代任事原给印信缴进关门内外大小将领俱听赵率教调度以便责成
　　○山海太监刘应坤奏颁给官军犒赏银九万二千四百四十四两表里四十六疋见在银十万七千五十两表里一百五十四疋清册贮库报闻
　　○总督蓟辽阎鸣泰奏据密云县申本月初六日巳时地微震初九日丑时复大震数日之内两次示警甚为变异且目下蝗蝻四出盗贼横行阿晕挟赏于潮河虎酋谋窥于辽塞而逆奴制造舟车阳示西来阴攻西虏粆花等寨非胁之为伊前锋即假道攻我不备且自辽广入犯宁前绕路甚远从黄泥洼背后窥我蓟门路甚直捷况蓟昌一带可通大举者甚多奈纸上之兵马偏有阵前之兵马偏无乞于旧额外再发马价数万乘此市口将开急急收买至火器火药所关尤大伏恳速发分给于二镇十五路责令习熟攻打长伎在我奴即叵测亦可恃以无恐矣得旨蓟门地震奴患孔棘备御宜周这马价火器火药等件作速酌议给发
　　○升中都留守司佥书秦文灿为福建水兵游击贵州都司佥书林天庚为四川□月立□□腊游击都司佥书管津军游击事赵荣祖为天津部院中军游击桃林口守备毕尚信为建昌车营都司
　　○辛酉
　　皇极殿安兽吻颁赐阁臣顾秉谦等每银五十两中书官张承爵等十二员每银五两
　　○赐魏忠贤奖赉加升原荫弟侄三级以缉获私铸大钱甘应节等也
　　○兵部尚书王永光覆袁崇焕＜锍-釒＞关外五城并筑关内边墙倾圯将十二营内军丁照三分之一以二分出关一分留蓟从之
　　○登莱总兵杨国栋＜锍-釒＞言登镇兵单船少乞将调赴觉华兵丁船只早补完足＜锍-釒＞下兵部
　　○  升都司佥书管河间游击事韦策为宣大总督左营游击都司佥书管镇夷堡游击哈登元为甘肃车营游击补万全都司佥书颜国泰为中都京春班都司佥书
　　○壬戌以詹事王应熊李国＜木普＞少詹事刘鸿训充  实录副总裁官
　　○癸亥朝天宫灾得旨朝天宫系敕建殿宇千官习礼之处火灾突发深动朕心大小臣工倍宜修省以回天意
　　○顺天巡抚刘诏＜锍-釒＞言永属弹丸一区昔以一道镇之未见不足祗因辽左发难设重臣于关外不可无盐司佐理故议设山石一道分隶永属三县二路而关上一切事务随亦属之后复设关内一道专一理关内之事则兵马钱粮刑名皆其职掌而山石道权分事简遂自视若赘矣不若以山石道事归并关内道亦所以省冗费而一事权也  上从之
　　○升宣府旧游兵游击娄光先为五军三营参将调选宣大左营游击李通为河间领军游击升河西备御都司唐明世为甘肃镇夷堡游击河南都司佥书高如斗为山西都司掌印贵州都司佥书夏士昌为广东都司掌印
　　○甲子吏部会推工部尚书得旨大工紧急崔呈秀督察不能暂离故点陪推薛凤翔升工部尚书
　　○兵部尚书王永光＜锍-釒＞报在京各衙门捐俸犒兵银通共二万七千九百六十九两
　　○工部尚书薛凤翔等言奉旨收大钱愈收愈多恐非数万银不可以收尽结局也臣已檄行原管宝源局一面对换一面鼓铸或可通融无碍凡用大钱处所各发一檄责令有司一切徵收角□羊部改铸小钱一体通行得旨近畿各地方官一切赋税丁粮事例等项及在京五城房号崇文门税课俱用大钱勒限收完分角□羊原发衙门改铸小钱仍大张告示以安民心
　　○辽东督师王之臣塘报逆奴掩袭粆花部落杀其名王贵人掠其牛马虏众避难来归者以二千计臣恐中间夹杂奸人呼粆花领赏白喇嘛举其来归夷目一一质问喇嘛泣言俱是粆花部落随行宁前道会同总镇将来归汉人汉地安插其夷众老弱善为抚慰候事定仍归虏营以示恤患之意兵部尚书王永光言南来者未必皆真夷况虏情叵测此二千人者傥安插未遂所欲日夕窥我虗实以输之忧在西虏者正恐不后于东虏也且安插有安插之费目前仅支后必不继合无将数内汉人设法安置其夷类厚给犒赉即著领赏夷目尽数押领而还听彼酋首自行分派部落  上是之
　　○原任巡抚登莱武之望＜锍-釒＞言毛帅在鲜五年先与旧抚镇不和继与臣等不和今又与鲜君臣不和岂诸臣皆厉世妖孽而独毛帅为和鸾鸣凤耶塘报中捉获奸细与逃回妇人之言皆言李永芳等于腊月初五日差人往三山岛至二十八日始回毛帅深讳之千方百计以图遮饰迩来一闻李晖之党将勾虏南下即撤兵窜匿云从岛间谍一书致差兵分尸游示且来□书之丑损威辱国莫此为甚犹哆口自矜曰虽分尸游示遂思其大举之师岂非一纸之效独不思虽寝南下之师遂坚西向之举岂贼不可自遗而可以遗  君父耶此其跋扈之势与古安史何异臣独力撑持恨不能制其骄蹇而同朝衿带之士反欲劣废臣以快其心如朝廷纪纲何臣非好为此喋喋缘海外虚实与臣等是非关系匪轻此事若不行查勘则坚白之论终不息矣得旨武之望心迹自明既经改升著安心供职不必勘议
　　○天津督饷户部右侍郎黄运泰＜锍-釒＞言旧屯抚之屯大概有三屯本屯课屯田子粒是也今屯本已缴不权民间子母之利屯课有限无烦有司措处之艰惟屯田子粒其地原用帑金九千九百七十余两买为长存事产者是其地即为本而计其地之所入即为利大都得尺则尺得寸则寸虽时有豊歉获利未必取盈然酌地定赋闾阎不扰视给屯本以规屯息者其便于民为尤多也今屯地已奉旨归并各道则地内子粒应徵本色折色及增减规则实属各道专则至今各道尚无定议屡经催督竟属杳然屈指秋成不远可不早为之所乎臣为各道计湏验其地之腴者如数纳粮瘠者量从减豁成熟者照旧耕耨老荒者从实开除总之价买者未必尽腴其中亦有瘠者不妨变卖另置义捐者未必尽瘠其中亦有腴者似宜设法开种从便区处此正各道职掌安能他诿得旨屯田既归并各道著严加查覆酌定本折多寡以便秋成收运
　　○升太常寺少卿罗尚忠为光禄寺卿仍管太常寺少卿事兵部职方司郎中莫在声为光禄寺少卿南京太仆寺少卿钱策为南京光禄寺卿
　　○复除原任山西按察使秦士文为山西按察使备兵怀来
　　○升陕西参政李养冲为本省按察使备兵洮岷山东副使焦源清为参政照旧管事
　　○乙丑登莱巡抚李嵩言宁抚拟调丹师防守觉华部咨坐派登镇船八十只兵一千六百名日夜图画不能如数以应今查得船五十只兵七百七十四名统兵官一员于本月初八日开洋起行一年换班为更番防守之制章下该部
　　○起原任湖广都司王先铣为中都留守司佥书升湖广郴桂道中军守备赵一斌为贵州都司佥书○丙寅礼部尚书李思诚言变异继至  天心实有所震怒虗文徒具实政不修未足语修省也前遇灾陈言诸臣章奏已多而剀切详尽实无如王永光一＜锍-釒＞举朝以为得大臣敢言之风惟愿我  皇上采而行之得旨灾变示警已有旨上下痛加修省若举朝臣子都能洗心涤虑守正奉公自然天意可回朕览诸臣章奏未尝不虗怀采纳何得专指王永光一＜锍-釒＞为言且本内既无司官案呈便系奏本如何称题本用印大臣举动以后还要谨慎
　　○礼科都给事中等官彭汝楠等言朝天宫乃衣冠萃集忭舞祝厘之所闻之故老旧为  成祖文皇帝潜邸历  仁
　　宣两朝而后葺成者一旦煨烬无余所关岂渺时方斋祷祈雨而反得火天心人意似有戛不相入者又闻三辅齐鲁旱蝗荐臻徐淮之间饥民啸聚将来尚不可知窃意  圣明当此必倍加怵惕行所未行请申省刑之说可乎易之象曰山上有火君子以明慎用刑而不留狱盖先王观于火而知狱之不可留也诸如□税台差引成例匪关创议  皇上且不难一朝反汗岂以刑狱人命所系顾漫不动念毋亦慎重其事有待而发耳乞及时慨发德音将经审各犯悉付法司定罪在诸犯生杀予夺总莫逃  皇上之斧钺而在  皇上于宛转严法之中存不忍其死之意即此一念已足消天人之沴天地角□羊而雷雨作此其时矣至正阳门崇文门宣武等门出入旧有稽察系守门内臣为政近日乃有需索过多者毋论缙绅冠盖□旅出入皆有常例多至数两少亦不下百余钱者国门之内几同畏途伏乞  皇上敕下该监严加查革以通来往亦消弭之一端乎得旨门税旧规若果多索朕岂不知这本条陈未当
　　○河南道御史贾毓祥＜锍-釒＞言兵饷加派竭四方以事一隅者几十年矣试问边臣以破贼之期彼能自必乎不日不月此竭泽而焚林彼沃焦而漏卮其与捐胸腹而疗肩臂何异今后似当从长打算赵充国困先零屯田餋卒以待其疲而诏旨屡下独不当就关内近地垦荒废之田乎得千人之粟则可省千人加派得万人之粟则可省万人加派诚得能者而任之则虽岁岁用兵不失上天休养之意也今如南直之旌德太平河南之灵宝凭山啸林动以数千一旦决裂正不知兵出何人饷出何地耳夫夷虽未必遽为患而牂羊苌楚之悲常自夷狄始民穷亦未必輙为患而斩竿揭木之奸常自困迫始人事如此天地之气虽欲不乖不可得也＜锍-釒＞下该部
　　○蓟辽总督阎鸣泰＜锍-釒＞言臣接邸报见豊城候李承祚一＜锍-釒＞谓毛文龙不当移镇然此非勋臣意也近有一种走利如鹜之徒视朝鲜为奇货借文龙为赤帜乘波涛为捷径而徵贵徵贱虗往虗来恐文龙一移则垄断俱绝故为文龙游说而实以营其自便之私勋臣热心听其娓娓遂不胜私忧过计落其术中而不知耳噫臣因是而重有感焉自我  朝立国至今师旅之兴何时蔑有然未有用兵之久靡饷之多而成功之难如东事者病根在事有两样人而人有两样心有一样欲杀奴之人即有一样不欲杀奴之人欲杀奴者惟恐其不灭以为国害不欲杀奴者惟恐其不生以为己利自江东路开真假莫辨奴酋枪炮之利与我共之而硝黄之需产自何处奸细泛海而输与奴为市夫谁知之又谁禁之者今一旦欲更所以称不便者犹呶呶未已此成败安危一大窾系臣愿
　　皇上毅然英断无为若辈所惑此昔人所以成破蔡之功而针今日之膏盲者也得旨毛师驻劄地方还从长酌议具覆火器系中国长技近来海禁既弛奸人假东镇为名夹带硝黄铁器违禁等物私卖外夷希图重利无从讥察甚非法纪以后著查照旧制严加申饬
　　○南京户部尚书毕自严清查事例银两见存库银二千三百七十七两并遗存铸本二项共一万两角□羊济军需
　　○吏部推兵部职方司添注郎中叶大受实授管事得旨叶大受簸弄是非排陷正人姑著削了籍员缺另推来用
　　○  命礼部左侍郎兼翰林院侍读学士掌院事施凤来回部管事
　　○升工部郎中胡士相为江西右参政分守湖西补原任陕西参政王所用为山西右参政管辖太原
　　○调副总兵管宣武参将事杨应乾于前屯副总兵管觉华岛参将事祖大寿于宁远游击管铁场堡守备事窦承功于中后所升原任都司佥书管清河堡游击事刘世功为中右所游击宁远叙功都司佥书高如嵩为中前所游击起原任蒲河备御王化准为兴水县堡备御广宁左卫指挥刘应选为高台堡备御从兵部覆辽东巡抚袁崇焕所请也
　　○丁卯  上传与户工二部所收大钱速发两局多设炉头改铸小钱用使不许冒破
　　○大学士顾秉谦等题  三朝要典已经编纂删润装潢成帙谨进  睿览裁正发下容臣等写正本择吉具仪上呈所有  御制序文拟撰一通并臣等恭撰后序进呈得旨洪惟  三朝要典乃人心之公论万世之大防朕不敢私其是非于上史臣亦谁敢私其曲直于下乎所有陆续草稿既经卿等删润誊录副本已完并撰拟序文及卿等恭撰后序朕览其梗概大略已知或就中详细之处湏发扬献纳足为臣下之模必剖决是非炯昭后世之鉴庶  三朝大案若宛在目前邪正了然即万代不易卿等还更加详慎务成不刊之典期示将来即写正本择吉具仪进呈
　　○以礼部尚书黄汝良充经筵讲官
　　○户部尚书李起元请严查马场议变地价得旨马场地价并租银拖欠数多著员外李桂芳前去作速查催起角□羊以助大工
　　○兵部尚书王永光以朝天宫灾上＜锍-釒＞言今者以四方辐辏之地半属丘墟千官呼祝之场尽归煨烬即行路为惋惜况臣子能无疚心因思水旱盗贼之变犹待章＜锍-釒＞之奏闻即日月薄蚀星辰逆行亦烦太史之占验独谴告于都城之内叠徵于旬日之间甚至雨泽未沛冰雹随之乖戾之象显示相左  皇上亦既耳闻目击悚惕不宁矣亦既传示诸臣共图消弭实政矣自诸臣条上封事自停刑罢税之外卒未能恩免何项宽恤何人概已知道了三字应之夫委之不知犹俟有悔悟之日知而不改何时是苏息之期  皇上当思天变之可忧或兆于人情之未畅今能使人情帖服便可望天意挽回若  圣意未回  天威愈赫为臣子者即欲耕食凿饮以农夫没世亦不易得而况能保有崇阶长与皋夔稷契共事尧舜之主哉得旨今疆圉未靖你部能悉心运筹矢图安攘即系修省实政何必合词求罢况进言有体大臣尤宜详慎＜锍-釒＞内以危言激聒明是要君为首的姑不究
　　○戊辰  上视朝
　　○  穆宗庄皇帝忌辰  奉先殿行祭礼遣镇远侯顾肇迹祭  昭陵
　　○工部尚书薛凤翔等言臣部题委四主事分收大钱雷化鳞则管理北城也好钱当给与小钱八文低钱当给与小钱六文侍郎崔呈秀孙杰出部突遇二三十人抢地鸣冤言书办每八文克减一文止给七文算二千一百文该领银三两八钱一分八厘有克减至一两二三钱问之则经承行书办谷万里也本官既失防闲于先又失觉举于后乞敕吏部酌处以惩疏玩书办谷万里乞敕下法司追赃正法以警其余  上命吏部参处化鳞将谷万里下法司追赃正法
　　○巡按直隶御史何廷枢查拨过肃宁伯魏良卿庄田坐献县等县赡地七百顷每岁额徵银二千一百两
　　○庚午
　　上谕户工二部据奏工部炉头比户部三分之一即著李廷芳一员监督每日铸钱务足银一千七百两之数户部炉头共一百二十名责令苖自成和于朝作速料理每日铸钱湏足银五千两之数匠役工食两部自为处给不许仍前夹带私铸致妨官铸
　　○大学士顾秉谦等恭进纂修成  实录副本得旨卿等所进纂修成  皇祖实录副本自隆庆六年五月起至万历十年十二月止共一百三十一册朕虔盥恭阅具见殚忠纪述深叶朕心仰惟我  皇祖享国绵长政务烦钜卿等即传谕副总裁等官更加博访周详务要矢心矢慎即将十一年以后之稿遵奉屡旨上紧催修俾登竣万世信史以慰朕羹墙若见之思其加恩示酬统需复命
　　○礼部尚书李思诚覆顺天府府尹秦聚奎＜锍-釒＞近如越关渎奏诸宗及流罪人犯应角□羊往彼处者皆行宛大两县直起长角□羊以一宗而累数角□羊以一角□羊而累数家途长则有十余里之遥费多则有百余金之出诚有如该府所云者今后犯宗由京师递角□羊而去沿途所历州县各递取交明收管存案以备稽查至彼处该府州县著落该王府长史教授启王取具收管径送本省布政司按季类缴则畿辅两邑既无偏苦之费而沿途严押亦无纵逸之虞矣得旨以后犯宗由京师递角□羊前去者如议行
　　○以礼部左侍郎协理詹事府事李康先掌翰林院印信
　　○兵部尚书王永光以进言蒙旨切责具＜锍-釒＞待命以求处分得旨既任中枢正当以宁静疆圉蚤奏肤功为念何得预设不然之辞希图释担还宜勉力经营悉心供职
　　○辛未夏至祭  地于方泽告  太庙请
　　太祖高皇帝配祀命驸马都尉侯拱宸恭代命侯梁世勋陈光裕大学士冯铨尚书王绍徽分献岳渎之神
　　○升狭西□雒道中军守备李煌为河南都司佥书云南陇把守备王绳祖为贵州都司佥书
　　大明熹宗达天阐道敦孝笃友章文襄武靖穆庄勤悊皇帝实录卷之七十一
大明熹宗悊皇帝实录卷之七十二
　　天启六年六月壬申朔  上以雨泽应祈  郊坛等处仍令前遣各官行礼
　　○吏部尚书王绍徽言海内多故东有奴酋之警南兴问罪之师朝有营建之役州县征税之贮上供殆尽内府累世之积日渐消耗当事之臣姑为一切不得已之计以佐经费税粮外有杂徵徵外复有加派诛求已尽于锱铢剥削直入于骨髓舟车既敝飞挽多艰其劳瘁困苦之状不可闻且见也夫财之所生成于人力秋毫之入皆民膏血假令饥寒之众奸宄之徒乱煽于一朝势成放群合谁为我  皇上任此者皇上当此修省时于万几中择其何者为重何者为轻何者为本何者为末明缓急之序折利害之详察  天命之微审安危之系忧其所当忧已其所当已为其所当为节其所可省是转祸为福变灾为祥  皇上何惮而不为此然非徒如此也赏者君之仁也刑者君之义也今岁春夏以来诛罚颇多而法令无章仁义大乖则阴阳谬戾其困顿囹圄尚不可胜计悲号愁怨无所控诉  天心有不为之轸念者乎书曰天有显道厥类惟彰然怨岂在明不见是图斯亦安人心答天谴之至意也得旨冡宰职任统均果能振刷吏治惠养元元岂至饥寒鼓衅内府积贮年来给发将二千万迄无销算清数谁执其咎近来大盗公行官民受害正合决不待时之律何谓诛杀颇多大臣进言有体屡旨甚明以后还宜谨慎○戎政尚书冯嘉会言臣曾条议拣标兵分住帅府及戎政公署余房之内便于点查弹压业经部覆俞可正在筹度设处今睹王恭厂厅库栋宇虽已倾塌而偏东库房及匠作小房尚存百有余间其楹头甎瓦不无损坏而梁柱壁址犹然屹立若因其故垣稍加修饬改设营房百余间以居标兵再用库房次料木植甎石等件构为营官厅房五间以便约束呼应诚为两便依议行
　　○御史李九官出按浙江被劫于良乡之城北八里事闻  上令抚按将良乡知县王家俊戴罪戢贼如不获重处仍陪补被劫银两
　　○河南道御史王业浩奏近畿大盗横行乞严行捕缉得旨宪臣被盗已有旨了还著中外巡缉衙门严加申饬仍行各该抚按重捕官参罚之条立连坐之法以清盗源
　　○山东道御史宋祯汉题用兵必需诸饷用饷必需诸民民不安饷不实则民与兵交病天下事乃大可虞矣自逆酋狂逞祸连蜀黔征兵征饷加派加督民已皮尽不休兵仍枵腹如故累年以来糜冒乾没靡有底止节次行查迄无实数索兵时才云不满六万索饷时复云有十数万相委相蒙恬不知怪窃计督抚诸臣所为问兵之多寡问饷之虚实非止当问诸目前之人已也自守山海以来更几抚道更几大帅更几饷司直溯壬戌以至今日某岁费几百万某岁增几百万议增者倡以何人所增者作何销算筑城堡者修葺几何领抚赏者收办几何买硝黄者上纳几何制火器者积存几何领造船者见船几何买战马者见马几何人人而核之件件而稽之其虚应无实效与侵欺有实迹者按其情罪重轻而究之稽之不少假贷庶几饷核兵实民困其可苏乎得旨年来兵饷繁费国用不支这条议核饷之法在逐事逐人一一清查勿容冒滥侵欺诚是确议冡臣王绍徽＜锍-釒＞称内府之积日渐消耗正指冒饷为言即著巡关御史刻期查算务要彻底澄清具奏
　　○癸酉中军右都督张国纪给假治丧因乞进爵荫官继祖母封一品夫人李氏祭葬愿自备夫役物料于河南省城之通衢盖造牌坊一座就将  六礼  恩诏刊刻于上并请驰驿往还得旨驿递繁苦张国纪欲回籍治丧自办行李以展孝思祭葬照例给与封爵出朝廷不得妄为陈乞六礼刊刻牌坊尤为不谙事体以后司房有仍前拨置的定行究处
　　○甲戌兵部尚书王永光覆辽东巡抚袁崇焕更定营伍填补将领＜锍-釒＞请调副总兵管前部壮武营参将事左辅为前锋中营副总兵中左所游击马爌为前锋左营游击宁远加衔游击金国奇为前锋右营游击加衔副总兵刘永昌为车中营参将宁远都司佥书徐敷奏为车前营参将加衔都司佥书汪韬为车后营参将加衔副总兵朱梅都司佥书王承胤孙怀忠俱为骑佐游击宁远游击陈兆兰为水兵中营游击宁武营都司诸葛佐为水兵左营游击都司佥书张斌良为水兵右营游击加衔游击赵佑加衔都司佥书汪翥俱为总兵标下练兵游击实授游击彭簮古为督练丈器游击升宁远守备孙继武贾得胜为总兵标下左右翼营游击又加都督佥事王牧民为抚夷副总兵调加衔副总兵徐应垣为巡抚标下练兵副总兵  上皆从之内赞画茅元仪上年枢辅＜锍-釒＞请以真病回籍如何辄加副总兵职衔显属金□赞刺著削了职为民
　　○巡按直隶御史何廷枢言屯田实政为目前所急修者无如办水利为第一义人知引水为利而不知洩水亦为利今浑河一带大陆之间一望膏腴往往为河泊蒿莱之所拥谓宜相视乡鄙某处可垦成田某处可垦成园某处原陷可以潴汇某处平衍可以排决高下咸为吾用早晚无旷其土其次则宽赋以广劝课盖荒淤多年非极力兴作便难种艺开垦三年后始照地之肥瘠分别起科仍立石垂后永不编入大粮庶赋限宽而农家力穑之心可坚耳亦有民占之而官未得其分毫之利者则私垦宜清自臣接管即开自首之条如不自首许他人讦首地给首人近日畿辅应者如流荒粮溢额然山东河南此风尤盛宜责成各道通行晓示私垦首出若干按季报臣使化私为公是一法也亦有官倡之而民始亨其垂成之利者则捐助宜急近日登州道臣周泰峙府臣贺自镜揭称该府车都地方平原沃壤有田可辟有水可浚自抚按道府州县士绅咸捐俸醵金以助畚锸旬日之内告厥成功宜责成各道转相则傚果有次第按季报臣使漙公济私亦一法也开地载之于册而有司为杂费之充竟匿不报如曲阳真定各有河淤邢台沙河各有旱粒而推县之神机营地亏公润私莫可究诘胡不力破积习尽数申详严行清楚的宜勒限报完依期起角□羊然兼并不可不裁也达官地土故绝掣回戚畹庄田五服递减向来久不相闻以致欺隐成习臣谓达官当行粮厅勋戚当行之府卫每遇年终关查一次永著为令如有扶同隐匿者参治或可回狂澜于既倒乎然丈勘又不可不议也牧马草场今成沃壤芦苇税课尽有盈余向不难轻减示宽今何妨通融济用臣谓草场当创行丈量课程当量为增派裒彼有余益此不足亦一权宜如有阻挠滋扰者治罪或者资什一于千百乎屯之妙在因屯抚价买者乃投献之奸毙今当削除此项不致添蛇足之诮也屯之效在实则屯童招来者乃冒籍之便门当发回原籍不致启侥幸之窦也得旨屯田自有正额会典开载甚明喜事之徒不肯考究典章清查额数惟务开垦虚名纷纷扰害甚至买田为屯成何政体招来屯童致滋冒藉尤属非法这本说得是著如议申饬行
　　○乙亥差行人崔及第往靖安王府掌行丧礼
　　○河道总督李从心奏我国家定鼎燕冀岁运漕糈四百万石藉此运河一线转输在邳以南则资淮黄二水在临清以北则资漳卫洹淇滏阳诸水在直口至临清延袤八百余里则资汶泗洸沂挟各州县诸泉水灌济以达京通关系最重职二月谒  陵行河经宿迁崔浅刘口磨儿庄等处中河分司赵濂及府州县官称连年运船到此一船挽拽夫以百计一夫工食动以数钱穷旗典鬻以偿官夫人力与水势争衡＜亶＞缆中断前船横下后船互相磕撞官储民命须曳归之逝波风邀浪高竟日不能移一舟前阻后压千艘俱皆等待各官会议要自马颊口起下至陈瑶沟止计程六十七里另挑一河于灵睢宿桃邳五州县募夫七千二百名协力并作或以浚兼筑则计河工不计堤工或以筑兼浚则计堤工不计河工或因势顺导或改曲从直河底沙礓用锄凿开使深水中堤下以船载土垒筑使高堤之残缺者加修河之沙淤者加浚陈沟十里平地浚与筑兼举计挑生河长一千九百一十八丈筑木墩水占堤长二百八十丈又两头坍塌堤长四十五丈西岸平地筑堤长一百八十丈王能庄前后双河尾筑堤长一百丈帮筑残堤长七百四十二丈浚深浅河长二千二百四十丈其根顶口底俱照覆估丈尺于五月初十日全完从此运船改繇陈口诸溜远避公私帮洩之费可省漂荡磕撞之虞以杜风波不能为之阻而各船衔尾直进可以计日计程无复耽延阻压之苦择吉开龙门放水行舟直抵黄淮之河旱涝可无虑矣得旨是卿即率河道官躬诣泰岳竭诚祈祷
　　○丙子寅时京师地震阁臣顾秉谦等上＜锍-釒＞恭候  圣安是日天津三卫宣大俱连震数十次倒压死伤更惨山东济东二府河南一州六县俱震
　　○督师王之臣据总兵左辅塘报逆酋储粮制器明有入犯情形偶遇西虏抄花部夷在边牧放袭而掠之又闻毛帅兵马攻克凤集地方屯寨暂尔东去虽目前或可侥幸无事而秋冬不能保其不来我惟乘此暇日克诘戎兵以待之章下兵部
　　○总督三边王之采奏臣惟陕西四镇番虏盘踞犬羊难驯而秋高马强尤狡焉狂逞之候延宁向续款局似可相安但自吉能物故之后诸部散处无统如客秋干儿骂旗牌松柏等要挟不已突犯至再至于明爱假会事而往来紏结银定倚狡猾而赴市延迟宾歹等部又皆其亲属煽之易动啖之必从而宁镇贺兰之险我与虏久共之真同卧榻之寇甘固固用武地也然北当松孽之跳梁屡挫益愤南值海酋之跋卮恶焰方炽故自入春以来捉杀墩哨既绝我之耳目抢掠番族更撤我之藩篱转盻深秋势必蠢动加以哈儿罕窜入海上火酋诸子黄台吉等与之结连羽翼愈众声气相倚乞庆陀印等雄据河南虎视内地万一长驱压境洮河西庄之患可胜言哉臣揆度四镇情形均为可虑大抵顺者款难长恃不得狃燕雀而弛防战者胜难屡徼未可忽薪胆而忘备思患预图臣愿与诸臣共急之也章下该部
　　○丁丑辰时  皇太子薨逝素服辍朝三日命照  悼怀太子例行丧礼并祔葬墓侧
　　○戊寅户部尚书李起元请赈恤王恭厂被灾人户乞发大内银六千两得旨王恭厂一带居民灾伤甚苦赈恤宜优据请六千金似未足用兹特发御前银一万两著西城御史会同户科官一员照依查明被灾人户数目酌量加摊逐一当官给散务使均沾实惠昭朕敬天爱民至意
　　○前屯总兵赵率教以责成愈重具＜锍-釒＞恳辞得旨关门宁前事体重大赵率教遵命作速整理不准辞一应战守机宜俱禀督师枢辅方略亦湏与抚臣□确而行文武大小官员都要并力同心矢图灭贼毋得偏执己见仍蹈不和覆辙致误边事罪有所归兵部还马上差人传与他每一体遵行
　　○太子太保肃宁伯魏良卿奏乞伊曾祖魏大用祖魏志敏伯魏钊各恤典并自行监造墓道牌坊礼部尚书李思诚工部尚书薛凤翔题覆得旨魏忠贤竭忠体国纯孝成家功已著于旂尝恩宜隆于祖考查照勋臣例给与三代葬祭诰命其墓道牌坊准令自行建造以彰先德
　　○弃陈一敬于市武长春所妄扳也
　　○宁远俘夷朗头正法
　　○督师王之臣＜锍-釒＞言辽左见在大将止满桂赵率教二人而满镇与抚臣同心僇力共保宁城春间抚臣对臣亟称之为日几何不知何故遂有廉蔺之隙顷臣巡阅东行途间接抚臣手书有参满桂意臣趋骖至宁远劝止而＜锍-釒＞已发抚臣因言驰使追之适接报乃知前＜锍-釒＞已上今又见报满桂已奉旨回府矣念千军易得一将难求有用之才不宜置之无用之地辽左方苦乏将而又去此一将师中全忌不和而又自失其和臣在同舟不觉拊膺扼腕若抚臣有不足满桂之心当与臣早一□之或将两将互相更调或以满桂用之山海听臣调遣似亦无不可者乃去之惟恐不远似稍欠宽和今当辽事起手之初选将练兵必湏尽捐形迹同心同力从实地上尽力做去所谓开诚布公集思广益正今日对证之药也得旨辽左从来坏士都因不和朕深切痛恨今督师巡抚同任封疆功罪一体果能捐去形迹和衷集事宽慰朕心便是忠诚体国之臣灭贼复辽端不外此卿身膺督师手握赐剑将吏进退战守机宜自当指授一切公事须□议妥当使号令归一将士知所适从该奏的照例会奏满桂廉勇箸闻朕所素鉴因抚镇参□同城未便暂准回府既称将才难得山海需人应何委任著兵部酌议来说
　　○以工部右侍郎孙杰督理城守事务
　　○光禄寺卿王豫立乞休从之
　　○原任大学士孙承宗三辞宁远加恩  上许之银币仍命祗承
　　○己卯兵部尚书王永光覆御史杨方盛请通滇路一＜锍-釒＞言黔乱方张滇路遂梗查滇道自黔中而外有粤西一路繇餋利入龙英土界直入广南中间惟田州诸酋素号桀骜近颇效顺今量建公所凡徒御供亿一切自备彼亦何嫌而不肯从又有蜀中建昌一路其程视黔不远而平坦过之台臣欲＜锍-釒＞通建昌俾滇之势与蜀合滇蜀之势与楚合三省合而并力于黔则安之力自分安之党自息台臣为滇乃所以为黔也得旨即著各该抚按勒限＜锍-釒＞通务使滇黔并受其福
　　○刑部覆原任贵州监军佥事越其杰行抚按追赔糜饷三千两完日发遣依拟
　　○北镇抚司严追黄遵素赃银二千八百两
　　○庚辰巡按直隶御史帅众＜锍-釒＞议盐法五款一遵道敕以便＜锍-釒＞理合无于南北四府中权其地方扼要者各拟一道以兼盐法增敕不增员于铨法无碍于盐政有禆一均考成以督逋课东省额角□羊辽镇银例于济青登莱四府盐票盐课民佃三顷内抵角□羊近四府各州县逋至一万一千余两合无将四府盐票银同民佃盐课二项银一如销引事例载入考成一并盐斤以＜锍-釒＞新引东盐之壅势豪之冒引本□之夹带并分其咎惟将新增之盐摊加于旧引十五万之包内新增之课摊加于旧引十五万之课内增盐不增引减引不减课以救一时之穷俟辽平课止仍还旧包额数似于尝法无碍一专驻以时掣拨运司烦重故各设两分司为协理顷且并住总司视分驻为时行之役合无再加申饬自后二司止于总司到任即往该司料理庶耳目亲而利毙悉一饬卫巡以严私贩盐法之壅惟势豪质引津门窝囤竟横溢而不可问揆厥毙源皆缘卫巡受贿给票以餋成此毒利重罚轻将安所抵合无严加申饬自后卫弁交通盐徒访实有据准以阻挠盐法律追赃究遣即事犯稍轻亦夺其尝禄不齿终身一惩而百警矣得旨该部酌议具覆
　　○巡按四川御史吴尚默题督臣朱燮元丁艰请以抚臣加衔专任不必更设督臣以一事权章下吏部
　　○升淮安府知府宋祖舜为陕西副使固原兵备河南副使彭克济为陕西右参政分守关西道江西右参政陈玄藻为广东按察司分守海北道
　　○辛巳湖广巡按陆献明奏木政银两清查已明得旨这木政银六十七万有奇既称节次那借有官有吏有年自有款项著逐一指名具奏查果曾角□羊京的准与销筭应追补者作速催角□羊以济急需
　　○升工部右侍郎徐大化为本部左侍郎添设右侍郎孙杰为本部右侍郎改南京兵部右侍郎范济世为工部添设右侍郎协理殿门工程事务
　　○壬午  圣谕上天仁爱一月三示警戒朕夙夜忧惶敬天之怒修省实政亟宜举行前览枢臣王永光所奏停工缓刑言若忠爱朕熟思旬日念  皇极殿工已八九止用银一百五拾万不派扰民不侈壮丽复查边储岁角□羊不缺外发帑又二千万已同逝波究无实济且  皇极殿工用什一木不求全石不弃瑕节啬存留物料半积即接构二殿计外角□羊一百余万未到  皇考发帑百万尚存朕业已罢督徵停摉括蠲编派矣乘此内外臣工协心并力通融樽节即事半而功倍且一劳而永逸器具无朽败散失之虞□匠沿经营豢餋之泽中外臣民宜悉此意若司民牧守封疆者皆如大工官鲜侵渔民无嗟怨则何功不奏何治不隆乎永光再奏云未见恩免何项宽恤何人正望朕调剂减省朕俯悼民隐仰惕天威正当罪己每思改弦饬尔诸司举行实政见今民穷已极优恤何方东西兵衅敉宁何术匪拯民困莫挽天心朕研虑焦思企望治况今年盗龙袍内库二案朕惩积奸已从重典其奸细俘酋强盗律不待时原未违春生夏育之天似未有淫刑妄杀之狱今后法司问拟宜体不得已而用刑之意便奉从重之旨务为持平之法纵情重于罪亦只罪当而正朕后世子孙亦不许下从重拟之旨著为令朕又仰思  皇祖刑不上于冠绅崇餋士节柰士不自爱争为奸宄如周宗建首保熊廷弼于亡辽之后陶朗靡帑赂遗以众挠法以巡城御史赋歛多官银两创建书院自甘督工翼戴奸邪抗旨倡乱碑文见在丧尽良心又恐郭巩力攻廷弼遂诬巩交结内侍凶锋狡语远伏后案欺朕幼冲敢以代卫制楚之术玩弄要挟及朕密访博询都无影响正合  祖宗设立红牌说谎面欺之律朕慎重诛夷姑行提问不敢失  皇祖隆士盛心郤又以薪俸作赃认奠须有之罪郡县扶同并以侮朕周顺昌始则逗挠诏狱以孙女婚魏大中继则奉旨逮问紏党称乱蔑旨欺君虽遣役贪狠半繇自取而故婚重犯显倡不臣黄尊素为李若星居间分赃自肥引座师破例贿入吏部搅乱朝政仅仅削爵归里又认司房宗族暴豪乡井非复人理可谓士乎夫朝廷重士士实自轻朝廷建官官返侮上若一味含糊宽假则春秋无将之诛谓何或难乎其为上矣诸臣不详察不自省辄另具肺肠动以为朝廷之过朕未晓焉卿等可平心衡量朕之所言果轻听乎果偏狥乎朕为天下主八柄自持目击群凶大憝欺天罔人淆乱政纪朕何忍骫  祖宗之法而任其肆逆滔天也耶你每大臣任重股肱道崇忠直若皆事不课实过忍归君一体何居靖共安在试各清夜自思二千万饷今日何在天灾民困何以致然应否彻底澄清应否惩前戒后其诸囚状是否深文各自吐情实勿挟纵横之术荧惑万世人心敬天悯人朕勿敢替  祖宗法严朕何敢私特谕
　　○遣武平伯陈世恩太仆寺少卿徐扬先编修贺逢圣礼科给事中张惟一等册封荆王由樊世子慈大□垔袭封为荆王荣王常溒嫡五子由祯封为肇庆王衮府郧城王载＜土鼎＞长子翊合□金袭封为郧城王周府原武昭宪王在金□皂嫡二子肃涌袭封为原武王安吉康和王在凿嫡一子肃泉袭封为安吉王保宁王恭棆选到祥符县民陈自道长女陈氏封为保宁王妃彰德王在锦□言选到祥符县民翟凤仪长女翟氏封为彰德王妃鄢陵王肃汭选到祥符县民籍生员程登云长女程氏封为鄢陵王妃庆成王府庆成恭和王敏□□泥长子求棆袭封为庆成王夫人原氏进封为庆成王妃永和王府永和王求柱选到孝义县民赵克念次女赵氏封为永和王妃
　　○南京掌道御史游凤翔＜锍-釒＞陈一曰求直言一曰惜物力以裁土木一曰扩仁恩以免严赃一曰勿概为削夺得旨游凤翔原以例转复入仍著他知府去
　　○巡按湖广御史陆献明报角□羊杨涟赃银二万两除在京完过银五百二十一两八钱今严比家属变产完银一万四千两梅之焕完过银八百两又郑天懿完过银四百八十两韦宗礼完银一千七百两张成规完银六百两陈兼善完银一百六十两杨位全完银七百二十四两
　　○癸未命百官俱青衣角带办事三日为地震修省也
　　○  上传与工部云雾山等处木植屡经科道霍维华等条陈堪采奉旨责成抚按如何久不回报显是怠玩还行与他作速清查具奏
　　○吏部尚书王绍徽＜锍-釒＞言钦蒙  圣谕捧读再四臣不觉感痛惶悚追忆往时当辽左奴酋猖獗随到巴蜀煽祸惟时门户炽烈引用匪类东任熊廷弼陶郎先等西付张我续征伐调遣骚动天下擅取外库借请内帑以致二千余万资其饕餮实其囊橐于今物力既拙加派滋起以致百姓流亡盗贼充斥谁阶之厉臣前＜锍-釒＞所云州县征税之贮上供殆尽内府累世之积日渐消耗盖指若辈言之也臣按今日时势辽左之复可以岁月计难以卒办要在定守局核实饷量物力之所入可持久以待奴酋之敝黔南叛逆兽聚鸟散不可为尝恐兵连无已时惟当赦安位而擒逆彦则局可速结矣九边缺饷难免催科并征惟是定分数宽年限以缓急之宜付抚按则民不厉而逋赋可渐充矣正殿既完两殿稍次虽有外角□羊百余万两并  皇考发帑百万然数难逆定宜令工部裁省织造磁器等项以给工作徐而后举举乃不匮不然一意摉括如所云焚林而佃见影而捉无论伤体傥地方有意外之虞何以御之他如奸党巧于搬斗  皇上年来削夺不遗余力矣第恐滋祸蓄怨反中伤其所侧目之人宜分别毋堕其术启伏戎之衅可耳逮系重刑加于封强显过三案大奸则人心悦服其余事属影响情有可原者宜少宽贷勿令疑骇不平正以借资多口也臣又闻人君以兼听广纳为明以藏疾匿瑕为量宋臣朱熹有言宋朝有超越古今八事其一曰遇士大夫有礼  皇上仰思  皇祖刑不上于冠绅崇餋士节海内莫不仰德斯亦恐惧修省仰答  天谴之至意也天意有不眷顾哉得旨奏缴圣谕该衙门公＜锍-釒＞用印如何独自出名且＜锍-釒＞内又兼条陈殊非回奏之体帑金二千万两糜费不止三人何不悉行查出大臣章奏还宜详慎
　　○南京御史夏敬承以灾变陈言一慎刑狱以重宪典一罢营作以恤人劳一蠲积逋以苏民困一察贼势以决机宜一重事权以便责成一通言路以广耳目报闻
　　○升广东副使夏应台为贵州右参政
　　○升参将管陕西行都司掌印事陈洪范为甘州西路副总兵改镇海营游击吴三畏为陕西行都司掌印
　　○甲申  上视朝
　　○兵部覆黔省威平功罪张云鹏王国祯等加级李万华等正法军前郑廷选等捆打截耳依议
　　○刑部尚书徐兆魁等奏钦奉  圣谕臣等敢不仰体但大工之宜稍停也兵饷之宜清核也民穷之宜宽恤也尝赋且逋辽饷复派见征方急带征复催重以不肖之有司火耗加头之不免又重以俸薪之既夺将藉口餋廉之无资民心悦而天意得愿  陛下时存此念何患锡福不隆也得旨圣谕内多增一字事属不敬大工已有次第屡旨甚明如何妄请停止捐俸出诸臣乐助之意如何说餋廉无资大臣章＜锍-釒＞还湏详慎有体
　　○南京户部尚书毕自严题今疆圉多事摉括频仍北角□羊既急南供愈缓本色之留为南用者渐少借为北用者渐多黔祸未艾舍己耘人留都命脉将久假而不归乎抑亦计日而当返乎南庾悬罄脱巾可虞今将重藩篱而忘堂奥乎抑亦先腹心而后肢体乎想经邦谋国之臣明而熟于计其必有以处此矣章下户部
　　○南京户部尚书毕自严清查事例见存库银二千三百七十七两并遗存铸本二项共括银一万两解济军饷
　　○乙酉复除原任江西副使钱继登为江西副使管粮道升山东青州府知府徐九章为江西副使备兵池州
　　○南京都察院掌院事右都御史乔应甲乞致仕许之
　　○丙戌卯时雾从乾方来沉重如细雨
　　○大学士黄立极因患痢给假  上命内臣至寓颁示瓜酒慰问
　　○巡按直隶御史徐卿伯＜锍-釒＞言运道所经每各有河贮水以备旱涸故民间呼为水柜如汶上之南旺蜀山马踏东平之安山济宁之马场沛县之昭阳诸湖是也而丹阳有所谓练湖者周广四十里纳长山诸水八十四流为石闸者七木函者十有六国家东南财赋浮运河而北遇涸则启闸以济近湖民田数百顷遇旱则启函以资灌溉夫何近年以来势宦大家侵者侵占者占遂举此湖之制荡然不可问所规者近所失者远伏乞严敕诸臣留心治河至如练湖有为豪强占据者速清还官仍追租正法得旨运道淤浅管河各官自当及时挑浚练湖蓄水备旱岂容豪强侵占著作速清查还官追赃正法○提督勇士四卫营军务御马监太监涂文辅＜锍-釒＞言查臣监虚冒原额武骧左等四卫召募军约有二千余名摘取回营应役以抵选壮三千之数又将本监直差军伴清查裁减退出八百二十三名发营补足原额见操官勇旅军一万二千余名之数臣依法操练犒赏无措查得在京各卫军士每军一名岁徵纸张票银八分听部属科道衙门造册支用臣监所属支取票银内每名樽节银一分通共增银七百余两著落该卫经历按月徵角□羊内监发营犒赏又查每月量给军操选等第从公均派则军心激励其坐营官待教练有方荐升纪录以保禁旅永永无虞矣得旨这四卫随三大营操练军丁着即回卫并该监减退军伴共三千名发营补足原额一切器械火药月粮等项照例给领节省年例银以备犒赏两营将领官八员各量加职衔以便统率都依议行
　　○两淮巡盐御史陆世科清查批掣督徵盐引并两次助工通共银一百一万六千三百八十六两
　　○戊子  睿宗献皇帝忌辰  奉先殿行祭礼
　　○河南巡抚郭增光＜锍-釒＞言卢氏县贼首李宗善勾引灵宝土贼何三何进在灵宝交界蒿平河观音山上立有东西北三寨聚众四千余人焚劫攻县擒杀乡兵遣参将蒋汝亮等领兵至其地谕众角□羊散计擒元凶悉荡平之＜锍-釒＞下兵部
　　○原任吏部主事周顺昌毙于狱顺昌直隶吴县人万历癸丑进士授福建福州府推官升吏部主事以织监李实奏就逮竟死焉后事白赠太常寺卿予祭葬荫一子入监读书谥忠介
　　○太仆寺卿魏应嘉摉本寺尝盈库有嘉靖隆庆年间潮银一万一百九十六两拟备正项给发奏间
　　○山东道御史袁鲸题顷见巡漕御史徐卿伯＜锍-釒＞言丹阳练湖水利被豪势侵占业奉旨清查还官追租正法矣第臣原丹阳令也佃田抵饷臣任内事也舟阳凑集舟车疲苦特甚每年额编辽饷一万一千二十六两九钱二分即岁徵不缺而已难堪命矣臣查上下练湖二处上练湖延茅□衣数十里先年建闸潴水以防冬涸后改春运水盈无所须闸以十之六七潴水以十之二三为田亦天地自然之利也沿岸一带陆续详佃共得八千三百一十三亩每亩上田纳价一两中者八钱前后共得七千五百二两六钱一分后复摉括湖税等银三千五百二十四两共凑抵三年分额饷一万一千有奇毫未加派于民每年所得租银于本驿加马四匹加支应银三百两请立循环簿不许妄入公费此练湖成田之始末也自臣离任之后间水利荡然非旧乞将豪强倚势无帖侵占者尽数追租正法而居民帖内正佃者令缴帖还官抑或免缴加价以助大工俱非臣愚所敢擅议也得旨这豪强侵占的著遵前旨还官正法小民纳银给帖承佃的仍著计亩加价助工
　　○御史田景新＜锍-釒＞言大工未可轻停乞敕下所司仍前鸠集其原发过帑金曾因某项借用即以某项补还其木政等银及拖欠料价该抚按官仍遵屡旨速行完角□羊庶几刻期告俟劳永逸  上是之
　　○两淮巡盐御史陆世科＜锍-釒＞言户部近议两淮每年额行边引七十万五千一百八十引又行积引二十九万余引盐利颇饶每引量增银八分共银七万九千六百一十四两四钱俱于天启六年为始照例春秋追徵角□部转羊角□羊工部助工工完即与豁免但据□人苦恳运司酌议谓自立纲法以来盐斤视昔不啻减十之三盐课视昔不啻加十三循此不变□已难支今又不论新旧加银八分绝流而渔势将无鱼各□欲比宁夏加饷每引五分带盐十斤今每引八分带盐十六斤但如近日加银一钱带盐十六斤例也合无稍为裁减每引八分带盐十三斤少补□膏亦甚势之可从者也至若和州舍山改行食盐一万二千引高邮行四十引宝应复行一千五百引泰兴复行一万一千引江都加增二千引臣前已取其银助工今又每年徵其助袍价则额设已定似难更改所当请明立石永远遵守者也章付户部
　　○辽东巡抚袁崇焕＜锍-釒＞言臣见奴儿哈赤自宁远败后平昔之力压势制者保不生携二之心其舍愤蓄怒思患预防而急于一逞者其心也然攻具焚弃丧失殆尽非一僦可成而锦石一带烧残无可掠之野其不能遽举者势也故心急而力不赴且阳为渡河西向以懈粆花粆果堕其彀中不备奴得尽驱其众彼又借攻粆之威以安其部落之心且劫黄毛达子哈儿慎为之用餋成气力必倍于今春攻宁之势□秋冬野有可掠方行入犯而说者俱虑其席卷西虏遂越辽而攻山海喜峰诸处人虑臣初亦虑之然按其起兵至今日非万全不举彼岂不知有此奇道可乘哉然奇道亦险道也奴酋宁得而不守无守而复失此酋之稳处下著臣最苦之然料其断不越关外而他攻臣自度臣之力可守宁远无恙但恐其以战兵缀宁远以死士攻中右中后诸处正苦张巡许远之不多而臣又分身之无术故目下急整能分援而可斗之兵攻一城而各城相援关内外兵之能战者固少而器甲马匹应补者尤多防大患正不得惜小费容臣蕳汰定而后议补议给耳若西虏粆花五大营犹近奴穴众可七八余万奴近克而取之遗其部落望西北而奔以依虎酋奴得其部落生畜无筭粆之版升夷汉杂处穷而归我亦二千余口臣行宁前道参议毕自肃查明照边约汉人归汉而移之前屯令总兵赵率教蕳强者为兵分插各堡若夷人照夷人还夷之约以不开漠过而已说者恐降者为奸细夫奸细宁必无之然分而不聚即一二不逞无足害臣于今年正月奴犯宁远发各兵登城后遂纵街民摉奸细片时而尽夫两敌相对安能人人为剿不受降何以孤其党何以得彼中之虚实人归我而不收委以资敌臣不敢也慨自北关失而开原单今粆花被攻而我之藩篱稍撤幸粆尚在臣故宣谕虎酋厚存之后酋以奴贼四月报急遣其台吉桑昂寨率诸头脑领兵相助已抵近边离宁远七十里连营二三十里俱驼带盔甲臣差人出边慰谕旋报奴攻粆花而撤回以自固小赏之酒食千余两感而不争与向在广宁称助兵而率额赏五万颇不同矣虎带甲可数十万强与弱奴非虎敌然奴百战枭雄虎无纪律乱与整虎又非奴敌臣故亲出厚遣其领赏之人嘱其无与奴野战脱有急移于我之近边彼此声势相倚量虎感  皇上多年豢养之恩且自图存必不折而入奴若哈喇慎之三十六家最称狡猾自督臣王象乾一抚之后顺多逆少今日之计我方有事于东不得不修好西虏即未必可用然不为我害即已为我用矣岁费金钱数十万其亦不虚掷乎西款不坏我得一意防奴即巧计奇谋不外高城深池利兵坚甲臣方急急图之但心长而力有限其有济与否则待做出而后见也得旨览奏夷虏情形具见防御有法
　　○袁崇焕以贼情暂缓题赞画孙元化回部从之
　　○袁崇焕又言臣任事四年每见前者偾事在情面低回线索牵缠臣以微贱蒙  皇上特达之知付托之重恨不一刻将此乱丝败絮者改而头绪分明经纬安贴无柰镇臣满桂不喻臣意而通镇之人无所适从皇皇者两月臣始择其可言者告之  皇上蒙  皇上过听臣言令镇臣以功名终镇臣安而此地亦安今督臣王之臣忽有＜锍-釒＞留满桂而责备臣者颇严诸所陈奏何尝不揭揭相闻惟满桂一事臣实未及共□盖临敌而易一大将傥迟疑观望计多不可测者而又恭绎  皇上之敕臣者曰事关军务无避专决昨明旨更为分别关内关外照应声援臣感激知遇不觉过于自信遂谓此关外军务也故断而行之以待  皇上之裁择今接督师揭臣罪臣孤迂耿僻原不合于边臣旧格又病弱多病伏乞允臣餋病终制但如此光景则经抚并设究竟不便臣去之后此缺可悬不补以专任一督师封疆大幸此十年来痼疾臣忍不一言得旨奴信尚缓正宜督抚同心及时修补以策万全满桂已有旨著议妥合＜锍-釒＞奏闻倚任方殷何得引疾求去
　　○己丑工部覆永年伯王明辅妻汤氏葬价得旨妻室与祖母不同又当国用匮乏之日准照赵氏例内减三分之二给付银一千两自行造葬
　　○山海关太监刘应坤巡边查阅兵马数目奏报因言桃林口等处城堡倾颓不堪喜峰等口又无水门可恃万一东西告警声东击西山海虽坚恐无所赖得旨览奏不扰驿递不受馈遗自备糇粮遍历石门诸路口查阅兵马数目给散钦赏已毕具见清勤城堡倾颓防御何赖即著会同督抚镇道诸臣亟行修筑加兵防守巩固神京
　　○登莱巡抚李嵩＜锍-釒＞言据毛镇报李矿以一旅牵制攻奴屯城堡杀伤不计其数得马三百余匹此中达贼当以千计以六百人围其堡而获捷如许又驾言从后追来败不旋踵所伤兵实甚且猥云不敢攻关何以敢攻粆花也何牵制之能为也即有明口岭牛信山之擒获而只雁双凫宁足示威而动其剿袭内顾之虑哉盖此举自不可少实不可轻以后果侦探的确我众彼寡持数日之粮决迅雷之用四窜无术束手就歼自天而下全旅而归何妨试奇不然但树帜山头舣舟海岸忽彼忽此旋进旋郤诡其迹以乱情多为疑以误敌不犹胜于陨将覆师伤威损重转令轻中国而长寇志者之为得也哉然臣更有说于此毛文龙屡以角□羊俘报奉旨著登莱巡抚审实处治不得滥杀无辜臣已谨拟遵行俟两月余杳无消息毋亦自知非真正渠魁不得轻渎而姑寝之耶则此累累多首将何以安顿乎如上岁角□羊俘贻患酿祸几不可收拾一变于海舶而角□羊官时可达被杀再变于登镇而兵丁王一松等阵伤又不徒驿递粮饷之驿扰烦费为矣况往时角□羊俘有文未到而人先到者彼夫扬帆而至知为毛镇所角□羊乎奴酋所角□羊乎万一奸细假借其间朦艟并发卒然登岸出不意而攻不备则其害宁忍言哉且各镇边临阵擒获绝无角□羊者有之不过头目渠魁其余小丑悉于彼处正法何独于东镇不然也  上命该部覆议具奏
　　○南京陕西道御史刘之凤差满赴京考察得旨刘之凤贪险不正南北昭彰著冠带闲住
　　○礼部尚书协理詹事府事孟时芳四＜锍-釒＞乞休许之命驰驿去
　　○原任御史周宗建卒于狱宗建直隶吴江县人万历癸丑进士令武康改仁和辛酉拜御史按楚未行丁外艰又二年为曹钦程劾削籍太监李实复劾之逮诏狱殒身后事白赠太仆寺卿予祭葬
　　○御史李时馨奏江北灾苦异常乞分别改折得旨江北久苦异灾委宜分别改折以苏屯困奸弁铁有功等徵收屯粮侵欠至一万二千有奇是何法纪著勒限严追充饷
　　○庚寅  上御皇极门内殿大学士顾秉谦等进  三朝要典百官致词称贺  上命送  皇史宬收藏
　　○辛卯  上命三朝要典副本即发礼部刊刻赐给百官颁行天下
　　○加镇番参将官惟贤副总兵职衔仍旧管事
　　○壬辰以  信王婚礼命诸王馆选择女子选中大与县民周奎女年十六岁三月二十八日子时生
　　○庆陵工完行钦天监择日谢土
　　○赐魏忠贤敕奖并银币羊酒仍加升原荫弟侄都督同知以缉强贼王智官等也
　　○兵部尚书王永光覆崔呈秀助工＜锍-釒＞请催各省缺官柴直银两得旨柴灰上供急需时刻难缓著作速角□羊进其百官柴薪既捐助大工宜行各抚按依期速角□羊应用不得以空文塞责○吏科给事中杨所修言王之臣袁崇焕破格夺情正当□□弁此七尺置之度外何可以形迹之故互起债嫌且督抚功罪一体满桂应议留应别用同自封疆起见不可分为两人之事祈  圣明切责两臣同心御侮以保危疆  上是之
　　○督师王之臣＜锍-釒＞言山海边城被两坍塌六处乞将续留蓟镇班兵四营仍发来关修工刻期竣事得旨关门防御全赖城垣岂容倾圮速将蓟镇所留四营班军尽发修筑以固金汤秋班军士有旨限六月初十日到关如何稽迟至今其未到的参来处治
　　○调副总兵管福建北路参将杨应春为南路副总兵
　　○癸巳遣太常寺堂上官祭大德之神
　　○甲午  上视朝
　　○文书房传示  圣旨  信王婚礼选中周奎女六礼吉日著礼部行钦天监选择
　　○工部尚书董可威覆蓟辽总督阎鸣泰请军器火药得旨蓟门保障神京军器火药著丙字库照数给发各镇自行防御不得援以为例
　　○兵部尚书管左侍郎事刘遵宪乞终餋许之
　　○巡视库藏给事中苏兆先缉获揽头周应时匿焰硝总计四万二千六百斤乞敕下法司究赃正法得旨焰硝系军国急需五年不角□羊堆放道房是何法纪揽头周应时著送法司究赃治罪仍行该抚按将逃回角□羊役胡朝进提角□羊来京严究并查印信真假以正三尺
　　○南京御史何早＜锍-釒＞言□民困苦已极一请罢免新复□税即各关额徵者亦稍令其宽然有余则逐末者多输纳自裕一请凡一切带徵钱粮决意停止即州县借支者亦并为明禁则旁收者少额派自完＜锍-釒＞下该部
　　○工部覆清查木政银两得旨这木政银两除消筭外应追银三十七万二千四百四十两有奇著作速徵角□羊不得稽迟并查抚按先年那角□羊赃罚有无冒溷从实开报
　　○巡抚天津黄运泰言水陆二兵原以防海非以屯田后缘倭氛宁谥当事者虑其虚糜每名给田四亩每亩收租稻二石共收租稻一万六千石以供陆兵行粮及船只器械之费此海防以操兼屯之旧制也自屯抚董应举创为兵屯之议屯与操两误今从长计议将水陆兵二千名照旧各给田四亩每名岁扣饷银二两四钱均当摊派凑足三千六百两之数仍充运价如是则宽其屯力正可以责其操练俨然藏一胜兵祈敕部酌议永著为令庶海防兵制复旧而津门保障有赖矣＜锍-釒＞下该部
　　○乙未山西巡抚曹尔祯报修完边工请叙录经管官员以示激劝章下该部
　　○丙申户部侍郎徐绍吉题为蜀功候叙披沥微劳臣为山西巡抚曾发火药火器并条议地方吃紧事宜臣长子贡生徐永周仗义守城作文募饷招募家丁不领官饷共擒斩首级九十三颗臣侄男徐永武游击剿贼被贼支角□羊历有功次可纪伏乞敕下兵部一一查叙从之
　　○宁夏巡抚史永安言自壬辰兵变本镇石关墩台尽被虏毁天设之险尽付于虏及时修筑势不容缓查得西安等处班军四千余名可挨次修筑本镇额内银有四川年例欠至六万余两京运欠四万九千余两乞速催角□羊发容臣权宜借支工费＜锍-釒＞下该部
　　○抚夷副将朱梅报有都令等差夷使通官报说奴酋抢了哈喇哈粆花家得胜过三岔河奴酋妻孛吉素迎至河沿吃酒间奴酋家里达子来报有高丽兵马奔占了海盖等处又往东来奴酋听得即时起身回巢去讫
　　○调建昌营参将尤世威于墙子路天津海防游击王备仁于宣府
　　○丁酉  上视朝  孝庄睿皇后忌辰  奉先殿行祭礼遣宣城伯卫时春祭  裕陵
　　○书  皇子铭旌颁阁臣顾秉谦等每银二十两中书张承爵等每银三两
　　○遣司礼监太监王体乾祭中霤之神
　　○礼部尚书李思诚言要典一书公论甚快懿训不磨删润之详慎编纂之烦劳殊不可泯合无比照  实录告成赏赉所有在事官员备行开列上请或念大典隆重再从优异  上命依实录例行
　　○命兵科右给事中薛国观巡视库藏
　　○兵部尚书王永光覆宣大总督张朴＜锍-釒＞言套虏岁贡马匹乞将延镇都督同知卜失儿阿不害等一枝宁镇指挥同知那木太阿不害等一枝并续款指挥佥事银定等各请颁敕书一道照例赏赉以昭  圣恩从之
　　○升都司佥书管清水堡游击事王国靖为甘肃镇海堡游击将军
　　○戊戌顺天巡抚刘诏备陈巡历蓟昌情形蓟昌二镇昔专备虏今并防奴今日之边备何如耶以上程言之自班兵改发于关东而山海迤西数载不闻版筑之役矣除次冲不开外极冲则蓟镇东协有山海关南海口一片石等处共三十四处应修台烽五十八座边墙一万一千一百九十八丈中协有白羊谷摖崖子城子岭等处共二十六处应修台烽七十四座边墙城堡五千三百三十四丈西协有磨刀谷墙子岭南谷寨等处共十六处应修台烽九十一座边墙堡城三千九百七十六丈昌镇黄花居庸镇边三路极冲共三十八处应修楼台四十三座边堡营城九百二十九丈以上工程浩繁择其最紧要者先用主兵及时修砌尚不敢分拨班兵俟辽左工完一并通修庶有险可恃壮蓟辽辅车之势也以军丁言之蓟镇东协各营路原额三万五千五百六十四名援辽后见存二万六千七百八十一名中协原额五万一百二十九名援辽后见存四万一百四十名西协原额三万七千八百二十名援辽后见存三万五百二十三名昌镇原额二万三千六百二十一名见二万三千五百四十八名臣已行各道勒令依限补足乞明旨申饬如踰限不补容臣不时参治以马骡言之蓟镇东协各营路原额一万一千九十七匹头今存七千九百四十六匹头中协原额一万九千三百三十五匹头今存一万二千四百五十九匹头西协原额一万三千六百八十六匹头今存七千五十三匹头昌镇原额五千五百一十八匹头今存四千一百四匹头昨会＜锍-釒＞请发马价军器实见势关迫切乞急为措发市买以备征剿之用蓟昌二镇士马粮饷至薄今六月将终而四五两月之饷尚多未给道将告急之牍纷至乞将应给者源源而来勿令中断耳然就此至薄之粮饷兵马尚有不得受实惠者营中积毙种种多端最甚者将领之升转往来之迎送是也远者三五千里近亦一二千里其用士马多者三四百少亦一二百长途之费派于合营之月粮马乾一迎送间而数月之粮饷一时扣尽矣将领除不肖者臣等不时参劾外其余俸荐及格宁加衔照旧任事断不宜别为迁转也得旨这本说工程军丁马匹三项空匮情毙甚悉急宜修废补缺又查足营马额数以严防御至于各官新旧迎接之费扣除军丁月粮不啻大半尤可痛恨以后将领荐多俸深者宁加衔久任不得轻为升调马价拖欠月粮未给者户兵二部速与处发镇守内臣除刘应坤外即著轮流一员并带中军二员巡历喜峰诸路口核军查饷务边防在在巩固永保无虞
　　○己亥  孝穆皇后忌辰遣成安伯郭邦栋祭  茂陵
　　○文书房传出  圣旨照得内外各衙门官员并书役杂色人等所穿靴鞵等件自来恪遵  祖制旧规务宜本等孰敢滥违近有无知擅穿短脸靴鞵宽袜云履惟□华丽不思禁门森严原非所穿之物自后敢有违玩不遵故蹈前辙者该门官并巡街巡视长随随时擒拏前来奏闻从重治罪
　　○刑部请钦恤事  上命司礼监太监王体乾南京守备司礼监太监刘敬去各写敕与他
　　○升福建掌印都司周洪印为本省北路参将操江坐营都司黄金台为天津海防游击将军都司佥书陈维翰为耀武营游击将军
　　○庚子兵部郎中吴淳夫＜锍-釒＞言今天下多事极矣民膏高□犬吸极矣独以处燕成习养□□邕待溃奴患叵测未见实有战胜也经抚覆辙未见实有改弦也黔难呼兵呼饷未见实有接济也川督应设应裁未见实有区处也萑苻屡惊海氛迭扰未见实有安攘也天灾垂异地变示警未见实有消弭也上急而下不应外急而内不应深轸  宸衷数烦  圣谕不识唐虞之世臣工晏然而欲尧舜以一身独臻盛治其将能乎即如辅臣冯铨受恩最厚富贵已极且以有可为之年华当此不间值之遭际正宜勉竭心力仰酬圣顾而无柰裘马之习仍在轻浮之气未除意欲太奢交游不慎致使山人墨客户履为盈断梗死灰望门而至辅臣一身中精神魄力日为若辈凭弄而不自知尚复有余念为  皇上启沃哉负  主恩而虚爕理非所以爱  君父亦非所以自爱身名试一扪心悔无及矣得旨山人墨客不宜交往这本说得是但辅臣忠猷正茂倚任方殷不得轻诋
　　○原任赞善顾绍芳嫡孙顾缃＜锍-釒＞恳改荫得旨顾同应承荫未任其子顾缃准补前荫入监读书
大明熹宗悊皇帝实录卷之七十三
　　天启六年闰六月辛丑朔
　　○命御史杨方盛巡按山东
　　○山西道御史陈朝辅＜锍-釒＞紏阁臣冯铨言阁臣职司票拟向专责首揆何铨便一手握定侵揽自恣或乘机报复托言内处或已经议妥阳示救正即至封疆谋断宜详而动以  上传为角□羊曾不知果遵奉传谕乎今铨之扫门入幕者一见于曹钦程再见于赵兴邦而此外宵小实繁有徒今且败露无遗矣向钦与故辅阁中勃谇几与儿童角口至有谓天鉴一录亦铨借以挑激首辅者衷情不太深乎今且标一新局之号以招摇新之云者或翻之之谓乎铨日宴亲朋日张声乐且旁辟一门纵容出入筐篚不绝于途留连尝至昏夜关说可通竿牍不厌则惟贿是问矣闻东林伏戎方力图翻案乘其易入辇金中之为祸不浅十载词林一朝枚卜而不克以功名终臣甚惜之灾异责备三公昨地震阁中栅架毁堕愿辅臣之思之也得旨辅臣不得轻诋已有旨了言官果有当言何反踵部之后随声附和○巡抚浙  江右佥都御史潘汝祯＜锍-釒＞称浙江苏杭等府机户张选等呈称先年织造钱粮省直司府预给办料近来角□羊给愆期角□羊户赍叚上纳沿途路费进京门单科部厂监库卫各衙门铺垫茶果等费角□羊户陪累倾家向有稽延至一二年回批未掣司府监追家属身毙囹圄困苦万状幸遇东厂魏忠贤为国惜民所有本厂茶果等费名色即行捐免不两月间掣批回销选等省直机户叨沐洪恩情愿捐赀建造生祠世世顶礼臣等因思东南民力困竭宽省一分民受一分之惠今据各府机户备呈捐免情因则此数千人仰沐  圣明洪恩者皆东厂精心体国所惠贻也建词报本委出真情相应题请庶繁费永永裁革而宽恤之恩可昭示将来矣得旨据奏魏忠贤心勤为国念切恤民悯两浙连岁之灾伤蠲百年相沿之铺垫宜从众请用建生词著即于该地方营造以垂不朽其改造抚赏等项俱系急需还作速角□羊进
　　○原任御史黄尊素卒于狱尊素浙江余姚人万历丙辰进士初授宁国推官擢山东道御史风操凛然为曹钦程所劾禠归织监李实牵入周起元案中被逮系狱死后赠太仆寺卿予祭葬荫一子入监读书
　　○升延绥入卫游击吴学恭为延绥清平参将调甘肃高台堡游击林咸栋为清水营游击
　　○补游击管庄浪参将事滑滋为天津海防右营游击
　　○壬寅礼部请  信王婚礼应先封  王妃及妃父周奎合照例授兵马指挥职衔行移吏部铨注衙门  上是之
　　○大学士顾秉谦等揭今早文书官王敏政等到阁口传  上谕云外廷议论纷纷谓票拟当专责首辅臣等素秉虚公不敢自用凡遇大事必与同官□确二臣亦不靳披沥肝胆共图一是臣乃执笔拟票即二臣间有执笔亦必从臣裁定无分尔我无间形骸和衷之羙未有如今日者不知外廷之议安所从来也
　　○御史陈朝辅再＜锍-釒＞言辅臣铨胆落而舌挢者全在新局纳贿二语臣再以长安公论折之三十拜相耆硕为羞宫詹速化前后倒置纳交去辅而旋逐其人门户所摈之人今复处之则何所适从怂恿已成之事阳复阻之则明为躲闪局新乎否乎一称觞而庙市玉杯几尽一娶妇而犹晴夜光并授讲选说升铨郎职方何以不久而去程梦庚辈纵有数十万金何缘而敢曳裾相府留连欢饮若生平非纳贿则翻局臣之所以折辅臣者止此矣得旨这本说冯铨事迹多端即著回藉闲住以候公论之自定程梦庚奸恶甚于汪文言已经该厂拏问不得轻纵
　　○广东道御史刘徽＜锍-釒＞紏冯铨言今日之为臣负君者不少大都倚草附木借公修私始犹驱邪以扶正终反拖正以为邪臣与辅臣同里痛惩群小之误辅臣不忍辅臣坐失燕赵之本色也得旨刘徽与冯铨同里也来随声附和
　　○天津巡抚黄运泰＜锍-釒＞言海外鲜运于六月十五日开洋前后六帮共装粮数已足十数并附带津买京发杂色布疋及军器蓆片等物六年鲜运之事竣矣章下该部
　　○晏  三朝要典总裁等官于礼部
　　○改新升山东右布政李得中为陕西右布政仍管巩昌道事新推陕西按察使刘广生为山东按察使备兵沂州
　　○调副总兵管延绥安边参将事朱天炜为本镇定边副总兵
　　○癸卯追封  献怀太子遣张惟贤持节大  学士顾秉谦捧册各行礼
　　○圣谕户礼二部都察院朕惟自古帝王御世莫不以敬  天勤民为首务朕绍统  祖宗诵法尧舜念此至殷切矣践祚已来惟上帝眷祐是赖下民居食是怀乃今春入夏异灾频仍亢旱弥甚兹者复遭霪雨昼夜连绵震动若倾滂沱若注克谨天戒恐惧靡宁已于宫中竭诚致祷其礼部堂上官宜即率属恳祈各秉精诚斋心对越仰答  上天示儆之意勿以虚文塞责又念京师米价腾涌小民糊口艰难今复房屋坍塌人口损伤朕甚悯焉即著五城御史上紧行查具奏照例一体优恤其房号银两除旧例免徵外再免徵二个月户部将太仓见贮之米暂借十万余石刻期支放以救目前朕思尧汤水旱不足损郅隆之治惟君臣交儆乃可答仁爱之天与朕同休戚者固在股肱心膂大臣而内外文武百官亦皆居天位代天职共朕钦若昊天者各宜仰体朕怀恪共乃职捐玩愒之故习矢勤奋之新图一念不公惧肺肠之毕见一事不实凛斧钺之难逃务使积诚动天转灾为福两仪安奠百谷豊登粒食罔艰室家胥庆以昭朕畏天省惕轸恤民瘼至意钦哉故谕
　　○又谕内阁霪雨为虐朕祗谨  天戒栗栗靡宁已于宫中竭诚虔祷卿等即传示礼部上官务要率属斋心对越各秉精诚祈祷仰答  上苍示警之仁勿以虚文塞责
　　○太常寺少卿赵兴邦冠带闲住以御史陈朝辅＜锍-釒＞紏也
　　○升宁夏前卫副千户郑一麟为甘肃河西备御都司广东都司佥书洪先春为福建都司掌印
　　○乙巳  上以献怀太子册谥赐辅臣顾秉谦银十两
　　○圣谕自辽东有事以来皆因文武不和致误封疆朕念挞伐未张惩前毖后倚赖督抚二臣何殊长城锁钥在督臣威望久闻于专阃当思视国若身家在抚臣壮猷初试于婴城岂忍以贼遗君父庶几黾勉同心共奏安攘乃迩日议论又见龃龉事体当照会者即□量何嫌于自下乃至漠不相闻人地当斟酌者即更移何损于参同犹然偏执己见心各有主喙乃争鸣非乘机以卸担即借势而要挟夫封强共任则利相关正不得分为此事彼事若意见互乖则责任均失又不得分为谁是谁非自今以往亟宜鉴不和之覆辙破彼此之藩篱降志相从和衷共济筭欲著著皆实无徒侈纸上之甲兵心欲刻刻皆虚不得生胸中之矛盾渐底成迹懋建殊劳朕日望之傥执拗自矜刚愎误事国宪具存朕言不再钦哉故谕
　　○兵部尚书王永光＜锍-釒＞言自蓟辽虏穴所同岁凛秋防八九年来辽广沦覆退保河西犬羊他族渐有轻中国之心矣幸宁远凭城一捷狂奴溃奔西贼破胆惟是门限一重久焦  圣虑金汤巩固即是藩篱今自地震之后继以霪雨頺垣塌台所在见告锦右以西河朔以东无坚城矣奴报四月不来八月当来粆花被掩虎憝自顾不暇助兵之议已成尽饼万一丑类无知暗中奴饵小入大入彼此俱瑕或再困宁远或直抵关门或假道各口而虏蹑其后腹心肩背皆受敌之处虽有如林之旅曾无折柳之防而仅仅较量于玩日愒月之班军裒益于朝三暮四之分数此犹庸医之治急证也臣谓关内关外工程并急主兵客兵酌量并使岂荷戈者必不可以荷锸备奴者必不急于备虏坐听命于秋班十二营之人力而蓟门竟凭天险乎若登津之接济自急同舟海外之张皇迄无成筭李矿轻进几为张盘之续喜峰古北诸口侦报绝无人烟岂连络牵制之名遂可资其一臂而空虚单弱之势姑且幸其不来乎则夫先声制敌先事伐谋不专恃守以为辽不专恃抚以为蓟文武将吏均有责焉宣大山西于  陵京为肱臂于蓟辽为唇齿近为东事调发兵力甚单适当大虏临边讲赏之时忽有各城堡天崩地裂之警守无完壁战无完人幸素囊男习令台吉等四十八年大市业已讲开而我之虚实见矣毛乞炭狂逞四年虽九九认罚狼心犹在朝儿白言勾连卜失兔往来密议意欲何为忠义夫人物故之后部落无统有不戢之虞惫卒颓垣御之金缯岁益岂大创之法乎以冲缓论偏头雁门不急于云中上谷而民兵缩朒套虏北连阑入之患倍于他镇练土著缮城堡三晋之区辅车相倚未易分轻重也延镇接轸吉巢酋性狡黠互市之外垂涶私赏千儿骂母子汹汹去秋连犯砖井近悖词要挟声言断绝餧马点兵前与火落赤黄妇等会事以图大举旗牌诸丑能无效尤宁镇夙称四塞贺兰之险与虏共之银定宾歹时悍时驯卧榻令人鼾睡亦可畏也甘固控制番夷为力较易然而北当松孽南扼海酋虎视鸱张愈挫愈愤今春杀墩哨掠番族若将甘心于我者而火酋诸子羽翼已成乞庆月□它印等盘踞肘腋一旦长驱智勇俱困若仍餋骄偷安泄泄从事而不亟为从头整顿之计犹以象人涂马撄怒螳之臂河西寸土未可以侥幸也今日之病根在乎急一辽而忘其尽可以为辽者昔之老奴何尝不稽颡恐后而因循玩寇贻毒至今一方动而八镇骚愿诸臣勿再误也至于策黔事者又思结残局于西南并全力于东北而逆彦逋诛四省疲命幸今岁岁清赵官堡之役转败为功而抚剿两局卒未得其要领总之有必剿之势而后可以必抚一手足恐不能办四省抚臣不知作何担当作何策应亦宜早求长策一慰  圣明吊伐之初心矣诗不云乎岂不日戒玁狁孔棘今日戒之时也乞敕各边督抚镇道衙门严督文武将吏一切战守机宜俱实心料理随事整顿应奏请者奏请应径行者径行毋得临时卤莽致误边计如各官仍有粉餙虚文及怠玩废事者在外听督抚按臣在内听本部科道指名参究  上是之
　　○吏部＜锍-釒＞山西缺副使推保定知府祝万龄陪推汤道衡得旨祝万龄俸没另推来用汤道衡曾经拏问朦胧起用已属漏网何又推升著冠带闲住
　　○丙午  上视朝
　　○差刑部官审决关内主事陈荩关外员外郎刘弘宇江南主事陆鏊江北员外郎翟师偃
　　○兵部尚书王永光言辽事坏于不和病根亟宜尽拔乞敕下九卿科道共殚忠忱各抒己见将督师辽抚专任并任孰去孰留各具议单限初六日带至中府面加□确务为画一之议以求全胜之著得旨督抚责任关系重大你部即会同九卿科道从公确议具奏
　　○升宁夏广武营游击王佩为延绥安边参将都司佥书管宁塞参将事史开先为延绥入卫游击都司佥书管延绥左营游击事叶逢时为甘肃高台堡游击
　　○丁未钦天监题  信王婚礼择十一月二十五日卯时搬移次年二月初三日迎亲
　　○吏部奏大学士顾秉谦三年考满得旨著仍前辅理加特进光禄大夫上柱国太师支尚书俸余官照旧荫一子与做尚宝司司丞给与应得诰命赏银五十两大红纻丝坐蟒一袭彩叚四表里羊二只酒二十饼新钞三千贯仍赐燕礼部示朕优礼元辅之意
　　○赐敕奖魏忠贤以倡议蠲免铺垫也
　　○遣锦衣卫千户王莅民往徽州提拏吴餋春等先是东厂魏忠贤奏徽民吴荣告吴餋春家资巨万交结缙绅霸占黄山盗卖木植近闻黄山取木之旨挟资打点希求停侵奉旨拆毁天下书院吴餋春不遵明旨巧立名色改为书馆令子吴继序同汪时胤在内看书招聚朋党餋春付与未到官男子吴逢元方中凡本银三千两在于天津做盐因吴逢元方中凡俱回徽州遂将天津本银付胡君实掌管以备有事打点京中使费取用餋春又付郑一城等本银七万两在于杨州做盐有弟吴餋泽因家财不均具告抚按成讎餋春父子将亲弟餋泽谋死复将七岁孤子嗣鹏酖死希图鲸吞为恶多端抗旨情毙具告到厂具题得旨欺君抗旨久霸山场犯人胡君实吴蹇叔程梦庚许应章应荐茅培俱著该厂监候其未获吴餋春吴用誉吴邦宰汪时胤吴继序吴逢元方中凡吴继武著锦衣卫差的当官旗前去与同抚按提拏扭角□羊来京一并究问所有卖木赃银数多并著抚按严拏家属经管人等监候追赃角□羊进以助大工
　　○  天寿山守备太监孟进宝＜锍-釒＞奏大雨连绵宝城神路等处冲塌  上命该部作速修理
　　○恭顺侯吴汝胤＜锍-釒＞言广东尚有红夷神器宜取以固京师得旨这红夷神器广东尚有十门著行该抚按差官勒限角□羊进
　　○督师王之臣＜锍-釒＞言臣与抚臣袁崇焕以满桂一事意见各异从来边事坏于不和必去一而事方可为请自引避得旨狡奴叵测备御宜周这本说抚臣情事甚悉一文一武果足了恢复大计否还著各捐意见同心共济以保万全不得互为推卸致误封疆责有所归
　　○升高州府知府林采为云南副使补原推湖广副使沈维毗为广东副使备兵琼州
　　○改原任宁远总兵满桂仍以原官右都督注中府佥书
　　○加山海关参将吴尽忠为副总兵中军金日观为都司佥书
　　○宁夏兴武营游击王绍禹为甘肃大靖庄凉参将固原兵道中军加佥书王守中为宁夏兴武营游击
　　○己酉上视朝
　　○遣光禄寺卿罗尚忠等以追谥献怀太子往省直开读
　　○上传与都察院前冡臣条议自东事以来糜费帑银奉旨著巡关御史清查今关差既已辞朝赴任务要从公查核彻底澄清不得狥私庇护责有所归即著本院回奏
　　○大学士顾秉谦＜锍-釒＞辞太师兼俸上柱国从之
　　○顺天府府尹秦聚奎＜锍-釒＞言东事未宁饷不可缓则助饷者亦不可缓若大工虽不可缓然就今日而论则百万之遗金匪俭何假外求落成之吉庆可期何须欲速且今畿辅之民何如也求诸官绅□贾衙役而总以朘民民财几何水穷山尽民复何言  皇上何不一回睿虑毅然免助工蠲逋负于以餋庶官之廉介角□羊万姓之倒悬而中外遐迩一体同仁即是尧舜再见舍此而欲职恪供乎簿书期会之细恐于民生无甚禆益耳得旨殿工不日告成一费永宁诚计出不得已百官捐俸实自急公这本条议未当秦聚奎俸著免捐聚奎随具＜锍-釒＞请罪得旨秦聚奎不能强颜就列著冠带闲住
　　○平辽总兵赵率教＜锍-釒＞言前满桂驻劄宁远臣驻劄前屯是为前矛后劲今满桂回府臣若仍驻前屯抚臣居宁远是抚臣当锋而臣顾居后臣心安乎自今以后臣请驻宁远以便拒敌东夷保护封疆况奴酋受挫于宁远力图报复而前锋诸营偏布于松杏锦州大小凌河一带严加哨备果奴酋有过河西犯消息一面接传收歛一面据新修坚城敌奴其关外前屯一带兵马及关内兵马俱当星驰策应傥奴攻宁远等城堡将领逗遛不前即以不应援罪罪之其一切战守机宜修防操练与夫兵马诸务臣不敢有一毫乖方执拗负  皇上封强大事自干斧钺之诛也兵部具覆得旨赵率委宜移镇宁远前屯亦系要地即著慎选将官驻劄严加防御以图万全
　　○兵部尚书王永光言臣等于本月初六日会同大小九卿科道齐集中府面议辽东督抚二臣去留据议单有谓宜专任抚臣另蕳风力科臣往关视师一举而中外两禆者吏部尚书王绍徽左侍郎房壮丽也有谓关内关外宜分任责成者礼部尚书李思诚左侍郎施凤来刑部尚书徐兆魁工部尚书薛凤翔右侍郎孙杰都察院左都御史周应秋左副都御史刘廷元崔呈秀左佥都御史谢启光大理卿吴中伟太仆寺少卿张捷礼科都给事中彭汝楠给事卢时泰叶有声兵科右给事中薛国观给事中袁王佩刑科都给事中陆文献右给事中黄承昊给事中苏兆先工科都给事中郭兴言右给事中杨文岳给事中虞廷陛也有谓宜裁并一人者户部尚书李起元左侍郎徐绍吉右侍郎靳于中戎政尚书冯嘉会刑部左侍郎沈演通政使马从龙左通政邵辅忠韩国藩太常寺少卿姚宗文顺天府府尹秦聚奎湖广道御史王业浩也有谓宜酌用满帅颁敕宣谕两臣一体同心者礼部尚书掌詹事府事黄汝良福建道御史余合中陕西道御史贾毓祥也有谓两臣之计并失而援廉蔺故事责一人先为之下者工部左侍郎徐大化也有谓更置非国体画地非善筭而一以降心望经臣一以虚心望抚臣者太常寺卿曹思诚少卿李精白浙江道御史龚萃肃也有谓宜尽撤两臣一代黔蜀总督一补添设侍郎另蕳侍郎两员一守关门一守宁远者太仆寺卿魏应嘉也有谓满帅廉而无能不堪文用者尚宝司卿冯时行也诸臣议论虽殊而忠悃则一臣部应有折衷之议窃以督师王之臣博大沉推事事蹠实先为不可胜以待敌之可胜正兵也抚臣袁崇焕慷慨英发气可吞胡近以孤城抗方张之虏奴酋惮之中外倚之奇兵也傥有左提右携奇正互用何难制奴之死命无柰各是其见两不相下大犯兵家所忌如必强不和使和是以方柄纳圆凿也臣等不敢蹈前人之覆辙仅仅以责成数语塞责不得不议专任矣顾两臣忠胆义胆伟望壮猷专任之皆办贼惟是抚臣沥血守城功著退虏似无可去之理宜以恢复全辽委任而责其成不效则治之以罪至关门重地何可无重臣弹压应如冡臣议特遣风力科臣视师关上假以举劾之权居恒料理万一有警听蓟辽总督提兵移镇以为后劲至督师威望素著人方以为长城断断不可听其优游查得京营协理旧有两臣而臣部亦有总理三部之说应敕督师剑履还朝或协理京营或总理三部以待行边之用恭候  圣明裁断得旨封疆事原系本兵职掌今既会议当采众论之公不当狥一偏之见即著关内关外分任责成你部便马上差人传与督抚二臣务要捐去成心竭忠报国缓则各修防御急则互相应援不得仍前执拗希图卸担亦不得观望推诱坐失良时功则同赏罪则同罚朝廷决无假借二臣宜自省择
　　○原任御史李应昇毙于狱应昇直隶江阴人万历丙辰进士授南康推官考选授御史＜锍-釒＞紏忠贤十六事竟逮死诏狱后赠太仆寺卿予祭葬荫一子入监读书
　　○以兵部添设左侍郎郭允厚为本部左侍郎右侍郎李春烨为添设左侍郎又以添设右侍郎袁可立为本部右侍郎升山山东巡抚吕纯如为添设右侍郎
　　○升刑部右侍郎朱一桂为南京都察院右都御史升都察右佥都御史谢启光为南京兵部右侍郎
　　○升驻沅练兵都司佥书李实为天津海防南路游击
　　○庚戌升左通政邵辅忠为太常寺卿管少卿事山东左布政使费兆元为光禄寺卿
　　○辛亥提督九门太监金良辅言天雨连绵都城及桥梁坍塌得旨都城关系紧要这城垣桥梁坍塌处所著分工修理勒限报完不得迟缓误事
　　○宣大总督张朴＜锍-釒＞言灵丘县从六月初五日丑时至今一月地震不止日夜震摇数十次城郭庐舍先已尽皆倾倒压死居民五千二百余人往来□贾不计其数臣等先设处银一千五百余两委官分赈必湏大破尝格发千金速行赈恤死者藁埋生者饘餋转盻秋间开徵在即人烟已绝钱粮何所著落况流离载道一闻催科之令益无故土之思乞特下蠲租之诏庶逃者可望转念复业伤者亦以不扰宁家三年之内或望有起色乎＜锍-釒＞下户部
　　○张朴又奏据广武守备报称六月十一日子时猛然风雷震吼暴雨如倾东西河溃共七十余丈渰没军民房屋头畜大炮驼鼓水漂无影报闻
　　○张朴又题忠义夫人恤典得旨虏妇恭顺多年著该部照例从优议恤
　　○兵科右给事中薛国观奏臣闻师克在和辽事坏于不和人人知之乃不和之病偏乘于人不及觉也大都狥私报怨之意胜而急公体国之念微耳顷者宁远之捷真是空谷足音不谓恢复之功未奏水火之形忽开乃因去留满桂一事争执而相率言去仰烦会议之  明旨臣备员兵垣讵敢无说而处此自借题做官者侈谭事业希取功名及功名到手复不问其事业每寻隙乞归夸耀闾里二臣俱负一时人望知其望不出此独不思朝廷不爱高爵厚禄以图辽而人臣顾反爱斗捷角胜以弃辽乎丧师辱国之愤未洗  主忧臣辱之怨政深恢疆雪耻祗勤  圣衷之焦劳扫穴犁庭空见章＜锍-釒＞之奏报二臣独不念乎东奴即暂归巢秋高马肥转瞬即是再逞之凶锋必猛西虏虽言助顺夷性阴狡未可尽凭自固之长策当筹二臣独不念乎徵调敝夫诸边供应穷乎四海而师□财匮荡平无期坐困之隐忧可虑夷夏止介榆关安危直系  宗社而天变人妖层见迭告边臣之戾气宜消二臣独不念乎覆辙在前三尺在后彼此构斗剌剌不休恐无事而笔舌战胜虚掷有用之时日临敌而徼幸图存徒追不备之战守嗟何及矣二臣尚其平心怡气各修战守并图恢复务期灭此朝食毋复屑屑于辞章而于臣猷  君恩两有负也臣于二臣有同乡同门之雅苦口以效其劝勉者如此得旨这本条议的是督抚二臣已有旨著捐去成心竭忠报国
　　○起原任太仆寺少卿崔尔进为太常寺少卿提督四夷馆
　　○壬子月犯天江北第二星相离六十分月在上
　　○  神庙荣嫔李氏灵柩发引
　　○颁给土鲁番夷使赏赐如例
　　○升偏沅巡抚闵梦得为兵部右侍郎兼都察院右佥都御史总督五省兵马钱粮
　　○升大同镇川堡都司佥书寗宠为山海关参将蓟镇总兵旗鼓守备马光远为忠武营游击
　　○癸丑  上视朝
　　○锦衣卫缉获张元专雕各衙门印信货卖与人获利不计其数下三法司究赃正罪
　　○刑部奏云南亦佐县知县封存章平夷卫掌印指挥唐九官乌撤卫掌印千户刘受禄俱因安酋之乱弃城先逃存章原无城可守拟远戍九官受禄失陷城寨应斩从之
　　○升太常寺卿曹思诚为刑部右侍郎太常寺少卿李精白为都察院右佥都御史巡抚山东
　　○升河南参政何应瑞为山西按察使备兵井陉
　　○甲寅  上传与礼兵工三部昨镇守内臣刘应坤具题喜峰口诸路边墙坍塌并请符验关防以便催督已有旨著作速修理给发如何不见回奏
　　○顺天巡抚刘绍题逆奴谋窥喜峰久矣顷者不得志于宁远而假道于西虏势诚有之顾捍御之要不外工程官军器械三端而工程之最吃紧者如河口如正关如附墙敌台虽霪雨时行山水汹涌兴功极难务要设法修砌勒限告成至于官军之隶于该路者南北共二千七百七十有奇贴防于各营者宣武滦阳共二千二百九十有奇讵喜峰而南镇臣孙祖寿在焉合标中三右神器三营共官军七千六百有奇界于喜峰三屯中者协守朱来在焉统三左标兵三千有奇皆餋威蓄锐专备策应之用关外西望潘家口十里许西游兵营一千八百可以夹击而臣与督臣各统遵化密云标兵以为后劲总期相机制胜以仰付责成之至意也至所请火器火药蒙工部覆允差官角□羊到便可分防三者备而尝胜之权永操矣得旨览奏具见防御方略
　　○兵部尚书王永光乞休不允
　　○户部尚书李起元覆南京户部毕自严＜锍-釒＞楚省南粮留充黔用欲还归南户部臣部如洗全借楚赋遽欲归还臣实不能作无米之炊傥徼威灵安酋旦晚受縳则南粮归南臣部自奉行之恐后矣报可
　　○升通政使司右通政赵绂为左通政大理寺左寺丞张论为右通政
　　○升蓟镇游兵游击孟乔芳为本镇建昌参将
　　○乙卯奴酋侵并西虏部落抚夷副将王牧民报称西虏粆花男四营到堡禀讨本年春季分箭马二赏因称昂奴近东边住牧猛有奴儿哈赤兵到围住杀伤昂奴妻子掠去我各头脑因马瘦弱住的星散时齐不上兵来不曾追赶今黄把都儿会同把领宰赛暖兔卜儿亥五大营在舍莫林一处住牧差人会虎墩兔憨助兵报讎不知肯不肯等情
　　○宁远副总兵左辅报东奴过河要犯宁远遇粆花侄囊路台吉发兵助天朝有歹安儿相离囊路半日之地奴酋哨马达子探至歹安儿营被歹安儿精兵杀死奴酋达子五十余名捉获活夷二名得获达马五十匹奴大恨复益精兵将歹安儿兵马围住歹安儿并妻逸出部众尽被杀掠粆花亦过黄河北边躲避有虎憝兔憨知道即带领兵马数万赶到三坐寺东奴酋已去远矣
　　○钦天监筭该月食适云阴遮敝月体未见亏食
　　○丙辰  上视朝  上以要典书成颁赐总裁阁臣顾秉谦等每银八十两纻丝四表里罗三疋鞍马一匹副副总裁施凤来等四员每银八十两纻丝四表里罗三疋纂修侍郎等官徐绍吉等八员每银三十两纻丝三表里罗三疋收掌誊录等官张承爵等每银十五两纻丝三表里
　　○礼部摉括历年助赏库银二千六百两助工
　　○平辽总兵毛文龙＜锍-釒＞言原差哨探内丁金尚智等称奴酋竟要越义州宁远奔攻关上已将战车弓箭事事齐备准于二十日过河臣即飞调各该将领刻期水陆官兵奋勇速进一挫奴之前锋一捣奴之中坚一袭奴之后寨一邀奴之归路联络声援张疑设伏前至凤凰城宽奠叆阳等处分投接应将领林茂春曲承恩等攻击蛮子鞍山等堡在阵活擒渠魁二名活夷八十三名阵斩首级六十三颗备造清册另文俘角□羊其阵亡官兵四千余人章下兵部
　　○甘肃巡抚王家祯奏天启五年五月内牛心山之捷哈＜人＞罕一旅宣大山后其故巢也移牧哈密为回夷所败而投海虏因住牧于甘州之南山一带黑炭等酋勾引此酋无日不思犯抢先曾犯卯来泉虽未得深入亦未经大创其志益奢遂紏合诸酋众二千余人来犯甘镇近堡总兵董继舒亲提大兵战于牛心山对垒交锋历两昼夜斩首四十三颗虏奔溃我兵又用大炮打一阵贼纷纷落马我乘胜长驱再斩首二十九颗贼虏拥挤渡河渰死者不知其数与事文武各官功绩皆不可泯伏乞敕下兵部照例核勘升赏章下兵部
　　○四川巡按吴尚默因贡扇允折并议将茶蜡各项俱请改折得旨扇柄已有旨折价助工其生绢银朱生漆铜锡牛角药材蜡茶等项俱上供急需仍宜徵角□羊本色应用吴尚默何得轻议改折姑不究
　　○升福建右布政朱一冯为山东左布政
　　○丁巳吏部拟升太常寺少卿周之纲为太常寺卿得旨周之纲依附邪党著冠带闲住
　　○户部尚书李起元言本部应发粆花等夷尝额抚赏银一十一万六千六十二两一时难以尽发但秋赏届期且将本年秋季银先发五万两差官起角□羊报可
　　○南京户部尚书毕自严言仓庾之毙禁戢补捄其说有六一曰官攒之餋耗当清每收正米一百石加耗米八石每年每石除耗一升四合扣至五年八个月一十七日而原耗减尽此后每年每石将正米准减一升不意此辈机智日熟而餋耗之毙生焉每支放米数千石仍存米数十石延数年始放尽至筭耗则以放尽月日为据矣曩者仓粮数多犹曰守支日久今仓粮已少而过耗如昨且加多焉今后宜细查收支月日不许总筭总减永著为令一曰正米之亏折当追敕米以五年八个月一十七日除尽从来定例不可易矣扫盘亏折正米例应官攒军斗三分均陪今两次蠲免已四万余石惟以额外亏折为固然以俟诏赦而已此等毙窦概置不问可乎一曰官攒之冒俸当革乌龙潭等二十七仓食俸官攒二百二十七员名江北应天等四仓食俸官攒四十员名除见任守支应支俸外其已经扫盘不论有无过耗俱应住俸岁省折银一千五百九十六两一曰耗米之羸余当还凡收米未及五年支尽者耗米原未减尽仍当存贮在仓一曰司属之收纳当慎省直角□羊到仓米多被积角□羊插和惟恃金□赞  剌打点今后监收官照例筛晒务期乾洁以异日亏折之多少追论当年监收之优劣一曰仓庾之盖藏当谨省直角□羊粮原有本折蓆竹银各卫修仓原有余丁上纳银各官扫盘又有还官碎蓆价值若果收纳乾洁照例铺垫如法谓尚有亏折踰额臣不信矣＜锍-釒＞下户部
　　○工部侍郎崔呈秀言要典关系匪轻乞将刘光复前后正论纂入要典从之
　　○南京御史罗万爵言  皇上下德音罢复税之议欢声雷动引而伸之民间所苦无如带徵惟正之供已自不赀辽饷之派又不能少缓民力止有此数足于加派必亏于正额况兼之带徵骨尽而髓不继矣今带徵即难概置而催科要分缓急与其使民分力于远逋而亏额于本年之新饷正额何如使民并力于正额新饷而薄责于带徵书曰民为邦本本固邦宁臣所为引伸漙被者计无先于此得旨停税奉有俞旨速宜颁示通衢使□人望关津为乐境至带徵钱粮朕念民力有限天启元年以前尽行蠲免已徵在官者即著扣筭还民侵在书吏者不得复洒花户元年以后照尝徵角□羊宽其旧徵以急其新其本年各项正额务要及期速完仍刊定榜册使百姓晓然共见共闻知朝廷与民休息至意
　　○巡视中城御史龚萃肃奉谕查过霪雨为灾五城地方塌倒民房七千三百三间损伤男妇二十五名口得旨五城倒塌房屋既已查明即照王恭厂事例发御前银一万两给发优恤以彰朝廷德意○总督三边王之采题贺兰之险久与虏共毳帐民庐交错狎处如近郊之良田渠红柳滩皆为盘据此诚门庭之寇腹心之忧节任抚臣屡恳修筑皆未得请兹新抚臣史永安深维远虑多方区画人夫取之班军钱粮求诸额内盖万不得已之计尤万不可已之工也乞敕该部酌议施行从之
　　○升湖广左布政使李春茂为顺天府府尹
　　○戊午大学士顾秉谦等言揆地乏人乞亟补阁员以赞盛治得旨览卿等奏具见忠诚为国朕已鉴悉政本乏人所请枚卜朕知道了著吏部会同九卿科道从公咨访勿拘资格须求真才将见任并在籍素行公谨才品练达的多推几员来俟朕简用
　　○己未上视朝
　　○雾从巽方来沉重如细雨夜见北方苍白云气出紫微垣内经钩陈星入螣蛇星天津星河鼓星从坎至巽良久乃散
　　○辛酉  献怀太子灵柩发引遣尚书李思诚薛凤翔侍郎施凤来安柩祀土题主各行礼
　　○铸给纪用陶文等巡历诸路核军饷太监关防
　　○命御史卢承钦巡按真定
　　○逮原任应天巡抚周起元至下镇抚司狱随奉旨周起元受杨姜多贿阻挠上供袍服今已拏到著送镇抚司照李实原参指称铸钱冒破十余万两赃私勒限追完以助大工
　　○巡按直隶御史徐卿伯进查侵匿闸税余银共一千六两
　　○兵科右给事中薛国观奏黔抚王瑊与鲁钦共事危黔见知已审如钦可用则干城倚之钦不可用则白简从之始为无负封疆之任何先时寂然无言迨至事败推之不能节制付之无可柰何甘与大方陆广之覆辙争道而驰也至臣＜锍-釒＞言调度言练习言威望言运筹皆责望抚臣本等事而非有刻苛难堪之辞不能得抚臣之见谅微察其故实繇臣＜锍-釒＞云是明明绘一溃败之形而乃藉口于无饷以为归咎卸罪之地此叚描写大真抚臣惧有绳其后者忙忙卸担寻归耳夫兵溃将殒即云数月无饷无何而又报杀贼者其兵吸风耶饮露耶其饷天降耶地涌耶此臣之所未角□羊也抚臣曰封疆之事封疆之臣自任之事原不费讲角□羊然抚臣能任封疆之事而不能代臣任封驳之司从来边疆失利兵科皆缄口结舌臣独出位创言耶况黔当安贼之之叛  皇上简命王瑊授以军旅成则其功败则其罪使前日败而非罪也将异日成而为功乎臣未见天下有超然功罪以外之巡抚者也得旨王瑊封疆任责已有旨著悉心料理不必苛求
　　○南京户部尚书毕自严＜锍-釒＞言国用告匮借南济北者权也济北而不至厉南者则权而不拂乎经也今留计匮诎束手无策矣江西天启四年分应角□羊南粮尽以抵浙直改折之数改运于北仅得浙直漕折银二十二万二千两续经原任总督仓埸侍郎魏说摉括助饷并及此漕折之数又以江北浦口仓每年该屯粮一十二万石天启四年荒旱改折户部酌议移咨臣部将浙直漕粮及浦口仓屯粮各改折银两尽改北起角□羊充饷夫南户部者北部之外府也数年以来挹彼注兹不下百万岂至今日而自分畛域缘臣部困穷已极仓中见存之米才七十余万石仅足支军饷一岁之用转眼脱巾可虞不得不据实控陈乞敕户部从长酌议仍将漕折银二十二万二千两屯折银三万两准令臣部留作军饷应用＜锍-釒＞下户部
　　○工部尚书薛凤翔覆许观吉两运木植水脚银＜锍-釒＞得旨这两运木植缺少水脚原议于淮□助工银内拨给三万两今前银先已角□羊京准照＜锍-釒＞开三项银内动支二万九千一百二十两留用以抵角□羊京之数按木酌给严催两运星速到京以济急需
　　○漕运总督苏茂相钦奉  圣谕进摉括助工银三十万三十三两得旨募兵挖河及康丕扬鲁保剩下银共计八十余万今止角□羊三十万三十三两还著照前数尽行摉括以助大工不得短少迟误○浙江巡抚潘汝祯言云雾山无木可采乞将采木一节停止得旨据题非但木无可采亦且利无可兴何得与原奏霄壤悬绝显是勘官受贿狥私抚按急公之义安在还著在委廉干从实勘明具奏以便开采
　　○浙江巡抚潘汝祯追罪抚陶朗先赃银二万三千四百一十六两起角□羊得旨陶朗先赃私数多止进二万三千四百有奇何得终局还著详比严追如数角□羊进
　　○兵部尚书王永光言据毛镇报擒斩者不满二百人而我之官兵死伤者已四千余人器械马匹遗弃杀伤者又不可胜计姑无论汤牛等八十三名果否真夷蟒角兔白言哩二名果否头目即以功罪准之尚可侈京观而夸廷献哉死伤者允宜优恤擒斩者未足言功屡旨甚明登抚审实酌处可矣依议
　　○户部尚书李起元等奏京军月粮六月分应支折色闰六月分原应本色俱已给发矣至七月分原该折色臣已批发本色原奉  圣谕十余万石不必折色者或放作月粮正额或月粮外再给得旨这仓米十余万石止欲为平米价故预给京军以救目前原扣作月粮正额非分外多给者著遵旨速行
　　○升太理寺右寺丞张惟任为左寺丞御史余合中为大理寺右寺丞
　　○升太常寺少卿冯三元为都察院右佥都御史协理院事
　　○升河南副使徐绍沆为本省右参政分巡大梁
　　○加升工部郎中何宗圣太仆寺少卿仍管三山事
　　○升贵州按察使刘宇烈为福建右布政使
　　○升大理寺左少卿郭巩为太常寺卿
　　○壬戌中府草埸雷火
　　○督师王之臣＜锍-釒＞言仰遵明旨以慰  圣怀臣与抚臣为国同讎之心不可分而宁远有宁远之事关门有关门之事抚臣兢兢以掣肘为虑则不可不分故自中前所以东当听抚臣为政一切料理布置便宜行事中前所前关三十里臣当相地设伏以固关门各有信地则各有责成然宁远为关门之前锋关门乃宁远之后劲虽云两人之事其实一人之事也随势布兵因地设险兵马粮料则务求有余奇正分合则务求当机此臣两人所当分任即所谓共任之者也其中事有相干则平心□确而议论不至相左事无相干则独力拮据而呼应未尝不通一如抚臣原议关外兵马仍听抚臣部署而三部兵马仍调进关则守山海应宁远无不可者不然炊穷于无米守关且难能为宁远效一臂乎即臣两人同心无能为矣得旨览奏知卿及抚臣并力同心共修防御深慰朕怀其三部兵马应调关内者听□确便宜行
　　○巡抚应天毛一鹭题缉获奸民已依律重轻正法得旨这奸民依律分别正法颜佩韦马杰沈扬杨念如周文元即著枭示吴时信刘应文丁奎许尔成季卯孙俱发边卫充军邹应祯杨芳各杖六十国法已伸人心初定还湏加意拊绥以安地方
　　○升湖广右布政翟师雍为本省左布政河南按察使田生芝为本省右布政使分守河南
　　○升河南右参政唐焕为本省按察使分守怀庆
　　○癸亥山东道御史袁鲸＜锍-釒＞紏吏部尚书王绍徽言铨法所宜严无如门户而再宜鉴别无如攻门户之人鉴别不审徒令依附败群者借为护身之符如原任陕西巡抚乔应甲非绍徽生平知已而推毂恐后者哉应甲当日谬附正流而一日十＜锍-釒＞潦倒病狂已笑破长安之口及任秦中奇贪异禾□岁骇人听闻启口实而淆国是是谁阶之厉乎尤可嗤者绍徽与去辅冯铨深相结纳路人所知今则逢人嗤骂到处周旋卖信于友而效忠于君恐亦不得之数也曾是改头易面欺世违心犹堪综六典而正百官否  上是之
　　○升游击管宁夏西路参将事王国珍为本镇平虏营参将
　　○甲子御史张文熙＜锍-釒＞言原任陕西巡抚乔应甲禾□岁声满道闻者欲呕王绍徽误用一应甲而害乡梓朋比一应甲而负朝廷因使天下人争唾一应甲而并疑善类绍徽其何以自处焉得旨乔应甲禾□岁迹多端合行查勘
　　○御史卢承钦追紏去辅冯铨纳贿居间陷前辅倾旧宰挤同年凌前辈害发奸无隐之吴国华逐执法不呵之余大成尤为公论所不齿未复劾旧盐臣徐缙芳奉旨追赃迄今全无影响乞  皇上拈廉法二字与诸臣共相提醒得旨去辅行事虽系风闻这本说的是徐缙芳各项赃银不下数万奉旨追赃已久迄今不见分毫是何法纪其贮之官者可以立取其歛之家者可以分追著行淮扬福建两处抚按勒限严追角□羊京不得仍前违误以取罪戾
　　○东厂太监魏忠贤题缉获弄法书手史大仁等为犯官李明柱李承恩脱罪布金方震孺刘铎以犯罪之人敢当重贿为人脱罪乞敕下锦衣卫拏送镇抚司究问从之仍赐敕奖励忠贤缉获功加原荫二级
　　○巡抚辽东袁崇焕言言臣跪读  圣谕再三不觉感而继之以泣也臣与督臣持论或左原心则一臣敢不恪遵画地之明旨勉竭同心之善图忆五音之和也以辨五味之调也在均强欲合而愈分必分之乃所以成其合臣分辖关外受督师裁成当入关议秋防大计负荆以订盟式相好而无相尤敢留不结之局以贻  皇上东顾之忧哉得旨览奏知二臣以分成合关内关外如臂指相使深慰朕怀
　　○贵州阖省官民人等马文卿等具＜锍-釒＞言安酋罪恶滔天水蔺狡计益深万难以抚结局乞蚤定荡平之策以保危疆得旨著户兵二部作速议覆其四省抚臣务要协心共济不得迟缓误事责有所归○升贵州右参政王世德为贵州按察使
　　○乙丑宴考满大学士顾秉谦于礼部
　　○巡视南城御史王时英盘获番僧于广宁门外十方庵头结黄发面目异尝语若鸟声字如蛇迹因而验察随身番经数十叶原领四川长河西鱼通宁远军民宣慰司批文一纸内称大西天罗汉口□贾哈愿游汉地名山道院寺观等语踪迹可异当今奴酋得计全在奸细乞敕法司译审刑部移文礼部取译字生译审批文可据又有上荆南道挂号分守川西道查验各印信关防又蕳出西天馆本内番字真实名经一卷与本番认识本番即踊跃捧诵法司研审实系西番非东夷也蓟辽总督阎鸣泰＜锍-釒＞言夷狄之人闻中国之有圣人重译来朝此盛世之风也目今关门王李二喇嘛出入虏巢玩弄夷虏于股掌而在夷地者如古什喇嘛朗素喇嘛等靡不抟心内向屡效忠谋盖夷狄之族敬佛一如敬天畏僧甚于畏法而若辈亦闻有密咒幻术足以摄之虏酋一见喇嘛必拜必亲听其摩顶受记则不胜喜王李二喇嘛虽曰番僧犹是华种夷狄敬服已自如此况真喇嘛乎乞该部将番僧角□羊发臣衙门如道术果有可用何惜片席之地容此比丘如止是行脚庸流即驱逐出境诏许之
　　○福建道御史李灿然＜锍-釒＞参户部侍郎徐绍吉职方郎中郑履祥窜入冯铨之幕甘心依附无非以铨能侵票拟之权擅翻天之手如吴殿邦横参巡方之公祖则不难逐陈保泰以快其私亓诗教欲锄异己之正人则不难驱李徵仪蔡国用以劝其驾今冰山溃矣绍吉等淟涊就列能无愧于心哉得旨徐绍吉患得热中投身去辅营谋要地尽丧生平著冠带闲住郑履祥夙附权门今夸入幕驱除同辈绾符职方吴殿邦多事居乡横参公祖立逐豸绣以快己私都著削籍为民当差仍追夺诰命
　　○太监刘文燿奉旨查核两淮运司钱粮一百五十万助工扬州府知府颜容暄新任猝未能应文燿劾容暄阻挠得旨这角□羊到盐运司贮库银二十万两著监部科道照数查收以助大工其未角□羊银一百三十两著钦遣内臣胡良辅刘文燿恪遵前谕作速催角□羊不得听知府颜容暄抗谕阻挠稽缓误事颜容暄著削了籍为民当差
　　○升四川成都府知府李一公为本省副使管驿传道改松潘道参政萧一甲于威茂道贵州粮道副使史赞舜于松潘道安绵道按察使赵日亨于下南道加按察司佥事叚师文为右参议威茂道参议刘可训为副使俱照旧监军从吏部覆四川抚按所请也
　　○升河南右参政张梦鲸为本省按察使备兵睢陈
　　○丙寅  上视朝
　　○总督仓埸薛贞言自中府草埸之火起也臣至埸中见四面俱发势必燎原即传仓夫营军扑救又筹画木料水斗等项以需适值总督东厂司礼监太监魏忠贤至矣随带内府多人并擡木植器具罔不悉备遂罢仓夫军士专用内丁瞬息之间木架已成水桶喷桶一时俱发火势渐退至次早复择能者履火而上其下亦能用命赴汤蹈火灌水如注而火遂告灭矣此皆仗国家之灵  主上之福实厂臣尽心竭力别具一应变之才而布置安排是以能成其速化之功可见天下无难事特患无实作事之人耳使人人皆能如此实作何澽谓天灾不可挽回哉得旨这本说的是魏忠贤舍身报国极力救焚猝召内府员役应变别有方略不惮焦头烂额保护军马钱粮所全既多厥功甚大加升苐侄一人与做都督同知仍赐敕褒嘉以示优异还赏银五十两彩叚四表里羊二只酒三十瓶新钞三千贯薛贞亦竭蹶赴救目击最真知道不
　　○山西道御史高弘图奏知人不易卜相尤难顷辅臣冯铨去国踉跄之状尤为意料所不及前事不忘后事之师用考去辅之公评望新参之伟业并告今日当事诸臣宜郑重其典也然知人之难岂独枚卜臣闻原任狭西巡抚乔应甲初持正论雅负清流即有嫌其粗鄙刚戾臣以为亦自本色可取而要钱龌龊之事则可保其必无无何一生砥砺败于抚秦贪声大著言者津津乃犹晋之总台优以告老而尚无人敢发其状者若谓曾攻门户之故未可轻诋譬之番捕有获盗之功异日身自为盗竟叙前功不按盗律乎且圣政所以破人心胆者率从操守而论置之极刑何可贷一应甲留为口实也得旨枚卜共矢虚公务在得人已有旨了乔应甲生平自负乃抚秦贪迹大著言清行浊宪体扫地何以风示百官据言官参论如出一口即行陕西巡按从实勘明具奏以凭处分不得狥情隐匿
　　○兵部尚书王永光言  皇上轸念前屯要地责臣部慎选将官夫前屯固督臣前＜锍-釒＞所画以与抚臣者也查宁远之功左辅为首合无即移左辅于前屯而前在前屯之杨应乾或即改之中前为督师先锋中屯为前屯之后关门之前督抚信地于此分矣似不可无重将也得旨中前为督抚分辖信地之处合用将官仍著二臣确议会奏乃见同心之雅秋防届期宜作速遵行
　　○河南道御史王业浩＜锍-釒＞言枚卜将举咨访宜精一曰求真品一曰收人望一曰重老成一曰化方隅一曰核疑似门户余波间有株连妒口所伤不无颠倒兹咨访之下务备诸臣生平品格前后公案洗濯登庸并行而旁求之睿念始惬耳得旨枚卜盛典务要虚公五款正是虚公处即著依议行
　　○刑科给事中黄承昊言督辅意见将相左  圣明严谕而切责之兹阅二臣之＜锍-釒＞一则付关外于抚臣而毫无掣肘一则任关内于肩上而毫无推诿一则愿有急相应援而不敢坐视一则愿请荆以引罪而祈订新盟臣为之举手加额  神圣度越光武而二臣亦无愧贾寇矣夫其意气不相下也则严旨切责之及其听命恐后也即宜温纶重褒之得旨督抚二臣回奏和衷已奉温旨待其行其渐有次第奖励未晚
　　○南京兵部尚书许弘纲言南京水陆军兵除防守差拨及操江宪臣专辖外春秋操练尚四万二千有奇然脆者或鼓之不前骄者或驯之未服夫士卒之骄脆繇于将领之不廉将领之不廉繇于选举之未当也今一缺出而若群螘之附膻争借贷金□赞谋以攘攫一到手而若饥鹰之求食竞科派克减以取偿卒之视将平居固若敌国一朝有急欲其可生可杀而必不可使为乱岂可得乎故求之于士卒不若求之于将领求之于将领不若求之于部司臣今亟与武选职方二司约备查向来职掌摘作简明书册先将各缺之上中下分为三项衡以资格注定某项员缺定以某项某官顶补截然而不可踰次将各官之履历贤否定为三等某某为上上某某为上中某某为中下资俸荐奖戒饬查核开载亦雁行鱼贯截然而不可踰开卷即了举目便知刊刻成书颁布营卫凡同事内外守备操巡科道衙门人执一本互相觉察仍置夤缘簿一扇犯者重加戒饬书名簿内永不叙用庶源流既清选举各当上焉者以公生明而将领不敢不格心下焉者以廉生威而士卒不敢不用命庶可祛骄脆之积习乎得旨这条陈有禆枢政著兵部覆议行
　　○兵部尚书王永光题查得本部见行事例凡边镇叙功俱照会典先于御前宣读又查先该四川总督朱爕元一次擒获逆党何若海等一次擒获逆党奢史都等俱经祭告献俘讫今角□羊围复城捣巢三功并叙应否宣捷或径行题叙得旨蜀寇已经献俘祭告不必再举著径行题叙
　　○丁卯御史袁鲸再＜锍-釒＞紏冢臣王绍徽与乔应甲声气同出处同一内一外呼吸相通相比相信之深无如此两人者且绍徽为咸宁人而独不知其贪岂利令智昏耶因列绍徽纳贿鬻官禾□岁状得旨据奏王绍徽赃私狼藉著冠带闲住
　　○巡按贵州御史传宗龙言科臣陆文献有＜锍-釒＞论黔事极言用抚之便而致咎黔中杀其求抚之人其实不然安效良之代水西求抚也臣等屡批皆云安位与各头目献邦彦即赦位与各目之罪若邦彦束身以二奢来归则并赦邦彦之罪臣等之精神虽不用之于抚实阴寓抚于剿耳至谓杀求抚之人此别有说四年九月内邦彦方犯普定乃遣汉把曹俸奇杂于安效良投文中贵阳城外黔人识其面貌执而鞠之自招系邦彦遣来看城中兵马如兵多则讲抚兵少则来攻鞠得其实遂斩之斩奸细也非求抚之人也得旨相机剿抚责在监军只宜从实做事不得置辩人言
　　○浙江道御史龚萃肃条陈一曰恤民穷闾里萧条既当惩贪尤当惩酷一曰端士习朋比之私虽息流倚之私未忘宜惩前毖后无蹈覆辙一曰慎枚卜迩来资格是拘不免碔砆混玉既奉旨从公咨访勿拘资格湏求真才今在朝在野岂无如杨荣杨漙辈岂无如蹇义夏原吉李贤辈但得真正干济之人其以起黎民之淍瘵砥士习之狂澜殚精安攘之猷悉心绸缪之计在此一举矣得旨恤民穷端士习诚救时急务枚卜共秉虚公已有屡旨
　　○命御史李灿然巡盐河东
　　○戊辰刑部等衙门徐兆魁等审录罪囚以重辟范进朝等九十五人情可矜疑宜减死戍边卫从之○  上传与兵部抚臣刘诏所请马匹银两奉旨月余如何不见给发即将遵化寄餋之马照数与他其银两著户部速处角□羊去兵部尚书王永光回奏抚臣刘诏开报调发倒毙未补马骡约计一万六千有奇那借寄餋之马量给本色然禁旅天闲止有此数又恐京营告乏且今日以济急需而将来引为成例则冏寺万不能应也得旨遵化寄餋之马著照数兑发银两著该部速发星驰角□羊去移缓就急止一时之权宜后不得引以为例
　　○刑部尚书徐兆魁奏热审届期忽见厂＜锍-釒＞之款谓监守自盗仓粮斩罪犯官李柱明与僣用龙袍斩罪犯官李承恩重赀营脱方震孺刘铎托温国奇曾向臣求＜宀十见＞何异风马牛不相及也至吏书索骗司官甘为所愚污如翟师偃李升问冯士榘今虽悔亦何及哉夫书吏之玩法司官之过也司官之不净臣之责也乞先罢臣而后勘实三司官以为  职降罚差等得旨徐兆魁纵容司官吏书受贿卖法全不知愧而强辞餙辩温国奇执法台臣反为重犯求＜宀十见＞成何宪体都著冠带闲住刘铎犯罪得释已属漏网又代人居间行贿明设骗局著捉了问方震孺追赃未究复增一案罪上加罪其受贿司官俟镇抚司问明具奏处分
　　○兵部尚书王永光覆四川巡按张论叙论蜀功＜锍-釒＞得旨西事尚未结局功次且不必叙如念彼中将士劳若量加升赏以示激劝其内外大小有功诸臣侯奢安二酋縳献阙下一并叙录
　　○郧阳巡抚李若圭＜锍-釒＞言郧地疲极郧民苦极乞敕下户部将郧属四十八年天启元年照亩余逋尽数蠲豁不惟垂死之民荷更生之庆而于正赋新饷或可无误地方宁谥亦将有赖章下户部
　　○己巳  上视朝
　　○南赣巡抚传振□言赣州章贡二水之要津旧有桥税以供赣军京边宗禄之用吏书誊单隐扣毙端遂不可问臣酌议照南雄一例印票给发至赣州府填簿将票给本□执赴管关官纳税收票并单登簿逐月申查如足京边宗禄外傥□货偶多但有余羡即收入库以备军饷急需不许别项滥支别衙门取用□贾军实两便如是月计岁积久久相因不惟可以补营饷且足以备缓急之需得旨给票稽查果足恤□清税著即永为遵守
　　○刑部左侍郎沈演奏司官开报舛错书役妄供可骇乞赐勘明并祈罢斥得旨假官章烨斗既称情属可矜又云法不容贷前后语言展转支吾摭餙强辩岂成法司之体沈演著削籍为民
　　○蓟辽总督阎鸣泰＜锍-釒＞言前屯隔宁远仅百余里  皇上尚谆谆命慎选将官驻劄防御况山海去宁远更遥而关系较前屯尤重乃不得一大将建旗鼓何以东遮西攩壮虎豹之势而寝犬羊之谋耶为今之计止有两著或另立一帅专管山海等四路如近奉严命关内关外分任责成而中前所以东原系辽疆应属宁远镇无搀关外一文一武之指以掣其肘或查复旧制以山海等四路仍归蓟镇使之往来关上料理战守共图防御如奴窥宁远则关帅亟为援如奴逼山海则宁帅尾其后如奴从中梗则两帅夹为攻督师提衡于上三部四路分措于下节节灵通步步联照奴虽狡顾安所蹈吾瑕而得志以去哉不然是置岩关于蜂腰之隙而委一帅于尖担之挑借有意外反而责之脐可噬乎得旨关门内外既有分属关内镇臣时刻不容少缓著兵部于见在堪任的将官速推来看以凭简用
　　○直隶巡抚杨春茂追过原任御史方大任赃一千一百五十一两角□羊助大工
　　○河南巡按杨维垣奏问过犯官李若星霍振芳余思明等遣戍并徒杖有差得旨是李若星诘命已经追缴其霍振芳余思明并著一体追夺坊而功令森严岂堪官市故大臣法以成廉小臣廉以成法法所当伸勿以牵于情而骫之一自待宜重言尹以一夫不获为己耻范仲淹自做秀才便以天下为己任今疆多垒内耗外竭宜薪胆经营勿徒以焦劳遗  君父一嗜进宜恬自华膴热中奔竞成习或趋当路以干荣或排前浪以躐进为仕路蠹渐何可长宜各安义命之尝一冼讲攘之习一意气宜捐言人臣比肩事主何嫌何疑而意见互持枘凿不已不思顶踵且非我有意气从何处施惟有诚意薰蒸肝胆共联如所称殿争不失和衷庶几同心一德之谊  上谓条陈俱切时务著即依议行
　　○先是刑科给事中霍维华请开采云雾山以助大工得  行该省抚按查确具覆浙江在京乡官礼部左侍郎骆从宇李康先等言云雾山穷檐瘠地无木可采与黄山不同力请停止未几巡按浙江御史刘之待亦以为言得旨云雾山木植一时既不堪采著遵前旨加意蓄养以储他年之用不许土民私自砍伐○命总兵官满桂镇守山海挂征虏将军印驻关门兼管四路先是辽东督师王之臣请以满桂镇守榆关巡抚袁崇焕不可至是崇焕＜锍-釒＞言臣前偶与督臣相左今各捐去成心敢随督臣之后以满桂请部覆得旨满桂即著星驰到任督抚既和满桂亦当与督抚并化成心不得藏蓄观望有负任使
　　○发六年夏季年例银两宣府七万四千七百八十九两一钱九分五厘大同一十一万二千六百五十九两五钱
　　○升都察院左都御史周应秋为吏部尚书
　　○加升宣府副总兵邹国威署都督佥事照旧管事
　　○升浙江都司佥书庄安世实授游击将军管巡抚标下中军事
　　○甲戌  仁孝文皇后忌辰  奉先殿行祭礼遣清平伯吴遵周祭  长陵
　　○镇守山海太监刘应坤言关门旧用辎车装运抚夷诸物岁支饷银米料草束费六万余金查得抚夷之物价高物卑向系奸商金□赞办即自办自纳尚有盈余不如量留大小牛骡太平等车每月止支一千余两余尽裁减岁计可省五万余两  上嘉其综核命该部知之
　　○太子太傅兵部尚书王永光再＜锍-釒＞乞休命给传以归
　　○延绥巡抚张九德题称该镇京民二运积欠一百三十余万  上命户部作速清查户部尚书李起元覆查具奏京运自万历四十七年起至天启五年止共欠七十三万八千一百三十五万三钱民运自万历四十六年起至天启四年止本折粮银共欠六十一万八百九十石两通计京民二运共欠延镇一百四十四万八千二百二十五石两除天启元年以前拖欠未能一时补足俟太仓充裕另为补给其天启二三四等年已经臣部竭蹶凑处全完角□羊发外惟天启五年分该镇年例尚在见发之数未可据为积欠天启六年分亦经按季题发屡行该库凑给未敢视为泛尝其该镇民运系该省自为催徵留充军饷曾无角□羊入太仓该省考成参罚非不行也但压年查参见任者皆得幸免降俸所参者多系升迁去任是虽有查参之名曾无查参之实何怪乎额徵之多逋也自后该镇应徵民运钱粮诚当设法催完其未完之最者见年照例摘参举一警百庶怠玩有司知警而国课军需两有攸赖矣  上是之
　　○平辽总兵毛文龙请速发钱粮器具以济军实言臣请饷一百万两米一百万石  皇上止许以本折色各二十万内南兵每岁支领十四万而北兵仅领五万有余天津岁运米二十万石而去年止运到十六万余其中尚有漂没腐烂者至于山东岁派二十万两天启四五两年俱系理饷都司毛应时韩文翼等侵克肥己贿赂上司臣毫不见面致南北兵士不死于锋镝而死于饥饿犹谓臣不成牵制乎臣初拟捣巢必须夹攻以昌城之兵从沈阳进以铁山之兵从辽阳进以广鹿长山旅顺鹿岛石城诸岛之兵从海州进以水兵一从海盖进一从三岔河进使之应援不及其功必收故请造船三百艘经今三载寸板未见用兵必须刀枪铳炮盔甲器械火药请之三年奉命十万而今且杳无声息正月间奴酋渡河而西傥糗粮稍足臣率大军疾趋辽沈何异入无人之境无柰啼饥之众不能进战机会坐失臣至今以为恨目今最急无如粮饷断非百万不可请裁东兖磁州真定诸不急之兵以其饷饷海外再于别项凑处二三十万帑金一二十万则百万之饷足矣又速催荆州打造船只及见贮天津火药器械务于夏月齐到则饷与军器俱足水陆可以并进而辽左底定之绩将立奏矣  上命户工二部作速查发户部具覆言百万之饷谭何容易第毛帅请裁不急之兵以其饷饷海外臣甚是之查天津之裁已经去年题请或全或半至今尚未报部东兖磁州真定之裁亦经今年四月佥议补边饷缺额亦未回报应严催速裁勒限报部转应毛帅之请  上是之
　　○改新升登抚标下中军游击裴希度管临清营参将事
　　○乙亥顺天府属地震
　　○裁革山西平定州屯留祈县训导各一员阳城县丞长子主簿及潞安府税课大使永和巡简各一员○丙子  上视朝
　　○册封遂平长公主
　　○工部尚书薛凤翔言天雨连绵水势暴涨冲毁  长陵七星桥乞先委官搭盖浮桥以便秋祭从之又言山水泛溢冲毁  宝城请借内帑修筑  上令该部设处兴工
　　○衍圣公孔胤植劾奏曲阜知县孔闻简赃私诸不法事  上以先圣后裔苛索伤体其假旨假印各犯仍著严究
　　○浙江巡按刘之待奏追过陶朗先魏大中赃得旨付大工仍令严追未完不得狥情隐匿
　　○巡抚登莱右佥都御史李嵩塘报奴酋致毛文龙谩书请申饬边吏整兵以待报闻
　　○是夜西南方流星如盏大尾迹有光起自室宿西南行入危宿后有二小星随之
　　○裁山东曹州营参将改除守备曹州向以莲妖设参将一员统新募兵二千名事平裁去仅留兵四百以守备领之从巡抚吕纯如之请也
　　○发抚赏银四万两于山海关
　　○东厂太监魏忠贤言商民艰苦查内库香蜡等料尚可支应目前即将天启六年中秋节及七年正旦中秋二节应办钱粮共计十一万有奇俱行停免至天启八年正旦节仍旧办纳以彰朝廷优恤商民德意得旨尔六载辛勤多方节省惟操渍冰檗故惠普闾阎且蠲至十万余金利赖非同小补原荫弟侄加升三级仍赐敕奖励以示优异还赏银五十两彩叚四表里羊二只酒三十瓶新钞三十贯忠贤三＜锍-釒＞辞免升级许之仍俱赐旨褒嘉
　　○命御史龚萃肃长芦巡盐袁鲸甘肃巡按宋祯汉淮扬巡盐
　　○命铸镇守山海征虏将军印
　　○升李家谷守备杨维宁都司佥书管蓟镇东游兵营事
　　○丁丑应天巡抚毛一鹭奏原任御史方大任追赃拟徒从之
　　○户部覆浙江道御史龚萃肃条边饷二款一议本折查关门兵马岁用本色米豆各六十余万石每米一石买运至关费不下一两三钱军士领之止鬻六七钱御史谓本色原饱军士之腹则夫广积之慎藏之关门诸臣何可不早为议处一议考成查臣部考成必照布政司角□羊到钱粮报到文册分别以行革降住罚乃其间阘茸下吏侵肥稽角□羊者固多亦有起角□羊至司而该司或通融那移将已完州县尽于未完州县而完欠分数遂非的据应如御史议各郡邑将角□羊司钱粮逐项赴抚按挂号抚按又将郡邑挂号细数按季送部以凭稽查庶藩司不得那移而起角□羊之源清则考成之法定矣从之
　　○戊寅巡抚宁夏右副都御史史永安请脩理宁镇城堡言宁镇西有贺兰东有黄河此天设之险其中城堡当及时修筑所用人天取诸备御督工官取诸见在所费金钱取诸岁额报可
　　○吏科右给事中李鲁生＜锍-釒＞言臣奉使西陲行四五千里边方室庐不蔽田野不辟而出赋税给驿递劳苦百倍内地此即得廉干之吏整顿而噢咻之犹恐不给而此中州县半是降调之乡贡升迁之佐领学博又平凉一带番口□罢杂处茶马矿硐皆有角脑号召啸聚出没不尝而府县正官俱登耄耋夫近地善缺布满甲科而边方要紧之区以老耄乡贡塞责甚非朝廷设官分职之意臣谓吏部选官遇边方缺出必选青年有才力甲科使之往任至附郭大县量选一二甲科以为各处领袖或谓避苦就甘人人恒情穷边之地往往裹足不前此必行边俸一法行取迁擢定以三年为准较之内地量加优异既不令富贵之士灰心又能令功名之人企踵  上是其言下之部吏部尚书周应秋具覆一定选格各边府州县有事地方俱应另刊一边缺册凡附郭岩邑定选一甲科此外州县或科或贡俱择年力壮盛者另为边签一筒掣定不许告避一定升擢实行边俸一法凡边俸三年后有荐者甲科定从考选乡贡定擢部属中有超异绝伦者亦间考选一二以为边吏劝一核边课边地课额有地瘠民逃积逋年久者该抚按查勘确实不妨定以极疲分数免其仍前参罚傥有极疲之地果能苦心抚字催科如数即于推升日量加一级以劝能吏一恤边差凡冲途驿递原各有腹里协济因协济不至佥用富民展转陪累不逃不止合行各省直抚按细查各边冲途驿递但有别州县协济钱粮另立考成一法每岁三四月开徵之始即拟先角□羊各驿递钱粮定以限期稍迟即行参罚报可○遣太常寺堂上官祭灵济宫玉阙天妃
　　○云南巡抚闵洪学＜锍-釒＞报滇南情形言数年以来次第收拾渠魁已渐歼沦疆已尽复惟兵饷告匮部覆议天启六年为始拨给湖广加派银二十五万已奉明旨乞申饬湖广务遵旨一一给滇实数分为四运毋致愆期  上命行湖广抚按如议按季角□羊滇务以实数果军士之腹
　　○己卯巡按湖广御史陆献明酌议最急钱粮四款一曰京边自万历四十六年起至天启五年止共该银五十四万有零除节经角□羊过实欠银一十七万四千两民间拖欠固有在官那借实多即各道府徵角□羊全完而司未角□羊部致一概降级各道府所以哓哓不服也今宜申饬凡系京边一概不得那借一曰黔饷据偏沅抚臣开报楚饷实为黔用者止七十五万内荆岳八府径角□羊沅库武汉七府独角□羊司库在司库者黔饷急则借京边京边急则借黔饷是两相溷也催京边则藉口那为黔饷催黔饷则藉口那为京边是又两相诿也今宜令该省黔饷尽角□廿沅库不得藉口京边别有那移一曰宗禄言楚宗之禄额设只十万有奇乃天潢繁衍缺额数逾一万限禄之法祗能行于他省不能行于楚宗则惟清查冒滥之一著不可不议盖宗室黠者甚多兼以衙役扶同侵克或已故而不除或借名而要索年复一年习为故智去年藩司稍一查之即得冒禄三百金有奇为今日计宜敕令抚按委精明官责同长史等官按籍稽查一曰藩工言惠桂两藩邸之建每邸派工料银四十五万两惟本省料价及荆关税料等银取足甚易木政之九万六千虽烦措处然事出本省非属乌有至派于南工部及各省直者不曰已经角□羊部即曰民欠难追似此攸忽迁延朱邸落成何日合应勒限各抚按设法严追角□羊济不得再迟以误就国之期上命该部速议具覆
　　○承运库掌库事太监齐昇言内供需用甚急外角□羊积欠愈多计直隶江西湖广浙江等府共欠绢六十七万三千六百一十七疋二丈四尺乞敕户部差官守催得旨绢疋系内供急需如何拖欠至六十七万三千六百有奇屡奉严旨催督抚按官通不遵行岂成法纪今殿工将完需用更急著即差官守催务要刻期角□羊进有仍前违误指名参奏重处
　　○庚辰刑科右给事中黄承昊请申明注销之法以综核部务言近日下部之＜锍-釒＞十阁二三有曾经奉旨推京堂巡抚者自当遇缺先推乃遇缺出惟所欲推赫赫明纶全不照管非所以尊  君命也去年铨部覆奉钦依凡别衙门转入大理寺属者径升寺副不得转评事以溷考选曾未一年而转评事者且累累者是功令可朝更而夕改也保甲乡兵自是弭盗良法屡奉明旨举行臣假满入都沿途访问皆曰往年征调可畏民皆不愿充兵必须工食乃可召募今库藏如洗安得工食是乡兵终不可练而明旨遂成画饼也诸如此类未可殚述书曰慎乃出令令出惟行若王言可以废阁尚安问纪纲政教乎乞严加综核断在必行得旨六科注销系  祖宗旧制以后奉旨到科各衙门务要著实遵行不许停阁核查不时具奏以别勤惰
　　○升太仆寺少卿王雅量为大理寺右少卿
　　○辛巳宁夏卫地震
　　○刑部署部事右侍郎曹思诚等会审锦衣卫都督同知邢元吉赃私遣戍都指挥使周显祚指挥佥事赵昌胤为元吉羽翼结党罔利拟徒  上命追赃完日具奏
　　○命协理京营戎政兵部尚书冯嘉会回部管事
　　○升总督仓埸户部左侍郎薛贞为刑部尚书
　　○下扬州知府刘铎诏狱先是魏忠贤逻者于什方寺僧得诗扇有阴霾国事非之句谓铎所作系僧鞫问词连户部主事欧阳晖谳者以诗非铎笔并晖俱得释忠贤意未厌罗织其罪令旗尉缉获其家人刘七与刑部书办史大仁等谓铎在狱时与狱中原任御史方震孺谋脱原任都督李承恩斩罪承恩宁安大长公主子也掜其子李瑞以公主金册玉带为贿遂拟震孺原绞加斩铎遣戍史大仁等与李瑞并戍又词连刑部郎中翟师偃李升问主事冯士渠三人俱削籍夺诰命忠贤意尚未厌令旗尉缉获铎家人曾云龙方士方景阳等谓铎遣云龙延景阳于家镇魇诅咒欲死忠贤刑部郎中高默徐日葵主事陈振豪汤本沛拟铎书符咒水左道为首者绞云龙等为从徒三年有旨此责默日葵振豪本沛俱降三级调外任刑部尚书薛贞遂拟铎谋杀尊长律斩云龙等绞竟弃市当铎鞫时拷掠无完肤厉声谓谳者曰一时功名易尽千秋公论难逃谳者悚然士类伤之
　　○升吏部左侍郎房壮丽为都察院左都御史
　　○壬午吏部尚书周应秋条上铨政四款一＜锍-釒＞积滞外而长史之壅至左辖而穷往例升转不踰二年以故司道递转无滞自京堂缺少左辖积俸甚久似宜于京堂内见任添注升转者仍应作缺推补一公举劾今抚按报命止及有司不及司道夫司道为有司领袖才品茂著者固多岂无人地未宜精彩稍迈者乎宜一体举劾以振吏治一慎名器吏道杂而多端自事例丛开改纳日广而选途日壅莫若行其大者一可当十而其中展转零星诈冒溷杂者或量行酌裁一杜嚣竞士习重在恬静凡官职应选应升自有定规有序一切讲抢攘夙习合行严杜  上令著实行
　　○辽东督师王之臣奏以总兵赵率教移驻宁远左辅代居前屯杨应乾调守中前从之
　　○癸未  上视朝
　　○孝安皇后忌辰  奉先殿行祭礼遣武进伯朱自洪祭  昭陵
　　○狭西道御史贾毓祥言今文选叙俸一法除异才卓斝不次擢用外其余守法之吏鴈行之才断当专以日月为先后至武弁一途头绪丝棼而加膝坠渊爱憎随意岂文官有俸序武官犹无俸序乎臣愚谓宜令两京十三省巡按御史各造所属文武两途各官俸册四季报吏兵两科使科道得执之以查参其紊乱夫此言法也若奉法之人关系更切职方有缺宜并发单广求慎择若果有克称厥职指摘不及者亦宜与文选颉顽优转得旨吏兵两部为人才通塞之关文选职方所系尤重委宜慎加拣以清仕路该部知之
　　○勒原任广东按察司副使史孔吉闲住升山东按察司副使王继曾为尚宝司卿时吏部推孔吉尚宝司卿以继曾陪  上谓史孔吉系高攀龙邪党如何谋干京堂遂有是命
　　○辽东督师王之臣奏虏情叵测请豫备关门三月粮料以备不虞户部具覆  上令作速给发各镇不得援例
　　○甲申户部同九卿科道覆勘原任川湖总督张我续侵用饷银初称十万四千两既而集议清算仅七千四百七十余两  上命再行查核
　　○巡漕御史徐卿伯奏运道历淮安而上黄河水多而泥半之惟时淮流猛迅冲泥沙不致壅塞故谓之以淮刷黄运道赖以无阻夫何入夏以来北地苦雨淮泗苦旱于是黄水暴涨淮流浅涸河身日高淮势益弱而黄河竟以淮为壑矣稽之父老皆谓黄河倒灌为患叵测今漕运难前势在危迫但有捞浅起剥二义乞敕诸臣应动何项钱粮即著就便支给刻期举事工科给事中郭兴治亦以为言得旨捞浅起剥著漕河二臣相机料理以无误运务
　　○升兵部车驾司郎中张杰为四川布政司右参政广西按察司按察使林恭章为湖广布政使司右布政狭西按察司副使王应楫为河南布政司右参政
　　○乙酉中元节遣侯张国彦李承祚徐锡胤陈光裕薛濂伯卫时春孙廷勋赵祖芳施壮猷刘孔昭李守骑祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯郭邦栋祭  景皇帝陵寝都督同知许浚祥祭  哀冲庄敬二太子寝园
　　○山西巡抚曹尔祯言三关十月无粮奏请京运下其＜锍-釒＞于部
　　○镇守山海关等处太监刘应坤述回乡口报言奴酋结亲西虏阴谋西犯  上命加意堤防以保万全
　　○升建宁府知府赵一韩为贵州按察司副使
　　○加山西按察司副使冀北道仙克谨为布政使司右参政照旧管事
　　○丙戌  上视朝
　　○升礼部左侍郎施凤来右侍郎张瑞图詹事府詹事李国＜木普＞各礼部尚书兼东阁大学士入阁同首辅顾秉谦等办事
　　○太子太保户部尚书李起元引疾再辞许之令驰驿去
　　○升山西按察司按察使秦士文为布政使司右布政使仍管怀来道
　　○丁亥巡抚顺天右佥都御史刘诏言顺永二府新罹水灾人畜漂溺边垣坍塌最甚者莫如顺天之豊润宝坻霸州道属其在边关莫如昌镇之横岭城比闻大兴地方又有冰雹损伤麦苖伏乞  皇上俯念重地异灾敕下按屯御史速为勘覆其坍塌边墙勒限修葺庶灾民得生而边警亦有所备得旨边垣冲决民命阽危罹此异灾朕深轸念即著兼工修筑加意赈恤以安重地
　　○辽东巡抚袁崇焕督师王之臣各＜锍-釒＞报淫雨为灾山海关内外城垣倒塌兵马压伤宁远前屯中后等城修筑者既成复坏囤米冲损粮草浥烂不可胜计乞敕该部办价修补兵部尚书冯嘉会覆言事在然眉当权缓急为今之计宜合关外秋班并力宁远俟版筑告竣再以全力修补前屯其损失囤粮乃奸委得计之日前者水营被兵反为此辈利薮今海仓被水将益为若辈贪窟总为前空后冒一概花销宜令当事者勘实奏闻并图善后得旨霖雨为灾边城倒塌深属可虞卿为本兵宜加意设法料理不得视为泛尝工科给事中虞廷陛亦以及时修筑边垣为言且请加意抚赏联合西虏无致开衅各隘口练兵秣马设备侦探无致疏防  上是其言命城垣及时修筑关外宁远城并力先完其加抚赏殚力防御著各边将吏倍加严饬
　　○命工部催角□羊福建存积银两以助大工初福建布政司西库贮银三十七万两备防海之用以红夷发难调兵增饷动支开销十七万两尚存二十万两布政使沈演以闻  上即命角□羊进寻以角□羊官刘日珩迁延未到传谕趣之
　　○浙江巡按御史刘之待题原任湖州知府杜乔林当浙植叶朗生之变妖党哨聚人有主名地有分辖攻有日时此其志固不小也赖乔林密得其状俄顷成俘越岁猝有朗生之党吴野樵者反棹长兴手刃长兴令复图不軓而后知乔林之沉几先物首歼渠魁智识超出寻常万万耳无何有流言乔林之脱卸而贾祸长兴令者令任事之劳臣反冒含沙之影射固宜士民之吁天抢地欲控无从也乞将乔林擢用  上以其＜锍-釒＞付吏部命即与擢用久之起乔林为浙江按察司副使
　　○戊子  成祖文皇帝忌辰  奉先殿行祭礼遣清平伯吴遵周祭  长陵
　　○山东巡抚吕纯如以东省旱蝗条上方略一曰减买津米原奉部文每岁扣留新饷十二万派发东兖二府买粮十五万接济津门此苦役也去岁该部念秋灾减去七万有零故六年之额易完今七年之粮又当于今岁预办合无于八万中再为酌议止令兖州籴买三万石东昌籴买二万石以免灾黎陪补一曰蠲免杂派原奉部文坐派东省杂项充饷银十二万五千余两除额款外悬坐无款银一万七千有余今摉括一空为力已竭去冬该部准臣咨请暂免天启五年一年今竟当永永报罢即不然再免六年一年亦抚恤灾黎一著也一曰角□羊运议价原奉文扣留角□羊部新饷银五万两然每石定价五钱即续增不过六钱今年米价一两之外所亏半价官任之乎民任之乎况陆运之艰难与时值之涌贵并费区处相应自天启六年为始扣饷买米一准市价为低昂而该部毋悬为之限有司纵不肖当必无高擡时价冒破饷金者一曰济府改折济南一府被灾同而于六郡中犹未蒙宽恤之典查该府岁角□羊临德二仓本色先因各属路远转运惟艰议每石徵银八钱角□羊府委官就彼买米类角□羊立法非不尽善迩来叠罹灾荒米价腾贵委角□羊员役苦于陪补观望迁延以致银两在官非别项那借则角□羊役侵渔终归乌有合无将该府天启六年应角□羊者免其角□羊纳本色止照原徵八钱竟角□羊折色待年豊米价稍平仍角□羊本色不得援以为例此于灾民便而于仓储亦未尝不便＜锍-釒＞下该部
　　○己丑  孝纯皇后忌辰  奉先殿行祭礼遣  庆陵
　　○月犯毕宿
　　○山西灵丘地震
　　○勒工部主事门洞开闲住工部尚书薛凤翔劾其图差争竞当堂咆哮凌轹同官也
　　○庚寅山东登州城楼火
　　○御史张汝懋奏臣巡方江右见铅山知县何其瑛干济多才特举之以为能吏劝不意拜＜锍-釒＞后吏部有王官之转此系臬臣张师绎阴阳其间表册送吏科河南道异同非体已为御史李九官所劾乞赐查勘得旨表册考语何得任意优劣张师绎已经参论还查勘归一以明黜陟
　　○辛卯  神宗显皇帝忌辰  奉先殿行祭礼遣彰武伯杨崇猷祭  定陵
　　○诏六科凡系  三朝要典内诸臣章奏批红原本都送阁查对
　　○总督河道工部尚书李从心奏淮水骤发以淮刷黄阏沙尽逝运道复通报闻
　　○工部言  陵工急需钱粮旦夕难缓河道见贮库银三十三万七千有奇乞量取十分之五以济然眉其徐州船税归并中河郎中管理以清冒蠹  上从之仍命河道节年拖欠者勒限徵角□羊
　　○吏部以本部右侍郎缺推用工部左侍郎崔呈秀都察院左副都御史刘廷元得旨崔呈秀督察大工不便别转刘廷元纪纲重地正需协赞著另推
　　○又推南京兵部尚书许弘纲工部侍郎徐大化为戎政兵部尚书得旨有事之时京营关系重大许弘纲迢递不能即到徐大化见今督理工程员缺著另推
　　○升兵部左侍郎郭允厚为户部尚书
　　○复补原任云南按察司按察使游伯槐于广西
　　○升狭西布政使司右参议梁廷栋为山东按察司副使分巡济南道金华府知府林贽为湖广按察司副使荆西兵备道
　　○壬辰巡抚浙江右佥都御史潘汝祯奏查河南右布政钱士晋为邓□□羙托送汪文言赆礼一事百金之馈予者自有邓□□羙受者自有文言加之本官两不相涉第严旨炳于日星本官固当为法受过或姑于本官历任俸银照追百两为大工之助亦臣子赎过之意也从之
　　○命副总兵徐永寿署都督佥事充总兵官挂印镇守甘肃
　　○先是天津设有海防营水兵一千五百名陆兵一千名始于东南倭寇时所重专在海防倭氛既息兵有余闲驱之屯田人给四亩以余力屯种无妨操汛天启四年屯抚董应举见各兵久处恬熙不操不汛遂令陆兵比旧人增屯二亩而扣其饷三千六百金为关内运价次年复议水兵尽归之屯未几应举去任以屯兵属之津道时奴警频仍有传其造船谋渡者天津抚臣黄运泰与保定抚臣郭尚友虑各兵因屯而废防汛合＜锍-釒＞议将水陆兵二千名照旧各给田四亩宽屯力以责操练水兵仍水陆兵仍陆户兵二部如议具覆  上命即行被处抚按永为遵守
　　○升总督漕运户部左侍郎兼都察院右佥都御史苏茂相为户部尚书总督仓场
　　○升户部右侍郎黄运泰为左侍郎兼都察院右佥都御史管理辽东粮饷巡抚天津宣府巡抚都察院右佥都御史张晓为户部右侍郎刑部右侍郎曹思诚为本部左侍郎大理寺卿吴中伟为刑部右侍郎
　　○复除原任湖广布政使司右参议葛如麟于狭西兵备潼关
　　○癸巳  上视朝
　　○惠王常润奏请瞻田命拨给如例又奏臣藩指日就封庶支及时应避乞  圣明照例赐迁以遵祖训礼科参看言惠藩之建荆州也  先皇帝笃亲之仁也营建仍在旧城以免各宗移徙者我  皇上因时制宜之义也今奉旨已经六载府第行且落成诸五千人方熙熙按堵未闻变计乃忽有移徙之请毋论王言不堪反汗亦何辞以谢诸宗据奏祗援潞福二藩为例细查会典要例诸书原无开载则当年之移不过义起既以义起自当以义裁大都寡则可徙众则不宜徙物力豊亨则可徙时诎举嬴则不宜徙两言决耳礼部据科参覆请  上曰会典既无开载你部又据科参以不迁为便著即如议行
　　○安南都统使黎维新嫡子黎维祺遣使臣阮进用等补贡方物
　　○礼科给事中叶有声陈漕政二款一谓漕运之迟不尽繇守冻也关厅缺少剥船则多留母船而迟天津屡勤明旨则滞南粮八百艘而迟苏松续到之辽米辄又冀幸截留观望不则而迟宜先期料理早一月回空则早一月交兑一谓民运之苦在家苦收贮舂办中途苦风波剥浅到通则苦车运繇闸以至铺垫守批折耗亏损烦费骚然而歇家保识且溪壑是厌也串合书役表里牢笼乞严禁申饬得旨运期迟误皆因回空不早民运艰苦实繇繁费多端今后管粮司官一意体恤不得苛索加耗其浚河剥船诸物仍先时料理以便转输
　　○巡抚凤阳户部左侍郎苏茂相奏追＜锍-釒＞理盐法道袁世振赃银先后俱足报闻
　　○以礼部左侍郎兼翰林院侍读学士李康先翰林院编修陈仁锡陈具庆充日讲官
　　○升狭西按察司副使鲁廷彦为四川布政使司右参政威茂道
　　○升礼科左给事中陈胤丛为大理寺右寺丞江西道御史牟志夔为太常寺少卿
　　○升神枢一营左副将李国桢为中府佥书湖广下江兵备道中军守备王拱极为广东都司佥书
　　○革漳潮副总兵袁大年任
　　○甲午驸马齐赞元尚遂平长公主
　　○乙未改礼部左侍郎骆从宇为吏部左侍郎兼官  故命礼部左侍郎教习庶吉士李康先回部管事
　　○升督察大工工部左侍郎崔呈秀为工部尚书兼都察院左副都御史管事如故刑部左侍郎曹思诚为吏部左侍郎管右侍郎事兵部左侍郎李春烨为协理京营戎政兵部尚书巡抚延绥右佥都御史张九德为大理寺卿
　　○升巡抚保定右佥都御史郭尚友为户部右侍郎兼都察院右佥都御史总督漕运巡抚凤阳山西布政使司右布政使秦士文为都察院右佥都御史巡抚宣府
　　○升固原兵备右参政李养冲为狭西按察司按察使仍管固原道事以固原道按察司副使宋祖舜管理西宁道事
　　○丙申  上视朝
　　○命铸前屯副总兵关防
　　○升太仆寺少卿朱童蒙为都察院右佥都御史巡抚延绥
　　○升左春坊左谕德马之骐为国子监祭酒
　　○升狭西按察使刘泽深为本省布政使司右布政使洮岷兵备道
　　○丁酉以詹事府詹事兼翰林院侍读学士李孙宸教习庶吉士礼部右侍郎兼翰林院侍读学士教习庶吉士杨景辰掌翰林院印
　　○命铸关内道兼管山石道关防
　　○御史田景新追叙旧黔抚李橒全城之功乞赐录用得旨李橒以需索金盆激变至今流祸无穷田景新所举不当
　　○革原任喜峰路都司今升昌平右车营游击张成德回卫以纵放奸夷李门子进关也仍戒边将以后贡夷到关务要严加查核不得疏纵取罪
　　○狭西外夷灵藏赞善王端岳坚咎遣使进贡方物赏赉如例
　　○升户部添设右侍郎靳于中为本部左侍郎管右侍郎事
　　○升锦衣卫指挥使李国祯为中军都督府佥书
　　○升河南按察司按察使丘志充为山西布政使司右布政使怀来道
　　○升贵州标下游击杜弘域为甘肃西宁副总兵紫金关参将刘宗汉为洮岷副总兵宣武营游击龚彰为延绥宁寨营参将
　　○以中书舍人刘天锡为周宗建私党削籍为民追夺诰命
　　○戊戌户部覆蓟辽总督阎鸣泰等请抚赏钱粮＜锍-釒＞言官兵以酒食细故而杀一台吉歹青遂挟偿命银一万三千四百两宜限为暂费不宜著为尝例柰通官遽以例许之东氛未靖西虏携贰又树一敌今不得不权为给与但前项赏银先议动支艌船杂项督臣王之臣查无此项可动议令兵部分认七分户部分认三分今据兵部之＜锍-釒＞似欲尽委之臣部夫臣部所职者饷兵部所职者赏即插汉哈喇慎等故事可鉴舍己耘人义不出此谨如边臣议照依额赏三七分认之例庶款局可结而边衅自弭矣  上命抚赏银一万三千四百两户兵二部均认作速照数给发
　　○巡抚宁夏史永安题留新升京营游击神光显管宁夏广武营游击事部覆从之
　　○吏部以保定巡抚缺推原任顺天巡抚岳和声太仆寺少卿潘云翼得旨保定畿辅重地岳和声窎远不便到任潘云翼  三朝要典＜锍-釒＞内称杨琏无罪去国忠臣扼腕岂是公言著冠带闲住
　　○吏部以兵部左侍郎缺推举江西巡抚郭尚宾太仆寺少卿魏应嘉诏以边疆多事枢贰需人甚急郭尚宾迢递不便到任以袁可立升兵部左侍郎魏应嘉升右侍郎
　　○宴回夷米尔咱等命泰宁侯陈良弼待
　　○土鲁番阿都刹因投状礼部言前差使臣米尔咱大者等进贡在狭州张芧所被秀才王汝全等将贡夷欧打重伤内欧毙一人抢夺玉石金钢金□赞刀等□状告府县衙门各官受贿都不淮理礼部以闻得旨著行彼处抚按查究虚实处分远夷不便久羁仍宜刻期究结速遣还国
　　○命铸湖广布政使司右参政兼按察司佥事专驻偏桥监思仁等处军务关防
　　○升刑部右侍郎吴中伟为本部左侍郎改南京刑部右侍郎潘浚为刑部右侍郎
　　○升户科右给事中许可徵为礼科左给事中
　　○己亥免山西灵丘县本年应徵钱粮以恤灾民从抚按王点张素养之请也
　　○加赠原任南京大理寺卿张五典为太子太保兵部尚书荫一子入监读书祭葬如例
　　大明熹宗悊皇帝实录卷之七十四
大明熹宗悊皇帝实录卷之七十五
　　天启六年八月庚子朔
　　○太子少保礼部尚书兼翰林院学士掌詹事府事黄汝良引疾乞归  上慰留之章三上得旨
　　○都察院左都御史房壮丽请申饬宪规一曰禁请托自升除文武官员以及钱谷讼狱无事不有请托臣愚谓凡有干请升补纵资俸如期亦压数月用示裁抑如恃权倚势胁其必从即据实奏闻庶化竞为恬嚣风可息一曰革馈遗官之筐篚民之膏脂也今民间加派摉括皮骨仅存馈人者与馈于人者想俱有所不忍合严禁革或仍陋习重法示惩一曰明分义上下有章等威有办治世之象也今属吏或抗上官佐领不逊长吏青衿把持官府猾棍凌侮簪绅大帅之令格于偏禆将领之法挠于士卒可谓有法乎合申明法度上官廉正自持属吏奉法惟谨庶民安生理兵遵纪律凌越不生而久安长治矣一曰公激扬迩来各差巡按御史弹劾仅取科贡塞责罕及甲科间有剌及不过愞懦无为之辈而机锋闪烁大诈大奸者不与焉至方面则尽数荐举中间扬历既久高贤固多岂无性气乖方精神衰迈者乎以后御史行部有丛议者即以白简从事老疾者勒令致仕才望者特请加衔傥仍狥情塞责臣院别有所闻回道考核议处一曰速销勘合夫勘合如期完销明旨严切无柰积玩之后振刷为难即如查勘公事每凭道府迁延提问官员多以人情行止当  圣明励精图治之时岂宜有此合严敕报完则惰窳之习可破一曰端风化夫庠序风化所关今日士习守礼者固多而荡简踰闲亦不少如前此广宁之剃头从逆近日之都城为首行劫士风不扫地乎臣愚以为振纪纲自风俗始合行各提学宪臣严行惩戒力挽浇风至于京师五方杂处拏讹把棍蠹坏风俗莫此为甚并乞严禁于世道不无小补矣得旨六款俱痛切时弊有禆宪纲依议申饬
　　○辛丑秋分祭夜明于夕月坛遣恭顺侯吴汝胤行礼
　　○吏部缺江南司官推添注兵部主事陆康稷张履端得旨陆康稷张履端俱系门户著冠带闲住员缺另推来用
　　○吏部推升礼科都给事中彭汝楠吏部文选司郎中范景文各添注太常寺少卿御史周用宾贾毓祥各添注大理寺寺丞  上不许命各官升转俱候实缺推用
　　○壬寅大学士顾秉谦以病乞休  上慰留之
　　○勒广西按察使游伯槐以原官致仕伯槐面辞赴任  上见其老不任拜起故有是命
　　○命修理  大社  大稷坛
　　○天津督运户部左侍郎黄运泰＜锍-釒＞请截漕备关部臣靳于中执以为不可  上以关门预备势不容缓如运泰请
　　○刑科给事中苏兆先责成新辅言  皇上慎重枚卜简三新辅臣而任之语曰急则用救时之相今何时也三辅臣可不同心以救之乎窃谓今天下墨甚愿三辅臣救之以廉门非市而心如水则可风百僚之墨而使之廉今天下壬甚愿三辅臣救之以正去成心而捐私见勿以真门户假人勿以非门户锢人则可销朝野之党而使之政今天下又穷甚兵穷饷穷民穷财穷救穷之变莫若通三辅臣历练精通四应不穷直须破一切情面究一切权宜以十分胆识行十分才料庶可救时艰之万一乎然而辅臣腹心也群臣手足也爱心腹不得不护手足如原任御史李徵仪陈保泰本为朝廷排击门户而反以门户见挤本为地方力任劳怨而偏以劳怨招尤当速为赐环得旨新旧辅臣同心一德内外臣工更宜洗心易虑共臻至治其余该部酌议具覆部议起李徵仪行人司副陈保泰复补浙江按察司副使报可○改封蜀府东乡王奉鐩嫡二子镇国将军至廿□沂为长子以嫡长子至氵□蓲痘殇也
　　○升陕西布政使司左布政李如桧为太仆寺卿管京营少卿事
　　○加河南按察司副使兵备道陈其猷右参政久任
　　○升四川布政使司右参政蒋士忠为河南按察司按察使湖广布政使司右参政胡一鸿为陕西按察司按察使关西道
　　○甲辰南京户部尚书毕自严请酌定差规以一政体言北新淮安扬州三关与银库及督税分司当用俸深者以示优劳之义其江北仓及水兑两差当用俸浅者以示先劳之尝人情政体自合如此比岁以来资俸不必相应觊觎别有夤缘于是一时物议沸腾非谓堂官爱有独钟则疑司官意偏左袒宜著为令本政谱一书而酌其至当不得先期托假以避亦不得临时越序而争所为教忠教让教廉胥系之矣  上曰差规既定尔部即永为遵守
　　○兵科都给事中郭兴治＜锍-釒＞荐兵部职方司郎中吴淳夫劲骨孤贞宜擢用赞画中书姜云龙居间金□赞剌宜罢斥得旨吴淳夫著加升京堂照旧管事姜云龙削籍为民仍追夺诰命
　　○升工部右侍郎孙杰为兵部添设左侍郎仍管大工事
　　○改南京工部右侍郎杜士全为南京刑部右侍郎
　　○起原任辽东巡抚张凤翼为都察院右佥都御史巡抚保定紫荆等关兼理海防军务
　　○升福建布政使司右参政贺万祚为广西按察司按察使湖广按察司副使王景为云南布政使司右参政分守金沧道
　　○加福建按察司副使胡尔慥布政使司右参政仍旧分巡漳南道
　　○升延绥孤山副总兵任中英为神枢一营左副将蓟镇古北口游击刘芳羙为神枢三营参将
　　○升宣府龙门所参将张应乾为宁夏协守副总兵广东琼崖参将沉志亮为漳潮副总兵万全都司掌印汪尔信为宣府南路参将广东香山游击高应岳为广西永宁参将
　　○丙午  上御文华殿讲读
　　○兵部尚书冯嘉会陈枢务切要一选法宜通向来推升武弁止凭俸荐毫不容紊惟守把等官多至四百九十五员而所转都司佥书止六十员又游击与都司掌印共一百四十五员以数百守把而望缺于十数都司则人尝苦其多以十数都司而仰供乎百十游击则人尝苦其少合无仍照往例以守把之应升者升都司佥书职衔管游击事庶无速化之弊亦免积薪之叹一俸荐宜核推升凭俸荐明旨申饬屡矣然有人与事习才与地宜者即俸荐末及督抚留用势所不免但宜先酌本官履历不宜概请咨题盖咨题可以抵荐不可越资彼武途实缺几何而堪此越轶也一添注宜复武官军政六年仅一举即抚按举劾亦止寥数人致奸弁夤缘以脱身破甑苟容以饱欲□土宜仍复添注盖武弁之有添注犹文职之转王官举而行之亦澄汰要著一钦依宜重官无大小一奉钦依非臣部之官而  皇上任使之官也如果人地不相宜亦宜＜锍-釒＞明不得在外擅裁一客兵宜议自辽人不可用而徵调四出天下驿骚之祸中于奴者半中于徵调亦半况客兵之糜费日滋久戍之精神易倦何如招集辽人生聚教训省一安家行粮之客兵便足餋数名土著但安插有方稽察有法在督抚加之意耳一赏罚宜明戴罪立功为逃弁藏身之窟崇阶世荫为武弁猎取之资甚至同罚也而勘实与待勘者异安得弁流不日玩乎所贵朝廷出赏罚以  睿断督抚奉赏罚以风行则士气可奋一军法宜振法者圣主砺世磨钝之神物也兵事非此尤不能肃众以成功此后将者有临阵逗遛必诛无赦如街亭之于马谡高平之于樊何则大小将士自当拨转念头何东事之不可为一屯政宜宽屯政率未修举艮繇未收耕种之利先议扣除之额所以宁就荒芜今宜听民量力分佃不税其租久之物力渐饶百世之利也得旨条陈诸款见见悉心枢务通选法复添注俱依拟其余酌议行
　　○赈恤陕西清涧县灾民
　　○丁未  孝康敬皇后忌辰奉先殿行祭礼遣诚意伯刘孔昭祭  泰陵
　　○祭先师孔子遣大学士黄立极行礼
　　○吏部以年例拟升兵科给事中杜三策山西道御史侯恂浙江道御史刘之待为各省藩参又推礼部主事徐应秋为吏部司官得旨侯恂杜三策徐应秋俱系门户都着削籍为民仍追夺诰命刘之待卢洪圭与前会单不同显是徇情更换司官罚俸三个月以后推升务加详慎堂上官亦宜用心简点不得任凭该司混推
　　○补原任御史张应辰于陕西道
　　○南京工部尚书张鹤鸣以殿工垂成陈设钱粮屡奉明旨催解＜锍-釒＞言国家工作物产资给于东南者与海内中分其半当此水旱频仍徵调紧急之际诸方子来谊不敢后第三空四尽物力几竭而小民并胝之情无繇自达请于钦限十万两既派之后将后派者再议折十万两通行十四府作速分角□羊得旨照乾清宫旧例该进银六十万两今将十万两备办陈设物料五十万两仍著作速角□羊进以助大工不得藉口灾伤短欠迟误
　　○内监李永贞题南京颜料十年一角□羊自万历二十八年至今例应两次解纳有旨二次年例颜料不必办纳本色照依应角□羊数目折价角□羊进以助大工工部尚书张鹤鸣＜锍-釒＞称原无额徵之银在库并无十年一次之例自嘉靖二十四年至万历二十八年五十余年才取一次若仍议派不但民穷财尽皮毛不存且旷日持久恐大工难济计惟将拖欠臣部钱粮严催续角□羊得旨颜料折价内监十年一题旧册可据如何说五十余年方取一次显是上下朦胧推诿急公之义安在今除解过三万五千两外其余照内监原题数目勒限解进不得迟延误事责有所归
　　○户部尚书郭允厚覆巡按湖广御史陆献明＜锍-釒＞言京边黔饷那借支吾皆起于定额不清收支无度莫若行敛角□羊之法议令州县春初开徵之日先将京边黔饷二项总撤数目另造一簿另定收头凡有封纳先尽收贮即行申报府司转委廉能佐贰亲诣各州县歛角□羊京边应角□羊部者径角□羊部黔饷应角□羊偏沅者径角□羊偏沅则那移弊绝矣至于宗禄按臣议欲委精明官员责同长史清其冒滥但恐纸上之甲乙难据转面之真膺易淆果能洞若观火办若列眉即以冒滥之禄抵缺乏之数可也得旨这本说京边黔饷宗禄处置有法著该抚按遵炤施行
　　○吏部推兵部添设左侍郎管大工事孙杰回部管事工部尚书薛凤翔言大工拮据臣与杰同寅协恭经营将作若左右手乞  皇上照前崔呈秀徐大化例留部督察大工从之
　　○升山西布政使司右布政詹士龙为陕西左布政广东布政使司右参政王道元为江西按察司按察使
　　○戊申祭  太社  太稷遣英国公张惟贤恭代
　　○起降原任参将李成先为都司佥书管宣大军门标下右掖营事
　　○调延绥右营游击将军张全昌以原官管镇靖营事
　　○改新升福建坐营游击沈光宠以新衔仍管浙江巡抚标下右营事
　　○革陕西西宁副总兵王用予安远备御都司何受祉任回卫
　　○发抚赏银七万三千九百三十七两于山海关
　　○  上谕工部朔风将起朕念兵士寒苦皮袄炤旧例加银二钱每给银八钱以彰朝廷优恤至意著作速角□羊关不得迟误
　　○己酉  孝慈高皇后忌辰  奉先殿行祭礼
　　○升太常寺少卿提督四夷馆张守道为南京太常寺卿
　　○庚戌新城侯王昇子锦衣卫指挥王国兴以魏忠贤诬奏论斩初忠贤有憾于国兴令人告讦谓国兴擅伐祁昌胤茔树逼死族叔王五冒请承运库官王中所承种没官庄田种种不法又王昇奏讨坟价有旨给银三万两先给七千两国兴领过银一万一千零二十两谓陈乞时托人居间词连旧辅韩爌令抚按械其家人韩三送诏狱迫令诬服韩三竟毙狱中又株累工部筦库主事徐石麟制敕房中书郑崇光俱削□为民追夺诰命
　　○兵部尚书冯嘉会条上驿政四款一曰京差有减省之法赀郎不许奉差成例炤然即各部正差尚有酌道里之顺逆冲事体之烦烦以军事并一差者今因发角□羊不敷催督不应间以一事分二差亦宜限定差式非资序合格者不准则钦遣自少而邮传稍苏一曰外给有综核之法旧例关领勘合衙门抚按不过二十五道总兵官不过四五道各注开除岁终奏缴今宜一遵旧例给发既少奏缴又严则情面罔徇借关自杜一曰冒滥有抑勒之法勘合繇部涉科不过司给发耳当于勘合中填定各项数目详注节次路程有枉道溢额者该驿密申抚按指名参治复责起递地方及交界州县有能清一借用勘合裁一分外需求者有司官以风力纪录则抑勒既严奸弊自少一曰客使有劝警之法凡惜马折乾等项虽系仆从欺蔽乃客使失于钤束是谁之咎今后果有明以驭下或昏而纵奸者抚按官每岁奏闻一二以风警有位则旌创分明横行自少得旨慎差遣苏驿递已有屡旨申饬这四款说减省综核抑勒劝警尤足提醒人心即宜著实举行
　　○辽东督师兵部尚书王之臣言毛文龙孤军海外粮饷不给乞速为接济得旨东镇应发钱粮著该部作速备办刻期运到接济不得稽迟以孤海外三军之望
　　○辛亥  上御经筵
　　○遂平长公主府工成遣尚书薛凤翔祭告行礼
　　○平辽总兵毛文龙报获虏二百七名请献俘登巡抚李嵩言先是逃夷二十名倾登州之兵互相杀伤仅能擒获今以二百七名之众傥知必死而求生其患叵测且上岁黔中有非安邦彦不必角□羊献之例则头目非哈赤佟□当令毛文龙审处解级第于叙功之日准其上赏亦分别功次之一款也得旨不系渠魁免行俘角□羊著遵前旨行
　　○兵部尚书冯嘉会言凤阳等十六卫所应解春班大粮银二万九千两分文未角□羊寿州东平济宁等卫所领班官于天启二四年借库银一万二百余两屡催不到乞严敕各该地方官限本年十月内将新旧应角□羊钱粮尽数角□羊部以给军糈得旨班粮系做工军糈如何久不角□羊到以致那借纷纷措处不敷着该地方官即将新旧钱粮限十月内尽数角□羊部以济急需再有迟误道府等官参来处治
　　○南京云南道御史梁克顺＜锍-釒＞列留都积敝一凡刑名官始得亲刑名今则无官不受理无状不准行纷纷部寺曹署下逮佐领甚至一事而重叠渎扰一人而交互勾摄幸窦多开刁风愈炽一囹圄缧绁以待有罪非谓凡告讦即可囚系今则事不问大小人不问犯证动辄锁禁比至审放往往身虽释而家先破甚有事未结而生先殒者言之令人切齿一百司总是王臣四民孰非同类今则分党护甚至衙门胥役自庇其私独茕茕小民无所依庇动遭吞噬之惨一宴会相寻过从殆无虗日窃计禄入有尝窘于供办操守能无踰乎精力有限疲于奔应职业能无矌乎至乘欢笑而启关说之窦顾情缘而回执持之操杯酒徵逐之间关系诚非渺小得旨留都根本重地若不痛厘积毙民困何繇得苏着即严加申饬行
　　○留新升山西布政使司右布政使杨邦宪于陕西仍以新衔照旧管按察使事改新推陕西右布政使张国锐于山西
　　○甘肃阿坝参将王嘉宾患病升甘肃都司佥书任汝威为游击代之
　　○壬子  上视朝
　　○癸丑总督蓟辽兵部尚书阎鸣泰题朵颜三卫贡夷一事  祖宗设法二百余年以来未之有改今廷臣虑患未然顿议裁减遵照明旨第令一二人进京余俱关外领赏煌煌  天语边臣敢不仰承第人情骤更其尝则骇忽夺其所欲则忿骇而且忿无论东西合谋即诸部鬨起能支乎不能乎此不待智者而后知也况奴酋结婚虎憨已荫怀吞并之志我抚之唯恐我戢复从而携之是驱之使合也反恩作讐大可寒心往复商确不如仍旧之妥若虑其沿边骚扰夥伴藏奸恐为内地患则当刻责边臣谨押送严盘诘以防其狙诈而已伏乞亟敕礼兵二部从长酌议得旨览奏具见为国深心进贡夷人照旧例行但沿途盘诘宜严不许索诈扰害驿递支应宜速不得勒掯留难到京日要预备赏赉亦要速发起身该部知之
　　○升兵部右侍郎魏应嘉为本部添设左侍郎太常寺卿郭巩为兵部右侍郎
　　○起补原任御史陈保泰于浙江道
　　○命贵州道御史姚应嘉巡视京畿
　　○升陕西布政使司右参议王光经为广东按察司副使
　　○升京城巡捕左参将王嘉春为延绥孤山副总兵真定标后营游击李永福为宣府龙门所参将陕西都司佥书王之祯为五军四营游击宣府都司佥书刘茂芳为昌镇右军营游击陕西偏头关守备加都司佥书魏都梁为蓟镇大水峪游击临洮总兵旗鼓守备加都司佥书尤餋鲲为延绥左营游击山西宁武关守备加都司佥书石在廊为延绥右营游击山东青州守备加都司佥书费克谦为宣大总督左营游击
　　○发周府仪封王恭枥于凤阳高墙以窝盗分赃也
　　○乙卯蓟辽摠督阎鸣泰陈榆关内外人情言辽当九年积衄之余今春忽有宁远一捷俾奴舆尸弃甲狼狈而奔查宁远之城堞虽坍而人心殊壮则抚臣袁崇焕与镇臣赵率教实鼓舞而联结之乃请将心肠微有不然者查叙之典已明而不平之鸣未已酬劳之恩已厚而矜之念犹存臣一一进诸将而药之不知向来褊衷肯尽洗否至榆关人情则异于是将不习于斗而习于奢卒不善于攻而善于掠督师王之臣殚力振刷较之从前顿称易转然微窥其动静似乎心口杳不相应者臣复一一进诸将而药之不知曩时俗肠肯尽涤否因荐大帅满桂而参中右所游击刘世功经武营游击陈维翰  上曰这本说关门内外人情甚悉师克在和戮力同心已有屡旨申饬如何仍因故习着督抚严谕文武各官洗涤肺肠共矢同讎无误恢复大计刘世功陈维翰即行罢斥急拣廉勇以济冲疆
　　○兵科右给事中薛国观题秋高马肥正犬羊肆志之日况我之瑕隙可乘而敌之狂谋未艾如关外宁远与中右后前屯诸城先时以霪雨坍塌报宣大沿边诸处边墙墪台先时以地震倾＜王已＞报宁夏镇炒忽儿千儿骂顷以西行犯抢报甘肃镇班喇嘛银歹三见台吉先时以侵犯截杀报叆阳宽奠镇江一带奴酋处处设兵登抚之近报有据汉人降夷节供奴酋结亲西虏八月蠢动关臣之羽书狎闻臣谬任兵垣睹此情形窃为杞忧乞严饬环边文武诸臣以坚壁固圉为猷念以摧锋陷阵为精神得旨狄令渐深边防宜慎这条奏各边情形甚悉著即如议申饬行
　　○升吏部左侍郎骆从宇为礼部尚书兼翰林院学士掌詹事府事
　　○升南京礼部右侍郎林欲楫为礼部左侍郎兼翰林院侍读学士协理詹事府事未任寻改南京吏部左侍郎管右侍郎事
　　○升史科左给事中王鸣玉为陕西按察司副使陇右道刑科给事中张鹏云为四川布政使司右参议御史胡士奇为福建按察司副使建南道杨建烈为山东布政使司右参议天津道王会图周宗文俱湖广按察司佥事
　　○以山西行都司佥书吴道泰为万全都司掌印起援辽都司佥书景国佐为陕西行都司佥书
　　○丙辰河南道掌道事监察御史王业浩言科道外转春秋二例俱科一道二惟壬戌以来凶邪驱除异已创为科二道四夫考选限隔三年而迁转必苛求充数班行日就寥落非朝廷重耳目之意乞慨赐照旧末复为须之彦梁之栋吴国华蔡国用韩敬丁乾学顾际明求赐环得旨春秋例转仍用科二道四不得纷更科道不许荐人已有屡旨如何滥举市恩吏科给事中杨所修复以例转太多为言报闻
　　○升陕西布政使司右布政徐云逵为本省左布政关南道陕西布政使司右参政关守箴为本省按察司按察使商雒
　　○四川乌思藏护教王及董卜韩胡宣慰使司等进贡方物
　　○丁巳大学士顾秉谦等题  三朝要典书成查照明伦大典事例给赐诸臣颁行天下暨各省直令翻刻广布以昭  三朝慈孝万世是非从之
　　○辽东巡抚袁崇焕言奴患以来捐弃两河未有胜着惟督臣王象乾经臣王在晋抚存西虏奴穷于无所与枢辅孙承宗与督师阎鸣泰决用辽人奴穷于无所导故蹲伏者三年自去秋河上觑我之虗实故倾巢入犯臣偃旗息鼓待之奴遂失利而去今积雨成川我之哨马且不能去彼之大众夫安得来过此以往则彼日日能来我刻当备矣彼远来利速战臣只死守令进不得战以困之惟困之乃得图之盖不贪功便无繇致败若贪一击之利则从前之祸立见然奴向能为中国患以独拥一方生杀予夺之自繇生聚教训之不易而我调四方乌合当之彼以专我以分宜乎不相及今  皇上以关外关内分属责有专司以辽人守辽土兵马钱粮注为定额且守且战且筑且屯抚西虏以拒夷屯种之所入可以渐减海运大叚坚壁清野以为体乘间击惰以为用战则不足守则有余守既有余战无不足不必侈言恢复而辽无不复矣顾臣又有进焉凡勇猛图敌敌必讎振刷立功众必忌况任劳之必任怨蒙罪始可有功怨不深劳不厚罪不大功不成谤书盈箧毁言日至从来如此惟  皇上与廷臣始终之得旨览奏具见石画深谋主守不战尤是制奴稳着朕念切封疆委任责成不啻推心置腹安有谤书可间着殚力防御一意灭奴毋以瞻顾分心
　　○升太仆寺少卿孙国祯为太常寺少卿鸿胪寺右寺丞魏持冲为本寺右少卿
　　○加四川总兵林兆鼎署都督佥事管遵义参将事
　　○以经略旗鼓参将王家栋为紫关关参将神机七营参将周世显为宁夏西路参将湖广行都司掌印谢登云为广东琼崖参将兴都留守司掌印陈学捷为广东香山参将甘肃守备加都司佥书祝国宁为天津海营游击山西平刑关守备加都司佥书周之士为真定标营游击山东春班都司佥书郑梦熊为福建巡抚中军游击
　　○革天津督饷标下中军游击赵荣祖旂鼓都司佥书赵锦任回卫
　　○戊子祭  历代帝王遣保定侯梁世勋行礼
　　○己未吏科右给事中李鲁生言自东事以来内外共苦惟饷在内苦不给在外苦不继迩来户部所报解发之期似宽时月有余督师所报收放之数支吾目前不足以本色言之天津头运二运已到三运且开洋矣果尔则来岁之半已完而何以南海仓止贮八千石之米以折色言之户部发尽新库已完七八九月矣果尔则七月之前尽给而何以耀武营尚欠闰六月之粮必严为查核明白其故庶计部可以谢榆关榆关亦可以有辞于计部耳至海运一事更有难料往闻南粮沿海盗卖凿舟沉水告照而还有此弊端岂堪尾洩又闻参将萧升营有降夷四名盗马遁去疏纵可虞并乞严旨申饬户部尚书郭允厚覆言角□羊发执有互异南海口之粮必有大弊耀武营之饷必有隐情关门督抚应行严查奏报仍行天津督饷及关门饷司各具解发投到日期交纳领收实数开造明白送部以凭对查然久需时日则彼此可以通同传会是必查之于不及措手之时方得实乞  皇上严立一限于命下十日内将支放原册一齐报部臣部据实查核解收何以互异名实何以悬殊果系何官何处迟误严行究问以惩将来庶于边事有济上是之即限十日内催取各衙门支放原册一齐报部以便据实查核久之天津督饷户部侍郎黄运泰遵旨查报言关门粮料照依天启六年部派连闰米以六十六万石查为额料以六十七万八千五百石为额及查发过之米津门头运二运三运并预运等项已有七十三万石发过之料前后三运并蓟永附关召买等项已有六十一万石此实运之数可按而考也南海口信地连闰岁派米一十三万九百三石派豆一十四万四千三十七石二斗今关内已运过米一十三万八千余石豆十七万余石先尽关门俱溢派之外不意山海海运厅同知王应豫详报南海口粮米止有八千石臣心疑之随咨督师查核续准回咨查春间关内马兵尽调出关防收而在关者仅步兵二万余故米如前次所派之数似为足支迩来关外驻防者已撤进关及镇守内府所带京兵与夫本部院调募新兵共增一万余名马步共合五万二千之数修工客兵春防止真定一营而今秋防在关六营是以所支之数前后不同臣思兵增则饷亦随之而增势所必至顾兵马钱粮派有年分而增饷之法亦必照依年分始得清楚伏祈  天语叮咛急将关门续添兵马与应增粮料之数于今年某月为始计至某月为止各该加增若干敕下户部速行督师自为题请其出防撤回兵马应支粮料亦听关宁内外就便裒益至见截漕粮一十六万石臣奉旨截留已将浙江灾折米六万三千石未收带运米九万七千石截数扣还内部矣其粮尽发预备臣原疏题明作为七年正数不在六年额内者即督师疏内亦有另项收贮一说臣不得不预为申明以俟后日之销筭也下部酌议
　　○辽东督师王之臣复具陈兵马多寡互异之故言枢辅孙承宗简汰＜锍-釒＞册原额官兵一十三万四千四百三十三员名汰过一万七千四百三十员名实在官兵一十一万三千三员名此实数也其开报兵马臣与抚道多寡互异者或因关外修工末回止据见在开报至工竣撤防而始按数造入或因战马太少议将更番回镇旧马补价留用而续有增添又因镇臣内臣随带陆兵五千余员名臣调募新补兵丁六千余员名原在关步兵夫匠二万余员名前册已备造明悉而司道所报者或收余前后参差此多寡悬殊之故也应撤者撤应更者更应补者补自是臣等职掌便宜调度难以胶柱兵马既有更移钱粮亦有消长总之不出额外而已除修上客兵援兵移易不尝难于定额盐菜食米俟酌数另请外其主兵关内官军夫匠见在五万一千九百余员名应募补八千余名共足六万马骡见在一万五千六百余匹应补八千三百余匹共足二万四千岁共该月饷马乾银一百二十八万两米三十五万石豆三十万石草三百六十万束关外官军夫匠见在五万二千八百余员名应募补七千余名共足六万马骡见在二万三千余匹头口该买补六千余匹共足三万岁共该月饷草乾银一百五十三万两米三十五万石豆三十七万石乞著以为额敕部按数支给得旨据奏兵马多寡互异之故种种明悉饷银米豆草束应照额给发○升山西按察司按察使王家宾为陕西布政使司右布政兵粮道彰德府知府白贻清为陕西按察司副使西宁兵备道陕西按察司佥事熊师旦为浙江布政使司右参议宁绍道
　　○给遂平长公主庄田二千五百九十五顷八十二亩如寍德长公主例
　　○发太仆寺马价银一万八千两于宣府
　　○庚申  上御文华殿讲读
　　○修理  长陵等陵开工遣工部尚书薛凤翔行礼
　　○南京户部尚书毕自严备陈留储出入之数并□补救之术以岁入本色言省直额角□羊各仓及水兑屯米共八十九万有奇除湖广近改黔饷外实止起解六十三万七千有奇乃南京锦衣卫等各寺监局及神机宿卫等军通共支米八十四万四千余此南户部本色岁出入之确数也以岁入之折色言应安徽宁各等处杂项银两通共四十三万三千有奇乃南京之公侯府部等衙门并锦衣卫所等官吏支销通共该银四十四万四千有奇此南京户部折色岁出入之确数也总而计之本色之出浮于入者每岁约二十余万石折色之入歉于出者每岁约一万余两况入数有逋欠无加徵出数有岁增无岁减然则留都库帑虽欲不日殚日匮岂可得哉臣前为本色计请归楚赋为折色计求还漕折今日夜思维求所以裕入之孔则积逋当追查自天启元年至五年各省直拖欠折色共一百余万两本色共八十余万石容臣一并提催务期通完以纾然眉求所以清出之窦则冗食当节案查天启元年正月实支月粮官军匠役人等止七万人今增万人一年便多支米八万石留都旧制有祖军无募兵有额粮无增饷历年经倭警虏氛兵部操江俱各募兵另立奇兵一营增额遂满六千增饷岁三三万二千余两夫增兵补伍虽非根本至虑第足兵先须足食节流要在穷源则今日讲求节缩固臣部所急讲者乃若以北分南之入而入孔愈少以南供北之出而出孔益多如辽折一项臣又窃有请焉南粮额派原不甚充纵令本色稍有赢余亦听南部自折自用成案可稽迩因辽饷无措摉括南粮于是仓米改折既多充饷愈穷且楚中南角□羊折色该省并借供黔五年以来几及十万况近来织造孔棘岁额倍增辽折所留尚苦不足于供截长补短剜肉医疮此则臣部一叚不可语人之苦情今今日不得不彻底吐露以仰冀宽恩于  君父也得旨下部酌议
　　○南京刑部尚书吴崇礼乞致仕许之
　　○户部覆山海经略王之臣总督阎鸣泰等请给马价及犒赏银两言旧年阁部清汰兵马而后计关外实在马三万三千八百五十二匹臣部料豆马乾俱照此数给发今＜锍-釒＞称关外马见在只二万八百八十四匹较原额少一万九百六十八匹今年十  个月该剩折乾银一十四万七千八百三十五两该剩料豆一十四万七千八百余石平日增不闻曰马少也而马乾可省发料豆可省支又不报曰还官应有若干及议战守则曰马无矣应买矣应给价矣何请马乾之时与请马价之实数马以对不相照应也赏罚明则军令肃而士气奋行伍如法之将射打命中之兵诚不可以不赏惟是临敌之时又须元宝一锭然后用命则此兵也似不为平日训练节制之兵而为临时贿赂雇倩之兵无论国家无如许金钱恐亦非司马法也况犒赏银两除钦赏外犹有枢辅经略积存银十万又新库发银三万今＜锍-釒＞中只言钦赏十万而不言此项将此项归于何处作为何用且钦赏银十万解赴宁城者仅止四万其余又角□羊到何处犒发何人乞敕下督抚诸臣逐一查出还官以为犒赏买马之需庶钱粮不至侵渔而兵饷不苦凑处矣  上是部议
　　○辛酉  宪宗纯皇帝忌辰  奉先殿行祭礼遣武靖伯赵祖芳祭  茂陵
　　○登莱巡抚李嵩报登总兵杨国栋海防都司梁汝霖等侦知奴酋运板片至盖套督造船只密遣将驾轻舟带火器焚其板片奴兵追赶迎战复擒活夷一名斩首级一十九颗忠勇可嘉乞与优叙得旨杨国栋梁汝霖侦探截杀屡奏奇功潜烧贼船忠勇可尚其降夷活夷俱著该抚审明酌处具奏有功员役阵伤军丁查确赏赉优叙该岛各官还宜加倍堤防相机堵截勿狃小胜以致疏虞寻升总兵杨国栋为实授都督同知都司梁汝霖等俱升授有差
　　○赐总督五省驻劄偏沅兵部右侍郎兼都察院右佥都御史闵梦得尚方剑
　　○壬戌  上视朝
　　○升山西布政使司右参政王国相为本省布政使司右布政冀南道户部郎中钱天锡为陕西按察司提学佥事
　　○琉球中山王世子尚豊遣官进表文方物
　　○延宁二镇套虏都督同知卜失免阿不害等补贡马匹赏赉如例
　　○癸亥安南进贡○通政使司通政使马从龙光禄寺卿管鸿胪寺卿事展自重告病俱著致仕
　　○升广东按察司按察使潘润民为云南布政使司右布政武定兵备广西按察司副使杨绍中为贵州布政使司右参政
　　○福建南路副总兵杨应春山西利民堡参将李承恩陕西靖虏营参将张自强都司佥书管宁夏洪广堡游击赵登高山东济宁游击陈星耀宣府东路游击戚世登并以劣转添注
　　○革河间营都司新升宣大左营游击韦策任回卫
　　○甲子  上御文华殿讲读
　　○平辽总兵官毛文龙＜锍-釒＞言部议海外一旅专为牵制一著迩者接兵部劄付言奴犯宁远已经三月臣竟不知臣于上年十月内即发塘报言奴于灯节前后必大举入犯右屯等处更宜加严防今年正月二十日即从云从山发兵进袭海州尽力牵制苦粮饷不足不能与贼久持耳部议又谓臣所驻须弥岛去奴寨二千余里欲臣移驻近岛夫须弥从大路去义州止一百里义州与镇江相对不过三四里镇江至辽阳三百六十里是须弥距奴寨在五百里内铁山路亦如之今谓去奴二千余里不知何臣作此诳言且兵事首论人心次论地势以人心论宁远辽兵少西兵多东江则海外孤悬无所退避尽用命之人心以地势论宁远至辽潘俱系宽平坦道无险要含藏难以出奇攻袭东江则山险可以设疑出奇可以制胜接济虽难战守则得进剿恢复终是东江事半而功倍也得旨＜锍-釒＞说地势人心极明不必移驻
　　○先是湖广所派南粮改折杂项等银共一百一十余万借充黔饷其实角□羊黔者止七十万尚虗悬三十万有奇天启二年遂以此七十五万作黔额饷然黔中抚按犹存见少也后云南巡抚闵洪学＜锍-釒＞称滇饷匮乏复将此七十五万内抽拨三十五万两而川贵总督闵梦得巡抚贵州王瑊合＜锍-釒＞争之至是部覆言滇固非无事之地然较之于黔则相悬矣滇乌撤诸夷未若黔之安酋猖獗难制也滇用兵境上未若黔之攻城杀戮大惨也滇安居待敌未若黔之暴师原野枵腹荷戈也今固不敢急黔而忘滇亦何至夺黔而予滇乎应照原派三十五万仍以与黔其滇饷稍需臣部那移接济  上从其议
　　○升礼科右给事中张惟一为吏科左给事中户科给事中陈序为本科右给事中
　　○升昌镇左骑营游击罗墀为神机七营参将神机二营参将王秉忠为昌镇涿州参将神机营加都司佥书马宁远为凤阳巡抚中军游击关内道中军守备加都司佥书卜文璜为遵化威虏营游击
　　○调大同入卫游击高可及补宣大总督标下左掖营游击以新升本游击费克谦补大同入卫游击从总督张朴请也
　　○乙丑升兵部武选司郎中韩秉衡为山西布政使司右参议潞安道河南按察司副使潘师道为福建布政使司右参政建南道
　　○复除原任山西按察司副使杨廷槐于山东天津兵备道
　　○升提督巡抚都督佥事张体乾为都督同知把总谷应选为参将东营副总兵管参将事王嘉春西营参将王嘉宾中军司佥书王文烈各加升一级以缉刘铎等镇魇叙功也
　　○
　　○升蓟镇都司佥书柳荣为遵化宣武营游击延绥巡抚中军游击王德为宁夏洪广堡游击河南秋班都司佥书陈一德为宣府东路游击浙江都司佥书黎延庆为山东济宁游击
　　○革宣武营游击叚国祯任提问追赃以蓟辽总督阎鸣泰参其贪狡也
　　○丙寅  上文华殿讲读
　　○吏部尚书周应秋等言科道吏部三衙门官升转以春二月秋八月为期例也必遵候实缺之前旨恐逾例转之定期仍以添注申请阁臣顾秉谦亦以为言不允
　　○巡按监察御史黄宪卿题盐政要务一曰捞采之计当周河东岁课四十二万引责办于十二州县盐丁然而池沸若火盐丁作苦势不得不乘阴云时一息用贫民捞采盖一则以休盐丁之疲一则使贫民间入其中稍分颗粒自饱总是供课不必问出何脚力一曰超支之例当禁河东盐课支法除压待外有挨支以封银时日为序毫不容搀越而商捞堆盐则弊端莫可穷诘目前虽利其捷输万一盐池不尽生殖有饱而扬去耳宜禁超支复还场之例一曰收料之规当更每年捞采盐丁稍一事竣总堆成料运司用尺杆量筭多寡从来相沿遵行而不虞经收秤斗遂高下其手臣同司官县官细加抽盘乃知其巧于为奸于是乃改秤斗量俾各州县料头自报而又令印官自相盘量要见州县捞盐实有若干科某料实有若干引各具引结傥日后掣放不如报数便令照引陪偿盖引数报自州县其责自难推诿耳抑臣因有感于盐池之尚有遗利也自大池外有金井有贾瓦而又有西小女池其地距运城可五十里虽广衍不足当大池二三而年来浇晒法行即以臣受事曾晒过盐十有三万顷且又以数万报将来数尚未艾也臣又有感于运官之不可不一振拔也他藩运司入犹以腴也而竞趋至于河东署冷官寂非真清茔则必不能甘澹泊非真强明则必不能勤干济但其体貌外似隆于州县而事情内实隔于州县甚至有文移催积月尚不能得报而究竟乃缘臣以结伏乞  皇上垂念盐政慨然特重其选运使必用甲科分司并令久任而又大破格调以优其迁庶盐政必有一番振刷户部具覆如议行
　　○先是甘肃抚臣王家祯于天启三年以援军缺乏安家那借缺官柴马军地变价银一万两原限酌处补还既复以艰于措处题请间销兵部言缺官变价二项均系内庭烟爨之需并官联餋廉之具著为成例固非他项可以停待告罢者况今又以殿工未竣将此项转而协济将作则角□羊纳尤不容缓若外省擅自那借复不抵补则前项之银绝不入司马之门而内庭上供大工协济臣部将何以抵应乞严令作速补角□羊从之
　　○升中都留守司掌印杜承绪为神机二营参将起升游击刘应魁为山西利民堡参将改宁夏平虏城参将周维新为陕西靖虏堡参将升大同平远堡守备加都司佥书张守有为昌镇左骑营游击改浙江右营游击李文奎为北洋营游击
　　○丁卯  上御文华殿讲读
　　○升四川按察司副使许士奇为广西布政使司右参政驿传道
　　○补原任御史汪若极于福建道
　　○戊辰南京兵部添设左侍郎武之望以疾乞休许之
　　○都察院左副都御史刘廷元言皇上顷命史局辑成  三朝要典三案中之华衮鉄钺已揭于天下万世矣惟是  光庙实录向奉另行改正之旨迄今未见竣事近闻有不法之臣如广西副使曹学佺私撰野史纪略以謟上官以惑天下恐要典实录一语参差则一信一疑必滋猜谤诸臣遵奉明纶匝月可告成事何虑何阻而竟寝阁也得旨  皇考实录已有旨改正曹学佺私撰野史本当拏问姑夺职为民书板行抚按官追毁
　　○户部尚书郭允厚言辽事至今日战守之局既定则兵马之数当定兵马之数既定则钱粮之数亦定典兵者清其虗冒于外而后司饷者乃可勉其转输于内臣请定关外兵足六万为防御关内兵足三万为坚守并请定关外岁需月饷草乾银一百六十一万两米三十万石料四十七万四千石兵马钱粮注为定额此额一定则督师镇防于内抚臣御侮于外关门按额索取臣部按额分给与参差之扰成画一之规计无善于此者  上曰兵马多寡各册互异钱粮何以定额著督抚核实具奏
　　○遣陕西道御史张应辰巡按广东
　　○升大理寺右寺副董懋中为尚宝司司丞
　　○升湖广布政使司右参政陆梦龙为广东按察司按察使九江府知府周诗为河南按察司副使抚民道
　　○升南京兵部中军参将陈希范为福建南路副总兵调福建北路参将周洪印代之
　　○升郧阳巡抚坐营都司佥书李镇邦为兴都留守司掌印四川都司佥书蒋继祖为湖广行都司掌印○己巳  上谕吏部太仆寺卿顾慥久病家居著冠带闲住其余各官有力衰迈各宜恬退品望超卓者加衔致仕以示分别
　　○工科给事中王梦尹言筹边大略一名器当重东江给劄授衔为鼓舞士心设也岂容今日一都司明日一游击宜令帅臣审酌授职则得官不滥而人更知荣以思奋一兵额当限兵多则难精徒以糜饷东江兵号十五万岂尽投石超距者宜令帅臣精选籍壮为兵汰弱为屯则兵不苦饷勇气自倍一南兵当裁南兵出海时名虽数千至岛已不及半帅臣虑其虗弱仍以辽人补之何取南兵名色宜去姑存之虗名以归画一则士伍无假借而侵冒亦除得旨所陈诸款有禆东江军务该部酌议行
　　○南京御史蒋守藩奏我  皇上无日不以灭奴为念中外诸臣无日不以款虏制奴为言至于明暗诸酋甘心输款虎墩免憨一意助顺且忿忿于粆花歹青之受奴僇辱也亟亟欲为报讎之举曾几何时而督师＜锍-釒＞云朵颜诸虏阳顺阴逆总兵左辅塘报云奴酋与西夷结婚果尔则款虏可长恃耶夫奴之蓄谋甚久苟志在报复必百计以携我夷夏之交虏之部落实繁傥志在需求且一往以成彼鹬蚌之势据回乡难民之说固有未易窥测者乃总兵满桂昔离宁远之时督抚二臣各有＜锍-釒＞入告料敌之智已蚤见其一班而虑事之长更何难于再计乎独恨其与赵帅不相能而犹料其终必相救天下方有事两虎安得私斗督抚二臣已揭肺肝相示矣满赵二帅可听其有一毫猜忌哉关门内外虽信地各分而前犄后角左提右挈岂不和而可共功也  上由文武同心已有屡旨这本倚重督抚责望二帅情亦殷笃
　　大明熹宗悊皇帝实录卷之七十五终
大明熹宗悊皇帝实录卷之七十六
　　天启六年九月庚午朔  光宗贞皇帝忌辰  奉先殿行祭礼遣镇远侯顾肇迹祭  庆陵
　　○南京总督粮储户部右侍郎林宰以京仓积贮出浮于入胪列救弊之法一严部运以免稽迟旧例应角□羊南粮布政司官一员董其役该府通判督所属州县佐依期赴京交纳明旨昭然今何废格也藩司无论矣府佐不行而委之首领县佐不行而委之仓巡至苏松嘉湖等处直付之解户之手半属豪奴揽棍银米任其展转朽腐以充数踰年累月无从究诘乞敕各抚按今后起解南粮总部必责府佐分部必责县佐押运依期交纳违限严行参究一省转解以免那移有司按会计催科于南粮何尝宽免一分顾民间之输将已完州县之那借百出移甲供乙久假不归化为乌有乞敕各省抚按令委官立限径行赴部交纳以除转折停留之弊仍严追实投批回查照以防解官侵没之奸一贮改折以备不虞天启五六年二月例应大粮放银前任部臣以库贮空虚米价腾涌改支本色以济时艰折色待八月补支而今无有也两月又多出米九十五万石仓米安得不匮臣愚以为如永折一项自应归库支用其各省卫所追补未完米价银两管库司官相应另贮专备仓中之乏不在别项支销乞敕臣部著为永例  上命该部速覆
　　○升河南按察司副使范中彦为四川布政使司右参政
　　○南京工部右侍郎卢大中以疾乞归命加南京工部尚书衔致仕
　　○升阳和道中军守备朱鼎为山西管屯都司佥书
　　○给凤阳府高墙庶人任欥等子女衣粮如例
　　○辛未发秋季年例主客兵饷于各镇蓟镇一十六万六千七百一十七两九钱□分密云九万一千三百四十九两九钱一分永平七万四千四百六十六两六钱二分昌平三万五千五十八两一钱一分八厘易州三万六千六百四十八两九钱五分
　　○旧制南直河南山东各卫班军大粮皆徵解南户部分司凤阳仓班军临行时先给四月安家余八月随军起解天启三年改解兵部有司藉口灾伤徵解不时班军嗷嗷乞复  祖制兵部尚书冯嘉会＜锍-釒＞言班粮玩愒之因与今日整顿之法无如遵复  祖制归并凤阳监仓主事军从南来粮从南解痛痒相关呼吸俱应至于苏松等府拖欠不完则惟有考核一法请将南粮载入条鞭有稽迟者参罚如法得旨班军月粮著遵  祖制归复南户部凤阳仓分司四月安家径给外八月大粮随军起解不得稽迟永为遵守各府拖欠该部载入考成分别查参以凭严处
　　○著吏部文选司郎中周文炳闲住调考功司郎中李夔龙为文选司郎中
　　○起原任游击刘恩即以原官职衔管山海镇守标下中军事
　　○壬申先是东厂司礼监太监魏忠贤缉获徽州犯人吴养春等命付诏狱镇抚司打问题参言养春之祖守礼霸占黄山木植及山场地亩积年擅利并隐匿山地总计赃银六十余万两程梦庚等赃银十三万六千两俱质对明白得旨程梦庚等赃银十三万六千两本司立限严追吴养春赃银六十余万两著行该抚按照数作速追解其山场木植银三十余万两工部即差官会同抚按估计变价解进以助大工山场地二千四百余亩并隐匿山地假以抛荒地土未入册者查出升科不得仍前隐漏工部请以营缮司主事吕下问董其役仍给专敕以重事权山场地亩既归朝廷合专责抚按官丈量等则四至酌定科赋另＜锍-釒＞具题  上从之仍嘉忠贤缉获之功赏银五千两并钞币荫弟侄一人世袭锦衣卫指挥使下问既出徽郡骚然几酿大变郡守石万程力持不得竟祝发去
　　○起升云南寻武游击赵庭为福建北路参将升五军五营佐击杨如楩为密云车中营游击
　　○淮扬庐凤各府属春夏旱蝗为灾入秋霪雨连旬河溢海啸滨河之邑如邳州宿迁桃源安东等州县其田土尽没于黄河滨海之邑如泰兴一县海潮江浪一夜骤涌庐舍冲没人民溺死者无算总漕苏茂相具状乞赈下其＜锍-釒＞于部
　　○统领临洮援兵都司佥书张国定经过广灵县纵兵虐民宣大总督张朴紏之命兵部行督师衙门就近提问以肃军令
　　○癸酉  孝恭章皇后忌辰  奉先殿行祭礼遣宁阳侯陈光裕祭  景陵
　　○霜降节遣侯徐锡胤李弘济李承祚薛濂蒋惟恭柳祚昌郭邦栋伯刘孔昭孙廷勋李守锜朱自洪祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵宣城伯卫时春祭  恭仁康定景皇帝陵寝指挥佥事刘化行祭  哀冲  庄敬二太子坟园
　　○督察工程工部尚书崔呈秀请制钱以给大工经费得旨户工二部宝源局各发银五千两每百两铸钱五万五千文以便每日按工给散周而复始工完停止
　　○刑科右给事中黄承昊上＜锍-釒＞请如抚臣袁崇焕议另设饷司于宁远且陈关内遥制与监司兼理之不便得旨黄承昊久系东林不自引退反条陈塞责削籍为民追夺诰命
　　○工部左侍郎徐大化言大工之举经费甚繁自然之利钱法甚便请领内庭需用之余铜十万斤付宝源局臣亲督铸即以子钱上供而钱毋仍留该局易银买铜循环不绝堪效涓埃永利  上从之
　　○大理寺右寺丞佘合中乞休加大理寺少卿致仕
　　○甲戌福建地震
　　○翰林院编修姜曰广兵科给事中王梦尹颁诏朝鲜便道详阅海外情形归陈八款内兵部覆议四款一曰辽民言辽民来归者不啻十余万自长山广鹿石城鹿獐等岛各有安插即自铁山至朝鲜之安州麻布川大川等处二百余里陆续不绝奈皮骨仅存枵腹待毙宜择其壮者隶之行伍次则杂役屯耕或老弱有妻子愿渡海入中国者听一曰辽兵据毛文龙所报十五万大要即辽民也二使臣合＜锍-釒＞则云目前堪用者二三万臣请量以三万为率用其精者当技击攻剌之选次者供喂养炊食之用额定之余散处屯种至于南兵风土既殊虚滥亦众自水手篙工外断宜汰还以肃士伍一曰辽官据称辽东各卫指挥千百户等官逃东江者不少第辽土既陷官于何有宜令在东江者听毛镇较选简其尤者次第用之有年深绩茂者仍与题请升授或调内以均劳逸一曰俘解自旅顺至铁山沿海与奴邻耕牧侦探处处可以相遇以多擒少以壮擒弱或彼或此此尝情也独五月之战文龙身亲督阵虽被奴杀伤多将多兵我兵亦略有擒获先是奉有明旨不系渠魁免行俘解臣以为堂堂大将率所部卒亲有斩获功亦可纪今后除零星小丑听彼处行法外其真千百夫长似亦不妨俘解以鬯国威户部覆议三款一曰海□□人不下五六百人半在登州半在海外约借欠不下五六十万子母俱失非招□接济之初意在海外者宜听文龙给与在登者自应就近取偿但奸□冒支之弊不可不防登莱抚臣须取有文龙□货实收然后给发可也一曰屯田獐子岛以西旧隶辽东皮岛以东旧隶朝鲜其开垦田地天启五年一岁收各色粮二十九万石有奇惟是岛中之田堪种者固有而计地不宽如金如旅素称沃饶驱辽民而力耕之何难为孤军之一助一曰接济饷运本色每年该天津运十万登莱运十万折色每年该部新库发五万山东发二十六万六千历年所发臣据文龙所开揭帖与臣部旧案相对多寡互异其收数不及臣部发数之半且错综莫能吻合则臣部之为实解而不为文龙之所实收可知宜行文登津山东布政司及总兵毛文龙各查实解实收兑支数目尽数报部已完者方准开销未完者作速补给庶钱粮俱有著落不至臣部已存乎见多而文龙犹存乎见少也  上俱从之惟辽士一款未覆毛文龙复上言辽士蹈海就臣者数年间不下二三百余名臣给以衣冠资斧又立  文庙权设学政以董之前册封朝鲜使臣至铁山课试诸生一一为之品题乞照天启五年辽东巡抚喻安性具题仍准辽士就省科举或附山东或在北京一例应试得旨据奏甄收辽士亦变夷之微权同文之谠议也科举省地礼部看酌来说
　　○毛文龙称病乞罢得旨海外孤军粮饷不继称病诚属可原已有旨著户部速发接济还宜矢心料理竭力担任以成牵制之功
　　○镇守山海太监陶文参中协属西游兵营都司张孔教及石塘路右车营千总田应春贪冒克削  上命督抚按关诸臣严究追赃正法以肃军伍
　　○乙亥巡关御史梁梦环奉严旨查核关门共饷虚冒情实至是上言帑金之破冒莫如招兵买马城工营房硝黄铅铁盔甲车辆花布船只等项以帑金言之查关门发帑一百九十万据同知王应豫呈称各督抚经略交代查算奏缴而熊廷弼于数内取发一十七万二十两未见著落广宁陷后无册可查臣逐人逐事反覆查驳大抵将无作有将少作多以招兵言之总兵孙谏赵天禄等招串营食粮猾兵一半本官明欺其有罪或扣安家五六两不等冒帑若攫以买马言之密云参将孟兆等往宣府市买马驼止用银数两贩买老病瘤马妆俵遂冒多价无何倒死苦累以城工言之参将李承先都司金峤等冒开工价城工每百丈工须二万多开三万敌台每座须银一千二百万冒开二千两以营房言之南部总兵王世钦中军倪承业冒开帑金三千五百二十二两神武右营中军李遇春冒开二千一百一十四两其硝黄铅铁车辆船只及各项军器俱任其自开自算无有稽核今总计清查出冒破应追银一十七万三百二十五两零所宜逐项行追者也得旨奴酋犯顺以来发去帑金二千余万如何止查一百九十万据称熊廷弼于数内发关外军前银一十七万二十两如何不见著落且经抚道镇诸臣都不查核止将么＜麻骨＞武弁塞责显是徇私仍著梁梦环再回话梦环具＜锍-釒＞认罪言向来帑金皆发广宁广宁失陷册籍俱无凭查造天启二年始发山海故山海帑金止一百九十余万至熊廷弼失误封疆侵盗金钱乱臣贼子人人切齿臣岂肯复为隐讳据册开具于数内取用一十七万二十两臣诘同知王应豫当日作何支销应豫谓经略票取则取下官安敢问其开销今廷弼虽正典刑家赀巨万前银应否行追一听  上裁得旨梁梦环既认罪姑免究还须彻底清查具奉其见查各冒破银两著督师衙门照数追完充饷熊廷弼取用一十七万二十两并无开销著行彼处抚按严提家属追赃变产勒限解部以助大工不得狥情隐漏
　　○以巡捕营中军游击王文烈管京城内外巡捕左参将事加游击刘养鲲参将职衔统领桐梓汉土官兵
　　○丙子予原任巡抚福建都察院右佥都御史陈子贞祭葬如例
　　○巡抚福建右佥都御史朱钦相言近奉明旨停止榷税此浩荡  皇仁臣子敢不仰体惟是闽中税分新旧海澄洋税与福州税课司从来额徵以给兵饷且彭湖向为红夷窃据今筑城增兵远海长戍俨然一重镇兵不可撤则舍洋税饷无所出相应仍遵前旨以济急需若闽安竹崎等关则万历年间新开之税也新税已停无容再议但未奉旨之先已收过闽安等税四千余金傥蒙留抵新饷固出特恩若以大工浩烦仍当解助非臣所敢妄觊也得旨海澄洋税与福州税课司从来额徵以给兵饷准照旧行不得与新税同免其收过闽安等税银四千余两仍著解进以助大工
　　○升辽东巡抚标下领兵守备张弘谟为辽东中左所游击
　　○丁丑兵部尚书冯嘉会言毛文龙慷慨自任宁远声援可恃无恐惟是海外屯田风损虫蚀且蹂践于虏骑万众枵腹势不得不仰纳内地而馈运不时何以应手计臣言□宜切同舟况奉有速发接济之旨亟宜预贮为三军续命之膏  上命户部遵旨速发以济急需
　　○灵丘王府辅国将军鼎洁端懿王聪滆之五世孙也父鼐鉄先封镇国中尉以管理府事加镇国将军仍食中尉俸鼎洁遂冒请将军封禄鉄没洁谋袭管理与宗人俊木□棐有隙诣阙奏之下山西抚按勘奏巡抚曹尔桢勘问请罚鼎洁禄而别选贤宗镇国中尉鼐鍕为管理洁子彝枫持刀抹项于巡抚之前复潜入京师谋行奏扰礼科给事中彭汝楠奏闻  上命递回听勘
　　○工科给事中王梦尹参登州管饷都司毛应时韩文翼侵克饷银陈奇圣李大珊冒领船价得旨毛应时韩文翼著行抚按衙门严究追赃充饷其陈奇圣李大珊冒领造船银两久不完销并行追究○户部覆巡按直隶御史张锡命＜锍-釒＞言南直隶各府自万历四十五年起至天启五年止拖欠凤阳仓本色米麦共六十万有奇折色银十九万有奇岂尽逋在民乎抑有司以南粮为不急而不加意乎按臣议将凤阳仓粮载入考成册内责成有司真催徵之要法应行彼处抚按凡有拖欠未完者虽行取升迁不许离任从之
　　○督察工程工部尚书崔呈秀条陈鼓铸事宜并举监督员外叶宪祖俟工完之日破格优叙工部尚书薛凤翔覆言大工之急需无如鼓铸一途今宝源局炉止三十六座较户部不及三分之一北新厂见在空闲委宜改无用为有用增添炉座不待再计既广鼓铸又须先办铜斤收钱帑银原系  皇上便民特恩若留四万作铸本始终霈泽甚为有益无损之计至于崇文门铜觔原宜户工两部分买奉钦差者屡矣而户部宣课司之坚执如故不得其解良繇崇文门有户部之官而无工部之官耳合无臣部议立□头数名收铜送局鼓铸不得仍前偏枯其余外京棍徒潜住京城开兑钱铺于货物中夹带私铸来京搀和混杂而又潜带废铜出京以为私铸之资皆为钱法之害宜行五城巡视衙门禁治若夫宽边大板金灯等钱亦自外来众既壅滞或行或止听从民便使私铸不禁而自废以后外省铸局均宜遵照户工两部母钱如式铸造违式者重加罚治庶鼓造如法而恶钱自少国用自足矣其监督叶宪祖莅任无几而钱法犁然毕举委属廉能俟工完并叙允行
　　○戊寅祭  北极真武之神遣太常寺堂上官行礼
　　○兵科右给事中薛国观＜锍-釒＞陈苏驿八禁一京官自部属中行评博以及顺天府五厅官而上凡丁艰题差外官自布按两司而上凡推补赴任照例填给勘合牌票余不准给一新选远方杂职旧例惟甘肃川贵云南教官仓巡驿所场课官照例填给余府州县佐领不准给一故勘合赴补见任物故者准给效劳未经除授者不准给一火牌原为紧急公务其借情私差概不准给一在外抚按钞关粮储恤刑总兵官勘合火牌各有定数须一一胪列开销用不尽者题缴一抚按等衙门除解银差遣量增夫马防运外其余赍本解册诸事不许多差人役多填马匹一勘合火牌号有内外换三字之别凡有外字号而自内出外者即系借倩该科不许挂号一在京各差及太仆寺顺天府牌票例不赴科挂销相识借倩往往有之宜概行申饬得旨驿递屡奉严旨终未得苏实缘牌票勘合送人做情者多源浊安望流清这条陈诸款法行自上庶驿递有清楚之日宜著实中饬行
　　○另设关外饷司钱粮俱经镇守内臣挂号其海陆等厅府佐官员悉行裁革
　　○升礼科给事中叶有声为本科右给事中
　　○调广东广州参将陈廷对管云南沾平游击事
　　○己卯升南京兵部右侍郎谢启元为本部左侍郎巡抚应天都察院右副都御史毛一鹭为南京兵部右侍郎应天府府尹李逢节为南京工部右侍郎
　　○削光禄寺卿徐如珂巡抚福建都察院右副都御史朱钦相籍各追夺诰命
　　○升密云守备加都司佥书李国勋为密云振武营游击
　　○庚辰  上御文华殿讲读
　　○辛巳升户部左侍郎靳于中为南京刑部尚书
　　○以协理詹事府事吏部左侍郎汪煇回部管右侍郎事礼部右侍郎兼翰林院侍读学士掌南京翰林院事韩日缵为南京礼部右侍郎
　　○升通政使司左通政赵绂为通政使太仆寺少卿霍维华为本寺卿
　　○削南京吏部右侍郎钱龙锡通政使倪思辉籍各追夺诰命
　　○广西巡按御史王政新冠带闲住以举劾方而＜锍-釒＞内荐桂平道副使曹学佺也初学佺作野史序文为廷元所纠至是＜锍-釒＞入  上以为荐举不当故有是命
　　○周起元卒于狱赃著抚按严追
　　○壬午  孝靖皇后忌辰  奉先殿行祭礼遣永宁侯王天瑞祭  定陵
　　○升兵部职方司郎中吴淳夫为太仆寺少卿照旧管事
　　○升刑科给事中苏兆先为本科左给事中
　　○升陕西按察司副使吕浚为山西布政使司右参政
　　○癸未  上御文华殿讲读
　　○辽东督师王之臣奏千里馈粮士有饥色进则因粮于敌退则寓兵于农此兵家古法也今远运难致之粮妄图难歼之敌十年于兹矣再四熟思但有屯之一法大都不能战必不能守不能战守之人必不能屯要在上下相通其耕而获者不必在官不必在私只地无遗利人有余粮一年余三年之食人得以有其生  皇上始得有其人矣合无仍以辽地还之辽民俾数十万生灵得以续命另委大将一员专董其事照尝收税以充军饷且上不费官下不扰众既免舟中敌国之患又壮军中敌忾之声此万全计也辽抚袁崇焕亦以为言  上以奴报紧急正当厉兵秣马严加防御屯田事从容酌议
　　○升通政使司右通政杨绍震为通政使仍管右参议事应天府府丞祝以豳为应天府府尹
　　○起升南京通政使司右参议吕图南为通政使司左通政
　　○升光禄寺寺丞王伉为本寺少卿
　　○削通政使司左通政韩国藩尚宝司少卿须之彦籍追夺诰命
　　○金星昼见
　　○升詹事府少詹事萧命官为詹事掌南京翰林院事
　　○甲申  上御皇极门内殿礼部进天启七年祀册
　　○乙酉以清口发水粮船速济加封河神护国济运龙王通济元帅从总漕苏茂相请也
　　○丁亥遣山西道御史王际逵巡盐两浙
　　○赠都匀府知府李时茂为贵州按察司副使先是时茂守都匀值安酋倡乱竭力捍御苖仲攻围数次茂有全城功俸已及爪以劳瘁殒巡抚杨述中＜锍-釒＞请加赠部覆从之
　　○升河南布政使司右参政石维屏为陕西按察司按察使户部湖广司郎中张鹤腾为广西布政使司右参议○戊子以关门修筑城垣命工部发银一万一百六十七两为犒赏主客兵之用仍谕户兵二部照户七兵三例量为处给以充犒赏从辽东督师王之臣等请也
　　○兵部题两京武职官员恭遇覃恩请给诰命祗因前星偶晦不敢上请但未经与题者固不敢启冒滥之门已经具题者似难概杜其望恩之愿得旨已经具题者俱准给其余概行停止
　　○巡抚山东都察院右佥都御史吕纯如报擒获濮州贼首郑江郑海等叙东兖道曹文衡等之功得旨据奏斩获贼首道将才略可嘉其逋诛余党还著设法严拏以靖地方
　　○吕纯如又奏东省站银坐派南直凤阳等府及浙江二省者每年额解二万一千有奇乃年年拖欠积至十四万四千有不官不民之间既难按之隔属而著痛著痒之谊岂敢望之邻人情极则呼法穷则变惟有抵兑一法合无将山东每年额解种马草料银二万七千八百四十三两自天启六年为始于内扣留二万一千二百九十五两九钱四分支给各驿余银六千五百四十七两六分照旧解部其江浙等五处原派协济银行令该省府照数径解兵部抵补前额兵部覆马价一项系九边抚夷买马急需坐派近省而不及浙江等处诚以近省缓急有济他省道路迂回未可零星洒派轻议兑换也  上从部议
　　○升南京光禄寺少卿陆梦祖为应天府府丞
　　○调湖广都司掌印宣元德于中都留守司管山海后劲营事都司佥书张瀛于浙江
　　○庚寅  上御文华殿讲读
　　○大学士顾秉谦屡＜锍-釒＞乞体  上从所请加太师荫一子尚宝司司丞仍遣行人护送驰驿归里加赐路费银一百两彩叚四表里大红纻丝坐蟒一袭月给廪米五石舆夫八名秉谦＜锍-釒＞辞太师许之
　　○诏以大坝等马房蓄养马匹原为扈从乘舆乃骡马并驹及驴头等项原属无用虚糜草料有亏国计以后一并裁革其见在者经管官变价换补务足原数不得以羸庾塞责
　　○工部言三殿工程接续鼎建需用繁钜湖广一省采办大木向存木政银六十七万三百两有零除开销外应追应补等银共三十七万二千四百四十二两八钱已奉明旨作速徵解两次咨行杳无解到乞敕下吏部都察院于各州县考成拖欠木政者不准考满停其升迁责成抚按严督藩司刻期勒解再有稽迟指名参处从之
　　○太监胡良辅解进盐运司银二十万两扬州府操饷银及苏州凤阳二府马价银共十万两以助大工仍参运使汪承爵言承爵与腹心库吏喻文明百计贪婪削□膏血各役顶首每名不下几千金如虎负嵎把持出入若非抚按道臣以及臣等极力任怨则此项银两已化为乌有矣得旨这解到三项银共三十万两著监部科道照数查收以助大工其未完操饷马价著胡东渐尽数勒限严催并盐运司贮库银四十万有奇著巡盐御史许其孝速催解进另有广盈库旧积该抚按道臣会同该监将底簿开库清查实数奏报以凭裁夺内臣胡良辅刘文燿殚力催儧胡东渐王化行任怨急公俱劳勚可纪许其孝持斧执法有禆国计汪承爵剥□贪婪抗违明旨著削籍为民行巡盐御史追赃正罪库吏喻文明等朋比作奸把持出入各役顶首银每名数千金一并严提追究久之提督操江右佥都御史胡东渐以操饷银两未完具＜锍-釒＞引罪并参原任扬州府知府杨嘉祚多那饷银贻累后人得旨这操饷未完银两著胡东渐勒限严催作速解进以助大工杨嘉祚乾没饷银数多贻累后人著削籍为民追夺诰命仍行该抚按将杨嘉祚与颜容暄赃私查明具奏不必引咎
　　○升行人司左司副蒋一骢为尚宝司司丞
　　○辛卯工部言殿工兴举经费钜繁内外各官捐过一年俸薪奉旨已久尚未解到乞严令勒限解进得旨这各官俸薪系额定现在银两如何久不解进即行内外该管衙门属今年的限本年十一月内属次年的限次年四月内俱著作速依限解到以济大工急需不得延缓违误
　　○起升太常寺少卿李待问为都察院右佥都御史总理粮储军务巡抚应天地方
　　○升甘肃巡抚右副都御史王家祯为户部添设右侍郎南京太常寺卿归子顾为南京通政使司通政使
　　○壬辰  上谕内阁朕以眇躬嗣承  祖宗鸿业临御万方每推诚屈己为民以先德后刑为念自宝玺呈瑞邪正昭然众正多已在官憸壬尚未除尽振饬纪纲莫敢荒宁顷览刑部等衙门审录之＜锍-釒＞披门□免再四仰思  上帝好生又当皇极殿工告成升殿已有吉期庆贺之仪具备宜行肆赦之典用彰不测之恩庶中外欢忻以昭朕仁民爱物咸与维新之政传不云乎司寇行戮君为之不举今值庆贺吉典若照例遽允该部之请朕心宁不恻然也乎卿等可传示刑部等衙门今岁暂免行刑都著牢固监候不得疏纵用明慎刑之典俾弘在宥之仁特谕寻传各省直一体暂免以彰朝廷浩荡之恩
　　○命京营佥书保定侯梁世勋总督戎政
　　○刑部左侍郎吴中伟引疾乞休准加尚书衔致仕
　　○升尚宝司少卿章光岳为南京太常寺少卿光禄寺少卿蔡献臣冠带闲住鸿胪寺少卿王守谦寺丞霍景霁俱削籍
　　○甲午  皇极殿成  上御殿百官行庆贺礼有声自殿中出如怒涛骤至群臣误以为传嗽致蒙诘问实不知所从也
　　○陕西套虏贡马给赏如例
　　○户部尚书郭允厚奏漕粮以至坝为实数以进仓为安堵故往岁秋月必尽数儧输自二年阻于妖贼始不得依期前进然其守冻者才三十余万耳三年则有八十余万四年则一百余万而五年又且一百三十余万矣今岁运河阻塞不尝濡滞已极据今报实数进仓者仅得四十余万比往岁又少其半矣万一寒风乍起河冰顿合则此二百万漕粮势必冻阻彼浩渺寥廓之地一切疏虞岂待问哉伏乞敕下经管地方衙门设法＜锍-釒＞通及期儧运其抵坝者行河西务钞关速输进仓不得抵坝者暂贮露囤仍令该道臣严法守护俟来春冻解输运从之
　　○升四川都司佥书加游击张一杰为广东广州参将应天巡抚标下总练都司佥书程继勋为天津海防左游击调湖广镇筸都司佥书韩养正管偏沅巡抚中军游击事
　　○乙未升琼州府知府吴廷云为四川按察司副使川西道
　　○以宣城伯卫时春为后府佥书
　　○以大同中路参将李友梅添注广西柳庆参将
　　○调山东兖州参将陈思明管济宁游击事新升济宁游击黎延庆管兖州参将事起原任都司张大道为湖广掌印都司
　　○原任都察院左都御史李鋕卒鋕浙江缙云县人万历甲戌进士历官藩臬会倭寇釜山增设淮扬巡抚鋕以才望简任后大计自陈致仕起刑部侍郎改吏部侍郎寻晋刑部尚书左都御史扬历中外几五十年年九十余卒讣闻赐祭葬如例赠太子太保谥贞肃
　　○丙申礼部以  皇极殿成请差官布告天下  上念驿递久疲著随便赍往不必特遣
　　○升加衔都司刘尚仁为蓟镇西游击营游击
　　○丁酉奴酋哈赤死于沈阳四子与长子争继未定辽东督师王之臣巡抚袁崇焕以闻得旨奴毙已真其子争位狡黠叵测著严加防御整兵以待
○戊戌辽抚袁崇焕复奏抚以存恤为义辽土一寸未复辽人一室未安俱臣责也向因雨水告灾无暇东顾城工竣事适内臣刘应坤纪用至宁远遂与镇臣赵率教四人并马历锦右义广而东其诸城堡向臣经灰烬之余尚见頺垣剩栋今止白骨累累残冢依稀而已臣见之感倍于昔内臣见所未见感倍于臣遂邀镇臣与祝于北镇山神誓图所以恢复者夫内臣职在清查尚痛  皇上之疆宇况身任封疆者弃此地如瓯脱则何忍也此恢复之无容再计者再行而回乡络绎皆云奴酋耻宁远之败遂蓄愠患疽死于八月初十日夫奴屡诈死懈我今或仍诈亦不可知若臣正惧奴之死盖老奴残暴失人心多疑不轻发其诸子则凶性横溢不啻豺狼拒一虎易于拒八狼也无已乘其位置未定并大耦尊之时图为之间八犬同牢投之骨必噬臣正与经督及内臣谋其能往者万一此道有济贤于十万甲兵且乘是以觇彼中虚实臣敕内原许便宜行事嗣有的音方与在事诸臣会奏得旨据奏备述巡历所见朕心恻然恢复之议无容再计须渐次经理步步实著奴信虽确防御宜周其余阃外机宜悉听便宜行事
应援不能诿罪坐营裴汉把总王问卿徐慎行当承宪窘迫之会不戮力同心乘隙溃散致殒主将三弁相应提问部覆应瑞调腹里降一级用督抚道俱免议裴汉等如抚按处分得旨杨应瑞失事有因姑免降调著与孙尚智戴罪立功余依拟宣大总督张朴亦＜锍-釒＞列杨应瑞裴汉等罪状乞亟申失事之罚以儆惕人心再敕该部速发饷银使荷戈之众各有固志共保万全至于该镇抚赏岁额颇饶毛酋恋恋栈豆断不肯甘弃厚利而终于负固惟在当事诸臣多方驭折务令俛首悔罪坚守款规得旨处分已有旨本内所说驭折机宜兵部看覆具奏兵部覆言督臣所议善后事宜大要在速发饷银多方驭折使诸酋坚守款规夫我藉款以縻虏而虏亦借款以要我款不可废亦不足恃今而后当使之有所爱而就抚又当使之有所畏而不得不抚以金钱啖○旅顺参将李矿以东镇毛文龙差官拘提率所部卒四千人逃入河西登抚李嵩辽抚袁崇焕皆以为言得旨李矿逃入河西情差可原然抗违主帅擅离信地法在不贷该宁远抚臣查的确定夺逃回兵士作速安插并议具奏
　　○升汀州府知府沈侍卿为两淮盐运司运使
　　○己亥黄台吉部夷毛乞炭聚众千余挟赏住牧滴水崖谋犯宁疆火烧庄等堡宣府巡抚秦士文遣北路参将张承宪等率兵往御承宪陏□土贼中死之  上切责抚镇轻敌失律按臣张素养言总兵官杨应瑞不发○东厂太监魏忠贤掜皇亲张国纪听信家人徐自强刘应乾赵三省千与人事仍矫传  中宫懿旨谓自强主谋妄生事端著东厂拏究镇抚司文致自强等罪云自强谋同应乾诱惑国纪娶发出宫女为妾又曾喝令三省殴毙无辜及强买民房逼勒诈骗诸种种不法得旨徐自强等送刑部如律拟罪张国纪身系皇亲宜恪遵礼义不得滥用匪人本当送国子监演礼三年姑著自行改省于是部拟自强斩应乾三省绞
　　○镇守山海等处司礼监秉笔太监刘应坤等题奴酋正月入犯之后仰伏洪庥几为剪灭关外官兵勇敢始倡今设备更严城势增高堡垒更固著著皆实毫无粉饰宁远危地也抚臣挟母妻来居之镇臣亦以其妻子挟来而居之二臣每向臣等曰土地破则家与之俱亡既受禄于皇家当竭尽其筋力一念不忠必取天厌神明在上  君父难欺所以道臣及诸营将领三军无不共力协心争奋恐后臣等私庆已知恢复有日矣臣等承命在关凡薪水之用皆厂臣魏忠贤捐俸资助标下所用马匹草料绵布箭帘俱系厂臣摉括设处又每谕臣等以尽心报国凡事要实不可虚诳其供给戒谕月无虚日乞  皇上俯察厂臣及文武诸臣实心效力共保危辽量加奖劝以示优异兵部尚书冯嘉会等言镇臣营将臣部奉宣德意转咨督抚衙门遵照施行若抚臣位遵寄重镇守力瘁心劳当仰藉  天语褒嘉揄扬至于厂臣精忠体国矢志筹边既荷特达之知必蒙破格之眷得旨据奏内臣抚镇越数百里门□免城略地议招集饥民安插屯种渐复疆土功劳可嘉厂臣魏忠贤体国赤心筹边壮志鼓忠义以励镇守捐家赀而济军需致令将士协和兵威丕振数载逋逃之寇已罹矢诛三韩榛莽之区今将复业宜有破格之典以酬非尝之勋著于原封伯爵晋肃宁侯给与应得诰券还赏银伍拾两彩叚四表里羊贰只酒叁拾瓶新钞三千贯赐敕奖励以示优异镇守内臣刘应坤纪用与厂臣同心经理应坤原荫弟侄一人锦衣卫正千户加升指挥佥事纪用原荫弟侄锦衣卫百户加升正千户抚臣袁崇焕协力担当原荫子锦衣卫正千户加升指挥佥事俱世袭给与应得诰命其道镇营将以及军丁俱依议
　　○巡抚四川右佥都御史尹同皋题建南之有诸夷犹之北虏西羌与地方相终始顷奢酋发难诸贼益复猖獗在我官兵以缺饷离心不惟不与敌且因以为利自用道臣张法孔与佥书陈廷对等剔蠹厘奸不遗余力臣多方摉括佐以军需授以方略道路始为小通然欲图大创终以无米难炊臣不得已再凑兵饷数千尽本地之兵益以省城秦明远兵雅黎土司马应乾等兵小试雕剿若雕剿计得歼其渠魁赦其胁从俾认地守信因于相岭等处扼要之地或创造城堡或起造营房设立官兵尝川把守如贼众我寡不能得志惟有议兵大事挞伐耳况开道之议久奉俞旨曾议分钱粮三万两因循至今未到臣即不敢妄请惟是此项钱粮不知归之何地有无著落亦应查明至于佥书陈廷对久官于建威名远播各夷犹有畏心若此人一去建事更不可为合无将本官以原升参将留管行都司操捕佥书事务庶几缓急有济奏下兵部
　　大明熹宗悊皇帝实录卷之七十六
　大明熹宗悊皇帝实录卷之七十七
　　天启六年十月庚子朔孟冬  上御皇极殿颁历
　　○亲享  太庙
　　○巡按贵州监军御史傅宗龙言欲蚤结黔局莫若照抚臣王瑊议移新督臣于黔联合蜀滇黔之师俱陈境上胁取奢崇明安邦彦二逆然后姑开一面许安位等自新是亦旧督臣所谓震以天威俾受我戎索之说也若照近日部议不永剿而主抚则宜首罢监军以示不复行剿之意而用酋所亲昵之人抚或可就若督臣不入贵阳必不能度局审机定剿抚之策亦必不能提滇挈蜀张犄角之形此须兵部请旨集议一如议榆关督抚故事庶干戈可望速偃兵部覆剿抚之局似相反实相因专用抚以听悔祸恐抚而不成则谩我即抚而成亦轻我是重抚乃不得轻在剿欲以抚结剿之局须先以剿成抚之局若夫总督之设向为黔蜀今则重在黔矣辰沅去黔千余里呼吸不贯移驻贵阳近地与抚按诸臣互相筹度所当亟从按臣之请不待再计者也报可
　　○辽东督师王之臣巡抚袁崇焕各＜锍-釒＞报修完关外坍塌冲城  上嘉之
　　○辛丑  孝洁肃皇后忌辰  奉先殿行祭礼遣灵璧侯汤国祚祭  永陵
　　○诏肃宁侯魏良卿照武定侯岁支禄米二千五百石原给庄田七百顷外再加三百顷
　　○巡抚山东右佥都御史吕纯如巡按御史杨方盛合＜锍-釒＞言曲阜知县一官虽  圣朝崇报特典业已受百里之寄与列城并称邑长吏必慎选其人方称任使乃保举仰衍圣公鼻息受恩私室既未免委身狗人而考选一法又拘生员一途朝青衿暮墨绶似觉非体臣等集议于孔氏乡绅商确于司道该府佥云改用举监为便乞敕吏部于孔氏举监中酌定几名送部考选铨除任事与州县官一体考满升迁章下吏部
　　○都察院左都御史房壮丽以疾乞归不许
　　○壬寅户部覆广西巡按王政新盐政一款谓粤西之盐岁发官帑向东粤运盐发卖收其子母以充兵饷行盐地方自省城兴灵全灌而外有楚之衡永宝三府地与东粤接壤所以私贩甚多盐价甚昂民情乐就故前楚中抚按曾将衡州一府议令改西食东良为便计但自议割地之后人情数多玩愒能保官无朘削商无延挨捕盐之役无透漏乎是在按臣著实振刷不遗余力至衡永宝三府既食西盐则监司守令西粤按臣皆得而弹压之自今以后按臣复命之时据实举剌谁为缉捕私贩额课不亏谁为因循苟且奉职无状则法行而人知畏盐政其有禆乎得旨依议行
　　○  孝陵卫指挥同知李三才疏称厂臣魏忠贤体国勤劳夙夜匪懈京军鼓舞欢欣愿捐赀建祠仍请敕赐祠额得旨赐名溥仁
　　○巡按直隶御史马逢皋称疾准回籍调理
　　○癸卯  皇极殿成礼部进颁诏仪注一钦天监择到天启六年十月初十日午时吉一前期一日鸿胪寺设诏案于  皇极殿东钦天监设定时鼓于文昭阁上教坊司设中和韶乐于  皇极殿内及午门外锦衣卫设云盖云盘于殿内东别设云盘于承天门上设彩舆于午门外鸿胪寺设宣读案于承天门上西南向是日鸣钟鼓锦衣卫设卤簿大驾文武百官各具朝服入丹墀内侍立先设  御座于宝座后  上具衮冕服升座内臣传开门各项执事官方进翰林院官先捧诏书于  皇极殿内东立鸿胪寺堂上跪奏报执事官行礼起身内赞赞入班鞠躬五拜叩头兴平身赞各供事翰林院官等捧诏先行至  皇极殿立于  御座东鸿胪寺堂上官跪奏请升殿教坊司乐作导驾官前导  上御  皇极殿升座乐止锦衣卫传鸣鞭鸣鞭讫钦天监报时鸡唱鸣赞赞排班班齐文武百官入班赞鞠躬四拜兴平身鸿胪寺堂上官招呼起案序班举诏案于殿中赞颁诏翰林院官捧诏授礼部堂上官礼部堂上官自过中跪受捧诏跪置于案上云盘内自叩四头起身一揖一躬退过来鸿胪寺堂上官招呼起案序班举案从殿左门出礼部堂上官随案出鸿胪寺堂上官跪奏礼毕鸣鞭  上还宫文武百官趋出承天门伺候诏至午门外礼部堂上官捧诏置于案云盘内鸿胪寺堂上官传排班鸣赞赞排班班齐文武就拜位鸣赞赞鞠躬四拜兴平身赞宣读宣读官同展诏官俱就案礼部堂上官捧诏授宣读官跪受称有制鸣赞赞跪众官跪宣讫授礼部堂上官礼部堂上官捧诏书置于案云盘内鸿胪寺堂上官传俯伏鸣赞赞俯伏兴四拜兴平身赞搢笏鞠躬三舞蹈赞山呼  万岁者三出笏赞俯伏兴四拜兴平身赞礼毕礼部堂上官捧诏书授锦衣卫官跪受以彩索系云盘于龙竿降下礼部官捧诏书置龙亭内迎至礼部颁行天下
　　○锦衣卫拟堂上佥书以都督佥事徐本高都指挥同知沈光裕请得旨徐本高久依门户沈光裕素有恶名俱削籍为民追夺诰命
　　○削南京御史徐复阳籍为民时南京操江右佥都御史署都察院事胡东渐题复阳接管京营  上谓复阳居官贿闻黜之
　　○升广西布政使司右布政使郑茂华为左布政使
　　○升宣府独石营守备查官正为都司佥书管分守宣府上北路独石等处地方左参将事新开堡管守备事都司佥书张懋功以原官管分守宣府下北路龙门所城等处地方参将事
　　○升保定游击孙桂为大同中路参将潘家口守备王业隆为石匣车营游击
　　○乙巳  中宫千秋节靖江王府笺文不到命广西抚按查该府违误官员提究具奏
　　○以武长春首级发山海关号令长春市井无赖醉后戏言为李永芳婿以慑妓家逻者得之闻于忠贤使妓证其事遂据为奇功封拜之议实起于此长春又妄言南京礼部郎中洪敷教为其姻戚其后吏部推升敷教勒令闲住
　　○升湖广布政使司右参议张元芳为广西按察司副使
　　○丙午御史刘其忠上言臣向巡历边方最病者无如驿递驿递之苦始为佥派今变为召募一闻召募至于投崖不欲生者诘其故皆云站银不敷一人出官身家为破故往往避而不肯应查额设站银原非少也丁粮所派少者以分计多者以钱计第边地丁稀粮薄一邑之出不足供一邑之站于是设为协济大半取给于邻近府县岁角□羊不及十之四五催檄往来置若充耳计惟敕著为令凡各处协济驿递钱粮与京边辽饷并载考成不及数即一体参罚如本处有可抵充责令抚按酌议两便以免角□羊发之艰是亦苏困之一端也得旨这本说边方驿递苦累情弊甚悉而条画各处协济驿递钱粮殊为有法著该部酌议具奏
　　○升礼部员外郎丘履嘉为湖广布政使司右参议管驿传道
　　○丁未  上御文华殿讲读
　　○戊申  上视朝
　　○以朝天宫灾命文武百官改为灵济宫习仪
　　○以京师多盗命五城御史申饬兵马司官昼夜巡逻密缉严拏以靖地方违者罪无赦
　　○内官监太监李永贞奏  三朝阙典聿新鼎建工程神速皆魏忠贤之功乞  圣鉴叙录随奉传谕  皇极殿工我  皇祖迟延未举者三十余年诚重之也爰及朕躬襄兹钜典是皆忠贤心无二意算有定谋惟断可成经始赞维王之卜用人则裕提衡致将作之勤开节有方财用嬴于久诎劳来不怠庶民悦以忘劳遂使户牖可铭扆宁堪御俾朕藉手以称继述厥功茂矣其晋秩为上公加恩三等原封太子太保肃宁侯魏良卿晋封宁国公世袭宫衔照旧锡之诰券吏部尚书周应秋具覆得旨朝廷辨官序爵之典尔部实取衷焉据称厂臣魏忠贤心忠捧日志切补天焦劳靡间于晨宵率作几忘乎舄履故能承  累朝之堂构成不日之经营一人有攸跻之安万邦仰垂裳之象念兹大壮嘉赖元臣晋封上公允合舆论朕志先定尔部攸同
　　○御史汪若极逆奴发难数年兵饷虚糜疆土沦没自厂臣缉奸助饷中外感激精忠抚臣决志殉城奴焰大挫一旦疽发而伏天诛矣况孽子争位部落能不＜扌嶲＞心大凌河以东至广宁数百余里向来游骑探卒无敢一窥左足顷镇守二内臣同抚臣率镇帅遍历丘墟抚恤军士路无抵牾则处处可屯可守东镇毛文龙制胜之局久负胸中天授之机又在目前凡可以效忠勇而报  君恩者不待人言而决策也辽民归附者十余万此辈简其壮健给以衣粮训练有方人人皆为劲卒即以之分驻卫镇何患无兵乎其所最急者粮饷不继器械无资宜亟为酌处接济俾海外皆宿饱之师而相度机宜广布间谍或悬赏以招其部落或设疑以离其腹心使彼前顾后瞻跋胡疐尾此在帷幄有熟筹出寻尝之意表者得旨这本说厂臣缉奸助饷鼓舞军威而抚臣因得死守挫奴深为探本之论其言大凌河以东可屯可守选将分兵防御要害安抚辽民种种有法著该部酌议具奏
　　○镇守山海太监陶文言关外潘家口桃林界岭冷口等处每年所抽木税等银通计四千有余原非正额之供久作虗糜之耗乞敕部酌议或角□羊助大工或存留修筑城堡得旨边口各商贸易良苦各口税银既不系正供著尽行蠲免以彰朝廷恤商德意
　　○礼部右侍郎兼翰林院侍读学士彭凌宵以病请告许之
　　○升江西按察司按察使周以谦为广西布政使司右布政使
　　○命总兵林兆鼎以原官镇守贵州兼提督平清等卫地方
　　○己酉  皇极殿成诏告天下诏曰书言堂构诗咏似续朕自临御以来未尝不寤寐深惟之也眷  列圣相承在宥之宸居迨  世宗肇锡皇极之嘉号爰及  神祖运值更新乃物力虽豫于储胥而垂工尚稽于制作留厥钜典畀在朕躬追念先猷敢后经始乃者藉我  宗祊  社稷之休况与尔卿士庶民之胥从六府鸠工百灵受职襄兹崇构还乎旧观朕用诹于九月二十五日肇称殷礼告成  祖宗莅见群后于戏役非得已永思志事之遗居岂求安式副缵承之望顾名思义建极敷言俾余一人嗣有令绪亦尔万邦之克有成劳也特涣明纶用昭盛举布告中外咸使闻知
　　○兵部尚书冯嘉会言辽东抚臣袁崇焕请发马价臣查旧额辽东马价一十一万余两缘辽东抚赏钱粮原出户部年来西虏要挟无岁不增臣部因那该镇马价以助之今增至三十六万矣抚臣第知问马于马而不知辽马已变为抚赏并他镇马亦变为辽赏矣今抚臣所报之马二万八百余匹臣查其数在中前以至宁远五大住城者一万一千余匹在铁场以至长岭二十一边堡者一千七百余匹在前锋联络分布于中左连山高桥诸处者八千余匹论总结之数似多而散布于三十余城堡方存乎见少矣抚臣赤心素手宜听其便宜臣部不敢遥断伏乞敕下辽抚自酌马数以资买补而买补之费则听该衙门有加派或径行加给或将抚赏改正使臣部即以原那抚赏之马价改给庶国计日清而边防亦固矣得旨辽镇马价那借抚赏数多著抚臣自酌马数以资买补其银或取足加派或改正抚赏两部确议回奏
　　○蓟辽总督阎鸣泰＜锍-釒＞辞殿工加恩言宸居鼎建诚为万世不拔之宏规一代中兴之盛事荷蒙  圣恩普被敢曰非宜但此功实非臣子之所敢任我  皇上励精图治勤政恤民廷燎视朝寒暑不辍一叚尧兢舜业之心已默鼓人官终事之念而厂臣魏忠贤真诚任事忠义沁人仰体  皇上敬  天法祖之诚以苦心实力提衡而督理之是以能奏不日之功快睹维新之宇臣有何功堪斯异数此所以辗转踧踖不容已于控辞者也得旨奏称厂臣真诚任事忠义沁人鼎建克衮劳绩无两允协舆论卿佐枢总师著有成绩殿工加叙宜遵成命不允所辞
　　○户部尚书郭允厚言臣部司计一切徵角□羊完欠全凭文册稽查旧例置岁会册乃每岁会计之册越五年方一类造三年内会计向凭循环册取一去一来相循如环之义越五年方一题造是十年始循环一周也虗文相蒙逋欠侵欺之弊种种多端合无将岁会文册行各省直司府每年一造依期送部查对如该司府已报发角□羊而银未到部或角□羊数收数参差即便行查追究在外仍置季会小册司府按季报部在内仍置月会小册司库按月互相查对批发挂销皆出印官之手不假吏书一切侵欺稽迟假印批收等弊皆莫能遁矣乞敕中外矢心遵行得旨这本说预造岁会册以杜吏书侵渔之弊有禆国计法可久行你部即移咨各省直转行所属一体遵行其中外诸臣有报册违限的指名参来处治
　　○补原任按察司陈亮采为江西按察使
　　○加辽东巡抚袁崇焕嗣男原荫锦衣卫千户袁兆基世袭指挥佥事
　　○升礼部主客司郎中丁魁楚为山东按察司副使大名兵备道
　　○改贵州布政使司右参议卢安世为四川监军遵义道
　　○留新升云南沾平参将陈廷对于建昌仍管操捕都司佥书事调都司佥书李国柱管沾平游击事
　　○庚戌周府华亭王在金□脊东会王朝堡庆府寿阳王师■各薨逝给造坟工价如例
　　○壬子  上视朝
　　○辽东巡抚袁崇焕遣喇嘛僧锁南等入奴侦探情形具＜锍-釒＞上闻且言臣欲乘奴子争立乘机进剿但钱粮器械乞敕该部预为料理其方略机宜仍恳  皇上裁酌施行  上嘉其忠猷仍谕整备戎行一应钱粮器械该部预处具覆
　　○督理辽东粮饷户部右侍郎黄运泰条奏天启六年粮料一切截漕召买籴米运价之数言臣查关内关外米以六十一万三千八百石为额豆以六十二万六千五百六石二斗为额如额派运但遇闰则应增于原额之外应加米五万一千一百五十石余米二万五千五十石豆六万四千六百二十二石四斗余豆八千八百七十一石四斗存留之以备不继之用也夫分买之额既定则籴本当筹大约米价湏用一两豆价湏用六钱五分在东兖则取给于加派而支剩之银仍当还部在真保河则取给于杂项而不足之数仍请部金在霸密津则皆取给于大仓而他无所望永平买豆九万其价照例以七钱为率关门买豆四万石价亦如之蓟镇离关窎远买豆五万石每石量增五分此各属籴本之大较也粮料之数既明则运价当计关饷一百三十九万石除米价折色十万关门籴买四万又除蓟永料豆十四万自买自运抵关交卸外其由津海运者共一百一十一万姑以抵关而论每石脚价二钱该银二十二万二千两此外各官廪粮之费车脚苇席之费并各项杂用不下三万余两亦当并为给发此津门运价之大较也以带运截漕而言共该四十五万石先准部咨江西南粮三十七万石应天安庆宁国南粮一万五千六百八石零俱改北运赴津交卸余少六万四千三百九十二石仍应扣数截漕以完前额以省直酌派而言东兖兵燹之余真保河灾祲之后疮痍未起民力甚艰臣同饷道再四□确量为减派用苏凋敝其所减之数省直既不可加粮额又不可缺臣惟拮据自任设法买籴以助不逮至于附关近邑今岁有秋俟后津门差官召买毋令遏籴则同舟共济而军糈自充矣章下部议
　　○谕内阁朕闻诪张为幻极能摇动民心不根之言善于变乱邪正昔朕在青宫时便闻  皇祖年间有逆犯皦生光者掜造妖书谋危  宗社离间  皇考诬害大臣欲  皇祖孤立于上以遂其奸邪报复之私朕深痛恨切齿自朕冲龄践祚值东林邪党盈朝或陷朕之孝德不光或弃  祖宗封疆不顾幸荷  上天默祐玺宝呈祥牖朕憬然群奸败露其元恶大憝虽伏芟除而协从宵壬不无漏网前已屡屡特谕开晓再三欲各易面革心咸与更始不谓法纪凌替之后人心迷锢已深乃尚有等未尽奸徒及山人清客之类怙恶不悛密弄线索或巧布流言飞语或掜写匿名文书害正党邪荧惑视听是甘踵逆犯皦生光覆辙□□等可传示厂卫都察院城捕缉事衙门广布军番严加体访如有前项奸逆仍蹈前愆确有的据者即先将正身拏住具奏细细研审穷究造谋主使之人明正典刑以息邪说庶人心自此可正国是不致溷淆以昭朕一代平明之治特谕
　　○癸丑裁革广东香山场盐课大使一员以课银归并本县县丞带徵
　　○贵州巡抚王瑊劾总兵李维新以蜀帅改黔称病不赴抗旨避难乞从重处分兵部覆言维新原以蜀功论上赏而病苦之请已于去冬入告宜行原籍甘肃抚按查勘如果情真不妨稍从＜宀十见＞政如托病而行则退缩规避自有常法  上是之
　　○改修  光宗贞皇帝实录以太傅英国公张惟贤为监修官太子太保礼部尚书兼文渊阁大学士黄立极礼部尚书兼东阁大学士施凤来张瑞图李国＜木普＞为总裁礼部左侍郎兼翰林院侍读学士李康先右侍郎掌翰林院事杨景辰詹事府詹事兼翰林院侍读学士孟绍虞曾楚卿为副总裁翰林院修撰余煌编修朱继祚陈仁锡吴孔嘉简讨张士范陈盟充纂修官
　　○甲寅以  皇极殿工告成加恩辅臣立极少保兼太子太保改户部尚书武英殿大学士荫一子锦衣卫指挥同知世袭凤来瑞图国＜木普＞俱太子太保文渊阁大学士荫一子锦衣卫指挥佥事世袭准照新衔给与应得诰命余官如故仍加赉银币蟒衣有差
　　○以  皇极殿成加恩吏部尚书周应秋礼部尚书李思诚刑部尚书薛贞都察院左都御史房壮丽俱加太子太保兵部尚书冯嘉会加太子太保荫一子锦衣卫指挥佥事世袭阎鸣泰加太子太保照旧总督李春烨加太子太保仍旧协理京营户部尚书郭允厚工部尚书薛凤翔俱加太子太保荫一子入监读书崔呈秀升左都御史加太子太保荫一子锦衣卫指挥佥事世袭仍督工程工部左侍郎徐大化孙杰升工部尚书仍管左侍郎事范济世升左侍郎仍管右侍郎事各赏银币有差
　　○升吏部左侍郎曹思诚为户部尚书太常寺卿管少卿事邵辅忠为兵部尚书都察院左副都御史刘廷元为右都御史左佥都御史冯三元为左副都御史俱照旧管事
　　○太仆寺卿仍管兵科给事中事杨梦衮加升工部尚书太仆寺少卿管兵部职方司郎中事吴淳夫升太仆寺卿兵部职方司主事单明诩升太仆寺少卿
　　○加通政使管营缮司郎中事李餋德太仆寺少卿管工部营缮司郎中事何宗圣各服俸二级俱照旧督工
　　○升工部主事张文郁叶宪祖俱为太仆寺少卿陈殷冯运泰汤齐袁熿俱为光禄寺少卿
　　○加太常寺少卿姚宗文许宗礼阮大铖罗尚忠各服俸一级其原任工部已外迁者山东按察使朱国盛加升左布政
　　○太医院钦天监等官俱升级有差
　　○勋臣张惟贤吴汝胤张庆臻陈炜刘天锡费天泽驸马都尉侯拱宸俱赐银币有差武清侯李诚铭加太子太傅锦衣卫左都督傅应星加太子太傅与坐四人围轿田尔耕荫一子锦衣卫正千户世袭魏士望升都督佥事许浩然吴尧年郑士毅许显纯张元孙李嗣焘于日昇各升一级各赏银币有差杨寰孙云鹤各升右都督崔应元升二级堂上管事仍北镇抚司理刑客光先升都督同知仍以原荫指挥佥事世袭给与应得诰命孙世卿升二级著锦衣卫南镇抚司堂上管事刘得仁等一百四十六员各升一级李国祯九员各赏银币有差
　　○魏忠贤已晋公爵仍加恩三等荫弟侄一人锦衣卫都督同知司礼监掌印王体乾秉笔梁栋石元雅涂文辅李实刘应坤内官监李永贞各加恩三等荫弟侄一人锦衣卫指挥佥事世袭刘忠三十七人各加恩二等荫弟侄一人锦衣卫百户俱给与应得诰命各赏银币有差
　　○宴琉球国陪臣遣保定侯梁世勋待
　　○乙卯  上视朝
　　○  天寿山守备内官监太监孟进宝言自黄花镇至莺窝岭自居庸关至川草花顶中间延袤数十里皆  皇陵屏蔽因龙脉所关原无边垣惟恃宣镇南山边城堡台四百五十余处周围护守今缘天雨连绵倒坏冲坍不堪乞及时修理  上命该部严行昌宣二镇速行修补无致疏虞
　　○发宣大二镇六年秋季分主客兵银宣府七万四千七百八十九两一钱九分大同一十一万二千六百五十九两五钱
　　○升福建布政使司提学参议葛寅亮为南京尚宝司卿
　　○升鸿胪寺少卿魏持衡为本寺卿
　　○加浙江按察司副使胡维霖为布政使司右参政仍管杭严兵巡道事从浙江巡抚之请也
　　○以湖广副总兵刘超为四川添设总兵官带管遵义参将事
　　○丙辰升山东布政使司右参政周泰峙为本省按察使管清军驿传道
　　○延绥巡抚张九德奏延镇今岁筑塾俱用砖包费省而功多计完一百三十座所费比往日不及十之五且自采柴以至讫工诸虏无一语相哗秋防已竣四封晏如与往岁犯顺夐异新镇臣杨肇基榆林兵备布政使杨邦宪靖边兵备参政关守箴神木兵备参政杨嗣修皆与有功勚乞与优叙得旨下部纪录
　　○户部覆四川巡抚尹同皋云南巡抚闵洪学催请协助疏言湖广改折南粮银三万助滇者已角□羊二万尚欠一万其原议助蜀建昌开路银五万两尚未角□羊蜀乞行查催  上命湖广助滇未完者该布政司即严催角□羊发其助蜀五万不见著落著该抚按查催具奏
　　○豊城侯李承祚言关门兵饷蒙钦遣钦内臣督理觉有次第毛文龙屯聚海外一应钱粮亦乞敕命内臣一员监督料理更命风力道臣一员稽察功过互相佐议得旨海外事体与内地不同内地患冒功于有余海外苦仰给于不足除接济东镇著户部悉心区处朕尚念其未足以鼓舞将吏安插归民而无贻累属国也查核之遣且待徐议
　　○诏给魏良卿禄米照魏国公事例岁支五千石所赐庄田再加一千顷以示眷酬
　　○丁巳  诚孝昭皇后忌辰  奉先殿行祭礼遣成安伯郭邦栋祭  献陵
　　○巡抚贵州佥都御史王瑊言黔中苖仲最狡悍者无如匀哈安邦彦谋叛之始先结匀哈诸贼攻城围邑劫官夺饷多方扰我臣与按臣密谋遣坐营都司张云鹏参将胡从仪加衔游击陈谦独山州土同知蒙诏等分道进剿以平越军民府知府周鸿图同知萧上达为监军自二月初三日出师至六月十五日班师先后四月有余攻破百有余寨擒斩一千二百七十六名颗获贼属五百八十八名口牛马器械尤难数计阵亡官兵仅二十名所尤异者扫荡二百余里驰逐百有余日并未褁升合之粟兵皆宿饱人无怨言止费赏功银二千两用力少而成功多此皆朝廷天威所式灵也惟是道将兵士冲锋冒瘴围剿血战疲极劳极宁无有以酬其功乞将署新镇道监军知府周鸿图议补道缺容臣等另疏具题都匀府同知管府事萧上达授以知府实职都司张云鹏前以杀贼题授参将更当优叙游击胡从仪应加副总兵官管参将事加衔游击游击陈谦应实授守备管游击事其余材官土舍各应叙用部覆如抚按二臣所请得旨匀哈之捷剪贼羽翼抚按方略可嘉还相机策勋以待优擢文臣周鸿图萧上达武臣张云鹏胡从仪及余有劳吏士土舍等员或加衔优叙或一体纪录俱依部拟以酬前劳而勉后效
　　○户部题蓟永二镇本年应派草二百六十一万余束除余剩草七十八万抵算外实该见买草一百八十余万束每束银五分共银九万一千七百六十三两三钱听各镇饷司赴部支领报可
　　○以工部员外郎潘达党附熊廷弼削籍为民
　　○戊午  上视朝
　　○大学士黄立极奏改原荫中书舍人长男黄蘅若为锦衣卫指挥同知世袭从之
　　○南京巡仓御史梁克顺言凤阳等仓查天启元年以来积欠本色四十四万八千石有奇折色七万九千两有奇其六年见徵不与焉计海内仓储之拖欠未有若是之特甚者总缘南中有司久以南差为不足有无之官遂致南中积役輙以南仓为无关缓急之数计臣徒切仰屋护军将致脱巾乞敕户部将凤阳等仓每年完欠查照各项京边钱粮一体考成务实举行再容微臣严加比较时行参劾期于振起积玩督完积逋以裕储蓄而固根本得旨这凤阳等仓查照各项京边钱粮一体考成其勤比较严参劾一并申饬行
　　○蓟辽总督阎鸣泰疏报蓟镇铸钱利息自五年八月起至今年九月终得银七千一百二十八两三钱三分角□羊进大工仍请俟工停之日以嗣后所出息银留充本镇制造之需得旨该镇铸钱轻薄且利息亦微除见在息银七千一百二十八两角□羊进外一切铸本银两及遗铜俱归并工部鼓铸差官范文源著回部
　　○加升贵州按察司副使朱家民为布政使司右参政照旧监军
　　○先是  上念关门戍卒寒苦命该部加给皮袄银十万两以示优恤工部移咨户部请动支饷银给散户部尚书郭允厚言皮袄属在工部不关饷银往例具在乞敕该部钦遵毋致推诿得旨大工正急工部岂能措处还著户兵两部共那处银十万两限十月内角□羊赴军前以应急需军士忍寒以待良可念也不得仍前推诿
　　○先是辽东督师王之臣以奴隙可乘请预备三月兵饷以资恢复户部尚书郭允厚言预发必先预徵乞行各省直抚按预将天启七年加派择其钱粮数多之家每两先徵三钱务完总额二分之数即于正二月起角□羊到部接济州县官有能先完报部者即纪录以为急公之劝命如议
　　○己未户部主事徐天凤奏臣父徐朝纲于天启元年以贵州安顺府推官署府印会安贼发难力与兵民死守不幸有土司温如璋教官周国光开门延敌臣父独力难支急系府印向臣母诀别出城督战众寡不敌为贼逻执胁臣父降臣父仰天骂贼贼逼印信臣父曰吾头可断印不可得贼怒甚刀斧交飞臣父骂不绝口而死臣母登楼自缢臣嫂举火聚苇阖门焚烁拉十岁女儿跃入烈焰中抱臣母身一处焚死婢仆李二等十一人并无噍类臣侄徐应魁年才十六独披甲持戈溃围突出遍寻臣父为贼虀粉臣时会试在京久乃闻讣茧足重趼昼伏夜行八十日抵父死所从骨莽肉林中收父遗骸从瓦砾灰烬中拾母嫂诸侄之残骨查四川兴文县张振德阖家死难蒙恩祭葬立祠与谥妻钱氏一体旌表臣父一门四世臣死忠妻死节媳死姑孙死祖仆婢死主从来未有之激烈也得旨褒嘉该部具覆赠徐朝纲光禄寺卿荫一子锦衣卫千户世袭赐祭葬建祠立坊其妻媳孙男孙女义仆等俱旌表祔葬附祠○兵部尚书冯嘉会覆偏沅巡抚闵梦得贵州巡抚王瑊等奏言九边将吏年终皆有举劾盖以赏罚之权为鼓舞磨砺之术最重典也黔中远在天末一向宽于文法是以年终举劾阙焉未讲今当多事之时非大加振刷何以使将士劝惩应如旧年福建例每值岁终责成湖广贵州巡抚查路苖有无入犯地方有无失事分别等第据实上闻听本部照例题覆庶立法严而人心惕矣  上可其奏
　　○顺天府府丞刘志选疏参戚臣张国纪言国纪仰荷国恩薰天势焰谓宜如何谦抑如何收歛而讵料种种罪状如谋宫婢以作妾则色胆包天占民房以拓居则弱肉避地选官而纳贿行求则铨曹可以不设鬻狱而辄称懿旨则法司几于无权甚则睚眦之小不过语言相争而立毙于拳殴之下通侯之赏自是优崇异数而陈乞于至尊之前此等情节虽云帮恶徐自强刘应乾等狐假横行致捍文法而实繇国纪狼贪酷噬自取株连臣以外家慎辑则  国母之壶德綦光戚畹诪张即  圣主之优容亦过恐区区习礼省谴犹未足弭官方之谤而塞道路之口也伏乞  皇上特加申饬俾闭阁思过洗心自新毋令辇毂之下多不平之鸣甚至訾及于丹山之穴蓝田之种者此又臣所不敢深言者也疏入  上责令国纪自新勿再执迷取罪初忠贤欲倾  母后令镇抚司廉国纪罪状无所得以徐自强事诬奏于连  上不为动寻令幕客自草疏藁趣人上之志选实应其募而御史梁梦环亦有疏参国纪与志选语相类云
　　○云南道御史张素餋照旧管事候应升之日加职示优以左都御史刘廷元荐其不附时焰宜亟超擢而部覆谓京堂未有实缺也
　　○毁江西南昌等府书院田土变价银三千一十七两以助大工以巡按御史曹谷之奏也
　　○调贵州布政使司右参议兼按察司佥事叚伯炌仍管镇宁道监军事驻镇安庄升平越军民府知府周鸿图为按察司副使管分守新镇道从贵川抚抚王针傅宗龙之请也
　　○升贵州安普参将许成名为副总兵游击赵宝商士杰各参将守备范邦雄游击职衔邓＜王已＞杨文炳彭应魁各加都司佥书从川贵总督朱爕元之请也
　　○补原任参将孟吉为大同中路参将甘肃游击芮琦添注云南宣武游击
　　○庚申御史梁梦环言殿工告竣繇厂臣操贞勤而无二虑竭股肱以事一一人能任人而功倍樽节而用舒遂使卜宅之烈重光子来之谟丕著又逆奴狡狯百出每用间谍细作以窥我如武长春辈实繁有徒向幸厂臣也见机未萌严行缉捕奴始不获售其诈数年以来不敢南牧意怏怏以死皆厂臣发奸禁乱之力并劾原任两广总督何士晋太常寺少卿程注吏科给事中沈惟柄为门户渠魁日图翻局注与赵南星密好凡官员升迁皆其居间赃私狼籍可以万计惟炳党邪害正卖友沽名人人切齿士晋在粤东时适有折＜氵粤＞城之议吓受揽头＜氵粤＞夷计赃不下三四十万又虗张免加派之羙名实借抽税以媒利至神棍纵横民不聊生汹汹之状几成大变得旨据奏厂臣忠贞劳瘁克襄大典沉几先虑潜消乱萌功绩茂著朕所鉴知何士晋久依门户居官贪黩程注附权居间赃私狼籍俱著彼处抚按照厚参数目提问追赃角□羊助大工沈惟炳党邪害正卖友沽名著削了籍为民追夺诰命程良筹系程注之子著吏部除名永不叙用
　　○给发京卫军士冬衣布花计本色棉布四万五千五百十一疋本色棉花一十万九千九百九十五斤折色银七万三千六百八十三两六钱铜钱一千八百四十二万九百文钞一百九万一千六百二十五锭于甲丁丙等库关支散散如例
　　○改江西按察司副使徽安道徐九章为山东按察司副使海右道
　　○荫宁远阵亡通判金启倧男金玉振锦衣卫世袭试百户宁远之战启倧死之业奉旨荫升三级未有定衔至是其子玉振援枣强县知县叚豸等例兵部具覆故有是命久之复以辽东巡抚袁崇焕之请给启倧父子诰命
　　○起原任天津总兵官张继先为湖广镇守总兵官
　　○辛酉南京西华门内紫城烟起不见火光礼臣往视旧宫材木瘗土中烟从中出土石皆焦热掘其地以水沃之三日始灭
　　○先是兵部奉旨两移咨朝鲜一则以毛文龙之奏言其国叛臣韩润尹立义等密通奴酋令该国查确处分一则以朝鲜国王有刷还辽民之疏虑辽民逼鲜以国疑衅今镇臣将在鲜辽人尽刷边岛登抚接济之粮刻期发运而该国素勤忠款宜克有终仍量行赈救一二年以资屯牧于是朝鲜国王李倧上疏言自古中国之待外藩惟覃声教取覊縻而已  皇朝之于小邦则不然粤自  烈圣以来覆帱之恩视同内服祈焉而靡不应也吁焉而靡不听也及至壬辰之难君臣播越宗社为墟乃蒙  神宗皇帝发天下之兵倾府库之财拯救而奠安之  皇朝既为小邦迓续垂亡之命小邦乃不为  皇朝自尽当为之职即狗彘不食其余而神明殛之矣小邦不幸顷遭昏乱不唯幽母妃殄绝彝伦亦复潜通逆奴上负  皇朝故  皇天震怒降黜厥命臣自权署之初不敢遑宁即差陪臣张晚为元帅驻劄平壤又以武将李适为之副悉国中精锐以付之进屯宁远一听毛镇节制以候协剿之期而适枭獍之性恃功骄恣谓重兵在手国内空虗潜蓄觊觎之心会其子旃犯法当诛逮捕者至遂与龟城府使韩明琏举兵叛间道疾趋直犯京城赖张晚收余兵蹑其后与京辅官兵表里夹攻诸贼皆授首而西边军实及列镇储偫罄于是役矣毛镇当全辽沦没之后孤军东渡寄寓海上招集辽民辽民襁负而至者前后数十万亦小邦之所仰藉也顾以小邦封疆褊小上瘠民贫兵兴数载外内骚动四民失业毛镇统兵民男妇数十万口其明责支给固已不赀即种种取资动以贸迁为名然其所用贸迁皆难得之货小邦谣俗所不须者而藐尔之地生谷有限内以供本国之军饷外以济毛兵之待哺一人所耕百人食之设令积货如山柰无粟何辽民之离穴者迫于饥馁散布材阎强者攫夺弱者丐乞督府钤东非不严重顾耳目有所未及到法度有所未尽加兵民被挠不堪其苦抛弃乡井转徙内地辽民逐食亦渐入内地自昌义以南安肃以北客居六七主居三四无论客胜而主不堪即主既不存客将安傅向者臣将此事情具奏陈请及见兵部题覆其辞意不啻委曲矣处分已定臣又何敢更有干渎又照韩润及其弟泽以逆贼明琏子侄脱身逃走投入奴酋诳诱被拘诸将姜弘立言其家族诛夷劝令勾奴束抢伊贼既亡命归奴固宜无所不至乃尹立义曾任判书本非议政顷年差为毛镇接伴官不称任使重得过于毛帅禠职归家原无怨叛本国之事且与韩润辈文武殊业贵贱绝等本非相识亦不曾充差进京毛镇所据王仲禄等呈称都无事实意者必有谗邪之人欺瞒督府以售其交构之计耳总之润泽二贼既以叛国投贼制命不在我尹立义如上所陈无容查处抑臣窃念毛帅覊栖海外安抚流民小邦与之周旋已近十稔虽饩牵将竭彼此俱困情义之殷实无少损且其须弥之迁直为保护累重兼以就便新刍一进一退兵家尝事讹言噂沓本不介意窃见部臣及抚台移咨过致疑讶曰虞其逼处曰驱其民驱其帅甚至有布兵以防属国携贰等语岂海外情事犹未尽谅悉耶臣之刷辽民只为力不足以接济耳初未尝虑及于逼处也况于毛镇其藉之为辅车庇之为帡幪同心一力务要共报  皇恩岂敢有一毫猜防之意乎臣虽无状亦尝逮闻先臣昭敬王之遗训矣耿耿此心神明鉴临  上报曰览王奏佩昭敬之遗言怀壬辰之旧德和协东镇爱戴中朝忠贞之忱溢乎言表朕甚嘉之镇军久悬辽众杂处久客累主生寡食多纵微王言朕不可坐照万里之外乎虽然奴亦非爱王之国而不攻也毛帅在中朝牵制之著其在王国则亦唇齿之形也海上刍挽朕近责令该部多方区画刻期接济逃难边民或精壮可籍或别岛可分或内地可徙亦令毛帅悉心节次计处俾无重为王累并力协心王亦重勉之奴酋已毙休息有期王行百里岂半九十乎本中所开立义等事情一一明晰传讹之言不足介意朕之注念属国当不减王之倾心于朕也王其悉之
　　○起原任甘肃庄凉参将张尔奇管本镇游兵营游击事
　　○升保定井大民兵营游击韩兆元为通州参将昌镇总兵标下都司佥书官抚民为蓟镇中路南兵营游击山海都司佥书赵光远为陕西红水河游击南京大教场坐营都司佥书王绳尧为四川松潘东路游击
　　○加南韶守备吴之葵都司佥书照旧管事
　　○壬戌工部尚书薛凤翔请加忠贤弟宅得旨厂臣内营宫殿外靖边塞奇勋种种爵为上公第宅宜优除给过一万九千两外再给三万五千二百两以示朕优礼元臣至意
　　○陕西巡按王政新疏荐参政沈应时参议周汝弼得旨应时等俱系邪党削籍追夺诰命
　　○给遂平长公主驸马齐赞元禄米以成婚之日为始岁给二千石
　　○削工部主事笪继良籍为民
　　○复除原任山西布政使司右参政王潆为福建提学参政升礼部精膳司郎中董暹为广东布政使司提学参政
　　○命总兵张继先以原官镇守湖广等处地方
　　○癸亥诏以殿工告成亟宜综核吏治其升迁未任及奉差给假官员在内著吏部在外著抚按查名疏列各令依限到任供职如逾三月不赴任即作缺另行铨补以吏科给事中杨所修有励精中外宜内之奏也
　　○勒巡按浙江御史李九官致仕以因病擅离任也
　　○升南直隶宁国府知府王公弼为江西按察司副使管徽宁兵备道事
　　○甲子巡按狭西御史王大年题狭西茶马未有辽事之先一岁额马才九千七百二十四匹迨奴警一传徵兵各边而马之取数称之于是有一番抽调须有一番买补而全狭西镇取数为多前在差御史傅振商遂题增每岁额马共计七岁以来在年例之内者加增既近二万在年例之外者亦复二万有奇总之为辽事增也当兹竣役之日臣职掌所关不敢不详为开陈疏下兵部
　　○吏部尚书周应秋以殿工告成叙兵科都给事中郭兴治礼科都给事中彭汝楠吏科都给事中杨所修工科给事中王梦尹御史陈王庭王业浩周用宾贾毓祥吏部郎中范景文俱劳苦功高资深望重乞赐加衔得旨朕以殿工告成特遵彝典叙赉群工乃工绩之多寡人品之邪正朕鉴洞然范景文升太常寺少卿提督四夷馆遇缺填补郭兴治陈王庭贾毓祥俱升太仆寺少卿仍管科道事周用宾彭汝楠王梦尹王业浩俱削籍为民追夺诰命
　　○乙丑  上视朝
　　○吏科给事中李鲁生言徽州府知府石万程为黄山事弃官削发而去受事避难为身家之图其风不可倡也  天王圣明而传谤造言暗伏翻覆之计其渐不可长也保定府知府祝万龄一月两推岂曰无因恐旧宰为累踉跄揭辩最可异者谓天变地震物怪人妖为毁拆书院所致非圣无法诬天枉人其志甚憯其计甚毒两臣事虽不同而挠国是摇人心为害则一得旨石万程遇事畏难托病＜矢见＞避著削籍为民当差追夺诰命永不叙用祝万龄著冠带闲住
　　○复追左光斗赃银三千四百六十一两凑足二万之数以助大工
　　○升浙江总兵标下都司佥书王图骏为保镇井大民兵营游击
　　○丙寅巡按直隶监察御史何廷枢言各卫屯丁佃种屯地办纳屯粮应当屯差是分内事乃屯地与民地犬牙相错有司概以民差苦之各丁不胜愤激谓与其供非分之役孰若出死力以报朝廷卫臣方弘王□赞有感于中谓各卫见户约略不下数十万以二十户出一军即可得万余军以三十户饷一军即可得万余军之饷按臣杨春茂亦具疏申请夫屯兵之苦民差其事则同而屯丁之愿出军饷其意不能尽同选万余军于数十万户似易得然一军岁饷最少亦得十二两议派于三十户则每户岁出银四钱回较屯田之徵反倍矣一二富饶之家藉此得免民差出之似易而家无寸土贫苦无赖者甚多宁能岁办如许奉行之官惟知计户科派宁知贫富即知之宁容分别此军一日著伍此饷不可一日中断而屯丁之消长难期催科之盈缩难定矧今畿辅之内洊值灾荒正额屯粮在在告蠲告折屯官极称催督苦难而此时此势更强以丁银之徵知其有万万不堪者又何以善后而永无弊乎章下部议
　　○朝鲜国王李倧遣陪臣奉表进贡方物
　　○升后墙把总加都司佥书施王政为浙江左营游击
　　○丁卯户部尚书郭允厚覆鼓铸息数言今日开局遍省直而铸息角□羊到者止陕西河南二处其数仅以万计如密云七千有余若浙江苏州山西则止千计矣福建且止百计矣湖广虽报有息并未角□羊到分文矣若云无利而不铸则铜价何以腾贵若云开铸而有利则角□羊部批文并不开铸本若干铸息若干抵其项若干角□羊户部若干所谓充囊橐饱胥役滋私铸者良非虗矣至若南户部欠代进制钱铜本二万二千一百两至今未补各省直及钞关岁派买铜银两既已坐作铸本不宜那为他用宜按数按期速角□羊铸局商人领银侵期者多合行严查限于半年之内角□羊铜到京准照时价销算如有稽迟参提家属保人尽法究追庶于铸局有禆而军饷大有攸赖矣臣又查天启二年臣募兵关中时曾以募兵节省银一万五千两为该省铸本经今五年为利应有数倍此项该省从无报部理合清若果停局未铸刖铸本亦应角□羊进不得因时日已久遂至乌有而不一问也得旨这本覆说鼓铸之利综核详切具见留心国计南户部所欠铜本二万二千一百两即令期补进省直抚按各将铸息多寡查明报角□羊浙江等处并钞关轻赍等银著按期角□羊发买铜主事仍具文报部查比其严核铜商及陕西铸本俱依议行
　　○补荫原任大学士顾鼎臣曾孙咸淳中书舍人以淳祖履贞得旨得荫未任先故也
　　○改南京礼部右侍郎韩日缵为礼部右侍郎兼翰林院侍读学士
　　○升山东布政使司右布政使朱一冯为都察院右佥都御史巡抚福建地方山西按察司按察使张三杰为都察院右佥都御史巡抚甘肃地方
　　○以皇极殿工告成荫锦衣卫世袭指挥佥事王之梁魏鹏翼等八员锦衣卫百户刘天锡等三十七员　○己巳开封府旱蝗旋罹巨浸抚按以闻
　　○中军都督府带俸太子太保永年伯王明辅请母封太夫人李氏祭葬诏礼部曰朕  祖妣孝端显皇后母仪天下保育  先皇功昭  社稷宜以隆恩以逮后裔王明辅准照例给与祭葬他戚不后援以为例礼部请照依祖母赵氏例与祭十六坛仍加二坛给坟价三千两以霈隆恩从之
　大明熹宗悊皇帝实录卷之七十八
　　天启六年十一月庚午朔
　　○吏部拟调工部主事王则古于兵兵部  上传王则古先年曾经考察又系高攀龙赵南星死党何得金□赞营调部著削籍为民当差仍追夺诰命
　　○升太仆寺少卿陈九畴为太常寺卿
　　○升山东布政使司右参政曹文衡为狭西按察司按察使南京吏部稽勋司郎中谭性教为狭西按察司副使
　　○调浙江布政使司右参议熊师旦于陕西临巩道
　　○辛未升浙江按察司按察使淮扬道王化行为山东布政使司右布政使管河工水利道山东按察司副使张翼明为山西布政使司右参政加分守口北道山西按察司副使张宗衡分守川东道四川按察司副使庄毓庆俱参政衔照旧管事
　　○壬申冬至节祀  天于  圜丘遣英国公张惟贤恭代
　　○遣侯薛濂顾肇迹张国彦李弘济蒋惟恭陈光裕伯施壮猷孙廷勋朱自洪吴遵周刘孔昭祭  长陵  献陵  景陵  裕陵  茂陵泰陵  康陵  永陵  昭陵  定陵  庆陵伯毛孟龙祭  景皇帝陵寝都指挥使侯国昌祭  哀冲  庄敬二太子坟所
　　○宴外国夷使南雄政等于左阙门
　　○蓟辽总督王之臣奏言关门马料亟需接济乃今岁价银此时尚无给发之期查本年额派草束原议马骡补足二万四千岁需本色草三百六十万束今冬恐一时买补不及姑照六年仍买三百万束今户部竟抹□□□犬□□三十余人却又以上年倒死马骡支过草束及腐烂未完虚悬之七十八万抵数是今一岁仅买一百八十万顿减一百二十万茎草不余正额尽削是空厩之术也伏乞敕下户部照数补发存剩草七十八万行督饷部臣再加查核分别抵算追还得旨这关门召买草豆价银系冬月饲秣马匹亟需岂容玩视著户部作速角□羊发其减价原额草束及存剩未完草束各若干该部应补者即补应行饷司查核抵追者抵追务在早济关上急用毋得再为延缓
　　○上览内监奏以各省直拖欠金花银两至二百余万该见参罚何官考成功令何在著一面立行查参一面专委明干主事前往省直坐催如期起角□羊不得借差自便该地方官有怠缓那移压角□羊者守催官报部不时罚处不许朦胧升转如差官狥情曲庇一并究处
　　○以河南都司佥事王一麟仍升石匣营游击新推游击王业隆另议改推一麟先领蓟镇春班赴关外修筑时以推升石匣游击辽抚袁崇焕留令竣工兵部虑营将久缺因推王业隆至是工竣业隆尚未赴任辽抚袁崇焕请仍用一麟从之
　　○巡历喜峰口等处太监陶文以喜峰诸隘口修筑告竣＜锍-釒＞颂魏忠贤兼叙文武道将得旨览奏喜峰诸隘口修筑设防告竣保障既严金汤足倚朕甚嘉焉厂臣魏忠贤沉几策虏励志筹边营扼要而指授了然戒戎器而捐赀罔恡功在岩疆劳深帷幄著荫弟侄一人锦衣卫指挥使世袭给与应得诰命仍赏银五十两彩叚四表里赐敕奖励以昭殊勋镇臣陶文殚力以固吾圉尽瘁而驯厥虏厥功可尚著荫弟侄一人锦衣卫正千户世袭赏银三十两彩叚二表里杨朝劳多著荫弟侄一人锦衣卫副千户世袭赏银二十两彩叚一表里俱给与应得诰命督臣阎鸣泰抚臣刘诏肃纪纲而壁垒风清作屏翰而旃裘气慑道臣耿如杞帅臣孙祖寿等咸与有经理擘画之功并宜优叙以示激劝其余文武将吏著一体并叙
　　○癸酉巡抚辽东袁崇焕参前锋左营游击马爌简搜无方兵马之逃亡日甚前屯管粮同知毛宗苌收放不严粮料之损坏滋多二臣本当重处但念今春中右前屯战守俱与有劳在马爌宜调之次冲以责后效在宗苌宜令戴罪放支俟来春清查按法议处部覆俱从之
　　○甲戌  恭让章皇后忌辰遣内臣祭  陵寝
　　○祭  三皇遣礼部尚书李思诚行礼
　　○遣太医院堂上官祭先农之神
　　○户部尚书郭允厚覆总漕苏茂相＜锍-釒＞陈漕政五款一曰亟回空守冻船只来春不必过淮即在淮厂估修其所需灰钉油麻皆取办于本地如此则既无额外之费又无耽延之弊矣一曰早催徵今后查催专责推官借其风力弹压长吏于每年十二月间躬行所属逐仓查验粮米完足晒扬乾洁始交付通判兑军至过淮之日一体登荐而徵兑愆期者推官揭报漕抚漕院以白简从事一曰备船袋今议于江广木贱处置剥船三百只于浙直布贱处置口袋四万条自七年为始而船袋之资取足于轻赍银内不使其抵京掜支徒饱吏书官军之腹也一曰定水次夫水次有羙恶军民有强弱所以嚣争易起今议于轮派之中寓定派之意酌水次之上下定临兑之年分六年一转周而复始勒石纪之毋使纷更一曰改浅船浙直江广船之广挟同而载米之多寡异此皆为私货地也今比照浙直规式改造大约以盛米三四百石为率则既革揽载之弊又免胶滞之虞矣报如议
　　○以古北路都司李日□秀添注浙江都司佥书石门路游击杨文魁为分守蓟镇古北路参将
　　○乙亥南京户部尚书毕自严具＜锍-釒＞乞休许之
　　○巡按湖广御史温皋谟言黔饷前后虚悬及借角□羊未还之数夫以天下之大给关门犹苦不继乃以西南半壁全委于楚楚其何勘目前两藩并建供应殷繁摉括瞻田计数万顷且京边岁额几何既抵应还之虚数又抵压徵之南折不两三年京边且尽化为黔饷矣乞敕户部将黔饷虚实之数彻底清查扣还广东二十万于何取还压徵南折十四万于何填补其补过工部贮库银二万屡行催取于何徵给须指定仓口无以虚数相縻章下所司
　　○以宣府总兵官杨应瑞添注中府佥书升山西老营游击王浚为神机二营参将
　　○丙子户部尚书郭允厚奏报进仓米数自九月二十九日起至十月二十八日止催过进京仓漕白二粮共六十八万其余冻阻关内外者乞申饬地方各官倍严护守一应剥船口袋先期储办及时修艌俾事事有备俟春风解冻速运进仓庶一岁之漕局可结而根本之储蓄以裕得旨这漕粮进仓六十八万具见督运勤劳其冻粮露囤者著漕储道申饬各总及地方官严加守护毋致疏虞其预备一应剥船口袋及逐船查验样米俱依议著实行
　　○河南卢氏县乡官刑部主事李作乂输粟一千石以赈饥民仍创立赡士广济二仓用垂永久河南抚按以闻乞建坊旌表章下所司
　　○丁丑兵部尚书冯嘉会覆福建巡抚右佥都御史朱钦相＜锍-釒＞言福建新设旗鼓中军备总共二十七员今奉明旨裁革然武弁之用钦依所以通武弁之穷亦以塞侥幸之窦以用人之权归之朝廷也除巡视海道中军等缺听该抚选委名色外查泉州新旧营等缺括其兵数衡以地险仍当照旧用钦依见任者照旧管事咨回著复原任从之
　　○户部尚书郭允原言太仓银库一应正项钱粮分为四项每遇双月揭呈仓场总督具本题报历米成例不容舛错者仍有寄库一项另立四柱止于册报本部督部并户科巡视科道不入题报想立法之意盖为事未全结数不相侔故不敢轻呈  御览此例循行已久非始今日但业已入库何必言寄虽名曰寄其实亦有收有放止于报部终属挂漏不如于寄库项下将应贮老库者还之老库应贮外库者付之外库仍于题报内除老库四项外另添列一寄库各项无论有无收放已结未结暂寄久寄之纷纭不一惟取见在总列为四柱一概收入题报则银钱物件毫忽丝微彻底澄清此亦可以补库中数十年之缺略而为剔前倡后之善策也至老库一项天启三年间查盘除折耗并追陪外实在银八万二千四百八十四两并原在寄库无碍官银二万七千一百八十两五分五厘又刑部追角□羊摊陪老库银先完四千七百八十两三项共银十一万四千四百四十四两五分五厘系应入老库实数本年三月曾经借发新饷八万两遂使库藏如洗今新饷库已补足则并前寄库项下二万七千一百八十两便应归还老库以作根本之计庶使金钱重地毫无溷淆一入  御览朗若列眉或亦穷而变变而通之说乎臣伏念积贮之府所余仅尔匮乏之象深足惊心伏乞敕下臣部将应还老库银两劄行监督官会同科道盘入老库非奉钦依不得擅动并将寄库一应银两物件即于下次题报内增入此项注为定例永远遵行  上可其奏
　　○遣行人颜继祖中书孙弘祚往湖广狭西守催缺官变产钱粮及那借未补银两仍戒守催官不得耽延取咎
　　○吏部覆四川巡抚尹同皋＜锍-釒＞言蜀秦二省相界而蜀之川北与秦之关南尤相毗界迩来群寇纵横两地逃闪无从追缉请以四川右参政分巡川北道张鹏云加整饬兵备衔兼制狭西宁羗州西乡县狭西左布政使分守关南道徐云逵加整饬兵备衔兼制四川广元县其四川保宁府同知周宪章移驻广元兼管利州一卫钦给捕盗关防  上是之以张鹏云久系门户削籍为民追夺诰命
　　○加蓟辽协守东路副总兵黑云龙署都督佥事革通州副总兵秦光祚保定骑营游击孙桂任回籍
　　○戊寅以修理  孝陵工成加恩魏忠贤三等荫弟侄一人锦衣卫指挥佥事世袭王体乾等及南京内监刘朝赐等各加二等荫弟侄正副千户仍□赏银弊有差
　　○升河南布政使司右参政孙谷为浙江按察司按察使宁绍道江西按察司副使洪承畴为狭西布政使司右参政狭西按察司副使陈陛为山东布政使司右参政
　　○升蓟镇漕河营把总加都司佥书顾明德为本镇中路南兵营游击
　　○裁革广东提举司香山场盐课司大使琼州府陈村乐会场盐课司大使各一员
　　○己卯兵部尚书冯嘉会＜锍-釒＞言登镇距奴仅一水自拨船五十只拨兵七百余出汛觉华而兵单船寡致廑  圣明之虑故抚臣李嵩＜锍-釒＞请造船募兵以还旧额诚无庸再计船则造于瓜仪计费一万一千四百余两与差官之行粮合用之器械俱无所抵查登镇有新裁饷银六万六千向为登镇裁今仍为登镇用听该司一扣除间亦无庸再计至如觉华残破之际水哨虚空不得已而远调登兵以资防御今数月矣关门内外与辽海难明必有习水操舟可以招用者与其留用登兵而滋东省召募之扰孰若撤回登兵而招觉华附近之人以旧觉华之额饷新募之兵而归登镇之原兵食登镇之原饷为势甚便报如议
　　○南京兵部尚书许弘网引疾乞归许之
　　○发宣大二镇本年冬季年例主客兵银一十八万七千四百四十八两七钱
　　○蓟辽总督王之臣以山海关浚壕筑城扼险置器壁垒一新百废具举归功魏忠贤并荐镇守太监刘应坤纪用陶文孙茂霖武俊王莅朝杨朝道臣王应豸镇臣满桂赵率教等  上览奏嘉悦复荫忠贤弟侄一人锦衣卫指挥同知世袭赐敕奖励刘应坤纪用陶文荫弟侄一人锦衣卫正副千户孙茂霖武俊王莅朝杨朝各荫一人锦衣卫百户俱世袭仍赐银币各有差督臣王之臣阎鸣泰抚臣袁崇焕刘诏道臣王应豸镇臣满桂赵率教等并令该部优叙以酌劳勚
　　○庚辰  建极殿竖立金柱遣尚书薛凤翔行礼旋赐辅臣黄立极等银币有差
　　○铸整饬紫荆等处兵备关防
　　○升鸿胪右少卿康永泰为左少卿寺丞杨尔绳为右少卿
　　○以锦衣卫指挥梁维揆为赵南星邪党削籍为民
　　○以缉捕矿盗功荫魏忠贤甥孙傅之琮为锦衣卫指挥同知赐银钞彩币
　　○升宣府顺圣川守备张伯清为山西老营堡游击旗纛守备余文登为小教场都司坐营
　　○辛巳  万寿节屇颁赐辅臣黄立极施凤来张瑞图李国＜木普＞及讲官李康先等正字官周国兴等银两有差
　　○削太仆寺寺丞韩于宣籍为民以奉差违限及门户私人罪之也
　　○升尚宝司卿冯时行为太仆寺少卿管西路事户部主事张绍先为通政使司右参议
　　○吏部推四川布政使司右参议洪纤若原任御史升浙江布政使司右参议刘有源为四川按察司副使上用纤若特令有源以原官回道管事随补有源湖广道监察御史
　　○琉球国中山王世子尚丰遣使进贡方物褔建巡抚朱钦相以闻
　　○壬午天津督饷户部侍郎黄运泰预计天启七年关鲜二运粮料言欲论粮料之数必先按兵马之数查关内关外见在官兵夫匠及募补共一十二万八百五十七员名合计七年共该额支米七十四万二千一百八十一石在马骡牛则关内关外见在与应买补共五万四千匹头只合计七年共该额支豆六十七万石又新增镇守内臣标兵及新募补兵士米六万石续添马匹增豆二万零三百石除六年预运尚存米四万一千四百余石豆二万八千七百石外谨预派临清仓南直扬州徐州山东济南兖州东昌等府北直顺德广平大名等府务足米七十四万二千一百八十一石豆六十七万之额至于毛帅之粮计该十万臣已移会漕抚漕院派拨帮次见在截留毋庸再议惟是州县有召买则有应议召买之粮价亦当论地而计值者若顺广大真保河及霸州等处在在凶荒价甚翔贵米价非一两不可豆价非六钱五分不可而籴本动之杂项不足那动京边蓟永密云三处买运固有成例但蓟镇离关窎远陆运万方称苦仍应如臣客岁之议每石给价七钱五分斯为得当其各该价银俱应听之部发至于东省南直价或稍廉而程途更赊每米一石大略运至津门亦非一两不可每豆一石亦非六钱五分不可悉应动支加派银两事完报部开销夫粮料之数既定则海运之价当议计关饷一百四十一万二千一百八十一石内除蓟永豆一十二万照旧自买径运关门交卸外其在津发运者共一百二十九万二千一百八十一石姑以抵关而言每石脚价二钱计该银二十五万八千四百三十六两二钱鲜运截漕十万每石脚价四钱一分该银四万一千两额布二万疋该银四千五百两廪饩花红席片等项该银二千两共银四万七千五百两以上关鲜运价俱应取资新饷当听内部给发无俟臣言之毕也总之召买委之官吏而不累及于穷民舟车资之雇倩而不烦扰于差派使遐迩咸切同舟之谊公私不病输挽之劳与夫刻期应命随宜节省是又在良有司加之意也部覆如议
　　○以南京右都御史朱一桂年力衰迈勒令冠带闲住
　　○升山西右布政使耿如仁为狭西左布政使山东按察司副使张维世为河南布政使司右参政江西布政使司右参政黄元会为本省按察使
　　○癸未  万寿圣节文武百官行庆贺礼
　　○遣侯徐锡胤汤国祚柳祚冒李承祚李弘济伯卫时春孙廷勋杨崇猷朱自洪吴遵周刘孔昭祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵伯郭邦栋祭  景皇帝陵寝内臣祭  恭让皇后陵寝
　　○谕兵部关门军士皮袄钱粮十万两前已有旨著户兵二部均摊处给今户部已角□羊五万两该部如何未见给发况冰雪严寒戍卒可念作速措处限五日内角□羊去不得延缓
　　○宴四夷入贡使臣如例
　　○甲申辽东巡抚袁崇焕题自东事调募以来所调之兵宁但不能为辽援而且为辽扰人人知之而卒无人公言之者以事关封疆兵一撤而事生谁执其咎臣与镇臣共辽事而为执咎之人也意欲稍破成议撤回调兵即招辽人以填之一转移间彼此两利事之至大而不容时刻缓者也至关外不苦无兵只苦无盔甲器械马匹臣量择其可用者留之马约二千甲器称是宜依镇臣所议价值照数给还但臣此中无银可给念此四千二百之兵三千八百之马每月应费饷料银一万二千余两应偿三镇盔甲器械马匹银两不过二万余金即于饷司截支此兵之粮以给之只两月之饷便＜宀十见＞然矣臣又虑户部争执如从前兵饷中节省者即以之存库而以马匹盔甲器械指为兵工钱粮夫马甲器械诚兵工职掌而为辽加派之新饷亦非户部之岁供皆  皇上之赤子合而相助总之以皇上之金钱图  皇上之边事耳得旨自有辽事以来调发援兵无益于辽反虚各边武备这本说撤回客兵即招辽人填补诚为两利其应偿三镇盔甲器械马匹银两即与饷司支给著该部通融议妥具奏
　　○丙戌初吏部推职方司郎中田吉为淮扬道参议留中久之请留本擢用从之寻传内旨升田吉为太常寺少卿仍管职方司事
　　○调延绥宁寨营参将龚彰于蓟镇石门路
　　○丁亥  孝烈皇后忌辰  奉先殿行祭礼遣隆平侯张国彦祭  永陵  孝惠皇后忌辰  奉先殿行祭礼遣定西侯蒋惟恭祭  茂陵
　　○南京地震
　　○戊子  上视朝
　　○大学士黄立极等题升年深翰林官以詹事府詹事唐大章少詹事刘鸿及南京国子监司业刘钟英请＜锍-釒＞入以唐大章刘鸿训刘钟英久依门户不堪清要俱削籍为民追夺诰命
　　○吏部尚书周应秋等会推江西巡抚郭尚宾为刑部左侍郎得旨郭尚宾曾附党人著削籍为民○刑科给事中杜齐芳＜锍-釒＞言民间三害二利一害曰徵收非仅谓里胥科歛官吏火耗已也里胥则有司可治官吏则监院可问惟王府收头卫所牢伴不属有司不畏法纪或任意加三加五或骗令来岁今支究无益于府卫止流毒于穷檐一害曰豪强非仅谓把棍血党窝橐神丛已也冰山之势易消卖菜之佣易与惟大力家奴巨室戚侣草依木附狐假虎威或白夺人产或轻逼人民止缘投鼠忌器之难遂成滔天莫挽之势一害曰盗贼非仅谓弛保甲＜宀十见＞捕首已也鼠窃之徒易除乌合之党易角□羊惟两省接壤府卫错处素号此藏彼纵之地与大盗盘据之乡保甲莫问捕役通谋而不肖之有司又交诿以卸责亦何怪所在萑苻报警生民罹其劫夺国运受其抢攘也至于二利则蠲与赈而已言蠲赈于今日岂不称难然有司苟能加意节省力行劝贷是民间角□羊倒悬之困而获续命之膏也得旨这本说三害二利有俾民生至计著各该抚按有司著实申饬举行
　　○谕户部今岁自春至秋水旱叠至灾异并臻五谷不登以至闾阎困乏见今近畿一带黎民不胜寒馁而食甚不足或流殍道路或就食京师鹄形鳞集号泣嗷嗷朕甚悯焉今特发御前节省银六千两著顺天府给宛大两县煮粥脤救务在均沾部院仍行文省直灾困处所设法赈济其赈过若干所费若干俱限明年春暖之时开册奏报以昭朝廷敬  天法  祖视民如伤至意
　　○敕五城御史赈济饥民自十一月起次年正月终止不拘人数务令贫民均沾不得遗漏失所
　　○巡按直隶监察御史贾毓祥谳疑狱吴观禄等四名免死改徒刑部覆请从之
　　○工部尚书薛凤翔题湖广一省建造  惠桂二王府第原估工价各该四十五万余两照会典旧例拨派南工部银二十万两该部因三藩并建一时凑处不足议认十万虽经具题原未准免今据按臣题称即所认之数尚未全完乞敕该部遵照原派上紧凑角□羊傥起角□羊不前合将楚省应角□羊南部等银扣留应用仍将扣用过的数逐一题报勿得再以题免为辞也若夫惠工补估三万两该省既无别项通那不得已合将北直隶顺永等八府应角□羊缮司天启七年分料价匠班银共一万五千五百一十六两角□羊补应用此外不敷再将本省新开事例等银听藩司设处凑足暂济工以补缺额俟催外角□羊补还者也至于荆关税料向系题留协济藩工亟宜照旧角□羊助而各省直原派协济银两亦必刻期角□羊完无误大典若至年终不完即应请旨住俸臣部宁任怨断不任咎也得旨惠桂二王之国期迫府第钱粮岂容稽缓南工部额派未角□羊银两即将楚省应角□羊南工内扣留是亦通融一法其严催各省直协济逋欠拨补顺永等府料价等银那借本省新开事例及荆关税料等银照旧角□羊用俱依议作速行务在早衮大典
　　○礼部题  信王婚礼仪注一钦天监择到天启六年十一月二十五日卯时搬移十二月初八日午时尚冠十二月十六日辰时纳徵发册十二月二十一日卯时安床天启七年正月二十七日卯时开面二月初三日卯时迎亲一定亲纳徵发册催妆礼前一日内官监礼部鸿胪寺设冠服首餙金银叚疋等仪物于文昭阁下设节案册案玉帛案于  皇极殿内教坊司设中和韶乐于  皇极殿内及设大乐于  皇极门内并午门外内官监设彩舆于午门外及设  王妃凤轿仪仗于彩舆之南至日早锦衣卫设卤簿大驾  上具衮冕服诣  奉先殿祭告用祝文祭品尝仪鸣钟鼓设  御座于皇极殿宝座后  上具皮弁服升座鸿胪寺奏执事官行礼毕请升殿导驾官导  上御皇极殿作乐鸣鞭文武百官各具朝服入班行叩头礼左右侍班正副使入就拜位赞行四拜礼毕传制官跪奉传制执事官举节册案玉帛案繇殿左门出置丹墀中道传制官称有制赞跪正副使跪宣制曰今聘南城兵马司指挥周奎次女为  信王妃命卿等持节行纳徵发册等礼赞俯伏兴行四拜礼毕执事官举节册案玉帛案冠服等物繇王门出鸿胪寺官奏礼毕鸣鞭  驾兴百官以次退节册案玉帛案冠服等物繇王门出至午门外正副使以节册并玉帛置于彩舆冠服等物以次陈列仪仗大乐前导出东长安门外正副使易吉服乘马至妃家行礼一妃家受聘礼前一日妃家设香案节案于正堂中册案玉帛案左右相向至日礼物至妃家主婚者具服出迎引礼正使持节副使捧册执事官捧玉帛至正堂各置于案正使立于案左副使立于案右冠服等物以次陈列礼官一员立于左主婚者立于右礼官曰奉制命正使某官某副使某官某为  信王行纳徵发册等礼引主婚者诣香案前行四拜礼执事官捧玉圭玄纁主婚者先受玉圭次受玄纁各授执事者再行四拜礼毕内臣先以冠服入中堂进  妃具服讫内臣诣册案跪取册捧入中堂置于案引礼女官引  妃诣册案前行四拜礼跪女官宣册讫  妃受册以授女执事再行四拜礼毕女执事设  妃座引礼女官请  妃升座妃家应贺者行四拜礼正副使候内臣出告行礼毕持节出主婚者送至门外正副使复命缴节妃家回奉礼物繇午门入内官监官奏闻一醮戒礼是日内执事设  上位御座于宫中及设大乐仪仗于丹墀之东西执膳内臣先备酒金爵菓盒设  皇后御座于宫中  王具兖冕服引礼引  王诣  上位宫门外候  上服尝服出乐作  王繇殿东门入诣  上位前赞鞠躬作乐赞四拜兴平身乐止执事者以爵斟酒立于御前之东赞礼  王诣前跪赞搢圭赞受爵执事者以爵立授  王  王受爵饮讫以爵授执事者执事者跪受以退赞礼赞出圭赞恭听戒命随旨意致戒辞  王听戒辞讫赞俯伏兴平身赞复位赞鞠躬乐作赞四拜兴平身乐止赞礼毕出引礼引  王诣  皇后宫门外候  皇后服燕居服出升座引  王诣  皇后前行五拜三叩头礼毕出引礼引  王诣  皇祖宣懿昭妃前行四拜礼毕出  王易服行亲迎礼一  妃受醮戒礼亲迎日妃家先于祠堂陈设祭物  妃服燕居冠服妃父母同  妃诣祖宗前行礼奠酒读祝文礼毕执事者具酒馔于内进  妃饮食讫父母坐于正堂女执事引  妃诣父母前各四拜父母随意致戒辞  妃听受讫次辞诸尊长行礼毕改服翟衣以候亲迎一亲迎礼前一日妃家令亲人铺房亲迎日司设监锦衣卫鸿胪寺先设  王幕次各仪仗象辂并所奠鴈如无鴈则以帛代教坊司设大乐俱于承天门外妃家先设  王幕次于中门之外设香案奠鴈案于中堂之中是日  王受醮戒讫引礼引  王繇午门东门出至承天门外幕次易皮弁服引礼跪请升辂  王升辂执鴈者后随仪从前导过御桥作乐繇东长安门出至妃家门外引礼跪请  王降辂导引至幕次礼官先入至正厅立于东西向主婚者具服出见立于西东向礼官曰信王奉制行亲迎礼引礼二人具服引主婚者迎  王于幕次之外内臣二员具服引  王出幕次主婚者请  王入中堂  王先行内臣具服捧鴈随入主婚者后行  王至中堂主婚者进立于中堂之左妃母立于中堂之右东西相向女执事二人引  妃出房立于妃母之下内臣引  王至案前内臣捧鴈跪进  王以鴈置于案内臣引  王稍退近东西向立赞礼引主婚者诣鴈案前行八拜礼退复位执事者彻案内臣引  王先出至中门女轿夫举凤轿至于中门之内内臣具妃仪仗于中门之外女执事引  妃出内臣跪启  王诣轿所启请揭帘  妃升轿内臣启请  王升辂前行  妃具仪从后行  王至府降辂俟  妃至内臣跪启请  王揭帘  妃降轿入幕次  王先行至内殿门东立西向俟行合卺礼一合卺礼是日内臣先于  王内殿门之外设  妃幕次设  王座于殿东西向设  妃座于殿西东向各设拜位于座之南设酒案于正中稍南置两卺于案上  妃入幕次整餙讫女官导  妃至内殿门西立东向赞引二人导  王前升殿女官二人导  妃随升赞请就拜  王与妃各就拜位赞两拜  王再拜  妃侠拜讫赞请升座  王与妃皆升座女执事二人举馔案进于  王及妃之前女官司尊者取金爵酌酒以进  王与妃各受爵饮讫女官进馔  王与妃皆举馔讫女官再以金爵进酒  王与妃皆饮讫女官进馔  王与妃皆举馔讫女官再以卺盏酌酒和合以进王与妃皆饮讫又进馔  王与妃皆举馔凡三举酒馔讫执事官撤案赞  王与妃兴就拜位相向赞两拜如前仪礼毕  王从者馂  妃之馔  妃从者馂  王之馔一朝见礼二月初四日清晨  王冕服  妃翟服赞引各启请出宫繇东华门入诣上位宫门前候  上具尝服  皇后具燕居服升座赞引引  王及妃自东门入诣  上位前  王立于东  妃立于西宫人以枣栗盘立于妃之右赞  王与妃皆四拜执事二人举案至上位前宫人以枣栗盘授  妃妃捧置于案上执事者举案  妃随案进呈  上位前  妃复位赞  王与妃皆四拜兴执事者撤枣栗案于东赞礼毕引  王与妃出诣  皇后宫门前俟  皇后服燕居服升座赞礼引  王及妃自东门入诣  皇后前进腵修盘礼同前毕赞引引  王与妃出诣  皇祖宣懿昭妃前行四拜礼礼毕引礼引  王与妃出是日  上赐  王与妃宴一盥馈礼二月初五日清晨  妃服翟衣赞引引  妃出升轿将至  上位宫门前降轿繇东门入俟膳至赞引引  妃诣上位前赞四拜尚食以膳授  妃妃捧膳置于案复位赞四拜毕赞引引  妃退立于西南俟膳毕引  妃出诣  皇后前礼同前毕引  妃出诣  皇祖宣懿昭妃前行四拜礼一庙见礼二月初六日内臣于  奉先殿陈设牲醴祝帛是日清晨  王具冕服  妃翟衣赞引引  王及妃至  奉先殿  王东妃西俱北向赞  王与妃皆两拜赞跪  王跪妃亦跪赞搢圭  王搢圭赞进帛执事者跪进于  王右赞受帛  王受帛以授执事者赞奠帛执事者以帛奠  神御前赞进爵执事者以爵跪进  王右赞受爵  王受爵以授执事者赞献爵执事者以爵奠  神御前赞进爵执事者以爵跪进  王右赞受爵  王受爵以授执事者赞献爵执事者以爵奠  神御前赞俯伏兴  王俯伏兴妃亦兴赞复位赞  王与妃皆两拜平身赞诣读祝位  王与妃俱诣读祝位赞跪  王跪妃亦跪读祝讫赞俯伏兴平身  王俯伏兴平身妃亦兴赞复位赞  王与妃皆两拜平身赞执事者捧祝帛各诣燎所赞诣燎位  王与妃皆诣燎位赞礼毕还宫一回门礼初六日内臣先将礼物至妃家  王与妃仪仗导从如尝仪  王先行至妃家妃父出迎  王先入妃父从之至正厅  王立于东西向妃父母立于西东向  王于妃父母前行四拜礼妃父母立受两拜答两拜礼毕  王中座其余亲属见  王行四拜礼  王皆坐受  妃至入中堂于父母前行四拜礼父母正面坐受其余亲属见  妃各序家人礼
　　○己丑巡青给事中虞廷陛条陈补救之策一借支宜禁查近年借饷六万已无还期傥再借不已料价何办一扣抵当清查上岁保定等府溷扣青额六千余两已经查出则此项当补一地亩当开顷者遍阅荒郊尚遗地利未经开垦谓宜各埸附近量除牧地其余量派各□尽行耕熟以子粒还内供以余息佐喂养则自然之利犹可滋生一刍价当平查旧案每岁派价不论豊凶概是相等则陪费之苦从何控顷者估价详防时值量为增加此后会估定须与时高下不得一概拘执凡此数款皆以恤贫□而佐孳牧乞敕下该部酌议施行部覆如议
　　○升吏科右给事中李鲁生为兵科左给事中
　　○庚寅延绥巡抚张九德＜锍-釒＞奏延镇一望黄河逼邻套虏部落强盛战则彼众我寡守边长力分故阳假豢饵之术阴修战守之具当年设款初意如是但赏有定额岁有定期给者却分外之求领者消越格之志夫然后虏可款而款可久延绥镇臣设有市厂不知起自何年各营堡皆有私赏其初颁给不过酒食浸假而布帛浸假而彩币又浸假而银钱止邀目前苟安罔顾永远大害半隐半报年复一年少不遂意借为戎端如万历四十三年大犯三路天启元年大犯延安其余窃发不可胜纪要其故皆起于私赏未遂而私赏陋规则起于添设操守夫操守为小堡无将领处设也各路业有将领矣操兵守边系谁职守乃上之不能昭犁庭之功下之不能讲羁縻之术而徒卸责操守代赏起衅亦安用此添设为今已将三路十营尽行裁革一切抚赏应责成该营将领则权重势专在虏既不易复逞爱名畏法在官亦不敢自轻务守原额永禁私增章付兵部
　　○户部尚书郭允厚奏天启六年海外之饷于旧额本折四十万之外又加一十万六千其中系部库角□羊发者五万系东省加派拨给者折色二十万本色十万系登莱裁兵拨给者六万六千臣部悉心区处以接济之盖已不遗余力矣而何以至今未角□羊到也且毛文龙具＜锍-釒＞时已九月转瞬海岸冰结时屇撤汛果何时起角□羊而此时犹不到彼耶合亟行山东抚按布政司将应角□羊海外钱粮果否已未完角□羊已角□羊者系何月起运何人领运曾否获过实收未角□羊者目下作何转运一一报部以凭具奏以后凡系海外钱粮定限于夏秋二季尽行完角□羊必繇登抚挂号查核奏缴毋得仍前迟误得旨值此奴势可乘海外钱粮自宜速为接济如何频呼未发你部即行查起角□羊衙门取登抚号册毛帅实收具奏其未角□羊者著勒限催发以后定限夏秋二季尽行完角□羊毋得仍前违误所有发过海外龙尾机炮若干曾否经收并著查来具覆
　　○发太仆寺马价银一万四千二百九十二两于宣镇
　　○顺天巡抚刘诏以秋防巡历事竣＜锍-釒＞请陈设兵马与戒备方略内称最得力者厂臣魏忠贤垂念重镇思虑极周若盔甲若器械满载＜马犬＞运而道路络绎不绝或山海或喜峰无件不备而驿递秋毫无犯士则坚甲利兵马则龙骧虎跃在山海则山海增重在喜峰则喜峰改观总之厂臣正气格天精忠贯日视国事不啻家事捐私储以佐军需运筹决胜之勋业已著旂尝而铭彝鼎非臣愚所能颂扬万一也得旨厂臣忠贤廑绸缪之防帷幄制疆埸之胜重价以购上驷捐资以制悬帘以至盔甲器械络绎截途驿递不烦军威咸济图回重镇可谓周详朕心嘉悦荫弟侄一人锦衣卫都指挥同知仍赏银币
　　○兵部覆辽东逃将周守廉李朝勋等论斩如律从之
　　○赐宁德遂平二公主庄田五千一百九十一顷岁徵银七千七百八十七两自天启六年为始顺天各府务及时角□羊部转给以称朝廷亲亲之意
　　○以河南山东各府节年拖欠芝麻一万二千九百余石黄蜡二万八千五百余觔夺各该府知府郭竹微王建和樊时英俸俟督催完日方许开复不得朦胧升转守催官彭尧泰耽延违误削籍为民
　　○江西南康等县民蔡均宁等共助饷银三千三百九十两诏嘉其尚义仍将均宁等分别旌奖以风乐输之民从南赣巡抚傅振商之请
　　○赐魏良卿铁券
　　○以缉获假印功加都督许浩然太子太保
　　○吏部推兵部左侍郎袁可立为南京户部尚书得旨著加衔致仕
　　○升都察院右都御史刘廷元为南京兵部尚书参赞机务巡抚云南兵部右侍郎闵洪学为南京都察院右都御史
　　○升山西布政使司右参政杨弘备为本省按察司按察使云南布政使司右参政陈仪为江西按察司按察使湖广按察司副使叶秉敬为江西布政使司右参政广东布使司右布政使苏进为山西左布政使
　　○调福建布政使司右参政潘师道于浙江
　　○叙延绥镇监市效劳虏酋都督同知耳德泥台吉等赏赉如例
　　○壬辰  上谕户部内廷供用已经议蠲其黄腊芝麻皆日用不可缺者明旨勒限催徵有司怠玩如故著科部即与参处各省直应角□羊铜本铜片拖欠数目据实查奏
　　○日讲官詹事府詹事王应熊守制归赐驰驿路费表里如例
　　○刑部尚书薛贞等＜锍-釒＞覆强犯劫盗王之锦等狱成以忠贤志清豺虎力□纪纲著原荫弟侄一人加升二级仍赏银币
　　○升南京光禄寺少卿钱策为本寺卿
　　○升广东布政使司右参议田仰为尚宝司卿管少卿事
　　○升浙江按察司按察使陆问礼为广东布政使司右布政使河南布政使司右参政苏光泰广西布政使司右参政甯瑞鲤俱为按察司按察使光泰山西瑞鲤云南
　　○癸巳  上御皇极门宣甘镇捷是日遣保定侯梁世勋祭  南郊惠安伯张庆臻祭  北郊驸马都尉侯拱宸祭  太庙各行礼
　　○谕兵部宣镇阵亡参将张承宪以身殉官忠义可嘉尔部即具奏优恤以示风励
　　○谕工部修理  长陵宝城工程钱粮十日一报务期费省功倍速襄钜典以巩皇基
　　○复除原任湖广布政使司右布政使闵宗德于本省荆西道起调原任四川按察司按察使戴燝于本省叙马泸道○升蓟镇副总兵卢抱忠为南京前府佥书延绥入卫游击李鸿嗣为本镇宁寨营参将福建左游击守备邓枢为南直隶庙湾游击
　　○荫原任御史赠太仆寺少卿曹学程长男正仪国子生学程在  神庙时＜锍-釒＞诤册立继因力阻封倭拷问诏狱遣戍终身以遗诏赠官予荫云
　　○甲午谕兵部朕承  祖宗弘业六载于兹宵衣旰食惟以恢复全辽殄灭逆奴为念幸赖内外文武诸臣或运筹左右或戮力封疆  祖宗有灵逆奴已殛恢复可期不谓近日北路地方复有乞炭之变幺＜麻骨＞小丑驭制非难乃一入而殒将丧师皆因款贡年久有司剥军饷以充私囊借修工而恣侵削饷不归士士不归伍因隳军实坐启戎心无事则与将帅相掣肘粉饰虚文有事则以武臣为卸担朦胧塞责谁以真心做实事矧宣大北方锁钥拱护  陵寝藩卫京师非他镇者比此朕所以昼夜焦思不遑宁处者也兹远稽  祖宗设宣镇总臣之旧规近照辽东山海蓟镇之新例特于宣大山西地方设立镇守太监一员副镇守太监二员中军太监二员各著于镇城冲要等处驻札防御清军查饷军中一应事体可与文武等官和衷计议并不牵制今特发御前节省银五万两以备行伍召募公用并火炮器械若干仍各查照旧例行
　　○兵部尚书冯嘉会上言国家设督抚重臣假之节钺以弹压将吏控驭边疆而军旅之事不以烦及内臣者诚慎之也柰迩年以来兵籍虚冒刍粟耗蠹款市有名无实致使  皇上有疑边臣之心疑在彼则必用所信而后疑者释也闻近来榆关内外城垒犹昔而雉堞加壮赏罚犹昔而功罪加明兵数犹昔而行伍加肃饷额犹昔而军士加饱即诸臣拮据惟力是视而镇守一出成效已彰致使  皇上有信内臣之心信在此则  皇上益有所疑于诸边臣而必推信者任矣顷毛乞炭阑入北路丧师殒将为封疆忧我  皇上深原祸始归咎有司谆谆焉于剥削扣克掣肘卸担之戒遣内臣前往查核臣部循职掌＜锍-釒＞请已之而  皇上未见俞允臣愧不能从帷幄中运筹决胜以纾  圣怀且因此镇守之遣而不能无责备于边臣并属望于内臣也自今以往各督抚道镇力洗前弊共图御侮庶不以廑  九重宵旰之忧而烦内臣一遣再遣之旨万一烽火再燃钦谕迭颁丝毫皆边臣责也内臣衔命而往所清者兵马钱粮所查者强弱盈缩如明旨所云不许骚扰并不牵制傥查核既明机宜既定出以宣  圣明德意之隆即归以报  天朝威惠之远异日边务改观诸虏款塞丝毫皆内臣力也得旨各边督抚道镇果能力洗夙弊实心御侮朕自鉴知何得预为条议
　　○户部尚书郭允厚言监督西新三仓主事黄近朱节省余米积羡至二万七千石有奇且改折板木力寝大修仓廒省费不下二千余两苦心积储洁已裕国乞破格优叙  上是之
　　○巡视库藏兵科右给事中薛国观等参苏州角□羊户曹全角□羊万历四十二年分嘉定县棉布二万三千七百六十二疋常熟县县丞孙文奇角□羊天启二年嘉定县棉布一万疋批俱未投不知布在何所原任苏州府吴县县丞祝允炳角□羊万历四十六七年分本府属棉布一万六百六十六疋原任山东乐陵县典史陈以忠角□羊天启三年分棉花绒一万四百三十七斤已经挂批日久不行完纳乞将曹全等严行原籍立刻提角□羊依律拟罪尽摉家产完纳布疋花绒仍敕户工二部行各省直起角□羊内库钱粮务要先期报部设立循环与臣等按季互查纳完则发抄邸报斯亦明角□羊纳清奸弊之一法也从之
　　○乙未辽东巡抚袁崇焕奏臣前具＜锍-釒＞请屯田  皇上郑重其事令从容酌议臣敢补牍请先言不屯之害今日全辽兵食所仰藉者天津截漕耳国储外分京庾日减一不便海运招□那移交卸致北直山东为之疲累二不便米入海运船户客官沿海为奸添水和沙苫盖失法米烂不堪炊贱卖酿酒之家而另市本色有名无实三不便辽地新复土无所出而以数十年之坐食故食价日贵且转贩而夺蓟门之食蓟且以辽窘四不便今调募到者俱游手也不以屯系之而久居世业焂忽逃亡日后更能为调募乎五不便兵不屯则著身无所既乏恒产安保恒心故前之见贼辄逃者皆乌合无家之众也六不便兵每月二两饷岂不厚但不屯无粟百货难通诸物尝贵银二两不得如他处数钱之用兵以自给不敷而逃亡七不便请更端而言屯之利计伍开屯计屯核伍而虚冒之法不得行便一兵以屯为生可生则亦可世久之化客兵为土著而无徵调之骚扰便二屯则人皆作苦而游手之辈不汰自清屯之即为简之便三伍伍相习坐作技击耕之即所以练之便四屯则有草有粮而人马不饥困兵且得剩其草乾月粮修整庐舍鲜衣怒马为一镇富强便五屯之久而军有余积且可渐减乾草月粮以省饷便六城堡关连有浍有沟有封有植决水冲树高下纵横胡骑不得长驱便七若夫屯有屯法  祖宗之制具在非奉  祖制断不能调人情无容臣一毫作意者繇此行之奴子不降必为臣成擒矣况厂臣魏忠贤与阁部诸臣俱一时稷契夔龙之选臣所遇非偶故敢卜事之必成得旨向以防守方殷故著从容议行但向后作何给授使军民不相妨作何分拨使农战不偏废作何演练使农隙皆兵作何更番使营伍皆农作何疆理足以限戎马作何收保不致资盗粮一切事宜该抚悉心区处具奏这本内说奴子不降必定成擒诸臣诸不乐闻以朕计之奴未必降降不足信也战必能胜胜无轻谈也蹈实而做需时而动正也奇在其中矣该抚饶为之亦善为之
　　○延绥巡抚张九德言套虏自天启元年大犯延安以来有轻中国之心屡肆要挟今幸镇臣杨肇基自山东来统领家丁数百路费皆出自备仍买马造衣甲力查占役时勤训练壁垒一新将士思奋故虏酋闻之相戒不敢犯边及虏犯宁夏一奉制臣之檄即飞骑星往欲从宁塞出边捣巢虏遂遁归此其安边制虏之功有足多者乞优叙加衔得旨杨肇基忠勇可嘉著加衔以励前途
　　○以甘镇屡捷加恩魏忠贤三等荫弟侄一人锦衣卫指挥使世袭王体乾梁栋李永贞石元雅涂文辅李实刘应坤各加恩二等荫弟侄一人锦衣卫指挥佥事世袭董汉儒李从心加太子太保赵彦太子太傅俱荫一子锦衣卫正千户冯嘉会李起元各加太子太傅荫一子锦衣卫指挥佥事俱世袭王在晋加太子少保总兵董继舒加署都督同知荫一子本卫副千户世袭其余兵部侍郎袁可立邵辅忠等科臣朱童蒙等部臣吴淳夫等将领王承恩管维贤丁孟科等赉银升级有差
　　○谕吏兵二部甘镇屡获奇捷朕心嘉悦内阁辅臣密勿运筹成功伊始加元辅立极少傅兼太子太傅改吏部尚书进建极殿大学士荫一子锦衣卫指挥同知世袭次辅凤来瑞图国＜木普＞各少保兼太子太保改户部尚书进武英殿大学士荫一子锦衣卫指挥佥事世袭并赐蟒衣银币有差已而立极等各＜锍-釒＞辞官阶封荫允之
　　○以殿阁工成录各监官匠及在事委官效劳王引直等共九百五十六员升授有差
　　○浙江布政使司右参议戴君恩自言臣在重庆亲入贼围多方诱贼手携樊龙张彤交付各道镇诸臣致之阙下献俘蒙明旨加衔优叙乃以发乡官刘时俊奸恶为其摧折不惟不加衔且并本职而降处之兹以庆贺入京值公道大明众正布满此时若不昭雪更复何时得旨戴君恩多方诱贼献俘有功已有旨准加衔乃以发刘时俊奸恶为周宗建邪党摧折久致沦落今公论已明还著加衔优升以植正人部覆加戴君恩行太仆寺卿兼浙江按察司佥事照旧管理屯田水利道从之按戴君恩初令巴县以墨闻考选升刑部主事  庆陵卜壤自诡知堪舆家言傅和得调工部未几蜀重庆为土酋樊龙张童儿所据君恩复谬谈兵且故巴令习知人情地利吏部尚书周嘉谟为遍拜蜀绅在京者蜀绅共举之于是君恩升参政称总监军行矣时辛酉冬月也君恩实怯不即抵重庆先之澧州家中集亲戚子弟二三百人冒称守备者二十许辈至春正月乃入夔门逡巡至渝则官兵四集久矣一日贼援兵大至结营于南□山□干□涂山号四五万人君恩骇沮尽麾兵船泊北□山□干□欲退赖副使徐如珂同知越其杰等激励士众杀贼贼大溃贼援既尽官兵合围坐须数必内自变乃君恩初到城下即遣心腹潜入绐贼许为请于朝仍令援辽立功赎罪贼计穷深信之夜赂遗无算一日张童儿出与君恩隔水语移时跃马去明日樊龙出朝天门亦隔水语君恩甘辞诱入舟而各汉土官大噪曰吾辈攻围数月功垂成何受降乎于是平茶邑梅各土兵争拉樊龙立毙脔其尸而君恩同各镇道仓卒脱冠倒屣踰垣避去石砫司兵遂倡首各兵从之入郭纵火乘烈焰中掠金帛子女官民□厂角羊□舍贼未一毁反烬于官兵之手士女仅存者俱狼狈流散矣君恩乃著书自诩殊绩一时督抚委以献俘行随＜锍-釒＞劾之坐降处至是夤缘医官王家栋入货崔呈秀有此奏云
　　○升湖广按察司副使张秉文为福建布政使司右参政建南道
　　○丙申削南京巡视凤阳仓粮御史梁克顺籍为民仍追夺诰命时克顺循例报代以门户邪党坐之其应角□羊天启五年赃罚银六百两命接差仓臣如期角□羊进以济边工
　　○敕户工二部殿工军需两者并亟将那借抵还之数公同销算会奏不得互有争执
　　○升四川布政使司右布政使周维京为浙江左布政使淮扬兵备山东按察司副使徐良栋为广东布政使司右参政○丁酉兵科右给事中薛国观言凡内帑正供角□羊到则投批挂号完纳则缴单验销违限者比侵欠者参成法也然挂而不销可按籍督逋乃有匿而不挂者则督逋法穷比而不完可押回变产乃有往而不返者则变产法穷计惟有省直起角□羊先期报部设立循环臣等职在巡视按季互稽发抄抵报使中外晓然斯亦清奸肃宪之一端也部覆允行
　　○升福建按察司佥事罗之鼎为江西布政使司右参议
　　○戊戌先是闽中自红夷发难后奸民随处生心招徒结党称王称国而杨六蔡三钟六等拥众海上几数千人杨六尤桀黠称雄福建巡抚朱钦相檄总兵俞咨皋会兵进剿贼稍稍遁入东粤督臣□周祚亦大发舟师南北夹击贼始穷促于是蔡三走本日钟六为杨六并杀亦屏息东番杨六遂率其党三千余人大小战船七十二只诣总兵俞咨皋乞降遣指挥王应选宣谕一时愿归农者二千人杨六等愿剿贼自效抚臣朱钦相以闻兼叙总兵俞咨皋等将士之功兵部尚书冯嘉会因言闽昔患夷今乃患寇昔患贼与贼合今患贼与民合且与兵合何以言之内地奸宄窟海为生始而勾引既而接济甚至代为输转所谓贼与民合者故也自红夷已靖闽以乏饷故尽撤新兵凡新兵皆市井亡命狗吠而鸡鸣者一隶行伍心胆益粗撤之使去去将安适计有浮梁剽掠而已其与我兵向皆熟识以其类群间同猫鼠所谓贼与兵合者此也夫御海贼与御陆贼异御今日海贼又与御昔海贼异闽北自沙埕南达南澳上下几二千里其人皆沿海而居烟火相连市镇互错贼无时无处不可焚掠而我以数千兵棋置其间疏若晨星顾难首瓦即欲合今夹击而彼已扬帆于穷岛绝屿之外非若平原峻岭其来有路其去有方可以设伏据险而取也所谓御海贼与陆贼异者此也闽负山阻海地瘠民贫田园甚稀额徵有数往时藩司贮有备倭银数十万以防不虞日者红夷阑入支费近半旧藩臣沈演复以其余贮尽数入告助工而藩库中无复有锱铢之遗矣公私告匮行伍从何充实器械从何置办船只从何增添所谓御今日海贼与御昔日海贼异者此也今该抚镇诸臣能使贼杨六等俛首革面率众就抚我且因而用之分别列营使贪使诈计莫便焉然必严为令曰若辈能杀贼自效当贷若死功多者为请于朝叙赉有差其有抗违及骚扰者治如法如此则镇臣之威灵真足以制服诸贼而为封疆为桑梓之念亦实足取信天下矣得旨这就抚海寇散者角□羊网贷罪用者悬格待功如议行余党纵横还严行申饬但能使民不与寇合寇不与兵合即是方御之略不得苟且塞责
　　○勒御史高弘图闲住先以＜锍-釒＞请霁主威保圣躬迕魏忠贤意时适卜相有欲推毂崔呈秀入政府者弘图复＜锍-釒＞微言规之得不行呈秀衔之因相与廉其罪状无所得都察院以差请故靳不与至是引疾乞归遂有是命
　　○河南道御史张汝懋言日者原任御史刘有源赐环之命出自  圣裁班行生色顾国家之害盗臣为最朝廷之法惩贪为先如借募兵侵库银之游士任虽经被逮而未尽之赃尚在淮扬一案当其窃衔监军借名召募虚额扣饷给劄卖官白刃谁操黄盖相望且建营置仗冒破浪费浪攫金无算不啻视公帑而私囊矣彼时房可壮实与共事杨嘉祚上下交征因之为利乞严行追勘得旨游士任杨嘉祚房可壮相倚贪婪侵没帑金该抚按官严提按款追赃游士任虽经遣戍其赃行原籍抚按官另拘家属追比完角□羊
　　○浙江巡抚潘汝祯奏织造之役原无额派所需数百万金钱本省则以工料匠班事例等银留抵而江省则以料价叚价协济此额徵也乃其协济者节年拖欠共计二十二万三千之多差人催取先后仅得数千区区万分之一何救倒悬而当角□羊不角□羊莫得其故上供何事王土王臣分言□宜同也江冒留借之虚名浙受尽饼之实苦乞敕下工部严催勒限将前积欠额银角□羊浙为找给补还之需违者如例参罚  上命该部即行浙省抚按官照数督催角□羊浙以济急需仍严立考成有仍前愆期违误的报部参来重处
　　○升浙江布政使司右参政孙枝芳为本省按察司按察使四川按察司副使张法孔为河南布政使司右参政四川布政使司又参议区龙祯为广西按察司副使
　　大明熹宗悊皇帝实录卷之七十八
　大明熹宗悊皇帝实录卷之七十九
　　天启六年十二月己亥朔
　　○东厂太监魏忠贤汇奏三年缉获功荫弟侄一人锦衣卫指挥使世袭杨寰孙云鹤加太子太保锦衣卫堂上佥书理刑如故嗣是田尔耕许显纯崔应元许浩然亦以三年类奏尔耕荫一子本卫指挥佥事显纯加太子太保应元升右都督副千户官旗陈国善等五十六名升叙有差许浩然勒令以原衔致仕
　　○先是蜀府左护卫指挥何起登以不法为巡按四川御史陈睿谟访拏蜀王奉铨言臣府侍卫之官与各卫径属有司者不同乞照依会典有司不许径自行拏各官若有事犯必湏移文长史司臣自遵  祖制正法惩戒弗敢姑息刑部尚书薛贞言蜀藩仪卫官员实繁有众其间守法者固多踰闲者亦不少如左护卫指挥何起登坐有赃私岂尽
　　风影御史以朝廷法治王府官自不应避贵今蜀府援例奏请亦欲存藩体耳然藩体当隆法纪亦宜肃除何起登行拏外嗣后巡方按部访有侍卫不法启请亲王然后提问庶不因崇体以碍法亦不因执法以伤体得旨  皇祖笃念亲藩赐之侍卫其贤否奖戒听之该府何起登著王自行惩治以后王府员役有不法的还遵  祖制启王钤束有司官不得擅自访拏
　　○兵科给事中李鲁生言今天下两大患东则辽南则黔辽事仰荷  圣明处置可以专责成而论功罪矣独贵州一役有总督有巡抚有监军此三臣者职掌各有归著区画各有主见必合谋而后动则迄无合时欲独断而雄行亦更无独理况黔原不大而使在事之人东驰西骛以奔命于三大之间必且耳目无主手足乱营臣愚以谓黔抚宜省今黔抚王瑊楚人也以楚人徵
　　楚饷孰若移之他所以竟其施督臣闵梦得已膺简命巡抚员缺竟可裁罢以督臣兼之事平仍罢督设抚庶事权一军政肃矣得旨黔事剿抚迄无成局皆因事权相掣意见互异这本议裁抚归督即督兼抚便控制而专责成说得是依著行王瑊楚人不便督楚闵梦得受命未见条画该部都与别衙门用御史徐卿伯亦言自以黔乱以来督抚凡几更易臣谓危疆之保障远不及近巧不如习则按臣傅宗龙宜破格用之矣宗龙以滇人任黔事黔之患滇人共苦之而黔之苦惟宗龙能尝之黔之人情惟宗龙驾驭之黔之地形惟宗龙能熟悉之  皇上肯破格用人以宗龙为总督事权归一作用必有可观如谓楚人不可以督楚则滇人不可以督滇臣亦尝计之矣盖黔之军饷钱粮大率取办于楚其文移督催不便行法令于桑梓之邦若滇
　　则无是也宗龙又何所碍不一用之以竟其施哉得旨督臣正在会推且听众论公举以凭点用
　　○升河南布政使司右布政使田生芝为南京光禄寺卿湖广按察司按察使蔡善继为本省布政使司右布政使
　　○升狭西布政使司右布政使李得中为山东左布政使青州兵备山东按察司按察使华敦复为四川布政使司右布政使
　　○升镇边参将崔凝秀为蓟镇西协副总兵龙门参将李永福为高台参将山西都司李藩为延绥入卫游击将军
　　○庚子裁革上林苑监蕃育良牧二署录事一应事务归并本署二丞管掌
　　○加河南按察司佥事曹履吉祁承＜火业＞俱为布政使司右参议履吉照旧提督学政承＜火业＞照旧分巡河北
　　○辛丑工科都给事中郭兴言题昨见钦天监择吉  三王就国之期定在来年三四月中奉有俞旨矣一切之国事宜款
　　项烦夥未易卒办如礼部则有册印冠袍服饰之类户部则有禄米食盐之类兵部则有护卫官旗校尉之类工部则有车舆器械之类凡此皆当预为料理始不致临期失误不特此也  瑞王藩邸远在汉中山川险阻驿递有车辆夫役之费民间有修盖棚殿之费当此灾祲水旱之后闾阎萧条烦费不赀作何凑办不可不早为□确也  惠桂二王藩邸远在荆楚势必经由水路扬帆鼓楫越三千里而遥催儧船只多在江南况水手浚夫皆有工食邻省州县皆用协济当此库藏空匮之时点金无术经费巨万作何设处不可不蚤为计议也至于藩邸工程据报似有次第恐期迫不无缺乏况就中陈设铺垫等项未必一一完备伏乞严旨叮咛勒令来年二月务要报完得旨三王之国已有定期一切事宜该部自应预为料理至跋涉水陆经
　　费甚多有司官湏蚤行区处勿致临时缺乏据报藩工虽有次第还宜急为催儧勒令来年二月终报完如有违误责在总理都著严加申饬
　　○革广西平乐柳州二府冒籍生周之谟等五十一名回籍其已中周泰等已贡周楫等各发回原籍罚三科后方许与本地举贡起文会试科举从礼部覆广西抚按参疏及在京乡官萧云举等之揭也
　　○升浙江衢州府知府舒崇功为福建按察司副使
　　○壬寅慈孝献皇后忌辰  奉先殿行祭礼
　　○以山海工程告竣荫魏忠贤族侄魏希孟锦衣卫指挥同知世袭复以秋防叙荫其甥孙冯继先锦衣卫指挥同知
　　○升江西布政使司右参政吴玄为浙江按察司按察使四川按察司副使潘应龙为本省布政使司右参政山西按察司副使常道立为四川布政使司右参政
　　○癸卯升刑部右侍郎潘浚为左侍郎太常寺卿陈九畴为刑部右侍
　　郎
　　○升云南左布政使谢存仁为都察院右副都御史巡抚云南兼督川贵兵饷
　　○加蓟辽总督阎鸣泰太子太保兵部尚书兼都察院右副都御史照旧总督
　　○以兵部尚书邵辅忠管左侍郎事
　　○升兵部右侍郎郭巩霍维华俱为本部添设左侍郎巡抚山东都察院右佥都御史吕纯如为兵部右侍郎都察院右副都御史管左佥都事冯三元为左副都御史
　　○升陕西按察司按察使杨邦宪为都察院右佥都御史巡抚江西时正推为江西布政司右布政使真宪时得旨宪时曾杨琏荐引削籍为民
　　○铸頴州方家集屯捕通判关防
　　○升山西按察司按察使周仕为河南布政使司右布政使褔建布政使司右布政使王世仁为湖广左布政使
　　○甲辰  上视朝
　　○吏部推升江西抚州府知府朱大典为本省按察司副使以河间府知府应朝
　　玉为陪得旨用朝玉大典以门户著冠带闲住
　　○上林苑左监丞张永祚奏蕃育署地方强贼聚众焚劫赖  皇上神明威武与厂臣赤心谋国殚虑中枢遂生获巨魁李万仓等而余党即时角□羊散今拟设城垣以资防御至于都城东南郊外原设把总三员合选精敏任事者一员量加守备职衔驻劄弘仁桥不时巡绰捕剿以靖地方又湏申饬保甲使互相紏举使贼无藏身之地部覆如议以马如锦加衔守备仍管东南巡捕把总事量增家丁四十名即于捕营逃故空粮补支
　　○陕西富平县知县刘敕进忠孝二经纳之
　　○改延绥定边副总兵朱大炜为广东潮漳副总兵
　　○乙巳加山西正兵营坐营王璞都司佥书照旧管事
　　○以镇守山海太监标下坐营刘以堪冯廉实授游击将军加衔都司吴文耀薛光胤纪鲸实授都司佥书从督臣王之
　　臣请也
　　○升湖广布政使司右参政白受采为陕西按察司按察使巩昌道
　　○丙午兵部尚书冯嘉会题  三王之国应行事宜一各藩例给双马单马起船符验三道行尚宝司及内府印绶监关给一校尉各该六百名行锦衣卫预选应用一查大明会典一款亲王之国用船不过五百只惟  福王之国用船至一千二百余只料理数月尚不能办今三王既同时之国而期又在转盻无论照  福王例万万不能就使各照会典开数统计有一千五百之多臣部亦限于时迫于势苦无术以取盈乞斟酌量减庶易于催办一随带人眷自京师至通州车辆相兼行顺天府并五军都督府府属卫分拨送仍委司属官一员整点足用其随从官员军校亦照先年题准事例官照合得车数军校每四人车一辆每辆于顺天府无碍银内支给二两四钱
　　责令自雇合用廪给通共路程咨行户部于京仓支给一合用军名人夫在内行顺天府所属并五军都督府府属卫分及府军等各卫在外行各该巡抚转行所属点拨听用一水路拽船人夫王并妃所坐黄船每只下水五十名上水八十名其余本府官员船上水二十名下水十名军校上水十名下水五名照例遵行一背运什物用军一百名例该拨与马匹行太仆寺于顺天府属寄餋马匹内各调取一百匹送御马监印烙给与军士兑领骑坐一合用供应膳馐及各随从员役廪给口粮等项候本府长史司编定号数开送本部行顺天府刊刻应付事宜通行各该衙门照数应付得旨依议行其船只还照会典所载数目护送以昭朕笃厚亲藩至意该部以船数多而时促请差司官二员星驰董事一自通湾而南至临清济宁等处一自徐
　　淮而南至杨瓜仪真等处各行守催其每船脚价银米等项俱照  福王事例得旨桐封期迫船只急需将沿河马快船及官民白粮回空一应堪用的差官郭文衡朱本吴分驰守催该抚按仍严责地方官上紧押送济宁以北限二月初旬徐淮以南限二月望后一并至湾不得稽迟致误大典余俱依拟
　　○顺天府丞刘志选言  皇上颁行要典命德讨罪无微不彰即古帝王诛四凶举岳牧何以加焉臣犹谓借挺击以要羽翼之功王之采固罪魁矣坚执风颠不肯附和者非刘廷元兵骏声乎借红丸以快修怨之私孙慎行固戎首矣推原用药不肯妄引者非黄克缵徐景濂乎借移宫以希定策之名杨琏左光斗固难端矣力争候旨无垂帘称制之说者非范济世贾继春乎傅櫆发汪文言之奸而苫块已毕何可优游于子舍陈九畴发魏大
　　中之恶而简命虽及何尚栖迟于冷曹至若慷慨忧时力回狂澜于既倒者阁臣魏广微也赤忠报国弼成钜典于不日者厂臣魏忠贤也虽功成不居而溯流穷源可忘明德疏入得旨王之采邪党罪魁追赃未蔽厥辜著行彼处抚按差的当员役扭角□羊来京孙慎行修怨戎首削夺犹为轻典著行彼处抚按问拟遣戍厂臣赤心报国成功不居朕自能鉴悉其余忠良诸臣俱次第擢用
　　○升山东布政使司右参政秦一鹏为山西按察司按察使阳曲道广西按察司副使邢祚昌为本省布政使司右参政宾州道
　　○丁未兵部尚书冯嘉会覆辽东巡抚袁崇焕疏言辽土以一隅病天下最可怪者调冲边之惫卒骡马窳器敝甲以出戍数千里之外兵非贪猾者不应将非废闲者不就辽饷日耗边备日单识者掩口而切齿久矣且西兵之流毒于辽
　　马兵之积讎于步莫不欲得而甘心焉今抚臣合道镇之议题请发回卓识深谋逈出流辈且选辽兵实辽伍餋辽人守辽地智者无以易此自古迄今兴王兴霸各以其地致富致强各以其人何尝晋募齐民楚资秦众哉请悉报罢得旨这撤回远戍专募辽人既经该部议妥著依议行还行该抚作速募补务使充实营伍足资战守
　　○升提督四夷馆太常寺少卿白储玿为本寺卿管少卿事
　　○加太仆寺卿管兵部职方司郎中事吴淳夫为都察院右副都御史管太仆寺卿事
　　○升山东布政使司右参政楼一堂为山西按察司按察使福建按察司副使周应期为本省布政使司右参政云南按察司副使李采为山东布政使司右参政
　　○戊申南京地震
　　○贵州监军御史陆献明题黔事著数有未能即行者二有势当酌者一有急应整顿者三
　　有速宜严禁者二彼安酋猡鬼实繁有徒且蔡仲羿子诸苗偏甘助虐欲声罪深入即犯前车欲出奇取胜又无从下手此剿之不可即行也狡计深情一味侮弄诡云受抚輙先邀赏我方幸就绦笼欲且转恣杀掠盖窥贵阳之兵力尚怯以为莫可谁何而略无俛首向化之意此抚之未能即行也将弁士卒不下五万挞伐不足防御有余所难者一日酋局不结则一日黔饷不休加派不可为常楚民又已疲困所当酌议者此也黔地山多田少然寸寸耕熟虽军需不足民食可资谓宜兵可屯则屯民可召募则召募应给农具者量处农具在兵责之卫所民责之府县行至二三年饔飱有赖果腹之众有不踊跃御侮者乎所急整顿者恳田其一先是黔之应卫所者即有卫所应营哨者即有营哨故御苖有人道途无梗迨法弛而营哨无人苖之
　　出劫率皆穷军为之前导不惟苖毒民而民亦化为苖矣所急整顿者营哨其一监司各道迄府县正佐岂为虚设迩来黔乱人思里足大率兼事代庖者众因而鱼肉疲民者多所云田土营哨诸事畴为料理今合将铨除升调者部院既限其到任抚按旋严其稽核催督之外计时参处庶规避者咸思策励而边鄙之气色增所急整者稽核官员其一蜀黔之乌撤乌蒙芒部沾益诸土司悉安酋姻连至岁若安酋计穷思遁此皆其逋逃主也至于广西之泗城州其土官有援黔之责而奸民输卖火药于水酋者纵其肩摩踵接酋益有恃无恐夫土司土官岂可关本省之统驭者乎傥各省抚按司道留意遏绝安酋且至坐困釜鱼笼鸟讵敢抗旌犯顺所速宜严禁者一也黔省郭外即杂仲苖再进则蔡家龙家诸酋皆安逆腹心距乌江三站之远
　　三族盘踞而凶狡更出安贼之上固贼之前茅后劲也则公然来截官兵多则佯为让路宜拣劲兵一枝猝至洗创稍断其相输相助之途则逆彦失其一臂而要害之区自无掣肘盖创之固所以禁之也不亦治标一策乎所为速宜严禁者也凡此数款俱属实事若重于讲剿抚而轻于图缮修恐全黔终是残破之景而饷黔更无息肩之期得旨黔事剿抚说难偏废局终两悬这本说缮修防御徐相机权破浮议实获朕心内酌议整顿严禁各款俱妥确可行酌议一款尤关至计著即与议覆
　　○升江西按察司按察使吴光义为本省布政使司右布政使浙江布政使司右布政使胡廷宴为陕西左布政使榆林道
　　○以山西布政使司右参政分守冀北道仙克谨管理阳和兵备道事
　　○己酉广东道御史刘徽奏熊廷弼在辽之日大将偏将咸受
　　侵削收受金盔金甲动以数百副计至与盗克军饷假以买叚买布为名陆运海运送回原籍且原领帑三十万竟无下落见在家资不下百万而仅以十七万追还公家何以服人心而伸国法也至于刘弘化受熊廷弼万金之托敢造公揭以保举毛士龙得访犯王万经万金遂将二十五万之赃为之开豁又不可不严加讯追也而房可壮樊尚璟二臣开两淮之苞苴贻盐政之蠹害所当行巡盐御史彻底清查者得旨览奏熊廷弼侵盗帑金不下百万著抚按严提家属追赃刘弘化党恶受贿亦有万余该抚按严行提追毛士龙邪党渠魁盗饷纳贿有据著法司提来究问追赃房可壮樊尚璟侵课赃私即行巡盐御史彻底清查追赃具奏樊尚璟先行削籍为民当差仍追夺诰命
　　○初御史牟志夔劾左都御史张问达得旨问达业经追削不
　　必提究著捐赀十万以助军兴至是问达死巡抚张维枢奏请＜宀十见＞减一半许之
　　○内官监李永贞奏  三王之国忠贤节省以数万计命赐敕奖励荫弟侄一人锦衣卫指挥使仍赐银币羊酒
　　○兵部主事詹以晋言其乡灵鹫古刹久废有寺田四百五十余亩先因造桥变价共去一百九十亩尚存二百五十余亩乞敕部行文本省变价助工得旨灵鹫古刹虽废可修所存田亩如何说变价助工分明垂涎贱价规夺寺业而以助工藉口且既慢神必定害人詹以晋著削籍为民追夺诰命仍著自行修理寺宇其田因造桥佑变佃为民业的责令赎还本寺以为锱铢言利之戒寺新田还日该地方官申报抚按具奏
　　○改授原任大学士方从哲男季冲中书舍人从哲先以御极覃恩荫季冲国子生至是以黔捷加恩荫一子中书舍人从哲请改授
　　季冲而以原荫入监与其侄士淳许之
　　○升工部左侍郎范济世为南京户部尚书
　　○升广东按察司副使曾应棨为湖广布政使司右参政
　　○庚戌吏科都给事中杨所修条陈铨政一曰明会推之义凡举用大僚必繇会推匪特爵人于朝与众共之亦以推举推之官必关系各衙门事体所以当与诸臣□确务求得人以无负  皇上任使傥全不集议止临时突出姓名大家相顾茫然尚未识其为谁止画一题字了事万一  皇上以用之不当责及与名者诸臣亦任其咎否一曰申资俸之说凡吏部升授官员除边道提学间拔异才及年资深久或不超擢之以示奖恬外其余寻尝升除不循俸序何道之从臣前＜锍-釒＞言之已详何不于每季月誊写一纸开送臣科俾至公无私之意了然共信无疑亦甚便也一严饬考课之法近见各省直代题
　　给繇＜锍-釒＞内多言繁称乃于本官曾经正荐几次经管钱粮原额若干完过若干反多遗略臣谓自今以后该部行文各抚按将前项事款明白入告其钱粮完欠与否必经户部户科查对清楚有劄付到部方与题覆一速予复补之官凡有司以下官员有起复及听降调到部名曰急选盖谓与以应有之官不宜迟耳方面以上何不可仿此意行之各官或守制三年或困衡数载本等官职自当有缺即补岂可令其珠桂长安动经阅岁一宜禁奏辩之烦向以党人害正天日为昏今幸离照当空咸与昭雪乃近来当辩者辩不当辩者亦辩臣谓从此以后非明系邪正大关与论共惜者不得轻自陈奏至于巡抚非考满不得升转奉有严谕注销之法从来遵行今反寝格此俱宜力行之以信明旨也得旨近日铨政称平会推自有公论果有不公不
　　妨以职掌驳正如所推妥确何得以条议阻挠
　　○加延绥标营参将王洪副总兵旗鼓守备何汉都司佥书各照旧管事从延绥巡抚张九德之请也
　　○升户部贵州司郎中胡一龙为山东按察司副使督粮道苑马寺少卿管云南府知府事周仕国为河东狭西盐运司运使
　　○辛亥  上视朝
　　○南京大理寺卿董光宏乞休得旨嘉其恬退加南京兵部右侍郎衔致仕寻以应天府府尹祝以豳府丞陆梦祖南京太常寺卿归子顾俱年衰迈主令加衔致仕祝以豳加南京工部右侍郎陆梦祖加应天府府尹归子顾加南京工部右侍郎
　　○三边总督王之采奏进延绥宁夏固原三镇所扣旗鼓中军银两助工  上命户部应发各镇本年年例即以前扣抵补以内济急需外省驿递
　　○命留工部四司料价两年济楚省
　　○命惠桂两藩工作那借两广钱粮即以题留楚饷解补其南部未解银两与各省新开事例起解不前者该抚按参来
　　处治
　　○初辽抚袁崇焕以奴死虏信未的奏遣喇嘛僧李锁南以烧纸为名往侦之至是还言渡三岔河河冰忽合自西连东如桥而渡奴以为神供亿一如内地酋四子待以客礼令僧阅其兵马器械并抢粆花夷人以示威仍具参貂玄狐雕鞍差夷答谢既而又奏自宁远败后旋报死亡只据回乡之口未敢遽信幸而厂臣主持于内镇守内臣经督镇道诸臣具有方略且谋算周详而喇嘛僧慧足当机定能制变故能往能返奴死的耗与奴子情形我已备得尚复何求不谓其慑服  皇上天威遣使谢吊我既先往以为间其来也正可因而间之此则臣从同事诸臣之后定不遗余力者谨以一往一还情形上闻得旨据奏喇嘛僧往还奴中情形甚悉皆厂臣斟酌机权主持于内镇督经臣协谋于外故能使奉使得人夷情坐得朕甚嘉焉夷
　　使同来正烦筹策抗则速遣之驯则徐间之无厌之求慎无轻许有备之迹须使明知严婉互用操纵兼施勿挑其怒勿堕其狡夷在无急款以失中国之体夷去无弛防以启窥伺之端战守在我叛服听之该抚还会同镇守内臣及经臣督臣顺天抚臣酌议妥确具奏蓟辽总督阎鸣泰亦具状奏闻得旨览奏东夷情形已有旨用间用缓修战修备此是实著其果慑国威思款还会同该督抚内镇相机酌确具奏毋得怠玩自堕军实
　　○户科都给事中林宗载奏传言无政事则财用不足可见政事者用财之纲而人其提纲者也试以一县言各图里甲其目而县令为纲自一县而上府为纲府而上布政司与粮道为纲司道而上户部为纲而十三司其分理此纲者也今主政副郎或思营差以自便其为正郎者或思量移以卸担问以额数完欠
　　总归不知该管既不详知则权归吏书矣吏书为政于是州县线索皆通以欠作完矣如是而欲岁额充足何日之有臣有法于此十三司于各省直应解钱粮或专管或分管或兼管随年派则各有额数请各立一册照外面勘合前开省总次开府总后开县总后详开撒数某项该银若干每年俱限二月十六日将册投科其撒总互异者臣得而驳正之投册后每月朔望各司将该省直完过某项若干详开手本投科凭科臣对填前项之下如该管未有解到亦宜手本说明若故事塞责者臣得以白简从事如是而完欠昭然吏书何得上下其手至册注详矣而间有逋负如故者惟有考成查参一法得旨这本深得提纲挈目催科责成之法依议行
　　○先是户部议裁东兖新兵以其饷饷海外巡抚山东右佥都御史吕纯如＜锍-釒＞言新兵不宜裁者
　　有三天启四年二岐山中群贼啸聚旋赖新兵扑灭今又岁荒民贫所正思乱昨开濮之间强寇郑江郑海等聚众焚劫几至决裂幸有东兖新兵星驰捕剿渠魁就缚若此兵一撒奸宄闻风复逞西南半壁事有不可知者矣其不当裁一也东兖为神京左臂漕道咽喉分兵防护责任匪轻傥新兵尽去外寇与妖民乘隙窥伺运道梗塞恐祸不在海外而在腹心之间矣其不可裁二也各兵原系饥寒之辈别无养生之术一旦扼吭而夺其食驱令解散此五十无聊之众佐以乘机思逞之奸东省地方又未知作何景象矣其不宜裁三也盖国家事以安危权缓急当其无事则中原缓于海外值兹多事则海外又缓于中原今日东省安危之略只在撒兵与不撒兵之间耳得旨东省妖氛甫靖新设兵饷未可据撒所司知之
　　○升云南布政使司右
　　布政使蔡侃为本省左布政使洱海道湖广按察司按察使尹伸为云南布政使司右布政使南京吏部验封司郎中蒋英为福建按察司副使兵备道兵部职方司郎中甯三翰为山东按察司按察使霸州道
　　○壬子世宗肃皇帝忌辰  奉先殿行祭礼
　　○升狭西按察司按察使李养冲为山西布政使司右布政使冀北道副使刘之柱为广西布政使司右参政苍梧道山西布政使司右参议胡士容为江西按察司副使南昌道云南布政使司右参议杨师孔为本省按察司副使临沅道
　　○革浙江南洋游击张震任回卫巡按御史田珍参其贪纵也
　　○癸丑贞惠安和景皇后忌辰遣官祭陵寝
　　○月有食之凡食八分七十六杪自酉至亥二刻复圆
　　○升湖广宝庆府知府林文熊为广东按察司副使南韶道
　　○甲寅户科给事中陈序条陈东省事一曰清盗源有司洁已爱民奖善锄强地方自然安堵乐生好义之民谁甘作
　　奸犯科故严有司者乃探本穷源抉盗贼之根也一曰遏乱萌夫盗发不于发之日也平日安于游惰习为强狠奸宄无赖结纳养成非一朝夕之故所当蚤为遏绝而不可缓也一曰明恩威贼有先年请免死票者谓得此必无死法反借以作慝肆害宜严为招示果能改行从善则免票聊为护身之符如秘恶不悛则免票即为刑书之券一曰禁讳盗饥寒多盗事理之尝不足为官罪何必博盗息之虚声以酿隐忧故有地方之责者毋上下相蒙有盗必治治盗必不滥及一曰严捕禁设捕祛盗或因捕为盗宜日有禁月有缉多擒者赏多纵者戮因擒为纵潜身为盗者首戮如农去草不尽不休一曰防流劫贼敢于肆志者因州县秦越视之燕雀怡之宜州县相约力能制即急收捕不能即关会邻近州县协擒无过张皇无分彼此一曰禁窝马
　　贼得驰骋不即成擒者有马故也贼亦知养马易犯多窝餋于邻近之家宜下令寄餋盗马者无问富豪悉捕尽法民知畏法贼将惮其先发而马无所匿矣得旨这七款深得弭盗之方著各该抚按严加申饬行
　　○赐荆府樊山王翊＜釒氐＞永新王常渭各祭葬如例遣行人凌义渠汪桂往二府掌行丧礼
　　○以大理寺左寺丞孙惟任年力稍衰著加衔致仕南京大理寺右寺丞彭惟成久依门户著削籍为民仍追夺诰命
　　○升原任御史过庭训为应天府府丞
　　○乙卯先是唐王硕爌捐赀以助殿工  上赐敕褒嘉仍命建枋旌表硕爌＜锍-釒＞言臣捐金仰助自是臣分应然何敢过徼  圣恩顾先臣徽行未扬泯泯地下为子若孙者中心实有未安臣父顺王赋性仁孝事臣祖敬王晨昏定省敬餋无方及至笃疾躬为尝粪中夜焚香愿以身代迨祖薨悲思
　　成疾奄奄数年遂至不起臣祖母妃丁氏奉敕监国臣甫三岁伶仃多病国势危疑臣祖母竭力保护使得有今日伏望  皇上嘉惠宗盟乞将敕赐臣坊移及臣父并臣祖母以旌孝慈得旨览奏知王父顺王孝德著闻王祖母丁氏抚孤保国具合旌表之例王捐赀助建忠悃蔼然遵例移恩孝思克笃这奖敕建坊准移于顺王并丁氏以昭朝廷风励亲藩至意
　　○升广西按察司按察使娄九德为云南布政使司右布政使
　　○丙辰兵科给事中陈维新言大工急需钱粮有藩司类齐耽阁者奸胥卧批侵欺者解官中途乾没者请敕抚按责令布政司将起解数目先行揭报以凭查核勿再稽迟从之
　　○辽东督师王之臣以天厌奴氛恢复有机条上目前急切事宜一据广宁以窥河东夫河西之有广宁犹河东之有辽阳也必得大将拥旄临之然
　　后可以振扬兵威招徕万众顾此时附近大小城堡悉为瓦砾之场务先逐节挨程实之以兵一如草昧经营昼于茅而宵索绹以安插上下之人而后民始可屯兵始可练远近辽众闻之者知有不拔之基可成雄镇矣一定军营以固根本迩来辽东遗黎自虏中归者月无虚日但苦无怙恃虑及飘摇拟将关宁一带各营选其将有谋而兵有勇战守可恃者移驻于辽海大小各城一以卫民一以御虏即有虏来守将兵民必能效死勿去而人心坚根本固矣一调班军以亟修筑河西五百里内城堡之丘墟者三十余处大而要者则广宁锦义凌河右屯诸处首当缮治主兵派战派守穷民靡室靡家势必不能即工必须借力班军仍须约诸工费以成恢疆实著尤须亲履其地逐项估计而后可以定费之多寡一分兵民以安地方朝廷以厚饷饷
　　兵不必从事畎亩内攘民利至于归土辽民颠连无告宁能家给而人哺之仍以辽土处辽民使各自食其力以资俯仰稍需岁时约量屯种起科以佐军需可也一设道臣以清屯马年来非不屯田然聚讼盈廷殊非良策至于马匹倒死一任官军开报实为国家一大漏卮及今东作将兴边政更始清屯清牧须专设一风力文臣提纲领而董核之方克有济或虑供亿之难即将关内宁前两道各请加敕一道俾各兼屯马一会水陆以张挞伐三方布置局面久成臣履任之初扼腕于事机之屡失也密遣官兵会哨于登海东江声息已通若三方并力同心各出轻兵约日分道而屡挠之误以多方乘其无备此制胜之道必不可废者也一用西虏以蹙东夷总兵王世忠系北关金台什之子奴酋覆其巢而并其地逃归中国与奴讎不共戴本官
　　之甥女得宠于虎憨虎憨已许助兵报讎一鼓舞而联络之贤于十万师矣一合关宁以通脉络关门去宁远东西仅二百里北近山南并海中间一线地耳天下之势合则大分则小天下之谋合则成分则败祗缘抚臣深心忧国决计和戎惟恐臣谋之不同也故力请分疆而居臣于关内优游卒岁于臣得矣如疆事何夫一人之身而四海百骸各不相摄是痿痹之证也久之将不可救药者可不早为善后之图乎一集众思以广忠益自古圣贤豪杰未有不扩虗怀而能善其用者盖以天下之事必欲求合于天下之心而识力限于一人恐致悖戾贻噬脐之悔耳即如迩者吊奠奴酋肯一集议则天冠地履体统截然谁得屑越而令四夷笑人也臣愿诸臣从此幡然求忠益而矢和衷共鼓同讎之气一绝和议以杜衅端年来奴每求和于西虏
　　而虏不从欲屈服朝鲜而朝鲜不受彼盖以  天朝之大有泰山四维之势可恃以无恐耳我若顿忘国贼与之议和彼必离心是敺鱼爵于渊丛而益敌以自孤也臣款款之愚必不敢强同一时终贻后悔惟度我力能战则战不能则守观变待时虏自瓦解何必曲为之和以酿无穷之衅乎又见抚臣袁崇焕回奏遣使东虏叙将命反命事与各官报臣绝不相同至喇嘛东去臣绝不知知而止之则行已远矣臣曾不可其事而抚臣称会同具＜锍-釒＞反覆至此臣不敢自欺并备陈以俟  天鉴得旨边疆以防御为正款事不可轻议这本说亦是然朕业洞知前旨自明镇督经抚诸臣协心计议亦自有转圜不穷之策不轻信可以修备而伐谋不遽绝可以缓敌而用间拏定不轻信之正著则不遽绝之权著亦未误也还相与和衷密为是若明立参
　　□泄尽机权一著未稳后著已纷不和之辙为鉴岂远非朕所望也屯议遵前旨本内据广宁定军营调班兵设道臣用西虏等议多有禆关务该部速与酌覆兵部尚书冯嘉会覆言据广宁定军营诸款事在关外难以意度宜悉听督抚会议奴诸孽犬羊之性原无香火之情而诸叛豺狼之心易分左右之袒我缓之则彼将自争争则离而立见阋墙之斗我急之则彼且相惧惧则合而益坚御侮之谋  皇上之不欲遽绝之也夫亦谓乘间伺衅可收渔人之功是亦督师相时观变之微意也若曰联合水陆大张挞伐恐目前尚未易言至＜锍-釒＞中所请剖藩篱捐形迹求忠益矢和衷正  天语丁宁不啻再三者愿文武诸臣共勉之得旨朕览关门督抚近日奏议若肯虗心共计其轻权奇正尽可相参何必明设藩篱自分形迹料理关外头绪颇多
　　事难遥度除屯议依前旨外督臣所议各款该部行著与宁抚和衷□确务求妥当兵本阴道事原活局胶守聚讼朕无取焉督抚二臣宜体此意
　　○登抚李嵩查覆海外报捷功次得旨命降夷准发墩堡居住活夷照例枭示其录功恤后以旌忠勇著该部即与具覆
　　○升浙江布政使司左布政使周维京为应天府府尹
　　○升兵科都给事中郭兴治为太仆寺卿管京营少卿事
　　○宴朵颜等卫夷人如例
　　○丁巳陕西道御史门克新发顾同寅孙文豸以诗诽谤具奏论斩同寅系己未武进士文豸系革退生员俱太仓州人旧受知于熊廷弼弼诛文豸有诔诗二首同寅亦于题东事内有追惜廷弼之语为兵马司指挥王庭谏等夜巡缉获克新以闻皆受意于魏忠贤而为之也
　　○大理寺右寺副董懋中言臣在刑曹以署司事阶各司官会审辽东
　　经辽一案时司官顾大章狥情欲援八议宽宥熊廷弼臣执法不阿为大章所憾阴捏款单假手于臣堂官少司寇杨东明中以察典今公论大明乞赐昭雪吏部具覆称懋中为疾风劲草执法贞臣乞优以不次得旨董懋中以执法不阿受摈邪党沉沦有年舆论既明准行优擢以彰公道
　　○升陕西布政使司右布政使杨觐光为左布政使固原兵备兵部职方司郎中张尔嘉为浙江布政使司右参政宁绍道户部山东司郎中叶廷桂为狭西布政使司右参议关内道
　　○戊午宴朝鲜国陪臣如例
　　○总督贵州川湖巡抚闵梦得奏进兵形势并移驻地方言进兵之路宜设贵阳入永宁盖繇永宁而普市而摩泥而赤水悉皆坦途城郭可凭营寨可结整兵深入进据毕节令贵阳遵义之兵克日并进贼必不支而后为剿为抚权可自我操也除现在
　　额饷外非更得百二十万不可饷足而移驻永宁一呼并进为策之上若饷无所出则臣姑置身于活地非遵义则偏桥酌事势进北亦策之次若专驻贵阳于臣身甚逸于公家无补策斯下矣得旨据奏进兵形势区画详明具见方略仍著用心料理候代
　　○补原任山西布政使司右参议孙织锦为蓟州兵备
　　○己未  孝元贞皇后忌辰  奉先殿行祭礼遣宣城伯卫时春祭  庆陵
　　○以东郊而赤水悉皆坦途城郭可凭营寨可结整兵深入进据毕节令贵阳遵义之兵克日并进贼必不支而后为剿为抚权可自我操也除现在
　　额饷外非更得百二十万不可饷足而移驻永宁一呼并进为策之上若饷无所出则臣姑置身于活地非遵义则偏桥酌事势进北亦策之次若专驻贵阳于臣身甚逸于公家无补策斯下矣得旨据奏进兵形势区画详明具见方略仍著用心料理候代
　　○补原任山西布政使司右参议孙织锦为蓟州兵备
　　○己未  孝元贞皇后忌辰  奉先殿行祭礼遣宣城伯卫时春祭  庆陵
　　○以东郊扈跸告竣赉侍卫员役副将张体乾等各银两有差
　　○升礼科左给事中许可徵为兵科都给事中
　　○庚申巡按直隶御史何早奏今岁风水异尝至秋旱蝗肆虐饥馑相望盗贼蠭起孟河一带江海相连巨盗出没□旅往来多阻向设钦依把总一员权重兵多犹能防御嗣后抚臣周起元轻议裁革近日充此任者仅总练一员地方又复脊脊多事矣臣
　　谓要害之冲急需弹压则原日钦总之官宜复也至南都为根本重地原置四十九卫水路置四千余兵籍伍充盛粮饷浩繁今楚中之本色仍用济黔而苏浙之折色不过二十余万乃仓廪之积贮仅支明岁月余则此二十余万能堪支给几何况一时徵角□羊未必尽能足额万一捉襟露肘实为深忧可不先为之备待临渴而始掘井乎臣望计部诸臣母以南中为宴安而缓视之也得旨据奏留都水旱为灾盗贼蠭起根本重地大有可虞一切兵饷著严行各该府以时给发不得稽迟其孟河复钦总之官该部酌议具覆
　　○辽东巡抚袁崇焕言辽东之坏虽人心不固亦缘有形之险颓塌不堪实无可以固人心者虏利野战惟有凭坚城以用大炮一著今山海四城鼎新重关累塞又修松山等处扼要城池以四百里金汤为千万年屏翰所用班
　　军四万缺一不可得旨据奏山海四城鼎新重关累塞今又修松山等处扼要城池务使在在金汤渐图恢复皆赖厂臣虑周桑土战胜庙堂内外文武协心同力朕甚嘉之其合用班军著秋班偕春班即至该部速与具覆
　　○崇焕又奏奴遣方金纳温台什二夷奉书至臣恭敬和顺三步一叩如辽东受赏时书封称大人而犹书大金字面一踵老酋故智臣即封还之潜侦其意则深悔奴之悖逆来文差误者窃念兵连十载中空外竭鬼怨神愁乘此逆夷厌兵之时而制其死命俾不得再逞以休息天下亦帝王所不废也＜锍-釒＞末复归功魏忠贤且请奖赏西僧得旨览奏夷目来宁情实朕已了然该抚孤军外悬厂臣资助盔甲马匹箭帘无算将声威愈壮剿抚咸宜该抚便与内镇经督抚诸臣协心定计早图恢复以慰朕东顾之念其夷物留著变
　　价赏军西李锁南本座任使效劳著重加奖赏余俟奏来另行甄别该部知之
　　○朝鲜国王李倧遣陪臣金象宪等赍捧表文方物谢发还漂海人丁朱镇国等及蒙发银收买焰硝并颁赐彩币文锦命内府查收
　　○升太常寺添设少卿许宗礼为都察院左佥都御史
　　○加浙江按察司按察使分守宁绍道董承诏为本省布政使司右布政使
　　○辛酉巡按四川御史陈睿谟言蜀事未平饷额难减抚臣亦知内帑经费浩繁已不敢望颁发外省各经摉括亦不敢望协济苐仅以本省额角□羊钱粮请留川用万非获己乞俯允所请又言建昌路以一线鸟道伏万山中为滇蜀咽喉其通则为□民之利因其通而转为梗则番猓乘间劫掠又为□民之害抚臣近议就相岭各要害等处设城堡营房兼设官兵尝川把守盖止争道路之通塞非较兵形之胜
　　负今夷情稍戢不必穷兵为水简增二嫡国至于佥书陈廷对拟照参将新衔留管行都司操捕事务于官品原无增加于夷情实有弹压计莫便于此者得旨这建昌夷事著抚臣相机剿捕务令道路通达劫掠屏息原议道路钱粮有无应发著与查明其议留参将陈廷对该部一并具覆
　　○督饷御史刘述祖题关门马料匮乏至极不得已暂支马乾一月岌岌乎有朝不谋夕之象而臣预计七年粮料一＜锍-釒＞下部已久尚未题覆即使覆奉明旨今日下部自内部行之天津自天津行之各省直道府往返文移眈延时日计非正二月之交不可为今救急计别无良法惟一面先发银四两万两飞檄永蓟勒令分投召买而尤稍＜宀十见＞时价星夜运关一面速将臣预计原＜锍-釒＞刻期题覆分派各处道府责成州县设法籴买以济急需仍速补关门新增马豆
　　二万二百石此诚急则治标之剂万不可缓得旨据奏关门缺料急在然眉著该部措处银四万两速发永蓟近关等处分投召买刻期输运以济急需其督臣预计原＜锍-釒＞即与题覆以便先期料理无误春运
　　○巡按直隶御史倪文焕题臣尝亲历山海其城严险坚厚兵马火器可称精备而沿途之角□羊运肩摩毂击问之则皆厂臣魏忠贤之所督发也有厂臣以主持于内镇守督抚诸臣以淬砺协力于外何患奴之不平哉然臣犹有进焉兵有正有奇有战有款而总之其机贵密其克在和当彼此相□不宜彼此互异顷闻关门文武谓臣及介胄之士莫不鼓舞愿为厂臣立祠以纪其功伏乞  皇上俞允褒嘉以为诸臣实心任事者劝得旨师克在和允为确论督抚内镇诸臣不妨奇正互施务在彼此交剂大家密意□确早结恢复大计毋致猜疑
　　复踵覆辙厂臣勤著封疆劳存
　　社稷关门文武诸臣相谋立祠是可为实心任事者劝依议行
　　○凤阳巡抚苏茂相陈漕抚事宜内二款一曰徐武宜振徐自莲妖之后议设大将统重兵以固保障可谓长虑却顾因军饷不敷止设官兵三千已非原题初意后钱粮益难遂以操军民壮补数象人涂马近且饷日缩而兵日销并操军马壮仅足二千城沉年荒何所恃以弹压合无于淮南北各营官兵裒多益寡每百量汰三名计沿江沿海可汰四百余名取其饷召募精壮以实徐之行伍仍拨哨官分驻于长山九鼎山诸盗贼出没之处庶武备修而奸萌杜地方可无意外之虞矣一曰材勇宜收江北风气深厚其人少浮华而多骨干若濠泗为英雄杰出之乡丰沛萧砀为侠出没之薮而沿海诸场更多扛鼎超距之士
　　尽足佐国家一臂之用如臣衙门有旗厅将材各营有名色守把亦往往以此辈充之迩来多以裁革白衣阻其进退彼英骏鸷猛之士一概沉沦不为国家之虎臣将为草泽之亡命耳今后凡自行伍起家者宜限五荐之外量升一职以开其功名之路是亦搜罗壮士之微权也兵部尚书冯嘉会覆议督臣为徐增兵议以简汰资召募俾增而不费此洵兵食并足之訏谟允宜施行至议录用淮海诸豪以辟功名之涂不使抑郁无聊之辈啸聚草泽之间亦长虑也然臣部钦依则例首重世职次则武科原不滥及白徒恐未开豪杰向用之门先启百足呈身之路  上是之
　　○升五军七营参将侯一位为延绥定边副总兵中都佥书朱之屏为四川建武游击将军湖广三江守备王之鼎为福建水标营游击将军
　　○壬戌  上传光禄寺将该寺贮
　　库银那借六万两以应大工急需俟有别项钱粮补给
　　○以郡王在金□＜脊-月目＞等薨辍朝一日
　　○总督贵州川湖巡抚闵梦得言辰以西黔以东在在皆苖薮也自镇筸以至偏桥营哨卫所棋布星列特设戍兵以防守之而饷则坐派于湖北湖南诸郡县有司以利害不切于身道府急催褎如充耳万一脱巾谁执其咎推原所以总繇不入考成之故以至漫不经心合无比照京边新饷事例编入考成年终一体参罚任内有完不及格者停其给繇虽已升迁仍留地方追完方许离任庶玩愒知警而食足兵疆边圉有攸赖矣章付户部
　　○四川巡按陈睿谟奏蜀地三面邻夷用兵势所时有然自元年奢变以来兵连祸结备极惨毒即水西弹丸杀伤无筭不问而知其厌苦但安位年幼不能自主而头目阿乌谜等非其党羽则其亲昵谁肯无故而擒邦彦
　　出献者即今赍敕二臣尚未轻进盖朝廷举动不比寻尝果能俯首归命舞干格苖亦千古盛事傥或不然将为山薮之藏则非体将兴问罪之师则无及臣愚谓一面宜赍敕开牖一面宜令督抚诸臣选将厉兵以待此剿抚之当议也先是  皇上念蜀省兵饷不支发帑金兑楚饷百余万矣两三年来局尚未结困不可支无所措处势必剥民负薪不休皮毛俱尽臣愚谓应解课额暂为地方留之抚臣亦以为然此轸恤之当议也蜀省素多盗而交界尤甚大竹邻水之间地名霸王镇者界居四县地分两府亡赖往往团聚其间焚劫拒捕无所不至唐时设有邻山县国朝置一巡简司弹压无间雈苻日甚谓宜设一府佐驻劄其地专司捕务而以千夫长统兵佐之此镇缉之当议也永宁遵义二路屯田奉有明旨今岁幸际有秋价平谷贱此亦
　　屯之明效矣但获利未几衅端随见遵义自平播改流已二十余年居民践土食毛各有分业顷自避乱归来而丘垄庐舍尽非我有即云将卒云屯尽为王土而哀鸣鸿鴈无处惊栖毋乃驱华民资敌国乎顷抚臣檄永宁道踏界分给虽稍已宁辑而争心未已目前如斯后将焉制臣因是更有请焉前督臣朱燮元以降夷不可失信奖劝不可无术分别诸人功次劄给官秩乃诸将以必得钦依为荣臣窃谓片纸空衔赏一劝百国家又何爱此虚秩不以信已往劝将来乎此又遵永处置机宜所当议者也得旨据奏蔺局情形甚晰其中条画有法且见方略该部即与酌议具覆
　　○命南京工部尚书张鹤鸣仍以太子太傅改兵部尚书兼都察院右都御史总督川贵滇广军务兼督粮饷巡抚贵州偏沅地方
　　○升都察院右副都御史管太仆寺卿
　　事吴淳夫为工部添注右侍郎
　　○升总督两广兵部右侍郎兼都察院右佥都御史□周祚为南京工部尚书大理寺少卿吴应琦为南京大理寺卿
　　○以南京太仆寺卿涂乔迁久系门户落籍追夺诰命大理寺少卿王雅量年力衰迈著原官致仕
　　○加天津督理粮饷户部右侍郎黄运泰户部尚书仍令久任
　　○升大理寺添注右寺丞陈胤丛为本寺少卿
　　○兵部以三年类奏升授有功官旗指挥佥事及正副千户等官刘德仁等五十余员
　　○升山西按察司按察使解经传为浙江布政使司右布政使贵州按察司佥事张允登为湖广布政使司右参议
　　○予原任贵州总督兵部右侍郎兼都察院右佥都御史蔡复一祭一坛减半造葬
　　○癸亥给左都督田尔耕孙继华指挥佥事全俸时年甫二岁
　　○升锦衣卫指挥同知傅之琮为都指挥佥事
　　锦衣卫都指挥同知冯继先为都督佥事皆忠贤甥孙也
　　○升狭西按察司按察使张国锐为本省布政使司右布政使云南按察司副使陈琦为本省布政使司提学参政四川龙安府知府伍元正为贵州按察司副使
　　○甲子  上视朝
　　○谕吏部淮扬道王化行扬州府推官许其进虽经升任但地方应解钱粮及汪承爵等赃银俱在两臣任内著照旧料理完日方许离任
　　○浔州六斗窠贼首胡扶记等紏党戕害上黄民兵劫掳村落守备蔡人龙及把总邓养等统兵剿捕人龙轻率穷摉倦寝夜被歼焉两广总督□周祚列其状并参劾地方失事道府将官以闻＜锍-釒＞下兵部
　　○复补原任御史刘重庆为山西道御史
　　○升广东布政使司右参政刘康祉为广西按察司按察使河南布政使司右参政周锵为本省按察司按察使大梁道
　　○乙丑顺天
　　等府进乾清宫六年分原额庄地并未央慈庆慈宁三宫子粒共四万七千七百七十四两四钱零
　　○敕监臣纪用等移巡关外与袁崇焕料理边事从崇焕之请也
　　○兵部覆登莱巡抚李嵩调上便宜三款一议实授缺言登镇备兵海上以资汛守其左右营将责任綦重今梁汝霖袁进或繇都司佥书或繇守备俱系劄委非所重权也今将二弁俱授实缺填入俸单俟俸荐相应循资升转一议均甄别言各边武弁年终有甄别复命有举剌惟海外用人时事倥偬文网稍＜宀十见＞今应照抚臣之议令毛帅将所辖将领开送贤否听登抚再加＜訁恣＞访一体甄别庶黜陟不致混淆一议防贡夷言朝鲜虽我属国世怀忠顺而与倭为邻傥贡使之来有奸人杂之何能辨其真伪抚臣议立公□□角羊□查照批文时其廪饩谨其出入亦防微杜渐之意也得旨这
　　海上事宜条覆确核依议行
　　○巡视库藏监局兵科右给事中薛国观以库藏空虗铺商困敝陈补救之法一该部考成宜严臣约查省直负欠之数不啻数十万非设法以振励之则惰窳成风逋负将何所底止请著为令以后有额角□羊不完者抚按不许考满铨部不许升转该部仍查所欠多寡年终参处毫不＜宀十见＞假将催徵其惟勤乎一巡视举劾当举督饷巡青年终皆举劾奏缴况库藏之钱粮关系上用更宜郑重分别举劾当自天启七年为始将能者蒙其奖借不逮者被其参罚夫谁不鼓舞冀得一当甘自沦落于弹射耶一验视印钤宜设省直各有方物办贡本色乃奸角□羊轻赍败货纳官串同官保欺隐侵渔莫可殚究以后到京上纳挂销必验视厅逐项验过批单之上填注验视字迹印钤巡视科道始公同会收则弊窦其一清矣一物料
　　估价宜平今昔时势不同物料贵贱互异即近价稍议增加终难得其堪用宜檄各省直抚按如所角□羊本色时价腾贵不妨照时议价俾委角□羊无陪累之艰其有奸角□羊侵欺低假抵塞者骚时立置之法彼将安所藉口一柴炭银两宜核司厂柴炭例系报商置买价银出自节慎库迩来价值拖欠追商陪累不胜艰苦宜著为令各省直起角□羊柴炭银两俱赴巡视科道投批挂销公同收放其银两另贮该库止许支给铺商不许别项那借年终分别完欠并行举劾庶几外角□羊克完价值有赖亦苏息商困之一法也得旨这条陈库藏事宜深得催积逋核角□羊弊苏困商之法著即与覆行
　　○免蕃育署鹅八千只鸡弹减半以示优恤之意
　　○礼部汇奏本年灾异得旨据奏灾异频仍朕心兢惕仰畏  上天仁爱之意尔大小臣工还宜痛加修省恪供职业共图
　　消弭
　　○赐原任南京刑部尚书吴崇礼祭葬如例仍加祭一坛赠太子太保荫一子入监读书予谥崇礼山东宁阳县人万历十四年进士两任县令选授御史历大理寺寺丞少卿擢顺天巡抚宣大总督加右都御史丁艰归起升南京刑部尚书剔历边疆劳勚懋著始终无訾议云
　　○升兵科右给事中薛国观为礼科左给事中
　　○升太仆寺添设少卿洪瞻祖为本寺卿
　　○升山西按察司副使来复为本省布政使司右参政易州道河南开封府知府瞿士达为本省按察司副使降补原任陕西按察司按察使潘澜为广东布政使司右参政清军驿传道
　　○以吏部稽勋司主事徐天衢久依门户削籍追夺诰命
　　○丙寅巡按云南御史余珹言由蜀入滇建昌一径所过诸隘口曰相岭曰冕山曰泸沽峡最称要害昔年大创后添设营堡棋布星罗驻
　　兵防守行旅可恃无虞但虎狼之窟防御岂易臣愚窃谓今日欲通蜀道惟修废举坠增兵饬伍使我之神气壮而邪气自消且非特此也泸浍之间万山攒立强半砂箐独自松林以至禄马站土壤沃衍百有余里可耕之田岂啻万顷止以恶夷出扰满目蒿莱傥道途清肃尽力开垦而强兵足食恒必由之况水蔺煽祸处处勾引若不乘此速殄夷恶早＜锍-釒＞周道恐猖獗溃乱猝难收拾后即望此若塞若通亦不可得矣得旨据奏从蜀入滇情事甚晰这建昌路著该地方官力加＜锍-釒＞通无俾梗阻其修举废坠增饬兵伍开垦沃壤具得廓清茀路之法该部酌议速覆
　　○巡视京营科道杨文岳陈王庭条陈饬戎八事一先用人请自三年内经总协巡视连荐三次者随即推补傥二年不遇一荐亟加改调庶贤者无苦积薪而不肖亦可澄汰一重责成
　　营官员缺虽多称职实鲜到营未久即图升迁乞责成把总官实心训练教成五百人者即升千户中千官教成千人者即升守备傥任事一年训练无闻者参革一明什伍十有什长百有百长此行伍定制独京营把总以下多设司总写字名色托籍伍中置身伍外每科歛嚼军放闲脱伍今后尽行革去专一责成把总互相保结断在必行一核选壮三大营军月给粮一石选锋月食粮二石夫其所以优异者亦为国家餋此精锐以求实用耳今后春秋两操严加比射选锋有艺疏衰老者革军壮有年力精强者补赏罚严而人心奋亦转弱为强一道也一实城备十二营军士专备护守后劲之用视诸营倍重乃本营将领多不得人每与积总猫鼠纵放乞敕兵部简选贤将加意振刷作弊欺蒙者法无赦一立教师火器为国家第一长技必得
　　人专司教习庶制造有法安顿得宜今后广咨沿边并考取营中精熟是技者立为教师每营每队各设二人给以双粮以示优异庶几以一教十以十教百一年之内当人人擅长矣一选勇卫勇士四卫营军环卫  宸居视三大营责綦重  皇上注意禁旅特界内臣简练数月来亦既改观但三大营军士有选锋壮丁单粮三等而此营止有单粮无以明鼓舞合比三大营事例共支双粮以资激劝一厚餋赡勇士四卫营坐营中军等官入则捍卫宸居出则典阅禁旅亦既夙夜勤劳矣傥无一番鼓舞何以责后效查各官餋赡口粮心红油烛等项向未颁行合照三大营将领事例一体优给庶下有急公之言□宜上有□劳之典而人心知奋得旨据奏四卫营军监臣精练队伍整齐与三大营军士无异即照三大营事例将教师廖守仁等百名除
　　本身粮外月增一石令教习各该营军有武艺绝伦即畀以双粮二等给以壮丁口粮其各官养赡口粮等项亦照三大营一体优给这本说的是其余款俱有禆营务该部酌议具覆兵部覆如议命饬行之
　　○初魏忠贤缉获包揽京营弓箭钱粮犯人汪宗禹等供称泰宁侯陈良弼得贿一千六百两内分五百送恭顺侯吴汝胤原任工部虞衡司郎中今升宁国知府王公弼得贿一千五百两督造主事万燝得贿三百两椽房积书李果斋谢少宇等得银各不得诏付刑部拟罪刑部尚书薛贞言各犯提角□羊已至其王公弼应行见任巡按衙门提角□羊来京质审追拟万燝已经身故应移文原籍著落家属照数追纳陈良弼吴汝胤应在八议之例得旨这有名受赃各犯都著严行追比万燝虽故移文原籍著落家属照数追纳王公弼行抚按查奏陈良
　　弼吴汝胤提家人追比不得＜宀十见＞纵
　　○起升南京太常寺少卿丁启浚为南京太仆寺卿尚宝司少卿周尔发为南京大理寺寺丞
　　○加升巡按贵州御史陆献明为太仆寺少卿
　　○以都察院题差削马鸣世籍勒刘其忠冠带闲住
　　○升湖广按察司按察使周士昌为云南右布政使腾冲兵备狭西布政使司右参政王顺行为本省按察司按察使江西建昌府知府洗宪祖为本省按察司副使湖东道
　　○升锦衣卫指挥徐自化为堂上佥书管事德州游击将军娄可教为五军七营参将顺天巡抚标下旗鼓赵志浩为遵化右军营游击将军
　　○调西南右哨巡捕参将谷应选于昌镇镇边城升山海左掖营都司佥事张世胤为蓟镇秋班游系将军
　　○丁卯巡视光禄户科给事中刘光春等奏各省直拖欠该寺钱粮有未完六分以上及二分以上者乞
　　敕部寺尽法严行所属徵角□羊以无匮上供报可
　　○戊辰湖广巡抚李栖凤奏追杨涟赃一万四千两梅之焕八百两命照数查收仍严追未完再报
　　○削礼部尚书李思诚吏部主事于志舒籍为民追夺诰命先是吏部缺江北司官推户部管太仓主事于志舒已得旨点用既而东厂太监魏忠贤缉获王家栋供称为志舒行贿思诚营升吏部思诚＜锍-釒＞辩言该司之缺原系文选司发单科道同乡议用于志舒其管太仓在辇毂之下居官贤与否不能欺也臣叨同乡一日之长与众公议非一人所得私也王家栋无忌奸徒臣曾参论革书开罪不少志舒系臣同乡若果臣有不肖之心何必用被恭讐人而为昏夜之事其理甚明难逃  圣鉴于志舒亦具＜锍-釒＞自明  上俱不听以厂臣勋绩茂著劳怨不辞著荫弟侄一今与做锦衣卫指挥同知仍赏银币
　　○锦衣卫指挥
　　同知昌嵩奏浙江宁波府金塘大树等处旷土极为膏腴垦种可足国用诚得专敕督理速行彼处区画经界召民屯种必能计日兴利得旨金塘大树系孤悬海外咫尺倭奴国计虽亟何至勤民争此锥刀恐遣官垦采无禆岁课奸民勾引反生事端昌嵩饶舌姑不究
　　○云南巡抚朱泰祯会同巡抚闵洪学题称遐方人文日盛应建学者云州归化三泊南宁河阳元谋共六处应增廪者顺宁建水新兴云龙路南罗平富民罗次易门阳宗共十处并请颁给新设儒学各印记＜锍-釒＞下礼部议覆
　　○旌表孝子十二名河南浙川县民何大缙南直高淳县民葛至学旌德县民江景宗上海县生员张秉介江西万载县民彭梦瑞万安县生员罗应赉乐安县民曾希和浙江慈溪县民冯象临北直晋州民张兰高邑县生员孙乔四川梁山县民李资孝南直山阳
　　县民张致中
　　○节妇九十八口狄氏直隶江浦县民赵思化妻潘氏宜兴县提学副使吴仕妻沈氏宜兴县举人吴敦复妻周氏狭西城固县民张猷嘉妻李氏云南通海县廪生赵来献妻郭氏河南太康县儒士师准妻王氏李氏西华县监生马宁妻妾尹氏西华县民胡坤妻杜氏□丘县民王洲妻杨氏□丘县生员安世羔妻陈氏辉县生员王梦显妻卫氏河内县民刘鲁妻李氏刘氏武陟县民陈继孝妻妾孟氏武陟县民李体忠妻翟氏雒阳县生员张鳌吸妻司氏雒阳县民高子坤妻刘氏雒阳县生员李时行妻李氏雒阳县生员任忠妻魏氏雒阳县生员李可适妻金氏雒阳县民沈天禄妻程氏泌阳县民余舜相妻高氏汝阳县生员阎鹤龄妻李氏汝宁府生员刘锡胤妻刘氏上蔡县民刘锡爵妻赖氏江西豊城县民李大猷妻赖氏南
　　康县民王一诩妻曾氏南昌县民成可学妻赵氏新昌县生员蔡梦熊妻胡氏安义县生员刘朝恩妻姚氏安福县民刘俊妻周氏吉水县民黄子仲妻陈氏福建莆田县民生员康一羔妻陈氏莆田县生员康东晓妻颜氏晋江县民柯日蕃妻唐氏晋江县儒士江中标妻陈氏永春县儒士方其振妻郑氏龙溪县儒士洪梦韩妻陈氏南靖县民郑宗奇妻曾氏归化县生员赖坛妻李氏乌程县进士董嗣昭妻邹氏山西万全卫百户张国臣妻王氏怀安卫监生武用文妻宋氏宣府前卫民丁熊钺妻祁氏大同县民丁仓妻谢氏浙江鄞县民李承家妻陆氏乌程县儒士温九思妻吴氏钱塘县生员朱金和妻王氏桐乡县民吴凤来妻陆氏归安县民曹秀妻徐氏余姚县儒士孙凤冲妻步氏海盐县生员虞志曾妻邵氏慈溪县民周任妻沈氏山阴
　　县民陈士吉妻冯氏慈溪县民周汝仁妻陈氏湖广罗田县民胡楚民妻秦氏北直钜鹿县生员李嘉祉妻范氏曲州县民聂巍然妻赵氏安平县民吕有观妻鲁氏赞皇县民李时妻王氏邢台县民安所处妻申氏广平县儒士马衍祚妻陈氏魏县南京吏部郎中刘懋中妻陈氏元城县监生刘汝第妻陶氏山东肥城县生员尹东鲁妻耿氏沾化县民范元宽妻徐氏朝城县民赵从质妻张氏寿光县民高崶妻鲁氏曹县儒士张九功妻马氏泰安州生员孙延誉妻丁氏城武县民刘光汉妻江氏朝城县民张启鉴妻严氏城武县生员孟汝范妻徐氏朝城县民秦同芳妻李氏滋阳县民陈忠和妻李氏邹县民路一阳妻王氏莘县民苏荣妻钱氏济宁州民张太华妻徐氏四川内江县生员马天麟妻许氏彭水县生员戴明宗妻卫氏达州生员黄
　　中素妻朱氏涪州民张亲仁妻姚氏南直丹徒县民陈冕妻金氏嘉定县生员葛应鹏妻蔡氏丹阳县民陈范妻恽氏武进县民郑环妻赵氏宜兴县进士吴梦熊妻丁氏金坛县举人史光国妻支氏昆山县监生王甘节妻王氏华亭县民张永鉴妻陆氏吴县民顾天爵妻孔氏陕西商州生员雷始奋妻白氏广西柱平县民杨宗汉妻曹氏南直天长县民胡士选妻吴氏如皋县民蒋一阳妻陈氏江都县民景应麒妻张氏云南永昌府民周科妻孟氏定远县生员周孔徒妻烈妇二十七口徐氏石埭县民苏仁宾妻韩氏河南项城县举人陈笃睦妻石氏偃师县民万化凤妻刘氏汝阳县民彭傅心妻张氏山东冠县民洪雅妻田氏福山县民陈诏妻王氏莱阳县民李万机妻李氏曹州民都再振妻赵氏峄县生员刘泽久妻王氏馆陶县民许化妻
　　张氏日照县相沂妻刘氏昌邑县民王策妻蔡氏莱阳县民周大赉妻李氏范县生员刘辅世妻朱氏昌邑县民王允明妻李氏安丘县生员刘源清妻黄氏四川威远县生员刘登瀛妻王氏合州民黄开蓿妻范氏忠州民刘元相妻王氏陕西泾阳县生员魏龙光妻王氏富平县民李萼妻丁氏靖边所贵阳通判张维岳妻邓氏广西全州生员伍壬骐妻薛氏南直寿州民厉赞妻赵氏太和县生员王周和女烈女五口方氏福建侯官县生员方维蕃女冯氏浙江慈溪县民冯任女孙氏山东武城县民孙九徵女赵氏陕西长安县民赵翥女樊氏蒲城县民樊东谟女
　　○是岁天下户口田赋之数官民田土七百四十三万九千三百一十九顷八十三亩八厘九毫七忽四微三纤二沙八尘五渺人户九百八十三万五千四百二十六户人口五千一
　　百六十五万五千四百五十九口半麦四百三十万八十二石六斗九升八合八勺八抄二撮五圭一粟四粒九黍米二千一百四十九万三千五百六十三石一斗一升一合二勺九抄八撮丝绵折绢二十万六千二百八十二疋三丈一尺三寸四分丝绵一万一千一百九十七斤四两三分绵布一十二万九千五百二十一疋一丈七尺五寸四分苎麻布三千四百二十八疋一丈三尺五分一厘二毫洞蛮麻布二百五十九条一丈五尺苎麻九十六斤一十一两五钱二分八厘租税钞八万一千一百三十锭二贯三百二十三文九分五厘绵花绒一十
　　一千二百一十六斤三两九钱八分二厘户口盐钞二十五万九千七百三两三钱七分三厘六毫八丝牛租谷二百一石二斗八升五合三勺马草二千四百七十五万七千九百三十九
　　束四斤十三两六钱五分朱砂一十六斤八两水银一百二十九斤牧地子粒二万八千六百四两四钱七分七厘七毫五丝屯折银二万四千八百二十二两八钱八分七厘六毫  漕粮额该四百万石又带运辽粮三十万石内除新旧例永折粮三十二万七千四百九十七石七斗八合灾伤改折粮五万八十三石五斗三升四合锦衣等总各卫所指挥千百户等官杨嘉贞等运纳原派天津昌平蓟州密云各边仓兑改粮四十五万四千九百四十七石三斗  皇城四门仓三万三千七百一十四石截留天津四十八万石寔该进京通二仓兖改粮二百九十五万三千七百五十七石四斗五升八合内冻阻河西务钞关上下粮一一二十余万石续运讫  太仓银库收过浙江等布政司并南北直隶等府州县解纳税银马草绢布钱钞子粒
　　辽饷漕折等项银共三百九十八万六千二百四十一两七一分二厘五毫三丝八忽收过铜钱六千九百五十五万三六百五十八文放过京边辽饷  银四百二十七万九千四一十七两三钱九分八厘二毫一忽又放过铜钱七千三十万二千二十二文
　明熹宗悊皇帝实录卷之八十
　　天启七年正月己巳朔  上御皇极门内殿受文武百官四夷贡使朝贺
　　○正旦节遣侯李承祚柳祚昌李弘济蒋惟恭陈光裕薛濂伯卫时春孙廷勋朱自洪赵祖芳毛孟龙祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣侯徐锡胤祭  恭仁康定景皇帝陵寝遣都指挥使侯昌国祭  哀冲  庄敬二太子坟园
　　○以正旦节赐辅臣黄立极等上尊珍馔
　　○辛未  宣宗章皇帝忌辰遣镇远侯顾肇迹祭  景陵
　　○逮山西布政使司右布政使怀来道丘志充至下镇抚司究问以东厂缉获王家栋供称志充车载饷银金□赞谋京堂也
　　○壬申先是  上传谕兵部新升蓟镇西协副总兵崔凝秀著加府衔回府遇缺推用目今边方多事不宜轻易纷更卢抱忠加衔炤旧管西协副总兵事遗下新推南京小教场员缺以王维城改补庶人地相宜至是兵部回奏得旨卢抱忠加升总兵仍管西协副总兵事王维城居官软贪著削了籍为民追夺诰命太平路小教场员缺另推廉干的来看崔凝秀依议
　　○户部覆云南巡抚闵洪学请接济灾荒议将广西原借欠银五万两并湖广南粮改折米角□羊银一万两乞敕两省督抚作速措处角□羊滇依议行
　　○总督漕运郭尚友巡按直隶宋祯汉勘报淮扬徐州等处州县灾伤议请漕粮改折得旨据奏凤阳等地方一岁而水旱蝗蝻三灾叠至禾稼尽伤孑遗颠连民瘼可悯但京仓匮乏根本可虑其改折漕粮该部酌议具覆地方官仍宜设法赈救不得坐视流亡
　　○命锦衣卫指挥同知沈嘉庆南镇抚司佥书管事
　　○癸酉兵部尚书冯嘉会题据顺天府府尹李春茂咨称  三王之国该府所属地方启行有车轿人夫在途有膳羞廪粮以及拽船夫役费极浩繁即百分撙节亦须得六万余两而库贮无几或炤往例动支太仆寺马价银如数给发备办劄行该寺又称难措臣等参酌  潞福二藩旧例今值财力困乏虽不能及  福藩亦不敢减于  潞藩计  三王共合用车四千四百四十三辆夫八千四百九十六名乃府臣既苦束手寺臣复切攒眉宜于该寺量借银一万五千两发府支应余则该府自为措处  上命冏寺借给二万两亦可足用随敕治中潘舜历星驰会同各道议确料理毋误吉期
　　○兵部又题  三王之国每王府于锦衣卫并各卫所例当拣选诚实的当官二十七员改充仪卫司及群牧所随侍应用开具职名以闻报可
　　○甲戌孟春  上亲享  太庙
　　○命给山海太监纪用敕谕并速铸给辽东宁远等处清军查饷关防
　　○以吴餋春赃银六十余万行追无耗命南直抚按将餋春赀产及盐本当铺细加摉括领本举债之家查有实迹并行追究务足赃额刻期起角□羊以助大工
　　○乙亥  上遣文书官郝隐儒赍捧
　　圣谕到阁于是大学士黄立极等奏臣等庄诵  皇上切责出纳诸臣奉职无状以致财用匮诎欲于京通仓库漕运河道诸钱粮紧要处分遣三内臣总理核稽实数杜塞弊端令臣等拟谕下部施行仰见  皇上垂情国储轸念边需不胜悚服而又致慨于盗臣之蠹国贪吏之败类不胜扼腕痛恨也此后在事诸臣所不洗心涤虑冀回  皇上之疑以为信其何以视息人间耶谨拟  圣谕一道呈进  御览谕曰盖闻裕国计者度支之出纳宜明足军需者司庾之综核贵审苟不酌盈以佐诎徒任此侵而彼牟将储偫之立空何军国之足倚朕承  祖宗鸿业七载于兹铳意安攘留心撙节期尔有位共怀体国之恍各效涓埃之报乃每披览各官奏报太仓银库节慎库及京通等仓漕运粮储之＜锍-釒＞开列徒有虚名节蓄了无实事阴怀润橐显用扶同争差委而垂涎视钱榖为奇货如前岁盗卖官粮则李柱明之罪案昭然近日贿行军饷则丘志充之赃证暴著从内核外举一例余鼠窃狼飡未能尽免况太仓等库银两锱铢畴非国课乃未纳而任入旁蹊将出而寄顿小库有如天启三年七月内河南角□羊到折色银两被歇家人等假造实收通关竟不入库又妙管库主事何其义万时俊将老库银两不行交盘私相埋没为部发参处至于京通等仓粮颗粒尽属民膏彼不念办纳之苦跋涉之艰而贪官污吏串通漕运官军或插和沙秕或暗加水润又经管官员巧立饭米等项名色私自盗卖实繁有徒如此者贪黩成风法纪凌荡不一而足倘不亟加厘剔虽沧海岂足实漏卮严刑岂足惩巨蠹乎今特命司礼监秉笔太监兼掌御马监印务总督勇士四卫营军务涂文辅著总督太仓银库节慎库原任司礼监秉笔太监崔文昇著总督漕运疏通河道查核京通等仓原任司礼监提督太监李明道著提督漕运疏通河道查核京通等仓各前去会同该部科道及漕臣河臣等官将天下地亩等项额数银两及漕运岁到粮储数目于出纳之际本折若干存发若干各按册籍细加查核必尽翻窠臼彻底澄清朕既各委亲近内臣亦必重其事权专其职任而后可以责其成功其合用敕谕关防所司各行拟给使振刷夙弊丕变新猷以复我  祖宗设立太仓节慎等库京通漕运等仓之初意以昭连年撙节慎重军饷之至怀庶庾计无虞缓急有赖故谕
　　○先是藩封已有旨著冏寺借给银二万两顺天府府尹李春茂复以供费甚烦为请又发顺天各按差及户部库贮等银一万给之仍谕该府酌裁撙节务求实用以襄大典
　　○  上传太常寺昨日祭享  太庙捧爵执事官员穿短脸花鞋殊为亵慢著查明具奏此后俱要一色朝履以肃祀典
　　○丙子升兵科给事中袁玉佩为本科右给事中削夺刑科给事中杜齐芳因推升以门户斥也
　　○镇抚司具丘志充王家栋狱词赃银九千一百三十两命勒限严追以助大工随以缉获功荫魏忠贤弟侄一人锦衣卫指挥使赐敕奖励仍赏银币羊酒新钞
　　○凤阳署户军民李春光等请建魏忠贤祠赐名怀忠
　　○丁丑工部尚书薛凤翔复内官监李永贞题  信王出府该用物料或炤三王事例概赐议省或照瑞王先给一半造办得旨三王之国厂臣念切时艰蠲免该部业已不赀今信王出府物料尔部宜协心共济著炤原数上紧齐备送监以便及时成造称朕亲亲至意毋得延缓
　　○命御史何廷枢巡按应天汪裕巡按宣大
　　○戊寅兵部尚书冯嘉会题覆辽东巡抚袁崇焕＜锍-釒＞山海四城业已鼎新诚所谓重关累塞矣由此而中左而锦州而大凌河皆系扼要之区为我进取之地抚镇诸臣揣形度势议于一年内并力修举通期竣工真一劳永逸之图无容再计其合用四万班军业奉明旨容飞檄催赴刻不敢缓得旨边地早寒这修筑扼要城池合用班军著秋班与春班偕至以便修工即行各该衙门遵行
　　○命铸给总督太仓银库节慎库涂文辅总督漕运疏通河道查核京通等仓崔文昇及提督漕运疏通河道查核京通等仓李明道各内臣关防
　　○掌詹事府礼部尚书骆从宇冠带闲住吏部左侍郎汪煇削夺以从宇推礼部尚书而煇陪推皆以门户处也
　　○詹事萧命官推南京礼部右侍郎奉旨削夺亦以久系门户也
　　○升南京光禄寺卿管鸿胪寺卿事张崇礼为南京通政使
　　○升福建布政使司右参政胡尔慥为本省按察司按察使狭西按察司副使吴暐为本省布政使司右参政管靖虏兵粮道山东布政使司右参议项梦原为山西按察司副使怀来道镇江府知府贺仲轼为狭西按察司副使分守西宁
　　○己卯  孝恪皇后忌辰遣成安伯郭邦栋祭  永陵
　　○云南巡按朱泰祯会同巡抚闵洪学题称遐方人文日盛应建学者云州归化三泊南宁河阳元谋共六处应增廪者顺宁建水新兴云龙路南罗平富民罗次易门阳宗共十处各就其廪之数以为贡之数又各酌其廪与贡之数以为经费之数至于钱粮规画或取诸闲田或取诸裁省或取诸输助又或彼此通融互相裒益不烦公家一物未歛民间一毫并请颁给新设一州五县儒学各印记改移蒙化安宁昆明各教官下部议覆
　　○黄陂生员熊于宣欲夺袁三才妻庞氏氏先刃幼女然后引决于宣就鞫论戍湖广旧按臣陆献明请自捐金建坊得旨熊于宣逼胁节烈威杀二命论戍未尽其辜著抚按即时处决回奏陆献明愿捐赀建坊具见懿德之好然事关风化恩典宜出朝廷朕何惜百十金不以慰贞魂还行该抚按建坊旌表
　　○诏以魏忠贤节省原赐盖造府第银三万五千二百余两角□羊发山海宁远备修葺城堡之用荫弟侄一人为锦衣卫指挥使世袭仍赐奖赏同日又以缉获奸商汪仲引等升赉有加
　　○升光禄寺少卿伦肇修为大理寺右少卿削大理寺右少卿陈胤丛以久系门户也
　　○加山东布政使司右参政曹文衡按察使炤旧管东兖道事四川按察司副使张起鹗为贵州布政使司右参政备兵威清广西按察司佥事夏启昌为湖广布政使司右参议分守湖北改新升兖东道洪承畴为狭西布政使司右参议管督粮
　　○升狭西临洮府知府蓝近任为本省按察司副使备兵肃州江西吉安府知府余玉节为云南按察司副使备兵临南广东潮州府知府李栻为本省按察司副使分守岭西
　　○削夺漳州府知府汪康谣以久系邪党也
　　○以四川加衔副总兵以参将管事张令实授本省建武游击将军升蓟镇三屯营游击将军张国振为本镇太平寨参将
　　○庚辰巡按贵州陆献明题臣于天启二年已蒙差按黔矣今平定无期重廑
　　皇上西顾之忧升臣京卿俾复按黔监军谨条列五款一曰将领之用宜精一曰克减之律宜振一曰奸细之禁宜严一曰军饷之角□羊宜时一曰功罪之议宜明以上祈严行申饬得旨这本说黔事玩愒已久提肃文武全在法令严明说得是条陈五款切中机宜著严加申饬务厘积弊其楚省协济原饷自是监军职掌即移会湖广抚按司道及时催齐有惰误者炤例查参逆酋情形著至彼处据实不时驰奏
　　○巡按贵州陆献明复题楚民日疲亟需＜宀十见＞政敬陈情形以备鉴恤得旨据奏楚中困敝朕所洞知著行该抚按酌议宽恤外朕思能援黔者楚能纾楚者必黔尔至黔日还相度机宜酌量缓急简稽虚冒讲求屯种在楚有唇齿相急之谊在黔有瓶罍交罄之筹朕所望也遏籴非但病邻亦以自病朕闻粤东亦有此病著行楚粤地方通行弛禁
　　○御史智铤＜锍-釒＞言  皇上屡旨谕辽东督抚王之臣袁崇焕以和衷之谊兼以运筹帷幄付托得人兵马器械呼吸必应恢复当有日矣不谓喇麻一行意见异同遂成水火国家一重门限岂堪再误计惟有更调一法王之臣历任宣大西虏知名宜调之臣于密云专责之以御西虏况蓟镇又关门之后劲则为蓟镇亦所以为关门也阎鸣泰历任辽左东奴畏服与崇焕素为莫逆可与同仇宜调鸣泰于关门责之以御东奴况关门又蓟镇之前矛则为关门亦所以为蓟镇也得旨这本条画边事言督抚和衷共济之雅朕谕谆切兼以厂臣运筹帷幄之中付托得人凡兵马器械之需有呼必应说的是其更调经督二臣尤见识略著该部确议速覆
　　○命造提督牲口房事务提督光禄寺监视钱粮事务内臣关防
　　○先是听选官徐绳宗一家十二命为盗所杀绳宗松江人已应抚缉获真犯赵贞李龙即其家奴也狱具磔于市
　　○升宣大总督中军副总兵叚应龙为南京前府佥书补大宁都司佥书杨世胤为中都留守司掌印
　　○辛巳夜五更月犯轩辕大星相离五十分余月在下
　　○敕后府吏户礼兵四部朕第五弟信王年已长成其岁支禄米一万石今在京岁且支米三千石钞一万贯待之国米全支炤会典例便选学行端正者除王府官选诚实的当者除仪卫司及群牧所官今在京先行摘拨旗尉三百名王府随侍于后府及在京卫分共拨精壮军六百名内先拨一百名为背什物之数其余听兵部临期具奏如敕奉行故敕
　　○壬午工部尚书薛凤翔覆三王之国撘棚物件得旨三王之国谒  陵著炤例于沙河红门里通州东关外三处每撘盖席殿一座一切应用钱粮物料军夫委官及修各低洼道路浮桥等项俱依议行
　　○敕户部给发  三王随封仪卫群牧等官尉军士俸粮工部给员役房价
　　○巡抚甘肃王家祯言松虏银歹屡年犯我河西被挫而返近犯镇番酋首三见台吉被伤而死此番忿恨纠结套虏土巴台吉分路狂逞犯威胜堡等处总兵徐永寿率镇番副总兵官惟贤西协副总兵陈洪范凉州副总兵王永先等分兵御之共斩获强壮首级一百六十三颗虏经两旬始遁去疏下兵部知之
　　○癸未大学士黄立极等题本日蒙  皇上召见臣等与九卿科道会议更调经督二臣事九卿议撤回督臣归并宁抚臣等愚见窃有未安关门藉重臣弹压久矣一旦撤回吏士之心一时摇动恐非一道臣力量所能收拾也且督臣议论俱正但气□平耳宁抚既平气以受则督臣之论可以相参共济若不能遽抹杀其论而遂撤回其人亦何以服督臣之心乎顷臣等接塘报边尘已动临期易置兵家所忌伏乞敕下吏兵二部停止前议责成督臣用心料理务与宁远呼吸相应以保万全
　　○以缉获犯人陈一元等厂臣魏忠贤原荫弟侄一人加升二级仍赐敕奖励并银币羊酒新钞
　　○甲申  上视朝
　　○  上传与刑部喜峰口差官杨所见盗卖进贡夷马与参将马士麟无涉该司官如何不奉明旨私自行提著回将话未及员外郎刘绳祖回奏姑念新任免究
　　○  上谕兵部奴子蠢动屡见塘报尔部即刻差人谕毛文龙整搠兵马直捣奴巢以为关宁后劲兵部尚书冯嘉会回奏复谕毛文龙提兵海外蓄锐多年常思灭虏恢辽以报国今闻奴子蠢动精锐西向巢穴必虚宜秣马厉兵长驱直捣以截斯丑之归路以作后劲于关门度该帅义勇夙心计必出此你部即刻差人传谕知道了还著水陆倍道速达朕旨有功之日破格优酬卿等亦各矢忠猷预商制胜之策以释朕东顾之虑
　　○云南巡抚闵洪学巡按朱泰祯类报灾异言定边县风雷电雾横涨漂没鹤庆府镇姚所石屏云龙二州俱地震千崖宣抚司大星飞陨疏下该部知之
　　○云南巡抚闵洪学言滇用兵五年大小数千百战土司中沙源龙在田王显祖吾必奎四人效力为多沙源系安南长官司今拟升为宣抚司龙在田王显祖原系土舍拟各就其地昌明龙马槽寨二处设为土巡简司各颁印信吾必奎系元谋停袭土知县今拟世袭元谋土县丞部覆许之
　　○乙酉  英宗睿皇帝忌辰遣隆平侯张国彦祭  裕陵
　　○丙戌兵部尚书冯嘉会言羽书狎至已咨行辽抚严加防范然财者士卒之胆也如贼至城下不拘何项钱粮便宜充赏有能杀贼者破格优酬宁远以东清野坚壁有粮则移之不及移则焚之勿以资敌若有草之处遣人乘风纵火尽数焚之使奴两无所藉自都城至山海七百里十里一拨共拨七十名关外单骑难行五人一拨共派二十名皆给与令箭印批遇有声息一日夜可通庶便调度□援毛帅标下游击陈汝明公务在京惯熟海道给之印批火牌前去昼夜兼行三日可至登州顺风扬帆又二日可抵皮岛以成牵制实著目前虑敌之策无急于此得旨览奏传谕东镇五日可达皮岛分拨哨役一日可达京师声息相通深慰朕怀坚壁清野已有旨了焚草一节亦系困奴一策著相奴信缓急举行如贼果薄城不拘何项钱粮准便宜发为杀贼破格之赏事成销算回奏
　　○户部尚书郭允厚言六年运事已竣谨列豆草数目原预计六年额豆连闰共六十七万八千石蓟镇豆四万石该银二万四千八百两永镇豆八万石该银四万八千两密云豆二万石该银一万二千六百两天津豆十二万石该银六万六千两山海豆四万石该银二万二千两节经委官领讫预计六年草共三百万束又加增四十万束蓟镇草一百二十万束该银七万八千两永镇草一百八十万束该银九万两又四月内蓟镇加增草四十万束该银二万六千两节经委官领讫又天启七年分蓟镇豆四万石该银二万四千八百两已领过二万两永镇豆八万石该银四万八千两已领过四万两关门草九十万束又加增草三十八万二千三百六十七束共该银六万四千一百一十七两已领过四万四千两永镇草九十三万五千二百六十六束该银四万六千七百六十三两已领过四万六千两得旨览奏天启六年运事已竣所发过豆草价银款数既明著各镇诸臣严加查核督运毋误急用关宁预饷设有分司亦著如议分贮听用庶便责成
　　○户部又题饥军待哺已极乞速催折色银两得旨漕粮军国急需岁额原无可减这各省直永折灾折俱系徵完贮库银两从本年以前著各该抚按官彻底清查造册差官勒限尽数起角□羊限春季内到部如有侵欺那移等弊即将书吏追赃治罪有司报部参处以后凡遇灾伤改折著与本色同时角□羊到违者严行罚治孟春既放折色该部还设法区处勿误军糈
　　○丁亥大学士黄立极等言今早文书官李守质等赍到原拟钦遣内臣综核钱粮敕稿责其漏遗  圣谕内紧关情节并查经管中书指名回话臣等不胜惊惧窃念  皇上痛金榖之日匮蟊贼之日多不惮烦左右亲信之臣以清核出纳盈诎之数盖经制立于一时而法守传于后世则今日之敕辞乃将来之明徵定保也笔札小臣不能奉扬德意疎谬之罪其何敢辞然参阅润削臣等职任讨论不审误渎宸严曷胜踧踖谨檃括前稿恭候  圣裁其中书舍人杨振龙原系书生偶失简点仰祈宽贷
　　○戊子盗入桃源县劫库开狱杀知县管九功家属三人典史林天相家属一人九功天相仅以身免总督漕运郭尚友＜锍-釒＞闻命失事捕官住俸严拏仍查失囚失银名数分别参处
　　○以厂臣魏忠贤捐赀葺理鄚城药王庙  上心嘉悦命四方商贾依庙开廛一切租税尽行蠲免所有香火钱粮差内臣张添祥等前往经管公同登记收贮以备修理焚祝之资府县官不得干预
　　○南京礼部尚书来宗道奏留都地震祈交儆共图消弭＜锍-釒＞下礼部
　　○兵部覆山海太监刘应坤兄应乾原荫锦衣卫指挥使加升都督同知中府带俸
　　○工部尚书薛凤翔疏言本部郎中徐伯徵呈称准南京内守备揭帖称奉旨摉括大内废铜铸过北钱角□羊进三千五百万丈给发工作应用讫所存铜觔不多似难接续鼓铸厂臣魏忠贤赤心报国念切急公愿输已赀凑供鼓铸发来银五千两采买铜铅并工儧铸新春角□羊进以仰副厂臣捐赀助铸体国急公之至意得旨览奏该部徐伯徵同南内监摉铸制钱已角□羊外工本不敷厂臣复捐赀五千两助铸具见殚精公帑矢赤国储鼓铸源源无烦点金之术灌输斖斖亟资鼎建之工朕心慰悦所奏铸钱候春和角□羊进知道了
　　○督理辽饷黄运泰＜锍-釒＞言奴警频告请救燃眉先借冻粮十五万以充春运即于部派带运三十万内少俟漕船续到炤数抵补  上谓其权宜先后之间无损京储有裨边计令该部速与议覆
　　○己丑升宣府守备刘之澄为天津海防游击将军潮河川守备张国祚为蓟镇南兵营游击将军应天标营都司程继勋为游击将军仍管本营总练事都司佥书管真定标右营游击事周镜为蓟镇三屯营游击将军
　　○督师王之臣因闻狂孽内犯备陈防御机宜如中前所为关门之咽喉罗城为山海之门户南海口为水陆之要冲并住城一带迤南迤北诸信地俱各分置将吏屯集马步安排器械于其间又请发帑犒赏以鼓励将士得旨览奏宁远一带四城修理完固缓急可恃皆赖厂臣魏忠贤区画周匝志虑贞纯以先忧后乐之思提挈吏士使当路扼要之塞奠固金汤朕所鉴知兹益嘉悦镇守内臣刘应坤等鼓舞有方劳来不倦督抚道将诸臣合心埙箎毕力桑土当兹奴氛告急之日朕无东顾之忧宜有＜锍-釒＞叙以示激劝本中所分别将吏勤惰赏罚俱依拟行
　　○兵部尚书冯嘉会覆巡视京营科道杨文岳陈王庭条上饬戎八事除选勇卫厚养赡二款已奉旨径行外一先用人京营各官如将领则听部推中千把总等则听会补此定例也但去留原以官评为据今议将三年内连荐二次者递加迁转二年无荐者亟加改调真激劝人心之要著矣一重责成京营素称冷局人多裹足有莅任未久辄欲图迁安望其实心训练耶今议以练成多寡为升转之阶任事一年训练无功者便议参斥旌勤黜惰计莫便马一明什伍行伍之中必冗役清而后尺籍实近把总之下多设司总写字恣其侵肥殊为营蠹今一概革去专责把总至十军择立一什长五十人立一队长百人立一百总如有作奸犯科者递相连坐是亦约束行伍之良法也一核选壮选锋月给双粮壮丁月给一石五斗以其技勇兼人故厚恤之以养其投石超距之勇耳迩来老弱糜饷无裨实用宜严加比试如年力精强武艺闲熟者依次超补是于简太之中寓激劝之术一实城备城备十二营其中占役影射颇多非得廉明之将兜底清查不能遽破夙弊今二臣所参坐营朱大储等已经臣部议选贤能顶补矣一立教师五兵之最亟无如火攻而火器演放得法者非专立教师加意训练欲其得心应手难矣今议将精熟是技者每队各设二人加以双粮俾其教练使人思自奋是真缓急可得实用者也得旨这条陈戎务诸款既覆确妥著依议申饬行
　　○工部尚书薛凤翔覆巡视库藏监局工科右给事中薛国观等疏言该库柴炭银两该部那借全由外角□羊愆期参罚不□凡一应角□羊来柴炭银两宜先于科道挂号而后于本部投批另存贮以绝那移行知会以明收放至从前积逋续角□羊除给各商之外其余应扣还该库以补从前之借给以佐  陵工之急用本年钱粮限春间起角□羊积欠钱粮限二月角□羊完倘有不遵便当参罚得旨这柴炭银两系上供急需如何外角□羊愆期致该部那借数多著严行地方官守催官一体住俸督催本年限春间起角□羊积欠限二月终完角□羊有延缓不遵的参来重处其角□羊到另贮知会给商补库自七年清楚始俱如议行
　　○庚寅  信王＜锍-釒＞辞景府地租银两得旨览王奏边境多虞军需告匮辞免宝坻等县并塌河地租银六千三百两具见共轸时艰分猷国计特允所辞以遂忠悃
　　○命以汝福二主遗下地租准给与信府以充餋赡昭朕亲亲至意
　　○命礼部炤例铸给信王府承奉司关防
　　○类叙三年捕获功次厂臣魏忠贤荫弟侄一人锦衣卫指挥使世袭给与诰命仍赏赉奖励提督张体乾郭钦副总兵王家宾游击王大烈坐营傅继祖守备张其功把总张学书参将谷应选都司王国柱太常寺少卿田吉兵部郎中董象恒等各升赏有差
　　○兵部尚书冯嘉会覆登莱巡抚李嵩＜锍-釒＞言连云岛居觉华岛之东去三岔河仅四百里耳奴酋屯聚连云岛伐木造舰计图狂逞防汛官兵潜师夜渡用草围木举火楼橹之需尽付一炬又乘奴兵追逐之时凭涧为险枪炮齐发斩获奴首级十九颗活擒一人弓箭撒袋十五副腰刀十九把枪二杆达帽六顶俱已验明此皆抚臣李嵩道臣岳骏声总兵官杨国栋督率将士都司梁汝霖及守把诸人戮力之效得旨连云岛之捷虽斩获无几而抚道伐谋之方略将士用命之劳苦亦宜叙酬李嵩岳骏声俱著加一级杨国栋虽已加衔原属特恩论功行赏岂得独遗还著再加一级余诸吏士分别升赏俱依覆议行
　　○南京巡视京城河南道御史夏敬承＜锍-釒＞奏岁终举劾得旨据奏京师五方杂处奸盗易生各该御史弹压南北一体北有厂臣饬法明刑弭奸缉盗严毖具见协力奉法之谊
　　○总督蓟辽阎鸣奏题奴孽称兵西向微臣闻警东援谨用报闻以慰  圣怀得旨览奏奴孽蠢动卿闻警即提兵东援忠义可嘉关宁城垣坚固厂臣所资器械马匹大药等项无所不备内有重臣毗赞握筹外集群英奋扬师武同心协德制胜出奇朕心嘉悦月饷行粮军前急需著炤咨立刻速发以济军实勿得稽缓致误封疆责有所归
　　○调山西协守副总兵曹鸣雷为宣大总督中军副总兵
　　○辛卯  上视朝
　　○吏部尚书周应秋覆原任修撰文震孟编修陈仁锡庶吉士郑鄤以孙文豸等牵累奉旨除名为民永不叙用仍追夺诰命因颂厂臣功德得旨据奏厂臣丹心佐政肃法惩顽诛燕市之神奸剔私门之邪派伏慝不作朝廷清明朕所鉴知其文震孟等除名追夺永不叙用知道了
　　○刑部尚书薛贞覆福建巡按御史周昌晋疏言原任两淮巡盐御史徐缙芳赃银四万四千三百七十六两其卞完石等原招赃银开坐各犯名下听两淮奏报徐缙芳与举人张汾名下只供二万七千余两今已追完一万二千一百四十两按臣查炤律例坐拟徐缙芳以受财枉法遣戍张汾以说事过钱配赎相应覆议奏请得旨徐缙芳张汾等一案赃银未完尚多著速行福建淮扬该抚按炤依御史卢承钦催＜锍-釒＞分别查明数目严行追比完角□羊以助大工毋得再为延缓俟各赃追完之日依拟发落
　　○改荫河道工部尚书李从心次曾孙二美补国子监生
　　○治中潘舜历往遵化会议回奏  上谕勿浮于三万之数而止至是府尹李春茂将节减数目进乞  圣裁俱依拟行仍命在京各衙门官员护送止于郊外其蓟辽总督顺天抚按及昌蓟遵化道臣有封疆重任免送余俱炤例护送该府正佐官准留一员护印
　　○升太常寺少卿王志道为通政使司右通政削夺光禄寺少卿王伉以久依门户也
　　○升尚宝司司丞蒋一骢为光禄寺少卿管寺丞事
　　○免榷潼关咸阳商税从狭西巡按庄谦请也
　　○壬辰巡漕御史何可及谓漕事当乘时以疏通条上三议一议剥运以放空船往岁运规将通粮之舟与务关之舟分派转剥起卸尽放回南惟是津南沧州一带须令官旗复载直遇水浅而止就便起囤随时接运又不必劳远剥而费脚价也一议留津以速空船自有辽事以来津粮屡截当事亟图完局每留早到新粮各船到此偏多观望一舟拦阻万艘齐停莫若以见冻津南之粮炤今年辽粮之数截留天津而以新运辽粮悉入京通抵数通融实以济时也一议委官以催空船押空之有漕道业专属之矣但以数千回南之帆樯长延数百里外耳目未有一周前后岂能两顾奸旗揽载具滋逗遛必分叚力促使相衔尾祗以道臣总鞭其后而前驱非得敏练府佐未易走□赞淹迟也得旨漕粮关系军储朕已分遣内臣查核＜锍-釒＞通务厘积弊空船未返新运益迟这分派剥运责成委官俱于漕务有禆著实申饬行冻粮留津已有旨了该部酌议速覆
　　○户部覆王之臣犒赏银两得旨览奏该部匮诎策应甚艰朕所洞悉犒赏费出兵部会典可据说得亦是朕记去岁关门士卒冬衣十万兵部所出仅及该部十之二兵部物力可知矣故仍下该部还会同计议兵部职掌所关依部署筹无济协和设处各尽心力用作士气以保岩关
　　○命速铸总督贵州五省军务粮饷兼巡抚贵州湖北等处关防
　　○铸给盔甲安民掌厂内臣关防
　　○命速给保宁府清军兼捕盗同知关防
　　○升詹事府詹事李孙宸为南京礼部右侍郎正推詹事曾楚卿削夺谓系张鼐门生也
　　○升福建布政使司左布政使黄景章为南京光禄寺卿管鸿胪寺卿事尚宝司卿王继曾为大理寺左少卿
　　○升惠州府知府徐仪世为广西按察司提学副使大名府知府王振熙为山东按察司提学副使职方司员外郎董象恒为福建布政使司右参议
　　○朵颜等卫夷人危正打喇罕等八十三员贡马赏赉彩叚银两衣服如例
　　○著山西道御史刘重庆闲住以系杨涟邪党也
　　○癸巳  孝静毅皇后忌辰  奉先殿行祭礼遣怀柔伯施壮猷祭  康陵
　　○总督两广商周祚题左江土司日疲交夷防御宜审议裁南太参将改设守备一员章下兵部
　　○甲午辽东巡抚袁崇焕＜锍-釒＞言夷使方金纳九人特来讲话随诘来夷何故起兵彼云前来打围乘便抢西达子断不敢擅入宁前又投递汉大夷禀将向时皇帝二字改汗字如虎酋之称而仍彼伪号然既差人求款伪号安得犹存因以原书还之而留其来目暂放一二小夷回话令易去年号遵奉正朔与代题得旨览奏宁远一带厂臣区画周详军实精致镇守内臣及抚镇诸臣算无遗策人无二心奴兵压境持之有备奴使求款应之有权战守可恃操纵合宜深慰朕怀然而十年荼毒奴罪已深一旦输情听信匪易侵地当谕令还叛人当谕令献当不止去僣号奉正朔一纸夷书数字改换便可释憾消疑也与其疑信异同拒之既题之后无宁讲詟妥当慎之未题之先该抚想有成算或别有妙用悉听密筹封疆事重不厌叮咛鼓舞吏士明烽远哨仍旧戒严务保万全纾朕东顾
　　○改南京礼部尚书来宗道为礼部尚书兼翰林院学士
　　○改南京工部右侍郎李逢节为兵部右侍郎兼都察院右佥都御史总督两广军务巡抚广东
　　○乙未命铸三王之国仪卫典仪等官印信
　　○升湖广右布政使吴国仕为福建左布政使
　　○改新推广西布政使司右参政许士奇为四川布政使司右参政炤旧分巡下川南道加升四川分巡上川南道按察司副使李一鳌为布政使司右参政改川西分巡道
　　○丙申河道总督李从心言  三王舟行挑浚工程已毕但济宁以北诸闸所以蓄餋水力恐  三王随从人役不知规例擅自开闸或带板而行则后水不继船必浅阁欲速而反迟矣得旨据奏厂臣约束严明角□羊银内臣安静不扰筑坝挑河工程已毕三王行舟可以无滞朕心嘉悦设闸启闭关系漕规随从员役自应遵守恃强违扰的准指名参处
　　○山东巡抚李精白言
　　○三王道经东省各项供应繁难乞照  福藩例动库银八万八千两仓米六万石得旨国匮民疲岂得援引旧例著悉炤顺天府斟酌裁减具奏毋失朕爱餋物力至意
　　○天津巡抚黄运泰言  三王之国经过河间一府查  福藩例实用过马价事例等银一万七千九百一十余两支过天津仓米二万六千六百六十余石今三封并举一切供支应加二倍乞敕该部查炤旧例将天启七年马价事例等银准留五万三千两议发天津仓米七万九千石以济河间之用  上以河间□疲令炤顺天裁减以宽物力
　　○应天抚按毛一鹭王珙请建魏忠贤生祠于虎丘山普福胜地得旨据奏三吴灾沴频告物力困于输将厂臣虑周国计心轸民艰一应茶果铺垫等费悉行蠲免机匠沾薄徵之惠供用无贻累之烦该地方择胜建祠尸祝以报朕心嘉悦其远年逋赋除上供急需者炤旧催角□羊余何项应免该抚按还议妥具奏
　　○宣大总督张朴抚按秦士文张素餋各＜锍-釒＞请建魏忠贤祠得旨览奏厂臣魏忠贤悦安  社稷注意封疆门限一重既固金汤于山海王基亿载更尘锁钥于燕云勋绩倍高舆情胥洽建祠致祝朕心慰悦如议行
　　○命大理寺正许志吉往淮扬等处会同该抚按将吴餋春引盐产债清查追角□羊缘志吉请差廉干官员力任其事遂以属之
　　○刑部尚书薛贞覆原任甘肃巡抚李若星以重贿赂赵南星得巡抚拟戍奉旨李若星著该抚按责一百板发遣回奏
　　○升左中允林釬为左谕德兼翰林院侍讲管国子监司业事
　　○起补原任通政使司右参议马从龙为尚宝司卿
　　○升湖广按察使芧瑞徵为本省右布政使浙江按察司副使顾言为四川布政使司右参政
　　○削夺福建驿传道副使蒋英以久依门户也
　　○升副总兵管昌镇黄花路参将事徐镇都为五军一营左副将参将管蓟辽总督中军事董用文为狭西临洮副总兵遵化左营游击商鹏为五军八营参将遵化辎重营游击王思孟为狭西固原参将
　　○调游击管山西偏头关参将事王乾元为宣府南山参将升延绥入卫游击李于藩为大同北西路参将
　　○丁酉刑部尚书薛贞具悍宗履跸宠妾毙妻狱词得旨依拟绞抵
　　○升山东都司佥书沈承训为湖广行都司掌印南直福山港把总夏云奇为中都留守司佥书
　　○以缉获贼犯张应节郭福加荫魏忠贤弟侄一人为锦衣卫指挥使世袭仍赐敕奖励并赏银币酒钞
　　明熹宗实录卷之八十终
大明熹宗悊皇帝实录卷之八十一
　　天启七年二月戊戌朔祭  太社  太稷遣公张惟贤恭代
　　○仓场总督苏茂相疏言津抚黄运泰暂借冻粮以带运抵补已奉旨允借但辽粮抵漕粮情毙有不容不言者盖带运辽粮例无尖耗漕粮每石耗米七升尖米四升二合皆作正支销者也今津门应截漕粮止该截正粮一十三万四千五百三十六石三斗八升七合有零合尖耗共足一十五万庶津门适完其请截之数而京仓不致捐尖耗之额也且漕粮进仓必晒扬乾洁始便收囤辽粮例不晒扬官旗遂盗卖插和各仓监督拘于成例勉收入廒未几糠秕变为尘灰潮润竟成腐朽即便旋收旋放其不堪食用者强半额数既恒短少军士又多怨讟乞将天津截粮并尖耗作数以完一十五万其官旗带运辽粮不许仍前盗卖和插其抵还京仓之粮许各仓监督查无糠秕潮湿方准收入庶辽饷京储两济而两不相妨依议
　　○礼部署部事左侍郎李康先开列亲王就国辞  陵辞  奉先殿及在途到国一切合行礼仪惟辞  陵一节或念典礼隆重疲州供亿烦难准令  三王同谒  各陵以寓节省得旨俱依议行
　　○都察院左都御史房壮丽覆大同巡抚王点疏劾杀胡堡守备麻岌以盘诘致死私市夷马太谷县民侯朝快等言岌恃恶淫刑引故勘平人因而致死者律斩  上谓麻岌讥察马市自其职掌招称家丁张库等起衅首祸有归如何引故勘平人之律且一事二律前后矛盾显是文致失平如有司杖弊多命则必轻引出脱  祖宗立法岂容任情出入牢狱高庄儿监毙亦是一抵况岌祖麻贵久历战陈积有首功岌承世荫亦在议功之例著戴罪立功其张库等还行彼处抚按再加确议具奏
　　○巡按浙江御史刘之待差竣请告有旨以门户削夺
　　○工科都给事中郭兴言题殿工需用甚急据各省直奏过摉括捐助银两拖欠不下五十余万非地方延缓必解役侵欺乞敕该抚按逐项严核已解者查验批回未解者作速催督仍限于三月内造册分送部科查对如有延缓侵欺指实参究从之
　　○升湖广按察司按察使茅瑞徵为本省布政使司右布政使上湖南道
　　○削夺行人司正李徵仪永不叙用以首荐夏嘉遇也
　　○己亥迎  建极殿金梁赐辅臣黄立极等茶
　　○辽东督师王之臣代辽帅毛文龙请东江效劳南官徐鸣泰等照依辽官例支给俸粮  上命户兵二部照依辽官酌覆以昭朕轸念海外将士至意
　　○辽东督师王之臣引疾求去念其久勤封疆特加太子太保解任回部
　　○荫魏忠贤弟侄一人为锦衣卫指挥使赏银五十两彩叚四表里并羊酒新钞还赐敕奖励以内承运库太监李敬言其节省库藏钱粮以百余万计也
　　○工部开报摉括捐俸等项银两收存放贮数目天启六年分通共收过各项助工银二百二十万二千三百七十六两三钱三分有零金二百一十三两又天启五年分库内存贮银二万三千四百三十二两八钱五分有零又借用南京解进银二十一万两三项总计银二百四十三万五千八百九两一钱九分有零内除本年给发过见工三山各窰厂铺商夫匠役料工价银共二百四十一万七千八百七十六两二钱五分有零见存贮在库银一万七千九百三十二两九钱三分有零金如前数外有南京太监刘文曜胡良辅及光禄寺解进银五十六万二千两内除见工借用银二十一万两又工部借用冬衣银五万两见贮在库银三十万二千两查明销筭报闻
　　○加升太常寺少卿田吉为太仆寺卿仍管职方司事
　　○升河南布政使司右参议刘万春为浙江按察司副使
　　○加升福建布政使司右参议董象恒为本省按察司副使仍管漳南道
　　○提督上林苑监太监许臣参土豪侵占地土掜报马头得旨良牧署系皇庄地土奸民乃敢侵占至一顷五十亩该州官不为惩治追还又听猾胥佥派本署民祝佐等马头违悖  祖制狥私骩法王四维著削了籍为民其土豪杨言衙役杜文英俱着锦衣卫差的当官旗拏解来京送镇抚司究问正罪
　　○辽东巡抚袁崇焕题言米粮久缺军士告饥乞速赐接济得旨宁远将士竭力以捍危边荷戈待哺饥劳可念据奏六年分原派米粮尚少七万余石着行天津饷臣即将新截冻粮限二月内开洋速运补还前项以后按期解发勿得缺额有误封疆
　　○崇焕又题奴酋求款事得旨览奏夷使恭顺求款之情似真然必彼确有所献以自赎我确有所凭以相信自非然者诚伪未可必也还遵前旨从容讲詟务求妥当方为题请本中说周为之备不堕间中之间具见成筭深慰朕怀
　　○庚子  信王出府成婚
　　○改荫原任兵部尚书董汉儒男琨世袭锦衣卫正千户原荫官生著幼孙铤承补
　　○御史梁梦环疏紏戚臣张国纪草菅人命鱼肉小民擅收皇税强取民房前府臣刘志选疏谓其谋纳宫婢又谓有訾及于丹山之穴蓝田之种等语得旨张国纪怙恃国恩累千三尺草菅人命鱼肉细民擅收皇税私纳宫婢过恶多端于法难贷朕念中宫懿亲国家大体姑着回原籍俾痛改旧愆保全终始毋再不悛自贻后悔
　　○铸专理关外粮饷户部司官关防给郎中乔巍
　　○加升登莱总兵官都督同知杨国栋为右都督
　　○辛丑  建极殿升梁赐辅臣黄立极等茶
　　○升广东布政使司右参议邓良知为福建按察司副使山东按察使刘广生为湖广右布政使
　　○改新推淮扬道右布政解经傅为山西右布政仍管易州道事易州道参政来复为浙江右参政备兵淮扬
　　○加南京户部右侍郎林宰为左侍郎准回籍餋亲
　　○司礼监太监兼掌御用监王体乾等言前者恭遇进封  皇贵妃二位册封容妃等四位  宁德长公主  遂平长公主  信王各婚礼  三王之国各典礼钱粮共该用银一百四十余万该承运库一分御用监一分幸赖厂臣魏忠贤丹心为国锐意图维从中撙节将应办钱粮概行蠲免内库摉括而大典悉已告成至如捐修边工助发军器助大工资战马捕奸细擒劫盗种种皆不世之勋也得旨褒嘉荫魏忠贤弟侄一人与做锦衣卫指挥使赏银八十两彩叚六表里羊四只酒六十瓶新钞五千贯仍赐敕奖励以旌殊勋以示眷倚
　　○镇守宣府太监葛九思劾抚赏置买叚疋官萧文中唐嘉瑞曹宗洪侵克多金叚疋滥恶致失夷心命锦衣卫差的当官旗扭解来京送镇抚司究问
　　○壬寅文武百官具吉服赴  信王府行礼
　　○应天巡抚毛一鹭进追过吴餋春赃银得旨据奏追过吴餋春赃银一万一千两外其代认赃银二十三万七百六十九两郑一诚所领本银七万余两及估变本犯产业银两俱着勒限严追务足原题数目作速解进以助大工如有狥情延缓将该地方官参来处治
　　○升国子监祭酒马之骐为詹事府詹事兼翰林院侍读学士翰林院编修孔贞运为左春坊左中允兼翰林院编修俱充日讲官
　　○辽东巡抚袁崇焕以终制襄葬乞归弗允
　　○癸卯  上视朝
　　○  上传今日早朝大汉将军班列在前者盔甲衣服稍见鲜明在后者破衣白袜殊失侍卫之体着管领回话襄城伯李守锜回奏旨切责之
　　○  信王并妃行  庙见礼
　　○吏兵二部会议关宁督抚事情得旨关宁重镇近因督抚二臣形迹不化议论相掣深轸朕虑而镇守关宁二内臣忠诚体国与蓟督宁抚声气和协呼吸相应朕甚嘉之今依卿等会议召还督臣资其筹策关门兵马听宁抚兼制调度受其成筭蓟督无事则照旧驻劄有事则移驻关门道臣王应豸加副使职衔料理榆关训练城守一切事务其兵饷区画进止机宜须临时计议者镇守内臣与该督抚会同□确具奏宁抚与满帅亦宜永坚新好共释隅见无使廉蔺寇贾专羙于前封疆事重费朕调停关宁内外文武诸臣共体朕意道臣给凭管事仍与专敕一道依议行
　　○大学士黄立极等题今早文书官张吉祥赍捧  圣谕到阁臣等庄诵之知关门事情重大上廑  圣怀夫河东西之沦失覆辙在不和则督抚臣之抵牾敝弦在必改此通国之所踌蹰而未有如  睿虑之独断者也今既晋王之臣于中枢委内镇诸臣以便宜阎鸣泰坐镇蓟门以策应关上袁崇焕防御宁远以调度榆关真若主伯亚旅之相使琴瑟笙竽之相调又何患乎奴孽何忧乎辽土之不恢复哉然臣窃有感也厂臣魏忠贤矢荩报国殚赤筹边克副  皇上之托内镇诸臣策励绸缪又善体厂臣之心中外共是臣子忠义岂无同志亦何独不合心并力以释  圣明东顾之忧哉臣等仅拟  圣谕一道略为补遗稍施润色终不能加涓尘于渊岳也伏候  御览裁定得旨关门事体重大督抚弦辙宜更卿等会议调停具见运筹石画览奏厂臣矢荩报国殚赤筹边真写出厂臣苦心昭卿等忠义同志允协朕心朕甚嘉焉拟谕妥确已批发了谕曰朕闻师克在和事立惟豫人臣同德以揆策庙堂虑事而制宜中外宁有异心宫府原属一体不谓自有辽事以来鲜繇斯道始因文武不和而河东沦于腥膻继因经抚不和而河西鞠为蓁莽覆亡之辙炯然可鉴近赖厂臣矢忠干国殚虑筹边供亿多方边庭有备逆奴既已天殛恢复次苐可期乃督臣抚臣为封疆起见各执一说虽经权奇正无一成之心而意见参差有异同之迹朕前已有屡旨开谕再三复命亲近内臣前去镇守调剂虽切犹未释然念此封疆两大臣皆自夺情起复特简出乎朕心  宗社恃以安危安攘咸所倚赖若不急为区画恐见解互异议论滋繁畛域渐生事权多掣封疆大计之谓何是以虑及京师根本重地已令卿等会议将督臣王之臣加衔回部以备帷幄之中不时筹策其督臣阎鸣泰无事之时仍前蓟镇驻劄遇有声息便速赴关门策应抚臣袁崇焕内镇臣纪用俱著便宜行事并道臣毕自肃总兵赵率教俱在宁辽等处驻劄至关门兵马呼吸相通俱听袁崇焕调度内镇臣刘应坤著便宜行事并道臣王应豸总兵满桂俱在山海关等处驻劄一切兵机进止章奏文移俱会同督抚计议而行宁远有事则山海速行接应山海有事则宁远速行防护如家督捍主亚旅协心如率然卫身首尾相应细心料理期保无虞朕又思刘应坤纪用阎鸣泰袁崇焕从来意气相信肝胆与同谋略总期为国奏疏不约而合成绩渐著深可嘉焉朕既鉴往日不和之弊复计及边防处置之宜乃加意调剂至此其在内外诸臣各要合心合意克复全辽早建肤功纾朕东顾策勋饮至具有彝章如或沉溺故习蹈袭覆辙则我  祖宗三尺具在朕何敢私因念文武二途责在两部疆圉弗靖具轸于怀尚思耆定尔功以副朕意
　　○改荫兵部尚书冯嘉会长男映銮孙男淇盛为锦衣卫指挥佥事世袭
　　○督师王之臣言召买豆草一事缓输则妨军急徵则妨民惟改折增价庶不两困草价不甚亏惟豆价每多陪累须议草豆兼折以草之有余补豆之不足督令官兵通融籴买合于永镇原派豆八万石草一百八十万束内以四分改折六分仍输本色每豆一石量增价二钱至若蓟镇腹里价值原不相侔合无仍照部价原派买豆四万石本色一万折色三万通限二月初旬尽数全完得旨这饲马豆草关门最急军需价既腾贵著如议暂行改折永镇六本四折豆价每石量加银二钱蓟镇仍照部价一本三折俱勒限二月终全完以济含秣有怠玩延拖的参来重处所借抚夷库银著如数速发以抵春赏
　　○工部估计修理芦沟桥石□剥岸共该实用银一十一万六千三百五十九两五钱因库藏罄乏特请多方设处得旨令该部给银五万两其有不敷的内府凑处接济务期早完以利万方攸往
　　○甲辰春分祭  朝日坛遣侯梁世勋代
　　○祭  三皇于景惠殿遣礼部左侍郎李康先行礼
　　○遣太医院官祭先医之神
　　○山海城壕告竣加督臣王之臣阎鸣泰俱太子太傅抚臣袁崇焕从二品服俸刘诏从三品服俸俱赏银三十两纻丝一表里道臣王应豸张春俱加升山东布政使司右参政毕自肃山东按察司副使各赏银十两总兵赵率教满桂各升一级赏银二十两柴时秀等二十五员俱与纪录赏银五两
　　○中书舍人朱慎＜坎金＞捐银助工疏颂魏忠贤功德得旨这本说厂臣真诚天植忠孝性成佐治懋帷幄之劳筹边弘安攘之略鼎建功成不日奴孽献琛有期功德彰灼朕所素鉴朱慎＜坎金＞拔自宗科列在禁近慕义捐积具见急公其助工佐军银两著各该衙门照数查收
　　○总督蓟辽阎鸣泰顺天巡抚刘诏巡按倪文焕以召买料豆宽恤商民各＜锍-釒＞颂魏忠贤捐赀抚军发粟助赈议于景忠山建祠得旨蓟永召买料豆岁荒价俭累商累民委实可悯著该部即酌议增值具覆内称厂臣损赀抚军壁垒倍为生色发粟助赈灾黎顿觉更生国倚节裁民歌宽恤景忠山建祠具见舆情欢跃朕心嘉之
　　○乙巳以  建极殿升梁赐辅臣黄立极等银各五十两
　　○  上念惠王新＜艹泣＞荆藩支庶逼处事权不一特予  诏敕凡朝贺表笺封婚等项悉启王类进
　　○大学士黄立极等题今早文书官郝隐儒等恭捧  圣谕到阁臣等仰服  宸虑渊深神谟周至不啻置海外于几席而悉心计之也窃念毛帅提一旅于烟波蜃峤间而辽人趋之如归关门倚之犄角当饥窘交迫之际多执讯获丑之功斯亦铮铮独著者然接济不时既苦于兵供亿频繁又苦于饷问之该部已给其全问之该镇尚缺其半  皇上涣发德音重以特遣其于鼓畅军情清综夙毙协和将士震慑逆酋知必能办此以副简命乃臣犹有虑者海内有皮尽之忧司庾无点金之术则海外之军贵精而饷贵实皮岛以部臣为心核实请给念持筹之困穷部臣以皮岛为心及时运输念荷戈之劳瘁此尤交相体恤以释宵旰之怀者也谨拟  圣谕一道呈览谕曰朕惟谋国之谊中外比之同舟用兵之形犄角方于捕鹿蠢兹逆奴犯顺十载耻历三朝东顾之忧实劳宵旰毛帅独奋孤忠支撑海外远提师旅阅历多时乃中朝实倚为辅车而去抚每视为秦越疾声莫应供亿不敷枕甲荷戈有枵腹呼庚之困陪臣属国苦资粮厞履之供乃于百凡艰危之中尚有累次俘获之绩似此苦心朕且嘉且悯即今逆奴虽伏天诛而叛孽尚怀叵测朕志复  祖宗封疆远念将士勤苦其所处皮岛一带地方实牵掣剿除要著去冬该镇曾有请讨内臣驻劄之奏朕慎思详审久未施行今特命总督登津镇守海外等处便宜行事太监一员御马监太监胡良辅提督登津副镇守海外等处太监一员御马监太监苖成中军太监二员御马监太监金捷郭尚礼都著于皮岛等处地方驻劄督催饷运查核钱粮清汰老弱选练精强一应战守机宜军务事体著与毛帅和衷协力计议妥确而行不得轻易纷更亦不许胶执故套更要不时牵掣相机剿除期奏犁庭扫穴之勋朕何靳锡盟带砺之典凡有战获捷功照前一一解报如遇侦探机密事情及岛中战守声息缓急即便据实直写星驰密奏以慰朕怀念岛中合用军需皆属吃紧兹特发御前节省银五万各色纻丝通袖膝襕二百疋五色布四百疋以备营伍作正供用又查发得头号发熕炮三位二号发熕炮六位铁里安边神炮六十位铁里虎蹲神炮六十位头号佛郎机二十位二号佛郎机二十位三眼铁铳五百杆随用提炮什物全盔五百顶齐腰甲五百副长靶苖刀二百把刀一千把弓一千张箭三万枝单钩枪一百杆大小铅子三万个火药五千斤就著胡良辅等都随赴皮岛等处地方军前应用朕既特命亲近内臣与毛帅同居海外风波阻隔潮汛艰危掌握既专事权宜重所有合用敕谕关防等项该部上紧颁给施行务使东江一著不徒疑敌之虚声而两河三岔确资固圉之实效拟入得旨览卿等奏海外之兵贵精海外之饷贵实必交相体恤慰朕宵旰之怀具见卿等为国殚忠朕心嘉悦拟来谕藁剀切详明已批发了
　　○宁夏巡抚史永安＜锍-釒＞言本镇额设平虏中卫清江三厂互市每年额银四万七千二百两自万历三十年起天启六年九月终止除拖欠外实收并旧管存剩银七十九万九千四百八十八两零已经奏销过一十一万六千四百七十六两零已支市赏未经奏销银四十二万九千五百九十八两零实在贮库银二十五万三千四百一十三两零自三十一年起至天启六年九月终止因布衣缺额节年借过银五万七千九百四十三两零因军饷节年借过银一十七万二千七百七十三两零自四十六年起至天启六年九月终止屡次援辽官兵买马安家行粮共借过银一万九千四百一十四两零以上三项共借过市本银二十五万一百三十一两零见今贮库三千二百八十一两零目今京民两运及冬衣布花屡催不至不得不再借而市本已罄矣见今河东合收气一枝妣吉山等酋河西银定炒花甲等酋拥众邻边纷纷求市无从给发查京运积欠至十七万一千两又四川改解抵京运银八万八千两民运军饷布花自万历四十五年以后积欠至四十三万三百五十两零此拖欠之数孰非借支市本之数乎乞敕该部从长酌议某项应径开销某项作何议补乃臣更有请者一曰议截销打儿沙等未市久未开销使其终不入市将竟不销乎一曰禁借支借支既禁市本未有不充盈者此实宁镇弱强贫富之一大转关也得旨市本银两系款贡急需这本说年来借支款项数目甚晰其应各部应偿的催各部解发应民运应偿的严带徵考成某项宜径开销某项作何设处务求抵补妥贴至议截销禁借支具有条画该部即详议具覆
　　○蓟辽总督阎鸣泰＜锍-釒＞言臣闻警东援行次北平接巡抚袁崇焕手书云奴子之遣兵为护送夷使过河原自无他臣乃提兵回镇然中途揽辔揣摩寻思累夕殊有未敢即安者方今纳黠虏也口虽乞款心尚难量将谓其畏我耶胡为国号年称依然如昨将谓其自蹙耶胡为东驰西逐惟意所之此一乞也其近似者一其不可必者三盖奴自狂逞得志所向无前而宁远之役仅以身免诸孽不逮奴远甚何敢与我仇且知我兵马日整城郭日坚人心日戢彼么＜麻骨＞小丑自忖几何安得不思听我戎索以冀苟延釜底也似也第曰款必复其旧封如龙虎将军而后可夫夜郎自大已久肯一日退就将帅之列乎又必令归我侵地如抚顺鸦鹘旧疆而后可今老奴瘗骨沈阳其肯一旦拔榇而返乎又必遵我成例如请抚市赏旧额而后可夫奴自陷辽以来子女玉帛何所不饶乃耽于呼蹴之锱铢欲以果其腹而属厌乎奴之亲族富贵已极谁作饥鸟依人我之叛将罪大难原谁愿甘心就死节据回乡传言三路出兵之说一攻宁远一截中右一闯关门彼无是心安得有是谋彼无是语安得有是闻彼纵不用之今日安知不用之异日又安知其不以一使缀我而南掠东江北侵西虏为远交近攻之计乎说者曰我所恃者不有东江之牵制耶远水长鞭缓急难济况属国之肝肠非昔毛帅之伎俩亦穷辽众之仳离已甚江上之声势渐微此可恃否又不曰有西虏之并力耶乃粆花可劫昂奴可杀虎酋据憨之重拥八大营之雄直吞声坐视袖手旁观而指戟怒眦祗还以吓我此又可恃否今抚臣反其书而稽其使深得驾驭之妙术傥孽终负固另作区处即令去国去号一一降心归地归人种种如约则向者何以顺而突逆此后何以保其不逆而尝顺乎夙知抚臣透悉敌情玄机出人意表必非狃目前之少安忘日后之大计第虞中外人心一闻乞款或信之太真视之易与故为此不必然之虑总欲为抚臣佐万全非敢有二见也得旨览奏揣摹敌情洞然指掌具见筹边远虑然朕不非宁抚之谈款者意其奴以款来则亦以款应之讲詟在款中用意或尚在款外耳厂臣帷幄之言亦是如此前后屡旨已明宁抚必当自晓向后卿等但于筹策中往还商确务保万全无致疏漏
　　○户部覆  信王辞免赡田  上命屯田御史将景府遗下宝坻等县原额及拨补各养赡子粒银两俱令该县照数改作备边银两其武清县塌河＜氵甸＞等处原业行三府承奉司查见徵额数发县入册有豪强侵隐的严行查究务尽数起徵济边自天启七年为始仍先将清查缘繇奏报
　　○户部尚书郭允厚言京军给散折色酌量岁时豊凶仓庾盈诎不必拘定月分孟春月粮改放本色漕折银五万两给发蓟密各镇旧兵月饷俟外解旧饷银到照数补还漕折报可
　　○太监刘文耀题进摉括银两得旨这运司操饷马价及摉括银五十八万两具见内外诸臣劳心急公俟银到日著内库照数查收其镇江等三府备倭余银三十余万该地方官如何稽迟不完显是违玩还著许其孝及各该抚按严行催解再有迟缓的参来处治
　　○喜峰诸口修筑既完道臣耿如杞胡士容张春总兵孙祖寿及参将朱采马士麟等各升一级赏银有差
　　○夜二更月犯井宿东翁北第三星相离五十分余月在下
　　○丙午  孝定皇后忌辰遣武清侯李诚铭祭  昭陵
　　○贵州巡抚王瑊疏言黔局难结需饷方殷请七年新饷照例派楚饷七十五万并行催楚中六年未完银两及查补原拨川广应天等处虚数疏下所司
　　○命铸给御马监天师庵署场及里草栏掌场旧都府掌场各内臣关防
　　○削夺南京兵科给事中杨栋朝以久倚门户也
　　○革退广东幸中举人莫大猷房考刘轩孺先降二级有无关节著该抚按严究具奏
　　○再叙修完宁远四城功荫厂臣魏忠贤弟侄一人锦衣卫指挥使世袭赏银五十两彩叚四表里及羊酒新钞仍赐敕奖励镇守内臣刘应坤纪用陶文荫弟侄一人锦衣卫指挥佥事赏银三十两彩叚二表里孙茂霖武俊荫弟侄一人锦衣卫正千户赏银二十两彩叚一表里俱给与应得诰命饷臣黄运泰加太子太保赏银三十两彩叚二表里道臣毕自肃加升一级赏银二十两都司沈承训等加级升补兵部主事孙元化以营谋赞画冠带闲住
　　○四川巡抚尹同皋题六年九月内发去刊印敕书纸票遣参将杨明辉赍入水西与安位及众目把知悉如能翻然悔悟擒斩首恶其余胁从尽行赦宥被安邦彦杀死安邦彦已渡鸭池离威清二十余里扎营又报奢崇明要收远近降苖声言出永报讎计抚局必不可就惟有聚饷紏兵大树剿洗之威而兵非数十万不可饷非百余万不可在督臣自有石画臣所自效者惟厉兵秣马听督臣指挥而已得旨据奏水西凶狡擅杀差官紏兵出犯抚局如何可成著行该省道将整兵固守务保无虞督臣所请饷银该部作何凑办一并议妥速覆
　　○同皋又题狭西流贼繇保宁入川蹂躏广元神宣之间天启六年八月间神宣指挥吴三桂御之斩贼级三颗内一颗系贼首十二月间又从眉林沟入犯守备王虎等率兵御之斩贼首纪守恩等一十二人追至狭西宁羌州界秦蜀两道事权委宜兼制乞敕狭西各道府多方捕缉得旨据奏流贼狂逞遗祸无穷官军奋勇斩获多级具见该抚方略忠猷诸道将协力劳绩可嘉著行狭西抚按严谕各道府多方捕缉以清盗源其秦蜀两道兼制即与速覆
　　○同皋又题松潘龙安番猓不时出没大虏拥众犯边虽经大创不可不预为之防八月间贼番数百从黑谷山突出建武游击调守松龙孔全斌率官兵夹攻杀番贼数人十月间各番又行出没全斌率官兵奋勇直前杀伤数十人十二月间番贼五六百犯小河我兵奋勇打死数番乃退三次出犯皆以不得利而返今大虏又发书信要来报仇松番最吃紧者在小河小河原设游击冉天胤今已调取援黔合无即以孔全斌调小河游击遗下建武游击缺以潘之玉补之则两地皆得人矣得旨据奏三摧番虏具见备御方略吏士有功的著案候事宁并叙移补将领该部与议覆行
　　○福余等卫夷人都指挥使打都等遣头目阿伯秃等七十三员贡马赏赐如例
　　○丁未  孝贞纯皇后忌辰遣清平伯吴遵周祭  茂陵
　　○祭  先师孔子遣大学士施凤来行礼
　　○命御史赵胤昌巡按福建削夺陪差御史陈以瑞以门户斥也
　　○宁国公魏良卿请给肩舆许之
　　○升河南布政使司右布政使沈珣为山东左布政使沂州兵备广东按察司副使施鹏为本省布政使司右参政雷廉兵备
　　○加升狭西榆林东路参政杨嗣修为本省按察使调榆林中路兵备以新推榆林中路左布政胡廷宴仍以新衔改榆林东路兵备
　　○己酉  上御经筵
　　○庚戌先是礼部请亲王就国辅导各官奉旨长史于进士出身审理纪善于举监出身选择上请吏部拟  瑞王府户部郎中朱明时主事马斯作为长史国子监监丞孔元德学录韩世恩为审理中书舍人王胤永陈可信为纪善  惠王府刑部郎中陈沃心主事李建和为长史国子监学正徐鸿起学录王瑞临为审理中书舍人吴士俊朱日临为纪善  桂王府工部郎中蒋友筠主事沈立义为长史国子监学录沉德先母忠为审理中书舍人何廷玉王昌胤为纪善报可
　　○命造总督登津镇守海外等处清军查饷内臣关防给太监胡良辅
　　○兵部覆宣抚秦士文疏请敕户部速催节年未发京运及各省直未解民运盐课等钱粮且为戴罪总兵杨应瑞求贳从之
　　○  上传与兵部驿递苦累屡烦申饬乃道臣胡士容升官赴任滥用夫马多索廪给藐法戕民著查明参看来说及该部移文通州良乡具列滥用夫马之数回奏命锦衣卫逮来究问
　　○升巡抚贵州都察院右佥都御史王瑊为南京户部右侍郎总督粮储正推南京操江右佥都御史胡东渐著以原官致仕
　　○升永平游击将军贾尔权为黄花路参将
　　○升山西太原参将朱国彦为协守山西老营堡副总兵蓟镇都司佥书官抚民为延绥领军游击将军
　　○辛亥诏漕艘回避王舟一时其余随从船只两岸分行免其眠桅以军储系急需也
　　○登莱巡抚李嵩谓奴兵已抵三岔东岸扬鞭则向关门鼓楫则通海路业布置水师分汛以遏奴冲设疑以乱奴谋暗袭以牵奴后伏兵以击奴归疏入报闻
　　○命给分镇大同内监张守成敕印
　　○大理寺寺正许志吉疏奏查出吴养春赃数得旨据奏吴餋春天津资产既经拘获吴敏儒等查出一万九百两有奇备造清册甚明着行该抚按即令天津有司照册勒限追解以助大工其程梦庚赃银十三万六千两吴餋春赃银六十余万两并着许志吉到彼清查确数以凭地方官严追解进毋得延缓
　　○升山东布政使司右布政使岳骏声为光禄事卿管少卿事
　　○壬子户部尚书郭允厚疏言关门内外兵马自枢辅裁定而后连匠役杂兵一万一千三百八十一员名在内共一十万七千三员名马骡五万三千八百五十二匹头臣部天启六年粮饷草料就此派发继此而后巡关御史洪如钟揭报兵止九万三千二百余名马骡四万二千九百余匹头至六年八月十九日抚臣袁崇焕题关内见兵不满三万必足三万始可为关外之后劲关外兵则六万余马骡三万八千余见在者俱未有此数八月十五日督师王之臣题关门内外见兵不满十万似此兵马较原额而日少粮银亦应较原额而有余而何增米增豆增草惟日不足也问之关内则云头二运俱卸关外故南海口仓止米八千石问之关外又云关内增兵故关外饷缺夫各陈兵数疏揭已自彰明较著而钱粮尽归鸟有其故何欤然要之钱粮之所以不清繇于兵马之不清兵马之所以不清繇于汛地之不分今抚臣袁崇焕请于关外另设饷司与关内分收分发甚得泾渭皂白之意但兵马分柝不明用饷终无画一之数臣部难以发运各该饷司亦难以遵守惟抚臣袁崇焕有关内三万关内六万之说似可准凭今抚臣兼内外而统辖之自当兼内外而厘刷之即就前所谓三万六万者详细查核分别关内某营各实在官兵若干马骡若干关外某营各实在官兵若干马骡若干每月应用粮饷亦照实在兵马内外各营伍细册作速奏报臣部四月分饷银即据以分发各饷司亦即据以收支岂不截然清楚哉臣前诵抚臣师老敌张一疏知抚臣素有调停关门内外兵马之意今既处可为之日则夫分兵分饷以成其分官之事者诚不容旦夕缓也再照从前增兵增马不闻其旧管若干新收若干增于某日增于某营＜阝步＞于月报册内开数如许一意索饷稍不应则厉声随之今后凡有增补兵马俱要题明数目系某营增补奉旨下部然后准支粮饷该营即登格册开载新收项下以便对查给饷饷司亦不得以未题之兵马呈请代补得旨览奏关内关外既经抚臣袁崇焕兼辖其兵饷数目还着该抚同内镇清查关外各若干关内各若干分柝造册总撒到部以便照数及期解发如有增补兵马不时题明具载新收项下以便开支查考二饷司亦各据是收支无得溷相推诿甚为画一可行俱依议
　　○户部又题酌议专官解银得旨据奏宁镇孤单西虏逼处分月解饷具见深虑但差官络绎道途亦觉纷扰且关内关外俱属宁抚袁崇焕统辖其饷银还着解到山海分关宁两库各贮以听宁抚按期取用为便
　　○兵部尚书冯嘉会言督师王之臣报奴兵攻克艾州昌城又往铁山铁山为毛帅所居原以孤军牵制今乘其孤而攻之业飞檄登抚选将厉兵航海策应又关外既集重兵枵腹可虑已命饷臣补还额米七万石国家羁縻西虏原欲捍御东夷抚赏一节时不容缓然臣更有虑焉奴既求款何以东江之兵衔枚而疾趋则方金纳等九人尚可使之扬去哉乞敕登抚应援之兵亟为奔赴天津接济之粮速为运发冏寺抚赏之银蚤为起解宁远求款之使姑为羁留得旨览奏飞檄登镇策应东江具见该部留心边事宁镇津粮已有旨了西虏抚赏银七万三千九百余两着太仆寺作速解发狡奴变诈叵测款不足信朕久洞知屡旨自明还行宁远抚臣倍加防备务保无虞夷使去留听宁抚侦探东江实息便宜操纵
　　○大学士黄立极等题本日文书官李守质等赍出顺天抚臣刘诏参论遵化道臣耿如杞一疏奉  上传差官扭解来京究问臣等看详抚臣参疏如杞举动乖张官箴尽坏重处亦不为过已依旨票拟惟文书官传  上意谓此官赘员裁缺不行推补臣等相与商确窃有未安遵化外控喜峰内联昌镇狡奴三道入犯先声此道居一焉  祖宗额设道臣良有深意尚虞其轻而弹压之以抚臣使上下相承兵马钱粮道职其详抚职其要道臣既裁则必抚臣俯而行道臣之事不但体统有碍亦恐精神不周故如杞可以重处而员缺未可轻裁也抑臣等更有鄙陈道缺苟未可遽裁则如杞之罪亦愿少加酌处非来＜宀十见＞如杞也留此不尽之法使代如杞者为  皇上任封疆也伏候  圣明鉴裁不报
　　○工部覆堤工查勘已明得旨览奏河归正脉大小诸臣拮据之劳  祖陵运道实嘉赖之然闻淤塞尚多未尽疏浚即今冻粮尚阻回空犹滞藩舟国计朕与厂臣尚深轸虑还行河臣用心料理候王舟过日委无停浅去年漕事一切报竣方行叙赉以酬劳绩
　　○升刑部左侍郎潘浚为南京刑部尚书正推兵部左侍郎王之采着以原官致仕
　　○升户部右侍郎张晓为本部左侍郎巡抚山西都察院右副都御史曹尔桢为户部右侍郎通政使司通政使赵绂为兵部右侍郎巡抚狭西都察院右副都御史张维枢为南京工部右侍郎
　　○升延绥参将贺虎臣为洮岷副总兵五军九营游击将军朱世龙为山西偏关参将延绥游击将军李鸿嗣为固原参将宣府都司佥事彭文炳为蓟镇游击将军
　　○调大同东路参将陈邦政为五军八营参将
　　○癸丑  上御文华殿讲读
　　○甲寅  上传与户部宁远缺粮军士枵腹待哺情实急迫前旨着天津饷臣速发七万石尚系六年旧额还著将冻粮再发三万石以抵今年春运一并勒限三月中解到宁镇以济急需先将开洋日期星速回奏延绥违误责有所归
　　○周府宗室朝□朝□朝□犯盗革去名粮禁住闲宅
　　○升礼科给事中王琨为河南布政使司右参议汝南道削工科给事中顾其仁御史周邦基吴甡梁元柱谢奇举吏部员外郎张其实籍仍追诰命皆以推升藩臬谓其久系门户也
　　○吏部覆朱文公十六世孙承荫得旨朱之俊既肄业有年经书淹贯准与承袭世荫以奉真儒之祀
　　○户部覆科臣薛国观帑藏空虚＜锍-釒＞得旨这严考成议举劾增价值深得催逋恤商之法其十库物料关系上供急需概徵本色不许改折可以核方物之真伪杜奸解之搪塞尤于库务有禆著行各该抚按地方照依议款著实行
　　○乙卯礼部题请遣官祭告毉巫闾山得旨毉巫闾作镇北方祀典委宜修举著宁远道臣前去祭告行礼封疆多事抚臣宜运筹坐镇不必亲行
　　○丙辰  恭仁康定景皇帝忌辰遣南宁伯毛孟龙祭  陵寝
　　○祭  历代帝王遣伯张庆臻行礼
　　○  三王之国同日辞  诸陵
　　○户部覆巡抚凤阳郭尚友灾伤改折疏分别被灾轻重如海州桃源准折五分徐州邳州泗州临淮清河宿迁睢宁盐城准折三分泰州砀山盱眙五河虹县蒙城頴上灵丘凤阳兴化泰兴准折二分其余被伤稍轻仍令徵本色从之
　　○户部覆山东巡抚李精白疏言莲妖余孽未靖东兖新设兵饷未可遽裁兼以曹兵旧饷太少宜比照兖营例支给从之
　　○升神机三营游击将军王光前为太原参将甘肃总兵旗鼓巢拱极为宁塞参将神枢五营佐击谢君恩为五军九营游击将军司马台提调杨声远为永平游击将军
　　○命代世子鼎渭袭封代王郭氏封代王妃禄米照亲王例支给先是代康王□新宁王进封礼部据宗藩要例进封者仍支本等禄特旨给之
　　○兵科都给事中许可徵言夷使来而东江已攻东江攻而夷使复来此其心果可量耶登莱一带有谓海涛天险然汉人从逆者众不乏习舟识汛之人彼中辽船又复坚稳可渡则登莱一带之设备宜严也掠粆花残昂奴威劫利诱无论夷穷假道抑或不支北徙则关蓟处处可虞故抚驭虎酋使晓然知势不两立形同忧而疾趋利犹我之东蔽也傥如三路犯兵之说东江旋而更事于西缀宁远直走关门胡以待之非恃坚城火攻□要奇伏能争胜于一击乎然则水陆延袤必使呼吸时通日夜阴晴必使烽哨勿爽士马易罢必使臂指为用文武同心必使决胜以和奸细多端必使无隙可抵尤今日之最急也若夫津粮之接济抚赏之料理太仆寺七万余金之解发又目前燃眉之计得旨狡奴变诈情非难料况近日东江又复见告乎操纵夷使慎备边圉屡旨已明宁抚自宜深心料理防登莱縻西虏催津运是此时紧要急著该部知之
　　○宣大总督张朴大同巡抚王点宣大巡按张素养各疏颂魏忠贤功在三云请建大同生祠温旨答之
　　○宁夏巡抚史永安以套虏黄火诸酋两次入犯未经创艾上抚剿事宜一议补马以备征战本镇每将官升迁迎送往来动辄千余里有奔驰无喂养所以倒毙法当严禁又援辽未还马七千余匹宜给价少补一议粮草以备支用本镇防秋粮草俱系银易而库藏空虚无从预办兼以逃故及援辽减额军丁选去器械无从得补乞将天启五六年见额元二年欠额尽数给发俾得为备一议交制以伸国体延宁两镇宜互为犄角如宁镇领赏之虏窃犯延绥宁镇即停市议剿在延绥亦如之则彼不得不恋我市赏以就我戎索一议赏罚以振积玩本镇原无额设赏功银两人知库藏匮乏获级无赏即请赏覆核动辄数年未肯用命必某酋犯顺即动本年某酋互市银两先赏后请而玩愒怯懦按法重惩一议战将以任防剿花马池当延宁之介逼套虏之冲乞将花马协守改为督防总兵专责剿抚与延宁二镇鼎足为三且督臣驻防之地建大将以为控制于体统更便一议免调以救危边自辽事披猖本镇东援兵马天启三年以前皆有去无回以后遣调换回兵折犹少马耗最多如今岁更番不惟求精壮之马不可得即求到关而不倒毙之马亦不可得兹欲防御套虏乞念单弱准免更番入卫一议截题以縻顺虏查旧例每年市完叙升监市虏子一名叙赏效劳酋首七名后因打儿沙等未市概未举行想当时创设此例无非曲示羁縻乞照旧例按年截题升赏则收顺酋之心即所以散逆酋之党得旨该镇黄火诸酋两次入犯诚宜捣巢以伸国威这条议诸款深于边务有禆至急补岁饷尤为紧要著将五六两年见额与元二两年欠额尽数给发以备战守捣创之需该部都与看议详覆
　　○督师王之臣疏言山海一城仅如斗大南至海北至山长二十余里傥卒然有警则处处当防外无声援之兵兵无栖足之地则人心终不能固查关城东去中前所三十五里东北去铁场堡三十里折而南可十余里则一片石边口也若两处重加恢拓以重兵屯之则我有负嵎之势东南至海亦三十余里查有芝麻湾系粮运湾泊之区臣与镇臣刘应坤相度地形宜于此筑一宽大坚城与中前铁场鼎足并峙选发山海马步兵各六千统以健将派驻于三城之中而以回乡难民实之仍于芝麻湾多建仓廒以储海运粮刍一重门限有泰山四维之势矣本年春秋两防班军约共五万名即于此内斟酌派筑一半在关一半关外计人计工便可次第集事惟仓廒衙宇营房物料之需所不容已临时议估的确请旨施行得旨关门一重门限朕与厂臣绸缪户牖奠固金汤之意无日置怀卿与内镇臣议修缮中前所铁场堡芝麻湾三处深得犄角之形势善分厂臣之猷念朕甚嘉之增拨班军有旨了其物料急需临时估确具奏
　　○丁巳户部尚书郭允厚覆黄运泰屯田归并各道疏得旨这屯租二千二百二十余两既经饷臣及该道酌议妥确著各该地方照数及时徵解助饷该部载入考成有不完者照京边例参处其应追地价银两已经追解的开明解役报部查考见在应追的上紧追解听部核实及清查宝坻等处银额地亩俱依议行
　　○遣兵部尚书邵辅忠护送  桂王兵部侍郎赵绂都督郑士毅护送  瑞王兵部侍郎吕纯如都指挥张无孙护送  惠王
　　○宴琉球使臣正议大夫蔡延等命礼部左侍郎李康先待
　　○命造镇守大同等处清军查饷内臣关防给太监张守成
　　○赠原任贵州总督兵部侍郎蔡复一兵部尚书荫一子入监读书还与谥谓其忠勤清苦以身殉官也
　　○升顺天府府丞刘志选为南京都察院右佥都御史提督操江正推太仆寺少卿王一中以门户削夺
　　○升通政使司左通政吕图南为通政使正推光禄寺卿詹尔达以门户闲住
　　○戊午工部题催税契银两得旨这税契奉旨已久如何不遵解进著照部议即行各省直巡按刻票用印照依亩价定税转发各州县填给过册仍令随买随给不必拘定大造其税银总行布政司类解助工有司故意勒掯稽延的参来处治
　　○巡按狭西庄谦请赐之国赡田得旨瑞王之国日期已逼这所请赡田三万顷据该省所奏仅汉中开报四十一顷五十二亩及坐派西安一千五百顷而已西安所派田从何出税从何补尚未有定议至潼关一税业有旨停免难更议给数目悬绝时日稽误甚失朕亲亲之意著该部作速□确或量定额数或行该省再加摉查或派近省通行协济西安田税作何抵补或作何开除上紧覆议回奏
　　○升山东按察司按察使冯盛典为河南布政使司右布政使
　　○己未清明节遣侯徐锡胤李承祚柳祚昌李弘济蒋惟恭伯施壮猷卫时春孙廷勋朱自洪赵祖芳刘孔昭祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵遣侯薛濂祭  恭仁康定景皇帝陵寝都指挥佥事杨光夔祭  哀冲  庄敬二太子坟园
　　○升刑部右侍郎陈九畴为本部左侍郎巡抚郧阳都察院右佥都御史李若圭为刑部右侍郎
　　○升巡抚宁夏都察院右副都御史史永安为兵部右侍郎兼都察院右佥都御院右佥都御史巡抚狭西
　　○荫魏忠贤甥孙董芳名锦衣卫指挥使
　　○巡按广东晏春鸣按粤事竣题述地方利病得旨据奏粤中摉括抵饷其实摊派杂税抽扣兵饷那移赋额种种累害及太平厂税额外加派□人困苦情毙昭然甚悉着即与改归田亩照地徵输以抵辽饷俟辽事平日另议
　　○庚申原任给事中郝土膏以试录策文讪上削夺至是抚按疏奏追过赃银一千三百两拟徒纳赎依拟
　　○以门户罢山东道御史李懋芳因推南督学也
　　○改新升山西按察司按察使河东道苏光泰于河南照旧管粮新升河南布政使司管粮参政张法孔于山西分守河东
○改补原任四川布政使司右参政范中彦于湖广下江防道原任四川按察司副使吴廷云于广东高肇道
○升云南布政使司右参议陈圣典为江西按察司副使分守南昌宁波府知府王念祖为福建按察司副使备兵福州
　　○辛酉宁远巡抚袁崇焕疏辞重任得旨袁崇焕兼辖关内外已有前旨着遵旨行不必逊辞疏称守为正著战为奇著款为旁着具见井井石画还与内镇道将诸臣作急料理以固岩疆副朕委任之意
　　○崇焕又报奴子情形得旨览奏奴子情形甚悉知道了本中称厂臣伟略成算妙有机权说得是用间修备屡旨叮咛不出此二言而已夷使不妨熟筹操纵若冀望款事万一可成之意则须连根拔除无存些子恐懈士气而堕奴奸
　　○升南京兵部武库司郎中赵嗣芳为山东按察司副使巡海道凤阳府知府晏日启为四川按察司副使上川南道泉州府知府沈翘楚为广西按察司副使驿传道南京礼部祠祭司员外郎虞大复为浙江按察司佥事温处道
　　○升莱州参将殷道隆为宁夏东路副总兵云南都司佥书加游击将军高应毓为广州参将河南都司贾士奇为大同东路参将上川东道中军冯世修为沾平游击将军
　　○起补原任狭西河州参将万邦安为延绥保宁堡参将
　　○壬戌铸造  三王长史等官印信
　　○巡按湖广温皋谟请赐之国赡田得旨二王之国吉期在迩所请赡田各三万顷据该省所报仅通得一万顷分给二藩时已稽缓额尚悬绝甚失朕厚亲藩之意着该部作速商确或量定赡额或严行再括或别议协济至见摉出顷数或拨府自管或有司徵纳孰为妥便俱作速议覆具奏
　　○内官监李永贞疏请修  隆德殿得旨览奏乾方旧有隆德殿用备祝厘兼护宫壸委宜修复内称厂臣先年廊下长连被灾空处已经捐赀修建外今复呕心渐次经营殚力期襄究荑其体国忠猷朕所鉴悉尔经始谋终都烦规画具见同心着礼部转行钦天监上紧择吉兴工其工料不敷并着部里通融接济以克复旧制
　　○工部尚书徐大化奏南铜鼓铸已完得旨这本说厂臣多方摉括南铜及发出内监废铜以资鼓铸获利不赀化无用为有用转移有方际时诎以举赢调剂独苦下蠲铺户买办之困仰佐三殿应用之需精思体国朕所素鉴奏缴铸完南铜交内工收讫知道了
　　○升通政使司右通政王志道为左通政太仆寺少卿郭存谦为右通政浙江左布政使康新民为光禄寺卿管少卿事礼部主客司郎中张时旸为山东布政使司右参议备兵武定
　　○癸亥  上视朝
　　○户部尚书郭允厚以国用日诎请敕九卿科道会议得旨览奏开列原派原支之额并欠部欠边之数持筹苦心如视诸掌若不为区处后将安穷除太仓增设司官如部议外欠部之数惟有严催积逋之一法欠边之数惟有策应新解之一法至于支派之额出浮于入作何开节使出入稍足相准著九卿科道官会议妥确具奏并行各该边镇各该衙门共筹生财缩费之道以备采择
　　○宁夏缺巡抚正推太常寺卿白储玿陪推太仆寺少卿张捷得旨白储玿负气偏执著冠带闲住张捷曾附党人为李应昇友死着削籍为民追夺诰命
　　○升山东布政使司左布政使梁应泽为都察院右佥都御史抚治郧阳
　　○升云南武寻游击将军金为贵为广西思恩参将蓟镇都司佥书王业隆为保镇定州领军游击将军调山东曹州游击将军卢显于福建泉南
　　○甲子  上御文华殿讲读
　　○升户科都给事中林宗载为太常寺少卿四川道御史田珍为大理寺左寺丞
　　○贵州道御史姚应嘉因推升以门户削夺
　　○加瑞府左长史朱明时右长史马斯作四品服俸从王请也仍命该部照前题事例查原俸浅深分别升转
　　○加参将王家宾都督佥事衔调神枢七营参将翟从义于蓟镇石塘岭升浙江都司佥书赵应科为北洋游兵游击将军
　　○乙丑太常寺卿杨维新捐赀助工得旨这本说厂臣赤忠敏干尽力经营襄兹堂构巍然鼎建功在宗祊朕甚嘉悦所输银两具见体国急公著查收
　　○予东宁伯焦梦熊母夫人高氏祭葬如例仍念守节准自建坊
　　○勒广西道御史田景新闲住以题差固辞斥也
　　○升吏部文选司郎中李夔龙为太常寺少卿
　　○工科给事中陈维新奏每年工部四司额派料银八十六万有奇今外解自万历四十四年起至天启六年止拖欠共一百一十三万九千七百余两总繇考成不严计莫若将工部各项钱粮悉照户部京边例注入考成稽核逋负类送吏部不准给繇升迁再有迟延特疏参处谨择要领当禁者三一四司不得轻易兑支一抚按不得轻易题留一府县不得轻易那借因颂厂臣魏忠贤摉括内库蠲免外帑所节省二十万得旨厂臣筹纾国计念轸时艰三王分封及公主  信王诸大典礼摉括内库蠲免外帑所省不下几百万本中说二十万于厂臣节省实数犹未及十分之一所议严考成以催外解及说兑支题留那借等弊俱深悉匮诎根源有禆积贮即与覆议申饬行
　　○升即墨营守备魏明邦为镇江游击将军大同入卫游击将军郑世彦为莱州参将冲武营加衔都司蒋一阳为固原西路游击将军甘肃三川守备吴徵为神枢四营游击将扬州守备林韩鼎为浙江掌印都司湖广都司佥书陆万里为广东掌印都司神枢九营佐击聂国伟为河南掌印都司宣大总督旗鼓戴云程为狭西都司佥书加衔都司佥书杨忠为云南都司佥书破胡堡守备杜弘伟为山东都司佥书
　　○丙寅  上视朝
　　○辰时金星顺行在巳位危宿度分
　　○升江西布政使司右布政使吴光义为浙江左布政使汾州府知府赵彦复为湖广按察司副使上江防道
　　○复除原任山东布政使司右参政梅守相于云南澜沧道原任江西按察司佥事洪时蕃于浙江金衢道
　　○丁卯  上御文华殿讲读
　　○  瑞王常浩疏言三王并封舳舻相望人情恇怯供应殷繁臣窃隐之如供应一节载在书册者按数取给自足赡用其他预戒庖人廪人不得妄取一丝一粟其地方官员除入境一迎出境一送外其余日期俱回司府州县理事不得多带仆马人夫在于沿途地方益增骚扰至于屋殿供应之需酌量减省收用其余器物等项悉交本地官员一切内侍人等不得妄取一物查出倍追入官毫不假借务求居民安堵市不易肆臣分即安臣心方慊矣得旨夷氛未靖水旱频仍所在萧条物力匮诎深轸朕念览王奏赡馐廪粮夫役供应之浮费地方官员迎送守候之缛礼一切内使随从人等之苛求概从节裁严加约戢爱人节用意溢言表之国之初如此就国之后河间东平之贤不问可知朕心嘉悦即行与经过地方官民知悉务体王心以成王美
　　○  惠王常润疏言臣启行有期诸凡事宜已蒙钦定敢不兢业遵承以慰  圣怀当今时事匮诎咸各捐输以助工助饷况臣忝系天潢谊关休戚尢宜轸恤时艰加意撙节宣布  皇上仁民爱物之意此微臣至愿也为此胪列上陈一船车夫马廪粮等项已有钦定刊书臣业谕令各官严戢下役毋许分外苛求一帮船经过地方随行官属人等动经数千日食之数不无取足地方诚恐倚势强买严禁公平交易一随封员役钦承  上命护卫臣行责任甚钜各宜体国恤民毋得自隳名节傥有丧廉不肖罔上虐下者容臣指名参处一帮船五百余艘人众势棼诚恐积猾船户煽惑随行员役夹带硝盐揽装违禁货物以致负重难行稽留濡滞并地方官不行禁戢者容臣从重参处一经过地方抚按道臣地方责任干系匪轻凡遇王船到彼朝见之后许即回任况时事孔棘脱或意外不虞谁执其咎合无概免护送以重地方保障得旨王光启藩辅之国在迩览奏仰承德意曲轸时艰约束撙裁谊同休戚朕心嘉悦至戢下役之苛求平市廛之交易以名节风护卫以夹带禁帮船抚按道臣朝后即回概免护送地方保障实利赖之奏内事理著遵从官属及该地方官一体遵行有违犯者听王参处当财用匮诎之会布朝廷节爱之仁王开国之摹远矣
　　○  桂王常瀛言桐封并举沿途有司不难急追呼以克襄王事但钱粮之那借无门而费用之孔窦无尽节省一分则国受一分之益而民亦受一分之益虚糜一分则国受一分之害而民亦受一分之害矣臣经过地方除人夫等项及膳馐并一应口粮廪给照依刊定数目一体应付外他若各官之馈遗有禁下役之需索有禁驻处之扰害有禁务使市肆无改鸡犬无惊而后见该地方官之善于襄王事而妙于恤民瘼也至如随从人员数多其日用廿□＜锍-釒＞菜米粮之类不无买之经过地方此湏有司禁贵卖而臣禁强横则上下和平而万无不安之民矣又如先年各藩之国旧例几席设红棚皆有陈设钱粮臣概郤不受统祈我  皇上敕下该部咨行各该地方官免为备办以节糜费并前项事宜一体遵照施行得旨桐封并举钱粮浩繁用襄大典朕亦屡轸于怀王念国匮民艰自经过地行照依刊定数目应付外其严馈遗抑需索禁扰害平卖买令彼此帖然至蓆殿等陈设概却不受岂惟王为国家节糜费将王德益有光焉著该部咨行该地方遵照施行以彰王羙
　　○太仆寺卿洪瞻祖言国初綦重马政事寄不分于边军赋不隶于部自宣德正统间暂纾民力以马易银嗣是改折嘉隆之际老库所积马价千有余万新库岁额马价草料等项复四十余万总之银即马也马专给团营操练守护京陵之用银则专备各边年例功赏市易抚赏京营班军器械犒赏今之虎憝粆花加赏之用而已马不为边设也银亦不为边饷用也储备复为种马之用别衙门不得擅取而今一切以借为例何也查万历十八年起至今户部三十二借共放银一千二百九十九万九千八百六十一两工部十借共放银一十八万七千五百四十两光禄寺顺天府各一借共放银四万两近奉本部另劄  三王之国该放脚价修船银一万八千两而冏库四朝之积皆尽矣马价军国急需岂得任其积逋以致库贮匮乏乞敕议查各衙门先后借者稍补百分之一各省直地方春秋应运者速解十分之三而余限续完许臣等于年终类奏之日参罚重处章下兵部
　　○东厂太监魏忠贤疏陈蠲免草料得旨国帑告匮边糈屡空值此东西交讧止有节省一法尔厂臣魏忠贤裕国心坚急公念切诸凡厘剔减裁积有千百万计兹又除已应差之小马自备日给之草料自今三月起岁捐银三百九十两有奇用充岩疆之需克壮饱腾之势公尔忘私朕实嘉赖兹用于原荫弟侄一人加升二级赏银五十两彩叚羊酒新钞仍赐敕奖励以昭朕眷倚
　　○加惠府左右长史陈沃心李建和桂府左右长史蒋友筠沈立义服俸从  二王请也
　　○加魏忠贤族侄魏希尧左都督以后子孙照锦衣卫指挥使世袭
　　大明熹宗悊皇帝实录卷之八十一
　明熹宗悊皇帝实录卷之八十二
　　天启七年三月戊辰朔  孝肃皇后忌辰遣成安伯郭邦栋祭裕陵
　　○原任辽东督师王之臣言辽东抚赏诸弊有弊在官商收货滥恶虚冒者有弊在委官给散丛窦侵欺者有弊在监守抵换那移那移支剩不还希图乾没者臣自去年八月接管一季额外撙节银一万九千六百七十八两有奇额内查出应还官银一万五千八百六十余两臣今交代之际必改有专属庶事无推诿督臣阎鸣泰抚臣袁崇焕皆可委任乞  皇上酌定一员以便归一得旨览奏抚赏关系夷情向背事体重大或归一或分任还著兵部酌量边情确议具覆＜锍-釒＞称收货散赏监守诸情弊历历如指掌□额外节银贮库驳还官银应追尤见交代精核体国忠诚
　　○以原任总兵官杜文焕镇守宁夏地方
　　○原任南京大理寺卿董光宏加南京兵部右侍郎致仕
　　○调通州参将韩兆元于神枢八营南直金山参将褚翰于浙江温处四川总兵坐营游击将军刘宗良于云南武寻起升原任山海都司佥书吕应蛟为大同入卫游击将军
　　○己巳  隆德殿兴工遣厂臣魏忠贤祭告  后土司工之神
　　○  上传户部览东江警报毛帅拚死堵贼粮草断绝情紧急著马上差人星夜行天津饷臣即将春运额饷立刻督发其发过数目并开洋日期作速具奏
　　○督饷御史刘徽＜锍-釒＞言关门需饷日急起痼振弛惟有严之一字而已一严徵解之限一严考成之法一严那借之孔一严召买之期一严海运之弊得旨辽饷急需外解逋欠耽延之弊牢不可破非严何振积玩本中条列各款俱有禆饷务著严加申饬行
　　○夜五更东北方有流星如碗大赤黄色尾迹有光炸散炤地起自天棓星西北行入紫微垣穿过少宰星行入钩陈星尾迹为白云良久渐散
　　○庚午  上视朝
　　○兵部上毛文龙揭言丽官丽人招奴害职职坚守不拔所伤不满千人奴恨丽人杀死丽兵六万烧粮米百万余石移兵攻丽等情得旨览奏奴兵东袭毛帅锐气未伤朕心深慰丽人导奴入境固自作孽然属国不支折而入奴则奴势益张亦非吾利还速传谕毛帅相机应援勿怀宿嫌致误大计饥军需饷甚急著登抚那借青登莱三府仓储乘风刻日开帆接济其动支赃银以励戎士速发火药以壮军声委系目前急著俱上紧传与登抚如议行
　　○户部尚书郭允厚题类解逾久不至请严加申饬得旨钱粮关系国计考成功令甚严这浙江缙云颜料银两已报完二年湖广太仓银两已报完九月如何不见起解显是侵欺那借之弊他省直如此类者甚多使住俸官员不得开复功令不信人心怠玩成何法纪著该抚按严行催解勒限四月内尽数解部被参官具题开复再有延缓的抚按及布政司官一体参处
　　○顺天府府尹李春茂领帑银赈京城内外饥民事竣奏缴得旨这奏领御帑银两赈过京城内外饥民今春和事竣奏缴知道了内称厂臣忧先根本计切痌瘝捐糈活鹄立之形助济起沟中之瘠至于百余万计上下同心国民胥赖朕甚嘉悦委赈效劳官员县丞张克肖等著与纪录优叙升任知县谈国宦著改北部用
　　○原任贵川总督张我续捐赀助工因颂美魏忠贤得旨这本因皇居鼎建而称述精忠任事之臣说得是张我续获罪东林今得昭雪进银五千两具见感恩急公之谊著照数查收
　　○以缉获假帖诈吓顾三益等荫厂臣魏忠贤弟侄一人锦衣卫指挥使世袭赏银币羊酒新钞仍赐敕奖励
　　○辛未山东巡抚李精白＜锍-釒＞言  三王经过山东臣前＜锍-釒＞曾有悉照顺天裁减之旨矣惟是水程远近不同则供应夫价多寡不同候完日计站开销大叚与福藩所费十得五六而足刊册内有帮贴副丁灾荒宜免佥派但正夫上撁之日另给升米以示体恤济兖东三府历年拖欠临德仓粮不下三万石宜令各州县措处照米折银支用数目准抵应解夙逋之数可也因颂厂臣劳心国计加意摉括捐赀佐费克襄大典等语得旨览奏亲藩就封礼仪隆重厂臣劳心过计加意摉括捐赀佐费克襄大典说得是内言三王经过东省其船只夫役膳馐廪粮等项俱照顺天裁减撙又计水程远近供应夫价多寡议动仓米即于济兖东三府拖欠临德仓三万石令各该州县照米折银如数抵补以济急需免派副丁又完积逋具见苦心筹尽仰体朝廷节爱物力至意
　　○巡抚辽东袁崇焕言东虏既围铁山复同朝鲜旧国王往王京臣发水兵应援东江仍遣方金纳贻书于酋令其急撤犯鲜之兵但事变无尝理固可凭势难强合兵家肯綮活著在阴以诡若节节道破人人使知则显而阳矣诸臣纷纷疑款然借间用间应有微权从来局外眼明局中心苦不参错不成意见愿议者与任者如出一心任人者与任于人者如出一手何忧辽事不平得旨览奏该抚发水兵为东江声援深得犄角之势兵本阴道难以阳言可以阳言者战守之具是也该抚实修其可阳言者以称朕意朕捐其静定需时还于阴者以听该抚总求著实可恃万分无虞以保岩疆
　　○直隶巡按御史杨春茂文明黄山开具勘册＜锍-釒＞言黄山介徽宁二郡延袤二百余里山之西北距太平县八十余里小民输税之业与吴餋春无涉也山之东南距歙县一百二十余里共计山七千七百余亩内吴养春山二千四百亩曾经骆御史追断一千二百亩入官今查出隐匿未升科者五百四十六亩恐尚有隐匿再加五百亩林木菁葱不可胜用前旨之变价三十万者自吴养春之山而论也有谓多年木植利息不下二十余万者又似统众姓之黄山而论也除养春三千四百四十六亩入官之山罚其欺抗之罪变卖作赃进助大工外至原属徽宁百姓者乞以天地自然之公利还听樵采于民间但令有山人家尝年纳税不得效尤隐匿养春山场俟酌定赋额承买者依额徵输得旨朝廷所追究不宥者欺君抗旨之吴餋春其各姓历年输赋本无欺隐者著仍管业纳税如故吴养春照依原旨追赃三十万以助大工务期足数山场地亩入官之后亦照原旨细加丈量酌定额赋承买之人依额徵输所称各姓原业还确查册籍的无漏隐及为吴餋春诡寄情弊另行具奏该部知道
　　○时以浙江湖广漕船回迟令驻瓜仪各巡抚粮道速募民船以给军耗米补作脚价至闸交兑已苏松粮长沈发等具＜锍-釒＞极言东南民力已竭得旨览你每说远兑之苦说得亦是朕与厂臣轸念东南疴痛切身亦非乐以非尝之原骇惧你辈但念回空愆期国储要紧暂资效劳本年为止不必虑其后区处脚价足以相值不必惧其累有船则募无船则已不必有取盈之疑船到之日官即为兑不必有回迟之嗟念非尔辈应得之役地方各官有漕政之责者自应精心体悉回空漕船度其日子尚可至本地还催发以济应募之穷不得藉口株守瓜仪中间未尽事理委曲调剂务期国民两便以称朕怀是时江南郡县拘录民船十不得一民情大扰而漕军集瓜仪者冀得厚糈实不利民运群聚而哗已而前议竟寝
　　○鸿胪寺预题戊寅日  瑞王辞朝请升殿得旨藩封之国典礼重大面辞诚国之彝章但念朕与王为叔侄升殿行礼朕心未安特免升殿其后惠桂二王即循此例
　　○先是宁抚袁崇焕请修锦州中左大凌河等城渐次东恢议拨春秋两班班军兵部覆以四万出关督师王之臣请修山海一带边墙及中前所铁场堡芝麻湾等城言班军五万已拨四万东修锦义止余一万不足供役乞添拨班军二万人兵部覆蓟镇春秋两班共军五万并无他镇可以添拨合无听督抚酌量缓急通融拨用得旨修缮墙垣增设城堡是关宁一带急务这班军春秋齐到五万之外既别无可添拨著于数内听督抚酌量缓急通融拨用或另设法募役或增给土军工食与班军协作俱听便宜从长计议行工完日销算具奏
　　○通政使李养德丁艰命夺情料理大工不准回籍
　　○命礼部铸给三王典仪所印信
　　○命造分守山海桃林口清军查饷内臣关防
　　○授起复庶吉士姚明恭雷跃龙翰林院简讨
　　○勒南京兵部侍郎谢启光闲住以为人轻发请托私书也
　　○升李世爵通州练兵吴从质南直金山俱参将
　　○刑部具犯官丘志充王家栋狱词俱著监候处决
　　○壬申  上御文华殿讲读
　　○蓟辽总督阎鸣泰顺天巡抚刘诏并＜锍-釒＞言中协最紧者莫若喜峰口以其当三卫夷人之贡道也客秋赖厂臣魏忠贤给发物料颁行犒赏而镇臣陶文等时为稽查业将河口台城一一甃固矣其次莫若董家口东联山海西接喜峰群虏尝为住牧计应修水口一等甎城二十三丈桥券五洞计用人夫九千余名顾留蓟班兵仅一万余东西需讨之牍无虚日今就事势而权缓急除定派中协之三千应尽发董家口外乞将分派东西二协者再留二三千其余不足则益之以主兵庶主客并举一防可竣再照班军修工日支行粮一升五合今主兵代班兵之役行粮乃所当给又当全给本色以济饔飱得旨这本说厂臣助葺边垣捐给赀物厚加赉犒以至版筑子来金汤永赖朕所鉴悉董家口委系虏冲既经拨定主客兵数择期牢固修筑其应给本色粮饷该部即时措发兼咨饷司按期给与以便绸缪冲塞永保无虞
　　○总督辽饷黄运泰题粮米万分不敷恳速赐接济以无误运期得旨览奏督饷有转输之责无会计之权说得是关宁待哺急在然眉乃附近召买无几带运入秋方至春夏二运将何取给或暂截漕粮以带运抵还或速派省直移咨督运该部即与议妥来说无至临期耽阁使津门欲运无粮有误封疆谁执其咎
　　○  三王之国各赐马一百匹王以东西多警正广罗骏足之时同日辞免钦赐马匹  上温诏嘉之
　　○宴泰宁等卫夷人脱孙孛罗等遣侯梁世勋待
　　○夜一更东北方有流星如盏大赤色有光起自北斗摇光星旁北行至近浊
　　○礼部题差云南正考户部主事李日俨副考行人汪邦柱贵州正考刑部主事林曾副考行人宋鸣梧邦柱鸣梧以门户闲住改命陪推行人李昌龄往云南马懋才往贵州
　　○癸酉兵部覆督师王之臣原题委任督抚抚赏＜锍-釒＞言抚夷之处在关内者如滚兔等赏于桃林口柴狗等赏于宽佃峪他卜能等赏于黑峪关长昂等赏于义院口伯桑户等赏于擦崖子脑毛大等赏于界岭口绥素等赏于罗文峪夷妇大嬖只等夷首毛困等赏于潮河川赶兔等赏于大水峪伯牙儿哑拜等赏于喜峰口此因各夷近蓟故市赏必于蓟地在关外者如暖兔宰赛等赏于开原铁岭歹青虎墩兔憨黄台吉粆花拱兔等赏于平虏堡长安堡广宁镇静堡小歹青等赏于义州太康堡拱兔等又赏于锦州大福堡此因各夷近辽故市赏必于辽地自河东失而移广宁辛酉事也非广宁额赏也广宁又失而移关内壬戌事也非关门额赏也宁前既复而移宁远乙丑事也并非宁远额赏也此关内关外抚赏之大较也今督臣阎鸣泰抚臣袁崇焕熟练夷情均堪任使但二镇窎远如用一人恐长鞭不及议令关内者管之关内关外者归之关外似亦两便之道得旨览奏抚夷行赏各从地方近便良是该部分析关内外夷人部落抚赏旧处历历如指掌道路窎阔委难一人经管还著阎鸣泰任关内袁崇焕任关外照地方分抚以便责成其额赏清耗剔弊严核撙节度督抚二臣与内镇诸臣和衷协力自饶为之该部知道
　　○兵部尚书冯嘉会覆山海太监陶文请修西协石塘路水口白马关河口添建月城中协之喜峰正关城上建龙王庙一座以镇水口无梁殿三处盛贮军器火药东协之桃林青山等处严令修葺即以附口营伍之军兵就近轮流派拨兴工量给行粮十用其一应如议行得旨蓟镇三协环卫  陵京边防修葺委不宜缓该监衔命亲历善体厂臣筹边指示相度周详所议石塘迤西诸口应亟修应增建既经该部确覆即行该镇如议次第举行以慰朕绸缪冲边至意
　　○丰城侯李承祚＜锍-釒＞陈三议一江西南赣吉三府仍食淮盐一开采珠池一开铜矿以资鼓铸得旨珠池铜矿封禁已久如何辄议开采以惊扰地方江西南安等三府食盐应否全归淮额该部议妥具奏后部覆请以吉安一府食淮盐从之
　　○甲戌上御文华殿讲读
　　○山东巡抚李精白＜锍-釒＞言正月初八日莒州民王九尝耕牛产犊宛然麟也绘图呈献因言  皇上简清荩厂臣以襄泰宁之盛用使天瑞下降地符上升等语得旨昔年灵鸟已集中州今兹仁兽复产东土王者之瑞层见叠书朕心嘉悦念民生多艰方宇未靖朕当增修德政以克副祯祥厂臣辅朕发政施仁安边固圉图阁勋名朕所素鉴亦所厚期本中愿朕体  天任贤慎终如始喜不忘儆以襄泰宁具见献纳忠悃所进麟图朕览知道了
　　○狭西巡抚张维枢言  瑞王之国期迫措办无计请留七八年分料价一项银二万四千五百九十九两八钱匠价等五项银共六万八千二百九十九两以为府宫安置并途次供亿之费得旨料价不准扣留余俱依议
　　○狭西总督王之采＜锍-釒＞言瑞府赡田＜锍-釒＞请三万三秦物力地不加拓分藩至瑞府而五委实势难取盈今自汉中府报四十余顷之外各府并无废产不得已通融坐派十分之一臣等当力任之若再派于三千顷之外土膏罄尽摉括力穷臣等虽欲曲为王国计有不能尽必者或于别省分派拨给众犹易供至民地皆有正赋供边饷既充赡租边饷抵补亦当有定议得旨据奏瑞府赡田尚未得十分之二除汉中府所报外西安府与各州县何独无废地绝产可为补凑各省作何协济边饷作何那抵原请三万顷数内作何酌裁既度民艰又不失笃亲至谊该部速议具覆
　　○抚治郧阳李若圭言郧境流寇多警山深易于啸聚地旷易于纵逸今当专责捕厅查府属民壮之多者量行裁取给本厅为兵统领剿捕至郧属原无参游所托力者四守备耳守备各有额兵臣已责各司道督行操练并以操练事宜申臣查考按季考成岁终举劾得旨郧阳山深地旷盗贼易聚难擒专责督捕守备诚为要论督操练严考成等议具见条画有禆地方该部即与议覆
　　○云南巡按朱泰祯题叙平定武寻嵩功三年之内大小一百三十三战生擒贼首逆党三百七十四名斩级四千零六十四颗夺获器械牛马并被掳男妇俘获贼属招抚夷寨安插夷民恢复滇黔卫所州县城堡摉获印信铜牌关防等项录有功文武各官缘繇兵部题覆请钦天监择日荐告宣捷有功员役查例拟叙报可
　　○朝鲜国王李倧咨请贺冬陪臣贡回乞照先年备倭例买硝黄以御奴礼部代奏得旨硝黄中国长技  祖制严禁不许阑出外夷朕念朝鲜累世忠顺且奴患方棘准炤尝收买仍谕该国使臣加意谨防勿得疏虞反以资敌并移文登抚一体遵行
　　○命御史李应荐徐卿伯管京畿道刷卷应荐北畿卿伯南畿
　　○荫原任大学士孙如游孙男嘉绩送监读书
　　○勒山东道御史陆世科闲住因推苏松督学以久系门户斥也
　　○削夺吏部考功司郎中苏继欧以系杨涟死党也
　　○乙亥礼部署部事左侍郎李康先言亲王道路经过及就过之后宜拜谒  祖陵三王俱过南京宜谒
　　孝陵  瑞王过承天府  惠  桂二王就国后俱宜谒  显陵或念供应浩繁地方疲困俱遣官祭告省繁费以苏疲民统祈圣明裁夺得旨一并遣官祭告
　　○户部尚书郭允厚言惠桂府工时难复缓前工部业借银三万佐之臣部议于七年京边钱粮再那三万应急议行各该省直抚按将协济银两催解抵补得旨依议
　　○南御史李时馨奏进摉括节省助工银两得旨据奏殿工庆成皆赖厂臣忠君爱国规天矩地鼓率土趋事之忱奏  三朝未备之绩说得是助建银两著查收
　　○赠原任太仆寺卿李如桧为工部右侍郎荫一子入监读书予祭葬如例
　　○中书舍人朱慎＜坎金＞以俸满＜锍-釒＞请考选因颂魏忠贤有内辅得人师济在列之语得旨准与同官考取咨访从公考选
　　○以缉获结把吓诈犯人董义等加升魏忠贤原荫弟侄一人二级仍赐银币酒钞并敕奖励
　　○调保镇倒马关参将陈焕章为神枢七营参将
　　○丙子  瑞王辞  奉先殿
　　○未时雨雹
　　○延绥巡抚今丁忧朱童蒙言延绥六年分京运欠三十余万军士缺饷嗷嗷告饥乞先发一半陆续补完七年分已奉旨之一十万立刻速发催官解镇以安人心因颂魏忠贤劻勷力殚绸缪计周辽左宣云武备咸修冲边共倚等语再请守制  上命该部刻期发饷朱童蒙夺情料理不准守制
　　○宁夏巡抚史永安类报灾异天启六年十二月二十一日石空寺堡地大震震倒礌山一座坏石殿四座僧房六间压死僧二名余丁四名正月初一日至二月初二日连接各卫营屯堡地震一百一十余次大震如雷小震则如鼓如风月余以来官军恐惧夜多露宿不敢安枕其城垣房舍边墙墩台倒塌之状诚有不忍见闻者自去岁套虏入犯未经大创河东沿边一带仓无剩粒场无束草无论捣巢无资抑且防御无策以六年额饷论之民运止完及十之三京运止完及十之一额饷既已断绝城垣墩台在在倒塌修筑工料更安取给乎臣前＜锍-釒＞请买补马匹一款犹就各营堡冬季册报言之耳今行各道分别点验堪战不堪战其报堪战者合之仅有七十八匹空虚至此封疆之事诚有不可测者即买补必须三四月买完发营喂养方有济于秋防缓则无及矣缺饷缺马二事万分紧急即不山倒不地震内忧外患已交迫目前况天以非尝震动告谴安得不寒心哉得旨宁镇灾异深轸朕怀月饷缺额数多战马空虚太甚内忧外患尤属可虞除修省申饬葺筑城垣外著将天启五六两年缺额及援辽未补马价都刻期给发以济边急以承  天儆
　　○削夺吏部验封司郎中徐楠因调选司以久依门户斥也
　　○丁丑浙江巡抚潘汝祯言闽浙比邻忽有闽人王清等驾巨舟称闽省义兵联＜舟宗＞越境恐其假托横行防贼者即自为贼伏乞申严海禁得旨浙闽俱频海邻倭向虑奸民勾引各厉禁船只不许往来突有王清统率多船入境停泊行使是否剿贼是否奉闽抚明文既经该抚移咨闽中查究外以后还著各遵旧禁严缉彼此境上流突以绝地方奸利之民勾倭生端
　　○加总兵赵率教左都督
　　○升宣府游击将军王相为保镇龙固关参将山东临清游击将军裴希度为南直永生洲参将
　　○戊寅户部尚书郭允厚覆登莱巡抚李嵩＜锍-釒＞臣部岁发东镇本色米二十万石以养兵而辽民则听屯种以自养今该抚更请额外量加合于登府就近地方岁买十万之外再加买二万石买运价值动支加派银两完日开销一旧时原以津粮为头运俟抵鲜回空然后再运登粮故登运必值秋高风劲不免漂没今该抚请完办粮米于年前改运期于次年春和浪静之际庶乎利涉至于民间应纳官银者准以本色上纳免民以米易钱以钱易银之苦又免官司收银于民以银易米之烦得旨俱依议
　　○兵部尚书冯嘉会言据登莱巡抚李嵩报朝鲜叛臣韩润等领奴贼入安州节度使南以兴自焚死余尽遭戮中国往援都司王三桂等俱阵亡平壤不战自溃贼又攻黄州矣适朝鲜陪臣金象宪等在京呈称宜及此时速发偏师袭其空虚冲其巢穴使首尾牵掣狼狈莫救则一举而属国可全群丑可灭等因看得南有登镇东有毛帅北有款虏须责宁远抚臣期会并进勿仅以水兵东援不为捣虚之举也得旨奴兵东犯朝鲜必不能支若鲜折入奴则奴势益张矣著马上差人说与宁远抚臣乘奴远掠巢虚之时挑选关宁精锐择智勇之将轻骑入捣大兵陈河相机续济以牵奴后而纾属国之急其糗粮犒赏师行必需户兵二部速议处置无得迟缓坐失事机
　　○  瑞王之国
　　○京省商民陈文汉吴守义等请建魏忠贤生祠许之
　　○  隆德殿升梁遣厂臣魏忠贤祭告
　　○己卯礼部左侍郎李康先奏  瑞王之国道经襄府舟次不便出城觌会若搭盖棚殿顷刻供应千金且惠桂二藩所经王府不止一处其费更多宜一概免会以从节省得旨瑞王道经襄府出城觌会原系彝章据奏江流不便停舟棚殿又繁供应著免相见以省糜费以后惠桂二王经过各王府相见礼一概俱免
　　○命南直浙江抚按将原报助工事例银两六万八千二百余两凑以南直纳附事例银共足十万俱解荆州监督买铜赴京收贮
　　○以简讨张士范补日讲官
　　○通州士民卫万民韩国湖等请建魏忠贤祠赐名怀仁
　　○庚辰以云南平定武寻嵩等处宣捷祭告遣公张惟贤  南郊公魏良卿  北郊驸马侯拱宸  太庙各行礼
　　○南京户部左侍郎倪思蕙＜锍-釒＞言留都本折二色钱粮省直拖欠数多因条列五款一置簿以查完欠一别积逋以行参罚一专差官以重责成一惩衙猾之侵没一严批解之程限得旨留都根本重地本折二项钱粮系军民储糗及各项供应急需乃各省直拖欠本色杂粮至八十五万五千三百石有奇折色银至九十三万四千八百两有奇库藏匮乏何以经费这条陈诸款具见苦心筹画有裨国计著即与详议具覆
　　○蓟辽总督阎鸣泰顺天巡抚刘诏巡按倪文焕梁梦环连章请于西协密镇丫髻山各建魏忠贤祠赐名崇功
　　○辛巳
　　武宗毅皇帝忌辰  奉先殿行祭礼遣应城伯孙廷勋祭  康陵
　　○以滇南大捷加恩首辅黄立极加少傅兼太子太傅改吏部尚书进建极殿大学士荫一子尚宝司司丞赏银六十两彩叚四表里坐蟒一袭次辅施凤来张瑞图李国＜木普＞加少保兼太子太保改户部尚书俱进武英殿大学士各荫一子中书舍人赏银五十两彩叚二表里坐蟒一袭俱照新衔给与诰命＜锍-釒＞辞不允
　　○以滇南大捷厂臣魏忠贤加恩三等仍赐敕赏赉荫弟侄一人锦衣卫指挥使世袭司礼监太监王体乾等七员加恩二等荫弟侄一人锦衣卫指挥佥事世袭仍各赏银币兵部尚书冯嘉会加太子太师原荫锦衣卫指挥佥事加升一级世袭云南巡抚闵洪学加太子太保荫一子锦衣卫指挥佥事世袭黔国公沐启元加太子太保各赏银币文臣卲辅忠傅宗龙等武臣尹启易金为贵等土司沙源龙在田等各升赉有差
　　○升兵部标营参将吴尽忠为协守宁夏副总兵镇门堡守备郭中龙为宣府新游兵营游击将军天津镇海营游击将军祝国宁为山东临清参将调万全右卫参将刘国柱于保镇倒马关
　　○壬午南京户部左侍郎倪思蕙言南粮岁支五十二卫官军当七十余万为黔饷割去楚赋二十六万几割南粮之半矣前次臣部具题犹有九十余万之积今止四十五万有奇算至五六月而粮尽矣七月后作何支应黔事未平即不敢望节年借过之数尽数还归乞就本年二十六万量还本部得旨南庾告匮根本之忧急在眉睫这本所奏索还楚赋情事迫切第偿部额与济邻饷楚又在两难中矣著该部悉心酌覆回奏
　　○河东巡盐御史李灿然以宁夏四路商籍生员之请议择适中地方小盐池堡创立学宫各商既愿输赀修建而帮补廪饩科贡盘费优赏花红复愿于盐引加增得旨这宁夏建立学宫造士储边咸有利赖该部酌议来说
　　○总督蓟辽阎鸣泰＜锍-釒＞言蓟遵相越仅百余里遵化一邑太喜二路而设一监司事属未便宜归并于蓟州道其遵化道臣应照通州山石二路一体议裁得旨览奏遵化增设道臣许多不便事理甚晰著照通州山石二道一体议裁蓟遵丰玉四州县马松喜太四路仍旧隶蓟道统辖以省牵制苏繁费
　　○癸未  上视朝
　　○宴朵颜等卫进贡夷人遣侯梁世勋待
　　○命御史卓迈巡按顺天
　　○禠革花马池副总兵郭威振等以虏入安定堡失事为宁夏巡抚史永安所纠也
　　○甲申以缉获强贼苏七王六等功魏忠贤原荫弟侄一人加升二级仍赐敕奖励赏银币羊酒新钞
　　○蓟辽总督阎鸣泰言东协诸虏哈喇慎一枝独汪烧饼未款凡有作歹者俱归诸汪酋二月初五日汪酋率夷人二百余骑屯聚桃林口外大戚谷岭一带阴图窥犯分镇内臣杨潮介马而驰率该关信守官军擒活夷打喇骂等三名并获夷器汪酋随即叩关愿罚内臣杨潮同道臣张春协路将备等官公同面詟斥其平日之骄横谕以朝廷之威德该酋俛首顿地悔过格心甘罚九九说誓立盟愿质一夷为我坐门以明永受戎索不敢复叛之意我始纵前所获三夷而去则其畏威怀德而心悦诚服可知也因颂美厂臣魏忠贤有赤心报国全算筹边等语并及诸镇守内臣叙录镇道路将等官部覆得旨汪酋狡黠多端屡扰边塞镇守诸臣擒纵得法俾受戎索朕心嘉悦厂臣魏忠贤著赐敕奖励荫弟侄一人与做锦衣卫指挥使世袭仍赏银币羊酒新钞以示优异镇臣杨朝著荫弟侄一人与做锦衣卫正千户世袭仍赏银币俱给与应得诰命张春加服俸一级黑云龙等各升一级赵朝用等各赏银十两总镇内臣刘应坤陶文纪用荫弟侄一人与做锦衣卫正千户分镇内臣孙茂霖武俊王莅朝荫弟侄一人与做锦衣卫百户各赏银有差
　　○乙酉  惠王辞
　　奉先殿
　　○先是天津饷臣黄运泰以粮米不敷带运一时不能猝至附近召买无几莫能供关宁春夏之二运欲将带运三十万尽与漕粮抵换仍再权借漕粮二十二万以济关运俟带运一到照数全补仓场督臣苏茂相又以津门截漕无已京庾匮竭难支具＜锍-釒＞争执谓津运额派除带运之外尚有召买等项何必专意于漕一借再借端不宜开未可急边而忘腹俱下户部至是部议督臣忧先根本事之经也饷臣念切待哺时之权也漕不当借借不当再人皆知之但京储边饷同重之中微分缓急督臣今日似不妨更一婉转至于另行召买恐畿辅不堪重困在饷臣断宜满盘打算截年扣合究缺额之原列开销之款指增补之繇务求真实可据乞敕督臣暂酌量以纾目前之迫饷臣细清算以防后日之穷勿徒以会计诿咎于臣部且勿以额外强需可耳得旨这奏条悉带运预运屯本了然如指掌但关宁饥军待逋甚亟还著督臣速为借漕以济然眉至分年定数截年清算该部与饷臣素称同心不妨相质确议以归画一可行
　　○凤阳巡抚郭尚友＜锍-釒＞请释高墙已故罪宗槐山朝言□□家口一十八名放回本府照庶人例给口粮从之
　　○夜五更木星逆行犯房宿北第一星约相离二十分余木星在下
　　○升刑科左给事中叚国墇为户科都给事
　　○削夺吏部稽勋司郎中龚世法因调选司以附党斥也
　　○升山海关游击将军董世贤为宣府上西路参将山海中都司杨嘉谟为本部标兵营参将
　　○丙戌  上视朝
　　○户部发年例银宁夏三万五千两延绥二万五千两得旨延镇欠饷数多饥军可悯著再行凑解其严催省直夙逋守催官照额全完方许回部查核钱粮完欠迟早皆本部郎中之责不许讨差自便著申饬行
　　○蓟辽总督阎鸣泰言密镇灾荒频仍原派解辽豆料二万石以旧日六钱三分之廉价而责以陆运至关之长途合时价而计之每石约费银一两五六钱小民皮骨几何宁能堪此乞准照永镇事例量增价值并改减折色仍准宽限运送天津交纳海运到关庶军需不误小民亦幸有生矣＜锍-釒＞下该部酌覆
　　○升山东布政使司右布政使熊膏为本省左布政使江西按察司按察使杨公翰为本省布政使司右布政使浙江嘉兴府知府詹应鹏为本省按察司副使嘉湖道
　　○丁亥  桂王辞  奉先殿
　　○先是湖广巡抚李栖凤＜锍-釒＞言惠桂二府分封荆衡给赐赡田查出废辽及枣阳王绝产民间淤田共得一万顷计亩收租可得三万两分之两藩可得一万五千两然必有司徵输民乃乐从若自行徵收必激生乱如欲再加必于邻壤协济＜锍-釒＞下户部户部尚书郭允厚覆＜锍-釒＞言臣思福府赡田不足二万仅及潞府之半则今日两府有福府之半亦不为薄然  皇泽隆长犹存乎见少以万顷而分两府委为悬绝查得湖广废府有九除湘辽二府见在摉括景地量拨潞府外尚有潭谷二府坐落长沙郢梁二府坐落安陆岐府坐落德安雍府坐落衡州其所遗田地虽变置改拨多寡不同然而里胥之隐没豪猾之侵占暨及郡藩之私收恐不止一二处也况淤田草场之类岂肯一时尽报乎其附近邻省广西江西应照协济往例分派均拨务足二王之经费至如有司徵收原有成例不但虑其骚扰良以宗藩之体不宜亵耳得旨据奏楚省九王废府除湘辽景三府外尚有遗产并空闲余地及别项淤田草场著该抚按逐一清查再行摉括福建广西江西等处某省应协济某府若干酌量赡额务足二王经费以昭朕笃念亲藩至意其见在摉出地亩著各该州县照限催纳不得耽延时日余俱依议行
　　○升礼部右侍郎韩日缵为南京礼部尚书南京兵部右侍郎毛一鹭为本部添设左侍郎巡抚浙江潘汝祯为南京兵部右侍郎
　　○升太常寺少卿姚宗文为都察院右佥都御史巡抚湖广
　　○命浙江道御史陈保泰提督苏松等处学政
　　○削夺大理寺右寺丞彭鲲化兵部职方司郎中刘永祚以门户邪党也
　　○戊子兵部尚书冯嘉会＜锍-釒＞言逆奴攻鲜毛帅疾呼请援岂容掷为孤注除捣巢之师听宁抚调度今宜于南海口觉华岛精选水兵三千令一健将统之多载粮饷器械先发直就毛帅合兵一处仍听相机进止再发天津水兵续为后援登莱兵亦宜精选三千刻期出洋与毛帅会合并力策应奴可乘则全旅以击之固是正兵奴未可乘则多方以误之亦是疑兵况自辽左既失大海之险与奴共之必我之声气联而后奴之咽喉断策应海外正所以绸缪海内又何得不亟为之所乎协理部事王之臣合词＜锍-釒＞请因举参将徐涟游击宋承焘堪任统兵皆报可
　　○狭西巡抚张维枢＜锍-釒＞言澄城知县张斗耀催徵峻急生变为郑彦夫等所杀元凶未获乱党渐擒得旨以民戕令事干十恶不赦之条著严擒首恶解散党与安戢良民确计奏报以靖地方
　　○先是提督漕运河道太监李明道＜锍-釒＞荐专管漕务山东左布政使朱国盛奉旨加衔管事吏部尚书周应秋覆言厂臣擎天巨手报国赤心挽漕输运河伯效灵裕国通粮仓庾渐实道臣朱国盛宜加太常寺卿兼山东按察使照旧管事从之
　　○以缉获强贼罗铁等功魏忠贤原荫弟侄一人加升二级仍赐敕奖励赏银币羊酒新钞
　　○己丑  惠王之国
　　○太和山玉虚宫灾命该监会同地方官估计物料裁减香税摉括无碍钱粮作速修理
　　○登莱巡抚李嵩题登镇兵单船少东江高丽一时并急力不能援而又不得不援援之者寡而无益于援援之者多而又难乎为汛不获已为协济之谋舍天津兵船无望也青登莱三面濒海约长二千七百余里墩台置哨寥寥数人即使瞭望真确谁堪控御宜设游骑一二千名布列沿岸诸口以登兵裁饷饷之令无事分队勤练有事荷戈疾趋又如挑浚南关屯旅顺以窥海盖良称要图但遥属东镇声势远隔然旅顺在东镇则鞭长难及不过赘余在登镇则衔短易操实为捷键傥就此处增兵二营以登莱总镇统之则于毛帅为犄角之相助于奴酋为胸胁之横冲乞将旅顺官兵兼隶登镇听其调遣辅车之倚胜于秦越万万矣得旨览奏登抚兵船数目并汛援情形委是单弱可虞内称厂臣虑周海外急遣内镇破浪声援用遏奴势说的是至添设游骑即食以登兵汰饷与旅顺增置二营统以登莱总镇以壮毛帅犄角其调遣并隶登镇俱属可行著该部即与酌覆后该部具覆言津船不多未能分济余皆依拟报可
　　○总督蓟辽阎鸣泰巡抚顺天刘诏巡按倪文换巡关梁梦环请于昌通二州建魏忠贤生祠昌平州赐名崇仁通州赐名章德
　　○庚寅  孝和皇后忌辰遣武安伯朱自洪祭  庆陵
　　○升福建道御史张汝懋为大理寺右寺丞
　　○命厂监魏忠贤应荫弟侄锦衣卫世袭指挥使改授尚宝司司丞因其＜锍-釒＞辞滇功特加优眷也
　　○以缉捕蔺弘璧等功厂监魏忠贤原荫弟侄一人加升二级仍赐敕赏赉
　　○兵部协理尚书卲辅忠护送  桂王条议沿途事宜言四监体悉厂臣节制俾臣得行其事一宫眷而下廪给口粮总计一府所经驿站应支之数豫为封解臣与承奉自收自散一船用夫若干领以夫头押以丞簿统以府佐督令迎送出境一用夫逾万则地方穷于夫议每船十折其四责船头水手拽纤撑篙一王舟所至费用浩繁书仪下程一切禁止得旨如议申饬务期安静清肃以昭王德
　　○应天巡抚毛一鹭＜锍-釒＞言三吴长江盗贼鸱张海盗纵横又纷纷啸聚向年协济海防钱粮已将见贮一十万三千两及续收一万五千四百余两尽数解进助工向使协济一项勒限严追补完欠数犹可稍备缓急无奈年复一年那借如故拖欠如故非尽有司之偷惰半繇奸胥之舞弄乞申饬该府核数追补那借徵完拖欠以裕地方缓急之用得旨江南蠢动可虞经武储饷委宜讲求这说协济一项那借拖欠等币出自官玩吏欺隐匿多端甚为中窾著该抚按即行府属尽数查核应补应徵的勒限完追以备地方缓急无得仍前积习支吾
　　○直隶督学御史贾继春题恶生殴辱郡佐大干法纪事得旨据奏恶挟考不遂殴辱府官弁髦法纪大伤风化著该衙门将为首与胁从的依律正罪以儆嚣俗李日韡执法受辱情实无辜宜安心供职张盛美私脱凶犯降三级用何朝宗实心任事著与纪录贾继春素有风节今藉弹压变缘积习当著实振刷一番近来士风不古人情好竞武断乡曲把持官府处处有之该部行各提学官生儒有仍前为恶的不时处治地方官有徇情庇护的指名参奏
　　○加巡抚登莱都察院右佥都御史李嵩从三品服俸原任山东右布政使新升光禄寺卿岳骏声为太常寺卿覆连云岛原叙也
　　○升四川按察司按察使吴旸为江西布政使司右布政使驿传道湖广布政使司右布政使马从龙为狭西左布政使榆林道
　　○升云南游击将军武声华为四川永宁参将狭西汉中守备种应嗣为甘肃车营游击将军云南都司柴选为本省武寻游击将军延绥靖边堡守备李英为狭西巡抚标下游击将军
　　○壬辰兵部尚书冯嘉会言奴之远掠东江盖衔枚疾趋出鲜不意是以鲜人几不支毛帅几无措而我策应之师亦几苦于难及也屡阅登抚宁抚诸塘报知东江渐有可为者曩窃虞鲜之以力屈降奴也今报昌城太守不肯归奴誓与毛帅同心守土则鲜人忠义断不为奴用矣曩又虞鲜之不能以猝备应奴也今报瓶山一阵奴兵大败有达王被鸟铳打坏一目驮回麻布川黄州一阵达马之死于铁菱角刺马枪者无算奴兵之死于锋镝亦无算虽贼兵逼近王京八十里然鲜既驻重兵于河奴必不敢渡则乘其半渡而击之正所以制奴之死命也曩又虞毛帅之一旅孤悬未易击奴也今报琼山伏兵截奴粮道杀死达贼数百夺奴粮米并牛七八十头是尤足以鼓我军之朝气而禠奴之胆也辽抚自奉捣巢之命挑选精锐作连珠三营满桂又简精骑三千移驻前屯策应又发徐琏水兵千人驾帆而东似此夹攻奴有不疑惧而急撤其犯鲜之兵自顾其巢穴者乎盖奴以孤军深入鲜境自是不肯轻还但鲜既誓死以抗毛帅又扼险出奇奴兵久客必然狼狈我关外应援之兵与进剿之兵又水陆并发鲜与毛帅间之军声必复大振此天亡奴之日矣但断烟失爨情事仓皇津门十万虽报开洋登莱十万犹无音耗切望  天语叮咛耳得旨览奏奴兵深入东江鲜国毛帅尚能出奇杀敌深慰朕怀联络属国激发将吏厂臣饶有成算恢辽灭奴指日可待说得是厉秣方殷枵腹可虑津门十万已发镇十万如何未见信息著马上差人说与该镇速将发过粮数及开洋日期立限飞骑具奏
　　○升狭西布政使司右布政使刘泽深为山东左布政使湖广布政使司右参政瞿溥为山东按察司按察使山西按察司佥事张福臻为浙江布政使司右参议
　　○管三山太仆寺卿何宗圣请建魏忠贤祠于房山赐名显德
　　○起原任吏部稽勋司郎中周家椿为本部文选司郎中
　　○河南宗室勤□火□车□以纠夥行劫放置高墙
　　○癸巳  上视朝
　　○是日  上传谕鸿胪寺今日早朝奏事官多有声音低微不便听闻还先传示各衙门此后俱要洪亮明爽以达  御听又谕都察院凡朝见奏事有声音低微不真的著御史纠奏不许徇私仍具本回话
　　○工部尚书薛凤翔言建中二殿将成非厂臣百计区画多方鼓舞何能神速至此见今大工需钱铜觔不敷乞查摉节慎库及太常寺库所贮旧铜器物及遍查光禄寺并各衙门所有者皆资鼓铸以佐大工报可
　　○赠原任福建巡抚陈子贞兵部右侍郎荫一子入监读书
　　○甲午户部员外李桂芳劾镇江府知府贺仲轼江都县知县胡敬辰怠玩马场变价有厂臣急公之念可容草莽委之等语得旨贺仲轼胡敬辰各降三级
　　○升工科右给事中杨文岳为刑科左给事中
　　○乙未祭东岳泰山之神
　　○总督两广商周祚＜锍-釒＞言凑抵辽饷一事阅前督臣何士晋刻册名非不美又总题之日无碍公费似乎取诸寄也其实不然固摘陈断不可行者三一日查捐公费俸赎一日裁革冗役工食一曰议榷墟场杂税增设关厂额税下部议覆
　　○总督仓埸苏茂相因津督黄运泰坚请借换国粮二十二万并请补今岁缺额五千旨已下部于是＜锍-釒＞列三款以听部臣之酌覆略言津督截粮皆以借换为词然借换必与所抵偿之数相当而后可今但就七年带运三十万而言除先截十五万又津督咨开应补上年多截一万七千余已去一十七万矣仅存十三万而欲再借二十二万与抵数果相当乎所宜酌覆者一津督为先截十五万补去宁远缺额七万然因何项而缺即当于何项议补与漕粮有何干涉胡舍应补之项而不议惟就见在之漕以取盈乎所宜酌覆者二关宁需饷诚急窃以为既有带运三十万便可通融于近省漕粮中定三十万之额每年径派运津何等直截其不足者或于召买中画一成数至事平即止所宜酌覆者三＜锍-釒＞下部户部覆请行津督于近津处所准留国粮十三万一千余石俾足连前三十万之数即以七年带运抵还京仓其曾将漕粮七万代补宁抚所称缺额者当另行酌查追补前数带运辽粮必于近省先到漕粮内如数截留不必仍用冻粮以滋弊窦  上是之
　　○升浙江布政使司右参政张国柱为四川按察司按察使四川按察司副使梁建廷为湖广布政使司右参政
　　○赏赐琉球差官蔡延等叚疋银两如例
　　○丙申以  建极殿安吻赐辅臣黄立极等银各五十两
　　○户部覆狭西总督王之采＜锍-釒＞言瑞藩赡田三万之数委是难敷但狭省分隶四藩岂遂无郡藩之废业与民间之绝产为豪强所隐占者乎虽不能足二万顷之多亦不得执定六千顷之数合无将赡田分作三分秦任其二其余一分四川山西河南共任之行抚按官设法摉查以仰体  皇上亲亲之仁得旨瑞王赡田不敷朕心恻然除狭西旧藩废业民间绝产摉括外即分作三分秦任其二蜀晋中州共任其一著该抚按速行凑处其西安抵补田税亦著从长酌议至尽力凑处不能如数另行该府长史启王自行裁减以昭王德
　　明熹宗悊皇帝实录卷之八十二
　明熹宗悊皇帝实录卷之八十三
　　天启七年四月丁酉朔孟夏  上亲享  太庙
　　○陕西总督王之采甘肃巡抚王家祯＜锍-釒＞言今春银定矮木素剌麻宾免班记诸虏约会土卖火刀赤等由黑水河地突犯副总兵陈洪范官惟贤等帅兵御之将士奋勇斩首百八十余颗得旨丑虏入犯军士戮力堵剿斩获多级具见方略朕心加悦念狂锋受挫狡谋叵测还着用心提防以保无虞
　　○贵州总督张鹤鸣言黔事久罢平定宜速条上八款一多饷以壮军气一多将以振军威一简兵以收实效一请剑以摄众心一省议论以清国是一严赏罚以服群心一选监军以资运筹一讨器械以备冲锋得旨黔局未结总督事宜权重这所请尚方剑准给与以慑众心省议论明赏罚深得用兵根本紧要之著措饷择将拣兵及选监军备器械各款俱关黔中大计该部速与议复
　　○下原任刑部侍郎王之采于镇抚司
　　○工部复巡按云南朱泰祯＜锍-釒＞请委本省按察司副使孙同伦专理钱法并速赐敕书得旨据奏滇南荒檄钱法已可通行本内说五便之术具见该地方官苦心计画著颁给京师钱式炤样鼓铸孙同伦专理钱法敕书作速给与以便责成
　　○戊戌  上传与太常寺昨时享  太庙牲牢臭恶不堪亵慢  祖宗殊失朕孝享至意着堂上官将该管员役查明参处回奏随禠革典簿庄士麟等仍申饬虔慎
　　○工部主事吕下问奉委督催黄山木儥株连无涉纵役横骚遂致群噪揭竿拥其署敕印俱毁府县官安缉角□羊散下问奏闻得旨黄山一案追出侵欺给业平民若使山与价准不强人以价之不平价与力准不抑人以力之不堪承买之后产又与亩准不苛人以亩之不载委曲开譬多方调剂地方人情两求惬当人必乐从确难满额方据实入奏有何难事吕下问不能禁戢差役株连无干致激地方之变不称任使著回原籍听该抚按勘明生事原由情节量惩首祸具奏黄山事理归并许志吉抚按官行该府县官亦宜并协力共急公家再有推委旁观指名参处地方人等亦宜共晓朝廷追究大豪无波累无辜至意静听差官有司设法区处自爱身家无听奸黠鼓煽以身触法
　　○应天巡按李待问杨春茂各以激变＜锍-釒＞紏下问得旨吕下问激变地方不称任使然鼓众辱官刁风亦何可长着该抚按勘明生事原由量惩祸首回奏已有旨了黄山派买业有头绪着该抚按地方官会同许志吉多方调剂炤派督徵务期国法民情交伸两□俱炤前旨行
　　○西司房提督左都督吴尧年理刑千户齐光裕居官受贿俱削职为民随以缉事功加升魏忠贤原荫弟侄一人二级仍赏银币羊酒新钞赐敕奖励
　　○天寿山守备太监孟进宝言盗伐  皇陵禁木遗火延烧该口官军不行禁缉劾把总赵应奎等命刑部提问依律正罪
　　○加山东布政使司右参政张翼明为按察司按察使炤旧分巡口北道
　　○升陕西按察司副使金本高为四川布政司右参政
　　○己亥户部尚书郭允厚复御史刘述祖直陈辽饷匮拙＜锍-釒＞得旨据奏辽饷出浮于入以二百余万计即使加派银两尽数征角□羊犹苦不足若复那移逋欠何以支给新饷例著以十分全完为率以角□羊银到部为准不得市恩＜宀十见＞销有误军兴其六年分完欠各官应优叙者即与优叙应降罚者姑令戴罪督催限本年六月以内尽数起角□羊到部违限者炤例革职改选以后被参各官非全完不许咨开非开复不许升考著吏部及各该抚按一体遵行
　　○护送
　　瑞王内监张邦诏搜出船户挟带私盐＜锍-釒＞报奉旨切责护送侍郎赵绂不能禁防著戴罪护送
　　○例转湖广按察司佥事王绘图准复御史原官补贵州道
　　○太子太师兵部尚书冯加会卒赠少师荫一子中书舍人与祭九坛加祭二坛造坟安葬仍与谥
　　○庚子顺天巡抚刘诏言蓟镇班军四月无粮汹汹难待永密昌三镇饷缺大略相类祈速给以弭乱萌得旨据奏该抚单骑巡关各台军待哺泣量行犒赏又行道臣权为借给具见苦心边工正急班军枵腹这蓟镇未发四月饷银著刻期运发以济燃眉其永密昌三镇缺饷一并速发如再稽迟致脩工防虏万一疏虞责有所归
　　○工部议脩琉璃河桥工估计钱粮将事例银通融支给命核实如议行
　　○蓟辽总督阎鸣泰言臣拟于初四日躬提将士赴山海策应驻劄地方应给行粮蓟镇旧例百里之外即准关支部议谓本镇之兵援本镇之地曾未出境不知关密往返千四百余里一行东调久近时日俱不可知安能责馁腹以长途驱鹄形于大敌乎得旨调遣兵马百里之外例给行粮这赴关援兵经过饷司查数给与勿胶内部前议牙关门兵原自不少该督至彼自可相机调发量调本镇勿多携遣以节饷司之困且留为本镇之防可也到关之后侦宁镇声息若湏出关策应各兵行粮都着炤例关支
　　○登莱巡抚李嵩＜锍-釒＞言奴贼犯朝鲜义州城陷节制使李筦以下悉为所杀连陷郭山凌汉山城及安州等城节制使南以兴防御使金浚等将吏数十员民兵数万口屠戮无遗平壤黄州不战自溃贼兵已到中和游骑出入黄凤之间又分向云从犯抢毛帅国王及士民迁于江华暂避贼锐咨来告急夫奴之恶鲜以鲜之服我而贰奴也关宁在前乐浪在后奴实有意西向而忌其尾之也今欲洩其恶且剪其忌谋亦殊狡据该国咨文君臣播越穷岛岌岌乎有不可支之势夫鲜本以事我衅奴则我自当击奴拯鲜无待再计而决者得旨览奏属国危急君臣播迁朕心恻然该镇发兵调援具见方略知道了曩时款议虽宁抚别有深心中朝原未坚许今日关宁倘无调度恐友受狡奴所縻且为属国口实户兵二部关宁二镇作速从长计议回奏
　　○改兵部协理尚书王之臣为兵部尚书太子太傅仍旧
　　○原任浙江按察使副使吴伯与面见误归西班著闲住
　　○升保定巡抚中军步上达为云南荞甸游击将军宣府旧兵营游击将军王脩仁为甘肃镇番参将广东涠州游击将军陈志巍为金山参将墙子岭参将尤世威为山海中部副总兵
　　○辛丑  上御文华殿讲读
　　○喜峰路参将马士麟报喜峰口外暖泉地贼夷百余窥犯率兵御之擒获阿班歹等四名夷目卜喇度等悔罪讲詟歃血盟誓永为忠顺推恩厂臣魏忠贤荫弟侄一人锦衣卫指挥使仍赏赉赐敕奖励总镇内臣刘应坤陶文纪用分镇内臣孙茂霖武俊王莅朝杨潮各荫弟侄一人锦衣卫指挥千百户赏银币各有差
　　○镇抚司鞫问王之采赃银八千两命速追以助大工
　　○巡视京营给事中虞廷陛＜锍-釒＞言捉获妖僧妙鲜身藏火具供称大同左卫白莲教头郭鸾等诱约入都密焚草场命行查郭鸾等诱约情节再行刑部拟罪
　　○升兵部车驾司郎中陆卿任为陕西按察司副使分守西宁
　　○改荫厂臣魏忠贤孙男魏抚民为尚宝司司丞
　　○壬寅  孝端显皇后忌辰
　　奉先殿行祭礼遣宣城伯卫时春祭  定陵
　　○荫大学士黄立极男藻□尚宝寺寺丞施凤来男时升张瑞图男治夫李国＜木普＞弟国棠俱中书舍人
　　○赐辅臣黄立极等讲官李康先等正字官周国兴等扇有差
　　○叙滇南武寻嵩功云南巡抚谢存仁加二品服俸原任兵科都给事中今山东巡抚李精白加三品服俸各炤旧巡抚兵科都给事中许可徵加太常寺少卿衔管科事余并量升纪录
　　○兵科都给事中许可徵言江东危迫毛文龙差都司毛文显领兵一千以救宣州永显阴约民船载家眷兵丁西逃被旅顺参将张继善拏获石城岛游击高万重倡言鉄山云从胥失因席卷岛中货物子女夺冻船为粮航海窜归河西又都司马承勋李矿郑继魁等皆西逃俱徐敷奏倡言摇惑所致也请将万重审实正法并逃亡摇惑之徒如挐获在彼即任彼中处分具奏有未获者待缉到究治得旨东江紧急关宁登三镇总兵务相机出奇联络毛帅救援属国纾镇东顾高万重临敌脱逃著该镇挐角□羊法司依律问拟逃亡摇惑挐获在岛者任从彼中处分具奏未获者候缉到究问以肃军法
　　○蓟辽总督阎鸣泰巡抚袁崇焕＜锍-釒＞颂魏忠贤功德请于宁前建祠赐名懋德
　　○光禄寺寺丞许曰□折臣闲住因推升以门户斥也
　　○升领兵援辽游击将军叶时新为山海关参将
　　○癸卯
　　信王府第兴工遣尚书薛凤翔行礼
　　○以海外报警差工部主事崔源之督造沙唬战船二百只命抚按官设处银两限三个月报完
　　○御史安伸奏毛镇援丽截奴三战三捷已困贼于银杏江矣则向来借款以脩备者今当出奇以推枯乞任勇略绝伦之满桂戮将令不受之李矿奖力遏狂锋之毛文龙优焦劳戎事之冯加会＜锍-釒＞下该部议复
　　○总督宣太山西张朴山西巡  抚曹尔祯巡按刘弘光＜锍-釒＞颂魏忠贤功德请建祠于五台山赐名报功
　　○山海太监刘应坤请立魏忠贤生祠赐名懋德
　　○升浙江按察司副使唐际盛为本省布政使司右参政加湖道
　　○改广西布政使司右参政张鹤腾于陕西关南道
　　○甲辰内官监太监李永贞请脩理惠府以备  信王住居
　　○兵部尚书王之臣复宣府巡抚秦士文言虎酋插汉儿王子与白言等皆款夷也乃插酋与把汉哈喇慎一枝讲计人马不遂心久怀仇俄拥兵压哈喇慎之境诸虏情急求援边臣来告我兵若助哈酋则插必肆螫不助则哈复致怨合令边臣选敏辩通官和角□羊说而罢之即不然我亦有辞于彼但犬羊叵测或恐声东击西便道挟索文武将吏仍当著著料理虽不可过自张皇然有备无患勿谓两酋素啖我饵自相蚕食莫予毒也得旨插酋拥兵将压白言等境中情叵测你部便马上差人严饬镇道将领整搠兵马倍加堤防以待毋得疏虞其遣敏练通官与两酋释愤该部即移文督抚相机行
　　○左副都御史冯三元再以病请加右都御史致仕
　　○蕃育署乡官士民李若琳等颂魏忠贤功德请建生祠赐名感恩
　　○升礼部仪制司郎中韩琳为湖广按察司副使靖州兵备
　　○乙巳延绥巡抚朱童蒙＜锍-釒＞言保宁长乐镇城之左右翼也中协副将原驻镇城官颇尸而素兵苦分而弱若移副将于保宁既如虎豹之在山归遗兵于大营尢觉貔貅之益盛至于长乐用操守任之则事权太轻今宜设守备以资弹压且保宁省一参将之费而反增两地之雄良属便计拟将中协副总兵殷体信移镇保宁所遗中协兵马归并镇城大营听总镇操练调遣保宁参将员缺革除长乐裁去操守以百户靳桂香量升守备管理部覆从之
　　○调山西布政使司右参政口比道张宗衡于昌平兵备道
　　○松江里老薛昌世等请建魏忠贤祠赐名德馨
　　○丙午  桂王辞  奉先殿
　　○升云南按察司副使庄祖诲为浙江布政使司右参政管粮
　　○丁未护送
　　惠王内监赵秉彝＜锍-釒＞劾交河知县田首凤及主簿官失误迎送得旨著部院参看吕纯如职在护送不行查参罪将安辞且著送  王事竣回奏
　　○户部尚书郭允厚复山东右布政使王化行漕粮稽误已多＜锍-釒＞言自截漕以来各弁营求留津有意落后漕船尽皆守冻矣夫应截解粮不过十万应留带运不过三十万耳以致数百万漕粮逗遛不前耽误滋甚查漕粮旧例仓场总督置签筒掣京者运京掣通者运通今合增置一津签一体均掣但掣坐津门当以一掣为一签免致零星其带运辽粮三十万不必分某为正粮某为带运直就漕运之中通融筭数尤为直捷再查各处带运俱有耗米以每石一斗五升作准亦应有耗米四万五千石向有竟为乌有均宜备查报部以充辽饷之缺额者也乞敕天津饷臣将见在守冻漕粮数目均赴仓场掣签或念关宁军士待哺刻不容缓此番暂免查掣将附近津门囤粮挨帮截留无致搀越滋弊以后带运鲜粮漕粮炤今所议掣坐之法庶京粮无可稽误关鲜亦获实益得旨截粮滋毙炤例掣坐似属可行但今关宁亟饷暂免查掣著将津门囤粮挨帮截留不得搀越庶杜奸弁营求之计以后带运及鲜粮漕粮议截听仓场总督掣定行
　　○礼部题差主事催比羊银两得旨这比羊银两系祀典急需你部即行山东地方该管官勒限起解有违误稽迟的参来处治近日驿递苦累不必差官以滋骚扰
　　○督饷御史刘徽言今岁会计米额除十七万八千有零之余米先据津部会题外尚欠额六万二千石并部覆少派米五千石俱悬而未补又找截带运之二十二万部覆今止准截一十三万是又额内少九万石矣再查部覆关宁兵数一十一万七千三名并内臣援兵共止该米六十七万三千八百石今宁抚开列关内外兵并修筑班军约一十五万五千八百五十七名连屯本共该米七十三万八千二百四十六石较部覆兵数多三万八千八百五十四名米数多六万四千四十六石且部覆米额六十七万三千八百石连屯本十三万总在其内而抚臣则除去屯本尚该米六十万八千二百四十六石此内外开列米数之相悬者也部覆关门马数共五万三千八百五十二匹加内镇臣标马一千五十一匹共止该豆六十四万六千八百六名今宁抚开列关内外马牛约五万五千五十一匹头共豆六十七万八千一百二十七石三斗比马覆马数多一千一百九十九匹豆数多三万一千三百二十七石二斗此内外开列豆数之相悬者也多寡参差倘不及时剖明日后执虚数以责实运将操何术以应之乎得旨据奏关宁米数缺额尚多二运三运尚烦催儧乃宁抚开具兵马米豆之数复与部覆相悬内外参差何以稽核实运接济军需着该部覆查速奏无误封疆其七年省直新饷州县籓司全完者特与纪录春季先完三分者免参未完者按季截参勿得宽假
　　○宣府巡抚秦士文请修宣镇火焰山一带边墙墩台因颂魏忠贤功德得旨将东路见贮库银一面兴工务期估期明确缮治坚牢不致冒破以体厂臣绸缪节省至意
　　○复除原任御史李思启于福建道
　　○魏忠贤原荫甥孙董芳名加都督佥事傅之琮加都指挥使
　　○起补原任陕西按察司副使马人龙于广西
　　○升甘肃清水堡游击将军林成栋为甘肃参将固原游击将军吕承宫为延绥高家堡参将陕西都司吴三畏为大同东路参将京城巡捕把总王国柱为固安游击将军广东东山守备王孟起为本省涠州游击将军甘州左卫指挥罗俊杰为甘肃河东都司
　　○赐惠府坊额名曰夹辅亲藩书楼名曰博文
　　○戊申工科左给事中陈维新言惜薪司外解钱粮逋欠不至苦累柴炭铺商请定限四季截解季终严查永着为令报可
　　○升浙江按察司按察使张大猷为山西布政使司右布政使口北道加山东按察司按察使曹文衡为布政使司右布政使仍管兖东道布政使司右参政刘荣嗣为按察司按察使仍管兖西道
　　○追完耿如杞银六千三百两助工
　　○己酉  孝懿庄皇后忌辰  奉先殿行祭礼遣彰武伯杨崇猷祭  昭陵
　　○户部尚书郭允厚言饷军全赖本色乃在外运弁以折银而纳各粮厅以折银而收异日又以折银而放恐金钱未可充腹请塞弊源得旨饷军全赖本色运弁私折数多不亟查治何以果饥军之腹着将借换囤粮严行饷司验系本色才许开洋内镇抚道验船运本色才准收纳关宁饷司亦亲自盘验有无私折报部仍各会本具奏弁查运官何人以绝奸弁积弊俱移文申饬行
　　○命顺天府率属竭诚祈祷雨泽
　　○工部言大工需用至紧各省直助工银拖欠至五十余万未解得旨着各省直抚按速将七年分公费余盐捐俸并六年分一切未完银两炤原数刻限解京
　　○升云南按察司佥事郭庆年为本省布政使司右参议
　　○予原任总兵官左都督柴国柱祭葬如例
　　○庚戌  上御文华殿讲读
　　○兵部覆科臣季鲁生疏请调夙将以资应援得旨这捣奴巢催粮运事理既经该部覆妥着登宁二抚依拟速行关宁兵既调发后劲当预总兵尤世禄将略素着近在石匣着挑边精锐携带家丁限十月内到关以备策应宁夏总兵杜文焕原任总兵侯世禄俱夙有韬钤声并行文徵取令精选家丁赴关以听调度仍立限期与他该部速行回奏
　　○云南巡抚闵洪学＜锍-釒＞言滇夷之为患跳于外者交也东川也鬨于内者各土司之仇杀也交之来犹有九司以为隔岁一至焉若东川朝发难而内地夕受兵岁无虚月矣年来交人再败暂戢瓜吻而东川亦似怀我好音顾喜人怒兽犬羊未足为凭至两迤诸夷颇觉弭帖纵一二狺狺互啮自其恒态说者谓夷狄相讎未始非中国之利我操其縼索随宜为之处分固无难于解释矣＜锍-釒＞下兵部
　　○洪学又言曲交沾手之兵一万一千零分布各隘稀若星辰沾夷之不敢动为撒之不能窥徒赖有此不可撤也武寻紧扼东川似伴虎眠各置一千犹存见少不可撤也二新石嶍系野贼丛匿之薮曩年剿定撤兵零盗仍出没为祟摉捕画守乃始窜伏此土兵七百余不可撤也约计兵一万四千有奇每月需饷一万五千有奇不啻数米量腹者请议别省以一万助滇而以五千责滇于本地自措务每年实给滇饷一十二万喘息庶几可延疏下部议
　　○洪学又言莽酋召霸浪乌罕者昔莽应礼之后也一称莽一称蛮一称缅一称阿瓦总系莽哒喇种类其巢穴曰摆古曰翁萨曰洞吾偶侵孟良府该府就车里求助宣慰力韫猛遣兵万人象十只往援之比向车里报复韫猛年衰迈急欲求解且以重赂修和莽闻韫猛嫡男召河璇有女名召鸟冈色美责献鸟冈河璇别以一女相诒莽知其赝遂大愤乃率部众并调八百等兵象往攻猛遮径进车里韫猛父子不能支遁至所辖思毛地方莽遣其目押乡导二人星驰尾之获韫猛载去并获河璇械还夫阿瓦车里之构祸也起于万历四十四年方车里被兵曾未一字请救瓦兵一至弃寨而奔至泥首受缚盖车里在嘉靖间兵败于缅已折而入缅故有大小车里之号以大车里应缅而以小车里应汉夫缅初固称宾服之夷敢于擅兵凭陵似不容不兴师问罪但去滇八千余里今兹之役正未易言然竟置诸度外则缅势日炽滇患日殷将来亦有不可知者遐考洪武时既定云南我  太祖各假名号以示羁縻其大者为三宣为六慰今三宣无恙而六慰安在哉以六慰言其一缅甸宣慰司即缅也其一车里宣慰司又一曰八百一曰木邦一曰孟餋一曰老挝尔时地丑力齐各自雄长犹犬牙相制也即嘉靖初缅甸为孟餋所灭其酋莽犯岁举族皆死惟莽瑞体兄弟数人走免入洞吾寨借其兵力复讎日渐强盛四面吞并遂成尾大不掉矣以嘉靖末年灭八百以万历八年掳孟养酋思个再以十八年逐思远遂灭孟餋以万历十年掳木邦酋罕拔再以三十三年掳罕方□盖遂灭木邦以嘉靖间破老挝之揽掌挝已失东偏惟西偏仅存未尽属缅然亦久不通中国是昔分之而六者今合之而一而缅安得不大也六慰既尽势将及于三宣又如孟定孟琏威远镇康诸夷环处为我藩篱尚不下数十倘缅兵一临有不从风而靡者乎非虞其向化不坚实恐其畏威不敌也为今之计纵未能轻开缅衅亟宜联络诸夷分之则涣而弱合之则聚而强我能联之诸夷喜于有所依附莫不协心并力以拒缅昔缅灭木邦而不能有也以思礼食其地灭蛮莫而亦不能有也以思线食其地所用仍中朝原颁印信夫灭之而不能有之非心不欲势不及也今缅掳车里之酋未遽能有其地必将更置其酋长立所爱者而去之而车里人情未必帖也诸夷既皆萃涣则缅隙亦有可乘或不难相机而取事耳疏下兵部
　　○加湖广按察司按察使张孝周颂为布政使司右布政使照旧管事孝苏松道颂常镇道
　　○辛亥  桂王辞  奉先殿
　　○廷试恩岁贡生员
　　○贵州巡抚王瑊疏言逆酋安邦彦每图大逞必勾引水外苖仲以扰我盖定广东连匀哈西接威平贼恒抄青崖之背以与东苖会而摆肘有安贼祖坟九牛头恶苖老虫添之祖亦并瘗焉虫添为贼魁李阿二通主久矣去年十一月逆彦遣阿二纠结虫添攻打白纳司该司南近省城旧无防兵万一不保则匀哈定广必尽骚然幸李逄霖班麟贵陈谦诸将鼓勇一战而夺其巢再战而据其险墟其墓更以参将胡从仪卷甲疾走分路捣虗草薙禽搜几无噍类虫添不即被絷者第釜鱼假息耳孰意阿二糯＜贝贰＞复纠白崖狗场之贼为牵制之谋抢劫屯堡广顺告急此时贼已渐向威平我亦驻兵老鸦关上贼以我为不复能分兵则东苖势将复合自顾弘泰等鞠旅广兴贼乃逸去然犹出没白崖狗场间者有翁擦摆金摆榜诸大寨为之济恶也迨我兵齐集威城王国祯邓玘等繇滴澄桥直逼贼垒张云鹏牟文绶等繇小索桥绕贼后贼知不敌溃而遁归乘胜长驱斩获无算兼活捉阿瓜阿晚尤快人心而平坝守将苏从顺等有杨家关伏塘之捷安顺守将范邦雄等有思蜡河追奔之捷又班麟贵剚刃老虫添屈朝宣馘献邓本旺王武伟才縳吴阿文皆数载凶渠久漏天网一月内相随就戮将士勋劳岂容或泯乎是役也当以剿灭虫添为首而击败安插次之其在剿虫添者以居先冲贼最后得贼为首而摉山箐歼苖级等项次之其在击安酋者以诛巨目为首而殄猡鬼焚营垒等项次之＜锍-釒＞下兵部兵部请行巡按御史勘明叙录从之
　　○刑部尚书薛贞具原任保定巡抚程正已狱词言正已贿嘱赵南星得巡抚拟站配不准纳赎从之
　　○复除原任御史李应公于河南道
　　○升浙江绍兴府知府许如兰为本省按察司按察使因叙功加升二级也
　　○升大同守备邹希望于甘肃怀安城守备曲汪如于本镇旧游兵营墙子岭守备孙珍秩于遵化河间守备任维藩于固原东路各为游击将军
　　○原任南京工部尚书卢大中卒大中直隶永年人万历十一年进士授辉县知县擢南京兵科给事中以军政拾遗事忤旨削藉庚申起光禄寺寺丞历光禄少卿南太仆寺少卿右通政太常寺卿南京工部右侍郎以三品考绩赴京给由中途上＜锍-釒＞乞身加南京工部尚书致仕至是卒赐祭葬加例
　　○壬子贵州正考林曾丁艰改差刑部主事徐大仪
　　○命东厂理刑左都督杨寰提督西司房官旗管事
　　○勒工部尚书徐大化太仆寺少卿仍管宝源局事叶宪祖屯田司郎中周凤岐冠带闲住大化以那借柴薪银八万五千又大工银共十九万余买铜凤岐以屯田司署印谬奉堂批宪祖以擅发工料银两为运铜水脚故也
　　○癸丑  桂王之国
　　○内宦监李永贞题  隆德殿工完皆由厂臣魏忠贤忠昭日月义满云天等语有旨褒加忠贤著荫弟侄一人与做锦衣卫都指挥使给与应得诰命岁加禄米三十六石还赏银币羊酒新钞仍赐敕奖励
　　○巡抚宣府秦士文再颂魏忠贤功德请生祠额名赐名隆勋
　　○升山西按察司副使张耀采为陕西布政使司右参政备兵洮岷广东按察司副使龚承荐为湖广布政使司右参政下湖南道
　　○甲寅工部尚书薛凤翔覆总镇登津太监刘应坤＜锍-釒＞言水营之设诚制奴要著但所议泰州召募沙船一百二十只及舵工水手工价共二万有奇司官计穷力诎恳暂借
　　陵工河道未角□羊银二万两星驰以供急需得旨龙武水营之设以控奴援鲜而助毛帅诚厂臣帷幄良谋召募沙舡柁工水手之费准于原题未角□羊助  陵工河道银八万余两内暂那二万行清江厂主事刘炼上紧召募星夜抵关以资调遣无得迟缓以误急需
　　○兵部复宁夏巡抚史永安＜锍-釒＞一补马以备征战宁镇以援辽马匹缺额七千议补三千万不得已然冏寺又称边关额马每年给有年例应听宁抚委曲设处或于新饷项下通融销筭一议交制以伸国体延宁二镇呼吸可通黄火诸酋阳顺阴逆两镇务要同心犄角犯彼则绝市于此犯此则绝市于彼庶狂逞之患可息一议赏罚以振积玩互市银两无事则用之抚夷有事则用之赏功无不可者至于恃款偷安临事失误则有军法在一议战将以任防剿花马协守改为延宁督防总兵杜文焕已奉旨关门策应另择堪任用者推用可也一议免调以救危边奴子狂逞西兵岂得輙去俟东事少定辽兵召募有人庶可尽免更番一议截题以縻顺虏各虏监事效劳或升或赏委应市完即题勿因打儿沙等之米市而年复一年也得旨安边御虏全在武备充实这复议买补马匹两镇交制申严赏罚截题顺虏俱切当边计著实行杜文焕已催取关门策应准将该协改为总镇即以副总兵杜弘域升补前缺其关宁调来西兵俟东事少定辽兵召募有人具奏另夺
　　○兵部尚书王之臣以督师回部复命＜锍-釒＞颂厂臣魏忠贤并叙内镇臣刘应坤等督抚镇道将阎鸣泰等得旨览奏厂臣功高旋转名震华夷方寸经营八埏瞻仰朕自鉴知镇守内臣体国筹边气求声应说得是督抚五臣内外安攘持斧四臣提衡肃宪司道各官同力并心既经卿荐举并与分别纪录优叙
　　○宣大总督张朴再颂魏忠贤功德请生祠额名赐名德勋
　　○升福宁左右营守备王严之为云南都司福建汀漳守备孙志学为贵州都司
　　○乙卯平辽总兵毛文龙＜锍-釒＞言臣做事惟认真直前不能傥私剂诡无奈恩宠极且优崇而输发偏似吝惜或从中制或就旁观致臣愤激号呼取憎当事始犹偏护以餋恶寻其恣谤以害成盖缘侵克多饷之吴宗武等为臣提算花费粮银之丁至德等为臣怒诃每不合于旧抚武之望輙加诋诬尢可异者高丽逆贼韩闰等降虏构丽臣驰报欲使防奸旧抚又以前憾行文丽国阴洩其谋他如徐敷奏之诱逃郑继魁等之扬去李钺偕弟矿之劫夺高万重及刘章之遁走法在不赦而今尚有为之极口原情者惟登抚李嵩总镇杨国栋二臣实相矜悯愿诸臣之勿丛妒积疑也得旨该镇孤军远悬率枵腹之卒犹能建斩馘之功朕所深加亦所深悯览奏掣于旧抚粮遏饷匮齮于奸弁将逸兵逃深可痛恨高万重李矿徐敷奏等按军法处分登莱粮运催儧关□刻期接济俱已有旨该镇尚益励肝胆深相机宜御虏保鲜以慰朕怀
　　○王之采死于狱其赃银八千两仍着抚按提家属严追
　　○停宗室□乃日折□金□癸禄米三年以强掳良妇为妾致毙也
　　○东宁伯焦梦熊请给肩舆得旨焦梦熊前任南京曾被人言何得妄请肩舆不准给
　　○升长芦盐运使司运使孙凤翔为云南布政使司右参政
　　○升蓟镇曹家寨游击孙继祖为陕西芦塘参将南京备倭坐营周一阳为广东练兵游击
　　○原任吏部尚书李宗延卒宗延河南汝阳人万历十四年进士授黔阳知县擢御史以军政拾遗忤旨被黜  先帝登基起光禄寺少卿历太常大理少卿协理京营佥都御史升户部右侍郎督理钱法未几升户部尚书总督仓场寻回部管事改吏部尚书掌都察院事其为吏部创糊签之制以病请告赐驰驿归至是卒赠太子太保荫一子中书舍人予祭二坛造坟安葬仍命与谥
　　○丙辰郧阳巡抚李若圭＜锍-釒＞言
　　王舟经过郧阳物力难支南阳西安各宜协济供应五千两敕该部酌议复行
　　○太和山太监冯玉＜锍-釒＞颂魏忠贤功德请建祠于本处赐名昭德
　　○南京户部尚书范济世引疾求去允之
　　○命候推□□□口心□兵马允升仍以原官督防延宁地方
　　○丁巳命隰川王府镇国中尉廷陻暂管本府事时以序应属拱亭缘未请名封故著廷陻暂管即与拱亭题请仍归原序
　　○兵科给事中李鲁生＜锍-釒＞言插酋虎墩兔憝近与西虏哈喇慎白言等称兵欲救则立挑北虏之衅不救则坐失西虏之心闻虎酋素狎奴奴强实虎忌也前广宁未溃时曾共约灭奴果能遣谙习情形老晓以利害大申前约虎酋必听我听我而西虏获免于祸且又德我倘虎酋从黄泥洼击沈我从河上济师窥辽阳故墟毛帅更乘真惰归邀之半渡应无弗得志者不然赵率教临河而返固为无济即过河以与奴搏一或有失损威良多故必虎酋合而后东师进东师进而后鲜患角□羊鲜患角□羊而后我疆可固也得旨狡奴东掠插汉起兵欲攻属夷其谋叵测这本说晓谕虎酋使之移师向奴角□羊鲜急而纾边患亦是苦心计画但湏我师果能东进酋虎果遵前约知彼知已胜乃不殆该部著实详看来说
　　○辽东巡抚袁崇焕＜锍-釒＞言顷闻奴兵十万掠鲜十万居守何所见而妄揣夷穴之虚乎我纵倾伍捣之无论悬军不能深入即深入奚损于逸待之夷而虎酋新并粆花意殊叵测都令塞令新通于奴而仇于我万一我兵正道以东奴谙以轻骑北出而袭我关宁此时救人耶抑自救耶策宜救之鲜当先策救鲜之我宁远至三岔六百里往返需几时日需几粮料惊魂少定之众便可责之趋险复巢否无已则除水兵先发外以赵率教选精骑直逼三岔岸边如有可图不妨渡河一试如无隙可抵我兵但阵于河西彼或逸而不以全力东向惟此庶几耳夫奴久耽耽所籍宁障于外关扼于内使关宁无恙由此生聚教训愈筑愈前在今日奴无如我何他日我谋奴而奴莫我御臣之所能仅此若贪功念胜侈口漫尝则愿束身引疾以避能者得旨览奏具见该抚却顾深虑持重以求万全之意毕竟当何以劲关宁而纾属国该部从长复议来说
　　○兵部尚书王之臣复鲁生崇焕二＜锍-釒＞言应如鲁生言择一人素为西虏所信向者专领抚夷事使虎憨兔憨罢西构之兵仍令助兵四五万住黄泥洼为捣奴之举关宁再选精锐数万使能将统之渐东俟奴孽内顾反兵则东江登海便可乘此出奇设伏张疑或剿或袭奴贼久疲于外必不能当逸待之师也得旨用虏攻奴固是一策然必我先能自用而后可以用虏近日关宁尚自却顾未敢轻谈虏利财物未必不即许为我用以规近利尔时我又未能自用以用虏虚声恐喝将无益增一番措置乎九卿科道及疆场督抚诸臣中外熟议之苛有确然之画朕将采焉若抚赏得宜俾虏无疑贰此见在督抚之责耳
　　○戊午户部尚书郭允厚复督饷御史刘徽＜锍-釒＞开具七年粮料之数以关宁之兵言之预计时炤枢辅原定兵一十万七千零三名而派米也督师＜锍-釒＞称应补足枢辅之额则有悬而未补之额可知臣部未常议减米今宁抚＜锍-釒＞称关内外原题官兵一十一万二千八百五十七名见在□一十万七千六百一十名目下招补是兵尚缺额九千四百也其问相悬者则括脩筑班军之四万三千名在内耳此兵之数臣部未敢误也以关宁之马言之预计时炤枢辅原定马骡五万三千八百五十二匹加内镇臣标马一千五千一匹今宁抚＜锍-釒＞称马骡应用五万四千匹见在止三万六千四百八十五匹时下买补是马骡尚缺额一万六千四百六十四匹也此马之数臣部未敢误也以七年之米言之预计时照津部咨会督师宁抚派定六十七万三千八百石今宁抚＜锍-釒＞称应用米连屯本折米共七十三万八千二百石其间相悬者则脩筑班军之行粮米六万四千五百石向以津部原＜锍-釒＞所无未入预计耳此米之数臣部未敢误也以七年之豆言之预计时炤津部咨会督师宁抚派定六十二万六千五百六十石今宁抚＜锍-釒＞称该豆六十七万八千一百余石其间相悬者则宁抚所新请买补而尚未买补之马骡应用料豆五万一千六百石耳此豆之数臣部未敢误也以运米言之除屯本米十三万石折银十万四千两于天启七年正月内劄库发为额派正数外津部已运过天津存仓米四万余石临清仓米三万石先截借漕粮十五万石奉  上传再发冻粮三万石俱经开洋讫今尚有后借换国粮一十三万三千石淮扬召买米二万石临清仓米一万石皆候作二三运又有议加增者预计时少派之五千石班军行粮米入预计之六万四千五百石津部与督饷台臣会题称补过宁远米七万石外尚缺米六万二千石盖即年来互争不决之漂毁数内物也原非臣部缺额但以销算有旨姑准补与六万二千石满盘打筭止少米六万三千七百石但关门岁有屯粮可以相当臣部实米缺额今委曲遵旨谊急封疆如前数凑给米十三万一千五百石以完七年之数固溢额已多而与抚臣所请七十三万八千二百之数不缺矣此七年运米之数臣部未敢误也至于分年截算之数宜用之今日本年运到新米关内外尽从四月起米开算即尚未补足之兵马臣部亦不复议扣即不应处补之漂毁臣部亦不复议查但以见在之兵马食见在之米豆至于三月分以前一切所谓少收之额补支之数定宜暂悬以待国储少裕再行清等得旨览奏计庾告诎关宁运饷该部除另措十三万一千有奇外其新饷既从四月支起以前补支缺额欲暂悬以待朕知不得已苦心但军需重大紧急时还著速措接济该部不得以截算坐视尢见共急封疆之谊
　　○兵部复袁崇焕塘报言援兵未可遽撒得旨此番情形奴真虚而示实忙而示暇耳便信以为真实真暇乎撤兵之举该部以遽撤尽撤为非计说得是焂还焂往益属周章著该抚如意厉秣严加防御以观后会再图进取无再破绽以生戎心
　　○凤阳府武平卫卫总孙均儿等请建魏忠贤祠于亳州赐名旌德
　　○升广西太平府知府李友梅为长芦盐运司运使
　　○荫魏忠贤外孙王选刘应坤侄学孔俱锦衣卫指挥使给与诰命学孔仍带左府都督同知衔
　　○己未户科都给事中叚国章＜锍-釒＞言今太仓之出数较之入数多一百六十三万四千余两以致司农束手闻国初以屯盐开边饷未必全仰给于年例即嗣后仰给年例亦未必若是之多当行各边镇查某镇原额兵若干某年因某事添兵若干添月饷若干事已而兵有无撤去饷有无混领也某镇原额官若干某年因某事增官九员增俸薪几许事已而官有无裁减俸薪有无混支也各边镇衙门斟酌而去其甚出孔少一分即入孔留一分渐积以往出入之数或不至大相悬绝乎得旨边饷日虚民穷日甚非中外加意清厘冒滥逋负究将何极著咨行各边镇督抚道将查核额数造册报部互相对磨其清汰核实的准与纪录朦胧混报者即时参处至练兵储粟等事都申饬行
　　○登津内监挐角□羊奸细佟惟奇惟奇餋性侄也
　　○江西巡按曹谷进变卖书院田土房价银三百五十余两助工
　　○庚申总督漕运内监崔文昇疏陈漕船事宜得旨览奏运船回空过淮比往岁既早一月必株守瓜仪以俟民船比不往彼不来反为担阁误运说的是会议以五月端节后始截回空以待民船兼用江广船只以省民雇具见区画周详深得厂臣密筹漕务善体民情之意
　　○登莱巡抚李嵩＜锍-釒＞报内臣胡良辅等于四月十三日开洋东援登镇官兵八千八十九名计船八十一只镇臣随四臣开洋去讫游艇战舰衔尾东渡而登府遂为之一空矣今权调莱州兵一千防登登船未留一只并无出汛防守之兵也因颂魏忠贤功德得旨览奏厂臣分忧宵旰指授方略岛屿奏凯奸细就擒厥功甚茂朕所鉴知四内臣奉公洁已具见善体厂臣之意所奏内镇开洋日期东援兵船数目那动正项钱粮另行议补移调莱州兵马以急海防俱知道了登船已尽水汛无兵御守接济委宜预筹著各该部即行分派雇觅湖广扬州船只赴登以资调度作速回奏出汛水兵作何增设该部并与看议来说
　　○升宣大总督兵部右侍郎兼都察院右佥都御史张朴为南京户部尚书正推南京户部左侍郎倪思蕙著冠带闲住
　　○升广东布政使司右参政萧应坤为本省按察司按察使管屯田水利山东按察司副使杨廷槐为本省布政使司右参政分守海右
　　○升延绥入卫游击将军史开先为龙固关参将天津道中军李茂春为曹家寨游击将军
　　○辛酉兵部尚书王之臣覆保定候梁世勋申明禁旅八事一慎补官以塞幸窦京营中千把总例繇戎政选补乌可任阘葺金□赞托今后遇缺应与协巡诸臣查取优等挨名注用不令搀越一核听用以搜真材目前冗滥惟京营为最甄录不容不精今应严加澄汰凡谈兵说剑非科目世职者不收废闲将领弹墨未乾者不收考其弓马材能分别等第以期实效一精火器以振军威长技独称火器然药粗易伤铁子体重议令两厂通折细药十五万弹则更铁为沿而十分量减其三是求精之中又寓省费之意一遵成规以壮军容车辆以备列营甲胄以护战士应听戎政衙门转行厂局应修者修应换者换无令损赫濯之威一定粮限以恤军苦军糈宜沾实惠今放粮无定期远军难久候甚有托人代领而致被侵费者应行总督仓场衙门查照原定日期给发非天雨不得改易间有失误本管代支转给不许短少至于防秋口粮往时放于歇操之后把总乘机侵克今应按拨投册按月支放仍禁需索一会补选锋以禆实用凡选锋有缺则补法久弊生有私相顶替者有潜自为盗者又有营官私占者今后遇缺应听戎政诸臣照例于歇操后将素所取中尖儿手循次补用至于互保连坐掣签查点及禁革多占俱宜亟行一禁驮载以稽马差马匹期在腾＜月襄＞今私借旗吹护送远行等项虽经申饬而任意乘重雇觅邮驿乃以冏寺寄养之良供各军生计此后犯者必究巡马各官不能觉察者指参一蠲重役以作士气营军春秋操演原不应以别项相苦有司等官或派里老总甲或派商民杂差甚至斗殴细故而擅自拘挕今后应炤戎政事宜所载在京五城兵马在外府州县除重情外若所犯情轻即具繇本营问明疏释得旨饬营务壮国威厂臣每加意整顿用昭诘武深得绸缪根本补葺安攘之虑该部覆戎政八款其公推将领亟收真材洵为第一义至精火器修甲仗给粮选锋之宜核马差苦役之宜禁既经议妥该部同戎政衙门着实申饬行
　　○予原任浙江巡抚右佥都御史陆卿荣祭一坛
　　○桃林口太监杨潮疏颂魏忠贤功德请建祠于建昌城东赐名崇德
　　○上部监督两山郎中曾国祯疏颂魏忠贤功德请建祠于芦沟桥赐名隆恩
　　○荫内监杨潮侄国臣世袭锦衣卫正千户带右府都督衔
　　○升延绥参将梁甫为甘肃西宁副总兵天津副总兵钱中选为五军营右副将
　　○壬戌津抚黄运泰报遣孙应龙平登云领海防镇海二营兵千名开洋救丽因言海寇生发大为运梗姑留兵一半护漕报可
　　○升都察院左佥都御史许宗礼为左副都御史许宗礼为左副都御史协理院事
　　○升大同府知府李树初为山西按察司副使鴈平道
　　○削夺天津兵备山东参政杨廷槐为漕运内监李明道纠其久倚门户也
　　○予总兵毛文龙父母祭葬更以其母沈氏抚孤苦节准自办建坊
　　○癸亥以奴警震邻增定大帅命杜文焕驻宁远尤世禄驻锦州侯世禄驻前屯左辅加总兵衔驻大凌满桂炤旧驻关门节制四镇及燕建四路仍赐剑以重事权从刘应坤请也
　　○予戚臣陈正谊祭葬
　　○甲子敕催解各省直捐助摉括等银二百一十七万八千四百有奇勒限解部
　　○乙丑大学士黄立极等拟升坊局官六员左谕德管国子监司业事林釬修撰庄际昌编修朱继祚俱闲住编修姜曰广简讨胡尚英丁进俱削夺釬以监生陆万龄等请建魏忠贤祠坚不批允曰广以朝鲜差回＜锍-釒＞无颂美厂臣语也
　　○刑部尚书薛贞具耿如杞狱词命监候处决
　　○升建安堡守备刘光祚为延绥入卫游击将军甘肃洪水堡游击将军刘国栋为延绥东路参将
　　明熹宗悊皇帝实录卷之八十三
明熹宗悊皇帝实录卷之八十四
　　天启七年五月丙寅朔兵部尚书王之臣覆抚治郧阳李若圭＜锍-釒＞言  瑞王之国道经郧襄道里原自纡回措置不胜烦重如求全于一处不免独力难肩今议于邻境之南阳陕西之西安两处各济银五千两协力应办盖在南阳以郧抚之属而少分供亿之艰在西安以必经之路而量输预备之用似亦便计从之
　　○巡抚宣府都御史秦士文奏七庆台吉乃大同俺答之后也桀骜自雄不受约束久矣今纵部夷数名先从上西路新开口入既而率百余部落进边为官兵射死夷人三名砍伤数名获夷马四匹本酋复于西下路从威靖台塌墙处闯入劫抢官兵奋勇争先生擒活夷三名角□羊赴镇城教场押令＜门身＞身歃血誓不复犯认罚九九献进牛羊等项共八十一件遂释放生还是役也寔厂臣信任淂人操纵有法并荐内监及道将等官总督张朴亦以为言淂旨着与查议叙录
　　○诏以天气暄热命法司并锦衣卫狱囚笞罪无佐验者释之徒流以下即从末减重囚情可矜疑者具录以闻
　　○浙江巡按王际逵题奸棍声称密旨拏人淂旨据奏项肇文假旨密拏钦犯汪承爵孙汪俨若局骗财物神奸异尝着该抚按严加讯勘奏夺
　　○升大同入卫游击徐惟忠为神枢七营参将调游击管甘肃镇城坐营事陈三槐为宁夏灵州参将都司佥书管天津部院中军游击事张经纬为保镇河间游击都司佥书管遵化宣武营游击事柳荣为甘肃洪水堡游击
　　○丁卯工部尚书薛凤翔题柴炭时不容缓乞差官守催淂旨柴炭烟爨急需该管官怠玩稽阁年挨一年逋欠数多以致铺商困苦成何法纪厂臣悉心抚恤多方措处朕所鉴知自天起四年起至六年止积欠共八万有余着差去减尔令会同抚按司道严行守催限两月内尽行角□羊进七年分钱粮十七万有奇商人上纳已几其半并着火速催角□羊按季截查有司官有仍前怠玩者指名报部从重参处其天启三年以前银两都着彻□清筭具奏该地方勒限带徵刻期角□羊部不许指称蠲免耽误急供责有所归
　　○辇毂强寇横劫无忌东城举人沈必成家被害尤酷夺把总王世爵俸三月命提督张体乾勒限协力缉之
　　○戊辰巡抚夹河沮洳夏水方积未可深入而夷且聚兵以俟也水潦既退禾稼将登况锦州诸城一筑又东虏之必争而西虏之不利也必合谋肆逞但在多备火器添买马匹乘险而扼其死命战则死战守则死守而锦义而广宁辽沈步步打实做去何忧夷哉至西虏连年与诸部落相安于无事而各领各赏自今春并粆花而有之又朵颜各家与宣府之报正合虽其犬羊自相吞噬然敌之大我之忧也在以威德宣谕令其仍立五大营之后使为我藩篱庶粆花即播越而故物不失我即费赏而国法益伸乘虎酋领赏而多方与之讲詟合三十六家与都令乃蛮之好不致逆以激之变此臣意中而未敢必者也淂旨所奏夷虏情形知道了奴酋狡谲百端就来厮杀之言诈也宜假以应之无为危言所喝喇嘛讲劝之书更诈也更宜整以备之无为逊言所愚西虏抚赏用心查核无致虗冒滥恶以生携贰至谕虎酋为粆花立后与都令角□羊讎俱着多方讲詟相机宣谕务期怀我威德共作藩篱该抚久劳岩镇朕所鉴知封疆事重还益体厂臣绸缪石画与内镇诸臣协奋心力厉秣兵马修塞要害倍加严谨以保无虞所奏多备火器火药添买马匹即与速议覆行
　　○直隶巡按杨春茂题乱民已经安戢事淂旨吴餋春奸富稔恶欺君抗旨追赃正法罪所不原部臣处置乖方以致愚民煽乱今既行安戢着量惩渠魁以为生乱之戒其追过赃银已归并许志吉抚按官还公同确议设法追徵勿使富户惊逃贫民失倚
　　○赠原任太子太师兵部尚书冯嘉会为少师荫一子中书舍人祭葬如例
　　○己巳太子太傅兵部尚书王之臣题覆漕运太监崔文昇申饬驿递事宜＜锍-釒＞淂旨驿递今日困苦已极厂臣多方戒谕加意撙节监臣具体德意事事申明该部覆议的是以后着恶遵会典痛绝陋＜矢见＞行各省直经管衙门刊榜竖立驿前官使承差不许横索赶牵稳马等钱升转奉差官员炤例填给不许额外滥用夫马廪给并迂道往返骚扰地方其在外抚按官亦不许浮增勘合容情滥送如有仍前故违者该驿即据寔申报抚按达报重处其经管衙门或畏势徇情容隐不举访出一并重究
　　○刑部尚书薛贞题问过奸细佟惟奇等依律定罪并归美厂臣等淂旨览奏佟惟奇等输逆情真服刑律当非厂臣深谋远虑密计逖侦任用该监同心缉叛何以使神奸就擒诡踪伏法说的是这佟惟奇拟凌迟佟会科宋淂贵周氏腊梅俱拟斩既已允确着会官处决传首号令其未获周曰俊等严行该抚按并缉周汝昌并着吏部议处
　　○监生陆万龄＜锍-釒＞奏恭幸申岳毓灵尼丘吐气笃生总督东厂司礼监秉笔魏太监提不世之贞心佐一朝之乾断我  皇上冲龄践祚英迈夙成
　　天纵圣资固是媲尧比舜非有圣辅为引翼为之启沃则有君无臣之治自古难之臣观宣圣宫墙如七十予之外汉唐宋诸儒少有功于圣门者皆芹藻生馨辟雍有列厂臣驱蔓连之邪党复重光之圣学其功不在孟子距诐行放淫词之下臣等佩服厂臣之教训念帝都为起化之地而国学实首善之区谨购国子监西偏民房空地一叚同心集镪以永祝厘少展崇报之忱用申仰止之意恭建前楹以敬奉厂臣崇德而更起后槛以祀宁国先公之蒙恩赠爵者至于春秋二典则与宣圣启圣之祠同举并行淂旨特允举行
　　○升刑科给事中潘士闻为工科右给事中
　　○起原任都司佥书管山西桦林堡守备事李应选为辽东中前所游击将军
　　○庚午端阳节赐大学士黄立极施凤来张瑞图李国＜木普＞上尊珍馔
　　○巡按湖广温皋谟题  三王相继经临乞预定迎送等事得旨据奏三王体朝廷德意节费减仪至供奉内官恪遵厂臣之约束护从员役循守部堂之科条一有不率即行参处说的是该抚按弹压责重及布政按察司俱着就近迎朝其偏沅郧阳悬远督抚及道府文武各官免其迎贺以无误地方事务
　　○削吏部文选司主事晏清籍追夺诰命以门户坐之也
　　○辛未迎  中极殿金梁  上命升梁祭告遣工部尚书薛凤翔迎梁神木厂尚书杨梦衮广渠门尚书孙杰正阳门尚书崔呈秀大明门尚书王之臣午门尚书郭允厚皇极门尚书周应秋各行礼
　　○铸徐州印一颗山西布政司经历等印二颗
　　○通政使司经历孙如冽等＜锍-釒＞请建魏忠贤祠于宣武门外中有厂臣至诚结  主上之知先觉任天下之重声溢华夷颂腾朝野职任擎天功标浴日等语赐祠名懋勋
　　○壬申  孝宗敬皇帝忌辰  奉先殿行祭礼遣应城伯孙廷勋祭  泰陵
　　○顺天府府尹李春茂＜锍-釒＞称魏忠贤掀天经济贯日精诚庀材役鬼驱神节省补天济地功高竹帛名著鼎彝神州威震八方都城风清万里臣谨会同督抚按学关盐屯饷诸臣择宣武门外公建生祠以表盛事淂旨褒美允行
　　○巡抚延绥朱童蒙＜锍-釒＞称魏忠贤德茂格天功高捧日延镇京运久断饥卒庚呼幸发十万额镪顿起三军莱色公议于镇城之南建祠以彰崇报淂旨如议行祠名与作祝恩
　　○升宣府柴沟堡守备加都司佥书李允盛为天津部院中军游击将军蓟镇大毛山提调申其祐为大同入卫游击将军
　　○癸酉  上传示都察院熊廷弼赃银十七万两有奇奉旨已久如何不见追角□羊显是怠玩著该抚按勒限严比完结具奏
　　○兵部右侍郎霍维华条陈措饷急务并荐保定抚臣张凤翼四川抚臣尹同皋俱勘大任原任职方主事沈棨勤苦精详宜催供职户部员外郎王新民宜改臣部以资筹画淂旨据奏东江欠饷以事例补还通变淂宜如议行以行盐铸钱充黔蜀额饷具见筹国苦心着该抚按如议商确行所荐诸臣吏部即与酌覆内沈棨曾被参论况居家与至亲相忤居官岂能尽忠着削了籍为民追夺诰命
　　○以翰林院简讨王铎刑科给事中潘士闻刑部员外康四海大理寺评事孟兆麟礼部主事曾栋工部员外张茂颐兵部主事寇从化工部主事董中行为各省直考试官铎士闻福建四海兆麟四川栋茂颐广东从化中行广西
　　○起升原任巡抚湖广右佥都御史张延登为右副都御史巡抚浙江其陪推南京光禄寺卿钱策江西左布政使杜诗广东左布政使汪起凤俱以岐杂不正着冠带闲住
　　○削巡按直隶监察御史何早籍以漕运太监李明道劾之也
　　○甲戌镇守辽东太监刘应坤奏清查过边仓累年侵盗至一万四千七百一十二石有奇颂厂臣功并诸内监及通判张珍等淂旨军储大计岂容染指升合这魏万国等着该抚按严行追比或根究保结印官或行原籍勘产追偿未获陈于庭严行缉拏追完之日分别拟罪正法厂臣魏忠贤秘画筹边远图经国捐赀续封疆之命设险固锁钥之安裁冗惩奸厉士简将功在塞垣难以枚举着荫弟侄一人与做锦衣卫指挥使给与应淂诰命仍赐敕奖励以示眷倚镇守内臣刘应坤陶文纪用殚力厘摉精心振刷着各荫弟侄一人与做锦衣卫正千户给与应淂诰命分守内臣孙茂霖杨潮武俊王莅朝同寅协恭共固边圉著各荫弟侄一人与做锦衣卫百户通判张珍刷蠹有方着与纪录
○改南京户部右侍郎王瑊为本部左侍郎升巡抚登莱李嵩为南京户部右侍郎兼右佥都御史总督粮储太常寺少卿李夔龙为都察院右佥都御史协理院事太仆寺少卿洪如钟为本寺卿管束路马政
　○巡视五城御史黄宪卿等合＜锍-釒＞称厂臣赤心中天日月热肠特地乾坤一体以调宫府万全而策帷幄赞  两朝大慈大孝成  九重允武允文五城居民愿附顺天建祠后一体崇报从之
　　○削大理寺右少卿伦肇修籍追夺诰命以其久傍门户也
　　○乙亥夏至大祭  地于方泽命宁国公魏良卿恭代宁阳侯陈光裕襄城伯李守锜大学士张瑞图等分献  岳渎之神  太祖高皇帝忌辰  奉先殿行祭礼
　　○命造锦衣卫提督西司房官旗巡捕关防
　　○  桂王以典膳副胡忠事乞恩谢罪淂旨览王奏知王骤涉风波恋慕廷阙忠爱蔼然朕用心测胡忠借膳骩法损王盛美本当重治念王为乞恩亲亲至谊不欲尽法姑着革去典膳副职衘并冠帽炤随府尝行应役罪彼自取王不必怜之
　　○安南进贡
　　○兵部尚书王之臣覆巡抚登莱李嵩＜锍-釒＞奴难之初登州原集重兵足称雄镇顷以逆虏犯朝鲜东师孤注于是尽撤防汛兵舡从事海外又以内臣开幕临戎材官丁徤皆不可缺臣与镇臣各分标下官员家丁一半以备应用计共四千八十九名计舡八十一只俱于日内开洋游艇战舰衘尾东渡则抚镇标下索然一空矣夫奴兵在丽则比邻之患当援奴若西来则腹心之忧可虑臣议调莱州马步兵一千以防登而以余兵防莱盖登急而莱若缓故不淂不缓莱而急登若登舡已不留一只矣莱兵既调当再招兵一二千以成一旅其合用粮饷登州府库原有存贮汰兵银两可动无烦措处应听登抚熟计而酌行之淂旨登兵尽数东援海防单虗可虑著招兵二千名以备水汛应用粮饷即于该府原汰兵银两给与俱如议行
　　○丙子修大同边墙计费三万余两先以左卫营田折价五千两那移起工余即于该地方收纳内设处从镇守内监张守成议也
　　○兵部尚书王之臣覆巡抚登莱李嵩塘报东江之师屡有斩馘朝鲜恃此一枝淂以无恙今报奴集重兵围困云从等岛势又可危所幸登莱运米三十余号天津运军需八舡大角□羊倒悬之厄少息庚癸之呼而人多粮少所需能几查户部有应补饷银十万余两今应急角□羊登津二镇各再发米五万石限日开洋以后将应角□羊粮饷尽数起角□羊并工部速发火药铅子等项接济毛帅仍于关西兵马再选内兵数千策应以壮声援允之
　　○兵部尚书王之臣又覆巡抚辽东袁崇焕塘报言奴子之犯东江也不数日而克艾州宣川矣抢鉄山郭山矣攻云从不下又东克安州直走黄州矣一时人情汹汹恐毛帅枵腹之众终不能支幸厂臣多方接济内镇胡良辅等复统大兵自登莱出海奴子岂敢久居鲜地乎回乡难民所报奴已回巢其设宴犒众做西虏衣帽收拾马匹多方挠我俱不可知惟在有备无患定计于先耳至主将乃三军司命杜文焕奉旨驻守宁远可谓淂人恐远难猝至合无以前锋副总兵左辅代之如谓成命难更乞严敕赵率教炤旧料理淂旨览奏奴兵东犯毛帅能以孤旅抗敌劲气不挫皆厂臣悉心接济多方应援之力说淂是回乡之口真否不可知在我止有备无患为实著耳赵率教著炤旧料理严加防备候杜文焕至日交代无淂藉口弛担以致疏虞责有所归左辅祖大寿朱梅俱久在塞垣将略素著兵民倚赖着各展心力共保岩疆不必缘这番更置自生退阻该部即速传与他每知道
　　○工部尚书薛凤翔覆巡按湖广温皋谟  三王经临期迫供费浩繁＜锍-釒＞淂旨楚省两藩并建瑞府经行委难供亿该部所议协济既难遥度着即行该抚按将江西河南陕西附近处酌量地粮加派仍于江西量增瑞王不经行河陕陆路其两省预备节存银两应量移节用惠桂二藩禄粮铺设等费无处量动各属积榖仍期多方撙节俱如该部覆议行
　　○以御史黄宪卿巡按山东
　　○丁丑  仁宗昭皇帝忌辰遣武进伯朱自洪祭  献陵
　　○户部尚书郭允厚覆毛文龙接济岛兵＜锍-釒＞淂旨览奏海外各新旧饷银甚悉本年应发俱已告竣具见筹边苦心还著劄取该镇炤数查收务使一铢一粒尽到师中未开洋者行该抚按严核催发无令角□羊官且前且却有误接济所奏依楚饷黔之例自天启八年起将山东新饷扣作角□羊饷责成登抚专董其事其数适相当于催发转输脚价俱属便易省捷著如议行
　　○巡抚云南都御史闵洪学＜锍-釒＞天南人文日盛请加角□羊额部覆不允
　　○兵部尚书王之臣覆太监葛九思威靖大捷＜锍-釒＞请叙录各官淂旨七酋桀骜匪茹不受绦縼近慑于威靖之挫乃悔罪寻盟叩关守塞皆赖厂臣魏忠贤神机指纵智炳庙谟简将厉兵每先无事之备讨叛柔服恒收不战之功勋在疆场朕心嘉悦著荫弟侄一人与做锦衣卫指挥使仍赐敕奖励以酬劳绩镇守内臣葛九思李应江威惠兼布操纵不爽著各荫弟侄一人与做锦衣卫正千户督抚按道总副参守等官猷念共分锁钥攸赖张朴秦士文张素餋汪裕张宗衡杨应瑞邹国威刘国柱李时芳杜维栋俱各升一级余有功员役俱依拟叙赉以励将来
　　○加升太常寺卿兼山东按察使管理漕储道朱国盛都察院右副都御史炤旧管事从吏部覆漕运太监崔文昇请也
　　○戊寅镇守辽东太监刘应坤题抚赏万分缺乏淂旨虏众云集索赏该内督臣虑生衅叵测亟为上请具见善体厂臣筹边靖圉之意范土领角□羊赏夷银四万两如何尚未见到着该部刻期督角□羊以应春赏急需还着不拘何项银两预措秋赏以便款夷应期给发庶边衅为可弭
　　○镇守辽东太监刘应坤题奴兵正月初攻高丽其众不下五六万盖揣毛镇孤悬兼之粮乏海上援兵难出遂成破竹之势今关津水兵渐集毛镇复乘间出奇因而王京获守奴从昌城满浦遁归沈阳此皆
　　皇上威声远鬯厂臣睿虑弘深所致而将领冲波历险亦应题叙淂旨览奏水兵东援海外孤军增气黠奴撤众还沈属国获全厂臣妙筭弘深克张戎武朕所鉴知该镇驰报情形甚悉深慰朕怀其郑学舜等东哨著劳俟徐琏等回日并行题叙
　　○己卯  中极殿升梁赐大学士黄立极施凤来张瑞图李国＜木普＞各银五十两中书官张承爵等各五两
　　○兵部尚书王之臣奏奴子回巢即褁粮西来其欲挠我修筑扰我屯种明矣但溽暑行兵已犯兵家之忌我惟明烽远哨坚壁清野以逸待劳以饱待饥如向年宁远婴城固守故事且河西粮石俱已搬运锦州千里而来野无所掠不数日必狼狈而回伏兵要害乘其隋而击之此万全之着也淂旨奴孽西犯已有其形厂臣密授方略战守宜预即着该部移文左辅朱梅杨应乾等督令边腹各将领在在秣马厉兵严备以待其运粮锦州伏兵要害以相机击隋务要万全该部便马上差人传与该镇诸臣用心防御毋淂疏虞罪有所归
　　○左都御史房壮丽请另差巡关御史淂旨榆关传警奴兵渡河已急梁梦环边情洞熟仍著差巡关星速前去不必更替
　　○兵部尚书王之臣覆镇守辽东太监纪用及巡抚辽东袁崇焕＜锍-釒＞言奴子选精兵二万东江换班突于初七初八渡河而西哨马已至闾阳驿其直窥锦宁无疑矣所幸镇臣纪用奋勇以当前矛抚臣袁崇焕运奇以任中权山海镇臣刘应坤慎重以居后劲自不至贻  皇上东顾之忧但警报迭至策应不可无人乞将各臣移镇使兵马联络呼吸相应方有尝山之势淂旨关外防御左辅尤世禄独当前矛着各以原官加一级还写与他敕书以示优异奴报紧急着满桂移驻前屯孙祖寿移驻山海黑云龙移驻一片石阎鸣泰移镇关门其分布兵马关内四万关外八万俱如内镇臣议听督抚作速布置期于脉络相联呼吸共应务保无虞称朕与厂臣轸顾疆圉之意闻奴兵已越锦州且薄宁远锦州兵马无可退并宁远之法着各自清野固壁相机堵剿该部速传与他每知道
　　○镇守辽东太监刘应坤题闻东夷领兵系李良梅共有四万人倘乘东侵之胜直闯山海更万分可虞除臣集镇道诸将多方料理防守仍谕以  皇上暨厂臣注意关门鼓其忠勇外其单弱城堡俟临时相机归并淂旨奴兵渡河屡经传报已有直闯山海之说该内督臣悉心料理严加堤备仍谕以厂臣注意关门力鼓忠勇兼移文督抚及永蓟等道作速整搠兵马策应战守以保万全无虞说淂是还着摘差夜役不时侦探来报其关外中前所属各堡单弱俟临时相机归并俱如议行
　　○调原任陕西总兵官右军都督府都督同知侯世禄镇守山海
　　○升直隶广平府知府石声谐为山东副使备兵天津广东右参议黄景星为本省副使备兵罗定
　　○升山西右参政张宗衡为本省按察使炤旧管口北道其新升口北道右布政使张大猷以年力衰迈著冠带闲住
　　○庚辰先是兵科右给事中李鲁生＜锍-釒＞请用虏攻奴以舒属国之困  上以虏利财物未必不为我用但我未能自用而以虏虗声恐喝岂是长策若抚赏淂宜俾虏无生二心责在督抚耳至是袁崇焕＜锍-釒＞言奴乘屡胜之势而我当披靡之余不据险以守无以固人心臣四五年间从提督抚镇诸臣后细心参订可幸无败去春宁远一捷仰徼  皇上神威孤注获胜遂以节钺加臣臣念海宇十年疲于东役徵调生乱转输告窘不淂已而用一简静精密之法如曰守为正着战为奇著款为旁着以实不以虗以渐不以骤前屯城包而未完者完之宁远被两复圯者补而永固之中后中右复屹若金汤险设而事备以六万守四城奴即百万何敢飞越从此且耕且筑且前夷来我坐而胜夷不来彼坐而困前后四年便可制胜既而奴死诸子陆梁放肆臣即告鲜君臣使知臣之筑宁远者筑艾州与銕山淂为犄角不虞鲜之君臣智不出此以窳器颓城狃虏狎虏而且与毛帅主客齮龁人和地利两俱失之一旦鲜孽构夷以复主为名而昌艾惊坠如扫矣我  皇上仁覆属邦司马义张挞伐且令以关宁之师直捣虏穴遵命而行夷果严兵以俟今据回乡胡嘉训之报夷兵遂有撤归此行自是淂力臣用稳用渐微有斟酌本自万全若谓天诛不可久稽即宜以战为守则必商战之寔著应用几何兵马司马作何徵调应用几何粮饷司农作何输将应用几何盔甲器械司空作何置造师何以进进以何时合于何时未合胜势在我合时不过举而措之于以歼敌存鲜固我圉而威西虏易易也  皇上宜下九卿科道会议何著可行何人可用谁为当场谁为接手勿以人尝事勿以事私人定之分数刻下程期准之功罪脱有不效执而坐之明明白白告之  皇上诏之天下臣于是庆奏凯之有期而生还之有日矣若未必有挺身直任之人与的然必胜之著筭划然可继之兵食则臣数年因稳就寔未尝敢欺  皇上而绊豪杰也若明旨所云毕竟何以劲关宁而纾属国煌煌  圣谟敢不借箸夫不知后当观前宁远去春已如此矣所少者惰归一击耳必欲补此一击今之边臣尽足任之若山海前屯中后中右今已坚雄如前日之宁远也日且进而大凌锦义矣何虑关宁况诸镇臣牙角相错至属国之纾亦自有说鲜之不受兵者三十年于滋且素秉礼义根本不伤近日黄州之守浅水之堵明效昭然况毛帅尚欲越旅顺镇江而问敌于辽且内臣胡良辅等为监纪自可无恙夫江上之兵以出没为奇不必厚与接战只一路舳舻相接毛帅可振鲜气可张虏必戒心而我圉自固若臣向以侦谕用间何尝许一款字前后章＜锍-釒＞俱在  御前有谓以款误臣不受也且虎酋忽并粆众无异奴并南关今领赏且盈万人明知我有东患而挟我以曲遂其私心必欲淂粆赏而后已臣颇淂要领因而借赏以存粆方在讲詟数日内自有着落独惜赏物不凑乎旷日生端何暇加遗于伯酋与三十六家宣镇虽有警闻臣敢保其无虞虎既不能南牧而患边安淂东向而攻沈夫分相维而力不加是以甘为之用虎之力于我何如而我力于虎何若从古用夷惟郭李一招回纥靖难问用三卫今日未可轻言  皇上已有远猷臣不敢赞一辞也因引疾乞休淂旨见可知难军之善政该抚所陈战守之局具见持重万全凿凿中窾西虏讲詟且有着落知道了近闻奴兵过河直薄宁镇该抚固守之效已见于前事此番宜体厂臣谋国之忠合内外文武同心并力坚壁固垒避锐击惰相机堵剿务保无虞以慰朕怀疆事方殷岂该镇乞身之日赵帅虽候代亦宜提起精神共固边圉该部作速传谕与他每知道
　　○兵部尚书王之臣覆太监陶文督抚阎鸣泰刘诏＜锍-釒＞言阿班歹等皆属夷部落突于喜峰口作歹虏掠樵丁所幸文武齐心戮力介马而驰竟能获丑遂尔乞怜受我戎索三协要冲从此息警此皆厂臣魏忠贤制胜伸威及监臣刘应坤陶文等之功淂旨喜峰狡虏罚服既就戎索有功叙赉宜弘厂臣魏忠贤妙筭深谋九渊神略决胜千里遂使犬尾乞怜狼烟顿息功斯烈矣内镇刘应坤陶文纪用等分镇孙茂霖武俊王莅朝同心戮力共奋忠勇伸此威棱劳亦亚焉朕皆次苐优叙已有旨了阎鸣泰刘诏孙织绵宣猷关外制胜境上各加升一级孙祖寿等堵截有劳各加升一级杜勋等各加赏银二十两余俱依议
　　○巡抚辽东兵部右侍郎袁崇焕题奴氛逼近内外二镇协力守锦州臣坚守宁镇以副总左辅统余国奇官兵为左翼令都司徐敷统官兵从大凌河入锦佐之其西壁以副总朱梅等各官兵守之而赵率教居中调度贾胜领奇兵东西策应至于宁远以副将祖大寿为主帅统辖各将分派信地相机战守沿边小堡俱归并于大城会同关门镇臣节节防御领赏西夷臣遣王喇嘛宣谕令其结营自固决不至疏虞贻  皇上东顾之忧也淂旨据奏奴氛逼近内外二镇受厂臣方略协守锦州期于战胜守固忠勇可嘉该抚调度接济种种有法可保无虞至坚守宁镇有该抚已试之效着与内镇及道臣并副将祖大寿分派将士各守信地坚壁清野以伺敌瑕避锐击惰该抚素谙兵机自能办此其沿边小堡归并大城会同关门镇臣节节防御宣谕赏夷结营自固俱淂备患制敌急著还宜万分堤防以保封疆
　　○总督陕西三边兵部左侍郎王之采奏松套诸虏愤甘凉连年剿衄无时不思报复乃今春作方始輙犯宁远既已遭创又图复逞所幸官兵侦哨严明设伏待战乘彼屡挫之余鼓我同讎之勇所向皆捷斩首一百八十有奇此寔我  皇上神武布昭厂臣与阁部恢张妙筭之所致也巡抚甘肃张三杰亦以为言淂旨松套诸虏怀恨扰边朕与厂臣深轸西顾览奏堵截入犯大获全胜具见该镇方略严明将士用命深慰朕怀
　　○削吏部文选司员外郎沈景初籍仍夺诰命以其久依门户也
　　○辛巳  上视朝
　　○辛巳上视朝以下遗落命定西侯至用心防御十行命定西侯蒋惟恭为前军都督府佥书
　　○镇守山海太监刘应坤题恭报出关应援事得旨览奏宁锦之间奴报紧急朕与厂臣深切轸念该镇坐镇关门而内臣孙茂霖镇臣满桂东行应援具见布置方略督臣阎鸣泰总兵孙祖寿著于蓟镇兵马挑选万余补山海出援之数星火趋赴关门以备策应其粮料铅铁马匹一切应给军需该部作速区处解发接济无得迟缓蓟镇亦重地著抚臣刘诏厉秣末调留镇兵马用心防御(上缺)山海(上缺)调发(上缺)立刻(上缺)部查(上缺)守其(上缺)赐本官以便弹压淂旨满帅出援锦州山海兵力单弱这调发近镇兵马昌平调一万领以总兵李嘉训天津调五千领以副将钱中选保定调五千领以总兵玉继着星夜赴关防守山海不许逗留致误军机杨嘉谟既系该部荐举必有心计堪用著赍尚方剑及冏寺银五千两驰赴满帅军前以资方略重弹压而备犒赏俱如议速行
　　○起大理寺少卿毛堪为南京光禄寺卿
　　○户部云南司主事监督崇文门□税张化愚＜锍-釒＞称厂臣精忠贯日经济掀天匪茹外患全消民瘼隐忧顿释在京各□愿立生祠于崇文门通衢从之祠名与作广仁又工部监督两山营总司郎中曾国祯亦＜锍-釒＞请建厂臣生祠并允行
　　○壬午  上以尤世禄驻劄独当前矛还铸征虏将军印给与以重事权
　　○太常寺少卿仍管兵科都给事中事许可徵言逆奴犯锦州不过欲扰我屯田筑城又恐我备一固后难为力故及城工甫成蓄积未厚而引兵亟击且料我必救锦将诱我兵于野战而用其所长此奴之狡情也火器虽我长技然必车骑相依变化无端乃为胜筭未审关外运车之法果习利与否若毛文龙之联朝鲜掣奴也出没海上即往来会哨或可为批捣摧奴之著臣未敢遥度顾今日关宁安危所系而吃紧处在固人心足兵足食各有所司宜早计而豫待之淂旨这本说奴犯锦州扰我屯筑或诱我救兵野战而用其长我多备火器车营足以制其死命具见料敌制胜之策其固人心足兵食早计豫待以作敌忾自是战守正论着依议行至水兵会哨即与酌议
　　○总督蓟辽阎鸣泰奏臣阅历东中两协城子峪等四口凡冲险去处厂臣先事绸缪屹然坚壮保无意外之虞但奴贼掠鲜而归且秣马厉兵假扮西虏衣帽其欲入犯无疑吾欲望援于东江不能将求助于西虏不可惟是严谕将吏练兵训卒以逸待劳以静制动以一往无前之心独操胜筭不必过求亦不敢奢望只如去岁宁远之捷再见一二我气自然百倍臣草＜锍-釒＞甫毕忽闻奴兵渡河之报随即挑选兵将拜＜锍-釒＞而行必期与内镇诸臣及各抚镇道和衷商确灭此而后朝食也淂旨览奏冲险去处厂臣先事绸缪虽有意外可保无虞深慰朕怀奴兵过河卿闻警即赴关门具见赤忠奏中揣摩彼我情形如视诸掌反已自强捐嫌共济练兵严备语语皆根本胜筭中外诸臣宜合心并力共事斯语
　　○原任镇守湖广都督佥事今转四川遵义总兵官刘超奏臣自入黔以后逆贼安邦俊自瓮安入寇维时死事者游击李正纲等六人既而有陆广之事都司徐文勋等死者十六人未几又有汜溪之战而刘奇王立勋等死敌计有三十余人至镇臣鲁钦旧抚王三善焂而犁庭扫穴焂而杀身成仁要皆誓不与贼俱生而一死重于泰山者乞  皇上褒示以劝任事淂旨黔中死事诸臣除王三善鲁钦应听公议外刘奇等抚按官确查具奏
　　○太常寺少卿仍管兵科都给事中事许可徵题敬陈急务以资战守淂旨封疆大计全赖兵将淂人这本说关外添兵刻期就任新帅未至见在兵马宜戮力协心深淂专任以责成功之法其裕火器以备长技措军赏以鼓士气傎积储以无藉寇粮缉奸细以密伐狡谋豫应援以克壮军声种种石画俱有禆战守急著该部即与依议申饬行
　　○户部尚书郭允厚题暂借军糈以完修筑事淂旨桃林口修筑边墙军士枵腹待哺时刻难缓该部计无所出议借接济毛帅银一万两暂行角□羊给以救然眉俟外角□羊到日即行补还俱如该部议作速那发去
　　○掌内官监太监李永贞题银矿洞口封完乞敕严禁以保久远淂旨据奏近畿矿洞俱已封固又将山场草木烧毁盗贼歛迹具见恪守厂臣法令勤劳敬事即着行霸易二道永久扃闭并涿州参将以及各该州县正官分防协禁严加巡警如有疏虞将地方官参来重处
　　○户部尚书郭允厚题  瑞藩经过郧襄酌定接济银两淂旨瑞藩就封路改郧襄秦责楚任自应摊派着行文与该省抚按西安协济六千两南阳协济四千两俱刻期走□赞角□羊郧阳以应急需
　　○  上以三藩竣役荫魏忠贤弟侄一人为锦衣卫指挥使世袭
　　○户部尚书郭允厚覆刘应坤＜锍-釒＞请急发行粮以济援师淂旨东援军士需饷甚紧该部即咨行通州粮厅借动仓米四万石并料豆不拘项数星速咨催津部舡只装运山海以济急需真体朕东顾之忧与厂臣合志吞胡为可嘉尚前津部报运米豆四十六万六千有奇其海运迟速寔收有无该部不妨事平后另行咨查核具奏
　　○工科都给事中郭兴言奏目前急著宜檄关门发劲兵一枝星赴锦州至于关门兵近四万不无见少盖关外南至海口北至一片石隘口之当守者多须再增三四万并力守之乃近年御奴之兵强半望风而逃宜于蓟镇咽喉之处设标兵一营令大将统之号曰杀逃营使关内无逃生之路便决意死守矣奴兵西犯关宁势必尽撤东江之兵可令毛文龙安枕卧耶宜速檄本帅选精兵三四万声震河东以为遥制之说淂旨奴兵既东戍又西犯中必虗矣海上先声速行遥制东西之难可以并角□羊如此急著登抚毛帅苟闻声先可一面布置一面奏报者也立刻马上差人说与他每知会本中救锦州固宁远备关门俱系紧务蓟镇咽喉之处设立标营统以大将内卫外援俱可相资防逃之法寓于其中著与商确申饬行
　　○癸未原任南京工部右侍郎卢大中卒大中万历癸未进士起家河南辉县山东武城二县行取南京兵科给事中抗＜锍-釒＞请建储为民家居二十五年  光庙登极起光禄寺丞洊历南工部右侍郎加本部尚书致仕至是卒予祭葬如例赠太子太保荫一子入监读书
　　○吏部尚书周应秋覆科臣陈维新＜锍-釒＞言原任南京御史王允成依傍东林贪险有据乞如科臣议行该抚按提问追赃张我续援黔存蜀功不可泯钱粮既明俟相应员缺起用从之
　　○升福建右布政使林绍明为广东左布政使河南右布政使唐焕为山西左布政使备兵淮徐
　　○管理红盔将军灵璧侯汤国祚管领大汉将军襄城伯李守锜各请附京营为魏忠贤立祠许之
　　○浙直等处商人翁元等以鄚州药王庙商税蒙厂臣奏免请许捐资建坊以彰仁化许之坊名显德流芳
　　○甲申辽东巡抚袁崇焕题奴围锦州甚严关外精兵尽在前锋今为贼拦断两处夷以累胜之势而我积弱之余十年以来站立不定者今仅能办一守字责之赴战力所未能且宁远四城为山海藩篱若宁远不固则山海必震此天下安危所系故不敢撤四城之守卒而远救只发奇兵逼之方募死士二百人令其直冲夷营如杨素用寡法今已深入未卜存亡又募川浙死卒带铳炮夜警其营又令傅以昭舟师东出而抄其后且令王喇嘛谕虎酋领赏夷使贵英恰率拱兔乃蛮各家从北入援无所不用其力适内臣孙茂霖总兵满桂统关兵一万到亦非当夷者今于万中选二千关外选二千共四千为奇兵令尤世禄祖大寿督兵抄道而东阑出敌后击之此行决一死战或可淂志若彼分番迭攻而我兵战不可透则锦为必破又以困锦者困宁虽城守素备而食乏援绝则预为宁远山海援者非蓟门三协与宣大两镇乎但有兵必有饷行粮断不可已乞敕下该部锦州作何救援宁城作何帮贴山海作何高坚钱粮作何贮备令一一议覆淂旨览奏奴氛孔棘我兵精锐都在前锋锦州当能自固宁远四城关门保障该抚不轻调援自是慎重之见即各枝援兵亦止传令声息四出以疲贼应接杀其专向锦州之势则可耳无轻当虏虑有万一则伤锐气听该抚便宜调度蓟门三协宣大两镇俱已有旨调发为宁远关门策应著马上差人督催星火就道粮草作何贮备立刻拨办以续转输
　　○兵部尚书王之臣覆袁崇焕＜锍-釒＞言奴兵急围锦州发兵角□羊围万不容已第关外四城各当坚壁断不可越信而远援臣部议调满桂出援杨嘉谟佐之未必非一臂之助也抚臣用寡自是一奇倘与入援之夷使阑出敌后之奇兵相继并进此一役也或可以淂志是在诸将相机进止耳宁远自去年淂胜之后余勇可贾贼即攻宁抚臣饶能拒之无烦帮贴也山海天险但虑关兵出援城守空虗业调昌平宣大真津等营共兵三万疾趋赴关今日之事守者以全城为上援者以退贼为功俘馘斩级皆所不计其阃外机宜应听督抚诸臣相机行事臣部不敢遥度也淂旨览奏说锦州纪镇忠(奋)[勇]自誓赵帅等凭城击贼多所杀伤已见能守之效然攻围不退应援当亟赴援诸将尤宜相机进止以图万全宁远抚臣料理有素且威略素著无烦帮贴深慰朕怀关兵出援这所调各镇兵三万着疾趋赴关以资防守守者以全城为上援者以退贼为功说淂是其关外四城毋轻调发军前粮饷作速接济俱已有旨了□□尔部还马上差人不时侦探有闻立刻入奏
　　○户科都给事中叚国墇条奏战守机宜淂旨奴兵围困锦州内外应援兵马一切刍豆自当速备且桃林口饥军待哺情甚危迫著该部不拘新旧饷酌量缓急通融措发并行天津饷臣多运本色或借用通仓或暂碾各州县仓榖事平一并销筭其各省直应角□羊饷银差官守催截角□羊完者优叙逋者摘参凡鞘银经过地方责令有司多拨乡兵沿途护送勿致疏虞这本条议甚当都依著行
　　○户部尚书郭允厚覆援兵行粮乞严敕所属速发并报事宜淂旨满帅移师锦州这调来应援关门各兵时刻不可稽迟应用行粮著移文饷司及各该抚所属州县如遇援兵经过即与给发作速起行勿淂延缓致误军机其用过行粮数目并入境出境日期即申部以便稽考你部预备粮饷角□羊至关门随便通融用事平一并清查
　　○总督漕运户部右侍郎郭尚友题恭报回空粮舡尽数过洪过淮事淂旨今岁冻阻既多又兼王舟鳞集览回空粮舡过淮日期较往年倍早这本说厂臣虑殚储糈计周军国补偏救敝思见京通红腐之积朕所鉴知两内臣协力同心分督淮济勤劳可嘉自总河以下有功大小诸臣都与纪录以后各省直督粮道臣炤本内派定地方各押粮舡尽数送讫方许回任其迟早完欠分别叙录参处务要挽迟为速以济国储
　　○升户部左侍郎张晓为兵部尚书兼右副都御史总督宣大山西等处军务兼理粮饷时陪推为大同巡抚王点着冠带闲住
　　○以太常寺卿孙国祯为右副都御史巡抚登莱南京光禄寺卿田生芝为南京通政使司通政使其正推为南太仆寺卿曾陈易著冠带闲住
　　○升武选司郎中陈其柱为山西右参政备兵昌平湖广永州府知府叚镤为广东海道副使削车驾司主事江用世为民以门户处也
　　○武清侯李诚铭请于崇文门外药王庙东捐资为厂臣构祠从之赐名鸿勋
　　○总督京营保定侯梁世勋＜锍-釒＞称京营等官请建魏忠贤生祠于安定门外五军营大教场迤西从之名曰著爱
　　○发太仆寺抚赏银三万两角□羊赴山海以济春赏
　　○巡抚登莱李嵩会同巡抚山东李精白共言魏忠贤纯忠体国伟略匡时筹筭定于帷中威严薄于海外请于府城水城各建一祠从之赐宁海院祠名景仁蓬莱阁祠名流鸿
　　○总督辽饷户部尚书黄运泰巡抚保定张凤翼提督学政李蕃巡按直隶倪文焕合＜锍-釒＞颂魏忠贤冰心浴日玉柱擎天未雨彻桑三韩巩金汤之固捐资恤士万军颂醪纩之仁请于河间天津二处各建生祠淂旨河间祠已落成额名仰德天津祠方创建额名感仁
　　○总督蓟辽阎鸣泰巡抚顺天刘诏巡按直隶倪文焕与镇守山海太监陶文合词请建魏忠贤生祠于景忠山顶内有民心之依归即天心之向顺非但于学识纲常之际独萃其全而且于兵农礼乐之司共跻其盛治平之绩普著覆载之量宏敷等语  上允其请额名与作广恩
　　○以山海太监陶文标下忠勇太监杜勋为分守中军协赞军务
　　○巡抚山西曹尔祯巡按山西刘弘光各＜锍-釒＞请建魏忠贤祠于五台山许之
　　○乙酉总督辽饷户部尚书黄运泰题奴报方急乏饷无措乞速赐给处以便接济淂旨关宁奴犯方急海外接济难缓这奏饷额委宜速措该部即将应增关饷一十三万三千五百石并应补仓埸扣除囤粮一万七千石不拘何项作速措处以便遄发其先传发冻粮三万石尚未经仓埸寔给并著即为处补时系军需紧迫毋淂延缓耽误鲜运五万石不必发已有旨了
　　○户部尚书郭允厚题为边饷不敷遵旨会议谨陈济急之着以奠封疆一议缩费一议清兵饷一议屯盐一议立边仓一议归还事例一议清税契一议变卖仓榖一议籴榖撘放一议带徵抵工食一议严考成淂旨边饷不敷讲求急著以补救目前具见该部苦心筹画所议节省除内诸司已经厂臣悉心清查倍加裁减外各衙门经费各自为清核务求节缩至清饷湏清兵清兵湏练兵此是确论其盐屯事例不必更张还着炤旧行若税契之清纳仓榖之变价籴榖以储放工食取带徵俱属可即行以济缓急而严考成又为第一议着该部如议行
　　○户部尚书郭允厚又题敬陈经久之策淂旨览奏会计开局取天下赋役清册及九边兵籍究□查筭核其旧额新增酌量裁汰画定经制使可为久说的是其董会计官该部侍郎一员再遴二员带兵部都察院御管事其司官听选择谙练几员一切事宜令三臣商确妥便并行各该抚按采访咨求来报以便酌定有违玩诸司不速备报的着指名参处俱如议行
　　○巡抚顺天刘诏题谨述关外情形并陈蓟门缓急调发应援兵马起程日期及各口布置实著淂旨奴犯锦州声息紧急据奏调发应援兵马起程日期具见敏干喜峰桃林诸口西虏蠢动秣马厉兵布置淂人可恃无恐关门四城坚屹内镇控制有法锦宁之间赖厂臣指授方略文武诸臣皆精锐奋勇自能办贼说的是念东西交讧还宜万分加谨务保无虞标兵五月枵腹著急发月饷星驰角□羊到以济然眉时刻违误责有所归
　　○锦州告急以定州忠顺二营共调精强兵马二千五百余名赴援令营将慕继勋等领之
　　○刑部主事李王□赞＜锍-釒＞言厂臣闻警以来虚心集议无画不周近见文华门外摆列无数战车精坚工巧足御奴骑豕突之势然目下关门主客兵多臣请于前日三千匹之外再益以七千或五六千臣愿前去以矢报效＜锍-釒＞下部覆寻以王□赞为赵南星左光斗之党削籍为民
　　○丙戌巡抚辽东袁崇焕题满尤二总镇遇夷兵于笊篱山彼众我寡射伤夷名数多不能割级今已退至塔山但此盛暑夷兵未必能久留臣已令舟师绕后复令西虏声援如其退去则邀  皇上之灵万一锦不存而宁必受兵此剥肤大患在急调蓟宣之兵于山海待援又须速给行粮粮备而行方速兵法宜静变起宜尝除遣将调兵之外更无别法也淂旨海上之声遥纾属国此行自不可少若老成却顾则该抚持重之效也冒暑深入奴势当不能久览奏知援锦之兵第声息四出疑而扰之重兵相机收保宁远阃外方略俱合朕意调发宣蓟俱以原兵原将措处行粮以备速给已有旨了封疆事重中外文武合心并力以副朕怀
　　○丁亥吏部尚书周应秋覆奏魏忠贤缉获假官犯人赵凤等请加升尚宝司司丞魏抚民为尚宝司卿从之抚民忠贤之侄也时方十四岁
　　○戊子镇守宣大山西太监葛九思请立魏忠贤生祠许之额名嘉猷
　　○裁革贵州镇远府通判都匀府来远驿驿丞各一员
　　○巡关御史梁梦环题微臣至关谨述兵马贼势情形据寔奏闻仰祈
　　圣裁淂旨据奏关门城池金汤一切防御之具堤备周悉皆赖厂臣桑土绸缪之计内镇诸文武同心协力可恃无虞乃饷粮不敷蓟永二镇缺饷多时山海二仓查无颗粒枵腹之众何以荷戈着该部即多方那借刻期给发天津饷部速运刍粮不淂片时稽迟致误军需至山海罗城商贩杂集奸细易匿严为防缉速坐之法俱依议着寔行
　　○兵部尚书王之臣题奴困锦州声援已断非间道出奇奴必不退今塘报谓从大兴仅出墙昼伏夜行此亦奇策顷厂臣面语臣等谓许定国请兵愿往
　　圣心嘉悦本弁颇有膂力更饶心计山东平妖有功近虽奉旨援黔而奴报孔棘宁可舍门庭之寇而为万里行乎即令统领精锐择将副之令其星驰赴援淂旨锦州围困不淂不救然奴亦度我之必救为敌我之策若直赴之正堕其计间道出奇形格势禁使奴自退该抚精心筹之许定国饶有智略请兵愿往忠义可嘉着分兵一枝副以徤将令星驰自效贵英等酋不妨便许重赏以啖之此著最紧湏速应不必疑也各镇兵马著非檄严催赴关有迟留者以军法从事
　　○己丑总督京营太监涂文辅请以勇卫二营炮手二千名壮丁一百名前赴山海协守淂旨览奏拣选勇卫二营精壮协守关门具见体国厂臣绸缪至计同讎之义深可嘉尚差官沿途钤束不许骚扰尤见纪律神器即于随营操练内炤名给发火药铅子于彼此应管衙门支用将领兵丁廪粮炤在关官丁例支给余俱如议行
　　○谕刑部唐绍尧衙役有旨复提究问该县离京不远如何久不具奏著司官回将话来
　　○镇守辽东太监刘应坤题赴援之众悉驱东往万一不当在在空虗而山海危迫更甚为忧方大况粮刍军需必湏凑手恳乞  天语叮咛无待临渴掘井致误封疆淂旨览奏关门援锦骑步舟车无不毕发具见体厂臣同讎忠谊然空国出援倘有万一在在皆虚诚有如该镇所虑者三股之说殆狡奴扬言计分吾兵耳既有此说亦不可不备关宁督抚诸臣深心相度大抵正合之兵主于持重可进可退标本兼筹出奇之兵主于迅速简选精锐约结贵酋或掩其惰或攻其瑕或横抄其粮或直入其腹知难见可总听阃外催各镇援兵又预备粮饷著职掌诸臣同心共济俱已有旨了
　　○户部尚书郭允厚覆督漕太监崔文昇轻赍那借无已料价积逋甚多乞严敕追补以免迟漕＜锍-釒＞淂旨轻赍银两关系漕务漕臣体厂臣裕国硕画彻□澄清深淂力挽迟漕之法这那移数目已有着落应补还应开销者即与补还开销未有著落应行查应严追者即与行查严追向后本项银两务逐年先期徵角□羊通库别项不淂那借泉局铸本另行设处俱如议行
　　○巡按直隶御史梁梦环言臣冒暑兼程赴关乃知锦州城外内臣纪用与将领两面夹攻矢石交下夷尸填野因叹服厂臣渊识远谋淂此奇捷而喜心生迨至永平又知西虏束卜的拥兵数千挟赏臣又增一虑矣及抵关门兵马寔在关城并各隘口仅三万余欲调之近不能欲调诸远不淂今锦州急矣非尤世禄极力承担宁远山海尚忍言哉  上是其言
　　○发太仆寺银一万两角□羊关赏犒仍定赏格以鼓士气
　　○升山西巡抚曹尔祯为户部左侍郎起原任川贵总督张我续为户部右侍郎
　　○升太仆寺少卿潘士良为南京光禄寺卿起南京太常寺少卿王大智为南京太仆寺卿
　　○以江西右布政使王道元为本省左布政使山西按察使何应瑞为江西右布政使起原任湖广副使柴寅宾为山东副使分守济南原任河南副使贾鸿洙仍为本省副使分守怀庆升湖广辰州府知府赵鹏程为本省副使分守湖北
　　○文华殿中书徐溶捐资一千两助大工＜锍-釒＞颂忠贤其同官郭希禹捐田二百亩为忠贤祠永佐祝厘淂旨各应答总督镇守辽东太监刘应坤提兵三千余名出关援锦州施调京营精锐五千防守关门以副将王承恩等统领之仍加秩有差既而蓟辽总督阎鸣泰亦有调度榆关之＜锍-釒＞自言捍御整备皆赖厂臣与内镇臣拮据之力但关外援兵云集约有三四万所需粮料时刻难缓各镇援兵启行又资月粮以为路费所当立刻措发无致愆期误事  上如议行
　　○总督辽饷兼巡抚天津户部尚书黄泰运奏通运艰难乞截新漕以便飞输淂旨关门用兵行粮时刻难稽这奏新漕到津即截留四万速运赴关免舡至通湾剥载迟滞是亦权宜一法着如议行豆料不敷该部作速另措给数万以便并运毋淂延缓有误军需其行粮系七年额外数知道了总俟日后造册销筭
　　○升山西按察使张翼明为都察院右佥都御史巡抚大同
　　○补原任太常寺少卿沈自彰为太常寺少卿管光禄寺寺丞事
　　○辛卯  上视朝
　　○  穆宗庄皇帝忌辰  奉先殿行祭礼遣镇远侯顾肇迹祭  昭陵
　　○巡抚辽东袁崇焕＜锍-釒＞奴子妄心骄气何所不逞我欲合西虏而厚其与彼即攻西虏而伐我之交我藉鲜为牵彼即攻鲜而空我之据我藉款愚之乘间亟修凌锦中左以扼其咽彼则分犯鲜之兵而挠我之筑著著皆狠而著著不后若锦失奴又必以困锦之兵困宁与中右一路乘胜而下即及关门彼时罄天下之力与之争于关前何如及今与之决于宁锦臣意责令三屯总兵孙祖寿于蓟镇挑选马步精兵一万五千而任其自择关外精锐已绊于锦今只可五千合之宁城三万五千人人人精而器器实满孙二帅直则为前后横则为左右总兵尤世禄为前锋臣自行劲后且敕督臣阎鸣泰移镇宁远抚臣刘诏调保昌之兵以保定总兵移镇山海抚臣张凤翼调宣大之兵以昌平总兵移镇通蓟俱为关宁后劲又敕内镇臣刘应坤居中及陶文等前后策应再敕戎政协臣李春烨整顿京营军马以备缓急及敕关臣梁梦环为监军往来催督连营而马步并进决一死战以达锦州又合锦之兵马奋击令夷匹马不还□□弃此三万五千人以殉敌则敌无不克至制胜出奇潜天潜地者臣将密商而阴用之不敢先洩但各镇之兵坐粮久不给各兵与出关兵俱支行粮此则司农与津部之任也伏乞  天语叮咛令廷臣力决大计淂旨锦州危困势在必援然湏安顿关宁妥贴万分无虞又湏灼见必胜毫发不爽阃外机宜事无中制四镇镇标兵将勇士著与酌量调发以壮军寔保定昌平兵将已刻期可到关门总听该抚与总镇内臣相机决胜各督抚移镇该部速与覆议立刻回奏犒赏银两着即措发十万以作士气各兵行粮内部津部多方策应无致匮乏
　　○兵部随覆抚臣志在决战方略凿凿皆有纪律相应允从但各臣俱宜移镇惟保定抚臣张凤翼似不必移以骇听闻余兵听酌量调发且行兵之际非重赉无以示劝臣部业角□羊冏寺银五千两恐不足用乞户部速发十万两角□羊赴宁远至贵英哈等联合诸营矢志杀贼抚臣宜如其赏格所利中国不小即不然亦当不为彼用也淂旨这调发镇协标壮移驻各镇督抚联结西虏接应犒赏行粮一切俱如宁远抚臣议作速发行惟张凤翼不必移驻着宣大兵马移劄蓟镇以资防守批吭捣虚不战而胜则大善至于见可而进虑胜而会借一之中关宁亦可保万分无虞封疆事重该抚倍加精审以副朕倚仗至怀
　　○发津门标振二营官兵三千九百八员名及战马二百十四匹赴援山海
　　○礼部题各省直考官编修倪元璐简讨陈盟李明睿给事中张惟一李鲁生薛国观吏部员外姚昌箓兵部主事胡福弘盟惟一浙江明睿鲁生湖广元璐国观江西昌箓福弘陕西于时礼科给事中叶有声以陪推削籍言其久系门户也
　　○巡抚河南郭增光巡按河南鲍奇谟请建魏忠贤生祠淂旨据称厂臣向日葵心格天荩思诸所福国利民未易殚述中州涝蝗相仍繦挽莫继自善委内督臣拮据调剂群情争输运艘途舞轸恤劳深祝厘感切所请建祠如议行祠名与作载德
　　○升山西参政仙克谨为本省按察使仍管阳和兵备事
　　○壬辰  上传与户部即今各镇援辽兵马陆续已抵关门速传示督理辽饷黄运泰督饷御史刘徽及各饷司粮储所有日用粮草料豆不拘何项钱粮那借速行接济一或怠缓责有所归
　　○吏部尚书周应秋覆喜峰口功总督蓟辽太子太傅兵部尚书阎鸣泰加太子太师巡抚顺天右佥都御史刘诏加右副都御史蓟州兵备孙织锦加按察司副使各炤旧管事从之
　　○户部尚书郭允厚覆总督京营保定侯梁世勋＜锍-釒＞言京军出防请优给行粮淂旨溽暑营军出援忠劳可念这将官廪给各加一倍每兵每日量加银二分俱于例外从优着如议行安家既无旧例准再总加犒赏银一千两以壮行色并劄新饷库移送京营给散其沿途应给米粮草料即行各饷司预先备办军到即支勿淂稽留违者参处奏内说运过米豆数目悬殊通行关宁两饷司将所辖米豆每十日一次以简明册开立管收除在四款一面报内镇该抚以便支用一面报部以凭稽查具淂关通炤应之法都着实行
　　○以太常寺少卿崔尔进为南京太仆寺卿
　　○加天津督饷主事庄起元为山东佥事专理辽饷兼管淮粮
　　○江西巡抚右佥都御史杨邦宪奏  三王之国供亿浩繁加派未免病民今将藩司库留存一万借支预为备办其余行令饶南九三府库银借用将各属备赈赎锾驿传余银等项抵还前数报可着炤顺天府节省之例以称朝廷展亲省费之意
　　○上林苑监左监丞张永祚题良牧嘉廿□＜锍-釒＞林衡三署甲户人等恳炤蕃育署为厂臣各建祠树坊许之祠坊各三祠名存仁洽恩永恩坊额一曰功高册府一曰洪恩流芳一曰一代元勋
　　○五军都督府锦衣卫等衙门博平侯郭振明等＜锍-釒＞请建魏忠贤生祠许之祠额名德芳
　　○癸巳总督蓟辽兵部尚书阎鸣泰奏臣见宁抚＜锍-釒＞云□□弃此三万五千人以殉敌且请自行劲后嗟嗟此何等事而可付之一□□弃哉奴夙知兵今又屡战屡胜熟于用兵回忆剿事初举时以杜松之勇刘綎之智贺世贤之刚及紏合西北数十年蓄餋之精锐未免逐北今日将略视昔何如兵力视昔何如向以全胜之力撄初发之硎既已如彼今以强弩之末逆乘胜之锋其有幸乎且宁抚前＜锍-釒＞曰责之赴战力所未能而又欲决一死战是明知而明□□弃之矣则精兵宿将已尽此中安淂另寻一种世界以拱此调援乎今天下以榆关为安危榆关以宁远为安危宁远又以抚臣为安危抚臣必不可离宁远一步而角□羊围之役宜耑责成大帅角□羊围制胜当在旦暮间臣所虑者兵多而不整将多而无谋人多而权分力多而势分抚臣即就此四者一调停而均节之即以扫穴犁庭可也独角□羊围乎哉抚臣所担者一辽臣所担者兼蓟左顾右盻一重门限独握其权如曰臣自为计则半生虎口几度龙沙介马而驰当先宁抚而负弩矣淂旨督抚移镇昨已有旨令称喜峰桃林亦有紧报遵化抚臣闻警西驰则督臣亦难轻离重地宜仍旧驻劄关门其调发兵将俱遵前旨听宁抚相机决胜保定兵马著王继速领赴关不必暂驻三屯营宁抚还在镇居中调度另选徤将以为后劲若见可而进必欲身在行间则著道臣毕自肃用心料理城守总期借中不失万全这本兵部作速酌议具覆
　　○兵部覆议抚臣之＜锍-釒＞奇著也寔险著也以不□□弃死而围不可角□羊也督臣之＜锍-釒＞正著也亦稳著也恐徒拚死而围终不可角□羊也为今之计急以角□羊围为主而角□羊围之计专以责成大帅为主况贼在连山等处去宁远不过三五十里大兵一出即接贼垒何呼吸之不可通而必身在行间即榆关重地抚绥弹压何可一日无人则督抚阎鸣泰仍旧驻劄关门亦相时度势不容再计也淂旨援锦之役责成三帅宁抚只宜在镇居中调度战守兼筹不必身在行间该部说的是督臣蓟抚仍旧驻札不必移镇各镇兵马云集关门该部角□羊发粮草务期接济各镇饷司多方措给月饷以便星驰余俱有旨了作速依旨行
　　○甲午总督蓟辽阎鸣泰题锦围未角□羊忧心如焚谨述微臣至关商确声援之概以慰  圣怀淂旨览奏卿已至榆关调度其捍御整备赖厂臣悉心绸缪与内镇体心拮据朕所鉴知关门援兵云集约有三四万所需粮料若干时刻难缓该部即时措发前角□羊以鼓舞士气其各镇援兵例有月饷启行即着各镇饷司多方那给以便星驰赴关但不淂延缓片时以误军需责有所归
　　○诏以京师根本重地凡职掌衙门切湏密地料理不必张皇如运粮以寔京储徵调以资策应行粮火器等项速为验发督捕衙门应加毖饬一切游僧尽不许□居寺院致□奸细以京营科道虞廷陛言故有是命
　　○赐原任巡按辽东御史张铨祖母霍氏祭一坛有司治葬以铨按辽死难故也
　　○先是开濮之问莲妖发难蹂躏地方几无宁宇至是余孽郑江□步云等亡命复逞官兵正在相持适守备杨御蕃统兵飞至当阵斩获多贼御蕃寔为首功兵部覆请优叙淂旨莲贼再逞旋即就缚文武将士劳勚可嘉除曹文衡等已经加级叙外旧抚吕纯如守备杨御蕃等著各加服俸一级其余纪录给赏与勘罚的俱如议行先是擒妖著劳与杨肇基杨国栋同时尚有廖栋为党人阻抑未经叙录着该部即酌议起用
　　○兵部题援锦官兵于二十二日遇贼于笊篱山贼分二股将官兵围于中心总兵满桂尤世禄奋勇而前内外夹攻达贼死亡数多而我之士马损伤官兵一百二十余名马一百八十余匹虽斩获无几然亦足以振赫濯之灵鼓壮士之气矣淂旨览奏东援兵将遇贼奋勇血战斩获有功足鼓军士之气满镇守运送火器硝黄从海而东声势大振锦围可角□羊知道了
　　○升翰林院简讨朱之俊为国子监司业
　　○改新升云南副使余玉节为江西副使分守岭北调福建按察使朱彩为陕西按察使分守河西
　　○乙未巡抚登莱右佥都御史李嵩题奴以十万之众蹂躏东江毛文龙乃能于狂烽正炽之际奋敌忾迅扫之威今角□羊到活夷三名夷级四百七十七颗达帽二百九十顶逐一验视历历皆真毛帅之功于是乎不可及矣是役也厂臣之神谋秘筭赫声濯灵寔有以夺其气而禠其魄他如内外大小诸臣并海外将领兵应查例勘明题叙者也淂旨毛帅孤悬纯岛力遏狂氛设伏出奇获此屡捷皆赖厂臣沉谋秘筭授计行间说的是这俘获巨魁奏报已久既验审明白着上紧角□羊来正法内外在事诸臣及海外将领官兵应行叙录者即查明功次炤例行该抚作速勘叙以凭升赉
　　○镇守延宁地方总兵官马允昇题花马池两镇受冲之地宁虏银歹松柏等酋延虏平沙黄妇等酋住牧临边地广兵寡鞭不及腹今既改协为镇与延宁同作金汤而兵马钱粮器械应当一一更议至于抚赏尤宜慎重以慑虏心夫狡虏无厌惟利是求或顺于宁而逆于延或款于延而战于宁虏两淂其利而我独受其害今两镇归一事权不殊延与宁款则同赏叛则同剿因其叛服而控驭之则虏之狡计难施而金缯不致虗縻矣淂旨据奏花马池改协为镇与延宁并势金汤其兵马器械钱粮委宜更议这条陈诸款有禆营务即与斟酌具覆
　　○镇守辽东太监纪用题沥血备陈苦情将士用命战守力保孤城矢图雪耻勉尽臣职事淂旨览奏该镇激励将士捍守孤城力挫奴锋屏障宁远忠义之气贯日干云甚副朕与厂臣委任至意深可嘉尚旷日持久情形危急朕已洞知救援责成三帅已有旨了宁抚与总镇内臣挑选精锐悉心计画督发策应以保危疆该部立刻马上差人说与他每知道
○以藩封事竣加顺天府府尹李春茂为右副都御史炤旧管事

明熹宗悊皇帝实录卷之八十四六月无
　明熹宗悊皇帝实录卷之八十六
　　天启七年七月乙丑朔时享  太庙  上不豫遣宁国公魏良卿恭代
　　○  圣谕朕承  祖宗洪基作华夷共主乃匪茹之凶未殄克艰之警方殷雪耻除残深廑宵旰近者宁锦之间羽书狎至赖心膂股肱重臣运筹供亿内镇文武将士戮力冲锋屡挫狂氛一月三捷今固败归于窟穴不无思报于高秋虽朕静摄每切忧虞兹览吏部等衙门会推宁抚本所举三臣均属誉望堪寄节旄然各在要害之地方俱有吃紧之事寄而宁远内藩山海外劲锦州声援所联首尾交凑非老成持重练达边材若易称丈人诗称元老者未能弹压共理朕思枢臣王之臣久历塞圉洞晓虏情谋算周详方略暇整着特赐尚方剑加便宜行事以原官星驰前去驻劄宁远督师榆关等处带抚辽镇地万与同内镇臣刘应坤纪用等共图战守之策及犁扫一应机宜大帅以下悉听节制往惟汝谐断于朕志其合用敕谕关防等项各该经管衙门上紧办给之臣受兹特简尚尽心殚虑和衷共济预修御备早复全辽慰朕东顾之怀仰雪  三朝之耻特谕
　　○总督两广□周祚奏浔州窠贼胡扶纪以鹅山为窟穴盘据猖獗人无安堵党与甚繁耳目甚广兵至则逃匿兵退则出劫即欲纵兵穷摉而山深箐密无从踪迹故前此专用招抚之法以羁縻之反以养成其势今复敢戕杀守备罪恶贯盈抚臣王尊德按臣曹应瑞慨然发愤与臣□确决意主剿先以汉土官兵严布隘口预防逃逸令两参将刻日誓师分路进兵一举而捣其巢穴擒其眷属招出男妇以五百计投降男妇以二百计土舍陈威用奇计得扶纪斩之数载元凶一朝授首国法藉以少伸地方从此安枕矣报闻
　　○管延宁粮储户部侍郎中夏时亨言臣去年条议设法增饷三款除通驿本折转运经营岁有增益总系正项收开未便扣报外所有开荒一节边地砂磏又无于粒牛具借给屯丁但宽以三年前半徵三年后全徵事出虑始开垦未多乃各堡实收已得粮一千一百十二石七斗三升草三百五十七束计今秋应收之数殆可三倍至三年后全徵加以渐次再垦又不啻十倍矣其易买一节臣借抚赏杂项银各库括尽仅得八千余两分发绥德清涧等州县照秋成时价量收已经穵运到镇及今时价稍增计除还原借前银外积出余米二千四百六十八石时值银一千七百六十二两八钱五分七厘二毫又臣节省纸红裁革书办门子等项共得银五十二两余又臣自天启五年秋起至七年夏止监临□有库收放积出附余银一千一百四十两今已经按季呈报本部扣抵年例外所有前项买粮赢余并招垦荒田日用等费折扣银二千五百二十两三钱八分八厘八毫伏乞敕下该部作正支销以省解发之费  上嘉其急公准照数扣抵本年年例
　　○云南澂江府举人杨兴南奏安贼之变臣父原任贵州贵阳府通判杨以诚缮兵死守至众寡不敌自知不免乃遣吏员印缒城乘夜赍送藩司仍令该卫民兵歃血誓死不意滇兵至夜潜逃卫吏阮世爵为贼内应臣父不得已自缢府厅贼缚之而去至火掌宅溪杀之碎体抽肠备极惨毒家属死者一十三人臣叔杨以恭摉得臣父密书往滇求援为贼所获杀之于散纳溪臣父骸骨无归臣兄弟家产荡尽从来死难者有之惨酷如臣父者未有伏乞  圣恩垂怜照徐朝纲例奖赠谥荫仍与建祠立坊得旨杨以诚死难甚惨准与徐朝纲一例优恤
　　○丙寅镇守辽东太监纪用俘献活擒真夷鸭刀把等五十九名夷器盔甲弓箭等项一千一百五十三件达马七十二匹得旨奴贼孽命十载于兹今狡孽复以暑月入侵大犯兵家所忌赖厂臣赤心忠计区画转输鼓舞边臣人人用命朕所鉴知该内镇提衡将士坚守孤城搏战出奇斩馘过当具见除凶雪耻克副重托这解到夷器著进收其擒获真夷鸭刀把等五十九名该部鞫审明白行该衙门择吉祭告献俘正法以彰国威
　　○太监杨潮奏一片石西界忽生铅矿可资火器  上命会同督抚道臣开采务严杜军民侵盗其安炉煆法启闭委官俱如议行
　　○户部尚书郭允厚题料理本色以备逆氛以七年之米言之臣部于六年冬月内预计七年分关门内外本色米六十七万余石后抚臣以关外添有班兵修筑之役增米六万余石遂派米七十三万余石以七年之豆草言之关门内外原额马骡五万四千匹故派豆六十四万六千八百六石派草三百万束昨据关门所报实在马骡止得三万八千匹兼以近日倒毙未补扣存料草当是有余即有援兵马匹仅抵缺额马骡之数是七年豆草已可支至今年报闻
　　○督饷御史刘徽奏宁抚素以灭奴自许中外咸思倚重而向日讲款一节闻者无不诧异说者谓借款为名抚臣另有作用未几一面讲款奴且有事于东江攻东未已奴更西犯乎锦州忆枢臣王之臣曩当督师时极言款未易而讲不可轻虑贻封疆之忧先为苦口之药盖枢臣老成持重洞悉夷情不啻烛照数计边臣若此何虑边事不万全哉得旨宁锦之捷为厂臣殚心筹画委任得人之效朕所鉴知挟愤思报虏情可虑预修战守时刻难稽说得是袁崇焕谈款之时实以款外作用望之然未尝不屡致丁宁今奴东西并犯未见作用何存枢臣远识夙契朕心今承兹特简宜及时料理以称朕怀
　　○河南道御史李应荐奏袁崇焕假吊修款设策太奇项因狡虏东西交讧不急援锦州此似不可为该抚解然崇焕去矣而代崇焕者则未可以漫尝也所为力破和议之非者不有司马王之臣可急使乎又熟历关塞备尝艰辛不有督臣阎鸣泰并可使乎在王之臣以中枢行边有近年王象乾张鹤鸣之例在阎鸣泰咫尺关门可朝闻命而夕出关也至援将李嘉训狡谋当惩乞从重议处得旨近日宁锦危急赖厂臣调度以奏奇功说得是袁崇焕暮气难鼓物议滋至已准其引疾求去督臣驻劄蓟门亦无重地也宁远督师朕业特简枢臣俾星驰赴任料理李嘉训已有旨了
　　○应天考官原题司经局洗马贺逢圣有旨著陈具庆张士范去仍各升翰林院侍读贺逢圣系东林党人著削了籍为民追夺诰命
　　○南京兵部左侍郎毛一鹭以疾请告允之
　　○升河南頴州道中军加游击管事徐良臣为杭嘉湖参将
　　○旗手等卫经历董舜臣等请为魏忠贤建坊许之
　　○丁卯镇守辽东太监纪用题奴谋再逞已露其情乞严敕边臣著著从实勿饰虚文以遗虏患得旨览奏奴孽挫归挟愤图报势所必至据留投顺都色等酋以作饷导则山海喜峰各口处处当防说得是锦城奴所必争塔山势亦相倚既经派定健将城守今虑修筑工艰奴骑冲突便当审处缓急□定筑防要著该部确议回奏至宁城浚濠筑土为外障以屯聚军民保定等处不必调发援兵止调蓟镇以防山海拣山海锐卒以济关外俱凿凿中窾转盻秋高各口要害储火器缮甲兵严加厉秣以备战守信地时刻难缓都著该部速与议覆行
　　○命御史张枢巡按四川
　　○巡关御史梁梦环奏臣奉命巡关随在周咨土俗民风颇得梗概敬条上五款一议用辽兵辽人生长本地习知东奴举动凡遇入寇绝无惧色但得坚甲利刃壮马无不争先杀贼以雪祖父之愤即宁锦屡捷半是辽人摧锋陷阵者可见也一议辽将朱梅等皆百战百胜之勇若于宁锦各设兵万人前屯卫等处各设兵五千中左所界宁锦之间设兵三千各备操演守城之用仍于宁锦城外另选精兵一万五千闻警合哨出奇设伏使呼吸相应以壮声援一议设听差人马今公差员役往来如织沿途人马倒死并战马亦在听差之中岂不痛心谓宜另设听差兵一百名马五十匹专供差遣之用不许仍前勒拨战守兵马致疲于奔命也一另议将领杂流跟官人役自主将以至把总日用跟随自不能免宜另项议设不许仍前一概取给于正兵之内以启弊端一议聚人民自锦州以前向之荒城俱被妖贼蹈为平地民既无依必且西投于虏而潜居奴地者并不复西矣况今日筑明日焚又且以关外为畏途矣故保聚人民最为紧急然欲聚人民则宁城不可不广今宜按旧壕为界大浚而宽深之各二丈余即以其土筑墙亦高二丈广如之墙内除设立兵房马棚之外余地便可以为民居官付之券以为永业俟彼本地渐复仍准其估值别售此臣巡行时所早计而熟筹也得旨览奏按辽周咨所列诸款用辽兵习虏健斗存恤宜先用辽将如朱梅等各设兵宁锦要处犄角相应洵得用兵将之要领至另设听差人马另议将官随役扩宁城壕堑以聚辽民毁东关夷塔以利形势并属虚访舆情深得厂臣筹塞恢疆扫穴歼奴之意著即与议覆行
　　○戊辰  仁孝文皇后忌辰  奉先殿行祭礼遣成安伯郭邦栋祭  长陵
　　○礼部题三省正副考官河南吏部主事王应泰聂慎行礼部员外郎刘伸史高胤山东户科左刘先春吏科右虞廷陛中书张餋陆一骐山西光禄寺少卿蒋一骢尚宝司卿董懋中户部主事马任远陈宾盛得旨这三省考官著点丫的去内张餋即充山东正考官刘先春虞廷陛马任远俱系门户都著削了籍为民追夺诰命
　　○命造督师榆关兼抚辽镇等处地方关防作速铸给以便星驰到任行事
　　○刑部覆胡士容依监守自盗律斩从之
　　○己巳  圣谕朕闻盛王御世专崇道术圣人设教在正人心苟蔑圣贤道德之坦途而任憸邪讥讪为能事岂惟弥远圣真抑亦大乱世俗为王法所不宥者矣洪惟我  祖宗设科以来术尚端醇士归驯雅上非典谟训诰不录下非经史掌故弗谈以故俊彦云兴  列圣焕文明之化搜罗日甚国家收黼藻之功有以也无何迩来伪学兴朝邪党树帜大坏风纪专务招摇一唱百和此挽彼推文字之间遵崇诡异楮墨所露半是刺讥如上科正副考官方逢年章允儒熊奋渭李继贞丁乾学郝土膏顾锡畴陈子壮及中式举人谢锡贤刘正衡艾南英程祥会雷榖孙昌祖之辈都不以崇正摅忠为念乃以讪上谤政为怀置圣经若弁髦鹜人情于险巇生心害政长此安穷朕窃忧焉虽已概加惩处用起更新而在朝臣工犹沿宿染未殄余风兹特预为申饬不惮再三该部士风文体系所职掌即著行文各省直并会试正副考官及中式举人自今已往文必尊经士无诡正有仍前诋毁朝政吠影舍沙决裂尺幅而无顾忌者著该部科细加磨勘简举参来敢有扶同蒙蔽的朕览出一并重处还著缉事衙门密切体访挐问具奏朕必根究到底严鞫主使之人从重拟罪垂戒将来用以正人心息邪说聿追  累朝淳懿之风振起一代平明之治特谕
　　○督师兵部尚书王之臣赴关请户兵二部给银十万两作募兵犒赏之费许之
　　○以兵部右侍郎霍维华署部事
　　○升光禄寺少卿莫在声为顺天府丞
　　○加户部广西司郎中辛思齐以山东右参议兼佥事补天津饷道专理运务辽饷兼管淮粮
　　○改花马池协守为总兵以原任山海总兵孙显祖任之一切事宜俱照花马池新例行
　　○庚午督师兵部尚书王之臣奏辽左之事十年于兹今宁锦虽云暂胜而奴孽尚有鸱音  皇上眷焉东顾命臣出镇宁远任大责重不得不举贤以自助本部标下中军杨嘉谟久在关门熟知戎务臣欲与偕行令其召募西兵充臣标下亲兵又宁夏游击江鲲甘肃副总兵官惟贤守备郑一亨夏登士皆一时将才应令各带亲丁作速赴辽以备缓急得旨览卿奏关外战守需将才甚急而各营伍惟西兵得力说的是杨嘉谟既习西兵即著招抚精锐勒限前来以壮军声江鲲夏登士官惟贤郑一亨都著各带亲丁作速赴辽用备缓急官惟贤准立功自赎俱依议行
　　○以原任蓟州东路副总兵黑云龙为镇守宣府总兵官以见任宣府协守副总兵邹国盛为镇守保定总兵官
　　○升山东武定道中军守备加都司佥书王秉衡为昌镇左骑营游击将军宣府守备加都司佥书冯世科为昌镇右骑营游击将军榆木岭提调加都司佥书王世国为昌镇左车营游击将军
　　○长芦巡盐御史龚萃肃淮扬巡盐御史许其孝各＜锍-釒＞请为魏忠贤建祠一曰流恩一曰瞻恩
　　○辛未工科左给事中陈维新＜锍-釒＞请速发军前急用钱粮并整顿关外兵马又言旧抚袁崇焕数年拮据去岁婴城臣必伟之每有＜锍-釒＞奏辄高谈慷慨以保封疆复全辽为已任臣心壮之李僧一遣动出非尝且其言曰此番奴子必降若不降便可一鼓而歼举朝以为算定谋奇未尝不徐观而厚望之不意信使驰驱徒博其两番僣号一纸嫚书未几而蹂躏我属国矣说者谓精骑尽东其虚可捣而河上之师似仅以虚声示弱既而围犯锦州人谓缨冠被发□不踰时况存锦原以保宁乃咫尺之间何以兵逗遛而不前何以饷坚闭而不发犹幸孤城忠愤锦能自固且奏肤功万有他处而宁之先声一顿此等伎俩谓可歼奴实臣所谓解也得旨这两厂盔甲弓矢炮铳等项及兵仗局内造皆军前急需应用钱粮著该部多方设处接济毋使各匠停工关门内外兵马俱要足额整顿副厂臣筹边画圉至意说得是旧抚袁崇焕轻遣李僧动出非尝茫无实效已允回籍丁枢臣行边出朕特简至联络一心和衷共济自饶为之
　　○追罪宁锦援兵不赴者统领总兵李嘉训著策励供职游击马凌云张守有周一新三名革任回卫参将王维城游击别镇二名行抚按提问
　　○升通政使司右参议张绍先为右通政仍管右参议事
　　○壬申  圣谕内阁自奴酋作孽以来事踰十载耻历  三朝近赖心膂重臣发纵指示及卿等谋画运筹是以克奏锦宁屡捷俘获数多朕甚嘉焉该钦天监择于本月初九日献俘称贺朕欲临期勉往以远慰内外劳臣之心用彰从来未有之捷奈见今尚在调摄间有小愈更宜慎重朕是日暂免临御卿等可传与祭告  郊  庙大臣务各竭虔行礼仍即传示各该衙门径将解俘囚押赴市曹照例会官处决枭示施行特谕
　　○户部奏天启七年夏季分钱粮各督抚奏报蓟州镇主客兵饷发银一十万六千七百一十七两有奇密云镇主客兵饷发银九万一千三百四十七两有奇永平镇主客兵饷发银七万二千四百六十六两有奇昌平镇主客兵饷发银三万五千五十八两有奇易州镇主客兵饷发银三万六千六百四十八两有奇报闻
　　○总督蓟辽阎鸣泰奏锦州遐僻奥区原非扼要之地当日议修已属失策项以区区弹丸几致挠动乾坤半璧虽幸无事然亦岌岌乎殆矣窃意今日锦州止可悬为虚著慎弗狃为实著止可设为活局慎弗泥为死局且此番之战我兵损伤亦多今日急务无如补兵练兵为要迩抚臣欲于关门蓟门各练兵一万五千以备调遣之用窃计关内外向各以六万计近宁远增二万此八万之众皆厚饷非蓟门之比使此八万者人人皆劲兵岂须一万五千之应使此八万者仍望济于一万五千则厚饷蓄之何为向以＜土答＞山一断宁锦声息不通彼时兵将尽集宁城而关外三大臣又复为之一空所幸贼一枝落海沿一枝入兴水之谋未遂耳万一不幸出此则关门将若之何闻奴攻朝鲜得船四百只而都令色令与黄把都儿近复自折入奴傥令朝鲜叛人以片帆渡海新附西虏以数骑窥关而奴子自率大兵从广宁故道三路而来皆计之最毒而事之不可知者安得不急为之备哉至关门城守之兵近日调撤几空一时凑补无计亦宜于六万之中为守为援分练停当遇急即驰弗以赴援之故輙动城守致令生熟不一而战守两误若夫兴水口山低路阔系虏入坦途而山下仅一斗大破壁可为隐忧则遣一偏禆宿重兵为防尤计之必不可后者也得旨宁锦之捷制胜折冲皆受厂臣秘画朕所鉴知锦州之议业有旨下部宁远八万关门六万兵已不少从今以后当实补实练自图战守倘有缓急酌议蓟门以资犄角俱有旨了兴水一口御虏要害宜屯重兵缺饷一节骄兵口实宜速筹处都说得是俱着确议覆奏
　　○命太仆寺卿田吉仍以原官管太常寺少卿事其陪推太仆寺少卿徐扬先以门户削夺
　　○复除翰林院简讨孙之獬
　　○升南赣巡抚傅振□为南京兵部右侍郎
　　○升浙江巡抚潘汝桢为南京兵部添设左侍郎
　　○癸酉锦州献俘  上不豫不御殿遣公魏良卿等祭告  南郊  北郊  太庙各行礼
　　○升游击管山东曹州守备事杨御蕃为宁夏灵州参将甘肃镇羌堡守备加都司佥书管事赵宦为陕西总督右营游击将军
　　○甲戌兵部署部事右侍郎霍维华题驿递应付内掌于该部外设驿传道实有专职宜一切责成之该省有私牌滥行该道不为严究则不职可知若夫驿马之毙皆毙于重包兼之夹带私书私货尤当严禁至于驿递纲头马驿皆市狯之尤者充之冠盖华要者奉承惟谨曹局闲冷者靳不应付致使节坐荒驿而叹无鱼下役泣道旁而嗟维谷而钱粮又开销如故也臣窃痛之特恳明旨申饬得旨这本说驿禁坏滥胪例诸积弊甚悉而专其责于各省驿传道两直隶则以本道兼任之凡藩臬司李所用马牌皆取给该道该道类申抚按挂号给发以防滥乞如有私牌该道以不职论及滥用假借严行禁革外其纲头留难应行夫马希图冒破钱粮者一并查处深得节省＜锍-釒＞通驿递良法余俱依议申饬行
　　○调河南磁州游击将军方懋功于甘肃洪水堡调南直隶刘家河游击将军殷缵绩于宁夏领兵营升都司佥书管天津饷院中军游击事李允盛为宣府新兵营游击将军
　　○乙亥谕刑部达奇勋即日释放著从督师赴关外立功赎罪
　　○镇守辽东太监纪用题锦州突遇贼至战守未备臣与诸官军约全城之日每日人赏一两于是人心踊跃思奋既又与约曰能出城杀贼者每员名赏银五十两而各官争先杀贼遂以战胜臣初谓贼必不能持久或二三日间可退虽每日一两所费不多不期贼困我二十五日以臣口许算之共该五十八万四千五百七十二两伏乞  皇上悯念官军劳苦再将别项银两量发前来使臣不失信于官兵为将来效力之地也得旨览奏锦城孤军抗守出奇杀贼既悬有赏格岂容中止除前给过赏功银每名五两外还著该部作速量行措处解发军前用示朕鼓舞将士之意
　　○总督宣大张朴与巡抚宣府秦士文巡按直隶汪裕共言隆恩祠已告竣乞以蔚州卫都司佥书张梦吉为守祠官从之
　　○补原任副总兵管蓟镇通昌三营参将事宋守义为本镇东路副总兵
　　○丙子太仆寺卿洪瞻祖题臣本寺外欠数多兼以支费扣留出浮于入况关宁犹有召募之银三万尚待找足督臣复有犒赏之费五万立待凑行若不设法催解其何以支今南北直隶山东河南等处所欠不少伏乞明旨照地方远近勒限起解其南直隶九府四州欠至五十万六千有奇须该部差风力司官分江南北照金花事例吃紧守催以便接济允行
　　○总督漕运太监崔文昇纠参不职官员得旨览奏力挽运漕尽心国储深体厂臣帷幄筹边至意勤恪可嘉奸诡插和势豪勒掯漕例甚严这崔世召杨日显何大显都著先行削藉为民追夺诰命并吴贵四等徐廷及蒋孝毛魁芳等一干人犯著行彼处抚按提解赴内外督漕衙门一并从重究拟徐廷骩法徐仪世不得不任其咎著吏部重处来说以后各省直凡官户纳粮俱与民户一例上仓不许堆贮私家勒军就兑插和糠秕等弊犯者指名参处官军勒索的并行究拟
　　○崔文昇又报修筑堤工得旨漕粮转输全赖河流顺轨这骆马湖新堤初成兼暑两淹浸浅阻可虞该监体厂臣绸缪彻桑至意多方设法船行无碍忠劳可嘉其俟守冻空船装粮到淮亲诣湖堤相度形势为修筑之计待秋深水落即勘估急修以图久远
　　○先是督抚辽东诸臣议将辽东解额四名尽还顺天而辽士之在登莱者今岁令赴顺天乡试至是礼部覆议今岁试期仅可一月自登莱以走京师几二千里即竭蹶兼程犹恐棘围垂撤况登莱至辽视京师几倍或怀故土之恋或就新疆之乐人情各趋谁得而强之合照甲子例仍取中一名于山东自庚午科始共取中四名于顺天乃为妥便得旨览奏辽士复还辽土就试顺天甚得抡才寓招集之意但秋试甚迫士从登莱跋涉归辽途远试阻反孤士望姑着照甲子例仍中一名于东省俟庚午科尽属顺天共中四名关外辽士就试宁前道委为妥便其廪例纳监暂将印结咨监考试还行文原籍查确方准实历俱如该部所议行
　　○升户科右给事中陈序为左给事中
　　○巡按狭西御史庄谦＜锍-釒＞请为魏忠贤建祠于延镇许之
　　○加升魏忠贤亲孙原荫锦衣卫指挥佥事魏鹏翼为指挥使以厂役缉获凶犯陈六等加恩也
　　○丁丑  孝安皇后忌辰遣镇远侯顾肇迹祭  昭陵
　　○  上传与户部计务殷繁着该司官趣尚书郭允厚即出供职
　　○巡抚广西王尊德题敬遵明旨已焚毁曹学佺所刻野史书板讫报闻
　　○镇守辽东太监纪用疏叙锦州功得旨锦州之捷雪耻除凶十年仅见朕心嘉悦厂臣魏忠贤贯日精诚补天经济彻桑筹箸帷幄刻刻关心军实边需接济源源凑手功贤十万身作长城允为功宗堪藏盟府朕所洞鉴宜有特恩着该部照依宁晋伯事例速议具奏以彰朕酬眷元臣至意内镇臣纪用捍孤城以当劲虏振久弛以挫方张义胆忠肝持危济弱此番郤敌厥功为最着加恩三等荫弟侄一人与做锦衣卫指挥同知世袭给与应得诰命赏银六十两彩叚四表里内臣胡明佐输忠竭力不避险艰接应边需深副特遣着荫弟侄一人与做锦衣卫正千户世袭给与应得诰命赏银四十两彩叚三表里武俊间关间道共济军实着荫弟侄一人与做锦衣卫副千户世袭给与应得诰命赏银三十两彩叚二表里杨得玉黄友德孙玉守能护城战能斩馘着荫弟侄一人与做锦衣卫试百户世袭给与应得诰命赏银十五两彩叚一表里孟吉祥吴秉臣杨进朝郑良辅履险冲锋均尝劳苦着荫弟侄一人与做锦衣卫诚百户给与应得诰命赏银十五两彩叚一表里镇臣赵率教总兵左辅朱梅志切同讎功著急难及战守在事有功内外文武诸臣俱着作速分别优叙阵亡及轻重伤官兵俱与照例优恤以彰激劝
　　○总督镇守辽东太监刘应坤复疏陈宁锦功次得旨宁锦之捷大振积靡克畅天威皆赖厂臣魏忠贤一腔忠诚万全筹算恩威迭运手枢治平之枢谋断兼资胸涵匡济之略安内攘外济弱扶倾念殊勋之难酬宜恩数之申锡着加恩三等荫弟侄一人与做锦衣卫指挥使世袭给与应得诰命赏银八十两彩叚六表里羊二只酒三十瓶新钞三千贯仍赐敕奖励以示优异监臣王体乾梁栋李永贞石元雅王朝忠郝隐儒李实涂文辅崔文昇功参密勿绩懋储糈着各加恩二等荫弟侄一人与做锦衣卫指挥同知世袭给与应得诰命赏银五十两彩叚四表里镇臣刘应坤鼓舞将吏努力戎行匪直大挫贼锋在宁远有却敌之效抑亦深寒虏胆于锦州有解围之助着加恩三等荫弟侄一人与做锦衣卫指挥同知世袭给与应得诰命赏银六十两彩叚四表里李明道刘忠陶文杨潮杜勋等矢心缓急殚力驰驱着各荫弟侄一人与做锦衣卫副千户世袭给与应得诰命赏银三十两彩叚二表里胡良辅葛九思张守成李应江等声实相资犄角攸赖着各荫弟侄一人与做锦衣卫副千户世袭给与应得诰命赏银三十两彩叚二表里苖成郭尚礼金节田奉王升张大兴等分猷边塞着荫弟侄一人与做锦衣卫百户世袭给与应得诰命赏银二十两彩叚二表里贾进朝贾进忠冯允昇董文儒阎思印刘尚用王爱陈贵许光先崔良用刘希延马化龙马忠孙正宾等效力战场趋事着各荫弟侄一人与做锦衣卫试百户给与应得诰命赏银十五两彩叚一表里满桂尤世禄孙祖寿杨嘉谟等浩气枕戈壮怀吞虏杨寰孙云鹤王崇德及王文元等诘奸禁暴俱着作速分别优叙王之臣等俱有旨了
　　○巡关御史梁梦环复查叙宁锦战功盛称厂臣德被四方勋高百代发纵指示汉高待鄼侯之懿典足徵尚父维师周武答齐公之成谟可考今举锦宁两处战守之捷而权衡之以封伯及指挥使合而为一大晋公爵斯足报旷世之殊荣耳得旨览奏宁锦之捷振起积弱克畅武功皆赖厂臣硕画渊谋知人善任有求必应士马获饱腾之资无备不周塞垣有守御之实故能大夺天骄之魄永奠地轴之安绩懋三韩功高百代宜隆殊恩业有明旨
　　○总督宣大张朴巡抚大同张翼明巡按直隶汪裕各疏请宣镇赤城为魏忠贤建坊榜曰一代崇功
　　○戊寅户部尚书郭允厚疏陈八款大略为欲核边饷当严册库之职掌欲足京粮当除流动之名目十三司各有分职然所辖者止一省耳有此省钱粮而为彼省用者不与闻也有本司止存入数而为别司之出数者不与闻也有此项钱粮参罚而别项之应罚应开不与闻也一部之中藩篱稍隔呼吸若不相通惟责成于册库为提纲挈领之道应将郎中刘应遇新创各册永远遵守更相交代十三司并银库每月将月会册实实呈堂送库注册必使无事不有册无册不用印一有稽查信手拈来靡不明悉外则杜各解侵欺兴贩之毙内则杜揽保假印之奸有一不备有一不真责在理库之官即以册为考核之殿最也至于钱粮所以稽迟有司可以藉口者则流动不一四字害之耳夫钱粮重事即画一之法犹恐难行而顾可使之流动乎官因之二三其见吏因之高下其手司农欲稽核而茫无定案百姓即重科而莫知其繇迩来省直揭报完欠州县仓口数目往往不侔职此之故谓宜责成册库将天启六年奉旨已行之岁会册溯至元年合六年内总撒并五年再闰应增之额逐省细加□确较数岁之中以为尝预派勘合应为定额宁稍赢余毋使匮歉宁流动于太仓毋流动于徵收酌成会计全册通行海内可以历千百年而不毙仍刊刻成书送吏户二科并发省直诸司岁岁行之庶部司有可摸索守令有可秉成吏书无可颠倒此一劳永逸之道也因留册库郎中刘应遇以新升参议职衔仍管册库以终其事得旨边饷日迟京储日诎都因钱粮庞杂数目混淆难以稽察览奏严册库之职掌除流动之名目则按籍了然考成有据百毙俱消真得提纲挈领之法奏内各款俱依议着实行刘应遇矢心任事不避劳怨着以新升参议职衔照旧料理册库册完之日另行迁转
　　○以京城巡捕右参将王家宾为宣府副总兵
　　○调松棚路游击将军陶承恩以原官守备磁州
　　○以宁夏都司佥书陈嘉宾为南直隶刘家河游击将军
　　○加升魏忠贤甥孙原荫锦衣卫指挥使杨祚昌为都指挥同知以厂役缉获凶犯加恩二级也
　　○己卯中元节命侯陈光裕薛濂蒋惟恭李弘济徐锡胤伯施壮猷朱自洪卫时春吴遵周郭邦栋孙廷勋祭  长陵  献陵  景陵  裕陵  茂陵  泰陵  康陵  永陵  昭陵  定陵  庆陵南宁伯毛孟龙祭  恭仁康定景皇帝陵寝都指挥使侯昌国祭  哀冲  庄敬二太子坟园
　　○  圣谕朕惟  祖宗旧制设立九边用严夷夏大防爰固疆圉胜势其以奠金汤而藩京国至烈也迩者边塞处处宜急而辽镇中于奴祸尤属吃紧赖厂臣谋在战先画定幄内功高指纵勋列旂尝三捷奏凯孽奴愤窜咸奏绩勚朕实倚毗焉惟是奴愤必思复逞秋高宜预设防守自山海内外以至宁远塔山锦州等处地当冲虏若车辅之相倚防应画界如犬牙之相制业既设有总兵分别信地其间将领应统若干兵马器械应发若干粮料刍茭应用若干合令内外督师镇臣抚道从公计议拨给庶缓急之有济而战守可责成也该部一面详议妥确回奏一面马上差人星驰传与各该总兵等官俱要同守信地慎加堤防当修葺的上紧设法修葺当振刷的着实申明振刷务平时操练谙熟才临警策应闲整于以舒朕东顾之忧无负厂臣制虏之虑也其有能歼奴恢辽功成之日高爵重禄朕不尔吝如或妄分彼此观望逼遛不肯实心为国戮力疆场负朕付托者  祖宗宪典具在朕亦曷敢私焉特谕
　　○吏部尚书周应秋复查宁晋伯事例奏言宁晋伯刘聚在正统九年在甘肃收捕都督南哥伪祈王锁南奔等又临水堡擒获达贼哈三木儿等天顺五年又杀反贼曹钦并擒也忽烈王等历升总兵官进封宁晋伯此成案可考也今奴孽不逞溽暑兴师宁锦受围声援几断较之甘肃奚啻万倍赖厂臣壮志吞胡赤心报国储糈器械协济实裕于边发纵指挥调度虏在吾目将洗  三朝未雪之恨禠十年匪茹之凶伟哉浴日补天允矣安内攘外应赐券诰用答元勋得旨魏忠贤报国心丹吞胡志壮整戎简备立三捷之奇功雪耻除凶洗十年之积恨绩奏安攘名列山河宁晋彝典昭然世爵褒封允当着于弟侄一人特封为安平伯世袭岁加禄米一千一百石锡之诰券与国同休仍赏银一百两彩叚八表里羊四只酒六十瓶新钞五千贯赐敕奖励以光贲大典风励忠良
　　○镇守辽东太监纪用题亟缺粮料乞速赐接济得旨粮储为三军命脉据奏该镇屯本既已亏折贼至又多焚毁新增三帅支费愈繁若不早为接济何以待敌着行天津督臣于漕米到日不拘何项截拨二十万石免其下卸速令顺流刻期运至宁远前屯诸岸口令所在官兵速运入城以备急需仍将起运及运到日期一并回奏不许推诿稽误责有所归
　　○升山西右布政王国相为贵州左布政管威清道
　　○庚辰宣延镇捷祭告  南郊  北郊  太庙遣宁国公魏良卿保定侯梁世勋驸马万炜各行礼
　　○巡抚延绥朱童蒙奏干儿骂素性狡猾尝轻内地自今岁入犯稍稍挫折今裹疮邻死犹敢聚兵犯边总镇孙显祖提兵应援分布设防虏分三股而三处迎敌斩馘虽止七级然堵回五六千骑使内地安堵兵马无损厥功茂矣故事保全堵回与血战奇捷同功况显祖屡战屡胜其功又非寻尝者比章付兵部
　　○总督蓟辽阎鸣泰等题曩者锦州围困兵部题奉俞旨调昌平兵一万领以总兵李嘉训赴关防守乃镇边居庸二路军百计逗遛要索天启六年月粮如数给与始行及行至马兰逃回大半则二路总兵谷应选焦庆延之训谕可知至于蓟镇总兵孙祖寿当援辽之时拥兵城下坚壁不战悠悠忽忽曾不得一臂之用皆不可不分别究处也  上令各策励供职
　　○兵部署部事右侍郎霍维华覆纪用与阎鸣泰疏言锦州一城为奴所必争内镇臣所六轻兵以防小修以补贼至则坚壁清野以待即督臣所谓虚着活局之意臣部以为锦城已守有成效决不当议弃倘临时设谋饵敌出奇应听新督师熟计而行今奴虽屡挫狡谋叵测关外练兵八万战守足恃不必专望外援若关兵六万亦宜分别训练勿令战守两误至蓟门各路宜守兴水口兵将宜添尤为绸缪急着得旨关门之倚宁远宁远之倚塔山锦州皆层层外护多设藩篱以壮金汤杜文焕驻宁远侯世禄驻塔山尤世禄驻锦州前屡旨分派自明着内镇臣会同新督师酌量地方拨与兵马都要各守信地修筑城池操练军士实心料理以战守急图不得妄分彼此推诿观望自取罪责喜峰兴水等处除戎器设兵将俱是绸缪至计封疆事大务期内外文武同心齐力以保万全着实申饬行
　　○辛巳户部尚书郭允厚＜锍-釒＞臣病起于忧思臣忧起于空乏如黔饷之请岛饷之增辽饷之已措而苦未措也种种关心无以自遂盖太仓之岁入仅三百三十万而岁出该五百余万臣思之而无策也省直之岁徵仅三百三十万而九边之岁支已该三百二十万臣思之而无策也三百三十万之应解京者甫一解京而先有一百八十万之支也三百二十万之该解边者未解边而更有七百八十万之欠也臣思之而无策也况澄城之官以催科而陨命句容之令以徵解而去官此等人情臣无不思恐三万调援之兵既已缺饷而逗遛殊甚数十万戍守之旅又安知不以缺饷而庚癸频呼此等军情无时不思恐秋高马壮胡虏生心数月枵腹宁堪荷戈至宣府内镇臣有欠饷三百八十万之＜锍-釒＞奉  皇上凑给三分之一之明旨而臣益苦无措发臣尝集诸臣悉心计议如复盐屯归并事例开馆会计等项盖以除此一着用财者日盛生财者无门而臣之伎俩穷矣与其以司徒之席为养病之地无宁乞休避贤者路有旨慰留之先是允厚有疏特开会计馆未蒙批发兹复得旨览奏具见裕国足庾之苦心卿上＜锍-釒＞时兵事方殷未便举行今始简发当此三空四尽之时其有禆生财不扰动军民者朕方委心以俟卿还即出与诸臣详议具奏朕自能酌行毋得托疾以孤眷倚
　　○镇守宣大太监葛九思请录洗马林之捷得旨览奏刀酋观衅蠢动已非一日近有洗马林之捷皆赖厂臣魏忠贤志安社稷念切封疆任用得人鼓舞三军之气筹画不爽振起累年之衰彼氊裘遁迹于望风皆桑土预周于未两着荫弟侄一人与做锦衣卫指挥使世袭给与应得诰命赏银六十两彩叚四表里羊二只酒三十瓶新钞三千贯仍赐敕奖励以答殊勋葛九思饬法修备功著塞垣着荫弟侄一人与做锦衣卫副千户世袭给与应得诰命赏银四十两彩叚三表里张守成李应江稽查巡历夙有劳绩各荫弟侄一人与做锦衣卫百户世袭给与应得诰命赏银三十两彩叚二表里田奉王昇张大兴共分猷念有造地方着各荫弟侄一人与做锦衣卫百户给与应得诰命赏银二十两彩叚一表里督抚道将大小文武官员以及获功员役俱与分别叙赉
　　○兵部随具覆总督宣大张朴巡抚宣府秦士文各加升一级按察使张宗衡户部粮储郎中王珍通判白麟各量加一级副总兵今升总兵官邹国威等各加职衔赏赉从之
　　○镇抚司奏问过走空诈骗犯人事得旨这犯人顾汝翼通同孙如洌作奸犯科赃私毕露既经究问明白孙如洌着削籍为民追夺诰命锦衣卫拏送镇抚司同顾汝翼一并严究其赃银三千五百两立限严追以助大工赃完日送刑部依律拟罪姜玉菓交比匪人着削籍为民追夺诰命厂臣魏忠贤振刷纪纲肃清辇毂无隐不照宁遗漏纲之奸有法必伸大破群邪之胆劳绩屡著风猷具瞻着于原荫弟侄一人加升二级赏银五十两彩叚四表里羊二只酒三十瓶新钞三千贯仍赐敕奖励以示眷倚原办官旗与照例并叙
　　○命广西提学副使徐仪世冠带闲住因漕监劾其父徐廷凭官势以勒抑漕粮吏部并议处其子也
　　○壬午  成祖文皇帝忌辰  奉先殿行祭礼遣镇远侯顾肇迹祭  长陵
　　○镇守宣大太监葛九思题宣镇缺粮数月乞亟催二运以杜脱巾得旨览奏宣镇戍军待哺数月向赖厂臣指纵节发京运以救湏臾今京民二运积欠二百九十二万九千有奇饥军将何接济着该部将京运不拘何项先行凑发以济然眉其民欠着该镇抚按速咨该省直抚按严立考成以完欠数目定大计黜陟务守催额欠前解该部都如议速覆行
　　○原任礼部尚书孙慎行谪戍宁夏边卫
　　○追朱大洽等赃银三千七百八十两邢元吉八千四百八十九两官秉彝等二百五十六两
　　○癸未兵部右侍郎署部事霍维华条奏边事一曰锦州不可不守夫全辽疆土期于必复咫尺锦州岂可异议况向以修筑未完之日尚能据以挫贼今乘此战守已胜之余何难凭以自固且尤世禄定为信地增兵奉有明旨宜一意修葺城垣整顿兵马料理刍粮为有进无退之计可也一曰塔山不可不城锦州既在必守而联络于锦宁之间者惟塔山是恃即无城犹与增置有城何难修葺苐恐转眼高秋时日逼而工程大故顾虑不决耳臣以为城欲坚不欲天止就旧垣补葺本山之石与附近残堡民房之甎运而砌之亦甚易易也一曰火器不可不练与奴争于数步之内我之骑射不如奴若击奴于百步之外神器所至奴之骑射无所施其力矣我之火器未尝不精火药未尝不多要必使件件各尽其用人人俱擅其能则一器可以毙数奴一人可以发数器即用寡敌众当无不胜一曰车营不可不备均此火药也用以城守则有余用以进战则不足者无他营垒不坚无所据以展其技也可以坚营垒拒奴冲突者莫如车而诸将反若视为缓图者未能穷其掣耳向臣在文华门见发出关外之车以古制而妙新裁即拒守而为抟战其法尽善关外宜仿而多备之俾诸营皆以车为主充以步卒足以尽火器之长中藏马兵可以妙出奇之计进凭以攻止据以固则有胜无败之势尝在我矣至若某处应兵若干某处应马若干刍粮应用若干是在督师与内外镇臣熟计定额各部竭力预办而速应之非臣部所敢逆揣也得旨朕虽静摄边备吃紧时纾轸念奏内守锦州城塔山练火器备车营俱关制奴大计着上紧申饬行兵马器械刍粮药料督师与内外镇臣作速额派各部宜协力预办以应急需不得迟误
　　○赐安平伯魏鹏翼养赡庄田七百项一如宁国公初封肃宁伯例仍行屯田御史择膏腴善地作速拨给从户部尚书郭允厚之请也疏内褒羙忠贤有安即是安  社稷之安而平非特平一方之平等语
　　○又命工部发银一万九千两作安平伯第宅买价修理之费其朝房并照肃宁伯前例行
　　○甲申命兵部锦衣卫选大汉将军照五年一选之例也
　　○初镇守大同太监张守成革去阳和标兵马兵放青银五月军士哗然汹汹几成大变至是总督宣大张朴言折空之银原为各军买补马匹之需成例已久一旦夺之于吻宜其不堪应仍旧例以安众心得旨这阳和标兵马匹既放青五个月则料草自应裁减内镇清查具见综核勤慎乃毙窦积久军士忽哗中间将领吏胥岂无别情该督臣既称折空例行在先朝廷体恤戍卒宜厚姑著照旧行以后折空银两务归各军补买马匹毋得侵渔
　　○刑部尚书薛贞覆拟原任左都御史高攀龙子世儒罪比官司追捕罪人致令罪人已死律禠配攀龙为左都御史时曾考核崔呈秀提问追赃呈秀必欲报之攀龙虽已削籍自料弗免已见缪昌期周宗建等先后逮系遂于三月十六日自沉池水乃次早缇骑至矣奉旨诘问漏洩之因刑部坐世儒以不能防闲其父拟奏从之
　　○西夷五地面土鲁番进贡
　　○兵部署部事右侍郎霍维华覆延镇加恩事得旨延镇大捷内外文武有功官员宜行叙赉厂臣魏忠贤秘谋潜授师中妙算遐施阃外勋铭鼎吕望重华夷已有特恩外总督仓场涂文辅劳在版部功著疆场着荫弟侄一人与做锦衣卫指挥佥事世袭给与应得诰命还赏银四千两彩叚二表里郭允厚赏银四十两大红纻丝二表里张晓曹尔桢各赏银三十两纻丝二表里王之臣加太子太师荫一子锦衣卫指挥佥事赏银四十两大红纻丝二表里给与应得诰命霍维华升一级荫一子锦衣卫正千户赏银三十两纻丝二表里给与应得诰命许可徵升一级赏银十五两庄谦赏银十五两田吉王登三各升一级赏银十五两单明诩林翔凤周鼎梁廷翰郭捍城刘席民苗思顺各赏银十两王之采荫一子锦衣卫指挥佥事赏银四十两纻丝二表里史永安加升一级荫一子锦衣卫指挥佥事赏银四十两纻丝二表里张九德加升一级赏银三十两纻丝二表里朱童蒙加升一级荫一子锦衣卫指挥佥事赏银三十两纻丝二表里俱给与应得诰命杨肇基加太子少师荫一子锦衣卫正千户赏银三十两纻丝二表里给与应得诰命杜文焕加右都督赏银三十两孙显祖加实授都督佥事赏银三十两夏时亨遇参政员缺推用赏银十五两杨嗣修遇巡抚员缺推用赏银十五两白贻清彭克济谭性教行吏部纪录各赏银十五两史＜范土＞何若鸾郭安民行吏部纪录各赏银十两王础给优恤银十五两王洪着与实授殷体信贺虎臣加五府衔遇总兵员缺推用侯一位遇副总兵员缺推用各赏银十五两颜则孔行吏部准照举人行头超选张时杰加升游击赏银八两王佩尤养鲲石在廊何汉叶洪春戴诚成汤宾李成各照原官加一级各赏银六两李国春王永祯孟应熊各用原官起用王根子等俱依拟
　　○协理戎政太子太保兵部尚书李春烨以母年九十乞终养不允寻再疏请命加太子太傅驰驿以归
　　○升太仆寺卿洪瞻祖为都察院右副都御史巡抚南赣等处
　　○命神枢营参将刘芳羙为京营巡捕右参将升宁夏卫指挥同知王光先为宁夏屯田水利都司
　　○乙酉  神宗显皇帝忌辰  奉先殿行祭礼遣彰武伯杨崇猷祭  定陵
　　○以叙延镇功加恩辅臣黄立极等升荫赏赉有差各＜锍-釒＞辞许之
　　○丙戌兵部右侍郎霍维华题计处营马以禆戎务夫内而三大营外而通州营张家湾营奠靖各马匹皆战守巡缉所必资而旗手卫之马又所以闲舆卫者也旧额诚不可缺至于三大营原额马匹共二万六千二百六十一匹自天启六年正月起至十二月终止倒死马共二千九百四十六匹又年终印烙变买马共二百九十五匹倒死之数已及一分之外次年朋银例应扣徵载在会典功令甚严今据总督戎政衙门所请遇灾蠲免或量徵一半无非优恤官军至意但遍查会典及节年题案从无此例咒九边俱有朋银遇灾并无蠲减此端一开遂成永例效尤何极且人心愈懈竟以倒马为不相关之事合无仍遵  祖制扣徵俟该营徵完之日类解太仆寺以备买马之用但寄养之马价值三十金一充营军旋至倒死皆缘贫远军士奔逐驮载作践不□迨至倒毙无皮验割真伪莫稽今于拣军必审贫殷壮弱住居远近查其曾否割皮无少假餙诸如此类惟将领稔知其详至若临期雇觅代点亦应将领举发如有军弁通同作奸冒领马匹许马政主事会同巡视科道将该营将领指名参奏从之
　　○巡抚山西牟志夔题冲边缺饷难支乞发京运以保危疆得旨览奏三关京运累年缺额数多即天启六七两年欠军饷多月而西路抚赏尤为无措饥军待哺边储仰屋将何以济著该即将六七两年春夏二年原题京运欠数速行措发以称厂臣竭虑筹边抒画恤军之意
　　○巡按直隶卓迈题年来积靡虚冒患在综核无法振刷非人赖厂臣魏忠贤视国如家处处周防匪独锦宁奇勋大快人意在宣镇则有洗马林之捷在延镇则有干酋之捷在东江则以一旅孤军四面受敌而犹有掩截堵击之捷神武遐鬯从前未有然有备无患今日急着不知喜峰口桃林黄花诸口边墙果营缮报竣否墩台布列果挺然金城否火药弓矢果器与人相习否车营骑卒果车与马相得否召买之草豆额饷之本折果及时解发否当此秋高马肥图之此其时矣  上嘉其条陈诸款切实可行着严加申饬
　　○授庶吉士蒋德璟王廷垣江鼎镇为翰林院编修李若琳钱受益张维机项煜师雅助丘瑜褚泰初为翰林院简讨李觉斯为礼科给事中其杨汝成闪仲俨马之骥刘垂宝俱以门户削籍为民
　　○升礼科给事中陈尔翼为吏科右给事中
　　○丁亥巡视屯马御史李时馨奏今日马价庐凤淮杨欠至二十万有余镇江应太欠至三万四千九百有余今日屯粮南京四十二卫所麦米欠至二十三万有奇在军也或诿于荒歉之数在官也实明犯自盗之条皆繇查参之法不行故至此今后当檄各该地方管粮官接比严催完解仍按季报该道分别参处屯马二政庶有禆乎得旨屯马二政俱系军国重务乃马政既多逋负屯政亦多侵欠总缘查参不严废阁已甚这本说慎举刺严考成以责实效最得裕国计肃官尝之法俱如议着实申饬行
　　○总督两广□周祚奏海贼一雚老等驾船百余只突入福建铜山寨烧毁兵船称欲侵犯柘林寨未几潮漳副总兵沉志亮又有贼势重大孤城难支乞督发中权船会同福建兵船夹剿之详臣牌行巡视海道总兵官挑选中权中部左部兵船五十余只仍令该道镇亲带省城标兵一千名调度策应兵未及到而贼已突入柘林焚毁兵船登岸沿烧居民房屋直入揭阳城下矣幸知县冯元飈督率乡兵出城拒斗仍分兵绝其去路四次交阵伤贼数十人  相持三昼夜贼败放火烧屋乡众放火贼遂开船遁去揭祸甫解而贼又闯潮阳城下矣潮阳知县陈国纪极力守御参将张应乾督兵防护亦相持数日前后斩馘生擒五十九名铳击碎其中军大马乌船一只桅挂斗衣小云霄船一只伤死强贼及柁工数名溺死无数贼见岸兵各处有备始解缆扬帆开驾外洋而去潮祸甫解而贼又飘入惠之碣石烧毁兵船敌杀把总叶台盖碣石兵船止三十四只又分五哨因檄赴揭潮协剿方出海而遇贼叶台把截巷口效死血战众寡不敌因而殒身臣今行总兵官再雇民船挑选中权三部并南山营各官兵督发随贼向往相机协剿先将将领守备胡其高等分别论罪以闻章下兵部
　　○南京巡仓御史蒋守藩奏南京为豊镐重地各营各卫官军所系命者此二十七仓之储积也乃楚赋二十五万割而饷黔今已六年各仓所积几何黔局未结不能遽尔拨还则南京营卫官军将奚以为糊口计也窃计此二十五万者输之三楚储之京仓是南粮非楚粮也黔之罪人未讨黔之疆宇未宁是天下所共亟非南京所独急也柰何独割南京额以饷使根本之地以黔故空虚而营卫官军以黔故枵腹也倘外解不接脱巾而呼东南隐忧有不忍言者得旨南庾告罄军需急在眉睫累经彼中诸臣迫切陈请该部还宜悉心区画或别策急黔而楚赋仍归南或别策急南而黔饷仍责楚要湏从长计议酌量挹注用固根本
　　○戊子修理  先农坛祭告  后土遣工部尚书薛凤翔行礼
　　○命御史晏春鸣巡视长芦盐政
　　○刑部浙江司郎中张云鹗削籍追夺诰命以熊廷弼亲戚波及也
　　○以巡按福建御史周昌晋之请旌表节妇林氏游氏郑氏黄氏徐氏烈女何玉采孝子李跃龙林氏仙游县人一门四寡号称世节林氏年十九岁遂丧夫无遗胤与寡姑寡叔母誓志共贞备尝百苦
　　○移内市于玄武门  圣谕朕念成周盛时礼制所载匠人营国朝市井我  祖宗则而法之其意良是朕践祚之始正逆奴方炽朝殿未兴遂将内市暂移北安门外于今七年矣器物颇觉不敷溷亵殊非长策今赖厂臣覃思密画战胜庙堂鼎建朝殿聿新挫虏捷音叠至神人奋悦朕甚嘉焉可将内市自八月初四日为始还遵  累朝旧典仍移于玄武门外着该衙门严加巡缉禁止纷嚣皇城各门都盘诘关防毋得疎怠复我  祖宗以来面朝后市之典昭朕轸恤□民至怀
　　○镇守辽东太监纪用题二镇新创营伍乞照例设官得旨览奏二镇新创自应照例设官侯拱极加升游击已有旨了其侯世禄所选杨华徵等尤世禄所选周镇等都准实授职衔俾各任事
　　○庚寅  上以锦州功加恩首辅黄立极加少师兼太子太师进中极殿大学士荫一子锦衣卫指挥使世袭赏银六十两彩叚四表里加赐坐蟒一袭次辅凤来瑞图国＜木普＞加少傅兼太子太傅改吏部尚书进建极殿大学士各荫一子与做锦衣卫指挥同知世袭每还赏银五十两彩叚二表里加赐坐蟒一袭都照新衔给与应得诰命余官如故已而各疏辞许之
　　○礼部尚书来宗道题辽藩支庶既已归并  惠王约束藩体尊矣其表笺封婚等项亦悉归于类进则藩体益尊矣事权业已画一惟有成命是遵无容复议至光泽王术堣所请奉祀一节以辽遗支派而奉辽藩六庙湘陵香火例所宜然乞以地土悉归惠府奉祀仍属辽藩则  皇上浩荡之恩益溥而亲藩之体统愈尊矣得旨辽藩支庶归并惠藩表笺封婚等项悉归类进已有旨了奉祀六庙祭扫湘陵一节照旧仍属辽藩以明支派而妥幽冥着如议行
　　○赐敕奖励魏忠贤仍于原荫弟侄一人加升三级并银叚新钞羊酒以缉获假充旗尉宋文登等也
　　○京棍王之龙雕刻假印充锦衣卫旗尉至扬州冒称吴养春子吴继绪供出吴养真等八人合本行盐提解追赃时继绪已死矣事露巡盐御史许其孝以闻刑部覆之龙律斩从之
　　○河南道御史李应荐条陈京闱切要事宜曰早印卷曰严栅栏曰序点名曰详编号曰谨受卷曰慎弥封曰清誊录曰稽对读曰禁棚厂曰核供给曰细摉简乞  皇上采择容臣刻示通衢以便遵守  上以诸条陈有禆场务下所司饬行
　　○诏以朝觐会试届期预防盗贼最为吃紧饬保定总兵邹国威通州参将李世爵河间守备孙弘谟德州参将尚廷练涿州参将王秉忠真定守备胡永宁张家湾守备耿应魁各将该管地方预先加意防范遇有盗贼窃发设法缉捕令各属官军照依分班巡捕自今年十一月起至明年正月尽止各遵照施行
　　○辛卯兵部覆阎鸣泰备查官军赴援之期疏得旨营兵甫出都门即行恣肆纪法何在着查的名分别究处王承恩等弹压不严本当重惩姑着革去加升职衔以在营原官痛加策励用赎前愆
　　○巡抚湖广姚宗文题兵兴以来海内交困而三楚为甚今两藩并开楚省  三王并出湘江经费浩繁四顾踌蹰无从措手  皇上亲亲而仁民仁民而爱物念供亿之难准三省协济计藩封铺设等费共该一十七万楚省已勉任其半其八万五千两坐江西河南狭西三省而属当倥偬之日或各存爱惜之心且斟酌通融地分三省多寡额数非部臣裁夺遵奉明旨颁行孰肯肥瘠一体今  瑞王即抵郧襄  惠王将届楚境计  桂王入楚亦在秋月孟仲之间万一楚省之望眼欲穿而各省之酌派未定几以西江之水润涸辙之鱼矣乞  天语叮咛从之
　　○福建道御史汪若极奏疆事制胜有功庙算战守宜定今宁锦之捷实赖  皇上大奋乾纲心膂厂臣机宜不爽故能以一锦为宁镇保障且为关蓟捍御也抑臣更有虑者诸路援兵非尽徵而不至千里间关气馁步却藉口饷匮逗遛不前则调兵应援不若预行各抚按议调良将能兵之官令自于行间择义勇兵丁不拘名数册报该抚按送部俟徵调之时给以行粮以觇本将平日训练能否设奴复渡河诸路兵将刻期可至如尝山蛇势首尾相应不呼而集国家受援兵之利无糜费骚扰之虞矣至于慎简中枢哨探河上严核奸细皆今日急务又必内外臣工各修职业使军实壮而兵气扬奴必不敢越宁锦而窥喜峰其敢舍弓马而渡海涛乎得旨这奏锦宁之捷厂臣握算机先任人制胜有此奇功朕所鉴悉及时简锐预整戎行著各抚按慎选才将自择勇丁不拘名数造册达部以便临时徵调免使恇怯骚动说得是至推中枢探奴信严奸细并属长策该部覆议行
　　○以太仆寺少卿郭兴治为太仆寺卿
　　○以浙省水灾异尝命巡按勘实灾伤以便定议宽恤从巡抚浙江潘汝祯请也
　　○壬辰大学士黄立极等题暂改经筵日期得旨缉熙进学此朕素志乃新愈之初殊不耐劳览奏说俟朕体万安另请择吉具见卿等忠爱至意依议行
　　○升广东右参议陆化熙为广西提学副使
　　○癸巳工科左给事中陈维新题大工告竣万国腾欢计时甚速计费又甚省谁非厂臣之殚虑劳心上体  圣明堂构之思下作百工趋赴之愿以至此然各项补欠尚多不赀即木□一节应给且逾百万他逋可知臣每查解官多于途次迁延驿递阻塞今须于起解衙门给发印信批文令经过地方实填时日听挂收衙门查验又寿州入卫班军大工服役而月粮经久不解成何事体伏乞  圣明严饬抵补并已复班粮随军起解违者参处下所司议之
　　○护送  桂王兵部尚书邵辅忠参铜陵县官抗旨慢王得旨览奏王舟至铜陵刘涵清金世章迎朝不虔膳支不备复纵殴员役抗旨慢王大干法纪已有旨削籍为民还行彼处抚按提问正罪具奏
　　明熹宗悊皇帝实录卷之八十六
明熹宗悊皇帝实录卷之八十七
　　天启七年八月甲午朔
　　○丰城侯李承祚疏颂魏忠贤中云厂臣筹边制胜勋高汗马且与我国家开天诸臣共光霄壤岂宁晋例所可拘者先臣徐达有开国功今子孙且以两公世其爵此例独不可循乎  皇上即隆以先臣徐达之报亦二祖  十宗所欣慰者乃若内镇臣纪用总兵赵率教有勇之心无怯之气则锡之勋爵以酬血战宁晋之例似可相及臣之先臣有封疆功今始得以世其爵不耕不读佩  天恩而饫  帝德正无已时傥诸臣得世其子孙谁无保后之情其谁不感而思奋鞭指奴庭有不策而自前者愿  圣明速赐允行得旨锦州之役贼势叵测厂臣念切封疆虑周先事接济以厚军实任人以恢壮猷高十年仅见之功寒奴雏匪茹之胆元勋昭著已有特恩内镇臣纪用等仰承秘画忠勇自将已加恩以酬劳勚赵率教等功次前有旨下部著即与议覆
　　○南京河南道御史刘渼等奏奴子大挫于宁三败于锦彼技既殚我武维杨皆赖我  皇上神武天授而心膂厂臣丹忱致主筹兵兵集筹饷饷盈战有定谋守无漏鏬所以人心鼓舞神气自张及兹闲暇之时益修实政明敕奖赏审辨功罪使谋完力裕士饱马腾或蹑奴之去而歼之或诱奴之来而灭之所以制奴贼之命而张恢复之图者可立决也报闻
　　○掌河南道御史倪文焕题臣窃见今日之天下朝政既已肃清疆圉渐见宁谧此皆心膂元臣赤心报主爱国如家事事精勤处处周到致有此丰功茂绩也然臣窃鳃鳃过计者  圣躬安矣得无有以忧劳失调者乎朝政清矣得无有以伏莽媒进者乎疆圉宁矣得无奴虏勾连思乘我所未备乎且臣尤有进焉乙丑以前朝政尽为奸党所混浊则用人惟恐其多乙丑以后党人一空今且众正充廷犹不无乏才之叹则今日用人又恐其少莫若令科道间举所知以备升除之选但不可过滥耳说者恐诸人市恩匪人杂进不知  圣明在上如日当空所举一不当罪坐举者况诸臣皆与门户为敌傥轻荐一门户之人不但不忠于  皇上且自为计亦大愚矣臣所真知有二人如原任江西参政庄祖诰太常寺少卿阮大铖一为臣房师一为臣同乡知之最真保之最力傥用之不效臣请以一官殉之得旨这本说厂臣赤心报主干国如家饬纪振法精勤周到说的是至于忠爱朕躬委曲调护朕所鉴知慎举措严边防是今日急著但不得滥举市恩阮大铖夙有才操为邪党所抑著即擢用庄祖诰亦与查议具覆
　　○南京吏科给事中郭如闇等疏宁锦奇捷皆赖厂臣指纵合窾克奏肤功功懋懋赏  皇上其有以处此矣然寇不可玩胜不可狃诸凡葺城池积刍粟利器械储火药御之于陆防之于水皆今日善后之虑也诏善其言
　　○遣御史李应荐卓迈监顺天乡试
　　○升浙江参政胡维霖为胡广按察使管武昌道河南参政陈其猷为本省按察使专管修河狭西参政孟楠为本省按察使分巡关内
　　○升山东巡抚标下中军游击将军施洪谟为神枢三营参将都司佥书管临洮总兵坐营事加游击将军眭自强为神机二营参将都司佥书管福建海道中军事加游击将军陶延鑨为广东惠州参将都司佥书管蓟镇游击事孙庆为宣府东路游击将军都司佥书管宁夏玉泉营游击事于腾云为甘肃清水营游击将军都司佥书管湖广洞庭守备事刘承胤为福建彭湖游击将军山东武定道中军守备王秉衡为昌镇左骑营游击将军
　　○乙未中极殿建极殿插剑悬牌遣工部尚书薛凤翔行礼寻赐阁臣黄立极等银各五十两及中书张承爵等二十七员各五两
　　○兵部叙宁锦功得旨宁锦大捷朕心嘉悦内外文武诸臣宜行叙赉厂臣魏忠贤体国忠诚筹边胜算开泰长否消之运收保世滋大之功劳而能谦勋名未艾恩命已涣申锡方隆监臣王体乾等协赞庙谟功在帷幄刘应坤纪用等拮据战守绩著疆场加恩示酬已俱有旨内臣孙成高进忠李进喜马吉祥臧钦马进忠王镇孙朝王永寿曹诚各升一级荫弟侄一人锦衣卫试百户给与应得诰命赏银十五两旧阁臣魏广微忠猷素著加赠一级荫一子锦衣卫指挥佥事世袭王之臣升二级荫一子锦衣卫指挥佥事世袭赏银四十两大红纻丝二表里冯嘉会加赠一级于原荫子锦衣卫指挥同知上加一级世袭霍维华升一级荫一子锦衣卫正千户世袭赏银四十两大红纻丝二表里郭允厚苏茂相李春烨薛凤翔崔呈秀孙杰杨梦衮各升一级荫一子入监读书赏银四十两大红纻丝二表里张晓曹尔桢张我续吴淳夫各升一级赏银三十两纻丝二表里俱给与应得诰命许可徵升一级赏银二十两叚国墇郭兴言李鲁生陈维新各升一级赏银十五两陈序升任日加一级赏银十五两潘士闻赏银十五两倪文焕加升京堂照旧管事赏银十五两卓迈侯升任之日加一级赏银十五两梁梦环即升京堂仍加一级赏银二十两刘徽加升京堂差满推补赏银二十两苏兆先杨文岳汪若极张素餋张枢智铤李应公各赏银十五两田吉升一级荫一子锦衣卫副千户赏银三十两纻丝二表里给与应得诰命洪瞻祖加升一级赏银三十两冯时行加升一级赏银十五两苗胙土王楫郭庚各升一级赏银十两王登三刘嘉遇各升一级赏银二十两单明诩林翔凤周鼎潘曾纮梁廷翰郭捍城刘席民苗思顺各于升任之日量加一级各赏银十两曹尔材孙廷泂毕可芳蒋茂浙叶宰各升一级赏银十两杨寰孙云鹤王崇德各升一级赏银三十两彩叚二表里王禄王选各升一级赏银二十两彩叚一表里王文光刘彬印灿王学礼李赞马钟乾杜春元方应登各赏银二十两阎鸣泰升二级荫一子锦衣卫指挥佥事世袭赏银四十两大红纻丝二表里黄运泰升一级荫一子入监读书赏银四十两大红纻丝二表里郭尚友量升一级赏银三十两纻丝二表里袁崇焕已离任加衔一级赏银三十两大红纻丝二表里刘诏升一级荫一子锦衣卫正千户赏银三十两纻丝二表里以上五员俱给与应得诰命张凤翼张翼明秦士文各赏银二十两纻丝二表里毕自肃王应豸优升京衔照旧管事赏银二十两俱给与应得诰命张春量加一级赏银十两孙织锦张维世庄起元石声谐张福臻陈其柱角□羊经传各赏银十两乔巍升一级赏银十两王玑赠一级给优恤银二十两张之芳加一级赏银十五两方岳贡于朝陈调鼎孙允杰李之茂辛思齐张志芳各赏银十两韩争春万民憼崔及第严昌祖李尚德各赏银八两吏部纪录赵广胤张珍刘梦龙苏涵淳赵宋儒各赏银六两吏部纪录内张珍俟升任之日加一级赵宋儒准复原职安国栋等十五员各赏银四两喇嘛僧王桑吉李锁南各赏银十两王举等十二员各赏银二两满桂加太子太师荫一子锦衣卫指挥佥事世袭赏银四十两纻丝二表里赵率教加太子少傅荫一子锦衣卫正千户世袭赏银四十两纻丝二表里俱给与应得诰命杨国臣升一级赏银二十两尤世禄左辅各加右都督荫一子锦衣卫正千户世袭赏银三十两俱给与应得诰命杨嘉谟黑云龙赏银二十两朱梅祖大寿徐应垣董用文钱中选尤世威麻登云巢丕昌王收民各加升一级赏银三十两李世爵徐琏王应晖各升一级赏银二十两许定国孟兆程应麟各准复原职赏银二十两冯廉等二十一员各升一级赏银十五两陈兆兰升一级赏银十五两宋承焘屠安娄云龙各准复原职赏银十二两黄士英等八员各准复原职赏银十两郑学舜等十员各准实授赏银八两贾得胜等四十七员各升一级孙怀忠等二十六员各升一级赏银十二两于化龙等四员各准复原职赏银八两宗珏准实授张令等九十二员各赏银六两听该镇移咨推用魏守义等共五百六十一员名各赏银五两听该镇移咨推用杨应乾赠都督同知袭升三级给与应得恤典弼科袭升二级给优恤银二十两刘成祖袭升二级给优恤银十五两金国化给优恤银十两姚启德等十六员各给优恤银十五两有世职者袭升二级李希周贾有怀等一千二百六十七名各给优恤银五两窦承功等六员各赏银十两仍给优赡银十两黑熊等五员各给优赡银十两咨部擢用刘钦等三千二十七名陈应元等四百一十名各给优赡银三两李应春等十名各赏银十两余俱依拟
　　○吏部随覆宁锦功恩得旨王之臣加少傅照旧督师霍维华加升兵部尚书郭允厚加升太子太傅苏茂相加太子太保各照旧管事李春烨加太子太师薛凤翔崔呈秀各加太子太傅照旧管事孙杰杨梦衮张晓各加太子太保照旧管事曹尔桢张我续吴淳夫各升都察院右都御史照旧管事许可徵升都察院右副都御史仍管兵科都给事中事叚国墇郭兴言各升太常寺少卿李鲁生陈维新各升太仆寺少卿以上四员各照旧管事陈序卓迈各俟升任之日加升一级倪文焕升太仆寺少卿照旧管事梁梦环升太仆寺卿暂准添注候补刘徽升大仆寺少卿差满遇缺推补田吉洪瞻祖各升都察院右佥都御史照旧管事冯时行加升太仆寺卿仍旧管少卿事阎鸣泰加升少傅照新推协理京营戎政黄运泰加太子太傅郭尚友加升都察院右都御史兼户部右侍郎各照旧管事袁崇焕加都察院右都御史职衔刘诏升都察院右都御史照旧巡抚部臣苖胙土等道臣毕自严等俱依拟
　　○礼部请以左谕德孔贞运右赞善雷跃龙简讨徐时泰孙之獬充顺天考试官中旨命时泰之獬往仍各升翰林院侍讲
　　○以太子太师总督蓟辽兵部尚书阎鸣泰协理京营戎政
　　○原任户科给事中历升兵部左侍郎未任告病郭巩捐赀请助大工得旨郭巩自户科给事历升卿贰即应感恩图报如何久不到任且前疏条陈未当著冠带闲住其助工银两不必收
　　○加直隶大名府知府卢象昇山东按察司副使职衔照旧管事以其管临清仓三年积羡数千清逋三万一千有奇业经叙录三次奉旨加秩以示风励也
　　○丙申吏兵二部覆锦州加恩魏忠贤嫡孙魏鹏翼宜加少师封安平伯世袭得旨览奏厂臣魏忠贤纯忠矢报国家赤胆昭回日月自翼保朕躬劻勷庙计以至崇正祛奸裕国轸民何事不资帷幄有谋必及封疆方除器整戎增陴储糗总志切于吞胡迨简能授画速饷集援遂气壮于敌忾以故锦宁三捷十载未见馘俘数实  社稷功高带砺寻盟圭胙宜再见任锦衣卫指挥使世袭魏鹏翼既以嫡孙上承伯爵计级加授宜晋少师用循彝典昭示酬庸所有禄米岁支一千一百石及应得诰券即与颁给俱著各该衙门一体遵行时鹏翼年甫四岁
　　○兵部署部事右侍郎霍维华覆宁远加恩宁国公魏良卿于见任太子太保今加指挥使计算九级应于官衔上加至太师而止尚余一级统候  圣裁得旨朕思中兴之业每启于多虞而夹辅之勋必资于名世厂臣魏忠贤补天经济贯日精诚以先忧后乐之心襄外攘内安之治主持正论  两朝之慈孝聿彰破散私门累年之诪张顿殄桐封齐剖鼎构维新德明惟明则魑魅现象物之照德威惟畏则狐鼠失潜滋之凭藏市出途咸沐膏润窥关伏莽毕服膺惩杼轴苏困于东南锁钥固圉于西北业已藏勋盟府纪绩旂尝列爵上公稍酬劳勚乃若奴酋匪茹之毒为  祖宗未雪之惭朕为子孙敢忘薪胆而厂臣目无劲虏胸有成筹委任淂人禁中精推毂之选绸缪先事塞上预彻桑之防号令如山鼓作将军之气转输如水醪投壮士之觞遂使宁锦奠于金汤犬羊伏于刀俎大畅武略立起积衰功斯＜棥心＞矣朕甚嘉之宁捷所叙恩世袭指挥使职级并归宁国准照部议著于宁国公魏良乡原衔太子太保上加至太师而止尚余一级著岁加禄米三百石仍照新衔给与应得诰命铁券以示眷酬元勋至意
　　○原任杨州海防道参政郭士望奏陈为东林倾陷得旨郭士望为东林陷害今公论既明著与起用
　　○丁酉祭先师孔子遣大学士李国＜木普＞行礼
　　○兵部覆太仆寺＜锍-釒＞言马价不可轻改得旨这各地方应解马匹通解冏寺原系  祖制且京营兑用亦系急需除永平府属今秋明岁准折色径解蓟镇听分发外其余酌量本色分数仍解太仆督抚有请部覆策应及已经印烙之马仍解本色以从民便九年以后仍照产制都如该部议申饬行
　　○遣御史智铤巡按苏松等处
　　○旌表江西节妇熊氏等共十一口孝宗一位谋拥见存孝子一名王秉节已故孝子一名黄沂见存义夫一名李溥锦从巡按御史曹谷之请也
　　○追万燝赃银三百两
　　○戊戌祭  太社  太稷遣宁国公魏良卿行礼
　　○大学士黄立极等疏贺三殿告成得旨洪惟我  祖宗抚有万方鼎崇三殿盖法天以布治非创自今日者也朕以兢兢业业亟以仰全  祖宗规制为念即  皇祖时踌蹰于物力不敷然天人协应之机明良凑泊之会洵非容易幸荷  上天鉴佑赉以肺腑重臣抒匪懈之真诚运无垠之心计申严法纪殚虑稽查不劳朕之心思宽省天下财力未逾三载轮奂聿新上则俾朕对越有光下则百僚瞻拜有所皆厂臣补天伟绩朕甚嘉焉览卿等具揭申贺祝万年有道之长赞一代中兴之盛且颂不忘规备极详婉作劳居逸雅合朕心具见卿等宫府同忠爱君体国至意
　　○吏部等衙门尚书周应秋等公贺三殿告成得旨览奏鼎建告竣泰道聿新卜世万年共球万国皆赖厂臣夹日始谋规天竭虑顿还累代之旧观遂奠无疆之鸿祚朕所鉴知卿等奏贺颂不忘规尤见忠爱至忱知道了
　　○内官监太监李永贞奏恭报三殿不日之成首叙厂臣伟绩并录协赞诸臣统祈  圣恩用彰钜典得旨三殿告成  累朝之旷典聿新万世之洪基丕奠朕心嘉悦内外有功诸臣宜行叙赉厂臣魏忠贤岳降元精帝赉良弼夙夜匪懈心力交勤表极参中赞訏谟于考卜程功积事倡率作于工倕未满三载之期克襄奕叶之绩上全国家大体下省亿万金钱勋在社稷申锡宜隆著于弟侄一人与封侯爵世袭给与应得诰命还赏银一百两彩叚八表里羊四只酒六十瓶新钞六千贯仍赐敕奖励其府第禄米赡田等项比照肃宁侯例优给以称朕酬报元勋至意监臣王体乾魏忠贤梁栋李永贞石元雅王朝辅郝隐儒赵秉彝涂文辅李实刘应坤王敏政崔文昇劳著劻勷勋高堂构魏忠贤加恩三等荫弟侄一人锦衣卫指挥使世袭给与应得诰命王体乾等各加恩二等荫弟侄一人锦衣卫指挥佥事还赏银五十两彩叚四表里李永贞总督工程倍著劳勚还加赏银四十两彩叚二表里李承尧苏若霖各荫弟侄一人锦衣卫正千户给与应得诰命赏银三十两彩叚二表里刘忠等十五员俱荫弟侄一人锦衣卫正千户给与应得诰命赏银二十两彩叚一表里李承先苏若霖加赏银十五两吴国泰等三十一员各荫弟侄一人锦衣卫百户俱给与应得诰命杨汝忠等八十一员各赏银三十两许秉彝赵进督工运石有功荫弟侄一人锦衣卫百户给与应得诰命赏银二十两彩叚一表里马诚汪良德俱赏银三十两彩叚一表里董鉴等二十四员各赏银三十两彩叚一表里李诚铭捐助多金忠爱可尚加太子太师赏银四十两彩叚二表里新旧辅臣叶向高魏广微黄立极施凤来张瑞图李国＜木普＞协赞庙谟劳深弼亮朕自加恩郭守仁升工部侍郎仍加二品服俸赏银四十两彩叚三表里徐应选杜大盈各升光禄寺卿赏银三十两彩叚二表里其内外文武大小臣工与有勤劳一并从优升叙荫赉
　　○敕吏部三殿告成朕心嘉悦内阁先今辅臣寒暑周旋阅视阴阳调爕平成勋各著于劻勷功概高乎弼亮宜行叙赉兹特加恩首辅黄立极加左柱国兼支尚书俸还赏银六十两彩叚四表里荫一子与做中书舍人加赐坐蟒一袭次辅施凤来张瑞图李国＜木普＞各加少师兼太子太师进中极殿大学士各荫一子与做中书舍人还赏银五十两彩叚二表里加赐坐蟒一袭旧辅叶向高顾秉谦各加太傅还赏银五十两彩叚二表里加赐坐蟒一袭魏广微加赠太傅俱照新衔给与应得诰命余官如故以示酬眷已而立极等各＜锍-釒＞辞不允
　　○己亥礼部奏三殿告成请择吉  临御得旨览奏三殿告成万灵效顺择吉临御百福攸同具见卿忠爱之意朕方静摄少需择期行
　　○赐敕奖励魏忠贤于原荫弟侄一人加升二级仍赏银币羊酒钞锭以巡抚登莱李嵩奏报角□羊运开洋皆厂臣之力也
　　○升顺天巡抚刘诏为兵部右侍郎兼都察院右佥都御史总督蓟辽保定等处
　　○以兵部侍郎吕纯如为本部添设左侍郎仍加服俸一级以都察院右副都御史田吉为兵部右侍郎
　　○湖广五寨蛮夷长官司伍里洞民田应昇等奏臣等司设楚徼钱粮差役例同有司户礼家诗不减乐土惟国初以远方风气未开未经设立儒学节年里试俱分寄于辰州府属各学止给衣巾不与帮补即有智慧发迹无繇因于天启三年具状告赴通政司蒙准送礼部看详行令抚按会议妥确窃见酉阳马剌俱皆土司建学事例相同况不费公帑不扰民间官吏师生无容另议惟乞速颁印信庶文教兴而夷风羙矣章下礼部
　　○庚子兵部条议武学七款一曰弘育餋一曰禁冒籍一曰分卷号一曰革代替一曰慎比射一曰严覆试一曰重将材  上可其奏
　　○翰林院简讨杨世芳以差竣患病乞假调理得旨杨世芳系门户著冠带闲住
　　○辛丑孝康敬皇后忌辰  奉先殿行祭礼遣安远侯柳祚昌祭  泰陵
　　○南京兵部尚书刘廷元＜锍-釒＞进南京各衙门柴薪银七千五百一十二两太仆寺附角□羊柴薪银四千九百八十余两各助大工
　　○壬寅兵部接出  圣谕盖闻程功笃旧朝廷有崇报之章恩泽溥颁臣下无向隅之念朕昔在襁褓气禀清虚赖奉圣夫人客氏事事劳苦保卫恭勤不幸  皇妣蚤岁宾天复面承顾托之重凡朕起居燥湿饥饱燠寒皆奉圣夫人业业兢兢而节宣周慎艰险备尝历十六载及  皇考登极匝月遽弃群臣朕以冲龄并失怙恃自赞承  祖宗鸿绪孑处于宫壸之中复赖奉圣夫人倚毗调剂苦更倍前况又屡捐已俸佐桥工  陵工助军需鼎建溯想青宫夙绩曾成育眇躬加以累次急公而懿德并＜棥心＞亘古至今拥佑之勋有谁足与比者外廷臣庶那能尽知简在朕心于兹七载盖未忍一刻忘也今朝殿庆成捷音叠奏朕感今怀昔嘉尚良深诗不云乎无德不报奉圣夫人可特加恩荫用彰殊异该部即便议拟妥确速具奏闻以昭朕笃念今昔元功恪遵  皇妣顾托至意特谕兵部随具覆止荫弟男一人为锦衣卫指挥使  上以其未足酬功著从优再议来看于是部覆请荫弟男各一人为锦衣卫指挥使世袭仍各加左右都督复得旨奉圣夫人事朕襁褓清弱之时劳深调护及受顾托益勤兢业倍加节宣迨朕冲龄嗣服倚毗周旋更著劳绩前后二十三年始终一心忠慎不替兼以捐俸急公不一而足德茂渊懿真可嘉尚兹殿工捷音两次叙赉宜隆酬报元功加恩三等赏银一百两彩叚六表里羊四只酒六十瓶新钞五千贯赐敕奖励仍各荫弟男一人与做锦衣卫指挥使世袭给与应得诰命昭朕笃念酬答至意
　　○镇守登津太监胡良辅奏毛文龙斩获功得旨奴虏猖狂残我属国览奏该镇与毛帅协力同心宣布恩信赈恤丽民激励将士丽地汤站懒盘等处屡建捷功积衰顿起军声大振具见海外方略盖体厂臣安攘筹画克副任使深慰朕怀所有俘获不妨风帆之便另行题解
　　○兵部署部事都察院右副都御史霍维华奏抚臣袁崇焕置身危疆六载于兹老母妻子委为孤注劳苦功高应照例荫录前枢臣王之臣出都之日面语微臣从优拟叙臣谨照往例酌之与督臣镇臣一体拟升荫赏以听  圣裁兹奉明旨督镇诸臣俱蒙二级之升延世之荫独袁崇焕一人止予衔一级而遗其世荫微臣冒滥于格之外崇焕反靳于例之中其何以示公而服边吏之心乞  皇上即以畀微臣之世荫量加一级以还崇焕在朝廷未尝再多一锦衣之官而两臣遂各得其固然之分亦甚便计也又崇焕以侍郎衔加服俸一级蒙恩复加衔一级查九例无从二之官并乞将滥加微臣一级移加崇焕俾得以正卿归里得旨袁崇焕谈款一节所误不小朕不加谴责尚著叙赉分明念久在危疆姑使相准耳恩典出自朝廷霍维华何得移荫市德好生不谙事体
　　○选中驸马子弟巩永固尚八公主
　　○吏部覆原任四川马瑚府知府郑檠泣布沉冤＜锍-釒＞言其在刑部时与顾大章争执致升任后察处宜以原官赴部补用得旨郑檠向在刑曹以持熊廷弼诸奸之罪中顾大章含沙之毒门户炽时横见挤排今公论既明宜与昭雪准以原官起用
　　○癸卯  孝慈高皇后忌辰  奉先殿行祭礼
　　○总督漕河崔文昇题修筑堤工事得旨河决繇于堤薄秋深相度地势起工务为一劳永逸说得是骆马湖沙土难筑邳土坚凝预督浅夫开掘俟回空粮船带取委属可行地方正官管河官有推委耽阁回空船的参来处治还著总河衙门通行速举有冲决处督河官勒限堵塞其未完工的刻期作竣庶无误运艘以称厂臣通漕速运绸缪彻桑至意
　　○南京吏部尚书王在晋等＜锍-釒＞言胜亦兵之常谋居勇之上辨贼之所以退则知贼之所以来来者因粮也去者食尽也沿海之露积岂一炬之可焚而关宁之乏饷几旷日之难久今后海运之交割须先尽内地海濒之暂卸务转运城中而后我饱贼饥贼必不至至亦不能久留彼踰河跋涉牛马不能以负刍我结连屯堡头畜预宜以收歛坚壁清野以主困客是为今时第一义动以挑之不如静以镇之先声以怖之莫如后实以疲之惟蓄锐以固其防勿轻尝以入其彀储火药精器械练兵卒摉奸宄结人心是为今时第二义溽暑非酣斗之时强奴有未尽之技时至秋深则马肥于草实弓劲于风高海飈不便运艘难于转输秋月倍明乘宵虑其掩袭此秋防之当谨也入冬则辎重可以蹑冰胡骑迳能飞渡岛师难施牵制之力冻土易隳缮筑之工霜雪严凝手足皲瘃彼向阳而就暖我怯冷以迎寒此冬春之可虞也七城之生命待食于一线之饷道津门之水犀有限而海天之浩淼无穷觉华新募之辽人能惯涉海而淮扬所造之船只犹恐后时毛帅孤屯必驻师要地而后可牵黠虏之狼顾西夷多狡必永怀好音而后可固蓟北之藩篱此俱今日之要图而庙廊之上当悉心讲求者也又念各边之调遣殷烦农部之供输久匮奴若再来必非寻常之战须早办军需火器备临期之紧用预筭其所难而先筹其所急庶不为临渴掘井之谋而有当于曲突徙薪之虑此在心膂重臣必有成筭而臣等深心惕患輙敢佐一筹若夫战胜而惧好谋而成内外协心将士并力采刍荛以资谋议核功实以昭劝惩明明在上济济在廷自饶为之臣等无庸喋喋矣得旨览卿等奏庆具见忠爱宁锦之捷赖厂臣伟略深筹册衷定力振起积怯转危为安说得是奏内所条预防事宜节节中窾语语訏谟中外诸臣有边事之责者宜悉心讲求著实料理
　　○复除翰林院编修何吾驺
　　○总督漕河太监崔文昇总河臣李从心总漕臣郭尚友山东抚臣李精白按臣黄宪卿漕臣何可及各＜锍-釒＞言魏忠贤志存社稷泽及蒸黎三桐齐封不惊旁河之鸡犬千艘相接尽恬破浪之鱼龙衮属各官议于济宁河干建祠乞赐额标以彰大典从之祠名表勋
　　○甲辰大学士黄立极等复合＜锍-釒＞辞殿工加恩得旨朝殿告成万方胥庆皆赖厂臣与卿等苦心殚虑谊切埙箎将  三朝旷典聿新而期限未愆于素仰全  祖宗规制朕甚嘉焉卿等辅弼股肱秩崇任重特敕首叙国有彝章何又合词控陈咸不肯居功自满且感朕谆殷凭几之语而动彷徨忧惕之诚具见谨慎忠爱至意朕已鉴知还宜体朕调摄之时副朕眷注之切概应祗受不必固辞
　　○巡抚湖广姚宗文抚治勋阳梁应泽巡按湖广温皋谟各＜锍-釒＞请于省城承天均州三处各建魏忠贤生祠内有体国纯忠筹边伟识以澄清世道为任以翊赞  圣明为心大烈著于安攘元功昭于中外等语许之祠名隆仁
　　○遣御史汪若极巡按广西
　　○乙巳荆王慈烟题乞恩准赐额禄得旨览王奏自恭王长子常冷罪废以次子康王袭封原是父子相承与继嗣亲王者异祖父两世封爵并食亲王禄无议安得与王遂改郡王禄以失朕笃厚亲藩之谊著户部作速议覆咨行湖广布政使司转行黄州府属准食亲王额禄照旧支给无得勒掯责有所归
　　○大学士黄立极等题本日  皇上召臣等及九卿科道等官见于乾清宫之西暖阁乃知  圣体尚未能霍然勿药也伏蒙  圣谕仰见  皇上虽在汤药珍调之中犹然垂情治几轸念国事尧舜兢业何以加诸臣等虽不才素奉教于君子矣厂臣忠贞性植訏谟远筹往往出臣等意表诚有如圣谕所云者知臣莫若君岂不信哉敢不仰体  皇上任贤勿贰之意虚心共筹合力赞襄务求至当以称  圣怀九卿科道等官亲承  玉音自当各修职业无敢惰窳  皇上节啬思虑颐养精神暂宽惕励徐俟万安得旨朕以清弱之质当宵旰之会焦思劳神以致违和昨日召见卿等念国事殷繁虽在静摄未免关心而监臣王体乾谨恪小心厂臣魏忠贤忠贞性植近日三殿大工东氛告急皆赖拮据克有成绩朕深倚毗紧要重大事情卿等可与商确计议今览卿等问安揭帖凡事必虚心共筹合力赞襄务求至当具见卿等宫府合心忠君爱国朕可节啬思虑颐餋精神以需勿药甚慰朕怀昨召见  信王朕心甚悦体觉稍安说与卿等每知道
　　○工部尚书薛凤翔题叙殿工得旨三朝旷典久需运会才余两载焕复旧规实赖厂臣魏忠贤生符名世精禀扶舆真有与国家共休戚之心卓尔肩天下系安危之望定倾济弱则炼石之补天摘伏发奸则铸鼎之象物扫反侧之世界以还平康振媮惰之人情以归震肃金科玉律城社寒心湛露甘霖市涂洽髓河干鸡犬不惊三藩之彩鹢频飞塞上貔貅直使累载之风鹤俱定鳌足奠于地轴旄头落乎天街伟烈丰功岂易枚举乃若念三殿将作之役为  两朝志事之遗感慨久湮首决大计持筹帷幄时诎反纾于举盈抶惰旌勤劳人共欢于佚使勿亟而成愈速寡费而功则多三极昭灵中朝快就日望云之喜五材效顺奕世巩竹苞松茂之规予一人口不烦画指不烦撝明目达聪辟门以通万国继志述事藉手而答  先朝厂臣之勋顾不伟与通侯之赏既协佥同圭土之分业行申锡薛凤翔崔呈秀各加少傅兼太子太傅荫一子锦衣卫指挥佥事世袭赏银五十两纻丝三表里仍赐飞鱼一袭孙杰杨梦衮各加少保兼太子太保荫一子中书舍人赏银五十两大红纻丝三表里吴淳夫加太子太傅工部尚书荫一子入监读书赏银四十两大红纻丝三表里黄克缵加衔一级荫一子入监读书赏银三十两纻丝二表里白所知董可威范济世各加一级赏银三十两纻丝二表里周应秋郭允厚各加太子太师荫一子入监读书赏银三十两纻丝二表里曹思诚加太子太保荫一子入监读书赏银三十两纻丝二表里苏茂相加太子太傅荫一子入监读书赏银三十两纻丝二表里曹尔桢张晓各加一级荫一子入监读书张我绩捐助独多加升二级荫一子入监读书以上三员各赏银三十两纻丝二表里来宗道赏银三十两纻丝二表里杨景辰赏银三十两纻丝二表里李春烨加少保兼太子太师荫一子入监读书赏银三十两纻丝二表里霍维华加一级赏银三十两纻丝二表里邵辅忠吕纯如赵绂各加一级赏银二十两纻丝二表里刘遵宪加衔一级赏银二十两纻丝一表里冯嘉会加赠一级荫一子入监读书王之臣加一级荫一子锦衣卫正千户赏银三十两纻丝二表里王之采袁可立各加衔一级赏银二十两阎鸣泰加一级赏银三十两纻丝二表里薛贞陈九畴各赏银三十两纻丝二表里房壮丽加太子太傅荫一子入监读书赏银三十两纻丝二表里许宗礼李夔龙各加升一级赏银三十两纻丝二表里吕图南张九德各加升一级赏银二十两纻丝一表里杨绍震郭存谦张绍先王继曾田珍张汝懋各赏银二十两纻丝一表里李餋德加太子太傅工部尚书荫一子入监读书赏银四十两大红纻丝二表里张文郁加升三级荫一子入监读书赏银二十两纻丝二表里张惟贤等六十五员各加衔一级赏银二十两纻丝二表里内魏良卿荫一子锦衣卫指挥佥事赏银二十两掌府事的七员各荫一子锦衣卫正千户李诚铭仍加少保兼太子太师荫一子锦衣卫正千户徐镇都等十四员各加升一级赏银十两郭兴言陈维新杨文岳各加升二级照旧管事赏银十五两纻丝一表里杨维新杨所修郭兴治张惟一叚国墇潘士闻王鸣玉各加升一级赏银十五两纻丝一表里何廷枢王珙何可及张枢陈朝辅赵胤昌汪若极张素餋郭如楚陈王庭张文熙倪文焕李应荐各加升一级赏银十五两纻丝一表里内倪文焕即以京堂加升一级苏兆先李思启邢绍德王时英曾应瑞袁鲸梁炳汪裕安伸李应公王大年晏鸣春智铤各加升一级赏银十五两纻丝一表里杜汝悫等三员各升一级赏银十两李桂芳赏银十两单明诩加升三级赏银三十两纻丝二表里孙际可等二十六员各升一级赏银十两冯开泰陈殷汤齐杨惟和袁熿各加升二级并前加级升用还赏银二十两纻丝一表里王敬锡加一级赏银二十两纻丝一表里范鉁徐伯徵许观吉曾国祯孙延泂各加二级赏银十五两周迪等五员各加升一级赏银十五两内萧震加衔管事徐四岳等三十员各加升一级赏银十两内蒋茂浙屡经加俸级著并与优叙聂慎行升任日加升一级赏银十两李精白李从心各加升一级赏银三十两纻丝二表里王之柱董志稷熊膏黄翼登各加升一级林宗载田吉各加升一级赏银十五两纻丝二表里刘玉安陆毓全各加升一级赏银十两白储玿准致仕陈宗契等五员各赏银十五两赵晟等四员各赏银十两郭守仁仍荫一子锦衣卫正千户齐光祉升二级赏银十两费兆元岳骏声沈自彰蒋一骢各加升一级赏银十五两纻丝一表里白太始等四员各升一级赏银十两魏持衡等五员各加升一级赏银十两连世祯等十二员各赏银十两李春茂加升一级赏银二十两纻丝二表里杨齐芳加升部衔管事张杲加一级内转于元烨等十二员各赏银十两张承爵升太仆寺卿杨余洪周国兴马应坤王世羙王子龙各升太仆寺少卿邵树德改光禄寺少卿加服俸一级王赞袁承恩唐尚忠各改尚宝司少卿加俸一级周承禹于继鳟各升礼部仪制司郎中张载徵升尚宝司司丞杨振龙原抱奇各加从四品服俸黄维先朱国诏李桐唐虞际各升礼部仪制司员外郎田隹璧乔伟李蓁郭时奏沈撰骆餋志各升礼部仪制司主事田弘慈加俸二级王熲升任之日加升一级吴彦明升大理寺左寺副以上二十八员内有兼官服俸的照旧田尔耕杨寰孙云鹤许显纯各升一级荫一子锦衣卫正千户赏银三十两彩叚二表里内田尔耕殚忠最久仍与优叙崔应元等王崇德等各升一级吴翼儒等叶正春等各加升一级张凌云陈大同各加升三级赏银二十两吴师禹升一级赏银十两刘福远等十三员各加升一级任久者即与升转赏银五两赵应奎等十六员各加升一级以上各官系升转者俱照皇极殿例各与应得诰命
　　○吏部随覆大工加恩得旨是黄克缵加太子太师白所知范济世各加太子太保董可威加太子太傅张晓加太子太傅照旧总督曹尔桢改户部仍加太子太保张我续改户部尚书加太子太傅各照旧管事霍维华邵辅忠各加太子太保照旧管事吕纯如加兵部尚书赵绂加都察院右都御史各照旧管事刘遵宪加太子太保王之臣加少师兼太子太师照旧督师王之采加都察院右都御史职衔袁可立加太子少保各致仕阎鸣泰加少师兼太子太师协理京营戎政许宗礼升都察院右都御史李夔龙升都察院右副都御史吕图南张九德各加都察院右都御史照旧管事张文郁加升都察院右都御史暂添注工部右侍郎郭兴言杨维新陈维新各升都察院右副都御史杨文岳加太仆寺卿杨所修郭兴治升都察院右副都御史俱各照旧管事遇缺推用张惟一加升太常寺少卿叚国墇加都察院右副都御史潘士闻加升太仆寺少卿各照旧管事王鸣玉加狭西右参政照旧管事何廷枢张枢各加升太仆寺少卿照旧管事仍俟升任之日各加一级王珙加升太仆寺少卿照旧管事张素餋加升太仆寺卿照旧管事遇缺推补升任之日仍加一级陈王庭倪文焕各加太仆寺卿照旧管事苏兆先加升太常寺少卿照旧管事邢绍德起补之日照例升京堂王时英服阕之日照例加升一级汪裕加升太仆寺少卿照旧管事升任之日仍加一级何可及陈朝辅赵胤昌汪若极张文熙李应荐李思启曾应瑞袁鲸梁炳安伸李应公王大年晏鸣春智铤各升太仆寺少卿照旧管事单明诩加升都察院右都御史暂添注兵部右侍郎朱国盛加升都察院右都御史照旧管事田吉改兵部尚书加太子太保照旧管事岳骏声加都察院右都御史照旧管事李春茂加都察院右都御史照旧管府尹事余俱依拟
　　○兵部覆总督京营保定侯梁世勋奏三殿大典已竣文武劳绩咸叙京营将领似难独遗都督佥事郑源郑其心任中羙马允昇各加都督同知参将刘见杜承绪马永贵娄光先刘若羙各加副总兵佐击许国元等各升赏有差从之
　　○户部请设督饷专官得旨边饷重务照仓场钱法例宜专官说得是著将该部左侍郎加督理边饷字样专董其事公举堪任的来看至专理边饷司官选精敏的加衔用其堂司官应铸关防俱如议行卿掌邦计边腹财赋咸所提衡还宜兼总其成以裕边储
　　○总督登津太监胡良辅题海上情形得旨览奏登莱一带在在当防具见先事之备善体厂臣绸缪至意第内地之兵不便远戍兼防他盗难以轻调惟当就附近辖地核实布置操练防守用固藩篱奴氛叵测该镇还遵前旨与毛帅合心并力驻劄长山旅顺等岛共□牵制犁扫之策事平之日回津察核未为迟也登津两镇兵饷册籍该道属开明实数备造清册按月投该督衙门以便调度如有违玩据实参奏
　　○吏科右给事中陈尔翼奏臣仰见三殿告成旷典肇新三王之国随处帖宁臣取道维扬时犹值桂王舟泊江浒斯民皆熙熙乐业而一时道府州县无不向臣举手加额为大典克襄省财节费地方受福此皆厂臣干国宏猷匡时伟略所以臻此而  皇上倚毗得人亦足概见矣若厂臣以独任为分任则以臣所见如漕河一事清粮船之夹带剔粮户之侵渔法必行于奸黠罪不贷于势豪以至沿河上下挑浚以时飞舻经临淤塞不苦新粮之遄集固其所也以言乎锦宁则以臣所闻一月被围三战皆捷合之宣大奏凯总繇内外诸臣任厂臣之任各心厂臣之心因能训练有方孚结有素按月给粮而士马咸得果其腹循名核实而侵冒不能匿其端以至器械粮刍源源凑手战车火药色色精工盖厂臣实以提掇一世之精神发抒满腔之义愤故能帷幄运筹决胜千里也臣观宫府原为一体而内外更自交成今大僚固称布列而少宰一席何以久推不报秩宗典礼关系匪轻而两侍郎且久阁不推至封疆多事关切莫若中枢而专任尚无其人岂  皇上留心慎重为无足堪此者耶彼肩鸿任钜力量素饶远略沉心担荷不浅日月照临之下朗鉴宁不及此而不令司爵者速速＜锍-釒＞名以请也得旨览奏图治在于任人朕任厂臣聿新鼎建并竣桐封咸资翼赞然其拮据未尽于此至说厂臣分任各内镇理漕＜锍-釒＞河劳深输挽核兵给饷功奏馘俘提掇有纲发抒殚赤朕所洞鉴吏礼侍郎久缺著吏部拟推来看其中枢重任特简崔呈秀已有旨了
　　○先是吏部会推兵部尚书已推薛贞李春烨二人未蒙简用复令再推因复推原任兵部尚书董汉儒等七人俱堪任前缺＜锍-釒＞末乃云再照崔呈秀才猷乃文乃武品局纬地经天安攘涵盖于胸中方略熟筹于掌上即厷□鸟工饬材之咸备其用知运筹帷幄之大展其勋臣等倾慕资望廷议推举况今大工告竣枢任需人本官似应首畀但查本官前＜锍-釒＞守制奉旨留任应候  圣明简用忽得旨崔呈秀著以少傅兼太子太傅改兵部尚书仍兼都察院左都御史其省直未完助工银两及大工报完用过数目并著催查销筭
　　○命浙江总兵官郭钦以原官镇守昌平
　　○升都司佥书管蓟镇右车营游击事刘茂芳为广东西山参将昌镇守备加都司佥书卢天福为天津海防游击将军都司佥书管大同井坪守备事尹维阿为登莱巡抚标下游击将军都司佥书管庄浪兵道中军事郗仰圣为宁夏玉泉营游击将军都司佥书童朝仪为湖广都司掌印
　　○丙午秋分祭夜明于夕月坛遣宁晋伯刘天锡行礼礼部尚书来宗道分献
　　○礼科给事中李觉斯言奴贼一见挫于宁锦而东江又已大创矣在奴之伎俩已尽我之胆气倍张乘此长驱势且破竹今惟令宁锦之兵与东江之众合分为数队递发一军以扰其东宁锦扰其西彼必疲于奔命而我且繇锦而义繇义而广宁步步为营著著逼奴使窜还故穴则有坐而受缚耳大抵天下事能守则守战能战则能攻年来以守则固以战则胜诚因此而为攻取之计直可唾手得者然所以办此者有要焉募土兵也练火器也习车营也备舟师也语有之徵兵满万不如召募数千彼物力资产既切于已父母妻子又系其心有不奋勇取胜者乎我之长技惟火器第必平时习演惯熟然后临敌点打无差古用车战为其动足以冲突止足以营卫士卒有所庇衣粮有所赍而况我既以火器制奴而火器必以车战然后可以远驰则车阵之布置宜习矣奴之狡谋叵测既穷于陆或又逞志于水而我以三老舟师溯流上下时以冲其胁时以牵其尾使奴水陆两顾而手足俱忙此亦虚声遥喝之术也得旨览奏宁锦大捷天威已播犁扫之勋指画可定厂臣精忠自饶为之本中募土兵练火器习车营备舟师诸款俱恢复急著封疆之臣宜著寔料理
　　○加授东安侯魏良栋为太子太保并赐第宅给银三万七千一百四十二两禄米岁支二千五百石本色一千七百五十石折色七百五十石择腴地一千顷为赡田
　　○以河南右参政徐绍沆为山西按察使分守冀南
　　○丁未以中秋节赐阁臣黄立极施凤来张瑞图李国＜木普＞上尊珍馔及讲官孟绍虞等正字官周国兴等有差
　　○太仆寺少卿仍以御史巡按贵州监军陆献明言昔臣入黔正省城围困之后抚臣王三善被难之时耕耨无人军民逃窜即东偏近楚一带满目荒凉今则禾稼如云颇有太平之色此贵阳以东景象也而西南郡卫经酋残破者未必尽然然一黔地也疆半变抛荒而耕种定流徙而宁居又不虞安酋之猖獗弥甚也授首未期革面无望致剿抚之策俱穷兵饷之困不息亦且柰之何哉盖酋居水内而水外一带土司延袤密迩省城通是逆酋心腹我内地兵微饷寡安逆素所窥伺酋一窃发过河土司罔不助桀用是夜郎自雄更勾诱通省恶苗时肆抢劫凡与苗邻者子孙妻子輙掳归巢思铜诸府平清诸卫老幼失其骨肉哀号震于村墟诸路非无营哨而些须饥馁之将卒焉能御沸地之群苗凡此恶苗之荼毒皆安贼之虚焰也安贼献馘则各苗帖然而目前物力不支此叚功难遥度今日亦惟先计内宁徐杜外侮急图固圉渐处逆酋水外诸土司其坚于党逆者大加芟刈即反侧可安者必与招徕至思铜一带聚叛恶苗其横行莫御皆缘信地少兵招集无饷夫楚饷至黔岂尽厘厘餋兵独于最要害乏兵处所不稍借赀招募以驱腹心之贼何胶柱也臣今稍取饷于沅州增募千人量地分拨以苏东方涂炭之民是皆所以翦安逆之羽翼必不可缓之著数也惟是西南各郡卫地方逼近酋穴目今虽经文武安插布置未能尽若东方之宁谧总俟叛逆怀音然后哀鸿归泽耳得旨览奏贵阳以东稍有宁宇差慰朕意乃水西一带尚苦毒氛更深轸虑安辑反侧刈芟逆徒急图固圉渐处叛酋审时度势且应如此至于要害处所厘核见饷募兵防守俱听地方酌量如议施行督抚巡按官用心料理无疏虞无冗费无纵寇无急功相度机权观变剿抚以称朕怀
　　○总督狭西三边史永安巡抚狭西胡廷晏巡按陕西庄谦袁鲸帅众合词请建魏忠贤生祠于固镇太白山龙池之西内有惟岳齐天用象生申之翰如泉满地式弘赉傅之霖绩在东陲惠流西鄙等语许之祠名懋彝
　　○戊申督师兵部尚书王之臣言初臣出关即查阅所历各城堡见其垣墙垛口非不整峻而大雨时行多有塌损已严行各该将领督率所部昼夜并工刻期完报讫惟是兵马所在寥寥岂堪当虏询其故则非自今始也主兵久毙于屯田而甲马器械不具客兵大困于征缮而畚锸负涂空劳今岁秋禾颇收而关外偏有虫灾新来难民极多而野处都无宁宇三帅夙负威名足资捍御而兵马俱不凑手西虏自都令等东投奴贼北边行六七日閴无一夷则我之肩背皆受敌之地也乃第一吃紧全在粮饷接济若不积于不涸之府何以安辑人心支持旬月乎又总兵尤世禄驻锦州侯世禄驻塔山锦州城池遭雨頺坏万不可居今暂驻杏山塔山低凹逼近高山非可守之地其城垣亦且修筑未完意欲移置别所臣思两帅信地已定自当有进无退岂得移易但地利失险则人心不固容臣临时相势酌处至于粮料储备宜广宜豫则不可须臾缓也得旨览奏卿出关受事即周览博询缮葺城池分派兵马设处器械谨严防哨桑土方略深慰朕怀储粮一节内外饷部自当用心接应不致匮乏顷览津部有截漕二十万石已发之奏矣早晚须到不烦卿虑孤城抗虏业有明效责成三帅照依信地用心防御有进无退无容示怯以启戎心
　　○大理寺左寺副阮鼎铉奏原任刑部右侍郎吕坤三案元凶东林巨擘独创妖书闺范忧危竑议伊子吕知思济恶占人家产请追田产房屋等银三万余两及书院二处价值五千余两仍乞命缇骑逮知思敕镇抚司详鞫并被害之家各自鸣冤得旨这本情节单辞难凭著该省抚按查明具奏
　　○巡抚湖广右佥都御史姚宗文奏进熊廷弼赃银二万两及杨琏续完赃银五千四百七十八两
　　○己酉工部奏三殿大工开工自天启五年二月二十三日起至七年八月初二日报竣总筭钱粮给与领状者共五百七十八万八千一百三十五两八钱三分八厘二毫二丝八忽六微应找者共三十万零一百三十三两八钱九分四厘七毫五微透支者一十三万零七百四十九两九钱四分四厘二毫二丝外兑者共一十三万九千一百五十三两三钱八分一厘六毫九丝所费银计五百九十五万七千五百一十九两七钱六分八厘四毫一丝六忽一微虽前朝册籍无可稽考而工倍费省未有如斯举者也得旨览奏三殿鼎建两载告成工大费省皆赖厂臣心计经营力效鸠庀以故顶石之运楠杉之采节省金钱数百万而禁苛恤力子来胥悦劳勚独高说得是这截筭钱粮自开工迄工竣计五百九十五万七千五百两有奇具见稽核详恪还宜以册案宣付史局用彰实录其夫匠铺车等役给银未完的须外角□羊补还著行各省直严催题过助工银两星速内角□羊以完工局
　　○户部奏天津海道于永乐年间设管仓户部司官一员近因辽事倥偬设淮粮道后复设津道赞司共三员专供辽饷因有三印今淮道归并于津道赞司归并于津仓而印仍不改故一道二印一司二印省直所无而有之自天津始也然事权一则官守不分印信多则毙窦易滋应将津道淮道津仓赞司四司一并掣回于津粮道另铸整饬淮辽饷关防一颗于津仓另铸督理津仓辽饷关防一颗以畀之报可
　　○命御史李应公巡按狭西
　　○升礼科给事中李觉斯为兵科右给事中
　　○改新升狭西河东道按察使王应楫为河南按察使仍分巡河南
　　○调游击管冲武营都司事邹宗武为右部经武营游击将军游击管英武营都司事李春华为中前游击将军起原任援辽都司佥书杜学伸为英武营游击将军升山海关兵部分司中军游击金日观以参将职衔实授蓟镇东路南营兵管游击将军事
　　○庚戌八公主府第兴工遣工部尚书薛凤翔行礼
　　○截漕接济宁锦发过津帮船一百六十只载粮十一万一千二百七十三石七斗淮帮船一百二十只载粮八万八千七百二十六石三斗通共粮二十万共用船二百八十八只派陆续起运往关外宁远前屯等处交卸
　　○以后府佥书崔凝秀充总兵官镇守浙江
　　○木星犯房宿
　　○辛亥内官监太监李永贞请修葺各  陵得旨览奏各  陵根本重地被雨冲毁宜修葺朕顾瞻  寝宫时廑寤寐厂臣深体此意筹画多方见今  长陵等三次葺理既有次第一应桥梁及  献陵各处修整俱不可缓该监细加酌裁于原题未领银十二万内止实用五万三千两工作倍加钱粮反减厂臣为国忠谋节财严谕所省金钱何啻数十万朕所嘉悦该监同心协赞劳有足纪著照新议定数目作速给发秋气渐深及时料理
　　○升礼部右侍郎杨景辰为吏部左侍郎管右侍郎事兼翰林院侍读学士詹事府詹事孟绍虞为礼部右侍郎兼翰林院侍读学士日读如故
　　○楚王华奎＜锍-釒＞颂魏忠贤捐赀一千两请建祠于武昌城内高观山凤凰窝之阳许之
　　○巡按湖广御史温皋谟＜锍-釒＞请为魏忠贤建祠有云盖斯世斯民欲歌咏我  皇上如天之德而巍荡难名故于宣猷干国之厂臣共勤尸祝云许之
　　○壬子豊城侯李承祚＜锍-釒＞陈殿工告成叙赉不及  上以殿工普行恩赉李承祚何不早纳职名既来陈乞准照勋戚例加衔一级赏银二十两纻丝二表里
　　○升宁前道中军守备刘泽清为山东边春班都司佥书
　　○巡按山西李灿然会同抚臣牟志夔按臣刘弘化请于河东建魏忠贤祠内有丹心许国精忠贯日无双雅志忧民伟代参天第一等语许之额名褒勋
　　○福府承奉司承奉正徐遇请建魏忠贤生祠于雒阳许之额名垂懿
　　○癸丑巡抚福建朱一冯言年来海上啸聚如萨子马钟六老耽伺境外者无论在福属则有朱屎老所在流突以至蔡三老向为中路所逐未几二年复归顺镇东大小址草屿之间以贼船报警今所在擒斩累累计荡馘匪朝伊歹所虑者剧贼郑芝龙与酉二老也日者中左铜山漳浦诏安等处所在告急臣檄募澳民为奇兵而舟楫未备不能飞渡也檄练乡兵而室庐自保不能远赴也檄沿海营兵省城营兵及标下亲兵应援而闻警东驰贼复西骛疲于奔命臣一身策应四面支撑盖受事三月而屡九回百结者不啻岁余矣且天下止有恨贼畏贼之人心而闽中独有德贼附贼之众志计一大创之非厚集师武臣力不可而闽库无一镮之积臣暂那藩司钱粮以应而钱粮自有正项那借将何偿还臣固不能数乞贷于该司而道将又不能不责办于臣其责办于臣者如债家之徵逋才有不应误事之虞立至而臣乞贷于该司者如寠人之抱券前尚未偿指囷之口难开闽省钱粮额数原少如京边以及加派辽饷助工等项臣何敢輙请而杂派各项银两输之度支不过九牛之一毛而留之本省便是涸鲋之斗水伏乞  皇上轸念海邦俯捐遗秉滞穗使臣得为数米之炊而不至为无米之炊若此区区者而并靳之则不如索臣于枯鱼之肆而闽事去矣抑贼所掠金钱满载遇诸生则馈以赆遇贫民则给以钱重偿以招接济厚糈以饵间谍使鬼通神人人乐为之用此时虽得十数万金钱造巨舰铸大铳募死士益精兵犹恐胜败之数我与贼共之而臣以措大之锱铢敌御货之泥沙不待艘舻相接而贼已揶揄臣之襟捉肘露以为无如彼何矣得旨闽省剧寇纵横若不大加扫荡后将何极览奏具见该抚灭贼固圉之意所请钱粮系京边及边饷助工等项干系上供的不得那动其杂派各项银两准留该省听用动支为剿贼之费事平之日造册核销此事餋痈已久该抚用心剿除务期海氛尽扫以称朕怀
　　○巡按广西汪若极题粤西军饷亟需湖南盐政盐滞则饷亏乞严敕参劾以杜私贩淂旨粤西军饷既取给湖南盐利乃私贩日多官盐渐减军需谓何览奏湖南二道并三郡州县著一体举劾即增入敕书著为定例仍于交界处所委官盘诘严禁私贩该部覆议行
　　○升詹事府詹事王祚远为礼部右侍郎兼翰林院侍读学士掌院事
　　○甲寅上疾大渐
　　○是日大学士黄立极施凤来张瑞图李国＜木普＞题司礼监王体乾传上意以殿工告成思弘帡幪之庇使中外均沾念圜土贯索民命攸关发政施仁于是焉始无使累囚轻系猥与不赦重辟共沉系郁之中令臣等拟谕宽释用彰好生之慈臣等切闻箕子之叙畴矣有害于而家凶于而国之辟而又有不协于
　　宽盖建用皇极以向用五福其道主于荡平正直威福并用刚柔互克锡之于臣则高明沉潜爕友弗友咸纳翕受以登用章用明之盛锡之于民则使非有偏党反侧慆淫非彝自弃于遵道遵义之外者皆有以跻于福寿康宁之域以免于恶弱短折之凶而后歛之于上则为家用平康身其康强子孙其逢吉故曰人主保身以保民言歛福者所以为锡也又曰既以与人已愈有言锡福者所以为歛也  三殿嘉名皆取建用皇极之义  皇上当鼎构之初慨然发德音祝纲泣罪与民更始甚矣  皇上深曙乎箕畴之旨于建极锡福歛福之训券乎其有合也臣等谨拟谕札一道以听  圣裁  圣谕朕惟帝王绵历永祚未有不以钦恤为先者也神禹泣罪下车式隆夏绪成汤三面角□羊网爰  □朕以眇躬丕绍  祖烈思踵宽仁之遗化每切痌瘝之在心乃刑服加谨而圜扉未清得无有干宇宙之和伤伤民物之命者朕方静摄时加轸顾况兹三殿告成群工普赉亦既推庆成之典弘旷荡之恩万舞腾欢寰宇共跃而自畿辅达郡邑犹有累囚夜泣释诖误以无从抢首画呼徒向隅而自陨者岂所以昭同仁之治乎朕惟是惴惴焉特谕刑部等衙门除十恶大逆与关系封疆钱谷重大不赦外其自徒流以下苟情可矜疑不妨＜宀十见＞释以开其悔即法应蔽罪尚须未减以予之生庶桁杨负慝之夫犹荷  天地之好生法  祖宗之肆赦而大敷庆典乐与维新者也著该部议列款数具奏朕再为裁定以播布天下使咸知朕钦恤至意特谕  乙卯  宪宗纯皇帝忌辰遣应城伯孙廷勋祭  茂陵  是日  上崩于乾清宫翼日发丧颁遗诏曰朕以眇躬仰绍  祖宗鸿业七年于兹深惟  皇考取法尧舜之训兢兢业业不敢怠遑迩者三殿告成光复堂构夷氛屡挫边圉渐安方锐意治平与民休息不谓禀赋虚弱自青宫已然及临御以来东西多警朝夕在念益用忧劳多思伤脾遂致绵惙今乃复触夙恙衄血陡发凭几弥留殆不能起有负  先考顾托之命朕用尽伤若夫死生尝理人所不免惟在继统得人  宗社生民有赖全归顺受朕何憾焉  皇五弟信王聪明夙著仁孝性成爰奉  祖训兄终弟及之文丕绍伦  即皇帝位勉修令德亲贤纳规讲学勤政＜宀十见＞恤民生严修
　　内外大小文武诸臣协心辅佐恪遵典则保固  易月二十七日释服毋禁民间音乐嫁  得輙离封域各处总督镇巡三司  各止于本处朝夕哭临三日进香

