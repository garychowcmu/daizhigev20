

目录

前言1
凡例1
第一章　明清时期的徽州社会1
第一节　自然环境1
第二节　风俗习惯17
第二章　徽商资本的来源与积累58
第一节　资本来源58
第二节　资本积累72
第三章　徽商经营的行业109
第一节　盐业109
第二节　典业157
第三节　茶叶业173
第四节　木材业181
第五节　其他行业196
第四章　徽商的活动范围和经营方式215
第一节　活动范围215
第二节　经营方式258
第三节　商业道德273
第五章　徽商资本的出路293
第一节　购置土地293
第二节　助修祠堂书院305
第三节　助饷助赈320
第四节　兴水利筑道路337
第五节　抚孤恤贫等义举347
第六节　奢侈性消费360
第七节　投资产业370
附录376
第六章　徽商的政治态度381
第一节　徽商与封建政治势力381
第二节　徽商与农民起义415
第三节　徽商与倭寇425
第七章　徽商与学术文化438
第一节　贾而好儒438
第二节　徽商子弟的业儒与仕进481
引用书目505



第一章　明清时期的徽州社会
第一节　自然环境

1　本府地《禹贡》扬州之域。春秋时属吴。吴亡属越。战国时属楚。秦置黟、歙二县，属鄣郡。汉元封中改鄣郡曰丹阳，而使都尉分治于歙。鸿嘉二年以黟为广德王国，寻废。元始二年复为广德王国，废于王莽，改黟于酝虏。东汉复为黟。三国吴定黟歙，分歙为始新、新定、黎阳、休阳并黟、歙为六县，遂割于丹阳置新都郡。后避嗣主孙休之讳，改休阳为海阳。晋太康元年，以广德故国为广德县，隶宣城郡。改新都郡曰新安，治始新县，改新定县曰遂安，改海阳曰海宁。刘宋大明八年，省黎阳，并入海宁，止领县五。孝建元年分扬州之会稽、东阳、新安、永嘉、临海五郡为东扬州。粱武帝普通三年割吴郡之寿昌来属，复为六县。自秦汉以后皆隶扬州。大同中析歙置良安县。承圣中复置黎阳县，并分海宁、黟、歙三县共四县。置新宁郡与新安并正属扬州。陈省新宁郡及黎阳县，而新安复属东扬州。隋开皇九年废郡，省黟、歙，并入海宁，复置歙州，治于黟，改始新县曰新安，又并遂安及梁所割吴郡寿昌来属者皆入新安县，以隶婺州。仁寿三年取婺州之新安，并复立遂安，以隶睦州，今严州府之淳安、遂安是也。大业初，改海宁县曰休宁，属婺州，寻复属歙州，仍改为新安郡。末年天下乱，州人汪华起兵据郡，迁治于休宁之万安山，兼有宣、杭、睦、饶之地，称吴王。义宁中，迁治于歙之乌聊山。唐武德四年，籍兵民纳款，复置歙州，以华为总管，封越国公，使持节总管歙、宣、杭、睦、婺、饶六州诸军事。未几，改命王雄诞为使，总管歙、睦、衢三州。七年例改都督府，寻罢，良安县亦废。永徽五年，析歙置北野县。开元二十八年，析休宁地，置婺源县。天宝初，改新安郡。乾元初，复为歙州，属浙西节度或隶宣歙观察。永泰元年，盗方清陷州，州民保休宁之山险。二年，贼平，因又析置归德县，又析黟县及饶州之浮梁置祁门县，又以宣州旌德寇王万敌平，析歙华阳镇置绩溪县。大历五年，省北野入歙，省归德县入休宁，于是州复领县六。元和六年升上州，自罢督府后或隶扬、润二州，或属浙江西道节度及宣歙观察团练使。天二年刺史陶雅以杨行密承制拜歙、婺、衢、睦四州都团练观察处置等使。唐亡，杨氏国号吴及南唐李氏相继有其地。宋开宝八年，南唐平，隶江南东路，为望郡。宣和三年睦寇方腊既平，改歙回徽，为上州。部使者迁其城于溪北三里，因民不便，仍治旧城，今民间犹号新城为新州。德二年，实元世祖至元二十三年，李铨以州归附。十四年升为上路，例置总管府隶江浙行省领录事司一、县六。元贞元年，升婺源县为州，仍隶本路。国初改兴安府，吴元年改徽州府，属浙江，后改直隶京师。洪武二年降婺源州为县，余皆如旧。
　　　弘治《徽州府志》卷11

2　《禹贡》扬州之域。春秋属吴。后属越。战国属楚。秦属鄣郡，为黟歙两县地都尉治歙。后汉仍属丹阳郡。建安十三年，孙权分属新都郡，时郡治始新县，浙江严州府淳安县晋属新安郡。宋齐因之。梁末分置新宁郡，见元和志，按南史太平二年封陈十郡，有扬州之新宁，府志，承圣二年置，治海宁陈省新宁，仍属新安郡。按《陈书 文帝纪》，天嘉三年以新宁郡属东扬州，盖其后省也。隋开皇九年，平陈，省新安郡，始改置歙州，治休宁县。大业三年，改歙州为新安郡。按自晋至陈，新安郡皆仍旧治，至是始移其名于今府，而改故新安为遂安，今县为严州府义宁元年，始移治歙县。唐武德四年，置歙州总管府。贞观元年，复曰歙州，属江南西道。五代初，属杨吴，后属南唐。宋属江南东路。宣和三年，改为徽州。元至元十四年，升徽州路，属江浙行省。明太祖初，改兴安府。吴元年，改徽州府，直隶南京。本朝初，属江南左布政使司。康熙六年，分属安徽省。领县六：歙县、休宁县、婺源县、祁门县、黟县、绩溪县。
　　　《嘉庆重修一统志》卷112《徽州府一》

3　陆亻……(唐贞元)十八年二月十八日出刺歙州，朝野之贤者惜其去，韩愈序送之曰：“歙大州也，刺史尊官也，由郎官而往者，前后相望也。当今赋出于天下，江南居十九，宣使之所察，歙为富州，宰相之所荐闻，天子之所选用，其不轻而重也较然矣”。
　　　淳熙《新安志》卷9

4　元和三年秋，以右庶子卢坦为宣歙观察使。坦到官，值旱饥，谷价日增，或请抑其价。坦曰：“宣歙土狭谷少，所仰四方之来者。若价贱，则商船不复来，民益困矣。”既而米斗二百，商旅辐辏，民赖以生。
　　　淳熙《新安志》卷9

5　本府万山中，不可舟车，田地少，户口多，土产微，贡赋薄，以取足于目前日用观之则富郡，一遇小灾及大役则大窘，故自唐以前，贡赋率轻。下至唐末吴杨氏及南唐偏据一隅，征敛无节，甚至取砚亦有专务。宋兴未能尽革。南渡后，仰给江南诸郡，至于酒醋之榷，亦有专官专库。元赋虽不增，而额外又有金铁诸课，民不聊生。
　　　弘治《徽州府志》卷2《食货一》

6　新都故为瘠土，岩谷数倍土田，无陂池泽薮之饶，惟水庸为牺牺，即力田终岁，赢得几何 
　　　《太函集》卷7《新都太守济南高公奏最序》

7　徽郡保界山谷，土田依原麓，田瘠确，所产至薄，独宜菽麦红虾籼，不宜稻梁。壮夫健牛，日不过数亩，粪壅缉栉，视他郡农力过倍，而所入不当其半。又田皆仰高水，故丰年甚少，大都计一岁所入，不能支什之一。小民多执技艺，或贩负就食他郡者，常十九。转他郡粟给老幼，自桐江，自饶河，自宣池者，舰相接肩相摩也。田少而值昂，又生齿日益，庐舍坟墓不毛之地日多。山峭水激，滨河被冲啮者，即废为沙碛，不复成田。以故中家而下，皆无田可业，徽人多商贾，盖其势然也。
　　　《天下郡国利病书 江南20》

8　客曰：“士生于歙而可嘉者多，物产于歙而称良者不亦多乎 请言地之所产者，若何 ”对曰：“世之所称者数物耳。其微以砚美而拜官，廷邦以墨妙而赐姓，纸号麦光称洁，茶采春先占胜。今者砚与纸不可得，而墨与茶又鲜精，是焉得为世重乎。他若兽有野豕、山羊、栗鼠、竹狗；鸟有朱鹤、鸡、黄雀、画麋；水族：石鸭、金丝鳗、马蹄鳖为最；仙畜四翼足奇；果属：木瓜、杨梅、梨枣、柿肾；蔬品：蓣、药、贮、转、、貊、笋、苔；竹备班紫，木植松木炎占；药则紫术、黄连、昌草、麦冬、黄精、茯苓、白石英、何首乌；其所产者，不尽于斯，而如斯者，亦不皆常有耳。虽然，物因人而始重，人得贤而益彰。向使我歙不有大儒朱子，于以绍孔孟之道统，名垂万祀，与天壤相并，纵使黄山白水，昭其奇异，亦乌能声称于斯世哉!
　　　《歙问》

9　《止庵集》中，有《厘弊疏商稿序》略云：(明季)余郡处万山中，所出粮不足一月，十九需外给，远自江广数千里，近自苏松常镇数百里而至，纳钞输牙，舟负费重，与所挟赀准。以故江南米价，徽独高。然自数境来者，杭严两府实司咽喉。前人念若艰险，启壅束力法，茂绩于今，价不益昂，万姓以赖。近故玩弛，杭有坝脚牙侩，更设罗网；严有衙蠹地棍，擅起私税，鱼肉米商，公行罔忌。甚至搁河纵掠，暮夜兴戎，商罹惨剥，势必米贵病民，变生不测，实亦合郡一大关系也。会郡商列诸奸迹，匍匐急控，由本府以至浙直两道院及杭严守令大夫，咸一乃心，奸萌尽拔，乃裒前后情词，寿诸剞劂。……(原按：昔无厘金，而坝脚牙侩私税为病如此，考世变者，不可不知。)
　　　《歙事闲谭》第6册《明季县中运米情形》

10　燕、赵、秦、晋、齐、梁、江、淮之货，日夜商贩而南；蛮海、闽广、豫章、楚、瓯越、新安之货，日夜商贩而北。
　　　《李长卿集》卷19

11　赵吉士曰：“郡处万山，百货皆仰于外。陆则肩担顶荷之，夫沿崖陡岭，虽隆冬暗寒而汗雨行；水则溯流推挽，从急湍石濑中负舟以上。垄断之子，挟货以射息，其值固已倍他郡矣。一旦饶河闭籴，则徽民仰屋；越舟不至，六邑无衣；荒旱偶乘，死亡立至。藤下之政，吾民所为望泽者，岂不急急哉!
　　　康熙《徽州府志》卷8《蠲赈》

12　徽州介万山之中，地狭人稠，耕获三不瞻一。即丰年亦仰食江楚，十居六七，勿论岁饥也。天下之民，寄命于农，徽民寄命于商。而商之通于徽者取道有二：一从饶州鄱、浮，一从浙省杭、严，皆壤地相邻，溪流一线，小舟如叶，鱼贯尾衔，昼夜不息。一日米船不至，民有饥色，三日不至有饿莩，五日不至有昼夺。
　　　康熙《休宁县志》卷7《汪伟奏疏》

13　今寓内乔木故家相望不乏，然而族大指繁，蕃衍绵亘，所居成聚，所聚成都，未有如新安之盛者。盖其山川复阻，风气醇凝，世治则诗书、什一之业足以自营；世乱则洞壑、溪山之险，亦足以自保。水旱兵戈所不能害，固宜其有强宗巨姓雄峙于其间。
　　　《重修古歙东门许氏宗谱》卷9《城东许氏重修族谱序》

14　吾徽居万山环绕中，川谷崎岖，峰峦掩映，山多而地少。遇山川平衍处，人民即聚族居之。以人口孳乳故，徽地所产之食料，不足供徽地所居之人口，于是经商之事业以起，牵车牛远服贾，今日徽商之足迹，殆将遍于国中。夫商人离其世守之庐墓，别其亲爱之家庭，奔走四方，靡有定处者，乃因生计所迫。而故乡大好山水，固无日不萦绕于梦魂中。是以徽商有三年一归之旧制，游子天涯，赖有此尔。惟吾徽道途梗阻，交通乏便，……吾徽之由陆路旅行者，东则有大鄣之固，西则有浙岭之塞，北则有黄山之隘；由水路旅行者，则东涉浙江，滩险三百六十，西通彭蠡，滩险八十有四。经历险阻，跋涉山川，糜费金钱，牺牲时日，旅之往来，殊非易事。前所云三年一归者，且有历数三年而来一归之商人，并有避此困难而移家于外者。……
中华民国八年九月歙县吴日法自识
　　　《徽商便览 缘起》

15　传(指《史记 货殖列传》)之所谓地小人众者，长安、三河、中山、邹鲁、沂泗；而今之所谓地小人众者，则莫甚于江东诸县，而尤莫甚于吾邑(歙县)。
　　　万历《歙志 货殖》

16　地隘斗绝，厥土驸刚而不化。高山湍悍少潴蓄，地寡泽而易枯，十日不雨，则仰天而呼；一骤雨过，山涨暴出，其粪壤之苗又荡然空矣。大山之所落，多垦为田，层累而上，指至十余级，不盈一亩。
　　　顺治《歙县志》卷1《舆地 风俗》

17　农力最为勤苦，缘地势陵绝，厥土驸刚而不化。水湍急，潴蓄易枯，十日不雨，则仰天而呼；一雨骤涨，而粪壤之苗又荡然矣。大山之所落，力垦为田，层累而上，十余级不盈一亩。刀耕火种，望收成于万一。深山穷民，仰给杂粮。早出皆耕于山，耦樵于林，以警狼虎；暮则相与荷锄负薪以归。精馐华服，毕生不一遘焉。女人尤号能俭，居乡数月，不占鱼肉，日挫针治缝纫，故俗能蓄积，绝少漏卮，盖亦由内德焉。
　　　《歙事闲谭》第18册《歙风俗礼教考》

18　歙东乡鲜园林山泽之利，农十三，贾十七。南区水陆两路，陆南山多田少，食资于豆与粟，而枣栗柿橡之产副之；水南则贾，善奇赢，士农错出。北擅茶菱之美，近山之民多业茶，茶时虽妇女无自逸暇。东北则兼商贾之业矣。惟正西土壤沃野，家号富饶，习尚视诸乡较侈，今亦稍减。
　　　《歙事闲谭》第18册《歙风俗礼教考》

19　歙南山多田少，居民多垦山而种，然皆土山，豆麦攸宜，较采樵之利，不啻倍蓰。且土性坚凝，无倾泻之害。若北乡之山，则石多土薄，惟宜柴薪。迩为外郡流民，赁以开垦，凿山刨石，兴种包芦，土人始惑于利，既则效尤，寝致山皮剥削，石雌沙倾，霉月淫淋，乱石随水而下，淤塞溪流，磕撞途径，田庐涨没，其害与凿矿炼灰等。而且山木童然，柴薪亦为之踊贵，得不偿失。况穷山僻壤，最易藏奸，难免遗患。惟在贤有司曲喻严禁，以杜祸萌，庶无厝火之虞焉。
　　　《歙事闲谭》第18册《歙风俗礼教考》

20　(岩镇)面西列为贾区，百货具集，舆马负载，往来如织。
岩镇当嘉靖之时，甲族蝉联，人文鹊起，风会之极隆也。
　　　《岩镇志草》

21　大江之南畿辅为郡九，而以文献称者吾徽为最。徽属邑六，而称富庶，歙为最。歙之名乡无虑数十，敢溪为最。敢溪在城北四十里，平畴沃壤不啻数千亩，四山环合如城，第宅栉比鳞次，皆右族许氏之居焉。其人物衣冠甲于他族。
　　　《新安歙北许氏东支世谱》卷5《寿昌许公八秩序》

22　(休宁)……舍士而农，则山谷田畴十不有五。厥土驸刚而不化，高水湍悍，少潴易枯。十日不雨，土燥坼如龟文；骤雨暴涨，粪壤悉已淹没。山隈溪隙，肆力垦辟，越十级不盈一亩，犁犊无所施功。入山益深，则势益峻绝，为力愈艰。故中人之家，不惮老稚男妇，毕力胼胝，尽瘁三时，获仅为平野之半。然良民犹免于冻馁，而樵采树艺者，用积储以阜其家脱也。设浸没为胜算，诱卖买为诈讹，非陷罪罟，即归游惰，挽近不尽无也。
　　　万历《休宁县志 舆地志 风俗》

23　邑(休宁)山多田少，粒米是急，日仰给东西二江，一遇公禁私遏，旬日之艘未至，举皇皇枵腹以待。米商乘而登垄(断)坐握高价，即贵籴可奈何。夫休邑名腴而实瘠，生齿日繁，生计日隘，细民勤其职业，为力最劳，为享最薄，惟司牧者加之意耳。
　　　康熙《休宁县志》卷1《风俗》

24　(祁门)人性椎鲁，农者十之三。厥田高亢，依山而垦，数级不盈一亩，快牛利剡不得用，入甚薄。岁耸，粉蕨葛佐食；即丰年，谷不能二之一。大抵东人资负载，南人善操舟，西人勤樵采，北人务山植。他则行贾四方，恃子钱为恒产。或春出冬归，或数岁一归，然智浅易盈，多不能累千万。
　　　同治《祁门县志》卷5《风俗》

25　(祁门)土瘠民贫，岁入无几，多取给于水碓、磁土。旧志谓：“水碓隘河身，磁土伤龙骨”，皆利害攸关。是欲为万世规久远者，今以图谋旦夕，遂狃于目前(原注：康熙县志)。
　　　同治《祁门县志》卷5《风俗》

26　祁邑田少山多，时逢荒歉，皆取给于江西之饶河。邻有遏籴之时，祁民则坐以待毙。
　　　《祁门倪氏族谱》卷续

27　士之子恒为士，不能化为农。农终岁勤劬，亩不获一口之入。土瘠而硗，犁仅一咫，(婺源)与休接壤而有膏腴瘦薄之分。一出婺界而入饶，愿瞻田苗隐牛没崔，如是而欲农之为士安可得也。子妇拮据场仅告涤瓶已云空，冬月多掘蕨根以充食，至夏麦登，则屑米气杂米，名曰乾粮，戴星负薪走市觅米，妇子忍饥以待，不幸为负租家夺则数腹皆枵。农之苦孰有如婺者。士农之家五，商之家三，工之家一。技无绝能，习无淫巧，雕金镂玉无所好于人，即工亦无所用。第工砚，盖自叶某始，而今叶氏世之。
　　　光绪《婺源县志》卷3《风俗》

28　我婺山多田少，而南稍旷衍，东北多依大山之麓，垦以为田。概田岁入，不足供通邑十分之四。幸三面饶接壤，得资其有余以补不足。然山林之利，我婺独擅，惜农力不勤，半成荒秽。
　　　光绪《婺源乡土志 风俗》

29　铁课，婺源州岁纳铁五千二百斑，脚税中统钞四十贯。(原注：铁炉五座，在婺源州四十六都、四十七都，曰朱村、蟠坑、双桥、鱼坑、大塘。初，鄱阳民来此起炉，输饶州都大司课。元初仍于饶州路输纳。至元十七年，徽州以置宣课提举司，取勘炉数，拘收前项铁课。十九年，罢提举司，并属本路。五炉岁课一万四千四百斑，又抱纳起脚税钱中统钞二锭。其朱村、蟠坑、双桥三炉岁久，矿脉耗竭，无可煽炼，各人逃居原籍，自至元二十四年以后，勒令平民买纳，有司屡以为言，宪司核实申奏。延二年，省府明降准除，而鱼坑、大塘亦寻废。按元胡编校《星源志》，铁矿产于浇岭，其山与浮梁县界连接。凡取矿先认地脉，租赁他人之山，穿山入穴，深数丈，远或至一里，矿尽又穿他穴。凡入穴，必祈祷于神，不幸而覆压者有之。既得矿，必先烹炼，然后入炉，煽者、看者、上矿者、炼者、取钩砂者、炼生者而各有其任，昼夜番换，约四五十人。若取矿之夫、造炭之夫，又不止是。故一炉之起厥费亦重。或炉既起，而风路不通，不可熔冶。或风路虽通，而熔冶不成，未免重起，亦或有一再而成者，凡此皆得不补费。)
　　　弘治《徽州府志》卷3《食货二》

30　黟为山邑，田少于山，土地瘠确，高地种菽麦，低地种鞯稻，芝麻芦嗵，各适土宜。而米谷一宗，每年所收，仅供数月之粮。加以土人耕种不得法，锄犁徒把健妇，粪种不师草人，以至所入益寡。虽遇丰年，犹虞欠收，乞籴邻封，成为惯例。矧土带沙质，不宜桑棉，又无蚕织，到处熟地，渐尽荒芜。清季始来客民垦荒，近时日益加多，所种蔗苎薯蓣落花生之属，产额最巨，颇称能尽地力，需要不事外求。然四围高山，尽堪培养森林，苟能处处种竹养木，除作材料之外，以之仿造外国纸张，农工商业，利益无穷。
　　　《黟县乡土地理 物产》

31　绩邑于徽称最小，而特当入徽之冲。绩邑与歙为接壤，而独受多山之累，且南辕北辙，惟绩鲜挟资之游人；而山压水冲，遍绩有难耕之确土。
　　　乾隆《绩溪县志》卷1《风俗》

32　吾族僻处山陬，田畴狭小，惟服农力穑，乃可自立。道咸间，子姓既繁，近村一二十里无不辟垦，种黍植茶，殆鲜旷土。自经兵燹，山野荒芜，迩来虽稍稍开拓，然视前时十一二耳。
　　　绩溪《上川明经胡氏宗谱》下卷之下《拾遗》

33　徽处万山中，绝无农桑利，菱茗之外惟墨。而旧志称徽产砚，今虽有，而佳者绝少矣。……新安四宝：澄心堂纸、汪伯玄笔、李廷邦墨、旧坑石之砚。
　　　《寄园寄所寄》卷11引《云谷卧余》

34　黟歙间多良纸，有凝霜澄心之号，复有长者可五十尺为一幅。盖歙民数日理其楮，然后于长船中浸之，数十夫举抄以抄之，傍一夫以鼓节之，续于大熏笼上周而焙之，不上于墙壁也，于是自首至尾匀薄如一。
　　　淳熙《新安志》卷10

35　山居者尝以纸为衣，……亦尝闻造纸衣法，每一百幅用胡桃、乳香各一两煮之，不尔蒸之，即常洒乳香等水，令热熟阴干，用箭肟横卷而顺蹙之，然患其补缀繁碎。今黟歙中，有人造纸衣段可如大门阖许。近士大夫征行，亦有衣之者，盖利其拒风于凝暗之际焉。陶隐居亦云：“武陵人作铡皮衣，甚坚好也。”
　　　淳熙《新安志》卷10

36　新安四宝，澄心纸其一也。潭者每嗤笑以为失实，顷读梅圣俞《宛陵集》卷三十五有《谢潘歙州寄纸三百番、石砚一枚》诗，可谓确证。诗云：“永叔新诗笑原父，不将澄心纸寄予。澄心纸出新安郡，腊月敲冰滑有余。潘侯不独能致纸，罗纹细砚镌龙尾。墨花磨碧涵鼠须，玉方舞盘蛇与虺。其纸如彼砚如此，穷儒有之应瞰鬼。”按此诗明言澄心纸出新安郡，能令群疑尽释，惜造纸法今已失传也。
　　　《歙事闲谭》第30册《澄心纸》

37　江南黟歙之地，有李廷邦墨尤佳。廷邦本易水人，其父超，唐末流离渡江，睹歙中可居造墨，故有名。今人得而藏者，亦不下五六十年，胶败而墨调，其坚如玉，其纹如犀，写猗数十幅，不耗一二分也。
　　　淳熙《新安志》卷10

38　宋徽宗以苏合油溲烟为墨，后金章宗购之，黄金一斤，才得一两，可谓好事极矣。近代惟新安罗龙文所作，价逾拱璧。即一两博马蹄一斤，亦未必得真者，盖墨之能事毕矣。新安人例工制墨，方于鲁名最著，汪太函司马与之连姻，奖饰稍过，名振宇内，所刻《墨谱》穷极工巧，而同里程君房几超而上之。两人贸首深仇，程墨曾介内臣进之今上，方愈妒恨。程以不良死，则方力也。程亦刻《墨苑》，斗奇角异，似又胜方，真墨妖亦墨兵矣。孙司礼隆，在江南所造清谨堂颇精，以出内臣手，不为银泓所贵，然入用自佳。今徽人家传户习，凡程郑素封，竟造墨馈遗，为朱提紫磨伴侣。诸贵人轻之，囗置高阁，间以给佐掾舆藿急需。文房雅道，扫地尽矣。
　　　《野获编》卷26

39　徽墨，安徽徽州府所产。古人制墨，率用松烟，汉取诸扶风，晋取诸庐山，唐则易州上党。知李超徙歙，张谷徙黟，皆世其业，于是始有徽墨，以至于今。
　　　《清稗类钞》第45册《物品类》

40　歙工首推制墨，而铜锡竹器及螺起诸品，并号精良。若罗经日晷，则奇巧独擅矣。墨工惟歙最著，以流传有自也。南唐李超及其子廷邦始作，宋时潘谷继之。嘉靖后，若罗小华、程君房、方于鲁、吴去尘，皆名重一时。半螺寸趴，珍同拱璧。而国朝之贡上方，邀宸鉴，则有曹素功。此外擅名墨薮者，尤不下百数十家，胥能行世传远。夫文房精玩四，而婺之砚、歙之墨，徽居其二，讵不韪哉。
　　　《歙事闲谭》第18册《歙风俗礼教考》

41　婺源研，唐开元中，因猎人叶氏逐兽至长城里，见迭石如城垒状，莹洁可爱，因携之以归，刊粗成研，温润大过端溪者。后数世，叶氏诸孙，持以与令，令爱之，访得匠手，琢为研，由是天下始传。南唐元宗精意翰墨，歙守献研，并荐研工李少微，国主嘉之，擢为研官，令石工周全师之，其后匠益多。今全最高年，能道昔时事，并召少微之孙，明访伪告不获。今山下叶氏繁息几数百户，乃猎者之孙也。(原注：唐积《婺源研图谱》)
　　　淳熙《新安志》卷10

42　唐侍读《研谱》云：二十年前颇见人用龙尾石研。求之江南故老云：昔李后主留意翰墨，用澄心堂纸、李廷邦墨、龙尾研，三者为天下冠，当时贵之。自李氏亡，而石不出，亦有传至今者。景中，较(校)理钱仙之等守歙，始得李氏取石故处。其地本大溪也，常患水深，工不可入。仙之改其流，使由别道行，自是方得之。后其人病其须索，复溪流如初，石乃中绝。邑官复改溪流，遵钱公故道，而后所得尽佳石，遂于端石并行。按图经龙尾山在婺源县长城里，虽多故坑，无有石出。环县皆山也，石虽出他山，实龙尾之支脉，俱得谓之龙尾。
　　　淳熙《新安志》卷10《歙研说》

43　婺源砚，在唐开元中，猎人叶氏逐兽至长城里，见叠石如城垒状，莹洁可爱，因携以归，刊粗成砚，温润大过端溪。后数世，叶氏子孙持以与令，令爱之，访得匠手，斫为砚，由是山下始传。至南唐元宗精意翰墨，歙守又献砚，并蒸(荐 )砚工李少微，国主嘉之，擢为砚官，令石工周全师之。尔后匠者增益颇多，今全最高年，能道昔时事，并召少微孙，明访伪诰不获。传多如此。今山下叶氏繁息几数百户，乃猎者之孙。
　　　《歙州砚谱》

44　唐侍读《砚谱》云：二十年前，颇见人用龙尾石砚，求之江南故老，云：昔李后主留意翰墨，用澄心堂纸、李庭疥墨、龙尾砚，三者为天下冠，当时贵之。自李氏亡而石不出，亦有传至今者。景中，校理钱仙芝守歙，始得李氏取石故处。其地本大溪也，常患水深，工不可入，仙芝改其流，使由别道行，自是方能得之。其后县人病其须索，复溪流如初，石乃中绝。后邑官复改溪流，遵钱公故道，而后所得尽佳石也。遂与端石并行。按图经，龙尾山在婺源县长城里。唐开元中，叶氏得其地，尝取石为砚，不见称于世，故无闻焉。苏易简《砚谱》云：龙尾山石亚于端溪，今虽多故坑，无有石出。环县皆山也，而石虽出他山，实龙尾之肢脉，俱得谓之龙尾。
　　　《歙砚说》

45　苏易简《文房四谱云》：“今歙州山有石，俗谓之龙尾石，亦亚端溪。若得实心巧匠，就而琢之，贮水处圆转如涡旋可爱”。
　　　光绪《婺源县志》卷64《通考 佚事》

46　砚石出婺之龙尾山，而曰歙砚，以婺固古歙州地也。至谓产歙狱井中，则诞矣。盖土人称石之腴美者曰肉石，称砚坑曰石井，因误以为狱井耳。
　　　《歙事闲谭》第18册《歙风俗礼教考》

47　一统志称砚品有五：一曰眉子石，有七种；二曰外山罗纹，有十三种；三曰里山罗纹，有一种；四曰金星，有三种；五曰驴坑，有一种。总谓之龙尾石。大抵歙石之珍，以青绿晕多金星者为上。郡志又称：有刷丝石、枣心石、小斑纹、粗罗纹、细罗纹、瓜子纹。然惟以出深溪者为上。自南唐置歙砚务，搜取殆尽。今佳者不可得。
　　　光绪《婺源县志》卷64《通考 佚事》

48　唐积知婺源，著《婺源研图谱》云：婺源研，在唐开元中，因猎人叶氏，逐兽至长城里，见垒石如城垒状，莹洁可爱，因携之归，刊粗成研，温润大过端溪。后数世，叶氏孙持以与令，令爱之，访得匠手，琢为研，由是天下始传。南唐元宗精意翰墨，歙守献研，并荐工李少微，国主嘉之，擢为研官，令石工周全师之。其后匠益多，今全最年高，能道昔时事，并召少微之孙，明访伪告不获。今山下叶氏繁息几数百户，乃猎者子孙也。今砚山下鲍氏居之。
　　　光绪《婺源县志》卷64《通考 佚事》

49　歙砚产婺源东乡龙尾山，亦名砚山。其所出之溪为歙溪，故以歙名之。亦犹端砚之产自端，而以端砚名也。俗传产歙县监狱井中，系无稽之谈。又按徽州古称歙州，至宋始改称徽，唐李后主采璞芙蓉溪(即歙溪)，得一石异而取之，琢为砚，现天碧色，中含金星眉纹，歙砚之名遂遍天下。宋苏东坡《龙尾砚歌》有云：“君看龙尾岂石村，玉德金声寓于石”。又云：“锦茵玉匣俱尘垢，捣练支床亦何有”。一再表彰，其名益著。芙蓉溪有上坑、中坑、下坑、里坑、金星坑，皆为李后主所发现，其中以金星眉纹为贵，罗纹次之，而庙前青尤为难得。眉纹如人之眉，骤视之作作有芒，以手摩之，则温润如玉。其寻常出，亦铿然作金声，最易识别，细腻发黑，品之贵于端砚者以此。
　　　《杂记 歙砚》


索引：
50　53　122　133　143　278　487

第二节　风俗习惯

50　其(新安)人自昔特多以材力保捍乡土为称，其后寝有文士，黄巢之乱，中原衣冠，避地保于此，后或去或留，俗益向文雅，宋兴则名臣辈出。其山挺拔严厉，水捍洁；其人多为御史谏官者。山限壤隔，民不染他俗，勤于山伐，能寒暑，恶衣食，女子正洁，不淫佚；虽饥岁不鬻妻子，山谷民衣冠至百年不变。自唐末，赋不属天子，骤增之，民则益贫。然力作重迁，犹愈于他郡。比年多徙舒池无为界中。歙为负郭县，其民之弊，好为人事，泥葬陇卜窆至择吉岁，市井列屋，犹稍哆其门，以情吉向。休宁俗亟多学者，山出美材，岁联为桴，下浙江，往者多取富。女子始生，则为植木炎占，比嫁斩卖以供百用，女以其故或预自蓄藏。始秦黟地广，今更为小县，俗淳俭。绩溪俗有二，由徽岭以南，壤瘠赋重而民贫；其北，壤沃赋平，人有余，则柔循，然愚民嗜储积，致不欲多男，恐子益多而赀分始少。苏公谪为令，与民相从为社，民甚乐之。其后，里中社辄以酒肉馈长吏，下及佐史，至今五六十年，费益广，更以为病。婺源阻五岭，其趋鄱阳径易。唐末常使总浮梁德兴诸县盐榷，且专其兵，与鄱通封疆，则民俗近之。前世贤吏，多表其民之良以为劝。祁门水入于鄱，民以茗、漆、纸、木行江西，仰其米自给。俗重蚕，至熏浴斋洁以饲之，此其大凡也。
　　　淳熙《新安志》卷1《风俗》

51　徽之山大抵居十之五，民鲜田畴，以货殖为恒产。春月持余赀出贸什一之利，为一岁计，冬月怀归，有数岁一归者。上贾之所入，当上家之产；中贾之所入，当中家之产；小贾之所入，当下家之产。善识低昂，时取予，以故贾之所入视旁郡倍厚。(原注：明末徽最富，遭兵火之余，渐逐萧条，今乃不及前之十一矣。)然多雍容雅都，善仪容，有口才，而贾之名擅海内。然其家居也，为俭啬而务畜积。贫者日再食，富者三食，食惟疒粥，客至不为黍，家不畜乘马，不畜鹅鹜。其啬日日以甚，不及姑苏之间诸郡，产相十而用相百，即池阳富人子，犹不能等埒，而反以富名，由为贾者在外售虚名云(原注：徽人居于维扬、苏松者未尝贫，但其生平不一至故乡，而居徽地者反受富名之累，不惟贫民，并官于此土者，亦且累于地方之虚名。留心民瘼者，尚其念之。)当其出也，治装一月，三十里之外即设形容，器新服，饰冠剑，连车骑，若是者将以媒贷高赀，甚至契领官货。诸见者落落就目，徽多富贾，不知既也不能偿责，坐是蒙罪戾者比比皆是。汪京兆循曰：“徽之贾售虚名而受实祸。”其信然哉。
……
女人犹称能俭，居乡者数月，不占鱼肉，日挫针治缝纫绽，黟祁之俗织木棉，同巷夜从相纺织，女工一月得四十五日。徽俗能蓄积，不至卮漏者，盖亦由内德矣。
　　　康熙《徽州府志》卷2《风俗》

52　客曰“……夙闻歙之风俗富厚，今何如乎 ”对曰：“歙之视他邑有异也，人尚气节，民素朴淳，语音不一，嗜欲靡同。西北好饰而柔雅，东南守约而俭勤。刀耕火种，妇子苦营，无骑徒步，衣食鲜丰。宁甘斗讼，好义故争。不惮卜兆，厚亲是存。闰岁驱疫疠而赛社，三月泛龙舟以招魂，此其大略也。今俗不古若，而又多游惰之子，刚愎之徒，是冒富厚之名，而鲜富厚之实，亦何足以语于此哉!”
客曰：“子言何伪也，不见夫今之操奇赢以相夸咤者乎 皆新安之豪华，安谓其不富厚也。”对曰：“田为恒产，歙山多而田少，况其地瘠，其土驸刚，其产薄，其种不宜稷粱，是以其粟不支，而转输于他郡，则是无常业而多商贾，亦其势然也。矧近者比岁不登，鲜不益窘矣。兵燹之余，日不能给矣。而又重之以徭役，愈不能安矣，又安能不以货殖为恒产乎 是商以求富厚非席富厚也。”
客曰：“不然。吾见商有世业于外者，岂谓今日始然乎!”对曰“人亦安有轻去其乡者哉，大抵今之流寓者，实有以驱之也。昔之商或身处于外者，今并挈其妻子而去矣；昔之商或几岁一归者，今并弃其邱墓而往矣；向使无有驱之者，亦何为而甘播迁乎 硕鼠之什可伤也。”
客曰：“是诚何为而致此也 ”对曰：“受弊亦多端，即如歙之地山陵居什七，田地居什二，川泽塘券居什一，总计丁粮杂赋共七万五千有奇，民甚奉公，未有不输纳者也。然问今日果能按籍征收乎 果不因公科敛乎 果能遵令革耗乎 借曰有之，额以无定而横征，胥以朋奸而中饱，农以苛猛而骚苦，人以借支而波累，奈之何而民不穷且遁也。安能遇廉惠宽简之吏，有如伏日恒、任敢、孙遇、倪祖常、羊欣、江秉之、袁甫、郭师中、孙佑、吕大防也哉。”
　　　《歙问》

新安竹枝词
53　吾乡名画家方士庶之弟士 ，字右将，号西畴，环山人。侨居广陵，时返故里，作竹枝词三十六首，刻于乾隆己已，厉樊榭为序之。言新安为江左名都，俗朴民淳，昔人比之邹鲁。西畴此作，使人如游其地，而见其士女之勤俭，闾阎之仁让，无他处侈汰嬉游之习，庶不乖六义风人之旨。兹选录之云：“归来不用买山钱，村有官厅户有田，祭祀能供墓能守，布衣蔬食过年年(原注：官厅、众厅皆公产)。烟村数里有人家，溪转峰回一迳斜，结伴携钱沽夹酒，洪梁水口看昙花(原注：洪梁券，程氏祖居；夹酒，双料酒)。风味山乡入梦思，此君一见解人颐，晚菘早韭寻常甚，烂煮猫头饭渭匙(原注：猫头敝以问政山为最)。鼓吹喧阗拥不开，牲拴列架走舆藿，问渠底事忙如许，唐宋坟头挂纸来。漫盆盎养花工，晴畏泥干冷怕风，说与樵人浑不解，析薪多半映山红(原注：春时遍山开踯躅花)。清明灵草遍生芽，入夏松萝味便差，多少归宁红袖女，也随阿母摘新茶。油茶花残麦穗长，家家浸种办栽秧，社公会后汪公会，又备龙舟送大王。鹅儿圈黑细于丝，早晒晨炊谨护持，入馔嘉蔬莴笋叶，掐尖珍品五加皮(原注：莴苣食叶不食根，以其难得；五加皮嫩芽焙干代茗，绝佳)铜锁双簧铁剪刀，唐诗摘句印潮糕，匏花敝豆珍珠菜，都逊松烟品格高(原注：俗以乾糕为潮糕，印诗句其上)。灵迹群推六六峰，峰峰高耸玉芙蓉，自从老衲西归后，无复棋枰对古松(黄山棋盘松最著，自中州僧逝，松亦摧折)。观音大士著慈悲，诞日烧香远不辞，逐队岑山潜口去，相随女伴比邱尼(原注：岑山，小南海；潜口观音山)。山轿平扛压两肩，中途随处索盘缠，河西桥畔杞儿面，绝胜唐模与券田(原注：舆人途中飧为吃盘缠，唐模券田面少而味佳，彼则独嗜杞儿面，盖贪多也)。雀角何须强斗争，是非曲直有乡评，不投保长投文会，省却官差免下城。岩镇迎神正月九，路口禳灾三月三。七月荷花灯苦热，琵琶十月演溪南(原注：七月二十五日夜，岩市点荷花灯，十月溪南花台演《琵琶记》全本)。……麦熟端阳饼祀先，秋成角黍庆丰年，芝麻菽粟南乡产，乌麦收时霜满天。三春乍暖吱哓叫，四月微阴蟋蟀鸣，庭际纵横纷鸟迹，门前鼓吹集蛙声(原注：俗呼蝉为吱哓，又瓦雀多集几上)。红苋调灰种伟田，落苏扁荚竹篱边，枯松高架北瓜络，羊角签排豆蔓牵(原注：羊角即豇豆)良贱千年不结婚，布袍纨衤夸叙寒温，相逢哪用通名姓，但问高居何处村(原注：俗重门第，贫富不论)。世家门第擅清华，多住山陬与水涯，到老不知城市路，近村随地有烟霞。山村僻处少尘嚣，买犊何妨卖却刀，入夜不须防盗贼，比邻无地匿旗逃。三竿红日尚高眠，疾病多凭作卦痊，赛会保安甘破费，花筒纸爆不论钱(原注：乡俗不论贫富，卧起俱迟)。田庐地亩寄山坳，黄册推粮柄独操，短狭斜长分字号，零星蜗角计厘毫(原注：总书名为黄册，编列千字文号，凡交易田地，非黄册推粮过户，不能成业)。健妇持家身作客，黑头直到白头回，儿孙长大不相识，反问老翁何处来。大通江口买鱼花，昼夜星驰早到家，青鱼军白鲢拣择，朝朝割草饲糟渣。(原注：鱼苗买自大通，饲以糟渣，始不作土气。按：大通今属铜陵县，在长江南岸。)菜菔淹洋茎作齑，紫苏豆豉远堪携，炒虫冻米防朝馁，舂谷存仓胜柳西。(原注：二月二日炒米，谓之炒虫，柳西米来自江西，叶淡)。门前乌桕翻红叶，溪上垂杨复白苹，结子煎膏成蜡炬，分枝截段佐柴薪。笄总家家壶范垂，齑盐井臼力操持，小姑他日为新妇，洗手羹汤谊不辞。故家乔木识掀楠，水口浓阴写蔚蓝，更著红亭供眺听，行人错认百花潭。临河亭子郁崔嵬，拾级凭高亦快哉，满目云山排画稿，鹅溪绢好剪刀裁(程氏临河亭，遥对剪刀峰)。我家石壁乐幽栖，桃柳阴中路转迷，生客有时愁出入，此间仿佛武陵溪。(原按：士著有《西畴诗抄》四卷，性孝友睦族，尝创建宗祠于扬州，置祀田。乾隆六十年，歙饥，出千金助建惠济仓，与名流结韩江吟社，年愈七十)。”
　　　《歙事闲谭》第7册载方西畴《新安竹枝词》

54　程读山(乾隆时人)《为黄山寄远方游客书》……尚有诗云：“欲识金银气，须为黄白游。”不知吾乡山水甲天下，理学第一，文章次之，人知节俭，有唐魏之风。俗尚骨鲠，耻脂韦之习。且硗确少田，治生维艰，实最窭地。所谓素封，皆乡人之业鹾于淮南北者，本州如洗，实不足当此虚名也。
　　　《歙事闲谭》第6册

55　(徽)郡分三俗：附郭为歙，歙之西北与休宁之东，俗富厚而备于礼，衣缝齐整，缘饰文貌为独胜；休西为祁，西南为婺，俗好儒而矜议论，财赋稍绌，习朴诚，比者亦渐增饰矣；休北为黟，地窄民少，纤俭类祁婺，然能勤稼穑、操织纫，有古遗风焉。歙东南二乡，比西北为俭朴，而于绩则较侈矣。绩俗极俭，而安守本分，为诸邑所不及。语云：“惟有绩溪真老实”。非伪言也。
　　　《歙事闲谭》第18册《歙风俗礼教考》

56　武劲之风，盛于梁陈隋间，如程忠壮、汪越国，皆以捍卫乡里显。若文艺则振兴于唐宋，如吴少徵、舒雅诸前哲，悉著望一时，而元明以来，英贤辈出，则彬彬然称东南邹鲁矣。至秉礼仗义，自古为然，郡邑悉同，故朴实邻于俭啬，质直状若拘牵，虽闺帏女妇，亦知贞节自矢，尤为比户可风。
　　　《歙事闲谭》第18册《歙风俗礼教考》

57　程且硕庭《若庵集》中《春帆记程》一种，余游陇时，于蜀人陈莲波处见之，因录一付本。是书作于康熙五十七年，前有成都费锡璜序。且硕，岑山渡人，侨居扬州，此其返歙时所作也，兹节录数条。其记徽俗云：“徽俗士夫巨室，多处于乡，每一村落，聚族而居，不杂他姓。其间社则有屋，宗则有祠。支派有谱，源流难以混淆；主仆攸分，冠裳不容倒置。至于男尚气节，女慕端贞，虽穷困至死，不肯轻弃其乡。女子自结礻离未久，良人远出，或终身不归，而谨事姑嫜，守志无怨，此余歙俗之异于他俗者也。乡村如星列棋布，凡五里十里，遥望粉樯矗矗，鸳瓦鳞鳞，棹楔峥嵘，鸱吻耸拔，宛如成郭，殊足观也。
　　　《歙事闲谭》第8册录程且硕《春帆纪程》

58　国家厚泽深仁，重熙累洽，至于弘治盖綦隆矣。于是家给人足，居则有室，佃则有田，薪则有山，艺则有圃。催科不扰，□□(盗贼 )不生，婚嫁依时，闾阎安堵。妇人纺织，男子桑蓬，臧获服劳，比邻敦睦。诚哉一时之三代也!岂特宋太平，唐贞观、汉文景哉 诈伪未萌，讦争未起，芬华未染，靡汰未臻，此正冬至以后、春分以前之时也。
寻至正德末、嘉靖初，则稍异矣：出贾既多，土田不重。操资交扌建，起落不常。能者方成，拙者乃毁。东家已富，西家自贫。高下失均，锱铢共竞。互相凌夺，各自张皇。于是诈伪萌矣，讦争起矣，芬华染矣，靡汰臻矣，此正春分以后、夏至以前之时也。
迨至嘉靖末隆庆间，则尤异矣：末富居多，本富尽少。富者愈富，贫者愈贫。志者独雄，落者辟易。资爰有属，产自无恒。贸易纷纭，诛求刻核。奸豪变乱，巨滑侵牟。于是诈伪有鬼域矣，讦争有戈矛矣，芬华有波流矣，靡汰有丘壑矣。此正夏至以后、秋分以前之时也。
迄今三十余年则迥异矣：富者百人而一，贫者十人而九。贫者既不能敌富，少者反可以制多。金令司天，钱神卓地。贪婪罔极，骨肉相残。受享于身，不堪暴殄，因人作报，靡有落毛，于是鬼域则匿影矣，戈矛则连兵矣，波流则襄陵矣，丘壑则陆海矣，此正秋分以后、冬至以前之时也。
　　　万历《歙志 风土》

59　长老称说，成弘以前，民间椎朴少文、甘恬退、重土著、勤穑事、敦愿让、崇节俭。而今则家弦户诵，夤缘进取，流寓五方，轻本重末，舞文珥笔，乘坚策肥。世变江河莫测底止。
　　　万历《歙志 序五》

60　余乡(歙县沙溪)上下两干田畴平野。昔时人大半安于农业，习儒习贾，各有正务，而游手者寡。近世稍异于古矣。
　　　《沙溪集略》卷2《风俗》

61　邑俗四乡不同。东接绩溪，习尚俭朴，类能力农服贾以裕其生。南分水陆二路，陆南即古邑，民质重厚，耐劳苦，善积聚，妇女尤勤勉节啬，不事修饰，往往夫商于外，所入甚微，数口之家端资内助，无冻馁之虞。水南村落棋布，……然贾善奇赢。
　　　民国《歙县志》卷1《风土》

62　概邑中土不给食，大都以货殖为恒产。商贾之最大者举鹾，次则权母子轻重而修息之，千百中不一二焉。其他藉怀轻赀遍游都会，因地有无以通贸易，视时丰歉以计屈伸。诡而海岛，罕而沙漠，足迹几半禹内。近者岁一视家，远者不能以三四岁计矣。夫捐家室、冒风波、濒死扳生求哺嗷嗷之数口。逮舟车有算，关市迭征，所息半输之道路，归慰待哺，宁有几何 则蜗涎之为中枯尔!列肆市廛，若稍称逸，自百货俱榷，直日重而息日微。兼邑当孔道，诸邑供亿，时时倚办，奉公之直，十不逾半，而舆隶上下而渔猎之，则市廛重困矣。粒米是急，日仰给东西二江，旬日之艘未至，举皇皇枵腹以待。米商乘而画一，坐握高价，即贵籴可奈何。夫商贾重困，民用日繁，而耗蠹日以甚。加以贾人子掠外地子女，人挈数口以归，岁入不下千百。……彼客游之士，雍容雅都，好修任侠，务奢声华集高会以炫耀外郡，外郡遂以休为富厚，庸讵知名腴而实瘠。若士而无才、农而无土、工而无艺、商而无赀者，又何啻什之二三也。设非知交可藉，亲戚可依，多莫能举火。即使甘贫陋巷，一箪安所自供 于是抱志之伦，有岩居川观，草木为食，而突不再烟者；有朝不谋夕，结社赋诗，歌声若出金石者；有隐于医卜，工于书画，老于学究，逃于方外，竟莫知其所之者；下此则菜佣力作，渔猪樵苏负贩舟筏，尽日之力可给数口；而彼藐弗屑，则宁有献笑呈颜，博饮食于富贵之门；温言蜜语，导纨绮以荒淫之路，风斯下矣!至有沉湎陆博，以曲蘖当饔飧；掷骰为赌，愚富儿以竞胜。又其甚者，作奸启讼，扦法犯科，群聚而呐无辜，众口而烁孱弱，何不至也。夫民各有争心，而献谗者开之衅，舞文者启之诬，用壮者激之斗，谋利者导之关，说无厌者锢之，反复守胜而莫顾其所终。彼早夜所趋事者在公门，利于争而不利于息，邑称繁讼，皆此属之由，何也 生齿日繁，则生计日隘，细民勤其职业者，为力最劳，为享最薄。彼游惰成习，夫讵能甘之，寡廉鲜耻而居下流，则所谓无赖者也。自非司教化者设禁端习而移易之，民俗曷由正，而民生曷由厚哉!盖既庶期富邑，非有本富也。
　　　万历《休宁志县 舆地志 风俗》

63　……岁概田所入不足供通邑十分之四，乃并力作于山，收麻蓝粟麦佐所不给，而以其杉桐之入易鱼稻于饶，易诸货于休。走饶则水路险峻，仅鼓一叶之舟；走休则陆路崎岖，大费肩负之力。故生计难，民俗俭，负气讼牒繁，不善服贾。十家之村，不废诵读。士多食贫，不得已为里塾师，资束笨以自给，至馆百里之外不惮劳。其山峻而水清，以故贤才间出，士大夫多尚高行奇节，在朝在外，多所建树。其潜心性命之学，代不乏人。厥坚刚，故用之善，则正直，为高明，为风节。用之不善，则为忿戾，为褊固，为狷急。自唐宋以来，卓行炳文，固不乏人，然未有以理学鸣于世者。至朱子得河洛之心传，以居敬穷理启迪乡人，由是学士急自濯磨以冀闻道，风之所渐，田野小民亦皆知耻畏义。
　　　光绪《婺源县志》卷3《风俗》

64　(婺源)四乡风气不齐，东北乡人多服贾于长江一带，输入苏杭，俗尚稍事华靡。西南乡则率安朴质，然界近浮梁，性颇刚猛，勇于私斗。
　　　光绪《婺源乡土志 婺源风俗》

65　(婺源)婚丧之礼而尚质朴。婚礼重门阀，轻聘纳，无重帛侈筵。丧家以素膳膳客，无饮酒食肉。迩来渐习侈靡，一婚丧之费，破中人百金以上之产。前元于文傅公宰婺，以礼训民，禁婚丧之侈费，百姓胁从。
　　　光绪《婺源乡士志 婺源风俗》

66　祁山昂峭而水清驶，人故矜名节。产薄，行贾四方，知浅易盈，多不能累大千大万，然亦复朴茂。务节俭，不即荡淫。士习蒸蒸礼让，讲学不辍，诵说诗书，比户声名文物，盖东南屈指焉。然渐有谫薄者，民故柔弱纤啬，服田者十三，贾十七。田高亢易枯，十日不雨则仰天呼，骤雨山涨暴，粪壤之苗又就颓靡。其依山垦者，累十余级不盈一亩。快牛利剡不得用，入甚薄。岁耸，小民粉蕨葛佐食，即丰年不能自支，恃外贸子钱为恒产，春出冬归，或数岁归。家务蓄积，茹淡操作，日三食疒粥，不畜乘马，不畜鹅鹜。贫窭数月不见鱼肉，女人织木棉，同巷相从绩纺，常及夜分。相竞以贞，故节烈著闻多于他邑。近稍信巫鬼，事斋戒，渐不可长也。旧家多世系，由唐宋下不紊乱，宗谊甚笃。家有祠，岁时俎豆燕好不废。小民亦重去其乡，重鬻子女，婚姻论门第，辨别上中下等甚严。所役属佃仆不得犯，犯则正之公庭。即其人盛赀积行作吏，不得列上流。丧祭多用文公礼，然于阴阳家拘畏，亲殁不即葬，富为厝室，贫藉茅，岁久或至暴露，见者悲心，然弗止。民讼多山木坟茔嗣继，然尚气好胜，事起渺怒，讼乃蔓延，乃至单户下民，畏权法不敢一望官府，亦自不少。民患疠，五月五日迎神逐疠，伐竹为之龙，画状似鳅，以十二人为神装载之市，此虽赛会乎!然用等流部勒请从事者藉具在，其他四时节序，土俗与诸邑概同。
　　　万历《祁门志》卷4《风俗》

67　绩溪隶于徽而田畴不逮婺源，贸迁不逮歙、休宁。其土瘠，其民勤，……然而士食旧德，农服先畴，知稼穑之艰难，听祖考之彝训，慎斯术也。
　　　乾隆《绩溪县志 风俗》

68　旧志云：山限壤隔，民尚朴实，读书力田，不事商贾，勤于山伐。耐寒暑、恶衣服，女子贞洁不淫，沃山谷民衣冠至百年不变。
厥土刚而不化，农人终岁勤劬，亩收不给，多远取于池饶。贫不能负者，仰采岩谷薇葛以充。
习向重离土，一闻挟薄赀，游都会，相戒摇手。近始学远游，亦知权低昂时取予，岁收贾息，然其家居务俭啬，与贫瘠者等。民重宗义，讲世好。婚配论门第，治装具重其家为厚薄。重别藏获之等，即其人盛赀富厚，终不列于流辈。
家多故旧，自唐宋数百年世系可考者比比皆是。昔邑侯王公曰：余始历乡都，行乡约，至七都霞阜汪氏，见其居犹前朝旧创，民皆被弘(治)、正(德)时衣，自生平未见官府。会饮食至，出高曾瓦器，多洪(熙)、宣(德)年所遗。不桑而麻，女筐满村。叹曰：真古风也。今乃知黟俗大抵然矣。
徽商遍天下，而黟独事耕作，鲜经营。徽号华邦，而黟多朴陋。虽休歙不远数十里，终不以侈丽易其俗。
　　　康熙《黟县志》卷1《风俗》

69　(黟县)自古以来，民多纯良，守法律，娴礼教，聚族而居。唯主仆之分素严。考试时代，为此争讼最多。俗重贸易，男子成童，即服贾四方，视农工为贱业，劳力而不可谋蓄积。妇人专主家政，力持节俭。贫乏之家，乃至佣耕以供食，虽极困苦，鬻男卖女之事，亦不常见。
　　　《黟县乡土地理 风俗》

70　家乡故旧，自唐宋来数百年世系比比皆是。重宗义，讲世好，上下六亲之施，无不秩然有序。所在村落，家构祠宇，岁时俎豆。其间小民，亦安土怀生。即贫者不至卖鬻子女。婚配论门第，治裳装具，量家以为厚薄。其主仆名分尤极严肃而分别之。藏获辈即盛赀厚富，终不得齿于宗族乡里。
　　　嘉靖《徽州府志 风俗》

按：康熙志于此条后附注：“此俗至今犹然。脱有稍紊主仆之分，则一人争之，一家争之，一族争之，并通国之人争之，不直不已。民牧者当随乡入俗，力持风化 ，万不可以他郡宽政施之新安。否则，政如龚、黄、鲁、卓而舆论沸腾，余无可观矣”。

71　今世流品，可谓混淆之极。婚嫁之家，惟论财势耳，有起自奴隶，骤得富贵，无不结姻高门，缔眷华胄者。……余邑长乐此禁甚厉，为人奴者，子孙不许读书应试，违者必群击之。余谓此亦太过。……及之新安，见其俗不禁出仕而禁婚姻，此制最为得之。乃吾郡(陈留)有大谬不然者，主家凌替落薄，反俯首于奴之子孙者多矣，世事悠悠，可为太息者此也!
　　　《五杂俎》卷14

72　古城山下即舍家旧墅村。新安各姓聚族而居，绝无一杂姓搀入者。其风最为近古。出入齿让，姓各有宗祠统之，岁时伏腊，一姓村中千丁皆集，祭用朱文公家礼，彬彬合度。父老尝谓新安有数种风俗，胜于他邑：千年之冢，不动一抖；千丁之族，未尝散处；千载谱系，丝毫不紊。主仆之严，数十世不改，而宵小不敢肆焉。先曾祖日记，万历二十七年(一五九九年)休宁迎春，共台戏一百零九座。台戏用童子扮故事，饰以金珠缯彩，竞斗靡丽美观也。近来此风渐减，然游灯犹有台戏，以绸纱糊人马，皆能舞斗，较为夺目。邑东隆阜戴姓更甚，戏场奇巧壮丽，人马斗舞亦然。每年聚工制造，自正月迄十月方成，亦靡俗之流遗也。有劝以移此巨费，以赈贫乏，则群笑为迂矣。或曰，越国公神会酬其保障功，不得不然。
　　　《寄园寄所寄》卷11

73　徽俗重门族，凡仆隶之裔，虽显贵，故家皆不与缔姻。他邑则否，一遇科第之人，即紊其班辈，昧其祖先，忘其仇恨。行贿媒妁，求援亲党，倘可联姻，不恤讥笑，最恶风也。
　　　《寄园寄所寄》卷11引《稣谈》

74　家多故旧，自唐宋来数百年世系，比比皆是。重宗义，讲世好，上下六亲之施，村落家构祠宇，岁时俎豆。其间小民亦安土怀生，即贫者不卖憨子流庸。婚配论门第，治裳装具，量其家以为厚薄。重别藏获之等，即其人盛赀厚富，行作吏者，终不得列于辈流。
　　　康熙《徽州府志》卷2《风俗》

75　轻去其乡，亦君子所鄙。有先贫而后裕者，因彼地发祥，故挈家而迁焉。不知吾徽有千年祖坟，千人祠宇，千丁乡村，他处无有也。假令迁徙而子孙长保其富厚犹可，否则流移不可回矣。
　　　康熙《徽州府志 风俗》

76　家多故旧，自六朝唐宋以来，千百年世系比比皆是。重宗谊，修世好，村落家构祖祠，岁时合族以祭。贫民亦安土怀生，虽单寒亦不肯卖子流庸。婚配论门户，重别臧获之等，即其人盛赀富厚行作吏者，终不得列于辈流。苟稍紊主仆之分，始则一人争之，一族争之，既而通国争之，不直不已。牧民者，宜随其俗。力持风化，倘以他郡宽政施之，则政治虽如龚、黄、鲁、卓，而舆论沸腾，余无足观矣。
　　　《歙事闲谭》第18册《歙风俗礼教考》

77　徽州之汪氏、吴氏，桐城之姚氏、张氏、左氏、马氏，皆大姓也。恒买仆或使营运，或使耕凿。久之，积有资，即不与家僮共执贱役。其子弟读书进取，或纳资入官，主不之禁。惟既已卖身，例从主姓。及显达，即不称主仆，而呼主为叔矣。盖以同姓不婚，杜后日连姻之弊也。
　　　《清稗类钞》第39册《奴婢类》

78　书吏操纵之弊，是处皆然， 徽俗则否。充是役者，大都巨姓旧家，藉蔽风雨，计其上下之期，裹粮而往，惴惴焉以误公为惧。大憝巨猾，绝未之闻，间有作慝者，乡党共耳目之，奸诡不行焉，则非其人尽善良也，良由聚族而居，公论有所不容耳。里仁为美，不信然哉!
　　　《歙事闲谭》第18册《歙风欲礼教考》

79　立同心合文人王福寿公秩下洪锦等原身族自四世祖卜居历溪，一脉流传，清白传家。《王氏统宗谱》载明：义子异姓不得紊乱宗支，婚姻不缔于不重之门。祖规森严，谁敢逆犯。今我族合修宗谱告成在即，逆裔(王)清池抱来异姓之子，业已控告在案，不能入谱；至缔婚于不重之门，前圣玑结婚于汤姓，众心不服，遭(造)成人命，累死数人，祖祀神会败尽，前车可鉴。况合都四村公立合文，杜禁结婚于不重之门。今我族(王)际膘等各自数家恃强不遵，复娶于张、汤二姓，以致大众议论膘等诣祠削除，不载入谱，固是美举。身等诚恐伊等狼心莫测，事后生波，凡我同人不得不预立章程。伊等如有恃强逞凶等事，大家俱要入局，不得退缩。推重一人，其费用尽系中秋神会出备，不得累及出身之人。禀案者务要同心协力，不得临事退缩。敷合者务要费用随时，不得推故短见。讼完之日，誓神交帐。今立同心合文一样三纸，同人合一，两祠各收一纸，出身人收一纸存照。
咸丰六年九月初二日　　立同心合文人王福寿公秩下　　洪锦、修耀、修齐……
计二十四人
按：《同心合文契》现藏安徽师大图书馆。

80　县给告示
直隶徽州府歙县，为恳申祠规，赐示遵守事。据二十一都五图约正朱文谟同族长朱明景等连名具呈前事，呈称：本家子侄丁多不一，恐有不务生理、横暴乡曲、不孝不悌、忤尊长、违禁、赌博、酗饮、嫖荡、斗打、争讼等情，祠立家规，犯者必戒。恐有刁顽违约，不服家规诫罚，仍肆强暴，不行改正，虑恐成风，后同族长粘连祠规呈叩天台，伏乞垂恩准申祠规赐印、赐示、刻扁、张挂、以警效尤，概族遵守等情，据此，拟合给示严禁。为此示仰朱姓通族人等知悉，务宜遵守家规，取有违约不遵者， 许约正族长人等指名呈来，以凭究处，以不孝罪论，决不轻恕，特谕。
右仰知悉
(全印)
万历二十六年八月十八日给
告示县押
　　　《朱氏祠志》

81　一、奴婢不可克减其衣食。然家法虽极严，食足然后可致法，法行然后知恩。不用命者，惩戒不悛，宁减价转鬻之。朴实者，令其相依自食可也。
二、徽州之田殊累人，不可多买田，仅仅足食可也。
　　　《檀几丛书》卷18《家训》
按：《家训》作者张习孔，新安人，生于万历丙午，作此《家训》时，据“序”中说“时年六十有四”。

82　官司典制，秩祀仪文，郡邑悉遵会典。而一乡一族日用之常，则各沿其俗。丧祭大都守文公家礼，小有异同，惟葬不以时举，则违制矣。
　　　《歙事闲谈》第18册《歙风俗礼教考》

83　歙俗之美，在不肯轻去其乡，有之则为族戚所鄙，所谓“千年归故土”也。间有先贫后富，缘其地发祥，因挈属不返者。殊不知吾徽有千百年祖墓，千百丁祠宇，千百户乡村，他处无有也。假令迁后子孙长保富厚，已属孤另，设有不振，失所凭依，其流移不可问矣，可不慎欤 
　　　《歙事闲谭》第18册《歙风俗礼教考》

84　风水之说，徽人尤重之，其平时构争结讼，强半为此。遂有扁民朱从志等数十人诡知地术，杜撰妖书……毒流缙绅之家殆尽。万历己亥(一五七五年)岁，事发。
　　　《寄园寄所寄》卷11引《稗史》

85　俗多负气，讼起微杪，而蔓延不休。然单户下民，畏权忍气，亦复不少。顾其讼也，非若武断者流，大都坟墓之争十居其七，比年此风亦稍息矣。
　　　《歙事闲谭》第18册《歙风俗礼教考》

86　邑(歙县)中各姓以程、汪为最古，族亦最繁，忠壮越国公(汪华)之遗泽长矣。其余各大族，半皆由北迁南，略举其时，则晋、宋两南渡及唐末避黄巢之乱，此三朝为最盛。又半皆官于此土，爱其山水清淑，遂久居之，以长子孙焉。俗重墓祭，往往始迁祖墓自唐宋迄今，犹守护祭扫惟谨。因之坟地迷信受病亦深，祖坟荫木之争，辄成大狱，亦其一蔽矣。
　　　民国《歙县志》卷1《舆地志 风土》

87　徽州多大姓，莫不聚族而居，而以汪、程为最著，支祠以数千计。汪氏源出汪芒之后。昔禹会诸侯于会稽，防风氏后至，戮之其骨专车，盖即汪芒也，其国在今湖州山中。楚灭于越，遗黎四窜，汪芒氏入歙，当在斯时，故时号歙曰山越。及秦立鄣郡(原注：故城在今潮州鄣山)，彼土日辟，汪芒益有所逼迫，而不得不西窜于歙，居今绩溪境内(原注：因其时吴越皆开辟，惟歙县初立可匿迹。)递嬗至孙吴，山越始灭(原注：孙权使贺斋讨黝歙分为新都郡)。而汪芒之裔，遂列于编氓，然其时当群聚绩溪也。及越国公华，起自澄源(原注：绩溪乡名)保鄣六州，率归命唐室，受国殊封。子姓济济，咸在朝列，由是而汪芒氏苗裔，日益繁衍，遍歙郡矢。且其俗重商，四出行贾，多留不返。故东南郡国巨族，往往推本于歙，固不特汪、程二氏已也。
　　　《五石脂》

88　休宁土瘠民劳，……一姓也而千丁聚居，一抖也而千年永守，一世系也而千派莫紊，率皆通都名郡所不能有，此岂非谈道讲学，沐浴紫阳之所遗欤 
　　　康熙《休宁县志》卷1《风俗》

89　旧家多世系，唐宋来不紊乱。宗谊甚笃，家有祠，岁时嘉会在焉。人重去其乡，婚姻论门第，辨别上中下等。所役属佃仆不得犯，犯则正诸公庭，即其人狡狯多财作胥吏，终不得列上流。
　　　康熙《祁门县志》卷1《风俗》

90　……然世俗浇漓，故家名族，祁非不有。但知以货殖为尚，而能尊详其所自出者，曾几何人 
　　　《祁门高塘鸿溪王氏家谱 附录》

91　旧家多世系，唐宋来不紊乱，宗谊甚笃。家有祠，岁时嘉会在焉；人重去其乡，婚姻论门第，辨别上中下等；所役属佃仆不得犯，犯则正诸公庭，即其人狡狯多财，作胥吏，终不得列上流(原注：康熙县志)。
　　　同治《祁门县志》卷5《风俗》

92　(婺源)乡故有三八会，每遇初三、十八日聚子弟于祠，申以孝悌姻睦之义。有不法者惩之，严气正性，实心举行，风俗为之丕变。
　　　《婺源县志稿》

93　(婺源)乡落皆聚族而居，族必有谱，世系数十代，尊卑秩然。主仆之分甚严，役以世，即其家殷厚，终不得列于大姓。或有冒与试者，攻之务去。
　　　光绪《婺源乡土志 婺源风俗》

94　乡落皆聚族而居，多世族，世系数十代，尊卑长幼犹秩秩然，罔取僭忒。尤重先茔，自唐宋以来，邱墓松楸世守勿懈，盖自新安而外所未有也。主仆之分甚严，役以世，即其家殷厚有赀，终不得列于大姓，或有冒与试者，攻之务去。
　　　光绪《婺源县志》卷3《风俗》

95　绩溪固江左岩邑也。其土瘠，其民劳，不足比于东南沃壤之伦。然深山大谷中人，皆聚族而居，奉先有千年之墓，会祭有万丁之祠，宗有百世之谱。秀者入校，朴者归农。
　　　乾隆《绩溪县志序》

96　张维光，辽东人，由贡士知黟县。时鼎革初，值邑逆仆为乱，大户逃窜。光至佯为不问，阅数月，密申请于各上台，发兵诛其渠魁，并剿其党百余人，民始得回家安业。
　　　康熙《黟县志》卷2《名宦》

97　……族敦会聚之义，一姓多者千余丁，少者百有余数。家崇宗祀，木主列于祠堂，值岁时吉凶大事，不论贵贱贫富，集众子孙，广备牲醴，得以展其孝敬。其谱系悉分昭穆之序，毫不紊焉。此风尚之最醇而美者，堪为世法不谬。严主仆之分，数世不更其名，一投门下，终身听役，即生子女，一任主为婚配，盖亦微有正名之思焉。
　　　康熙《黟县志》卷4尚祥卿《箴佑论》

98　黟邑程子籍云，与余接臂，相得甚欢。询其族乃元季自歙迁于黟者。族居数千人，相亲相爱，尚如一家。又有祠堂，岁始则咸聚其中，彬彬然序长幼而揖让焉。四时则聚族以祀先人而报本焉。其家四世团聚，久而不析，家政乃其大伯鲁泉统摄维持，少者四十余人皆服其公正无私。仲即籍云父，号不村，黟之名宿，讲学家塾，出其门下以成名者不少也。又善歧黄星历之学，籍云之业乃其家传也。季号竹斋，服贾于外。兄弟三人，各事其事，无私财无私蓄，历数十年如一日。其家政之善，风俗之醇，概可睹矣。
　　　《黟县三志》卷15《艺文志 人物类 程鲁泉兄弟传》

99　徽州聚族居，最重宗法。黟地山逼水激，族姓至繁者不过数千人，少或数百人或百人，各构祠宇，诸礼皆于祠下行之，谓之厅厦。居室地不能敞，惟寝与楼耳。族各有众厅，族繁者又作支厅，富庶则各醵钱立会，归于始祖或支祖曰祀会厅，为会惟旧姓世族有之。
　　　嘉庆《黟县志》卷3《风俗》 

100　(徽州)益尚文雅，宋名臣辈出，多为御史谏官者。自朱子而后，为士者多明义理，称为“东南邹鲁”。
　　　弘治《徽州府志》卷1《风俗》

101　新安多世家强盛，其居室大抵务壮丽，然而子孙能世守之，视四方最久远，此遵何德哉!新安自昔礼义之国，习于人伦，即布衣编氓，途巷相遇，无论期功强近、尊卑少长以齿。以其遗俗醇厚，而揖让之风行，故以久特闻贤于四方。
　　　《太函集》卷1《黄氏建友于堂序》

102　夫以文献概吾乡，其著者称岩镇。岩镇盖万家之市，其著者称诸方，方太学銮故以藏书倾邑里。
　　　《太函集》卷32《方在宥传》

103　岩镇甲歙四境，其市万家，故多荐绅大夫，郡县博士者三之一。
　　　《太函集》卷34《潘汀州传》

104　新都故文献国，多秉礼之宗，不庙而祠，比屋相望；尊王修古，酌两可而并行。
　　　《丰南志》第8册《奚谷南吴氏敦本祠碑》

105　新安为朱子阙里，而儒风独茂，岂非得诸私淑者深欤!
　　　康熙《绩溪县志续编》卷3《硕行》

106　我新安为朱子桑梓之邦，则宜读朱子之书，取朱子之教，秉朱子之礼，以邹鲁之风自待，而以邹鲁之风传之子若孙也。
　　　雍正茗州《吴氏家典 序》

107　徽州在大江之南，溪山环峙，灵洲特钟，白晋太康中易名新安以来，代有伟人，于江左实为望郡。余曩备官词垣，承乏史职，获睹《儒林传》所列江氏永、汪氏绂、戴氏震诸人著述宏富，卓卓可传，穆然于紫阳道学之传，历今犹在，不禁翕然慕之。
　　　道光《重修徽州志 叙》

108　(程)怀差奉命守徽州，见夫长江千里，黄河障之，奇峰异观，不可殚述。行其野，则村墟刻镂，桑麻铺彼，比户习弦歌，乡人知礼让，未尝不厥然发愤而兴起，曰：“此其俗化之厚，与其乡先生教泽之长也。”……人文辈出，鼎盛辐臻，理学经儒，在野不乏。
　　　道光《重修徽州府志 序》

109　商居四民之末，徽俗殊不然。歙之业鹾于淮南北者，多缙绅巨族，其以急公议叙入仕者固多，而读书登第、入词垣跻月无[HT]仕者，更未易卜数。且名贤才士，往往出于其间，则固商而兼士矣。浙鹾更有商籍，岁科两试，每试徽商额取生员五十名，杭州府学二十名，仁钱两学各十五名。淮商近亦请立商籍，斯其人文之盛，非若列肆居奇、肩担背负者，能同日语也。自国初以来，徽商之名闻天下，非盗虚声，亦以其人具干才、饶利济、实多所建树耳。故每逢翠华巡幸，晋秩邀荣，夫岂幸致哉。则凡为商者，当益所劝矣。
　　　《歙事闲谭》第18册《歙风俗礼教考》

110　士尚气节，矜取与，其高者杜门却轨，自偶古人。乡居非就试罕至城府。各村自为文会，以名教相砥砺。乡有争竞，始则鸣族，不能决，则诉于文会，听约束焉；再不决，然后讼于官，比经文会公论者，而官藉以得其款要过半矣，故其讼易解。若里约坊保，绝无权焉，不若他处之把持唆使之纷纷也。
　　　《歙事闲谭》第16册《歙风俗礼教考》

111　黄山峰峦奇特，气脉雄厚，江南之名山也。山脊有箬岭，歙太二邑交界处，歙在箬岭以南，为新安首邑，多大村巨族。吴氏尤为歙之世家，溯自唐宋以来，已千数百载于兹矣。吴氏代有文人，载在史乘者，斑斑可考焉。盖由山川雄厚，奇特之气，磅礴而郁积而钟之于人，秉其气者，达而在朝为名卿、为循良吏，其未通显者，亦不失为朴学，而不欲仅以诗文传也……歙大邑也，而新安名郡也，世称程朱阙里，彬彬乎文物之乡也。
　　　歙县《丰南志》第7册《读新安吴氏诗文存书后》

112　四方谓新安为“东南邹鲁”，休宁之学特盛。
　　　万历《休宁县志 重修休宁县志序》

113　(休宁)明兴，椎朴少文，里子不识城市。……(洪)熙(弘)治以还，人文起。嘉隆间，汇拔联翩，云蒸龙变，即就试有司，动至数千人。其有怀才而登别籍，或怀赀而登成均。至占籍者，国夥于乡；起家者，客埒于主，文岂不日盛哉!青衿之士，恂恂绳检，郡中诸邑，未至或先。有过举辄交口诋之。然而失则巽，傥肩巨排难或难其人。分席程朱，名儒代有；嗣扶姚江之旨，耿若星辰。迄讲院既开，明性宗者，比比而是。其侈虚谈、标异论，甚至托之匿垢，岂尽无人 若夫默识真修，期不诡于孔孟，勿谓无籍于斯也。试征之往达，则有秉宪不挠，持论不阿，介凛冰霜，望隆山岳，公庭咫尺，名刺不相及焉，可以得士之概矣。
　　　万历《休宁县志》卷1《舆地风俗志》

114　四方谓新安为东南邹鲁，休宁之学特盛，岁大比与贡者至千人。
　　　康熙《休宁县志》卷1《风俗》

115　自宋元以来，理学阐明，道系相传，如世次可缀。明初士不工煦，悦为弟子员者，由乡里以刺报，后渐户诵家弦矣。随牒应试，防冒籍严于他邑，以地为经商捷径，流寓多也。
　　　康熙《祁门县志》卷1《风俗》

116　婺人喜读书，虽十家村落，亦有讽诵之声。向科举未停，应童子试者，常至千数百人。迩来渐次减至五、六百人，文风亦日下矣。
　　　光绪《婺源乡土志 婺源风俗》

117　学校者，化民成俗之本也。州县立学，始自宋之庆历。而南渡后，徽为朱子阙里，彬彬多文学之士，其风埒于邹鲁。
　　　乾隆《绩溪县志》卷3《学校》

118　(绩溪)自朱子以后，多明义理之学。
　　　乾隆《绩溪县志 风俗》

119　《知新录》云：“徽郡好离家，动经数十年不归。读晋《司马杯传》有云：杯未败时，燕会，娼妓作新安人歌舞离别之辞，其声甚悲。后杯果徙新安。则知此风自晋已然。盖新安居万山之中，土少人稠，非经营四方，绝无治生之策矣。”又云：“周小司徒，凡地讼以图正之，盖当时先王，量地制邑，即有地图在于官府，民有讼，即于图正之。今各县黄册专管一县之税，民间卖地买地，必先于黄册挂号，一年一造，缴于库，亦即古人之意也。特职其事者，往往上下其手，以致事讼不息，而地讼之为累，在新安为尤多。”
　　　《歙事闲谭》第28册

120　歙人出贾时期。《今事庐笔乘》云：“淳熙《歙县志》：‘山限壤隔，民不染他俗，勤于山伐，能寒暑恶衣食’”。而明万历志《风土论》则云：“至正德末、嘉靖初，则稍异矣。出贾既多，土田不重”。承尧按：“吾许族家谱载，吾祖于正统时，已出居庸关运茶行贾，似出贾风习已久，志言殆举其概略耳。”又按：“淳熙《歙县志》，殆所谓罗鄂州《新安志》也。”
　　　《歙事闲谭》第1册 

121　黄孝则(南宋歙县人)……十七岁父早逝，兄商游不归，独奉母抚侄孙泰，乡里巨细事咸推主维。
　　　歙县《潭渡黄氏族谱》卷9《宋逸民黄德庵传》

122　新安僻居山溪中，土地小狭，民人众，世不中兵革，故其齿日益繁，地瘠薄，不给于耕，故其俗纤俭习事。大抵徽俗，人十三在邑，十七在天下，其所蓄聚则十一在内，十九在外。
　　　《徊州山人四部稿》卷61《赠程君五十叙》

123　今新安多大族，而其在山谷之间，无平原旷野可为耕田。故虽士大夫之家，皆以畜贾游于四方。倚顿之盐，鸟倮之畜，竹木之饶，珠玑、犀象、玳瑁、果布之珍，下至卖浆、贩脂之业，天下都会所在，连屋列肆，乘坚策肥，被绮噻，拥赵女，鸣琴亭屣，多新安人也。
　　　《震川先生集》卷13《白庵程翁八十寿序》

124　嘉定南翔，大聚也，多歙贾，(李)君遂居焉。亦时时贾临清，往来江淮间，间岁还歙，然卒以嘉定为其家，……歙山郡，地狭薄不足以食，以故多贾，然亦重迁，虽白首于外，而为他县人者盖少。君固乐南翔风土，而其为人有惠爱，虽南翔，亦惟恐其不留也。
　　　《震川先生集》卷18《例授昭勇将军成山指挥使李君墓志铭》

125　新安土硗狭，田蓄少，人庶仰贾而食，即阀阅家不惮为贾。
　　　《唐荆川文集》卷15《程少君行状》

126　富室之称雄者，江南则推新安，江北则推山右。新安大贾，鱼盐为业，藏镪有至百万者，其它二三十万，则中贾耳。山右或盐，或丝，或转贩，或窖粟，其富甚于新安。新安奢而山右俭也。然新安人衣食亦甚菲啬，薄糜盐齑，欣然一饱矣。惟娶妾、宿妓、争讼，则挥金如土。余友人汪宗姬，家巨万，与人争数尺地，捐万金；娶一狭邪如之。鲜车怒马，不避监司前驱，监司捕之，立捐数万金。不十年间萧然矣。至其菲衣恶食，纤啬委琐，四方之人，皆传以为口实，不虚也。
　　　《五杂俎》卷4

127　吴之新安，闽之福唐，地狭而人众。四民之业，无远不届，即遐陬穷发，人迹不到之处，往往有之。诚有不可解者，盖地狭则无田以自食，而人众则射利之途愈广故也。余在新安，见人家多楼上架楼，未尝有无楼之屋也。计一室之居，可抵二三室，而犹无尺寸隙地。
　　　《五杂俎》卷4

128　……歙故名州，今以岩邑，当南辅，其地方三百里而羡，视子男过之。其民出糊口者遍四方，即食土之毛，无虑万万指，其业诗书礼乐修正业者什二三，大半以贾代耕，习心计。其俗多武健自负。
　　　《太函集》卷6

129　新都岩郡，食指百倍四方，其民率以贾代耕，不能不糊口于转毂。下之则俯给仰取，赴争地而竞锥刀；上之则穷声伎极纷华为富贵客，以明得意，两者取非俦类也。主人在丰乐里都山水庾区，其上则天都云门，其下则容成之台，曹溪之水。主人终岁家食，跬步不出里门，坐收山林林木之利于其家，岁课江淮盐策之利于其子，不逐时而获，不握算而饶，其得之地者殊也。
　　　《太函集》卷14《谷口篇》

130　吾乡(歙县)业贾者什家而七，赢者什家而三。
　　　《太函集》卷16《兖山汪长公六十寿序》

131　新都业贾者什七八，族为贾而隽为儒，因地趋时则男子所有事，外言不入于卑。
　　　《太函集》卷16《阜成篇》

132　大江以南，新都以文物著。其俗不儒则贾，相代若践更，要之良贾保负闳儒，则其躬行彰彰矣。
　　　《太函集》卷55
《诰赠奉直大夫户部员外郎程公暨赠宜人闵氏合葬墓志铭》

133　其最相反者则曰：“江淮以南，无冻饿之人，亦无千金之家。”是大不然。无论江东诸县，姑论吾邑，千金之子比比而是，上之而巨万矣，又上之而十万百万矣。然而千金则千不能一也，巨万则万不能一也，十万百万可知。乃若朝不谋夕者则十而九矣。何云“无冻饿之人”哉!嗟夫!吾邑之不能不贾者，时也，势也，亦情也。……今邑之人众几于汉一大郡，所产谷粟不能供百分之一，安得不出而糊其口于四方也。谚语以贾为生意，不贾则无望，奈何不亟亟也。以贾为生，则何必子皮其人而后为贾哉。人人皆欲有生，人人不可无贾矣。故邑之贾岂惟如上所称大都会者皆有之，即山陬海闫孤村僻壤亦不无吾邑之人，但云大贾则必处都会耳。约略而言，亦有五焉：一曰走贩，即太史公之所谓周流者也；二曰团积，即太史公之所谓废著者也；三曰开张，即太史公之所谓陈椽者也；四曰质剂，即太史公之所谓子母钱者也；五曰回易，即太史公之所谓以所多易所鲜者也。而下贾、中贾、大贾、廉贾皆在其中矣。总之则其货无所不居，其地无所不至，其时无所不鹜，其算无所不精，其利无所不专，其权无所不握。而特举其大则莫如以盐旬之业贾淮扬之间而已。……邑之以盐旬祭酒而甲于天下者，初则有黄氏，后则汪氏、吴氏相递而起，皆由数十万以汰百万者。
　　　万历《歙志 货殖》

134　商则本乡者少，而走外乡者多。昔为末富，而今为本富。小者雄一集，大者甲二河，远者逾十年，近者羁浃岁。
　　　万历《歙志 风土》

135　东南称饶，推吾新安。新安千乘六裂，歙休更殖。然皆蒙故业、席余策以称雄爽，幸能自濡，必甘财虏户犬，惴惴然患得失，不知所措。且也此开彼塞，眇儒右贾，纤鄙而歌蟋蟀者岂鲜也。
　　　《休宁西门查氏祠记 查灵川公暨配汪孺人行状》

136　徽州俗例，人到十六就要出门做生意。
　　　《豆棚闲话》第3则

137　……却是徽州风俗，以商贾为第一等生业，科第反在次着。
　　　《二刻拍案惊奇》卷37

138　歙休两邑民皆无田，而业贾遍于天下。自寇乱，破家荡产者大半。夫两邑人以业贾故，挈其亲戚知交而与共事，以故一家得业，不独一家食焉而已。其大者能活千家百家，下亦至数十家数家，且其人亦皆终岁客居于外，而家居者亦无几焉。今不幸而一家破则遂连及多家与俱破。……故合计两邑之民，其有业者大都什不二三，而其失业者什七八焉。计天下郡邑失业之民未有如此两邑之多者。
　　　《金太史集》卷4《与歙令君书》

139　山居十之五，民鲜田畴，以贷殖为恒产。春月持余资出贸十一之利，为一岁计，冬月怀归，有数岁一归者，上贾之所入，当上家之产；中贾之所入，当中家之产；小贾之所入，当下家之产。善识低昂，时取予，以故贾之所入，视旁郡倍厚。
　　　顺治《歙志》卷1《舆地 风俗》

140　徽之山大抵居十之五，民鲜田畴，以货殖为恒产，春月持余赀出贸什一之利，为一岁计，冬月怀归，有数岁一归者。上贾之所入，当上家之产；中贾之所入，当中家之产；小贾之所入，当下家之产。善识低昂，时取予，以故贾之所入，视旁郡倍厚。(原注：明末徽最富厚，遭兵火之余，渐遂萧条，今乃不及前之十一矣。)
　　　康熙《徽州府志》卷2《风俗》

141　新安郡栖万山中，上无金银铜锡之产，户无蚕缫布缕之艺，且远于鱼盐山海，无舟车不利险阻。市民或负贩四方，于其家贾之利亦微矣。挟母或一金，或十金、百金，至筹其子之所获，仅刀锥焉。夫列廛而居，贸易而食，以养父母而蒿其妻子，皆取足焉。甚矣!贾道之难也，为人上者，又从而病之，民其何以堪命耶!
　　　康熙《徽州府志》卷8《蠲赈 赵鹤新安徐公惠贾之碑》

142　天下之民寄命于农，徽民寄命于商。而商之通于徽者，取道有二，一从饶州鄱、浮；一从浙省杭、严。皆壤地相邻，溪流一线，小舟如叶，鱼贯尾衔，昼夜不息。一日米船不至，民有饥色；三日不至，有饿莩；五日不至，有昼夺。今连年饥馑，待哺于籴，如溺待援，奈何邻邦肆毒，截河劫商，断绝生路，饿死万计。……初闻米船过浙，钱塘县遏阻，商人苦累已深。讶之，乃饶州浮梁县殆有甚焉。……其鄱阳地方，以篾绳拦河，五日一开，婪胥吻满乃放舟子，方鼓楫而进，而浮梁县地方两岸林莽张挺掷石以待矣，辱虎撑牙将敢谁何!名为抢米，并货物攫去，稍与争抗，立死梃下，舟亦椎碎。商人赴诉于浮梁，知县反听胥吏拔置，言“贫民无活计，暂借尔商救度。”此言一出，兔胆愈壮，劫杀遍野。
　　　康熙《徽州府志》卷8《蠲赈 汪伟等奏疏》

143　新安多名山，少甫田沃壤，输怖钟釜，粟皆外至，虽贤者不得不趋什一之业，持筹握算，攘攘于存亡得失好恶哀乐间，其不为赐与里华子者多矣。
　　　歙县《丰南志》第4册《季常吴次公六十序》

144　予邑(歙县)编氓贾居十九，其巨者高轩驷马，俨然扌晋绅；次亦沃土自豪，雄资足瞻，自谓无求于人；最次亦逐什一，征贵贱，饱暖其妻孥，而优游以卒岁。
　　　歙县《虬川黄氏宗谱 云景黄翁六十寿序》

145　歙在山谷间，垦田益寡，处者以学，行者以商。学之地自府县学外，多聚于书院，书院凡数十，以紫阳为大。商之地海内无不至，以业盐于两淮为著，此其大较也。
　　　嘉庆《两淮盐法志》卷55《徽州紫阳书院岁贡资用记》

146　徽民有资产者，多商于外。其在籍之人，强半贫无卓锥，往往有揭其敝衣残襦，暂质升合之米，以为晨炊计者，最为可怜。然巨典高门，锱铢弗屑，于是有短押小铺，专收此等穷人微物，或以银押或以酒米押，随质随赎。
　　　《挹奎楼遗稿》卷1《徽州南米改折议》

147　吾州人多客游于外，往往即寄其地之籍以登第仕宦者。京师歙县会馆题名，以本籍列于前，寄籍列于后，此例可谓至当。
　　　《徽州府志辩证》

148　徽之俗，一贾不利再贾，再贾不利三贾，三贾不利犹未厌焉。
　　　光绪《祁门倪氏族谱》卷下《诰封淑人胡太淑人行状》

149　吴士奇言：“洪武中，吴人有沈万三者，以资倾东南，家已籍，顾善自匿，至永乐中，犹称巨富，而尚惴惴惧不保，时入赂贵臣。是时，闾右以赀自焚者，十室而五，即婺之郑氏，故号义门，且几殆，非以干戈初定，恐利雄而为乱资乎。吾县(歙县)多富贾，我吴宗亦稍自给。正德中，扬州守瑶从车驾，为侍卫所困，宗人有景芳者，出橐中千金，各餍其欲，守乃得脱。言未遇时，与景芳相善。而宗人又有名趴者，亦轻财好施，卒以家破，遂为市义者之戒。近国有大役，宗人有持三十万缗佐工者，一日而五中书之爵下。嘉、隆以来，淮南以南，富于财者，贾则山西高氏、宋氏、韩氏，歙县吴氏、汪氏；田则三吴徐氏、杨氏、董氏，迭为消长云。”按：此条可征明时遇富民之苛虐。五中书事，歙志作六中书，言万历间师征关酋，吴养春上疏，愿输纳饷银三十万两，诏赐其家中书舍人凡六人，吴时俸、吴养京、吴养都、吴继志、吴养春、吴希元。明制，中书贵于清制，有由御史翰林迁者。吴氏一朝得其六，故县志列之殊恩传中也。又按：士奇摅举当时富贾，吾歙仅及吴、汪，足征吴汪之富在明称盛，若江氏等殆皆起于清矣。
　　　《歙事闲谭》第4册

150　郡邑田少民稠，商贾四出，滇、黔、闽、粤、豫、晋、燕、秦，贸迁无弗至焉。淮、浙、楚、汉，其迩焉者矣。其拥雄赀者，高轩结驷，俨然缙绅；次亦沃土自豪，奔走才智，而遍植其亲朋；最次且操奇赢，权出纳，翼事拿而橐遗其子孙。然亦固有单寒之子，无尺寸藉而积渐丰裕者；亦有袭祖父成业，未几而贫乏不振者。
　　　《歙事闲谭》第18册《歙风俗礼教考》

151　沈归愚《国朝诗别裁集》选歙人诗，……其选汪于鼎兄弟诗亦多。……《纪岁珠》诗，自注云：“乡邻某，娶妇，甫一月，即行贾，妇刺绣易食，以其余积，岁置一珠，用彩丝系焉，曰纪岁珠。夫归，妇殁已三载，启箧得珠，已积二十余颗矣。诗云：“鸳鸳溪束凫雁鹄，柔荑惯绣双双逐。几度抛针背人哭，一岁眼泪成一珠，莫爱珠多眼易枯。小时绣得合欢被，线断重缘结未解，珠累累，天涯归未归 ”归愚云：“结意不用说尽，婉约可悲。”按“纪岁珠”事，俞曲园采入《春在堂随笔》，云吴牧驺太守仰贤，亦有此诗。
　　　《歙事闲谭》第12册《沈归愚评歙诗人》

152　邑俗重商。商必远出，出恒数载一归，亦时有久客不归者，新婚之别，习为故常。然妇女类能崇尚廉贞，保持清白，盖礼俗渐摩为时久矣。汪于鼎洪度作《新安女史徵》言：“吾乡昔有夫娶妇甫三月即远贾，妇刺绣为生，每岁积余羡易一珠以记岁月，曰此“泪珠”也。夫还，妇殁已三载，启视其箧，积珠已二十余颗。俞曲园樾采其事，入《右台仙馆笔记》，美其名曰“记岁珠”。只此一事，而其时礼教之谨严，生计之迫压，家族之苦痛，交通之闭塞，皆可见矣。其通常三岁一归者，固不敢怨，商人重利轻别离也。
　　　民国《歙县志》卷1《舆地志 风土》

153　(屯溪潘甲娶滴珠为妻，)却早成亲两月，潘父就发作儿子道：“如此你贪我爱，夫妻相对，白白过世不成。如何不想去做生意 ”潘甲无奈与妻滴珠说了，两个哭一个不住，说了一夜话，次日潘父就逼儿子出外去了。
　　　《初刻拍案惊奇》卷2《姚滴珠避羞惹羞　郑月娥将错就错》

154　徽州富甲江南，然人多地狭，故服贾四方者半。土著或初娶妇，出至十年、二十、三十年不归，归则孙娶妇而子或不识其父。
　　　《魏叔子文集》卷17《江氏四世节妇传》

155　烈妇程氏，名再弟，幼知书，适族人黄九叙。九叙客死芜湖，讣闻一恸而绝，绝而复苏者再。乃自为文遣从侄往奠其夫，再拜送之门，绝粒十有七日而卒。其祭夫文曰：“妾薄命，自离襁褓，上失严亲，下鲜兄弟，鞠于二母，笄而适君。君亦孑然当户，夫遭何戚氏之艰，舅姑既丧，家以日微。自去夏君赴湖阴，将别一载。徽人十九为商，虽复暌离，归期可俟，讵谓十五日，七儿还报，君弃妾而逝，使妾闻之崩摧五内也。……
　　　《歙县潭渡杂记 烈妇程氏传》

156　黄鉴，字德昭(歙县人)。父志礼，商游失意，久不归，鉴为儿时问父安在，辄号泣不食。家素贫，拾薪养母。年十四，告母行，访其父，出诀仲弟曰：“若不能归父者，不复返也。”踪迹四方莫能得。一日舟至黄州遇一舟，鉴倚蓬立，来舟长年见之，谓志礼曰：“彼少年甚类公。”志礼急呼，泊舟去稍远，鉴闻呼心动，返舟讯之，知为父子，相持大恸，两舟嗟异。
　　　民国《歙县志》卷8《人物 孝友》

157　休宁之俗善贾，水航陆辇，山负海涵，转贸而行四方，名都会衢，诰穰巨丽，下至绝陬遐聚，险昧幽阻，足殆遍焉。要以射赢牟息，美服食舆马仆妾，营良田好宅，或盛燕遨，广结附，以明得意，相矜为贤。
　　　《遵岩先生文集》卷32《黄梅原传》

158　新安处万山中，我休(宁)又当五邑中，土田不给生齿之什一，而大多行贾，不习赋役，奚翅什九而听命吏胥。
　　　《休宁县赋役官解条议全书序》

159　……徽歙俗多业商，在休宁者居半。以故许氏子姓或有客外不能时供王税者，(许)存斋阴令输纳，不求其知，曰：“为吾子姓，肯负吾焉。……
　　　《许氏统宗世谱》第49页《许存斋墓表》

160　(休宁)从来无兵戈燹略之惨，生息繁夥，民则聚于有余， 而财则争于不足。往往挟轻赀以贾四方，贸平而取廉，多获赢利，老乃倦息，势所使然也。
　　　万历《休宁县志 重修休宁县志序》

181　(休邑)百工之巧，虽少逊于歙，比之他郡邑实过之。如镂金叠彩自屏帷亟治滥及纤微，无胫而走于四方，其直亦不赀。然犹不足以救其困者，土著之息微耳。惟是游手之民，藉以自给，亦安所事禁也。
　　　万历《休宁县志 舆地志风俗》

162　(休)邑中土不给食，大都以货殖为恒产，因地有无以通贸易，视时丰歉以计屈伸。居贾则息微，于是走吴、越、楚、蜀、闽、粤、燕、齐之郊，甚则逖而边陲，险而海岛，足迹几遍禹内。近者岁一视其家，远者不能以三四岁计，彼岂不知有父母室家之乐哉，亦其势使然也。
　　　康熙《休宁县志》卷1《风俗》

163　吾邑(婺源)习俗每喜远商异地，岂果轻弃其乡哉!亦以山多田寡，耕种为难，而苦志读书者又不可多得。是以挟谋生之策，成远游之风，南北东西，本难悉数。而始而经商继而遂家者，则有迁清江浦、湖南、广西、成都、金陵、繁昌、桐城、蔡田等处。(按：此系指洪姓)
　　　婺源《碴煌洪氏统宗谱》卷59

164　丈夫志四方，不辞万里游。新安多游子，尽是逐蝇头。风气渐成习，持筹跗九州。黟山古四塞，人情乐古丘。既不事机巧，安能执鞭求 往往出则踬，桑榆几人收。念寝扬州鹤，任彼笑吾鸠。仍复从所好，闲坐看川流。
　　　嘉庆《黟县志》卷16《艺文 纪邑中风土 商》

165　(黟县)往者户口少，地足食，读书力田，无出商贾者(原注：本正德陈志。)《徽郡六邑评》所谓黟县“男耕田，女绩麻”，盖纪实也。国朝生齿日盛，始学远游，权低昂，时取予。(原注：本窦志)，为商为贾，所在有之。习业久，往来陈椽，资以衣食。家居务俭朴，城市无茶馆、酒肆，冲处仅有之，亦苦茗一盂，无衣冠人至，不足言馆。
　　　嘉庆《黟县志》卷7《地理风俗》

166　考究自来榄户之弊，其受于税户也，则昂其价；及买诸机户也，则损其值。以妣难售之绢，乘纲运正急之时，官虽明知其奸，每每阴堕其术。
　　　《蒙斋集》卷2《知徽州奏便民五事状》

167　蜀中俗尚缔幼婚，娶长妇。男子十二三即娶，徽俗亦然。然徽人事商贾，毕娶则可有事于四方。川俗则不知其解。万历十年(一五八二)间，关中张中丞士佩，开府其地，每五里，则立一穹碑严禁之。每朔望，阖邑报院，邑中婚娶若干家，某家男女若干岁，犯禁者重罪之。然俗染渍已久，不能遽变也。
　　　《广志绎》卷5

168　新都(徽州)人……商贾在外，遇乡里之讼，不啻身尝之，醵金出死力，则又以众帮众，无非亦为己身地也。近江右出外，亦多效之。
　　　《肇域志》第3册

169　休阳中郡而邑，自红巾以来，兵燹罕闻。
　　　万历《休宁县志 重修休宁志序》

170　吾闻之先大父曰：嘉隆之世，人有终其身未入城郭者。……有少与外事者，父兄羞之，乡党不齿焉。今则武断者比比矣。而闭户不出者，即群而笑之，以为其嵴蝻若此也。
　　　康熙《徽州府志》卷2《风俗》

171　(陈)丰曰：吾乡善经营，家累巨万者盖不乏其人，然多失于俭，俭则固而无礼；或失于侈，侈则滥而罔节，故富而能知德者鲜矣。
　　　休宁《陈氏宗谱》卷3

172　家居务为俭约，大富之家，日食不过一脔，贫者盂饭盘蔬而已。城市日鬻仅数猪，乡村尤俭。羊惟大祭用之，鸡非祀先款客，罕用食者，鹅鸭则无烹之者矣!较他郡绝无宰割之惨，故自唐宋迄明，每逢改革，为杀戳所不及。亦可见太和元气之征矣，岂尽关山深地僻兵革不到哉!
　　　《歙事闲谭》第18册《歙风俗礼教考》

173　徽州独无教门，亦缘族居之故，非惟乡村中难以错处，即城中诸大姓，亦各分段落。所谓天主之堂、礼拜之寺，无从建矣。故教门人间有贸易来徽者，无萃聚之所，遂难久停焉。
歙无他郡流民，故风俗醇厚，无所渐染。惟邑北山居之民，盗开煤矿，炼灰取利，每招外来工匠，群聚深山，非惟地脉受伤，溪流淤塞，而凶顽盘踞，易启乱萌，虽屡经严禁，其风未熄。官斯土者，所宜设法，以杜其渐焉。
徽州不尚佛老之教，僧人道士，惟用之以事斋醮耳，无敬信崇奉之者。所居不过施汤茗之寮，奉香火之庙，求其崇宏壮丽，所设浮屠老子之宫，绝无有焉。于以见文公道学之邦，有不为歧路途惑者，其教泽入人深哉。
　　　《歙事闲谭》第18册《歙风俗礼教考》

174　世淳所撰(程)古雪(清人)府君墓表云：府君一生正气，乡俗尚淫祀，每酷暑，奉所谓都天神者，奔走骇汗，烦费无度，临河故穷乡，相率效尤，府君以理劝阻，族人不听。
　　　《歙事闲谭》第3册《程古雪奇行》

175　六邑之语不能相通，而一邑中四乡又复差别，非若北省中州、吴、楚、滇、粤，方音大抵相类，盖由父兄师长，不于少时教以调叶也。记云：人生七岁，不杂方言，其责则端在于乡里之明达者矣。
　　　《歙事闲谭》第18册《歙风俗礼教考》

176　冠服采章，普天率土，悉遵时制，罔敢或异。而女人服饰，则六邑各有所尚。大概歙近淮扬，休近苏松，婺黟祁近江右，绩近宁国。而歙休较侈，数十年前，虽富贵家妇人，衣裘者绝少，今则比比皆是，而珠翠之饰，亦颇奢矣，大抵由商于苏扬者启其渐也。持久之道，尚其知所节欤。
　　　《歙事闲谭》第18册《歙风俗礼教考》

177　我邑田业有所谓典首者，不知始自何年。往往一业两主，正买契券则须收割投印，典首契无收割投印。而价与正买不甚相远，称曰小买。买正租而不买典首者，但收谷一季而无麦，虽是土例，于理欠顺。曾闻老者言，是因抵首之误。抵首者，由佃人与佃人争上首，佃人田中业已播种，此田或易主，或佃主另召新承佃者，认上首种子农工价，渐渐失真变成典首。又云：昔日地狭人稠，欲佃不得，于是纳金于田主，田主收其金，则此田永远由其承种。若欲易佃，则必偿旧佃之金，故曰典首。倘该田之业，田主并未收过佃户之金，则此田之典首仍归田主所有，此亦一说也。未知孰是，因两存之。
　　　民国《黟县四志》卷2《风俗 黟俗小纪》

178　万历二十七年，休宁迎春共台戏一百零九座，台戏用童子扮。故事，饰以金珠缯彩，竟斗靡丽观也。近来此风渐减，然游灯犹有台戏，以绸纱糊人马皆能舞斗，较为夺目。邑东隆阜戴姓更甚。戏场奇巧壮丽，人马斗舞亦然。每年聚工制造，自正月迄十月方成，亦靡俗之流遗也。有劝以移此巨费以赈贫乏，则群笑为迂矣。
　　　《休宁碎事》卷7引《赵氏日记》

索引：
8　11　17　22　23　24　27　28　257　277　388　638　823　965　1000

 

第二章　徽商资本的来源和积累
第一节　资本的来源

179　十二都九保住人汪廷寿，今为买卖少本，今将父同叔承祖均业乙字二百柒拾陆号、二百陆拾捌号，坐落土名大干口，共计壹亩贰分叁厘叁毫，大小二丘。父边一半，该田陆分壹厘陆毫伍系(丝)计糯租肆梆。上年用过己奁仪银两，将本号田该业一半拨还身业收租，佃人朱记安。其田东西四至，自有保簿该(详)载，不在(再)开写。今自情愿将前号父拨还田一半转卖与户内弟汪锦名下为业，面议时值价白文(纹)银伍两整。其银当日收足。其田今从出卖之后，一听买人收租管业；未卖之先，即无重复交易，如有内外人占(艾)拦、不明等事，并是卖人祗(抵)当，不及买人之事。所有差(赋)随即交派买人输解。其税候日后分户听从过割。本家日后子孙即无异说。今恐人心无凭，立此文契为照。
正德拾年三月初八日
立契人　　　汪廷寿　　契
主盟父　　　汪福海
中见佃人　　朱记安
《汪延寿卖田赤契》现藏安徽省博物馆，田契编号2：26692

180　(汪)子贤，字世才，呈邦公之第三子。呈邦商于楚，携其长次二子与俱，因纳少室于彼，遂以楚为家。子贤公嫡出，别时方在娠，终未识父面，赖祖母潘氏鞠养成人。公……起赀虽微，积业日广，凡祖父旧业，咸赖克拓，有隆无替云。生于成化丁亥九月十六日辰时，殁嘉靖庚子十月初八日申时。
　　　休宁《汪氏统宗谱》卷3

181　公讳诏，字伯宣，凤山其号也。……祖文茂公，父永源公。……家世饶于财。初永源公艰嗣，大肆施舍，造金浮屠像及造路亭二所，为行者憩息。兴作无虚日，家道稍弛。公弱冠，即勃然兴思，挟赀远游淮泗齐鲁间，躬握荼苦，先业复振。接人怡愉，至义理是非，则确守不易，人咸服其断。……生正德戊辰六月十七日戌时，卒嘉靖戊申九月十五日申时，年仅四十有一。
　　　歙县《竦塘黄氏宗谱》卷5《凤山黄公行状》

182　孺人潜川汪氏，母陈，生孺人武林邸中。年十五，字次公，而次公年方十三，顾事之益加敬戒。姑，汪庄人也，孺人绕膝怡愉务洽其心。诸与次公共事者，孺人有所臧否，厥后屡中。次公家拥素封，而孺人母家亦以不赀倾郡，人将靡溢相高，而孺人丰约中度，次公亦藉是无内顾忧。不二十年，操奇累赢愈益昌阜。一时里中称积著者，必推次公。……生嘉靖辛卯，殁万历己卯，春秋四十九。
　　　《丰南志》第5册《一恭孺人状》

183　里中世家，则吾之母党，盖姬姜匹也。先淑人胡之自出，宗于吕，祖于姜，世以部赋长五区。守本富，自外王父无禄，外王母从一而终，二叔舅席故饶，多豪举。伯舅则先淑人从兄也，身不满五尺，卑视而伛行。其少也，伯舅致柔，而二舅用壮，有不合，或以非礼加之。先淑人正色曰：“不亦甚乎，兄长者也”。时伯兄齿与二叔舅差近，伯舅遣之就贾，起家。归而趋庭，伯舅绝口不言受侮，……伯兄收赋公府，犹极衤任跃马，朝出暮归。即贾淮扬，乘轻舟若飞鸟。
　　　《太函集》卷17《南山》篇

184　休人士多贤豪雅游。……及金母有家，事舅姑如事父母。初金长公居子舍，而长公父贾方州，母谓长公：“乡人亦以贾代耕耳，即舅在贾，君奈何以其故家食邪” 乃具资斧赞长公贾于淮，居数年，长公起矣，卒至饶益，则母有首事功。母举丈夫子二人，悉遣之就太学。长公即世，母日进子若妇程督之，邑人谓金之阜昌，多母力也。
　　　《太函集》卷11《金母七十寿序》

185　……余大父(李魁，明婺源人)褊袒仰天呼曰：“大丈夫岂难累千金乎 第行贾，丈夫贱行，不屑为耳。太史公尝云：‘贫富之道，莫之予夺，巧者有余，拙者不足。’诚以计然之术，与时逐，宁终雌伏穷途，长贫贱也者。”与祖妣商，觅转输之资，彷徨四顾，狼狈无措。回思只遗卧室一间，不得已，出鬻于族人，仅得十金。遂橐往金陵，赁一乡肆，朝夕拮据，不惮烦劳。无几何，稍饶给矣；无几何，买田宅矣。然不缘是满志也，衣蔽履穿，犹昔日落魄时。
　　　婺源《三田李氏统宗谱 休江潭东市魁公夫妇逸绩》

186　(乾隆十一年己酉)又谕曰：白钟山在总河任内，办理河工。种种滥用，应赔帑银甚多。查伊在京房产，所值不过数千金。闻其宦资，皆寄顿于淮扬盐商之家，代为营运。朕降旨与吉庆，令其访察奏闻。今据吉庆奏称，有淮北商人程致中，收存白钟山银二万两。又程致中女婿汪绍衣，在清江开当铺，收存白钟山银四万两。又商人程容德，收存白钟山银二万两。又商人程迁益，收存白钟山银二万两，代为生运等语。白钟山身任总河，乃与盐商交结往来，以赀财托其营运，甚属无耻。计伊为河东江南总河以来，不过十一、二年。每年所得养廉，除用度之外，所存未必能多。何以余积之物，寄顿商家者，据吉庆现在开报，已有十万之数。看此则巧宦欺公，暗饱私橐，究不能不败露也。……
　　　《清高宗实录》卷270

187　(歙商吴)公，字烈夫。洪武初，溪南有宋鲁公者，富而敦义。传三世至公父野牧公，尽俦豪逸，雅好伤咏，不事家人生业。公乃挟妻奁以服贾，累金巨万，拓产数顷。……
　　　《丰南志》第5册《存节公状》

188　东井微时，未尝治商贾业，孺人脱簪珥服麻积以为斧资，俾东井公仗剑东游姑孰间，起家至盐旬，庐舍田园，迥异往昔，而声称弈弈著里中矣。……孺人生于弘治乙丑年。
　　　歙县《许氏世谱》第5册《明故叔祖母孺人王氏行状》

189　成化甲午三月七日安人(郑氏)生，正德丙子正月二十六日安人卒。……安人幼端靖，父母择驾部公(江才，歙县人)字之。既归，独姑在，安人视姑如母，姑亦子视安人。安人孳孳务起家，终夜绩，姑戒安人休矣，奈何以家忘身。安人谨谢姑，比夜辄篝灯绩如故，姑弗觉也。驾部公负丈夫气，居常叹曰：“吾欲力农，吾乡田少，比岁凶，农安可为也；吾欲力贾，吾家薄，无以具资斧，贾安可为也”。安人从容请曰：“乡人贾者什九，君宁以家薄废贾邪 ”乃脱装奉驾部公，佐公贾。公出贾，安人摄中外事，悉中赢缩之宜，驾部公一切倚办安人，无谷阝顾。……居数年驾部公用贾起，既饶益，安人攻苦如初。……家人责田租，岁侵，辄减租额，曰：“毋以岁厉农”。即以纤俭发家，乡曲诵义不绝，知大体也。
　　　歙县《溪南江氏族谱 赠安人江母郑氏行状》

190　盖(张)廷树公之业至显达公而益旁落矣，显达公念产既破，又不任耕，歙人世服贾，余修其业而息之不亦可乎。乃行贾于铜陵之张弯潭，因家焉。生丈夫子三，伯颛，仲顼，季即公也(公名张顺，明嘉靖万历间人)。……公既少孤，伯仲又孱弱不事事，无以为衣食业。会岁大饥，人至屑草木以食，公伶俜田间，睹墓起而龟裂者，异之，属刂得藕无算，糜而食之，赖以全活。……居无何，从兄龙客泾川，公往从之游。而诸父昂者适来泾川，见公奇之，乃挟与俱列肆郎川市中，贸米盐零星之物，而公执勤不懈，百货心历相时而消息之。佐父起家为大贾，已而公贫自苦。……同郡方媪有女，贞而淑，择婿不轻许，慕公贤，欲以妻公。公闻而聘之，即吾母也。母既归公，时公年已三十，僦居陋巷，徒四壁立，母氏工织涟，恒椎髻操作，怡然相得，敬如宾也。乃益脱簪珥佐公充什一资，公既善决算，明积著之理，而不责于人，用是稍稍具橐装而操本居之。
　　　《新安张氏续修宗谱》卷30《潜德志》

191　洪处士什，字承章，歙洪源人也。……父倚玑当户，遂释儒术商。……处士稍长，好读书，先朝颁孝顺事实为善，阴荐于民间，处士独时时诵习。……处士奉母欢，母命处士商吴越，迭出迭困，亡故资。吴(夫人)脱簪珥佐之，乃复举盐旬入楚。
　　　《太函集》卷46《明故处士洪君配吴氏合葬墓志铭》

192　郑铣，字子金，号郑谷(歙县人)。……家世素封，数奇中落。弟铎善贾而无赀，铣语妇许，尽出奁具授之铎，贾荆扬间，业大振，铎请先计母钱归兄，而后均其息，铣固辞不可，乃中分之。
　　　《岩镇志草》

193　宋氏(歙县)，黄惟文室人也。幼婉裕敏慧，父母甚怜爱之。及笄，归惟文，适家中落。……乃尽出簪珥衣饰为资斧，附托营生殖。……惟文以家艰，绝意进取，从贾维扬，孺人总家政。
　　　歙县《潭渡黄氏族谱》卷末《隐南公配宋氏传》

194　休宁吴某在京都布店作伙，积数十金谋归娶妇，赁一骡车出彰义门，宿饭店，遇一少年，意甚皇遽，问将何往，吴以实对。夜半，少年径到榻前，密语曰：“我实女也，为和坚妾，籍没时，乘间逸出，携珠宝甚多，愿从君偕老。”出两囊示之，皆瑰宝也，吴喜出望外，遂与偕归，中途虑事泄，仍男装，抵家始易服焉。自此顿成巨富。妇后生一子，六十余而卒。
　　　《清稗类钞》第15册《婚姻类》

195　(汪道昆之先大母)尝乘间告大父曰：“君家世孝悌力田善矣。吾翁贾甄括，闻诸贾往往致富饶，君能从吾翁游，请为君具资斧。”大父曰：“善”。乃大父由甄括起，赍用遂优。
……
当是时，大父由甄括徙钱塘，业滋厚矣。顾独不问家人产，凡诸田宅，悉大母自卑内置之。
　　　《太函集》卷43《先大母状》

196　(江)国政公，字范先，(明末清初歙县人)……。业贾淮阴，亲友见公谨厚，附本数千金于公，公诚实持躬，丝毫不苟。值明末流贼兵乱，资斧尽溃，而附本亦被掠无存，乃以家之所有，尽偿所附，不少负焉，爰家徒壁立。
　　　歙县《济阳江氏族谱》卷9《清故处士国政公传》

197　歙邑西村名莘墟。有某之先世，微时来扬投其戚属，途拾一铜印，文为“白水”。至扬州，戚属各助以赀，置质库中。故衣戏以铜印钤之，获息殊厚，未钤印者初无人问也，亦以印钤之则售。经年贸易，赀且数倍于所助。自后凡有所为，必以铜印从事，足以盐旬起家。号其业曰泉，盖合白水二字而为言也。迄今子姓仍以泉为号云。
　　　《坚瓠秘集》卷5《白水铜印》

198　金坤，字文载，休宁古楼人。宿松诸生。尝之小孤，遇同邑乞者，倾橐济之，且教为贾。越十年道经建德，有颀丈夫骑而争道，忽泣拜曰：“若非宿松下金翁耶，予即乞人，承翁济，今起家二千金矣”。因出金褐，置酒为寿，还其金而去。
　　　康熙《徽州府志》卷15《尚义》

199　吴县潘大冢宰世恩，其先世歙人。上祖某居乡有盛德，尝以除夜人定后，秉炬至厅事，见一蒲伏黑暗中，迫而视之，邻子也，呼而询之，良久始言曰：“某不肖，好糟蒲，家尽落，且负人累累，今除夜索逋者甚亟，不得已欲为搅筐之行，素习公家门户甚熟，故乘夜至此，今猝遇公，有死而已。”翁曰：“汝得若干可了诸负 ”曰：“须十金。”翁曰：“十金事不难，何不早告。”命之坐，出二十金予之曰：“十金偿负者，十金权子母，作小经济，勿再蹈故智。我亦誓不以向者之事告人也。”其人感泣叩头去，隔十余年，翁入山卜地，得一吉壤，而未知主其地者为谁，因就一村店饮，有男女两少年见翁，罗拜于前，谛视之，即除夜赠金之邻子也。盖其人得金后，为旗亭业，居数年，颇获利，娶妇且生子矣。……
　　　《履园丛话》卷17《德报》

200　徽人程某以赀雄其乡累世矣。生一子，少而痴。……无与论婚者。程氏故有质剂之肆在无锡，有汪氏者，世为之主会计。汪有女与程子年相若也，汪叟曰：“吾家自祖父以来，皆主程氏，今程翁有子，无女之者，吾何惜一弱女子，不以酬其数世之恩谊乎 ”程……乃聘为子妇。……女自此独处终身矣。舅姑语之曰：“吾子，非人类也，苦我新妇，幸善自爱。”次日，即割家赀巨万与之。
　　　《清稗类钞》第15册《婚姻类》

201　(明休宁人程锁)结举宗贤豪者得十八，俱人持三百缗为合从，贾吴兴新市。
　　　《太函集》卷91《明处士休宁程长公墓表》

202　程文傅，字仲熙，(明歙县)东关人。曾祖币官运使。祖宗哲象山县知县。父道中中书舍人。世为廉吏，币、宗哲殁至不能买山葬，葬县郊义冢地。道中殁京师，文傅时六岁，闻讣哀号，许文穆挈其柩以归，文傅迎葬无失礼。顾无一椽之屋，一亩之田，乃至扬州，徙业盐旬。母病，侍药半岁不怠，至防股以进，乃卒，叹曰：“吾所以远服贾者为养母也，今复何求”。岁凶，出粟千斛赈饥，有误就盗食者，有司擒获，怜而白之，全活甚众。葬族人十有七，捐千缗脱友人于狱，助人婚嫁，修治桥梁道路，生平惟以利物济人为务。年八十将卒，置酒召亲知为别，取负券焚之。诫子谦等曰：“继志莫如读书，荣名之来，听之而已”。
　　　民国《歙县志》卷8《人物志 孝友》

203　赵相，字渡南，(明末休宁)汊口人。幼贫负贩孝养，一日远负米惫甚，憩道旁草舍，有妪啜以浆，乃能前。……中年业隆起，居邑城西，性质直，然诺取予不苟，业鹾两浙，推为祭酒。
　　　康熙《休宁县志》卷6《人物 笃行》

204　(汪)材，字世用，号东源。……早岁丧父，与兄标营商于亮，历任艰苦，创业于家。不惮勤，观其自律之善，则居安佚而志在辛勤，处盈余而身甘淡泊。……
　　　《汪氏统宗谱》卷31

205　洪德佛，字公胜，号慎斋(乾隆婺源人)。……幼值贫苦，饔飧不继，兄弟力食，孝养双亲。壮游吴楚，服贾牵车，家道渐裕。……居金陵，遇事耿直。
　　　婺源《碴煌洪氏统宗谱》卷59《德佛公传》

206　公姓鲍氏，讳志道，字诚一，自号肯园，安徽歙县人。……歙人多外服贾，其贫者趋事尤蚤，以是公七岁读书，年十一即弃家习会计于鄱阳，顷之转客金华，又客扬州之颗茶场，南游及楚，无所遇。年二十，乃至扬州佐人业盐。所佐者得公起其家，而公亦退自居积，操奇赢，所进常过于所期，久之大饶，遂自占商数于淮南，不复佐人。
　　　歙县《棠樾鲍氏宣忠堂支谱》卷21《中宪大夫肯园鲍公行状》

207　公讳文广，字良材，号柏源。……时家贫，辟纟卢礼师以课公，而衣食亦资以出。公一日泣曰：“吾为人子不能养母，顾使母养耶!我生之谓何” 乃弃儒就商，日夜淬励，惟以母劬劳忧涉，旬岁遂能立门户。……公读鲁论，感“父母在不远游”之语，故经营江湖，每岁必一归，或再归焉。……尝与兄文卿公合赀商游，必居其兄于逸而以劳自任。兄每慰之，公曰：“服劳弟子职也，愿兄无爱焉”。
　　　《新安歙北许氏东支世谱》卷8《柏源许公行状》

208　章馨，字景宁，由吏员例授登仕郎。正直冲和，秉公喻义。家故贫，遗田仅二、三亩，苦不给。商贩宛陵，以济家需，勤劳积聚，增置田念余亩，不有私财。
　　　绩溪《西关章氏族谱》卷24《家传》

209　江应萃，字叙五，(婺源)江湾人。兄弟六，萃居三。因贫，往浮镇为佣。积累有赀，自开磁窑，念兄弟株守，贻亲忧，遂以陶业基本让诸昆季。
　　　光绪《婺源县志》卷28《人物 孝友》

210　李士葆字养辉，(婺源)理田人。家故贫，弱冠佣工芜湖，备尽辛劳。中年贷本经商，家道隆起。……性慷慨赴义，芜湖建会馆，倡输千余金，秉公任事，交游咸器重之。子天本、天干克继父志，输本邑城垣银八百两，凡桥梁亭渡无不捐资襄助。葆寿至八十九，道光御极，恩授八品。
　　　光绪《婺源县志》卷34

211　李振煌，字宪文，(清婺源)松山人。从九品衔。幼出绍伯父，微有赀财，生父性豪爽，恒为人称贷，辄鬻产以偿。既而窘迫，饔飧难支，众逋麇至，煌内顾不安，悉质继产以纾父忧，不足则商易己名立契续偿。后服贾金陵，渐臻饶裕，继产赎回立祀，且为侄解逋千余金。
　　　光绪《婺源县志》卷35《人物 义行》

212　公讳尚荣，字锦章，号季亭公。……七岁失怙，家境甚贫，未获深受教育。洎稍长，采薪以奉堂上，甘旨无敢缺。久之慨然曰：“终身樵岂能为俯仰计耶 ”乃时遭大乱，年谷凶荒，不得已去而学操舟之业。又久之，慨然曰：“此岂足以赡身家耶 ”爰以铢积寸累之资，去而学贾，往来于鄱湖阊水间，不避艰险，差幸亿则屡中，操奇计赢，境遇渐丰，而秉性好善。……甲申以后，家道日隆，而慈善之念亦愈笃。……公于前清由例贡生加五品衔授奉直大夫。生于道光十八年戊戌七月初十日，殁于民国元年壬子二月初十日，享年七十有五。
　　　《祁门倪氏族谱》卷续《贞一堂季亭公行状》

213　章洪魁，字蔚山(清末绩溪人)。从九衔。货殖一道，苦志经营，白手往外，在武义县创有基业，家渐饶裕。
　　　光绪绩溪《西关章民族谱》卷24《续增家传》

214　(歙县)某姓某名，正德某年以贫故，偕弱息贷富翁白金若干，贩盐来旌德。
　　　祁门《张氏统宗世谱》卷8《觉庵文颐公传》　　

215　公讳积庆，字世纲，别号坦斋。……处昆弟笃恩，委财利为外物，九族贾而贫者多惠贷，不望其息。……黄池市有庄公息所也。偶时艰，多贷不给，不能偿者火其券。……生天顺辛已八月二十三日，年七十有六。
　　　歙县《许氏世谱》第5册《诰封奉政大夫坦斋许公行状》

216　翁讳积庆，字世纲，号坦斋。……遇昆弟姻族尤情洽而礼周，……其事贾者悉贷之资而不责其息。……尝治别业于当涂之黄池，爰以义孚，其居人待以举火者，常数十家。……侯(积庆长子)始学，翁励之曰：“苟弗事远者、大者斯已已，苟欲事焉，非力学蔑以为也”。侯感奋卒取进士。
　　　歙县《许氏世谱》第5册《明封奉政大夫坦斋许翁墓志铭》

217　程神保者，(明)徽祁门善和里人也。甫卯从其父贾济南下邳间，蒙霜露沐风雨，绝甘分少，与庸保杂作习贯如自然者，至握算，驵侩莫能难也。……既受室李，而诸昆弟好生分，神保所载不过囊故衣，常采拾以为养，旦暮温清奉引不辍。而李以蚕织簪珥助之，得三十金，贾峡江，邻人不戒于火，一夕尽毁其赀。……贾闽，闽人市兰淀者误多五十石，左右视为奇货，神保手指天自矢：“是公籍记不爽锱铢，安可欺也!”呼其人还之。久之累赀七百金。已贾楚，楚五岁荐饥，徒见羸缩老弱，神保哀之，诸逋贷一无所问，仅得百金归。而走南海，市海错往来清源淮扬间，复如楚，资用复饶。是时宗人子扬与从兄贵通各以百金附神保行贾，神保为供子钱十年。而贵通室灾，延烧殆尽，宗人谓神保：“两家坐而得子钱十年，奚啻倍称之息，今且灾，可无与母钱。”神保执不可。……
　　　《大泌山房集》卷73《程神保传》

218　郡邑处万山，如鼠在穴，土瘠田狭，能以生业着于其地者，什不获一。苟无家食，则可立而视其死，其势不得不散而求食于四方，于是乎移民而出，非生而善贾也。而顾恋宗族坟墓，不能举家迁徙，复运所求于四方之食，食其父母妻子，于是乎移粟而入，非贩而求利也。虽挟赀行贾，实非已赀，皆称贷于四方之大家，而偿其什二三之息。但以运赀于其手，则俨若如其所有，而以为此民赀也。冤哉民也，是所挟之赀，非赀也。即如异郡之人所躬耕自食之田也，一朝而劫夺之，如田而陆沉于海矣。且实非其田，而赁于人之田也，一朝而劫夺之，而无以偿于其主，而身命与俱尽矣。不孝家居时与父老总计四乡之民，向之出而求衣食于四方，遭劫夺不能复出，而不得不坐于家者，盖十家七矣。既坐于其家，而无所借资收养，而相率立而视其死者，则什家而无一幸免也。
　　　康熙《徽州府志》卷8《蠲赈 金声与徐按院书》
按：《金声与徐按院书》又见《金忠节公文集》卷4。

219　鲍尚志(歙县人)为同邑江静澜司鹾务，江业在会稽，尝令公赍赀往。……程明远者，亦同邑人，公舅氏行。谓公曰：“依人非久计，子苟欲自立。当贷子二百金任自营，弗较息也”。乃往丹阳贩米，比归，值骤减……寻以东江场倪茂芝盐灶为质，由是业灶署，灶曰明泰，盖寓资之出明远也。年余，计稍赢，明远适至，方疑公之忘曩昔也，闻署灶义，谓公曰：“子果信人，观子所营皆井井有法，他日必厚获，请无置意，且乐观其后也。”公请偿之，固止，勿许。公之以业盐起家，盖自此始，公生于雍正己酉，享年九十五。
……
道光之季，我祖以商捐佐军需，邀叙盐提举衔，得诰赠奉直大夫，批诰赠宜人。
……公曾云：吾有三愿：一为二代建坊表，一认引地为配商，一子孙读书入学能成。
　　　歙新馆《鲍氏著存堂宗谱》卷2《鲍尚志行状》

220　王悠炽(婺源人)……房叔、房弟某某合伙经商，各移五百金为赀本。悠轸其困于遇，折券还之。邻乡潘某，贷四百金商于苏，未几亏蚀，竟不欲归。悠复贷之银两，俾归里。又闻归后迫债成疾，造其门取卷焚之，诸索逋者亦感而稍纾缓焉。辛丑(乾隆四十六年)，自苏抵杭，洪水陡溢，沿途漂骸暴露者，赙棺费，俾掩埋之。
　　　光绪《婺源县志》卷33《人物 义行》

221　詹汉……家故贫，比冠，贷赀营业。积有囊金，竭力事母，母稍违和，不离左右。同治年间，迭遭寇氛，汉闻，惟护母逃，妻孥什物不返顾。
　　　光绪《婺源县志》卷34《人物 义行》

222　詹有辉，……尝贷本经商秋口，……年五十，子铎、耩成立，家业渐隆。
　　　光绪《婺源县志》卷34《人物 义行》

223　程鸣岐，字得邦(婺源)石枧人。登士佐郎。幼极贫。嗣佣趁木杞，勤慎愿悫，客倚重之。货赀贩木，乃渐饶裕。
　　　光绪《婺源县志》卷35《人物 义行》

224　汪光球，字美嗒(清婺源)官坑人。国学生。初家贫，习缝工，嗣业木苏州，勤慎笃实，人多贷以赀本，经营数年，渐丰裕。兄弟三人，球行二，积累二万余金，均之弟侄，毫不自私。慷慨尚义，村外数里有大东岭，高峻崎岖，球捐银数百两，邀族中同志，造成石勘，并岭底石路数百丈，以利行人。乃文庙考棚均输多金不吝。艰于嗣，在苏省纳妾，因买二婢给使，后询知为良家子，各具百金，高奁择婿嫁之。后妾举三子，长子远元，好义，有父风，尝持千金往赣州，遇旧居停孔某十余口，贫乏不能自存，元分五百金赠之而归，人多义之。
　　　光绪《婺源县志》卷35《人物 义行》


索引：
236　237　251　260　344　349　412　424　469　515
542　571　748　908　915　963　1164　1351　1407　1448


第二节　资本的积累

225　严世蕃积赀满百万，辄置酒一高会，其后四高会矣，而干没不止。尝与所厚客屈指天下富家居首等者，凡十七家，虽溧阳史恭甫最有声，亦仅得二等之首。所谓十七家者，己与蜀王、黔公、太监高忠、黄锦及成公、魏公、陆都督炳，又京师有张二锦衣者，太监永之侄也。山西三姓，徽州二姓与土官贵州安宣慰。积赀满五十万以上，方居首等。前是无锡有邹望者将百万，安国者过五十万。今吴兴董尚书家过百万，嘉兴项氏将百万，项之金银古玩实胜董，田宅典库赀产不如耳。大冯保、张宏家赀皆值二百万之上。武清李侯当亦过百万矣。
　　　《徊州史料后集》卷36《类氏富赀》

226　王徊州曰：“严世蕃每积赀满百万，辄置酒一高会，凡四高会矣，而干没不止。尝与所厚善，屈指天下富家居首等者十七家。己与蜀王、黔公太监高忠、黄锦及成公、魏公、陆都督炳，又京师有张二锦衣者，太监永之侄也。山西三姓，徽州二姓，与土官贵州安宣慰。积资满五十万以上，方居首等，虽溧阳史恭甫最有声，仅得二等之首。前是无锡有邹望者，将百万；安国者，过五十万。今吴兴董尚书家过百万，嘉兴项氏将百万，项之金银古玩实胜董，田宅典库产不如耳。大冯保、张宏家资皆直二百万之上。武清李侯，当已过百万矣。”
　　　《玉芝堂谈荟》卷3《权贵侯王富》

227　明兴，高皇帝御极之三年、十五年，爱悯元元，两捐(蠲)赋税与徽之民，德至渥矣。而当时经界之吏，司计之臣，踵昔尚多。迩年(嘉靖年间)额外之征，坌至稍集，供亿不常，诛求隳制。其以逐末之商，富拟封君。……
　　　嘉靖《徽州府志 食货》

228　匹必名家，闺门最肃，女人能攻苦茹辛，中人产者，常口绝鱼肉，日夜绩麻挫针，凡冠带履袜之属，咸手出，勤者日可给二三人。丈夫经岁客游，有自为食，而且食儿女者。贾能蓄积，亦犹内德助焉。
　　　万历《休宁县志》《舆地志 风俗》

229　凤湖汪氏，世以诗礼承家，文人高士，抱节明经，代不乏人。有以计然致富者，有以盐旬起家者，连檐比屋，皆称素封。……诚望族也。
　　　《新安休宁名族志》卷1

230　商之有本者，大抵属秦、晋与徽郡三方之人。万历盛时，资本在广陵者不啻三千万两，每年子息可生九百万两，只以百万输帑，而以三百万充无妄费，公私俱足，波及僧、道、丐、佣、桥梁、楼宇。当余五百万，各商肥家润身，使之不尽，而用之不竭。至今可想见其盛也。
　　　《野议 盐政议》(引自《中山大学学报》1983年第1期
　　　叶显恩：《徽商利润的封建化与资本主义萌芽》)

231　公讳崇德，字用仁，号金竺山人，姓黄氏。……初有志举业，(父)文裳公谓之曰：“象山之学以治生为先。”公喻父意，乃挟赀商于齐东。齐带山海，沃壤千里，人多文彩布帛。公商其间，法刁氏之任人，师周人之纤俭，效任氏之贵善，用国氏之富术，一岁中其息什一之，已而升倍之，为大贾矣。于是修猗顿业，治鹾淮海，治生之策，一如齐东，乃赀累巨万矣。然丝麻谷粟豆之商，无法得以直行径情。惟鹾国家仰给有法，或沿或革，自汉论鹾铁以来，至于唐宋食货志，鹾法之议，纷纭不一，莫能究其指归。公博览多通，上自春秋管子之书、东汉盐铁之论，唐宋食货之志，明兴大明会典讲求周悉。乃监司下询，则条陈利害，言论侃侃，监司辄可其议，下其法于淮之南北。夫淮海诸贾，多三晋关中人，好唾奇画策，见公言论，皆削稿敛衽从公，推公为纲。
公居商，惟任人趋时，正道自牧，居商无商商之心，不效贪商窥窬分毫，然赀日饶而富甲里中。于是连栋广厦，膏田满野，废居积贮，充于维扬。公不以富故而使族人不得其门而入。乃津津行德施于州闾，泽及乡党。晏子曰：“自婴之贵也，而父之族、母之族、妻之族，待臣举火者半。”如公非耶!公复好贤礼士，遇贤士则挥金不靳，有李白散金扬州之风，至于孝友，其天性然也。与弟崇敬公极相友爱，人比之元方季方。若公者，非但廉贾，其实商名儒行哉!……公生成化己丑八月十三日子时，卒于嘉靖丁酉十二月初三日子时，享年六十有九。
　　　歙县《竦塘黄氏宗谱》卷5《明故金竺黄公崇德公行状》

232　公名崇德，字用仁，姓黄氏，号金竺山人。(嘉靖间人)。父文裳公为郡博士弟子，声称籍籍。母汪氏。公生闲雅静默，机神爽悟，风仪秀整，言笑不苟。事当利害如曹操临阵，神开气定。尝谓治生有经，猗顿师于陶朱，陶朱师于计然，若乃贪贾昧昧然罔识贵贱上极下极之原，数致贫困，亦可羞也。乃公则善治生，不惟任时，且惟择地。淮海为都会之地，鱼盐之饶，于是挟赀之淮海。……一岁中其息什之一，不数岁致万金，以赀雄于新安淮南间，堂宇田园日增于旧。公复折节为俭，无以富故矜夸。诸贾人饰冠剑、连车骑为富贵容者，见公束修瑟缩汗出，更相师效，如犄顿师陶朱焉。复倚公为纲，凡盐法有议，必正于公，是是非非，得公一言而决，上官亦莫之夺。书曰：“如网有纲”，非耶 公复率其子弟宗人商于淮南，子弟宗人皆能率公之法而为廉贾。于是竦塘黄氏胥富等千户侯，名重素封矣。
　　　歙县《竦塘黄氏宗谱》卷5《黄公崇德传》

233　(黄)处士讳谊，字宜之，东泉其号(歙县潭渡人)……稍长贾于闽、鲁。基之以勤俭，参之以筹画，将之以果敢，颇以奇胜，未足自协。遂转毂于温、于杭及汴、扬都会之区，盐与子钱并举，择人而任，时间出，廉贾能度，息更倍入，厚积而速成，同侪莫之或及。内外之亲，见委任者皆赖焉。……晚凿池筑亭，为佚老计，竟不暇自佚，寻走筑亭，为佚老计，竟不暇自佚，寻走月十九日申时，距生弘治己未四月十一日已时，享年六十有二。
　　　歙县《潭渡黄氏族谱》卷9《黄东泉处士行状》

234　郡中贤豪起布衣，佐国家之急，致身乎金紫，等于勋阀，则余所闻南昌卫指挥佥事松峰汪公。公名新，字本明，休宁西市里人也。……公生年六岁而孤，十五客游淮扬。……家故饶赀，及公赀益大起，乃撤故所居而新之，松萝之阳堂阿庭著奕奕弘敞矣。公曰：“闻之礼不以宫室先祠庙。”乃构墓祠阳山，作望云亭，志孝思焉，施及乎三族，好恶共之。里有急，挫券周之，道有歹堇，具棺葬之。邑籍富民为城，公应令出。有径路辖民居，公出赀以为径易，其好义类此。公既雄于赀，又以文雅游扬缙绅间，芝城姜公、金公辈名儒巨卿皆与公交欢。公南昌谢事归，时年五十，有司请宾之乡，其后岁时使人存问，高公义故不敢概之富民矣。公又善摄威仪，即燕居，危坐不少懈。……生正德七年十二月四日，殁隆庆五年三月十五日，得年六十。
　　　《休宁西门汪氏宗谱》卷6《挥佥新公墓志铭》

235　(许)公讳金，字廷宣，南山其别号也。……(父母卒后)抚幼弟教育有法，早见成立。尝与沽盐淮扬，赀蓄日盛，大振家声。未几弟卒，遗侄日澳、日沂，俱在襁褓，公抚之如抚其弟。而赀业之盛又大倍于前矣。既而均其赀产，秋毫无私焉。公之义闻由是益彰。人咸曰：“许氏诸孤再见成立，公真义人也。”……乡邻有称贷者或逋负逾期，公恬不与较。……公生于弘治丙辰十一月初十日已时，卒于嘉靖壬子九月初六日戌时，得年五十有七。
　　　歙县《许氏世谱》(五)《明故南山许公行状》

236　君字伯谐，号屏冈(歙县丰南人)，自曾祖继善公，拓其资产，甲于乡邑。祖自宽公，称长者，遇髫童窭夫，亦礼貌不衰。资蓄益厚，业益广，往来吴越齐鲁间，金刀、锦琦，流溢于南北。父良铎公，承数世之积储，愈至丰硕，而后挈其资贾盐于淮浙。君其长子也，生母王氏，幼清俊颖悟，弱冠游太学，豪侠不羁，交四方英杰，谒诸缙绅大夫。遵父祖之轨范，非礼之言，未尝出诸口；暴慢之气，未尝形诸色；横逆之事，未尝加诸人。故卒之日，莫不痛悼挥涕。生正德庚辰，殁嘉靖壬子，年三十三。
　　　《丰南志》第5册《一夔公状》

237　司马法，材官自千户而上置指挥，则古万户候也。程季公奉诏例赀拜新安卫指挥，爵万户，故亦称万户公。公世家歙长原，其始迁则自宋祖时雍始公。父曰有华，母曰郑，三索而生澧，是为万户公。公生而幼清，故以煦革见重，能言而孤。……其后郑以天年终，公哭泣衰麻如礼。既襄事，乃叹曰：“澧少孤，不能事六籍，母在不能事四方，乃今幸席故饶，宁讵坐食旧德。歙岁入不足以当什一，其民什三本业，十七化居，吾其为远游乎。”乃东出吴会，尽松江遵海走维扬，北抵幽蓟，则以万货之情可得而观矣，吾其坐而旬之；东吴饶木棉，则用布；维扬在天下之中，则用盐旬；君郡瘠薄，则用子钱。诸程聚族而从公，惟公所决旬，脱不给，公复为之通有无。行之四十年，诸程并以不赀起，而公加故业数倍，甲长原。
时邑中诸豪多用纤起，虽富日夕若不谋，公无所用纤，独以计然策起富。举宗或以缓急来告，公无所辞，甚者捐百金不责其报，即不报焚其券罢之。
程氏会食以时，其指万，祠事独阙，计其费万缗，公首倡捐千金，遍赞诸宗各以其力来助，举宗响应，不日祠成。……居常叹曰：“澧故非薄为儒，亲在儒无及矣，籍能贾名而儒行，贾何负于儒。”里有违言，得公一言而解，即有不义，惮公若士师不欲闻。郡大夫义万户公，宾以乡射，历三大夫皆首万户，万户为一往。其后谢罢郡大夫，“澧奈何以草莽臣拜国典之再。”郡大夫美其质行，载之郡乘。万历丁丑九月二十二日以疾终。距生弘治辛酉二月十九日，享年七十有七。恭人许生子男三：长世采，历制平乐、景东二府事，所至有声，娶汪氏。次世杰，次世业，俱太学生。
　　　《太函集》卷52《明故明威将军新安卫指挥佥事衡山程季公墓志铭》

238　吾宗(汪氏)著休宁西门，率用盐瑙起。处士生而广颡巨口，父命曰狮，字曰本威。年始胜衣，辄当室，遂贾淮海，坐致不赀。悉举而与仲中分之，无德色。母金谓仲：“自而来龀以迄今日，秋毫皆伯氏功，第纳伯氏千金，然后受券。”处士固谢不可，率中分。母春秋高，处士留居子舍，遂罢四方之事，筑室石渠老焉。里俗喜交游，往往求通显者，处士竞竞守己，子孙修业而息之，乃今历世阜昌，则处士之遗也。处士即布衣诵义，其亦善始善终者哉。
　　　《太函集》卷80《汪处士赞》

239　(陈)处士讳祖相，号熙阳(明末休宁人)。……七岁能书，十岁能文，壮志不遂，乃事贾。历游江皖淮阳，操鹾旬，卒成大业。

　　　休宁《陈氏宗谱》卷3

240　君姓倪氏，讳本高，字天明。……祖克轩，……服盐旬，守支两淮，起家万金。子男三，……其季为处君，……独持三百缗去，择人而任事，二十年，所起业累巨万。……今万历戊子正月十三日，合葬处君孺人于黄山之阳。
　　　《祁门倪氏族谱》卷续《锦城特山倪处君夫妇合葬墓志铭》

241　遂志先生者，江竹岗公遗腹子，(歙县人)……家计萧然，……幼即雅意读书，知两母苦，默负奇志，将大其家以报。然渐不能给朝夕，先生曰：“天假两母年，使得当获天子褒嘉。什一中人，殊可自振，安在屈首牖下作庸腐生，冀不可知之遇乎” 即弃产走北地。……虽舟车道路，恒一卷自随，以周览古今贤不肖治乱兴亡之迹。独于其中遇所为忍苦发奋事，即身体力行，不敢履错。于是天涯羁旅，有还金全妇诸美绩，江湖间人争传颂之。随遭诬税，尽没其囊，又舟覆，一无所有，赤手来里中，绝口不言其所行。里中人窃叹之曰：“子素有大志，今乃作此寂寂”。先生不为挫曰：“古人植槐庭中，以有硕德，吾父高行照人，吾母薪赡一世，何至今不能以生事赡。”更弃产走豫章，至彭蠡，大风坏舟，仅以身免，徒手来归，里中人又叹之，谓其穷未易瘳也。先生曰：“是区区不得志于时也，乌足难我。”然年已五十矣，有生来数十年中，不出则已，出则未有不蹶且罹祸者矣，颠倒崎岖不知复有生人之趣。而先生则益信两母之苦不能终抑也，乃作焚舟计，尽弃其产往来金陵淮扬诸盐旬地，用是起家。怡养未几，两母先后寿去。里中父老感其节，使先生克成厥家，遂举于郡县，藉以上闻，旌表载祀。……而先生亦膺覃恩，授光禄寺丞，乡饮宾礼者四。子孙三代林林于胶庠辟雍之间，已有六七人。
　　　歙县《济阳江氏族谱》卷9《明光禄丞乡饮大宾应全公原传》
242　叶天赐字孔章，号咏亭，(清歙县)蓝田人。母遗腹生。赐性聪颖嗜学，工诗，擅书法。家贫，为人行贾，料事十不失一。晚业盐旬于扬。重然诺，恤患难，族党戚里间待举火者甚多。
　　　民国《歙县志》卷9《人物志 义行》

243　(江)之鳌公……醇厚孝友，世业淮阴。明末流寇蜂起，生业尽溃，公思恢复，苦心焦思，栉风沐雨，晨夕不怠，家声遂以大振，前人未竟之业，悉为补葺而增修焉。……课子延名师，朝夕敬礼，子东涛公，芸窗奋志，黉序蜚声，皆公之善教也。
　　　歙县《济阳江氏族谱》卷9《清故处土之鳌公传》

244　吴氏其先尚矣，由休徙歙之岩镇，盖自宋元之间始著。后有曰(吴)隆一者，居东岳嗥头，子孙繁盛，比闾连大塘，故又曰大塘吴氏。
　　　《古歙岩镇镇东嗥头吴氏族谱 敬塘处士吴公状》
按：吴氏为歙之大姓，世为巨贾。

245　吾(绩溪胡舜申)家在唐朝已雄于财，后五世常侍、四世祖客都皆以赀得官。逮于国朝，亦蔚为富室。
　　　绩溪《金紫胡氏家谱》载宋乾道元年胡舜申所作旧序。

246　(汪文亮，字用晦，元末明初休宁人)，先生善干蛊，故居撤以一新，拓生业，倍蓰旧遗，遂以赀雄于乡。
　　　《汪氏统宗谱》卷85胡廷慎撰《墓表》

247　(程维宗，生于元至顺壬申，殁于明永乐癸巳，休宁人)早有大志，潜心于学，年才十九，常一赴乡试，不捷而归。由是发愤请业于郑师山、赵东山二先生之门。既而遭时革运，无复荣念，从事商贾。货利之获，多出望外，以一获十者常有之，若有神助，不知所以然者，由是家业大兴。旧居毁于火，乃谋创造于溪南江氏之故基，亦既成矣，县宰杜公引喻切规，勿离祖宅，公感其言，复回旧址，重新建造，壮观弘敞，数倍于前。厅门无馆阁、池亭，仓禀、府库日用之常无不备具。且增置休歙田产四千余亩，佃仆三百七十余家。有庄五所：其曰“宅积庄”，则供伏腊；曰“高远庄”，则输二税；其洋湖名曰“知报庄”，以备军役之用，至今犹遵守焉；其蒇干名曰“嘉礼庄”，以备婚嫁；其杭坑名曰“尚义庄”，以备凶年。其各庄什器，仓廪、石坦、垣墉无不制度适宜。又于屯溪造店房四所，共屋四十七间，居商贾之货，故税粮冠于一县，麦二百二十八石六斗四升五合九勺，米三百五十五石六升六合五勺，是以徭役之重者皆公任之。然充斗级即陪粮一千三百余石，充库子即陪课青蚨一万余贯。
洪武十八年，国家以税粮为重事，每区特选大户一名常充粮长，专一催征，因事繁难，添设副粮长一名，时以为便。公清心宣力，税粮进纳，先期办集，舡车之费，为民代备，然堕无辜之谴者亦屡矣。枉而获伸，仆而复起，艰苦万状，前后耗资以白金计者不下三千余两，然亦未尝匮乏，实皆祖母内助之力也。其本县主簿武勘被责，在成国公府服役，财尽力疲，不胜其苦，董役者又加逼迫，时公亦被谴在金陵，见而怜之，遣仆以代其劳，且助其不足，故工程不后他人。忽国公太夫人偶至其所，怪而问焉，武公具以实告，太夫人转言之朝，获宥其罪而复任焉。……
洪武二十五年，朝廷例取无粮人户二丁者分房赴京，永充夫役，当行之家，怀土重迁，皇皇无措。公悯之，即率孙公希熬等诉于有司，以为郡内大户田地，皆其人佃种，今若去之，必致荒芜。有司以其词转达，钦蒙免取。永乐间，二次攒造黄册，其书算手、日膳、灯油纸笔之费，公则给之，不使敷于细民。
然平生之志，喜于作为，以立事功，不肯自同流俗，是以得失亦间有之。年登六十，欲求息肩，乃开一轩，名曰“知还”，以示逸老之意。……至如天宁寺，则造讲堂之法座，审坑寺则塑山门之威神。又于草市故居之址，建阁五间，名曰“思本”，以奉上世肇基之祖。拨常稔田五十亩以备祭祀，岁时会宗族于其下，休宁县教谕三山林思和先生作记。阁之前造铺房楼楹，招人开张贸易。铺之前，建亭五间，以便往来憩息，亭之下暑月设茶，以苏枯渴。各处先陇咸加封植。洪武戊午，黄墩世忠庙毁于火，公捐重赀青蚨一百锭，计白金二百五十两，造正间以倡焉。……
又闻浦江郑氏义居之美，常效其家规，立为条例，休宁知县三山陈绶作记已镌之石，将欲行之，后以势异事殊，未厥终志。祠堂四时之祭，亦有定式，蕲州守程汝器先生作记。前配孙氏外家父母垂老，其子商游秦陕忘归，公为之经纪其家，未尝失所，及殁又无善地，公以车头林之地奉以葬焉。且遣二仆值抵商所，取其子归，且立券以与之，使后无反污也。……
其高远庄之田在临溪方干之末，艺菽粟即苦水，树禾稼则惧旱，岁无常收，公患之。乃相地之宜，不惜重费，庸工作堰，开渠二里，引流以灌干末之田，计一千三百余亩，一方之人皆受其利，至今人称其券曰程券。……永乐甲申、乙酉之岁，乡闾饥馑，公则以麦一百三十余石，贷之佃民，期以年丰来还，后偿者不取其利，无偿者亦不索焉。乡闾有贫而无托者，及殁或与以棺，或与以地，皆笔识之，其名集曰“推仁”。……
二子：长曰寿童，次曰安童。女二：长曰玉，尝馆龙源赵彦玑为赘婿。初彦玑悉以其家之田庐让之于兄，及后回归无所依赖，公又费重赀于龙源买地为之筑室，且剖屯溪等处田地五十余亩，佃仆一十五家以与。后仕莱州知府，在任与属官不和，获谴于朝，责令认赃，即于原籍追陪，彦玑家无所办，公皆为之代输，以银三百余两，易钞输官。
　　　《休宁率东程氏家谱》

248　(明休宁商程维宗)娶草市孙肇三公女，讳勤，字淑谨。自归公(程维宗)以来，勤劳恭慎，有过人知识。公终身驱驰于外，家政皆其经纪，日不遑宁，举无失所，累经忧患，处之泰然，乡里称其贤。
　　　《休宁率东程氏家谱》

249　(汪濡，字惟政，号集义，休宁人)国初(明初)两举茂才皆辞归，以先世遗赀丰阜，复殚力经理，遂富雄于邑。……自幼庄重，稍长力勤干蛊，且节缩浮费，凡事皆处公有方。
　　　《汪氏统宗谱》卷85《七十四代濡号集义墓表》

250　(许英，明初歙人)迨弱冠，贸易四方。能趋时治生，若鸷鸟之击。无何，获什一，致高赀。广置田亩，鼎新居第，为沙州富人。
　　　歙县《许氏世谱》第5册《明故处士许公英行状》

251　青麓(许)公讳太明，字学甫，别号青麓居士(明成化正德间歙县人)。……幼而聪慧，槐公(太明之父)初欲其习举子业，恐其神体弗胜，命之以商，公则顺父志，带赀江湖，苦辛远涉，击楫而言，曰：“人在天地间，不立身扬名，忠君济世，以显父母，即当庸绩商务，兴废补弊。如厥考既田，嗣当稼穑；厥考既构，嗣当栋隆，弗可改也。而况我辈，承先人之固有乎。”于是竭力经营，充赀置产，以续先业。……于有贷者，率应其朝夕。寝有贫屦者，不过责其偿。斯禀受侃侃，不琐琐周章有如此者。厥后人染浇漓者，或加之以非道，即先退让至再、至三，如横逆不悛者，方毅然曰：“若辈不可以恩义怀也。”集耆老会群丑呼之面谕，必使之心服而后已，以故方人无相仇疾。行年知命，则即次时少，田园时多，持己砥砺，益增于前。
　　　歙县《许氏世谱》第5册《明故青麓许公行实》

252　耆士郑君讳富伟，字成大，……壮与兄成某东游吴淞，北寓临清，逾四十年，累赀甚巨，声业懋值。晚岁归闲于双桥之上，督耕课读，优游自适。生于正统戊辰年八月十二日巳时，殁于嘉靖壬辰年二月十五日巳时，享年八十有五。
　　　歙县《郑氏宗谱 明故耆士郑君偕汪氏圹志》

253　查道大(休宁人，明天顺辛已——嘉靖辛卯)……才识不群，尝客吴楚间，货殖多中。中岁业益殷，幡然归来，独捐一室曰“慎斋”。或者诘之，君曰：“天道忌盈，可不慎乎 ……”
　　　《休宁西门查氏祠记 城西善士世宏查君墓志铭》

254　(汪)公讳勋，字建业，别号西山(明成化嘉靖间人)，世为休宁蒇川人。……家饶于赀。……尝挟赀客吴楚，曾不数稔，缠往捆归，业由是益振，一方莫之与竞。自是谓：“知止不耻，知足不辱，与吾流浪湖海，战惕风涛，孰与陶写丘林，偃仰云石。”因与西山鸾鹤定交朝爽，建号西山。
　　　休宁《汪氏统宗谱》卷168

255　(许琏，明弘治嘉靖间歙县人)甫三十，客游淮扬徐泗之间，囊囊克赢。会亲诞辰，必归捧觞。迨年四十，赀产益增，堂构鼎新，富而好礼。
　　　歙县《许氏世谱》第5册《处士竹轩公琏行状》

256　终慕公者(明中叶)歙溪南里人也。名才，字大用，父曰浩生，公甫三岁而卒。公少，则茕然，从其兄为小贾，长乃独游青齐梁宋之间，赀日起，为大贾。益治第宅田园寝盛矣。……始公盖贾于钱塘也，中官毕真者，宁庶人之党，包藏不轨，肆其荼毒，公谓乡人曰：“是可居乎 ”亟去之。其后留者往往被祸，乃多公之先识。于是公年四十余矣，长子爬、次绊，壮可任也。乃遂归课子衿、珍习举子业，不复出。二子为邑庠诸生，日有名。嘉靖庚子，珍举于乡，甲辰登进士第，授知江西高安县，至里省公，公谓曰：“吾先世奕叶衣冠久替矣，其引之勿替是在汝，勉之哉!毋要名，毋希上官之旨，惟廉惟勤，镇之以静，抚之以宽，其庶几乎!”珍为高安三载，声称甚著。戊申，征为礼部主客司主事，公所以敕之行，又移书戒之者，皆森然法语也。……殁后，珍为南京兵部车驾司署员外郎主事，满考，赠公如其官。
　　　歙县《溪南江氏族谱 明赠承德郎南京兵部车驾司署员外郎主事江公暨安人郑氏合葬墓碑》

257　程宰士贤者，徽人也。正德初元，与兄某挟重资商于辽阳。数年，所向失利，展转耗尽。徽俗，商者率数岁一归。其妻孥宗党全视所获多少为贤不肖而爱憎焉。程兄弟既皆落莫，羞惭惨沮，乡井无望。遂受佣他商为之掌计以糊口。二人联屋而居，抑郁愤懑，殆不聊生。
……(辽阳海神化为美人，与程宰相好，助其经商。)时己卯(正德十四年)夏初，有贩药材者，诸药已尽，独余黄蘖、大黄各千余斤不售，殆欲委之而去。美人谓程：“是可居也，不久大售矣。”程有佣值银十余两，遂尽易而归。……数日，疫疠盛作，二药他肆尽缺，即时踊贵，果得五百余金。又有荆商贩彩缎者，途间遭湿热蒸发，斑过半，日夕涕泣。美人谓程曰：“是亦可居也。”遂以五百金获四百余匹。……月余，逆藩宸濠反于江西。朝廷急调辽兵南讨，师期促甚，戎装旗帜，限在朝夕，帛价腾跃。程所居者遂三倍而售。庚辰(正德十五年)秋，有苏人贩布三万余者，已售什八矣，尚存粗者什二。忽闻母死，急欲奔丧。美人又谓程：“是亦可居也。”程往商价。苏人获利已厚，归计又急，止取原值而去。盖以千金易六千余匹云。明年辛已三月，武宗崩，天下服丧。辽既绝远，布非土产，价遂顿高。又获利三倍。如是屡屡，不能悉记。四五年间，辗转数万，殆过昔年所丧十倍矣。……
　　　蔡羽《辽阳海神传》
　　　　　按：蔡羽，明正德、嘉靖间人。《明史 文苑传》有传。该篇足以反映明中叶的社会情况。又凌氵蒙初《二刻拍案惊奇》卷三七《叠居奇程客得助，三救厄海神显灵》即系该篇的改作。

258　君讳明芳，字仲高，号双泉居士。世家歙西。……考赐字仕政，号问政山人。正德己巳，应诏赈饥，荣受尚义冠服。母汪氏，继母吴氏。君十三岁失母，哀慕如成人。时问政公以雄赀懋迁，有声吴越齐鲁间。君年十七，即负四方志，辅问政公经营江湖，往来南北，心计之妙，素号老成者有所不及。遂能辟基拓产，栋宇鳞次，光前之业，盛冠乡里。……
好接斯文士，一时人望如沈石田、王太宰、唐子畏、文征明、祝允明辈皆纳交无间。问政公六旬，子畏辈皆亲洒翰为贺。同郡潘公希周，官东山，最慎许可，于君独所加厚。中岁因艰子，且以问政公在堂遂不事远出，优游林泉，以所居双井之胜，自号双泉。岁壬午，问政公以寿终，毁瘠如礼。既襄事，忽感疾，百方极疗弗效。
　　　歙县《竦塘黄氏宗谱》卷5《双泉黄君行状》

259　黄球，号和川，幼负大志，壮游江湖，财产日隆，娶城北金公红女，青年完节，克苦勤俭，佐子不逮，商贾池阳，家道大兴。
　　　《新安休宁名族志》卷1

260　翁讳柽，雅号思源也。……配孺人训子以方，不为姑息。翁业大饶，积逾十倍，皆赖孺人内助也。举子尚安服贾江湖，赀业益雄，须承就养，克绍箕裘。年岁大饥，郡邑委放饥民而不染分毫，公出粟以济，受惠者口碑载道。
　　　许国《寿思源程公六十序》(徽州博物馆藏条幅)

261　公名文茂，字廷秀，歙竦塘里人。……父道玄公，韬奇韫玉，为乡善人。母吴氏。公性行淑均，孝友谦让，雅好儒术，博览多通。善于治生，商游清源，清源北邻燕赵，西接三晋，为都会地，亦多大贾。大贾人争务奢侈，公折节为俭，任人择时，以此起富。公又勤力，……乃赀日饶益，业日丰大雄于齐鲁新安间矣。道玄公悄然喜悦：“吾儿如此，吾复何虑哉!”公治生虽纤以勤，至于周穷赈匮，挥金不靳，如弃吐涕，无分毫爱惜心。传曰：“富而好行其德”，如公者非耶 公喜与文士游，清源名流，屈已纳交，暇日琅琅讽诵经史。孝友睦族，兄弟怡怡，华巅无间，乡人比之李氏四龙。
　　　歙县《竦塘黄氏宗谱》卷5《黄公文茂传》

262　鉴塘翁者，新都竦塘里人也。名铨，字子公。为人朗澈无私，如明镜止水，故自号曰鉴塘人，亦称为鉴塘翁云。翁父早即世，……于是折节，商游吴门，始而作力，既而毕智，终于观时，遂大致富绕。然好行其德，时时与士大夫相往还，有岩处奇士之行。……翁生正德己卯十月二十八日，卒嘉靖癸丑十一月二十一日。
　　　歙县《竦塘黄氏宗谱》卷6《黄公铨传》

263　公讳镶，字公辅，严泉其别号也，姓程氏(休宁人)。……商游吴越，吴越之人喜其忠信，遐迩归心，夙夜懋迁，遂获奇赢，置田拓址，雄于一乡矣。……选宗之贤各出三百缗创为会约，严立章程，号曰“正义”。凡直人之枉，恤人之乏，均于此取资焉。郡有倭寇侵扰，邑侯营城，部分版筑，求免者众，翁慨然分任，竟亦卒事。易篑之日，呼厥子若孙语之曰：“吾少业儒有志未就，弃而为贾，籍籍有声，汝曹当明经修行，以善继述。”至于崇本黜奢，毋作佛事，遗训琅琅，不一而足。……翁生于弘治庚戌六月初十日，殁于隆庆戊辰四月二十七日，享年七十有九。
　　　《休宁率东程氏家谱》卷4《明故处士公辅程公行状》

264　……当是时，公(江嗒，字延瑞，歙篁南里人)从父贾里中。父性至孝，而王母春秋高，甘旨或不具，公自请曰：“大人幸无恙，儿何不东走吴，西走越，北走淮泗，取四方甘毳佐大人一日养，而坐令自窘为 ”乃挟赀游江淮间，得方物，岁时致之二尊人及王母。游既久，橐中装益起，乃曰：“古人不以三公易一日养。与其博尺寸违亲而远游，孰若一菽一水，以昕夕承欢之为得也。”遂复贾里中。……万历二十二年六月朔日卯时终于正寝，距生正德四年九月初九日丑时享年八十有六。
　　　歙县《溪南江氏族谱 明故处士前塘江公行状》

265　朴翁姓许氏，名尚质，(明嘉靖间)歙人也。父曰荆南君，母汪媪。翁少时，荆南君出贾荆州，亡其资，不欲归。翁独采山灌园以奉其母，母意欢甚。翁长，则使求荆南君。因为荆南君贾，稍稍复所亡资，竟归荆南君，于是荆南君亦欢甚。使翁专任贾事，翁奋然曰：“丈夫不能浮游四方，取什百之利，以欢亲心，乃独固守穷巷，坐取困辱，非计之得也。”于是则负担东走吴门，浮越江南，至于荆，遂西入蜀。翁既居蜀，数往来荆湖，又西涉夜郎、兰家、邛笮之境。所至诚壹，以长者闻。已而蜀王知之，辟翁典膳，翁自以老不任事，辞归。翁前后居蜀逾二十年，乃蜀之人无不翁欢者。翁为人淡泊，不竟芬华，归既富厚，犹竞竞力作，衣敝食蔬，强步五六十里如其贫时，乃心好礼义，礼义所向，争先赴之。……翁又爱人喜施，荆蜀尝饥，道莩相望，翁悉收诠之。舟行及湖，望见雪中僵者，亟舟岸为汤火苏焉。湖阴僧私鬻翁沙板百金，连墅氓窃发翁仓谷百石，翁悉置不问。其它贷翁者，贫不能偿，往往焚券弃之。而翁客吴邸也，获床下遗金百镒，亟踪迹前所舍客归之。……翁既自蜀归，乃合葬荆南君汪媪于宇川，置茔田，扫墓而祭。已乃及五世墓如宇川。已又及迁祖，其迁祖故有世庙，无祭田，有祭田自翁始。于是族人乃无不翁欢者，像翁以为功宗祠事焉。郡文学诸生，列翁高义，请宾之乡，翁固让不可。郡守以翁能让，贤之，卒强致翁，翁又恂恂不以行能加人，而诧其衣冠，于是郡之人乃亦无不翁欢且贤之者。翁晚年不家居，居问政山所自为圹侧继思堂中，挈其配程孺人老焉。是时翁夫妇老矣，乃犹日竞竞力作，采山灌园，莳瓜芋，树梨栗，并亲诸仆妾事，无少倦，盖天性也。翁四子，伯仲留蜀中，叔季侍。翁语之曰：“夫人所为欲富厚者，谓礼义由之，生且有所用之也，即不能用，则雇反为财用耳。”又曰：“乃公竭力起家，非以娱心志、悦耳目也，间自念曩入蜀时，迷失道，伛偻扳崖谷，行冰雪中，至今使人毛竦骨竖，乃公谁为哉 若等念之。”于是翁乃具论其平生艰难辛苦状，勒石堂右，以语子孙，大都筋力纤啬之事，而要归于礼义。翁族人弟子许国，许国曰：“自余先子雅善朴翁，翁家居决事，数从先子画策，国从其傍与闻，多长者之言。国尝乏，翁时时周之，然翁不欲言，人莫有知者，此岂可与世之德色者道哉。”
　　　歙县《许氏世谱 朴翁传》
按：许国嘉靖四十四年进士，《明史》有传。

266　公讳海，字伯容，(姓许氏，歙县人)。……公儿时警敏不群，见者知其伟器，然独子也，故去儒即商。属先世家寝艰，竹林公(海之父)起中年，而公先后之。……竹林公殁，公挟赀往来吴越燕赵间。故善交，倾盖如旧，即邂逅，公去，往来见思。同贾者推心任之，又缓急阴厚，既久多不忍去，赀又起。知公者，谓公非独守也，盖兼创云。公为人任真，无城府，而容止甚都。又涉经史，善继大事，事有不平，公居其间数言而解，急人之难，日不暇给。尝游湘潭，会豪诬其族人，公力脱之，即费终弗言，亦无德色。浮江被寇，同舟仓皇，公谈笑获免。遇风洞庭，樯橹并摧，公颜色不变，顷之泊岸，人服其量。湘李公近麓、吴查公龙山尤器重公，公稔查学行，命佐(海之子)师事之。……即商游乃心好儒术，隆师课子，冀功见当世。乙卯，佐举于乡试，或谓：“公有子且楼封公，恶用贾 ”公矍然曰：“儿出当为国，吾为家以庇焉，欲令内顾分其心邪 ”己未，定业湖阴，再逾年，疾作，会公春秋六十，佐迎归为寿，然公疾竟不可为，殁之日……嘉靖辛酉闰五月四日也，距其生弘治壬戌五月十一日，得年六十耳。
　　　《许文穆公集》卷13《良源公行状》

267　(汪)公讳岩福，字世美，东海其别号也。……比长有识度，从父兄贾市肆。……安人(汪岩福之妻)励躬操作缝纫，疾呲溯，自鸡鸣达夜，不少懈，故公之内事治，用是起家。公即游于贾人，然出纳、平征、逐廉，毫无市侩态。……中岁食指颇众，公务为节约，与家人同艰苦，大布之衣，大帛之冠，脱粟之饭，身自甘之。久之，虞弗继，乃敕家课督众子。分视部署，得巢邑橐皋之邸，遂列质受廛，贾浸浸大起。公故寡交游，里门之迹可数也。迨此强为诸子一出，既次于旅邸，则田畴丙舍物力充躲。公弗色动，徐曰：“天幸固然，吾故倦游”。亟趣返驾。……课孙辈修世业，治经生言。既稍底厥绪，公色豫曰：“我向坐诸孙膝上啖果脯，摩顶而授之句读，今颇能属文，亦或善握算，此中有兴者。”公于是有退处终焉之意……公生正德丁丑二月廿五日，殁万历壬寅五月七日。
　　　《休宁西门汪氏宗谱》卷6《明光禄寺署丞乡大宾岩福
公暨配金孺人墓志铭》

268　吴天衢(明未人)……世居(休宁)北郭。初业制举，屡试郡邑弗售，乃弃儒而商。周流湖海，数岁未克展志。遂远游百粤，寓于昭璋，以信义交易，运筹数载，贾业大振，遂称素封。
　　　《新安休宁名族志》卷3

269　(祁门张元涣)少颖敏，尝读书，学问可应举取官职，故志非所乐。又里故家率务治生，不他慕，故元涣遂事贸易江湖间，盖铢视青紫不以此为贵也。元涣始末来游吴，篚厥绮纨，通于豫章；惟勤与俭，是勉是师，遂赀雄旅辈。所至与其缙绅游，而雅务以彰先为心。……嘉靖丙戌岁，尝居杭州，……与人交，尚信义。或有逋负者，废其券，不能偿则折券而贷之。
　　　祁门《张氏统宗世谱》卷3《张元涣传》

270　(查杰，明嘉、万间人)自少头角崭然，读书敏捷，不为章寻句摘，涉猎悉通大义。……失怙之年，甫十三耳，季犹孩提也。二孤一寡，送死养生，箫条可知。嗣复遗物饕餮于所托之强梁，囊箧更羞涩矣。……方弱冠，辄挈其季往芜湖，运筹决策，吻拟然圭。比肩诸曹，佥愤才高加我。公辗然计议于季曰：“黄鹄羞与鸡鹜争食，梁鸿岂因人热。试观贫富之原，宁有予夺乎哉，要在变化有术耳。吾诚不忍吾母失供养，故弃本而事末，倘不唾手而倾郡县，非丈夫也。”……乃归，藉其橐资，观时变。子姓稍长，命为季也侣，独往来吴越扬楚间三十余年，业果骁骁起。向所共事，瞻望弗及，唏嘘夥查君三十沉沉者，而公不以此自多，惟务宣慈市义。砌石埠于姑孰，广石道于南陵，水无病涉，陆无病滓。芜邑下令暮粟赈饥，即日输三百石以倡之。邑高其谊，闻于当道，而赐之爵。既又拳拳父母之国，建尊经阁，整明伦堂，竖文笔峰，三裨益于黉序，规制常平，设糜活诠，饰白岳观，创登封桥，其他乡社、塾舍、给孤之费，未易缕指。……因谓：“湖阴善邸也，去吾郡五百里而近，信使日夕相闻，遂付莞钥于应初(查杰之侄)，命提经理，凡百东西远役，一切自肩，……
　　　《休宁西门查氏祠记 查灵川公暨配汪孺人行状》

271　公(查杰，嘉靖万历时休宁人)生朗拔不群，童年即有上人之志，读、书不肯居群儿后，摹字好钟繇家法。甫十三，会父捐馆会，遗资为托孤者所并吞。公与母氏相依，怆如也。缘竟不得终就学，然辄自爱其身有为，不复与较。适有亲人客鸠兹，率弟因之，以年少而能亿中，为人所忌，乃亦不乐碌碌因人，引身去矣。公昂然伟丈夫，胸藏磊落，度鸠兹为四通五达之途，此天所授转输地也，乃与弟子约分其劳，业日起。……时盖赍用益饶，四方土带鬻甚广，辄自治，栉沐忘疲也。公固远游，然足迹多在鸠兹，以故桥埠、道路之施遍于四境。值岁耸，则首捐粟以赈，侨寓而好行其德，当道高焉，特拜爵一级，公以为此聊报吾起迹地耳。又念桑梓之邦，尤当树义，故于学校、仓廪与夫石梁、精舍、灵境诸所兴作，辄召辄应，凡有贷与，置之度外。托千金于友人，死，唯往视，悉折其券，其好义大都类是。
　　　《休宁西门查氏祠记 明查灵川公暨配汪孺人合葬墓志铭》

272　君(许光禄，明徽人。)用盐策贾武林，与同事者约一岁而更，岁属君，息辄什倍。君谋新其室，同事者曰：“土木费不赀，赀可立尽耳。”谋析赀以困之，有二弟亦以为言，君诺。既析四年，贾愈赢，谋者骇曰：“是夫天所相也，人力其如何。”
　　　《大泌山房集》卷69《许光禄家传》

273　自程君(德容)父有华公生丈夫子四人，而君最少，其遗箸最薄。君挟其遗以游江淮，北溯燕代，十余年成中贾。又二十余年成大贾。君所谓贾因俗时变，不规规什一，务以宽大易纤啬，而所至有天幸，辄赢。徽俗之月旦人，往往用赀甲乙，而程君之为赀，益廓于王父时，乃益好行其德，大要在损己，厚往而薄责。于是族多鳏，弗克构(媾)，君……辄移橐中装为婚费，且使授室，凡程君戚而中表者举于君乎是依。又葺享周术以息行旅，助邑城城，邑令善而旌之。
　　　《徊州山人四部稿》卷95《明故征仕郎仁斋程君墓表》

274　朱次公者，名模，字子范，休宁鹤山人也。……从伯兄贾淮楚间。……忽遇乞食者……谢曰：“君峨岢巨舰蔽江而来，各有标帜，请所以易其名者。”……遂以“大有”为扌。已祷于玄岳，梦神为言未来事甚具，觉而异之，自是益精心计矣。次公故事伯兄如父，兄逾壮未举子。事让而执劳以佚其兄。而弟贾武林，武林人巧说少信，仰机利而食，以此折阅，一无所问。因策曰：“……吾阅天下广矣，莫如棠邑，是襟带淮扬真州，其俗俭啬，畏罪远邪，矜已诺，可以居。”择诸子姓可使者，割赀令佐弟贾，久之，蠃得过当，悉以付弟，身不名一钱矣。兄既育两子而卒，长甫胜冠，幼者提孩也，以属次公，次公为经纪者十八年。次公亦有子三人，其可贾者与兄之子贾，其可儒者与兄之子儒。……(次公)初服贾，击辑渡江中流而矢之：“昔先人冀我以儒显，不得志于儒，所不大得志于贾者，吾何以见先人地下，吾不复归。”已而贾乃数十倍于旧，伤其父不及见也，而筑亭于室之畔，颜父之别号曰“竹亭”，以志思云。
　　　《大泌山房集》卷69《朱次公家传》

275　(岩镇方氏)由寒山迁于岩镇之东街，子孙蕃衍，世称“半街方”。迨今聚于一社，额曰“龙谭”，而香火独盛。且业广群分，列为七门，各因其里名土著以名之。……六曰富户门，国初以富户充实京师者也。
　　　《新安名族志》

276　处士姓黄氏，讳镛，字时振，号松涧，(明嘉靖间歙县)潭渡孝行里人。……处士赋性敦厚，少即绩学业举，志存经世。既乃愤东园公(处士父)之弗偶于科甲也，辄弃去。商游闽、越、齐、鲁者三十余年，十一取赢，赀大丰裕。……处士虽业商，克洞于天人盈虚之数，进退存亡之道。年几耳顺，遂幡然来归，悉付赀于其子曰：“尔曹当励志，毋替先业”。然犹早夜习勤，益拓田宅，曰：“吾将以遗安也。”
　　　歙县《潭渡黄氏族谱》卷9《松涧黄处士传》

277　(汪华)小学兴哥，祖居新安郡，如今叫做徽州府，绩溪县乐义乡居住。彼处富家甚多，先朝有几个财主，助饷十万，朝廷封他为朝奉郎，故此相敬，俱称朝奉。却说汪华未生时节，父亲汪彦，是个世代老实百姓的子孙。十五六岁，跟了伙计，学习江湖贩卖生意。徽州风俗原是朴茂，往往来来只是布衣草履，徒步肩挑。真是个一文不舍，一文不用。做到十余年，刻苦艰辛，也就积趱了数千两本钱。到了五旬前后，把家资打点盘算，不觉有了二十余万，大小伙计，就有百十余人。……(汪彦只有一事不顺心：儿子汪华年已十五，还是如呆似痴，难以继承家业。)有个老成的伙计，走近前来说道：“……徽州俗例，人到十五六岁，就要出门学做生意。……不若拨出多少本钱，待我辅佐他出门，学学乖起，待他历练几年，就不难了。”……到了次年正月初一日，众伙计会同拜年。吃酒中间，老成的伙计，也就说起小朝奉生意的事。汪彦道：“他年小性痴，且把三千两，到下路开个小典，教他坐在那里看看罢了。”……汪彦占卜得住平江下路去好。那平江是个货物码头，市井热闹，人烟凑集。开典铺的甚多，那三千两那里得够。兴哥开口说：“须得万金方行。……”那老朝奉也道他说得有理，就凑足了一万两。……
(兴哥折了本钱回家之后，其父又派他出门做生意。)兴哥道：“典辅如今开的多了，不去做他。须得五万之数，或进京贩卖金珠，或江西烧造瓷器，或买福建海板，或置淮扬盐引，相机而行，随我活变。……”老朝奉……就兑下五万两，选下八个家人，仔细包包裹裹、共有三十担行李。兴哥依旧骑着那马，潇潇洒洒起身。同管家在路上商量得明州晒白鲞生意绝好，径往明州进发。……
　　　《豆棚闲话》第三则《朝奉郎挥金倡霸》

278　新安保界深阻，地褊而硗，食指滋繁，靡不待贾而足。上贾栖淮海，治鱼盐，恪守程期，岁息不逮什一。顾薄收厚积，原大而饶，概诸中庸斯愉快胜任矣。贾蜀则以奇胜，鹰扬而隼击之，无庸蹲鸱，翘足可当卓氏。第勤远略，埒淮海而捷有加。此非常之原创始者所有事也。……余故从王子修与计偕，子修从弟子承始入蜀，历四十年所。子修业已谢监司；子承以诎为赢，卒致巨万，蜀人以质行称王长者。……子承所至，务推赤心……不招而集，不约而坚，蜀人蚁附之。片言而市，无评价，无求良乎利权，无畔盟主，甚者若家人父子聚族质成，言出唯行，无抗无坠。……诸弟诸子从之游，分授刀布，左提右挈，咸愿与之代兴，各致千万有差，无德色。即手拓家人产，鼎足分之。诸下贾至自新都，总已而听子承如祭酒。市迟则代居以市，归急则代价以归。诸负子承者，累八千缗，迄今勿问。彼中学宫圯，子承独力新之。
　　　《太函集》卷17《寿域篇为长者王封君寿》

279　(汪)翁讳伯龄，号隐庵，……翁居(歙县)潜川……翁先世故饶，久之中落。翁父力恢复，辄以下贾起繁昌，转而之齐鲁间，赢得以数千计。寻为宗人子同事者所乾没，翁父为弗问也者，而舍之。翁始胜冠，辄从父兄入蜀，称贷以益资斧，榷茶雅州。长公故孱，力不任转毂，公独当事，一切代长公劳。父多翁材，任翁愈益力，田戋戋起，卒致不赀。……
翁客蜀久，广交游，坐客日集百余曹，四座皆满，椎牛结客以为常。……
长公既客死，翁倦远游，亦欲东归，喟然太息曰：“自吾父子轻万里而西，前后偿子钱家逾二万，中外度支称是，即今所就业庶几可埒素封，吾将奉家大人以此归矣。”……翁既将父入里门，欣欣有喜色：“此吾税驾所也，安能复作万里游。”……翁既卑载而归，就里中积著益起。顾独摄敝衣履，终身不鲜。袁(翁妻)亦以纤俭佐翁，椎布刀作如故。至若营宅，兆置墓田，独费累四千缗无所吝。市中故有祠事，事越国先王，新主礻祠，例输祠金五十，翁一时并礻先世十主，输五百金有奇。近属或不能婚，疏属或不能殡，举宗或有缓急，率倚办翁，翁亦办给之，无德色。郡县兴诸大役，必翁居先，若城县城，尚方采木，翁率首事。有司高处士义，表其闾，乡校迭以乡射宾翁，翁固谢不往。尝受七品章服，既拜命，辄笥之，即以隐居子终其身。
　　　《太函集》卷53《处士汪隐翁配袁氏合葬墓志铭》

280　吴孺人者，休宁由溪程君悦配也。……居家敦静整肃，然未尝一失妯娌欢心，即箴管井灶，咸秩秩有条也，以是程君无内顾，得商游江淮间。正德戊寅程君卒于旅。……命嗣子归程君丧，锁至淮挟衬，人负程君贷，悉焚其券无所待归，以空橐献孺人。孺人曰：“是固宜尔也。”乡人踵门收责者无宁日，孺人倾奁佐还之，爰是生理日艰，勤治女红，日夕抱戚处房闼，终丧不易布素，不与燕饮，乡人以是多程君有贤内也。初锁尝受经文，举有能名，至是病且窭，孺人惧，召锁谓曰：“仰事俯育为生人事，功名身外物也，奈何以外物轻身命，堕先业乎” 锁于是承志服贾，起家累巨。
　　　《休宁率东程氏家谱》卷11《程母吴孺人传》

281　(许松径，隆庆间歙人)少操奇赢，日游都市，深得圭朱之术，积岁而资益雄，乃输课于边，结宾而游，休休乎其适也。
　　　《新安歙北许氏东支世谱》卷5《松径许翁七秩序》

282　吴处士，名荣让，字子隐，歙西溪南人也。……父出贾襄阳，……父殁，处士仅八年。大父母春秋高，日责甘毳，薄田四三亩，无以具疒粥。县吏岁责田租，近属移戍黔中 。中年责军费，母窘甚，独力作办应之。处士自夷童竖中搜松毛以爨。年十六，……从诸宗人贾松江，稍自载而生。……
当是时，生业仅仅耳，其后数岁，处士始饶，则以里俗奢溢相高，非所以示子孙也，乃奉母率妻子徙临溪。居顷之，习其俗，视故里等，乃奉母帅妻子徙桐庐，卜焦山居焉。处士喜曰：“此吾畏垒也”。于是部署土著，以身先之，度原隰使田，度山林使种树。山林故多薪木，虎时时出噬人。处士议伐薪居人则以为十岁利也，于是易以茶漆栌栗之利，积薪水浒以十岁市之民，利视昔有加，虎患乃已。三年而聚，三年而穰，居二十年，处士自致巨万，远近襁至，庶几埒都君云。
……
初，处士贫，幼无以学，长服贾，乃始购书读之，然无常师，独从人受章句，既通大义，辄孳孳务躬行。尝会诸贾人举兰田乡约。同会汪克佩死，子始孩，处士为之息故资，及子长，归其子。尝读范文正《义田记》，响慕其为人，其后立宗祠，祠本宗，置田以共祀事如向法。召门内贫子弟，悉授之事，而食之。诸子弟若诸舍人，无虑数十百指，朔望旅楫诸子弟举颜氏家训徇庭中，诸舍人皆著从事衫，待命庭下以为常。桐庐立义塾、义仓，皆仿古人遗意。诸所建置，即缙绅学士自以为不如，居常衣大布衣，饭脱粟，比厮养之最下者，所至梁津证道，赴义如流。……处士春秋八十六，竟死桐庐。……。
　　　《太函集》卷47《明故处士吴公孺人陈氏合葬墓志铭》

283　公(曹文修)惧伤母心，遂舍儒而贾以为养。始服下贾，辄操心计，中废居，骁骁乎五年而中，十年而上矣。
　　　《太函集》卷33《赠奉政大夫户部贵州清吏司郎中曹公传》

284　翁讳宪，字世纲，克己其别号也。(明天顺嘉靖间休宁人)……既长受读经书，能通训诂，修父业商于淮浙间，贸迁有道，虽世于商者莫之及也，以故赀雄于乡，为邑望族。……予同年刘弦斋未遇时，游于率东，时人未知奇也。翁与语大悦，乃托之辑谱牒，集《思本堂遗文》，弦斋感翁高谊，竭志校正，足以传远，且多为之题咏或为文以记之。未几，弦斋同予登进士，官礼部，通问益勤，号通家焉。……晚年厌商游，养静山中，自题其轩曰“克己”。亦欲为赈恤之义，随其力而施之不吝也。又尝增修世宗祠宇，传写远祖遗像，以示不忘。
　　　《休宁率东程氏宗谱》卷4《克己处士墓志铭》

285　(汪)王皋，字汝瞻，竹泉其号也(明休宁人)。十一岁失依怙，家贫，贾于南陵，终日营营，不遑暇食，居积成富。……君生三子，俱卓然自立，能择人而任时，富益充矣。
　　　《汪氏统宗谱》卷引

286　(汪)珊，字汝光，号罗峰(明休宁人)。父廷桢公，生二子，长名王皋，君其次也。年五岁，父先母亡，时值困迫，君乃奋然自树，商于南陵之间，贸迁有无，夙兴夜寐，罔敢荒怠，积十余年，遂成大贾。
　　　《汪氏统宗谱》卷引

287　(郑)君故歙儒家，早岁与仲氏时祥贸迁三吴间。业弗利，移商湖阴，赀积累千。……弘治癸亥秋卒。
　　　歙县《郑氏宗谱 明故歙西郑君时祯墓表》

288　孺人(朱氏)为汪君(天赋)妇，则日勤女红，操井臼以事舅姑，其舅姑甚宜之。汪君家世，长者不事生业。孺人归而食贫，于是说汪君收余赀出贾荆襄，曰：“君第去，吾为君侍养，必当而父母心，君无反顾。”汪君竟以贾起家，孺人先后之也。
　　　《休宁西门汪氏宗谱》卷6《处士天赋公配朱孺人节妇行状》

289　(汪君实，明末休宁人)翁天性孺慕，颖异不伦，太翁元新公因督理乏人，命翁弃儒业，挟计然之策，游方城汉水间。观时居积，生殖渐丰。
　　　《休宁西门汪氏宗谱》卷9《隐君君实七秩寿序》

290　凌世明，(明歙县人)与弟世节，素居村里，耦耕力食。一日辍耕陇上曰：“一年所入，祗完一年所出，倘遇岁耸，将何所恃以无恐。”于是，请命父曰：“四民之中，士农工贾，士固不能，工非所习，儿欲以农兼贾积赢余以备凶荒之岁，可乎 ”父曰：“尔行尔志，可也。”于是择东溪街古渡旁屋，欲租赁之。屋主人曰：“田舍翁居委巷，力田亩足矣，何用此为，且余屋僦金，尔果有此大力乎 ”公怒，遂止。且曰：“吾异日居街上，当先买此屋。”后家业丰盈，买宅果从此屋起，积至数十间。
　　　《沙溪集略》卷4《文行》

291　黄隐君者，(明)歙潭渡人，名元芳，字文瓒。……初，兵曹郎实夫公于君为从弟，甫业举，君卓有志欲与之俱，而累于家政。已，实夫掇巍科去。君遂卒业于陶朱之学，慕司马子长之为人，往来荆吴齐鲁徐梁之区，足迹殆遍。……早值家艰，终克树立，田园邸舍，手自经营；尤妙于心计，懋迁有道。自是先业益扩，以资雄于乡。
　　　歙县《潭渡黄氏族谱》卷9《黄隐君传》

292　(江)希贤(明歙县人)……弱冠偕诸伯仲绍祖父业，贾北关溪滨。资日饶裕，寸缕弗入私室。挟资游二浙三吴，不辞艰劳，贵贱赢诎悉中心计。而和易近人，然诺不爽，以良贾闻。尤急人阽危，宗党戚属多所施予，他如修祠宇，造桥梁，一生懿行难更仆数。
　　　歙县《济阳江氏族谱》卷9《明处士希贤行状》

293　(汪)尚侃，字汝节，东泉公(汪忠浩，亦为商人)之伯子也。淳厚重默，与物无忤，而操心慎虑，有过人者，任二弟贾外，己则综家务，供里役，内外协心，由此殷盛。……
尚佶，字汝致，号仰泉，东泉翁之仲子也。……至于贾事亮都，居积致富，而自视为若虚焉，是公之心，良贾之心也。……
尚俸，字汝爵，别号怀泉，东泉公之季子也，赋性谦和，与物无竞，尤闲礼度，揖逊雍容，盖迹贾而心儒者也。有大志，且才识练达，内外之事，咸裁决于公。贾于亮，察时低昂，贸迁货居，赀用以饶。……抱恙往亮而钱贷之出入，犹自亲之，其勤励有足尚矣。行年四十，卒丧旅邸。
　　　《汪氏统宗谱》卷31

294　(许)公讳文才，字世用，别号逸庵，(明歙县人)。……孜孜生业，承父绪，益自刻励，赀用大起。
　　　歙县《许氏世谱》第5册

295　父命次公(潘侃)从诸父贾蜀。次公善决策，即策，诸父贾非良，请割而自为之，不许。会父后至，次公辄解父橐中装，以其间私请曰：“良贾急趋利而善逐时，非转毂四方不可。乃今走蜀道数千里，胡为坐困一隅 儿直赍此行可以得意。”出而贾荆扬吴楚，遂致不赀。……及二子修其业而息之，业滋大。
　　　《太函集》卷14《潘次公夫妇九十寿序》

296　正德己巳冬，十二月望，举处士(余士德，号慕山)父遣伯仲受博士业，业成均，命处士曰：“瓒毋儒第，支户力田，躬孝弟，事父兄足矣。”处士唯唯。家故饶，至处士父滋大。及处士在事修父业而息之。田入租，山林入材木，田宅入书致，积著入子钱。盖胥命于户者，肩相摩；转之四方者，辐相辏也。
　　　《太函集》卷48《明故处士慕山余季公墓志铭》

297　公(程致和，明末歙人)，幼读异书，不欲沾沾习博士艺，卜居春谷，行白圭治生之学，以美恶占岁，以弃取伺人。能薄饮食，忍嗜欲，节衣服，与用事僮仆同苦乐。趋时观变若猛兽鸷鸟之发。以生以息，凡廿年而业振。于是乎徙鸠兹、据喉囟，大规利便，凡十年而素封。问其何以致此，则究竟仁强智勇之守，孙吴伊闾之谋也。公既能左画圆、右画方矣，而又能仰有取、俯有拾，敏而给之，勤而据之。又以为不散则不聚也，莛贫急难，创胜扶倾，厉廉市义，自期功以至闾里，罔不德其周且笃矣。
　　　歙县《褒嘉里程氏世谱 寿文 奉贺致和程老先生六十荣寿序》

298　程其贤，字思齐(歙县人)。四岁而孤，节母汪抚四子，贤行三。时家道中落，又值明季兵荒，节母拮据万状。贤髫年左右之，即能如意指。年十六远服贾，往来闽越荆豫间，诚信自矢，不罔利，而业日振，节母顾而乐之。
　　　《岩镇志草》

299　(金)务生侄与余同出大使公后，于余为六服侄。……初承父贾，尚未达。既迁贾于松，乃达而大，赀产室宇之益视旧十倍不啻。……年七十四以疾卒。
　　　休宁《溪金氏谱补》卷25《务生侄传》

300　公讳翰，字从鲁，歙之旃田人。……十七偕大父游虎林，娶毕氏。大父辈，世以卓、郑起家。公独喜习博士业，刻励下帷，淹贯经史，兼工古文辞及晋唐名人书法，为士林所推重。……壮弃帖括事，四方壮游。……甲辰，公年二十七举子征。戊申，往来京口句曲间，每喟然叹曰：“丈夫弧矢有志，宁能俯首爨下，郁郁此一方乎!”己酉，移居濑水，修故业而息之，赀日以饶，如是者十余年。壬戌，游荆溪张渚，乐其山川人物土风之美，谋挈家老焉，乃广置田宅，买邻卜居，……不复问家人生产矣。岁戊辰，当道以明经笃行举公儒士，然绝意进取，不愿为五斗米折腰，自号“农隐”。……生万历戊寅，殁顺治戊子。
　　　歙县《新安张氏续修宗谱》卷29《张翰》

301　天都程君，讳善敏，字公叔。……弃儒就贾，承祖父之遗业，客廛于春谷之清江，行白圭治生之术。忍嗜欲，节衣服，与用事同甘苦，克俭克勤，弃取异尚，未几而家温食厚，享有素封之乐。……迨清朝定鼎，家业中落，而笃志经营，老成练达，故行修而品著，体方而行圆。……用是总一乡之约，衡一镇之平，排难解纷，立纲陈纪，秉公扶正。
　　　歙县《褒嘉里程氏世谱 歙西功叔程君传》

302　潘元达(清初婺源人)……经商吴楚间，以信义著，至获数倍息，家殷富，自奉俭约，而解衣推食，好施不倦，尝举宾筵，乡邑重之。
　　　光绪《婺源县志》卷36《人物 质行》

303　公讳绪毓，字子英，姓章氏。……公早岁失怙，既亡叔伯，终鲜兄弟，零丁孤苦，惟母氏是依。其天资英毅，卓荦不群。读书即晓通大义，因家世清贫，又早孤露，以故不及于学。甫冠，师端木，法计然，贸易徽浙，持筹屡中，不十数年遂起其家。后以赀为国子监生。……公生康熙五十一年壬辰，卒以乾隆四十年乙未，春秋五十。
　　　绩溪《西关章氏族谱》卷26《国子监生章公绪毓墓表》

304　吾家旧籍安徽之歙县，自六世祖文之府君始至(无)锡，时康熙十八年。……(许文之曾孙许廷元)起贫窭，以善贾，手致千金。妣孙孺人尤贤，相府君以勤，自是始小康矣。
　　　《迁锡许氏宗谱》卷6《家世事略》

305　(程)永洪，字涵度，国学生，……行尚信义，善于商贾，贸易豫章数十年。又建业于浙江兰溪，置田产，增资本，家道日渐蒸蒸。……公生康熙丁卯，卒乾隆甲戌。
　　　歙县《程氏孟孙公支谱 永洪公传》

306　章必鉴，字衡若(乾嘉时人)，……先在宛陵贸易，精于筹算，有大志，不甘为人伙，后到兰溪游埠镇创立万泰基业，以贻子孙，家道所由兴也。
　　　绩溪《西关章氏族谱》卷24

307　君讳健德，字镇州，姓章氏，绩溪城南人。……父国子监生，讳贤毓。母张氏，兄弟四，君季也。君少孤露，伯兄复早世，弱冠偕仲叔二兄贾于宣城。兄慷慨有大略，节驵会，贵出贱取，居数年，遂以起其家。弟兄三人相继以赀为国子监生。……君性沈毅，持身颇俭约，至有义举辄踊跃从事。……君生于乾隆三十八年十二月十一日，卒以嘉庆二十年二月十一日春秋四十有三。
　　　绩溪《西关章氏族谱》卷26《国子监生章君健德墓表》

308　公讳前松，原名前权，字均宜，号苍括。……少贫甚茹苦，犹甘坚于自守。及长悬壶于江右之景德镇，每视人疾，询其困乏孤寡不受酬。旋以货殖多才，亿则屡中，而家事日益隆隆。……公以乾隆庚子生，越同治乙丑岁殁，春秋八十有六。
　　　《祁门倪氏族谱》卷下《苍岩公墓志铭》

309　先大父讳人才，字兼三，国学生。……陶于江右之景德镇，子母皆虚，负债三千余金，忧劳成疾，越一夕而遽陨寿。……父辉远公，字君表，国学生。自大父丧事毕，即以衰弊行，缵承旧业。智能尽索，守而兼创，大父所负之债，三年中不留纤芥。比及七年，生业隆隆。器不苦窳，获金累万。盖吾父秉性刚直，人咸信其诚悫，通有无者，麇至如水之归下然也。由是家道以兴，恂恂无骄吝之态。
　　　《祁门倪氏族谱》卷下《人才公暨辉远公两世传略》

310　(许东井)君挟资遨游江淮，累至巨富，取之无穷，用之不竭，可以观其资之深矣。
　　　歙县《许氏世谱》卷6《寿东井许君六秩华诞序》

311　(章必芳)字实甫，太学生。幼颖敏，负奇志矫矫不群，比长读书即以古人自期，不屑为记诵剽窃之学。……旋因析箸，隐为浙商，经营筹画，亿则屡中。不数年，增资累万，勤俭不改其初。会遭家多难，维持调护不惮劬劳，庭帏之际明暗周旋，不以己财或吝。
　　　绩溪《西关章氏族谱》卷24《家传》

312　(倪)起虬，字驷五。……幼习举子业，未遂厥志。因挟赀出游，操奇赢于淮泗间，积累渐丰，而家业隆隆起焉。
　　　《祁门倪氏族谱》卷下《易参公三世传略》

313　金玉成(婺源人)……少奇颖，通经史诸子书，……屡遇坎坷，见椿庭独力难支，因弃儒就商。往来白门、湘汉间，累巨赀，为堂上欢。……性好施，尝捐千金倡修紫阳书院。壬戌(嘉庆七年)邑大饥，指粉平粜，且买金陵地数亩，掩骼埋缩。其他建桥梁十余处，修道路数十里。
　　　光绪《婺源县志》卷29《人物 孝友》

314　君姓余，讳士恩，字永泽，黟名贤里人。……年十二，学商于邑东渔亭，夙夜习勤，颇为老于商务者所奖评。洎乎粤寇入黟，君遄归，奉亲出走，负贩为养，日行百里不为苦。……兵燹后，君知扬子江商业当振，乃往鸠兹经营，日积月累，大创厥基，获利巨万，货殖之善有陶朱猗顿风焉。急难见告者，挥金不少吝，绝不似平日节啬之行。遇旅地义举，尤能慷慨仲襄。今徽州会馆经费充然，则君捐金创立者也。……道光己亥生，光绪戊子卒，享年五十。
　　　黟县《环山余氏宗谱》卷21

315　先生姓余氏，讳士鏊，字涵川(清末人)，邑(黟县)之环山人也。……少时家故贫，随尊翁元埒公居城服贾，能自力于衣食。……其业贾也，术习计然，故善居积。溯厥兵燹以来，举曩时经商所得赀，悉归乌有。及寇(太平天国农民起义军)退，归，囊内仅剩五十金。独能重整旧业，家道日以渐裕。
　　　黟县《环山余氏宗谱》卷21《艺文》


索引：
180　184　185　188　189　192　195　198　210　219　325
326　332　334　335　382　438　460　461　598　622　630
646　655　660　782　802　843　853　883　884　937　1012
1107[LM]

 

第三章　徽商经营的行业
第一节　盐　　业

316　邑中之以盐旬祭酒而甲天下者，初则有黄氏，后则汪氏、吴氏，相递而起，皆由数十万以汰百万者。
　　　万历《歙志》卷10

317　《传》之所谓大贾者，……皆燕、齐、秦、晋之人，而今之所谓大贾者，莫有甚于吾邑。虽秦、晋间有来贾淮扬者，亦苦朋比而无多。
　　　万历《歙志 货殖》

318　向来山西、徽歙富人之商于淮者百数十户，蓄赀以七八千万(两)计。
　　　《从政录》卷2《姚司马德政图叙》

319　新安多大贾，其居盐旬者最豪，入则击钟，出则连骑，暇则招客高会，侍越女，拥吴姬，四坐尽欢，夜以继日，世所谓芳华盛丽非不足也。
　　　《太函集》卷2《汪长君论最序》

320　扬(扬州府)以流寓入籍者甚多。虽世居扬而仍系故籍者亦不少。明中盐法行，山陕之商麇至。三原之梁，山西之阎、李，科第历二百余年。至于河津兰州之刘，襄陵之乔、高，泾阳之张、郭，西安之申，临潼之张，兼籍故土，实皆居扬。往往父子兄弟，分属两地。若莱阳之戴，科名仕宦，已阅四世，族尽在扬。此外如歙之程、汪、方、吴诸大姓，累世居扬而终贯本籍者，尤不可胜数。
　　　嘉庆《江都县续志》卷12

321　闻父老言，数十年前，淮商资本之充实者，以千万计，其次亦以数百万计。商于正供完纳而外，仍优然有余力，以夸侈而斗靡。于是，居处饮食服饰之盛甲天下。迩者财力远逊于曩时，而商人私家之用有增无减，则财耗于内矣。内不足而借赀以济运，所得不偿其所失，则赀竭于外矣。当此之时，欲使引不积而课有余，岂不甚难 
　　　《淮鹾备要》卷7

322　徽郡商业，盐、茶、木、质铺四者为大宗。茶叶六县皆产，木则婺源为盛。质铺几遍郡国，而盐商咸萃于淮、浙。自(清)陶澍改盐纲，而盐商一败涂地；左宗棠增质铺岁月，而当商几败。及今茶市既不改良，而连岁之亏耗者，不可胜数。然徽人谓曾国藩驻师祁门，纵兵大掠，而全郡窖藏一空，故至今谈湖、湘者，尤为切齿。
徽人在扬州最早，考其时代，当在明中叶。故扬州之盛，实徽商开之，扬盖徽商殖民地也。故徽郡大姓，如：汪、程、江、洪、潘、郑、黄、许诸氏，扬州莫不有之，大略皆因流寓而著籍者也。而徽扬学派，亦因以大通。
　　　《五石脂》

323　邑中商业以盐典茶木为最著。在昔盐业尤兴盛焉。两淮八总商，邑人恒占其四。各姓代兴，如江村之江，丰溪澄塘之吴，潭塘之黄，岭山之程，稠墅潜口之汪，傅溪之徐，郑村之郑，唐模之许，雄村之曹，上丰之宋，棠樾之鲍，蓝田之叶皆是也。彼时盐业集中淮扬，全国金融几可操纵。致富较易，故多以此起家。席丰履厚，闾里相望。其上焉者，在扬则盛馆舍，招宾客，修饰文采；在歙则扩祠宇，置义田，敬宗睦族，收贫乏。下焉者，则但侈服御居处声色玩好之奉，穷奢极靡，以相矜炫已耳。奢靡风习创于盐商，而操他业以致富者，群慕效之。今其所遗仅有残敝之建筑，可想见昔年宏丽而骄惰之习，不幸乃中于人心。养尊处优，饱食安坐，而不事事。虽中更咸丰之乱，百业衰替，人口凋减，生计迫蹙，而其遗风犹若未能尽革。俗所谓盐商派诚为弊俗。是在有识之士，倡勤勉节啬以自救其乡矣。
　　　民国《歙县志》卷1《舆地志 风土》

324　处士讳五保，字万安，姓黄氏，歙之竦塘人。……稍长，读书不拘拘寻行数墨，惟求通大义，识古今事变。已而叹曰：“生新都之地，无富给之资，固不得不窥市井，不行异邑，坐而待收，身有处士之义而取给也。”乃挟赀治鹾淮阴间，善察盈缩，与时低昂，以累奇赢致饶裕。善握计任逖览之画，非琐琐竞机智争锥刀者比也。处士既以孤孱自树起家，愈益好义，自里勤至于淮阴，无不悦处士者。以嘉靖庚子十月十一日巳时遘疾卒于正寝。……生成化甲午三月二十八日丑时，享年六十七。
　　　歙县《竦塘黄氏宗谱》卷5《处士乐斋黄公行状》

325　公讳豹，字用韬，姓黄氏，歙竦塘里人也。……父五云公乡称善人。母汪氏，生公。……少遭家啬，见邑中富商大贾，饰冠剑，连车骑，交守相，扬扬然，诩诩然，卑下仆役其乡人。喟然叹曰：“彼之夥夥者，独非人耶 ”……于是辞其父五云翁，挟赀以游荆襄南楚，堇堇物之所有，贸迁而数致困。公欲更其业，诸贾人慰留之，公曰：“嗟乎!昔蜀卓氏处葭萌，葭萌地狭薄，不足以致富，更业汶山之下，富拟人君。若久居荆襄，是长贫耳。”于是辇其资斧之淮南。淮南，东楚都会之地，鱼盐之饶，公绝机诈，一为廉贾。久之，一年给，二年足，三年大穰，为大贾矣。公既为大贾，富好行德，喜施予，大抵又公天然性也，不类贾人一钱靳不予人。公见海滨灶丁有饥寒者，无室以蔽风雨，失时不婚嫁者，罹患难而逋官课者，周之惟恐后，海滨之人感戴之，不啻父母。……及公还维扬，相率追送，恋恋不忍别，号于途曰：“黄翁去我乎，吾将安归 ”……
于是遣其孙溱业儒，从诸荐绅先生游，补郡学博士弟子。溱能继公志，才藻华丽，爽迈不群。清朝之器，圭璋之质也。……公生于成化丙午十月初八日酉时，卒于嘉靖乙巳八月初六日寅时，享年六十。
　　　歙县《竦塘黄氏宗谱》卷5《明故处士黄公豹行状》

326　公讳崇敬，字用礼，别号竹山，姓黄氏。……父廷黻公为郡诸生，声称籍籍，少有盛才，文章宏富。娶汪氏，生子二，竹窗公其仲也。公生冲襟玉粹，歧嶷不群。……稍长，就学家塾，循循雅饰，诵读声气琅琅。渐会属文赡丽，时咸以远大期公。无何廷黻公不禄，哀毁逾礼。已而家政丛委，……即抑志从商业。初游齐鲁燕赵之间，既而止淮扬，效猗顿氏。治鹾能择人任时，取与有义，不效世俗沾沾然竞锥刀微末利，义入而俭出，赀大饶裕。公曰：“积而能散，礼经明训。”于是时时洒沫润稿，输粟继匮，自里至客邸，盖多蝉被云。晏子曰：“三族待以举火。”如竹窗公者，非耶 
属岁大饥，人且相食，有携子鬻者，公询知其无他出也。谓曰：“汝鬻是，谁后汝 ”鬻者泣曰：“姑活旦夕耳。”公畀之值而还其子。……又邻民有甲者遭乙横诬，将成大狱，若对吏议，则甲乙并偾。然公素行孚于乡闾，力为解纷，甲乙心服，两全其家。……
公襟怀冲淡，远避名势，佩服老子“深藏若虚，盛德若愚”之训。乃铲迹销声，高尚寡欲，生平不喜壬阿软媚，事当利害，抗脏侃侃。而周穷恤匮，慕义如渴，至老不倦，真可为齐民法。若公者古之人欤 古之人也。今年五月遘疾，卒维扬。卒之日，贾者罢市，坌拥哭公，皆曰：“义士云亡乎 ”……距生成化辛卯十一月八日亥时，享年五十有四。
　　　歙县《竦塘黄氏宗谱》卷5《明处士竹窗黄公崇敬行状》

327　公姓黄氏，讳存芳，字汝贵，别号东庄，世为(歙)竦塘里人。……年十六，从父商于历阳，值生业中替，尝慷慨奋发。甫弱冠，即能与时俯仰，握计然之划，数年遂累千金。已而治鹾居市天门，审积著，察低昂，择人而任时，故财货日振，致赀累万。广土构堂，家饶益矣。乃自奉隐约，纷华盛丽之际，众趋之，公泊如也。……遇岁饥，辄指以济贫民。公性英迈，而仪度修伟，翘楚拔群，乃虽为贾人，而言论风旨雅有士人标格，故缙绅辈乐与之交。……公生成化戊申正月十日，卒嘉靖辛酉十月廿四日，享年七十有四。
　　　歙县《竦塘黄氏宗谱》卷5《东庄黄公存芳行状》

328　君讳莹，字元洁，姓黄氏，别号云泉，歙竦塘里人。……父衍政公三世皆不仕。衍政公娶程氏，生君。……
黄氏世货鹾两淮，甲于曹耦。然与官为市，法称浩繁，而盈缩靡定非善，应多筹策，无以近奇赢。君稍长，渊虑斧断，渐露芒角，咸谓两淮之间，非得君不可。乃使抑志辍学，居止于广陵、淮阴。时与同侪白事监司运曹，君独文雅谨密，气直而温，言约而达，见者咸心知其非庸商也，遇之加厚。有所张弛赍予，多以君言决，以故同侪悉倚重之。
君治业务存大体，谨出入，明会计，时低昂，不屑屑竞锥刀，而赀镪大殖。其所规画，视计研七策、猗氏邪赢，往往暗合。
君虽以善治生起家，而慕善恒若不及。乐与荐绅先生文学交游，……荐绅文学敬爱之，多愿与缔交。……性好施与，尝遇年饥，族之贫乏者多求贷，曰愿出息。君悯然曰：“吾恨不能悉周也，曷以息言哉 ”故里中多蒙君惠者。……生弘治己未二月二十日亥时，殁嘉靖庚戌九月十九日辰时。
　　　歙县《竦塘黄氏宗谱》卷5《云泉黄君行状》

329　翁名莹，字元洁，新都歙人也。姓黄氏，世居邑西竦塘里中，为巨族，多闻人显者。治鹾业两淮，称甲。翁幼有至性，庄重寡言，訾笑不苟，稍长沈虑能断，在繁剧中不略动声色。家众咸曰：“是足以起两淮业者。”乃始隆节商游。
国家以鹾利充边储，征榷之法甚悉。治其事者，鲜自洁顾独污商，不少假颜色。惟翁同曹耦白事，文雅拔俦等。词气温直，辄中肯綮，闻者往往心异之，言辄听。有所弛张捐予，多其建白。以是数十年两淮称首商，必曰云泉翁云。
翁少读书，通大义，观太史公《货殖列传》，至计然之言，曰：“知斗则修备，时用则知物，二者形则万货之情可得而观矣。……故论其有余不足，则知贵贱，贵上极则反贱，贱下极则反贵，贵出如粪土，贱取如珠玉。”又见倚(猗)顿以瑙盐起，与王者埒富，大悟若旨不效世用，一切徂诈术惟静观盈缩大较，揣摩低昂，恒若执左契，诚一所致，业饶声起，而礼贤赈乏，终身无沣焉。
　　　歙县《竦塘黄氏宗谱》卷5《黄公莹传》

330　公名鉴，字国明，姓黄氏，……世为竦塘人。父应麟公，殷富好礼。母郑氏。……
治猗顿鹾业，商游通泰，闻诸贾人设智巧、仰机利，公曰：“嘻!此辈卑卑取富，益目前耳，大贾顾若是耶!当种德也。德者，人物之谓也。”公之父子相授受以为大贾者，非以德欤 声称籍籍于淮海间。通泰滨海，其人矜怪好气任侠，视诸贾人琐琐者，多凌轹沓沓。尝遇魁侠雕捍(悍)倨肆于前，公瞠目叱之曰：“蠢尔海夷，不知新安有黄国明耶!”其人缩茳而退，自是待诸贾人咸刺刺低首，不敢作雕捍(悍)态。诸贾人德之，拜公为纲。
　　　歙县《竦塘黄氏宗谱》卷5《黄公鉴传》

331　君讳掺，字良和，号节斋，姓黄氏，歙之竦塘人。……(祖父)五云公生豹公，豹公娶孙氏生丈夫子二人，君其长也。君生而修爽凝重，言笑不苟。幼读书辄通大义。五云翁尝曰：“亢吾宗者，其此儿乎。”然以家世商隐，折节居积业，始游吴会，累赀镪向盛。乃货鹾淮扬间，国家边计倚鹾政，而两淮尤擅利权，商与官为市，当任者非桑孔心计无垠，则龌龊琐碎朝令夕易，顾歹卑诸商，诸商亦罕能伸眉吐气，与论曲直损益。君虽商而博涉左传史家言，每偕侪耦白鹾司必推君对，君侃侃然发中要领，气劲而词温，所谘禀多见听。父尝在淮，以通鹾利忤豪猾，相竞斗构，讼院司，君闻奔赴，见齐侍御、高司使，台司皆直君，卒置豪猾法，由是君声籍籍，为俦等所引重。君退让好施与，咸出自天性。乡人有所侵侮，置弗校。居鹾场视窭灶不自存者莛之，时有所贷，不责其偿，场之人至今德之不忘。至于好贤礼士，挥金不靳，有柳开客大名之风。君客淮阴日，淮阴当南北日冲之地，士大夫毂击之区，君延纳馆餐，投辖成遗。而尤注意计偕，寒素者赖君踊跃穷途飞翼天衢，儒伸翕然称节斋。居家孝友笃至得父母兄弟欢。……甚爱其弟，赀财田园室庐君所创置，悉均之，无一毫私。生平以刚直自许，面折不能容人过，严重无玩好，惟喜读书史。对人谈古今事，癖癖不倦，星历家说，亦能言其指归。自以远志抑郁于商，谓其子溱曰：“丈夫有志四方，立身扬名以显父母，孝之终也。昔范孟博登车揽辔，即思澄清天下，吾爱之重之，愿汝曹效之。”……嘉靖癸丑三月六日子时寓淮阴疾。
　　　歙县《竦塘黄氏宗谱》卷5《节斋黄君行状》

332　孺人讳盛，溪南吴氏女，归竦塘黄氏，为处士用礼君之配。二氏俱歙名族。孺人自幼则娴女教，及笄，适处士，事舅姑处妯娌称有礼法。处士少习举子学，已弃去，游广陵淮阴间，以居积起家，家政悉倚孺人。……泉布出入，不假簿记，筹算心计之，虽久，锱铢不爽。处士既得孺人，无内顾虑，专精乘时，致赀巨万。处士卒，子濡继其业，赀益大殖。是时海内平又久，江淮为京南北中，天下所辐辏，擅赢利其间，号素封者林积，而黄氏二世尝甲乙焉。……训孙子使问学，为延名师不厌；数戒饬僮仆罔悍梗与人竞，门内外常肃然。故黄氏虽久盛，未尝罹文法，对吏议，得以善富名，孺人力也。嘉靖戊申九月，孺人寿八旬矣。
　　　歙县《竦塘黄氏宗谱》卷5《黄母吴氏孺人行状》

333　黄晟，字东曙，号晓峰，营盐业于扬州，与兄弟四人，有“四大元宝”之目。居扬之康山，筑易园，刻《太平广记》、《三才图会》等书。《太平广记》五百卷，宋时邑人吕文仲等修，明中叶十山谭氏得其钞本，始梓行之，长洲许氏重刊于后。乾隆八年，东曙为校雠翻刻，易以袖珍窄本。
黄履暹，字仲升，号星宇，行二，居倚山南，有十间房花园，延苏医叶天士于其家，与王晋三、杨天池、黄瑞云诸人考订药性。于倚山旁设青芝堂药肆，刻《圣济录》，又为天士刻《叶氏指南》一书。扬州四桥烟雨、水云胜概二段，其北郊别墅也。
黄履炅，字昆华，行四，由刑部官汉黄德道，居扬州阙口门，有容园。乾隆中，捐资置田于邑之东乡梅渡及西乡莘墟等处，给族中四穷。
黄履昴，字中荷，行六，亦居阙口门，建别圃，改扬州虹桥为石桥，其子为蒲，筑长堤春柳一段；为荃，筑桃花坞一段。《扬州画舫录》载之。上据(歙县)《潭渡黄氏先德录》。
　　　《歙事闲谭》第23册《黄晓峰四兄弟》

334　长君讳狮，字本威，姓汪氏，休宁西门人也。……母金氏，弘治辛酉三月廿七日生长君于其宅里。……年十七而孤，……即志继述。叹曰：“我君已矣，长子古称家督，矧业之赢诎，实惟在我，我其弗力谓克家何!”乃起盐业，北游维扬，南贸迁荆鄂洪鄱诸都会。……乃历年服勤，舟楫所至，以信义自将，榷会不欺于场，浦越多折券己责，以长年三老浮家事我，何可蕲其钱刀。故其转毂勿征时，勿翔地，数有天幸，业起不赀。群贾归名高，友爱弟新，砥砺日积于成，家昌阜逾于畴昔。母言念劳愚，欲取数千缗益之，则辞谢曰：“儿思皇父母沐风栉雨获有今日，既不敢私其身，又不敢私其财，以取戾于名教 ”爰取所业与弟中分之，姻族佥谓本威孝友，人所难也。及母氏年高，左右膝下承欢，遂戒远游，养生送死，殊无遗憾。尝爱石渠之胜，植花卉于庭中，日与群从旧游乐，自系石渠主人云。
　　　《休宁西门汪氏宗谱》卷6《乡善狮公行状》

335　吾宗(汪氏)著休宁西门，率用瑙盐起，处士生而广颡巨口，父命曰狮，字曰本威。年始胜衣，辄当室。遂贾淮海，坐致不赀，悉举而与仲中分之，无德色。母金谓仲：“自而未龀以迄今日，秋毫皆伯氏功，第纳伯氏千金，然后受券。”处士固谢不可，卒中分。母春秋高，处士留居子舍，遂罢四方之事，筑室石渠老焉。里俗喜交游，往往求通显者，处士竞竞守己，子孙修业而息之，乃今历世阜昌，则处士之遗也。处士即布衣诵义，其亦善始善终哉。
　　　《休宁西门汪氏宗谱》卷6《乡善狮公赞》

336　公讳狮，字本威，号石渠，居邑(休宁)西门。代有闻人，……父仕荣公，高尚杰出，母金氏，生二子，公其长也。公资颖器重，广颡巨口，因呼为狮。父抚之曰：“儿异日必大吾家。”每珍遇之。时公年十七，弟新甫六岁，值父丧，哀毁甚，仅骨立，既而乃毅然自愤，卓有克家干蛊志。操奇赢，逐什一，且叹曰：“恶用是龌龊者为哉，古之为市者，必于通衢大都。”于是客淮扬，历诸名郡，业日以饶。岁时归觐老母，上甘旨，母劳苦之，即跽告曰：“儿不天，母氏忍死抚我兄弟以有今日，憾父未及见，敢不戮力殚虑以遗母忧。”遂携弟转运砥砺成立，人谓汪氏仕荣有子，为不死矣。母一日聚金姓诸从子辈呼公曰：“儿能训幼弟成，又能扩大前业，取数千金以厚公。”公瞿然曰：“母氏劬劳，儿何有焉!”爰取所业与若弟中分之，姻族咸啧啧称异。……
休俗，挟赀豪侠者，多往来达官贵人，以相炫耀，公独自守，款遇无隐显，尝曰：“势利有荣歇，但顺吾性而已。”大司徒东峰公每称吾族本威氏者笃实君子人也。余时官户部曹，例得给札散官，公辞之曰：“苟无恶于乡里，何以冠带为自处。”粗衣粝食泊如，而周急通匮，未尝有难色，公以此益多长者之称。及母年高，戒远游，筑室石渠，得以承欢膝下为慊。暇则与朋旧谈乐其间，甘泉湛翁扁其堂曰“聚顺”云。……嘉靖癸丑七月廿三日，以病终正寝，距生弘治辛酉三月十七日，享年五十有三。
　　　《休宁西门汪氏宗谱》卷6《乡善狮公墓志铭》

337　(汪)君讳福光，字世耀，西溪其别号也。……少有远志，尝念累积亨成，玩则易败，乃学陶朱公，师研乘心算，贾盐于江淮间，艘至千只，率子弟贸易往来，如履平地。择人任时，恒得上算，用是赀至巨万。及与人约剂，然诺不苟，张驰有方，识者谓得致富之道。里人争用其术，率能起家。数十年来，乡人称富者，遂有西门汪氏。
居乡重信义，喜施舍。尝岁大饥，君倒禀以济，多所全活。诸凡贷负，绝口不较。己亥春，太后梓宫南下，郡县供应百出，悉委于君，君竭力奉公，不惜多费。近海寇四逸，林侯议筑城为御，佥谓非君不就，乃延以为倡。君毅然曰：“侯为吾民，民可自为乎。”即日鸠工伐石，首建城洞一所，寻造城楼及城若干丈，计费凡数千金。以此上官称良，义声大著。他如修城隍祠、修去思诸亭、筑庠宫文峰之垒、建夹溪、汶溪诸石梁，太抵君之捐赀成事居多。往客江藩，因拜益府典膳……往岁嘉靖丙辰十月五日君卒，距生弘治辛亥二月二十七日，得年六十有六。
　　　《休宁西门汪氏宗谱》卷6《益府典膳福光公暨配金孺人墓志铭》

338　由吾(明歙人汪道昆)曾大父而上历十有五世，率务孝悌力田，吾大父、先伯大父始用贾起家，至十弟始累巨万。诸弟子业儒术者则自吾始。
　　　《太函集》卷17《寿十弟及耆序》

339　吾家(道昆)自曾大父以上，率孝悌力田，自大父亢始宗盐旬。世大父亦贾北贾，与大父俱相与起瓯括，徙武林，业起。……己亥，海大溢，没课盐数十万有奇，诸贾以资斧亡皆号泣，世叔自若。或叩之，则曰：“天灾流行，亡于此则获于彼。乃今上游之贾三倍矣，所得倍于所亡。”既而果然，诸贾大服。边商故赉忮，率自逞，南人脱有违言，南人争辟易，世叔列边商不法状。……世叔则以大司农岁入淮奉什二，浙奉百二，浙仅当淮之仂，故今上贾贾淮。若第徙业于斯，而翁从此归矣。归者治田宅，浚陂池，小湛舆，树丘墓，里有常征则先发，邑有大役则先受工。
　　　《太函集》卷39《世叔十一府君传》

340　余(汪道昆)先大父故从公之先大父以盐旬贾浙江，相与莫逆。余先考若公之先考，并受贾相与通家。
　　　《太函集》卷43《明故通议大夫南京户部右侍郎程公行状》

341　翁(汪季公琨父)既服贾，察三子能修其业，则释业授之。于时，贾闽、贾吴，业骁骁起，以盐策贾淮海、江汉并起。
　　　《太函集》卷42《明故处士前洲汪季公行状》

342　汪处士道斐，字文忠，盖唐越国世子广王某之裔，世家水南里。……父贾池阳，以心计佐父，业渐起。已治维扬盐旬，众稚之，间有所计画，出人意表，众惊谁夙知而暮成见之 此君矣。业因大起。
　　　《大泌山房集》卷73《汪处士家传》

343　(汪)公讳寰，字伯瀛，别号还一。宋接公由婺峰从今之休宁西门家焉，是为今休宁西门汪始祖。世忠孝，六传封迪功公汉，七子，六翰苑，二孙祀乡贤，为休望族。入国朝，三老公叔铭，修猗顿氏业，家渐阜。叔铭生公乘公文晟，文晟生石溪公浩，是为公王父。石溪生渐溪公进，是为公父，用故瑙盐旬起家，累万赀，雄里中。公其冢子，少颖警，侍石溪公，属以“宝善堂中善为宝”之对，公立应声曰：“安仁宅内仁是安”。在诸子中遂称白眉。及长，硕然七尺躯，目光炯炯，磊落有大节，不拘细谨，儿癯而善病，以故儒业不竟，然多躬行心得之学，诸生类昵就之，而公亦喜结纳贤豪长者，户外屦恒满。……生平阔达乐施，振人之厄。……当渐溪公义让著于郡邑，郡邑大夫诸大繇役率属焉，公率毕力佐渐溪公，身先应之。若府庾之贮谷，邑廪之储饷，白岳之再筑，太素宫黉序之更新，尊经阁厥愚伟矣，是又为德于国者也。渐溪公贾淮海，公闻佴行，遇盐使者问盐政，诸贾不能对，公立就数千言，赞渐溪公前、诸贾前条陈中当否，使者大奇之，且著为令甲，至今为世世利，是又其为德于天下者也。
乃其重义轻财货，五十年如一日，渐溪公归老时，淮业托委匪人，窟穴已久，比没，侵渔弥甚。公冀仲弟往，稍稍清刷，反为笊，影射他事中以奇祸，虽获白无故，而遗赀罄然。诸贾为水平，公怡然曰：“财，身外长物也，任饱舛[]鸟[SX)]者欲耳，丈夫负躯天地间，宁以此介介耶 彼累致千金者，独非夫也。”萧然而归，曾不见有芥蒂意，坐是家贫甚。孝子持周易以糊口，稍给所需，公益于于乐，终日偕一二知己者醉吟于松丘竹径之间。醉而醒，醒辄饮，饮辄吟，吟辄复醉，醉吟相仍，了无穷期，似不复知有人间世矣。人谓公德全于酒，抑或金散意阻，籍以发舒其感愤牢骚之怀，然公终不自言，莫之能知也。有问，辄摇手曰：“鼠肝乎 螳臂乎 鸟鸢蝼蚁乎 吾恶乎不可。”意亦达人傲世者之所为也。……公生嘉靖辛亥年五月初五日辰时，殁万历戊戌年十二月初六日未时，享年四十有八。
　　　《休宁西门汪氏宗谱》卷6《处士寰公暨配金孺人行状》

344　新安郡望首汪，而金俪之。汪翁应亨子通偶金孺人，其上世贵者贤者不悉数。……万户(翁父汪新)命翁受儒书，即励志于学；已命贾，即执劳无倦。所历维扬豫章诸都会，智能察物情，义能周人急，人归之如流水。孺人装资故饶，悉佐翁贾，而身椎布操作。相与约曰：“兄弟一体也，无以私蓄。”分公产，息乃十倍本业。而父所属同事者，被罔而逋，致费不赀。翁惧伤父心，将独任其费，谋之孺人，孺人曰：“君是举也，于亲顺，于弟友，于人惠，胜百朋万镒矣，妾何爱焉”。翁夫妇产由此挫。父令析著，先诸兄弟而后其身。孺人唯诺无违。……时盐旬以行鄱江为利薮，翁应得鄱江，欲以让其弟，父谓纷更不可，而心已识翁高谊矣。……翁年四十有四，卒万历十有一年六月二十有四日，孺人年七十有六。
　　　《休宁西门汪氏宗谱》卷6《京兆应亨公金安人合传》

345　父浩，……母吴氏。子三人，君(汪于浙，明嘉靖万历间休宁人)季也。……(汪于渐)则谢二昆，瑙盐于淮。盐贾以财相高，大贾常眇其曹偶，彰人尚未得有也。君始介其后行属，使者讯薪煮之利若何 契券之数当金钅区若干 若之何为便利 众栗不敢对，乃推君前，具言所以官山海者粥粥乎其不渝移也，循乎其顺阴阳化也，就就乎其可施之事也，使者耸焉。自是咸侧目君而彰之，贾聚而衢处者益夥，以君为祭酒，长第许诺。则君司其契，无敢不听。
　　　《休宁西门汪氏宗谱》卷6《处士进公墓志铭》

346　汪先生者，徽之休阳人，讳应时，字惟中，唐越国公之裔。国朝正嘉间，有石渠公者，以孝友闻邑中，先生之考也。配金孺人不宜子，后以盐旬贾真州，后娶胡氏、黄氏，举丈夫子四，先生居仲，则胡出也。七龄而孤，甫髫，治博士家言，寻弃而佐其伯兄，惟行贾往来真州。先生有心计，多奇中，渐起富。后其伯兄参军滇南，叔惟正授太医，与季弟惟几皆游南雍，称国学士。时大司成同麓余公器先生，数优遇之，试京闱辄跆。会参军自滇还，无何，以食指夥，瓜析其业，先生以子钱代贾，而负者什三，业稍落。从而贾淮北，念诸母老，遂罢四方之事，依依慈帏为欢。邑之东多佳山水，构别业其间，山椒暇桂若干，株大者盈丈，小者拱把，风月之夕，翠色花香，沾酒几案，有斋曰“半闲”，时与二三同怀吟咏于中，兴剧或移帖括登白岳松萝诸山，坐卧清泉怪石之间，累日忘返，家人产悉置不问。
　　　《休宁西门汪氏宗谱 太学应时公传》

347　翁(汪洪)性孝友刚正，气度恢宏，乐善而亲贤，疏财而仗义，其行之美如此。……其居家，阃以内外整整秩秩，市井搠邪之属不敢窥其门，邑大夫三泉林公、云麓潘公、葛野张公、中川陈公，迭请宾于乡饮，而固辞不赴，是其刚以正也。纵其怀，周览湖山，傲睨今古，而未以为足。业鹾于海上，积帛赢金，至累巨万，而未以为富，是其恢宏也。以作兴学校，则有建丁峰、浚泮池、造奎星楼之役。以惠济邑闾，则有佐城筑、修桥道、构路亭、恤孤寡之功，虽以是迭蒙旌扁，无德色焉，是其疏财而仗义也。壮游湖海，遇缙绅贤士大夫，无不纳交者。晚营别筑于小塘山之源，偃息登眺以时，间寓目于书史，以自适其意，而不知有昃日之嗟焉，是其亲贤乐善也。……翁名洪，汝源其字，休邑之西门人也。
　　　《休宁西门汪氏宗谱》卷6《题义官洪公卷》

348　君名当，字景达，汪姓(休宁人，生于弘治庚戌，卒于嘉靖丙午)。……少长知学，醇颖英发，乃以给养计，鹾泛吴越间。……性淡易足，暇则乐翻旧籍，尝择古人言行之懿，署之四壁，以为治生淑后之训。……方其治鹾，雅志有在，不屑奇赢，且以忮求营苟为耻。以故积聚数十年，不殖不悔。
　　　休宁《汪氏统宗谱》卷116《汪景达墓志铭》

349　新安郡望首汪，而金俪之。汪翁应亨子通，偶金孺人，其上世贵者贤者不悉数。……翁受儒书，即厉志于学，已命贾，即执劳无倦。所历维扬、豫章诸都会，智能察物情，义能周人急，人归之如流水。孺人装资故饶，悉佐翁贾，而身椎布操作。……时盐旬以行鄱江为利薮，翁应得鄱江，欲以让其弟，父谓纷更不可，而心已识翁高谊矣。……翁年四十有四，卒万历十一年。
　　　《休宁西门汪氏大公房挥佥公支谱》卷6《金兆应亨公金安人合传》

350　汪文德，字是修，(明末清初)邑北大坦人。少随其大父客维扬，自曾王父四世以下，旧业皆其经画，日不旰食，心计过人，持筹握算无遗策。……乙酉，大(清)兵南下，德率弟健诣豫王军前，以金三十万犒师，且请曰：“乞王勿杀无辜”。王义其言，欲官之，不受。曰：“愿得生还。”王笑曰：“痴蛮子”。给木符书德兄弟及家口二十余人姓名遣归，凡所间关阅历营垒皆不问。或曰：“德，智人也。”
　　　康熙《祁门县志》卷4《孝义》

351　汪方锡，字溥韩，(清黟县)宏村人。……业浙鹾。时父老弟幼，经营十年，积巨赀，与弟分之，不有私财。尝施药、施茶汤，见羊栈水冲难行，集赀重修，亲督其工，三载乃竣。
　　　《黟县三志》卷7《人物志 尚义传》

352　汪廷俊，字简臣，宏村人。事亲孝，以业盐侨寓钱塘，晓达鹾政，为台使所倚重。慷慨好施，以缓急告者靡不应。康熙中，浙遭闽变，道路流离，廷俊首先创捐，收赎子女，务使完聚。交友诚信，遇人过则情恕理遣。同舍生有窃其金去者，廷俊知其名，绝口不扬。时咸谓陈太邱之盛德，王彦方之长厚，兼而有之。
　　　嘉庆《黟县志》卷7《尚义》

353　汪朔周，字曼思，歙县人。以业鹾迁江都。笃于孝友，族姓中多荒田赔粮之苦，朔周捐置腴产，以岁入低粮，永以为赡。党中有急难，解推不少吝。举乡饮大宾，以子职，封内阁中书。子文兰候补国子监典簿，孝义乐施，亦多善行。
　　　雍正《扬州府志》卷32《人物 笃行》

354　汪君讳廷璋，字令闻，……籍隶徽歙。自曾祖镳始以鹾业侨居维扬，代有隐德。父资政公允信孝友尤笃，一门五世同居共爨无间言。……年甫十三，能文章。……顾不欲专任举子业，喜读经史，论衡古今，虽硕儒老宿咸称其当。两淮盐旬运课所入甲于天下，凡转饷、捐赈、兴工，动关国计。鹾运大吏量入计出，有补于公而本不告匮，必资业鹾数大家才堪任事者，商榷赢绌以综厥事。君年二十余，即承父命，仔肩重荷，谨慎坦白，无所矫激，赞襄举措，悉中肯綮。辛未冬，恭遇皇太后万寿，随班入都叩祝，得觐天颜者六。赏貂皮三十张，内纟宀一六端。翠华幸江浙，尝御书“福”字翰墨数种，内府珍品数十种，赐宴于高寺行宫，加奉宸苑卿衔，以示优异。君谦谨愈励，办事益勤。平生无他嗜好，惟性耽吟咏以自适。广陵冠裳总会，名士硕彦络绎于此，接待请益，故于诗文源流如别淄渑，其作诗豪迈俊逸，一轨于法。
　　　歙县《汪氏谱乘 奉宸苑卿汪君事实》

355　君讳焘，字宇周，一号式溪，世籍徽歙。……自高祖镳始侨居维扬，以鹾业起家。祖资政公允性孝友暴笃，……父奉宸苑卿廷璋恪守资政公家教。……君龆年颖异，颇知读书，顾见鹾务繁重，不欲祖父殚其劳瘁，遂弃举子业，偕伯兄熙分任焉，奉宸公倚为左右手。……庚辰资政公捐馆，……逾月奉宸公继殁，君哀毁备至。苫块之余，即与伯兄强起经理鹾务。……因时制宜，公私交济，同业者得君擘画往往称为杰出焉。……君体素羸，比年以来出治鹾务，入理家政，持筹握算，皆出一手，精力为之日耗。乾隆三十四年十一月疾作，遂不起，年仅三十有六。
　　　歙县《汪氏谱乘 式溪汪君传》

356　汪仁晟，字曙堂，(歙县)霞峰人。生有至性。少孤贫，服贾淮安，洞悉鹾务利弊，而于场海支河尤考核详审。嘉庆十九年，黄河漫口，运道艰阻，佥议无成。仁晟谒河院黎，奏开李工口门，放水入场河，冲刷积淤入海。事竣，北盐舟运通利，南河工料亦得全数运贮，至今为利。嘉庆间，里中旱荒，出资平粜。道光二年，捐银千两发典生息，为阖邑应试者卷烛费，刊有碑记，慕义者复捐银继之，仁晟为倡始。
　　　民国《歙县志》卷9《人物 义行》

357　汪燮，字容若，宏村人。附贡生。以浙鹾议叙主簿。……燮善事亲，待族人厚，尝以岁耸三赈其族。修北庄岭及潭口路旁建路亭。又捐县城工，修鱼亭、通济桥、羊栈岭茶亭，施茶汤方药，施棺埋尸，刊行《苍生司命经验良方》、《金刚经集注》，增删《坚瓠集》行世。
　　　嘉庆《黟县志》卷7《人物 尚义》

358　汪德昌，字心田，郡城人。习举业，屡试不售。游淮扬，佐办南巡大差，诸商人咸赖之。家小康，不事居积，专以周贫济急为事。念宗祠湫隘败坏，与兄怀昌、弟孕昌捐赀重建，并办祭器以奉垃尝。三人年登七十，怡怡友爱。孕昌字持正，亦慷慨慕义，尝以数千金贷贫乏，归偿无力，悉焚其券。
　　　民国《歙县志》卷9《人物志 义行》

359　吴壳居休宁之商山，宗族多富人。
　　　《寄园寄所寄》卷12引《列朝诗集》

360　吴季公名光澳，字汝旭，歙之溪南人也。溪南数千家之聚，吴氏外无两大。其先自唐咸通至今代有闻人，而更善为贾，终身逸乐富厚屡世不绝。……季公父尝为诸生入太学，季公亦为太学生，好《左传》、《国语》诸书，而失其父母早，不能竟经生业。始，父以盐策客淮扬，公从之，好奇伟尽傥之画策，又阔达有大度。父语诸子：“若皆长者，如以才不如季，是宜为家督。”诸兄皆曰：“然”。于是以季公当户，即诸贾人委心归计，奔走唯诺如不及，以故季公虽少而为祭酒。……过市遭胥靡亻累然于道，问所坐，曰：“逋租，挈罄其室偿矣，无以赎罪。”问其数，且千缗，悉代之赎。衣挟斯不掩胫者予之布。……维扬民户数百于茅索陶而居，遭火，顷时煨烬，羸身莫自坚其命，为之衣食者可千入。故人人以其地操书致来，季公固谢，其人固进，宁小减，乃以故直与之而为之区域，使众族葬其中。……以小宗未有祠，独鸠工庀财先之，费钜万。置义田义塾以衣食教诲族之贫者。白头游傲之士，虚上舍而自馆之。所善故旧宾客，舍业厚遇之。虚积聚以救人，所叩谒无留门者，訾给无乏。
　　　《大泌山房集》卷74《吴季公程孺人家传》

361　(吴汝拙，明歙县溪南人，父死后)念母在安能远游，则收余烬而之淮北，其贾盐旬，三岁一更，则又徙钱塘，将母为近，诸贾率以奸富不坐尺籍，则坐鬼薪，汝拙与二弟俱奉法凛凛。
　　　《太函集》卷36《吴汝拙传》

362　古者右儒而左贾，君郡或右贾而左儒。盖诎者力不足于贾，去而为儒；羸者才不足于儒，则反而归贾，此其大氏(疑为抵)也。
歙之西故以贾起富，其倾县者称“三吴”。三吴出朝南即朝阳里长公，曰继善。是举丈夫子五人，其四以倾郡闻。季君无禄，早世居其诎。季日自富，孺人戴乃代有终，戴以刘姬进。季君有三息子，长即处士，名良儒。处士生九年而孤，戴子之如适，既从程登仕受室，请受经为儒，戴泣下而执处士手命曰：“自而之先诸大父鼎立，而父从诸父固当岳立，不幸崩析，独不得视三公。未亡人从卑内而相形家，得而父兆吉，直将树衡霍而夷泰华，日几几于孺子望之。且而父资斧不收，蚕食者不啻过半，而儒固善，缓急奚赖耶 ”处士退而深惟三，越日而后反命，则曰：“儒者直孜孜为名高，名亦利也。藉令承亲之志，无庸显亲扬名，利亦名也。不顺不可以为子，尚安事儒 乃今自母主计而财择之，敢不惟命。”
于是收责齐鲁，什一仅存。瞿然而思去国：“余三千里徒以锥刀而沮，将毋即巨万何为 吾乡贾者，首鱼盐，次布帛，贩缯则中贾耳，恶用远游 ”乃去之吴淞江，以泉布起。时时奉母起居，捆载相及，月计者月至，岁计者岁输。戴孺人笑曰：“幸哉!孺子以贾胜儒，吾策得矣。脱或堪舆果验，无忧子姓不儒。”……
(处士曰)：“世贾以盐旬为桓文，淮茅而浙殿也，吾其伯浙。”卒之胥命于淮。于是去吴淞江，则挟千金徙浙，寻为盐策祭酒，浙诸大贾皆列雁行。则又曰：“吾故将以与国盟淮南。”挟巨万往。
人言诸吴固多上贾，而处士之贾也良。其握算，如析秋毫；其计赢得，如取诸外府；其发也，如贾大夫之射雉；其掇之也，如丈人之承蜩知言矣。
乃处士中年折节，谢侠少游：“吾少受命于亲，不自意儒名而贾业，幸而以贾底绩，吾其儒业而贾名。”暇则闭户翻书，摹六书古帖。……尝言：“母氏夺吾儒第，以吉兆卜吾后，吾业未毕，固当为后图。”乃课诸子受经以成先志。……处士捐馆武林，盖春秋六十有八。
　　　《太函集》卷54《明故处士溪阳吴长公墓志铭》

363　(黄谷公姓吴氏，歙县丰南人。)与诸弟分财，时弱冠耳。……盐策一变，子钱家半耗其资，更去淮海，转毂齐、楚、燕、赵之间，而公以为此先人创始之所，未可弃也，吾宁雌伏以需时耳。盐策再变，诸大贾多舞文以徼重货，一时耽耽者石起，而公以为此耗国之蠹，未有不败者也，吾宁积钩以为距耳。客广陵数十年，无溢取，无上人，道之真以为身，可以全生尽年，其绪余以涉世，可以审时居积。昔范蠡既以其术强越，乃复施之家，而以财娱老于陶。余每笑儒者龌龊，不善治生，一旦握符，莫如纵横，习儒而旁通于贾，异日为政，计然桑孔之筹，岂顾问哉 
　　　《丰南志》第4册《从父黄谷公六十序》

364　君奉父命，南游成均。南都佳丽，率人人学事华靡，而君恬不为动。既而客广陵淮楚间，受事盐官，修先业而息之。老友以非辜抵法，公愍其亻累然行戍也，解装出数百金赠焉。余时睹记其事，亟为击节。罗应鹤曰：“余观里父善富者，率以捃拾起家，其言义侠好施与者，徒豪举为名耳 缓急人所时有，今求若人当世，岂不难哉 ”生嘉靖丁酉，殁万历癸未，年四十七。
　　　《丰南志》第5册《一敬公状》

365　余(吴士奇)为诸生，已受知于从祖鸿胪公，公三娶而得孺人，曰：“白首穷经，非人豪也。”公遂弃其敝帚，北游于淮海之间。然公性故广大，子钱空以单骑归，四方扼腕谈奇之士，时过其庐，孺人不惮供具，甚且取给脱簪。然公所忆度盐策，事隔千里，什九中窍。复出广陵，则益明习贾事。时吾宗守礼公故多算，为盐策祭酒，亦决计委任于公。宗礼公不戒于火，得鼓余烬而完半资，大都公算也。公以戳力，亦自渐饶，客广陵先后数十载。晚归筑室卜邻。……生嘉靖庚子，殁万历丁已，春秋七十八。
　　　《丰南志》第5册《从祖母朱状》

366　(吴)彦先(歙县人)为汝钟兄长子。大父曰正学公，曾大父尚莹公，七世业盐策，客于淮海，贾集而嚣，每惟才能为长，而群受成焉，则咸长彦先。彦先能权货之轻重，揣四方之缓急，察天时之消长，而又知人善任，故受指出贾者利必倍。今天下方窘于度支，使得胜算于彦先其人者，握筹量出入，何至公私皆困，而士无知已，竟老死田间于牖下也。悲夫!……
彦先虽隐于贾，暇辄流览史书，与客纵谈古今得失，即宿儒自以为不及。……诸孙各专其业，治贾则挟与俱客所；治经则使习静黄山。迩者余宗益以诗书显行，且昌厥后，庶几及睹乎，而忽就木矣!时甲子六月十六日，距生嘉靖乙卯年十一月十五日，享年七七。彦先讳公进，……二子俱太学生，……孙男五人，俱入太学。
　　　《丰南志》第5册《明处士彦先吴公行状》

367　吴自充，字幼符，业盐策，慷慨好施，病亟时，命取负券悉焚之。……
　　　《丰南志》第3册《人物志 义行》

368　(吴)公讳孔龙，字见甫，号文学，(歙县丰南人)。父汝升公，连举诸女，晚而得公。父殁，公从从父思云公贾淮阴，所谈盐策，悉中利害。尝庭论郡大夫前，郡大夫熟视公良久，庭论郡大夫前，郡大夫熟视公良久，，业骏起，乃趋伯子贾固陵，而自与叔季奉母居淮上。淮当天下之中，公从中运筹转毂，故业益饶，诸兄弟贾海上者辄出橐中金佐之。邑汪公景纯，倜傥不凡士也，慕公高义，请得交公，而以淮阴盐策藉公主划。公曰：“吾何难荀余力以为知己哉。”遂肩其事，戮力经营，景纯因得优游于诗酒，而广今古之翰墨。无何，景纯殁，诸孤尚少，公不恤劳怨，卒使式微振起，而故业复昌。是死者知人之明，而生者为友之忠焉。初，中贵出广陵，耽耽逐逐之夫，交藉焰以攫利，公不惮面斥之，几中群小之口。及中贵罢，虎化为鼠，持者方急，公阴为之弥，卒使固陵之子钱毕空，则公好义而过也。公虽游于贾人，所交皆当世名士。诸子扶掖南归，遂不起。生嘉靖丙辰，殁天启癸亥，年六十八。
　　　《丰南志》第5册《从祖孔龙公状》

369　兄字鼎卿，别号仰皋。……父九皋公值家中落，公赞弃所居，持千金客钱塘，复起盐策。九皋公节侠名东海，至则诸贾更引以为重。凡出入惟所决计，即部使者召之画便宜，盖什九以广交而赴公。其出海上，走会稽、金衢间，则与兄仲子以也。居久之，业益饶。九皋公年始艾，已厌习贾，日挟诸少年饮湖上，夜则二八更侍，为晚年乐也。公曲意奉之，而以身当户事，殆十余年。孽子才，媵出也，九皋公令勿举，公泣曰：“他人子尚不可，况吾父遗体乎 ”顷之，九皋公客死武林，公以柩归。……无何复出钱塘，好客特甚。其明习盐法中得失利害，一如其父。于是诸贾更置长复推公。……后贾武林，……生万历壬子，殁万历己亥，年四十八。
　　　《丰南志》第5册《钟洪公状》

370　侄(姓吴)字介甫，祖东皋公，武林诸贾所推。仰皋钟洪公，武林时艺，列肆充栋，诸生掩袭为工，侄屏坊刻，独摅己见，直追子史。闻父病，戴星歙昌之间，两昼夜抵武林。则仰皋公不可药矣。……乃谢儒治贾，择人任时，久之业益饶。权万货，锱铢不爽。中官议增课，鹾使杨公召诸贾议事，咸推侄，条划数千言，朝上夕下；而所当输课又最先，使者檄转运加奖。侄谢曰：“丈夫徒拾计然之余术，其负初心矣。”黄山难起，波及群贾，人人自危。……追呼如沸，意气自如。……侄生万历丁丑，殁崇祯辛未，年五十五。
　　　《丰南志》第5册《绍和侄状》
按：“黄山难”指明朝廷迫害歙县商民的一场冤案。天启六年，朝廷以清理“欺隐黄山旧案”为名，逮捕歙县富民吴养春等八人，并追索“黄山山场银”三十余万两及“赃银”六十余万两，歙县商民受株连者甚多，一度激起民变。崇祯初，冤案始雪。《岩镇志草》、《黄山志》等书对此均有详细记述。

371　《初月楼闻见录》：吴雪谅，名瑞鹏，歙人。父以盐策起家，而雪谅耻为贾，轶宕不治家事，稍落其业，无以为亲欢。于是折节嗣盐策，然颇慷慨，喜负气。内收宗党，外血阝[HT]闾巷。亲交遇，其赴人之急，即质剂取母钱应之，亦不自德色。恒叹曰：“士不得已而贾，寄耳。若龌龊务封殖，即一钱靳不肯出，真市竖矣。”尝请其兄收债于楚，兄许诺，则訾家人视嫂薪水有无。久之兄返，簿所收归之，不受。遽持为兄寿曰：“兄病矣，敢以收吾债役兄耶 ”子楚英早慧，补诸生。雪谅弃贾不复事，日督诸子读书。雅蓄砚墨，见前人嘉言懿行，辄涤砚吮墨，手自书之。多购书画、金石诸古物置左右，间一寓目，摩挲自得。康熙丙辰……卒。
　　　《歙事闲谭》第28册

372　公姓吴氏，讳之骏，字瑶骖，号捐斋，徽之歙人。……考尔衮公，赠中宪大夫。妣程氏，赠恭人。有子二人，公其仲也。幼而岐嶷，举止异常儿，中宪公爱之甚。每谓太恭人曰：“亢吾宗者，此子也。”年甫舞象，中宪公不禄，哀毁如成人，族党咸称其孝。伯兄怀夫先生，素为邑庠名诸生，延师课读。公颖悟绝人，日记数千言，习举子艺，狳踔英多。小试，辄倾其曹，乡先辈器之。顾以怀夫先生奄逝，嗣子紫眉尚在髫龀，恐隳先业，遂弃帖括弗事，以贡入成均，非公初志也。是时公甫弱冠，继兄之邗江，综理鹾务。……以西江典业恒产也，亲诣擘画，俾有成规可循而归。间语配黄恭人曰：“吾家两地世业，幸得付托得人，且子姓成立，亦可分任其责，俾余得息肩梓里，拜意卜兆以妥先灵，此素志也。”洎雍正辛亥左目微眚，遂决意杜门，内外诸务嗣君揆予廷评亲承提命，奉以周旋。而公雅意林壑，不复以尘俗萦胸次矣。……
公孝友性成，敦善行不怠。祖祠倾圯，不惜重资以襄厥成。……凡道路之险仄者，路亭之推颓者，皆一一证治。康熙戊戌洪水暴涨，里中桥堤冲塌数十丈，倡集同人构造，凡两易寒暑始竣工。置义田数千亩，以济族之贫乏者。族子弟之秀者，或无力延师，谋设义塾以教，惜未竟厥志。他如振困穷、焚贷券、施医药、瘗枯怏，阴行善事不可殚述。……公生于康熙壬子……卒于乾隆己已……
　　　《丰南志》第5册《皇清诰封中宪大夫、大理寺寺副加五级岁进士捐斋太老姻台吴公行状》

373　(吾)家自前明入国朝，历二百余年，世习禺策。自先大父弃世，门以内食指浩繁，先府君(按：即吴钅丙，号嵩堂)遂绝意名扬，经理先世两淮，每遇公事，辄就谘访。……不孝等出外就傅，先府君期望甚切，每晨即命入塾，夜读至鸡鸣未辍，太恭人无一毫姑息。乾隆壬寅，不孝兄(吴)楷补义征弟子员，年甫十五，先府君谓可继书香也。……不孝(吴)椿屡踬公车，嘉庆己未榜后，留京凡三年。壬戌，成进士，引见改庶吉士。
　　　《丰南志》第5册《皇清例封宜人覃恩诰封太宜人晋封太恭人显妣乔太恭人行述》

374　吴氏尊德，字宾六，徽州人。世业盐法。弟尊楣，字载玉，工诗，为张松坪太史之婿。吴氏为徽州望族，分居西溪南长林桥、北岸、岩镇诸村，其寓居扬州者，即以所居之村为派。
　　　《扬州画舫录》卷13

375　吴杜村先生名绍浣，安徽歙县人。世以盐策为业，寓扬州已百余年，家道殷富。乾隆乙未、戊戌两科，先生与其兄绍烁同中进士，入翰林。
　　　《履园丛话》卷6《杜村观察》

376　驾部(江终慕)从兄客钱塘，服下贾，复不利，仰天叹曰：“丈夫贾则贾耳，固当择地逐时，罔不在大，宁能规规然析薪而爨，数米而炊乎!”遂辞其兄，北贾青齐梁宋，业日起，归而治盐策钱塘。驾部既饶，安人纤俭如故，独置产辄溢价，毋旺货者心。岁俭辄减田租，毋乘岁为厉。……中官毕真出镇浙，牛羊用人，驾部阴嘱二子徙业广陵，毋及于难。及驾部归歙，同时诸贾往往坐株连。驾部察叔季才，程督二子就学：“吾先世夷编户久矣，非儒术无以亢吾宗，孺子勉之，毋效贾竖子为也。”
　　　歙县《溪南江氏族谱 明赠承德郎南京兵部车驾署员外郎事主事江公暨安人郑氏合葬墓碑》

377　(清)江南能，字元表，初名彦宣，里村人。知礼达义，业鹾淮南。值明末关津丛弊，九江关蠹李光宇等把持关务，盐舟纳料，多方勒索，停泊羁留，屡遭覆溺，莫敢谁何。公毅然叩阙，奸蠹伏诛，鹾商永利。
　　　《橙阳散志》卷3《人物 义行》

378　江承封，字卫侯(歙县人)。例铨州佐。公慎不欺，为族人代理鹾务，绝无染指。经营或绌，致亏赀本，愿倾产以偿。族人信其无私，恒谅之。子玉堂，字纶，掌州佐，加五品秩，亦能实力急公。
　　　《橙阳散志》卷3《人物 隐德》

379　《橙阳散志 鹤亭、橙里兄弟》云：“江春字颖长，号鹤亭。性警敏，少攻制举，为王己山太史弟子。辛酉乡闱，以兼经荐，额溢弗售，弃帖括，治禺策业。练达多能，熟悉盐法，司鹾政者咸引重之，俾综商务，勤慎急公。上六巡江南，两幸山左，祗候供张，胥由擘画。尝于金山奏对称旨，解御佩荷囊，面赐佩带，晋秩内卿。于净香园赐金玉器玩，并御书“怡性堂”额，康山则两蒙特幸焉。乙已庆元，恭赴千叟会，与族兄进同与宴，锡杖。借帑舒运，恩数异常等，人以为荣，盖由实心报称。逢大典礼，暨工赈输将重务，殚心筹策，靡不指顾集事，故独契宸衷也。当提引事发，人情危惧，公毅然赴质，比延谳，惟自任咎，绝无牵引。上识公诚，置商不问，保全甚众。内监张凤盗销金册，畏罪南逃，公足迹得之，上谓尽心国事，特宣温旨，加授布政使衔，荐至一品，此其大端也。……年六十九，无疾终，嗣子振鸿，字吉云，号成叔，擅诗画，孝友勤慎，凡敬宗收族，嘘植贫寒，悉如其父。
江敢，字旭东，号橙里，一号砚农，鹤亭从弟。幼敦笃，三岁失恃，父观察公命副室刘淑人子之，公事如所生。……性好学，气度渊雅，所居紫玲珑阁，名流萃聚，诗酒盘桓，词学跻宋人阃域，与鹤亭方伯，同为物望所归。一时广陵风雅之盛，自马氏后，以二家为坛坫主。而居心仁厚，能周贫友，于乡闾祠墓，尤多捐助。尝综汉皋盐策，人以为利薮。公清洁自持，囊无赢蓄，至弃庐以尝宿逋，其素性狷介如此。子振鹭，字起堂，号玉华，谨饬能诗，工楷法，克承家学。
　　　《歙事闲谭》第18册《江鹤亭江橙里》

380　江春，字颖长，一字鹤亭，江村人。少攻制举业，乾隆辛酉乡闱以兼经呈荐，因额溢见遗，遂弃帖括经商扬州。练达明敏，熟悉盐法，司鹾政者咸引重推为总商。才略雄骏，举重若轻，四十余年规划深远。高宗六巡江南，春扫除宿戒，懋著劳绩，自锡加级外，拜恩优渥，不可殚述。曾赏借帑金三十万两为盐商之冠，时谓“以布衣上交天子。”平生急公好义，如建宗祠，葺书院，养老周贫，一才一技之士务使得显所长，以副其愿，著《随月读书楼诗集》、《黄海游录》。
　　　民国《歙县志》卷9《人物志 义行》

381　汪应庚，字上章，(歙)潜口人。业鹾于扬，遂籍江都。富而好礼，笃于宗亲。雍正九年，海啸成灾，作糜以赈伍卞仓等场者三月。十年、十一年江水迭涨，洲民偕离，应庚先出橐金安集之，随运米数千石往给。时疫疠继作，更设药局疗治。十二年，复运谷数万石，使得哺以待麦稔。是举存活九万余人。又于邻邑之丹徒、兴化并输粟以济。大吏上其事，特授光禄少卿。
　　　民国《歙县志》卷9《人物志 义行》

382　(江)人龙公，字霖公，号蘧轩。……以家业中落，决意弃儒业鹾广陵，家声由是大振，名播江淮楚豫间。……尤谙于盐法，利弊周知，督运观察使朱公闻公贤，一切有关盐政事必礼请面商，以公清介无私，惟义是断也。他若乡里之间，恒多善举，于祖宗坟墓祭祀，尝捐助不惜，……公卒于广陵。
　　　歙县《济阳江氏族谱》卷9《皇清敕授儒林郎晋奉直大夫州司马加两级人龙公传》

383　公讳嘉谟，字仲书，号勉亭。……随伯父嵋左公客真州。课诵之余，即留意当世时务。举凡盐策出入盈缩以及交游酬接皆能洞达明核，左嵋公每为色喜。嗣随父办鹾皖江，公开诚布公，不欺不贰，克襄父业。邗上诸当事暨同乡巨公，咸相器重，遇事谘商。缘是客居邗城，肩任鹾务，凡豫章、饶、吉诸盐埠，公尽司其责无少负托，声誉广播，业日隆起。……数十年来，乡党奉为祭酒，即诸宗人居邗上者靡不推诚钦服。……生康熙甲申，享寿七十四岁。
　　　歙县《济阳江氏族谱》卷9《清州同知覃恩楼封武义大夫南安参将嘉谟公原传》

384　江蕃，字均佐，号春园。敦厚诚笃，器量过人。治鹾广陵，早自树立。于诸义举肩任勿辞。尝捐修宗祠，设立义学，并于云岚山创建忠义节孝诸祠，以崇祀典。族中贫乏，按口给谷，以济饔飧。而于扬城街衢，或输己赀，或劝义助，力为证治以便行旅，人皆颂德以祝。厘盛典，特邀议叙，由知府晋秩二品。年四十八，卒。
　　　《橙阳散志》卷3《人物 义行》

385　江蕃，字均佐，江村人。治鹾广陵。尝修宗祠，设义学，创建忠义、节孝、节义诸词，证治扬城街衢。族中贫乏者，按口给谷，诸义举肩任弗辞，以祝厘盛典，由知府晋秩二品。子士相，士壳均能绍成父志。
　　　民国《歙县志》卷9《人物 义行》

386　(清)江禹治，字念功，号岚冈，承燧子。少豪迈多才，能维持乡党，总司汉鹾，调济得当，当路巨公迄四方才智士顾与缔纳。汉皋新安会馆之建，经营赞助，与有力焉。其马头出路为土人阻抑，非君排解无能得也。
　　　《橙阳散志》卷3《人物 义行》

387　(清)江嘉谟，字仲书，号勉亭，嗣宝子。候州佐加四品秩。质直好义，能面斥人非，人咸敬服。幼失恃，事父并继母极孝。父客皖城，经营拮据。公甫弱冠往服其劳，力担家计，父得优游井里，整顿村闾。嗣业扬鹾，浸裕不蓄私财，公平正直，六十年如一日。诸弟侄俱得成名入仕。处乡党恒多义举，凡修里社之祀，建合宗之祠，任劳不惜，并帆其成。……寿七十四卒。以弟登陈情楼封参将。长子绍薇，字开百，号晓声，候铨州佐，亦尝捐葺青塘尾山祖墓。
　　　《橙阳散志》卷3《人物 孝义》

388　(清)江永俅，字公仪，里村人。候铨州佐。少勤谨，父业中落，刻苦成家。母早故，事父与祖母极孝。居扬已数世，不惮千里，遄归故乡展谒先墓。奉三世栗主入祀支祠，作还乡日记以遗子孙。
　　　《橙阳散志》卷3《人物 孝友》

389　(江)承联公，字公捷。父懋儒公，寓居金陵，生公旅次。姿性明敏，敦本尚义，弱冠迁真州，从事盐策，家业日起。
　　　歙县《济阳江氏族谱》卷9《清太学生承联公传》

390　(江)迪公字耘织，号麓村(清歙县人)。……业鹾淮扬，才识明敏，谙练老成，家业隆起。后于东台采买引盐，各灶户领赀营运，恒多折耗，负公不下万余金。或有讽公控追，冀得反璧。公念灶户贫穷，殊堪怜悯，默然寝思。盐业因以亏损，公视之淡如，绝无介意。
　　　《济阳江氏族谱》卷9《清候选州司马加顶带二级迪公传》

391　(江)玉衡公，字虞在，州佐霖公公子也。少习帖括，霖公以家事浩繁，惟公一子，令弃子业，综理禺策事，忠厚自持，接物和霭。
　　　歙县《济阳江氏族谱》卷9《清候选州司马加二级玉衡公传》

392　江君雨亭，讳嘉霖，字沛川，歙江村人。……弱冠，走淮扬，其族多事禺策，聚处扬城，君左右其间，族贤者倚为肩臂。急公务，耻营私，什一之入，辄以奉亲。……计居扬五十余年矣。
　　　歙县《济阳江氏族谱》卷9《清候选主簿嘉霖公原传》

393　承封公，字卫候，明别驾三莪公曾孙。性豪爽，重然诺，客居维扬，恒多树立。惧祖德湮没不传，倩名流作《信录》，令以传世。与人交不设城府。族人业鹾邗上者，寄以转运重务，公膺人之托，实力经营，数十年无私蓄。
　　　歙县《济阳江氏族谱》卷9《清诰封奉直大夫承封公传》

394　江左嵋，讳岷，字偌友。……稍长，奉父命客游广陵。……应当事之聘，为总真州鹾务。
　　　歙县《济阳江氏族谱》卷9《清敕授文林郎议叙知县岷公原传》

395　歙有隐君子曰(江)明生，字寅初。……历阳，君业鹾处也。自君少孤露，……迭婴变故，业亦渐中落，公食力田园淡如也。族有巨室，雅知君，延往邗，任以鹾务。邗故东南大都会，四方大商辐辏，征贵征贱，变动不测。君诚笃，谙练，握算庭户管钥之间，业兴海滨千里之外，用能主宾倚重，相与有成，公因是有历阳之业。
　　　歙县《济阳江氏族谱》卷9《清候选州司马明生公原传》

396　江玉琦，字绍华，(道光黟县)蓬厦人。理问衔。少贫，三十岁后，业浙鹾，家渐康。捐证蓬厦村口至龙蟠桥沿溪石路百十余丈，行人便之。子国镛，钱塘商籍廪生。
　　　《黟县三志》卷7《人物志 尚义传》

397　(江)世运，字文开，号易斋，严毅端方，具知人之鉴，业鹾甬上三十余年，未始滥交一人。
　　　歙县《济阳江氏族谱》卷9《清考授迪功郎世运公传》

398　江缵绪，号湘生，商籍邑庠生，(清)江湾人。乐善好施，入湖北盐道幕二十余年。
　　　清《婺源县采辑 义行》

399　嘉靖甲子春二月朔，处士程长公以天年终。……程出新安太守公后，留歙黄墩，其后徙休宁，家会里。会里迭有显者，先世乃复徙歙，家临河。处士名正奎，字时耀，临河人也。父曰乐莘，母为胡延平希说女弟。成化丁酉冬十一月，处士生，始学为儒，将就业，会父疾，命处士当户，乃从父受贾，以盐策贾吴越间。无何，以上贾闻，知大体。盐法，诸盐场皆按籍坐支，顾泽卤递增损，若户口逃亡，额课大减，处士请毋失课额，令得通融取盈，于法便。人谓高皇帝法，迄今数十百年，安敢议纷更。处士笑曰：“高皇帝法迄今数十百年，法穷矣，穷则变，变则通，庶可为长久计。故变则法在，不变则法亡，是在经国者。”有司以便宜请，诏从之，且令勒石盐官，著为令甲。既又议升水乡足课额诸便事，盐政至今赖焉。
处士以才取重当时，仇者中之中贵人毕真所，处士犹故倔强，率以正辞折真，诸子弟阴行间乃罢之，然终不敢以告处士。及真以谋反诛死，仇者连坐杖之廷，处士袖千金药，内仇者口中，幸不死。仇者顿首曰：“我倍处士，死当诛，处士顾独活我。”闻者率多处士长者，益附之。
顾独耻苟容，不受挫于强有力者。……汪荣和罢归，其少子就郡中治天官府，处士家人子仪宾舍近府旁，少子以为言，仪宾谢不可。少子侵处士急，且以挟仪宾。处士诸宗约曰：“彼豪举安敢辱长公。”相帅赴荣和，数少子罪，少子上书告处士，事下南京法司。人人为处士危，处士自若，且曰：“三尺法，天子与庶人共之，即故天官有宠灵，奈何挠天子法。”时闻庄简公主默，私语诸郎亦天官笊晷人耳，彼恶敢笊晷天官，卒置勿问。……
处士始老，奉诏例授七品散官。……二子皆补太学生，行且入仕。孙男八，补郡诸生一人，县诸生二人……
　　　《太函集》卷47《明故处士程长公孺人方氏合葬墓志铭》

400　(程长公)五年而孤，长公计守穷庐，俯仰且不给，宁去而贾以纡家步。……则之浙贾盐策，赍用小康。
长公居贾，则以主计擅场，盐策使数立长公为诸贾人祭酒。长公擅握算，往往中，诸便宜即时化居；征贵贱运睹若观火。迄归老，诸弟子自千里外，犹从长公。
　　　《太函集》卷32《程长公传》

401　公(程奉直)大父士华，父廷实，世受贾。而公幼以偶句惊塾师。父携之吴，辄能代父兄任贾事。……卒史之言曰：公字启明，质好古，吴越人称古愚先生而不名。公其托于贾游乎 顾持大体，策事若观火，不操利权。部使者行部史必任之以纪纲之役，即诸豪贾善握算，必就公受成。诸贾僦云间，方市斥地，取近灶便利，议筑室护东，公洒然曰：“必欲东，卒有警，将不免。”乃白县令，无如筑护西完，令从之。其后三十年，寇无入护西者，居人始多公策。……暴史之言曰：公遣二子受易东吴，伯狂而仲狷也，公律以中道，右辅相而左财成。及仲起家，且得郎署，寻抗当路，从量移，公闻而喜愠不入于心，色由由自若。……公故席饶，盖务敦朴为闾里先。
　　　《太函集》卷55《诰赠奉直大夫户部员外郎程公暨赠宜人闵氏合葬墓志铭》

402　程大功，字子懋，……起家盐策。缮祠睦族，筑堤卫乡，世际艰虞，输家佐国，钦授武英殿中书。生嘉靖乙丑，殁顺治戊子。
　　　歙县《槐塘程氏重修宗谱》卷13

403　(明程辅)本新安望族，……一时诸儒称为模楷，公卿器以瑶金。岁在申酉，乃无事于翰籍，雅慕史迁之游历，往来三吴二越之间，辙迹几遍。以我松为东南灵奥之区，土衍泽秀，江海汇流，必有环玮博达之士出乎其间，可以事贤友仁，遂混迹于煮海之计，因携家寓焉。……翁向以管子天下才自任，凡从事鹾业者无不推翁为领袖。一切会计持筹，莫不决策其胜。然禀性方毅，伉直不肯容人之过，尤狷介不喜随俗。
　　　歙县《褒嘉里程氏世谱 寿子辅程翁五秩序》

404　程量入，字上慎，(清歙县)岭山人。孝友仁恕，业盐起家。尝代众控得带办倒追盐斤银一百四十余万两，义声大著。
　　　民国《歙县志》卷9《人物 义行》

405　夫养者，非贾不饶；学者，非饶不给。君(程长公)其力贾以为养，而资叔力学以显亲，俱济矣。长公谓善，遂以盐策贾浙江。
　　　《太函集》卷42《明故程母汪孺人行状》

406　公姓鲍氏，讳橐，字柏庭，世居歙东新馆。……盖公家初以贫，奉养未能隆，后以业浙鹾，家颇饶裕。……公之业鹾也，每先事图，所得辄如券。性慷慨，好施与。……会岁歉，蠲佃者租，未尝有德色。……其教子也以义方，延名师购书籍不惜多金。尝曰：“富而教不可缓也，徒积赀财何益乎!”公生嘉靖三十八年，卒崇祯元年。
　　　《歙县新馆鲍氏著存堂宗谱》卷2《柏庭鲍公传》

407　(明末歙县人鲍继登)自少老成，与诸父合业，并以盐策起家。尝建德文堂为书塾，广延名师罗益友以训其子孙。
　　　《歙县新馆鲍氏著存堂宗谱》卷2

408　(明末歙人鲍省吾)与(鲍)柏庭公同以业鹾起家，尝置有斐堂以为子孙读书之所。性刚正不阿，善经营。
　　　《歙县新馆鲍氏著存堂宗谱》卷2

409　君(鲍雯，明末清初歙县人)自遭父变，家中落，急欲以功名自奋。既而连试有司，不得志，以先世治鹾两浙，至是额引告滞，公私逋负如芾毛，不得已脱儒冠往武林运策以为门户计。然君恂恂如书生，一切治生家、设智巧、用机械者，君顾屏弃不屑，但推至诚待人，人亦不之欺，其后渐致赢余。……己卯，君六旬初度，诸子各衣斑衣，迭起舞称寿。君太息曰：“吾年已周甲子，较先人在世仅少二岁，可谢事归里，优游林泉，以终天年。但吾生平欲为鸠宗保族计，今力憾尚不及，俟经营数载当归与宗人共谋之。且吾先人尚在浅土，更为未了之案，奈何!汝曹当体吾意，毋忽然。”
　　　《歙县新馆鲍氏著存堂宗谱》卷2《解占弟行状》

410　鲍立然，字廷表，歙县贡生，以捐饷议叙州同。立然弱冠失怙，弃举子业，与兄业鹾于杭。里中营广厦数外，任族人居之，不取其值。乾隆二十七年，邻邑旱，民夺富家粟，讹传为变。太守闻信往觇。道经立然家，言绩溪民风淳朴，必无反侧，请捐资数千金平粜，一邑以安。徽州府城西通衢有太平桥，延袤里许，为水冲圯，倡首重修。
　　　《歙县新馆鲍氏著存堂宗谱》卷2《人物》

411　鲍简锡，字无傲(清歙县新馆人)。自幼聪隽敏悟，常出其曹。……先君……视仲弟(简锡)可继先业，遂挈之游武林。仲弟既弃举业，专治盐策，参佐谋划，用能分先君之劳。……庚辰以还西台，视鹾诸宪，总理盐法，诸道皆引为知己。仲弟亦尽心经纪，知无不言，言无不听。……仲弟既久游浙东，练达时务，平日谨厚之性，一变而为慷慨卓荤。而且结纳四方名流，缟纟宀一往还，几无虚日。……当子丑之际，盐业凋敝已极，覆蓠之羞，灭趾之戒，公私交困，而当路者犹且以仲弟素有干济才，必能排难解纷，公庭召议，或寅入酉出，或漏下数刻不归。……务期公帑实而商力纾……
　　　《歙县新馆鲍氏著存堂宗谱》卷2《仲弟无傲行状》

412　公姓鲍氏，讳志道，字诚一，自号肯园。安徽歙县人。鲍于歙为著姓，而居棠樾者尤盛，公棠樾之鲍也。……公之曾祖讳士臣，以廉贾称，皇赠奉直大夫。祖讳逢仁，考讳宜瑷，皆赠朝议大夫。……鲍世大家，及是中落，犹居尚书旧第之宣忠堂。顾贫甚，无以为生。歙人多外服贾，其贫者趋事尤早，以是公七岁读书，年十一，即弃家习会计于鄱阳。顷之，转客金华，又客扬州之颗茶场，南游及楚，无所遇。年二十，乃之扬州佐人业盐，所佐者得公起其家。而公亦退自居积操奇赢，所进常过所期，久之大饶，遂自占商数于淮南，不复佐人。故事，推择淮商之干敏者，以承有司之事，谓之总商。凡盐事之消长赢缩，以逮公私百役巨细，无所不当问。号难处。轻重不得，辄召怨，以是其人相习为巽避无可否。而公在其间二十年，遇事划然见可不可，自当事以若四方，经由一口与之讫，其殁无悔恶者。……少侍母郑太恭人，夜诵所读书必精熟，母色喜，然后敢卧。……郑太恭人早逝，常曰：“吾兹服贾充饶，何一非母之教!”
　　　歙县《棠樾鲍氏宣忠堂支谱》卷21《中宪大夫肯园鲍公行状》

413　大父讳直润，后更绍翔，字凤占，尚志公次子，程太宜人出也。……十四赴杭习贾，贾肆初入者惟供洒扫。居半年，虑无所益，私语同辈曰：“我曹居此，谁无门闾之望，今师不我教，奈何 请相约，如有所闻，必互告勿秘，则一日不啻两日矣。”师闻而嘉之，遂尽教。思既卒业，佐尚志公理鹾业，课贵问贱，出入罔不留意。遇事必询，询必和其辞色，虽厕仆亦引坐与语，以故人多亲之。市价低昂，闻者莫之或先。贸易不占小利，或以为言，大父曰：“利者人所同欲，必使彼无所图，虽招之将不来矣。缓急无所恃，所失滋多非善贾之道也。”人服其远见，尚志公晚年事皆委任焉。
　　　《歙县新馆鲍氏著存堂宗谱》卷2《中议大夫大父凤占公行状》

414　(鲍肯园)先生由困而亨，顾恒思于物有济，修宗祠、纂家牒、置田赡族人之不能婚者，举苦节之不能请旌者，则有关于伦纪；而世孝祠之建，世孝事实之刻，则有关于风俗人心。至捐金三千，复紫阳书院；捐金八千，复山间书院，则功在名教。……乾隆末年，福建盐阑入江西，其势蜂拥不可止，淮商颇困，而事体重大莫能撄也。先生身任其事，支拄两载，其患始平。
　　　歙县《棠樾鲍氏宣忠堂支谱》卷21《鲍肯园先生小传》

415　大父讳直润，后更绍翔，字凤占，尚志公次子，程太宜人出也。……大父以尚志公之志，在为商也，必思有以慰之。至是始谋认引地，所认西安，再认歙，皆失利。乃谋认江山，将尽质其田。时售业者为董姓，方以讼累，不支，谋弃，势甚艰，家人咸忧相谏阻。大父曰：“吾岂以孤注博浪掷哉!曩者再战再北，非左计也，假手于人，人负我耳。今江山口岸，众商星散，势将食淡，所谓人弃则我取，譬如逐鹿，他人角之，我踣其后，时不可失，吾意决矣。”逐屏营以行，命仲父随往。世父理灶业，我父尚少，仍事举业，内事悉由大母主之。时嘉庆丙子年事也。……道光之季，以盐务报效海疆军需，议叙盐课提举司提举衔，例授奉直大夫。……生于乾隆三十三年戊子三月三日，享年八十五岁。
　　　《歙县新馆鲍氏著存堂宗谱》卷2《中议大夫大父凤占公行状》

416　鲍勋茂，字树堂，志道次子(清歙县人，其父祖业盐于扬州)。由举人、内阁中书，历官至通政使司通政使。在台谏时，数陈天下大计。生平慷慨好义，尝捐淮北运本，助江南防守费。堵筑淮扬千里河堤。又仿河工旧制，造混江龙铁筏子百余具，供海口浚治之用。郡中紫阳书院学舍甚众，捐银千两，增卷烛费。江南会城地广人稠，特立崇义堂，以资诸生课读；集英堂以教贫家子弟。扬州岁歉，设兴化县赈厂。他如恤颐堂、普济堂诸义举，竭力施与，终身不倦。子时基，字叙眉，官贵州黔西州知州。工书，兼善诗，有《和陶诗》三卷。
　　　民国《歙县志》卷9《人物 义行》

417　鲍光甸，字治南，蜀源人。幼通经艺，长往扬州营盐策，性俭约而乐于济人。于族中置祠产义田，修谱谍，立家塾于里中，设社田，治坏道，葺废桥，凡有匮乏者，告必应。后以子孙宦，累受封赠。
　　　民国《歙县志》卷9《人物志 义行》

418　(许)公讳达，字仲善(明初婺源人)。其先世以孝友闻。大父讳天祥，讲学谈道，人所宗师。考讳寿，文艺渊邃。公风度嶷峻，恬淡寡欲，以勤俭教家，非其有不取。业商于江淮，时天下草创，盐课未盈，公率诸商宣力以资国榷。厚赀饶，业甲于乡。既富矣，济人之贫，悯人之孤，大小咸德之。
　　　《许氏统宗世谱 处士忠善公行状》

419　(许大兴，字充晚，生于成化甲戌年，卒以嘉靖甲午年)自高曾以来，累叶家食，不治商贾业。公一日忽自念曰：“予闻本富为上，末富次之，谓贾不若耕也。吾郡保界山谷间，即富者无可耕之田，不贾何待 且耕者十一，贾之廉者亦十一，贾何负于耕，古人非病贾也，病不廉耳。”乃挟素封之重而出息之。公故知取予，能时低昂，曾不逾期，赀用大起，遂以盐策往来淮楚间，起家累巨万，堂构田园大异往昔，而声名奕奕然盛矣。久之以税甲于乡，输粟赈边，得如诏令赐爵淮南府典膳，累檄不起。春秋且六十，即以淮楚谢客归休里中。
　　　《新安歙北许氏东支世谱》卷8

420　绩山多土瘠，邑小民贫，惟守农业，罔事商贾。是以从来并无盐商、盐牙，每年只分销歙盐四千三百小引。国朝顺治十七年，歙商汪玉立等以歙引壅滞，控绩代销十分之三，推官林云铭判云：“食盐之法，计口而课，诚如鹾引勘谍中所云：‘照户口之多寡，即为分买之定数。’”其议亦确乎为定案矣。今查《赋役全书》，歙之户口人丁七万四千六百四十七丁，绩则一万二百六十九丁，合而计之，比而分之，是绩应分歙引八分之一，则原额四万八千一百六十九引中，绩止应代销六千另二十引有奇。此减彼加，各称其便。然后责成官考，严禁私贩，庚戌规例永垂，课额无亏矣。
　　　乾隆《绩溪县志 赋役》

421　某少从先君居浙久，颇闻诸商言：两浙之盐只勤掣放，令商盐流通，私盐自阻。私盐既阻，国课益充，何者 盐行不滞，即市价不踊。夫盐不滞则商利，价不踊则民便。凡私盐盛行者，皆由商滞而市踊，故民乐与私盐为市，谓宜反其术而收其权，此通商益课之道也。……敝郡僻在山谷，虽食浙盐，非产盐地，无大利弊，不足以辱轺车。恃爱厚，肆陈所闻，幸亮。其无他。
　　　《许文穆公集》卷9《与马柳坡》
按：此段文字又见《重修古歙东门许氏宗谱》卷10

422　德兴县香屯卡宜分路梭巡以免透漏也。查香屯距安徽婺源小港五里饶郡南河，浙私侵入之，源最为扼要。水涨之时，私盐由小港装载，大船连樯直下，水涸之时，有自香屯以上与小港相连之。江村坂，陆路挑赴浮梁、乐平二县者，有绕过香屯后山至河西王家垣者，有由距小港半里之马石至河东杨家溪下船者，水陆路路可通向于香屯卡。
　　　光绪《两淮盐法志》卷61《转运门 辑私》

423　(道光二十四年刘良驹奏)：臣查淮南盐务近十载来，江南湖广各大吏非不协力整顿，智勇俱困，而银价愈昂，私盐愈甚，官销愈滞，场岸至积至三纲之多。初请筹折引盐即全缓杂课，旋请两纲展摊又并援正课。向之徽商、晋商又经倒歇，新募并不殷实，但遂私图，每奏销届期，百计挪凑而不就，几有岌岌不可终日之势。
　　　光绪《两淮盐法志》卷53《转运门 淮南改票》

424　(凌)维仲，名爱敬，歙人也。魁岸多力，家贫以负贩为业，与其弟三人供父母甘旨。国朝定鼎之初，伏莽未靖，有盗魁数人壮其状貌，欲罗致之，乃伪为富商说与同贾绍兴某地。……(按：后维仲摆脱诸盗，至衢州。)越十余年，自为盐贾，列肆于衢市。老归于歙。子和贵，至今世其业焉。
　　　《沙溪集略》卷6《凌维仲遇盗记》

425　李长公名世贤，字圣甫，尝拜皋司从事不就，人称长公。其先唐宗人，避黄巢乱居歙，初迁界田，再迁婺严田，三迁环田。三田李氏之望甲郡中。长公少有大志，业儒不竟。……念父苦治生，弃去从诸父贾云间白下，心计过人。己治盐策货荆楚，数为上官陈便宜，上官善之，使领袖其曹偶。既念远涉江湖，风波不可知，具白诸父休矣，请就姑孰，业日益饶。
　　　《大泌山房集》卷73《李长公家传》

426　(李廷玑，字碧泉，号琴峰，明正德万历间人)运盐两浙之间，凡盐户有欠货者，怜其贫而毁其券，故感恩之家皆祀之。于是贾渐落，罄囊东归矣。
　　　婺源《三田李氏统宗谱 琴峰李公行状》

427　先君讳道鲁，字惟敏，别号南麓主人(明万历时人)。……幼习举业，后弃儒而商，盐于淮扬，家计日裕。
　　　《祁门倪氏族谱》卷下《南麓公实录》

428　倪氏慕麟公，伊川止斋翁仲子也。名一圣，化之其字。……(公)习儒不得志，废书汉曰：“男子生桑弧蓬矢六以射天地四方，不贵则富，安事毛锥子终老乡井乎 ”寻仿鸱夷猗顿术，邀游江湖。一日抵荆涂，见其地为江北要区，可贩盐鹾。直走淮阴，运筹以鬻诸市，不数载辄拥素封。止斋翁奇之，曰：“此儿一不为少，百不为多。”……子三：长宗魁，少异敏，弱冠知名，寻入泮，克冠多士。……次宗典，慷慨明大义，绍父志贩盐养亲。……三宗章，幼嗜经史，后弃儒而业盐江淮，尝与缙绅、贤士、大贾、高人游，莫不钦其豪举。……宗魁二子……仲国昌……常偕二叔业盐濠淮间，协力营谋，为举家图生计。
　　　《祁门倪氏族谱》卷下《慕麟公纪略》

429　(余)飞骑君，讳逢盛，字际虞，号唐珊，行四(清乾隆道光间人)。……五岁失怙，育于母，师于兄，恂恂如率循子弟职。稍长，奋志芸窗，攻苦下帷，作文辍(辄)惊老成名宿。旋试不利，思赴监肆业，爰捐国子生。乃时与命违，三兄蕴章谢世，接理江右“源源”米号。以数未售所愿，而在在多与文人学士游，卒不废书史。嗣创鹾业，凡整纲裕课，杜弊昶销，一应章程，悉息心妥置几五十年，口岸同业赖之。嘉庆、道光时，两次淮商报效，得捐叙营千总加戴卫千总，遇缺即补，人因称为“飞骑君”云。
　　　黟县《环山余氏宗谱》卷21《飞骑唐珊余君传》

430　《初月楼闻见录》云：闵世章，字象南，歙西岩镇人。少孤贫，九岁废书，长而自求识字，旋晓文义。读《史记 蔡泽传》，喟然思欲有见于世，遂走扬州，赤手为乡人掌计簿，以忠信见倚任。久之，自致千金，行盐策，累赀巨万。自是遂不复贾，岁入自家食外，余尽以行善事。故管财利数十年而产不更饶。象南为德多自讳，或假名他人，或辞多居少，事恒不彰，然士君子及里巷行旅之人，指其事而口颂之者，不胜计。象南晚岁好观书，每夜漏下二三十筹，犹手不释卷。尝谓人曰：“吾生平不博奕，不美食炫服，不游倡优，无他嗜好也。”……其时，同县长林里人吴自充幼符，亦业盐策，而慷慨好施与。年三十三病卒。方病亟时，取负券悉焚之，谓妻子曰：“吾当留遗足给疒粥，无求多于人，且当见贷时，吾已心赠之矣。”
　　　《歙事闲谭》第28册

431　(章必林)一名玉琳。明练庶务，通大义。家故贫乏，偕仲兄佐伯兄外贸，寓于杭。暇时即讲韬略，习骑射，二十二遂获中隽。晚循例为国子生，往来杭嘉间。然诺不欺，亿每多中，族叔盐经历公需次浙江，坐补原缺，历署诸场务，宦邸相从，时与数晨夕，以故得名鹾政。是时，绩之业盐者，半出其手，而于艰难兴替之会，皆为经划得宜，感其恩者不一而足。仲兄三娶无子，以鲜财产，隐不言嗣，林揣其意，心悬许之。厥后次子生，抚育长成即令承仲兄嗣，仲兄未之强也，且以己租及租本分给，人咸称其义。四都原有祖遗庄田，后各自转变仅余祀产，林恐祖制就湮，矢志恢复。曰：“若置田业必于是乎先。”竟得遂其所愿，而祀田之为佃侵匿荒芜者，皆兴复如初。
　　　绩溪《西关章氏族谱》卷24《家传》

432　(章)必焕，字斗南(清嘉道时人)。壮年随父经商，往来吴越间，以诚信见重于时。后父迈，家居奉养。有休宁朱姓者，业盐策，闻其醇实朴诚，聘委重任，历三十余年，运筹硷鹾，名著两浙，嗣是绩之业盐者，以斗南为鼻祖。族叔道源始创盐业，知其熟谙盐务，亦以重任委之。于是同行不能作梗昂价，斗南功居多。
　　　绩溪《西关章氏族谱》卷24《家传》

433　(章)有元，一名瑞，尊祖敬宗。豁达慷慨，尝输己田倡立文会，鼓励后进。独出己赀建造敦伦堂，为小宗家庙。宗祠椅桌亦其所置。以鹾业客维扬，遂家焉。
　　　绩溪《西关章氏族谱》卷24《家传》

434　章献钰，字良甫，号少邱(明绩溪人)。少失怙，业儒。以兄习举业，不克治生，家益落，乃弃学务农以毋苦兄。辛苦备尝不以介意。后偕母舅白都公运盐于武林，家稍裕。一日与朱草堂辈谈及家事，愀然不乐，遂辞归。有“戏彩思鹤发，衔杯泣雁秋”之句。
　　　绩溪《西关章氏族谱》卷24《家传》

435　章献罚，字仁甫(绩溪人)，幼习博士艺，长而就贾。与其兄榷管子之盐，厉志营运，以适父母欢。力行孝友，每削籍以振人之急，殆所谓富而好礼者也。
　　　绩溪《西关章氏族谱》卷24《家传》

436　巴源绶，字金章，歙县人，慰祖之兄。……长来扬州以盐策起家，好游湖上，家有画舫。子树恒，字士能，世其业，运盐场灶，多奇计。
　　　《扬州画舫录》卷10

437　(正德间)金长公瑭，字伯献，世为休宁中市人。父处士用盐起家，客淮海。……稍长，长公(金瑭)及弟琛皆入胄子籍，游南成均。既长，公释业归，则从父贾淮海。长公深重发，发则皆当于人心，淮海人以为贤，事长公甚谨。
　　　《太函集》卷46《明故太学生金长公墓志铭》

438　(方勉弟，歙西寒山人)父贾中州，折阅不能归，伯氏(勉孝)为邑诸生矣。仲公(勉弟)顾名思义蹶然而起曰：“吾兄以儒致身显亲扬名，此之谓孝；吾代兄为家督，修父之业，此之谓弟。”乃辍学，从父贾中州，坐列贩卖，操其奇赢，久之，积贮倍息，则以中州距家踔远，改而受盐策贾淮南。谈知于尺寸之间，窥窬于分毫之际，虽老宿无以逾也。部使者延见诸贾人问利病，众心推公置对，而有干盐者不欲言，其人以贿故取诸贾人单次纷更之，诸贾人汹汹迟，公身诣台具言所不可状，其人故相难问，公连柱之，谋竟寝，而单次定，诸贾人举手加额，祝公也流。公尝怜乡人病涉者，为石梁。人目为方氏桥，过者辄吁天，愿方氏多男女。又焚券已责，蒿饿莩，掩道诠，乡人诵德不忘。仲公曰：“吾今孰与王曾父时，而不为德乎 ”以数千缗缮宗祠圯者，合族修岁事读宗法，众相观而善，不犯有司。歙古岩寺，远祖建千佛阁其中，至明而积善公更建之，毁于火。父窃有志焉未之逮也，仲公更建之，视昔有加，以终父志。
　　　《大泌山房集》卷72《方仲公家传》

439　(方)楷字则之，小字社(明歙县人)。禀性刚方，工书能文。尝业鹾两浙，不合于同侪，遂飘然云游，不知所之。数十年后，有于五如山见之者，疑其得道云。
　　　《方氏会宗统谱》卷7

440　胡氏母绝贤，自卑内主计盐策，起富。二子修故业，致不赀。
　　　《太函集》卷12《寿张处士序》

441　曹文埴，字竹虚，徽州人。进士。官户部尚书。子馄，字六畲，业盐，居扬州，淮北人多赖之。(曹)振镛，进士，官翰林侍读，族子云衢，官员外。天资颍秀，豪气慨爽，来往扬州，笃于交游，湖上人盛称之。
　　　《扬州画舫录》卷10

442　叶道传，字省三，号诚斋，新州人。寄籍仁和。官户部云南司员外郎，谙练部务，章文简公极倚重之。谢事归，隐盐业中，鹾使征课缉私多赖其力。道光三年，浙中大水，中丞帅公承瀛办理振抚，道传与从弟道春出力协助，民蝉实惠。又创建宗祠于虎跑大路旁圣安山下，捐置盐券巨额，作为义产，族党感德。
　　　民国《歙县志》卷9《人物志 义行》

索引：
133　　191　　203　　219　　231　　238　　240　　241
242　　595　　782　　826　　832　　833　　844　　857
896　　945　　979　　995　　997　1083　1138　1173　1175　1180　1181　1207
1212　1217　1234　1253　1259　1260　1274　1344
1858　1371　1372　1392　1398　1427　1506　1509

第二节　典　　业

443　典商大多休宁人，歙则杂商五，鹾商三，典仅二焉。治典者亦惟休称能。凡典肆无不有休人者，以专业易精也。
　　　《歙事闲谭》第18册《歙风俗礼教考》

444　近岁多子钱家，岩镇则其薮也。
　　　《太函集》卷59《明故处士郑次公墓志铭》

445　弘治间，江阴汤沐知石门时，徽人至邑货殖，倍取民息，捕之皆散去，阖境称快。徽人挟丹圭之术，析秋毫之利，使人甘其饵而不知。日以牡，月以削，客日益富，土著者日益贫，岂惟石门一邑而已，盖所至皆然也。使夫长民者，尽若汤侯之深计远思，凡为蟊贼于民间者，务尽去之，其德不亦溥乎 虽然，在今日则又有可论者。徽人所为货殖者，典铺也；土著之人既贫甚矣，无典铺则称贷之路穷，而沟壑之患，不在异日而在目前。孰与彼之取什一二之息者，犹有所济，而不至大困乎 
　　　《此木轩杂著》卷8

446　(万历三十五年六月乙未)河南巡抚沈季文言：“……今徽商开当，遍于江北，赀数千金课无十两，见在河南者，计汪充等二百十三家。”
　　　《明神宗实录》卷434

447　(金陵)当铺总有五百家，福建铺本少，取利三分四分。徽州铺本大，取利仅一分二分三分，均之有益于贫民。人情最不喜福建，亦无可奈何也。
　　　《金陵琐事剩录》卷3(引自谢国桢《明代社会经济史料选编》中册，200页)

448　处士(汪通保，明徽州人)始成童，以积著居上海。倜傥负大节，倾贤豪，上海人多处士能，争赴处士。初，处士受贾，资不逾中人，既日益饶，附处士者日益众，处士乃就彼中治垣屋，部署诸子弟，四面开户以居，客至则四面应之，户无留屦。处士与诸子弟约，居他县毋操利权；出母钱毋以苦杂良，毋短少；收子钱毋入奇羡，毋以日计取盈。于是人人归市如流，旁郡县皆至。居有顷，乃大饶，里中富人无出处士右者。
　　　《太函副墨》卷4《汪处士传》

449　处士(休宁孙从理)即次蒉上(在浙江吴兴县)修故业而息之，什一取赢，矜取予必以道，以质及门者，踵相及，趋之也如从流。慎择掌计若干曹，分部而治。良者岁受五秉，次者三之，又次者二之，岁会则析数岁之赢增置一部，迭更数岁，又复迭增凡百。以质剂起家宜莫如处士。
　　　《太函集》卷52《南石孙处士墓志铭》

450　质库，无土著人。土著人为之，即十年不赎，不许易质物。乃令新安诸贾擅其利，坐得子钱，诚不可解。
　　　万历《扬州府志》卷二十《风俗志》

451　嘉兴为首邑，赋多役繁，又与秀水同称附郭。地界吴越，为孔道。……新安大贾与有力之家，又以田农为拙业。每以质库居积自润，产无多田。
　　　崇祯《嘉兴县志》卷22《艺文志 嘉兴县新定均田役法碑记》

452　有夏姓者，住嘉兴秋泾桥。夏与徽商吴氏纲纪某甲甚昵。甲有私橐五百金，欲藉主人生息，惧为见疑，乃驾言于吴曰：“邻人夏有少积，欲赖主人废著，冀得子钱，然又不欲使人知也。”吴信而收置，为经营数年，计子母得一千八百矣。一日甲暂归新安，暴病死。未几吴检校母钱，遣人邀夏，密语曰：“向托某甲寄银五百，今且得千有八百。公安得坐享其利，而仆独任其劳乎。”悉以银置其前。夏黠儿也，虽以骇而口慢承之，为拜谢，挈还。自此遂至饶富。
　　　《见只篇》卷中

453　汪箕，徽州人也，居京师，家赀数十万。(李)自成入城，箕自分家产不保，即奏一疏，乃下江南策，愿为先锋，率兵前进，以效犬马之劳。自成喜，问宋献策云：“汪箕可遣否 ”宋曰：“此人家赀数百万，典铺数十处，婢妾颇多，今托言领兵前导，是金蝉脱壳之计也。”自成悟，发伪刑官追赃十万，三夹一脑箍。箕不胜刑，命家人取水，饮三碗而死。
　　　《明季北略》卷23

454　常熟县永禁扰累典铺碑
江南苏州府常熟县为□□德恩隆覆载，异氓顶戴无疆，亟陈剥肤困苦，哀吁勒石禁饬，以杜扰害事。奉总理粮储提督军务巡抚江宁等处地方太子少师兵部尚书兼督察院右副都御史从一品加六级慕批，据附居徽籍商民毕义和、曹恒达、叶显贞、巴恒盛、汪谦吉、孙浩源、罗仁兴、汪宗、吴寄、程隆等呈词前事。内称：裕国在乎安民，兴利必先除害。恭□仁宪大老爷仁心仁政，为国为民，无利不兴，有害必剔，遐迩莫不欢呼，万姓咸皆感戴。和等典铺一业，向蒙宪恩，加意抚恤，严禁借端生扰。煌煌□示，炳若星日。而和等沐恩顶德，于兹有年矣。只因典户近于殷实名色，是以吏胥视为可扰可渔。殊不知各铺或有揭债营运之苦；或有转托贸易之难，尽系抛家离井，按本求利，以资生计。不意连年水荒频仍，当多赎少。近又奉部文，无论铺之大小，本之多寡，典税一例加增。和等敢不竭力奉公，依限输纳。□常熟海隅，□邑城乡典户，不下数十余家，俱系小本经营。□□贤良守令，□民一体周恤。无奈奸胥蠹役，饕餮□□，邈违宪禁，怀藏官府，借□苛□，实繁有□。或称无饷□亟，暂时□借；或捏称□□名色，假公需索；或巧借备办(中□名色，假公需索；或巧借备办(中。奉批：□常熟县查明勒石严禁报。等因。奉批。为照典商输税开抵，实为裕课便民。迩年兵饷□亟，奉加增典税，较倍于昔。□裕课在乎安商。值此岁歉民贫，藉以公平质常，稍济时艰□恤商，原属卫民，岂容借题滋扰。本县新莅兹土，访闻此弊，正欲力除，随接奉宪批，合行勒石永禁。为此示谕通县军民人等知悉：嗣后如有指官撮借，假公乐输，及着备铺设供应，采买各色货物，修筑城垣，飞派炭□工价，点充保里，并将小窃白撞细事，驾题失盗，朦混差役行查等项者，许商人典头立即指名报县，以凭提究，解宪重惩，决不姑宽。尔各典商，务须依限输税，以平开张，毋负上台暨本县剔弊安商至意。须至勒石者。康熙二十年六月十四日立
知常熟县事刘毓琦、县丞范相棠、主簿林□麟、典史季有长。
典商：毕义和、曹恒达、叶咸贞、巴恒盛、汪谦吉、
　　　孙浩源、罗仁兴、叶永贞、邵永隆、汪松茂、
　　　孙永丰、程隆兆、邵万育、孙和益、傅　礼、
　　　曹之传、汪同泰、吴源昌、程万源、程兆禧、
　　　陈隆泰、程德记、席　恒、吴道盛、胡　懋、
　　　程贞兆、项隆文、程敦义、吴永兴、曹鼎新、
　　　程启泰、张亮隆、方启茂、孙永澳。
典头：吴奇、汪宗、程隆。
　　　　　　　　　　　　　　　承行经承：魏□升。
　　　　　　　　　　　　　　　督工经承：张英略。
　　　　　　　　　　　　　　　石匠：陈雨。
　　　《明清苏州工商业碑刻集》第186—187页。

455　吾邑(平湖县)游惰日众。有田宅者鬻田宅，无田宅者典衣质□(器 )以谋薪粒。城周广数□(里 )余，而新安富人，挟资权子母，盘踞其中，至数十家。世家巨室，半为所占。康熙十八年邑侯景贞运，奉宪檄，行查违禁重利。□□(徽人 )黄履顺等，啖贞运白镪(指银)二百四十金，即以一案干赃事，词讼之上台，劾景罢官。田是典利三分。视京师及他郡邑，为独重。商横民凋。湖人之髓，其足供徽人之嗜吸耶。
　　　康熙《平湖县志》卷4《风俗》

456　质库无土著人为之，多新安并四方之人，贱贸短期，穷民缓急有不堪矣。
　　　康熙《扬州府志》卷7《风俗》

457　质库多新安贾人为之，(泰兴)邑内五城门及各镇皆有。
　　　康熙《泰兴县志》卷1《风俗》

458　两省典当，旧有百余家，皆徽浙人为之。后不及其半。多参土著。今乡合城仅存十六七家，皆西人(山西人)。
　　　乾隆《临清州志》卷11《市廛志》

459　商，邑多，土著无服贾。行盐、质库皆徽人。
　　　乾隆《镇洋县志》卷1《风俗》

460　长公(程锁，明弘治嘉靖间休宁人)既冠，从缙绅学士受诗。无何，父客死淮海，……遂奔丧。资斧不具，日徒跣走百里，无糇粮。会祁寒，衣无积著。至淮，则父故资尽贷他人所，人人生心。长公出券悉焚之，无所问，仅驴一乘老枥下，货钱千。长公匍匐奉丧归，悉以钱奉母。……既终丧，病骨立，屏居一室，三岁不出户庭。少间则挟策读书，不辍业。母谓孺子病且无以为家，第糊口四方，毋系一经为也。长公乃结举宗贤豪者，得十人，俱各持三百缗为合从，号曰正义。时诸程鼎盛，诸少年务奢溢相高。长公与十人者盟，务负俗攻苦。久之，业起，十人者皆致不赀。长公中年客溧水，其俗春出母钱贷下户，秋倍收子钱。长公居息市中，终岁不过什一，细民称便，争赴长公。癸卯，谷贱伤农，诸贾人持谷价不予，长公独予，平价粉积之。明年大饥，谷踊贵，长公出谷市诸下户，价如往年平。境内德长公，莫不多其长者。长公乃部署门下客，分地而居息吴越间。当是时，长公已累数万金矣。
　　　《休宁率东程氏家谱 明故礼官松溪程长公墓表》

461　长公家世休宁，则歙黄墩裔也，徙居率东信安里，今为由溪。弘治己未，长公生，名封，字时启。长公始结发，从乡先达受诗，无何，父客死淮海，长公哭踊且呕血，则饮泣以安母心。乃趣奔丧，父故资悉贷他人所。故竖窃资亡匿，秋毫无以为资。客请捕亡而后发丧，长公不可，“仁者不忘丘首，孤不能以一朝居，如使急亡命而缓亲丧，无宁匍匐往矣。”于是日徒跣走百里，不避祁寒，胼胝皆龟，衣无积著，枵腹则约腰带加急，甚则斧求以代斧糜。既归葬桃林。母复命之出，乃侦山东得亡竖，故橐皆亡。至淮，适当无年，焚贷者券无所问。仅驴一乘老枥下，货钱千，长公怀归，则以奉母。乡人收责者屡相及于门，……乃鬻田宅、脱簪珥悉还之。既终丧，病骨立，屏居一室，三岁不出户庭，少间，则挟策读书不辍业。母谓：“孺子病且无以为家，第糊口四方，毋系一经为也。”长公乃结举宗贤豪者得十人，俱人持三百缗为合从，贾吴兴新市。时诸程鼎盛，诸侠少奢溢相高，长公与十人者盟，务负俗攻苦，出而即次，即隆冬不垆，截竹为筒，曳踵车轮，以当炙热，久之业起，十人者皆致不赀。长公中年，客溧水，其俗春出母钱，贷下户，秋倍收子钱，长公居息市中，终岁不过什一，细民称便，争赴长公。癸卯，谷贱伤农，诸贾人持谷价不予，长公独予平价粉积之。明年，饥，谷踊贵，长公出谷市诸下户，价如往年平，境内德长公，诵义至今不绝。长公乃部署门下客，分地而居息吴越间。时吴越奉倭，旁及吾郡，郡中故无备警，至率襁负入山，长公宣言曰：“吾以岩郡阻上游，寇未必至，至则境内皆倭也，何避焉” 乃勒里中少年，召三老豪杰，分据形胜，列五营，长公军中军，中立一强干者为之长，乃分部伍，聚孓粮，诹日为期，长公执牛耳，盟忠壮祠下：“所不赴义者，有如先公。”既歃，法不用命者一人，乃归伍；明日，再至，法失伍者一人，乃归伍；又明日，三至，法哗者一人，乃归伍。由是悉遵约束，人人幸自坚。顷之，寇略郡东，寻遁出境。县大夫召长公为植城休宁。长公区别诸巨室受工，莫不唯唯。宗人某子甲有难色，县大夫顾问长公，长公跪曰：“某贫，宜不胜任，锁幸有余力，毋以一夫烦君候，请代之。”费五百缗而告成事。会城溧水，长公亦费五百缗。既则举宗梁渐江，费亦称是。……长公以身起富，中分产，独胞弟铨，遇铨怡怡无德色。……以遗言命三子：“吾故业中废，碌碌无所成名，生平慕王烈、陶潜为人，今已矣。尔问仁、问学，业已受经；即问策幼冲，他日必使之就学。凡吾所汲汲者，第欲尔曹明经修行，庶几古人。吾倍尔曹，尔曹当事自此始。毋从俗，毋用浮屠，毋废父命，吾瞑矣”。……余惟乡俗不儒则贾，卑议率左贾而右儒，与其为贾儒，宁为儒贾，贾儒则狸德也，以儒饰贾，不亦蝉蜕乎哉。长公是已。……季年释贾归隐，拓近地为菟裘，上奉母欢，下授诸子业。暇日，乃召宾客称诗书，其人则陈达甫、江民莹、王仲房，其书则《楚辞》、《史记》、《战国策》、《孙武子》，迄今遗风具在，不亦翩翩乎儒哉。长公尝奉诏助工， 授鲁藩引礼，卒不拜，乃今仲伯受国子业，而冢孙亦学为儒。
　　　《太函集》卷61《明处士休宁程长公墓表》

462　汪栋(清康乾间休宁人)，八世祖讳新(汪松峰)为南昌指挥使，有才德，名振遐迩。兄(汪栋)与予同为八世孙焉。高祖讳自达公，郡庠生，以文行为邑之冠冕。曾祖儒林郎讳翱公，好施与，人怀其德。祖讳立功公，笃于孝友，名垂成均。父匡汉公讳杰，才智过人，益恢先绪，早年失怙，不获专攻举业，以国学考授州同知。其典业在吴江之平望镇，岁戊戌，匡汉公遂奉母定居于平望焉。……年十四，通六经四子书，拈题操觚，井井有法。是岁，就试海盐，受知于督学马公，补博士弟子员。明年岁试，又为文宗常识，拔置前茅……迨祖母及尊人先后即世，门以内事无大小悉赖北堂综理，门以外事无巨细，悉籍从祖维持。典业则择贤能者委之，因材授事，咸得其宜。尝语任事者曰：“祖宗创业艰难，吾惟守此不坠而已，幸勿苛刻，以失吾家忠厚风。”于是笃志下帷，更深攻苦。凡经传子史以及文艺诗词莫不浏览翻阅……
　　　休宁《西门汪氏大公房挥佥公支谱 明经栋公传》

463　汪可钦(清休宁人)……伯兄以高赀行质于粤，值兵燹，为典守者干没殆尽，钦越数千里料理之，尽还故物，一无所取。
　　　康熙《休宁县志》卷6《人物 笃行》

464　公素业儒为太学生，专于肆业，典务托匪其人，恣侵渔而反毁舍，以掩其狡，万金灰烬一空，……生齿日繁，举子业缘之以废。公益折节为俭，拓陶朱之术，吸山林川泽自然之利，……数十年间业渐起。以夙志未酬，课子孙隆师友，建书舍为砥砺之地，置学田为膏火之资。
　　　《休宁古林黄氏重修族谱》

465　(王福奴，字仲禧，明洪武景泰间歙县人)善生殖，商游吴浙，士大夫深加敬爱。有蔡姓者，欠逋欲鬻女以偿，公闻持券还之曰：“毋因是以致离天性之爱耶。”
　　　歙县《泽富王氏宗谱》卷1

466　(许)公讳明大，字德昭，号竹庵(明成化嘉靖间歙县人)。……挟资游吴楚燕赵间，民之衣食不给者，咸称贷于公，公每以义为先。洎岁凶，逋者争鬻子女以报，公止之曰：“吾岂以利而割人之至爱耶” 悉取券焚之，示不复取。……有客王姓者与公舍金陵，亡金十斤而去，公得之默以待失者，居无何而客返告公曰：“吾挟赀江湖，离父母以求生计，今若此，吾何归焉，弗获则有赴水耳”。公曰：“毋忧，吾待子来久矣”。遂出而授之，略无德色。客曰：“吾今日得以复生者，公所造也，愿分公金半”。公叹曰：“吾素视不义富贵若浮云耳!吾何汝金为哉” 竟却而弗受。……生成化戊戌年，殁嘉靖戊戌年。
　　　《新安歙北许氏东支世谱》卷8《竹庵公行实》

467　(许)玉宗公生三子，世积公其仲也。(明嘉靖万历间歙人)。公为儿时，好读书，玉宗公不欲曰：“书是以记姓名而已，安用苦学”。于是弃去而从家人问生产。尝客姑孰，会岁凶困甚，公独晏然，时从宗人币者游。币时为姑孰诸生，亦困，公数就币同寝慰藉，甚至月有所成给。其后币登甲第，历官参知，而公业亦起。遂为刎颈之交。公尝与他贾市米，岁计倍赢，公竟谢去。或问之，曰：“夫出入不同量，以是为利，虽什百非我愿也。”去而之湖阴，病且死，……自是家居，鬻财取什二。有急者愿多出子钱，公曰：“吾什二足矣”。族有子不肖，私鬻父田于公，荡且尽，其父知而恶其子于公，公亟还其券。亡何，其父贫甚，复以其田鬻公，公与直如初。又有负公券而讼公者，官廉得其状，为计所负令重之，公悉弃弗取，官以为义让。而公配宋孺人私以糈遗讼者妇于家，公笑曰：“奈何助攻我者”，孺人曰：“其夫不良，何与其妻 ”公抚然自失曰：“嗟乎，此真吾妇也”。公性好施，所居数十里内葺路建亭，不遗余力，官建万年桥，以丁田起赋，召公计之，公曰：“是固当籍富民，某虽非富，愿输金以为富者先”。卒用其议缓征。至于创宗祠，修统谱，讲乡约，兴义仓，虽劳且费不惜也。……塾延名师，日程督诸子，令诸子以次进。问所授书，各覆说其大义以为常。
　　　《许文穆公集》卷13《世积公行状》

468　汪氏岩镇人也。……处士始成童，以积著居上海。……初，处士受贾，资不逾中人，既日益饶，附处士者众，处士乃就彼中治垣屋，部署诸子弟，四面开户以居，客至四面应之，户无留屦。处士与诸子弟约：居他县，毋操利权；出母钱，毋以苦杂良，毋短少；收子钱，无入奇羡，毋以日计取盈。于是人人归市如流，旁郡邑皆至。居有倾乃大饶，里之富人无出其右者。
　　　《太函集》卷28《汪处士传》

469　世俊公字智千，天性谨厚。承父资生殖，因人器使，以里役征收听之伯兄仪，以家人食指任之叔弟传，以力学显扬期之季弟伯，而己则壹意服贾，拮据不怠，少恢先业。初于北关溪上列廛，旋治典于家。万历戊子，岁荒让息不取，饥民赖以存活者甚众。
　　　歙县《济阳江氏族谱》卷9《明处士世俊公传》

470　长者以伯子子程书得封征仕郎矣，邦人高长者义，宁讵以其秩诎之，故亟称陈长者云。长者产莆田，中年避寇建业，居二十年所。归老……举室而迁金陵，即以质剂代耕。顾镏铢不辨，自言倍亲而仕为名高，则已浮饱食无所用心，为厚利则已汰。居常屈首抱几，自六经以及百氏无所不窥，凡金石古文、名家法帖、手摹指画，务得其真，无所不习，绘事则自皇唐以迄胡元，名品则自宗器以迄玩物，无论百金之价，什袭之珍，无所不购。
　　　《太函集》卷59《明封征仕郎莆田陈长者墓志铭》

471　吾宗自时扬公迁岩镇，至(汪)恂公义甚高，尝筑舍以居贫宗，务振人之急。事闻，所部书棹楔表其闾。恂子良忄介以末疾痼终身，家乃不造。息子二：伯钅求，仲钦。伯子逆共程，独当户。共程谓君家故受贾，非贾何以治生，遂解橐中装佐伯子贾。伯子曰：善。就近而贾海阳，聚致千金者三，称良贾矣。既复以质剂出入，徙宛陵，居数载，一再倍之。
　　　《太函集》卷40《共程传》

472　商山吴氏于邑为殷族，……家多素封，所殖业，皆以典质权子母，不为鹾商大贾，走边海，入陇蜀，而与朝家为市。……而吴子云中星自其先远祖起家，至今源远流长，几几乎殆十世不失。
　　　《金太史集》卷7《寿吴亲母金孺人序》

473　程廷柱，字殿臣，号理斋，(康、乾时歙县人)……随父侧奔驰江广，佐理经营。……总理玉山栈事，增置田产；……(又)创立龙游典业、田庄。
　　　歙县《程氏孟孙公支谱 程廷柱传》

474　俞曲园樾《右台仙馆笔记》中有许翁散财一则，记吾族尚义门四方某公事也，兹备录之云：许翁，歙县人。余尝见之于故人汪镜轩坐上，盖即汪之妻父也。家故巨富，启质物之肆四十余所，江浙间多有之，至翁犹然。翁为人极厚悫，其言呐呐然如不出口。而其子弟中，则有三四辈，以豪侈自喜，浆酒霍肉，奉养逾王侯。家僮百数十人，马数十匹，青骊彤白，无色不具，腹鞅背螅，亦与相称，每出则前后导从，炫耀于闾巷间。一日忽郡吏持官文书来，太守以其豪横欲逮问之，乃凶惧，上下行赂求免，所费无算，始寝不问。于是此三四辈者相与谋曰：“家乡不可居矣，盍出游乎 ”各具舟车出游江浙间。凡其家设肆之处，无远不至。至则日以片纸至肆中，取银钱无厌足。主者或靳之，辄怒曰：“此故吾家物，何预公事。”使所善倡家，自至肆中，恣所取。主者大惧，皆以书白许翁。许翁自度不能要束其子弟，乃曰：“今吾悉闭诸肆，彼无所取，则已矣。”为书遍告诸肆，使同日而闭。已而，肆中之客皆大哗：“主人所不足者，非财也，何为悉罢诸肆 主人自为计，则得矣，如吾曹何 ”许翁闻之曰：“诚如公等言。”乃命自管事者以下，悉有所赠。管事者或与之千金，或二千金，视肆之大小，自是递降，至厮役扈养皆有分也，最下亦与钱十万。方许翁定此议时，初未尝辜较其人数，及此议出，主者按籍而计之，则四十余肆，其人几及二千，各如数拜赐而去，而许翁之钱罄矣。十数世之积，数百万之赀，一朝而尽，亦可骇也。余见许翁时，其冠犹戴青金石顶，缀锴羽兰翎。镜轩语余曰：“翁所存惟此矣。”按：曲园少时，曾馆休宁汪氏，故记此事特详。
　　　《歙事闲谭》第17册

475　汪献祥，字惟贞，(明祁门)城东人。……长游四方，往来江淮间，累千金，为赣榆人称贷尽。适赣有悍令诛遗赋，藏楚其民，邑半流亡。祥券满一箧，无能偿者。曰：“去之，无助人为虐。”焚其券而归。归课其子。子体翁意，亦能清修自毖，以文章德量见重当时，皆其义方教也。
　　　康熙《祁门县志》卷4《孝义》

476　吴文畿，字民止，(祁门)十一都金壁人。初客溧阳，年四十无子，溧人有贷畿金未偿者，病将死，嘱媒鬻其妻以备衾棺，留半以偿畿。时畿在楚未返，媒请于畿友办，友曰：“何鬻为，吾更出金之半买此妇，为畿置妾以待，可也。”畿至，友告之故。畿曰：“岂有生贷人金，而死遂据其妻乎! 仁者不为也。”取友所定婚书，并前负券悉焚之。遂归，抵家二年生子鼎，孙五人。
　　　康熙《祁门县志》卷4《孝义》

477　公讳贤，字士希，读《愚溪赋》而有得，因自号愚父。……初习举子业，例进太学，以数奇弗克题名雁塔。公作而言曰：“一例尔何足多哉!科第且付之吾子孙可也。独念吾父幼孤，克自树立，以勤苦江湖起家，吾嫡长不任其劳，非孝也。”遂竭力干蛊，不避艰险，惟恐不得其欢心。市司有巨蠹，曾负所寄，公赴关奏理之，双峰(其父)公喜。及双峰公殁，赀产以数万计。公惟笃大义，铢两不与诸弟较，至今不闻有患贫者，皆公友于之征也。……公平生胸次脱略宏伟，不能为局促鄙琐之态，一日而得千金无喜色，一日而挥千金无吝容。且乐与贤大夫亲，故随所在吴士大夫咸愿与之游。……公收功吴地，归老故园。……公昔居吴时，梅林公方宪两浙，有昌贷公百余金者，梅公知其子弟所为而白于公，公既弗之取。后梅公遘难，人有为公谋讼其事者，公正色拒之曰：“梅公忠贯天日，功在国家，吾恨不能辨其诬，乃乘其危而讼其子弟哉!”又尝奏除镇江沿河之积棍，立苏州上下之两牙，以振客纪，且使国课日增，厥功固铭诸石矣。……以乙亥年三月二十日终于寝，距生弘治壬戌六月二十五日，享年七十有四。
　　　婺源《三田李氏统宗谱 理田愚谷李公行状》

478　公讳良朋(姓李氏婺源人)，字汝信，继山其号。……携其赀游江淮，逐子母而息者几五载，息颇美。居无何，属岁耸矣，公矍然思曰：“吾而苛责若人逋，势何不克，顾予有女若而年，可以嫁；有子若而年，可以训；有父若而年，可以及余息而终养。”遂大焚其券，罄囊以归。……公生于嘉靖乙酉，殁于万历乙酉。
　　　婺源《三田李氏统宗谱 理田继山李公行状》

479　程发奎，字应文，郡庠生，(婺源)上溪头人。兄弟四，季弟扬州典业，被诬陷狱……
　　　《婺源县采辑 孝友》

480　张大雾，……幼佣工为生，长贩竹木售于西江。权子母，家渐饶。尝收债余邑之古江村，有姚某鬻妻偿负，姑媳分离，哭声载路。雾廉得其实，赠银四十两，夫妻复完聚。
　　　光绪《婺源县志》卷34《人物 义行》

481　徽州人有汪拱乾者，精会计，贸易于外者三十余年。其所置之货，皆人弃我取，而无不利市三倍。自此经营，日积日富，而自奉菲薄。并诫诸子，不得鲜衣美食，诸子亦能守成。然人有告借者，无不满其意而去，惟立卷时，必载若干利，因其宽于取债，日积月累，子母并计之，则负欠者俱有难偿之患。一日，诸子私相谓曰：“昔陶朱公能积能散，故人至今称之。今吾父聚而不散，恐市恩而反招怨术也。”拱乾闻之，语诸子曰：“吾有是念久矣，恐汝辈不克体吾志耳，是以蓄而不发。今既能会吾意，真吾子也!”于是检箧中券数千张，尽召其人来而焚之，众皆颂祝罗拜。自此以后，诸子亦能自经营，家家丰裕，传其孙曾。今大江南北开质库或木商、布商，汪姓最多，大半皆其后人，当为本朝货殖之冠。
　　　《登楼杂记》(见谢国桢《明代社会经济史料选编》中册100页)

482　汪拱乾，字象坤，(清婺源)段萃人。家贫。幼服贾，心精会计。其于物也，人弃我取，往往利市数倍。广置田宅，而自奉菲恶，无异穷约时。尝蓄赢赀，以时出入，缓急有求请悉应之，任其先后来偿。年近六十，诸子私相谓曰：“凡物盈亏有时，昔陶朱公屡积屡散，其中男犹不免祸，况聚而不散者乎 ”乾闻诸子言，大悦曰：“我抱此愿久矣。”悉出笥中积券，共计八千两有奇，令其人来合券，遍归之。乡里绅士为上诸当道，督台于公成龙，给冠带荣身，表其闾曰：“满门孝义”；藩司柯公永升褒以“惠施流布”；署邑宁公鹏举亦以“旷古高义”美之。闻其事者皆曰晏、范再世。
　　　光绪《婺源县志》卷31《人物 义行》

483　洪仁辅(明正德万历间歙县人)……甫十六，公尚在讼读，未娴贾业，顾以王父独力拮据，两都八闽奔走无宁日为歉。……遂走千里外以身任劳，既而次公亦长立，公居息八闽，次公居息南都，王父遂得优游里下，构堂宇置阡陌，笑傲含饴，乐以寿终。
　　　歙县《江村洪氏家谱》卷9《明敕赠修职郎提举松山公墓志铭》

484　邑人公议(黟县书院)延请经费由典商领本生息，官吏俱不为经理。
　　　道光《徽州府志》卷3《营建志 学校》

485　徽州六属，绩溪较瘠。读书寒士最多，是以每届乡试之期赴试者寥寥。户部主事邑人胡培与合邑绅士劝捐，得银五千两，请于太守及邑宰立案。其银发典生息，每科以息银分给应试者旅费。一切规条刻于石，以垂久远。
　　　道光《徽州府志》卷3《营建志 学校 新增绩溪知县王日新记》

486　胡竹村为余言，其家居时曾议仿休宁公捐经费发典生息，后竟不果。今岁初冬，胡君乞假归里，遍告绅士，重申前议，通邑翕然从之。不数月，得捐银五千余两。呈请今太守马渔山先生与余制其条规，略仿休宁成案。
　　　道光《徽州府志》卷3《营建志 学校》

　　索引：
146　　200　　237　　277　　322　　372　　923　　941
1137　　1173　　1314　　1333　　1357　　1427　　1452　　1476

第三节　茶叶业

487　歙之巨业商盐而外，惟茶北达燕京，南极广粤，获利颇赊。其茶统名松罗，而松罗实乃休山，匪隶歙境。且地面不过十余里，岁产不多，难供商贩。今所谓松罗，大概歙之北源茶也。其色味较松罗无所轩轾，故外郡茶客，胥贩之于歙，而休山转无过问者矣。
　　　《歙事闲谭》第18册《歙风俗礼教考》

488　山郡(徽州)贫瘠，恃此灌输，茶叶兴衰，实为全郡所系。
　　　《治事丛谈》

489　祁门与屯溪为红绿茶荟萃之区。
　　　《治事丛谈》

490　我婺物产，茶为大宗，顾茶唯销于外洋一路。迩年茶市窳败，业茶者富实降为穷户，而农民依茶为活，遂苦不可支。亦有稍加变计，易种木棉者。
　　　光绪《婺源乡土志 婺源风俗》

491　祁门红茶源流。民国纪元前五十年，有邑人胡元龙、陈烈清相继在祁门西南乡创设茶厂，招工授以焙制方法，祁红才开始萌芽。这两家茶厂算是制茶最早。厂名胡日顺、陈怡丰，距现时约已有八十多年。
　　　《杂记》

492　业此项绿茶生意者，系徽州婺源人居多，其茶亦俱由本山所出，且多属合股而做，即有亏蚀之处，照股均分，亦不觉其过累。
　　　《通商各关洋贸易总册》卷下《光绪十七年九江华洋贸易情形论略》，转引自彭泽益《中国近代手工业史资料》第2卷

493　公讳正茂，字松如，元晨其号也。……石桥即其父，以童年徙建平，居十一。捋茶拮据，赍用浸饶，遂营菟裘于建老焉。石桥言行岳岳，重然诺，敦信义，建人推为祭酒。……(公)以亲老鲜生计，间一修先世什一业，非性所习，终弗善。尝载茗菱期贸于淮。
　　　《新安张氏续修宗谱》卷29

494　邱启立(明人)，字见参，居(祁门)汊口。家贫，远贾事亲，供养之物莫不毕给。后偕诸侄联旺贩茶湖口，侄舟覆，启立悬重赏救之，侄以货物尽失，生不如死，启立遂以己茶一船予之。
　　　同治《祁门县志》卷29《人物 孝友》

495　予曾祖景棠公，雅重士类，有知人鉴。道光中，自吴贸茶返。
　　　绩溪《上川明经胡氏宗谱》下卷之下《拾遗》

496　章志乾，字象成(清道光人)。……少偕其父奔走姑苏，家计稍裕。父老家居，乃藉旧址营运，……昕昕弗遑，业益恢拓。于时婚嫁频频，家无宁岁。命仲弟撑持家政，季弟同事京师，积十余年，运茶北上，始大构“彝德堂”新居，瘗暴骨，治道途，轸恤孤贫，挥金勿惜。
　　　绩溪《西关章氏族谱》卷24《家传》

497　汪庆澜，字位三，(清婺源)荷田人，例授奉政大夫。生平好施与，重然诺。尝与乡人洪圣才同贾江右，才病革，以孤托澜抚养，婚教一如己子，至老弗衰。发逆扰乱，输金赈流民，有自贼中逃出者，皆给赀斧以归。镇河洪水骤涨，棺尸漂没，澜雇工沿河捞溺。有巨商叶某，被援佩德，谢洋五十元，固辞不受。货茶祁门，见道路棺骸暴露，捐洋二十元，属其乡之老成，雇工掩之。至若施米衣、修桥路，一切义举，难以缕陈。年七十余，子孙林立。
　　　光绪《婺源县志》卷33《人物 义行》

498　潘开祥，字希明，(婺源)和睦村人。五品衔。幼贫，业茶起家，……孤侄负券数千金，慨然代偿。兵燹后，振兴合族文社，首捐租六百秤。课文资给，皆出其力。至若施棺助饷、周急济荒，难以缕述。晚际家落，人多愍焉。
　　　光绪《婺源县志》卷34《人物 义行》

499　詹思润，字庚元，(清婺源)秋溪人。职员。性孝友，昆弟四人，润居长。季弟甫生，父以家贫欲出祧他族，润力劝留，独维持家计。后业茶，赀裕，益力为善，修葺祖祠，捐银三百两。秋溪治河，大路重造，费约千金。他如立祀产、培龙脉、倾粉济歉、捐赀助团，善行不一而足。
　　　光绪《婺源县志》卷35《人物 义行》

500　江灵裕，字淦川，(清咸、同间 )江湾人。……贾于温州，总理茶务。
　　　光绪《婺源县志》卷35《人物 义行》

501　余文芝，字瑞田，(清婺源)沱川人。监生。生旬日而母见背。比长，事继母如亲生，待异母弟如同产，析居取瘠推肥。尤轻财不苟取，尝至休西货茶，于布袋中得遗金，访还之。其他恤贫焚券，义行不一而足。
　　　光绪《婺源县志》卷35《人物 义行》

502　程广富，……少以家贫佣于苏。旋挈二弟三弟至苏贸易，将廛业交弟经理，自归家就近业茶，渐致赢余。凡贫宀娄亲族友朋尽为提拔，有贷百金至数千金者。
　　　光绪《婺源县志》卷33《人物 义行》

503　程金广，字以成，(清婺源)长径人。国学生。自少任侠不羁。父与亲友合伙业茶，屡折阅，微有退志。时两兄守故业，一读一耕。广请肩父任，许之。经营有年，赀饶裕。创建宗祠，输数千金。以成父志。他如修桥、葺亭、施棺、济乏，亦多捐助。
　　　光绪《婺源县志》卷35《人物 义行》

504　朱文灿，字锦光，(清婺源)官桥人，国学生。以父年迈，服贾业茶，家益裕。抚二弟尤友爱。尝于桃园箬坦输银百两，重修桥路。其施棺助葬、周急扶危，卒费巨赀。督学沈额以“行谊克敦”。
　　　光绪《婺源县志》卷35《人物 义行》

505　胡德礼，字步青，(清婺源)高安人。职监。少家贫，稍长念父家累难支，请往景德镇学瓷工，比及三年，工赀函寄供养。嗣父召归襄理茶务，渐臻小康。析居，田产悉让昆季，独力经营，家隆然起。复拨己赀，遍资事怀婚教。他如葺桥、修路、周族、恤贫、慷慨输将，遐迩咸称之。
　　　光绪《婺源县志》卷35《人物 义行》

506　吴荣运，字景华，(歙县)北岸人。幼习儒。父元贯尝贩茶之京师，遇乡人之贫困者辄解囊济之。殁后家贫，运弃儒就贾，好善如其父。岁饥，捐金助赈，全活无算。又代输贫户积年逋粮，其他掩枯骨、修道路，一无倦色。
　　　民国《歙县志》卷9《人物 义行》

507　汪琴，字声和，(清黟县)十一都岭下人。监生。……客广东，有同邑叶甲贩茶未售，暴卒。琴素不识甲，殡殓之。代售茶，归其资。
　　　同治《歙县三志》卷7《人物志 尚义传》

508　朱文炽，字亮如，(婺源)官桥人。性古直，尝鬻茶珠江，猗市期，交易文契，炽必书陈茶两字，以示不欺。牙侩力劝更换，坚执不移。屯滞二十余载，亏耗数万金，卒无怨悔。在粤日久，而同乡族殁者，多不能归葬，爰邀同志捐赀集会，立归原堂，限五年舁柩给赀，自是无枯骸弃外者。道光年间，两次襄助军需，蒙宪给奖。咸丰己未，又捐助徽防军饷数百金。生平雅爱彝鼎及金石文字，积盈箱箧。享年八十有五。
　　　光绪《婺源县志》卷33《人物 义行》

509　詹世鸾，字鸣和，(清婺源)庐源人。资禀雄伟，见义勇为。佐父理旧业，偿夙逋千余金。壬午贾于粤东，关外遭回禄，茶商窘，不得归，多告贷，鸾慷慨赀助，不下万金。他如立交社，置祀田，建学宫，修会馆，多挥金不惜。殁之日，囊无余蓄，士林重之。
　　　光绪《婺源县志》卷33《人物 义行》

510　程锡庚(清婺源人)，……尝在广东贷千金，回婺贩茶，一路资给难民，至饶州资尽，遇负逋鬻妻者，犹资助慰留。
　　　光绪《婺源县志》卷34《人物 义行》

511　程廷辉……少孤贫，同怀二，均赖孀母茹苦扶植。比长，营趁稍有微费，不私囊橐。后与兄业茶于粤，易岁往还，备甘旨供慈闱。
　　　光绪《婺源县志》卷34《人物 义行》

512　查奎……族有业于粤东者，为行户亏折，久踬于外，奎以一千五百金贷之，始获归家。未数年，折其券。
　　　光绪《婺源县志》卷34《人物 义行》

513　齐彦钱，(婺源)高峡人。性鲠直洁修，早失恃，事继母克孝。尝在无锡木行，代程某司理，所得俸金悉寄母，为弟侄婚教。咸丰年间，售茶上洋，被行主空银五千余两，未获归家，虑母成疾，行主见之汗颜，遂兑银五百两。时商友亦多窘滞，钱慨然愿与分，俾皆旋里，其敦气谊尤人所难。
　　　光绪《婺源县志》卷34《人物 义行》

514　程国远，(清婺源)渔潭人。性仁厚。尝偕友合伙贩茶至粤，公耗八百金。远念友赀无从惜，独偿之。其他修宗祠、建义仓、兴赈会、施棺木，均归美于父，不自以为德焉。
　　　光绪《婺源县志》卷34《人物 义行》

516　李登瀛，字亘千，(清婺源)理田人。职员。事母以孝闻，性慷慨，见义勇为。尝以茶往粤东，经赣被盗，力控究办，请示勒石于通衢，商旅以安。乐匪阻船需索，诉诸督抚各宪，河道肃清。凡文庙、义仓以及京都会馆、桥梁、道路无不踊跃乐输。
　　　光绪《婺源县志》卷34《人物 义行》

517　朱文炜，字锦明，(婺源)官桥人，国学生。……家业茶，常往来珠江，适值“朱子堂”为匪占夺，炜讼于官，留粤两载，乃复。又输金刻《汪子遗书》，捐地建本里文阁。
　　　光绪《婺源县志》卷35《人物 义行》

518　詹添麟，字玉书，(清婺源)秋溪人。国学生。幼失恃，续事继母，俱得欢心。年甫成童，父欲招仆守祠，捐田五亩，先以半叩麟，麟嫌少，请益之，父悦。后嗣捐赀兴祭，麟首输洋蚨百元。比壮，贾地粤，家道饶裕。疏戚告贷，悉为周恤。里中沿河要道，鹿先输五百金，劝同志量捐襄葺。咸同间，团费军费均输巨数。居心尤笃厚。尝业茶过南雄，担夫数十人，窃货以逃，麟以地方法禁严峻，不忍鸣官究治。年逾四旬，病革，悉检积券焚之，其善行洵孚舆论焉。
　　　光绪《婺源县志》卷35《人物 义行》

519　王世勋，字伯琅，(清婺源)阳村人，贡生。幼孤，事母克顺。后业茶粤东，赀渐裕。邑有胡某自粤同归，携只箱寄勋家，去三年未返。一日胡至，见箱封锁如故，谓勋曰：“内有白金千两，何不发箧以资营运 ”勋答以物非己有，至今未敢动移。尝念祖祠未建，独力构造，费千金有奇。族中贫不能娶者，贷赀完婚。娶不能畜者，拨田赡养。至周急济困，靡不乐施。
　　　光绪《婺源县志》卷35《人物 义行》

520　吴肇福，字德基，(清歙县)北岸人。少贫力田，内行敦笃，慷慨尚义，人多以长者目之。年三十，航海贩茶归，积有赢余，设义塾、造桥、砥道、施棺参、散仓粉，虽囊罄不惜。
　　　民国《婺源县志》卷9《人物 义行》

521　程国远，号超然，(婺源)渔潭人。幼业儒，以亲老家贫服贾，历艰苦，家渐裕。尝偕粤人业茶，共亏金八百，粤人惧不敢归，远怜之，遂慨然独认。
　　　《婺源县采辑 义行》

522　李登瀛，字亘千，理田人。职贡生。……尝业茶于羊城，至赣郡被盗，力控究办，请示勒石，以安商旅。乐邑惯匪纠众阻船勒索，伸雪督抚公宪，河道肃清。
　　　《婺源县采辑 孝友》

523　程焕铨，字景廷，石岭里人。国学生。……尝与兄弟业茶，亏蚀，债负数千金。铨以己租抵偿，不累兄弟。
　　　《婺源县采辑 义行》

索引：
279　322　769　1299　1300


第四节　木材业

524　徽多木商，贩自川广，集于江宁之上河，资本非巨万不可。因有移家上河者，服食华侈，仿佛淮阳，居然巨室。然皆婺人，近惟歙北乡村，偶有托业者，不若婺之盛也。
　　　《歙事闲谭》18册《歙风俗礼教考》

525　婺源贾者率贩木，木商以其赀寄一线于洪涛巨浪中。
　　　乾隆《婺源县志》卷4

526　休宁……山出美材，岁联为桴，下浙江，往者多取富。
　　　淳熙《新安志》卷1《风俗》

527　徽处万山中，每年木商于冬时砍倒，候至五六月，梅水泛涨，出浙江者，由严州；出江南者，由绩溪顺流而下，为力甚易。
　　　《寄园寄所寄》卷12

528　程文昂，号双石，(清婺源)香山人。业木造杞，以竹制缆，创自巧思，牢固异常，人利赖之。尝造水口罗星，独挥重赀，荫庇一村。邑筑城垣，捐赀造瑞虹门。邑侯刘赠联文嘉奖。其他义举，亦啧啧于人口。
　　　光绪《婺源县志》卷34《人物 义行》

529　程文昂，号双石，(清婺源)香山人。经营木业。始以竹制造蔑缆，放卑江河，人咸赖之，至今犹尸祝焉。
　　　《婺源县采辑 义行》

530　(严州)浮桥之禁甚严，歙浦杉毕集桥下，要而重征之，商旅大困，有濡滞数月不得过者。……休宁山中宣杉，土人稀作田，多以种杉为业。杉又易生之物，故取之难穷。出山时价极贱，抵郡城已抽解不赀。比及严，则所征数百倍。严之官吏方曰：“吾州无利孔，微歙杉不为州矣。”
　　　《骖鸾录》

531　隆庆辛未之夏，湖民有出葬者。大小船五十余艘，至湖中，有龙过其前。民竞以鼓乐龙逆之。龙惊骇，人船尽卷入空中。有徽商积大木数千茎在岸侧。皆为所卷，无复孑遗。
　　　《西吴枝乘》卷下

532　开(衢州开化)地田少，民间惟载杉木为生，三四十年一伐，谓之拚山。邑之土产，杉为上，漆次之，炭又次之。合漆炭之利，只当杉利五之一。闻诸故老，当杉利盛时，岁不下十万，以故户鲜逋赋，然必仰给于徽人之拚本盈，而吴下之行货勿滞也。
　　　雍正《浙江通志》卷106，物产六

533　凌日荣，字淇生(歙县人)。幼失怙恃，备历艰苦，时值鼎革，家贫不获攻举子业，习计然之术。重义轻财，虽力所不能为者，必竭蹶以事事，瘠己肥人，而不自为己德也。为木商，多往来于临安、云间，遇有急者必周之，人皆称公为善士。叶榭有行业，令次子起瑞点理之，并诸长兄日升奉善于中。不幸遭逆奴变，鸣之官，承问者按究，邻里保甲罪坐多人。公以弑主者二逆奴耳，与为力辨于庭，……众遂得释。
　　　《沙溪集略》卷4《义行》

534　叶明绣(清嘉道时婺源人)……尝购木钱塘，江潮骤至，漂木过半，绣舟追木，抵范村。江岸有老媪携女子哭而哀者，绣问故，媪曰“吾夫林姓，负无赖子券二十金，息以岁倍，今四载，已百六十金矣。夫亡，索负，欲夺吾女，女奔江欲死。”绣恻然，……即偿如逋数。
　　　光绪《婺源县志》卷33《人物 义行》

535　木商重建大兴会馆捐款人姓名碑
窃我大兴会馆向立西汇，缘罹兵燹，地成瓦砾。艰于创造。兹议公借紫阳地基，起造正堂三间。后厢两极壹间，照旧供奉关圣
朱子神位，以为木商集议公所，当经禀请　长州县宪蒯，通祥藩抚
府宪立案给谕遵守。遵于同治四年三月十七日兴工，五月十三日告成。连木料砖瓦灰漆并四面围墙挑除砖瓦暨雕刻神龛腊桥匾对前后窗龅一应装折在内，共计用洋五百四十七元，所有乐输芳名，书载于后，以垂不朽。计开
同仁会　捐洋二百五十二元　单介眉　捐洋二十元　阳丰记
捐洋二十元　单逢甫　捐洋二十元　汪芸圃　捐洋十二元
俞茂亭　捐洋十元　程漆园　捐洋十元　程子章　捐洋十元
程仰山　捐洋十元　程伯鸾　捐洋十元　汪晓峰　捐洋十元
程裕兴　捐洋十元　程怡裕　捐洋十元　汪娼然　捐洋八元
朱立元　捐洋八元　金杏林　捐洋八元　阳典卿　捐洋六元
何瀛州　捐洋六元　施子云　捐洋十元　张丽泉　捐洋五元
吴同文　捐洋五元　阳湘州　捐洋五元　王冠西　捐洋五元
胡德模　捐洋五元　朱明五　捐洋六元　汪礼端　捐洋二元
黄若皋　捐洋五元　程复兴　捐洋三元　何绩臣　捐洋四元
章焕文　捐洋三元　程华春　捐洋四元　俞春泉　捐洋三元
金子赏　捐洋四元　汪倬云　捐洋三元　潘月帆　捐洋四元
俞丽文　捐洋三元　赵万亭　捐洋三元　石松岩　捐洋二元
毕子荣　捐洋二元　朱锦帆　捐洋二元　胡书田　捐洋二元
单尚林　捐洋二元　王朴臣　捐洋二元　施子荣　捐洋二元
程香圃　捐洋二元　程荔帆　捐洋二元　汪燕山　捐洋二元
吕鼎盛　捐洋二元　吴雨香　捐洋二元　章益友　捐洋二元
潘招源　捐洋二元
同治四年五月吉日立
　　　　经理　程仰山　　司事　程荔帆
　　　《江苏省明清以来碑刻资料选集》第101—102页

536　浙之候潮门外徽国文公祠，即徽商木业公所也。乾隆间，创自婺源江扬言先生，其子来喜又于江干购置沙地，上至闸口，下至秋涛宫，共计三千六百九十余亩。盖无公所，事无以叙；无沙地，排无以安。而建立公所，购置沙地、其有裨于木业者，岂浅鲜哉!是时沙地浙人有起而争者，以此构讼，自省而部，得全此业。心力交瘁，费多独任。其轻财仗义更有令人景仰于无穷者矣。咸同间，发逆犯浙，公所被焚，木业蹉跎，有一败不可再兴之势。而今则栋宇重辉也，而今则规模重也。盖得后起诸君子实心实力襄赞其间，卒使开创宏规，蹶而复振。至考其底据，则罕存焉。戊戌岁，城业木来渐，查知江裔于兵燹时将各据携归，以防遗失。厥后人事代谢，顾问无人，蒙业而安者，竟莫知其缘起也。壬寅岁，董事余彝伯司马谋之于城，敬立扬言、来喜贤乔梓及后起诸君神位，以报其功。城因函致江裔，仍将各据和盘托出，以存公所，是何事之善欤。公所向无征信录，人多疑之。今将紧要底据及每年收支，逐笔刊明。条分缕晰，俾后继者率由旧章，永维公益，是则木商之大幸也。
　　　宣统元年岁次己酉季夏月上浣婺源江城有孚甫识并书《徽商公所征信录 序》

537　(光绪二十三年)督办浙江通省厘捐总局司、道为未谕事：照得徽木自威坪运至江干，经过东关、闻堰两卡，准免照票。……窒碍之处，拟有威坪卡于捐票外，另给免验单，经过两卡，免其照票，呈单验明放行，俾徽木与淳、遂、衢、处之木，及徽人售运本山木植，皆显然有别。候杞抵杭，再由江干卡查点捐贾，如果货票不符，及夹带各种货物，即行照章捐罚，不得再有补捐名目。
　　　《徽商公所征信录》

538　盐道舒宪牌内开：抚宪檄委本道，会同藩司查勘民人祝惟善等，已升钱江涨地商民互争一案，已于(乾隆五十五年)五月初三会同往勘。得自闸口至秋涛宫沿江一带沙地，为木商起运必经之路，虽经留有车路，终于运木有碍。所有堆木逼近江边，设遇水势泛溢，不无飘没之虞。并恐地界毗连，仍致损田禾，日后复多争。是此处沙地全为关木堆贮之要路，今以百余两之地粮，竟误数万金之关税，核计课额，增减悬殊，自应统归木商全行管理。所有新升课银，即令该商永远承纳，照额推收过户。并将从前已纳之银，及开垦工本，一并从优偿还。已据陈天禄等允服具结。此地虽系归商，商亦不自私为己业，复行取租各地，以及建盖房舍等情，虽取拢杞堆木之便，并能普济各商起运诸货之需。该处续有沙涨，亦不许人开垦，永远勒石遵行，庶与关政有益，而於升粮无缺矣。
　　　《徽商公所征信录》

539　洪君讳庭梅，字友三，别号雪斋。……既而食指日繁，慨然曰：“丈夫志在四方，安能郁郁久居此。”遂偕姻戚权木值于闽越楚蜀数千里外。推心置腹，然诺不苟，名卿巨公争慕与之交。……雅爱书籍，常肆力于经史百家，泛滥停蓄。迨遨游江湖，不屑屑权子母计，携书数箧，晨夕长吟。所过名山胜迹，见词赋诗联，嘉言硕论，辄笔之于书，号《雪斋日记》。又以余闲，取晋唐法帖摹仿其意，故君之翰扎楷书俱工绝一时。久之，探其囊，得金若干，复慨然曰：“……今庶几惟所欲为，奚仆仆风尘坐以商贾自秽。”……常以弃儒服商不克显亲扬名为恨。藏书千余卷，视子之明敏者，严加督课，循规蹈矩，罔或陨越。……公生于顺治庚寅五月，卒于雍正壬子。
　　　婺源《敦煌洪氏通宗谱》卷58《清华雪斋公传》

540　毕兴(清咸丰同治间婺源人)……年四旬，业木业楚尾吴头，备尝辛苦。
　　　　光绪《婺源县志》卷30《人物 孝友》

541　汪任祖，……初家贫，嗣业木吴楚间，渐有余蓄。建东岭亭及文公岭亭，并造屋舍亭畔，置租施茶，以济行旅。秉心仁慈，窘急告贷者日造其门，无不如意而出。后多为人负累，家因以落。尝售田二十余亩，代族某及邑中程某赔偿债逋，卒无怨悔。
　　　　光绪《婺源县志》卷34《人物 义行》

542　董昌瑗，字于玉，(清婺源)城东国学生。……壮趋姑苏，益贷金商江右。……后买木南赣，遭水涨，漂失过半。抵苏出售，罄以还人。由是愿终养田，杜门不出。
　　　　光绪《婺源县志》卷38《人物 质行》

543　董邦超，字亦吾，(清婺源)城东人。理问衔。少读书，工诗词，后就木业。尝在南康，见一舟坏，舟中人抱桅号泣，超购渡拯之，乃南赣兵备道郑公子也。翌日府官迎去，将厚酬，不受。又在河北江舟中救一米商，商言有金在坏舟内，为觅善泅者取而还之。后在六合，拯乡试六人，赠金雇船，送至金陵。卒年八十有三，著有《补笙堂诗》、《露花词》。子桂山，青阳训导，覃恩敕封修职郎。
　　　　光绪《婺源县志》卷34《人物 义行》

544　(程希道，字仲生)早丧父，特达志气，好交朋友，善殖贷财。尝往邻邑太平之弦歌乡，置买山场，做造牌筏，得利无算。永乐三年，因事致讼于邑，邑大夫舒公见其为人，遂令充刑曹吏典，明于法律，狱无冤囚。……生至正癸卯，没永乐辛卯。
　　　　《新安程氏诸谱会通》第3册《希道公传》

545　程之藩字镇野，南直隶歙县人。……年少时，随其父行贾于四川，至建昌雅州宣慰司董仆家。土司所属，深谷峻岭多巨木，伐之以为利，役夫尝数百人，必刚猛有膂力者始胜是役。之藩遂为之长，结以恩信，役夫无不悦股，悉听其部署。
　　　　《戴南山先生全集》卷8《程之藩传》

546　王士汲，褒嘉坦人。康熙十七年，士汲年十九，侍父华顺往四川贩木。
　　　　民国《歙县志》卷8《人物志 孝友》

547　汪溶，字尔昌，(婺源)太白人。质厚性爽。家贫，佣于木商，跋涉江湖，远及苗洞。中年稍裕。……道光年间，创立湖山书院，振兴文教，溶与有力焉。
　　　　《婺源县采辑 义行》

548　初，曾祖国时公货殖多才，贩木饶河，不幸遭家不造，沉沦于古县渡以陨其躯。时曾祖母年三十有五，生我祖起蛰公，甫六月耳。……及长，习懋迁，以义为利，家产自此丰。
　　　　《祁门倪氏族谱》卷下

549　洪致晖，号吉人，国学生，訾封五品，(婺源)张溪人。少孤贫，事母克孝，尝运木至浔阳……
　　　　《婺源县采辑 孝友》

550　王杰(清婺源人)……嗣偕尝弟货木三楚，各一筏。弟筏遭风，十不留一。杰慰之曰：“吾木尚在，汝毋忧。”比抵仙镇，获利数倍，悉于弟分。
　　　　光绪《婺源县志》卷30《人物 孝友》

551　江恭阐(清婺源人)，……尝购木开化。有王姓兄弟各分一山，兄木价羸于弟，连年构讼。阐戚然晓弟以大义，亦购其木六百金，价与兄等，弟兄感之，二好如初。德清有陈万年者，与阐合贾，年死仁和，子才四岁，阐检市籍，并年应得子母千八百余金，亲致其家，谢以金弗受。生平好《纲鉴》，市肆中亦手不释卷。
　　　　光绪《婺源县志》卷33《人物 义行》

552　孙徽五(清婺源人)，……尝贩木湖南，抵寻江，木尽火，计耗数千金。时，同侣贷五金市木者二十余人，既火，皆谢负五，五慰曰：“是予咎累公等也。”尽焚其券，并各给归囊。
　　　　光绪《婺源县志》卷33《人物 义行》

553　黄振甲，号春谷，(清婺源)潢川人。国学生。自少运木毗陵。值兵燹后，业木者多罄其赀。甲检积券约数千缗，叹曰：“徒为子孙累。”遂尽举而焚之。其地方所设安徽会馆、施棺所、养济院、育婴堂及汪子双池书局，皆慷慨输金，以襄义举。
　　　　光绪《婺源县志》卷34《人物 义行》

554　(倪)望铨公，字锦河，……年十六则往来贩木于鄱湖阊水间，以信任见重于同侪，所得滋丰。
　　　　《祁门倪氏族谱》卷续《望铨公启垣公两世合传》

555　单启泮(清婺源人)……比长，业木豫章，家始裕。即见义勇为，金竹桥渡，废弛已久，倡捐重修。族中房口数不利，堪舆家归咎村口水碓，泮购地易置之，族赖以安。祠宇将倾，输己地集赀，独任营造，三年落成。他如学宫、考棚、城垣邑乘、桥路、寺观均有资助。
　　　　光绪《婺源县志》卷34《人物 义行》

556　朱昌孝，字永言，(清婺源)带川人。幼读书，以父年迈，弃砚就商，设钱肆于湖南德山。婺邑木商往来必经其地，杞夫不下数千人，有客死者，赁地藁葬，甚且委诸草莽。孝输赀首倡，买山一局为义阡，中构一堂曰笃谊，立碑标墓，详载姓名，以待舁骸归葬，并置守冢一家，清明祭扫。先母洪、续母李，家世式微无传，孝捐赀两族，修墓立祀，咸以孝义称人。
　　　　光绪《婺源县志》卷35《人物 义行》

557　炮台在(芜湖)县西滨江，明总兵黄得功建。今其下滩地为徽、临两郡木商堆贩木箱之所。
　　　　嘉庆《芜湖县志》卷6

　　按：民国《芜湖县志》卷13载：“潇江会馆原名临清会馆，在徽临滩，道光初年建。光绪四年重修，民国三年与徽人清理滩地，又以在芜业木者临郡他县人无与焉，恐滋混淆，因改今名。”综合二志的记载则是，在芜业木者以徽、临两郡人为多，尤以徽人为最，故其堆放木材之处谓之“徽临滩”。

558　章必禄，名禄寿，字受仁，儒林郎。商于宁属孙家埠，开设木行，颇称干济才。
　　　　绩溪《西关章氏族谱》卷24

559　公讳大诗，字全万，贡生。戴村檀溪人也。早失怙恃，孤贫无依。初游江右至邑，后营金陵木业，囊渐充裕，因居于白下。……晚岁志欲归里，置房屋一所，基地一亩，租二百二十余秤，以为菟裘之计。
　　　　婺源《敦煌洪氏通宗谱》卷59《檀溪全万公传》

程肇基(清婺源人)……业木金陵，资饶裕。亲朋造寓舍，欲留者，任事给俸；不欲者，归里成赀。借券自数百两至一二千，贫不能偿者，悉召其人，面焚之。至于培植根本，兴祀置田之举，指不胜屈。
　　　　光绪《婺源县志》卷34《人物 义行》

561　金照，字封亭，(清婺源)延村人。科中书衔。性喜施与。业木金陵。尝捐赀置义辨一区，以安旅榇。又修上江考棚、府嘉兴坛、婺邑城垣，共捐一千数百金。生平重义轻财多此。
　　　　光绪《婺源县志》卷34《人物 义行》

562　俞盛，字郁文，(清婺源)西冲人。国学生。……业木金陵，值水灾，挥金平粜，活人无数。他如助团费、输军饷、捐救生局、修城隍庙、疏上新河水道、证文昌阁大路，义举之多，所在不一。
　　　　光绪《婺源县志》卷35《人物 义行》

563　程实(洪武乙亥生，弘治乙卯终)，其为人淳朴，涉猎书史。少客江湖间，尝以木易粟至姑苏贷人，值岁侵，悉弃不取而归。归更事畎亩不复出，力勤孔时，所入恒倍。家居率晨起，呼子弟督佃佣各职其职，无侈以肆。夜即课诸孙鸣琴读书，抵夜分乃寝。
　　　　《新安文献志》卷90《百岁程君实墓表》

564　董嫌照，号藜轩，(清婺源)城东人。邑庠生，为人简默厚重，性孝友，事亲先意承志。异母伯兄秉家政，嫌坦白无疑。后析居，与兄合赀业木姑苏，兄本利亏折嫌七百余金，欲以房屋抵还，封契缄寄，嫌受而毁之，不与子侄言。堂侄某贷嫌银百两贸易，被窃，亦持田契偿，嫌曰：“尔何以育妻孥 ”不受其产，复以百金贷之。坐是家落，晚训蒙糊口。
　　　　光绪《婺源县志》卷33《人物 义行》

565　方肇基(婺源人)……尝业木于苏汇，有贫鬻妻孥者，基遇之赠金阻留，不受其券。发逆踞城，亲友流离窘急，基倾囊施济，无顾惜。他如悯穷、焚券，输赀育婴所费约数百金。子遵父训，不坠家声。
　　　　光绪《婺源县志》卷35《人物 义行》

566　方钟美，字耀华，(清婺源)方村人。幼失恃，随父往辛塔业木。年十六，父令装橐金，运木于苏汇。途遇张某夫妇相持泣甚哀，趋向之，知为债逼鬻妻，美慨然倾囊代偿。归来长跪父前，告以故，请笞。父阴韪之，置不问。后挈眷归里，有堂兄钟旺……靡有所依，美皆招与同居，衣食终其身，并出金为二人置田祭扫。族人均称其义弗置。
　　　　光绪《婺源县志》卷35《人物 义行》

567　王学炜，字文吉，(清婺源)环溪人。登佐仕郎。少贫佣工。一日主人命扫舍，炜拾白金一锭，返之主人，因爱其诚悫，以女妻之。比长，业木泰州，值水荒，倡首捐钱三百贯，米五十石。知州金以“义行可风”褒奖。嗣居家，修广济桥，造枧田路，葺站坑岭，俱不惜巨赀。晚年屡举乡饮宾，坚辞不就。邑侯彭额以“齿德俱尊”。
　　　　光绪《婺源县志》卷34《人物 义行》

568　李广璧，一名得春，字延田，(清婺源)理田人。贡生。……后弃儒服贾，往泰州海门厅业木，艰难起家。会海门新建城垣，所需木料及工费均系璧助。又建赤山岭石亭及里中义仓文社，均输赀不吝。
　　　　光绪《婺源县志》卷35《人物 义行》

569　俞悠春，字韫山，(清婺源)新源人。……尝业木维扬，赀颇饶，辄喜施与。族有宗子，累世单传，无力谋娶，椿慨然赠金，获生两男，宗祧赖以不坠。他如捐赀修谱、市米平粜、好义勇为，不一而足。
　　　　光绪《婺源县志》卷35《人物 义行》

570　(程志发)年十三而丧母，十七而丧父，茕然无依。兄弟立志承家，早夜辛勤不懈，……尝做造牌筏，得厚利，置田一顷余。……生洪武乙亥，没正统丁卯。
　　　　《新安程氏诸谱会通》第3册《程志发传》

571　处士讷必府君(汪堰，号讷必)早孤，伯兄武昌尹赠太仆少卿公长而诲之，有父道焉。处士事之亦如父之严，服子弟职无违。岁时家荐，躬具修如见祖考。既分异，所名田有翔贵者，复推其半以益季弟，余百金尝货木淮泗，不能偿者已所责，续闻少卿讣，乃概弃之，宁割己产偿诸所费。抱朴居静，不竟世利，间有窘迫，裕如也。
　　　　《汪氏统宗谱》卷85《堰号讷必传》

572　公讳钦赐，字光启，姓汪氏，世为婺东大畈巨族。……公承考干蛊(按：汪钦赐父江堰“尝货木淮泗”)，以造厥家，……故尝治经业于族父愚必公、邑博龙山程公，竟弃去，不事进取，曰：“吾义命有所制矣。”……嘉靖丁巳十二月十九日以疾考终，距生弘治戊申五月二十一日，寿七十岁。
　　　　《汪氏统宗谱》卷85《钦赐号竹墩墓志铭》

573　公姓李氏，讳祖王王员人子不若也。所居庐极卑隘，后指繁不能容，然终不兴造。常服一布衣，历十余年如新，人有以身贴之者，则频拭之，恐污腻也。云履一双，客至，穿以见，去则阁之，其俭率如此。
　　　　婺源《三田李氏统宗谱》《长皋钟三十二两源公行实》

574　李世宠，字起员，(婺源)理田人。父营木业，因亏赀，归家种作。
　　　　《婺源县采辑 孝友》

575　洙源倪公，讳思喜，字乐之，一乡善士也。慕父一斋不置，因号慕斋。少习举子业，缘家计维艰，弃而就贾，以木殖起家。
　　　　《祁门倪氏族谱》卷下《慕斋公实录》

576　公讳道昭，字惟明，别号辉宇。……公初处贫，以殖木始饶蓄积。……公生万历丙戌腊月十三午时，卒康熙壬寅二月三日午时。
　　　　《祁门倪氏族谱》卷下《辉宇公纪略》

577　毕周万(清婺源人)，……亲老家贫，二弟俱幼，乃佣于木商家。练达勤谨，遂为人信任，每岁辛俸，悉寄交二亲，无私积。
　　　　光绪《婺源县志》卷33《人物 义行》

578　施圭锡(婺源人)，……佐父业木，比父归里，孳息倍于前，悉均兄弟，不以自私。生平慕义好施，凡郡邑修志及造文庙、书院、考棚、河西桥，均挥金襄助。大学士曹额以“藩垣佐理”，太守马额以“义行可风”。次子煌，字亦宜，国学生。资颖异，工诗。尝以宗谱久未搜辑，悉心稽考本支，寻碑觅茔，并咨访于寄籍乏祀之家，俾无遗失。其笃于族谊类此。道光己酉，贡入成均。
　　　　光绪《婺源县志》卷35《人物 义行》

579　程兆枢，原名兆逵，字辰中，(婺源)上溪头人。少业儒，年十五失怙恃，弃砚就商业木。奉宪委航海采办材料，入河套，赴都门，由监生考授州同。归家创祠宇，助祀田，建义仓，督造水口桥梁及文昌阁，勤劳六载。……醵赀集会生殖，修源头百丈冲岭，并石栏杆。乾隆甲戌，邑侯俞聘邑绅修志乘，公举枢总理。……
　　　　光绪《婺源县志》卷35《人物 义行》

索引：　322　480　935　1054　1067　1076　1126　1194　1195　
1196　1232　1242　1285　1303　1306　1307　1413

第五节　其他行业

580　(许天志，明成化嘉靖间歙县人)公贾黄池，义声浃洽，虽童稚亦以公为信人。嘉靖甲午，比岁凶歉，池之人逋粟不能偿公，公慨然曰：“吾大者不能拯其饥，忍重其困耶 ”乃誓众焚其约，示不复取，盖捐二百金如弃敝屣也。……尝泛舟江中，囊金数百，忽遇盗，从者手足无措，公微笑曰：“是有命焉。”盗取其半，从者喜之。公又曰：“是有命焉。”略无得失色，商之闻者咸争以为美谈。
　　　　《新安歙北许氏东支世谱》卷8《处士立斋许公行状》

581　(万历年间)南畿、浙江大耸，诏禁邻境闭籴，商舟皆集江西，徽人尤众。
　　　　《明史》卷224《陈有年传》

582　(天启四年九月徐宪卿奏：)……万历庚申(1620年)(苏州)因遏籴米腾，一二饥民强借徽商之米，有司稍绳以法，而遂有万人屯聚府门，毁牌殴役，几致大变。
　　　　《明熹宗实录》卷46

583　郡(徽州)中诸吴最著，而海阳(休宁)尤著。吴田处士始生，具法相负者见而奇之曰：“是佛氏天童也。”父曰：“善!”咳而命之曰“佛童”。既冠，字景芳，长而斤斤工九重、习三正。新都皆岩邑，以谷量人，尽土之毛，不足以供什一。于是舍本富而趋末富，农为轻。处士曰：“不然，自昔王者重农，有土皆有籍，乃今不稼不穑，艳锥刀之末利而走四方，纵自轻，其失得犹辐辏耳。籍今人人贾也，民其无天乎 ”处士孳孳务力田，省耕敛，比岁入则时贵贱以为化居，因而积著佐之，不贾而给。会岁恶，处士以露积倾里中，人言任民窖粟以待不赀，此其故智也。处士笑曰：“使吾因岁以为利，如之何遏籴以壑邻，是谓幸灾，天上不与。”乃尽发仓廪平贾出之。居数十年，富倍上贾，顾折节为俭，赍用不及中人。
　　　　《太函集》卷62《明故处士新塘吴君墓表》

584　(江叔先)语昆季：“良贾务转毂四方，吾侪墨守一隅非策也。芜湖为三辅赤县，当积著之区，往而市粮，犹不失为本富行矣。
　　　　《太函集》卷50《江叔先藁葬墓志铭》

585　《桐下听然》：万历己丑，新安商人自楚贩米至吴，值岁大旱，斗米百五十钱，计利已四倍，而意犹未惬。请道士降乩问米价，南极上帝附乩判云：“丰年积谷为凶年，一升米粜十升钱，天心若与人心合，头上苍苍不是天。”又判：“着火部施行。”道士未出门，庚火发，商人之米无遗粒。连栋百余仓，分毫不毁。
　　　　《坚瓠五集》卷1《火焚米商》
　　　按：该书作于康熙间。

586　徽郡(稻米)仰给江浙，旧例买稻俱派水商，因假商冒领，真商夤脱。然买稻之法又劳而不费，以城市米铺米行之多，取四民口食之利。屯溪系一邑总市，商牙辏集，米船络绎相继。该坊约里举其富甲众商者，同领官价，转派多商，顺带以归城社之仓。则里无出郡专籴之劳，仓便无搬运之苦，乡民沾实受之惠。如末议可采，伏乞宪裁。
　　　　休宁《赋役官解全书》

587　采石有某大姓者，家畜舟，募水手撑驾，以是取利。有徽商某于其家雇舟载米，往吴门粜之，价适腾贵，二三日即尽，获利且倍。趋还，再贩至京口。
　　　　《旧小说》己集《诺皋广志》

588　同里许阿爱、扬达、万中极贫，惟以撑筏载商货为生。三人者因与徽商程琳争雇直，触其怒，遂诬以侵盗货物米、布、干鱼各若干，乃自取干鱼一包为赃，投里长郎升，贿嘱为证，呈告于州。州主林云溪信之，痛加藏楚。许阿爱自经死狱中，扬达、万中俱问刺徒配驿，陆续死于驿。阿爱父母老而饥寒，且苦其子，亦相继而死。
　　　　《见闻记训》

589　这个俊俏后生是谁 原不是本地，是徽州新安县人氏，姓陈名商，小名叫大喜哥，后来改口呼为大郎。年方二十四岁，……这大郎也是父母双亡，凑了二三千金本钱，来走襄阳贩籴些米豆之类，每年常走一遍。……往来半年有余，这汉子约有千金之贾。……一路遇了顺风，不两月行到苏州枫桥地面，那枫桥是柴米牙行聚处，少不得投个这要脱货。……再说陈大郎在苏州脱货完了，回到新安……。忙忙的收拾银两，带个小郎，再望襄阳而进。
　　　　《古今小说》卷1《蒋兴哥重会珍珠衫》

590　常德自三月破后，贼去而逃民自渐复。我乡徽苏大贾，纷纷重载而下，有五百人作伙附大海舟，铁锚桅竿忽作吼声，徽商溪南吴姓者，亟以桐油贱售，贩豆还浦市。不数日而常德陷，四百九十九人无一免者。
　　　　《明季实录》附录《苍梧兄酉阳杂笔》

591　我歙及休，居落相望，米价最易腾涌。公设处多金，畀信贾递贸易芜阴，泛舟之役不绝，平市居民，饔飧仰给，邑无米珠之叹，邻无遏籴之虞。
　　　　康熙《绩溪县志续编》卷4《艺文 熊邑侯碑记》

592　俞培日永，字颖堂(清乾隆婺源)汪口人。性仁孝，少服贾，尝赴江右买米，舣舟康山，居民不戒于火，延烧四十余家。日永见之恻然，倾赀给恤，择其甚者倍之，至今婺之过其地者，闻诵高义不置。
　　　　光绪《婺源县志》卷32《人物 义行》

593　郑嘉莲，字濂若，(黟县)上轴人。监生。好义，有推解风。尝于桐城金山墩卖米，自江西运之。
　　　　嘉庆《黟县志》卷7《人物 义行》

594　詹元甲，(婺源)庆源人。……性耽典籍，工诗。家贫，弃儒服贾。尝客皖省，设磁铺。时太守陈其崧才名藉甚，得元诗，大加叹赏，翌日造焉。见元质实渊雅，遂定交。会岁大耸，陈橐金二十余万，力请采办米粮，谋再三乃诺。既至其地，逆旅主人曰：“此地买米，例有抽息，自数百两至千万两，息之数，视金之数。今君挟巨赀可得数千金，此故例，无伤廉。”元吠然曰：“今饥鸿载途，嗷嗷待哺，予取一钱，彼即少一勺，瘠人肥己，吾不忍为。”……著有《苍崖诗草》存于家。
　　　　光绪《婺源县志》卷34《人物 义行》

595　潘觐光，字汝嘉，(婺源)港口人。太学生。年十八，念父经营劳瘁，弃儒就贾。……又港界徽饶间，淮浙盐商争界，构大讼，官吏迭勘，供亿绎骚，皆光独任，且为指陈地势，讼且息。又婺田少，仰食乐平，米舟至，无赖阻梗要利，光往谕立解。
　　　　光绪《婺源县志》卷30《人物 孝友》

596　章传仁，一名公德，字行五(清绩溪人)，太学生。沐恩宠赐，性纯朴，乐易近人。家故贫，初执艺以养父母，嗣偕兄弟兴贩稻梁于宛陵。亿每多中，不数十年，遂以起其家。
　　　　绩溪《西关章氏族谱》卷24《家传》

597　刘淮，……客于嘉湖。岁饥，有粉揞米，或言可乘时获利，淮不可，曰：“孰若使斯土之民得苏之为利大也。”乃减价以贸，又为粥以食饥者。
　　　　《休宁碎事》卷12引《大鄣山人集》

598　歙多旧家，曰汪氏者，尤见称焉。……近者曰(汪)世贤(明正德间人)，倜傥有大度，偕其舅氏，通财于汴，盖三十余年矣。……今之称巨商曰鹾，曰彩耳，而世贤商于彩者也，能贱征贵，贵征贱，额畀瞬语，故致羡有方也。记曰：“吾治生产，犹伊吕之谋，孙吴用兵，商鞅行法。”此数者，世贤心得之矣。又曰：“富无经业，货无常主，能者辐辏”，其世贤之谓欤。
　　　　《汪氏统宗谱》卷31《序送汪世贤还乡》

599　(泉州)龟湖之民细布而善酿。长市之民集发为黟，黟通于江浙贾人，而徽贾为盛。
《闽书》卷8《方域》

600　万历癸未，邑(上海)有新安布商持银六百两，寄载于田庄船，将往周浦。其银为舟子所窥，黑夜中三人共谋，缚客于铁锚，沉之黄浦，而瓜分所有焉。
　　　　《沪城备考》卷6

601　(无锡)布有三等，一以三丈为匹，曰长头；一以二丈为匹，曰短头，皆以换花；一以二丈四尺为匹，曰放长，则以易米及钱。坐贾收之，捆载而贸于淮扬高宝等处。一岁所交易不下数十百万。尝有徽州人言，汉口为船马头，镇江为银马头，无锡为布马头。言虽鄙俗，当不妄也。无锡坐贾之开花布行者，不数年即可致富。盖邑布轻细不如松江，而坚致耐久则过之，故通行最广。
　　　　《锡金识小录》卷1

602　新安汪氏，设益美字号于吴阊，巧为居奇。密嘱，衣工有以本号机头缴者给银二分。缝人贪得小利，遂群誉布美，用者竞市，计一年消布约以百万匹。论匹赢利百文，如派机头多二万两，而增息二十万贯矣。十年富甲诸商，而布更遍行天下。嗣汪以官游辍业，属其戚程，程后复归于汪。二百年间滇南、漠北无地不以益美为美也。
　　　　《三异笔谈》卷3

603　汪社生(明休宁人)，以贫困奔驰吴越，肩布市卖。
　　　　嘉庆《休宁县志》卷14《人物 尚义》

604　歙阮长公弼，字良臣，世家岩镇。少承家末造，躬力贾，起芜湖，两邑交重长公，人人诵义，具曰长公长者，或曰石泉翁云。长公考氏承故饶，孜孜务振人急，诸告急者至，无虑赢诎应之，无以应则为之出所有而质子钱家，质穷则假他人之有以为质。夫人则以其仁足愚也，率假不归，复称贷以偿他人，积逋数百，乃大困。
长公始就学，日记数千言，盖与大司徒鲍公同师，鲍公扫然自下，徒以修糈不给，去而学医。市中故多医，复不利。长公叹曰：“吾欲为良士，无修糈则无师，良士安可为也；吾欲为良医，医必历试，一不验则将杀人，良医安可为也。”因自请于考氏：“郡人率以贾代耕，虽有良田，不耕不获，吾家负宿逋不报，宁坐困而不求治生，自今犹复悠悠，何以仰事。儿请具资斧，将服下贾于四方。”则之芜湖。盖襟带一都会也，舟车辐辏，是可以得万货之情。雅以然诺重诸贾人，不言而信，其言可市，诸贾人奉立如季河东。彼中驵侩分行，独赫蹄莫之适主，长公策曰：“此吾业也。”请职赫蹄，乃鸠其曹，敛母钱，躬载橐而规便利，就诸捆载者，悉居之留者，转运而分给其曹，利且数倍。
时购者争得采，利归染人，长公复策曰：“非独染人能白可采也。”乃自芜湖立局，召染人曹治之，无庸灌输，费省而利滋倍。五方购者益集，其所转毂，遍于吴、越、荆、梁、燕、豫、齐、鲁之间，则又分局而贾要津。长公为祭酒，升降赢缩莫不受成。即长公不操利权，亦犹之乎百谷之王左海。
芜湖去歙五百里，乃以安车逆父母就养芜湖。请命饰禽为仲季纳妇。已，复毕出赀产，请命三分之。父母曰：“不然，兹尔一人胼手胝足之烈也，二介幸及于糊其口足矣，胡为乎鼎分 ”仲季亦固辞：“伯独劳，而使吾侪享其逸，不祥。即伯不居，何敢以鲁三家耦伯。”长公谓：“否，吾终不食吾言。”卒等分三若一。客为长公策者耳语曰：“等分善矣，彼夸毗子，宁讵能师长公俭邪，割之便。”长公谢曰：“吾闻均无贫，故必适均而办之异；和无寡，故必参和而统之同，客休矣。”仲季皆无禄即世，季遗一女而孤，长公悉以季赀为女装，归之闾右。仲遗二子，长公儿子畜之，二子亦父事长公，从长公贾，多历年所。诸宗族亲戚、闾右交游至者，辄推赤心而纳之交。业儒，则佐之儒；材可贾，则导之贾；能独立，则授赀而薄其息；能从游，则授糈而冀其成。有过则规，有善则劝，有难则赴，有急则莛，有违言则解纷。讼则为之平，其议两造，务守胜，有司遣之质成，言出而务虚已听之，不待其辞之毕也。抑或坚持不下，辄出百金结其成，事既平，未尝有德色。
岁乙卯，岛夷自越突新都，且薄芜湖。芜湖故无城，守土者束手无策。长公倡贾少年强有力者，合土著壮丁数千人，刑牲而誓之曰：“寇邪 虎邪 虎而喁手可搏，虎而翼矢可加，如其寇也，则业已穷，虽张，吾侪直醢之以谢天子。”寇侦有备，而宵遁。所部上御寇功，将首长公，且下章服，长公辞之力：“贾竖子，何敢以此钧奇，有如异日者，寇至亦将倚办诸贾人，则吾为之俑也。”
居数年，群盗劫县库，议城芜湖，监司首召长公扶义倡公。长公应召，以身为版筑先，城完而坚，如期而告成事。所部再下章服，辞如初。芜湖道出南陵，险而淖，病行者，长公捐金以倡诸贾，证而夷。
先是，长公将以歙为菟裘，芜湖为丰沛。既而业大起，家人产具在芜湖城内，外筑百廛以待僦居，治甫田以待岁，凿夸池以待网罟，灌园以待瓜蔬。媵腊饔飧不待外索而足。中外佣奴各千指，部署之悉中刑名。
今上覃恩诏赐民间年八十以上爵一级，有司奉诏首及长公，长公北面承之，且曰：“弼不敢以匹夫而距(拒)大泽。”乃毕籍所就业，召仲子汝呜、冢孙国政手授之，宣言：“古者七十曰老而传，而翁庚十年耄矣，姊基在籍，塘畲在而两人，而翁从此老矣。”
季年崇事二氏，种诸善根，尝立表矶，除道叶岭，筑台施食，置田赭山，缮三茅宫，饰诸神像，乐善而无所徼福，其费不赀。……仲子又言，长公故多阴德，务施恩于不报，加意于人所不及。……宗人即次而疫，同行者举引身避之，长公躬馈乐资临视，卧起率无害。族母私蓄数十缗，阴德长公取息。有顷，族母亡，长公握子息钱，毕归其子，其子不知所出，力却之。长公语之故，稽首而后受。居芜湖久，以侠义闻，岁凶则设糜粥食饿人，治艟棺道诠。长公初载，迭有所称贷，迭偿之。自恃无他，不索故券。久之，猾者持券来讨，乃复偿之。或称贷于长公，归者半，不者半，长公勿问也。……
　　　　《太函集》卷35《明赐级阮长公传》

605　督府部院禁革颜料当官碑记
江南苏州府吴县正堂□，为宪□□所恳□弁职差役□□□□□□□□□□地方各颜料铺户汪永丰等连名呈词内称 □□□指占□苏□□□□□□□□□值米珠薪桂 万苦倍尝 至于承值各上司府县银□□□及□□□□□□□□等项 尚且□骨难支 岂意武弁标厅各营各哨 □牌□出兵□□□□□□□□□叠害无休 稍不遂意，我命溪迪。具呈前任　宪天应严禁 勒石□□□□□法令渐弛。苛政复起 有限之资本 供无涯之役 一命颠□□□必毙 □□□□□□□□宪天福星镇吴，两载方新。哀我生民，立救倒悬。伏乞　□怜给示，勒石永禁。□□差派颜料上肃宪纲 下保穷黎 恩垂不配等情 具呈 钦命江南巡抚江宁等处地方都察院左副都御史义兵部左侍郎周 蒙准随奉　本部院颁发□示 为再行饬禁，以苏行□□□□吴郡地当属各衙门驻节粮多 商贾虽称云集 行户实苦支应 本部院莅任于斯。一向日□□□□□□□□石石耸之余。薪桂米石石腾衢徽民附居 店业营异觅 □头以事俯仰 即有府县供送　各宪衙门心红 向遵　宪禁 照依时价 发银平买 并无着□□□有□□□□□□各衙门滥取苛剥 兼之兵丁肆横 恃强威挟 积弊相承 遂为成例 致丰等受累已深 哀吁上控也 今据丰等所呈 专恳相应请本院□□□□领取物件　本部院业经申饬再四 今据汪永丰等呈控为营弁衙门兵丁差役赫取无厌，商民有限资本 □其吮血 准勒石□□□□□□□协力□□以□尽法究治 务□积困等因 到县 奉此 合行立石永禁 为此示谕后开各铺户汪永丰等知悉 今后凡有各□□□票 应□□□□□□□□□□□□□□指称修理彩尽颜色当官，吓取铺户物件者 许即一并协拿解　县 转解　部院□审□□□□经□ 须至碑者 
右给南货颜色商民汪永丰等准此
具呈商民汪永丰　江德懋　江德震　程恒升
江德福　吴南坤　江德隆　孙永享
□□□　朱万顺　朱德□　聚□□
李万隆　程日□　夏义茂　黄中和
吴道生　姚日升　夏　诚　夏　爵
江德顺　洪德盛　胡德升　吴暴嘉
鲍尔攀　吴贞甫　朱无震　陈隆胜
江和义　金丽永　□□□　□□□
吴德甫
乾隆　　年　月　　日给
　　　　《江苏省明清以来碑刻资料选集》第271-273页

606　苏州府禁止地匪棍徒向安徽码头及凉亭晒场作践滋扰碑
奉宪勒石
钦命二品顶戴升授湖北安襄郧荆兵备道江南苏州府正堂李 　　为出示晓谕事 案据候选巡检张立荣 候补卫守备赵宗林 候选州同蒯德桐 五品衔候选盐经历刘志鹄具禀 拟在阊四图北濠城根杨王庙北首官街 建立皖省码头 请饬查地粮等情一案 当经饬据元和县会委勘丈 该处二摆渡杨王庙北首墙边起 至四摆渡止立界 作为安徽马(码 )头 内有三摆渡基地一处 系蒋顾两姓渡船码头 请仍其旧等情 详府核议转详 奉　潘宪批示饬遵在案 兹据该职张立荣等以码头工竣 并建石牌坊两座 另盖看守夫役住屋一所 并于界内 设立义渡船一只 歇凉亭一所 茶亭晒场各一处 禀请给示前来 除批示外 合行出示晓谕 为此示仰该处地保军民人等知悉 现在北濠城根二摆渡杨王庙北首墙边起至四摆渡止 系安徽往来船只停泊码头 界内所设义渡船及另建凉亭茶亭晒场等处 均属善举 毋许地匪棍徒作践滋扰 如敢故违 定即提案 从严惩办 地保循纵 察出并究不贷 其各禀遵毋违 特示遵 光绪二年十二月十五日示
　　　　《江苏省明清以来碑刻资料选集》第251-252页

607　(章必彩)字焕文，太学生。父名光，以成衣客浙之衢州、西安，故赀颇裕。既娶，于是而家焉。生五子。旋以念祖心切，遣彩服贾于故乡，为奉先计。彩时尚幼，未甚读书，居市既久，习练日深，通理义，敦本重源，以分授赀财，贸迁积聚，立业成家，可谓善于继志矣。
　　　　绩溪《西关章氏族谱》卷54《家传》

608　宋时刻本，以杭州为上，蜀本次之，福建最下，今杭刻不足称矣。金陵、新安、吴兴三地，剞劂之精者，不下宋板。……
近时书刻，如《冯氏诗纪》、《焦氏类林》及新安所刻《庄》、《骚》等本，皆极精工，不下宋人，然亦多费校雠，故舛讹绝少。
　　　　《五杂俎》卷13

609　明季丰南吴勉学设肆名师古，参见存者有：《资治通鉴》、《宋元资治通鉴》、《两汉书》、《世说新语》、《花间集》等书；吴养春泊如斋刻《宣和博古图》、吴币西爽堂刻《古今逸史》、《晋书》、《水注经》、《诗记》；汪士贤刻《汉魏六朝名家集》。沈德符《野获编》云：“今新安所刻《水浒》有汪太函序”；又云：“《养正图说》徽州人所刻，梨枣极工，其图象出丁南羽手，飞动如生。”胡应麟以歙县与苏、常、金陵、杭州并列为刻书之地。降及清代，小溪项诉、长塘鲍廷博、江村江敢、谭渡黄晟等刻书，艺林尚重云。
歙邑刻工盛于明季，而虬村黄氏尤多良工。万历时人黄应瑞，字伯符，刻图著称，所刻有《闺范图说》、《历科状元图考》、《程朱阙里志》界画精整，山水树木楼屋仕女无不精绝。又《新安文献志》黄文技、仇以寿等刻；《竦坑黄氏统宗谱》黄刻；《嘉靖徽州府志》黄锓刻；《郑师山集》黄龙刻；《古今印章》黄应乾刻；《西厢记图》黄一楷刻；《目莲救母曲》黄挺刻；《宣和博古图》黄德时刻；《黄山图》黄际之、黄松如刻；《康熙徽州府志》黄和卿、黄子明刻；《道光徽州府志》、《道光歙县志》黄杭鼎刻。又黄一桂、黄一绪为吴勉学刻书。明时杭州最盛行雕板画、殆无不出歙人手，绘制皆精绝。如万历容与堂本《琵琶记》、《玉合记》、《红拂记》黄应光刻，钱塘扬氏本《海内奇观》汪忠信刻，张氏白云斋本《吴骚合编》汪成甫刻；天启本《彩笔情辞》黄君倩刻。以上见《城南草堂曝书记》、《浙刻书史》、《谈撮录》。
　　　　《杂记》

610　歙吴勉学，……广刻医书，因而获利。乃搜古今典籍，并为梓之，刻资费及十万。
　　　　《寄园寄所寄》卷11引《讯庵偶笔》

611　黄君讳利中，字义先，……歙西虬村人也。(清康熙乾隆间人)。……力田之暇，稍习为书贾，习为镌工。出其童蒙书售于邑。及久，镌益工、售益广，凡经史古文诗赋试艺无所不镌，邑中缙绅人皆乐与交，业隆隆渐起。而君益自刻苦，布衣蔬食，淡薄自甘。家置一小椟，扃钽之，蓄其所余，数岁遂出其日积月累之金，以济乡里。
　　　　歙县《虬川黄氏宗谱 黄义先老人传》

612　吾邑(歙县)西有里曰“虬村”，族居黄氏，世业梓人，艺林著述，雕木尽资于是。与予交而可与辩论书林得失者则曰黄翁云景(清乾隆间人)。云景状貌梧挺，尝躬耕，有兼人劳愚，雕刻不自任也，而鸠良工选尤粹者则独具精能，古籍之残缺失次者，一入目必研搜补证完之。……云景子亦五人，亦业先业。而群书之是非真赝则惟云景授之。
　　　　歙县《虬川黄氏宗谱 云景黄翁六十寿序》

613　翁姓黄氏，讳启高，字云景，歙西虬村人也。少孤，事节母以孝闻，服田力穑，四体维勤。以其暇席先业为书贾，逐什一之利，谋甘旨，用孝养厥萱堂。
　　　　歙县《虬川黄氏宗谱 黄延古老人传》

614　新安人例工制墨，方于鲁名最著。……而同里程君房几超而上之。两人贸首深仇。程墨曾介内臣进之今上，方愈妒恨，程以不良死，则方力也。
　　　　《野获编》卷26《新安制墨》

615　国朝(明朝)则方正、邵格之、罗小华皆擅能墨薮。小华名龙纹，新安人。严分宜(嵩)当国，为其子大符幕宾，授中书舍人。严败伏法。所制墨，糜玉屑金珠以为珍异。神宗(万历)游情翰藻，访及罗氏墨，中涓重资争购，等于圭璧焉。厥后织造内臣孙隆制清谨堂墨，款式精巧，剂料极一时之选。曾进上方，神宗爱重之。新安方于鲁、程君房，以治墨互相角胜。所汇墨谱倩名手为图，刻画妍精，细入毫发。程作《墨苑》以矫之。两家遗编，至今传为清玩。盖于鲁微时，曾受造墨之法于君房，仍假馆而授餐焉。程有妾颇美丽，其妻妒而出之，正方所慕也，乃令媒者辗转谋娶。程公讼之有司，遂成隙。未几程坐杀人系狱，疑方阴嗾之，故《墨苑》内绘中山狼以诋方。然以墨品人品论，程终不能胜方耳。赵驾部清阳，造谣香草堂墨，可与方、程并驱。近时吴去尘颇以墨称。余在金陵见去尘墨，真者十一，赝者十九，锦囊漆匣，徒以眩观，于临池奚当焉。
　　　　《韵石斋笔谈》卷下

616　明代徽州墨商甚多，其著名者，则国初之查文通、龙忠迪、方正，苏眉阳，嘉万之罗小华、汪中山、邵青丘、青丘子格之、方于鲁、程君房、汪仲嘉、吴左于、丁南羽父子。
　　　　《寄园寄所寄》卷11引《帝京景物略》

617　詹若鲁(清婺源人)，……自幼讲易水制法，业墨姑苏，名驰京省。稍有储积，便以利济为心，夏施善药以济旅病，冬制棉衣以给孤寒。
　　　　光绪《婺源县志》卷33《人物 义行》

618　詹元生(清婺源人)，……侨居苏，市墨生理。遇荒赈饥，施棺布药。又捐千金于积功堂，买地以瘗旅榇。
　　　　光绪《婺源县志》卷33《人物 义行》

619　余国镇(清婺源人)，……家贫，鲜兄弟，年未成童，之吴治墨业，主人称其能，厚遇之。
　　　　光绪《婺源县志》卷34《人物 义行》

620　嘉靖庚子(1540年)(俞乔)乡荐，授福建大田县。县新造，乔至兴学育才，与民更化。旧煅铁炉皆徽人，馈贽例千余金，乔一切屏之。
　　　　《新安休宁名族志》卷1

621　(洪)宗旷，字日辉，永旦其号也。公少业儒，精制义，尤长于诗赋。当革命(指明清交替)之初，无心进取，自适志于邱园。嗣以兵燹之余，侨居景镇，理陶业。尝舟载瓷器往外江，舟次鄱湖口，有客号哭，询知云被窃贼本银百余两，进退维谷，止求自尽而已。言毕，以身投水，公急命舟人救起，留宿舟中。公曰：“余舟上载瓷货值百金外，愿以相赠，何轻生乃尔!”客曰：“若得君以此莛济，某当结草以报。约三月后，兑还本利，断不有负。”于是客去，公亦自崖而返。后客果来兑价，公却之，客固请受，公辞，不获，不得已受之。
　　　　婺源《碴煌洪氏通宗谱》卷58《儒侠永旦洪公传》

622　(洪)公讳宗烈，号月塘，幼业儒而贫，敦尚风节，事亲色养无间，人称曰“孝”。后往浮邑、景德镇治陶业，利获赢余，家计称殷阜。
　　　　婺源《碴煌洪氏通宗谱》卷58《塔雁月塘公传》

623　族耆附贡生倪公讳炳经，遂良其字，太学生求章公四子。……公少承父业，窑栈云连，畎亩鳞接。……公守以淡泊，布衣暖，菜根香，俨然一寒素子。……笃志诗书，手不释卷，虽发逆蹂躏，不改初心，所以大难甫平，即受知于朱文宗。斯时也，求章公去世久，西江窑店业主持无人。……公读书本色，好宾客，疏会计。……公生道光戊子腊月十六日辰时，殁己酉十一月初七日亥时。
　　　　《祁门倪氏族谱》续卷《少辉公行状》

624　詹腾，字耀明，贡生，庐源人。性孝友纯明，少业儒。因家贫就贾，偕兄经营瓷业，所余悉以奉亲。
　　　　《婺源县采辑 孝友》

625　新安以保和堂丸散弘济斯人也久矣。在宋已盛行各省，而其时文、谢诸名荐绅多为之序记文章以传后世。故虽运会代更，而其箕裘世业则历久而弥新，功之及人何如也。其后彦功先生两膺征辟，保和堂丸散复大行冀北，一时名公巨卿又为作《保和堂记》以继述之善者。然揆厥由来，则始自唐宣公迭传至宋绍圣进士暴彦公、翰林学士荣公、翰林安国公、宣义郎师夔公、太府枢密应发公、丙辰进士梦发公父子祖孙相继缵述，而陆氏之歧黄益以有名于天下。其制合丸散，非特经一二人之心思，三五年之撰造。凡其先达诸公无不研究斯道，阅数百年升卢扁之堂者前后相望。……方今省吾先生辙迹几遍天下，而江浙闽广间，全活不可胜记。其昆季乔梓亦以家学游山东，俱尚郡主，声名赫熠。……今观其保和堂丸散条例，主治详悉，虽愚无知，咸得依例服食。则陆氏迹之所不到，诊治之所不及，保和堂之丸散及之。其古方之可则者，兹多草率应酬，……不随世人将就贸易，故其药有定价，宁薄息而售，世不二价以鳐人。
　　　　《新安陆氏家乘 新安陆氏保和堂引》

626　汪一龙，字正田，明万历间人，精歧黄，由休宁迁居芜湖西门外大街，创立正田药店，字号永春，垂二百余年，凡九世皆同居。慎选药材，虔制丸散，四方争购之，对症取服，应效神速。每外藩入贡者，多取道于芜湖，市药而归。
　　　　民国《芜湖县志》卷58

627　婺源县丹阳乡，其里名“还珠”。商人在广间贩珠，道邑入京，所雇担夫在途有恨于商人，期至邑讦以瞒税，而语泄。商人才泊里中村店，即密以珠寄于逆旅之主翁。担夫抵邑，遽诉于官，官遣吏搜索，囊无粒珠，担夫受妄言之罪。商人因自计曰：“仓卒寄托无左验，况尝讼于司，彼讵肯偿我邪 ”懊恨从芙蓉五岭以去。方至岭厄间，逆旅主翁已憩于松荫之下。商人惊喜，扣之，主翁曰：“吾携尔所寄在此，封识俱好。”商(喜)出望曰：“吾与尔中分之。”主翁曰：“我若利此，顾不可奄有之邪 ”尽举以还。有司闻而义之，故旌其里曰“还珠”。
　　　　嘉靖《徽州府志 拾遗》
　　　按：据县志载，此材料系引自《脞录》

628　胡先生梧，字树思，徽州府城小北门四管人，乾隆丙午，顺天乡试，填榜，吏误连试笔，实年实字书之，遂名梧实。其先世儒者十一世，皆学生，父王，字澹中。……澹中君有门生官杭州，遗信召之，至则官以事坏，遇亲串卖盐浙中者，假赀置湖绢，往来扬州，又置茶，皆获利，时已纳粟作监生。值玉器贵，乃尽以财买玉子，解视，多灰蠹。又自甘肃来者日众，遂折耗，接家信，妻财又折耗。念扬州亲串多富者，往投之，不见收。
　　　　《癸巳存稿》卷15

629　北郊蟋蟀，大于他处，土人有鸣秋者，善豢养，识草性，著《相虫谱》，题曰“鸣氏纯雄”。秋以此技受知于歙人汪氏，遂致富。
　　　　《扬州画舫录》卷1

630　君讳文箴，字之政，别号忆白(明歙县人)。……君甫受室，母属之商游，遂往来贩易于嘉湖之间十余年。贾辄不利，赀亡耗过半，君时称贷以给供养，不令母知也。晚乃贾于常熟，卒用以饶。常熟于苏为大邑，居江海水陆之会，有湖山膏腴之产，凡鱼鱼骁骁起，不三数年，凡致千余金，令三子修其业，自屏居里中。
　　　　《松园偈庵集》卷下《明处士方君墓志铭》

631　歙货产中有以扇著者。明时郑泰时、朱柿、张士安、倪汶四家，当时或致巨业，或以给家口，扇货几山积矣。
　　　　民国《歙县志》卷20《拾遗》

索引：
40　46　142　209　277　454　535　644　656　843　845　906　
1105　1194　1195　1196　1268　1389　1395　1478


 

第四章　徽商的活动范围和经营方式
第一节　活动范围

632　自安太至宣徽，其民多仰机利，舍本逐末，唱棹转毂以游帝王之所都，而握其奇赢，休歙尤夥，故贾人几遍天下。良贾近市利数倍，次倍之，最下无能者逐什一之利。其株守乡土而不知贸迁有无，长贫贱者，则无所比数矣。
　　　　《松窗梦语》卷4

633　今之所谓都会者，则大之而为两京，江、浙、闽、广诸省；次之而苏、松、淮、扬诸府；临清、济宁诸州；仪真、芜湖诸县；瓜州、景德诸镇……故(歙)邑之贾，岂惟如上所称大都会皆有之，即山陬海拳，孤村僻壤，亦不无吾邑之人，但云大贾则必据都会耳。
　　　　万历《歙志 货殖》

634　新安不幸土瘠地狭。能以生业著于土者，什不获一。其势必不能坐而家食。故其足迹常遍天下。天下有不幸遭受虔刘之处，则新安人必与俱。以故十年来天下大半残。新安人亦大半残。
　　　　《金太史集》卷8《建阳令黄侯生祠碑记》

635　(谚云：)钻天洞庭(指洞庭商)遍地徽(指徽商)。
　　　　《今古奇闻》卷3

636　徽之富民尽家于仪扬、苏松、淮安、芜湖、杭湖诸郡，以及江西之南昌，湖广之汉口，远如北京，亦复挈其家属而去。甚且舆其祖父骸骨葬于他乡，不稍顾惜。
　　　　康熙《徽州府志》卷2《风俗》

637　休宁巨族大姓，今多挈家存匿各省，如上元、淮安、维扬、松江、浙江、杭州、绍兴、江西、饶州、浒湾等处。其祖父丁粮，暨行寄托穷亲当役应卯，不免遭其吞蚀。及乎征比仅余皮骨，法无所施，以至钱粮多不清。
　　　　《海阳纪录》卷下(见傅衣凌《明清时代商人及商业资本》78页)

638　(徽州)田少民稠，商贾居十之七，虽滇、黔、闽、粤、秦、燕、晋、豫，贸迁无不至焉。淮、浙、楚、汉其迩焉者矣。沿江区域向有“无徽不成镇”之谚。歙为首邑，则歙人之善贾又其明证也。然邑固有单寒之子，无尺寸藉而积渐丰享者，亦有藉父兄余业，未几而贫乏不振，甚至不克自存者。
　　　　民国《歙县志》卷1《风土》

639　郡邑(歙县)田少民稠，商贾四出，滇、黔、闽、粤、豫、晋、燕、秦，贸迁无弗至焉。淮、浙、楚、汉其迩焉者矣。
　　　　《歙事闲谭 歙县风俗礼教考》

640　遍地龙游之说，久不闻矣。万历壬子志以为积习可慨，嗟夫，今又安得有此积习也。为商贾者既不轻去其乡，所业甚细微，其稍大之商业，皆徽州、绍兴、宁波人占之，乌在其能商贾也。昔人日以地瘠民贫为忧，而又贱商轻贾，以呜高尚，此遇所最不解者。
　　　　民国《龙游县志》卷3《地理考》

641　(徽商)藉怀轻赀遍游都会，因地有无以通贸易，视时丰歉以计屈伸。诡而海岛，罕而沙漠，足迹几半禹内。
　　　　万历《休宁县志 舆地志 风俗》

642　(休)邑中土不给食，大都以货殖为恒产，因地有无以通贸易，视时丰歉以计屈伸，居贾则息微，于是走吴、越、楚、蜀、闽、粤、燕、齐之郊，甚则逖而边陲，险而海岛，足迹几遍禹内。
　　　　康熙《休宁县志》卷1《风俗》

643　县志应注重邑人移徙经商的分布与历史，县志不可但见小绩溪，而不看见那更重要的“大绩溪”，若无那大绩溪，小绩溪早已不成个局面。新志应列“大绩溪”一门，由各都画出路线，可看各都移殖的方向及其经营之种类。如金华、兰朝为一路，孝丰、湖州为一路，杭州为一路，上海为一路，自绩溪至长江为一路。……其间各都虽不各走一路，然亦有偏重，如面馆业虽起于各村，而后来成为十五都一带的专业；如汉口虽由吾族开辟，而后来亦不限于北乡。然通州自是仁里程家所创，他乡无之；“横港”一带亦以岭南人为独多。
　　　　《绩溪县志馆第一次报告书》《胡适之先生致胡编篡函》

644　(江西)靖安于豫章为僻邑，……隙地种竹，竹巨而茂。其巨者剖之可为篾，歙人贸以通舟楫所不及，其次者用以为治。
　　　　《古今图书集成》853卷《职方典 南昌府部》

645　(查岩振，明成化正德间休宁人)勤生积累，好善乐施。岭南塞北，饱谙寒暑之劳；吴越荆襄，频历风波之险。经商于外，而誉驰湖海；干蛊于家，而推重乡闾。
　　　　《休宁西门查氏祠记 凤湖处士彦辉查公墓志铭》

646　(许秩，明弘治嘉靖间歙县人)及壮，与余大父客于河北。嘉靖初，河北氵饥，藩邸暨居民日求贷，大父辄出钱帛贷之。公计其莫偿，且惧先业中圮，乃挟轻赀求去。归谓伯父曰：“丈夫非锐意经史，即寄情江湖间，各就所志，期无忝所生而已。若其积学力行，善事吾父母，各将适中土，相厥土宜，收奇赢以给若。”于是告于曾大父，曾大父曰：“可。”遂束装，南讫闽广，北抵兖冀。公善治生，能任人趋时，积十余岁，已殷殷盛矣。岁丙午，自青齐入湖湘。明年，复自湖湘北上，致息数倍。又明年，归自济北，资财甲于乡，为大贾人。公去家二十年，及归，比两月，复为行计。或泥之曰：“公老矣，即田里亦足自乐，何若历彼险阻为也。”公吠然曰：“男子生而桑孤蓬矢以射四方，明远志也。吾虽贾人，岂无端木所至国君分庭抗礼志哉 且吾安能效农家者流，守姊基、辨菽麦耶 ”一日读货殖传，见蜀氏工于市易，贾而田池射猎之乐拟于人君，悄然动游兴。于是买舟浙江，溯流而上，直达成都，历川峡之胜，迁厥物产于齐鲁间，如是往来者再，资用益饶。
　　　　歙县《许氏世谱》第五册《平山许公行状》
　　　按：许秩生于明弘治七年，年六十一卒。

647　予侄邻溪，讳叔，字德明……年十四与添荣公挟囊东游，商于太平郡，有行义以信于人。其事添荣公曲意承顺。逮添荣公以天年终，……于是又偕仲弟贾于太平郡之黄池，居积转输，日以赢足，扶育幼弟，极其友爱。常独贸迁于吴、越、燕、赵间，少于所获，必均分之，不以一钱自私。且善与人交，一见即倾盖如旧，邂逅者往往有去后之思。时转采抵庐江，适县下令遏籴，诸商皆袖手无策，惟侄躬见邑侯，具陈民隐，由是除其令。……虽待小臧仆，亦必御之以恩。惟朴素，衣浣必再三。然务赈人之穷，来称贷者，不以匮乏辞，亦不复问其偿。……侄生于正德丙子四月初四日卯时，殁于嘉靖甲子十一月二十九日辰时，春秋四十有九耳。
　　　　歙县《许氏世谱》第5册《邻溪行状》

648　汪前峰翁者，名玩，字良味，歙丛睦里人也。……处士(玩父)亟治生，稍令学六甲五方书计即使从兄前川公行贾，历楚蜀吴越闽粤间，贪贾窥窬分毫，善眩人，公务乎廉，赢得更倍。……新安俗富溢尤则侈，递相观放，钟鼓竽琴之音不绝，倡优侏儒之笑不乏，嬖御糅罗纨曳绮毂，而鸡鹜有余食，转毂连骑炫煌于道。公窃叹怪：“……吾愚陋，宁先人之遗，唯恐失擅之，不敢作法于奢为子孙忧。”故虽岁万息二千，而一嚯袍十许年不易，至手疾呲溯，沥粮之饭，瓜瓠之羹，众以为矫，弗顾也。事关大义即无所靳，首捐万金建宗祠，祠遂为一郡最。宗之员人授室聚处焉，劳者相飨饮食铺成，伤者厚养，死者厚葬，犹挹水于河而取火于燧也。
　　　　《大泌山房集》卷72《汪翁家传》

649　西潭先生讳福坚，世节其字，本大唐越国公之后，世居休宁西门。……父号称静庵，郡邑以善人举。静庵擅自然之利，富甲乡邑，翰林编修江公汝璧赞其像曰：“计然之德也”，正德间奉例赈边，为散官。……生二子，长曰福光，次则西潭也。西潭生弘治甲寅十一月二十八日，……既长就学，读书循理，敦行寡言，长衣高帽，不乐时俗。……静庵爱其诚直，尝命掣鹾淮越，假是而游江湖者数年，于徐、扬、青、兖、齐、楚鲜不遍历。遇名胜则停舟驻节，于蜂园蝶径，不一跬步。见饥寒无告者恤之，则高明胜己者友之。呜呼，世之为商者，处财货之场，而能修洁如西潭者鲜矣。……殁于嘉靖戊戌年十二月二十七日。
　　　　《休宁西门汪氏宗谱》卷6《处士福坚公行状》

650　茂升，字元信……其才长于经营，综理甚密。商于京浙，虽豪商大贾无不推尊。善观时变，以此赀用益饶而基产日盛，盖亦商之杰出者矣。生弘治乙卯九月初五日，卒嘉靖己酉九月二十日。
　　　　歙县《泽富王氏宗谱》卷4

651　嘉靖庚申四月晦日，沙南江公卒。……沙南公名，字廷和，歙之长沙里人。父曰才，赠南京驾部。……会母太安人暴卒，而驾部公内顾，则令公以贾，于是公偕伯氏从驾部公贾吴越，已徙维扬。时公弱冠，即又善贾。驾部公与客问报牍咸出于公手。客得牍，辄乐善，而不知其仲子为也。驾部公知仲子能，乃之真州继室，以张氏东归而悉以贾事任公。其后门内日蕃，公计所入仅仅取给，彼猎者祝纲不获，则徙其处，徒竞竞株守如先业何 则又徙之梁、之楚。公什九居外，积勤逾三十年。尝游宋，中过吕梁，……已而之秣陵，过孟河口，卒于舟。……公本为儒，去而从贾，非其志也。顾时时诵史汉诸书及唐人诗，兴到援笔立就。所过名胜，辄眺咏移日。尤专意程督诸子修儒术，延师课业，不遗余力。公为人高明爽达，平生无壬阿之行，故虽峭直鲜容，而人咸诵义。嘉靖甲申，里中大疫，驾部公病几殆，公室人寻又病，旁舍皆避匿，公独夙夜驾部公所，衣不解带，汤药必亲尝，如是者月余，不一入室，病者竟俱起，公亦无恙，孝友之性若其天然成。
初，公既释儒业，而叔季受经及叔氏试县官不利，驾部公又令释业从仲贾，公见叔氏叹曰：“夫农之望岁，固也。奈何以岁一不登而辍耕乎，且吾业已悔之，汝复蹈吾悔耶 ”叔氏感公言，趣归发愤，卒有文名。季举进士，以尚书郎出守信州。公则谓季，吾宗自上世以来，诗书之事鲜闻焉，而汝幸以儒显，慎哉守官，母忘先世之积矣。季唯唯历官方伯，皆如公言。公生弘治辛酉八月二十五日，距卒得年六十。
　　　　《溪南江氏族谱 撰述 故处士沙南江公墓志铭》

652　处士(程汝概，明嘉靖万历间徽人)既冠从父商游。独好书喜书，其临财廉取与让，所至交知名之士。尝涉齐鲁燕赵之郊，其后逾瓯越至闽海，历漳泉，与蕃舶贸货而还。
　　　　《松园偈庵集》卷下《故处士程君墓志铭》

653　(吴)宾阳，弱冠攻铅椠业，金紫笔落万言，贮书充栋。已而厥妣厥配相继婴疾，乃究极歧黄，嗣则挟微资走江湖，南游百粤，及其年将知命，税驾于亳宋之间。……君讳尚相，字海甫，号宾阳。至睢阳行道二十年，三致千金，脱而南归，筑室所居之旁，莳花叠石。生正德癸酉，殁万历辛巳，年九十九。
　　　　《丰南志》第九册《送尚祖族侄孙之大梁序》

654　孝子吴琨者，邑(休宁)荪圻吴纲子也。吴纲负气好游，苦家贫，递出递归。嘉靖甲子秋，琨弱冠，纲年逾艾，贫愈甚。乃治行，别妻贩赫髭西楚，奴友富从。丙寅，又转贩豫章，隆庆丁卯，又转贩关中，多折阅，音耗断绝。琨酤酒养母，间往近地，刺取父踪迹。久之，琨有子女，食贫不自给。斥宅质母钱，以半偿宿逋，以半治生。走维扬，学为小贾，思旦暮遇父。
《休宁碎事》卷3引《荪堂集》

655　(郑石陵，明歙县人)亦习为贾，诸贾人类能目语，筹校重轻，利不倍蓰不衡藉。处士操息不十一，顾独任诚信，矜己诺，以故人人无不严重处士，竟绾毂归之，利乃更赢。当是时，处士南游楚、东入吴、北涉淮泗、陈豫，几半天下。而孺人(洪氏)亦日夜操作，冠冠以佐之，于是家业大起。家故无祠，乃构数十盈祠，岁时祭祀。已复买田为费，然后治私室。
　　　　歙县《双桥郑氏墓地图志 明故处士石陵郑君暨配洪孺人合葬墓志铭》

656　长公家世闾右，……自大父贾房村，世以曲蘖起富，市贾不二若持衡。由徐邳以达京师，诸贾悉受成如祭酒。及长公息故业，业已不赀。会河决吕梁，治河事起，长公则以房村居下流，当受河患，徙故业而居息吴越之间。卒之河充房村，而长公之业益振。人言长公之策事也，如飞卫之贯虱也，疱瘘之承蜩也，无虚发矣。顾长公持大节，振人之穷务出什全。
　　　　《太函集》卷16《兖山汪长公六十寿序》

657　(黄竹山)怀资游燕、赵、吴之间。
　　　　《新安左田黄氏宗谱》卷3《黄公竹三行状》

658　(清)杨春元，八都人。服贾以奉父母，抚诸弟无私蓄。遍历吴、越、闽、楚、关、陕间，所至辄有声。尝在粤东，有贷尚藩赀莫偿者，挈其子同赴水死，春元亟呼救之，代偿所负，且厚给其家，无靳色。
　　　　嘉庆《黟县志》卷7《人物 尚义》

659　(王)文旱(正统间歙人)……勤于殖立，戴星出入，不以为劳，尝游湖湘以及江浙淮汴。
　　　　歙县(泽富王氏宗谱》卷4

660　(郑)君讳朝霁；伯望其字。……事贸迁，驰心猗顿，托迹计然，东涉淮泗，西历郢鄢。审势趋会，顺时卑昂，务完母息，操赢过当。弗侈于盈靡，淫于荒蓬，矢斯酬厥业。……虽商而儒。客于芜湖。……生成化辛丑甲子。
　　　　歙县《郑氏宗谱 明故晴轩郑君墓志铭》

661　张君广世，(明弘治时人)家(祁门)城西，为大姓。年方龆龀，厥考贾游远方，历岁未得归，遂以家事委之。君与母汪氏形影相随，经营生殖，以义理财。既而念厥考年老，恐不得遂首丘之愿，恳请还有。一请不至而又请三请以致鞭挞之流血不敢积怨，五请方兴而归。……惟情既伸，遂托迹于贾，游临清，逾淮扬，历金焦，过彭蠡，寓居江西乐平之众步镇。
　　　　祁门《张氏统宗世谱》卷9《乐素堂记》

662　君姓郑，讳思穆，字克深，……弱冠商游荆场，……徽地寡，业多逐什一之利。君能操其盈缩，利入益蕃。然性无系吝，好周人急，……君生弘治癸亥八月二十六日巳时。
　　　　歙县《郑氏宗谱 明处士郑赤山君克深墓志铭》

663　(程声玉)初习举子业，继而投笔叹曰：“学者以治生为本，安能久拘笔墨乎!”于是效端木术，货殖四方，常羁吾吴地。操行严，不染俗尘；持躬俭，不尚繁缛。订交游于金石，托意气于云霄。后寓江右，本世业地也。握算持筹，获利如操左券。寓经济于废著之地，宜其所求无不遂，所欲无不得也。
　　　　《旌阳程氏宗谱》卷13《程声玉公赞》
　　　按：旌阳即旌德县，毗邻徽州，姑录之以供参考。

664　徽州灯，皆上新河木客所为。岁四月初旬，出都天会三日，必出此灯，旗帜伞盖，人物花卉鳞毛之属，剪灯为之，五色十光，备极奇丽。合城士庶往观，车马填婵，灯火达旦，升平景象，不数笪桥。
　　　　《白下琐言》

665　鲍钊，父性刚执，命钊服贾于外，遍走湖、湘、淮海之间。钊甚思父，一日忽面热，心颤，急归，曰：“吾父病矣。”至则果然。时医多束手，钊乃夜中遥祷中岳太和山神，叩头流血，父果瘳。
　　　　民国《歙县志》卷8《人物志 孝友》

666　杨祀年，字仲常，(歙)邑西板桥人。……长遵父命，以儒服事贾，经营吴楚。
　　　　《休宁碎事》卷7引《淇竹山房集》

667　(王)友柳(明景泰成化间歙人)……贾于芜湖。
　　　　歙县《泽富王氏宗谱》卷4

668　扬(扬州府)，水国也，聚四方之民，新都(新安)最，关以西(陕西)、山右(山西)次之。
　　　　万历《扬州府志》序

669　(王)友森(明宣德成化间歙人)……早挟赀贸迁于江海，善心计，岁久而致富。……家居日少，在客日多，病卒于姑苏旅邸。
　　　　歙县(泽富王氏宗谱)卷4

670　成化末，有显宦满载归，一老人踵门拜不已。宦骇问故，对曰：“松民之财，多被徽商搬走，今赖君返之，敢不称谢。”宦惭不能答。
　　　　《云间杂识》

671　金起凤，字子荣，号瑞梧，(清婺源)延村人。少习举业，通经史。以父奔走四方，欲代其劳，遂弃儒服贾。父正室俞氏在婺，又有副室周氏在维扬，归婺后，犹往来于两地。……(起凤)尝自维扬赴金陵收债，客邸闻哭声甚哀，问其故曰：“家贫债重，将鬻妻子以求活耳。”凤捡囊得百余金，慨然相赠。
　　　　《婺源县采辑 义行》

672　(佘思恭)少颖悟，治举子业，读书过目成诵。后……辍业趋事姑孰稠市中。……有大志不局局锥利间，治贾不暇给，而恂恂如儒生。
　　　　《新安歙北许氏东支世谱》卷3《鸢溪传》

673　修建徽郡会馆捐款人姓名及建馆公议合同碑
吾郡会馆 草创于乾隆三十五年 蒙　诸公以维长等为人正直 秉公无私 委同协办公事 承委之后 兢兢业业 惧无以副　诸公之望 当是时 公项匮乏 无可 设措 而基地颓垣 亟宜就理 爰邀涝油密(蜜 )枣皮纸三帮诸公 公输厘头 并捐人工 以为葺理之费 彼时诸公踊跃乐从 输者云集 第其间有批输即付出者 亦有先付其半而后找完者 亦有未经付者 折载昭然 本无私意，乃人心不一 好为讥评 批输之后 或有以为借公事而饱私囊 致令已捐者迟 未捐者气阻 若不急将已收未收 注疏详明 与支存开载明白 使群疑释而物论已 不几以急公之心 而蒙害公之谤乎 此吾等所惴然深惧者也 谨将三帮　诸公并各字号所捐 分列开呈 庶已捐者心平 而未捐者又欢欣乐输也 
　　计开
涝油帮众商捐一千五百四十工　收钱七十三两三十八九年收一百二十七两
蜜枣帮众商捐三百二十工　收钱四十一两六钱
皮纸帮众商捐一百八十工　收钱二十三两五钱
三十九年付六十两办石曼砖。
……
立合同议墨詹元升号[SX)]缘我等公司创立徽郡会馆 敬奉　先贤朱夫子 在吴邑阊五图地方 数年以来 大殿犹未建造 乃因后殿左右缺凹两间 系朱天嘉之业。曾欲重□婉向奏全 奈不见允 今幸此屋全业概系詹元升契买 志图急公好义尊贤之愿 是素所欲得之产。欣然认会馆缺凹处 踊跃捐助 成全殿基之方正 第会馆乃詹氏之右首 则白虎也 最宜低平为佳 詹氏既认　尊贤为重 除乐捐之外 今又将己产两间捐凑 以全方正 我等亦当体其诚心 公司筹酌 自前至后及门楼下岸 并日后修造 照当相度地脊 会馆墙垣 彼此相仿 永无干碍詹姓阳宅 此乃桑梓同志 两相齐美之见耳 为此面议合同 一样两张 各执一张存照 众商公议 会馆正殿 与詹氏厅屋脊 以新定地基 至脊　计木尺三丈九尺正 惟大殿乃并脊 如此尚不致碍 其余前后屋角 概无高过詹墙矣 在詹处捐助地基 俟朱氏交业拆卸后 量见丈尺计 则税亩归入会馆 完纳粮白。
乾隆三十八年十月　　日立
首事　汪乾一　汪绍五
捐首　詹元升
董事　朱益安　张耀文　潘维长
孙御标　汪旦模　姚宸章
汪国相　汪于天　俞锡贤
程列三　汪则亭　黄肇曦
孙修馨　金应之　黄殿平
汪启华　程潭远　汪御农
汪士隽　詹济石
立合议墨据两纸各执一纸存照　　永远大吉
　　　　《江苏省明清以来碑刻资料选集》第377-380页

674　公讳泰邦，字式南，国子监生。生而聪敏，少好读书，以家贫，故长乃去之贾。弱冠后，贾于苏之周庄镇，创设商业，经营筹划，亿无不中，获利颇丰。于是推广营业，扶植后进，为久远计。公性慷慨好义，善居积，又善散财，年必储巨金谋义举，凡救灾恤贫与造桥修路种种公益，无不尽其力所能为。
(生于乾隆癸丑，卒于咸丰庚申。)
　　　　绩溪《盘川王氏家谱》卷3《(王)式南公家传》

675　“我祖(王)泰邦公，作贾在吴中。设市周庄镇，居然端木风。春季市茶叶，冬季海货通。”
　　　　绩溪《盘川王氏家谱》卷4《文苑 颂泰邦公》

676　吴江盛泽镇徽宁会馆缘始碑记
徽宁会馆，两郡七邑所建也。起于嘉庆十四年间，徽州府六邑缘在姑苏吴江县盛泽镇西场圩璇葭浜，买地创建积功堂殡舍。旋议增建殿宇会馆。适宁国府旌德一邑在镇先有会馆，坐落西荡，因地隘水冲，正欲卜地迁建，两逢其会也。当时本镇契友陈桂坡黄竺舟二公闻之，佥曰：“徽宁两郡，本属同省，今又同邑经营。古云，四海之内，皆为兄弟，何况毗连邻郡耶。众勤易举，合成徽宁会馆，谁曰不宜!”
于是公同书立议合，即在西场圩璇葭浜，共建成徽宁会馆，正殿三间，正供威显仁勇协天大帝神座；东供忠烈王汪公大帝神座；西供东平王张公大帝神座。殿之东建造行馆，供奉紫阳徽国朱文公。馆傍东首，徽宁七邑公建积功堂殡舍。初约万余金，工巨费繁，前后共用一万七千有奇，尚未蒇事。旌邑原议捐资二千四百，后增建行馆傍屋、殡舍、驳岸、公置田产，又加捐二千有奇，共捐四千五百余金。所建会馆并文公行馆殡舍及公田公产，七邑公业。第工有未竣及修葺之资者，议定徽郡六邑出十之七，旌邑出十之三，公同酌办。惟徽郡旌邑，向另置有义冢，各执各业，不在议内。第自议合兴工，二十余年于兹矣。前之董事，存亡不一，恐日久懈弛，用先备述合建缘始，书之于石。尚有未竣之工程，冀后之同人，念开创之不易，思继成之难备，咸格神庥，共庆落成告竣之功也。
所有两郡七邑共捐总数及会馆基地一应公产，另勒碑石，以期勿替勿忘。永垂不朽。
龙飞道光十二年岁次壬辰嘉平月上浣之吉。
　　徽宁两郡七邑董事公立。
歙邑：吴跃廷、郑　城、方汉梁、洪宇和、
汪秀华、洪青田、汪丽天、程玉丰、
方规定、洪晴川、姚集芳、郑　培、
吴敬孚、程礼和、潘玉阶、汪树声、
郑君衡、吴金波。
休邑：程志攀、陈世坤、孙立熊、张廷梅、
杨吟谷、程志揆、张纯武、张胜四、
吴履思、黄旭光、项敬之、吴体乾。
婺邑：俞廷选、吕步蟾、江玉辉。
祁邑：洪九龄、谢庭瑚、方胜堂、谢佩琳。
黟邑：程秉和、金熙宁。
绩邑：程世来、程冠五、程廷江、汪元星、
陈嘉添、汪绍渭。
旌邑：周维德、朱景康、姚德三、朱兰皋、
方德成、刘汉台、张振远、刘宏声、
朱礼攀、朱声远。
　　　　《明清苏州工商业碑刻集》第355-356页。

677　徽宁会馆碑记
盖闻懋迁有无，载在虞书。故物之所聚，利赖无穷者，四方咸趋焉。吴江县治南六十里，日盛泽镇。凡江、浙两省之以蚕织为业者，俱萃于是。商贾辐辏，虽弹丸地，而繁华过他郡邑。皖省徽州、宁国二郡之人，服贾于外者，所在多有，而盛镇尤汇集之处也。嘉庆十四年，始建会馆于镇之旋葭浜。带水萦抱，宽闲静敞，中为殿以祀关帝，东西供忠烈王、东平王。朔望香火，岁时报赛惟虔。殿东启别院，奉紫阳朱文公。以皖人有迁居隶籍于吴，及侨居而遂家焉者，俾其子弟有所矜式，故谨祀焉。又以俦侣众多，或不幸溘逝，设积功堂，置殡舍，权依旅榇，俟其家携带以归。其年久无所归者，徽郡六邑，宁国旌邑，各置地为义冢，分为两所。每岁季冬埋葬，具有程式。于是徽宁之旅居于镇者，无不敦睦桑梓，声应气求，肫肫然忠厚恻怛之意，出于肺腑，诚善之善者也。
会馆自创始以来，暨堂中一切公需资费较巨，皆赖同乡竭力襄助。而其中迁居入籍诸君犹能敦念本根，仍以乡谊，咸预斯举。扶持翱赞，以底于成。又镇之邻近，如新塍、平望、王江径、黄家溪、谢天港、坛丘、周家溪，在各镇之同乡者，亦皆乐善捐输，不限界域。苟非众志协和，崇尚古谊，曷克臻此。惟是集腋之举，本出艰辛，诒谷之谋，贵图久远。开创者原有赖于后贤继续者，将未备之工程，期克光夫前美，庶几功以积而日多，德亦久而弥耀矣。
余原籍新安，同人猥以闾勤之旧，属书而记之。余惟事先难而后易。诸君子笃故土之念，勤修善之缘，愿力既坚，永期勿替。益以邀神绑之庥，而宏富有日新之业，尚何废之不举，何难之不易耶 记有之曰：“合志同方，营道同术。”愿与诸君子共勖之而已。
赐进士出身诰授奉政大夫鸿胪寺少卿前户科给事中京畿道江西道监察御史翰林院编修实录馆纂修官壬午科顺天乡试同考加三级记录五次同里程邦宪撰。
大清道光十二年岁次壬辰嘉平月。
徽宁七邑董事公立。
　　　　《明清苏州工商业碑刻集》第356-357页。

678　汪昭佑，字荫奎，府知事衔，(清婺源)段莘人。幼失怙，善事母，贸迁苏州，悯客死无归，慨捐千金恒济局，备棺暂殡，商者义之。
　　　　《婺源县采辑 义行》

679　许大沐，监生，幼孤，家贫，服贾养母。尝客苏，闻母病笃，急欲奔回，而主人以所任者重，弗许之。
　　　　民国《歙县志》卷8《人物志 孝友》

680　王道茂(明永乐成化间歙人)商游云间。
　　　　歙县《泽富王氏宗谱》卷2

681　(公)姓郑氏，名庸，字宜简，可斋其别号也。……以嘉靖十八年正月十三日卒于家，得年六十有六。……壮岁服贾，游吴淞，不屑屑于刀锥之末，而意气豁如也。
　　　　歙县《郑氏宗谱 明故郑贞士可斋墓志铭》

682　(南翔镇)在县治南二十四里。……往多徽商侨寓。百货填集，甲于诸镇。比为无赖蚕食，稍稍徙避，而镇遂衰落。
　　　　万历《嘉定县志》卷1《市镇 南翔镇》

683　(罗店镇)在县治东一十八里，……今徽商凑集，贸易之盛，几埒南翔矣。
　　　万历《嘉定县志》卷1《市镇 罗店镇》

684　处士姓汪，名镗，守霞山。……父病，又时举发，乃不能卒举子业，去海上业贾，息钱恒倍，入居吴越。(按：汪镗，明万历间人)
　　　　《休宁西门汪氏宗谱》卷6《处士镗公传》

685　朱允汲，字得修，西涌人。贸易于上海。
　　　　嘉庆《休宁县志》卷15《人物 尚义》

686　华亭之乡伍胥浦之右，有水曰璜溪。岁乙酉八月，松江城破，游卒乘胜至璜溪大掠，溪上一妇投溪之东死，曰徽州商人孙氏之媪。
　　　　民国《歙县志》卷16《杂记 拾遗》

687　郑公讳崇学，字孔敦，号溪南翁。生于成化甲午年七月十五日申时，殁于嘉靖丙辰年三月二十四日辰时，享年八十有三。……壮岁客游大梁，寓金陵最久，待人处世，一以谦和退让不欺为本，人皆称为长者。
　　　　歙县《郑氏宗谱 曾祖考妣祖考妣叔考妣五柩合葬于本里高洪之原圹志》

688　公讳廷芳，字懋声，……翁幼业儒，于书无不涉，而动以往哲自律。年十六，玉田公蚤世。……遂慨然有四方志。卜居金陵，握奇赢以占消息。凡厥规为有大体、立纲纪、明约束、重然诺，一时怀策之士靡不推翁祭酒。
　　　　《三田李氏统宗谱 明故光禄寺署丞冲源李公墓志铭》

689　吴山南(清婺源人)，……绩学工文，兼书法。弱冠，游庠。父侨居江宁，随侍左右，孝养备至。江宁上新河旧有徽商会馆，年久就圮，南谋新之，捐赀倡首，不辞劳瘁。
　　　　光绪《婺源县志》卷33《人物 义行》

690　君讳法宝，字文海，别号瀛山，(明)休宁溪人。……年十二生父卒，……为生良苦。既冠，念丈夫当迈其迹，思奋乃弃所业，得少赀，即浙之焦山为贾。焦山者，君伯叔所营旧邸也。然已陵夷不振，君至即克自树。于是以勤持己，以俭率诸人，以和联日来相贸易者。厉气作力，赀遂日起。久之贾既大行，所投辄遂。至其子且立，则赀益倍而怀志日益远焉。君以故虽拥厚赀于外，卒未葺理厥家。……其在焦山凡三十余年。……隆庆四年十二月二十有八日(卒)，距生正德十有四年五月七日，得年五十有二。
　　　　休宁《溪金氏谱补》卷5《明故盛四十五金君墓志铭》

691　按先世(朱)文明公讳炯，是文公六世孙，建阳派也。生汝守公讳基，世居徽之婺源。公(汝守)贸易江湖，常客于常郡(州)。因元季世乱，家遭兵燹，不得归，迁居(无锡)让乡之许买布桥。
　　　　《朱氏宗谱》卷1《续修文明公宗支序》

692　孙遴，字斯选，(清黟县)古筑人。……年未成童，贾于苏浙江湖间，所如操胜算。
　　　　同治《黟县三志》卷6(下)《人物 孝友》

693　(王)友标(明宣德成化间歙人)……出游衢闽两浙间，久而囊橐充满。
　　　　歙县《泽富王氏宗谱》卷4

694　太绑，字元吉，小名太富，行巨二十一。赋性仁厚，蚤岁有干蛊之志，得内助贤，而能悉以阃内之事委之。遂商游于浙，克昌其家。……生弘治己酉正月十二日，卒隆庆丁卯三月二十四日。
　　　　歙县《泽富王氏宗谱》卷4

695　周先，字本稽，历身艰贞。父商于楚。……生正统癸亥三月二十九日。
　　　　歙县《泽富王氏宗谱》卷4

696　景先，字本哲，生景泰甲戌五月二十七日。随父商，卒于襄阳。
　　　　歙县《泽富王氏宗谱》卷4

697　(王)友权(明正统间歙人)……客居钱塘，悉友名硕，与人交易不较小利，故江湖推重。
　　　　歙县《泽富王氏宗谱》卷4

698　公名份，字守约，别号野亭，(程)鼎山府君季子也。日者谒府君：“季子必贵。”府君亦以其有贵征也，遣伯仲入浙受贾，独季受经。居无何，家难作，府君命季释业。时公为童子，辄以良贾闻。其后，伯仲自请于府君，愿挟资入闽，利且倍。府君戒勿往，伯仲遂行。公独奉府君居浙中，修故业。既而伯仲皆不利，损资斧有差，则又抵府君请复合如故，府君有难色，私语公，公谢曰：“贾为利谋耳，伯仲慕其利故去，失利故来，愿大人勿拒其来，儿何敢论赢诎。”府君谓善。
　　　　《太函集》卷40《明故封南京兵部车驾司员外郎程公行状》

699　(杭州)南北二山，风气盘结，实城廓之护龙百万居民坟墓之所在也。往时徽商无在此图葬地者，迩来冒籍占产，巧生盗心。或毁人之护沙，或断人之来脉，致于涉讼，群起助金，恃富凌人，必胜斯已。……此患在成化时未炽，故志不载，今不为之所，则杭无卜吉之地矣。
　　　　万历《杭州府志》卷19《风俗》

700　徽州人以商贾为业，宏村(属黟县)名望族，为贾于浙之杭绍间者尤多，履丝曳缟，冠带然，因而遂家焉。至于仕于其地者，一举手摇足，无不视为利薮，所谓利而商也。民之凋瘵举不关于其心。
　　　　道光《黟县续志》卷15《艺文 汪文学传》
　　　按：该条所记为清乾隆时事。

701　镇(塘栖镇)去武林关(在杭州府城)四十五里，长河之水一环汇焉。东至崇德五十四里，俱一水直达。而镇居其中，官舫运艘商旅之舶，日夜联络不绝，冠然巨镇也。财货聚集，徽、杭大贾，视为利之渊薮，开典顿米，贸丝开车者，骈臻辐凑。
　　　　光绪《塘栖志》卷18《风俗》引胡元敬《栖溪风土记》
　　　按：该志称：“今去元敬时又三百年”，则元敬当为明末人。

702　丙先讳逢乙，歙之棠樾人。……丙先少读书，明大义。康熙甲寅，伏莽窃发，郡城戒严，丙先父远贾浙东，寄孥外家，当寇警时，从祖青子赂守门者缒以入，将挈丙先去。丙先甫十龄，让弟万先，愿以身卫母，母勿从，乃号泣而行。寻围解，城中晏然。长而弟兄服贾，咸振起。
　　　　《棠樾鲍氏宣忠堂支谱》卷21《鲍氏丙翁传》

703　湖州货物所萃处，其市以湖州名。犹今钱塘江滨徽商登岸之所，即谓之徽州塘也。
　　　　乾隆《杭州府志》卷五《市镇》

704　昔之商贾，重去其乡，今亦间有远出者。……然负重赀侔厚利者率多徽商。本土之人弗与焉。
　　　　嘉庆《嘉善县志》卷六风俗

705　汪锡畴，字惠臣，号禹泽，(绩溪)孔灵人。太学生。贾于兰溪，先溪)孔灵人。太学生。贾于兰溪，先寡侄幼，即与合炊，所置赀产亦均分。独立捐筑宗祠下手高坝。在兰溪，施棺掩骸，置义辨数十亩，义声达于远迩。
　　　　嘉庆《绩溪县志》卷10《尚义》

706　程双元(清婺源人)，……家贫，经商金华。
　　　　光绪《婺源县志》卷38《人物 质行》

707　詹荫梧，字士高，(清婺源)察关人。国学生。性慷慨。贸易平湖，尝欲立会馆，以敦梓谊，徽商皆有难色。适王廉访竹屿来宰平湖，梧具陈其意，王为集徽商议，嘱梧首捐钱五百缗为倡，又购地二十亩作义辨，同乡咸称美举，乐助焉。
　　　　光绪《婺源县志》卷35《人物 义行》

708　(程周，明末休宁人)贾居江西武宁乡镇。……遂至殷裕，为建昌当，为南昌盐，创业垂统，和乐一堂。
　　　　《新安休宁名族志》卷1

709　黄明杰，字志勇，圩阳里人。能通大义，有胆识，贸易江右，因家焉。稍获赢余，即以散给贫乏。凡助婚葬恤孤寡多义举。
　　　　嘉庆《绩溪县志》卷10《尚义》

710　王大成，字惟祥(清)婺源人，……尝输千金，买鄱阳彭家埠巨宅，为婺商往来即次。
　　　　道光《安徽通志》卷196《义行)

711　(程永泰)自幼辛勤，商游江西玉山县，因有志未遂，复服贾于北地芦桥，开创而不能终。虽成败有数，然而艰险备尝之矣。
　　　　歙县《程氏孟孙公支谱 程永泰传》

712　朱承训，(清黟县)紫阳里人。商于江西。吴城镇为徽商辐辏之区，乡人觅业而来，与失业而贫者，承训因材推荐，或赠归赀，死则棺殓。岁时醵祀族人之殁无后主者。
　　　　同治《黟县三志》卷7《人物志 尚义传》

713　舒立梯，字阶胞(清乾隆间黟县)屏山人……及长，服贾江西，携弟立杞同往。
　　　　同治《黟县三志》卷6

714　(朱承邦)由太学入赀为都尉，世居黟屏山。……君生而颖异，及长业贾昌江，恭俭勤慎垂三十年，扩其先绪而囊橐无私蓄。昆仲辈感君诚，乡党周亲或有废疾急难者，悉为量情施与。壬辰、癸巳，岁歉，江右饥，出谷以济贫。……一时啧啧称善。
　　　　同治《黟县三志》卷15《艺文志 人物类 朱都尉传》

715　叶懋适，字宇涵，(清黟县)南屏人。宽厚诚笃，客江西，以商贾起家。好拯济，造中墩石路四百余丈，焚借券二千余金。咸丰辛酉，环境皆寇，粮贵，瑞训(懋适子)尽舂积谷平粜。
　　　　同治《黟县三志》卷7《人物志 尚义传》

716　叶基(黟县人)……后游江西，居积致富。
　　　　同治《黟县三志》卷6《人物》

717　查魁(清初 婺源人)。……婺有饶地彭家埠，为饶民所踞，婺船苦无停泊。魁目击其害，亲赴江右控理。道府直魁议，遂立石永禁。今婺舟楫得通，食货无滞者，皆魁力也。
　　　　光绪《婺源县志》卷31《人物 义行》

718　金一凤(清康熙婺源人)。……饶州彭家埠邑绅买地造馆，为婺舟泊岸所，凤亦输金。后饶埠勒索舟人银，凤又偕婺绅控当道，立碑严禁焉。
　　　　光绪《婺源县志》卷31《人物 义行》

719　詹永樟，字树滋，(道光)秋溪人。……尝随父客景镇。适建徽州会馆，众推樟廉正。领袖督工。又举专司馆务……
　　　　光绪《婺源县志》卷35《人物 义行》

720　项国修，字敬之，项村人。少食贫，贾于临川，家渐裕。
　　　　光绪《婺源县志》卷35《人物 义行》

721　叶兹(清婺源人)……贾饶时，领袖建婺会馆，首输银一千余两。度基狭隘，极力商于店主，买地一半廓之。
　　　　光绪《婺源县志》卷35《人物 义行》

722　曹崧(清婺源人)，……初负贩治生，……年艾后家稍裕。鄱阳石门街创建徽州会馆，崧捐费约千余金。
　　　　光绪《婺源县志》卷34《人物 义行》

723　叶廷杰，字汉三，……因贫乏随父贾景镇。
　　　　《婺源县采辑 孝友》

724　张兆玮，字耀庭，(婺源)甲道人。……后营生景镇，两弟皆往就，协力经营，家渐裕。
　　　　《婺源县采辑 孝友》

725　(王)友棣(明正统间歙人)，……挟赀本西上荆襄，货殖得趣，置产以裕后。
　　　　歙县《泽富王氏宗谱》卷4

726　景先，字本哲，生景泰甲戌五月二十七日。随父商，卒于襄阳。
　　　　歙县《泽富王氏宗谱》卷4

727　吴鼐，歙岩镇人，与兄鼎，弟珊客黄州。众夜斗杀人，诬鼎，吏捕之急，鼎不知所出。鼐曰：“兄年高未有子，弱弟，老母所怜，皆不可死，独鼐子已长，愿代兄以塞祸。遂诣吏就系，鼎冤之，求直不已。鼐谓曰：“空自苦，必无生望，不若保余资善事老母，抚弟侄，立门户，毋以弟为念也。其夜，具衣冠，自经死。
　　　　嘉靖《徽州府志 孝友传》

728　西皋公，讳侔先，字汝德，别号湖山。……曾祖仕达公，登正统乙丑进士，为名侍御，有异政，以山东左布政终。祖道宽公，贾旅睦族，有果直风。父淳庵公，性禀质朴，寄业濡须，坦易积德，不求人知焉。生子三，长厚山公已殡世，次碧峰君，三即弟也。弟幼而聪慧，淳庵公以厚山公既习举子，命弟以商。弟即遵庭训，往葺濡须，复营运于荆楚之间。尝语诸人曰：“人之处世，不必拘其常业，但随所当为者。士农工贾，勇往为先，若我则贾业者也。或辞利涉之艰，则大事去矣，奚以充其囊橐，裕身肥家乎。于焉苦其心志，劳其筋骨，以致富有。”嘉靖癸卯淳庵病终于濡须。……(西皋公)嘉靖乙丑年三月十有九日未时遂考终命，距生在正德壬申十月四日寅时也。
　　　　歙县《许氏世谱 西皋许公行状》

729　观察公讳登瀛，字沧亭，号遽园。天性孝友……雍正丁未会试，世宗宪皇帝念士子闱中春寒，加恩……出守(湖广)邵陵。……湖北汉口市镇旧有新安会馆，专祀徽国文公，栋宇宏敞。昔时同乡人士欲扩充径路，额曰：“新安巷”，开辟马头，以便坐贾行商之出入。土人阻之，兴讼六载，破赀巨万，不能成事，以致力竭资耗，而祭典缺然。岁仅朱子生辰一祭，盖已四十余年矣。癸丑岁，公倡首捐输，得一万五千金，置买店房，扩充径路，石镌“新安街”额，开辟新安马头，兼建“奎星楼”一座为汉镇巨观。……更收买附近会馆房屋基地，造屋数十栋，以为同乡往来居止；并设经学延师儒以为同乡子弟旅邸肄业之所。
　　　　《重修古歙东门许氏宗谱 观察蘧园公事实》

730　方安栎，字国柱，(清休宁)珊溪人。贸易湖北。
　　　　嘉庆《休宁县志》卷15《人物 乡善》

731　(方)禅师，字子明，号邻竹(歙县人)。天性孝慈，施与有则。商游荆襄，人咸德之，有义士之称。生明洪武戊申，卒正统戊辰，享年八十一岁。
　　　　歙县《方氏会宗统谱》卷10

732　程栋，字国兆，州同衔，(婺源)上溪头人。……后栋服贾汉口，颇得利，置产业。公诸昆季在汉口时，凡亲友及同乡者借住数月，不取伙食，仍代觅荐生业。
　　　　《婺源县采辑 孝友》

733　方其柏，字庭粹，灵山人。少孤以侍母，故不欲远出。市廛之在荆楚者，悉被人侵蚀，存无几，童恬如也。
　　　　民国《歙县志》卷9《人物志 义行》

734　(王)社发(明宣德间歙县泽富人)……商于湖广，遂不归。
　　　　歙县《泽富王氏宗谱》卷4

735　(王)正广(明歙县泽富人)……与弟正室商居湖广沔阳州景陵县官城村。
　　　　歙县《泽富王氏宗谱》卷4

736　周先，字本稽，历身艰贞。父商于楚。……生正统癸亥三月二十九日。
　　　　歙县《泽富王氏宗谱》卷4

737　休宁许守一，商游于楚，因思母亲而作《望云思亲卷》。楚藩王朱慎庵为之作序，其中云：“……守一商游岳阳，货殖为供奉需，奈何致力于外，不能常侍膝下，每瞻白云，不能不兴思亲之念也。
　　　　《许氏统宗谱》

738　(吴)肖甫，父讳正模，字伯清，号立庵。今八十有五矣，而犹一壮夫。寄情一局，终日不为疲。善决策，口若悬河。肖甫呐然，济之以和。先是若翁贾于楚，必欲肖甫与俱，肖甫曰：“岂必儒冠说书乃称儒耶!”实附即田甲贾人，有烈士风。立庵公善权万货重轻，故市多倍得。肖甫间划一筹，巧出若翁上。父喜曰：“人谓汝胜我，果然。”从兄光升，特造宗祠，复捐金构支祠，推肖甫董其事，十载而祠成。更贾广陵，诸贾皆受成于肖甫。……盐引故有定额，嗜利者赂吏阴益额，遂致大饶。肖甫曰：“朝树夕拱，此为不祥。”壬申春，携少子读书焦山以就医。无何，疾甚，趋长子来与诀。……肖甫讳光裕，生万历甲戌，殁崇祯壬申，年五十九。
　　　　《丰南志》第5册《光裕公行状》

739　吴日连，字连玉，(清休宁)东里人。年十三，父光蕃客楚，音问少通。祖老且贫，连樵贩以供甘旨。……连以家贫外贾，不欲母知其瘁，每归，必整容易衣，然后见。
　　　　嘉庆《休宁县志》卷14《人物 孝友》

740　舒秉畿，字建中，(清嘉道间 黟县)屏山人。……父游楚，十余年不归。秉畿年十五，持零丁贴，间关寻访，几遍楚疆，资斧乏绝。至常德府，遇父于旅次，问答既审，哀请父归。
　　　　道光《黟县续志》卷6《人物 孝友》

741　江联灿(黟县人)……商于楚，业稍裕。
　　　　同治《黟县三志》卷7《人物》

742　俞大霭，字元晖，(清婺源)新源太学生。……旋商黔楚，获赢余。……
　　　　光绪《婺源县志》卷28《人物 孝友》

743　胡士畿，字卫京，(歙县)上长林人。父廷仕，行贾湖南，久未归，其母典钗珥得银数两，给士畿徒步至山东、直隶，遍寻不见。沿途号泣，……遇旧仆，引与父相见。父以功名未遂，坚不欲归，乡人感士畿之孝，群相敦劝、帆助，始允之。
　　　　民国《歙县志》卷8《人物志 孝友》

744　王天树职监，词源人，年十六失怙，兄弟六，树居长。家极贫，经商毗陵，信义服人，营谋渐裕。
　　　　《婺源县采辑 义行》

745　程时象，字君悦，桥川人。少业儒，旋贾湖湘，值岁大饥，倾囊赈济。
　　　　《婺源县采辑 义行》

746　(王)发松(明宣德成化间歙人)……乃从商六安，岁久置田畴屋舍。
　　　　歙县《泽富王氏宗谱》卷4

747　处士(姓黄)讳义广，字以大(明正统弘治间休宁人)……早年游淮浙、六安、固始经商，晚而归隐力田以自给，嗣守先业弗坠。
　　　　休宁《黄氏世谱》

748　君名潭，字汝清，松溪其别号也。……年十七受贾，出白下，父营一小邸试之。君榷会贩卖如老贾。父曰：“孺子可役也。”即以所主邸委之。父素号善贾，君在邸步趋父贾无不及，岁计所获，或饶于父。父卒，同邸人有懦君者，君疑焉，遂迁贾于六。十余年，又迁南谯。贾虽屡易而赀岁益长。
　　　　休宁《溪金氏谱补》卷5《侄松溪君传》

749　汪承嘉，字贞吉，勒下人。生平勇于为义，尝散粟以周族人。客蓼六，值岁旱，赤地千里，嘉为粥于路，以食饥者。徽人商于六者众，岁时伏腊，聚集无所，嘉与众谋仿汉皋金阊例，为会馆，以祀朱子。……嘉既殁，歙罗太史尹孚为之传赞。
　　　　嘉庆《黟县志》卷7《尚义》

750　汪之杰(明人)，字汉卿，居(祁门)西乡，邑弟子员。父商游不进，行寻经年不得。次寿春，知其溺也，临河号泣，欲以死从。
　　　　万历《祁门县志》卷3《士行》

751　公讳赠姓许氏，字孟洁，别号默斋。……考讳宗沧，诚笃无伪，富而好礼。生二子，长贶公其季也。自少不群，弱冠即来商吾里(六安团山郾)，里中人皆敬仰公，予垂髫耳熟矣。继而商于寿春之正阳者二十余年。正阳为淮泗通津，士大夫过者无不礼于其庐，以是获知于公焉。……公商于外宜于家，人无间言。公教子以义方，作“云山书室”命子孙业儒，视兄之子如己子，虑其骄奢，训戒周至。……庐凤士大夫由此皆啧啧于公焉。公与之处，乐闻善言，不资人之势，虽居要地，与公契者，足迹不至其官所，可谓能自立者矣。尤睦于亲旧，亲旧每因之起家，故正阳之市，因公而益盛。……其生财以大道，虽富而自奉如寒士。又恶夫世之人多守财虏也，常语予曰：“仆役役于利是用深愧。”……以弘治甲子十月初五日终于正阳之馆，距生景泰甲戌年五十有一。……挽者近三千人，观者万人皆叹息，以为商而感人如此，虽达官贵人未之有也。
　　　　《许氏统宗世谱 处士孟洁公行状》

752　翁名添祥，字弘昌，性轩其别号也。(生于成化戊子，卒于嘉靖丙午)……翁早岁，亦颇未裕，出营什一于巢，逾三纪，大殖有家。有子曰崖，未成童，而屹然巨人也。曰儿足以干蛊矣。遂委而归，与贤大夫游。
　　　　《汪氏统宗谱》卷116《汪添祥墓志铭》

753　(王)友楷(明正统成化间歙人)……客庐江。
　　　　歙县《泽富王氏宗谱》卷4

754　(王)友挑(明正统间歙人)……商游桐城，卒彼旅邸。
　　　　歙县《泽富王氏宗谱》卷4

755　嘉靖甲辰七月七日，海阳吴处士客死真州。……(处士)名钏，字希璧。成化丙午，处士生九年而孤，辄当室。既长，贾真州。其人魁梧，广颡丰下，辩有口，一见倾四座欢。商车结辙于门，争下处士。寡母且老，查氏妇能奉母欢。处士留滞真州，独倚办查氏妇奉母。乃仲有妇，处士挟仲与俱，即以资斧授之，未尝问出入。
　　　　《太函集》卷47《吴处士配严氏合葬墓志铭》

756　汪辅，字公旦，黄陂人。惟孝友，居丧茹素三年，服贾金陵淮海间，数十年所积悉以分弟。遇族党中有斗讼者必劝息而后已。子瀚由贡生授兵马司副指挥，捐赈建祠，多行善事。
　　　　嘉庆《黟县志》卷6《人物 孝友》

757　章声远，字振名，号石泉，市西市。能诗工书，慷慨豪迈，贸海州报浦场，积钱六十万。值岁饥疫，尽贷灶户。给汤药不责偿，捐役瘗尸，必一一躬莅，毋令久而致露。
　　　　嘉庆《绩溪县志》卷10《尚义》

758　(汪可越，清绩溪人)自少壮游江北，牵车服贾，有无化居，恒独得其胜算。又性节俭，甘淡泊，饮食服御，宁不如人，惟孜孜勤苦于栉风沐雨中炼成一生事业。
　　　　绩溪《汪氏宗谱 饮宾宁静翁传》

759　汪秉键，(清歙县)丰券头人。随父贾于泰州，因家焉。质直少文，见义必赴。村中贫乏者，隆冬遍送棉衣米炭。建支祠、修古路、置义冢、施棺衾，皆竭力为之。
　　　　民国《歙县志》卷9《人物志 义行》

760　朴翁姓许氏，名尚质，(明嘉靖间)歙人也。……于是则负担东走吴门，浮越江南，至于荆，遂西入蜀。翁既居蜀，数往来荆湖，又西涉夜郎、兰河、邛笮之境。
　　　　歙县《许氏世谱 朴翁传》

761　徽州府有一商人，姓程，名德瑜，表字元玉，秉性简默端重，不妄言笑。忠厚老诚，专一走川陕，作客贩货，大得利息。
　　　　《初刻拍案惊奇》卷4《程元玉店肆代偿钱　十一娘云岗纵谭侠》

762　叔祖(许)朴必公少游江湖，久客西蜀，精于奇赢，居积致富。以约奉身，以输粟成名，贻谋燕翼。田以食之，室庐以居之，嗣守先垄。……吾今以己之田而为祀之田，……十二亩之田，百余金之费耳，吾何惜于百金而不从心之所安乎 
　　　　《重修古歙东门许氏宗谱》卷10《朴庵公祭田记》

763　昊琨(明休宁)临溪人，父纲贾于外，以折阅遂音耗断绝。琨觞力里中，酤酒以养母。然时时念父，……后于四川开县山中觅得遗骸，负之归。
　　　　嘉庆《休宁县志》卷14《人物 孝友》

764　汪振铎，字斗墟，(黟县)官路人。县学生。父国铝与蜀客贾于荆襄间，白莲教匪扰，转徙入蜀，十年无耗。振铎年二十余，贫甚，贷金独入蜀寻亲，间关至重庆府，始相遇，迎归孝养以终。
　　　　《黟县三志》卷6下

765　詹文锡，字禹功，(清婺源)秋溪人。生数月，父远游不归。年十七，誓欲寻亲，历楚蜀，入滇南，终年不遇，哀号震天。……经济渡处，有往黔商船，附之，兀坐长吁。商疑问锡，告之故，商曰：“汝吾子也。”相持哭，自是偕眷属归。后承父命往蜀，至重庆界，涪合处有险道，名“惊梦滩”，悬峭壁，挽舟无径，心识之。数载后，积金颇裕，复经此处，殚数千金，凿山开道，舟陆皆便。当事嘉其行谊，勒石表曰“詹商岭。”
　　　　光绪《婺源县志》卷28《人物 孝友》

766　查有堂(清婺源人)……从九品衔。……初客星沙，与交皆贤达士，经理会馆、文公祠，倡修整饬。后游川东，兴同义会，资给同乡旅榇及旅游难归者。
　　　　光绪《婺源县志》卷34《人物 义行》

767　程世铎，(歙县)褒嘉里人。六岁，父贾于外，音耗久绝，铎奉母甘旨，必念父，泪涔涔。年二十二，母为授室，铎得矢志寻父，灰赤贫无行资，乃精研卜理，据繇应在西南。伥伥于滇黔巴蜀数载，客有自滇来者，语铎曰：“尔父因寻尔叔遗骸，遭吴逆之乱，陷于东川，今应在彼也。”铎闻之拜谢，星夜担簦蹑，深入不毛，豺虎昼逼，魑魅宵侵，甚至糇粮不给，屡日始得一食，频死者数。至东川，父他往，复之寻甸，更至乌蒙，始得父耗。比见，两不相识，以数庚甲，通籍贯，道姓名而知，盖父离乡已二十一年。扶持而归，时铎年已二十七。铎寻父，赖妻徐氏孝养其母，得无内顾，人谓之双孝。
　　　　民国《歙县志》卷8《人物 孝友》

768　余邑朱氏子远贾蜀中，其妻家乏甚，属其侄售田于许氏，约赎取，久之不得也。其妻惧夫回见责，缢死。
　　　　《休宁碎事》卷12《干一疏》

769　北京歙县义庄，在永定门外五里许石榴庄，旧名下马社。规制甚宏，厅事高敞，周垣缭之，丛冢殆六七千，累累相次。盖亦经始于明嘉靖四十年，与创设会馆同时。主其事者州锦江龙、卫幕仇自宁及杨忠、许标、江昙诸人。至隆庆中，郑楫、江世充、江同仁议设寒食、中元二祭。万历丙辛( )间，程文德、张汝黉、俞文美更拓其地，后吴之启、方时用，徐拱辰诸人，募建厅堂。见隆庆三年江西抚州推官黄愿素、万历四十六年南户部郎中汪元功二记。许文穆亦与其事甚力。见云塘程景伊碑记。至清初则杨监正光先曾重加修整，其后世守之。曹潘二相俱曾资助。捐款则取于茶商为多。据黄记，则隆庆中歙人聚都下者，已以千万计。乾隆中则茶行七家，银行业之列名捐册者十七人，茶商各字号共一百六十六家，银楼六家，小茶店数千。其时商业之盛，约略可考。上据《歙县会馆录》，吾徽人笃于乡谊，又重经商，商人足迹所至，会馆义庄，遍各行省。若全国调查作一统计，藉以考知吾歙商业盛衰，于志书中别商业一门记之，亦征实之要举也。
　　　　《歙事闲谭》第11册《北京歙县义庄》

770　公讳淑，字子贞，少孤贫，弗克自存，因念族之贾者常往来京师间，思踵修期故业，且燕赵多奇士，吾将过而问焉。乃挟策壮游，非徒屑屑逐什一也。然伉爽多大计，资用寝饶。……公生隆庆丁卯，殁顺治丙戌。
　　　　《新安张氏续修宗谱》卷29《张淑传》

771　汪上林南贾淮海，北贾幽燕，业隆隆起。太孺人佐之以俭，自奉觳于中人，上林公孜孜治生，日不暇给。
　　　　《太函集》卷43《潜川汪太孺人唐氏行状》

772　吴永评，字衡品，(歙县)昌溪人。少服贾燕京。捐金建会馆及置义冢。子大章以孝著，四世同居。
　　　　民国《歙县志》卷9《人物 义行》

773　孺人出竦塘，年十八归吴小松趴公长子。……趴公晚归省，则嘱长君司计天津，甫弱冠耳。承命而往，垂十年才一归。初年，家稍微，及业大起，孺人斤斤自若，赉用一无芬华。……溪南故富族，其先兢兢惟重积，顷，逾溢，阃以内滋甚，令人有“女富溢尤”之诧。……(孺人)生嘉靖戊戌，殁今癸未，春秋仅四十六。
　　　　《丰南志》第5册《黄孺人状》

774　许习经，字圣章，(歙县)许村人。家贫，随父贸通州，渐裕。
　　　　民国《歙县志》卷9《人物》

775　(王)原真(明永乐弘治间歙人)……苦志勤力以植其家，荐历河洛淮泗，贸迁得遂。成化间，别开基构屋。
　　　　歙县《泽富王氏宗谱》卷4

776　公讳宗悦，字子立，别号南川。父南阳为玉阳宗伯，从兄宗伯官南都祭酒。……幼家贫，佐父攻苦力作，……(父死后)自是家业日隆隆起，人以为青鸟之验。贾游大梁，宗伯深相昵，为公决居积之策，不数年，贾大售。公不私其利，授诸弟俱征贵贱，操奇赢，一如公指。公坐理无余算。……卒之日为万历丁巳六月十三日巳时，距生嘉靖丁未十一月初一日亥时享年七十有一。
　　　　《新安张氏续修宗谱》卷29《张宗悦、黄备》

777　史桂芳(初为歙令)……寻迁去历官河南汝南道参政。卒官，无以为殓。邑人多贾于其地，闻之凄然，醵金狁之，临发，议祭于郊，号哭而送。
　　　　万历《歙志 传 令宰》

778　郑宜述名作，歙人。读书方山上，自号方山子。已弃去为商，往来宋梁间。
　　　　《寄园寄所寄》卷4引《列朝诗集》

779　余存修，名修，原名长生，号钝斋……读书好古，不治举子业。事父母曲尽孝道，力田养亲之余，又尝商宋梁间。
　　　　《岩镇志草》

780　王周广，字元济，行巨十五。性倜傥不羁，弱冠补邑庠弟子员，不遂意，乃之京。交结权贵，辄挥金如土。……晚岁折节遨游大同、甘肃，输边为巨商，聚金累万，率推与同事者，己取独廉。……生成化壬寅二月十六日，卒嘉靖丁酉五月十三日。
　　　　歙县《泽富王氏宗谱》卷4

781　次公故学儒，从父命受贾，晚奉诏例授南京金吾卫指挥佥事，故称程金吾云。程氏由龙山迁长原，则梁开府忠壮公裔也。……年十二以孺子居母丧。母暴亡，不及图遗像，金吾则以方氏姐象母为肖焉。人言孝感所通，即良史弗及。金吾故在外傅，业已受经，父老倦游，夺之儒而命之贾。……君既捆载入河西，赢得过当，遂都河西，主转毂浸起不赀，诸程鱼贯从之，人人起富。
　　　　《太函集》卷58《明故南京金吾卫指挥佥事歙程次公墓志铭》

782　溪南世有冠缨，至其力生自植，多特达显见，故称诸九宇为闾家。吴君尚泽寄兴幽胜，其长曰趴，尤警敏。西行入关辅，走沂陇，历燕代，还而转鹾北海上，善持三五，低昂上下，趋时弗违。自居其冲，而博术贾事，慧利者使给驯计于四方，其所次舍，长反户诵读，由是朝绅有声艺者皆从之游，处与通弊，皆一时名流，诸鹾贾皆盱视之。君之父方自遐逸于家，而君归寿母，骈锱捆载，充塞道路，可以诧予乡矣。
　　　　《丰南志》第6册《胡孺人寿序》

783　(汪孟爝，黟县人)父与兄商兰州，流滞经年，兄卒而家书杳然。爝往省父，促父归，父意不决，使爝负伯父骨殖先归。……后十余年，其父忽自兰州还。
　　　　嘉庆《黟县志》卷15《汪烈妇传》

784　嘉靖郡志载：吾族(许)仁公客辽阳，有士人经宝者，系狱，当以金赎，家贫无从出。既佣于富室，复鬻子妇于公，券且成，公填知其故，亟还之，焚券不取金，……又以余金赎子还。
　　　　《歙事闲谭》第11册《程仁义行》

785　(天命三年四月金兵克抚顺)时有自山东、山西、江南、浙江在抚顺贸易者十六人，皆厚给资费、书“七大恨”之言付之遣还。
　　　　《东华录 天命2》
　　　按：满文老档卷6载：天命三年四月二十二日，“书写七大恨，令尼堪皇帝的鲁太监的生意人二人、开原的一人，抚西的一人，送给尼堪皇帝。”

786　程士章，字伯达，(歙县人)。父岩注，客游辽阳，母王氏，才孕五月耳，越六年父卒。
　　　　《岩镇志草》

787　程孝子士章，字伯达，歙岩镇人。父岩注，以太学生操策贾辽阳外，未几卒。
　　　　《歙事闲谭》第29册

788　吴侄讳柯，字汝则……公初业进士，客曰：“士而成功也十之一，贾而成功也十之九。夫临清为古平原，山东之集而中国之枢也，君贸迁乎!”于是殚策而游清源，择人任时，老贾六十余年，十致千金，随积随散。时而虎邱，时而西湖，欢如也。……而且急者贷之，逋者舍之，恩我者报之，仇我者忍之，棼者解之，争者息之，横非之来三不较，然一饭之施屡致谢焉。……生弘治己未，殁万历庚寅，寿九十二矣。
　　　　《丰南志》第5册《百岁翁状》

789　国家取士，从郡县至乡试，俱有冒籍之禁，此甚无谓。当今大一统之朝，有分土，无分民，何冒之有 即夷虏戎狄，犹当收之，况比邻州县乎 且州县有土著人少，而客居多者，一概禁之，将空其国矣。山东临清，十九皆徽商占籍。商亦籍也。往年一学使苦欲逐之，且有祖父皆预山东乡荐，而子孙不许入试者，尤可笑也。余时为司理，力争之始解。世届时，会稽章礼发解北畿，众哄然攻之，上问：“何谓冒籍 ”具对所以。上曰：“普天下皆是我的秀才，何得言冒 ”大哉王言，足以见天地无私之心也。
　　　　《五杂俎》卷十四《事部二》

790　王国沾字育三，(清歙县)叶岔人。事节母最孝。幼贫，服贾山东，晚年家稍裕。修道路、济贫乏，凡有负贷，未偿者焚其券。醇谨敦厚，里党咸称长者。
　　　　民国《歙县志》卷9《人物志 义行》

791　市舶立官司，设结好于广州，立交易纲首，自唐开元始。……令番商止集舶所，不许入城，通番者有厉禁，自明洪武时始。立客纲客纪，以广人及徽、泉等商为之，自嘉靖时始。
　　　　《市舶考》(转引自《历史教学》1954年第12期第31页)

792　洪武初，令番商止集舶所，不许入城。通番者有厉禁。正德中，始有夷人私筑室于湾澳者，以便交易。每房一间，更替价至数百金。嘉靖三十五年，海道副使汪柏乃立客纲、客纪。以广人及徽、泉等商为之。
　　　　万历《广东通志》卷70《杂蛮》

793　洪武初，令番商止集舶所，不许入城，通番者有厉禁。正德中，始有夷人私筑室于番澳者以便交易。……嘉靖三十五年，海道副使汪柏乃立客纲客纪，以广人及徽、泉等商为之。三十八年，海寇犯潮，始禁番船及夷人毋得入广东城。
　　　　《天下郡国利病书》卷104《广东8》

794　(福建)安平一镇尽海头。经商行贾，力于徽歙，入海而贸夷，差强赀用。
　　　　《闽书》卷38《风俗》

795　(许辰江，明嘉靖间歙县人)至若贸易斡旋，错综世务，率皆条达绪理，百顺骈臻。行将航大海，驾沧江，优游自得，而膏沃充腴，铿锵金贝，诚古逸民中之良贾也。视彼田野之老鸠，扶扶黎登龙之夫，网罗市利，崇货贿而贱道义，营营于浮沉荣辱之流者，相去如何哉。
　　　　《新安歙北许氏东支世谱》卷5《练溪辰江则叙》

796　先是父处士引季各以千金授三息子，伯(许)禾用箸倾郡，仲即(许)谷，字本善。……将服贾，资斧不具，伯予千金，乃贩缯航海，而贾岛中，赢得百倍，舟薄浯屿，群盗悉掠之。伯再予千金，就近市贾，适岁凶，民有殍，悉发窖粟以赈嗷嗷。伯三予千金，无德色。仲乃择地而贾，贾就李之皂林。仲始至，诸三老豪杰争以牛酒劳之，仲递箅百觚，会暑甚以厥暴死。
　　　　《重修古歙东门许氏宗谱》卷9《许本善传》
　　　按：许谷乃明嘉靖万历间人。

797　(陈)处士讳世谅，号两塘(明末休宁人)，幼警敏、耽书史，质行端恪，仪度雍容，居家以孝谨闻。好施予，赈贷贫乏，戚各有差。至于瘗白骨，给棺衾以泽道诠；葺津梁，砌道路以利行者，为善殆无虚日，尝远服南奥，与岛夷为市，以至诚相感召，夷亦敬而惮之。
　　　　休宁《陈氏宗谱》卷3

798　刘燕，字公信，(明末休宁)邑前人。少随父贾粤地。
　　　　康熙《休宁县志》卷6《人物 笃行》

799　明时休宁赵贾出海病疽，同舟者弃之穷岛。……(被一僧搭救得归。)贾还，捐资造建初寺，画神僧之事于壁，以彰佛力。
　　　　《湖闫杂记 净慈寺》

800　鲍文玉，名士伟，先世有官少司马，显名于嘉、隆两朝者(按：指鲍象贤，《明史》有传)，文玉六世祖也。文玉家素饶，自其父时，遭家仆盗葬事，讦讼不休。久之，虽得直而家以倾。文玉行贾于外，转徙瓯粤间。是时市舶出洋，遭劫掠者无算，文玉数往来，属有天幸，独不遇。货委于地，人皆争取，无积滞，又数得息。佥曰：“鲍翁至诚，人勿忍欺也。”海上无知书者，文玉善笔札，居人贾客，群倚赖之。……故游海上往往得神助云。
　　　　歙县《棠越鲍氏宣忠堂支谱》卷21《鲍君文玉传》

801　(江应)万捐馆，衍庆公甫四龄。及长，出贾四方。家计胥赖资给。……历游吴越闽海诸地，以诚信交人，同事无少欺隐。后卒于浦城。病革，犹作书遗诸子，谆谆忠厚积善为训。厥嗣人龙公以才德大振家声，两世营膺纶押，咸谓盛德之报云。
　　　　歙县《济阳江氏族谱》卷9《皇清诰赠奉直大夫应万公传》

802　石潭程翁，吾歙西之巨族耆英也。……公有厚德，质直而不华，德悫而多慎，以约奉身，以勤俭率诸子姓，以诚悫接宾友。世贾于建平，赈贷士民，颂声洋溢，亲疏咸敬慕焉。……又曰：“翁有隆福，以赀产雄州里，益充拓。”
　　　　歙县《程氏大宗谱》附录《庆石谭程翁太亲家七十叙》

803　叶上林，字启文，(清婺源)朗湖人。贡生。赋性恂谨，中年贸易岭南。
　　　　光绪《婺源县志》卷35《人物 义行》

804　滕焕然，字用章，(婺源)云粪人。……少业儒，嗣见亲老弟幼，不忍兄独劳家政。商于粤，举家悉仰给焉。
　　　　《婺源县采辑 孝友》

805　李淖然，字凡宜，(清婺源)理田人。州同衔，少业缝工。性朴诚，人多贷赀本经商创业，二兄、两弟均得分润成家。曾捐修城垣银六百两，军需银二百两，……弟超群，性友爱。兄经商粤东。
　　　　光绪《婺源县志》卷34《人物 义行》

806　俞文炳，字与和，(婺源)龙腾人，监生。捐职员外郎。重气谊，服贾粤东。
　　　　《婺源县采辑 义行》

807　李文富，字架书，(咸丰时)理田人。议叙八品，加捐光禄寺署正衔，贾东粤，家稍饶。
　　　　《婺源县采辑 义行》

808　(清)胡承合，字百和，贡生，(婺源)清华人。事九旬有六母能得欢心。兄商粤归，病殁，孤婺皆滞粤，合往挈归。
　　　　《婺源县采辑 义行》

809　程启诜，字郄芳，国学生，城西人，盐大使绶长子也。生有至性，六龄入塾，晚辄随父问书中疑义，恂恂然。……后承父命，弃儒服贾，或在江右，或岭南。一月中，音问必再三至焉，道光十一年秋七月，叔缙光往粤，父命随行。
　　　　《婺源县采辑 孝友》

810　胡文焕，字炳芝，考川人。……后因家贫服贾粤东，赀稍裕。
　　　　《婺源县采辑 义行》

811　罗向森，字滋生，少贫，长裕。粤建婺源会馆，捐金成就。
　　　　《婺源县采辑 义行》

812　程炳彰，字嘉言，监生，高安人，游粤生理，房族有困乏，迭年给银视亲疏为多寡。乐善好施，即粤地亦感其德。
　　　　《婺源县采辑 义行》

813　余启榜，字庭标，(清婺源)沱川人。捐职从七品。……服贾粤沪，赀饶。遵遗命，尚义举。如年饷考棚及文庙县署均量力输赀弗吝。
　　　　光绪《婺源县志》卷35《人物 义行》

814　胡茂楠，字宾石，湖田人。崇祯末，其父贾于闽粤，兵革塞途，死者音耗传闻无定。茂楠只身往寻。
　　　　民国《歙县志》卷8《人物志 孝友》

815　洪启邪，字烈云，服贾于粤。
　　　　《婺源县采辑 义行》

816　李章发，字秩明，理田人，国学生。幼随父贸易粤省。
　　　　《婺源县采辑 义行》

817　舒德兆，字谦吉，屏山人，州同知衔。幼商广东，后归里经管祀会。勇于为善。先是祀产倾败，德兆力任其难，数年秘其帐，不使人知，迄宣布时，祀产增数倍，众遂大服。
　　　　民国《黟县四志》卷6《人物 尚义补》

索引：
163　217　224　231　233　236　237　252　256　257
258　261　265　266　268　276　278　279　289　291
295　304　308　309　333　352　365　369　376　386
397　398　432　446　451　452　453　457　467　474
477　483　496　502　507　508　509　511　512　514
515　516　517　518　519　520　522　523　545　546
563　599　607　621　799　830　843　847　854　864
867　897　915　928　929　934　937　951　952　959
993　994　1010　1032　1036　1037　1038　1046　1069　1102
1104　1120　1122　1124　1128　1130　1135　1136　1141　1189
1201　1203　1211　1218　1224　1236　1238　1243　1251　1279
1291　1313　1315　1330　1388　1414　1422　1424　1483

第二节　经营方式

818　立雇约人某，今雇到某人男某，挈身在外，做取某艺。议定每月工银若干，不致欠少。如抽拔工夫，照数扣算。凭此为照。
　　　　《新刻徽郡补释士民便读通考》(见谢国桢《明代社会经济史料选编》中册第220页)

819　新都勤俭甲天下，故富亦甲天下。贾人娶妇数月，则出外或数十年，至有父子邂逅而不相认识者。大贾辄数十万，则有副手，而助耳目者数人。其人皆铢两不私，故能以身得幸于大贾而无疑。他日计子母息，大羡，副者始分身而自为贾，故大贾非一人一手足之力也。他俗习懒习赚，有贾无副，则贾不行。其数奇败折，宁终身漂泊死，羞归乡对人也。男子冠婚后，积岁家食者，则亲友笑之。妇女亦安其俗，而无陌头柳色之悔。青衿士在家闲，走长途而赴京试，则一褐至铀，芒鞋跣足，以一伞自携，而吝舆马之费。闻之则皆千万金家也。徽人四民咸朴茂，其起家以资雄闾里，非数十百万不称富也，有自来矣。
　　　　《肇域志 江南十一 徽州府》

820　海阳多上贾，艳草市诸孙，诸孙比屋素封，艳处士从理。处士父曰玄积，受贾而饶。……父命伯受经，而仲当户，各因其材。无何，仲即世，父庚命处士释儒代贾，恶能废百而举一邪 处士对曰：“文纬惧不共，敢不惟命!”处士即次蒉上(浙江吴兴)，修故业而息之，什一取赢，矜取予，必以道，以质及门者踵相及，趋之也如从流。慎择掌计若干曹，分部而治，良者岁受五秉，次者三之，又次者二之。岁会则析数岁之赢，增置一部，迭更数岁，又复迭增，凡百。以质剂起家，宜莫如处士。躬纤俭以率，徒属无所芬华。
则以学儒不成，惟好儒为汲汲，所至折节缝掖，无加意纩诸悬鹑。里族故殷殷不无赢诎，处士一以礼让为政，疏戚无闲言，时通有无。无良者或负处士，藉第令再至，处士犹然办应之。近属某子甲贷二千缗，负十年不责，终其身不见德，遇之不衰，族竞不赀。……诸徒属服要束，各起千金，亡不人人德处士，处士日讨而训之：“诸君勉矣，毋以盈害成。”……
　　　　《太函集》卷52《南石孙处士墓志铭》

821　处士(吴)，字子鸣，倜傥好义人也。……受室潜川汪氏。处士有大志，以服贾起家，居常语汪：吾家仲季守明经，他日必大我家门，顾我方事锥刀末何以亢宗 诚愿操奇赢，为吾门治祠事，所不卒事者非夫也。汪敬诺。有顷，处士客死大梁，汪立处士后逆丧归，擗地痛哭曰，“君死，未亡人不难以死从君，顾君有志不终，而君未有子，未亡人死，其谓君何!”乃举处士遗金授有者任转毂，居数岁累百金，遂度地程材乃议祠事，……尽百金不足，则脱簪珥倾筐笥以继义，又不足，则称贷继之；辟纟织纟以偿之，盖终始若干年，然后告成事。
　　　　《丰南志》第八册《溪南吴氏祠堂记》

822　程宰士贤者，徽人也。正德初元，与兄某挟重资商于辽阳。数年，所问失利，展转耗尽。……遂受佣于他商，为之掌计以糊口。
　　　　《辽阳海神传》

823　(李世福，明嘉靖万历间婺源人)……及就外傅，辄目过成诵。时西泉公(世福父)志切素封，用是不获卒业。舍铅椠，从诸父贾于江宁。握算计画，上佐诸父，下督掌计，而业日隆隆起矣。
　　　　婺源《三田李氏统宗谱 环田寿东世福公行状》

824　彦修(明嘉靖间歙县潭渡人)曾大父曰道明，始饶富。大父曰天寿，浸至不赀。父武毅将军。……年十七入成均，夫生世家，蒙故业，仍厚利，袭名高。……武毅遣仆鲍秋，掌计金陵，秋不法，法当弃市。且干没巨万，自焚邸舍以绝踪。彦修力言之武毅而置之，无用批根为也。……诸掌计因遗策收责温台，久之不偿，将讼司市，彦修至，力止之曰：“赢则不贷，贷则不赢，重以岁凶，索之何益 冯酹侠客，犹能归德孟尝，公等休矣，吾不遑椎牛。”召客第，聚券燔之。
　　　　歙县《谭渡黄氏族谱》卷9《故国子生黄彦修墓志铭》

825　(明末休宁人汪太学贾于芜湖)家大饶裕，太学不亲执管库，权子母息，出入各有司存，年终受成，人不敢以毫忽欺。
　　　　《休宁西门汪氏宗谱》卷6《太学可训公传》

826　话说唐僖宗时……(洪州人周迪赴襄阳经商，因资本被窃，无以为生)。有个徽州富商汪朝奉也在襄阳讨帐目。……(对周迪说：)“小弟原是徽州姓汪，在扬州开店做盐，四方多有行帐，也因取讨帐目到此，如今将次完了，两三日便要起身，正要寻个能写能算的管帐。老哥若不嫌淡泊，同到扬州，权与我照管数目，故乱住一二年，然后送归洪州府何如 ”……(周迪依言，与汪朝奉一同取路径到扬州。只因扬州战乱，)那汪朝奉也连忙收拾回家。向周迪说道：“本意留贤夫妇住几时，从容送归，谁料变生不测，满城百姓都各逃生，我也只得回乡，势不能相顾了。白金二十两聊作路费，即今一同出城，速还洪州，日后太平，再图相会。”可怜周迪夫妇才住得两月有余，又遭此变。……汪朝奉止将细软打迭，粗重的便弃下了，家里原有两头生口，牵了来驼上，余下的家人伴当们分开背负，……飞也似向前出城去了。
　　　　《石点头》卷11《江都市孝妇屠身》
　　　按：《石点头》作者署名为天然痴叟，真实姓名已不可考。郑振铎先生在《中国文学论集》中指出，天然痴叟当是冯梦龙的友人，“其著书动机，也是出于劝诫教训的”。因此，这里写的虽是唐末故事，但实际上却反映了明后期的社会情况。

827　佘兆鼎，字郡凝，……弱冠后，为人贾宣城，岁获无几，故张大之，欲父母见其有余裕以快其心。间岁一省，侍侧不过月余。……康熙己未，江苏藩宪丁公泰岩知鼎诚信可任，以赈米数万石委之，鼎偕弟兆鼐为之措置，事集费省而人心悦服，例当拜爵酬金，鼎不受。
　　　　《岩镇志草》

828　(乾隆五十七年十月癸未)谕军机大臣等：“昨据金德奏：‘向来各商上纳钱粮，或用商夥，或用家人，赴库兑交，本商并不亲到，并有交于银店代纳者。此次柴桢移用银两，即系向商夥家人等说明挪用’等语，已降旨饬谕全德。因又询问伊龄阿前在盐政任时，其商人交纳银粮如何办理 据称：‘两淮商人上纳钱粮，其在扬州府城者，俱系本商自行赴库兑交，其籍隶山西、陕西、安徽等处之商人，多在原籍居住，应纳钱粮俱系商夥在扬州代为交兑’等语。所言自系实情。该商人等，如系扬州本商，一切行运事宜，俱系自行经理，则于交纳钱粮时，近在本城，自应亲身到库兑交上纳；其籍隶山西、陕西、安徽等省之商人，所有营运等事系商夥代办，本商多在原籍居住，相隔较远，其上纳钱粮，若必令本商自行赴库兑交，转启借端需索等弊，亦非恤商之道。”
　　　　《清高宗实录》卷1419

829　运司鼓楼颇雄敞。闻乾隆初有鹾贾程某，以负债太多，暂避于此，孤寂无聊，赁阑静眺。逡巡至夜半，忽闻复有橐橐然登梯者，睇之则同业吴某。惊讯曰：“君何为亦来此 ”吴亦讯曰：“君何为先在此 ”程曰：“吾今岁逋负四万，无以应付，故隐此。君本厚利广，何以亦来 ”吴曰：“吾今岁未了，须十万金，今拚挡仅及其半。与甲则漏乙，给丁则缺丙，剖分无术，故匿此以待来年。”程曰：“与君作伴，守岁良佳。”吴曰：“不然，吾有金五万在家，自用则不足，济君则有余，何不假吾金去，尽可归家料理。”即作票付程。程即驰去。俄顷复来，并载酒肴酌吴曰：“吾嘱夥料理，今乃真可伴君守岁矣。”两君皆徽籍。程更良贾，工心计。是岁以海运遭风，至大折阅。兹仗吴接济，得不废业。明岁，即夤缘抡办甲务，甚著猷为，名几与江广达亚。吴遂援同事亦仍复故业。今其子孙尚为巨商，然皆光复旧物耳。
　　　　《三异笔谈》卷3

830　胡孔昭，(清咸、同间 )清华人，国学生。家贫，事亲有至性。比长，就鲍某聘，委以重赀，远涉施南、黔江等处经商，会计悉当。
　　　　光绪《婺源县志》卷35《人物 义行》

831　汪大黉，字斗张，号损之，歙人。工分隶，蓄碑板甚富。有巧思，能制自鸣钟，甚精。客于盐商江鹤亭(江春)家，尝以汪所制充贡。
　　　　《歙事闲谭》第20册《汪大黉自鸣钟》

832　(孙廷焘，字熙存，清黟县人)因家贫弃儒就贾，尝客游宜兴，爱其山东之清幽，欲效东坡买宅阳羡，爰徘徊而不忍去。同邑汪承露器之，延为上宾。承露家世业禺策，公私填委，君处之裕如，必诚必信数十年如一日焉。齐太史彦槐陈刺史士彼卢广文沅均与之订道义交。
　　　　《黟县三志》卷15《艺文志 人物类》

833　汪霖，字雨苍，(歙县)岩镇人。尝客游西湖，有故人为众恶少劫持，霖排众直入翼故人出，数十百人莫能敌。又尝渡钱塘江，同行舟覆，霖攫身入巨浪，拯出溺者。家故饶，业鹾，父殁，中落，又倾资葬其先世未瘗之棺，遂益贫，至不给旦夕。然好义殆出天性，冬夜见裸卧于途者，急归取所覆衾予之。尝为鹾商某主计数载，忽散橐中金，悉尝诸佣之负主直者，一夕立尽。
　　　　民国《歙县志》卷9《人物 义行》

834　章尚辉，字炳南(绩溪人)，沐恩宠锡，性冲和，公正廉洁。贸易建平，不更二主。
　　　　绩溪《西关章氏族谱》卷24《家传》

835　汪启逊，字志修，(清婺源)大畈人。幼孤贫，晨昏就塾，日伴母入山采薪。十二岁，往海阳佣于商家。每语人曰：“食人之食当忠其事。”竭蹶操作，无刻偷安。嗣与程某共贾获利，清厘市籍，分无求多。尤重伦谊，叔世僖无子，客死余杭，逊往扶榇归葬。支祠圮坏，输资重建。祖茔被侵，极力保全。族人至今犹称道之。
　　　　光绪《婺源县志》卷35《人物 义行》

836　公讳志桐，后更森，字鸣歧。……公少依我大父凤占公习鹾业，旋为我父司出纳。有干才，甚资倚畀阅二十余年，未尝易主，家由是渐起。咸丰辛酉之变，积资大半丧去。克复后，浙东适改票盐，公以株守不足自食，力劝余弟辈作背城计，力怂穆庵诸弟辈曰：“子兄弟幸和协，并力以图，犹可转败为攻，否则坐失时机，悔无及矣。”……而自与仰山从兄合资营运，悉力调度，获利益厚，十年累巨万。视所丧，几偿十倍。及析，衔杯一笑，了无计较，闻者谓有管鲍风。时方建五思堂宗祠，公为其祖及父捐田五十亩以衤主。并捐石靠义辨地九亩有奇。……又以远祖之向无祭产也，谋两派，合捐上祀户田十七亩有奇，轮祀始迁祖以上三代。并为其祖置祭田五亩，父三十亩。……生于嘉庆二十二年丁丑五月初四日，殁于光绪元年乙亥三月十二日。……享年五十有九。
　　　　《歙县新馆鲍氏著存堂宗谱》卷2
　　　　《例授奉直大夫州同衔加二级鸣歧再从叔行状》

837　公讳毓毙，字蔼三，谱讳广义。……有志于商，顾念慈闱健在，不肯远离。适戚中有渔镇盐业，距邑近，聘为经理，公遂往任焉。母氏劬劳。公盖此志也，为人谋无不忠，盐业中群钦敬之，因共推主持盐公堂事务，此可见公之才与识矣。利人利己相得益彰，囊橐既充，更复问舍求田，贻厥后嗣。
　　　　黟县《环山余氏宗谱》卷21《余蔼三公传赞》

838　不要变，不要腆，纵有生意不长远。……收起心来重进店，安分守纪帮侬家，和气决不讨侬厌。朝早起，夜迟眠，忍心耐守做几年，嬉戏供鸟一切事，都要丢在那傍边。打个会，凑点钱，讨个老婆开个店，莫道手艺不发财，几多兴家来创业。
生意人，听我劝，每一学生不要变。最怕做得店官时，贪东恋西听人骗。争工食，要出店，痴心妄想无主儿，这山望见那山高，翻身硬把生意歇。不妥贴，归家难见爹娘面，衣裳铺盖都搅完，一身弄得穿破片。穿破片，可怜见，四处亲朋去移借。到不如，听我劝，从此收心不要变，托个相好来提携，或是转变或另荐，又不痴，又不呆，放出功夫擂柜台，店官果然武艺好，老板自然看出来。看出来，将你招，超升管事掌钱财，吾纵无心求富贵，富贵自然逼人来。
　　　　徽州《桃源俗语劝世词》

839　宋时有朝奉郎之官。大祖初定徽，民迎之者皆自称曰朝奉。太祖曰：“多劳汝朝奉的。”至今休歙犹沿其称。
　　　　《休宁碎事》卷1引《寄园寄所寄》

840　徽俗称富翁为朝奉，亦有出。汉有奉朝请，无定员，本不为官位。东京罢省，三公、外戚、皇室、诸侯，多奉朝请(音静)。奉朝请云者，奉朝会请召而已。退之、东坡诗，并作本音，如今之随旗行走是也。盖朝奉者，如今俗称之郎中、员外、司务、舍人、待诏之类。
　　　　《言鲭》

841　汪汝蕃，字生伯，(清休宁)西门人。少孤贫，倜傥(有)奇略。携家维扬……筹运奇中，鹾商群推祭酒。……姻戚寓维扬，待以举火者多人。
　　　　康熙《休宁县志》卷6《人物 孝友》 
842　诸下贾至新都，总已西听，(王)子承为祭酒。市迟则代居以市归，急则代贾以归，诸负子承者累八千缗，迄今勿问，彼中学宫圯，子承独力新之。封君起中贾而冠上游，所欲聚矣。……夫儒为名高，贾为厚利。 　　　　《太函集》卷17《寿域篇为长者王封君寿》 
843　程君者新安人也。……年甫髫而从其舅江淮间为下贾，已进为中贾，属有外难，脱身归，则转赀湘楚，稍稍徙业二广，珠玑犀象香药果布之凑，盖不数年而成大贾。门下受计出子钱者恒数千人。君为相度土宜，趣物候，人人受计不爽也。数奇则宽之以务究其材；饶羡则廉取之而归其赢。以故人乐为程君用。而自程君为大贾，其族之人，无不沾濡者。
　　　　《徊州山人四部稿》卷61《赠程君五十叙》

844　新安少田赋，以贾代耕。曾大父务什一力田，亡资斧。公(汪玄仪)聚三月粮，客燕代，遂起盐策，客东海诸郡中。于是，诸昆弟子姓十余曹，皆受贾，凡出入必公决策然后行。及公既饶，或者且加公数倍，公意甚得，未尝自功。公少文辞，然徒以口德取重，部使者视盐策，必召公画便宜，有司籍名遂以公为盐旬祭酒。
　　　　《太函副墨》卷1《先大父状》

845　公字汝益，号玉泉。曾祖有贵公、祖继善公，始以布贾燕齐间。父自宁公，蒙故业而息之，赀益大饶，累巨万。……宗人从叔贾，历年滋多，所没入即千缗不啻也。客或为不平，叔视之如畴昔，曰：“彼非倍(背)我，直将利吾有而有之，彼果自封，则吾犹彼耳。”间者授光禄署丞，非其好也。生嘉靖甲申，殁万历庚辰，年五十七岁。
　　　　《丰南志》第5册《良友公状》

846　(汪道昆曾祖父治)盐旬，客东海诸郡中，于是诸昆弟子姓十余曹皆受贾，凡出入必公决策而后行。
　　　　《太函副墨》卷14《先大父状》

847　(程廷柱)字殿臣，号理斋，永洪公长子也。国学生。自幼豁达，卓有立志，厚重少文饰。随父侧奔驰江广，佐理经营。父殁后，克绍箕裘，友爱诸弟。总理玉山栈事，增至田产；兰邑油业命二弟廷柏公督任之；命三弟廷梓公坐守杭州，分销售货；命四弟廷桓公往来江汉，贸迁有无。创立龙游典业、田庄，金华、兰溪两处盐务，游埠店业，吾乡丰口盐业，先绪恢而弥广焉。公生康熙庚寅，卒于乾隆辛丑。
　　　　歙县《程氏孟孙公支谱 程廷柱传》

848　(程廷伯)永洪公次子也。国学生。……早岁随父兄之侧，居贾行商，无不练达。常体父兄之志，昼夜弗懈，虽督任兰溪店业，凡事禀命而行善。
　　　　歙县《程氏孟孙公支谱 程廷柏传》

849　程廷梓)永洪公三子也。国学生。年少老成，籍先人之荫庇，循长兄之规模，奔驰江湖，数十年不迩声色。
　　　　歙县《程氏孟孙公支谱 程廷梓传》

850　(程廷桓)永洪公四子也。国学生。为人勤谨朴实，虽中年处丰厚之时，衣食犹以淡泊自甘。随父兄奔驰浙江，即卉服芒鞋，不辞功瘁。
851　休宁程翁，讳事心……(次子廷灏言)吾父弱冠游太学，有隽声，念大父之瘁于家也，舍去学，代操家秉，意不屑屑牙筹，课僮奴数十人，行贾四方，指画意授，各尽其材，橐中装赢于曩时矣。
　　　　《从野堂存稿》卷3《故光禄丞敬一程翁墓表》
(见潘锡恩辑：《乾坤正气集》卷316)

852　长公(孙文林，新都人)生而负奇气，及长……始治博士业，业垂通，已念处士公(文林公)老，不任劳，乃请就贾，贾吴兴。长公有心计，额瞬目语，遇事旬可否，锱铢不爽，所部署多纪纲之仆，毋能试一狎语。处士公大喜：“吾有家督，可休矣。”
　　　　《大泌山房集》卷72《溪亭孙长公家传》

853　孺人姓郑氏，讳长娘，……适唐模许氏永京公作配焉。翁道善夙昔居清源，致富千金，卓冠商流，孺人于归适盛时也。……居无何，翁命永京公主家事，独之临清，值叛奴起衅，橐金耗竭，遘恙弗瘳，遂殁。……家业渐至粼削。公为人志大倜傥不羁，年登弱冠，慨然思振家声，继述商业。于是辞母及孺人，且以母□嘱孺人曰：“吾即久外，归省未暇，汝能任余责乎 ”孺人曰：“诺”。公遂挟赀行商，志气超轶，涉历江湖，寥十载，竟夭殁不归。……婶氏生三子，曰源，曰渊、曰汉，孺人笃爱拊蓄，顾复不啻己出。及长，才干敏捷，孺人视之能克家，遂捐己产贸赀，命商于外，起迹濡须，富厚不赀，恢复前业，以养孺人之志。
　　　　《许氏世谱 明故许母永贞孺人郑氏行状》

854　昔余父贾广陵，则公伯仲与俱。值家之季，叔(吴敬仲，歙县丰南人)惭自愤曰：“吾不阜于贾而昌于儒。”年二十二补邑诸生，然稽田庐，按山泽，课诸臧获，贾于楚、于泗、于广陵之间，卒收厥父之烬，而家无诎者，叔力也。……叔习禁方，善书画，古玩器一经赏誊声价便重，每言：“非诗书不能显亲，非勤俭不能治生，字虽小技，文人用之则大。”生嘉靖癸丑，殁万历丙午，年五十四。
　　　　《丰南志》第5册《从父敬仲公状》

855　(明休宁人程锁父客死淮海)父故赀悉贷他人所。故竖窃赀亡匿，秋毫无以为资。
　　　　《太函集》卷61《明处士休宁程长公墓表》

856　阿寄者，淳安徐氏仆也。徐氏昆弟析产而居，伯得一马，仲得一牛，季寡妇得阿寄，时年五十余矣。寡妇泣曰：“马则乘，牛则耕，老仆何益。”寄叹曰：“主谓我不若牛马耶!”乃画策营生，示可用状。寡妇尽脱簪珥，得白金二十两，畀寄。寄入山贩漆，期年而三倍其息，谓寡妇曰：“主无忧，富可致矣。”历二十年，积资巨万，为寡妇嫁三女，婚二子，赍聘皆千金。又延师教二子，输粟为太学生。自是，寡妇财雄一邑。及寄病且死，谓寡妇曰：“老奴牛马之报尽矣。”出枕二籍，则家巨细悉均分之，曰：“以此遗两郎君，可世守也。”既殁，或疑其有私，窃启其箧，无一金蓄。所遗一妪一儿，仅敝嚯掩体而已。
　　　　《明史》卷279《阿寄传》
　　　按：《旧小说》戊集有田汝成所撰《阿寄传》、《醒世恒言》卷35有《徐老仆义愤成家》，其内容皆与《明史》所载大体相同。淳安与徽州地壤相接，风俗相似，阿寄替主经商事迹对研究徽商具有参考价值。

857　牛浦道：“我这东家万雪斋老师，他是什么前程 将来几时有官做 ”道士鼻子里笑了一声道：“万家!只好你令叔祖敬重他罢了!若说做官，只怕纱帽满天飞，飞到他头上，还有人摭了他的去哩!”牛浦道：“这又奇了!他又不是娼优隶卒，为甚那纱帽飞到他头上还有人挝了去 ”道士道：“你不知道他的出身么 我说与你。你却不可说出来。万家他自小是我们这河下万有旗程家的书童，自小跟在书房伴读，他主子程明卿见他聪明，到十八九岁上就叫他做小司客。”牛浦道：“怎么样叫做小司客 ”道士道：“我们这里盐商人家，比如托一个朋友在司上行走，替他会官、拜客，每年几百银子辛俸，这叫做‘大司客’；若是司上有些零碎事情，打发一个家人去打听料理，这就叫‘小司客’了。他做小司客的时候，极其停当，每年聚几两银子，先带了小货，后来就弄窝子。不想他时运好，那几年窝价陡长，他就寻了个四五万两银子，便赎了身出来，买了这所房子，自己行盐，生意又好，就起十几万来。万有旗程家已经折了本钱，回徽州去了，所以没人说他这件事。去年万家娶媳妇，他媳妇也是个翰林的女儿，万家费了几千两银子娶进来，那日大吹大打，执事灯笼就摆了半街，好不热闹!到第三日，亲家要上门做朝，家里就唱戏、摆酒，不想他主子程明卿清早就一乘轿子抬了来，坐在他那厅房里。万家走了出来，就由不得自己跪着，作了几个揖，当时兑了一万两银子出来，才尜的去了，不曾破相。”
　　　　《儒林外史》第23回《发阴私诗人被打　叹老景寡妇寻夫》

858　同本合约格式：
立合约人　　　窃见财从伴生，事在人为。是以两同商议，合本求利，凭中见，各出本银若干，同心揭胆，营谋生意。所得利钱，每年面算明白，量分家用，仍留资本，以为渊源不竭之计。至于私己用度，各人自备，不得支动店银，混乱帐目。故特歃血定盟，务宜苦乐均受，不得匿私肥己。如犯此议者，神人共殛。今欲有凭，立此合约一样两纸，存后照用。
　　《新刻徽郡补释士民便读通考》(见谢国桢《明代社会经济史料选编》下第275页)

859　(徽商金朝奉在天台县开当铺)一日，金朝奉正在当中算帐，只见一个客人，跟着一个十七八岁孩子，走进铺来。叫道：“姊夫姊姊在家么 ”原来是徽州程朝奉，就是金朝奉的舅子，领着亲儿阿寿，打从徽州来，要与金朝奉合伙开当。
　　　　《初刻拍案惊奇》卷10
　　　　《韩秀才乘乱聘娇妻　吴太守怜才主姻簿》

860　海阳有汪本湖也者，生甫两月丧其父，父故子他人子二，挟之贾江淮间，累数万金。父死谓其母曰：“儿幸长，无忘此两人。”比之，母以语本湖，本湖敬诺，析其赀三之。
　　　　《大泌山房集》卷71《汪元蠡家传》

861　公字以瑞，(明成化嘉靖间歙人)……弱冠失父，无昆季，且患钣，挟微资往来江湖间，人罕见其走陆，又善相时投机，故遂致足。
　　　　《丰南志》第5册《正芳公状》

862　(程永湘)自幼随父佣耕，无力从师诵读。性直而好勤，不欲以田园终。堂兄永洪公常器之，携至江西玉山栈，习练贸易之道；复携之浙江兰溪，荐于柳君兼山，项君圣遇，宾主相投得以立业四十余年。……后见事业日衰，惟恐负人，遂收志而归里党。身为族之长，每为强暴陵抑，亦不与校。……公生雍正乙巳，殁嘉庆庚申，享年六十四。
　　　　歙县《程氏孟孙公支谱 永湘公传》

863　今承充△州在屯溪地方开设茶行牙户。一名王广丰，年二十九岁，面白无须，每年办纳上则休宁县牙税银壹两伍钱，行内交易茶货物每两收卖主名下牙用银，仍照旧章，买主无用(交纳)。
右帖给茶行牙户王广丰执充
同治八年三月二十九日
牙帖
南后第142号
　　　　同治《徽州屯溪茶行牙户帖》，现藏徽州博物馆

　　索引：
77　200　217　232　257　272　277　297　368　430　448
502　513　539　547　551　552　602　654　781　474　952
1005　1187　1348　1354　1398　1412 

第三节　商业道德

864　翁张姓，名光祖，字懋仁，一名勋。……翁少习进士业，从学于先乡进士方君直门下，授春秋三传，领会奥旨。逮壮，屡试主司，弗克展底蕴，寻业商，时或值大利害事，每引经义自断，受益于圣贤心法最多。邑人太守李彦夫、叶德盛、司宪汪立之三公尝曰：“懋仁吾文党老友也”。……其引敬如此。协其弟懋学居货于临江清江镇，怡怡雅饰，一钱不私，铢积寸累，雄产乡邑，弟亦服其德量，无敢欺翁。……翁娶室凡四，子一、女二。
　　　　《张氏统宗世谱》卷8《毅斋翁传》

865　张洲号东瀛，少潜心举业，蜚声成均，数奇弗偶，抱玉未售。持心不苟，俭约起家，挟资游禹航，以忠诚立质，长厚摄心，以礼接人，以义应事，故人乐与之游，而业日隆隆起也。
　　　　《新安休宁名族志》卷1

866　海阳(休宁)汪君，讳起凤，字虞仲，别号翔宇。……少好读书，从父四峰公命以儒服贾。……绝口不道奇赢，同列甚重之。不言利而利自饶，……已而局促不自安，仰天浩叹曰：“丈夫纵不能超忽风雨，挥斥八极，以扩赫当世，世遂乏徜徉适志之乡哉 而顾久处蹄涔，深自煦沫，若暴鳃何 ”于是奋迹海滨，慕鹰扬之雄风，希叔敖之芳躅……
　　　　《休宁西门汪氏宗谱》卷6《处士起凤公传》

867　(李大憎，明嘉靖万历间婺源人)贾于云间、白下，又醢贾于皖城，又质贾于姑熟。传教于受承者曰：“财自道生，利缘义取，陶朱公、秦青等数辈何在 ”闻者洒服。
　　　　婺源《三田李氏统宗谱 环田明处士李公行状》

868　公讳镇，字邦靖，别号梅轩。……尝挟赀游淮扬间，不屑屑于规利，而信义所孚，人不忍欺，浸浸乎将自埒于陶、猗矣。然胸次洒然，无谫谫拘拘态。凡遇良辰美景，必与同志登高眺远，适意陶情。……公卒于嘉靖癸巳年九月二十九日，距生于弘治癸亥年十一月十九日，得年仅三十有一。
　　　　歙县《许氏世谱》第5册《明故梅轩许公行状》

869　(江)次公即孝悌力田，且复好古，居常挟策读史，其持论往往称古人道。伯子一凤学贾，谕之曰：“余闻本富为上，末富次之，谓贾不若耕也，吾郡在山谷，即富者无可耕之田，不贾何待。且耕者什一，贾之廉者亦什一，贾何负于耕。古人病不廉，非病贾也。若弟为廉贾。”
　　　　《太函集》卷45《明处士江次公墓志铭》

870　(程)得鲁，名参，世家太塘，居闾右。余尝表得鲁父墓，其先世在表中。父曰子镖，以正德癸酉举得鲁。得鲁独子，父珍之。少从县诸生受经，，宗人也。……其后，得鲁病，乃从父贾淮扬，父业故饶，至得鲁益息。父任椎直，得鲁逡逡下人，人多附之。……即得鲁善贾，必轨于正经。诸贾人阑出水乡盐，射重利，得鲁独不可，毋大文罔以规利权。，及事觉，连系数十百人，人益以早见多得鲁。得鲁虽服贾，其操行出入诸儒。尝曰：“吾父以朴示子孙，即参不贤，愿师吾父朴。”
　　　　《太函集》卷48《明故处士程德鲁墓志铭》

871　公名玄赐，字仕政，姓黄氏，号问政山人。……世为(歙)竦塘里人。父孟孙公(明弘治时人)，清识远量，不慕仕进。母罗氏。公丰颐广额，神清俊迈，志气高亮，博览多通，词藻悄丽。然伏膺儒术，克慎言动。……
其商齐鲁，齐鲁之俗，宽缓阔达，喜儒备礼，有周公遗风。公临财廉取与义，齐鲁之人评公：“非惟良贾，且为良士焉”。公善治生，耻谈智尺寸窥窬分毫。能择地趋时，致数万金，誉重素封。……然公慕义如渴，尝值边境告缺军食，诏募民实粟塞下，公慨然输粟二千石给边。天子嘉之，锡以冠服。公固不效卜式，矫情以辞，不效小丈夫色喜。至于族党邻里有匮乏者，辄挥金不靳。子翼匡植，乡人望以举火焉。……晚年优游林下，诗酒自娱。以寿考终，年七十三。
　　　　歙县《竦塘黄氏宗谱》卷5《黄公玄赐传》

872　公讳莹，字世现，姓程氏，别号谷隐(休宁人)。……曾祖关以人才擢唐山县令，政声卓异，至今民歌颂之。祖缁善干蛊，家声益振，父昂克承先志，俱隐德弗仕。……公生成化辛卯，……客游高雅，豪放之气，播于湖海，而外美彰焉。……昆季三，公最幼而从事乎商，寓湖州之双林市，凡浙之名流达士，骚人墨客，皆内交往来。……市门旁午，公处之裕如，操纵综理之周，出纳平准之宜，井井有条而不紊。不舞智以笼人，不专利以取怨，人皆服公之才干，公平用能丰植货利，而业益裕焉。……训诸子以耕读为本。……早创见山楼于方山之前坞，……公年方知命，即谢江湖而隐于其下，以古文图书诗卷自娱，……嘉靖癸已，公年六十三，十二月六日，终于正寝。
　　　　《休宁率东程氏家谱》卷4《明故处士程公行状》

873　(翁)早艰嗣，闵孺人之言，纳贾氏而生(吴)一新(明末歙县丰南人)。训以廉俭，甫弱冠，而领乡书，业鹾浙中。宁奉法而折阅，不饰智以求赢，概其为人，信古君子矣。
　　　　《丰南志》第4册《良宦公六十序》

874　太夫人于归时，赠翁(吴廷简之父，歙县丰南人)弃儒，营什一之业，千则役，万则仆，称上贾矣。太夫人时劝赠翁啬取却赢为廉贾。
　　　　《丰南志》第4册《寿吴廷简太史母七十序》

875　海阳(休宁)汪君，讳起凤，字虞仲，别号翔宇。……少好读书，从父四峰公命以儒服贾。而虞仲廉洁谦让，犹然贾之儒者。与其兄分异，资悉奉兄，而券皆自与，且付之祖龙。客南陵，虞仲发始燥，辄以意气自命，持杯看剑外，绝口不道奇赢，同列甚重之。不言利而自饶，谓鸱夷子复生弗逮也。
　　　　《休宁西门汪氏宗谱》卷6《处士起凤公传》

876　凌晋，字锡蕃，太学生。生平敦厚诚一，能敬承先志，虽经营中而仁义气蔼如。与市人贸易，黠贩或蒙混其数以多取之，不屑屑较也；或讠为[HT]于少与，觉则必如其数以偿焉。然生计于是益殖。本里水口亭，当北源要道，岁久将坏，君独捐资整之，行旅往来始复有所憩息。文会辅仁堂草创未就，亦首倡捐资以底于成。……厥考永吉公以建祠著勤，而锡蕃公复以捐修底绩。父析薪而子克负荷，可谓世济之美矣。
　　　　《沙溪集略》卷4《文行》

877　舒君遵刚，字济柔，号遂斋，道光黟县人。徽地多山少田，丈夫操商于外者强半，与饶接壤，故聚于饶者尤多。而豪杰之士，往往出其中焉。……君之习商于饶仅十四龄耳，明年才十五。其尊翁适饶乡采买淡巴菰，旧恙遂发，君闻之奔往侍奉，延医多方调护，以疾剧卒不起。敛殡尽哀，扶榇归里悉如礼。……精榷算，善权衡，年未三十即能创业。然与市狡诈之习不类。尝语人曰：“圣人言，生财有大道，以义为利，不以利为利。国且如此，况身家乎!人皆读四子书，及长习为商贾，置不复问，有暇辄观演义说部，不惟玩物丧志，且阴坏其心术，施之贸易，遂多狡诈。不知财之大小，视乎生财之大小也，狡诈何裨焉。吾有少暇，必观《四书》、《五经》，每夜必熟诵之，漏三下始已。句解字释，恨不能专习儒业，其中义蕴深厚，恐终身索之不尽也，何暇观他书哉!”其平日训诲后进，均用此语。……君之言又曰：“钱，泉也，如流泉然。有源斯有流，今之以狡诈求生财者，自塞其源也。今之吝惜而不肯用财者，与夫奢侈而滥于用财者，皆自竭其流也。人但知奢侈者之过，而不知吝惜者之为过，皆不明于源流之说也。圣人言，以义为利，又言见义不为无勇。则因义而用财，岂徒不竭其流而已，抑且有以裕其源，即所谓大道也”。闻者多窃窃然疑之，予即其生平行事默默参焉，则有确不可易者。财仗义之事，指不胜屈。
　　　　《黟县三志》卷15《舒君遵刚传》

878　舒遵刚，字济柔，(黟县)屏山人。父朝昌，贾于饶州，行货往乡，常使守肆，一日闻父疾作，驰乡侍药，百计不起。时年方十五，视含归葬，易戚过成人。母寿六十，施棉衣二百余，称读书服膺义利之辩，力矫市驵积习。居家俭而好施，在饶州倡修朱文公书院，倡施钱粥药裒，以救水灾疫患，饶人交利之。鄱阳张学袁为传，见《艺文志》。子帷、子禧赠阶见《选举志》。咸丰乙卯杀贼及迭办练饷，帷并有力。禧在《宦业传》。
　　　　《黟县三志》卷7《人物志 尚义》

879　章正浩(道光时人)，字养然，太学生，加兰翎候选同知，洪扬之乱，年甫幼冲，备尝艰苦。承平后，即往衢州贸易，以信义著闻，基业日隆，家道渐裕。
　　　　绩溪《西关章氏族谱》卷24

880　(章通)一名廷泰，字汝侯，登仕郎。赋性质直，随父服贾，以义获利，为乡里所重。尝创建支祠、兴造文昌阁，廉而且勤，凡修桥路及赈贫恤寡，倾囊无难色，有借难偿者焚其券。
　　　　绩溪《西关章氏族谱》卷24《家传》

881　(黄梅原，明休宁人)独为二亲故，行贾以为养也。言信情忠，游江湖间，人莫不以为诚而任之。其规时合变，损盈益虚，巧而不贼，虽不矜于利，而贾大进，家用益富。……晚岁卜居霞关，辟里由之田数百亩以耕焉。
　　　　《遵岩先生文集》卷32《黄梅原传》

882　(许文才，明嘉靖间歙县人)字世用，别号逸庵。……孜孜生业，承父绪，益自刻厉，资用大起。与兄弟昶同爨，一钱寸帛，不入私室。壮客淮泗间，务莛人之急，力弗偿者，不责其逋。……苟役于利而违于亲，虽日赢千金，不愿也。遂归筑室里中，只服贾事，以养其亲，贸迁货居，市不二价。人之适市有不愿之他而愿之公者，亦信义服人之一端也。
　　　　《新安歙北许氏东支世谱》卷8《逸庵许公行状》

883　兰谷公者，徽之休阳人也。名趴，字良圭。……公年十四，偕舅氏贾浙，乌程人大信之。后舅氏析赀令公从旁设他肆，公以乌程人皆知予，予既有他肆，将不利于舅氏，遂去之平湖。有人亦若乌程，信公无异也。……公好读《易》，通星历阴阳家。……又与诸客饮，或报倭奴焚质库且尽，一座惊愕，公从容问伤人否 恬不为动，人服其量。公虽擅雄赀，然蹈道守礼，不为侈靡。……生弘治辛亥，享年七十有六。
　　　　《休宁率东程氏家谱》卷11《兰谷程公行状》

884　梅庄佘先生文义(歙县人)，家素贫，弱冠行贾，诚笃不欺人，亦不疑人欺。往往信人之诳，而利反三倍。中年积著累数千金，居乡以长厚闻。
　　　　《岩镇志草 里祀乡贤纪事》

885　胡仁之名山，(明)歙西富源人也。贾嘉禾，年饥，斗米千钱，同人请杂以苦恶，持不可，俄而诸市米家群嵘聚食，山独免。……居平耳提面命其子孙曰：“吾有生以来惟膺天理二字，五常万善莫不由之。”……因名其堂曰“居理”。
　　　　《大泌山房集》卷73《胡仁之家传》

886　(歙商吴南坡云：)“人宁贸诈，吾宁贸信，终不以五尺童子而饰价为欺。”久之，四方争趣坡公。每入市，视封识为坡公氏字，辄持去，不视精恶长短。
　　　　《古歙岩镇镇东嗥头吴氏族谱 吴南坡公行状》

887　先生讳(洪胜)，字友云，号雅轩，(乾隆婺源人)，……少时食贫力穑。……稍长，遂慨然曰：“大丈夫即不扬镳皇路，一展生平之志，胡郁郁久居田舍为 ”乃挟赀斧以经营广丰，不数年而家充裕，其才干不可概见欤!先生生平慎取与，重然诺，有季布风，商旅中往往藉一言以当质券。及其归里时，见祠宇之待葺，祀田之未置也，毅然引为己任。至庙亭道梁，凡裨益神人诸义举，又指不胜屈。
　　　　婺源《碴煌洪氏统宗谱》卷59《福溪雅轩先生传》

888　洪辑五，(乾嘉时婺源人)幼习举子业，志在观光利用，旋以家贫亲老，遂弃而就商。其为人也，轻货财，重然诺，义所当为，毅然为之，不挠于俗论，有古君子风。故凡乡之鼠牙雀角者，必尽言排解之始快，而于舛[]鸟[SX)]难顺者，往往解己囊以阴调之，其相持不下即终不偿弗计焉。以故人咸敬爱之，推为群商领袖。及先生策名为上舍生也，卓卓有声太学，一时士大夫交口称誉，咸以经济才许之。
　　　　婺源《碴煌洪氏统宗谱》卷59《辑五先生传》

889　江羲龄，字舜年，(清歙县)外村人，性正直。少读书，以父老弃儒服贾，博微利以养父，得优游以终。尝贸易芜湖，有误投多金者，却弗受，人称“江公道”云。
　　　　《橙阳散志》卷3

890　唐祁，(清)歙人。其父尝贷某金，以失券告，偿之。既而他人以前券来，又偿之。人传为笑。祁曰：前者实有是事，而后者券则真也。
　　　　道光《安徽通志》卷196《义行》

891　宜兴吴仲伦德旋著《初月楼闻见录》，多及歙事，兹采录之。……又云：“歙唐祁以善治生，致多赀。其父尝贷某甲金，后甲伪以失券告，祁曰：‘券虽无，事则有也。’偿之。既而他人以券至责偿，祁曰：‘事虽伪，券则真也。’又偿之。人传为笑。祁曰：‘彼初能急吾亲，讵不足感也。’”
　　　　《歙事闲谭》第28册

892　马禄，(明)祁门城北人，性孝友，家贫，父病，负薪易直求药，终夜侍立卧侧，不就寝数月。父病革，怜其幼，厚之以田，不受。长客常州，受友人寄金百余，有同旅盗金亡去，禄秘不言，罄已赀偿之。已而盗败，得所寄金，友人始知之。嘉靖三十七年，县修儒学，禄自投牒输金三百以佐其费。
　　　　康熙《徽州府志》卷15《尚义》

893　马禄，祁门人……尝客常州，受友人寄金百余，为同旅所盗，秘不言，罄懒己赀偿之。
　　　　道光《安徽通志》卷196《义行)

894　吴汝潢，祁门人，客姑苏有友寄金六百，夜泊遇盗，掠舟无遗，汝潢匿友金，以己囊任盗劫去，抵楚出金付友，友愿分酬，不受。
　　　　道光《安徽通志》卷196《义行》

895　汪应干，祁门人。有海阳客携千金寓其家。顺治已亥，祁有寇乱，客遁去，应干为贼所执，以刃索金，干顾其子曰：“趣取吾所有来。”其子知其意，出家赀付贼得免。后客来，出金还之。
　　　　道光《安徽通志》卷196《义行》

896　江长遂，字惟诚，……业鹾宛陵，待人接物，诚实不欺，以此致资累万。……不幸业成，即捐馆。
弟江长遇，……佐诸兄盐旬起家，慷慨好义。
　　　　歙县《济阳江氏族谱》卷9《清布政司理问长遂公、按察司经历长遇公合传》

897　胡荣命，字希禹，(清黟县)西川人。仁厚长者。贾于江西吴城，亲属依以资生，贫者岁往贷无靳色。贾五十余年，临财不苟取，遇善举辄捐赀为之，名重吴城。晚罢归，人以重价赁其肆名，荣命不可，谓：“彼果诚实，何藉吾名 欲藉吾名，彼先不诚，终必累吾名也。”
　　　　同治《黟县三志》卷6(下)《人物 尚义》

898　金华英，字松望，(清黟县)钟山人。捐职布理问。有气谊。邑贡生程士盈为之传曰：“华英好读书，所交 多名士。父老，贩于鄂，耗资负贷，不肯归。华英尽偿所负，迎父归养。爱诸弟甚笃。友范某有子不善治生，范以数十金付华英经纪。数年，范子果耗家赀，华英屡之。及疾亟，召范子至，具道范翁付蚌意，以金归之，则获利千矣。范子感涕，卒守成业。”
　　　　同治《黟县三志》卷6(下)《人物 质行》

899　毕周通(清婺源人)，……少攻举子业，以家贫弃而商。……邻村故旧王某病笃，子初喜尚幼，延通至榻前，以六十余金纳通袖，为藐孤计，人无知者。通归，另立一簿记其年月数目。喜长，果苦无生计，日事樵采。通知其克成立，乃置酒约其叔与喜至，出簿，权子母如数畀金。闻者骇为奇事。
　　　　光绪《婺源县志》卷33《人物 义行)

900　程焕铨(清婺源人)……尝与兄业茶，亏折负债数千金，铨鬻己田抵偿。番禺友人张鉴，使宗人运盐二万有奇往海南，属铨管领。比至，鉴已殁，宗人欲瓜分之，铨力争不可，完璧而归，其子感谢。
　　　　光绪《婺源县志》卷34《人物 义行》

901　汪源茂，字学川，(清婺源)大坂人。国学生。素业儒。因秉家政，就里经商。尝有友银数百两，托茂名存店孳息，友暴卒，伙未悉其故，以银归茂，茂不受，召其子还之。堂弟负逋，势将倾产，茂解橐代偿。居乡四十余年，遇有争讼曲直，赖以分明，人咸敬利之。
　　　　光绪《婺源县志》卷34《人物 义行》

902　江灵裕，字淦川，(清咸同间 )江湾人，国学生，捐职州同。重义好施，幼失怙恃，兄负多债，析居时裕悉偿之。兄殁，携侄经商，客中寄财物常先嫂氏，并为侄完婚。族有负裕赀者，殁后，其妻将田偿，裕念薄田数亩，孤孀且不能度活，坚不受。尝贾于温州，总理茶务。有恒泰银号沿市籍未销，误兑四千金，裕悉返之。遇友程某，被人诱赌输数千金，欲自经，裕冫亲朋力助摊偿。
　　　　光绪《婺源县志》卷35《人物 义行》

903　潘启权(清婺源人)，……未冠，为养亲远趁营甘旨，岁必归省。后天德(启权塾师)子居外业木，病笃，召权嘱以后事。权走二百里，经理簿籍，得百余金归其孥与榇。尝乘海舶索逋，飓风大作，权亟呼断樯索，获免。舟子欲藉端诡辞匿货，权力持不可，众客觇之，争附权舟，舟子愠，不拒，货遂充躲。权乃易舟以济。移时，前舟覆，权无恙。又尝与戚某贷赀合贾，某揣货无余息，欲挟赀以逃，权弗从，拔原金与某去，逋益多。商侣重权，假以赀本，日渐饶裕，悉偿其所负云。
　　　　光绪《婺源县志》卷35《人物 义行》

904　詹谷，字式诏，(清婺源)庐源人。国学生。……贸易崇明，为江湾某任事。某年老归家，值发逆窜东南，崇邑孤悬海外，道途梗塞近十年，谷竭力摒挡，业仍大振。后江湾某之子至崇肆，谷将历年出入市籍交还，涓滴无私，崇邑之人咸服其公直。某子亦深感焉，临行，薪俸外加赠四百金，辞不受，惟殷殷部署后来肆务，悉当乃归。
　　　　光绪《婺源县志》卷35《人物 义行》

905　黄龙孙(婺源人)……贸易无二价，不求赢余，取给朝夕而已。诚信笃实，孚于远迩。有借贷者，虽数十里互求居中，不须券约，而彼此自协。口呐呐不能言，未尝就中规利，惟此坦白之怀，始终不移，以为联络。自颜其堂曰：“彝叙”，使子孙顾名思义焉。
　　　　光绪《婺源县志》卷36《人物 义行》

906　程琼休宁人，寓(湖)州北门外，开铺卖饭招宿，畜马骡送行。然其人虽居市井，而轻财重义。有归安宗定者，携银百两来州买丝，丝未出，复归饭于程铺，就雇其马，下梅溪，置其银于布囊，悬之鞍上，不意中途坠于地，不觉也。跟马僮拾之瘗于路旁竹园内，而宗定至梅溪，解囊不见，初不意僮也，乃驰回程铺，榜诸途曰：“得银者愿平分之。”程视僮面色可疑，遂密诱之，不伏，又威吓之，始吐实。遂押僮同至瘗所，取银还之。宗以其半为谢，坚辞不受，减至二十两亦不受。然程之拾遗而还非止一次，此其多者耳。
　　　　《见闻纪训》

907　马禄，字天祥，(明祁门)城北人。家贫，父病，尝负薪易值求医药，终夜侍卧侧，不即私寝者数月。长力商，客常州。人以四百金寄禄所，同旅者盗金亡去，禄秘不言，罄己赀以偿。所盗败，得所寄金，友人始知初所偿禄金也，访至禄所，邀禄里人，置酒宴会，还前代金，禄终不受。嘉靖戊午修学宫，禄自投牒输三百金佐赀。家置祭田，修六世以下茔辨。
　　　　康熙《祁门县志》卷4《孝义》
　　　按：万历《祁门志》卷3《民行》所载与上同。

908　鲍先生讳士臣，字汝良，世为(歙县)棠樾人。其业贾也，所至人重之，咸曰先生，遂以鲍先生著云。先生五岁失母，……甫冠又丧父，贫无所依，徒步走鄱阳，有属先生司会者，先生廉其所获率悖入也，遂谢去。留止旅舍，资用乏绝，为主人赁舂以自赡。居无何，有客投宿，未达曙去，遗囊金于门，先生起如厕，见之，持白主人，请待客至而还之，主人慨然许焉。未久，客仓皇至，主人阅实畀之，且道先生之义。客再拜，酬以金，不受。主人以是重先生，日为先生游扬，先生之名遂大著。其后纳交者日众，或贷金于先生而薄其子钱，先生始得时货之有无，兴贩四方。四方之人，闻先生至，争先鬻其货，先生由是能蓄其财，悉偿先人逋负，而赎归其田庐。亲属交游苟有所求，应之无德色。尝曰：“傥来之物，侈用之是谓暴天，吝用之亦为违天，惟其当而已矣。”以故终其身衣服饮食之奉无所加其旧。……
　　　　歙县《棠樾鲍氏宣忠堂支谱》卷21《鲍先生传》

909　汪圣林，字孔传(歙县)东关人。为行贾自给，常负橐走。回至道中得遗金，私度其人当还觅，坚守以待。移日，有人哭而至，廉问得实，遽反之。遗金者泣请姓名，弗告。其妻方氏亦贤，圣林病殆，方为防股得愈。年并八十而终。
　　　　民国《歙县志》卷9《人物 义行》

910　宋应祥，字允吉，(歙县)上丰人。万历十年与子承恩商于金陵，遇族人应期者，解运南粮，江行遇风，倾覆殆尽，大司农以罪责偿，檄下县捕其属，事竣迫。应祥闻，就狱省视，见其憔悴状，将瘐死，因倾橐金偿之。复客于池阳，有行商二人，各缠重赀托宿，明日早起去，承恩洒扫，见有遗金甚重，启视，见有苏州米行主人姓号，计二百五十金，告父应祥，守待再宿。翌日见前二人哭踊而来，遍觅不得，急欲投江死，应祥力挽之，询其姓名，为许邦伟偕弟邦佐。所言一一符合，即呼集街众验明而尽还之。二人愿分金以谢，应祥坚辞不受。邑令额其堂曰：“奕世德音”，榜其门曰：“世德作求门第，还金拒报人家”。
　　　　民国《歙县志》卷9《人物 义行》

911　方三应，字伯贞，(歙县)岩镇人。尝贾建昌，逆旅得遗金数百，留待阅月，每出必挈以行。后数年，于抚州舟中遇贩鸡者，众诟其不洁，其人曰：“嘻，我故有金，某年在建昌遗之，以至此也。”三应询得其实，举还之，不告姓名，从者密告之。复数年，子萘令宜黄，避雨民舍，见供奉三应名，问之即向遗金者，曰：“民自蒙还金，今复能成家矣。”萘居官亦著廉能声。三应娶罗氏，早世，义不再娶，鳏居以终。以子萘赠江西宜黄县知县。
　　　　民国《歙县志》卷9《人物 义行》

912　汪应鹤字仲甫(清歙县)，古河坑人。尝服贾芜湖，于泾邑路侧拾得遗金数百两，坐待失者还之，其人欲分金以谢，应鹤不受。洪太肇懋为之记，绩人胡承福颜其堂曰“还金”。
　　　　民国《歙县志》卷9

913　处士讳应宣，姓黄氏，歙之竦塘人。……处士师计然之策，商隐江湖，能任人趋时，入什一之利以自给。生平不设机智、仰利巧以网利。乡人有以窘急，求济其门具贷券，处士欣然出金之，却其券而不受。贷者疑之，处士曰：“噫!与其异时裂券，孰若不纳券之为愈乎。”义声翕然播州闾。……生景泰丙子正月初九日，卒以嘉靖甲辰二月初八日，享年九十。
　　　　歙县《竦塘黄氏宗谱》卷5

914　始(李)仲良(明正德万历间人)在外傅，故以敏给学为儒。及公役烦兴，父大困，仲良乃释业为贾，为俯仰资居常不竞刀锥，顾工握算。雅以然诺取重，以君可质千金，且善居间，谈笑而两家之难解。转毂所至，乐与诸豪长游，居息日赢，齿于上贾。竞竞然惧为怨府，务折节下人，市猾以家人产质母钱，久之踞产倍约。仲良笑曰：“是皆傥然而去者也”，听之。……丁年不宜子，既逾四十，迭举子五人。乃举箧中券焚之，置千金勿问。五子岳立，授事各以其材。长应春、次应时皆籍胄子，次应芳受贾，次应和、次应元，籍京兆诸生。
　　　　《太函集》卷55《明故处士李仲良墓志铭》

915　海阳(休宁)故多大贾，宜无如邑中金氏良。故处士象举丈夫子三，仲曰(金)赦。仲少事儒，而父贾也。父喜结客，赍用不饶。亡何，贾浸下。及仲有室，则自戴来归，戴闲于内，则诸篇握长算。始仲事占亻相以鸡鸣。居倾之，既悉中外情状，从容就仲语：“君固当儒，第舅年数日侵，游道日广，即操利权如箕敛，将不胜劳，窃为君策之，宜以身佚舅老，顾日几几必傥来者为显亲地，不已疏乎 ”仲谢曰：“子其先得我心，吾将从子决策矣。”戴乃脱装具资斧。仲从父贾淮海，起盂城，父授之成，贾起。及父客死，仲持父丧归。丧毕，而就盂城，力修故业。居常以然诺取重，族类归心。积二十年，业大起。居人时有缓急，仲办应之。力鲜则弃其赢，力穷则蠲其租、焚其券。有司有大役，仲首上百金。负郭有津，病涉久矣。促为梁二，迄今济之。所部声义表闾下章服如令甲，仲拜而受之。
　　　　《太函集》卷52《海阳处士金仲翁配戴氏合葬墓志铭》

916　以深公，号少渠，倜傥不群，贾天长铜城镇，生殖日饶，义中取利，人服其公。曾助建本地舆梁二处，置义冢、施棺参、埋骼骼、助婚、存殁，感德于村闾，尤多义举。中丞公倡建宗祠寝宝神座未成，公捐二百余缗以竟其事，中丞公推重之。
　　　　歙县《济阳江氏族谱》卷9《明处士以深公传》

917　(江)世禄公，字叔礼，……初习儒以恢拓先业，未竟厥志，遂弃儒服贾。虽勤于生，而殖轻利重义。于祠堂祖墓以及庵观桥路恒多，乡人德之。
　　　　歙县《济阳江氏族谱》卷9《明处士世禄公传》

918　(汪平山，字君与)缵父志绪，不吝所有，商于安庆、潜阳、桐城间，非道弗交。弟璜卒于商次，益田若干亩以优侄孤。……正德间，岁大歉饥，蓄储谷粟可乘时射倍利。处士不困人于厄，悉贷诸贫，不责其息，远近德之。……生成化己丑……卒嘉靖己丑。
　　　　休宁《方塘汪氏宗谱 墓志铭》

919　府君姓吴氏，讳钅，字岘山，号嵩堂，歙之丰南人(清康乾间盐商)。……府君平生仁心为质，视人之急如己，力所可为即默任其劳，事成而人不知其德，其或有形格势阻，辄食为之不宁。居尝语不孝(吴绍唔)等曰：“我祖宗七世温饱，惟食此心田之报。今遗汝十二字：存好心、行好事、说好话、亲好人。”又尝曰：“人生学与年俱进，我觉厚之一字，一生学不尽亦做不尽也”。
　　　　《丰南志》第5册《皇清附贡生诰授资政大夫候选道加四级恩加顶带一级又恩加一级议叙加六级显考嵩堂府君行述》

920　查大高(清初婺源人)，……少年客维扬之邵伯。其地左湖右江，南北舟车所至，多竞利为龃龉者，高贸迁廿载，人皆德之。后徙京口，凡所交姻戚、族党，周急恤困，赖之者指不胜屈。
　　　　光绪《婺源县志》卷31《人物 义行》

921　吴鹏翔(清休宁人)……侨寓汉阳，指粉解囊，好行其德。汉阳荐饥，鹏翔适运川米数万石至，计之可获利数倍，悉减值平粜，民赖以安，自大吏至郡县咸与嘉奖。又尝市椒八百斛，或辨其有毒，售者请毁议，鹏翔卒与以直而焚之，盖惧其他售而害人也。屡举宾筵，不就，年八十一卒。
　　　　嘉庆《休宁县志》卷15《人物 乡善》

922　徽歙以富雄江左，而豪商大贾往往挟厚赀、驰千里，播弄黔首，投机渔利，始可致富。
　　　　歙县《许氏世谱》卷6《寿敕封征仕郎叔祖晴川翁八十叙》

923　(陈秀才没钱子使用)众人撺掇他写了一张文契，往那三山街开解铺的徽州卫朝奉处，借银三百两。那卫朝奉又是一个爱财的魔君，终是陈秀才名头还大，卫朝奉不怕他还不起，遂将三百银子借与，三分起息。陈秀才自将银子依旧去花费不题。却说卫朝奉平素是个极刻剥之人，初到南京时，只是一个小小解铺，他却有百般的昧心取利之法，假如别人将东西去解时，他却将那九六七银子充作纹银，又将小小的等子称出，还要欠几分等头，后来赎时，却把大大的天平兑将进去，又要你找足兑头，又要你补勾成色，少一丝时，他则不发货，又或有将金银珠宝首饰来解的，他看得金子有十分成数，便一模二样，暗地里打造来换了，粗珠换了细珠，好宝换了低石，如此行事，不能细述。那陈秀才这三百两债务，卫朝奉有心要盘他这所庄房，等闲再不叫人来讨，巴巴盘到了三年，本利却好一个对合了。
　　　　《拍案惊奇》卷15《卫朝奉狠心盘贵产》

924　新安某富翁，挟千钱至吴门作小经纪。后家日泰，抱布贸丝，积赀巨万。常大言曰：“致富有奇术，愚夫不自识耳。”有数人齐款其门，乞翁指授。……翁命之坐，曰：“求富不难，汝等先治其外贼，后治其内贼，起家之道，思过半矣。”众曰：“何谓外贼 ”翁曰：“外贼有五：眼、耳、鼻、舌、身是也。眼好视美色，娇妻艳妾非金屋不能贮。我出数贯钱，买丑妇，亦可以延宗嗣。耳喜听好音，笙歌乐部非金钱不能给。我登乐游原，听秧歌，亦可以当丝竹。若置宝鼎，购龙涎，无非受鼻之累。我闭而不闻其香，终日卧马粪堆，亦且快意。致山珍，罗海错，无非受舌之欺。我食而不辩其味，终日啖酸齑粥，未尝不饱。至块然一身，为祸更烈，夏则细葛，冬则重裘，不过他人美观，破却自家血钞。我上尊皇古之制，剪叶为衣，结草为冠，自顶至踵，不值一钱。此五者皆治外贼之诀也。”众曰：“何谓内贼 ”翁曰：“内贼亦有五，仁、义、礼、智、信是也。仁为首恶，博施济众，尧舜尤病。我神前立誓，永不妄行一善，省却几多挥霍。匹夫仗义，破产倾家，亦复自苦。我见义则忘，落得一生享用。至礼尚往来，献缟赠劈，古人太不惮烦。我来而不往，先占人便宜一著。智慧为造物所忌，必至空乏。终身只须一味混沌，便可常保庸福。若千金一诺，更属无益。不妨口作慷慨，心存机械，俾天下知我失信，永无造门之请。此五者皆除内贼之诀也。精而明之，不爱脸，不好舌，不惜廉耻，不顾笑骂，持此以往，百万之富，直反掌间耳。”
　　　　《谐铎》卷7《鄙夫训世》

925　新安有富人二，一程，一汪，以贾起家，积财巨万。性鄙啬，虽产日广，而自奉弥俭。以重利权子母，持筹握算，辎铢必较。汪无子，病将革，族人争立，抢夺一空，奴辈各攫赀散去，汪卧床不得食，引首四顾，饮恨而卒。程三子，长子获与乡荐，贪济以横，田宅益广。遇乱，怨家群起劫之，被杀，余二子五孙皆死于兵。
　　　　《三冈识略》卷8《积财贻害》

926　近来业典当者最多徽人。其掌柜者，则谓之朝奉。若辈最为势利，观其形容，不啻以官长自居。言之令人痛恨。
　　　　《此中人语》卷3《张先生》

索引：
251　263　298　309　330　348　378　413　426　460
466　467　508　519　548　551　573　585　594　727
744　801　1203　1223　1356　1361


 

第五章　徽商资本的出路
第一节　购置土地　　

927　处士讳(汪)明德，世昭其字也。……处士聪明过人，善对句，涉猎百家子史，通大义。及壮，练达时务，极有条理，父兄悦其能。凡家事内外一以委之，服劳无违命。事商贾每倍得利，归父兄娱其心。厥考遣世行补邑庠生，处士则丰其资给，勉其专业以成功名，可谓养亲之志矣。……他如助父兄筑圩、开田、通渠引水，皆有经久良法。修砌周围石路，架桥梁以便往来，不少吝焉。……晚年于所居之旁，围一圃、辟一轩，凿一塘，以为燕息之所。决渠灌花，临水观鱼，或觞或咏，或游或奕，盖由田连阡陌、囊有赢余，而又有子能继其志而后乐斯乐也。(生于永乐己亥，卒于成化甲辰)。
　　　　《汪氏统宗谱》卷42《七十六代世昭墓志铭》

928　黄义刚，字养浩(明宣德弘治间休宁人)……少商木筏于杭、浙、姑苏，壮经营于正阳、固始，得生财之大道，……晚而筑室买田立纲振纪，家声文物，焕然一新。(生宣德辛亥，卒弘治乙丑)
　　　　休宁《黄氏世谱》卷2《黄义刚传》

929　许竹逸(歙县人，生景泰庚午，殁于正德戊寅)，挟资经吴越金陵十余年，资益大起，广营宅，置田园，以贻后裔。
　　　　《新安歙北许氏东支世谱》卷8《竹逸许公行状》

930　(王)友榄(明天顺嘉靖间歙人)……商于庐。……家渐饶裕，爱庐之风俗淳朴，买田千余亩，构屋数十楹。
　　　　歙县《泽富王氏宗谱》卷4

931　(歙商吴)公，字烈夫。洪武初，溪南有宗鲁公者，富而敦义。传三世至公父野牧公，尽俦豪逸，雅好伤咏，不事家人生业。公乃挟妻奁以服贾，累金巨万，拓产数顷，而均之于弟，及弟费不赀，父乃仅拨本银三百以偿公，公让弗获，始勉承之。既而曰：“商贾末业，君子所耻，耆耄贪得，先圣所戒。”遂归老于家，开圃数十亩。……朝廷聿新三殿，督诸道采木，而徽尤峻诛求，公卒应所求，为诸道倡。生弘治辛亥，殁嘉靖辛丑，年七十一。
　　　　《丰南志》第5册《存节公状》

932　公讯贶，字孟贻，姓许氏，居(休)邑南乡孚谭。世以积善闻名于邑，富而好礼。……商于淮、泗间，能观时变，以上下其殖，居积致富，故财虽丰而人不怨。好与名公巨卿游，不图进取。有故人巡按户凤以礼致问，公辞避之不肯谒，士大夫高之。命弟任旅务，己任家务，一毫不私。见人有患难，力所能济者，必为之济，因而籍以终生者甚多。广田园盛甲一乡。……
　　　　《许氏统宗谱 孟贻公行状》

933　翁姓汪氏，讳忠富，字好礼，别号荫墩。……翁幼即辩慧有干蛊志……父殁而翁年十有八，仲弟年十五，季弟年八，翁极友爱，咸与聘娶。乃挈赀北游淮泗间，能明物情，识时势，获自然之利。而以深刻取赢羡、机巧趋便利者，翁弗有也。然以是日丰裕，造华堂广厦、拓置田薮，饬聚器具，而翁家法周洽严肃，门内雍睦，僮仆男女，殆四十人，咸恩逮无不得所。……翁族旧有祀产，例以所入供祭具，而末流多射利忽祀事者。当翁年独以己赀丰备品物，而产所入者则存殖，因为永规。遂以是建厅宇、增祭田，余利遗至今，众务赖无废坠。……尝命长子商曰：“职虽为利，非义不可取也。”命季子业举子，则曰：“学贵自修，非专为名尔，惟勤励俟命，吾不以利钝责汝也。”……卒于正寝，时嘉靖丙午十一月初二日辰时，距生于成化戊戌十月初五日亥时，享年六十有九。
　　　　《汪氏统宗谱》卷3《行状》

934　(江终慕，歙之溪南里人)。翁生三岁而父卒，依兄奉母吴以居。时家祚中落，茕然无以生也。翁年十二三，即从兄屠酤里中。稍长，从如钱塘。其在钱塘日坐圜，售米盐杂物，兄弟服勤如初。而母甘旨常苦不克，翁乃叹曰：“丈夫当观时变、察低昂、立致富厚耳，安能久为此琐琐乎。”遂辞其兄，北游青、齐、梁、宋间，逐什一之利。久之复还钱塘，时已挟重赀为大贾。已而财益裕，时时归歙，渐治第宅田园为终老之计。会中官毕真出镇两浙。毕真者宁庶人之党也，包藏不轨，先以威胁其下，牛羊用人，日肆荼毒。于是翁年四十余，有四子，即收余赀，令、北贾维扬，而身归于歙，教衿、珍读书学文为举子，遂不复出。每自言曰：“吾先世奕叶衣冠，今久易业为商贾，不可。”无何，衿与珍并入学为诸生。嘉靖庚子，珍应应天府乡试，中式。越四年，甲辰，登进士第，乙巳，授江西瑞州府高安县知县，道过歙，拜翁，翁曰：“吾祖宗厚积久不发矣，汝今始受命为民司牧，汝其勉哉。”……翁生于成化乙未十二月二十日，卒于今年嘉靖乙酉六月二日，享春秋七十有五。
　　　　歙县《溪南江氏族谱 处士终慕江翁行状》

935　江容东先生者，名国罚，字景仁，婺源江湾人也。……家人为木客，贾吴楚，或数千章。……然以无侈费，蓄滋羡。人操书致售田，必予善价，里中人租以石计，有定衡，独先生减二斤。故先生田日斥，而乐为先生田佣者惟虞不得。
　　　　《大泌山房集》卷72《江先生家传》

936　(明休宁商程维宗)从事商贾，货利之获，多出望外，以一获十者常有之，若有神助，不知所以然者，由是家业大兴。……且增置休歙田产四千余亩，佃仆三百七十余家。有庄五所：其曰“宅积庄”，则供伏腊；曰“高远庄”则输二税；其洋湖名曰“知报庄”，以备军役之用，至今犹遵守焉。其蒇干名曰“嘉礼庄”，以备婚嫁；其杭坑名曰“尚义庄”，以备凶年。其各庄什器，仓禀、石坦、垣墉无不制度适宜。又于屯溪造店房四所，共屋四十七间，居商贾之货，故税粮冠于一县。
　　　　《休宁率东程氏家谱》

937　方君讳汝梓，字希鲁，一字惟恭，别号环墅。其先睦州淳安人。有讳惠诚者，隋初为歙令，令子叔浒系籍歙之东乡，遂世为歙人。……方君少颖异，有俊才，教谕公奇之，授之诗。方君学诗辄通大义，为文突骋奔放，下笔迭迭数千言立就。一时奇俊之士咸推毂方君，即方君亦自谓一第可俯拾也。乃屡试有司，竟不售。比壮，逡巡俯仰，弗克肆力于学。方君乃叹曰，“人生进不得逢时取尺寸之勋，退而窜状草野贫窘没齿，安可比丈夫哉!语曰：‘黍稷无成，不可为荣。’吾何以举业为也。”遂与仲氏挟赀遨游青、齐、梁、宋之间，转徙积贮，稍仿计然之画，贾乃大起，赍用益饶。归而大治宫室、市良田，为终老计。……方氏以隆庆庚午十二月十三日卒，历春秋六十有三。
　　　　《方氏会宗统谱》卷19《环墅方君行状》

938　(李大鸿，明嘉靖万历间婺源人)公甫三龄，而公父见背。故赀遭圯，族牟尽藐焉无依，如线之脉几危矣。既长，公就外傅，不几而弃。从贾金陵、龙都间，即囊橐不充，志存远大。尝叩诸父曰：“人弗克以儒显，复何可以雄视当世 ”有语之：“阳翟其人埒千乘而丑三族，素封之谓，夫非贾也耶!”公于是茹苦啖辛，勤渠商务。溪金公见而器之，觅为快婿。公得俪金孺人拮据，阃以内得无反顾忧，一意外商，画多奇中，迨年三十而业抗中贾矣。公生平任侠，膂力过人，逆旅中无敢眦睚公者。会肆之主人词少倨，乃谋诸诸父曰：“余尝过江宁，睹江宁为南都重镇，四方会集，贾而不就都会以罄其怀，何徒局促尺寸为哉 ”乃罢龙都，而贾江宁，公居中调业，而转贾者人赀相得，计所就业，未逾十年，而遂足当上贾矣。
归而举先世之庐而新之，从弟董焉。子姓蕃衍，室难聚居，去室不两庑地且爽垲，于是籍草开墓，从侄董焉。是二役也，实费不赀，公惟知丰水之贻燕而已，他勿问也。
公年逾艾，犹什一持户，什九视贾。爰以赀事盐策。盐策之大贾，佥侈僭靡常，公垂首戒掌计曰：“闻贾由积纤而巨者，未闻委约趋侈而不反丧故有也。”诸掌计奉命惟谨。又出母钱为质于姑孰者二，姑孰距江宁不三舍而遥，亦永籍为公家之关中也。以是计算应如桴鼓。贾人咸西面事之为祭酒云。
每念幼失怙恃，弗及终为儒，……于是以弓冶属伯氏，而令仲氏攻铅椠。日引名儒督课之，且捐结坞之胜，构精舍以资修戢，而仲与诸从咸用成均发迹矣。
　　　　婺源《三田李氏统宗谱 恩授王府审理正碧泉李公行状》

939　(李元臣，字邦佐，号守荆，明嘉靖万历间婺源人)年十六，即干蛊。贸易之间，囊橐充躲，遨游江湖。嘉定有田，池阳有庄，在在置有膏腴之产。家肥屋润，巍然别立一门户。然厚积好施，排难解纷，周人之急。族有玄护金龙者，贫乏不能治生，则捐金以济之。戊子岁凶，馁不能存活者，则出粟以赈之。……课子孙以诗书，盖以蠖屈未伸之志，而收之后昆也。
　　　　婺源《三田李氏统宗谱 江潭上市守荆公行状》

940　歙阮长公弼，字良臣，世家岩镇。少承家末造，躬力贾，起芜湖。……先是，长公将以歙为菟裘，芜湖为丰沛，既而业大起，家人产具在芜湖城内，外筑百以待僦居，治甫田以待岁，凿级池以待网罟，灌园以待瓜蔬，媵腊饔飧不外索而足。中外佣奴各千指，部署之悉中刑名。
　　　　《太函集》卷35《明赐级阮长公传》

941　季子(明歙县人，姓李氏)父夙奇季，第自恨将不逮甘旨，始冠而治父母丧，辄倾橐为具，遗产多归伯仲，置勿争。顷之，伯仲见倍，季公独善事叔兄。县大夫目伟季公，辟永新椽，居七日，弃而违永新，幡然曰：“无宁为是沾沾将浼先世清白。”归无一耜，或劝之力田，季公谢不能耕。请握算以当什一，遂用居息起富，驯致阡陌相连，顾不自居其饶，举宗待之为缓急。
　　　　《太函集》卷61

942　蛰公字本洁(明人)，宗胜公次子也。家故贫窭，勤于操作，以赤手起家。寓淮西南圩头，致资二十余万，田地万亩，牛羊犬马称是，家奴数十指，富甲一时。而性好施与，尤笃本尚义。……子守相公，由太学任德庆州佐。孙邦直公，由太学任鳌山卫经历。
　　　　歙县《济阳江氏族谱》卷6《明处士蛰公传》

943　(王)荫，字太杰(歙县人)，……少谙练世故，好货殖，江湖间名公多相爱重，置产构室，克光于前。……生永乐癸已，卒成化庚寅。
　　　　歙县《泽富王氏宗谱》卷2

944　祥公字德征，寿公孙，正祚公子也。家故贫乏，不惮劳苦，早夜经营，年五十，家业始起，累资二十余万金，田连阡陌，富甲一方。而性好施与，轻财尚义，有古人风。岁饥，人艰于食，公开仓赈粟，罄尽不惜。贫士借贷，不责其偿，并焚其券。
　　　　歙县《济阳江氏族谱》卷9《明处士祥公传》

945　章献邦，一名社益，号西台(明绩溪人)。家世业儒，少承家学，两试不偶，遂隐于贾。偕弟献罚营运商盐牟利以养亲。居积充裕，广置田庐。尝出粟以贫乏，独造真坑桥。
　　　　绩溪《西关章氏族谱》卷24《家传》

946　翁讳忠浩，字养直，姓汪氏，东泉其别号也。……母联墅方氏，生三子，翁其仲也。翁生而岐嶷重默，为时所奇。甫七岁，遭父陷冤狱，号泣莫禁，皇皇然若有求而弗及者。未数年，父病卒，家业遂衰，即慨然有恢复之志。乃聚余赀，与伯氏为贸易计，远游淮泗间。无烦奇胜，举辄中志，由是赀日富裕，田园山薮甲于乡闾，宫室器具焕然一新，盖不惟克复旧物，而且称雄于一时矣。……初，翁之行货于淮泗间也，舟师以失守沈货百金，愿鬻其男女五口以偿之。翁曰：“汝弃骨肉，何以自存 且货之沈溺者天也，于人乎何尤哉!”竟之而去，其人举家感泣，乃书翁之年贯，旦夕叩拜，以识不忘。……年六十即以商事付诸子而归老林壑，戒之曰：“汝曹职虽为利，然利不可罔也，罔则弃义将焉用之”……夫妇之间尤笃伉俪，时值翁商外为多，孺人综理家政，各得其所。自甘淡薄，不惮其劳，以故翁罔内顾忧，遂得肆力于商事。每岁遗之钱，孺人出必以俭而归其所余者于翁，不为私蓄计。翁亦自庆以为得妇，而卒能起家累千金者，孺人内助之功不少也。
　　　　《汪氏统宗谱》卷31《行状》

947　近年以来，田多者为上户，即佥为粮长应役，当一二年，家业鲜有不为之废坠者。由是，人惩其累，皆不肯置田，其价顿贱。往常十两一亩者，今止一二两，尚不欲买，盖人皆以丧身灭家为虑故也。江南之田，唯徽州极贵，一亩价值二三十两者，今亦不过五六两而已，亦无买主。
　　　　《山樵暇语》卷8
　　　按：《山樵暇语》作于嘉靖初年。

948　胡天禄(明)祁门人，幼贫而孝，后操奇赢，家遂丰。族人失火焚居，天禄新之。又建宅于城中，与其同祖者居焉。输田三百亩为义田，以备祭祀及族中婚嫁丧葬贫无依者之资。
　　　　《寄园寄所寄》卷12

949　君姓方氏，讳时翔，号元之，(明末清初)歙之瀹坑人也。……君生甫三期，而(父)双塘公捐馆舍，鞠于母氏程太孺人。孤寡相依，形影孑立。长乃从事儒林，磊落倜傥有远志，久乃喟然叹曰：“儒固美名，成可必乎 亡父之堂构，寡母之甘旨，奈何!”于是投笔去。先是双塘公以赀属从弟息于丰，而藐孤异日地，至是请焉，仅为三百金。君念其父行，默然受之。贾于丰，又数年而从叔逝，族党公论会算当三千三百金，竟以二百金毁券。于是挈以往来大江南北间，转移贸易，以时伸缩之。无何，而橐中装起。归则益增置新产，非复旧田庐足供衣食而已。
君既以遭家不造，混迹嚣尘，而意度落落，常出其外。嗜学，工书法绘事，喜为歌诗，时于钟王顾陆间，心手冥会，素行暴笃，至性过人。……君年八十有一以寿终于家，所著有诗文若干卷。
　　　　《方氏会宗统谱》卷19《方元之先生传》

950　汪次公名浩，字本宽，新都海阳(休宁)人也。……父文晟输粟助边，拜民爵一级，生子两人，长曰濂，次即公。年十四，父早世，公与兄即勉勉修父所为业。……所至吴越，即交欢吴越缙绅士，转在楚蒲圻，楚人士争交欢者复如吴越。后倦游，谢楚客归，相对泣旗亭下，不能别去，其为人士倾企多类此。……先大父买蒲圻膏腴田凡七所，各置庐舍，招丁夫耕牧其上。及公一日乃以七舍地券还故主，以七秉谷给散丁夫曰：“我家大鄣之下，有先世之田庐在焉，足以蔽风雨而供疒粥，奈何越在数千里而西其亩哉。楚人壤终楚人耕耳，而我何有乎 ”楚人至今以为美谈，曰：“犹望汪次公也。”居家二十年，提堂灌花，甚乐而已矣。……寿六十九，隆庆三年终。
　　　　《休宁西门汪氏宗谱》卷6《处士浩公传》

951　(康熙时，流寓江北清河的苏州、徽州商人)招贩鱼盐获利甚厚，多置田宅，以长之孙。
　　　　康熙《清河县志》卷1

952　公讳胜恩，字恒之，(清初)古歙褒嘉里人也。侨寓于吴。……其祖父服田力穑，朝斯夕斯，不出户庭。岁值凶荒，饥馑荐臻，室如悬罄，公愤然作色曰：“丈夫生而志四方，若终其身为田舍翁，将何日出人头地耶!”用是效白圭治生之学，弃农就商，往来荆襄吴越间，勤昧旦，忍嗜欲，趋时观变，人弃我取，与僮仆同苦乐，以生以息，不十年而家成业就，享有素封之乐。忆昔游楚之时，特一贫窭之夫耳，一旦而家温食厚，门无俗士，家有余粮，腴田数顷，乃积乃仓，何兴之若斯易易也。向非公幼而能立，练达老成，胡能徼天之幸以至如此哉!
　　　　歙县《褒嘉里程氏世谱 歙邑恒之程公传赞》

953　(乾隆五十一年五月辛未)又谕：“上年江苏、安徽、山东、湖北等省被旱较重，民气未复，如江苏之扬州、湖北之汉口、安徽之徽州等地方，商贩聚集，盐商富户颇多，恐有越境买产，图利占据者，不可不实力查禁。若明发谕旨，钞寄各该督抚阅看，倘各省有似此牟利者，即行遵照谕旨，并查阅毕沅原奏办理。”
　　　　《清高宗实录》卷1255

954　公讳积寿，字殿邦，号南冈，歙沙园渊公第四子也。……尝经营生理，时或往武林贸易……晚年颇殷裕，置田园，恢室庐，拓土开基，创兴家业。享年七十余，无疾而终。
　　　　歙县《沙园吴氏宗谱 南冈公行略》

955　章魁(清乾嘉间绩溪人)，字星若，太学生。貌魁梧，性豪迈，隐居市，谙练时务，居积富饶，润身润屋，两美兼收。
　　　　绩溪《西关章氏族谱》卷24《家传》

956　(章江)字济川，太学生，(清嘉庆人)。自幼单身外贸，积蓄成家，广置田庐，以贻后嗣。
　　　　绩溪《西关章氏族谱》卷24《家传》

957　(章升)字文魁，登仕郎，(清嘉庆人)。度量宽宏，刚柔相济，甫居市肆，即能持筹握算。自持勤俭，创置田产，以起其家。
　　　　绩溪《西关章氏族谱》卷24《家传》

958　詹泰圭，字永锡，庐源人，监生。……贾余杭，时寄余资置田宅，父得以好行其义。
　　　　《婺源县采辑 孝友》

959　黄愿益，字君达(歙县人)。性孝友。鹑衣粝食，贾于丹阳，无私财，教养两弟愿义、愿新成立，终不分析。祖殁广德，不知葬处，访得之立碑以志，岁往拜扫。尝买人田有成，说知系祀田，即焚券还之，置价不问。
　　　　民国《歙县志》卷8《人物 孝友》

960　先生讳士英，字荷浦，(清末)皖黟环山人也。……远赴鸠江，爰集同人料量金融事业，日积月累，扩充至浔。由是二十余年，囊囊日实，良田美宅如愿以偿。
　　　　黟县《环山余氏宗谱》卷21《余荷浦先生传》

961　(汪源，清咸丰间黟县人。)年十五，废读而贾，赭寇扰黟，君在江西之玉山。……肆务殷繁，烽烟一月数徙，备历险艰，或竟日不食，或终夜不寝，生平精力瘁于是时，而业亦以是渐裕矣。迨大局底定，奉亲归里，买田筑室，以垂久远之规，至今家门隆盛。
　　　　民国《黟县四志》卷14《汪赠君卓峰家传》

索引：
157　185　208　231　232　250　263　276　279　291　300　305
327　419　473　482　523　559　570　674　837　881　1012　1150
1176　1200　1217　1344　1364　1422　1434

第二节　助修祠堂、书院

962　佘文义，(明)歙岩镇人。少艰窘，服贾，折节纤俭。好义如饥渴。构义屋数十楹，买田百二十亩，择族一人领其储，人日铺粟一升，矜寡废疾者倍之。丰年散其余，无年益贷补乏，岁终给衣絮。又度地二十五亩，作五音冢于岩溪之拳，听乡里之死者归葬焉。构石梁于文几山侧，济病涉者。郡太守请与宾饮，题其门曰：“范蔡遗风”。
　　　　嘉靖《徽州府志 质行》

963　佘文义，字邦直。……少贫困，操奇赢，辛勤以振其家。性不好华靡，布袍芒履，游名卿大贾间泊如也。置义田以养族之不给者，义屋以居之无庐者，义塾以教族之知学者。又市隙地数十亩为义冢，以安乡人之不克葬者，所费不啻万缗。捐四千金建石桥以固水口，以利行人，年输八十而行义不衰。
　　　　《岩镇志草》

964　汪社生(明休宁人)以贫困奔驰吴越，肩布市买。遇有遗金，坐候累日，客垂涕来，验实还之。客愿分金以谢，力辞不受。嗣后家日隆起，输金于渐以供蒸尝，输田以备粢盛，天寒施粥于路，无衣者赠以棉衣，敦善不怠，举乡饮。
　　　　嘉庆《休宁县志》卷14《人物 尚义》

965　胡天禄，字慕峰，(明祁门)一都胡村人。幼贫而孝，孺慕终身不忘。后禄操奇赢，家益丰。以族有思本祠祀先祖以下，遂构报本祠祀其亲。先是族人不戒于火，焚其居，禄概为新之。又捐金定址竖建第宅于城中，与其同祖者居焉。又输田三百亩为义田，请缙绅先生序之，订为条例。蒸尝无缺，塾教有赖，学成有资。族之婚者、嫁者、丧者、葬者、婺妇无依者、穷民无告者一一赈给。大约皆师范希文法。曾孙征献缵绪遗志，亦输田三十亩，益有余而增未备，厥有祖风。
　　　　康熙《祁门县志》卷4《孝义》

966　胡天禄，字慕峰，祁门胡村人。幼贫而孝，后操奇赢家遂丰。先是族人失火焚居，天禄概为新之。又捐金定址建第宇于城中，与其同祖者居焉。又输田三百亩为义田，使蒸尝无缺，塾教有赖，学成有资，族之婚、嫁、丧、葬与婺妇无依、穷而无告者，一一赈给。曾孙征献，又输田三十亩益之。
　　　　康熙《徽州府志》卷15《尚义》

967　胡天禄(明)祁门人，幼贫而孝，后操奇赢，家遂丰。族人失火焚居，天禄新之。又建宅于城中，与其同祖者居焉。输田三百亩为义田，以备祭祀族中婚嫁丧葬贫无依者之资。
　　　　道光《安徽通志》卷196《义行》

968　江正迎，字其湟(清初婺源)，江湾人。……挟旬游江湖，因侨居无锡，力致腆洁奉其亲。所赢入悉与昆弟均，且延名师训弟莲，得为髦士。人有贫乏者，尝不惜倒囊以济，有纷难者，出片言释之，南省滩(摊)租为商民患，赖迎力吁当事，卒以罢征。归展先墓，见鼻祖祠田以他故鬻去，迎独为之赎回。尤重念本源，诸祖骸悉殚力妥葬之。江国铭修葺宗祠，迎左右之力为多，有见义心为之勇焉。
　　　　光绪《婺源县志》卷31《人物 义行》

969　章炜，字友白(康熙歙人)，好学能诗，以兄长矢志读书，遂推腴田让之，以助其学。同庚汪某及妻弟分销歙盐，资本亏耗不能营运，炜解橐鬻宅匡其不逮。邑建文峰、族修家庙，皆首倡以董其成。著有《怡情集》藏于家。
　　　　绩溪《西关章氏族谱》卷24

970　(王)公讳中梅，字开先，……家贫，力不能读书，犁雨锄云，耕于盘川之野。工计然，常远出经商，臆则往往而中。积数年，家渐裕。诸子弟有请营第宅者，公怃然曰：“记有之，君子将营宫室，宗庙为先。今祠宇未兴，祖宗露处，而广营私第，纵祖宗不责我，独不愧于心乎” 乃慨然有建祠之志。……生于康熙辛未，(卒年不详)。
　　　　绩溪《盘川王氏宗谱》卷3《中梅公传》

971　君讳鉴元，字允明，号谏江，又号馀圃。先世以盐旬自歙迁仪征，迁江宁，迁扬州，皆占籍焉。祖郧、父为翰，皆赠中议大夫。君好书史，读《孝经注疏》，恒不释卷，性节俭，虽处丰厚，泊如也。居恒以诚训其子弟，于孝义之事，恒乐为之。修京师扬州会馆，独捐数千金，置香火田，建祖父江宁宗祠，三置祭田，由县立案于府；又尝修族谱，举亲族中婚葬之不克举者。建亲乐堂于扬州宅后，子姓以时奉祭祀。先生总司鹾事十余年，诰授通议大夫，候撰道。乾隆五十五年，入京祝万寿，加一级，召预千叟宴，赐御制诗及粟帛；又以输军饷一万两以上，议叙加五级，覃恩诰封中宪大夫，刑部山东司员外郎。生于康熙五十三年，卒于嘉庆九年。子二：宗涵、宗汝。孙：兆玉、兆珏、兆理。……按洪桥郑氏宗祠在岩寺，洪桥古名洪福桥，郑祠已毁，而门首郑双溪石坊犹存，宠元殆双溪族裔也。
　　　　《歙事闲谭》第25册

972　郑宠元，字允明，(歙县)岩镇人。居扬州。先世业盐。宠元总司鹾事十余年。修洪桥、郑氏宗祠，又尝修族谱，举亲族中婚葬之不克举者，建亲乐堂于宅后，子姓以时奉祀。
　　　　民国《歙县志》卷9《人物志 义行》

973　江承东，字晓苍，(歙县)江村人。少服贾于汉阳，其伯父母浮厝数十年，承东为营葬，从兄承彩及嫂氏丧俱得归葬。先世侨居邗江，承东归里，每搜罗旧籍，高曾以下无后者一一营葬立碑，捐输祭田于支祠，奉高曾以下之祀而无后者，亦得附祭焉。乾隆辛酉岁，棚民芾集汉口，承东密遣子侄，于除夕每棚暗给银钱，同辈有仿而行之者，全活甚众。
　　　　民国《歙县志》卷9《人物 义行》

974　吴永亨，字咸吉，(清休宁)和村人。性孝友，父业浙盐，殁于绍，椎心泣血，痛不欲生。嫡母殁，亦如之。协建宗祠，与弟永杰捐祀产；族茔有无后者，立常贮以为亨祀。七世祖添祥墓在本村，为邻侵越，鸣之官，得判还。乾隆壬寅，漕挽接运，族乏殷丁，众苦赔累，乃独任其事。庚辰，赎军田济屯运，首先捐赀协众赎田。遇岁歉则平粜以济乡人。寿七十有五。
　　　　嘉庆《休宁县志》卷15《人物 乡善》

975　汪嘉树，字滋荣，古城关人。贡生。父登泽，以厚德重于乡闾。太守明晟延为乡饮宾。晚年生嘉树，攻举子业，以新老又鲜兄弟，年十六服贾以养亲。曾两修支谱，代输本图积逋，证西关伟路。先世自葛川迁古关，支祠未建，奉神主于厅事。乾隆十五年毁于火。嘉树驰归，即规度旧基，建祠供奉。十六年夏，旱，米价骤增，有劝辍工者，曰：“先灵未妥，吾眠食俱废，且古人有以工代赈者，吾反停工乎 ”然力实不支，至于鬻田称贷。祠成而仍饥，有食观音粉者，见之恻然。复转粟桐江，减价平粜。二十一年孝丰饥，倡捐设厂煮粥以赈。他如周亲族，助丧葬事甚繁。浙省官吏及本郡邑守令皆给匾嘉奖，太守何达善载其名于平粜碑记，复登之彰善坊。
　　　　民国《歙县志》卷9《人物 义行》

976　朱钟元，字万初，(清休宁)长丰人。少功举子业，为谋甘旨弃儒学贾，后以盐旬起家。性孝友。尝倾橐捐重赀建造祠宇，复捐祭田以充祀产。他如扶孤恤寡见义必为，不遗余力。例授儒林郎。
　　　　嘉庆《休宁 县志》卷15《人物 乡善》

977　江应萃，字叙五，(清婺源)江湾人。兄弟六，萃居三。因贫，往浮镇为佣。积累有赀，自开磁窑，念兄弟株守，贻亲忧，遂以陶业基本让诸昆季，俾克成家。更为次兄绍嗣抚孤。族亲鳏寡废疾者，成养终其身。重建宋忠翼郎祠，助祭田。乾隆二年始行社仓法，首举社长，五载报效，藩司以“望重乡邦”褒之。尝举宾筵。
　　　　光绪《婺源县志》卷28《人物 孝友》

978　西溪南奉宸苑卿吴禧祖，中宪大夫吴之腾、吴之骏，资政大夫吴邦佩，赠编修吴邦伟共捐银万数缗，置田千余亩，岁收其入于季春孟冬之月给其族颠连之无告者，助丧助葬，立法于范氏义庄，事始于乾隆之三年，田购于宣城之水。
　　　　《丰南志》第10册
　　　按：据光绪《两淮盐法志》卷6《王制门 德音上》载，吴禧祖乃两淮盐商。

979　吾汪氏支派，散衍天下，其由歙侨于扬，业鹾两淮者则尤甚焉。居扬族人，不能岁返故里，以修裉祀之典，于是建有公祠。凡值春露秋霜之候，令族姓陈俎豆、荐时食，而又每岁分派族人专司其事。数十年来，人物既盛，而礼文器具未尝稍弛。
　　　　《汪氏谱乘 叙》

980　俞铨，字以湘，(清咸同间 婺源)龙腾人。候选中书科中书。幼失怙，性耻书史，后经商赀裕，为支祖立祀田祭扫，修葺本支谱牒，凡先茔未妥者卜吉安葬，费不下千金。客金陵，见义冢倾颓七十余所，雇工掩埋。上新河俞家茶亭，亦输赀修整。本里水口禅林被毁，倡捐银二百两，经理重造。至于济团饷，助军需，均有捐款。值岁杪。给米给衣，贫乞多赖之。子利邦候选巡检。
　　　　光绪《婺源县志》卷35《人物 义行》

981　(胡孔昭清咸、同间婺源清华人，贾于施南、黔江)值岁大耸，死亡相枕籍，昭悯焉。以所积俸金储谷百余石平粜，继尽所藏以尽之，饥民多赖全活。归家见宗祠倾祀，集众议修，倡捐二百金，由是群相激劝，鸠工庀材，昭董其事。辛勤三载，栋宇焕然一新。
　　　　光绪《婺源县志》卷35《人物 义行》

982　程世德，字明友，(清婺源)溪头人。幼贫。长贸易江右，勤俭成家，见义不吝。祀厅被毁，慨输五百金襄成。族中创立文会，输租数十称资助。
　　　　光绪《婺源县志》卷33《人物 义行》

983　俞大霭，字元晖，(清婺源)新源太学生。……旋商黔楚，获赢余，悉均诸兄弟，毫无私积。……远近祖先，俱置墓田、隆祀典，殁前三日，犹捐百余金，资贫族生计，人甚德之。
　　　　光绪《婺源县志》卷28《人物 孝友》

984　吴永钥，字金声，(清婺源)梅溪槎坑人。幼失恃，佣力供甘旨。常得父欢。后往汉镇业贾，值水灾，钥雇舟救援，全活甚众。尤笃根本，修祀厅、葺宗谱，所费不下五百金。又太尉庙之石桥，十九都之孔道，均捐修百数十缗。昆弟窘急，资给之。孀娣乏嗣，衣食之。善行不一其事云。
　　　　光绪《婺源县志》卷35《人物 义行》

985　程邦灿(清婺源人)……兄弟五人，父常以不能婚教为忧，灿体亲志，克自树立。服贾粤东，获奇羡，悉归父母。诸弟授室后，各畀生业，协力持筹，家业日起。父见食指繁，命析著，灿请缓，率弟建家祠，始议分。弟欲拨公产以酌，坚不受，推让之谊无间人言。以子文桂诰封奉直大夫。
　　　　光绪《婺源县志》卷29《人物 孝友》

986　余鼎氵，字蕴高，贡生，沱川人。性敦厚，遇侮不较。弱冠，习举业，师门以大器许之。嗣因胞弟早世，弟妻青年矢志，氵恐家贫无资，遂弃儒服贾，家渐裕，……尝念先世祀典多缺，独捐资置产，俾皆俎豆弗替。支祖未有祠字，氵独力创建，总费数千余金。
　　　　《婺源县采辑 义行》

987　章必泰，(绩溪人)。一名善津，字体舒，号苏桥，一号南峰。性嗜学，喜吟咏，隐于贾，往来吴越间。凡名山胜迹无不游览，兴至辄吟诗以纪其事。尝因收族访谱，遇福建浦城宗人名汉者于吴门，道及南峰宗绑重建事，于是相与刊发知单，遍告四方诸族。偕兄必达，协力捐输，以为将伯之助。厥后诣浦城，查阅统宗会谱，与西关谱有无异同，并录艺文之未备者以归。详见所撰《闽游记事》。前田汪氏未及于归而殁，为迎其柩与父合厝。东山书院鼎建，自备资斧，襄蒇其事，名邀嘉奖，邑建考棚，捐银二百两以助。
　　　　绩溪《西关章氏族谱》卷24《家传》

988　巴源立，字于礼，(清歙县)渔梁人。父庭鹏贾于外，殁。母黄氏矢志抚孤，太守江恂以“松性筠心”旌其门。黄时勖子以善，源立奉教母惟谨，以孝称。堂葺祠宇、置祀产、修渔梁至郡治河石栏及紫阳桥诸善举。以子树蕃赠通奉大夫。
　　　　民国《歙县志》卷9《人物志 义行》

989　黄以祚，字若周，(歙县)潭渡人。性孝友，睦宗族，重交游。尝捐金修其远祖芮庐墓地，建孝子祠，并葺里中墓以百计，立碑表之。
　　　　民国《歙县志》卷9《人物 义行》

990　汪元恂，字唯实，(清末歙县)岩镇人。少孤贫，胼胝憔悴，逐什一之利，业渐饶裕，庀材伐石，筑广厦于里之西偏，以处周亲，凡三百六十四步，纵而南向者三，横而东西列者六，中敞为堂，前旷为场，面对颖溪，架梁于其上，题曰：“仁济”。郑参政以“尚义”二字额其闾，大理知府郑恭为作《义宇记》。
　　　　民国《歙县志》卷9《人物 义行》

991　族内贫穷孤寡，实堪怜悯，而祠贮绵薄，不能恤，赖族彦维佐输租四伯，当依条议，每岁一给。顾仁孝之念，人所同具。或贾有余财，或禄有余资，尚祈量力多寡输入，俾族众尽沾嘉惠，以成巨观。
　　　　《茗洲吴氏家典》卷1

992　族中子弟不能读书，又无田可耕，势不得不从事商贾，族众或提携之，或从它亲友处推荐之，令有恒业，可以糊口，勿使游手好闲，致生祸患。
　　　　《茗洲吴氏家典》卷1

993　马禄，字天祥，(明祁门)城北人。家贫，父病，尝负薪易直求医药，终夜侍卧侧，不即私寝者数月。长力商，客常州。……嘉靖戊午，修学宫，禄自投牒输三百金佐费。家置祭田，修六世以下坟冢。
　　　　《祁门县志 人物志》

994　李秀，(明祁门)严源人。性好义，少操奇赢术，为贾真州，赀致大千，往往以济人为事。邑学宫圯，议修复，秀捐金佐用，官义之，至今春秋祭扫胙肉。家祠未建，秀独力创成。助祭田，祀祖先。其他为善于乡，济贫乏、赈岁饥、修造桥梁道路，善迹可纪者甚多，细不胜书。
　　　　康熙《祁门县志》卷4《孝义》

995　(鲍肯园，乾嘉时歙县人)生平好施，独不喜建佛堂道院。其乡有两书院，一在城内曰“紫阳”，一在城外曰“山间”，并垂废矣。公慨然与乡士大夫作新之。以状白盐使，请援扬州安定书院例，出库金增诸生膏火，自以私财白金三千两益之，于是城内之紫阳书院成，又出白金八千两自置两淮生息，以复城外之山间书院。……嘉庆三年，独力捐赀筑水射以当其西南障之，使东藉湍悍以刷久淤之沙。……扬州至康山以西，至钞关北，抵小东门地彭下，街衢水易积，为之易砖为石。淮之盐艘涉江湖，不幸遭风沉溺者，例责其人补运。公建议一商舟溺，则群商攒助，谓之津贴。当事者义之，下其法为令。公前后义举及所置力盐务中事，非可一、二数，大率类此。
　　　　歙县《棠樾鲍氏宣忠堂支谱》卷21《中宪大夫肯园鲍公行状》

996　(鲍肯园)嘉庆六年十月十七日年五十九，以道衔恭祝高宗(乾隆)纯皇帝八旬万寿，特恩加顶带一级，以子勋茂官，累遇覃恩，封至中宪大夫，掌山西道监察御史。
……生于乾隆八年三月十八，卒于嘉庆六年十月十七，年五十九。
　　　　歙县《棠樾鲍氏宣忠堂支谱》卷21《中宪大夫肯园鲍公行状》

997　鲍志道，字诚一，(歙县)棠樾人。幼习儒业，以家贫就盐旬。怀独行君子之风，矫革盐商侈汰旧习。敦本好义，捐银八千两，增置城南紫阳书院膏火。偕曹文敏公倡复古紫阳书院，出三千金以落成之。建鲍氏世孝祠，增置祀田，以奉祭祀。为族中诸节妇请旌。倡设淮南津贴法以利众商。筑东河水射，修造古虹桥。筹男女两惠济堂经费。置义辨、义学。其他诸义行甚多。歙人感其德，里祀紫阳书院卫道斋。嘉庆十年，奉旨崇祀乡贤祠。
　　　　民国《歙县志》卷9《人物 义行》
　　　按：“淮南津贴法”指盐船覆溺者，众商津贴之。事见《国朝耆献类征》卷458《鲍志道传》。

998　吴殿麟《重修古紫阳书院记》言：(朱)文公少尝读书于郡之紫阳山。理宗淳绑间，郡守韩补，奏请建紫阳书院于城南以祀之。已而其地屡迁，然大率在城以内。其建于紫阳山者，自前明正德己卯郡守张芹始，今其山书院尚在。建于歙学之后者，自正德庚午郡守熊桂始，今颓废久矣。皇上御极之五十五年，予告终养。户部尚书太子太保曹文埴，具以书告：歙绅士之在扬州者，愿共捐金兴复之。复约绅士请于所司，于盐旬之例应动支者，岁捐白金三千七百二十两，为多士久长脯修之费，是院兴而后两书院之旧复矣。先是书院皆旋建旋毁，惟此两院最久而著，而歙学后之院，视在山者又先焉，故曰古紫阳书院。在山者董于官，在学后者董于绅。
　　　　《歙事闲谭》第10册

999　(歙县县学)乾隆五十五年两淮商人捐资重建，名“古紫阳书院”，邑人曹文埴昌其议，鲍志道协其筹，程光国董其事。
　　　　民国《歙县志》卷2《营建 学校》

1000　(两淮盐政全德记曰)歙在山谷间，垦田盖寡，处者以学，行者以商。学之地自府县学外，多聚于书院。书院凡数十，以紫阳为大。商之地海内无不至，以业盐于两淮为最著，其大较也。紫阳书院祀宋太师徽国文公，始在城中，继迁城外，师儒弦诵，常数百人。乡士大夫黾勉有无，以给其用，岁积而政迁，人日以多，财日以少，则其道将废。歙人之在两淮者曰封内阁中书舍人鲍志道思假手以振其绪，而物力方敝，无由旁及。是时余再奉使，复临两淮，舍人精心佐计，完物争时，张弛万变，期年而转输通利，藏积饶溢。遂合同人，请诸官，于杂项之隶淮南者，岁支银三千七百二十两为之助。
　　　　《徽州府志》卷3《营建志 学校》

1001　丁未余(曹文埴)告养归，……越五年辛亥，乡(歙县)之业鹾淮南者，邮书于余，谓书院之人才日盛，思欲拓其学舍，以增其人，厚其廪给，以励其志。拟由鹾务中经营其度支之费，至若定经制善始终，则惟我是赖。……余于是寓书淮扬诸君子，而与诸绅至其地，相其阴阳，卜吉经营，期月告竣，名曰“古紫阳书院”，志始也。
　　　　民国《歙县志》卷15《艺文 古紫阳书院记》

1002　黟邑碧阳书院，嘉庆十六年(1811年)前令吴君甸华谋于邑中人士，裒费建成，并以余银六万两分发盐典生息，计岁入息金三千六百，以为延请山长修金、生童住院膏火，而邑中之应乡会试者于此中给以资斧，其他诸用亦各条分缕析，预防流弊。
　　　　道光《黟县续志》卷15《艺文 碧阳书院复旧章记》

1003　舒大信，(黟县)屏山人。……经商江右，置义辨四处。乾隆十六年，岁歉，在籍买米平粜。修村口至城路，修东山道院，旁置屋十余楹为族人读书地。邑人议建书院，大信存二千四百金助之。其生平所修造：五云庵、东岳庙第三殿、广安寺正觉堂及他桥亭道路，又于江右施棺木，设渡船，掩助赈，类多义举云。
　　　　嘉庆《黟县志》卷7《人物 尚义》

1004　孙有眦(婺源人)，……弃儒就贾，赀渐饶。建祖祠、立圭田、修祀典、葺宗谱，族之贫乏者周之，溺女者拯之。遇岁荒，赈饥平粜。置租兴社课文及襄建本都书院，京师文明会，均领袖捐赀。道光乙酉、丙戌修邑志及造文庙、考棚，倡输千金；工告竣，费缺，复捐五百金。其侨金陵捐助江南北诸会馆，独造万福庵河桥，时有孙善人之号。
　　　　光绪《婺源县志》卷35《人物 义行》

1005　江茂星，(清道光间人)居(祁门)西乡十八都，江为(郑世)昌店伙，自奉俭约而好义，有昌风。每岁辛资余赢积铢累寸数十年，得钱两百缗。当昌之捐助乡试卷费也，心窃慕之，遂将所积倾囊附焉。
　　　　同治《祁门县志》卷30《义行》

1006　程君尚隆，字绪三，黟县人……(父死，兄业儒)。君以家政自任，年十四就贾，使兄得一意为学，游庠贡成均。久之，家渐裕。每使析产，君恻然，言兄食指繁，必合乃相济，母鉴其诚，罢议。母殁后十年，兄子女毕婚嫁，老屋隘甚，不得已乃始分宅居。兄病笃，医疗罔功，哭祷三昼夜不绝声，兄竟瘳。女弟适某，家贫，君与兄岁月周之，没齿无间。君兄弟皆俭约，而黟之善举事业必踊跃捐资，若书院、军饷、义冢掩骼之类，或共为之，或独为之。……士或寒而才，君成之不使人知。焚券几千金，嘱子弟勿向故纸觅衣食也。忠信谦恭，人咸悦服。黟之君子汪文台、王以宽、汪浚、汪承恩、程绶皆与君道义交，虽早年发箸，不废典籍，尤精左传三史，皆能贯串。为宋儒学，辑《修齐格言》四卷。……
　　　　同治《歙县三志》卷15(四)《艺文志 人物类》

1007　戴曜梧，长溪人，品行端方，轻财重义。十五岁，贸易江北，辛苦积累。每得钱一百，即将五十散残疾穷人。……在外三十余年，累数千金，归，悉与弟侄共之。村外孤坟垒垒，不下数百冢，枯骸散失，创议修墓建碑，邀集同志，醵金成会，迭年为义冢标挂。
　　　　《婺源县采辑 义行》

1008　程世杰(清婺源人)……早岁由儒就商，往来吴楚，稍聚赢余，推以济众。尝置义田三百余亩，立义仓，丰年积贮，遇凶耸减价平粜；又念远祖本中曾建遗安义塾，置租五百亩，久废，杰独力重建，岁以平粜所入延师，使合族子弟入学，并给考费，有余即置田，二举经费不下万余金。邑建紫阳书院，捐金千两。京师创建会馆，捐金三百。他若修建祠宇、造桥、施裒，勇于为义者指不胜屈。奉旨建坊旌表“乐善好施”。
　　　　光绪《婺源县志》卷33《人物 义行》

1009　庠贡程国光，倡同邑业鹾于浙之鲍清等，捐输广厦十余间于问政山麓，以为诸生肄业之地。而侯因以为问政书院。凡紫阳所不及收者，咸得归之问政。
　　　　民国《歙县志》卷15《艺文 问政书院记》

1010　鲍蜀瑞，字次玉，(明歙县)蜀源人。监生。性倜傥，以济人利物为心。年二十九，有方某病笃，以孤托之，悉心抚育，为扩厥业。客汉皋，武昌卫毕某以积帑失于稽核，罚且不测，为之代偿，时有吴某构难其间，复阴为致力，事得解。其他排难解纷不胜记。汉皋常患火灾，延烧辄千百户，旧有广庇，用以恤被灾者，久而弛，力倡复之。新安会馆崇祀朱子，乡人士欲辟其前埠，以便行旅，恒苦力不逮，首为之倡，事遂以成。又兴义学以训邑人之客汉阳而不能从师者。邑北太尉殿石梁倾圮，募建有年，无应者，集同志竣其事。徽宁界箬岭最号崎岖，及郡北万年桥要道均为修葺。又于所居里建登云石梁。……郡邑重其德，举为乡饮大宾。
　　　　民国《歙县志》卷9《人物 义行》
索引：
237　247　265　279　313　347　358　360　384　385　387
414　416　417　431　433　438　442　464　498　499　503
509　514　520　547　555　556　560　578　579　648　705
707　738　759　813　817　820　835　836　842　878　880
887　907　933　1021　1023　1037　1046　1073　1088　1094
1116　1123　1134　1170　1205　1230　1343　1374

第三节　助饷、助赈

1011　汪泰护，字本亨，(明)歙稠墅人。尝贾毗陵，值岁耸，出谷大赈，后里中饥，输粟六百石，郡守李公申请赐建义坊。
　　　　康熙《徽州府志》卷15《尚义》

1012　(许芳，明天顺嘉靖间歙县人)知伯子滋善治生，乃命商游荆襄，营业庐州，居积几致万金，田产日赢。……会庐州民大饥馑，即命滋发廪赈贷，人于是感恩刻骨。里中丁家园路险，往来者病之，于是捐赀葺治，过者口颂不衰。……叔子办，秉性和顺，袭父兄风，治商业，晚而知趋时，弗仰机诈，人称良贾。子五人，各擅祖父之能。复初业商，富好行德；复礼习举子业；……复祯自幼慷慨有大志；复祖、复裕俱兰茁殊英。
　　　　歙县《许氏世谱》第5册《明故处士许君德实行状》

1013　君姓吴氏，名荣，字惟禄，别号仰山。……君幼警敏，惧陨越，甫十四，能从商贩不后时。未几，考云亡，乃跪妣方孺人号泣曰：“天之厄我，甚矣我罪!伊何乃尔不禄 ”……乃攻苦食淡，以亢宗为志，知时任人，鄙贪崇廉，虽古之卓白不是过也。业遂日隆，操益日广，旧物克复，有光先人。……其与乡邦交也，往往周人之急，赈人之乏，贫而贷者薄其利，贷而无偿者焚其券。人咸德之。……先是嘉靖甲申，户部奉恩例召义民输粟以救灾，荣以冠带。君如例入粟，不受冠带，有司强之，后受焉。岁甲辰、乙已连凶歉，都移文府县谕富民出银分赈饥户，君即应召，盖性乐于施非假以荣名也。
　　　　《古歙岩镇镇东嗥头吴氏族谱 仰山吴君行状》

1014　毕懋尝(明歙县人)，字惟功。万历戊子岁大耸，挟赀贾浙，之于潜，睹饥馁状，心矜之，有持质丐米者，倍所予，不责其偿，日给数千人。已而赀罄，改廛于沛，值天潦，死亡相枕，为给棺具瘗焉。
　　　　民国《歙县志》卷9《人物 义行》

1015　胡继芳，字联卿(明末婺源)清华人，弟继薰，字和卿。少贫，未学而孝义性成。兄弟牵车服贾，竭力事亲。天启甲子岁，遇水荒，煮糜以济饥者三阅月，署长许明佐旌曰：“赈施义士”。薰常至万年贩谷，其主人以积岁逋赋系狱，妻子泣诉，薰即指己赀代纳，县令廉知投刺访谒。……(薰)为善之念弥坚，修桥路、买渡舟，施裒、瘗暴、平粜、赈粥卒以为常，里人咸颂其德，邑侯胡举芳宾筵。
　　　　光绪《婺源县志》卷31《人物 义行》

1016　(吴)民仰公又名午庆，字更生，号邦瞻，(歙县人)。……崇祯庚辰，云间岁俭，鸠形鹄面，相属道中，时麦正栖亩，须半月方可登场，民饥势不能待旦夕。公载麦千石经其地，见之恻然，尽以舟麦散饥人，人各给一斗，得延旬日以待食新，所活无算。顺治庚寅，毗陵水灾，公适商于此，治粥糜以蒿饥者。里之富人感公高义，皆曰：“吴公行旅耳，尚不忍坐视其困，吾辈居同桑梓，粉有余粟，莫肯捐升斗以拯其灾，能不愧公乎” 于是相率出粟治粥，民赖以生，实公倡始之力也。
　　　　《古歙岩镇镇东嗥头吴氏族谱》

1017　戴公选，字尔善，婺源桂岩人。少习举子业，长贾湘汉间。顺治丁亥岁大耸，输赀运米以赈，全活甚众。逋券盈匦，贫不能偿者，悉焚之。
　　　　康熙《徽州府志》卷15《尚义》

1018　张弘治，字汝助(清初休宁)南街人。六龄失怙，从兄贾吴楚，经营一无私蓄。……岁与兄输饩资以给弟课侄。丙子，岁饥，减粜价，施糜粥，布裒汩，数月不怠。命子绅葺祠、修路、劝善、解纷、承其志。
　　　　康熙《休宁县志》卷6《孝友》

1019　(程)应辰，字仲台，(清初)郡城(歙县)南市人。自幼明敏力学，念伯兄业儒而诸弟皆幼，遂弃儒服贾，经营饶裕，毫粟无私。缌服之亲，有贫不能葬者捐金助之。商居维扬，时值水潦，民大饥，输粟以赈，全活多人。有司上其事，诒授登仕郎。
　　　　《程氏人物志》卷7

1020　黄以正，字缃成，潭渡人，雍正四年，建立盐义仓。捐赀独建一所得邀议叙。至赈饥、弛逋、助葬、定婚、施棺、掩骼、设渡、修桥，数十年力行不倦。
　　　　民国《歙县志》卷9《人物志 义行》

1021　公讳应庚，字上章，……自高祖以来，即事两淮鹾务，遂侨居于扬，肩承鹾业，综理琐务，任厥劳瘁。秉性老成，孝思肫笃、沉默寡言，端庄不苟，耆宿咸重之。而处心积虑，常以汲汲济人利物为心。……在扬则施棺裒、给絮袄、设药局、济回禄、拯溺舟、育遗婴；海啸为灾，作糜以赈；江湖迭涨，安集流离；时疫疠继作，更备药饵，疗活无算。复运米数万石，使其得哺以待麦稔，是举计存活九万余人。令嗣讳起字震潜，于雍正六年除授刑部湖广司郎中，公寓书京邸，诫之曰：“刑法至重，鞠讯维严，哀矜勿喜，汝为司属，宜殚心明慎，无偏执，无袒鳐，务期研求再四，而后安。”乾隆元年，见江甘学宫岁久倾颓，出五万余金亟为重建，辉煌轮奂，焕然维新。又以二千余金，制祭祀乐器，无不周备。又以一万三千金购腴田一千五百亩，悉归诸学，以待岁修及助乡试资斧，且请永著为例。三年，岁饥，首捐万金备赈之后，自公厂煮赈。期竣，复独力展赈一月，约用米三万石有奇，其赖以全活者共计九百六十五万三千余口，其博济众者，未有如斯之甚者也。他如兴修平山堂蜀冈，栽松十万余株，今皆拱抱。重价买堂旁民田，别浚一池，而第五泉真迹于是始出。冈左为观音阁，冈右为司徒庙，与平山鼎峙，修废举坠，顿改旧观。更建五烈祠、贞节墓、并请旌褒，不惜捐资而修而增广之者，己未春，年届杖乡，亲朋称觞者，预为力辞。潜避徽歙，展拜祖茔先祠，路过武林，遂发愿捐施云林寺僧，修葺殿宇。桑梓亲族婚丧，靡不隐相周恤。
　　　　《汪氏谱乘 光禄寺少卿汪公事实》

1022　万松岭，歙人汪应庚所建。……应庚，字上章，号云谷，人因是岭称之为万松居士。居扬州，字素丰，好施与，如煮赈施药、修文庙、资助贫生、赞襄育儿、激扬节烈、建造船桥、济行旅、拯覆溺之类，动以十数万计。与朱与白、吴步李齐名，当事闻于朝，赐光禄寺卿。乾隆五年，民饥，两淮立八厂，应庚独力捐赈，活数十万。台省入告，贞珉于蜀冈之颠。
　　　　《扬州画舫录》卷16

1023　汪应庚，字上章，(歙县)潜口人。业鹾于扬，遂籍江都。富而好礼，笃于宗亲。雍正九年，海啸成灾，作糜以赈伍佑卞仓等场者三月。十年、十一年，江潮迭泛，州民仳离，应庚先出橐金安定之，随运米数千石往给。时疫疠继作，更设药局疗治。十二年，复运谷数万石，使得哺以待麦稔。是举存活九万余人。又于邻邑之丹徒、兴化并输粟以济。大吏上其事，特授光禄少卿。郡邑屡举乡饮宾，辞不赴。又尝出五万余金，建府县学宫，以二千余金制祭器、乐器。又出万三千金，购腴田，归诸学，以所入供岁笨。又助乡比试士资斧，至今永著为例，士人称为“汪项”。乾隆三年，岁饥，首捐万金备赈，及公厂煮赈。期竣，更独力展赈八厂一月，所赈至九百六十四万一千余口。又兴复平山堂，栖灵寺，建五烈祠，并为请旌表其墓。在城贞节祠亦增修焉，见《淮海英灵集传》。按：上章名不甚著，而博施如此，其行谊以超江、鲍诸商之上矣，应表而出之。
　　　　《歙事闲谭》第13册

1024　乾隆三年十月盐政三保奏：据众商以扬郡被旱，愿设八厂煮粥，自本年十一月起至次年二月止，共捐银十二万七千一百六十六两有奇；又商人汪应庚独捐银四万七千三百一十两有奇，请给议叙嗣子。乾隆十一年七月经部覆准，分别议叙有差。
　　　　光绪《两淮盐法志》卷146

1025　乾隆七年九月盐政准泰奏：淮南商人汪应庚以扬水灾捐银六万两，两淮商人黄仁德等公捐银二十四万两。奉旨：若加恩议叙。钦此。
　　　　光绪《两淮盐法志》卷146

1026　载盛宏，字士宽(婺源)长溪人。乾隆辛未，乡邻遏籴，贫民难举火，宏适江左买米归，尽散之，不取值。甲戌岁，族不戒于火，延烧左右邻，宏屋亦烬，将白石坞杉木任人伐取，不校。村居四面皆峻岭，宏倡捐修理成坦道，人甚德之。
　　　　光绪《婺源县志》卷32《人物 义行》

1027　惠济仓，在府城天宁寺前，乾隆十六年旱饥，太守何达善劝阖邑绅士醵金籴运济民，又札募歙人士之商于淮者输其力之所及，得六万金，买谷积贮，建仓六十间，遴才干之士经纪之。
……按：乾隆三十一年，知府李嵩禀称，现管各董事均已届满，间有家道消乏势难管理，久经饬令举报，并无愿管之人出为承认。窃查惠济仓存有原本三万两有余，详定发典生息，周年七厘起息，其利本轻，典商又系家道殷实之人。应请将仓谷三万担，即令领本典商各照银数多寡分管谷仓，以利息之轻余，补谷仓之折耗，自难推诿。奉督宪高、抚宪冯、藩宪富俱批准如议办理。自此以后仓谷三万石，俱系典商经理，较之绅士更加妥协矣。
　　　　道光《徽州府志》卷3《营建志 仓局》

1028　乾隆十七年歙绅《捐粜碑记》，郡守何公达善撰。(碑文从略)捐输者吴基本……(21人)扬商吴禧祖……(19人)共捐银三万两。
　　　　《丰南志》第10册

1029　乾隆十六年辛未夏，旱，商贩不通，米谷腾贵，前郡守济源何公既劝谕绅士出谷平粜，以纾一时之困，因又驰书淮扬各绅商谋所以为积储经久之计，由是绅士程扬宗等相率乐输银六万两上之于府。何公以三万两发典生息，以三万两买谷建仓贮之，视谷之贵贱而以时出入焉。详请前抚宪卫奏闻，准行所谓惠济仓也。历十余年仓储既裕，生息银两亦倍于前，前守诸城李公据商人方承绪等议，将余息银照江苏之例建男女普济二堂以收恤茕独，禀督宪高、抚宪冯批饬查议。议未上，而李公卸事，越峨徐公继之，乃条列章程具详兴建。抚宪富闻于朝，并请即名惠济堂，以无失各商原捐本意，蒙奖许焉。
　　　　民国《歙县志》卷15《艺文志 惠济堂记》

1030　鲍漱芳字席芬，志道(即鲍肯园，乾隆时为两淮总商)子。幼随父扬州理盐旬紊紊有声。父病疡，衣不解带者累月。父殁，佥举甲商。嘉庆八年，川楚陕三省贼平，漱芳集众商输饷。奉旨，从优叙盐运使职衔。十年夏，洪泽湖涨决，车逻、五里诸坝灾民嗷嗷待食，漱芳集议公捐米六万石助赈。得旨，俞允。遂于各邑设厂，并赴泰州恭亲督视。是年，淮黄大水，漫溢邵伯镇之荷花塘，漱芳倡议仍设厂赈济，并力请公捐麦四万石展赈两月，所存活者不下数十万人。方议坝决时，高堰抢险，护坝甚急，秋后全河溜势将改由六塘河从开山归海，漱芳集众输银三百万两以佐工需。又芒稻河为洪泽湖之委，制府铁保，亟谋疏浚，漱芳捐银六万两以济工用，又捐银五千两助浚沙河闸。漱芳于运盐水道暨诸水利孜孜讲求，洞悉利弊，以屡次捐输，迭奉恩旨，从优议叙，加十级。家居敦本尚义，修里社、筑水券、置义学、修新岭、修王干阳溪清水塘丛山关诸道路，益惠济堂义冢地，周助婚葬，义行不可枚举。并遗命其子均捐修府学，创建府学西偏久圮之忠烈祠。
　　　　民国《歙县志》卷9《人物志 义行》

1031　鲍峻，字清誉，新馆人。家贫好义，后业浙鹾，赀渐裕。尝捐屯饷、设义仓、助军需，浙抚上其事于朝，迭邀恩奖。子魁，字翰宣，好施予，亦如其父。乾隆甲子，洪水，田禾漂溺，岁饥，魁捐籴以济乡里，全活甚众。又伐石邑东孔道十余里，成坦途。
　　　　民国《歙县志》卷9《人物志 义行》

1032　朱继楫，字汉骞，(休宁)长丰人。太学生。奉母孝，事兄继松、继桂恭谨诚笃。尝游商于濑水。乾隆丙申，值岁大饥，邻境阻籴，楫独力呈请大宪出示开禁，复首捐赀平粜助赈。
　　　　嘉庆《休宁县志》卷15《人物 乡善》

1033　吴钟，字方繇，丰南人。候选光禄寺署正。业鹾汉阳，理繁治剧，众多赖之。乾隆十六年饥，郡守何达善劝谕平粜，有余粟贮仓。明年多逋赋，钟请于邑令，以其粟代输民逋。
　　　　《丰南志》第3册《人物 义行》

1034　嗣于乾隆十七年内有在扬徽商程扬宗感沐圣化，念切桑梓，乐输银六万两，以一半先为买谷积贮，以一半交典生息为将来增贮之计。
　　　　民国《歙县志》卷15《艺文志 惠济仓题疏》

1035　方安栋，字国柱，(清休宁)珊溪人。贸易湖北。乐善好施，尝修道路，置义渡，乡党有贫乏者，竭力周恤。子世燧继父志，力行善事。乾隆丙午，蕲水县饥，燧捐赀赈济，活人甚众，邑令给以“义恤乡邻”匾额。事载《蕲水县志》。
　　　　嘉庆《休宁县志》卷15《人物 乡善》

1036　罗福履，字绥来，呈坎人，迁(歙县)岩镇。乾隆末治商业于如皋，以才智忠信交其贤豪。乾隆四十九年，江北大旱，建工赈之策，躬督之，活饥民数千。嘉庆十九年又旱，平价出所储麦，捐二万余金，如皋人至今德之。
　　　　民国《歙县志》卷9《人物 义行》

1037　陈启元，字乾若，(歙县)石门人。……乃长服贾苕蒉，家业稍裕，遂创建宗祠，修桥砌路。邻山有盗租与棚民者，吁于官，请禁约之。乾隆五十三年，霉雨兼旬，米价腾贵，出谷平粜，全活甚众。内兄无嗣，力为续娶，生二子，为延师肄业，抚至有成。
　　　　民国《歙县志》卷9《人物 义行》

1038　余文彬，字自英，市南人。太学生。父雅好义乐施，文彬继之。有族叔落魄在外，五子已鬻其三，彬闻遣人觅归，并割己赀与之抚养。……贾于衢，值岁饥，民相抢夺，总戎闭城，将授甲，时宰西安者歙人许执中，彬急觅之，谓连赈平粜可弥变，愿先出粟二百石为诸商倡，许韪之，言与总戎。后果以平粜怙服。又于航埠造渡济人，捐田为经久费，衢人德之。
　　　　嘉庆《绩溪县志》卷10

1039　王一泗(清婺源人)，……商江右，饶邻婺界，商贾云集，素无会馆，泗捐重赀倡建，以便婺商。癸亥(嘉庆八年)大饥，又力襄平粜，经理详慎。张邑侯嘉其好义急公。
　　　　光绪《婺源县志》卷33《人物 义行》

1040　吴光祖，字自烈(清休宁人)。性慷慨，重然诺。尝贾阳羡，值岁大耸，买谷百石平粜，贫民不能自存者，贷以值，谷尽又设粥以赈之，阳羡民目为“休宁吴善人”。有族人曰以华者，假白金三百，后华死，贫不能偿，遂以券还其子，复赠金二十，使之受室。族人贫不能葬及有志读书而无力者，必周之。
　　　　嘉庆《休宁县志》卷15《人物 乡善》

1041　程德基，字时履，(歙县)槐塘人。贾于江西，赀仅中人。嘉庆三年，广信饥，德基捐赀倡议平粜，全活无数。事载《广信府志》。其年秋旋里，复倡赈里中饥，发米独赢。后赴广信，道经开化，山水陡发，自桃林至霞山数十里，路尽圮，出千缗，证治之，又修里中大田券桥头、开正府八、上自大柏塘下至牌楼下路。
　　　　民国《歙县志》卷9《人物 义行》

1042　齐兆传，字继薪，(清婺源)冲田人。……家贫，经商浮乐，渐饶裕，善体亲心，以二兄拙于持筹，同居十载，分巨赀以济。嘉庆甲戌，大水，独力创置义仓，里无饥人。凡救灾捍患，皆先为族周防，事至力任之，不惜劳费。邑侯黄额以“乐善好施”。
　　　　光绪《婺源县志》卷35《人物 义行》

1043　姚嘉全，字瑞武，(黟县)城西溪南人。贾于衢之常山，嘉庆甲戌、乙亥，迭赈岁饥。道光中，衢饥，捐银三百助赈。浙江巡抚奏给九品。
　　　　同治《黟县三志》卷7《人物 尚义》

1044　汤永懿，字步皋，(黟县)白干人。监生，议叙八品。父嘉盈，例贡生。先世服农，代皆耕读食贫。永懿经商祁门，家稍裕。父子始贡监，植其弟读书。父命析爨，与诸弟实产，谓永懿能自殖，与以先世所佃之田。黟俗：凡田有租，有佃租，曰实产。其佃曰典首，交租而食佃入者也。永懿忻然受之。又成父志，造松山书屋，为族人入肆业所。抚弟遗孤，教养无懈。资助族人嫁娶，集金权奇赢，将为义庄，年荒折阅，因就支祖各祀会，复旧扩新，节冗置产，以祀余为义学。邻村世嫌，自永懿待以诚信，尽感孚。在祁门时，浮梁船户争埠头，聚众到湖，将斗，永懿访其谋主，动以利害，晓以大义，事解。佥议所报，永懿曰：“我黟粮食仰给江西，不杂沙水，受赐多矣。”由是积弊皆已。道光壬辰，早，江西遏籴，黟、祁市断米。永懿诣府陈状，持文书告籴饶州，米乃通。又集修祁门至渔亭石路六十里，监造如法，人便之。祁门建考棚，永懿与有力，得诉叙，并“为善最乐”额。居乡为族里宰不平，仁而有术，谓平旦时，天良发见，正言易入，深得名理。喜吟咏，与祁门姚勋、马豫，同邑胡成浚，俞正禧唱和，有《春草轩诗稿》。
　　　　同治《黟县三志》卷7《人物 尚义》

1045　金荣生，字仪望，(婺源)延村人。早失怙恃，遇忌日，素食缟衣，忽忽若失。有程某，父故旧，贫病无依，迎归，衣食与共，终其身。初侨居金陵，目击风涛危险，赍五百金于下关，立局救生，好义者因襄成之。又于上新河建义济堂，掩骸瘗暴。道光辛卯，水灾，哀鸿遍野，散给衣食，全活以万计。并不忍籍灾邀荣，屡辞奖叙。林文忠公韪之，给额“抱璞全真”。
　　　　光绪《婺源县志》卷34《人物 义行》

1046　王光秀，字浚夫，(清婺源)词坑人。少孤，家贫，事母孝。以昆季孱弱，独立经商江淮间。业稍羡，适贩米舟返，遇淮民饥，辄倾舟济之，活多人。……又凡修祠宇、桥路、平粜、解纷，悉输金无吝色。
　　　　光绪《婺源县志》卷38《人物 质行》

1047　郑炳……少读书，以家计艰，遂就商赀裕。道光壬辰，岁大耸，西江遏籴，炳倡捐，集成白镪数千两，邀同志一人，步行至宣城湾办米，兼程赶回，穷户赖以全活。
　　　　光绪《婺源县志》卷34《人物 义行》

1048　项国修，字敬之，项村人。少食贫，贾于临川，家渐裕。……道光丁未，岁歉，村人告粜无门，修恻然创立义仓，首捐谷百余石。复籍众力输助，得谷二百石，修独孳息二十年，置田产，建仓廒，岁给贫户，乡里尸祝之。
　　　　光绪《婺源县志》卷35《人物 义行》

1049　金世征，字运初(清婺源)新田人。贾金陵，……后归家，值岁荒，买米赈济月余，族人赖之。
　　　　光绪《婺源县志》卷35《人物 义行》

1050　承炳江公，字云岭，……经营竭蹶，思有所树立，早作夜思，如是有年。其弟彤瞻公亦淬历自奋，凡有经划，互相商榷，俾无或失。……岁己未，丹徒岁大歉，运米六千石，开厂放赈。……壬戌，淮右水患，饥民流徙至扬者数千人。公量给资斧，俾得复其邦族。
　　　　歙县《济阳江氏族谱》卷9《清诰授通议大夫按察使
　　司付司晋赠资政大夫承炳公传》

1051　程珏(清婺源人)，……贩米江右，道德邑，会岁歉，德人沿河告籴，珏即减价平粜，耗数百金。
　　　　光绪《婺源县志》卷33《人物 义行》

1052　胡土皆，字象九，(歙县)七贤人。贾于江苏，见旅人暴骨，呈请府县建旅亨堂于浒墅关，捐资设殡房，置义冢，并立碑志以垂久远。子钧克承先志。乙亥，长洲县饥，施粟赈济，长邑令赵旌曰：“乐善可风”。
　　　　民国《歙县志》卷9《人物 义行》

1053　冯正琦，字景韩，(歙县)鸿飞人。少习举子业，不遇，即就贾。岁荒，命子国纲、国绍、国绥，昌议买米分赈，邻里免于流亡。
　　　　民国《歙县志》卷9《人物 义行》

1054　倪望铨公，字锦河，……父长远先生治所业于(祁门)城西，频年折阅，大丧其赀。逋负山积，催索频来，计无所出，削产以归之，素封之后变为贫窭，其困苦艰难，有非常人所能喻者。……年垂三十，始生启垣公。……童七岁时，受经于同村之名孝廉吴兰府先生，先生曰：“是儿志趣远大，聪悟过人，如读书足以光倪氏之门闾者，其此子欤!”望铨公闻之，桑然改容而谢曰：“先生之言，余当铭感于心矣”。奈处境日窘，家贫不足以问学，所谓有志焉而未之逮者，非耶 因弃举子业，改为就商。年十六则往来贩木于鄱湖阊水间，以信任见重于同侪，所得滋丰。然见利思义，光绪甲申，本里洪水为灾，公运米于西江，驶舟西上，未几而水患作矣。巨耸之后，居民嗷嗷待哺，公廉其值以出之，不屈平粜之名，受惠者众，而名日高，商业日盛，家道日隆。
　　　　《祁门倪氏族谱》卷续《望铨公启垣公两世合传》

1055　程镜宇，字翼安，(歙县)槐塘人，置通州石港场盐大使，值岁饥，盐荒，灶民不得食，镜宇力请于两淮运使，得开仓放赈，并首倡义捐，办冬赈以继之。光绪甲辰，有族人名慈湖者，携眷属经商于扬州之樊汊镇，渡江坠水死，旅榇无归，遗有老母、妻子。镜宇分宅与居，并为集资归柩，且教其子，又为其女遣嫁，慈湖虽殁而一家赖以存。镜宇又精究医学，著有《喉痧阐义》一书。
　　　　民国《歙县志》卷9《人物 义行》

1056　汪新，年十五，挟赀游淮扬，……会诏输粟佐边急，公应诏授南昌卫指挥佥事，亡何，即谢事归家。……归时，诸缙绅文学赠言，……是年五十岁。邑令陈公、郡大夫栗公闻公为人良，说以乡社宾请。后邑大夫岁时存问，为声郡国。……生正德七年十二月，死于隆庆五年三月十五。
　　　　《休宁西门汪氏大公房挥佥公支谱》卷4《明威将军南昌卫指挥佥事新公行状》

1057　往新都(徽州)士，数为余称，郡中多贤豪为名高第，于所传之非堇于财役，要以利为德于当世，富而仁义附焉。今新都有汪南昌君(按：汪新，字松峰)，具征其事于郡邑诸公状志中。……年十五，即受诸廛市，策游淮海，……有诏，分财佐国家，赏武功爵，得至万户尉。南昌君乃应诏拜南昌卫万户尉，佩金虎符治尉事。
　　　　《休宁西门汪氏大公房挥佥公支谱》卷4《明威将军南昌卫指挥佥事新公墓表》

1058　或遇军需，各(盐)商报效之例，肇于雍正年，芦商捐银十万两。嗣乾隆中金川两次用兵，西域荡平，伊犁屯田，平定台匪，后藏用兵，及嘉庆初川、楚之乱，淮、浙、芦、东各商所捐，自数十万、百万以至八百万，通计不下三千万。其因他事捐输，迄于光绪、宣统间，不可胜举。盐商时邀眷顾，或召对，或赐宴，赏赍渥厚，拟于大僚；而奢侈之习，亦由此而深。或有缓急，内府亦尝贷出数百万以资周转。帑本外更取息银，谓之帑利，年或百数十万、数十万、十数万不等。商力因之疲乏，两淮、河东尤甚。
　　　　《清史稿》卷123《食货四》

按：徽商为两淮、浙江盐商之中坚，故捐饷报效实多出自徽商。

1059　两淮地大物博，赀货阗溢，为浙、粤、川、芦所不逮。乾隆嘉庆间，王师征大小金川，荡平台湾，戡定川楚教匪，淮商踊跃输将，称为极盛。然皆自抒悃忱，不假催索，往往诏书屡却，吁恳再三，群以贡献邀允为至荣。
　　　　光绪《两淮盐法志》卷145《捐输门 助军》

1060　乾隆三十八年八月盐政李质颖奏：据两淮总商江广达等呈称，商等迭荷天恩，无由报效，兹金川小丑克日剿除，商等情愿捐银四百万两，以备军需之用。第商本套搭在外，一时未能凑齐，见缴银一百万两，其余三百万两，恳请于运库秋拨项内偿借银一百万两，内库见拨川饷内偿借银二百万两，抵作报效之数。所借银两，于甲午纲起分作十年归款。奉旨：嘉奖，并交部照好善乐施之例从优议叙。复奉旨：此事虽系江广达、程德谦二人出名，所捐银数，自系众商各就赀本多寡量力奉公。著李质颖查明某商名下捐银若干分别议叙。嗣据江广达等以项未交完不敢先邀议叙。是年九月，又奉上谕：若候借项全完再为造报，则须至十年以后，为期过迟。著李质颖即为查明，按数分等造报请叙。经李质颖复奏：两淮、湖广、江西等处，皆系公共口岸，额引有一定之数，运商非一定之人，不能即现办引目预定下纲运数，请将现交银一百万两之商，先为议叙，以昭奖励。经吏部按数分别议叙有差。奉旨：依议。钦此。
　　　　光绪《两淮盐法志》卷145

1061　乾隆五十三年正月，盐政金德奏：据商人江广达、程俭德等呈称，大兵进剿台湾，逆匪克期荡平，商等情愿公捐银二百万两以备犒赏之需，请于部款项下先行借拨，于戊申纲起分作六年带完归款。奉旨嘉奖，仍照例分别议叙。
　　　　光绪《两淮盐法志》卷145

1062　(清咸丰时)徽防主客军既多，浙江岁济饷银数十万，恒苦不给，而幕府人士纷集，委员、绅士，皆月有资给，于是捐输之议起。当粤贼东下，徽人贾于四方者，尽挈其资以归，故令下而数十百万金立办。
　　　　《歙事闲谭》第19册《黄次荪凤山笔记》

1063　李天本(清咸同间人)尝在芜湖捐赈二百金，输本邑军饷银六百两。
　　　　光绪《婺源县志》卷35《人物 义行》

1064　鲍峻，字清誉，(歙县)新馆人。幼贫而孝。后业浙鹾，家渐裕。尝捐屯饷，设义仓，助军需，浙抚上其事于朝，迭邀恩奖，子魁，字翰宣，好施予如其父。乾隆甲子，蛟患漂溺致岁饥，魁捐粜以济乡间，全活甚众。
　　　　《歙新馆鲍氏著存堂宗谱》卷2《义行》

1065　志趴公派锡长公，性慷慨，嗜义若渴。贾虎林时，会营兵以缺饷事枝梧，且酿成叵测矣。公微闻其事，即倾囊出蓄积百五十金，持诣营官以献，事得解。公谓人曰：“吾侪以贸迁为务，卒有桴鼓，其能安然无恙乎 吾此举非敢自谓急公，实所以保生业也。”既而有司高公议，具以闻，得优予议叙焉。
　　　　绩溪《上川明经胡氏族谱 拾遗》

1066　黄文，字卿云，横槎人。江西候补按察司知事。少业儒，父殁，四弟俱幼，乃弃儒就商。稍赢，好义急公，邑修城垣，捐累百。张都宪防堵徽宁，捐千金。本邑团练捐累百，本里仁寿桥独立重造，费三千余金。……重建宗祠，独总其成，不下千金。
　　　　清《婺源县采辑 义行》

1067　程鸣岐，字得邦，(婺源)石枧人。登仕佐郎。幼极贫。嗣佣趁木杞，勤慎愿悫，客倚重之。贷赀贩木，乃渐饶裕。族邻有无力婚葬者，多赀助之。宗祠圯坏，捐金修葺。道光年间岁饥，买谷数百石，减价平粜。邑造文庙、修城垣，均量力乐输。又捐助大营军饷银一千余两。及南乡总局团练本里，五美局招勇，捐费不下数百金，皆义行之卓卓者。
　　　　光绪《婺源县志》卷35《人物 义行》
索引：
260　270　271　281　352　353　362　381　410　442　478　497
504　505　508　518　562　567　714　715　805　1006　1068
1074　1097　1099　1234　1255　1285　1303　1306　1378

第四节　兴水利、筑道路

1068　(徽商刘正实)歙人，……候补知州，……初，歙有排年总催，积欠逾二万，与弟丰年，慨然任捐，……修龙门桥，费万金；岁饥，捐金助赈，……生子七人，皆显官。
　　　　康熙重修《扬州府志》卷52《笃行》

1069　汪琼，字时献，居(祁门)画绣坊。(明正德间人)少豪杰多大虑，自致巨赀。……阊门流激善覆舟，知县洪哲欲治之，难其费。琼慨然独任，前后捐金四千，伐石为梁，别凿道由丁家湾而西，再折南迤五六里至路公遥，与故水道会，舟安行，民利之。田故当水道计百余亩，琼悉买之，没为河，占税五石，琼任办，积累数十千。
　　　　万历《祁门县志》卷3《民行》

1070　汪琼(明嘉靖间)祁门人，邑南溪流激撞，善复舟。捐金四千，伐石为梁，别凿道引水迤辶五六里，舟行始安。
　　　　道光《安徽通志》卷196《义行》

1071　姚柱(明人)号小洲，(休宁)荪田人。贾高邮，议筑堤，因水涝易砖以石，岁久不圮，遂成沃壤，邮人尸祝之。
　　　　康熙《休宁县志》卷6《人物 笃行》

1072　康熙五年，安丰徽商郑永成，倡议预借课本一万一千余两，挑浚五仓沙河，灶丁陆续扣盐抵销，每遇旱夙，安丰独蒙其利。
　　　　光绪《两淮盐法志 转运门 疏浚》卷65

1073　汪先伊，字五就，(清休宁)上资人。少孤贫，服贾积财，分给诸弟。祖祠缺常贮，捐重资以裕粢盛。溪岸坏，筑坚堤，易土以石，计二里许，乡闾为树碑立祠，曰“五就公堤。”
　　　　嘉庆《休宁县志》卷15《人物 乡善》

1074　俞俊锦，字绣轩，(清婺源)西谷人。国学生。商于丹徒之图山。遇岁饥，输数百金以赈，全活多人，复施棺瘗殍。生平嗜义笃至。乐平、德兴二州界有堤，长数十里，自前明倾圮，莫能修，居民迭遭水患。锦集邑绅议筑，皆以费巨辞，愠曰：“待我三年，力能办之。”爰祷神默相，贸迁孳息，不下千金，即择吉兴工，躬畚锸，手足尽茧，弗恤，资罄，乃奔赴于邑绅，皆悉其勤苦，而亻次助焉。堤成，名曰“永丰”。邑侯许表其闾，会课试，遂以永丰堤命赋，择其优雅者，颁刻传颂，一时荣之。
　　　　光绪《婺源县志》卷34《人物 义行》

1075　许仁字静夫，号耕余，(歙县)许村人。嘉道时布政司经历，有《丛桂山房诗稿》。曾学博钊撰《耕余居士传》称：“其少聪颖，喜读书，以父老且贫，囊书就贾。嘉庆十九年，安徽旱，饥民就芜湖索食，且酿乱，大吏廉居士才，访之，居士曰：‘非先资流民出境，乱不解。’议章程十条，大府善之，下他县仿行，乱乃已。芜湖有凤林、麻浦二圩，左大江，右天成湖，为南乡诸圩门户。田数十万亩，皆以二圩为保障。道光十年大水，居士自汉上归，董赈事，以工代赈。明年春工竣，夏水又至，慢圩堤丈许，居士乃赁船载老弱废疾置高垲，设席棚，给饼馒，寒为之衣，病为之药，且为养耕牛，水落更给麦种，倡捐巨万，独任其劳，人忘其灾。又议二圩通力合作章程十六条，令农民奉行。十四年卒，年五十八，芜湖人感其德，请于官，立祠于凤林圩之殷家山祀焉。”
　　　　《歙事闲谭》第14册
按：民国《歙县志》卷九载许仁救灾助赈事与此略同。

1076　戴振伸(婺源人)……从九品衔。素业木姑苏。资禀奇异，洞悉江河水势原委。丹徒江口向有横越二闸倾坏，后水势横流，船杞往来，迭遭险伐。道光年间，大举会馆，董事请伸筹画筑二闸，并挑唐孟二河。比工告竣，水波不兴，如涉平地。董事为禀镇江府宪，申详大宪题奏。奉旨：赏给九品议叙。又杨泾桥为南北通衢要道，倾圮有年，伸邀同志捐修，行旅至今利赖之。
　　　　光绪《婺源县志》卷34《人物 义行》

1077　吴宗淦，字冽川，(婺源)花桥人。国学生。重信义，笃孝友，经理祖业，栉沐任劳。尝客遂安四十余载，通运盐之河，定急公之局，修会馆，造渡船，掩骼施茶，济饥平粜，遂安父老至今尤称其事。
　　　　光绪《婺源县志》卷34《人物 义行》

1078　程立达字以仁，客芜湖。倡复徽国文公祠并督修渔梁坝。
　　　　民国《歙县志》卷9《人物 义行》

1079　查杰(明)休宁人。客鸠兹。置石会渡，砌石埠于姑孰，南陵道百里，缮白岳殿，登封桥。有贷千金者死，为之敛，焚其券。有以业质千金者，怜其祖址，折券不责偿。
　　　　道光《安徽通志》卷196《义行》

1080　佘文义(明)歙人，……构石梁以济病涉。同邑罗元孙亦石箬岭，建梁以通往来。
　　　　道光《安徽通志》卷196《义行》

1081　(明歙县人)方如骐……与郑滂石金陵孔道，以达芜湖。
　　　　道光《安徽通志》卷196《义行》

1082　吴钟奇，(清初黟县)横冈人。母胡氏，故节妇。钟奇经商，家小裕，以赀之半归兄，而己与弟分其半。处族党敦睦。顺治十三年，建四十八级上茶亭，曰双桂亭。
　　　　嘉庆《黟县志》卷7《人物 尚义》

1083　元昭佘先生文焯(歙县人)，生平质直无回曲。先业仅有居庐，自食其力。壮游江淮，家稍振。既而为鹾使者所知，倚以为重，益韬晦敦朴，不改其度，取与严于一介，虽擅盛名，而所赢不成中贾，梅庄公所建石桥百四十年，而近颓然中断。……于康熙丙午(文焯)鸠工集事，阅三载而始毕。……桥成而家竭矣。
　　　　《岩镇志草》

1084　孙仕铨，字有衡，号毅必。自少英迈，识度老成。贾宛陵时，有县丞被诬赃罪，鬻女以偿。女已字人，不得已谋纳于铨，铨怜丞枉，为偿其金，而还其女。丞罢官贫甚，复资其归计。近居以溪，旧架木桥以通南北，水涨木坏，人以舟济多覆溺，捐四千缗独成石梁，列屋其上，行者息者皆便之。又尝输粟赈饥，荣膺冠带。
　　　　《岩镇志草》

1085　吴昂字若千，侨居芜湖。大江西有石益矶，石骨嶙峋，水涨落不时，行楫误触，其害不测。邑人议造台矶上，用为标识，以费重迄无成议。昂谓众擎易举，道谋恐难成，乃白县官，独力建造。垒石为台，台上立庙建旗，经始于雍正六年十月，至八年三月落成。名其矶曰“永宁”。商舶利赖，尸祝不绝。
　　　　嘉庆《休宁县志》卷15《人物 尚义》

1086　苏源，字于泉，(黟县)赤岭人。贡生。族有子死，而母令妇改嫁者，妇以遗腹不可，源义之，资以生养其亲费。汪某外贾无耗，妇将改适人，源为作家书，并白金寄其家，妇意始定，越三年而后汪归。源经商都昌，有中表假田券，质银而耗于赌，相扭投河，源为赎之。尝往来浮梁、乐平，于南村岭上建凉亭，施茶于三星必，行人便之。又于邑之西武岭建如心亭，修亭至花桥路三十里，于陶岭归路修石桥，计十八洞。源好善不倦，施棺数百具，掩葬邑厉坛露骸。年老居赤岭三十载，村少争讼，乡人俱推服之。
　　　　嘉庆《黟县志》卷7《人物 尚义》

1087　朱德粲，字英三，土元街人。贾于皖，尝成潜山县石梁，造救生船于大江以拯溺。制水桶于皖城以救火灾，并置义地施茶汤，保姜氏子，赎许氏女，义行甚重。
　　　　嘉庆《休宁县志》卷15《人物 尚义》

1088　陈志宏，字谨斋，(清休宁)陈村人，捐职州同。好善乐施，行贾六合县，捐重赀以修学宫，制府尹公以功升隆黉序奖之。村之对河，路通婺源，向募船通济，迄无成绪。独捐田租，立义渡户，名为造船及渡夫工食之费，而岁修亦取给焉。族中无宗祠，独立捐建，并置祭田……子文龙官浙江衢州府通判，封如其官。
　　　　嘉庆《休宁县志》卷15《人物 尚义》

1089　汪琼生，(清休宁)上资人。年十一丧母，父先义久出未归，遂肩贩四方。嗣至池(州)之大通镇，与父遇，因赁居居其父，仍小贩以供菽水。后二十载，父病笃，割股和药以进。及父殁，权攒空地，覆以柴棚，日市贩，夜守柩，如是者三年，镇人愈为感动。年四十方有室，生业亦日起，乃扶榇归里。亲族有枯棺不举者葬之，无力婚配者助之，往皖所经之大洪、流沙等岭，皆独立捐修。岭上施设茶汤，令僧司其事，以济行旅……。
　　　　嘉庆《休宁县志》卷14《人物 孝友》

1090　程国光修箬岭石路。(洪亮吉《更生斋文集 新修箬岭记》)曰：箬岭界宣歙间，为歙、休宁、太平、旌德要道，其高径二十里，逶迤倍之。……程君国光自为诸生时，由歙县赴会城乡试，道常出此，君贫甚，一橐一枥，恒自负载，盖自上岭以至平地凡数百休乃得至焉。目见道行者之难，心窃悯之。自诸生时，已立志修岭上下道，然力不及也。后五举不售，遂儒而兼贾。生计稍裕，即决意为之剃莽凿石，铲峰填堑，危者夷之，狭者阔之，几及百里。以歙石易泐不可用，本山石不足，复日新安江辇载浙石青白坚久者补之。
　　　　道光《徽州府志》卷3

1091　(程国光)后五举不售，儒而兼贾。生计稍裕，即决意为之(按，指修箬岭上之道路)。剃莽凿石，铲峰填堑，危者夷之，狭者阔之，几及百里。以歙石易泐不可用，本山石不足，复自新安江辇载浙石青白坚久者补之，长七八尺至四五尺不等，皆随道之广狭筑之，咸自履勘，不假手于人。盖蓄数十年心力，甫得就焉。
　　　　民国《歙县志》卷15《艺文志 新修箬岭道记》

1092　吴畅，字林玉，(黟县)六都易安人。……尝贸易景德镇。乾隆戊申岁，蛟发水涨，漂尸遍野，畅置棺掩埋以百数。造黄泥坦石桥，桥上建亭以憩行者。复造渡船于汪家港，以时修葺，不惜费。居乡造横泷大路。
　　　　道光《黟县续志》卷7《尚义》

1093　(郑)王敫，字洁夫(明正德间祁门奇岭人)，商于瓜渚，见运河为官民要道，遇粮运辄阻商行，王敫捐金别浚一河，使官运无碍，商不留难，至今赖之。
　　　　同治《祁门县志》卷30《人物 义行 补遗》

1094　史世椿，字延龄，(黟县)九都金钗人。少清贫，商皖起家。勤俭好义，重建家祠，兴文会，造本村路，助修溪桥，施棺助葬，散赈济荒，输书院考棚建费。……在皖于救生局捐钱布，于体仁局施棺。道光中，皖水灾，刘抚部音员柯时守安庆，令世椿督赈，筹画周密，全活为多。石埭之大小约岭，独立重修。贵池之徐庄岭、东坑桥，集赀创造。祁、石之大洪岭，为徽皖要道，倡捐经修，垫费千金。皖东狱府县城隍药王大神、山口镇城隍、大观亭地藏诸庙，本邑灵虚观、九莲山、广安寺、淋沥庵、青阳九华山、休宁齐云山，或建殿宇、助石柱，庄严神像及捐月钱，悉施财不少。靳年逾八十，连举二子，人谓德极。
　　　　同治《黟县三志》卷7，《人物志 尚义传》

1095　江演，字次羲，号拙庵(清歙人)。孝友好义，郡北新岭峻险，行者艰阻，公呈请制抚，捐金数万辟新路四十里以便行旅。修北关万年桥以利涉。又浚扬州伍佑东河二百五十里及安丰串场官河，盐艘免车运之劳，商民受益。
　　　　《橙阳散志》卷3《人物义行》

1096　佘文义，字邦直，岩寺人。晚种梅以自娱，因号梅庄。少贫，操奇赢，辛勤起家。性不好华靡，布衣游名卿大贾间，泊如也。置义田、义屋、义塾、义冢，以赡族济贫，所费万缗。又捐四千金，造石桥于岩镇水口，以利行人，人谓之“佘公桥”。年逾八十，行义不衰。
　　　　《歙事闲谭》第14册《佘公侨》

1097　金辑熙(婺源人)……趁外经商，独任劳瘁，置产悉与弟均。抚幼弟尤加厚，定婚教，始析居。营祖坟，建家庙，鸠工庀材皆躬督匪懈。道光年间，岁饥，散米赈贫。水灾，施棺掩骼。尝在苏郡，独修齐门吊桥，靡费千金，及造德邑坑口渡船，又输五百金为善后计，尤便于行旅云。
　　　　光绪《婺源县志》卷34《人物 义行》

1098　(婺商詹文锡)承父命往蜀，至重庆界，涪合处有险道，名“惊梦滩”，悬峭壁，挽舟无径，心识之。数载后，积金颇裕，复经此处，殚数千金，凿山开道，舟陆皆便。当事嘉其行谊，勒石表曰：“詹商岭”。
　　　　光绪《婺源县志》卷28《人物 孝友》

1099　张添茂(清人)，字德远，住(婺源)旃坑，乐善好施。向经商景德镇，悯西向往景镇通衢坞僻路山尧，输赀倡葺观音阁阉及浇亭岭，沿途造路千余丈，费二百余金。又助霍口桥，各造义桨百金。景镇荒歉，仍命子世令输三百金，买米赈给，远近咸称其义。
　　　　光绪《婺源县志》卷32《人物 义行》

1100　吴时镇，号方谷，(清婺源)蕉源人，生而峻嶷，知大义。年十二，邻有负逋出妻者，归劝其父代偿完聚，费五十金。比成童，随父贾浙西，所积余赀，待同乡滞外之人，居助膳赀，行给路费。村有石桥被洪水冲坏，族以功巨难就，架木为梁，镇议复其旧。首输金五百，集众捐助若干，费仍不足，乃质己产得数百金成之，并输租五十称为善后计。绅耆为请额，邑候黄有“义昭仁里”之赠。
　　　　光绪《婺源县志》卷35《人物 义行》

1101　戴联镳，字侣云，(清婺源)长溪人。修职郎衔。少读书，屡试不售。投笔就商，积有余赀，勇于行义。村外石桥圯坏，镳创议更造，费不下二千金，倾囊补阙，约垫银五百有奇。他若周急赈贫，运米平粜，修路建亭，均偕族人襄助。
　　　　光绪《婺源县志》卷33《人物 义行》

1102　叶上林，字启文，(清婺源)朗湖人。贡生。赋性恂谨，中年贸易岭南，家渐裕。自持俭约，遇善举则慷慨不少吝。杰坑朗湖新岭以西云庵永丰桥，皆独立修造。他如捐建祠宇、恤灾户、施棺木、造义渡，纷纷义举，至今称之。
　　　　光绪《婺源县志》卷35《人物 义行》

1103　余源开，字碧泉，(清婺源)沱川人。五品衔。少家贫，长服贾渐裕。兄窘迫，悉以祖遗产畀之。有侄飘流海外，出重赀访归，资其生计。支祠毁坏，捐金营葺。文社废弛，输田振兴。里东韦石岭欹仄难行，独力修平，并置租煮茗济渴。他如创义祭，建石桥及考棚、城垣均输助襄成。郡守马额以“见义勇为”。享所八十有五，大学士曹有“齿德俱尊”之赠。
　　　　光绪《婺源县志》卷35《人物 义行》

1104　滕昌檀，字仲煌，太学生，(清乾隆婺源)方邱人。心存利济，惟日孜孜。居乡倡首输赀置田，备修河桥，行之二十余年，至今保固。经商之景德镇，设同仁局、施棺裒，并置义冢。先是，议建新安会馆，部署难其人，众推檀，檀竭力筹画。阅十二载，竣事，奉朱子入祠。
　　　　光绪《婺源县志》卷32《人物 义行》

1105　詹隆梓，字怜望，(婺源)庐源人。国学生。随父营昌江瓷务，事必禀承周详，勤谨侍继母，克供甘旨。与弟揖皓首怡怡。尝经理新安书院，量入为出，介然不苟。道光年间，景镇荐饥，董办捐赈事宜，宪大称其能。浮梁东西道及本里河岸倾圮，捐赀造成坦途。修葺高奢石堰，首捐巨赀，数劝众输助襄成。弟楫，字汝舟，国学生。贾襄垣，助造南关大路，捐四百余金，人谓“二难济美”。
　　　　光绪《婺源县志》卷34《人物 义行》

1106　洪德税，字尚微，(清初 婺源)轮溪人。性仁厚，急人之患，即倾赀不惜。客京口，见江流风飙，折楫摧舟，慨然捐数百金，买田三十亩，糈渡江拯溺者，名救生渡，刻石金山纪其事。六合城圮，捐千余金浚筑，六合之人德焉。又以清华孔道，夏月水涨，舟渡为艰，欲建石桥便行旅，会疾革未及举。子益善承父志，鸠工董役，凡历三岁，费逾二千金无吝色。贫称贷者不责偿，父遗券百余纸，人称是父是子云。
　　　　光绪《婺源县志》卷31《人物 义行》

索引：
224　270　271　347　351　356　357　396　416　438　499　516
51852055556256771575976579796710121022
1031　1041　1151　1164　1248　1343

第五节　扶孤恤贫等“义举”

1107　汪大浚，号仰源，(明休宁)斯干人。尝商于徐之沛。济急周乏，贫不责偿。以庶出，拮据成家。举财产之盈余，悉听嫡母公之弟。由成均，除山西盐幕，委比逋课三千余金，备鞫情苦。大声曰：“官以恤民，而忍毙贫民命乎!”即将沛所积著尽以代偿，鹾使闻而贤之。
　　　　康熙《休宁县志》卷六《人物 笃行》

1108　汪大浚，号仰源，休宁斯干人，庶出也。以善贾起家，举财产归嫡母，以公之弟。后由成均，除山西盐幕，委比逋课三千余金，大浚鞠其情苦，叹曰：“官以恤民，而忍毙贫民命乎!”即举家所积著尽以代偿。鹾使闻而贤之，因询其子何业，遂以子伟文录呈，大为称赏。后退居林下，少有辄施予，临终检负券数十纸，付之一炬。
　　　　康熙《徽州府志》卷15《尚义》

1109　公讳星，字惟玉，号一石。少攻举子业，有声，一再试勿售，遂弃帖括，佐父廷行公为三湘七泽游，服勤左右。事继母、庶母尤以孝称。至平生捐粟焚券诸善行，未易枚举。其最著者则协造岩镇水口浮图及凤山台事，尤为不朽之迹。……公生弘治壬子，殁嘉靖乙卯。
　　　　《新安张氏续修宗谱》

1110　(李廷芳，字懋声，号冲源，明嘉靖万历间婺源人)遂卜居金陵，握奇赢杂驵侩中，范身轨物，遇事持大体，不规规于小利，故同侪往来者，惮其严正，而服其练达，有先辈典型，称为冲源先生。家日益起，声日益著。与留都诸缙绅游，皆以行谊相推重。……每遇故旧之贫，量材贷之，俾治生，不较子利，故一时藉以起家者不可缕举。耻博好施名，而大义所迫，至捐重金不惜，小而馈遗周恤，凡所往来，未尝少失，都人士皆啧啧焉。其有称贷不能偿者，虽不显为焚券，竟置勿问，计数千金，有长者风。
　　　　婺源《三田李氏统宗谱 仲父光禄寺署丞冲源先生行状》

1111　汪光晃，(明)歙人，以服贾致裕。专务利济，族中茕苦者，计月给粟。设茶汤以待行李，制棉絮以给无衣，施医药以治病人，设义馆以教无力延师者，岁费凡数百金。又每岁施棺，行之数十年，所费以万计。
　　　　道光《安徽通志》卷196《义行》

1112　君名奇相，号方山，自幼豪宕卓越，好善乐施。缵世业贾安潜之巨镇，资用饶裕。综理家政，秩然有条，重裕后昆，雍然有度。而交友以信，饮人以和，接缙绅士夫以礼，济饥馁以粥，掩暴骼以棺，还券以慰逋负，散财以给窘乏。至于修道路，造亭桥，诸所善果靡不仗义为之，不少吝。(奇相生弘治丙辰，殁隆庆辛未)。
　　　　休宁《方塘汪氏宗谱 周德堂记》

1113　朱楷(明人)，字子瑞，(休宁)鹤山人。早失怙，遵母命［以］盐策起家。寓淮邸，有同舟少年与舟子忤，误伤其肾，舟户忿，执禁之官，阴欲毙伤者，坐偿。楷捐百金恤舟子母，谕止之。躬同舟子寝食，出少年于禁，人高其义。
　　　　康熙《休宁县志》卷6《人物 笃行》

1114　(陈)处士讳世琅，字惟用，号两池(明末休宁人)。家殷饶，好行其德，姻族家贫乏者恒贷之，贷而不克偿者，取其券焚之。恺悌慈祥，一乡之人罔不称为长者。
　　　　休宁《陈氏宗谱》卷3

1115　王廷柏，字闻于，(清初婺源)淇源人。性豪迈不羁，贾游江湖，手致饶裕，绝不作悭吝态。偶有一诺必践，凡属知交无不沾其余润者。以慷慨故，晚竟囊无长物，而伉爽之概不减曩时。遇好友而贫者，犹称贷以赠之。淮扬间有王救贫之目。
　　　　光绪《婺源县志》卷31《人物 义行》

1116　汪雅会，字清卿，(清休宁)西门人。八龄失怙，事母至孝，于二兄可铭可钦。总角时，已力行古道，长而遍游四方，重然诺，好施予，片言解纷，多依厦庇，江浙间义声口碑焉。且以惠及人不责其报。……子侄中绩学工文者力为培植，必玉于成。至葺祠裕祀及造梁、赈饥，力行不怠，族党称之。
　　　　康熙《休宁县志》卷6《人物 笃行》

1117　雍正七年歙绅士《公输旧粮碑记》，知县事会稽汪文坦撰。(碑文略)捐输者……商于淮者吴莲州、吴恒源、吴云上、吴邦伟、吴嘉义、吴公裕、吴聚国、吴基本、吴公泽等。
　　　　《非南志》第10册

1118　朱允汲，字得修，(休宁)西涌人。贸易于上海。乾隆四年，海啸淹没者无算，允汲首捐赀罟尸棺殓，置义冢掩埋数千余棺，上海令王通详制军尹，给额曰：“克暝仁善”。
　　　　嘉庆《休宁县志》卷15《人物 尚义》

1119　俞焕，字文光，(清婺源)长滩人。自少倜傥，比壮以赀雄吴楚间。积而能散。于饶州、苏州、金陵输建会馆；于芜湖立虫枭矶庙，修鲁港堤。事载《太平府志》。其客金陵最久，乾隆丙子荐饥，施裒置义冢，癸未捐修城工，费皆不赀。迭蒙议叙，后历阶至盐运同知加二级，授中议大夫。其归于乡，则有若捐修郡县文庙，造远祖纵公祠、鼻祖昌公墓祠，先后输赎始迁祖彦勋祠租，其费逾巨万。他如桥梁道路，所至好施难以枚举。壬辰，年届七十，呼子孙来前，折券弃债，不下六万金。至今称义举者必于焕首屈一指云。
　　　　光绪《婺源县志》卷32

1120　(歙县江承东)乾隆辛酉，岁饥，棚民芾集汉阳，时公总汉皋匣务，密遣子侄，于除夕每棚暗给银钱，同辈有仿而行之者，全活甚众。凡徽人游汉上者，多得帆助，周贫济困不惜多金，间有殁于客邸，丧不能归，必解赠恤以返其榇，凡诸义举难更卜数。
　　　　歙县《济阳江氏族谱》卷9《清敕授儒林郎州司马覃恩赠文林郎湖北竹溪县令承东公传》

1121　鲍起正，字丹忱，(歙县)棠樾人。乾隆十四五年，岁荐饥，逋赋者追呼相望，起正辄代输得无扰。县令王鸣颜其居曰：“惠及乡闾”。起正服贾养亲，母老多病，妻吕氏承欢色养，三党无间言。邑令张佩芳旌曰：“孝义礼宗”。
　　　　民国《歙县志》卷9《人物 义行》

1122　江可烈，字功运(清乾隆婺源)龙尾人。贡生。少贫，经营浙江，渐充裕。……于杭之南关倡建徽商公所，挥千余金。族有祖祠倾圮，捐赀重建，费亦如之。又施棺木，葺祖莹，沿途平粜，义举多端。邑侯俞赠以“古道照人”之额。
　　　　光绪《婺源县志》卷32《人物 义行》

1123　汪之机，字锦文，岩镇人。贡生。少失怙恃，哀毁如成人。事继母孝，教育二弟成立，葺宗祠，定祭礼，族党诸义举踊跃赴之。服贾襄樊间。乾隆十五年，襄阳大饥疫，道诠相望，机施裒数百具。所居苦隘，别筑室以居其子，而与两弟同守故庐，曰：“吾兄弟久安于此，不可皓首离也。”
　　　　民国《歙县志》卷9《人物志 义行》

1124　李文耀，(黟县)英村人。乐善好施。商于河南光州，道庐江遇孝感县人病，欲急还而无资，耀倾橐以给。其人后至光州，以百金报耀，耀不受。同乡商其地者，耀每拯其困，值寒食，祭客死之无后者。居乡建官田、坞口石桥，修太平县周家岭。
　　　　嘉庆《黟县志》卷7《尚义》

1125　汪士良，字千石，(清休宁)凤湖人。少贫，服贾楚汉四十余年，积赀四千余，尽为吴某所负。嗣吴因他债被控，官追甚急，复赠金周之。有侄失怙恃，抚如己子，为之授室分赀，俾谋生业。倡立急公会，输税课数十年不怠。
　　　　嘉庆《休宁县志》卷15《人物 乡善》

1126　程森(清乾嘉间婺源人)……长兄贩木负债数百，既代偿，复给数百金于其子，以资贸易。久客金陵，流落者，给之归；负本者，焚其券。将老又属其子，检孤寡贫难积券数千金，毁弃之。
　　　　光绪《婺源县志》卷33《人物 义行》

1127　鲍廷，字奂若(歙县人)，贾于湖北之武穴镇。诚信笃实，为人排难解纷，人多敬服。尤乐施予。先是，徽人之客于湖北者，殁不能归丧，日久多暴露。嘉庆十六年，廷倡率同人立归榇局，路费葬资皆取给，其死者亲族或无男子，或虽有而幼稚者，则募人归其榇，且以葬资畀其家。无主者买地为义冢瘗之。并广为劝输以垂永久。时婺源朱庆光、任武黄同知亟称之，亦捐俸以助，行之不废。乡人皆颂其德。
　　　　民国《歙县志》卷9《人物 义行》

1128　王立本，字培滋，(黟县)城东人。监生。性孝友，家贫，贸易湘潭、芜湖两地。仗义疏财，所至贤豪长者，乐与之游。湘邑有念佛林，前明战场地。嘉庆十八年，大水，白骨暴露，本恻然捐赀百金，邀同志集千金以外，本董其事，筑土掩埋，不惮劳苦。又于二十一年买土名大坞地，税二亩余，与族人贫窘者埋葬。
　　　　嘉庆《黟县续志》卷7

1129　汪景霖，字两朝，(清黟县)岭下人。事母孝，事兄惟谨。尝客江右，有邻家夜哭达旦，霖问其故，答以负公私债，将鬻妻以偿，不忍别耳。霖倾囊与之，邻夫妇获全。友有难，破产以救。常莛恤族人之贫乏者。
　　　　道光《黟县续志》卷7《尚义》

1130　李正杰，字位丰，(清道咸间)严田人。兄随父贸易信州，杰理家政……邻近逋负五百金，空乏者杰焚其券。捐金修祖祠，置祀产，兴文会，义举殊多。
　　　　《婺源县采辑 义行》

1131　查世祈，字引年，国学生，凤山人，性纯厚……初家贫，经商江北，稍裕好周济，在亳捐造会馆、置义冢，家居造祠修路，建亭成桥，不惜重资……
　　　　《婺源县采辑 义行》

1132　金尚鏊，(清黟县)九都金村人。少商于江西。父凤鸣，府学生，年五十余，瞽且未疾。鏊弃业驰归，竭力侍奉终身。父殁，哀毁骨立，终丧乃复出为商。喜施睦族，助贫人葬及童子从师之笨脯。
　　　　同治《黟县三志》卷6(下)《人物 孝友》

1133　许爵，字殿传，监生。(清黟县)屏山人。幼贫而孝，长商于楚，家稍丰。躬俭乐施，随力济人，帆助婚葬，襄成汉镇诸义举，赠鬻妻者金，完人夫妇。
　　　　同治《黟县三志》卷7《人物 尚义》

1134　胡正鸿(清婺源人)……幼读书。成童后，父命服贾。父殁，为弟完婚，抚孤侄如己出，克慰慈颜。伯兄晚窘，养育其遗孙。服弟早亡，优待其母子。内弟孀妻无嗣，抚恤备至。若修谱谍，葺祖莹，费皆独任。先是侨居沪城，闻香田祖祠被毁，约同宗某汇赀重建。某懋迁亏折，负所记，复命子得锦，赍八百金董成之。当发贼陷金陵，红巾踞沪遥应，甬东相继陷，鸿于沪创立敦梓堂，设粥厂，恤流亡及埋瘗局收暴骨。义举不一而足。
　　　　光绪《婺源县志》卷34《人物 义行》

1135　朱文煊，字锦林，(清婺源)官桥人，同知衔。读书明大义，凡遇善举，慷慨乐施。煊为紫阳支裔，尝见祠宇颓坏，输五百金修之。邑侯陈修城垣，输八百金，工峻遵例纪录三次。在粤八载，凡徽郡流寓不能归者，概给路费十金，士人倍之，每岁不下二百余金。乡人殁在粤者，众商敛费，立归原堂，首输千金购地，停棺五载，给赀归葬。同乡建安徽会馆，输银一千二百两，兼董其事。居乡时，建福泉庵，造新城庙，修晓秋岭，置义仓田，种种义举不下数千金。训子以读书为事，孙曾多列胶庠。
　　　　光绪《婺源县志》卷34《人物 义行》

1136　俞钧，字办泉，(清婺源)思溪人。职监。弱冠挟重赀贾粤。有同舟客某，失金所在，愤欲赴水，钧挽，沽酒劝慰，潜以己金置床下，佯惊曰：“客金固在也。”客喜，不暇辩真赝，放橐中。后舟子以分赃相殴败，客始知之。年余，钧归，舣舟入市，忽值客跪谢，告以故，一市皆贤钧。编修司徒照在粤措赀，慕钧名，谒见，慨然以三百金赠，照感激，为咏新安伟人行。他如建义渡，造石桥，育溺女，焚逋券，口碑载道云。
　　　　光绪《婺源县志》卷34《人物 义行》

1137　金起凤，字子荣，(清婺源)延村人。同知衔。少习举业，通经史。以父奔走四方，欲代其劳，遂弃儒服贾。尝自维扬赴金陵，收债客邸，闻哭声甚哀，询之，主人曰：“家贫债重，将鬻妻子以求活耳。”凤检橐得百余金，召其人，慨然相赠。
　　　　光绪《婺源县志》卷34《人物 义行》

1138　汪允尽，字载南，(歙县)稠墅人。居扬州，好善乐施。谙药性，施紫雪丹再造丸，一粒千金费吝。岁暮周恤孤寡，世称笃行君子。从子廷埏，字度昭。立瓜州谱济堂，活几千人。事载《两淮盐法志》。
　　　　民国《歙县志》卷9《人物 义行》

1149　程镐，字宗周，(歙县)江村人。业鹾维扬，扶孤恤寡，江舟覆溺者，尝募人拯之，行数十年不倦。
　　　　民国《歙县志》卷9《人物 义行》

1140　朱光斗，字以衡，(清黟县)紫阳里人。商于景德镇，事伯父作楹最谨。乐善赈贫，助丧葬，多义举，至老不怠。
　　　　同治《黟县三志》卷6(下)《人物 质行》

1141　余席珍，字聘卿，(清婺源)沱川人。邑痒生。……承先人遗业服贾景镇，其市廛为五方杂处，客死者多。徽商会馆向设义渡、义棺、义冢，赀竭难敷，珍集六邑绅士捐置田产，为长久计。并倡义瘗会，每岁雇工培土，泽及枯骸。又兴惜字会，建文昌官，筹画备极周详。居乡禁赌博、养杉苗、立茶亭、修桥路、息争讼，济人之事靡不勉力为之。……以孙丽元官浙江巡道，诰赠通奉大夫。
　　　　光绪《婺源县志》卷35《人物 义行》

1142　李焯春，号胜祥，(清婺源)理田人。贡生。少居贫，嗣贾金陵，创兴产业。尤殷于族谊。凡里中乡试者，均住其家，旅费不敷，量力资助。与戚友交易，或亏折赀本，悉焚券不较。其余善举亦乐襄助。
　　　　光绪《婺源县志》卷35《人物 义行》

1143　汪肇基(清婺源人)……嗣经商在外十余年，获奇赢以归。乡人劝买田为孙计，基曰：“吾虽未读书，独不闻愚而多财则益其过乎 ”尽分财以周恤村邻。族夫妇某，供给至老。助王某完婚。凡施棺、救灾诸义举，皆不惜损赀，年六十，仅存薄田数亩而已。
　　　　光绪《婺源县志》卷35《人物 义行》

1144　金城，字润偕，(清婺源)延村人。少业儒，试屡踬。就商于景镇。育婴、义渡、会馆、义举均城领袖醵赀，不取薪水。众商感城之力，为立木主，时祭归胙，以酬其劳。晚归，储谷贷贫。
　　　　光绪《婺源县志》卷39《人物 质行》

1145　张启明，字德新，(婺源)尚源人。监生。少失怙恃，祖母抚育成人。比长服贾江北。每获赢余，必缄寄供甘旨。中岁家饶，建庵宇，证祠地及修佛儿岭一带道路。族遇催科，贫户逋赋，概垫赀代完。咸丰间，发贼扰攘，村民令籴，独出数百金，往外运济。生平慷慨好施，遇孤寡寒酸，尤如意厚恤。
　　　　光绪《婺源县志》卷33《人物 义行》

1146　程双元(清婺源人)……家贫，经商金华。其地多同里人，每有囊空羁留，或死无殡者，双元悄然集同里友捐金立心义会，凡有困乏，生给之归，死施棺焉。
　　　　光绪《婺源县志》卷38《人物 质行》

1147　施文德(婺源人)……咸丰间，发逆陷苏常，江北团防严密。时德侨居石港场，有湖广客商船二十余艘，避寇泊岸，逻者疑为奸宄，白当道，将执置之法，德廉得其冤，请以一家身命保，乃获全。他如建桥、葺路、恤嫠、抚孤、赈贫、瘗暴难以枚举。
　　　　光绪《婺源县志》卷35《人物 义行》

1148　(吴宗擘)，字芗岩，花桥人。性孝友，好施与，尝业易水术。侨寓姑苏，每岁必寄重赀莛族，又尝捐千余金集吴中同志，设义厂施桨粥棉衣。平居雅淡自喜，精琴、工诗，著有《绿绮真诠》二卷，《砚云草堂诗集》四卷。
　　　　光绪《婺源县志》卷35《人物 义行》

1149　俞承绪，字缵三，(清婺源)西谷人。同知衔。少业儒，工书。比长服贾吴楚间，慷慨好义，凡遇窘急相投者，无论远近亲疏，靡不勉为周济。辛酉岁发逆蹂躏，里闾贫乏多不能自存，绪倾囊量给。越五年卒于汉阳。
　　　　光绪《婺源县志》卷35《人物 义行》

1150　(章定春)，字应茂，居(绩溪)御头。幼极贫，为人食牛。长贸于浙之孝丰，家稍裕，不居积贮，好以修本村路及胡乐司路各数百余丈，大河口观音庵捐资助茶，复置田为永久计。邑中善举，无不倾橐乐输。遇年荒施粥倍于常。……凡穷者及无人祭祀者，治钱、米、纸箔之惠者尤多。卒年八十二。
　　　　绩溪《西关章氏族谱》卷24《家传》

1151　汪涛，字亦山，(歙县)西溪人。本郡试院岁久倾颓，独力更新，费不下万金。又尝贾于台州，其地滨海，值颠风怪雨，则败冢枯骸多狼藉斥卤中，涛捐裒瘗之高地。俗贫多弃子女弗育，涛醵金建育婴堂全活甚众。邑古关至西溪岭路，证石为坦途，行者称便。其他置义学、义冢、赈贫、恤孤善行甚多。
　　　　民国《歙县志》卷9《人物 义行》

1152　汪景晃，字明若，(清歙县)西溪人。业贾三十年。年五十，以生产付子孙，专务利济。族之茕苦者，计月给粟，岁费钱百五六十千。设茶汤以待行旅，岁费钱六七十千。冬寒无衣食，给之衣，岁费钱约五十千。疾病无医药者，给以药。贫不能亲师者，设义馆，岁费钱约二十千。死而无棺者，给之棺。岁岁行之，至年九十时，所费以万余计，给三千余棺。
　　　　民国《歙县志》卷9《人物 义行》

1153　汪良蛟，字尔升，(歙县)北乡狮山人。幼丧父，服贾青阳。生平多义行，族有二家贫无嗣，良蛟买妾以赠，皆得有后。又有鬻子偿债者，为赎其子。表兄弟黄泰兴临死托以孤。时青阳土寇窃发，有诬黄通贼者，良蛟诉于官，身任其罪，市人感其义，共泣诉公庭，为陈其抚孤代死状，邑令义而释之，旌其门曰：“大义抚孤”。友有失偶者，良蛟抚其幼女，为择婿嫁之。友有买良家子为妾者，良蛟代偿身价，令其妾得归。良蛟又尝买一僮，僮自云世家子，即纵之使还。
　　　　民国《歙县志》卷9《人物 义行》

1154　吴凤翔，字紫庭，(歙县)丰南人。商于汉，其族人之在楚者，生馆死殡，惟凤翔是赖。置地于朝阳庵大悲阁西，以葬旅榇之无所归者。
　　　　民国《歙县志》卷9《人物 义行》

1155　吴瑞鹏，字雪谅，父以盐策起家，瑞鹏慷慨喜负气。内收宗党，外恤闾巷亲交，赴人之急，即质剂无少德色。尝请其兄收债于楚，兄返，簿所收归之，不受，遽持为兄寿。
　　　　民国《歙县志》卷9《人物 义行》

1156　乐善堂在(芜湖)县西北鸡窝。光绪十九年歙人汪守藩等倡捐建屋六楹，举办施棺惜字等善事。
　　　　民国《芜湖县志》卷12《建置志》

索引：
220　234　235　237　251　265　273　279　347　360　364
371　410　438　480　482　497　505　508　510　534　541
553　556　560　561　564　565　566　569　592　617　618
658　678　709　712　714　757　759　766　784　797　812
871　878　902　916　946　1013　1018　1019　1020　1022
1026　1040　1045　1052　1074　1077　1084　1086　1087
1089　1092　1094　1096　1100　1101　1102　1103　1104
1226　1253　1280　1306　1343　1374　1410　1411　1428

第六节　奢侈性消费

1157　吴雅士者，海阳太学继可也。继可字幼时，直指使者下檄旌其门曰雅士，人因称之。……(少入南雍习儒)嗣之广陵部署什一之业，则曰：“先君子规画具在，奉之无失，又何加焉。”任人而因时，无欲速，无见小利，而业起矣。广陵高赀贾人无不盛宫室、美衣服、侈饮食、饰舆马仆从及诸摊钱之戏。幼时去其泰甚而不溪刻自处。……
　　　　《大泌山房集》卷71《吴雅士家传》

1158　(新安盐商)连屋列肆，乘坚策肥，被绮毂，拥赵女，鸣琴砧屣。
　　　　《震川先生集》卷3《白庵程翁八十寿序》

1159　新都据深阻，保顺成，谷量丁夫，泽量商旅，民物充躲，甲于万方，盛之至也。且也田居则劳，市居则佚，佚则淫志，讵能思初人之情也。若镇盖万家之市，次公居焉。
　　　　《太函集》卷14《潘次公夫妇九十寿序》

1160　吾乡业贾者什家而七，赢者什家而三。第蒙故资，大都以奢溢而快一逞。其或纤啬为政，直将坚虏守而弃人伦者。
　　　　《太函集》卷16《兖山汪长公六十寿序》

1161　纤啬之夫，挟一缗而起巨万。易衣而出，数米而炊，无遗算矣。至其子弟，不知稼穑之艰难，糜不斗鸡走狗。五雉六枭，捐佩外家，拥脂中精。乐则乐矣，忧亦随之。
　　　　《太函集》卷18《蒲江黄公七十序》

1162　吾郡中海阳(休宁)多上贾，其上上则商山诸吴。吴仲子用良，名继佐。大父以季叔贵，赠中书舍人。父曰源，授光禄寺监事。两世以巨万倾县，出贾江淮吴越以盐策刀布倾东南。光禄丈夫子七人，人人若干万矣。用良庶也，范母子三伯兄廪诸生不遑受贾。用良籍太学，顾不喜为儒，父将授以利权，则又以善病谢，不任。久之，面目黧黑，乃从方士学养生。舍后圃一区，命曰玄圃。居常艺花卉树竹箭，畜鱼鸟充躲其中，每得拳石、岩、蟠根诘屈不啻珊瑚木难。主人黄冠而肃羽，人以为上客。既又岩栖白岳，筑斗室以当望仙，时而出王，于是乎尸居，此一息也。其客虎林，受一吴山下，竹石亭榭视玄圃有加，则再息也。广陵故有别业，侈于虎林，盖息研者三，复归玄圃。要之，近者主减，远者主盈。减则新成，盈则旧贯，无暴施矣。至其出入吴会，游诸名家，购古图画尊彝，一当意而贾什倍。自言出百金而内千古，直将与古为，徒何不用也。
居里中，故多予。冻馁予衣食；病予药；殡予棺，涂淖病行则石予众；野有弃女，则予之糈而乳之。里妇荐故家女，捆内内之为媵人，用良女视之，予之装而嫁士族。自言与今人处，无宁离索以自封。……用良期以癸未正月庚申改葬光禄，中夜而起，无疾暴终。
　　　　《太函集》卷52《明故太学生吴用良墓志铭》

1163　(徽州商人)递废递兴，犹潮汐也。不戢者犯禁，不羁者作荒，不覆则败。
　　　　《太函集》卷53《处士吴君重墓志铭》

1164　(汪)长公名海，字德宗，王父，父曰实，母则程也。生而魁梧伉直，父党率目伟之。……长公从父贾房村，席故资以麴檗起。什九居外，则以家秉授孺人。……长公虽服上贾，觳衣食，出无舆，孺人不器不珍，泊如也。长公即务重积，顾独以廉贾闻。尝渡京口，客遗金橐舟中，长公留无行，待亡金者至，验之合，举金橐归之，问姓名，不告而去。……会吕梁浸决，……于是改业而南，以质剂息子钱，一居云间，一居东省，业愈益起。……
长公授二子职，各以其材。命体仁承家，其世吾业，为主器；体义治经术，其从叔父入太学，庶几异日者大吾门。二子夙夜竞竞，各修其职，中外谓长公有子。
　　　　《太函集》卷55《明处士兖山汪长公配孙孺人合葬墓志铭》

1165　(汪海)乃始税驾兖山，里族有违言，必长公居间而解。兖山濒渐江，而里水溢，卒病涉，甚者且害田庐，长公筑堤捍之，修若干丈，广若干丈，石梁以济涉者，里中人人德长公。……会有诏治经界，曾令君择殷厚驯谨者一人为党正，长公与焉。比履亩，张弓者弓，握算者算，典书者书，长公第心计之，不失尺寸。或讼疆事，令君则以两造属长公，片言各当其心，乃报命。及毕事，令君表其闾，最长公劳。……既艾，日从诸侠少游，近声伎、博奕，终日无倦。少年造出，终谢不支。年始及耆，复出而游吴越，日置高会，召诸故人为平原欢，猗月而归。则以岁杪，值初度，诸子姓从诸周亲近属迭为寿，燕饮视吴越有加。……(终年)六十有一。
《太函集》卷55《明处士兖山汪长公配孙孺人合葬墓志铭》

1166　扬州清明……是日四方流寓及徽商西贾、曲中名妓一切好事之徒，无不咸集。长塘丰草，走马放鹰；高阜平冈，斗鸡蹴荬；茂林清樾，劈阮弹筝；浪子相扑，童稚纸鸢；老僧因果，瞽者说书；立者林林，蹲者蛰蛰。
　　　　《陶庵梦忆》卷5《扬州清明》

1167　新安鹾贾汪氏，为其子娶妇，所制床以沈檀诸香木为之，雕琢人物细缕如画。……
　　　　《梦阑琐笔 新安鹾贾》

1168　李大娘……得侠妓声于莫愁桃叶间，后归新安吴天行。天行巨富，资产百万。体羸素善病，后房丽姝甚众，疲于奔命。
　　　　《板桥杂记》中卷

1169　金陵为明之留都，社稷百官皆在，……梨园以技鸣者，无论数十辈，而其最著者有二：曰兴化部；曰华林部。一日，新安贾合两部为大会，遍征金陵之贵客文人与夫妖姬静女，莫不毕集，列兴化于东肆，华林于西肆，两肆皆奏鸣凤。
　　　　《虞初新志》卷3《马伶传》

1170　吾郡保界山谷，生齿繁庶，土之所入，不足以供什一，其民往往转贸而游四方。其雄者要以射赢牟息，美服食舆马仆妾，营良田华构，侈燕遨，广结纳以明得意。相矜为贤，浸淫渐靡，俗之所由来久矣。……许君(春田，明隆庆时人)少修父业，转毂郡国，所至息入辄倍，益累高赀。退而笔于玉屏紫芝之阳，力行孝悌。既已修饰祖庙，增拓祭田，订议法，修祀事，章章备矣。复念族之贫不能自业者颠连而靡告也。谋于季弟叔孺就郭东治坦屋七十楹，居旁营塾舍，割常稔之田七十亩，市肆六楹，岁收田租僦直择族之长而贤者掌计而时出纳之。……许君名禾，字本中，穆宗朝授太医院吏目，拜命不仕，春田其别号云。
　　　　《重修古歙东门许氏宗谱》卷10《许氏义田宅记》

1171　余邑(休宁)南乡商山，人未三十，辄夭死。今一村皆贫，而庞眉者比比。吾乡人言富者每艳商山，余尝张目不答。
　　　　《寄园寄所寄》卷11

1172　新安吴天行……巨富，赀产百万。体羸，素善病。后房丽姝甚众，疲于奔命。
　　　　《虞初新志》卷20

1173　(吴)光训公七子末公逸公，字无逸，席先业鹾于广陵，典于金陵，米布于运漕，致富百万。大清(兵)南下，嫡子允，复字天行，献饷豫亲王，授员外郎御侍。姬百人，半为家乐，远致奇石无数，取“春色先归十二楼”意，名其园曰“十二楼”。兹又造“松石庵”。
　　　　《丰南志》第9册《松石庵》

1174　子孙以理财为务者，若沉迷酒色，妄肆费用，以致亏陷，父兄当核实罪之。
　　　　《苟洲吴氏家典》卷1

1175　徽州歙县棠樾鲍氏，为宋处士鲍宗岩之后，世居于歙。志道，字诚一，业鹾淮南，遂家扬州。初扬州盐务竞尚奢丽，一婚嫁丧葬，堂室饮食，衣服舆马，动辄费数十万。有某姓者每食，庖人备席十数类，临食时夫妇并坐堂上，侍者抬席置于前，自茶面荤素等色，凡不食者摇其颐，侍者审色则更易其他类。或好马，蓄马数百，每马日费数十金，朝自内出城，暮自城外入，五花灿著，观者目炫。或好兰，自门以至于内室，置兰殆遍。或以木作裸体妇人，动以机关，置诸斋阁，往往座客为之惊避。其先以安绿村为最盛，其后起之家，更有足异者，有欲以万金一时费去者，门下客以金尽买金箔，载至金山塔上，向风橙之，顷刻而散，沿沿草树之间，不可收复。又有三千金，尽买苏州不倒翁，流于水中，波为之塞。有善美者，自司阍以至灶婢，皆选十数龄清秀之辈。或反之而极尽用奇丑者，自镜之以为不称，毁其面以酱敷之，暴于日中。有好大者，以铜为溺器，高五、六尺，夜欲溺，起就之。一时争奇斗异，不可胜记。自诚一来扬，以俭相戒，值郑鉴元好朱程性理之学，互相倡率，而侈靡之风至是大变。诚一拥资巨万，然其妻妇子女，尚勤中馈箕帚之事，门不容车马，不演剧，淫巧之客，不留于宅。先是商家宾客奴仆，薪俸公食之数甚微，而凡有利之事，必次第使之，不计贤否。诚一每用一客，必等其家一岁所费而多与之，果贤则重委以事，否则终年闲食也。子二，长席芬，主理家事，勤慎自守，次勋茂，字树堂，召试内阁中书。鲍方陶，诚之弟，好宾客，多慷慨，幼贫苦，《论语》、《孟子》无善本，谓里中富者刻之，皆揶揄其愚，既移家扬州业鹾，家渐富，乃细加校正，付刻，藏诸家塾。
　　　　《扬州画舫录》卷6

1176　黄晟，字东曙，号晓峰，(歙县)潭渡人。居扬州，兄弟四人以盐策起家。晟家有易园，刻《太平广记》诸书。弟履暹，字仲升，号星宇，家有十间房花园，延苏医叶天士于其家，与王晋三、扬天池、黄瑞云诸人考订药性。于倚山旁，开青芝堂药铺，城中疾病赖之。刻《圣济总录》，又为天士刻《叶氏指南》。履炅字昆华，由刑部官至武汉黄德道。其京邸在宣武门外，改官时捐为歙县会馆。家有容园，斥资置田于邑之东乡梅渡及西乡莘墟，给族中四穷。履昴字中荷，家有别圃，改虹桥为石桥，其子为蒲、为荃，于扬州名胜均有建筑。
　　　　《歙县志》卷9《人物 义行》

1177　歙县汪氏得九莲庵地，建别墅曰南园，有“深柳读书堂”、“谷雨轩”、“凤漪阁”诸胜。乾隆辛巳，得太湖石九于江南，大者逾丈，小者及寻，玲珑嵌空，窍穴千百，众夫辇至，因建“澄空宇”、“海桐书屋”，更围“雨花庵”入园中，以二峰置“海桐书屋”，二峰置“澄空宇”，一峰置“一片南湖”，三峰置“玉玲珑馆”，一峰置“雨花庵”屋角，赐名“九峰园”。御制诗二，一云：“策马观民度郡城，城西池馆暂游行。平临一水入澄照，错置九峰出古情。雨后兰芽犹带润，风前梅朵始敷荣。忘言似泛武夷曲，同异何妨细致评。”一云：“观民缓辔度芜城，宿识城南别墅情。纵目轩窗绕野趣，遣怀梅柳入诗情。评奇都入襄阳拜，笔数还符洛社英，小憩旋教追烟舫，平山翠色早相迎。”注云：园有九奇石，因以名峰，非山峰也。
　　　　《扬州画舫录》卷7

1178　徐赞侯，歙县人，业盐扬州。与程泽弓、汪令闻齐名。家南河下街，与康山草堂比邻，有晴庄、墨耕学圃、交翠林诸胜，毁坦即与江氏康山为一。南巡时，江氏借为康山退园，故亦得以恭迎翠华，传为胜事。遂与北郊之水竹居并称矣。
　　　　《扬州画舫录》卷14

1179　黄氏本徽州歙县潭渡人，寓居扬州，兄弟四人，以盐策起家，俗有“四元宝”之称。履晟字东曙，号晓峰，行一，谓之“大元宝”。家康山南，筑有易园，刻《太平广记》、《三才图会》二书，易园中三层台，称杰构。
履暹字仲升，号星宇，行二，谓之“二元宝”。家倚山南，有十间房花园。延苏医叶天士于其家，一时座中如王晋三、杨天池、黄瑞云诸人，考订药性。于倚山旁开青芝堂药铺，城中疾病赖之。刻《圣济总录》，又为天士刻《叶氏指南》一书，《四桥烟雨》、《水云胜概》二段，其北郊别墅也。
履炅字昆华，行四，谓之四元宝。由刑部官至武汉黄德道，家厥口门。有容园。
履昴字中荷，行六，谓之六元宝。家厥口门。改虹桥为石桥。其子为蒲，筑长堤春柳一段；为荃，筑桃花坞一段。
　　　　《扬州画舫录》卷12

1180　(黟县孙志甫)混迹渔盐中三致千金，随手挥尽。
　　　　嘉庆《黟县志》卷14《晴川孙公志甫墓志铭》

1181　溪之南涯，隐若壮邑，绮绾绣错，实丰乐也。曰杨柳干，其地幽胜，吴隐君趴，业治猗顿，商名儒行，体周人中田有庐之义，筑燕亭闲馆焉。……而君之母槐充胡孺人总之，其为一爨，规划有条，雍如秩如。君以忠信之行，饬其躬以干蛊之材弘其业。北游燕赵，日与贤士大夫相征逐。君父买墩筑室，兴寄幽邈。君今堂成，华轮美奂，雄视一方，母被文毂之轻，奕世重庆，皆世所难必者，则君之克膺天眷可知已。君父居天津，贩海盐，最称饶益，君续而倍之，饶益之甚，家故以财为闾右雄。
　　　　《丰南志》第6册《吴母胡寿序》

1182　汪石公者，两淮八大盐商之一也。石公既殁，内外各事，均其妇主持，故人辄称之曰“汪太太”。太太当(清)高宗幸扬时，与淮之盐商，先数月，在北城外择荒地数百亩，仿杭之西湖风景建筑亭台园榭，以供御览。惟中少一池，太太独出数万金，夜集工匠，赶造三仙池一方，池夜成而翌日驾至，高宗大赞赏，赐珍物，由是而太太之名益著。门下多食客，有求于太太者，咸如愿以偿。家畜优伶，尝演剧自遣。扬城每值灯节，儿童辄作花鼓龙灯之戏，太太莫不招入，而人亦以乐得太太赏赐，争趋之。
　　　　《清稗类钞》第24册《豪侈类 汪太太奢侈》

1183　清江浦为南北孔道。乾嘉间，河工极盛。距二十里即湖嘴，乃淮北盐商聚集之地。再五里为淮城，乃漕船所必经者。河盐漕三途并集一隅，故人士流寓之多，宾客饮宴之乐，自广州、汉口外，虽吴门亦不逮也。有徽人汪己山，侨此二百年矣。家富百万，列典肆，俗呼为汪家大门。与本地人不通婚姻，惟与北商程氏互为陈朱而已。
程氏有字水南者，以名翰林隐居。有曲江楼、菰蒲一曲、荻庄诸胜，诗书皆臻绝诣。汪则工书，能作方丈字，得率更笔意。广结名流，筑观复斋，四方英彦毕至，投缟赠贮无虚日。与扬州之玲珑山馆、康山草堂、天津之水西庄，后先辉映。未及二十年，家遂大落，典肆以负帑入官。汪亦贫悴而死，未至六十也。吴门午节后，名优皆歇夏，汪则以重赀迓之来，留至八月始归，此数十日之午后，辄布氍毹于广厦中，疏帘清簟，茶瓜四列，座皆不速之客，歌声绕梁，笙簧迭奏，不啻神仙之境也。
　　　　《清稗类钞》第24册《豪侈类》

1184　姊氏于予为嫡。……姊归吴，善事舅姑，殁则以事少姑。里妇竞富，服御甚都。姊更折节为俭，曰：“非无财之难，无令名之难也。”公(按即姊之夫吴士衢)多客游，姊主家政，臧获指数百千，俱凛凛取约束。公纳广陵庐姬，仪于内子，姊处之雍雍。
　　　　《丰南志》第5册《仲姊伏》

1185　偶见一写本，中有《琐琐娘传》，不著撰人姓氏，兹节录之云：琐琐娘艳姝也，妙音声。明嘉靖中，新安多富室，而吴天行亦以财雄于丰溪，所居广园林，侈台榭，充玩好声色于中。艳琐娘名，聘焉，后房女以百数，而琐娘独殊，姿性尤慧，因获专房宠。时号天行为百妾主人，主人亦自名其园曰“果园。”
　　　　《歙事闲谭》第15册

1186　《胡心泉集》中，有《水香园记》，略言：吾县(歙县)西山水平远，居人复工选胜，园亭树石，错落分布于其间，与川岩相映发，而水香园为最著，载在邑乘，故余姻家右湘汪先生所筑。……今右湘族从奉宸君健堂，奉其先公之殡，宅兆里中，爱是园之胜，遂从其家购得之。健堂自其先禺策于扬，阅世者四，历年逾百，而行营冢圹，有旧都桑梓之思，可谓知本。
　　　　《歙事闲谭》第27册《水香园于乾隆中易主》

索引：
157　319　323　369　474　648　671　773　788　927　1204
1279　1291　1358　1408　1415

第七节　投资产业

1187　次公名天镇，字定之，歙长龄里人也。……次公少服贾，以铁冶起建安。……公业既饶，举宗食指千计。……次公业转毂江淮间，居然拥素封，致巨万矣。
按：郑天镇于嘉靖乙巳，客死建安。
　　　　《太函集》卷46《明故处士郑次公墓志铭》

1188　(汪)以振，字孟举，号朴庵，守之之考也。……商于金陵，娶杨氏，生守之。……嘉靖丙戌，朴庵故，百责萃躬，乃商于湖阴。数年，复大募工治铁冶，挥指百人，斩斩有序，工罔弗效。……守之客湖阴，赀日丰于旧。
　　　　休宁《汪氏统宗谱》卷116《汪尚权墓志铭》
按：①同书同卷《尚权号柳渠行状》称：“柳渠讳尚权，字守之。……宗先达亚卿东峰公劝之治生，乃募唐宗之匠于湖阴，业稽生之锻于柳下，因事之勤以励躬，即物之精以见志。……”
②“湖阴”是对芜湖的一种误称，唐宋以来颇为流行。见民国《芜湖县志》卷2。

1189　朱处士云沾，字天泽，海阳(休宁)新溪人也。少从兄贾浙，……又从兄贾闽，盖课铁冶山中，诸庸人率多处士长者，争力作以称处士，业大饶。会岁不登，处士贷诸庸人钱百万。既而兄有疾，辄舍业扶兄归，客谓今始有年，收责而归，不后。处士谢曰：“钱易得耳，终不以此后兄归。”而丧兄，既又丧母，哀毁甚，几不胜丧。计业已倍亲，亲丧未举，寻以资斧授兄子为它贾，日从诸堪舆家游。游数年不得兆，辄号泣。既而神乃见梦，得由桥上园寻奉父母丧葬之意，曲曲得矣。既葬，则树丘墓表堂坊，日往来省视以为常，不问家人产。客谓处士：“闽诸佣人德次公不忘，第次公往召之，宜多应者，何论收责，此可以致不赀。乃令徒以一抖土而系终身，无为也。”处士唯唯，卒不行。人皆谓处士痴，而处士自若。处士生弘治辛酉，卒隆庆戊辰，春秋六十八。
　　　　《太函集》卷47《海阳新溪朱处士墓志铭》

1190　歙阮长公弼，字良臣，世家岩镇。少承家末造，躬力贾，起芜湖。……彼中驵侩分行，独赫蹄莫之适主。长公策曰：“此吾业也。”请职赫蹄，乃鸠其曹，敛母钱，躬载橐而规便利，就诸捆载者，悉居之留都，转运而分给其曹，利且数倍。时购者争得采，利归染人，长公复策曰：“非独染人能白可采也。”乃自芜湖立局，召染人曹治之，无庸灌输，费省而利滋倍。吾方购者益集，其所转毂，遍于吴、越、荆、梁、燕，豫、齐、鲁之间，则又分局而贾要津，长公为祭酒，升降赢缩莫不受成。即长公不操利权，亦犹之乎百谷之王左海。
　　　　《太函集》卷35《明赐级阮长公传》

1191　(李迪，婺源人，生于正统十二年，卒于嘉靖五年)其贻谋甚远，出囊借贷，共集不赀。抵广信，广买山材，木尽还山，自谓子孙无穷之利，工佣无虑数十人，货成无限数。河道岩屹峡，艰通贸易，乃炼石凿河。功甫垂成，而公遘胀疾归，自是工佣星散，资货山材竟荡然矣。
　　　　婺源《三田李氏统宗谱 明故处士兰田质斋李公墓志铭》

1192　(吴)有容字子德，中怀义侠，乐施与，挟赀游闽、江右间。货楮山中。常年先以米银给诸造户，而征其息。岁适大侵，不责其逋，仍出粟赈贷之。
　　　　《新安休宁名族志》卷3

1193　铁岭多产铁矿，媒利徽人恒鸠结无赖，动逾千人，鼓铸其间。得利则扰害邻乡，鸡犬不宁；失利则盘踞啸集，奔突四出。其为沙患岂浅鲜哉。
　　　　《沙县志》卷一《方舆》(见傅衣凌《明清时代商人及商业资本》第77页)

1194　苏州府为核定踹匠工价严禁恃强生事碑
江南苏州府正堂郭，为□□倡乱等事。奉总理粮储巡抚江宁等处地方都察院右副都御史加一级(中缺十二字)，众肆横缘由。奉批：仰苏州府确查实情报。奉此。随该本府行县拘捉窦桂甫等一干人犯，(中缺十二字)，所有踹布之人，俱从江宁属县，远来雇工者甚多。苟有一人跳梁煽惑，则众心摇动，诚不容不(中缺十二字)一分一厘。今岁六月间，□有窦桂甫倡言年荒米贵，传单约会众匠停踹，索添工银。布商程、高、张(中缺十二字)开，相率呈县。而地方陈全等，见此辈停工汹汹，诚恐乱萌，亦具呈该县，申报宪台。蒙批确查间，众匠随已贴息，似可不加深究。但窦桂甫□□□□□□□敢于鼓众添价，因王明浩不肯附会，辄罚令唱戏酬神，以致余人皆停工观望。凶横如此，实系罪(中缺十一字)也。至于徐胜之与店主程美小等相争，亦挟窦桂甫之势，勒美唱戏讲和，乘机恣肆，断不可长。窦桂甫(中缺七字)棍，从宽决杖，驱逐出境。陈文之、吴□□先已惧罪，逃归原籍，姑免提究，不计复来地方作耗。徐胜之(中缺十字)头，姑免拟罪。再审吴震所告诈赃，□□金胜、程美所告，即系唱戏祭神之费，均难究追。惟是踹布工匠，(中缺九字)工人，应听作头稽查，作头应听商家约束。倘有来历不明及恃强生事者，即严行摈斥。其踹布工价，照旧例每匹纹银一分一厘，(中缺十四字)勒石遵守，则宪禁永垂，商匠皆相安戴德矣。等因。具招申详本院。奉批：仰府严饬。奉此。除将本犯转行该县发落驱逐外，合行勒石永遵。为此饬谕徽商布店、踹布工匠人等知悉：嗣后一切踹工人等，应听作头稽查，作头应听商家约束。倘有来历不明之徒，及恃强生事者，即行摈斥。至于踹布工价，照旧例每匹纹银一分一厘，两不相亏。店家无容短少，工匠不许多勒。俱毋故违，一体永遵。须至碑者。
康熙九年十月　　　日
　　　布商：程益高　金胜记　吴元震　程义茂
汪元新　程泰顺　程源高　隆　记
程范升　朱紫阳　金和记　程恒升
吴义盛　程日升　余允谦　朱日茂
余益谦　姚聚源　程义昌　程隆泰
张升记等同立
　　　　《明清苏州工商业碑刻集》第53-54页。

1195　吴县永禁踹坊垄断把持碑
署江南苏州府吴县正堂加十级纪录十次蓝，为给示勒石永禁事。据布铺程三茂、元记、正记、陶乾泰、朱庆长、大记、信记、朱淮孚、查人和、朱乾元、汪益美、周万升、张义隆、谢长兴、坤记、昌记、杨泰顺、大顺、公记、姜同和、朱元孚、程仁茂、汪文元、张元升、程骏记、顾乾利、朱肇祥、成大顺等禀称：前控坊棍王协昌、陶善、缪万和、程阿三等，私议随牌霸折、借端勒借累业一案。荷蒙讯明定断，详奉府宪转详抚、臬二宪沐批，永禁坊户私议随牌名目，布匹应听布号自行择坊发踹。至遇灾借贷，本系通情。如有借欠未清，各铺号概不准再行借给等谕，晓示在案。王等尚敢复行翻渎上辕批宽免究。始据王等具有切结。但查伊等固非安分之徒，即此外坊户，亦良莠不齐。若再故智复萌，布业仍遭其害，环叩给示勒石永禁，俾阖郡踹坊咸知儆畏。等情。到县。据此。合准给示勒石永禁。为此示，仰六坊坊户人等知悉：嗣后尔等领踹布匹，毋许再立随牌名目，硬行霸折，应听铺号自行择坊发踹，不得垄断把持。至偶遇歉岁，如有前欠未清，不得再向各铺劝借钱米。如敢故违，一经该布铺指告，立即严提通详究办，决不姑宽。各宜凛遵毋违。特示遵。
道光十二年十二月十八日示。
发新安会馆竖立
　　　　《明清苏州工商业碑刻集》第80页

1196　苏州府为照章听布号择坊发踹给示遵守碑
江南苏州府正堂加三级军功随带加二级纪录十二次，为□□□□□守以安商坊而杜紊讼事。奉□□□批本府详，布商程三茂等上控坊户王协昌等，私议随牌霸折勒借一案。讯议缘由，奉批：查踹布一业，叠据商匠互控，各执一词。而酌理准情，总以听号择坊，乃为正办。该府所□□□□允如详，饬令将随牌领踹名目，永行禁革，由府出示，勒碑遵守。仍拟其牌式，先行送候察核饬遵，毋任把持滋事。此缴。等因。又奉按察司裕批：如详饬遵，并由府另颁示式，勒碑遵守。仍候抚宪批示。缴。等因。各到府。奉此。查苏城各号发踹布匹，向听布号择坊发踹。嘉庆二十五年，坊户私议随牌领踹，经前督粮厅讯断禁革。嗣于道光十二年复借米贵勒借，控经前吴县蓝令讯断，仍听布号择坊发踹，不准把持。前欠未清，不准再借，详府转详抚、臬宪批允出示遵守。十三年七月，前府访闻匪匠煽惑停工，即饬委员弹压，移厅查覆。坊户又以发布不公，禀厅议请随牌，详府核转，批准给示。坊长总呈，请饬取布商遵结。布号陈三茂不甘上控，批府查议，提集人卷核明查讯，商坊各县遵结。详奉批饬出示勒碑遵守。查坊户领踹布匹，先由同业互保，写立承揽交号，然后立折领踹。其所立经折，不过登记布数，稽查坊号。并非一经立折，即应认定随牌，不准另换也。且百工艺业，首禁把持。随牌名目，本属私议。虽名为杜布号营私勾串之弊，正所以启坊户把持勒借之端。一经准行，势必挟制布号，不能改发。该坊任意勒索，有借无还。借得银两，坊户分肥克呈，匠工转无实济。而布业累何底止，讼蔓迨无已日。且查坊户向号揽踹布匹，是犹佃户向业揽种田亩，佃户拖欠租籽，尚得退佃号召。坊匠踹不光明，岂竟不能更换，任其把持垄断，殊非平允。欲期商匠相安，故特给示遵守。为此示，仰布商、坊户人等知悉：自示之后，务各遵照现定章程，听号择坊发踹，择其踹踏光明，又无勒借情弊，即行照旧交踹，不得无端更换，致力作平民，失其生计。设有领布积压，不能克期交号及灰黯不能行销，准号另择发踹，不准借折把持。其十二年分所断各折，商坊讦讼有案，不准复还，以杜争竞。惟遇灾劝借一节，坊户果无前欠勒借情事，该号仍当照旧通融，以示体恤。仍于工价内扣还归款，不致悬宕。如有前借未清，不得再行借给。则坊户无从把持，布号不致累业，踹匠不致失生，实属三面皆平，彼此各安生业，毋许再行滋讼。倘敢故违，定提究办。其各凛遵。特示遵。
道光十四年十月三十日示。
新安会馆竖立。
　　　　《明清苏州工商业碑刻集》第80-82页

1197　公讳秉祥，字履吉(乾嘉时人)……讲求实业。尝于大鄣买山百有十亩，田地六十亩，矿山二十余亩，多召佣工相土树艺，家道因之日裕。别墅之旁，遍种梅花，俨有林逋遗风。
　　　　绩溪《金紫胡氏家谱》卷首上《秉祥公传》
按：绩溪胡氏多大贾。故秉祥除以赀购置山林、田地外，又购买矿山，似于投资产业有联系，故录之。

索引：
824　1485

附　　录

徽商在发财致富后，购置土地，家人均分财产是常见的现象，这在本书所录资料中亦屡见不鲜。安徽师范大学图书馆馆藏顺治十一年休商汪正科所立《汪氏阄书》一纸，记载其子孙立阄分产的事实，较为典型，所列田、地、山、塘、房屋数字较为具体。象这样的材料，尚不多见，它对研究徽商资本的出路颇有参考价值。故摘录于后。
——编者

1198　汪氏阄书序
余祖起祖公自唐居休宁之旌城，十一传至宋文敢公第四子员公，七传至安公，始迁于钗川。由此而后。三传至福厚公，大明高皇帝定鼎金陵，□为匠籍。又充二十四都一图里役，第里、匠二役□能□□。成化乙酉冬，四世祖仲悦公请凭亲人□士余将田□□有奇，节年收其籽粒，□□□□□□□□□□□宗之余荫。至五世祖因当里长充贝皮无措，所置之业，竟成乌有。云佳公生父讳社富公，生叔讳社荣公，生姑三：长曰催弟，适城东张隐；次曰爱弟，适溪头王秦；三曰银弟，适洪瑞塘程天表。吾父七龄失怙，祖母孀居，叔祖居亡，家徒壁立，竭力耕耘，粗足衣食。元配母洪瑞塘程氏，生兄正宗，娶下古塘金氏，生姐英弟，适查田潘积钿。继娶母下古塘金氏，生身，生妹满弟，适麦岐村戴应时。又值家道徵(微)薄，勉充里役，奔驰催征，苦难尽述。复思里役贻累子孙，时甲首孚潭许发德户头惟汉者，议以里甲朋当，主墨永为遵守。今吾姓里役之苦得苏者，吾父之力也。余年十五以六礼娶塘口许氏，善事公姑，克全妇道。至二十有七，以宗祧为忄吴(虞)，娶侧室陈氏，生子三：长曰大义，娶南关吴五九之女，生孙光昭、光曜，生女孙广弟、生弟。继娶□馆程一□女。次曰大仁，娶本村金法之女，生女孙求弟。三曰大都，娶洪瑞□陈有邦之女，生孙光日韦，女孙辏弟、德弟。余自弱冠，拮据经营，十有余载。后于皇明万历三十九年，同本村金陈等营肆于芝城景德镇，贸易丝帛，克勤克俭，兢兢业业，迨三十年。幸赖祖宗之庇，蚨物稍裕。不意世道多艰，寇盗充斥，店业连遭焚劫，货物屡被挂欠，一生辛勤，徒劳无功，满腔郁结，双目昏盲。但逐年所置产业，并承租(祖)田地，若不清书于册，日久难以稽查，请凭亲族人等，除批与长孙(昭)外，其余因其肥瘠，三子均分。设立福禄寿阄书叁□□□□□□□□管。仍有各欠帐□余资本，立有帐簿一本，以为养老需。俟后三子均分，尔等当思创业之艰难，宜慎守成之不易，同心合志，营运撑扶。兄弟如手足，当和谐孝友，毋以睚眦伤和，勿以射利伤义。各宜愤志，光前耀后，以慰亲心，以期昌大，是为序。
福字号长男大义阄定田地、山塘、房屋等业开列于左：
计开
　田
……
(“计税”九亩六厘一毫　　租九十七石且)
地
……
山
……
塘
……
房屋
……
禄字号次男大仁阄定田地、山塘、房屋等业开列于左：
计开
田
……
(“计税”八亩七分七厘一毫五丝八毛　　租九十二石且)
　地
……
　山
……
　塘
……
　房屋
……
寿字号三男大都阄定田地、山塘、房屋等业开列于左：
计开
　田
……
(“计税”十二亩七分零四毫　租九十四石且)
……
　山
……
　塘
……
　房屋
……
以上各阄定田地山等业，倘日后扦出风水俱存众公用。
批与长孙光昭田业开计于左
……
计租拾伍石且
又将存众产业开列于左
……
以上产业逐一存众，苗利均收。
又将众存各帐开列于左：
……
(借出银两共计二百六十四两九钱八分)
一各亲朋仍有往来帐目另立有帐
一景德镇各铺所欠货价另立有帐
以上各帐照数取讨，兄弟三人均分。
一存实本银六百三十两，三男均分。
大清顺治十一年甲午岁三月　　日
立阄书父　汪正科
嫡母　许氏
生母　陈氏
……
承业长男　大义
次男　大仁
三男　大都
……
代口代书亲眷　陈功

 

第六章　徽商的政治态度
第一节　徽商与封建政治势力

1199　吾乡之郎而赀者一也。乃其以资而郎者则亦有不同焉：具有才徨，不得志于正途，思奋一长以表见者上也；家尚阜殷，可优悠以自逸，勉徼一命以荣亲者次也；赀已澌尽，将困乏之难支，用贾三倍以取偿者，斯为下矣。以上三者，皆有其人，无可悉稽。
　　　　万历《歙志 赀级九》

1200　(王成一公)讳祖德，又名祖关，字彦武(休宁人)。……祖讳维宗，积善存仁，学书习礼，受业郑赵三先生之门。连举未第，退事于商，获利倍万，增创田粮三百余石，屋宇火毁，革故鼎新，数倍过旧。……永乐二十年以人才赴京，除唐山二尹，为政以德，民咸感之。上司旌异，保升经历。公叹曰：“汉有两疏，晋有元亮，可谓大丈夫。”遂辞归。……正统丙寅(卒)……生于洪武壬戌……享年六十有一。
　　　　《休宁率东程氏家谱》

1201　(吴)处士自宽，歙溪南人也，字克仁。……父曰继善，以贾起家。母方氏，举丈夫子五人，处士最长，受室蜀源鲍氏，是为孺人。处士受贾山东淮海间，折节为俭，居常不通宾客，其所绍介则皆有名公卿。乔尚书宇引处士为布衣交欢甚。处士客尚书所，尚书手书处士赞辞归之。正德中，处士以赀赐爵一级，既受檄，犹著田间冠归。孺人左右处士治生，大都由纤啬起，事舅姑孝，终始无不当处士心。……嘉靖改元壬年八月二十六日丧孺人，又明年甲申六月十五日丧处士。处士生天顺戊寅九月一日，距终年六十有七。
　　　　《太函集》卷47《明故处士吴克仁配鲍氏合葬墓志铭》

1202　休宁汪松峰公(明正德隆庆间人)，……幼[HT5，6]句攵书力学，志欲出而有为。弱冠乃改业，挟重赀游吴楚间，而多居货于豫章。予每接豫章、饶阳诸缙绅士夫，无不啧啧称公，谓公明义利，达时务，其材识不同庸人，必不冫民冫民焉无所表见于世也。……公捐金数百助军饷，以御倭难，挥使之授似不为过，况公以超逸之材，得杖钺柄事，必能乘时以树奇伟之绩，韩、白、卫、霍不能及，公何辞之有哉 ……且予闻公之居家也，俭朴自持，绝不事华靡，惟贝周恤其穷者，虽多弗吝，则公于居常施予亦不冀贫乏者之德我，而缓急之际乐于输，将以为国家助焉，用博一官也。计其出而受其偿若贸易者然，宜公之弗居也。已是故为其郡与县者若栗公邑侯有宾乡饮之请，若胡公张侯一以“文武传芳”奖之，一以“公侯干城”奖之，无非重公之贤，藉之以为劝耳，岂曰溢美乎哉。
　　　　《休宁西门汪氏宗谱》卷6《挥佥新公荣归序》

1203　徽著姓推休宁汪。……公讳起前，改麟英，字道叔，瞻阳其别号也。……公仅十龄，值家中落，安人命仲下帷，属公偕季挟箧游湖海间。初楚，次闽，赀稍稍起。而中于火，中山逋中于寇，仍落如前。公益茹檗宣勤，廉五贪三，竟以赀雄闾右。仲亦隽贤书，克副太安人程期意。而公客于外，每念太安人辄顼顼不自得，故还子舍，必偕仲季怡怡食膝前。……仲宦游十数载，一切家政，公实左右之，俾仲无内顾忧，得擅清誉。祠名贤，贻父母令名，公与有功焉。公念赠公(父)早背，丈夫不以儒成名，逐逐泉刀之末，未能以泽及民，乃通籍主幕。莱州豪有力为奸，绳以法。……公故恬谈寡营，迨移襄阳幕，遂返初衣。伯子可铭需次百里，公命蜕故赀与叔可镇客粤，独以下帷课仲子可钦。……伯与叔质剂粤，日以丰涪，将颉颃公于昔。公令推其意佐仲子，使毋内顾忧，如佐仲父焉。公尤负至性，急然诺，赈孤穷……以缓急来，必倾储应或焚券不责偿。……公距生年癸酉，周甲子余五期。
　　　　《休宁西门汪氏宗谱》卷6《参军麟英公行状》

1204　吾乡左儒右贾，喜厚利而薄名高。纤啬之夫，挟一缗而起巨万，易衣而出，数米而炊，无遗算矣。至其子弟不知稼穑之艰难，靡不斗鸡走狗，五雉六枭，捐佩外家，捆脂中井再，乐则乐矣，忧亦随之，虽有江河，漏厄难奉。幸而以赀通籍，得请一官，奉檄而行，奄有民社，视簿领如左券，纳苞苴如子钱。
　　　　《太函集》卷18《蒲江黄公七十寿序》

1205　(江)公讳演，字次义，号拙庵，徽郡歙县人。……托迹淮海间，播迁之余，家亦中颓，而公之志气不少衰。……再游邗上，竭蹶营造，无一宁息处。……惟以济人利物为怀，初无自私自便之念，以故当代名公巨卿，咸倾心款接，而修缟纟宀一[JX-*9]之雅。然公自视拾然，凡与游者无不叹其才识之过人远也。
处家至俭，一布袍屡浣不易，一茧被数十年不更制，非筵宴，尝蔬茹，无脓鲜之奉，有齐晏子风。至于为人排难解纷，扶危持颠，创不朽之举，辄捐千万缗无所吝。广陵尝遭火患，延烧恒数十百家，输赀赈给，且不令受惠者知出何人。族中家庙圮塌，一力修葺，扌裒题壮丽，比昔有加。更构立支祠，以妥先灵，而饬祀事。其族故稠密，饶裕者故不乏，而窭困者亦所在多有，周恤之道，岁有成例。凡冠婚丧葬，力不能举者，厚赠赡之。又设家塾，诲族中子弟，其间文行优长者，择而铎其教。师有常俸，弟有常饩。若乃绌于章句学，而练于经济时务者，则量能而任之。
歙邑处万山中，路最险峻。东界绩溪，山势斗绝，山参嵯盘互。有曰新岭，其险隘尤难名状，即国茂公(演之父)携家避地时所长吁而动念者，公每过必怆然。岭之北有故道，依山傍溪，由镇头趋孔灵约三十余里，明季贼寇蜂起，郡人议舍平陆而僻险蜓，新岭之号始著。而下路梗塞，为行旅者苦，百年内过大半矣。岁甲戌，公请于督抚，捐金开凿，凡驿汛、寺观、茶庵之设，四五年间约费数万金。由是往来络绎，坦夷自由，迥非昔比，事载省通志中。郡北万年桥圮废，捐金倡修。金陵燕子矶关帝庙年久倾颓，为之重修。扬州下河多水患，尽策拯救。岁己未，大旱，伍佑至东河百二十里，川原夙竭，转输失利，公输帑浚之。至如施木畸、恤饥寒，凡所以燠庥夫斯人者，靡不备至。或亲串中有通方致远者，力为培植。或缓急相通，必应所请，逆知券不能偿，则或退或焚，以安其心。慈祥深厚，重义轻财，虽平原、孟尝，可以不愧。而肝胆谊气，骨鲠性成，面折人过，尤有汲长孺之风焉。尝逢翠华南幸，公跪迎于门，蒙温语相劳，公癖癖奏时，天颜大霁，赐以宸翰克食，亦异数也。公生于崇祯丁丑，卒于康熙庚寅，年七十四岁。由太学生考授州同知，敕封征仕郎、内阁中书。
　　　　歙县《济阳江氏族谱》卷9《清诰赠光禄大夫演公原传》

1206　府君姓吴氏，讳钅丙，字岘山，号嵩堂，歙之丰南人。……会大伯父早卒，而王父治鹾汉皋。……遂与三叔父分任其事。……
府君以附贡生循例捐候选道，加四级，诰授资政大夫。翠华南巡，承办文房差务，恩加顶戴一级，复邀荷包、银锭、貂皮、文绮、藏香、克食之赐。丁丑，翠华再莅，又蒙恩加一级。壬午，复蒙赐宴天宁寺，盖异数也。癸巳，以输饷议叙蒙恩加六级。府君每荷宸光，辄率不孝(吴绍唔)等望阙谢恩，勉以读书报国。迨不孝唔成进士，蒙恩授武英殿总校官，以书戒曰：“汝膺是职，人以为喜，我以为忧。古云校书如扫落叶，汝宜竭心力图之。未求邀功，先求免过。”不孝唔至今铭之衣带间不敢忘。而不孝浣(吴绍浣)成进士，蒙恩授馆职，自虑少不更事，特请假南旋，亲聆诲迪。方冀趋庭，日有所闻，得以免于罪戾，而天降之罚，不自殒灭遽延于府君。自今以往，不孝唔、浣等虽忝窃天禄，复何为哉!……府君生于康熙四十七年……卒于乾隆四十三年……
　　　　《丰南志》第5册《皇清附贡生诰授资政大夫候选道加四级恩加顶带一级又恩加一级议叙加六级显考嵩堂府君行述》

1207　江春，字颖长，号鹤亭(歙县人)。性警敏，少攻制举，为王已山太史弟子。辛酉乡闱，以兼经史呈荐，额溢弗捷，弃贴括治禺策业。练达多能，熟悉盐法，司鹾政者咸引重，俾综商务，勤慎急公。上六巡江南，两幸山左，祗候供张，胥由擘画。尝于金山奏对称旨，解御佩荷囊，面赐佩带，晋秩内卿，于净香赐金玉器玩，并御书“怡性堂”额，康山则两蒙特幸焉。乙巳庆元，恭赴千叟会，与族兄进同与宴，锡仗帑舒运恩数异常等，人以为荣，盖由公实心报称。逢大典礼暨工、赈、输将重务，殚心筹策，靡不指顾集事，故独契宸衷也。当提引事发，人情危惧，公毅然赴质，比廷谳，惟自任咎，绝无牵引。上识公诚，置商不问，保全甚众。内监张凤盗销金册，畏罪南逃，公踪迹遂得之。上谓尽心国事，特宣温旨，加授布政使衔，荐至一品，此其大端也。他如建宗祠、整书院、养老周贫，及一才一技之上，望风至者，务使各副其愿。其敦本尚义，又族戚宾朋所共钦者。年六十九，无疾终。
　　　　《橙阳散志》卷3《人物 义行》

1208　君讳鉴元，字允明，号谏江，又号余圃。先进以盐旬自歙迁仪征，迁江宁，迁扬州，皆占籍焉。……先生总司鹾事十余年，诰授通议大夫，候撰道。乾隆五十五年，入京祝万寿，加一级，召预千叟宴，赐御制诗及粟帛；又以输军饷一万两以上，议叙加五级，覃恩诰封中宪大夫、刑部山东司员外郎。
　　　　《歙事闲谭》第25册

1209　(江登云，歙县人)十六岁从兄客鄱阳。予族多治禺旬业，时勉亭公司饶埠鹾务，深器公之才识，尽假手焉。公意殊不自得，尝语人曰：“丈夫志功名为国家作梁栋材，否亦宜效毫末用，宁郁郁侪偶中相征逐以终老耶!”……
公入武庠，丁卯领乡荐，连第进士，膺殿廷选，侍直禁卫，恭慎称职。……
辛未岁饥，流亡夹道，公寓书邗上族人，筹策救荒，得醵金若干，买谷赈乡里。……
公自甲午迄丙申，三膺朝命，署南赣都督。……生康熙丁酉正月三十日申时，卒乾隆戊戌七月初九日。
　　　　歙县《济阳江氏族谱》卷9《清覃恩累晋武功大夫袁临时将署南赣总兵官登云公原传

1210　(许蘧园，清康熙乾隆间歙县人)初试陶朱策，拥多财，辄以利济并为，三党亲族赖以沾溉。而先生俯视持筹取盈，第偶然借径，非其好也。壮岁通籍部曹，综理周详，出人意表，如太阿出匣，光不能掩。既秩满出守楚邦，旋镇抚四郡，再摄大观察，秦镜高悬，庭无滞狱，楚人惊以为神。
　　　　《重修古歙东门许氏宗谱》卷10《蘧园许君六十寿序》

1211　汪尚广，字大中，岩镇人。勇于从义。时歙河淤塞，尚广请于官首倡疏浚，至今赖之。先是尚广祖诚义因赋役繁重，有免征之请，有司不能行。里中尤苦丝税，尚广控于大司农，奏悉平之。郡守董石表其庐曰“世德重光”。客武林时，开商籍，浚运河，立义仓，修道路。执政上其事于朝，予爵一级，事详《陶望龄集》。
　　　　民国《歙县志》卷9《人物 义行》

1212　鲍光猷，字立勋，(歙县)蜀源人。性孝友，多才能，佐兄弟甸治鹾维扬，上官知其贤，凡事皆与规画。博施泛爱，情谊周浃，里中诸利益事，悉赞其兄为之。后货殖增于前数倍，举归于兄，不私其子。乾隆甲辰，翠华南幸，赐御书“福”字。庚戌，恭祝万寿，由候选布政司理问加顶带一级。光猷感激图报，常戴星出入，积劳致疾，卒。
　　　　民国《歙县志》卷9《人物 义行》

1213　乾隆二十七年二月十四日奉上谕：朕此南巡，所有两淮商众承办差务，宜沛特恩，以示奖励：其已加奉宸苑卿衔之黄履暹、洪征治、江春、吴禧祖各加一级。已加按察使衔之徐士业、汪立德、王勖俱著加奉宸苑卿。李志勋、汪秉德、毕本怒、汪焘著各加按察使衔。程征升著赏给六品职衔。程扬宗、程峨、吴由玉、汪长馨俱著各加一级。钦此。
　　　　光绪《两淮盐法志 王制门 德音上》卷6

1214　吴永亨，字咸吉，(清休宁)和村人。性孝友，父业浙盐，……初捐州同，封父母，加捐通判，以子树卓布政司理问，加二级。又塘工议叙随带加二级，赠朝议大夫。
　　　　嘉庆《休宁县志》卷15《人物 乡善》

1215　何永昌，字思敏，(歙县)畜券人。贾于广济县之武穴镇，见义必为。尝伐石江西彭泽县之梧桐岭，建太平庵于其上，构茶亭以荫谒者，施田亩以资僧禀，修黄州之牛关矶庙，设救生船，掩埋广济午山湖灰劫场之暴露。广济令陈某失上官意，将以亏帑劾，弛囊金六千助之，事乃解。在武穴镇数十年，施粟设浆，有“何善人”之目。《广济邑志》备载其善行于《流寓》中。后援例铨授贵州思州府知府，甫莅任，忽膺心疾，遂以宽慢镌级，遣戍。子秉杼，字星坦，随以行，冒霜雪，越险阻，抵戍所。逾年父卒，孑身边域，泣血治丧，扶柩归葬。
　　　　民国《歙县志》卷9《人物 义行》

1216　封建之世，计口授田，处四民各异其所。贫富无甚相悬。周末兼并，而货殖之术以兴；魏晋后崇尚门第，九品士庶之分，事虽异古，而杂流不得与清班并。仕者禄秩既厚，有功者又有封邑之租，以遗子孙，故可不与小民争利。唐时封邑始计户给绢，而无实土。宋太宗乃尽收天下之利权归于官，于是士大夫始必兼农桑又业，方得瞻家，一切与古异矣。仕者既与小民争利，未仕者又必先有农桑之业，方得给朝夕，以专事进取。于是货殖之事益急，商贾之势益重，非父兄先营事业于前，子弟即无由读书，以致身通显。是故古者四民分，后世四民不分。古者士之子恒为士，后世商之子方能为士，此宋元明以来变迁之大较也。天下之士多出于商，则纤啬之风日益甚，然而睦姻任恤之风，往往难见于士大夫，而转见于商贾，何也 则以天下之势偏重在商，凡豪杰有智略之人多出焉。其业则商贾也，其人则豪杰也，为豪杰则洞悉天下之物情，故能为人所不为，不忍人所忍，是故为士者转益纤啬，为商者转敦古谊。此又世道风俗之大较也。
　　　　《落帆楼文集》卷24《费席山先生七十双寿序》

1217　翁姓江氏，讳才，字大用。歙之溪南里人。……翁生三岁而父卒，依兄奉母吴以居，时家祚中落，茕然无以生也。翁年十二三即从兄屠酤里中。稍长从兄如钱塘。其在钱塘日，坐鹧铗售米盐杂物，兄弟服勤茹粗，而母甘旨，常苦不克。翁乃叹曰：“丈夫当观时变，察低昂，立致富厚耳，安能久为此琐琐乎!”遂辞其兄，北游青、齐、梁、宋间，逐什一之利，久之复还钱塘，时已挟重赀，为大贾。已而财益裕，时时归歙，渐治第宅、田园，为终老之计。会中官出镇两浙，毕真者，宁庶人之党也，包藏不轨，先以威胁其下，牛羊用人，日肆荼毒。于时，翁年四十余，有四子，即收余赀令爬、绊北贾维扬，而身归于歙。教衿、珍读书学文为举子，遂不复出。每自言曰：“吾先世奕华衣冠，今久易业为商贾，不可。”无何，衿与珍并入学为诸生。嘉靖庚子珍应应天府乡试，中式。越四年，甲辰登进士第，乙巳授江西瑞州府高安县知县。道过歙，拜翁，翁曰：“吾祖宗厚积久不发矣，汝今始受命为民司牧，汝其勉哉!吾闻高安财赋之区，而疲瘠之余也。汝毋要名，毋希上官之旨，唯廉唯勤，唯镇之以静，而抚之以宽。勉之行矣。”珍受教唯谨，既三载，戊申征书至高安，珍北上复过歙，则翁病矣。珍涕泣不欲行，翁强起饮食，责珍曰：“吾教汝日夜望成名，今汝幸际明时，叨简命，汝不思乘时奋庸以显汝父母，乃效儿女态耶 ”珍既至京师，进授礼部主客司主事，翁又移文戒之，皆森然法度之语。翁不读书而天性高明，有器识，意度甚伟。其徙业维扬，先事而作，未几留浙西者往往被祸，而翁父子独不及焉。……翁初贫后富，务实守约，终身如一。……翁生于成化乙未十二月二十日，卒于今年嘉靖乙酉六月二日，享春秋七十有五。
　　　　歙县《溪南江氏族谱 处士终慕江翁行状》

1218　(许)公讳海，字伯容。……公挟赀往来吴越燕赵间。故善交，倾盖如旧，即邂逅，公去往往见思。同贾者推心任之，又缓急阴厚，既久多不忍去，赀大起。……公即商游，乃心好儒术，隆师课子，冀功见当世。乙卯佐举于乡，或谓：“公有子且楼封，公恶用贾 ”公矍然曰：“儿出当为国，吾为家以庇焉，欲令内顾分其心邪 ”己未，定业湖阴。……生弘治壬戌五月十一日，得年六十耳。”
　　　　歙县《许氏世谱 明故乡士良源许公行状》

1219　徽歙以富雄江左，而豪商大贾往往挟厚赀，驰千里，播弄黔首，投机渔利，始可致富。翁(许晴川，明嘉靖间人)不越户庭，不施智巧，优游而居积之，赀累巨万，甲于一乡，较之履危历远，劳逸之相去何如，富诚有足多矣。迹翁之才，使操觚染翰取青紫如持左卷。顾高卧不仕，……翁故得楼封进阶征仕郎官。……子五，长以言、次以立、三以和，俱贾游，克修翁业而息之，殷殷然威矣。四以受，由赞政戎府，授南京府军右卫经历，藉藉有声，推重元老。五以化，幼与予同门，以郡员为国子生，渊深宏博，奋翮有期。
　　　　歙县《许氏世谱》卷6《寿敕封征仕郎叔祖晴川翁八十叙》

1220　(汪文璧，明休宁人。父)业儒不售，改服贾。举三子，伯夭，仲亦服贾，季为公(文璧)。少有大志，多闻强记，王父曰：“是必亢吾宗。”延名士为师。弱冠，耿恭简公录为诸生。(后为代州知州。)
　　　　《大泌山房集》卷65《汪代洲家传》

1221　先大夫讳一莲，字伯清，号南冈。唐咸通中先光公始自休邑迁歙之溪南，二十传而为高祖继善公，继善公生自宽公，自宽公生良铎公，先大夫季子也。自为儿时，绝无婴儿之态，祖父母愈怜爱，愈益醇谨。……家世受贾，祖殁瓜分，资斧既薄，而是时先恭人妣始归，先大夫乃弃儒贾淮海之间。然性故长厚，不操市心，子钱多为人负，有善相人者，熟视先大夫曰：“君骨法当横金。”客笑曰：“若贾人安得此。”而是时余已就塾，先大夫谓所亲曰：“何由知非吾儿哉!”则寓书先恭人，其善课儿。……辛卯余举于乡，明年成进士，先大夫……授余以“宁静”、“淡泊”二语。筮仕宁化，命曰：“宁化僻处山间，不登贤书垂二百年，儿其以父母为师保。”寻调归安，命曰：“归为岩邑，且多巨室，赋役繁兴，小民不堪。”量移晋曹承乏司会，命曰：“无委吏也，小民浚脂以转输，军士枵腹以仰给，小志之。”在榷西关，命曰：“商困极矣。”既晋为郎，命曰：“此中多耗国之资。”出守吉安，命曰：“此故文章节义之地，其奖贤旌异，以无忝表帅。”既督蜀学，授以教规。再补山西，申以蜀命。其间家食又使仕优而学，尝呼余语曰：“儿知学乎，学非章句，亦非空寂，宪章文武，此真儒之实用也。”又曰：“学在不激不徐，吾见儿终夜不寝，于诸孙欲速其功，病助长矣。”不孝受命未能克也，而今已矣，趋庭无复旧闻矣。余入籍二十年，先大夫在官署仅三之一，尝勉余：“儿但毕力于公，吾自拮据家政。”……
除道、缮梁、修刹、赈饥诸轻财好义，未可更数。宗人有冬而被松毛者，先大夫曰：“贫至此极乎!”厚给之，殁而赙焉。始先大夫居吉署，见余夜阅狱辞，戒曰：“若无倦视，死生惟若。”顷归，悉谢诸属道馈，曰：“吾戒吾子，谊不敢当诸君之赐，仆益无名矣。”江行遇窭人子，辄助金钱。
自余始为令，而郎、而守，三受国之宠命，绝无贵倨意，恂恂下人。义所当言，又正色以语。独居别业，时探濂洛诸书，亦不乏山水趣。值好风日，乘桴策杖，与齐年者同游，足迹不入公庭。尝笑语人曰：“吾欲吾儿为清吏，吾独不为清吏父乎哉!”……先大夫生嘉靖庚子四月初九日，寿七十有三。
　　　　《丰南志》第5册《先大夫请状》

1222　(汪良举)年十七时即以尚书补邑博士弟子，寻以赀入南太学，文采艳奕，雅为太师茅公等所器重。……提举(即汪良举)卒业南雍归，后遭父东川公(汪一麟)丧，哀戚甚悼。……一日面向母跪请曰：“父母生予八尺躯，上之不能乘时取甲第以树勋朝家；次弗克窃三秉之粟以奉母欢，曷称为子 ”遂拜母治装北上，逾年，授山西按察司经历。……(后)以内艰奔归矣，服阙起补东粤，甫九月而铨部积前劳愚擢闽藩都司断事。……五年以政最，升滇南白盐井提举。滇南腴壤，榷勋重职，佥共仪提举，诎于大原闽粤者必取赢，于是提举笑曰：“近膏者润，独不有蒉然不受染乎 ”至则下令绝成贽，舒灶户，平市易，时称掣十余事，盖提举家世瑙盐淮扬，故习知盐课利病若此。数月，商灶咸悦，治大著。会以执法忤参藩，刘君上告，愿乞骸骨归。剡数上，得请，旦日即行。行时检橐中装，堇堇俸钱百余缗而已。……提举家故饶，洎提举身不治生产，不握算，不视衡石，用稍稍诎，至是益发减产。……丈夫子七人，两督其家，余俱使缀学，治举子业，延师课督，不遗余力，家居岁余病殁。
提举名良举，字司直，号少川，姓汪氏。世居休宁西门……曾祖讳麟祥，祖讳福坚，父即东川公，讳一麟。……以嘉靖甲午五月二十日生提举，提举年五十有九，万历二十年十一月二十九日卒。
　　　　《休宁西门汪氏宗谱》卷6《提举良举公墓志铭》
按：据《休宁西门汪氏宗谱》载，汪良举的家族“世殖淮扬间”，为富贾。

1223　奉天承运皇帝敕曰：“……尔汪应亨乃南京应天府通判起英之父。大隐隐市，良贾贾仁，雅有儒风，惟尔少工儒业，绝无利习，惟尔原薄利谋，急人急，以能周人，用归如流水。……兹特赠尔为承德郎，南方应天府通判。”
　　　　《休宁西门汪氏宗谱》卷6天启四年三月《京兆应亨公暨金安人敕命》

1224　(汪)心如，名父子，秉训读书，笃挚有道谊人也。其父参军公与伯父比部公大衾长枕一室，分甘蔼如也。乃心如善过庭，能效父子兄弟法，弱冠随父游闽，已解取赢术。壮益鼓箧橐，东底东粤，北走燕京，凡征歉物转之必盈之，征贱物转之必贵之，所至操奇有声。参军公筮仕得莱州首领，当委，解及京，诖揽商误。会值魏窃法，琐举毛织，主者督过，几不免。心如在粤，获状疾走八千里，冲冒于风涛沙碛间，至则大出所赍，不问劳费，而以急脱为务，顷之得解去。寻升襄阳卫参军，不欲赴，悬车谢事。……仲尧俞有才誉，补博士弟子员，参军属之。心如曰：“仲读书，冀光承父志，某愿以羡私佐夜膏。”
　　　　《休宁西门汪氏宗谱》卷6《候选郡幕心如六秩寿序》

1225　汪汝蕃，字生伯，(清休宁)西门人。少孤贫，倜傥贫(有 )奇略。携家维扬，镇师高杰争驻扬州时肆屠掠，蕃慷慨抵营开陈，杰为怒解，扬人赖之。筹运奇中，鹾商群推祭酒。……(子)楫受特恩，以词臣加一级服册封琉球。时蕃届八十，琉球君臣制诗文为寿，远近荣焉。性峭直，遇非礼不肯宽假，姻戚寓维扬，待以举火者多人。
　　　　康熙《休宁县志》卷6《人物 孝友》

1226　刘正实，(歙县)向杲人。邑田赋旧例，排年、总催，弊端丛积。自康熙丁酉至雍正己酉，积欠逾二万两。正实之弟丰年时就粤西州牧，谒令赴官，令具言民困状，丰年慨然自任代捐，归告正实。正实自忖合兄弟之资尚有不逮，姑至淮南谋于邑之业鹾者，庶易成，否则当破产以集事。已而淮众感正实真挚，且首输为倡。邑令汪文坦并将无业有粮之户丁、匠丁班额税均平摊入田亩，邑困大苏，永无逋累。正实尝过江宁，镇有夫鬻其妇偿负而哭之哀者，即为捐金赎还，又捐设救生船于京口，其余修桥葺亭善事甚多，以营田例授知州。丰年亦以廉明称。
　　　　民国《歙县志》卷6《人物 义行》

1227　程士秀，号实夫，(婺源)渔潭人。……仲弟元瑞官江右，秀每商于粤必诣之，谆谆以洁已奉公相碑。见有善政，则喜曰：“是足慰先人于地下矣。”
　　　　《婺源县采辑 孝友》
按：程士秀乃清道光时人。

1228　(江)偕寿公号仁庵，……多才能，善会计，富甲郡邑，乐善好施。……洪武初，征取天下富户，以苏州沈万山为首，公等数人随之同入京师。公奉诏建水西门及西门大街廊房，工费数十万。工成，旌为博士。
　　　　歙县《济阳江氏族谱》卷9《明恩奖博士偕寿公传》

1229　君讳一麟，又名文征，字从周，姓汪氏，号东川，休宁人。……按状汪为休西城巨族，……(一麟)高祖思美，曾祖希仁，咸以输粟给边，例得赐冠服，旌其门曰“尚义”。祖麟祥，敦善乐施，郡守揭名“旌善亭”。父福坚，号西潭……(一麟)少习举子业，因念其世殖淮扬间，寡兄弟可托，遂弃儒就之。……与伯氏子分产，腴薄罔计。见人贫必贷，不能偿即焚券不责，乡党称为善人。邑大夫每造其庐敬礼之，表其堂曰“世义”云。君慕古嗜学，尤耽墨缯。游洪都，诸藩闻君名，屡召见，辄以布衣辞。益府因授以良医冠服。……年几四十即退隐，日惟课诸子学业，优游自适。(嘉靖)庚申六月忽婴毒，……于是月二十七日卒，距其生正德甲戌正月某日享年四十有七。
　　　　《休宁西门汪氏宗谱》卷6《处士一麟公墓志铭》

1230　许禾，字本中，(明嘉靖间歙县)东关人也。至性诚笃，轻财好义，家族乡党多倚赖之。缘善贾，故业浸饶。思所以为义者，则无若先奉先而后逮下。于是捐二千余金，鼎建宗祠，恢其堂楹，而辟其路径。建高阳里石坊，巍然特起。更捐若干置义田，捐若干置义舍，捐若干置义塾，捐若干置义冢，复储若干以资不能婚者，储若干以资不能葬者，其于义举无一缺，而义声大振矣。卒年七十余。
有弟谷，倜傥负大略。常上十三策，皆疆事。先谒守令，所尤急者三事，一城歙，一置监司，一练材官。守令虽壮之，而不能上达。无何倭寇起，数十众突出界，谷奉太守陶公命为守东门。史令奉母入城，谷不即启，要与城城，得其坚誓而后许。贼由间道遁。而城议兴，始谷策，终谷功也。
　　　　《重修古歙东门许氏宗谱》卷9《许禾传　附弟谷》

1231　凌仲礼，号梅川(明歙县丰南人)。少随父游，之龙游，道拾遗橐数十金，虽行李困乏，觅其人数日，而卒还之。后游金陵，得龙江关河西之浒家焉。龙江乃陪京要津，为吴越闽楚艘舫之总汇，榷政司自水部监以直指，往来商旅之应榷者恒苦滞泊，公为之条上便宜于直指，得嘉纳行之，以故商与官两益，两国课用饶。当事者皆心膂任公，公一以结客四方，名大噪江湖间。生平不事诗书，每喜敦崇儒术，宾礼师友。诸如族侄孙民部公曾以侨寓之膏火待佐于公，而他可知也。晚年买山半亩于城北卢龙之阳，构精室，额曰“尺猊”，莳名花修竹，掩关自娱。年八十有八。奉恩例进服以荣之。
　　　　《沙溪集略》卷4《文行》

1232　黄世权，字仲谋，(婺源)潢川人。在襁而孤。长，佐叔兄三凤挟赀游四方。性慷慨有大度。顺治戊子，以厚赀畀故交，贩木于闽，其人不戒，尽洗其橐，仍以余赀往接济之。适入闽，兵荒，道诠相望，竟散金市义而还。康熙癸卯，客江右，遇假逃人肆害，乡民病之。权竟执之，白诸当道，正其辜，群凶为之敛迹。甲寅岁，额附石大将军建营房千间于京口，当事仓皇无措，大将军知权名，召见之，悉以委权，未匝月而工告竣。将军嘉其才义，锡之袍帽，待以礼，润州士民咸德焉。至其孝友性成，哭父早背，敬事孀母，友爱诸昆，人无间言。邑令刘公光宿、王公晟俱礼致宾筵。
　　　　光绪《婺源县志》卷31《人物 义行》

1233　黄金印，字函五，(休宁)居安人，浙江籍。尝游濡须，值顺治己亥，海寇告警，不惜倾赀佐军需，城获保全，长老至今犹颂其义。
　　　　嘉庆《休宁县志》卷35《人物 尚义》

1234　汪燧，字遂有，(歙县)瞻淇人。家贫，竭力养亲，所欲无不致。中年贾于浙，业稍振，念两兄贫犹昔，所入辄分与之。里党孤贫赖以举火者甚众。康熙六十一年，岁饥，散积谷五百石以振族人，凡设义渡一，创祠宇三。子绂，字方来，太学生。以父老代治盐策，鹾使者知其才，举为浙甲商，益体父志，务为善，凡以泉布授人，必置奇羡，俾周其宗族亲友。郡邑有大役，急公恐后，邑中逋赋积至二万八千两有奇，诸绅士倡义举，分年代输，绂与焉。名载邑令汪文坦《绅士公输旧粮碑记》。尝居吴，族有为贵官所衔者中之，以盐法乞援于绂，绂慨然曰：“吾罪也。”即诣吏自诬。贵官怒，械系之，濒死者数。会有白其冤者，责修苏城，狱乃解。时人称其义侠。
　　　　民国《歙县志》卷9《人物 义行》

1235　徽多高赀贾人，而勇于私斗，不胜不止，又善行媚权势。
　　　　《大泌山房集》卷66《何中丞家传》

1236　(方)原生，字功杰，一名庆师。直谅方刚，处事果断。商游汴梁，王公巨卿器重，而能敬以持身，怒以接物，誉播郡邑，惠遍乡间。生明洪武乙亥，卒成化丁亥，享年七十有三。
　　　　《方氏会宗统谱》卷14

1237　(方)念宁，字自静(歙县人)。修质干才，雅善言语。从父商游荆楚，为名家巨族相推敬。卒葬谷城县倒流堰。生明永乐乙未，卒正统己巳。
　　　　《方氏会宗统谱》卷10

1238　(嘉靖间，郑月川)遇人有贫乏必周给之，虽数不厌。与人交，务倾倒其情，一有所属必尽心力而为之，人咸德其厚。下至臧获之贱，处处亦有恩信。其所历吴越江淮齐鲁江右之间，虽以贾行，所至遇文人魁士，往往纳交，多为诗文以赠之。
　　　　歙县《郑氏族谱》

1239　一个徽州商人……只在扬州开当种(中)盐。……(该商收江爱娘为义女)等待寻个好姻缘配着，图个往来。……恰好凑巧，韩侍郎带领家眷上任，舟过扬州，夫人有病，要娶个偏房。……元来徽州人有个僻性，是乌纱帽、红绣鞋，一生只这两件事不争银子，其余诸事悭吝了。听见说个韩侍郎娶妾，先自软摊了半边，……巴不得就成了。韩府也叫人看过，看得十分中意。徽商认做自己女儿，不争财物，反赔嫁装。只贪个纱帽往来，便自心满意足。韩府仕宦人家，做事不小，又见徽商行径冠冕，不说身价，反轻易不得了，连钗环首饰段匹银两，也下了三四百金礼物。徽商受了，增添嫁事，自己穿了大服，大吹大擂，将爱娘送下官船上来。侍郎与夫人看见人物标致，更加礼仪齐备，心下喜欢，另眼看待。……到了京中，不料夫人病重不起，一应家事尽属爱娘掌管。爱娘处得井井有条，胜过夫人在日。内外大小无不喜欢。韩相公得意，拣个吉日，立为继房。恰遇弘治改元覃恩，竟将江氏入册报去，请下了夫人封诰，从此内外俱称夫人了。……那徽商(被)认作干爷，兀自往来不绝。
《二刻拍案惊奇》卷15《韩侍郎婢作夫人，顾提控椽居郎属》

1240　海阳为新都上邑，故多贤豪，悬簿击钟，户相望也。其东南略吾歙则程氏世家。次公席故饶用贾起富，故独折节国士。其婚姻皆郡中名公卿。……次公善贾则陶朱公，藉令为士，则鬻熊、姜牙，无让廷尉。谓次公厚积而有裨于时。
　　　　《太函集》卷16《海阳程次公七十寿序》

1241　(叔)并以王父贾盐策。王父往往，即跬步毋敢猗，王父释业归，叔翩翩豪举矣。始则以声伎蹴荬为侠少游，遂倾诸侠少；既则修爵无算为酒人游，遂倾诸酒人；久则诸贵仕乐从叔游，辄以贵游而倾东省。其后盐策使者立为贾人正则，折节而操正论，游大人而为名高。
　　　　《太函集》卷44《先叔考罗山府君状》

1242　两宫初兴，钻刺请托，蚁聚蜂屯，公(贺凤山，时为工部侍郎)一概峻绝。……惟有徽州木商王天俊干人，广挟金钱，依托势要，钻求札付。买木十六万根，勿论夹带私木，不知几千万根；则此十六万根木，逃税三万二千余根，亏国课五六万两。公深鉴前弊，极力杜绝。天俊等极力钻求，内倚东厂，外倚政府，先捏洛金源妄奏，奉旨，工部知道。幸工科给事中徐公观澜抄参，公得呈堂立案不行。前商复令吴云卿出名再奏，而买木之特旨下矣。于是奸商人人意得气扬，谓为必得之物，可要挟而取之。……公乃呼徽商数十人跑于庭，谓之曰：“尔自谓能难我耶!我如不能制尔，尔则笑我矣。今买木既奉特旨，我何敢违，然须有五事明载札付中，今明告尔，勿谓我做暗事也。一、不许指称皇木，希各免关之税。盖买木官给平价，即是交易，自应行抽分各主事，木到照常抽分。一、不许指称皇木，磕撞官民船只，如违，照常赔补。一、不许指称皇木，搀越过闸。一、木到张家湾，部官同科道逐根丈明，具题给价，见今不能预支。”于是各商失色，佥曰：“必如此，则札付直一幅空纸，领之何用 ”……各商知公不可夺，又惧此事一行，后日路绝，遂皆不愿领札，向东厂倒赃矣。东厂大怒，遣缉役公事于原籍中，而不悦者从旁煽祸，必欲置公于危地。……
　　　　《冬官记事》

1243　吾徽之人不讳贾，以故豪长者多游于吴越荆襄间。其最能喜施分乐，慷慨躬行仁义者，人人诵李古溪云。古溪公家称巨姓，其先自严田迁于万椿，因世居焉，子孙繁衍。公生而性醇谨，幼笃孝弟。壮客江湖，善心计，决算多奇，晋纳于贤士大夫，每以名显，彬彬质有文哉。其居乡也，蔼然若和风，怡然若甘雨。与人无兢，即囊不甚饶，然好行仁义。
　　　　婺源《三田李氏统宗谱 万椿古溪李公六旬叙》
　　按：李古溪乃万历时人。

1244　严分宜败后，乃子世蕃，从粤东之雷州戍所私归，偕其密友罗小华龙文游乐于家园，广募壮士，以卫金穴，物情甚骇。其舍人子，更多不法，民不能堪，诉之有司，不敢逮治。袁州推官郑谏臣者，稍为申理，辄罹其诟詈，且有入奏之语。郑乃与上巡江御史林润谋，直以闻之朝，谓世蕃招集劲勇，图不轨，且与龙文日夜诅上。时世宗方在斋宫祈长年，见疏大怒，直批就著林润拿来京，疏下时林已自差归署。而先大父为仪郎，同乡孙简肃植在南台掌宪，素相知，偶谒之，乃密告曰：“昨三更林御史警门而入，出劾世蕃疏相示，即统兵星驰入江右矣。”南中尚未有知者，而蕃子绍庭，尚在锦衣，已先填得报之，即偕龙文南返戍所。甫至雷州，林追兵蹑至就缚，龙文至梧州得之。至都，用叛臣法，与龙文俱死西市。林以告逆功，升光禄少卿，寻以都御史抚江南。……罗小华故徽州人，有才慧，因为世蕃入幕客，入制敕房为中书，凡通贿皆属其道地，因致巨富。后亦同严籍没。其子名六一者，林劾其通倭。诏下捕之，因逃去，后赦还，尚不敢名龙文子，敢姓名为王延年，从楚中吴明卿先生学诗，侍游吴越间，以鬻骨董自给，有父风。
　　　　《万历野获编》卷八
按：罗小华系徽州商人，精于制墨，胡宗宪曾使之招降倭寇首领徐海。事见《歙事闲谭》第13册。

1245　浙省城南班巷，徽商吴某寓焉。商只一女，女及笄，择配，未谐所愿。万历乙酉仲秋望后，梦龙戏爪水中。次日姚江徐应登，以儒士应试毕，偕友过商门。友指谓徐曰：“此家赀财巨万，有女求配，意得佳士，不计贫富也。兄纵未第，应试入学，非佳士乎 我素识其人，请为作伐。兄少俟。”遂入言于商。商虽口诺而意未允。其友曰：“此兄在外，试一觇之。”送及门。徐适濯手水瓮中。商以符所梦，欣然许之。遂请友玉成。友语徐，徐欲候归，具礼聘之。商乃出金使质焉。乃放榜，果中式十一名。辛丑成进士。
　　　　《坚瓠九集》卷2《濯手倚松》

1246　吴尔襄，字赞公，(清歙县)丰南人。以养亲服贾豫章，往来临川乐安间。时值滇闽变乱，贼犯乐安，尔襄倡设防御，邑人得免残戮。教谕许君以妻孥相委，而殉难以死，尔襄为厚敛，资给妻孥归其榇。临川告急，尔襄往偕邑令誓诸生于学，募丁壮固守，贼莫敢犯，两邑全活甚众。
　　　　民国《歙县志》卷9《人物 义行》

1247　凌和贵，字礼容，襁褓失恃。……弱冠，游三衢，尚气谊，好施与，舍己济人，贸易累千金，辄复散去。自达官绅士以及氓庶，无不以礼相交接。与地方长吏过从款洽，然终未尝干以私也。长沙陈侍郎鹏年，初任西安县事，严正不滥交一人，独慕君名而交焉。咨以一方利弊，君从容论议，陈为之倾倒。
　　　　《沙溪集略》卷4《文行》

1248　方熬，字山企，(歙县)灵山人。少孤，性敏悟，尝贾楚汉间，桑梓流寓，概周恤之。观察某诖误，将入京，贫不能办装，熬厚赠资斧，后复原任，好义之名遂噪两湖。箬岭被蛟水冲坏，涧深路险，行者危之。熬伐石为梁，并招僧葺宇于其上，煎茶以饮行旅，至今名方家桥。
　　　　民国《歙县志》卷9《人物 义行》

1249　兆炜公，字赤文，佐桢公长子。……长佐叔父于姑苏创置店业，高才卓识，一时钦服。而持躬方正，秉性端庄。燕闲之地，必正衣冠，终日无嗓容，尤乐与名流往来。……
　　　　歙县《济阳江氏族谱》卷9《清候选司马兆炜公传》

1250　江君兆炯，字秀成，号晓村，……年十四以父命随其叔若兄于吴门佐理世业，沉厚宽博，然诺不欺，众心悦之，用未厥任，家日以隆。吴郡繁盛天下，风靡俗淫，客者忘返，君痛绝之。……吴中贤士大夫与四方知名士争以交君为叹。人有贫苦乏绝不能自振者，咸归君，君靡不为之尽计。他若豪猾贵重相构陷，得君一言立解。……自奉节约，而勇于信，坐是致困，凡负君金累千百，毫毛视之。故闻君名，咸以古义侠者流。
　　　　歙县《济阳江氏族谱》卷9《清候选州司马兆炯公原传》

1251　梅公字仲和，号雪堂，若山公次子。……弃儒服贾，贸易吴门，一切经营力为担荷。……重交游，乐与贤大夫款洽。姑苏为冠盖往来地，慕公名者恒造庐以访。
　　　　歙县《济阳江氏族谱》卷9《清候选州司马梅公传》

1252　程壁，徽州人，侨居江阴。(清顺治)乙酉年南都不守，大兵逼江阴城下，壁散家资充饷，而身乞师于吴淞总兵官吴志蔡。志蔡返，壁遂不返。
　　　　《徽志补遗》

1253　天启公，字云章，号觉宇，又号少溪。……家世业鹾淮扬，时称巨贾。值世乱，乃收资财，济贫周急，一诺而挥数千金无难色。有长安官宦家女以得罪豪右，身没为妓，誓不受辰(娠)。公怜其志，力为脱籍，一时传颂高义。
　　　　歙县《济阳江氏族谱》卷9《明叙州府知事天启公传》

1254　郑为虹，字天玉，(歙县)长龄桥人，居江都，郑超宗弟也。在复社有名，后殉义于仙霞关，详见县志。余由(黄)宾虹处，值一画幅，款书“郑弃疾作”，印曰“师山后学”。宾虹言此画得于扬州程兆熊之后嗣，云即天玉所为，弃疾其化名。且言天玉在甲申后所作画，皆不署真名也。因程与郑为世亲，其家相传如此。……国变后愤而不书真名，或可信。
　　　　《歙事闲谭》第6册
按：郑天玉系扬州盐商之后裔。

1255　汪文德，字是修，先世祁门人。家江都。文德自祖父来同居四世。崇祯庚辰，饥，捐赀倡赈，多所存活。乙酉，扬城破，文德与弟文健诣军前谒豫王，献三十万金犒师，曰：“愿王下令勿杀。”王义而许之。欲授以官，以无才辞请归里。给一木符，令还。
　　　　雍正《扬州府志》卷32《人物 笃行》

1256　汪文德，字是修，居(祁门)大坦。少随大父客维扬，扶筹致富。入成均，为司成郭正域器重。乙酉，大兵南下，文德率弟健诣豫亲王军，以金三十万犒师，请王勿杀无辜。王义其言，欲官之，不受。
　　　　同治《祁门县志》卷30《人物 义行》

1257　戴公选，字尔善，(婺源)桂岩人。运盐湘汉间，值鼎革初，三王督师驻楚，人心危疑。选挺身谒军门，陈悉情实。三王纳其言，抚谕立下，商民以安。岁丁亥，大耸，选输赀运米以赈，楚民赖存活者甚众。逋券盈匦，贫不能偿者，悉焚之，义声满三楚。
　　　　光绪《婺源县志》卷35《人物 义行》

1258　芜湖县，嘉靖六年，去任知县王德溢议：将地方居民与徽贾盐商土著者派夫三千三百五十六名在官轮差答应；又以商之浮居僦屋或往或来者，令其出银协济各差之不足，年有余剩以备支解长夫等项。此盖抑商右民之法，行之已久，民皆称便。
　　　　光绪《太平府志》卷12

1259　介夫故儒生也，姓朱氏，名节，休宁屯溪人。……明盐法，其得失可抵掌而谈。即部使者问便宜，其应如响。于是转运树诸贾人长介夫。嘉靖中，中执法出视盐策，务骤增课，大不便诸贾人。众踵门抵介夫幸一开口，介夫入陈可否，癖癖不下千言，中执法倚席听之，卒用介夫议。……初东省多大贾，急愿结士大夫交，……介夫故受易东越，乃得交东越士大夫。
　　　　《太函副墨》卷4《朱介夫传》

1260　王君名金，字守一。季年以赀赐级承事郎。其先世居太原，唐观察使仲舒徙休宁宣仁里。承事蒙故业客燕赵齐楚间。卒入浙用盐瑙起，部使者立承事为贾人祭酒。诸贾人有隙，幸承事居其间遂平。……县大猾张实山贱孥横行贾竖中，以口舌构人罪，即世家豪举争折节下之，承事独谢实，不与通，实终不能中，寻败死。诸豪贾借资贵人，往往倾下贾，承事主退让耻于贵人权，于是缙绅大夫皆愿请交承事。
　　　　《太函集》卷45《明承事郎王君墓志铭》

1261　……顷李侍御疏请罢郡中故所协济苏松军饷，其事本末具疏中。“徽民瞻望颇在此举，计明公自有处分。某等窃伏念：李乡人也，譬之身遘焚溺，仰天号呼，岂暇顾虑。然力不能自起，能起而衽席之者，独明公在耳。东南诸郡，皆明公赤子，徽民犹苏松民也，宁独后我哉!苏松协济固不止一徽，在他郡盖亦有之。第今日之徽，即曩时之苏松也。方将仰济于人，尚复能济人邪 徽民商游，无土业，名外富而实内贫。曩东南诸郡，缮兵筑城，所籍客户，十九皆徽。外赀既耗，内患方急，机鼓数起，群盗满山。今未罢苏之饷，乃又供金衢之兵；而郡中又自募千人，月费千金，即无金衢苏松之役，境内宴然。而额外岁赋，已万二千金矣，民何以堪!夫徽郡富庶，岂惟不逮苏松，乃亦与池宁诸郡异。池宁之土，足以养池宁之民，而徽独否。且今徽适多事，而诸郡稍安，苏松富庶紊复其故，纵使兵未可尽撤，量以便宜通融计处，取诸其土，当自有余。今即罢徽协济以供金衢及所自募兵，尚忧未足。家有十子，其九富而一贫，则以九济一可也；今贫者浸富，而富者间有一贫，父母之心尚复责其协济如彼人子乎 抑将令向所济者反济之乎 故今日之徽不称贷于苏松他郡亦足矣。……明公在上，轸民疾苦，以身任之。然而我徽人士犹因循而莫之敢动也，则其后愈久，将不可复为，是以冒昧一言，惟明公幸察。”
《重修古歙东门许氏宗谱》卷10　又见《许文穆公集》卷9
《与林宪副》

1262　万历癸卯七月，有大贾程思山挟辎重洛阳，为汝宁王所吞噬。
　　　　《新安张氏续修宗谱》卷29《张国维传》

1263　故税流毒，宇内已无尺寸净地，而淮徐之陈增为甚。增名下参随程守训者，徽人也，首建矿税之议。自京师从增以出，增唯所提掇，认为侄婿，又不屑与诸参随为伍，自纳银助大工，特授中书舍人，直武英殿。自是愈益骄恣，署其衔曰：钦差总理山东直隶矿税事务兼查工饷，以示不复服属内监。旋于徽州起大第，建牌坊，揭黄旗于黄竿曰：“帝心简在”。又扁其堂为“咸有一德”。是时山东益都知县吴宗尧，疏劾陈增贪横，当撤回。守训乃讦宗尧多赃巨万，潜寄徽商吴朝奉家。上如所奏严追，宗尧徽人，与朝奉同宗也，自是徽商皆指为宗尧寄赃之家，必重赂始释。又徽州大商吴养晦者，家本素封荡尽，诡称有财百万，在兄叔处，愿助大工，上是之。行抚按查核，守训与吴姻连，遂伪称勘究江淮不法大户，及私藏珍宝之家，出巡太平安庆等府，许人不时告密问理。凡衣食稍温厚者，无不严刑拷诈，祸及妇孺矣。又署棍徒同治者为中军官，晨夕鼓吹举炮。时巡南畿者，为御史刘曰梧，遇之于途，见其导从旗帜弓戟，较督抚加盛，令呵止之。程以彼此奉使为答，刘竟无以难之。唯稍畏淮抚李三才，不敢至李所。住泰州，李亦密为之备，佯以好语陈增曰：“公大内贵臣，廉干冠诸敕使，今徽有议者，仅一守训为粜耳，他日坏乃公事，祸且及公。虎虽出柙，盍自缚而自献之 ”增初闻犹峻拒，既又歆之曰：“守训暴敛，所入什佰于公，公以半献之朝，以半归私帑，其富可甲京师也。”增见守训跋扈渐彰，不复遵其约束，心愠已久，因微露首肯意。李中丞觉之，潜令其家奴曾受守训酷刑者，出首于增，云：“守训有金四十余万，他珍宝瑰异无算，度畜龙凤僭逆之衣，将谋不轨。”李又怵增：“急以上闻，公不第积谤可雪，上喜公勤，即司礼印可得也。”增以为诚言，果以疏闻，上即命李三才捕送京师治罪，及追所首多赃。增既失上佐，迹已危疑，其部曲亦有戒心，所牡取不能如岁额。上疑增屡岁所剥夺且不赀，又荷责之。李中丞又使人胁之，谓阁臣密揭入奏，上又允矣。又曰：“某日缇骑出都门矣。”增不胜愧悔，一夕雉经死，名下狐鼠惧罪，即时鸟兽散去。其署中所蓄，中丞簿录以献，江淮老幼，歌舞相庆。说者云：“淮抚匿增金钱巨万，所进不过十之一二耳。”此固未足信，即有之，诛翦长鲸，其功不细，以此酬庸，亦何不可。
　　　　《万历野获编》卷6

1264　汪内史士明，歙之潜川人也。……父良仕，故儒生，去之贾广陵，日赋诗行酒为乐。而公好学滋甚，渔猎百家，尤长《左氏春秋》。明习世故，所亿屡中，不侵然诺。同人有难，尝以身覆护唯谨，人推为祭酒。即有积怨深怒，片言立解。其忍嗜欲，与僮仆同苦乐如白圭，能择人而任时如范蠡。贾乃大起，什伯其父。中贵人以榷税出，毒税四海，而诛求新安倍虐。公叹曰：“吾辈守钱虏，不能为官家共缓急，故掾也鱼肉之，与其以是填掾之壑，孰若为太仓增粒米乎。”应诏输粟实边过当，授中书舍人直武英殿，而家难寝抒矣。
　　　　《大泌山房集》卷69《汪内史家传》

1265　(朱承甫，明休宁人。其父)以盐策贾淮楚间，承甫裾贯能摄赞之。……中涓衔命辜榷，以大贾为奇货，鱼肉之，承甫倡义执言，暴其监奴门客为奸利状，词辩注射，气奋不可夺，中涓语塞，乃罢。众骇曰：“是何文弱儒生而料虎头编虎须，几不免虎口哉!”
　　　　《大泌山房集》卷72《朱承甫家传》

1266　金文耀，(明休宁)瓯山人。幼自负贩，竭力事亲。受室，誓与诸弟终身无异爨。商于楚，值矿祸，民激变击，致兴大狱，首事者逃亡，挺身赴有司辩白，得解。
　　　　康熙《休宁县志》卷6《人物 笃行》

1267　陈大道，字惟一，居(祁门)城西。太学生。客游江湖间，见湖口税为商贾害，力陈其弊于上，遂撤之。……天启间，授南京鸿胪寺序班。见魏流毒缙绅，愤甚，告归。
　　　　同治《祁门县志》卷30《人物 义行》

1268　却说那个徽州姓汪的富商，在苏杭收买了几千金绫罗绸缎前往川中去发卖，来到荆州，如例纳税。那班民壮，见货物盛多，要汪商发单银十两。……(汪商)听说要发单银十两，分明是要他性命，如何肯出。说道：“莫说我做客老了，便是近日从北新、浒墅各税司经过也从无此例。”……这话一发激恼了士兵，劈脸就打，骂道：“贼蛮，发单钱又不兑出来，放什么冷屁。”汪商是个大本钱的富翁，从不曾受这般羞辱，一时怒起，也骂道：“砍头的奴才，我正项税银已完，如何又勒住照单，索诈银财，反又打人，有这样无理的事，罢罢，我拼这几两本钱与你做一场。”回身便起，欲待奔回船去。那士兵揪转来，又是两拳，骂道：“蛮囚，你骂那个，且见我们爷去。”汪商叫喊地方救命，众人见是士兵行凶谁敢近前，被这班人拖入衙门。吾爱陶(时任荆湖路条例司监税提举)方出堂放关，众人跪倒禀说：“汪商船中货物甚多，所报尚有隐匿，且又指称老爷新例苛刻，百般詈骂。”吾爱陶闻言，拍案大怒道：“有这等事，快发他货物起来查验。”汪商再三禀说勒索打骂情由，谁来听你。须臾之间，货物尽都抬到堂上，逐一看验，不道果然少报了两箱。吾爱陶喝道：“拿下打了五十毛板，连原报铺家也打二十毛板罢。”吾爱陶又道：“漏税，例该一半入官，教左右取出剪子来分取。”从来入官货物每十件官取五件，这叫做“一半入官”。吾爱陶新例，不论绫罗绸缎布匹隧褐，每匹平分，半匹入官，半匹归商。可惜几千金货物尽都剪破，总然织锦回文也只当做半片残霞。汪商扶痛而出。……
　　　　《石点头》卷8《贪婪汉六院卖风流》

1269　汪道贯，字仲淹，歙松明山人。道昆弟。……中贵刘朝用闻名欲见，辞之。矿事兴，朝用至新安，群邪翼之，议伐冢夷居，且捕辱余太仆。长吏计无所出，道会请往说之，朝用遂散其党，遽还金陵，事得寝。
　　　　康熙《徽州府志》卷15《风雅》

1270　汪道会，字仲嘉，道昆从弟，著《小山楼稿》，与汪仲淹道贯，称汪氏二仲。天启中，寺人刘朝用，以矿事至新安，群不逞翼之，议伐冢夷居，郡情汹惧。道会轻身往说之，朝用为所动，他去，全郡以安。
　　　　《歙事闲谭》第8册《汪仲嘉程葛人轶事》
按：据《太函集》载，汪道昆先世以盐策起家，由此可知汪道会乃徽商子弟。

1271　余兄光禄，名(吴)时佐，守礼公之第四子。其少也，家已不资。而父方客淮，自权子母，外御其侮，诸耽耽而辟易者惟若父，因得以肆力于淮海无内顾忧也。度田之役，所汰浮羡几何 丁亥岁耸，所全活又几何 此岂煦为德市恩尺寸都耶!父殁而产瓜分，光禄始操利秉，顾善任时，诸循海而煮，受计而出，转毂于齐楚燕赵者，所赢得过当，而其人亦靡不藉以沾儒。比年国家兴作，鸠工征材，赍用不足，光禄率诸兄弟上钱十万，天子旌之，一日而五中书之命下，殆富而益之贵者乎 是岁仲冬，为公六十，公子养春即中书君，翩翩豪士也。节慕平原倾海内名隽。次子太学养泽，复称难弟，盛衣冠致水陆，前为亲寿，客肩摩趾错。乃光禄愀然不自得者，予窃窥光禄心矣。今天下之需财，尤甚弘羊卜式之世。范蠡由国而家，光禄其移家为国，庶几以不利为利乎!”
　　　　《丰南志》第4册《光禄兄六十序》

1272　倪元珙，号三兰，浙江上虞人。天启壬戌进士。初令祁门，调繁歙邑。逆魏忠贤，悬坐黄山赃银九十余万，特差工部郎吕下问限月酷追，偏毒徽民，众怒汹汹，揭竿而起。元珙徒步挥涕慰谕，吕得遁去，民旋安堵。后撤部改差，毒流加炽，始终以一人劲力，苦心舍身，为民拯济备至。时三辅之地争建逆秽祠，于歙独否，无不仰其节概。戊辰举卓异，擢御史，首疏痛陈黄山一案颠末，请尽悬赃，徽祸乃解。
　　　　顺治《歙志》卷4

1273　明天启丙寅黄山大狱，详见《岩镇志草》。其略云：本里尸祝三大夫，一巡按直隶监察御史杨春茂，一宁国府推官邓启隆，一歙县知县事倪元珙。因明天启间，权柄国，县西溪南吴养春，资雄一乡。逆仆吴荣作奸服罪，当论辟，逃附门，发万历时欺隐黄山旧案。权借名助工，命工部营缮司主事吕下问以天启六年十二月领专敕驻歙，追查黄山山场银三十余万两，外有赃银六十余万两。抚按行府县追解，遂逮养春父子及方中凡等，一村落间钦犯八名立刻就缚。后释归者，吴用誉、吴逢元、吴邦宰三人，余俱毙狱。养春妻汪氏投缳死。吕下问刑苛网密，凡吴氏亲邻族党无不株连。坐勒土商吴献吉山银一万两，献吉逃匿，其家属供有至亲监生潘谟，家岩寺，吕命快差黄文拘催。时潘谟已外出，文所带白捕知潘谟邻室潘家彦富厚，思蚕食之。适家彦亦远出未回，室尽妇人，两白捕擘门入，妇人惊号。众愤不平，丛聚救护，殴两捕死，毁其尸。天启七年二月晦也。乡城之人，无不切齿部差者，乘机而起，大书“杀部安民”四字，遍布通衢。三月初一日，蜂拥至察院者不下万，毁门火其宫。下问仓惶破后壁宵遁，其妻女及家人二十余口，由短坦猗避同知署狱免。赖倪令安慰乡民，杨巡按以白役生事，愚民鼓噪，随即解散奏报，请正吕下问之罪，并速诛逆仆吴荣。得旨，吕下问解职，事乃平。倪亦因此罢官。及魏阉败，倪再起为广西道御史，复疏论黄山案，始大昭雪，发还已解过之山价银三十二万两，赃银五万七千余两，故镇人私祀之也。邓推官也有功于此案者。
倪疏又言：养春祖守礼以盐起家，至养春父派分五支。养春有黄山地二千四百亩，当神宗朝兄弟构讼，旧台官骆曾有一半入官之题，留中未下，所谓欺隐黄山旧案以此也。养春父子三人俱死狱中，当事急时，祸且延于淮扬、天津、祥符、德兴、仁和、钱塘各县云。又养春父曾输金三十万佐国，钦赐中书五人，养春其一。亦见《黄山志》。
　　　　《丰南志》第10册

1274　(江)南能公，字元表，号彦宣，玉吾公长子。孝友性成，明于大义。家故贫，公菽水承欢，情深爱。日后业鹾淮南，致资累万。兄弟同居，不忍分析。明末关津丛弊，九江关蠹李光宇等把持业务，盐舟纳料多方勒索，停泊羁留，屡遭覆溺，莫敢谁何。公毅然叩关陈其积弊，奸蠹伏诛，而舟行者始无淹滞之患。至今公之名犹藉藉于江淮楚豫间。事载《盐法志》中。公缘此案，费用不赀，家业亦渐中落，乃退守田园，琴书自适，优游以终。
　　　　歙县《济阳江氏族谱》卷9《明处士南能公传》

1275　休民无土可资业，靠商利糊口。轮充里役，百金之家，蚕食年余，则罄橐而生计尽。
　　　　休宁《赋役官解全书》

1276　新安郡笔万山中，土无金银铜锡之产，产无蚕缫布缕之艺，且远于鱼盐山海，无舟车不利险阻。市民或负贩四方，贾于其家，贾之利亦微矣。挟舟或一金、或十金、百金，至筹其子之所获，仅刀锥焉。夫列廛而居，贸易而食，以养父母，而蒿其妻子，皆取足焉。甚矣，贾道之难也，为人上者又从而病之，民其何以堪命耶!新安诸邑，欲为附郭，相沿官市止于郭居之廛，不下其直，故役不告劳。顷者，邑有黩货之吏，频于诛求，郭民始援乡廛，以舒己急，而岩镇之贾重困矣。因率而诉诸台史叶公，公谓推府徐官曰：“其成之。”徐公曰：“噫!两贾之讼，由官邪也，正其本，清其源，其无讼乎。”乃为置循环文簿，官互钤印，凡官有所市，令贾自得书之，以需观风之使稽焉。又出令曰：“乡贾之役非旧也，违其家，则夺其业，远其妻孥，则废其馈，矧不习官府胥缘为蠹者乎!调停之法，乡之贾役于官者岁不过一月为宜。”令出，两贾咸服于叶公。公报可。居半岁，官市稀少，簿无记注，公曰：“是焉用簿为哉，名存实亡，后或有余烬尔贾其奈何，吾为尔贾尽裁罢之。”复上状大中丞陈公，公曰：“良牧之言是也，其著之令。”令下之日，镇贾欢呼，若释重负，若解倒悬，谋所以永公惠者，乃走江都，请载其事于石。
　　　　康熙《徽州府志》卷8《蠲赈》

1277　吴宗圣，(徽州)路口人，以义侠著声。客芜湖，榷关邓主事苛责诸商，多额外征，莫可谁何。宗圣毅然入控登闻。得旨：差官按实拿问。而宗圣以劳瘁殁于京师，商民奉其主于芜邑赭山劳功祠，只祀勿替。
　　　　道光《徽州府志》卷12(5)《人物 义行》

按：《康雍乾时期城乡人民反抗斗争资料》第548-549页引康熙二十年十月三十日掌浙江道事广东道监察御史李见龙的题本称：监督芜湖钞关户部郎中邓秉恒“横征税课，其正额外，侵收溢额银两，并重加火耗，派征宅费。……除应征额税之外，复立皇税名色。凡民船所载日用柴米等物，俱行抽税，致激变芜湖合县商民，于康熙十九年七月十四日起，罢市三日。”但这次“来京称冤”的却是行商叶时茂，题本中并未述及吴宗圣“入控登闻”的事。两处记载互异，姑存疑。

1278　鲍叶氏者，歙故监生鲍琏妻也，侨居于芜。芜邑自明世有江夫河篷银每岁二千四百两零，其初本因差重摊累算民居间架贴费，后遂归公成赋，贫户逋追，累益甚。雍正元年，叶氏子廪贡生人龙、孙例贡生鲍献与士民呈求苏困，未允申请。后人龙与献相继溘逝，叶氏欲成子孙之志，雍正十一年，与媳叶氏、孙媳余氏愿捐家财二万两生息抵办，呈请通详。雍正十三年，巡抚赵公国麟俯念下情以摺奏，本年十一月，奉特旨豁免，著为例。
　　　　嘉庆《芜湖县志》卷21《艺文志 鲍叶氏传》

1279　徽州人以商贾为业，宏村名望族为贾于浙之杭、绍间者尤多。履丝曳缟，冠带袖然，因而遂家焉。至于仕于其地者，一举手摇足，无不视为利薮，所谓吏而商也。民之凋瘵，举不关于其心。
　　　　道光《黟县续志》卷15《艺文》《汪文学传》

1280　毕懋政，字唯德(歙县人)。尝游闽，见道诠，为施裒以瘗者无算。又尝见某贾折赀，将航海，是时航海之罚甚竣，懋政给道里费，挈之归。某户候领京解，解者例分给诸商，于京师收其值。仇户候者首于部，械系将奏闻，株连数十家，祸且不测，懋政贷数千金为完纳。
　　　　民国《歙县志》卷9《人物 义行》

1281　汪大受，字叔可，婺源城西人。嘉靖己丑进士，选庶吉士，改工部主事。榷税杭州关，开贴沙河以便商，商人祠之。
　　　　康熙《徽州府志》卷12《人物 经济》

1282　许公长浙鹾政，既三载，考绩当迁，为丁外艰去浙，诸商含荼走百里外相送，不忍舍去。五月，佥谓公与前政衡阳朱公并怙待我甚厚，朱公业已生祀之，而公独无祠，非所谓昭遗惠遐思也，乃购地西湖为祠祀公。……私盐既为严禁所止，逻卒比周，或睨商舟辄指为私盐，公收系论法，商出入始称便。其他兴利薅弊之政类是。公又微独一时计也，凡诸与商所宜始者，复刻为成书，命曰《行盐事宜》，布之诸属，以垂久远，商且永永利矣，今以是思公也。余曰：公惠商如此，盖出于洁修恭俭之外。……许公之于商，若里父之于赤子，保爱周悉，罔置余力。诸兴薅计可百年，近而民食，远而戍饷，胥有悠赖。他若恤灶之政，如蠲逋负、均沙荡、赈凶荒，深仁厚泽，纟丽纟丽在众口者，盖又商所未能悉也。……公名天赠，乙丑进士，新都黟县人。
　　　　嘉庆《黟县志》卷15《两浙运司新安许公生祠碑记》

索引：
186　234　247　256　258　266　303　307　350　354
379　380　399　401　404　418　428　467　477　516
530　578　588　751　752　807　862　911　932　934
1021　1176　1178　1358　1365　1366　1394　1403　1470　1475
1478　1480

第二节　徽商与农民起义

1283　(渐江)已复进渐江右参政。先是游民聚族采矿，据西安铜山，数寇新都，官司莫诘，参政策便宜四事。未及行，寇业已破婺源，掠休宁，且薄歙境。参政亟请督抚发兵截寇归路，悉歼之。遂乘胜锢铜山，散其党，复请以浙东兵备兼摄徽境，迄今十年，亡复啸聚者，参政力也。
　　　　《太函集》卷30《江渐江先生传》。
按：江渐江，明歙县人，以贾起家。

1284　公讳梦玺，字君符，别号绍滨。幼英特不凡，稍长精骑射，能挽六钧弓，命中百步外。尤善书，为海内所重。喜读经史，插架数万卷，沉酣其中。凡古今治乱圣贤忠孝之事，无不究讨。尝以贾游，侨居雒阳，与大司马吕豫石交，抵掌天下事，吕大叹服。福藩闻其贤召之，以布衣见，设醴命坐。时流氛孔炽，自晋及秦延蔓数千里。公谓王：“贼势且将渡河，不先设水师控要津，河以内恐非国家有也。”王谓公为杞忧过计，且以他事遣公之姑苏。贼遂渡河，蹂躏及陕州，亟征公返，授以参将往援。遂叱马又行，与州守史记言共为防御。公登陴射之，三殪渠魁，乘胜蹑其后，斩获过当。州人争劳师，公曰：“寇即去将益兵来，奈何 ”请援。未几，贼果复至。会大雪，有与贼应者，城遂陷，公反兵巷战，射杀数贼，身被重创，遂遇害。越日援兵集，得公尸，葬于东门外水牛坡。时崇祯乙亥之十月十五日也。
　　　　《新安张氏续修宗谱》卷29《张梦玺》

1285　公讳韬，字仲六，姓章氏。……为人慷慨有大略，暴信义，勇于敢为。崇祯辛巳，南畿大饥，时颍之毫州，已陷于张献忠，舒城亦为贼窃据。明年，壬午，献忠复陷庐、六安、无为、巢、庐江、含山诸州县，南畿震惊，军输孔棘。是岁，公特往金陵陈方略，出家赀助饷。事闻，朝廷嘉之。以将材，召用逾年。李自成陷燕京，愍烈帝殉难，公遂隐处不出。……公生明万历三十四年九月九日，卒国朝康熙二十五年四月一日，享年八十。……世传公壮年买松杉，贸易于歙，作屋贮树，土人呼曰“树屋”。
　　　　绩溪《西关章氏家谱》卷26《明将材章公家状》

1286　祁西锦城倪公号三松者，讳大所，群称笃行君子也。幼失恃，继祖母抚育成人。长游淮徐间，以贩鹾起家于瓜渚。值明季流贼蜂起，公颦蹙曰：“时事若此，吾老矣，诸子皆幼，何所恃以自存。”不知者咸笑以为忧天。乙酉夏就医京口，闻维扬陷，间道归芜阴，遂卒于高淳。鼎革后，季君始扶榇归。
　　　　光绪祁门《倪氏族谱》卷下《三松公行状》

1287　程德乾，字元初，(休宁)兖山渠人。……中年服贾山东安邱。值崇祯辛巳，寇起，助司牧谋守御，倡义输饷，安邱赖以无虞。后归乡里，遭山寇屡侵郡邑，德乾纠集义勇保聚。时有巨盗数十人，奋然疏其名于官，尽置于法，盗以寝衰。邑之东南百里有白际岭，为浙闽通衢，康熙甲寅，闽逆犯顺，德乾复谋团练拒守，输饷累千，以劳瘁卒。
　　　　嘉庆《休宁县志》卷15《人物 尚行》

1288　程德乾，休宁人，尝服贾安丘。明季寇乱，助司牧谋守御，倡义输饷，安丘赖以保全。后归乡里，山寇窃发，纠集义勇为防御计。康熙甲寅，闽寇犯城，复团练拒守于白阮岭，输饷累千。
　　　　道光《安徽通志》卷196《义行》

1289　查大亨，字元嘉，(清初婺源)凤山人。慷慨豁达，有古义烈风。丁亥岁饥，挥金为赈，乡人赖之。后值草寇窃发，亨更捐厚赀为守御计，地方赖以安堵。性友爱，经商所积与弟大亭均之，至老未尝析产。及亨没，亭亦力植其孤，卒睹成立。
　　　　光绪《婺源县志》卷31《人物 义行》

1290　君姓方氏，讳时翔，号元之，歙之瀹坑人也。……明季无主，荒馑后不逞者乡纷纷起。仆群而叛，族哄而攘，君首倡富室醵金饷贫，联络拳勇，名以御外侮，而实杜内衅。……本朝(清)既定鼎，山寇犹在在窃发。乡之悍仆扬继云恃勇为乱，肆害本乡，屡捕不得。一日忽至，众怖甚。君乃帅乡之有力者密谋之。先藏器械诱之至，突起击之仆地，村众继至，共杀之，余党皆骇散。巨害既迁，乡遂宁静。
　　　　《方氏会宗统谱》卷19《方云之先生传》
按：方时翔乃明末歙商。

1291　君名(方)尚伦，字中茂，号存庵，又号见舫山人、香谷逸叟。……君生而颖异，……幼读书数行并下。……十余岁工举子业，为文雄博英伟，亲友无不交口称扬。时邻乡各有文社，名流争相延致，盖藉以为观摩助也。
甲申，君年十六，值干戈攘扰，尽焚平日所作文，遍观史鉴经济诸书，其志量不在寻常占毕间。于时乡寇充斥，族仆杨继云纠党肆掠无宁日夜，举家避居渔梁，君不动声色。佐祖父设策翦除，党与尽散，乡赖以宁。其才智度越，自少时而已然矣。
国朝定鼎，岁辛卯，始以祖父命，出应童子试，受知于学使李嵩阳公，自是历痒序五十一年。君孝思肫切，养生送死，悉如礼制。为诸生，常不欲作庸碌富贵人。雅志林泉，专以读书明理为乐。
因念古人有言，儒者亦须急于治生。戊戌己亥间，游毗陵，小试计然术。数年，徙业姑苏，僦居阊门吴越。趋里慕梅福、梁鸿、高躅，以为山水琴书尽堪肆志。甲寅，三藩变乱，盗贼蠡起。有司务姑息容隐，君被劫，愤然陈白督抚，题奏诛锄，一时萑符渐息，万室奠安，咸拜君赐。
寓迹吴越几三十年，涉江淮，历中州，足迹所至，罔不凭吊古今，舒写胸臆，高情逸致，具见于诗。
岁癸亥，归新安，选胜筑室，于居之西偏，构“忘乐园”，亭台池沼备具，编篱种竹，杂植梅桂，诸花艳冶，四时芳香不断。延名师督孙曾辈诵读其中，风晨月夕，杖履逍遥，率意成吟，无非天籁。……君以康熙后壬寅二月十六日卒，距生前明崇祯己巳年六月二十一日，享年九十有四。
　　　　《方氏会宗统谱》卷19《方君中茂行状》

1292　(叶)万生，少守礼义，有智略。家故有质库，值明季山贼土寇连年不靖，因言于父世卿公曰：“寇将至矣，无多藏，以贾祸也。”乃与乡人曰，合券者不取钱还其质，数日而尽。顺治五年三月十八日，江西土寇王之贞破黟城，虏掠四乡，村人男妇咸走匿吴家坞山中，屡日不得食，公潜归取孓粮以饲老幼，并侦贼消息。被执，问以村人所在，不言。挟之以刃，又置积薪上，环之以火，公骂贼不绝，终不言村人藏匿所，遂被害。时三月二十六日也。越数日，邑人汪无涯率乡勇杀贼，贼遁去，村人咸免于祸。
　　　　黟县《南屏叶氏族谱》卷1《质行》

1293　叶万生，字道一，(明黟县)南屏人。少守礼义，有智略。家故有质库，值明季山贼土寇连年不靖，因言于父世卿曰：寇将至矣，无多藏以贾祸也。”乃与乡人约，合券者不取钱还其质，数日而尽。顺治五年戊子三月十八日，江西土寇王之贞破黟城，虏掠四乡。南屏村人男妇咸走匿吴家坞山中，屡日不得食。万生潜归取孓粮以奉其父并侦贼消息，被贼执。问以村人所在，不言。挟以刃，又置积薪上，环之以火，万生骂贼不绝，终不言村人藏匿之所，遂被害。
　　　　嘉庆《黟县志》卷6《人物 忠节》

1294　程开纯，字颖川，(婺源)江岸人。职员，幼失怙，事孀母，能承欢。比长懋迁，稍获余赀。遇善举则倾囊资助。咸丰间，贼踞金陵，纯挈眷避难吴门。所识穷乏者，必款留之，晨起炊米，非数斗不能周给。或曰：“尔独不自为计乎 ”笑曰：“贼至，身且不保，遑他顾耶!”生平济人急，无德色；许人言，无宿诺。乡闾足以矜式云。
　　　　光绪《婺源县志》卷34《人物 义行》

1295　汪昭傅(清婺源人)，……家贫，贾于苏之角直镇，积有余赀。捐金普济寺施棺木。故交王某病殁，母老子幼，无所寄托，傅拨已囊金济之，并代谋生息，资给衣食。发逆扰攘，难民逃于角镇者数千人，捐粟二百余石以赈。居乡慷慨喜施。
　　　　光绪《婺源县志》卷34《人物 义行》

1296　方士焕，字尧卿，(婺源)荷源人。少失恃，事父兄克循弟子职。比长贸易粤东，饶于财。捐赀建义仓、造支祠，所费不下数百金。咸丰间，发逆蹂躏，颓垣碎瓦，填塞于河。焕购隙地容纳，今成高阜。里有泽梁，被水冲决，焕输三百金倡首兴筑。岁终，村之贫乏者告贷，无不用恤。
　　　　光绪《婺源县志》卷33《人物 义行》

1297　(王)公讳槐，字锦椿，号本怀，绩溪宗周村人。兄(锦)标，善居积，服贾宁国。公家先世设粮食、酒肆于休邑之龙湾，号“咸有”，历百有余年矣。其父大人以勤俭故，公年未冠，即令来店学贾。公在店于夜阑灯下，勤读不倦，父母钟爱之。……父嘉其志，暗为纳监，俾入南闱。公不屑由捷径猎取功名，仍应童子式，遂游泮。无何，粤匪猖獗，直逼徽境，公率家避难，历艰越险，备极颠连。匪退而家人失散者惟季弟锦树被掠未归，兵荒之后，满目疮痍，何暇他计。
　　　　绩溪《盘川王氏宗谱》卷3《锦椿公传》

1298　窃徽郡六邑，地当冲要，山险民稠，自军兴以来，助饷捐赀，盈千累万。则铁粮一端，民间无不踊跃输将以饷项。五年间，张京堂(原注：名芾，字小浦)、江、周两军门驻留徽郡，兵民一心，贼屡犯境，幸获瓦全。……孰料今春，江军门(原注：即长贵)以偏师援浙，张都堂(原注：即小浦先生)旋又入都。万不幸以刚愎自用之李道(原注：即元度)遽膺重寄，当宁郡告警之时，援师逗留不进，宁国不守，周督(原注：名天授，四川人，时以湖南提督在宁国防守，城陷殉难)因而殒命。既而贼逼绩溪。际此多事之秋，用人之日，不能鼓励将士，而反撤散徽防各军，致军心解散，贼得乘隙突来。……是今日之势，不患无兵进剿(指镇压太平军)，所患当局者(原注：暗指曾国藩贻误军国)意不在徽而在西，以为西省有饷可以济兵，殊不知徽商满天下，西省厘金半出于徽商，岂独无与哉!……
《歙事闲谭》第31册《徽郡难民公檄(咸丰十一年辛酉正月日)》

1299　黄文，字乡云，(婺源)横槎人，职员。少孤贫，采薪供养继母。比壮，业茶致丰裕，好善乐施。道光年间，邑修城垣，捐金数百。发逆之变，皖南筹饷及本县设局团防，迭捐巨赀。宗祠被灾，仁寿桥圮，均独立重造，所费不下数千金，其义举难以备述。
　　　　光绪《婺源县志》卷35《人物 义行》

1300　程泰仁，……嗣因家食维艰，弃砚就商，随乔川朱日轩贩茶至粤，众举经理徽州会馆，六县商旅均服其才。比归，解橐修祠葺墓，不费众赀一文。本房支祠倾圮二百年许，捐银买基输本造寝，仁先为之倡。咸丰间，业茶上海，独捐巨赀修广福寺。时发逆陷苏常，上宪以仁办团出力，扎委运粮至嘉兴等处，保举五品。嗣随提督军门，曾克复金山、广富林等处，巡抚薛题奏旨，准予四品。并赏戴花翎，惜因军务旁午，积劳致疾而终。
　　　　光绪《婺源县志》卷34《人物 义行》

1301　君讳祥麟，字艾卿，安徽绩溪人。……父尚昱，州同知，有隐德。生七子，君第五子也。君少负远志，耻为儒。比长而悔，弥向学。见人胜己，复舍去为贾。贾宣城，利市倍，老于贾者谢弗及焉。已而，贼至，丧其业。又悔之，遁例纳余赀，得府经历仕于浙。浙方用兵，大史令君转饷赴衢州，因留衢州军司出纳。咸丰七年七月，贼薄婺源，浙发军往会济饷，众推君，君即率乡兵八人去。未至城陷，大雨夜黑，饥兵溃卒塞道路，君潜出间道归，无所失，还济我军，我军卒克婺源。叙功，赏戴蓝翎。
　　　　绩溪《金紫胡氏家谱》卷首(上)《祥麟公墓志铭》

1302　查树茂(婺源人)……议叙同知衔。幼贫，负贩襄汉，家渐裕。……咸丰间，婺遭寇扰，乡民于清华团，茂捐巨赀为倡。同治初，爵相左提军驻邑防剿，复踊跃输助。祠宇圮坏，独立承修，并输田五十亩，以裕祭祀。村口神皋费千金修造。前后公私义举，约计巨万。八旬后，与发妻曹氏，同见元孙。光绪丙子旌表“七叶衍祥”，抚宪裕赠以“庆衍云恶”，乡里荣之。
　　　　光绪《婺源县志》卷34《人物 义行》

1303　符文炽，字秉中，(婺源)长滩人。国学生。兄弟二人，炽居长。木业生理，获资数千金，与弟分析，无稍轩轾。咸丰年间，团练御贼，炽捐百五十金；修城积谷，亦捐输百五十金。其余修桥造路诸善举皆量力捐赀。乡人至今称道不置。
　　　　光绪《婺源县志》卷35《人物 义行》

1304　吴荣森……贡生，兄业农，早殁，森以贸易起家。……咸丰间，发逆猖獗，议创团防，首捐银数百两。
　　　　光绪《婺源县志》卷34《人物 义行》

1305　朱有方，字允升，(婺源)西源人。监生。浑厚朴诚，随父就商，备尝艰苦。家稍裕，见义勇为。咸丰间，发逆窜扰，方将阖家四五十人悉远寄他乡，己独冒险在家。购捷足，昼夜轮探，逆至则沿村驰报，使老弱预避，集壮丁截堵，多赖保全。丁巳八月，民团围逆于茶坑株木岭等处，擒斩逆首十余颗。越日，大股报复，团勇溃败，焚烧数百家，伤亡数十人，方遍给钱谷，瘗死安生。他如修桥造路，靡不乐输。
　　　　光绪《婺源县志》卷35《人物 义行》

1304　1306　潘光余，字尔昌，(清婺源)桃溪人。国学生。亲早世，家极贫，佣趁盐城。嗣贩木业，稍获蠃余，侨居盐会。咸丰癸丑，金陵城陷，河宪劝捐，踊跃急公，先后输数百金。亲朋避难盐会者，居恤空乏，行助盘缠，甚有相依十载，推解始终惟一。
　　　　光绪《婺源县志》卷34《人物 义行》

1307　程开绂，字泽云，(婺源)江岸人，职员，侨居白下。有干济才，金陵义济、育婴公局皆举绂董其事，夙夜勤劳，数十年如一日。值发逆窜金陵，方伯祁檄木横江，屯兵安炮，堵截上游，绂输木作筏，约费数千金。后官军克复镇江，两次采木，制云梯，造浮桥，绂皆捐助。江苏抚宪郭额以“储材报国”。子四，长子伊，宝应典史；三贻孙，吴县训导。
　　　　光绪《婺源县志》卷34《人物 义行》

1308　同治壬戌，粤寇难作，江南几无孑遗，徽、宁、池、太等郡男丁百无一二。有妇女随人，不计一文钱，而任人选择者，且有潜藏金叶珠宝于身，以购妇而致富者。先是，皖南山多于田，人习懋迁，重商贾，轻稼穑，俗尚奢侈，家蓄赀财，急金银，缓谷米，岁恒仰给于外，稍歉缺，即有钱无食。闻寇入境，恋家而不谋远徙，坐以待毙，老幼男丁非杀则掳。惟余一二妇女，无所依归，故携其劫掠余赀，以苟延残命耳。
　　　　《清稗类钞》第15册《婚姻类》

1309　(徽商)贸易经营，来往长毛地，途遇官兵盘诘，心惊悸，口语支吾，当作真奸细，屈死孤魂，来受甘露味。
　　《徽州善后叹》载胡在谓：《徽难哀音》下编。(转引自彭泽益《中国近代手工业史资料》第1卷第543页。)

1301　公讳元奎，字世勋，清国子监生，后以捐赈授布政司理问衔。生而明敏过人，遇事善谋能断，尤精会计。幼即偕其兄元烛随父经商于浙之淳安。乃兄生有异行，好为清静虚无之说。淡于世味，不慕荣利，商业事一倚于公。洪杨之役，公侍其父偕兄随湘阴左文襄营。后经商避乱二者并行，以为可保无虞。不意公父年迈衰颓，素负气节，遇匪竟以身殉。是时东南各省，群盗如毛，信息梗阻。公以家人离散，父又死难，痛不欲生，誓死杀贼，以报父仇。既思徒死无益，因勉节哀思，勤理旧业，冀以承先人之志。厥后乱平归里，萧条四壁，不复成家，仰天大痛。幸以半生辛苦，营业大裕，组织家庭，尚非难事。生平善使酒，有先见，每吐露于杯酒纵谈之中。尝谓洪杨为革命首领，鄙曾左诸公为满奴云。……公生道光十二年，卒于光绪三十年，享年七十二。
　　　　绩溪《盘川王氏宗谱》卷3《(王)元奎公家传》

索引：
453　764　961　1291　1296

第三节　徽商与倭寇

1311　(嘉靖三十六年十一月乙卯)总督浙直福建右都御史胡宗宪，以擒获海寇王直等来闻。直本徽州大贾，狎贩海，为商夷所信服，号为汪五峰。凡货贿贸易，直多司其质契。会海禁骤严，海拳民乘机局，赚倭人货数多。倭责偿于直。直计无所出，且愤恨海拳民。因教使入寇。倭初难之，比入则大得利。于是各岛相煽诱，争治兵舰。江南大被其害。
　　　　《明世宗实录》卷453

1312　嘉靖十九年贼首李光头、许栋，引倭聚双屿港为巢。光头者福(福州)人李七，许栋歙人许二也。皆以罪系福建狱，逸入海，勾引倭奴，结巢于燔衢之双屿港。其党有王直、徐惟学、叶宗满、谢和、方廷助等。出没诸番，分迹剽掠，而海上始多事矣。
　　　　《筹海图编》卷5《浙江倭变记》

1313　自嘉靖二年，宋素卿入扰以后，边事日隳，遗患愈重，闽广徽浙无赖奸民，潜匿倭国者不下数千，居民巷街名大唐。有资者则纠倭贸易，无财力者则联夷肆劫，巨室为之隐讳，官府惟务调停。
　　　　《筹海图编》卷12

1314　倭蹂武林，襄懋(即胡宗宪)委山阴尉巡檄关外。尉急自计贼势张，安能以空拳抵饿虎之喙。椎牛酒悉召城外居民，市户及新安之贾于质库者，皆其乡人也，醵金募士兵，可数百人。
　　　　《西山日记》卷上

1315　王直者，徽州歙县人。少落魄，有任侠气，壮多智略，而好施与，故人乐与之游，一时无赖，若叶宗满、徐惟学、谢和、方廷助等咸宗之。相与谋曰：“中国法度禁严，吾辈动犯禁网，孰与至海外逍遥哉!”……于是遂起邪谋。嘉靖庚子年，直与叶宗满等造海舶，贩硫磺、丝棉等违禁货物，抵日本、暹罗、西洋诸国，往来贸易五六年，致富不赀，夷人大信服之，称为五峰船主。招集亡命，勾引蕃倭，结巢于宁波燔衢之双屿，出没剽掠，海道骚动。
　　　　《殊域同咨录》

1316　(嘉靖)三十六年丁巳秋九月二十五日海商徽人王直者……欲军门代为疏请通商，因上疏云：“带罪犯人王直即汪五峰，直隶徽州府歙县民，奏为陈悃报国，以靖边疆，以弭群凶事。窃臣直觅利商海，卖货福浙，与人同利，为国捍边，绝无勾引党贼，侵扰事情。……”
　　　　《倭变事略》

1317　徽州许二住双湾港最称强，后被朱都御史遣将官领福兵，破其巢穴，焚其舟舰，擒杀殆半。就双屿港筑截，许二逸去。王直亦徽州人，原在许，许二逸去。王直亦徽州人，原在许之。乃领其余党，改住烈港，渐次并杀同贼陈思盼、柴德美等船户，遂至富强。以所部人船多，乃令毛海峰、徐碧溪、徐先亮分领之，因而海上番船出入关无盘阻，而兴贩之徒，纷错于苏杭。近地之民，至有成时鲜、成酒米、献女子者。自隔黄岩屠燔衢，而其志益骄。其后四散劫掠，各通番之家，则不相犯，人皆竟趋之。杭城歇客之家，贪其厚利，任其堆货，且为之打点护送。如铜钱用以铸铳，铅以为弹，硝以为火药，铁以造刀枪，皮以制甲，及布帛丝棉油麻酒米等物，无不资送接济，而内地之人，无非倭党矣。
　　　　《天下郡国利病书》卷84《浙江2》

1318　徽歙奸民王直(即王五峰)徐惟学(即徐碧溪)，先以盐商折阅，投入贼伙。继而窜身倭国，招集夷商，联舟而来，笔泊岛屿，潜与内地奸民交通贸易。
　　　　《天下郡国利病书》卷119《海外诸番 日本条》

1319　王(直)，歙人，母汪妪，梦弧矢星入怀而生。长而与其徒入海，连巨舶，载硝磺丝棉违禁诸器物，往来互市于日本、暹罗、西洋各国，赀累巨万。各君长以下，并信服之，称为五峰舶主。广有贼首陈思盼者不入直党，直掩杀之，并其众。由是海上之寇非受直节制不能存，威名藉甚。寻招集亡命，据萨摩州之松浦，僭称徽王，置官属三十六，号令岛人，时时遣部下剽攻沿海郡邑，东南危动。
　　　　《南雷文定》前集卷10《蒋氏三世传》

1320　初，明太祖定制，片板不得下海。承平日久，奸人阑出入，勾倭人及佛郎机人来互市。闽人李光头、歙人许栋踞守宁波之双屿而为之主，司其质契。势家又护持之，漳泉尤多，或与通婚姻。因假济渡为名，造双桅大船，运载违禁物，将吏不敢诘也。或负其值，栋等即诱之攻剽。
　　　　《明史》卷205《朱纨传》

1321　汪直，号五峰，徽州人。自少落魄任侠。母梦大星入怀，傍有峨寇者诧曰：“此弧矢星也。”……既壮，饶智略，性善施，以故一时恶少若叶宗满、徐惟学、谢和、方廷助等皆与游。直因怀异志，谓其党曰：“中国法度禁严，动辄触禁，孰于海外乎消遥哉!”
国初，海禁稍解，有一二家从广东、福建地方买卖，陆往船回，潜泊关外。或贿把关官及投托乡官，得以小船夤夜进货。属承平之日，封守弗慎，奸人遂缘为利。各结舟，推雄强者一人为船头，或五十只，或一百只，成群分党，占泊各港，纷然往来海上，入日本国、暹罗诸国。……先是徽人许二(栋)住双屿，号海寇，最强。又有陈思盼住横港与二相倚，(汪)直投二部下管柜。直沈机有勇略，人服之。未几，巡抚福建朱都御史遣都司卢镗领兵击许二，遂破其巢穴，焚其舟舰，擒斩殆尽，将双屿港筑截。许二遁去，余党因推直为主，住沥港。时陈思盼声压直，直心恚之。……乃伺思盼生日，为酒不设备，遂内外夹击杀思盼，擒其侄陈四，并贼数十人赴官，余党悉归直。……
直以所部船多，乃令鄞县人毛海峰、徐碧溪、徐元亮、叶宗满等分领，装载硝磺、丝棉违禁诸物，抵日本、暹罗、西洋诸国互市，又四散海上，劫掠番船。入关无盘阻，公然纷错苏杭之境。凡五六年间，致富不赀，夷人信服，皆称为五峰船主。直又招聚亡命徐海、陈东、叶明等，为之收领，领赀勾引倭门多郎、次郎、四助、四郎等为之部落。又有从子汪汝贤、义子汪激为之心腹，威望大著，人共奔走之。或成时鲜，或成酒米，或献子女。甚至边卫官有投以红袍玉带者。……会五岛夷为乱，直素憾之，欲藉以报，遂请于海防将官，出兵剿灭之。且宣言我有功朝廷，希重赏。时将官与之米百石，直诟曰：“我何以此为哉!”投海中去，且怨之。遂频侵盗内地，尝以扁舟泊列表岸，参将俞大猷率舟师数千围之，直以火箭迎战，大猷败绩，直益骄。
　　　　《明书》卷162《汪直传》

1322　(汪直)据居萨摩洲之松浦津，僭号曰宋，自称曰“徽王”，部署官属咸有名号。控制要害，而三十六岛之夷皆其指使。……但为计狡谲，每残破处，必诡云某岛夷所为也。故东南虽知汪直之叛，而不知受祸之惨皆由直者。……
嘉靖三十四年十一月，(蒋)洲等至五岛，遇汪氵，道以移谕事。氵曰：“无为见国王也，此间有徽王者，岛夷所宗，令渠传谕足矣，见国王无益也。”……洲等曰：“总督公(胡宗宪)推心置腹，任人不疑，拨足下寿母令妻于狱中，馆铡甚厚，则公之心事可知矣。何不乘机立功以自赎，保全妻孥，此转祸为福之上策也。”直默然而罢，乃挟洲等巡数小岛而还。而从此风闻外夷，随其颐指者颇少变，而叛贾倚直为渊薮者多有离心，直始不安于彼矣。……
(汪直)遂托宣谕别国为名，留蒋洲在岛，令叶宗满、汪汝贤、汪氵同陈可愿四至宁波。诘之，皆云宣谕未至。时徐海、陈东已拥萨摩洲夷过洋入寇矣。今汪直归顺，先遗叶宗满等投赴效力，成功之后，他无所望，惟愿进贡开市而已。
……遂遣(汪)氵往，直乃桀然诣军门，时嘉靖三十六年十一月也。公(胡宗宪)执之付按察司狱，乃集三司诸大夫参议曰：“汪直始以射利为心，违明禁而下海；继忘中华之义，入蕃国以为奸。……”
按：汪直为总制胡宗宪给至杭城，于嘉靖乙未冬十二月二十五日斩之，枭首于浙。
　　　　《借月山房汇抄》佚名《汪直传》

1323　倭寇之起，嘉靖间新安人徐海同其叔惟学，友人汪直、叶宗满等往岭南市易货物，飘洋到日本等国贸易，折阅计穷，惟学将海质于倭主，贷资易货回，复勾其彝入寇岭南，惟学被指挥黑孟阳杀之。倭立责海偿货，海约内掠以偿。癸丑(一五五三)六月入嘉兴、海盐、乍浦等处。甲寅(一五五四)二月劫海盐龙王塘，转攻嘉兴。三月从硖石至崇德，过石门镇而去。五月又从石墩泾至崇德杀掠而去。乙卯(一五五五)海偕酋辛五郎入浙西据柘林、乍浦。其党叶麻向在崇德贸易，知崇城备寡，拥众数万人备城下，城陷俘戮数千人，暮屯邮舍令妓王翠翘歌而行酒。时胡御史宗宪方巡浙东，星驰至崇德，取酒百余瓶置毒药诱之，倭中药死者过半，余出王江泾，仍督参将卢镗总兵俞大猷率浙直狼土兵大败之。
　　　　《谈往 倭寇始末》(见谢国桢《明代社会经济史料选编》中册第143页)

1324　岁乙卯，岛夷自越突新都，且薄芜湖。芜湖故无城，守土者束手无策。长公(歙商阮弼)倡贾少年强有力者，合土著壮丁数千人，刑牲而誓之曰：“寇邪 虎邪 虎而，手可搏；虎而翼，矢可加。如其寇也，则业已穷，虽张，吾侪直醢之以谢天子。”寇侦有备，而霄遁。所部上御寇功，将首长公，且下章服。长公辞之力：“贾竖子何敢以此钧奇。有如异日者，寇至也将倚办诸贾人，则吾为之俑也。”
　　　　《太函集》卷35《明赐级阮长公传》

1325　时吴越奉倭，旁及吾郡(徽州)，郡中故无备警，至率襁负入山，长公(休商程锁)宣言曰：“吾以岩郡阻上游，寇未必至，至则境内皆倭也，何避焉 ”乃勒里中少年，召三老豪杰，分据形胜，列五营，长公军中军，中立一强干者为之长，乃分部伍，聚孓粮，诹日为期，长公执牛耳，盟忠壮祠下：“所不赴义者，有如先公。”既歃，法不用命者一人，乃归伍；明日，再至，法失伍者一人，乃归伍；又明日，三至，法哗者一人乃归伍。由是悉遵约束，人人幸自坚。顷之，寇略郡东，寻遁出境。县大夫召长公为植城休宁，长公区别诸巨室受工，莫不唯唯。宗人某子甲有难色，县大夫顾问长公，长公跪曰：“某贫，宜不胜任，锁幸有余力，毋以一夫烦君侯，请代之。”费五百缗而告成事。会城溧水，长公亦费五百缗。
　　　　《太函集》卷61《明处士休宁程长公墓表》

1326　凌珊，字仲玉，归泉其号也。早失父，弃儒就贾。……嘉靖庚戌，倭奴猖獗，掠江南北诸郡，公在瓜州围城之中，城旦夕且破，守者计无所出。公奋然曰：“是非重赏无以得死力者以保危城。”即解千金装，散诸少年以为倡，从而解者各有差。诸少年踊跃登陴，倭奴疑有备，宵遁。厥明，官府访公，欲识其面，而公已行矣。
　　　　《沙溪集略》卷4《义行》

1327　程元利，字汝义，休宁人。……贾于嘉定，……值倭围嘉城，捐金募勇士，为诸室先，受甲登陴，城卒能保。寇退思归，未及买舟而卒。
　　　　《徽志 补遗》

1328　明威将军程天庞甫者，……名良锡，生休阳由溪里中。……弱冠善属文，其为文也，宏广以任气，训达以明道，典则以遵石，详实以录时，谆雅以训后，迅速落笔万言，虽老师宿儒咸辟易退舍。嘉靖甲午春，邑试，列上等，以他故弗克游于泮。乃挈重赀，贾浯溪，昼则与市人昂毕货殖，夜则焚膏辰书弗倦。有锦衣吕闲云者见而异之曰：“此将相具也。”乃与交欢，奉卮酒为寿。……于是尽读阻符黄石公诸书暨孙吴兵法，日与诸豪士试剑校射，群英咸集，乃跃马三试之，皆中鹄贯革，海宁诸武胤咸吐舌推毂。是年秋，试南畿武试中式，北上构疾，试未克终。……丙午应试南畿，君与偕行，会大开武举，同郡南科给事中让溪游公者……强之武试，又中试。……君北上试，弗第。归，益励志勤文武之学。逾三年，试南畿，又中式，北上又弗克。终乃喟然曰：“丈夫贵立功名垂竹帛耳，岂必科目显哉 ”
于是例授宣州卫指挥佥事，既佩分符，乃严纪律，勤训练，赫然有长城之寄。既而巡抚都御史陈公闻君英武，檄取防御苏松，至葑门，遇倭突至，君即抽矢先登，命诸壮士继以强弩射倭，皆应弦而倒，共毙一十七人。倭犹未夺气，君乃奋剑贾勇，驱壮士馘斩剧贼六人，城危遂解。……巡抚都御史屠公、巡按御史孙公以“褒嘉忠孝”表其门。既而巡抚都御史周公、张公、曹公暨巡按御史陶公、王公迭行旌奖。
岁丙辰，有守胜墩之委，倭见旗鼓一新，不敢窥伺。总督军门胡公以君威望勇略足以控制诸岛，乃移守太仓。盖太仓与宝山、鸡鸣诸岛相接，倭自淞来，辄邀其归路。五月，倭于三江口焚劫，君急率家丁逐之，倭遂溃烈，一方得安。六月，同总兵俞出海追贼至茶山，手斩悍黠剧贼三人，身被重伤，尚奋勇力战。七月，恩加升级。戊午，委督舟山大兵。四月，至碇石。七月，至白泉，俱大有斩获。庚申，差赴参将戚公中军赞谋机务。四月在乌根岭遇倭接战。八月，至福建横屿。九月，至牛田复追贼至兴化莆田之林墩，屡有奇功。战必身先士卒，力挫贼锋，手斩数十人，故倭畏君威，闻风无不披靡。君善抚士卒，……有古名将风。
年未六旬，即偃戈解胄。买田宛溪，与梅藩参、沈宪副结社。无何，复归由溪里，与同郡王仲劳、汪古矜诸名士结社。所著有《双柏山人漫稿》六卷、《投戈吟稿》十卷、《程宣州别集》□卷、诗余一卷，词曲二卷，并所辑《三捷赠言》暨《程氏宗谱》诸书。……
　　　　《休宁率东程氏家谱》卷11《明威将军程天庞甫小传》

1329　嘉靖中，歙人许谷上十三策，先谒守令，言疆事所尤急者三。歙附郭不城，此国初制也。顷岛夷入浙，列邑悉城，歙虽岩居，其东略相唇齿；且括徒盗金穴，蚁聚遂安，即有不虞，非城不守。……请亟城歙。歙连六郡，矜保界以壮金汤，惟中亟直指岁周巡郡县，画地而治，虽在甸服，请置监司分部之。岁久承平，尽籍皆不为，赖徒饷丁夫，以代受甲，率不教而弃之。请置材官，训一旅以备缓急。越在草莽，愿为肉食者谋。守令心壮之，格不达。
岁乙卯，倭突越围西奔，时太守陶公代朱公，闻警未发，寇潜入界，始征众登陴。四顾城下无周蝗民居，或传诸堞。朱下令，亟夷版屋，毋延火枚。谷宣言曰：“寇或薄城，吾婴城以守，凡吾矢石所及，内外皆为吾藩效死，而与民守之，古之道也。智不出此，未距守而先毁夷，脱有漏言，示弱已甚。”陶公谓：“善，地利不如人和。东门当虏之冲，且近县，视城内等，若能为我守东门乎 ”谷奋身应曰：“能!”则擐短兵操长兵，先登以为民望。朱目摄之曰：“壮士!是尝以三策干县官，适未用其言，以至于此。”寇深入，乃闭五门，史令以安车奉老母，躬挟图籍呼东门。谷坚闭如故：“今日之事，军事也，即君命有所不受，何有令君 谷智不逮，挈瓶守不假器。”令望门顿足曰：“君以吾不令也者而弃之，吾无憾，有母且老死，则何辜 ”谷曰：“自列邑以首鼠败谋，寇至不知所备，彼其所虔刘者、系缧者，夫非尽人之母耶 藉第令城成，太母有安宅矣。”令仰天誓曰：“吾悔不用君言，所不亟城者，有如日。”谷乃启门纳，令茛茳而谢无谋。谷盛军容，昼旌旗，夜火鼓，践更者以期至，失期有诛。寇五十三人，闻先声而退二舍，乃由间道出宛陵，薄秣陵而东，京邑骚动。陶朱二公举酒相劳，令始坚议歙城，度地鸠工，必得是夫为植。会行部以例受章服，令得假谷便宜，则予一骑出入郊关，二胥持白挺前，诸不用命者受杖。谷曰：“此吾父母国，不任者非夫经始议栽，既议版筑，既议砖埴，延袤若干里，睥睨若干堵，亭障若干所，计费城旦若干缗。”令握算复之，不爽尺寸。既告成事，折节归田。
先是，父处士引季各以千金授二息子，伯禾用箸倾郡，仲即谷，字本善，生而丰下，魁然丈夫。少以拔击豪，即壮硕益轻捷，挺一剑作盘旋舞，睨者莫得其瑕。……将服贾，资斧不具，伯予千金，乃贩缯航海，而贾岛中，赢得百倍，舟薄浯屿，群盗悉掠之。伯再予千金，就近市贾，适岁凶，民有殍，悉发窖粟以赈嗷嗷。伯三予千金，无德色。仲乃择地而贾，贾就李之皂林。仲始至，诸三老豪杰争以牛酒劳之，仲递箅百觚，会暑甚，以厥暴死。
　　　　《重修古歙东门许氏宗谱》卷9《许本善传》

1330　邵鸾，字以祥，陪郭人。五岁时，守舍，即提戈随父逐格虏。……及长，贾云间，云间故有金汇、薛家二梁刀坏，过者蛇行匐伏，鸾亟属工缮治。岛夷入海宁、云间，诸子亡其财，家人愤忧，置勿问。亡何，赀复，鸾亦置勿问。尝以岛夷发难，同诸父老白当路，筑邑城，顾输财筑城若干丈。
　　　　《休宁碎事》卷12《大鄣山人集》

1331　(汪新)幼劬书力学，志欲出而有为，弱冠，乃改业，挟重赀游吴楚间，而多居货于豫章，予每接豫章饶诸缙绅士大夫，无不啧啧称公。……公捐金数百助军饷御倭难，挥使之授，似不为过。(按：指以恩例拜南昌卫大挥使。)
《休宁西门汪氏大公房挥佥公支谱》卷4《明威将军南昌卫指挥佥事新公荣归序》

1332　嘉靖三十四年十二月，兵部覆巡按御史张云路、徐敦，应天巡抚曹邦辅、提督操江史褒善勘明倭寇自浙江流劫徽、宁、太平，直犯南京，转掠至苏州，剿灭经过地方，诸臣功罪。失事如：新安卫指挥熊桐等四十六人，各有统兵巡捕之责，不能防御，应究治；知府宁国朱人器、徽州来有孚、太平任有龄应罚治；旌德知县岑恕、南陵县丞郭惟翰、太平知事郭樟，地方创甚应重究；芜湖知县潘铨、宁国通判周尚忠、应天推官罗节卿、泾县知县丘时庸提出损失应并究。
有功如：……徽州把持朱顶鹤等之死事，宜犒恤；至于芜湖县丞陈一道力战剧贼，其义勇陈子义婴刃大父，宜各赠一内外职衔冠带。
　　　　《明世宗实录》卷430

1333　(程)次公孝友恭俭，性端悫，然诺必矜。始为儒，而业成去而为贾。里俗左儒而右贾，次公独喜儒，诸儒生争慕附之，是贾名而儒行者也。族贾逐什一，务干没，以奸富为良。诸细民从次公质钱，惟以什一为准，无所干没。脱贫乏不能出子钱，次公惟取母钱废质剂，细民归之者如流水，息业益滋。……尝贾桐乡，会倭大至，阮中丞鹗保桐乡城，倭围之数重，城中粮绝，旦暮且破，次公首输千金，以佐军实，为士民先，卒保桐乡。城完，次公力也。
　　　　《太函集》卷17《寿草市程次公六十寿序》

1334　徐正，一名孟春，字一阳，居(祁门)华里。嘉靖间，商于淮泗。时东南倭寇未靖，兵役往来，淮当冲要，正捐金八百以佐徭费。又独建广惠桥，以便行旅。
　　　　同治《祁门县志》卷30《人物 义行 补遗》

1335　公讳忠浩，字养直，姓汪氏，东泉其别号也。……(嘉靖)乙卯之岁，倭夷窃发，有司募民出粟筑城廓，以备不虞，翁即应募不辞。又令买废申明亭基，翁既以厚价输公，又割己地补废亭基。于是有司嘉其义，为之白当道，匾其门曰：“宪台奖义”，而一室之人与有光矣。
　　　　《汪氏统宗谱》卷31《行状》

1336　(歙商吴)公，字烈夫。……倭奴窃发，邑侯史君以旧城狭隘，乃营新城以广之，公欣然赴义。
　　　　《丰南志》5册《存节公状》

1337　王翠翘，临清人。幼鬻于倡，冒姓马，假母呼为翘儿。美姿首，性聪慧。携来江南，教之吴俞歌，则善吴俞歌；教之弹胡琵琶，则善弹胡琵琶。吹箫度曲，音吐清越，执板扬声，往往倾其座客。平康里中，翘儿名藉甚。然翘儿雅淡，顾沾沾自喜，颇不工涂抹倚门术。遇大腹贾及伧父之多金者则目笑之，不予一盼睐温语。以是假母日忿而笞骂。会有少年私翘儿金者，以计脱假母，而自徙居嘉兴，更名王翠翘云。是时歙人罗龙文，饶于财，侠游结宾客，与翠翘交欢最久，兼昵小妓绿珠。而越人徐海者，狡佻，贫无赖，方为博徒所窘，独身跳翠翘家，伏匿不敢昼见人。龙文习其壮士，倾身结友，接臂痛饮。推所昵绿珠与之荐寝，海亦不辞。酒酣耳热，攘袂持杯，附龙文耳语曰：“此一片土非吾辈得意场，丈夫安能郁郁久居人下乎!公宜努力，吾亦从此逝矣。他日苟富贵毋相忘。”因慷慨悲歌。居数日，别去。徐海者，杭之虎跑寺僧，所谓明山和尚者也。居无何，海入倭为舶主，拥雄兵海上，数侵江南。嘉靖三十五年，围巡抚阮鹗于桐乡，翠翘、绿珠皆被掳。海一见惊喜，命翠翘弹胡琵琶以佐酒，日益宠幸，号为夫人，斥诸姬罗拜。翠翘既已骄爱无比，凡军机密画，惟翠翘与闻。乃翠翘阳为亲昵，阴实幸其覆败，冀归国以老，泪渍渍常承睫洗面也。会总督胡宗宪开府浙江，善用兵，多计策，欲招致徐海，自戕麻叶、陈东，而离散王直之党，乃遣华老人赍檄招降。海怒，缚华老人，将斩之。翠翘语海曰：“今日之事，生杀在君，降不降何与来使 ”海乃释其缚，畀金而遣之。老人归，告宗宪曰：“贼气方锐，未可图也。然臣睨海所幸王夫人者，左右视，有外心，或可藉以歼贼耳。”而罗龙文者，微闻是语，自喜与翠翘旧好，乃因幕府上客山阴徐渭以见于宗宪。宗宪以乡曲故，降阶迎揖曰：“生亦有意功名富贵乎 吾今用君矣。”与语大悦。遂受指诣海营，摄旧日任侠衣冠，投刺谒海。海亟廷入，坐上座，置酒，握龙文手曰：“足下远涉江湖，为胡公作说客耶 ”龙文笑曰：“非为胡公作说客，乃为故人作忠臣耳!王直已遣子纳款，故人不乘此时解甲释兵，他日必且为虏。”海愕然曰：“姑置之，且与故人饮酒。”锦绣音乐，备极豪侈，俨然自以为大夫得志于时之所为也。酒半，出王夫人及绿珠者见龙文，龙文改容礼之，极宴，语不及私。翠翘素习龙文豪侠，则劝海遣人同诣督府输款，解桐乡围。宗宪喜，从龙文计，益市金珠宝玉阴赂翠翘，翠翘益心动，日夜说海降矣。海信之，于是守计缚麻叶、缚陈东，约降于宗宪。至桐乡城，甲胄而入。是时赵文华、阮鹗与宗宪列坐堂皇，海叩首谢罪，又谢宗宪。宗宪下堂摩其顶曰：“朝廷今赦汝，汝勿复反。”厚劳而出。海既出，见官兵大集，颇自疑。宗宪犹怜海，不欲杀降。而文华迫之，宗宪乃下令，命总兵俞大猷整师而进。会大风，纵火，诸军鼓噪乘之，贼大溃，歼焉。海仓皇投水，引出斩其首。而生致翠翘于军门，宗宪大飨参佐，命翠翘歌吴俞歌，遍行酒，诸参佐或膝席，或起舞捧殇，为宗宪寿。宗宪被酒大醉，瞀乱，亦横槊鄣袖与翠儿戏。席乱，罢酒。次日，宗宪颇愧悔醉时事，而以翠翘赐所调永顺酋长。翠翘既随永顺酋长去，之钱塘江中，恒悒悒捶床叹曰：“明山遇我厚，我以国事诱杀之，毙一酋又属一酋，吾何面目生乎!”向江潮长号大恸，投水死。
　　　　《虞初新志》卷8《王翠翘传》

按：《王翠翘传》又见茅坤《纪剿除徐海本末》、许承尧《歙事闲谭》等书，唯文字稍略。

索引：
263　337　883　1202　1230

 

第七章　徽商与学术文化
第一节　贾而好儒

1338　新都三贾一儒，要之文献国也。夫贾为厚利，儒为名高。夫人毕事儒不效，则驰儒而张贾；既侧身飨其利矣，及为子孙计，宁弛贾而张儒。一弛一张，迭相为用，不万钟则千驷，犹之转毂相巡，岂其单厚计然乎哉，择术审矣。
　　　　《太函集》卷52《海阳处士金仲翁配戴氏合葬墓志铭》

1339　大江以南，新都以文物著，其俗不儒则贾，相代若践更。
　　　　　　《太函集》卷55《诰赠奉直大夫户部员外郎程公暨赠宜人闵氏合葬墓志铭》

1340　吾郡(徽州)少平原旷野，依山为居，商贾东西行营于外以就口食。……虽为贾者，咸近士风。
　　　　《戴震集》(上编)《文集》卷12《戴节妇家传》

1341　先祖讳敬宗，宾字仲荣，以一斋自号(明初新安人)。幼读场屋书，既长，以无他兄弟，干父之蛊，身任家政，遂堕功名事矣。乃挟赀南走荆湘，北游淮甸。以墨池交结天下士，见者谓其有元龙气象。不数年得缠十万贯矣，遂归之，志不再出。顾旧庐隘陋，莫容家众，撤而新之，计三百余楹，扁其堂曰：“大隐”。旁辟一轩为燕息之所，凿渠引流，栽花植竹，日与二三老徜徉其间，或论文，或抚琴，旦夕无倦容。
　　　　《新安黄氏会通谱 黄处士仲荣公墓志铭》

1342　古者四民不分，故傅岩鱼盐中，良弼师保寓焉。贾何后于士哉!世远制殊，不特士贾分也，然士而贾其行，士哉而修好其行，安知贾之不为士也。故业儒服贾各随其矩，而事道亦相为通，人之自律其身亦何艰于业哉 ……处士讳远，字万里(明成化嘉靖间休宁人)。……公贾而儒行者也，其裕父之志，启诸子以儒，精勤心思在焉。又让所丰于昆季，而自居其瘠者，诸细行不悉数。儒者所谓躬行率先宜乎。其子太学生钰，才美而行懿，次子亦锓锓露□光，夫固有先之者矣。
　　　　《汪氏统宗谱》卷168

1343　公讳迁曦，字天曜，南滨其别号也(居歙县瀹源)。……励志经营，商于吴梁间。所至交纳豪杰，为江湖望，家业益以丕振。及四十，知长子宸有干蛊能，遂付之而归，专以纲纪宗族为己任。训饬子弟严而有礼，弱不能立者，扶植之；贫乏无以自给者，济之。……堂念方氏入国朝以来，宦学继美无间，近世兹寝有愧，乃谋诸族，肇建书屋于金山隈，俾后嗣相聚相观以振业。……
先是瀹潭之北有汪洋港，去郡治十五里，舟道斜迤，下多巨石，善舟者过此犹或危之。公悯其劳且剧，召工开凿，曲尽筹画，三阅岁而港始通。沿崖无路，则曳舟者尚未脱险，公复伐石筑堤，直抵箬镇。岭麓濒河，建亭以便行人之憩息。……
卒于嘉靖乙巳十月十九日，距生成化甲辰十月十一日，得年六十有二。
　　　　《方氏会宗统谱》卷19《明故处士南滨方公行状》

1344　公姓汪，讳弘，字希，大号南山(休宁人)。……大考讳时俊，考讳彦璇。妣戴氏，出溪口右族。生公为震子，幼失恃，承父多艰，弗造百状，孤苦伶俜，崛有卓志，恢拓祖父之屯。尝自策曰：“生不能扬名显亲，亦当丰财裕后，虽终日营营，于公私有济，岂不犹愈于虚舟悠荡，蜉蝣楚羽者哉!”暨长就学，疏通闻见，弃儒就商，力行干蛊之业。于是北跨淮扬，南游吴越，服贾鹾卤之场，挟刘晏之奇，谋猗顿之赀，积数十年遂有余蓄。晚归桑梓，乃构堂室，乃辟沃壤，祖考之志于是为烈。然能散而施之，无所顾靳。尝输金造文峰，以资学校。复输百金航梓宫，以济王事。用财于上，义莫大焉。……空同子曰：“士商异术而同志，以雍行之艺，而崇士君子之行，又奚必于缝章而后为士也。”公生于弘治辛亥十月初一日戌时，殁于嘉靖乙巳六月二十一日子时。
　　　　《汪氏统宗谱》卷116《弘号南山行状》

1345　(汪)尚信，字成之，号石川，忠富次子也。生而警敏有大志，幼敦重不伍群儿。既业进士，则刻意经史。……然试郡邑辄优，上之辄不偶。……至诸子侄辈则循循雅饬，皆佩诗礼之训。有商四方者亦奉公筹画，为时良贾，以是家益振。
　　　　《汪氏统宗谱》卷31

1346　(汪)东瀛先生名贵，字道充，休治西亲义里人。其先由登源徙今居。……先生自幼奇伟不群，读小学、四书，辄能领其要。于是通习经传，旁及子史百家，至于音律之妙，靡不究竟。尤潜心于卫生堪舆之学，仰探轩岐之奥，默契曾扬之旨。通达世务，田里之休戚利病，当世之是非得失，莫不熟思详究。意薄进取，挟赀皖城，先达谢公辅奇其刚毅不挠，器度弘伟，日与讲论诗文，远近商游于兹者，咸师事之。……先生以嘉靖己未年二月二十五日午时卒，距生弘治丙辰年八月初四日巳时享年六十有四。
　　　　《汪氏统宗谱》卷37《传》

1347　公名玑芳，字仲枢，姓黄氏，别号忍斋。……为竦塘里人。公父彦政公，方直高亮，贞厉仪检，遇事侃侃，见义不挠。……公生沉静诚悫，孝友恭让。弱不喜狎，嶷有巨志。少读朱子小学，至温公训刘无城以诚；读《尚书》至“有忍乃济”，即有颖悟，谓诚与忍乃二字符也，当佩之终身。平生自无妄话，与人交悃丧忠信。商游清源，清源齐鲁之墟，犹有周公遗风，俗好儒备礼。然其俗又宽缓阔达，而足智好议论，公一以诚御之。故足智好议论者服其诚，而好儒备礼者亦钦其德。若公者，商名儒行，非耶 ……公卒于嘉靖己未，享年六十有一。
　　　　歙县《竦塘黄氏宗谱》卷6《黄公玑芳传》

1348　余长孙女归于吴，有甥矣，婿曰洵美，为太公曾孙，甥曰綦昌，则玄孙也。吴氏世倾郡里，溪南先世中里为墙，墙以内为正室，太公世当户，曾大父命之曰正中，字曰汝承，则授之鬯矣。里俗席饶，益务芳华。太公独椎削雕为朴。人言江南故多怀利，安得鲁君子乎 因号之曰鲁南。太公唯唯，世受贾，倾淮南。太公以主器当行，诸掌计者受成，故无适主，客至或问盐策，若度支、若徒属、若短长、若子母出入，太公瞪目张口，毕谢不知，然而公何为曰贾也 客疑太公黜金口，而废木舌，故诧不知。既久乃知其不操利权，上之知不知也。居乡、居市，摄敝衣冠，率数十年，诸子姓或荐新，卒不易：“吾安其敝久矣，无庸新成。”伯子希周请服儒，命之儒；仲子希召请服贾，命之贾。岁甲子伯子与计偕归，则持乡书面太公，太公由由自若。即不偶以故褐面太公，太公由由自若。仲子累巨万，籍上太公，太公由由自若。凡诸失得茫然不入于其心。……太公生正德己巳春二月十二日，殁今庚寅秋八月七日，享年八十有三。
　　　　《太函集》卷57《吴太公暨太母合葬墓志铭》

1349　(吴)文彦公，又名四毛，字德美，号双塘，荣公四子。性孝友，自幼端谨，不伍群儿。……及长，奉父命辞塾师行贾，即能肩父任、征贵贱、别良苦、精明勤事，同事者咸以老成目之。公兄弟五人，其后资五析矣。叔季故业儒，父治命也。公终不忍其舍业以更父命，力与兼营而厚归其息，毫无所私。……邑中有大徭役，首藉公名，若筑邑城、输殿材，诸巨费无虑千金，公独身充式受事，不以分赋昆弟。常旅湖阴，亦会县令度起新城，属民为植，公输费经营以为民倡。歙令李侯、彭侯前后劝民储粟蒿饥，公欣然应教。其他敦宗睦里，周急拯危，难以枚举。……公生正德三年……殁万历三十一年……。
　　　　《古歙岩镇镇东嗥头吴氏族谱》

1350　处士新安(歙县)人，姓郑氏，名孔曼，字子长。……以伯兄受什一，逾吴楚、适梁宋，逐时废居，岁数归。……梁楚之间人人慕谊。一日子长叹曰：“人苦不自足，吾业已操先人之赢，岁出岁归，千金游道广矣，吾终不以游故遂荒先人敝庐。”乃归营故居。……晚游旧京，爱秣陵形胜，营邸舍居之，曰：“秣陵衣冠之所游，宾客舟车之所辏，吾间岁往来黄山、白岳、钟山、石城间，作两地主人，不亦可乎 ”盖子长少而游吴，中岁游梁楚，晚栖迟旧京，凡三徙，而所在贤豪长者急识子长。子长虽游于贾，然峨冠长剑，然儒服，所至挟诗囊，从宾客登临啸咏，阉然若忘世虑者。著骚选近体诗若干首，若《吊屈子赋》、《岳阳回雁》、《君山吹台》诸作皆有古意，称诗人矣。(嘉靖癸未生，万历乙亥卒)
　　　　《歙县《双桥郑氏墓地图志》《明故徕松郑处士墓志铭》

1351　吾宗(吴氏)莫盛于今日(明万历)， 被歌溢里巷，转毂遍四方，三事并修，誉髦接迹，而亦知创者之艰，非朝夕之故也。盖先君卜居斯土(歙县丰南)，殆三迁焉。二十传而有祖仁公者，与余祖继善公，则昆弟行也。祖仁公生崇恕公，崇恕公生尚莹公，始以盐策徙广陵。子正学公，补邑诸生，翩翩美文辞。尚莹公早世，用户成均，雅志未就，而以儒兼贾，先业籍以益拓焉。正学公举子四，次汝钟公，讳光岳，别号晴林。……孺人鲍氏，父曰棠公，大司徒道明公侄。时汝钟公年少，孺人又贵家，纨子方与新妇盛簪珥、饰车骑以夸乡党，而孺人徐出笱中椎布，子妇韦服，举觞舅姑之前。父乃大欢曰：“非此子无此妇矣。”无何，请得执鞭，从父兄走淮海间。公画便宜，多以奇胜。然喜敦诗书，好儒术。……
仲公晚倦游，听子孙修业，而时冠田间冠，逍遥溪上，徐语二子曰：“新都僻在山谷，富者无二顷之田，贫者无一日之积，一遇岁凶，比户嗷嗷。吾将积粟以备歉，羸老无事，籍以济人。”里党赖之。孺人归公五十余年，白首不忘敬戒，饭惟脱粟，浣衣经数载不易，独急人之难，倾橐不厌。……公季弟光升，倜傥士也，捐资建祠，公实倡之，称二难云。……(公)殁于万历丙午十月二十一日，生嘉靖辛卯二月十一日。孺人长公一岁，先二岁卒，生嘉靖庚寅十月一日，殁万历甲辰十二月十七日。
　　　　　　《丰南志》第5册《明处士称兄汝钟吴公暨配孺人鲍氏状》

1352　(潘)汀州公之耋也，仲子南仲载媚子自江淮归，……明年甲申，仲始及艾，其月丁卯，其日丙辰，会素封入里中，俨然过仲。仲舍儒就贾，直将兄猗顿而弟陶朱，顾翩翩从少年游。竞轻肥，近妖冶，既则杖策而游幕府，逝将筑京观，封鲸鲵，比年矜己诸游诸贤豪长者间，游道广矣。……公八十而未衰，仲五十而未艾，夫有所授之矣。籍公负盛气，务上人，投之儒必为平津，投之贾必为端木。
　　　　《太函集》卷16《非非篇》

1353　潘之先自婺徙(歙县)岩镇，……(图南)始受书家塾，父命之贾，图南弗善也。俯而深惟贾者徒慕诚而穴市中，直糊其口耳。吾曹固将攻百家茹千古，诚何慕焉。遂载五车归，瞠乎从二昆后。汀州(世父)大喜。则谓图南：“乡人什七贾而什三儒，不端行而道儒，则弁行而经贾矣。藉第令得径，曾何足以一当夷庚；若以舍贾而来，必不以趋贾而去，于吾子行增一美矣，幸哉!”
　　　　《太函集》卷30《太学生潘图南传》

1354　(明歙商吴伯举贾于扬州)，博古重购商周彝鼎及晋唐以下图书，即有奇，千金勿恤。举一子，始冠，业已倾江都诸生。……伯举慷慨持大体，诸吴有不决，率片言析之。往往居贾人间，诸上贾西面事之为祭酒。其居贾故久，握算故长，独内外应务、解纷、结客、课子，日不暇给。
　　　　《太函集》卷15《赠吴伯举》

1355　公姓汪氏，讳玎，字德洪(休宁人)。……父命商于菊邑双河口，交易以公道自持。后游贵邑申庄，见厥俗仁厚，遂居商之，罔道弗干，罔利弗取，恂恂然贞诸度，无远近莫不喜道其德。……子曰植，好文墨，雅饬干蛊，绰有父风。……孙曰沾瀚、汴瀚，质颇粹，命习举业，冀以塞其志。公虽不乐仕进，好以前辈仕者风后进。……公生成化甲辰年十一月二十七日子时，嘉靖丁酉六月八日巳时殁于邸店。
　　　　《汪氏统宗谱》卷37《墓志铭》

1356　处士讳坦，字万厚，姓汪氏，号东壑(明休宁人)。……既而出游吴楚，虽托游于货利之场，然非义弗取。其遇物也咸率其直而济之以文雅，此其商而儒者欤!
　　　　《汪氏统宗谱》卷168

1357　汪太学者，讳可训，字尔彝，休宁城西人也。……父一龙，能孝友，多长者行。以赀游芜湖，人兢挽之，因家焉。生三子，太学居长。……十三应童子试，较艺本籍，群试之脱彀，旋芜数数不售。太学念休巨邑也，当县队壁而战者近万人，即士有文何能及有司目。又计程往返千里，以千里之程而希近万偶一之获，此实难。南雍距芜才二百里，扬帆仅一衣带间，舍乡学而取国学，亦足有为。于是遂游成均，谒先师，退就班列，明堂钟鼓得与省考焉。当时时，太学年方壮，才方盛，务博洽多闻以瞻学，欲与其锋而用之。凡当世知名之士，贤人大君子之夙驾南都者靡不识，而一时知名之士、贤人大君子亦各得与语为快，……人罔不以脱颖期。……乃终不得志。……遂辍贴括，顿还旧栖。初太学家计仅粗足，勤营什一狭，太学归而游精覃，思念方不得大用，奇赢小术讵其不能自我力致为。再发货殖传读之，笑曰：“是奚足哉。”爰是营心计，凿空自师，大辟奥堂，创所未有。……积五年，择人人得，任时时成，饰智智治，隆著拟封君矣。徽俗凡锥末起家者，务节缩溪刻忤人情，太学独宽大得之。属朝廷用大司农言，置榷芜关，西蜀雷公来摄事，公余访闾井贤豪，间得太学，一见大悦，出子弟发策质难，去之日，依依江浒不忍别。嗣濑上潘二岳来，濒访亦得太学，见悦有加于雷。历一月，宾见者数四，后则击节奏钥启便室揖入，修家人欢，礼款逾厚为骨戚，有“三日不见鄙吝生”之叹。太学于二君称莫逆，余如罗柱史、张铨部、程观察诸大老曲席折节，指不胜屈。自是干旄之导，山人之衣及曩陪京之游，往来造门无间日，或漏泻二十刻，犹稠迭庭中，太学不厌也。时家大饶裕，太学不亲执管库，权子母息，出入各有司存，年终受成，人不敢以毫忽欺。太学年届四十，忽语人曰：“吾尝读卓澄甫传，跽翁谓饶裕名不易当，即不若散以市义，使义名归我，不然而先王孙有僮奴者八千指，田池射猎埒人君，而一临邛令得难之，毋乃有所不足耶 澄甫之言如此，澍余何人，罔闻知敢后澄甫!”益发箧任侠，急施予，远迩风闻实惠我德矣。太学有子五人，岁延名师督之学，曰：“此余未究之业也，尔小子容一日缓乎 ”尽出所订习经书古文词，严程课督。长子洪仁补博士弟子员，三子洪勋才弱冠，再试弟子高等，奉明经，充选太学。教儿之暇，偕素心友十人，构小苑结社为娱，十人者皆有道贤杰，持方幅不妄举止。太学曰：“吾老友也，造膝命觞，谈圣贤理道德业，否则亦击节朱家郭解为人。”年五十无大疾以天年终。
　　　　《休宁西门汪氏宗谱》卷6《太学可训公传》

1358　君姓方氏，名勉柔，字时刚，号坤斋，歙之寒山人也。……十三工铅椠，行就试有司，汝梓公(勉柔父)心惟家计，伯子读父书，仲子殚什一，食指繁，毋乃不给于供。君勉承父志，遂投笔去，从仲兄贾大梁，谨司出入，练达如老成人。仲兄廉其才，畀以事权，君多多益办，业益隆然大起。夫大梁都会地，流俗争尚奢汰，君约慎自持，谢去游闲，专精化居，所接者皆端人正士，虽贵倨如周藩及诸戚畹，亦且折节下交，争相引重。……后从大梁走云间，道经广陵，见峨舸大坻，慨然曰：“此吾家世业，中叶偶失之，吾不可以不复。”乃谋诸父兄，修盐策之业于淮。淮地商贾辐辏，奸伪时作，不则鲜衣怒马，招摇城市，霍肉浆酒，选伎征歌，殆无虚日。君至益阉然自修洁，兢兢奉法唯谨，故能保其业，不为豪滑所中。……天启乙丑十一月初三日卒，距生嘉靖丁未九月二十二日，享年七十有九。
　　　　《方氏会宗统谱》卷19《坤斋方君传》

1359　予(吴良梓，歙县丰南人)字长公，生嘉靖壬午。贤公为元学正，余分祖也。历三世田舍翁，曾祖积顺公乃以贾起家。祖芳义公早卒。父自请公以盐策游荆裹间。兄良楫，轻黄金，重意气，曳裾王门。寻父客卒于舟，家徒四壁。余适有管鲍之遇，往来吴越齐鲁燕赵之都，出入布帛盐策之场，十有五年。信于言，俭于己，以故长揖而归。年五十九，菲衣薄食，咸子之养。雅好小诗，虽不能追名流取声当世，亦足以畅幽情、涤烦襟也。夫吾族为歙闾右，而贤公世系单微，余举五男，后庶几乎。室人东山程，既嫁，厚奁资妆，懿具四德，易富强，恤贫匮。吾子入库序者，溯洙泗之流，居市井者，修陶猗之术，其力也。
　　　　《丰南志》第9册《附自序》

1360　徽有石潭翁也，梁忠壮之裔也。讳悦(姓程氏)，字廷豫，别号南滨钓叟(明嘉靖时人)。隐于贾，而不沦于贾。居积渐致赀雄一方，而一方之人皆德之。其貌也坦然而朴，其气也蔼然而和，其言也确然有信，其动也秩然而理，其衷也淡然而无所营，昔人谓悃丧而无华，沉毅而有猷者非欤!行谊为郡伯所推重，荐加爵弁，烨然章服之荣。
　　　　歙县《程氏本宗谱 附录 书石潭程隐翁七秩夫妇偕寿图叙》

1361　先生名文林，字毓秀，市隐人也。练江东下，石为梁，水悬注，竹木翳，其土有濠濮之致。舟车辐辏，廛市栉比，溯流而绾其口。先生手一编，坐而贾焉，自称竹石先生。生平孝友，儒雅喜吟，数以佳辰结客觞咏竟日夕，其志不在贾也。配孺人毕氏绝贤，生子璇，又尝脱簪珥为先生置妾，生琬，孺人视琬与璇等(称难夫妇矣)。璇世父业为廉贾，以信义行市中，不出，而远近归之如流，家益大起。璇念其父母有隐德，世鲜知者，为集先生诗刻之，既稍稍有闻矣。
　　　　《许文穆公集》卷7《竹石先生像祠记》，又见乾隆《重修古歙东门许乐宗谱》卷10

1362　(许)琰稍长，(其母)遣从诸叔父游江湖，乃时敕之曰：“汝父早逝，吾夙夜惧汝弗克自树，毋习宴安骄奢堕行圮业为先人羞。”琰乃砥志砺服贾之事，而心否计然之术。惟延访诸士人，乐闻礼义以自志式。故家虽殷裕而接物撄事敬让以和，罔旷逸骄纵之习焉。
　　　　歙县《许氏世谱》卷6《寿节妇罗孺人六十序》

1363　太学讳尤德(姓陈氏)，原名祖治，字君明，号瞻墀(明末休宁人)。……长嗜学古，博通群书。性孝友，然意气自豪。世家素封，善交游，海内名流恒欲得而交之，故座客堂满，樽酒不空，有北海之遗风焉。生平不以财废义，周急扶危，蠲租贷逋，懿行未能悉数。
　　　　休宁《陈氏宗谱》卷3

1364　(黄)翁讳长寿，字延址，别号望云。歙孝行里潭渡人。……少业儒，以独子当户，父老，去之贾。以儒术饬贾事，远近慕悦，不数年赀大起。驻维扬理盐策，积贮益浩博。不效啬夫，徒为自封已也。人有缓急赴之皇皇如不及，凡伐于饥者、寒者、疾者、殁者、贫未婚者、孤未字者率倚办翁，翁辄酬之如其愿乃止。……嘉靖庚寅，秦地早蝗，边陲饥馑，流离载道，翁旅寓榆林，输粟五百石助赈，副都御史萧公奏闻，赐爵四品，授绥德卫指挥佥事，旌异之。翁云：“缘阿堵而我爵，非初心也。”谢弗受。翁虽游于贾人，实贾服而儒行，尝挟资流览未尝置。性喜吟咏，所交皆海内名公，如徐正卿、叶司徒等，相与往来赓和，积诗成帙，题曰《江湖览胜》并《壬辰集》，前太史景公赐为之引，梓成藏为家宝。
　　　　歙县《潭渡黄氏族谱》卷9《望云翁传》

1365　中翰兄(吴希元，明歙县人)下帷之暇，兼督贾事，时而挟书试南都，时而持算客广陵，孺人两以嘉言进，其论贾则曰：“良贾深藏若虚，无移于侈汰。”论儒则曰：“荣华非可侥得，无逐于倘来。”岁己亥，三殿鸠工，司空告匮，有言诸素封拥厚资，不佐国家之急者。中翰兄问策于予，余亟以卜式事讯，而孺人从中赞之，乃献万金，供将作费。天子义而旌之，授兄文华殿中书舍人。敕命至日，冠翟拖帔，里人夸然。中翰兄既官，归筑室溪上，鼎彝在陈，图书在壁，足不窥户，宛如身在三湘五岳商周秦汉间也。戒诸侍者曰：“无以委琐混而翁。”家柄一秉孺人，而翁乐此以终余年耳。孺人出纳必稽，扃钽必固，粢盛必洁，客羞必精，中翰兄所欲为，不言而先意承之矣。中翰疾委顿几三载，孺人亲为调药，竟不起。乃剖资产授六子曰：“而父若祖，戮力以有今日，第合之则盈，分之似啬，虽观者犹羡以为盈，愿尔曹自以为啬，则骄奢不生，家且益炽矣。”……诸子既分居，各治垣屋园林，如三溪阁、松云馆、上花园等。
　　　　《丰南志》第5册《从嫂汪行状》

1366　汪钅，字惺凡，(明休宁)上溪口人。性恺悌，旅京口，同舍有遗金五百两，留还之，其人愿分其半，不受。……尝出橐中装，与兄积箸，不问出入。居尝研精理学，欲希圣超凡，自以为字。以子康谣贵，制诰有“推产同气，并其瘠而不居；还金舍人，当奇穷而愈固”语，祀乡贤。
　　　　康熙《休宁县志》卷6《人物 孝友》

1367　次公(吴季常，明末歙商)少娴公车言，游成均，厌弃之曰：“人生行乐耳，斗功名于鼠壤，弛日月于驹隙，终何益哉!”于是脱迹尘中，蹑身霞上，凡人间俯仰，算筹衡纵，抵质兼并以取赢，一切不闻不见，并付之不为。明松介石，抹月披风，三百枯棋，十千名酒，日与上客懿亲游戏为乐。退则披古帙、艹热异香，清散逍遥，不知何者为诽、为誉、为莞、为枯、为少、为老，几古之得道善忘者矣。……公侠似鲁朱，而不喜游说纵横，富似卓郑，而不喜求田问舍。
　　　　《丰南志》第4册《季常吴次公六十序》

1368　郑生名作，字宜述，号方山子。尝读书方山中，已，弃去为商。挟束书，弄扁舟，孤琴短剑，往来宋梁间。……识者谓郑生，虽商也，而实非商也。
　　　　歙县《郑氏宗谱》《明故诗人郑方山先生墓图志》

1369　(江)世鸾公，若鹏公第五子，恂恂雅饰，贾而儒者也。市隐南婵邑中，名士乐与偕游。
　　　　歙县《济阳江氏族谱》卷9《明处士世鸾公传》

1370　公讳朴，字景文(歙县人)。父启南公，大父龙田公，皆以文学世其家，名噪胶庠。幼颖异，即克继志事。早罹母吕孺人艰，两尊人砚田不登，家日寝落，公未敢以饔歹烦父祖忧，辄屏弃经生言，更修卓郑业。然终以儒贾不肯事龌龊琐屑，较计锱铢，滋息日亦薄，赖伯兄善征逐，家稍隆隆起。……虽读书未竟其志，亦岂可于贾人中求之哉!公生万历丙申，殁顺治甲午。
　　　　《新安张氏续修宗谱》卷29

1371　君讳雯，字解占，姓鲍氏，世为歙人。……君少敦敏，喜读书，手录六经子史大义，积数十箧。……自遭父丧，家中落，急欲以科目自奋，而连踬于有司，扌拄门户，艰辛万状。先世曾治盐策两浙间，不得已往理其业。虽混迹廛市，一以书生之道行之，一切治生家智巧机利悉屏不用，惟以至诚待人，人亦不君欺，久之渐致盈余。……家既饶，特亟施予，遇人之急，推解无倦色。尤厚于宗族，莛恤无算，常欲置义田以禀贫者，自书《钱公辅义田记》于屏，用志不忘。……公生崇祯庚辰，卒康熙辛巳。
　　　　《歙新馆鲍氏著存堂宗谱》卷2《鲍解占先生墓志铭》

1372　余逢盛，字际虞，(清黟县)西隅人。监生。试不中，以淮鹾议叙卫千总。事母有至性，待人有气谊，忄于亲旧，扬州谢春、淮安宋登瀛、饶州程日新、休宁金镳、同邑许宝球皆与逢盛为文字交。
　　　　同治《黟县三志》卷6《人物 义行》

1373　(鲍)君讳逢仁，圣若其字也，世为吾县(歙县)棠樾人。幼就傅读《论语》孝悌为仁之本，疑“仁”当释作“人”，举以质文师，师惊其夙悟。……君长才通变，能殖其财，然一岁所入，必归其父太公，不以自私。
　　　　歙县《棠樾鲍氏宣忠堂支谱》卷21汪志达《朝议大夫鲍君圣若传》

1374　方士，字右将，号西畴，(歙县)石壁下人。仪征籍附贡道理。性孝友，以侨居广陵未能即归故里，乃建宗祠，置祭田于扬，聚族之商于扬者，恪修祀事。乾隆十六年，岁饥，出千金助建惠济仓。又与本里创设义塾。亲族之不能婚娶者，亻次之。有负金巨万不能偿，质以田宇，却不受，使养其老母。与诸名流结韩江吟社，著有《西畴诗抄》四卷、《新安竹枝词》一卷。
　　　　民国《歙县志》卷9《人物 义行》

1375　凌顺雷，字贯日(歙县人)。幼有至性，七岁失怙，哀毁如成人。事母黄氏以孝，家贫，与仲兄采薪以养。稍长，偕服贾，苦力负担，寒暑弗轰，虽甚惫，不敢告劳，亦无后言怨色。……厥后生计渐裕，而勤敏不倦，一惟兄言是从。南北往来，岁无宁晷，数十年如一日也。乾隆丙辰析箸，无一丝一粟留私箧者，蔼然推让之风，乡里以是重之。
公雅嗜经史，尝置别业，暇则披览于其中，教诸子以读书为首务。
　　　　《沙溪集略》卷4《义行》

1376　(江)廷祥公，字钟百，别号麟郊。……幼即端庄，寡言语，慎交游，性孝能得堂上欢。长而就傅，乐与贤士大夫交。后弃贴括，习计然之术，名振江淮。……秀水大中丞范公讳灿，为诸生时，甘贫守困，公识其不凡，礼请于家，课其子侄，待之忠且敬焉。后连掇高科，莅任开府，人莫不叹公之目有青睛也。
　　　　歙县《济阳江氏族谱》卷9《清候选州司马廷祥公传》

1377　(许)公讳思恭，字汝安(歙县人)。因行乐日方水，见鸢飞鱼跃而悟焉，遂号鸢溪居士。……少颖悟，治举子业，读书过目成诵。后因三兄明卒，了庵翁(思恭父)以旅秉无寄，遂命辍业趋事，居姑孰稠市中。……有大志，不局局锥利间，治贾不暇给，而恂恂如儒生。
　　　　《新安歙北许氏东支世谱》卷3《鸢溪传》

1378　君讳策，字灿然，号简斋，世居县之镇头。……幼聪颖，有远志，读书辄解。年十二，随父至兰溪，师赵虹桥明经，习举子业，明经深器之。年十八，父殁，大父年老，君随叔父侍养，事母抚弟，遂弃儒承父业学贾，往来兰、歙。精管(仲)刘(晏)术，所亿辄中，家日以裕，援例为太学生候选布政司理问。君慷慨好义，尝曰：“造物之厚人也，使贵者治贱，贤者教愚，富者赡贫，不然则私其所厚而自绝于天，天必夺之。”盖君虽不为贴括之学，然积书至万卷，暇辄手一编，尤喜先儒语录，取其有益身心以自励，故其识量有大过人者。君少时，见大父力行善举，修道路、平粜辄心喜。道光壬辰、癸巳间，邑频饥，君偕叔父捐千数百金，邑令王王干以“克承世德”表其门。……教子耀庚爱而劳之。乙未，耀庚补诸生，尤以立品为先，词章为末，务崇实学，勿鹜虚名，谆谆训勉。君平居多艺能，善草书，精音律。……疾作，君客兰溪，自知不可为，及革，乃呼耀庚语之曰：“吾有遗恨二：吾族贫且众，欲仿古立义田、置义塾为经久计；吾乡多溺女，欲广为倡捐，俾生女者得给费以变其俗。汝无忘父志。”……君卒于道光二十一年十月十五日，距生乾隆五十七年十月十四日，年五十。
绩溪《西关章氏族谱》卷26《例授儒林郎候选布政司理问绩溪章君策墓志铭》

1379　汪起凤，字虞仲，别号翔宇。……少好读书，从父四峰公命，以儒服贾。
　　　　《休宁西门汪氏大公房挥佥公支谱》卷4《处士起凤公传》

1380　吾宗许明贤，字仲容。贾扬州，宗谱称其行谊敦笃恺悌，博施与。子承宣、承家同祀乡贤祠。靳志言：“仲容，(歙县)唐模人。少读书白岳，性至孝，亲意少有不豫，露立三夕不就寝。平生深究性命之学，以诚敬为宗。教子读书取友尤有法。一日渡江，取诸子所辑时文投江中，曰：‘此无益之学。’命编辑《历代史论》及《名臣事略》二书。诸子皆承其学。他如赈饥、焚券、施棺、施药及完人婚嫁，终岁孜孜无虚日。三举乡饮大宾，卒年八十五。”
　　　　《歙事闲谭》第11册

1381　(孙)公讳大峦，字萃峰(婺源人)。援例入国学生，有异质，气量恢宏，昆弟三人，交相友爱。尝持筹吴越，生计渐裕。为人疏财仗义，有告匮者量力周之，不以为德也。……又好与文人学士游，多闻往古嘉言懿行，开拓心胸，故能扫尽市井中俗态，虽不服儒服、冠儒冠，翩翩有士君子之风焉。……公之后裔，衣冠济济，玉树森森，读鸿渐之经，服贾咸蒙乐利，锡龙章之宠，先代亦荷荣褒。
　　　　《婺源《湖溪孙氏宗谱》卷1《萃萃峰孙公传》

1382　王宜桂，字卓林。太学生，诰赠奉政大夫，晋赠朝议大夫。(婺源)词源人。至性过人，博通经史。因家贫亲老，弃儒服贾，百计以供甘旨。伯仲兄客外，岁入赀薄，桂必设法为增寄白镪以娱亲心。
　　　　《婺源县采辑 孝友》

1383　金鼎和(清休宁人)，……躬虽服贾，精洽经史，有儒者风。
　　　　康熙《休宁县志》卷6《人物 笃行》

1384　(程执中，晚清婺源人)以程氏之“四箴”谓曰：“读圣贤书，非徒学文章掇科名已也。”故门下多端士。诸弟及期功子弟虽营商业者，亦有儒风。
　　　　《婺源县志稿》

1385　王鸿山金，字钦如，号仁山(清婺源人)。……挟策走吴楚，业渐裕，均析诸弟，毫无所私。……躬率子侄以义，长幼咸服。构讲堂，延师课读，人文丕振，群藉兴育之力。宗祠倾圮，偕弟山乔修葺，焕然一新。性耽书史，老而不怠，著为家训，扬郡伯跋其简称为“贤哲格言”；张邑侯礼致宾筵，沐恩优老之典。
　　　　光绪《婺源县志》卷28《人物 孝友》

1386　先兄姓汪氏，讳志德，字世宁，……先世由歙之黄墩迁休宁安乐乡。……年十五能服父劳事，贾江湖有倜傥之才，所谋所施，绰有大过人者，人不敢以年少目之。虽寄迹于商，尤潜心于学问无虚日。琴棋书画不离左右，尤熟于史宠，凡言古今治乱得失，能历历如指诸掌。既冠，克勤于蛊，先君晚年益大其家业者，大抵行先兄之志也。先君既殁，先兄统属诸弟，家至百余口，恬恬愉愉内外无间言，家业愈兴。……晚乐林泉，或觞或咏，或棋或书，惟适是安。……生永乐辛卯八月初一日辰时，以成化壬寅十一月初五日寅时卒于正寝，享年七十有二。
　　　　《汪氏统宗谱》卷42《行状》

1387　(黄)公讳长寿，字延祉，号望云(明成化嘉靖间歙县潭渡人)。长习举业，以家累弃去，娶郑氏三日，遭回禄，贫益甚，郑脱簪珥资商齐鲁间。尝登泰岳，见白云起东南，辄感而泣，济宁李侍御作望云诗解之，因自号云移。……
性喜蓄书，每令诸子讲习加订正，尤嗜考古迹，藏墨妙。与文人登高吊古，终日徜徉，不以世故撄其心。所著有《望云遗稿》，藏于笥。刻《文公家礼》、《诗文玉屑》、《雪州文集》、《望云集》、《壬辰集》、《壬辰续集》及《江湖览胜》，行于世。
歙县《潭渡黄氏族谱》卷9《明故绥德卫指挥佥事黄公墓志铭》

1388　富祥，字延实。……(其子)廷宾，早能成立，商游吴、越、齐、鲁。且性颖敏，好吟咏，士人多乐与之交，而诗名曰起。人谓孺人曰：“业不两成，汝子耽于吟咏，恐将不利于商也。”孺人(廷宾之母)叹曰：“吾家世承商贾，吾子能以诗起家，得从士游幸矣，商之不利何足道耶!”生成化乙巳十二月二十四日，卒嘉靖癸亥十月廿日。
　　　　歙县《泽富王氏宗谱》卷4

1389　初，公(潘汀州，歙县人)父处士命伯以儒，仲以贾。仲无禄早世，公不释业，代贾真州。家世用陶，公独与时逐，或用盐瑙，或用木布，或用质剂，周游江淮吴越，务协地宜。邑中宿贾，若诸汪、诸吴悉从公决策受成，皆累巨万。真州诸贾为会，率以赀为差，上贾据上座，中贾次之，下贾侍侧。……公有子，能受贾，公始归儒。比年虽托于贾人，而儒术益治。诸学士过真州者辄屏刀布相与挟策论文。
　　　　《太函集》卷34《潘汀州传》

1390　处士(吴时起)为余先大母赠淑人仲弟之子，先司马称内弟，余称吴氏叔云。……先大父使从先司马贾盐策，先司马既受命，则遣叔居贾兰溪。先司马博习诸家，独以事先大母疾，益攻医术。贾多暇，讽叔学医。叔方涉猎古今，喜读史。先司马谓叔：“史固有言，治生不待，危身取急，则贤人勉焉，医是也。且百工老则废业，医老将益精，时起勉之，毋用史为也。”于是尽发所藏方书授叔，叔朝夕诵之。冬夜拥一被，手和药丸，口读书不辍。……
江文学民莹自儒入医，所著方书盈笥。叔东乡(向)坐，民莹不旬月悉笔受之。及余为尚书郎，叔入都市，乡大夫争致叔，一以上客客之。……既税驾，郡中病者日以安车迎叔，毂相击也。居十年所赍用浸饶，乃复置室溪南，则以长龄(地名)为辇舍。
　　　　《太函集》卷53《处士云溪吴公墓志铭》

1391　李庭芳，字彼诒，附贡生，(休宁)甲椿人。幼精敏，入泮后，研究经史，学问益进。旋因父连年远贾，往代其劳。……又以高曾以来，祀典缺如，为输租倡立。其初就贾也，父谓客游，宜知医学，遂精究歧黄。人或酬之，则谢曰：“吾承父志，非为利也。”
　　　　万历《休宁县志》

1392　翁(汪应浩，明休宁人)方舞象，夕日诵千言，诸大父期为国器，诸先达雅重遇之。值数奇，邑郡邑屡试高等，蜀褰裳泮宫一水。家素事盐策，值开中法更，乃鼓箧闽越，远服贾，业以日拓。居家传子一经，课以制举业。长已蜚英辟雍，季则誉重庠序，暨孙若曾，被诵之声相闻也。然翁虽游于贾人乎，好读书其天性，雅善诗史，治《通鉴纲目》、《家言》、《性理大全》诸书，莫不综究其要，小暇披阅辄竟日。每遇小试，有宿士才人茫不知论题始末者，质之，公出某书某卷某行，百无一谬，视弄笔口口辈奚啻倍蓰。……而济人缓急，恤人婚嫁，葺黉宫，建舆梁，焚券释负，市义日有闻。
　　　　《休宁西门汪氏宗谱》卷6《光禄应诰公七秩寿序》

1393　(休宁汪)叔义……性好游山水，客于淮，殆于钓台之云，浣滨之水，无不兴慨寄怀，抚时感昔，故名流所接不难把臂而倾盖如故也。今跻七十，步履轻矫，豪气遒上。犹握奇赢，拮据不遑，发无不中，动无不获，计然之术，孰有过于此者。
　　　　《休宁西门汪氏宗谱》卷6《儒士叔义七秩寿序》

1394　(王)尚儒(明末婺源人)……年十五即毅然束书担囊，请从事于治生，父笑而许之。乃变儒服贾，游于荆楚。楚中时多警，同事者每宵例必次第一人危坐司夜，公独一首甘代同列劳，藉膏油以照读，其励志有如是。未数载，而高堂之奉可以列鼎，不但业日隆起，文思焕发，名宿咸为心折。明义善断，每当大事，一时轩冕，皆即而受谋。崇重师儒，奖掖寒俊，至今江汉鸡窗之士，犹啧啧艳称高谊不衰。当有明图鼎将移，公仅职授鸿胪序班，不就，赋归故里。
　　　　婺源《武口王氏统宗世谱》第20册《申公传》

1395　篆学图书，多出于新安，为他郡所不及。如汪梦龙，休宁西门人，名涛，字山来，多膂力，人呼之梦龙将军。真草隶篆以及诸家书法，无所不精。每写一家，从不致杂入一笔，大则方丈，小则径寸千言。铁笔之妙，包罗百家，前无古人。少时至楚中贩米，逆旅暇日，偶至一寺，见衣冠者十余辈，在佛殿，以沙聚地成字径丈，曰“岳阳楼”。山来笑谓曰：“是可以墨书也，何艰于八法乃尔耶!”众惊愕，因白之郡守，延入署，煮墨一缸，山来以碎布蘸黑，书于匾上，顷刻成。守叹赏久之，因嘱山来落款于后曰“海阳汪涛书”。至今楼虽屡修，而此不能易也。
　　　　《啸虹笔记 梦龙将军》(见《旧小说》己集)

1396　程其贤，字思齐，歙岩镇庙前人。四龄失怙，事节母汪以孝闻。总角就外傅，恂恂礼法，举动悉如成人。时家中落，弱冠弃儒服贾，勤苦以供家给。……生平耽经史，重伦常，崇尚朴俭，远近推为典型。家政严肃，迪后有子，倬佶情克，遵庭训，绍书香焉。晚年，由国学考授州司马。
　　　　《程氏人物志》

1397　汪钅，字钟如，号惕斋，(康熙休宁)西门人。性颖悟，过目终身不忘。年十七，随父雅会游楚，为高汇旃先生首拔。已，以父卒，家中落，弃儒服贾走四方，供母甘脂者十余年。复习举子业，读书江汉书院，癸卯、庚戌登两榜，甲寅考授中翰。……乙卯分校京闱称得士，升户部主政。督京仓亲加厘剔，奸胥不敢欺，报最，擢吏部文选司主政，历考功验封司员外。……冢宰称之曰贤，特荐由验封郎中超调掌选。……
生平忠厚和蔼，周贫济急，虽隆贵不忘商贩交，乡人钦为长者。
　　　　康熙《休宁县志》卷6《人物 宦业》

1398　府君姓吴氏，讳钅，字岘山，号嵩堂，歙之丰南人。……年二十八，受知于督学李公，补邑诸生，每试辄高等。受业于乡先辈叶丽南先生，读书问政山中，手披口吟，寒暑无间。武进秦龙光先生，不轻许可，见府君所诣，推为国器。府君亦慷慨激扬，谓一第可捩契致。会大伯父早卒，而王父治鹾汉皋。府君曰：“嘻!余不能事事，碌碌羁塾门，乃以家口贻亲忧乎!”遂与三叔父分任其事。府君来扬，犹不忘举子业，往往昼筹盐策，夜究简编。迨棘闱屡踬，府君始绝意名场。自此遂总持家政，勤靡遗劳矣。……府君自少留心经世之务，经史子集，环列几前，至老未尝释卷。遇事辄明于大体，能持公议。……两淮之人咸倚以为重，士大夫来扬者，每从而决所疑。事关鹾政，大宪偶有咨询，府君亦尽言无隐，时蒙采纳焉。……训诸侄必以礼，遇臧获宽而有制，而督不孝(吴绍氵)等则一主于严。为不孝等延名师家塾，谆谆以陶侃惜分阴之义相警。见不孝等所业进，则加一饭；所业退，则减一饭。每呈阅课艺，必为掎摭利病，期当于应科法程。或时诵前人传，琅琅不遗一字。不孝等虽终日抱卷，犹逊其精熟，辄渐汗若无所容。家无樗蒲、博奕等具，案头惟时花数瓶，旧书数种，以供清赏而已。
　　　　《丰南志》第5册《皇清附贡生诰授资政大夫侯选道加四级恩加顶带一级又恩加一级议叙加六级显考嵩堂府君行述》
按：吴生于康熙四十七年，卒于乾隆四十三年

1399　方蹬卿远宜汪太守，伊少从父兄为商，请改业而为儒，蹬卿之兄不许，强而后可。吴举人世忠家贫，父令习推算，乃窃读经书，有志才竟能有成如此。余意蹬卿之兄故贾也，无足怪者。太守之兄健斋先生佐也，乃听其先为贾耶 然及其请改，则遂已许之，不待强矣。
　　　　《岩镇志草 逸事》

1400　汪如钺，(清休宁)长塘人。幼读书，长弃举子业，贾江汉间。性孝友，有所得，辄分润同族，以故乡无窭人。平生诚朴不欺，顽梗者见之辄化。所著有《穆斋文集》、《行旅无虞》二书。
　　　　嘉庆《休宁县志》卷15《人物 乡善》

1401　汪廷榜，字自占，(清乾隆间黟县)黄陂人。少业贾至汉口，见船楫相蔽数十里，江波浩淼，忽心动曰：“文之大也，有如此乎!”归而读书，能深思，所为文或过当，继又务为平易，久之乃始务为中正之文。读书钟山书院，从梅氏得勾股法，由是通算学。中乾隆辛卯第二名举人。……补旌德训导。……自号仰山学者，称仰山先生。
　　　　道光《黟县志》卷6《人物 儒行》

1402　汪先生名廷榜，字士瞻，黟三都人，同学称仰山先生。少学贾，二十八岁，置货汉口，见帆樯丛集，蔽江面十数里，人语杂五方。汉水冲击，江波浩渺，纵观之，心动，归而读书，学文词，喜驰骋，渐不自喜。……于逆旅晤戴震、李暴，与订交，学益广，中乾隆辛卯江南举人，授书饶州紫阳书院，补旌德县训导，以病归。嘉庆元年，举孝廉方正，年老不就。……所著四书文，名《碧山堂制义》。自言曰：“人各有所长，经义即未敢自信。”……嘉庆八年七月卒，年七十五。
　　　　《癸巳存稿》卷15

1403　江方伯名春，字颖长，号鹤亭，歙县人。初为仪征诸生。工制艺，精于诗，与齐次风、马秋玉齐名。先是，论诗有南马北查之誉，迨秋玉下世，方伯遂为秋玉后一人。体貌丰泽，美须髯。为人含养圭角，风格高迈，遇事识大体。居南河下街，建“随月读书楼”，选时文付梓行世。……自著有《水南花墅吟稿》。……
方伯以获逸犯张凤，钦赏布政使秩衔，复以两淮提引案就逮京师，获免。曾奉旨借帑三十万，与千叟宴，其际遇如此。……子振鸿，好读书，长于诗。江氏世族繁衍，名流代出，坛坫无虚日，奇才之士，座中常满，亦一时之盛也。
　　　　《扬州画舫录》卷12
按：江春乃扬州盐商。

1404　许飞潜，字孔昭，(清黟县)六都栈阁岭人。县学生。初为贾，弱冠习儒，读书刻苦。……训徒垂六十载。
　　　　同治《黟县三志》卷6(下)《人物 质行》

1405　黟县朱君光宅，字阜民，号黄亭。文公二十一世孙。喜读温公通鉴，称说千百言具有条贯，学士能史者或逊其精熟。少随父贸迁，厥后家隆隆起。……尤重问学，一时根柢朴学之彦与夫辞章胜流，皆乐数晨夕文酒相娱。兄弟三人夙夜必偕相与讨论今古，规过奖善。
　　　　同治《黟县三志》卷15《艺文志 人物类 朱萸亭传》

1406　胡际瑶，字美堂，(黟县)西川人。……自曾祖业商江西，代传至际瑶弗坠。然好读书，能诗画，精音律，有士行。……子朝贺、朝赞，俱见《选举志》。朝贺最知名。今户部尚书罗公暴衍，前督学安徽器拔之，并为际瑶作传，称其尽伦尽质云。传见《艺文志》。际瑶有《浪谈斋诗稿》一卷。
　　　　同治《黟县三志》卷6《人物 质行》

1407　春帆胡君名际瑶，字美堂，安徽黟县人也。其先世出唐宗室，育于婺源胡氏，遂从其姓。宋元丰间，迁黟之西川，至胡君二十有六世矣。胡族旧多名儒，以经学传家，所务惟耕读二事。然徽处万山中，少平畴，故商于外者亦所在多有。君家自曾祖创业江右，传至君凡四世弗坠也。君虽业商，然于诗书皆能明大义，舟车往返，必载书箧自随。每遇山水名胜之区，或吟诗，或作画，以寄兴，著有《浪谈斋诗稿》一册。又工笛，善音律，饶有雅人深致，与庸俗市侩不类。……子三，长朝贺，为兄后，即予视学时所选择士也；次朝贯，随君习商；三朝赞，随长习儒。盖君晚年虽授例捐职，生平实以不 习儒为憾，因以二子就儒业，属望甚殷，每诫子曰：“古人云：‘非关因果方为善，不为科名始读书。’吾家世明经，苟不能上承家学，虽得科名不贵也。”居家持躬皆尚节俭，无鲜衣美食，惟从师买书之费一无所靳。过通圜见书肆，必入观书，能辨优劣，遇佳者辄购归与子，凡数百卷。
　　　　同治《黟县三志》卷15《艺文 人物》《胡君春帆传》

1408　扬州诗文之会，以马氏小玲珑山馆、程氏园及郑氏休园为最盛。至会期，于园中各设一案，上置笔二、墨一、端研一、水注一、笺纸四、诗韵一、茶壶一、碗一、果盒茶食盒各一，诗成即发刻。三日内尚可改易重刻，出日遍送城中矣。
　　　　《扬州画舫录》卷8

1409　洪征治，字魏笏，歙县人。子肇根，字向辰；肇松，字奎芳。并世其父鹾业。奎芳子锡豫，字建侯，工于诗。
洪肇柱，字殿书，肇根弟。有“佛菩萨”之号，乐施，常以参桂济人。
　　　　《扬州画舫录》卷10

1410　程鱼门编修晋芳，新安人。治盐于淮。时两淮殷富，程氏尤豪侈，多畜声伎狗马，先生独嗓嗓好儒，罄其赀购书五万卷，招致多闻博学之士，与共讨论。先生不能无用世心，屡试不售。亡何，盐务日折阅，而君舟车仆莸之费颇不资，家中落，年已四十余。癸未，纯皇帝南巡，先生献赋，授内阁中书。再举辛卯进士，改吏部文选司主事。未几，上开四库馆，诸大臣举先生为纂修官，议叙改翰林院编修，先生大喜过望。先生耽书史，见长几阔案心辄喜，铺卷其上而事不理。又好周戚以，求者应，不求者或强施之。付会计于家奴，一任盗侵，公不勘诘。以故虽有帆助，如沃雪填海，负券山积，势不能支。乞假赴陕中，将谋之毕中丞沅，为归老计，至冒暑表至署，未月月卒，人争惜之。
　　　　《啸亭杂录》卷9

1411　程鱼门晋芳，新安大族也。治盐于淮。时两淮殷富，程尤豪侈，多畜声伎狗马。鱼门独嗓嗓好学，服行儒业，罄其资以购书，庋阁之富，至五六万卷，论一时藏书者莫不首屈一指。好交游，招致多闻博学之士，与讨论世故，商量旧学。无何，鹾业折阅，家道中落，庶务皆由门客、悍仆处理。又好周济亲友，求者应，不求者或强施之。付会计于他人，一任侵盗，不勘诘。以故虽有资助如沃雪填海，负券山积，势不能支。
　　　　《清稗类钞》第20册《义侠类》

1412　程鱼门与袁简斋书：“自陈生平所学，诗第一，古文第二，经解在外。”袁赠鱼门诗：“束发嗓嗓便苦吟，白头才许入词林。平生绝学都探遍，第一诗功海样深。”袁又言鱼门祖居新安，治盐于淮。乾隆初，两淮殷富，程氏尤豪侈，君独嗓嗓好儒，罄其资，购书五万卷。君耽于学，百事不理，又好周戚友，付会计于家奴，了不勘诘。以故虽有俸给，如沃雪填海，负券山积。赴陕谋于中丞毕公，索逋者呼噪随之。君已衰老，遂殁于陕。
　　　　《歙事闲谭》第3册《程鱼门刘姬行》

1413　黄筏，字可堂，号虚船，歙潭渡人。其侄黄晖字晨村者，为作传。称其博览群籍，好文学，左、国、庄、骚、史、汉诸书，风诵如流，兼通天官、堪舆、六壬、演禽、奇门诸术，屡秋试不售。贩木湖南，星餐水宿，仍治旧业。有《虚船诗集》二卷，文一卷。
　　　　《歙事闲谭》第3册《黄可堂诗》

1414　施德栾，字兰皋，候选布政司理问，(婺源)诗春人。赠奉政大夫。道合子。幼就塾，有文名，以父老远趁江干，遂弃举业，随侍左右。…终身服贾三十余年。……客金陵督理会馆，以朴诚著誉，守江宁者屡举总商，务多有成。劳暇则寄情诗酒，著《北山诗稿》，为袁太史所赏，采入《同人集》。大司寇熊赠额曰：“北山华棣”。以弟彰，覃恩赠征士郎内阁中书。子应谦候选府知事。
　　　　光绪《婺源县志》卷29《人物 孝友》

1415　余国极，字卫南，黟城西人。……(其子)逢盛，字际虞，以监生应试不售。业淮鹾，议叙卫千总。……在在与文人游，如扬州谢春，淮安宋登瀛、饶州程日新、休宁金标，同邑许宝球，皆有诗文题赠之。道光六年卒。
　　　　同治《黟县三志》卷15《艺文志 人物类》《余卫南暨子际虞小传》

1416　董邦直，号古鱼，国学生。(婺源)城东人。昆季五，俱业儒，食指日繁，奉父命就商。奔走之余，仍理旧业，出必携书盈箧，经纪三十余年，无私蓄，无矜容。……善交游，大江南北名宿时相往还。稍暇，手一编不撤。喜歌诗，兼工词，著有《停舸诗集》四卷，《小频伽词集》三卷，唐邑侯额以“才优学赡”，雨艽徐御史赠以“艺苑清芬”。
　　　　光绪《婺源县志》卷29《人物 孝友》

1417　杨杞年，字仲常，邑(休宁)西板桥人。少颖异，凡先世所藏书，一属目辄能记忆，众相惊，目为奇童。长遵父命以儒服事贾，经营吴楚，一钱不入私室。
　　　　《休宁碎事》卷7

1418　先大父讳人穆，字仰文，号燮堂。……少食贫，入塾受书，月余辄止。徒劳劳于山樵野牧，以为糊口之谋。已而怃然曰：“人生贵自立耳，不能习举业以扬名，亦当效陶朱以致富，奚甘郁郁处此乎!”于是跪请堂上，远游淮泗，服贾牵车用孝养厥父母。犹自愧不识一丁，亟取四子书，就邻之塾师求句读。值会计暇时，无卷雒诵，每至夜漏声残，不脱衣带而寝。居数月，竟卒其业。塾师见而奇之曰：“此子胸有智珠，苟为儒，必有能大过人者。”因叹息良久。后乃涉猎汉文唐诗，一读辄通奥宀交。学草书栩栩有神，间亦作为诗歌与骚客递相唱和。自是钦慕者众，始以为谋之忠而求之，继以自谋之善而助之。懋迁有无，积数百金，以居室甚隘，乃相土中买屋一间。
　　　　光绪《祁门倪氏族谱》卷下《燮堂公传》

1419　公讳道容，字公和，别号松崖，歙南罗田人。……甫七岁，就塾师，孜孜传习不倦。里中耆老见而异之曰：“是能亢吾宗者属。”(父)隆郁公春秋高，命公从商，公曰：“子代父劳分也，敢不黾勉从事。”乃挟赀游吴越，操计然之划，审盈缩低昂，不屑屑锥刀间，人称为良贾。无何，箧笥充溢，恢产构室，业起矣。归事父母，生养死葬，以孝谨闻。公虽服贾，而修行谊时。……晚年笃于教子，因材造就，令其子伯仲服商贾，季子习举业。……公生成化甲午年四月初五日子时，殁嘉靖辛丑年四月念五日辰时，享年六十有八。
　　　　《方氏会宗统谱》卷19《松崖方公行状》

1420　处士即姓汪氏，讳昂，字希勇，号云峰(明弘治嘉靖间休宁人)。……初业儒，已而治鹾于江淮荆襄间，游于金陵，而泊于利，倜傥不群，一时贤士大夫乐与交焉。……愤已弗终儒业。命其仲子廷诰治书曰：“必以经时务，佐明时，毋徒委靡为也。”以是隆师备至，日以望其显名于时，以缵其先世遗烈。
　　　　《汪氏统宗谱 昂号云峰配王合纪传》

1421　歙友许侣山乃刺史公之后裔。世雄管子利于饶，……贸迁江湖，曾无徂诈之术，凡遇徭役催科，率多自贝皮以应。……贷急里，而不计锱铢，平忿冤奚矜德色，虽闾巷童婢(无)不以长者归焉，三子课以商业，钦服无荒，充拓日饶……督励孙雏，以期青紫。
　　　　《新安歙北许氏东支世谱》卷5《东山许公七秩序》

1422　终慕江公者，歙溪南里人也，名才，字大用。父曰浩生，公甫三岁而卒，公少则茕然，从其兄为小贾。长乃独游青齐梁宋之间，赀日起为大贾。益治第宅田园寝盛矣。乃母吴又不逮养也，公伤焉。题其堂曰“终慕”，人因称终慕公云。始公盖贾于钱塘也，中官毕真者宁庶人之党，包藏不轨，肆其萘毒。公谓乡人曰：“是可居乎，亟去。”其后留者往往被祸，乃多公之先识。于是公年四十余矣，长子爬，次佩，壮可任也，乃遂归课子衿、珍习举子业，不复出。二子为邑庠诸生，日有名。嘉靖庚子，珍举于乡，甲辰登进士第，授知江西高安县，过里省公，公谓曰：“吾先世奕业，衣冠久替矣，其引之勿替，是在汝，勉之哉。”
　　　　歙县《溪南江氏族谱 明赠承德郎南京兵部车驾司署员外郎主事终慕江公墓表》

1423　(江)沙南公名，字廷和，歙之长沙里人。父曰才，赠南京驾部。驾部公娶于郑，生四子，公其仲也。伯、叔衿、季珍。公少负奇气，日诵数千言。年十六，试县官有声，会母太安人暴卒，而驾部公内顾，则令公从贾。于是公偕伯氏从驾部公贾吴越。已，徒维扬。时公弱冠即又善贾，驾部公与客问报牍，咸出公手，客得牍辄称善，而不知其仲子为也。驾部公知仲子能，乃之真州继室以张氏东归，而悉以贾事任公。其后门内日蕃，公计所入仅仅取给，彼猎者祝网，不获则徙其处，徒竞竞株守，如先业何 则又徙之梁、之楚，公什九居外，积勤逾三十年。尝游宋，中过吕梁，舟覆流里余，幸出不死。自是稍稍倦远游。已而之抹陵，过孟河口，卒于舟。……
公未为儒，去而从贾，非其志也，顾时时诵史汉诸书及唐人诗，兴到援笔立就。所过名胜，辄眺咏移日。尤专意程督诸子修儒术，延师课业不遗余力。……公既释儒业，而叔季受经，及叔氏试县官不利，驾部公又令释业从仲贾，公见叔氏叹曰：“夫农之望岁，固也，奈何以岁一不登，而辍耕乎 且吾业已悔之，汝复蹈吾悔耶 ”叔氏感公言，趣归发愤，卒有文名。季举进士，以尚书郎出守信州。……公生弘治辛酉八月二十五日，距卒得年六十。
　　　　歙县《溪南江氏族谱 故处士沙南江公墓志铭》

1424　(莲塘许君)喜慕文艺，涉猎经史。少从晴川公治猗顿业，叹曰：“吾闻范蠡居陶，数致千金，为良贾者，以有长子左右就养为之理也，吾可使吾父奔走江湖间乎 ”于是师范蠡计然之策，择人任时。能薄饮食、忍嗜欲、节衣服、与用事僮仆同苦乐。见他贾人饰冠剑、连车骑则羞为伍。且临财廉，取与义，有声维扬姑孰间，维扬姑孰无不知有莲塘君者，以善富名称素封。所得息金毫不自私，……招延名儒，为诸弟师资，给诸弟无所不用其情，宁自处粗粝。客或讽之曰：“子之诸弟容容与与，息游儒林，子胡自苦犯晨夜、冒霜雪、焦神极能耶 ”君曰：“噫!客乌知大体哉。昔汉得一良相陈平者，是谁之力欤 乃繇平之兄陈伯也。《陈平传》载：陈伯纵弟平游学，而陈伯肩家事，肆陈平学成相业也，吾独不能如陈伯乎 且天之生人岂使之暇逸欤 贫贱忧戚所以玉汝于成也，吾之焦神极能又胡不可哉 ”……卒于嘉靖癸卯二月十五日，距生正德戊寅十一月十七日，春秋仅二十有六。
　　　　歙县《许氏世谱》第5册《明故处士莲塘许君行状》

1425　嘉靖己酉孟冬一旬，晴川公六十辰届。……五子咸延名师以训，故今进而为儒，若闻义者，以文名等辈；退而为商，若闻诗、闻礼、闻韶、闻善，奋迹江湖，亦循循雅饰若儒生。然书所谓资富能训者，惟公有之。
　　　　歙县《许氏世谱》卷6《贺晴川许公六十寿序》

1426　(许万竹，明嘉靖间歙县人)厥有四子，曰有容，曰有爵，曰有华，曰有功。公课以儒业，宾名师江训之，行将驰名郡邑，擢高第有俟焉。其余就商，亦江湖豪迈，非徒猗顿冒贾人音者。
《新安歙北许氏东支世谱》卷5《万竹许公及厥配孺人方氏六秩序》

1427　(李大祈，字惟成，别号松峰，生于嘉靖壬午，享年六十六)祖志和公，修猗顿氏业，赀雄于里。父廷公，配城西汪氏。妣举公，公生而颖异，卯龆善记颂，目属不忘。廷公课之制科，业既通，而廷公捐馆舍。公茕立当户，百端丛脞，窘不能支。公惧堕其先世业，遂愤然曰：“丈夫志四方，何者非吾所当为 即不能拾朱紫以显父母，创业立家亦足以垂裕后昆。”于是弃儒服，挟策从诸父昆弟为四方游，遍历天下大都会。知留都为江南要据，爰居积于市，权子母以便民。又谓淮以南淮以北盐瑙半天下，煮之不啻可以给私家，亦且可以供边饷。于是转徙维扬，出入荆楚，鹾艘蔽江，业百倍于前，埒素封矣。
时故居积久欲颓，公倡大义，率二三昆弟鼎而新之，曰：“吾匪以怀安，将以联子姓，聚而群处，以无废前人可矣。”故同舍数千指，靡不佩公之遗爱，而雍雍有张公艺家风云。生平犹好行其德，邻里之急，辄应之恐缓。至于驾桥梁、辟道路、建梵宇、备赈仓，类多争先义助。尝有客负廷公千金，湖阴某子甲负百金者，公怜其家不克偿，遂焚券。曰：“毋以是晕我后人。”维扬有某子甲以事罹覆家之祸，公扼腕为之不平，遂锐身捐千金为解，俾其家得保累巨万之富。人以是多其交谊。远近有质成者，得公一言，即立输平。……
治家故尚俭勤，家虽饶，而恬淡自御，食不兼味，衣不重彩，泊如也。惟是羞宗庙，飨宾客、延师傅，则必极丰腆。每以幼志未酬，属其子，乃筑环翠书屋于里之坞中，日各督之一经，而叮咛勖之曰：“予先世躬孝悌，而勤本业，攻诗书而治礼义，以至予身犹服贾人服，不获徼一命以光显先德，予终天不能无遗憾。然其所恃善继述、励功名、干父蛊者，将在而诸子。”以故诸子发愤下帷，次第尉起，或驰声太学，或叨选秩宗，翩翩以文章倾人耳，皆足以慰公之望也。……
金栗斋曰：“……如松峰公者，易儒而贾，以拓业于生前；易贾而儒，以贻谋于身后。庶几终身之慕矣。……”
　　　　婺源《三田李氏综宗谱 环田明处士松峰李公行状》

1428　海阳(休宁)有吴田，二分据东南，此东略也。近世服贾，至景芳乃大饶。及(吴)次公生，魁然丈夫也，里闾乡党相遇，亡不目伟。次公顾无他肠，一归于长厚，始受积著，修故业而息之。勤作深藏，绝口不言赢诎，独赴义如饥渴，矜己诺如丘山。兄弟怡怡，家人产迄今未割，即度支过当不问谁何。所亲耗母钱数百缗，举室将以为讨，未发则皆属目次公，次公曰：“嘻!无宁竞锥刀警肺腑。”遂折券，众亦无争。次公任家，督田千亩，材千章，隶尺籍，而户不分，租庸益重，次公以一身办应，不烦有司，令上催征，首功开府旌劳。里中有构，得次公居其间乃平。尝倡义茸宗祠、置祀口、定宗约，以兴孝让。雅言先世，居中给事，迭举孝廉，文教兴矣。乃今犹线也济美然乎哉。群子弟受经者，置田若干亩，为岁糈资。就冯山筑精舍，延诸荐绅学士，礼以上宾，命诸子弟师事之，供具唯谨。丧外王母为之治丧，戴氏女、金氏女既归，岁饷勿绝。诸甥迭举迭襁，而乳之家，及总角始遣归，或仍相依出入。其困乏，鳏有室，死有殡，白骨有封，除道梁津以利行旅。县大夫式其里，率存问之，各表其闾，以励淫俗。林令君署曰“种德”、曰“奖义”；丁令君署曰“礼让”、曰“义门”，且誉之曰“里中有高义”。……病既革，……召四子而声遗言：“而翁从此西矣，大继当室，大纯佐之，大缙业已游成均，治经术，大绅从之。四人者左提右挈，以亢而宗，而翁暝矣。”
　　　　《太函集》卷56《吴田义庄吴次公墓志铭》

1429　处士，字子鸣，倜傥好义人也。系出四门，受室潜川汪氏。处士有大志，以服贾起家。居常语汪：“吾家仲季守明经，他日必大我宗事，顾我方事锥刀之末，何以亢宗 诚愿操奇赢为吾门内治祠事。”
　　　　《太函集》卷72《溪南吴氏祠堂记》

1430　(金赦，休宁人)从父贾淮海，起盂城，父授之成，贾起。乃父客死，仲(金赦)持父丧归。丧毕，而就盂城，力修故业。居常以然诺取重，族类归心。积二十年，业大起。……戴(金赦妻)从容语：“仲君故事儒，藉宗庙之灵，从舅贾而起富，乃今所不足者，非刀布也。二子能受经矣，幸毕君志而归儒。”仲谢曰：“子先得我心，亦将从子决策矣。”于是遣二子入太学，受博士诗。仲闵伯兄早亡，一孤藐焉未立，视之与二子等，孤亦克家。岁乙卯，仲考终，二子自太学奔丧归葬，时春秋五十有八耳。戴故习书计，部署中外，出入悉手籍之，仲起家则卑以内多助矣。至是持家秉，呼二子前，命长子曰：“茂，尔当室，第卒业子舍中。”命次子曰：“芝，尔摄贾而儒，毋坠世业。
　　　　《太函集》卷52《海阳处士金仲翁配戴氏合葬墓志铭》

1431　(孙长君名文郁，其父处士)命长君儒，长君儒矣。未及卒业，长君薄为儒，举宗贾吴兴，率用积著起。于是处士命长君贾，长君贾矣。未及化居，长君薄为贾。抚然叹曰：“使吾以儒起家，吾安能以臭腐为梁肉；使吾以贾起富，吾安能以质剂为诗书。”
　　　　《太函集》卷50《明故礼部儒士孙长君墓志铭》

1432　季公(程长原，明人)出贾，母吾门内课妇功，命门外督场功，岁入麻臬布帛有当，稻黍菽粟有常，蔬葵瓜果有常，酒浆廿醢醯酱有当，以诎为赢，不遗余力。……三子异业，命贾则贾、儒则儒，贾则示以躬行，儒则成以专业。
　　　　《太函集》卷60《明故长原程母孙氏墓志铭》

1433　(吴)处士名琼，邦珍字也，世居(休宁)商山。始学为儒。既就业，会邑中岁输入太仓粟，父以次当行，处士请释业，代父输。事竣遂贾松泖，虽即次，孳孳占毕不休。他贾率用纤，趋利若渴，处士好行其义，不持利权，数年赀益起。……会松泖盗起，处士还老于家，筑室舍旁，聚书万卷。乃悉家人产，授尧臣书，夙夜以身程督之，门外事无所预。
　　　　《太函集》卷61《明处士吴邦珍墓表》

1434　从兄(汪才生，字大用，歙人)客钱塘，服下贾复不利，仰天叹曰：“丈夫贾则贾耳，固当择地逐时，用不在大，宁能规规然析薪而爨，数米而炊乎 ”遂辞兄北贾青、齐、梁、宋，业日起。归而治盐策钱塘。驾部既饶，安人纤俭如故，独置产辄溢价，毋旺货者心。岁俭辄减田租，毋乘岁为厉。门内亲有急，必抵安人。人言非直，驾部外贾良，即安人内助良矣。中官毕真出镇浙，牛羊用人，驾部察叔季才，程督二子就学：“吾先世夷编户久矣，非儒术无以亢吾宗，孺子勉之，毋效贾竖子为也。”……二子并受博士诗，士誉籍甚，衿卒以病废去，而修古为名家。岁甲辰，珍举进士，受高安令，称最。召入南宫为郎。驾部犹及亲见之。卒年七十五。
　　　　《太函集》卷67《明赠承德郎南京兵部车驾司署员外郎事主事汪公暨安人郑氏合葬墓碑》

1435　处士姓汪，名镗，字霞山(明万历间休宁人)。……父病，又时举发，乃不能卒举子业。去海上业贾，息钱恒倍，入居吴越。尝与人分财，人欺处士，多取，处士曰：“阿睹物倘来耳，岂以人巧致之。君即多取，宁保常哉。”卒之多取者渐啬，而处士饶裕自若。处士虽贾人乎 掺筹赢缩，而铅椠必时。……生子五人，皆强干能世其业，卒年六十八岁。卒之日，罗诸孤嘱曰：“吾家世着田父冠，吾为儒不卒，然簏书未尽蠹，欲大吾门，是在若等……。”
　　　　《休宁西门汪氏宗谱》卷6《处士镗公传》

1436　余侄(吴)季常(明末歙县丰南人)为人倜傥有大节，握蠡然之算，多长者行，里中盖称吴次公云。居恒谓：“丈夫生此七尺，徒事耽耽逐逐，引绳排根，识不能烛几先，力不能济颠踬，惠不能效刀匕，学不能一天人，其一世卑卑无常耳。”……孙曾罗列堂中，食指满百，或儒或贾，皆能大振其家声。
　　　　《丰南志》第4册《寿季常老侄七秩叙》

1437　歙旧志列汪道昆于《文苑》，并为之传云：“道昆，字伯玉。……聚百顺以奉二亲，推任子于弟道贯，此其大者。余不暇数也。弱冠即登籍，始而为邑，寻而为郎，既而出守，既而备兵，既而开府，入佐邦政，出阅边关。循良则暴诬冤，弹压则推戚畹，经济则歼闽寇，而功不赏，议辅兵而志未行；于艺则文法司马，诗法杜陵；于学则远推象山，近推东越；于教则主于邹鲁，宾以苦蒙；于禅则顿以南宗大安，渐以北宗无际。至其生平知交，居则有耆园会，出则有沧州会，谈艺则有白榆社，谈禅则有肇林社。所最交绥者，文则有徊州云社；所最拴毂者，武则有宜黄孟诸。酒徒甚饶，一饮可百觥，终身而无一乱，三配之外，绝无二色。末年游戏三昧，间一征歌而已，大都自邑中而署中；其名立，自闽中而乙中，其造深，自侍中而函中；其境化，所著函三子，上函揭性命之宗，中函臁经济之宾，下函阐经国之程，未就而卒，惟有集存。甲午年，诸宗人奉主入淳安越国公祠配享忠烈，今年举祀乡贤。弟道贯别有传，道会字仲嘉，皆其爱弟，并名士，海内称太函二仲云。”此文推崇伯玉可谓至矣，惟芜杂无法，读之失笑。此志在张劳以前，只见一残本，未知谁所为也。旧见谢少连所纂《歙志》亦冗杂。
　　　　《歙事闲谭》第6册

按：汪道昆系歙县盐商后代，《明史》本传未载上述事迹，故录之。

1438　肇岷公，字源长，……后效用司曹考秩候选。于练如公性颖悟，好读书，以家事浩繁，服贾瓜渚。公思振家声，以承父志。复命归读，名振胶痒。康熙戊寅，贡成钧，克副公期望之意。
　　　　歙县《济阳江氏族谱》卷9《清候选经历肇岷公传》

1439　族中子弟有器宇不凡，资禀聪慧而无力从师者，当收而教之，或附之家塾，或助以膏火，培植得一个两个好人，作将来模楷，此是族党之望，实祖宗之光，其关系匪小。
　　　　《茗洲吴氏家典》卷1

1440　(江)羲龄公，字舜年(歙县人)。幼聪敏，善读书，长益苦攻不倦。以亲老家贫，弃儒服贾，以为供养。客游鸠江，资本不敷，而持躬信义，有误投多金者，却弗受，人称江公道云。年六十归家养母。……公望(羲龄子)，名有容，弱冠相从旅邸，篝灯夜读。同人咸谓公曰：“君家徒四壁，今有子倜傥不群，正宜贸易，以苏涸鲋，徒咕哔诗书，非计。”公曰：“吾家中丞公、侍御公以来，世守一经，策名清时，苟不事诗书，而徒工货殖，非所以承先志也。”
　　　　歙县《济阳江氏族谱》卷9《清故处士羲龄公传》

1441　(蛟蜂先生)字惟承，姓黄氏，歙孝行里人也。幼颖悟，善记诵，童时从父贾宣州，即能贾。归丧，母受室，值里胥催租，辞色凌厉，先生奋曰：“予岂不能为士以免役哉!”即下帷数月，诵制举义，下笔辄与作者合。明年补邑弟子员。……生平著述有《读易抄》三卷，《尚书备忘》十二卷，《春秋传略》二卷，《四书备忘》十四卷，《性理便览》十八卷，《史鉴会要》六十四卷，《通鉴外纪》五卷，《蛟峰文集》四卷，皆经世实学，非剽窃蒺驴者比。使先生遇合于时，树立岂可量哉!
　　　　歙县《潭渡黄氏族谱》卷9《蛟峰先生传》

1442　凌珊，字仲玉，归泉其号也。早失父，弃儒就贾。……恒自恨不卒为儒，以振家声。殷勤备脯，不远数百里迎师以训子侄。起必侵晨，眠必丙夜，时亲自督课之。每日外来，闻咿唔声则喜，否则嗔，其训子侄之严如此。岁在庚午，会祝融为灾，楚业大挫，公往收之。忽一日语室人曰：“儿虽幼已为有司赏识，吾与尔教子之心当不虚。异日者，尔随任就养，必教儿为好官，以不负吾志乃可。”……亡何，至楚，未暮年而殁。以子任俭贵，赠承德郎济南道判，加赠奉政大夫刑部郎中。
　　　　《沙溪集略》卷4《文行》

1443　吴国锦，字锈文，(清休宁)和村人。业盐策，资日以饶。念两兄资皆折阅，以己财分与诸从子，使治生；又择其俊秀者，助以束笨膏火之费，使竟其学。并倡立孝友支祠以祀其先。凡姻族邻里之缓急不能婚葬者，皆力为周济，六十年如一日。
　　　　嘉庆《休宁县志》卷14《人物 孝友》

1444　邑(休宁)绅汪田柱捐输五千两，徐名进亦捐输银五千两，俱发乡城典铺生息，以为本邑士子乡试盘费，立有规条，以垂久远。
　　　　道光《徽州府志》卷3《营建 学校》

1445　俞正馥，字见初，(黟县)北隅人，监生。父献卒官，时兄正燮、弟正禧，皆读书不问家人生计。正馥服贾江西，拮据经营，上事老母，下植弟侄，举家若忘其贫。兄有古人风义，好施与，束笨所入，即千金亦随手散尽，绝不告匮于弟。正馥知其阙乏，婉亻次之，友悌类如此。勤俭朴诚，义声闻于江西。尝欲修其宗祠，未果而卒。子懋麟，于咸丰中奉遗言，出赀成之。
　　　　同治《黟县三志》卷6(下)《人物 质行》

1446　(章有栋)，字梁臣，幼失恃。随大父业儒，既冠就商。与伯兄同勤俭，伯兄卒始析箸。性豪直，多隐德，尊师信友，以诗书课子侄。
　　　　绩溪《西关章氏族谱》卷24《家传》

1447　李承武(道咸时人)，字绍先，(婺源)甲椿人。父士睿，训以义方，受命惟谨。长而服贾，归省必勤。尤善处兄弟。析产后，在金陵闻四弟承瑞捷秋闱，寄百金为资给费。性英毅，苗江强悍与徽商构衅，势同水火，武择其知事者晓以利害，遂不敢逞，徽商赖之。
　　　　《婺源县采辑 孝友》

1448　先大父，邑痒生，讳应瑞，字德滋，号静斋(清人)。……少习举业，朝夕攻苦，及冠得列黉宫。后因境窘，挈眷属移居山中，耕殖先人薄产。朝来暮往，辛苦万端，不堪缕述。越数载仍归故里，始则贷金作贾，贾不利，又处馆维持，家甚拮据。……生子三，长吾父讳魁奇，字征和，号左垣，岁贡生；次叔父讳伟镰；季叔父讳伟鉴。二叔父均业商，吾父业儒。
　　　　《祁门倪氏族谱》卷下《静斋公暨左垣公两世行略》

1449　(许竹斋，明中期休宁人)创可久之业于楚，昆季共业焉。……而其居商也，积而能散，不苟取。见人有不给，必思为之济，而济寒士为尤多。故一时名公如程篁墩公、颜梅田公、唐守之公、汪从仁公、柳应辰公皆加礼于公，而公则绝请托，惟往来吟咏焉耳矣。用是有《壮游》一卷，以记游观之胜；《归兴》一卷，以述逸乐之情，是皆公之实可征也。
　　　　《许氏统宗谱》《许竹斋行状》

1450　鸿达，字于云，姓方氏。先世家睦州，后徙柘源，至鸿达则客于海陵之南梁最久云。……鸿达为人纯孝倜傥，业盐策，喜结纳天下，东淘吴嘉纪、南梁程岫皆持高节，为世第一流，鸿达咸与友善。命子立桢师岫，岫亦歙人，客南梁。嘉纪死，四丈夫子皆窭不能发丧，岫为经纪，费半出于鸿达。有稿若干篇，嘉纪不能梓，费亦出鸿达。
　　　　《方氏会宗统谱》卷19《方鸿达传》

1451　公姓鲍氏，讳志道，字诚一，自号肯园，安徽歙县人。……其生平好施，独不喜建佛堂道院。其乡有两书院，一在城内曰紫阳，一在城外曰山间，并垂废矣，公慨然与乡士大夫作新之。以状白盐使，请援扬州安定书院例，出库金，增诸生膏火，自以私财白金三千两益之，于是城内之紫阳书院成。又出白金八千两，自置两淮生息，以复城外之山间书院。其紫阳书院故有卫道斋，祀朱子以下历代传道诸贤，乃尝有功于书院者，公建议郑师山先生玉殉节于元，故乡官徐公士修，吴公炜，或创书院，或主讲是山，功不可没。先世仲安先生讳元康者，在元时以中统钞万五千赎朱子祀田……当增祀，时议允之。其商于淮也久，与众商休戚，不私便利。以故公之疾也，淮之人私忧之，其殁也，无远近知与不知咨斋相吊。……公卒以嘉庆六年十月十七日，年五十九。
　　　　歙县《棠樾鲍氏宣忠堂支谱》卷21《中宪大夫肯园鲍公行状》

1452　(乾隆)十三年，歙绅徐士修增置(紫阳书院)号舍，又捐银一万二千两以赡学者。五十四年己酉，歙绅项琥修。五十九年甲寅，歙绅鲍志道捐银八千两交淮商生息添补经费。……后据鲍志道之孙员外郎鲍均捐银五千两存两淮生息。
　　　　道光《徽州府志》卷3《营建志 学校》

1453　程瑶田，字易田，歙县人，孝廉。官太仓州嘉定县教谕。能诗文，与戴东原、方希园穷经数十年，著《通艺录辨》、《九谷沟恤》诸考，皆能发古人所未发。以“羊子戈”证考工之制，与东原之说不同，是为戴氏之学，而不偏护其说者也。尤精铁笔，书法步武晋唐，均为其学问所掩，以是世无知者。往来扬州主徐氏(即徐赞侯，歙盐商)。子培，字伯存，能读父书，今业鹾，寓于扬。
　　　　《扬州画舫录》卷14

1454　方辅，字宓庵，徽州人。工诗，书法苏、米，能擘窠大书。善制墨，来扬州主徐氏(徐赞侯)。著有诗文集，刻以行世。
　　　　《扬州画舫录》卷14

1455　吴麟，字栗国，歙县人。山水学黄子久，生平有古君子风，居扬州汪贻士家。其家有饶州景德镇土窑，产秘色器，与唐熊年三窑并称，谓之吴窑。
　　　　《扬州画舫录》卷2

1456　程元利，字汝义，休宁人。幼颖悟，于书无所不读，喜吟咏，尤好施与。贾于嘉定，……与吴人俞仲蔚善，仲蔚死，不惜重赀梓其遗稿千余篇，使不泯没，其友义又如此。王世贞为撰墓志墓铭以表之。(原注：见徊州文集》)
　　　　《徽志补遗》

1457　潘涟，号锦溪，国学生，(婺源)坑头人。……始业儒，后念贫无以养，遂服贾。家稍裕，延师课子，倡兴文会。二伯父贫而嗜读，涟奉之如父。堂弟申郡庠生，境亦困乏，涟时亻次助，届期给以资斧……。
　　　　《婺源县采辑 孝友》

索引：
219871044111611481164120512291259129112971328
13331506

第二节　徽商子弟的业儒与仕进

1458　(朱熹)外家新安祝氏，世以资力顺善闻于乡州，其邸肆生业几有(歙)郡城之半，因号“半州”。
　　　　《西干志》卷4《祝外大父祝公遗事》

1459　汪比部公，讳起英，字才仲，号钟阳(明休宁人)。……家世饶裕，治盐策表甚淮阳间。会万户侯(汪新，起英祖父)同事者累公父，费不赀，父又膺末疾，困顿医药十年，竟堕业。公……矢志奋励，欲竟学以副所生望。一日公叔父曰：“家道替矣，孺子治经不如治生。”父曰：“儿读书宁不一试 试不遇，弃之未晚也。”是年遂补邑弟子员，时玉绳鲁先生诸尊宿间造邑，获公文读之，咸愿纳交，一时名誉鹊起。……癸丑，中进士乙榜，例得就教职，公拂驾键户……丙辰，上公车复不售，……乃谒吏部选得县令。……(丁母忧)服阙授楚应城令。……甲子，莅任留都……乙丑，迁南比部。……丁卯，补高州别驾。……(后)以思明府司马见除。……
　　　　《休宁西门汪氏宗谱》卷6《司寇起英公传》

1460　(潘次君治父)丧毕，辄白长君：“往仕(次君名仕)废儒而贾，慎毋伤孝氏心，乃今籍考氏之灵，贾有成业，仕将舍贾而归儒也。”长君曰：“善。”则从胡先生受《尚书》，乃其治博士家言，不出户而合辙。游学于越，会少师徐相公视学严陵，遂挟策而子少师，补建德学馆弟子。寻应诏例入南雍，则以请业得当大司成伦白山先生，以请益得当主爵顾豫斋先生，以请事得当纳言马西玄先生，一时有名公卿莫不折节，盖车阗巷履阗门矣。
　　　　《太函集》卷52《明故太学生潘次君暨配王氏合葬墓志铭》

1461　公(许鞭)，字德威，(歙县)东关人。少业儒，从季父汝弼贾吴中。季初无子，子鞭之异母弟钰。后季生子金，钰与金构讼，遂诬鞭侵季赀，铁不辨，割橐授之。金又无厌，递诬递割，卒不辨。人谓：“尔衷也，何自居辞 ”鞭谢曰：“幸诸君知我衷，又何吝也，且不忍背吾季。”因此橐日损，为训蒙师以自给。……所著有《学言》六卷，《祠规》、《宗谱》若干卷。
　　　　《重修古歙东门许氏宗谱》卷9《许鞭传》

1462　许氏自唐睢阳太守之孙儒避朱梁之乱以来江南，故其子孙多在宣歙之间，而君今为歙人。君讳鞭，字德威。……君早孤，依于外家，稍长挟其赀从季父行贾。有心计，举十数年籍如指掌。季父所至，好与其士大夫游，君悉为存问，酬报尺牍。又善书，江湖间推其文雅。季父初无子，以君同产弟钰为子，其后有子曰金。金幼而季父卒于客所，君持其丧还葬。金长尽归其资。或构钰云，金非而季父生也，谋逐之。金惧，言于官。钰以不直愤死，于是君同产诸弟藉藉向金，且鱼肉之。君曰：“钰自无理耳，死非由金，顾何罪。”为涕泣劝解乃已。或又说金：“若父亡时，资出兄手，非有明也。”金疑父果有余赀，君愈不自辨，辄偿之。君既不胜金所求，又养诸寡母，赈人之乏，遂至罄匮。乃之吴中收责，诸家又尽贫，空手来归，入门意欢然。晚以病居家，犹以族人月会食，训束子弟，焚香坐，吟咏不辍。嘉靖四十年九月某日卒，年六十有六。
　　　　《重修古歙东门许氏宗谱》卷9《敕赠翰林院检讨许君墓表》

1463　(汪)富英者，孺人讳也。孺人既归先府君而食贫，则劝先府君贾，先府君贾无以为资，则倾奁资之。于是先府君往从季父友山公贾吴中。……先府君贾吴中，率三数年或八九年一归，归席未暖复出。孺人从先府君贾吴中，五六年归，又值家难，赀产尽倾。先府君僦一廛里中，里中豪侧目先府君，谓且鱼肉之。会(许)国补邑诸生，稍稍能以讲业自给，而孺人益与辛苦支吾，外难卒解。……国为邑诸生，数举不第，孺人语先府君曰：“吾弗患儿弗第，患儿第而吾两人者弗逮耳。”盖神告之矣。其后辛酉国举于乡，而先府君殁。逾年孺人又殁，嘉靖壬戌九月二十一日也。溯其生弘治乙卯十二月二十二日，得年六十八岁。
　　　　《许文穆公集》卷13《母孺人事实》

按：许鞭之子许国为明内阁大学士礼部尚书，《明史》有传。徽商子弟为名士高官者甚众，此其一例。

1464　许(国)父本苏州贾，有阴德，故相国爰与巨富联姻，如女嫁休邑余村程爵子，固百万也。
　　　　《丰南志 吴慕庵五十序》

1465　(无锡)望湖门带钩桥初造时，戽水筑堍，掘得一金带钩，故名。许相公国实生其地。……父名鞭，字德威，本徽人，贾于无锡。生平好为诗，与其中表程林泉、汪古沙日夕酬唱。已而贾赀渐消，尚存千金，尽散之贫族交游。鞭不能忍人之困，而自能忍困，当是时仅仅给八口。子国七岁，令习书兼授算术，邻左有莫晓窗者谓鞭曰：“是子非握算人，吾当授之经。”三年而经通。又授以举子业，朝夕莫家者六七年，晓窗夫妇爱之如子，凡饮食楮笔皆晓窗所办。学成，鞭始挈之还徽。旋举南畿第一，乙丑成进士，入词林，所称许文穆公是也。
　　　　《西神丛话 许国公》

1466　大江以南，新都以文物著。其俗不儒则贾，相代若践更。要之良贾何负宏儒，则其躬行彰彰矣。临河程次公澳、槐塘程次公[HT5，6”〗亻与与先司马并以盐策贾浙东西，命诸子姓悉归儒。不佞道昆附临河仲子金丙午同籍，明年从槐塘伯子嗣功释褐。后六年，癸丑，仲子始对公车，授南水部郎。母闵见倍，其后谪安吉，[HT5，6”〗亻卒长沙二河间，且入尚书省，适次公以大耋终。穆考即位，得赠父奉直大夫户部员外郎，母宜人皆不逮矣。伯子如以驾部封父母，卒加赠少司徒，先司马暨先淑人受封者十年，幸被恤典。人言三家若屈、昭、景鼎足而居，三君子以贾代兴，则奉直公为贾人祭酒；三长子以儒代起，则仲子袷然以贞白鸣。
　　　　《太函集》卷55《诰赠奉直大夫户部员外郎程公暨赠宜人闵氏合葬墓志铭》

1467　(汪道昆)叔父由瓯括徙钱塘，登上贾矣。……其后(叔父)长子受贾转入淮海，家愈饶。
　　　　《太函集》卷43《从叔母吴孺人状》

1468　(叶永盛)万历中按视南浙盐务。……山陕新安诸商有子弟者，以外籍不得入试。永盛惜其材，为请于朝，得特立商籍，取入儒学七名。商人德之。
　　　　康熙《渐江通志》卷26《叶永盛传》

1469　明万历三十三年，歙人吴宪请立商学，巡盐御史叶永盛题奏：徽商行销浙引，许令现行盐人，并具嫡派子弟附试杭州，例由两浙驿传盐法道取送学院，岁科两试，各拔取新生五十名，内拨入杭州府学二十名，仁和钱塘两学各十五名。具载《两渐盐法志》及《学政全书》。
　　　　《丰南志》第10册

1470　明叶永盛，字子沐，泾县人。万历中，以御史巡视浙江盐政，时有请增课税者，永盛力争乃已。又疏请商人占籍应试，今其所著《叶玉成全集》四卷，后附《乡会中试录》一卷，详载其事。并商人占籍后，历科中试者，皆载其姓名。所载至本朝康熙某科。盖后人增入也，此即吾浙商籍所自始。浙商多徽人，永盛亦徽人，其力争加课，自为公议，请许商人占籍，或亦维桑之私意乎 
　　　　《九九销夏录》卷10《浙江商籍》

1471　吴宪自新安来钱塘，初试额未有商籍，业鹾之家，艰于原籍应试。宪因与同邑汪文演，力请台使(巡盐御史)，设立商籍，上疏报可。至今岁科如民籍例，科第不绝。皆宪之倡也。
　　　　嘉靖《两浙盐法志》卷25《商籍》二

1472　吴宪，字叔度，一字无愆，杭商籍诸生。杭故未有商籍，宪与邑汪文演上书当事，力言杭当局设籍。台臣以闻，报可。
　　　　《丰南志》第3册《人物 义行》

1473　明天启中，吴氏有名宪者，始自歙迁于杭，为杭始祖。宪字叔度，一字无愆。明制，设科之法，士自起家应童子试，必有籍，籍有儒、官、民、军、医、匠之属，分别流品，以试于郡，即不得他郡试。而边镇则设旗籍、校籍；都会则设富户籍、盐籍、或曰商籍；山海则设灶籍。士或从其父兄远役，岁岁归都郡试。不便，则令各以家所业闻，著为籍，而试于是郡 。杭为南方一大都会，故未有商籍。宪与同邑汪生文演上书当事，力请。台臣以闻，报可。于是宪遂得试于杭，而为商籍诸生。杭之有商籍乃宪倡之也。宪与一时知名之士，考地吴山之阳，建书院以祀朱子，岁时登拜，更立期会为文章，今所谓紫阳书院是也。
　　　　《歙事闲谭》第29册

1474　汪文演，字以道，号宾石。万历时，中官高时夏奏加浙江盐税。演上书御史叶永盛，得免岁征十五万。又与同邑吴云凤(吴宪)，兴商籍如何东两淮例，岁收俊士如额。
　　　　嘉靖《两浙盐法志》卷25《汪文演传》

1475　汪文演，字以道，岩镇人。万历时，中官高时夏奏加浙江盐税。文演上书御史叶永盛得免岁征十五万。与邑人吴云凤兴浙江商籍如河东两淮例，岁收俊士如额。建尊文书院以祀朱子。立十八州县配引行盐之法，课源不匮。
　　　　民国《歙县志》卷9《人物志 火行》

1476　弟(姓吴)字达卿，祖良鼎公，父一敬公。余家自曾焘公始昌，至良鼎公益致不资，富倍诸兄弟。而弟不为睚眦齿颊，无富人子弟扬扬得意之色态。以习青紫业，不遑理盐旬淮上。第稍分其资斧，质子钱于里门，顾所任非人，资日以耗，乃携家金陵，赴国子。时余为计部郎，弟数过余。御史朱公镌《昌黎集》，弟立捐三十缗。司谏祝公亦引为门下士，曰：“生殊不类尔邑中富人子，颇有江左椎鲁风。”弟之兄立卿移家广陵，约弟复携家归，为祖治葬，竟以病殁。……生嘉靖乙丑，殁万历癸丑，年四十。
　　　　《丰南志》第5册《士卫弟状》

1477　金声，字正希，徽州休宁人。随父商武昌，以嘉鱼籍中天启甲子乡试。崇祯元年戊辰，成进士，选庶吉士。
　　　　《东南纪事》卷4

1478　鲍廷博字以文，安徽歙县人。少习会计，流寓浙中，因家焉。以冶坊为世业，而喜读书，载籍极博。乾隆三十八年诏求天下遗书，廷博独得三百余种，赍浙江学政王杰上进，奉旨以内府所刻《图书集成》一部赐廷博，乡里荣之。廷博尝较刻《知不足斋丛书》二十四集，嘉庆二十年流转禁中，仁宗见之，传谕抚臣曰：“朕近日读鲍氏丛书，亦名知不足斋，为语鲍氏勿改，朕帝王家之知不足，鲍氏乃读书人知不足也。”迨廿五至廿八集进呈，有旨赐举人，传为盛事。年八十四卒于家。
　　　　《履园丛话》卷6《渌饮先生》

1479　鲍廷博，字以文，号渌饮，歙人。家浙江，事祖若父以孝闻。以父性嗜读书，乃购书以养志。久之，所得益精且多，遂裒然为大藏书家。寻补县学生。乾隆三十八年，诏开四库馆，采访天下遗书，乃集其家所藏书六百余种，命子士恭由浙进呈。既著录，复诏还其原书，赉以《古今图书集成》、《伊犁得胜图》、《金川图》，其中《唐阙史》及《武经总要》并御制诗题之。嗣刊《知不足斋丛书》即以《唐阙史》冠首，志一时之荣遇焉。“知不足”者，故廷博藏书斋额。嘉庆十八年，方受畴抚浙，以续刊之第二十六集进，奉旨赏给举人，时年逾八十矣。居恒好学，耽吟咏，不求仕宦，天趣清远。每遇人访问古籍，凡某书美恶所在，意指所在，见于某代某家目录，经几家收藏，几次钞刊，真伪如何，校误若何，莫不矢口而出，问难无竭。既因进书受知两朝，名闻当事，谓诸生无不报称，惟有多刊善本，公诸海内，使承学之士，得所观摩。年八十六，丛书至二十七集，未竣遽卒。遗命子士恭继志续刊，今存者共凡三十二集。秘册孤编，率赖以传。按渌饮以巨富居浙，藏书、进书被奖，皆与汪垄庵同。汪传印而鲍刻书，同时所成就皆极大，真所谓乡里珍闻也。
　　　　《歙事闲谭》第9册

1480　吾侄中翰士雅名(吴)养都，父光禄时笨公，祖封光禄守礼公，三世以资雄。而中翰则守雌下人，持盈以让。少尝与予角试与郡邑，藉力先容，即青矜若将掇之，顾弗屑也，其不欲猎名乡序与诸生争如此。父宦留都，大父客淮海，中翰受命督家政。大父特为割产示旌，会少拂意罢弗予，中翰绝不形于词色。其后诸昆弟各当大父心，皆有分产，而中翰独不请，大父亦竟忘之。其不伐所能，不言所利如此。
国有大役，与诸父昆弟以五万缗进，一日而五中书之命下，顾逡巡弗居，拜而不之官。又以舆道谒邑侯，不以燕会齿缙绅，不以煦缨耀闾里。时冠儒冠，课藏获灌畦，屏居谢客，即余最托知己，十往九以足疾辞，其甘恬退乐邱园，不欲游人以成名如此。
光禄既殁，资斧故与叔氏共之，子母之权，一听之主计者，而中翰无园池之奉、宾客之醵，以故岁支独俭。厥后分财一取均，其推亡者之谊、敦生者之好如此。……中翰今年六十，犹然如少壮。乃避寿出游，至秋始归。
　　　　《丰南志》第5册《中翰侄寿序》

1481　府君姓吴氏，讳钅，字岘山，号嵩堂，歙之丰南人(清康乾隆时盐商)……长不孝绍芳，敕授儒林郎，候选布政司理问。……次不孝绍唔，庚寅恩科举人，乙未科进士，内阁中书，武英殿行走，充四库全书荟要总校。……次不孝绍波，国学生。……次不孝绍浣，庚寅恩科附贡，甲午科举人，内阁中书，充四库全书分校，戊戌科进士，钦点翰林院庶吉士，加一级。……次不孝绍洮，国学生……康熙戊子科举人，癸巳恩科进士，覃恩诰授中宪大夫，刑部福建清吏司郎中，加二级。……次不孝绍嗜，国学生。……次不孝绍洋，国学生。
　　　　《丰南志》第5册《皇清附贡生诰授资政大夫候选道加四级恩加顶带一级又恩加一级议叙加六级显考嵩堂府君行述》

1482　吴绍浣，字杜，丰南人。侨居扬州。乾隆进士，嗜书画，精鉴赏，四方名迹多归之，如颜鲁公竹山联句，徐季海、朱巨川告身，怀素小草千文，王摩诘辋川图，贯休十八应真象，皆希世珍也。当时名公巨卿如彭元瑞、董诰、王杰辈交口推重，各省疆吏所贡书画图籍必招浣品题而后奏进，晚年纳粟捐道员，补河南南汝光道，卒于官。
　　　　《丰南志》第3册《人物 士林》

1483　汪日章，字首禾，(清黟县)宏村人。性最聪敏，自幼有文名，浙江仁和商籍，乾隆乙酉举人。由内阁中书荐陟乡阶，敦乡谊。久居京城，以黟无会馆，值邑人应试北闱者众，日章述其父志，与众筹之，置会馆于宣武门外南半截胡同，时乾隆甲寅也。亲为经理者八年，莅外台，始以付之邑人宦京师者。日章官安徽布政使。
　　　　嘉庆《黟县志》卷7《人物 尚义》

1484　江有容，字公望，(清歙)邑诸生。仁孝性成。甫弱冠，随父羲龄公客鸠江，同栖冷庙中。危桥隔市，父体怯畏渡，公晨起进餐毕，负以度桥贸易于市。日晡，待诸汀上，又负以归，弥年不倦。归而应试，闻父病，星夜奔驰。……竭力救治，赖以少瘥。寻奉父归，贫无舟车费，背负以行，哈屮万状，旬余抵里。安贫读书，终身色养。
　　　　《橙阳散志》卷3

1485　郑侠如，(歙县)长龄桥人。祖景濂，迁扬州，以盐旬起家。侠如中崇祯己卯副榜。分宜袁继咸以御史出为扬州副使，中官杨显名劾退之，通城喧哗，闭城门遮留者十余日。侠如与兄超宗独左右之，劝城中人启门，继咸乃出。庚辰，继咸治郧，以襄事被逮，又黄石斋道周，亦以建言被逮，均道扬州，侠如独操舟迎之。迨超宗死难，徒步入应天，哀泣上书，得白当事，荐授工部司务。值请开宁国煤山，乃昌言其牟利劳民，议遂寝。
　　　　民国《歙县志》卷9《人物志 义行》

1486　方嵩，字峙泉，号桐庵，徽州歙县人。工山水。……家资巨万，好画不治生业，遂贫无立锥。其族仕煌，字又辉，号晴岩，名诸生，工小楷。
　　　　《扬州画舫录》卷2

1487　程□，字晋涵，歙人。工字画，善蓄古器。弟铸，字冶夫，号竹门。工诗。程嘉贤，字少伯，歙人，工诗，书效董文梅。
　　　　《扬州画舫录》卷6

1488　巴慰祖，字禹籍，徽州人。居扬州。工八分书，收藏金石最富。
汪大黉，字斗张，号损之，徽州人。工隶书。
　　　　《扬州画舫录》卷2

1489　吴均，字梅查，歙县人。工诗。构别墅名青棠观，与扬州二马相唱和，公数招之为诗牌之会。
　　　　《扬州画舫录》卷10

1490　行庵，马主政家庵也，在枝上村西偏，今归御花园。……马主政曰币，字秋玉，号捺谷，祁门诸生，居扬州新城东关街。好学博古，考校文艺，评骘史传，旁逮金石文字。南巡时，两赐御书克食，尝入祝圣母万寿于慈宁宫，荷丰貂官劈之赐。归里以诗自娱。所与游皆当世名家，四方之士过之，适馆授餐，终身无倦色。著有《沙河逸老诗集》，尝为朱竹何刻《经义考》，费千金为蒋衡装潢所写《十三经》，又刻《许氏说文》、《玉篇》、《广韵》、《字鉴》等书，谓之马板。弟曰璐，字佩兮，号半查，工诗，与兄齐名，称扬州二马。举博学鸿词，不就，有《南斋集》。子裕，字元益，号话山，工诗文，尤精于长短句。……藏书百厨。乾隆三十八年奉旨采访遗书，经盐政李质颖谕借。其时主政已故，子振伯恭进藏书，可备采择者七百七十六种。……(奉圣旨)马裕四家，着赏《古今图书集成》各一部，以为好古之劝。
　　　　《扬州画舫录》卷4

1491　江敢，字旭东，号砚农，又号橙里，方伯之弟。家有紫玲珑馆。工词，著有《随月读书楼钞》、《练湖渔唱》若干卷。子振鹭，字起堂，工词。
　　　　《扬州画舫录》卷12

1492　江立，字玉屏，一名炎，字圣炎，号云溪。工词，与敢齐名，称“二江”，为厉樊榭高足。王兰泉侍郎为刻其遗集。子安，字定甫，工诗。
　　　　《扬州画舫录》卷12

1493　江兰，字芳谷，号畹音，官巡抚。工诗文，有集。弟蕃，字君佐，号春圃，居扬州，购黄氏容园以为觞壁之地。弟较，字芬扬，工诗歌，熟于盐策。其子侄士相，字得禄，工诗，鉴别书画古器；士壳、士梅业儒。
　　　　《扬州画舫录》卷12

1494　江恂，字禹九，号蔗畦。官芜湖道，工诗画，收藏金石书画，甲于江南。子德量，字秋史。乾隆庚子榜眼，官御史，好金石，尽阅两汉以上石刻，故其隶书卓然成家。
　　　　《扬州画舫录》卷12

1495　汪廷璋，字令闻，号敬亭，歙县稠墅人。自其先世大千迁扬州，以盐策起家，甲第为淮南之冠，人谓其族为“铁门限”。父交如，声如洪钟，……守财帛，富至千万。寿八十，子二，令闻其长子也。好蓄古玩，晚筑六浅村舍自居。次子觐侯子坦，字硕公，妻为张方颐之女，能主持门户，子三：承璧字观成，承基字培初，承塾字起群。园自令闻后，硕公更葺之。
　　　　《扬州画舫录》卷15

1496　公名梦星，字伍乔，一字午桥，号疾江，又号香溪。康熙壬辰进士第，官编修，著《今有堂集》。……其宗族友朋之盛，附记于后：
程名世，字令延，号筠榭。工诗，著《坐雨安居诗》、《渌饮吟稿》、《云山小稿》、《小酉馆诗存》、《杯溪集》、《捞虾集》、《拓溪续集》、《海上集》、《海上续集》、《纪游集》、《春雨楼集》、《秋水芙蓉馆稿》、《老屋吟稿》、《海上吟稿》若干卷。……晚年与叔午桥葺《扬州名园记》，仅成朱自天“念莪草堂”、“王家玉树”、倪俊民“耕隐草堂”三园图记而卒。
程晋芳，先名志钥，字鱼门。善属文，勤于学，著有《尚书集注》、《左传通解》诸书。……
程沣，字圣泽，盐策多经济，亦家淮安。
程茂，字莼江。程卫芳，字述先。皆工诗，有专集行于世。
程志乾，字学坚，一字书舸。工诗，世传其《七夕诗》：“人当离别真难遣，事纵荒唐亦可怜”句。自名世至志乾，皆午桥侄。
程沆，字晴岚。进士，官庶吉士。弟洵，字邵泉，官舍人。为午桥侄孙，皆工诗文。
　　　　《扬州画舫录》卷15

按：程梦星为寄籍扬州之歙商子弟。参见《歙事闲谭》第11册。

1497　程邃，字穆倩，号江东布衣，又号垢道人。歙县人。博学工诗文，精金石篆刻鉴别古书画及铜玉器，家藏亦夥。善画山水，纯用枯笔，写巨然法，别具神味。工隶书。为人品行端悫，敦崇气节。早从漳浦黄公道周、清江杨公廷麟游，晚年侨居江都。文简冶春诗云：“白岳黄山两逸民”，即谓邃与孙默也。秀水曹侍郎过扬州，作长歌赠之。
　　　　《扬州画舫录》卷10

1498　胡春生，字夏昌，号赤岸，顺康间布衣。阮元《江苏诗事》云：春生本姓吕，父光吉，明季官鸿胪，拥厚资，徙居江都，以任侠名天下，春生亦有父风，家遂中落，善作水墨山水，著《赤岸诗稿》。……
　　　　《歙事闲谭》第8册《胡氏诗人传》

1499　鲍双玉有《感旧诗抄》一卷，人各一诗，各有小序，歙人居多，同时英俊，大半与焉。兹节录其序之关于歙人者，以资征考。……鲍漱芳，少多能，长而练达，有深识，随尊肯园公，盐禺旬于扬，动操胜算，业日隆起。肯园轻财好义，先生佐之，累巨万无所吝，感德美举，盖不胜书。己未冬，曳乡俗布底鞋见访，笑曰：“吾足素不耐靴。”吴在玉茂才，讳尊楣，世业禺旬，家于扬。能文，工书法。程剑秋上舍，讳国陛，侨于扬，家素封。中落，屡试京兆，客死于燕。……江元卿比部，讳士相，先世业鹾于扬，因家焉。吾少勤学，能为明七子诗。任秋曹十载，卒于官，年才四十。喜蓄书画，每下值，辄往琉璃厂坊肆，流连玩索，月无虚日。
　　　　《歙事闲谭》第10册

1500　姚际恒，字立方，又号首源主人，歙人。居仁和，为商籍庠生。著《古今伪书考》，为近人所称。富收藏，著《好古堂书目》，近中社为重印之。……际恒著作，收于府志，明书歙人，必无伪误。吾徽流寓于外者，奇士甚多。
　　　　《歙事闲谭》第5册

1501　《皖雅》引《星岩》云：新安程氏多诗人，侨居淮扬，有专集行世者，指不胜屈。余所交契，如江明经茂、鱼门编修晋芳、述先大使卫芳，皆筠榭兄弟；晴岚庶常沆、邵泉舍人洵，筠榭兄子也。筠榭四子：赞和、赞皇、赞宁、赞普，皆能诗。赞普字凫塘，送秋句云：“黄叶满身人独立，碧云无际雁长征。”程沆，字瀣亭，一字少泉，号晴岚，安东籍，乾隆癸未进士；沆弟洵，字亮斋，袁延梅《国朝诗选》录其《秋日斋中读书》诗。程茂，字江，康雍间人。……程恩泽，字云芬，号春海，嘉庆辛未进士，道光中官至户部右侍郎，著有《程侍郎遗集》。
　　　　《歙事闲谭》第8册

1502　江承固，字五，号拙庵，江都籍。康雍间，官两浙江南盐驿道。阮元《淮海英灵集》云，公父(江)演，由歙迁江都。公居官多惠政，爱民教士。天台齐次风侍郎，为公所识拔。
　　　　《歙事闲谭》第8册　《江氏诸人》

1503　江敢，字旭东，号橙里，承固子，(江)春从弟。官后选知府。有《晴绮轩诗词集》，冯金伯《墨香居画识》云：橙里性忄爽，喜交游，工诗。尤善宋元词曲，著有《练溪渔唱》。一时名士，如程绵庄、闵玉井、吴梅查、金棕亭诸公，相与酬唱无虚日。亦善绘事，其写秋葵为最工，金苞翠羽，倬有风韵。
　　　　《歙事闲谭》第8册《江氏诸人》

1504　江振鸿，字撷云，一字文叔，(江)春子。乾嘉间候选道，著《莺花馆诗抄》。江藩云：文叔，橙里先生子，(按：江文叔，据江藩云为江橙里之子即江春之侄。但许承尧则说为江春之子。待考。)为鹤亭方伯后，好善乐施。嘉庆八年，徽州大饥，捐赀赈济。性孤冷，喜吟咏，工绘事。诗宗光羲，画法天池，延接名流，座客常满。如方子云、钮非石、袁寿阶、吴兰雪、郭频加皆下榻康山，极一时文酒之盛。自君亡后，邗上无风雅总持之人矣。其题果堂诗后云：“林中惟独坐，偶读果堂诗。云影在潭底，清光人不知。君方侣方外，我亦识前期。一片秋天月，相逢会有时。”承尧按：彼时我县盐商，富且敌国，窃奢极欲，文林乃淡静至此，品格弥可贵也。
　　　　《歙事闲谭》第8册《江氏诸人》

1505　江立，原名炎，字圣言。侨居扬州，乾隆太学生。江于九先生洵之侄。著有《小齐云山诗抄》，《湖海诗传》录其《渔庵诗》。
　　　　《歙事闲谭》第8册《江氏诸人》

1506　程让堂《五友记》云：江衡，字岳南，歙丰瑞里人，而侨居钱塘者也。博词强识，能诗，善属文，杭君大宗，于人少许可。当乾隆初年，杭郡人文极盛之时，独称岳南，以为非凡所及也。乙丑之冬，(程)瑶田至杭州应商籍试，居与岳南门相对，遂识岳南。……汪随，字谨度，后更名某，为钱塘诸生，其先也歙之鄣岐人也。长余四岁，师事岳南之兄名兆歧者。余与岳南交时，则其师已死，遂从岳南游也。其人性僻而笃于朋友，为人谋而能忠，吾于谨度见之。余之主岳南，以应商籍试也。商籍必由盐运司录送督学使者，乃得就试。余至稍迟，运司录中无名，意将止矣。谨度私计曰：“商民互考旧矣，今某不于商则于民。”遂为余谋考民籍，得补录，县府试牒皆有名，乃始告余，初不令余知也，其与朋友他事皆类此。是岁，谨度先偕余归歙试，被落。反于杭，杭又不录，乃刻其途中所吟诗曰《重研集》。盖与余徒步归里门，足下茧生，故以重研自名其集。……(洪)鞯原，名性钅，歙之桂林人也。余长鞯原一岁，岁乙丑，始相见，时与诸人共饮酒，鞯原豪迈善谈辩，余则终席无一言，饮毕散去。明日鞯原以书与余曰：“人不可无友，昨见子，乃真吾友也。”遂定交焉。其后四年应小试，同为博士弟子员，鞯员尊甫，始有鹾业在怀宁，已而业滋大，遂商于扬州。尊甫乃老，鞯原代焉。鞯原固才大，而在鹾业一以诚信行之，十年之间，声名出诸巨商之右。然而鞯原固非商人者流也，少日为举子业，每考试，曹伍莫敢伦比。其文根据经术，间以示余，未尝不望而畏之。好赋诗，格调高远，步趋韦孟间。一时文彩风流，有凌铄古今之概。而家人生产，身肩其任，运筹决策，同业者又从而敬惮之。向使以经生起家，得膺当世之务，所至不知当何如矣。然即屈其才能以业鹾，而鹾之利病，所关非小，亦未尝不与为政相表里也。乃未及中身，倏焉厌世，是区区者，亦莫能竟其用，余安能不为鞯原惜。
　　　　《歙事闲谭》第23册《程让堂五友记》

1507　凌君讳廷堪，字次仲，安徽歙县人。远祖安，唐显庆中任歙州州判，遂家于歙。父文火业贾于海州。君生海州，六岁而孤，困苦穷巷中。母王氏，鬻簪珥就塾师，粗记姓名而已。去学贾不成，年二十余，始复读书向学，能属文，惧时过难成也，著《辨志赋》以见志。乾隆四十六年，游扬州，慕其乡江慎修、戴东原两先生之学，(乾隆)四十八年至京师，始多交游。……五十四年，应江南乡试中式，明年成进士。出朱文正、王文端二公之门，盖与洪君亮吉等皆以宏博见拔者也。殿试三甲，例授知县，君投牒吏部，自改教授，曰：“必如此，吾乃可养母治经。”文端曰：“吾不强子改冷官，子愿之，甚善。”文正题其校礼图曰：“君才富江戴。”又曰：“远利就冷官”。盖甚重之。既选宁国府学教授，乃奉母暨兄嫂之官，孝弟安贫，谨身节用，毕力著述。君之学博览强记，识力精卓，贯通群经，而尤深于礼经。不辍寒暑，三十余年，著《礼经释例》十三卷。……病卒，年五十有五。
　　　　《歙事闲谭》第6册

1508　汪纯粹，字暴士，(清嘉道间 )黟县人。由商籍补杭府学生。
　　　　道光《黟县续志》卷6《人物 孝友》

1509　(歙县新馆鲍氏之鲍寅初)曾祖父之未迁会稽也，家中落，两世祖妣皆苦节，嗣以禺策起家，始克请旌于朝。……而余(按即鲍源深)之先世亦以业鹾迁和先。……寅初射策甲科，翱翔蓬署。(鲍源深在)同治间诰授荣禄大夫，山西巡抚兼提督盐政，前户部右侍郎顺天学政。
　　　　《歙新馆鲍氏著存堂宗谱序》

1510　(咸丰四年三月甲辰)户部右侍郎王茂荫奏钞法未善，酌拟章程四条，并以兵民怨恨自请严议。得旨：王茂荫身任二卿，顾专为商人指使，且有不便于国而利于商者，亦周虑而附于款内，何漠不关心国事至如是乎 ……此摺著军机大臣详阅后，专交与恭亲王载铨速行核议，以杜浮言。……
(咸丰四年三月丁未)谕内阁，……王茂荫由户部司员经联擢为侍郎，宜如何任劳任怨筹计万全。乃于钞法初行之时，先不能和衷共济，只知以专利商贾之词，率行渎奏，竟置国事于不问，殊属不知大体。……
　　　　《东华续录》咸丰卷26

2511　(咸丰四年六月庚辰)谕军机大臣等：前因王茂荫奏请将皖省徽郡暂归浙江管辖，当经谕令黄宗汉将该郡防剿事宜悉心筹画，未据该抚将办理情形覆奏。本日复据王茂荫奏称：“徽州知府达春信任门丁李姓并廪生潘炳照于捐输团练，多方扰累。该处民捐钱文不下十数万，因被经手人冒销用尽，乃复立续捐局，按户诛求，怨声载道。所雇乡勇多花会中人，于祁门黟县市镇奸淫抢掠。两邑之民群起公愤，欲竖义旗以抗勇。请饬黄宗汉就近查办”等语，……即着黄宗汉迅派明干之员前往徽州严密查办。该府达春如不胜任，即著据实参奏。……
　　　　《东华续录》咸丰卷27

1512　(咸丰四年十二月壬子)谕军机大臣等：本日据王茂荫奏：大江南北捐局过多，官私错杂，扬州以下沿江各府州县设有十余局，苛敛行商过客，假公济私，包送违禁货物，甚至聚众敛钱，以钱聚众。普安、薛家港等局竟至互图并吞，大肆争斗，商民无不受害等语。雷以诚创议捐厘，协济军饷，原在扬州一带办理，尚属妥协。何以普安等局竟有收捐未解粮台之弊。著托明阿等确切访查。如有奸徒藉端渔利，藐法营私，即著饬令该地方官严行究办。其在大江以南者，并即移咨怡良就近查明。如系私设，即行严禁。
　　　　《东华续录》咸丰卷30
按：据《碑传集补》卷59《王节母赞》载：王茂荫祖父曾“远贾于潞河”。由此可知王茂荫系徽商后代。

1513　北京歙县会馆观光堂，有题名榜，有清一代，吾歙木籍、寄籍之官京朝取科第者皆与焉。录之以备参考：
计大学士四人；康熙朝文华殿徐元文、乾隆朝文渊阁程景伊、嘉庆朝体仁阁曹振镛、道光朝体仁阁潘世恩。
尚书七人：户部徐元文、刑部徐乾学、吏部程景伊、户部曹文埴、吏部潘世恩、礼部吴椿。
侍郎二十一人：吏部右徐秉义、工部左阮尔询、户部左李俊、吏部左凌如焕、兵部左胡宝王、礼部左谢溶生、工部左汪廷王、吏部左曹城、兵部左江兰、刑部左金应琦、工部右鲍桂星、刑部左程国仁、工部左程左洛、工部左吴椿、户部右程恩泽、礼部右吴文溶、吏部左潘曾莹，吏部右王茂荫、户部左汪元方、工部左潘祖荫、工部右鲍源深。
都察院都御史七人：徐乾学、程景伊、曹文埴、曹振镛、潘世恩、吴椿、汪元方。
内阁学士十五人：徐元文、徐乾学、徐秉义、李绂、凌如焕、程景伊、谢溶生、汪廷王、曹城、潘世恩、曹振镛，鲍桂星、程恩泽、吴文溶、潘会莹。
状元五人：顺治己亥科徐元文、乾隆壬辰科金榜、乾隆癸丑科潘世恩、嘉庆乙巳科洪莹、同治戊辰科洪钧。
榜眼即一甲二名二人：乾隆庚子科江德量、乾隆庚戌科洪亮吉。
武榜眼一人：乾隆癸丑科鲍友智。
探花即一甲三名八人：康熙乙丑科黄梦麟、雍正甲辰科汪德容、乾隆戊辰科汪廷王、乾隆庚子科程昌期、乾隆辛丑科汪学金、乾隆乙卯科潘世璜、道光庚戌科谢增、咸丰壬子科潘祖荫。
传胪即二甲一名五人：乾隆甲戌科汪永锡、乾隆庚辰科曹文埴、乾隆辛巳科蒋雍植、嘉庆己未科程国仁，光绪甲午科吴筠孙。
会元三人：乾隆辛巳科陈步瀛、乾隆丙戌科胡珊、乾隆庚戌科朱文翰。
解元十三人：康熙癸卯科湖广乡试黄士焕、康熙庚午科浙江乡试吴筠、康熙戊子科江西乡试李绂、康熙癸巳科江南乡试许霰中、康熙甲午科江南乡试方炳、乾隆癸酉科江南乡试胡溶、乾隆壬午科江南乡试吴钰、乾隆丁酉科江南乡试吴汶、乾隆丁酉科浙江乡试吴一骐、乾隆甲子科河南乡试吴国仁、嘉庆戊午科江南乡试黄承吉、道光辛卯科江南乡试汪立权、同治甲子科江南乡试江璧。
进士计二百九十六人：顺治朝丁亥朱延瑞，张光祁；乙丑张习孔、刘兆元(寄籍浙江，以下注县者皆寄籍)、方跃龙(于潜)、汪继昌(嘉兴)；壬辰洪琮、何如龙、王仁云、罗汉章(丹徒)、吴元石(按：更名雯清，杭州)刘廷献(仁和)、胡方学；乙未许书、郑嗣武、汪友明、闵叙(江都)；戊戌程瀚(上元)、吴铲(钱塘)、黄如瑾(溧阳)；己亥罗苍期、王国相、洪乘轩(经)、项时亨、鲍济、郑为光(仪征)、吴涵(钱塘)、徐元文(昆山)；辛丑徐斌(昆山)、程涞(山阳)、江皋(桐城)。
康熙朝甲辰王铉(江宁)、程万钟(常山)、洪圩、汪溥勋、黄士焕(湖广)；庚戌汪浩然、汪虬(繁昌)、江德新、徐乾学(昆山)；癸丑汪鹤孙(浙江)、徐秉义(昆山)；丙辰许承宣(江都)、程浚(仪征)；己未鸿博、汪灵(钱塘)、鲍荐(繁昌)；壬戌吴苑、阮尔询(宣城)；乙丑汪薇，许承家(江都)、黄梦麟(溧阳)、汪煜(黄岩)；戊辰唐鸿举、程榔(休宁)；辛未程文正(江都)；甲戌程饰仪征)、程湄(江都)、吴岳(湖广)；丁丑许迎年(江都)、程本节(合肥)；庚辰江为龙(桐城)、鲍夔(杭州)；癸未吴瞻淇、吴蔚起、吴涟(浙江)吴焕(钱塘)；丙戌程彦(武进)；乙丑汪徙、程喈、方觐(江都)、李绂(临川)、吴筠(仁和)、吴观域(钱塘)；壬辰洪译、鲍开(常熟)、汪泰来(钱塘)、程梦星(江都)；癸巳曹志宏、程觅、江发(乌程)；乙未凌如焕(上海)、吴鲲。
雍正朝癸卯洪肇林(仪征)、朱世勋(宜兴)、周炎(杭州)；甲辰朱陵、程锡琮(六安)，汪德容、胡先(仁和)；丁未黄斐然(溧阳)；庚戌吴炜、吴华孙、汪振甲(浙江)、胡际泰(杭州)、方邦基、江宏禧(钱塘)、唐廷赓(定海)、罗克昌(高邮)；癸丑金士仁、程仁秩(江都)、朱桓(宜兴)、项樟(淮安)、汪师韩(钱塘)、凌应龙(上海)。
乾隆朝丙辰程栋、方骞、叶昱(嘉兴)；丁巳程隆家、洪本仁(扬州)、许宗峻(仁和)、黄克业(如皋)、凌应兰；己未程景伊(武进)、叶苑(仁和)；壬戌郑捷甲、谢溶生(仪征)、仇然(钱塘)；乙丑徐光文、江权、李友棠(临川)、吴毅(杭州)、张文(扬州)；戊辰金长溥、曹学诗、庄来、吴缓诏、汪廷(镇洋)、叶世度(仁和)、胡梦桧(钱塘)、洪其哲(贵州)；壬申曹日、刘标、吴以镇、汪涛、郑鸿撰(钱塘)、程忻(仪征)；甲戌徐焕、程阐、胡王、汪永锡(钱塘)；丁丑罗廷梅、洪钧、郑眦、朱芫会、江廷泰(江都)、程文球(繁昌)；庚辰曹文埴、程之章(浙江)、汪献芝(浙江)；辛巳项淳、金云槐、蒋雍植(怀宁)、汪为善(昆山)、曹坦(河南)、陈步瀛(江宁)；癸未唐采松、汪百名、吴珏、程沆(安东)、洪锡璋(扬州)、丙戌胡珊(元和)、吴礼(镇详)、王邦治(浙江)；己丑汪焕(宜兴)、程元基(仪征)、潘奕隽(浙江)；辛卯程晋芳、曹城、吴覃诏、程世泽、洪朴；壬辰金榜、王照(仁和)、郑宗彝(江宁)；乙未吴绍唔、许火(浙江)、汪铭魁、汪日永、吴绍浣、吴一骐(浙江)；庚子程昌期、江德量(仪征)、吴甸华(沐阳)；辛丑曹振镛、程嘉读、程嘉训、汪学金(镇洋)；甲辰潘奕藻(吴县)；丁未朱承宠、郑文明(仪征)、汪彦博(镇洋)；庚戌朱文翰(元和)、洪梧、凌廷堪、洪亮吉、黄诛(甘泉)；癸丑潘世恩(吴县)；乙卯潘世璜(吴县)。
嘉庆朝丙辰赵慎畛(湖南)；乙未鲍桂星、程祖洛、王家景(浙江)、程国仁(河南)；辛酉吴鸣捷、方振(江西)、吴毓宝(云南)；壬戌吴椿、金式 玉(浙江)、程赞清(仪征)；乙丑程家祥(芜湖)、黄承吉(江都)、程元吉(安东)、程家督(河南)；戊辰张廷浩；己巳鲍珊、黄台、洪莹、积厚、郑士杰(仪征)、胡勋尧(青浦)、汪士侃(无锡)；辛未吴榕、朱文来、程恩译、罗尹孚；甲戌程川佑、郑兆杞(江宁)；丁丑汪熙、徐王；己卯吴文(仪征)；庚辰徐宝善、方用仪(江西)。
道光朝壬午鲍承焘(浙江)；癸未鲍廷淳(改名文淳)、许球；丙戌徐上镛、项名达(浙江)；己丑周茂祥、程德麟(全椒)；壬辰王茂荫；奏巳胡正仁、程葆、朱丽宣(荆溪)、汪元方(余杭)；乙未汪觐光(甘泉)、叶朝采(浙江)、程锡蕃(全椒)；丙申江健、方允环、陈鲁(上元)；辛丑汪藻(浙江)、潘曾莹(吴县)、汪(昆山)；甲辰吴骏昌(仪征)；乙巳潘遵祁(吴县)；丁未鲍源深(和州)；庚戌谢增(仪征)。
咸丰朝壬子潘祖荫(吴县)、胡履吉(青浦)、吴潮(仪征)；癸丑宋梦兰、汪承元(甘泉)、张德容(西安)；丙辰徐景轼、鲍勋、张光藻(广德)、潘祖同(吴县钦赐)；庚申汪国凤(仪征)。
同治朝壬戌鲍功枚；癸亥胡隆询(仪征)；乙丑黄崇性、江璧(甘泉)；戊辰鲍存晓(山阳)、朱世璺(钱塘)、郑崇龄(上元)、洪钧(吴县)；辛未汪运纶、郑成章、洪镔、周孚裕(芜湖)；甲戌程开运。
光绪朝丁丑程夔、蒋其章(钱塘)；庚辰汪宗沂、江昌燕、鲍恩缓、徐贞；乙丑鲍琪豹，吴丙湘(仪征)；丙戌潘尚志、鲍公增(丹徒)；壬辰吴宝(仁和)、汪春榜；甲午吴筠孙(仪征)；癸卯徐谦；甲辰许承尧。
举人约近千人。……
　　　　《歙事闲谭》第11册


索引：
237　256　265　340　340　341　373　375　379　441　750
1406　1409
 

引用书目

《明实录》　台湾“中央研究院历史语言研究所”影印本
《清实录》　伪满影印本
《东华录》　(清)　王先谦撰　光绪十年刊本
《东华续录》　(清)　王先谦撰　光绪十年刊本
《明史》　一九七四年中华书局校点本
《明书》　(清)傅维麟撰　丛书集成初编
《清史稿》　一九七七年中华书局校点本
《古今图书集成》　中华书局影印本
《天下郡国利病书》　(清)顾炎武撰　四部丛刊三编本
《肇域志》　(明)　顾炎武撰　抄本
《徊州史料》　(明)　王世贞撰　万历四十二年刊本
《明季北略》　(清)计六奇撰　一九五八年商务印书馆铅印本
《明季实录》　(明)顾炎武撰　昭代丛书本
嘉庆《两淮盐法志》嘉庆十一年刊本
嘉庆《两淮盐法志》嘉庆六年刊本
光绪《两淮盐法志》　光绪十九年刊本
《淮鹾备要》　(清)李澄撰　道光三年刊本
《赋役官解全书》　天启刊本
《筹海图编》　(明)胡宗宪撰　万历刊本
《殊域周咨录》(明)严从简撰　胡宫博物院铅印本
《海运新考》　(明)梁梦龙撰　玄览堂丛书本
《新安文献志》　(明)程敏政编　弘治三年刊本
道光《安徽通志》　道光十年刊本
淳熙《新安志》　康熙四十六年刊本
弘治《徽州府志》一九八二年上海古籍书店“天一阁藏明代方志选刊”
嘉靖《徽州府志》　嘉靖四十五年刊本
康熙《徽州府志》　康熙三十八年万青阁刊本
道光《徽州府志》　道光七年刊本
《徽州府志辩正》　(清)黄崇惺纂　道光活字本
《徽志补正》　(清)邵棠纂　嘉庆十九年寄蜉草堂刊本
万历《歙志》　万历三十七年刊本
顺治《歙志》　顺治四年刊本
民国《歙县志》　民国铅印本
歙县《岩镇志草》　(清)佘华瑞撰　精抄本
歙县《丰南志》　(民国)顺吉祜撰　抄本
《沙溪集略》　(清)凌应秋辑　抄本
《橙阳散志》　(清)江登云辑、江绍莲续辑　嘉庆十四年刊本
《歙问》　(清)洪玉图撰　昭代丛书本
《歙事闲谭》　(清)许承尧撰　稿本
《歙县潭渡杂记》　佚名氏撰　抄本
歙县《西干志》　(清)许承尧撰　稿本
万历《休宁县志》　万历三十五年刊本
康熙《休宁县志》　康熙二十九年刊本
道光《休宁县志》　道光三年刊本
《休宁碎事》　(清)徐卓撰　嘉庆十六年徐氏海棠书巢刊本
《休宁一瞥》　(民国)朱基撰　民国二十三年刊本
万历《祁门县志》　万历二十八年刊本
康熙《祁门县志》　康熙二十二年刊本
同治《祁门县志》　同治十二年刊本
康熙《绩溪县志续编》　康熙七年刊本
乾隆《绩溪县志》　乾隆二十一年刊本
嘉庆《绩溪县志》　嘉庆十五年刊本
《绩溪县志馆第一次报告书》　民国铅印本
康熙《黟县志》　康熙二十二年刊本
嘉庆《黟县志》　同治九年刊本
《黟县续志》　同治九年刊本
《黟县三志》　同治九年刊本
《黟县四志》　民国十二年黟县藜照堂刊本
《黟县乡土地理》(民国)胡存天、瑞林撰　民国十四年出版
乾隆《婺源县志》　乾隆二十二年刊本
光绪《婺源县志》　光绪九年刊本
《婺源县志稿》　抄本
《婺源县采辑》　民国抄本
《婺源乡土志》　光绪三十四年活字本
康熙《太平府志》　光绪二十九年活字本
嘉庆《芜湖县志》　民国二年重刊本
民国《芜湖县志》　民国八年石印本
康熙《浙江通志》　康熙二十三年刊本
雍正《浙江通志》　乾隆元年刊本
万历《杭州府志》　万历七年刊本
乾隆《杭州府志》　乾隆四十四年刊本
嘉庆《嘉善县志》　嘉庆五年刊本
康熙《平湖县志》　康熙二十八年刊本
崇祯《嘉兴县志》　崇祯十年刊本
光绪《塘栖志》　光绪十六年刊本
民国《龙游县志》　民国十四年刊本
万历《扬州府志》　万历三十三年刊本
康熙《扬州府志》　康熙十四年刊本
重修《扬州府志》　康熙二十年刊本
万历《嘉定县志》　万历三十三年刊本
乾隆《镇洋县志》　乾隆十年刊本
康熙《泰兴县志》　抄本
嘉庆《江都县续志》　光绪十年刊本
乾隆《临清县志》　乾隆十四年刊本
万历《广东通志》　万历二十年刊本
《嘉庆重修一统志》　四部丛刊续编本
《蒙斋集》　(宋)袁甫撰　武英殿聚珍版
《太函集》　(明)汪道昆撰　万历十九年金陵刊本
《太函副墨》　(明)汪道昆撰　万历十九年刊本
《震川先生集》　(明)归有光撰　四部丛刊本
《许文穆公集》　(明)许国撰　万历三十九年刊本
《荆川先生文集》　(明)唐顺之撰　四部丛刊本
《松园偈庵集》　(明)程嘉燧撰　风雨楼丛书本
《遵岩先生文集》　(明)王慎中撰　康熙五十年刊本
《大泌山房集》　(明)李维桢撰　万历刊本
《南雷文定》　(明)黄宗羲撰　耕余楼精刊本
《丛野堂存稿》　(明)缪昌期撰　乾坤正气集
《李长卿集》　(明)李鼎撰　万历四十年豫章李氏家刊本
《金太史集》　(明)金声撰　乾坤正气集
《徊州山人四部稿》　(明)王世贞撰　万历五年王氏世经堂刊本
《睡庵集》　(明)汤宾尹撰　万历刊本
《魏叔子文集》　(清)魏禧撰　宁都三魏全集
《戴震集)　(清)戴震撰　一九八○年上海古籍出版社校点本
《戴南山先生集》　(清)戴名世撰　上海文瑞石印本
《挹奎楼遗稿》　(清)林云铭撰　清刊本
《落帆楼文集》　(清)沈鹤撰　吴兴丛书本
《新安名族志》　(明)程尚宽撰　许承尧抄本
《新安程氏诸谱会通》　景泰刊本
《新安黄氏会通谱》　弘治十四年刊本
《许氏统宗世谱》　嘉靖刊本
《程氏本宗谱》　嘉靖四十五年刊本
《歙淳方氏会宗统谱》　乾隆十八年刊本
歙县《竦塘黄氏宗谱》　嘉靖四十一年刊本
歙县《双桥郑氏墓地图志》　嘉靖稿本
歙县《郑氏族谱》　嘉靖抄本
歙县《许氏世志》　隆庆抄本
歙县《溪南江氏族谱》　隆庆刊本
歙县《郑氏宗谱》　万历稿本
《新安陆氏家乘》　许承尧抄本(撰于崇祯)
歙县《泽富王氏宗谱》　明刊本
《程氏人物志》　延庆堂藏版(撰于清初)
《张氏统宗世谱》　嘉靖刊本
《汪氏统宗谱》　明刊本
《新安张氏续修宗谱》　顺治十六年刊本
歙县《褒嘉里程氏世谱》　康熙十一年刊本
歙县《槐塘程氏重修宗谱》　康熙十二年刊本
歙县《江村洪氏家谱》　雍正七年刊本
歙县《潭渡黄氏族谱》　(明)黄玄豹修　雍正九年刊本
《重修古歙东门许氏宗谱》　乾隆二年刊本
歙县《汪氏谱乘》　乾隆抄本
歙县《沙园吴氏宗谱》　嘉庆刊本
歙县《棠樾鲍氏宣忠堂支谱》　嘉庆十年刊本
歙县《程氏孟孙公支谱》　道光抄本
歙县《虬川黄氏宗谱》　道光刊本
歙县《济阳县江氏族谱》　道光十八年刊本
歙县新馆《鲍氏著存堂祠谱》　清刊本
《古歙岩镇东嗥头吴氏族谱》　清抄本
《新安歙北许氏东支世谱》　嘉靖六年稿本
《新安朱氏宗谱》　清刊本
休宁《黄氏世谱》　嘉靖刊本
《休宁率东程氏家谱》　万历元年刊本
《休宁西门查氏祠记》　万历刊本
休宁《溪金氏谱补》　万历十四年刊本
《新安休宁名族志》　(明)曹叔明撰　天启刊本
《休宁西门汪氏宗谱》　顺治十年刊本
休宁《陈氏宗谱》康熙刊本
休宁《方塘汪氏宗谱》　康熙抄本
休宁《吉林黄氏重修族谱》　乾隆十八年刊本
休宁《西门汪氏大公房挥佥公支谱》　明刊本
《祁门高塘鸿溪王氏家谱》　乾隆五十七年刊本
《祁门倪氏族谱》　光绪刊本
《祁门倪氏族谱》　续卷　民国刊本
绩溪《金紫胡氏家谱》　光绪刊本
绩溪《西关章氏族谱》　宣统刊本
绩溪《上川明经胡氏宗谱》　宣统刊本
绩溪《盘川王氏宗谱》　民国刊本
绩溪《汪氏宗谱》　民国十四年木活字本
黟县《南屏叶氏族谱》　嘉庆十七年刊本
黟县《环山余氏宗谱》　民国六年刊本
婺源《三田李氏统宗谱》　万历刊本
婺源《武口王氏统宗谱》　雍正四年刊本
婺源《敦煌洪氏统宗谱》　嘉庆刊本
婺源《湖溪孙氏宗谱》　清刊本
《迁锡许氏宗谱》　光绪十年刊本
《歙砚说》　(宋)洪适撰　丛书集成初编
《歙州砚谱》　(宋)唐积撰　丛书集成初编
《骖鸾录》　(宋)范成大撰　丛书集成初编
《板桥杂记》　(明)余怀撰　丛书集成初编
《倭变事略》　(明)朱九德撰　神州国光社铅印本
《广志绎》　(明)王士性撰　台州丛书本
《闽书》　(明)何乔远撰　万历刊本
《玉芝堂谈荟》　(明)徐应秋撰　笔记小说大观
《野获编》　(明)沈德符撰　一九五九年中华书局铅印本
《五杂俎》　(明)谢肇撵撰　一九五九年中华书局铅印本
《陶庵梦忆》　(明)张岱撰　丛书集成初编
《山樵暇语》　(明)俞弁撰　涵芬楼秘籍本
《见只编》　(明)姚士麟撰　丛书集成初编
《冬官记事》　(明)贺仲轼撰　丛书集成初编
《见闻记训》　(明)张良谟撰　丛书集成初编
《构窗梦语》　(明)张翰撰　武林先哲遗书本
《韵石斋笔谈》　(明)姜绍书撰　丛书集成初编
《西山日记》　(明)丁元荐撰　涵芬楼秘籍本
《家训》　(明)张习礼撰　檀几丛书本
《云间杂识》　(明)李绍文撰　奇晋垒丛书本
《从政录》　(清)汪喜孙撰　重印江都汪氏丛书本
《癸巳存稿》　(清)俞正燮撰　道光刊本
《三冈识略》　(清)董含撰　申报馆丛书本
《扬州画舫录》　(清)李斗撰　一九六○年中华书局铅印本
《履园丛书》　(清)钱泳撰　一九六○年中华书局铅印本
《杂记》　(清)郑恭撰　稿本
《朱氏祠记》　(清)许承尧撰　抄本
《茗州吴氏家典》　(清)吴青羽撰　雍正十三年刊本
《三异笔谈》　(清)沈起凤撰　笔记小说大观
《谐铎》　(清)许元仲撰　笔记小说大观
《桃源俗语劝世词》　(清)程煦撰　光绪三十七年刊本
《汪直传》　佚名氏撰　借月山房汇抄本
《治事丛谈》　(清)许承尧撰　稿本
《歙县潭渡杂记》　抄本
《寄园寄所寄》　(清)赵吉士撰　康熙刊本
《此木轩杂著》　(肖)焦袁喜撰　道光刊本
《九九销夏录》　(清)俞樾撰　春在堂全书本
《锡金识小录》　(清)黄印撰　光绪刊本
《东南纪事》　(清)邵廷采撰　邵武徐氏丛书初刻本
《沪事备考》　(清)褚华撰　上海掌故丛书本
《啸亭杂录》　(清)昭裢撰　一九八○年中华书局校点本
《白下琐言》　(清)甘熙撰　民国十五年江宁甘氏重刊本
《言鲭》　(清)吕种玉撰　说玲本
《梦阑琐笔》　(清)杨复吉撰　昭代丛书本
《石点头》　天然痴叟撰　中国文学珍本丛书
《醒世恒言》　(明)冯梦龙撰　一九六二年人民文学出版社校注本
《辽阳海神传》　(明)蔡羽撰　丛书集成初编
《初刻拍案惊奇》　(明)凌初撰　一九五七年古典文学出版社铅印
《二刻拍案惊奇》　(明)凌初撰　一九八三年上海古籍出版社校点本
《古今小说》　(明)冯梦龙　一九五八年人民文学出版社校点本
《儒林外史》　(清)吴敬梓撰　一九八三年人民文学出版社校点本
《豆棚闲话》　(清)艾衲居士撰　一九八三年上海古籍出版社校点本
《虞初新志》　(清)张潮撰　笔记小说大观
《湖闫杂记》　(清)陆次云撰　笔记小说大观
《啸虹笔记》　佚名氏撰　旧小说己集
《西神丛话》　(清)黄蛟起撰　旧小说己集
《此中人语》　(清)程址祥撰　笔记小说大观
《坚瓠集》　(清)褚稼轩撰　笔记小说大观
《清稗类钞》　(近人)徐珂撰　商务印书馆铅印本
《徽商公所征信录》　宣统刊本
《五石脂》　(近人)陈去病撰　国粹学报
《徽商便览》　(近人)吴日法撰　民国八年铅印本
《江苏省明清以来碑刻资料选集》　一九五九年三联书店出版
《明清苏州工商业碑刻集》　一九八一年江苏人民出版社出版
《中国近代手工业史资料》　彭泽益编　一九五七年三联书店出版
