名山藏　　（明）何乔远 撰辑 

　　●目录 

　　序一 
　　序二 
　　序三 
　　较刻名山藏姓氏 
　　卷一　　典谟记一（太祖高皇帝一） 
　　卷二　　典谟记二（太祖高皇帝二） 
　　卷三　　典谟记三（太祖高皇帝三） 
　　卷四　　典谟记四（太祖高皇帝四） 
　　卷五　　典谟记五（革除记附） 
　　卷六　　典谟记六（成祖文皇帝一） 
　　卷七　　典谟记七（成祖文皇帝二） 
　　卷八　　典谟记八（成祖文皇帝三） 
　　卷九　　典谟记九（仁宗昭皇帝） 
　　卷十　　典谟记十（宣宗章皇帝） 
　　卷十一　　典谟记十一（英宗睿皇帝一） 
　　卷十二　　典谟记十二（英宗睿皇帝二） 
　　卷十三　　典谟记十三（景皇帝） 
　　卷十四　　典谟记十四（英宗睿皇帝三） 
　　卷十五　　典谟记十五（宪宗纯皇帝一） 
　　卷十六　　典谟记十六（宪宗纯皇帝二） 
　　卷十七　　典谟记十七（宪宗纯皇帝三） 
　　卷十八　　典谟记十八（孝宗敬皇帝一） 
　　卷十九　　典谟记十九（孝宗敬皇帝二） 
　　卷二十　　典谟记二十（武宗毅皇帝一） 
　　卷二十一　　典谟记二十一（武宗毅皇帝二） 
　　卷二十二　　典谟记二十二（世宗肃皇帝一） 
　　卷二十三　　典谟记二十三（世宗肃皇帝二） 
　　卷二十四　　典谟记二十四（世宗肃皇帝三） 
　　卷二十五　　典谟记二十五（世宗肃皇帝四） 
　　卷二十六　　典谟记二十六（世宗肃皇帝五） 
　　卷二十七　　典谟记二十七（世宗肃皇帝六） 
　　卷二十八　　典谟记二十八（世宗肃皇帝七） 
　　卷二十九　　典谟记二十九（穆宗庄皇帝） 
　　卷三十　　坤则记一（马皇后 徐皇后 张皇后 孙皇后 钱皇后 王皇后 张皇后 夏皇后 陈皇后 方皇后 李皇后 陈皇后） 
　　卷三十一　　坤则记二（周太后 纪太后 邵太后 杜太后） 
　　卷三十二　　坤则记三（宣宗废后胡氏 宪宗废后吴氏 景皇后氏 后宫附） 
　　卷三十三　　开圣记一（德祖玄皇帝 懿祖恒皇帝 熙祖裕皇帝 仁祖淳皇帝 睿宗献皇帝） 
　　卷三十四　　开圣记二（玄皇后　恒皇后　裕皇后　淳皇后　献皇后） 
　　卷三十五　　继体记（序名）（懿文太子 悼恭太子 哀冲太子 庄敬太子 宪怀太子 建文景泰二太子附 怀献皇太子 ） 
　　卷三十六　　分藩记一（高二十五子一） 
　　卷三十七　　分藩记二（高二十五子二） 
　　卷三十八　　分藩记三（高二十五子三） 
　　卷三十九　　分藩记四（成三子 昭九子） 
　　卷四十　　分藩记五（英八子 宪十二子 孝二子 睿二子 世八子 穆四子） 
　　卷四十一　　勋封记一（洪武年封 建文年封 以靖难功封 ） 
　　卷四十二　　勋封记二（永乐年封 洪熙年封 宣德年封 正统年封 景泰年封 天顺年封 成化年封 正德年封 嘉靖年封 以外戚封 ） 
　　卷四十三　　天因记（郭子兴 韩林儿） 
　　卷四十四　　天驱记（上）（陈友谅 张士诚） 
　　卷四十五　　天驱记（下）（故国珍 明玉珍 陈友定 扩廓帖木儿） 
　　卷四十六　　舆地记一（南京） 
　　卷四十七　　舆地记二（北京） 
　　卷四十八　　刑法记 
　　卷四十九　　河漕记（黄河 漕河 通惠河 沁河 卫河 济河 沂河 泗河 淮河 汶河 洸河 芦沟河 桑干河 滹沱河 蓟州河 日平河 密云河 天津海口新河 徐沛山东诸湖 山东泉源 沿海塘 川都江堰） 
　　卷五十　　漕运记（漕粮 漕仓 漕军 漕船） 
　　卷五十一　　钱法记 
　　卷五十二　　兵制记 
　　卷五十三　　马政记 
　　卷五十四　　茶马记 
　　卷五十五　　盐法记 
　　卷五十六　　臣林记（洪武臣一）（徐达 常遇春 邓愈 汤和 李文忠 沐英 廖永安 俞通海　俞通源　俞通渊合传 张德胜 桑世杰 胡大海　耿再成合传 赵德胜） 
　　卷五十七　　臣林记（洪武臣二）（刘基 李善长 吴良　吴祯合传 耿炳文 廖永忠 杨璟 郭英） 
　　卷五十八　　臣林记（洪武臣三）（冯胜 傅友德 蓝玉 陶安 胡深 章溢 王祎 宋国兴 花云 马云　叶旺合传 何真 ） 
　　卷五十九　　臣林记（洪武臣四）（宋濂 魏观 詹同 危素 宋讷 詹徽 张紞 吴印 刘崧 桂彦良 汪仲鲁 朱善 刘三吾 单安仁 范常 薛祥 方克勤 叶伯巨（郑士利附） 周敬心） 
　　卷六十　　臣林记（永乐臣一）（张玉 朱能 王真 丘福 姚广孝 金忠 杨荣 金幼孜 胡广 解缙） 
　　卷六十一　　臣林记（永乐臣二）（杨士奇 杨溥 蹇义 黄淮 夏原吉 胡濙 宋晟 顾成 何福 张辅 陈懋 韩观 吴允诚 金忠 陈诚 王彰 蔺芳 王伯贞 史诚祖 胡俨 陈琏 王侢 吴勤 周新 陈谔） 
　　卷六十二　　臣林记（熙宣二朝臣）（徐善述 权谨 顾佐 况锺 山云 李任 吴讷 孙忠 李时勉 陈祚 陈敬宗 魏骥 周忱 杨信民 刘纲） 
　　卷六十三　　臣林记（统泰天顺臣）（刘球 于谦 王竑 袁彬 赵荣 李实 杨善 刘安 罗通 沈固 朱鉴） 
　　卷六十四　　臣林记（天顺臣二）（廖庄 锺同 章纶 邢让 刘铉 周叙 刘俨 徐有贞 李贤 岳正 杨瑄 王翱 轩輗 耿九畴 刘实 石璞 年富） 
　　卷六十五　　臣林记（成化臣一）（彭时 刘定之 刘珝 李秉 余子俊 秦纮） 
　　卷六十六　　臣林记（成化臣二）（叶盛 朱英 韩雍 王越 孔镛 陶成 毛吉 叶祯） 
　　卷六十七　　臣林记（成化臣三）（罗伦 章懋 项麒王琦合传 陈选 杨继宗 朱瑄 张昺 张宁 王徽 强珍 孙遇 厉升） 
　　卷六十八　　臣林记（弘治臣一）（徐溥 丘浚 王恕 马文升 刘大夏 戴珊） 
　　卷六十九　　臣林记（弘治臣二）（彭韶 何乔新 周洪谟 杨守陈 谢铎 吴宽 储巏 黄孔昭 罗玘 邹智） 
　　卷七十　　臣林记（正德臣一）（刘健 谢迁 韩文 张敷华 杨守随 李东阳 丁积 梁储 王鏊） 
　　卷七十一　　臣林记（正德臣二）（周经 雍泰 许进 林瀚 傅珪 牟斌 范辂 孙燧 许逵（万木　郑山　赵楠　辜增　叶景允附） 罗侨 张钦 熊绣 陈茂烈 方良永） 
　　卷七十二　　臣林记（嘉靖臣一）（杨廷和 费宏 杨一清） 
　　卷七十三　　臣林记（嘉靖臣二）（张孚敬（黄宗明　黄绾　霍韬　方献天　桂萼　席书　熊浃附） 夏言） 
　　卷七十四　　臣林记（嘉靖臣三）（林俊 孙交 彭泽 乔宇 席书 胡世宁 李承勋 吴廷举 何孟春） 
　　卷七十五　　臣林记（嘉靖臣四）（邵宝 杨廉 鲁铎 王廷相 陆深 张邦奇 朱裳 梁材 唐冑 熊浃 张治 何瑭 寇天叙 崔铣 魏挍 吕柟 舒芬 马理 王道） 
　　卷七十六　　臣林记（嘉靖臣五）（罗洪先 唐顺之 赵时春 冯恩 杨名 周怡） 
　　卷七十七　　臣林记（嘉靖臣六）（杨最 杨爵 杨继盛 海瑞 曾铣 黄巩 杨允绳 沈炼） 
　　卷七十八　　臣林记（嘉靖臣七）（张岳 翁万达 刘天和 李遂） 
　　卷七十九　　臣林记（嘉靖臣八）（周尚文 马永 梁震 祝雄 俞大猷 戚继光 沈希仪 何卿 刘显） 
　　卷八十　　臣林记（隆庆臣一）（徐阶 高拱 赵贞吉） 
　　卷八十一　　臣林记（隆庆臣二）（杨博 谭纶 庞尚鹏 葛守礼 陆树声 郑世威 吴岳 谭大初） 
　　卷八十二　　臣林外记（齐泰 黄观 陈廸 方孝孺 练子宁 黄观 胡闰 邹瑾 郭任 卢逈 侯泰 暴昭 茅大方 陈继之 董镛 曾凤韶 王度 高翔 宋征 卓敬 王叔英 谭翼 巨敬 张昺 马宣 朱鉴 景清 铁铉 姚善 陈彦回 松江同知 余逢辰 黄魁 胡子昭 刘璟 戴德彝 韩永 甘霖 叶希贤 程通 蔡运 黄彦清 王省 陈性善 王艮 廖升 周是修 林英 叶福 龚泰 高巍 王良 程本立 陈思贤 楼琏 刘政 储福 樵夫 宋味古 杨本 郑华 颜瓌 王彬 陈植 徐辉祖 梅殷 耿璇 彭与明 程济 暨上人 鲁家佣 釜者 冯翁　梁田玉　叶御史　梁良玉　何申　宋和　郭节　梁良用　梁中节） 
　　卷八十三　　臣林记（关柝）（卢熙 青文胜 冯坚 周公辅 陈雅 张昭 徐珪 叶录） 
　　卷八十四　　儒林记（上）（曹端 薛瑄 周桂 刘观 吴与弼 吴宗派 陈真晟 蔡清 丁玑 陈琛 罗钦顺） 
　　卷八十五　　儒林记（下）（王守仁 王艮 邹守益 欧阳德 刘文敏 徐爱 薛侃 钱德洪） 
　　卷八十六　　臣林记（文苑）（郭传 林鸿 孙蕡 聂大年 张弼 弘正间十才子 杨慎 王廷陈 高叔嗣 王慎中 王维祯 陈东 李攀龙 王世贞 徐中行 梁有誉 吴国伦 宗臣） 
　　卷八十七　　俘贤记（蔡子英 伯颜子中 简祖英） 
　　卷八十八　　宦者记（沐敬 阮浪 金英 兴安 覃吉 怀恩 栢玉 阿丑 萧敬 邓原 何鼎 张永 周缙） 
　　卷八十九　　列女记（一）（范氏 徐妙锦 郭真顺 高妙莹 李氏 宋氏 韩氏女　黄善聪 陈氏妾 林淑圆 苏氏 胡卢 朱静庵 李淑人 黄氏 戴纶妻 张氏 徐德英 吴扶阳） 
　　卷九十　　列女记（二）（韩太初妻刘氏 黄珍 夏氏　陈淑真 郭丑 高裴二家节妇 海州侍小花 汤节妇 唐方妻丁锦奴 石孝女 赵康妻袁氏 黄三苟陈小奴 祥符六烈女 吴金童妻庄氏 俞烈女 李氏二女 杜元昭妻费氏 华亭二节妇 陈细秀 唐贵梅 张氏女秀 陡门妇 何氏 瑞州府通判姜荣妾窦氏 赵一凤妻陈氏 张四桂 邓闺秀 成世华妻杨氏 刘粉儿 镇抚张福妹 朱昱妾陈氏 潘圣姑 陶恒妻杨氏 史义姑 郭东山妻王氏 何雄二女 熊氏女 徐亚长 许希曾妻 张隆娇 林淑温 蒋氏 欧阳妙聪 山阴周氏女 范氏二女 张桂秀 江厚妻秦氏 侯节妇 谭贵妻何氏 周楞妻应氏 张贞女 兴化（陷倭节妇四十三人） 董线娘 贡士游铨妻张氏 谢妇李氏 赵尚贞 胡氏 侯氏） 
　　卷九十一　　臣林杂记（一）（纪冈 门达） 
　　卷九十二　　臣林杂记（二）（石亨 曹钦 陆炳） 
　　卷九十三　　臣林杂记（三）（李孜省 钱宁 熊兰 江彬 戚贤 仇鸾） 
　　卷九十四　　臣林杂记（四）（万安 刘吉 严嵩 赵文华） 
　　卷九十五　　宦者杂记（王振 汪直 刘瑾（张彩　焦芳　刘宇　曹元附） ） 
　　卷九十六　　高道记（陶宗仪 杨维祯 杨基　高启　张羽　徐贲 徐舫 王冕 宋克 叶子奇 虞原璩 陈海雍 沈周 伍云 孙一元 张诗 祝允明 唐寅 文征明 王宠 黄省曾 都穆 许相卿 高濲 傅汝舟 孙宜 卢柟 宋海翁） 
　　卷九十七　　本士记（陈谟吴朴 杜琼 林希荫 唐璧 陈淮 黄流 李孔修 刘闵 杨黼 吴珫 柯维骐 林兆恩 邓元锡 王敬臣） 
　　卷九十八　　本行记（上）（郑濂 包实夫 顾黑子 金养 潘连 蔡通 庐陵刘养正 王芳 曹滐 韩巍 阿寄 任良干） 
　　卷九十九　　本行记（下）（杜环 李疑 程平 李得成 周炳 刘谨 姚伯华 陈圭 朱煦 乐枅 孙惟中 刘昱 周敖（父子） 洪祥 王原 容师偃 顾复 张鹏 赵时中 王允 黄锺 蒙景澄 李洪 虞讙 田耔 潘选 杜蕙 史载德 卫宣 熊玻 马宗范 徐澄 易直 何垕 王济 谢广 何竞 陈大韶 刘静 傅檝 刘宪 罗璋 苏纯 李豫 向化 苏奎章 王表 宋显章 归钺 张钧 唐俨 杨成章 周孝 周聘 刘和 何伦 彭宝 俞孜 范运吉 崔鉴 丘绪 韦起宗 潘宽 何孝 陆尚质 叶文荣 殷士望 李壮丁儿 伍民宪 朱玄昊 梁应策 陈经孚 朱泰 赵智 李学梅 何茂先 长兴窭者 吴门乞儿） 
　　卷一百　　艺妙记（沈度 王绂 黄子久 戴进 夏日永 吴伟 吕纪 郭诩 徐子仁） 
　　卷一百一　　货殖记（瞿嗣兴 李森 汤阴郑氏 丁广 姚让 史际 马一龙） 
　　卷一百二　　方技记（推步 相地 卜筮 星命 遁甲 人相 医） 
　　卷一百三　　方外记（上）（僊） 
　　卷一百四　　方外记（下）（真人 道士 僧） 
　　卷一百五　　王享记一（东南夷一） 
　　卷一百六　　王享记二（东南夷二） 
　　卷一百七　　王享记三（东南夷三） 
　　卷一百八　　王享记四（北狄） 
　　卷一百九　　王享记四（东北夷 西戎上 西戎下）

　　●目录 

　　序一 
　　序二 
　　序三 
　　较刻名山藏姓氏 
　　卷一　　典谟记一（太祖高皇帝一） 
　　卷二　　典谟记二（太祖高皇帝二） 
　　卷三　　典谟记三（太祖高皇帝三） 
　　卷四　　典谟记四（太祖高皇帝四） 
　　卷五　　典谟记五（革除记附） 
　　卷六　　典谟记六（成祖文皇帝一） 
　　卷七　　典谟记七（成祖文皇帝二） 
　　卷八　　典谟记八（成祖文皇帝三） 
　　卷九　　典谟记九（仁宗昭皇帝） 
　　卷十　　典谟记十（宣宗章皇帝） 
　　卷十一　　典谟记十一（英宗睿皇帝一） 
　　卷十二　　典谟记十二（英宗睿皇帝二） 
　　卷十三　　典谟记十三（景皇帝） 
　　卷十四　　典谟记十四（英宗睿皇帝三） 
　　卷十五　　典谟记十五（宪宗纯皇帝一） 
　　卷十六　　典谟记十六（宪宗纯皇帝二） 
　　卷十七　　典谟记十七（宪宗纯皇帝三） 
　　卷十八　　典谟记十八（孝宗敬皇帝一） 
　　卷十九　　典谟记十九（孝宗敬皇帝二） 
　　卷二十　　典谟记二十（武宗毅皇帝一） 
　　卷二十一　　典谟记二十一（武宗毅皇帝二） 
　　卷二十二　　典谟记二十二（世宗肃皇帝一） 
　　卷二十三　　典谟记二十三（世宗肃皇帝二） 
　　卷二十四　　典谟记二十四（世宗肃皇帝三） 
　　卷二十五　　典谟记二十五（世宗肃皇帝四） 
　　卷二十六　　典谟记二十六（世宗肃皇帝五） 
　　卷二十七　　典谟记二十七（世宗肃皇帝六） 
　　卷二十八　　典谟记二十八（世宗肃皇帝七） 
　　卷二十九　　典谟记二十九（穆宗庄皇帝） 
　　卷三十　　坤则记一（马皇后 徐皇后 张皇后 孙皇后 钱皇后 王皇后 张皇后 夏皇后 陈皇后 方皇后 李皇后 陈皇后） 
　　卷三十一　　坤则记二（周太后 纪太后 邵太后 杜太后） 
　　卷三十二　　坤则记三（宣宗废后胡氏 宪宗废后吴氏 景皇后氏 后宫附） 
　　卷三十三　　开圣记一（德祖玄皇帝 懿祖恒皇帝 熙祖裕皇帝 仁祖淳皇帝 睿宗献皇帝） 
　　卷三十四　　开圣记二（玄皇后　恒皇后　裕皇后　淳皇后　献皇后） 
　　卷三十五　　继体记（序名）（懿文太子 悼恭太子 哀冲太子 庄敬太子 宪怀太子 建文景泰二太子附 怀献皇太子） 
　　卷三十六　　分藩记一（高二十五子一） 
　　卷三十七　　分藩记二（高二十五子二） 
　　卷三十八　　分藩记三（高二十五子三） 
　　卷三十九　　分藩记四（成三子 昭九子） 
　　卷四十　　分藩记五（英八子 宪十二子 孝二子 睿二子 世八子 穆四子） 
　　卷四十一　　勋封记一（洪武年封 建文年封 以靖难功封） 
　　卷四十二　　勋封记二（永乐年封 洪熙年封 宣德年封 正统年封 景泰年封 天顺年封 成化年封 正德年封 嘉靖年封 以外戚封） 
　　卷四十三　　天因记（郭子兴 韩林儿） 
　　卷四十四　　天驱记（上）（陈友谅 张士诚） 
　　卷四十五　　天驱记（下）（故国珍 明玉珍 陈友定 扩廓帖木儿） 
　　卷四十六　　舆地记一（南京） 
　　卷四十七　　舆地记二（北京） 
　　卷四十八　　刑法记 
　　卷四十九　　河漕记（黄河 漕河 通惠河 沁河 卫河 济河 沂河 泗河 淮河 汶河 洸河 芦沟河 桑干河 滹沱河 蓟州河 日平河 密云河 天津海口新河 徐沛山东诸湖 山东泉源 沿海塘 川都江堰） 
　　卷五十　　漕运记（漕粮 漕仓 漕军 漕船） 
　　卷五十一　　钱法记 
　　卷五十二　　兵制记 
　　卷五十三　　马政记 
　　卷五十四　　茶马记 
　　卷五十五　　盐法记 
　　卷五十六　　臣林记（洪武臣一）（徐达 常遇春 邓愈 汤和 李文忠 沐英 廖永安 俞通海　俞通源　俞通渊合传 张德胜 桑世杰 胡大海　耿再成合传 赵德胜） 
　　卷五十七　　臣林记（洪武臣二）（刘基 李善长 吴良　吴祯合传 耿炳文 廖永忠 杨璟 郭英） 
　　卷五十八　　臣林记（洪武臣三）（冯胜 傅友德 蓝玉 陶安 胡深 章溢 王祎 宋国兴 花云 马云　叶旺合传 何真） 
　　卷五十九　　臣林记（洪武臣四）（宋濂 魏观 詹同 危素 宋讷 詹徽 张紞 吴印 刘崧 桂彦良 汪仲鲁 朱善 刘三吾 单安仁 范常 薛祥 方克勤 叶伯巨（郑士利附） 周敬心） 
　　卷六十　　臣林记（永乐臣一）（张玉 朱能 王真 丘福 姚广孝 金忠 杨荣 金幼孜 胡广 解缙） 
　　卷六十一　　臣林记（永乐臣二）（杨士奇 杨溥 蹇义 黄淮 夏原吉 胡濙 宋晟 顾成 何福 张辅 陈懋 韩观 吴允诚 金忠 陈诚 王彰 蔺芳 王伯贞 史诚祖 胡俨 陈琏 王侢 吴勤 周新 陈谔） 
　　卷六十二　　臣林记（熙宣二朝臣）（徐善述 权谨 顾佐 况锺 山云 李任 吴讷 孙忠 李时勉 陈祚 陈敬宗 魏骥 周忱 杨信民 刘纲） 
　　卷六十三　　臣林记（统泰天顺臣）（刘球 于谦 王竑 袁彬 赵荣 李实 杨善 刘安 罗通 沈固 朱鉴） 
　　卷六十四　　臣林记（天顺臣二）（廖庄 锺同 章纶 邢让 刘铉 周叙 刘俨 徐有贞 李贤 岳正 杨瑄 王翱 轩輗 耿九畴 刘实 石璞 年富） 
　　卷六十五　　臣林记（成化臣一）（彭时 刘定之 刘珝 李秉 余子俊 秦纮） 
　　卷六十六　　臣林记（成化臣二）（叶盛 朱英 韩雍 王越 孔镛 陶成 毛吉 叶祯） 
　　卷六十七　　臣林记（成化臣三）（罗伦 章懋 项麒王琦合传 陈选 杨继宗 朱瑄 张昺 张宁 王徽 强珍 孙遇 厉升） 
　　卷六十八　　臣林记（弘治臣一）（徐溥 丘浚 王恕 马文升 刘大夏 戴珊） 
　　卷六十九　　臣林记（弘治臣二）（彭韶 何乔新 周洪谟 杨守陈 谢铎 吴宽 储巏 黄孔昭 罗玘 邹智） 
　　卷七十　　臣林记（正德臣一）（刘健 谢迁 韩文 张敷华 杨守随 李东阳 丁积 梁储 王鏊） 
　　卷七十一　　臣林记（正德臣二）（周经 雍泰 许进 林瀚 傅珪 牟斌 范辂 孙燧 许逵（万木　郑山　赵楠　辜增　叶景允附） 罗侨 张钦 熊绣 陈茂烈 方良永） 
　　卷七十二　　臣林记（嘉靖臣一）（杨廷和 费宏 杨一清） 
　　卷七十三　　臣林记（嘉靖臣二）（张孚敬（黄宗明　黄绾　霍韬　方献天　桂萼　席书　熊浃附） 夏言） 
　　卷七十四　　臣林记（嘉靖臣三）（林俊 孙交 彭泽 乔宇 席书 胡世宁 李承勋 吴廷举 何孟春） 
　　卷七十五　　臣林记（嘉靖臣四）（邵宝 杨廉 鲁铎 王廷相 陆深 张邦奇 朱裳 梁材 唐冑 熊浃 张治 何瑭 寇天叙 崔铣 魏挍 吕柟 舒芬 马理 王道） 
　　卷七十六　　臣林记（嘉靖臣五）（罗洪先 唐顺之 赵时春 冯恩 杨名 周怡） 
　　卷七十七　　臣林记（嘉靖臣六）（杨最 杨爵 杨继盛 海瑞 曾铣 黄巩 杨允绳 沈炼） 
　　卷七十八　　臣林记（嘉靖臣七）（张岳 翁万达 刘天和 李遂） 
　　卷七十九　　臣林记（嘉靖臣八）（周尚文 马永 梁震 祝雄 俞大猷 戚继光 沈希仪 何卿 刘显） 
　　卷八十　　臣林记（隆庆臣一）（徐阶 高拱 赵贞吉） 
　　卷八十一　　臣林记（隆庆臣二）（杨博 谭纶 庞尚鹏 葛守礼 陆树声 郑世威 吴岳 谭大初） 
　　卷八十二　　臣林外记（齐泰 黄观 陈廸 方孝孺 练子宁 黄观 胡闰 邹瑾 郭任 卢逈 侯泰 暴昭 茅大方 陈继之 董镛 曾凤韶 王度 高翔 宋征 卓敬 王叔英 谭翼 巨敬 张昺 马宣 朱鉴 景清 铁铉 姚善 陈彦回 松江同知 余逢辰 黄魁 胡子昭 刘璟 戴德彝 韩永 甘霖 叶希贤 程通 蔡运 黄彦清 王省 陈性善 王艮 廖升 周是修 林英 叶福 龚泰 高巍 王良 程本立 陈思贤 楼琏 刘政 储福 樵夫 宋味古 杨本 郑华 颜瓌 王彬 陈植 徐辉祖 梅殷 耿璇 彭与明 程济 暨上人 鲁家佣 釜者 冯翁　梁田玉　叶御史　梁良玉　何申　宋和　郭节　梁良用　梁中节） 
　　卷八十三　　臣林记（关柝）（卢熙 青文胜 冯坚 周公辅 陈雅 张昭 徐珪 叶录） 
　　卷八十四　　儒林记（上）（曹端 薛瑄 周桂 刘观 吴与弼 吴宗派 陈真晟 蔡清 丁玑 陈琛 罗钦顺） 
　　卷八十五　　儒林记（下）（王守仁 王艮 邹守益 欧阳德 刘文敏 徐爱 薛侃 钱德洪） 
　　卷八十六　　臣林记（文苑）（郭传 林鸿 孙蕡 聂大年 张弼 弘正间十才子 杨慎 王廷陈 高叔嗣 王慎中 王维祯 陈东 李攀龙 王世贞 徐中行 梁有誉 吴国伦 宗臣） 
　　卷八十七　　俘贤记（蔡子英 伯颜子中 简祖英） 
　　卷八十八　　宦者记（沐敬 阮浪 金英 兴安 覃吉 怀恩 栢玉 阿丑 萧敬 邓原 何鼎 张永 周缙） 
　　卷八十九　　列女记（一）（范氏 徐妙锦 郭真顺 高妙莹 李氏 宋氏 韩氏女　黄善聪 陈氏妾 林淑圆 苏氏 胡卢 朱静庵 李淑人 黄氏 戴纶妻 张氏 徐德英 吴扶阳） 
　　卷九十　　列女记（二）（韩太初妻刘氏 黄珍 夏氏　陈淑真 郭丑 高裴二家节妇 海州侍小花 汤节妇 唐方妻丁锦奴 石孝女 赵康妻袁氏 黄三苟陈小奴 祥符六烈女 吴金童妻庄氏 俞烈女 李氏二女 杜元昭妻费氏 华亭二节妇 陈细秀 唐贵梅 张氏女秀 陡门妇 何氏 瑞州府通判姜荣妾窦氏 赵一凤妻陈氏 张四桂 邓闺秀 成世华妻杨氏 刘粉儿 镇抚张福妹 朱昱妾陈氏 潘圣姑 陶恒妻杨氏 史义姑 郭东山妻王氏 何雄二女 熊氏女 徐亚长 许希曾妻 张隆娇 林淑温 蒋氏 欧阳妙聪 山阴周氏女 范氏二女 张桂秀 江厚妻秦氏 侯节妇 谭贵妻何氏 周楞妻应氏 张贞女 兴化（陷倭节妇四十三人） 董线娘 贡士游铨妻张氏 谢妇李氏 赵尚贞 胡氏 侯氏） 
　　卷九十一　　臣林杂记（一）（纪冈 门达） 
　　卷九十二　　臣林杂记（二）（石亨 曹钦 陆炳） 
　　卷九十三　　臣林杂记（三）（李孜省 钱宁 熊兰 江彬 戚贤 仇鸾） 
　　卷九十四　　臣林杂记（四）（万安 刘吉 严嵩 赵文华） 
　　卷九十五　　宦者杂记（王振 汪直 刘瑾（张彩　焦芳　刘宇　曹元附）） 
　　卷九十六　　高道记（陶宗仪 杨维祯 杨基　高启　张羽　徐贲 徐舫 王冕 宋克 叶子奇 虞原璩 陈海雍 沈周 伍云 孙一元 张诗 祝允明 唐寅 文征明 王宠 黄省曾 都穆 许相卿 高濲 傅汝舟 孙宜 卢柟 宋海翁） 
　　卷九十七　　本士记（陈谟吴朴 杜琼 林希荫 唐璧 陈淮 黄流 李孔修 刘闵 杨黼 吴珫 柯维骐 林兆恩 邓元锡 王敬臣） 
　　卷九十八　　本行记（上）（郑濂 包实夫 顾黑子 金养 潘连 蔡通 庐陵刘养正 王芳 曹滐 韩巍 阿寄 任良干） 
　　卷九十九　　本行记（下）（杜环 李疑 程平 李得成 周炳 刘谨 姚伯华 陈圭 朱煦 乐枅 孙惟中 刘昱 周敖（父子） 洪祥 王原 容师偃 顾复 张鹏 赵时中 王允 黄锺 蒙景澄 李洪 虞讙 田耔 潘选 杜蕙 史载德 卫宣 熊玻 马宗范 徐澄 易直 何垕 王济 谢广 何竞 陈大韶 刘静 傅檝 刘宪 罗璋 苏纯 李豫 向化 苏奎章 王表 宋显章 归钺 张钧 唐俨 杨成章 周孝 周聘 刘和 何伦 彭宝 俞孜 范运吉 崔鉴 丘绪 韦起宗 潘宽 何孝 陆尚质 叶文荣 殷士望 李壮丁儿 伍民宪 朱玄昊 梁应策 陈经孚 朱泰 赵智 李学梅 何茂先 长兴窭者 吴门乞儿） 
　　卷一百　　艺妙记（沈度 王绂 黄子久 戴进 夏■〈日上永下〉 吴伟 吕纪 郭诩 徐子仁） 
　　卷一百一　　货殖记（瞿嗣兴 李森 汤阴郑氏 丁广 姚让 史际 马一龙） 
　　卷一百二　　方技记（推步 相地 卜筮 星命 遁甲 人相 医） 
　　卷一百三　　方外记（上）（僊） 
　　卷一百四　　方外记（下）（真人 道士 僧） 
　　卷一百五　　王享记一（东南夷一） 
　　卷一百六　　王享记二（东南夷二） 
　　卷一百七　　王享记三（东南夷三） 
　　卷一百八　　王享记四（北狄） 
　　卷一百九　　王享记四（东北夷 西戎上 西戎下） 

　　●序一 

　　名山藏序 

　　少司空晋江何公穉孝起家万历中行一日德洽闻蔚为大儒慨国史之无成书也敡搉典谟勾稽掌故发愤尽气编摩数十年遂告成事公既殁其书始大行于世仲子南户部郎九说诒书谦益使为其序谦益窃谓公之为是书也有三难焉亦有三焉东汉以后之史皆成于异代今以昭代之人作昭代之史忌讳弘多是非错不公羊托指于微词韩愈戒心于显祸一难也迁固之书讨论于再世晋唐之史假借于众手今以一人一时网罗一代之事既非端门服习之学又无史局纂修之助二难也龙门之采世本也涑水之修长编也述作之源流笔削之先资也今之纪载纷如其可资援据者或寡矣远无征于杞宋近或指乎隐桓三难也公之为书也果断以奋笔采毫贬芥以党枯雠腐为嫌此一也专勤以致志年经月纬不以头白汗青为解此二也介独以创始发凡起例不以断烂芜秽为累此三也公盛年迁谪读书讲行一日无声色货利之好无荣名膴仕之慕颛精□思穷年继晷故其著作之成就如此呜呼本朝学士大夫从事于史者众矣以海盐之志焉而弗史以太仓之力焉串弗史以南充之位与局焉而斗克史国家重熙累洽度越汉唐而史事阙如此亦士大夫之辱也后有征明史者舍公何适矣虽然书成而署之曰名山藏隐史名也其总而称记也则本纪志传阙焉记大事则年表阙焉终篇则叙传阙焉削史体也一再登庸官至卿贰藏弃箧衍不敢缮写进御避史职也公葢未尝自以为史也谦益窃取其书读之开天之创业月表具在其可委诸陈迹乎开国之重典丹书未其犹问诸故政府乎朱墨之录岂无取于是正而丹青之俗说岂无待于刊削者乎公之史既有成书而不攻以史自命岂士也哉曳启中余承乏右坊公与祥符王损仲皆官光禄时峕过从商略史事损仲告公曰古之为史者记鼎记书鼎书史鼎史公之称斯名也何居公蹴然起谢曰乔远固陋守其朴学藏诸镜山之下传诸家塾僭矣敢国史之名诒本朝三百年史尸句之羞乎余与损仲叹此达言以为美谭繇今观之非公之道德洽闻具有三者不能史非公之好学深思信而好古不能不自以为史也然则今之大书深刻发名山之藏而传诸通邑大都者以征于后世则可矣其无乃非公之志也欤 
　　崇祯十三季庚辰闰正月旧史官常熟钱谦益操手譔 

　　●序二 

　　列宗沿革几何法世守几何事应斟酌几何事后嫔嗣徽几何氏　　诸王封建几何国名臣芳迹畴最其贻秽者畴最九夷八蛮种落奚状驯悖奚情版章之大山川险夷奚扼要礼乐政邢弛张棘徐孰中漕挽钱盐诸制兵农垧牧诸大务孰弊孰善穷变通久孰与时宜有犁然掌画应声而熟数者伊何人欤况乎巷寺之佞忠方技之遯见以及女流之幽芬奇干并其名耳食罕矣过而问焉者谁噫八股梯荣律令导主误　　社稷苍生者职是咎也吾师之学根抵诚正而得力于洗心退藏居多终其身出山日少家食时赊无一念寘国恤实无一念萦簪组其立朝也请定　册有疏止东封有疏守广宁散莲贼有疏留都之浮费漕艘之节裁反有疏凿凿然经济吁谟无不颂文靖早见而钦仲淹之先忧者至于海滨巨鳄势已滔天乃以壑栖逸叟纶羽一挥稽首归命视小邾在春秋不歃大国庂血愿季路一言而无盟者孚格之神几几过之使其时汲引有人而得毕其论思匡弼之作用十尧九舜于舞凤仪于亲见乎何有惜也逆焰如燎典刑抱蔓南皋少墟联翙霞翔而师遂以镜山老矣要以经术经世方之古人又多让哉余鄙人也邻孤闻尠弗克禀师傅表章师学畅吾师未竟之业于方来而斌斌继师体者亦清白世坚手遗编无策授梓相对欷歔忽参藩曾二云其人者蒿眸世蹇轩志千秋式师庐而忾焉蠲禄鸠工勒厥编以行世噫吾道其有庆乎吾不敢谓天下无吾师其人亦不敢苛望士大夫必如吾师之清如吾师之和如吾师之进难而退易但愿读师集者虚参确证扬休表微母世说比之而经史求之于以考　国典识时务标转否亨屯之伟伐而光辅　　　圣天子中兴之大成师将不没也夫且好问学孰如我　　　后每从侍从之余窃见　　采搜批答乐之忘劳　　宸翰天言霏霏式玉顷复　　加意　　元良就将蚤计昭昭乎揭帝王大学传示来兹是编也约而该胆而不靡上下二百七十年修齐治平之道包举无漏即以缮呈　　乙览附列　　讲筵备藜阁之引陈分　　前星之余照释　　　祖启后之功行得与　　本大宝训诸书并垂石室而奕世不朽不亦可乎曰可矣翰林院简讨太原门生王邵沐手书 

　　●序三 

　　序 

　　古今邈矣孰纲维是宇宙辽矣孰櫽括是史为之也慨自左辨乎寗马诮于班荀袁反范史而作汉纪凿齿正陈志以续春秋繇是而降人我互异彼此交讥纵抑一家之事使典故参差法守无据斯人其辜可比于不道苶法之律而三长五难庂说犹末减之余论也第世所称良史才恒不获处史局如韩昌黎陈同甫辈当时巳有不尽其才之叹即　　本朝弇州北地诸公亦仅仅充簿书奔走兰台石室不得一托足焉有识者惜之因怃然于　　田或家历示冀几三百年迄今成史无闻问其所用传信者不过曰　　累朝之实录至考实录所纪止书美而不书刺书利而不书弊书朝而不书野书显而不书微且也序爵而不复序贤避功而巧为避罪文献之不足征久矣维余视草禁中学识未充心手相迂转喉触讳更有隐忧余　师大司空何匪莪先笁资诣绝伦质文相副诚三代以上人历官最久则随地赴功著作日充而立言合度仕耻躁途家无私廪间尝斑窥师之为人辄鳃然生克见不克繇之惧生平以正　　王道明大法为巳任上取　　　列圣之典谟旁及六曹九镇臣仆士女殊方羣艺之有补益者分事别类细大必稽为记三十有七于是师歾矣余得从次君舅悌索而读之读典谟诸记可绍衣　　　祖考读天因诸记可寅畏　　上帝读礼乐诸记可陶淑性情读刑法诸记可明慎出入读河漕诸记可恊国而安民读兵马茶盐诸记可兴利而蠲害读臣林诸记可进君子读杂林诸记可退小人读列女高士诸记可扬幽贞而将廉静读方外货技诸记可抑淫巧而服要荒篇终辄称郎以衡量焉郎者云何不敢失厥官也俨若奉　　天主于上书外令掌方志凡辨法者考之诏治者登之以窃附于姬官外史之职不为越冠而典衣虽然惧矣而劳实甚积累思惟编之一手较彼十志成于马续十志补自中郎者不犹百里之听与千里之听乎哉师之疏大学商诰俾圣道沛若江河记名山藏俾　　王章炳如星日虽诗文奏议相辅以行而名山一书更属深切而着明一时大观察为峡江曾公讲性命学为八闽所宗而大中丞则云间沈公直指使则曲周路公悉同心齐德一道生风知是书足不朽相与捐俸而剞劂之欲藏之名山者倏忽悬之国门矣其藏之者师之志其不终藏者讵非数君子之功与昔裴骃之注史记刘昭之注汉书皆以后人而操弟子之业其果为弟子者何似苏端明恨不及亲事魏公幸载名籍中以附于门下士列其果为弟子者又何似此余序之之职也至若纲维古今櫽括宇宙尽性以明道述史而翼经则自有一代之鼎钟千秋之爼豆在泰曷敢知左春坊左谕德　　　经筵　　　日讲官门人曲沃李建泰顿首拜譔 
　　学问之道大矣哉博则不陋敦则不怠玫治则永勷倾则宁格主则牗彻盈明进止之机则頺澜砥而四维张于万斯年圣统王犹弗之有逾也而从事寥寥龌龊者无论已卓焉者酣兴墨醨恣毫云露肠厌其蠧梨涕其灾日憧憧髯枯头皓而不知底究于身若世丝发焉裨吾　师镜山先生则可谓终身于斯而已余出其门读其书已得其名山一集更孳孳叹备美无以加而诚服夫子之修词居业非无本而然也大都士大夫之病在亲利名远经史故跻通膴有术而决帷幄无术摧异巳有据而搉古今无据或骄语逖稽而当代瞢如或哆口寅恭而救时束手为问我　　国家祥浚何源祜秩何派　　　二祖 

　　●较刻名山藏姓氏 

　　廵抚福建右佥都御史华亭沈犹龙 
　　廵按福建监察御史曲周路振飞 
　　福建右布政使吴县绍芳 
　　分廵兴泉道右参政峡江曾樱 
　　分守福宁道副使黄冈樊维城 
　　泉州府知府常熟孙朝让 
　　同安县知县余姚熊汝霖仝梓 
　　鄞县沈延嘉 
　　□□蔡复一 
　　门人林欲楫 
　　蒋德璟 
　　郑之玄 
　　李焻 
　　傅元初 
　　后学苏琰 
　　林胤昌 
　　黄景昉仝较 
　　不肖男九云九说九禄九户 
　　孙宗泌宗仁谨录 
　　林胤昌 
　　黄景昉仝较 
　　不肖男九云 
　　九说 
　　九禄 
　　九户 
　　孙熙信 
　　从孙运亮 
　　芳腾 
　　从曾孙历扬 
　　龙文谨录 

　　●名山藏卷之一 

　　臣何乔远恭辑 

　　典谟记一 

　　◆典谟记一 

　　太祖高皇帝一 

　　○太祖高皇帝一 

　　太祖高皇帝御讳元璋字国瑞濠州人也姓朱其先句容人世农桑皇祖始渡淮家泗皇考徙锺离皇妣陈生四子帝季也日章天质凤目龙姿声如洪钟奇骨贯顶元时太史言圣人生江淮帝实应之当皇妣娠梦黄冠授一丸有光吞之觉而口尚闻香明日生于土地神祠中白气贯空异香经宿祠中神惊避数里时元大历元年戊辰九月十八日也浴汲河水水浮红罗遂取为衣所居尚有神光里人竞呼朱家火往视无有 【 帝所生神祠地至今丈余茎草不生浮罗之河水判二色一红一白】 已数日不乳皇考出求医有僧坐门告之愈期良久不见皇考心舍帝出家年十七岁饥疫皇考妣同月没三兄亦先后弃世帝孤无依托身皇觉寺为寺僧养鹅溺围之之他所游戏鹅终日不敢出围别鹅色为队鹅皆分队立居两月岁荒僧散帝游食江淮金斗光息闲至颍道病有二紫衣同寝食病已辞去莫知所在夜陷麻胡中遇羣童言迎驾叱之不见三载仍还皇觉寺元至正十一年辛卯岁妖言生徐颍蕲黄兵起徐李芝麻蕲黄徐筹辉颍刘福通与其党杜遵道而泰州张士诚台州方谷珍皆相煽动惟福通士诚为盛元人发兵讨士诚士诚自泰高邮走渡江据苏杭湖江阴长兴常诸州县号周王而徐寿辉据江池蕲黄瑞汉兴国武昌饶信徽诸州县号蕲王李芝麻据徐泗武安沔阳萧诸州县号沔阳王刘福通则立韩山童为宋王号红巾军据汴梁颍安丰庐确阳罗山真阳武阳叶诸州县是时羣盗四起锺离定远闲皆弃农趋凶定远人郭子兴与其党孙德崖率宾客子弟闭濠守之元丞相脱脱攻福通于汴梁韩山童出走竟死进击徐州李芝麻亦遁入沔阳脱脱则使其将攻子兴将掠俘良民绛其首民惊恐皆奔入濠帝在皇觉寺欲出从将虑绛以俘不则红巾军入伤命祝珓伽蓝神数祝皆阴帝曰莫不容予举大事否请复阴筊阴帝曰举大事恐凶请阳筊筊仍阴再决之筊跃然立则再决则复阴乃叩濠求入门者欲兵之子兴免焉召与语大悦取为亲兵妻以所育马氏女是为马皇后郭氏军中呼帝曰朱公子至正十二年春也岁为壬辰脱脱被谗去继者贾鲁鲁以其明年死城围解公子归里中残健七百余人献子兴子兴以属公子授公子镇抚先时李芝麻余党有彭早住赵均用来奔子兴纳以为帅二帅暴公子属七百余人于他将率其二十四人南畧定远定远人毛麒掖令降二十四人者徐达汤和吴良吴祯花云陈德顾时费聚耿再成耿炳文唐胜宗陆仲亨华云龙郑遇春郭子兴郭英胡大海张龙陈植谢户李新张赫张铨周德兴皆濠种也复有义旅来归三千率练之又明年降义兵秦把头于豁鼻山缪大亨于横涧山得精兵余二万遂取泗及滁迎子兴于滁率兵取铁佛冈攻三汊河口破张家口堡全椒六合大柳树诸寨元人来围六合公子与耿再成垒瓦梁御之以覆兵破元攻滁之师是为甲午岁明年乙未击羣盗于鸡笼山与韩把头战直捣乌江汤和张天佑从取和阳子兴使公子总和阳公子悉取军中所得妇女还人人悦遂城焉元兵十万来攻公子与天佑以万人拒郄之复与诸将击走元太子秃坚及枢密副使绊住马民兵元帅陈埜先于高望新塘青山鸡笼元乘公子出则复来李善长击却之元兵皆走渡江盖战三月乃解于是赵德胜等乘胜取真州略平含山诸县是春子兴卒刘福通杜遵道等复求得韩山童子林儿迎立之为小明王国号宋改元龙凤署子兴子为元帅张天佑为右副元帅公子为左副元帅公子不受许用其年纪是年邓愈自虹来常遇春自怀远来公子喜遇春勇以为先锋公子驻和阳久谋东渡江无舟左君弼据庐州巢人廖永安俞通海合肥人张德胜无为人桑世杰含人华高方结水军巢湖与君弼战不胜五月仗韩成求附于是公子得舟乘涨与元将中丞蛮子海牙战黄墩及峪溪口败之遂还和阳 
　　六月公子率诸将乘舟渡江常遇春夺采石矶先登乘胜取太平路豫书禁士略入其城遂张禁耆儒李习陶安率父老迎改路曰府置太平兴国翼元帅府诸将奉公子为大元帅公子以李善长为帅府都事以陶安参幕旗志及将士战衣皆上赤元将用巨舟截采石闭姑孰口绝我归路陈埜先率众数万来攻大元帅遣徐达邓愈汤和出姑孰东迎战以别将潜绕其后转战至城北双龙见障端元人愕仰视达等因来击之埜先大败大元帅释埜先擒使招其军则皆降是月徐达克溧水州七月命张天佑与埜先攻集庆埜先阴语其故部曲毋力战遂不克大元帅怒纵埜先归埜先发大誓固愿附其余众屯板桥阴与元将御史大夫福寿合白大元帅书曰集庆左环大江右枕崇冈不利步战晋隋之取江左皆效于舟师矣元人复盛兵守之联缀三十里余进虞断后守忧乏饷未可攻也莫若南据溧阳东捣镇江绝其粮道持久而胜之大元帅报曰历代克江南长江限之吾今已渡江据上游与晋隋势异步战足克公毋再图是月克溧阳州芜湖县九月命张天佑等复攻集庆至方山攻破元左荅纳识里营走之埜先叛归福寿拒战秦淮我师失利天佑与子兴子皆没埜先追我溧阳溧阳民兵百户卢尔德茂佯降以杀埜先是冬元人围亳刘福通以韩林儿奔安丰元将蛮子海牙复大扼水军于采石埜先子兆先继为将屯方山与海牙相望龙凤二年丙申二月大元帅率常遇春击蛮子海牙炮碎其舟大破之尽得所扼军蛮子海牙走集庆三月进攻兆先复大破之降其众三万六千大元帅召其骁健五百人夜置帐下独使冯国用执寝戈大元帅解印鼾寝三万六千人皆安庚寅进兵集庆未及五里大鼓噪元人皆惊福寿出督战击败之反闭城大军传城遂克之巷战兵溃或谓福寿曰公且遁福寿叱杀之遂死元平章阿鲁灰参政伯家奴集庆路达鲁花赤达尼达思等皆战死获其御史稷等三百余人蛮子海牙遁归张士诚元帅康茂才等率众降召官吏父老曰元失其政所在纷援兵戈并起生民涂炭吾为民除乱耳各守生业贤人君子吾礼用之旧政不便吾除焉名集庆路曰应天府置天兴建康翼统军大元帅府以廖永安为统军元帅置上元江宁二县录用儒士夏煜孙炎杨宪等十余人 【 孙炎字伯融句容人跛而雄辨常穷一座人人莫不畏其口长于歌诗雅好饮酒常与夏煜对饮赋诗各务出奇相胜每得一隽语槌案大呼哗声撼四邻所与交皆当时豪杰轻章句儒众中常自许曰孙炎岂龊龊辈伍耶处下公以处付炎听炎自辟任时天下方战争秀大匿山谷中不肻出炎钩致一二人问有才者为谁今皆安在录其姓名以书招之而荐刘基章溢于帝使者再往还基不起复为书数千言开陈天命谕基基无以荅逡廵就见炎炎置酒与饮论古今成败深叹曰基始自以为胜公观公论议乃大不如上方征伐无一兵与炎炎以口舌安反侧郡壬寅二月苗将贺仁德李佑之叛袭炎而所练卒亦应之炎无援被擒幽空室中列卒环守胁炎降炎绐之曰若生吾吾能成若事贺李知非其本心恐留自遗患遇夜以燖鴈斗酒馈炎曰以此与公诀炎拔佩刀割鴈举巵酌酒仰天叹曰嗟乎丈夫乃为鼠辈禽然我死死义尔贼死肉臭狗且不尔食卒怒持剑嗔目拟之炎饮酒自如卒叱其解衣炎大骂曰此紫衣裘乃主上赐我者贼勿解我当服以死贼遂害之年三十又□事闲上为嗟悼土即帝位追封册阳县男塑像伺之】 用元御史大夫礼葬福寿徐达汤和张德麟廖永安等攻镇江克之洛阳人秦从龙避乱镇江大元帅币求之既至大元帅郊迎治馆召与谋谋笔于漆方从龙荐陈遇亦召礼之称先生而不名 【 秦从龙为元江南行台侍御史　陈遇字中行金陵人沉粹淡约笃于学问元末为温州路教授弃官归自名静诚人称诚静先生太祖既得遇欲官之遇辞为太祖言薄敛任贤不耆杀人一奉密命至浙江还奏称旨赐金疾医频来愈入谢太祖望见连子屡官屡辞不强也命其子充宿卫亦辞时时宴见赐坐侍食予肩舆旗尉十人赐赉甚厚遇于上前称说正谊往训羣臣被谴者率为救解年七十余卒遣祭及赙赐东围秘器葬之钟山季子恭累官通政赠遇大理卿遇弟中复永乐初为翰林诏事精雅中复子孟颗善书】 改镇江曰江淮府立淮兴镇江翼元帅府以徐达汤和为统军元帅是月克金坛县六月邓愈邵成汤昌克广德 
　　七月己卯朔诸将奉大元帅为吴国公置江南行中书省以李善长宋思颜为参议李梦庚郭景祥为左右司郎中侯原善杨原果陶安阮弘道为员外郎孔尧仁陈养吾王恺为都事王璹为照磨栾凤为管勾夏煜韩子鲁为博士置江南行枢密院以汤和摄同佥枢密院事置帐前总制亲兵都指揇使以冯国用为之置左右等翼元帅府以华云龙唐胜宗陆仲亨邓愈陈先张彪王至陈本身为之置五部都先锋以陶文兴陈德等为之置省都镇抚司以孙养浩为之置理问所以刘祯秦裕为之置提刑按察使司以王习古王德芳为之置兵马指挥司以达必大为之张士诚来攻镇江徐达和御之败其其军龙潭吴公益达士三万使与和攻士诚之常州达卤其弟士德已四十余日不能下达与诸将并降一官九月公如江淮谒孔子庙劝耕桑治城堑十月以常遇春为统军大元帅十一月更益徐达士二万围常张士诚攻达和垒常遇春廖永安胡大海自其垒来援夹击大破之虏其将士诚将珍闭城拒守达进师围之十二月复名江淮府曰镇江三年丁酉二月耿炳文刘成取长兴改曰长安州立永兴翼元帅府以炳文为总兵都元帅守之克常置毘陵翼以汤和为枢密院同佥总管张赫为元帅守之改路曰府置京临永定二县以济南人高复知府事 【 复有惠政能安常人】 四月公往攻宁国常遇春中流矢褁创战克之太平旌德南陵泾以次下五月张士诚遣将原明寇长兴耿炳文击败之江淮分枢密院副使张鉴等克张士诚之泰兴常遇春遣将赵忠王继祖攻徐寿辉之青阳县破之继祖为冠功铜陵降六月赵继祖郭天禄吴良取江阴徐达不宜兴取常熟击张士诚兵败之邓愈胡大海等取绩溪进取徽州拔之追击元将于遂安改徽州路曰兴安府立雄锋翼元帅府命邓愈守之黟祁门皆降十月常遇春与廖永安克池州缪大亨克扬州十二月令曰干戈未宁人心初附犯者缧有司吾甚悯焉其自今月二十日昧爽前无轻重皆释之四年戊戌正月枢密院同佥廖永安判官俞通海桑世杰攻张士诚将瑞于江阴克之世杰战死邓愈遣部将王弼汪同孙茂先取婺源州克之二月以吴祯为天兴翼副元帅使与其兄良守江阴以常遇春为江南行中书省都督马步水军大元帅三月邓愈朱文忠胡大海克建德四月筡寿辉平章陈友谅遣其将赵普胜自枞阳寇池州陷之及建德六月左副吊指挥朱文忠下浦江元江浙左丞杨完者为浙江行省丞相达识帖木迩所害八月其苗兵部将员成等与其桐庐部三万余人来降使朱文忠往抚之十月枢密院判胡大海取兰溪进攻婺徐达邵荣克宜兴雄锋翼统管胡天福取开化元帅罗友贤复取建德胡大海攻婺久不下十二月吴公亲征途次召问宣徽闲故老耆儒赐布帛前学正朱升对曰高筑墙多积粮缓称王吴公悦 【 朱升字允升休宁人幼师同郡陈栎博洽羣书闻资中黄楚望讲道湓浦偕赵汸往学以元乡贡进士为池州学正秩满归蕲黄兵起升避居歙石门山研精覃思著述不辍太祖即位召授翰林学士礼乐征伐之议多所赞画一日庭陈乐器上手击磬命升辨五音升对忤旨上大怒起居注熊鼎从傍论救上乃解升出谢曰微君吾属几殆洪武二年以老乞致仕许之升所著有易诗书周官仪礼礼记四书孝经小学旁注批注及书传补辑注传于世学者称风林先生子同为礼部侍郎】 至婺约降不听围焉胡大海与其子德济纵击元将石抹宜孙于梅花门大破之元将安庆开门纳师遂入婺斩取民财者以狥先一日城中望见城西有五云絪媪如车盖及是乃知公所驻兵地置中书分省于婺州设官属立金华翼元帅府改曰宁越府以王宗显知府事赈贫民禁酒辟儒士范祖干叶仪召儒士许元叶瓒玉胡翰吴沈汪仲山李公常金信徐孳童冀戴良吴履张起敬孙履等十余人会食省中日令二人进讲 【 范祖干字景先金华人少从许谦学与叶仪并辟人持太学进见高帝问治道何先对曰不出此书因并命为咨议以疾辞祖干以亲老辞祖干父母皆年踰八十卒家贫不能葬乡里为营塜悲哀三年如一日帝表其所居曰纯孝　翰字仲申金华人博览经史登计谦之门南北士在讲下者皆愿与交复以所著文呈黄缙柳贯皆称赞不容口其于当世名公卿所交接惟余阙贡师泰号知己遭时多虞避地南华山中著书自乐太祖驻兵金陵遣使聘翰授衢州教授洪武乙酉春奉旨纂修元史事竣赐白金文币以归翰文章简洁清峻性严毅寡酬应未尝轻有所毁誉暮年请文者踵门不苟随也□吴沈字浚仲金华人博学能文被荐至京授翰林侍制未几以事降编修久之复侍制以奏对误左迁渭源教谕未行改兴籍洪武戊午进东阁大学士受命辑精诚录所援引上敬天忠君孝亲皆述五经四书语上览之大悦仍命譔序又譔千家姓以进见一统之盛以进讲后期考功劾其怠事降侍书寻改国子博士是时文治大兴沈独谓兵不可废因言武经七书多依托之言惟司马法与孙吴为可信昔者齐□王使其大夫追论古司马兵法附以田穰苴之说今所传者非齐之全书矣宜孙吴之盛行也圣人之兵昭文德而威不轨者也所以生人也非以杀人也御乱也非为乱也尚义也非尚诈也孙曰兵诡道也吾恐非圣人意也间尝以易诗书礼论孟诸经词义□涉于师征者辑而类之定为五肩曰兵象曰兵用□兵礼曰兵诗曰兵训总而题之曰六经诗律而兵□一论尤确十九年卒沈富蓄远览志负经济三仕□己无喜愠人以此多之】 浦江州民可大以民兵降锋翼元帅王遇成狥下昌化五年己亥正月谕诸将曰今虽得婺浙东诸郡尚多未下吾破建康秋毫不犯遂以大定克城以武安民以仁诸将勉之平章邵荣破周余杭方国珍奉书献金缯愿比而攻周许之佥院胡大海取诸暨以为诸全州命王宗显开郡学宗显聘叶仪宋濂为五经师载良为学正吴沈徐源为训导丧乱之余闻弦诵焉周士诚复寇江阴吴良与其弟祯破之三月宥狱囚陈友谅将赵普胜寇太平总制胡惟贤使万户程允同义士汪炳叔击败之四月徐达使俞通海与普胜战复池立枢密分院于宁越府以常遇春为镇国上将军同佥枢密分院事守之张士诚寇建德朱文忠两破之六月吴公圜使胡大海守宁越与常遇春规取衢处绍兴八月元帅朱文逊秦友谅取无为州九月常遇春克衢十一月胡大海克处六年庚子正月复名宁越府曰金华三月征宋濂刘基章溢叶琛至建康陈友谅以舟师攻太平太平陷守将花云朱文逊王鼎知府许瑗皆死之 【 文逊上养子　王鼎仪真人　许瑗乐平人上取婺州瑗以儒士进谒因言上曰方今元祚垂尽四方鼎沸豪桀材勇之士势不能独安夫有雄畧者乃可驭雄材有奇识者然后能知奇士合下欲扫除僭乱平定天下非揽英雄难以成功上然之授博士留帷帐中参预议谋以太平为股肱郡遂命为知府】 友谅遂弒徐寿辉自称汉王与周士诚合谋图建康吴公使指挥康茂才诱致之龙江公总大军卢龙山诸将夹击大败之追击又败之友谅弃太平遁去余元帅进取安庆守之胡大海克信州六月枢密院判官耿再戊击元将石抹宜孙于庆元县石抹宜孙力战死吴公曰忠臣也祭之处州民祠宜孙吴公命毋毁七年辛丑春二月改分枢密院为中书分省三月改枢密院曰大十督府命兄子文正为大都督节制中外诸军事七月公视事东阁汗更衣衣皆故参议宋思颜曰主公俭德俪禹臣愿始终如此以示子孙公曰善赐之币思颜更进曰句阳虎主公捕获之日食一犬此益费也公欣然杀一虎二熊分肉于诸将汉将张定边陷安庆八月庚寅公御龙骧巨舰率师伐汉建吊民伐罪纳顺招降之旗于舰中有乌数万翼樯以飞蛇蟠于舵辛卯来牛渚与蛇会戊戌克其安庆水寨壬辰常遇春击退汉舟于湖口追至江州公与友谅遇大破之友谅夜遁武昌公使徐达追扼于汉阳之沌口遂克南康康茂才等引兵狥下蕲黄兴国沔阳广济饶瑞建昌诸郡军声大振十月周士诚以公在江州使其将伯升寇长兴耿炳文兵少被围月余公使常遇春往击走之邓愈取抚州八年壬寅正月汉丞相胡廷瑞与其平章祝宗同佥康泰以龙兴降上入龙兴拜廷瑞母己竭孔子庙过铁柱观宴滕王阁诸儒咸赋存恤无告召父老子弟曰尔辈苦陈氏久矣人自为生军需供亿吾不相劳皆大悦改龙兴曰洪都府以叶琛知府事守吉安土军元帅孙本立曾万中与其弟粹中来降袁州龙泉诸郡县次第降二月以邓愈为江西行省参政留守洪都公还三月土诚围诸全守将谢再兴与胡德济破之祝宗康泰复以洪都叛叶琛死焉 【 叶琛丽水人博学多才与同郡刘基章溢抗名上下婺州延见宋濂因闻琛与基溢皆国士以币聘之琛与基溢濂四人同至建康处之礼贤馆讲明经史访论治道时有裨益土尝问左司郎中陶安四人者何如安对臣谋畧不及刘基学问不及宋濂冶民　才不如章溢叶琛擢琛为管田佥事上置洪都府以琛知府事】 四月徐达从汉阳还追斩宗泰复其城命大都督朱文正统军元帅赵德胜等同邓愈镇之苗帅李佑之贺仁德据处州叛平章邵荣及王佑胡深攻复之六月复名永定县曰武进七月公阅兵三山邵荣与参政赵继祖欲为变有疾风吹旗触公衣公易服从闲返事觉皆伏诛汉将熊左瑞寇吉安守将孙本立战死于永新十一月朱文正还取之元将扩廓帖木儿使人通书献马九年癸卯正月遣中书省都事汪河往报被留 【 汪河龙舒人倜傥有大志行省掾史事高帝屡陈时务帝高其才识参谋帷幄赞画兵政大有规裨擢为大都督府都事元察罕帖木儿先围福通于汴梁复之兵威甚振其明年察罕子扩廓帖木儿自河南遣使尹焕章来通好帝遣河与俱往荅其意河至扩廓帖木儿拘留之高帝为河故三遗书扩廓帖木儿而三不报高帝既定大下常遇春追扩廓大同扩廓惧西走定遇春始女庂河还河自归元凡六年既归帝嘉重之升吏部侍郎河备陈虏中事上方畧迁御史台侍御史数犯天威陛陈谠论内外诸政补甚多之拜为晋王相居数岁晋大治】 二月张士诚将珍与左君弼攻杀刘福通于安丰公往捄大破之使徐达常遇春还围庐四月诸全守将谢再兴叛汉友谅大举围洪都复分遣其将攻陷吉安五月置礼贤馆汉兵陷无为州知州童曾不屈缚而沈之江徐达常遇春攻庐三月不下公命罢兵从征汉以解洪都围七月公率舟师二十万征汉有大鱼二夹公舟自新河口过小孤丙戌友谅东出鄱阳湖迎战丁亥遇于康郎山大战五昼夜八月友谅大败死公入洪都幸学见诸生与诸将登滕王阁饮酒赋诗宵张灯纵旄倪聚观改洪都府曰南昌九月公还告庙饮至赐常遇春廖永忠田余将士论功有差是月友谅子理奔武昌袭位公复征理于武昌张士诚称吴王十月公至武昌湖北诸郡皆降十二月公还十年甲辰正月丙寅朔诸将奉吴公为吴王建百司官属以李善长为中书右相国徐达为中书左相国常遇春俞通海为平章政事汪广洋为右司郎中张昶为左司郎中上曰卿等共推戴予今当恊心成治建国之初先正纪纲纪纲先礼元氏之乱主荒臣专今仪鉴之 【 汪广洋字朝宗高邮州人少从于阙学游寓太平上渡江首召儒士广洋入见与语大悦留幕下洪武元年自陕西行省参政召拜左丞右丞杨宪专权嗾侍御史刘炳等奏广洋事母不孝上切责令还乡宪恐其复入惎炳奏迁之海南上觉宪奸诛宪召广洋还是冬进封忠勤伯诰辞比之子房孔明四年命代李善长为右丞相在位畏懦迂猾公务废格六年黜为岭南行省参政七年复召为御史左大夫二年复进右丞相上广洋甚厚广洋沉湎不事事与胡惟庸同相知其奸而不言浮沈守位而已寻以不对惟庸毒死刘基状贬居海南舟次太平赐剑死广洋善篆隶大书工于诗歌为人宽和自守而无所建明】 二月以陈理久不下复往视师理降汉沔荆岳郡县相继降王谓诸将曰诸公久从吾劳苦矣劳者逸恨苦为甘机若农耕田以庸有秋必先惩乎暇豫三月吴王至建康封陈理归德侯置起居注给事中悉罢诸翼统军元帅府置十七卫亲军指挥使司江西行省进汉金镂床王曰此何异孟昶七宝溺器亟毁之侍臣曰未富而骄未贵而侈所以亡也上曰此覆车也富亦岂可骄贵亦岂可侈四月像祀战汉死事之臣三十六人于康郎山故枢密院同知丁普郎 【 普郎初为陈友谅将守子孤王师征友谅迎降仍用为将以功授行枢密院同知至是战死身被十余剑首脱犹执兵若战状植立不什】 故枢密院判张志雄 【 志雄赵普胜故将善战号长张陈友谅害普胜志雄为友谅将庚子从友谅犯龙湾上命将击败友谅志雄队降志雄尝怨友谅故龙湾之战无鬬志既降尽献取安庆之策王师遂克之】 故左副指挥韩成故统军元师宋贵陈兆先 【 兆先元将也先之子韩成有】 故左副元帅俞昶昌文贵故右副元帅王胜李信陈弼刘义徐公辅故同知元帅李志高故元帅副使王咬住故万户程国胜故千户姜润后明王德朱鼎汪清常德胜王凤显丁宇王仁汪泽王理陈冲裴轸王喜先袁华史德胜故镇抚常惟德曹信逮德山故都尉郑兴罗世荣皆赠勋爵有差复像祀守南昌者于南日府故平章赵德胜故枢密判官李继先故左副指挥使刘齐故统军元帅许圭故右副元帅赵国昭故同知元帅朱潜故元帅副使牛海龙故千户张子明张德山故百户徐明故总管夏茂成故江西省都事叶思诚故洪都府知府叶琛故临江府同知赵天麟凡十有四人皆有赠核诸将所部兵有五十人者为指挥千人者为千户百人者为百户五十人为总旗十人为小旗悉罢枢密平章元帅总管万户等名征商三十而税一七月徐达常遇春克庐州命常遇春会邓愈及金大旺兵讨江西上流未附郡县徐达按行荆湖等处九月绘塑功臣像于卞壶蒋子文庙改长安州曰长兴州立死战故守将刘成庙于州中十一年乙已正月常遇春克汉故将熊天瑞于贑州赐书奖其不杀遇春进师南安招谕岭南诸郡南韶皆降王阅将士将经理淮甸焉二月参军胡深下浦城徐达降下湘潭辰衡宝庆诸郡及靖州安抚司诸长官司命班师张士诚遣其将大围新城李文忠率诸将大败之三月胡深克松溪命常遇春曰安陆襄阳跨连巴蜀控扼南北古必争地汝其往取夫坚城之下缓则顿师急则驱死相机招辑是在贤将军复召江西行省右丞邓愈为湖广行省平章政事使谓之曰今遣遇春取安陆襄阳汝兵继之所得州郡抚其降附近闻扩廓帖木儿集兵汝宁以若所为如防壅水惟恐渗于外汝往爱军恤民仁闻而人归犹水奏下若穴渗其防惟尔代之命广信卫指挥朱亮祖繇铅山建昌右丞王溥繇杉关会胡深取崇安以图闽中常遇春克安陆执其将至襄阳其将张德山以城降六月元帅王国宝等克安福州胡深克乐清朱亮祖克崇安进攻建宁胡深死焉以儒士滕毅杨训文为起居注命曰诸臣有言予虽信宿切磋究之况若职左右若毋苟容若毋改守譬之驰驱戒险则不颠肆夷则骤蹶予常自警故以勖若复命毅训文集古暴君之行曰政鉴也可以知丧乱之繇 【 滕毅莫详何处人元未乱流寓江南太祖征伪吴以儒士入见言事称旨留徐达幕下嘉其久而无过命毅与宋濂等日侍左右甚见眷遇吴元年以湖广重地升按察使又命与李善长等定律令洪武元年升吏部尚书掌一切选除寻为出江西省参加政事卒官□杨训文四川潼川州人故元淮海书院山长乙己年以儒士见留侍左右五月拜起居注上嘉其谨厚寻迁中书省左司郎中洪武元年升太常卿二年出知湖州三年移知汀州四年升户部尚书】 七月命元降将德山还归招徕未附山寨赐邓愈书汝戍襄阳法度己定宜谨守之未附者业遣德山招徕旧籍民兵悉如其故军人□较令甘屯种战且耕尔所戍地判扩廓帖□儿若尔爱加干民法行于军彼之胁从脱虎就乳惟我赖汝实如长城成事甚艰偾事甚易呜呼念哉以刘基为太史令八月指挥李琛取竹山县降之九月置国子学十片命左相国徐达平章常遇春胡廷瑞知枢密院冯国胜左丞华高等率马步舟师并取伪吴士诚之淮泰闰十月平章汤和克汉故将周安于永新指挥副使王宗宝取余干州徐达围泰州败伪吴湖北之援兵伪吴以舟师出大江次范蔡港小舟别往来江中王至江阴水寨观之既还达遇春遂克泰安分置泰俘五千人于潭辰二州赐男女衣履衣帛针线室家完皆大悦呼万岁十一月徐达进攻高邮王恐其深入命冯国胜帅所部节制诸军援之达还军泰以图淮濠张士诚寇宜兴徐达引兵渡江击败之还攻高邮十二月士诚将以八万兵寇吉安守将费子贤用三千人击却之十二年丙午正月张士诚驻舟师君山复出兵驮沙以窥江阴王督军往救寇遁命康茂才等追之于大江大败其兵于浮子门议按察宪纲命按察司佥事周浈等曰神明能福鬼魅能妖风宪纪纲之司法清弊革人则神明阴诡蠧国乃鬼魅矣禁种糯以塞酒源徐达拔高邮使乘胜取淮安四月淮安降遂取兴化王谓刘基王祎曰四方凋瘵吾欲纾之基曰方今用武殆未可王曰吾将定赋焉定赋则用节节则民不困定赋则未兼兼则国常裕皆对曰善濠州李济以城降元守将陆聚以徐宿降以聚为江淮行省参政守徐如故谕其吏民曰胡元失政乱起汝颍闲天下皆谓豪杰奋兴太平立见乃惟妖言是庸元之将旧师行甚寇中原板荡十余年矣咨尔士民劳苦日深自岁丙午始赋役军需参政聚议于有司毋系以苛尔安无悸聚遣将攻鱼台之下邳萧宿迁睢宁诸县皆降王如濠州素冠白缨衫绖而朝墓濠父老皆来见劳苦如平生宴罢且别王曰滨淮诸郡尚有寇兵乡人耕作交易且无远出徐达取安丰克之五月王还王读鲁论节用爱人使民以时爱其语与侍臣诵之王召诸臣计讨士诚右相国李善长对曰张氏势虽屡屈兵力未衰土沃多储殆未可也王曰长淮东北吾皆有之临以胜师何忧不拔徐达曰张氏横暴侈汰此天亡庂时也其将李伯升吕珍辈龊龊亡数蔡叶三参军居中书生耳臣奉威德可计日定王喜曰惟达与我意合八月出兵将以舟师繇常入江委曲通太湖王告大江曰伏闻民欲安圣人一民欲愁伯主多予心在安民决战于张氏请天判圣焉惟神奉天告神鉴之遂合徐达为大将军常遇春为副将军帅师二十万往誓戒曰毋虏掠毋妄杀毋发丘垄毋毁庐舍张氏母葬城外毋伤之已问诸将曰是行也师孰先常遇春曰先姑苏上曰不然张氏杭湖惛有守将先姑苏必来援莫若先湖遇春曰臣闻逐枭者覆巢去鼠者熏穴王作色曰攻湖失利吾自当之攻苏而败固不贷汝已已常遇春击败伪吴兵湖州港遂次洞庭山癸酉进至毘山击擒其二将又进败之三里桥进围其城绝其援道于旧馆士诚身与达战皂林之野虏其帅及甲士三千人九月命朱文忠攻杭以疲其应战常遇春焚其赤龙船于平望十月遇春攻其将于乌镇追破之升山顾时薛显奋击之降其五太子及朱暹吕珍等得兵六万十一月湖州守将李伯升出降朱文忠攻下桐庐富阳余杭杭州将潘原明以城降绍兴嘉兴海宁皆降改路为府名诸全州曰诸暨县遂开淛江行中书省于杭州以文忠为平章政事赐复其故姓曰李修公子书以教公卿贵人子弟务农技艺商贾书以教四民羣臣请营建庙社立宫室许之营缮进图王去其奇丽者曰芧茨而圣雕峻而亡以明年为吴元年 
　　元年正月有一老人告省局匠曰吴王即位三年当平一天下匠惊问之曰我太白神也去不见王曰吾昔在军中尝空腹出战归得一食即粗粝甚甘今饮膳丰美未尝忘之太平应天宣城诸郡吾渡江开创地供亿先劳其免太平府租税六年应天宣城诸郡一年沅嘉定二州降二月元将扩廓帖木儿遣其左丞李二侵徐指挥传友德破之王曰饵我也谨备之毋惰左君弼自庐州归元元使守陈王以书招之足下予乡人憣然而来当与更始君弼犹豫不决君弼之母质于王所王归之于陈敕徐达曰帝王之兴必有命世将军有谋有武遏绝世畧消弭羣凶乞克期禀命不违造次此贤臣事君之道吾甚嘉焉夫将在外君不御自后便宜行之澧石门降三月设文武科取士钱塘卫指挥同知袁洪取崇德州五月下令曰予本市衣因天下乱集众渡江抚定江左十有三年中原之民流离颠顿尚无所归吾乃积粟而控弦徐濠泗寿邳东海安东襄阳安陆郡及今后新附人民中书省其命有司免赋徭三岁六月丙午朔日有食之书晦久旱及戊辰大雨下令免今年田租命朝贺母女乐七月除郡县官定赐予道里之费赐及其父母妻子甲申羣臣劝即皇帝位不许皆力请吴王曰吾常笑陈友谅未也而称帝天命在我有时也已甘雷震宫门兽吻得物斧形而石质王藏之出负驾前朝置几以恭左戒遂赦中外狱囚谕羣臣曰古之贤君常忧治世其臣亦忧治君然贤臣之忧治君者君常安贤君之忧治世者世常治今土宇日广人民虽蕃久困未苏予心未尝忘忧卿同吾忧国辐至矣不然祸败随之不可捄药入月圆方二丘及社稷坛成定乐律乙丑大风雨丙寅吴王祀山川毕将还宫顾世子曰国家初定民始息肩汝知人劳乎夫人贵则骄逸则忘劳若夫贵而不骄逸而知劳心体众情能为君者也今将士中夜扈从至此皆未朝食汝可步归征江西儒士颜六奇萧飞凤刘于等欲官之俱以老病辞赐帛遣还九月命参政朱亮祖讨方国珍于台州谕之曰国珍皆窳偷生往讨必下顾其民疲困已甚下之日母杀一人太庙成命民有犯母连坐大将军徐达克姑苏执张士诚通州狼山降朱亮祖进攻台州方国瑛出拒战击败之制磬琴瑟取石磬于灵璧采桐梓于湖论平伪吴功封李善长宣国公徐达信国公常遇春鄂国公诸将皆赏赉有差谓之曰破汉灭吴皆公等功公等何忝古名将今当北定中原矣各努力明入谢吴王曰公等还家皆置酒为乐否对曰荷上恩有之王曰吾亦欲置酒一欢中原未平尚非其时张氏君臣饮食宴乐今竟亡公等所知也朱亮祖古台州遂狥下僊居诸县王谓伪吴诸故将曰今列尔等将较无异顾尔等为张氏将多取子女玉帛加以淛饶雅富贵吾所用诸将皆濠泗汝颍寿春定远诸州人勤劳而苦约今当如我将革去其旧习命博士熊鼎编类古人行事可鉴戒者书壁间 【 熊鼎见臣林小注】 又书大学衍义于两庑将甃地有请琢文石于瑞州王曰作宫厉民矣更琢右于远耶王谓太史令刘基学士陶安曰南方既平今宜致力中原以一天下基曰土广人众正可席卷王曰惟广与众不可恃也吾起兵以来临小敌若大以有成功今虽垂就一或不戒成败关焉基曰近减张氏乘胜长驱此其时也王曰彼方自相犄角岂得遽去长驱必吾持胜道俟彼亡机加慎重焉十月出币帛求遗贤于四方徙苏州富室以实濠王语给事中吴去疾等吾以布衣起兵李徐及汤皆叵相近君臣相遇殊非偶然今扫除羣雄抚有江南终夜思之恒不安枕人心易动事机易坏抚之失宜施之失当乱今方生命百官礼仪俱尚左敕礼官曰元右丞相余阙守安庆屹然当南北之冲援绝力穷举家皆死江州总管李黼身守孤城力抗强敌与阙同义自古忠臣义士见褒后代以励风也宜令有司建祠肖像岁时祀之置御史台以汤和为御史左大夫邓愈为右御史大夫刘基章溢为御史中丞谕之曰国家新立三大府总天下政中书政本也都督府掌军旅御史台察百官诗不云乎刚亦不吐柔亦不茹谕和曰今居文职宜亲近儒生再命汤和为征南将军吴祯为副将军讨方国珍于庆元吴王曰毋杀当如徐达下姑苏定律令宴功臣于西楼既罢谕之曰吾赖诸将以有今日顾劳甚矣大将军达平章遇春等出死力成功一代元勋也张氏之灭惟大将军财宝无所取妇女无所近心谓中原未平不敢安志尔等皆当学大将军皆顿首谢考正四庙雅乐定乐舞之制是时元将在中原者山东则有王宣宣子信河南则有扩廓帖木儿关陇则有李思齐张思道吴王将伐之问计徐达常遇春遇春对曰捣元都王曰都焉必固逾越州郡顿师坚城下如无后继何吾欲先取山东旋师河南拔潼关守之然后进兵元都鼓行而西云中九原以及关陇可席卷也诸将皆曰善甲子命达为征虏大将军遇春为征虏副将军率甲士二十五万与诸将繇淮入河以取中原命中书平章胡廷瑞为征南将军江西行省左丞何文辉为副将军率繇江西取福建以湖广参政戴德随征命湖广平章杨璟左丞周德兴参政张彬率军取广西王曰今诸将非不健鬬然持重有律莫如大将军达至当百万之众摧锋陷阵所向披靡则遇春也顾吾第患遇春轻吾向见遇春武昌跳而赴数骑非大将体今达主中军毋轻动遇春领前锋趋大敌敌强即与冯宗异分击之诸将若薛显传友德皆勇略冠军此可当一面谕达曰兹始山东次第进取山东古云山河十二师行毋轻主威者胜任势者强威立则士用命势重则敌难攻夫将三军司命也命廷瑞曰汝故从陈氏尝为陈攻福建知其形便故命汝往文辉德皆吾故人也然不可以故废吾法命杨璟曰使胡廷瑞取闽闽平就以其师航海趋广东尔率荆湘之众进取广西两军合势何征而不克是日祭上下神祇于北门七里山祝毕大谕诸将士曰城下勿妄杀人勿夺民财毁民居勿废农具勿杀耕牛勿掠子女获有遗孤幼□还之 【 胡美初名廷瑞避御字改今名汉沔人太祖称王命为征南将军率安吉宁国南昌袁贑滁和无为等卫军繇江西取福建使江西左丞何文辉为副湖广参政戴德随征谕之曰闻汝往年尝政闽中必深知其地理险易今总大军进征凡攻围城邑必择便利可否为进退无失机宜克定之功全赖于汝十一月以兵渡杉关畧光泽县下之十二月至邵武元守将李宗茂以城降得将士五千四百余人至建阳降其守将曹俊畴命指挥沈友仁守之洪武元年正月太祖即帝位功臣进秩诏美以荣禄大夫中书平章兼同知詹事院事是月壬午率师至建宁元守将同佥达里麻参政陈子琦集僚佐谋曰闻大明军骁勇自入杉关诸镇兵皆望风瓦解锋不可当今吾城中军士亦不下万余储蓄尚富可以拒守不可与战彼攻吾城不克必将自退吾因而乘之或可得志众皆曰然繇是备御甚坚美等进兵数与挑战达里麻等固守不出我师环四门攻之壬辰克建宁时美督兵攻城益急达里麻不能支夜潜至文辉营维款诘旦总管翟也先不花亦率众请降美乃整军而入申严号令秋毫无□执陈子琦送京师获将士九千七百九十余人马二百七十三疋银一万六千三百两粮九万八千六百四十石命指挥费子贤领兵守之二月克兴化遣建阳降将曹俊畴招谕汀州宁化连城等县元汀州路守将陈国珍纳款泉州郡县相继降附时王师已取福州延平诸路福建悉平统兵守御后封为临川侯○何文辉滁人年十三太祖取养鞠之赐姓未其与胡廷美下建宁元将达里麻翟也先不花诣降文辉送款美怒二人不先诣已遂欲屠城文辉止之曰吾与公同受命至此为安百姓耳今城降以忿杀人可乎廷美乃止　戴德盱眙人太祖命胡廷美取福建以德随征谕堥美曰德故吾昵毋废军法德斤斤禀承以有成功封谯郡伯】 遣世子次子诣临濠陵墓择辅行以少牢祭所过郡邑城隍山川谕之曰命汝游历旁郡县因道途险易以知鞍马之勤劳观小民业作以知依生之艰察民好恶以知其情即祖宗陵墓访见父它问吾起兵渡江时事知吾创业不易也檄齐鲁河洛燕蓟秦晋人曰自古帝王临御天下由或居内夷狄居外未闻夷狄治中国也宋祚倾移胡元践位其初君明臣良维纲天下然冠履倒置志士尚或羞之自其后人蔑厥典常有如大德废长立幼泰定以臣弒君天历以弟酖见至于弟刃兄妻子烝父妾渎乱甚矣延及嗣君沈荒失道加以宰相专权宪台报怨有司毒虐人心叛离天下人起使我中国民死者肝脑涂地生者骨肉不相保虽因人事实天厌其德而弃之之时也天运循环中原气盛亿兆之中当有圣人出而捄之一纪于兹未之有闻今河洛关陕虽有四雄忘中国祖宗之姓反就胡虏禽兽之民其始皆以捕妖为名用得兵权怙权相吞反为民害予本淮右布衣因天下乱为众所推率师渡江居于金陵十有三年西抵巴蜀东连沧海南控闽越湖山汉沔两淮徐邳皆入版图奄及南方尽为我有目视中原赤子茫无归依深用疚怀予恭天命用率羣英廓逐胡虏虑民未知反为我雠挈家北走陷溺尤深兵至勿避予无秋毫之犯惟我由或民则中国之人君安夷狄焉能用为治十朱亮祖自岩进击方国珍部将于温州克之王宣宣子信以沂降十一月汤和克庆元方国珍遁入海王宣降复叛除达进克之峄莒海沐阳日照贑榆诸县皆降命中书平卓廖永忠为征南副将军帅师自海道会汤和讨方国珍于海上国珍降使谕徐达曰闻将军巳下沂未知勒兵何向如向益都当扼河之要断其援兵若益都未下宜进取济宁济南吴王沐浴观于圜丘世子从使导之农家观其居处饮食器用还谓之曰汝审农劳乎终岁勤动居不过草茅服不过练衣食不过羹粝国家经费皆其所出故令汝知复指道傍荆示之曰是惟榎楚古人以为朴刑也能愈风孺子识之上谓侍臣慕容超郊祀时有赤鼠如马之异成公绥以为信奸佞害贤良重赋役之占妖繇人兴吾常以此警警平章韩政使千户赵实畧滕州克之徐达克益都狥下寿光临淄昌乐高苑等县潍胶博兴等州遂进师济南十二月癸卯日有食之律令成般阳路总管主等诣徐达降其属淄用新城诸县皆降大都督府同知张兴祖师至东平元平章德弃城遁追至东阿东阿降元衍圣公孔希学率曲阜尹迎见兖以东皆降徐达至章丘降之遂进降济南胡廷瑞至邵武邵武降张兴祖取济宁谕徐达常遇春曰将军已下齐鲁诸郡矣屡胜之兵易骄久劳之师易溃尚慎戒之又谕曰元省院官来降者今俱遣来处我官属闲习而后用之夫人藏其心不可度也吾虑或昼敌而夜盗密州安东蒲台邹平降吴王梦人置璧于项项肉隐起有异骨焉癸已羣臣劝进吴王辞固请固却之明日又请许之胡廷瑞至建阳建阳降敕汤和廖永忠吴祯帅舟自明州海道以取福州广信卫指挥沐英破分水关畧崇安克之甲子祭告上帝皇祇于新宫曰惟我中国人民之君自宋运告终帝命真人来自沙漠百有余年今运亦终天下纷争于豪杰惟帝赐臣英贤遂勘定之今舆地周回二万里臣下曰生民无主必推臣帝臣不敢辞亦不敢不告是用明年正月四日设坛钟山之阳惟帝祇之简在如臣可君祭日天澄气和臣若不可当示异焉赐诸子麻履行縢令出城稍远马行三步行一参政传友德取莱徐达自济南还益都登莱福山诸州县皆降汤和克福州命官往抚山东郡县曰新民望治犹疾望医医有攻有保攻者伐邪保者扶衰民脱丧乱外邪已去今望扶衰休养生息在贤守令分三等以定县 

　　名山藏卷之一 

　　●名山藏卷之二 

　　臣何乔远恭辑 

　　典谟记二 

　　◆典谟记二 

　　太祖高皇帝二 

　　○太祖高皇帝二 

　　吴二年正月乙亥祀天地南郊即皇帝位郊坛南定天下之号曰大明建元洪武遂以是年为洪武元年追帝四代考妣立妃马氏为皇后世子为标皇太子以李善长徐达为大右丞相功臣进爵有差为皇太子置官属皆兼职元莱阳守将世家宝诣徐达纳款杨璟击永州败之谕汤和曰服人以德负固乃威凡推德先迩者凡示威先大者又曰欲人不违当使以信欲人成功当任以专不信不专尔之所短故用尔戒大宴羣臣奉天殿上曰朕赖诸将有今日然念天下之广生民之多忧悬于心夜不安枕刘基对曰大业已定仰惟圣虑稍纾上曰尧舜处治尚犹忧之况海内人民脱创残而方新自旧内迁于新宫元海宁文登守将皆诣徐达降胡廷瑞何文辉师至建宁不下围其城降之徐达复自益都至济南命邓愈为征戎将军将兵取南阳以北未附州郡府州县来朝官陛辞上曰初飞之鸟不可拔其羽新植之木不可摇其根天下始定才力俱困夫惟廉者能约已而利人兴化州诣降汤和和移师延平降之执元平章陈友定送京师伏诛二月悉定闽中郡命和还造海艘于明州将漕而北征使李文忠继和定诸未附山塞命廖永忠为征南将军以参政朱亮祖副率舟师繇海道取广东以太牢祀先师国学遣祭曲阜以上尊赐徐达军中颁诸将士翰林学士陶安进宗庙时享荐新礼仪上览毕悲叹久之曰尝闻为人子者愿为兄朕为弟养日不长祭徒悲耳诏衣冠如唐制上谕侍御史文原吉等曰日月之行犹有薄蚀朕凡事岂必尽善台臣久无谏诤抑朕不能听受耶常遇春自济南取东昌克之降其属县杨璟下宝庆命贑州卫指挥陆仲亨繇韶州直捣德庆三方进师与杨璟廖永忠犄角取二广乐安将俞胜降复叛徐达讨平之议役法验田而出夫三月修女戒全道宁远诸州皆降元广东将何真以所部降赐诏褒谕驿召之徐达繇郓城趋汴梁至陈桥左加弼竹昌以汴降四月蕲州进竹簟上却之曰无征先进启贡献门自今毋辄进绘古孝行及身所历艰难为图示子孙徐达繇汴进取河南元将战败奔陕河南降陆仲亨畧定英德清远胥江连州肇庆等郡县进攻德庆遂引兵会广州廖永忠亦至广州守帅纳款常遇春至嵩州其守将迎降杨璟克永州徐达遣都督同知冯宗异康茂才等分兵取陕州入之又遣其麾下及降将招谕诸山寨福昌均许陈诸州皆纳款常遇春下汝遂狥下陕诸父老言君天下者宜居中土劝上都汴甲子上往视之冯宗异进攻潼关元将李思齐宵遁入之引兵西至华州元守将皆溃裕州诣徐达纳款五月廖永忠朱亮祖至梧州元达鲁花赤迎降浔贵梧容诸州郡次第降庚寅车驾至汴以为开封府置中书分省焉改归德府为州隶之六月大将军自河南入见上劳之因问北取元都之计上据图示达令选偏裨为先锋督水陆师继其后下山东粟以给饷繇邺趋赵转临清而北然后捣其都达顿首受命因辞行在还次河阴元海南海北道元帅遣使来降杨璟朱亮祖合攻靖江克之以冯宗异为征虏右副将军陈友定故将金子隆陷将乐遂寇延平指挥罗德聚击却之故将陈总管复攻陷同安指挥佥事周渊击败之遂命李文忠率兵往讨廖永忠进师南宁降之七月上于绘征进元都阵图授徐达召山东诸将悉以兵会东昌敕谕北方新授守令给赏赐以励其廉廖永忠使指挥耿天璧击败元将于象州降之广西悉平赈恤中原孤贫老稚上将发开封大将军达率诸将自陈桥入辞上曰元君不德民复何辜诸将克城之日毋虏掠毋焚荡毋妄杀人凡元宗戚皆善待之康茂才自陕州渡河安邑夏县皆降丙申上还京命征虏右副将军冯宗异留守元郴州守将左耒杨诣杨璟降山东诸将来会大将军达达与领军渡河闰七月发汴梁狥河北州县右丞薛显取卫辉丁未上至自开封大将军达师至彰德降之复自磁州渡鄞郸至广平悉下之进次临清参政傅友德游骑获元将李宝臣都事张处仁遂以为导达因遣友德开道以通步骑都督副使顾时浚闸以通舟师常遇春取德州克之大将军达率舟师马步至德诸将皆来会下长芦青获其海舟七于直沽作浮桥以济令常遇春张兴祖率舟师并河东西进令步骑陆而前至河西务大败其守将达住营通州河东岸常遇春营河西岸元知院卜颜帖木儿等出都城来御战遇春击败擒之遂入通元主及其后妃太子夜北走八月诏曰顷幸大梁太梁父老皆曰圣人昔居中原道理适均夫宅中图大则立国之规模重建邦启土则兴王之根本先其以金陵为南京大梁为北京朕春秋廵狩焉徐达进师元都执其监国王子大臣戮之悉封府库图籍宝物使指挥焕守元宫下士无侵暴上曰京师四方水旱相仍朕夙夜不遑中书省台部其集耆儒讲议使民事设六部湖广行省平章杨璟等还自广海己卯大赦天下羣臣贺平元改大都路为北平府遂命徐达常遇春取山西以汤和为偏将军与副将军冯宗异平章杨璟俱从征壬午驾幸北京诏曰长兴安吉归附以来连岁劳供亿其等兔明年秋粮指挥曹谅等克裕州执泉白寨元平章郭云送行在上嘉其坚守赐袭衣衾褥授溧水知县其子皆有锡癸已车驾至北京放元宫人乘舆服御应用黄金涂者以铜代九月张兴祖狥永平下之诏曰天下之治天下之贤共成之向以强宇彼此彼贤养民未之深讲怀才抱德之士尚隐岩穴今天下甫定朕与诸儒讲明治道期古哲王有能以贤辅世以德济民者尚不吾弃徐达遣常遇春傅友德等发北平取未下州郡常遇春下保定中山真定三府十月冯宗异汤和下怀庆至太行碗子城破其关取泽及潞丁丑上至自北京诏平元于天下上谕宿卫武臣曰元君臣骄奢俄乐今如此朕日慎一日卿等亦思曩在民间视元将帅轻肥焰赫何敢望之当常勿忘贫贱时司天监进元水精宫刻漏有机命碎之十一月己亥告于太庙曰自古有天下者皆以祖配天臣尚未敢诚以功业犹有未就政治或阙惧帝责焉帝若问祖祖告臣所行事善恶帝鉴之庚子冬至祀圜丘还诣告太庙御奉天殿百官行庆成礼翼日宴羣臣奉天殿敕天下有司凡灾异以实闻遣文原吉詹同魏观吴辅赵寿等求贤于天下辛丑上宴东宫官僚置酒欢甚命诸臣作龙蟠钟山赋自作时雪赋赐冠服封孔希学为衍圣公希为大曲阜知县上曰将士相从有征战死者天下己定父母妻子可念也遇时节中书省其预给薪米钱徐达自保定会常遇春于真定柳亭使左丞赵庸取诸未附山寨使薛显傅友德略平定州康茂才克河中府徐达发真定度关至平定州与常遇春分兵进扼榆次督冯宗异严师以入太原十二月克之扩廓帖木儿宵遁降其将上指宫中隙地谓皇太子诸王曰此非不可亭馆台榭今使内使种蔬而已冯宗异克平阳及绛 
　　二年正月丙申朔上受朝贺大宴羣臣羣臣进退有礼上悦立功臣庙鸡笼山享太庙以功臣七人配诏曰朕本淮右布衣因天下乱率众渡江十有四年荷天眷佑西取荆楚东平三吴遂至八番直抵交广以极于海重念华夏入据胡入是用命将北征兵渡大河齐鲁之民欢然来迎馈饷给军不辞千里朕心元末民疲供给兹既效顺何忍复劳山东洪武元年税粮已行免征不期天旱再免今年夏秋二税近平燕都下晋冀其民久被兵困征敛尤甚可免北平燕南河东山西今年税粮一年河南诸郡久欲惠之奈晋冀未平则出师所经今西抵潼关北界大河南至唐邓光息今年税粮尽行蠲免以遂朕意秦陇新附之人亦如一体诏曰朕自淮右渡江驻兵太平开基建业继克镇江下宣城赖天之灵西征北伐罔不平定朕念创业之初取办四郡供亿繁重未尝忘之今天下十定其九太平应天镇江已免粮税一年宁国府亦如之诏曰朕肇丕基镇江太平宣城广德为京师翼郡供亿浩繁足我兴师饱旅六合一家我子孙百世何忘江左民旧岁曾免税粮忽遇天旱免无可收纵使不免亦无可征惠而不及朕心缺焉已行宣州免今夏秋二税应天太平镇江及广德滁和无为亦免之傅友德屯朔州敕谕太原诸将曰大军所至敌人如摧枯拉朽上天眷佑可不敬乎唯诸将军尔功天授尔生天也孟子曰五百年必有王者兴其闲必有名世者古人功高如常常功如无若国家赏功常乃常高乃高也近者大夫汤和定浙左平闽平中章杨璟靖湖湘定广西班师还朝以大将军等灭胡未还未及赏今再使汤和杨璟从大将军征进太原之捷互为犄掇不亦奇乎偏将军璟其居偏将军和下偏将军和其居右副将军宗异下右副将军宗异其居副将军遇春下恊翦余虏焉常遇春自太原至大同入之还师太原二月立皇陵碑上仁祖淳皇帝陵曰英陵上谕羣臣曰元不重名爵官及私昵吏不恤民惟酒色财货朕在民闲心怒之今考官事之治重贪吏之禁何以故天禄不可虚也夫廉公当官犹行坦途苟贪贿罹法如入荆棘中即出无完体徐达常遇春冯宗异等率师发太原三月自蒲州渡河蒲城寨守俱遁去鄜降告皇考皇妣曰儿为民牧惟恐弗胜伏见去年四方旱灾今春风雨不调凶稔未卜惟微时荒艰皇考妣茹草杂炊今何敢忘旬日草蔬粝饭与妻妾共食先荅天谴敢告知之谕京卫将士曰暇当练武不可宴安安者危机又曰成功非易保禄尤难国家用人正如用车苟有龃龉便移载矣谕诸将较曰朕昔下金华有馆卒能言元时点兵事使者问其主将曰兵有乎皆安在将举佩囊片纸指名曰在此矣及天下乱以农夫市人战汝等娱乐不练士安急安使徐达师次栎阳遂趋鹿台入奉元路父老子弟皆迎降改曰西安府陕西既附民饥命户赐米一石常遇春冯宗异等发陕西进取凤翔元将李思齐西奔临洮遇春勒兵入之徐达使耿炳文守陕遂发兵趋凤翔遣杨璟还师征唐州之降复叛者四月编祖训录定封建诸王之制徐达降巩昌李思齐以临洮降五月甲午朔日有食之更英陵曰皇陵徐达下平凉克延安张良弼之弟良臣以庆阳降已复复围其城斩之造玉玺一其文曰奉天执中上幸钟山见农劳遂繇独龙冈步至淳化门始骑而归六月徐达降宁州庙塑功臣生者虚其次先是兰山崩西征军士多压死上闻恤其家命常遇春自凤翔趋北平征迤西余寇以李文忠辅之遇春抵开平复追逐元主数百里外俘其宗王大臣斩之蓟北悉平七月遇春卒诏文忠领其众八月定内侍诸司制谕吏部曰周礼阉寺未及百人后世踰数千卒为患夫求善良于此辈千百无一二朕今备使令耳虽未能如古亦当与防微元史成复遣使行天下求其近事而将续修之 【 是役也学士宋濂待制王祎总裁编摩之臣则儒士汪克宽胡翰宋僖陶凯陈基曾鲁赵汸张文海徐尊生黄箎传恕王锜传着谢徽高启　汪克宽祁门人元时隐居不仕四方从学甚众避兵深山屡空晏如修史毕以老疾辞归　胡翰奇迈卓□慕程子邵子之为人所养甚深极博守约所著衡□井牧皇初诸文为时所贵授衢州教授退居长山学者称长山先生前已见　陶凯临海人博学善属文仕元为教官洪武初荐入朝选教皇太子书授翰林应奉寻擢礼部尚书制□飨九奏乐章有和平广大之意　陈基临海人元时从黄溍学召侍讲幄御史以时政咨基基语后□□□□宠滋多因为草疏上大忤欲罪之遂引避于吴为人讲授属乱作转之浙张士诚授元尉以基参府事士诚疏自王基谏止之士诚以基领学士院凡军机文符书檄悉委之士诚败基就俘蒙宥修史成放还　会鲁新涂人七岁能暗诵九经长博极羣书僻章隐牒不惮道里必购得之虽古者吏牍繁简署字上下无不晓通高帝将修元史起鲁于家既成乞还山会编类书舆论以鲁老于文学复议留之鲁当羣言扬沸之中扬言曰其礼宜据某书则是从某说则非是不服者争相对话鲁历举传记荅之徐尊生语人曰京师有博学之上二人宋公濂以笔为舌曾公鲁以舌为笔复授祠部主事超六阶拜礼部侍郎　赵汸字子常新安人励志圣贤之学鬻其恒产褁粮求师请益于九江黄楚望岩陵夏大之东瓯黄　临川虞集究心易象春秋之旨归宿程朱之学　东山精舍以木学问鸡鸣而起澄心静坐涵养本原以为致思之地而后溍所授师说及未通奥义用力以求之造诣精深一旦豁然学者尊之为东山先生国初有司奉命征辟继以筑礼召闻疾辞既起山林选士共修元史汸臣召中踆事而还未几疾作年五十余　徐尊生字大年临安人载籍兼该辞藻丰缛有名浙东西史成将命之官以宿疾辞去　谢徽字符懿长洲人长训诂清诵多于学者国子助教终官】 命徐达班师九月造御宝六白玉三青玉三曰大天子行宝天子信宝天子之宝皇帝行宝皇帝信宝皇帝之宝礼部定四方献瑞之节上曰灾异尤重其令有司无大小即飞奏上问建都于诸老臣有言关中洛阳者有言汴者有言北平元之完宫者上曰长安洛汴虽古帝更都民之初定未可重劳元宫虽完难仍旧贯建业江南形胜真足立国临濠前江后淮以险可恃以水可漕朕欲为中都焉羣臣皆曰善遂定中都以泗寿二州隶中书省制铁券十月高丽国王颛遣使上表谢封并贺天寿节辞归谕书曰使来朕问王政俗城郭甲兵居室言无城有甲兵不严有居室无听政所王好释氏民扰于倭去海滨五十里或三十里始有定君者朕虽德薄王已称臣入贡合古诸侯夫治乱持危王者所以保诸侯之世也古者王公设险守国王无城郭人民何依国虽治不可去兵王侍卫不严国威何张王无听政所何以示严民五十里或三十里始有定居者则濒海不耕何以不艰食君无夷夏唯修仁义礼乐则民化王所以王莫不繇先德王行先生之道则国永长王好释氏何能求福修德致福王何不为国之大事在戎与祀又闻王国牺牲不育何以供境内山川城隍之祭今胡运既终沙塞靡统朕兵未至辽渖或有强暴来患况倭久援王可不御王欲御之非雄武之将猛勇之兵不可远战王欲守之非深沟高垒内储外援不能为备图患未然转危为安朕言甚悉王审图之录平章廖永忠所部征南将较功既入谢上曰论功行赏常典也第府库之积皆出民供是谓天财君特主以待有功者耳不敢分毫妄与也甲戍甘露降钟山羣臣称贺请告宗庙颁示史馆上曰朕虑忘戒而生骄祯祥为化妖孽告宗庙颁史馆非所以垂示天下也翰林学士宋濂曰受命不于天于其人休符不于祥于其仁是以春秋不书祥而纪异上曰善图诸将战功于鸡笼山之庙命郡县立学挍十一月徐达还入见上抚劳之乙已冬至祀圜丘始奉仁祖淳皇帝配赈应天苏松杭湖诸郡贫民人米一石布一匹十二月征虏左副将军都督同知冯宗异不俟命班师还京责而宥之已丑大赏功上曰大将军右丞相信国公徐达敢取山东河南燕冀秦晋诸州郡克敌制胜抚绥军民赏白金五百两文币五十表里开平王常遇春副大将军攻取山东河南燕冀秦晋诸州郡自率师繇陕西攻取开平诸处薨于军与大将军功埒赏如之右副将军都督同知冯宗异泽州之役与平章杨璟妄分彼此以损士及代大将军总制擅班师不在赏念其初与大将军平定山东河南陕诸郡量与白金三百两文币五十表里御史大夫汤和总兵征南与浙江参政朱亮祖克取温台诸郡抵明州方国珍遁逃再调取福建过姑息放散陈友定余党重勤兴师及班师又不申明号令致兰秀山贼窥同叛失陷指挥琇等量与白金二百五十两文币二十表里平章廖永忠先充征南副将军克平福建后寨总兵取广东纳降何真克平三山邵宗愚等山寨调遣副将军朱亮祖平定海南招谕两江溪洞宜全赏然在福建不能赞汤和致陈友定余党叛入山与汤和功过并相准赏如之都督佥事吴祯先充征南副将军与汤和克取明州复平定福建航海而还军容整肃又能剿捕兰秀山余党全师还京赏如和永忠左亟朿赵庸从大将军克平山东河南燕冀秦晋诸州郡从开平王自陕西复取上都诸处充副将军同平章李文忠总兵山西应接大将军乘胜捕剿生擒脱列伯赏白金二百两文币十九表里平章曹良臣右丞薛显参政傅友德参政平章俞通源右丞俞思祖参政陆聚都督副使顾时右丞王溥参政陵仲亨等从大将军克平山东河南燕冀秦晋诸州郡屡有战功良臣赏白金二百五十两文币二十表里薛显傅友德人赏白金二百两文币十九表里韩政赏白金二百五十两文币十七表里俞通源梅思祖陆聚顾时人赏白金百五十两文币十五表里王溥文币七表里陆仲亨文币二表里守御有功平章杨璟胡廷美人赏白金二百五十两文币二十表里左丞周德兴都督同知张兴祖康茂才人赏白金二百五十两文币十七表里参政朱亮祖张彬戴德白金人二百两文币十五表里都督副使孙兴祖白金百两文币十七表里都督佥事郭子兴陈德人白金二百两文币十五表里都督佥事华云龙白金百两文币十表里他诸将士皆有差 
　　三年正月命徐达为征虏大将军李文忠为左副将军冯胜为右副将军北征沙漠大将军自潼关出西安捣定西取扩廓帖木儿左右副将军出居庸入沙漠追元主毋复留塞外皆受命竹上出黄金一锭杂纻丝片缝如毯示近臣曰此表笺袱盘龙金令宫人涤镕得之杂纻丝片制衣所遗用缉为被吏部奏徙庶官有罪者于儋崖上曰儋崖之民何暌焉更当择长吏教导之命户部主事亨急传赈西安凤翔二府二月上行后苑见巢鹊卵翼之劳喟然而叹命羣臣亲老许归养制四方平定巾颁天下召江南富民赴阙上口谕数千言因刻而颁之曰教民榜追封郭子兴为涤阳王指挥金朝兴取东胜州诏曰朕惟六部繁重在位未尽得人岂用才未广欤抑贤智抗志甘岩穴欤诏下有司悉心推访礼遣之三月诏曰朕即位以来思同民乐奈守将新戍边陲大将率师吐蕃转运未已所在郡邑供给有后先丰敛有彼此虽尝蠲免犹思凋弊未苏应天镇江太平宁国广德滁和给我军士渡江之初至于平定朕无时忘之徽严金衢处广信池饶庐以次归附供给亦劳河南北平民久苦兵山东河南壤相接亦宜培养庶得相率为生其皆免今年夏税秋粮有司尚谨承朕意置察言司受四方章奏四月诏曰蒙古诸色人等朕皆许之入仕比闻更多姓易名以就中国朕虑其子孙久而昧厥初非古圣王审本始别婚姻之意中书省旨谕之　更者皆听改封子樉为秦王棡为晋王棣为燕王　为吴王桢为楚王槫为齐王梓为潭王杞为赵王　为鲁王从孙守谦为靖江王徐达击败扩廓帖木儿于安定甲戌月食敕谕大将军曰朕命将出师悉繇节制将军备知之浙江左亟德济从征定西垒中惊扰将军不军法从事械送京师将军欲效卫青不见穰苴德济昔捄温州守诸暨朕业念功赦不治虑将军缘此缓军法谕将军知之置磨勘司五月徐达分遣左副将军邓愈招谕土蕃自将取兴元遣使访历化帝王陵寝谕中书省臣曰今人书札多称顿首再拜再拜殊不诚小人取名字往往犯先圣贤或国号礼部定书式示四方所犯名字禁之置司农司领垦田严宫政诏天下守令询举学识笃行之士礼送京师诏曰成周取材贡士汉唐及宋各有定制前元依古设科待士甚优其后权豪势要引纳奔竞所得资品或高于举人士耻与并进甘隐不起朕统一中夏建官惟贤自今年八月始特设科举之制士经明行修博古通今名实相称者朕将亲策于廷使中外文武皆繇是选非是毋得出身因许高丽安南占城诸国以乡贡赴试于京师李文忠克应昌元主殂其太子遁获其嫡孙买的里八刺以归行大射礼定服免尚赤是月不雨上命皇后与诸妃执爨为农家食太子诸王躬馈于斋所六月戊午朔夜四鼓上素服草履徒步山川坛席藁露坐昼曝夜卧地皇太子捧榼进蔬食杂麻麦菽粟凡三日庚申暮还宫斋宿庑下出内帑纱彩万余匹赐将较例外给军士薪米令法司决狱下有司访求左下儒术深明治道者壬戍大雷雨征江南富民诣阙既至亲谕之以生人处世治家持身之道恐其言久易忘刻书摹本分赐之赐林诸臣奏事毕赐坐从容问曰卿等知朕训民意乎王祎对曰三代而下人主知政不知教自古帝王身兼君师陛下训民天下师也诏曰朕考岳镇海渎之封起自唐世崇名美号历代弥隆夫是皆高山广水自天地开辟至今英灵之气萃而为神必皆受命上帝幽微莫测岂国家封号可加忠臣烈士可以加矣亦惟当时为宜夫礼明神人正名分者也今依古定制皆以其神称府州县城隍第称其府州县城隍之神历代忠臣烈士如其当时名爵后世称谥皆与革去惟孔子如旧天下神祠不应祀典者有司毋祭制曰古者天子祭天地诸侯祭山川大夫士庶各有所宜普天之下民庶繁多人人祈天渎僭莫甚民闲合祭之神礼部定议之定五等勋爵左副将军李文忠来奏永昌捷谥元主曰顺帝命故元臣毋贺顷之中书省臣进牓谕之文上曰元虽九狄君夏百年朕与卿等父母皆赖养生天讫其终于朕何与捷音夸诋非所以示四方速改之已中书省臣请以买的里八刺为俘上曰武王克殷有之否对曰远不能知唐太宗行之矣上曰以待王世充恐不加隋孙子其令服本服以朝朝毕赐中国衣冠母妃朝中宫亦如之母陛见既朝赐买的八刺第宅龙光山封崇礼侯饮食居第命适其土之故诏曰庚申之君不能有元天也其始首祸之徒欲为王伯卒皆灭亡亦天也朕时也二十有四盘桓求生而已不谓遂有天下维元遗孽时犯边场劳我师旅今年五月十有六日左副将军李文忠兵至应昌庚申君已殂获其嫡孙以礼送至中书省臣请俘朕心不忍朕本元民天下之乱实非朕致今定四海与之休息亦非朕能皆天也于戏君舟民水载覆不常敢不畏哉立义塜听苏松杭嘉湖本郡民徙临濠耕种七月续修元史成 【 是役也学士宋濂侍制王祎总裁摩之臣则赵埙朱右具琼朱伯清王产王彛张孟兼高逊志李　李汶张宣张简杜寅俞弼　王彛字常宗嘉定人师事孟长文长文为金履祥弟子故彛学有端绪若文则精严缜密所自得为多会稽杨维桢以文雄吴越闲彛独以为文妖作文诋之史成以母老乞身后与高启同坐魏观事诛　具琼宗德人元末隐殳山无边幅博通经史百家有文誉虽武夫将较怕知敬礼中都国子监助教终官　朱伯清名濂以字行义乌人幼从元侍讲学士黄缙学洪武三年用荐预修元史及大明历日授翰林编修尝扈从凤阳途中作纪行诗以献上览之嘉叹寻和其诗赐之升楚府长史居官恭谨自持所著有文集及理学纂言二卷以聩致仕后终于家】 立亭午门外凡政事可式及诏令善者书而镌之碑天下学识笃行之士应诏送至尚书考最得十八人其日太史奏星象文明之祥上曰此唐太宗一代之选朕得之一日皆以为御史中书省左丞杨宪以罪伏诛 【 杨宪阳曲人从父宦寓江南上克金陵宪进谒与语悦之令居幕府宪美姿仪通经史有才办尝使苏州张士诚还称旨除博士咨议擢江南行省都事时军国多事征调日发文书填委宪裁决明敏然为人深刻常以计中伤人久之出为淛东行省郎中还升按察司使迁中书省参议又出为江西行省参政召入为司农卿未几参政中书省寻改河南行省参政洪武二年调山西是年召为中书省右丞至是迁左丞宪在上左右既久熟于典故而市权要宠轻视同列同官张■〈日上永下〉故元臣也宪忌其才出己右欲构害之■〈日上永下〉尝居闲与宪言吾勉留于此意不能忘故君而吾妻子又皆在他方存亡不可知宪因钩摘其言谓■〈日上永下〉谋叛且出■〈日上永下〉手书证之■〈日上永下〉遂坐诛宪自是专恣日甚喜人佞己狥利者多出其门宪为司农卿淛西初平宪以其民富贵欲厚敛以资国因增其赋民皆怨之其自山西入中书也几旧中书吏一切罢去更用已所亲信者乃创为一统山河花押示僚吏以观其言共违一日翰林编修陈桱入谒宪以押字示之桱即贺曰押字大贵宪大喜后数日即奏经翰林待制既又刺求丞相汪广洋阴事令侍御史刘炳劾奏之汪广洋坐免官宪又使炳奏徙之海南又教□诬奏刑部侍郎左安礼八人罪上觉其诬下炳狱太史令刘基并发宪奸状上大怒令羣臣按问辞状与炳等皆伏诛】 八月定官民房舍车舆器用衣服之制改应天府知府为府尹上曰中原争鬬白骨在野中书省其遣人循历水陆收瘗之九月大明集礼书成十月敕台省延聘儒士番直午门与诸将讲说经史上朝退见二内使靴而行雨中杖责之曰皆民力旨暴殄若是因敕百官朝而遇雨雪衣雨衣十一月徐达李文忠等班师还京车驾出劳于江上达等奉车驾还宫明率诸将上平沙漠表羣臣皆贺告武成于郊庙内申大封功臣上曰朕论功行赏皆仿古帝王筹之二年以征讨未暇故至今今爵赏次第皆朕自定若御史大夫汤和朕里闬结发相从功屡最然嗜酒妄杀不繇法度赵庸从李文忠取应昌功不细而私其奴婢废国法廖永忠战鄱阳奋勇忘躯朕亲见之奇男子也使所儒善生窥朕意徼封爵佥都督郭子兴不奉主将命不守纪律虽劳不足凖四人封为侯平章李文忠总兵应昌逐前元太子获其皇孙妃嫔重宝悉归功最大御史大夫邓愈幼相从任使屡挫抑无怨二人宜列公左丞相善长虽无汗马劳事朕久给军不乏右丞相徐达朕同里从征自起兵时功最高二人己公宜进封大国余悉据功定封公无私如不酬称廷论之无后言皆顿首悦服遂班爵行赏封公者六人李善长韩国公徐达魏国公故常遇春子茂郑国公李文忠曹国公冯胜宋国公邓愈卫国公封侯者二十八人汤和中山侯郑遇春荣阳侯费聚平凉侯吴良江阴侯吴祯靖海侯赵庸南雄侯廖永忠德庆侯俞通源南安侯华高广德侯杨璟营阳侯康茂才子铎蕲春侯唐胜宗延安侯陆长亨吉安侯周德兴江夏侯华云龙淮安侯顾时济宁侯耿炳文长兴侯陈德临江侯郭子兴巩昌侯王志六安侯朱亮祖永嘉侯傅友德颍川侯胡美豫章侯韩政东平侯黄彬宜春侯曹良臣宣宁侯梅思祖汝南侯陆聚河南侯将较军士皆行赏有差丁酉诏曰朕本农夫托身缁流遇时多艰入于行伍覩羣雄之无律遂率众以渡江东征西讨几二十年荷天地祖宗之灵山川百神之助遂致强殒弱服华夷一统其何以答诸将六军委身暴露之艰薄取轻收非古人中正道厚敛以重赏则损于民是用仓库钱粮均其等第以谢军士崇爵禄颁金币以劳功臣昭告中外咸使闻知戊戌大宴宴罢上曰创业之谋与卿等劳心苦力艰难多矣艰难得之当艰难守之朕今不敢逸卿等亦不可忘前事明入谢上退御华盖殿赐坐从容归功诸将达等稽首曰臣等起畎畆从陛下每奉成筭如指诸掌事定不爽毫分天锡陛下圣智非臣等能也上曰曩四方纷乱朕与节等图生而已渡江以来观羣雄所为非淫即贪奢侈者溺剽贼者鬬朕始有捄民之心当时张士诚恃财陈友谅恃兵朕独无恃恃不杀人布信义守勤俭而已又恃卿等同心共济其时一二寇相持人有言士诚切近劝朕先击之击友谅士诚必乘后朕谓友谅剽而轻十一诚猝而懦友谅士诚必不能援击士诚友谅空国来矣此朕所以取二寇之先后二寇既除或劝朕荡平羣盗乃取元都或欲直趋元都兼举陇蜀皆未合朕意夫先声既震幽蓟自倾朕所以命卿等先取山东次及河洛且朕亲至大梁止潼关之兵者张思道李思齐扩廓帖木儿三人皆百战之余未必遽降是以出不意反斾北行元都既举然后西征张李望绝势穷以故不劳而克然扩郭帖木儿犹能力战相拒向令未平元都先与角力彼人望未绝胜负未可知矣事势与二寇又正相返达等皆顿首称善祭战没诸臣上朝罢坐东阁召诸武臣曰往在战阵以力为能以胜为功今当讲求古名将功成后事君何道持身何体所能保全功名者何人常以为鉴核民数给户帖封中书右丞汪广洋为忠勤伯御史中丞兼弘文馆学士刘基为诚意伯十二月大明志书成上谕诸将曰自古帝王爵赏酬功刑罚惩恶故能上下相安以致治也汉高帝非功不侯终不免诛侯君集有功犯法唐太宗欲宥之执法不可非二君之忘臣劳其臣自之也薛显始自盰眙来归从朕征讨皆着奇迹破庆阳追扩郭帖木儿战贺宗哲勇略意气朕甚嘉焉惟其刚忍屡戒不悛至妄杀胥吏杀兽医杀火者杀马军杀天长千户富夺其财师还富妻子衰绖途次牵衣哭骂诉冤于朕朕欲刑之人将谓天下初定即杀将帅今仍封侯爵谪居海南三分显禄一以养其父母妻子一赡富家一赡所杀马军家庶功过不相掩国法无废卿等皆宜戒显所为皆顿首谢始令祭无祀鬼神遣祭历代帝王陵寝上谕魏国公达等曰卿等决死生从朕有年今宜少休可三日或五日一朝有大事召议之达辞不许固辞又不许礼部尚书陶凯请选东宫官属罢兼职以专责辅导上曰朕虑廷臣与东宫官属不咸甚至衅隙萌奸汉之江充可以为鉴设兼职父子一体君臣一心之义也甲申享太庙行家人礼百官免陪享享毕上谕礼部尚书凯曰鬼神享于克诚心有警乃不放其铸铜人高尺五寸手执简书曰斋戒致斋之日以致朕前 
　　四年正月诏曰天下己定有功尽封大将收戈解甲于武备之库息马家庭从善乐游功名两全古何过哉中书左丞相李善长事朕十八年寅至戌归勤劳多矣汉之何参无以尚也其年既高驱驰侍立朕心不忍业许致政今以中书右亟相汪广洋为中书左丞相参知政事胡惟庸为中书右丞相总理军国重事焉命中山侯和江夏侯德兴德庆侯永忠颍川侯友德济宁侯时出两道伐蜀建圆方二丘日月社稷山川坛及太庙于临濠二月以临濠傍近州县通水漕者隶中都凡十州十八县甲戌上如中都壬午还京召还薛显于海南闰三月刑部搜系囚得吴兴人王升所遗其子平凉知县瑱书以奏闻升所遗瑱书曰当官先廉贫士常也以仁慈抚民以忠勤报国以谦敬处已暇日玩味经史则自然无私无邪又熟读律令则守法不惑盖仕学不可偏废人便附附子二三枚川椒一二斤经税乃来毋致余物上览书赐诏曰昔元之初人务实学其后尚虚名干权势朕习见世情贪沓有如蝇蚁是慈父失教耶抑教而子不从也尔升庭有善训朕甚嘉之赐尔白金百两绢千匹附子五枚川椒五斤以旌尔贤仍复尔家四月征天下儒士下第贡举及山林隐逸农而志仕者给廪传遣之上曰朕渡江来元守臣如御史大夫福寿无甲兵之援以身殉国可谓忠臣其祠祀之五月诏曰朕本农夫深知民间疾苦及亲率六师南征北伐备悉将士之劳天下一统东戍辽海南镇诸番西控戎夷北靖沙漠皆以中国精锐屯守边要艰难万状朕不忍言然欲镇安黎庶必资守边之力其于科征转运事岂得已念惟江西之民土豪割据狼驱蚕食赀财一空归附之后供给繁重己九年矣两浙归附以来贪官污吏害民肥已亦四载于兹今虽扫除尚未苏醒其皆免今岁秋粮于戏四海苍生旦暮念之事有缓急故恩有先后唯尔下民体朕至意七月命侍臣编次存心录成命中书省母奏祥瑞灾异蝗早即时报闻蜀平封夏明升归德侯羣臣贺定科举制唯吏胥母应试八月上谓侍臣曰孙武论将使愚使贪其言殊谬夫武臣当量敌制胜智勇兼尽不可使愚捐躯殉国以廉养士不可使贪关中饥赈之九月庚戍朔日有食之乙丑月食十一月命官吏犯赃者毋贷十二月赏平蜀将士 
　　五年正月诏犯罪当谪戍两广者发临濠屯种元王子把刺瓦尔据云南未服遣翰林待制王祎招谕之元王子欲屈祎祎不屈死之赐徐达李文忠冯胜交趾弓五十彤弓百曰古者诸侯有四夷之功则赐弓矢卿宜此赐以魏国公徐达为征虏大将军出鴈门曹国公李文忠为左副将军出应昌宋国公冯胜为征西将军出金兰征扩郭帖木儿于沙漠命卫国公邓愈为征南将军江夏侯周德兴江阴侯吴良为副将军讨古州田州澧州诸处洞蛮二月上谓羣臣曰朕夜不安寝未明视朝常恐怠政卿等当体朕怀立申明亭于府州县及乡之里社人民有犯书其过名而榜之三月壬戌月食四月诏天下举行乡饮酒礼五月置诸司斋戒牌祭则设之文曰国有常宪神有鉴焉不雨命宫中自后妃以下蔬食遂雨诏曰朕本草芥之士失习圣贤书摧强抚顺无常宁处一槩粗疏民不见化乡市里闾尚染元俗天下太定礼义风俗可不正乎曩时兵乱民散因为人家奴者诏书到日即放为良民有家贫残疾并老幼少壮不得已乞觅者本里里长及且里人户助给之工商农业皆听其故俟有余赡然后偿还有司时察焉不资给者验存其家粮糗可以足用余没官赈济里有出物周给者有司具奏闻孤独废疾养赡之孤老院听出乞觅图剩余棰楚者以鬬殴论诬告者抵罪民闲岁时宴会拜揖坐次皆序齿治父母丧富母僭奢贫母妄费若信惑风水暴停棺柩婚姻论财夷虏之道蒙古免日人既居我土许与中国人往来嫁娶人民避兵散之四方今复故里有丁少田多不许依然占护若去时丁少归则丁多许于附近验官耕种僧道本以诱俗若修斋诵经男女混杂饮酒食肉有司严治之福建两广等处有豪户阉割人驱使者以阉割抵罪没官为奴于戏以朕德薄恩泽未孚仓库未盈六军四戌尚虑未悦下民之心恐贻天怒夙夜渊咨尔臣庶期臻礼义之风永底升平之治六月置辽东金复海盖四州句容民献嘉瓜二赐钱千二百镌戒后纪之辞于宫中作铁牓申戒功臣母纵奴仆倚势作非称保全终始之意八月上曰正旦称贺礼固宜然冬至亦贺于文多矣朕考妣早逝生日不胜悲痛其惛罢贺九月圣寿节斋居素食自是岁为常十一月建公侯第宅于中都诏将士战衣旗帜用黄赤二色召徐达李文忠还京十二月诏曰农桑衣食之本学较理道之原朕颁降条章使敦笃教化民农衣足食理道畅焉有司不遵朕命给繇赴京往往无桑株数月学挍缘繇甚违朕意今后敢尔论违制杖降罚历三年后注吏民有不奉者如律究之上观浚河三山门见夫卒裸行水中命罢役曰今日重裘犹寒卒苦乃尔并遣工匠之营中都者 
　　六年正月来朝守令陛辞上谕之曰慈祥恺悌身德也刻薄残酷身贼也君子成其德而去其贼故惠及于人人朕之任官取用惟贤举廉兴孝惟欲厚俗崇德劝善惟欲成风伪慈祥者必不爱伪恺悌者必不诚命李文忠徐达防边山西北平已召还择天下少儁举人擢编修赐冠带衣服读书文华堂诏太子赞善宋濂等为师光禄寺日给酒馔皇太子亲王迭为主冬夏赐衣时赐白金弓矢鞍马上政暇评定其文焉谕御史台臣曰古云不刚不柔刚则伤物柔则废事常见贪者执谦谦贬为佞廉者尚气气增为激夫以中处刚刚则不激以正处柔柔则不佞二月申禁教坊司及天下乐人以古帝主义士为优戏丁亥月食增筑国子学舍谕中书省臣曰有司科举所进能以学问措行事者绝寡虚文相自今罢之其察举贤才先德行次文艺庶学者知向焉三月癸卯朔日有食之昭鉴录成上序之曰人虽至明不免过误若觉前误修德消愆子孙福也己不省改加之子孙嚣嚚不律好还有日矣靖江王守谦迹父之恶虽未尽彰彷佛如之朕特命儒臣撮历代藩王事迹使目朝夕书编未成是子不悛今示吾诸子朕自平祸乱以来忧惧万千岂无前误深惧积愆德薄才疏不足补过熟察慎戒必我子孙命徐达为征虏大将军李文忠为左副将军冯胜为右副将军邓愈为左副将军汤和为右副将军备山西北平诸边上曰同艰已久今宜少休故往者命卿已复召还今闻胡人窥塞事不可己卿等至边图上方略俾朕览之甓临濠皇城四月赐廖永安俞通海耿再成胡大海赵德胜桑世杰谥号命有司春秋致祭元御史大夫福寿庙曰疾风草劲板荡臣忠所以劝也命天下州郡绘山川险易图以进命吏部访求贤才五月御制祖训成几十三篇序曰自古国家建制立法皆布始受命之君夫其备尝艰苦阅人多而历事熟比长深宫甚相远也朕起孤贫委身行伍继而收览英俊并驱羣雄劳心焦思虑患防微近二十载乃能翦除强敌统一海内人之情伪亦颇知之盖自平武昌以来即与羣臣议定律令损益更改不计遍数兹复为祖训一编开导后人首尾六年七更乃定岂非难哉俗儒是古非今奸吏舞文弄法自非博采众长即与果断莫就是书凡我子孙无作聪明乱我成法命省台六部教属吏经史时务年终考之六月嘉瓜生句容献太庙七月黜左丞相汪广洋以胡惟庸为左丞相八月甲申月食敕谕大将军徐达等曰卿等与朕平定天下而琐琐残胡不能尽讨孰任其咎朕为尔言今驻师处皆有家室一也马马轻裘不知下人饥寒二也玩愒因循三也昔田单攻狄久之不下鲁仲连以为将军有生之乐无死之心今殆类欤翰林臣言日历秘藏天府人不得见请如唐太宗贞观政要编集以传许之 【 自敬天至制蛮夷厘为五卷】 九月改临濠府为中立府十月徙山西诸州县边胡民实之十一月谕皇太子诸王曰用人之道当知奸良奸良之知受事自见知良不用知奸不去误之始也既知奸矣去复何难所得侮惑多缘姑息潞州贡人参上止其后进曰闻参难得因谓省臣往年金华贡香米朕止之开苑中观其耘耔割获亦足自适太原岁进葡卜酒今亦止焉君以养民岂累人口腹哉十一月详定大明律十二月并省僧道寺观禁为尼 
　　七年春正月二月丁酉朔日有食之是时上谋建阅江楼既日食欲罢工先以记试羣臣羣臣皆进记上乃为文曰朕闻昔圣君之作必询贤而后兴朕自谋心欲役囚徒建阅江楼于狮子山朝无谏者上天垂象责朕不急朕心惶惧即日念罢聊试诸臣为记献者比比终无异超朕特假臣言而自尊不觉述而满章曰洪武七年二月二十一日皇帝坐东黄阁询臣某曰京城西北龙湾狮子山扼险拒势朕将楼之名曰阅江虽工未命尔先为记臣某拜首稽首言曰臣闻古君天下作宫以居高城深隍以防皆设险之当为非有益而不兴狮子山扼险拒势之诏臣请较之而后举且夫金陵形势岂不魁哉昔孙吴君此以有南土奸操忠亮卒不能取论所繇然一繇长江天堑次繇吴德以沾民岂假楼阅江扼险而拒势者欤夫宫室之广台榭之崇不急之务土木之工圣君不为皇上拨乱返正新造邦国声教远被守在遐荒为民父母使愚夫愚妇无有讟谤臣之愿也臣虽违命文不记楼谨拜手稽首颂陛下纳忠款而敛兴造息元元于市乡是庸作歌天运循环百物祯颁真人立命四海咸安臣歌圣德齿豁鬓斑亿万斯年君寿南山设孔颜孟三氏子孙教授训其族人三月召徐达等还京诏高丽国三年一聘海外之国以世朝五月大明日历成六月上命吏部臣曰古称任官惟贤北方郡县有民稀事简设官与烦剧同者量减之母疲民供七月敕中书省臣曰甲冑之成劳民矣其初刳山取矿炼石成汁凝精为铁然后锤炼翦制闻陕西甲甚多当绣蚀零落使视而修整之西番献葡卜酒上曰中国有禾木酿其却之赐文绮袭衣遣还八月改中立府曰凤阳诏曰咨我军士为朕开疆拓宇殁于战场尸不至家魂无所栖父母年高妻寡子幼不能存恤民间避兵者亦有至今父子分离或子殁亲老或亲殁子幼靡所怙依此皆朕过有司具名闻朕安居存养之增列侯武臣禄秩上曰崇礼侯买的里八刺南来五载今既长成岂无父母乡土之思厚礼而归之复遣其父爱猷识里达腊织金文绮及锦衣各一袭选元时宦者二人送之九月贵妃孙氏薨命周王橚服慈母斩衰三年主丧事皇太子及诸王皆朞十一日敕礼部定服制尚书牛谅等奏周礼仪礼父在为母服朞庶母无服上曰父母一也等杀至是乎因敕翰林学士宋濂等曰养生送死圣人大政三代丧礼节文甚详散于衰周阨于暴秦汉唐以降讳亡忌疾莫能称议夫人情有无穷之变而礼者适变之宜古来戊礼其考定之濂历考以奏上为书曰孝慈录序曰朕贵纪薨逝敕礼官定仪翰林稽古典人以周仪二礼为信云父在为母服朞庶母无服又引子游问孔子对鲁昭公之服有二以孔子不许为必然朕思再三孔子之说有大义焉宰予问期可已以为不仁与昭公事何异也盖当是时诸侯自专不有天王矣丧礼久出于天王昭公诸侯也问孔子欲更之可乎孔子必不教人不忠及宰予闲居乃始谕朞之非可见为母服朞不近人情矣夫礼出天子上行下効今天子皇子母服朞庶母则无服五服之外则不服若谓必然将尧德靡耶尧乃亲九放而平章百姓乃再命诸儒考索羣书以报数日来奏古今论丧服者四十有二人愿服朞者十四人服三年者一十八人繇是观之三年之礼岂不合人情者哉天□母一也父服三年在则朞母其于人情何如□□□新丧饮食不入口者或五日或三日或六日七日或朝抵暮而悲号或三年不语焉服内生子谓之不孝朕览书度意皆太过不近于人情果然孝子之家为已死者伤见生者十亡八九矣在民人则生理罢在王家则国事紊非万古不易法且夫庶母无服则父死而子可乘之耶朕观宫生之君好任山林之士为股肱致牵制文义徒非今是古非天子不议礼朕立为定制子孙为父母庶子为其母皆斩衰三年嫡长子众子为庶母皆齐衰杖朞五服丧制并着于书使内外遵守之诏曰释愆宥罪昔君未尝轻发发则精详至慎恐有罪重而侥幸自脱者眚灾肆赦怙终贼刑书明载焉汉唐及元懦君承业权繇奸佞因有大赦虽脱君子之微差善良之误失则奸顽漏网郁抑多冤日者五星紊度黎庶匪宁乖仁悖理非朕而谁特令条陈诸罪若果真犯虽笞不原其余诖误因人致罪者尽在赦下诏中书御史台官吏有罪先发凤阳屯田者选其年及四十之上复用之年未及者仍留屯田故犯公罪经宥免者亦复录用十二月御注道德经成序曰朕即位以来罔知前代哲王之道皇皇宵昼访究诸人人皆我见试简羣书得道德经文浅意奥莫可知通遂罢观之旬日又获他卷注家复异朕悉视盘桓意欲试注恐令后笑一日见经云民不畏死奈何死惧之是时天下初定民顽吏弊虽朝有十人弃市暮有百人而仍为岂不应欤朕乃罢极刑而囚役之不逾年而朕心减恐斯经之文外虚内实貌态彷佛若不知其意如入混沌鸿蒙之中方乃少知则又若皓月之沉澄渊镜中之覩实象虽形体之如然欲扪抚而不得故云吾言甚易知甚易行天下莫能知莫能行岂不信哉夫仰天则水月象明弃镜扪身则知已象之不虚物外求真乃能探其一二之旨膜虽非材惟知斯经万物之至根王者之上师臣民之极宝故悉丹衷利于后人 

　　名山藏卷之二 

　　●名山藏卷之三 

　　臣何乔远恭辑 

　　典谟记三 

　　◆典谟记三 

　　大祖高皇帝三 

　　○大祖高皇帝三 

　　八年正月增祀功臣华云龙等百八人于鸡笼山庙上曰吾在民闲目击鳏寡孤独饥寒困踣之徒常自厌生乱离遇此此心恻然誓清四海以同家安若天下民有一失所非惟代天之工不尽亦昧朕初志郡县其访求无告者给屋舍衣仓山阳县民父得罪当杖请代上曰朕为孝子屈法励天下释之丙子月食命天下立社学二月命杂犯死罪者免死输作终身徒流罪限年输作官吏受赃及杂犯死罪当罢职役者谪凤阳屯种民犯流罪者凤阳输作一年然后屯种御制资世通训成其文曰朕幼家贫亲老无资求师兄弟力畎畆间更入缁流昧圣贤道然当时善人之言彼虽不教我尝听之忽遇羣雄并起命如履氷不数年闲获众保身又数年众广大兴以统天下时乃寻儒问道微知其理日攻询访博采志人中积羣言加以比较其言当者非斯人自能乃上古哲人之善行上古哲王道与天同是以能统寰宇之大负教民之重今朕匪才薄德乃握干符而代理宵昼弗宁念古有圣经贤传立意深长为先儒注释繁词愈愚后学特总确论托谒者评之述厥直意利今后人有谒者来见谓朕曰元君否政豪杰竞生民不保命今羣雄尽糜君主亿兆政令可得闻乎朕曰罔知谒者曰尧舜之道其观之乎曰观其道何如曰俭曰素曰勤曰敬曰祀曰戎曰亲曰内曰外曰孝曰慈曰信曰仁曰智曰勇曰严曰爱曰以时谒者曰请细名之曰夫俭勿过用物素不华所居勤者昼夜不忘于事不息于当为也敬则不遑暇食以措诸安祀谨百神之祭戎乃张皇六师以御敌侮亲则亲九族内曰内宫分定而不紊外曰外政内庭不以干孝孝于父母慈慈于为父信信于始终不变仁仁于善良不罪智智于无道可诛勇勇于当为者为严严于威仪以正百官爱爱民如子以时者使民不夺之谒者曰备矣何谓罔知曰圣人之道心朕欲仿之欲妄相博苦志以战犹未得退朕谓谒者曰尔士耳亦学帝王之政耶曰士学帝王政者欲为帝王师也臣年七十有五矣壮不逢君老矣乎空怀之自谓卒世无可陈上帝垂福得逢陛下臣虽衰朽尚欲为陛下思之五荒不可作微行可绝游是臣所以为陛下思也朕谓谒者曰尝闻历代之臣多始无终者何曰非仁不终非忠不终非知三报一祀者不终何谓仁仁爱于善人及万物可谓忠竭已以奉君何谓三报一祀三报一曰报君格君之非美君之政助君以仁此报君也二曰报亲孝奉父母温情廿旨勤敬不怠恳切几谏没身而不陷父母此报亲也三曰报民左生民无主必乱故生君主之君设百官助理之民恐有众暴寡强凌弱所以乐供税于君君得税而分给百官特高其位而禄其家使公正于朝堂若果受斯职行斯道证民以是非问民以疾苦则福寿无穷此报民也一祀曰祀鬼神也臣受职于外君托以其方隅事无有不可举当欲政令兴鬼神祀何但乐其身而充其腹忘其所祀民苦不忧是人神所共怒也故夫有一于此不得其死朕谓谒者曰世有烝民多贫而不富多罪而不宁累化而不从奈何谒者曰有自来矣父母生其身国王育其命民愚失所报鬼神折磨之是有贫罪不宁之患终世而不免朕曰民人父母保养之君何有哉曰父母所养身君所养命何谓君养命王纲振而强暴息父母妻子各得性命所有家资能保守之母敢有盗母敢有杀是谓非君民不可得活愚民不知所以役而不赴赋而不共甚有诽谤因此获贫获罪不得宁也朕曰方今亦有富而顽贫而良者鬼神何不显报之曰阴法迟而不漏阳宪速而有逃非身即子不可免者朕曰民生而事父母朝出必告暮归必见归必告吉凶使父母乐无疑或有不道谏之以正若是孝子也其能亲亲邻邻者坚守其义若是者卒世而不贫何也六亲九族邻里之中必有富者人能富不嫌贫他日子孙或贫亲邻必养之是为不贫若见饥寒下贱能不欺侮又给衣食其将大昌见亲邻有财共人愚若诈而取若欺而盗窃者鬼神祸焉若生子而教不为非有女则教以善事夫为人夫教妻以柔为人妻谏夫以良为人弟兄所言是从之言不是则谏之处朋友见善者习之见恶者去之岂不志人者欤朕谓谒者曰士能矣有不得位者何谒者曰古今称能士者名而已非识时务安得位焉若夫尹出有莘说起版筑望来磻溪寗戚扣角百里奚牧牛诸葛亮耕南阳此皆善士善贤也曰数贤者未得位则何事曰有志于为造趋艰难而求日用别是非以蓄其衷未尝忘所操弃所虑曰何施而可曰在格物之至精虑人事之过熟将大矣哉安得不为君用芒夫不识时务者听世俗之谀誉咬文嚼字以妨后学询及行事茫然矣徒高谈而阔论若是则君安用之朕谓谒者曰农劳矣有足食有不足食者何谒者曰有勤有惰日出而作日入而归因地而耕以时而种勤除稂莠以时收之俭用不奢酷暑无午严寒不炉忘身措工身绝奢侈厚奉父母诚信亲邻闻王令而不违此勤农也天地鉴禾苗茂于斯顺昌而岁登日出而眠日在而归不察地利失时而种稂莠怠除时至无收微得不足身用过之父母薄奉亲邻诚失闻王令不畏此惰农也天地鉴禾苗不成于斯否昌虽通天下之丰年榖乃不登朕谓谒者曰工巧矣不能昌其家云何谒者曰虽伎精小人而已又无高见远识而正已曰小人矣见识正已又安用之曰贵者工其贵贱者工其贱依国命以施巧无知者不得犯分此正己者也今也不审国所命富贵贫贱所合得僭侈踰制主者欲之伎艺者从之行与主者两亡其身家不昌乎哉朕谓谒者曰商纤矣不能昌其家云何谒者曰重利无厌诈取者甚多两平者闲有鬼神鉴见所以或贫加于诈或富加于两平者或又贫者富富者贫盖各彼心之不同贫者获富以其革诈而用诚富者贫之因弃两平而尚诈若用两平利本俱长且无祸矣朕谓谒者曰古者四民今有僧道加此二流民业六矣既终其身果佛僊欤抑罪愆愆曰皆有之曰何为而达佛与僊何为而受罪与愆曰去贪脂而不妄想闭真阳而密灵神其为僧也佛其为道也僊贪嗔妄想放真阳张灵神堕落弥深永劫尚苦曰纵未达佛与僊有罪深者曰乎本性不悟久处其中罪一也家贫亲老终无归养罪二也道不成绝后嗣罪三也酒色罪四也曰可使无乎曰不可曰何故曰益王纲而利良善凶顽是化世所不知其功以其理道之幽微王臣无憎爱其教或憎或爱皆非王臣之所为若烝民乐从者世道昌王臣仁矣朕谓谒者曰世人愚多贤少云何曰父母蠢而愚其子夫何故曰幼不师人所以子愚曰愚有几曰有七一曰不知理二曰不孝三曰不知耻四曰非理伤人五曰贼六曰妖七曰痴曰愚痴异曰乎愚者不知古圣之理其初未必与俱生痴因愚久当为不为不当为而为非寒暑所侵患五脏者也朕谓谒者曰有父母不贤不愚子无师而乃仁和六亲孝父母弟于兄信朋友睦四邻农者勤农士者博精于人事其源云何曰父母不贤不愚淳心之人也虽不外张内必有理其子不见师必父母为之以自训或子能询众虽无常师听众所长积之于心甚于一师之学夫一师之学一人之见也听众所长不博精欤朕谓谒者曰曩者天下安乐矣何故小民羣然趋凶擅倡号首初皆雄猛不数年月如日雪汤是则云何谒者曰愚昧之徒自古有之往往被杀久之又生云何不学昧理与小人处奸顽积心是为无道之君祸是为新兴之君福秦之陈胜吴广汉之黄巾张角隋之宋子贤唐之王怀古宋之王则皆不得死可不戒欤谒者谓朕曰世有民祸者曰何谓民祸曰如一村有百家一城有万家或千家其闲若有一男子一妇人或造妖言或作顽奸或为强盗或为小贼此民祸也朕谓谒者曰自为自祸何及于民曰彼或诬指邻里良民或邻里良民被贪官污吏诈而挟之轻则糜费空家甚者丧身如此之人可得昌乎曰罪之又罪祸之又祸且安得命鸣呼天之鉴人可不畏邪愿陛下明政刑以莅之谒者谓朕曰世有民福者曰何谓民福曰如一村一城或千万家为邻中有一男子一妇人父母有教当身有德家道昌百事顺邻里若有顽愚几坏事将作恶者能先知之陏教而改往往如是一村一城人被其教终无祸及此民福也曰如此之人可终世及子孙巨富乎曰上天鉴之福之又福其将大昌愿陛下修教化以广之三月造宝钱钞计田均工役命皇太子祭皇陵选国子生分教北方诸郡庙张廵许远于归德州洪武正韵成 【 先是上谕召翰林侍讲学士乐韶凤宋濂等曰韵学起于江左殊失正音有独用当并为通用者如东冬清青之属有一韵当析为二韵者如虞模麻遮之属若斯之类不可枚举卿等广询刊定之至是书成勑宋濂为序】 四月辛卯上幸中都丁己还京五月初上择国子生年少聪敏者读书文华武英二堂谓之小秀才至是并命为御史七月已未朔日有食之诏百官闻父丧者不待报即解官命李文忠为征虏左副将军顾时为大副副将军整搠军马于北平十月上谓中书省臣曰古人立贤无方孟子曰有恒产者有恒心今郡县富民多有素行端洁通达时务者有司审择之遂命户部第民租之上者下其姓多诸道访核以闻命太子诸王出游中都以讲武事是年刘基卒 
　　九年正月丙辰朔取有罪官吏谪凤阳屯田者五百余人命中书量用之三月诏曰朕建都江左于今九年西征炖煌北讨沙漠需军甲仗皆资山陕且外有转运之艰而内有秦晋二府宫殿之役民劳未息比稽储蓄已余有矣夏秋税粮其尽蠲之河南福建江浙北平湖广及直隶扬淮安池安庆徽亦与豁免五月以宫殿匠作有乘危负重不幸死者令工部给槥椟国子生送致其家赐钞以葬蠲其家徭役三年复为文遣祭之六月改行中书省为承宣布政使司重建奉先殿成七月癸丑朔日有食之八月遣视历代帝王陵寝禁樵牧百步内设守陵户二人摧崩者封培之三年一遣祭诸郡邑所祀忠臣烈士祠宇不治者时葺焉分遣国子生修岳镇海渎祠宇赐巾衣靴袜所至斋沐行事九月谕大将军徐达曰七月火星犯上将八月金星又犯之占云当有奸人刺客阴谋事当谨备可遍谕诸将虽左右将较勿令相近故元阉宦尤宜防之赐福建参政魏鉴瞿庄玺书曰朕观自古天下治乱在君臣能驭与不能驭耳君者驭臣臣者驭吏夫胥吏小人何预治乱吏诈则蠧政政堕则民灴安故乱繇此成朕欲上官驭吏礼而严之法奈何贪官动为下持莫敢谁何丞相奏福建两参政致极刑于一奸吏朕闻当哉唯仁人能好能恶故往谕尔尚终始能其官闰九月诏曰钦天监报五星紊度日月相刑静居自咎唯冀臣民直言朕过于戏惟忠且仁能鉴斯道十月新太庙成诏诸王练兵于凤阳十一月上与侍臣论及古女宠宦官外戚权臣藩镇夷狄之祸因曰人君不惑声色宫闱禁严贵贱有体恩不掩义则无女宠祸不牵私爱裁以至公则无外戚祸扫除供给不假兵权则无宦寺祸上下相维小大相制防壅蔽谨下移则无权臣祸修武备谨边防则无夷狄祸靖江王守谦之国乙未月食而晕十二月颁建言格或序之曰呜呼为君难为臣不易茹太素是也朕见灾异万端特布臣民许言朕过既出逾月蕃臣上书者山东布政使吴印参政宋善阎钝山东按察副使余奎海州学正曾秉正崇信知县潘卣监察御史孙化海宁县丞方仲容福山县丞徐谦山东布政使司简较传奎黄岩县□徐季清安吉卫军丘绂守御庄浪指挥佥事李景山西分教国学生余懋台州府民郑士利一十五人淮其言者印善钝奎秉正化奎景八人不可行十六人卣仲容谦季清绂懋假公营私而罪者一人郑士利是后近臣刑部主事茹太素上书万七千言言五事朕命中书郎中敏立诵之玉六千三百七十言言不当朕怒朴之次日中夜朕卧榻上令人复诵直至万六千五百言方有五事言仅五百余而已而四事可施行吁难哉上书陈言者未尝不为君君亦常友责臣以难为臣不易至斯而见故立上书陈言式繁文过式者罪之 【 太素泽州人五年开设四川按察太素为使执法平允民号不冤入为主事累官刑部侍郎佥都御史以事谪翰林简讨寻升户部尚书抗直濒死太祖屡宥之久之又因事谪御史出参江西复召还】 命大都督府同知沐英驰传诣关陕西至熙河问民疾苦上谓中书省臣曰元末选法淹弊选人久守乏资则糊口上医使贤者丧所守今亦闻久客空乏其自今选后皆予道里费有司差品给舟车送之着为令敕兵部臣曰天下卫所军士皆四方之人月给足自支而已死亡棺敛曷所出自今予槥葬之着为令 
　　十年三月诏官员亡故者免其家徭役三年子孙才可任者听赴京敕国子监助教钱宰曰尔积学训士士方有矜式引年而归朕甚念焉特授文林郎国子传士致仕尚师表一乡开诱后进不愧古者乡大夫 【 钱宰字子予会稽人洪武二年举为国子助教时郡邑弟子员贡入太学条教甚严士方惴惴惧为法所绳莫有乐学者宰庄重和易诸生辄恋恋不能舍十年以老乞休宰既归宣上德意有从游者开迪不惓二十年诏征天下儒臣定正书传宰复以荐至时建酒楼初成赐钞宴其上人各沾醉献诗以谢上览之大悦复谕旨诸儒有老愿归者先遣之宰齿最高与众皆请留上喜曰朕知诸耆宿终能成朕志其善视之书成赐宰等宴钞令驰传归又三年宰乃卒寿九十六初宰尝病近代新声太繁刻意古调拟汉魏而下诸作及古诗十九首词林称之】 上与翰林诸臣论日月五星之行皆以蔡氏左旋之说为对上曰天左旋日月五星右旋盖二十八宿经也附天体而不动日月五星纬乎天者也朕自起兵以来与善推步者仰观天象二十三年矣尝于清夜指一宿为主太阴居是宿之西相去丈许尽一夜太阴渐过而东矣繇此观之盖右旋也历家亦尝论焉五月诛户部主事赵干之稽赈者曰荆蕲水朕寝食不安干坐视民死不在念有内侍以久事内廷泛言及朝政即日斥还乡终身不齿六月令天下臣民言事得实封直达御前命中外政事先启皇太子然后奏闻曰使练政七月初置通政使司以曾秉正为通政使八月屋圜丘为大祀殿而将合祭焉改建社稷于阙右亦定合祭礼九月上谓侍臣曰荒君怠主莫不借口无为孰知无逸乃逸不则帝舜何曰倦勤大禹何曰惜阴文王何曰不遑食朕未旦临朝晡后还宫夜披衣数起仰观天象一星失次即为忧惕量度民事次第笔记待旦发遣非不欲暂安惟祗畏天命恐羣臣以天下无事便欲逸乐股肱既惰元首丛脞故言及此十月观心亭成召学士宋濂曰人心出入操存寔难朕罔敢遐逸如井中鱼虽不越范围未免跳踯兹有事天地庙社之日于此致斋庶几凝神体道上契冲漠将事之时对越在天卿为朕记之传示来裔咸知朕志俾弗懈愈虔封都督沐英为西平侯上曰十月乙卯荧惑犯舆鬼占云主吉宰凶贵人下狱死不尔则火灾上帝好生故爱德人而象之特敕中书使诸大臣知改愆省过焉制赐百官公田以供禄俸十一月改作大内宫殿成上悦其不侈谓侍臣曰朕夙夜虑骄盈凡有兴作量度再三不获已乃为亦未尝敢侈皇后宫中亦能偷以率下躬服浣濯皆非矫饰实恐伤民财殄天物皆对曰善上曰尔等岁禄有限日费无穷傥或过度侵年剥削皆原于此须体朕怀与共宝之丁亥冬至始合祀天地于南郊大祀殿己丑月食江夏侯周德兴有罪当下狱特赦之召谕将相大臣曰昔廖永忠犯罪屡宥不悛又复僭侈朕甚惜焉朕祭祀之时一心奏格及遣尔辈辄多私利慢神国家宫室之外未尝筑一台榭汝辈私取材木自广结构念昔相从皆赦不治夫法度者朝廷所以一天下也为功臣诎之再三难矣智人君子既自守法又能训子孙是以爵位传无穷十二月乙己朔日有食之命诸司启事东宫者二三大臣参决然后以奏更定外官九年为任谕来朝按察司官曰尔等膺秩受禄民隐未尽知恤非耻欤新制考绩必待九年其各还司慎乃宪度母玩民事而干天纪后能复见朕则为奉职矣 
　　十一年正月册皇子椿为蜀王柏为德王桂为豫王楧为汉王植为卫王改封吴王橚为周王进封中山侯汤和为信国公征天下布政使司官及各府知府为三等称职无过者赐坐宴有过称职者宴不坐有过不称职不预宴立于门宴者出乃退命庶官有材能者不次擢之始制牙牌给文武朝臣四月安东沐阳二县有野鬼数百夜持炬遣致牲醴而敕问之曰有元之乱民死莫计尔岂无主欲人祀欤亲属永隔有遗恨欤讫于非命冤未伸欤有司怠恭怒之忿欤朕于正直之鬼未尝缺祭非所当祭则不敢佞尔宜福其当福而祸其当祸者勿惊动吾民建皇陵碑 【 洪武十一年夏四月命江阴侯吴良督工新造皇堂予时秉鉴窥形但见苍颜皓首忽思往日之艰辛况皇陵碑记皆儒臣粉饰之文恐不足为后世子孙戒持述艰难明昌运俾世代见之其辞曰昔我父皇万居昌方农业艰辛朝夕彷徨俄尔天灾流行眷属罹缺皇考终于六十有四皇妣五十有九而亡孟兄先死合家守丧田主德不我顾呼叱昂昂既不与地邻里惘怅忽伊兄之慷慨惠此黄壤殡无棺椁被体恶裳浮掩三尺奠何肴浆既葬之后家道惶惶伸兄少弱生计不张孟嫂携幼东归故乡值天无雨遗蝗腾翔里人缺食草木为粮予乃何有心惊若狂乃与兄计如何是常兄云去此各度凶荒兄为我哭我为兄伤皇天白日泣断心肠兄弟异路哀动遥苍汪氏老母为我筹量遣子相送备醴馨香空门礼佛出入僧房居未两月寺主封仓众各为计云水飘扬我何作为百无所长依亲自辱仰天茫茫既非可倚侣影相将突朝烟而急进墓投古寺以趋跄仰穹崖崖嵬而倚碧听猿啼夜月而凄凉魂悠悠而觅父母无有志落魄而佒佯西风鹤泪俄浙沥以飞霜身如蓬逐风而不止心滚滚乎沸汤一浮云乎三载年方二十而疆时乃长淮盗起民生攘攘于是思亲之心昭著日遥盼乎家邦已而既归仍复业于于皇住方三载而又雄者跳梁初起汝颍次及凤阳之南厢未几陷城深高城隍拒守不去号令彰彰友人宕书云趋降既忧且惧无可筹详傍有觉者将欲声扬当此之际迫迫两无已试与知者相商乃告之曰果束手以待罪亦奋自而相戕知者为我画计且祷阴以默相如其言往十去守之何祥神乃阴阴乎有警其气郁郁乎洋洋十逃十守则不吉将就凶而不妨即起趋降而附城几被无知而创少顷获释身体安康从愚朝暮日日戎行元兵讨罪将士汤汤一攫不得再攫再骧移营易垒旌旗相望已而解去弃戈与鎗予脱旅队驭马控缰出游南士气舒而光倡农夫以入伍事业是匡不逾月而众集赤帜蔽野而盈冈率度清流戍守滁阳思亲询旧终日慨慷知仲姊己逝独存驸马与甥双驸马引儿来我栖外甥见舅如见娘此时孟嫂亦有知携儿挈女皆从傍次兄已殁又数载独遗寡妇野持筐因兵南北生计忙忙一时会聚如再生牵衣诉昔以难当于是家有眷属外练兵钢羣雄并驱饮食不遑暂戍和州东渡大江首抚姑熟礼仪是尚遂定建业四守关防砺兵秣马静看颉颃羣雄自为乎声教戈矛天下铿锵元纲不振乎彼世祖之法豪杰何有乎良方予乃张皇六师飞旗角亢勇者効力智者赞襄亲征荆楚将平湖湘三苗尽服广海大疆命大将军东平乎吴越齐鲁耀乎旌幢西有乎伊洛崤函地险河湟入胡都而市不易肆虎臣露锋刃而灿若星铓已而长驱乎井陉河山之内外民庶咸仰关中即定市巷笙箕玄菟乐浪以归版籍南藩十有三固而来王倚金陵而定鼎托虎踞而仪凤凰天堑星高而月辉沧海钟山镇岳而峦接乎银潢欲厚陵之微葬上者乃曰不可而地且臧于是祀事之礼已定每精洁乎烝尝惟劬荣罔极之恩难报勒石铭于呈堂世世承运而务德必彷佛于殷商泪笔以迷难谕嗣以抚昌稽首再拜愿时而来飨】 五月丙戊月食存问苏松嘉湖民之被水灾者户赐米一石免其逋赋元嗣君爱猷识理达腊殂六月遣祭之曰当宋末造中原豪杰故非一人君祖宗起沙漠而遂有之及君父子垂衣何期失焉朕托身缁流又何期得之天也呜呼曩者因君与羣臣之固志是用邻好不修我不敢多使进比闻君长往念昔元孙安忍不□□人致奠唯灵如在八月诏曰兴王定乱肇福天下唯思民之劳先朕率兵渡江姑熟金陵京畿宣城广德徽州长兴安吉宜兴江阴相次版图六州四县久劳于前朕不忘于我子孙今年秋粮特尽蠲免勑李善长等曰卿等董大祀殿工有日矣善抚梓人涑成之来日实朕父母劬劳辰勿离作所而慢重事士一月以西番屡寇边命西平侯沐英为征西将军率都督佥事蓝玉王弼往征癸未月食赐布政使魏鉴臧哲徐中前知府李亨米及钞敕曰卿等守服朕未尝忘也恐艰日给特赐家用服满来朝共图至理弛苏松嘉湖杭五府渔课 
　　十二年正月始以是月合祀天地于大祀殿先斋三日风和日暖夜升坛澄霁尤甚上大悦祀成敕曰有国先祀礼起圣王所以有周旋上下稽首鞠躬或进或退献牲致帛酹酒奉羞甚殷懃矣先敬后怠亦人情也礼繁时久必至亵焉孔子不观既灌而往者也朕周旋神所十有一年虑恐不诚更社稷而合祀之既神乃欢今合祀天地上下欣悦若不令儒臣纪而文之何以知上帝皇祗来歆来飨福及黔黎者也命征西将军沐英移兵讨洮州诸番之叛服不常者诏丁忧官在任三年之上无赃犯者月如品级予半俸在任三年者如品级予全俸三月以养其廉着为令命国子生居京师久有父母俱存或父母亡伯叔父母存者归省人赐衣一袭钞五为锭道费其父母或祖父母伯叔父母存者赐帛二疋二月敕曰雨雪经旬严凝切骨朕思微时此际衣单食薄艰苦等甚今重居袭裘犹觉寒骿京城孤老不知作何度日尔中书下府尹三等给盐以十觔上稽如敕三月敕谕国子师生曰师也者模范其志竭胸中所有发世之良能不隐而训昔仲尼入周庙阅辰缄于西阶戒妄言者也如其法巽何尝禁拘国子学正李思廸马懿朕曰召同游望时开朕乃非有所问终日不语遣侍东宫亦复如之或因傍言问及不过就他人言以对毕后未尝効诚此深其所学秘而务独善者耶故敕师徒必达模范之所以敕曰朕暇中观幼儒权官人读书少解作字无法束手间目一日一日而已呜呼光阴不待人逸也自幼渐壮自壮渐老自老渐衰从衰至殁终无立行名身之道矣朕给之纸笔令日讲四书一章先儒古文一篇明日皆来其先儒古文多以韩柳将至朕听观问难寻行数墨者有之粗知大意者有之寻行数墨是愚夫也粗知大意不究精也夫土木之功非劳人则弗成既成无益是害民也柳子厚之兄司牧邕州构亭马退山巅斯逸乐也柳子不规乃咏亭美夫令是山突然倚天酋然插渊岩深谷逈日旭霞飞亦神僊之宅于民何利予见马退山茅亭记文之无益也幼学亦以将至空逾日月此其一端可不戒哉四月敕李文忠沐英曰四月庚申日交晕在秦分主战鬬已未太白见东方甲子顺行而西西征大利宜顺时追击番寇谕吏部曰朕思创业以来文武羣臣宣力効劳皆天之赐今多年高宜令致仕乐其寿考秩三品以上者仍旧四品以下各升一等给之敕诰以示宠章六月命东宫傅藻等纂春秋本末类分列国附左氏传之后首周次鲁先晋齐后吴楚八月敕宋国公冯胜曰命尔督建周王宫室闻将以九月兴工夫中原之民所恃二麦此其播种时敕至放还之十月戊寅月食十一月封仇成安庆侯蓝玉永昌侯张龙凤翔侯吴复安陆侯金朝兴宣德侯曹兴怀远侯叶升靖宁侯曹震景川侯张温会宁侯周武雄武侯王弼定远侯十二月命中书礼部曰在昔圣贤耳聪目明日究方寸干干不息无不及也犹特设无上之诚谋鬼神以决兴书不云乎七稽疑择建立斯用十筮者也今尚缺斯官尔中书礼部下诸布政司广访之而朕将验用之贬右丞相汪广洋于海南道赐敕曰谕怠政丞相汪朝宗虽相从之久初事军中有问则颇言是非不即默不举两人台省公政不谋民瘼不究坐居终岁兴造未尝出视工役微巨有问莫答所在祀神畧不涉心自居太宰之位并无点督之勤公事唯从他官剖决进退人才并无一名可记昔命助文正于江西虽不能匡恶自当明其不善何自幽隐以致祸生与杨宪同署中书又匿不言奸状观尔为也君之利害乃坐视之民之兴除莫知所计安享大禄无忠无功追斩其首用示柔奸肆侮之臣尔自舒心量已以归冥冥敕曰朕观孟子对尚志所以志也谓人处世同队斯常民也故超出之所以超者去诸不善行众所善犹谓寻常必求诸无上以斯之为尚朕设官分治但见官吏怀私贿赂公行不知身名之重禄俸之优以杀其身书不云乎人心惟危道心惟微道之说也日行月纪终身不忘匡君之政兼善之德崇功广业务欲出超行斯数者其身名世其家厚禄故昔圣贤以为无上以为其积似薄其达似迟小人见也乞兹官吏舞文弄法紊乱条章何有孟氏教故尔敕谕敕辽东守将潘敬叶旺曰闻高丽属夷龙州土官郑白等率男妇求附可尽却之夫人情莫不安土重迁岂有舍桑梓求居异乡者中国初宁尔与东夷接境慎勿妄开小衅使得借口构患是时天下博学老成之士皆应诏至京师 
　　十三年正月中书左丞相胡惟庸御史大夫陈宁伏诛党与皆连坐故学士宋濂在坐中安置之茂州遂罢设丞相任六部改大都督府为五军都督府分理事务自是奸臣贪吏益严诛责命吏部选官以北平山东西陕河南四川之人用于浙江江西湖广直隶浙江江西湖广直隶之人用于北平山东西陕河南四川广东西福建广东西福建之人用于山东西陕河南四川考覆不称及为事罢降者不分南北悉于广东西福建汀州江西龙南安远湖广郴州之地迁用以示劝惩赐儒士监生孝廉人材初入仕者衣人三袭钞各有差三月诏郡县举聪明正直孝弟力田贤良方正文学之士及精通术数者上谕皇太子诸王曰吾平日无优伶贽狎无酣歌夜饮正宫无自纵之权妃嫔无宠幸之昵朝政稽众参决惟善是从燕闲之际一人之论尤加维审每旦星存而出日入而休非疾弗惰以此自防犹恐不及与尔言之使知持守之道以故元国公脱火赤枢密知院爱足大屯和林命西平侯沐英率陕西兵讨之遣应天府官祀汉将子文晋卞壶南唐刘仁瞻宋曹彬元福寿五庙命举至贤良方正孝弟力田文学之士月给廪饩礼部主事一人掌之三月减苏松嘉湖四府赋额定六部官制西平侯擒脱火赤爱足等于亦集乃路尽获其部曲四月御制诗文赐翰林应奉陈溥编修杨美和致仕命羣臣各举所知改封楚国公廖永安为勋国公豫章侯胡美为临川侯五月诏曰朕以菲德托万姓之上不期宰辅失寄肆奸擅权使贤愚陷罪朕思创业之初念生民之不易首诛奸恶锄根剪蔓及且余党录刑之际不无过焉甚非上帝好生之德五月甲午时及申雷震谨身殿朕甚惧焉天下有罪自十恶外咸赦除之释在京及临濠屯作者命韩国公李善长理御史台事蠲天下今岁秋粮令坐事免官者自思无情则身来朝仍授以职命吏部铨次举到人才皆授官人赐夏衣一袭敕谕之曰朕菲材宵昼自思不制奸顽故敕有司求士何期任官忘修当犯之日律如条章终不可禁天下布政司以贞士至朝有日矣朕特敕问是皆来□民庶朝廷得失有司利病宜莫不知既得授官当匡朕失去有司病然后利焉命羣臣各举所知大召天下贤士六月雷震奉天门上避正殿罢诸王府造宫之役置谏院官左右司谏各一人答太师李善长等制曰朕弗克行仁乖上帝后土之好生负海岳之呵护累祖宗于地下致五雷奉命着迹殿廷虽不宁于此时恐忽忘于永久卿请朝正殿朕不违羣情莱尔臣民毋隐辅匡羣臣请乞年天寿圣节受百官朝贺不许又请制曰父母劬劳罔极昊天当生之日痛心无已所以奉祀静居无敢歌欢卿等数云天下太平及朕年高固请称贺今不违羣情毋致过奢惟仪肃礼当自是在外诸司五品以上者听表贺明岁为始八月置应天府儒学设教授一员训导四员生员六十人制天下学挍诸生廪膳人米日一升给鱼肉盐酰九月征儒士王本等至京敕曰朕兴艰难朝无良佐道乖攻靡弗获泰安田凶虽诛贤士未至今得尔诸儒旬有余日厥志未知特尔敕问果志秉忠诚可交神明与朕同游以康天下癸卯月食乙己天寿圣节上御奉天殿受朝贺宴羣臣谨身殿自是岁为常始置四辅官分职四时责以燮理阴阳之政官兼太子宾客位列公侯都府之次告于太庙而后命之以王本李佑龚斆为春官杜斆赵民吴源为夏官秋冬官未得其人使兼摄命坐讲图像赐袭衣若待漏院记勑曰有莘为政咸有一德傅岩在朝用佐思道朕命尔四辅必欲均调四时合德人天卿等慎之 【 王木不知何许人以吏部尚书范敏荐至上召问所志本以报称对上悦寻荐儒士张叔廉陈贞宋讷教谕石璞杨盘训导曹文寿张羽戈李睿上皆召用之其年寻被极刑　李佑安邑人以孝行重于乡为时宿儒亦以范敏荐至后以老疾还乡　龚斆铅山人学问该傅德行敦实为四辅之明年以春夏不若与源等皆遣归后再起历国子监祭酒有监生告假还家不以奏闻上怒置之法　杜斆壶关人勤慎力学年十五善属文长通五经尤深于易元末省院屡辟不起授四捕官举宋讷为祭酒上称其得人每入见赐坐咨访累锡珍馔袭衣赐游东苑亲赓诗寻以老病告归卒　赵民望藁城人后以老致仕　吴源字性博莆田人以兴化府学教授举至后历国司业】 诏曰曩奸臣弄权百职罔忠遂致刑典迩所授有司皆出编氓宜知稼穑艰难民生疾苦旧任未代者若仍前非则国有常宪复谕王本等曰卿受斯任民生系焉可不重乎卿等昨为庶民今辅朕掌兹二仪敬事不可有乖十月敕王本等曰是春徂秋天灾迭见惟秋之暮天气尚暄谕尔斋沐精勤尔等奉命尽诚候及立冬朔风酿寒以成末令呜呼感应如响古者三公四辅论道经邦堙阴阳顺四时乘戾则曰失职卿等尚竭忠勤用佐厥终申谕有司举士非人者罚无贷是时朝臣所举贤能莫不征用因再谕天下有司加意询访必求真才吏部引见国子监生二十四人命为府州县官面谕之以抚民事君之道十二月敕曰朕闻士有五患焉患同庶人不同庶人矣患无学学矣患不齿于志学者齿于志学者矣患无官官矣患不忠忠矣患不孝承敕郎仪等以生员选入国学异庶人矣未及数年授以官出同学者矣今各言论有云省亲者有云家无尊长将归祭者亦斯知孝矣惟志学忠君未番何若若患不出于志学而忠君则当思孟轲三鼎五鼎之厚薄也民之享也无鼎乃微士之享也有鼎乃贵贵有厚薄以三五鼎者则必思志学而忠君矣是月天下郡县所举聪明正直孝弟力田贤良方正文学才干之士八百六十余人悉授官封李新为崇山侯 
　　十四年正月故元平章乃儿不花等寇边命徐达为征虏大将军汤和为副将军傅友德为右副将军讨之命新授官者各举文学贤良方正聪明正直孝弟力田及才干之士凡五等命吏部凡郡县所举至诸科贤才曰引至端门庑下令四辅官谏院官与论议以观其才能命诸公侯正臣遣子弟授经国学诏曰哲士幽潜而关世天道动忍以增能士隐耕钓困覊旅高才至智不能伸者有司以礼敦致朕将尊显之命刑部听两造之辞果有罪验正以五刑议定入奏既奏录所被旨送四辅官谏院官给事中覆核无疑然后覆奏行之有疑谳四辅官封驳着为令二月以谏院右司谏石中判禄司左司副夏守忠公直敢言人赐钞千锭谕礼部申明乡饮酒礼更设承宣布政使司布政使分两人曰左右三月诏曰唐虞三代刑措不用朕夙夜究心未臻斯効良繇委任非人其大赦天下与更始复置诸道提刑按察司并定诸道分司诏刑部犯流徒罪者毋处以荒地定道里远近居之生聚之处以全其生敕内外仓库司局官各举贤良方正文学才干之士一人敕致仕刑部尚书李敬礼部侍郎刘崧曰古贤能之士人君不忍其去以益国也朕用非人贤才避位卿忍去朕特召尔敬为国子祭酒崧为司业其来毋稽乙亥月食赐宋国公冯胜命节制河南息民练士佐大将军征虏敕刑部官更受赂者必求通赂之人并罪之家徙边命郡县访求明经老儒士为儒学训导敕致仕四辅官龚斆曰曩官卿四辅卿乃告老今司业缺员为朕一来坐以教道无奔趋筋力之劳而有成就后学之美亦儒者素志也四月改建国子学于鸡鸣山下谕祭酒李敬曰刘向说苑多载前言往行朕时观省深有劝戒律令国家法制参酌古今可远刑辟宜令诸生相兼四讲大将军徐达等征胡克之上谓刑部臣曰恶名人所耻仕者孰不欲保爵禄彰善誉或差或误虽悔无及自今犯者宥罪复职榜过门端改则除之五月五溪蛮作乱赐江夏侯周德兴手书曰忠武之臣尽□筋力御灾捍患身终乃己朕史书见之常叹羡焉溪蛮为盗方命壮帅卿时侍傍即愿请征朕不觉兴叹岂谓古有今无朕悯卿年迈卿必固请凯旋之日赐田一庄以为世禄鸣呼勤忠不怠非卿者谁六月赐田一庄一以为世禄鸣呼忠不怠非卿者谁六月赐国子生布帛各一匹时于诸生中选才学优等聪明俊伟之士得三十七人命之博极羣书讲道德经济之学以期大用曰老秀才累有罗绮袭衣巾靴之之赐九月元遗孽把匝刺瓦尔密据云南未服佥颍用侯傅友德为征南将军永昌侯蓝玉为左副将军西平侯沐英为右副将军率军士三十余万往征师行上饯诸将龙江命徐达镇北平建涤滁阳王滁州敕刑部曰唐虞之世罪疑唯轻四凶之诛止于流窜有司既不能宣明教化使民无犯及小过或加苛刻朕甚悯焉自今十恶真犯决如律余皆减死论上谓四辅官王本曰天于君犹父于子有警敢不惧朕与卿等皆当谨慎无违周德兴征五溪蛮蛮人皆散走复命讨诸洞长官之作乱者十月壬子朔日有食之命法司论囚奏闻从翰林院给事中及春坊正字司直剆会议平允然后覆奏论决诏曰朕思创业之初劳若应天太平广德镇江宁国五郡特甚其尽免今岁秋粮遣御史分按诸道罪囚重者送京师从大理寺详谳赐国子学官冬衣十一月复置大理寺审刑司赐国子生冬至节仪十二月赐明年正旦元宵节仪命翰林院官考驳诸司奏启颍川侯等率大军繇贵广转普定下■〈牜羊〉牱奇军繇罗佐关击乌撒攻可渡河大会于曲靖未至云南十里许大雾霾元将达理麻拒乌白江为陈我师泅水奋击之生擒达理麻遂分兵逆可渡河把匝刺瓦尔密遁至普宁率妻子死之云南平 
　　十五年正月曲靖诸路故元官皆诣永昌侯降始置诸司勘合编类华夷译语置贵州都指挥使司命平凉侯聚汝南侯思祖署事命天下朝觐官各举所知一人闰二人遣使赐云南诸土酋冠带给诰敕任本州岛知州等官敕征南将军友德取大堙蓝玉沐英进攻克之分兵取鹤庆畧丽江破石门关下金齿车里平缅等处相率来降诸夷悉平谕刑官曰笞杖虽轻亦伤肌肤白今犯者送滁州种苜蓿笞十者十日杖十者二十日三月改国子学为国子监定征南将十战功赏格遣使入云南给劳之置云南布政司选致仕武臣署其事四月诏天丁通祀孔子诏曰上帝卷我生灵统一以来时愆雨旸终未凶荒江左民减衣薄食助我兴王之供朕首定中原江西浙西为我越大江入河淮抵北丕而漕河南山东民东供辽左北给北平关内民北供山西西入关中二省之民又皆淳实力田无巧取愚无强凌弱今年夏秋税粮尽行免之令国子监生病故者有司给棺具归丧其家五月给囚米人日一升新建国学成乙丑上皮弁释菜颁学规于师生遂颁释奠仪注于天下府州县遣行人赍敕谕天下有司访求经明行修之士年七十以下三十以上聘送至京上曰辽阳早寒土旷人稀朕不欲置行省劳百姓卫戍之岁饷海上非得已也每闻一夫尚航海之行家人怀诀别之意近复有溺死者朕通夕不寐尔等其议屯田法六月诏国子监教官年老者遇暑月及雨雪朔望免朝参命各道选府县学生员年二十以上愿入国学者送京师贵州诸番长皆来朝乌撒诸蛮复叛颍川侯西平侯进击大败之八月设科举取士以三年为制敕劳颍川侯等曰命尔等南征诸夷兵临普定如风行草上风去草仰致有小疵及入云南擒首帅曲靖之西败乌蛮可渡之北席卷金马碧鸡摧坚敌于点苍山下金齿不战率土而降雕题闻知献生遣贡檄从百夷之种威来八佾之邦将军劳至矣欲劳饮用奈山川险远特出朕心是敕其然先是民减死罪戍边者多艰衣食上闻而闵之命还家取资斧与为期至是五十三人先至上喜宥之与道理费放还颁学校禁例十二条于天下镌卧碑明伦堂左上曰郡邑申明亭勒犯罪姓名故以示戒乡里有司槩书杂犯小过良善一误遂累终身自今书犯十恶奸盗诈伪有伤名义赃至徒者非干风化一切除之丙戌马皇后崩丙申谥曰孝慈以七条孝试征至秀才九月吏部以经明行修之士郑韬等三千七百余人入见上曰卿等固皆贤人君子山林之下又岂无如卿者其悉告朕于是单县儒士张宁以董伦等荐复遣使征之 【 董伦常宛平县人既以张宁荐授春坊右赞善大夫侍懿文太子陈说剀切太祖嘉之升左春坊大学士赐文绮钞锭东宫晏驾出为河南左参议三十四年以诖误谪云南教官时时云南初开学伦用变夷习远人向慕建文元年召入为礼部左侍郎赐之髹几玉鸠杖各一解缙谪河州　诸召还之庚辰年命主会试得杨荣杨漙金幼孜胡靖胡濙俱为名臣伦为人笃实仁恕建文中体遇甚厚屡恳言当务睦亲不报壬午年成祖大正大统年八十余矣命致仕数月卒】 命天下儒士有病卒者有司给槥具舟车送至其家铸御史印文曰绳愆紏缪特置提刑按察分司以儒士王存中等五百二十一人为试俭事人按治二县期以周岁转官陛辞谕之曰吏莫甚贪庸鄙次之廉问紏举勿蹈因循庚午葬孝慈皇后敕儒士沈士荣曰昔周舍欲载笔操牍随君之后日记月效其君悦之卿八闽志士久守儒道应召而来杰然诚忠欲罄所怀非但朕爱卿闻卿皆劝矣守此不变与古同名卿宜勉之云南诸夷复叛古副将军央等讨平之十月诏来朝官各举茂才一人十一月仿宋制置殿阁学士耆儒鲍恂年八十余余询张长年亦皆七十余被征至上赐坐顾问欲以为文华殿大学士皆以老疾辞上曰烦辅导东宫免卿早朝从容侍对不久听还庶不负卿平生恂等复固辞皆放归 【 恂崇德人授易于吴澄所著有易大传等书　询吉安人　长年高邮人】 谕通政使曾秉正曰朕观昔帝王之用臣也无疑而臣怀奸者奉君多智是有作聪明探主响是非喋出斯古人所以殁姓陷身尔秉正聪敏干辨凡有言虑朕常听从何其计出多端自欲深根后程乃有效古杀身之奸夫鳏寡孤独圣王先恤尔诵古圣是非晓然矣朕怜尔才能免死免窜使还乡里尔鬻四岁小女声曰为资昔人有云忠臣去国不洁其名尔何如也既不能父难种于世朕命阉尔是其罚矣 
　　十六年正月翰林学士吴沉进精诚录上览称善命天下学挍岁贡生员一人于京师四月赠从征云南战没者故龙虎卫指挥使胡□钱塘卫故千户袁兴官免应天太平镇江宁国广德五府州税粮六月命刑部议五六日旬时三审五覆之法以尽狱情七月更定冕服制八月谕佥都御史詹徽曰比者政事苟且上下相蒙阖郡连岁不闻有所激劝或乃云吏称民安其令御史及按察司廵历访察之十月颁乡饮酒图式于天下十二月赐国子监生读书灯油 
　　十七年正月命优给故官家属甲寅月食命官员微罪罢免者悉送京师用之三月颁科举成式颍川侯等自云南班师西平侯留镇焉甲子大赦四月颁八事于州县为絜令论平云南功进封颍川侯傅友德为颍国公予世永昌侯蓝玉安庆侯仇成定远侯王弼予世爵封后军都督佥事陈桓为普定侯右军都督佥事胡海东川侯前军都督佥事郭英武宁侯张冀鹤庆侯命重从征之赏死者敛骸而丘之五月上曰海运军士溺死几二百人骨肉分离遂至永隔悲痛何堪礼部即下所司厚恤其家六月诏天下官吏来朝正者吉功于册图土地人民俱以腊月临尽五日毕至唯云南远徼免之命择审音之人制孔子庙乐器于天下七月敕内官毋预外事诸司毋与内官监移文往来命吏部簿录朝觐官所荐属官及儒士人材记其举主姓名任满考当否为黜陟免应天太平镇江宁国广德滁和今年官民田租之半八月河决开封蠲被灾者赋税九月籍征南军士渡江以来隶兵者悉为小旗令布政司储备兵食边卫足三年内地足二年十月河南北平水命驸马都尉李祺欧阳伦王宁李坚梅殷陆贤往赈敕河南布政司及府州县官吏曰大河之水天泉也所在牧守仁心吏行事如律即蜿蜒东注无摧山裂石之势若牧守吏不仁不律则洪流汹涌波涛驾平野鱼鳖游园林河南河水弥漫数州民居皆徙朕日夜究心特命驸马祺等往赈虑不足厚给之恩尔奉行毋怠命吏部征至儒士访其县官政事得失风俗美恶察是非而升黜之所繇升所繇黜皆使其人知闰十月上曰闻方面多侵郡县职失治体自今民间庶事自州县始县有不公州理之州有不公府理之府有不公布政司理之布政司所任非人从按察司弹紏乱政扰民者罪无赦令天下刑狱皆属都察院评允送大理寺审复乃决之上御东阁谓侍臣曰责难之辞人所惮听明君受之无难谄谀之语人所易从昏主信之尤入右春坊右赞善董伦对曰唯明主能慎择之上曰责难不入于昏君而谄谀难动于明主人臣事君在守正诏文职官年七十者听致仕给诰敕置辽东都指挥使司及金复海盖四州儒学以教正官子弟皆立孔子庙十二月定官民居室器用之制左都御史詹徽奏民有殴伤孕妇至死当斩其子乞代请裁决诀大理寺详议大理卿邹俊议曰死妇系二人之命犯人当二死之条与存犯法之父孰若全无辜之子诏从其议 

　　名山藏卷之三 

　　●名山藏卷之四 

　　臣何乔远恭辑 

　　典谟记四 

　　◆典谟记四 

　　太祖高皇帝四 

　　○太祖高皇帝四 

　　十八年二月以阴雨久晦雷雹闲作诏中外百司下至编民卒伍苟有所见皆得尽言丁已太傅魏国公徐达薨追封中山王赐谥武宁三月壬戍朔上御奉天殿策士甲子传制唱名时廷对者四百七十二人擢丁显第一自是始重进士之科命内外羣臣有亲殁官所者有司给舟车归葬着为令命内外诸司官有善绩着闻者礼部揭其乡之旌善亭有显罪者刑部揭其乡之申明亭六月丙午月食上曰天下府州县官岁一朝劳且费其令与布政按察二司皆以三年诏曰天道以有余补不足人乃以不足奉有余呜呼罪盈自已恶怒人神天谴既临尚造多非如户部侍郎桓阖部等刑部尚书惠廸侍郎修阖部等兵部侍郎志阖部等工部侍郎至德阖部等礼部侍郎瑁阖部等赃贪乱政贿赂屯集罪已分明尚掩杀身之计妄指善良为寄赃所朕设官造民业不胜任又且罪盈法占天讨以除民害愈加宪民必欲除奸复生奸甚实朕不才之致凡我天下良民怜朕不敏书不云乎天位养哉仰观俯察寝食不安惟图康民人心若此自诏以后大赦吾民所有不赦唯是奸贪七月丹徒县知县胡孟通县丞郭伯高金坛县丞李思进坐事当逮县耆民栋等诣阙举留特释之人赐敕书劳酒一尊复赐栋等酒而谕之曰朕孜孜求贤分任方隅多失厥职方欲穷罪而更张之尔等列尔令丞善状呜呼昔人君廵狩四方询民知政朕今坐而得县官之贤官得其人朕复何忧特劳尔酒尔其合享之时州县官有当去其父老诣阙乞留者皆赐敕奖留加赐衣币命礼部国子生患病者官给药医久不治者行人送还其家八月载邠州姜嫄公刘之庙于祀典上曰诸功臣京师既有赐宅乡里尚仍故居老而归于礼不称礼部其人赐钞万锭俾还家治第九月上听文渊阁大学士朱善讲易家人封曰齐家治国一而已矣要在诚实而有威严诚则笃恩严则无失上谕户部臣曰先王之世民耕妇蚕无异物之迁是以水旱不虞饥寒靡困自什一途开淫巧技作而后农桑业废朕思足食在禁未作足衣在禁华靡其甲明天下各守本业毋得游食庶民母得衣锦绣十月御制大诰颁示天下翰林院待诏孔希善言孟氏子孙有以罪输作者二人上遣还谕工部臣曰孟氏后甚微脱或死亡行凋尽矣凡在输作者尔等询问有出自圣贤即便释遣升宜兴主簿王复春为常州同知遗吏科庶吉士杨靖敕劳之曰尔羞朘下民之膏希狥上官之欲方今鲜此尚竭乃心用光初志十一月河南水山东北平雨涝皆免今年田租十二月诏曰向令有司举聪明正直之士至者多孤朕望朕闻古者选用孝廉孝者忠厚恺悌廉者洁已清修如此则可以从政矣其令州县凡有孝廉闻乡里者止官与耆民以礼遣送京师遣行人王本敕谕建阳知县郭伯泰县丞陆镒曰曩古人臣立志忠君在内则和而不同在外则不避权势所以上昭主德下福民生通政司言尔伯泰镒持法爱民靡所挠怠呜呼忠志之道朕今见之特命行劳尔酒醴升尔人白泰为泉州府同知镒福州府通判尚坚乃心厥有终始 
　　十九年上坐东阁与侍臣论天人之际上曰天人无二人当以心为天论俭上曰不可俭者祭然不可渎不可俭者赏然不可滥三月御制大诰续编及省躬录成令四民各守本业医卜者土著不得远游游惰不业若舍匿他境游民者皆迁之远方五月命光录寺买办物料视民间交易价钱每多十文为民利息嘉兴县知县毕辉县丞齐抟执法当官不容奸恶赐敕书酒醴行人王良承遣黩货常州府官范好古言于上劳好古酒醴械良罪之六月诏曰朕有天下十有九年方域麤安奸臣闲之恩本施而弗及德将布而阻行旧岁大诰颁行民从朕命奸扰吾民者循治而敛迹监生职任于诸州想吾民乐生有渐矣特命有司存问高年抚恤无告笃疾残废者收入孤老院岁给之民八十九十无公私之辱非隶卒娼优贫无产业者八十以上月给米五斗肉五斤酒三斗九十以上岁加赐帛一匹絮十斤田业仅自赡者给酒肉絮帛如之富实人户应左凤阳二府民八十以上赐爵社士九十以上赐爵乡士天下民人八十以上赐爵里士九十以上赐爵社士皆与县官平礼免其杂泛差役正官岁一存问月遣敦笃生员诣门送赐给粟毋得陈朕约民诚敢有年受礼尚者家族诛曾被公私辱慝者如之所在鳏寡孤独果有田粮有司即与除去差拨无者岁给米六石孤无依者责令亲戚收养无亲戚者责令判里累年开边有劳或矢石伤残或因伤身亡儿女见存者优免三年垜集土军因伤残疾者优免军役三年因伤死者优免十年八为民籍杂泛差役更免三年官军从征战殁者恤当其儿女袭父职者升一等敕曰为官莅政非权无以驭下迂儒俗士官名而已若中正有豪杰气者当设施公道健卒奸胥母敢亵侮不则治以刑苏州知府王观同知曹恒经历王昈当厅捶死猾吏钱英如此甚当则政竹令止境内肃清美哉有为安民有日矣特遣行人白思中赍敕劳礼尚笃斯志共永高明以都御史詹徽通政使蔡瑄左通政茹瑺工部侍郎奏逵户部侍郎杨靖在职公勤复其人诏郡县举经明行修练达时务之士年七十以下者礼送京师礼部郎中居贞奏人至六十衰不胜事请毋送上曰古之耆人虽不任以致至其多阅而广闻政当询之谟谋盖六十以上七十以下者可置翰林备顾问四十以上六十以下者可用于六部及布按二司八月命吏部选近畿富子弟赴京补吏制德懿熙三祖帝后衮冕冠服命皇太子修盱眙之陵寝而瘗之十月谕兵部臣曰大小有功武臣子孙令世袭食报然有身没子幼者或亡子有幼女又有父老老无依者此皆可悯今后亡故军官子女幼者给全俸赡其家子袭职女嫁人乃罢父母老者亦给全俸终身着为令颁垂戒录于羣臣其书采古之悖臣以为戒十二月癸未朔日有食之诏自今应死重囚俱令大理寺覆奏听决造通济聚宝三山洪武等门修五胜渡起社家库白水桥双桥高桥置象房黑窑改建崇山侯新等第宅筑后湖城及中山岐阳二王黔国公旧营六部围墙廊房街道并用罪人输作御制大诰三篇成颁天下诏武官谪戍云南辽东者县次资给之 
　　二十年正月命宋国公胜为征虏大将军颍国公友德为左副将军永昌侯玉为右副将军南雄侯庸定远侯弼为左参将东川侯海武定侯英为右参将率师二十万征故元将纳哈出于金山焚锦衣卫刑具曰讯鞫法司事也时令锦衣卫审重罪者欲先得情耳岂令煅炼耶已未修阙里孔子庙甲子大郊祀礼成天气澄朗上悦二月命将军卫士日习射于午门御注洪范成三月上曰进士国子生皆朝廷所培养初仕即有丽法者虽欲改过亡繇自今虽犯死三宥之五月谕兵部臣曰军士月米一斗身后罢给或父母老儿女幼曷自存是皆效力国家困可不恤劳可不报自今身亡父母儿女无依者并优给之上谓理部尚书唐铎曰有司犯者欲尽法治之人谓刑重不则靡所忌古云书用识哉欲并生哉自今犯轻者悉宥之徒流及杂犯死罪皆令戴罪复职有至再三者亦录其罪而复其官六月大将军冯胜谕纳哈出降之闰六月申养老之政于天下令民闲讲习大诰三篇七月诏内外武臣有子孙袭替而亡再无应袭者给全奉赡之有子孙坐事谪戊亦宥其罪令自立功给俸如故八月销文籍关防印记曰故以防欺伪若果正人君子又焉用是诏民年二十以下者方与落发为僧试事京师寺三年考其洁修而后度之诏阵亡小较虽无功亦给其家原俸百日九月封纳哈出为海西侯置大宁都指挥使司及大宁中左右三卫命永昌侯玉为征虏大将军延安侯胜为左副将军武定侯英为右副将军进讨残胡十月封朱寿为舳舻侯张赫为航海侯重建历代忠臣庙成诏军士置营居各从其卫所毋越伍离次辛酉月食迁南方学官之有学行者往教于北方增广北学生员复其家召冯胜班师罢就第十一月上曰蛮夷遣子朝学慕礼义也啰啰主阿累等三人宜令归省所以教之孝弟赐而遣之十二月大诰武臣 
　　二十一年春正月上曰为国以任人为本奸者才不恕贤者疵不弃故诸城县知县陈允恭以簿书过谪戍比有言其治县寸能爱民吏部其召还复其官有自青州还者言青州饥虽已赈尚艰食上驿赈之逮其官吏之不以闻者二月命有司犯死罪者虽未入流品必奏闻而后得逮治以历代名臣从祀帝王庙三月乙亥上亲策举人赐任亨泰等进士及第出身有差建题名碑于太学上谓侍臣曰骄凶德也田子方所论朕谓不然盖君子以恭敬为本西平侯沐英讨百夷思伦发平之四月兰阳县民陈济樵等二人年百岁赐里仁冠黑角带员领衫月给酒三斗肉五斤岁加帛一疋絮一斤南皮县民李敬先等年九十余月给酒肉如之皆复其家诏县官时加存问自是以为例蓝玉逐虏捕鱼海贩之降其众获其王子妃等若而人已未月食五月甲戍朔日有食之六月赐安庆侯仇成书曰朕创业以有天下唯卿勤劳迩年海宇虽宁尚有弗庭之夷累卿高年久镇边陲东西攻守无宁岁近喜廓清方将偃师修文同卿华居美食忽闻感疾实疚朕心是用遣人存问呜呼征讨之时栉风沐风所自疾也尚慎药节耆副朕至怀敕谕武臣曰朕观国初诸将抚士卒或一二十人或百人至四五人皆视如兄弟爱如骨肉以故争先効功所向克捷人称善战不知繇其善抚士今尔等居位食禄岂尔能皆尔祖父贻尔庆尔则不念祖父富贵繇士卒时或苦虐使不傅心败国丧身职此之繇夫虐下不仁败国不忠亡先人积不孝曷不思之因颁赐军士护身敕述始终之际艰难之故秋七月颁赐天下武臣大诰令其子弟诵习使它日知抚教军士以称保全功臣意八月罢天下府州县耆宿迁泽潞二州民无田地者于彰德真定临清归德太康诸闲旷处屯耕自便免赋役三年户给钞二十锭备农具大将军蓝玉偕征北诸将还朝戊辰赐宴奉天殿上曰元运既终残胡无知犹立王庭欲为不靖命尔诸将往征漠北遂空民息转输军销锋镝皆尔等克用朕命以底成功诸将顿首谢上悦赋平胡诗二章命群臣和是月御制谕武臣敕凡八条九月令天下卫所督兵屯田十月丙辰月食颁武士训戒录十一月赐国子监生钞俾制冬衣造别室百余闲具灶釜床榻以处诸生有疾者给役膳夫二十人颁赐武臣保身敕 
　　二十二年二月禁武臣预民事赐平阳县知县张础敕曰乃者金乡卫造军器扰民尔础执法即具闻朕朕深嘉叹特遣赍钞三十锭内酒一封至尔倾焉东川蛮越州阿资酋叛命颍国公传友德为征南将军与西平侯沐英讨之既平三月友德还军使与诸将分驻湖广诸要地休士且示控制于诸蛮改给事中魏敏卓敬等八十一人为源士四月命杭湖温台苏松诸郡民无田者就耕淮河以南及滁和诸州给钞二十锭免赋役三岁赈莱兖九江湖广诸郡贫民起山东流民居京师人赐钞五月置泰宁朵颜福余三卫指挥使司于兀良哈之地以居降胡六月上退朝谓侍臣曰人常虑危乃不蹈危常虑患乃不及患车行峻坂而仆平地保天下者亦如御车命孝廉茂才年四十以下者于行人司差遣以试其才八月诏天下府州县举高年有德识达时务言貌相称年五十以上者一人更定大明律九月丙寅朔日有食之廷臣有言比来儒士起自田里擢用骤峻非朝廷爱重名爵之意上曰朕患不得贤耳若伊尹出有莘孔明起降中岂嫌骤哉十月上谕吏部曰比岁受禄之人有因小过罢者此皆昔日久居学挍教养已成之士成才至难其悉录用之增建国子号舍以居诸主之有家室者十一月上与翰林学士刘三吾论治民之道三吾言南北风俗不同有可以德化有当以威制上曰地有南北民无两心帝王一视而已矣盖德以化君子威以制小人海州同知陈龚福坐事尚戍上念其故元御史大夫福寿子宥而擢之官仍赐钞上与侍臣论进君子退小人兵部尚书沈溍对曰君子小人猝未易识上曰良玉委泥色泽不变君子在众德操自异令州县里选耆年有德民人以次来朝既至随朝观政三月遣归 
　　二十三年正月肃清逆党榜列勋臣凡五十七人二月命六科给事中父兄伯叔来朝观政归以告谕其乡里子弟使为善无犯法人予钞遣还诏自今有司过误犯者至三犯亦纪罪复职沅陵县主簿张杰坐输作自陈有老母守节乞宥罪归养许之命礼部榜每节于天下加杰禄秩为养资三月燕王与征虏前将军傅友德等率师出塞至迤都降故元太尉乃儿不花丞相咬住忽哥赤等及其名王酋长男女数万□駞数千羊马亡筭闰四月悉徙其部落入关乃儿不花等入朝授指挥等官其故部丁家属皆赏赐之除百官朞年奔丧之制五月上念诸将老悉遣还乡赐黄白二金钞若绮太师韩国公李善长赐死西南夷土官皆遣子入学命择天下随朝老人有干局者赍钞诸府县同所在老人籴榖备凶六月先是赐公侯伯人卒百十有二人曰奴军至是遣还乡设百户一人统之护卫其家尽公侯之世给屯戍印俾自耕食复赐之铁册名铁册军右军都督佥事王庸坐事当死自讼于上前上曰知自讼其将复为善贷之七日河南决赈恤被灾家万五千七百余户敕法司在外死罪真犯者具状申刑部议定遣官审决免死者输作京师八月给事中有荐士者上问宜何官对曰宜牧民问所长对曰年少才高勇于敢为上曰才高者多过中勇敢者少循理其养于学而后用之诏母以吏卒充选举九月庚寅朔日有食之命开国功臣死后皆追封三代赐布政司都司卫所府州县公宴即钱凡天寿圣节正旦冬至节日皆有宴赈湖广饥十月刊行韵会十一月选耆民授府州县官上谕兵部试尚书茹瑺等曰朕虚心待人汝等当思尽言不宜容默苟顺无利于天下十二月谕刑部自今犯十恶并杀人者论死余皆输粟北边赎罪力不及者为并输予还家备资以行罢天下岁织段疋赏赉用绢帛有匮乏即就织造于京师购遗书 
　　二十四年二月上谓侍臣曰朕阅汉书以爵赐民至二级三级者听民转移与子甚无谓也夫爵所以命有德礼曰贤以制爵予无贤不肖贤人君子何劝焉命户部凡武臣死罪而宥者给半禄笞杖徒流而宥者全给死而有子孙者亦给之种桐棕漆树于朝阳门外钟山之麓三月戊子朔日有食之上谓廷臣曰朕发库中古镜十余鉴多失真召工问之皆莫能答最后一工曰范模不正朕惕然悟君心焉上御奉天殿策会试中式举人制策曰昔列圣相继大一统而御宇立纲陈纪礼乐昭明当垂衣以治何自弗宁少壮尽行内骚华夏外戍八荒牝马胎驹于行伍旌旗连岁于边陲今欲罢器械绝远戍垂衣如古又恐蛮貊生齿之繁不数十年为中国患及此之时当恨今日可乘之机兴止未判孰可孰不可尔诸士论之寺延对三十一人擢许观为第一上谕皇太子诸王曰天行不息君当体以孜孜怠惰侈肆而欲长保未之则闻昔元世祖西讨东征以能混一华夏顺帝偷淫而遂失之诗曰殷鉴不远在夏后之世命齐王槫率护卫骑兵围猎开平近地谕之曰山东兵皆从总兵官傅友德调发尔战鬬可自为队或在其左或在其右有胆畧则当先无胆畧则继后奏凯之时宁使诸将言功诏天下贡茶不得碾揉为大小龙团茶户采进勿预有司茶以建宁为上曰探春曰先春曰次春曰紫笋并着为岁额四月灵璧丞周荣以事逮系父老赴阙举荣善政宥之赐钞锭衣袭与父老皆宴遣之繁峙县奏逃民三百余户累招不还乞逮捕之上曰民宭衣食或迫苛政耳逃固不出吾域中惰而末作则逮捕焉册皇子■〈木旃〉为庆王权为宁王楩为岷王橞为谷王松为韩王模为渖王楹为安王桱为唐王栋为郢王■〈木彝〉为伊王齐东知县郑敏坐事逮系县民诣阙颂能复官赐衣钞六月诏羣臣参考历代礼制更定冠服居室器用制度以天久不雨命刑部官及监察御史清理天下狱囚颁书籍于北方学挍七月上谕工部臣曰汉高祖徙豪富于关中朕初不然之今思京师天下根本亦欲令富民居焉盖徙至者五千三百户上曰应左太平宁国镇江广德五府州县朕念国初供亿之劳民田尽免赋官田半征民情玩恩复尔述负朕所以全征之今终不忘其半征如故命犯法而诬引良善者所诬虽轻亦重坐之八月遣官行询鳏寡孤独令有司加恤秦王樉有过召还命皇太子廵抚陕西既行敕曰尔自幼至长未尝远出今命尔行陕渡江之际雷起东南尔征西北夫雷天威也尔前行雷后从其兆威震然厥阴不雨业已□闲占法主有阴谋者尔宜慎举动节饮食严宿卫亲君子远小人威震佳兆未可恃也遣使山东河南郡县发预备仓以贷贫民九月嘉兴府通判冯安送至私鬻盐徒以其盐赏获者户部奏安违例责偿盐入官安言律者万世常法例者一时旨意昔唐太宗□选人诈敕不首者死未几有犯命杀之大理少卿戴冑执奏于法应流太宗怒曰卿言守法而失朕信冑曰敕者一时喜怒法者国家所以布大信于天下也陛下忿选人多诈故欲杀之既知不可复断以法此忍小忿存大信也夫今之律即古之法也若依例则于律内非应捕人给赏之言自相背违上是之语论如律复以新化丞周丹为吏部考功主事 【 丹永嘉人明敏有治才初繇进士授新化县丞以廉勤称门无私谒吏卒不敢欺验民贫富及丁税多寡第而籍之有赋役以为差狱讼文牍皆躬理刷罢诸役作民宴然安业流民归者益众满考课最十考功主事县民萧俊等诣阙言自本官去职县政业乞留再任上命吏部复之赐宴遣行】 　十一月谕天下生员兼读诰律民闲子弟能诵大诰者赏之皇太子还自陕 
　　二十五年春正月诏诸王赴京令岁训将练兵周视封疆作军器必精良以固边圉以河决开封诸县免今年田租二月上谕刑部尚书杨靖等曰京师之狱卿等三覆奏朕亲临决犹虑不当中外有司安能人尽职所上狱卿等详谳之命学较生员兼习射书数法丙寅月食癸西诏诸将杖流罪以下谪戊云贵者复其官曰此皆从朕万死一生不戒而犯朕不忍置于法今既有年必自新矣曹县主簿刘郁因事逮系耆民诣阙言郁廉勤上喜复其官三月敕燕王曰残朝散处绝塞聚必为患其选北平都司并护卫骑兵精锐者闲以乃儿不花等所部列为队伍使为乡道命北平指挥使周兴为总兵搜捕之四月皇太子薨郡臣入慰上曰朕老矣太子不幸命也古云国有长君社稷之福第四子类朕朕欲立之何如翰林学士刘三吾对曰将置秦晋二王何地上大哭罢六月上闻天下学较生员多骄纵慢师命礼部着学规俾守之七月秦王樉还国土谓侍臣曰治有缓急治乱民不可急急则益乱抚治民不可扰扰则不治岢岚州学正吴从权山阴教谕张恒以给繇见上问民间所苦皆对曰不知也而非职事上曰学官即勤教岂有不与人接者朔望休暇四时节序朋友往来民情世务当亦谈及夫其所竹孚皆圣贤之道固将用之君虽不问犹且陈焉槩云不知何者为教何以用之将来其窜之极边榜谕于天下八月祔葬皇太子孝陵东册谥曰懿文立允炆为皇太孙召太常寺卿许升问祭礼升不能对典簿刘仲实从旁代对甚详上责升曰国之大事而昏惰不恭遂降为刑部主事以仲实代之立军卫于山西大同等处屯田守御岁给公侯禄如旧归所赐田于公录百官岁俸之数计榖几何富出米几何计田几何乃出榖几何较农夫用力多募之勤劳而为之书名曰醒贪简要录颁中外十月度地自牛首山接方山西傍河淮为上林苑寻以妨民罢十一月复位中外文官百司品阶勋禄之制十二月命士人因小过罢黜及迁谪远方者听举用改制铁券赐诸功臣闰十二月刑部尚书杨靖鞫一武臣门卒捡其身得一大珠靖曰伪物也椎碎之而以闻上嘉叹靖有四善焉得奇物不献一善也其珠必有所受若转穷竟且起大狱碎不问二善也门卒无所嘉奖杜小人之幸端三善也敏才应卒四善也是岁以方孝孺为汉中教授 
　　二十六年正月免天下耆民来朝二月命晋王总冯胜等所统河南山西马步军士出塞代王亦率护卫兵出塞受晋王节制胜及傅友德等皆召还凉国公蓝玉谋反伏诛三月敕谕燕王曰有告指挥乃儿不花有逆谋者人言夷狄畏威不怀德果然可遣人防送至京胡人反侧背恩不可无备尔护卫士卒遇出猎必选数千骑披坚执锐训练使习则临阵不怯宋国公胜等已召还当谕诸将士防御之策旧防胡兵非出征不可轻纵恐盗马潜遁阴泄事机若欲用御敌常参错之命冯胜傅友德还备北平命山西属卫将较悉听晋王节制北平属卫将较悉听燕王节制军中事一奏闻一启王知永者于令谕晋燕二王各统所辖都司军马军中赏罚大者以闻小者从宜处分诸司职掌成其书仿唐六典之制颁示稽制录于功臣盖考汉唐宋功臣封爵食邑之多寡及名号虚员等第使朝夕省览以遏奢僭四月孝感县言民饥有预备仓粮万一千石请贷之即命行人驿给因俞天下有司自今岁饥先贷后闻以大久不雨许羣臣直言时事五月定学官考课法用科举生员多寡为殿最诏功臣坟茔葬具皆自营备战殁者官给之六月严皇陵车马过陵及守陵官民入陵者百步外下马违者以大不敬论申禁锦衣卫毋鞫刑一付于法司开卜筮禁敕曰历代圣君贤臣谨礼循法畏神明也一或不畏神假于人及灾祸矣朕考前代勋臣受封皆属虚号禄食给缯布而已我朝赐以腴膏土田待有功不薄尚有不知分限以速戾者业颁稽制录而教之尔礼部尚将公侯食禄及服舍器用等杀着为定式申朕保全之意召诸王于京师七月申辰朔日有食之罢各布政司宝泉局选秀才张宗浚等随春坊直分直文华殿进说民闲利害田里稼穑开陈古今孝弟忠信文学材艺诸故事于皇太孙八月命吏部今后除官即与实授勿试职九月诏曰迩者朝臣不臣其无忠义者如李善长等阴与构祸事觉各伏诛蓝贼为乱谋泄捉拏族诛万五千人矣余不尽者已榜赦之虑奸顽无知尚生疑惑自今不分蓝胡二党未犯者尽行赦宥于戏古之忠臣义士感激人神欢动祖宗其乱臣贼子历代为忠者不特不能感动人神于当时亦累祖宗幽囚于地下特诰臣民大许自新赐河南按察司佥事王平敕曰古有志之士竭忠以事君务公以福民朕夙夜孜孜鲜副朕志河南佥事平同书吏源按临属郡郄孟津宜阳之吏赂械人闻奏朕甚嘉焉赐平钞百锭衣若被源钞半之其益励初忠则永有嘉誉十一月沾化县典史杜护坐事当罪县民讼其廉干复之时天下入觐学官咸命侍朝考试文辞询问经史及民间政事应对称者独泰州训导门克新敷奏亮直绍兴教授王俊华文辞优美上擢克新为左赞善俊华为右赞善召谕曰所以左克新右俊华重直也 【 克新巩昌泰州人为人宽厚和易仕至礼部尚书其卒也上甚嗟悼遣官祭之命有司护丧归】 十二月永鉴录成其书辑正代宗室诸王恶逆者为监又辑历代人臣善恶为劝惩名世臣总录颁有位 
　　二十七年正月上退朝顾翰林学士刘三石曰朕历年久而益惧者恐懈也日慎一日效尚未臻甚矣治难夫爱民之心不实则民不蒙泽民不蒙泽则众离怨积朕常惧焉发天下郡县预备仓贷贫民令公侯未有第者与为第于其乡有祖宗坟墓者为与飨堂于其茔应封三代二代者封二月罢在外文武诸司公宴繁峙知县刘英坐事被逮耆民诣阙乞贷释之给道里费遣还三月上谓侍臣曰人主聪明不可使壅蔽壅蔽则天下之事不达矣翰林学士刘三吾对曰惟博采众论任用贤能则视听广而聪明大上曰善令武官子弟当承袭者五军试其骑射闲习方许授职不能者给俸三年而复试之又不能谪戍军着为令上谓侍臣曰毁誉之言不可不辩也问君子于小人小人未必能知鲜不为所毁问小人于小人朋党阿私誉必众矣人主能知毁中之贤则诬谤可息知誉中之不肖则偏党可绝命天下种桑枣有儒士初授知县陛辞上曰试言莅民何先对曰先教化曰教化何先寺曰奖劝之上曰先身焉以天下大定命工部取甲兵褁藏之立唐浑瑊祠于干州命民闲高年老人理其乡之讼上谓太子少保唐铎曰帝王体天道顺人心则国家基业自久朕思前代乱亡之故未有不繇于违天而逆人卿人事朕资弼良多朕有弗逮卿即言之征儒臣定正宋儒蔡氏书传八月遣国子监生及人材分诣天下郡县修治水利禁用钱以重钞法作十酒楼江东诸门之外许民为酒坊接四方宾旅以乐持康楼有鹤鸣醉仙讴款鼓复来宾重译诸名醉仙宴百官焉寰宇通衢书成十月命府知县学生员廪十年而学不就者罚为吏十一月赐盱眙县知县方素易敕曰尔素易莅政三载内艰去官民弗忍舍诣阙留任何以致之特遣使赍钞二百锭衣服被各一袭靴袜各二对用旌尔能尔惟懋哉素易入谢赐宴礼部许归葬而后复官汉中府同知柴庸以事下狱其僚属与同狱者言庸廉介特宥之复其官 
　　二十八年正月敕周晋二王各发其属卫官军筑城屯田于塞北敕燕王发北平辽东三都指挥使司属卫精锐马步军命都指挥使周兴为总兵官剿捕野人于三万卫等处二月诏罪人罚役丁者父兄免追补令民百户为一里婚姻死丧疾病患难富者助财贫者助力春秋耕获一家无力百家代之以教民厚四月命监生分行天下勾稽吏牍六月诏国子生曰孔子作春秋修身立政之道备矣处事决疑其能舍诸诸生治经鲜有明春秋继今习读之九月免山东税粮及直隶应天等五府秋粮敕曰自古国家立建法制皆在始受命之君子孙遵守而己盖始受命君起自侧微备历周知恐后世守成之主未谙世故山林初出之士自矜己长至有奸贼之臣狥权利作聪明上不能察而信任之变更相法以贻祸败是以日夜精思永垂典则朕少遭乱离赖天之眷翦除混一即位以来劳神焦虑与海内蕲乎治作祖训一篇开导我后世为家法尔礼部其颁条章于天下后有言者以奸臣论杀无赦闰九月以子孙众盛天下官吏军士繁多更定亲王岁赐禄米十月于东宫诸王世系预命二十字为名首一世一字临时足二名焉命左军都督府左都督杨文等讨龙州奉议南丹诸蛮之梗化者诸蛮皆服罢百官朝参赐食礼十一月侍臣主讲无逸篇上悦曰朕每观是篇必反复详味求古人之用心乙亥月食礼制集要成其书载冠服房屋器皿伞盖床帐弓矢鞍辔仪从奴婢俸禄奏启署押体式定制颁布中外十二月洪武志书成述都城山川地里封域之沿革宫阙门观之制度以及坛庙寺宇街市桥梁之易置 
　　二十九年二月百夷侵缅遣行人李思聪钱训古两谕之皆听命征虏前将军指挥佥事胡冕剿平柳桂山寇分遣指挥佥事宋臣等讨平广东潭源诸洞及广西平川烩益之地凡斩获数千余械贼首京师戮之遣使谕曰命尔往征苗乱意在歼渠乃概行骈戮宋曹彬不杀后嗣以昌曹翰残酷身罹窘穷往者不退后当为戒宁王权言廵塞见脱辐意胡兵往来道上虑且寇边敕燕王选精卒壮马抵大宁全宁沿河南北觇视随宜掩击之三月燕王遇胡兵于彻彻儿山擒其茜将孛林帖木儿等数十人追至兀良哈秃城遇哈刺兀复战败之命国子监学正吴启署祭酒博士杨淞署司业学录张毅署监丞事面谕以简身饬行守道尊严使诸生敬慕而化五月壬申月食于十宿七月上观唐书至宦者鱼朝恩谓侍臣曰汉末虽宦官骄纵尚无兵权至唐授之太阿驯至劫胁天子废兴在握朕深鉴前辙服役使而外重者传命四方而已但有罪罚无赦也八月免应天等五府田租改六部诸属部为清吏司九月召天下致仕武臣于京师而大赉之曰朕起兵时与尔皆少壮今老矣久不相见居恒思之资尔薄物还终天年朕与尔同历诸艰天佑朕子孙则尔子孙则亦有无穷之禄爵诸臣感激有堕泪者谕兵部人升官一级十二月颁稽古定制于功臣世禄之家加申饬焉上为序曰昔先王制礼别尊卑定贵贱上下秩然朝代虽改礼乐利度多相因也或有损期小过不及而已朕自定天下以来立纲陈纪颁布天下有年岁矣至若官民房屋坟茔碑碣亦尝斟酌前代者画一制岂期奸臣胡惟庸故紊条章俾诸功臣不尊守虽先茔碑碣亦不树立最甚无如蓝玉房屋家奴人至数百马坊廊房皆用九五闲数营店舍宅垣中召集百工与为市易心砍背朝廷为乱夫自古贤人君子一心公朝念所食禄不耕不蚕坐享民供又敢兴贩与之争利今我文武臣往往不属厌使子弟奴仆家人坐贾行商至出外倚势中盐越资搀次挠法多端今命翰林酌唐宋制定坟茔碑碣丈尺房屋闲架及食禄之家兴贩禁例编类成书永遵守之呜呼敬听朕言聿求多福尸已月食于井永州府知府余彦诚齐东知郑县敏定远知县高十南仪真知县康彦民岳池知县王佐安肃知县范志远当涂知县孟廉县丞赵森怀宁县丞苏益休宁县丞甘镛坐事逮狱所治耆民具列善政诣阙以请上并嘉之赐袭衣靴钞遣还仍赐耆民道费 
　　三十年正月命长兴侯耿炳文佩征西将军印为总兵官武定侯郭英为副选精锐步骑于陕西甘肃以备胡敕肃王楧曰古者兵出于农有寇则战无事则耕春气方和宜及时督军屯种遇有征伐亲率精兵与长兴侯炳文进讨置行太仆寺于山西北平陕西甘肃辽东以掌马政诏郡县贷预备仓于贫民升翰林修撰张合为侍读编修戴彝为侍讲勉以唐陆贽崔羣李级之徒虽在翰林皆当正言谠论以益时而闻后颁为政要录其书凡十二条载文武官属体统及佥书案牍次第军士月给廪饩与宿卫之禁屯田之政二月上谓羣臣曰民莫劳农朕一食一衣居常忿之尔等当求所以佐朕裕民之道三月谕蜀王椿曰制夷狄之道当贱其所有贵其所无秦蜀茶自碉门黎雅抵朵甘乌思藏五千余里皆不可无前代重之非以专利也我国家榷茶本资易马今惟易红缨等物盖因边吏不讥私贩出境茶为夷贱夫使番夷坐收其利而马入中国少岂所以制之哉其谕布政都司严禁焉因命曹国公景隆赍金牌勘合直抵四番与为符契以绝奸欺申严私茶出边禁上谓礼部臣曰今四夷诸番莫不臣服即如乌思藏西天尼八刺国去中夏至远亦三年一朝惟打前火炉长河西土酉未归宜遣谕之金月敕晋燕二王修边十事谕燕王曰玉井天城皆西北要地非坚城深池莫守之山西军已城玉井宜令北平军城天城敕晋燕二王曰近占天象胡当寇边朕度人事前秋山西塞外降胡逃归岭北数人居山西八年岂不以中国虚实谋之胡人其令都司行都司简阅骑卒或三万或二万常兼步卒数万每骑兵五百领以一将分为五队队领一战将五将咸听一将之令步兵亦如之与骑夹攻我马虽少步卒则多彼无步卒来可战矣申禁人民毋出海与外国互市罢所在铁冶上谓户部二部曰富民生长田里周知民事有恒产必有恒心岂无才人其稽名于籍朕将选用之讥察私茶于川陕五月壬午朔日有食之大明律诰成诏行天下罢除即位以来禁例榜文敕楚王桢曰近古州蛮作乱尔能此时即率护卫军马往征岂不称贤乃以都司奏兵不足请调屯军尔护卫军则置不用夫尊居王位安享富贵宫室衣服舆马皆民之供不能御其灾患百姓必怨鬼神必怒福将薄矣若能奋威除残山川鬼神将来助顺亦可悠久敕至即遣护卫精锐并统都司所属军马期七月二十日进讨以湘栢为尔副庚申夜有星大如鸡子尾赤有光自天厨入紫薇垣后有二小星随之至游气中没敕晋燕代辽宁谷六王曰验之历代天象若此者边戍不宁虽非今应二三岁闲灼有寇者胡马计有千万尔等所守地方不下六千里聚会为难每处军马多者一二万而已胡若南行马势必盛自非深机熟筭畴能制之吾老矣精力衰微筹虑多艰尔等藩屏朔上倘有失虞不但贻忧朕躬尔等安危亦系吾今粗与尔谋或今岁或二三岁大军未会本护卫若都司行都司军马各守分地胡若入寇且无与战或入壁垒或据险隘夹以步兵深伏待之彼见不战必抄掠四出俟其骄骋队伍怠散邀截要道破之必矣若一见辄轻赴必且失利不可不审复敕晋燕二王曰今塞草丰茂山后地高夏无酷暑宜留心防御上天垂象不可刻宁训练士马控弦备之天下讲读大诰师生来朝者十九万三千四百余人并赐钞遣还六月谕刑部立政平讼理二旛所论囚引至奏当者行人持讼理旛传谕无罪者持政平旛传释之命五府六部都察院六科给事中通政司詹事府详加审录武臣死罪则亲决焉敕楚湘二王曰前命尔兄弟七月廿日以前进剿洞蛮今占天象太白七月三日伏兵未可行十月二十三当夕见西方太白出高深入者胜用兵当知也指挥利让已压蛮境即遣语之令且严备太白出后并力讨之生擒蛮人切毋轻杀兵非殃民所以安之敕晋燕二百曰知尔兄弟出开平数百里统军深入古人论兵知已知彼若能知彼不能知已不胜无凶既不知已又不知彼凶莫甚焉自辽东至甘肃东西六千余里我可战马仅十万京师河南山东虽云有马猝战难集苟事之急北平口外马不过二万而已胡人上马动计十万折冲鏖战虽古名将亦或难之所以筭我马数必欲知已纵有步军不可追北但可夹马助声势今尔等帅数千马离开平三四百里无轻骑远堠驻旷塞中设胡兵数万昼潜夜行隐柳藏荻猝然相遇何以制之即欲纵辔疾驰奈军士何夫吾马数既少全仰步军止可常附城垒去城二三十里往来屯驻远斥堠谨烽燧设信炮若猝有急一时可知万一不测便可固守待援今不深思熟虑提兵远行其不遇敌则侥幸耳噫吾起寒微因天下乱不得己入行伍中不二年从者如云犹且听命诸雄又二年帅将士东渡建业秣马厉兵以观事变其时诸雄皆放恣无籍之徒元不能驭乃命中山开平总兵四征与之并驱又不十数年乃殄灭之以有天下当并驱时张士诚称王于姑苏陈友定扼险于八闽方国珍擅命于瓯越杜遵道刘太保僭乱于中原徐寿辉陈友谅相继僭号于江汉元义兵李察罕辈奋起河洛刘太保莫能与敌梁地遂平察罕之兵径入齐鲁灭乱雄毛氏之类渠帅虽能婴城固守及与拒战所在败北察罕骄盈狂诈卒殒敌手其甥王保保帅兵一切作为蹈勇之谋不能服众以致部下声言效忠朝廷请命加诛从是元内外衅生朕观其机发兵讨之兵渡江淮长驱齐鲁席卷河南遂入潼关复遣大将繇邺趋真定营通州元君弃城北归晋冀关中相继底平不三年而天下一统噫吾用兵一世指挥诸将未尝败北正欲养锐观胡之变夫何诸将曰请深入不免疲兵和林此盖轻信无谋致伤生灵数万所以尔兄弟提兵远行吾甚虑之自古及今胡虏患中国久矣历代守边先谋为急吾于北鄙尤加系心尔听吾训能明事势无少懈机虽未必胜亦不能忠善胜敌者胜于无闲慎哉慎哉驸马都尉欧阳伦坐贩私茶赐死七月上谓兵部臣曰守备边将其初皆能戡祸定乱后乃罔严御虏但逐财货如甘肃西凉守将宋晟庄德张文杰等多获夷马牧于塞上以所虏胡为奴待如亲属不思一旦变生不掠羣牧去耶其令自今毋奴胡人毋私鬻所畜马欲用财则入马官买之征讨之日分给骑士损者偿马之直上谕羣臣曰人不能无过平心自知矣其心本公为事或缪此则局识致差若缘私而戾故为耳此君子小人之辨也然君子之过虽微必彰小人之迥虽大弗形盖君子直道而行小人巧于修饰人君不察品且莫辨又曰朕观往昔议论于廷有忤主意必君子也其或顺从必小人也忤而怒之顺而悦之小人得幸君子斥矣人主进退当取兼众论焉申明学规教条颁示国子监笁敕燕王曰用兵在明号令信赏罚少有姑息误大计矣山海卫指挥佑故慢王令其何以齐三军发往开平赎罪诸指挥千户鬻所乘马骡徒行其何以扬威武敕至即罪佑以狥系送鬻马骡者于京师八月敕曹国公李景隆曰天下久平兵事懈弛缓急宁济特命尔佩征虏将军印训练河南兵法云用之在乎机显之在乎权汝其慎哉都察院奏狱囚应死者上曰岂可无矜疑命羣臣审录之合宥者戍边九月令天下民里置金铎一选老者与瞽者月以六谕持铎狥道路曰孝顺父母尊敬长上和睦乡里教训子孙各安生堙毋作非为又令村置鼓农种时月晨而鼓之鼓鸣众集及时力种里老人督责其怠惰者惰而不督里老人则罚婚姻死丧随力相资以成仁俗十月诏曰迩年郡县租赋因官吏不能宣布条章民愈穷困今敕户部许段绢布金银等物准民逋租随上所便十一月上见散骑舍人衣殊鲜丽召问制用几何曰五百贯责之曰农夫力耕而不息蚕妇寸织而不得劳甚矣登场下机公私逋索不能有之汝生长膏梁纨绮不知农桑之喜艰夫是衣也数口之家一岁资也癸亥月食十二月上时不豫敕廷臣曰昔有元世治何期至正之君怠民慢神天假羣雄倡乱兵兴朕潜草野不得已而从戎恐见吞并自相磨灭如此者十有七年西定荆楚东平吴越北有华夏为众推戴得有天下三十年于兹朕寿亦七十矣自非皇天卷命得久若是古语云天不与首乱者朕无心天下而心救民殆天命之乎比失调受疾卿等频仍问安礼也尧舜禹汤文武之世皋夔稷契伊周为臣一志匡主朕以示卿卿等竭忠修职副朕至怀 
　　三十一年三月晋王棡薨四内罢回回钦天监敕燕王曰塞烽数警虏诈也欲诱我出纵伏邀之其令毋毋近烽处即望远亦须去三十里此秋或有虏骑南行不寇大宁即袭开平度其人马不下数万可调都指挥庄德张文杰于西凉召刘真未晟二都督于开平召武定侯郭英等于辽东会兵一处悉出辽王及北平山西都司护卫军马以步军十五万布阵而待令英真晟翼左德文杰翼右尔与代辽宁谷五王居中彼此相护首精而外锐已丑上享太庙毕顾立庙门召太常寺臣指桐梓诸树曰往年种此不觉成林凤阳陵树当亦似此因感怆泣下既曰昔太庙始成迁主就室朕退休梦皇考呼曰西南有警觉出视朝果得边报祖考昭临时时在上尔等加敬中使旦暮洒扫省视以时毋有不虔恭敕左都督杨文曰兵法有言二心不可以事上疑志不可以应敌北平中国门户朕子燕王在焉以尔为总兵参赞之燕王往开平堤备尔以北平都司行都司并燕谷宁三府护卫选练精锐马步军士随往王有号令尔奉行之大小官军听尔节制慎无疑志而有二心敕武定侯郭英曰胡遁久矣萌蘖未殄不可不防命尔总兵刘真宋晟为副尔启辽王至开平迤北择险屯驻辽东都司并护卫各卫所步军城堠之外余皆选锋随往一切号令悉听节制不燕王敕燕王曰周天下治矣周公犹告成王曰诘尔戎丘海内今虽无事天象示戒可不防胡朕诸子汝独才智秦晋已薨繄汝为长攘外安内非汝其谁已命杨文郭英兼总诸军听尔节制尔其统率诸王相机度势防边又民以答天心以副吾意闰五月乙酉上崩于西宫上素少疾及疾作临朝决事如平时渐剧焚香祝天曰寿年久近国祚短长子孙贤否简在帝心为生民福特持符召燕王建文用事者矫诏却还之淮安疾剧上问第四子来未闻雨降喜形于色遂崩寿七十一遗命丧葬仪物一从检朴毋金玉孝陵山川因其故诸王临国中毋奔丧京师天下臣民临三日皆释服毋妨嫁娶辛卯葬孝陵永乐元年上尊谥圣神文武钦明启运俊德成功统天大孝高皇帝庙号太祖嘉靖十七年加上尊谥开天行道肇纪立极大圣至神仁文义武俊德成功高皇帝 
　　臣乔远曰仲尼圣汤武岂不以捄民哉至其惭德不逮汉高高帝所繇起与汉高同抑不似其为秦亭长至神武谟卞文学之长不啻过之若夫兢兢业业不少宁荒虽二帝三王所称戊以加矣 【 皇明玉牒曰□神武明达睿智有大度始渡江时首帅羣雄多淫湎肆傲帝独克己下人旁求贤士尊以宾礼听受其言昼夜忘倦书宋真德秀所者大学衍义于殿庑出入览观内政严明宫阃遵职不预外事宦寺给使无所专领勤于听断四鼓而起未明而朝昃始罢秋月间辄与诸儒讲论经史晡时复听政至昏还宫隆寒甚暑未尝少变体或不和亦强出视朝有陈论者无间卑贱皆即引见四夷有小警则终夕不寐深思弭患之宜自奉俭朴食不用乐罢四方异味之贡非宴羣臣不特设盛馔谨于礼度对羣臣必正衣冠汉吴之灭躬拜大将以谢其劳训谕其下征引古道出言成文动恊典诰自为诏敕顷刻即成思如宿构辞义森蔚用兵料敌机变如神成筭所授无不克捷诸将奉命成功不吝官赏府库所储厚赐宣力之臣敬天地严禋祀先期齐戢出宿外殿至期行事秉圭促武夔夔兢畏始时分祭南北郊帝谓天父地母岂宜异位乃采胡明堂遗制为崇宇并列合祀六宗百神各筑坛左右从享革狱镇海渎封号以正幽明之辨庙祀古帝王有功德者于京师复以时祭其陵墓褒前代死节之臣或官其子孙命郡县设坛以祀馁鬼或遘灾变省躬自咎辄肆赦宥诚心爱民尤矜贫弱语及稼穑艰苦每为涕泣于大姓兼并贪吏渔取深恶嫉之犯者必置诸法崇尚教化新作大学数千闲孔子庙去像立主乖舆临视行释奠礼学徒之盛至五千人海外远国暨云南酋长皆遣子受业下及郡县皆有学田养士兵租米以数百万令四方每岁行乡饮酒礼立旌善申明二亭以示惩劝命佛老之徒皆拜君亲作书诰民导以迁善谆谆数十万言所为文章数百千篇皆可传诵法令纪纲礼乐制度靡不修具焕然可述天下久安在位三十一年训戒子孙祖训昭鉴具有成书春秋己高弥勒为治饬马政边防文教兵籍孜孜不息至疾大渐梓宫遗诏皆预营度山陵之制务存节俭呜呼圣矣主世贞曰元以荒服奴虏之众累我中国而悉臣之举一世之豪杰俯首而事椎结之未倾耳而听侏离之令践元而上者腥上也臣元而人者行禽也高皇帝起淮右提三尺剑以与羣雄角而胜之乘胜而北驱虏而置之大漠之外乾坤辟而再位日月涤而重朗海岳奠而如故民人复而寇□夫岂过得圣人之威哉即辄辕逊五兵天禹让玄圭矣高呈帝犹不自圣奉大宝于盘水驭六马以朽索鸡鸣而起未辨色而视朝不以寒暑闲者戒滋逸也六宫取充位而己无燕赵二八之奉戒滋荡也赐租之诏无岁不下戒尽民也一记阅江楼几成罢之终其身不为离宫别馆戒游豫也去岳渎神祗之滥封而归本号戒亵神也滇诏在卧榻十七年而始克平戒勒恐也朝鲜乱安南阻日本贰闭关听其自服而不之词戒启衅也废丞相析中书省而六之戒专国也五都督府握兵籍而不与调发兵部得调发而不治兵戒专戎也六尺之孤垂拱而不置母后席戒内干也外戚食国租而不与政戒外移也南面三十年而不改元薄海内外称臣妾而不加徽号戒侈心也高皇帝虽神武盖一世而抑其才以下一世之贤士其尊任九重而洞彻其肺腑以与闾阎之志通其开辟之绩足以当天心是故历十余祀而天眷益厚其深泽胶固于民志是故历危疑震撼之际而不动其纪法足以纲维乎后代是故指鹿训狐之辈欲窃之而不能久】 

　　名山藏卷之四 

　　●名山藏卷之五 

　　臣何乔远恭辑 

　　典谟记五（革除记附） 

　　◆典谟记五（革除记附） 

　　建文君者懿文皇太子次子而高皇帝孙也懿文太子先高帝薨高帝崩君以太孙嗣纪年建文畏诸王强大月挤泰子澄计诛锄之诸王皆恐燕王曰奸臣害我乃以叔父兴师诛泰子澄师名靖内难四年靖难师入都君阖宫自焚臣民推燕王为皇帝摈君年纪不用以未改元之年属之洪武令称建文君也君名允炇生而偏颅高帝弗喜成童聪颖能诗使赋新月曰庶其免乎初懿文太子仁柔亡武君亦文弱好诗书不任法律太子薨高帝属心燕王以学士刘二吾言乃立君为太孙使预政太孙时时尚宽大中外有欣欣之心高帝末年其诸子存而壮者成祖若周王橚皆与太子同出高皇后胡妃子楚王槙达妃于齐王榑郭妃子蜀王椿代王桂谷王橞胡妃子湘王柏郜妃子肃王楧韩妃子辽王植余妃子庆王■〈木旃〉杨妃子宁王权周妃子岷王楩始高帝王诸子多国边陲以为陲固令置三护卫其王中原者亦皆有土大方太孙既立诸王以兄子易之太孙以为忧尝谓其传黄子橙曰诸王皆尊属拥重兵即陛下千秋万岁后曷制之黄子澄曰诸王虽有三护卫仅足自固明兵满天下其孰能当太孙曰善高帝大渐以齐泰为兵部尚书受遗诏洪武三十一年闰五月辛卯太孙即皇帝位以其明年为建文元年大赦天下其日葬太祖高皇帝孝陵止诸王会葬是月也以兵部尚书齐泰太常寺卿黄子澄参军务七月召汉中府教授方孝孺为翰林院侍讲赐礼部右侍郎董伦髹几玉鸠 【 董伦字安常宛平人为自儒士处山林闲服褐茹藜国初以为资善大夫事懿文太子其所陈多忠厚之言太祖闻而善之超迁左春坊大学士太子薨出为河南参议】 周王子有爋告其父橚反使曹国公景隆执王及世子京师诏诸王议其罪燕王为周王请宽君语泰子澄莫若且止泰子澄出相语县官妇人之仁耳乃废周王为庶人徙蒙化置世子临安十二月朔省牲郊坛诏求直言举山林岩穴材德之士齐府人告变召齐王还京君晏朝监察御史尹昌隆谏君曰朕过心示昌隆谏书天下与天下明知朕不德释所在黥徒还乡元年正月将有事于南郊奉太祖高皇帝配戊寅御奉天殿誓百官夕斋于文华已卯舍皇邸庚辰子夜脱舄行礼昧爽还朝受贺诏养老赐高年米絮帛有差命官赎民粥子减田租告即位于天下神祗敕修太祖实录征处士杨士奇二月谥太祖高皇帝孝慈皇后高皇后追尊皇考为孝康皇帝庙号兴宗皇妣懿敬皇太子纪为孝康皇后册妃马氏为皇后封弟允熥吴王允熞衡王允■〈火熙〉徐王立皇子文奎为太子诏曰祖宗庙谥称号所以褒显功德荐之天下后世不宜讳自今讳庙讳庙谥称号勿讳山林岩穴有才德廉能之士有司以实闻军民年八十以上亡男女者赐一石米十斤肉二斗酒九十者加一帛一斤绵犯杖以上及尝为隶优者不与鳏寡孤独贫无告者岁给米三石亲戚养之无亲戚者里邻相恤田荒不可治者除其赋义夫节妇孝子顺孙及同居五世以上者有司以闻不能嫁娶丧葬者部伍邻族相资助民罹灾者速赈济军中孤儿废疾无养及老有代者一体抚绥还乡自便者听前代兵后骸骨春时揜埋毋令其露卫所军户绝者除勿勾是时齐泰黄子澄言自今亲王有罪者请辄除其国诸藩猜雍甚而君日与孝孺辈稽古用周官变更高帝制定品官阶勋正一品更特进资政上卿从一品更资政卿其余各为大夫士有差正一品以六部尚书处之尚书以下增左右侍中各一人位侍郎上省户刑二部司为四户部民司度支司金帛司仓庾司刑部祥宪司比议司职门司都官司罢称司为清吏罢左右都御史设都御史一人副佥都御史各一人更通政司曰寺使曰通政卿通政参议曰少卿封丞增置左右补缺左右拾遗各一人更置大理寺曰司卿曰大理卿左右寺正曰都评事副曰副都评事司务曰都典簿更太常寺卿曰太常卿少卿寺丞分左右更天坛祠祭署曰南郊祠祭署泗州祠祭署曰泗滨祠祭署宿州祠祭署曰新丰祠祭署更光禄寺卿曰光禄卿少卿寺丞分左右升少卿秩从四品省署丞二人更太仆寺卿曰太仆卿增少卿寺丞各一人增典厩典牧二署署隶二羣曰驈騻十五羣曰遂生三羣更鸿胪寺卿曰鸿胪卿少卿寺丞分左右增翰林院承旨一人学士一人省侍讲侍读学士置文翰文史二馆余六科左右给军中除左右布政使设布政一人更按察司曰肃政按察司增亲王官宾辅二人秩三品伴讲伴读伴书各一人郡王宾友二人教授一人见王郡王坐礼焉如宾师赞谒名不臣是月也燕王与其世子诸子来朝行皇道登陛不拜监察御史曾凤韶户部侍郎卓敬上劾不报三月丁亥帝祀先师听讲太学赏师生币钞有差命户部右侍郎夏原吉等二十四人充采访使行天下问民疾苦兴廉黜贪得便宜行事是月燕王还国燕世子及诸子高煦高燧留京师北平按察佥事汤宗告按察使陈瑛密受燕府金钱词连右布政使昱按察副使琏俱逮系诏狱谴削有差燕王护卫百户倪谅上变连府中官旗谅铎等皆逮迅伏诛敕都督宋忠调边军三万屯开平悉选燕护卫隶其戏下召燕胡骑指挥童等还京调北平永清二卫军于彰德顺德以都督徐凯练兵临清都督耿巘练兵山海关皆以备燕四月齐王告变事连相王柏君使让之湘王怒焚宫赴火死遂废齐王为庶人幽之诛其护卫指挥真等亡何代王桂岷王楩皆得罪复并废为庶人并幽之诸王既多得罪燕王最长名最盛亦被诘让齐泰黄子澄与魏国公徐辉祖等日夜谋防燕矣君因以工部侍郎张昺为北平布政使谢贵为北平都指挥监燕燕王佯狂为涩舌称病甚燕指挥卢振长史葛诚常告燕阴事于昺贵昺贵入问燕王病王重裘拥炉见之犹颤因上表臣久病无侍于请遣臣子之留京师者齐泰曰盍焉黄子澄曰不可疑而备之殆也乃皆遣篢居顷之燕王使其百户庸诣阙奏事齐泰请执讯之庸诬服因飞符昺贵令与都指挥张信密擒王官较昺贵等约卢振葛诚居内都督宋忠居外举事有日张信以为忧信母疑而问之惊语曰不可不闻而父之言乎王气在燕分燕王当有天下六月昺贵围王城珊端礼门杀王卒矢入于城中未几诏削燕王爵密敕昺贵等王张信请见王三不可乃乘辎軿入王见其白身来许之信入拜床下王为瘖信曰殿下无然有事当语臣王摇首指腹信曰殿下犹不诚语无意乎上擒王矣当就执如有意请告臣也王下拜曰一家之命皆在子矣七月壬申王称疾愈出会宫僚尽如中朝所坐宫较缚置庭中召昺贵曰罪人得矣则取去昺贵至门者内之呵止其从入王杖见昺贵会进瓜王食瓜怒且詈曰今编户齐民兄弟宗族尚相恤身为天子令亲属继父旦夕莫必其命县官待我如此天下何事不可为乎因掷瓜于地护卫军皆怒前擒昺贵捽卢振葛诈等下殿王投其杖曰我何病迫于若奸臣耳我何病遂曳斩昺贵等夜攻下九门北平指挥俞瑱走居庸马宣走蓟宋忠自开平率兵至居庸闻事败退保于怀来留填守之燕王上书曰臣闻书曰不见是图又曰视远惟明今事几甚着陛下畧不垂察臣窃惑之当元之末生民涂炭羣雄角逐皇考太祖皇帝披霜露东征西伐赴矢石被创痍艰难百战然后定天下封建诸子巩固宗社为盘石之安不幸宾天陛下嗣登大宝奸臣齐泰黄子澄辈包藏祸心为谋以误陛下橚槫柏桂楩五弟虽有悬愆未闻不轨重可裁减护卫轻可赐敕诫厉乃动见削夺转徙流离行道嗟叹柏尤可伤不得良死今尚未厌又以加臣臣守藩二十余年事君之诚明于皎日奸臣跋扈蔽明害公执臣奏事之人棰榜棘■〈蓻上火下〉迫其告变分布宋忠张昺谢贵于内外围守臣府臣之一家如临汤火已而贵昺为护卫所执始知其出奸臣之谋臣闻伐木树者必先翦旁枝危君室者必先除公族朝廷孤立社稷危矣不待明者而后见也高帝祖训曰凡新天子即位朝无正臣内有奸恶则亲王训兵待命天子密诏入诛之臣谨领镇兵俯伏待命以遵皇祖之训惟陛下念之周广同姓绵祚八百秦人孤独二世而亡明鉴斯在诗曰价人维藩大师维垣大邦维屏大宗维翰怀德维宁宗子维城无俾城坏无独斯畏易曰大君有命开国承家小人勿用惟陛下念之书上不报丁丑燕王大谕将吏起兵靖难次通指挥胜等以通降王使其将指挥能等攻蓟指挥安等攻居庸皆拔之生擒马宣俞瑱走依宋忠于怀来王与其将马云徐祥攻之宋忠佯言怒其将士曰公等父兄家北平燕尽杀之矣速报仇诸军或疑或怒燕王使其前锋用家帜先登城中子弟望见帜皆喜无鬬心忠败奔入城急匿厕燕军捕出之并获瑱兵势大振于是山后诸州皆不守而开平龙门上谷云中守将往往降附矣谷王橞震惊率眷属奔于京师是时遵化密云永平指挥皆以城降都督刘贞陈亨都指挥卜万引大宁兵出松亭关以攻遵化万借而勇贞巽而懦而亨有二心于燕王获二卒遣之为书置一卒衣中多予之金使献书于万若与通者而其一卒无所赏卒恚归讦于贞贞搜卒书执万以闻君籍万家下之狱是月也告天地宗庙社稷削燕属籍诏天丁以长兴侯耿炳文为征虏大将军驸马都尉李坚都督寗忠为左右副将军帅师三十六万北进安陆侯吴杰江阴侯吴高都督指挥盛庸潘忠杨松顾成徐凯李文陈晖平安等益出偏师佐炳文置平燕布政司于真定刑部尚书暴昭掌之八月炳文师至真定徐凯次河间潘忠杨松守鄚忠松使其先锋九千余人屯雄燕王屯楼桑日甫食士度白沟夜雄雄人登陴骂北军迟明燕缘雄屠之忠松来援燕将谭渊领兵千余过桥蒙茭伏水中使勇士要战于路隅伏出水据桥二将无所退保皆被擒燕王遂自将百余骑趋鄚尽降南军还军白沟自引精骑直趋真定西门下破其二营炳文觉起门桥桥纼斮于北军乃出战王以奇兵击炳文背炳文奔北入城卒门宾门不得入自相斮乃入燕骑士禄刺驸马坚堕马获之寗忠顾成及都指挥刘遂俱见执死者三万入炳文入城坚壁北军攻之不下引还君大怒曰老将也而摧锋黄子澄对曰亡忧胜败兵家之常耳君曰虽然孰堪更将子澄曰曹国公景隆可比用景隆今破矣乃拜景隆大将军其行也帝亲饯之江渚赐诸将犀玉带有差齐泰言辽宁地近燕请召还二王从之辽王至宁王不至君怒削宁王护卫监察御史韩郁上言曰臣闻人主亲其亲不独亲其亲臣叹陛下爱诸王之至侍诸王之厚而诸臣不体也凡见藩封太重疑虑太深者竖儒耳诸王亲太祖遗体也而贵孝康皇帝手足尊陛下叔父也太祖遗体则不可使贱亲之手足则不可使缺陛下叔父则不可使也绝高皇帝孝康皇帝为天子子与弟以为戮在天之灵安乎臣念至此未尝不流涕也夫亡唇寒齿舐糠及米言者曰二叔流言周未尝不诛也六国反叛汉未尝不削也遂使周王播迁父子流离于是齐王废湘王焚代王遣岷王又见告矣诸王为自计必曰兵不举祸必结是陛下激之也燕王举事两月矣前后调兵不下五十余万有一矢之获乎经营已久军兴辄乏将士挺败徒令中原赤子困□输战九重之忧方深帷幄之计弥礉日甚一日语曰亲者割之不断疏者续之不坚臣恐陛下不察不待十年必有噬脐之衅伏惟兴灭继绝释齐代岷之囚封湘王之墓还周王京师迎楚蜀为周公俾各命世子持书劝燕罢兵守藩以慰宗庙之灵明诏天下拨乱反正笃厚亲亲宗社幸甚不听前断事高巍请得自使燕说燕王君使参赞景隆军九月景隆至德州炳文败卒得五十万进营河间江阴侯吴高都督耿瓛杨文以辽东兵围燕永平燕王出师援永平而诫世子居守曰景隆来坚守毋战也燕王猝至永平吴高不及军退保于山海十月燕王将出师南向虑宁王蹑其后乃自永平北攻天宁时刘贞陈亨悉兵守松亭关燕王径道卷斾登山从后攻度关至大宁城西门崩克之获都指挥房宽杀卜万于狱而都指挥朱鉴战死贞等引军还援燕王已入城平定其众与宁王置酒高会陈亨竟夜袭破刘贞营率其众降燕燕王居大宁数日欲得胡酋兀良哈等助战阴令帐下士说之与俱西诸胡酋长皆喜王班师宁王饯之郊兀良哈之酋拥宁王入关宁王三护卫军皆归于燕燕王置宁王军中分隶诸胡若护卫为五军使诸将张玉朱能等将之而势逐盛景隆闻燕之攻大宁也自河间移军薄燕垒其九门别遣将攻通自营郑坝待王南军攻丽正门急燕尽出妇女乘城转蔺石都督瞿能与其二子帅骑千余战入张掖门景隆密止之退十五里而军燕世子令夜汲水浇城留于塘南军无复能登者而景隆所遣别将亦败于通十一月燕王自大宁还景隆军郑坝阵而待王白遂之西白遂之河流王心祷曰河则天相燕也其日雪河燕王尽以其师度南将陈晖追蹑之王还击晖晖败跳遁乃皆解王连破南军七营与景隆战午及酉景隆大败燕斩南军十余万降如之都督火真焚敝鞯以暖燕王铠者趋焉楯人呵之燕王曰止是皆壮士其夜景隆遁德州燕王还攻南军之围九门者破其四营遂入北平是时君论岷王罪流之漳州诛其府典膳世英等燕王既还北平复上书白心传檄天下檄曰惟父皇太祖高皇帝一统华夷为生民主天下底定立长子为皇太子余子无嫡庶皆裂土封王为子孙不拔之计岂期数年以来太子薨逝秦晋二王继卒父皇念太子早世立其次子为太孙不幸父皇宾天太孙即位我诸王表奏称贺顿首顿首百拜万死谨言不敢居叔父冲年信惑邪蛊任用贪墨猾吏为左班文臣尽屏弃典刑残害骨肉秽德感怒于皇天京师地震十月山崩水溢火焚其土库二月霹雳大风雨发屋拔木蝗虫生陇畆占书曰地德至静不宜动摇若主弱臣强则必震动臣下擅权则土不宁变怪生焉阳伏不能出阴出不能入阴阳相激地必震动动于宗庙宫殿者人君失信国无忠臣诛伐不以礼上下不相亲也山崩水溢者五行失序也此公辅之象贤人退小人进则山崩山无故自崩国易政人主失值民流散也天火焚上库者赏罚不明也烧宫室者君不思道厥妖火烧宫也霹雳大风雨发屋拔木者谗言杀正士也蝗虫生陇畆者邪臣在位则虫食苗叶君用才不当臣不任职则虫食苗茎佞臣在朝则虫食田苗任用奸贼则虫食苗根也天弁甚明犹不恐惧此皆齐尚书黄太卿左班文职佞君殃民专事灭亲以致于此忠也父皇不豫敕召我奸臣齐尚书匿之及大渐数数问第四子来未至陟遐又不即计我诸子至今不知父皇得何病尝何药滨于大故礼三日而敛冀复生也父皇亥时崩寅时敛不知何此速也礼太子七月而葬父皇停棺不中殿七日葬不知何此速也宫车宴驾遗诏一月始至是我亲王与庶民同也宫车未葬坏宫掘地五尺改移之不知父皇何过也齐尚书奏曰凡朝凡筵揖不拜小祥节祭帝不用亲行众王遣奠京师囚系其使者鍜炼令诬王何礼也高皇帝祖训曰王月阅士或十过或七八过或五六过王朝从行文武官吏马步骑军亡筭旗帜甲仗皆上鲜明以壮臣民之观洪武二十五年春父皇召诸王入宫亲受敕王岁训将练兵周视封疆作军器必精良敕尾记洪武年月日帝御奉左门口占翰林院修撰练子宁许观煸修吴言信三员执笔书孙允炆亲目之曰吏奸邪不得口舌惑听太祖皇帝命守藩诸子岁振伍缮士岂导之他不利哉褒广辅拂防虏遏边令帝业万世也奸臣齐尚书黄太卿左班文臣不遵祖敕恣行奸宄诬陷亲王以流言破灭周王父子异窜未旋踵而罪代王出其妤娥皆配于军谁让湘王赐之赭死齐王亡罪窘在囚拘私持金帛啖岷王之人趣为饮章以御魑魅呜呼齐尚书黄太卿奸臣小人昔事父皇幸逭天诛备于左班恣奸用谋杀我父皇子孙我父皇能复几子更须几岁月不尽于虔刘齐尚书等又使恶少年贵昺监燕诱我长史诚围我萧墙截我端礼行门杀我城卒使我坐食不安我饮注如弗闻上秋之旬约来攻我我惧要领之不没我护卫之士同心为我擒逆都指挥忠等又领兵二万三千次于怀来约来攻我我惧要领之不没我精骑八千同心助战大败忠军获马六千生擒三将降其余党奸臣又行矫诏俾长兴侯炳文等领军三十万次雄真定约来攻我我惧要领之不没我军士同心迎敌遂以八月中旬破雄斩首九千余级获马三千生擒都督忠指挥松居九日大破炳文真定斩首五万获马五万二千余匹生擒左副大将军驸马坚右副大将军忠左军都督成都指挥遂余将悉下归之于故伍江阴侯高都督瓛都督文领军辽左入自永平约来攻我我惧要领之不没我骑士三万九千同心并行高等闻风夜遁追斩首级千余于百里之外我临大宁谕以太祖皇帝旧恩房宽归命鉴万授首我精骑三万袭破都督贞都督亨于松亭大宁以平奸臣又行矫诏使曹国公景隆领兵五十余万入逼北平攻我我惧要领之不没我士同心以寡敌众战败景隆斩首一十五万九千余级余众悉下归之于故伍景隆夜遁去余无孙吴之畧然所向克捷者天地祖宗鉴予忠孝本心怜而估之也昔靖江王守谦其父文正身多愆违王复不改父皇笃念懿亲尚行爵出禄与同亨之周齐湘代岷五王合气同天风闻无实齐尚书等助君为虐必欲尽刘之必将图天下也余太祖高皇帝孝慈高皇后亲子皇太子亲弟而众王亲兄礼曰父雠不共天兄弟雠不反兵奸臣齐尚书黄太卿实雠余父雠余兄弟余用帅领精兵三十万诛讨余父兄弟雠天下臣吏尚追念高皇帝同心戮力共行擒捕献俘干玄祖使我父皇子　基业以万世十二月燕王间江阴侯吴高于朝削高爵安置广西燕王出师攻大同至广昌降其将胜蓟州镇抚曾璠起兵攻北平死之卫官张伦等盟两卫军勤王是月也从军中加李景隆太师赐玺书专征之鈇钺使者失船玺书鈇钺皆沉于江以茹常为兵部尚书罢齐泰黄子澄报燕建省躬殿藏古经圣训使方孝孺铭迁肃王楧兰州法司奏今岁论囚减往十之三使者还自西方得雪山青玉二年正月燕王攻蔚降之转攻大同李景隆出援紫荆关王从居庸还甲子诏曰顷以庶狱烦兴易御史台曰都察院分章刑部宗庙神灵民服于孚争讼颇简其视汉制更都察院为御史府御史员可省王二十八人紏贪残举循良匡政事宣助教化务忠厚以底治平二月戊辰赐御史衣移御史府便朝谒四月燕王出师南向癸丑李景隆自德州进河间郭英平安吴杰自真定进保定合军六十万期于白沟燕王自固安度拒马河营苏家桥雨甚王坐胡床待旦兵端有光光余铁弓弦皆鸣已未燕王祝天出军有五色雀飞驻旗竿之首遂率军循河西北行平安与瞿能出伏要战北军皆却王自夹击其后败南军及白沟景隆与燕王遇自暮至瞑两军从火光中苦战军燕王迷所居处下马视河流乃辨方从王者三骑庚申燕复渡河瞿能与其子捣房宽阵平安翼之擒斩北军数百人燕将丘福以万骑冲南军殊坚王以精骑突入南军左掖南军复绕出王后连战百余合南军矢如雨燕王马三创三易王射矢尽三櫜提剑左右击剑缺瞿能迫焉阻于重堤王驰逆之佯提鞭后招能军疑乃稍已不前平安创陈亨剑及徐忠两指忠自断掷之褁亡皿而战高煦帅精骑数千与王合彼此相扼至日中瞿能大呼灭燕入北军斩其数百骑越隽侯俞通渊指挥滕聚亦前会旋风起折大将之旞南军相视而动燕王乃与高煦乘南军乃斩能父子于阵平安与朱能战乃亦不利通渊聚亦没于阵中景隆军大溃丧师殆三十万人还奔德五月拔其众奔济南燕王入德德降使将旭守之追击景隆济南城下大败之遂围济南堤水灌城参政铁铉令军中诈降燕迎燕王入约其壮士悬镔楗伏城上闉则使守陴之卒昼夜哭曰济南鱼矣亡无日矣乃撤守具出居民伏地请曰奸臣不忠使大王冒霜露为社稷忧谁非高皇帝子谁非高皇帝民臣其降也然东海之民不习见兵大军压境不识大王安天下子元元之意或谓聚而歼之请大王退师十里单骑入城臣等具壶浆而迎大王燕王大喜如济南民言马过城下城下呼千岁声闻于闉楗及王马首王惊改马而驰济南人挽梁梁则坚燕王竟从梁驰去复围济南城六月增改詹事府增少卿寺丞各一人宾客二人增置资德院设资德一人资善二人其属赞读赞书著作郎各二人掌籍典簿各一人增司业各二人省博士学正学录增助教十七人是月也以李景隆屡败遣尚宝司丞李得成媾燕燕王泣曰吾两上书矣而不见报亲王下天子一等吾何求哉直自捄耳得成不得书还口报君怒其辱命囚之已乃释召景隆还以左都督盛庸为平燕将军右都督陈晖平安为左右副将军马溥徐真为左右参将帅师征燕平安出兵二十万夺北军之饷于单桥遣没者五千渡河与盛庸合攻德燕将旭遁归复有德诸县八月燕闻德破引济南之师还是月也承左门灾诏求直言九月重成焉改曰皋门遂改午门曰端门端门曰应门前门曰路门改谨身殿曰正心殿置学士一人罢华盖殿文华殿武英殿文渊东阁大学士各设学士一人改侍读学士为文学博士以方孝孺充之十月论守济南功擢铁铉山东布政使兵部部尚书封盛庸历城侯李景隆还黄子澄曰景隆观望丧师当诛御史大夫练子宁执而数之朝以哭请卒不问景隆閟机以应燕故其战不善也平安次定州与燕将陈亨战华人斩之徐凯陶铭次沧盛庸次德燕王下令曰攻辽东至通令士皆循河南北军疑曰征东何南也燕王曰夜有白气二道自东北指西南占书曰利南乃自直沽疾行三百里至沧城下掩击之凯铭皆降燕燕渡河南至德王殿军盛庸觇之坚壁待师过袭之燕王还击杀百余人遂自临清移军馆陶取粮焚舟至冠向东平山西戍卒罗义扣燕投书请罢兵复诣阙上奏天子当笃亲亲厚诸父已北征之役君不悦下之狱而诏曰得燕王者母伤也使朕有杀叔父名十二月盛庸营东昌先锋霖以军五千营滑口燕王使其将朱荣刘江袭破霖遂至东昌已卯盛庸椎牛亨士背城而阵前其火器精兵燕王突入其左翼旁空北军鼓噪继之盛庸尽乘以火器北军大乱庸与平安麾旗大战斩燕将张玉围王数匝燕将朱能朱长率胡骑从东北角奋击南军南军萃东北燕王从西南遯去闲道还北平三年正月辛酉疑命神宝成君亲定其文曰天命明德表正德□邦一执中□□□昌初君为太孙梦帝致宝焉既即位得青玉雪山二年斋郊宫夕梦若有寤乃命玉人琢为大玺至是以告天地宗庙下诏百官称贺大宴奉天门赏四夷朝使辛未大祀南郊明日行庆成礼令羣臣赋诗颁天下历城侯庸来献东昌捷丁丑告郊庙名齐泰黄子澄还燕王归而为无遮之会以荐亡士王莅会大哭解袍焚之曰虽其一丝以识余心乃复募士南向三月盛庸以兵二十万出德吴杰平安出真定自单桥进营来河燕王亦从保定缘滹沱去盛庸四十里而舍以数骑觇庸军庸觉追之王射殪其一人又追又殪之及战庸军蔽盾自坚北军投以木■〈矛赞〉■〈矛赞〉贯丁宁有旋钩焉南军盾罥于钩皆弃之北军乘之都指挥庄得杀燕大将谭渊及其部将数人死之楚智亦死之张皂旗亦死之张皂旗者常以皂旗先登北军畏焉呼曰皂旗张及死犹手其皂旗壬午盛庸军西南燕王军东北弓战自辰及未疲坐地息起复战忽东北风起北军乘风横击南军昏不辨死者十万万人燕王追奔至滹沱盛庸复还德战之夕也燕王迫南军而次晨鸣角穿营徐去无敢犯者以诏母使有杀叔父名也是月也逐齐泰黄子澄籍其家吴杰引兵至闻庸败乃复还真定闰三月自真定出藁城已亥大战矢集王旗如猬平安登阵谯望战见其军胜鼓之燕王趋之平安下谯而遁会大风起发屋拔树南军死者六万余人燕狥顺德广平大名君使告燕王曰齐泰黄子澄贼臣无功虽皇帝亦恶之已窜逐籍其家皇帝所以为燕王足矣可罢兵燕王上书曰臣闻虞舜首去四凶殷汤改过不吝帝王之盛美万世所师法也臣奉藩二纪不敢违越干臣齐泰黄子澄怀莽操子逆图志倾宗社造滔天之衅翦藩辅之亲属削诸王次及于臣欲陷臣家并寘死地臣沥恳号天天听甚高古云大杖则走陛下所以杖臣大矣以兵自防非臣得已上赖天地宗庙鉴臣衷诚悯臣非辜大军见临辄自摧衂臣不敢为喜辄用伤悼诚念皆呈考之民横被奸臣驱之白刃彼实何辜是以夙夜控吁天地祖考之灵冀开圣明助震威断比闻二奸皆已窜逐臣之一家鼓舞更生臣下令三军将士天其悔祸可以释憾三军将士且恐且喜合虑同词前告于臣二奸虽逐大兵未退名为格佞实用弛谋亦人事之或然者也臣恐陛下未推豚鱼之□尚惑樊棘之听此非独撤其藩篱抑将倾夫堂室莽操之事前鉴甚明惟陛下力断行之书至文学博士方孝孺侍中观曰燕终不罢兵矣暑雨方沴燕军久驻大名不战自困永北二平燕王根本地若密调军士为攻扰之计阳示报书往复闲度二三月号令既集燕且归援我大军可蹑其后矣君曰善乃使大理寺少卿薛嵓往赦燕王罪薛嵓至燕军中曰皇帝使臣启大王释甲还燕南谒孝陵朝至暮军矣燕王曰嚄是不可绐三尺儿而指诸将曰有丈夫者矣因连营列队驰射观之遣之还而语之情嵓还报君曰诚如卿言曲乃在我五月燕军饷大名吴杰盛庸平安扼其道燕王使指挥胜入奏日有诏解兵杰等复倍先发也君亦悔曰燕王朕叔父奈何须兵哉方孝孺对曰兵戢难张也燕不罢兵长驱犯阙胡以御之君乃下胜狱召齐泰黄子澄还治兵如故六月燕将李远领骑兵五千人衣装如南军人沛大焚漕船河沸鱼鳖皆浮死七月燕袭败彰德军破瓦尖寨平安自真定向北平王使刘江还战杀南军数千初燕世子与其季弟高燧居守王次子高煦从军高煦高燧弗恭于世子燕阉人俨亦数相与短世子燕王孝孺曰师老矣漕道又绝臣闻燕父子兄弟可闲也闲世子燕王必疑疑必归北平燕不得争中原而我师通漕袭其后此一策矣因为君具道世子可闲状乃使人函世子书书至世子弗发封致燕王军中高燧果乃严驰见高煦其短世子语未既世子之函书来燕王惊曰几杀吾予壬寅大同将房昭引兵入紫荆狥下保定诸邑寨西水王旋师归援八月燕王渡滹沱次完围四水使别将荣围定与南将花英郑琦战峨嵋山下大败南军竟破西水还十一月辽东将杨文围燕将亮永平燕使刘江捄之南军败于昌黎是月也皇少子文垚生十二月太祖高皇帝实录成燕王复出师南向使驸马都尉梅殷守淮安左右府都督佥事徐真马溥率偏师北出以御之四年正月召周王蒙化居之京邸命魏国公徐辉祖领京卫军援山东燕王使其将李远朱能觇南军德州将葛进遇李远于藁城指挥贾荣遇朱能于衡水皆战败燕王军繇馆陶渡河至东阿拔之遂连拔东平汶上降沛沛知县颜伯玮与主簿子清典史谦死焉晦北军至徐徐坚壁不出燕王使军辰心之二日徐人怒渡河追北军燕王驰断其归径皆溃进攻宿平安蹑之以精骑四万燕王伏二万骑于淝待之燕将白义王真刘江与平安战佯却引之入淝伏起平安转战围王真数重创之十余创真自刎马上平安遇王于北阪戭几及王马騺胡将火耳灰之鈗亦距王十步之燕内胡将信射踣火耳灰马乃擒焉战之夕燕王梦厄于平安有白马将自西驰断安马足问焉对曰臣莘之神也四月北军断徐饷道转攻萧至小河燕将陈文桥河冲守之都督总兵何福引兵循河而东遇燕王骑斩文夺所守桥燕将长武突出林闲与王合乃击却南军南军据桥南北军据桥北相持累日魏国公辉祖来援阵齐眉山下与燕大战自午至酉两军相当辉祖斩燕将斌等十余人还营掘堑于是南军再捷北军再败燕诸将皆惧说燕王曰军深入矣暑雨连绵淮土蒸湿恐有疾疫小河之东平野多牛羊二麦将熟若渡河择地休士息马观衅而动可持久也燕王曰兵事有进无退胜形成矣而复谋退士不怠乎公等所见拘挛耳令曰欲渡河者恣公等所之朱能曰诸君勉矣汉高十战而九不胜卒有天下葢燕王于是不解甲者数日南军树碑相庆也廷臣有曰燕且北矣京师固不可无良将帝因召辉祖还何福等无援乃引兵会平安灵壁平安以六万人为方阵褁饷护行燕王遮之平安突至杀北军千余矢如雨燕王摩兵断南军为二南军大败何福出壁与平安共杀伤北军北军乃却而高煦又以其伏至王还掩击其后复大败南军尽得其饷挽福入壁垒门私令士曰旦闻炮三而突围燕王望见之曰南军其遁旦使诸军缘壁入之发炮三南军谓其炮也争开门遁已知为北军皆大乱平安陈晖等三十七人礼部侍郎陈性喜等百五十人皆见执燕王谓平安曰淝河之战公马不騺何以遇我曰累臣不佞敢效铅刀燕王曰壮士五月杨文以兵十万自辽东南下与铁铉合势绝北军至直沽遇燕将宋贵皆战死燕王至泗泗守将景初以城降王曰不战而降而惫也景初曰泗有神民祷焉曰降吉其日王谒祖陵将渡河盛庸军淮南燕王军淮北王使士檥舟编筏若涉者潜遣丘福朱能等济淮而西鼓出庸后庸军大惊遂济下扬州扬指挥王礼执其守将崇刚御史彬降高邮通泰诸州皆溃遂底江北诏曰燕祸日深旦夕犯阙中外臣民能不奖予文武吏士宜克日勤王予出于苦不忘尔报诏下臣民闻庂无不恸哭者乃遣礼部侍中黄观国子祭酒张显宗翰林修撰王叔英分道征兵而齐泰黄子澄亦皆四出方孝孺曰事急矣许之割地犹可以待勤王之师乃使燕王从姊庆成郡主见王军门王哭曰忍心至此乎我父陵土未干我兄弟濒见残害谗臣之言如漆投胶懿亲之言如水洒石今日之来岂得已哉郡主亦泣下因问曰周王安在曰召还矣未爵也齐王安在曰犹囚燕王嘘唏不胜郡王徐以君言告王王曰凡所以来欲得奸臣耳皇考所分吾地尚不能保何望割也六月癸丑燕王军至浦子口盛庸等迎战大败之燕王几议割地和会高煦搏胡兵至大喜盛庸军缘江上下待王高资港乙卯王渡江及岸高煦先登王麾精骑继之庸军大溃追奔数十里都督佥事陈瑄以舟师降遂入镇江镇江人望见海舶之黄帜曰海滨应矣则皆降庚申王进次龙潭君急而悸方孝孺曰今城中劲兵二十万城高池深粮食充足尚可以守请下清野之令城西南隅崩筑未竟又崩其东北方孝孺曰终无如割地郡主妇人耳若使大臣往或庶几焉今左下惟蜀王不背朝廷其地四塞决死不利则士幸蜀万一可图也君乃使曹国公景降尚书茹瑺往燕王军命诸王闭诸门景隆瑺至伏地叩头而已燕王曰勤劳公等有言乎景隆稍稍及割地事燕王笑曰公等游说邪初吾无过辄坐大不韪削辱之今捄死不赡曷以地为吾故有地矣凡所以来为奸臣耳景隆瑺还报命君再使诸王与之偕曰奸臣逐矣执而得之且用衅鼓癸亥王见诸王涕泣相劳竟曰欲得奸臣诸王还报君会羣臣恸哭或劝君幸淛江或曰不如从湖湘入蜀孝孺请坚守待援议不决乃遣魏国公辉祖开国公升分道御战甲子出蜡书促勤王燕尽获之军薄都城徐增寿谋为应大理丞邹瑾御史冕知焉与同官十八人者殴增寿殿前呼闻大内居拘增寿禁中乙丑燕王至金川门下谷王橞从城上望见王钲鼓与景隆开门迎入王驰千余骑卫周齐二王周王曰吾死矣曰燕王之骑兵也乃喜入见拜且哭燕王亦哭已并辔握手登楼相慰藉君手剑断增寿腰徘徊无所出乃火其宫与马皇后自燔死燕王望宫焰使中使驰捄不及还白燕王哭曰小子何唉吾来辅尔耳遂为发哀治丧越三日即皇帝位是为成祖乃复周齐二王爵下令建文中所改易洪武政令条格悉如其故称其年为洪武三十五年称帝建文君越四日礼葬之遣致祭辍朝三日又七日迁兴宗孝康皇帝主陵园仍称懿文太子宫之焚也太子文奎不知所在文垚方二岁送中都广安宫降封吴王广泽王居漳州衡王怀恩王居建昌徐王敷惠王从母吕氏居懿文园追封徐增寿武阳侯居顷之以广泽怀恩二王不能匡辅建文俱免为庶人改封敷惠王为瓯宁王或言高祖始尝问后嗣事于刘基知建文君不终与之藏函函一僧牒一剃七一缁衣牒曰杨应能宫之火也建文君削发披缁怀牒从御沟出郊坛亡成祖使中使捄宫中使出马皇后之烬曰建文君遂以葬之建文君既葬或言其亡或言蜀王迎之西皆参差莫实成祖亦心疑之其时有异人张玄玄者以术重已去莫知所之乃使礼部尚书濙行天下名访玄玄实私察建文君竟莫得其要领其言建文君亡者谓羣臣多为僧而从之入湖湘四川云南最后往来广西贵州蛮峒八番响木瓜诸处渐会集者三十六人三十六人事建文具君臣礼人见所诵经皆尚书古文英宗中建文君年八十余矣出自云南直入布政司堂南向跏趺坐地曰我建文皇市也朝使求张玄玄天下而实为我彼传四朝事定矣老夫不言一东遗骨更瘗何地耶有司惊致之朝莫辨也有阉老矣逮事建文君知其左趾有黑子摩视之持其踵心谓是而不敢言下锦衣不数月卒葬西山不封不树云 

　　名山藏卷之五 

　　●名山藏卷之六 

　　臣何乔远恭辑 

　　典谟记六 

　　◆典谟记六 

　　成祖文皇帝一 

　　○成祖文皇帝一 

　　成祖文皇帝御讳棣太祖第四子也 【 臣于南京见太常志云帝为石贡妃所诞生而玉牒则为高后第四子玉牒出当日史臣所纂既无可疑南太常职掌相沿又未知其据臣谨备载之俟后人博考】 太祖分王诸王以燕元旧京近虏择可镇服者居之以封上洪武末年使诸王出塞捕虏燕晋二王壮而近常被命同行独上深入有功尝一擒虏酋乃儿不花再擒酋将孛林帖木儿等数十人虏自是不敢近塞上状貌奇伟美髭髯英武宽仁豪杰乐用其精熟武事老将皆谓不及也太祖以威武治天下心柔太子注意上凉国公玉时进闲太子曰主上诸子中殿下度谁最爱者太子曰莫若燕王玉曰臣亦知之臣闻望气者言燕地有天子气殿下审之太子曰燕王事我甚恭久之太子薨太祖益属意以学士刘三吾对立太孙太孙虑诸王太盛既即位听齐泰黄子澄计未改元而迁周王云南拘齐王京师改元而湘王自焚齐王废代王幽岷王流遂日夜防燕建文元年六月授密诏北平都指挥谢贵逼围王城栅断端礼门四门路杀王城卒七月且逮上都指挥张信密以告上遣朱能觇之还报曰捄死于项不可后也上乃用张玉朱能言擒谢贵及北平布政使张昺上书建大君请遵高皇帝祖训起兵诛泰子澄二奸臣建文君不报遂起兵去其年纪但称元年于是以丘福张玉朱能为都指挥佥事擢布政司吏李友直本司右参议而布政司参政郭资按察副使墨麟都指挥同知李浚陈恭等皆从上 【 郭资字存性武安人洪武十八年进士改庶吉上授户部主事迁北平左布政使永乐初论居守功进户部尚书仍掌布政使事赏赉视伯巳改刑部复改户部仁宗即位加太子太师蹇义夏原吉数短于上谓资偏执常格恩泽请罢资上问以语杨士奇曰先皇兴义旅及吾昔居守皆得资力其人亦材且危而任之安而弃之吾诚不忍士奇对白故旧不弃此皇上盛德顾资疆毅人毋得于但诏敕所蠲租资必责有司依岁额征此太过诚如二臣言上曰吾在此复有原吉与同事彼虽偏执莫能行也巳竟罢政赐玺书归踰月上念之不巳命户部给半俸复其家章皇嗣位起为户部尚书免朝谒资视事勤虽大风雨不避僚吏敬惮所居颓垣朴舍卒之白家无余赀年七十三追封汤阴伯谥忠襄】 上谕将士曰我国家至亲受祚以来守法循分尔曹共见少主信任奸臣残害骨内削夺五王又及于我高皇帝后创业艰难封建诸子以嗣以续皇天后土实则何辜吾义与奸臣不共戴天矣言巳垂涕将士感动风雨四起咫尺昏昧少焉东方云开露青天尺许有光烛地映彻上下将士皆喜谓上得天一战而夺九门再战而破坝上三战而火白沟四战而拔沧州五战而蹂夹河六战而得藁城七战而掩灵璧凡七大战遂涉泗济淮克盱眙下扬州渡江耴镇江至金川门谷王穗开门以迎王师上按兵入建文君燔宫赴火死四年六月乙丑也丙寅诸王羣臣请即天子位三劝进巳巳谒孝陵欷歔感慕揽辔回营诸王羣臣备法驾奉宝玺道迎遮拥登辇军迕耆老万众夹道拜俯欢呼称万岁遂即位初建文时有道士謌于途曰莫逐燕逐燕日高飞高飞上帝畿巳忽不见至是验云复周王橚齐王榑爵土政繇洪武之旧召用洪武旧人称今年为洪武三十五年凡从征靖难之臣迁叙有差戮齐泰黄子澄方孝孺等于市秋七月壬午朔大祀天地南郊还御奉天殿告即位大赦天下以明年为永乐元年甲子享太庙楚王槙来朝迁孝康皇帝主陵园仍称懿文太子降封其三子吴王允熥为广泽王衡王允熞为怀恩王徐王允■〈火熙〉为敷惠王上初举义用清君侧奸臣数人既巳伏诛嘉与万方同乐至治比闻在京军民未喻朕心转相扇惑夫是皆高帝遗黎吾入城之日市不易肆今岂滥及无辜兵部急谕之赐在京诸王书往与诸弟各一方岁一见或数岁一见今早暮来聚甚惬于心暑可三日一朝敕谕诸将士曰朕举兵靖难尔辈多功所司上状未详以故未赏昔中山王从高皇帝混一天下二年以后赏典方行今踰月尔辄愤后时不巳急乎向在兵闲小捷必报岂当大定乃遂忽诸业敕所司亟上误许陈改上曰朕居藩邸深知民艰数年兵兴北方罢甚前工部尚书严震直户部尚书王钝应天府尹薛正言其分视山东西河陕以利病闻敕谕都督陈珪等曰朕长子居守北平尔善辅之申明天下诵读大诰三篇遇乡饮讲解如旧八月诏曰朕皇考受天明命奄有四方褒厚亲亲爰及异姓允炆不孝不仁立未三年骨肉几尽周王奉藩匡辅无愆空宫籍财害其相属王自归京师窜之瘴蛮父子殊方幽囚穷窘穴墙通食谋构湘王阖宫自焚加以恶谥执齐王于京师囚代王于大同幽岷王于云南宿夕思惟不尽不餍复以懿文太子薨逝之时皇考有意立朕尤所猜忌听信奸臣纵兵相害朕不得巳举事自救荷天地祖考之灵兵至畿甸索其奸顽允炆惭负自焚以死诸王臣民尊朕为帝重念骨肉之亲良深存没之感是用复封周王河南齐王青州治湘王坟庙赐谥曰献脱代王岷王囚幽封爵如故封秦愍王子尚■〈火丹〉兴平王尚灴永寿王尚炌定安王晋恭王子济熿平阳王济熇广昌王周王长子有炖复为周世子有爋汝阳王有烜顺阳王有爌镇平王有炥宜阳王齐王子贤烶乐安王贤焌长山王贤穴元目火平原王于戏天有显道应捷影响衍本支于百世资盘石于万年召秦王炳代王桂代世子逊煓来朝晋王济熺来朝上得建文时奏章千余通使侍读学士解缙等阅其干犯者悉燔之既从容问尔等皆宜有众未对修撰李贯进曰臣实无上曰尔谓无忠耶朕非恶尽心建文十恶其导之坏祖法耳事建文忠建文事朕忠朕不必曲自覆九月大封奉天靖难诸将丘福淇国公朱能成国公张武阳城侯陈圭泰宁侯郑亨武安侯孟善保定侯火真同安侯顾成镇远侯王忠靖安侯王聪武城侯徐忠永康侯张信隆平侯李远安平侯郭亮安成侯房宽思恩侯徐祥兴安伯徐理武康伯李浚新城伯故张玉子辅信安伯唐云新昌伯故谭渊子忠新宁伯孙严应城伯房胜富昌伯赵彝忻城伯陈旭云阳伯刘才广恩伯茹瑺忠诚伯王佐顺昌伯陈瑄平江伯王宁永春侯曹国公李景隆特进增禄谕即位于安南暹逻瓜哇琉球日本西洋苏门荅刺诸国定功臣死罪减禄例申明木铎教民之令是月肃王楧蜀王椿庆王■〈木旃〉来朝第三子郡王高燧来朝周世子有炖自云南来朝中月申明洪武中所定礼制度数颁示中外修高皇帝实录谷王橞之国甘州卫军张真上书言事上曰戌卒能言赐衣一袭钞千贯是月宁王权楚世子孟烷庆成王济炫来朝十一月清理释道二教丙戌新作奉先殿成享五庙壬辰册立徐皇后免广泽王允熥怀恩王允熞为庶人敕谕兀良哈鞑靼野人诸剖曰今天下一家边将言尔诸酋长诚心归向朕用嘉之特令百户裴牙失里敕谕尔其各居边境永安生业商贾贸易一从所便欲来朝者与偕至是月岷王楩来朝高平王济烨长山王贤焌来朝十二月敕谕功臣曰古人君以武功定天下者必赖将臣之力厥后往往不能保全何故哉处高位者易骄纵犯刑法者多怙终人君代天理物岂容私其间哉所以罚加焉必也高皇帝立法垂宪欲世世行守功臣有犯罚戒再三戒之不改乃按诛之至亲且旧不敢曲原志人君子莫不谓高皇帝英明果断上畏天命下畏民情也尔诸功臣昔受高皇帝厚恩今事朕朕欲尔等悠久共富贵若复骄纵怙终不问则违高皇帝成法问而寘诸法必谓朕寡恩今录高皇帝戒敕申明布告尚永遵之尔之不遵后悔无及上曰公侯历事皇考者今皆年迈朕不忍劳非见任事者其令以朔朢朝参诏求怀才抱德之士江西以儒士轩伯昂应诏即擢为山东布政司左参议上问兵部尚书刘儁天下畜马几何儁以数对上曰古者掌兵政曰司马问国君之富则数马卿严督所司用心孳牧是月宁化王济涣永和王济烺寿昌王孟焯来朝 
　　永乐元年正月敕曰朕惟天德好生人君承天爱人而已夫舆图之广非一人独治自古帝王与贤共之我太祖皇帝受天明命勤爱保养生息三十余年政教敷明近古鲜俪亦惟任天下之贤理天下之务旁求民隐宣通德意用厥臻兹朕靖难承统重惟天下皇考天下军民皇考赤子即立以来夙夜匪宁尔诸文武臣体朕斯怀毋怠毋忽毋虐毋贪毋为掊克毋纵诡随持尔廉平秉尔正直励尔公勤扩尔忠恕共守成宪毋或有违惟民出税赋以赡军惟军执干戈以卫民军非民不养民非军不安惟尔文武羣臣互为保爱无有侵害惟皇考成宪实万世治安之具遵之则吉违之则凶其悉心一志敬之慎之羣臣请立太子不允甲午月食阴雨不见礼部请贺不许礼部尚书李志刚等请遵高皇帝中都之制立北平布政司为京师制曰可其以为北京 【 李铜字至刚以字行华亭县人尝从学杨廉夫为诗文有清思洪武戊辰举明经奉命侍懿文太子授祠部试郎中坐累谪戍边召还为虞部郎中升河南右参议建文中升湖广左参议成祖即位有言其才遂以为通政司右通政命与修洪武实录朝夕在上左右道说洪武中事甚亲密其冬升礼部尚书时部务丛脞长于剸繁益见宠遇三年为侍郎宋礼所间见疏岁余降仪制郎中然遇剧务必属之初解缙于至刚素相厚成祖御书大臣十人命品评缙于至刚则云诞而附势虽才不端既缙遭谮出至刚怀宿恨言其怨望中伤之后召下狱并下至刚仁宗嗣位念其旧宫臣复以为左通政数月又念其老不任朝参政知兴化府时朝廷方需仁泽于天下至刚劳心抚绥郡民德之再岁殁于官】 二月设北京留守行后军都督府北京行部北京国子监改北平府为顺天府北平行太仆寺为北京行太仆寺严诬告法分命监察御史廵视民瘼于天下谕鞑靼可汗鬼力赤书曰比闻北地推奉可汗特遣赍织金文绮四端致朕意可汗能遣使往来同为一家岂不美哉并敕谕虏太师右丞相马儿哈咱太传左丞相也孙台太保枢密知院阿鲁台等赐文绮各二命三法司五日一引罪罪囚会官覆审承一门如洪武中故事命所在官司瘗中原江淮之被兵者三月羣臣请立太子不允令诸郡王长成者权住王府近州县讲读诗书习练弓马以通世故四月敕曰朕赖天地宗社之灵父皇母后之佑以有天下凡更改天皇之成宪浊乱父皇天下之奸恶悉就诛戮其余文武官员仍用无疑升赏黜罚从至公而已昔唐太宗拨乱反正贞观盛治近古罕伦求其故则太宗善用天下之贤释王珪魏征之嫌怨举李靖尉迟敬德于仇敌用房玄龄杜如晦于异代宋太祖起甲冑平列国与世休息开三百余年洪基亦惟其时信任前朝旧臣范质王漙石守信王审琦等夫是二君尚借异代况朕父皇之臣非雠怨他人之比近有无知小人尚怀疑虑居闲妄生异议处事则不尽心此不明朕推赤之意不达天命者也夫人君代天理物故曰天子奉行天命故曰天吏若无天命有君者皆得为矣元有天下广土众民国富兵强孰得胜之天命一去羣雄并起爰统一于我高皇我高皇又用其才释怨录仇所以创业垂统身致太平乞朕岂敢违天命与父皇之德法度者父皇法度朕不敢私也尽忠于国虽仇必赏心怀异谋虽亲必诛今敢有不思高皇帝之恩妄分彼此怀疑怨谤不安职事者事发族灭以浙西诸郡水命户部尚书夏原吉往治周王橚请立太子不允楚世子孟烷周世子有炖蜀世子悦燫平阳王济爌永安王孟烱顺阳王有烜长山王贤焌皆来朝赐楚王桢书曰别来思念世子至具知安好天下初定劳困未苏兼以蝗旱相仍正当养民而休之今后宫东宫毁于建文兄姑安焉贤弟言府中损坏欲求修治岂有爱也民安岁丰乃量为之今用护卫士聊葺而已禁金银交易以通钞法犯者准奸恶论以代王桂擅兴土木命自今玉府非朝命不得擅役一军民私敛一钱物靖难之起也北京及通州以妇女守埤至是上追念之命兵部录姓氏行赏五月赐秦王尚炳书前令诸郡王出居近州县练习讲读念四方水旱蝗蝻道殣相望修葺供亿劳费军民敕至且今在国成造居室其即日罢又闻晋王济熺令有司二十里设一火燎桥梁道路悉皆治除今何时也火民如此乎遂书戒晋王亦如之敕北京刑部尚书郭资曰卿统长六曹悉心殚虑措置粮储尤为撙节比闻小人或加怨谤古云省巳无諐奚恤人言卿朕素知尚懋忠勤以副眷倚敕陕四都司布政司曰近令兄弟诸子出居讲读习练且令权住卫所衙门比闻有司毁完造新采木伐石使军民不得力耕而休伍夫天下军民连年死战鬬苦蝗旱疲转输朕甚悯之是以首诏中外申严所部无擅耴一毫无擅役一夫即朝廷亦有用民时如城池颠阏筑凿不继后费将大近于洛阳改造周府殊不得已盖以河决为先事诸王权住是岂不得已重劳军民宁助朕为治意耶敕到便罢阻者絷京处以极刑迁家于化外再封靖难诸将之未论功者袁容广平侯李让富阳侯李彬丰城侯陈懋宁阳伯王通武义伯王友清远伯陈贤荣昌伯张兴安乡伯陈志遂安伯上曰比见朝班黥刺在列虽朕用人新旧无间官仪未肃其下羣臣议羣臣上议请洪武中犯党逆并黥刺及仕建文者发配所繇奸臣齐黄进者罢为民上曰过矣皇考作养人材以遗子孙虽繇奸臣进岂为奸臣用犯党逆者发原配所黥刺者罢为民敕北京行部曰昔高皇帝既定天下念江南五府劳于供馈优恤繇赋朕举兵靖难北京民出丁力以助征输家财以益军朕亦未尝忘可覆实诸郡县以其名闻六月以久雨命侍郎李文郁等佐尚书夏原吉相度被水田堪种者趣种之后时者除今年租税丁巳上高皇帝高皇后尊谥诏天下颁诸夷外国谕翰林侍读学士解缙等曰天下古今事物载籍极博韵府回溪二书撷摘尚略朕欲自书契以来经史百家至于孤方小道类为一书统之以韵俾考索如探囊尔等如朕意谕兵部臣曰汉文帝时闾巷有马千□□羣其听民畜私马赐鞑靼可汗□方赤书曰有天下者必得天命非人力也宋失天命元世□得之嗣后荒纵民散政乖又复失之我高皇帝削平祸乱统驭华夷岂人力也哉朕承天休入正大统重之帝王以天下为家遣使者报书币可汗当知天命废兴之故讲好修睦乃闻窃有觎觊古云顺天昌逆天亡可汗博古知今宁不鉴此再书谕意并致仪物可汗审之遗绘绮表里各二仍赐所部马儿哈等各一辛卯月食周世子有炖来朝八月礼部言卤簿中宜有九龙车一乘又旧有钲红鼓各四面魫灯红油纸各三对今阙请请上曰先朝审礼精矣子孙遵用当自朕始岂可辄益以启后奢盖阙者增补无者如故始命内臣齐喜提督广东市舶九月谕中外羣臣曰为君难为臣不易创业难守成不易刚柔宽猛适其中礼乐刑政有其序唐虞三代至汉唐宋率繇诸道是故舜清问下民报虐以威诛四凶举五官明五刑然后无为恭已神禹承之无间可去夏桀之乱民从其暴成汤之兴兼弱攻昧耴乱侮亡肇修人纪用革慆淫既奠四方子孙承之惟监于成宪殷纣之乱商俗靡靡周公相武王诛纣伐奄迁殷顽民灭国五十继相成王制礼作乐垂拱仰成刑措不用汉承秦乱高祖令萧何定律令韩信申军法张苍定章程法令严明惠帝清静至于文景除挟书巳肉刑务崇宽厚唐承隋末谄谀汰侈暴慢成风高祖定官制颁律令行柤庸调法沙汰僧尼道士勋臣犯法无所假贷太宗贞观之后惩斩趾禁鞭背删定律令变重为轻力行仁义几致刑措宋兴承五季之乱太祖太宗颇用重刑纠绳奸慝躬自折狱务底明慎立法制严用法情恕咸平以后删其繁密益务宽仁子孙承之含弘光大恭俭纯诚未尝杀一不辜此历世守成创业之事刚柔宽猛礼乐刑政厥中厥序莫不递用朕太祖高皇帝天锡大圣之资以当非常之变奋自布衣拨乱反正比三代汉唐宋创业之时又大相远盖中华礼乐化为左袵沈浸百年陵夷已甚高皇帝服古人所未易服齐古人所不能齐兢兢业业劳心焦思昼夜图惟经权常变不得已而用刑特权时之宜耳及其立为典常先议定律损益更改十年乃成复惟祖训传之子孙墨劓剕宫并禁不用钦恤之意已着象刑权时之宜不为常法常法之立不易礼乐之用弥彰朕克遵成宪佩服圣谟思守成之不易念刑措之尤艰昔者唐虞三代君臣之间责难训廸纪于诗书今朕告教尔文武羣臣尔惟听之职曰天职民曰天民工曰天工禄曰天禄皆非朕私惟羣臣相朕以彰天命以奉天讨以亮天工保兹天民以享天禄善恶吉凶实惟影响可不敬哉尔惟尽心勿谓忠有余尔惟尽力勿以劳自伐为名而善善无成计利而勤勤必感廉不怨贫以廉为常行勤不羡逸以勤为定分事有繁简各安所遇位有崇卑各体所处尔羣臣当知也毋朋比朋比必沦胥毋利口利口必倾覆毋奸欺奸欺必暴露毋怙终怙终必殄绝依阿尸禄位者昧理擅权作威福者逆天贪污恣情欲者速戾谗说殄行惑众志者自刑尔羣臣当戒也刑者辅治之具自古圣帝明王及朕皇考所甚重不敢轻不得已而用之者也轻重毫厘之闲祸福死生之决也尔或不戒临民治狱恬不如意甚至信谗说执偏言深文误良善纳贿倒是非作威眩曲直自作聪明发摘瑕颣法外来情致人以死鬼神所见甚可畏也朕为此惧中慰曰勤审克之际罪疑惟轻乃有怀残忍之私遵酷吏之轨谤朝廷之宽恤惑上下之人心所谓利口必至倾覆尔惟戒哉圣人用人不求其备诚以才有高下智有浅深事皆尽善上智所难动静云为岂无过误朕惟念此每加宽容乃有恃兹屡造非彝常怀幸免不知忽微之过岂可积多非分之恩岂可常得所谓怙终必至于殄绝尔惟戒哉亦有柔奸隐慝厚貌深情夤缘扳结请托行私侥幸图为附下罔上不感天子而感权臣宁负公门不负私室同恶相济同势相保邪恶同谗以陷忠良同为奸宄以匿其非石幻诪张以护其短同侧媚以相师同谄詄以相悦所谓朋比奸欺必至于沦胥暴灵尔惟戒哉亦有身为执法卖直沽恩谤人惑众起险言以眩众灭公义以济私所谓谗说殄行唐虞所堲尔惟戒哉亦有愧赧于中自怀疑贰本无劳绩妄自骄矜居宠弗畏因人毁誉从已喜怒生杀与夺阴狠自肆所谓擅权作威福贪污纵情欲尔惟戒哉其旅进旅退依违其闲候朕颜色同进谄谀甘言逊志无所建明尤朕所恶所谓依何尸禄位亦恐获戾于天尔惟戒哉于戏忠臣为国至于忘身鄙夫事君但知利已朝廷机务耴给目前生民休戚略不加意偾事蔽贤偷安玩日甚或微劳未报自负如山小谴或加中怀愤怨是自不恭于臣职岂能共致于雍熙朕务宵衣旰食岂为恶逸好劳为上帝之监临守皇考之基业实咨尔羣臣辅成治化上荅天命廸朕之戒时乃之休至于刑罚尤悉乃心考之于书屡致其意诚以民命至重鬼神难叹譬之操刀而割尚有血指之虞当食而言或至吻伤之失事虽切已未免过违心有不存视而不见毫厘之差生死之决一往不复虽悔何追朕寤寐思之不自知其辞之复也尔体朕心无怠于意必钦必慎惟明惟恤俾宽不至纵严不至残囹圄空虚刑措不用政教修举礼乐和平家国有万年之安尔亦有无穷之举子孙黎民尚有余庆戒之勉之朕言不贰钦哉敕史部曰任官图治之基也求贤任官之本也高皇帝圣德光华万邦黎献共惟帝臣肆朕眇躬克正大统永惟万几不敢暇逸思欲旁招俊又光辅邦家必明目达聪以弘视听内外诸臣尚体朕心于羣臣百姓之中各举所知无闲远迩并以名闻书曰举能其官惟尔之能举非其人惟尔不任古训具存尔其懋哉上谓侍臣曰皇考功德隆盛宗庙乐章未有称述朕甚媿焉博采名儒而议为之称朕稽古礼文之意上谓侍臣曰朕宫中丙夜坐阅图籍何郡罹饥荒何郡迫边鄙旦与羣臣计议行之河南数处蝗旱朕用不宁使者省视不绝于道如斯民小康朕之愿也赐礼部尚书郑沂户部左侍郎严奇良通政司右通政丘显诰敕致仕陛辞赐宴上顾礼部曰是皆皇考旧臣自今旧臣老致仕者礼之视沂毋得有贬 【 郑沂字仲与浦江人义门七世孙也父卒与兄洖方严寒袒跣哀号永新令赵大纳哭吊奉以草履与兄俯伏恸哭辞谢不受洪武三十五年宣召义门子弟年三十以上者至御前备擢用沂与焉三十年又征耴大姓贤能者上特召沂前语曰尔家大孝大义前朝虽尝仕宦我今大贵汝御笔亲除为礼部尚书时新创大理寺沂会同审囚无有枉滥太祖宾天典祭礼毕即引年致仕归成祖思念旧臣召授前职三月悯其衰特制造命赐归巳入朝复有赐乡人诬告义门私造军器朝命搜索无有以旧红漆器坐罪罪家长瀱沂曰家长瀱昏耄无闻知某尝为礼官不能使家众遵国法罪坐某兄弟再三争事闻蒙宥仍赐冠带还驾北廵召致仕老臣南京聚会同馆待以优礼五日一朝东宫沂为领袖驾还锡燕东归将卒呼二子杓盘来前曰吾赖天子宠光祖宗德泽白衣授以尚书今年踰七十考终幸大矣尔等当图报效言毕忽风雨大作顷焉风静雨止翛然而逝】 十月上谓六科给事中曰四方蝗旱民之艰食宦寺服食朝廷乃有畜养鸡牲靡费食米者此辈坐享膏梁暴殄左物论其一日养牲之费当饥民一家之食业行禁戢尔等识之再尔不宥大理寺卿薛嵓等奏天下布政司所上死狱请遣御史分决从之命都御史陈瑛授御史简书慎刑之意临决之时句有可生即与辨释上谓侍臣曰有言朕法令太宽者夫治人如医有是病则服是药不反伤矣朕守成之日正不敢伤民之时无病服药朕不为也敕建昌府同知冯士成等二十六人曰尔等事我皇考旧矣建文中罢斥为民亦有不当罪者朕思任旧人仍召尔至方乞官备尔且归家念皆苍头皓首弗欲重劳特赐冠带仍尔旧职归尚抚尔子孙率化尔乡人子弟因赐道里费有差命待臣辑古人嘉言善行有裨君道者以授长子而谕之曰朕少寓凤阳民闲细事靡不究知受命北平经绝塞冒霜雪与士卒同甘苦身所未历则博考载籍览镜昔人之言行今长子居守北平虽吏案奏牍亦令躬阅以知为臣之难他日可为君也庆成王济炫来朝敕晋府长史龙潭等曰古人臣无私交王府与西番往来以私车递送王年少不知古长史儒者谓不知乎廷臣欲朕法尔朕姑不问尚慎戒之兵科给事中言天下卫所官吏所进军马文册或额数盈朒或姓名舛异或不用印信或名不称臣或不着年月日皆不敬当治罪上曰人精神有限案籍繁劳或短计数或成迫促姑条诘之更令详进高平县吏告知县敛民财市马给递送大理寺臣言方禁敛财宜抵死上曰禁令不许为私也马给递送公事矣释复职十一月颁大统历并赐朝鲜诸番国着为令锦衣卫奏死罪一人上审其情而使宥之发屯戊异州因谕刑部曰朕矜其误人无不可与自新且国家得一人耕亦可食数人其为例四川行都司奏越巂卫地番贼不时出没请调军剿捕上曰令严备遣抚谕之晋恭王第六子济烺来朝初洪武中免直隶五府民二税每岁农隙籍其丁壮供役名均工夫及是内河淤塞皆来浚治上念风雨冱寒赐钞罢归令京卫军士次第成之仍赐钞充雇直谕六科都给事中朱原贞等曰天下疾苦朕恐尔曹未之能尽知也选郡县考蒲官假六科办事名俾随尔等在朕左右朕有问即可知彼有言即可达乃至今无一人言者夫郡邑之大无一事苦耶在朕左右而尚默默况远千里退其申谕以朕意赐山西右布政使周璟敕曰尔擢官未朞声称绰着慎终如始尚敬懋哉仪封县知县许誉秩满至京县民诣阙乞留从之赐钞锭文绮令复任闰十一月谕都御史陈瑛等曰国家设按察司紏察牧守无所不得问无所不得言也河南蝗旱收岁水为民灾有司不抚字甚者朘削之按察司官不一言其移檄切责俾采察所部军民利病及布政司府州县官贤否以闻并命通檄天下按察司及按治御史之在外者上谓侍臣曰朕每当法司奏囚未尝不反复思究之也毫有可生便从宽减盖往在军中未尝轻戮一人况今为天下主南阳县言县民逃徙赋役靡出乞下令捕归上曰民谁乐去其乡哉河南连岁水旱蝗螟守令抚鲜字之夫其田庐生业已废弃捕归益之果耳封胡大互为安南国王上顾侍臣曰北京山西宁夏一时地震朕心愓然尔言其故侍臣对曰兵戈土木应也上曰比年兵旅饥馑民困甚矣朕夙夜图之朕避暑楼居武门端门而已后宫垫隘不敢增修虑土木也若云兵戈政当敕边修备十二月翰林侍读学士解缙等奉敕修古今列女传成成高皇后志也封赠靖难公侯伯三代及妻如旧制上曰为国牧民莫切守令吏部都察院其令廵按御史及按察司凡府州县到任半岁以上者具其贤否廉贪之实以奏戊子月食上阅太祖制集顾学士解缙等曰建文燔宫皇考所遗宸翰殊不可得朕深悼痛有散落臣民家者乎遗书诸王府遣监生分诣天下令有收藏者皆送至录与别本而重赉之楚世子孟烷来朝擢乡贡举人王偁为翰林院简讨上更问吏部简讨下何官对曰慱士典籍侍书待诏曰皆已除未对曰已除曰贤何如偁对曰旧博士中皆老成文学士偁初除未知上叹曰国家用人以贤以劳偁贤既未知劳亦未有乃令贤有劳者位其下其自博士以下升职皆与偁同诏百工技艺凡利国益民之事皆许陈奏 
　　二年正月敕曰今春日寺和东作方兴天下文武诸司各宜申明教术劝课农桑慎固封守问疾苦恤饥寒黾勉诚心崇宽厚之政定屯田赏罚例诏自今有犯交易银两之禁者免死屯戍兴州禁民下海召世子及郡王高煦于京师二月蜀世子悦燫来朝礼部引奏北方岁贡生员入学十年考不中试者当充吏上曰人心志舒泰衣食温饱乃能进于学问北方三四年中飞刍挽粟之艰兵戈风尘之苦无怪业荒可令还补废学年数而后再试之毋连河使来朝既辞归上召使者前劳之纵问及田猎生事久而退顾侍臣曰夷狄之人万里来朝若不稍垂顾问必不附欢侍臣进曰陛下怀柔至矣但向所问皆田猎之乐未尝及其人民畜产臣窃未喻上曰田猎是其性俗若问人民畜产彼必疑心朕方怀远故不及也禁小秤交易大理寺臣得犯者请论违制律上问工部臣明禁否对曰文移诸司矣曰榜市否对曰未上曰未榜市其赦之刑科奏强盗论死有年十五以下者三人上曰耄悼不刑二儿去悼不远其勿论前军都督府言龙骧卫千户妻无子妾之子代职居常见恶于妻妻以刃伤子足妾告妻欲杀子请并治之上曰妻伤子足恐无杀意使其母子嫡妾两造狱吏之前非风化也付夫自治三月吏部奏有千户奏荐士武人也朝命不及请坐违制罪上曰不及命虑其昧知人能荐忠心也试而果才一体授官刑部奏方禁银交易江夏民有父死以银买葬具者上曰禁银交易恐钞轻耳诗曰凡民有丧匍匐救之其赦勿治上曰朕命御史给事中抚安中外要以禁止奸慝导为善而已给事中琰至四川见无犯者乃阴遣亲信用银诱民交易已则执之昔唐太宗以物试人待其受之则加之罪赖魏征谏止古人以光明正大治天下苛则不堪伪则不信脱小民畏法反执阴诱者于官曷用治之都察院其执琰论罪上晚朝召后军都督府及兵部官皆不在列御史劾奏上曰朕命之矣有司早朝奏事无者治事署廨中不在列必其无可奏谕六科给事中曰尔职居近侍比不闻一言军民利病何也君资臣成治臣不辅法是不忠君可退思之条析以闻改封允■〈火熙〉为瓯宁王世守懿文皇太子祀谕六科给事中曰尔等疏驳奏牍一字之误亦皆喋喋毛疵甚矣文书委积人之精力岂无时敝自今奏内有数目月日等字错谬者令从傍改注印盖之不必以闻麟等奏言乃至有不称臣者上曰下岂敢慢上或猝遽漏书亦傍增之尔等在朕左右凡天下何弊当革何利当兴何所军民未安何人奸邪未去当历举以言如此细故故可略也四月敕曰朕惟天下武臣犯石矢冒霜雪累积功勤致有爵位或承祖父往有犯刑朕不忍遽绝其世皆谪之远方今已踰岁其令轻者复职重者立功自赎进士李衡自讼其父洪武中受法不当违令干进止曰不闻帝王用人殛鲧兴禹朕不尔罪尔其勉之甲戌册立世子为皇太子封郡王高煦为汉王高燧为赵王诸王嫡长子皆封为世子众子皆封为郡王册皇太子曰咨尔朕之嫡长朕藩于燕尔为世子聪明纯厚孝友温恭朕平内艰尔功居守事上恤下至仁小心兹受尔册宝命尔为皇太子尔惟夙夜祗承为善无闲一念过亏大德之累尔宜念之学勿至迂明勿至察严勿至猛宽勿至纵谦卑逊志容受忠良勤俭安详惠鲜众庶以承宗庙以保社稷尔其敬之谕三法司出淹狱先是命儒臣辑古嘉言善行将以授太子至是书成赐名文华宝鉴御奉天门召皇太子面授子其书比高皇帝所辑嗣君昭鉴录加广益以高皇帝之宝训焉有官军诬民为诽谤者縳送刑部狱具以闻上曰谚恒言军强民弱必军诬民命五府六部都察院讯实遂释民抵官军罪并罪刑部官之枉民者长山王贤峻来朝上朝能召谕六科给事中曰朕可否庶务或有失中尔等直言顾解缙曰敢为之臣易求敢言之臣难得敕谕又武羣臣曰今天下虽安民未苏息郡县豪猾遇有征繇并缘为奸细民不胜盗贼滋起尔等其悉心政务毋横敛一钱毋妄兴一役称朕闵念元元之意更定天下卫所屯田守城军士视地之夷险要僻临边险要者守多于屯在内夷僻者屯多于守地虽险要运输难至者屯亦多于守五月国子监祭酒徐旭书奏不谨当降上问吏部尚书蹇义旭何如对曰文学持守寡合于人上命为翰林修譔上曰持守之人宜其寡合既有文学当寘近侍庚戌以高皇帝忌晨诣孝陵先日锦衣卫请具法驾上曰用数骑前导而已顾侍臣曰皇考升遐之日正属感慕之时自非辟道导骑亦可省也六月楚世子孟烷来朝乙酉月食汰官苏松嘉湖诸郡水命监察御史督有司赈之谕礼部曰天下之才不尽也落第举人或本有学问为文偶劣或文故不劣试官偶遗之其再试既试得张信等六十人召见赐冠带而勉之使进学于国子命姚广孝赈济苏松命徐景昌袭父爵进封定国公七月宁世子盘烒来朝山东郡县野蚕茧礼部请贺上曰使山东尽茧亦仅被一方其巳大理寺言有犯者法当黥上曰宥之人孰不可与自新墨其身且怠其心九月福建布政司奏有番船泊岸询是暹逻遣使通好琉球因风漂至已籍船中物请命上曰乡有善人犹能振人于德夷国通好不幸漂泊可利而籍之丹坏为治乏食粟焉便风欲归或往琉球即导之去周王橚来朝献驺虞百僚称贺上罢朝谓侍臣曰适闻羣臣之言朕乌足当之古之明主皆遇祥自警警怠之分安危之系也朕敢不敬装印列女传给赐诸番谓吏部尚书蹇义等曰朕虑中外守令未必得人遣御史分廵考察夫人其治田野辟人民安礼让兴风俗厚境无盗贼吏无奸欺即守令贤矣否即不贤矣比闻御史至郡邑但坐公馆召问诸生及庶人在官者辄以为信夫君子中正自守小人赂遗求誉询言之弊宁足凭也自今御史及按察司考察有司贤否皆令具实迹闻徙太原平阳泽潞辽沁汾民一万户实北京制信符给宣慰安抚等司齐王槫来朝刑部尚书郑赐言比军士初犯者皆蒙宥小人作过全无戒惩上曰朕戒怙终若其初犯固可恕也刑部奏会诸司录囚上悉召谕之曰尔宜尽心耕去莠也心有不存并去苗矣十一月上录囚奉天门巳出午门复召锦衣指挥鸿胪少卿各一人从容审问之有辞入白曰囚久困狱户至朕前久困狱则虽枉而不求辨户至前则畏威而不敢言刑部言靖难诸臣有罪系者请论功定议上命论如律曰刑赏治天下大法也功不掩过私不废公征讨之功朕酬之矣过而不问私孰甚焉癸丑夜京师地震召羣臣谕戒之以天寒罢筑孝陵垣墙者学士解缙等进所纂录韵书赐名文献大成复谓未备敕太子少师姚广孝刑部侍郎刘季箎及缙重修之使翰林学士王景侍讲邹缉副命礼部简中外官及四方耆宿有文学者充纂开馆文渊阁光禄寺给朝暮膳 
　　三年正月上朝谕天下文臣曰朕惟治天下得民为本保民爱恤为先朕皇考太祖高皇帝混一舆图身致太平其闲爱养生息思至虑周故天下殷富生齿日繁朕即位以来仰遵成宪惟恐不逮尚虑天下之广人心难一不守我皇考一定之法致陷刑辟所以叮咛告戒使人迁善远罪凡我有官君子明听朕言民国本也勿苟贪其财勿妄役其力则可常安民民常安则天下无事矣是亦尔等所以令终而后闻也谕天下武臣曰国家置武卫以御侮不以世治忘备尔等当竭忠効力守法奉公士卒战御所资也其用心抚绥屯田储畜之本也其加意督劝若夫完城堡修器械勤训练谨斥堠慎哨备皆军政所急尔等爵禄富贵或繇父祖或出巳劳当夙夜体念保之永远免顺天永平保定三府田租二年命学士解缙于新进士中选才质英敏者读书文渊阁得二十八人以拟二十八宿司礼监月给笔墨纸札光禄寺给朝暮膳礼部月给膏烛钞三锭工部给居宅曰汉唐宋诸贤臣怕能以文章羽翼六经垂诸后世当使儒道之盛克见于今黄河清于蒲津羣臣献颂建碑于孝陵伐石幕府山之阳求厥趺于龙潭山发土得石长尺许其文玄苍宛然如生众工以来献羣臣奉表称贺遂献于孝陵楚王桢来朝二月蜀王椿来朝命赵王高燧居守北京四月以儒士马巨江为翰林院五经博士 【 巨江江西安福人与张紞同辈学行老成志尚闲逸上在藩邸闻其名及是召至将用之以老固辞遂受博士赐纱帽银带袭衣及玺书褒谕令致仕】 周世子有炖宁化王济焕长山王贤焌来朝五月肃王楧顺阳王有烜来朝赐周楚齐蜀诸王书曰我皇考创业垂统惟欲本支各尽其道朝廷则笃亲亲藩国则重守法朝廷纪纲明正藩国不龃龉其闲藩国礼节不踰朝廷不苛责于上吾与诸弟侄皆宜念之夫朝廷不能笃亲是谓不孝不友不慈弃仁背义咎莫大焉昔建文尝蹈此失吾躬奉藩不深戒哉左下事繁天人精智有限藩国当体亮本诚情外相恕比代宁秦晋永兴高平平阳诸王稍不顺意内外怏怏或听诱为非甚者怨谤镇魇是皆少年寡学之过吾虑伤同气悉忍不问然皇考有法朝廷之公也朕复不言积过愈深又安能已继今吾念亲亲之恩勿替诸弟侄念皇考之法具在特此遣书陈布悃款六月遣中官郑和往谕西洋海外诸夷命户部尚书夏原吉佥都御史俞士吉左通政赵居住大理少卿袁复 【 袁复宝应人】 赈饥苏松嘉湖曰苏湖被水民食他郡其令所在毋驱逐水退复业无粮食种子者官给之大厘寺臣言文官犯杖近例犯罪还职停俸三月盖欲使自新乃轻玩比比请今论如律上曰其待三七月兴平凤翔二县进瑞麦羣臣表贺上曰四方远迩一物靡疵疠乃名太平览表悦媿八月申明学较之教辽王植来朝九月各王橞庆王■〈木旃〉楚世子孟烷蜀世子悦燫来朝关陕献嘉禾羣臣应制选诗初上为燕王时嘉禾生北平以献太祖太祖御制诗赐上至是摹勒拓本赐诸王近臣时四夷贡使充溢修会同馆于京师驿于福建淛江广东之市舶提举司为海外诸番馆福建曰来远淛江曰安远广东曰怀远加封张辅为新城侯十月封未晟为西宁侯赐满刺加国镇国山碑铭以祖训赐诸王而谕之曰皇考垂训子孙是书最要夫朝廷藩王合本同根心祖宗之心则自然各尽朕与诸王共勉之十一月谕赵王高燧曰朕居北京廿有余年每闻边报谨守而巳当时中山王武宁王亦惟严圉以无失败尔遇烽警辄遣出视不轻率耶今宜戒之 
　　四年正月上谓侍臣曰朕闲中肄书爱毫颖精妙称顺人意因叹匠艺如此本之素治前代大儒君子皆是积勤造极今人学力未至便谓道难岂求道易匠艺也戊戌宴羣臣奉天门与宴蛮夷酋长皆起舞称寿曰生居绝域获覩天朝太平之盛死且有光上曰普天同乐朕心也皆欢呼称万岁日本国王源道义捕获海寇以献下玺书褒谕之封其国之山曰寿安镇国之山上制文立碑焉南阳皂君山草寇窃发命丰城侯彬新城侯辅率兵捕之谕曰盗故良民有司不字更加害之不爱其生则不得已其先之抚招及彬至皆溃散遂命班师六部都察院奏劾朝觐官治事稽违上召遣之而谕曰职天职也勤慎则张怠忽则废其归改过自新琉球国进阉人命还之礼部请今且留但止其再进不者虑袓化诚上曰空言不若实事留而止之必有继踵来者甲辰大郊祀上览存心录顾翰林侍臣曰慕容超郊坛侧出异兽隋炀帝祀圜丘暴风不成礼德与不德皆能动天夫德者积躬而累行盖非临祭而儌福上晚朝右顺门百官奏事皆趋出召谕六部尚书及近臣曰早朝奏事多不得尽言午后事简卿有欲言毋谓朕倦听又曰朕每旦四鼓兴衣冠静坐是时神清气爽则思四方之事缓急之宜朝退省览奏牍有边警水旱之报即付所司暇观经史未尝敢逸卿等宜体朕心相与淬励西域进舍利礼部臣请因是释罪囚上曰天堂地狱佛亦有焉梁武元顺岂可效之赏功诛罪帝王大务也二月宁世子盘烒来朝成都等府播州宣慰等司奏蠲荒田赋上命户部并除其岁额命军官犯罪戍边立功者悉复之三月辛卯朔视学释奠于先师立碑制文焉广东诸处黎獞苗獠皆来朝赐赉授官敕有司免其赋谕鞑靼可汗鬼力赤曰朕体天为治惟欲万方有生咸得所欲致书可汗谓宜通好往来共为一家可汗不悟拘我使臣掠我边境夫天之所兴孰能违之天之所废孰能举之昔左命有宋历十余世而厌其德以命于元数世之后天又厌之命我太祖皇帝此皆天命岂人力也不然元之后世自爱猷识达里刺北徙以来至今可汗更七主矣土地人民增益豪未否古称顺天昌逆天亡况尔有众甲冑不离身弓刀不释手东迁西徙老者不得终其身少者不得安其居今数十年矣是皆何罪可汗聪明特达还前使者及所掠去边境之人用宁尔众同享太平岂不美与若果必以兵朕亦不得独巳可汗审之文绮二表里往致远意永和王济烺来朝上曰宣府万全兴和皆临边卫未冬先寒将士备御昼夜不解甲朕尝历其处劳苦特甚大小官军其人赐钞五锭上试礼部中选举人朱瑨等擢林环第一复亲试下第举人得文学优等二十一人赐冠带授之官选未及者赐钞遣还谕之曰尔等当归务学乡里父兄所在孔子盖恂恂如也尚谨子弟礼母生骄慢以蹈德凶敕论海岛流人曰尔等播迁于虐政畏罪久徙苟活穷荒特赦所犯宜即还乡复业譬如春冰为水如故四月顺天府老人以优免田租入谢命光禄寺赐酒食礼部予道里费面谕之曰往昔北方连岁军旅供给劳苦故尔特免比农种何如民力复旧否朕念一来恐劳困尔尔归各勉子弟为善而勤生皆叩头谢因谕户部臣北京耆老多有入谢者春作方兴政当勤督子弟力于农况衰倦之人岂堪远涉即檄止之保安王尚煜顺阳王有□长山王贤焌来朝购遗书于天下谕吏者曰勿计直惟所欲士大夫尚有藏书况天子哉因顾学士解缙曰须览阅乃有益上谕都御史陈瑛曰御史以儆肃百僚当用清谨介直之士不能是者悉黜之因谕吏部授御史必其人又曰百官小大皆必其人岂但御史有较尉讦朝臣谤毁时政者上曰其诬命鞫之果然上曰小人敢诬君子则上下不相安也付治于法司五月召谕三法司曰日见刑部引奏有逮及无辜久系不决至于病危其人无罪设若病死枉杀之矣决狱在明又在不滞今天气已热徒流以下其皆令所在发遣上谓侍臣曰君人之道犯极恶则不宥有小善则不弃论小过而废大善善将怠录小才而免大恶恶将肆故恶难容者乃不论其才才可用者乃可略其过赐鬼力赤部下阿鲁台织金文绮二端而谕之曰曩者丑闾回具言尔聪明识天命有归诚之心近忽都啄木儿至又言尔母子同心归诚有加无替自古名世之臣如王陵陈平去楚归汉尉迟恭李靖舍隋归唐曹彬潘美委身事宋皆怀先见之明知天命去留之几尔明达不下古人政尚决歜朕当处尔善地与尔王封传之子孙永世无穷命云南车里诸宣慰使定孟弄湾甸等府州三年一贡着为例秦王尚炳来朝六月已未朔日有食之是日阴雨不见礼部请贺不许上谓近侍之臣曰早在宫中偶忘一事问左右皆不能举沈思久乃得之朕以一人而览万几能尽无遗误自今事有丛脞尔悉臆之处置有悞亦须直言拾遗补过尔等职也南雄府献瑞麦荐宗庙广东布政司言南雄至南安有梅岭之隔番夷方贡请用民接运上曰贡无定期农少暇日其令贮贡物于南雄农隙接赴南安复顾侍臣曰民不失养劳之鲜怨民失其养休之不德云南西南夷大古刺小古刺等部落皆来朝贡七月上视朝百官奏事退召侍臣语久之时方五鼓侍臣请曰圣躬勤劳请少休上曰朕在宫中尝周思庶事一事未行或行未善即不寝至旦必行乃安久亦忘劳诚念才德不逮若不专志勤思何繇政善民理也命成国公朱能佩征夷将军印充总兵官西平侯沐晟佩征夷副将军新城侯张辅为右副将军率二十五将军讨安南逆臣黎季牦季牦者胡大五也闰七月羣臣请建北京宫殿以备廵幸从之遂遣工部尚书宋礼侍郎金纯古朴师逵副都御史刘观等采木于中外命泰宁侯陈珪北京刑部侍郎张思恭督造砖瓦征天下诸色匠作选军民丁壮期明年五月赴役于北京来岁代 【 古朴陈县人洪武中乡贡为太学生父丧服阕乞禄养母太祖嘉之除营部主事累武选郎中建文三年升兵部右侍郎永乐初改户部右侍郎宣德中南户部尚书终官朴居官临事夙夜匪懈谨守成宪无敢损益户部主事刘良墨其官朴下考之良凂上左右求最朴不可良遂诬奏朴他事既就系成祖察朴诬释之仁宗时吏部奏授良敕命封赠其父母仁宗曰岂弟君子福禄攸降良常诬奏大臣君子乎不与良竟以赃败　师逵字九达东阿人少孤孝母年十三母疾甚思食藤花菜地不常有逵去城南二十五里求得之归则丙夜道遇虎惊呼天虎舍逵去母食菜寻愈自国子生擢御史升陕西按察使旬日闲决淹狱以千余人丁忧去官庐墓蔬食永乐初召为兵部侍郎寻转吏部文皇征虏命总督馈运逵请量程置堡使得递挽民不困而军食足洪熙初进南户部尚书兼掌吏部事宣德二年卒逵任吏部能稽询众论求公当扈从北京文皇闲语左右曰扈从诸臣惟师逵廉】 上语翰林侍读胡广等曰朕曩守藩暇好观易时府中惟武周文善为易然时有拘滞易者易也甚妙在变又曰内君子外小人一语人君用之功效不小时周文以侍读学士请致仕陛辞赐坐良久曰卿笃学惇德宜在左右春秋高矣故遂卿请周文顿首谢命赐酒馔楮币给传还乡顾谓胡广等曰斯人操履端方上问胡广曰中官自江西来言田家获稻皆了此甚早也对曰臣乡多早稻是以早获上曰江西民众地少农亦给否对曰勤斯给矣上曰勤之一言四民皆通人君尤要八月侍臣有言强盗刼人多减死戍边恐法宽无以示惩上曰朕怜其初非得已又冀其终能改过敕甘肃守将未晟宁夏守将何福山西守将吴高曰朕欲马蕃思有二策其一欲略如漠法泽水草地其外险阻数人守之纵马其中顺适其意冬寒草枯则聚而收之其一散与军民牧养设监牧统领之二策孰善精思条画以闻上召通政司参议贺银而责之曰朕于民情虽微不忽四方言事皆欲悉闻今章奏非重务者通政司但送六科不闻朕如此则何以通政为赐赵王高燧书曰比闻驸马都尉袁容怒都指挥款台过门不下棰楚几毙款台靖难功臣尔岂不知曷不闻朕自洪武来何尝有下马驸马门之令所辱款台之人悉送京师王敦为晋驸马纵恣暴横卒用悖逆灭亡尔令毋效之免齐王槫为庶人九月晋王济熺周世子有炖广昌王济熇来朝设陕西甘肃二苑马寺北京二苑马寺申严投匿名文书之禁十月免午朝上顾侍臣皆休沐一日复问寓舍无事宁观书否对曰暇亦不废上曰朕爱孔子饱食终日之言宫中恒观书若等盛年切莫自逸禹惜寸阴何可不勉辛丑月食征夷将军朱能卒能州使右副将军辅领其众回回国进玉盌却之命礼部赐钞谓尚书郑赐曰朕宫中恒用甆盌洁素莹然可念也十一月庚申大荐享于高皇帝后臣庶祖考咸预其列其日甘露降孝陵醴泉出神乐观献宗庙赐廷臣敕曰朕敬谨事天致孝皇考皇妣普及幽灵祯祥迭见尔羣臣表贺朕不敢当斯皆上天眷佑皇考皇妣圣灵垂荫及尔羣臣尽心辅朕恊和神人之所感格朕观自古有道之君祥瑞之来愈加警畏尔宜勉辅朕躬承天与朕皇考皇妣鉴临之意刑部大理进月系囚数上阅之凡数百人大辟十之一召尚书吕震少卿虞谦等曰非死刑者何今天寒淹禁杂犯死罪以下约二日悉依赎罪例发遣之 【 吕震字克声临潼人洪武中乡举入太学朝廷行天下则壤均赈震承檄之两浙报命称任使擢山西按察佥事入为户部主事寻出为北平按察佥事成祖潜邸恭顺有劳及即位召为大理少卿寻升大理卿进刑部尚书转礼部成祖数自将伐虏震与吏部尚书蹇义户部尚书夏原吉兵部尚书方宾刑部尚书吴中皆谏上不听上怒原吉粮储之对颂系之并詈宾等宾闻惧自缢上命震兼领户兵二部事温谕之曰事无与卿卿但尽心朕坦怀相期因令较尉十人随震密敕曰震万一死尔十人毋生也震自幼颖悟善记每奏事他尚书皆执副本又与左右侍郎更迭奏震独口奏具得其曲折事经震省背诵如流既兼三部皆自专请对三部侍郎具位而巳扈从北狩虏立碑沙碛中上率羣臣读碑文而震能举之居一年上与文学臣语及碑诏礼部遣官仕录其文震请笔疏之上密使人至虏申榻其本不脱一字以此宠震甚震深申寡言当其独坐深念以手指刮眉毛则必有精思密计诸官属相诚无敢自事而主事尹昌隆者故为春坊中允为东宫所重日震事震政独坐不应少选复前震怒拂衣起曰君目行之何以问为昌隆不得请有语以公旧事东宫皇太子素重公何不耴令旨行之昌隆从其计事得行震大怒奏昌隆假宫僚怙赖恩私事不关闻奏辄耴东宫令旨不之父而之儿昌隆潜蓄无君心上为震下昌隆狱寻赦复官昌隆丁父忧起复谒震震外津接昌隆入理前奏诏系昌隆锦衣狱籍昌隆家凡下诏狱者上北廵率舆载以从名随驾重囚昌隆与焉后数年谷王谋反以王尝保奏昌隆为长史坐昌隆与谋下公卿杂间昌隆力辨不服震折之昌隆知不可免乃服狱具上昌隆死夷其族震居礼部垂二十年仁宗朝加太子少师寻进太子太保宣德元年卒卒时病面疽宛转病呼曰尹相尹相家人问故曰尹昌隆守而欲杀我震竟死】 户部人材高文雅疏白时政下礼部会议都御史陈瑛以文雅疏举建文时事劾而请寘诸法上曰草野不识忌讳言苟可采勿遽废罢因论尚书郑赐明主不罪言今后建言者但论可用与否瑛刻薄非助朕者文雅可付吏部量才授官十二月辛卯大赦左下上闻京师民多病叹曰内府药材甚广咫尺不能有济何况于外命太医院掣施方剂复命礼部申明药局之令 

　　名山藏卷之六 

　　●名山藏卷之七 

　　臣何乔远恭辑 

　　典谟记七 

　　◆典谟记七 

　　成祖文皇帝二 

　　○成祖文皇帝二 

　　五年三月工部尚书宋礼采木四川有大木数株出谷浮江赐出山曰神木祠祀之四月兴平王尚烐永寿王尚灴顺阳王有烜宁世子盘烒代世子逊煓来朝上谓侍臣曰朕与卿等论政不觉语久或谓伤气非所以摄生岂知天下之大休戚利害非广访慱询宁能知之侍臣对曰好问好察舜所以无为也上曰不如是不足以尽羣情五月敕左都御史陈瑛陈曰朕每岁春夏若农隙敕郡县浚沟渠筑圩岸修陂池捕蝗螟遇饥荒即赈恤比河南郡县洊罹旱涝有司匿不闻反言稼登及遣视之有收不及四五者有十不及一者亦有掇食草实者朕亟命赈之已悉朝于法其榜谕天下自今水旱灾伤有司不以闻者罪如之佥都御史俞士吉赈饥还上圣孝瑞应颂上掷还之曰尔出赈归未闻一语及民都御史固尔耶六月安南平诏天下置交址布政司羣臣譔平安南颂上谕都察院曰朕尊我皇考旧制调发军马必用御宝文书去年命内使采天花山西此朕一时过寻悔而罢近闻内侍进诈传诏旨伪造勘合复以天花为名于彼劳苦军民所在官都不来奏尔即遣两御史往治械送京师有涉者皇亲不贷七月乙卯皇后徐氏崩八月三法司奏录囚命非犯十恶者皆贷死南人戍极南北人戍极北流以下姑释之交址巳平余寇出没出源诸州山谷中前军都督佥事高士文往剿至广源州与战死之 【 士文咸阳县人洪武中以小较从有功授燕山左护卫百户从靖难有功累升前军都督佥事为人质直刚果善骑射其征交址多効劳勚死而人皆惜之】 九月张辅等献黎季牦及其子苍之俘于京师上御奉天门受之以付狱他子孙皆赦之给衣食于有司嘉定县奏请度民充僧不听谕礼部曰民服田力穑养父母出赋税供上僧何补哉十月以交址所举明经士人甘闰祖等十一人为谅江等府同知赐敕及御书慰免之羣臣有守卫卒自陈母病渍甚乞假省视上曰曷不早白曰告守卫官不听也上大怒曰守卫官非人子耶黜戍边交址郡县奏送所举士上曰南不耐寒命工部赐绵花袜靴于中道上谓刑部尚书吕震曰前所赦死戍囚从南北风土便宜顾南者多死瘴疠其改发北京种田郡县庶全活之谕鞑靼可汗鬼力赤曰前遣使致书本期通好何乃拘留不报今再遣百户早花等审求其故祸福之机一有显道唯可汗省之甲午册谥大行皇后高平王济烨来朝丙申月食十一月敕张辅沐晟曰交址反侧必当剿灭然不可滥及无辜虽凶逆之家幼子童孙驱入内地为民为奴而已姚广孝等重修文献书成赐名永乐大典序之曰昔圣王之治天下也尽开成之道极裁辅之宜修礼乐而明教化阐至理而宣人文盖自伏羲神农黄帝尧舜以至禹汤尚巳之数圣人继天立极皆作者之君文武相承文监二代乃始有述孔子生周之末有德无位删修赞序功贤作者周衰百家舛繁王者迹熄秦人燔书斯道中绝汉兴六艺渐传继而唐宋沿习有征我高皇帝以神圣之资广礼乐之途博大悠远同圣帝明王之道朕嗣承鸿基缅思缵述以为混一之时必有一统之制作用以序百王之传总历代之典而世祀绵邈简编颗富恒慨其难至于考一事之微泛滥莫周求一物之实穷力莫究譬淘金于沙探珠于海戛戛乎不易得也乃集文学之臣纂四库之书购募天下遗籍上自古初迄于当世博采旁搜汇聚羣分着为奥典以气者天地之和也有气斯有声有声斯有字故用韵以统字用字以系事揭纲而目毕张始振而末具举包括宇宙之广大统会古今之异同巨细精粗粲然明备其余杂家之言亦得附见盖网罗无遗以存考索始元年之秋成五年之冬总二万二千九百三十七卷名曰永乐大典聚其散漫总其条贯于以见斯道之大弥纶天地通贯古今支派蔓衍布着而纷纭也十二月颁高皇帝戒饬功臣铁榜文及敕旨于武官面申谕之通山王孟爚来朝 
　　六年正月敕新城侯张辅曰前以将士久劳于外令尔等抚安平定及时班师今春气向暖未闻还期朕夙夜在念其有妨耶速具奏闻二月命武臣子弟袭职者试骑射初试不中罚本卫所充军三年覆试不中谪戍远方别选才子弟代之诏曰朕念昔南征以靖内难时皇太子居守赖军民竭忠効力供给馈饷驰驱负挽昼夜弗宁城守战鬬犯矢石父母妻子朝夕不保使朕无北顾之忧朕即位以来饮食梦寝不忘北京民其所属郡县数被水旱岁榖不登缺食流移朕甚愍焉永乐四年五月所述负税粮课程其尽蠲之诸色课程自永乐六年为始仍免征三年少伸朕意焉三月诏曰比者营建北京需材于下国之大事诚非得已民之劳止朕甚愍焉所司督责逋负鞭棰逼迫甚失朕心河南山东西永乐五年以前悉与蠲免东安舒城二县饥命赈之掌交址布政司尚书黄福言交址初平征剑不一请酌定请重赋税之上曰比除交址郡县官朕数谕之政务宽简以绥新附福言良合膜意户部其轻议之 【 黄福字如锡昌邑人洪武中以太学生授项城主簿改清源皆有惠政升金吾前卫经历上书论国家大计太祖甚加奖异超擢工部右侍郎永乐初迁左侍郎寻升尚书肇建北京置行部为行部尚书交址叛命将讨之使福之南广营办军门调度有方交址平命以尚书兼掌布按二司事交人安之洪熙改元召还兼詹事辅皇太子其后交址复叛再出师讨之守臣再乞福往福至则将已失律夷民有执福者士酋惊曰此黄公吾故父母也解衣衣之骑之骑不便舆舁之至其垒尊礼甚谨福厉声叱之曰尔等孤负天朝厚恩天地鬼神将共绝汝徐又晓譬以顺逆祸福交事虽不可支而官军竟无一人被害者既还复改命董督淮泗漕运调行在户部宣德初调南京户部先是朝廷敕襄城伯李隆守备南京至是复命福参赞正统初进少保五年卒年七十八福历事五朝易直廉恕学士杨士奇南还祭扫至南京福卧病不出士奇即往见福惊曰公辅幼主可一日离左右士奇服其言成化中谥忠宣】 遣给事中郭骥指挥金塔十歹谕虏王本雅失里曰知尔自撒马罕脱身别居失八里今鬼力赤等迎尔北行以朕计之鬼力赤与也孙台久结肺腑相倚为固未必弃亲就踈况手握重兵虽或干有附尔者亦安敢与异志尔与鬼力赤不两立矣夫元运既讫顺帝以后瞬息闲六传未闻一人善终者此亦天意古有天下者皆封前代子孙如陈杞微箕汉唐亦行之我高皇帝恤元子孙尤厚妥古思帖木儿遣还为可汗南北共知也朕爱人之诚拟之皇考前代有同皎日不如幡然来归朕当念尔无吝封爵赏赉居尔近塞惟尔所欲若惑下人图拥立之虚名不顾祸机是亦惟尔特赐谕意并赐织金文绮衣二袭彩币二端敕新城侯张辅等曰朕命尔班师今天气已热瘴疠方作善抚视之有一死瘴不名全功四月永寿王尚灴来朝五月下诏赦交址余孽敕文武官宽恤之悉停罢一切不急之务六月敕泰宁侯陈珪及北京行部曰今方盛暑军民赴工者饮食作息必时有疾与医药敛怨为功朕所不取命军民子弟僮奴有自为僧者并其父兄送京师输作五台山毕日就北京种田七月楚世子孟烷来朝论征安南功进封张辅英国公沐晟黔国公清远迫王友为侯柳升为安远伯瓦刺土茜马哈木太平把秃孛罗来朝封马哈木为顺宁王太平为贤义王把秃罗为安乐王余论功有差八月交址贼简定邓悉等复聚众作乱以沐晟为征夷将军总云贵川蜀兵四万繇云南往征之命兵部尚书刘儁赞其军浡泥国王麻那惹加那乃合家来朝上嘉劳之亲享之奉天门皆赐宴九月交址土人莫邃莫勋莫远等来朝上嘉初下安南时率先归顺赐敕奖赉制诗赐之复遣太监郑和等赍敕使古里满刺加苏门荅刺阿鲁加异勒爪哇暹逻占城柯枝柯拨把丹小柯兰南巫里甘巴诸国十月浡泥国王卒上辍朝三日厚加祭赙葬之安德门外祠而碑之临淮县及靖州高要灵山二县皆言庙学当修上曰此政首也工部其即日下有司且通行之天下敕甘肃总兵左都督何福曰得奏欲取西平侯家所畜善马以统孳牧昔高皇帝时勋戚贵臣皆令畜马盖其享富贵意朕谨遵之其止勿言十一月皇长孙出阁讲学三法司言大辟三百余人覆讯皆实请处决上令行人持节谕之冤许自诉复谕五府六部及六科曰三百余人有一不实则死者含冤尔等更从容审之一日未尽则二日三日便十日何害大抵人情难得有言便驾词者有讷不能吐者详悉以听毋刑迫之十二月敕谕北京官吏耆老军民曰朕每惟靖难之日未尝忘尔父子兄弟功今宜安分力水孝亲敬长教诲子孙辑睦乡里有官守者必廉必勤以为善人君子或有过愆皆行改涤夫为善获吉为恶致凶天道也黔国公晟与交址贼简定战厥江败绩都督佥事吕毅兵部尚书刘儁交址参政刘昱皆死之 【 刘儁字子奇江陵人磊落不覊读书日记数十言下笔成文平居言不出口遇事剖决有道乡人皆奇之曰异日公辅器也洪武中以进士擢驾部主事累进尚书张辅征交址儁赞其军运筹划策夜以继日既捷言辅释其孽党凯还上深嘉之辅还交复叛成祖命儁仍赞沐晟军抵化州夷人闻儁来皆喜独贼首抗不服至又安海口飓风大作扬沙走石昼夜莫辨儁长吁曰天乎天乎口诵罗隐诗运去英雄不自繇且战且行畧无退意晟败绩儁陷贼贼执之抗声大骂贼戏曰揖我纵公生儁骂益烈遂遇害事闻上悼惜不已辍朝阳赙祭甚厚皇太子诸王皆遣祭仁宗即位叹曰妇人死夫尚有旌况大臣为国损命往者刘儁死文未赠谥礼官即议之遂赠荣禄大夫柱国太子少传论曰愍节官其子奎给事中】 兴平王火烐来朝是岁设四夷馆选国子监生教习四夷译字曰鞑靼曰女直曰西番曰西天曰回回曰百夷曰高昌曰缅甸凡八馆 
　　七年正月敕内外臣工曰文官之禄皆出民武官之功实因军能推绥恤庶几示报不报而又侵之国法不容鬼神祸焉谕礼部臣曰高皇帝君天下三十余年法度明备朕恪尊成宪庶几阜康思与民同乐其赐元宵节假十日自正月十一日为始百官朝参不奏事有急务封疏处分军民张灯饮酒五城兵马弛夜禁着为令二月上将廵狩北京命皇太子监国吏部尚书兼詹事府詹事蹇义兵部尚书兼詹事府詹事金忠右春坊兼大学士兼翰林院侍读黄淮左春坊左谕德兼翰林院侍讲杨士奇为辅遣使于廵狩所经郡县存问高年上曰朕廵狩北京思得老成列置郡县洪武中诸臣有引年未衰者吏部悉召之暂任以政资荐靖难将士之亡没者灵璧白沟东昌真定夹河藁城凡六处命英国公张辅佩征虏将军印允总兵官清远侯王友充副总兵率浙福江川三广云贵及楚辽宁三府护卫兵与沐晟恊征交址寇命行在户部尚书夏原吉兼掌行在礼兵二部都察院事赐钞四百贯壬午上廵北京车驾发京师翰林学士胡广庶子杨荣谕德金幼孜扈从成子驻跸凤阳谒祭皇祭上负土益陵从官皆负遂遣祭于祖陵赐凤阳土民户钞遣官祭灵璧战没将士遂遣祭于东昌藁城夹河白沟真定坝上诸战处癸巳驻跸徐州祀徐王坟遣祭少昊帝尧孔子颜孟峄山诸神壬寅至济宁晚至汶上漏下数列上召胡广杨荣金幼孜至行殿赐坐论事夜深辞退上曰朕每日避风沙草间且行且猎尔可随观早发汶上上骑射过小村茆屋数家桑枣藂茂鸡豚杂处儿童妇女聚观如不知万乘过上曰乐哉民家癸卯至东平州勉诸王羣臣乐善如汉东平三月甲辰望祭泰心辛亥驻跸景州望祭恒山及北京山川壬子驻跸河闲府遣祭汉昭烈帝及河闲献王戊午驻跸涿州见诸耆老追叙供亿之劳免其租税壬戌至北京坛而告天地于奉天殿遣祭山川城隍之神受羣臣朝贺赐官吏军民钞命文武大臣从游万岁山交址进白象羣臣请贺不许敕行在刑部都察院北京行后军都督府曰北京官吏军民从靖难者除十恶强盗不原余皆释之发充军者悉复其故念守城功复通政司右参议贺银官庚午大宴羣臣及北京耆老宴毕并赐敕勉谕四月谕行在都察院曰朕已宥从靖难者官吏军民罪尚虑有侥幸轻宪者其以朕意示之赐皇太子书曰朕命尔监国凡事务宽大弁躁急文武羣臣皆朕所命虽有小迥勿遽折辱亦不可偏听为好恶机务之重审察而行秋有所忽累德不细敬之慎之闰四月敕蹇义金忠等曰皇太子监国所裁决庶务其令六科详录汇奏赏一人繇何罚一人繇何罚复宥繇何夫国之储嗣天下大本尔等辅导当使天下之人仰望风采夙夜尽心庶副朕坏行在刑部都察院奏请录囚命重者五覆奏五月谕北京耆老曰朕惟帝王之治教化为先朕夙夜拳拳惟图行之凡我百姓教训子孙明诗书通善道慈孝而友敬一坊一乡之长教训乡坊之人五民守业无有淫惰贫富相睦邻保相恤则上下相安风俗淳厚夫降祥降殃惟天善不善惟人作恶而悛亦为善类慎之省之营山陵于昌平县之黄土山车驾临视封其山为天寿上采辑圣贤格言为书四卷曰圣学心法赐皇太子而序之曰朕惟古帝王平治天下具有要道诏训子孙亦有成法朕承皇考洪基仰维缔造艰难惕焉思惧明明有训是式是仪夙夜孳孳莫悟穾奥尝欲立言训我孙子顾所弭者无过六经圣紧之道几务之暇采辑为书名曰圣学心法揭君臣父子为纲分而为目有统有专惟我子孙尚慎听之夫人君智周天下必繇学问治心修身涵养以充之尊师重傅畜识以广之先明诸心力求其至然后可以应天下之务无不宜矣不繇此者圣功何成治先敬天敬也者所以永保天命也法天行体天德则上天眷顾四海又安不然天去人违不可延须臾飨祀鬼神尊祖配天所以报本反始也专精其德玉帛粢盛明信荐之神其福矣祖宗立法佑启我后继世之君敬之守之则世祚延长败而不信衰世之主也君人好恶与人同之独好独恶谓之拂天人之投闲毁誉爱憎无得而辨欲求无殆不可得已夫祸乱生于怠豫而治康本于自强一心之用周流天下须臾蹔息不可有功大要在强勉而已强勉则不懈不懈则身修家齐国治而天下平夫乱者生于台也生于忽也非治能生乱以其久安而忘戒是以忽乱既乱而惧虑之无及守满持盈居高思危者人君所以安身而保位也道德仁义教化之原也若夫内外者男女之位也明君为政必先正内则闰门和伦理正纪纲不紊矣自古国家衰乱皆繇内外易位尊卑倒置权溺于中言出于闰男教女顺盛德之至也圣君为治先亲九族夫睦亲人道之大也唐尧之德也诗咏行苇书言展亲是以周祚远也民国本也保如赤子未有不治也致治先育才道也者所以化民易俗也学不至道不足以成才故养才必素建学立师是其急也任人在择才择才之方在取信于众论一人有好恶众论合至公取公用当官称事治矣薮泽之大以其能容君德之圣以其听谏朝夕纳诲贤君之盛也谦已和颜接而受之则众言日闻无蔽匿之情隐伏之祸好谀而喜佞拒谏而饰非大臣固荣下僚惧罪耳目壅蔽则败亡也夫言有似是而非貌有似真而伪不可不辨也君子则处以公正表里如一小人则用情私邪君心公正故君子有所合而偏邪无自入故夫审其邪正而慎其用舍惟明君也夫礼国纪也乐情纪也教民敬莫善礼教民和莫善乐治天下者先修礼乐焉夫天地者尊卑之位也君臣者贵贱之等也义明等辨则人伦序而名分正故圣王之于天下也不使卑踰尊贱凌贵小如大庶先嫡君君臣臣父父子子夫妇别长幼顺上下相维朝廷之谊明祸乱之源塞矣人君驭臣惟礼与诚遇以礼待以诚则得贤者之心贤者之心得而天下之士归天下之士归而百姓戴焉人君不以赏私爱以待有功不以罚私恶以待有罪赏当功则劝罚当罪则服赏吝罚弛则纪纲颓号今堕矣爵禄不足劝刑法不足严故赏罚者明君所慎也刑也者圣人所以使人远罪改过也曰钦曰慎先王敬用不敢轻也杀愈多奸愈作狱愈烦天下愈乱秦隋之君也财者所以经用也善乎君子之言曰民邦本也财民心也善生财者非必取民也爱养生息使其力有余品节制度致用而不竭庸主则不然用掊克之吏剥膏竭髓而谓之曰能之人也欺其君者也茅茨十阶尧所以钦明也恶衣菲食禹所以无间也贤主不侵淫于嗜欲而戒慎于奢靡故天下靖安四陲蒙福衰世之君极费而穷好天怒民怨欲国无危不可得也夷狄之性无常强则叛弱则服圣王驭之以道不威以威厚之以仁待之以信不以其归顺弛防不以其衰微忘武来则御之服则处之起衅儌功损力耗财中国所以罢敝也夫兵也者所以备不虞也除暴敉乱先用武天下既平先用文文武并用长久术也黩则玩玩则败圣王之治兵也教礼义焉至死而不畏危也用以征伐则万全若夫父子人伦之至也为人父止于慈教之也爱而不教败其子也孝顺德之大也子以事亲以身之孝率天下之孝则不令从不严治矣善继善述不改先志孝之实也若夫勤励以事上廉洁以简身谦谨以守法正心修德责难陈善毋矜毋伐毋妒毋贼毋市恩毋逞奸此臣道也历观人臣之败未有不繇于懈怠贪污而恣肆者也吾所以勉为吾之臣者也凡前诸事吾集圣贤之言为训修齐治平之要盖大畧已具于戏自昔圣帝明王贤士君子或生或学故其言之精微可得而用不可得而离也吾揆德薄智浅寤寐战兢无敢怠豫俯察仰思匪学匪生无足垂训是以述而不作序厥篇端吾子孙欲观是篇其尚先观吾言非欲吾子孙取法吾言吾欲子孙取法于圣贤也是月安邑县学教谕白威言安邑旱伤民饥流徙吏科征不已乞折收钞帛当租税皇太子从之命廵按御史罪令而以威令安色钱塘知县黄信中青田知县谢子襄开化知县夏为县得民皇太子皆擢为其本府知府六月遣御史行郡县举实长吏臧否升黜之御史还奏汶上知县史诚祖治行第一贪污不职无甚易州同知张腾赐诚祖敕嘉劳之并赐上尊一织金纱衣一袭钞千贯升济宁知州仍掌汶上事下腾狱敕行在吏部都察院更悉心访吏谕靖难诸臣曰昔汉高帝屠戮韩彭臣主皆咎尉迟敬德为唐功首尝有小过一闻太宗训言即自饬励宋曹彬虽有大功恒自裁抑故能令名终始往迹昭昭也我皇考加意勋旧饬戒谆切谨守不违中山武宁王一人而已武宁王功大心小出则经营四方入则杜门远势每旦趋朝鞠躬屏息如蓝王者斗筲小人卒至覆绝又如李景隆稔凶包慝造为妖谶天地鬼神暴厥逆谋朕念懿亲曲存宽宥不自省究忿怨益深岂自保之道尔等从朕艰难以臻今日朕尝申明皇考戒饬之训兹复录洪武铁榜及律条定制人赐一本俾永鉴焉呜呼朕不忘尔艰难尔亦不忘图自保不有宥过虽有券书恐犯出宥外日至之时朕不能庇虏主本雅失里杀我所遣给事中郭骥指挥金塔上歹且欲寇边上怒命严备而将征虏焉命兵部尚书署吏部事方宾简南京御史之才者召至北京宾奏荐御史循环等二十八人上闻有繇小吏出身者命黜之曰御史国司直须用有学术识治体者上廷谓臣曰近日州县数奏水旱朕甚不宁右通政马麟对曰尧汤不免焉抑一二州郡耳上曰洪范雨旸皆本人事尔何不学因顾方宾等曰朕与卿等惛当修省更须择贤守令徙青州诸郡民之无业者八百余户于蓟州七月命洪国公丘福为征虏大将军总兵官武城侯王聪为左副将军同安侯火真为右副将军靖安侯王忠为左参将安平侯李远为右参将往征北虏敕谕曰本雅失里悖逆天道拘杀信使命尔往往兵重事也自开平以往当常若对敌至出奇兵击之尔尝从征备悉胜术审势察机不可执一既行复戒曰朕观风云气候当必有战占法慎则胜有言虏易取勿信之八月密云繁峙二县献嘉禾行在礼部请贺不许是月丽水县山水暴溢害民皇太子遣人抚视九月庚午朔日有食之遣使封甘肃总兵官何福为宁远侯谕之曰虏人来归且易给土田令俱来北京扈从渐渐移之南行散于便宜畜牧之处谕行在三法司曰明刑慎罚厥朕本心是是非非惟尔究情昔隋炀帝杀盗二千人当罪五人而已其时羣臣阿不諌朕以为恨朕数戒尔若有冤人尔等杀之不有阳责必有阴谴丘福与虏战败绩死之王聪火真王忠李远皆力战死上闻叹息曰福不从吾言至此此朕不明遂决亲征焉赐李远王聪赠谥恤将士死事者家敕行在五军厉将士治器械天下武职坐罪者皆令诣阙自言非殊死悉宥之简备戎行令朝鲜国进马助征至则酬直十月命夏原吉沿途筑城为储胥原吉请于宣府以北用武刚车三万辆运粮踵草约十日程筑城一酌储胥饱军留守戍虏觉遁即蹑其后上然之命其城曰平胡杀胡十一月是月也督河刑部侍郎张本有疾皇太子遣医驰视赐钞五百贯及狐帽狐裘 【 初运物赴行在者河涩舟滞皇太子遗张本督视本早暮躬勤为方畧立程度舟行皆通公私便之至是疾皇太子遣医驰视】 十二月上谕行在户部臣曰自济宁至良乡民劳递运数年其免户内粮税召张辅王友等领交址军还以从征虏进封陈懋宁阳侯是月也守京城内使言城门郎于皇太子纵酒擅离城城门郎亦言臣母病偶归固言之内使矣臣尝忤内使故内使构臣皇太子曰城门郎无疚内使上罔朝廷下诬无罪者下锦衣卫治之令今后内官内使言事不实及挟私枉人者寘重典 
　　八年正月谕皇太子曰朕亲征虏付尔留守事无大小审度而行尚亲贤远佞力于学问进德而明智钦哉是月也皇太子以淮扬凤阳至陈州去年水患遣近臣视免其被灾田有典卖子女为赎还工匠役京师者悉罢遣之二月敕黔国公沐晟仍佩征夷将军印充总兵官云阳伯陈旭充副总兵率师征交址余寇以亲征北虏诏天下命皇太孙居守北京户部尚书夏原吉辅之赵王高燧整堙北京城池军马广平侯袁容泰宁侯陈珪辅之丁未车驾发巳酉次龙虎台遣祭居庸山川庚戌度叵庸关次永安甸晚雨雪己霁日下五色云见丁巳驻跸宣府壬戌度野狐岭驻跸兴和扈从臣应制譔平胡诗于马上甲子大阅士是月广德州知州杨翰坐事被逮州民诣阙颂政皇太子复其职赐钞三百贯三月乙亥驻跸呜銮丙子驻跸凌霄峰志燥泉乏天忽雨雪丙戌大阅乙未马次清水源地咸水涸忽涌泉扈从臣应制譔神应泉诗是月也颍川县饥皇太子命赈之四月庚子行营刀戟中夜皆有火光癸卯车驾至玄石坡勒铭于立马峰曰维日月明维天地寿立石勒铭与之悠久壬子次擒胡山勒铭曰瀚海为镡天山为锷一扫胡尘永清沙漠赐其泉曰灵济甲寅次广武镇勒铭曰于铄六师用歼丑虏山高水清永彰我武赐其泉曰清流庚申次威虏镇乏水军士迟食赐以所乘水上尚膳曰巳暮令视军士食乃膳是月也皇太子免陕西被灾逃亡民徭役一年停征其逋负五月丁卯次胪朐河赐名饮马河选勇士三百专护卫不隶于诸将甲戌次环翠阜获虏谍言本雅失里将西奔瓦刺已古兀古儿札之地上令诸将悉度饮马河分追之乙亥留清远侯王友广恩伯刘才统领守营兵马于饮马河上筑杀胡城上率精骑循河西北行以二十日粮往丙子发闻喜冈敕诸将避山取便道毋疲士丁丑次平虏塞用鞑靼日户为乡导戊寅车驾至兀古儿札虏巳遁驻兵河上赐名清尘河倍道夜追巳卯及虏斡难河上登山先布阵逆击破之本雅失里以七骑遁去俘获男女辎重孳畜仍命游击将军刘江骠骑将军梁福等追之上驻跸灭胡山释俘遣之人予口粮羊马皆膜拜辛巳驻五原峰命都督薛禄祭斡难河山川赐名玄冥河丙戌次饮马河班师庚寅至蟠龙山以所获牛羊及光禄寺上供均给士是月也金州霪雨泛溢皇太子遣视之赈滁宿交址总兵官沐晟追剿贼首陈季扩于虞江季扩遁追斩首三千余级六月癸巳驾车次飞云壑倍道行甲辰侦阿鲁台聚众山谷中命严阵上率数十骑乘高视地势麾军度山结阵行虏出没迎且却少顷阿鲁台遣人请降上巳预敕出谕之既阿鲁台为下所阻未决再遣其甥来上赐甥酒复使与偕其下欲降者半欲战者半上命诸将严而待虏迟回不发上以数百骑挑之虏迎战右哨与敌阿鲁台率数千骑当中坚上率精骑冲破之阿鲁台堕马策而遁追奔十余里虏死且生皆乱散遂营于静虏镇丙午上率精骑穷追命都督冀中金玉等领马步卒殿至长秀串虏弃辎军牛马杂畜弥望中等收杂畜焚其辎重丁未上追及虏四曲津斩其名王以千百数十人戊申追至广漠城上逐虏山谷间复大败之巳酉发广漠上命诸军渡河而伏以辎重先上按精兵最后虏竞趋辎重伏出虏亟走上兵至虏莫知所向反奔河皆陷淖生擒数十人余尽死虏遂绝庚戌次宁武镇余虏多来降辛亥次紫云谷诸将皆会贺捷壬子次玉润山上见病卒悯之命申官周视病者悉给医药乙卯次清垂原令舁病辛酉次长乐镇令都督刘江殿英国公助之就道瘗遗骸癸亥次金沙苑命恤士病馁收病卒一人赏钞五七月丁卯次开平宴劳将士分所获给军上曰朕在塞外久素食非乏肉也念士不能甘侍臣曰惢见陛下服御供具贬于将帅上曰朕往时布军皆然此行尤念士改开平李陵驿为威虏驿壬由次盘谷镇敕宁夏备御都指挥王俶曰朕闻能特命镇守之癸酉次独石止羣臣远近驾甲戌次龙门皇太子使使进袍服请上更上曰将士衣久弊入关赐之赐乃更壬午至北京癸未宴羣臣从征居守皆预甲午大赏功是月也皇太子令州县户不及五里州一年县二年各贡生员一人禁弃男子不育者平阳县风潮漂没登州府所属诸县疫安庆徽州镇釭凤阳诸郡县饥皇太子皆命安抚赈恤之八月封安远伯柳升为安远侯赐扈从北征文职官钞币特命翰林学士胡广侍讲杨荣金幼孜同尚书之赐赈巩昌诸府饥九月幸天寿山十月上将南还丁酉发北京以务本训赐皇太孙其书言田野农桑之勤劳举高皇帝创业艰难次及往古人君圣贤昏乱可鉴戒着以致饬励之意是月也皇太子赈江西饥十一月车驾至京师十二月周王橚楚王桢宁王世子盘栻水寿王尚灴来朝左都御史陈瑛劾奏隆平侯信强占丹阳县之练湖及江阴县田上曰昔中山王有沙洲一区水利所经其家僮据以厉甚中山王闻而归地于官信何敢尔命三法司杂治之谕吏部尚书蹇义毋以刀笔吏为御史着为令交址贼首陈季扩上表请降许之以为交址布政使 
　　九年正月陈季扩外降内叛复命张辅佩征虏将军印充总兵往会沐晟剿捕之发诸省兵二万四千隋征二月丁未月食下诏赦交址罪人停其征采三月三法司奏录囚上曰论刑之际当详君子小人君子有过如失足误亦偶然小人有罪如馋口恣而无厌安定王尚炌来朝刑部奏民有盗劝善书者当黥戌上曰盗劝善书黥比耶命去之温州民言岁输白矾山岭为艰乞附载之海舶上问工部臣何用矾对曰染色布上曰染布耳而劳民于远罢之命自今制布毋染四月刑部都察院请遣官各省决囚上曰京狱有冤得击登闻鼓在外难矣其再使审覆闻名诸王来朝长幼次至六月内官郑和使西洋诸番锡兰山国王不礼将劫之和俘王以归官军从入海者皆引见命礼部与宴钞抚恤扬州府诸县之被水灾者赈龙游县饥开会通河成七月浚黄河故道成陕西疫遣户部侍郎王彰祭西岳及关内山川上谓兵部尚书方宾曰物性遂则生蕃往时北京军士养马散牧郊垌是以騋牝成羣近闻置棚造枋絷维之当有蹄啮死者饲秣失宜死者病不治死者朕以此训谕司牧皆不遵用尔兵部申饬之以湖州诸县淫雨没稼免今年田租张辅沐晟败交址贼党阮帅于月常江汝南王有爋永宁王有光来朝满刺加国王拜里米苏刺率其妻子及陪臣五百余人入朝宴劳之厚其赐遂御朝受锡兰山国王之俘羣臣譔来远人讨不庭诗以进赈临城县饥八月癸卯月食谕三法司曰明刑慎罚朕虽面训属吏苟且因循自今非谋反大逆当即死者具疏情犯朕详览之必五覆奏命屯田军以公事妨农者勿征赋着为令肃王楧来朝十月辽王植来朝敕五府六部三法司所奏重囚论皆当死为之惕然特再三省谕尔等审覆之敕户部谪徙比京及充军屯种之人免杖而徒者五年勿事免徒流而徒者三年勿事充军屯田者一年后征其租允军屯种者二年后征其租封冲■〈火或〉为韩王佐敬为靖江王重修高皇帝实录增置北京行部户曹清吏司郎中一员永平保定河闲三府同知通判各一员涿通霸蓟滦安景沧八州同知判官各一员专理屯务潘王模谷王橞庆王■〈木旃〉代世子逊煓晋世子美圭来朝丁卯命皇太子嫡长子为皇太孙冠于华盖殿十一月免陕西逋负清狱囚遣御史廵视靖难时挫师处死未尽瘗者罪所在官司十二月乙未大雨雪上召礼部尚书吕震曰寒甚昔靖难时亦当此景将士裂肤坠指朕尚念焉故从征者其各赐之钞以水灾免顺天府等州县税粮敕三法司曰每盛寒暑朕必命恤囚比闻死狱者往往蔽不奏夫杀一微物尚有阴祸人命至重可怠肆乎自今不谨则朕不贷上谕工部臣曰京城军士有出征者有守卫者妻子在营雨雪连日必有寒冻抽分处所积薪不少户给百斤出征者三之成都知府贾瑜饶州知州李益九载考满吏部言瑜益皆得民上擢瑜福建参政益山西参政命礼部各赐钞百贯宴劳之朕恒念得贤守自今守九载有治绩者升赏一视益与瑜安□王□楹平阳王济熿来朝闰十二月敕五府六部臣曰朕任贤求言拳拳生民遣问军民利病络绎于道于今十年困弊未苏未臻治効非长之者未得人欤昏懦阘茸者不达政体贪黩苛刻者不恤人穷欤司理之官不明其情或牵货贿颠倒抑民欤耳目之官或拘于欲得实迹因循缄默不纠不言欤今有可以革斯弊道及军民有所未便着条析以闻助朕拳切谕右副都御史李庆曰养民先守令守令贤否在按察司按察贤否在都御史卿等不能举职即按察司职亦废何论守令其察非廉明正直之士皆黜罢之谕兵部臣曰武臣子孙世袭老弱残疾者优给之旗较有功者优给及子孙此高皇帝旧制尔等毋以四方无事恩不至焉 
　　十年正月刑部都察院六科劾奏天下州县朝觐官有勘合不完者请付治上命条上完者几何人盖千五百余人仅八十人完上嘉八十人动赐钞使复职余亦宥而勉之复问鸿胪寺及六科比日命朝觐官言民瘼言者几何对曰百五十上曰令尽今日言缄默者罪既命六部议行曰不当亦勿问元宵节赐羣臣宴听臣民观鳌山午门外三日命造作杂务勿遣正官俾专理民赈陇州饥山西诸县饥有司不以闻械治之鲁王肇辉来朝以奸民好讼繇无恒产而北京多闲田命犯者挈妻子耕种于北方二月赦武职犯罪者以杨士奇金幼孜为考官会试天下士命精择之毋过百人曰取散木百不若得良材一伊王■〈木彝〉楚世子孟烷来朝辽王植有罪削护卫及仪卫司给与军较厨役三百人备使令三月秦王尚炳薨代世子逊煓来朝四月庆成王尚炫来朝上谕兵部臣曰朕申戒马政有年矣蕃息未报其饬厉太仆及诸部司卫官管马官岁终以孳牧来闻考勤怠焉敕三法司曰曩者奸恶齐黄等谋危社稷皆巳伏诛复芟芜去秽绝其滋蔓自今三月十六日以前凡姧恶远亲巳擒在官者不宥余皆赦之赈河南山西饥五月宁化王济焕来朝六月增建习译馆二十楹敕户部臣曰朕岁遣人行郡县欲周知其丰欺河南饥有司不以闻其速赈之凡郡县及朝廷所遣官目击民艰不言者追下狱永和王济熇来朝七月以水免苏州府诸郡税粮选在闲鞑官教民牧马铸永乐通宝钱八月宁世子盘烒来朝令皇太孙兼讲武事命兵部选北方民闲子弟年十七至二十拳勇有材艺者给廪送京师充随从名曰幼军敕北京提督养马官考验军士养马孳生及数者人赏钞五锭牧养失时罪不贷敕边将于关外险要之处崇石垣深濠堑以防虏山东河南诸县耆民诣阙谢赈上谕户部曰赈饥上责也远来谢止复来其再止之并给路费还皇亲徐赫匿逃民法司请治之上召谕曰疏远小人尚相戒守法尔乃狎恩昔中山王不敢分毫越度非尔祖耶治如律以国子监学录王让侍皇太孙说书曰朕闻其孝九月上闻天寿山工匠有亡疫者为文遣祭命僧资荐三昼夜有司归其骨复其家二年封志烜为秦王十月敕都察院大理寺出轻系输作赎罪者病顺天府医疗之甲子甘露降方山猎于武岗山之阳羣臣表贺应制譔诗丁卯命皇太孙演武于方山十一月以旱免湘阴海康遂溪三县税粮开州民父子三人自言愿効力天寿山上曰有为乎曰无生受国恩愿効寸报上曰尔意诚美尔能遵教务本不犯刑辟归而化善于乡即所以报见乡老少亦谕以朕言遣太监郑和赍敕往赐西南海上诸夷君长所镇抚陈恭上言人主侍卫宜严戎翟异类非我腹心不当寘左右唐玄宋徽可为明鉴上示羣臣曰恭言甚是顾唐玄宋徽自有败道岂坐用夷人君抚有薄海内外亦安得示人不广夫金日磾忠于汉武史那社尔効于唐宗胡元疏外汉人南人柄用蒙古鞑靼然亦不免于亡乱十二月邳州淫雨伤稼命御史传赈之 
　　十一年正月辛巳朔日有食之上曰朕乖治理上累三光众阳之宗薄食元旦尔羣臣尚勉辅朕朝贺宴会其悉罢免上谓通政司曰朕令来朝有司言民利病率云田榖丰稔比闻山西民乃食树皮草根自今悉记之境内灾伤已不自言他人言者必罪徐州饥宽其逋税天寿山陵成名曰长陵二月设贵州等处承宣布政司莒沂崇明德安丰城诸县饥赈之置乌思藏卫命北京民分养孳生马上廵狩北京命皇太子监国皇太孙从乙丑车驾发京师丙寅葬仁孝皇后于长陵三月皇太子赈湖州诸县饥四月车驾至北京上谓行在兵部尚书吕震曰有司妄言时和岁丰者业加有罪切民情知治理者宜旌赏之敕三法司慎刑行在刑部奏决囚有律轻情重者请重处之上曰民弗信其如律赈山东饥五月诸城等县蝗命有司捕瘗之谕曰蝗苗蠧也尔不能除则亦民蠧端午节幸东苑观击球射柳听文武羣臣四夷朝使及在京耆老聚观是日也分击球官两朋驸马都尉袁容领左宁阳侯陈懋领右自皇太孙而下诸王大臣以次击球皇太孙射柳三中上大喜既毕使属对称善赐名马锦绮纱罗及番国布诸王大臣以下击射申者赐夏布彩币有差遂命儒臣赋诗赐羣臣宴及钞设甘肃茶马司于陕西行都司城外定营建长陵功赏进封武义伯王通为成山侯驺虞见青兖羣臣献诗礼部请贺不许六月上召行在户部臣曰人从徐州来言水灾民有鬻男子者人至父子相弃穷极矣即驿赈之所鬻为赎还乐亭县人伤稼免其租壬戌月食束鹿县野蚕茧增设顺天应天二府州县官府通判州判官县佐各一员理马政七月鞑靼太师阿鲁台来归封为和宁王申敕交址布政司府州县官善绥新附之民敕镇守大同江阴侯吴高修诸处烟炖高五尺坚必铁石八月赈仁和嘉兴二县饥申明恤刑之令九月命扈从军士于北京城外旁近人种麦二十畆依屯田考较毋倚闲暇而旷沃土府军指挥张昶自南京来奏事辞归上颇闻昶弟倚皇太子妃兄居乡骄横召谕曰开平王永城侯德庆侯家恃外戚生事皆取灭亡汝当为鉴因赐钞六十锭曰若尔家守法何翅万之上谓户部臣曰山东蝗有司不问朝廷知而遣捕滋蔓矣各郡县每岁春至惊蛰时其即视之初发捕使绝布政按察二司失提督者与州县同罪十月遣副都御史李庆赍玺书于南京命皇太子录囚出轻罪命诸将整饬士马十一月以山东新进野蚕茧织帛染柘黄制衾荐太庙瓦刺马哈木既封复叛谋寇边上将亲征焉命诸将廵边练士马 

　　名山藏卷之七 

　　●名山藏卷之八 

　　臣何乔远恭辑 

　　典谟记八 

　　◆典谟记八 

　　十二年正月上谕行在工部臣修治孔子庙元宵节上观灯午门赐羣臣及耆老宴羣臣进诗命翰林第高下赐钞有差并赐耆老钞帛二月随州饥赈之按问长史之不言者上退坐右顺门里衣袖垢敝纳复出侍臣有赞圣德者上叹曰朕日十易衣未尝无之但念自惜福昔皇妣躬缉故衣皇考见而喜曰勤俭如此可法子孙朕常不敢忘三月扬州水赈之张辅使都指挥师佑寻交址贼首陈季扩于老挝获之上亲征瓦刺庚寅车驾发北京皇太孙从行晚久清河谕耆老之送驾者归督子弟务生戊戌驻跸宣府上从容教太孙太孙所对皆合上意上喜庚子发宁远镇行闲有突兔命皇太孙射之应弦而毙赐皇太孙名马辛丑至万全命忻城怕赵彝建平伯高福尚书吴中郭资都御史李庆通政司马麟督饷曰役民随军苦矣朝夕慰劳无毒以刑是月也直隶河南山陕湖广诸县饥疫皇太子命赈视之四月甲辰朔驻跸兴和大阅庚戌敕大营及五军诸将曰军法严则士一赏功明则士服今朝发一令夕不下闻此不严也将士効力名不上达此不明也其立传令及纪功官丁卯发清水源上以山川险易及将士之勤劳示皇太孙马上且曰汝知吾所以为此者乎对曰陛下岂图其土地利其资畜亦岂不自为乐虏禽兽也恩之不戴服而遽叛陛下固欲大狝薙之永驱于绝荒令一迹不近塞为子孙臣民世福遂下马叩头上嘉叹良久戊辰驻跸屯云虏多降者巳巳驻跸玄石坡申令将士爱惜战马兵行毋擅离队伍辛未驻跸清风壑命药病者五月癸酉朔驻跸杨林戌上教皇太孙以创业专成之道曰天下之事不可不周知人之艰难不可不涉历乙亥驻跸禽胡山上念濳邸时尝禽虏不花于此遣祭其山川之神辛卯驻跸速儿温都儿之地有海子水清洌赐名蒙山海是月也皇太子遣人抚绥高密安丘诸城三县之流移者六月壬寅朔驻跸清流港前锋都督刘江等哨见虏迹东行王令五军将士临阵齐奋所诛惟首虏毋夺财物毋掠妇女毋虐老稚毋杀降附违者斩甲辰驻跸双泉海刘江等遇虏康哈里孩与战斩其数十人上度虏且至严哨瞭巳获虏谍言虏兵踁此可百余甲丙午车驾发双泉海次三峡上率师兼程进命皇太孙于宝纛同行专以铁骑五百护卫戊申驻跸忽兰忽失温是日马哈木太平把秃孛罗等率众逆我师兄阵整顿兵山巅上驻高阜望寇分为三令铁骑挑之虏奋来战上麾安远侯升发神机铳炮毙虏数百余人亲率铁骑击却之武安侯郑亨追击虏中流矢宁阳侯陈懋成山侯王通等攻虏右虏坚都督朱崇指挥吕兴等前薄之连发神机铳炮虏死无数丰城侯李彬都督谭青马聚攻虏左虏尽死鬬聚被创都指挥满奏对失辞以右春坊大学士兼翰林院侍侍讲淮左春坊左谕德兼翰林院侍讲杨士奇及司经局正字金问等辅导不职并征之是月也皇太子赈河南湖广浙江诸县饥八月辛丑朔车驾至京羣臣皆贺庚戌大赐宴张辅执送贼首陈季扩阮师至京师伏诛尼八刺国沙的新葛遣人入贡封为尼八刺国王赏从征将士九月降晋王济熿为庶人使与世子美圭同守恭王坟封恭王第三子平阳王济熿为晋王榜葛刺国王遣使献麒麟羣臣献诗礼部请贺不许孟县献嘉禾上闻弗提斤六城之地肥饶命指挥塔失往治弗提卫城池令军民居止畋猎孳牧从其便商贾欲居者听之伊王■〈木彝〉薨闰九月黄淮征至下狱既杨士奇金问亦至命法司鞫治宥士奇召问东宫事士奇叩头言殿下孝敬诚至凡所稽迟皆臣等罪上悦而罢行在诸臣奏士奇不宜独宥下锦衣系之未几特出还职遂征司经尸句洗马杨溥芮善相继下狱崇明县水给米钞赈之免差役二岁十一月郢王栋薨谕行在翰林院学士胡广侍讲杨荣金幼孜曰五经四书传注虽定羣儒异同之说尚互可发明其会通采附为大全书周程张朱所著如太极通书西铭都力战死上遥见率铁骑驰击大败之杀其王子士余人斩首数千级乘胜追奔度两高山虏勒余众复战又败之追至土刺河生擒数十人马哈木太平等脱遁会日暮皇太孙遣骑兵四觇知虏已败走上还帐皇太孙入见语虏败形叩首称贺上曰虏去未远尚宜穷追皇太孙曰以陛下之威虏破胆矣请班师上曰善巳酉赐名忽兰忽失温地曰杀胡镇庚戌班师虏有乘高而觇者上麾兵薄之皆溃散车驾发杀胡镇驻跸回流甸遣使以击败马哈木等谕和宁王阿鲁台戊午驻跸三峯山之西南和宁王遣所部来朝命中官往劳之庚申驻跸饮马西岸和宁王复遣所部来言疾不能自诣上赐之米百石驴百匹羊百牵别赐其部属丙申驻跸饮马泉和宁王遣人谢慰谕之乙巳次墨山峪敕皇太子以班师告天地宗庙社稷颁诏天下是月也皇太子赈常熟县饥七月丙子驻跸禽胡山敕山陜辽东临边诸城增烽堠谨备御巳丑驻跸红桥禁蹂田禾取人畜产者庚寅驻跸兴和命偃军二十日丰城侯彬成山侯通领之命兴安伯徐亨等率军扈从巳亥驻跸沙河皇太子遣兵部尚书兼詹事府詹事金忠进迎銮表上怒其缓且正蒙诸篇亦汇聚次之为性理书因命举朝臣及四方文学之士开馆东华门外纂修而广等总其事光禄寺给朝夕馔甲寅月食苏松嘉湖杭五府水有司请半征上尽蠲焉 
　　十三年正月敕谕天下来朝有司曰朕夙夜图治擢任贤能苟能尽心修职俾康兆庶天下未有不太平者也夫为官者以忠勤廉谨为本以公正仁恕为先忠则不欺勤则不怠廉则不贪谨则不肆公则不私正则不偏仁则不暴恕则不害毋谓民愚而心实神毋谓朝廷可欺也而上天鉴之不遵朕言罪不赦钦哉既复榜而申戒之午门之外瓦剌顺宁王马哈王贤义王太平安乐王把秃孛罗遣使谢罪请朝贡如初许之壬子午门外灯山火有死者命礼部给其家敕皇太子曰上元张灯意同民乐火及于人天戒朕也方兹祗惧尔亦敬之停止中外进送遣监察御史吴文等分行天下询察吏治得失及民闲疾苦以闻郡县官有贪刻不律者执之阘葺老病悉送京师以春和有宽恤之令设保安州户部言漕运渐多请发民治仓上曰东作将兴其出徒流以下定等输作命武职大臣出镇谕之曰尔皆旧人寄尔腹心夫财民心也不伤其财斯不失其心往勉之二月遣指挥斌给事中盘等十二人分往山东西大同陕西甘肃辽东督视军士操练屯种交址总兵官张辅沐晟还师京师立北京马神祠定平安南功赏释工作囚徒四千九百余入输作赎罪既而多亡有司请捕之上曰必其空乏遂命见役者俱还家期秋后赴工令下有不愿去者七百余人上并尽释之四月命张辅镇交址止既选幼军随侍皇太孙至是设府军前卫亲军指挥使置官属焉以水赈北京诸郡五月丁酉朔日有食之端午节上御东苑观击球射柳赐文武羣臣钞有差文臣进诗者加赐酒席壬子月食开清江浦河道七月谕行在都察院曰滦州知州敬代州同知损武清知县濳皆残吏巳置法备录所犯榜天下以儆民牧太监郑和等奉使西洋诸番还命武职宫犯轻罪系狱者有疾许出医药者为令赈魏瑞昌永司射洪巴诸县八月以北京军民养马者多增置行太仆寺少卿各一员寺丞八员戊寅寿星见赈山东河南顺天等府饥九月占城贡狮子羣臣请贺上曰元顺帝时两都桑果叶皆五色黄龙文嘉禾有一茎至八穗者五色云常见朕与卿等祗敬无怠而巳五经四书大全及性理大全书成上亲序之十月令郡县凡选发种田者能用心养马悉除其罪大城县水免其租甲申上猎近郊经白河念靖难时冰合济师遣特牲祭告法司奏冒支官粮者上怒命戮之刑科覆奏上曰朕过矣其如律中官李达吏部员外郎陈诚等使西域还十一月麻林诸国进麒麟天马神马诸物上御奉天门受之羣臣稽首称颂上曰此皆皇考威德卿等辅相功继今益勉之苏林荅刺古里柯枝麻林诸番使将归命行在礼部臣豫遣官于福建俟其至宴饯之无简敕周肃秦晋诸王选护卫步骑五千以明春赴真定操练敕西北边及中原江北诸都司武卫选所属步骑兵以明春赴真定德州二处操练候比试于京师如洪武中故事赈潮州诸县 
　　十四年正月赈北京河南山东饥免其逋租停官买不急之务以水免河南诸府去年租税二月改赵王高燧封国于彰德命汉王高煦居青州四月礼部郎中周讷请封禅尚书吕震亦以请上曰圣经无文焉管子不足道也卿乃不及魏征五月端午节上御东苑观击球射柳赐文武羣臣宴自公侯以下至卫士耆民赐钞有差赈六安英山砀萧西安诸县饥置交址郡县凡府十二州十九县六十一六月儋州土官率生黎峒首来朝上谓行在礼部曰黎人远不沾化而贡献频繁自今三年一朝着为令哈烈撒马儿罕失刺思俺都淮等处朝贡使臣辞还赐钞币命礼部遇所过州县宴饯之仍遣中官鲁安即中陈诚赍敕偕行赐哈烈王沙哈鲁及撒马儿罕等头目金缯诸物八月癸酉寿星见行在礼部请率羣臣贺不许九月戊申车驾还南京十月甲戌月食癸未车驾至十一日周王橚率其子镇平王有爌宜阳王有炥来朝上欲迁都北京下羣臣议羣臣合疏伏惟北京圣人龙兴之地北枕居庸西峙太行东连山海南俯中原足以控四夷制天下土厚水甘民淳俗朴诚天府之国帝王之都高皇帝分封陛下若有待矣陛下即位之初升为北京文武羣臣合请营建巳下所司采木川广羣庶云集良材神呈比来圣驾廵狩万国来同民物阜成祯祥骈辏天意人心昭然可知然陛下重民而纡徐窃今漕运已通储畜充溢将作之辰天实启今伏惟早赐圣断上曰善楚王桢来朝修曲阜兖国复圣公庙复命修从祀诸贤之庙坏者古里爪哇满刺占城锡兰山木骨都束溜山喃渤利不刺陆柯丹苏门荅刺麻林刺撒忽鲁谟斯柯枝南巫里沙里湾泥彭亭诸国及旧港宣慰使臣来朝既辞还悉赐文绮袭衣遣中官郑和等赍敕及锦绮纱罗彩绢等物偕往赐诸国王仍赐柯枝国王印诰并封其国中山为镇国山亲制碑文赐之先是上谕皇太子令翰林儒臣黄淮杨士奇采古名臣对君之词汇录以便观览至是书成赐名历代名臣奏议遂以颁赐 
　　十五年正月辽王植渖王模宁王权蜀王椿安王楹晋王济熿来巿上集神僧传成御制序二月谷王穗以逆谋削为庶人命丰城侯李彬镇交址肃王楧庆王■〈木旃〉楚世子孟烷鲁王肇辉来朝命泰宁侯珪掌北京缮工事安远侯升成山侯通副之遂诹日兴事三月以五经四书性理大全书颁六部两京国子监及天下郡县学命天下有司杂犯死罪及徒流以下悉纵还家营资斧徒作北京自赎兴平王尚■〈火丹〉永寿王尚灴祥符王有爝新安王有熺永定王有光汝阳王有煽永兴王尚烈来朝汉王高煦有罪居之乐安州车驾廵狩北京壬子发京师巳巳次邾城敕军士所过毋坏民稼有践伤者除其近税五月丙戌朔车驾至北京命行在左副都御史李庆兼督营造命行在工部造安乐营以居病匠太医院分疗之御史锦衣廵视亡殁者归其骨七月赐皇太子务本之训敕曰朕以教太孙今录赐汝复别以赐皇太孙使服膺之戊寅寿星见羣臣请贺不许九月修孔子庙成上制文刻碑焉戊辰月食既命在工所疾未痊者护送还家有司善抚之十一月金水河太液池水冰结为楼阁龙凤花卉象赐羣臣临观行在礼部尚书吕震请率百官表贺拒不受敕曰比岁以来卿等遇祥辄贺朕之凉德夙夜不敢康命中外诸司爱恤军民劝课农桑作兴学校平均赋役敬祀慎刑旌表孝顺节义民鳏寡孤独必存恤之荐举材德遗逸之士严固边徼仓库出纳无有侵欺一遵高皇帝成宪官吏贪暴旷职者监察御史按察司具实纠治之改前礼部尚书赵羾为兵部尚书廵督塞北屯戍军民一切利病边务不修者以实闻 【 羾夏县人洪武中以太学生授职方司主事命核天下兵马诸路屯戍羾具图以进补其缺者增其宜置太祖谓羾能升武库员外郎寻升浙江右参政时海寇出没劫掠以计捕之成祖嗣位使交址郄其金宝之馈使还升刑部右侍郎寻转工部未几升本部尚书赐宴华盖殿彻御筵馔珍羞以遗其母戊午敕诣北京十仁孝皇后山陵壬辰督开创隆庆保安永宁诸州县抚安新集之民既改兵部尚书丁内艰起复专理塞外兵政壬寅北征羾给馈饷不绝仁宗嗣位改刑部尚书宣德庚戌以疾致仕正统元年卒遣官谕祭命有同治丧葬羾在襁褓母抱避寇林莽中卒遇虎熟视去闻者异之及长英伟多才善属文喜歌咏历事五朝多所裨益虽贵位列卿自奉如寒素】 是月陕西进玉兔羣臣表贺 
　　十六年正月以玄兔图并表颂赐皇太子谕之曰羣臣颂朕朕心媿之夫好直则德广好谀则过增尔将来有寄不可不审理于言故示尔知交址贼黎利反三月乙丑月食敕天下文武官员转贪为廉革暴为宽励怠为勤去私持公赡养军民使皆受福敕成山侯通行视陕西潼关等处曰高皇帝数命公侯重臣修理军政今西北边尤急勉尽厥心六月纂修天下郡县志书敕交址总兵官李彬曰为将之道在智勇仁信忠勇则不可犯智则不可惑仁则爱人信则不欺忠则无二尔无镇远夷政当体之七月交址布政使莫勋交州知府林希望等言交僻南荒慕化有午皇上建设郡县俾同内向今者营建北京谨以家丁瓢等五百人献诣阙下少効子来召劳赐锡而遣之曰备悉远诚殊不劳尔降敕切责陕西布政按察二司曰比闻所属郡县岁累不登致民流莩又不以闻其咎安在速赈之翰林院侍读兼右春坊右赞善梁濳以辅导有阙逮下狱八月尼八刺国王沙的新葛遣人入贡使中官邓城与其使者偕行赐赉之所经罕东灵藏必力士瓦乌思藏野蓝可般十纳等处头目皆有赐丙戌寿星见九月壬戌月食十月谕陕西三司曰西人苦旱征役又繁朕甚悯焉自今出使外夷一切供应非有朝命毋得擅取违者重罪之十一月以浙江濒海郡县风潮冲激堤岸垫溺民居岁治无成上亲斋戒遣保定侯孟英以太牢祭东海既祭水患弭咸归颂于圣诚十二月武当山宫观成赐名太岳太和山亲制文记之上以资皇考皇妣之福下为民庶祈弭谕法司曰唐太宗恶官吏贪浊犯赃必寘法吏尚清谨民免掊克贞观所以为盛朕屡敕中外诸司不许妄杀一夫擅敛一财而官吏恣肆自若继今论如法以陕西旱命成山侯通偕户部官驰赈之谕曰民之饥饿譬捄水火速往毋缓一切不急悉停止之民间事不便者条具以闻 
　　十七年三月为善阴隲书成盖上辑古之积善而庆显有明效者得百六十五人人为论断系诗于后以劝世焉因命礼部凖大诰例抽目以试士八月敕皇太孙曰尔年既长尚勤学问自古帝王未有不读书明理而能齐治平均者交址又安府土官知府潘僚反敕丰城侯李彬讨之九月封刘江广宁伯丙辰卿云见羣臣称贺不许敕曰帝舜之世有百工八伯之歌四时未经万姓未诚朕正当与卿等忧勤惕厉以荅上眷十一月丁巳甘露降孝陵松栢三日十二月敕武臣曰自古国家盛衰强弱未有不系武备之张弛有宋之时太祖太宗削除暴乱将勇兵强后嗣不修丑虏僭窃驯致分裂宗社丘墟元有天下世宗戎部整肃甲兵强盛遂以胡主华厥后嗣主荒淫军政弛焉覆亡竟至我高皇帝受命于天于时将帅效忠士卒奋勇左下之民阴受其赐朕嗣位以来屡敕尔等整齐队伍操练士卒犀利器械尔等惟图货贿苟且蒙塞今明与尔言尔犯他罪论勋论戚犹或可恕若如前弊罪且用杀令自今在外系囚当死者悉送京师会官审录三覆奏乃决癸未卿云见敕皇太孙曰比闻出郊游猎一军害民即惩以法朕闻甚喜善积而久名播天下不令而行不言而信肃王楧薨命工部侍郎刘仲廉许廓覆实户口田赋于交址仍察军军民利病以闻 
　　十八年正月上元节上观灯午门赐羣臣宴赐御制诗羣臣属和以进 【 诗曰皇明启祚天眷隆太祖受命芟羣雄奠安万姓复人纪洒扫宇宙腥膻空三光宣精益辉朗五岳不动逾穹崇天祼壤极南北虞渊旸谷穷西东梯山航海日相继王帛万国皆朝宗宣扬教化敷礼乐简拔贤俊俱登广闾阎耕凿乐皥皥田弦诵声沨沨开基创业比盘石神功圣德垂无穷朕继大统膺天命负荷弗克怀忡忡宵衣旰食敢自逸黾勉图治思成功兹惟民物日蕃阜休养作息无瘝痌雨旸不愆万类育两闲租气何冲融生祥毓瑞日骈集灵贶所锡繇苍穹上元隹节值三五宴乐期与臣民同巨鳌负山出平地屹立万仞当天中香烟下连瑞雾紫灯火上照青云红教坊杂沓百戏队仙仗围绕千花丛九衢车马随明月千家弦管皆春风朕观此景心更悦岂独民庶欣遭逢赖兹臣邻力匡辅各谨乃职输其忠繇来盛德戒盈满毋或怠肆堕天工朕承洪业冀垂拱仰止圣哲怀轩农太平一统洽文治万方永乐年屡丰作诗敢继南熏曲愿与四海歌时雍】 闰正月乙酉月食五月交址右参政侯保率民御贼死之左参政冯贵亦以讨贼战死 【 保赞皇人国子生为襄城贑榆博兴三县知县有善政初设交址郡县择人抚治升交州知府又升交州右参政时黎利剽掠郡县保筑堡要害御之贼来攻堡与战不胜死　贵武陵人举进士为兵科给事中从张辅征交址总督兵饷克效勤劳还奏称旨升交址右参议俄升左参政抚辑流民归附者众有士兵二十余人劲勇耐鬬每击贼辄有万中官马骐嫉之尽夺具士兵及黎利反独以羸卒数百遇贼战死保为政廉恕贵有才畧其死人也皆世】 六月孝顺事实书成盖上命侍臣考古孝行卓然者得二百七人复为论断并系之诗以教民以陈诚为参政命同中官郭敬等使哈烈诸国七月辛巳月食八月丁西朔日有食之巳酉寿星见丙位羣臣请贺敕曰上天垂象以亲有德朕惟恐弗堪九月以北宫殿将成明岁将朝正于新殿遂遣行在户部尚书夏原吉齐敕召皇太子命行在礼部明年正月朔以北京为京师去行在令取南京各印信给京师诸衙门南京衙门别铸皆加南京二字诸城县进龙马十月右麻刺郎国王干刺义亦敦奔率妻子羣臣来朝礼之如苏禄国王癸亥甘露降孝陵松栢十一月北京宫殿成诏曰朕皇考高皇帝建都江左肇造邦基肆朕缵承惟怀永图眷惟北京实为都会惟天意之所属亦上筮之攸同乃仿古制狥舆情立两京置郊社宗庙创建宫室上以绍先志下以诒子孙营建以来天下人民乐于趋事天人恊赞景贶骈臻今工告成选以明年正朔御奉天殿朝百官治万民故兹诏示咸使闻知召皇太孙于南京交址占城诸国来贡白乌瑞象羣臣应制撰诗增云南交址贵州三清吏司于户刑二部云南交址贵州三道于都察院赈山东诸府州县饥十二月封郭义安阳侯薛禄阳武侯金玉惠安伯薛斌永顺伯皇太子及太孙至先是皇太子过邹县见民男女老弱持筐拾草实驻问之知以为食恻然下马入民舍视民男女皆衣百结灶釜倾不治叹曰民隐如此乎予之钞问所苦辍食赐之山东布政使石执中来迎太子责焉执中言巳奏停今年税太子曰民饥且死尚及税耶勘口数速赈之近地三日远五日执中请人给三斗皇太子曰与之六吾言上母惧擅发至是上言上嘉叹久之 
　　十九年正月甲子朔上诣太庙奉安五庙神主命皇太子奉安昊天上帝后土皇地祗神主于天地坛皇太孙奉安太社太稷神主于社稷坛黔国公沐晟奉安山川诸神主于山川坛礼毕上御奉天殿受朝贺大赐宴赦天下和宁王阿鲁台遣使来贡使要劫行旅上戒谕之自是阿鲁台不朝乙卯月食既二月赈通渭全椒吴桥三县楚王槙庆王■〈木旃〉来朝四月庚子奉天华盖谨身三殿灾敕曰朕仿古建二京三殿同灾朕心惶惧意者敬天事神礼有怠欤祖法戾欤政务乖欤小人在位贤士隐齐迹欤刑狱冤滥欤谗慝交作欤削剥掊克及田里欤蠧财妄费用无度欤租税太重徭役不均欤军旅未息征调无方馈饷乏欤工作过度民力敝欤奸人附势羣吏弄法抑有阘茸不治而致然欤朕之寡昧未究所繇尔文武羣臣宜陈无隐朕图悛改以回天意停止中外之不便不急者敕曰上天垂戒监寐不遑 【 言寐而不能寤也】 礼部以朕初度读贺甚非所以畏天而徒益不德焉其止敕吏部尚书蹇义等二十六人廵行天下安抚军民羣臣应诏言事皆言迁都不便主事萧仪言尤峻切上怒命诛之曰吾与大臣密议数月岂复不便哉科道官因効奏诸大臣上御午门楼使廷辩诸大臣啐骂科道官书生也昧大计户部尚书夏原吉奉曰御史给事言官也且应诏陈言臣等备员不能恊赞是臣等罪上悦两宥之给事中柯暹监察御史何忠郑维栢罗通等应诏言事请上止廵游引龙不离渊虎不离穴为喻上怒诘问之引易书龙虎风云对皆謪知边州六月赈吴西安瑞昌濳山东光五县饥谍者云阿鲁台欲寇边敕居庸等关严备征诸都司兵京师上将廵开平兴和焉七月严自宫禁赈宁津高邑歙新宁上杭五县饥阿鲁台闻上将廵边举众北徙遂罢诸征兵八月辛卯朔日有食之河间县进白兔以水免徐州税粮十一月命边将置暹骑于古北口北神树之地作深沟高堑以自固上复将征虏命户部尚书夏原吉兵部尚书方宾礼部尚书吕震刑部尚书吴中等议皆谓频年劳师军马储胥十丧八九灾眚屡作内外俱疲重以圣体少安涉冒风沙殊所未便古不勤兵于远莫若休养于内备御于外方图入奏会上遽召宾宾言馈饷恐不赡遂召问原吉饷数对曰赡备御而已亡以给大军上不怿即命原吉料储饷干开平而吴中入对与宾同遂召原吉颂系之以大理寺丞邹师颜尝署部并系之宾惧自杀上曰朕未尝罪宾何遽然既闻宾平生怒而戮其尸并下中于狱 【 宾杭州人自监生擢刑部试郎中改兵部建文中署应天府事坐累谪广东以尚书茹瑺荐调兵部郎中上初即位升本部左侍郎扈从北京升尚书聪敏强记职务丛脞问无不荅虽寡学善应对既见信用势焰骄腾睚眦必报原吉遭系上时时愤詈之宾方提调灵济官工上数使使侦工中使闲语宾以上怒故恐罪及自缢朝房中上初犹惜其材既漏闻平生所为怒曰生诛矣命剉其尸僇】 下翰林院侍讲李时勉狱命侍郎张本都御史王彰督有司造车发丁壮挽送以备征虏 
　　二十年正月巳未朔日有食之免羣臣贺辛未月食赈龙游宁乡二县饥二月命考黜赃污官吏边戌之三月令有司遇饥荒急迫赈而后奏闻阿鲁台犯兴和杀守将都指挥焕上亲征之议遂决命皇太子监国戊寅车驾发北京辛巳驻跸鸡鸣山虏闻夜遁癸未驻跸宣府甲申飨将士四月敕皇太子凡官军以罪系者悉送军前立功命太医院分医生朝夕行营有疾者与善药巳亥敕前锋都督朱荣等勤哨瞭慎设伏辛丑驻跸龙门收遁虏遗马二千余匹癸卯万寿节礼部请贺上曰朕不获祗拜宗庙兼念从征士卒之苦何乐于心此行驱虏安边共効忠勇所以贺也令民以军饷役塞外者复之一年乙卯驻跸云州阅兵是月也皇太子赈颍州饥五月丁巳朔令将士军行不得离队五十丈收放马驴亦毋得远离营乙且度偏岭命将士猎道傍山下曰非好猎也以缮士怒丙寅驻跸隰宁敕开平备御成安侯亮曰虏至勿战固守俟大军城中民禁之远出屯堡无要害者悉徙入城丁卯大阅谕诸将曰水因地而顺流兵因敌而作势水无常形兵无常势兵犹水也戌辰观士卒射一卒连中三赐牛羊各一钞五锭银碗二曰重赏则人劝是日上制平虏三曲使将士歌之庚午名诸公侯驰射英国公辅安远侯升连中应城伯亨不中罢其领兵隆平侯信辞疾不至降为办事官上谓诸将勇智兼全为将之道弓马便捷所向无敌勇也计算深长智也有勇无智一卒耳辛未发隰宁次西凉亭亭故元往来廵游所上谓侍臣曰元人创此岂计今日书曰常厥德保厥位厥德靡常九有以亡况一亭耶因禁伐其亭傍树曰殷鉴也癸酉次闵安命下营时大臣居中五军分驻营外建左右哨左右掖以总之步卒居内骑卒居外神机营在骑卒外外有长周四周二十里军中樵牧毋得出长围上问诸将驱虏策皆叩头言奉陛下成算上曰智勇先也必爱士而和僚敕皇太子曰朕今去京师渐远军机重务令五府六部议当行之不必来奏乃敕诸臣恊心辅导丙子次威虏镇赐皇太子书曰朕付尔宗社亲贤保民是为尔孝口腹劳人非朕心也继今蔬果无远进毋以军中念朕上在军率五鼓起或亲阅军卒或计议军务夜与侍臣论经史或与诸将论兵法至忘寝食至是谕诸将曰军旅重事朕不敢自逸每一令出必审思之古人云将国辅也辅周国强辅隙国弱朕若未当尔有深议长策即面陈焉敕领运公侯令馈运兵民日随大军行夜团营而宿后者斩六月庚寅次长乐镇镇乏水晚有泉跃出足军壬辰次清平镇令曰出应昌地益平旷宜结方阵进神机马队整肃列之癸巳次威远以开平报虏复攻万全上曰虏虑大军捣其巢穴为此牵制必不足虑甲午次阳和谷虏攻万全者遁去丙申次祥云屯方驻跸有紫云如盖见营南因赐屯名戊戌次翠玉峯虏有降者命善抚之庚戌次玉河泉以深入敕前锋都督朱荣等各领健卒三百卒二骑斋二十日粮宵行遉伺都督吴成等踵兵千人后应乙卯次通济河令军中护兵器马驴行粮毋委弃七月次环秀冈虏有息命将士星驰进四出逻骑巳未次杀胡原荣获虏部属言阿鲁台巳尽弃其马驼牛羊辎重于阔滦海之侧与其家属直北徙上曰未信毋弛备既果然召荣成还尽收虏所弃牛羊驼马焚其辎重遂命旋师夜谕诸将曰阿鲁台遁矣羽翼之者兀良哈遂分步骑二万为五道上亲率精骑数万西要之庚午大败之屈裂河追奔三十余里抵其巢穴斩首虏数十生获其党伯儿伯克等尽收其人口牛羊驼马焚其辎重兵器辛未上复以兵狥屈裂儿河西大获之甲戌兀良哈老弱诣军门待罪戊寅次捷胜原分给所获牛羊于将士壬午次紫驼冈宁阳侯懋以骑兵五千搜余寇屈裂河东北深谷中获其男妇千余及牛羊马数万并得所掠边卒男女百余人是月也皇太子免两直隶山东河南郡县被水田粮若马草八月巳丑次祥云屯宁阳侯追败残虏山泽中壬辰次威远川益宁阳侯精骑千与武安侯郑亨前行收辎重亨懋夹击虏又大败之庚子驻跸武平镇皇太子遣富阳侯李茂芳礼部尚书吕震迎驾遣李庆祭开平山川以班师谕皇太子颁诏于天下中官郑和等使诸番国还庚戌次云州禁官军践伤田稼皇太子遣驸马都尉沐昕赵王高燧遣长史赵季通六部臣仕侍郎郭敦进贺平胡表至九月丁已度居庸关次龙虎台飨随驾将较北京文武大臣迎驾见壬戌昧爽上至北京羣臣表贺下杨士奇吕震蹇义锦衣卫狱严钞法不行使者坐大辟家徙边宴随征将士命礼部分等有功无过者坐前列食上食功过相等先入关者坐次列食中食功过俱无坐下列食下食无功有过者傍立赐钞各有差以杨荣金幼孜扈从之劳特命坐前列食上食各赐二品金织纻丝衣一袭钞五千贯封朱荣武进伯薛贵安顺伯释杨士奇复其官十月申谕有司逃民复业者积年逋负悉蠲免命内官韦乔监察御史宋凖郎中吕谦等八十人盘点天下军民衙门仓粮稽考递年出纳之数十一月郑州献白兔十二月赈英山县饥闰十二月以水免凤阳府所属州县粮 
　　二十一年正月二月蜀王椿薨释蹇义复其官三月释吕震复其官赈文登县饥五月开封府雨伤稼遣人按视蠲其禾且常山中护卫总旗王瑜上变告山中护卫指挥贤等纠合羽林前卫指挥旭等将举兵推赵王为主谋不利于上及皇太子上召皇太子赵王与诸大臣皆至捕贼亲鞫而诛之 【 瑜字廷墨直隶山阳人繇淮安卫总旗调常山护卫仕至右军都督府佥事雅尚文学为指挥用法平恕门杜私谒为镇守宽大不猛务以德服人喜观史册每读忠臣烈士传慨然歆慕遇姧臣贼子则切齿恨之但发不轨事有枉者死之日自束两手如高悬者号呼救解而卒】 东阿知县贝秉彝九载当升县民乞留从之加秩二级复其任 【 秉彝上虞人举进士知邵阳县有惠政以忧去再知东阿律已廉勤政火宽厚兴学劝士课农务民县以大治】 六月庚戌朔日有食之七月虏中有来降者言阿鲁台将入掠召谕诸将曰朕当待之塞外乘其劳击之遂定部分料军实释李时勉复其官命皇太子监国壬寅车驾发京师甲辰次土木随征将士毕集上阅之喜遂赐宴会有边卒陷虏中者脱归云今聚饮马河北声言犯大同宁夏敕大同宁夏守将严备之敕庆王■〈木旃〉严敕护卫官军亦如之有告军士取民田榖饲马者立斩以狥戊申次宣府书谕皇太子凡饮食及诸不急之物悉勿进八月已酉朔宴劳大营五军诸将因大阅甲寅车驾发宣府次沙镇赐诸将内厩马曰古人克敌藉习习调之庚申次万全兵民有所进献倍偿之敕大营五军诸将曰朕劳勤将士非志用武计生民也夫有精兵十万可横行天下今以三十万众当此残虏何患不克丙寅命诸将布陈聚军士操习之神机铳当锋马队居后曰阵密则固锋疏则达命诸将分督沿边隘口昼夜毋怠乙亥次沙城召见晋庶人济熺封其子美圭为平阳王是月也寿星见封琼烃为唐王皇太子赈靖州会同县饥蠲两直隶山东郡县被灾田九月戊子次西杨河抵于阴山之脊皇太子赵王及诸大臣遣人奉表贺寿星却不受虏伪知院阿失帖木儿古纳召等率其妻子来降备言阿鲁台今夏为瓦刺顺宁王脱欢所败其部落溃散无所属若闻天兵再出远走不暇敢复南向上命授之官谕诸将曰虽然当谨备分令廵视缘边修筑关隘防守之西洋诸夷遣使来贡凡十六国吏者千二百人敕皇太子宴劳厚赐命恭顺伯吴克忠安顺伯薛贵都督吴成等先出骑士三千侦虏十月甲寅朔前锋宁阳侯陈懋追虏至宿嵬出口遇鞑靼王子也先土干率妻子部属来归遣人驰奏敕善视之与偕来甲子驻跸天城将士猎东南山上临观之丙寅复观猎时风日暄霁将士健捷上喜已已宁阳侯以也先土干及其部属入见上大喜召之前与之语叩头呼万岁命悉赐酒馔封也先土干忠勇王赐姓名曰金忠所以宴赐甚厚遂并谕书皇太子下诏班师颁中外甲戍驻跸万全皇太子遣定国公景昌表贺十一月戊寅朔军惊次怀来辛已入居庸关上衮乘王戈花龙马臣民夷使骈阗迎驾欢呼万岁次龙虎台大赐宴甲申至京师陈卤簿上乘御辇入谒告天地宗庙社稷出御奉天门朝羣臣时诸番贡使咸集阙下文武羣臣上表贺上谕以无怠无荒四夷来王之意遂召忠勇王部下皆授官壬辰月食 
　　二十二年正月阿鲁台所部复侵掠边塞上复召公侯大臣熟计征虏皆赞决上可之赐文武百官及京民四夷人等元宵节钞二月楚王槙薨三月作五军使忠勇王领壮士为前锋谕诸将曰阿鲁台始以穷蹙来归朕抚甚厚违天负恩不一一朕再出师捣其巢穴命如丝发当时若从将士计岂能复生驱而逐之冀能改也豺狼兽心终焉不变朕非黩武必拯边民重建南京天禧祠赐名大报恩寺荐福于高皇帝后四月赠从靖难之战没者以亲征命皇太子监国乙酉发北京巳未次长安岭享诸将壬戌万寿圣节车驾次赤城礼部请贺上曰朕方劳于师庚午车驾次隰宁忠勇王所部获虏谍云阿鲁台且度塔兰纳木儿河趣漠北以避上曰寇不远速进是月也秦王志烜薨五月巳卯至开平雨上遥见士卒沾湿寒有后至者命诸将恤士甲申上梦神一再告曰上帝好生旦召问杨荣金幼孜曰何祥也岂天属意此寇部属耶皆对曰陛下除暴安民亦好生也或者火燃昆冈玉石俱焚上帝之意惟陛下详之上即命草敕使谕其部落曰往者阿鲁台穷极归朕及朕所以待之者尔等所知朕何负此而比年以来寇掠我边鄙虔刘我蒸庶谁之过与朕闲者以天人之怒再用率师当是之时如狥将士之志尔等复有余命朕体好生驱之旷远兽心不悛荼毒增甚今王师之来罪止阿鲁台一人有能顺敬天道输诚来朝朕待以恩礼仍授官职听择善地毋怀疑二以遗后悔命安远侯柳升瘗道中遗骸上亲祭之谕诸将曰武有七德禁暴除乱是其首也又谓止戈今罪人阿鲁台耳胁从之众有归降者宜悉意抚绥非持兵器向我师者纵勿杀壬寅次长乐镇杨荣金幼孜侍上曰汉高祖至柏人而心动朕次长乐思同乐也丙申次清平镇辎重后令诸将分接之曰不继者危道丁酉驻跸清平镇宴文武大臣命内侍歌高皇帝御制词五章上爵之曰此先帝垂谕创业守成之难而示淫荒酣酗之戒也朕虽军旅居臣杯酒敢忘先训皆稽首谢上亦制词五章述奉天法祖勤政恤民之意焉巳亥次威远川宴文武大臣亦命内侍歌之羣臣皆颂上悦悉沾醉罢是月也辽王植薨浚县蝗蝻笁知县王士廉斋祷八蜡以失政自责越三月有鸟数百食之殆尽皇太子闻而嘉赐之免扬州广平顺德湖广河南等府县累岁被灾田六月癸丑次金沙砾宁宁侯懋得胡马九匹进上曰其诈益防无怠丙辰次宝屏山谕诸将今深入虏地益谨备戊午次玉沙泉以荅兰纳本儿河近令诸将严兵巳未次龙武岗宁阳侯忠勇王率师前进至荅兰纳木儿河不见虏盖遁久矣上遣英国公辅成山侯通分兵大索仍命宁阳侯及忠勇王前觇之车驾进驻河上壬戌次苍石冈张辅等分兵索山谷周回四百余里无一迹癸亥次房坡宁阳侯返见曰请假臣一月粮深入必得之上曰朕更思甲子次翠云屯召诸将曰今出塞巳久人马俱劳孽虏所存亡几茫茫广漠若海探粟朕不穷追遂班师分诸将东西二路以归上东行丙寅次苍玉涧敕警而殿后庚寅次清水源刻纪行于高崖是时帝不豫戊子次双流滦书谕皇太子诏告天下庚寅次榆木川上大渐遗命传立丧服礼仪一遵高皇帝遗制辛卯上崩大学士杨荣等以六师在外秘不发丧含敛毕载以龙轝所至御幄朝夕上食如常仪遂驰计皇太子八月甲辰杨荣等至自行在致遗命于皇太子皇太子恸哭几绝强拜受进问故人皇太孙驰讣开平迎龙轝作梓宫谕告中外巳酉龙轝次鵰鹗皇太孙至始发丧辛亥臣民迎哭居庸关壬子及郊皇太子亲王及羣臣衰服哭迎至大内奉安仁智殿加敛纳梓宫九月壬午上尊谥曰体左弘道高明广运圣武神功纯仁至孝文皇帝庙号太宗十二月庚申葬长陵寿六十五世宗十七年加上尊谥曰成祖启天弘道高明肇运圣武神功纯仁至孝文皇帝 
　　臣乔远曰明兴二百余年于兹臣子论及成祖尚有正未尽善之疑岂知高帝闳谟远烈非成祖继之则都必不北虏必不威四夷必不宾服中外制度必不晏然一尊于后世夫拘挛之行岂所以论上圣之主哉成祖居以唐太宗自拟有唐家法则匪我俦盖汤武耶盖汤武耶 

　　名山藏卷之八 

　　●名山藏卷之九 

　　臣何乔远恭辑 

　　典谟记九 

　　◆典谟记九 

　　○仁宗昭皇帝 

　　仁宗昭皇帝 

　　仁宗皇帝御讳高炽太宗嫡长子也以高帝十一年生凤阳二十八年册为燕世子端重沉静嗜学亡厌时晋秦燕周四世子高帝皆教而试之异日者使分阅卫士帝还奏后问之对曰寒甚士方高食皇帝喜使阅章奏择其有大体可施行者报命高帝益爱之燕王起靖难帝居守北平坚拒李景隆兵燕王既为皇帝尚以世子守北平既二年召立为皇太子成祖有三子长帝次汉王高煦次赵王高燧赵王幼以聪敏爱而汉王用靖难功几得立为太子谋夺嫡者数矣寺人俨寺人保数为赵王短太子于成祖成祖迁都北京五出塞南京事悉付太子施行晚节多疾小人谗构太子几危十屡宫僚若杨士奇辈者为太子下狱赞善梁潜司训周冕至死狱中然太子益恭顺亦赖士奇蹇义夏原吉羽翼之有白曰殿下知谗人乎曰吾不知知为子太子监国遇水旱饥荒军民失所戚焉赈恤之暇与官僚邹济王汝玉徐善述等讲说诗书修词赋之业日记万言辞翰并精车驾崩检木川遗命至太子恸绝强拜受遂命皇太孙迎梓宫开平臣民三劝进以八月望日丁巳即皇帝位大赦天下以明年为洪熙元年命英国公辅掌中军都督府阳武侯禄左安远侯升右宁阳侯懋前成山侯通后曰卿先朝勋旧朕托腹心焉出夏原吉黄淮杨溥于狱复其官劳原吉咨以政赐冠带衣服被褥帏帐咸具原吉言臣在系母丧乞归葬成服上曰我独无丧卿老成人宜艰难共济命其家属护葬兵部驿舟有司治葬事复厚赐之置太师太傅太保阶正一品少师少傅少保从一品曰予冲人赖焉亦皇祖之制也遂命蹇义为少保兼吏部尚书加英国公辅太师皆给二俸升文渊阁大学士兼翰林院学士杨荣为太常寺卿金幼孜为户部右侍郎俱兼职如故左春坊大学士杨士奇为礼部左侍郎兼华葢殿大学士升黄淮为通政使兼武英殿大学士荣以下四人者皆掌内制不预所升职务升杨溥为翰林院学士前司经局正字金问为翰林院修撰赐汉赵二王书曰大行皇帝所遗冠服诸物气泽存焉启阅甚痛谨以皂纱冲天帽一黑毡直檐帽一并金钑顶子茄蓝间珊瑚金枣花帽珠一串金相云鴈犀带一金相玉穿花龙绦环一副并紫线绦金事件象牙顶辏花靶镔铁刀一纻丝罗纱衣各一袭皂麂皮鞭一双并五彩绣抹口袜斜皮靴一双并袜送贤弟朝夕瞻奉以慰哀慕上曰古称官不必备今冗矣抑复有老病昏懦徒怠贤廉心其令在内堂上官在外廵按御史及按察司廉察不称者罢之召汉王高煦赴京九月掌交址都督同知方政与黎利战又安指挥同知伍云深入死命礼部赙赠上曰京数数百万家非山何薪禁天寿山接居庸关以东余听樵采焉中军都督府奏历事监生七人考吏事称宜送吏部授官上曰吏事末也士当博古穷经达修巳治人之道其命还学于国子繇科举进敕掌交址布政按察司事工部尚书黄福曰卿老成人久劳在外亟驿还副朕延伫参赞交址军务兵部尚书陈治其代之召韩王冲■〈火或〉襄陵王冲炑及其弟冲烋赴京河溢河南诸县免今岁税粮马草命右都御史王彰都指挥同知李信往抚军民访奏利病壬午上大行皇帝仁孝皇后尊谥告郊庙社稷诏天下上曰比年丹漆石青之类所司不究物宜槩征郡县郡县逼迫小民鸠敛金币诣京师博易商贩乘时射利踊价十倍吏复夤缘自肥计民费十百朝廷得十一耳自今计直所产地以官市科敛者诛礼部尚书兼太常寺卿吕震奏丧服踰二十七日宜易缞如遗诏不许令与六部都察院详议皆奏宜服素冠黑角带群臣同之上曰可及视朝上仍缞英国公辅及诸学士如上服上曰群臣从便朕则不忍因叹辅武人也审礼过六卿汉王高煦至京与赵王高燧并厚赐之复赐诸王金币有差上曰诸叔在者无几诸兄弟惟赵王居京师他皆藩外朕旦夕念焉户部其各益禄米差次之灵璧丞田诚九载考绩县人匄留上曰民留政可知升州判官丞灵璧如故凤阳诸县水没稼命核实刍粮悉免之上谓翰林儒臣曰比朝野物议何如有利害当兴革者悉闻朕朕审可否纾民困焉交址都指挥同知陈忠与贼黎利战死之命礼部厚其恤典谕鸿胪寺曰朕欲闻吏贤否四方民休戚方岳来朝即引见朕亲问之左通政乐福治水苏松嘉湖杭常奏六府水没稼请宽征待来年上曰民之艰食来岁匪易令代以钞布漳河溢广宗县伤稼赈恤之平江伯瑄言七事赐奖敕命施行有言瑄言寻常耳上曰出自武臣所以难也所为奖掖导不言者古人葢买死马骨上谕兵部今太仆马增数倍而畿民一夫或畜三匹四匹毕力于此耕桑尽废其散马给诸卫所及临边戍卒养习之进蹇义为少傅杨士奇为少保俱兼职如故杨荣为太子少傅置谨身殿大学士命兼之金幼孜为太子少保兼文华殿大学士各赐绳愆紏缪银图书一曰卿等事先帝有年又从朕春宫军国务重须卿恊赞或有阙政卿与群臣言之朕尚未从印此密疏毋惮再三令内外七品以上官各举通经一人授教职以严师而兴贤大赉文武群臣十月命光禄寺三日一赐卫士酒肉以御冬命苏松嘉湖等府被火灾处今岁秋粮悉折输布钞如永乐五年故事石输布六疋钞六锭罢两京户部行用库市民间金银者命民犯笞杖者得输钞自赎以通钞命兵部下各都司督卫所官视天下城池有倾塞者使农隙修治边境日修以卫民于警通州民家火延及山东漕船上曰东民水旱数岁今又厄此其许计粮输钞四锭凖一石上曰四夷京师尚有馆衍圣公来朝僦民舍岂所以崇先师工部其赐宅上曰皇考时数下诏存恤鳏宾郡邑有养济院比闻居至敝坏肉粟布絮不时给守令漠不留心礼部令谨视之山东登莱诸郡雨水伤麦命悉蠲永乐二十年所逋二十一年者输钞代之自是告灾者以为例四方所上雨泽奏通政使司请送贮给事中所上曰祖宗欲前知水旱恤民施政故令奏雨泽送给事是终不知也而徒劳州县上章其封进水没蓟平峪徐萧沛等州县悉蠲其今年租税于潜乐清饥赈之巳酉册立张皇后壬子立太子封诸子瞻埈郑王瞻墉越王瞻墡襄王瞻堈荆王瞻墺淮王瞻垲滕王瞻垍梁王瞻埏卫王命吏部令在京七品在外五品以上官及知县五品以下见任官若军民访举德性深笃行止端方或材能出众政绩显著或文学有称识见优远者量材擢用蔽贤滥举罪如律举后犯赃连坐举者大理寺奏决囚命府部通政司六科同三法司会审承天门特谕大学士荣士奇幼孜曰比年法司之滥朕未尝不知所拟大逆不道者往往出罗织先帝数切戒故死刑四五覆奏自今审决重囚卿三人同之冤虽细必闻免远安王遗爕巴东王贵煊为庶人谕兵部尚书李庆曰国家养兵必衣粮不乏乃可缓急用之今远戍者劳勤操练者少暇守卫者不得不直月粮五斗殆不足宜如洪武中例给一石复召户部尚书郭资曰往年百官军士扈从于此月五斗可自赡今来作都人有家朕欲倍给卿掌储不乏否对曰有遂奉诏追封第四子静乐庄献王瞻垠为蕲王谥曰献戊辰上御西角门罢顾翰林臣曰今日始寒朕与卿等尚凛凛况在边遂命书敕赐钞币于缘边将士上谕蹇义曰武臣皆封赠祖考文臣少得者君厚其臣必推及父母太祖太宗葢行之其举以励忠孝亶无滥十一月上曰建文中奸臣奸也而皆忠其家属初发教坊司锦衣卫浣衣局及习匠奴功臣家今有存者可宥为民还其田土有言事失当谪戍者亦宥之上曰太学聚教天下士葢士已成材矣礼部其敕学官严诲郡县诸生必通经有用者乃以贡毋徒取记诵谕户部火书夏原吉曰所在州郡奏除荒田租将百姓苦征徭相率转徙欤抑年饥不给疫疠死亡欤自今一切科徭宜撙节政令不便者令有司条具被灾处守令早奏赈恤稽违者治重罪谕群臣曰朕之菲德又属亮阴嗣位之初首诏求言累月涉旬中外亡几夫京师首善地民困于下而不得闻弊胶于习而不知革朕甚念焉君臣同体卿等无虑后谴嘉谋嘉猷辅朕不逮谕户部有当用人力者毋以耕耘收获时候农隙谕英国公辅兵部尚书庆军番操者毕农成之先农遣之无废屯种命兵部遣御史廵核缘边诸卫稽部曲申号令遂谕都察院曰洪武中差遣御史悉赐衣钞使自洁正风纪今其如故事谕大兴宛平二县官曰朕首罢不急尔京县也而惠不先朕敕询民瘼固有知不言亦有欲言不知尔切近民亦何不知而亦不言约三日悉以便不便闻坐视者上曰朕闻南京抽分厂旧所积薪及龙江提举司所积竹木甚富今京师得薪最难与久贮任腐败何若散民岁用外工部悉鬻之钞贯收其昏软者以便贫家令吏犯罪当罢者民北京种田遣监察御史汤荣等十四人分廵天下考察官吏谕曰葢吏有媚上而殃下者有不阿而民悦之者有虐刑巧索能集事者有廉洁自守不能弛张者人之才器其可概哉夫御史朕耳目也当审询之副勉朕心因人赐钞二十锭上曰皇考同气无诸叔诸姑亲诸督子已册封诸姑在南京赉而未名号其加宁国怀庆大名南康永嘉含山汝阳宝庆八长公主皆为大长公主户部益禄焉赐太子宾客户部尚书郭资敕曰卿事我皇祖皇考历四十年列于六卿可谓盛矣怨丛而不暇顾害及而不知避忠贞笃实之臣也今老矣朕闵强劳特升太子太师俾卿致仕呜呼念先帝举义卿时早暮从朕守城最劳苦今命户部免卿户赋卿归休强饮食慎医药以娱暮齿进蹇义少师杨士奇少傅夏原吉少保兼职如旧亦赐原吉绳愆紏缪图书颁杨士奇杨荣金幼孜蹇义夏原吉诰词曰卿等先帝旧臣朕方倚自辅朕所行卿朝夕共见未善当尽言前代庸主自尊而恶闻过其素所亲信但容容顺旨有良臣不默一再拒亦退绝口我君臣深戒之终始同心上遂手益诰曰勿谓崇高而难入勿以有所从违而或怠士奇等稽首谢上悦靖江王府辅国将军赞侃赞偕来朝班下上顾见之曰宗亲也其班驸马都尉次着为令敕诸将严边谕夏原吉曰先帝立屯种法所以省民转输足兵食所司数以征徭扰之其令天下卫所毋擅差遣屯田军士学士杨溥密疏言事上嘉纳赐札奖谕赏彩币一双宝钞千贯曰望卿始终如此上为太子时不悦御史舒仲成至是蹇义奏仲成它事上命捕治杨士奇曰汉孝景为太子召卫绾绾称病及立不谯呵陛下为太子时小人多得罪者今已尽宥更追理今诏书不实圣惜俊良共成王化上悦曰有卿如此朕复何忧因降敕奖曰朕虑卿不言卿导朕以仁助朕以德惜良俊成王化此欲朕为唐虞君忠良股肱臣也特赉白米十石彩币二表里宝钞二千贯卿其承之慰朕忻喜永城县河溢伤稼免其去年税粮马草上御右顺门谕杨士奇曰近觉群臣助我也或快意行事退思方悔外间已进言士奇对曰宋臣富弼有言愿不以同异为喜怒不以喜怒为用舍上曰书不云乎逆于汝心必求诸道朕恒念之群臣言闲咈朕意者退未尝不反复朕言有失亦未尝不悔士奇对曰改过不吝成汤所以圣也上曰朕患不知耳不患难改十二月上闻建文奸臣齐黄等外亲全家戍边者田畆悉荒芜敕兵部家存一丁于戍所余放归上谕吏部师儒古称莫范比来国子生大率历事诸司苟岁月图出身卿等每引选国子监官循资尔不闻举一道德老成之士自今宜慎选礼科给事中黄骥言四域贾胡进贡病民事上嘉纳之示其奏于礼部尚书震曰骥尝使西域故悉西事卿西人不悉耶悉行之刑部都察院奏刑名毕召谕曰朕未尝敢以喜怒损刑法卿等明信莅之如朕百寺嫉恶过中史须执正毋虑乖迕朕不难从善召故兵部尚书金忠子达故吏部尚书许思温子俊至赐衣食授之官念旧人也上谕杨士奇曰无使大臣怨乎不以郭资归其谓何朕欲使视之少赐赉焉对曰赉有时尽洪武中有尚书致仕给全俸者资得半给幸甚上悦从之上曰庶官贤否军民所休戚廷臣朕朝夕知之都布按三司官不尽悉其人或闻其贤否邪正久且忘臣善而君忘之谁自勉不善君忘之谁自戒吏兵二部揭其姓名履历于西序朕省观焉谕夏原吉曰稼穑问农丝枲问妇钞法不通朕商卿两日未决其问之闾阎可榜通冲许臣民陈所见命户部驰谕各府州县凡被灾田土悉凖永乐二十年山东逋租例蠲其粮税常州诸县水蠲粮税大理寺右卿弋谦办事官程富各言事皆嘉纳之庚申葬大行皇帝于长陵敕礼部下天下有司缮治郡邑坛宇岁久倾垫者祭器并坚洁祭物出公帑毋敛于下礼部尚书震请明岁受大朝贺不从固请大学士士奇荣幼孜淮言陛下所见是上曰山陵甫毕何忍也震曰四方万国远觐新主皆欲一覩天颜圣孝诚至亦宜勉狥上顾四臣礼过矣皆对曰则请无备礼 
　　元年正月壬申朔上朝奉天门群臣行五拜三叩头礼不用乐癸酉召四臣厚赐之曰朝会赖卿同心不从震请自今朕有未当卿但直言南京龙山产异芝礼部请贺不许敕群臣修举职事赐故詹事府少詹事邹济左春坊左赞善徐善述赠谥有司祠墓岁两祭谕杨士奇曰朕欲别择端谨之士备顾问其畴咨士奇荐翰林侍讲王进苏州人陈继遂建弘文阁于思善门作印章使杨溥掌阁事进佐之命召继上授溥印曰置卿左右非止进学将谘理焉有封事识以闻亡何继至授五经博士 【 继字嗣初事母孝闻有司上其事朝廷使御史廉之则方随母抱瓮行灌伛儇甚恭色若为树艺娱亲者顷毋入以壶浆来继趋而前奉以进母嚼之乃拜而饮御史亟以闻上嗟异以为有礼时衰乱之后经术颇废继独称说先王有所论说不敢立异而于笺疏略皆通究释其疑滞人称陈五经为文洁严有思致杨士奇见而善之以荐于朝】 复从蹇义所举学录杨敬以为编修训导何澄以为给事皆供事弘文阁谕兵部先帝听民间畜马有司急马息民不暇及私今后畜官马者令二岁纳一驹着为令丙戌大郊祀始奉太祖太宗以配还朝群臣行庆成礼诏天下大赐宴敕曰自冬迄今时雪不降来矣未遂无如吾农何朕方惕厉自省文武列卿亦懋修乃职赞召和气钦哉制天元玉历祥异赋序镂而赐廷臣兵部尚书庆言畿内民困牧马请中原及江南诸大省群臣以朝觐至者悉给与一马骑坐在官牝佐贰以下牡太仆苑马岁课其息亏者同民罚从之巳上曰审思乃未当使士牧民而责以马遂罢上曰比令廷臣展省则有养祭宾客若往还道里费官俸给日用而巳计余赀鲜矣自今一品二品归者赐钞五千贯三品四品四千贯五品二千贯六品七品千贯八品以下皆五百着为令设缮工官置尚书副以右侍郎遣布政使周干按察使胡槩参政叶春分行应天镇江常苏松杭嘉湖察民利病赐故左春坊左赞善兼翰林编修王汝玉赠谥二月颁制谕及将军印于边将云南总兵官太传黔国公晟佩征南将军印大同总兵官武安侯亨佩征西前将军印广西总兵官镇远侯兴祖佩征蛮将军印辽东总兵官武进伯荣佩征虏前将军印宣府总兵官都督广佩镇朔将军印甘肃总兵官都督瓛佩平羗将军印交址参将荣昌作智都督政佩征夷副将军印宁夏参将保定伯铭都督怀佩征西将军印祭太社太稷奉皇祖皇考配为故事赠永乐中死黎利贼者交址左参政冯贵右参政侯保官一级丙辰祭先农耕籍舞阳青河睢宁二县饥发县仓赈之升国子监祭酒兼翰林侍讲胡俨为太子宾客仍兼祭酒予致仕敕赐之总兵官太子太保武阳侯薛禄左都督吴诚都督同知高文程忠都指挥佥事宫得马兴等追虏胜之特遣太监瑛鸿胪寺卿善以酒千缾羊百羫劳军遂益禄岁禄五百石诚文忠岁俸给本色米什之三得兴等皆升赉有差丙寅奉皇考皇妣主祔庙三月敕三法司曰人命至重卿等毋深文罗织大堙职评亦毋畏惮迁合书不云乎钦哉钦哉惟刑之恤哉以孝行擢前光禄署丞权谨为大学士赠死交址者兵部尚书刘嶲官遣祭赐谥乐亭县饥发县仓赈之陕西军士乏食命户部给以今岁西运驿督之上思先朝旧劳赠故兵部尚书兼詹事府詹事金忠为少师北京刑部左侍郎马京为少传兵部右侍郎兼詹事府詹事墨麟为少保户部右侍郎王锺为太子太保礼部尚书郑赐左侍郎仪智俱为太子少师吏部左侍郎许思温为本部尚书北京刑部右侍郎杨泰北京行太仆寺少卿孙瑜俱为户部尚书前北京布政司参议赠吏部左侍郎成琎兵部左侍郎卢渊俱为兵部尚书刑部左侍郎卢羊为刑部尚书工部左侍郎陈寿右侍郎郑刚北京刑部左侍郎康汝楫通政使司通政使贺银俱为工部尚书赠应天府丞张执中为本府尹及北京刑部尚书朱浚皆赐谥大学士杨士奇等覆奏谥上曰是皆先朝耆旧有德行重厚表里一致者有洊历艰难始终一心者必旌表之庶几礼贤厚终之道虽然谥定论也劳如贺银堪赠也而不堪美谥予恶谥又不若无葢谥者九人任南和连城三县饥发县仓赈之命外官满三考者听给假省亲祭祖敕曰朕数诏求言冀匡不逮即位以来臣民上章数百计莫不欣然听纳其有未当未尝加谴间者大理少卿弋谦言过矫激朕一时不能概之于衷而群臣有迎朕意交奏其卖直者朕免谦朝参言者葢少未尝不自媿今尔群臣勿戒前事谦出朝参如故黄岩县奏累岁旱涝民多散徙去秋雨水漂民居五百余家溺死八百人命户部驰恤之谕吏部曰近刑官大贿败或刻深者简用者亦得辞咎欤自今必择无畀于佥人使魏国公显宗学于国子谕司业员泰曰此开国元勋后欲其家同国久必令奉法循理孝若忠显宗孤子也加意诲之使长不失其禄位因赐泰钞币隆平县民饥柏乡县多贮官麦请以贷之上曰饥即赈母曰贷诏曰刑以禁暴止邪岂专诛杀哉皇祖律今善善长而恶恶短罚之轻重咸适厥中吏比附谬妄传致死罪朕深悯之夫五刑之条莫甚大辟身首异处釿巳极矣自今有犯死罪当凌迟者依律科决余斩绞罪法司并勿传会若朕嫉恶偶过律外用籍没凌迟刑法司再三执奏三不允于于五五不允同三公大臣执奏允乃巳永为制文武诸司自今亦不许法外用鞭背等法尤不许宫人以绝嗣宫求用者绝其祖宗父母幸富贵岂有必事君今有自宫者以不孝论人之为非父子不相谋是以舜罚弗嗣文罪不孥自今犯谋反大逆者依律连坐余止其身右之盛时采民言资戒警今凶险之徒摭为诽谤一言涉国辄罣此名法吏刻深鍜炼刑之失中民则无措今后告诉谤者一切勿治赵王高燧之国敕诸总兵备御镇守官常年防虏皆以秋冬春夏则懈虏难常也宜谨备之蓟泰安平度诸州莱芜蓬莱新宁诸县饥赈之有自南京来奏事者上召至榻前问民所苦对曰过徐见苦买羊毛立罢之以张玉王真姚广孝朱能配飨太宗庙追封玉河间王进谥忠武真宁国公加号効忠加赠广孝为少师加北京诸司曰行在而将都南焉复建北京行部及行后军都督府革缮工官事归于兵部四月有至自南者上问所过民安否对曰淮徐山东饥有司急夏税召问少师蹇义对如之遂召杨士奇等令草诏免之并秋粮官买物料一切停罢士奇曰请使户工二部臣与闻之上曰有司虑国月必持议不决捄民之穷不可迟疑是时上坐西角门命士奇等就西角楼起草士奇草诏曰朕夙夜念民弘谘下隐山东诸郡及于淮徐颜岁旱涝今秋成未冀民冻馁呻吟流于道路郡县不畜心父母耶可全免今岁夏税其秋粮减半征收自今年四月以来一应收买及科派物件未到官者尽行停罢若实无见物先虚报在官者宥不问不许再科以足其数诸郡县抚辑赡养毋贪刻重困之上曰善立命书诏用玺顾士奇今可语二部矣中官采木四川有贪横者上召弋谦曰尔为朕治朕自知尔毋畏升行在都察院右副都御史赐钞千贯以行设北京行都察院置右副都御史左佥都御史各一员分卢龙恒南冀北广平四道大名饥发长垣县仓济之严钞法赐皇太子书曰朕惟祖于孙父于子亲爱天下莫加焉而推明所以长保富贵寿康之道以期之者圣人之心也尔朕嫡长子我皇考鞠育提训随事示之永乐甲辰春亲征北虏车驾将发子孙咸在顾尔谓朕古之令主盘盂剑几皆有警铭人主之道莫大中正吾欲以人主中正四字制宝押师还授尔俾尔勉焉不幸宾天今皇太子属尔谨制尔授尔懋敬之尔敬其内以慎其外隆古帝王传授尽此尔懋敬之河南州县饥赈之昌邑刑台县饥驿赈之上曰南士善文北士厚重今科举所进北得什一焉礼部其定去南士六之北士四之命皇子谒陵南京就留守加赠故大学士胡广为少师赐其家甲寅蹇义夏原吉杨士奇侍上曰夜见玄象否皆曰未见亦不知上曰士奇当知之紫微垣甚急命矣叹息起明召义士奇至奉天门曰监国二十年构于谗慝心之艰危吾二人共之上赖皇考仁明得以保全言巳泫然义士奇亦流涕士奇曰先帝之赐陛下纯诚之効今巳脱险即夷陛下自宽上曰即吾去世后谁知吾三人同心一诚遂赐义士奇敕印各二义印曰蹇忠贞士奇印曰杨贞一皆拜受退葢踰月而上崩戊午谒长陵巳未还宫上曰今民闲物视国初直十倍有司市供祀牲牺但凖洪武时价民怨神其享其令太常悉凖诸时直玉田县饥赈之敕诸边总兵曰军机欲密文书不可稽诸将多掌以幕下武人则泄漏滞误今各择文臣一人往佐遂以分命户部郎中子谭等五月谕蹇义曰御史当任老成者遽授新进遇事风生以喜怒为威福正直不阿往往被凌辱顺比则与为胶漆自今慎选之又曰都御史惟廉清公正乃可倡率尚咨可都御史者修太宗实录贵池典史金兰考绩父老诣阙留升为本县知县行在翰林侍读李时勉侍讲罗汝敬言事上怒使武士摮时勉皆改为监察御史顷之下狱庚辰上不豫召蹇义杨士奇杨荣黄淮至思善门驰召皇太子辛巳大渐遗诏天下是日上崩未发丧沐浴袭奠饭含如礼设几筵宫中朝夕哭上食六月辛丑皇太子至乃发丧敛壬寅大敛甲辰成服七月巳巳上尊谥曰敬天体道纯诚至德弘文钦武章圣达孝昭皇帝庙号仁宗九月壬寅葬献陵 
　　臣乔远曰帝监国有年明习政事在位虽浅膏泽已渗于民矣若其改过不吝痌瘝在身汉文宋仁未足方也商高周成间欤东筦陈建云 

　　名山藏卷之九 

　　●名山藏卷之十 

　　臣何乔远恭辑 

　　典谟记十 

　　◆典谟记十 

　　宣宗章皇帝 

　　○宣宗章皇帝 

　　宣宗章皇帝御讳瞻基仁宗嫡长子也生之夕成祖梦高祖授以大圭命曰传之子孙永世其昌既数岁试之事辄剸决称旨成祖爱之年十一以从狩北京日侍左右随事训教尝命从过观田家问所疾苦作务本训授上上读书一目数行尽衷皆举经史百家莫不涉意永乐九年立为皇太孙三从征胡于马上指示胡山川故上自少晓兵略善骑射仁宗即位册为皇太子其春以南京地屡震命往抚治上旋不豫既大行宫中秘不发丧以遗命召上顾臣下稍稍闻上崩其时汉庶人蓄反谋传言将要刧群臣或请整兵旋或请出间道上曰君父在上天下归心岂有他虞遂传诣京师六月巳亥朔至芦沟既乃闻绝恸左右掖听遗诏行哭入宫门诣梓宫拜器尽哀颁遗诏天下癸卯臣民三劝进庚戌即皇帝位大赦甲寅听政西角门罢遣内使市物浙江及诸衙门派办行在吏部尚书蹇义言内外官吏先帝时坐罪蒙赦有托丧而亡者上曰父母之恩并于天地人至不肖有死其亲其洁其身者哉君子不逆诈其宥之巩昌知府孙亶任满当去安平丞耿福以冗员当汰民皆诣阙留复亶官就升福知县申行豫备仓天下大赉臣民七月巳巳上大行皇帝尊谥乙亥尊母后皇太后册妃胡氏皇后平度州同知王瓃昌邑主簿刘整以冗员当汰耆民诣阙留皆复其官予交址诸生衣服岁赐旌德教谕林龢九年考绩所教生徒无应举者免其谪戍追俸封吴成清平伯闰七月下议都督府吏辅兴州卫军瑛所言利病行在礼部尚书吕震曰吏卒卑不识大体言利病觊用耳上曰蒭荛之论圣人所绎察当否议行之靖州民诣留故知州张干仍其官修仁宗实录上曰御史考察州县官欲其任贤退不肖也比闻多信边言不博访吏勤职奉公禁暴振废小人畏之蔑为刑酷或赃滥可狎侮利之更挽攀是使正人受诬群枉得志也其敕布政司按察司廵按御史严核之交址清化府黎利作贼围茶笼州八月鲁王肇辉进瑞粟有一茎至二十穗者行在礼部尚书震请贺上曰四方大矣比者畿内水潦奏牍不啻民之艰食即谓瑞应应亦廑鲁东隅何以令朕无夙夕忧不许吴桥民诣阙留其知县吴原予之行在工部奏内供绮罗九千匹当下苏杭二府织造上曰减其半水豁金坛县租敕曰政在安民安民在守令圣帝明君靡不慎此选也朕夙夜孜孜而四方任职者率不称诏书求贤自即位下之至今胡寥寥耶其令内外群臣各举所知以闻行在礼部右侍郎邹师颜卒不能返殡上曰贫如师颜可嘉也其予之驿舫归抑吾臣之廉者岂一人哉有不幸毕官次者以师颜为故事遣大理寺卿胡槩参政叶春廵视应天浙诸郡 【 胡槩丰城人本姓熊以从母适胡因胡姓永乐九年进士国初法至严槩出廵视一执法行事奸宄屏息而亦间有过当诸奸不便日造飞语槩不为动槩对众常出谐谑语长洲民有马最者为乡老跪请曰大人居民上谐谑非宜槩谢之自是重最槩视应天多没入人产应天人苦之民有豪当簿录者辄问最最以若为人居闲者卒不应槩卒坐其人罪最未尝不以为恨也至槩之矜困穷兴学校给饷足军抵税输逋为民请命民诵德焉右都御史终官复故姓】 告即位孝陵榜武臣恤军士九月壬寅葬仁宗皇帝献陵辛亥祔庙秋雨伤稼除莱阳苏松嘉湖诸县税粮行在大理寺奏民有盗杀官马者坐绞死罪上曰奈何以马杀民发戍边长清县薛慎服满故县民诣阙请复之吏部尚书蹇义曰长清有令矣上曰必不如国家置守令以为民也民欲得令何惮更焉十月思州府通判檀凯九载当迁其民诣阙留上曰爵禄所以劝士也古人有三优优外官勉治也优小吏养廉也优故老尊德也民爱檀凯其优之五品之俸行在刑部大理寺奏决囚上命大臣与给事中再谳使无冤着为令放还缘边军久练京师已追摄工匠移文在所令明年春暖自来赴工十一月嘉定民乞留其丞戴宿鹿邑民乞留其知县郑郁皆听行在工部奏造御器当市料上曰汉文帝服御帏帐无文绣之饰朕甚慕焉造器物料内库幸不乏其止敕荣昌伯陈智都督方政征交址贼黎利十二月大名民奏留其丞贺祯擢为知县海宁县逃民复业者九千一百余户免其夏税敕曰京师庶政所出文武群臣旦夕趋事才智不齐宁无过差其自洪熙元年以前所过犯名悉与湔除俾自新 
　　宣德元年春正月丙申朔上释服视朝奉天门敕曰朕嗣承鸿业惟天惟祖宗付畀夙夜祗敬不敢怠宁兹肇岁改元一新天下祖宗简任尔文武群臣遗于朕躬尔惟懋哉殚虑勤力用恭乃职不惟赖我国家尔亦有无穷之闻将郊上致斋武英殿与群臣习仪殿上以示尚书蹇义等曰祭享之礼莫严于此朕敢不敬丁未郊还谒皇太后御正朝百官行庆成礼博野知县陈哲秩满民恳留予复任严京城捕盗禁二月丁丑耕籍三月止诸王选婚于朝令自行国中陈智方政讨黎利败绩赠交址人死事土官知府琴彭为布政使益发兵击之上曰朕初承大统政化未洽念自古国家未有不繇民之富庶以享太平亦未有不繇其困穷以致祸乱是以夙夜祗畏冀时和而降之福也夫民一岁之计在春今春雨频降可以力而或阽饥寒或困徭役朕甚虑焉其令郡邑省征徭课农桑贫不给者发仓廪赈贷之复金铸大城知县增俸从六品为故少师荣国金姚广孝置坟户四月命成山侯王通佩征夷将军印充总兵都督马瑛充参将以土兵二万人征交址尚书陈洽赞其军削陈智方政爵使立功自赎御制外戚事鉴历代臣鉴书以廉能复畅宣秦安知县青州饥有司议赈户部请覆核上曰核而后赈将求之沟壑其令从便宜行事五月命三法司平恕录狱诏曰乐生恶死人情也交址入职方二载矣数构叛逆以勤王师趋火赴渊岂本图哉良繇有司安辑亡状诏到交址官吏所犯无大小赦除之黎利潘僚路文律诚悔过为臣子如初悉宥罪爵以官交址军民赋税如故它采办金银盐铁诸课悉罢戊申午朝退上举聂夷中锄禾诗曰吾每诵此敬畏而戚农敕右都御史王彰自良乡至南京视民休戚以所见闻以公勤复故松江知府王子威任定镇国辅国奉国中尉及仪宾品秩六月畿内河南蝗命使者驿捕七月严钞禁上曰东民仰麦太半久旱不成秋稼未可知可除今年夏税异时诏书所宽恤辄曰已先赋或曰灾未甚追征自诺谓信令何其命山东有司毋得复扰副朕意焉已酉祔太宗皇帝主太庙进封薛贵安顺侯八月封右军都督费瓛崇信伯汉王高煦反乐安上亲征获之以归更乐安州为武定州作东征记高煦犯乘舆燔之五色云见砀山民乞其故知县刘伯吉听十月出行在翰林院侍读李时勉狱复其官南京刑部奏决囚上曰古者狱成公卿参听之行在刑部都察院大理寺其会群臣再录以闻成山侯通击交址不利尚书陈洽死之饥赈湖广诸县十二月以征汉复大军所过州县有蹂者除秋租敕两京刑部都察院锦衣卫具狱状期以三日闻上曰尧舜之世民不犯成康之时刑不用是皆君臣同德故致理如斯之隆也以朕凉寡民之不孚不敢喜情卿原吉等其勉力匡辅庶几逮古及上狱上亲决其轻罪者命安远侯柳升为征虏副将军保定伯梁铭为征虏左副将军出广西黔国公沭晟为征南将军兴安伯徐亨为左副将军新宁伯谭忠为右副将军出云南领兵七万会征交址兵部尚书李庆赞其军工部尚书黄福再镇之 
　　二年正月申明屯法敕曰朕仰惟祖宗创守之艰兢愓宵昼遵成宪以抚天下赖天之佑海宇清宁五榖遂成惟吾臣民与共享之特赐百官上元假十日在京军民饮酒张灯为故事二月成山侯通击败黎利交址三月调发官军金万八千有奇益征之作西汉循吏论示大臣四月增置督农官一员于苏松嘉湖杭属县免晋王济熿为庶人以陕西不岁止一切买办五月命阳武侯薛禄为镇朔大将军清平伯吴成为副总兵御虏开平上亲阅狱遣轻系复李广归善知县增其禄七月谕三法司曰虐暑朕与卿等深居突处犹畏烦蒸矧系囚哉若歊毒熏郁疾病死者亏伤和气不累阴德耶有应罚役应遣者速简勘以间是月也上三阅狱遣轻系八月阳武侯禄清平伯成破虏献俘还京赉功有差复杨信桐庐知县增俸从六品九月安远侯柳升遇贼死隘留关右参将崔聚郎中史安主事陈镛李宗旺皆死之上曰比闻平阳夏秋亢旱稼穑不登他州县皆不以闻有畏忌乎其敕山西布按二司察旱伤所在免其赋令有司加抚绥毋使流移封李英会宁伯十月上曰书云万邦黎献共惟帝臣惟帝时举诏书求贤朕日夜寝寐之天下之士岂无伊尹传说诸葛孔明者率未见也比一二大臣所荐举授事未久贿于贪饕或旷诸鄙朕何赖焉进贤退不肖卿卉义尚慎职事以副朕志以天气向寒命三法司简轻囚上亲阅状出之旱蠲恤山东陕诸县十一月交址贼黎利奉表请立陈氏后成山侯通等不请命盟利而退师诏曰安南疆于海界衣冠君长不属股肱大明受命其国王陈日煃恭天之威首先百蛮归诚我太祖高皇帝逮于后嗣一心终始贼臣黎季牦父子稔恶杀君篡国屠宗交人靡告我太宗文皇帝愍其覆绝出师致讨生擒凶渠求故王后立之属放逃窜历久弗获乃割制为郡县吏抚绥之吏不得人致其弗靖以廑王师冒露寒暑朕忍一隅独沦垫溺交人思陈之先曰其遗孤暠尚存佥为请命甚契朕所以奉承祖宗存亡继绝意交址吏民无小大罪皆赦之安南耆老具暠实以闻册封朝贡如洪武中故事成山侯通等所置文武官吏皆班师解职还京以寒气至休百工乙未皇子生大赦大下十二月申明捕盗法陕西旱命有司开仓赈济出绢五万匹绵布十万匹给其尤艰食者止一切科征作书媿诗示行在户部尚书夏原吉 【 诗曰关中岁屡歉民食无所资郡县既上言能不轸恤之周礼十二政散货首所宜给帛遣使者发廪饬有司临轩戒将命遄往毋迟迟命下苟或后施济安所期吾闻有道世民免寒与饥循已不遑宁因情书媿辞】 镇守浙江太监悲可立奏按察使林硕阻格诏书命逮之既至上曰但实对母怖硕对臣往为御史按浙小人不便臣今至官未久又虑不便故以谬语太监臣于太监无乖忤也上曰朕固未信逮尔面问今白矣可驰驿之官 【 林硕闽县人弱冠登永乐壬辰进士耒仪凝耸成祖亲擢为侍御史尝劾蜀王不法上嘉其直书名御屏廵按浙江劾漕运蔺侍郎纵恣执法不回奸邪侧目满考擢浙按察使时汤千户者倚镇守裴太监驱迫郡县鱼肉百姓硕禁之汤惧嗾太监奏硕既逮问得白驰驿之官硕被逮日其妻与其继母亦逮至茶洋飞诏释之遂降敕切责可立硕益感奋饬风纪遏乱略计擒剧贼史庆真卢宗琦等散具党直冤七十余家秩满士民上章乞留硕以继母老固请终养归正统初起为广东左布政未赴而卒】 
　　三年正月元夕赐文武近臣观灯万岁山赐宴文臣赋诗以献赐之钞二月名皇长子戊午立为皇太子丁卯奉皇太后游西苑上寿万岁山献诗颂德敕三法司慎刑复北流知县李植黄岩知县刘道成进禄一级上曰欲福吾民急在诸郡得良守耳吏部奏御史静御史御史旭克敏御史麟考最九载当授方面官可悉迁知府御制帝训二十五篇 【 君德奉天法祖正家睦仁民经国勤政恭俭戒儆用贤知人去邪防微求言祭祀重农兴学赏罚黜陟恤刑文治武备驭夷保生】 三月胡皇后逊居别宫立贵妃孙氏为后谕行在吏户礼工四部五军都督府锦衣诸卫指挥使司各敕以职任四月作曹参守法论闰月阅狱遣轻罪山西饥禁逐流民以擅盟黎利退师下成山侯通与都督马瑛为事官陈智李安方政布政使弋谦等狱籍其家五月以皋狱颂系刑部尚书金纯上亲阅状遣其轻罪者山西民饥徙劝赈于富民交址黎利言陈暠死亡后遣行在工部右侍郎罗汝敬诘责之再访以闻恤死贼诸臣后免汝南王有爋新安王有熹为庶人作酒谕训百官上阅罪出轻囚六月太原大同辽沁汾诸州县旱上曰郡县告饥者众朕发廪劝分无敢后其令有司熟讲救荒政七月以通政使顾佐为行在都察院右都御史八月皇子祁钰生龙阳武陵水恤之丁未田而视兵于边次三河见三河令曰三河水善抚我民九月庚戌朔至蓟蓟岁上曰安得它郡县岁如蓟慰其吏曰故渔阳郡也张堪为之乐不可支辛亥至喜峰口兀良哈从万人寇宽河上以铁骑三千征之亲射其前锋三人兀良哈望见黄龙之旗皆拜丙辰斩其酋渠捣穴搜山戊午享诸将会州制歌劳士壬戍驻跸铁将军店解俘饮食之忠勇王金忠都督把台获虏及马牛羊至饮而赐之金罍既班师上射虎喜峰中之癸酉还京十月上曰古者师保之职论道经邦不烦以政少师义少传士奇少保原吉太子少传荣皆我祖宗简在臣黄发弼亮尚治有司非朕优眷老成意可各辍所务朝夕朕侧讨论至理用宁家邦职名俸禄悉如故上听儒臣讲春秋赐坐啜若雪赋喜雪诗罢遣卫士工役七月以上者士一月收系指挥锺法保请采珠东筦者上曰风气夜寒边士可念也守瞭关墎者毛袄狐帽急予之弊者易以新十二月泽泌水蒲灵石及平阳诸州县霜杀菽命速赈毋留 
　　四年正月上谕翰林学士杨漙曰沧海之大江河助之古君臣更相戒饬所以致理称良也辅德陈过卿等勉之毋谀敕行在三法司刑罚所以辅治罪恶重者极典不原也有诖误于连朕夙夜在心欲与之求情其令杂犯死罪以下得赎米二月驺虞二见来安止贺敕曰五刑之属三千莫大不孝有烝父妾收兄弟妻者送京师治之武臣及子弟犯者失职毋袭着为令进封金忠清平伯吴成清平侯孙忠会昌伯以耆民乞留加巩昌知府孙亶潼川州知州赵显宗昌黎知县杨僖文水县丞徐文襄垣主簿乔育俸四月荐鲥鱼奉先殿分尝大学士士奇荣幼孜赐酒制诗士奇等和上曰今日君臣当以卷阿相勖五月上亲决狱遣轻罪止捉办科买敕曰吏不得人受赇纵奸民之不平求伸布政按察二司及廵按御史二司御史又多非是枉直或禁毙之所以赴阙竞众而京师繁刑夫理民之道宜使有罪不逃诛无罪不遭抑今小民越诉京师不恤死也何以张官为其易心涤过鉏奸植良毋使豪右肆虐朝廷受怨名于下制典谟诗七月广东进白乌二幸文渊阁赐少传士奇等钞有差九月申明栽种桑枣令敕朝鲜国王■〈木匋〉曰王间者荐其远诚海青鹰犬不以实苑囿遣使来献使还荅王陶器十五几王国诚多怪兽珍禽然非朕所畜幸自今巳之十月幸文渊阁顾问少传士奇学士漙等赐酒馔制诗上作猗兰操 【 兰生幽谷兮晔晔其芳贤人在野兮其道则光嗟兰之茂兮众草为伍吁嗟贤人兮予求汝辅】 以示大臣曰孔子自卫反鲁而操猗兰伤不遇也朕虞谷中之贤有不仕者辄拟斯篇夫以人事君卿等所谓大臣也幸文渊阁赐儒臣钞及御书制诗一章上曰朝鲜僻远小国朝贡使数至贡率用金银力岂能办哉且非其产也谕其国王地以土物献明使至王国中饮食之足矣毋有所遗与乙未猎峪口十一月以耆民乞留复扬州知府陈真凤翔同知耿宽许州判官王通保安知县张庸休宁知县莫鲁任皆增禄一级十二月朔霜寒甚命光禄赐在廷文臣羊曰酒皇祖考时旦尝有赐朕今忘之追免凤阳及京师里八府水灾田赋 
　　五年正月丁未雪作喜雪歌二月庚辰万寿节赐群臣宴为故事罢遣工匠老幼残疾者敕行在工部左侍郎许廓廵抚河南并赐诗 【 河南百州县七郡所分治前岁农事缺旱涝始复继衣食既无资民生曷繇遂顾予位民上日夕怀忧媿尔有敦厚资其往勤抚字徙者必辑绥饥者必赈济咨询必周历毋惮躬勤勚虚文徒琐碎所至见实惠勉旃罄乃诚庶用副予意　廓许州襄城人洪武三十二年乡举宣德六年代张本为兵部尚书本严厉详密廓承其后济以宽大】 罢采木军夫遣归农敕曰朕孜孜图治食念人饥衣念人寒今春气已和民瘼未舒惧非所以膺天承祖宗特颁宽恤之令尽朕审思所至者水旱蝗蝻地速视其灾以豁赋闻蠲免三年以前蒭薪之税招饥徙民复业免役一年所毋责偿倒死官马驴骡及亏欠孳生马匹者停止采买颜料生漆诸物为营造监采监买吏召还之上供物非上产毋征征所产土除他役起科宫田一斗以上者减十之二四斗至石以上者减十之三户有二人役工匠者一人归四人者二人归一人者听合于他户一岁二岁相更役年老残疾悉放免之赃污士之极丑理官上罪必核毋辱人终身以清明节奉皇太后上陵上櫜鞬导骑步掖过河桥三月辛丑朔雨制皇陵春雨诗警边阅马亲割鲜上皇太后颁文武大臣乃自御及节奉皇太后祭陵赐从官豆粥献大德颂于太后戊申上省农道中三推其耒耜农人皆呼万岁赐钞六十遂徧赐道旁诸农家作赏春赋乙卯策举人诏等奉天门赋策士歌以耆民乞留增河间通判凖禄增置秀水嘉善桐乡平湖四县选庶吉士萨琦等八人读书翰林给赐如永乐故事加役隶四月命阳武侯禄丰城侯贤等筑独石云州赤城鵰鹗堡赐之出车之诗五月追夺赃吏诰敕着为令以耆民乞留增获鹿知县吴韫巢县主簿范永禄置云南广邑州郡守阙命擢举京官廉能者不以次遂赐况锺等九人敕及传六月敕许廓蠲河南三年以前逃民逋租独石云州赤城鵰鹗城堡成遂弃开平免易涞水复业逃民九百九十五户赋遗太监郑和持诏谕诸番遣捕蝗畿内命行在户部尚书郭敦曰往岁捕蝗之使闻不减蝗卿尚饬而后遣之因制捕蝗诗示敦 【 诗曰蝗螽虽微物为患良不细其生实蕃滋殄灭端匪易方秋禾黍成芃芃各生遂所忻岁将登奄忽蝗巳至害苗及根节而况叶与穗伤哉陇畆植民命之所系一旦尽于斯何以卒年岁上帝仁下民讵非人所致修省弗敢怠民患可坐视去螟古有诗捕蝗亦有使除患与养患昔人论已备拯民于水火勖哉勿玩愒　郭敦尚邑人洪武中以乡举历官衢州知府有惠政舍内蚕箔尝有丛丝类织成盘革带修广适度郡人谓敦敦仁应坐累征诣京师耆老赴阙乞留再起监察御史宣德中历户部尚书廉慎公直屏绝私嘱虽官六卿泊然素人称笃行君子】 设云南腾冲州七月嘉禾产太庙侧止贺以耆民乞留复嵩县知县吴祥任增其禄别守令贤否八月巳巳朔日尚食阴雨不见礼部尚书濙请贺不许九月岁登赐群臣诗命诸学士和免易州复业民千二百二十九户吾县复业民二百九十五户维县复业民三千四百七户税粮有差增广平府通判白亨禄乙卯廵近郊已未还十月丙子阅边丁丑驻跸龙虎台召英国公辅成国公勇尚书义学士士奇荣幼孜漙等至幄中论政酌之酒巳卯猎居庸进鲜太后遂烧荒癸未见宣府总兵谭广于泥河赐绮纱乙酉视师洗马林师整上悦劳将帅丁卯猎戊子回銮命都督义仍猎以警虏壬辰还京遣副都御史贾谅廵视江西利病十一月沅陵虎上曰能使渡河者何人也敕其守令修攻十二月巳卯亘尺作喜雪诗赐群臣宴群臣进和语有儆戒者上录而为之序囚临刑击登闻鼓诉冤命书其情词进者为令丁亥含誉星见凡旬有五日乃灭增高州通判周义干州知州贾麒禄闰月上曰惠民无实谓诏书何间者郡县数水旱民赋未充有可迫逼至于逋逃其许以钞绢布代准民间直收之自三年以前者上曰民七十以上及废疾者一子侍诏书也诸卫所勾军岂无父母老疾家独子有司其敷而传之近地 
　　六年正月以湖广旱罢采木免安邑复业民三千七十一户元年二年税粮万七千有奇二月作招隐诗求贤增扶风知县宋端许州知县魏仪贵溪知县徐士宗禄二级下御史陈祚狱三月增设府县佐贰官专抚逃雨制喜雨诗五月以耆民乞留起复况锺苏州知府韩福凤翔知府六月黎利再奏陈暠死命利署安南国事制悯农诗示吏部尚书郭琎曰为朕慎择贤守令 【 诗曰农者国所重八政之本源辛苦事耕作忧劳亘晨昏丰年仅能给歉岁安可论既无糖核肥安得缊絮温恭惟祖宗法周悉今其存遐迩同一视覆育如乾坤尝闻古循吏卓有父母恩惟当所择庶用安黎元】 免开州逃民五年秋粮八百九十五户再作招隐七月上阅狱囚遣轻罪夜幸杨士奇第八月敕和宁王阿鲁台曰王自朕嗣位以来笃于阙下贡使接踵间者闻王困瓦刺脱欢避之南徙朕深悯恻尚念边将恐惊王部落王乃风闻朕将发兵乘王弊王在危难朕不救援乌有利人之灾迫之于险者哉兹遣都指挥昌英谕朕意王毋疑焉增平南知县徐彦麟禄浚白塔河十月丙午廵近郊以耆民乞留复裕州知州石鼎通州知州王瑀长垣知县焦昉任增其禄士一月作祖德诗九章 【 其一章曰上天信崇高临下明以赫元季政昏乱帝用厌夷狄眷求令德宗视乃善庆积沛然启其祥疆宇俾开辟其二章曰恭惟我仁祖躬备大圣德天性禀纯粹温恭而允塞笃志在仁义兼亦贵稼穑宝玉之所藏山川被光泽其三章曰维时属遘屯畎畆之自遉进退与道俱玉德怀贞白皇天鉴昭鼎宝命所繇锡笃生太祖圣配天立人极其四章曰海内如鼎沸土坏分割析苍生靡怙恃俛伏毙毒螫仗剑起濠梁奉天拯焚溺再惊定东南一举下西北其五章曰旷哉六合内腥秽悉荡涤三光复宣朗五典重修饬远齐尧舜功近过汤武绩遂令普天下休养乐生息其六章曰太宗削奸回维统奠宗佑圣文既炳焕神武尤赫奕贤才尽登用秉德各修职庶邦承覆载贡献来九译其七章曰昭考抚盈成至仁弘隐恻民安视如伤恭已临万国继志与述事夙夜怀兢惕皇风益清穆皇道弥正直其八章曰止本所自隆仁祖实启廸祥源深且广天派肆洋溢圣神铭传序茂衍万世历造商本玄王兴周美后稷其九章曰兹予嗣鸿业时几谨申饬四圣赫在天悠久贻法式保佑赖深眷负荷媿余力稽首陈咏歌庶用示无斁】 趣工部颁边军裘帽敕曰上帝之德好生而已寒严囹圄中有可悯者三法司锦衣卫速从轻断若当体勘待对出之毋淹十二月太监袁琦以采办为名私遣其党巨队等十人虐敛于广东凌迟之太监唐受虐敛于南京枭首南京市诫内官内使毋怙宠作威名大名广平真定河闲徐诸县水灾田粮及长沙县复业民税粮千六百七十七户以吏民乞留复凤阳通判刘钊长安知县窦文庄任增其禄 
　　七年正月辛酉朔日食敕群臣谨天戒命刑部都察院观政进士分鞫狱囚二月免长子县逃民五百三十三户二年至六年税粮上亲阅狱遣轻罪戊戌有事大社大稷雨赋甘雨歌令衍圣公孔彦缙传而觐三月上谕礼部尚书濙曰朕间者以官田赋重百姓苦之诏减十之三闻户部多不遵守甚者与有司期阴为慢格令阏恩何等咎也因赋减租诗 【 诗曰官租颇繁重在昔盖有因而此服田者本皆贫下民耕作既劳勤输纳亦苦辛遂令衣食微曷以赡其身殷念恻予怀故迹安得循下诏减十三行四方均先王亲万姓有若父子亲兹惟重邦本□曰矜斯人】 四月以山西旱免其逋赋二百四十五万四千八百石屯留县疾风震雷雨杀麦以河间吏民乞留其同知莫涛升为知府五月龙驹出山西上曰恓之不岁继踵告灾一兽之异足活民耶群臣欲表贺可止之六月上阅狱状遣轻罪命强盗死狱中者勿斩首敕曰朕选能任贤命以恤绥颁玺书数矣曩为所任匪人使百姓栖栖弃乡离土朕甚悯焉已遣人招抚复业免徭役一年所今闻有司不体朕心如故流民归者居无庐舍耕无榖种逼偿故所逋奈何不死且复亡也其速加厚恤诸杂赋蠲徐之有虐害者无官民悉治罪六月罢内官入番买马制官箴三十五篇儆有位增河间知县徐岳蓬莱知县朱辅禄七月免扬泰水灾田租二万二千九百三十余石赋豳风图诗揭便殿八月敕曰朕思得贤才共图治理寝食念之令朝臣三品以上举尔所知复赋招隐猗兰告之朕意近惟少传士奇荐举交址南灵州知州黎恬吏部员外郎魏骥等诸臣旷旬积月无一人焉岩薮窟穴岂皆虚哉吏部其会三品以上官推释才行文学之士方面有司昏懦贪暴者与都察院奏黜之因迁擢骥等十九人官有差 【 黎恬清江人以进士擢御史与同列上章力诋大臣因荐知南灵州黎利反恬北归至是以荐升入翰林官至右春坊右谕德正统初卒士奇称恬在为内良御史在外为良郡守云】 嘉禾嘉瓜出陕西皆止贺敕边将严边置济农仓苏州九月上赋织妇词十二月以耆民乞留增泗州知州石佩会同知县张恕阳信知县张纯沅陵知县张鼎新禄 
　　八年正月丁丑祀南郊还朝群臣行庆成礼戊辰大宴故事先郊朝上止朝诣郊既至视牲品饬太常其夕雪霁及还宫既庆成内臣请张灯如故事上曰明当宴百官毋以乐散敬二月赈河南饥邮使者上阅狱状遣轻罪三月命民越诉不实者发戍边选庶吉士尹昌等三十人读书翰林制养士诗命内外恤车士四月修广寒清暑二殿藏书其中奉皇太后游宴焉制广寒殿记 【 记曰北京万岁山在宫城西北隅周回数里倍之积迭奇石巍巍乎矗矗乎巉岩峻削盘回起伏或陡绝如壑或嵌岩如屋左右二道宛转而上步蹑屡息乃造其巍飞楼复阁广亭危榭东西拱向俯仰辉映不可殚纪最广者为广寒殿崇栋飞檐金铺玉砌重丹迭翠五彩焕焉轶云霞纳日月北枕居庸东挹沧海西挟太行嵩岱并前大河横中俯视江淮一日无际寰中之胜槩天下之伟观也永乐中朕尝侍皇祖太宗皇帝燕游于此天颜税怿指顾谕朕曰此古轩辕所都而赵宋疆境也宋弗良金耴而都之金又弗良元耴而都之厥亦后裔不念仪殷天命我高皇帝吊伐诞安简我奠兹我不敢康建文嗣位信用奸回戕刘宗室兹城弧立殆一发矣赖天之灵克清奸憝以有今日又顾兹山谕朕曰宋之艮狱也不振以是金不戒而徙兹元又不戒而加侈焉夏书所谓峻宇雕墙者也肆吾始来就国汰侈存槩时资游燕以垂鉴儆汝其识之朕稽首受命书不云皇祖有训诗不云乎仪刑文王敬以所授大训勒诸金石既以自省亦以示我子孙】 赐群臣游西苑命乘舆马以入诏曰朕以菲德恭嗣天位夙夜图惟所安利元元两畿内及河南山东西自春徂夏旱饥相仍朕甚恻焉上天降灾厥有攸自政阙欤刑失欤敛繁欤不治官欤永念其咎内疚于心其令七年以前所逋税粮盐屯皆停征六年以前所逋课程买办采造诸色物军卫有司所采运炭苇草束皆免之被灾家免役一岁所追征税课钞倍者免五年以前乏食军民在所官司验廪之非犯十恶罪罪并宽一等逃军逃匠有自首者原之三司府州县连名举贤良方正一人闻按察司奏治有司贪酷害民者御史奏治按察司比岁所增设抚民官欲知民所苦也朕殊不闻其一言令悉还朝如故他简者别与叙用凡尔文武大臣并受付托宜同朕休戚诏到恪行之母慢五月选幼军侍东宫六月旱蠲两畿山东西河南属县租税作悯旱诗 【 诗曰亢阳久不雨景将将及终禾稼纷欲槁望霓切三农祠神既无益它壮忧忡忡饘粥得不继何以至岁穷予为兆民主所忧与民同仰首瞻紫薇吁天摅精衷天德在发育岂忍民瘝痌施霖贵及早其必召感通翘跂望有渰冀以苏疲癃】 敕三法司曰比命疏理狱囚念炎暑也旬日矣寂不奏谓朕虚文耶当死罪者长系之余期以五日遣须质理者听保领存在毋迟驰谕中外具如敕七月置武骑腾骧四卫八月上曰圣人用兵皆不得已不以小寇动众比者云南摩沙勒刀瓮作乱黔国公沐晟请讨非朕意其先遣入抚谕之不服乃兵期得刀瓮即已久任扶风典史杨清增其禄戊午景星见止贺庆王■〈木旃〉进瑞麦瓦刺顺宁王脱欢遣使来朝堥臣言明使者三入瓦刺皆未返宜留之曰日尤而效焉非礼也敕曰明三使人于王矣皆未返我国家抚远甚厚王亦効诚意阻于道路乎使归遣之九月敕曰朕体好生夙夜念刑庶几钦哉之义三法司取决重囚凭章耳安得察颜色吏廉明者分遣觌囚审覆不厌其心者谳之毋轻率枉死人增吴县知县贾忠禄 
　　九年二月再颁两畿河南山东西宽旱诏制思贤诗三月增镇远通判王鉴禄以水旱赈常扬徐顺德保安登州诸属县四月敕曰朕夙夜弗遑天与祖宗之心惟匹夫匹妇允怀保之凡选贤才宽徭赋赈穷荒宥罪过卿等宜端慎修职笃行以体朕志上阅狱大贷囚五月命瘗露尸上曰朝廷优恤军士赡以衣食使感恩而勇公战也比闻官旗吏胥率侵牟其月粮布絮主者或夤缘下乡以其粮絮易贿充馈送则蛇豕也欲便按法行诛谓朕不教而杀自今都察院申严犯者死家戍边六月免涿文安巨鹿二十余县七八年水旱地租青莱扬州江浦永平广平河间平阳霍诸府州县税粮有差七月两畿山东河南诸郡县蝗覆地尺遣驿捕雨宽畿内诸县秋租阿台朵儿只伯失捏千等谋掠凉甘肃有款者都督广请拒之敕曰虏人多诈其天性虎狼蛇蝎大造岂以怠生生哉虏款者处之甘肃徐察其向背与为两端饬备而已增郡武知县邹良铅山知县孙珏禄八月命水旱餭蝻之处军民孳牧及乘操马亏毙者悉免偿复敕廵抚侍郎廵按御史躬视之免今年秋粮屯粮十之四止工部派办物料即不被灾郡县亦从缓输毋得逼迫瓦刺顺宁王脱欢遣使入朝告杀阿鲁台请献前代玉玺止之敕曰比比虏降者皆言阿鲁台巳为瓦刺所杀部属分散有渡河依边者朕悯其失所亦虑困穷或鼠窃其令总兵官严边堠善待其归附者朝廷且处之善地与官职俸赐上亲试翰林院修撰马愉等三十七人第其等赐赉有差畿内陕西四川水扬镇江苏松常湖广浙江江西诸州县旱皆传恤之九月癸未上廵边出居庸至怀来万全见故和宁王阿鲁台子阿卜只俺朝使诸将请因猎掩虏不许十月丙什还京权署安南国事黎利卒命其子麟袭署虏寇凉州总兵官刘广追击之不及还敕曰今西北胡虏败者离散胜者骄纵当严兵保境寇来则战去勿追之以旱灾行宽恤令富阳知县吴堂致仕民诣阙乞留许之 【 吴堂东平人永乐辛丑进士初知富顺除治奸暴来知富阳以当官三事勉僚佐共成之绘杨震四知图以自厉以介特不阿与郡使不合翻然解去民乞留得旨欢然如再父母堂治富阳九年宿弊尽厘讼牒稀简既去民泣送之】 十一月故和宁王阿鲁台部落把等率家属来归十二月命阿卜只俺为中军左都督赐第宅谕尚书胡濙曰水旱饥疠四方荐告天灾频仍民何以堪朕深忧惧卿等勉图匡济有可回天拯民者其悉以闻制洪范序 
　　十年正月乙亥上崩遗诏皇太子嗣皇帝诸王宗室悉遵祖训谨守藩嗣君幼国家几务文武大臣白两宫乃行丧礼日易月悉如皇考洪熙元年五月遗诏无改山陵掌军兵及守土吏毋自临阙丁酉上尊谥曰宪天崇道英明神圣钦文昭武宽仁纯孝章皇帝庙号宣宗六月辛酉葬景陵 
　　臣乔远曰高皇帝承胡元纵弛之弊宏振威武以儆天下成祖以英达之资缵绪大服海内竦然振厉者五十余年昭皇帝至德深仁不久于位章帝继之乃涵濡以醇懿陶埴以德义闻四方有水旱蝗虫之灾忧形于色遣人赈捄如恐不及隆寒盛暑先下法司苏洗冤狱奏上刑名垂神省察并从轻典优礼老成勋旧具有终始寤寐思贤内自廷臣外及方岳郡守咨简详择不以轻畀褒奖循良使久于官是以在任之人奇才异能皆极一时之选至有文学胥史裒然濯袚致位名卿十年之内吏称民安比于文景下及民间木埴器用莫不精坚殊伦亦可以见一时无呰窳偷惰之风矣至夫郊庙之礼必躬必亲奉事太后祗敬夙夜宫中欲用一木架工匠饰绘金彩辄命易之尝命侍臣游东苑指草舍一区曰此朕致斋之所虽不敢上比茅茨庶几不忘俭德未尝一日去书下笔蠭涌皆传修齐治平之道翰墨图画随意所在尽极精妙岁秋冬廵边阅武亲櫜鞬骑射威震乎殊俗休矣哉文武恭俭之主也 

　　名山藏卷之十 

　　●名山藏卷之十一 

　　臣何乔远恭辑 

　　典谟记十一 

　　◆典谟记十一 

　　英宗睿皇帝一 

　　○英宗睿皇帝一 

　　英宗睿皇帝御讳祁镇宣宗皇帝嫡长子以宣德以年生生之日日下五色云见光灼殿陛既二年立为皇太子能言宣宗抱置膝上问他曰为天子能令天下太平乎曰能问有干国之纪者敢亲总六师讨之乎曰敢宣宗大喜解所御龙袍宝带加上体置宝座左右皆呼万岁上天姿秀杰龙颅魁硕顾盻有威立其侧者皆若傍睨之宣宗崩以正月壬午即皇帝位凡岁矣颁诏大赦天下以明年为正统元年癸未营建大行皇帝陵丁酉上尊谥敕沿边总兵官严守备命户部尚书黄福参赞襄城伯李隆几务于南京命廷臣会举文武大臣镇守江西湖广河南山东敕朝鲜国王李裪曰朕嘉与天下安于清静王国朝贡一循旧章非常贡悉止之戊申尊皇太后为太皇太后庚戌尊皇后为皇太后辛亥册弟祁钰为郕王赐臣民白金绢布钞锭敕谕南北两京五府六部都察院南京内府各监局等衙门曰朕体祖宗赡养军民之心凡事从简可简之事公议以闻于是诸司冗费悉行裁罢敕三法司锦衣卫诏书赦外再别犯者情罪以闻戍边输作之命成国公朱勇新建伯李玉提督大营五军三千等营官军操练三月放教坊司乐工三千八百余人江西贼曾子良等平 【 先是江西连年水旱人民艰窘有司不能赈恤曾子良率水丰新淦乐安等县聚众据大盘山为乱至三万余监察御史程富与三司前后擒剿子良为乱军所杀余党溃散】 敕谕三法司锦衣卫刑科都给事中自今死死罪决须三覆奏行在礼部尚书胡濙等奏比奉敕旨节一切费而四夷使臣动以百数疲于供给宜敕边官审其来者量遣正副使从人赴京余悉留彼给待从之赠皇庶母殉葬者十妃四月谕行在兵部尚书王骥曰比闻河南军民有困迫饥仅流离就食因而群聚为盗原其初心良可矜恻尔兵部即出榜文谕之榜至悉宥罪祀唐韩愈于潮以元学士吴澄从祀孔子庙减差行人禁约私荼员数递减在京鞑官月俸给米丙辰月食修葺长献二陵置石人石马于御道东西天久不雨命考察群吏方面及郡守有阙令遵宣宗皇帝敕旨保举若犯赃罪并坐举者命三法司有犯罪即会官覆审毋淹两畿山东河南诸府蝗蝻伤稼命御史给事中驰驿往捕丘月命吏部初入仕者毋辄铨除风宪监察御史有闻都察院堂上及各道官保举以闻吏部审察不谬然后奏授赈扬徐滁及诸属邑饥命河南山西镇守廵官招抚逃民复业免其徭赋谕礼部朕念祖宗忌晨食稻衣锦非心所安其与翰林院议忌日礼以闻大学士杨士奇等请其日服浅淡色衣不鸣钟鼓视事奉天门从之革两京都察院交址道并户部刑部交址司以旱涝命覆死狱遣监察御史给事中点视边军命监察御史往扬州等处缉捕盐盗准廵按例岁一更荐宣宗陵号曰景陵六月辛酉奉葬大行皇帝乙丑祔庙敕南京法司会审重狱七月修宣宗实录严私下海捕鱼禁八月减光禄寺厨役四千七百余人封乳母李氏为恭圣夫人九月龙州宣抚司献瑞麦上以所在旱蝗相望独此麦瑞何以免民饥自今天下凡若此类皆母献十月立天下卫所学较谕行在吏部方面郡守九年升用与大臣会议使常流不得幸进十一月戊辰朔日有食之行在吏部言御史员缺请夺情补用上曰非盛世令典不许敕行在兵部臣曰比闻顺天直抵山东府州县岁歉民艰所养马匹死损合追赔买补者俱俟来岁收成后命天下布政司都司严督所属栽种桑枣儒士卢忠以经明行修应荐吏部验忠军籍当补伍上命试之试可用擢为教谕曰戎伍得人孰与学较得师十二月妖贼张普祥伏诛 【 普祥真定卫军以妖书惑众潜居井陉县自号七佛祖师遣其火往河南山东山西直隶等处度人约先耴彰德以次夺诸城其党百余人入磁州城焚千户所官军攻败之普祥窜伏柏乡递运大使魏景原擒获之械送京师伏诛】 命少传兵部尚书兼华盖殿大学士杨士奇少传工部尚书兼谨身殿大学士杨荣行在礼部尚书兼翰林学士杨溥论议建言事行在刑部右侍郎吾绅言臣奉命考察群吏虽已悉详尚恐人心变态遂失其初乞敕行在吏部今后方面守令给繇赴部仍会在京堂上官考核从之 
　　元年正月以京军数多令余丁于北京旷土屯种敕中外群臣敬职勤事减陕西苑马寺官吏二月禁内外法司鍜炼刑狱严逃民不复业之禁择通经秀才为教官教书公侯家三月改建广邑州四月命行在礼部右侍郎王士嘉等五人捕蝗畿内 【 王士嘉武城人永乐初繇国子生选任知县历官工部员外郎宣德中荐陜西参政清誉大振正统初召为礼部右侍郎后以年老致仕卒年八十余为人端谨巨细毕饬士大夫推为慥慥君子】 以公侯伯位久禄厚无事征伐而百姓连年艰供亿马匹草料悉停罢之五月罢修南京池水窨减慈恩隆善能仁宝庆□寺番僧敕行在右都御史顾佐御史有尝犯赃罪及暴酷枉死人者悉降黜之他诸衙门官一听堂上官考察有狥私容隐御史举劾之增设提调学较官南北直隶御史一员各省按察尸石官一员起复部郎中谢庄为西安知府给驿赴任闰六月严自宫禁罢陕西织造驼毼挣县蝗饥有司征索如故上闻命抚按官分投验视凡被灾处悉免其物料税粮谕行在礼部山陵祭祀百官毋华服皆浅色衣从朕如洪武永乐故事命行在都察院举可御史者理刑半岁乃除授八月命提调学较风宪官兼督民间栽种桑枣折收江南金帛以当租税免挽运之劳命锦衣卫带俸食粮官较有小技者自食其技有为诸王公主守庄守墓者自食其力四夷降附老弱者悉就食南京以省费九月分遣监察御史轩輗等十七人清理天下军政命攒运粮储总兵官若廵抚侍郎明年八月至京会议军民利便命锦衣卫耴刑囚刑部者赍驾帖以防伪命边郡民犯罪者听纳米麦豆自赎封黎麟为安南国王淮河清十月命北虏降人非率所部及眷属来归者俱发遣江南卫所管束听征调士一月麓川宣慰思任发侵孟定府及湾甸等州黔国公沐晟以闻下兵部议处之命逃民即占籍于寓所毋游食而不赋命在京三品以上官各举可御史者一人四品官及国子监翰林院堂上官部属科道官举可知县者一人吏部察用之十二月故和宁王所部阿台王子及朵儿只伯数寇边下兵部会廷臣议五日不上奏上曰谓朕冲人耶执兵部尚书王骥侍郎邝埜下狱遂敕都督蒋贵宁夏总兵官都督同知史昭大同总兵官都督同知方政等出兵剿虏 
　　二年正月敕大同总兵都督方政宁夏总兵都督史昭都督蒋贵等率兵二万出境廵哨遇虏贼相机剿杀廵抚大同右佥都御史李仪言和宁残虏穷无所归乍臣乍叛小为边寇此常情也严烽火谨斥堠练士马待其自遁则无事矣今重兵出境弃所守地侥一胜贼倘侦伺袭我空虚非策也上是之三月增云南儒学师生廪米籍重囚出免死十乙巳月食大名河陕诸处逃民先后入山抵汉中府深谷中潜住以四五万黄河北岸亦有千数团聚命监察御史金敬抚辑之敕谕曰皆朕赤子愿还故乡者令有司善加绥抚愿占籍者复二岁四月遣官督捕蝗于畿内山东河南诸府谕行在礼部臣曰先王盛时四夷之献惟服食器用毋有珍宝毛怜等卫撒满荅失里贡珠本意却之宴使者而予之直聊酬远诚毋以为例五月郑州儒学训导郭明郁奏本州荣泽孝义保汉纪信死节地遗墓尚存祠庙靡立乞下礼官议下廷议封信荣泽侯谥忠烈有司立祠致祭浮梁人胡有初等十人反出稻千石佐赈赐尔书旌劳复其家自是为故事六月禁罢闲吏及奸民结揽写发把持官府起灭词讼者以宋儒胡安国蔡沈真德秀从祀孔子庙命副耪举人不愿就教职者入监读书申明生员学书习射之业申明内外官免原籍差徭禁部民绑缚有司赴京命行在都察院右副都御史贾谅工部侍郎郑辰赈饥江北诸府命诸番国三岁一贡七月以淮扬饥弛所属川泽之禁时达官军较勇士人等居止畿内多占民田地相聚骑射强掠民财诏锦衣分捕之犯死者于犯所枭首徒流者发边卫充军仍罪其头目十月命中军左都督任礼佩平羗将军印充总兵官左军右都督蒋贵充副总兵左军都督同知赵安充副总兵兵部右侍郎柴车右佥都御史曹翼罗亨信俱参赞军务率领车马剿捕虏寇阿台朵只伯谕行在兵部揭榜有壮勇膂力通武艺愿自効者在京许赴通政司沿边赴总兵官自陈亡论奴隶亡命坐罪人一槩试用有谋略出众者不次擢十一月封哈密脱脱哈木儿为忠义王 
　　三年正月二月庚午月食三月东平知州传霖言陛下即位却珍奇之献罢不急之征耴回内官粮储之事以命廵抚侍郎清军之事以命监察御史天下欢欣歌诵圣泽而徐临等仓仍用内官收粮淮浙等处盐场仍遣内官并锦衣卫官较缉捕以臣愚见所在收粮自有州县官员廵盐已有监察御史内臣锦衣络绎四出瘠民膏血安所用之上嘉纳焉禁天下祀孔子于释老宫四月任礼蒋贵击败胡虏朵儿只伯于石城兀鲁乃赵安等亦出昌宁大击虏众封礼宁远迫贵定西伯安会州伯予行在兵部尚书王骥兼俸柴车曹彝罗亨信俱升俸各赏劳有差修宣宗皇帝实录成命监生八监者皆从原籍科举出身勿历事诸司以图侥幸五月命行在吏兵二部曰先朝尝书在外庶官姓名于武英殿南廊或书奉天门西序以备观览是以远近闻风濯磨中都留守司各都司布政司按察司官姓名尔等其书揭文华殿东西壁朕考其贤否进退焉修葺天下府州县申明旌善二亭六月黔国公沐晟奏麓川宣慰思任发累侵南甸干崖腾冲潞江金齿等处上敕晟相机剿捕巳命右都督方政署都督佥事往云南与晟恊同镇守使右都督沐昂率兵讨之思任发杀掠瓦甸顺江江东等处行在吏部尚书郭琏为朝臣考满者请勋阶上曰勋阶所以宠百官例授罔劝初考不称者勿滥与之 【 郭琎圻内新安人初名进宣宗改名王琎起家太学生永乐中任户部郎中为上所知琎天资质厚临事从容不见愠喜精练吏事简而有条累迁吏部左侍郎已代蹇义为尚书上以吕蒙正夹袋虞允文材馆录故事勉之李贤举进士琎试贤嘉禾诗谓其有公转才授验寺主事属岁早言者谓大臣尸位妨贤宜令自陈遂皆乞去琎曰先帝以幼主托吾侪自洁其身置天下事谁理乎宜引罪乞改过琎老矣官至太宰言复贪位顾义不得不尔琎秉铨十四年矢心廉洁崇实行抑浮薄杜请谒虽时为内阁所侵然能持正坚忍自行其志】 命祭孔子先师非土所产者鹿兔代以羊榛枣代以果十一月谕右副都御史陈智今武臣子弟忘祖父起家之艰漫不省武艺赴京比试多有过期及觅代者自今犯者全家戍边官吏受贩及不审实一体治罪敕沐晟沐昂方政等击思任发潞江破之十二月复命监察御史廵视淮浙盐课禁江西窑场烧造青花白地瓷器货卖馈送违者正犯者死全家戍口外 
　　四年正月沭晟与沐昂方政进攻思任发麓川大寨破之追至空泥败绩失政所在贼势益众二月益沐晟官军更击之三月巳酉朔大赦天下增山东西陜西河南湖广方面官各一员招抚逃民四月壬辰月食黔国公沐晟以师败病悸卒五月以沐昂为左都督佩征南将军印充总兵官代之遂命右都督吴亮充署副总兵都督佥事马翔充左参将署都督佥事张荣充右参将从昂征剿思任发凤阳开封兖州济南诸府蝗命捕之壬申京师大雨水溢坏官舍民居溺死人甚众人多露宿长安市六月京师地震命工部右侍郎邵旻等择亢爽地及各厂房居军民无屋者户部右侍郎吴玺存问被水家给米一石溺死者加钞五百贯丁酉以京畿大水遣祭告于昊天上帝后土皇地祗敕群臣修省七月遣道士赍祝币往命所在守臣祭历代帝王陵寝命顺天府修元世且庙辛酉月食命行在六科十三道廉在京诸不法事行在工部给事中吴升言迩年御史命三品京官举保臣谓御史既从保举则顾恋私恩大臣即有奸回不法孰肻弹劾乞停止之上是升言下行在礼部会议议上命自今御史员缺第从吏部于进士监生及教官儒士出身俱历一任考称内选其操行端洁政理疏通者送都察院理刑半岁本院覆试堪任者具奏擢用之命公侯伯都督诸武臣隶成国公朱勇操习内外文武大臣并廵按御史各举堪任武职者令御史给事中任满九年果廉干者都御史掌科给事中连名奏保吏部廉实具奏升擢后坐赃罪逮治举主八月以畿内旱涝相仍人民流困敕行在都察院右佥都御史张纯廵视抚恤之南安右府林芊言比者提督学较佥事薛瑄建议凡生员疾病不堪教养者罢黜之追偿给廪臣谓疾病人所时有罢之足矣给廪累岁追偿一朝且使父兄惩征纳之患则孰遣子就学者命行在礼部除其令十月敕谕行在礼部都察院曰风宪之官所以肃僚贞度也宪纲一书肇于洪武厥后官制不同所宜因时改书而中外宪臣有任情增益者先帝尝敕礼部同翰林儒臣考旧文中明之益以训戒之言臣下所增并从削去书成而先帝上宾朕今考定益以见行事宜尔礼部其即颁布中外诸司都察院通行诸道御史及按察司官敢有不遵必罪不恕十二月修建干清官敕行在都察院右佥都御史张纯于顺天保定河间永平四府大理寺右少卿李畛于真定顺德广平大名四府往来廵视民瘼 
　　五年正月真定太原所属州县招抚逃民复业三万余户令有司善加抚绥色租役三年谕行在户部臣曰去岁畿甸及山东西河南蝗恐遗种于今岁速下所司捕灭之令北方民出榖五百石赈济者旌为义民优免其家口外民能出米豆三百石者亦如之令南北直隶河南山西诸处逃民复业者有司优恤不服招抚者罪之二月行在光禄寺厨役白大有奏父年八十无他子乞归养上曰礼八十者一子不从政即遣之以畿内灾民食不胆敕张纯李畛区画赈济给京城畿民饭三月造奉左华盖谨身三殿干清坤宁二宫以畿内饥复民二年家有父母丈人赐二石米以南京暴风雨北京烈风屡兴遣祭告于天地宗庙社稷山川诸神四月以山西荒下宽恤诏两畿河南山东蝗遣捕之六月疏滞狱赈宜川县饥令进士观政一年监生历考中并坐监三年以上有学识者繇吏员出身授官历两考廉洁守身志在爱民才识相称者悉得保举县令送吏部考用后犯赃罪连坐举者陕西旱饥甚命赈之七月命行在刑部右侍郎何文渊等分行畿几诸省修备荒之政八月行在户部瘈大同宣府岁稔旗军给粮请代以布上曰边士执戟而暇耕乎稔亦给之九月造浑天仪璇玑玉衡简仪成御制观天之器铭 【 铭曰粤古大圣体天施治敬天以心观天以器厥器伊何璇玑玉衡玑象天体衡审天行历世更代垂血千■〈示冀〉沿袭有作其制寝备即器而观六合外仪阳经阴纬方位可稽中戈三辰黄赤二道日月暨星运行可考内仪四游横简中贯南北东西低昂旋转简仪之作爰代玑衡制约用密疏朗而精外有潭仪反血观清上规下规度数方隔别有直表其崇八尺分至气序考景咸得悬象在天制器在人测验推步靡忒毫分昔作今述为制弥工既明且悉用将无穷唯君勤民事天首务民不失宁天其予顾政纯于仁天道以正勒铭斯器以励予敬】 十月中外官缺命吏部会廷臣举可任者既举复命尚书郭琎精核之复戒兵部臣曰自今会举武职须精察允当不然尔为首罪兰县庄浪同以月朔地震十日乃止坏城堡官民庐舍压死男女二百余人敕三司修葺赈恤之十一月行在工科给事中吴升言中外言事有切直者会议之时执政或因中已病或见与已乖故辄回护驳令指实乞敕自今会议可行则允不可行则止毋驳言者以通下情上嘉纳之升复言近例方面官令在官三品以上官荐举县令令在京五品官荐举若此则贿赂请托生矣给事中御史九年任满令都御史掌科给事中连名举荐升用若此则人悦求进莫肻持正虑见忤矣乞一归其责于吏部上命方面官府州正官如先朝敕旨会举知县吏部自选授之给事中有才行者同御史例举九载任满者吏部考核推用因敕吏部毋朋比请托如有滥荐即以奏闻以杭嘉湖三府水患未消流移未复命浙江布政按察各选一人专理预备之政十二月修中和韶乐器先是四夷朝贡使皆给马出入至是始令给正副二使而止增乡会试取士额敕曰钦天监言岁朔日食凡九十一钞故事食不一分者不救护朕惟敬天之变毋敢豫康况兹献岁其以是日免贺行捄护礼如常仪 
　　六年正月巳亥朔日如不食行在礼部请贺不许麓川寇思任发未平复命定西伯蒋贵佩平蛮将军印充总兵官都督同知李安充左副总兵都督佥事刘聚充右副总兵都督指挥使宫聚充左参将都指挥佥事冉保充右参将行在兵部尚书兼大理寺卿王骥总督军务统率大军往征之三月敕谕太师英国公张辅及五军都督府兵部臣京师操练官自都指挥而下有通晓兵法智略优长才堪御众者经历战阵有技勇者具举以闻朕将亲阅焉辅等推选得纪广等四十四人上令读武经百将传讲略练武待试而用之癸亥十京大风折孝陵树三百余株坏官民舟溺死者五十余人四月禁僧道私创院观命行在户部右侍郎陈瑺通政司右参议王锡大理寺少卿顾惟敬等分督捕蝗于畿内及南京江北诸府以去冬迄今雨雪稀少烈风屡兴蝗蝻萌发遣分告于天地社稷山川诸神敕三法司慎选所属官分审天下疑狱既推择监察御史张骥刑部郎中林厚大理寺正李从智往赐敕以行 【 张骥陜西安化人繇乡荐授监察御史是行也之福建出诬几千人还迁大理寺丞赈济山东东民以宁还升右少卿复命廵抚山东直隶淮扬等处福建浙江盗起命骥抚捕贼平命镇守浙江寻卒骥刚方廉慎为时所称】 五月命行在刑部右侍郎何文渊大理卿王文审在京刑狱廵抚南直隶行在工部左侍郎周忱行在刑科给事中郭瑾审南京刑狱敕分镇诸勋臣督军卫有司于镇所捕蝗六月监察御史曹友言蝗蝻水潦皆大小臣奉职亡状所致乞令科道官指实劾奏仍令堂上官考察所属选择廉公大臣分行天下考察上可其奏已科道交劾尚书郭琎等上姑恕予自新巳琎等上章伏罪请矢心选择大臣考察在外官吏上亦罢之敕曰间者畿内旱蝗朕心警惕有言大臣所致朕明下其章俾之修省而言官指摘过当朕虑混淆悉置不问乃犯者不悔过言者犹忿攻今最甚者皆已罢黜尔大弓官员宜益励厥心洗改焉八月赈常池二府饥谕都察院曰朝廷优士至矣将领不恤辄私役为工匠月日亡休沿边军屯操稍暇边将亦辄令捕野味治薪炭勾至补伍者所隶官尽索其携何怪不贫窘逃窜也今犯者与法司执之九月奉天华盖谨身三殿干清坤宁二宫成赈丰沛二县饥十月总督云南军务兵部尚书兼大理寺卿王骥奏云南按察司佥事徐观大理知府贾铨楚雄知府冯洧馈运有方乞量升转以示褒劝下吏部尚书郭琎请如骥请上曰贼未平而升馈运之官先事也功成后论叙班赏人其孰不然琎顿首谢行在户部尚书刘中敷侍郎陈玺吴瑺等虑京城草束之请以御用牛马分牧之民间上示奏于言官皆劾中敷变乱成规遂下狱廷议当斩命枷之已乃释蠲畿内荒田税十一月甲午朔上御奉天新殿大赦天下罢称北京行在冠南京二字于南京诸衙门新兖国复圣公庙成闰十一月赠败翰林待制王祎官赐谥王骥蒋贵攻思任发于上江破之十二月大破之思任发遁走悉平其地命庙祀平江恭襄侯陈瑄 
　　七年正月南京西安门火革陕西甘肃茶马司命吏部左侍郎魏骥等五人分往北京及南京江北诸郡督有司预绝蝗种以麓川寇平使都知监左少监萧保镇守云南三月壬戌朔上诣天寿山展祭于三陵甲子还京四月遣户部左侍郎王质以羊酒途劳蒋贵王骥凯旋将士悉给舟车饩廪五月进封蒋贵定西侯王骥靖远伯从征将士悉论功乙亥月食戊寅册立钱皇后已卯诏天下赈巢县饥八月以思任发未就俘复命王骥往云南总督军务仍给金牌印符便宜行事九月西安府及耀州产嘉禾止群臣贺十月太皇太后不豫祷太庙行人司行人尚裭言二事一大臣位任去天子不远者也古者黥劓不及大夫今或被言官弹劾或罹旗较缉访灵顶跣足束缚奔命若系囚然事实尚可傥涉虚妄行当复职则今日衣冠之卿执即昔者窘辱之囚拘非所以重体也请自今有犯者命锦衣卫官召至午门敕诸大臣以礼会问踪迹可验疏上轻重如其无端即奏复职一旗较缉事未必番实有为他人报雠或以自泄私忿倒置是非诬陷平民请今不实所缉者量罪轻重以半坐之下刑部集议裭言可采而律例无文上命旗较察不实者坐罪太皇太后不豫久思见襄郑荆淮四亲王遂召之乙已太皇太后崩十一月庚申工尊谥曰诚孝皇后诏天下壬申月食在井十二月礼部臣奏山东左参政沈固右参政刘琏并言中外官舍军民戴帽穿衣语言跪拜尖顶秃袖垂缨插翎并学胡俗请令都察院严榜戒治从之己卯祔太皇太后主太庙 
　　八年正月命吏部左侍郎魏骥等八人分往南北两京灭蝗种升大堙寺右寺正李从智为苏州知府敕遣之二月裁省南京官员敕谕尚膳监内官供养若御膳若宫中食物之用毋不洁蠲亵神而耗费襄王淮王荆王至京改封荆王于蕲州郑王于怀令天下里置木铎诵教民六喻如高皇帝旧三月令户部榜谕天下民流移境外愿占籍其处者听仍免役三年愿复业者记名优恤秋成遣之公私逋负悉与蠲除廵按直隶监察御史赵勖奏皇上承列圣之绪躬履节俭子育元元甚大惠也夫何郡邑守令未尽得人凡遇水旱灾伤虑烦勘覆辄匿不闻间有上陈部司又以国用不敷不为停免是致冻馁贫困转徙流移臣见凤阳颍川一带扶老携幼风栖露宿者动以万计询其所自皆真保二定山东诸郡民因累岁荒歉税粮孳牧逋负者多有司不量情力且责偿远年赈济粮米饥宭转切棰楚日加若不转徙何以自存乞延议便利凡天下旱涝之处一应应征钱粮盐钞并孳牧杂办赈齐仓粮悉皆停免仍取勘缺食之人不问土著流移验口赈给自今殿最守令一以户口增减为差上从其言致书郑王瞻埈曰比念皇考同气至亲久处封国特召诸叔及宫眷子女来京不幸皇祖母遐弃痛何可言近襄荆淮三叔王次第具至叔独疾不果来怅然在念兹特赍奉金银彩币鞍马诸物兼赐世子郡王郡主叔宜勉进药食远副睠望襄王荆王淮王还国南京都察院右佥都御史张纯奏宋臣包拯谓古礼人臣七十致仕所以优崇老成且开止足之端也历代皆行国朝尤重切见内外文官有踰厥纪亦或年及者精神昏晦在公日少请急时多旷废甚矣问有畏清议勉告致仕吏部又以精力未衰奏留如故彼此相蒙乞申明古礼有因循觊觎之辈许给事中奏黜其倚重卷留无可去之义者自难绳拘上示纯奏于吏部令先以纯言晓谕许其自陈盖自是多有致仕者命吏部咨访堥臣尚书王直疏户部右侍郎王质兵部左侍剆邝埜刑部员外郎刘广衡监察御史张骥以闻上即升质为刑部尚书四月免凤阳灵璧二县被灾夏以久旱遣祭于天地社稷山川诸神五月翰林院侍读周叙上言时政及郡臣不职上示章诸大臣皆引罪自讼上命加毖慎以副朕意思任发子思机法复据麓川侵扰复命定西侯蒋贵充总兵官佩平蛮将军印督都冉宝毛福寿充参将兵剖尚书靖远伯王骥总督军务调云南湖广四川贵州官军士兵五万征之已已月食戍寅雷震奉天殿鸱吻已卯上辍朝三日遣祭于昊天后土敕谕文武群臣曰朕颛颛之诚不遑夙夜上天垂戒厥有所繇典祀之官诚弗至欤养民之职政失当欤军旋之臣令过苛欤铨选之仕进退乖欤爵赏之行明公不尽欤至于刑罚过当尤干阴阳抑诉冤有词菀结不理指告有禁违例故行欤或操不洁白受人贿嘱或听不明公为人胁制诬枉平民传致其罪欤朕思省愓惧尔群臣其即革心改虑勉効自新天道显明可忽违哉壬午大赦天下六月翰林院侍讲刘球下狱死以驳死罪囚不实下大理寺左少卿薛瑄贺祖嗣右少卿顾惟敬等狱七月论薛瑄死罪枷国子监祭酒李时勉于监门之外已乃释之八月复宋儒周敦颐程颢程颐司马光朱熹子孙十月禁敕内官内使母与外庭私相交结嘱托营求敕内外官员毋交通作弊畏势图贿以致那移文武铨选出入囚罪劳敝军民修国学十二月营建静慈仙师坟命太常寺凡遇时节依例祭祀 
　　九年正月兀良口合三卫阴寇边命成国公朱勇兴安伯徐亨都督马亮陈怀等分剿之命兵部右侍郎虞祥等五人分往南畿廵视督捕蝗种二月以西番僧朝贡众多劳费军民敕甘肃镇廵官自今如例起送余留其处管待所进马就彼给军骑操方物贮库第具数来闻有所欲言译实处置善抚谕之三月辛亥朔上幸国子监始复晚朝御制重建太学之碑以雨雪愆期遣祭天地社稷山川诸神命征进云南达官舍人家属给绢二匹布三匹有愿省视者给口粮脚力封陈怀平乡伯马亮招迼伯四月以雨泽愆期遍告于群神监察御史朱本等言三事一去冬少雪少春不雨饥馑荐臻咎在臣下乞敕大臣率属修省不梭者许言官指实弹紏天下贪酷官吏皆考核之一刑官人命所系今在外按察司及断事理问推官多不谙律乞加精选一在外儒学故以举人任教官比因任满生徒应举乏人行充河泊等官续将年深监生选补往往废职不能育才宜遴简之用称模范上纳其言谕吏部尚书王直等曰在廷群臣俾共乃职府州县官不称者廵按御史布按二司官廉察罢黜之其贪酷者布按二司官御史一体举劾刑名官当选有学行通律意者教官当选有文学者教官任满九载生徒如无举人试学果优许任如故监察御史曹泰言今布政使即古州牧按察司即古监司近岁有缺必令大臣会举然或循资格或涉亲故任之者昏耄时有庸懦亦多乞精厥选上然之谕吏部以旱分遣翰林诸臣祭岳镇海渎钟山之神命教官任满无举人试学优者教授学正教谕俱降训导训导调任边远试不中者除杂职五月靖远伯王骥等执麓川叛贼思机发男菡盖等至京没入御马监养马会录两京疑狱癸亥月食七月重开福建浙江银场令天下岳镇海渎府州县社稷山川文庙城隍及祀典神祗坛庙有损坏者有司以时修葺令有司掩瘗暴骨禁发掘坟塜者壬寅雷震奉天殿鸱吻上亲告干太庙遣祭于昊天后土敕户部曰南北直隶被水灾绝多册甚悯焉尔户部其令所司加意存恤缺食者赈之蠲其租及岁办物料命都察院揭榜禁约在所豪横之徒巧科敛克害军民者八月饬将帅无掊克军士申明习尚胡虏衣服语言之禁刑科给事中鲍辉言府州县官九年考满多因在任买田置宅娶妻立籍恐迁别处要民保留弊政为甚下吏部言保留旧例不可以一妨十惟宜申明所隶上司严加核覆上令廵按御史布按二司及该府官自今从公核具实奏闻有狥私罪之大理寺卿俞士悦等言文职受财枉法满贯当绞者例充军不满贯者并赎为民武职坐流徒杖者例槩充军夫武职出万死得官例槩充军则前功尽弃罪反重于文职乞令武职受赃私纵操卒满贯当死者充军其余不满贯当流徒杖者如旧赎罪还职从之九月命靖远伯王骥右都御史陈镒整点军马于西北■〈氵公〉边以麓川平立云南陇川宣抚司十月丙午朔日食命大同总兵官武进伯朱冕宁夏总兵官都督同知黄直镇守延安绥德都督佥事王祯守备偏头关都指挥马贵廵视塞外已未月当食不食甲子诚孝昭皇后祔庙颁释道大藏经典于天下寺观十二月令囚杂犯死罪以下递减二等笞杖罪悉宥之休息工匠赴役待明岁 
　　十年正月命吏部都察院会同礼部察来朝司府官令各察所属治行具最以闻既浙江都转运盐使司运使丁镃巩昌知府韩福南昌知府胡本惠宁国知府袁旭松江知府赵豫凤阳知府杨瓒海丰知县王懋霸州知州张张雷吴县知县叶锡庆云县月典史赵亮察最命人赐金织衣一袭钞五百贯宴礼部吏部录姓名叙擢之举将才二月申蓦越诬告禁诬十人以上者军发远边卫民迁口外三月甲戌朔上谒祭于三陵乙亥还京师申禁私创寺院庵观敕镇守陕西右都御史陈镒廵抚河南山西左少卿于谦曰近得御史马恭奏陕西远近居民求食日有二千余人饿死数多咸陵渭南富平等县闭门塞户逃窜趁食及尔谦奏祥符境内饥民屯聚男妇千余原武亦如之朕即位以来轻徭宽负诏书屡矣今岁歉未甚流散若此岂非府州县官侵暴之耶又闻卫所官亦往往剥害诸军士方面风宪与同流污疾苦不在心是皆不可原今姑予自新其各饬令正佐能干官分廵所属量发廪或劝富家赈贷不急之务悉为停止有所不便具实以闻逃移至境者设法安插之尔等为国重臣宜尽心区画有司官贪暴阘葺者起送赴京军官具奏处治钦哉复分敕陕西河南山东西三司及近畿诸府四月甲辰朔日食复闭浙江福建银场五月广西浔梧诸府蛮寇窃发总兵官安远侯柳漙率兵剿杀斩首七百三十五级平乡伯陈怀奏荐山西行都司都指挥佥事吴浩将材宜召用之京师上曰正可障边因命兵部臣有边材者自今毋辄动六月以西安绍兴宁波台州诸府大疫遣祭于西岳南镇之神为民祈福死者蠲其租病赈恤之七月廵抚河南山西大理寺左少卿于谦奏山陕饥民俱餬口于河南怀庆河南有贮米六十余万请减籴上许之命户部驰报毋缓复荆王瞻堈书曰承谕渔于蕲州之赤东湖朕特允请然山泽之利自昔共民叔氏宜体此意八月命黔国公沐斌佩征南将军印充总兵官镇守云南乙已遣祭于司锺之神曰惟神职司禁锺朝仪是肃兹晨扣击失常朕惕政乖特申祭告命户部左侍郎李暹核储于河陕酌籴买以备边九月谕吏部尚书王直曰给事中职封驳紏劾非行谊庄饬才识优长仪伟言端曷克称之今后慎选毋以轻畀乙亥吏部右侍郎赵新言铨衡四事其一人无全才古今皆然身言书判法固当因器使随才亦或不远若责短弃长拾佥议而自用变旧典以狥私则选任失宜矣其二荐贤臣忠考察才彀也今孝谨人才有司举到不辨真赝辄自发回匪惟蔽贤抑且违诏其三各衙门送到办事年满官员挨次耻选故事也今不论月日先后却候积累人多杂乱文状陏手耴写谓之公道后薪前鱼欲人无怨不可得也其四官吏诈匿亲丧厥罪惟均今匿丧者罢为民而诈丧者职役如故礼法乖违轻重失等臣敢冒昧以闻上一从新言命诈匿亲丧者并为民着为令十月丙午上畋于南海子命吏部与诸尚书都御史推举堪任六部侍郎者于是以翰林院学士钱习礼为礼部右侍郎侍读储懋为户部右侍郎吏部郎中曹文为本部右侍郎十二月真定府所属州县野蚕茧知府玉以丝来献制幔褥陈于太庙之神位云南千户主政诛思任发于缅甸 

　　名山藏卷之十一



　　●名山藏卷之十二 

　　臣何乔远恭辑 

　　典谟记十二 

　　◆典谟记十二 

　　英宗睿皇帝二 

　　○英宗睿皇帝二 

　　十一年正月赐司礼监太监王振及各监太监钱僧保高让曹吉祥蔡忠白金宝楮彩币诸物命振侄林为锦衣卫世袭指挥命事僧保等弟侄俱为锦衣卫世袭副千户赐振敕二月有异气现华盖殿金顶及奉天殿鸱吻之上遣告于上天后土以春和下宽恤四月命苏州府知府朱胜乘传赴任敕谕之七月选朝觐卓异九月敕谕漕运总兵及诸廵抚官曰租税出民漕挽以军劳苦矣所司不恤复侵扰之卿当加意暴官污吏必致之法十二月以甘州等处疾疫遣左通政王锡祭西岳西镇太常寺寺丞李宗周祭境内山川 
　　十二年正月申明僭用织绣蟒龙飞鱼斗牛及违式花样之禁二月命户部右侍郎一员专廵视仓场命翰林侍讲等官杜宁裴纶刘俨商辂江渊陈文杨鼎吕原刘俊王玉日读书东阁学士曹鼐陈循马愉为之师以次侍经筵礼科给事中言铨选经也保举权也仰惟太祖太宗之世一凡铨选吏部专职之仕版得忠良豪门无奔兢宣宗时虑有遗伏爰命大臣旁求俊又布按二司知府有缺令京官三品以上保举初意未尝不善法行既久多所比周旧例犯赃连坐举主今复未闻所以互相仿习略不警惮先所荐扬或其过恶力为揜覆能人贞士耻媚拙容内而御史外而知府有任九年尚仍厥官贤否溷淆何所激劝哉臣惟昔之铨衡或未精是以先帝改为保举今之保举既未公伏望皇上复祖宗之故廷议命如旧比周攀援者御史给事紏劾之三月乙丑上展祭于三陵庚午还京师五伦书成谕礼部月一集议群臣所言事闰四月敕礼部申谕内外毋得私收阍人十三道监察御史陈璞等奏山东湖广等布政司直隶淮安等府州县连被水旱人民艰窘或采食野菜树皮或鬻卖妻妾子女或流移他乡甚至聚为盗乞令有司加意赈恤蠲免杂征停止正赋贪酷不才坐视民患者皆究治之命所司议行五月敕大理寺左少卿张骥赈济山东济宁以南至直隶之淮扬杂泛徭役悉与蠲免流移者招抚之所司官吏贪酷害民依法究开大修南京宫殿及祠庙六月南京大风雨山川坛灾命户部移文山东布政司民逃移者设法招抚饥馑者验日赈济会稽县人赵伯泰自言宋裔奏宋孝宗理宗歹赞宫在会稽安定郡王坟在诸暨福王坟在山阴者豪民田宅樵牧之喜基垣墉尽见毁斥下监察御史发豪民戍边命吏部毋以夷人为御史七月永平真定大名凤阳开封诸府蝗下所司扑灭赈济之八月庚申朔日有食之应天山东诸府州县卫所各奏旱蝗相仍军民饥殍上恻然谓户部臣曰天灾未有甚若今者朕夙夜惶惧卿等思弭恤之道亟行之十月监察御史林廷举言吏部者朝廷所使进退流品考课铨选也近年三司等官及军民人等槩将方面有司具奏保留至拟升某官拟改某任夫改任者以为才固不必改也不才则彼民非民欤保留者以为不贤固不必留也果贤曷若多方分惠欤矧其所举多以逄迎谀悦为卓鲁以催科掊克为龚黄抚字心劳目为迂懦刚介不阿斥为戅愚阘茸之吏互相仿习煽或愚民蒙昧保举复任之后惟图私报曷念在公紊乱侵官莫此为甚乞严加禁戢下吏部议命满九年去任者听保留未及去者不许并下廷举所言于中外十一月庚寅皇长子生考郎兀卫都指挥哥哈遣官入奏黑龙江诸部野人欲来朝贡乞付敕招之上曰朕不能劳人以事远若其山来固不拒也严私盐之禁十二月禁饶州府私造黄紫红绿青篮白地青花等甆器者首犯凌迟处死籍家资丁男充军边卫知不告者连罪坐严四川陕西私茶之禁 
　　十三年正月释李景隆家属拘系于南京册祁铨为淮王二月修大兴隆寺禁城西作佛事上临幸焉 【 寺初名庆寿金章宗时所创王振言其朽敝上大役军民重修费物料巨万既成壮丽甲于京都】 甲申上展祭于三陵三月戊子还京壬寅传胪进士及第第一人彭时不至鸿胪寺卿廷劾时上曰宣索之故事廷劾当捕逮廷臣服上敏思任发既诛其子思机发潜住孟养使招谕之疑惧不至命兵部尚书靖远伯王骥总督军务都督同知宫聚佩平蛮将军印充总兵官都督佥事张軏充左副总兵田礼充右副总兵方瑛充左参将贵州都指挥同知张锐充右参将率南京直隶及云南湖广四川贵州官土二军征剿之兵部侍郎侯琎赞其军四月皇二子见潾生给辽庶人贵烚妻子岁禄如故命吏部选进士人物俊秀员江北者三十人以闻既得万安刘珝王恕等引见内廷以为庶吉士教读于翰林遣刑部右侍郎薛希琎都察院右佥都御史张楷分诣南北直隶凤阳等府捕蝗 【 张楷慈溪人永乐甲辰举进士归省遂肆力古文辞宣德间拜监察御史刑部狱系巨盗赂椽诈死出复为盗楷劾罢尚书以下十数人理冤摘奸风振朝宁久之升陜西按察佥事寻升副使同王骥廵边上安边十二事多见采用正统十二年驿名升佥都御史廵抚畿甸至是被命捕蝗真定守捕不力奏械之八郡震竦蝗不为灾其后讨邓茂七叶宗留有功第其承命抚贼时兵部务无印文贼疑不信楷即矫为征南将军印往招之贼平坐削职久之复荐起南京佥院】 诏热审五月禁使铜钱以久旱遣祷于封观祠庙诸神以河南山东旱蝗敕刑部右侍郎丁镃廵视之命中外学宫元时所塑孔子像为左袵者悉改之襄王妃父卒请遣官祭葬又为郡王郡主请吊贺于其外戚家礼部尚书胡濙请如韩王往南京祭扫祖坟例允所请上青濙祖茔也而何可比外戚不许六月广西蛮贼杀掠浔州等处贼破电白县审验被杀家优恤之大名府淫雨河决渰没三百余里坏军民庐舍二万区有奇男妇死者千余人命户部遣官赈恤除其租税七月京师飞蝗蔽天廵按河南监察御史涂谦言窃见内外官初任之时莫不砥砺束修及得授方面知府岁不二三遂改度操往往累及荐举大臣诚以厥初希望而后怠窳乞遵洪武永乐旧制一从吏部选择升授或皇上亲擢任用从之遂罢大臣举官例亦罢各部郎中员外九载会考之制从本部堂上官及都察院考核八月福建贼邓茂七攻掠沙尤二县命左军都督府左都督刘聚往剿之上识右佥都御史张楷才命往监其军得用鼓吹导骑出都门文武大臣祖饯廵抚大同宣府右副都御史罗亨信奏塞卒劳边岁无宁日余丁无他生业惟事田作而巳今计一岁得尽力南者十无八九葢每岁正塞卒候接北虏使臣二月出境三月始得就田七月又复采草八月以后修关备边十月又将迎接使臣矣边地砂鹻硗瘠霜早雨迟收获甚薄听之自食犹虑不足若征其税必致逃窜昔太宗皇帝时诏辟边土者无征皇上初年亦有是命今大同宣府所有新辟户部遣官经量人除八十外余地每畆征税五升臣窃谓为户部者但知积粟实边孰知守边在人人心不固谁与共守乞罢其役上嘉纳之九月新城县疫宁王权薨上谕礼部臣曰闻内外官有事至王府者多方需索致其宭迫自今止许礼待酒馔勿与余物三司并廵按御史体实来闻犯者悉处死全家发戍边三司御史知而容隐者重治之十月命廵河官三年更代命刑部右侍郎杨宁往江西大理寺少卿张骥往浙江抚安人民操练军马堤备贼寇廵按广东监察御史杨刚言岭南被寇多因有司抚字失宜访得广东都司经历司都事邓敏布政司广丰库大使周刚海南县典史杨杰皆通练有断乞署敏于化州刚于泷水杰于新会俾展所长庶末僚跂奋罢民苏醒上曰三县创残御史所举必称抚绥吏部其母限资格擢用之十一月命宁阳侯陈懋佩征夷将军印充总兵官保定伯梁充左副总兵平江伯陈豫充右副总兵部督佥事范雄充左参将董兴充右参将刑部尚书金濂参赞军务统率在京及浙江江西官军征剿福建贼邓茂七广东山贼赵普旺等率众为乱刼掠泷水电白二县 
　　十四年正月泷水县猺贼出掠民居丙申月当食不食二月湖广贼蔡妙光攻破龙南县宁阳侯未至福建廵按御史丁瑄率指挥刘福击邓茂七于延平斩之王骥宫聚张軏田礼方瑛张锐侯琎等攻思机发十三寨于金沙江之管屯大破之思机发遁赐敕奖谕令骥聚軏礼回京瑛留云南充右参将锐回贵州都司琎留云南赞理军务敕缅甸宣慰使卜刺浪马哈省以速刺管治孟养地方缉捕思机发等以麓川平告于天地宗庙三月处州贼叶宗留犯江西广信境永丰知县邓颙死之予赠谥 【 颙广东乐昌人时贼众侵扰上饶都御史张楷檄颙御之颙伏兵截杀贼众大至颙力战不敌或劝颙走颙曰人臣死忠遂为所执不屈骂贼死事间赠光禄寺少卿谥忠毅】 庚寅上展祭于三陵癸巳还京反贼蔡妙光平招抚叶宗留贼党福建强贼流刼江西赣州府境攻破瑞金刼广昌石城处州贼陈鉴胡破松阳龙泉二县湖贵苗贼攻破靖州五开铜鼓各卫屯堡及绥宁会同等县四月处州贼陈鉴胡刼掠崇安等县杀指挥吴刚等命靖远伯王骥旋师沿途相机剿杀湖贵苗贼遂昌贼首苏牙俞伯通等攻兰溪县金华知府石瑁等集官军民壮擒斩之命崇信伯费钊刑部右侍郎薛希琏镇守福建新宁伯谭璟大理寺右少卿张骥镇守浙江刘聚张楷擒邓茂七余党于南平顺昌瓯宁三县招抚三县民复业命大理寺左寺丞李奎廵抚河南及直隶真定等四府吏部右侍郎赵新廵抚山东及直隶凤阳等四府以赈失业之民贼陈鉴胡刼义乌武义东阳等县贵州苗作乱以久不雨遣告于天地百神福建海贼陈万宁攻破广东潮阳县五月以建昌府推官黎忠为本府知府 【 时闽寇猖獗建昌密迩近地民亦啸聚忠多方抚捕未几知府员缺属民千余保忠才能故有是命】 贵州镇远府四川播州所属苗獠俱作乱丽水县丞丁宁率领老人王世昌等诱贼首陈鉴胡等出□追还所掠人口即升处州府同知世昌等授廵简一官命薛希琏张骥访察贪污官吏逮送京师命大臣考察中外官吏着锦衣卫驰命福建抚按等官会同案问贼所以起与有职事于其土者悉械送京师并抚捕实状以闻义乌县民壮胡彦升等生擒贼首伪大王苏记养寻授副廵简六月靖州等处苗贼流刼辰溪县等处瓯宁县贼首林拾得聚众拒矢官军杀右参将张瑛等丙辰南京风雨雷震谨身等殿灾敕谕两京文武群臣修职遂下诏大赦天下湖广生熟苗蛮蜂起命靖远伯王骥调师十万灭之命太保成国公朱勇选精锐马步官军四万五千人令平乡伯陈怀驸马都尉井源都督耿义毛福寿高礼太监林寿率三万训练于大同都督王贵吴克勤率万五千训练于宣府以备虏七月遂昌县民郑仕本杨实宁擒获贼首华宗演等命为副廵简虏大入寇有声息命边将谨备之苗贼刼掠武冈州及黔阳县处州知府张知统领民快王应参金礼率众杀贼一千余徒生擒首从八十余人授应参礼廵简巳丑虏酋分道入寇上议亲征焉吏部尚书王直率廷臣谏司礼太监王振从中劝成上不听命郕王祁钰居守驸马都尉焦敬辅之太师英国公张辅太保成国公朱勇镇远侯顾兴祖泰宁侯陈瀛恭顺侯吴克忠驸马都尉井源石璟广宁伯刘安平乡伯陈怀襄城伯李珍遂安伯陈埙修武伯沈荣建平伯高远永顺伯薛绶忠勇伯蒋信左都督梁成王贵右都督李忠都督同知王敬都督佥事陈友安朵儿只户部尚书王佐兵部尚书邝埜吏部左侍郎兼翰林院学士曹鼐学士张养刑部右侍郎丁铉工部右侍郎王永和都察院右副都御史邓棨通政使司右通政龚全安左参议栾恽太常寺少卿黄养正戴庆祖王居一大理寺右寺丞萧维祯太仆寺少卿刘容鸿胪寺掌寺事礼部左侍郎杨善左寺丞张翔尚宝司少卿凌寿翰林学士张益及诸给事中监察御史等官俱扈从大同总督军务西宁侯宋瑛总兵官武进伯朱冕左参将都督石亨等拒虏大同已败瑛冕死之甲午车驾发京师夕次康家岭乙未次龙虎台夜惊丁酉过居庸关风雨连朝六军患苦文武将士皆无纪律群臣请驻跸不许戊戌次榆林站巳亥次怀来庚子次雷家站辛丑驾至宣府风雨大至边报益急扈从群臣复交章请驻跸王振怒俱令略陈壬寅次鸡鸣山众皆危惧上素以事付振振益肆威拒言折辱诸大臣必进师我师渐进虏渐退伏塞外癸卯次万全峪是夕金星犯亢甲辰次怀安是夜黑云四塞乙巳次天城西丙午次阳和是夕火星犯土星丁未次聚落驿八月戊申朔次大同巳酉雨益骤始议旋师庚戌东还其夕营于双寨有黑云覆营如葢须臾大雷电风雨彻夜惊乱辛亥次滴水壬子次洪州方城癸丑次白登月犯心宿甲寅次怀安城西乙卯次万全峪丙辰次阳和北沙岭丁巳次宣府庾申将发宣府谍报虏袭我军后遂驻跸恭顺侯克忠殿战败没遣成国公勇永顺伯绶领军往捄遇伏鸡儿岭亦陷辛酉次土木绝水虏益至壬戌诈退王振使移营近水阵动虏四面至我军大溃上陷虏中虏邀车驾北行唯中官喜宁忠勇伯蒋信从振等皆死士卒死者数十万张辅陈瀛井源 【 井源刑台人尚嘉兴大长主其卒追封巨鹿谥荣愍】 陈怀李珍沈荣梁成王贵王佐邝埜曹鼐丁铉王永和邓棨张益龚全安黄养正戴庆祖王居一刘容凌寿及给事中包良佐姚铣鲍辉中书舍人俞拱潘澄钱昺监察御史张洪黄裳魏贞夏诚申佑尹竑章存德孙庆林祥凤郎中齐旺冯学明滕员 【 员瓯宁人】 员外郎王健程思温程序逯端主事俞鉴张瑭郑瑄大理寺左寺副马豫行人司正尹昌行人罗如墉钦天监夏官正刘信序班李恭右玉等皆死焉 【 王佐海丰人宣德初为户部右侍郎往陕西经理粮储疏言军卫仓弊百端请改隶有司天下称便已镇守河南民安盗息未几召回提督京仓久之命理部事进尚书为人宽厚坦夷不沽名伐技勤于学问在官节省调剂虽无赫赫名而政未尝不举景泰初赠少保官其子道谥忠简　邝埜字孟质宜章人永乐九年进士为兵部侍郎言天下军总小旗子弟代袭必试弓马然例皆赴都督府今后请各试于都指挥使司为便上亲征埜首言不可数请命将代行皆不报次鸡鸣山宣府虏报渐进振以埜与王佐留守老营使不得复有所陈比见上即抗言请速班师为振所叱退埜为人谨畏而性尚节俭居官四十年终始无日不以职务为念而求所以称使者惟恐或后于人赠少保谥忠肃　曹鼐字德恒一字万锺宁晋人宣德丁未中乙榜授学官不就愿自效剧职铨曹衘之改太和典史时中使旁午邸无虚日鼐处应绰裕暇即延礼师儒讲明性理岁壬子督部工匠赴阙疏乞再入会试中第二人杨士奇一见奇之廷试宣帝策以羲禹河洛象数鼐对称旨上亲擢第一鼐居常笃行事继母至孝有邻妇欲挑之鼐心念曹鼐不可及廷试之日忽有曹鼐不可四字从空飞至授官翰林修撰英庙初杨漙荐入经筵为讲读官累进吏部左侍郎仍兼学士入阁疏□俊爽识达政体被英庙眷注士奇没后大事皆决于鼐其才亦大类士奇十四年死土木赠荣禄大夫少傅吏部尚书文渊阁大学士谥文襄英宗复辟加赠太傅谥文忠官一孙锦衣百户　丁铉字用济丰戒人以进士任太常博士正统三年为刑部侍郎姿貌洁白恂恂宾言退然若无能及任事绰有余地尝承命赈饥江淮暨山东河南抚循劳来出于至诚大发仓库悉停不给民气勃然　王永和字用节昆山人父有疾伏枕十八年永和奉父无懈以明经举永乐甲午乡贡乞就教职以便养母吏部尚书蹇义器之奏为兵科给事中以都给事中擢工部右侍郎往廵视淮南诸郡访求利病致便宜于民比还特命掌部事河决山东河南诸郡改而北注漕河被其溃溢永和受命往治浚泄有方比还以能事简预扈从妻陆有贤行闻当永和行惊悸欲绝闻变哀痛成病死　邓棨字孟扩南城人永乐中进士授御史按苏松诸郡用宽平治岁余当代父老乞留二千余人遂许留一年以父母丧归起清军福建荐升陕西按察使居陕十年不携家人子弟岁满将诣京师吏民父老涕泣攀赠既至超迁右副都御史数月从征虏英宗蒙尘从者请棨脱去棨叱之曰銮舆不返何面目见人逐虏深入死之赠资善大夫右都御史谥襄敏子瑺大理寺右评事痛不得父遗体以所收平日发并字迹受以衣冠敛而葬之　张益吴人七岁而孤母倪通孝经女史日自课督谕以哀苦即知泪励永乐乙未年十九举进士选庶吉士以善楷书改中书舍人正统中为侍读学士闻母节于朝诏书旌门复家益欣然遂志乞休终养不许至是以学士从驾没益初同夏仲昭同时登第两人并从陈嗣初王孟端游作文写竹而益文章圆熟有名于时性喜奕与人奕无日夜求益文者逼之则命书童预界卷轴举笔一挥词翰俱美其后仲昭见益文隹为之辍笔既益以仲昭写竹愈巳亦不复画两人竟用所长名世孙琮官至右都御史初琮为御史时印马道土木设祭焉是夜梦益衣冠如平生曰予我红沙马明日忽报后队红沙马死归访其父从驾时骑红沙马云天顺年谥文僖　申佑贵州人为诸生读书思州府褁粮徒步常从其父之田父忽虎衔去佑挺身持杖奋击之虎逸父免咥焉正统中以举人诣业国学祭酒李时勉被枷国学门佑与石大用抗疏寻登进士为御史谈论风生会出按南畿所至与诸生讲论经史至安庆诸生相谓曰御史贵州人千字文秀才也佑微闻之次日试题起剪颇牧用军最精诸生大沮】 上之陷虏中也南面坐地一虏来税上衣上不受虏怒欲兵上一虏诘之熟视曰此非常人与见赛刊王上见赛刊王曰子也先乎子伯颜帖木儿孚子赛刊王乎子大同王乎伯颜帖木儿赛刊王大同王皆也先诸弟也赛刊王惊驰告也先曰今得一人问我那颜名字问我等名女生宁大明皇帝耶那颜华君也主也也先曰安在召熟使使视之使至上亟呼其名虏使大惊下叩首还语也先果大明皇帝也也先聚其酋长而谋曰大元皇帝一统天下我等日夜扣天求耴故物天果与大明皇帝若何处之有一酋长名乃公者曰大明皇帝我大元皇帝仇也天赐那颜其可违乎伯颜帖木儿怒抟乃公颊曰那颜图作万世后好男子大明皇帝天人也不知天帝何故有怒焉推而弃之地下虽然两军交战不亿人马有中刀者有中箭者有践伤死者有压死者大明皇帝独不中刀不中箭不及践伤不及压见而问那颜问我等无惊恐怨怒我等久受大明皇帝厚赏赐虽天有怒推而弃之地下而未尝死之我等何可反天那颜若遣使告明人使明人来迎而返之后为天子万世而下那颜不留好男子名耶皆曰得知院言是也也先顾伯颜帖木儿曰汝即领活大明皇帝遂以我先所使千户梁贵见使虏一人偕报明虏中所嗜九龙蟒龙段匹上使贵耴之并耴珍珠金银以赐也先时梁贵以袁彬见遂得侍上当是时也京师戒严羸马疲卒不满十万人心汹汹羣臣聚哭于朝议战议守未有所决侍讲徐珵晓天文好谈兵倡南迁礼部尚书胡濙曰文皇帝定鼎于此示子孙不拔也而尚可迁刑部待郎江渊曰当固守兵部侍郎于谦曰言迁者可斩也速召勤王兵死守之学士陈循曰于侍郎言是众皆是皇太后禁中疑惧问太监李永昌永昌对曰是也陵庙宫阙在此仓廪府库百官万姓在此南迁大事去矣且陛下不闻宋靖康乎因为皇太后述靖康事皇太后悟甲子也先奉车驾宣府城南专宣府者昌平侯洪先避去上命诸将开门登陴遥对曰天暮矣所守者陛下城池也上涉河北是夕虏有他志天大雷雨震死也先所乘马虏众皆惊袁彬出窥赤光覆幄虏大骇异旦也先顿首幄前进熟肴皮服寝具有岳谦者故通事也上复使从故太监喜宁于京师耴金银彩币赐虏乙丑皇太后命郕王祁钰摄总百官戊辰虏二千余人奉车驾大同城下守大同者定襄伯登亦闭门不内上曰传语郭登与朕姻■〈女连〉何得便尔袁彬持驾牌触门而呼大同人缒之广宁伯刘安给事中孙祥知府霍瑄出见上曰勿疑汝主也安等伏哭上前上使入登亦出见伏器上曰奏报皇太后朕虏中亡恙也先欲送朕还使来厚赏之迟之益深入矣因耴库金二万二千两以二千赐也先五千赐伯颜帖木儿若赛刊大同王余以与虏众虏益邀赏武进伯朱冕内官郭敬□括家赀并诸指挥千百户家出衣服分犒之置酒大劳上召定襄伯固守刈秋稼饱士慎警报是夕虏奉上驻跸城西二十里定襄伯欲使壮士辇上过石佛寺乘间迎入城上曰我命在天勿耴败道是时郕王以于谦为兵部尚书庚午王御午门诸大臣廷启王振罪王曰待耴旨百官趋进伏地不起曰王振罪不容诛殿下不即正典刑族灭之臣等今日皆死此廷中痛哭呼号不辨人声郕长史仪铭膝行前锦衣卫指挥马顺叱退之给事中王竑起直前捽顺发啮其肉曰尔昔倚王振奸横今尚敢尔群起摮之或就脱顺鞾击出顺眼洒血于廷顺遂死朝班大乱守卫之士皆哭王环视屡起于谦掖止之王竟入将阖门百官随之太监金英传令且退众欲捽英英惧即传令曰许籍没王振家矣尚何言百官曰犹有毛贵王长随亦振党请付外王令出二人门隙中又捶死之顷之众执振侄指挥山至相戒勿捶使伏法与天下共知之王遂命缚山赴都市坐凌迟之诛下谕曰阉寺颛权国家多难已如百官请其各出莅事皆拜退曳弃三尸东安门外道上军民争之卫士提水来水涤血廷中仪铭曰母其影可以鉴是日也进都督杨洪为昌平伯辛未升石亨为武清侯充总兵官练兵京师是日虏奉车驾至威宁海子壬申廷臣交劾随驾失机总兵官镇远侯顾兴祖等王下兴祖狱禁锢之是日虏奉车驾次九十九个海子癸酉次柳原甲戌次黑河刘安述出见太上皇语于朝王谕安曰闻虏围拥一人称是至尊尔等出朝与之货物不虑诱耶杨洪葢远避之尔何无谋中国惟知社稷为重总督独石等处备御右少监陈公言虏中阿刺知院率众围龙门射矢系书言讲和下兵占吊尚旴谦曰虏诈但防兵丙子群臣合请皇太后国有长君社稷之福宜立郕王为皇帝是日虏奉车驾次八宝山九月癸未郕王即位遥尊上为太上皇立太上皇子见深为皇太子以明年为景泰元年诏赦天下监察御史李着上疏争疏曰启称帝曰殿下自称曰下官帝曰御史醉耶着对曰下官正言帝诛之 【 着郿人以监生授广西道监察御史既伏诛英庙复辟令礼葬之□着家人欲葬者柩不可迁礼葬命下得谕祭乃可迁云】 癸巳虏奉车驾断头山虏故得赏赐厚有德中国之心其送上皇也第欲得汉物无他意中国虑虏黠不敢信既扣诸关无所入乃奉车驾以北上皇在虏中无阻怯之容隐处幄居时时见征表也先繇此奉上皇甚恭而我虽不纳虏众往来遣使亦不绝也乙巳遣都指挥季铎起居太上皇告即位及立皇子王奉太上皇书虏若送驾来可五七骑拥众大入则不敢许大兄还居天位无所不可但恐降尊就卑他日非所以正名亦致书于也先也先曰明立皇帝矣终无和意复往迫扰令彼南迁耴我故元大都不亦善乎庚戌杀马设宴共立太上皇为皇帝以白马贺壬子复送车驾还京十一月甲寅至大同东门也先遣伯颜帖木儿及喜宁岳谦言于城下曰不纳上皇者久久必雠杀霍瑄出水窦以见控御焉献鹅酒诸物上皇密谕瑄告郭登毋开门也转至阳和阳和不敢纳喜宁语虏曰二边不纳今可从紫荆关进腹里以入京师遂奉车驾入关杀关指挥韩清等副都御史孙祥守关出走死时京师戒严命诸将分陈九门受石亨节制于谦督亨军丁巳虏奉上皇过易次良乡父老献茶菓羊酒戊午次卢沟果园署官献果品上皇奉太后与帝谕群臣凡三书书命固守顷之遣岳谦与虏使纳哈出荅话彰武门外守门官军击杀谦纳哈出奔还也先遂列阵西直门外上皇御幄止德安门外巳未虏奉上皇土城邀大臣迎帝疑焉即日升通政司右参议王复为右通政中书舍人赵荣为太常寺少卿赍敕出见进羊酒诸物也先伯颜帖木儿擐甲冑属弓矢耴敕视蕃书太上皇带刀耴敕视汉书上皇曰大臣何不来也先问曰是皆何官上皇曰小臣也也先曰大臣不迎而使小臣我送皇帝到门乃诸大臣不迎皇帝上皇曰尔归则使于谦石亨王直胡濙来复荣反命下廷议言谦等国所仗竟不遣庚申谦亨伏兵德胜门两旁击虏败之都督孙镗战西直门斩虏先锋数人逐之虏益围镗镗力战都督高礼中流矢亨分兵往虏引却都督王义武兴战彰义门外以神铳击却虏遂败之逐至土城兴中流矢死居民升屋掷虏砖砖乱下也先怒壬戌奉车驾出土城北去与伯颜帖木儿大同王谋送太上皇出紫荆自往攻居庸居庸不守即迎大上皇还入京师而曰中朝大臣无一人出迎驾但随皇帝者皆归于是独袁彬与通事哈铭随太上皇驾癸亥也先先行驾后失所向袁彬大哭家有老母而不得归哈铭曰兄切勿言万岁金身然且在此我等草木沙土也又何足道太上皇使铭笼马左右行过沟河山崖铭下马扶持甲子伯颜帖木儿大同王来护太上皇道见曰太师诚心送皇帝归皇帝家兄弟立为皇帝皇帝臣宰背皇帝恩不一出见太师所以怒而西还今欲到阳和使使臣送皇帝从居庸关以归母令皇帝望见京师思念皇太后万一皇帝念太后病悸至有不可知乃使我留恶名后世晚至易卒刘婆儿耴水作饭铭煑肉纳皮袋防太上皇道饥乙丑过紫荆铭请过视其亲太上皇曰如何舍我铭曰铭死不敢他丙寅次蔚丁卯次顺圣川巳巳至阳和是时也先巳攻居庸不下喜宁曰太师云于此送驾矣忠勇伯把台曰太师又谓于此送驾是轻也意欲奉太上皇至其营还求中朝使臣来迎乃成礼耳把台者蒋信也与喜宁故皆虏中人故能得虏意然信多所拥护而喜宁好生事时时为虏画计亦数桀骜上皇前上皇无以罪也庚午虏奉车驾出阳和西行云太上皇帐寝雪中辛未次猫儿庄壬申往即宁海子东岸行甲戌至虏营哈密为帐有虏一人欲杀铭竟巳乙亥往西北行曰小黄河东伯颜帖木儿小营在焉伯颜帖木儿妻急使虏女设毡帐止宿供具数日复西行是月也致书也先曰太师送太上皇还京具悉厚意闻军马从西剽众心惊疑以此整木朔堤备太师若退札山下解甲置兵送驾中途人有额数此亦当解甲置兵迎驾人如太师之人抑太师之人有厚赉焉以虏退进封石亨武清侯于谦少保兼兵部尚书十一月上皇至虏营虏奉益恭杀马设宴稽首行君臣礼妻妾四人次第上寿伯颜帖木儿亦与其妻见上皇如也先礼也先七日一献马伯颜帖木儿七日一献牛日一献羊马牛潼射生则献野马黄牛上皇道行或乘马或坐暖车虏男女途见皆马上叩头时或进生也先时时设宴手上酒手弹箎拨思儿唱曲虏齐和之大同赛刊二王上酒皆跽曰中国圣人天之姤也也先请上皇曰今得明遣使来迎皇帝归矣上皇曰即汝自送我求我使臣徒费往反耳喜宁不悦谓忠勇伯曰求急归者袁彬也合杀之上皇乃谓喜宁我自谓也居数日也先奉上皇转西行至八宝山喜宁复言从此还到甘使其守将迎入即转入陕西耴陕骑卒以入南京遂居于南京彬铭候喜宁戈白上皇曰天寒甚陛下又不能骑空耴冻冷到时守将亦必不受上皇曰是也喜宁曰此又哈铭谋直杀铭耳上皇道渴铭觅阳泉凿进水上皇居哈铭求虏车一辆骆驼一只展猫皮褥坐上皇车中伯颜帖木儿所畜虏奴窃上皇物喜宁闻上皇使铭往索之铭曰我今在困中索虏窃耴物如虎口夺食徒生怨耳上怒使袁彬鞭铭鞭已就叩头毡帐前上皇曰鞭何叩头也铭曰臣弃父母兄弟妻子而从陛下尚谁攀耶是月也也先遣使来求使臣不见报因自来掠宁夏竟归归则请尚妹上皇固郄之上皇处居益庄虏大服圣敬云是月以甲申诏天下诏书言虏驾辞讲和迎请太上大臣出见徧历虏营失驾所在乃焚书斩使捣之六军斩获甚盛京城内外人心帖然用告天下以彰杀伐之威太常寺少卿习嘉言孝弟慈爱人道所先推以化成天下虞氏之为政也太上未还皇太后宫中岂能纾树谖之忧割悬旌之心愿陛下朝夕惓惓口不释迎复语皇太子幼冲不时存问孝弟慈爱昭著内外自然天下之人有所感动以济大功十二月庚戌尊皇太后为上圣皇太后母贤妃吴氏为皇太后封妃汪氏为皇后云南金齿军民指挥使司知事袁敏言太上皇帝曩居九重之上所服衮绣所食珍羞所居璚瑶之宫芙蓉之阙今远处沙漠日之穷次岁且更始凡有人心孰不思痛臣闻主辱臣死上皇辱至是为人臣子鼌夕思念碎骨刳心乞遣人起居将奉御寒衣具若饮食之物或就令臣同通事人伴赍往臣虽死虏亦所甘心是岁湖广贵州苗贼作乱广东强贼黄萧养广西猺贼肆掠电白县焚县治杀官妻女命靖远伯王骥佩平蛮将军印充总兵官剿杀贵州等处苗贼后军都督同知董兴充左副总兵调遣江西两广官军往剿广东叛贼 

　　名山藏卷之十二 

　　●名山藏卷之十三 

　　臣何乔远恭辑 

　　典谟记十三 

　　◆典谟记十三 

　　景皇帝 

　　○景皇帝 

　　景皇帝景泰元年正月太上皇在迤北烧表告天地也先设羊酒断头奉山奉宴也先及酋众进皮条为贺是月福安县贼首陈严四等作乱沙尤二县邓茂七余党罗应廖宁等复叛杀尤溪县主簿突入清流杀掠闰正月韩王范土卬薨大同总兵官右都督郭登败虏栲栳山封定襄伯初喜宁引虏破紫荆关虏欲以轻骑送上皇喜沮虏者再至是登获虏谍言诱扰边者出喜宁二月上皇居东胜州也先使那哈来朝上语也使先喜宁及高旺与之俱既行上皇使袁彬哈铭送微雨上皇曰此洗尸雨也喜宁不反矣高旺至边亦言喜宁于边人及野狐岭右参将杨俊令边人为喜宁置酒将食缚之归京师磔之市三日报至上皇亦喜曰我故言洗尸雨是月也命石亨佩镇朔大将军印充总兵官廵哨大同都指挥杨能充游击将军廵哨宣府太上皇第四子见淳生三月也先闻喜宁诛与赛刊王议领部属异道入寇必送上皇遂分围万全宁夏庆阳一城鴈门大同等处皆不得利四月上皇叹曰曷月予归哉归当居于逍遥之府哈铭立曰陛下非有畋游荒亡之乐为天下苍生而来归当正位又何叹也既数日上皇居丰州伯颜帖木儿妻使使女问铭等曰今已夏暖何得炙薪皆言不也我辈数人同一毡帐何地炙薪使女曰我谓薪焰也毡帐上乃有火光归语伯颜帖木儿妻妻以告伯颜帖木儿皇帝帐上夜现光必有大福伯颜帖木儿放鹰得一野鸡与酒来献谓哈铭曰我今有一喻上奏皇帝如大海潮时有一大鱼落在水滩是大海鱼能浅水住潮来终去皇帝莫急是月监察御史许仕达言自冬徂春灾异数见黑气四塞烈风拔木时雨久缺臣考之经传验之人事天降灾异莫不有繇臣以为天心仁爱欲陛下尽绝宴安酖毒之私奋发卧薪尝胆之志以成非常之功以雪非常之耻陛下宜痛自修省日与辅臣讲求治理耳目之娱荒宁之事不使丧于心志居起服食凡百白奉亦宜抑损不令过奢申戒群臣同加修省视雩南郊祷于皇天后土如成汤申桑林之责高宗用祖乙之言庶可上副天心下消灾异帝曰善敕保定伯梁瑶佩平蛮将军印充总兵官与都督毛福寿方瑛剿杀贵州苗贼召王骥还京广西罗城贼首韦万保攻融县柳城贼首侯公寒攻破古免高界等塞复攻藤县杀指挥潘济丽水县贼首朱必森复聚众行刼杀县丞一人县丞叶仁集民夫破之五月虏分道入犯河曲县复犯义井屯堡尽杀其守卒及指挥佥事刘受复围代州寇宣府已虏酋阿刺知院以虏主脱脱不花之命来遣其参政完者脱欢贡马请和至怀来使太常寺少卿许彬锦衣卫指挥同知马政往察其情伪完者脱欢言讲和退兵即奉上皇还不且率众大举若见疑请以为质帝问户部尚书兼翰林学士陈循曰虏可和耶循曰遣而备之是月旱不雨广东贼黄萧养攻广州府数月左副总兵都督董兴等败之萧养中流矢死函首京师枭于市六月太子太保兼吏部尚书王直率诸大臣言上下神祗阴诱虏衷使来请和臣等功惟陛下大宝嗣登天与人输永永无二陛下隆敬兄之心尊为太上昭告天地宗庙社稷名位已定天下之人皆以为宜令车驾还虏中太上尊居不复事天临民陛下但尽崇奉之礼即称天伦之厚伏望俯从虏请遣使荅之如果至诚即别令大臣迎驾帝曰当时大位卿等归我非出朕心大兄蒙尘朕累使往虏不听从无如诈何于谦从旁对曰陛下大位已定谁复异议荅使尽礼纾虏难也帝曰从汝从汝既出帝使人追问曰即使虏谁可者孰为富弼文天祥王直对曰孰非廷臣孰敢不应丙戌也先帖木儿奉太上皇至大同城下郭登开门以迎朝服立于闉伏人城上约驾入下悬闉及门虏觉复拥上皇去遂转犯怀来戊子月食七月以礼科给事中李实为礼部左侍郎罗绮为少卿马显为指挥使偕完者脱欢往以报请和之议帝遗可汗及也先书不言及迎上皇事顷之虏主脱脱不花使复至求与廷臣同往王直等以请帝曰李实方行已命都察院口都御史杨善工部右侍郎赵荣为正使都指挥同知王恩正千户汤胤绩为副使与使同往礼部尚书胡濙等请量赍服食御用太上所需不报实至朝上皇上皇皮帐布本席地而寝独袁彬等三人侍傍牛车一辆马一匹以备徙营上曰为天下生灵躬率六军不意被陈友王振等所陷念非乐酒从兽以至于此也先送我固其诚意喜宁导行引破紫荆关再图京城以此不得还归后尝一到小黄河一到干河又复阻也先送我振宁死矣陈友罪不可赦也因问圣母今上安否问旧臣一一道其名姓上曰我居虏一岁矣何故不来迎归我衣服冠带帽靴将得来否实对曰陛下蒙尘天下臣民如丧考妣从虏中还者有言见陛下有言不见虚实难知遣臣来探故不将得上曰汝言当今皇帝及文武羣臣遣人迎我还守祖宗陵寝也可为百姓也可也先言不迎我援边十年亦不罢休我不足惜须念祖宗社稷生灵实奏臣诚悲痛陛下昔日锦衣玉食今至恶陋辄有白粲数升欲进厨下上曰此小节尔朕念归也实曰当日王振一宦官耳陛下何故宠之太过以至今日上曰我亦知之无事时人皆不言今乃罪我我悔何及实退将行复朝辞请返国之日引咎避位上皇嘉之日暮上皇情色凄然实与虏使还朝具述虏情及上皇起居状诸文武大臣合上疏曰臣等共询李实言出塞道中行群虏间欲议和皆举手加额及见也先殊喜言迎使夕来大驾朝发天日在上决非妄言引见上皇亦谓虏信上皇凄切不忍之情实又具道臣等切详虏人悔过请和实天地宗社之福宜仍遣实诣虏仰复上曰虏诈杨善已去第以迎复之意书敕付虏使还文武大臣言虏非诈也臣等询李实详矣虏使来和尚遣使荅今请迎复乃不与偕是轻迎驾车讲和也虏之复疑和且不终不迎驾归何以和为帝令再议李实言也先约臣迎驾毋出八月五日臣言须得朝旨不得擅为期也先言此期决不可失遂令酋长偕罗绮往大同一带调回扰边人马臣遇过宣府怀来见军民始敢出郊刍牧诚非空言臣曩将命止为讲和迎复日期实出也先伏望陛下俯从群请即遣材智大臣往脱虏有诈亦可塞之若过所期更欲使臣亦不敢往帝命再议及虏使还竟付迎复于敕书而已文武大臣复言事会不再机不可缓愿陛下体上皇之心顺臣民之情不然虏人指此为兵端矣乃命择人以闻群臣皆言实方从虏来得其要领即实可再市竟不遣曰待杨善归监察御史毕銮等复言群臣之请切矣陛下必待善归夫中国所恃者信义也不迎不义失词不信就令虏诈我备在也不报翰林院简讨邢让复以为言帝曰上皇朕兄岂有不迎虏情叵测正欲探之情诚而迎又何暮焉八月杨善至虏中也先曰大臣来矣不可无信引见善于上皇所与伯颜帖木儿杀马牛为酒送上皇行也先弹琵琶妻妾奉饮居数日筑土台奉上皇台端率妻妾酋长膜拜献鞍马貂银二鼠皮袄弓若箭赛刊王亦打野盘进酒上皇行也先与酋长送车驾可半日许下马叩头跽解弓箭撒袋战裙以进诸酋长罗拜伏哭而去伯颜帖木儿独送上皇至野狐岭进酒账房既毕屏人语使哈铭上奏天使皇帝来我遐荒我也先顺天之意敬事皇帝一年矣皇帝此来为天下也为边城也归时还当作皇帝作皇帝即我主人 【 作音做】 有缓急我可得告愬众虏皆道傍送驾进羊马善口呼皇帝行矣伯颜帖木儿再送驾出野狐岭口上皇揽辔慰藉而与之别伯颜帖木儿大哭归而放围得獐复使数十骑来追献帝以太上皇且至敕礼部具迎复仪注兵部总戎具防变方畈先是累奏不得旨至是群情欣慰朝下多官集议都御史王文厉声曰来耶来耶虏不索金帛必索土地便谓上皇来邪皆相顾莫敢言于谦曰防变方略谦之职也胡濙上仪注宜令遣本部堂上官一员至龙虎台锦衣卫遣堂上官一员并官较执丹陛驾辇至居庸关各衙门分官迎接土城外太上皇入安定门东上北门坐皇帝见毕文武百官朝太上皇自东上南门入南城大内帝曰迎居庸用轿一马二丹陛驾第迎安定门内户科给事中刘福等言礼大薄帝曰朕之即位非得已也尊称太上何云薄耶礼部会议之胡濙言福无他意大抵欲皇上笃厚尊亲帝曰太上皇自虏中寄言迎礼从简朕敢违也朝退诸大臣得一亡名书聚观之书上修史先生隐其名言都人一闻驾旋人人喜跃近之不厌远望可知今日宜请主上厚奉迎之礼避位女辞然后受命因述唐肃宗故事诸臣曰若封进或可感动上心胡濙以谓诸同官王直曰可礼失而求诸野王文曰不可匿名文书不得以告礼科给事中于泰以闻帝诘濙何从得书濙言臣得之高榖帝怒命按捕其人高榖云臣得之隶隶云臣拾之道王文曰勿累小子吃牢饭也千户龚遂荣出承曰臣为之胡濙因奏考之唐史天宝之乱玄宗幸蜀肃宗即位灵武尊玄宗为太上皇帝肃宗收复两京迎还上皇至咸阳备法驾望贤楼上皇在宫南柚肃宗着紫袍望楼下马趋进拜舞楼下上皇降楼抚肃宗雨泣辞黄袍自为肃宗着之肃宗伏地顿首固辞上皇曰天下人心皆归于汝使朕得保养余龄汝之孝也肃宗乃受此已行之令典政可効之良规今备法驾安定门内诚为太简帝曰虑堕虏诈故简其礼但大兄入城朕知尊亲朕今迎太上皇东安门内行叩头礼毕领群臣随至南城内便殿太上旺升座朕行礼毕文武百官皆朝毋再纷更癸未太上皇至宣府下诏曰朕之不明蔽于权奸被留虏廷圣母贤弟数遣迎取以天地之恩祖宗之佑幸得还京尔文武群臣请重迎接之礼朕辱国丧师其何颜复见是时礼部复请帝迎驾安定门外文武衙门分官诣龙虎台百官万姓迎接土城外会太上皇诏至帝曰太上皇命简朕事已定乙酉太上皇至双泉赐袁彬以所御白绫衣及也先所献战裙赐哈铭衽褥靴望日丙戌车驾还京至东安门送驾虏揭帘审视叩头退帝迎东安门内驾入南宫文武百官行见礼庚寅以太上还京祭告天地社稷山川之神遂颁诏赦天下升杨善为左都御史仍掌鸿胪寺事王恩等赏有差宴虏使九月封朱谦为抚宁伯十月祀故翰林侍讲刘球于乡赐祠忠节十二月已酉月食礼部请以正旦群臣朝太上皇于延安门诏罢 
　　二年正月梁瑶击苗贼于靖州大有斩获二月南京雷雨击损大报恩寺塔三月罢遣使入虏四月贵州贼首韦同烈伪称苗王聚兴平之三截洞攻平越清平卫梁瑶方瑛等会击大败之五月虏使来欲求使荅诸大臣请许之以慰其心帝曰祖宗开创以来丑虏远遁不敢窥伺正为绝其来往也小人通使语言不一坐生衅端朕甚恨之今其切已群臣复言虏情至黠我备未修人情求不得则惭再则愤求而不得虏无愤耶帝曰虏之狗窃未尝忘心去年入寇京师岂因不遣使臣国家久安计不在此太子太保兼吏部尚书王直言比见圣谕绝虏讲和臣知陛下有为之君也如是则当有以备之帝曰天下虽安犹备不虞况今日耶有智勇谋略当举用者总督总兵具名以闻亡论戎伍太子太保兼户部尚书金濂言我备未也虏惭而愤孰遏其衅昔汉高帝自将三十余廿众往击顿而有平城之围矧今人民边储凋弊耗损伏望念祖宗创业之艰悯远近生灵之苦俯就所请荅其来意帝曰朕志已定所引平城之事恐非臣下所以愿国家者太子太保礼部尚书胡濙等言续出瓦刺番文一通令臣详议观其语意专在求使臣谓虏情虽谲未保其终然始则奉送上皇今又还我制使使人络绎驼马迭贡归诚悔过亦不可诬夫厚往薄来柔远常经彼使再来此不一报似非其义往年土木之事虽臣子痛心切齿皇上卧薪尝之日火然边无储蓄之素野有奔亡之忧师帅趋生士卒忘死尔者边报稍急曾无一人敢言战伐甚至张惶失措安邦大计谅不如是伏望皇上深惟曲虑量遣往和乃敕武臣修治军实庶彼无可执之词我有预为之计常曰卿言良是朕志定矣遂赐虏脱脱不花王可汗书曰朕自祖宗以来四裔来朝并加恩待殊不遣使至彼以此和好久久保全比岁可汗太师累使朝贡朝廷嘉厥款诚频使还荅岂期荅使贪功嗜利激怒可汗太师致使前目暂失欢好以天之灵要约如故朕与可汗可不思所以保终之终至业厚宴劳所赐可汗若可汗妃有金银及金银器皿织金蟒龙文绮等物即付领去自今但可汗使来朕终始善视决不食言六月戊辰朔日当食不食七月以边储不给许纳粟补官八月壬申南京地震十月监生郭佑疏言曩以太上蒙尘门庭有寇谋国大臣欲纾急难令民纳粟者赐冠带今军旅稍宁行之如故农工商贩不分贤愚惟财是授使之骄穉亲戚欺诳乡里又有赃污之吏罢退为民欲掩乡闾之耻纳粟纳草冠带而归何前日以财去职今日以财得官堂尚天下藏富于民木有不得已之时而有此轻名爵滥章服之意是以空乏示敌益启寇心愿裁止自今下大臣议寝不行湖广麻阳县教谕章泰言三事其一曰愿陛下孝孝百行之本也曩上皇北狩陛下仰承母后俯询群臣以登大位臣窃以天意人心与祖宗所以责望陛下者诚愈重而愈难视昔从容继统故自不同愿陛下师文王之敬止朝问定省以承大内两宫之心其二曰愿陛下弟诗云凡今之人莫如兄弟仰惟宣宗皇帝笃生胤嗣惟上皇与陛下而已陛下莅藩之初上皇留止京师岂不以手足情亲不忍违远冀得时晤日见今銮辂复还二圣重欢臣愿陛下体昔上皇友爱之心师古帝王因心之仁以父道尊事上皇用子道教育储圣百凡恩礼无替有隆三曰愿陛下武奋发威断义理所安行之不疑行之必毅中外晓然明知意向依凭城社者不敢肆昔日阴窃之奸啖饵权势者不敢萌昔日萝附之诡则彼无厌丑虏自凛然有虎豹在山之惧用以克戡大孰心且无难者下大臣议谓今上已行不须渎听士一月太上皇圣节礼部请令群臣朝延安门命罢 
　　三年正月太上皇居南宫石康县流贼入境攻掠县治二月太上皇第五子见澍生四月帝有意废东宫立其子见济未敢发也太监王诚舒永请先赐诸大臣金于是赐少保户部尚书兼文渊阁大学士陈循少保户部尚书兼东阁大学士高榖人白金百两吏部左侍郎兼学士江渊礼部左侍郎兼学士王一宁户部右侍郎兼学士萧镃翰林学士商辂人白金五十两顾亦未敢发有思明府都指挥黄王以罪系广西狱上书请立帝子为皇太子帝喜下廷议皆请从王请遂先置东宫官属诸臣皆兼保传等官支二俸以悦群臣之心京师为之语曰朝尽傅保部两尚书五月甲午废汪皇后立见济为皇太子册见济母妃杭氏为皇后改封太上皇帝皇太子为沂王封次子见清为荣王见淳为许王六月大雨浃旬河决沙湾八月命都察院副都御史凿英等十七人分行天下考察官员九月南京锦衣卫镇抚司军匠余丁华敏言臣窃见近年以来袁琦唐受喜宁王振等专权误国俱已败露天下共知也臣章茅贱陋切见言官苦害军民事非一端恨在朝文武臣僚缄口不言不胜痛哭流涕不惜一朝之命图安万乘之国臣切见内官收积家财金银珠石动以万计岂能天降地出非盗府库则浚民膏害一也侵牟公侯房屋兴造劳援害二也名为家人义男外亲莫不轻肥纵横恣睢凌击甚至入赀求仕莫差贵贱害三也葢造佛寺用费不訾以一已之私破万家之产害四也广置田租寄户郡县繇赋丁力不应科征害五也家人中盐虚占盐数转鬻与人先得勘合倍支巨万坏国家榷法夺商贾之利砉六也奏求塌房邀接客旅倚势赊卖负赖不还害七也卖放匠人名为伴当办纳月钱内府监局乏人造作工役烦楚不堪害八也家人包揽各色物件官府畏惧以一科十害九也董监工之役非法酷刑军匠涂炭不胜嗟怨害十也伏望皇上鉴前车立后宄母使萧墙祸稔帷幄奸生令曹节侯览复见今日下礼部寝之以南京地震雷击兽吻江淮以北直至济宁水涨渰没禾稼房屋东昌府连接河南地方黄河奔决敕太子太保兼都察院左都御史王文廵视整理监察御史刘琚等言近者灾异见示非常臣等切惟文武群臣德行才猷靡所表建而师保兼官禄俸加倍侈必费财费必伤民近者户部奏今年京师支放会计米银动以千万府库将空欲将被灾田地覆廿追征与其剥疲民之财孰若省重支之俸伏望听群臣挹损辞让亦消弭一端命关支两俸者蹔停其一年丰仍旧十月太仆少卿黄仕隽言臣访得各处廵抚考察州县官吏每凭里老以为去留闻里老多因前官纵容往来嘱托公事经揽收物营求催办害众成家积有年岁间有端已临民辄贻怨恨反加诬污廵抚官辄因黜罢州县官员一闻考察将临盛设酒席激求泣诉贿之钱帛以此多得保留否则去之殆尽用是里老有权官司受制无籍刁民妄行告害亦繇于此乞敕该部移文所在廵抚分豁详审或彼此互询或稠独交察或独步暗行或遥审面辩毋徒耴迎送随从电过风飞使猫鼠一家奸犬同窖疏入命考察不实者坐之仕隽复言廵抚朝廷重臣三司所行多被掣肘况在任年久或变节怠终昔唐玄宗谓张说曰向令十道使出廵诸州以察善恶兹因东封始知负朕多矣今岂无如前所云乞敕所在廵抚大臣惟总大纲无亲细事惟从舆论无执私见其事妥民安之处可无廵抚亦令多官集议暂从省革从之也先遣使臣来朝贡马复奏求中国使臣往报不许敕沿边总兵官防备之凤阳安庆浙江湖广诸府旱十一月已未朔日有食之太上皇帝万寿节群臣请贺延安门诏罢也先复遣使二千余人入贡太子太保兼工部尚书石璞疏言邦畿千里万国瞻依礼乐刑政胥繇此出乃盗贼横发披甲戴兵明火刼掠近闻所获强盗俱言谁不惧死但以粮赏不得全关妻子饥饿难忍复审口外边军夜行日伏侦探虏情乃其月粮亦行减去致令窘迫是启盗端实非俭道与减士饟宁损臣俸又闻山东河南南北直隶等处今年多被水患小民缺食盗贼潜起福建浙江蔓延可畏乞敕吏兵二部省冒滥去蚕食其文武官俸粮六品以下者如故五品以上斟酌减支量添军储尤望被灾州县蠲其徭税暂停一应军需遣一二大臣廵视赈齐下多官集议以闻诏文武官俸禄如故有员酌烦简量省之十二月令布政按察二使有缺三品以上连名会保以征湖广苗贼功升保定伯梁瑶为保定侯右都督毛福寿为南宁伯 
　　四年正月太上皇居南宫河复决少湾三月大隆福寺成寺甲京师费以数十万四月复筑沙湾决口辛丑月食五月以黄王为都督同知召至京师管事前府其家人系广西狱者俱宥之七月旱八月工科给事中徐廷章言师保之位非具经纶调燮之才不可轻畀今每部增尚书一员都察院增左右副佥都御史三十余员又复徧加师保衔阶高华猥滥所宜慎重十月以右春坊右谕德兼翰林院侍讲徐有贞为都察院佥都御史往治沙湾决河十一月太上皇万寿节群臣请贺诏罢帝所立太子见济薨谥曰怀献 
　　五年正月太上皇居南宫以山东河南连年水旱遣平江侯陈豫太子少师吏部左侍郎兼翰林院学士江渊往抚安之二月建昌武昌汉阳疫京师阴雪弥月淮徐苏松等府积雪小民饿冻死者甚多四月壬午朔日食五月礼部仪制司郎中章纶监察御史锺同并请复东宫下锦衣狱南京城内火焚民居六十家死者三十余人六月以云南左布政使贾铨湖广右布政使马谨右参政徐俌按察副使陈质定州知州王灼清苑知县吴宗庆治绩有称赐诰敕封赠及二代升左都督方王瑛为南和伯 【 贾铨鄞郸人永乐甲申进士自刑科给事出为大理知府洁已平政化洽上下会王骥征麓川兵兴数年大理当要冲铨给军不乏加升参政仍掌府事已再升为左布政使景泰四年入觐赐宴升副都御史廵抚山东兼廵河南往来二省便宜行事铨为政务实耻名人有称其善政推而不受以归诸其僚属成化二年召还理院事寻卒谥恭靖　马谨新乐人宣德丁未进士授监察御史廵按浙江等处所至克振风裁正统中吏部火书郭琎奏选为验封郎中以荐授湖广右布政使苗贼作乱朝命敕同参将张善御史侯□往总军事兼督粮饷谨曰苗众之叛罪在有司横征暴敛谁则不变盍先谕檄安辑降附负固弗庭然后动兵众如其言不数日来降者数千谨分布给赈乃与善等督兵出沅州绥宁等处破攻洪溪等寨擒斩之景泰中复与善等攻破腾婆等洞大小千余寨已复与参将李震征青龙渡杨山等寨贼靖州石壁等寨贼武岗城溪平水山言臈马等塞贼升左布政复论功升俸召为左副都御史廵抚河东天顺初致仕寿七十余】 八月云南总兵官槛送贼子思机发至京师伏诛十月癸已月食十一月太上皇万寿节群臣请贺诏罢十二月赐少保兼兵部尚书于谦敕曰闻卿婴疾朕心愓尔心命医往视赐卿白金五十并赐羊酒白粲卿其勉扶副朕卷睠 
　　六年正月太上皇居南宫四月丙子朔日有食之太上皇第六子见泽生五月册子垕为周王祁镃为赵王祁镐为荆王是月旱闰六月淫雨七月命翰林臣编纂宋元通鉴矕目监察御史倪敬等言天气失调灾异迭见雨水霖霪军民养难臣等敢直陈修省之助窃惟府库之财不宜滥予游观之乐不可无节曩因斋僧累出藏金易米供给米价涌贵不免损民异端惑众无耕蚕衣食之劳征科徭役之扰厚之如此则遐耴远漠栉风沐雨之穷军荒年歉岁趋事赴役之饥民又将何以济之近闻起造燕室龙舡宴娱频繁木石资饷为费不少恐非所以保圣躬隆圣德也帝曰朕知秦王仕洁薨八月廷杖南京大理寺左少卿廖庄降为定羗驿丞遂并杖章纶锺同于狱中九月丁亥月食十一月太上皇万寿节群臣请贺诏罢湖广苗贼攻围隆里新化铜鼓诸城命方瑛佩征蛮将军印充总兵官往征之 
　　七年正月太上皇居南宫命石璞抚安湖广军民二月皇后杭氏崩时两京群盗充斥三月以辰沅有警敕石璞总督军务四月湖广贼首蒙能紏苗贼二万攻围平溪卫城守备都指挥郑东等击败之官军乘胜追剿斩获无筭彗星见五月纂修寰宇通志书成六月太上皇第七子见浚生是月淮安扬州凤阳三府大旱蝗徐州大雨水河南亦大雨河决开封河南彰德渰没无筭七月命伶人李安为锦衣卫百户 【 安姊惜儿自教坊入侍幸故有是命】 封左都督吴安为安平伯两畿山东西江浙诸省虫蝻旱疫八月广西流贼破钦州虏知州姜原性裁省左下添设官员九月戊子道录司右玄义仰弥高奏近闻东南蝗疫盛发河间等府旱涝相仍而圻甸之间盗贼充刃八月二十九夜迅雷雨雹九月初九太阳无光色红如血薄暮太阴色亦红近者阴霾连日不散此殆囹圄冤滞之征乞敕法司明清庶狱诏曰朕屡命诸司平反诸狱今有逮问未完速断遣之谥宋臣文天祥曰忠烈谢枋得曰文节十一月太上皇万寿节群臣请贺诏罢十二月癸玄帝有疾且以星变罢明年元会 
　　八年正月太上皇居南宫是时帝疾不瘳储嗣未定内外忧惧在廷各怀择君之意司礼监陈□王诚与大学士王文谋耴襄王子立之其事渐露太监兴安讽群臣请复迎立太上皇学士萧镃不可王文持两端丙子群臣聚而属奏章于左掖门乞早建元良以安人心左都御史萧维祯请易建曰择既上奏不允丁丑将郊帝力疾出宿于斋宫戊寅遣太子太师武清侯石亨摄祭庚寅上不视朝者三日矣群臣复请议立太子礼部尚书姚夔与大学士商辂议率百官伏阙请辛卯集朝房夔属辂奏草辂属草曰陛下宣宗章皇帝子宜复立宣宗章皇帝孙皆曰善疏具日已暮皆出而石亨与徐有贞等夜夺门迎太上皇出南宫即皇帝位太上朝鸣锺鼓帝曰于谦耶既闻故曰哥哥做好居数日太上语近臣曰皇弟食粥可望差耳帝竟筋号废帝戾郕王葬之西山宪宗十一年上尊谥曰恭定康仁景皇帝改陵寝祭礼如诸陵先是正统中京师小儿祷雨之谣曰雨地雨地城隍土地雨若大来谢了土地雨御地弟音相近也葢至是验云 

　　名山藏卷之十三 

　　●名山藏卷之十四 

　　臣何乔远恭辑 

　　典谟记十四 

　　◆典谟记十四 

　　英宗睿皇帝三 

　　○英宗睿皇帝三 

　　上居南城七年矣景帝伐宫树锢宫门已无复天下意景帝病所立太子薨上太子久废司礼监太监王诚与大学士王文等谋迎立襄王子未定群臣且上章请惟景帝所立都督张軏与其弟輗武清侯石亨太监曹吉祥谋请上复位鸿胪主簿万祺知禄命告亨曰皇帝在宫奚事他求亨告太常卿许彬彬曰社稷功也虽然彬老矣徐元玉才有胆盍图之元玉者副都御史徐有贞也亨等夜过有贞有贞曰太上出狩非以游畋为国家耳南宫虽锢民无离心奉以复辟天人同符在此时也一再日亨等复过有贞有贞升屋步干象曰可矣在今夕相与密定计有贞曰今虏骑薄都城公总兵也莫若名备非常纳兵阙中皆曰善遂仓皇出会曹吉祥芨靖远伯王骥都御史杨善兵部侍郎陈汝言等至长安门下门开亨等以兵千人入有出入者辄呵止之宿卫皆惊有贞收诸门钥投水窦中时方四鼓天晦亨等亦恇惑有贞大呼曰时可矣勿退率众薄南宫门锢俄隐隐有开户声有贞使数人举梁厉以冲门勇士踰垣入毁入城中黯翳軏等入乃烛太上皇烛下独出曰尔何为俯伏合声请陛下登位挥士进辇皆惊颤莫能举有贞挽之前拥上皇登遂夹辇行忽月星明穊上皇顾问有贞卿等为谁各具官对舁导入自东华门门者呵之上曰吾太上皇也遂翼升奉天门诸臣推御座门中上升座鸣锺鼓群臣之请立太子也景帝许以是日朝群臣皆待而帝不可起有贞等号曰太上皇复辟矣趣入贺举朝震骇遂皆呼万岁日中群臣各朝服奉上登奉天殿行即位礼时正月壬午日也是日命徐有贞兼翰林院学士参预机务于内阁执少保兼太子太傅兵部尚书于谦少保兼太子太保吏部尚书谨身殿大学士王文司礼监太监王诚舒良张永王勤等付锦衣狱顷之改升有贞为兵部尚书兼职视事如故升许彬及大理寺卿薛瑄皆为礼部右侍郎兼翰林院学士参预机务于内阁下都都督同知黄王子指挥同知翰于狱谪戍之科道官劾大学士陈循萧镃商辂尚书俞士悦江渊侍郎王伟党比王文于谦迎立襄王子事上命群臣廷治之告即位于宗庙陵寝诏天下曰朕昔恭膺天命嗣承大统十有四年民物康阜北虏为变朕念宗社生灵亲率六师以庶弟郕王监国不意兵律失御乘舆被遮皇天悔祸虏酋格心奉朕南还监国之人既无复辟之意反为幽闭之谋旋废皇储爰立已子惟天不佑未久而亡杜绝谏诤失德良多朝政不临人心斯慎今月十七日朕为公侯驸马伯及文武群臣六军万姓之所拥戴请圣母皇太后祗告天地社稷宗庙以其日复即皇帝位其改景泰八年为天顺元年大赦天下咸与维新咨尔万方臣民同秉忠诚会归皇极布告天下咸使闻知封石亨为忠国公张軏太平侯张軏文安伯杨善兴济伯皆予世迁景帝杭后祔庙主于别室升曹吉祥嗣子锦衣带俸指挥合事钦为都督同知吉祥侄铉及太监刘永诚侄孙聚蒋冕弟成业兄成达俱为锦衣世袭指挥佥事皆以迎驾功群臣杂治王文于谦陈循罪言谦与王文江渊及太监王诚舒良张永王勤景泰中串同故都督黄王构成邪议更立东宫寻复逄迎废黜汪后陈循萧镃商辂不能阻又附之谦文举用项文曜王伟古镛丁澄等树党行私比因景泰皇帝不豫在廷诸臣请立皇储而谦文诚良永勤意欲外向已见群情迎复皇上乃图紏合逆旅欲擒杀总兵亨等循镃辂渊士悦伟镛澄文曜俱知不告言坐谦等谋反当凌迟循等知情故纵斩死罪学士薛瑄请轻之乃命斩谦文诚良永勤于市籍其家谪循渊士悦文曜充军铁岭卫罢镃辂伟镛澄为民忠国公石亨言迎驾者于上封右都督孙镗为怀宁伯董兴为海宁伯余论叙有差凡夺门者升三级保驾守门者升一级葢三千余人景泰中诸群小皆伏诛增给石亨张軏禄命杨善理左军都督府事进封会昌伯孙继宗为侯予世榜示王诚于谦罪于天下升礼部仪制司郎中章纶为本部右侍郎二月以太后诏废景帝为郕王复号郕王母后为宣庙贤妃皇后为郕妃怀献太子见济为怀献世子革肃孝皇后诸贵妃封号徙王文于谦王诚张永舒良家属充军口北开原等卫升南京都察院右副都御史轩輗为刑部尚书命吏部右侍郎李贤兼翰林院学士参预机务于内阁封都督曹义为丰润伯焦礼东宁伯施聚怀柔伯调左副都御史王竑为浙江参政寻罢为民不叙升都督佥事石彪为左都督同知充游击将军领兵廵哨大同月食郕王薨谥曰戾以水蠲保定河间税粮遣刑部侍郎周瑄往赈之畿内饥顺天民聪粥民四月赐褒敕特赐忠国公亨禄米前后通三千石进封广宁伯刘安为侯广西蛮贼黄公好等叛总兵安远侯柳溥讨平之三月升锦衣卫指挥同知门达为指挥使指挥佥事袁彬为指挥同知已已立太子封诸子见潾德王见澍安王见泽崇王封徐有贞武功伯升李贤吏部尚书兼职如故因命有贞兼华葢殿大学士仍供文职于文渊赐勋号散官奉书襄王瞻墡曰先帝惟叔父亲宗室惟叔父贤侄简祁钰宫得叔父陈言慰安二疏循览再三比于金縢皇太后感叹不已叔父云欲朝觐侄亦喜见以笃亲亲实时气候清和敬遣太监时赍奉敕符若书迎请叔父从容就道侄竚俟叔父之至命石亨充总兵官佩征虏副将军印搜虏于延绥命兴济伯善兼礼部尚书靖远伯骥兼兵部尚书都督石彪奏廵抚大同副都御史年富违法系法京师上问李贤富何如对曰其在大同公以断上曰彪将恶其不利也名锦衣门达必审究之既多诬贤曰欲卒白当再勘请遣给事中郎中二员上曰使武职一人同之不者彼谓文臣相党命左佥都御史林聪赈饥于山东升都察院右副都御史耿九畴为右都御史敕曰朕惟御史内紏百官外按方隅受朝廷耳目寄苟非其人曷任称使景泰失政台宪进选每出私门当官者或枉法鬻狱言事者或济私罔上出廵者或张声势作威福官邪不儆纪纲荡然尔承朕简必奉公正已督率咸修御史不职尔等察举尔等不职亦听御史紏劾黜幽陟明国典斯在四月上召诸大臣曰中外民艰皆因有司匪人卿等审察先有犯赃复职及见任操行不端政绩无闻老有疾者具以奏命内外法司审录罪囚襄王瞻墡至见之武英殿敕刑部右侍郎黄仕隽赈济近畿山东饥民五月命都御史马昂赈饥山西以民饥减岁办物料之半御史杨瑄上书言石亨曹吉祥夺民田上示其章徐于有贞李贤皆曰御史言正上嘉之六月彗星见室宿十三道御史张鹏等以上嘉瑄合章紏石亨不法事章且上石亨惧入谮上命收鹏及瑄面诘诸御史于文华殿悉下锦衣狱究主使者锦衣卫以右都御史耿九畴右副都御史罗绮名上遂并下狱鞫之狱词复言主九畴绮者大学士有贞学士贤上命科道官劾有贞贤专擅威权排斥勋旧并下狱复命吏部核御史给事中年二十五以上者留任事三十五以下皆外调之于是给事中玘御史祯等四十余人并得调是日大风雷雨雹发树坏屋奉天门东吻牌摧毁乃降有贞为广东右参政贤为福建右参政九畴为江西口布政使绮为广西右参政十三御史盛颙等调知县杨瑄张鹏谪充军玘祯等复职如故命通政司左参议兼翰林院侍讲吕原于内阁参预机务薛瑄乞致仕许之追赠故御史锺同为大理寺左寺丞命翰林院修撰岳正于内阁参预机务留李贤复为吏部右侍郎彗星示变占谓应在母后己已上亲告于皇天上市兼为母后祈福诛左副都御史蒋琳枭其首贵州 【 贵州按察佥事李叔义奏琳恃于谦商辂为亲旧杖杀下挥千百户逼窜土官锢死守边都指挥赵信擅籍其家惧无罪者数十人番异嗾按察使张海廵按御史靳敏俱勒杀之且纳海及指挥吴升赂荐升按察使都指挥奸留苗贼男女市银千余两诬叔义等以上私罪命给事中汪浩同廵按御史杨贡往察覆章先后上闻上曰琳贪淫暴恶又系奸党锦衣卫即逮鞫之既至诉叔义诬已且云贵州乱离之后边事窘迫夷情凶狼惩奸宜严故多怨谤浩贡因已就逮遂不公于案验且臣远在万里岂知于谦等不轨之谋上不听命廷鞫之坐琳谋杀人斩决不待时遂命枭琳首于贵州】 七月复执徐有贞下狱丙寅承天门夜灾丁卯上躬祷昊天上帝后土皇祗曰恭惟皇卷命臣承统即位以来星变不消烈风震雷拔树坏屋午门吻牌摧毁承天门楼被灾屡见变异深惧不胜意者事天法祖未尽诚欤爵赏刑罚未当欤忠良未尽用奸邪未尽去欤所见不明信谗佞欤节俭不崇侈财用欤征敛掊克之未息而刑狱冤滥之未雪欤思过省躬仰体仁恩大赦天下伏祈曲赐洪原用宁邦家臣不胜待罪惶惧之至复遣告于太庙社稷山川敕谕群臣曰朕以菲德膺干复祚图治虽勤应天无效六日丙寅承左门灾朕心脤惊罔知所措意者敬事天神有未尽欤善恶不分用舍乖欤曲直不辨刑狱冤欤征调多方军旅劳欤赏赉亡度府库空欤请谒不息官爵滥欤贿赂公行政事废欤朋奸欺罔附权势欤群吏弄法擅威福欤征敛徭役之泰重闾阎田里靡宁欤谗谄奔竞之幸进忠言正士不用欤抑文武有司阘葺酷吏贪冒无厌致军民失所欤此皆所繇伤和致灾而朕或未明也尔文武群臣股肱耳目休戚惟均果有直言必当无隐其或躬蹈前非亦宜洗心改之遂下诏大赦天下升李贤为吏部尚书兼翰林院学士掌文渊阁事调许彬为南京礼部右侍郎 【 许彬宁阳人以举人选入翰林译字中永乐中进士改庶吉十累升修撰正统已已升大理寺少卿兼翰林待话提督译书英宗自虏地将还遣近臣迎驾彬请往谒见于宣府为英宗草罪已之诏繇是见知景泰未与石亨定复辟谋事成进礼部右侍郎兼翰林院学士入阘至是调南礼部既行降陕西参政至乞致仕许之成化初复官仍致仕卒赠礼部尚书谥襄敏材夙有文誉顾坦率无简择一时放荡之士尽出其门饮酒吟诗议论亹亹不切于用晚预机务方欲谢绝平昔旧游恶其变态谤议坐腾】 命岳正仍于内府授内使书顷之外调为钦州同知轩輗乞致仕复以故广平侯袁容庶子瑄袭侯富阳侯安顺侯成山侯保定侯子皆许袭伯黜徐有贞为民金齿进封南和伯方瑛为侯封为督陈友为武平伯后军都督石彪为定远伯予世左都督杨能为武强伯右军右都督李文为高阳伯俱流上谕户部自辽东抵陕西边军良苦其遣给事中并司属官各六人赍金分劳之人二金八月甲午以彗星未灭躬祷于昊天上帝丙什月食安置王竑于陕西报书襄陵王冲■〈火禾〉曰日出视朝礼经所载古人君是常王念予朝昧爽侵冒风寒亲亲忠爱感德良厚九月命太常寺卿兼翰林院侍读彭时于内阁参预机务封通许王子堕为周王渖王售焞薨报代王仕■〈土廛〉书曰承惠菘菜榲桴虽王国隹产道远人艰自后无再谪岳正充陕西卫军十月赐故太监王振祭葬赐杭州府宋岳飞祠曰忠烈有司春秋祭慧星复见于宿敕处士吴与弼曰朕惟劳于求人乃成无为之治乐于忘势斯致难进之贤闻尔与弼潜心博闻蕴藉抱略不求闻达嘉遯园丘睠兹高谊渴望来仪特遣行人曹隆往诣尔居征聘赴阙仍赐礼币以表至怀尚欣然首路副朕翘跂上谓李贤曰建庶人文垚与故吴庶人允熥婘属淹禁且六十载亲而亡罪朕不忍其久系贤顿首曰尧舜之心也皇天后土太祖大天之灵实临陛下遂白太后出之左右或言不可上曰有天命者任为之乃居之凤阳令有司给月火薪炭婚娶出入听自便复给火者二十多人十余人遣内使溥等六人守视使令敕群臣曰建庶人等幼累于前人拘幽至今朕欲群生皆得其所况懿亲哉悯此遗孤特从宽贷用加赉送听送婚娶以演后嗣庶天下谓朕亲亲焉敕中外寺额曰真庆嘉福圆林观音净觉普寿南泉云间庆宁永庆妙亨常乐显宁惠明昭灵昭宁碧峰护国景会福严灵云报因报国大胜清源普利英台慈会兴善净业广福崇化法空广惠延寿龙泉普济静仁业庆龙兴凡四十寺命工部为忠国公造宅十一月上曰山东连年灾伤民其艰难虽已遣赈朕尚念之吏部其就于本布政司推选廉能官一员专行抚恤吏部举右布政王宇遂以命之命左佥都御史王俭赈贫于徐州陛辞上曰徐南北畏冲民艰朕恻然设心赈济毋恤庾仓定文官封赠诰敕例一品四道二品三品三道四品至五品二道致书襄王瞻墡曰兹予初度承惠多仪加以玲珑碧玉之带书曰分宝至于伯叔之国予施叔父宜也乃承惠于叔父敬酬白金彩币曰匪展亲特表谢敬赐中外寺额曰清光永泰龙泉灵岩归义隆安地藏重熙法幢延供华光普陀大云海会智安福胜普应青塔阳坡榖积石佛夕照普安通法普仁嘉福法宁开化大宁法宝罔极永峯圆广观音显法永福保安崇庆广福圆真凡四十寺十二月封曹吉祥嗣子左都督钦为昭武伯虏寇庄浪等处命太傅安远侯柳溥佩平虏大将军印充总兵官右都督过兴充副总兵都督同知雷通充右副总兵武平伯陈友充游击将军往陕西剿杀之祷雪于宫中 
　　二年正月庚申朔六科十三道劾兵部尚书陈汝言诸不法事文武群臣奉诏鞫实命固禁之巳卯尊皇太后为圣烈慈寿皇太后诏天下二月封都督同知杨信为彰武伯鞑贼入境命大同总兵官高阳伯李文游击将军定远伯石彪调领精兵往延绥等处会彰武伯杨信等御之有斩获上曰朕闻向者土木阵亡官军至今南山河南北一带骨骸尚暴露甚悯然其命瘗收之三月广西贼流刼博白及广东宁川永安千户所等处敕镇守临清平江侯豫山东东昌府青莱诸府故多安插夷人朕念东凶连岁民流离困敝恐因而相聚为非敕至其往来饬兵盗生翦之四月乙丑皇太子初讲学于文华殿户部奏副都御史聪言山东诸郡县逃亡死绝之数核视皆实上曰税粮草束急除之逃亡户今有司尽心招抚东苗十三番贼首干把猪等僭称伪号攻刼都匀等处命湖广贵州总兵官南和侯方瑛周兵剿之石康贼攻破博白县敕曰近闻皇亲公侯伯文正大臣中多有藏匿罪人亡虏有令家人强占外州县军民田地有起葢房屋把持行市有诡名中盐挟制官司者夫京师天下本贵戚近臣四方视効欲无干朕宪在守位循礼矣比会昌侯弟显宗侄璘令家人私造房屋罔市秉朕不敢用外戚故屈法也诸臣有犯前所云者自首免罪不首自发者罚无赦家人投托人皆水适戌边五月册秦世子公锡为秦王处士吴与弼陛见命为左春坊左谕德辞并封还敕币不许遂见与弼于文华殿从容顾问辞职之意上曰重卿学行特授宫僚烦辅太子与弼终不受遂赐宴于文华复赐彩币羊酒薪米遣中官送至寓舍上谓李贤曰曩者奉迎之人纷然请革边廵抚今闻武官贪纵暴横无所镇压之朕乃知其谬卿与王翱马昂仍择可者遂命白圭廵抚辽东王宇廵抚宣府芮钊廵抚甘肃陈翌廵抚宁夏皆从各省布政使升为右副都御史以行李秉廵大同则以右佥都御史往徐瑄廵抚延绥则以监察御史往上曰有文臣则武臣不得遂私其即日遣召之已而马昂言东苗十三番等贼急乃复以白圭赞理贵州军以太仆卿程信为佥都御史代之安远侯柳溥败虏于凉州都督同知雷通自永昌来援遇虏怀安站亦败之七月赐吴与弼敕曰朕惟英君谊辟莫不好贤求士闻尔与弼怀抱道德嘉遯林丘特行征聘惠然肻来深慰朕心用授春坊谕德烦辅东宫固辞难拒今仍遗行人送还故里赐尔银币复命有司月给廪米二石尔其优游桑梓尊仁乐义傥精力未衰尚无忘纂述辅教垂世以继前贤虏欲寇宁夏命宁远伯石彪充总兵官佩征夷将军印左都督刘深充副总兵官往剿之敕三法司曰御马监都指挥千百户并勇士小厮自倚善骑射恃宠估势自今但坐事者不分轻重录取上裁伶人有谋升伶官者特发充边军上谓李贤曰朕念曹吉祥随侍旧人每有干请多曲狥之吉祥不顾可否无厌足虽朕十不可二三四方奏事者不知谓必行往往造门求通朕断以公道八月敕谕李贤彭时吕原曰朕欲览于天下舆地之广我文祖太宗皇帝尝命儒臣未究厥绪景泰间虽已成书繁简失当卿等尚折衷精妥继成初志用昭我朝一统之盛九月复以轩輗为南京都察院右都御史甲子驾幸南海子上谓李贤曰朕朝罢膳后阅章奏易决者下有司可议者送先生参详当乃出左右乃曰陛下自劳非养生道又曰内阁可无送朕荷天下之重五更二鼓起斋洁拜天毕省奏章既剖决谒奉先出视朝不爽于时度退朝召问大臣商略机务于文华复省奏章省讫还宫至申又如之暇则听内政暮乃休母后所旦朝有命则间一日隆冬盛暑则五日左右亦曰陛下自劳非养生道贤对曰陛下孝敬精勤古贤君何以加此愿持毋衰上曰朕之行此亦有何劳便于安逸怠荒至矣十月鹰坊司内官请出猎不许固请许之上曰毋扰州县朕迹尔矣内官至果多索有司禽兽以进曰猎所获上已访知既反命杖黜之上屏左右问李贤政治得失贤极言官较出外逮籍罪人之弊上密察果然召指挥门达戒之曰敢有不悛罪毋赦戊寅幸南海子十一月分遣大臣祷雪于天地社稷山川以耿九畴为南京刑部尚书诏访举精通天文历数地理课命之术者送诣京师十二月以西师无功召柳溥还革其大傅闲住罢举经明行修贤良方正儒士修万工堰 
　　三年正月命法司锦衣秘狱无泄虏入安边境总兵石彪等击败之都督佥事周贤死焉赐赠葬与升袭庆远同知叶祯率民兵击贼死之赠广西右参议赐祠三月下右佥都御史李秉锦衣狱罢为民四月增建南内殿宇龙水县獞贼凤弟吉紏合广西流贼为变两广都御史叶盛击败之召石彪杨友还论功进封侯方瑛白圭剿东苗克之俘干把猪等于京师广西流贼紏广东怀集县獞贼攻破开建县杀知县典史廵简广西猺獞苗贼出刼杀敕镇守两广左少监阮能朱详总兵官左都督刘深副总兵都督同知欧信等恊心剿捕下雄县知县秦纮锦衣狱赎罪调边方五月禁商旅携违禁物贸易诸夷中广西流贼破容县刼浔梧柳庆南宁诸府州县六月命廵抚官以岁乎赴京师议事七月封幼■〈土学〉为渖王八月下石彪锦衣狱敕曰我太祖高皇帝立纲陈纪照临天下谆谆诰戒董正百官制铁榜以谕功臣当时臣下凛凛然近来公侯驸马伯五府六部都察院等衙门大臣及近侍官员多不遵礼禁私相交往甚至阿势泄事因而结构百端即如定远侯彪图谋镇守令指挥等官假进奏词事发被劾辄有情熟近侍濳报消息官之不正无此为此甚今后文正大臣无故不许往来互通给事中御史亦不许私谒文武大臣敢有阿附漏泄轻则发戍重处死锦衣卫指挥亲军近侍尤不合与诸臣交通他卫指挥以下非出征时毋得辄候公侯门违者如铁榜处治田州府头目吕赵杀知府岑鉴渖王之封也修武伯煜刑科给事中俨实充使既至受王馈上使较尉觇得下逮下狱书告宗室诸王曰正统初敕朝使无得需索王府物犯者处死家戊边严矣修武伯煜给事中俨近复玩无忌王府资费有限岂堪如此念我亲族申明旧例后有遣至者饮馔之外毫无与也九月广西流贼犯广州界命都御史叶盛并总兵镇守等官调度所在官军土兵剿除高石亨家属指挥佥事宁等十人于雷州等卫凡繇亨进者皆降谪有差肃州火延烧五千余家死者六十余人十月已未驾幸南海子命石亨闲住许报夺门升官者自首改正敢隐者罪葢首改者四千余八十一月敕诸王毋干预有司事湖广旱饥命设策抚赈光禄寺请陶器于饶州凡十三万三千有奇工部请减八万以纾民从之十二月月食 
　　四年正月已卯朔虏二万寇榆林总兵官彰武伯杨信御之有斩获下亨石狱籍亨及彪家上谕李贤曰天下诸司朝觐大集旌异之典当如祖宗之故既吏部举右布政使贾铨梁棨萧晅徐景李颙按察使刘孜知府丘陵胡浚知府张福知县张暄等十人各赐锦衣一袭钞千贯宴礼部随擢暄为礼部尚书铨为副都御史二月广西獞贼流刼永州攻破桃川枇杷三千户所永明江华二县石亨死狱中诛定远侯彪癸酉幸南海子致书襄王瞻墡曰叔父欲朝朕亦欲一会敬遣太监定奉敕符金牌迎请可从容就道从行人数惟叔父所定广西蛮贼破信宜县三月已卯幸南海子辛卯幸仰山洼恊赞广西军务监察御史吴祯平吕赵斩之四月襄王瞻墡来朝命宗室王府无子者方许请继室子八岁方许请名女子岁十五方许请封着为例致书襄王瞻墡曰叔父来觐晤间屡闻嘉言裨益良多及叙亲情乃知世子妃病未有出而庶长子巳十岁知向学朕甚喜之重闱之下宜有令孙兹特立见淑为襄世孙以遂叔父裕后之怀叔父母逊复书曰朕念叔父国家至亲雅有贤誉宜享优游之乐每岁秋冬间可出城游赏三五次或世子郡王从亦可玩览山川猎取禽兽畅怀怡情焉乙卯王辞上送至午门外握手泣别王拜上亦拜王起行数步顾且拜上使中官掖之王起行顾且拜者以十数上目送出端门六月月食七月乙亥朔日有食之上患脚气不朝者累日甲午朝朝罢召李贤王翱马昂慰问良久赐金若宴湖广当造纸工部言楚饥请成造于不灾州县上曰皆罢之八月命湖广有司加意恤赈其租税上谕户部曰四方奏报水旱民多困苦朕甚悯焉其移文廵抚廵按官覆视灾伤甚者租税悉除轻者量蠲之不能自给者速发廪赈济禁假较尉行事害人者虏酋孛来大举入寇自大同威远西拥众南行已直抵鴈门关代朔忻州一带遣都督颜彪冯宗领兵往备之上召李贤王翱于武英殿曰户兵二部缺侍郎谁可贤曰副都御史白圭可兵部翱曰故南京户部侍郎马谅服除可户部遂用之九月赵王祁镃薨虏围大同右卫命抚宁伯朱永都督白玉鲍政统领官军廵边于宣府十月阅骑射西苑赐总兵官会昌侯孙继宗等宴钞骑射官赐钞有差谓学士李贤彭时吕原尚书王翱马昂曰为国重武练武先骑射皆顿首称善遂皆锡宴钞戊辰幸南海子十一月复阅随操武臣侍卫勇士赏赐降将领一等闰十一月予襄王瞻墡书曰承惠药及方已秪领惟卫生之术先资药饵而方书不下数十家非考阅参验之玉畴得要且良叔父明达仁恕留心于此良方佳剂亲爱惠予感慰之深布此以谢庚戌幸南海子戊午晓刻日食四分有奇掌钦天监事礼部侍郎汤序不预奏上切责之李贤曰天戒有在人君正欲因而儆惧汤序奸不忠乃不奏闻序凡遇灾异皆隐不言见象变必曲解说或将天文书所载不祥语改削进遇吉兆即详呈序奸不忠无所容遂及监正副等官皆执下狱因降序为太常少卿已未幸郑村坝阅仗马十二月镇守大同总兵高阳伯李文太监陈瑄屡为虏所掩袭不实奏下狱治罪廵按浙江监察御史阎鼐言闸办银课内外等官扰害军民状忤旨下狱已降为平南主簿上召李贤曰吏部缺侍郎尚书王翱老当得一人佐之其与访择明日以副都御史崔恭奏上曰善因论徐有贞才自金齿放还家巩昌同知崔达任满巩人乞留为其知府从之是岁赐致仕四川按察佥事王琦以周其贫 
　　五年正月壬寅朔迁代府山阴襄垣于蒲宣宁隰川于泽灵丘于绛怀仁于霍天理少卿子茂卒上谕李贤曰大理法官今虽有寺丞二人名位轻恐不敢与法司持辩卿与王翱择明日以故大理卿李宾奏上曰善二月谕李贤曰锦衣指挥逯杲诬弋阳王奠壏败伦丑事今云不实宗室如此它枉行多因下谕曰刑狱国重事今后陈冤者三法司当审辨毋畏嫌避疑遂遣右副使李广驸马都尉柳镇与杲复往勘之命都督佥事颜彪佩征夷将军印充总兵官征剿两广獞贼四月虏犯庄浪镇守都督佥事林宏等击却之敕游击将军都督同知和勇统领两京达官旗军杀贼于两广修大明一统志成御制序上谕李贤曰军官季俸至关银十四万余府库入少出多奈何贤曰自古国家食是患今卫官二千有余员矣上曰令兼支布钱则因何如召贤与吏户部三部尚书议曰议毕且复下廷议不者不惟归怨朝廷亦怨于尔辈五月中官过南雄有所索于知府刘实不得中官怒叱捽之遂与中官交讼上并逮治京师上亲听之论治中官罪弋阳王奠壏竟为逯杲所诬赐自尽六月虏大犯凉州庄浪命兵部尚马马昂总督军务怀宁伯孙镗佩平虏将军印充总兵官右都督冯宗充副总兵官都督佥事鲍政充左参将赵胜充右参将统京师精锐骑马万五千往击之李贤及会昌侯继宗吏部尚书翱兵部尚书昂以所在兵灾人民艰窘请下宽恤以苏疲困许之命花木鸟兽梨板及追马清匠刷卷采柴之役悉停罢葢所罢皆民最苦而采柴之役岁省可三十余万时所在告讦及采访事情皆即遣锦衣官较籍其家李贤言其多枉因敕法司情重者奏请余悉发廵按御史及所司问治七月昭武伯曹钦有罪下谕文武群臣钦等遂与司设监太监吉祥反恭顺侯吴瑾广义伯吴琮以闻命怀宁伯孙镗等率官军讨之钦杀左都御史寇深及恭顺侯顷之与其兄都督铎弟指挥铉及从兄都督浚皆为镗所败死执吉祥下狱磔于市并磔钦等尸以狥诏赦天下 【 寇深唐县人永乐间为郡庠生乡人有谋不轨者驰京师告发得为同子生宣擢刑部主事正统中以右俭都御史镇守四川松藩修筑关堡城池六十余所哨台三百七十余座平治饷道开凿山泉诸蕃皆来送款以功升左副都御史食二品俸景泰二年召还未踰月复奉命提督辽东军务捕获妖贼李福惠分遣将士擒斩入犯虏辽左以宁英宗复辟升左都御史至是为曹钦所杀赠少保谥庄愍深强劲敢任然无学术重以贪鄙残刻朝士有忤之者睚睚眦必报初迢事曹钦父子已而踈之故及于祸】 诏曰凡朝廷得失生民利病百僚贪暴奸邪近侍风宪职皆当言近多嘿嘿畏避权势今后亡讳不当者亦不罪寇深既遇害上谕李贤与六部公举可都御史者惛荐南京刑部尚书萧维祯上曰非端士也贤曰大堙卿李宾司刑日久其年尚少容止老成上曰善逐用之 【 李宾顺义人正统乙丑进士初授监察御史伉直著名超迁太仆寺卿寻转右副都御史提督永平山海诸处军务兼理粮饷天顺初改大理卿丁父母忧两夺情曹钦反宾率子弟家人挺身奋击贼平升右都御史成化改元南都大饥江中盗起升宾南京兵部尚书满考来京留改左都御史掌院事荆襄流民啸聚宾请命都御史原杰抚视之进太子少保宾刚简镇默留心公事每当议政动中机宜锦衣门达有罪廷讯强辨至宾前曰公宜讯我遂引服成化中有奏杨荣曾孙曅不法者宾言荣有功朝廷其子孙当宽处之会曅以逃难至京词连二三大臣宾与焉宾恐得自陈致仕卒赠太子太保谥襄敏】 河南水黄河溢涨汴襄间渰没官民庐舍多死者命工部右侍郎薛远往视之进寺怀宁伯为侯止其击虏之役而使冯宗佩平虏副将军印充副总兵赵胜充左参将与都督佥事李果充右参将统故所选京师军往击之命兵部右侍郎白圭起王竑为左副都御史俱参赞军务八月追封吴瑾为凉国公子谥赐葬加吴琮岁禄二百石赐寇深赠谥祭葬加李贤太子少保九月苏州滨海诸县潮挟雨大至死者万余人命赈恤之虏犯永昌山丹抵甘右参将李恭等追御之有斩获十月致书襄王瞻墡曰朕念宗室至亲贤无如叔父兹仰体情尚制神像画轴服饰器玩数十品物虽不腆工作颇精朕复制诗赋数首用写名藩山川风景之胜以寓嘉美至可目入复设饭堂于南京给孤贫日二粥如永乐中故事十一月丁酉朔日有食之壬子月有食之壬戌幸南海子上谕李贤曰左右群小日见吉祥败稍敛戢近又放纵朕恒戒之曰即如吉祥岂无功哉一旦犯法不得赦也葢朕未尝忘南城时贤对曰善上曰朕五鼓拜天虽足疾不废拜毕阅章奏亦拜于八庙出则视朝退朝母后毕复视政既罢进膳饮食未尝拣择衣服亦随宜虽衣布天子也又曰朕宫中读书观射如锺鼓司承应朕唯时节奉母后无事并不听观因与李贤论六部诸臣虑吏部尚书翱老贤刑部尚书瑜工部尚书荣而弱礼部尚书瑁十二月定赎罪例京师多盗命盗发执廵城御史下狱锦衣官较及兵马司官皆锁项捕盗着为令乙亥幸南海子释陈循为民 
　　六年正月丙申朔程乡贼罗刘宁等紏海贼攻烧揭赐兴定县刼仓库复攻围长乐县参赞机务右侍郎白圭左副都御史王竑等分兵廵边适虏分道寇固原圭竑与冯宗李杲分击之有斩获赐奖敕敕谕天下提督学较监察御史等官陈政等朕惟自古帝王率以兴贤育材为首务学较废兴人材之盛衰治道之隆替系焉曩嗣位之初爰简学行老成之士授以宪职俾专学政行之十余年厥有成効景泰中罢去而废坏日甚今复行旧典命尔等往尔其钦哉夫是一方表率也率人必先已其务端轨范严条约公劝惩俾崇于正学廸于正道庶称朕简任之意颜彪等剿浔州大藤峡等处獞贼攻破七百二十一寨斩首三千二百一十七级复所掠男妇五百余口赐奖敕蜀王悦劭火薨三月皇第九子生虏寇靖虏境都指挥汪礼逐出之召冯宗赵胜白圭还敕王竑李杲暂留防守四月上召礼部尚书石瑁瑁趋疾上谕李贤曰石瑁动止粗疏不称宗伯朕欲以户部侍郎张睿易之贤退语瑁瑁求去上曰瑁大臣也为人诚岂可坐小失退因留如故而以睿为户部尚书五月端午赐群臣扇及宴扇题御制二诗分赐诸大臣颜彪等剿龙山等处猺人直抵浔梧廉诸处皆击胜之赐奖敕禁在外大小衙门毋增置夹棍等件刑具八月虏入独石马营命修墙垣屯堡炖台壕堑于诸边九月乙未圣烈慈寿皇太后崩壬申上御西角门谕礼部曰大行皇太后遗诰服制二十七日除朕不忍朕仍素冠服视事西角门尔群臣以素服朝参待山陵祔庙毕乃用浅色衣服以朝都指挥佥事门达请门置锦衣狱从之 【 时达掌锦衣遣较尉四出狱讼甚繁云】 征进两广总兵官颜彪赞理军务右佥都御史叶盛等献所杀潮州反贼罗刘宁广西龙山等处猺獞韦公立等首三十五级十月上大行皇后尊谥曰孝恭章皇后诏天下十一月甲午合葬于景陵庚子祔庙严捕私盐船令 
　　七年正月郊上病足掖而就事二月会试天下举人试院火死者九十余上悯之命无物色者有司具木瘗之朝阳门外为六大冢题曰天下英才之墓改试于八月致书襄王瞻墡曰朕惟叔父在怀兹特送袍带数事以识爱私叔父鉴之荆州知府张嵒九年考满荆人奏留许复任上谕李贤曰近闻空中有声大谴也宜祈禳贤对曰考之于书无形有声名曰鼓妖君不恤民天下怨叛则妖生焉乞行蠲恤之政上曰朕心也三月颁蠲恤诏于天下封蜀世子友垓为蜀王四月辛未奉孝恭章皇后主太庙广西流贼攻破岑溪郁林五月已丑朔日有食之闰七月追上胡太后尊谥修其陵寝改殿试于明年裕州知州秦永昌以贪酷伏诛河南前后廵按御史布政按察二司官皆坐罪八月代王仕■〈土廛〉薨九月四川贼悟真等据岳池流刼荣昌遂宁铜梁等县广西流贼纵刼广东雷廉高肇诸府切责总兵官泰宁侯陈泾会广东副总兵都督同知欧信等剿之十月复书襄王瞻墡曰近令庶子德王见潾出府荷叔父赐诲靡匪格言颛谢叔父之嘉训命都御史叶盛言潮阳知县陈瑄能抚亡而剿寇以为潮州试知府广贼流刼广东广州甚亟敕廵抚广西佥都御史吴祯节制两广军与广东镇守官计擒之十一月万寿节礼部请贺上曰母后违养未及大祥朕何忍哉至期御奉天殿群臣如朔望仪金华民诉其知府瑄贪酷者上密遣官较察之曰即不实亦械至调都指挥袁彬于南京锦衣带俸闲住廵按四川御史斌故善漏刻慱士诚诚使蜀府斌从诚所受贿赂事觉下狱上曰其栲讯令言御史行人进士使出似此受赃者有几若不得问问官罪无赦十二月初以较尉言廵按云南御史祚贪清军御史万锺淫逮下三法司锦衣具狱上命更讯祚万锺如其贪淫者有几葢上严墨吏上诛曰贪风息则天下治 【 韩雍谒陈循墓诗序曰先生平生荐贤一惟至公门下称为得人至南阳李原德相继执政士君子自重者多不得进而乞哀奔竞之徒皆相率向用清议为之不平既出其门者多以路败英庙知其为人将图显黜而宾天矣使假以数月原德必不免于殒身欲优游考终得乎】 是岁广西流贼突入苍梧城总兵官陈泾不敢战致仕左布政朱钦出谕贼贼杀之 
　　八年正月乙卯上不豫已未召太子视事文华殿凎西流贼夜入清远卫执都指挥尹通按察佥事王鼎蛮贼破怀集县及梧州府已已上大渐召谕皇太子及太监牛玉于榻前除妃嫔殉葬令命敛衣服毋用多庚午上崩下遗诏二月乙未上尊谥曰法天立道仁明诚敬昭文宪武至德广孝睿皇帝庙号英宗五月庚申葬裕陵寿三十八上闲习骑射时御琴书自奉俭约宫壶严于外廷临朝渊默岳峙近侍莫窥其际百司奏章一览即记亲自裁决无所旁落尝与李贤彭时讲论时事赐贤其所食菓至亲纳之袖中至其敬天之诚勤民之切臣品心术悉知高下事皇太后之孝时襄王叔父会昌侯元舅之情礼兼至所以处宗室戚畹不用恩掩义一代称圣主焉 
　　臣乔远曰上始即位十有四年北廷两岁南宫七载岂非天哉自古人君忧患困横未有如上者也其初冲年嗣统虽赖三杨辅以简静邪阉王振尚得干其间复辟以后总览明察内臣莫敢奸外臣莫敢贪至其释建庶人之囚复胡皇后之号罢殉葬之令庙号曰英信不诬也孟氏称动心忍性亶其然乎 

　　名山藏卷之十四 

　　●名山藏卷之十五 

　　臣何乔远恭辑 

　　典谟记十五 

　　◆典谟记十五 

　　宪宗纯皇帝一 

　　○宪宗纯皇帝一 

　　宪宗纯皇帝御讳　英宗皇帝长子也故名母周太后生时红光满室其岁天下大稔英宗北狩郕王监国慈筹皇太后立为皇太子方三岁郕王即位立其子见济降封沂王英宗复辟更名上复立为皇太子上广额丰颐方面大耳目睛如漆光彩射人左右莫敢仰视出阁讲学敏于读书便习骑射侍膳问安孝敬备至英宗大渐召属后事既崩羣臣三劝进以正月乙亥即皇帝位下诏以明年为成化元年大赦天下罢镇守内官及缉事官较下玺局局丞王纶及翰林院侍讲学士钱溥尚宝司司丞朱奎狱降纶内使发南京间住溥顺德知县奎盐课副提举凡与纶交通者皆降调之兵部侍郎韩雍等调外锦衣都指挥佥事门达等外围 【 期玺局局丞王纶事上于东宫事多专擅一时羣小希进用觊后福者多与交通而翰林侍读学士钱溥以尝奉命教内书馆纶尝受学焉时尚宝司丞朱桂以幼童陪读馆中相亲昵俱交厚至是先帝不预溥意纶必典机务预有入阁之嘉密遣奎通纶于禁中纶因偕奎造溥家执弟了礼坐溥上坐饮至脯而去内阁学士陈文与溥邻居知其事及帝崩奎持晋州□州邹和所馈纶书以人或曰此溥密草遗诏也纶亦以例当柄用骄矜恣肆而司礼监太监牛玉恐其轧己玉侄春坊赞善牛纶所厚中允刘珝与溥有隙会帝大殓纶衰服袭貂裘于外观望上见而恶之玉因子其过恶劝上执下狱又嗾人发其交通事并逮溥等法司依律拟斩以赦例特从轻典纶降内使发南京闲住溥降顺德县知县奎盐课副提举和云南澜沧卫经历凡平日与纶交通者因纶词供及皆降调外任于是兵部右侍郎韩雍降浙江左参政顺天府尹王福降两浙盐运使治中丘晟调福州府同知通政司右参议赵昂瑞州府同知南宁伯毛荣都督马良谪广西都督冯宗刘聚谪广东各听本处总兵官调遣杀贼锦衣卫掌卫事都指挥佥事门达指挥同知郭英陈纲指挥佥事吕贵俱调贵州边卫达都匀英安南纲赤水贵平越皆带俸差操云】 二月乙未上大行皇帝尊谥诏天下科道官重劾门达罪浮于降系狱论死籍其家余党皆贬戍召还袁彬代之始传升司礼监人匠旺为文思院副使湖广苗贼平乙巳黄尘四塞禾子风霾昼晦三月甲寅朔尊母后皇后为慈懿皇太后母妃为皇太后诏天下省两京供用库及司苑等局岁办十之三分安南国王黎灏求冤服不与皮弁常服广贼蛮贼入梧州北流等县放宣德天顺闲宫人毁锦衣卫城西狱复岳正杨瑄张鹏官广西流贼入广田界劫虏肇庆雷廉高州等处廵抚都御史叶盛及副总邵欧信等调官军士兵击斩之禁内官增修寺院求乞赐额有揭匿名帖谤大学十李贤者下都察院禁之扬州人民无故惊疑皆南奔简三大营军十二万分为十二营择坐营协赞等官命会昌侯继宗太监永诚提督操练内臣十二人监鎗给事中御事各一人廵察广西贼陷陆川平南诸县四川贼赵铎等流劫铜陵诸县四月初享庙广西流贼入广东石康等县四川贼悟升等反都指挥何洪等寻讨平之甲午孝恭章皇后祔庙令刑部试事进士同司官佥书问刑五月丁巳大风雹飘瓦拔木坏郊坛番贼劫掠岷州廵抚陜西右副都御史项忠抚捕之四川贼猖獗遣户科给事中童轩威谕之庚申葬英宗于裕陵戊辰祔庙敕曰朕虽在疚敬天恤民不敢忘虑天灾屡见朕甚惧焉意者德未修政未举欤心未诚行未至欤抑尔羣臣弛慢不饬无能匡辅安和欤其臣恪恭以回天意庚午始视朝禁天下朝觐官征敛于民命囚徒守瞭沿边墩台死罪五年流罪四年徒罪如律条年限每月给粮参斗着为令以顺圣川牧地为屯口六月改赐真人张元吉封号及其母七月禁边将朘削所部士壬申立皇后吴氏大学士李贤等言山西大同饥边报日夕至宜令抚臣加谨上曰寇犹邪气善摄生者毋命虚入卿等虑是革官吏科敛弊总管神机营抚宁伯朱永荐甘肃总兵官定襄伯郭登自代上嘉之召登还八月革迎驾功升职者癸未初御经筵甲申初日讲科道官荐漕运副都御史王竑廵抚宣府副都御史李秉宜召而大用之廷议皆是上曰古者梦卜求贤况今有舆论竑可兵部尚书秉可左都御史言官交论兵部尚书马昂不职其改于户部废吴皇后下选婚太监牛玉狱安置南京九月册见潚为荆王申鈙为蜀王增京畿府州县儒学生员廪米十月壬辰立皇后王氏升束鹿知县盛颙襄阳知县李人仪为知府 【 盛颙无锡人初为御史以言石亨谪知朿鹿豪右闻其来相戒曰不可犯也是尝劾石总兵者颙至呴呴抚循吏畏民安未几丁艰民留之不可俟其服阕相率诣奏乞颙再任从之颙至不用刑罚有争讼者谕之以理辄叩头听受不复辩邑界真定二府闲四境之众闻风趋赴郊外落地聚成市邑人因称清官店累升右副都御史】 立武举法十一月复设京卫武学以顺义县故所没太监吉祥地为宫中庄田始名曰皇庄南京给事中王徽王渊朱宽李翔李钧等言牛玉罪重罚轻宜寘之死并劾及李贤俱谪州判官都督佥事何洪杀贼赵铎于梓潼县死之赠一级予祭葬襄王瞻墡于先帝时请兴工造牌铸钟至是请以诏书趣成上曰朕初即位一切省不急已布诏即失信于下亦无益叔祖德叔祖亮之十二月初定诸羣王府将军中尉并妻及县君乡君仪宾冠服制始传升道士孙道玉为真人肃王瞻焰薨是岁广西徭贼流劫湖南境入桂阳州城 
　　成化元年正月上朝行郊庙之祭命中军都督同知赵辅佩征夷将军印充总兵官右都督和勇充游击将军浙江左参政韩雍为都察院左佥都御史赞理军务调番汉军大征广西蛮贼使御史二人束军祭故死贼者汀州府推官王得仁汀州 【 得仁新建人宣德闲以椽任汀州经历廉能勤恕时卫官卒横甚笞杀府隶得仁条奏寘重典中官至索郡县千金百得仁扬言曰吾又且奏矣中官惕去所平反死戍狱者屡具密怀金玉为谢诃斥之九载任满所属军民乞留之升七品俸复任二载升推官沙尤寇邓茂七反遣其党徐政景围汀众推得仁捍御得仁严为城守民避寇人者力请守发廪赈之乘贼不意开门夺击遂大破贼执政景等械送京师守将欲入山搜余党得仁曰不株连平力争止辨释俘获平民四百余人贼党攻宁化复率兵往援遇之于归化盖洋与战大败之追至大陂斩首数百级降其胁从二千分隶诸军阴遣卒诱茂七亲党三十余人执之谋大举直捣其巢因积劳兵事犯厉气卒汀人闻之如丧父母请于朝立忠爱祠祀之而归化人即所没之地立忠臣庙以祀得仁】 二月谕北虏曰自开辟以来中国必有圣人受命主四方天命不与不能久也我高皇帝受天明命传世至朕惟成宪是遵今尔欲我遣使往来非我高皇帝成宪正统中以上失好英宗皇帝悔而止之尔能岁遣朝贡朕如故事赏不尔薄弗提卫都督察阿奴请进海青上曰野禽荡心有司却之广西流贼攻劫梧州博白等处郁林尤甚上曰都御史吴祯蔽贼不以闻其记过御史赵敔为故尚书于谦诸臣讼冤乞回暴章于天下施存殁之恩上曰是自昔奸凶不诬人恶不能甚人罪不甚人罪不能大已功朕在青宫稔闻谦冤谦社稷臣也他诸如敔言亟行之甲午耕籍责两广四川有司恊力剿杀赵铎贼敕兵部简阅十二团营将士罢黜把总等官不任者选强将补之赵铎贼听招安命守臣抚循之戎县山都掌蛮反三月浚通济河要儿渡口虏构朵颜三卫以九万骑入辽河总兵官武安侯竑率兵御郄之以布政使王恕为副都御史抚治南阳荆襄三府流民丁已幸太学癸亥月食覆天下屯田四月减曲阜县孔氏子孙田租三之二升翰林院修撰岳正礼科都给事中张宁为知府五月修比干墓于汲戊午火煌留守十宿敕羣臣修省四川贼赵铎伏诛六月革太平侯瑾为锦衣指挥使兴济伯宗为指挥同知七月设邻水乐至东乡资阳四县两广贼掠阳江等县广东副使毛吉知县王麒驿丞秦瑄死之予赠官有差两畿河南浙江两水伤稼命抚表赈民八月命工部右侍郎沈义右佥都御史吴琛廵视民瘼义于北畿琛于南畿传奉升文思院副使李景华陈斆任杰为中书舍人九月发银四万赈凤阳徐州饥祠宋儒杨时于廷平以罗从彦李侗配十月吏科给事中沈等言比来纳米粟监生得为学正教谕非所以重学较请用乙榜举人如故事限年五十以下者吏部覆奏从之着为令大藤峡蛮贼夜入藤县城掠库劫印命诸司覆奏毋过五日十一月广西徭贼入高廉二府劫其府印库物遂擢连山知县孔镛试高州知府灵山知县林锦试廉州知府给孔颜孟三氏学印许三年贡有文行者一人入国学后军都督同知季铎使朵颜三卫归献马四十余匹上曰铎不能宣布威德于外夷乃求马来献却之十二月祠元儒刘因于容城荆襄贼刘通石和尚起命抚宁伯朱永佩征虏将军印总兵官都督同知喜信充左参将都督佥事鲍政充右参将以官军万五千余讨之以工部尚书白圭提督军务 
　　二年正月虏三万骑近安边营境使备之谕荆襄流民复业被贼胁者许自归有能擒贼者倍军功之赏复归十二营官军于三营命贵州廵抚副总兵会剿都掌蛮贼詹事府少詹事孔公恂言边下狱寻出为汉阳知府 【 公恂为人直戆与众不合初为给事以宣圣后且衍孔弘者大学士李贤壻也遂不次用为少詹事已有嫉之者及上即位改大理寺少卿寻自奏复少詹事至是上疏论边事谓总兵中止有朱水一人于是诸总兵哗然不平言官闻风劾之】 刘通贼僭号王分其党与刘长子石和尚为将军军师辛酉祔英宗主于太庙壬戌皇长子生母曰万氏命九卿大臣各举堪任布按二司官吏部从公分职日后坐赃连坐举者二月重修阙里孔子庙成御制文纪之虏入宁夏环县及保德州三月大学士李贤丁父忧命传而奔丧葬毕亟来贤乞终制不许册封万氏为贵妃柏氏为贤妃命礼部度僧以赈民韩雍破大藤峡贼朱永白圭与佥都御史王俭击败刘千斤于南漳皆敕奖之闰三月敕湖广总兵官都督同知李震讨请州苗贼工部侍郎沈义右佥都御史吴琛廵视无状下狱以礼部侍郎邹干代义都御史林聪代琛 【 吴琛繁昌人既登乡榜励学不懈至吐血数升景泰中成进士拜监察御史天顺中以劾奏石亨忤旨补迁安知县寻还台职累迁石佥都御史廵抚甘肃与平羗将军卫颍征剿西番扒沙巴畦等七族斩获千三百级成化改元淮杨饥命琛赈恤琛劳心荒政多以便宜行事以切直忤权贵坐生谤毁迁官南台代者林聪言琛诬枉声称遂重建□内外艰赙赠一无所受服将暌朝廷即家命廵抚两广寻命廵抚湖广居官五年吏民上章乞留韩雍致仕佥谓惟琛可以代之于是辍琛以去父老扶携攀文赍咨涕洟一时廵抚大臣深得军民之心者莫琛如也琛在两广训士练兵檄召羣寇晓以祸福无不踊跃革志笃化成化乙未卒于官为人勤录自童年至没齿鸡鸣而起二鼓而寝虽阃外事繁应酬无滞博观羣书上自公卿大夫下至闾里后生书教往复靡不手答平生所得俸禄费于亲旧身没之后资业萧然】 四月湖广苗贼紏合广西猺獞焚掠溆浦诸县朱永白圭等击败刘通于豆沙河境擒之以献皆伏诛赵辅韩雍搜戮大藤峡余贼有功并敕奖之五月翰林院修撰罗伦论李贤宜听终制黜为纟建市舶副提举李贤还京再求终制不允禁侵损古先帝王忠臣烈士名贤陵墓监察御史杨琅请复王徽罗伦官上曰比姑宥罪六月调仪封知县胡澄于杞仪封人留之两广贼寇平命赵辅班师石和尚贼烧劫文昌县治夔州通判祯遇害虏入延绥境使彰武伯杨信佩平虏将军印充总兵官统京营兵往讨之夏津知县薛正九年秩满县民保留从之七月虏入宁夏西安知府余子俊平凉知府正王保宁知府李正芳 【 正芳麻城人麓川用兵以户部主事有功历知东昌南阳保宁三府能声着闻在保宁以军功加从三品俸寻升山西右布政使为人干局敢为不拘小节】 保定知府周晟镇江知府姚堂东昌知府徐琅登州知府翰敏湖州知府丘璇常州知府宋玺苏州同知卢忠王贵济南同知杨必贵通州知州何源蓟州知州史素崇庆知州周尚文滨州知州□□□泰安知州李琪高唐知州郭升曹州知州伍礼钧州知州郑珪光州知州彭述安庆府推官宋琼山东布政司□□杨暟顺义知县徐晟漷县知县贾贞长垣知县刘弘吴江知县韩盘嘉定知县龙晋华亭知县石玫当涂知县韩恭歙县知县吴逊仪封知县胡登柘城知县李琳新乡知县杨清获嘉知县刑表汲县知县卢信汤阴知县尚玑临漳知县戴昕光山知县曾瑀固始知县薛良济源知县永郏县知县王玺阳信知县曰旻商河知县寇源嘉祥知县□庆福山知县坚太湖县丞彭贤并以廉能赐诰敕旌异册皇弟见治为忻王见沛为徽王鲁王肇辉薨申戒出使王府官毋受宴馈虏寇固原敕诸将恊心防御八月申奸淫及居丧宴乐之禁以虏寇深入命兵部尚书王复往延绥左都御史李秉往大同整饬边备定纳马赎罪谕祭故少保兵部尚书于谦复其子冕为府军前卫副千户九月禁边卫官假贷罔利十月虏入延绥右参将署都指挥汤胤绩死之予赠祭总兵官抚宁伯朱永白圭与都御史王恕讨石和尚刘长子等于荆襄擒之传升尚宝司卿凌敏等十三人皆以写佛经道书及工匠之役进者自是其途益广廵按河南监察御史以反贼刘通疏属并传录财产解奏上曰族殊非圣世法其亟发宁家财产还之十一月刑部员外郎彭韶言事逮鞫锦衣狱并罪及代韶书进士林敷虏入安定县虏入辽东以平两广流贼功封赵辅为武靖伯韩雍和勇等论功有差皇长子薨十二月命邢罪毋覆奏御史方佑复以请上怒杖之调外任大学士李贤卒命大常寺少卿兼翰林院侍读学士刘定之于内阁参预机务令顺天府收养巷市疲癃残于养济院 
　　三年正月以下荆襄贼功力白圭太子少保支从一品俸进朱永为侯广西断藤峡贼破容县焚劫而去赐朝鲜国王瑈曰周却旅獒朕甚慕焉王三致白鹊乌海青诸物猎致珍异免免劳民或生其咨夫王诗书礼义之国也尚忱念之赐苏州知府刑宥敕曰比岁守令匪人朕甚念焉尔治苏多年庶民瞻之特升为浙江布政司左参政仍掌府事尔无渝心庶副朕委 【 宥字克宽文昌人正统十三年进士授监察御史廉介不少假借景泰初治宦官王振党狱督通州粮实宣府甚有能声出按福建后按辽东风裁振一时天顺庚辰迁知台州居四年两以按历旧事就逮台民数千人诣阙奏留调晋江丞踰月擢知苏州力以淳朴变其侈俗擢左命佥都御史】 敕京营总兵太保会昌侯孙继宗曰虏酋毛里孩渡河而东以侵大同声言求贡殊无诚心今欲选一宿将统御团营棈兵五万以俟调遣孰可者选兵五万果足用否卿为朕画之继宗请调二万赴代州调三万繇宣府至大同接应御虏总兵主将请圣裁下兵部议可任者遂以抚宁侯朱永佩平胡将军印充总兵官右都督刘聚充左参将都督同知鲍政充右参将率京营马步官军十五万往二月丁酉朔日有食之毛里孩三上书求贡许之敕曰朕受天命承祖宗内华外夷皆赤子也弗率政化有怒无拒尔毛里孩昔尝来廷矣忽扰我边悔过归诚朕特允尔来尔即率领部落退处边外所谓使臣人毋过三百夫天道好生朕所奉以子民也尔体朕心朕将锡尔福焉命廵抚大同右副都御史王越赞理军务兼纪功赏以边城屡警京师当严命太子少保户部尚书马昂右副都御史林聪左给事中潘礼陈■〈金戊〉清理京营军士猺贼陷北流县德王见潾之国李震讨靖州苗大克之祠宋儒何基王柏金履详许谦于金华三月召复商辂为兵部左侍郎兼翰林院学士参预机务封赵辅为武靖伯左都督毛忠为伏羗伯四月威州知州何渊以母丧去任夷人请留之命仍为知州马昂等清理京营军报命上命仍分为十二营操练改白圭为兵部尚书同定襄伯郭登太监斐当提督之设十二营坐营官每营令内官一员恊同管操十二营曰奋武曰耀武曰练武曰显武曰敢曰勇果曰勇効勇曰鼓勇曰立威曰伸威曰扬威曰振威虏毛里孩遣使朝贡乞报使不许科道官请上励精图治所敬惩欲节游适宴乐之事罢金豆银豆无名之赏与羣臣修省以弭灾变上嘉之六月戊申雷震南京午门召复罗伦官调之南京刑科左给事中毛弘等言请并复王徽王渊朱宽李钧李翔等不许命襄城伯李瑾佩征夷将军印充总兵官兵部左侍郎程信为兵部尚书总督军务调四川贵州官军剿捕山都掌蛮 【 程信字彦实休宁人正统中进士授吏科给事中英庙北征偕廷臣疏谏不报师溃土木虏遂南侵京师戒严命守西城虏薄都城都督孙镗御之失利乞领众入城信坚持不可躬督诸军城上以火鎗炮石鼓噪下为镗援虏引去景泰中升左给事中上皇居南宫上中兴固本十事其一事则以天象屡变请景帝隆孝友答天心升山东右参政总理辽东边饷廵抚都御史奏仓官吏卒盗粮石以上者死乃造新斛视旧加二寸付信信立碎而火之曰使彼真盗不足恤今故造此斛置人死地岂情也哉以忧去转四川分廵松潘夷乱偕侍郎罗绮进攻破其黑虎诸寨英庙复辟录景泰闲上言之人升太仆卿辽东廵抚缺员升都察院右佥都御史建州夷酋董山潜结朝鲜信使土官佟成授以成算往廉之得朝鲜授董山中枢院使制书以还信请乘其未发急遣使问之以伐其谋朝廷命一给事往朝鲜一锦衣译者往建州两酋初不直承出制书示之咸相顾愕然各贡马谢罪虏酋孛来聚众欲入寇信率师廵边营于境外者凡三月坐累调南太仆少卿升刑部右侍郎成化中山都掌蛮据大坝山箐之险叛服不常升尚书提督军务与李瑾讨之信至永宁自督大军入金鹅池又分四路兵期会于大坝将士依信方畧用神铳劲弩攻贼贼不能支连破二十余寨获铜鼓数十斩首五千级生擒二千余贼复走入深洞信命军士以土石塞其门围之月余贼死洞中臭闻十余里又阴察九姓土獠之附贼者还师扑之未及载都尚悉平进大理卿升南京兵部尚书彗出轩辕与六卿合议复上兴利除害三十余事多见诸行古四载乞休卒谥襄毅】 七月加封汉董仲舒广川伯宋胡安国建宁伯蔡沈崇安伯真德秀浦城伯敕曰地载失宁南京午门复有雷震之异朕斋涤求过尔在廷诸臣共朕天职得无有窃位蔽贤怀利狥私未达听闻者乎夫怠而能勉过而能改知止足而能退朕所与也遂并敕南京文武羣臣修英宗睿皇市实录成加陈文彭时太子少保兼文渊阁大学士九月停征江西湖凎有灾税粮册泰堪为鲁王十月总兵官武靖伯赵辅左都御史李秉剿建州虏克之十一月增云南贵州乡试额十二月流贼入石康县执其知县以去编修章懋黄仲昭简讨庄泉上书言事杖之调外任 
　　四年正月改章懋黄仲昭庄泉于南京免外调甲戌月食阴不救护论平建州虏加李秉太子少保进赵辅为侯三月命祀宋丞相李纲于邵武府学建州虏复纠合朵颜三卫寇辽东开原塞上户科左给事中丘弘等言国初北直隶山东地方土广人稀太祖太宗屡涣纶音许民耕种永不起科圣谟远矣乃权豪势要专利病民或称为退滩或指为空图往往朦胧奏请切见嘉善长公主累请文安等县闲地西天佛子札实巴奏求静海县地及宛平佃户俱蒙俞允夫公主帝女也兼以驸马两禄犹称不足札实巴佛徒也反慈爱行剥夺承行者受其嘱托勘报者畏其权势失百姓之恒业饱溪壑之无厌伏望回前命还给下民仍敕该部痛革往弊示以重法上是之继自今一切不许着为令命提督两广军务兼廵务左副都御史韩雍专一总督军务增置广东广西廵抚官各一人四月录故石都御史顾佐左都御史轩輗左副都御史马谨礼部右侍郎王士嘉南京刑部尚书耿九畴南京户部尚书沈翼子孙各一人入国子监读书李瑾程信讨山都掌蛮平之赐敕奖谕封西僧札巴坚参为万行庄严功德最胜智慧圆明能仁感应显国光教弘妙大悟法王西天至善金刚普济大智慧佛札实巴为清修正觉妙慈普济护国衍教灌顶弘善西天佛子大国师锁南坚参为静修弘善国师旱祷亦命审录狱囚出矜疑并行于南京五月册祈瑛为郑王祈埤为肃王诏顺天府存恤孤贫封周寿为庆云伯都察院左佥都御史张岐有罪除名御史谢文祥奏张岐故礼部尚书姚夔所举及科道劾岐左给事中陈■〈金戊〉与同里不署名二臣皆宜罪因为主事彭韶讼直上下文详狱已降为南陵丞甲寅慈懿皇太后崩土屈于太后欲无附裕陵下羣臣议七月戊午朔越明日已未又明日庚申羣臣连章言不可礼部尚书姚夔率诸大臣跽伏文华门俟命上固请于太后乃命合葬辛酉上始衰而见羣臣固原土达满俊等作乱命太监刘祥监军务廵抚陕西右副都御史项忠总督军务都督同知刘玉佩平虏副将军印充总兵官都指挥同知夏正刘清清左左参将统兵讨之起丁忧南京大理寺卿马文升为右副都御史廵抚陕西与项忠恊同剿贼丙子上慈懿皇太后尊谥八月论平山都掌蛮功进程信兼大理寺卿李瑾为侯封左都督罗秉忠为顺义伯癸已京师地震九月庚申祔葬皇太后裕陵癸亥彗星见六科给事中魏元等言窃见今春以来灾异迭见近又彗见东方阶阴盛阳微之证也臣闻君之与后犹天与地不可得参贰焉闻陛下于中宫有参贰之者礼部尚书姚夔等尝言之陛下谓内事朕自处置屏息倾听将及半年而昭德宫进膳不闻减中宫不闻增夫宫墙虽深视听犹咫袵席虽微悬象甚着陛下富有春秋震宫尚虚岂可以宗社大计一付爱专情壹之所不求子孙众多固万年之业哉君者民父母也子有饥寒疾苦父母必寝食不安今四方旱涝民困日急盗贼日盛荆襄流民所在劫杀人心摇撼陛下览饥民之奏不蒙省惧尚循故事付部施行尚书马昂等持寻常活套之言以为题覆殆犹子诉饥寒父母若不闻知今卖官鬻爵徧于内外征税未罢内帑未发两京文武大臣多奸贪蒙蔽之徒陛下谓先朝旧臣不忍遽去夫大臣者君之子而小臣众子也若子怀奸众子効尤父恬不治家道散矣至于僧徒过为信待每遇生愍之辰辄费无限赀财建无益斋醮而西番札实巴等又加以法王名号赏赉隆厚出乘椶桥导用金吾计其奉养过于亲王又朝廷赏赉无节玩好太多或印施经忏或填写佛经或为绘昼之像或造宝石之具云南等处镰场采办不止如此而欲民富国安不可得也伏惟阰下思祖宗传体之重正宫闱之分罢征税之务施赈济之政革去法王等号敕止封观不得建醮修斋节无益之赏罢不急之好大臣不识者许其自陈休致则天变可弭治道克举上曰宫中事朕自处之其余所司施行十三通御史康永韶等亦奏比者雷震殿门风拔陵木旱涝地云中外迭闻星象垂异密迩三垣兼今西兵失利南北荐饥人事天时皆可忧惧臣闻太子天下本古者人君一娶九女以广继嗣今前星未耀宗庙神灵四海人物所托陛下宜念也伏望均六宫之爱恊宜家之祥庶几螽斯麟趾绳绳振振如是则大本立剑之无益从古论之今宠遇番僧有佛子国师法王名号佉卫过于王侯服玩拟于供御锦衣玉食徒类数百竭闾阎之脂膏奉虚幻之妄徒又多中国之人习为番教图宠贵者伏望资遣番僧使之还国若系中国人追夺成命使税役税如是则民生厚祖宗以俭立国嚬笑不轻近年予既太滥用亦大奢一美味而赏银数百一宝石而累价巨千倾府库之赐易无益之物又后宫供奉倍增光禄常供不足以给则和买于外如唐宫市民心惶惶怨言盈路伏望节珠宝之费减宫闱之供如是则民心悦陛下即位之初放鹰犬罢土木海内欣欣近日以来土木渐兴鳌山预建伏望痛自挹损罢去不急其采办银矿印马内臣已行者取回未行者停止如是则民困舒上纳之命西天佛子札实巴出所求田地归民敕曰朕弗克修心正身近御家邦远宁海宇将奚繇格高厚感神祇八月癸已京都地震九月初以来彗见北斗朕斋涤自新祇告天地非徒言之尔文武羣臣辅朕尚各警怠去欺坚忠固节天将鉴之以不致罚朕将资之以不负使三光上全九域下安岂非局臣同德之効与尔文武羣臣图利之礼部请发遣番僧上曰恐失远人心惟禁僭耳监察御史左金王言比者言官陈言请官番僧名号断天下之疑绝后代之惑陛下是之及礼部欲行发遣又复停罢伏望师周孔之格言行尧舜之常道佛若有知必是臣言不报慧之见也给事中董旻陈鹤胡深监察御史陈宏郑已何纯方升张进禄林诚各劾奏商辂姚夔程信等不职当罢上皆留之辂各上章求退而夔自负才气心不能平其章多诋言者至比之匿名之书疏言之谤旻等复劾论辂信而攻夔尤切谓先王之世采民谣以观政而夔以比匿书祖宗之制许言官风闻言事而夔以比流谤欺天罔人忘忌特甚乞早罢之如以臣等所言不信即乞补臣等于外上震沁谓言官紏劾生杀予夺悉听上旨此祖宗宪纲旻等乃故违再劾命锦衣卫三法司执同多官廷鞫之林诚又言臣以病躯勉强供职近劾商辂当郕邸废储之际不能救正今复起用不合人心蒙圣谕以辂居内阁累有诤言非外所知臣思言既失实宜加罪谴乞放归田里上曰唐太宗用王珪魏征朕用商辂有何不可而屡渎奏亦命廷鞫之十月给事中毛弘等上疏捄解商辂亦言于上上命人杖二十复其官以修德弭灾考察内外官员项忠等征剿满俊贼败之伏羗伯毛忠死焉赐赠谥祭葬忠等皆降敕奖谕之旌异蒲州知州徐学吉州知州伍琇龙阳知县李泰和州判官张翀临煦知县十钊淄川知县刘文宝鸡知县马杰赐诰敕十一月庚申彗灭十二月赠死贼者夔州府通判王祯雷州府通判王麒各为本府同知叙州府戎县知县李旺为本府通判赐诰敕监察御史邵有良廵视光禄寺以寺多蠧费令所司报实而署吏迟之有良杖吏中官回保不便其执法诬奏有良索报各宫日用之数事涉不敬上大怒令陈状既陈状杖之调外任御史戴用上六事其一言荐举上曰今后两京四品以上官缺吏部具缺朕自简除方面官如正统闲例保举御史刘璧等言除吏不必躬亲即保举用人亦恐有市恩植党之弊上曰特旨擢用大臣与大臣保举方面皆祖宗法也令吏部具疏永乐以来除授敕旨宣德正统闲保举故事以闻因责璧等陈状 
　　五年正月韩王征针薨吏部尚书李秉罢二月进封无宁侯朱永为伯项忠与马文升平满俊贼献俘伏诛闰二月诏官员三年满后乃得旌异若所举不公或以奸贪败者连坐之三月正一嗣教大真人张元圭坐奸淫械系至京下狱论丁四月皇子生五月癸丑朔日有食之封前军左都督和勇为靖安伯广西流贼焚劫广东阳春县靖江王佐敬薨十月旌异云南左参政路璧松江府同知傅恺开州知州谢凤真定府推官吴箎无极知县石伦武邑知县杨琇临城知县张佐新安知县魏恭山东按察司知事杨升赐诰敕十一月虏寇延绥分掠保安安塞二县十二月庆王秩煃薨置太平县 
　　六年正月大同总兵官彰武伯杨信与副总兵都督佥事徐恕右参将都指挥同知张瑛击虏胡柴沟保胜之降敕奖谕壬戌甘露降于郊坛二月兵部尚书白圭等言陕西延庆平凉等处人民累遭寇掠加以官府酷虐转徙流离困苦已极四川疮夷未瘳两广盗攘未息疫疠大行于闽粤灾异迭见于淮南且旱潦相仍者连岁南北畿甸河南山东雨雪愆期二麦稿死而荆襄流民动以四十万计衣食所迫奸盗繇之乞简令两京大臣循行天下考覆政事黜罢不才官吏便宜兴革其有廵抚官者就委行之上曰其与吏部计于是圭与吏部尚书姚夔等议陕西山东山西湖广荆襄两广贵州南北直隶具有廵抚都御史勿论江西有抚民按察使赵敔云南多系土官衙门可无遣当遣者河南四川浙江福建及直隶大名等府上命邢部左侍郎曾翚往浙江户部左侍郎原杰往河南右副都御史滕昭往福建南京户部右侍郎黄琛往四川大理寺少卿宋旻往大名召赵敔还京以南京大理寺少卿夏时正往召廵抚湖广都御史罗箎掌南京都察院以南京右佥都御史吴琛代之赐敕以行 【 曾翚字时升泰和宣德八年进士差营藩王葬事不受一物正统初授刑部主事尝佐户部侍郎焦宏备兵吴越焦还朝语人曰曾公虽使宿金帛库不染也累迁河南左布政荆襄盗起念王师出征必道其省豫峙银粟以备犒军师至如归岁饥民贫须赏军银万两公私莫办会计仓粮数多出百万平籴军赏无缺先行后奏皆从其言召为刑部左侍郎命廵视浙江许便宜行事考察官吏多得其当唯去布政使张清颇舆论还京署部有中贵怙宠杀人具奏逮治于是京师戚贵无敢犯法乞致仕归家居二十余年足迹不一至城府当道议岁拨供役又有诏文臣五品以下廉且贫者岁给俸皆固辞不受　滕昭字自明汝州人正统六年以乡举授监察御史廵按顺天福建俱有声绩天顺初擢左佥都御史以忧去成化初奉命廵抚辽东谨斥堠严训练备刍粟明赏罚数年虏不敢近塞疏言大明律一代定法而决断武臣独舍律用例坐是益贪纵不简请一切以律从事诏从之久之武人腾谤奏格其令成化二年进右副都御史总督漕运兼廵抚淮扬昭奏建吴二庶人宜移本城旧中书之省居之或安置有城池军卫之所稍便出入亦圣王罪人不孥之意疏下礼部议止五年一召还复遣廵视纟建上杭有紫云台者邓茂七之党尝据为乱昭请立归化县治未还改视苏松以马驮沙最繁盛寄治江阴请分置靖江县俱报可七年拜兵部右侍郎复转左侍郎值汪直管西厂刺事僭横日炽中外累足立于是兵部尚书项忠倡义草疏约九卿会劾诏罢西厂而御史戴缙久不得调乃言直所行皆公直不宜革罢于是直得管西厂如故缙遂进用直既司厂事首发忠过廷鞫遂坐赃罢去招亦以忠故致仕年五十九年　夏时正字季爵仁和人登进士第五人以南大理寺卿被命廵视江西黜贪浊者二百二十余人革滥徭理庾赋放免无名税十余万石劝民出粟七十余万赈饥民二十三万户修筑南昌城长河洞民叛服不常单车诣巢穴晓以威德感泣归顺复疏时弊二十事以闻当道有不悦者三主章乞去得旨遂行归杭僦屋以居左右经史著述为事蕃司为建西湖书院于孤山复建和靖巢居阁以居之卒年八十九故宰华亭钱公作海内耆英会时正其一也所著有余留藁三十五卷太常志十卷三礼仪畧举要各十卷杭州志六十三卷禹贡详节一卷晚好春秋作春秋辨疑未脱藁卒】 敕曰朕夙夜治理自冬阻春灾异荐臻雨雪不降岂德不敏而政多缺与抑尔郡臣弗克竭诚尽公辅朕不逮也朕将率尔祷于山川其各洗心涤虑勤修乃职凡政事未善邢罚失中及有惠利可兴举冤抑可伸理者条具以闻于是吏部等衙门尚书姚夔等官合奏引罪辞职上曰朕敕尔修省合辞求退岂交修哉所命条具速议以闻丁丑车驾诣纟寿大风沙昏是日河南开封府昼晦如夜三月庚辰京师雨霾昼晦陕西宁夏大风扬沙黄雾四塞翰林院编条陈音请上御经筵之外召问一二儒臣以弘讲学之功佛子法王真人妖妄之徒乞降其位号杜其恩赏上曰佛子真人名号祖宗之旧如何可更虏入延绥诏延绥开屯田旌异山西佥事胡谧保宁知府章津淮安知府杨■〈日上永下〉杭州知府张僖凤阳府同知戴耀安州知州赵瑛徐州知州王叙南日府通判虞良阜城知县林恭吴桥知县张铎馆陶知县唐祯安丘知县何镇赐诰敕命抚宁侯朱永佩平虏将军印充总兵官都督刘玉刘聚充左右副总兵太监传恭顾恒监督军务右副都御史王越参赞军务往延绥备虏四月升监察御史梁鉴为陕西按察司副使抚治汉中流民五月上欲建佛阁于西山寻以六科给事中言罢之复置兴山县六月戊申朔日有食之以会举官未得人命吏部自今方面官缺推举两员来闻不必会举着为令七月皇子生是为孝宗皇帝母曰纪宫人以京师大水民舍倒坏命户给米一石死伤者给二石乙酉奉安孝庄睿皇后主于太庙命都察院右都御史项忠吏部右侍郎叶盛赈饥都城内外右府署都督佥事李■〈日上永下〉抚治屯营达官人等以京城内外盗贼纵横命选五城兵马及责成锦衣应捕官较开设漳平县朱永击虏胜之八月诏曰比者灾沴荐臻畿甸尤剧三时不雨一雨连旬旱涝相仍民食乏绝循省厥咎在予一人百姓何辜罹兹艰厄其令所司理轻系蠲租税诸逋负盐钞盐课毋征踣失马驹上林苑亏损生口毋责偿及采办物料未入者己之召还北直隶河南山东清军御史发各预备仓资赈济荆襄流民所司谨视毋命失所事有便民者以闻九月秀王见澍之国发京通二仓平籴以赈民十月刑部覆奏真人张元吉行刑诏免死杖之百发肃州卫充军都给事中毛弼等言元吉罪重恶极杀人获生何以驭天下伏望市戮以昭国法上曰己之十一月以荆襄流民羣聚为乱命项忠总督河南湖广荆襄军务复设浙川县十二月以冬深不雪命大臣祷于山川遣官分赈近畿饥民以畿辅水涝遣官祭告于北岳北镇以赈饥无策降顺天府府尹严铎为知府户科都给事中丘弘等言京城内外风俗僭侈簇盘糖缠丰备酒席服饰用织金宝石亡论贵贱射利之徒至贩卖宝石以为专业或以进献为名邀取官职倍获价利蠧国病民乞严禁革下刑部议上命备榜禁约犯者不宥 
　　七年正月令六部都察院等衙门四品五品管事官及科道掌印官各举所知一人调南京监察御史沈源于外任 【 初南京佥都御史高明言守备军士宜时令给事中御史阅视时队长受赂军伍多缺守备官役占尤多源乃令各卫悉具名数并本军年貌按之将尽革其弊于是成国公朱仪及太监安宁等不悦因疏言南京国家根本军机朝廷密务源视为常事讨问名数且操纵之时御史忽至则军士纷然出候使事体不专军机不密诚为非宜上然其言似御史更易不常何乃更张扰乱如此命械源至问理仍命自今但令内外守备参赞官阅视着为令凡御史预军事者皆罢之至是源至下狱刑部拟罪以闻有旨赎罪改外任源之被调也南京御史给事中及刑科给事中虞瑶等交章论救上以事既施行不听】 下南京礼部郎中吕晟及主事林孟和于南京刑部狱 【 先是孝陵祀事自宣庙登极后委勋戚大臣主之驸马都尉赵辉承命主祭已久至是以母爱辞南京礼部乃会官拟请成国公朱仪代辉以闻命未下仪辞不敢擅往南京太常寺少卿潘荣刘宣以仪辞为当移文辉仍主祭晟等乃上奏劾仪等曰谨按大明律凡大祀及庙享百官己受誓戒而吊丧问病者罚俸一月其知有缌麻以上丧令陪祀者罪同谨详律意吊丧不可则居丧岂可缌麻不可则斩衰岂可陪祀不可则主祀尤不可者国家制律一本乎礼律之所在礼之所有也仪受朝廷重寄虽未奉诏旨而仰体圣心代辉行事未为不可荣宣辈依阿听从俱不谙大礼不权时宜臣等职黍礼官义不容默乞敕该部详审所奏议拟明日上下其奏于礼部尚书邹干干上奏晟等所论礼之在臣下者也仪等之守礼之在朝廷者也人臣以君命为重而事有成命者不可以擅更礼义繇人心而生而情有不同者不可以槩论陵寝之祭寓哀怆之情视之庙享礼实不同驸马及陪祀官恭诣长陵等陵行礼俱不分有无服制亦不可纯用吉礼况孝陵祝文当称孝曾孙嗣皇帝谨遣某官之词此乃成命不敢不遵者若令仪暂以代辉则祝文改易不几诈传诏旨然则辉仍主祭者盖以君命为重仪等辞不往者亦以成命当遵揆诸礼法俱为允当晟等名曰引律心实挟私辞若议礼意实偿忿宜治其妄命下之狱□林孟和□□人居官一年土言本部侍郎倪谦皆传奉得官臣观其人贬法狥情市恩钓誉未同而为之属□恐久而与之俱化愿调臣官别用有旨责孟和毁辱大臣调为庆阳通判】 三月增置工部属官三员税课抽分于太平芜湖县荆州沙市杭州城南 【 前此三处客商停聚竹木市卖有司收其课钞至是工部尚书王复以在京盖造公署造成供应器物及在外料造运船费用缺乏请建请添官分往擒分解部以充营缮是年所得仅余千金其后续差者岁岁加益至以万数遂相率朘削为商人颇有怨声屡愬不省】 封后军都督府左都督刘聚为宁晋伯 【 利聚御马监太监永诚之侄历官右都督前此充副总兵与抚宁侯朱永御虏于延绥尝失利黄草梁被创几死而我师转战擒斩虏级夺获贼马论功进升左都督聚不满意累自陈功辄为兵科所驳上不听与聚伯爵不世袭祖宗之制公侯伯爵皆论功定议盖积其前后之功无官可赏然后加爵非如百户一级可至千户千户两级可至指挥也自都督同知赵辅征两广还大肆赂遗得封伯爵人始不以得爵为难或袭以为例蔑旧制矣】 乙酉上复御经筵丙戊上复御午輎礼部左侍郎邢让国子监祭酒陈鉴司业张业俱坐罪除名四月命外任考满应选用风宪者悉听吏部推擢着为令旌异四川按察司佥事李瓛江西佥事史瓘广平知府熊怀吕州知府阮勤嘉兴知府杨继宗真定府同知曾逵淮安府同知安钝东昌府同知陈侨杭州府同知陈祥九江府同知相廸阶州州佑杨冕临清知县薛芳乐平知县金泽给诰敕五月以民疫多死置漏泽园于京城外蜀王申鈙薨七月荆襄总督军务右都预史项忠镇守湖广总兵官右都督李震抚捕荆襄流民事竟降敕奖谕整理天下预备仓辽王贵燰薨九月册邃雝土为庆王升户科左给事中李森为怀庆府通判 【 时各科缺给事中吏部各以本科资次当补者列名上请上皆如所拟惟森以左给石事特命升外任吏部拟森兴化府知府复命有通判缺除去至是拟森怀庆通判】 开九月置靖江县十月夜杀吉安知府许聪 【 聪以吉安民好讼劫盗方炽且奉敕行事严刑以制其下死于狱者五十余人又其为人矜傲藩臬官多疾之会副使夏寅提学至吉安聪屡抗拒寅不堪还语按察使牟俸俸切齿嗾寅奏发其平日凶恶及侵欺官钱诸事未及勘报适南京大理寺卿夏时正廵视江西考察官员入寅等言考聪贪酷黜为民聪不服而守御千户蒋庆具以其贪酷事白时正遂委三司掌印官牟俸等执聪下狱简其簿案人命数具疏以闻而监察御史俞荩以寅与聪有隙事有干对当提问亦具奏土遣刑部员外郎李廷美往会勘问还奏所勘人多病死狱中即有伤于杖者亦非挟私所致惟侵欺罪实特拟聪监守自盗律黜为民邢部以为宜尽受□赃法例发充军聪以己被俸等构陷亦具诸人奸贪不法并俸主使夏寅蒋庆及佐使夏时正将人命害已等情愬辩不己上以聪人命数多疑延美等有所私荩时已代还俱被逮复遣锦衣卫千户金璋覆实械聪至仍命都察院会官廷鞫之乃比故勘律拟斩是时司礼监太监黄高赐用事而吉安人洪僧官往来赐所聪尝捶辱洪僧官徒弟瓦擦其首血流被面以是恨聪而谮之高即取中旨命即如所拟处决刑科都给事中白昂等以未经审录为请不从且令毋覆奏遂以是日夜四鼓押赴市曹斩之廷美坐勘聪事不实降衡州府通判荩降澧州判官寅等事俱免勘聪之死说者谓其凶暴致祸但系比律不许复又乘夜行刑皆高之罪而俸寻得召为太仆寺卿】 以运河浅淤调南京刑部左侍郎王恕为工部左侍郎总理之户部请以布一疋准折文武官员俸粮二十石甲辰月食深州知州韩儒言比岁累廑明诏严察官治而奔竞滋甚贪暴遂多乞自今在外有司必待三年或六年政绩卓异民心悦服察之邻境如出一口方许荐举凡有举主下吏部先察之举得其人不必覆勘非其人者必详核之后以奸贪败者皆行连坐下吏部覆奏从之十一月甲寅立太子诏天下荆襄南阳等处流贼悉平十二月彗星见敕曰乃者彗见天田光芒西指仰观玄象祗惧实深岂朕浅涉闇道刑政乖与用人未当贤否淆欤听言不察是非紊欤将用度奢侈赏赐不节妄费财欤营缮频烦科敛无正伤民心欤有一于此皆朕之过尔文武臣亦可不痛修省欤凡时政得失生民利病尚条闻之壬午望以星变避正殿彻乐御奉天门如常朝仪癸未朝退御文华殿召见大学士彭时等文武大臣及科道官各条陈时政皆嘉纳之并石庾县于合浦县光禄寺少卿陈銊上言近来虫蚁房并清河等处畜养猴豹鸷犬之类不下八千有奇计其费每岁肉三万七千八百斤鸡千四百四十只鸡子三千六百九十枚棘栗四千六百八十斤粳稻等料七千七百七十六石直银通数千余两今岁歉民贫流殍载路而羽毛之微得食人食乞行放散人匠倪忠等画佛雕像岁费食米五百六十余石工银三千五百余两又多以技艺升官乞行裁罢岁时及斋醮等事所用菓品曩皆散撮近乃黏砌装盛尺盘斤数加增至千有余侈于郊祀庙享至其求福求嗣祈雨祈晴并无实効夷狄余教断难信重乞黜无益停不急以养圣德节财用命所司省之兵科给事中郭镗言曩岁彗见皇上下容直之诏禁增修庙剎纳尚书姚夔疏处内庭有道今复见者岂于三事未克永终欤陛下试思羣臣有以言罪否近习有以祷祠惑否宫闱有以嬖幸宠否内省杜渐则善治可成天变可弭上曰诸大臣已言矣镗复烦渎固当逮问姑恕之是时工匠任文思院副使等官夤缘升擢至三百余员又有以奇巧托监局官进献辄乞传奉一岁三四迁至太常卿通政使者每朝会宴飨参厕班行偶伍公卿冗滥猥多无虑千人至是吏部覆奏廷臣所议乞技精工匠量与赏赐爱惜名爵母轻迁官从之工科给事中张琳奏彗今久出大臣科道既有会议又复上奏并蒙俞允朝野庆幸郭镗之言虽赐优容尚怒类渎异求言初意矣祖宗设给事中御史所藉以廓聪明辅纪纲也即其人未必贤言未必是愿须容纳养其锐气宋臣胡寅有曰听受忠鲠不惮拂逆非止面从必将心改伏惟陛下应天以实从谋弗咈人心悦天意面矣上曰诸臣言当朕曷不从否亦不罪琳何又有此奏起用闲住都御史滕昭为兵部右侍郎自内旨左春坊左谕德王一夔言陛下因彗星之变令大臣科道陈言徒毛举耳有可大忧而不昌言臣敢陈五事一曰正宫闱臣闻家齐而后国治国治而后天下平正伦理笃恩义厚所厚薄所薄定尊卑远宠幸溥恩惠广继嗣如是者家齐二曰亲大臣臣见皇上接见大臣常朝之外唯有经筵讲读而己其它四方章奏悉付左右内臣伏乞时御便殿少霁天威面召商略如是者大臣亲三曰开言路臣惟御史给事中之臣近多因言坐罪降黜乞悉许召还如是者言路开四曰慎刑狱臣见皇上断遣刑狱法司唯唯惟顺之将夫祖宗旧制大辟覆奏必三所以重人命广好生也近吉安知府许聪立命处决决复以夜夫杀聪当罪犹且不可况又不当而法司之官绝不论执乞自今刑有不衷容其执奏大辟三覆遵用旧章如是者刑狱慎五曰节妄费臣唯京师创造寺宇费动以数十万计又连岁不休报国之工甫毕崇国之役嗣兴奉佛无益古事已明竭财不经俭德匪慎至如宝石藏在内府尽足充后宫矣京民涂宗顺进献无算靡滥难言所宜一切罢斥如是则妄费节上曰陈言耳而妄自张固当治也方求言姑宥之虏入西安州固原二路虏入宁夏花马池等处参将都指挥钱亮击走之 

　　名山藏卷之十五 

　　●名山藏卷之十六 

　　臣何乔远恭辑 

　　典谟记十六 

　　◆典谟记十六 

　　宪宗纯皇帝二 

　　○宪宗纯皇帝二 

　　八年正月虏入大同西路募民纳马予冠带拣阅各营马步官军兵部言日者四川盗起烧劫荣揵为二县山西河南山东草寇窃发南北直隶大旱相仍淮河淤塞湖水耗竭所在民多转徙行舟财被劫掠浙江旱潦齐患去岁江潮益涨草盗窃起两广之贼陕西之虏荆襄之流民宁息靡日所在有司既不能消变于未然又不能弭患乎已发事机一失为忧将大伏惟申饬中外除盗安民禁严抚捕罚重隐蔽务绝其根类毋容玩愒纳之猺獞贼首黄公刚等劫滨州及上林县等林峒癸亥皇太子薨虏入安边营左参将都指挥钱亮引兵追之与战五昼夜我军死者十三四于于西边告急二月上命户部右侍郎陈浚总督陕西军饷命吏部右侍郎叶盛往延绥等处议处兵事谥皇太子曰悼恭以山西河南灾伤连岁虏寇深入复设两省廵抚榜谕奸徒之藏妖书者虏入定边营把总都指挥廖斌追击败之虏入宁塞营总兵官许宁都指挥李英指挥周贤都指挥刘宠合击胜之皆赐敕奖励议搜虏河套忻王见怡薨旌异岳州知府吴节延平知府盛颙金华知府李嗣瑞州知府史宗礼平阳知府胡睿通判李杲永平知府王玺宿州知州刘盘历城知县沈瑀商水知县罗楫广平知县何琮灵寿知县刘冀贵饶阳知县张韩盐山知县武震满城知县刘翥新河知县萧智安平知县王瑾景州判官王左潞城知县杜彪三月命荆襄流民遣归原籍复业者所在廵抚等官优恤未复业者招抚之命籍团营官军名数季终以闻四月京畿自二月至是月不雨大风竟日运河水涸遣祭于天地社稷山川复分遣两京侍郎祭告淮渎东海山川之神册申凿为蜀王辛已月食命三法司审录罪囚遂分命刑部大理司属分审于天下五月命武靖侯赵辅佩平虏将军印充总兵统制诸路兵与总督军务右都御史王越赴延绥等处击虏六月虏入平凉巩昌临洮等府州县七月修隆善寺毕工工匠升文思院副使者三十人书碑官尚宝司少卿任道逊等并进卿少工科都给事中王诏等言比岁以来星妖示见江海泛溢天变于上地变于下炎夏霜降平地阜出猛虎食人雨雹伤稼夷狄侵疆水旱相仍瘟疫流行下民疾苦陛下此时汰冗去滥犹恐不足节用捄凶寺成碑完官爵升授一至于此西征北伐捐躯陨命之人胡以劝之伏望追寝前命慎重名器不允八月旌异长沙知府钱澍常德知府杨宣建昌知府谢士元 【 士元长乐人任户部郎上疏陈四为弊尚书年富所契许有涉中官力抗之擢建昌知府辟学宫作礼器行射法购书以惠来学南京大理寺卿夏时正廵江西首以士元名旌于朝满九载民诣阙请留升从三品俸仍知府事以忧去服阕改知广信永丰有银冶久閟处州民常盗发动以百计士元勒兵捉盗左股被则伤竟俘贼塞穴还用荐擢右副都御史廵抚其地蕃有大小姓者相煽为乱士元托行边阅兵积饷为战御计贼献羊豕迓道左士元慰遣之民以岁侵流入蕃部为广室十余区糜之药病葬死归给符饩存活甚多弘治中乞致仕】 隆庆知州李鼎靖州知州蒋淇温州通判余鼎实保定府推官郑杰长沙知县艾旻瓯宁知县乔铭 【 铭赵城人以贡士任廉诚刚介劳心赈饥】 九月秀王见澍薨命宣城伯卫颍守备凤阳十月戊寅月食十二月赈京城乞食饥民虏入兴武营等处宁夏总兵官都督同知范瑾战却之 
　　九年正月真入张元吉既免死谪戊其子玄庆为父求免以母老子幼为辞上允之给事中虞瑶监察御史龚晟等劾奏元吉擅作威福弃绝伦理改易敕书僭用器物奸收祖婢勒要人财挟雠谋死三十八人造意杀死一家三人罪当凌迟处死有日获宥发戍当时科道之臣尚以为言今复得放归愚昧小人未谕圣意若以元吉私情可悯则其所杀四十余人之中与狱中他罪囚岂无母老子幼如元吉者元吉本五斗米贼后奉非道教有何功益蒙上眷遇一事虽细关系祖叉朝纲伏惟审度上曰待其亲终戍边如旧命顺天府分官赈济贫民劝课农桑虏入红沙坞守备偏头都指挥戴广追败之虏入兴武营游击将军王玺参将神英等遇之漫天岭平虏将军总兵官宁晋伯刘聚等遇之半坡峰副总兵孙■〈金戊〉与王玺神英复遇之刘家坞击却之追击又败之并赐敕奖励命儒臣考订宋儒朱熹资治通鉴纲目及后儒所著考异考证诸书而以王逢集览尹起莘发明附其后三月始遣监察御史廵盐河东升福宁县为州减云南银课十分之五乙已夜南京大风雨拔太庙社稷坛树旌异庐州知府朱镛大名知府熊祥陕西按察司佥事伍福南昌府同知李泰冀州知州胡瑛绥德知州郝清临江府通判王维台州府通判孔彦纶陇州同知张翓城武知县王达曲阳知县乔良北直隶山东民饥相食四月辛酉朔日有食之以旱灾免山东今年税粮顺天等府亦量减之命廵街廵河御史瘗弃尸福余等三卫虏贼结构海西女直屡犯边境辽东总兵官都督同知欧信副总兵韩斌等战败之赐敕奖劳上阅骑射于西范黜其最下者命自后棈选以补缺五月升都督佥事李白玉为都督同知自内旨以山东旱饥命河南等处廵抚等官分发其流民于诸州县所在区昼屋舍验口给粮秋成遣之更弓山东征役之赋赈以临清仓粟米十万起致仕礼部右侍郎倪谦翰林院侍读学士钱溥于南京管事自内旨南北科道官相继言谦溥不顾清议有玷名节上置之六月进封赵辅为武靖作七月复设苏松常镇湖五府并所属县劝农通判县丞各一员虏寇榆林涧都督佥事许宁等击却之八月尚宝司卿杨导言尚宝司官终身不调旅进素餐而已欲求试如诸司上曰果有材吏部举用之古人云立贤无方宣城人阮延珪言故父迁干自交趾归附有功历官知府垂老致仕旅死宣城困苦流离乞授臣一职冀图自活下吏部难之上曰其授官县丞食禄不事事称朕柔怀意九月监察御史杨守随等言顷因山东灾伤议者为捄荒权宜之计许在京办事及寄名吏纳银俱免京考见在当该者俱免考试与冠带悉依资格选用如是则文移通否年岁老耄一切不问黩货规进幸门靡极害政莫甚焉上曰朕患吏道不清严考试为进退募入赀赈饥免考登仕教吏贪也御史言是亟罢勿行重建伯夷叔齐庙于永平赐祠额曰清节册壕墭为辽王敕各边廵抚都御史整饬边备十月王越袭虏红盐池大破之赐敕奖谕癸酉月食鲁王泰堪薨十一月重阅骑射于西苑命翰林院编纂宋元二史上接通鉴纲目开八馆编纂之十二月复设河州及文礼二县 
　　十年正月敕王越专居固原总督三边诸镇军马二月晋王奏镇国将军美垎有母丧请并以其子应得禄米量支本为丧费下户部议无例上曰人子不得自尽于送终则终身悔虽无例特允之三月南昌知府王诏诣京考满以疾久不还任廵视侍郎原杰奏罢之诏赂中官自陈疾愈累疏称屈下吏部辩理得复六科给事中劾诏宜黜上曰原杰黜诏以病也病瘳矣何不可责给事而恕之崇王之国大应法王札实巴死有旨如大慈法王例建塔葬之拨官军四千供役礼科给事中王坦言札实巴夷狄之人假名释氏陛下待之殊礼封之显号特借此以抚其种类使不患边耳如例祭葬之足矣而祭祀之品逾于王者造塔之费几于山陵今畿甸饥馑连年饿殍载路即以是费拯流离垂死之民岂不愈于厚一荒诞之胡僧哉上曰给事中言滥矣大应法王造塔比大慈法王已减三之二不许四月浙江参议寗珍为廵抚都御史所黜具疏称枉吏部抑之特命复任增云南乡试举人五名以街渠污塞逮中兵马司指挥廵城御史锦衣卫官较于狱五月禁藏妖书增设州县劝农官六月岷王音垽为其乳母子观请免戍吏部覆奏不宜上曰观母老失养王为请厚道也其放归养母死而戍边升工部右侍郎王诏为左侍郎通政司右通政程万里为右侍郎自内旨南京科道官言王诏寗珍既退复用启奔竞夤缘之端上曰既命之矣兵部会吏部举可廵抚宁夏者二月上不允已复推上曰边境廵抚不宜用未练事者吏兵二部故当究之姑宥罪而升南京都察院左俭都御史张鹏为右副都御史以往起养病右都御史林聪以代鹏给度僧道南京监察御史任英言比岁旱涝相仍灾异迭见内地荐饥边塞多警京城内外民食孔养若复行给度则天下僧道纷集京师米价益贵况此辈奸盗者多即如四川僧徒悟升乃为贼首乞罢其令不从发团营官军三千疏浚京师沟渠七月辽王壕墭之长子卒亡子请以其妃妾殉上曰先帝顾命毋殉后宫也王何戾耶妇无子别室迁之濮州民有乘饥为乱者州捕杀之其弟同居当连坐上曰民饥思乱朕甚悯焉同居者不预谋杖戍之杀者家属财产悉毋籍八月祀宋儒程颢程颐于博野县 【 愿颐故博野人其五世祖为宋太宗时端明殿学士因家洛阳知县裴泰奏其事故大有是命】 旌异广东按察司副使孔镛佥事陶鲁林锦赐诰命九月癸丑朔日有食之令侯伯新袭及驸马年少者送国子监读书习礼十月旌四青州知府李昂湖广按察司佥事尚禠浙江按察司佥事周正方河南府知府吉庆直隶真定府通判传恕顺德府通判李观故城知县杜中阳城知县耿升钱塘知县谢颎赐诰敕增设山东布政司参政一员提督劝农十二月起复太常寺掌寺事礼部左侍郎万祺于家自内旨科道官言国家大祀时享诸司不敢以刑丧奏刑丧之人不得陪祀供事而况掌祀之大臣太常则掌祀也礼卿之贰则大臣也上曰朕将别用焉 【 万祺南昌人精禄命以椽授鸿胪寺序班有援之者超擢吏部主辜石亨将为英宗谋复辟以问祺祺曰某详太上禄命当复为天子力赞之及英宗即位以亨荐召见擢吏部郎成化末累迁工部尚书太子少保祺起家掾吏列于六卿物论不平然能自谦约以身名终】 罢湖广宝庆等府县淘金 【 时内费日侈帑金渐乏命宝旧场淘金场二十一岁役民五十五万有奇而武陵县民伤蛇虎死大水者无筭仅得金三十余而已廵抚官以闻诏罢之】 都察院右都御史李寅奏锦衣镇抚累问妖言罪人所追妖书图本悉妄诞不经愚民往往被惑乞备录青名榜示天下使威知其谬幻诏可 【 其书有番揭地搜神记诬金龙八宝混天机神经安天定世绣莹关九龙战江神图天宫知贤变遇神图经镇天降妖铁板达通天混海图定天定国水晶珠经金锁洪阳大策金锋都天玉镜六甲明天了地金神飞通黑阮书通天彻地照僊炉经三天九关夜海金船经九关七返纂天经八宝擎天白玉柱天子金地历刘太宝泄漏天机伍公经夺天间门纂经佛手记三煞截鬼经金锁栏天记紧关周天烈火图玉盆经换天图飞天历神工九转玉瓮金灯记天形图天髓灵经定世混海神珠通玄济世鸳鸯经锦珊瑚通天立世衮云裘银城论显明历金章紫绶经玉贤镜四门记燕破国经通天无价锦包袱三圣争功聚宝经金历地经夺天策海底金经九曜飞光历土伞金华盖水鉴书照贤金灵镜经朱书符式坐坛记普济定天经周天烈火图六甲天书三灾救苦金轮经智锁天关书感天迷化经变化经镇国定世三阳历玄元宝镜玉伞锦华盖换海图转天图推背书九曜飞天历弥勒颂通天玩海珠照天镜玄天宝镜经上天梯等经龙女引道经穿珠偈天刑图应劫经天图形首妙经玉贤镜透天关尽天历玄娘圣母亲书太上玄元宝镜降妖断怪伍家经金光妙品夺日金灯红尘三畧照天镜九关番天揭地神图金锋都天玉镜玉树金蝉经玄娘圣母经七返无价紫金船银城图样龙凤勘合】 虏入马营齐家沟赤城袁家墩等处宣府游击将军署都督佥事周玉败之诏与实授当先官军升赏有差 
　　十一年正月考察朝觐官吏部奏罢寗珍王诏从之故真人张元吉母死当戍释为民祀故监察御史伍骥都指挥丁泉于福建上杭县 【 汀州府上杭知县萧宏奏天顺六年盗贼窃发都指挥丁泉率兵守备本县扞御有方贼不敢犯次年贼势益炽廵按监察御史伍骥入境闻变即驰至汀审察贼情调兵策应单骑入巢谕以祸福贼出不意骇甚及闻骥谕感泣至诚旬日之间胁从来归者千七十余惟贼自李宗政等负险不服遂与泉率兵深入攻破营寨泉奋身力战为贼所害骥总督官军吊死恤伤激扬义气与贼战十余合破犂璧等一十八寨擒斩八百余人贼平未几骥遂殒命民皆伤痛相率出私财立祠乞载诸祀典岁时致祭事下礼部覆奏赐祠额曰褒忠骥安福县人景泰甲戍进士庄重寡言居风宪持大体见同类掇抬大臣以沾名者恒非之遇事尚为果决敢任】 二月闭宜阳等县银峒申明酷刑之禁乙未月食三月虏自尖山墩西空入寇大同右参将都指挥李镐游击将军都督佥事缑谦等御之金山儿迤西败之追至向水河及尖山西空又败之赐敕奖谕宁晋伯刘禄卒禄年故少命赐祭不予葬免辍朝着为令分命监察御史清理天下军伍以多少为殿最四月置宝丰商城二县命南北两畿河南湖广江西地广民众之处增设劝农官一员壬辰干清宫灾五月纪宫人之生孝宗皇帝六年矣以万贵妃宠且妬不敢闻上至是上始知之下礼部拟名名不惬上意上自名之遂见皇子于羣臣中外人心莫不欢庆六月湖广总兵官左都督李震等奏沅靖等边卫控制川贵广西诸种蛮夷顷者苗贼攻掠不已虽已调兵捍御卒难成功请如正统景泰年闲靖远伯王骥等故事大剿之上曰蛮夷猾夏自古而有要在边将覊縻得宜其令震等与四川贵州广西参将土官人等分屯御之肆侮拒敌则行剿杀闻风畏威则加抚谕皇子母纪氏薨七月唐王琼坦薨印记马骡驹于北直隶山东河南等处修理南京太庙八月借漕卒浚旧通惠河以通京师漕挽命朝官离家十年者方许省祭取陕西廵茶御史还京选差行人二员禁茶如旧追赠真人喻道纯父宗敬为太常寺寺丞母杨氏为安人自内旨闭秦川火地山两当县申家庄银峒九月丁未日有食之陈州知州戴昕秩满当迁州人言其政命复任升俸二级旌异石阡知府杨荣晋州判官张纲赐诰敕属荔波县于庆远府 【 荔波初属南丹州士獞覃仕武苦夷法峻厉与知州莫必胜构兵累年故以属庆远】 十月增设专理河道工部官一员礼部左侍郎万祺至改为工部十一月癸亥册立皇太子诏天下升右通政程万里为户部右侍郎侍讲学士尹直为礼部右侍郎太常寺少卿孙广安为本寺卿自内旨十二月升大医院院使方贤为通政司左通政仍掌院事 【 时贤自结于太监黄赐为赐盖寺以修衙门为名捃摭罚纳银募匠易木所费不赀以此得宠前此杂流升四品官带俸者止太常太仆少卿及顺天府丞以通政官带俸者自贤始】 申明洪武闲学规于国子监置高明县编发自宫者于海户令再犯者处死全家发边远充军旌异莱州知府熊琼韶州府同知方新成都府同知李祥东昌府通判萧彦敬河南布政司理问诸豫归德州判官陈献赐诰敕已亥复郕王帝号上尊谥曰恭仁康定景皇帝修饰其陵寝 
　　十二年正月是月南京阴霾蔽日地震有声二月巳亥朔日有食之增设山西忻代诸州县劝农官已丑月食给狱囚药饵三月册阳铸为鲁王李震破靖州苗贼五月复罢遣陕西廵茶行人升工部左侍郎万祺为本部尚衵自内旨敕都察院左副都御史原杰往荆襄等处抚治流民六月泷水等县猺贼四出焚劫浚通惠河成蒙化洱海鹤庆大理赵州邓州等处盗起七月皇第六子生定京操军逃亡罪例黑眚见命宋儒朱熹十世孙炖袭翰林院五经博士奉祀事设贵州程番府太学士商辂等条陈时政六事其一言哈密等处番人来京携带玉石多被细人诱引进贡计嘱行户高直卖官规取厚利闲住番僧往往自都纲禅师升至国师佛子法王等给与金银印信图书其有死亡徒弟承袭更求造塔二者皆侵耗朝廷财物宜行禁治其一言广东云贵等处有贡奇花异草珍禽奇兽珍珠宝石金银器物此物非出所贡之人必取诸民取民不足又取之土官夷人家一物之进其直十倍暴横生灵激变边方莫此为甚乞敕内外臣自后皆毋进其一言永乐闲以交趾为郡县其后守镇非人遂致陷失今两广四川贵州云南俱系边远云南与交哑尤为切近蛮夷土官易生事变宜命吏部推选刚正有为大臣一员廵抚其处上嘉纳之以黑眚见祭告天地于禁中遣官审录天下罪囚八月改南京户部左侍郎王恕为都察院左副都御史廵抚云南丁丑内承运库监生袁庆祥见帑藏虚耗岁入不供而售直宝石无虚日月因上章极言命杖五十送吏部令肄业国子监 【 庆祥后举进士历官刑部主事员外郎为广东按察司佥事】 大学士商辂言郊祀之礼岁一举行至重事也迩闻皇上广敬天之心建祠宫北奉祀玉皇制造祭物祭器乐舞之具一如郊庙并新编乐章命内臣习之欲于道家所言神降之日举行祀礼臣等窃详皇上为此毋非欲上为母后祝厘下为生民祈福但稽之于古未合礼经昔传说告高宗曰黩于祭祀时谓弗钦礼烦则乱事神则难伏望停罢凡内廷一应斋醮亦悉禁止从之丁亥月食九月妖人李子龙等伏诛增孔庙笾豆佾舞之数以边警方剧令旗军有能出赀募兵满百人以上者赐冠带封諟锵为伊王偕灊为韩王以征靖州苗功封李震为兴宁伯诏抚绥流民十月传奉监生李英儒士顾经万爚邬存敬等二十人俱冠带中书科食粮御用监办事 【 英等谄事大监梁芳韦力转相附结遂得进用往往取释老书及小说不经之语缮写成帙为标异名以进骤至美官有一岁三四迁者经父珏以巫起为太常卿爚工部侍郎祺养子存敬初名枨为驿丞罢官至是改名其它多宦家子及市井无赖云】 朵颜三卫夷人复请开马市不许敕边臣防边置饶平县十一月续资治通鉴纲目成上制序文弁首升南京礼部左侍郎倪谦为本部尚书翰林院侍读学士钱溥为南京吏部左侍郎国子监祭酒周洪谟为礼部右侍郎仍掌监事自内旨开设郧阳府 
　　十三年正月庚子朔增孔庙笾豆乐舞之数二月癸未月食闰二月禁通报旨意命监察御史吴道宏往郧阳府安抚人民敕广东按察司副使陶鲁提督高雷二府兵务防御蛮寇三月慎妖言之罪 【 时西厂行事旗较以捕妖言图官赏无藉者多为伪诱愚民而后以请告行事者捕之加以法外之刑冤死相属无敢言者故有是命】 置商南县升口县为州命慎选王府官严保勘考试之禁四月封芝北为唐王修续资治通鉴纲目成五月罢西厂之缉事者禁遏刁讼六月严捕盗之令革兵部尚书项忠职为民 【 项忠字荩臣嘉兴人正统七年进士授兵部主事迁员外郎十四年扈从北征陷虏中自拔归进郎中景泰初推广东按察副使按部高州谍报贼携男妇数百流劫讨落部将请发兵忠曰流贼无携家理慎无妄杀及诏其俘果皆良家被掠者尽释之四年征泷水贼有功丁外艰服除改山东天顺三年擢陕西按察使丁内艰军民诣阙借留诏起复之七年召为大理卿借留者再至乃改都察院右副都御史廵抚其地平洮岷诸番乱再与宁远伯寿彰武伯信御虏有功成化三年召还佐院事其明年固原土胡满四据石城叛复以忠总督军务与都督刘玉讨之伏羗伯忠战死我军遽却忠即阵斩一千户以狥众乃定廷议请益兵诏问忠忠谓不须益可坐而困之相持百余日单骑抵贼寨谕以祸福胁从者稍出降其逸出者皆纵使去以服其党贼窘每突围薄我大小三百余战皆却之擒其爱将杨虎狸解所服金钩赐而遣之约为内应卒擒满四斩首七千六百俘获二千六百有奇五年迁右都御史六年荆襄贼李胡子者本刘千斤余党倡流民为乱忠复总督军务乃遣人持榜出入招谕其负险不服者纵兵搜捕凡发遣还乡者百四十万编戍者万余斩首二千余级献俘于朝者百余人诏暂留抚治进左都御史会孛星见言者谓荆襄杀戮所致忠再疏自列因乞骸骨上温诏慰忠且召之还十年拜刑部尚书寻改兵部汪直开西厂锦衣百户韦瑛挟直势诇察屡兴大狱忠草疏倡诸公卿奏罢之直内衔忠忠不自安乞归未行直嗾东厂诬以赃私事上命三法司锦衣卫会问忠抗辩不服众知直意无敢违者而忠坐为民久之陷忠者次第败复兵部尚书致仕弘治初以建储恩再进阶光禄大夫十五年卒年八十二赐祭葬谥襄毅录孙镛为嘉兴所千户忠刚果沉毅遇事敢为故能临敌制胜而实录言在荆襄时驱逐流民以械系死道路者不可胜纪】 汪直复开西厂雨钱于京师太子少保吏部尚书兼谨身殿大学士商辂致仕 【 商客字弘载淳安人宣德乙卯发解浙闱正统乙丑会试殿试皆第一授翰林修撰寻命进学东阁郕王监国升侍读擢入内阁时英庙北狩力沮南迁之议虏逼京城与羣臣议经畧战守久之升兵部右侍郎兼左春坊大学士仍兼学士天顺改元以景泰易储事黜为民成化二年复前职与彭时议慈懿皇太后葬礼率堥臣伏阙争升尚书仍兼学士己丑冬燠陈时政辛卯冬彗见复疏八事壬辰以天下水旱相仍请省科敛减力役宽两税弛利禁乙未进兼文渊阁大学士丙申加太子少保改吏部黑眚见复陈时弊丁酉兼谨身殿学士与同官论罢西厂寻乞归辂丰仪山峙襟度渊澄词气温徐居平敬慎论古今治乱得失是非亹亹不倦文牍盈案裁决如流卒谥文毅】 七月诏两京堂上官五品以下者从吏部依例会官考核 【 时当考察堂上官皆自陈太常寺寺丞吴亮亦自陈休致上意其僭故有是命】 赈恤京都民之被水者敕谕各边镇守廵抚等官从宜计议彼处弭盗安民之术选将练兵之方备奏以闻辛巳月食八月命杭州府祭唐臣褚遂良上曰山东兖州及南直隶诸府州雨水为灾民甚饥窘朕实愍之户部臣其择廉能郎官五员分往赈济复设河南廵抚官诏留廵盐御史雍泰一年以抚恤两淮灶丁东厂官较发云南百户左升私事词连通政司掌司事工部尚书张文质及他官锦衣卫遂并执文质左通政何琮等以掌印请上始知之即命释文质而责问银衣卫官胡擅系大臣者指挥使朱骥自伏命停骥俸三月九月诏逐罢闲官吏人等之匿京师者诏自今边储三年一盘查着为例置三水县升兰县为州吉王见浚之国是月也以传奉得官者三十有余人十月复立哈密卫于苦峪谷之淮安凤阳饥荒暂止征备用马诏会举将材十一月严文武乘轿之禁诏稽核辽东屯田许朝鲜国市弓角 【 朝鲜国王李折女奏言小邦北连野人南邻岛倭五兵之用俱不可缺而弓材所需牛角仰于上国今互市同钱弓角等物朝禁甚严窃惟高帝时待遇小邦异于诸藩尝有火药火炮之赐望特许收买弓角不与胡人一例兵部言朝鲜恭顺之国果与诸夷不同宜许而限其数上今每岁许买弓角五十】 上以天下官吏朝觐奸诈之徒或缘私仇玄相告讦吓骗财物及阴构以事中伤良善又贤否黜陟朝廷自有常典乃有与京官往来交通营求作弊者并命都察院榜禁之十二月户部郎中李烱然陈凤阳诸州府救荒之策其一言建吴二庶人家眷十八口巳物故大半而月给米二十五石如旧请量减之下户部议可从上不许曰先先帝之赐数戊申月食以太子太保兼都察院左都御史王越有红盐池扑虏功命为兵部尚书仍太子太保兼左都御史及原加俸一级 
　　十四年正月传奉升太常寺恊律郎丁永中为本寺寺丞襄王瞻墡薨定官军歇操例岁以二八之月起操至五月十一月大寒暑而止禁革仓场积弊二月虏犯辽东叆阳堡杀掠甚众升锦衣卫指挥使万喜为都指挥同知指挥佥事万通为指挥使正千户万达为指挥佥事予世袭命中外军政官五年一考选皇太子出阁进学增设云南按察副使一员整饬临安兵备罢朝天宫工役命官军五千修国子监赐山东按察副使陈相凤阳府通判冯珪登州府通判袁玘开州判官林彦纲诰敕旌其善政总兵官都督同知欧信廵抚辽东右副都陈■〈金戊〉以袭击三卫夷之捷闻三月冠皇太子十三道监察御史言窃见廵抚宁夏贾俊奏称边储匮乏欲将河南陕西山西北直隶两考吏典及在京各衙门办事满者俱令纳银免其考试即与冠带民闲子弟纳银许充知印承差府州县等官三年六年考满纳银免其赴部考绩户部议为准拟诏旨许其通行稽之往年陕西一方偶有纳马纳草事例至今朝论不以为是堂堂天朝富有四海令量入为出月扛省百边储胡患不充军需胡患不足而为此卖官鬻爵之事伏乞痛革前弊别图长策使边备不乏名器不滥上曰汉文帝从晁错备边之策后人惜其作俑纳银足边后世谓何御史言是一切罢之录陕西岷州擒斩番贼功命禁安南国使臣多挟私货有言建州三卫夷故无罪陈■〈金戊〉邀击为功敕兵部左侍郎马文升等往招谕之盗起福建上杭县敕镇守太监卢胜廵按御史戴用等督捕之廵抚辽东右副都御史陈■〈金戊〉再以击建州之捷闻封闭乌撒卫天生桥稻田坝奈章场等处银峒复开辽东广宁等处马市 【 陈■〈金戊〉奏永乐闲辽东设马市三处一在开二成南关以待海西女直一在广宁城以待朵颜三卫正统闲因漏泄边情已罢其二惟开原南关巾独之存近者朵颜穷迫潜结海西转市于我而海西藉彼马力数犯我边若许复开则有以朵颜之心散海西之党而中国并受其利下廷臣会议报可】 起都察院右佥都御史高明廵抚福建以平盗 【 高明贵溪人少刲股愈母景泰二年举进士拜监察御史多所建白平反徐州民越诉赃吏例当戍明议戍例为诬诉设今所奏实不过当杖制可着为令州又以妖言十余人具反狱闻明讯无状止坐本律出按河南河徙民就居河旁浮淤地议者欲履明曰河徙无恒安知异日之不为河耶岁满廵畿内入与吴琛对掌三法司奏牍五岁台称二妙天顺改元率同官劾兵部尚书陈汝言其声益着院狱囚五十余人白昼劫狱明驰片纸闭丸门止行者掩捕得之四年与御史赵明等廷劾天下朝觐官疏词颇激上诘主笔者明请独任不以累赵都御史寇深言上都察院累年弹文奏章皆出高明之手上曰能御史也吏部拟出为按察使上谓李贤此人宜内任又谓寇深可都御史也未几迁大理丞成化元年擢南京右佥都御史南京自春徂夏阴晦霪雨扬州人民无故惊疑扶老隹冏幼俱往南奔两月方定用上言宜修人事以回天意下礼兵二部礼部尚书姚夔请敕两京文武羣臣修省兵部尚书王竑请敕南京守备等官饬武事防不虞皆从之又言刑部郎中孙琼陈鸿渐梅伦兵部郎中何宜工部主事宋瑛皆廉洁端方拙于谋身不求知闻毅然求退乞敕吏部显曜以奖恬尚又言学较人才所出而近年开四十岁以上及纳马等例多至万余人昔唐德宗欲官献瓜菓者陆贽进谏臣今亦恐举人相谓纳马入监等吾明经朝论韪之顷之扬州盐徒为盗杀廵江千户反廵简官兵十余人敕明从宜督捕明造厄舰名曰筹亭督卒伍往来江南北会朝廷遣中官及锦衣较卒五十人籍首恶家明虑变起馆榖五十人者不使出户而外授方畧督兵分擒九百人尽得之中六十余人劫狱复入江为盗明使伏于芦洲伺其出没蹙入芦尽擒之召还京以亲老乞终养既免丧闽上杭盗作敕复起得便宜行事明力疾上道俘获四百余人诛其首恶四十遂请柝县之县名永定旋乞致仕卒明廉约清峻所至整肃恬于仕进但规摹颇隘不能有容晚年女巳聘某人改适宗室为乡人所薄】 四月陈■〈金戊〉复以击虏之捷闻廵抚四川赞理军务右副都御史张瓒以破松迭等处夷寇之捷闻五月以尚宝司少卿戴缙为右佥都御史自内旨翰林院儒臣编集御制诗成辽王壕墭薨商州大水民多渰没六月设恩平县陈■〈金戊〉复以击虏之捷闻命太监汪直往辽东处置建州三卫边务英国公张懋等奏京师大圆通等寺非有不可已之役而官军所以威势而惧戎者也而动拨营造当此暑雨下情不堪且今边报迭至正蓄威养锐之日请行置止止曰内官监材料具备借力一运秋可毕工毋止也大慈恩寺禅师喃渴领占等乞给银印许之福建盗平普定等处蛮贼劫掠总兵官吴经等欲大发湖贵云南兵击之止曰贵州阻恐未必得贼徒伤无辜其敕廵抚都御史陈俨往度之 【 俨庐陵人】 七月以北直隶山东水遣官勘济八月上曰畿内山东诸府灾伤甚其合追粮草马匹及一应差役宜停止分豁者具奏闻选官分赈之江西亦水其令南京刑部右侍郎金绅往视科道官各上救灾事宜因言比来各工匠或自叙斤斧微劳或造奇巧玩物希求恩典辄受官职室于官军捕获妖言乃其本事不论轻重一槩迁官况其中枉诬比比刑赏过中亦灾所繇乞敕吏部自官匠出身者裁其月俸第许荣以冠带敕兵部计议捕获妖言明白者止加给赏不予以官下所司停征顺天府民借支仓粮免其所负羊毛禁私铸钱戊申早朝东班官若闻有甲兵声者皆辟易不成列卫士露刃备不虞久始定莫知故己命班居下者百余人跽午门踰时释之因申明朝仪八事执廵抚苏松等处都察院右副都御史牟俸下锦衣狱传升锦衣卫故带俸百户施良子仁为实授百户百户王英为带俸正千户九月定隐匿贼情罪例免被灾囚人纳纸十月敕捕倭于扬州给宛大二县养济院贫人布二千五百余疋廵抚辽东右副都御史陈■〈金戊〉奏比闻建州卫夷虏酋卜剌答等仍纠余党盗边宜复调军捣巢永除患苦丁兵部尚书余子俊言建州海西诸虏近蒙恩谕多已改悔■〈金戊〉出传闻复请加兵恐起旧衅乞令严饬所部详加侦瞭至乃出击去勿穷追倘卜刺答等服罪入贡及朵颜三卫被满都等仇杀避难近边俱宜曲加慰抚毋贪功妄杀失朝廷怀柔之义诏可十一月始令翰林官习仪 【 先是朝休院官僚自永宣以来并免习仪至是万寿节锦衣缉事官较奏学士王献简讨张泰不赴上命鞫问之献泰举故事以闻命宥之仍命自今内阁办事者免其余并习仪如常】 裁革广西养利州上知州永康县土知县置流官修南京椶殿十二月谕户部臣曰今岁北直隶水灾殊甚闻紫荆关水门被水阖流至涿 【 阖门扉也】 则人民禾稼灾困可知有田应免者悉免之癸卯月食申在外武官私役军士禁税 
　　十五年正月二月禁自宫以求进者四月以吏部听选官李孜省为太常寺寺丞监察御史杨守随等言我祖宗立法定制官人必繇资格核士必考素行是以奸伪衰止流品疏清至于祭祀之礼罪人不得供事刑官不得省牲疾病刑丧不得陪从其典尤重李□省故胥也受赂逃匿薮于京师其资格则刀笔也其情罪则胥靡也小方投合忽无级陛命下之日士论沸腾奈何用此奸罪秽人渎事天地宗庙之骏奔吏科给事中李俊等亦以为言上曰其改之上林苑监乃以为左监副庆王邃雝土薨五月兵部左侍郎马文升坐招抚建州海西夷夷人复犯边都察院右副都御史牟俸坐受人财皆下狱谪戍上曰牟俸职司风纪大肆奸贪马文升抚夷也夷复变六科十三道胡容隐不纠奏者其陈状于是给事中李俊等二十七人御史王浚等二十九人合词请罪诏廷杖之人二十升都察院右佥都御史戴缙为右副都御史自内旨特加工部尚书万祺太子少保七月命汪直行边八月南京刑科给事中李鸾先奏南京工部所属虚费官钱下南京工部覆之覆上言妄调鸾为判官已南京科道奏鸾言无非为国节费虽不实乞宥罪上曰有旨旌异桂林知府金纯武昌知府秦夔济南知府王璟杨州知府周源庐州府同知李凤霸州知州蒋恺广德州知州周瑛深州知州韩儒道州知州方璟六合知县唐诏藁城知县李兴阳曲知县宋宾赐诰敕 【 瑛莆田人成化已丑进士授广德州知州教民遵葬祭法戒溺女迁南礼部郎中守抚州调镇远累官四川右布政使致仕先是陈献章倡习静之说而嘉鱼李承箕得其传璊移书让之曰始学之要先放心放心居敬是也居敬则心存聪明睿智皆繇此出然后可以穷埋所谓穷理者非谓静守此心而理自见葢推之以至其极也孟子曰万物皆备于我言人心伙外也不即务穷理能尽此心之体乎今不务此乃块然静坐求事□用之学吾见其难已论者谓献章主静得圣门宗旨乃其滥觞流于葱岭不可无瑛之坻柱所著有经世管□律吕管钥字书管钥等书】 册祁镛为襄王九月孝陵大风拔木遣守备成国公朱仪祭告于孝陵传奉升禅师结干领占为国师冠带监生卢英为鸿胪寺序班汪直奏刑科给事中赵良行事轻浮先时上书不谨难居言路外调之十月命汪直监督军务抚宁侯朱永佩征虏将军印充总兵官讨建州夷廵抚辽东右副都御史陈■〈金戊〉赞其军复命朝鲜国王李折女出兵夹击之太子少保户部尚书杨鼎乞致仕不许再请许之赐敕曰卿历官翰苑纂修讲读効劳良多殚心户部国赋通融厥绩茂焉朕方图任老成卿乃引年至再兹特允请命给驿舟送归仍令有司月给米二石岁拨人夫四备赡用夫优它敬贤者朕之心执礼养恬者卿之志功成身退者士之荣去国怀忠者臣之厚卿笃念此尚优游田里化导乡人使风俗归淳治理臻盛则足副朕眷卿亦永终誉哉时方简臣朝论以为优 【 杨鼎字宗器咸宁人家贫为商后乃苦学治三经宣德末乡举第一闻南京祭酒陈敬宗严教即求入南监从学闭户读书爨食躬作正统四年会试第一廷试第二授翰林□□巳巳北虏又寇以才推擢□□□□□□□□州事平还朝军兵送鼎莫不流涕迁侍讲兼春坊左中允寻升工部右侍郎天顺元年转左中贵牛玉谕旨欲转江南拆粮银入实内帑而以他物充武职俸鼎从容议口之成化四年代马昂为户部尚书延绥用兵廷议预征边饷鼎言黄河汉唐漕运故道闲虽稍险然三门而上小河可达延绥其迹尚在苟贮粮水次遡流徐运何所不济疏上且请身督之竟见龃不行鼎在官力清利孔所题覆持正不回事出上旨亦不曲狥毋论权贵所立税盐二法户部遵守之十五年以水旱被劾鼎故与大学士刘珝善后以干托不从相失鼎知言者见劾皆翊所主恳乞致仕鼎在官有十思书坐隅曰量思宽犯思忍劳思先功思缓坐思下行思后名思晦位思卑守思忠退思早居家遵用古礼筑书院延师以教里中子弟岁饥出所蓄赈亲旧语人及诸子曰平生无所长但识廉耻二字耳其卒也赠太子少保谥庄敏鼎娶妻时年已三十夫妇相庄子时畅官至太常少卿时敷举人为鼎庐墓弘治初旌表孝子】 传奉升僧继晓为僧录司左觉义闰十月升大慈恩寺国师乳奴班丹为灌顶大国师觉义绰吉坚参为国师大隆善护国寺灌顶大国师班卓儿藏卜为佛子国师着癿领占为灌顶国师其以传奉得官者四人十一月戊戌月食朱永袭败建州夷是月也以传奉得官者廾七人十二月封朱永保国公不世加汪直食米岁三十六石升陈■〈金戊〉右都御史升者千八九十人赏者千五百四人升大能寺右讲经札巴宗禁为国师 
　　十六年正月禁云南边军交通外夷升应天府府丞谈伦为顺天府尹顺天府丞徐英为河南右布政使自内旨 【 伦吏部尚书尹旻心腹而英内阁学士亲也】 命太监汪直监督军务兵部尚书王越提督军务保国公朱永佩平虏将军印充总兵官率京兵万人赴延绥御虏参将等官皆令直推举兵科给事中孙博言六事其一言东西二厂缉事旗较多毛举细故以中复大臣旗较故厮役之徒大臣则股肱之任岂厮役可信反过股肱纵其旨公已非美事一或失实所损实多汪直闻博奏怒甚召诘之上下旨博不谙事固当治也姑恕焉二月诏天下学较孔子庙廷所在凡过门者皆下马太监陈喜以公事出河闲河闲知府滕佐等赈民于外不能供应喜奏之命执赴京拟罪有差朝鲜国王使人来献建州捷命户部郎冀绮林同赈济保定河闲二府汪直王越袭败虏于威宁海子来奏捷遂亡班师许之上曰顺天府并直隶府州县山东饥荒特甚朕不遑寝食光禄寺一应派纳供用凡被灾处悉为减省书曰民惟邦本本固邦宁岷王音垽薨加汪直岁米四十八石封王越威宁伯仍以太子太保兼都御史掌印提督团营如故五月河闲府东光县地官庄在焉管庄之人征粮二斗科道官言天子四海为家何必庄田东光之民失土地矣赋敛比之公田数及三倍民木如此非死即徙非徙即盗耳上命征五升三合五勺如开垦荒田则例六月禁贵戚世家侵占民田廵按辽东监察御史强珍奏建州班师亡何虏即四入叆阳清河杀掠男妇五百余人头蓄无筭实繇前廵抚都御史陈■〈金戊〉启衅邀功致其报复诸守将不能御却之又畏罪贪功隐匿不闻直待朝廷论功升赏陈■〈金戊〉回京之后始以入奏请逮问欺罔用正厥罪兵部尚书余子俊等覆奏引皇明祖训参■〈金戊〉累犯死罪不宜再纵当从珍言上命守将吴瓒崔胜戴罪杀贼镇守太监韦朗停岁赐食米半年总兵都督缑谦与■〈金戊〉各停俸一年余皆属珍逮问之兵科都给事中吴原监察御史许进亦论劾韦朗等功匿罪虽已停俸尚宜重处其劾陈■〈金戊〉以为黄潜善贾似道之流上曰是业处分姑已之已汪直自辽东还奏珍行事乖方所参被虏人畜皆妄请治其欺罔命锦衣卫千户萧聚往勘若不实即械京鞫之七月逐自宫以求进者申明存恤孤老之令萧聚至辽东不能有所勘但械强珍以来汪直先执珍拷掠之然后闻奏命会官廷鞫坐奏事不实赎杖还职内批谪戍之辽东寻以兵部及科道官先尝妄劾陈■〈金戊〉及都察院奏差强珍不当俱令回奏皆服罪上责都御史王越不谨姑宥之兵部科道官停俸各三月■〈金戊〉旧所停皆免之以仪真批验所盘掣私余等盐三万引赐太监梁芳丙子晓刻月当晦不晦十二月命汪直同太监传恭刘恒于神机营把总仍提督十二营南京科道官复劾奏陈■〈金戊〉罪上曰前者给事官劾■〈金戊〉不实巳责之而又何言故当执治姑罚俸半岁传奉锦衣卫指挥同知佥事千户百户倪端等十一人俱递升一级传奉序班许旸等为锦衣卫百户庙官顾伦为太常寺博士及文思院等官毛祥等二十人有差僧录司左觉义僧继晓奏欲赍所赐护敕至湖广九峰寺乞给驿马官船廪饩丁夫家僮三人亦乞行粮脚力从之芜湖县老人张礼前后率领机兵擒盗二百余人授九品散官仍令捕盗十一月壬辰月食十二月虏入大同命汪直监督军务朱永佩平虏将军印充总兵官王越提督军务往击之 
　　十七年正月传奉升太常寺丞朱福铭本寺卿升等丞顾玒丁永中俱少卿福铭永中繇乐舞生玒繇庙祝二月命予儒士华岳等十一人冠带食粮中书科 【 时内府各监局及在外诸寺观皆有书办人员传录道书佛经及词曲小说所至有近幸内官一二人领其□书成上进侑以珍玩随其轻重辄得恩典】 以陈■〈金戊〉为兵部尚书太常寺少卿顾玒丧母乞诰祭予之吏部尚书尹旻请再赠其父以免再给又予之三月徽王见沛之国汪直来报大同捷遂献俘加直岁米三百石永世袭爵越咖升太子太傅岁增禄米四百石本三百折百石掌前军都督府事总五军营兵提督团营操练荫一子锦衣百户升戴缙为右都御史右佥都御史屠滽为左佥都御史自内旨设平虏卫是月久旱恒风四月掌太医院事右通政蒋宗武乞原籍官地为业予之户科都给事中刘昂等劾宗武猥以末技攘取显官请求亡厌乞收前命上曰已赐矣毋扰以风霾敕羣臣修省册邃■〈土屏〉为庆王从主客司郎中汪景昂陈请升为太常寺少卿文华殿东耳房书办如故五月升尚宝司卿任道逊为太常寺少卿文华殿耳房书办如故有办吏王冠者奏称吏典办事各衙门率供贱役无异奴隶乞如监生例量减岁月吏科都给事中董旻恶其不揣参送法司拟罪冠不服评事房明强之冠复讦旻与给事中王瑞张雄张晟占吏数多具疏令其子赍至通政司投进而通政司迟之冠弓言本司官通政使何琮右通政王■〈日上永下〉及吏王忠故延而右参议刘英泄其事于旻上下旻锦衣卫狱具上闻上释琮■〈日上永下〉忠不问调英旻于外任英降一级瑞雄晟明皆停俸三月冠罪如拟越数日吏部拟旻漳浦知县英陕州知州有旨责皋缓尚书尹旻伏罪宥之更调英旻于边方总督两广军务右都御史李英总兵官平乡伯陈政等击败猺獞之为乱者擒斩三千有奇礼科都给事中张铎兵科给事中萧显以言事忤旨吏部希意拟外除铎汉阳府通判显陇州同知故事给事中序迁至知府为劣至是外除为府判州佐内旨允铎再改显于贵州吏部言贵州州皆裁减无同知者特命添设于镇宁宣府虏报至命汪直监督军务王越佩平虏将军印充总兵官往击之六月司设太监王助建寺四直门以工料不足请存积官盐二万引下吏部尚书翁世资极言盐课禁约之例不可开端以匮边计上曰予引千不为例镇守太监刘忠奏山西不岁诸府州卫所该输柴炭乞暂免之上曰其即免二季七月命汪直总督军务王越佩乎胡将军印充总兵官统京营兵分路剿虏所在镇守总兵廵抚等官听节制不遵号令者以军法先从事及奏闻八月升上林苑左监副李孜省为通政司右通政仍管监事给太常少卿丁永中先任寺丞敕命工部员外郎萧奎尝以事忤中官至是升云南按察佥事提调学较中官言其不称命调之贵州辛未晓刻月当晦不晦九月御史干大节言事词颇切直留中不报密谕吏部外调之以为鹤庆军民府推官李孜省上官右通政王■〈日上永下〉以其杂流心易之孜省进密帖命调■〈日上永下〉太仆寺少卿十月丙辰月食传奉道录司右至灵邓常恩等为太常寺卿锦衣卫指挥千百户等官有差又以五十余人十一月汪直奏臣至宣府分守要害虏知有备遁去近边无烽火乞班师还京上曰冬月正宜堤备提督光禄太监杨鹏请升本寺寺丞杨惇为少卿典簿徐敏署正王佐为寺丞从之十二月改锦衣卫百户何瑾为尚宝司司丞 【 瑾从太监陈喜引进羣小纳赂求官而已因得厚利又获转职】 命王越佩征西前将军印镇守大同仍与汪直提督京营宣府右路军马是月也以传奉升官者二十余人 
　　十八年正月赐太监梁□两淮运司存留盐五万引传奉内府供给事者顺天府通判沈政为太常寺少卿二月汪直王越使锦衣卫带俸都指挥使汪钰来报□□之捷升为后军都督佥事内使郭文自南京还道沛怒知县马时中供应不时榜掠时中子至溺水时中赴水救之起呼冤文禠时中衣絷以行老人及水夫等绕船大呼叱之不退文使家人田福顺以兵器击杀老人二人遂相讼于朝命锦衣械时中等至京鞫之法司坐时中奏事不实赎罪还职有旨降一级调广西边任为庆远经历福顺如律抵罪锦衣卫带俸指挥使栢珍卒其子乞祭葬特许之旌异太原知府张鼎怀庆知府倪颙卫辉知府张谦苏州知府刘瑀池州知府常显黄州知府王霁衡州府同知海辅松江府同知于凖蓟州知州汪溥耀州知州邓真鄜州知州李瓒陇州同知严春湖广布政司经历杨绍澧州知州鲍恺赐诰敕命汪直总镇大同宣府等处寻命专镇守大同是月也以传奉升官者十余人三月赈济苏松淮扬山西大同饥民罢西厂勒兵部尚书陈■〈金戊〉致仕右军都督马仪南京闲住 【 仪奏■〈金戊〉抚辽东时克取官银营求升职用指挥监造器血役千户入京詷事擅杀进贡夷人侵其方物隐匿俘获男女择有者二人与子澍分之与汪直诬陷御史强珍侍郎马文升谪戍御史王崇之不从其滥报有功亦被诬降澍授锦衣千户亦恃势为非事下都察院请逭官按之上命■〈金戊〉致仕仪闲住调澍永平卫左所带□差操】 传奉升尚宝司司丞李景华任杰为本司卿□□□陈斆太常寺少卿翰林院侍书严勋尚宝司司丞光禄寺署署正杨纪太仆寺丞其余二十人皆以传奉得官四月传奉升锦衣卫带俸都指挥同知万喜为都指挥使指挥佥事万通为指挥使舍人万祥为百户带俸百户万通家人徐达为正千户较尉刘惠为百户其余以传奉得官者五人以不雨遣告天地山川社稷之神五月刑部右侍郎林鹗子薇援例乞为国子监生下礼部以旧例奏上不允曰荫叙大臣所以崇德报功示激劝也自今在京三品以上官果政绩显著许一子自陈试能通经方许入监容容保位无益于时者无滥授是月也以传奉得官者四十人太监梁芳钱喜家属与焉 【 时传奉盛行名器龛滥左右近习各立门户恃宠鬬胜而梁芳尤甚每一传奉除拜满纸谢恩私第者相踵前后毋虑千人】 六月虏寇延绥河西清水营等处边将分兵御之有斩获论功行赏傅奉南京住俸太监钱能同安宁等守备 【 能自云南回罪重罚轻至是复以进奉获用】 是月也以传奉得官者十有一人七月起右副都御史程宗勘处云南木邦夷情命云南布政司岁祭故翰林院学士王祎之祠是月也传奉太常寺少卿陈斆为卿尚宝司卿李景华为太常寺少卿其余以传奉得官者六十余人道流画士工匠皆与其选八月久雨卫漳滹沱等河涨溢运河口岸多决河南城署庐舍坏人畜死亡不可胜计南京尚膳监奉御庆载荐新品物舟及沛其人殴伤县人至济宁笞人悬墙至死管河右通政杨恭以闻命刑部郎中朱守孚往勘守孚委罪廵河官上言皆宜治命宥之停俸二月是月也以传奉得官者十有八人闰八月武城后卫仓使应时用建言六事其一事言饶州烧造御器使内臣监督供费滥溢自后请但降式于诸司使造上上诘通政司官何琮等何不参驳皆服罪停俸遂命锦衣执问之锦衣坐时用建言希进指斥不恭法司拟赎杖还职命调之边方廵抚山西左副都御史何乔新劾奏按察佥事尚敬刘源旷职延狱并乞通行天下廵按御史凡三司官滞讼半年以上者悉奏请执问上曰刑狱重事也周书曰要囚服念五六日至于旬时桎梏绁绁人拘挛之不瘐死耶乔新劾奏甚善其即究治其人令天下刑官谨狱以副朕意是月也以传奉得官者十有四人九月分守独石马营右少监崔荣署都指挥佥事吴俨追虏被围弃而逃上怒逮狱论斩荣求于近幸乃自讼上曰念其追敌非坐视者于是荣俨并得降级庚戌月食是月也以传奉得官者二十四人而姚福员以白衣为锦衣千户十月升湖广茶陵县为州传奉免南京济川卫军章瑾役召还之 【 瑾以人匠贩进宝石□官盗开库银家财累巨万贿赂中官无所不至先坐罪充军至是复以幸还】 是月也以传奉得官者二十有五人十一月禁诸王府不得与亲属为婚姻吏部请补六科左右给事中之缺命疏名上仅升兵科给事中张以弘为礼科给事中及补南京工科一员自是见任科官不及额员之半太常寺奏太祀将及有看牲分献礼各衙门带俸官例不得行独去年以分献命通政司带俸右通政李孜省今看牲官数未敢定拟上令孜省仍分献免其看牲 【 孜省先为太常寺丞以科道官常劾其坐罪例不当供祀而罢既复进□乃以祈邪术蒙幸预郊祀分献岁以为常】 是月也以传奉得官者五十有七人而掌太常寺事礼部左侍郎刘岌得为本部尚书掌寺事如故太常寺少卿丁永中得为本寺卿礼科左给事中张以弘得为本科都给事中大慈恩寺灌顶大国师札实坚剉乳奴班班丹得升为西天佛子赐诰命衣帽等物复以传奉予两淮盐引太监刘通得一万王包得六千锦衣千户徐达得三万十二月文华大训成以授皇太子其书四纲二十四目四纲曰进学曰养德曰厚伦曰明治上亲序之复题其后曰惟我祖宗定制皇太子既立中外政务率令启闻欲其广见识达治体也朕侍皇考日亦尝命见羣臣预闻政理临驭以来兢业图治十有九年于兹葢尝因旱郊祷惕于星变肆赦海内葺郊坛以奉大祀增笾豆乐舞以礼先师广进士之额重老臣之归加养济穷民之廪开武学儒生之贡减籴出赈以济民饥恤刑审录以清狱讼修文究武饬内攘外朕宵旰靡遑虑功业之未茂也夫为治之道举纲必挈其要张目必该其凡是编所述庶几尽之尔尚究心副朕豫教之意念之哉手敕升太子太保吏部尚书万安为太子太傅兼华葢殿大学士太子少保户部尚书刘珝为太子大保兼谨身殿大学士少保礼部尚书刘吉为太子太保兼武英殿大学士尚书如故录刻复哈密卫右都督罕慎为左都督仍掌卫印其余论功有差定僧道犯公罪不还俗人令 【 廵抚南直隶兵部尚书兼左副都御史王恕奏言律法僧道□罪曾经决罚者并令还俗而江志僧道多因被人侵占田土负欠租税诖误致罪者请同常人赎法勿令还俗都察院会六部议覆奏从之者为令】 申命犯罪充军不勾丁补役之外 【 监察御史姜昂言天下官民犯罪充军者宣德十年诏令止终本身今有司遇凡逃亡事故率多勾丁补役殊失罚弗及嗣之义并违旧制章下兵部言申明禁止天下从之】 

　　名山藏卷之十六 

　　●名山藏卷之十七 

　　臣何乔远恭辑 

　　典谟记十七 

　　◆典谟记十七 

　　宪宗纯皇帝三 

　　○宪宗纯皇帝三 

　　十九年正月增置北胜州流官知州一员二月祀故南京吏部尚书魏骥于县之德惠祠以配宋令杨时命襄城侯李瑾统军夫万人修大慈恩寺建丰盈仓于丰润县以贮岁运都察院奏文职官有犯听许财物问发为民此律文也今有援例奏辨求复者失其人赃虽未入己己见贪矣按官吏凡犯贪淫俱罢职役不叙此亦律文请加考焉如素行不谨令其冠带闲住上曰居官本廉听许与受虽若有闲心膻之矣如律为是录赠大理寺寺丞锺同子越官敕有司月给同妻米给工部文思院大使等官牙牌以八十余员 【 太监黄顺奏请也初顺奏下礼部言文思院大使共九百余员俱升自传奉请牙牌者已过半矣夫牙牌才为朝参而设工匠非所当得也上曰与之不为例】 户部尚书翁世资乞致仕上曰卿乞休者屡朕不违卿志加卿太子少保给驿以归有司月给米二石岁办应役人夫四赐敕曰朕闻羲易系终吉之辞礼经明进退之节卿累疏求去葢得节于礼经朕用锡卿终吉之福卿归念之优游田土化导乡人俾后贤观法风俗淳厚则治理自臻足副朕眷遇之怀是举也朝恩以为渥是月也以传奉得官者六十有六人三月禁势家中盐以侵商利者以太子少保兵部尚书余子俊服制将阕驿召之已酉月食复设壁山县是月也以传奉得官者十余人而刑部主事郭宗得升为尚宝司少卿 【 宗举进士善刻印章为中贵人所引日与市人贱子骈肩供事后心媿以疾】 四月廵陕西都御史阮勤奏岐山县有周公庙咸阳县有周公墓沔有汉诸葛亮凤翔府有宋范仲淹蓝田县有吕大忠大临大钧祠并岁久沦毁乞修治赐祭上曰周公之制作诸葛亮之兴复范仲淹之经畧功在当时吕氏兄弟得传伊洛有补名教祠墓弗治祀礼缺废失古祭法之遗下有司修饬之周公墓岁两祭墓以二丁守视亮仲淹及吕氏兄弟岁一祭焉封朝鲜国王李折女长子隆为世子谕礼部臣曰折女恭顺异他国赐其世子作敕谕王焉英国公张懋等四十三人自陈祖父以靖难除叛功予爵禄世世近有减除禄米之例非祖宗报功意请复其旧事下户部左侍郎潘荣言频年水旱仓廪缺乏所入有限所出日滋非经久计懋等无事之时欲请增禄若其功何以劝赏上曰勿许也实授试御史陆渊等十一人上曰御史之设不第取谙练刑名将以求体贞度焉有老成有学行者乎慎选之是月也以传奉得官者二十有余人五月减浙江银课三之一镇守大同太监汪直驰奏近得虏报言虏且大入乞将臣故所统达官头目都督深等千一百人兼程赴援下兵部尚书张鹏等议时方盛暑师难久戍抑大同各边士马计且四万足守御矣请姑勿许而第敕谨备之因言京军之设所以控四夷优游蓄养乃可望折冲迩来差役疲困锐气消沮乞停罢之诏可保国公朱永等亦言团营见军九万三千四百有奇各处更番赴工者五万二千下场者二万四千六百操练者仅万六千七百而已劳逸频繁不遑蓄锐即马匹亦散牧远郊恐警急卒生难以调集乞暂令回营俟调遣上令止京仓之役大慈恩寺趣工下场芦沟堤岸并通州仓缮治毕即令休舍之是月也以传奉得官者十有余人而太常寺顾玒得升本寺寺丞赵玉芝母得赐诰命 【 玒故大德显灵宫庙祝自幼扶鸾假神降言福祸夤缘中官以达内庭遂得幸二子传其术亦皆得官玉芝初用左道托内臣以进历任未及半年其母遂得赐敕】 六月调汪直于南京御马监督两广军务右都御史朱英等驰奏广西桂林平乐等府蛮贼猖獗总兵官陈政等部分汉达官军土兵克期并进以有成功葢攻破黄姜桂山等峒一十六擒斩首从二千一百二十四夺回被虏男女以三十七命赐敕褒勉之是月也以传奉得官者十有余人而高士王应裿得援文职例貤封其父母七月大同总兵官许宁等奏分守左参将刘宁左监丞石岩自宣府移守至阳和之三日虏入境杀掠当论罪下兵部覆上上曰二日尔号令未行威爱未立部下勇怯地利险易未究知也其令勉图自赎增置四川布政司参议一员提督银课 【 前此会川卫密勒山银场岁课一万三千五百两有奇矿夫六百余名后皆停止至是复开兼开沙卧山银场矿夫视旧增十之一而会川离四川三司又二千余里太监察用言必得参议一员领敕提督庶银课无亏户部覆奏从之】 皇第八子生后两月薨宣府总兵官周玉廵抚都御史秦纮等驰奏煤峪口等处有虏万余越山而南大肆劫掠大同总兵官许宁等督战数合比暮敛兵相持翼日以三万余骑突至与鏖战二昼夜胜负未决臣等寻调副将江山等应援仍行缘边屯兵战守臣玉臣纮则分驻于万全左右节制之上命兵部令马俊率所统兵兼程进击以图犄角顷之宁兵失利谬以捷闻得敕奖焉余子俊至命为户部尚书是月也升太常寺丞赵玉芝为本寺卿予诰命八月虏复拥众犯边大同总兵官许宁以闻下兵部会议请敕宣府总兵周玉将兵二千驰合击之仍敕太监简颙都御史秦纮练兵防守其它诸将俱令恊守赴援选委重臣二员一自居庸关抵龙泉关一自古北口抵山海关令历视险易而区画之上曰是遂敕侍郎李衍何乔新廵历边关大理寺少卿侯锺往保定等处监察御史徐镛等言军旅之兴倚办刍粮比岁诸边仓库费出无经言及出师辄云粮乏听征之马则第支草无备甚矣请敕户部悉心规画尚书余子俊等覆奏洪武永乐时以天下岁征给诸边军马岁用之外尚有余积自正统末年以来京城及诸边添调数多无事之时俱给粮草而民闲田地又因册籍诡寄者多以故赋税日减供费日亏且水旱虫灾岁赈有常例在还官今并槩为赦免钞钱盐三法乃国家财源胡椒苏木俱官更俸银之助今并沮废此何得不忧将来请自今凡赈济逋负之粮第从缓征若颁恩诏则如古者赐明年田租之法行之凡诸诡籍悉令改正而踏勘灾伤则使风宪官同军卫有司访察勘奏分廵官使兼理粮草廵盐廵茶管屯官使岁满具报本部而其原尤在朝廷务本而节用也上曰善务本节用朕留意焉廵抚宣府右佥都御史秦纮总兵官周玉都指挥孙成等击虏胜之赐奖敕降南京御马监太监汪直为奉御除威宁伯王越名安置安陆州革南京工部尚书戴缙锦衣卫带俸指挥刘绶职俱原籍为民命工部右侍郎张颐致仕复马文升强珍项忠职予致仕命太监怀恩户部尚书余子俊阅视团营官军以杜贿赂买闲应役权要之弊大同总兵官许宁宣府总兵官周玉镇朔大将军保国公朱永先后以击虏之捷闻九月朱永复以击虏之捷闻妖人王臣伏诛 【 臣锦衣卫千户也以妖术为太监王敬所信任敬奉使苏松等府请臣及百户王完等十九人从所至陵轹官吏毒害良善诈传诏旨括取奇玩多索美女奸淫之还京为太监尚铭所发下都察院鞫治得实狱上上曰臣等在外矫诈为奸恶非重戮不足谢天下亟斩之乃枭示于被害州县王敬充南京孝陵卫净军种菜完等发开元肃州二卫充军】 授吏部听选监生陈献章为翰林院简讨许归养分守代州右参将都指挥使支玉等以击虏之捷闻云南木邦宣慰司下孟密曩罕弄奏累为木邦所扰乞别立按抚司命太监覃平御史程宗往抚谕之乙已月食都察院右都御史李裕右副都御史居滽奏太监汪直偏信兵部尚书陈■〈金戊〉锦衣卫指挥吴绶报怨仇良都御史牟俸坐诬至谪死翰林院侍讲学士江朝宗亦缘俸亲被调远外廵视辽东兵部侍郎马文升廵按御史王宗之强珍俱以犯■〈金戊〉忤直谪戍调官给事中赵良张善吉工部主事方宾御史沃頖张锐陈遵毅按察司副使王齐亦以忤直官较枉下法司被绶文致或坐除名或坐远调今直罪已露乞复诸臣故职并赐召还上以事己处分裕等烦扰且中有不出直诬者命陈状既上上又以其不输情命锦衣卫先执首领官鞫之已各停俸半岁是月也以传奉得官者十有余人而上林苑监录事邵文得出为苏州府通判不复以京秩置散地又僧录司右觉义继晓母故娼家女得用孝行旌十月召朱永还命右副都御史程宗廵抚云南定窃盗三犯罪例 【 时法司以南京有三犯窃盗移咨处罪者刑部会议以监守自盗常人盗仓库钱粮等物计赃至满贯者犯该斩绞罪虽系杂犯其情颇重若三犯前罪即累恶不悛之人难依常例处治其不满贯犯该徒流以下罪者虽至三犯其情颇轻特依常例处治仍乞通行天下奏上上曰着为令】 封都督赵胜为昌宁伯是月也以传奉得官者三十余人而董纪得从廵简为上海簿于宝得从致仕知县为太常寺少卿十一月苏州府儒学生赵汴等二十人俱以骂大监王敬坐罪 【 初敬与千户王完等以购书为名乘传南行至苏州府令生员抄录所谓子平遗集者诸生初谓献御皆不敢违后复使抄录他书不己众以妨业辞敬即令有司迫遣至驿中乱棰之于是汴等骂汝辈鱼肉百姓又欲及吾儒生耶敬还京愬于上下廵按执问至是敬完已败特拟诸生赎杖罪从之】 是月也升太常少卿凌中为本寺卿通事序班舍诚至夺情使办事十二月以不雪遣祭告天地社稷山川命太常寺带俸卿赵玉芝奔丧复任 【 玉芝得幸被赐图书诸物陈奏辄用图书封进又尝自请注玉皇经未上会丁母忧吏部言当守制上曰玉芝注经未竣其起复之不为例】 是月也以传奉得官者百六十人吏部都给事中王瑞等言爵赏天下公器帝王所以驱策羣臣制驭四海者也祖宗列圣法古为治设官分职各有定员自非功德才德难以幸取纳粟冠带起近年然亦荣身而止幸窦如逵骛荣若市恩典内降始第京师艺术之人今则渐及无庸胥吏矣武阶荫叙始第内使有功之家今则溢于外方白丁矣列文阶者或待选未到便得授官或外任杂流骤迁京职除授有司戴武弁者世袭锦衣虚担伯爵厮养贱夫市井童稚并得夤缘葢名器之滥至此己甚臣等伏覩英庙复辟之初惩景泰闲幸用者多率皆黜罢皇上临御之日察天顺初冒功者众一切省除史册书之天下颂之伏乞断自宸衷悉行革绝监察御史张稷等亦言比年以来末流贱技参厕卿例屠狗贩缯蹑践华贯靡识一丁滥班鹭齿不挟火矢杂咏兔置身起布韦骤登金紫资浅岁月累晋秩阶或有父子同堂而坐亦有兄弟分署而居甚至逃军逃囚易姓名而进赃官赃吏隐罪过以求荣一日而有数十人得官一署而有数十员带俸幸进大开奸计转炽至有见任视事外补亲民者末流已极朝纲何在伏望皇上大彰公道一清仕路□昭盛世平明之理上是之命继今有奏扰希进者必罪不宥于是一时被幸李孜省董纪干宝凌中之徒或如旧官或加夺职朝市翕快焉 
　　二十年正月庚寅京师地震是日永平诸府及宣府大同辽东地皆震宣府裂涌水天寿山密云古北口居庸关一带城垣墩台驿堡多溃裂人有压死者壬辰敕谕文武羣臣曰朕夙夜政理治効未着地震京师天戒至矣斋心涤虑省愆修德尔文武羣臣宜各痛加省改懋称厥职以毗朕志监察御史徐镛何珖言皇上省躬修德敕谕羣臣罢贡献慎狱刑凡百事宜条示施行兹者大礼庆成故事有宴乞敕礼部暂免以比古先王遇灾减膳彻乐之意上曰此祖宗定制镛珖不谙大体锦衣卫其执讯之己俱调为知县遣乐舞生十八人赍香帛祭岳镇海渎等神免修理沙河行殿桥梁工役官军五千人停各处烧造砖料减云南岁办银课三万两四川五千两乙已英宗睿皇帝忌晨上祭奉先殿遣祭于裕陵退朝顾左右曰先皇奄弃天下忽二十年今晨行礼追念罔极感伤于怀滋然泪下不能自已东厂行事司礼监太监尚铭有罪黜往南京寻追械还将穷治之既而止焉第令押赴南京守备太监杖之百充净军种菜孝陵吏科都给事中王瑞等奏尚铭旧为太监汪直所引得入东厂近为太监李荣萧敬所引得入司礼监荣昔使大同尝党汪直隐蔽边情敬使湖广所过贪残无厌司礼监机密重地也岂可同恶相引以损圣治皇上寘铭于法中外大悦乃臣谓不去荣敬来患未已上曰有处科道官复言内臣犯法既不能免若趋附外臣置之不问则内外之势偏小臣有过尚不可容若通贿大臣寘之不究则轻重之伦失外臣所以交结内臣者无非需求于小臣小臣所以奉承大臣者伙非剥削于民庶惟察外臣结内臣之奸下民受上民之害然后国法昭明朝纲振肃臣谓尚铭既以贿败宜追究其通贿之人奏入上怒无指名召而将杖之已解命太监怀恩数责之 【 铭本汪直所荐自直见来独擅权势甘言悦钓取名誉而内肆阴狡卖官鬻爵罗致富室以得重赂已又谋入司监至是籍家得赀数万辇送内府累日不绝】 二月以大同虏警令都督同知白瑜充游击将军率指挥阎斌往鴈门关等处按伏署都督杨玉充左参将率指挥王宣往朔州等处按伏都督同知李俊充游击将军率官军三千往宣府按伏命余子俊兼都察院左副都御史总督大同宣府军务兼督粮储以山东保定六府未有廵抚大臣升大理寺右少卿佀锺为右副都御史廵抚保定等处兼提督紫荆等关 【 佀锺郓城人成化二年进士授御史为王越所知荐之朝曰台御史屠滽杨守随王浚佀锺可大用也廵盐两淮用事中贵人道淮上锺抗不按浙江布政使以贿闻暴其过恶布政解绶去其为廵抚以风力闻属吏疆有力者亦拷掠之仕至户部尚书锺白晢长身不妄语笑刚毅谅直夙夜在公晚节其子纳贿为言官劾请老归】 改南京刑部右侍郎盛颙为右副都御史廵抚山东四月立殚忠效义二营选阅京卫舍人余丁训练听调遣御史十员清阅南畿及浙江等逃亡军役建宋儒陆九渊兄弟象山书院于贵溪县岁一祭 【 九渊裔孙崇有请故有是命】 五月起马文升为左副都御史廵抚辽东大同总兵许宁掩败之事闻命与廵抚右佥都御史郭镗镇守内官蔡新下狱论死宁镗各降六级新降三级 【 初宁与威宁作王越更调镇守也郭镗送越行越曰许宁虽经战阵守已抚下然非统驭才朝延用之必且坏事公其慎之宁至大日因与太监汪直争坐不和每事违□□□及闻虏警直纳众言欲出兵于边令偏裨分据要害按伏以待而己与宁屯重兵以遏虏宁不从镗日今虏众必至凡战守机宜公宜申讨宁曰自古兵无常势安可预图镗默然犹以其为宿将不之虑但以与直不和奏调直于南京既而虏酋小王子率众大至烽火不绝宁乃遣刘宁董升营西山周玺屯怀仁已与镗及蔡新等敛兵城守欲伺虏入掠势分各相机邀击之是时虏酋驻边外犹惩往年之败惧不敢入及觇知宁无能为遂入大掠而代王以已庄所被害屡促宁出兵犹不听适有人自京来者服颇异守门卒报云京师行事挍尉来矣宁不得已乃与新镗出军去城二里许各率所统兵分为二哨虏见伏精兵禾稼中遣骑十余去营约五里解鞍牧马以诱之新麾下见之告新驰往掩捕宁将士曰太监人已获功吾辈反出其后遂相率扬旗驰马出宁不能禁既至虏骑四合大战将士死者千余人虏亦多死者宁奔夏米庄镗新疾驰入城刘宁董升闻兵败督众自守虏围之数重几不支军中火器有名大将军者升亟命试之一发震天地落王子帐前人马辟易死者枕藉王子大惧适周玺兵至遂引退虏众驱其所掠人畜弥野而去经过西路参将庄鉴等抄掠其余骑乃各以捷闻当道者皆闻其败以新调汪直王越非计恐责有所归乃谬以调兵未集众寡不敌为辞请降敕奖励之而科道亦无一言及者冀宁勉图后効以掩前罪也而宁自夏米庄入城被阵亡家妇女呼号诟詈掷以瓦砾自是萎薾丧气无复一捷久之人心积不能平有以其实上闻者上怒遂执而罪之并责科道不早言镗既降道宁事甚悉且服越先见云】 申命中外官举将才以备边六月增倒马关迤西龙泉关诸处兵备开设云南孟宁安抚司径隶安抚司以九妇曩罕弄子思柄为安抚宥右都御史李裕右副都御史屠滽罪调裕南京下御史于璧锦衣卫 【 先是行人司副张瑾以奉使擅封下都察院狱坐死屡从狱中遣家人讼冤命依律监禁待占诚国使至奏报处治至是占城使至瑾复遣家人击登闻鼓言状有旨瑾在狱何繇知外事必该道御史漏言李裕等其看详以闻瑾移锦衣卫狱于是裕等劾奏御史于璧及司狱官吏且上奏伏罪上以裕滽职守刑宪防范不严致狱囚以外事陈诉姑宥滽罪而调裕南京璧等俱送锦衣卫同瑾对问已宥璧】 召总督两广军务兼理廵抚都察院右都御史朱英掌院事七月廵抚陕西右副都御史郑时等奏陕西连年水旱至今益烈饿殍盈途或气尚未绝已被割食见者痛心乞将岁课物料暂为停止下工部覆奏上曰关中屡凶民死徒不能保其命朕甚悯焉几办物料即暂停征以舒疮痍以辽东广宁西路边报日急敕辽东镇守太监韦朗总兵官缑谦廵抚都御史马文升等严督分守副参将游击将军等官练兵防虏并行蓟州永平山海密云古北口黄花镇居庸等关严为备以传奉新升额外官多增设京班皂隶二百七名俱于北直隶大名等七府河南山东山西三布政司取之传奉匠官太常寺卿陈斆奔丧事竣仍还内府供役八月传奉取庐陵县革职为民中书舍人周琎送御用监办事 【 琎罢闲赃吏也以星命谒太监梁芳倾心谄附后倚芳势出入权贵之门多行请托又随芳诣河南山西开矿采办所至虐民得贿殊厚东厂官挍尉缉其不法事密具以闻坐黜为民乃潜匿芳家不踰半岁复得北命】 传奉升工部司务高凤为本部都水司员外郎管事敕陕西山西河南郧阳各镇守总兵廵抚等官招抚流亡缉捕盗贼及更贤育民凡可以安靖地方者悉听便宜施行事重者奏请处置禁辽东武官役占屯田军士调湖广运粮十万石赴陕西以备兵荒严镇边官军逃亡冒支粮赏之禁九月乙酉朔日有食之以久旱遣吏部左侍郎耿裕礼部左侍郎兼翰林院学士徐溥祭告西岳西镇西海并中岳大河之神太监赵阳乞两淮官盐二万引黄治刘阖各二万引李■〈日上永下〉一万引户部左侍郎潘荣言今西北用兵东夷有警山陕河南等处灾伤备边救荒措置无从阳等不撙节用度上纾宵旰之忧重违榜禁奏乞官盐动以万计伏望处治上曰此曹朦胧累奏偶尔曲从实非朕意盐课国法也岂可请乞得者并不许关支讳者论如罪 【 潘荣龙溪人正统戊辰进士被简为吏科给事中累官南户部尚书致仕荣仪伟丰特宽厚勤慎为给事中论停起伏抑奔竞数事为南户部侍郎疏禁中盐人皆称便其于荣利澹然无所恋着岳正称荣在吏科一官二十年为巧宦者所讥笑而其守不变以为当世贤士大夫也】 都察院经历李晟言方今攘夷有大势有先务在国初都燕京山后控三边得御夷形胜其时北边地荒人稀且我方盛强虏衰弱不敢来即来亦无所得今承平既久士马多耗人畜颇丰虏又适炽小入小利大入大利出入无常仓卒难备至而后应势每不及此大势有未便矣加以将怯兵弱来既不敢迎敌去又不能邀击此先务有未得矣臣谓因大势在固外藩急先务在用旧臣所谓固外藩者臣闻威宁海子可耕可牧去大同仅二百里在元为要地今弃为虏卫也请城其中以二万人守之翼以墩堡令无事屯牧其闲约虏近吾北则出奇以遮其前过吾南则会剿以乘其后非惟门庭愈固而飞挽之费亦可渐省苟谓人力不及兵难势分亦当城大同近北地量戍以兵使虏一触藩可从犄角朵颜三夷卫当系之以术俾藩于东不宜徒以空言相谕哈密都督当封以王俾藩于西不宜徒以金印未得久失事机至于河套之地广袤千里土厚物蕃不宜弃以资寇今陕西饥民多徙荆襄若使边臣按视其便守其要害据其水草且烧其余使虏不敢入乃大招流民俾耕牧以资粮马尽阅丁壮俾射猎以习战鬬不数年民皆战士地皆乐土既免荆襄之啸聚又夺虏寇之巢穴自河以东至山之后屯堠相望首尾相应岂不强中国之势哉所谓用旧臣者边事非老成人莫可仗今山后有余子俊辽东有马文升独延绥西至甘凉无一重兵镇抚臣闻前吏部尚书李秉兵部尚书王竑佥都御史高明除名威宁伯王越力材可用威名素着秉竑尝有荐以老而寝明顷起用以疾而还然昔者赵充国韩弘皆成功老病之日越坐开边被劾乃后来劾其可罪之人即前日议其可封之人同事异辞至今未定臣谓即令越有罪功亦可赎今若起此数人使与子俊文升各当一面则三边之势壮而中国之威强矣有旨晟泛言烦扰下所司看详之兵部尚书张鹏等言晟罪宜究治命锦衣卫鞫问之法司坐罪以请命调为汉阳府通判已亥月食廵抚左佥都御史叶淇奏山西连年灾伤平阳一府逃移者五万八千七百余户内西邑猗氏两县饥饿死男妇六千七百余口蒲解等州临晋等县饿殍盈途不可数计父弃其子夫卖其妻甚有全家聚哭投河而死者弃子女市井而逃者虽尝设法劝借加意抚恤其奈散给不周乞发太仓银备赈上曰山西凶荒民莫必命览奏深用恻然其亟发京库银三万赍付淇赈贷之十月给空名度牒一万纸分送山陕令募民愿为僧道者令诣被灾处输粟十石给度之邢部员外郎林俊极论僧继晓太监梁芳罪下锦衣具狱杖而降为州判官后军都督府经历张黼疏捄亦逮狱调之吏部拟外调为石州知州命再调遂改师宗州给宛平大兴二县贫民布五千五百疋有奇命宁夏甘肃榆林镇守等官加意抚安流民复云南嵩明州旧治江西武宁奉新盗起封中军都督府都督同知王源为瑞安伯予世升锦衣卫都指挥使万喜为后军都督同知指挥使万达为都指挥同知万从善为都指挥使百户万牛儿为指挥佥事从善甫二岁故指挥万通庶子而牛儿甫四岁其养子也是月也以传奉得官者六十有三人十一月朵颜卫都督阿儿乞蛮遣其弟影克孛罗送所获北虏生口兵部译审牧虏也上曰夷虏牧放为生追逐水草其常事何罪之足诛其编戍之赏孛罗以慰其劳仍谕三卫贡夷毋得贪掠启边通玄翊教广善国师继晓乞归养母许之诏母终供职如故 【 继晓以邪术进自知罪不容诛故伪陈被恩以来每有纳忠陈善之意欲求免后祸自是归遂逃匿不敢复来】 传奉进太子太保吏部尚书尹旻为太子太傅取中书舍人杜昌文华殿办书凡加大臣保傅皆赐敕旻独出传奉又与杜昌同时受命前此为未有万全右卫百户韦瑛有罪伏诛 【 英先任锦衣从太监汪直用事及罢西厂调外任居万全欲邀功以希起用因招巫人刘德兴通虏入寇事既不遂乃自撰妖言以诬德兴等十余人皆谋不轨走报监督太监张善善令左右助瑛捕获瑛加德兴等毒邢有稍富者遂录耴其家赀无不诬服善等以闻命官会鞫具狱皆诬宜反坐上曰曩者瑛罪当死朕从轻谪调乃稔恶不悛亟斩之仍枭首于被害处其党论罪有差瑛初附直为恶直败其党多窜死而瑛反不及既而自致死天下闻而快焉】 总督大同宣府军务户部尚书余子俊言虏已远遁请班师以省储费命大监张善定西侯蒋琬悉统京营官军还京子俊暂留总督令冬末具奏而还运河南兑军粮三万五千石于山西救荒是月也大升法王国师禅师以传奉得官者三十有七人十二月预度天下僧道六万人以救山陕饥命工部侍郎杜谦率郎中萧冕员外郎李浚修浚运命 【 杜谦昌黎人景泰甲戌进士以工部主事区画荒政多所存活为浙江参政津接忘分至所不可贵显亦无所狥按察使定赋役欲尽贷无产家谦曰无产之家非游民则逐末举民闲赋役独归力穑之农非重本意众谓议是谦为人孝友平生无声之奉虽退食燕居正襟端坐妻子不敢狎视至接人临下浑厚可亲又能不以升沉易节工部侍郎终官】 命户部左侍郎林衍理陕西边储以备虏 【 李衍隆庆州人景泰辛未进士为河南参政檄所部长吏课种桑枣户若干株因以考其勤惰月则条土所为政善者温言慰劳不善诃谴不少贷改四川提督松潘等处设防堑彭索河以拒生蛮而令民屯种其中蛮攻张腊松其二堡与参将领兵擒杀之以户部右侍郎廵视山海关整饬兵备置床子弩万五千张可射三百余步设飞石飞木各数十万可发五七十步削山为壁东西可数百里转左署尚书事河南山东北直隶连旱不岁州县槖银就籴以输边饷米既诵贵武吏催督复旁午张皇衍计输金太仓出太仓米转输边境人称两便二十一年奉敕总督三边军储兼赈饥民齐心祷两所至响应又引渭水为渠以利居人是岁不稔全活甚众明年升本部尚书总督京通两仓内外僚吏素熟其名皆竦然奉职声不大百事就治】 诏开中两浙盐课以给三边发江南折粮银十五万两并关中两淮山东四川盐课二百万引于陕西榆林等处以给边储升耀州判官张善吉为兵科都给事中 【 善吉初为兵科左给事中坐累调外任满待选吏部久之不调以养生术因太监瑛转闻上召见赐对至是自陈乞且历疏给事中谪官叙迁之例命下士论嚣然】 命有司岁祭廵抚广东故佥都御史杨信民祠虏入大同西路分守右参将张玺右少监陆誾御之玉林山墩继入代州境分守右参将都指挥支玉与太监刘政御之寺坞等处皆有功并论升赏有差虏入宣府境杀百户一人军余一人是月也以传奉得官者三十余人 
　　二十一年正月甲申朔申刻有火光自中天少西下墬化白气复曲折上腾其声如雷踰时西方复有流星如碗大赤自中天西行近浊尾迹化白气曲曲如蛇形良久正西轰轰如雷震地须臾止敕曰上天垂戒灾异迭见岁暮及今正旦星变有声如雷朕甚惊惧尔文武百官其指陈国家生民之利病朕采行之复林俊为南刑部员外郎张黻为南京左军都督府经历降李孜省上林苑监左监丞邢常恩本寺寺丞继晓革去国师为民追夺其诰敕庚寅诏曰朕思惟艰荷罔敢自遑治效未着灾沴迭兴地道弗宁天时亢旱土无所演朕切忧遑斋心勤祷遣廷臣祭告山川奈岁竟不登而河南山东畿内率多饥馑陕西山西尤剧至有弃恒笙家室不相顾元元何辜罹此危阨朕已博采羣议发内帑仓储敕所司小大赈济期此矜人咸归乐土不意冬暮春初星变有声朕愈兢惕载敕廷臣备陈时政采纳而行今春时和祇承资始之仁诞敷宽恤之典其大赦天下廵按山西监察御史周洪奏翼城绛阳城垣曲等县饥民啸聚为盗招抚不服宜发兵捕之上曰民迫饥寒朕甚悯焉其令镇守廵抚等官宣布朝廷宽宥之意明示有司抚御之方果有执迷不服然后相机除剿敕总督陕西军饷户部左侍郎李衍兼理赈济户部郎中张祯主事吴纪佐之刑部左侍郎何乔新往山西工部右侍郎贾俊往河南吏部郎中吴珉等十三人佐之付以京库银二十五万 【 贾俊束鹿人景泰中太学生宰王翱选科道专主体貌擢俊御史居官廉慎有为成化中升山东副使益僩僩自持不善结廵察以炫声名时年方五十有六髫发皤然畧不缁饰当满考满清戎御史欲劾之一日正问之曰贾宪副高寿几何曰犬马之年八十有二矣御史默然既退同僚问曰适者公何不实语御史俊曰御史老我而将劾我我增年以成其弹文之美不亦善乎久之以佥都御史廵抚宁夏在边八年不挟妻子严明刚果摘发如神历工部尚书】 二月吏部应诏书奏列传奉升除者除勋戚功升荫授录用外通得五百十四人御笔点阅之留者六十一人吏部又疏传奉官为事妄者御笔点留五人而其一为上林苑监左监丞李孜省兵部奏列传奉升除者除勋戚功升荫授录用外通得五百三人御笔点阅如文职例留者三百九十四员复命太子太保户部尚书余子俊兼都察院左副都御史往宣府大同等处总督军务兼总理粮储整饬兵备总督仓场丁卯月当食不食诏四川募人纳粟给散官以备荒三月丁酉皇第九子生母曰杨恭妃自正月至是风霾不雨命羣臣斋戒祭告于天地社稷山川四月传奉升太常寺少卿康永韶为礼部右侍郎仍掌钦天监事 【 永韶祁门人旁通百家尤邃天文以举人擢御史疏内政劾马尚书坐忤权贵为谪县为人刚果密锄奸绥弱凡知福清顺昌惠安三县皆有能声以知天文召为钦天监正尝奏六月当雨雪有验赐币旌异是岁陜西等处人民大饥多死亡永韶言今春星变宜有大灾赖此应之乃圣躬无疆之福上悦故有是命】 申江南溺女禁陕西潼关饥甚以岁漕济之闰四月以山陕饥甚广开纳中盐例五月监察御史汪奎工科给事中卢瑀刑科给事中秦升工科给事中董祝工部主事张吉刑部主事李旦俱应诏直言吏部承密旨外调之吉疏尤谠留中不出申王府官坐罪事例以京师流移聚集日多下顺天府县并五城兵马司日给米大口三斗小口斗五升改余子俊为兵部尚书仍总督军务兼理粮储令防秋毕还京六月内批户部尚书兼督粮储殷谦代子俊为本部尚书定武臣纳粟许子孙袭职例岁尽而止周王子埅薨南京兵部臣奉诏书覆按南京武职不繇军功升授者具名以闻中率多内臣厮养上曰毋动使任事如故赠袭捕福建贼龚法非被害者贑州府同知王廷桂为江西布政司右参议录一子国子监生而百户邹颙子旗王刚军人乌等俱以死贼升级令其子承龙置宁羗州于宁羗卫城并辖沔略二县七月召赈济侍郎何乔新贾俊等还京传奉升沂州知州朱义为南京工部郎中 【 时太监梁芳被旨往山东银旷取丹砂义事芳甚芳还誉义于上遂得升】 八月已卯朔日有食之福建布政司右参政缺吏部疏礼部祠祭司郎中黄景建昌府知府秦夔可任内批留景内擢之传奉升万达为后府带俸都督佥事副千户万祥为指挥同知正千户徐达为指挥佥事二人俱世袭韩王偕灊奏羣牧所千户朱政曾祖信年一百八岁而终祖一百二岁父镛八十二俱正千户致仕一门同寿古今稀有乞赐褒嘉以表圣世之瑞命有司劳羊酒进阶为宣武将军赐米布九月太子太保户部尚书兼谨身殿大学士刘珝致仕主太和山香火者太监潘记求兼提督正伍官军操守城也兵部言记主香火宜专焚修操守之任有太监韦贵总兵都御史在旨许之十月改余子俊为太子太保兼都察院左都御史廵抚大同仍提督军务召佥都御史左钰还管都察院事是月也先以星变降黜传奉官者渐复进用葢十有余人而李孜省升通政司左通政邓常恩复职如旧改太子太保礼部尚书刘吉为户部尚书兼谨身殿大学士詹事彭华为吏部左侍郎仍兼翰林院学士入内阁 【 彭华安福人彭时从弟景泰五年会试第一廷试二甲进士改翰林院庶吉士授编修累升吏部左侍郎仍兼学士入内阁预机务是为成化二十一年甫半岁得疾进太子少保礼部尚书予归乡弘治九年卒赠太子少傅赐祭葬谥文思华自入官翰林才名颇着平居寡言笑及论辩古书疑义事当成败多奇中为文章严整峭厉而险谲用数好倾排人阿附万安与妖人李孜省相比如尚书李秉王恕马文升秦纮侍郎邢让祭酒陈鉴与其同乡刘宣罗璟相继斥逐华力居多华得参机务实出奥援一时为之语曰八百宪台升李裕三千余阁荐彭华】 十二月皇第十子生母曰潘端妃是月也以传奉得官者百有余人 
　　二十二年正月以四方灾伤盗起虏报日闻西南猺獞为患止辽东至甘肃沿边并腹里各布政司及郧阳等处廵抚都御史赴京议事辛酉月食敕河南按察佥事传希说兼理凤阳等府赈济饥民二月以所在饥荒赐廵抚官敕令其抚安军民诏移河南开封府存留米十二万石于陕西六万三千石于河南府赈饥秦王公锡薨是月也传奉七十余人有命武官世袭者有与文职者有以请得者有加给皂隶者三月是月也传奉九十余人多以革退取还而僧道之徒尤盛至画士匠作旧已裁省月米至是加增如故者千五百有余人四月金州知州郑福九载秩满州民奏留许之升品给俸先是樊忠韩锡者兵部武选司吏也吴鉴吴兴则大兴县民匠鉴出入会同馆与贡夷通易有建州卫夷人谋买旧敕鉴言于忠辄盗本司废敕十六道同往售之锡故盗敕二十一道至是亦托鉴兴转售为缉事所发下锦衣鞫实兵部左右侍郎阮勤侯瓒郎中邹袭朱绅员外郎彭纲主事高鉴等五人并吏役人等俱逮下狱刑部各拟合坐律上以忠等通夷盗敕大不畏法命即诛之袭等防范不谨免赎调外勤瓒亦调于南京别部余各坐罪有差袭旻乡人也与旻子翰林侍讲龙素厚侍读焦芳亦与往返袭至通州留数日芳与龙谋为蔚州左等卫署指挥使旺等保留袭旻为覆奏旺等保留公论也乞复袭官上第姑许之而责旻曰尔何繇知公论者己缉事复发袭旺交通作奏状下锦衣鞫实科道官劾奏旺尝以宿娼事觉袭庇之故为此以报私恩尚书尹旻侍郎耿裕黎淳郎中郑宏员外郎邵贤主事修珍等狥私妄请俱宜究治上命执宏贤珍修鞫之令旻裕淳对状旻自服上责旻典选不公狥情罔奏落其太子太傅为太子少保裕淳并罚俸袭发为编民宏降一级贤珍俱调外任旺等调外卫差操封贡錞为肃王贵州苗作乱廵抚右副都御史谢■〈日上永下〉请调四川湖广近卫官军士兵四万余人剿灭之敕曰苗贼肆恶出师扑灭至计也第念前此亦尝兴师致讨屡以捷闻然率兵之方出贼觉即逃及其甫归跳梁如故葢缘苗性靡常依险负固贪功之徒未免伤及无辜尔今诏谕诸夷何久听抚化又复攻围抢杀是何堡寨军民与尔有雠明白诉告照依夷俗体例为尔处分贼如执迷不从即于贵州属卫及都督佥事彭伦所豁卫所再调官军土兵一万密切讨议务出万全勿堕败计若畏感输服即仍抚定庶不滥及无辜贻患邻境其钦承之是月也以传奉得官者四十有余人五月东厂官较发尹龙纳贿下锦衣卫狱诸给事中张雄刘清刘升御史陈孜等交章劾龙并及旻上宥旻令三法司锦衣卫执龙及通龙赂得官者通判王范经历张燧于午门外拷讯并得礼部郎中刘绅兵部员外郎董宁常德同知朱绅按察副书致仕发龙为编民降范燧三级调降远方绅等各令执问降官复令侍郎裕等对状皆伏罪上复责其旁视阿默仍停俸三月绅尚书刘昭子也科道官并劾昭昭亦具伏上宥之而工部右侍郎谈论故与龙独亲不及于罪官较复缉其多贵官钱诸事上革伦职为民而太常寺少卿刘淳亦坐外调已上以给事中张雄御史刘孜等居常妄议朝廷工部侍郎伦侵欺官钱数多何不言者复令降一级调之边方而芳坐与指挥旺起奏草亦降为桂阳府同知于是刑部右侍郎佀锺户部右侍郎秦纮大理寺丞刘瓛太仆寺卿张海顺天府丞董杰司经局洗马罗璟御史刘璧于璧高辅张鼐礼部员外郎杨棨翰林编修王敕刑部员外郎袁弼给事中马良大理寺副苏泰并以山东人悉从调降 【 尹旻历城人天顺初为刑科给事中徐有贞与石亨等嗾言官劾王文于谦谋不轨英庙下廷臣鞫问文力辩不承都御史萧维祯曰此圣意也不难以免太平侯张赐瞑目徐语此其自犯云何圣意刑部侍郎鄮清从旁欲有所左右赐怒斥之旻直起拳踢二人曰奸臣也正好殴杀明日遂得升为通政司参议成化初为吏部右侍郎尚书李秉被劾旻与左侍郎崔恭倾秉去位恭得代秉而旻亦代恭未几恭以母丧去旻意已当代而姚夔自礼部来补旻大失望主使谤夔夔且去矣太监谭勤乘闲以大理寺卿王槩及旻言于上是时物望皆归于槩内阁商辂衔旻谤夔意亦不在旻也居久之夔没辂适以妻丧在告旻亟叩勤引刺事太监以外论入言于上上遂谕彭时拟旨而旻得升尚书先是吏部进用人才皆出上断自成化闲有会举之例自是每值迁擢必入议内阁旻念倚内臣得官与内阁不相比附汪直用事兵部尚书项忠约诸卿疏直罪除之令郎中张瑾姚璧持疏诣旻署旻曰何先我曰公六卿长也旻曰今日方知有长卿耶因往语直兵部齮龁公非我也忠疏入土虽为罢直顾未几得召复而忠坐赃免辂以此求去继辂者万安安与旻不相善乃旻当官法守无所舛错而寿光刘珝与旻乡旧安亦未有以中也旻在铨部颇有知人之鉴第其驭物多诈有所推举必先科道官即举部属亦必往来中官所者其它虽素所许可口称之而已汲引不及也旻子龙为翰林侍读藉父权纳贿朝上籍籍谓籍旻家赀之半可以赈济山东民会珝以易储事罢安引尹直入阁共挤旻而道士李孜省又从中谮之旻坐得罪弘治中赠太保谥恭简】 六月敕谕文正羣臣曰朕惟人君图治必先得贤人臣辅治必谨奉法太祖高皇帝创业贻谋百司庶务具有成宪列圣相承守而勿失朕继统遵承夙夜兢兢恒思人辅奈岁月滋久文恬武嬉往往有恣情玩法隳职偾事形迹败露已寘宪典尚虑尔羣臣罔知儆戒以致名节不立勋业无闻国家何赖焉特兹戒谕当各惕然奉公或内省有疚须痛自惩艾称朕求贤图治之意山西潞城县有剧盗数十家羣居一村其劫夺人至熏死平人一家十六口县捕之急盗悉遁其家属居村中莫谁何他日彰德府有盗知县王浚遣人缉获则皆其潞城村中盗而其半得逸去浚令拘逸者眷属以致盗盗白昼至潞城下掳平人大书其臂曰为我语令速释眷属不且杀令浚惧出眷属三十六人令县民分食之县民告浚盗家属也谁能仓盗此时县中人相食又安所得仓盗家属盍殓之浚佯不问曰听汝等之所为民分领三十六人拥入土窑亦熏杀之事久不发也县当解折粮金于廵抚金多赝廵抚诘浚浚召冶金匠而将治之冶金匠故与浚妾家有连其敢治赝金者实以浚宽之欲使牟衣食不意大伪恶则大怒声言痛治匠匠恐亡入京师发浚事于东厂朝命刑部员外郎萧仲贤往勘仲贤了无辩析坐浚凌迟刑浚临刑叹曰以我赎三十六人命者我罪也何至乃极刑同时行邢者有父子二人父坐凌迟子坐斩父子相语我则已矣以施王令不亦冤乎六科闻其事以参劾问刑官自布政使而下悉罚降有差而刑部侍郎何乔新亦伏罪上谕法司曰刑重事也所司慢之其尚明慎毋旷厥官有不敬繇是惟府辜七月增设汉中府宁羗州辖畧阳沔二县八月以江西多盗改调廵抚都御史闵珪为广西按察使别调廵抚陕西都御史郑时为参政自内旨 【 闵珪乌程人天顺甲申进士授御史屡劾罢不法大臣成化中以都御史廵抚江西江西多盗珪谓皆繇富室为逋薮议坐富室罪江西京宦皆不悦至是以论李孜省左迁广西按察使弘治初复都御史廵抚畿甸久之以右都御史总督两广军务累迁左都御史掌都察院事加太子太保与刑部更定问刑条例为絜令迁刑部尚书前后屡治大狱皆会切情法加以仁恕正德初请老卒八十二赠太保谥庄懿珪少以韩魏公自期其后敡历中外焯着勋烈雍容廊庙天下阴受其赐　郑时舒城人景泰辛未进士授御史出按湖广江西所至风裁凛然弹劾不避天顺五年为用事所忌左迁内乡知县累迁右副都御史廵抚陕西西人大饥百方赈恤至请发帑金四十万以济朔望必诣学讲书人问其故曰方今人情汹汹吾既赈之又儆发以大义乱何繇起至是上言五事一曰尽诚敬以回天意二曰明理义以杜妖妄三曰减进贡以苏民困四曰息传奉以抑侥幸五曰重名器以待有功辞多切直坐改贵州参政承命忻然就道西人如失父母弘治初升左副都御史抚治郧阳累升刑部尚书屡疏请老时为人严重狷介惟好施予敡历中外四十余年廉慎之行始终如一】 廷臣会举吏部右侍郎黎淳工部右侍郎贾俊可任户部尚书廵抚四川右副都御史刘璋廵抚大同左佥都御史叶淇可任户部侍郎右佥都御史张悦大理寺少卿可任刑部侍郎上曰何轻忽乃尔其再推 【 黎淳华容人天顺元年进士第一授翰林修撰弘治中为南礼部尚书谥文僖淳耿介寡合好直言居官屡除弊事在户部不受私贿不行请嘱尤慎形迹事属矫托辄穷本未必暴白乃已人有玷行虽所甚爱必摧折不曲疪常患风俗口侈自裁损婚葬宴饮稍示节度训诲诸生亹亹不倦下逮书吏有向学辄优给之后多成名　刘璋南平人天顺元年进士起家户部主事工部尚书终官为人廉勤恭慎在工部议政决疑公平直谅朝廷有所营建得璋委曲匡捄首免甚多莅官四十余年喜怒恩威皆因其人无毫发私意　叶淇山阳人户部尚书终官改盐商输粟塞下增盐直使输金县官而盐政坐坏论者诋淇误国之罪不及正刑　张悦华亭人天顺四年进士起家刑部主事南户部尚书终官赠太子太保谥庄简平居谨畏小心无疾言厉至临事卓有定见未尝以私怨利害动其心尝谓人曰古之圣贤其过人远甚凡所猷为皆公无私故其事业光明俊伟今人去圣贤远矣事竭公忠犹恐不及况复济以私乎有言善读书不善作官者笑曰此正不善读书耳世岂有尊书本行而误者其以按察使入觐时中官尚铭任事东厂众羣趋其门悦独不往铭败悦名益彰为南吏部尚书守备太监陈祖生设席延寘上坐子弟问更致何人曰他人可同张公耶家居简俭揭壁闲曰客至留馔俭约适情殽随有设酒随量倾新亲不饭大宾不牲匪直戒奢亦以养生】 遣监察御史邓庠兵部员外郎费瑄勘处贵州边事敕曰贵州守臣奏苗贼为恶欲增兵致讨事难遥制命尔往察岂衅在我或尚可招抚即许自新如其执迷乃痛剿之毋轻调大兵邀功偾事慎之重之是月也以传奉得官者九人九月南京兵部左侍郎马显乞致仕许之上批显疏曰南京米贵民饥尚书王恕参赞机务无一策赈济知其老劣矣可革太子少保亦令致仕工部主事王纯奏恕昔庄助论汲黯于汉武帝称为社稷之臣臣谓如恕近之乞赐宽假仍复其官上曰恕未有社稷功纯何得妄引命杖讯纯降二级外调之遂改兵部尚书马文升于南京以代恕 【 马显广平人正统壬戌进士为都给事中适权奸用事推陈得失多所裨益为忌者所中出为河东运使累迁兵部左侍郎至是致仕显孝友忠厚望重乡邦出处大致不媿古人】 逮广东左布政使陈选至京卒于途手敕改兵部左侍郎尹直为户部左侍郎兼翰林院学士入内阁参预机务改右都御史屠滽于南京故致仕都御史刘敷于京师 【 尹直泰和人景泰甲戌进士襟字豁达议论英发边情缓急以意筹度多中肻綮与中官相善而素不为尹旻所满礼部侍郎缺旻有所他荐内批以直为之翼日廷遇旻举笏相谢旻曰公简在帝心者自此结怨日深后与李孜省黄景同挤罢旻直所著锁缀录力诋吴与弼之为人及诸胜已者卒八十五谥文和　屠滽鄞人成化丙戌进士起家监察御史以都御史王越荐超升佥都御史历右都御史李孜省党尝以私事衔滽共媒孽之故有是调滽以弘治初元总督两广寻召还掌院事进太子太保升吏部尚书累加太子太傅正德初以旧职兼兵部尚书　仕滽风仪隽爽议论萧洒当事练达立心长厚人有获罪者每多方为曲全有监司以忧去任或云其人当黜滽曰古不伐有丧之国况无显恶而乘是黜之耶每注选至烟瘴地停笔久之曰吾尝经其地官多以瘴死必择宜其风土者因奏为着令弛治六年以后颇多内降官渐冘因灾异凡三执奏大意谓天下士事诗书而躬案牍突铦锋而竭筋力积数十年不可得而白身之人乃或因奔竞乞怜或缘技艺蒙幸如拾芥然不可以为训又曰今日之传奉即汉所谓西邸之爵唐所谓斜封之官宋所谓内批之降甚为政体累陛下当远祖尧舜近守祖法岂可袭汉唐宋弊政乎众皆服其确论言官有欲开纳马之例者即抗疏曰朝廷仓库及太仆见积尚多释此不用反开是例万一闻于北虏将谓中国战马财用俱已空竭不亦生戎乎议遂格弟其人以防简疏畧屡挂糺弹户部尚书周经被劾孝宗召问滽滽对科道劾经悉挟私耳随辨已枉上诘责科道官令对状滽惶恐请罪上责滽宥之科道官丙言向日廷臣交结李广事露滽名在列上恩宽大含宏不治今当延访之初首倡挟私之说中伤言官动摇主意邪正是非断可知已滽随乞致仕正德初守正大臣多去位滽善俯仰不乐家居得征居旧职兼左都御史时刘瑾用事滽亦时有调停然终不为所喜再夺月俸竟致仕亡何卒赠太保谥襄惠滽在吏部存心忠厚自谓手持此笔掌刑狱惟恐误杀一人掌铨衡惟恐误黜一人尝燕居部中偶衣白绫甚鲜泽办事官砚污之大恐请死滽曰吾攻恶其太洁也有乡人伪为滽子骚扰行途滽闻第召戒之曰汝为我子良自不辱难为乃公耳营家第有老妪败屋当前坚不肻券滽夜扣妪户妪闻滽至曰屠公欲券吾屋矣此悟生死所也老寡惸惸安所徙归滽曰第起吾与汝商券而直不汝徙也为汝去败而新以直与而子转鬻贩而子有家也而后议妪之徙留妪曰诺居久之其子有家来告徙滽款而遣之人服其德　刘敷永新人景泰二年进士授南御史累右都御史为人有才性渡坦夷阔达不诡不激事有窒碍虽在仓卒应之裕如历官中外焯有声绩】 是月也以传奉得官者十五人十月调吏部尚书耿裕为南礼部尚书复建大永昌寺于西市是月也以传奉得官者十有五人十一月申明推举将才之令始命锦衣卫官一员守登闻鼓 【 有妇人为夫诉冤自刎鼓下故有是命】 是月也以传奉得官者五十三人十二月进士敖毓元故以星变言时政甚切直疏留中后循例放归至是谒选得横州知州内皆降为云南县丞吏部拟授临西从之是月也以传奉得官者十八人 
　　二十三年正月命南京右都御史屠滽谕占城国王古来于广东调应天府丞杨守随为南宁知府并升其从弟翰林院编修守址为南京翰林侍读是月也以传奉得官者二十人二月皇太子婚吏部奏通政司缺官请以礼部王传为右通政礼科给事杜明为右参议上可之遂内批升通政李孜省为礼部右侍郎仍掌通政司事是月也以传奉得官者四十四人四月丙戌以皇太子婚上徽号于皇太后曰圣慈仁寿皇太后壬辰谕文武羣臣曰朕忧亢旱虔心祈祷自二十五日为始各加祇慎毋或迨遑丁酉分遣勋臣告于天地社稷山川是月也以传奉得官者七十余人而汰黜匠官给半俸者八十有八人五月以江西多盗命河南左布政使李昂为都察院右副都御史廵抚之乙卯遣廷臣赍香帛分祷天下山川以祈雨丙辰敕谕文武羣臣曰上天示戒旱久田枯民庶惊遑朕甚愍之宽恤刑狱遍祷神祇雨尚未也冤未伸欤用未节欤困未苏欤抑尔百官罔上而厉下欤朕己节减用度疏放宫人尔等各体朕心痛自修省纾朕忧悯元元之意六月册同镳为周王贡琮为肃王定武职隐匿舍余立功久近之法七月召致仕左都御史余子俊复为兵部尚书册皇子佑樘为兴王佑棆为岐王佑槟为益王佑梓为衡王佑木云为雍王癸丑月食追谥大理寺丞锺同曰恭愍是月也以传奉得官者四人旧减俸半支许全支者五十余人八月究治天下诸司伪吏自庚辰至于甲申上不豫命皇太子视朝于文华殿戊子上大渐召皇太子使早即位谕以敬天法祖勤政爱民之道已丑上崩寿四十一九月乙卯上尊谥继天凝道诚明仁敬崇文肃武宏德圣孝纯皇帝庙号宪宗十二月壬午葬茂陵 
　　臣乔远曰上聪明仁恕渊默勤恭孝事母后如古帝王郊庙斋祭必极诚敬景皇帝尝有封沂之命未尝一语及之委任大臣畧无猜忌或即于纪屏黜无疑一闻四方水旱戚戚然下所司赈济或辇内帑给之重惜人命断死刑累日乃下夙兴视朝但遇雨雪辄放常参官而不废奏引隆寒盛暑或减奏事以恤卫士侍立之劳闲有游豫不出大内如南囿祖宗时不废游猎上未尝一幸焉时御翰墨作为诗赋以赐大臣诸司章奏手自披阅字画差错亦蒙清问臣下益兢业职事莫敢或欺葢上以守成之君值重熙之运兵革不试万民乐业垂拱而天下大治矣 

　　名山藏卷之十七 

　　●名山藏卷之十八 

　　臣何乔远恭辑 

　　典谟记十八 

　　◆典谟记十八 

　　孝宗敬皇帝一 

　　○孝宗敬皇帝一 

　　孝宗敬皇帝御讳佑樘宪宗子也母曰纪淑妃宪宗王皇后无子万贵妃宠而妬它妃不得子淑妃一幸上为万贵妃所谮逐既有身及生上周皇太后王皇后私育之而不敢以闻及六岁宪宗方知有上即册立为皇太子宪宗崩以其年九月壬寅即位大赦天下以明年为弘治元年始宪宗册上为太子时诏至南京瑞云见孝陵如车葢既稍长仁孝恭俭闻于东宫及是持麻衰绝酒肉日侍灵幄哀擗有加时览记孝经尚书家礼大明律四种书皆有日课有疑义即召问法吏儒臣天下翕然望治于是放省内苑鸟兽虎豹之属勿饲之使自毙追夺李孜省邓常恩赵玉芝凌中顾玒顾经曾克彰黄大经江怀李成等故所赐冠剑印章谪戍之降太监梁芳陈喜韦兴于南京闲住其余以左道附孜省进者悉罢黜癸卯上大行皇帝尊谥庙号诏天下十月享庙乐设不作乙亥上周太皇太后王太皇后尊谥曰圣慈仁寿立张皇后诏天下降革成化中传升冗员及大慈恩等寺法王佛子等职御史姜洪汤鼐庶吉士邹智连章论劾大学士万安许致仕追尊纪淑妃为皇太后上尊谥十一月贼破揭阳县置孝丰县起致仕南京兵部尚书王恕为吏部尚书改南京兵部尚书马文升为左都御史南京礼部尚书耿裕为南京兵部尚书升少詹事刘健为礼部右侍郎兼翰林院学士入内阁礼部右侍郎丘浚进所撰大学衍义补嘉纳之升本部尚书以李孜省罪重及梁芳陈喜韦兴邓常恩等俱逮系锦衣狱辛已宪宗丧百日矣先是上服丧二十七日礼官请易服如制入朝上素服如故羣臣服吉者皆趋出至是百日又如之进士潘府请行三年丧下辅臣详议礼部侍郎倪岳定仪注三年不鸣钟鼓下受朝贺朔朢宫中素服举奠繇是上孝德感动中外 【 府字孔修上虞人成化丁未进士既劝上行三年丧亲友疑沮以祖训为言府不听疏竟上衰绖待罪梓宫发引府独衰绖器送出知长乐县有惠政迁南兵部主事数上疏言事其言元世祖不宜列帝王庙木华黎不宜从祀功臣吴澄不宜从祀孔庙时虽未用至嘉靖中悉如其议以母忧去官逆瑾乱政遂高卧不起嘉靖初进太常少节致】 十二月壬午葬大行皇帝茂陵以纪太后祔己丑祧懿祖皇帝奉祔大行皇帝主太庙作奉慈殿奉纪太后主焉唐王芝址薨 
　　元年正月庚戌月食不及一分免救护改南京刑部尚书何乔新为刑部尚衵虏寇靖虏兰州等处分守都指挥同知廖斌等战败之赐玺书闰正月始用朔朢御奉天殿百官公服朝参礼李孜省死于狱其他方士仍戍边纪太后贺人其亲属莫知遣使入贺求之科道官劾奏诸武将不职上曰将才难姑评留其稍可者二月丁未祭先农遂耕籍封哈密卫左都督罕慎为忠顺王虏寇广宁参将崔胜等连败之赐玺书三月癸酉视学释奠先师加币用太牢改分献曰分奠赐祭酒誾司业震坐讲丙子开经筵丁丑命日讲壬午午朝筹州知州刘槩上封事纳之都指挥廖斌复败虏兰州五月嘉兴贼陈辅作乱命刑部右侍郎彭廵韶视浙江虏犯宣府永宁赐故南京右军都督府经历张黻诰命六月癸己日有食之左庶子张升论劾大学士刘吉降调南京工部员外郎襄王奇镛薨丁未月食不及一分免救护命马文升提督团营操练升养病给事中贺钦为陕西参议辞许之七月命户部左侍郎李嗣兼都察院左佥都御史清理盐法于两淮彭韶兼都察院左佥都御史清理盐法于浙江八月虏数寇独石万全及甘肃山丹永昌等处北虏小王子伯颜猛可遣使来朝九月封诚泳为秦王膺鉟为岷王宫纪太后亲属贵旺二人追赠太后三代修其先茔之在贺者十月代王献海青报书返之曰朕靡敢盘于游诗不云乎视我周行叔祖或有忠谠可时益朕十一月置顺圣县贼陈辅平妖僧继晓伏诛十二月申严官员势要中盐禁令公侯驸马伯子孙读书习礼国子监 
　　二年正月二月以灾异问辅臣消弭之道截湖广岁漕米遣户部郎中江汉王宏分赈四川饥更发银二万为饥民具耕种置从化县下中书舍人吉人御史汤鼐主事李文祥庶吉士邹智知州刘槩董杰锦衣狱既戍谪之虏寇宣府独石马营四月都察院覆奏廵晏广东御史南言叛贼系狱者三百余人久恐变请怕决之上曰岂无可矜疑锦衣驿人令廵抚都御史秦纮覆审之以王恕老免其午朝减免温处二府及福安县廾课一岁五月河决汴入淮复决黄陵岗入海六月虏入广陵卫之岐山台代王成炼薨七月敕曰近京师大雨水南京又有风雨之异朕恭祇天戒尔文武百官其修省斟酌以缺政闻于是廷臣各言事皆从之遣郎中瑗赈河间永平免其粮税户给一石米给畿内贫民二麦种各一石命四川镇廵官查勘成都府卫去岁赈恤后今府库余积几何收成几何犹有被灾者量免税粮流移复业者见杂役三岁八月奉宪宗主太庙罢浦城县银冶九月虏屡入大同改南京兵部左寺郎白昂为户部左侍郎修理河道十月崞县妖贼王良等伏诛连山县民告纪贵纪旺非太后宗支命给事中珪御史佑入贺详访其虚实十二月甲辰朔日有食之 
　　三年正月二月户部以凤淮扬郧襄南阳邓唐诸府水旱免其粮草麦丝之税上曰凶岁损上甚称朕指急行之三月命天下州县预备仓积粮视里数为差以定黜陟黜陟府州正官亦视其属之积数损籴苏州仓米四万以济饥给曾子庙祀田令同姓一人主庙给田户五洒扫户十免其繇增设四川按察佥事一员提督都江大堰以兴水利发太仓银万两赈泰安等县达官余舍损籴永丰等仓复以固安文安二县民饥不能籴验口赈四月举怀才抱德山林之士赈蕃育良牧二署被灾人户敕廵抚陕西右副都御史萧祯兼督马政五月复设兴山县潞沁二卫所屯田被水灾不及三岁例不免粮上曰民饥方赈可复征特免之丁卯月食饲唐韩愈于孟六月襄王见淑薨七月给事中珪御史佑还言纪贵纪旺诈亡验发戍边九月命修理边墙三年一遣大臣阅视黜代府革爵武邑王聪禾为庶人祠纪太后父母桂林复设东明邑市二县闰九月封钱承宗为安昌伯授宋朱熹九世孙婺源岁贡贞为本县训导十月增祀元韩建于余阙庙十二月慧星见天津历营室入室宿敕谕文武羣臣曰天示星戒朕斋沐告天省已修德尔等宜各举职慎操毋惰毋私凡军民利病时政得失条奏来闻庶尽交修之道于是廷臣言事悉从之 
　　四年正月户部尚书李敏疾乞归上曰君臣一体卿毋去朕使医视卿二月封张峦为寿宁伯敕三法司曰曩天下诸司审录重囚矜疑及辩遣者奚啻十数百人与其宽终孰若谨始其令继今问刑之际察审辞加意究之毋傅致于一时冀不坐于他日四月敕司礼监太监韦泰同三法司熟审勘问官有故失入等罪不追究焉辛酉月食五月予故刑部尚书吴云赠谥并故翰林侍制王祎祠云南七月增城山贼蓝粪等平八月总督两广都御史秦纮致仕封皇弟佑榰为寿王佑椁为汝王佑橓为泾王佑枢为荣王佑楷为申王修宪宗实录成九月皇子生漳州贼温文进等平十月黄河溢命有司量赈开封怀庆二府及扬德宣武睢阳三卫被灾家虏寇甘肃十二月贵州苗贼也富架等杀掠都匀清平诸处庆王邃■〈土屏〉薨起秦纮为南京户部尚书土鲁番速坛阿黑麻王遣使来贡献还城池人口并金印一赐彩段五表里金织衣一袭 
　　五年正月命织彩妆绒毼曳撒于甘肃陕西二处御史张文谏命减之二月命陕巴袭封哈密忠顺王三月虏入宣大甘肃等处丁丑名皇子戊寅立为皇太子诏天下命吏部访求太祖功臣子孙之失禄者进封张峦为寿宁侯四月给事中王纶请绝龙船灯火之戏禁斋醮戒坛之妄纳之五月致仕太子少保礼部尚书邹干疏言浙江水旱相仍民穷而盗请行蠲恤上曰干老致仕尚忧公其持羊酒彩币即家劳勉之六月监察御史彭程言臣监光禄寺见皇坛造器云先帝修斋用也切见陛下即位诸如此类废尽矣何犹制此异时李孜省僧继晓倡为邪术虚耗民财先帝笃信加礼者无他希福寿也二人竟身不保妄明甚伏望遏邪崇正治逢迎罪以明章陛下之恶好上曰彭程暴扬先帝逮系锦衣狱复改永安长官司为州虏入宣府小白阳堡等处升授寿宁侯峦动阶为特进光禄大夫柱国岁加禄米二百石赠三代赐诰券七月命修饰宋岳飞祖坟在汤阴者有司春秋祭命三法司删定问刑条例以辅大明律所不及虏入古北口复入宣府镇安门墩以苏松浙江水灾山东久旱敕镇廵等官加意蠲赈八月定王府妾媵数郡王毋过四人将军毋过三中尉毋过二命工部左侍郎陈政兼都察院右都御史总理河南等处水道命户部左侍郎吴原兼右佥都御史廵视赈济浙江察其吏弊当兴革者南京监察御史泽等劾奏南京成国公仪兵部尚书蓥礼部侍郎琼右通政纪右副都御史瑀吏部请令自陈休致上曰犹可使濯劘当事以水停南京两浙额外织造九月虎刺撒国回回怕虏湾等贡玻瓈玛瑙等方物却之厚遣还十月虏入宣府龙门所复入大同分水岭封觐钧为宁王祠故知府张瑛于建宁复左庶子张升官贵州苗作命镇守湖广镇远侯顾溥等讨之广惠南韶四府灾下有司赈恤十一月令有办纳米银助赈者授武职官十二月寿宁侯峦卒使其子鹤龄袭封升次子延龄为都督同知并升其义兄璘正千户从弟岳小姨夫麒俱副千户从侄伦养子纯义侄恪俱锦衣百户逮荆王见潚上与廷臣会讯之降为庶人锢西内 
　　六年正月南京科道官劾奏不职官二十员命吏部从公考察毋枉已吏部都察院会考中外官当降黜者千四百员上令方面知府指陈实迹府州以下未三年者皆疏列之尚书恕等疏上因言陛下考察府州以下谓必待三年其人诚感激上恩顾贪鄙在位者留之一日则民受一日之殃昔黄次公虽惜送迎之贵范仲淹亦分家路之哭上曰祖宗爱惜人才百官考满初任再任有平常不称者俱令复职必待九年方明黜降今或因风闻浮谤遽革其勤劳所积官令其泯默不敢伸陈无以开天下自新路非治世宜其令方面知府年未六十者疾不妨治事素行不谨在升任前及见任不谨罢软无为非本部诈实或廵抚廵按不互坐并其余官员到任未二年非老疾贪酷显著者俱留治事于是吏部奉旨复留九十余人上勉其加意当官毋来后议二月上曰报功古今所重也我皇祖佐命元勋皆已配飨庙廷其子孙或泯焉朕诏求之得常遇春玄孙复李文忠玄孙璇邓愈五世孙炳汤和六世孙绍宗可令世袭指挥使各铨附祖茔卫以便其奉祀治河侍郎陈政卒以浙江右布政使刘大夏为都御史代之四月赐滁阳王后琥冠带奉滁阳王祀土鲁番阿里麻率众夜袭哈密虏忠顺王陕巴杀其都督阿木郎遂据哈密地敕责之命兵部侍郎张海前府都督同知缑谦往经畧自去冬不雪至于是月不雨敕求直言南京旧内火置宾州县大罗卫虏入宁夏庙山墩杀指挥一人赈大兴宛平二县严自宫禁闰五月免两浙盐课太子太保吏部尚书王恕致仕六月飞蝗蔽日者三日遣顺天府丞毕亨行县督捕七月太皇太后病疡上夜祷宫中命户部分遣属官二员核实近畿诸府卫秋田水灾分数其夏田旱灾者各免税有差刑部尚书彭韶致仕八月丁壬月食九月赐荆庶人见潚自尽十月行取番僧领占竹来居大慈恩寺礼部尚书倪岳等言领占竹被劾遣还复承召命骚驿传启幸门后难杜也上曰毋传令自来礼科右给事中夏昂劾奏领占竹先因献顶骨数珠骷髅法盌叨升赏皇上登御革职遣还远近称快岳所谏阻岂区区一传哉愿皇上严邪正治忽之防也上犹未充工科给事中柴升等上疏极论遂罢十一月改设维摩弥勒二州为流十二月以灾异迭见谕在外镇廵等官惩贪暴赈困穷防贼寇抚军民痛加修省命归德州修微子祠举山林怀材抱德之士遂擢儒士潘辰为翰林待诏西安知府严永浚疏言灾变之来恒以类应天久不雨陛下近察禁幄服御之物远验工作司局之费则德泽流洧皎然可知臣顷见陕西杂造局二次降下图式令织造彩装绒毼凡四十九疋先次坐派二十五疋行布政使司办料佣作费金三千余未就今复造二十四疋曰毋停臣不知陛下珍此之多何以用之以之上用则毋过一再袭以之赏赉则羣下不敢当其免若象比陕西积欠军士冬衣布花无虑百十余万前者办料佣作之费皆扣除那借所出向移所取以益所欠未必不足补十一乃令民百余家男辍其耒女弛其机穷年营造以备上供不堪甚矣昔唐太宗纳马周之言遂省供奉御器明皇听李德裕之谏而罢银盝织续夫岂圣明后唐二君下工部复命织未就者悉罢 
　　七年正月二月以灾异命羣臣修省并极言时政得失军民利病损籴保定真定河闲三仓之一以济饥三月贵州苗□富架长脚等平命有司督民捕蝗捕一升者予米倍之以十事榜禁天下曰弛盗曰殃民曰淹狱曰虐小曰弊赋曰滥罚曰不遵信牌曰积年民害曰凶徒曰奸赌四月设陆凉州元谋县为流官改设马龙州流官知县一贝五月命太监李兴平江伯陈锐同刘大夏治张秋决河设都匀府更设独山麻哈二州及清平县隶之六月高邮康济河成设印江县七月命工部左侍郎徐贯兼都察院左佥都御史往同廵抚都御史何鉴经理苏松当杭嘉湖诸郡水道九月兴王之国十二月皇第二子生虏连入永昌凉州等处李兴陈锐刘大夏塞决成功遣行人赍羊酒劳之敕甘肃廵等官赈甘凉诸边军苦虏者 
　　八年正月以皇太后圣体未安免庆成宴虏寇凉州都督刘宁等御胜之二月乙卯朔日食岐王之国河复南流故道三月廵抚山东都御史翀等请黜沂州知州昌等九员吏部覆请上曰人才能否久乃见任未二年者姑留之从今有如此奏黜者吏部酌量以闻四月科道官言本朝朝觐考察委之抚按二院参之布按二司及州郡长吏部都察院又积其岁报殿最据为去留有不当者朝野得非之科道得劾之法最粮尽臣伏读弘治六年诏旨令吏部先期行文布按二司考合属廵抚巡按考方面年终奏行部院立安待朝觐日详审考察如有不公许其伸理臣仰知皇上爱惜人才至意但人心巧伪所宜堤防如第委二司考合属恐未尽谘访之公如部院立案待考察恐致踈泄之弊如许考退者伸理恐开攻讦之门明年又当朝觐考察之期乞一依夕治三年以前故事加密与公天下自服吏部及都察院奉旨议覆上曰人才进退重典也尚审询之毋有枉偏下山东副使杨茂元锦衣狱己降为长沙府同知封张延龄为建昌伯复设南赣都御史辖江西福建湖广广东交界以弭盗七月虏数入宣府龙门独石等处追封宋儒杨时为将乐伯从祀孔子庙敕副总兵彭清统罕东赤斤哈密三卫所部兵往征土鲁番速坛阿里麻设河南参政于南阳以抚民治盗虏入宣府八月入廷绥益王之国九月复设山东右参政一员总督劝农兼管水利设龙门县十月虏数入辽东开原十二月虏入宣府龙门所等处 
　　九年正月经筵讲罢赐讲官王华食 【 时太监李广方贵幸右春坊右谕德王华讲大学衍义至唐李辅国结张皇后表里用事众以事涉嫌请讳之革朗然讲论上乃不厌而赐之食华余姚人以及第第一仕礼部尚书王守仁之父也】 二月增先师文庙乐器如天子之乐皇第二子□□薨追封为蔚王三月己亥冠皇子广西流贼劫信宜县虏入宣府大同及黄花镇闰三月谕六部都察院凡天下奏事有旨令看详者覆奏毋过二日看议者毋过三日四月虏入平虏杀千户一人虏数入云州等堡岷王奏武岗知州刘逊诸不法事命锦衣往执之六科十三道皆言锦衣天子亲军非不轨妖言重情不可轻遣岷王与逊抵牾仅坐禄米愆期所奏干犯几百余人逮独止逊单词难月曲直孰辩乞下法司行镇廵官体勘必有开坐上曰科道官不谙事也亲王奏一州官而已有旨逮辄交阻其悉下锦衣狱府都司寺诸大臣为科道臣请宽上即日出之六月山阴萧山二县同日大雨山崩水涌漂庐舍二千余闲死者三百余人命量免被灾人户徭役渰没漂损者给米有差七月虏数入宣府柴沟堡等处录克复哈密功八月虏数寇庄浪卫永昌凉州等处虏突入宣府独石界九月虏两入密云古北口十月虏入宣府命赈恤泸州及新津诸县之被水者十一月虏入泗海治堡复入广武营十二月戍子月食既赐故礼部侍郎兼翰林院学士薛瑄祠额曰正学故伏羗伯毛忠祠额曰武勇刑部典吏徐珪上书言狱下都察院考讯大理寺审允罚两堂官俸发珪为民 
　　十年正月加封张鹤龄母夫人金氏为昌国太夫人设太仓州三月敕谕少傅兼太子太傅吏部尚书谨身殿大学士徐溥太子太保礼部尚书兼武英殿大学士刘健礼部右侍郎兼翰林院侍读学士李东阳詹事府詹事兼翰林院侍读学士谢迁曰朕惟我高皇帝创业定制所贻子孙至矣御制之书连篇累牍宏纲众目极大以精随制随改靡有宁岁后所施行未尽更定迨我太宗继正太统益弘远图列圣相承至于皇考因时制宜或损或益其条贯散见简牍闲百司艰于考据闾巷或未悉知皇祖英宗睿皇帝有志纂述事弗克竟以遗朕躬兹欲仰遵圣制徧稽国史以本朝官职制官为纲事物名数仪文等级为目一以祖宗旧制为主有损益同异据事系年汇列于后缉以为书以成一代之典俾天下臣民是训是彛尔等详录谨书之俾文质适中事理兼备称朕法祖图治之意遂命溥健东阳迁充总裁官太常寺卿兼翰林院侍读学士程敏政翰林院侍读学士兼左春坊左谕德王鏊翰林院侍讲学士杨守址充副总裁官名其书曰大明会典甲子始召徐溥刘健李东阳谢迁文华殿榻前商议诸司草疏溥等各拟旨面录上或更定二三字或削去一二语皆得体要复应手亲批极其敏妙有一疏条件多刘健请退详拟上曰即商是己赐茶出下内官何鼎锦衣狱四月虏大入大同境五月寇潮河川指挥刘钦等二十七人死之虏大入大同连营二十里六月命户部左侍郎刘大夏兵部左侍郎李介俱兼都察院左佥都御史整饬大同宣府兵粮乙酉月食七月山东廵抚都御史翀等奉例考察请黜老疾不谨等官吏部覆奏命任未一年者留廵按陕西御史黻亦考察其属以上吏部如前旨请上更命斟酌闻奏八月设镇远县河南邓州灾命有司赈之命宋儒周敦颐十三世孙袭翰林院五经博士九月虏数入镇番卫等处济兖青登莱五府被水若虫逢莱黄三县疫各命有司赈之虏入庄浪十月敕加致仕都御史王越太子太保总制甘肃延宁三边以御虏十一月赈四川诸府虏再入蓟州龙洞谷等处南京进贡内官奏管济宁闸者工部主事盛应期卫河船者工部主事范璋阻滞荐新械系之己降为驿丞置保康县十二月癸未月食 
　　十一年正月苗贼入靖州境三月皇太子出阁讲学虏入辽东复入肃州四月礼科给事中冯子聪陈二事一言寿宁侯赐第役作未休毓秀亭继之兴济庙继之礲石镂木百匠并兴帖翠涂朱万民失业功延累岁费过巨万今者四方天鸣地震水旱灾伤京师风霾连日陛下高拱九重耳不闻中外愁叹之声目不击斯民贫苦之状土木之工不止岂谓世道之际方亨乞将臣言下所司集议缓急区别停减一言陛下即位首革传奉冗员近来蹊径百千经营钻刺夫祖宗以来百三十年于兹玉叶金枝徧满天下造第乞禄不绝岁岁经费既不可少额外又复加多亏损名器耗蠧财用设有不虞之事且别出无名之征国急民困怨变所繇乞继今定拟铨选文官必繇吏部武官必繇兵部阴阳医术僧道杂流必繇礼部有夤缘传奉陈乞恩泽者许当职奏治下所司五月虏驻肃州境外将入寇分守右参将杨翥败之琐琐林六月虏数入宣府独石等处复入古浪庄浪良州永昌山丹境己卯月食命癸宋儒魏了翁于鹤山书院强贼黄绍等据思明三州七月虏入宣府境王越率副摠兵张安监鎗右监丞郝善袭虏贺兰山后加越少保兼太子太傅安善官一级虏入古北口八月入辽东宁远守备都指挥王臣死之设新宁县命赈恤祥符县民之被河患者九月寿王之国虏大入宁远十月甲戌夜清宁宫灾乙亥上遣召阁臣左顺门宣旨曰宫灾朕奉时圣祖母彻旦不寐今尚未敢去左右暂免朝参可乎李东阳谢迁对曰宫闱大变太皇太后震惊皇上方左右免朝可也乃免朝敕曰清宁宫灾中夜达旦朕心惊惧寝食靡宁巳斋诚遣告于天地太庙社稷山川尔文武臣宜各省躬思咎殚心効力凡百司弊政奸贪显迹及一应军民利病皆直陈无隐以助朕励精之实荅上天仁爱之心钦哉阉人李广以左道见幸至是夗上意藏有奇方秘书使索之得其籍或黄米若干石或白米若干石皆中外所馈送上曰妄也吾尝行广第足容哉左右曰此隐语黄米金白米银一震怒于是中外纷然而籍在上所不得其主名刑科都给事中朝用监察御史天佑请执广亲任责籍中主名付法司上曰科道官自指之吏部员外郎张彩言圣德仁厚恐或姑息怒过且弛恐或轻贷请勿入左右解释之言大小臣有实迹者悉以法轻重治翰林院编修罗玘言诸臣平生自有定论请涵容勿究以全臣工之体顷之朝用天佑等各臆指文武廷臣名对上曰人多无证姑已簿籍亦勿明免明年上元节所用烟火以后作派修理钱粮内官监酌减之户科给事中徐昂言织造太多宜停诈伪太纵宜禁主将大不称宜简工役太监宜止兴济县修庙之役谏诤太疏宜复大班纠劾之典下所司十一月免陕西织造上用羊绒令小民旧欠岁派物料勘实奏免闰十一月壬戌朔日有食之言官屡请取回镇守内臣者命如故虏入懿路城南京科道劾奏文武大臣二十余皆留之御史胡献劾奏太监泰寿宁侯鹤龄下献狱降蓝山丞十二月都察院覆奏故太监李广招权纳贿累赃巨万庄田盐货尤多乞没入报罢以干清宫灾下宽恤诏于中外命祠故尚书夏原吉工部尚书周忱于苏州故少保礼部尚书杨溥于石首授徐珪为桐乡丞南京科道官举劾备考察吏部覆奏上曰其公议母枉 
　　十二年正月虏入凉锦二州二月严左道禁三月虏入宁远给事中华■〈日上永下〉论劾学士程敏政试目漏泄命下举人徐经唐寅狱顷之亦逮系敏政使都察院置对午门令敏政致仕■〈日上永下〉调外经寅黜充吏阙里宣圣庙火衡王之国虏寇宣府官军败之四月虏连寇辽东宁远义州广宁等处命衢州府春秋祭宋赵抃祠大同连被虏七月虏连寇宣府八月雍王之国虏数入辽东增设江西副使一员整饬九江安庆池州建阳等处兵备九月虏入蒋鼎阳和命大学士刘健等凡有拟票文书卿手书密进毋令人代写重建清宁宫成十月吏科都给事中魏江监察御史姚寿等言迩清宁宫告成匠官人等升授若冠带米给者至百余人营缮郎中堂等升京职二级或一级太监兴太监瓒太监训英国公懋兵部尚书文升各子侄一人百户锦衣工部尚书贯加太子太保夫清宁方灾阙里继之亢旱星文加之示变陛下降诏修省而名器反滥乞照宣照以来及近年增修祧庙旧例量与恩赏庶尽修弭之道上曰有成命其置之以清宁宫成命大能仁寺灌顶国师那卜坚参等设坛庆赞三日大学士刘健等言佛老异教宫庭禁地胡羯妄徒累曰连朝喧杂掖庭惊动寝庙废祖宗之法重圣德之累且以皇上至孝纯诚保佑自天岂必假异术于宫禁然后可以上奉重慈永祈福寿哉臣平日尸素临事乏规此等诏旨猝不与闻伏望速颁明诏撤坛斥僧臣不胜待罪俟命时科道官皆以为言上曰卿言是顾永乐朝亦有之既府部科道皆极言上曰有旧事姑胥后十一月奉太皇太后入居清宁宫虏入宁夏境杀百户一人复入宣府辽东境初辽东总兵官指挥佥事李杲镇守太监任良廵抚都御史张玉奏正月中虏分道寇我军三之前后有连斩首三百余级廷臣谓辽东久不振意杲等诱杀之其后朵颜三卫来贡具言是又人自虏中还云三卫怨我且与虏合入寇上命右副都御史顾佐往核佐行久不决海州致仕知县鐄奏言李杲任良张玉自知屡偾边祈掩罪使都指挥崔鉴王玺鲁勋等以酒食诱虏掩杀之三百余人者男女幼稚胡汉半兵科都给事中于宣等劾杲三人失机状兵部会议请取还上命待佐报至监察御史韩春等奏杲三人匿败抵欺宜服上刑言官屡劾延臣合请讵意迟留尚获宽诏礼言冬月天子是察阿党则罪无有掩蔽此正陛下察党之月有罪不讨若天命治化何下所司已科道官交章请兵部尚书马文升再以为言上曰待顾佐奏其促之十二月科道官交章奏祖宗稽古建官额数一定陛下初年已痛革额外传升乞升之弊近又复然前清宁宫恩臣等论列未蒙俞允文职少卿寺丞等官武职千户等官士子砥砺名节武人冲冒矢石积岁阅月始得一阶今杂流末艺坐得之无以劝天下乞从革去仍令旧职供事庶可塞幸而苏民上曰业已赏劳其置之吏部尚书屠滽等言近日节次传升文职官员及冠带人等七百九十余人大臣科道非不论列臣等非不执奏圣恩弘贷曲赐包容伏惟惜名器之滥究夤缘之奸已传奉者尽褫其职未传奉者永绝其源兵部尚书马文升奏祖宗设武阶以待军功非有临战斩获不得轻授实欲奔走天下之豪杰责其効死以报国家张玘辈绘技画工有劳者支俸给无官者予月粮此外或赏金帛或荣冠带足矣何至槩受武职全注锦衣径准袭替夫百官俸赐尽出闾阎竭其膏血养上阘冘辱非陛下爱民保邦意伏望俯察谏官之言上尊祖宗之法皆不报虏先后入永昌凉州辽东大同等处命宋程颐十八代孙继祖袭翰林院五经博士 
　　十三年正月工部尚书徐贯等言改样纻丝纱罗近岁织造以万计尚未就绪今又织诸免花样于苏杭千五百余疋疋价或至四五十金费财淫工度非皇上崇朴尚俭之意殆近习希宠不恤民艰伏望断自宸衷槩赐停罢不允顾佐反命李杲任良张玉掩杀虏实上曰无证干多人其从轻降崔鉴王玺鲁勋一级杲良玉降敕责之命尚衣太监赵荣监督通州仓户部尚书周经诤上曰己差遣姑置之自今总督一员京通监督各三员着为令赐宋谭节妇祠额曰贞烈 【 吉安府知府张本奏永新县有谭节妇者宋宗室女元兵入城妇从其家俱匿县学中兵至杀其舅姑与夫执妇欲污之妇哭骂不从遂并其子皆死血清礼殿附八砖上宛然妇人抱婴儿状沙磨火煅其状益显请修葺旧祠春秋致祭以励风俗礼部覆奏从之】 二月问刑条例成三月给总督京通仓场太监蔡用关防为故西天佛子着癿领占造塔四月己亥月食彗星见室壁闲芒尺余兵科右给事中屈伸言陛下近者游燕太频视朝太晏晏频倦神晏朝废政今灾异频告边方多警愿惕然敬畏以应天赫然震怒以御侮纳之虏大入大同威远游击将军王杲御之败绩守臣上失亡数不实命吏科给事中许天锡往按恤阵亡军士及边民被虏者以大同洊警命平江伯陈锐挂靖虏将军印充总兵官太监辅监督军务户部左侍郎许进兼都察院左佥都御史提督军务都督刘宁克副总兵杨玉充左参将太监姚举监鎗往御之复增陕西按察副使一员整饬环庆等处兼理盐法赐寿宁侯鹤龄庄田于肃宁诸县赋五分户部尚书周经再执奏不允壬子上御平台召刘健李东阳谢迁顾问章奏次第裁决上晏朝刘健谏纳之五月甲寅朔日食丙寅复召刘健李东阳谢迁出诸营提督官辞任疏逐名访问面裁决御书手敕付兵部行之虏大入大同游击将军张俊率兵抵之于东荆庄周经致仕六月命兵部左侍郎王宗彛兼都察院左佥都御史经畧密云潮河古北口工部左侍郎史琳兼都察院左佥都御史经畧紫荆关等处虏数人大同上曰陈锐受命出师今月余婴城自守诸将怯惴不足仗其召锐及金辅许进刘宁还遂命太监扶安监督军务保国公朱晖挂征虏将军印充总兵官都指挥佥事神英充右参将再领京营官军五千往命取太监任良别用七月李杲张玉予致仕科道官言人臣致仕优礼也李杲张玉诱杀奸欺固宜显戮而优之以礼恐三卫夷闻之积恨反侧非所以警边臣惩有罪上曰姑如旨虏入义州松山以御虏无功革金辅管营并革陈锐刘宁禄俸闲住许进令休父命朱熹十一世孙举袭翰林院五经博士八月立宋杨太后庙新会县光是吏部覆府部科道等官所言汰冗员革传升等事有旨待查奏至定夺至是吏部奏上上曰罢九月翁源县流贼平置灵州行人司行人王雄言比者皇上命平江伯锐率众征虏不能一矢相加遗则遣朱晖往代夫兵部始与诸臣廷议曾不审锐谋勇有无猥以上请谩若姑试斯不贵议矣一试于锐已为寒心今又再试于晖臣料举晖者必谓其从父征伐多习战阵顾处囊之锥末未见也昔萧何举韩信谢安举兄子玄杜黄裳举高崇文夫惟天下豪杰能知豪杰汉晋唐三君即未悉信玄崇文固悉其举玄崇文者陛下未悉未晖悉举未晖者乎夫今监督提督即唐观军容使以郭子仪李光弼之勇略不胜一鱼朝恩一观军容九节度之师皆溃相州况其下哉今天下之大岂无古名将者但以太平久无所见才臣愿陛下及晖未发而止其行责前推举陈锐者正其轻罔之罪母发然后再会廷臣就边方都督中选任其生长边陲结发习战者俾专阃外勿复置监督提督挠之上责雄妄言阻军下锦衣狱已调为浪穹丞十月录复哈密功丙申月食封秉欆为秦王十一月虏入马兰谷严取沿边材木禁十二月虏再寇大同顷之纵兵南掠百余里得利去吏科给事中许天锡还言威远之败偏裨将领死者五十二人军士失亡千有余人战马兵仗称是上命游击将军王杲并副总兵升右参将恭处决如律总兵王玺并家属悉谪戍廵抚都御史洪汉革职闲住工科给事中张文奏近太监李兴有灯节烟火之请皇上以三分为率减去分半兴改奏止减一分夫以今年吴楚徐淮巨浸滔天山西旱甚虏窥伺未已加以云南思陆之为变两广猺獞之贻患荆襄流民之啸聚江西腹里之强盗公行何谓无事宴乐以嬉臣请停免明年上元鳌山烟火百官筵宴以其费给军使天下晓然知陛下忧民足国之心其所樽节培养甚大工部覆奏上曰即减分半如前旨顷之工部复言陛下允张文之奏中外忻贺惟光禄寺供办干清等宫灯节茶饮攒盘之模拟弘治初元加倍请命光禄寺节省如旧从之已酉岁除遣太监荣传意内阁连日奉侍两宫勤劳少须调理今日视朝稍迟特谕卿知 

　　名山藏卷之十八 

　　●名山藏卷之十九 

　　臣何乔远恭辑 

　　典谟记十九 

　　◆典谟记十九 

　　孝宗敬皇帝二 

　　○孝宗敬皇帝二 

　　十四年正月二月内府针工局请比例招幼匠千名工部议往年尚衣监招匠千名兵仗局効之遂至加倍军器局司设监又効之亦招一千今针工局复请乞停止以节冗滥上曰五百宣大二边马灾遣祭北岳北镇以陕方用兵取回织造绒褐内臣选补团营壮军四月虏大举自盐池直抵韦州固原虏掠命太监苗逵监督军务保国公朱晖挂印充总兵官都御史史琳提督军务都督同知李俊都督佥事杨玉神英李澄充左右参将统领京营官军一万以御虏韩王偕灊薨南京户科给事中张宦等奏陛下初年禁绝奢淫以求固本而足边何比者横恩滥赐之溢出修饬缮造之泛兴祷祠游玩之纷举偶因内帑稍乏即命支取太仓耗散财物无此为甚臣等远闻近取太仓粮银四十余万明命不下于所部秘旨特奉于中官人心惊愕皆曰常费为经无名属浪未必尽出圣意或因左右之言夫今两边虏跳数战不利军资耗损请给相仍刍马毁毙买补方急正宜存省府库整饬边储奈何衅门大开夤缘连茹前费复兴前革复前进裁抑复宠遇前窜戮复崇礼大小臣工力捄此弊陛下虽不疏斥亦不采纳臣恐冗途日滋国计日诎乞下所部议请取自上断仍以金十余万还太仓非边饷军需毋轻动户部复议上纳之司设监太监鲜奏近充幼匠千名乞附籍锦衣月支米一石岁给冬衣布花户部议给米五斗花布免支上曰月八斗以南京鸿胪寺卿王璟为右佥都御史理两淮盐五月赈山西大同等处军民被虏家辽东镇夷堡火军民死者七百余人命镇廵等官痛修省抚民而饬边礼部言光禄岁办牲口不下十万近屡言不足天下物产有限额外费出无已以十万牲口而解送爽期民穷可见牲口十万岁供不足费繁可知年复一年何有穷纪伏愿裁近幸宴赏悉如元年之旧省无名浮费一准先朝之实上曰有处武岗州苗贼乱延绥游击将军张雄御虏有斩获命天下绘地理图进御太监李兴请建寺大兴县东皋村以祝圣更乞赐额护敕以僧录司左觉义定锜住持得旨升定锜右讲经额寺曰隆禧礼科都给事寗举等奏礼部请从之上曰已有旨置勿论七月秦王秉欆薨辽东廵按御史车梁言虏拥八千余骑直入长胜诸屯堡大杀掠老弱死少壮驱系去镇守太监孙振定西侯蒋骥廵抚都御史陈瑶匿报不实遣吏科右给事中锺渤等按问之初海西兀者前卫指挥尚古与海西诸夷有怨尚古入款于骥瑶骥瑶使人招之许之升官而海西诸夷怨不释请诛尚古骥瑶则又请诛之兵部议尚古入款固以求释诸胡之忿当时止当待其自贡不应遣入招之招之既来又不宜诛上命行锺渤并按以闻虏入甘州山丹永昌境虏数入宣府甘州复入蓟州朱晖史琳苗逵帅五路师出红城子墩乘夜捣虏河套虏已觉北徙还斩首三级得其驼马牛羊器械虏入平凉遣科道官清理天下屯田闰七月宁夏总兵郭鍧等分兵御虏盐池诸处先后有斩获行赏赉虏数竹蓟州御用监王瑞等赍送玄武像武当奏带随行官舍勇士人匠八十余人用黄马快船六十余艘科道交章谏不允吏部尚书岳兵部尚书文升力言上曰有成命第毋生事扰人八月置新化州虏分道寇固原诸处大有杀伤复二万骑掠宁夏东路万骑入韦州九月丙子朔日有食之以虏入宁夏固原切责苗逵朱晖史琳等初陕西有地震泉涌之变府部等衙门请革传升军官三百余人不允至是山西同日地震复以请上曰如旧非特旨夤缘乞者乃罢之庚寅月食汝王之国起奏纮为户部尚书都察院右副都御史代史琳总制陕西固原等处十月虏入延绥柏林堡吏部尚书倪岳卒廷议举兵部尚书马文升刑部尚书闵珪代之御史文森张大有曾津奏荐致仕户部尚书周经总督两广军务右都御史刘大夏上曰大臣进用自朝廷森等何得辄与下锦衣鞫讯之吏科给事中许天锡与科道官论救乃命赎杖还职而以文升为吏部尚书刘大夏为兵部尚书岐王佑棆薨升工部营缮所所副海等三十二人官各一级吏部言海等夤缘乞升当治如前旨上曰罢命日讲添周易一书暂停贞观政要刘健等言圣学日增廷臣相庆乃贞观政要多载唐太宗政治之迹事切而代近祖宗列圣率崇是书伏望少延天听仍旧进讲纳之十一月锺渤等还报长胜屯堡败状丧亡男妇千九百余畜产三千余且劾蒋骥陈瑶纳侮邀功致虏深入下刑部议副总兵孙文毅指挥使白玺皆论斩会广宁复师败骥瑶以捷闻言者攻之下廵按御史勘实于是刑部请逮骥瑶京师廷鞫之有旨命召骥瑶还以两畿山东西河南等处旱灾使刑部左侍郎何鉴大理寺右寺丞吴一贯往赈河套捣巢之役纪功御史王用报有功官军万余上兵部定拟升赏四千四百五十余人有旨再拟将大赉焉兵部覆奏捣巢虽有劳斩获仅三级若过蒙殊恩国论未协予夺不谨人有幸心惟陛下慎重命官军人等照原拟升赏内奋不顾身并被伤者二百十人各升署一级于是苗逵朱晖史琳等皆蒙赏赉有差兵科都给事中屈伸等奏虏住河套侵边诸臣虽曾领军扑巢斩首仅三且坐拥重兵僻守一隅致其无忌累犯宁夏固原等处杀死官军至千数抢掳人犯以亿计诏书切责冀其感奋师出踰时机会屡失令功过相准尚难赎罪而升赏不赀物议为之不平兵部所以执奏夫随征升级之人非绮纨子弟即厮养庸流一切蒙恩将生战士旋踵之心馁边将死绥之志御史陈珀等亦以为言并报罢封睦■〈木审〉为周王辽东大饥命户部济银五万谕吏部都察院明岁当考察其详咨黜陟母偏狥以山陕罹虏暂免一应科派物料 
　　十五年正月朱晖苗逵史琳以虏出套率师还京遣内臣劳之酒于榆河兵科都给事中屈伸御史林世远等劾奏晖等师出无功获首三级报功万余宁夏固原之警逗遛不援当治失机又何劳也兵部覆奏不允南京科道官劾奏方面官以下可罢黜者十有五人上嫌其多且无指实下吏部详访之及吏部与都察院考察上上曰斥过当再详如前旨皆言臣奉命以来尽心焉耳矣至于再三乃敢以请上曰朕念才难丁宁焉既云然其如拟赵王见灂晋王锺铉薨三月取回督造磁器内官于饶州戊子月食四月升致仕佥事章懋为祭酒祠宋文天祥庐陵以赵士赏等四十余人配蒋骥陈瑶至宥之使骥带俸旧府瑶对品调外刑科都给事中瑁监察御史允中言骥瑶命下之日中外沸腾咸谓前者大同失机总兵玺论死都御史汉斥罢骥瑶贪以启衅坐而丧师事败之日欺以罔上反得轻释无以息嗷嗷之议服玺汉之心请明正其罪为守边戒不允设内臣金齿腾冲兵部科道官请罢不允命顺天府赈恤都城内外贫民若残疾孤寡者虏入辽东清河等堡泾王之国祠宋朱熹于徽如建阳祠宋江万里于饶五月以灾异修省下羣臣言事刘健靖早朝以勤政日讲以视学即俭以省费刚断以决事纳之行取番僧国师领占竹于大慈恩寺礼部尚书张升谏不允七月录刘甚几世孙瑜世袭处州卫指挥便贵州贼米鲁及福佑等伏诛 【 米鲁者贵州夷妇普安州土官州判隆畅之妾也隆畅疑其□子礼通密杀礼出米鲁米鲁快怏遂通于营长阿保而礼妻适固亦为营长福佑所烝因相与谋致隆畅于死遂纠集夷众劫掠诸山营寨白昼支解人以为常有二人者以告廵按御史张淳御史适出廵米鲁等控马分诉求二人主名与对理御史不以告寘二人左右米鲁等截二人头于御史前径去御史偕镇廵议调兵剿之先发后闻旬日闲擒阿保父子及其党与皆尽惟米鲁亡入沾益州匿其侄土官安民家安民假以蛮兵五百复袭杀隆畅妾适乌以下十余人执其子隆珀隆王荅以去寻亦杀之福佑迎米鲁归故营攻劫诸寨大肆杀掠是为十三年冬明年夏廵抚御史钱■〈金戊〉委按察使刘福督兵往捕米鲁福佑集众万余拒杀官军甚众领兵都指挥亦被虏死事闻命兵部调遣云南四川湖广广西汉士官军十余万往征而以南京户部尚书王轼兼都察院右副都御史总制戎务贼闻轼且至益肆叛逆诱扇生苗数万攻围附近城堡云南布政梁方贵州布政阎钲皆困安南卫城中镇守太监杨友统调官兵八千人自盘江直抵安南城下贼始退避有告友曰公虽班师当北道盘江固守险阻待尚书至听其处分友以贼兵寡弱势无能为且利其贿赂需索己甚贼怒夜拥众入友营官兵无备皆不战溃杀戮溺死不可胜计领兵都指挥及布按二司官见杀者六七人虏支山寨置友足釜中煑之时时呼名大骂自是道路断绝白骨如山近县皆为骚然轼既抵贵州分八道兵以进后约镇守沐国公昆廵抚陈都御史金统领云南兵夹攻之寨菁峒笼皆迎刃破遂取友以归先后掠斩首级四千八百有奇俘获老稚千三百余人米鲁福佑寻等土官凤英所格杀时为是岁三月书之于此葢报捷之期也】 八月淮王祈铨薨封佑采为赵王南京大雨水坏屋拔树遣祭于天地太庙孝陵皇陵社稷山川之神九月庚午朔日有食之光禄寺具内外官员人等每日酒饭及西华门等处所畜鸟兽料食之数以闻上手批百二十条于是大放内苑杂禽兽命南京右佥都御史林俊廵视江西以弭盗虏犯辽东副总兵刘祥等御之斩首五十余级赐奖敕十月工部奏太监李兴请办二宵烟火物料有旨减半民受赐已今天示频仍灾变迭生乞通停罢许之十一月刘健等请上早朝勤政纳之十二月科道官交章言总兵副将守备任缺兵部参舆论推举制也山东缺总督备倭官兵部所推不蒙简月御笔亲批王宁陛下何至以宁一人坏祖宗法乞治其奔竞罪择月兵部举者上曰有前旨纂修大明会典成以南京太常寺卿杨一清为都察院右副都御史督理马政 
　　十六年正月已已朔上疾不朝二月辛丑始朝改郊以将郊始赐大学士刘健李东阳谢迁蟒衣人一袭戊申大郊祀铸弘治通宝钱三月置成步县传旨以寿宁侯姻党生员孙伯坚为中书舍人卢永春孙伯义为司宾署丞孙伯强为司仪署丞舍人朱臣梁路李衢桂实为锦衣百户吏兵二部执奏不允四月祭酒章懋辞免新命不许趣之五月增设四川按察副使一员整饬威茂兵备命翰林院编纂三皇五帝以来历代事迹以便御览六月减苏杭炽造三之一七月命修本草书上好医药常以剂赐臣民至是命修书焉申王佑楷薨置定州八月录故赠侍讲学士刘球曾孙祠官之九月以淮阳庐凤宁波诸府旱饥遣都御史王璟廵视浙江副使汪舜民于淮阳佥事阎玺于庐凤随宜赈济北直隶山东河南湖广有被灾郡皆如例恤之以凤庐二府滁和二州大旱灾发南京户部兑余米给赈选部属府州县正佐有风力者领事其进封张延龄为建昌侯十月祀元陈澔于都昌以修诗海珠玑书成传旨升文华殿办事源胪寺左少卿周惠畴等二十一人官一级吏部科道官交章言故事虽馆阁修书非重大者行赏而已诗韵小学无补治道一有微劳辄升级加禄医卜技艺滥觞何既乞回成命不允虏大入辽东长堡等处十一月升授朝天等官高士杜永祺等四十三人道官有差科道官奏杜永祺等或升真人或兼住持或荣以诰命或与之印信拥尊专宠非圣朝美事乞一切罢毋开后端上曰有旨已命内阁给与诰命封号刘健谏纳之十二月虏入宁夏大关口封彦汰为岷王旭櫏为韩王封闭沂州胡陵山矿穴 
　　十七年正月内批命卢龙卫指挥使胡震署都指挥佥事分守通州兵部尚书刘大夏兵科都给事中屈伸等争不允监察御史刘玉疏言幸门开则羣枉进言路塞则庶政隳孙伯坚等以传奉列文阶金琦等以传奉任武职传奉不已继之内批始者王宁今则胡震昔王宁命丁兵部言官犹交章入争胡震効尤今皆缄默此见圣志稍移羣心益靡甚可惧也上曰业用矣申严诬告禁升太常寺节崔志端为礼部尚书仍掌寺事科道官劾志端羽流不宜滥清秩上曰先朝有之业升矣二月加赐太保寿宁侯张鹤龄禄米岁四百石建昌侯张延龄岁六百石通前千六百石廵抚北直隶都御史缙以淮扬庐凤四府并徐州灾伤请折今岁兑粮十五万五千石备赈三年后补还上曰既灾重民饥以流亡其即如奏不用补也命造延寿塔朝阳门外大学士刘健谏上曰其即罢兵部尚书刘大夏等言江北南诸府灾甚陕西往岁困用兵江浙诸省亦多事乞命抚按蠲减租役专务生养上曰中外灾伤民困朕甚悯焉卿言深切时弊有当行者明白议拟以闻户部议覆吏部尚书马文升奏乞减光禄寺厨料十之二上曰岁荒民贫朕实痛心各衙门支用物料其务节约毋滥费虏掠义州三月壬戍朔圣慈仁寿太皇太后崩丁丑既朝退上以钱太后与裕陵异葬不合礼召刘健李东阳谢迁面议复讲祔庙礼曰好为朕处之连称心腹大臣呼先生既对上下板阶顾内臣启扉立送出戊寅又议之乃下廷臣集议既议上癸未又召议之凡三召对乃命特建庙奉享仍称太皇太后以伸朕尊亲之意壬午上周太后尊谥增设陕西苑马寺并行太仆寺寺丞各一员四月享庙乐设不作丁酉上大行太皇太后尊谥诏天下己酉祔葬于裕陵思恩府土官知府岑浚攻破田州府命两广总镇官调三广兵剿之上谕礼部曰朕服制虽遵遗诰中心痛疚月朔望其暂免升殿百官常服奉天门朝参凡节免宴百官母朱衣大节天下母庆贺使豫闻之闰四月重修阙里孔庙成御制碑文遣大学士李东阳往祭告立碑刘大夏为两畿浙江西河南山东请蠲夏税许之命它灾伤处抚按官皆勘实蠲免以南畿灾重停去年奏拟兑军粮米折银未征者并下户部裁减冗食复免山东诸府卫去年粮草命所司勘灾迟慢者罪如律刑科给事中杨褫言两畿河南山东自春徂夏不雨黄河以北旱风大作穷民昼夺嘉湖淮扬人相食乞痛敕百官同加修省从之遣大臣分祷天地社稷山川南京刑部左侍郎兼都察院左佥都御史樊莹廵视云贵考察复命上曰过多吏部酌其履历考语以闻既奏上留五人焉上曰庶政多弊害于军民上于和气朕甚轸焉有最要者以闻五月荆王佑栏薨吏科给事中许天锡言天视听在民民殃祸在政而政之蛊弊在人自古灾变未有多若今者天鸣地震水火之患昆虫草木之妖风霾星雹之异甚至昼晦八日赤地千里而盗贼纵横皇上敕中外寻求弊政矣今外臣方面以下三岁一考岁有抚按监临闲从科道纠劾惟两京堂上官不也即屡经弹奏率见优容五品以下惟十年考察而居官大约九载为期文或转升复除别改者乞今两京五品以下通行考察如例黜降以后每六年一考两京堂上官经弹奏者悉令自陈休致取上裁罢黜数人用儆有位臣又闻之古有灾异策免三公霖雨恒阴亦或避位今文武大臣既不能引咎避位陛下又未遽策免亦宜且暂革其公少之衔以昭忧勤之实俟天心既回乃复还厥职臣又闻祖宗朝之御内官也恩不泛施法不轻贷内外各有定额近年内府各监局掌印佥书多至三四十员外而各衙门管事不知其数留都亦然凭陵奢暴莫可弹举蠧蚀朝廷之命脉涂塈生灵之脂膏乞敕司礼监会同内阁悉行考察严加革裁以后三年五年着为定例上善之命所司速看详于是命六年一考察两京五品以下官着为令命以春秋祀宋臣刘子晕于建安六部上革弊要事上悉可其奏取回南京苏浙等处织造内臣以畿内山东等处旱灾命礼部左侍郎李杰祭告天寿山各廵抚官祭告北岳北镇东岳东镇东海之神文武大臣皆避位上皆慰留之敕吏部都察院曰朝觐考察三岁一行我祖宗法古图治盛典也比岁考察后籍籍奏诉葢因抚按官考语不实尔等询访欠周勤敏廉直者戒被抑贪黩夤缘者或苟容以致人无劝惩士风日坏夫生民休戚系有司有司不得人则民愁叹上干于天今四方灾异频仍率繇此明年正当朝觐考察期其预行各抚按官慎之重之尔等亦宜精白一心精别贤否庶几泽被生民上回天意钦哉升河池县为州申严勋戚家人以势扰民禁六月襄王佑材薨兵部尚书刘大夏自劾乞休不许召问故对曰民贫恐变本兵重地臣不足任之上曰夫征于民有常制乎对曰近恐多问兵曰贫等民因举铎木香材无艺之征与转漕番操了责私役诸苦上曰岂知至是其条闻既条上嘉纳之仍诏诸司议处各条弊政与分外之征以闻上问大夏曰岁储不给财安在对曰昔臣备员广东见广省岁廪与中镇岁索殊不相当上谛思久曰求如邓原麦秀者无宁已上谕刘大夏曰事有不可每欲召卿以非部事止有当行罢者卿以揭帖密进大夏对曰不敢上曰何哉大夏曰先朝李孜省可以为戒上曰国事也岂比孜省大夏对曰臣下以揭帖进朝廷以揭帖行是亦前代墨敕斜封之类也愿陛下外付府部内谘阁臣公是非焉上称善虏数入潘家口等处北虏小王子营大同宣府边外联络四十余里兵部以闻上曰边事重即推选廷臣有文武畧者分付诸边整饬之辛已召刘健李东阳于暖阁命语刘大夏谨备虏健请并整点京营官军听征慎选总兵官上可张懋健对须习战者上曰在方畧东阳曰京营军徒名耳故有十万今损过半古云足食足兵今乃两乏臣思及此寝食不下上曰军不堪削将宜恤士东阳曰近工役太多官军困以穷外卫轮班过期不至坐此矣上曰宣德以前内官监自有人匠营缮之事不及军也东阳曰陛下习典故幸甚朝廷养军故不为工役所以养其锐气上曰然语大夏夫先生辈腹心大臣国事不言朕恶从知之皆诺叩项出己健等拟户部侍郎顾佐等行诸边上复召面议曰佐恐弱健对户部尚书纮未任左侍郎俨方视尚书事是以拟佐上曰亡论在廷臣有才力者皆可留佐与俨于户部谋断相资矣乃遣在副都御史阎仲宇通政参议熊伟等往刘健等上御虏安边事宜上深嘉纳今亟行毋后虏入大同游击将军卫勇与指挥郑瑀御之军各殊死战瑀手刃数贼为所支解勇竟失利还虏入延绥宣府七月大同镇廵言虏掘墩杀军甚急上召刘健李东阳谢迁至暖阁曰墩军我赤子也被杀如此苦何可言朕与作主其即日出所选京军一万往征之健等对曰皇上垂念赤子宗社之福京军恐未可轻动也上再三言三臣皆不敢决东阳曰近北虏交通朵颜潮河川古北口甚可虑闻贼在大同稍远欲东正不知何处若彼声东击西而我军出大同未免顾彼失此须少待其定徐议所向刘健曰大同险远东镇尚可支潮河去京师一日切近宜先虑上曰今亦未便出军备而待耳皆称善而上意未释后三日召刘大夏面谕大夏力言不可上曰太宗朝频年逐虏何以不可出京军大夏对曰今刍榖乏而兵马疲将鲜材而士玩令何可望太宗朝抑太宗朝丘福兵亦尝陷臣恐军出不能弭贼且因害人徒费财物有损亡益戴珊曰大夏言是上曰几误乃更命工部左侍郎李鐩大理寺右少卿吴一贯通政司左参议□兰分往经畧边关陛辞退朝上召鐩等至暖阁面谕之赐金钞贯使悉心整理得以便宜行事选听征京营军二万因命御马监太监苗逵监督军务保国公朱晖挂征虏大将军印充总兵官都察院右副都御史史琳提督军务并令司设太监张林管领神鎗都督神英李俊充左右参将待报启行运太仓银五万于宣府户部上备虏事宜从之命多方计议长策闻上问刘大夏戴珊天下何时太平朕安得如古帝王大夏对曰难以急如近日与台阁议当行之将自治上曰阁臣刘健亦可第所交杂尝独荐一人于朕朕意殊不惬上不言姓名久之乃知为刘宇先是辽东致仕指挥使杨茂与其子钦匿名告故指挥佥事张斌使其孙都指挥佥事天祥掩杀虏廵按御史王献臣以奏亡何献臣坐它事逮上命大理少卿吴一贯锦衣指挥使杨玉往会御史余濂按之一贯复奏委山东左参政寗举副使钱承德佥事王忠指挥佥事赵承文转按斌天祥及其叔父洪指挥徐还及茂钦皆槩坐斩绞有差既奏得旨天祥等累疏讼冤而寻死上下都察院令廵按御史再勘别遣东厂具揭帖言献臣率尔入奏止凭茂钦言一贯又不自行第属举等勘报事多虚上召问刘健曰张天祥大狱也虽物故洪屡讼冤当明白健曰下都察院令御史再勘旨下矣上出东厂揭帖付健曰朕已令密访情如是今欲提入京师令三法司锦衣卫会审之健退具奏东厂揭帖不宜批业下都察院请待勘不许促拟旨健附奏猝改命非体也辽东去京师不远谁能掩是非请待勘乙巳上朝退面召健等盛气曰先生何阻朕健等对曰非敢阻也猝改命未合于政体且臣等欲少待亦为证在彼恐劳人动众耳上曰朕不敢私赏罚欲求情焉夫人狱也不明白边将肻効死扑杀贪功岂可纵之功而被诬　合伸理何得论动劳语久天颜霁曰须传旨丙午上从容问健昨先生辈云猝改命缉访事先朝殊有故猝暴疾也此亦未为暴今使东厂具奏批行则何如皆对曰不如传旨乃令拟旨进甲辰月食八月授张延龄特进光禄大夫柱国岁加禄米六百石通前千六百石丁亥召吏部尚书马文升都察院左都御史戴珊暖阁前曰明岁考察卿慎之上恐文升瞶再顾曰卿审否既对命左右掖下□吏科给事中蕣户科给事中葢言文升子珊妻妾近日赃事败露乞下廷理别委考察者文升珊各自劾上曰毋辞避下蕣葢镇抚狱究问既得素行实迹上曰蕣恶尤甚宜为民葢与冠带闲住刘健李东阳曰耳目之臣也陛下优容之上曰以优容言事臣可也考察不尔九月上召刘健曰廵按御史查勘边功多久不报边将或病死不沾恩人心靡激劝可令兵部与为期违者罪之上召刘健等曰大同总兵官江奏临阵用军法先生拟许之恐边将且轻戮皆未敢对健曰临阵用军法所从来矣人不効死难取胜上曰虽然命将出师可也边总兵御敌者第许以严法从重治李东阳曰奏而不许恐将难健曰昨兵部拟奏云寻常小敌偏裨出战皆毋得用军法此有斟酌矣上曰旨曰是将且玩其明白言之上谕刘健等曰昨讲官讲陈善闭邪释陈陈说不如云敷陈以善道启沃他他不如之皆对曰善上曰语日言官要明白透彻无有顾讳乃尽论思十月南京祭酒章懋乞致仕不许以刑部尚书闵珪缓解死囚召面责之罚其俸上召刘大夏曰闵珪谳重狱数忤朕对曰珪能执法而实効忠上曰古有何君何臣若此对曰舜皋陶上颔之上召刘大夏从容问裁抑内臣事左右顾内臣皆离数丈许大夏久不对上曰畏之乎犹疑朕听寺人之君语久起踉跄行上命左右曰朕与刘尚书话长尚书老掖出之上曰兵部所取中武举将才关焉其特引见赐宴令内阁主席三年一举不中者与再试秦纮乞致仕许之十一月虏八万余骑连寇庄浪张斌等逮至令法司锦衣会问于午门狱词异上命逮前诸勘官亲鞫焉曰虏也杀之何罪当以死皆对曰出一贯杨玉曰臣武人也而不知律上曰知人死乎问一贯一贯对臣固疑之上曰罪疑惟轻曷从重左都御史戴珊从容解上霁威乃命茂钦依律处决斌与辩释叙洪还功宥其罪除一贯玉五级濂举承德忠承文各二级调远方献臣降边方杂职十二月改思恩为流官封佑棨为淮王南京户科给事中戴铣劾方面以下合考察者吏部覆奏上曰考察不公科道宜纠今犹未也铣等先奏无指实其公之如前旨虏围灵州都指挥焦芳等力战却之令督理马政都御史杨一清兼廵抚陕西悉心御贼清腾骧四卫军人勇士是时上益明习国家事自三月以后每朝退频御暖阁召内阁大臣六卿长讲究典礼诹询治道综核庶职制驭四夷亲鞫大狱午门之下每一召对天颜开霁圣虑周详其于刘健李东阳谢迁辈皆称为心腹大臣或连称先生而不名论议层出或累数十语臣下即欲进一二语无闲不能竟其辞退而寻绎所云人亦不能悉记诸臣皆感激奋厉天下欣然望太平 
　　十八年正月辛亥月食虏三万围灵州别骑入花马池掠韦环等处复陷宁夏清水营延绥高家堡上谕兵部曰清水营堡要害地贼直入焚抄边弛甚矣其令户部侍郎顾佐往治粮饷廵按御史阅实闻复设广东按察佥事一员驻清远督捕盗左都御史戴珊乞致仕不允上召刘大夏既对大夏进曰珊在告臣往视之恐微诚不能动天求臣上达请许之乞身上曰渠倩卿奏乎卿尚语珊朕推诚付托家人父子也太平未兆忍舍朕去大夏告珊珊感泣遂出视事上召大夏珊议政毕赐白金二锭曰朕闻朝觐日文官有避嫌贿赂闭户不通人如二卿者日开门延客何害且命曰勿朝谢恐公卿闻而媿二月戍辰面谕户工兵三部臣于奉天门曰方今生齿渐繁而民闲户口军伍匠役月就耗损此皆官司不能抚恤暨清理伙方以致徙亡脱漏厥弊非一尔所部又因仍苟且不悉心究之今宜从长议处以闻乃命户部推素有才望大臣一人抚治流民于荆襄诸处上曰朕方图新政乐闻谠言祖宗成宪不可更也他诸军民利病切治体者毋大小官悉心陈之祠故都御史罗通于居庸虏围灵州久不克散掠内地指挥仇■〈金戊〉伏而要其归路总兵官李祥驰援战走之斩获甚多虏再入辽东清河等堡复入宁夏兴武等营延绥游击将军率所部分援胜之申严伐沿边树木禁虏入大同青公岭四月户部推抚治荆襄大臣拟起复刑部侍郎何鉴上召刘健曰户部推何鉴何不会吏部健对曰所部事也以前有之上曰此前人失也推举人才乃吏部事会吏部即他日不称无后词健曰则处置流民通令吏部会议否上曰是户部事推官则当会吏部南海县十三村遗贼复起廵按御史聂贤以闻上召问刘健镇廵官职盗乃不奏奏者御史可降敕责之上谓刘健言官言崔志端道士也不宜掌太常言都御史季麟丧师律言都御史锺凿潮河致伤人命言南京刑部侍郎抚卑谄夫道士掌太常向亦有之丧师律非一人罪锺可人也大臣宜刚正有气节果卑谄当退今亦无指实其皆命供职如故上曰太常寺奏铺户领物价中有洪武等钱市不通使何也健曰必自朝廷先之如赏赐折俸盐钞船钞之类兼用旧钱乃可谢迁曰请禁私钱李东阳曰铸钱徒费有司之慢也健等因奏今公私困竭之时铸钱最要他若屯田茶马皆理财事不可不讲东阳曰盐法尤重今坏尽矣诸边开中徒名耳商人无利皆莫肻上纳上问故健等因极论奏讨之弊东阳曰奏讨之中又有夹带奏讨一至夹带十商人无利坐此也健等又言太祖高皇帝时初行茶马欧阳驸马坐私贩茶斤论死高皇后不敢救其严如此今王府岁禄万石不薄矣今亦恒有奏讨亦恒求庄田税课朝廷念亲亲辄许之常额有限自后宜绝上曰善遂召户部尚书韩文令计议盐法旧制及诸弊端以闻户部主事李梦阳上疏言事末请裁抑外戚张氏张鹤龄延龄奏辩梦阳谤讪母后有斩罪十上下梦阳锦衣狱置对上问刘健曰夫李梦阳言事何若健曰小臣狂妄上默然谢迁曰无非心为国上颔之会科道官交章救上曰梦阳妄言其罚三月俸居有闲上问刘大夏近外事何如大夏曰释李梦阳中外皆欢呼上曰朕始欲轻谴此人左右辄曰梦阳奏涉皇后陛下即欲轻莫若少杖而遣之已顾大夏曰知其意否大夏对臣不知上曰杖必送锦衣死之矣渠辈快矣奈朕杀谏臣何翰林院学士张元祯上疏劝经筵讲太极西铭诸书上索太极图观之曰天生斯人开朕也五月上忧旱居斋宫见微雨端坐凝思欲下宽恤十五事未诏遂婴寒疾庚寅大渐遣司礼监太监戴义急召刘健李东阳谢迁入上燕服榻坐呼前三皆前叩头上命左右水布拭舌热既曰朕承统十有八年今三十六岁遘疾殆不兴故召先生健等皆慰藉上曰朕自知命也上曰朕守祖宗法不敢怠荒天下事多累先生执健手若永诀者曰东宫十五矣未选婚可急令礼部行之太监扶安李璋捧纸及砚义奉朱笔及陈宽萧敬李荣皆罗跪上口授义遗皆义谨书上执健手曰先生辈辅导之劳朕所备知东宫慧幼嗜佚先生劝之学成就之皆饮泣对辛卯上召皇太子朕不豫皇帝属尔务遵祖法奉两宫修德用贤毋有怠惰礼仪悉依先帝遗典祭素羞午刻有旋风起大扬尘云蒙三殿空中若有骑龙升者上崩六月庚申上尊谥曰建天明道纯诚中正圣文神氏至仁大德敬皇帝庙号孝宗十月庚午葬泰陵方掩圹有五云见陵上史臣曰上简言慎动悫诚充粹闇然而日章燕处必衣服冠虽置笔砚有常处曰凡事皆合如此又曰吾不自治谁能治吾日五鼓率起祝天每值水旱灾异辄斋心露祷减税缓狱郊祀奏乐有误召乐官诘之惇叙彛典动据太祖移置太宗永乐大典于宫中时时省阅小民章奏披览必尽有以人命讼冤者未尝不为覆讯宁失不经臣下逆耳苦口之言纷然杂进而含容茹纳未尝轻有罚谪虽小官末吏考察黜退如不得已尤轸恤武臣边帅在位既久见内外诸司弊端日积欲痛君厘革以复祖宗之故而旁询博访务穷根节含洪隐忍不欲太骤爱惜财用宫中进包索积累左右欲弃之特命送贮光禄备杂用宫中所畜牲口曰给粟豆皆有常籍笔记尤重名义论及后世青史恒为悚然中外方延颈跂踵翕然望治忽罹大变哭临之日赞毕臣民俯伏号恸顿不能兴梓宫所过道傍老稚无不悲痛主至土城行殿羣臣瞻望御容哭声訇天其得人心之深如此 
　　臣乔远曰帝仁心为质布政优优右威左德先赏后罚至于外戚太厚中贵太盛予赐太广冗员太多臣下发愤扼腕而帝宁与之为有余可谓如天之度末年而圣崩殂之日深山穷谷田畯红女无不哀吟思慕若丧考妣明自二祖而后诵宣孝二宗比成康焉 【 国家以左为上故言右威左德】 

　　名山藏卷之十九 

　　●名山藏卷之□□ 

　　何臣乔远恭辑 

　　典谟记二十 

　　◆典谟记二十 

　　武宗毅皇帝一 

　　○武宗毅皇帝一 

　　武宗毅皇帝御讳厚■〈昭上火下〉孝宗嫡长子也生二岁立为太子稍长英敏好骑射孝宗大渐召大学士刘健李东阳谢迁榻前执健手以托孝宗崩上以五月壬寅即皇帝位大赦诏天下以明年为正德元年论不谨侍大行皇帝药者罪虏大寇宣府命太监苗逵监督军务保国公朱晖佩征虏将军印充总兵官右都御史史琳提督军务往御之六月思恩府土官岑浚作乱总督两广左都御史潘蕃等讨平之裁华亭丹徒丹阳金坛四县治农丞庚申上大行皇帝尊谥庙号诏天下奉安孝肃太皇太后神主于奉慈殿八月尊王皇太后为太皇太后调练武等营太监繁等于耀武等营以尚衣等监太监祥等筦神机营自内皆兵部请如即位诏书裁革诸添设监鎗分守守备内臣户部请裁革各仓库监局筦事内官皆不许京师久雨九月许庆云侯周寿寿宁侯张鹤龄家人商人谭景清等买长芦两淮盐引十月祧熙祖庚午葬泰陵甲戌附孝宗敬皇帝太庙榆林军袁绥言十九事其一言今士大夫恒以忠厚简默自持居乡党可也若以事君则为容悦以临事则为因循闲有矫俗则羣讥共排必无所容而后已朝廷当明示意向厘正之其二文武有司清慎者甘恬退而近傲贪墨者巧奔竞而近恭上人好货喜谄是以清慎未蒙旌贪墨恒超擢用人者不可不加之意下所司十一月命太监兴司香太和山兼分守湖广科道官奏初诏革天下守备内官非旧额者墨未干遣兴无以示天下信不许十二月立仁寿宫十皇庄虏大入固原 
　　元年正月以太监刘瑾管五千营张永管神机营申军并显武营徐智管奋武营马永成筦神机营右掖王润筦神机营中军二司自内旨以太监牛总镇两广召还总镇太监经自内旨二月以都知监左监丞能守大同以御马左监丞彬守右卫自内旨乙丑耕籍田戊辰刘健谢迁李东阳自劾求退不许丁丑又不许乙卯又不许三月甲申视学祠宋徐应镳于钱塘以太监宏管神机营左掖三司景昌筦右掖三司调马永成中军二司孙和神机右掖自内旨尚膳监太监果乞监督京仓许之户部左侍郎陈清监察御史朱廷声乞如即位诏书不听四月五府六部臣请上勤政好学止骑射戒微行母淫于游上曰善广东盗禢玄祖等平刑科给事中汤礼敬言陛下更始之初灾异屡出旱潦蝻蝗星变天鼓之类迭见京邑近者雷电交作雨雹杂下当六阳用事之时阴气与抗得非邪佞幸用忠鲠疏远之应乎闻陛下宫中走马猎射以为游乐羣臣有所论列虽赐俞允未见克谨消弭之道伏愿思祖宗基业之大念先帝付托之重讲学勤政去冗禁滥必矜细行无忽小民左右咸选忠良起居悉内于正则中外又安至治可期报闻刘健乞休不许南京兵科给事中牧相十三道御史陆昆等上疏窃闻近日朝体纷更政出多门有不经内阁径从中断有虽繇议拟旋即改易有因事建明未蒙俞允刘健亲受先帝顾命未及一年抗章求退岂无所激大臣不可不敬惟陛下留念报闻五月以太监轲筦効勇营贤筦神机营右哨举镇守江西自内旨兵部尚书刘大夏乞归许之以太监魏彬筦神机营中军头司并奋武营调张永于三千营兼管三千哨马营以王润代永张恩代润自内旨六月以太监刘云守备南京麦秀掌南京内织染局刘璟镇守浙江岑章镇守辽东梁裕镇守福建张永镇守山东自内旨调神机营三司司设监太监张英筦神机营左掖并耀武营而以杨春代英以太监刘瑾为神机营把总同提督十二营而以马永成代瑾以赖义代永成自内旨以孙清镇守贵州王宏镇守蓟平山海等处自内旨授孔彦绳翰林院五经博士主衢州孔子庙祀辛酉雷夜击西中门柱夫月暴风大祀殿斋宫兽瓦坠郊坛树折刘健李东阳谢迁请禁奢靡戒玩戏罢弋猎以弭灾上曰朕将改过焉于是府部科道诸臣皆陈言刘健摘其要者五事请省置坐隅一曰单骑轻出宫禁二曰频幸监局三曰泛舟海子四曰鹰犬弹射五曰曲纳内侍所献饮食七月户科都给事中张文右给事中倪议给事中刘薛金陈言五事词多触忤其一言内臣迁改增添纷然乞减省以遵明诏上曰内臣镇守故事也朕予夺因才过焉文等其自劾文自伏粗率执奏如初上责其不敬人罚三月俸八月立夏氏为皇后大学士刘健等请早寝蚤起以励朝政减膳彻乐以畏天示亲告亲祭以共庙祀屏逐嗜好以存谅闇之礼上曰善九月免午讲刘健谏报闻命内官监左少监崔果王瓒织造于南京工部尚书鲁鉴给事中谐御史旻等谏止不听果乞长芦盐引万二千以行许之刘健李东阳谢迁不肻草敕五府六部科道官皆谏户部请予半上召健等曰其尽与之健等言不可退复谏乃从十月浚滏阳河夜以刘瑾掌司礼监事大学士刘健李东阳谢迁皆辞位上许健迁留东阳于是天下事一决于瑾以吏部尚书焦芳为大学士十一月户部尚书韩文坐失觉赝金降一级致仕户科给事中徐昂论捄遂并文皆削职除名十二月给事中艾洪李翀刘南京给事中戴铣李光翰任惠徐蕃牧相徐暹御史薄彦徽贡安甫葛浩史良臣李熙姚学礼张鸣凤陆昆蒋钦曹闵王昭道王宏萧干光各上疏言上狎比佞幸轻顾命巨上大怒廷杖之除名为民南京兵部尚书林瀚闻健迁去对客叹息应天府尹陆珩坐传示京师奏槀皆降三级致仕兵部主事王守仁监察御史陈琳先后疏捄皆降边方守仁杖景皇后汪氏薨都察院右佥都御史林俊乞致仕许之令工部尚书兼大理卿掌寺事杨守随左都御史张敷华致仕自内旨 
　　二年正月乙亥朔日有食之命甘肃镇廵官采办野味捕取土豹于边方诏上二节勿禁民闲作乐闰正月以故永平大长公主府第为酒醋面局外厂添议边关隘口守备内官南京国子监祭酒章懋乞致仕许之虏大入花马池二月海寇施天常平郑不佑枔薨三月取赵福等六十三人育鹰子内苑升皇亲夏助为锦衣卫指挥使夏臣指挥同知叶相何谦正千户叶椿叶镗夏杰百户皆世袭封皇亲都督同知夏儒为庆阳伯造新寺于内苑上习佛门焉因升大慈恩寺禅师领占竹为灌顶大国师大能仁寺禅师麻的宝哩塔西麻木木夕耶冉卜坚参大隆善护国寺禅师普肖藏卜为国师皆予诰刘瑾矫旨追论刘健等为奸党辛未朝退跪羣臣金水桥南宣敕曰朕幼冲嗣位仕赖廷臣匡弼不逮岂意奸臣范亨王岳徐智窃弄威福颠倒是非去岁私与大学士刘健谢迁尚书韩文杨守随张敷华林瀚郎中李梦阳主事王守仁王纶孙盘黄昭简讨刘瑞给事中汤礼敬陈廷徐昂陶谐刘艾洪吕翀任惠李光瀚戴铣徐蕃牧相徐暹张良弼葛嵩赵士贤御史陈琳贡安甫史良佐曹闵王弘任诺李熙王蕃葛浩陆昆张鸣凤陆干元姚学礼黄昭道蒋钦薄彦徽潘镗王良臣赵佑何天衢徐珏杨章熊卓禾廷声刘玉等彼此交通穿凿阿附伤残善类煽动浮言朕虽察审尚务优容后事迹渐露各反侧不安朕因其自陈俯遂休致之请若自偾则公言其谴责之繇今敕内未罪者吏部其一令致仕毋使恶稔夫人臣忠敬为本不闻以阿附为荣朕不暴明何从知悉继自今尚精白恪共母蹈覆辙自贻辱累四月命豫新明岁鳌山诸灯赐宁王宸濠音乐院免长乐等四人冠带敕各处镇守太监干预刑名诸政五月月食度天下僧道金万人宁王宸濠乞复护卫许之六月奉安孝宗主太庙修历代通鉴纂要成七月罢每岁修边役输资京师复开白塔河八月黄河清庆云见翼轸世宗皇帝生于兴命江南买果品捕禽鸟征商使致之修南海子殿宇桥梁造豹房上自此居豹房天下弗益委瑾九月锦衣指挥成藁城民增献地为皇庄纳之锦衣指挥同知于永善阴道秘戏止悦之以为都指挥同知自内旨升太监谷大用父奉张永父友俱锦衣卫指挥使赐贡狮子者撒马儿伍喇马力罕差纳麻为锦衣百户十一月赠太监丘聚马永成魏彬父俱锦衣指挥使与祭一坛册惟焯为秦王设尼山洙泗二书院学录各一员以孔闻礼为翰林院五经博士主子思庙祀于邹上景皇后册宝十二月虏入凉州加宁王宸濠岁禄二千石衮龙红文绮三疋绢一疋赏其承奉长史有差赐书旌王贤遍谕诸宗室册佑檡为郑王于永矫旨索回回女善西域舞者十二女人以进 
　　三年正月三月册佑櫍为襄王佑樒为崇王佑台为徽王赠刘瑾父荣为后军都督府都督同知母一品夫人增陕西河南山东山西四川乡试解额祠宋陈瓒陈文龙于兴化鬻武爵监生度僧道赎罪以经边上悦乐官臧贤贤请增造御乐库房许之宁王宸濠请追奖其先王之德上使谕祭焉伊王諟锵薨蜀王宾瀚薨六月大织造缯绮于江南以备内廷赏赐七月命乐工教乐以盛庆成之宴民闲有善眩戏者许进之京师荣王之国九月戌故兵部尚书刘大夏于边 
　　四年正月宪庙废后吴氏薨二月勒故大学士刘健谢迁为民着令余姚人母官京师赐刘瑾地作玄明宫益徙民坟斥之三月禁百官有名天者四月虏数寇大同大学士王鏊乞休许之命有司送诸府乐工于教坊修孝宗实录成六月乐平县姚源洞贼汪澄二等作乱八月升大隆善护国寺国师普肖藏卜为法王刺麻罗竹班卓班丹端竹班卓罗竹朵而只坚参俱为左觉义道录司左正一柏尚宽为真人自内旨九月两广江西湖广四川陕西多盗虏入延绥边十月月食十二月虏入花马池总制尚书才宽死之予赠谥阅武西内予国姓称义子者朱铎等十一人为锦衣卫百户朱玺等四人为所镇抚谪戍平江伯陈熊并其妻子于海南十二月追夺刘健谢迁诰命及故所赐玉带服文武官坐事为民充军闲住者诰敕并追夺之命选精通乐艺者八百户于乐院 
　　五年正月裁江西乡试解额禁万安新城人仕者选除为京官籍故尚书秦纮家二月四川蓝伍盗起四川盗突入陕西转掠湖广四月虏寇庄浪升大能仁寺国师冉小坚参禅师札巴藏播为法王都纲冉卜领占为佛子公葛端竹坚播札失为禅师大隆善护国寺刺毛绰即罗竹为佛子大慈恩寺国师乳如领占为西天佛子革职国师哈刺札为佛子刺麻也舍窝为禅师封致仕石都督神英为泾阳伯大理寺右评事罗侨舆榇直言下廷议莫敢是命降为教职安化王寘鐇反命泾阳伯神英佩平胡将军印充总兵官右都御史杨一清总制陕西延宁甘凉各路军务与御用监太监张永出师讨之师未至游击将军仇■〈金戊〉袭寘鐇遂平册让栩为蜀王五月湖广盗刘惟华洪景清等掠桂阳指挥邓旻死之百户于江力战击杀景清惟华并力刺江亦死六月升大隆善寺禅师星吉班丹为国师左觉义罗竹班等为禅师刺麻癿竹为左觉义三竹舍刺为右觉义伦竹坚参为都纲大慈恩寺佛子乳奴领占舍刺札俱为法王刺麻舍列星吉佛子也夫短竹为禅师大能仁寺刺麻领占播为都纲上自命曰大庆法王因铸大庆法王西天觉道圆明自在大定慧佛金印兼给诰命镌印曰天一添设赣瑞汀漳郧阳汉中保宁夔州及两广诸府捕盗通判各一员惠潮贼林贵等平劫郴永者广西猺贼平七月楚王均鈋薨总制军务尚书洪锺总兵官毛伦擒斩湖广贼杨清丘仁等平之虏掠临水堡添设守备于天津三卫以御盗四川流贼往来通巴广元袁龙闲改莆田人监察御史陈茂烈为晋江教谕八月太监张永自安化还上戎衣御东长安门文武大臣候桥东颂系寘鐇献其俘金鼓之声振上置酒劳永诸阉侍比夜刘瑾先退永密奏曰寘鐇以诛刘瑾为名致寇者瑾也因上其十七事曰瑾且反上曰负我负我永曰请亟之诸阉皆诋瑾上自执之夜系之菜厂降为奉御旦籍没之得伪玺一牙牌五百扇中置刀二及衣甲弓弩之属上大怒付狱下廷议诛之其党吏部尚书张彩及掌锦衣卫事指挥使杨玉掌镇抚司事指挥石文义于都察院狱黜大学士曹元及其奸党二十余人皆为民凡瑾所更置予夺者悉复故复革宁王宸濠护卫以庆王台浤不捄正寘鐇反革护卫及禄米三之一九月加张永岁禄米四十八石赏银伍百两纻丝五十表里封仇■〈金戊〉咸宁伯其余升赏有差上曰张永奉命出师讨畔定民还奏逆瑾消变甚大岁赏止其身未称其下兵部议兵部尚书王敞会诸臣议永敉宁中外两建奇功其兄弟并宜封伯以称国家报功意上曰是乃封永兄富泰安伯永弟容定安伯复陈熊平江伯以锦衣卫指挥使朱宁管南镇抚司事自内旨封义子锦衣卫指挥同知朱德为永寿伯太监谷大用兄大宽高平伯马永成兄山平京伯魏彬弟英镇安伯四川流贼蓝廷瑞鄢本恕廖惠攻破通江城廵抚都御史林俊等击败之廷瑞走惠被擒余贼人陕西十月升国师罗竹班卓丹端竹为灌顶大国师禅师领占陆竹为国师给番僧度牒三万汉僧道士各五千以广番教姚源洞贼汪澄三王浩八等劫掠乐平余干诸县破安仁霸州强贼刘七等诣州自首贳其死斩逆瑾亲属杰等十五人瑾侄刘二汉党张文冕杨玉等于市凌迟石文义张彩死狱中肆尸剉之复刘大夏太子太保兵部尚书杨守随工部尚书林瀚南京兵部尚书□□户部尚书□□太子少保吏部尚书艾璞都察院右副都御史皆致仕如故十二月重庆强贼曹弼等劫掠真州转南川綦江等县陷江津分廵佥事吴景率典史张俊拒战皆死之上王太皇太后张皇太后徽号以朱宁掌锦衣事都指挥佥事马■〈金戊〉指挥使朱安朱福掌南镇抚司事百户文达升正千户总旗麟铎俱副千户总旗文友琦小旗秀舍人仓俱百户舍人相招贤铭永俱所镇抚自内旨升御用监各免官匠锦衣卫副千户淮为正千户总旗谔雄为所镇抚文思院副使景为锦衣卫百户儒士沂为鸿胪序班人匠忠等三十四人为文思院副使祥等六十五人为皮作局副使各给与牙牌自内旨 
　　六年正月蓝鄢贼陷营山县佥事王源典史林俊死之以太监甄谨镇守河南王润镇守湖广毕真镇守山东商颷镇守福建张伦镇守云南李嵩分守居庸张凤守备紫荆许全守备淮安梁泰筦广东市舶自内旨二月以太监黎安镇守江西自内旨贼汪澄三等陷安仁县指挥养勋通判梁奎死之盗起畿甸青莱徐淮闲及江西福建令寘鐇自杀毁其尸增造豹房立僧寺禁中廵抚四川都御史林俊使指挥李荫击江津贼曹辅等大焚之起左都御史陈金总制江西等处军务以平贼三月霸州贼刘晨刘六齐彦明顾子美等流劫山东乐安滨州高苑城破之贼劫彰德入延津转封丘长垣曹东明等县百户张世禄死之江西贼入新淦万安新喻诸县山东贼入金乡县贼入博野饶阳南宫无极东明等县深冀定祁开等州大杀掠虏入河套寇沿边诸堡命惠安伯张伟充总兵官升廵抚大同右副都御史马中锡为左副都御史提督军务都指挥朱振戴仪俱充参将发京营军讨贼河南山东北直隶贼攻破滨州临朐临淄昌乐日照蒲台武城阳信曲阜泰安诸州县贼据乐安指挥朱泰击胜之贼入清丰滑贼犯阙里贼破郾城贼犯信阳指挥马振陈镇追击贼于应山皆死之四月贼破莱芜知县熊骖主簿韩塘死之刑部员外郎宿进上疏请察刘瑾余党之在内侍者羣小恶而谮之上怒廷杖进黜为民户部主事王崇庆疏捄下诏狱久之降寿康驿丞贼李龙等出蒙阴破长山参将李瑾追击之青城胜之青城围解贼破潍昌邑至于平度指挥张升知事杜德铭死之五月贼蓝廷瑞自盐亭县焚劫富村及柳边驿杀百户雄茂州知州汪凤朝死之转破梓潼绵魏城遂至剑判官罗明及其子介率义官一思政郑廷禄等御之城破皆被害贼趋江油官军遏焉乃返盐亭循南部去山东贼流入河南朱振击败之于胙城贼破平度莱芜遂抵高密贼杨谦等掠浚知县陈滞击胜之遁入太行山册吁渊为伊王教坊司左司乐臧贤以疾求退上勉留之升为奉銮河南贼入湖广破云梦掠黄趋江西掠星子复归湖广还攻河南商城转入颍六月虏寇延绥山西贼李华等起与刘六合刘瑾余党亡命者多从之掠壶关贼杨虎入山西破池水赵城祁大谷江津贼曹辅余党流入贵州石阡李崖井与贼任俸舟等陷婺川龙泉坪焚乌江屯寨贼杨虎等复自山西十六盘山口还破武安毁临洺镇掠曲周武城清河故城等县及于景复入文安亦与刘六合江西华林山贼陈福一等攻破瑞州府贼复入山东破武城县七月贼破枣强知县豸死之山东贼连破武城乐安阳信沾化海丰清城等县转攻乐陵知县许逵败走之贼破武安戴仪击之从临洺关遁去贼破南宫掠宁晋贼千余骑至阜城县焚其东南二门入之复入献焚虏而去江西贼破临江府八月命兵部侍郎陆完兼左都御史提督军务调宣府延绥两镇兵使副总兵许泰冯祯游击将军郄永领之并京营官军往直隶山东河南等处剿贼总制尚书洪锺廵抚四川都御史林俊等获贼首蓝廷瑞鄢本恕及其党与升赏有差福建贼破南丰湖广贼破永宁转入瑞州境江西贼破乐安执其知县主簿教谕等官贼刘六刘七等攻破大城静海二县大焚掠遂至青兴济沧贼复入青以张伟马中锡朱振玩贼不治下之狱九月贼杨虎等二千余人攻沧贼攻武城平原禹城临邑沾化荏平阳信蒲台乐安诸县皆破之贼破静海县冯祯破杨虎贼于阜城郄永破贼于枣强复与许泰破之于参老集及薛官屯蓝廷瑞鄢本恕余党三千余人复自陕西汉中流入宁羗沔等州县遂及略阳扶风知县孙玺死之 【 玺字廷信代州人明春秋慕荀息之为人举于乡初令诸城再令扶风蓝贼至都御史蓝章欲城略阳谓略阳知县严顺懦檄玺往城之玺至略阳将下令顺耻之惎邑人赂玺金求无城玺不听期一月城三面成蓝贼卒至顺曰城不可守矣曷亡玺又不听顺故令也城中人闻之哗欲亡玺抽佩刀斫坐机曰敢言亡者如机乃率城中人守之阅三日贼弗克攻欲去会贼执过急人杀之发公移知城中窘悉贼众环攻自辰至晡顺奔贼陷城入执玺玺骂贼怒脔杀之大掠三日去顺渡江还牍报曰与扶风知县同奔而溺水荡扶风知县尸都御史怒责求尸顺大窘与簿谋取江滨一尸棺之还其乡其家人启视之多髯而硕体非玺也乃走京师投匦辨事下御史王廷相乃得实奏上制赠光禄寺少卿荫子为国子生】 癸亥月食贼杨虎等破威新河二城贼刘六等破日照海丰寿张阳榖宁阳曲阜沂水泗水等十城广东福建流贼三千余人入江西永丰破乐安新淦广东猺贼破湖广雨品县升锦衣卫指挥使朱宁为都指挥佥事本卫掌印兼提督官较办事锦衣卫指挥使朱安堂上办事提督官较廵捕指挥使朱增南镇抚司管事崇王佑樒薨十月以朱宁为都督同知贼入长山典史李暹死之贼刘六等攻济宁州不克焚漕船千二百余艘贼刘六等寇曹州冯祯等击胜之虏大入大同贼破广平虏犯甘州贼方四自贵州复入四川陷南川綦江十一月贼自宿迁渡河攻虹命御马监太监谷大用总督军务伏羗伯毛锐充总兵官太监张忠管神鎗统领京营军与侍郎陆完会剿山东直隶等处贼遣大臣赈济两畿山东河南虏寇宣府以太平仓赏永寿伯朱德为私第户部尚书孙交谏不听以破贼功升陆完为右都御史冯祯郄永为都督佥事许泰为署都督佥事贼杨虎破宿迁县十二月贼入衡山郄永追贼于潍县斩首八百级流贼自章丘奔突广平曲周威又北奔新河南宫枣强冀转至衡水破之贼刘三等劫掠项城商水西华等县僣称总督元帅相戒毋妄杀诈为牌帖约官吏毋避黄河清自清河口至柳铺九十余里者三曰贼入归德夏邑永城虞城贼劫蠡攻束鹿破深 
　　七年正月贼犯霸州京师戒严贼入大城知县张汝舟主簿李铨迎战死之贼自安肃博野攻蠡及临城临城主簿张俊拒之斩其酋一人遂遇害四川贼麻六儿越百丈关以向川东副使冯杰御之苍溪死之赠死贼者上蔡知县霍恩西平知县王佐为光禄寺少卿廵抚四川都御史林俊复败方四贼于江津二月河南贼刘三赵风子邢老虎等连破州县报日急以都察院右副都御史彭泽同咸宁伯仇■〈金戊〉提督军务御马监太监陆誾监督军务司设监太监尹生监管神鎗以破贼贼掠利都指挥周琮死之贼入莱州界指挥佥事蔡显与其子淇英顺死之郄永追败贼李隆于陈村店刘六贼于宋家庄三月贼破裕州上蔡西平围唐副总兵时源败贼于阳武吏部尚书杨一清言今鸿胪寺钦天监太医院中书科锦衣卫镇抚司传升乞升并营缮文思院皮作局等衙门所副大使副使冠带匠官文华仁智二殿御用监办事官员监生儒士动以千计高者或至列卿其它较尉军匠不可胜计僧道录司号称国师真人法王佛子者出入禁闼供馈之盛拟于王侯方今水旱相仍盗贼充斥师疲而饷绝民困而敛烦闾阎鲜儋石之藏太仓无数岁之储廪粮柴薪日见难给乞大奋干纲速赐裁罢上命退五人余如故以太监张雄总督官较办事方四贼复犯贵州赐故西天佛子舍刺星吉祭葬贼陷砀山萧睢宁主簿金声丘绅死之贼陷梁山主簿时桓死之贼刘六复焚蕲黄等州县副总兵刘晖追贼滕峄大破之副总兵时源冯祯参将神周金辅击贼西平大胜之贼繇上蔡商水西走招集散亡复攻鄢陵西华长葛新郑己水巩围河南府三日冯祯死之贼攻夏邑县丞安宣死之江西右参政吴廷举等败贼连河寨四月贼杨虎自河南入山西泽潞辽诸州陵川壶关高平泌水阳城翼城曲沃襄陵洪洞赵城灵石介休平遥祁大谷诸县皆残破杀掠以千万计参将王杲遇贼蒙村死之五月贼刘六刘七等败于滕峄奔登莱陆完率诸将破之追之于淮上盗劫罗山主簿王续宗死之贼刘三等自遂平趋成皋永顺宣慰彭明辅等以土军追击破之抚州贼王珏等平吏部尚书杨一清等上言视朝听政经筵日讲帝王成规国家旧典也陛下月不过一二朝当讲辄罢而窃闻龙舆留驻豹房练兵花苑鼓炮之声震骇城市甚非所以示中外训来世愿自今戒无度之戏以保心体之和远不经之所以重社稷之身上曰朕知刘六贼杀总督南京粮储御史马炳然于夏口转劫汉口指挥满弼追之擒斩六十人其一中箭溺水死获其尸或曰刘六也河南贼趋徐州渡河副总兵刘晖等败贼于冠妖贼赵景隆起河南廵视侍郎丛兰使人击斩之遂解闰五月贼杨寡妇掠潍县佥事许逵击败之以太监崔安守备南京史泰镇守贵州自内旨获贼首方四磔于市咸宁伯仇■〈金戊〉等击贼光山大破之贼破泗宿睢宁定远诸州县贼自河南入罗田转掠黄陂都指挥陈表潘勋等击破之册荣戒为楚王以御马监太监张锐提督东厂贼刘六等繇邳南渡河至固始副总兵时源参将神周姚信金辅游击将军陈珣追击赵鐩贾勉儿刘三张永儿朱谅尽获之河南贼悉平贼廖麻子等掠福建贼刘七等入湖广敕彭泽仇■〈金戊〉仍率时源神周陈珣所部兵往剿之敕陆完陆誾兼提督河南军务率金辅姚信等所部兵以殄残贼六月方四余党奔宁羗遂犯沔贼刘七等自黄州下九江经安庆太平仪真以达镇江所过残掠以太监耿守分守辽阳自内旨黑眚见京师七月丁卯月食大帽山贼张时旺何积钦等平江西按察副使周宪讨贼华林寨败绩死之山东残贼复啸聚劫掠冠朝城宁阳邹费临邑高唐诸州县八月贼刘七等踰南京抵瓜州杀伤官军监察御史周广请罢朱宁逐番僧降为驿丞户部主事曹琥疏捄亦谪之 【 周广太仓人弘治乙丑进士历知莆田吉水以治行第一征为御史史廑两月上疏朱宁辈欲寘之死上不之罪得无下诏狱贬怀远驿丞宁怒未已使人遮道刺之广伪为头陀持波嗢啰行乞四百余里乃免武定侯郭勋镇岭南承望风旨伪以白金试广广拒不受一日摄广闭府门棰击之行省官莫敢技御史为言乃解久之迁建昌令再贬竹寨驿丞嘉靖初复为御史历南京刑部右侍郎】 贼刘七齐彦明自大江下孟渎陆完追至镇江与诸将尽歼之狼山九月调镇守蓟州等处太监宏于河南以太监忻代之罢云南镇守太监纶奉以太监裕堂代之自内旨江西华林山贼罗光权等平以贼平加谷大用陆誾岁禄荫弟侄各一人世袭锦衣指挥使进封仇■〈金戊〉咸宁侯升陆完左都御史彭泽右都御史皆加太子少保各荫子一人世袭百户其余荫叙有差赐义子百二十七人国姓则永寿伯朱德都督朱宁朱安为之首其次朱国朱福朱刚皆至都督最下镇抚旗舍列籍锦衣腾骧诸卫葢皆中官厮养市井桀黠偶悦上心遂蒙赐而朱采朱静朱满朱恩朱规五人者来自亡虏得幸于上云贼廖麻子陷铜梁荣昌遂趋内江遂宁安岳直入乐至中江金堂等县磔反贼赵鐩等三十七人上命剥为魁者六人皮以为鞍■〈革登〉骑乘之十月以太监许宣镇守凉州调凉州太监张昭于宁夏使甘肃镇守太监宋彬大同镇守太监梁玉互调换自内旨工部言豹房成造迄今五年为费不赀兹复增葢二百余闲国乏民贫仰望圣明或罢或减不听上曰盗贼剿平锦衣捕缉有功朱宁朱安朱谦朱刚朱国其皆荫为世袭锦衣卫指挥使故有传奉恩升者累功加叙焉十一月诏给终养御史陈茂烈月米三石兑调京营宣府官军令以春秋番换如班操例廷臣议不可不听大慈恩寺法王乞修造僧房许之工部谏不听十二月贼廖麻子攻破绵竹乐至金堂诸县指挥殷辅死之山西妖贼李五平 
　　八年正月江西贼王浩八听抚复叛以右副都御史俞谏提督江西军务代陈金讨之以降虏脱脱太等充御马监勇士兵部尚书何鉴谏不听虏围副总兵神周于大同命署都督同知许泰管操敢勇营都指挥佥事江彬管操神威营武平伯陈熹管操五军营左掖指挥以下不用命者得以军法从事泰彬两人者皆宣府边将二月贼廖麻子降太监谷大用张誾以监督贼平请视仇■〈金戊〉安化例使其弟侄得累功承荫下兵部议累功非例也平贼诸将若刘晖郄永时源神周等驱驰战阵万死一生议功不过都督等官而已始悬赏格封拜如安化也谓如仇■〈金戊〉独出奇谋削平僣乱者也今羣贼殄灭非一人功累功承荫居诸将右无以服诸将上不许令再议兵部请视朱宁例加升至右都督毋令过诸将又不许令廷议羣臣请如兵部后请若有余功别荫弟侄一人上曰门庭凶寇累征不捷二臣相继削平之其封谷大用弟都督佥事大亮为永清伯陆誾弟锦衣卫指挥使永为镇平伯各赐勋阶诰券禄千石贼王浩八等劫弋阳上饶等州县命仇■〈金戊〉领操团营官军以许泰副之三月试御史孟洋论劾礼部尚书靳贵大学士梁储下之狱降为桂林教谕虏攻朔州围马邑改太平仓为镇国府以居宣府军工部奏置府更仓非旧也且其位属干方干天门也上曰天门宜辟其如旨以贼廖麻子降复叛逮四川廵抚都御史高崇熙治之四川军余范藻作乱四月王浩八屯开化掠婺源休宁诸县大役军士为番僧修大慈恩寺鬻爵赎罪以充费游击将军阎勋击败廖麻子斩之五月御史贺泰谏赐义子姓外调之虏大入大同转趋朔州马邑顷之复入大同命仇■〈金戊〉充总兵官往御之六月河决黄陵冈户部尚书孙交礼部尚书传珪乞致仕许之科道官乞留不听虏入鴈门掠五台繁峙崞忻等处总督军务都御史俞谏等大破贼王浩八于贵溪桥擒之赠死刘七贼者叶县知县唐天恩固始县致仕县丞曾基息县致仕主簿那祥官七月广西盗李天宝等作乱廵抚都御史林廷选等讨平之八月江西贼刘昌等奔据玉山知县陈揽获之贼攻瑞金知县万琛死之都督同知朱安乞封赠三代如朱宁许之九月发太仆寺马价银万两于镇国府买补马匹自内旨姚源贼胡浩三等抚复叛俞谏等会剿平之上悦江彬赐之国姓并及领宣府军者裨将六人十月虏入宁夏以太监宋辅分守建昌行都司自内旨大慈恩寺灌顶大国师也舍窝死命造塔葬之工部及工科给事中执奏曰非故事上曰着为令虏掠辽东开原东乡贼艾茹七抚复叛俞谏讨擒之新淦贼张元三等作乱十一月赐大庆法王领占班丹番行童度牒听其度自便俞谏等奏擒贼首王重七等命械送京师十二月追赠刘基太师与学士承旨宋濂国子祭酒宋讷并赐谥 
　　九年正月诏所在有司存恤致仕廉吏不能自给者戊辰设庆成宴炬而后莅位土官岑浚余党覃恩复叛宁王宸濠献异灯先是元夕岁张灯费数万计至是上以宁王献召工入张干清宫灯着柱壁如昼以毡幕承檐贮火树焉火不戒延及外宫殿上见大焰悦之戏语曰桡棚大学士杨廷和梁储费宏以宫灾自劾请上亲庙祭诚慈养勤学修政受善任贤革禁中市肆以肃内令出西僧罢皇店停止工作以减免织造还兑调边兵以谨外防止曰其令皇店战下毋扰工作织造所司量缓急条奏户科给事中吕经言干清宫陛下正寝祖宗意欲万世圣子神孙法天行清海内也陛下舍正宫而处豹房忽储贰而蓄义子疏儒臣而昵番僧弃文德而宠边帅忽朝政而开酒店信童竖而事游佚天心赫怒显示谴告臣望陛下乘此震惊大明悔悟讲求消复之道讨论利病之源下所司户科给事中石天柱言先帝御宇十有八年清心守法始终不渝陛下所亲见今庙祭率多遣代两宫乘舆罕至前星未耀储嗣久虚朝仪阔绝君臣□隔而外列皇店内张酒馆宠信番僧从其鬼教招集边军同其服或容结为晜弟或纵禁中乘马燕饮无复尊卑饮食不计冷暖数离深宫驱驰于外下营过队日常不辍有时府卫之臣不知所在甚非所以为宗社生灵长久计也变不虚兆陛下宜急还宫思愆改往不报 【 天柱岳池人彭泽被诬当刑天柱陈泽功忤旨外调嘉靖初复职寻升大理寺丞】 其余廷臣言者皆不报监察御史刘天和王廷相坐忤镇守太监廖堂皆降为县丞二月贼首王浩八艾茹七等伏诛庚子上夜微行至教坊司观乐星庙永平诸府大旱饥令所在发仓库赈之四川贼喻思俸私平三月临川贼陈玖谭懿昌等为寇姚源贼梅宪三等复叛都御史俞谏等皆发兵击斩之立会子庙于嘉祥四月旱五月宁王宸濠复请复护卫屯田许之科道官谏不听大学士费宏阻之左右谮于上上责宏兄弟羣从胡为并处清华者宏辞立许之从弟编条寀亦附批致仕册厚耀为崇王六月江西大池贼张元二等平贵州贼邓先等平虏入西海子工部主事韩邦靖言诸臣顷因灾奱极陈阙失未见听纳前后以言获罪者未蒙召用乞开延揽采择之门以人心下锦衣狱黜为民诏自今言事黜谪者毋叙七月虏大寇大同怀安等处命太监张永总制军务都督白玉挂印允总兵官备御之使抚宁侯麒守紫荆宁晋伯岳守古北口崇信伯柱守居庸保定侯永福守倒马指挥使宽守黄花指挥同知英守龙泉赠司礼监太监张淮廖銮父为锦衣都指挥使其母皆为夫人予祭葬八月辛卯朔日有食之虏寇白羊口及浮图峪连营数十里复入宁武关忻定襄宁化杀守备指挥陈经军民死者相枕藉上设东西两官厅禁中视团营练兵焉以太监张忠领东边将许泰领西复设勇士营领以神周刘晖皆赐国姓为义子四镇兵号外四家复使江彬兼统之上自领中官善骑射者为一营曰中军江彬数为上言边乐上大适刀铳甲箭将游幸焉九月虏五万余骑劫掠万全右卫路准安超蔚州等处三万骑入平虏城南都御史丛兰总兵官白玉诈使饷于畛投毒焉伏而待之伏发虏中毒多死者上为毡宫以斋门庑帷幕至于溷毕具陕人造之一年乃成赠御马监太监于经父为锦衣卫都指挥使母为夫人经以开设皇店得幸自麋百万治冢造香山碧云二寺极宏壮上数临幸之赐祠额护功敕命镇国府参将宗斌杨玉京营参将左钦湛臣各领官军三千余斌玉上班则赴□操备下班则回镇听调钦臣上班则赴宣府御备下班则交兑回京俱以游击将军体统行事授太监张雄父千户为后府右都督带俸朝参母赠一品夫人上人虎圈虎伤焉编修王思谏降为驿丞十月刑部主事李中言曩者逆瑾窃权势焰熏灼陛下一悟必诛无赦天下皆谓陛下有尧舜汤武之资太平立可致也夫何大权未收储位未建义子未革小人日进君子日退士气日靡言路日闭名器日轻贿赂日行纪纲日弛风俗日坏民财日殚军政日弊奸逆既除善治未举者良以陛下之心惑于异端也夫以禁闼之严杂居邪道护国佛寺建于西华门内延住番僧与亲居处异言日沃忠言日远用舍颠倒政务乖废岂不宜哉我宪宗偶惑妖僧继晓随悟其诬即加斥谴孝宗即位重之诛戮人心痛快伏惟陛下追法宪孝博选儒臣讲求平治则天下之政次第举矣疏入不报者累日寻降为通衢驿丞 【 李中字子庸吉水人其先世宋时有名次鱼者称为复斋先生中既谪驿丞历官副都御史总督南京粮储卒于官为人庄严而意度安舒虽通籍贵仕所居不蔽风雨其学以求仁为主以闲邪为功以天命流行无事安排心中洞然四无畔岸为实际脱而好易益事嘿省其疏草目录书问及诗文行于世】 吏科给事中张原直言时事降新添驿丞十一月令太监钥守山西太监英守辽阳调浙江镇守太监璟总镇两广以市舶司太监堂代之调分守怀来太监熹守宣府以太监宝代之以分守大同右卫太监锡镇守大同以太监环代之自内旨命镇国府春秋两班及宣府备御并新选团营勇士四卫军皆于西官厅听操使朱泰朱彬提调之十二月建干清坤宁宫 

　　名山藏卷之二十 

　　●名山藏卷之二十一 

　　臣何乔远恭辑 

　　典谟记二十一 

　　◆典谟记二十一 

　　武宗毅皇帝二 

　　○武宗毅皇帝二 

　　十年正月乙丑将大祀羣臣待誓戒申刻乃免朝戊辰祀南郊已已二鼓还兵科给事中良佐言郊庙之祀省牲誓牲斋静以专宵夙莅事明信致享期昭假也尔者太庙之祭日暮行礼郊祀誓戒百官伫集终日忽免朝昏暗中执驾之人一呼而散宿卫之士羣噪而奔当临斋宫百官晨而候驾暮往至坛一鼓免朝随即行礼行礼方毕随即下营至于次日夜分乃返一切非时与制矣又凡节令大朝贺每至昏暮而司晨之官尚报卯刻传之四方所损非细乞自今敬时而慎礼不报京师讹言选女后宫民闲女皆不如礼而嫁人二月保安寺大德法王绰吉我些儿为其徒领占绰节儿绰供札失请得为正副使还居乌思藏比大乘法王例入贡并给与国师诰命得人番熬设广茶下礼部尚书刘春议不可令复议春执奏诏与诰命罢设茶敕是时上习番经被番僧服绰吉我些儿辈出入豹房参厕权貂及领占绰节儿等归辎重相属传邮烦费焉三月大学士杨廷和丁父忧上留之请终制三请乃许主事戴冠言朝政三事降为驿丞四月以太监守备黄花镇自内旨江西副使胡世宁上书言请防宁宁王奏世宁为妖言令锦衣捕治世宁闲道自诣遂下镇抚狱论戍边闰四月虏寇延绥宁夏五月京城内外多盗令提督广东市舶太监曹宏采奇香土物以进大护国保安寺右觉义班丹伦竹为其师祖大善法王星吉班丹乞祭葬礼部执奏无故事特许之六月朵颜夷分道内侵以都指挥同知桂勇署都督佥事充副总兵御之庚午月食既上微行西安门外越宿归七月廵抚江西都御史俞谏讨醴源贼徐九龄等平之虏入延绥焚圪塔等墩监察御史高公韶论劾兵部尚书王琼琼奏辨有旨令公韶首实御史凤鸣等疏捄不听降公韶富民典史重新太素殿及御马监锺鼓司南城豹房新房火药库天鹅房船坞太素殿侈于旧制八月虏大入固原九月虏寇陇州亦卜刺复寇洮岷以太监銮镇守陕西景镇守河南甫镇守湖广自内旨命御用监太监永同御马监太监大用总管神机并提督十二团营以御马监太监忠监督团营西官厅保管神机营中军四司立威营学管神机营右哨头司并鼓勇营十月以太监奭镇守山东调镇守贵州太监泰于云南以太监镇代之自内旨十一月嬖幸言西域胡僧有知三生者西人谓之活佛上使太监刘允往迎率指挥千户百余人甲士千以珠琲为幡幢黄金为七供赐法王金印袈裟及其徒馈赐巨万计勑以十年往返得便宜处置钱物益发官军护送之十二月癸丑朔日有食之虏入浑源应州马邑威远山阴等处戊辰月食命太监郭原镇守辽东刘祥镇守延绥宁城总镇两广许蒲镇守江西王保镇守四川自内旨赐都督朱宁及妻并三代诰命 
　　十一年正月监察御史程启充言自古圣帝明王勤惕匪懈所以畏天命人心励臣工威夷狄也正旦令节文武百官夷蛮之使待漏入贺迄酉而后礼成迨散朝则夜久矣臣工枵腹奔命前仆后踬蹂躏争归有将军赵朗竟死禁门其它小臣失簮笏毁冠裳至以得生相庆午门左右吏觅其官子呼其父仆求其主喧如市衢玩莫甚焉今郊祀在迩贺出有期伏望屏弃宴游益崇儆畏以肃臣民观瞻不报南京六科给事中懋等言直隶镇守太监于熹故违敕旨轻举烧荒损折官军为罪大矣廵按御史张经劾奏陛下置熹不问而独逮治经宁波民臣为市舶太监崔用事诈取民财奸淫妇女殃民甚矣知府翟唐勘臣不法陛下置不问而独逮治唐臣窃惜之伏惟敕下法司从公勘实果其被诬即垂宽宥不报顷之御史启言经及副使胡世宁久系狱乞出之夺其俸虏寇龙门等卫复寇高台云州二堡二月敕召杨廷和廷和请终制许之给故右都御史熊绣养赡米月一石令居庸关擒致生虎豹御史屠侨言居庸关东北陵寝地诸兵以守关为重不宜使擒生不报亦卜刺残虏复寇西海虏入清河堡三月都督佥事马昂之妹美己适人有身矣江彬以闻上召之昂妹善骑射解胡乐达语上嬖焉以昂为右都督赐第太平仓东马氏一门无大小皆赐蟒衣宦者呼昂舅科道官言昂骄淫废将不繇超荐旨从中下合朝惑骇昂兄弟子侄出入禁闱陛下降等削尊与其坐起睥睨熏灼外人盻畏陛下移于尤物蓄此祸水不韦李园其将复见昔王氏封侯黄雾四塞昂拜官之日异亦若是男戎曰幸女戎曰嬖马昂女弟殆女戎也皆不报其后上从数骑过昂饮酒酣召昂妾昂不应上怒起昂妹乃踈廵按直隶御史卢雍言宣府北邻丑虏气候风土大殊内地城中居室稠密下民安土重迁近者道路传言朝廷欲为离宫宣府以备临幸轻出万乘之重怨咨穷檐之心臣切谓不可不报大学士梁储请择藩属之贤者召入京师以备储选不报四月宁王宸濠造离宫城东北请名焉赐名曰阳春以太监清镇守河南自内旨五月河南大饥赈之赠故布政使陈选为光禄卿与谥自宫男子三千四百余人充海户人月予斗米以内官监旸镇守腾冲金齿自内旨六月命尚衣监太监智大织造于苏杭七月以御马少监升守备倒马关自内旨织造太监宣过沛索挽舟之卒千沛知县胡守约予五百补之以佣钱宣怒自至县捕吏守约与宣争宣还奏命逮守约诏狱既至勒为民出胡世宁调戌之虏突入白羊口边报急命左都督刘晖仍充总兵官太监张忠监督军务参将桂勇贾鉴各领官军御之渖王幼■〈土学〉薨八月大阅取太仆战马二万赈宛平县贫民之遭虏杀掠者虏寇宣府及清河鹻场地方九月虏犯龙门所上犹县盗谢知山起虏遁十月御史徐文华论太庙礼下诏狱黜为民镇守浙江太监堂奏佥事韩邦奇沮格上供诏逮讯锦衣狱既至黜为民十一月给事中徐之銮言迩者都民争言京师西角头新设花酒占房或云车驾将幸其闲或云朝廷实其利陛下主天也民物富四海何至竞锥刀倡优之馆请亟罢之不报湖广贼贺璋等平以修理象房毕工赏左都督朱宁工部尚书李鐩侍郎俞琳刘永白金纻丝有差旗较匠役与升赏者四十余人以刘恺李浩为礼部尚书张昱为鸿胪寺卿魏境为鸿胪寺左少卿自内旨降吏科都给事中吕经礼科都给事中潘埙一级补外自内旨科道官言今者用舍违宜爵赏太滥贪污窃位奔竞肆行尚书以传奉而骤得卿相以乞怜而苟安铨曹失职甚矣功次冒滥边备废弛党逆者得袭官失机者得幸免推举悉繇风旨是非不恤人言本兵废堕极矣经埙二臣给事吏兵不敢瘝官上负陛下所以参驳论列屡争可否兵部尚书王琼忌埙执驳太甚假手内降连坐及经陛下不察而隳其计臣恐从此软熟成风廉耻道丧耳目之司壅蔽敢言之气摧折也伏望回成命召使复职不报遣太监□烧造瓷器于饶州十二月丁未朔上视郊祀牲车驾暮出夜入边军驰骑拥门扈从诸臣多蹂践者命左都督刘晖充总兵官署都督佥事傅恺充左参将都督佥事张椿充右参将操练团营东官厅军复命晖选辽东精兵三千一百三十人以参将一人统之榆林游击将军杭雄充参将选补所部军如辽东数团操听调升都指挥同知神周为后府都督同知詹冕为都指挥佥事自内旨 
　　十二年正月丁丑朔晡鸣鼓漏下十刻乃朝朝散百官吏卒相失噪沸有践死者戊寅召内阁府部大臣及科道官左顺门召甚急曰已丑郊既将畋南海子皆谏已丑郊畋南海文武大臣追从驾方纵猎门闭立而待既晡使归候承天门漏下十刻驾还宫庚寅御奉天殿羣臣行庆成礼既夜宴辛巳赐所猎兽于诸大臣及五品以下二月织造袍服于陕西给事中任忠言陕西地瘠早寒民多穴居衣皮餔藿无他生计顷者沿边被虏杀掠耕牧旷废腹里有三四府仅完又以调集士马转输刍粮亦皆疲毙麰麦稿于春夏苗稼尽于雪霜逃窜流移十室而九近传取黄牛皮及织造龙衣费辄数万张太监往彼催办进贡诸物索督峻急臣近奉使实亲目之鸟穷则啄兽穷则攫臣不胜意外之忧民或啄以攫不报以太监吴经崔安守备南京自内旨虏入开原镇夷堡参将孙棠太监王秋等御之追至创忽儿河斩首八十六级三月癸已赐舒芬等进士及第出身有差先是上骑至东西华门阍者伏马首谏回辔屡矣是日从数人出北安行东市比夜乃归传制四月命许泰张彬张洪同新宁伯谭佑等监试武举六科都给事中石天柱等言近毁积庆鸣玉二坊民居有言欲造皇店酒馆有言欲营义子府第有言欲开设教场者老稚转徙哀号垂涕夫开设皇店数年于此商贾苦科索闾阎艰贸易朝廷得利甚微而下同垄断不罢即已复增设之则非恩也孰非陛下臣子从何有所谓义者高门垩庐居此嬖佞则非体也教场故宜城外在禁中者演习中官而已造镇国府内操边军已谬误矣更展拓之则非制也夫二坊之民近在西安门外也陛下于荒州遐部一闻穷苦尚降纶音纾厥愁困何至令肘腋下若禽兽惊骇毋所回避伏赐停罢不报六月乙已朔日有食之赐后军左都督许泰前军右都督张洪国姓七月上幸南海子驰一骑而已从近嬖数人部院台谏诸臣诣跪海子门请还跸上使慰之示还期至期不至诸臣汹汹欲再往诸大臣有言古者天子四时廵狩南海子阶序耳汹汹者徒摇人心诸臣乃止八月甲辰朔上微服出德胜门幸昌平欲出居庸关关御史张钦兵而立关门以拦驾三抗章乙已大学士梁储蒋冕毛纪追请还跸于沙河不纳丙午储及诸臣复请不报已酉上不得出关乃往东马房輚通州循南海子返丙辰上还豹房戊辰上夜视朝庚申梁储等请择宗室中亲而贤者一人使司香内殿以预储德王见潾薨丙寅上复夜出德胜门趋居庸辛未上度居庸门曰始张御史闭关吾今亦来此遂幸宣府令谷大用禁关癸酉梁储请还跸不报九月甲戌朔上驻宣府江彬营镇国府第以居士羣臣上疏不报壬辰上驻跸阳和城自号总督军务威武大将军总兵官丁酉万寿圣节羣臣朝服遥贺戊戌虏屯五万余骑玉林将入寇命总兵官王勋副总兵张輗游击陈钰孙镇军大同辽东参将萧滓军聚落游击时春军天城副总兵陶杰参将杨玉军延绥参将杭雄军阳和副总兵朱銮军平虏游击周政军威远庚子猎阳和大雨雹士有死者以百万金劳军夜星陨辛丑幸大同虏分道南下勋輗钰镇率部领御之上命春滓往为援政銮及参将麻循高时尾虏后调宣府总兵朱振参将左欲郝勋庞隆游击蕲英俱会于阳和参将江栢张昶为后应十月癸卯朔上驻顺圣川甲辰勋遇虏绣女村督兵步战虏南循应州去乙巳輗钰勋遇虏应州城北战数十合薄暮虏傍东山近围勋比晓大雾乃解丙午勋等遇虏涧子村大战诸将兵皆至虏以别骑迎敌不得合上率太监张永魏彬张忠都督朱彬等兵来援众殊死战虏秋郄军乃合即垒其处止乘舆丁未虏来功垒上督诸将战辰及酉百余合乃退戊申引而西上与诸将且战且进追至平虏朔诸边会大风雾昼晦乃还辛亥虏犯暖泉沟泥河儿上率兵驻老王沟虏退还跸大同左卫已虏复入玉林城西上复分军诸将军按伏待十一月癸酉朔上驻跸大同戊子还至宣府辛丑冬至羣臣朝虚朝班行乱十二月诸大臣请驾居庸关关有禁乃还闰十二月丁亥上迎春宣府以大车数十使僧与女共载女执球车驱之毂击僧首相触或堕上大乐焉大学士杨廷和服阕还朝与蒋冕请驾于居庸上止之 
　　十三年正月庚子朔羣臣朝不贺赐镇守浙江太监王堂生祠额并护敕京畿饥多盗命赈饥上将还京使中官预言上意于羣臣所以迎驾礼赐羣臣衣若马为御幄迎驾所赐衣一品斗牛二品蟒三品飞鱼四品及翰林学士至侍读皆麒麟五品堂官六科长皆狮翰林史官给事中郎中员外皆彪独御史豸羣臣鸠私金具羊酒金彩帛彩帐收十彩联千数帐联皆镂金文文称威武大将军百官列次不称臣乙已驾次怀来丙午大雨雪夜良久天子拥边骑戎衣里赤剑而骑炬光煜煜浴铁闲羣臣服曳撒大帽衣所赐衣系鸾带叩头迎道左既至幄天子下骑坐羣臣手进红梵夹陈羊酒白金彩帛杨廷和奉觞梁储注蒋冕奉果毛纪奉金花天子接饮曰朕手斩虏首一于榆河皆叩头贺遂起驰人宿豹房丁未大雪戊申驾出斋宫庚戍祀南郊复如南海子观猎辛亥夜二鼓驾还壬子御奉天殿羣臣行庆成礼夜分宴已未赐所猎兽如去岁庚申陈卤获器械诸物奉天门下令羣臣纵观之赐银牌一品白金二十两二品三品白金十镂曰庆功饰五采组贯朱四品五品及都给事中白金五两左右给事中四御史三镂曰赏功组贯青各被花红布葢赐如所进贺数翰林官不贺亦不赐是日申刻上单骑出德胜门复如宣府从者四人余以次追去杨廷和与羣臣谏不从二月已卯太皇太后崩壬午上至自宣府乃发丧朱彬遣百户英捉人于平谷御史董相杖系之彬以闻下锦衣狱已降为州判廵按山东御史王相禁缉非例供奉镇守太监黎鉴劾之逮系诏狱降为知县上曰大行皇后山陵开队道朕轻骑往视且徧祭于诸陵羣臣谏非故事陛下其将幸宣府工科都给事中石天柱刺血书疏以止上行皆不纳三月庚子上大行太皇太后尊谥诏天下以阳和卫都指挥佥事马炅守备仪真兵科都给事中汪玄锡等言炅起纳粟即有功宜换授总旗而已不繇兵部论荐越为守备体要大不可者不纳勒致仕左都御史彭泽为民逮治甘肃廵抚都御史李昆兵备副使陈九畴寻调都给事中石天柱王圹于外任以都知监太监刘岑守备开原王秩调守备山海关御马监太监黄玉分守潼关自内旨都给事中汪玄锡等言非制不报以太监俟钦守备万全左卫冯敬分守万全右卫叶森分守独石马营王忺镇守甘肃刘德分守凉州李昕监鎗宁夏自内旨戊辰上如昌平四月已已朔祭六陵队幸密云密云民讹言欲括女子敛财物进奉皆惊疑避匿哭泣相闻永平知府毛思义出教今大丧未举车驾必不远游我民其旷心奠业毋信奸徒满谰造言敢称驾至援民者太守捕治之或奏其言上怒执系锦衣狱已降为边远知州乙亥风霾昼翳日免白晕无光有仇杀人者官较获之兵部归功朱宁遂加宁岁俸官较友等十人皆升赏有差谷大用提督居庸关获孤旅三人逼掠之使自诬为奸细以闻皆不敢辩上嘉大用功加岁俸乙未上幸喜峰关过滦河见溪流沙回意有宝物命取之得异珠焉五月已亥朔日有食之上幸银山蓟遵化驻跸大喜峰口驾出口外至于溜津猎于古北渔于滦潵庚戌打鱼干偏凉汀乘舟至北释院口手打捕辛亥观海于泊河观鱼于佛住山致朵颜三卫夷纳质宴劳初上幸河西务指挥勋藉言供应科扰盗侵廵按御史刘士元按之至是勋逃行在所因嬖幸谮士元上怒命裸缚于行在军门讯之驾方跸于野束杨鞭之槛车入京并执知县曹悛等十余人并下锦衣狱羣臣谏不听戊申上还京赐羣小赐姓者朱山等十人俱为锦衣卫小旗赐西域番僧食茶八万九千余斤人许带六千斤下番不为例六月庚辰孝贞太皇太后梓宫发引结平台焉上晨出北安门迎皇太后御平台候殡复入宫率番僧梵呪遂亲奉梓宫以朝祖羣臣为祖祭上戎服驰过顾待从之马逸超骑而乘是夜宿清河癸未梓宫至山陵奉安于献殿遣驸马都尉元等分告于六陵上忽驰至陪祭官皆惊散遂饮献殿宿焉甲辰梓宫葬茂陵乙酉上奉主还京壬辰陪祭执事官候于庙酉初刻上乃至降辇升阶及门大雷电雨如注灯烛灭朝臣卫士奔避班行乱礼废奉銮臧贤请疾上眷留之调升绥德卫副千户钦为锦衣正千户更姓朱舍人鉴等十三人俱授锦衣卫小旗革守山海关主事即太监王秩掌之赐秩敕得与镇廵官议事自芦沟桥至涿多盗以太监张忠都督朱泰充总兵官侍郎王宪兼左佥都御史提督军务以捕盗调镇守密云太监于信蓟州以太监邢安代之以参将李青充副总兵自内旨七月遣清平伯杰等封渖世子诠□为渖王使十三出庚子晡告庙传制驾升殿忽大雨朝臣趦趄东角门卫士督促就班雨倾盆朝臣立水中拜兴无序未及宣制卫卒舁宝舆出夜深黑喧閧如沸羣臣靴注水朝大喧上自名寿曰近岁虏屡犯顺承平日久朕虑废兵特命总督军务威武大将军总兵官朱寿统率六军至于辽东宣府大同延绥陕西宁夏甘肃随布人马或守或攻内地河南山东西南北直隶傥有小寇亦便往翦削期于珍杀腥膻靖安民物其即书敕付之遂召谕内阁及大臣科道官于左顺门皆伏门下泣谏不纳时大学士杨廷和称疾不出上促梁储毛纪敕储奏不敢者再上怒诘责储曰何逆命储对臣草敕乃名君因伏地泣上大怒手剑良久罢上使御史差次应州功凡五万六千四百四十九人下兵部尚书王琼议当升赏者九千五百五十五人上曰朕亲临转率少击多振威全捷非若承命专阃者其如御史所差次六科十三道言是役也斩虏首十六级我军死者十二人重伤五百六十二人其闲未出国门者不可滥与上不纳于是加太盛张永魏彬张忠岁禄二十四石荫弟侄一人锦衣正千户升右都督朱彬三级荫一子如之给太监佛保等八人各岁禄十二石荫弟侄一人锦衣百户升参将神周一级荫一子如之其余总兵副总兵参将督饷侍郎廵抚都御史廵按御史管粮郎中主事及官旗军各升赏有差上曰总督军务威武大将军朱寿亲统六师剿除虏寇保众安民边境肃清圣武神功宜隆报之其特加公爵上曰从征臣士既论功矣尚念太监谷大用掌守关城勤劳夙夜萧敬温祥赖义秦文张钦蒋贵韦霦张淮李英典司机务慎重安详张锐并都督朱宁提督官较防察周密兵部尚书王琼并侍郎陈王王宪勤于筹议太监于经周昂奉命往来不懈都督朱宁朱洪宋赟练士马大用锐并敬等各岁加禄米二十石荫弟侄一人宁琼各赏银五十两纻丝四表里荫子一人俱锦衣卫世袭正千户经昂反加禄米十二石荫弟侄一人王宪反荫子一人俱锦衣卫世袭百户泰洪赟各升一级锦衣卫官舍朱政朱勋朱舍利朱得那左右效劳各荫为本卫百户世袭指挥使上曰内阁杨廷和梁储蒋冕毛纪运筹定议恊力成功各赏银五十两纻丝四表里荫子侄一人锦衣卫世袭正千户文武各衙门皆供事勤劳五府六部掌印官都察院左右都御史等官各赏银五十两纻丝四表里五府堂上见任并侍郎副佥都御史通政使大理寺卿锦衣卫堂上官各赏银三十两纻丝二表里左右通政参议大理少卿寺丞并科道掌印官各赏银二十两纻丝一表里兵部该司官郎中银十两员外主事各八两羣臣谏不听江西清军御史范辂与镇守太监毕真讦奏械辂京师既至谪之遣番僧觉义领占札巴等封乌思藏国酋为阐教王札巴等乞给马快船三十载食盐为入番买路资部科执奏诏特许之命都指挥佥事佐管事南镇抚司以锦衣卫指挥同知暹管事象房自内旨上曰朕念虏警特行边其令兵部治兵马户部治器械各遣侍郎一人率司属二人从朕丙午侵晨发羣臣知而送者五十余人乃使杨廷和居守丁未上度居庸复禁关遂历怀来保安诸城堡复驻跸宣府廵抚都御史王守仁讨岑浰二贼悉平之八月太监张忠管皇庄于武清羣小肆天津兵备副使胡文璧执治之逮系诏狱降为杂职乙酉上自万全右卫怀安天城阳和至大同驻跸焉九月大同镇守太监马锡以总兵叶椿第为献遂改为总兵府又改都指挥俊所置二店为酒肆榜曰官食皆使券而不兵庚子上至偏头关索女乐于晋府乐人腾妻刘良女善讴上悦而嬖之左右触上怒者阴求良女辄一笑罢于是近贵多掠良家子女冀上悦后车数十日有死者上曰总督军务威武大将军总兵官朱寿统领六师扫除边患累建奇功特加封镇国公支禄米五千石吏部其如敕因封右都督朱彬为平虏伯左都督朱泰为安边伯各食禄米千石予世复升荫太监魏彬等弟侄一十五人朱宁六岁子永安为都督锡蟒衣玉带皆以尘州功十月戊辰上渡黄河乙卯驻跸榆林月食十一月上下仿边帅体遣夜不持火牌调西官厅勇士四卫二营马队官军勇士六千二百六十八人马六千五百七十二匹赴宣大按伏征太监清少监汉等九十一人赴延绥家人匠役皆给传壬子上至绥德州幸总兵戴钦第纳钦女上将幸陕焉御史张文明谏文明外裁抑诸权幸而绥德知州栋复误上供太监张忠言上上怒命执械文明栋于京师十二月南京尚膳监奉御王敬进鲜过徐例于索折干钱不得与知州樊淮诟淮发其舟中夹带违禁诸物敬诣兵备余佑为解佑不应敬还奏淮佑殴辱之逮系镇抚司鞫治各降二级于边方戊寅上自榆林历米脂绥德渡河幸石洲文水诸州县戍子驻跸太原■〈棘上火下〉蛮攻破高庆符二县 
　　十四年正月戊戌上发太原壬子至宣府皆腰弓剑乘马风雪中三改郊二月壬申还京师羣臣迎驾如前岁礼上阅首虏器仗于外教场暮乃入赐羣臣银牌花红有差皆辞不允造镇国公牙牌诰券羣臣谏甲戌将郊誓戒羣臣以夜不能待传制而退乙亥夕乃使羣臣斋丙子上从骑百余人乘马入郊坛丁丑郊遂猎南海子是日地震风霾戊寅上夜还风霾止大学士杨廷和缴还居守敕上曰其留朕尚不时廵狩焉羣臣皆谏悉留中刑部主事汪金疏言上不可时廵者九宜戒者一其一谓九者不可利害较然独窃闻乘舆居起杯酌常随清昼己醺而左右复预既醉户醒罂甒续进时辄冷饮夫酒能令人乱性善忘致病伐生者也好恶愆违可否贸乱莫不繇此羣小窃权之心惟恐陛下一刻清明不克遂奸宁计玉体有所伤惫乞省臣言少垂睿戒不报调镇守浙江太监镗于两广镇守江西太监真于浙江以南京守备太监璟守备河南自内旨令左都督晖同安边伯宁监督团营西官厅管操御马太监钦禄保同太监增等监督勇士四卫提督团营御马监太监和同太监永把总神机营御马监太监永玉同太监大用提督勇士四卫营自内旨张忠朱泰王宪获涿芦沟之盗各荫子侄一人锦衣百户世袭其余参将而下三百八十二人升赏有差己盗首六人逸狱久乃得之兵部尚书王琼又曰朱宁功赐宁奖敕增岁俸五十石加荫子一级赐左都督刘晖神周都督佥事李琮国姓上将南廵焉曰总督军务威武大将军总兵官镇国公朱寿其加太师令往南北两直隶山东泰安州等处尊奉圣像供献香帛以为民祈福工部急修黄船马快待羣臣皆谏调镇守湖广太监甫于福建镇守贵州太监镇于湖广分守四川建昌太监辅于贵州自内旨三月以管家将千把总朱勇等四十七人俱填注锦衣卫带俸舍余朱郭纲等千一百人各充御马监家将勇士食粮领马骑操家将之名自此始太监马永成死赐祭葬建享堂碑亭若斋粮麻布太监亨为其门下乞升授皆许之凡九千余人令太监彬管神机营中军二司并练武营自内旨调分守怀来太监宝镇守陕西以守备万全右卫太监钦代之以倒马关太监升代钦自内旨丙午六科给事中十三道御史谏南廵不报皆伏阙俟命辰至申上恚甚使宣谕乃退丁未月望鸿胪寺请升殿视朝上曰朕病气不能朝矣己酉羣臣诣左顺门问安以御马监太监忠守备紫荆关金守备倒马关左监丞厚守备刘家口御马监太监春监督勇士营自内旨是时宁王宸濠久蓄异谋有言伺上南幸以轻舟伏甲迎驾将为乱而上行意决羣臣忧惧不知所出癸丑武选郎中黄巩具谏疏车驾员外郎陆震附名同上既入不报于是吏部员外郎中夏良胜礼部主事万潮太常博士陈九川三人为一疏翰林院修撰舒芬编修崔桐庶吉士江晖王廷陈汪应轸马汝骥曹嘉七人为一疏 【 陈九川字惟浚临川人正德中联举进士凡举乡试者鼓乐哗迎九川独步归逆旅舍既举进士与同舍生共驴出入己忽觉入仕之难三疏请告归师王守仁于虔台出授太常博士独与诸公谏南廵被杖嘉靖初元拔正德诸谏臣仍补太常己为礼部主客司郎中被通事陈绅诬害下诏狱谪戍镇海后解还求友四方讲学明道常曰人生无地非学无地非友即无地非讲习之处】 明日兵部郎中孙凤等十六人为一疏刑部郎中陆俸等五十五人为一疏又明日吏部郎中张衍瑞等十四人为一疏礼部郎中姜龙等十六人为一疏医士徐鏊自为一疏以医谏上大怒曰朕病未宁不问视乃出位妄言多诎谤巩震良胜潮九川鏊其执送镇抚司严治之凤衍龙俸芬等一百八人俱罚跪阙五日卯至酉官较时视之待日足闻丙辰行人司司副余廷瓒等二十八人复为一疏谏上愈怒令系镇抚司严加掠治明日大理寺寺正周叙等十人为一疏又明日工部主事林大辂等三人为一疏皆极谏上怒益甚命廷瓒等并巩震良胜潮九川鏊俱更梏八于跪五日廷暴之日足复系诏狱胥后命时京师人情震骇公卿大臣被唾骂投掷晨夕出入不敢待辩数日阴霾昼晦水溢南海子不了桥高四尺铁柱七根齐折如斩金吾卫都指挥佥事张英曰是大变故明验驾出必不利肉袒挟两囊土跪端门外卫士诘之曰至尊若出生灵无依英当随驾若遇变宁死此即自刃其胷卫士夺英刃不死亦下狱鞫治问英何囊土为恐洒血污帝廷土掩之耳法司坐英妄言拟斩诏杖之八十遂死户部尚书石砎请宽诸臣罪上怒诘责玠自服乃罢戊午杖孙凤等百七十人于午门各三十并陆俸张衍瑞姜龙舒芬皆调之外任诸臣言者皆及江彬彬阴助上怒杖甚楚刑部主事刘挍照磨刘珏死焉四月壬申杖巩震良胜潮九川叙大辂廷瓒鏊于狱中丁丑杖之阙下各五十巩震良胜潮九川黜为民叙大辂廷瓒降三级外补鏊戍瘴方其余部寺官继上疏者各杖四十降二级旬日闲震廷瓒及工部主事何遵刑部主事刘较评事林公黼刑部照磨刘珏行人詹轼孟阳刘槩李绍贤李惠王翰等相继死葢十余人亦竟不言南廵事 【 何遵江宁人恂恂若不能言正德甲戌进士督税荆南事竣行李萧然登舟波浪大起投诗江神江浪顿静其卒也父闻工部有三人谏死于狱拊膺恸曰吾儿其一矣讣至果然当遵被杖时人语遵杖者得赂则轻公亦自周旋遵曰囊既无钱法不可枉　李绍贤盱眙人以进士观政户部赍部银饷边火耗羡余悉籍付官为行人赍孝贞皇后遗诏往江北至徐州开读时羣阉势焰率吏视州卫职官偃然帝班首绍贤从容去阉席不得与职官同礼时缙绅得罪多缘迕羣阉绍贤畧无顾忌直奴视之】 已卯月食户部尚书石玠乞休许之以太监俊坐神机营左掖三司管操太监禄分守建昌行都司并川南道等处五月复代禄以太监钦以太监满司香太和山兼分守湖广行都司等处自内旨诏自今大汉将军试百户五年实授着为令试御史萧淮奏宁王宸濠诸图不轨状遣太监赖义驸马都尉崔元帅御史颜颐寿往谕之六月义等行未至宸濠杀廵抚都御史孙燧按察副使许逵以反改总督两广军务都御史为提督军务避上号也太监得玉为故太监敏乞恩荫授锦衣卫指挥及僧道医官凡八十人张忠复言御史张文明于上上亲鞫文明豹房文明自分死上忽悟释而谪之瘴边兵部集议请命将讨宸濠上曰朕亲征焉其遣安边伯泰挂威武副将军印充总兵官趋南京太监忠提督军务左都督晖挂平贼将军印允总兵官趋江西令熜督军务威武大将军总兵官后军都督府太师镇国公朱寿统各镇边兵亲剿之羣臣谏不听监察御史陈察上疏上怒夺其俸曰再言者极刑之削宸濠封爵属籍告天下提督南赣都御史王守仁与吉安知府伍文定等讨宸濠平之厂卫旗较妄言贼人刘学孟贵等为妖言聚众河南将为乱寻获之命三法司会鞫拟凌迟处死遂论太监张锐朱宁功加禄米岁百二十石荫升其弟侄一人三级八月命平虏伯朱彬提督东厂锦衣卫官较行事上故宠锐宁使锐居东厂宁居锦衣也至是命彬兼之定干清坤宁二宫磉敕荫与劳者太监张永而下二十七人有差虽其甥表亦与武臣则新宁伯佑平虏伯彬左都督宁文臣则大学士廷和冕储纪兵部尚书琼工部尚书燧皆得荫上曰朕统六师亲征反者仍托总督军务威武大将军总兵官镇国公名号其写敕与之杨廷和争不可上擿他事谴廷和亦及梁储起用忤宸濠者前江西布政使郑岳副使胡世宁癸未上发京师使梁储蒋冕扈从命太监张永率团营边镇兵五百人提督赞画机密重务兼核按宸濠反事平虏伯朱彬与左都督朱周提督赞画机密军务仍军门提督官较办事掌锦衣卫事左军都督朱宁量带官较随驾都督佥事朱宗同太监刘祥佛保统捕盗硬兵官兵五百人押船防运神器以锦衣卫带俸都指挥佥事朱政南镇抚司管事赐宣府右卫中所百户刘昱等四人国姓皆填注锦衣卫带俸臧贤坐为宸濠通贿于太监萧敬吏部尚书陆完都督朱宁三人者杖戍边既遣宁使盗杀贤于途以灭口丁亥上至涿留太监张忠私第王守仁捷至上不发而决南幸戊子至保定九月壬辰朔上宴保定府堂与都御史伍符为藏门之戏再不中投门于地使拾之罚符数瓢酒符醉上乃喜戊戌至临清山东诸镇廵官皆从越三日令进宴宴具草上视笑曰慢我太甚及宴都御史王珝献觞步缓上目之神周怵曰珝怚不测明日又宴都御史龚弘趋而进言姓名江彬叱之上亦自如太监黎鉴有所索于有司珝不可鉴头触珝遂鬬入泣上前上曰都御史何敢辄辱尔尔必有求王守仁将以宸濠之俘献自江西至杭上使张永止之上南征刘良女献簪上纳焉且以为召信上驰而失之至临清使召不至上夜乘轻舸疾归与良女俱载而南乙卯万寿节至德州不泊从官望拜于河渚十月已亥月食羣臣以宸濠就擒请上旋师不报壬午发临清十一月辛卯朔过济宁丙申至徐辛丑御龙舟自徐顺流下乙已至淮安幸监鎗太监张阳第渔清江浦累日赐所捕鱼于左右左右献金帛谢是时南京河南山东淮扬等处文武官皆来集或送或迎无贵贱戎装徒行道路闲江彬不时传旨有所征索拷缚郡县长吏如奴隶又矫旨大索鹰犬珍玩于民闲壬子冬至简羣臣称贺张阳第甲寅上屏侍卫徒步入淮安城幸总兵官顾仕隆第已未上渔范光湖十二月辛酉朔上至扬州太监吴经预夺民居改为提督府矫旨言上将刷处女寡妇焉知府蒋为民请命经大怒夜半遣骑卒开城门呼驾至馗巷列炬大摉妇女破屋坏垣必捽之寻分送之尼寺赎乃免壬戌上数骑猎城西遂幸上方寺自是数猎刘良女谏乃止令神周取鹰犬泰州括民百余为猎手大猎三日辛未命明年正月郊祀于南京梁储蒋冕再四谏乃寝戍寅上阅妓扬州抚按官进宴却之取燕直乙卯至仪真禁民畜猪曰近国姓犯者戍极边癸未渔仪真之新闸视大江命江彬摄祭大江神明日幸民昌本家复阅妓半送之舟中乙酉渡江丙戌至南京丁亥祭南京太庙戊子祭奉先殿既下拜不能兴者良久 
　　十五年正月庚寅朔谒孝陵丁酉迎春于南京备诸戏剧如宣府司礼监官秀过临淮知县吴鼎待之慢入言上逮讯之京师命改郊先师社稷之祭亦俟后丁戊三月太常寺以方禁猪请所以供牺牲上曰陵寝祭祀所从来也仍用猪以太监兰镇守山东兼管临清地方自内旨四月淮扬大饥人相食□□月食梁储蒋冕以圣驾久外乞罢免不报江西诸郡大水六月上微行至牛首山宿卫诸军夜惊失上所在七月■〈棘上火下〉蛮平夜有物堕上前如豕首其绿闰八月上有游苏杭泛江浙泝湖湘登武当之意梁储蒋冕手奏乞迎銮跪注行宫门外未至酉上遣中官内其奏命之起对曰未得乞中官传旨曰已知即回銮乃起羣党尚欲还纵宸濠于江天子与之遇而复擒之张永不可乃以大将军钧帖令王守仁重上捷音守仁约前疏再叙羣党功始议北旋壬辰上诣孝陵辞癸己受江西俘丁酉旋跸发龙江使宸濠舟尾御舟辛丑至仪真壬寅渔于江口次日如瓜州避两民家夕宿望江楼癸卯自瓜州济江登金山遂如镇江幸致仕大学士杨一清第明日复幸取其册府元龟文献通考以去又明日又幸焉乐作分题赐一清制诗十章命更定属和一进杯杯为阑门之歌上大悦及驾还凡五幸故大学士靳费方卒上入其家吏番僧绕匶诵经三匝 【 蕲贵丹徒人学于丁玑弘治已酉乡举第一明年会试第一廷试第三以编修侍武宗东宫在讲筵仪观修伟音吐洪畅援据开发义归于正正德中为礼部侍郎刘瑾讽令密书翰林宫殿最将有所升落贵不应衔之左迁光禄卿俄复旧久之以礼部尚书入阁贵静重简默对客论事恒不尽其辞至遇当言侃侃靡顾忌武宗尝遣近臣诘问开陈利害不少回互出未尝泄家居简俭作师俭堂以示子孙】 庚子发镇江壬子复宿望江楼癸丑上至扬州九月丁已抚按等官进金银牌各二轴一旗帐一彩帛若干匹设庆功之宴戊午发扬州庚申复渔范光湖太监丘得索知府蒋贡物加纠纆焉辛卯上驻跸淮安都御史萧兰总兵官顾仕隆进贺功金牌花红彩帐上戎服篸花鼓吹骑入城过山阳县学入之视廊庑肖像移时复入教官舍取通鉴诸书出止故尚衵金濂第癸亥重阳左右竞进菊至丙寅清江浦复幸张阳第三日渔积水溺焉出左右呼万岁曰龙也丙子至东昌戊寅万寿节至临清羣臣称贺镇守太监□□第十月庚寅至天津庚戍至通州十一月捕交通宸濠者吏部尚书陆完太监商忠等十二月平虏伯朱彬奏臣随驾南征奉总督军务威武大将军总兵官后军都督府太师镇国公朱寿指示方略擒捕宸濠及其逆党十五人乞典刑殛之上曰卿承受方略捕贼无遗地方安毖朕甚嘉焉其先加禄米岁石石荫一子锦衣世袭正千户功赏行别论召皇亲公侯驸马伯内阁府部大臣科道官于通议宸濠狱赐宸濠死燔之甲午上还宫大耀军俘数千人陈东西辇道陆完钱宁裸反接死者竿其首皆标白帜书姓名弥望数里上戎衣骑而阅正阳门下良久入诸俘自东安门经大内出丁已乃补郊初献上拜伏呕血扶归于斋宫踰宿驾乃入羣臣问安左顺门女直都指挥佥事速黑忒进小熊一特纳之太监于经侍疾顽慢上斥之使就学内书堂壬子力疾视朝降手敕改王琼为吏部尚书 
　　十六年正月上力疾诣奉先奉慈二殿及皇太后宫行礼出视朝已未祔孝贞纯皇后神主太庙辛丑乃补禫以不豫复改郊二月又改郊古田蛮贼平虏大入威远松山等堡三月癸丑朔日食清远四会二县遗贼复起回贼流劫山陕界中改团营西官厅为威武团练营以西官厅监督太监张忠安边伯朱泰平虏伯朱彬都督朱洪朱晖朱周朱琮提督之别辟练团营教场于他处兵部执奏不许乙丑上大渐于豹房召司礼监使达意皇太后曰前多误天下事重其与辅臣议处丙寅上崩殡大内慈寿皇太后命迎取兴献王长子于兴入嗣皇帝位四月入为世宗皇帝上尊谥曰承天达道英肃睿哲昭德显功宏文思孝毅皇帝庙号武宗九月葬康陵寿三十有一 
　　臣乔远曰帝在东宫勤于学问践祚之后犹未尝辍一时近幸蛊上冲年冀幸窃政然觉败之后即裁绳之可谓天德之刚矣我明传序于帝九世英宗而上皆尝经武遏乱至于宪祖孝考文教熙洽息马投戈惟帝留意戎事慨然有肃清海宇鞭笞夷虏之志郊畿之外复见旄头虎豹之清尘焉迹夫七萃之士频从三洲之诗已奏而辅导谋议之臣不懈于内奔走御侮之良戮力于外良民则俛首供饟饷无所怨咨节士则捐躯赴难无顾悔虽列圣功德之在天下亦繇委托得人纪纲不紊无急酷之政以伤民心者矣是以能保祖宗基业以遗之后皇者欤 

　　名山藏卷之二十一 

　　●名山藏卷之二十二 

　　臣何乔远恭辑 

　　典谟记二十二 

　　◆典谟记二十二 

　　世宗肃皇帝一 

　　○世宗肃皇帝一 

　　世宗肃皇帝御讳厚熜兴献王长子也宪宗十子长孝宗次贵妃邵氏子兴王兴王封楚安陆上生之年为正德二年翼轸见庆云楚分也正德十六年三月武宗崩无子慈寿张太后使驸马都尉元皇亲喜轮持遗诏召上时兴献王薨上已除丧年十五矣渡河弩舟父老相告曰昔圣天子生年此河清三百里者三日兹其征夫四月壬寅上至自安陆大学士杨廷和请从东安门入居文华殿俟劝进上曰此皇太子礼我奉遗诏嗣皇帝遂以癸卯受臣民笺于行殿入大明门日中即位颁诏除旧以明年为嘉靖元年丙午遣迎祖母邵贵妃母蒋妃于安陆命羣臣议兴献王主祀封号召故大学士费宏于内阁发御马监太监张忠于经苏缙充军孝陵卫降罚太监谷大用丘聚等有差赐故司礼太监王岳方亨官执廵抚宣大都御史寗杲于京师立故都督佥事马云叶旺祠于辽东贵州普安贼阿则阿工得就擒余党悉平五月追赠故谏南廵杖死者金吾右卫都指挥佥事张英兵部员外郎陆震工部主事何遵刑部主事刘挍刑部照磨刘珏大理寺评事林公黼行人司副余廷瓒行人詹轼刘槩孟阳李绍贤李惠王翰官秩有差其存者翰林修撰舒芬郎中黄巩孙凤陆俸张衍瑞姜龙员外郎夏良胜主事万湖林大辂蒋山卿大理寺寺副周叙寺正金罍评事郭五常孟廷柯郝凤升张仕镐传尚文蔡时姚汝皋太常寺博士陈九川行人陶滋巴思明李锡顾可久邓显麒黄国用熊荣杨泰王懋李俨潘锐刘黼张岳及它以危言废谪者皆复日精门灾闭大理矿礼部尚书毛澄上羣臣所议兴献王主祀封号请如汉定陶共王宋濮安懿王故事以益王次子崇仁王厚炫封兴袭祀上称孝宗曰皇考改称兴献王皇叔父上曰事大其再议上武宗皇帝尊谥庙号钱宁江彬伏诛大赉臣民军士起故左都御史彭泽为兵部尚书故户部尚书孙交为户部尚书右都御史林俊为工部尚书大学士杨廷和蒋冕毛纪乞休不许礼部尚衵澄再以兴献王主祀庙号请命再议辽王宠涭薨六月纵内苑禽兽大黜罚正德中内侍奸党戮宸濠逆党于市赐故锦衣卫指挥佥事牟斌韦玺祭赐故廵抚江西右副都御史孙燧故江西副使许逵赠荫谥词南昌曰旌忠两畿山东西河南陕诸郡大旱疫停织绒袍于陕罢遣抽分内臣七月存问故大学士刘健谢迁户部尚书韩文祠故太保尚书黄福于昌邑恤故礼部员外郎冯泾家使返葬泾故谏南廵杖死也虏寇庄凉洮岷诸处宁津盗起大同卒索粮哗欲乱斩其首五人以狥进士张璁献大礼议请考兴献王伯孝宗称上意上召杨廷和下礼部所上议曰至亲亡如父子卿等宜体朕心廷和请如议不报八月尚书澄再以前议请命□议录副都御史范镛后赐谥封德世子裕溶为德王赵世子厚煜为赵王除皇庄命四方灾异重大者立奏毋竢类闻九月母妃自安陆至止通毛澄请治王妃驾入王门上曰驾以母后入大明中门朝内庙上谕廷和等曰朕承祖宗鸿业君天下兴献王独生朕一人既不得承绪又不得徽称如罔极何卿等委曲折衷申朕孝焉廷和执议如初尚书澄三上羣臣议陛下以旁支绍正统考孝庙母慈寿不当私所生帝后之上曰事大其再议葬康陵杨廷和再乞休不许山东江西闽广流贼平是时母妃以尊称未定止通旬余上涕洟启慈寿皇太后愿避位奉藩如故羣臣惶惧十月辛已皇太后命称王为兴献帝母兴献后邵贵妃为太后壬午圣母入戍安边伯许泰海南十一月修武宗实录论平宸濠功封王守仁新建伯其余迁叙有差白水江■〈棘上火下〉蛮普法恶为变逮四川廵抚都御史马吴下狱戌故兵部尚书王□于边赠故翰林院修撰罗伦官赐谥张璁再为大礼或问以献重建干清宫成上自文华殿入居之罢广西香贡逆番写亦虎仙伏诛诛云南十八寨贼阿寺第十二月赠保安卫千户周麒官恤其母妻敕和称兴献皇帝兴献后为兴献皇太后杨廷和封还诏书曰不宜加称皇上曰哀哀之情不能自已其勉承朕命廷和执奏上曰卿之所言忠志大义朕之所奉昊天至思可勉录皇号毋泥于旧闻廷和复引古议抗章求退上优荅之吏部尚书乔宇等合疏诤上曰慈寿皇太后旨尔羣臣其承之存问故南京礼部尚懋 
　　元年正月已酉朔上朝不贺礼科给事中熊浃请尊兴献王为帝别立庙立徽号如恭仁康定以示不敢跻于列圣加上慈寿皇太后及武宗皇后徽称而尊母妃为太后徽号如慈寿以示不敢跻于太后下所司已未大祀南郊清宁宫后三小房灾羣臣以灾争大礼报闻礼西蛮贼梁公当寇临桂等州县甘州军乱杀廵抚都御史许铭三月上谕廷和上兴献帝册宝文称子廷和封还不报丁已上慈寿皇太后尊号曰昭圣慈寿皇太后武宗皇后曰庄肃皇后邵太后曰寿安皇太后兴献后曰兴国太后诏天下幸太学禁京师民靡五榖为酒麫论定策迎立功封大学士杨廷和蒋冕毛纪伯爵予世礼部尚书毛澄加太子太傅世锦衣其余有差皆力辞妖贼马隆平荔浦贼潘公银等流刼桂林阳朔间四月赐故颍国公传友德宣德侯金朝兴汝南侯梅思祖祠于云南五月止织生绫于浙江封驸马都尉元为京山侯皇亲喜昌化伯轮玉田伯修一切兴来功八月设和平县虏犯邠存问故大学士刘忠命辽东合祀故吏部尚书王翱于旌忠祠十月立陈氏为皇后十一月山东西陕西盗起分遣科道官行视发太仓银赈被寇处寿安皇太后崩礼部请服十三日而除上曰以二十七日及期犹不忍除也曰山陵未就其考宪宗朝丧钱太后礼毛澄言钱太后崩距葬不远故暂持凶以待今山陵尚未且将献岁不宜缟素临元会陛下孝思深挚靖止锺鼓毋御中门上乃勉具黑翼善冠素服乌犀带御西角门还宫仍素朔朢罢殿上又欲祔茂陵杨廷和曰不可乃地陵稍右焉给事中史道坐外补怨廷和上疏诋之廷和疏辩乞致仕乔宇彭泽等因劾道御史曹嘉极论大臣相为地阻言者路廷和宇泽皆求去上下道诏狱已外降之调嘉于远方辽东开原大饥免征桩棚马价虏掠偏头关 
　　二年正月上寿安皇太后谥曰孝惠皇太后礼部请上视朝鸣锺鼓鸣鞭服易浅淡上曰服则更矣鸣锺鼓鸣鞭朕方在疚未可也流贼掠考城指挥赵泰等及官军八百余人死之切责廵抚都御史周季凤等平贼自赎虏入沙河堡总兵杭雄等战却之浏阳贼起流刼袁州二月葬孝惠皇太后河南山东流贼平四月命兴献帝家庙乐八佾以灾异敕中外修省以宋儒朱熹裔孙墅为翰林五经博士奉祀于婺源祀故工部主事费瑄于吕梁 【 瑄于成化间奉命管洪筑石坝捍水通漕作石堤以便挽者岁省修堤草束役钱各三十余万又时旱疫瑄设法赈济全活甚众民思之私为生祠至是知州张淮以请礼部复议故有是命】 闰四月醮钦安殿上拜奏青词杨廷和谏太监崔文家人阳凤等索贿于工部匠铨不获因以他事嗾文杖铨垂死法司未决文为阳凤诉冤请改讯镇抚司许之刑部尚书林俊执不与上不纳明日复奏上怒责对状羣臣谏者八十人旱命礼部祷雨南京大疫诏有司加意抚赈五月唐王弥鍗薨存恤故大理寺丞黄巩家赐故太常少卿张衍瑞祭葬六月赠故兴化知府岳正为太常卿山东贼伦等掠淄泗诸县七月工部为皇后父都督同知陈万言造第尚书赵璜言第近禁且踰制请裁之上怒责对状下营缮郎中宽员外郎璘诏狱已乃释刑部尚书林俊乞归许之给事中刘最论劾太监崔文调外任既行东厂太监景贤摭奏最谪戍之八月进封寿宁侯张鹤龄昌国公加庆阳伯夏臣太子太保封陈万言泰和伯予券世袭吏部尚书乔宇言累朝外戚亡封公者伯万言亦非祖宗法不听九月恤故尚书章懋遗孤十月户部尚书孙交兵部尚书彭泽皆致仕十二月江南饥粥民遣太监织御衣苏杭杨廷和乔宇力止不听已责大学士冕忤慢不草敕趣之 
　　三年正月大赈江南饥二月给事中邓继曾言批荅朝旨顷多从中不出阁拟恐二二大臣不得图治左右羣小复窃权希宠如正德时上怒下诏狱谪之许大学士杨廷和致仕言官交留不听南京主事桂萼请考兴献帝庙大内如张璁言下羣臣议不可上曰朕承正统第欲兼报本生恩耳其参议闻遂召萼及南京兵部右侍郎席书主事张璁霍韬于京师昭圣慈寿皇太后圣旦免命妇朝贺御史马明衡朱淛言兴国太后令旦命妇毕贺为日未久慈寿皇太后圣旦辍不行臣恐臣民以此疑两宫上怒曰免朝自皇太后懿旨朕岂有间焉逮明衡等诏狱拷讯翰林修撰舒芬御史季本陈逅户部员外郎李应骢相踵谏捄上夺芬俸本等并下狱讯谪之三月敕曰圣母昭圣慈寿皇太后朕欲加称康惠加称兴献帝为本生皇考恭献皇帝兴国太后为本生母章圣皇太后室奉先殿侧祀献皇帝焉礼部尚书汪俊曰立庙非礼也兴者献帝始封之号请毋去兴曰兴献皇帝乔宇曰称本生可也第请毋称皇上曰朕尊正统亦胡可遗所生奉先殿侧室也非庙也修撰唐皋编修邹守益给事中张翀御史邓本公等先后上疏极言皆切责夺俸汪俊曰庙大内于正统臣不敢奉诏不许下羣臣议羣臣曰礼不得立庙则亦不可以建室不得主祭则亦不可以追孝请建献皇帝百世不迁之庙于兴不许乔宇等再疏亦不许定安陆州松林山曰显陵璁萼并上疏陛下入继大统与为人后者不同必称孝宗为皇伯考兴献帝为皇考武宗为兄乃名正言顺不在皇不皇也上悦汪俊乞休许之特以席书为礼部尚书两广贼平四月南京主事张璁桂萼郎中黄宗明都察院经历黄绾益上疏讥礼官羣臣诤益急上曰朕祗承宗祀孝养圣母岂敢违逆本生圣母方躬奉事本生皇考寝园远在安陆于卿等安乎奉先殿侧立一室再四命矣尚尔党同蔑朕冲岁其亟如诏旨已酉上昭圣康惠慈寿皇太后尊号庚戌上本生章圣皇太后尊号诏天下五月予蒋冕致仕 【 蒋冕字敬之全州人年十四举成化丁酉乡试第一丁未举进士选庶吉士正德丙子以礼部尚书仍兼学士兼文渊阁大学士丁丑加太子太傅礼部尚书兼武英殿大学士武宗多出廵幸留连塞外冕与杨廷和梁储毛纪疏请前后以十数既自为疏上之言尤危切车驾南征与梁储扈从一时中贵人永忠与都督彬泰挟上宠势张甚然不能亲疏驾还加少傅兼太子太傅户部尚书谨身殿大学士武宗崩与杨廷和迎立世庙于安陆当迎驾安陆时当内阁一人往次者梁储次者冕其时平虏伯江彬提重兵肘腋间中外汹汹虑变廷和欲以太后旨捕诛之念冕有志力欲倚以自辅佯为梁储曰公惫矣恐不任迎驾则请蒋公往储奋曰事孰有大于迎天子者乎敢惫辞储往冕留竟与廷和合谋捕诛彬世宗即位敕加伯爵具辞冕与杨廷和相得欢甚耿介抗颜侃侃大臣体廷和罢而前遣中官织造尚未具草冕卒不肻具草上责之引咎而已因移疾不出上优诏强之再三乃出居二年以议大礼不合乞归】 编修邹守益再疏争大礼修撰吕柟上疏极言时事并下镇抚司拷讯谪其官上命奉先殿西室曰观德殿造祭器如太庙遣大臣之安陆上恭穆献皇帝册宝改题神主迎入京师六月教乐内府太常卿汪举曰奉先殿诸陵故无乐献皇帝乐用之安陆家庙矣上曰奉先殿无乐见太庙故也皇考不享外庭不得缺乐舞勿轻率妄奏特命张璁桂萼为翰林学士方献夫为侍讲学士吏部尚书宇言内降恩泽被之佞幸小人非所以施臣士大夫不许羣臣大攻璁萼御史续陈相吏部员外郎薛蕙鸿胪少卿胡侍言尤切上并切责焉下续相蕙诏狱拷讯谪侍潞州同知七月许乔宇引疾乙亥先期谕礼部更定皇太后尊号曰圣母章圣慈仁皇太后去本生侍郎朱希周曰本生之诏未三月又复母之无以信天下不许吏部左侍郎贾咏翰林学士丰熙皆谏上怒姑宥咏下熙诏狱于是九卿大臣吏部左侍郎何孟春等及在廷诸臣皆上疏极谏跪伏左顺门大呼高孝二庙声闻上所上使慰止之不退至于日中上益怒命收系为首者修撰杨慎王元正首触阙继以哭上大怒尽系之已卯上圣母尊号诸大臣异同不赴者并切责之甲申献皇帝主至自安陆幄于正阳门导迎如车驾既入奉安观德殿上率羣臣上册宝大宝士毛纪乞休许之八月复史道曹嘉官调何孟春南京工部侍郎逮杖伏阙者编伍削职有差杖有死者遂下席书方献夫璁萼前后所奏疏命羣臣再议羣臣乃议如上旨九月丙子更定大礼尊号诏曰朕本宪宗纯皇帝之孙孝宗敬皇帝之侄而恭穆献皇帝子皇兄武宗毅皇帝上宾之日仰遵圣祖兄终弟及之训属朕伦序当立遗诏命嗣皇帝位昭圣康惠慈寿皇太后以朕入继三年于兹矣尊称大礼屡集延议辄引汉定陶共王宋濮安懿王为据至再至三朕心靡宁葢伯戕父子天经地义岂人为乎况汉宋二君衣裳垂御豫立为子朕入奉宗祀在宫车晏驾后实与不同以为继嗣亦非我圣祖初训岂徒礼官之失殆朕冲年不能□择之咎也朕祗奉九庙尊养二宫正统大义未尝有间惟恭穆献皇帝章圣皇太后朕父母也劬劳罔极位号未正因心之孝每用欺然已告于天地祖宗社稷称孝宗敬皇帝曰皇伯考昭圣皇太后曰皇伯母恭穆献皇帝曰皇考章圣皇太后曰圣母各正厥名情既允称礼无悖也夫笃近举远御宇家邦以孝言顺事成兴厥礼乐以名朕庶几古帝王之盛焉大同卒杀都御史张文锦回酋速坛满速儿等入围肃州命兵部尚书金献民兼都察院右都御史往御乃定之十一月苏杭织造太监勋志聪诬奏浙江布政使马卿杭州知府查仲道长洲知县郭波典史萧景腆皆逮问十二月大理寺右评事韦商臣言平狱臣职也窃见羣臣以议大礼忤旨调任者吏部右侍郎何孟春一人以为首谪戍者学士丰熙等八人决杖病疮死者编修王思等十七人 【 王思泰和人王直曾孙也弱冠举于乡求文信国像奉以出入正德六年进士选庶吉士授编修时有幸进为台谏所纠慨然乞别授或咎其立异曰鄙夫非尚同也乎哉九年上封事请亲享太庙孝养两宫不可嗜酒荒志好勇轻身维是任喜怒移威柄弛纪纲摧士气召天变言甚切至谪三河驿丞嘉靖初名还翰林至是以预伏阙号谏下狱杖朝堂越十四日遂不起思资禀荦奇磨礲切至视丰宴崇卑如刍狗吴廷举称之曰挺然其节似徂徕松温然其和似昆山玉吕柟称之曰闻过而喜似仲繇欲寡未能似蘧瑗】 以织造抗中使逮讯者布政使马卿知府查仲道等若而人以送迎忤中使逮讯者副使刘秉鉴知府罗玉若而人以京堂台宪官为所属吏民讦奏下狱者少卿乐頀华湘御史任洛副使任忠若而人此皆狱之大者臣敢僭为陛下评其失愿陛下复戍者之官录死者之后释逮系之邢正妄讦之罪天下称仁焉上曰商臣买直沽名降二级外调之大同卒再叛围代王王夜亡宣府以户部侍郎胡瓒总制军务捕治之总兵桂勇千户苗登计擒其首恶居二日卒复攻戮勇登家命瓒督诸将擒之土鲁番犯甘凉诸处金献民战败之 
　　四年正月大同卒平代王还代 【 大同兵素□悍自江彬擅调后益恣肆先是元年七月以粮饷弗给众聚欲乱提督侍郎臧凤廵按御史张钦捕得首恶疏请置法诏戮为首者五人余调极边哨守大同城百里许为小边小边之外为大边其地皆膏腴议者谓宜拨军筑五堡其地以御寇廵抚都御史张文锦欣然奏行分大军三之一戍之文锦故擒宸濠有功洊至是官顾其为人刚严诸军稍稍怨之又诸军士姻族赀产皆在大同咸不乐往参将贾鉴受文锦命督筑号令严峻众益愤怨杀鉴裂其尸奔中焦山文锦招之还因廉捕其首恶诸卒复怨纠堡焚大同府入行都司纵狱囚攻围文锦文锦走匿宗室博阳王所叛卒拥围王索之王惧出文锦遂杀之亦裂其尸闭诸城门焚镇守总兵公署出革任总兵朱振于狱逼令为主振素服帕首□能勿犯宗室勿掠仓库勿纵火杀人予能主若否不能众曰诺因胁副总兵时陈为奏乞宥廵按御史王官以事闻上咎文锦抚驭失宜激众致变命兵部左侍郎李昆宣敕曲赦之改宣府都御史李铎廵抚大同升都指挥桂勇署都督佥事代总兵以宣府副总兵靳英代时陈各趣令速往仍令团营内外官选录听征户部预备粮饷俱以密敕行事铎寻以母忧去升山西按察使蔡天佑代之时大同人心稍定属回虏犯甘肃方遣尚书金献民等西征叛卒闻之益自疑十一月辛未复相煽聚杀大同知县王文昌代王浚仗都御史蔡天佑疏请再降明旨抚谕宽宥乃诸叛卒称乱状天佑疏不敢尽言也兵部以闻于廷臣集议皆举户部左侍郎胡瓒诏瓒兼左佥都御史总督宣大军务复命都督鲁纲充总兵官调兵次大同近地相机抚剿瓒等以十二月辛巳发京师御史土官言重兵压境人心动摇乞且留瓒听其与镇抚官密图捕逆于是始言文昌见杀事上责官奏事推延不早闻者且敕与瓒等恊同赞决是月庚子桂勇与千户苗登正绅等计擒首恶郭鉴等十一名揭示敕旨斩百枭示随抚定之越二日堡军郭巴子等复起拒城残勇家属毁登绅等家于是瓒请率兵临境设法擒薙上责天佑等令擒贼自赎仍令瓒暂驻宣府俟事平班师召桂勇还以朱振代之是年正月天佑等擒首恶徐毡等四人瓒等遂班师三月庚午天佑复捕获郭巴子等四名助逆焦哑云等三十四名以事平闻命赏天佑等银弊有差而文锦恤典廷臣□为上言皆不许廵抚江西都御史陈洪谟言文锦边圉重臣付托不効诚宜加谴第事在朝廷诛夷自甘若假手士卒又从而怂慂之传之四方羣小藉日寝阶陵替国家纪纲所损不小乞量加优恤上谓洪谟出位妄言降旨切责之】 西虏寇甘肃总兵姜奭御之苦水墩败之敢致仕大学士杨一清为兵部尚书督抚陕西三边军务三月御史王懋郭楠先后乞优恤议礼臣之死杖下者上谪懋为边典史逮治楠民之修献皇帝实录仁寿宫灾四月黄屋显陵殿改陵署曰监卫曰显陵卫日本使宋素卿论死罢市舶绝其贡光禄寺署丞何渊请立世室祀皇考太庙下礼部议不可命再议张璁桂萼与议亦不可曰臣故言当考献皇帝庙京师耳不敢言祀太庙也五月上曰岂敢干太庙世室之建从古有之朕非敢僭拟帝王功德惟我皇考抚诲朕躬罔极难忘观德殿祀大内百官执事不得礼焉谓孝思何于是礼部请别立庙阙左不与太庙同门祭用次日上曰可四时献享朕率百官亲之名庙世庙世世子孙无迁也六月废庆王台浤为庶人七月追封下殇母弟岳怀王下殇女弟二人为常宁公主善化公主十月间宇温为唐王佑揆为淮王徽王佑台薨何渊复言世庙不与太庙同门则请同门于庙街上令亟议羣臣皆争竟从渊言十二月刊布太祖御制洪范序及御注无逸伊训三篇为一书曰书经三要闰十二月乙卯朔日有食之以大礼集议书成进席书太子太保诸与上议者皆升实授一级以璁萼为詹事府詹事献夫韬为少詹事降岷王彦汰为庶人 
　　五年三月畿内饥粥贷之天方国夷使贡玉奏求金带蟒衣主客郎中陈九川选其玉格奏不与覆提督会同馆主事陈邦复禁毋使贸易夷人皆怨通事士绅等故惮九川严诈夷书上之上下九川锦衣讯刑科给事中一贯等言陛下不逮士绅不下夷人所上奏独拷掠九川等两造不具不听竟坐九川戍黜邦偁为民五月丁酉月食召杨一清复入为吏部尚书武英殿大学士加少师兼太子太傅刑部尚书赵鉴致仕御制诗送之六月甲子召大学士费宏杨一清石贾咏于平台各赐诗一章七月以詹事张璁为兵部右侍郎伊王吁渊薨上曰观德殿前掩奉慈殿无以凖奉先朕意未称今欲改建奉先殿左也工部尚书赵璜言孝宗皇帝建奉慈于奉先殿石奉纪太后钱太皇太后邵皇太后同享焉太皇太后则献皇帝圣祖母皇太后圣母也建奉先殿左必并峙奉慈恐在天之灵不欲班之且奉先殿虽度高祖宗列圣所同也观德殿虽度卑献皇帝所独也今外有世庙之规内有观德之专勿更便席书曰建世庙民劳矣请宽之岁所上谕费宏曰纪皇太后不得配皇祖考宪宗是以建奉慈钱皇太后不得配皇曾祖考英宗是以奉慈同享之人未有无父母者观德掩且隘迁于东岂害礼也费宏曰陛下永言终慕臣等敢不奉诏制世庙乐用文武舞重举主连坐法以核吏治九月辛卯安献皇帝主世庙奉皇太后入谒十月御制敬一箴箴曰人有此心万理咸具体而行之惟德是据维敬维一所当先务匪一弗纯匪敬弗聚元后奉天长此万夫发政施仁期保鸿图敬怠纯杂应验顿殊征诸天人如鼓荅桴朕荷天眷为民之主德或不类以为兢惧惟敬惟一执之弗固畏天勤民不遑宁处曰敬惟何怠荒必除郊则恭诚庙严孝趋肃于明庭慎于闲居省躬察处儆戒无虞曰一维何纯乎天理弗参以三弗贰以二行顾其言终如其始静虚无欲日新不已圣贤法言备见传经我其究之择善必精左右辅弼责于忠贞我其任之鍳别必明斯谓之一斯谓之敬君德既修万邦则正天亲民怀永延厥庆光前裕后绵衍蕃盛咨尔诸侯卿士大夫下迨甿庶一遵斯谟主敬恊一罔敢或渝以保禄位以完其躯古有盘铭目接心警汤敬日跻一德受命朕为斯咸拳拳希圣庶几汤孙底于嘉靖复注范浚心箴程颐视听言动四箴颁示翰林臣封厚爝为徽王敕儒臣韵编尚书要事以为法戒编修孙承恩因櫽括古今君迹献诗六十章上嘉纳之赐名君鍳韵语十一月甲午月食张璁力攻费宏宏求去上两留之曰以教恊恭十二月时四方灾异迭奏水旱雷雨也震山崩以数省或氷雹大如人头卷裂民舍百数十家江南妇生子六目四面有角手足各一节独爪鬼声河南生牛犊一身两首郧阳牛产二身心肺胆各二江西虎具人手足大学士杨一清以修省上言敕曰覧卿疏者再论之至切朕凉寡冲昧日夜惟治未尽知民欲求直言言或不实朕过多不自悟其悉陈之庸开朕心毋忌以不尽切之敕羣臣曰比者坤舆弗靖干象失常风雨氷雹水旱之灾物怪人妖迭报层见静言思之疚实在朕尔文武羣臣亦宜洗心去垢交修成治旷职瘝官则有国典张璁力攻费宏宏五上疏上竟优容之 
　　六年正月总督两广都御史姚镆平田州改置流官今四品以上及六科十三道条民间疾苦具上便宜足消弭灾变者已丑大祀南郊以灾罢庆成宴四川横江贼阿狗戍平敕大学士费宏曰朕承统以来朝夕惟我皇考圣母尊称未定命诸礼官考详辄引近世继嗣之说名实不称废坏纲常赖天赐良哲正直之士力赞朕志尊尊亲亲各当其位位号已定庙祀已成可无全书贻诸来世特命尔宏与少师兼太子太师吏部尚书谨身殿大学士一清少师兼太子太保吏部尚书武英殿大学士少保兼太子太保礼部尚书武英殿大学士咏少保兼太子太保礼部尚书书为总裁官兵部左侍郎璁詹事府詹事兼翰林院学士萼为副总裁官詹事府少詹事兼翰林院侍读学士献夫韬原任河南布政司左参议浃福建都转运盐使司宗明翰林院修撰春编修承恩道南用宾治南京工部营缮司员外郎绾礼部仪刑司主事潢祠祭司主事存仁为纂修官汇成大礼全书称朕正名崇孝至意钦哉二月虏犯宣府中路参将王经力战死之初杨廷和草即位诏革罢正德中传升官锦衣卫千户邦奇在革中兵部尚书彭泽如诏革之邦奇怨追奏哈密失国繇泽廷和大学士费宏石珤皆廷和当并论廷和子兵部主事惇女壻修撰承勋等他事上方以议礼恶廷和遂下惇等狱令镇远侯仕隆等会鞫之给事中杨言言宏天子师辅百官之表小人得怨构之非远陛高堂之道且廷和有拥卫功即所拟诏不当上指心无他也去国亡何不得庇肉骨上怒朝系言并治之御史陈察陛呼曰臣察愿易言也狱上上责仕隆曲护褫惇职为民闲住承勋调言于外任宏因乞致仕皆许之仍召谢迁于内阁 【 石珤字邦彦藁城人与兄玠同登成化丁未进士被选庶吉士弘治已酉授翰林院简讨正德已已为南祭酒时阉瑾用事以励精为名士大夫当官亦附会振刷教法虽严济以平恕改北祭酒嘉靖初以礼部尚书改吏部黜陟公明不移权势辅臣有不悦者阴夺之权托辞以请命仍兼学士在内阁专管诰敕前此未有也嘉靖甲申奉手敕兼文渊阁大学士是岁为王邦奇所构不辩求去疏再上得谢僦民车归私第为翰林掌院时武宗狩宣大疏请回銮又疏捄谏南廵诸臣之得罪者前后所上封事如劝上清心省事法尧舜之恭已无为用汉文之与民休息又愿上力行王道辩别忠邪中人皆可用之才不必求备平易有近民之实不必务奇治有端绪不必责効于见卯事可包荒不必刻锲夫察渊人谓捄时药石为人沉厚寡默遇难事徐出一二语辄中窽会有不当者愤激见词免人或诮其过直少量久乃服之卒赠少保谥文隐隆庆初改文介】 三月虏复寇宣府入大白阳堡参将关山死之上以宣府一月两丧军逮治其当事者追录死事王经以郄永为宣大总兵起故兵部右侍郎冯清提督军务辽东大饥发太仓银给之改作观德殿成更名曰崇先四月洛容古田蛮贼反遣内官织造南京科道谏不听五月丁丑朔日有食之旱露祷暑辍经筵命翰林官撮经史大义日一进杨一清请进大学衍义上从之曰日一讲不得其精微其以五日进因制大学衍义序听讲诗二篇示羣臣田州岑猛余党卢苏王受复叛起故兵部尚书新建伯王守仁兼左都御史同姚镆讨之六月赐死宸濠者瑞州知府宋以方赠荫渖王铨钲薨七月礼部右侍郎桂萼请令科道官于考察拾遗之后互相纠劾如宪宗初年诏旨下吏部议吏部言宪宗初年无此诏萼近屡被论劾似欲以报复言官恐不足厌众心昭公论争者久之上竟切责吏部趣行如萼请吏科都给事中俊民御史隅等言台谏自相批抵开攻讦之门非盛世事亡已则请听吏部都察院再行考核不愿自相纠也上责俊民等方命朋规夺其俸已命部院覆考考上上曰朕闻兵科都给事中自璧一门三爨清议有乖户科给事中奇被劾勘问居位自如不此指摘乃以漫塞命具降自璧奇二级外调之桂萼请召用王琼治边吏部言琼坐甘肃事处死幸而脱戍其罪甚明萼欲召琼臣不识所谓上已之念其老姑与解戍御史胡松劾萼妄廌树党上怒外调之御史周在言陛下不用琼则萼荐诎矣萼留松谪是股肱耳目一体异视也上复怒下在锦衣卫拷讯萼荐琼益力上重违萼意先复琼官令需补八月套虏大入总督尚书王宪与总兵郑卿杭雄等大破之论功有差上又推叙杨一清先任之功特进左柱国兼华葢殿大学士支二俸改大礼全书名曰明伦大典湖广水蠲赈之九月吉王见浚薨山西妖人李福达故贼也亡命变姓名曰张寅怨家告于廵按御史马录录捕之急福达亡入京师以方术干武定侯勋勋寓书录为居闲录劾上勋书是时勋方附璁萼得幸廷臣恶勋竞言勋党贼请用连坐法上诘责勋勋惧赂上左右为飞语上动移系福达诏狱逮马录廷治之语有变上怒廷臣党同陷勋也无为国慎刑者如是则朕亲听焉杨一清言庶狱不足烦天子乃收系刑部尚书颜颐寿都御史聂贤以桂萼张璁方献夫三人者兼视三法司事复廷决三人新贵用事因欲破散不附已者立威乃大治诸臣颂福达冤出之上大怒曰羣欺至此耶戍录与故谳者极边夺颐寿及故都御史张仲贤大理寺卿汤沐官其它大小臣论戍削逐者四十余人而大学士贾咏亦以贻录私书致仕去上亲劳璁萼献夫赐服二品追赠其二世颁先后狱词于天下曰钦明大狱录以霍韬为翰林院学士方献夫为吏部侍郎桂萼为礼部尚书兼翰林院学士尚书兼学士自萼始封吁淳为伊王厚烷为郑王经枎为靖江王十月以张璁为礼部尚书兼文渊阁大学士兼掌都察院事如故制显陵碑文召南京刑部尚书李承勋为吏部尚书未至更以刑官非人特改刑部加秩太子太保命勉副敬狱上曰朕念谨政而闻过今锡卿一清璁銮萼人银记二用识密封自古明良儆戒交修朕之不明资嘉猷焉是时上重讲筵史局之职欲尽内外诸臣文学政事之材乃外徙翰林选外臣文学者入补之潞城青羊白坡贼陈卿等为乱十一月浚天津海口新河趣中外恤刑使者上爰书事竣刑部核而黜陟之上曰畿辅军民田土奸民多投献豪家豪家挞而逼之租税民失常产何以为命京师如此在外可知其推户部侍郎及科道官各一人往勘之在外御史按行母问皇亲王府功臣家一体核籍上雪露祷宫中代王俊杖薨十二月黄河清灵宝上曰盐钱二法大坏于私贩私铸何以济民足边闻京师市中私铸流行前代旧钱及我朝通宝悉阻格今何道令官课疏通私钱禁绝也者户部速议闻因命铸嘉靖通宝制钱上谕杨一清曰国家幸无大警然安不忘危团营第一重务也廷臣有蓄威习武者卿集举使治之既举不称上意上特改李承勋为兵部尚书兼都察院左都御史加太子太保提督营务勉以展诚而布忠命太医院判绅视杨一清目疾赍赐羊豕米酒诸物与札曰新春伊迩望卿退切卿日稍可便赴阁视事慰朕怀也一清言礼辨入朝君日出视之仰惟陛下励精图治不论疾风严寒昧爽设烛虽云宵衣之心圣躬得无过劳臣又窃闻陛下日将视朝皆先以鸡鸣礼奉先奉慈崇先三内殿朝退听讲阅奏殆无虚晷臣切惟三殿之建本以义起非庙也即为庙亦宜清静閟侐使神有依礼不欲数请第于朔朢四时节候一拜二叩如臣子常见君父仪又开导嗣储造端夫妇诚不可不重上曰卿言真师保爱君至意朕之蚤朝先官惰也子孙敬事先人敢以劳解但我太宗初建奉先时五庙日五拜而已今九庙神位奉慈三室崇先亲庙倍之有余节忌祭告礼又倍有余朕戍弱促喘穿绕登降实难如仪当如卿言朕大昏且七载矣深虑承传其于后与二妃具接之以礼御之以正惟多欲荒为兢兢聊谕卿知见朕心慎微云尔 
　　七年正月上将以丙戍祀南郊加张璁少保兼太子太保桂萼太子太保敕曰古者人君接大臣无时今且郊旦日扈从即谢于斋宫毋陛见令久任廵抚二月敕礼部曰古圣王制玄端以燕上下同之夫人修明而怠幽故圣王重焉朕酌古玄端稍加文采衬深衣用黄更名曰燕弁制成用之庶几深宫独处以戒燕也比者达官显士俗同市井走卒役厮滥拟儒流礼曰不知其名为罔又曰不学杂服不能安礼善与人同令从君出复酌其制名曰忠静许在京七品以上官及八品以下翰林院国子监行人司在外方面官及府州县正官儒学教官服之武官许都督以上服之庶几乎进思尽忠退思补过者也以回夷入寇哈密戍甘肃廵抚都御史陈九畴于极边黄河清灵宝者五十里遣太常祭谢御史周相谏系谪之三月以兵部右侍郎王廷相兼都察院右佥都御史提督延宁边防修理墙堑敕张璁曰见卿带不佳特赐玉带其以札报毋廷谢予谢迁老云南武定土舍凤朝文作乱以右都御史伍文定为兵部尚书提督云贵川湖等处军务调四镇土汉军讨之南赣都御史汪鋐进甘露赐白金文绮荐祖庙遣侯勋告郊坛上亦廷谢焉羣臣请贺上却之曰灾变屡生朕先天戒四月敕曰比者风霾蔽天旱潦连闻地震同日羣盗密迩京师夷虏跳梁咎实繇朕君臣共理皆天事也文武羣工宜加省悔大者会奏小者立改庶民怀无怨朕亦免于多戾虏入山西干沟墩号一万围游击邵定军命惠安伯张伟挂平虏将军印充总兵官备之五月思恩田州平六月明伦大典书成敕曰朕以末支膺天绍绪实惟我祖宗列圣积累垂延亦惟我皇考圣母鞠育诲导底于成立即位六日辄下议尊炭礼大学士杨廷和谬主濮议指示礼官尚书毛澄不能执经拟王附朕与为人后之伦朕思皇兄遗诏乃遵我太祖兄终弟及之训大义甚明朕继统非继嗣若如前云夺我父子大伦民彝冺乱屡命廷议廷和等力主定陶濮王不伦之典妄稽曹魏偏安私已之言鼓众要朋一倡百和期于必胜已而执礼之臣先后论列本圣稽经尊尊亲亲各得其序凡有人心孰不憬爽廷和等犹执迷不返将冕毛纪茫无救正转相附和都御史林俊起用远方着论迎合尚书乔宇六卿之道不秉正抗说乃与九卿等官交章妄持汪俊继为礼部尚书剿说如故吏部郎中夏良胜恃铨选之权胁持庶官坚厥邪志何孟春以侍郎掌吏部事鼓舞朝臣伏阙喧胜肆无敬忌朕初虽有非彼之意然而信道未坚屡以天性开谕使相体悉廷和等怙终违诏及朕稍长重赖诸臣正论见之已真诏令三更大礼始定比者大典书成备载羣言邪正具见奉天行罚垂戒后人朕今日事也然犹不欲已甚姑从宽轻衰次焉廷和贪天之功制胁君父国老定策自居法尚戮市特革职为民次则毛澄病故削其生前官职又次冕澄宇俊皆已致仕各革职冠带闲住林俊已故亦革去生前官衔孟春虽云贰卿情犯特重良胜虽云部属酿祸独深皆发原籍为民其余大小官员当时连名入奏然有人代署已不与闻者有心知其非口不敢吐者或与夫当时已正法典戍及民者兹皆不再究焉呜呼凡昔胁从诸臣自今毋怀忧疑勉思图新顾不美欤原朕弗敏弗聪亦追省夙愆不敢恕也开浚通惠河凤朝文平七月已卯追上孝惠皇太后尊号曰孝惠康肃温仁懿顺恊天佑圣太皇太后恭穆献皇帝曰恭睿渊仁宽穆纯圣献皇帝上圣母徽号曰章圣慈仁皇太后诏天下九月罢总督河道右都御史盛应期止开新河之役敕曰今灾伤比比川陕湖广山西尤甚不急赈大蠲岂父母哉往岁灾伤仅免存留粮数南之兑军北之边输如旧夫百姓所苦正在起运若存留之数又有禄俸廪粮之类不可缺者通融处补待熟带征多虚文耳其令灾重者尽蠲今年起运数稍轻者勘核停征或量与折纳冬寒在迩明春青黄不接之时尤为可虑府州县其速散仓上贫之家不足则益以官帑之闲空者起运如不可废即以两淮等运司盐价及诸他征未用者量补之更发送太仓银或补或赈母令失所户部宜推行朕意都察院令内外官员条奏捄荒良策及凡不便者十月罢讨芒部兵召伍文定还虏□万余寇宣府总兵赵瑛时陈等击却之陈皇后崩□□悼灵皇后发引山陵封观■〈火定〉为鲁王闰十月新建伯王守仁以讨田州兵转攻断藤峡叛贼平之青羊山贼陈卿等平御制十六字箴曰卓尔之见一贯之唯学圣君子勖哉勿伪十一月上曰寒风猛疾山中宜甚朕闻行殿护大行皇后梓宫者犹自赍粮梓宫重人命尤重也官军朝夕霜霰无衣褐何以支持朕念者裂已肤尚书承勋其与番班少苏之户部便给发人粮马料工部人给胖袄袴鞋一事毕还以闻敕曰朕散白金二十万给大同刍粟因思辽东宣府偏头陕西密夏甘肃皆边也户部即行诸廵抚考仓场告匮者给予之上曰朕闻河陕民相食户部不赈捄镇廵官不奏闻耶其以实对立顺妃张氏为皇后十二月敕曰朕酌古玄端为燕弁冠服推锡有位曰忠静尚念宗室未备未卒图之也光泽王有请实获朕心朕更酌之命曰保和冠服服郡王长子以上夫上下之分犹天地然各知其分然后能以和相保而国家治安也其将军中尉长史以下冠服一用忠静制郡县乡君仪宾非儒官比皆母得服亲亲有杀尊贤有等矣礼部颁图说诸王府其如敕 

　　名山藏卷之二十二 

　　●名山藏卷之二十三 

　　臣何乔远恭辑 

　　典谟记二十三 

　　◆典谟记二十三 

　　世宗肃皇帝二 

　　○世宗肃皇帝二 

　　八年春正月戊戌朔风霾昼晦立春日长星出白气天敕辅臣条书急务诸修省弭灾毋有不尽凡郊祀太常寺博士书祝版填御名是月中上亲填御名于祝版自是为故事二月以桂萼为大学士夺新建伯守仁世爵禁其学旱河陕川湖大饥人相食甲申上祷雨南郊及山川坛乙酉祷社稷敕曰今天下钱榖及京师太仓具有岁奏月报他如后府柴炭银团营子粒太仆马价但有奏请支用朕不闻其几何夫节用所以爱人也岂得无訾省户兵工三部其亟核之岁终献会称朕不伤不害之意焉命天下府州县朝觐官陈利病于布政按察二司二司类奏其可行者部院条议之以潞州青羊山贼平改州为府曰潞安置平顺县上曰比闻问刑之官往往深刻耴名或意向上司或偏狥已见甚者鍜炼贿与嘱古者一夫冤而三月亢一妇愤而六月霜况多乎哉都察院其令抚按督同三司等官行历所属审谳重囚有坐抑者且矜疑以奏其有被访察论戍及累误非律正条与非人命赃私者皆奏处以请徒杖以下情轻有词实时赦之若有玩慢参实降黜兵部马人驰示焉三月葬悼灵皇后大峪山权附主奉慈殿孝惠太呈太后侧以祷不雨作自咎文名工部大库曰节慎辛亥月食五月增定大明会典许土鲁番贡七月民张福母死告里人柱杀之东厂奏下刑部郎中魏应召鞫狱则福杀母也于是厂部争狱上怒命三法司锦衣卫镇抚司覆按之左都御史熊浃奏如应召拟且请再集廷臣详谳上意浃下比褫浃职下应召考讯之给事中陆粲言福柱之狱亲邻有口福姊至情尤痛愤不胜浃既援之定狱复请廷谳盖其慎也陛下诚敬庶狱明经辜宜令离而问之参而听之厂卫天子诏狱可讫以威法司多心冤者今敢亢争恃圣明也风纪大臣一不当胥吏斥之母伤国体乎在敬皇帝时徐珪以小吏讼丁哲冤敬皇帝即收罢哲之命兼录徐珪之美臣愿陛下霁威虚已近法敬皇帝给事中刘希简亦言部院厂卫忠国之心莫不齐同狱幽而旨严臣恐羣臣妄意窥测虚诬转甚上大怒下粲等锦衣卫考讯竟坐柱罢浃应召邻证俱适为边军八月给事中孙应奎陆粲王凖先后论劾张璁愎恣桂萼贪滥状上怒曰朕以璁萼为朕止父子之名委以重任乃顿失前志朕不敢私璁其解相还省图后用萼夺散官学士职衔以尚书致仕因下二臣罪大治其党与上曰应奎首发璁萼若可赦也粲凖不蚤言非本忠并逮问谪其官詹事霍韬意一清为之诋一清上前甚急上复曰老臣乃负朕又下一清状于九卿使自劾劾上予归遂召璁还复萼散官职衔如放上曰科道官无一言一清者非附即畏其各夺俸三月 【 陆粲字子余一字浚明长洲人贯穿经史陈达尚故博识古今奇字嘉靖丙戌进士被选庶吉士连七试居首馆中故事所无撤馆简五人充史职粲复居第一内批改授给事中舆情骇异亦故事所无盖张桂用事粲与同辈不肯往揖张桂媒孽之故有是命粲为给事中数言事既以论张福狱事下诏狱廷杖踰月释之适奏黄河清自灵宝达平阳凡六日廷臣欲称贺馆僚畏粲言而止至是草疏论璁萼时已夜分有鬼啸庭粲笑语之曰吾为言官义不容嘿岂惧祸哉言既啸寂疏入璁萼坐致仕都下讙称奇男子梓其疏者售获大利既岳伦王凖疏继人与俱下诏狱霍韬上疏抵辩上意顿回璁萼还政粲谪贵州都镇驿丞与伦凖偕出都城有赋三生行美之者壬辰迁永新知县弭盗安民夜户不闭居二年致仕士民攀号追送不绝】 车驾祀山川复国初礼九月制武弁十月癸亥朔日有食之上素服乘舆撤卤簿大乐人享太世二庙封厚焨为吉王罢外戚侯伯世封干清宫中西七所房灾上露祷天地祭告秦先诏百官修省十一月御史刘安上疏臣闻治可缓图不可急取也可休养致不可督察成也躬有司之事摘臣下之失出而复反信而忽疑大小臣工救过不暇则有不安其位之心其位不安则其志不勇孰能为陛下建久计策长效者哉臣闻君道贵明不贵察朝廷四方之极也内而君臣习尚如此则外而抚按州县风从响应急察相召窃恐民穷有起盗之繇食寡无强兵之理伏望陛下重本根养元气不乍怒于一毁不骤喜于一誉不遽行一人之言不旋止一人之忤老成非懦与贪则无轻弃言臣非奸与佞则无轻罪上曰安要名卖直下锦衣卫杖鞫之并逮究讼安者给事中胡尧时再名相桂萼刑部员外郎邵经邦奏诗十月之交刺无良也兹日食阳月象符小雅得微皇父之人上代天工张璁寻去寻留众议汹汹谓陛下私议礼之臣夫礼与政不同也议福贵当政要必公陛下以议礼德璁乃不察忠邪不揆才量信使无间是私议礼之臣也私议福之臣则所议者不为公礼矣可守也亦可变也可成也亦可毁也陛下何不于此诸臣厚其赉赐全其终始以酬其劳博选海内重硕之贤置诸左右讲明励翼与建正大光明之治无使其履盈蹈满犯天人之怒生福过之殃臣抱此区区窃効茅焦之义昧死以请上下镇抚司严讯适充军曰父子天纲也孰可守变成毁者经邦自比茅焦何如视朕上曰深冬不雪朕忧朕罪朕其自祷凡百官毋从礼部臣曰孰敢百官不从天子许之戊申祷南郊巳酉祷社稷遂雪上曰人君事天如亲亲欢子有不私庆感荷好生末展朕诚其亲告谢用玉帛乐舞焉十二月定百官朝祭服图颁式中外 
　　九年正月壬辰朔告郊于太庙丁酉郊丙午享太庙世庙故事告内殿享先郊上曰非所以敬天尊祖乃告于太庙郊毕而后享吏科都给事中夏言请行皇后亲蚕礼上大悦敕曰古者天子亲耕王后亲蚕以劝天下朕甚慕之今岁朕躬祀先农礼部其议皇后亲蚕礼敕礼部曰朕冲昧承祖敢违旧章惟是礼义之实重且大也朕每祭太社太稷奉配我太祖太宗则心疑之天地至尊次宗庙次社稷奉祖配天正也配社稷屈之矣且夫父之不善乃及子乎以共工废勾龙者我皇祖时礼官失也其以后土勾龙配社后稷配稷如国初之故二月戊辰祭社稷毕祭先农东郊耕籍夏言请分南北郊上悦上曰书称燔柴祭天又曰类于上帝孝经曰郊祀后稷以配天宗祀文王于明堂以配上帝夫屋祭谓帝坛祭谓天今大祀殿屋耳合地祗焉又非天也又大明夜明当异坛礼曰大报天而主日配以月是也仅岁一从郊祀礼欤其下羣臣议三月敕谕吏科都给事中夏言曰尔请复古耕蚕朕甚嘉焉夫成王贤君周公犹儆于无逸朕何人斯斯实尔忠兹特赐尔四品服其益励乃心懋乃前功政事可否天下治忽凡有见闻直陈以副朕望霍韬夏言争郊上怒下韬狱羣臣议郊不称旨上曰其复我皇祖初制分南北郊以二至日行事皆配我皇祖以大祀殿祈榖配我太宗拟明堂焉为朝日夕月坛举之于二分大学士璁曰一祀天也孰若并配二祖上曰祖宗并配不见经传太宗功德茂盛不独靖难攘夷鼎于燕都实惟朕玄系岂不可配天者天一天祖亦一祖也仪监于周武王成之仅后稷配天文王配上帝不及武王也礼部臣曰不可得兼靖并配于祈榖土勉从之出霍韬丁巳皇后蚕北郊延缓大饥赈之四月革镇雄府流官复授芒部土裔陇胜为通判署府事夺故大学士杨一清职闲住敕曰近者远迩饥莩流亡无算下民何辜重遭斯厄今屡重守令而黜陟不明久广储蓄而备贷不举凡当祭神祗皆能御捍灾患多有慢者死国军士或冒赏而泯其功钦恤蠲免累命之矣乃诬枉者不悛派办者不止至名为激扬实挟德怨若斯之类难以枚条此皆朕小见所及尔部院大臣百僚首当加勉佐朕安民表率其余者焉修南京太庙五月躬祭告上帝宗庙兴工于圜丘迎翠殿南织堂成六月河南廵抚都御史徐赞献瑞麦赐银币行荐告礼顷之巴县人亦以瑞麦献京师人又言瑞禾生郊羣臣称贺真定诸府大旱祷北岳总制尚书王琼破降番夷若笼板尔二族赐敕褒谕之七月兵部主事赵时春言中外屡言瑞应礼官再请称贺大小臣工浮词而谩不能上体君父警灾求言之意上怒下诏狱黜为民八月沙汰天下附学生员户部主事梁乔升请终养吏部覆请从之俟亲终服阕起补上谯之曰人子忍预言亲终者所以教孝耶移祀太庙功臣姚广孝大隆兴寺告皇祖太宗焉九月兵科给事中高金奏曰陛下以姚广孝髠缁之流迁祀佛寺辟邪崇正大圣人作为也官禄所以劝贤爵赏所以砺世邵元节一道流耳赐号真人衣紫腰玉实累圣治望加削褫上曰真人封赐久矣胡今乃言金似忠实非锦衣其逮问之刊高皇后传文皇后内训章圣皇太后女训于天下命皇后授妃嫔宫中使翰林官诗诗书内则之言以备开门谣诵顺行阴之时端妇教之本焉十月纂辑郊议成书曰祀仪成典以夏言为翰林院侍读学士兼都给事中十一月戊子圜丘成上躬视之辛丑圜丘习仪礼毕宣大学士璁礼部尚书时幕次曰有误否即以闻甲辰视牲南郊乙巳誓百官奉天殿巳宣璁等华盖殿御榻前戒以临期恭愤上赞事天之敬丙午告配于太祖巳酉始以冬至郊还御奉天殿羣臣行庆成礼赦天下庚戌大宴封充耀为代王上曰朕惟孔子道王者道德王者德功王者功事王者事也直位非王者位焉周衰孔子削诛诸侯僭者乱臣贼子惧春秋后世至唐玄宗乃荐谥曰文宣加王号元人益谥为大成此不体其心者也我圣祖崇祀孔子学宫于天下沿前代礼不即毁像葢不忍也圣人尊亲乃与天同我皇祖考采礼官八佾十二笾豆牲用犊直拟诸事天孔子或在安享之否昔不观鲁僭王之礼宁肻自僭事天礼盖称王贼害孔子甚有是德宜居是位尧舜是也无是德居是位桀纣幽厉是也繇是观之王名不足重孔子章服冕旒皆王名生昔曰名不正则言不顺事不成何不幸身遭之哉坐令颜回曾参孔伋以子而配于堂上颜路曾晢孔鲤以父而食于庑下也此繇以王名横加孔子来者也今也不可滋后之非道朕将防闲万世焉乃为正孔子祀典申记示羣臣集议十三道御史黎贯等谏阻上怒褫职为民 【 贯字一卿从化人正德丁丑进士选庶吉士与进贤舒芬关中许宗鲁临清阎阂辈以志行相砥撤馆授监察御史刷卷福建兼查盘有司仓库军卫器械劾奏镇守太监尚春追还官银十三余万两粮二十六万石前此使命未有也元舅蒋轮求以其子主献皇帝祀选除奉祠世袭且多所干索贯劾奏神不飨非类以外戚主陵祀非礼不可行且求乞无厌如他日骄恣如薄昭王凤则蔓不可图矣上优诏荅之三边有警论列太监晏宏□御史王珝当罢举致仕尚书杨一清代之上如其言甲申廵按江西密藩宗室有被宸濠株连者悉从末减有得濠当日求守仁廵抚江西书者众多疑守仁贯曰此间谍也众乃释然至是疏上汪鋐迎合张孚敬意欲重罪之刑部尚书许瓒独不可会上怒稍觧乃罢为民】 羣臣如上指议上上曰其尊孔子曰至圣先师毋王四配皆称子十哲以下称先贤左丘明以下称先儒毋公侯伯殿称庙像易主两国子祭用十笾十豆天下学宫八笾八豆乐六佾别立叔梁纥佑曰启圣公以四配之父配两庑申党申枨一人也其去党存枨罢公伯寮秦冉颜何荀况戴圣刘向贾逵马融何休王肃杜预吴澄祀归祀林放蘧瑗卢植郑玄服虔范寗其乡祀后苍王通欧阳修胡瑗者四人称朕尊师重道之意设诏安县通惠河成十二月腊御制蜡乐诗祈嗣太庙世庙撤文华殿释像亲告奉先崇先祀伏羲神农黄帝尧舜禹汤文武周公孔子焉礼毕不释皮弁而召璁銮寺第九臣于西室曰朕祀先圣先师于此庶几朝夕敬慕而自律赞沃交修卿尚罔朕弃少选敕曰朕告祀先圣先师于祖宗皇考祖考圣师岂不鉴以教朕惟尔辅臣讲臣其各解经书大旨一章切于身心政事者人自献其忠毋通闻雷言庸副朕志加赠故江西副使许逵礼部尚书以赠太常寺少卿黄宏光禄寺少卿马思聪配享南昌佑除夕制闻讲诗赐夏言 
　　十年正月上曰祖宗时三途月夫耴之至广厥后专科举之学进士遂重士浮无实而蠧国害民者比比继今务遵累朝之旧求得人焉辛卯始祈榖大祀殿奉配太祖太宗既祭上谕璁曰祖配天古也配太宗非礼自今大报祈榖其专奉太祖配上问大学士璁祫大祫也今拟以岁暮祫兼节祭固似寔未恊也四孟皆祫太祖不得居尊岁暮祫兼节若轻于祫也者莫若三岁举以季冬中旬诹日行事正旦冬至二节祭朕谓宜行内奉先殿不宜于太庙又始祖自有自出祖当设衣冠禘之而以德祖配天夫自出之祖虽不可考直不知耳岂无神耶即人何尝见鬼神无之则不必祭鬼神也朕又惟人君父天母地与诸侯卿大夫士庶不同今岁一祀天祭地宗庙乃五享即谓尊不敢渎则未免踈之也程子言古人一岁九祀天惟大报重又讥后世有三岁一举者今已大报于迎长祈榖于上辛而大雩大享尚缺或古礼当复之时卿悉心究之璁对上上曰太祖开运肇基不宜列子孙太庙太祖庙也当南向享之列圣生南面至为宗不得南面享终未称人情卿曰岁一禘朕恐同常祀又曰大雩旱祷也朕意礼曰礼见而雩古人用心不见是图恐非专为旱耳卿又曰天享之义为大报简致委曲焉又曰祭文王朕谓皆非也古人必有意矣孟春既祈故季秋报之今已存祈榖之祀当亦不可无报也乃敕礼部曰朕仰惟太祖高皇帝重辟乾坤开基启运德酆功懋不南面享不称子孙孝敬之情圣祖时尊德祖南面固当其在今日当崇圣祖矣其以岁孟春行特享礼繇太宗而下同日南面祭幄之夏秋冬三享仍相向祫太祖庙如今礼以季冬中旬诹日大祫尊德祖居尊合享懿熙仁三祖于太庙移亲王功臣配食两庑下明君臣之义归二节祭于奉先焉甲午告庙祧德祖奉太祖南面丁酉特享于太庙大内东偏火露告皇天祖考为火警文命天下提学官选有学行者应岁选二月章圣皇太后圣旦上献宝舆为寿丁卯祭历代帝王文华殿戊辰耕籍祭先农封祖陵曰基运山皇陵曰翔圣山孝陵曰神烈山与天寿纯德二山并从方泽祀庚辰始祀大明朝月坛改赐张璁名孚敬三月敕礼部曰仰惟太祖高皇帝启造洪图克享天心必自上世之积累乃启中夏之元圣顾追报之典未举冲昧之怀罔遂朕已躬承皇祖鉴命以兹孟夏吉恭行大禘祀始自出祖太庙奉皇祖配岁辛丙辄一举着为制册淑女方氏郑氏王氏阎氏韦氏沈氏卢氏沈氏杜氏为九嫔告庙受贺上庂皇后出蚕北郊未便欲移内西苑并定土榖坛省耕焉乃幸西苑趣召大学士孚敬尚书时相度中官渡过太液池入见旧仁寿宫还报命昭和殿手授御制西苑赋使共和因手书赋赐三臣汇曰咏和录上谕孚敬朕惟朝则君臣严燕见当若家人礼朕冲昧浅世故卿可无时间见陈说计度待朕性志有定乃可以广应接尽羣下四郊皆成名西苑土榖坛曰帝社帝稷赐李时银图书一曰忠敏安慎以夏言为少詹事兼翰林学士套虏合西海贼入犯庄浪至于甘上曰吏部尚书古称宰朕惟公明忠亮之人兹付廷推以恊有众上曰州县亲民之官今天下之广进士仅一二往诏兼用举贡监生吏部竟踵旧弊发身进士者选耴不必贤能举贡十不得一监生百不一焉人何繇自致其一体者为令庚子祭西苑帝社帝稷建历代帝王庙于京师进诚意伯刘基侑享太庙四月丁已皇后蚕西苑甲子禘皇初祖于太麻名南郊神版殿曰泰神殿兵工二部火上疑吏夤缘毁簿书逮署兵部事左侍郎陈洪谟及武选司官诏狱除名为民五月丙午上祷雨殿陛壬子夏至始祀地方泽六月丁已雷震德胜门破民屋柱死者四人癸亥击午西华二门楼戒百官修省御制祝文露告于殿陛闰六月裁冗官尽罢镇守内臣诏求刘基常遇春李文忠汤和邓愈后爵之彗星见七月陕西大旱螟顺天水悉蠲赈有差行人司正薛侃坐妄言为民太常卿彭泽以邪谲谪戍并令张孚敬致仕以夏言为礼部左侍郎郑王贡白鹊二荐太庙八月癸未始祀夜明多月坛戍戌祭帝社帝稷升安陆州曰承天府县曰锺祥割当阳潜江景陵三县隶之四川白草番平陕西总制尚书王琼进甘露荐内殿两宫观获豳风亭召诸臣入侍既打场上耴榖传观之曰圣祖有训衣帛思织食粟念农粒粒辛苦今日不特纸上见之而已九月丁卯上亲祀云雨风雷岳镇海渎基运山诸神及京畿天下山川之神罢南京郊祀召大学士翟銮尚书李时左都御史汪鋐侍郎夏言等西苑仁寿宫上曰陕饥已遣户部侍郎相以三十万金赈之今相病谁代者时曰陕抚臣刘天和可銮曰河南抚臣徐赞可言曰始陕告饥今闻亦岁上曰民天民也死亡流徙若之何不捄夫吏部侍郎唐龙者何如时对曰善上曰吏部尚书缺孰可时曰诸臣之才惟陛下知之上曰虽然朕宫居焉能尽者銮曰九卿之臣惟陛下择焉上曰则序迁矣以问汪鋐鋐曰臣时臣言皆可时对曰臣不称户部尚书臣赞可上曰卿朕将有所用之户部亦须才也朕欲用王时中于刑部王宪于兵部王琼于吏部则皆何如对曰善上曰其即改龙兵部尚书兼左副都御史总制陕三边代王琼行赈政顷之以李时为大学士夏言为礼部尚书修西苑宫殿毕上曰文祖之御也为位而祭既祭赐落成之宴宴布席上召李时曰尚书王时中蒋胡殿外也对曰殿隘上曰其移皇亲席殿西对曰国戚也上曰亲亲不如贤贤遂席时中殿内上幸西苑御无逸殿命李时翟銮坐讲无逸豳风篇遂赐宴豳风亭下曰朕将省耕而亲学嘉瓜产曲周荐内殿十月改行祈榖于圜丘泰神殿石座成上亲行奉安神版礼罢改迁显陵议虏寇大同真州盗周天星等平十一月封胤栘为渖王召故大学士孚敬建祈嗣醮钦安殿以礼部尚书夏言充醮坛监礼使侍郎湛若水顾鼎臣充迎嗣导引导文武大臣递日进香上亲行初终两日礼十二月御史喻希礼言议礼议狱诸臣得罪远戍若量移近地或赦免之则人和熏蒸胤祥自兆上曰朕之迟胤坐罪言耶雠君怨上镇抚司其刑鞫之沙汰天下附学生员饥免被灾诸邵王琼既被召南京御史马敡等十人言琼小人也先朝余蠧不可以主爵上怒悉械治之京师吏科都给事中魏良弼疏捄皆逮付镇抚司栲讯已乃论赎还职 【 良弼字师说新建人嘉靖二年进士授松阳知县以学为治民化而思之尸祝及其殇子为给事中数言事辄被杖辄言事京师目为铁黄门旋乞归张孚敬与吏部汪鋐以考功条中之示锢不用良弼少从学王守仁讲学化行闾里争讼为之寝息隆庆初录旧人以老进太常寺少卿致仕年八十四卒】 
　　十一年正月赈畿内灾桑西苑壬戌醮钦安殿祈嗣丙寅视祈谷牲于南郊辛未祈榖上疾始遣代独配太祖焉造雩坛二月上祀先圣先师文华殿嘉禾产蕲水荐太庙三月张孚敬至进兼太子太师华盖殿大学士虏寇延绥已已皇后蚕内苑上曰朕已厘正天地百神祀宗庙独未复古于心歉然朕观圣祖始建四亲陋汉制矣今太庙即如故卿言其更相度昭穆世数庙次会议以闻四月令进士无得遽考选科道官五月大祭地方泽始遣代封常遇春八世孙玄振为怀远侯李文忠七世孙性为临淮侯邓愈六世孙继坤为定远侯汤和六世孙绍宗为灵璧侯六月封刘基九世孙瑜为诚意伯八月彗星见甲午祭历代帝王吏科都给事中魏良弼秦鳌等以彗星劾奏孚敬守权宜罢 【 鳌吴人仕至布政使雅驯湛约词理淹济】 上复予孚敬致仕召见李时等于文华西室谕修省意十月翰林院编修杨名疏言上喜怒失中厝施未当当奋力自省以消天异上诘之名对上怒谪戍边兵部侍郎黄宗明论捄外调之御史郭弘化言采木湖贵百姓顿苦万状应天常镇五府陶坛费不赀率逃亡珠池民穷盗刼广州皆足上干天变臣闻井居东方其宿木彗出东井皆土木烦兴之致请一切罢上怒敕对状黜为民南京御史冯恩以彗再见悉疏在廷大臣行事请黜陟大抵力排张孚敬方献夫汪鋐荐李时夏言可相上以其讥评藏怨德逮京治之虏掠过西海至宁夏十一月南京右副都御史万镗言治天下之道切要有效谓之实观听徒美谓之文吉凶悔吝生乎动劳费纷扰出于文者也陛下当积德百年之期行稽古三重之道议礼制度考文至明备已乃臣子责难之义苍生厚望之心则于大学所称理财用人诗书所称安民讲武或犹阙焉伏愿辍声容之烦饰畧太平之虚观回运神謩专务于此以静制动以实先文期吏称民安食足兵强而后已则省事可以省虑上足培万寿省事可以省费下足纾万民上大怒谓镗怏怏也者为不迁也黜为民四川廵抚都御史米沧献白兔受羣臣贺羣臣皆献歌赋诗颂 
　　十二年正月右副都御史王应鹏奏疏失列职名下镇抚考讯给事中良弼等言履端之始请薄罚之上谓君臣先严严自大臣始良弼轻率论捄不恭君父并逮治夺俸革应鹏职已御史陈邦敷申捄亦谪之获白鹿于灵宝河南廵抚都御史吴山以进献庙呈两宫受羣臣贺复召故大学士孚敬三月冯恩逮至刑部尚书王时中拟戌上革时中职闲住夺侍郎闻渊等俸张郎中国维员外郎孙云各降边方杂职恩坐上言大臣德政者律论死系狱三月幸太学皇后亲蚕于内苑廵抚应天都御史陈轼得白鹿于无锡以献上曰鹊兔鹿有迭至重出者礼部其宣示天下自今非正瑞勿复献于是吏部尚书汪鋐作诗三章美上谦德上褒荅焉晋王知烊薨虏大掠宣府永宁城四月张孚敬至复赐绳愆弼违忠良贞一二银记诏天下博求曾子嫡裔袭五经博士如颜孟二氏五月上演马南城还御环碧殿召孚敬时献夫銮同观之马有玉麟飞白玉驯碧玉骄照夜璧银河练瑶池骏飞云白凡七因使中官领四臣看花嘉乐馆上乘玉麟飞转御重华殿召论时政赐酒馔服赋君臣同游诗越三日复召见西苑宝月亭驾过清馥殿示御制诗四章命立和之分篸以芍药花退览四臣和诗于翠芬亭使中官徧领观花树赐茗饮酒馔退六月彗星见上曰彗四见矣朕择日祗祭便殿文武羣臣其痛加修省八月辛未朔日有食之皇子生赦天下上曰仁义恩威不相揜也槩宽恤非王政以大礼得罪者夺君父以大狱得罪者杀人媚人其与冯恩等皆毋宥九月告庙赐皇子名不降敕十月上疾享庙代复故大学士汤一清官建昌侯张延龄下狱论死上考问薄昭故事焉皇子薨谥哀冲太子大同卒再叛杀总兵李瑾闭大同城代王奔宣府使宣大总制都御史刘源清与总兵郄永讨之源清力主剿决水灌围城城中人尽惊贼益猖獗劫囚勾虏杀游击安等数十人十一月上疾郊遣代十二月虏犯宁夏总兵王效梁震大破之 
　　十三年正月废皇后张氏立德嫔方氏为皇后始率皇后行谒庙礼二月上谕张孚敬曰朕病中未尝不念大同事叛军杀主将于法难原顾未敢上逆朝廷且非合城人所为也郄永信从刘源清贪功嗜杀计讹传洗城惊恐城中以致劫囚勾虏抗拒既云专剿逆徒胁从不问乃又冲水灌城玉石乌得分也朕惟宣大北门京师人而无臂曷卫项目哉此地此民皆我祖宗所遗源清果欲城破人歼忠乎否也即幸成功后来曷兴复今不老师伤财耶因夺源清职以张瓒为兵部左侍郎兼右副都御史代之瓒随与郎中詹荣主事楚抚定大同军代王还代 【 十二年冬虏渡河屯大同塞外大同总兵官李瑾议于天城左孤店等处浚濠堑四十里遏之克日计工督并严急瑾驭众素刻不得士心役兴益怨十月六日夜有乱卒王福胜王宝等六七十辈鼓噪焚帅府攻瑾杀之因焚镇署卤掠代王闻变奔宣府之西城时廵抚潘仿新任猝不知所为疏奏瑾实峻法众乱宜抚总督刘源清都督郄永以事闻请下兵部尚书王宪言悍卒习乱残害主帅此而不诛天讨安在请出榜谕安良善逮其胁从尽捕诸渠魁置之极典上曰逆军蔑视国法屡肆叛乱其令源清等随宜处置使国法大伸恶逆殄灭母得更事姑息因以都督佥事鲁纲代瑾促之行仿数上疏为乱军丐命都给事中会汴等劾仿诏褫其官以江西右参政樊继祖代十一月癸卯源清永将至大同出榜晓谕有五堡之变朝廷处之太宽等语五堡遗孽见榜偶语不自安且谓追理甲申年事也师次阳和大同守臣及士民皆来见请驻兵单骑入抚之源清疑不听仿督总兵赵镇佥事孙允中管粮郎中詹荣游击戴濂等捕乱卒杖死十余人槛诸囚诣军门允中谒源清请旋师徐图之又五堡事朝廷已处分今公辛勿言源清曰曩胡总督以兵不临城致言者纷纷吾不可蹈前辙乃以囚属御史苏佑拷讯因妄言前总兵朱振失职怨望实首乱又多株连无辜者源清遣参将赵纲率甲士三百人大索城中比晚城中讹言且屠城逆党遂夜呼噪为乱杀千户张钦会允中归自源清所谕意抚之乃复定源清为书召振疑其不来疏请逮振诏狱振诣幕府自明因言乱党就逮且尽可无烦兵不许振发愤自杀明日兵至城下大肆杀掠城外横尸枕藉五堡遗孽遂相纠集开门迎战杀游击曹安等数十人攻四关厢据之昼夜围击益发库兵出前参将黄镇指挥马升扬麟于狱奉以为将永筑塞城门冲水灌城仿与镇国将军俊■〈木隐〉等谕止之不听俊■〈木隐〉出见永请缓兵亦不听永因扬言大同欲奉一王子召虏兵南袭金陵以撼朝廷源清次聚落驿允中缒城出谒言将士妄杀状源清欲囚之允中遂留居怀仁不敢归源清所设逻卒遏城中王府及有司军民诸章疏而靖益师至五万粮饷器械称是又言城中衣冠之族悉已从贼尚书王宪以为然疏请得旨选听征官军万二千令赵卿任凤傅铎谭鋐充左右参将将之兵部左侍郎钱如京兼副都御史都督佥事江桓充总兵官督金以往令户部右侍郎张瓒督饷给事中俞朝安同御史苏佑纪功已而曾忭等言往岁大同兵变桓实总兵巽愞辱国今不可再上责兵部举用非人令于勋臣中求之宪复推遂安伯陈鏸宣城伯卫錞靖远伯王瑾时上悟大同小变不足烦重兵报日源清永已有专责总兵官及钱如京可无往第令赵卿率兵听源清调发纪功责廵按御史给事中亦不必遣居数日潘仿疏言兵变已定源清及永贪功妄杀以激乱之及今班师乱可遄巳源清则深诋仿谓其媚贼耴怜殆非人类时大学士张孚敬力主源清议举朝助之惟礼部侍郎顾鼎臣黄绾言用兵之非然不敢疏陈也官兵围城久城中樵采路绝叛卒乃撤王府及诸公署民屋为薪夜缒城撤屋多为官兵所□城中大困兵部微谂上旨乃复下招安令许首恶黄镇等亦分日来见且丐薪炭路永许诺翼日城中人出樵采永悉执之城中人滋惧及源清永令竖招降帜叛卒悉耴裂之截其竿时时开门突我兵互有斩获已复潜勾虏至永出视营阵遇虏伏弃马易服而遁我兵叛卒遂引虏十余骑入城指代府曰以此为冉颜居满城皆巷哭虏众不敢进明日攻东南二关叛卒张乐宴虏酋东城闉内因与犄角我兵殊死战虏亦颇有损失明日乃驱叛卒为先锋急攻东关门者大半死虏知叛卒不足赖且所许金帛多不售遂反刀击之大诟而去是时虏游骑南掠至朔应诸郡源清告急请遣使募九边兵且请增总制官御虏已得一意攻城上不许源清乃北道攻募窑夫人穴地入城卒以毒烟熏之穴中死者相藉源清复请筑堤壅水灌之上寻念攻大同城徒令玉石俱焚而源清亦知不可为自劾求去上责源清避难负托夺职闲住兵部请并罢郄永上谓提督与总制不同且永素着谋勇留之遂改督饷侍郎张瓒为兵部左侍郎兼右副都御史代源清总督军务顷之虏引退大同叛卒有随虏北者虏虐使之往往复奔归城围久外攻益急诸叛卒虑士民有变乃排根先后所不同计者率阖室戕之城中人情繇是乖刺大同管粮郎中詹荣者有机畧密与都指挥纪振游击戴濂镇抚王宁血盟讨贼乃阳命宁持军较士庶状诣源清永廵抚樊继祖廵按苏佑为黄镇等乞原而阴以荣等谋告继祖问计所出宁谓马升杨麟为叛军所逼非其心且升威行贼中今势蹙亦思自免诚贷其死令讨贼自效即叛卒可立尽第须捐数千金募死士耳继祖许诺以其谋告源清永源清业已解任欲收后效乃檄荣以三千金付升会张瓒亦遣延绥副总兵梁震乘隙入城而上所遣兵部主事楚书覆视书备以上意檄示城内于是宗室官生人等出城迎震书入谕欢声雷动其夕升麟等遂擒黄镇等九人斩之次日继祖轻车赴镇升麟复先后捕斩首恶许章等凡二十六辈余无所问而瓒驰至城下令诸路兵退三舍以示无它诸将以次上谒次日与御史苏佑张鼓吹自南门入集诸文武将佐置酒高会遵诏格赉有功将士城中自宗室而下无室家相庆自是大定】 闰二月令礼部左侍郎黄绾往大同抚赈勘处金星昼朏自去冬十一月至于是月其明争日四月上疾庙享代五月祭方泽代上曰乃者朕静息数旬元气已复咳未除也念身为治本不得不慎爱之虑尔百工曰不我先兹复申告其勉秉恭勤毋有所惰上御重华殿召大学士孚敬武定侯勋等五人入观祀天青爵作纪乐同游诗命各为奉制纪乐赋因赐五臣扇曰与卿同凉七月南京太庙灾甲子闻上曰择日斋沐而庙慰礼也人子赴父母变何等正衣冠其即以丁卯诣告天遂庙慰八月敕曰太宗皇帝迁都北京定鼎亿祀即我太祖在天之灵歆顾之矣一天下二主二庙非礼也朕惟南京庙可无重建并入香火于奉先殿其故庙址垣之若曰奚庙于承天将非厚亲薄祖则曰不敢废旧邸也且孝宗之建也犹南之有奉先殿即今承天家庙亦勿庙名曰隆庆殿仿南奉先殿意焉虏吉囊大入榆林塞宁夏总兵王効延绥副总兵梁震击却之造神御阁南内奉藏列圣御容下为石室金匮贮宝训宝录九月建九五斋恭默室于文华殿后为斋所楚王荣戒薨十月上曰朕幼受病率五七日解今者深痰火间作无常御朝固欲以静养消除之尤为郊祀不亲二岁也故专摄俟大报恐羣臣不悉谓朕偷安礼官播谕之南京兵部主事刘世龙上言大臣羣僚表率勋戚国家故旧陛下诚知大臣之才可托则礼之宜优不直倐斥倐用或因事械系或捶楚之张延龄凭宠为非盛满不戒寘之重辟无足惜地恐无以慰孝宗在天之灵安昭圣太后垂老之心上以世龙讪上庇逆命械系京师治之十一月郊制大报歌于斋宫十二月戊申月食选淑女以备九嫔礼部请广求之两畿河南山东上曰本广嗣也使者四出扰民民谓朕荒其第选之京城内外 
　　十四年正月壬戌朔以宪庙恭妃初丧辍朝上谕吏部都察院曰朝觐考察国家大典被黜者得不奏辩又不叙终身近者部院徒事询访人得行私相报复今考察迩其一以抚按考语科道论劾为据抚按等官有谬贤否者则卿参奏之雪谕阁臣礼官曰天赐时玉未得与卿一见礼部尚书夏言因献天赐时玉赋丙戌夏皇后崩二月始分建九庙重修太庙改作世庙暂奉八庙主于奉先殿献皇帝主于崇先殿祧庙四主于太先殿上朝日改百官上陵礼春清明秋霜降着为令更定内殿祭忌去乐三月上大行夏皇后尊谥祔葬康陵毓德景仁二宫成定四时庙享皆以厥照行事褦脱舄礼四月暂时享奉先崇先二殿张孚敬病札谕曰惟近古之君剪须疗臣今朕有自验饮子特赐卿服后告朕何如有顷孚敬力乞休许之赐敕予传遣行人御医伴送使有司给月米岁夫时致存问初荐新麦内殿赐百官麦饼壬辰始策试贡士许榖等于奉先殿以大行皇后丧也上亲赐制曰朕思首自三代末迄宋终虽世历有久近君年有长短皆自其何如为君耳周所以久本文武积累亦继者能持之也朕皇祖高皇帝代天覆世重肇中华功德振古太宗继述草创之初列圣遵承大定之后百有六十余载传之今日朕以支人冲年承立幼弱不才多招菑于民庶兹永思祖宗创造万艰惕然悚惧图所以保洪业于无穷有隆弗替不知何以得此朕心慕之思之故进尔多士于廷尔多士可罄告朕朕将亲择而勉焉已亲览次之赐韩应龙等进士及第出身有差复亲试庶吉士得进士赵贞吉等三十人庚子大行皇后主祔庙更定宗庙雅乐大兴隆寺火迁祀姚广孝大隆善寺辽东广宁卒乱械系都御史吕经征经下狱以都御史任洛代之五月癸酉祭方泽其日阴霁天爽上包六月减冯恩死戍之甲辰月食七月暂时享奉先崇先二殿礼部臣请百官预习万寿贺仪上曰庙建未成祖考未妥朕辰敢贺至日常服御殿如朔朢礼尚书言言皇上厚自贬以明孝而臣子不能抑诚其日请常服御殿百官公服鸿胪寺具班首官致词行五拜三叩头礼许之御史曾翀戴铣论劾南京兵部尚书刘龙刑部尚书聂贤工部尚书王綖户部左侍郎张云刑部左侍郎陈璋工部侍郎甘为霖大理寺卿掌国子监事吴惠南京太常寺卿洗光廵抚甘肃右都御史赵载请罢之下吏部覆尚书汪鋐皆议留上谯鋐曰安得比相誉是誾官人亦阻直言因召大学士时面论之上谓龙诚人也其才钝上谓贤衰矣宦成怠上谓章光皆老矣上谓綖介不通上谓云愿人也上谓为霖才人也上谓惠无华国之文不如寀也上谓载才无过因分别去留而夺鋐俸一月御史曾铣平广宁乱卒 【 初廵抚辽东副都御史吕经以苛刻失众心辽东诸卫所每军一以余丁三供之每马一给牧田五十畆其来久矣经檄行清革每军给余丁一余悉编入徭册追牧马田召佃征输繇是众益怨之是月经廵视辽阳檄将吏并城筑围墙及台将吏希经意督役严急诸军遂大噪羣拥诣经丐罢工及免马田租都指挥刘尚德以中军为经信用时适在傍叱众退不应经怒告者将笞之众益閧争起殴尚德及指挥李■〈金戊〉经仓皇踰垣走匿苑马寺幽室中众军遂耴徭役籍焚之鸣钟鼓纠众殴途人授之械刃尽闭诸城门出故游击将军高大恩子狱欲拥以为主寻围苑马寺摉得经尽裂其衣冠执付都司公署时廵按御史曾铣按部金复闻变行副总兵李鉴揭榜抚安凡经所措置为众不便者悉罢之于是乱军稍稍就约束城门始开高大恩自投于狱铣遂按辽阳分部将士令操守廵警如故乃参奏尚德等逢迎经失抚字状而为军士乞原先兵变之起也总兵刘淮以闻上如兵部拟令廵按御史会同总兵官按实抚谕尔军令归营伍丁田一如其旧革尚德职监候听勘而耴回经别用之至是铣奏至下都察院左都御史王廷相言往年大同逆军戕害主将罪在不宥抚臣辄为请赦葢一时偷生之计犹可说也今军士未有反叛之迹而乃罪尚德以激变事情法律两不相合且首恶未及正罪而各官参论大小不遗是岂法理之正诏下兵部再议以闻兵部终以铣言为是请即悬榜省谕其开端諠哗者不过数人听廵按御史查实逮问上从部议寻升都察院左佥都御史韩邦奇为副都御史代经经既得报还人广宁治装中军都指挥袁璘者素谄事经拟扣诸军中粮草价为饬装具悍卒于蛮儿等狃辽阳前事复鼓众倡乱出狱囚囚中有张孝儿者先以积恶为经摘发尤恨经遂率众持挺掊院门入执经数之毁肤拔发裸而置之卫狱耴娼妇一人同桎梏之据守五门复入院聚诸公牒并经私箧纵火■〈蓻上火下〉之延烧公署遂破库劫旗纛分其党为四部鸣钟鼓竟日夜明日驱经及璘囚首揭标环游五门闲孝儿且行且批其颊窘辱备至随复系之狱胁管粮郎中李钦昊索经所减草价及冬衣布花旧额且要给赈济费帑银几万两复胁镇守太监王纯总兵刘淮等各疏言璘阿经激变请逮京问而乞遣故总兵郄永侍郎问连赴辽抚镇于是礼部侍郎黄宗明言前者辽阳之变固生于有激今重赋苦役皆已改正嚣然而起谁复激之此于法不宜复宽贷部覆得旨竟从纯等请遣官较逮经璘及各官有罪者下按臣逮问止邦奇毋行以山西廵抚都御史任洛廵抚辽东而以邦奇代洛兵部寻请遣大臣往勘上命工部左侍郎林庭■〈木昂〉兼佥都御史以行是时抚顺城备御指挥刘雄亦为其部卒王经等所囚雄以掊克敛怨经等夜拥众入其室尽掠其囊箧执雄与其子勋连颈反缚之置诸空馆闭城门鸣钟鼓一如广宁而官较逮吕经者至广宁诸军疑诈为天使谋脱经也复噪乱拥经及官较置诸狱总镇官谕以祸福乃出官较越二日乃出经付官较行铣具以其事闻然官较被系事疏中未之及也诏行庭■〈木昂〉并勘访捕大理寺右寺丞林希元言往者大同之变朝廷过为姑息故诸悍卒咸有轻侮心一有触发则攘臂而起其势固然夫都御史天子重臣庸隶下卒敢执缚囚辱之是无朝廷也近闻差去官较亦被囚系狂悖视大同尤甚本兵大臣乃因循不振致叛卒益骄朝廷威令益削此不忠之大者也疏入上责希元妄言奏扰官较既被囚系守臣何以隐匿不言令锦衣卫验状已锦衣卫指挥王佐等亦讳言之士遂怒希元狂率欺罔着降外任辽阳叛卒赵劓儿等闻庭■〈木昂〉将至乃诣广宁与蛮儿合密结死罪囚王杲刘向上于狱为流言胁诱城中人为逆谋益急铣密刺二城及抚顺所首恶名潜授方畧于副总兵李鉴备御韩承恩等克期擒捕于是劓儿等四人蛮儿等十三人王纯等七人同日被获铣以事闻且言逆军无忌自弃生成始因激而倡乱虽无素谋终负罪而逞凶渐成不轨夫法不可假情不可纵上有假借之法则下多恣肆之情往陕西兵变未几而大同效尤说者曰大同之变所以处陕西之变者启之也大同杀参将杀廵抚未几而又杀总兵说者曰李瑾之变所以处张文锦者启之也葢惠竭矣而威或不伸威行矣而法或未尽蠢尔小丑习于耳日又何忌焉今宜敕钦遣大臣案核其事据凶逆之原情尽律例之本法至于应参将领等官悉从重究庶可以正国法肃人心得旨首恶既擒不必查勘庭■〈木昂〉取回其余未尽事情只令廵按御史勘明具奏铣等勘上诏劓儿蛮儿王经等俱坐斩实时处决枭示尚德璘永戍极边革去世袭雄戍边卫经革职闲住昊令归别用铣待有京缺升用诸擒贼人贝各查奏升赏】 再召费宏为大学士八月见费宏文华殿西室赐银图书一命尽心八告命云贵自开科耴士甲辰祭夜明上召费宏无逸殿东室曰朕耴稼穑艰难之意构兹殿今日召卿庶几君臣同游盛美因曰恤民朕志也今四郊七庙两宫工作皆以奉天奉祖奉亲非得已者时三边缺总制宏荐姚镆可任上即内降召镆复谕宏恤民在用贤自后吏部推选不当者宜明言之以佐朕知之所不逮因赐酒饭出上既责汪鋐因子与辅臣言鋐诡佞不称至是给事中宗恺御史翀等十人交章劾鋐上念国体持其疏不下使辅臣风鋐去鋐去乃下责宗恺翀负君不先言乘闲探意命镇抚司考讯之杖午门削籍为民其余皆降调建西海神佑十月已丑时享奉先崇先二殿上问科道官汪鋐去谁可宰者各举所知一人闻率不能置对第请自上裁上怒曰言官朝廷耳目所望广聪明防壅蔽紏官邪者也迩来阿权畏势忘势负君即汪鋐小人朕久识之矣直以未至大恶姑优待之近与二三大臣论及尔等遂窃探乘机至令推举又疑忌不置对奚以言官为遂禠其长官职皆为民余切责之修献皇帝诞宫曰启祥宫费宏卒于位十一月册封淑女曹氏为端嫔告庙受贺庚午视牲南郊壬申月食乙卯郊上曰两京祭酒士表也今其廷推着为令十二月封新■〈土典〉为晋王显榕为楚王田州自目卢苏杀本州岛州判岑邦相以叛湖广九溪湾诸处峒贼平 
　　十五年正月丁已朔上朝以宗庙未成简朝礼春享疾遣代二月上曰朕元旦偶中风寒不能强起比者雨雪气候如冬朕体素尚弱当谨摄祈谷之祭暂令太傅勋代今虏外警而盗内讧司兵食者尤宜竭思靖图朕非宴怠所以爱养此身庶几精神充固可希储嗣耳三月设大田县加致一真人邵元节道号制正二品朝祭等冠服如文官并玉带赐之上谕夏言朕将谒陵天寿山且预作山陵焉言对预山陵重事也请遣钦天监官相兆得兆以报然后并修谒礼焉上曰作陵而谒陵不敬其先修颛谒礼相兆得兆朕乃复视之又朕欲一如西山拜宣庙废后景皇帝二陵也其山陵预建量仿长陵之规重加抑杀纸衣瓦棺朕恒念之丙子奉皇太后率皇后谒七陵择陵域十八道岭见官吏书生父老昌平州复税粮三之一转祭二陵西山泛舟西湖还四月以谒七陵遂遣祭孝显二陵暂时享奉先崇先二殿上谕辅臣时曰朕之不德遽自图以劳百姓朕心愧惧预山陵可敕问臣民许我否敕曰朕恭建郊坛庙寝所以上事天地祖宗非得已也太皇太后皇太后居清宁仁寿二宫清宁宫故太子宫仁寿宫统于干清宫皆非所以奉母后今拟即清宁后半作太皇太后宫即仁寿故址并除内大善佛殿作皇太后宫以备皇祖一代制亦自谓非妄举矣复自念原始要终以知死生欲法皇祖故事预建山陵未畴咨于有众尔臣民其为朕图行止于是百官耆民合辞请乃从之作武学立讲武殿以备大阅丙申大禘于太庙甲辰幸天寿山告修七陵预建山陵于诸陵太常卿张鹗肩舆杂乘舆道上上敕问翰林科道官曰朕惟为国以礼大典也皇祖用乐舞生于郊庙居之神乐观耴其洁奉神也其人本道士也然尝于是观出醴泉焉何今文臣者谓是邪人也不宜事郊庙事郊庙当专任进士进士孔圣之徒矣孔子曰未能事人焉能事鬼神事人者卑事尊幼事长臣事君也过君虚位勃足躩孔子也今有进士儒臣鹗卿于太常舆同乘舆行可赏可升尔其言都给事中祯翰林学士璧等劾鹗大不敬上是之命锦衣卫执讯于镇抚御史杏等翼日乃劾上上责其皋慢君臣上下不可犯也一为之百为之矣已法司当鹗为民特命适戍之上游九龙池登天寿山陟其部娄曰文祖于此饮酒焉名其山曰平台命亭之曰圣迹更名十八道岭曰阳翠视景陵曰痹隘弗称我皇祖功德拓崇之五月上谕李时曰君臣宴乐泰交也少则踈过则躭其与尚书言考太祖太宗时赐宴礼朕将以端午日宴至期宴百官奉天殿宴毕泛舟西苑特命侯勋学士时尚书言等从使舟夹于龙舟归宴于无逸曰以酬卿等山中扈跸之劳三臣称觞上寿尽欢罢毁大善佛殿改建皇大后宫夏言请瘗佛骨于中野上曰瘗中野将来岂无窃发以惑愚众其火之通衢永除之凡燔万三千余斤制天子武阵及大武龙威冠更作宝玺车辂再召张孚敬戊寅祭方泽六月西苑清虚殿鉴戒亭成从黄绾勘处大同议斥刘源清为民 【 先是绾承命大同勘处既至绝不问叛军事左右供役悉用大同人众心稍安有阚■〈金戊〉薛源杨月者为叛卒使虏■〈金戊〉归绾执以付狱反侧子遂流言籍籍绾大集军民谕以逆顺祸福始众始帖然又有请招月归者绾曰此辈庸奴何能为中国患虏直牛马驱之耳自今有逆卒自虏来者边吏执僇之不来即必索时诸叛卒方挟虏恐愒内地闻绾令大阻百姓知绾足恃凡前罹叛卒害者始麕至陈牒绾佯不省而密以牒授给赈官令随里聚阴核之刻期遣捕获首恶王福胜等若干人有逆党尚钦者惧不免操刃呜金倡乱历数衖无一应者遂被擒绾复出未获首恶郭经等名图形悬榜捕之□甲申倡乱及近日凶渠恶党擒获无遣者遂以其名上论死遣戍有差绾因疏言源清永贪功愤事之罪瓒继祖佑书荣及都指挥纪振镇抚王宁等乘机抚定之功升麟虽为乱兵推戴而从正之志可原仿允中功足赎罪乞差人其赏罚兵科都给事中曾忭等言大同叛卒稔恶无上律所谓谋叛非谋杀也今议者曲从轻比于法未尽源清诚有罪第往尝为进贤令宸濠之乱倡众死守保障有劳况今非激变者也书荣越职图功因机成事亦可量赏瓒继祖冒昧掠美初无可录仿允中观衅自全降志辱身幸免流窜何得腼颜朝列疏下兵部覆言永罪在不赦源清当录曩劳未减仿允中录用非宜瓒继祖等功次宜如绾议得旨源清永情犯深重下叉司依律议奏绾奉命勤劳可嘉升俸一级仍赏银币瓒继祖佑各赏银币有差书荣振宁等各升级仿允中复原职致仕升麟调别卫李瑾量加恤典又以忭等欺诳奏扰阻乱国是令锦衣卫拷讯已而释之寻逮源清永至京问讯狱久不决绾意不能平疏言臣奋身犯难擒获逆党议者犹谓臣不尽法以此劾臣源清等贪功罔上盗钱榖百万杀伤无算罪宜首戮该部科曲为之庇而臣所用以擒首恶如纪振王宁等虽升三级皆置闲散将何以示劝惩至是绾以忧去上从部议黜源清为民降永二级令立功赎罪】 七月肃王贡錝薨重录宝训实录改神御阁为皇史宬专藏之别饰景神殿以奉列圣御容八月以宗庙未成减贺万寿礼虏先后入凉州庄浪总兵王辅姜奭两破之论功有差九月进封宸妃沈氏丽妃阎氏为贵妃端嫔曹氏为端妃安嫔沈氏为安妃康嫔杜氏为康妃册封卢氏为靖嫔江氏为恭嫔任氏为顺嫔赵氏为荣嫔上亲定预告来岁祀期礼改四孟时享以四立日罢孟冬陵祭祭酉祭七陵丁丑还京改谥悼灵皇后十月暂时享奉先崇先二殿皇子生上祭南郊诏天下及朝鲜安南二国羣臣方请贺地震上曰朕惧上天贺已之其修省三日而露告迁祔孝肃孝穆孝惠三皇后主于裕茂二陵殿去睿纯二宗庙号以别嫡庶正夫妇之犯焉遂奉慰裕茂二陵更定世庙曰献皇帝之庙逮先后刑官之宽张延龄狱者十一月宣大延宁皆有警复宣大总制官更名总督虏大掠山西以安南久不廷议征之加谥武宗皇后十二月宗庙成奉太祖主于故太庙太宗列圣于新庙修内奉先殿大修金箓醮于玄极宝殿七昼夜以谢储祥以大臣为上香监礼迎词导引等使如旧名皇子曰载壑闰十二月废后张氏薨以宗庙成加上两宫徽号诏曰王者之政莫不先祀典谓大事在祀与戎也朕以冲愚宗末叨简上帝俾嗣天位每念于兹切兴长忾柰何圣室同堂之制亵渎之甚谓比同牢功德不别太祖莫尊朕同祗闻于皇天默卜于皇祖亲简忠贤与之同力首建四郊正天地之位明阴阳之分创昭穆羣庙以祀祖宗彰太宗为常尊之主复作太宗庙于羣庙之外表祖功宗德之不迁以飨百世更皇考庙曰献皇帝庙别择吉区以避渠水大工悉成遂定五岁大禘礼于太庙以祀皇祖奉太祖配之岁以立春日特享祖宗之庙夏秋冬皆合享于太祖季冬大祫于太庙皇考庙则岁仅四祭避丰祢焉奉安既备恤典将覃先致孝于慈闱庶仲诚于璇阙恭上两宫徽号曰昭圣恭安康惠慈寿皇太后章圣慈仁康静贞筹皇太后庆礼既成推恩宜逮条布于后主者尊承复岷王彦汰爵封融燧为韩王以夏言为大学士立春特享庙虏大入延绥总兵王效白爵大破之论功有差以皇嗣生录邵元节祷祀功加授礼部尚书给文官一品服俸 

　　名山藏卷之二十三



　　●名山藏卷之二十四 

　　臣何乔远恭辑 

　　典谟记二十四 

　　◆典谟记二十四 

　　世宗肃皇帝三 

　　○世宗肃皇帝三 

　　十六年正月辛已朔上朝祭卯皇三子生杜康妃出穆宗皇帝也二月赦诸臣适戍者百四十人惟马录吕经冯恩杨慎王元正鄮济丰熙邵经邦不与上朝日癸酉清明节奉皇太后上陵朝诸臣于跸所兵部尚书张瓒蟒而入上谕夏言尚书二品何自服蟒卿面问瓒曾赐未也科道官目见否言对飞鱼也类蟒上怒曰曷为组两乘舆下问大臣不敬忌乃面比若朕未见者已以吏科都给事中擢劾疏回护服礼也礼科都给事中充浊不首紏皆罚其俸有差乃下谕礼部曰张瓒通敏之才原出朕简朕诘责误服者非罪其人以柰僭也其令尽心赞兵戎毋有所忌丁祭丑七陵戊寅皇四子生三月辛巳诸臣贺行宫随谒皇太后癸未奉皇太后幸金山甲申还京从武定侯勋请从祀其祖英太庙立夏祫时享献皇帝虏大掠甘丙午幸金山视建行宫是日宿沙河丁未驻跸沙河视文皇帝行宫遗址命复建之无废前规增城守焉以壮北门四月癸丑还京征安南起右都御史毛伯温制中命之兵部左侍郎潘珍谏褫其官大同总兵梁震破虏宣宁湾论功有差进封皇长子母王昭嫔为贵妃四子母卢靖嫔为靖妃封刘氏为淑嫔三王氏为宜嫔徽嫔裕嫔陈氏为雍嫔受羣臣贺五月名皇三子曰载坖四子曰载圳祭未祭方泽上曰安南不庭当征今闻其臣莫登庸篡杀国中逆朝贡伯温且止总督两广从彼中便宜抚剿之淮王佑楑薨雷火谨身殿鸱吻上曰天戒谨身致招在朕其与百官修省露奏上天诸大臣毋自陈以内外宫殿工财不足开赎罪例六月立秋祫时享献皇帝之庙崇王厚耀薨贵州土苗王聪据凯口叛讨之新作养心殿成七月冱王佑橓薨以水免随沔汉阳三州县税粮命抚臣赈之免万寿节贺礼部固请上曰天戒谨身未葺内奉先方修建先灵未妥圣母暂居宫城外宫未就且病未愈也朕岁岁生辰卿等体朕意毋贺同贺暂停沙河行宫工以待丰年八月皇五子生寻薨追封为颍王谥曰殇以莫登庸篡复议征安南以水灾命有司赈顺天鲁王观■〈火定〉有罪革禄米三之一皇六子生九月祷圣母疾于太庙社稷山川应天主司谕德江汝璧洗马欧阳衢坐试士策目讥讪系谪之立冬祫时享献皇帝之庙凯口苗平论功有差十月以凤阳诸府灾蠲其税粮赈之十一月新作崇德殿成十二月以陵工稽缓革工部尚书甘为霖职下郎中仁锦衣考讯皇七子生 
　　十七年七月丙子朔上朝皇七子薨追封为蓟王谥曰哀上曰朕自十三年病三四年间体力失常昨冬复病气积成痼疾朕尊复祖制不三五年若即偷逸者非朕心郊坛祈榖其令卿勋虔代卿言监督礼仪毋怠二月祈皇太后寿于玄极殿新作山陵行宫成辛未上陵壬申还京师三月廵按福建御史李元阳进甘露九瓮谢玄极殿荐宗庙奉两宫颁赐诸大臣策试贡士袁炜等于奉天殿亲赐制曰朕闻立天之道曰阴与阳立地之道曰柔与刚立人之道曰仁与义三才一也安得去义为论乎贤者自相私反必圣人可决怳今人大非贤者君一用义辄曰严刻非三代治夫曷不自已反之三代人皆人也不待义临而自正今如之不朕祗承天位惟民是保胡官人者比比负国虐民贪利纵欲悉不慎于度为之君者不一教治之耶是非当否也尔多士学孔子之学其以仁育义断之方告我勿讳勿欺朕亲览之诏咸宁侯仇鸾佩征西将军印充总兵官征安南以毛伯温为兵部尚书兼都察院右副都御史赞其军四月圣迹亭成上享于文祖上口安南之征可与知者道朕闻士大夫私相议谓不必也兵部尚书瓒又不主持诸臣不恊国则已之自正月至于是月不雨命有司虔祷恤流民上曰旱既太甚闻近郊小民有踣毙者朕心加忧朕处人上罪在朕躬即与卿三日斋贬服罢屠将亲雩焉甲子雩丁卯默祷于宫中三夕戊辰雨五月分武举科边方腹里南方为三等徽王筦庄田者与佃户讼尚书梁材请令有司赋田税于王王勿有所与徽王不从请如故上许之材执不与上怒降为右侍郎闲住侍郎唐冑等皆夺俸下郎中王宗浚镇抚司鞫治之六月新作二宫成奉居昭圣皇太后曰慈庆章圣皇太后曰慈宁故通州同知丰坊请复古礼建明堂加尊献皇考庙号称宗以配上帝下羣臣议 【 坊学士熙之子嘉请初以诤大礼与熙同被杖熙论戍坊随父戍所其后上此奏意得大用扔上行具言坊卒不录世竟指目为小人坊佗傺不平傥易诙诡养痾傲土区盖不谋关钥都废髽■〈髟上告下〉当顶蹩躠一篮瞥然经市观者延脰蹍趾杂沓相仍乃其文章名在作者所有书学渊源大令矣】 羣臣言季秋享帝于明堂古礼也有以世递配者有以祖宗功德配者国家功德则太宗世世则献皇帝若夫称宗则必祔庙此惟有天下者当之恐不可上再不羣臣议户部左侍郎唐冑疏争上怒下锦衣考讯斥为民羣臣议上请以皇考配明堂如坊指因言太宗继统首君享帝祀天不可少一配请奉配所榖如初庶几不丰祢者上报闻复以羣臣议不及称宗命再议羣臣上言皇考至德升闻本支奕叶宗德宗世无不可请加宗配帝永奉为不迁之庙上曰不迁之庙犹非祔太庙也乃为明堂或问示羣臣犹称献皇帝曰宗祔于孝宗之庙羣臣若尊太宗者当与高皇帝并称祖若汉高光二祖羣臣皆曰是既视孝庙隘不足祔乃仍皇考特庙祫则奉主太庙与孝宗同为昭七月皇六子薨追封戚王谥曰怀采河南云南矿八月虏酋吉囊犯河南总督刘天和署将卒败之上嘉焉升为兵部尚书兼左都御史总督如故衡王佑楎薨九月已卯告大享南郊辛已上文皇帝庙号曰成祖献皇帝庙号曰睿宗祔于太庙主于旧寝享之日旒交如虬龙上喜制福瑞赋丙戊视大享牲郊坛辛卯大享上帝于玄极宝殿拟诸明堂而奉睿宗配诏天下丙申秋察山陵丁卯还京十月立冬祫上曰欲镌成祖新号于长陵碑也而不忍琢伤昭皇市故建碑其金受水加碑上羣臣曰善请如式以大享停里八府刑乙卯月食初将大享有云祥上心甚喜而礼臣不知也及从陵上还与近臣言之礼部尚书严嵩遂请奏告郊庙受羣臣贺上曰上穹眷朕敢不敬承尔诿不知朕问乃因请也朕自默报眷于朕心不许固请许之上曰朕以支服大蒙天眷嗣主华夷十复七载一政无为独怀大造之仁祖本之重思仰酬之也乃以甲子躬谢景云于玄极宝殿遂以是日诣告于南郊将以来月朔日加上上帝及高皇帝后尊号乙丑羣臣贺景云各为卿云赋颂以献十一月辛未朔恭上皇天上帝大号册表曰嗣天子有玄孙明王臣某上言伏以洪荒暝昧弗知大道之源混沌默蒙罔识人物之本万世若斯生民何有洪惟上帝判立阴阳肇生人物辟宰三才掌握万化统天制地神祇悉赖于君临运圆括方羣类咸蒙于大造历古今无已之神化作乾坤有永之祖根肆好生之德巍巍于生民而立主简大命之求切切乃命德以作君属当中夏之艰眷我高皇之圣授之宝符作宰蒸人传统已踰七帝洪图爰锡微躬臣一德莫有万愆皆积戴简眷之渊深荷仁生之岳重臣至愚极昧甚渺最庸非但未肖于前王尤媿无及于祖宗之毫末者也兹臣感恩铭首拜眷刻心不量凡昏之资钦举无前之典祗上大号玄称曰皇天上帝仰惟天慈俯纳荐告居高赫然而赐鉴享圜丘丕祀于亿年听卑昭矣以垂歆佑斯明基业于万世顺五纬于圆清绥八荒于方浊世嗣生贤兆民蒙福臣无任渊冰惶汗不胜仰奉祗荅天恩之至礼成遂上尊号于高皇帝后辛卯冬至大祀于圜丘还御奉天殿羣臣行庆成礼诏天下礼科给事中顾存仁请以大礼告成宥谪戍马录杨慎吕经冯恩诸人柰止道士叶凝秀者毋度人为僧上怒廷杖之编发口外十二月癸卯章圣皇太后崩命驸马都尉京山侯二兵部尚书瓒起逆显陵梓宫将作陵天寿山之中峪合葬焉壬子车驾视大峪御史陈让请毋迁显陵也各于其处上怒黜为民甲寅兴大峪工驾还京亡何上思维迟疑拟奉慈宫南祔而将亲观之因止元等毋行礼部言大行皇后服制二十七日已满故事上宜素翼善冠布袍腰绖御西角门止钟鼓梓宫入山陵乃变服第明岁正旦朝会臣等请其日黑翼善冠浅淡袍服黑犀带御殿受朝上曰元旦朕将以祭服拜天玄极殿也先一口者宜何如礼部对请皆服素春享自奏斋日始请服青臣下同之上曰朕志念不副欲服三年丧弗克也今既曰日易月无有不知无有不见非虚文矣吉典既行郊社大事所不敢废庆赏刑威亦无虚日可谓举丧乎今更不必姑息报父母直以其情庶不旁牵蔓引耳虽山陵未就亦实不是古人未葬时百事皆暇之矣况父在柩子嗣位率全吉何疑于事天朕谓郊宜服吉作乐宗庙则否服用青浅燕居服黑布至丧次仍素直候奉引安陵乃用始服之服以终之夫郊吉尊尊也庙否亲亲也朕损益如此尔礼官与羣臣议行之否即曰否羣臣皆曰是丙寅上大行皇后尊谥诏天下封淮世子厚焘为淮王崇世子载经为崇王肃世孙弼桄为肃王韩世孙谟■〈土典〉为韩王 
　　十八年正月庚午朔上朝上谕阁臣曰朕居丧理疾阅礼记诸篇丧仪多错出天子仪亦不具我皇祖所定殊未有全文遇大丧草仍草创卿等试与礼官自初丧除服祭及葬具考订图释编缉成书备朕览焉立春特享于太庙勑礼部曰孝子事亲送终为大矧陵寝体嵬攸居心安于允臧显陵规制陕隘虽尝增修多未备朕将躬诣陵下与诸大臣周阅山川更卜吉兆重建玄宫以安皇考皇妣其奏告天地宗庙徧于羣神以祗荐皇天上帝大号进封武定侯郭勋为翊国公加大学士夏言特进光禄大夫上柱国少师其余迁叙有差二月庚子朔册立皇二子为太子册封皇三子为裕王四子为景王告皇天皇祖遂告谢于太庙诏天下其日卿云见奏谢上天玄极宝殿张孚敬卒铸嘉靖通宝钱改行祈榖于玄极宝殿不奉配官曾子六十代孙质粹为翰林院五经博士予世袭羣臣谏幸承天上曰朕空行哉为吾母耳乃命皇太子监国以宣城伯錞遂安伯鏸为留守使大学士鼎臣为同留守使起大学士翟銮为兵部尚书兼都察院右都御史为廵边使行九边乙卯发京师制述怀诗辛酉望于北岳癸亥至赵州执声冤者于行宫之外命分列前后阵捕治冲与不整者乙丑见赵王磁州益岁禄三百石以太牢遣祀周文王少牢谕祭宋岳飞于汤阴丙寅遣祭于济渎丁卯见汝王卫辉上劳曰叔父避坐而受朝益岁禄五百石夜行宫火锦衣卫指挥陆炳负上出火内官宫婢焚死者数十人法物宝器毁执抚按方面有司戮之于承天戊辰见郑王近乡益岁禄三百石三月已已朔祭大河而渡遣祭汉纪信于荣泽庚午周世孙朝郑州益禄二百石上曰小子朝堈宜笃孝敬讲学而亲贤颁诸王所献良马金帛于扈从大臣御史胡守中劾奏廵抚保定都御史钶廵按御史应供帐不办黜为民辛未徽王厚爝逆于境劳谕之益岁禄三百石望中岳赐解劳剂于从官故大学士贾咏自临颍迎壅不及朝褫其散官癸酉遣祭汉光武于裕州诸葛亮于南阳晋羊佑于襄阳祭武当之神于均乙亥见唐王于行宫戊寅至承天庚辰宿旧邸遂谒皇考隆庆殿辛已上誓羣臣龙飞殿三日斋遂谒于显陵降稽首于陵门骑而登陵山表于陵北命改营焉制谒陵山诗壬午增陵垣遂定式新玄宫癸未赐扈从文武大臣金帛甲申享上帝龙飞殿奉皇考配上亲制乐章遂祀于国社国稷及境内山川河渎徧于羣祀祭告于显陵上悲思瞻顾制再谒显陵诗丙戌朝楚王于承天封陶典真为神霄保国宣教高士敕工部左侍郎顾璘董新宫戊子诏天下免承天府田租三岁湖广一岁五之一直隶河南三之一召承天父老父弟赐酒食宣谕之曰尔我故里人也我二亲分封兹土大积德生我受大位尔辈有昔时故老有与我同后生者今我为亲来得见甚喜我不德我父母陟于天我情甚悲我今还言于尔辈尔如我言子孝父母父祖教子孙兄长抚幼幼弟敬兄长勤生为善我谕之不文欲易省于人谚记之记之皆叩头谢恩庚寅告辞隆庆殿壬辰驾还制思亲赋御史守中左右车驾上悦之至是超拜为右佥都御史四月戊戌伊王朝定已亥次荣泽赈郑均饥民御史谢少南请表尧母墓于庆都是时上又思仍皇考显陵异葬慈宫于大峪览少南疏嘉之曰夫帝尧父母乃异陵即改为左春坊右司直兼翰林简讨彗星见壬子还京辛酉奏谢皇天太庙及于睿庙遣告羣庙百神受羣臣贺金星昼见乙丑上复视于大峪曰不如显陵山其决奉慈宫南矣遂还京五月改荆州左卫曰显陵卫置官军护陵建兴都留守司设正副留守更定忌祭礼以奏览迟慢革夏言勋阶使致仕寻复之礼部以星变未灭请下百官修省上曰天不一垂星异适今多事固不得精祷朕心自省过内外有司宜深思痛改亦不必外贬服饰为虚畏者诸镇守内官其尽数召还永无遣之甲申献皇后梓宫发引百官步送朝阳门命顾鼎臣题主于通州乙酉主入上率皇后衰而迎哭午门内奉安于几筵工部左侍郎璘言陛下幸承天念旧邦父老子弟诏免田租谕教之父老子弟叩头要臣请刻勒诏谕碑于承天城上月对扬殊美昭示于无极意不可拒臣请榜承天城之阳春楼曰达孝以推广父老子弟意上曰朕不孝人也父老子弟既有请其加题曰显亲上曰皇妣大故就襄今暑朕思静息郊庙有事不敢逸也比岁朝讲屡罢匪谓无因朕自十三年病咳余两月调摄者二岁因招元嗣非爱护精神曷得之所用悲咎曩苦足疮一诣慈闱痛辄累日我亲升遐今乃遂愈也百司因朕废朝惰旷久矣谕下敢再必罢不叙六月雷震奉先殿七月御着大狩龙飞录闰七月皇八子生命葬献皇帝后于□陵新寝仍命仇鸾毛伯温征安南真人邵元节卒□遣内臣祭赉赐赠谥有加辽东军复乱总兵马永□之广西总兵官安远侯柳珣兵部右侍郎蔡经复□断藤峡盗论功有差虏大入宣府塞参将贾英御之败绩八月祔献皇后主于睿宗庙大享玄极殿建皇穹宇于圜丘以奉上帝神版益王佑槟薨九月乙未朔日有食之上曰昔我皇祖岁举大醮祈谢天地神祗以为民也邵真人没此典不可旷其进封陶典真神霄保国弘烈宣教振法通真忠孝秉一真人领道教事总宫观住持知道录事推恩其父母妻其法孙陈善道加封清微阐教崇真卫道高士兼三宫住持吏礼二部趣如旨名皇八子曰载夙土十月祭长陵立成祖碑以是岁立太子免刑囚修南京奉先殿十一月郊以献皇后未小祥不贺再召甘为霖为工部尚书与郭勋同督内外大工虏入宣府破西羊城堡转入榆林塞杀守将宋隆诏逮总兵江桓下狱十二月封衡世子厚■〈火祭〉为衡王荣世孙载墐为荣王周世孙朝堈为周王辽庶长子宪■〈火节〉为辽王 
　　十九年正月甲午朔上疾不朝壬寅拜天玄极殿乃朝进封皇贵妃王氏沈氏肃妃汪氏雍妃陈氏徽妃王氏懿妃赵氏册封宸妃王氏荣嫔王氏昭嫔徐氏宁嫔王氏亲告于奉先二月建宫祈醮三日丁丑月食湖广清军御史虞言承天修建饥民自勋襄河南来就募者不下万计无所尽得役屯聚受饿积尸载途或捐鬻妻子或掘剥草木飘零风雪垣垄闲臣掩鼻酸心谨效郑侠绘图以献下户部发郡县仓给之罢武举乡试复许日本贡三月癸已朔日有食之修西苑仁寿宫户科右给事中宪章言作慈宫费四十二万有奇四年未就一号殿等三殿费十五万有奇三年未就皇穹宇费十万有奇一年未就物不可命诎力不可令尽乞暂罢之上怒曰诸工稽久宪章不以纠正是费几何而辄渎扰皇八子薨追封为均王谥曰思虏入榆林塞破青平堡入米脂复入宣府破北路马路诸堡皆大杀掠去乙未申刻黄雾四塞随变红赤暴风坏文德长安二坊西长安中门檈本木锁皆断上曰风霾之变天三爱我矣占书曰兵丧火今西北边最急兵部集议所以备之四月不雨庚寅上宫祈癸已雨大学士言等贺五月建雷殿复建雷坛于黄州黄州者陶典真里也六月郭勋以宫殿工繁役不足籍外班具金与兵部逃亡军布花折粮金行募而请给粮于募工之卒户部尚书梁材执不与勋以奏先是上欲耴龙涎香材寝不进曰训典无载焉至是上怒曰材屡沽名为诈忠令冠带闲住工部尚书温仁和等言内外大工宫则慈宁荐庆景阳仁寿诸陵离宫沙河离宫及方中寿宫殿则奉先三殿谨身钦安宇则皇穹坛则崇穹厨库则神厨神库楼则丽谯陵则六陵碑则六圣景皇帝碑坟则颕蓟戚匀诸王端德诸妃嫔二三岁闲共费白金六百三十四万七千八百有奇承天所请又百七十余万各衙门修建复日督发帑藏已竭来者不继开纳久悬应者渐稀欲一切工费尽出臣部何异掬蹄涔沃坼也乞一意急大工修建衙门且停止之止命会户兵二部议处三部言今内外工役二十有三所承天复十余所费糜矣事有权宜时有缓急惟圣明裁焉上曰朝廷兴作皆旧典所未及与为民事神弗获已者所司不竭忠奉公虚相蒙诏书下趣乃云糜费其再议议上乃命暂罢可巳者七月皇穹宇成升官匠郭文英为通政使徐杲为太仆寺寺丞盗出江阴掠漕舟于孟渎设江淮总兵官增湖广解额虏大入宣府掠至蔚总兵白爵副总兵云两战皆败绩八月万寿节建三昼夜醮告天玄极殿郭勋以方士朝用见曰能化物为金银因以所化银器进是时工建繁兴帑藏告诎上两岁病亦思方外事见朝用大包之曰僊术出世天赐也舍之非所以承天因授朝用紫府宣忠高士荐其器于太庙命曰僊器加勋禄岁百石于是上曰疾命东宫权监国少解一二岁亲政如初诸大臣争太仆寺卿杨最上疏切谏上大怒逮杖阙廷毙之以陶子直为太常寺丞婿吴沾侄孙陶良俱食博士俸虏入大同大掠太原诸处九月大享上帝于玄极宝殿以安远侯柳珣挂征夷将军印代仇鸾议处安南事追赐故忤逆瑾者工科都给事中许天锡祭葬 【 许天锡闽县人弘治六年进士选翰林庶吉士乞归养亲终授吏科给事中历工科左右给事中居谏垣七八载前后三士余疏与言官何天衢倪天明并负风槩京师称谓三天弘治中京官六年考察之例自天锡发之天锡倜傥不覊心存忠孝以古贤哲自期正德元年遣封安国王正朝礼却馈赆还朝会已进都给事中逆瑾肆威天锡不胜忿激一夕具登闻鼓状千有余言大槩力陈时弊欲痛杜履霜之渐稿成填胷以首触柱自经而死时妻孥无从官者惟一苍头在旁能言其故次日苍头惊惧潜怀鼓状亡是年子春赴阙讼冤赐祭葬嘉靖实录又载天锡正德改元以查盘内库发逆瑾罪恶瑾矫诏逮问潜遣人杀之按二说不同并载于此】 十一月上疾冬至郊金星昼见上曰疾甚往昔今稍愈祭祀医药有功焉秉一真人典真叩祷精诚礼部左侍郎绅脉药多效其加典真少保礼部尚书封妻一品夫人升绅工部尚书掌太医院事如故虏入延绥大掠固原总督尚书刘天和檄总兵周尚文大破之杀其王子斩首四百余级上悦加天和勋阶予荫余叙功有差十二月虏入大同塞封益世子厚炜为益王吉庶长子载均为吉王德世孙载墱为德王春坊赞善罗洪先司谏唐顺之司经尸句校书赵时春请以来岁元贺见皇太子于羣臣上不悦曰吾其传心上曰朕生楚中南气软懦自十三年春病咳圣母忧朕朕因病求生宫中静摄然尚亲诸事自前冬隆寒执哀近又得疾岂可不自爱朕嗣位且二十年不敢一日不敬洪先等遂欲储贰临朝是必君父不能起者狂躁不道其姑黜为民 
　　二十年正月戊子朔上疾命翊国公勋摄拜天玄极殿百官夷使朝外朝是日雪大学士夏言等表贺进颂并优荅之丙申上亲拜天乃朝二月建春祈大斋三日修显陵及旧邸殿工成免承天田租三岁杨爵上书极言上罢朝废讲听信方士烦兴土木任用夏言郭勋而拒直谏之臣上谕阁臣曰比者朕病未复肺热鼻出血食饮非昔越三月矣爵谓朕调养大得乃诈病而放者朕在位已二十年过孝武二庙历今当退传太子耳卿其为朕议之礼部尚书嵩言皇上近岁思念母后泪怆过深卜陵承天劳远臻疾然虽暂罢朝讲宫中何尝不日决万几爵小臣也惟陛下赦其妄上怒爵甚曰其执讯镇抚司长系之诏狱朝用术穷得罪三月虏犯甘肃庄浪等处总兵官杨信御之斩首百余级祷雨宫中四月安南莫登庸上表乞降许之降其国为都统使司以登庸为都统使论毛伯温等功有差辛酉夜宗庙火成仁二主毁惟睿庙存暂安列祖主于景神殿制成仁主遂谢南北郊祭告于景神及太社太稷礼部请上青袍御奉天门百官青服致词奉慰上曰其视事西角门三日朢日暂罢御殿以见避殿撤乐之义一切兴作皆停罢之命大臣自陈求退丙子上青袍御奉天殿诏曰朕惟上古之世道隆气恊其居曰尧曰舜降而禹汤文武不可尚矣下至汉唐宋谊辟英君时有其间多或灾害未有如今日之变者也朕皇祖高皇帝应天顺人复夏扫秽功德无前朕以藩嗣入继十有七岁之闲思报祖德先正太祖南面之尊备建七庙之制加荐存谥用罄追崇本非好变成典实惟信行古道亦赖二三大臣恊恭力赞谓少尽本本源源之心讵意今者四月五日夕雨于恒阳正以为欢忽必骤暴起仁庙四发若猛风人相视吁号莫所措手即延成庙二主同毁遂及太庙羣庙秪存睿庙安全朕自昨冬孟月患疾至今精神失旧一闻奏报战若坠渊欲赴火中思无济事力疾奉慰祖宗于景神戴罪奏谢于上帝皇祗告于太社太稷遣官偏祭百神书报宗室诸王诏示天下臣庶使知予一人之咎无可容也爰颁宽恤之文预示图复之力所司奉行条布于后于戏仁敬孝而加勉责在台躬寅恭亮以交修望尔有位勿便谓后弗类先王之行要究夫邦兴于多难之几实时君罔肖甲宣乃祖宗迈德汤武共图夹持之道用尽回灾之诚敷告中外都使闻之漕渠涸遣祭于河淮命浚山东诸泉入于野鸡冈新河以济徐吕五月户部主事周天佐请宥杨爵杖系之竟死上曰旱既太甚朕朝夕宫祷不遑成国公希忠等其申祷三日诸大臣分陪率属竭诚斋吁毋坐视焉六月顺天永保辽东饥大赈久开原虏求增贡不许大入寇参将刘大章赵国忠指挥李汉与战胜之备御指挥金朝许死之七月北虏俺荅阿不孩遣我叛民石天爵夷使肻切款大同塞求贡上曰虏比猖狂突来求页岂其情耶令尚书樊继祖为总督大臣趣赴镇剿绝之无破敌奇勋毋还八月昭圣太后崩万寿节祭天玄极殿以丧罢贺夕月上昭圣太后谥虏吉囊大入大同塞副总兵丁璋游击将军周宇死之以奏疏不恭削夏言少师秩令以少保致仕九月上曰今古异时纵孔子生今未必异我朕自十三年病六十日余昨冬复得奇疾非热非寒卧二旬乃起蚤朝遂废本朕生不耐北气非放恣声者柰夏言首辅先懈羣臣効之姑令罢去在位者务思尽臣劳以赞其代勿慢天欺君自旷肆也翊国公郭勋有罪下诏狱都御史王廷相坐阿附不劾奏革为民复以刑部爰书不详列勋罪夺尚书吴山俸逮郎中钱德洪拷讯之亦革为民建秋大报斋朝天宫三日夜虏吉囊出关未至俺荅复入越太原而南至于岢岚石忻平寿杨榆次阳曲诸州县卤宗室仪宾杀京益众十月复夏言少传兼太子太师礼部尚书武英殿大学士仍入昅廵按陕西御史浦鋐请宥杨爵命械系京师讯之以庙灾停邢十一月郊上疾遣代革余盐法十二月总督蓟州兵部侍郎胡守中下狱论赃死 
　　二十一年正月壬午朔上朝是日召勋辅五臣于无逸殿醴飨之曰亥而归庶吾君臣相庆嘉日焉元夕赐成国公希忠京山侯元大学士言銮礼部尚书嵩观灯豳风亭遣医视夏言疾二月建春祈大醮三日夜丙寅月食论虏大入山西罪罢宣大总督樊继祖大同总兵王升白爵廵抚陈讲史道削籍为民敕曰朕恭奉皇妣几筵痛忆遗音毕三年如礼后妃列御赞成朕孝恪慎日勤宜加恩焉皇后父安平伯锐其进封侯不为例诸妃御女官父母皆赠封之封陈氏为淑妃马氏为贞妃三月夏言满九年考复其故少师勋阶赐宴礼部民饥四月敕礼部曰季秋大享于明堂周人重礼视也数岁有享所寓祭玄极朕诚未罄今南北二郊巳久定故大祀殿不宜亵留有司其悉撤之朕自作制恭荐殿名曰大享用昭寅奉上帝之意上曰朕建大高玄殿于西苑本祈天礼神为民求福之诚也值此民灾虏警之时匪资洪眷曷克弭消兹厥工初成将举安神大典尔大臣斋十日百官吉服办事停刑止屠自今日始其敬承毋怠五月两广都御史蔡经总兵安远侯柳珣等剿平琼州黎贼加官秩有差以疫疠命顺天府及太医院惠民尸句按方备药饵散给都城民上亲简方制小饮子颁之有司旱躬祷太素殿雨数日上悦羣臣表贺并优荅之闰五月得石天爵肻切磔于市六月手谕都察院曰人事愆违天垂仁爱雨泽方至禾茂民康今雨竟朝不止矣丞弼之臣宜忠敬清亮者居之故曰燮理调和也朕承皇天宝命以神王二道裁理天下非求僊用夷荒昧之为祗一早期终始不一祀事多摄者然本爱惜身命重父母遗无时不思天下付民上赖惧于君职不曾荒声迷不省之地昨者夏言测知东官迁移无故力请改慈庆为东宫府夫废母后备制以纵奉子朕必不为言前称朕意为正驳郭勋今何一月勋言也葢嫉人贤已必美已出亦无归美君上意是恣肆已成必不迁于忠谨敬畏又前岁内官忠代言进玉器为寿朕已疑其相通泄又闻乘轿苑中次日朕以香叶束发巾命用皮帛鞋便跪起彼谓不可即朕不蚤朝彼亦不入内阁军国重事径裁私家王言要密岂人臣视如戏言官无知见耶不闻单言片疏纠发徒贪生媚灶今日神鬼皆怒雨甚伤禾卿等具布此谕俾中外知虏十万余骑寇朔州至马邑广武攻天屹峔墙我兵败绩虏乘夜趋鴈门沙沟垫越关南代州犯大原焚其郛七月乙酉朔日有食之革夏言职闲住敕曰本朕不才累及太阳正坐臣子欺逼君父外阴侵犯内阳之咎夫太子者有臣道焉可居母位夏言欺凌君上作福作威不下郭勋罪当论死直以累年供事内苑免死去之中华阳外夷阴今夷犯华若蹈荒原可见内外臣通不爱民而忠国若是三咎厥灾甚大朕荷天垂示丕感弗胜其修省三日祗告玄极殿大小百工宜各洗心举职目即戎务为急司其事者是图是究用保吾民礼部布示于天下敬哉敬哉虏繇太原欲犯平阳泽潞我军遇其零骑于孝义之师同桥斩首十余级始北徙虏复寇潞安大掠沁汾襄垣长子等处京师戒严虏乃还太原繇忻崞代州出鴈门遯参将张世忠邀击于祁死之予赠谥八月建延寿大斋三日夜上曰以上天之垂鉴庙社百神之灵威岂患虏哉朕痛边民荼毒耳虏遁民稍安其抚给之因大赈山西被虏诸郡免租二年复余盐法以足边万寿节上拜天玄极宝殿出御朝受贺赐宴九月修显陵裬恩旧邸龙飞二殿建秋报大斋三日夜新作佑国康民雷殿工部员外郎刘魁言顷营泰享殿大高玄等殿工作频繁财力告诎请纾民上怒杖系之十月举崇报岁成大典于大高玄殿雪百官表贺郭勋死于狱法司上决重囚后期上曰决囚秋后祖宗旧制也近岁奏决多逼大报期累行停止兹复测朕意一何卖法市恩抑郭勋之狱略其不轨却拟案不合令死囹圄是何法也因褫刑部尚衵吴山职为民余法司官降级夺俸有差宫婢谋弒上榻寝方皇后走救乃免遂命不分首从悉出磔之收诛及曹妃自是上移御故成祖宫西苑不复居大内十一月告宫变于中外郊遣代自是以为常升许绅为礼部尚书加太子太保十二月仍祀三皇太医院如国初之故 
　　二十二年正月丙午朔日有食之上受朝罢贺二月大治虏入太原罪总兵王升白爵张达李蓁皆论死赐正德中骂寘鐇死者都督姜汉祠三月贵州苗作乱流刼麻阳诸处召用万镗为右都御史勘处之四月新作雷霆洪应殿成建坛祠二日五月上祷雨内苑雨羣臣贺汝源王厚焆建醮祈万寿赏金帛六月吏科给事中周怡疏论大学士銮嵩吏部尚书瓒总兵尚文凤总制侍郎朋督饷侍郎廷瑞陕西廵抚棨内外大臣上下不和调非朝廷之福又宜人主和德于上以先之上怒其毁杖阙廷下诏狱长系之七月旱上躬祷雩坛雨制感雨吟上曰朕非赖天地洪恩曷除宫变焉有今兹朕辰且至其醮朝天宫七日醮之日白鹤四十余翔空中羣臣贺八月敕曰朕向罔戒榻闱遭犯幽恶轻辱遗体大荷天慈复生世凡尔臣民岂不思顺天以赞其君兹屇朕生祗举报恩典十日焉泰安知州逢伯献瑞麦加禾上曰禾麦民祥天地洪恩其敬谢玄极而庙献瑞榖生西苑赐督理西苑农事户部尚书陈经金币万寿节命朱希忠摄拜天玄极殿上曰比者祈农荷眷边尘亦靖帝佑神扶曷可云谖其举报典六日九月建报大斋三日夜上曰秋旱祷玄蒙润阳德宝穑二门四产祥禾灵应尤彰其举奏谢典罢邢屠六日廵按山东御史叶经坐乡试录文有讥逮杖之既至毙阙廷十月虏入廷绥至于绥德游击张鹏总兵吴英副总兵蒋存礼参将周文等战胜之论功有差十一月廵按贵州御史魏洪冕坐试录讥讽黜为民赐百官暖耳觇诸廷谢者成国公希忠大学士嵩等四百余人不至上曰朕法祖宗爱下之恩解貂之惠先期有赐礼孰重延谢诸臣蔑虚位慢孰大焉姑宥希忠嵩余皆夺俸两月冬至羣臣望朝奉天门敕曰我国家宗庙之制自太祖首建四亲其后更制时享殷荐同堂当其始事岂博采遐观卒从斯制既我成祖定鼎宇兹寝庙之营率遵其旧百数十年以祫以享缉于纯嘏则有繇然夫萃之为享其则不远曩因延臣之议咸称七庙之文是用创兴以从周典乃所司讨论不从区画失序成祖六世未尽也遽迁世庙不获奉于三昭仁宗穆也移就左宫致紊常于班祔正宗朕兄也不得为世顾居七庙之中有妨七世之祀揆之古义斯为盭矣往者回禄之警大与祖宗实启朕心又我皇考睿宗庙于都宫之外四亲之内可缺考乎礼官议欲同庙孝宗虽曰兄弟同世然庙额殊题终莪未妥是究是图惟遵先制其永无愆礼工二部仍旧建之前庙后寝又后为祧时祫时享太祖南向奉迎成祖列圣及我皇考同堂而祀祭毕归主于寝庶列圣在天之灵欢忻佑享伸朕瞻事之诚焉十二月兴建庙工祷雪雷霆洪应殿罢刑屠六日封典楧为伊王 
　　二十三年正月庚子朔命朱希忠摄拜天玄极殿羣臣望朝奉天门虏寇黄雀我军败之举典大高玄殿七日以为民祈食三月施药朝天宫上谕礼部朕切念邦本已祈民天复虑边圉生灵有寇扰者天佑神助朕心仰焉小邪谤谩无足较也自十六日始申叩重玄凡十有二日停刑止封命官十员其敬戒以祈玄贶虏寇大水谷我军射杀数人虏遯四月从祀张履翁颜司理文天祥庙五月建州虏寇边都指挥赵奇佟勋把总王镇死之六月壬午月食七月上谕礼部曰今夏霪沴灾人疫物近复弥旬不雨兼闻近畿湖浙诸处久旱越时又火星逆行未顺太庙俶工乃覩是象所以序昭穆之位未必不可行也独今人不古无是识者既非执正行礼之材无徒事诸茫昧之谤朕兹祈天下生灵于上玄其禁屠停邢止常封若有军机勿论八月加陶仲文少传兼少保支王一品俸仲文典真也上谕勋辅大臣曰帝坛双穗榖六十四本符易数天赐也与周禾汉黍异元始生悬一珠大如黍黍五榖先今雩坛五出一抑今岁非久积雨则虏骑疾驱数者不可不知玄恩不可慢视礼部请贺上曰毋虚敬直不可乩君毁道建秋报大斋朝天宫三日万筹节羣臣望朝奉天门秦王惟焯薨大学士翟銮二子汝俭汝孝同举进士邢科给事中文等论劾主司江汝璧秦鸣夏阿比举上勒銮父子皆为民逮汝璧等杖罢之九月分遣大臣告祀六宫庙禁屠刑五日以预期来稔十月施药朝天宫颁献皇帝所选医方于天下御史存德请决囚上曰朕体日生施药活众其固禁之以副三岁祗奉上玄之重虏寇大同入万全右卫至顺圣川抵浮图峪至于蔚完城列营土王沟抵庶昌门长四十余里京师戒严上切责宣大总督翟鹏与总兵周尚文廵抚王仪俱戴罪自效兵科都给事中梦桂等言虏入宣大声言犯京师皆繇廵抚蓟州都御史朱方借口惜费欲掣入卫兵太早总督翟鹏漫无可否遂使都御史王仪总兵郄永闻议散遗贼入寇召集不暇四臣罪皆难辞上曰此送贼入南第一罪也朱方之议葢朝中有作奸之物指之以为防秋者曰我辈之君但日叩祷玄故使既去之贼非时勾至以必犯京师为辞意在刼君耳翟鹏手握重兵不下令掣兵诸将敢耶其械系鹏方京师讯治之毛伯温受伯本兵不慎重题奏甚负朕委其褫职为民职方司郎中韩最逮杖之午门谪戍边军余伏玘以计生擒勾虏人王三上大悦赏千金加升五级磔三于市枭之诸边虏遁十一月上谕吏礼二部曰朕祗叩上天勾虏者生擒固义勇之徒奋力实鬼神玄功默戮其魄与流血千里者少差且夏秋淫雨故胡骑不得入寇而作奸乐祸之辈必欲欺胁君父纵莫识知逭鬼神耶秉一真人礼部尚书陶仲文职掌玄教保护邦民其加秩少师以示酬奖遂告谢擒逆于二郊景神殿及太社太稷朝天六宫受羣臣贺翟鹏朱方论戍冬至羣臣望朝奉天门十二月礼部请上朝正受贺上曰要名耳欲图报者竭诚职务令天下安 
　　二十四年正月乙未朔上曰方春多疫吏部左侍郎承恩锦衣卫都督同知炳其以上元日施药朝天宫如往年宣大山西诸边民疲虏后岂免病者亦往疗之令均玄恩也册封敬妃文氏闰正月严中外奢靡之禁续纂大明会典二月罢元世祖祀毁其主三月建祈年醮朝天宫五日上曰风沙日作二麰失滋或曰上名亦恐羣下有失职者须存人心勿谓天数朕将叩帝祈霖十日其止屠罢刑如例四月总督兵部侍郎张汉陈将官赎罪条格请得斩不用命者以励诸将上怒下三法司驳议议请自上裁上曰上将将生杀焉汉无君作威甚颛恣镇抚司君栲讯之以刑部尚书闻渊等延久不覆奏革其散官罚四月俸他各一年因谪汉镇西戍上曰风沙连日朕虑旱火亦甚虞边所司具不我体何有臣劳抚按及各边抚镇官其加意赈恤防御之道如或失职偾事不轻贷也丙申祷雨神祗坛乙巳雨羣臣奏贺上曰灵泽应祈实维玄庥其举祭谢典兵部尚书唐龙论去冬虏入宣大罪请逮治宣府总兵官郄永上曰廵抚都御史王仪与永共膺一面责任同体奈何拟功则同论罪辄异不平人肻效死人人行私作威无为国者非一日矣其降仪一级用之边方永降俸二级令尽心防御如故五月壬戌朔日有食之羣按福建御史何维栢论劾大学士嵩奸邪宜罢上曰厮维栢借攻辅臣本巧伺朕躬则何不专疏其捕械京师治之丁丑月食六月礼部奏庙工虽具未尽完善秋享近矣请仍暂祭于景神上曰始斗行秋祭焉既完了矣何必又待朕虽非长者自为变诈何以敬祖宗不序昭穆何以成王体其亟择日安主礼如先朝之旧四祭岁祫及诸乐章器物悉除嘉靖初年所增改者大禘礼亦罢之朕疾不能亲其摄也御史周冕言安主太庙礼莫重焉陛下宜亲毋复命摄上曰厮冕抗旨执讯之罚其俸名大享殿之神御版殿曰皇干太庙成遣告于二郊社稷七月辛酉朔遣成国公希忠代奉安列庙主羣臣表贺诏天下遂加升匠作工部侍郎郭文英俸级荫子一官给事中元冲劾奏文英匠也带俸窃衔已负乘矣渎荫国体名器大关焉上曰文英一人何遽坏国体再论者罪西海虏酋整克请纳款居内地不许虏入延绥八月追赠陶仲文三代祖父荫其孙攸国国子生以制秋石升通政使顾可学为工部尚书带俸万寿圣节命百官上香叩玄奉先殿丹陛下出朝奉天门永和王知燠献白鹿上寿遂告鹿瑞于太庙是时上重箕僊箕下示命有司掩■〈骨比〉骼出故御史杨爵给事中周怡工部郎中刘魁诏狱皆从之爵怡魁出三日矣吏部尚书熊浃以止箕谏忤旨遂命逮系爵怡魁如故虏大入大同参将张凤指挥刘钦千户李瓒与报劾生员王邦直死之 【 邦直磁州人父潺府谷知县邦直生而骈胁有神力人称王千斤弱冠补州学生已食廪矣非其好也及学骑射穷韬畧有求试请缨颈系单于之志日擐甲命左右奉弓刀侍其父其父见而异之久之潺自府谷遣归遇虏于道发□矢不中中石石为之泐虏耴矢视如扛骇焉遂不敢近嘉靖二十一年边警颇急诏举才勇兵科都给事中戴梦桂荐邦直朝命诣大同赞议万达与语甚驩国士遇之邦直亦愿以肝胆相归再踰年谍报虏将入寇万达使邦直同参将张凤率义兵五百人觇视塞外抵子鸟鸽峪窥山上贼数十骑往来邦直蹵而击之无孑遗者复见山下贼百余奔焉邦直与凤谋可悉耴歼之从者曰千斤将军功奇矣可勿逞竟飞射以往踰谷口数里忽至大陆沟中伏兵约三万骑列两大翼而阵邦直激众奋勇以矢石急击而身自引弓射杀贼首贼愤合围七重战三日夜邦直斩虏千余级会大雨雪矢食俱尽邦直溃围而出简义兵从王国顺一人耳邦直叹曰吾与汝等初来欲立功沙漠以报主恩众寡不敌损亡殆尽凤既亡吾独生何耻也策马复入贼营力竭被害虏环邦直尸相视囓指翼日引退我军舆以归既而有自虏中还者云诸部落皆悲泣谓是役死伤不可胜纪自此虏数年不复敢犯】 虏夜袭叆阳守备张文瀚死之皆赠荫有差九月陶仲文请建延寿醮太和山从之赐传以行再召大学士夏言楚世子英耀弒其父上曰命告皇祖夜斩之焚其尸建秋报大斋六日十月以僊示建琉璃河桥良乡十一月上曰自今朕祗奉皇穹于大高玄殿时举事天源典焉文武大臣溶采等其分祭朝天六宫庙施药疏璃河工所冬至羣臣望朝奉天门上使觇不至者切责之曰是皆平日谤欺今自为不敬悉夺其禄俸半年立故浙江副使陶成及其子湖广左布政使鲁祠于广东大学士许瓒屡疏乞休上不悦寻引罪出视事上曰尔简首文臣不众比朕不视朝既逸矣又欲求去何有忘家私因我示之假罪请既无报念革职闲住熊浃自忤旨后屡被谴称病乞休上怒夺职为民令锦衣官较押回乡里毋复其身家虏犯榆林官军追斩之十二月封誉荣为岷王 
　　二十五年正月乙未朔上拜天玄极殿朝是日雪羣臣贺御史周冕奏请东宫出阁讲学士曰是典礼出自上非如外事可建白冕轻妄奏渎其降边方杂职再言者加罪之二月建春祈大斋三日夜施乐朝天宫举春祈典于雷霆洪应殿七日三月赐号吕纯阳孚佑帝君祀之永禧僊宫修边墙于大同白草番作乱四月立赏格招徕男女亡入虏者雨应祈羣臣贺上悦五月琉璃河桥成以虏八延绥逮系总督右都御史张珩廵抚右都御史张子立谪戍边虏求贡不许七月虏大八延安庆阳保安安化诸处总督侍郎曾铣遣参将李珍夜出塞劫其营败之增贵州解额吏部文选司郎中简坐官邪治罪以尚书唐龙下比责其称老忘国黜为民久雨赈京师饥上曰鹿瑞祥洊呈去岁今朕辰日近醴泉复出承华虽圣贤不恃以怠也而不可不敬谢其自二十五日至于八月朢举谢停封供事毋慢既八月万寿节上命羣臣诣醮坛叩头因君恩诸在直者并进封陶仲文神霄紫府阐范保国弘烈宣教振法通真忠孝秉一真人掌道教事升工部带俸尚书监端明顾可学俱礼部尚书建秋报大典三日九日举报成典朝天宫十日湖贵苗复叛柳州贼韦金田等平赏两广抚镇张岳陈圭等功十月虏犯保安掠庆阳环诸处和川王府奉国将军充灼谋勾虏伏诛决重囚张延龄胡守中皆伏诛令朝鲜贡楮代席十一月冬至上命费寀陆炳视执事官礼不肃者以闻寀言雪霁天寒冬贺恐烦圣体请具朝服行五拜三叩头礼奉天门少伸臣下之敬上悦报可上曰良乡桥工告成兹且立玄殿镇桥次公希忠侯元辅臣言嵩其往相址十二月甲午上谕礼部冬雪杂雾恐作疠灾为民祈正瑞焉已亥雪羣臣表贺上优荅之总督陕西三边都御史曾铣请复河套夏言主其议以请上壮而许之 

　　名山藏卷之二十四 

　　●名山藏卷之二十五 

　　臣何乔恭辑 

　　典谟记二十五 

　　◆典谟记二十五 

　　世宗肃皇帝四 

　　○世宗肃皇帝四 

　　二十六年正月甲寅朔命朱希忠摄拜天玄极殿羣臣望朝奉天门赐徽王厚爝道号命将领生两广云贵四串褚即用于其土毋推京营西北边着为令二月大祈于高玄帝坛六日三月策试贡士胡正蒙等赐制曰朕惟人君受天命主天下君师治教兼焉自古迄今百王相承道统属之有不得辞者孟子以尧舜禹汤文武之为君自陶伊尹莱朱太公望宜生之为臣各有闻知见知之殊唐韩愈氏乃谓尧舜禹汤文武周公孔子之传止于孟轲详略同异何欤宋儒谓周敦颐程颐颢兄弟朱熹四子得孔孟不传之绪直接古帝王统果若是班欤抑门人尊尚师说递相称谓忘厥僭欤汉唐宋而下其君虽不能比隆唐虞抑其德功不可槩少果尽不足当大君道统之传欤洪惟我太祖高皇帝体尧舜授受之要而允执厥中论人心虚灵之机而操存弗二我成祖文皇帝言帝王之治一本于道六经道明则天地圣人之心可见至治之功可成斯言也上继皇王道统之正下开万世太平之基矣迨我列圣克笃前业修天叙人百八十余年于兹朕缵绍鸿绪惟敬惟一敦典叙彝祈天拯民思弘参赞继立之功者宵旰孳孳也兹欲远绍帝王近法祖宗舍是何所寘力焉夫自尧舜禹汤文武之后孔孟以来上下千数百年间道统之传归诸臣下又尽出宋儒一时之论朕所深疑也子大夫其悉心对久旱上祷宫中雨醮谢四月山西廵抚都御史孙继鲁坐与总督宣大翁万达议边不恊逮系之虏求贡万达以请不许五月总督陕西三边侍郎曾铣逐河套虏胜之虏远徙不敢近塞升俸一级赐白金文绮诸将赉赏有差六月建谢典于昊锡仙宫七月以浙江福建郡并海多倭改南赣汀漳都御史朱纨为廵抚浙江兼管福建海道敕纨严泛海通番勾连主藏之禁河决曹县先万寿节建大庆典大高玄殿停封止刑二十三日禁屠九日度天下道士二万四千人八月万筹节命朱希忠代告天玄极宝殿百官望朝奉天门加授陶仲文特进光禄大夫柱国兼大学士俸荫一子尚宝司丞吏部侍郎缺尚书闻渊推补祭酒王道道卒渊再拟礼部右侍郎崔桐少詹事黄佐给事中时中言初道补时渊故拟礼部左侍郎许成名矣桐与诟訿乃并舍而用道今复用桐是赏争也给事中商御史利言桐成名争矣黄佐与少詹事王用宾者两恐人先亦复不让皆小人心上并令四臣致仕以妄举夺渊俸文选郎中舜臣下镇抚考讯之九月礼科给事中锡言两淮运司解金恶户部尚书一杲廵仓御史艾朴私受解官正大贿持筦库员外善继抑纳之上怒下杲诏狱杲奏解金称兑皆委官臣与总督尚书移文往来而已臣目不见金冤矣上责杲总非古廉臣令加刑考寻户科给事中汝进秉彝养正起宗等言解金者大使兰实两淮署印副使禄乡亲禄与正大谋杂插恶令兰入解广通请托如太常少卿世蕃顺天府丞奎总督尚书暐关节皆有状请穷治之大学士嵩讼汝进等借臣下污臣上益怒诘责汝进等不早劾禄者今为杲解释朕加考乃言也执至阙下杖之降边方杂职已发呆朴边戍暐禄皆为民杲竟死于戍 【 王杲汶上县人正德甲戍进士授临汾知县治行最山西补监察御史廵视陕西会岁大侵诏遣二中贵人分守兰靖杲上言强边饥岁民救死不瞻若额外设官势必增派困民乞取回内廷供扫除职庶合祖制总兵官赵文贪墨恇怯盗精败衂结魏彬为内援累劾寝不治杲列文所犯状彬附下冈上乞并论如法文竟罢镇累官户部尚书悉心审画会有诏买龙涎香久未获忌者因以中之上滋不悦杲御属严毅无敢私于差遣者曹事不治必督过不少假借其才行卓异者汲引延誉如恐不及郎官化之莫不自厉多迁要职而不肖者不能无觖望两淮盐金解至者数十万主藏员外余善继漏收千两典解者不敢匿具以首杲杲奏抵善继于理善继忿怼流言盐金恶法不当收杲受典解者重赂故见抑耳主事胡经尝被杲督过乃与善继比而为之证经河南人也礼科给事中马锡其乡人信经嗾露章劾杲峻文巧诋遂下诏狱户科都给事中厉汝进等合疏论救悉廷杖褫职狱吏惧传致款成如锡指上愈怒意且叵测因击磬磬裂因矍然疑其枉乃薄谪杲戍广之雷州竟卒于贬所隆庆初都给事中辛自修等交白冤赐祭葬赠太子太保】 闰九月举秋报大典于大内六日建玄殿琉璃河桥名其神宫曰洪德永霈桥曰琼恩再举秋报大典洪应殿五日湖贵苗连岁作乱四川廵按御史凤鸣劾贵州廵抚都御史王学益养寇玩兵致苗夷猖獗流毒异省诏捕治学益京师科道官劾奏平阳知府聂豹虏寇太原时大括部民财至二万余罚死囚金五千出之豹贪肆宜罢下山西抚按官勘报部院会覆言豹括财赎死备军兴心故无他赃非入已请许其休致上曰豹假公违法逮问之京师既至发为民吏科都给事中大同等劾奏云南廵抚都御史应大猷事竣复命有举无劾避怨长奸宜罚治吏部尚书闻渊如其语覆请上曰云南远万里吏倍自恣大猷狥私废宪胡言治也褫其官责渊回获而谪考功郎中雷礼于外职十月勒献皇帝小孤山诗于小孤山令有司以春秋祀小孤山神闻渊佰推两广提督以廵抚山东都御史何鳌上刑科给事中炼论鳌廵抚山东时单县贼窃发不能防滋蔓不能剪既偾事于山东能成功夫两广请下吏部诘问上夺渊与廷推者俸械治鳌京师寻贬之十一月醮太高玄殿十二日壬午宫中火夜出杨爵圆明阁阳雷轩成乙未方皇后崩上以榻寝故痛后甚葬以元后礼曾铣疏复河套十八事兵部言铣经略甚详第事体大请下廷臣议上曰虏据河套久矣念无任事臣其即议十二月曾铣论劾总兵仇鸾贪虐失番夷心上大怒逮系之上谥大行皇后曰孝烈蜀王让栩代王充耀薨封怀埢为秦王 
　　二十七年正月戍寅朔羣臣望朝奉天门上谕辅臣陕西山崩移昨辛未日大风沙其占兵火本兵其悉心经画备弭兵部尚衵王以旗上诸臣所议曾铣复套事上始疑之问夏言曰套虏为患久矣一旦逐之师有名否兵有余力食有余积可必成功否昨捕诛王三未论功赏臣下有怏怏心今欲举此大事一铣何足言祗恐百姓受无罪之杀我即不言此非害数民命比我内居上处下情外事何知卿职辅弼真闻真见当行行之言不敢决请上自断上再下羣臣博议大学士嵩私言其不可上曰卿知不可何不力正铣疏至时言密奏人臣无如铣忠朕知言不顾国安危民生死但狥铣残欲耳朕故一言未荅示不可知后见卿拟旨多夸许又见夏言谓可是必语卿谓朕知而主之卿未宜阻其谋者今部疏会奏则果行矣可真从耶朕方言不可耳时上已大疑言言惧不免上疏自解上曰尔等朝廷倚政本百宜心邦民曷徒狥私强君胁众密疏未允诈称上意必也诘问即不引罪吏礼部其会都察院参论之是时上意且不测而嵩攻言甚力下兵部并议兵部尚书王以旌言套未可复也上曰先朝但防守耳铣无故轻猖狂言虽奉俞旨然既下议矣自当深惟实虑明以入告忍心观望一旦败事何救也者其夺与议官禄俸及兵部侍郎司属官客一年锦衣卫亟械系铣来京王以旗即兼都察院右佥都御史往代之尽心经理以赎执议不谨罪此安危大计也科道官寂无语者其悉逮杖阙廷各罚四月俸巳闻渊等参论夏言轻信狂谋辄为赞奏迹涉强君惟圣明裁进退上曰犹谓涉也媚又畏者何臣体夏言其削夺余官令以尚书致仕改户部尚书鄮储秀为兵部尚书储秀被命疏辞言陛下明圣自入继大统怀威四夷莫不震迭比复套一议尤非臣愚陋所能佐万一上曰厮储秀不急任事而掇游词黜为民巩昌汉中大饥赈之兵部奏近从虏中来者言俺荅渡河与套虏谋寇延宁请严备上曰虏合聚入套非备我何也启衅之臣可无罪乎其亟敕王以旗谨备兵部即会同都察院参论曾铣毋比之故总兵仇鸾从狱中上书诬劾铣先虏入延安覆军匿不闻克取军钱巨万密遣其子淳托言妇翁苏纲赂言表里作奸事久不发铣自知罪重乃倡议复套冀非常功作解免上命捕下淳纲锦衣遣给事中锦衣千户各一人往按之二月建春祈大斋显陵宫三日夜六科给事中齐誉等劾奏铣上曰誉等无一先言者今见累旨乃以罪闻好负国也其降誉一级外调之名孝烈皇后陵曰永陵建祈岁典大高玄殿命百官青布衣办事停刑禁屠三日陶仲文醮于王屋山以孝烈皇后百日追荐永僖僊宫十昼夜命府部侍从臣素服供事序日进香惟科道不许已已大风扬尘上曰今日风或仍边尘者虏既结合伺侵我虽止兵彼或作欺笑而犯兵部再示边臣勿堕计也三月丙子日有食之建祁年醮雷霆洪应殿庚寅月食以师久无功罢征湖贵苗兵锦衣鞫上淳纲狱上下铣法司会官重议之遂命追械夏言于途已法司拟铣无正律请比边将失陷城池者上曰铣妄议开边匿败殃民欺蔽朕躬乃曰律无正条则通不治乎其拟正律奏乃当交结近侍官员律以奏诏可遂斩铣于市妻子流三千里出仇鸾狱中建追荐二圣及孝烈皇后醮七日礼成告谢大高玄殿翁万达再以虏求贡请不许四月夏言逮至上书自讼上怒不省下镇抚司考讯命三法司拟罪刑部尚书茂坚等会议言罪当死词未引伏且久侍内苑有劳议能议贵请上裁上夺茂坚等俸让之曰朕腹心视言言何视朕方铣上疏时言代奏强君朕何尝一语谕荅敢动称密谕主行启祸殃民事责问犹曰不知所罪朕薄示戒令致仕又作怨语曰前者因不带香叶巾不服擅舆内府罪今日为朝廷计非身家反遭斥削是臣礼欤彼正以久直西内不得见苏纲为解尔等又谓内苑有劳其如律拟奏言竟坐交通铣论死亦流其妻子二千里建景命延禧醮五日五月葬孝烈皇后永陵礼臣议奉主奉先殿东夹室上曰坤宁正寝也其设于坤宁朞年当祔庙乃奉主坤宁宫六月赐杨一清谥周府镇国中尉勤熨失禄越关诣阙上疏言上厌万几溺长生重斋醮急兴作数岁以来委任匪人贿赂公行刑罚倒置当以秦皇汉武梁武宋徽为戒而希唐尧虞舜之迹上怒降勤熨庶人安置之高墙礼部尚书寀请立后上曰念已立太子矣昨孝烈崩朕已谕辅臣嵩毋请也适宗室有比朕梁武未徽者朕即当内禅退闲前代故事及成祖训典卿为朕考立之寀复上疏言皇后配体承干赞成内治椒涂兰殿岂宜久虚此臣等拳拳狗马心若夫传位之事历考前代唐高以功且在暮年宋有一二皆末造也成祖皇帝六飞三驾暂敕留守则监国而已皇上天与人归春秋鼎盛将万斯年臣不敢奉诏上曰览对悉卿忠恳后未可立宜承朕命七月太清阁成郑王厚烷进四箴十连珠劝上修德讲学上大怒曰尔知宗室有谤讪者辄効之彼是何人乃细物曰勤熨尔真今时西伯也请欲为而为之总督两广侍郎张岳总兵平江伯陈圭讨平贺县贼升叙有差朱纨在浙中严泛海通番勾连主藏之禁浙中牟倭者多不便之御史亮给事中镗言纨一人兼辖难遥制不如省设都御史各一人便下吏部覆言浙江故无廵抚遇警则遣重臣廵视事宁即止今宜改纨廵视浙福事宁日还京从之京师地震遣祭告郊庙社稷醮内殿外宫至于万寿节后九日止凡三十五日双穗榖七十五本生西苑上曰天降民祥因献庙受贺八月万寿节以孝烈皇后未朞止贺望朝奉天门赐陶仲文加支伯爵俸朱希忠崔元各禄百石严嵩支一品正俸加费寀少保顾可学盛端明各太子少保陆炳光禄大夫柱国方士郭弘经王永宁铸印赐道号京师及广宁登同日地震命羣臣实加修省各条时政得失闻重建圆明阁建寿坛醮宫中九日虏寇大同总兵周尚文御之九月宣府谍报虏众数万寇镇安云州将逼居庸上曰边报或地异之应朕当叩道祈天此未必不因套妄之致彼久知矣不转测之乎况虽铣死言囚恐不臣余孽为其报复不无兵部其示万达等毋忘国之家忘民之已猜疑听授邪孽必钦欺君逞忿王宪可脱神鬼之诛未可逭也十月杀夏言建报丰醮雷霆洪应殿七日赐辽王宪■〈火节〉道号上躬祷雪内坛其夜雪辅臣嵩率百官表贺上曰卿感天归君敬忠溢于陈词朕具悉十一月冬至百官望朝奉天门十二月建报丰醮大高玄殿三日封让栩为蜀王廷埼为代王 
　　二十八年正月壬申朔命朱希忠代拜天玄极殿羣臣望朝奉天门套虏掠永昌镇羌诸处总兵王继祖三却之二月建春祈大醮三日夜鲁王观■〈火定〉薨虏寇宣府指挥江瀚董旸战死没全军虏遂东犯永宁关南大震大同总兵周尚文等战败之尚文自颂功累疏请叙上衔焉 【 杭州府志已酉京师地震上曰岂民间有潜懿壅抑乎命博采以闻】 三月辛未朔日有食之丙戍冠皇太子丁亥皇太子薨四月建祈年醮大高玄殿三日洪应雷坛十一日上谕礼部入夏雨泽少降必祈云润庶豫民食其停十日刑百官素服供事毋感以范鏓为兵部尚书鏓辞上览疏不恭黜为民五月周尚文卒礼科给事中沈束颂尚文忠勇为请旌上大怒曰尚文连疏自伐怨望多端未治肯死厮束上诳曰忠勇部院其参论以闻尚书渊都御史侨言束狂迂当治心无他惟陛下原之上曰党欺夺渊侨俸三月命廷杖束诏狱锢之八月上谕礼部朕生辰又屇思静报玄恩可权免朝贺百司勿生慢肆宜尽臣劳以称乃忠出西苑瑞榖百六十本示辅臣奏谢上天而庙告万寿节百官望朝奉天门虏寇大同左右卫威远平虏等处九月建秋报大斋朝天宫三日夜虏寇榆林参将刘继先等战却之壬午月食虏掠万全左卫总督郭宗皋督诸将御之贼引而东驻沙岭堡参将赵臣等力战斩其酋虏溃右卫垣出建秋报大典大高玄殿及洪应坛十月以苑田榖瑞免刑囚十一月冬至羣臣望朝奉天门十二月上谕礼部深冬不雪二麦何滋朕亲祈洪应殿文武大臣荐素馐朝天等官毋慢封颐坦为鲁王 
　　二十九年正月丙寅朔命朱希忠代拜天玄极殿羣臣望朝奉天门三月贵州苗龙许保袭印江县及石阡府破之辛未上祷雨禁中至于四月不雨河闲人王联故为阳武知县上幸承天时供帐不办廵抚河南都御史胡缵宗劾罢之既家居不孝杀人坐死系县狱久之乃令其子朝肃诈衣朝衣奏冤上前曰车驾南时胡缵宗迎驾尝为穆天飞骏英皇泪竹诗属臣父联镌布臣公以缵宗诗皆虞周不详语不敢如教遂劾父去官因徧构前后有司听联狱者凡三十六人上怒趣械治京师下三法司会讯刑部尚书刘讱讯上缵宗诗颂也宜赦勿问联诬当坐如故朝肃诈常朝官当斩上曰缵宗颂焉云泪哉下礼部都察院参论及疏入手之曰刘讱等不思执法而急市恩称颂之诗固是如此遂黜讱为民夺三法司堂官俸半年司属官逮镇抚司考讯之缵宗亦发杖为民先是上意且不测严嵩陶仲文论救乃罢上曰狱平维二臣功特命嵩兼学士俸封仲文恭诚伯嵩伯文辞乃许之癸丑雨五月建谢典大高玄殿徽王厚烛薨六月施药朝天等三宫趣征内用香广东凡六品十四万斤有奇虏犯大同我军败绩总兵张达副总兵林椿死之总督宣大侍郎郭宗皋廵抚大同都御史陈耀以闻因言达椿虽亡虏亦旋遁官军少被伤者闰六月予达椿赠谥祭葬立祠荫世袭一子停宗皋及耀俸给事中禹言张达效死先登一军皆没独其二子世杰授以血战溃围出此数十年来边关未有之大衂宗皋耀不自席藁陈咎乃弥缝蔓语曰虏遁军伤少死何以见达椿生何以谢二子也上是之更令达二子同荫械系宗皋耀京师既至各杖之百发戍边耀竟死杖下起废咸宁侯仇鸾为总兵镇守大同七月琼州黎贼平延绥镇廵官请加募军之饷户部尚书潘潢言往太仓库一岁之入十存二三今经用不赀内帑殚竭而诸边增兵遣戍日朘月削虚腹心以奉四肢非完策也臣职堙财愚不知变愿与羣臣明习国计者得公议于庭惟上幸许上从之下潢议潢因言国初边饷取办民屯二种马料耴之采青牧放岁有常供未尝告乏迩者民赋多逋军屯寝废本源既竭末流从之乞行各省廵按先稽起运钱粮严征积负次及卫所屯田子粒覆实屯军补其缺伍更以开中盐引及各税课兼融计筭会通岁月或有非常蠲减方许奏发帑银庶军马刍粮不失旧额边臣粮饷有以应之上曰边急饷在目前征负融筭纸上空额尔可作实给军耶其再议潢再以前意请上责其偏执自用命调之南京廵视浙福都御史朱纟九坐擅杀满刺伽贾番被逮自杀八月万寿节加成国公朱希忠特进光禄大夫柱国辅臣严嵩上柱国尚书张治徐阶顾可学太子太保升少詹事李本吏部左侍郎大学士致仕太常寺卿朱隆禧礼部左侍郎文华殿办事中书谈相工部右侍郎仍封礼部尚书陶仲文恭诚伯加岁禄百石高士郭弘经王永宁皆封真人醮朝天宫三日其日命朱希忠摄拜天玄极殿百官望朝毋贺严嵩奏伏蒙加臣上柱国者臣不胜疑惧上之一字非下所拟国初以徐达之大勋劳止为左柱国而已臣昧劣臣不敢上多嵩谨以嵩子世蕃为太常卿虏俺荅太纠诸部入寇独石边外犯宣府西河遂引而东驻大兴州乙亥循潮河川攻古北口廵按御史王忬言潮河径可一日至通请驰备从之上密使觇忬忬方乘通城厉士上大悦戊寅虏果从径至营通河东坼近县使廵抚甘肃都御史史王仪驻守通严京师命大臣门九门而军发城中民及武举人授兵登陴使给事中御史视之出系狱故将令立功自赎己卯虏营白河东去京师益近大同总兵仇鸾独引一军扼虏河西上壮之保定廵抚都御史杨守谦亦率军至上喜使营东直门下移京军军城中庚辰告虏警太庙吏部尚书夏邦谟等请上朝吏科都给事中秉壶等请驾还夫内以安中外心上曰勿扰乘而恐动上下下令发仓廪平籴悬赏格募伎勇是日虏大杀掠河东民焚湖渠马房卤内侍增渡河至安定门兵部尚书丁汝夔恐丧师止诸将战壬午虏大薄京师上怒切责汝夔所以不令诸将战状虏为汉人书求贡纵内侍增还入其书称臣而词甚嫚上召礼部尚书阶集议阙下议未定简讨毛起曰事棘矣盍姑许之出然后拒之国子司业赵贞吉厉声曰今朝廷所急者出沈束于狱理周尚文功退虏易易耳曷许贡为时锦衣卫经历沈炼亦从傍从臾贞吉言遂与夏邦谟相訽而閧上闻壮贞吉召疏便计升为左春坊左谕德兼监察御史赍金五万行劳军上悦仇鸾守谦以鸾为平虏将军总督诸镇援兵分道御寇得以军法从事以守谦为兵部左侍郎兼都察院右副都御史副之命佥都御史商大节领所募伎勇异等别为一军军城内外时诸镇援兵虽尽至皆远屯借口四逐虏鸾军亦徒游移张声势守谦兵少不敢击虏徒坚壁城下虏大焚西北隅火明西内西北隅多内臣园舍皆环上泣将帅不力文臣制之故虏得至此民逃虏求入者门闭率号哭城下上亦闻其声益趣战守谦等犹以汝夔未檄调为解上震怒曰独不畏朕癸未御奉天殿敕百官午门曰今虏入畿地当职诸臣全不委身任事辄曰上不视朝夫平时言君逸臣劳窃圣言自济岂期今者不忠至此何有主忧敢为下効朕中夜之分尚亲处画辅赞大臣日夕左右未尝顷刻滞军机而朝堂一坐正复何益欺天背主之物且以正朝大内恐吓朕躬奸臣敢罔君父与误事者科道官通不一劾大小诸臣便指实一一参奏余诸但有见闻可助破逆擒虏者人人尽言再若昔玩并从军法于是诘责汝夔举动周章汝夔惶恐请自出战不许羣臣皆陈御虏便宜通政使焚深言仇鸾张虚声耳实养寇要功请诘之上方壮鸾黜深为民甲申绝虏贡虏亦遯上命讯汝夔守谦仪午门外遂以王忬代仪丙戌京师解严贞吉还报尽劳诸军独宣府去京师远臣未辞阙未敢行上曰贞吉大言耳用之乃蓄缩敢代尚文束怀怨杖而降之边方上曰汝夔负君毒民守谦市卫主名党同违旨坐视民祸即便杀之戊子上责刑部侍郎黯左都御史侨大理卿良才曰旨拟汝夔等罪即便也如何通夜半日犹不奏人欺君者安用臣为各杖四十令成爰书午门下汝夔等死犹未赎生灵数命也刑科给事中侃等尚循故事覆奏皆杖之百发为民遂杀汝夔谦仍枭汝夔流其妻三千里子适戍已丑赏仇鸾九月命掩人民死者赈被虏家夏邦谟奉旨推经略蓟镇大臣举都御史应奎吏科都给事中秉壶言今治边急得才应奎及宣府廵抚良蓟州廵抚嘉会率不称又三关并陉潼关天津皆要害也四兵备亦宜更置使得人上下邦谟更选邦谟推代三廵抚者四兵备尚未报上诘责之曰何迟也居常不为国公选遇事逡廵附背其姑降俸三级上考问兵政革十二营两官厅复永乐三营旧制曰京营设勋臣为提督官以文臣赞理之以仇鸾为总兵提督改吏部侍郎王邦瑞于兵部兼右佥都御史赞理营务命佥都御史商大节仍经略京城改操江南京右佥都御史李遂为都察院右佥都御史专督兵粮于蓟镇降郑王厚烷为庶人幽高墙论入援功加仇鸾太保兼太子太保特召翁万达制中为兵部尚书起故翰林编修赵时春刑部主事申■〈方遂〉添注兵部为廵视京营主事十月改京营提督曰提督京营戎政赞理文臣曰恊理戎政仇鸾言京营官军守难格战请分遣御史调诸边兵入卫为秋防兵部覆言虏向往不常调诸边兵入卫虏即犯边何抵也上竟从鸾议上谕严嵩曰昨胡氛深入虽荷天佑不日自退然欺上大罪未明宗室士庶其孰不忿虑贼未至时朕问卿卿谓佳兵不祥今若以去又弛后灾必甚要当讲求征伐大计勿论虏犯否庶可伸我中夏气象又谕曰今直捣巢穴杀虏不为无名所难食一兵二须大丰三五岁鲜旱涝之灾食足兵雄乃可如皇祖时长驱耳今且谨备二谕勿秘皆示诸臣令晓朕旨刑部郎中徐学诗言贼至门庭陛下有谕令人人尽言所以破逆擒虏者切见严嵩奸贪特甚嵩子世蕃窃权擅政臣谓正本清源无如亟罢嵩父子皇上揽权穆清之上六卿分职则天下自安上曰厮学诗乘上言以报私忿下镇抚司考讯之嵩求去不许曰勿堕小人计但竭忠辅朕上谕严嵩曰闻贼归多毒疮死者杀人盈万天怒之矣今不可以好武阻先集兵粮示户兵二部知之复谕仇鸾曰勿怠戎政必长驱胡虏如皇祖时鸶对方冬虏马肥请以来岁三月大举也上悦优荅之仇鸾恃宠骄恣申■〈方遂〉恶之奏言营政更始叨耳目之司凡事愿加详博访不当决计于一人上以■〈方遂〉疏指不明密示鸾鸾心知谓已上奏曰■〈方遂〉乃制臣不得有所为廵视京营既有科道官矣益以职方主事臣东西顾胁息惧罪而暇谋虏上下■〈方遂〉考讯外调之遂革廵视主事职十一月冬至羣臣望朝奉天门祧仁宗祔孝烈皇后于太庙复为后祈福内殿六日以翁万达被命久未至遂以王邦瑞为兵部尚书及万达至上责其慢夺职别用李遂自南京至上亦以其迟下吏部尚书邦谟吏部都给事中秉壶等参论皆请罚治之上曰国事方殷遂闻召迁延无人臣礼邦谟秉壶犹护之也遂黜遂为民而罚邦谟等俸有差因以王忬代遂上曰雪耻报恨恒人知之况明明大邦丑虏陵之当职掌者其整饬兵将定以春中举剿敢言止者大将军鸾处治十二月癸亥上祈雪禁中乙丑雪增置昌平易州各都御史副总兵一员并设通州者为三辅降翁万达为兵部侍郎兼佥都御史守州易起故佥都御史许宗鲁守昌平大学士严嵩一品满十二年考赐奖敕诰命虏叩宣府边求贡不许仇鸾奏言蓟州总兵凤鸣大同总兵珏不胜任请黜之而别荐京营副将勋代凤鸣密云副总兵仁代珏上皆从之旨从中下兵部尚书王邦瑞言会推而请自上裁此故事也京营大将与外镇将领本无属也鸾将京营辄请置易外镇将领旨从中下臣莫与知恐无以杜专擅渐上责邦瑞曰戎政初修忠将是托朕密谘镇将非鸾自擅尔若选将练兵事事加意且不待彼言矧俾我劳今一矢未发辄先自攻谮大臣谋国之忠宜尔耶上复曰昔我二祖兵柄多出达能诸将无作谤者邦瑞以虏退未擢是又翟鹏之怨上也每曰破格举事尽忠者乃不能容虏再至当效汝夔误国矣京师南关货贿所集厢中居民愿助城外城以备虏许之册徽庶子载瑜为徽王楚庶子英■〈火佥〉为楚王 
　　三十年正月已丑朔命朱希忠摄拜天玄极殿羣臣望朝奉天门锦衣卫经历沈炼论劾严嵩父子奸贪十大罪夏邦谟为之关贿赂若颐指然请兼诛斥之上曰厮炼先为令坐贪被调今且考察度不免抑昨岁与邦谟喧閧朝堂尚未正罪乃敢狂恣出位诬奏大臣计耴直名去锦衣卫其捕杖之寻发口外为民甲辰月食兵部议调班军及近畿诸府人夫修筑蓟镇边墙仇鸾为班军请免上许之而曰各边岁岁言完修也无一济者要当练兵蓄锐实图効耳其第令本镇第量自修筑亦毋妄劳费为兵部左侍郎史道言修边限虏不为无功班军即不调请借役人夫许之二月礼部尚书徐阶疏请建占暑三上问严嵩嵩对东宫诸王十五郥选婚景裕二王年及矣当先正名焉册裕王为东宫乃可行冠婚礼也上曰已酉春事可思古者男子尚三十娶已酉春盖庄敬太子薨之年上曰朕思去和虏丑肆然满归今岁定犯若弗决讨彼益逞今练兵处食为上城外城妨民财力其令遂罢之兵部尚书王邦邦条备虏五事其一言蓟州修筑边墙正筞也顷因甲可乙否遂欲弃之虏窥伺无时请亟敕所司断然必筑上曰谁云弃墙不筑者前旨谓当图实効耳不图实効终岁筑何益邦瑞职本兵自当干理实事乌用建白如它臣为其自陈状遂革邦瑞职令以冠带办事以侍郎道郎中耕等阿附覆奏皆夺俸有差及当考察邦瑞循故事上疏自劾上责其巧辞怀怨斥为民翁万达亦以考察自劾乞终制中责万达无奋勉効力之忠罢之及疏谢复责其奏牍不恭亦斥为民三月作玄府镇虏法廪以厌虏趣户部取龙涎香为修醮坛之用虏献我叛人锦宝等请质其使人以求马市下兵部尚书赵锦咸宁侯鸾议鸾力主之羣臣皆如鸾言上难焉问严嵩嵩曰非谓恃市忘战也以缓虏入而修备焉从之遂许开大同宣府延绥宁夏四镇岁两市召致仕使部侍郎史道兼右佥都御史往大同经略既行兵部员外郎杨继盛上疏谏止上示嵩得无与边臣再计如我初意直坚守而待扫除之乎嵩曰道行矣上曰当使语虏中国尊上天子好生乍许岁两市全民也继自今必十年不敢犯边乃许再莫示弱嵩曰虏待命矣无以信外夷且虏恳上乃下旨边臣久奏马市集议而后行继盛即有见宜早言何挠边惑众以淆国是下镇抚司考讯出为边杂职总督湖广川贵右都御史张岳大破贵州苗上谕礼臣曰天久不雨朕先虔斋三日祈霖于洪应文武大臣其祭告郊庙徧于羣神四月建祈年醮朝天宫复以仙宫席殿不戒于火令更坛而举醮贵州苗既破其贼首龙许保等窜入湖广苗镇筸寨紏党突入思州执其知府允简大掠去事闻革贵州都御史任辄职住总兵官沈希仪俸暂加张岳为兵部右侍郎兼右佥都御史以重其权切责之令与希仪皆戴罪剿贼以兵部尚书锦左都御史侨兵科都给事中光裕等不究论诸臣罪夺俸有差以早赈保定河闲诸府仇鸾言今者四调边兵及京营军兵共五万人臣授大将用兵贵专请皆隶臣分布诸路他官不得擅调遣从之左都御史商大节言臣承经略之命但参酌综理赞仇鸾所不及耳非有重兵在手责守战者也鸾择精锐五万出为游卒留柔脆京军以防守委臣臣一身耳当京师利害设虏分而为二一道冲鸾一道趋京仓卒之闲孰圉去年事可鉴乞敕兵部详议分属便臣守之上曰厮大节未见敌已自爱矣可期与战耶下镇抚司考讯令三法司重拟刑部比领兵官已承调遣不依期进兵策应因而失误军机者斩上竟是之候决于诏狱开马市大同还虏质五月以雨应祈遣谢各宫庙大同既市虏酋庵荅上表谢进马九匹入谢仇鸾言夷俗敬则用九宜赐敕厚赉从之赐俺荅彩币四表里大红纻丝膝襕一表里金顶大帽一金带一及其子脱脱夷使有差六月虏犯左卫侍郎史道诘虏甫市也而何犯虏谓中国妖人萧芹等诱已而朵颜三卫亦蓄我叛人哈舟儿陈通事时时勾虏寇边皆悬赏格捕之上曰虏固逆天本之我中或贼也次则三卫曩者朕奉上玄威王三见擒未遂封赏朕又累怒边吏故人人坐视贼来欺胁朕躬不然岂胡虏敢连犯也自今边臣果有忠主心不宜自负幸祸欺天者繇其自作贼至自有祖宗法不赦抑朕以虏市且撤玄府镇虏坛虏旋动朕不敢忘玄佑元江土舍那鉴作乱张岳擒获贵州苗首龙许保命即诛于贵州睦妃何氏薨将葬之上曰古者世妇御妻数用九其自今九妃同墓城通州命户部进银五万为内供自今五岁一进银十万两购龙涎香遣大臣庙祈以弭虏虏执萧芹等十余人至边仇鸾家丁时义缚以入赐虏酋俺荅金彩通袖衣二袭彩币四表里加鸾太子太保米二百石荫一子锦衣升史道兵部尚书赏金币总督侍郎苏佑而下皆赏金币有差亦赏义如伏玘例下芹等诛磔之八月史道言虏富者十二贫者十八富虏以马易缯帛贫虏无所得马愿以牛羊易菽豆不许之则贫虏亦且寇边许之则俺荅可藉以约束诸酋我亦可因而修战守焉下廷议皆谓虏无厌藉藉难之仇鸾亦不敢决主上曰虏要求多端诈不可听其绝之已俺荅表谢帽带表里之赐并乞职役诰命道复以表其闻上察表非虏文切责史道不处置边备轻与虏渎奏召道还遂绝虏万寿节命朱希忠摄拜天玄极殿羣臣望朝奉天门大将军仇鸾统领京边兵马二万七千有奇候虏曰羊口九月上谕兵部风作竟日其防虏母怠京师地震有声诏修省三日刑科给事中良翰上覆录囚奏上曰日恭大享厮良翰奏刑不敬孰大焉夺其俸既享谕礼部曰日者大享自始视牲风阴罔闲实所司不恭杂之迁坟渎之刑奏继自今祈榖大享礼悉禁封点斋视牲如大报毋慢都给事中光裕御史恺等劾奏史道为虏请易菽豆乞封号委靡迁就不称任使请亟罢之上怒曰已召还矣向时尔等皆安在杖而夺其俸十月史道还下吏部议进退尚书李默言道前后处画市易有无利边皆在上鉴惟圣明裁之上曰尔职司评拟如何烦我若夫考核羣下皆以劳主尔何为者降默俸一级令道供职如故改葬哀冲庄敬二太子天寿山辽东廵抚缺李默会推布政使张■〈日上永下〉谢存儒上曰是以资迁矣如今急边故非常比默不慎重推举安有视国如家意姑记罪其再以堪任者间默惧疏谢上曰默受朕简长此六卿狥情市好累不改省薄罚示之乃敢怀忿忌辱假名陈谢其革默职为民裁革易通二都御史使蓟州廵抚兼视通保定廵抚兼视易十一月蓟辽总督侍郎何栋获哈舟儿陈通事械磔之告谢郊庙社稷及历代帝王辅臣嵩等疏贺上曰卿等入贺归上功羣邪犹不满向者王三捕诛未酬欲得丁汝夔果纵贼至国门曰羞主今臣下人各一心如鸾矢心为国一念杀贼累累密请乘春大捣虏巢朕为鸾计防羣邪害之以遏后来为国之臣故累不许如卿赞事上玄至目为奸佞不朕谏正或有口同心异对人自解者即日奏谢赫矣天地神祗也寅前小雾礼后大雾乃又百邪之忌占曰臣蔽主明天地不享甚昭昭矣今文武臣役速传示吏兵二部拟恩加进母使又怨遂荫赉仇鸾何栋及辅臣严嵩礼部尚书徐阶兵部尚书赵锦等有差冬至羣臣望朝奉天门十二月以雪应祈羣臣疏贺上嘉荅之制贺雪吟上曰乃者逆丑携犯赖有谋勇之臣摄彼凶残竟秋无事咸天地宗社佑兹建总报大典大高玄殿七日其停不急封如例既庆成上曰恭诚伯仲文以万金百帛助军奉命建醮保民大获庇佑其岁加禄米百石子世恩升太常少卿仍带俸真人高士弘经永宁中辅官道戴中成等皆覃恩有差封渖世子恬烄为渖王 

　　名山藏卷之二十五 

　　●名山藏卷之二十六 

　　臣何乔远恭辑 

　　典谟记二十六 

　　◆典谟记二十六 

　　世宗肃皇帝五 

　　○世宗肃皇帝五 

　　三十一年正月甲申朔命朱希忠摄拜天玄极殿群臣望朝奉天门大同虏求易菽豆不遂屡宼边廵按御史李逄时阻之遂入掠诸将御之皆败朝议籍籍追咎马市非计仇鸾虑谴请选宣大精锐兵万人发白金二十六万为战资上不许谕严嵩曰金民血也鸾去岁调兵不一战费军兴数百万即战当何如其第令战已亥月食虏犯大同益数上曰边臣恃市不备也从今一意战观望者重刑于是仇鸾请逐虏上曰虏少入耳毋烦卿礼部尚书徐阶言周人爱君拳拳亿祝虞廷命官谆谆冑教皇子年十有六战婚讲学实维其时然必册立先之名位定然后可次举臣实司礼敢昧死言上曰二子年及即以本礼举冠婚何害何乃逼君其即具冠婚仪奏阶请先冠裕王次景王婚亦如之则暂于内宫上曰婚出府故事也何暂于内宫严嵩对曰冠同日婚出府故事王也裕王将为太子焉上曰二王同体其以三月冠婚次之治二府二月更名西苑御宫为永寿宫宣大二镇大饥人相食令督饷侍郎冯坤发白金十万往赈之以两镇廵抚何思苏佑不奏报罚其俸虏酋俺答摆腰等纠联部落移帐天城并虏塞驻牧警报日夕至建春告大斋朝天宫举大祈岁典五日以太上道诞建醮永寿宫九日示百官勿谓弗经欺玄而谤上敕故工部侍郎陆杰赍白金十一万修玄帝宫于太和山上谕礼部春半土燥布种恐难其命文武大臣为农借雨各宫庙以青衣角带行礼虏大入大同威虏等堡指挥佥事王恭死之宣大总督侍郎苏佑不以闻而以虏骑三万入报俄大同廵抚都御史何思报虏退则亦不言虏众寡与所从出入处上心疑之令飞骑往侦二千耳王恭死焉游击吕勇刘潭参将张腾孙麒焦泽总兵王怀邦皆逗遛退缩不力战上切责佑心妄言命锦衣卫械系麒潭京师革怀邦泽勇职级使带罪自效赠恭官荫其一子夷使丫头智求市大同命斩而枭之诸镇乃诏仇鸾往逐虏三月修岁例典洪应雷宫六日冠裕王景王礼科给事中适奏乞命二土出阁讲学礼部为覆请上曰朕已与卿等久计更待适言彼窃以渎宜参究之乃借以请京营游击将军时陈自言遇虏大同西战十合贼之追奔三十余里虏二万骑奄至与战两日乃解上曰时陈勇其毋侍御史覆实厚赉之四月上谕严嵩曰朕二子近议出阁礼部何久未请者徐阶上疏请期上复曰兹逼夏杪无几何时其待秋爽掌詹事府事尚书孙承恩曰臣备宫臣职辅导敢固以请上曰雷久不声占云臣专果适不奉君卿未可附和虏入辽东新兴堡堡百户常禄指挥姚大谟刘栋刘启基死之备御指挥王相勒兵四百人赴之力战二日与指挥张策百户程克政胡镇皆死之予相赠官赐祭葬荫其一子禄策等皆赠官子孙各升袭三级仇鸾言臣帅师出边行二百余里遇伏我军阵亡二十八人伤二百一十二人失马二百余匹斩虏首五级获其马三十请如赏时陈者赏诸军兵部言鸾出师伐虏不能取全胜斩获少损伤多宜下御史问状何得引时陈者上曰诸将久暴露遂赏仇鸾等有差徽人王直者为倭僧故都御史朱纨严海禁绝倭海上诸豪遂负倭所市倭失货竞责直直无所出亡据海岛上因聚亡命徐海陈东等为将领数勾引诸倭奴入寇浙东至是倭万余人驾船千艘烧劫温州诸郡破黄岩掠之七日其后猖獗浙直中东据柘林海据乍浦凡六年乃绝五月旱禄雨既雨群臣贺上曰今虏胁降三卫势甚张诸边相继告急修边二年百无一效内外官有干国如家者耶虏创必肆秋犯如玩者军法治之增设两淮等处廵盐御史一员七月乙未月食以倭起复设廵视浙江兼管福兴泉漳都御史总督军务以王忬为之先万寿节建醮大高玄殿二十五日八月庐江王佑■〈木昂〉献瑞榖荐庙受贺建寿旦醮朝天宫三日夜万寿节命朱希忠摄拜天玄极殿羣臣望朝奉天门干光殿成仇鸾死上闻其通虏状命剖棺斩首枭示九边鸾父母妻子及鸾家丁时义党侯荣姚江皆论斩没入其男女赀财家属党与流配之虏大入大同九月大掠大同马邑朔诸处以仇鸾诛亲举谢典内殿五日遣告谢二郊社稷宗庙先师帝王诏天下百官表贺革戎政厅凡鸾所改置戎政悉罢之修秋报大斋朝天宫三日夜虏大攻山西三关不克引去悉罢诸边马市凤淮杨徐水赈之遣科道官廵视太仓银库着为令十月南京试御史王宗茂极论严嵩奸贪出为平阳丞兵部尚书赵锦坐先附仇鸾戍极边虏寇辽东岷王誉荣薨十一月张岳尽平湖贵苗建秋报岁典于洪应雷宫冬至羣臣望朝奉天门十二月光禄寺少卿马从谦言提督光禄寺太监泰干没内帑以万计廵视给事中允中御史斯彬亦劾泰如从谦言泰诬奏从谦盗用大官食物诽谤土奉玄不忠状上命逮镇抚司讯之讯上泰所引从谦诽谤语暧昧无证不足深诛上责镇抚司夺其俸曰从谦罪如子骂父者律曷不究也因降允中斯彬边方杂职从谦泰下法司拟罪法司坐从谦边戍泰送司礼监奏处上以泰能举发欺谤臣免之廷杖从谦午门戌烟瘴从谦死杖下虏寇宁夏大杀掠封庆庶子■〈木鼎〉枋为庆王修谢岁典于内殿命大臣祭告六宫庙百官吉服斋戒法司停刑五日雪百官表贺 
　　三十二年正月戊寅朔命朱希忠摄拜天玄极殿壬午日食雪不见上曰日食不显露雪瑞旋荷天恩不可不知其奏谢郊庙社稷先是孝烈皇后祔庙之议自上发之礼科都给事中杨思忠与徐阶议不可上御之至六科官上表贺正杨思忠为首上摘表中语诘之曰申锡玄禧是何文体厮思忠不臣久岁其杖之午门之外首发为民余罚一年俸遣礼部左侍郎孙升建安神醮于承天元佑官癸巳月食严嵩请婚二王于内府上曰何摇外议也则立为太子矣夫出府不可如何害及二王如何害及朕者卿明言之嵩言储位未有所属同居于外危疑易生嫌隙易起臣所为二王虑者也先朝有大咸有中宫东宫体势增重主上尊安今烈后上宾至亲独二王乃皆在外臣所为圣躬虑者也上曰无庸有能胜天子已礼部拟上婚礼稍分别上曰既王矣何异之有尔等即举册立礼勿烦朕也礼部以为然具仪上上曰岂有朝更暮改者其一如王礼元江贼平召还杨继盛为兵部员外郎继盛至复极劾严嵩专权曰陛下不信则请召二王面问之上曰厮继盛本心探测朕意故引二王好无上也锦衣其杖之百四丈一更人已下刑部尚书何鳌当诈传亲王令旨律绞上曰姑如拟犹轻鳌等不执法重论尚请朕悯狂党邪废法也其降俸一级郎中史朝宾降三级外调之严嵩引罪求去上曰羣臣细丑已结为党彼物明言逆贼勾虏其本在卿显然指卿赞直玄修不朕阻抑实诽君詈上朕非内外禽者等享有天命崇事太上又与宋徽梁武大不同人臣如此买直邀誉卿若引罪真堕邪孽计皇天鉴临神明左右宜赞佐奉顺毋生去心特旨以聂豹为兵部尚书二月庚戌册李氏为裕王妃乙卯册王氏为景王妃皆出就府建春告大醮于朝天宫三日夜罗田县省祭官纬进白兔赏金币徐邳水甚命河道御史曾钓浚黄河下流以通漕遣刑部左侍郎吴鹏往赈之初杨继盛之劾严嵩也谓今工部尚书欧阳必进故嵩中表嵩私之以为两广军门必进就中为嵩孙鹄功得锦衣至是必进上书自理下兵部覆严世蕃自为草授郎中周冕使覆奏冕封奏世蕃草劾之上曰厮冕不俟部覆自以意肆报复杖而黜为民嵩因为鹄辞职许之倭犯温州参将汤克宽破之虏犯宣府参将史录死之予赠荫赐祭葬祠死所三月建祈年大典于大高玄殿陕西山东大饥赈之廵按云贵御史赵锦论劾严嵩亦及严鹄嵩归第待罪上曰锦明谤君其械系京师治之遂复鹄官召嵩立入直及锦至廷杖黜为民虏入宣府犯河曲游击孙邦丁碧战却之寻犯深井堡总兵郭都死之虏犯延绥总兵刘梅死之上赐邦碧金币予都梅赠谥祭葬祠荫建祈年典于洪应雷坛兼求雨焉复城外城闰三月以大道殿成建景命吉典九日王直勾倭大寇江南滨海诸郡至于淮北破昌国卫屯之五日参将俞大猷以舟师逐去之直复勾倭攻陷临山卫城四月旱祷雨内殿营宜春宫建吉典雷坛仙宫停封十三日革新设招抚徐淮山西屯牧清理盐法及廵抚昌平四都御史浙江舟师破贼松门港倭犯太仓平湖海宁破上海海舟大掠南直隶浙江诸郡复破浙松阳松阳知县罗拱辰战却之五月倭入上海屯之七日倭陷乍浦所流劫宁化奉化参将汤克宽火之于民舍余倭遯虏犯辽东设提督海防总兵以汤克宽为之建景命典于干光宇六月荆王厚烇薨七月礼部为二王请入贺万寿上曰未命摄祭其待明秋自是凡万寿节礼部为二王请贺忽不许建生辰醮于雷坛上谕礼部朕丕承父天母地洪眷大道帝师匡扶内究殛灭外虏平宁恩佑加隆勿谓迩加弗似君邻之义兹月下旬及八月初旬高玄等坛修景庆等仪其毋违怠以为民先虏入浑源东宁广昌命王忬提督军务廵抚浙江兼福兴泉漳地方虏攻插箭浮图等峪固原游击陈凤宁夏游击朱玉击退之上大悦命即加升为都督佥事母待勘报八月虏犯蔚掠代繁峙诸处复犯宣府塞吏部尚书万镗推通政使赵文华为郧阳廵抚兵科右给事中朱伯辰论劾文华宜罢文华言伯辰劾奏皆镗嗾之因言镗怨望上黜镗并伯辰为民留文华如故复召李默代镗万寿节命朱希忠摄拜天玄极殿羣臣望朝奉天门虏驻鄜延掠延庆诸州河南盗师尚诏山东盗李自名等作乱九月虏犯大同塞总兵李涞参将冯恩游击李桂等死之皆赐赠谥祭葬有差祠其处虏从紫荆关浮图峪分突山西取道宣大诸镇兵前后邀击之于广昌灵丘代蔚至磁窑口中伏而去捕斩凡三百余级上曰是皆文武众臣之勋士卒效力然岂无天佑神助故以归报天神为正遂祭告二郊宗庙社稷先圣帝王乃论诸镇文武臣功有差建秋报大斋大高玄殿七日朝天宫三日师尚诏平饥免庐凤淮扬诸州县卫所税粮有差敕赈之十月赈畿内诸府及宣府辽东山东河南并蠲赈浙江被寇诸县建秋报大典于洪应坛九日修南京皇城倭复自华亭登岸泊宝山汤克宽击胜之常熟知县王鈇御倭福山胜之计三中武科者会试着为令遣行人东莱敕谕南直隶山东抚按官破格赈饥以南京兵部侍郎谢存儒故廵抚河南时不能弭师尚诏盗械治于京师京师大饥上问严嵩京师饥曷处之朕闻外省饥民亦来奔就必有毙道路其发太仓米十万以六分平籴四分给四来贫苦者外城成十一月倭犯上海嘉定冬至羣臣望朝奉天门建景命圆庆典于仙宫九日十二月祷雪礼部言畿甸灾为难邮册封宗藩请如古孟夏封诸侯礼移之来岁四月诏可着为令修岁成大典十四日雪羣臣贺以天腊节建醮大高玄殿停封二十八日取大仓库银十万为内供严嵩言中外望陛下立太子请举之明春上曰昨月下旬朕景命庆圆下令臣民毋欺怠即次日逆恶邪物造言朕躬不豫朕久闻沸腾之言谓诸事皆卿仲文为之卿仲文不言即言朕无不立太子者卿疏自解是矣恐非安上敬君之祝 
　　三十三年正月壬寅朔命朱希忠摄拜天玄极殿百官望朝奉天门建元旦醮大高玄殿停封事二十八日以六科给事中思静等贺表不上书万寿者各逮杖之午门上谕严嵩曰卿昨奏立太子老忠虑国亦固然已然朕一切政体未失止夙兴不一坐臣又皆逸今朕以一王犹监国者何如嵩对曰中外臣民谓它无敢请立太子者独咎臣不言臣是以言臣所请者礼也非谓政上乃已康妃杜氏薨册谥曰荣淑发太仓赈饥民之就食京师者百里以内人三升远者递加至二十升而止停边选例倭久泊崇明南沙至是溃围出海转掠苏松诸州县二月建春祈大斋朝天宫三日夜大祈岁典三日倭攻松江官兵追战败绩廵按直隶御史慎劾奏应天廵抚都御史彭黯升工部尚书即上官不待代坐令倭知调度无人驰突益甚乞重治以警臣偷上命械系京师黜为民三月吏部举江西左布政陈洙代黯上曰倭方棘洙胜黯否或远不能旦夕至其再择乃改兵部右侍郎屠大山兼都察院右佥都御史兼廵抚督粮焉命建显陵殿规制如景陵御史何廷钰条时政八事下户部户部以其迂阔格不覆奏廷钰诣郎中刘尔牧趣之尔牧敏悍善筹户部尚书钝所倚见廷钰而傲廷钰言比陛下戒户部节财尔牧外为谤毁言今县官赏不撙而费无经大自泥沙安得责户部上曰朕奉玄即取太仓储岂能百万厮尔牧敢以不节无名谤朕即如修边一费侵欺千倍有言及否其逮杖之午门百发为民上曰朕惟逆贼犯阙后连岁凶饥恻然念之今恤民养军为要两者得人虽患不害吏部其令有司加恤灾处奏迁尤异重刑其贪殃者谕兵部责实边镇将官抚士而饬兵政焉以四方灾异建祈佑典七日倭掠苏松参将汤克宽击败之采淗港建景佑吉典于大道殿七日倭掠通泰等城余众漂入青徐界李自名平四月上曰春雷未声四方旱涝交灾勿地咎君天工人代当责臣劳其遣张溶等祭告各宫庙停常封九日京师大疫上曰疫甚死亡塞道朕甚伤焉太医院其药疗户部发米五千石粥之死者官藁瘗毋暴露天地间以渎廷试岁贡士上亲擢何烱为第一衡永盗起倭寇嘉兴伏杀官军于孟家堰都司周应祯指挥李元律千户薛絅宋应澜一昨赵轩梁瑜俱死之倭转陷嘉善攻嘉兴府副使陈宗夔战却之贼遯入乍浦与长沙寇合犯海宁诸县复转破崇明知县唐一岑死之上曰朕虽废朝此心胜于一坐居常念边宣大总督苏佑朕闻其衰兵部尚择人代之虏大掠宣府嵩峪紫沟等堡五月以地腊节醮内殿七日倭大掠苏州转入崇德和顺民文英献瑞兔赏金币壬子月食以南京兵部尚书张经兼都察院右副都御史总督南直隶浙江山东两广福建等处军务大剿贼募山东兵御倭六月虏犯大同五堡总兵岳懋迎击之与指挥佥事薛蓁陷陈力战死予懋赠谥祭葬立祠荫一子蓁亦予赠祭葬附享于懋祠倭繇吴江转掠嘉兴背王泾而阵我兵与战大溃指挥夏先死之赐赠祠总督宣大侍郎许论言岳懋新败虏日屯聚左右卫声息旦夕而军缺马少刍粮不备不足以战乞敕兵部计处之兵部言先任廵抚久不以刍粮给士以故宣大士马多物故上命械系前总督宣大苏佑及大同廵抚都御史侯■〈金戊〉来京治之寻黜为民切责户部尚书方钝等遂以户部右侍郎陈儒兼都察院右佥都御史往赈并核其见在刍粮军马有不足者计处之上谕严嵩曰倭虏两犯朕甚念之有为国真忠之臣不遂特旨以王忬为右副都御史廵抚大同京师淫雨漂没民庐赈之七月倭自苏州流劫嘉善县转趋松江出海参将俞大猷击败之郑王进瑞榖礼部请告献受贺上曰今夷狄作欺大水疫荒任事之臣不思处置坐喜祸乱谓尽繇朕安用强以贺天锡玄庥不可慢忽其告献上曰水灾兵荒劫数已定匪天灾人实人自招我累年经岁为民切求下当我感乃臣欺民愚覆谓我迷天监大昭西苑果育瑞禾百十五本庥祥隐出语尔众知建启视醮于西苑停封五十五日取太仓银十五万为丙供官兵败倭于长礁南海中焚其舟上曰今者水君庸古北如河虏料不能逞当备水落耳兵部其先计上曰自古君臣元首股肱未有不体一之关也直赞事玄第希忠嵩两人者亲臣其增驸马都尉景和安平伯承裕文臣增吏部尚书默礼部尚书用宾武臣增左都督炳焉撰述玄文则选侍从文学之臣四人充之于是吏部侍郎程文德郭朴礼部侍郎闵如霖吴山当其选发内帑银万两修泰山神庙八月以万寿节加恩荫朱希忠陶仲文各一子为锦衣百尸严嵩子工部侍郎世蕃添注管部事徐阶兼太子太传武英殿大学士李本太子太保文渊阔大学士余官如故高士中辅正一等官王弘宾道士杨常静皆加道号有差嵩以世蕃故不繇科目辞管事许之万寿节命邬景和摄拜天玄极殿羣臣朢朝奉天门虏十余万骑分掠平虏卫等处至于朔州嘉兴倭还屯松江柘林川沙洼二处进薄嘉定城参将李逄时以山东兵六千人败之趣户部买龙涎香山东兵乘胜击倭采淗港大溃命械系故廵抚屠大山参将许国李逄时副总兵明道京师黜大山为民国等皆论死虏犯宣府小白阳堡九月建秋报大斋朝天宫三日夜虏犯红井官兵袭败之徙乐昌王府于朔州文华殿办事工部侍郎谈相者故以善书辛假归屡称病缓期上恶其慢逮斩之再建秋报大斋朝天宫三日夜倭犯海门副使张景贤击败之虏寇平虏城至山西境官兵击走之邬景和在直当撰文辞不谙玄理上不悦罢之时醮清馥殿景和方进香闻命遂趋出醮成上赏诸臣银币景和与景和言臣无功受赏请许臣辞它日将効褁革衔环以报上大恨其不祥曰裹革衔环愿君耶黜为民十月虏尽锐攻龙王谷砖垜儿日数十进我军凭墙击之虏被伤转攻沙岭狐山口俱不克遂薄攻古北口及平虏卫蓟镇墙警报日数十至使觇之则蓟辽总督兵部左侍郎杨慱方擐甲登埤宿止古北口垣上总兵周益昌率将上圉墙甚力上大悦遣使者斋白金万两以厉士赐慱益昌服衣人一袭慱夜遣死士斫虏营虏惊遯慱以闻上曰彼丑视我若戏轻去来虽遯备毋怠是时虏以六万骑寇山西三关总督侍郎许论击却之亦捷闻上论严嵩曰为政在明赏罚近各总督镇廵官戮力堵贼惧失事法不贷耳然不可忘备通虏者妖贼吕鹤就擒论宣大山西诸臣功有差海贼犯潮州指挥黑孟阳引舟师歼之建秋报醮典洪应坛七日改张经为右都御史兼兵部右侍郎专一总督军务克期平倭经奏调田州东兰那池南丹归顺等州狼兵永顺保靖二宣慰司土兵助战从之上曰今岁诸镇连有斩获虏遭挫不能入犯皆仰天佑其告谢郊庙社稷先圣帝王十一月举谢玄大典内殿论蓟镇宣大守臣御虏功大升赏冬至羣臣望朝奉天门修景庆玄修醮于西苑九日倭犯松江据柘林复犯嘉善转掠嘉湖二府都指挥刘恩击却之十二月祷雪各宫庙京城内外盗起雪未应礼部请再祈上曰朕钦玄膺佑今夏秋雨水虽多已苑田嘉禾特出五榖之精乃宝也兹不敢要速效于神其兼举祈报典焉 
　　三十四年正月丁酉朔命朱希忠摄拜天玄极殿羣臣望朝奉天门柘林倭陷崇德转攻德清二月虏分寇宣府怀来龙川门城等处工部右侍郎赵文华致仕侍郎朱隆禧各□陈备倭之策文华言七事其一请祭告海神隆禧请增置廵视浙福都御史一员并开互市禁兵部尚书聂豹覆上文华疏有寝有行格隆禧不覆奏上谕嵩南破北虚倭尤甚本兵若罔知者文华隆禧疏不比泛奏当有依准节其集部科示之抑合豹自以忠猷告祖宗养教恩深岂可怨讟时君忘先圣大德豹震慑请罪因言文华疏臣业覆上隆禧之议若增设廵视则见谓官多扰民开通互市则见谓示弱外丑是以不敢覆请上曰朕欲豹忠猷入告今何有其更悉心计对豹益惶恐上便宜五事上曰尔职本兵坐视贼欺不设一策平剿谕问乃泛对其降俸二级因夺侍郎漙等俸降所司郎中重二级外调之敕责张经亟剿贼毋使师老上曰大祈玄撰臣下有暗欺者程文德作可见今吏部以为南宰岂彼谓朕奉不经欲自脱去其南调之为工部左侍郎文德疏谢上曰犹怀讪黜为民如赵文华请遣祭告海神兼视江南倭虏犯蓟镇参将赵倾蔡指挥褚文明李德周官千户黄世勋启百户孙世爵等皆死之赐祠祀赠荫有差建大祈岁典六日上谕在直八臣曰吏兵二正祖宗朝常慎其选矧今中外多事兵正或衰卿等评之豹引疾乞休上特命闲住去下吏部别推吏部举许论杨慱上谕嵩曰是官须得精健者论亦衰慱可三月建祈年醮洪应雷坛七日建神应轩于西苑上曰朕奉洪应祈典之中辰下役不敬以是不无欺诽者岂可诿为数有而快其谤志其复启坛修七日毋怠苏松兵备副使任环以舟师击倭南沙胜之 【 任环字应干潞安人举进士知广平沙河滑三县升苏州府同知嘉靖癸丑倭寇东南是时天下承平久吏民不知兵革贼至辄奔以溃环独训练所统民兵与力战躬介冑策马先之自书姓名于腹背手足曰死战吾责也虽然先人遗体则不可弃兹用以识庶得收葬焉闻者感泣环又与其兵同寝食或连日夜粒米不入口或露宿草葬植立泥淖中未尝稍自异所得俸直及诸上官之牢醴悉分与其兵繇是兵亦日奋败贼于一海之八团方战时寇拔剑击环赖庖人身蔽免然犹被三创既而守大仓以积劳疽发背环子请环还郡就医环叱曰吾誓不与贼俱生幸吾疾愈而贼灭否则有臣死忠妻死节子死孝而已归以是语尔母吾不能冺冺没与妇子对泣帏榻间也会报贼至环褁疮出海击之怒涛如山舟人皆震眩失环意气弥厉手剑麾舟师捣之贼大败俘斩百余未几又败之阴沙败之保山败之南沙贼望见环旌旗辄遁去捷闻擢山东按察佥事整饬苏松兵备甲寅贼犯苏民争走入城聚保门钥民相抱号哭声震原野环亟命启门曰贼入者某请任责活以数十万人明日贼至计败之葑门乙卯贼复大至复大败之斩首六十余级诏进副使赐白金文绮荫一子副千户世袭丁母忧部使者及诸士民连疏起环诏赠环母为月孺人起之苏环不得已受命明年倭寇平乞终制报可山东在政参政以旌其功又明年丁嫡母忧居二年卒年四十赠光禄寺卿】 四月封荆世孙翊巨为荆王岷世子定耀为岷王田州土官妇瓦氏与东兰等州各领狼兵应调至总督张经使总兵俞大猷汤克宽分领之会赵文华至方锐破倭狼兵贪数请战一败于漕泾再败于金山而文华意尚锐直谓倭易平数趣经以狼兵战经念欲待保靖承顺兵至与犄角图万全谓兵事秘不轻语文华文华怒上言经玩寇殃民今独臣与廵按御史宗宪时时在行间也顷之永顺保靖兵至副使任环领保靖兵攻三丈浦倭于江阴村破之倭犯淮阳通州盐城等处参政张景贤御之狼山亦败之虏寇青边口宣府参将李光启等率众御之兵溃被执奋气大骂遂与指挥黄添祥尚真蔡隆千户郝廉贾玺尚志百户部勋王永同死之诏赐祠赠荫有差五月柘林倭与新倭突犯嘉兴经令参将卢镗与俞大猷等领永顺保靖兵分部水陆夹击之遂大破之王江泾擒斩千八百九十有奇余寇溺者称是川沙洼倭出海流劫昆山县江北倭自日照流劫东安卫至于贑榆复至海州沐阳桃源诸处官兵歼之于徐邳而江北倭平倭复自海上大至流劫苏常间王江泾之捷大捷也而赵文华所论张经状已至上前上怒问嵩嵩对如文华指遂命械经及汤克宽于京师以应天廵抚都御史周珫为兵部侍郎兼右佥都御史代之上曰鸾勾北贼既刑经结南寇又作是邻哉之义耶经罪不贷文华发之是皆仰叩玄威其遣朱希忠分告于宗庙社稷神祗先圣有顷王江泾捷闻兵科都给事中用敬等言王江泾首功千计东南用兵以来未有捷若此此倭亡我奋之时未宜易帅正当令张经乘胜扫除之请姑召还锦衣使者再观其成败即败逮经未晚也上大怒曰张经欺怠不忠不文华奏不战厮辈党奸恶直沮法坏上其各杖五十发为民已上心疑之以问严嵩嵩终陷经而称御史胡宗宪与文华杀贼功为请赏上曰令文华不言者又复失贼遂遣使赏文华宗宪令竭忠督讨仰赞玄戌柘林倭焚巢出海俞大猷等破苏州倭于陆泾坝倭寇常熟知县王鈇乡官参政钱泮率兵御之不克死之客予赠荫祭祠上曰故工部左侍郎郭文英出身工匠久竭勤劳今家人乞祭葬其与之仍加祭坛上谕户部龙涎香访取十余年矣不得分毫始梁材笑上曰载籍不纪则成祖作永乐大典伪乎其再求之海滨必得之六月倭从海上至犯上虞会稽破杭州流劫而西俞大猷遮洋击三丈浦倭胜之贼遯海上之三板沙增调三广选官民乡勇羌土精兵赴浙直军门并力击倭江阴知县钱錞御倭蔡泾闸死之予赠荫祭祠浙江倭还犯吴江俞大猷与参政任环击胜之贼奔嘉兴三板沙贼出海大猷复与任环追击之马迹山胜之■〈蓺上火下〉其余贼上曰朕累言周珫不奈行阵今闻疾甚浙福提督都御史李天宠嗜酒废事其悉黜为民遂改南京户部侍郎杨宜为南京兵部右侍郎兼右佥都御史代珫升胡宗宪为右佥都御史代天宠赐给赵文华敕书关防令悉心督察军务胡宗宪请遣人入海谕倭禁其部夷母入寇兼伺诱王直焉从之使生员蒋洲陈可愿充市舶提举以行上曰朕闻宣大二镇米价踊贵北直隶山东河南麦熟其急仿昔人平凖法以济民饥蔡泾闸倭至夏港镇浙江副使王崇古击胜之七月悬赏格购斩虏俺答把都儿辛爱等大酋及我叛人教虏者丘富赵全等倭自杭突至徽宁诸县入南陵芜湖丞陈一道独麾一军与其仆子义死之江南倭大载舟出海佥事董邦政与俞大猷追击焚之会飓作贼舟亦自坏贼还海港登岸劫掠新作玄雷居成南陵倭流劫至芜湖进逼太平至南京城下以倭破杭州逮李天宠京师与张经汤克宽皆论死系狱造卢沟桥成以陶仲文先献万金助工加岁禄千石八月倭自南京过秣陵关掠溧水柘林倭载舟出海佥事董邦政总兵俞大猷分击胜之上为寿奏示斋府曰今月十日小臣始诞躬觐大高玄殿前期三朝为首节后三辰庆周启建金箓钦承玉眷大祝七昼夜修设罗天宝醮三千六百分位仰惟父天保命母地育生底宗子以成仙赐愚臣而得道庆臻宗社禧衍家邦万寿节命朱希忠摄拜天玄极殿羣臣望朝奉天门上曰近得徽王荐奏一道者获太上之玄其赐徽王清微忠孝翊教辅化真人道号予之金印道者赐名通妙散人给三品诰命溧水倭趋宜兴越武进抵无锡至浒墅关会柘林出海倭风飘之还登岸据华亭之陶宅镇苏松廵抚都御史曹邦辅恐浒墅寇与陶宅合督兵备副使王崇古集兵四扼之佥事董邦政与把总娄宇尽歼其众于杨林平之九月赵文华以不得浒墅之捷为恨与胡宗宪自将兵大捣陶宅乃大败贼益炽掩不言反劾邦辅邦政不进兵恊攻趋易避难请亟罢黜之上下邦政总督都御史问治顷之廵按御史孔昭以陶宅之败闻给事中栻浚先后言文华欺诞负简命江南人称邦辅功不容口文华嫉妬人捷自掩败邦辅不惟不得论功且能罢黜请宜罪上竟不问命邦辅剿贼如故建秋报大斋朝天宫三日夜虏大入山西诸处总督尚书许论督兵遮击之乃遯大同参将丁碧死虏予赠荫祭祠倭自海上至泊台州螺门都指挥王沛与参将卢镗尽歼之建秋报大典于大高玄殿七日虏入宣府犯怀来保安参将马芳夜冲其营于东岭大惊遁十月裕王长子生礼部请告郊庙社稷诏天下上曰生太孙则然可不待上命自为礼其遣告玄极奉先二殿而已已羣臣疏贺上诘掌詹事府事吏部侍郎闵如霖辞意藏谤降三级俸罢其玄撰命严嵩再择敬神而畏君者代之陶宅倭奔屯周浦曹邦辅督兵攻之败绩建祈报大典于洪应雷殿六日杀张经李天宠杨继盛于市天下益恶赵文华及嵩父子十一月壬辰朔日有食之倭犯莆田千户戴洪高怀德张銮皆战死宣蓟防秋毕兵部尚书杨慱言今岁虏东犯辽东西犯山西宣府乃宣大总督许论等调度督战斩获至五百三十余级蓟州总督王忬等多方拒守制胜万全皆圣德玄威所及请择吉告庙社叙诸臣功褒赏之上曰上玄恩养不可欺背谢宜先天地谢已更奏修玄典于朝天等宫庙抑边臣防秋职也乃欲岁一录若雇募者然六科官其会议之议上上曰将士亲冒矢石有功赏固当督抚等官职调度当有为国任事之忠何辄互相称引槩请升赉叙及多人以为岁例岂政体者其姑与一岁继自今必各镇战守功次须廵按御史阅得实兵部乃许请海上倭二千余入川沙洼与旧倭合焚劫浦东一带丙午望月食倭自海上来屯海盐人家指挥徐行健焚灭之倭自海上来犯平阳倭自海上来流劫乐清黄岩仙居余姚上虞会稽诸县守备刘隆指挥闵溶御之于谢浦死之倭犯兴化千户立珍杨一茂死之已复犯福清海口泉州卫指挥佥事童干震直奔其垒斩十余贼亦死之皆赐祠其地袭升其子二级冬至羣臣望朝奉天门闰十一月统领川兵游击曹克新邀击周浦倭胜之贼焚巢出海副总兵俞大猷等追之老鹳嘴又胜之余贼奔上海浦东曹克新击倭鏖战于嘉定之高桥兵溃越二日复整而大击之又复大溃败倭犯上虞会稽者典史吴成器督众剿灭之龛山官军尽平之嵊县十二月选练南京卫军一千人使守京以都督堂领之孝陵卫三千人使护陵以丰润伯曹松领之名二营曰振武开矿四川山东赵文华击贼无功谩言水陆成功江南清宴请还阙供本职许之山陕河南地大震压死官吏军民奏报有名者八十三万有奇不知名者无数户科左给事中杨允绳御史张巽言劾光禄寺丞胡膏侵牟多金丁法司验问膏以允绳谤上玄修为解上大怒诏逮允绳等送镇抚司掠治镇抚具允绳狱不及巽言上切责曰旨云等也如何脱巽言不治夺其俸皆下之法司刑部尚书何鳌等坐允绳仪仗内诉事不实者绞引例充军膏妄费受赃为民上诏廷杖允绳巽言允绳论纹如律颂系之别降巽言于外任建紫皇殿成严嵩病上谕阶本嵩病犹勉入直敬畏天敬畏君也兹闻其笃细邪之物快哉其传示世蕃孝侍母怠虏犯神木参将杨璘死之赐赠荫立祠 
　　三十五年正月辛酉朔命朱希忠摄拜天玄极殿羣臣望朝奉天门赐直臣衣曰卿等直侍朕家娱亦废它等犹不遂心孰非臣耶我下谕元辅计立帝建储我须闲元辅骇生疾天不可违我且止衣非正赐少御春寒焉守备王伦等扼倭曹娥江追歼之于三江调河南兵御倭令浙江练乡兵二月以山陕河南地震敕户部左侍郎邹守愚往祭其山川社稷城隍及所在帝王陵寝领白金四万从便宜赈之举大祈岁典七日赵文华还上言臣还时大都南寇已灭独零贼未尽殄耳上疑其诳数问嵩嵩为支吾对文华因言南寇所未尽灭者坐督抚杨宜不称独胡宗宪可代宜易置宜用宗宪上然之会御史惟中劾问诏罢之宜罢吏部尚书李默推南京户部右侍郎王诰以代文华既被上诘问因谋告吁自解上言宗宪才实可用尚书默故与臣异同臣劾张经经属默同乡思为之报复臣论曹邦辅默党留之东南寇至未解皆繇默不奉公推贤致是因摘默部试选人策目有引汉武唐宪事实拟上怀谤讪上大怒下礼部三法司及科道官皆覆称默褊执失大臣体策目所引尤不宜言上以其党护切责尚书王用宾等各降俸三级下默镇抚司考讯刑部尚书何鳌遂坐默比子骂父者律绞上曰律不着臣骂君谓必无也今有之矣其加等处斩锢于狱因黜宜为民逮治曹邦辅以胡宗宪为兵部左侍郎兼都察院佥都御史总督浙直军邦辅竟坐戍默从狱中咽金死三月命大学士李本暂掌吏部事是时严嵩子世蕃专恣贪焚政以贿成赵文华一出江南之公私匮竭刑赏倒置士论恶此三人已甚嵩虑有它故欲排锄其异已者本承嵩指上言近者当事用人迁擢一出货营贤否尽狥爱憎以致庶绩日隳南北多寇虽陛下焦思于上屡更数易未有能分主忧者两京大小九卿及在外督抚诸臣臣不识忌讳欲为陛下分别其人定拟去留以请许之本困列诸臣为三等吴鹏赵文华严世蕃陆炳冯天驭何鳌沈坤等二十八人为上等鄢茂卿徐履祥赵贞吉等七十人为中等杨行中葛守礼艾希淳郭鋆陶邦修等十有五人为下等上皆如所拟已复命一体考察两京科道官以闻即亦皆如本请诸御史考察无害者人杖四十乃留之遂加本为少保兼武英殿大学士以工部尚书吴鹏为吏部尚书鹏举赵文华自代从之仍加文华太子太保以赏讦发不臣功以国月不足推广入赀之路建祈年祷雨醮于洪应雷宫百官素服办事口修省贼酋徐海拥诸倭复大至分数道入自浙东西至江南北弥满海复导柘林贼陈东所部数千人逼乍浦焚舟登岸人各殊死战倭入古田指挥使刘炌副千户王月死之赐赠祠四月停刑止屠以祷雨雨降上悦严嵩率百官表贺倭破慈溪杀温州同知黄钏军民死者亡数子钏赠荫祠死所倭犯镇江瓜仪等处大烧漕粮江北倭流劫至图山无为州同知齐恩率其子尚文嵩及其豕人击败之遇伏力战恐倭复攻破戡溪余姚省祭官杜槐死之皆赐赠荫有差俞大猷董邦政击倭宝山胜之佐击将军宗礼以河朔兵九百人击乍浦倭万余于崇德三里桥三战三胜之徐海气大阻会桥陷军溃礼与镇抚□槐何冲忠义官霍贯道皆死之皆荫叙有差建谢雨典于雷宫三日上曰今大小官以私情乘空铨除无数侍上者十百人中乃一二侍读讷修撰春芳供撰久劳其俱升为翰林院学士右春坊右中允份文学可称令入补撰文重玄事焉五月倭乘胜烧劫桐乡围之浙江廵按御史孔昭请简才望大臣一人督兵应援且以为南京保障从之敕兵部右侍郎沈良才兼都察院右佥都御史行上故数以江南倭诘文华至是复谕嵩令文华具举倭实情对嵩知上觉其欺教文华自以其意请复视师嵩从中为言收良才之命命文华总领涿保定河闲及河南山东徐沛等兵以往悬劝借赏格以备倭上曰古礼因事索鬼神焉南北欺犯其遣大臣祭告于郊庙社稷行礼乐歌五成用性倭自慈溪入海听抚贼毛海峰等助官军追击之鱼山胡宗宪使人说下桐乡贼徐海与陈东自携乃退屯乍浦桐乡之围解遣通政王槐取矿玉旺峪益王厚烨薨敕建真武殿于齐云山六月造帝真殿倭劫湖州等处苏松倭遯出海总兵俞大猷追击大败之浙江倭陷僊居趋台州副总兵卢镗等击胜之虏三万余骑犯宣府游击张弦迎战死之一军尽没中军官陈徭千把总缪策陈镇张瑞等俱死之赐赠荫有差开矿河南严嵩再满九年考奖敕赐宴荫一子七月建延生典高玄殿五十日取中库银十万为内供献西苑双穗榖于太庙徐海擒陈东等以献海自退营梁庄以其乍浦巢委我我军大破平之八月以徽玉载埨不法追收故所赐其父恭王真人印万寿节命朱希忠摄拜天玄极殿羣臣望朝奉天门举承恩大典于内殿陶仲文顾可学皆言芝入药可寿命分采之玄岳龙虎鹤鸣三茅齐云及五岳诸山上曰当职者怠龙涎香多年访求未得故所遣广东福建官记其罪趣之更遣一官求之于云南上曰芝与香亡论臣民得者许自献死平民诚献芝五本赐银币胡宗宪大集保靖河朔永保兵进剿徐海于梁庄大破之海沉河死而倭寇尽平上曰玉旺峪所进矿银转胜于初可仰承天地锡更访采诸未开之场显金玉露形昭太上玄风焉户部臣言圣德敷被帝锡佳宝不宜壅阏无用之地请如旨宣示四川山东河南有司以称天地降祥及圣主足国裕民之意报可九月虏入辽东指挥刘洪臣千户黄相李承宗百户管振死之废徽王载埨为庶人禁高墙除世封载埨自杀杭州大火燔民舍三千余家上曰冬寒可念礼部止采芝民毋行礼部臣言臣向未敢请今敢不如诏上曰为近畿者耳玄岳诸山采如故母后举秋报大斋洪应雷坛七日以倭平遣祭告郊庙社稷帝王神祗受百官表贺论平倭功十月丙戊朔日食御医果进玄岳仙芝赐彩币虏十余万驻牧大同边外分入犯参将孙朝张环等击却之倭入诏安县播州苗贼卢阿项等平十一月虏十余万入辽东广宁塞总兵殷尚质率游击阎懋官等御之亡其卒千人力屈死皆赐赠荫祭祠上曰元辅嵩年七十余忠顺罔怠朕心弗安其免廷贺苑直赐腰舆建景圆一阳二典于万法殿十四日冬至羣臣望朝奉天门两广督抚侍郎谈恺讨平洞贼陈以明论功有差虏十万屯青城分犯一片石三道关诸处总兵欧阳安拒却之十二月山东贼杨思仁平追赠许逵三代祖父赐诰命献陈东之俘虏犯环庆等处都督佥事袁正等率兵拒之俞大猷击余倭之驻浙东舟山者大破之倭尽平 

　　名山藏卷之二十六 

　　●名山藏卷之二十七 

　　臣何乔远恭辑 

　　典谟记二十七 

　　◆典谟记二十七 

　　世宗肃皇帝六 

　　○世宗肃皇帝六 

　　三十六年正月乙卯朔命朱希忠摄拜天玄极殿羣臣朢朝奉天门上曰景元祝典已诏诸司停封九日顷者朕受寒侵仰事上玄礼不可减其增修七日展日而致敬二月虏入大同破拒胡堡南犯威远平虏天城等村堡三月建大祈典于大高玄殿岁祈典于洪应雷宫各五日宛平民道等进灵芝赐布绢人五匹廵按河南御史昭进五芝二十八本上曰芝五仰承天恩其进御虏寇延绥总兵陈凤死之赐赠荫祠死所虏犯大同指挥杨汲百户李潮死之皆赐荫四月虏大入永平迁安等处副总兵蒋承勋力战死之越二日出境总督蓟辽兵部左侍郎右副都御史王忬以闻兵部覆奏上曰虏杀掠近畿诸臣来不能拒去未见追尔等不从实参治显有同遮之情其命御史核之已御史惟平核上上曰贼非时入犯既预侦之矣乃令得利去王忬夸张力战忠心大不如初姑降为右侍郎兼右佥都御史惩欺怠焉因降革它诸臣有差而予承勋祭葬赠荫祠死所火星逆行二舍敕诸司修省禳于洪应雷殿崇王载境薨丙申奉天殿灾华盖谨身二殿文武二楼奉天左顺右顺午门一时毁火两日乃息羣臣疏慰报曰天垂无前异朕战惧若涉太渊罪在朕躬尚敢他饰子职畏亲惟有感眷为顺壬寅诏曰朕惟皇天廾命暨二亲贻庆入奉大统三十六禩于兹矣曩大遭无前之内变荷天恩赦佑以复生刻感难名身命是爱但赖臣劳之一语原非虚寂之二端天心朕悉朕忠天鍳昨因时旱祷泽于雷霆洪应之坛方喜雨膏随有雷烈正朝三殿延门及廊一时烬焉仰惟仁爱之笃垂总属朕躬之咎重下兹罪已用示臣民凡在位者首体相关敬畏宜同未可肆幸乐之心要当竭国民之念共图恊恭勿乃我弃倭复至南通州攻城不克分犯如皇泰兴复有倭乘七艘自金沙登岸以殿灾举高玄大坛典五日倭至扬州进犯高邮金沙倭犯如皋至泰州谕礼工二部曰朝堂无不复之理当仰天慈勿或卖直为忠狃时作敬其先作朝门午楼焉五月泰州倭犯扬州高邮倭犯宝应入之扬州倭犯天长入之复入盱眙清河皆烧劫而去遂侵淮安府入劫安东县六月参将刘显击倭安东败走之以财诎裁官吏冗员上谕礼部曰殿廷之灾不及大内上天恩宥朕当祗戴其举醮干清宫九日诸司停封如例停止陕西采矿取中库银一万备内供七月封益世子厚炫为益王诏顺天府买办珍珠并下广东开采各四十万颗有奇八月万筹节命朱希忠摄拜天玄极殿羣臣望朝于端门总督都御史胡宗宪进鲜芝七十本廵抚福建都御史阮鹗一百四十本廵抚江西都御史马森一十六本以贺筹上谕吏部曰直赞撰文公希忠岁加禄百石伯承裕加少保都督炳少傅辅臣嵩兼支尚书俸阶加少傅本兼太子太傅尚书山加太子太保侍郎朴瓒炜各加太子宾客仍与二品服除侍讲二字学士讷春芳份各升太常寺卿兼翰职如故示嵩毋廷谢上已稍闻赵文华视师江南黩货殃民状至是责建朝门甚急欲以观于述职之臣四夷之使文华不能即奉旨滋不怿文华故拜嵩为干子嵩告上曰师生屡为言至是上谕嵩曰日以朢之夕召工部入理门楼木备建造乃诿诸未敢曰未敕无专责者大臣不任事可见文华志不若昔今闻其病生不谕责之不早成嵩计之嵩未知上意言文华连岁视师致劳疾工正事繁请钦命专责者更增设一侍郎佐文华部事从之文华随上疏请假上特命回籍养病以刑部尚书欧阳必进代之丁未兴重建午门工上决人君百为万用靡匪天也我皇祖名门奉天义取尔然已身坐之未安耳今两蒙灾示决不可复礼部其集议门名闻是月晦日赵文华子锦衣千户恩怿上疏请送文华还家上建万寿醮故命停封尽八月而恩怿以是日具疏意计彻御在来月上察而恶之九月朔上曰文华滥杀无辜生命朕大宥之以少宽任事之臣而劝后者朕吉修停八月封累谕矣厮恩怿未尽八月疏病告好欺亵也文华姑革职为民恩怿削官边戍之因责礼科都给事中江等不参举皆执杖之斥为民下文华视师江南诸不法状示嵩曰卿勿以弟子为意嵩佯惊惶恐对乃罢是时中外鼓舞颂圣断礼部类奏五岳及方内名山所获芝凡千本有奇杀口外民沈炼荫宣大总督都御史杨顺一子为国子生上曰重建明堂事义至大天神垂佑苇可久也何必曰楠杉坚朕闻正德中视干清工者不自谓怠乃曰皇兄在豹房令无亟朕久不临朝臣下欺上恐亦尔咎几在臣民竭力尽忠必束之毋以待殿材为解取太仓银十万为内供十月建秋成报典于大高玄殿五日再诏采芝于四方故礼部左侍郎朱隆禧卒家人请祭葬礼部执弗与上曰隆禧调护朕有功所进方药香衲至今在御其特以恩许勿为例上亲告经始殿廷于大高玄殿而举典十一月蒋洲说王直自倭至胡宗宪诱擒之直余党惊叛据舟山阻岑港自固虏拥众数万入大同右卫抵应朔怀马一带攻破七十余堡杀掠甚众廵抚大同都御史朱笈以闻命革总兵龚业职衔降笈俸三级使廵按御史路楷核实总督杨顺功罪以闻顺惧赂嵩父子自解以大光明殿成及景命修报遣祭告朝天六宫上曰是典礼特隆重者诸司其停刑止封吉服莅事自是日至于来月之朔毋怠毋欺冬至羣臣望朝于端门兴建大朝门工虏酋辛受黄台吉夷妇桃松寨私通其部月惧诛来降杨顺纳之辛受怒大掠大同塞围右卫城请归赵全丘富者易妇顺送与夷妇辛受竟不归全富围右卫自若十二月祈雪朝天等宫广东扶藜葵梅诸山峒贼冯天恩李汝瑞等平山西平遥贼田武平以水灾免辽东诸卫所税粮预发太仓银五万优恤之 
　　三十七年正月庚戌朔命朱希忠摄拜天玄极殿羣臣望朝奉天门光禄寺火上曰天火也自马从谦以来邪党日多兹其应矣下大官署正照等于法司黜为民虏围右卫益急城中困甚上大虑之命发帑银十万赈济雪严嵩等疏贺嘉答之倭犯潮州鄠县散官王金聚芝为山以献曰仙应万年芝凡百八十余本有径尺八寸者上悦赉金币建首祝景度吉典于内殿九日御史路楷勘应朔报命言虏至杨顺率诸将镇等击败有功罪在朱笈龚业嵩为言于上而顺又得荫一子镇等升赏有差二月悬大工开纳例有锦衣卫匠余岳输金二千三百乞升兵部奏授本卫指挥佥事子孙袭一辈兵科都给事中日新等言国家锦衣之职比古吾贲非特恩不授抚异功不袭县官即急财何至藉一工匠余资滥朝廷名器上善之命改岳千户夺兵部司属官俸三月右卫急内赋匮竭户部尚书方纯忧惧不知所出乘间陈帑藏空虚状因条便宜七事上曰钝所议第可备将来安见有为国忧思之忠可为右卫应卒者钝惶恐谢因命发太仓库金五万及紫荆关新城仓浮图峪官兵米豆三万石于大同以济之建大祈典于万法殿九日三月上曰右卫危在旦夕朕甚念焉边臣屡求粮饷户部不时给好感视也工部其暂赍工资赃罚等银五万于右卫二万于蓟镇兵部发马价银一万于宣府急济之九卿科道官曾任廵抚二司及有司习知各省钱榖有可设法计处者各明白条奏大同战守事宜及文武官有宜更置者兵部亦详议于是别调朱笈龚业升山西副使杨选为右佥都御史代笈改山西总兵张承勋为大同总兵代业蜀王承爚薨刑科给事中吴时来言总督宣大侍郎杨顺莅镇以来所请帑银亡虑三十余万而该镇兵食日见羸虚虏披猖时往往杀愚稚民报首功不能一矢効尺守纳虏逋妇论矜自多黠酋胁索取以予之失体损威臣民叹愤而御史路楷受顺贿金秘不以闻去冬虏屠应州堡七十男妇死者千计即楷初疏亦云及奉命勘覆则为之诿责守臣以所杀边民侈为顺功兵部尚书论雷同附奏滥予世荫无章甚矣夫近者大同右卫上轸圣怀而当事之臣朋比不忠交相欺肆一至于此臣诚恨之愿陛下一大创此三臣者上密问严嵩嵩比之上特命逮治顺楷权代以兵部侍郎江东因黜论为民代以故兵部尚书杨慱并改户部尚书钝于南京代以刑部尚书贾应春辽东大饥人相食预发太仓饷银五万优恤之建二祝景度吉典于内殿九日御史仪望给事中佑言福建提督阮鹗猎取浮誉以得美官行部所至帏帟盘盂率缘饬绮绣珍宝日集金工鍜铸罍修京师问遗倭入仕其出没则加派繇赋遗金缯舟舆送之出境而已臣恐其罪不止罢斥上大怒械治之京师既至黜为民上曰今右卫困极朕闻城中将变尔东用心急处毋诿诸权代总督不待再推即暂以尚书慱往任之御史万民英奏臣廵视蓟镇见墙子岭白马关一带边墙皆苟且幸成旋即圯坏以故虏得乘之盖今兵部侍郎吴嘉会故任廵抚时所筑乞按核钱榖之数论破罪上命锦衣先逮嘉会下狱遣科道官往按之已黜为民虏寇永宁蓟镇宣府相继告急命听征官军还营操练以备京师而少缓殿工之役诏恤京商刑科给事中吴时来邢部主事张翀董传策交章论劾严嵩纳贿误国状上曰时来所言顺楷已行之矣彼本讥朕事玄怠政故先攻一二远臣次及辅首必有主使同计之人锦衣卫其与翀传策逮送镇抚司讯究之已三臣百掠不承谳上俱发充军嵩乞罢上优诏不允四月杨顺路楷逮至刑部尚衵郑晓论顺死楷为民因奏时来言楷受顺金须勘证有则罪不止削籍上命系顺楷狱命兵科给事中郑茂往按之海上倭大至犯台温诸处及福建沿海府县以右卫围未解复黜朱笈为民褫龚业职下御史问之虏困右卫益急上数问大学士嵩嵩意欲弃之不敢显言上益命措饷发兵前后动发太仓之储数十万计使兵部左侍郎闵煦兼都察院右佥都御史督救之以辽东大饥出户兵二部库银三万发赈胡宗宪得白鹿于舟山以献上悦赐金币礼部请告庙受贺上曰今奸臣叛民南北勾贼本谤我事玄天眷赐瑞固非一独宗宪人心不冺以此进耳其命希忠代献太庙表贺已之裕王妃李氏薨不称薨曰故礼如筹定王继妃吴氏丧江东杨选张承勋大集主客兵严部夺右卫围虏悉拔帐北遯围解上征东还赐二品朱衣一袭论选等功有差命杨慱广赈恤缮墩堡练丁壮计善后畧从便宜具奏建景命瑞典于御仙宫九日倭攻福清破之执其县令举人陈见率家僮御倭不克与训导邬忠涵被执骂贼死祈雨禳风于内殿倭攻惠安县知县林咸率丁壮御之五昼夜乃引去逐之死于鸭山五月倭焚掠南安县建三祝景度吉典于干光坛五日福建倭出海口港参将尹凤等引舟师击胜之六月倭分犯兴泉漳诸府攻福清南安二县破之遣督造甆器三万于江西以备醮坛之用浙江倭分掠乐清永嘉诸县指挥刘茂朱廷纶千户周宾李爵刘源死之乡官致仕佥事王德赴以义兵亦死之赐德赠祠祭荫茂等皆袭升其子二级新建朝门午楼东西角门左右顺门阀左右门成权名朝门曰大朝门建寿明殿于内苑七月建景祝吉典于大光明殿七月初上从熜督尚书杨慱请以蓟镇一卫兵听宣大调遣总督侍郎王忬执奏蓟镇古北诸口川原平旷无险可守独恃入卫卒拥护陵京奈何听它镇调发上曰故有旨令蓟镇练兵画区守今八岁矣幸虏不至即一卒不练每遇秋防专倚调发频年远戍糜粮饷岁复一岁何时已也兵部其遣一郎中与廵关御史阅数以闻遂命郎中唐顺之往修景度四祝吉典于内殿十四日以岑港海寇未平夺总兵俞大猷参将戚继光职级令胡宗宪督剿之封崇世子翊■〈金爵〉为崇王闰七月死苑进瑞榖献庙受贺赐督理农事户部侍郎高耀金币杨顺路楷之被逮也狱成矣所遣郑茂特按其受金一事耳至是茂还言楷受顺金虽无证要吴时来言皆是顺楷宜重比先是顺楷相比为奸朱笈不与闻也桃松寨之事笈顺大左顺等谮之大学士嵩别调笈笈未及代而顺楷已被逮人皆以为快嵩心丑之笈黜为民未慊也方顺楷逮时上怒嵩不敢解故示意刑部尚书晓请令茂出按以缓其狱及是茂还报上怒解晓乃阿嵩变其狱辞更免顺死论戍楷降边方辞插入笈逮之亦坐以顺所坐于是物论大哗嵩父子胡宗宪再献白鹿于齐云山上曰一岁二瑞天眷非常命告谢玄极殿太庙以宗宪忠敬升其俸一级百官表贺大朝门既成放休工匠以来岁冬隙举殿工焉礼部请贺上曰朕仰荷天简以宗人入承祖位非它所为欺我之邪初则夺亲诬天至今尚非一二近二藩作逆无右去年火燃朝堂不臣者方相庆自得谤我事玄废朝信方士近佞臣也何贺之为以寿明殿成及圣旦屇期建祝建典于内殿停常封尽八月建大斋朝天宫三日夜八月万寿节命朱希忠摄拜天玄极殿羣臣朢朝大朝门虏犯永昌凉诸州围甘十四日乃遁庚申月食虏犯宣府赤城等处游击董一奎等帅兵御却之把总冯尚才战死九月上谕严嵩曰古人三十即求补益况年老气衰太上孔子皆示人以妙不可违焉人元之丹比金石胜卿当服之建秋报于万法殿九日唐顺之阅视蓟镇还报命上曰各区缺兵至三万不补且一卒不练督抚官何职也王忬及总兵欧阳安其各降俸二级令严督将领取见卒实练之岁以五月奏请遣阅视期以三年有成不则科臣参劾之十月岑港倭巢柯梅胡宗宪屡讨之不克南京御史珊等劾宗宪私诱王直老师纵寇滥叨功赏请追夺之上下廷臣集议其去留议上即手答曰妖逆贼直罪浮贼全富本宗宪计获之会彼奏上玄瑞小人嫉功遂尔有言朕下诸疏付丞弼议拟用存公论乃亦不分是非明功罪也宗宪其用心平贼如旧副简眷焉未几宗宪上疏自辨上报曰卿讨获妖贼人所皆晓特以献瑞故人不敢指引特引军事害卿耳卿宜竭诚展布以平余氛不允所辞礼部类进四方芝千八百六十有四本诏更广求径尺以上者命唐顺之往视师浙江与胡宗宪恊谋剿贼泗水涌出大木一命舁京造殿东虏大寇辽阳清河等堡总兵杨照副总兵刘岳帅诸将分击胜之西虏亦拥众渖辽外闻我兵既东乘间深入照复驰赴之虏亦引去北虏王蛮十万骑薄界岭口建昌副总兵马芳御却之虏更分掠边山等处把总冯时雍死之其明日虏还奔界岭口芳及总兵欧阳安等力战败之论功恤录有差十一月冬至以夜寒赐执事郊坛官金币明日百官望朝大朝门柯梅倭驾舟出海总兵俞大猷等自沈家门引舟师横击之倭遯入闽广间敕三法司曰刑以弼治当则气恊庥祥自至否则上干灾沴生焉是以古帝王及我祖宗罔不慎斯朕固本祈天为民造福矜恤庶狱惓惓于怀何近年以来司狱失人深文鍜炼甚或贿嘱颠倒是谬近安陆幼男一魁二命枉刑母又被捉情无所告远叩朝扉以一推之岂止百数尔三法司宜体朕心多思矜恤都察院通行抚按申饬司府州县省改前愆天地神祗照鍳在上惟公惟慎自能保禄而昌后如不恭命明法幽谴必不一逭钦哉丙戌上亲祷雪洪应雷宫丁酉雪羣臣表贺十二月初命都察院岁差御史一员稽刷光禄寺钱粮月籍支费进览 
　　三十八年正月癸酉朔命朱希忠摄拜天玄极殿羣臣朢朝大朝门倭千余人突犯饶平海丰攻破黄冈城流劫海阳潮阳惠来等县以大学士严嵩年八十赐肩舆直苑支伯禄嵩辞诏岁给禄千二百石如先朝兵部尚书靖远伯王骥故事赠集乡兵杀倭者永嘉县良医王沛为太仆寺丞予祠赠荫二月建春祈典于朝天宫岁例祈年典于大高玄殿各三日丁巳月食广东倭犯诏安漳浦虏酋把都儿等率众数万进逼三屯三月入潘家口自遵化东掠至迁安蓟州玉田屯五日乃去逮系总兵欧阳安等九人论死停总督蓟辽保定都御史王忬俸降顺天廵抚都御史王轮二级外调之遵化民张应相李朝举李梅张冲灵张德窦汝楫麻鉴等力战死虏予赠官广东贼流劫归善等县倭自象山犯浙西副使谭纶击败之倭既遯入闽广间福建人大噪谓胡宗宪嫁祸于闽宗宪参论总兵俞大猷不蹙倭柯梅坐令得奔□两省间诏逮大猷京师治之戊戌亲祷雨雷宫辛丑雨百官表贺告谢六宫庙倭犯崇明四月掠扬州海门等处裕王长子翊釴薨进封为世子祭葬如世子礼倭大入福建沿海诸郡攻福安破之江北倭趋通州总兵邓城御之败绩指挥张谷死之倭遂进据白浦镇廵抚贵州都御史郭翀擒得共晏贼李昂等论功有差副总兵卢镗攻化倭于三沙胜之福建倭围福州城参将黎鹏举击胜倭于海中刑部左侍郎杨大章告病上疑其诈命太医院官验实乃放还先是江北副使刘景韶击白浦倭三胜之倭大聚其众谋西犯扬州景韶复追杀之潘家庄而通州倭尽平倭大屯庙湾合攻淮安廵抚右都御史李遂督参将曹克新等大战于姚家荡大败之余倭仍保于庙湾上悦赐敕奖遂刘景韶追击倭于印庄乘胜追击于新州焚之新河口而江北流倭尽平以唐顺之为通政仍与胡宗宪共事盗火太原公廨五月倭犯宁绍台温是时江北倭惟庙湾大屯未平李遂环天以困之唐顺之以为玩寇持兵先军我兵死伤甚众倭解福州围烧劫同安县廵按直隶御史方辂论劾总督都御史王忬虏屯佰州已有谍报忬身任总督重臣所当居中调度令人力捍之潘家口要冲乃信诒言轻身东援虏骑已西我反东阻复纵中军私调将官更易主令人马奔疲节制失策宜亟黜为民上曰忬官久怠贼其逮治之京师代以总督宣大山西兵部尚书慱既逮至下镇抚考讯法司当忬罪戍边上曰诸将皆斩繇军令指挥之误出令者顾不治拟律如此耶乃下狱论死倭攻永福破之福建山贼突劫永平泰宁龙岩归化等县永定知县许文猷汀州通判郭子进督兵剿平之裁冗官更建玄圣五龙亭庙湾倭被围日久刘景韶载苇焚舟严兵逼之贼濳出海遯而江北倭尽平大学士徐阶满九年考改吏部尚书赐奖敕六月亲祈晴洪应雷宫诏百官斋三日以陶仲文八十遣使存问加官其子与五品服俸虏犯宣府东西二城住内地旬日乃引去丙寅雷击奉先殿外南西墙七月命总督仓场侍郎具银库出内之数每两月进览三沙倭繇海门县七星港突犯江北参将丘升死之予赠荫袭祠刘景韶击七星港倭于扬州火之贼宵遁八月京师大霖雨祈晴于雷殿万寿节命朱希忠摄告天玄极殿羣臣望朝大朝门李遂献白兔二告太庙甲寅月食云阴不见副总兵刘显破江北倭于白驹场尽殄之辽东饥遣御史赍太仓银六万两名籴赈给之九月修显陵及飞龙等殿工作建秋报大典大高玄殿十月设广陵县以瑞雪及秋祥迭降诏法司停刑太玄都殿成十一月许朱熹裔孙以慱士奉祀婺源者世袭建一阳钦天宝典大高玄殿九日冬至羣臣朢朝大朝门改陕西州属渭南醴泉隆德洵阳石泉沔诸县隶府十二月辛丑亲祷雪内殿雪上悦百官表贺赠故苏松兵备右参政任环为光禄寺卿祠苏州荫其子召杨慱还特加秩少保 
　　三十九年正月丁卯朔命朱希忠摄拜天玄极殿羣臣望朝大朝门建启箓迎恩典大高玄殿二十五日虏犯宣府洗马林等堡副熜兵马芳拒却之盗入泰兴二月举岁祈禋典大高玄殿三日胡宗宪谳上王直狱命枭示之浙江兵部议擒直赏上曰玄佑也不奏谢人心欤命告玄极宝殿而论宗宪等功有差修都城总兵徐仁等击虏舟山胜之上曰财用今不若祖宗时何也朕览户部所上籍入少出多嵩其与尚书坤议之何有长算可得充者修祈年典洪应雷宫七日故春坊中允郭希颜上书请分封景王以安储贰疏引往岁圣谕有建帝语上谕嵩曰立子为储是矣帝当谁建耶今不忠之臣不义之民不言君而攻相以君相久位矣朕欲下希颜疏于诸大臣则谓大臣谀也其下议之耳目官于是礼科都给事中璧等议上坐希颜妖言惑众律即其家斩之传首天下以水灾赈顺永饥民倭劫潮州三月琉球使请封者言寇方扰海请自赍诏月还不敢劳使者不许国子监祭酒沈坤家居跌宕负气乡人恶之南京御史林润以风闻奏坤居乡暴横状命逮京系治之坤竟死狱中南京振武营军以索粮噪乱逼总督侍郎黄懋官私第杀之上闻逮治为首者使南京户科奏所以上曰今小民无怨君之念多为臣者求改新政快意耳朕览南京事若五堡初作非军敢为皆臣使之张文锦犹可诿无心黄懋官即郭希颜沈坤辈欺天无君故违不为懋官勒减军士粮虽死罪首也其追革职为民以副都御史鄢懋卿清理天下盐运求五盈尺芝于天下虏屯喜峯口窥蓟镇大同总兵刘汉出塞掠之于河始远徙以近畿饥流民多就食京师者详议赈济事宜虏五百余骑攻陷广宁中前所杀千百户各一人虏大入寇一片石等关参将佟登游击胡尧焘指挥谷承功守备牛相等御却之出关至芝麻湾而还各论功有差上谕丘部朕闻四方盗贼蜂起有司欺怠不问其亟示抚臣督属抚剿务俾除靖有不悉心者以名闻建祈民醮洪应雷宫十五日四月南京兵部侍郎李遂擒得振武营乱军山等二十五人下兵部当山等枭斩不待时上命三法司与科道官详之改以秋后决上曰廉无自远之理必因堂高士卒辱大臣当斩若时君立新帝者必法外凌迟矣但黄懋官心存欺谤全尸而死失刑已甚兹所获亦未果知当否其再议乃仅坐首恶三人余皆发戍边未获者悉贷之赈顺天饥民追赐岳怀王名曰厚熙以便醮坛追荐复设都御史一员提督南京粮储改督漕右副都御史章焕为之虏犯辽东广宁大掠而去套虏寇宁夏河东毛不刺诸处总兵赵应御却之五月赈山西饥民福建山贼倭夷并起攻掠平和诏安等县破崇武所城复起王邦瑞为兵部尚书恊理京营戎政六月建天宝大典于大高玄殿停常封至八月二十日止七月虏犯蓟州游击胡镇等击破之祷雨宫中大同总兵刘汉俞大猷击虏板升破之论功有差取太仓银二十万为内供章焕故廵抚河南既得督漕之命将行言中州妖盗并兴失今不图恐成大患因上经畧中原疏八事上以言之一统全盛之时心厌焉唐王宇温薨八月上曰直赞诸臣効诚年久未有加与何以重君上事帝之典公希忠赐爵禄二臣嵩炳各岁加禄米二百石二辅阶加太子太师本加少传秩宗山加少保卿贰朴瓒炜各支正二品俸少卿讷春芳份各升礼部右侍郎兼学士嵩子世蕃仍兼支尚宝卿俸以答朝夕左右之勤胡宗宪献芝草五白二上悦特命赐白金五十两金彩鹤衣一袭礼部请谢玄告庙许之建万寿大斋朝天宫三日夜万寿节命朱希忠摄拜天玄极殿羣臣望朝大朝门戊申月食上嘉郭朴直赞恭慎特加太子少保以为南礼部尚书朴言臣幸效诚玄撰不愿远阙上说玉亡上曰天降灵物朕固疑其尘寰不久设兴安县九月虏寇大同越关大掠五台崞县建安神异典大玄都殿七日秋报大典大高玄殿三日玉熙宫成虏犯米脂诸县十月建金箓酬恩秋报大斋朝天宫三日夜永寿宫成东川营长阿堂与沾益土官九鼎相攻廵抚都御史游居敬调兵剿之廵按御史大任言居敬不待会勘轻动五万师冀不可成功恐生意外变命逮讯之已谪戍边建秋成典于洪应宫命景王之国诏兵部严督所司捕畿内盗上曰今秋天降奇祥仰钦恩赐其暂免行刑以临德天津三仓米赈饥民封蜀世子宣圻为蜀王赵王厚煜自缢薨十一月南京给事中负图劾粮储都御史章焕赴任迟延上故厌焕前疏下旨曰章焕专事论论久欺谤其逮治京师既至谪戍之亲祷雪雷宫千步廊火将郊上谕礼部曰朕敬天不怠郊祀大重事其命百执事益毖虔冬至羣臣望朝大朝门倭攻永春陷之流劫德化同安漳平间十二月以雪未应遣祭告玄极宗庙社稷及各宫庙上谕户部朕闻民死冻馁甚众其即发仓米万石糜之尤饥寒者给食一器更与米一升露死者五城御史令掩瘗之陶仲文卒加赠特进光禄大夫予谥赐祭十坛葬之以伯礼陵炳卒追赠忠诚伯予谥赐祭荫雪严嵩等表贺陕西廵抚都御史軏廵按御史秋得白鹿于商南山万寿宫前芝丛中遂致鹿献芝赐钞币虏掠海盖熊岳等堡指挥李元勋死之录一子赐立祠祭葬倭陷潮州 
　　四十年正月壬戌朔命朱希忠摄拜天玄极殿羣臣望朝大朝门虏大寇五花营守备王世臣千户李虎等迎战于永桥败死告軏等所献鹿芝于玄极太庙二月辛卯朔日有食之微阴不见钦天监官言微阴一见同不食上悦礼部尚书吴山救护如常礼上不悦山引罪上曰山守礼之臣也当科官何不参者其以状对礼科都给事中东华等惶恐引罪上住为首者俸罚其余半年遂行谢典于大光明殿三日礼成羣臣表贺发临德徐三州仓赈齐南六府江西贼冯天爵等平建春祈大典大高玄殿三日赵王自缢王妃与其子载垸移诬彰德知府傅汝砺通判田时雨以奏诏逮京拷问巳戍汝砺极边械时雨还斩于河南景王之国免面辞二朝上谕礼部春冷人疾其令太医院散药九门至于夏至风上曰其兵火慱示诸臣戢究而严边居有闲上谕嵩慱言诸边有备足无患今天风复旬日恐不可不预虑吏部左侍郎茅瓒病足久告上问嵩瓒惧言臣所患肢未末疾行差矣当即出敢再乞数日告上曰铨曹非养疴地其令去发天津通州两仓米二万一千石于顺天永平太仓白金万五千两于保定河闲等六府脤济重建祈年典于洪应雷宫七日以伊王宫垣僭制命毁之广东惠潮山贼起流劫海丰归善等县三月发米万石赈饥民流移入京师者南京锦衣卫指挥继勋得白兔于凤阳凤凰山下以献遣告于太庙羣臣贺建万春宫命礼部尚书兼翰林院学士炜直苑撰玄四月上曰朕闻药不投病馁民反伤又贫弱无济有力滥与失朕下令意其传示小民知执事者过也抑民饥流入京师皆守土有司失职不赈恤其出内库制钱三百万量地远近与为归资抚按官严督守令招集安抚之大风雨黄土昼晦命百官修省顺天府致敬而求霖安远龙南盗起山西饥发太仓银五千赈之以雨未足遣大臣分告诸宫庙百官素衣斋宿禁刑屠九日以得霖日止分遣使者六人建万寿醮于玄岳鹤鸣龙虎齐云三茅王屋诸山道士十一人赍香帛于各省抚臣祭镇海河渎山川之神命镇守湖广安远侯震醮承天玄佑宫五月以旱霾灾命大小九卿自陈南京池河新营兵变雨羣臣贺闰五月吉王载均薨严嵩妻夫人欧阳氏卒上命礼臣破例予恤典时世蕃无意归制嵩乃言臣老独子不可无侍者上许世蕃无归令其孙鹄嚄丧往六月癸酉月食建仁和宫七月已丑朔日食一分五杪礼部尚书袁炜言臣闻唐一行曰日君道也无朏魄之变古之太平日有不食月或变行避之或五星濳互其下御侮而拥之或涉交数浅或在阳历阳盛阴微则不食或德之依明而有小眚焉则天为之隐虽交而不食此四者皆教所繇生也皇上父事天兄事日羣阴退万象辉是以日佐班荣阴气销铄食一分与不食同臣等不任欢忭之至上悦闽广流贼突入江西掠万安太和诸处副使汪一中等战死赐赠荫祭葬立祠敕诸臣剿捕贼贼火玉山攻永丰破之以万春宫成建迎恩典于大高玄殿禁常封三十有四日上曰间者天降祥禾御田四十九本今岁五月恩滋应祈是月玄育生瑞当知恩也礼部请献太庙从之八月建万寿大斋朝天宫三日夜万寿节命朱希忠摄拜天玄极殿羣臣望朝大朝门上曰自慱名入朕恒虑边今秋恐有扰者嵩其语慱先遏之建秋报大斋大高玄殿三日九月广东贼张琏等袭攻南靖入之福建山贼袭破镇海卫城虏十万余骑犯居庸岔道口官兵御之故总兵官姜应熊先进遇围被创堕马参将胡镇力战夺之虏遁去广东贼攻陷福建崇安犯浙龙泉固原宁夏地震伤人发太仓白金八千鋠恤之总督蓟镇保定都御史杨选条陈边务下兵部覆上上曰蓟镇总督等官遇警辄张皇请调兵初谓权宜今十有一载矣未见减撤加挑选焉供饷繁费何时已卿慱历任蓟辽宜竭尽忠谋如何练主兵乃可免调边兵者大破格整理之再以方畧闻上曰夏霖应祷秋稼赐祥朕感玄庥其暂免今岁刑囚系狱如故十月闽广流贼自邵武转掠铅山贵溪等处参将戚继光破之山坊巢贼奔宁德还攻宜黄为南赣兵所败始遁建寿光阁封唐世子宙梂为唐王增城人湛寿鲁为其祖故南京兵部尚书若水乞赠官下吏部覆尚书欧阳必进言若水学问醇正士望所归宜许赠如寿鲁请上曰若水伪学乱政必进浮誉之夺其散官侍郎郎中以下皆停罚有差上以宣蓟二镇兵饷匮竭使荐大臣有才望者往理吏部以总督仓场户部右侍郎林应亮名上许之兵科都给事中益言应亮愿人也不足于敏达上下大臣再推因升右佥都御史霍冀为户部右侍郎兼右佥都御史以往调应亮南京顷之益复言户部有两侍郎曰刘大实赵贞言廷推不及乏才故也宜使致仕吏部覆如益言上皆命闲住责吏部尚书欧阳必进对状曰二位不堪何不先言降必进俸二级侍郎张永明一级司官反夺俸二月礼部类奏四方所进芝凡七百六十九本命明岁加意采五盈尺者淮王献白鴈二赐金币上曰天降祥羽其庙告十一月冬至以天寒赐摄郊者都督朱希孝御衣明日羣臣望朝大朝门礼部缺尚书会推及郭朴上责欧阳必进颛恣擅改玄撰臣今致仕即以朴代之上曰深冬未见正白农民切望朕竭诚祷雪焉会大风上曰其禳风而祷雪停刑禁屠百宫同之虏入宁夏进逼固原循下马关而西掠数日乃遁上所居永寿宫灾严嵩请徙南城焉南城者英宗之御也上不怿乃移御玉熙宫上曰朕御皇初宫二十余禩大变蒙恩久安玄事荷庇益感眷其以下月择日谢郊庙社稷如常仪礼部请诏示天下百官斋戒修省上曰非正朝也十二月御马房火毁九十余楹工部尚书雷礼言玉熙宫殿垫隘不称御居永寿宫成祖之旧宫也受命重地王气攸锺偶值灾变天启皇上鼎新丕基永延于万祀请及时营缮以承明眷上曰日谢罪郊庙风藏气爽皇天其赦悯朕以命大学士徐阶与工部侍郎衡董其事月食亲祷雪于凝道雷轩上复自玉熙宫徙居玄都殿闻京师内外多盗命朱希孝领官较兵部左侍郎葛缙领营兵入卫命廵抚官严督所司捕盗而抚民 

　　名山藏卷之二十七 

　　●名山藏卷之二十八 

　　臣何乔远恭辑 

　　典谟记二十八 

　　◆典谟记二十八 

　　世宗肃皇帝七 

　　○世宗肃皇帝七 

　　四十一年正月丙戌朔命朱希忠摄拜天玄极殿羣臣望朝大朝门修三廌吉典于内殿肃王弼桄薨二月修春祈大典大高玄殿三日罢亲蚕礼取户部白金二十万为内供福建倭袭破永宁卫以京城多盗命朱希孝葛缙昼夜卫西苑建春祈典洪应雷宫九日锦衣卫都指挥佥事严鹄献玉兔灵芝方士蓝道行献寿皆告庙受贺三月总兵石邦宪大破播州土舍韩甸平之玉兔生子二谢玄告庙羣臣表贺举恩生瑞醮二十五日万寿宫成上悦其速加恩阶衡等有差四月移御焉举迎恩大典五日羣臣表贺鲁酋土蛮等大举寇辽东东关驿锦川营破之上命杨愽计御使葛缙兼都察院右佥都御史往视军情上祷雨禁中鄠县散官金进灵芝五色授太医院御医上曰灵芝色数兼五非玄赐耶遂命希忠告庙羣臣表贺兔再生二子上曰玄恩重示延生之祥特为罕遇命驸马诏告太庙建谢典焉五月虏犯辽东副总兵黑春帅游击徐维忠等败之备御刘晋亦败虏于核木山捷闻上曰将吏用命玄赐也赏督视军情侍郎葛缙等功有差上忧南寇南赣都御史陆稳言三月中署平和县者府知事胡期亨典史谈蕴领乡兵与琏战城下贼少平和期亨鼓行甚锐皆惊谓有大兵至蕴麾众疾击之多所擒获会提督两广都御史张臬亦报程乡贼子云福保等皆就擒上大悦归感玄恩论诸臣功有差是岁当选庶吉士而严嵩柄国仕路溷浊进士贫者称贷以纳贿有贷于司礼太监锦者锦密以闻止恶之诏罢选以财匮命户部集议足国裕民计御史邹应龙劾奏严嵩子世蕃孙锦衣鹄中书鸿其家奴中书罢龙文不法状上曰人恶严嵩久矣朕以其赞玄寿君特优眷乃纵逆丑子负朕其令致仕予传去有司岁给禄米石石其家世蕃等下镇抚拷问之三法司拟罪以闻遂即升应龙为通政司右参议严嵩乞哀自劾不许巳法司坐上心蕃戍烟瘴鹄源龙文于边远卫上特宥鸿为民使侍嵩老嵩虽去上忽忽不乐也恐大学士徐阶不如嵩谨奉玄羣臣复欺谤曰朕遂传位裕王退老西内颛祈长生阶等谏上曰则必皆仰奉上命同辅君关玄修仙乃可臣下有再言嵩者并邹应龙斩之矣设平远虏寇辽东汤立古堡总兵黑春力战一日死之赐赠荫祭祠六月以徐阶言罢圣节文撰上曰凡月之丁卯前四日后五日止不急不吉封临时下谕者不在限于江西兴宁广东程乡安远福建武平四县间设镇城名曰伸威以备盗以俞大猷为恊守南赣汀漳副总兵方逄时为广东兵备副使弹压之久亦罢以宫灾龙涎香毁命有司急购之兔又生子四告庙受贺发太仓银三万籴山西以备虏以万寿节屇修迎恩大典于高玄等坛张臬以闽广江西兵剿张琏萧雪峰等平之告郊庙社稷百官表贺七月参将戚继光进剿宁德倭于横屿大破平之乘胜剿福清牛田寇又破之瑞兔四各生二子上曰天垂生祥于孟秋即朢仲秋前应朕生辰此又非常瑞其告庙受贺苑田嘉禾生亦命告庙受贺八月以上圣节建醮急得龙涎香而宫灾时有私收得者户部尚书高耀密购以进士大悦命倍给其直加耀太子少保万寿节命朱希忠摄拜天玄极殿羣臣望朝大朝门重录永乐大典九月以三殿成告郊庙社稷更名奉天殿曰皇极华盖殿曰中极谨身殿曰建极文楼曰文昭阁武楼曰武成阁左顺门曰会极右顺门曰归极奉天门曰皇极东阁门曰弘政西阁门曰宣治百官表贺诏天下阁臣请赦上曰赦者小人之幸民拽石挽木彼受赐欤论殿工恩司礼监右监黄锦等工部尚书雷礼并加荫叙工部尚书书杲支正一品俸录一子 【 杲工部匠藉也为匠作惰匠事工师逐之逃之野遇道人问所繇因诘之曰吾欲作一室九十九柱尔能之乎曰不能因教杲结构法殿工之兴也以欲月十九柱以符阳数独杲上应诏遂加委任】 以瑞兔嘉禾生建承恩大典命公溶等告六宫庙府部等衙门皆叩帝坛而奏香建秋报典大高玄殿三日十月福建新倭大至突犯福清福宁政和等处延绥总兵赵岢分部出塞击虏胜之建承佑总庆吉典七日封肃世孙绅堵为肃王江西流贼平广东官兵追捕张琏余党贼首林朝曦等获之潮寇悉平十一月福建官兵擒龙山贼苏阿普斩之虏犯山西神池等处大掠数火裕王第二子翊鎗薨追封为蓝田王命御史姜儆王大任访求法士秘书于天下臣民有进者赏南京户科给事中陆凤仪劾奏总督胡宗宪欺横贪淫十大罪诏械治京师遂罢设浙直总督郊之日天爽上大悦谕礼部臣曰朕荷穹眷大报礼成代者忠敬百执效劳宜有特恩遂加希忠等官秩有差虏大入犯宁夏清水营等处副总兵王勋战死赐赠荫世袭给殓金祠死所福建倭攻兴化府陷之十二月祷雪宫中甘露降显陵上大悦告郊献庙乙丑月食云隐不见雪百官表贺胡宗宪逮至上曰宗宪起御史皆朕擢用非嵩党三呈玄瑞近上玄秘皆致一手书任事数年不闻指摘近自应龙发嵩诸臣复弹罢大臣不已本兵始议获王直者五等封今罪之后来谁舆我任事其释令闲住 
　　四十二年正月庚辰朔命朱希忠摄拜天玄极殿羣臣望朝皇极门以伊王不如诏毁宫垣夺禄米三之二革其护卫广东倭犯惠潮二府御史凌儒请举用故修撰罗洪先上怒以为卖直市恩逮杖之黜为民甘露再降于显陵遣定国公延德往祭加守备太监恩一级守臣及供奉园陵者各赐金帛有差淮王厚寿薨设澄海普宁二县虏犯宣府掠隆庆永宁等处故大同总兵为事官刘汉战却之贼西行会大雪乃遁凡七日二月户部用太仓白金二万七千七十两购真珠八万千八百颗宝石三色五千块以进上以未有猫睛祖母碌命再购复购绿撒孛尼石红刺石比阿洗石金刚钻米蓝石訾英等石虏犯辽阳副总兵杨照遮击之清河遁出塞未几复犯长安堡照设伏绕中虏前斩首七十五级获达马五十匹兴化倭结巢山童头城泉州卫都指挥欧阳深与晋江县学生薛天死之赐殓金荫祠赠天为指挥佥事贼乘胜攻陷平海卫倭自福宁政和等县袭宁德破之趋罗源入海转薄连江登岸上曰寿源祝帝万法景修自十一日始至丁卯后五日皆毋以杂渎扰以倭陷兴化命张臬总督两广军务调两广兵马分部击之使总兵官刘显戴罪杀贼三月设黄安县举祈年大典洪应雷宫七月四日严嵩归至南昌延道士田玉等为上醮铁柱宫以闻玉因以所藏名鹤符验法书附奏嵩玉皆赏赉有差上谕内阁曰天降玉兔一于昨岁总生十子内四数之一今日午时绪生四瑞语尔知焉阶率羣臣表贺建宫坛典三日告太庙 【 按绪也曰元绪世庙奇语如此】 云南进宝石三百六十两有奇赈金复海盖三卫民福建新倭自长乐流劫福清等处总兵刘显俞大猷合击于遮浪歼之平海倭引舟出海把总许朝光以轻舟抄之斩首四十九级贼尽焚其舟还屯平海云南进矿金四百两矿银万两副总兵戚继光与刘显俞大猷夹攻平海倭大破之福州以南倭悉平论功有差五月三卫夷酋通罕者虏辛爱之义妻父也三卫夷尝扑杀我谍卒四人至是副总兵胡镇执通罕以求扑卒之罪夷通罕子惧以罪夷至请以易其父蓟辽总督侍郎杨选计欲以牵制辛爱使毋寇边留通罕令与其诸子更迭质上疏闻以自为功且为诸臣请赏兵部覆从之于是选及廵抚顺天佥都御史徐绅总兵孙膑等皆赏有差刑科左给事中陈瓒请录用在告诸臣上曰瓒幻奸必行险儒所言即以治儒者治之杖而黜为民程乡贼温鉴梁道辉等平六月壬戌月食户部进猫睛祖母碌等石四百五十块用白金四万七千八百余两甲子醮大高玄坛至八月终止停常封七月命抚按官不待复命即访有司贪污者以名闻西苑生五卵告庙受贺云南进青黄红宝石六千七百六十九块取太仓中库白金十五万为内供八月苑田嘉禾生献庙受贺建筹醮朝一宫三日万寿节遣朱希忠摄祀天玄极殿羣臣望朝皇极门致仕大学士严嵩李本各表贺兼进帝坛香烛本复献圣德同天万年纯佑颂上嘉纳之各赐银币裕王三子生神宗皇帝也以访求玄秘加姜儆王大任俸一级虏聚众辽东广宁塞外总兵杨照率游击线补衮郎得功等出塞分掩之照夜失道中流矢死补衮等驰至搏战斩首百二十余级虏引去赐照赠祭荫谥祠死所九月上偶使人醮坛坛道士中佩不在有恶刑部员外郎邵畯者言中佩过畯为夜饮上怒命皆捕杖之畯黜为民建秋报大斋大高玄殿三日上谕兵部曰雨异风作倐自北起杨照事可照当内谨火而外严边以共天示以徐沛丰砀四县水蠲赈之十月罢遣番僧封诸藏着为令册封吉世子翊镇为吉王建醮万法坛九日停常封杨选质通罕父子三卫夷皆怨益与虏通遂勾虏入寇虏佯东行廵抚佥都御史徐绅请选守墙子岭选曰虏东不为备却焉绅自将赴之虏遂突攻陷墙子岭塞长驱深入选怒杀通罕父子引兵而尾虏京师戒严诏宣大总兵官马芳姜应熊刘汉等速入援以总督尚书江东统之丁卯虏屯平谷掠通州上自宫中望见火光曰虏当不远诸将何不剿逐敕文武大臣门诸弓镇远侯顾寰布京营兵城内外戊辰选尾虏通州上命保通及潞曰货粮之辏汉护陵芳其卫京师总兵胡镇孙膑游击赵溱等逐虏子三河上曰军逐虏得无饥厚饷之虏与镇战断其军为三膑溱及军三千人皆死焉遂大掠滦东诸县去诸将以粮骑望虏尘尾之选以虏东退闻自诩追杀功上疑问徐阶闻贼少退恐诈者选遂言追杀果行否阶曰贼大屯在平谷谓之追送之则可谓追杀则否上曰此又庚戌之辙矣皇高祖考岁一廵边皇兄亦声威震彼今内逆欺而外贼侮可慨也传等会东有何奇方定策付诸将行如以以伸华威如何以报人害已已命户部赈城中犒入援军癸酉上审虏所以入繇杨选质通罕逮系之并系都御史徐绅密云兵备副使卢益墙子岭提调指挥杨瀛分守墙子岭参将冯诏延绥游击将军严瞻分守通州参将胡灿等讯治之乙亥虏稍引去上谕杨愽虏满载去杀未半何以威将来十一月丙子朔上曰虏不闻耗二日矣连日风寒将士冻苦其速令剿与守用伸夏威仰承玄助丁丑虏遯京师解严是时上惩庚戌之变札问徐阶日数下巳差战功赏江东等有差予赵溱赠荫世袭立祠以孙膑先失事听部臣再处之是役也愽不及赏上曰朕不赏愽愽或积后衅如丁汝夔矣愽惶恐阶为解乃罢告虏退于郊庙社稷神祗历代帝王等庙虏之入也边人以质通罕咎选左右家蓟西者以其言闻上上愠甚有意诛选顷之刑部拟上选及绅瀛皆坐死罪不报会兵科都给事中丘橓等上善后策上怒曰何不言逆囚选杀夷勾贼者下橓锦衣杖六十黜为民余降边方杂职命改录选等于诏狱镇抚司录上通罕恨选乃勾虏入寇即选自勾虏也上下刑部改拟谕徐阶欲改罪选语甚严切邢部尚书黄光升惶恐请改选接引奸细律论死上命立赴西市斩而枭示之仍命流其妻子二千里如丁汝夔故事而绅瀛论死长系之瞻灿皆谪戍边诏自今诸将入援与援蓟镇者径听蓟镇总兵指挥毋关白军门裁蓟镇宣府添设兵备官上谕杨愽择将练兵须集议来闻三卫夷导虏狂肆亦当一处分也上谕吏部尚书严讷京师兵本恊理戎政当慎其人本兵二佐亦须才者朕见付郎时恊理戎政侍郎汝湳皆不称卿讷其大破常调推历边习武者以闻乃以湖广参政遂代时大理少卿恭代汝楠焉上曰昨风作有声不以时令兵部其益谨兵火阵亡士卒暴原野者朕甚悯之其命有司瘗而祭孙膑之死犹有知罪畏法之意礼部可与恤典三之一更名新宫曰寿恩甲火星逆行建禳典百官素服修省五日乙未顺次奏谢于禳坛冬至羣臣望□皇极门施药朝天宫增设兖州通判于张秋镇以捕盗十二月禁辽东通籴于登莱祈雪禁中命朱希忠代告于玄极太庙谕羣臣涤心修省以迓玄庥不恪者礼部以名闻上曰自今月二十四日至来正二十日首钦大坛报继重新甲腊以承眷佑其止封诸杂毋扰云新甲者以明岁为甲子也 
　　四十三年甲子正月乙亥朔命朱希忠摄拜天玄极殿羣臣望朝皇极门是夜大风上谕丘部曰风非四时之正上天恩示其慎承翌日又风上曰风雨异愽小心兵理若徒取往来文书何益于事杨愽因请先严宣蓟次各镇上曰屡命之矣毋虚文取罪上谕户部两广驾言苦倭莫留意采珠者云南无事宝石乃亦不至有司怠上如此矣祖宗时珠石贮积不少皆弘正闲耗费今上无母后之奉十巳省七有司见谓方理兵食则废珍玩乎尚书耀与为期促之愆者治其罪东虏犯蓟东岸石黄土岭参将白文智总兵胡镇游击董一元等拒却之贼转攻山海关亦不克而遁归值海水暴涨有陷没者上归佑皇穹命祭于海神修惠熙宇华宝月殿亭举庆祝星典万法殿四日以迎元甲蓟辽再报虏警上谕兵部北氛之作未宜恃备内逆入虏者多于虏矣京营练兵亦宜整也上谕徐阶镇远侯寰令整京练可耳故当别选副将一二可破敌冲锋者增筑瓮城环京师外城城潞河二月云南主宝石七百六十余两碎小不中命更采青红色三寸黄色径寸并紫英等石以献量免顺天三河被虏诸处税粮赈之以锾金降伊王典楧为庶人禁高墙除世封福建余倭攻围仙游县总兵戚继光追击大破之复追击之同安又追击之漳浦大破之倭遯广东而福建贼悉平建二保二祝景度典停常封七日建春报大斋朝天宫三日夜闰二月命吏部侍郎兼翰林学士董份直西苑举岁祈典大高玄殿汀漳盗与江西建城寇合拒伤官军漳平知县魏文瑞死之赐赠官三月更名惠熙殿玄熙延年殿成广东官军系潮州倭破之建景祝大典于太极殿九日巳未亲祷雨洪应雷宫甲子黄霾雨土命百官修省九日遣府部大臣斋告南郊及朝天等六宫庙吏礼二尚书督察其不虔者四月庚辰雨羣臣表贺上悦赐祭告宫庙诸大臣金币施药朝天宫廵抚贵州都御史吴维岳招土酋杨珂等降之五月壬寅朔日有食之广东进珠二千两上少之命别选大珠兼督香木以献分遣使者建醮鹤鸣诸山道士进香岳镇海渎以祝寿乙卯桃夜降于御幄上喜仰迎恩典五日丙辰桃复降白兔生二子上益喜谢玄告庙顷之寿鹿亦生二子羣臣表贺上以奇祥三锡天眷非常并手诏答之建洪法太素殿六月取太仓银二十万两为内供总兵俞大猷汤克宽大破倭于海丰广东倭尽平七月南赣官军讨程乡等处羣盗擒之云南进宝石六百五十余两诏更采径寸者以献定王亲官至布政使者考满例八月三日醮大光明坛至于月终停杂封御医金聚芝三百六十六本为万寿香山三以献赐白金是岁天下臣民进法秘仙桃瑞芝及为上建醮祝厘者甚众皆蒙赏赉以万寿节加恩直赞诸臣进阶赐级有差醮朝天宫万筹节命朱希忠摄拜天玄极殿羣臣望朝皇极门大学士阶等表贺上悦九月建秋报典于大高玄殿三日总督蓟辽副都御史刘焘通潮河川于通州转漕密云镇赐金币廵按应天御史瑞言故莒州人孙镗侨寓松江自其弓剑率死士百余击倭败之追奔射杀战死重围覊旅之人捐赀紏党以赴国难事伟报蔑忠魂未慰浙江守臣亦言嘉靖四十年贼犯龙泉县人故廵简黄尚正引乡兵御杀追奔见擒阴遣其养子进还约为内应及期官军不至尚正密入贼帐斩三渠首旋被支解进闻变奔号随亦遇害乞加赠荫以励方来兵部覆请皆许之十月王大任姜儆还报命皆升翰林院侍读学士赐第京师上谕法司曰今者甲元建岁会典举修宜奉天赉不为缓失应决罪囚其停刑系狱如故建秋报典六日命户部发银五万两亟买黄金香料以进禁私铸十一月严世蕃罗龙文逃戍而归聚众大治私第南京御史林润以闻诏逮治之上谕礼部朕承皇眷遇甲元庆始之年建典迎恩其停刑禁屠止常封九日百官吉服莅事命公张溶等告祭六宫庙冬至百官望朝皇极门修圆景预祝大典九日罢宝源局铸钱更定岁贡法毋循廪次以求得人十二月命顺天府官祈雪上责户部所进金色不纯尚书耀皇恐谢请进豆色金千两自赎乃解上亲祈雪洪应坛六日诏番僧入贡者限人入边如成化弘治故事古田獞贼银豹等劫广西布政司库杀参玫黎民衷南韶山贼作乱流劫乳源江湾守备贺铎纳级指挥蔡允元迎战见执骂贼死赐赠荫升袭祠死所虏犯山西兴岚等处游击梁平守备祁谋死之予赠袭袭致祭立祠北畿山东大饥 
　　四十四年正月巳亥朔命朱希忠摄拜天玄极殿羣臣望朝皇极门赈畿内饥景王薨辛亥上不豫授法士秩文斌为太常愽士兼右演法中孚希濂太忻守贵为恊律郎兼左至灵二月丙子上瘳加衔太医院吏伟为右通政使遂举吉典于大玄都殿七日上谕徐阶曰龙涎香常有耳耀所进铢称不足尚加恩何更忽诸耀皇恐请趣广东福建抚按官百分购之上曰尔毋効梁材诽慢为 【 龙涎香出苏门答刺国其国西有龙涎■〈山与〉独寺南里洋之中羣龙交戏其上遗涎焉国人驾独木舟伺采之每一斤值其国金钱一百九十二枚准中国铜钱九千文嘉靖三十四年下户部取香百斤遍市京师不得下诸藩司采买部文至广木台司集议悬价每斤银一千二百两仅访买得十一两上进内验不同姑存之亟取真者部文再至广州狱夷囚马那别的贮有一两三钱上之黑褐色密地都密地山夷人继上六两白褐色细问状云黑者采在水白者采在山皆真不赝寻有密地山商再上通前其得十七两二钱五分次年进入内辨验是真许留用自后夷舶闻上供稍稍挟来市始定价每香一两价百金龙涎之为用也入香合和能收敛脑麝清气虽数十年香味仍在得其真者和香焚之翠烟袅空不散或言涎沐有三品曰泛水曰渗沙曰鱼食沉水则轻浮水面善水者伺龙出随取之渗沙则凝积多年气渗沙中鲁食则化粪散于沙碛惟泛水者可入香用又言鱼食亦有二种海旁有花若木芙蓉春夏间盛开花落海大鱼吞之若腹肠中先食龙涎花咽入久即胀闷昂头向石上吐沫干枯可用惟粪者不隹】 三月建金箓大典大都玄殿七日大明门内西千步廊火遣告郊庙社稷百官青衣办事五日营崇喜殿亭复命寿恩宫曰万寿遣奏告玄极殿壬子车驾还御之醮五日百官诣朝皇极门表贺严世蕃罗龙文逮至御史林润再劾之下刑部谳上论死上曰世蕃蓄逆非常尔等皆不推究总挈润疏如其说足示远耶其会同都察院大理寺锦衣卫再鞫之尚书黄光升乃上言世蕃交通倭虏谋逆有状请亟正典刑以快天下上尚衔嵩曰曷不言逆本命即斩世蕃龙文籍其家嵩诸孙者官者皆削职为民虏犯辽东宁前小团山参将线补衮与游击杨维蕃死之赐赠官升袭给殓金祠祀四月宫怪有黑氛木绵见披阎藻井上上恶之议内禅亦竟止建清馥殿诏岁贡使员有治行卓异者一体超擢洪应殿成总督工部工部尚书徐杲为其子其世袭锦衣佥事许之虏犯肃州总兵刘承业等战败之倭犯通州官军御败之贼輚掠至江西三河副总兵郭成等追击之海子沉其舟倭寇浙江温台官军击败之坞口竹■〈山与〉逐出外洋还内戌亲祷雨洪弋坛停刑禁屠五日百官青衣办事巳丑雨百官表贺诏安贼首吴平盗复起行劫两广福建间倭自台州海洋突犯福宁州总兵戚继光督参将李超把总魏宸瀚击败之乘胜剿旧犯永宁倭亦败之云南叛夷阿万李向阳等平五月建雷轩虏犯镇武营游击杨维藩击之陷伏没罢云南铸钱议方士胡大顺故缘陶仲文以进仲文死坐斥至是更名以宁遣其子玉玄随妖人廷玉进水银药诡言吕祖示万寿金书授以不老方因上所幸方士蓝田玉罗万象太监赵楹以献上问以宁安在田玉等遂诈上旨征之至则上书屡求见乃大顺也命之箕曰不降问宫怪言二十一年宫变枉死者为之亦坐蓝道行下狱故有所使然上问阶阶言大顺等皆无赖小人田玉尤甚世蕃党也水银决不可饵箕降或有大较此曹非能究其术媾结上左右得上意或能答今猝不得故托不降宫怪久矣圣人所不道若夫诈传微旨罪恶特深望圣明速断上语诏锦衣逮问送法司重拟之赵楹匿殿棂中将为大顺伺闲诉上大怒付栲司礼监与大顺俱下法司狱论斩楹毙狱中上责尚书黄光升逆囚不令肆市曹得自毙夺郎中良曙俸二月虏突入延绥黄甫川屯关城内外凡四日六月芝生睿宗旧庙上大悦命奏谢玄极殿告太庙百官表贺名旧庙曰玉芝宫奉睿宗帝后御位焉以万寿节建各坛醮停封八月终止七月施药朝天等宫庙河决沛八月重建万法殿及千步廊葬景恭王于西山虏入宣府寻趋大同新平天城堡口出边广东山贼卓文胜等劫掠乳源英德等县南韶兵备佥事刘稳等击破其三巢擒之西苑刈榖得嘉禾锡督理侍郎守直金币阳曲生员登高献白兔赐金币遂告禾兔于太庙百官表贺建寿醮朝天宫三日夜万寿节命朱希忠摄祀天玄极殿羣臣望朝皇极门上谕礼部曰顷者朕御褥若案上各有药九一天赐也朕亲奏谢于太极殿溶等其分告朝天六宫庙遂建谢瑞典于紫皇殿命大学士徐阶严讷李春芳尚书郭朴高拱伯方承裕为上香使督祝官道仍分诣各宫庙行礼建毓德宫福建把总朱玑恊总王毫击吴平海中陷没诏闽广镇廵官督剿之虏酋黄台吉突入洗马林把总江汝栋按伏暗庄堡击之堕马其部众致死夺去黄酋归数日始苏自是不敢犯边者数年九月虏犯延绥镇靖堡参将鲁聪率指挥权世爵千户李朝鸾等御之俱败死虏纵骑围总兵郭江于鱼山茆赵岢于黄家梁凡四日乃解去赐聪等赠荫立祠定亲藩封仍用孟夏月建乐成殿给事中舜岳御史振之等劾奏高耀贪黩脂韦不胜户部上曰耀不闻过差近觅香买石少见奖遂被忌诸臣曰未闻求贤急于宝货不无谤上耀其视事如故命工部尚书朱衡开新河沛县虏聚众威远塞窥大同警报日数至上谕徐阶曰昔我语嵩政隙而习武嵩云隹兵不祥古北口果欺犯边警不次报愽不预图与其后成功也无宁过先筹建秋报大斋朝天宫三日夜交表木田得白兔于藐姑射山撰颂以献赐白金百两金彩衮龙朱衣三袭十月告谢瑞鹿于玄极殿太庙增设饶州通判一贝掌烧造御器诸府宗禄不给吉王翊镇渖王恬烄晋王新■〈土典〉秦王怀埢庆王■〈木鼎〉枋奏辞禄千石以补之皆赐奖敕封赵世曾孙常清为赵王先是胡宗宪为言官所劾以书抵罗龙文转求世蕃为内援书未达会世蕃被罪及龙文诛廵按御史汝王奉诏籍其家得宗宪书因言宗宪故交通王直奥援龙文世蕃以免今蒙恩放归不思补过愈肆猖狂招集无赖暴横乡里其罪不在二犯下乞正明辟以服人心诏执宗宪京师诘问之久之宗宪逮至疏辩并讦汝正私罪上心怜之下汝正并讯宗宪寻死于狱诏巳之户部主事海瑞上书极諌十一月御史张槚言顷皇上寘嵩世蕃于法显陟邹应龙以旌其直中外翕然称快乃先年诸臣如吴时来董传策张翀王宗茂辈皆首发嵩世蕃罪者今或进戎行或流瘴疠臣窃痛之乞赦过录用以厉直臣上大怒逮治之京师举一阳大典于万岁山坛冬至羣臣望朝皇极门韩王融燧薨十二月荣王载墐奏减禄千石崇王翊■〈金爵〉减五百充补宗禄皆赐敕褒奖上曰吏贪不治民不安州县官赃多者皆先勒为民廵按御史乃逮问之都察院亦以此稽御史功能焉内子祷雪于雷轩命百官斋三日丁丑以火星逆行诏修省是日大雪百官表贺定新建万法宝殿名中曰寿憩左曰福舍右曰禄舍建真庆殿大玄都殿修忏禳大典于洪应雷宫三日建报岁大典于万寿宫停常封至正月二十五日止 
　　四十五年正月癸巳朔命朱希忠摄拜天玄极殿羣臣望朝皇极门改建真庆殿大风尘示杨愽汸兵火大足县妖贼蔡伯贯作乱寻平开化矿贼攻婺源破之流劫德兴玉山诸处升真人府焚修制药官王中敬为太常寺少卿欧阳中衡李中阳陶仿屈存辉及内局高士包存兰等皆加俸秩有差二月先是海瑞上疏上怒掷之复取观反复太息如是者再四竟留中至是上疾烦懑谕徐阶曰瑞言是也朕久病大不如曩者安能视朝今人心恨不新其政其政既新其君御此尊无二上朕欲别建一宫居于南京又何贬焉阶曰瑞诚戆频殊无一言及传继事陛下奈何出此言且臣闻主圣则臣直陛下天地也何所不容乃下旨曰瑞畜物詈君不臣悖道锦衣卫其捕付镇抚司严究主使同商者既谳上法司拟子骂父者律绞竟留中先是上居恒念承天以为祖家与徐阶及中官黄锦议南幸者屡矣至是会承天水溢睿陵堧墙倾守备张方湖广廵抚都御史谷中虚以闻上意益决手画宫殿陛庑掖庭以及法门雷坛崇祀玄武之地规制一仿京师费以万万计即遣工部侍郎张守直视工内官监太监袁亨督理工匠授副使参议郎中爵号者余二百人皆至楚中缇骑貂珰侦探稽督者相属于道是时楚中连岁灾荒人心恟恟莫知所出廵按御史陈省上疏不敢止上南廵乃极言湖广水灾民困死流离状上心动下旨工部曰既财歉水灾想造作艰缓弗美其一切都停第速恭量修隆庆祾恩二殿毕之日督工官及工匠俱还京而上竟乃巳顾谕徐阶曰朕病久不瘳承大将一诣承天朕受生之地拜亲陵采药焉必奏功诸王母朝迎从官勿朝我用卧辇至阶谏不可居数日上复曰朕修理龙飞等殿图一视之心乃唐陛对陛下自南幸至今二十七年矣自度精力何如曩者四方无謷塞陲晏然又何如曩者六飞远狩根本空虚万一叵测得无惊虞惟陛下思上乃罢而意犹不怿时时念郢中不置云户部进黄白玉五百余斤命多访买黄色以进并采大小珠一号至十二号者承天大志成造御憩等殿于大道殿果园中四川山寇黄中平三月虞突犯宣府龙门等处总兵马芳等追袭胜之广东山贼李亚元等毒掠河源和平诸县原任总兵俞大猷直捣其巢大破平之户部进珠百三十八两有奇命再取进六号九号者六号者五千颗九号者二万颗取太仓中库永乐宣德中旧银十万为内供开化贼还掠遂安与西安新贼相应势日炽升浙江廵抚都御史刘畿为兵部右侍郎兼都察院右佥都御史总督浙直江西军务征三省兵亟剿之四月壬戌朔日有食之参将汤克宽都司傅应嘉穷追吴平寇入安南大破之以紫极殿寿清宫成遣谢郊庙社稷举典干内坛百官表贺先是有旨清理京师铺行时锦衣官较多占籍行户者大兴知县世儒等以诏衵召之承役左都督朱希孝言禁卫亲军例当优免世儒奉诏无状擅勾问之御史颜鲸言禁军依凭城社操奇赢晏然吏不得问其尺帛铢金世儒等召行户非勾禁军也希孝庇羣小挠法市恩不忠之大者上责鲸轻诋勋臣降杂职外调之封淮世子载坮为淮王虏寇辽东西兴西平二堡备御苟麒把总张禄死之五月虏转掠河东鹻场等处守备郎得功击胜之张能峪口驱还据掠甚众趣采珠广东矿金银宝石于云南六月太医院吏目干献白兔告谢玄极太庙百官表贺举天保玄修醮于内殿至八月终止戊寅亲祷雨凝道雷轩越三日大雨羣臣表贺七月谍报虏自万全右卫入寇命亟檄宣大蓟辽预战守并令大同伏兵天城阳和间伺击之上谕愽曰夏炎虏入必难得志但当防秋耳巳总兵马芳与诸将逆战捷闻论功有差修玄极宝殿暂迁上帝睿宗神位于咸福宫购西域贾胡玉以造御宝永和王新墥献白鹿遣祭谢咸福宫告太庙百官表贺虏大掠延安府及保安定塞诸县数日乃出始通天津海运转漕永平八月进封敬妃文氏为贵妃宫御尚氏为寿妃万筹节命驸马都尉诏代告内殿公希忠代祭天咸福宫羣臣望皇极门表贺西苑生瑞榖献庙羣臣表贺命工部速建紫宸新宫迎冬至一阳入居必亟之虏寇延安九月修干光殿以玄极殿毕工奉安上帝睿宗神位如故修咸福宫韦银豹等平以更建新宫祈佑于紫极殿五日增设广东廵抚改总督军门为总督两广军务兼理粮饷廵抚广四召还镇守勋臣以流官都督填之复设镇守广东总兵十月户礼二部进绿玉盈尺者三上谕高耀曰二玉不泽不堪作宝若重购之夷贾当得美者其求白浆水碧二色以进复示耀大小珠一函及甘黄玉刀铗一具使如式求之谪严嵩亲党故大理卿万寀戍逮问故邢部右侍郎鄢懋卿于廵按御史虏繇定边入寇固原总兵郭江千总李大本死之赐江赠谥祠荫虏入偏头关杀守备一人及官军甚众癸西月食以方大建紫宸且岁多灾异暂免刑囚淮徐饥赈之户部司务何以尚请宥海瑞上大怒诏杖之百下镇抚狱昼夜禁出沈束发为民御史王时举论劾刑部尚书黄光升拟海瑞罪失律编发之口外命兵部檄总督亟剿定边虏丁亥上复不豫讫于大渐闰十月刘畿遣都指挥陈大成成大器等分剿开化矿贼平之虏复犯延绥住内地六日乃去紫宸宫成告谢玄极宝殿内殿百官望朝奉天门表贺云南四川兵讨云南土舍凤继祖平之命高耀买黄金四千两以进士曰金玉珠宝王侯制度非不经也思尔职无避怨已耀用白金二万二千五百余两购进大小珠千五百余颗凡四等上曰未如数抑无甘黄玉其毋恡直亟之虏千余骑犯大同威远等处参将崔世荣引兵二百御之殊死战不利及其子大朝大宾死之各赠官祠祀如故事举一阳大典于万寿山坛十一月冬至羣臣望朝皇极门表贺命有司祈雪乙丑雪羣臣表贺修显陵祾恩殿成更碑题曰大明睿宗献皇帝陵十二月改龙州宣抚司为龙安府割江油二县隶之设降昌海澄宁洋三县庚子上疾甚还干清宫遂崩遗诏曰朕以宗人入继大统获奉宗庙四十五年深惟享国久长累朝未有乃不起夫复何憾念朕远奉列圣家法近承皇考身教一念惓惓本惟敬天勤民是务祗缘多病过求长生遂致奸人乘机诳惑祷祠日举土木岁兴郊庙不亲朝讲久废既违成宪亦负初心天启朕衷方图改辙遽婴疾病补过无缘每一追思惟增愧恨皇子裕王可即皇帝位勉修令德勿过毁伤丧礼如旧以日易月祭用素馐毋禁民间音乐嫁娶郊社等礼及朕祔葬享各稽祖宗旧典斟酌改正自即位至今建言得罪诸臣存者召用殁者恤录在系者即先释放复职方士人等论厥情罪各正刑典斋醮工作采办诸劳民事坐行停止于戏子以继志述事兼善为孝臣以将顺匡救两尽为忠当体至情用钦末命诏告中外咸使闻知裕王入发丧寻上尊谥为钦天履道英毅圣神宣文广武皇仁大孝肃皇帝庙号世宗葬永陵 
　　臣乔远曰臣每见故缙绅父老若为郎时尚接先朝皆御之臣多好言嘉靖时事其谟猷合圣贤动作掀天地真中兴之主矣晚节西苑崇玄帝心固以为敬天虽万几在宥而精神无时不运于天下者四十余年如一日所以飨世独久欤 

　　名山藏卷之二十八 

　　●名山藏卷之二十九 

　　臣何乔远恭辑 

　　典谟记二十九 

　　◆典谟记二十九 

　　穆宗庄皇帝 

　　○穆宗庄皇帝 

　　穆宗皇帝御讳载坖世宗皇帝第三子也母杜太后帝晬盘之日首取龙旗画鼓及五行志每耴辄进世宗世宗奇之长而耒神秀朗举止端庄见者谓有帝王之度始封裕王与庄敬太子同日受册中官误送皇太子册宝帝所而裕王册宝乃在太子宫是时庄敬巳属疾竟薨中外曰天所启也世宗两立太子皆薨其后春秋高益恶言立储事诸方士有言于世宗者曰二龙不相见于是帝仍为王出居邸者十余年绝不得召入中外莫测屡有言者然而世宗意固自定世宗末年海瑞上疏切直上私命锦衣母死之世宗崩乃入践天子位焉是为嘉靖四十五年十二月壬子颁诏赦以明年为隆庆元年出户部主事海瑞狱中 
　　元年正月丁巳朔上拜天宫中祭大行皇帝几筵免朝贺戊午上衰服视事宣治门吏部奏先朝得罪诸臣如通政使樊深都给事中丘橓杨思忠尹相魏良弼李月敬左给事中陈瓒右给事吴时来周怡沈束顾存仁张选赵輄袁世荣御史何维栢赵锦张登高黄正色方新张槚凌儒仲王时举冯恩郎中徐学诗周冕主事张翀董传策刘世龙唐枢大理寺正毋得纯等凡三十三人宜遵遗诏录用报可吏科分诸臣以建言死者为三等一等戮死其次廷杖死者其次系狱戍边废斥牗戮死者宜复职赠荫厚谕祭之典则有若员外郎杨继盛左中允郭希颜锦衣卫经历沈炼给事中杨允绳廷杖死者宜复职赠荫则有若太仆寺卿杨最编修王思给事中薛宗铠何光裕裴绍宗张原御史浦鋐曾翀叶经主事周天佐十瑜臧应奎殷承叙系狱戍边斥死牗下者宜复职赠官则有若左侍郎唐冑御史李璋学士丰熙修撰杨慎编修杨名简讨王元正赞善罗洪先大理寺左少卿徐文华都给事中张翀张侃刘济刘琦御史马录程启充卢琼陈让桑乔包节王宗藏余翱方一桂员外郎刘魁郎中余宽黄待显陶镃相世芳王与龄佥事章钥若故吏部尚书熊浃故御史杨爵风节尤着虽斥黜当与杖死者一体恤录从之掌詹事府事吏部左侍郎陈以勤上谨始十事嘉纳之罢祈榖大享神祇坛帝社帝稷诸祭禁民间放灯出郑王厚烷鄢陵王府镇国中尉勤熨及其子朝瑁于高墙复其爵位厚烷加岁禄百石勤熨父子存恤于有司罢苑田除户部侍郎加督理农事衔省征派黄白蜡如嘉靖初之数停止采办香品方士金等下狱论死甲戌赐皇子名曰翊钧丁亥上大行皇帝尊谥丁丑上孝恪杜皇后尊谥诏天下削夺故真人邵元节陶仲文爵诰毁其坊牌墓碑籍田宅撤西苑大高玄等宫殿亭喜名额吏科都给事中胡应嘉论劾吏部尚书杨博考察不公黜为民科道官论捄外调之二月戊子祭太社太稷乐悬封皇亲杜继宗庆都伯李铭德平伯陈景行固安伯罢祭金海宣灵弘济之神襄土厚颎薨乙未立陈皇后辛丑上孝洁陈皇后孝烈方皇后尊谥甲辰加谥元妃李氏为孝懿皇后故世子为宪怀太子罢玉芝宫岁时享祀日供膳如旧议钱法虏犯延绥副总兵黄演死之赠荫立祠三月壬奉葬世宗永陵迁祔孝洁孝恪二太后世宗梓宫行上攀恸顾望甚哀丁丑升祔于太庙更名景云殿曰弘孝殿奉迁孝烈皇后神主专祀孝恪皇太后主于神霄殿以孝懿皇后祔享焉已卯上始御皇极门视朝如故事册封皇子母李氏为贵妃虏犯辽阳长安堡指挥王承德死之赠官予升袭四月南京科道官以考察拾遗并劾大学士高拱上曰阁臣拾遗无故事切责之毁紫极殿紫宸宫改建翔凤楼焉工科都给事中冯成能等言山陵甫毕不修政事而亟翔凤诏令不信举动不当从此始矣一毁一建为费不赀伏惟远希汉文灵台百金之爱近法宣皇草舍一区之德上嘉纳遂罢之兵科给事中魏时亮请宫中节佚游啬精神省章奏便殿与阁臣面裁决下所司黄尘四塞始命祭方泽时用卯丁未初御经筵复驸马都尉邬景和官广东参政郭应聘督兵攻广贼张绍南黄仕良有斩获赏银币追赠故新建伯南京兵部尚书王守仁为新建侯谥文成赐祭七坛复赐太保左都督周尚文少传兼太子太傅户部尚书谨身殿大学士蒋冕少保兼太子太保吏部尚书乔宇礼部尚书汪俊太子少保户部尚书王杲刑部尚书喻茂坚詹事府少詹事黄佐吕柟太子大保吏部尚书武英大学士石珤等赠谥祭葬有差改石珤之谥曰介追夺尚书顾可学徐可学侍郎朱隆禧郭文英赠谥诰命仆其谕祭等碑五月工部尚书朱衡凿新河以通运河成辛酉祀方泽复故刑部尚书吴山职以擒斩广西贼首王西桥等升总兵官俞大猷为署都督同知提督侍郎吴桂芳俸一级幸旧邸罢采鲜宝坻等县自今荐新上供办纳光禄寺毋得奏遣内官着为令遣御史四人分行天下验视仓库多寡有无籍记为二一进御览一备户部其有破营私毋论岁远近官大小悉劾治广东道试御史齐康论劾大学士徐阶降二级外调之阶求退不许廷臣多论劾大学士高拱拱乞致仕许之敕修世宗实录六月许羣臣秩满赠生母是月雨不止谕户部曰淫雨伤稼内外其痛加修省勘灾以闻戊戌上素服避殿视事皇极门复故少师兼太子太师吏部尚书华葢殿大学士杨廷和太子太保户部尚书梁材太子太保兵部尚书聂豹王廷相翟鹏太子太保刑部尚书林俊刑部尚书刘讱南京工部尚书吴廷举兵部侍郎曾铣杨守谦商大节张汉工部右侍郎江晓南京工部左侍郎程文德右副都御史孙继鲁南京国子监祭酒邹守益等原职赐赠官及祭葬谥荫有差七月谕内阁曰朕即位以来赖卿等辅弼科道官不谙事屡肆欺言卿为朕详处大学士徐阶言科道官遭际昌时思効报荅言或过当事或风闻诚如圣谕以臣度之非敢为欺臣请示之上巳不复令处置御史李惟观疏言皇上即位以来首录建言得罪诸臣官民利弊许直言无隐甚盛德也顷者京师霖雨为灾宣大地震淮徐水溢辽东旗鎗火民间金釜鸣一时臣工毕智效忠仰承宵旱而皇上过生疑虑逆折谠言非所以恭天示一众听也工科都给事中冯成能复极言圣明之世不当讳言上报曰听諌朕心昨谕有谓尔等自后进言宜审以称朕意追复故太子少保吏部尚书兼翰林院学士李默原职赐祭葬赠故左春坊右赞善罗洪先兵部员外郎杨继盛光禄寺少卿赐谥予继盛荫上谕吏兵二部蓟镇边墙圯修筑如何此外别有御虏长策否其亟推才望大臣一人行视之并讲求便宜闻于是遣兵部侍郎迟凤翔兼都察院右佥都御史赐敕往上谕礼部霖为民灾朕深忧惕内外百官痛加修省顺天府祈晴焉因避殿视事罢南京振武营诸选募孝陵卫余丁千余人并分隶大小教场神机营身终勿补诸将家丁及前尚书李遂所调淮扬民兵俱散遣之八月癸未幸太学予太子太保兵部尚书彭泽刑部尚书颜颐寿南京工部侍郎何孟春太仆寺卿杨最御史石金俞希礼等赠官泽孟春最加祭葬及谥太常寺少卿周怡上疏忤旨降为山东佥事癸已初御文华殿日讲赠故户部员外郎良给事中张逵常泰右春坊清纪郎周鈇官吏部请恤录故光禄寺少卿马从谦上独不许曰从谦在先朝乃犯子骂父也上将诣陵太学士徐阶等言陛下念弓剑之藏切霜露之感甚盛甚盛第重宗庙安社稷天子之孝也故龙輴发引送且不亲累朝之典山陵春秋之事遣官而巳今东西虏日夕窥伺蓟辽宣大警报屡闻惟陛下慎重上曰如旨阶等复諌上不悦责之阶等复奏天寿山北黄花镇与虏一墙之限而已顷有边报言东虏且犯喜峰西虏且犯古北万一奄至皇上不知何所捍仗臣实计圣躬实计宗社无所逃死不能奉上命上悟乃止九月命太监吕用高相陶金坐团营兵部尚书郭干执奏曰不可革团营复二祖三大营之旧先帝所定也官有定员毋用内侍国家之典也上曰朕观大明会典有之其草敕如命科道官皆诤阶等言今无所谓团营者中官坐营起于景帝革于世宗会典修于正德之季未及嘉靖臣望陛下以世宗为法以兵政废隳为虑言官言是上不悦诘阶等阶等复对先帝惩戎弛考太祖旧革团营召还坐营内官事权乃以一操练乃以效此善经也若据今则无营可坐必用内官则当尽变先帝制上纳之革冗官獞贼久据古田县命总兵官俞大猷会剿之上曰北虏俺荅入寇大同井坪边进至山西偏头关老营堡驴皮窖等处廵按御史已奏闻总督镇廵等官其严战守毋怠俺荅寇石州陷之杀其知州总督镇廵王之诰请身率宣府游兵二枝西扰鴈门许之虏酋土蛮寇蓟镇大焚京昌黎等县西虏黄台吉亦拥兵窥陵后南山命蓟辽总督刘焘总兵李世忠廵抚耿随卿东御土蛮昌平总兵刘汉西防黄台吉遣京营左参将陈良佐游击将军邵勇护陵召王之诰于鴈门还驻怀来廵抚曹亨自保定移兵通州以备之上曰虏寇深入力战者重赏兵部其悬格蓟镇虏尚留壁石州间掠交汾等处发宣府保定延绥等兵分捄之京师戒严十月乙亥上问大学士徐阶石州之陷故谕令选将调兵加意防守丙戌虏遁以虏入西山蓟镇逮系总兵维岳李世忠廵抚耿随卿王继洛副将田世威参将吴宝等已黜随卿为民发世忠继洛戍维岳世威宝论斩革辽王真人道号金印赐故兵部尚书翁万达兵部左侍郎陶谐吏部左侍郎董玘葬谥下前宣大总督都御史杨顺廵按御史路楷狱论死套虏谋犯固原镇守宁夏总兵雷龙等出塞破之上谕徐阶东西二虏荼毒甚卿其会议以闻礼科给事中陆凤仪上疏论边引圣谕有所改易上怒其不敬黜为民十一月命词官葺郊祀礼以进郊久废臣民快覩焉戊午车驾视牲庚申誓羣臣告郊于太庙癸亥祀圜丘奉皇祖配还御皇极殿百官行庆成礼广东海贼曾一本执澄海知县浚焚杀潮州革总兵汤克宽任改隆庆殿为庆元殿隆庆州为延庆州卫为延庆卫免石州徭役三岁旱祷雨命两京大臣及科道官博访边才及熟晓屯盐利弊者各举所知以闻上曰有司怠位听讼弗亲槩委所属武职及异途小官百姓受害良苦抚按官其指名奏治赐故礼部侍郎何瑭谥复故大学士夏言职工部主事杨时乔言三几九弊三势以规时政曰勤朝讲为修德之几裁章奏为出令之几断听言为图事之几治体之弊怠弛法令之弊数易赏罚之弊滥纳鬻之弊多用度之弊繁庄场之弊扰习俗之弊侈士气之弊卑议论之弊浮宦寺之势重难制宗藩之势禄难给边境之势威难振下所司上问内库太仓钱榖之数户部尚书马森具对且言积贮天下大命也蓄无三年命曰非国今催征急矣摉括穷矣事例开矣四方民力竭中外库藏空矣臣谓生财不若节多取不如俭皇上登极首诏止土木之工罢珍宝之市损无益之费捐不急之官天下喁然歌诵书曰慎乃俭德惟怀永图慎俭美德也怀永图终也惟陛下终俭上曰帑藏罄乏至此朕正供外分毫无妄费朕俭矣卿等悉心求足国者盐山丞王邦直应诏言十事曰减赋役以招流移实仓廪以备凶荒戒有司以去奢侈清驿递以革冒滥禁势豪以除横暴正士途以塞奔竞重功绩以明考课慎作养以剔繁冗严简练以修武备振纪纲以励风俗上曰邦直言切所司议奏毋废官卑赐故户部尚书徐问谥追复太子少保吏部尚书万镗都察院右副都御史江潮监察御史郭弘化王时柯刑部郎中胡琏兵部主事余祯官有加赠镗潮赐祭葬是岁减免天下田粮九百九万八千六百九石有奇 
　　二年正月辛亥朔上拜天宫中谒奉先殿世宗皇帝几筵弘孝神霄二殿朝上曰贪官罢黜不足戒今岁考察赃著者部院奏治之戊午享庙遣代大学士徐阶谏乃亲享革正一真人名号夺其印以其裔孙张国祥为上清观提点吏科给事中石星言治道不进则退君心不强则偷今四序更始万国维新庶职来同群心属望苟因循玩愒即欲长如隆庆元年亦不可冀切见皇上入春以来天颜渐癯视朝渐稀章奏顷阁宴游屡肆臣不避斧钺条上六事曰养圣躬人主一身至重也节饮食寡嗜欲所以养之也皓齿蛾眉伐性之斧甘脆肥醲腐肠之药为鳌山之乐则必长夜纵饮纵长夜之饮则必声色是躭此陛下近事也臣愿陛下法大禹所以恶疏学成汤所以不迩曰讲圣学我祖宗经筵日讲之制定举二月中旬法天运之新进德思治不可懈也言官累请未见举行臣恐倏夏倏秋岁月逾迈而光明不缉也曰勤视朝先帝二十余年不出宫闱而天下治纪纲振也元霄圣节为日相比陛下宵旰倦于曩者臣恐献谀之徒或借先帝为解是以娱乐相寻万事丛脞何以几幸先帝之治也四曰速俞允皇上即位初年臣下有言未尝不允允未尝不速也事涉难从旨亦旋下今则有允不允者矣即允者亦愆常候臣尝因而数之事关圣躬率留中而不报事关内臣或稽迟至得罪是岂愚言拙计不当圣心耶抑左右遏抑之也曰广听纳切见太常寺少卿周怡言事误犯忌讳迁之外吏给事中陆凤仪偶遗圣旨斥为编民二臣得罪其小者也引裾批鳞有大此者矣曰察谗谮孔子曰浸润之谮肤受之愬不行焉可谓明也巳矣比有一二内臣专恣亡忌因言官攻发遂切齿怒目待其后言过直则对陛下曰欺过激则对陛下曰慢再三言之皇上不觉纳而发之怒怒而谴责加焉台谏去内臣益亡忌皇上之明损矣当今背理伤道之事尚多六者皇上身心急务也愿亟图之疏入上曰讪杖而黜为民大学士张居正言皇上登极之初特诏求言大小臣工莫不欣幸贡所闻知自古顺言易从逆耳难受能受逆耳主德斯隆昔汉光武杀直臣韩歆皇上在藩臣尝以进讲其时反复开导言人臣进言之难叹惜光武不能容歆荷蒙皇上改容倾听遂御书文武献纳四字置之座侧是皇上因臣之言有意远追尧舜之治也石星草野之人乍被选用急于图报既杖之矣又褫职为编氓恐与昔时所以感悟臣言者不无差间伏赐召还或从谪外以倡敢言开自新不报二月皇第四子生大学士徐阶考九年满加如伯爵俸荫一子锦衣赐敕若宴阶三辞伯俸及宴许之赐杨继盛祠于保定曰精忠敕谕天下朝觐官曰朕即位之初下诏更始念得循吏究宣恩泽顾在位者苟且便私民用愁怨朕甚悯焉维来朝特命审核黜不职甚者尔等宜幡然永思廉以律已仁以抚民公以刈心勤以莅事脱狃于旧习朘民自封私咈公佚废勤是从事不恪而守官无状也朝宪凛凛譬践春尚钦承之毋替朕命吏部延举边才奏上大理卿邹应龙等六十三人因言五方之气虽笃于因才百中之能难拘于器使如往者辅臣杨一清南人也用陕而効尚书王骥北人也用滇而功请毋论地资期得当才上曰善有不称坐举者赏擒斩贵州贼杨珂功巳亥耕籍虏犯柴沟堡守备韩尚忠迎战死之予赠官升袭立祠赐祭吏部左侍郎兼翰林院学士赵贞吉迁南京礼部尚书将行上属心焉谕徐阶曰讲官林燫其调之南讲臣中有齿长者留如旧阶对曰赵贞吉也请召还为礼部尚书恊管詹事府事上曰可设总理盐屯都御史二人分隶盐屯事改石州曰永宁戊谒陵巳酉谕辅臣曰朕始知陵近边蓟州镇臣来朝言近日虏情何似边事久坏无实心整理者卿等其示朕意于宣蓟二镇臣二镇军来护从者议赏之令诸总督镇廵条土战守方略因发金五千以犒军谕户部车驾所过量免本岁田租核昌平州宛平大兴二县地凡设行宫屯军马除驰道者免十之五所过者免十之三民居被毁者与之直三月命太监佑督苏杭织造工部言取还织造内官明诏也愿毋渝信损俭德焉上曰有成命科道官亦以为言上曰有旨辛酉立太子广东贼曾一本犯雷州执参将印把总尚志以去以广东总兵俞大猷往剿之以昌黎抚宁二县被虏免其赋粮一岁上欲幸南海子徐阶等言上林苑海子蕃育禽兽而巳非如视学耕籍足修礼而明教也惟皇上慎重不听九卿科道官皆谏报闻丙子车驾至而遂还京师地震命百官修省四月闽清县教谕叶春及应诏上万言书报闻定勋戚庄田额勋臣传派五世者限百顷戚畹限七百顷家绝及失爵者悉归官夺故元佑宫供田以其岁入堤江汉命内承运库太监崔敏买黄金万两取户部银如金数而六之户部尚书马森言皇上出内库知太仓匮矣先帝时常买金二千金色不隹仅得足数亦寻罢之今犹贮太仓也抑祖宗时御札皆司礼监传下内阁转示部院无径从中更望陛下慎重上命取太仓贮金以进延绥等镇总兵为事官赵岢等出塞捕虏斩首六十七级命复岢官赏赉总督王崇古等有差大学士徐阶请疾甚力上遣中官至第谕之曰卿何舍朕阶感激谢遂山五月广西农夷黄豹等据贵州程番府麻向大华等司时出卤掠官军剿之遁去以戚继光署都督同知总理蓟辽保定练兵事务遣锦衣二人募鸟铳手三千人于浙江给善器恤其家属优其资用以防秋上曰诸臣皆言王守仁功其遵先帝所封伯爵予世袭诏送刑部赃罚于户部以济边着为例名皇第四子曰翊镠丙寅祭方泽上欲织造于南京供应机房下工部花样四函工部遣人之南京莫主者因请令南京织染局太监安兼理之上命太监赵玢往工部核言玢方取回又使兼理令不信也所库业知供应机房无人谩令臣等赍送其意欲复遣官而诡计以欺陛下陛下幸听臣言上曰尔言供应无人遣人矣又阻之玢亟去工科都给事中枝请如部议弗许兵科给事中陈邦颜言属者陛下下诏修弭中官织造一月两出部臣不得止科臣不得诤上下变服名为修省徒弥文矣愿陛下亟罢玢遣毋困元元以益天怒上罪其抗渎夺二月俸七月上谕辅臣去岁失事边臣朕悉从宽宥今秋防近矣卿等示兵部申饬恊心共济毋纵虏如前违者寘重典廵视中兵马司者御史学道有内使手刃吓人财学道笞焉内官交忿朝退捽而羣挺之上闻大怒命杖为首者百戍烟瘴余降杖充军孝陵卫学道亦外调之盗入廉州城刼库伤官南南户部给事中张应治等条上弭灾七议中劝革内批罢游幸召还织造内臣上不怿下所司兵部覆请切责焉大学士徐阶致仕广东贼曾一本寇省城拒伤官军切责总督张翰令总兵俞大猷郭成等立功自赎八月云南叛酋凤继祖伏诛先是参将吴昂率家丁与虏战墙子岭败没事闻给棺具御史刘翾言昂挺身狥寇毕命穷沙吏议见挫仅从薄赏是躯命等数金观望贤一死非所以励边臣上曰其赠昂都督佥事被虏降人白春等五人来归授附近卫百户赏百金五十两仍悬被虏降人赏格于边外陕西盗魏大清等行刼绛州乡宁太平等县拒伤官兵寻渡河遁去湖广饥命守臣蠲恤大学士张居正言天下事虑之在详行之在力谋之在众断之在独窃见朝廷之间一事也而甲是乙非一人也而朝繇暮跖前后毁誉自为矛盾是非淆唇吻用舍决爱憎臣谓无全利无全害者事之形有所长有所短者人之才权衡斟酌委任责成者君之道也今始也未熟计而以人言行终也靡定持又以人言罢加以爱恶交攻意见横出谗言微中蜚语流传寻莫究端听不胜眩是以人怀疑贰动见诪张虚旷岁时成功难睹语曰多指乱视多言乱听最当今大患也伏望皇上主张化机励精实効审事于初既行以断慎人于始既任以专一切章奏敕部院衙门务从门简是非可否直陈陛下之前以仰体省事尚实之意是谓省议论人主能使天下服从其教令者纪纲而巳纲如网之有绳纪如丝之有总故诗曰勉勉我王纪纲四方臣见比者上下姑息百事委狥棱模而曰调停迁就而曰善处法之所加惟下于微贱礼之所制反上于朝廷玩习既久骤然振之必将曰此拂人之情务为操切者也夫狥情顺情名同实异振作操切事近用殊臣请有以解之狥情者惟情是便顺情则因而公之也民好民恶之谓也操切者严峻为虐振作则肃而惮之也道德齐礼之谓也伏祈皇上夺干普离握宪贞度不谷九乎私情毋纷于浮议是谓振纪纲臣闻君者主令者也臣者行君之令致之民者也君不主令则无威臣不行君令而致之民则无法大乱之道也天子号令譬之风霆风不能动雷不能击无贵造化矣故事章奏奉旨有某部看了来说者几事之大也有某部知道者民务之习也有特降敕谕者睿圣之独也大者不可以须臾习者不可以日月发自圣独者风霆也迩乃槩从停阁或巳奉钦依故纸视之或应勘应报奉旨行下在外有司多者积数十年遂使文书人证茫昧变迁吞舟有漏覆盆多冤是非赏罚得不紊乎伏望敕下部院诸臣奉旨事务数日之内即行题覆若其了然易见不用抚按议处者便据理剖分有合行议勘问奏者酌缓急远近严与为期注销稽久以违制论是为重诏令世恒才也而用不得其得如得其道举天下事惟上所欲为无不应者今也称人才不必试之以事任人事不必更考其成偾事之时又未必明正其罪椎鲁少文以无用见讥大言无当以虚声叨誉倜傥伉直以忤时难合脂韦逄迎以巧宦易容或卑微也而忽之或名高也而尊之或一事之善终身以为资或一动之差众口以为訾又有一种风尚士大夫务为声称舍其职事而思出位建白条陈累牍连篇核其本益名实茫然吏道耗废不亦宜乎臣愿敕下吏部遵祖宗之旧几京官考满皆先审核殿最诰命勋阶次第量与稍示激劝毋槩引复职滥给朝恩毋繁于更调毋骤于迁转毋拘于资格毋淆于毁誉用舍进退一凖功实是谓核名实自古极治之时不无夷狄盗贼之患惟百姓安乐家给人足虽有外患邦本自固若愁若怨思元气索然夷狄盗贼乘之起矣皇上即位年蠲赋一半国用边费遂见萧然不得巳差四御史分道督赋三都御史清理屯盐皆一切权宜之计而遂见搜括外藏空虚水旱灾伤视民死而不能赈两广军兵供饷百出而不能支元气耗巳夫善养生者不戕嗜欲而撙节爱惜则虽戍削之人足却病而延寿善养民者不扰征求而加意俭省则虽空虚之国足固本而厚丁当此民穷财尽之时凡不急工程无益征辨臣谓当痛加节省一切停罢仍乞敕下吏部慎选良牧不次擢用守令上考必其端洁慈祥者虽有才局止与中考贪污显著者令所坐赃输边自纳似为固圉一助不必引例发遣又今风侈靡服舍无限豪强兼并赋役不均奸徒欺公侵损破钱榖漫无稽实胥吏因而滋奸此皆耗财妨政之大者若敕下户部讲求堤防之术何必索之劳苦之民自惫国家之元气乎是为固邦本今事可虑者莫重边夫虏禽兽也不一创之患不止直须从容审图计胜之耳臣谓今兵不患少也患弱军伍之籍固存也若按籍征求清查影占募补训练何患无兵食不患不足也患耗损无用不急之费并其财力以抚战鬬之士何患无财将帅不患不得人也患无以鼓舞之悬之重赏宽以文法何患无将夫惟皇上赫然奋发属任谋臣修举实政不求近功不忘有事熟计而审行之不出五年虏可图矣至于选择边吏团练乡兵守墩堡令民耕牧时简精锐捣其空虚则目前之计也是为饬武备疏入上嘉之九月命主事筦太仓银库者注选三年太监滕祥靡费上供少傅兼太子太傅工部尚书雷礼与相左疏退许之吏科都给事中郑大经言祖宗朝大臣有故去则始之慰留继以优礼劝忠也雷礼之去陛下恩礼疏阔臣甚惑焉抑左右大臣先帝遗以事陛下而纷然求退便身忘国亦望天语宣示以作有位之忠上曰优礼在朕诸臣宜殚忠修职无求退成风有乖致身之义增武举额令买猫睛宝石顷之罢十月辽王宪■〈火节〉有罪削爵降庶人禁高墙除其国十一月复故兵部尚书金献民大理卿汤沐光禄寺少卿余茂才为民右副都御史陈讲杖死吏科都给事中王俊民原职献民讲沐予赠官祭葬有差闲住太监李芳数直諌命锦衣杖送刑部狱待秋决尚书毛恺言芳坐罪未明臣等莫知置诘上曰芳不礼朕冬至祀圜丘还朝行庆成礼十二月议久任谕户部买诸色宝石珍珠睛碌钻期三日尚书马森奏言陛下有诏罢采办远方奇货不至京师二年矣三日期虽猗顿输金计然持筴亦知其不具也上趣之户科给事中魏时亮言九月中皇上谕买猫睛宝石未几赐罢中外传播俭德流闻臣闻太祖高皇帝曰孔子之言如节用爱人真治国良规又曰珠玉非宝节俭是宝是以却文石御铜器教太子诸王曰前代奢俭不同治乱悬判当存儆戒常记吾言臣近读皇上诏旨曰朕正供外毋分毫妄费购买旨严分毫多矣舜造漆器諌者七人焚珠玉于殿前唐玄宗犹能之臣敢以尧舜望皇上上曰少许尔辄有言且不冶御史詹仰庇言臣闻珍珠宝石多藏中贵家陛下索之愈急彼价愈昂今南北多事两广缺饷疏请再三当事者存根本之虑不敢多与一欲珠石遂无惜万金之费臣恐贱土地人民而贵珠玉也上曰有旨是岁蔑免天下存留田粮二百三十四万九千三百有奇 
　　三年正月乙已朔上拜天宫中谒奉先殿世宗皇帝几筵弘孝神霄二殿朝大同总兵赵岢败虏弘赐堡予赏荫福建官军出海逆击海寇曾一本于柘林盐埕及马耳粤等处大破之报至兵部请先赏后勘破格以劝边臣从之以戚继光为总兵官镇守蓟州永平山海等处盗刧荣昌犍为设长宁永宁二县上迁皇后于别宫且一年疾甚困举朝以为忧涉宫禁莫敢明言廵视皇城试御史詹仰庇上疏请复之上殊怒众谓仰庇祸不测已下旨曰后侍朕久岁无子又多病移别宫或畅意乐心可疾退尔不晓禁中事妄言姑不问上向不手旨至是亲之中外翕然称圣度二月复命太监李佑织被服诸服色花样千八百六十疋以进工部言往者李佑之遣非登极初诏臣方望计日竣事乃今命继进江南自岛夷之乱十室九空料额不充势且加派加派不已弱且死逋强且死盗矣科道官亦言不允三月更名程番府为贵阳设定南县恤录故兵部尚书丁汝夔右副都御史吕经吏科都给事中董进第等官海贼曾一本勾倭犯广东破碣石甲子官军御之无功总督两广张翰遣剿獞贼覃公养等有斩获四月复故户部尚书李士翱南京刑部尚书顾璘兵部左侍郎刘源清刑部右侍郎王启廵抚河南右副都御史雒昂廵抚延绥右副都御史张问行给事中钱薇沈汉安盘王科陆粲御史潘壮谢瑜原职赐祭葬赠官有差命取太仓银三十万两进内户部尚书刘体干言银库见存三百七十万九边年例当二百七十万有奇在京军粮商价不下百万有奇蓟州大同诸镇例外奏讨即尽发银库犹不足应望乞停罢不许体干复言国计之乏有位共知若一人异同臣甘伏欺罔抑存库之数乃近遣御史搜括所入万一仓卒征调何以支持如国事何科道官皆言大学士李春芳等上疏曰祖宗朝国用边饷皆有定额库藏尚赢世宗中年虏犯京师边费日倍加以连年水旱灾伤至今搜括已尽臣等方与所部日夜忧惶计无所出伏望念国储怀永图若上供必不可已请如祖宗故事取用内库至外库专备军国勿行轻取上曰取十万套虏绰方兔小黄台等欲抄掠宁夏总兵雷龙等袭破之升赏总督侍郎王崇古以下有差封敬镕为秦王载尧为襄王朗锜为韩王永定民王洁胥瓒胥鬻产赈饥赐坊表五月上曰京城民为报商苦累朕甚悯之户兵二部亟议闻于是言官各上状请清冒滥依时估发预支时给领均肥瘠禁横索南贑廵抚张翀总兵郭成等擒斩曾一本贼于大埔等处凡千三百七十余人上命先赏参将蔡婆兰等而后下兵部议功太和山岁收香钱约四千余提督太监柳朝乞留修宫从之户部尚书刘体干请比泰山事例令抚按官选委府佐一员专收正费修宫之外尽以解部供边内臣毋涉上曰体干屡违旨其回话体干自讼乃罚俸半岁内官监所尚钱榖大库厂房屋园地租税岁入万金漫无考核廵视御史詹仰庇令大使可华察其数内官监悉隐之支吾对云岁供内府传造紧急精巧御览器物及四时买办进供花草果木蔬品之类或供造圆鳌山修理宫苑别殿亭榭轩阁花药栏干慈宁宫花园干清宫诸南花松竹树株及龙凤船秋千戏宝雕浑贴金云龙竖柜箱台香几白玉盆刻丝诸玩物工作并不外传无预户工二部仰庇因疏言御用供应工部具有岁例匠作悉给官钱内监夤缘侵渔为民菑动委供进归过朝廷如果赖此租税以补内府不足之用则公费也何必隐焉乞敕户工二部会同司礼监廵视科道查勘质审宜留者留宜革者革应存多寡尽解内库公需应弛予民者悉出还之臣又观该监所称无经甚矣费无经则小人觊利用无一二侵滥且十七八皇上诚身亲节俭近侍之臣或以织造采办为玩好逄迎者尽屏斥之则欺不生何事取盈边饷令司计者谋及于卖官鬻爵伏望念饷挽之不支严羣小之靡滥服器惟俭浮悉除疏入上怒曰厮仰庇悖妄屡矣锦衣卫痛杖之午门百发为民革去监局廵视科道官大使毋用大学士李春芳等言皇上天性宽仁即位以来敬体大羣矜全顽薄如吏科都给事中胡应嘉以建言为民随改降调今仰庇稍有指适独蒙重谴似非平日优容之度乞如处应嘉故事是日九卿杨博等各疏捄上皆报闻科道官郑大经等言近户部尚书刘体干严被责罚与仰庇暴见摧废恐天下不晓圣意妄疑为中贵泄分已南京科道亦以为言上曰有旨矣何不遵且不治矿贼突入婺源县焚官库官舍祭方泽六月赠故南太常少卿夏良胜为太常卿工部郎人岳纶为太常少卿漳州府推官黄直光禄少卿闰六月云南武定叛囚凤历伏诛陕西盗何勉等杀百户鲁卿廵简王鸾四川妖贼蔡一贯等焚刧铜梁大足诸县七月诏取进光禄寺银二十万两寺臣言不足上命减半礼部言供膳羞奉祭祀充宴飨则于光禄取财焉先帝之所稽皇上之所节也是以有赢今先后耴五十万矣内府不足耴之光禄光禄不足必行别派伏愿罢宣索以舒征求科道官亦言上曰有旨命工部造明岁朝殿灯及鳌山工部执奏言一灯之费至三万余金陛下奈何以诎乏之余营不经之务且明年岁正日月交食而游宴观灯实累圣政上罢鳌山焉丙戌月食不见河决沛自考城虞城曹单丰沛抵徐州漂没田庐不可胜数漕舟二千余皆阻于邳上命户部发太仓银二万择司官一员往赈他被灾地方抚按官一体赈恤视分数蠲免何勉贼平八月壬寅祭夜明戊祭太庙太社太稷以中外灾免行刑朿鹿县大水坏溺甚众广西总兵都督同知俞大猷福建总兵都督佥事李锡恊剿海寇曾一本干柘林粤三战皆捷俘斩甚众复与广东总兵都督佥事郭成参将王诏追败之莱芜粤焚其舟生擒一本斩首五百余级把总胡世赵纪哨总王宗瀛等死之论叙有差命总理河道都御史及诸廵抚分祭河济江淮东北二岳及东镇之神以弭水患设战直营于广宁工科都给事中严用和言东南灾伤重大请罢南京苏杭织造召太监佑等还京南京给事中骆问礼亦言供应机房工费甚巨尚书林云同计无所出至称病乞林宜遂停止工部尚书朱衡覆奏如其言且言节慎库所贮常额多逋岁出入不相当匮乏之忧有甚于南上曰织造有屡旨朱衡沽名卖直责对状乃宥之辽东蓟镇招降夷人及虏中自归者千九十八人赏廵抚都御史魏学曾等有差升总兵官王治道子官一级九月刑部尚书毛恺言刑狱六滥曰滥□曰滥词曰滥拘曰滥刑曰滥拟曰滥罚上命行内外诸司痛治之虏大入大同右卫镇川堡东西分掠山阴应州怀仁浑源诸处时河水涨溢自清河县至通济闸及淮安府城西淤者三十余里决方信二坝出海平地水深丈余宝应湖堤往往崩坏又山东莒沂郯成等处水溢从沂河直河出邳人民溺死无算河道都御史翁大立以闻因绘图十二为滨河民颂困曰水次兑军曰漕河筑堤曰黄河骤涨曰昏夜守堤曰粮船过洪曰黄河埽卷曰茶城捞浅曰洪水冲城曰风雨异常曰海潮啸溢曰灾民避水曰粮船漂渔复言时事可深虑者五曰东南赋薮也而江海泛溢粒米不登鞭挞虽加徒陨民命此京储可虑一边镇关隘洪水冲溢墩堡倾颓无恃以守此虏患可虑二直隶山东河南皆股肱郡城郭不完积贮空虚赈贷乏策此内地可虑三海徼之间飓风鼓浪兵船战士悉被漂沈此海防可虑四淮浙盐场咸泥尽冲团灶俱废此国课可虑五愿陛下与公卿辅弼计求消灾弭异之方下所司副总兵田世威参将刘宝故坐石州陷论死系狱辅臣言上得释使立功兵科都给事中张卤等言皇上嗣位以来视先帝时兵车不加多储蓄不加富一时诸将倾心三军生色者以去岁维岳毕高之戮足震慑边臣而作其气耳今虏报稍急即出世威宝立功夫良将非之也虏未甚急而张皇如是令如曩时直薄都城何以应之且一事而生死异狱一律而先后殊致曷以服死者之心正国家之法也皇上果熟知威宝之为人乎果召问本兵失律之故召问法司可矜之繇用何臣之荐因何言之入明示中朝断而释之谁敢不服而中旨特释何以坚明主法克畅羣疑臣恐人臣假此干威福之权边将因此巧窥伺之计上曰恩威自上卤等渎扰夺其俸辛卯上大阅将士都人快覩焉驾还乐奏玄武之曲总督戎政等官镇远侯寰恊理侍郎王之诰等率将佐上表谢恩羣臣称贺阅及格者皆赏遂敕寰之诰等曰书不云乎有备无患故治兵讲武帝王重之我国家立京营养战士讲军实于平时壮国威于警日越我皇考专命文武大臣总督恊理戎政更新厥制大备迩年士马消耗器甲雕弊将多怯敌兵无选锋朕甚虑焉朕亲阅将领薄示劝惩尔为国爪牙尚体朕心毋玩愒毋营私毋苛扰庶几部伍充实士马精强称朕张皇至意十月彗星见上问户部天下户丁粮草盐引税课银通计三年支用见存几何九边年例军饷太仓岁发及各省觧纳几何具以数奏尚书刘体干具上上曰岁计甚多臣下全不为国体恤姑不问十一月甲戍冬至祀圜丘以岁灾蹔免庆成宴是秋套虏吉能既西掠番夷其部落在套者东西分犯各边不得利乃移营白城子伺我掣兵则乘虚入寇总督王崇古谍得之先檄谕诸镇引兵从花马池长城关出边抵白城子与虏战虏因风纵火风反自焚遂北事闻赏崇古及宁夏总兵雷龙廵抚沈应时延绥廵抚李尚智陕西廵抚张师载等银币有差南京刑科给事中骆问礼条陈十事坐狂妄降边方三级言官论捄不许京师地震有声诏百官修省三日十二月上曰近来灾异频仍多因部院政事不调听信刁风滥受词讼诬害平人所致厂卫其密访以闻刑部尚书毛恺等具疏引咎刑科给事中舒化御史刘贤等言我祖宗厂卫之设用以捕盗防奸非察臣下也若使暗访百官繇此开罗织之门神陷穽之术网害忠良贻殃善类非盛世宜有下所司潮州贼郭明胡一化陈一义等依山为巢屠戮刼虏者二十年总兵官郭成分部剿之论功赏有差户部尚书刘体干言国家经费岁入不足供所出而陈乞支给每出额外民穷财尽职此之繇臣等请以今岁出入多寡之数与夫昔省而今费者条呈御览仍以内外一切经费应存应革者并用籍记刊示中外许之少保兼太子太傅吏部尚书杨博致仕起少傅兼太子太傅吏部尚书武英殿大学士高拱以原官不妨阁务兼掌吏部事尚宝司司丞郑履淳上疏曰伏唯时方多故万姓爰咨顷年以来议论嚣烦上泽终不及民穷愁局蹐民心殊不乐生燕云辽代中原之脊也鼙鼓一闻三军震动徐梁齐卫天下之腹也洪波荡析四顾无烟荆襄秦洛形胜之区也疆狼冯依啸聚相扇浙直闽广财货之薮也师劳费剧奸宄未歼搜敛日新耗蠧日甚请急增于掊克帑庾罄于那移宗藩之坐窘无筹中泽之哀鸣尤惨舟车尽敝飞挽多艰杼轴既空枷锁犹逼民穷而事益不可息弊极而法竟不可行饥莩原荒朱殷边圉萧条闾里烽火关河武卫凌夷卒伍骄怨内忧外棘百孔千疮物怪人妖天鸣地震彗星两见于尾女日月继食于元春鬼神吉凶菑害洊至缓急无备根本潜摇宜及今定周家桑土之谋切虞廷困穷之惧者也阰下谅阴恭默已三期矣忧虞閟毖固不容静逸之时济济多士或烈慰承式之望宁曾召问一大臣面质一讲官赏纳一諌士窃虑高亢暌孤乾坤否隔欲见君子阻于车辚呈约巷牖寂无取舍忠言重折槛之罚儒臣虚纳诲之功姬姜违脱珥之规周召拂同舟之义日觐绝畴咨之益便殿豸艮晋接之期回话既惩赵普奚从而补牍内批径出苏辙何自以封还纪纲因循贤愚玩愒功罪之欺蒙罔核浮繁之文案徒盈善类既失于振扬厉阶阴启乎奄寺言涉宫府辄肆沮挠梗在私门坚不可破始也童牛羸豕之图不豫它日城狐社鼠之计莫施逮其风行势恊衅积权移会使台辅具员六卿拱手元良愠悔于孤立戌福倒驱于冠裳霜虽未月已残望而处堂燕雀蔽日云霾牵制优游朔风孔僾宁顾倚之繇颐裕蛊遂可济蹇亨屯臣愿皇上奋英断以决计弘浚哲以任贤思上天培覆之命为难谌念下民向背之情为可畏移美色奇珍之玩而保疮痍弛昭阳细务之勤以和庶政关门劲敌警于蛮夷黎庶脂膏俭于钱榖拔用陆树声石星之流以建法家拂士省纳殷士儋翁大立等疏以求鲠议吁谋经史讲筵臣民章奏必与所司面相可否丝纶亲授都俞交儆察变谨微回天开泰疏入上曰履淳假借陈言晏议朝政廷杖百系刑部狱 
　　四年正月已已朔日有食之庚午上始朝避殿减膳修省三日上曰畿辅近边武备久废言者皆详内畈外岂万全耶兵部其悉心议奏内承运库以空头札子传谕户部进银十万两部臣刘体干执奏陛下出片纸臣不知真伪不敢奉诏上命如数上癸未上元节以天变未省免百官□禁民间张灯作桨月食二月命太子太保礼部尚书兼文渊阁大学士赵贞吉兼掌都察院事赵贞吉请分京军为五营稍国国初五府之旧下兵部会议尚书霍冀等议上三大营如故推智勇将官三员充总兵官以文职大臣一员总理之上如议因命总督京营戎政恭顺侯吴继爵中军都督府佥事署都督佥书袁正五军营副将署都督佥事焦泽充三大营总兵继爵五军营正神枢营泽神机营升南京右都御史曹邦辅为左都御史阅视之戎县都蛮河阿大等寇掠高筠等县湖广金岗安抚司土舍覃壁作乱建英明阁于禁中荆王翊巨薨册封魏氏为英妃秦氏为淑妃李氏为德妃刘氏为庄妃董氏为端妃马氏为惠妃三月改三营总兵官为总督皆以勋臣领之于是以定西侯蒋佑领神枢营平江伯陈王谟领神机营命曹邦辅专督五军营而以前总督两广左都御史兼兵部左侍郎刘焘以旧官总督神枢营前总督宣大山西右都御史兼兵部右侍郎陈其学以旧官总督神机营铸隆庆通宝制钱甲尚衣监太监敏传旨命南京加造定十余万工科都给事中龙光执奏工部覆言加征不如趣正供新派不如责旧逋上颇然之诏供御者别造三之一他悉以准逋额命户部买白绵二万五千斤尚书刘体干奏湖州额绵旦夕解至上趣办户科都给事中李巳諌曰臣闻物聚于地产赴于时京师则非其产三月则非其用求者若难鬻者持价目棰商人于市难卒具也都民困于编商十室九空固宜加恤体干复言商贾闻命率匿身闭市京师根本地众山嗷嗷非平世所宜有也上悟令半买四月出尚宝司司丞郑履淳及内官李芳淳削籍为民芳充南京卫军虏俺荅繇平虏边口入犯老营南趣朔应山怀诸路转攻平虏城犯威远宣大总督陈其学率总兵胡镇等东趣左卫捄之相拒十余日遯去论功有差史部举杂职官当迁者前给事中骆问礼杨松与上曰何遽俟三年贵州宣抚司土舍安国亨为其兄智告反廵抚都御史王诤发兵诛之无功内承运库太监崔敏等请买年例金宝石上下户部趣办都给事中李已言库藏方空边饷最急请停罢上曰如故事尚书刘体干言年例金趣解且至若猫晴祖母绿诸珍宝非民间所有责令召买必追呼骚动民毙棰楚感伤和气请如臣已言罢之不许五月户科都给事中李已给事中陈吾德言伏覩陛下登极诏书停止采买蠲除加派其时海内欢若更生何比年以来近习于请奸巧纷纭买玉买珠传帖屡下旨出而辄更命成而忽易太监敏等复行故智虽臣等恳请户部执奏终未俞允其何以示大信于天下乎夫抵璧投珠先王懿矩毁床碎漏圣祖芳规纵国家十分充实陛下犹当慎乃俭德矧今府库空虚小民困竭边方之发饷无时畿省之赈荒不已计臣日夜怀忧陛下奈何以一玩好之微费数十万使其不经于今日无计于后来敏等献謟蓄欺唯欲假供用以充已槖陛下惑于奸计窃恐将来无巳伏望俯从部议亟斥敏等以昭俭全信上怒巳沽名犯上廷杖百送刑部狱吾德黜为民外补科道官裁革广东廵抚官改两广总督李迁为提督兼总之南韶积寇黄朝祖杀掠兴仁县寻据桂阳之罗木山廵抚南贑汀漳等处都御史张翀剿平之夏季京库银额故二十五万户部尚书刘体干先奏进十七万其余请行府州县督征有旨切责体干过期支吾令亟以太仓银补进六月丁酉朔上谕礼部天旱苗槁其传示顺天府官精祷十日毋怠是夜雨明日又雨又明日大雨上悦加潮州知府侯必登从三品服俸有直宿较尉负一尸弃北安门外北城兵马指挥孙承芳疑有奸使收鞫辞连内臣阳春阳春奏言不知何男子入内偃卧卧遣较负之出乃死承芳生事擅刑禁军当治上命杖承芳六十黜为民释较尉户科右给事中查铎刑科都给事中舒化等请下阳春法司验问不听建光泰殿瑞祥昅于长信门南工科都给事中龙光諌不听工部尚书朱衡等言隆道英明等阁方竣再兴大役不唯财力有限地道宜静亦恐禁地不安上罢以京师久雨坏民庐舍免房号钱三月七月禁章奏繁词令抚按严治酷吏命王官升补皆六年考察如京官例令抚按官严核司府以下有入已赃者追出济边受赇枉法者如律问遣先是以内供不足下户部取太仓银又令买金云南尚书刘体干多执奏至是云南年例金过期不至中旨诘责之体干具疏引罪上责体干抗旨手诏勒闲住科道官连章交留不听庚辰月食令监司州县长吏毋偏重进士筑海盐塘成八月虏犯锦州总兵王治道引兵出塞逐之有斩获论赏有差祠河神于夏镇梁山皆赐名曰洪济昭灵谍虏且大举入寇敕谭纶督镇廵谨御之及宣大总督王崇古整兵待援并许用军法京师戒严起前左都御史刘焘驻守通州南京兵科给事中李崧言南京织染局续添机张增募匠役诏书先革太监刘女等辄奏请复之祖宗旧额设机三百张军民匠三千名今不论司局之非人而妄谓机匠之不足请工竣之日悉行停止上以崧渎扰诘责之释李已黜为民九月复浙江为事官刘显署都督佥事总兵如故罚其俸三月罢恤录嘉靖中得罪诸臣追削故掌锦衣卫事陆炳夺其诰命子戕官者俱革职为民家人杖遣之籍其家以久任贤能加横州知州郑国臣修仁知县唐执中服俸河决邳州自睢宁至宿迁淤一百八十里虏觇我有备引去京师解严虏入大同镇之蒿沟老营副总兵钱栋坐营指挥张汝绍把总乔文奎死之以宣大等镇官兵赴援劳苦诏兵部犒以万金祀故太子少保礼部尚书兼翰林院学士欧阳德于乡虏犯辽东锦州大胜堡总兵官署都督同知王治道及参将欧阳功死之予治道赠谥祭葬荫子三级予功赠荫子二级皆赐祠编置方士王金陶仿刘文彬等于口外复京营制如旧十月虏酋俺荅孙把汉那吉率其属阿力哥等十人来降以把汉那吉为指挥阿力哥为正千户山西道御史叶梦熊言把汉那吉之降遽授官爵恐结仇激祸如宋郭药师张谷事上责其妄言降二级外调之谕掌吏部事大学士高拱等曰朕即位以来科道官欺乱朝纲有日矣卿严察其奸邪不职者以闻掌都察院事大学士赵贞吉请毋考察以养护国家之元气爱惜宇内之人才上报有谕既考多拱所嫉恶者上降斥如所请因下谕科道官自今毋得摇乱国是倚报恩仇仍前者治无赦吉王翊镇薨十一月冬至上祀圜丘还朝行庆成礼受贺赐宴予赵贞吉致仕以考察与拱异同也十二月虏执我叛人赵全等以献告郊庙献俘受贺遂磔全等于市传首九边加王崇古太子少保兵部尚书兼都察院右副都御史荫一子锦衣正千户世袭赏银五十两大纻红蟒衣一袭总督如故内阁辅臣李春芳等兵部尚书郭干等皆有叙赉处州矿盗作乱从昌化突入宁国池州沿江剽掠 
　　五年正月甲子朔上拜天于宫中谒奉先弘孝神霄三殿御朝受贺吏部会都际院考察方面有司按察使杨彩副使江一麟佥事萧大亨知府丁应璧徐学古侯必登李渭高文荐同知章时鸾知州许希孟知县林会春徐成位曹大埜刘不息等十五人以卓异旌赐衣一袭钞百锭以朝觐至者宴礼部诏取太仓银十万于内府户部以军国不给请以抵春季年例数不许取光禄寺银二十万寺臣及廵视科臣各疏争诏半减二月文武羣臣及天下朝觐官谒见皇太子于文华殿左门以政绩卓异调陕西按察副使徐学古于山西加从三品服俸倭寇突入澄迈县袭陷海南卫所遣内臣督造羊绒于陕西工部尚书朱衡及科道官上疏请止上曰有成命起致仕少傅兼太子太傅吏部尚书杨博为兵部尚书封皇子翊镠为潞王三月封虏酋俺荅为顺义王赏大红五彩蟒衣一袭彩段八表里赐之敕曰朕唯天地好生自古圣帝明王体天徧覆华夷一家欲并生也顷者尔孙来归朕命边臣护视给其服食厚拊遣之尔感朕恩愿称臣内属岁岁入贡永为荒服俘献叛贼以表悃诚朕甚嘉悦封尔为顺义王尔弟尔子及诸部落头目并授都督等官俾尔世居本土各安生业同乐太平尔尚约束尔众永笃恭顺若自乖大义轻弃盟言天地鬼神实不福尔尚钦承之陕西紫阳贼罗朝用等平缉治四方游民濳居京师者四月烧造瓷器于江西诏十余万以鲜明细薄者进河决邳州自典头集至王家口新堤多坏府江猺獞刧虏官军册封硕熿为唐王缙■〈火贵〉为肃王五月古田獞贼韦银豹等平总督两广侍郎李迁廵抚广西右佥都御史殷正茂总兵官俞大猷等论叙有差以卓异加陕西佥事萧大亨从四品服俸南昌知府丁应璧三品服俸七月复故户科给事中张齐官黜致仕左都御史王廷为民夺致仕刑部尚书毛恺官织造羊绒于陕西凡三万二千余匹诏学仓驿递官得选本省乙亥月食八月楚王英■〈火佥〉薨敕修举边政九月从祀礼部左侍郎薛瑄于孔子庙廷先是令四夷贡使不得引见御前礼科都给事中张国彦言朝鲜冠带礼义之国请班如故乃许班獞贼韦银豹俘京师磔于市十月造鳌山灯工部尚书朱衡工科都给事中陈行健等疏罢报闻命盗决故决徐邳上下河防者如决河南山东河之罪贵州土舍安国亨来降十二月礼科给事中蔡贤言皇上一身宗社生灵之所托重不可不谨也臣因长至导驾窃窥圣容微减今微阳初生正安静之时愿省览典谟训诰以陶养此心亲近师傅公卿以维持此心斋居澄虑进御有常毋令溺志游观月度毋令移情则欲宾气清神凝体固朝十可以常御经筵可以不辍郊祀可以无摄宗社生灵幸甚报闻户部进续买珠宝共享银二万二千四百两有奇上怒不中责该司对状尚书张守直引罪请再行收买上夺司官俸半岁诏进太仓银马价银各十万于内库太仆寺卿曾省吾科道官章甫端等言今民穷财诎水旱洊臻宜广积贮以备缓急上曰有旨令云南等处采办珠石以进虏寇辽东总兵官李成梁等大破之升总督刘应节等俸一级成梁署都督同知荫一子正千户世袭上御门宣捷受贺 
　　六年正月戊午朔上朝受贺诏云南广东采办珠宝岁进青红黄宝石二万块大珍珠八千两三年而止科道官奏乞崇俭苏困报闻春享遣代试御史田子坚諌上曰厮坚狂妄且不治命工部尚书朱衡兼左副都御史经理河工命颜氏裔孙嗣慎袭翰木院五经博士御史张克宗等请考世子齿让之制仿宋儒坐讲福以为东宫讲读助上曰祖宗有成礼克宗敢妄议变更降二级外调之余皆夺俸二年二月置新宁州甲午冠皇太子倭分犯广东花州石城县攻破锦囊所杀一千户攻陷神电卫城一时吴川阳江高州海丰等县并遭焚刼而山寇黄朝太复起甚猖獗取进太仓库银十万户部言祖宗内库之藏百万而已比岁诏征多取一百一十万矣复取十万非制也且今视祖宗时何如哉先臣丘浚所计已十倍往昔嘉靖十八九年以后复被当事奸贪之臣开边方冒滥之请财竭民穷诛求无策今又迫而取之或以启弄潢脱巾之变愿皇上询往事收成命上曰卿言是且如旨科道官皆疏誎上曰有旨上降龙袍样每色十疋褶服袍粤每色百套绒锦织金闪色暗花素每样百疋上月鸾带每十条赏用每二百条遣内臣往苏杭织造翦绒纳织各色纻丝样二十四张每样每色织三十疋柘黄大红桃红鹦哥绿翠蓝青玄色白紫玉色鹅黄共十疋锦织每十疋鞠衣纻丝纱罗每五十套裙粤每一百五十套下南京供应机房织造科道官疏请停止不允工部言苏杭自倭患之后疮痍未起加以水旱流移府库虚竭而织造之费甚巨势必加派民困难支请大加减免或去其半所遣之人尤宜慎重上曰卿可择其要者先织上所遣官令安静行事毋得扰民闰二月上御皇极门疾遣祷告郊庙社稷还宫江西廵抚都御史徐栻言上降瓷器样烧造难就上曰龙缸改中样方大匣改小样先后进册封庄氏为敬妃李氏为恭妃于氏为懿妃叶氏为奇妃御史萧廪上言册典屡行宫掖太监神气大劳以致圣躬不安乞节欲延寿不报倭犯新宁高雷等处官兵与战于外村岛岙以捷闻三月皇太子出阁讲书定捕盗条格州县掌印廵捕官有盗至十人者降一级二十人者降二级三十人者罢官兵备及该道官所属盗起至五十人降一级七十人者降二级百人以上者罢官东虏速把孩歹青等犯长胜堡守备指挥范芝等战却之寻犯清河堡守备曹玺等又大败之升赏有差复海运尚宝司卿刘奋庸疏言皇上即位六载海内非不乂安而灾沴未消外夷非不威顺而伏机可虑朝纲若饬矣而大柄渐移仕路若清矣而积习仍旧百司方引领励精之治而皇上精神志意渐不逮初臣虽微贱念潜邸旧恩不忍默默谨条上五事一曰保圣躬人君一身天地人神之主也清明在躬而后可以当万务皇上宜深思宗社付托之重念此心保守之难定志凝神抑情忍性母轻万年之虑逞旦夕之娱毌以有限之精神殉无涯之嗜欲二曰总大权人主必操揽大权而后臣下莫敢行其私在昔先帝英明果断恩威莫测一时在位仰承恐后今政府之所议百司之所布非不奉有明旨施行也顾皇上曾否斟酌从违其间乎人才用舍果尽恊公论无敢私快恩雠者欤即如辅导东宫本责臣之责辄敢为身图之便朝廷名器本励世之具今乃为市恩之物先帝时谁敢如此伏愿庶府建白阁臣票拟特留清览时出独断以观万化之原三曰慎俭德财耗则民穷民穷则国家元气随之尽是以古帝王兢兢奢欲为戒也今国用边储年例必不可减岁人岁出曾不相当而皇上即位以来内府取银不下数十万求珍宝作鳌山服御器用镂金雕玉其于身心政事果何所裨生财甚难靡敝无纪良可惜也四曰省章奏人臣进言未必一一中节心固忠国家耳今一切置不览非惟沮乐告之益倡游言之端抑恐憸邪权势之党转生猜忌御下蔽上成其奸也五曰用忠直忠直国之干也与承望风旨泄它人之愤迎合权要树淫党之朋者固自不同比岁台諌之臣间有斥弃愿恕其狂直嘉其诚款予之召还庶几广仁宥于既往作直气于方来下所司安庆军乱械系指挥张志学知府查志隆于京师户科给事中曹大埜论劾大学士高拱调外任拱辞位上褒留焉更以刘奋庸前疏有倾陷拱意降一级调外四月提督两广侍郎殷正茂言广东山海之寇日益充斥民疲奔命死徙过半陛下岁令采珠八千两三年乃已计所费至三十万金今军兴一切不赡请稍杀之改千为百宽三年为十年户部覆奏上从之复故总督浙江军务太子太保兵部尚书胡宗宪赐赐祭取太仓银十万两备端节赏赉广西府江右江诸猺獞复乱封翊銮为吉王五月广东贼李茂破乐会县□□月食丙午上不豫增剧百官疏起居已酉大渐召高拱张居正高仪入受顾命上倚坐御榻上中宫及皇贵妃拥御榻边东宫立榻右拱等前跽宣受顾命上口不能言熟视诸臣颔东宫属之敕皇太子曰朕不豫皇帝属尔尚思保守帝业修德进学仕贤使能毋有怠荒先是正月下旬上有疾且有腕疮在理越月稍平以闰二月初旬视朝既鸣锺百官班阁臣高拱张居正自阁出北上过会极门望御路中乘舆在焉亟趋赴内使数辈驰宣阁下则上已下金台有怒色立欲就舆诸内使环跪上见拱色稍平手执拱衽甚固有欲语意拱奏曰陛下何为发怒今将何往上曰吾不还宫矣拱曰陛下不还宫当何之望还宫上稍沉思曰尔送我拱曰臣送上释拱袵执拱手露腕示疮曰尚未落痂也因愤恨语曰祖宗二百年天下以至今曰国有长君社稷之福奈东宫幼小连声语一语一顿足握拱手拱曰陛下万寿无疆何出此言上曰有人欺负我拱曰是何人有祖宗法在皇上病新愈发怒恐伤怀上良久艰语曰非内官辈先生安得知盖宫中事也于是执拱手行入皇极门下丹墀上左手啜荼右执拱手如故顾拱曰我心稍定遂繇东角门入至干清宫门拱止止牵拱手曰送我随至寝殿上升榻坐犹执拱手时张居正朱希忠皆榻前叩头上见拱踘踖不安乃释手拱下叩头并辞出宫门外须臾复召入立丹墀命再上遂上殿至榻前上从容曰朕一时恍惚又曰有后事卿等详虑而行皆叩头出须臾内侍传旨高阁老守宫门毋去薄暮传旨宿宫门拱附奏曰干清宫大内也祖宗法度甚严臣等昼且不得入况夜宿不敢宿然不敢去当宿于西阙有召即至有传示即上对许之明日亦如之既传圣体稍安拱上札子曰臣闻圣体稍安不胜庆幸今府部大臣尚朝宿不散宜降旨令各回办事以安人心臣等仍昼夜不敢去即拟旨上请上即降旨又四口上益平愈拱问安上遣内侍慰劳命还家至是复敕拱曰朕嗣统六年偶得此疾遽尔不起有负先皇付托东宫幼小朕今付卿等三臣卿等同司礼监恊心辅佐功在社稷万世不泯拱读既恸不能胜即哭奏曰臣受厚恩誓死报上东宫虽幼有祖宗法度在臣竭忠辅佐有不得行臣不敢爱其死且奏且哭巳大恸长号两宫亦皆失声哭遂出庚戌上崩寿三十六七月丙戌上尊谥曰契大隆道渊懿宽仁显文光武纯德弘孝庄皇帝庙号穆宗九月葬昭陵□□□ 
　　臣乔远曰上端凝静密不杀自威不察自智优崇辅弼假借臣僚用能守祖宗之法以致中国乂宁外夷向风之盛盖清静合轨汉帝宽仁比迹宋宗矣上在潜邸时食驴肠而甘及即位间问左右左右请诏光禄上不忍曰若尔则光禄日宰一驴矣岁时游吴行幸诸供膳光禄先期请上旨为丰约上常裁取最约者焉 

　　名山藏卷之二十九 

　　●名山藏卷之三十 

　　臣何乔远恭辑 

　　坤则记一 

　　◆坤则记一 

　　马皇后　　徐皇后　　张皇后　　孙皇后钱皇后　　王皇后　　张皇后　　夏皇后　　陈皇后　　方皇后　　李皇后　　陈皇后 

　　○马皇后 

　　马皇后宿州闵子乡人先世默宋太保父马公母郑媪马公贫而侠岁俭以后托定远人郭子兴后智而能勤女红精异子兴夫妻视如巳女子兴为濠帅奇高帝收之幕下以后与婚子兴男数困帝后左右之尝怀焦铛腐膺从在军恐帝仓卒迫戹之不时求藏饦甲糗饵自不宿饱有识记书札委受仓卒取未尝失遗帝帅师渡江后率诸将士妻妾从完缉衣鞋给士恒至夜分帝御陈友谅龙湾后尽发金帛衣服赏士时语帝以不杀人为本人心皆归即为天命帝甚善之既即位立为皇后谓侍臣曰昔汉光武既得天下举麦饭豆粥以劳冯异唐太宗长孙皇后当隐太子构隙之际能消释猜嫌皇后与朕起布衣同甘苦从在军仓卒忍饥怀自大饵食朕比豆粥麦饭困尤过郭氏数疑朕朕径情不恤后时时转致将士所献慰悦其心及欲危朕后辄弥缝此又难于长孙朕或因服御诘怒小巳辄进曰主忘贫贱时耶朕复为惕然家之良妻犹国良相朕忍忘之罢朝语后后曰妾闻夫妇相保易君臣相保难陛下不忘妾贫贱时妾愿陛下无忘群臣百姓后在中宫常劝帝亲贤务学随事几諌讲求古训谕告六宫一日集女史清江范孺人等问汉唐以来何后最贤家法何代最正对曰惟宋为盛后命录其家法贤行诵而听之或曰宋过仁厚后曰过仁厚不愈刻薄乎后顾问黄老何教也而窦太后好之女史曰清静无为为本若绝仁弃义民复孝慈是其教矣后曰孝慈即仁义也讵有绝仁义为孝慈者哉诵小书请帝表章焉帝谓后人君百责所萃一夫失所皆君责也后起拜曰妾闻古人有云一夫不获时予之辜陛下所言古人心也帝前殿决事后或闻震怒还宫则数諌时时请帝赦小过以全器使帝为后挽回刑杀者屡矣参军郭景祥总制和州时人言其子多不法帝遣吏察之吏言景祥逐子子持矟欲杀景祥帝曰杀父之子固必诛也后曰吏恐不实郭惟一子杀不实绝郭后矣上复廉之果不实遂释景祥木杖吏吴兴民沈秀者家财累巨万有盆曰聚宝能益财为帝造都三之一又为帝犒军帝曰匹夫犒天子军乱民也宜诛后諌曰妾闻法也者所以诛不法也非所以诛不祥民富敌君民自不祥不祥之民天将菑之未有不法以犯吏辟陛下何烦上释秀流之云南瘗其盆城下名门曰聚宝帝兄子文正翰林学士宋濂得罪不被诛后皆有力焉居以不逮舅姑为恨帝时追慕悲伤后亦流涕帝谒奉先殿后从当祭亲之失其外家求访不得言及马公郑媪未尝不泣下平居大练澣濯衾禂弊败曰古之后妃见称载籍以富而能俭贵而能勤闻元世祖后煮故弓弦事亦命练旧织为衾禂以惠孤老余帛颣丝缉雧衣裳被褥赐诸王妃公主曰当知富贵之无常蚕桑之不易时时举稼穑艰难小民疾苦和睦昆弟周恤亲戚教诸王王妃太子诸王虽甚爱勉令务学春坊赞善李希颜为诸王师或取管击诸王额帝抚而怒后曰恶有以尧舜抚吾子顾怒之耶 【 李希颜夹谷人立论忠孝遇事以仁义太祖用荐手书征之永乐中归旧隐落魄顑颔嚣然有操筑鼓刀之风时临盛会首戴箬笠身衣绯袍客或嘲之曰戴者本质衣者君赐也】 时语诸王妃公主当勤女红无坐而受福取恶造物妃嫔宫人被上笼有子者厚待之命妇入朝延接如家人礼然御膳上所躬目省视之宫人请曰后宫幸众无烦圣体后曰妇人事夫不可不谨且吾自蠲洁不至使汝辈受责岂为无人耶一以敬上一保汝辈也他日羹寒帝掷羹狼藉后耳后燂再进其谨如此帝怒宫人后亦与同怒执付宫正帝稍解问后曰不自责付宫正何也后曰妾闻赏罚惟公足以服人故明主不以喜怒加刑赏当陛下怒时恐有觭重付宫正则酌之矣即陛下论罪人亦有司者治之耳上曰尔怒何也后曰妾之同怒所以解陛下怒也帝语及穷约时事归后功后起辞谢曰但愿陛下不忘曩时警戒为子孙无疆之庥尝问帝天下之民安乎帝曰善顾事不在尔后曰陛下父天下妾辱母之何可不知时水旱岁凶帝因告以赈恤事后曰妾闻赈恤之有方不如积蓄之先预帝深然之又言京师百官去家远近不同其家贫富亦应自异俸入有限虑或不给众庶固难有位亦艰值暑雨祈寒辄形嗟叹帝感其意时存问周给之近臣及奏事官当会食廷中后取尝不旨奏曰朝廷以天禄养贤故自奉欲薄养贤欲丰今典大烹者于羣臣皆不旨微非陛下意乎帝召光禄卿切责之后问太学生几何帝曰数千曰悉有家否曰亦有之后曰人才众多廪之厚矣妻子不赡不累心耶帝即命月给有家太学生粮为故事帝发死囚成城后曰罚赎至恩也但疲囚加役恐不免死亡帝为罢其加意臣民如此方诸将籍元库后问皆何物帝曰宝货耳后曰元有宝货何以失之意者帝王之宝自有所在尝语帝事几得失本君心邪正天下安危系民情苦乐又曰法屡更必弊弊则生奸民数扰必困困则生乱帝皆命女史书之洪武十五年八月后疾帝寝食不安羣臣请求医祷于山川后谓帝曰不起命也祷医何益抑医无效上必录医是益妾冥罪也疾亟请求贤纳諌慎终如始使子孙皆贤臣民得所丙戍崩年五十一九月庚午葬孝陵谥曰孝慈皇后及小祥礼部奏令天下诸司致祭帝止之曰后在时不欲费天下财逾年宫中人作歌曰我后圣慈化家邦抚我育我思难忘不忘怀思于万年泌彼下泉悠苍天永乐元年六月□□上尊谥孝慈昭宪至仁文德承天顺圣高皇后世宗十七年十一月辛未加上孝慈贞化哲仁顺徽成天育圣至德高皇后子五人长懿文太子次秦王次晋王次成祖皇帝次周王皇女二人宁国公主安庆公主高后崩太祖不复立后也 

　　○徐皇后 

　　徐皇后成祖后也中山王长女自幼贞静纯明书史一目成诵不忘王与谢夫人爱异之繇是博通载籍每览嘉言善行未尝不一再思曰古人所载固欲来世仿行之高帝闻其贤为燕王择配焉既为册妃高后深爱重之燕王之国后理内政肃且和高后崩哀毁动左右蔬食三年既免丧语及辄流涕成祖靖难后与世子居守率将较士民授兵登陴成祖即位册为后既位中宫愈自祗励尤留心民务凡有献纳多中上意数言南北累年战鬬兵民疲敝宜休息之帝尧施仁自亲始也当世贤才皆先皇帝所遗陛下宜不以新旧间上燕居问先后遗言何者至要后能举之乎后曰民心所归即为天命皇姑言也夫妇相保易君臣相保难皇姑言也过仁厚愈刻薄皇姑言也赏罚惟公足以服人皇姑言也自奉欲薄养贤欲丰皇姑言也天下安危系民苦乐皇姑言也靖难之兴后弟增寿有阴戴建文君害之上将追封焉后力辞上曰非以后故后曰此陛下大德顾非妾志弟子景昌稚无知惟愿赐之师教上勤政或至日日亥后不敢先食一日退朝晏后请上曰吏部铨注循资朕亲拔二十余人为方岳郡守不觉宴耳后曰牧守贤不肖系民安否奈何循资哉然有异才必有殊擢有年劳亦有序迁兼用可也后问陛下谁日与图治者上曰六卿理政务翰林职论思后请上悉朝见其命妇赐冠服钞币面谕曰妇之事夫奚翅衣服馈食而已必有助焉常情朋友之诫从讳时有夫妇之言听入则巽吾侍上旦夕以生民为意每承顾问多见受纳尔辈勉之后观女宪女戒诸家约其要义作内训二十篇复采儒道释嘉言善行类编劝善书示皇太子诸王而戒之曰积善如登山久必高积恶如穿坎久必陷又曰为善如夜就旦渐覩天日为恶如旦就夜渐入幽昏后奉祭诚敬事上恭勤教皇太子诸王惟孝亲率民教妃嫔以下惟恭敬和睦教外戚惟奉法循理外戚有纵肆召责之谦慎者加赐赉喜怒不形下人有过敕使改俭素之风宫闱化之永乐五年七月乙卯崩年四十六疾革上临问对曰命也今天下虽定兵甲不用然民生未大苏息惟上矜念之又请广求贤才别邪正勿庇小才勿废小过子孙成之以礼宗室亲之以恩无骄畜外家遗令皇太子夙夜君父勿过哀毁丧葬简省毋妨臣民往者北京将较士民妻为我授兵登陴近闻皇帝将北廵意愿从行请恩泽之今不逮矣后崩帝恸哭羣臣奉慰上曰皇后仁明贤孝汉马氏唐长孙之流也虽处宫中一念在民继今不闻善言矣因为后荐大斋于灵谷天禧二寺听群臣致祭光禄寺为具物甲午册谥曰仁孝皇后出内训劝善二书颁赐臣民仁宗即位九月壬午上尊谥仁孝慈懿诚明庄献配天齐圣文皇后后子仁宗若汉庶人若赵王皇女永安永平安成咸宁四公主 

　　○张皇后 

　　张皇后永城人彭城伯张麒女仁宗后也洪武中册为燕世子妃永乐二年册皇太子妃仁宗立为册后宣宗即位上尊号曰皇太后英宗即位加上太皇太后正统七年崩合葬献陵上尊谥诚孝恭肃明德弘仁顺天启圣昭皇后后始为太子妃操女行甚谨手庖爨供成祖徐后膳成祖徐后皆喜仁宗为太子时体硕腰数围不能骑射成祖命有司减太子宫膳微后当成祖意太子几废既为后中外政事羣臣才品莫不周知宣宗即位每军国大议上禀命而行太后亦时时询上外朝所平决是时海内泰宁上入奉内宫出奉游宴四方贡献虽瓜菓微物亦必先上母子闲慈孝闻天下三年上奉太后游西苑皇后皇妃侍行上掖舆登万岁山奉觞上寿献诗颂德太后悦酌赐上谕以保安天下意上稽首拜受五年春奉谒长献二陵如汉明帝故事亲櫜鞬骑导至河桥下扶辇畿民夹道拜瞻感悦陵旁老稚亦山呼迎拜太后顾上百姓戴君以能安之皇帝宜念上奉太后过农家召问其老妇生业安否皆踊跃应对质朴如家人太后赐之钞帛饭饮有进蔬食酒浆者太后取以尝上扈从臣张辅蹇义杨士奇杨荣金幼孜杨溥请见行殿太后慰劳之辅等叩头归颂圣德大训太后曰尔等先朝旧人勉辅嗣君赐酒馔金币既还京他日上谓士奇曰皇太后陵还道汝辈姓名行事甚习言辅武臣也达大义义重厚小心第多思而少断汝能正言无避忤先帝或数不乐然终从汝以不败事又有三事时悔不从皇太后又教朕谨听正言朕服膺之太后待外戚严其弟升至醇谨矣然不许预议国事杨士奇言升所议皆公皇太后毋虑卒不许宣宗崩英宗方九岁太后谓国福长君欲召立襄王不果乃除罢宣宗宫中一切玩好及诸不急之务英宗立大臣请太后垂帘听政太后曰毋坏我祖宗家法委政三杨从中主之致书其兄■〈日上永下〉及弟升曰吾不幸侍仁宗皇帝日浅长子宣皇帝又逝长孙皇帝幼冲保持在我我日夕不遑言念外家同归于善我兄弟曲体吾心循礼恭俭毖饬子仆继自今惟朔望朝参勿与闻朝事 【 宣宗为皇太孙时升尝随侍甚恭生平循理奉法卒之日遗嘱子孙戒勉谆切士林多之】 时太监王振秉司礼太后令凡事付阁议施行已遣中官问验或不付必责之二年御便殿召张辅杨士奇杨荣杨溥胡濙入女官左右侍杂佩刀剑上东立辅等立西下太后顾上曰此五臣先朝所简皇帝必与计顷召振振至太后改色曰汝侍皇帝不律多赐汝死女官刃加颈上跪请五臣皆跪太后曰此辈自古多误人国皇帝幼乌知之且以皇帝故宽汝毋再也及大渐召士奇荣溥榻前问国家尚何大事未办者士奇举三事其一言建庶人立四岁虽已亡当修其实录其一言太宗诏有收方孝孺诸臣遗书者死宜弛其禁后默然竟不见诸遗诏 

　　○孙皇后 

　　孙皇后邹平人父忠永诚主簿彭城伯张麒妻昭皇后母也故永城人章帝为太孙时成祖为选婚彭城伯夫人言后于仁宗得入宫方十余岁仁宗命昭皇后育之已胡皇后中选为太孙妃命后嫔仁宗即位册胡皇后为太子妃而亦赐后妃冠服章帝即位册胡皇后为后后为贵妃宠冠后宫宫人有子贵妃子之得立为太子是为英宗皇帝胡皇后知上意在贵妃复遘疾上表逊位上敕礼部皇后自惟多疾不能躬承祭养重以无子固怀谦退朕念固拒陈辞益切贵妃孙氏昔我皇祖选嫔于朕德义茂焉所生子巳立为太子羣臣咸谓春秋之义母以子贵圣母命朕从众请其为册皇后三年三月朔日也英宗即位上尊号曰皇太后车驾北狩赖太后因廷议使景帝居摄不南迁景帝即位加上上圣皇太后英宗在虏中太后寄往御寒裘貂及布南宫时入省视太监王诚舒良密议俟太后入以景帝旨即留之南宫太后不敢复往石亨阴结太监曹吉祥蒋冕等谋请复辟密白太后许之既复辟岷王徽煣请上太后尊号礼部尚书杨善以为请上曰非祖宗制朕不敢以人子私情狥居一岁尚宝少卿钱溥言于兵部尚书陈汝言曰上复辟太后当时不手诏则曹石等焉敢提兵入禁中今曹石等受赏太后尊号未上非所以归功慈宫汝言入告上以后二年尊太后曰圣烈慈寿皇太后太后母董夫人年九十生子五人继宗绍宗显宗续宗纯宗及诸孙数十人并以太后故赐官爵继宗得爵会昌侯董太夫人弟兴亦封海宁伯然太后故无私外家意继宗已侯左右又为绍宗求恩上谓李贤曰比授孙氏官朕数请太后乃得且不乐者累日曰我家何功滥恩至此物盛必衰一旦犯法不得救巳今左右复为求恩谓慰太后心不知太后正复不尔贤叹服太后盛德因从容问祖宗来外戚不得预政今会昌侯领京营军太后知乎上曰近侍初言京营军非属皇舅不可备非常太后悔至今显宗纵家奴夺人田私起店房截夺商货上命议如法会昌侯顿首幸念董太夫人上曰岂可以皇亲故挠坏命还民田毁店房枷奴戍之四年令迎驾功者皆自首继宗首其子弟家人二十余上用李贤言革去家人存其子弟而曰若白太后不侯矣六年崩合葬景陵上尊谥曰孝恭懿宪慈仁庄烈齐天配圣章皇后 

　　○钱皇后 

　　钱皇后英宗后也海州人父贵以燕山护卫副千户从成祖北征升都指挥佥事后以正统七年册立孝谨无妬忌英宗闵后族单微欲侯之后辄逊谢故后外家独不封英宗北狩倾中宫所有佐迎驾费夜哀吁天倦卧地上损一肢伤哭之至复损一目英宗归南城不自得后曲慰解后无子贵妃周有子既复辟太监冕请于皇太石立贵妃英宗怒立斥之先是孙太后子英宗无敢言者太后崩后具言之并为胡废后白枉上莫知母宫人为谁竟巳而复胡废后为故后景皇后以郕王妃居宫中后礼焉如妯娌英宗临崩今周贵妃有子后无子恐千秋万岁后不得同穴特命大学士李贤曰钱皇后千秋万岁后当与我合葬贤退而书之阁中宪宗即位欲上两宫徽号周贵妃不欲后并称曰岂有无子为皇帝称太后者上不敢违慈旨使太监夏时下外廷议时倡言曰钱后无子损山损肢久病宜特尊上生母为太后李贤曰遵遗命大学士彭时曰是夏时出旨示诸臣曰宣德朝有故事尊号不及胡皇后贤时并语曰胡皇后当时让位居别宫今太后名位在也何可比宣德夏时曰便表让何不可者时曰胡皇后让位宣庙在也先帝已大行臣子谁敢为太后让者诸臣不发一辞夏时厉声公曰等二耶二者罪矣彭时拱天而语曰两宫同尊陛下之孝也臣子所不敢不极言为此耳钱太后巳无子又谁利耶有太祖太宗在天之灵又谁二耶诸臣皆曰善夏时以闻上言圣母再三方得请拟书矣彭时又曰太后上当加二字而上生母称太后夏时曰已同尊何别之彭时曰别则便于称皆曰善乃加称慈懿皇太石及营裕陵彭时复与贤计昨上徽号事周折如此今营陵宜三穴贤曰是具疏言上曰作双穴制也下廷议夏时复倡言不可众顾望不对事寝宪宗四年太后崩周太后又不欲后合葬上复使夏时怀恩召大臣议彭时首对曰合葬裕陵主祔庙定礼也礼部尚书姚夔言是怀恩心知是无所言夏时曰不可慈懿无子损自损肢岂可入山陵第比诸胡后彭时曰非礼也太后母仪天下且三十年议别葬臣子忍耶事不小他日上召问阁臣及诸内臣彭时仍以合葬对上曰朕岂不知他日妨母后彭时对曰皇上孝事两宫圣德彰闻礼之所当孝之所归也商辂曰不祔葬损圣德刘健曰孝也者从义不从命上默然良久曰不从命尚孝耶彭时对曰先帝待慈懿皇太后具有始终合葬裕陵左虚右以待太后千秋万岁后先帝临崩所以命李贤也陛下宜体先帝夏时曰前议三穴不果矣今再耶彭时曰虑今日是以有前议上心然之未敢违太后彭时等出明日复上疏大行皇太后作配英宗陛下正位尊为慈懿皇太后宫中之德名位之重海内臣庶莫不仰承昔汉吕后有罪宋刘后无子犹得合葬祔庙皇太后千秋万岁后与慈懿皇太后曰在陵庙政足见皇太后生存之日雍和无间悬长之久偶匹无疆请下礼部议七月戊午朔礼部尚书姚夔集廷臣九十九人议大行皇太后作配先帝二十余年诚孝一心夷险一德先帝眷礼始终无间陛下嗣位既隆所尊加慈懿之称复崇所亲上皇太后之号天下皆知陛下至仁大孝体先帝初心万一大行皇太后与皇太后千秋万岁后不合葬同祔安保将来无有议改上曰卿等言是也顾朕屡请未得乖非礼忤非孝卿为朕图之明日群臣百余人先后上疏又明日礼部尚书复合诸大臣上疏力言跪伏文华门外有旨且退皆叩头不得旨不敢退上固请太后自已至乃得遂批疏圣母从矣皆呼万岁出七月丙子上尊谥孝庄献穆弘惠显仁恭天钦圣睿皇后九月庚祔葬裕陵然异隧焉去英宗玄堂可数丈许中窒之虚右圹待周太后则其中有隧通道而又不得与于奉先殿之配祭孝宗十七年周太后崩上召问刘健李东阳谢迁出裕陵图指示曰有二隧是者可往来是者窒不通皆当日中官为之比见成化间彭时姚夔等章奏先朝大臣为国如此健迁对曰英宗皇帝有遗命曰合葬先臣李贤记在阁上曰奈何违之东阳对曰以周太后故先帝委曲至此非其意也上曰先帝亦不得巳耳钦天监言上千英庙陵堂恐动风水朕谓今闰圹合葬不为动乎因以指画纸曰皇堂塞天地闭皇堂一通风气流行朕发素诚当无虑动健等皆力赞上曰祔庙礼尤宜讲健等言祔二后自唐人始也祔三后自宋人始也汉以前一帝一后而巳曩者议定合祔配享孝庄太后居左今大行太皇太后居右且引唐宋故事为证臣等以此不敢复请上曰事须师古太皇太后鞠育朕躬朕不敢忘顾私情耳祖宗来一帝一后今并祔后来恐靡底且先生辈尚不知奉先殿祭也皇祖特座一饭一匙而已夫孝穆皇太后生朕朕已别祀之奉慈今仁寿宫前殿宽朕意欲奉太皇太后于此他日奉孝穆太皇后于后岁时祭享焉如太庙东阳曰陛下言及生身母后万世之心也上曰朕仰而思之夜以不能寐行则非祖宗之礼也不行则违先帝孝群臣犹可奈先帝何抑祖宗礼尤重也先生辈朕腹心大臣好处之健等请礼部会群臣议既议如上旨上问仍称太皇太后可否皆对曰别庙可朼一再日上复出奉先殿图示健指仁寿宫前可庙处曰庙成并迁孝穆太后于此皆对曰善再问再对遂命为庙顷之钦天监奏通陵事岁向不利内官监亦言英庙寝旁难轻动竟不行上意终不已就陵殿移英庙神座居中孝庄左孝肃右 

　　○王皇后 

　　王皇后上元人宪宗后也中军都督追赠阜国公镇之女宪宗为太子时英宗选后与废后吴氏及柏氏三人留宫中为太子妃意属后会章皇后崩既英宗亦崩左右窃疑后不利宪宗即位皇太后复命礼部采择三人选如故而主选者为司礼太监牛玉受吴后父赂立之立踰月上察吴后德不称知非英宗意所属废吴后立后焉后在中宫时万贵妃谲智善媚上官其父兄子弟贵震一时宠之专宫常令戎装侍酒使太监英掌宫而后无所妬忌孝宗即位上尊号皇太后孝宗至孝岁岁上寿不绝太后亦孝孝宗孝宗崩太后传谕内阁自古帝王能孝亲修德如大行皇帝者恐不多得内阁先生须定一隹谥传之无穷故国家故事列圣谥率上十六字而末总以孝而孝宗独以为庙号武宗即位加太皇太后五年上尊号慈圣康寿太皇太后十三年二月巳卯崩合葬茂陵上尊谥曰孝贞庄懿恭靖仁慈钦天辅圣纯皇后 

　　○张皇后 

　　张皇后孝宗后也兴济人父峦母金夫人梦月入怀生后后当适人所适病选为太子妃所当适者病已及孝宗即位立为后至爱矣宫中同起居无所别宠如民间伉俪然峦自都督同知封寿宁伯其卒也加赠昌国公子鹤龄嗣侯而鹤龄弟延龄亦从都督同知进封建昌伯并加保传峦从兄岐举进士有吏才以按察副使超迁都御史皆用后故后家姻党伯坚等数人尽受中书舍人若锦衣百户等官帝又为后立家庙于兴济土木壮丽兴作以数年明兴外戚之宠无过张氏矣二龄出入宫中无忌纵家人开店肆截商货暴横都内外侵夺民财强取人田舍子女诸亡赖子弟皆为其门客豪奴凌虐缙绅篡取狱囚市津垄断往往张氏人莫敢问扬州府同知叶元者辱张氏人元入京师张氏羣仆拥入吏部执扑之后在宫中数数行其意而孝宗隐隐为仁惠尝与后会食后怒詈一中官帝亦与之同詈则语之他所曰母怖也山东副使杨茂元以河决论事言水阴象应在后宫后怒甚上为后征茂元至则请杖责之竟谪为长沙同知御史胡献论二龄上下之狱竟解户部主事李梦阳言二龄二齿奏梦阳谤讪母后当斩金夫人入泣诉上下梦阳诏狱他日与后夜游南宫二龄侍酒半上召大龄膝前解之曰母使我以外戚杀諌臣上之所以内应后而外处羣臣如此上崩武宗即位上尊号皇太后五年加上慈筹皇太后武宗宴驾太后委用杨廷和散豹房收江彬下狱以待世宗世宗八嗣初母太后继则母本生献太后后以皇伯毋居仁寿宫加上尊号昭圣慈寿皇太后大龄以定策功进为公小龄进为侯三年献太后尊称已定复加后昭圣康惠慈寿皇太后先是世宗居藩邸业闻二龄稔恶状未有以发也正德中延龄家奴景者其父祖善六甲六丁能鬼奴侪景信其术后祖父子相忿詈景谮之小龄逐之祖怒奏小龄与景阴谋为逆武宗于外氏素疏大震怒下多官廷鞫之延龄兄弟阖门惶惧太后居间往来鹤龄亦厚有所献乃竟罢其朝参会祖饮药自杀上益诘责刑部尚书张子麟等究祖所以死状祖实饮药乃解至嘉靖初小龄家婢窃其金施僧小龄杀僧及婢焚其尸而指挥司聪者素为小龄行钱多负小龄索之急聪乃摭祖景事恐之小龄怒搜得其奏草亦杖杀之召聪子升令焚聪尸升怨竟奏小龄前时罪太后以皇伯母居宫既无所修敬于睿太后而上尝朝太后待上倨又上藩氏时业闻二龄状则怒延龄下刑部按其谋逆事刑部尚书聂贤尚以太后故宽之上言诸奸杀人有状独祖景事岁远无左证即亦未成上则大怒曰论谋逆者谋不谋耳以成否耶诘责贤等欲穷治延龄罪皇太后窘迫无所出会哀冲太子生太后请八贺上知太后欲有言谢不见太后使人请亦不许辅臣张孚敬乃上奏曰延龄骄恣亡状过恶在先朝杀人之事则诚有之顾实未反且孝宗皇帝献皇帝兄也延龄其懿亲陛下宜抚献皇友爱之心以全椒房之谊母伤伯母心上下手书曰亲不过同姓同姓为逆其能免乎天下者高皇帝天下传我孝宗皇帝法高皇帝法卿虑伤皇伯母心者虑伤高孝二庙心邪孚敬复奏曰臣万死不能感悟陛下臣受恩深重不敢不悉对当陛下嗣统时昨圣太后心子陛下在朝诸臣多设谬妄惑误太后陛下独用臣言排破众议孝隆所生伯母皇太后然而朝士归过陛下至今未已者延龄被罪大小臣工默无一言诚幸太后不得善终以深陛一之过耳夫谋逆之罪灭人种类必欲成狱当坐族诛昭圣皇太后独非张氏之人臣又不审陛下何以处此上乃坐延龄杀人绞死罪降鹤龄南京锦衣卫指挥会冬月当决囚上意未巳令考问汉薄昭故事孚敬又复奏曰明律皇家袒免以上亲太皇太后皇太后缌麻以上亲皇后小功以上亲皇太子妃大功以上亲犯罪当议公侯誓券有免死文延龄戚则皇太后亲也爵则故侯陛下欲以祖宗法处延龄此亦祖宗法也且法公诚矣太后固未免兄弟私情万一隅泣感伤孝宗时天下之人固不可家喻而户晓也上曰且为卿已太后念兄弟顾无如司聪父子何尔二龄既重得罪诸奴利其财数数逆上意构怨家掇拾胁赂不得则讼言男子班明者奏鹤龄私通益壮王造符呪压帝星上逮鹤龄道死班明坐诬谪戍而市人刘东山者阴贼人也以他事系狱延龄久系狱中怨望则时时摭采传志赏罚伙章之事书其端曰君道不明东山候其书窃取之他日牢吏弛延龄钳系自便絷东山东山不受絷吏笞焉东山忿因挟延龄手书上奏奏及吏上复大怒曰死革无君果矣召赦东山加等延龄以斩诸刑部官先后弛系者皆罪东山出益伪张疏草持喝延龄家日鲜衣怒马恣行长安市百官皆畏之大学士夏言曰谁能治此御史陈让曰让能一日东山怨其父关弓射之不中父告让让穷捕东山东山急反告让复诬二龄与其诸子宗说宗俭为推背压星图魇镇圣母皇上图凡五十余向年班明言皆是延龄家人往来仁寿宫盗内藏伺上动静御史让与通贿上大怒逮让等与延龄皆移系诏狱东山因益株引所不快定国京山诸公侯俱坐系太后至衣敝襦席藁为延龄请上犹不许陈让从狱中上书东山等结构奸党渎毁圣躬妄连宫禁陛下有帝尧既睦之德而东山敢对陛下言汉武巫蛊之祸陛下有帝舜底舜之孝而东山敢对陛下言暴秦迁母之事若复赦不诛则将睚眦杀人如郭解矣离间骨肉如江充矣忍于弒父而邾定公瞿然失席矣书奏上知东山诬会按诏狱者指挥王佐佐谬为私东山者次第餂得其情上奏反坐上乃械死东山赦出让等而延龄竟以前罪长系 【 陈让晋江人举乡试第一尝取京师民家女为妾妾姓朱东山反告让言让娶宗室女让逮系时妾与并逮锦衣以铁拶拶妾指并不承让后上书言章圣太后合葬事黜为民隆庆初赠光禄少卿】 二十一年八月太后崩谥孝康靖肃庄慈哲懿翊天赞圣敬皇后延龄乃诛始峦故宦族应贡入太学为人敦孝友重信义及为外戚益谦谨礼接士大夫人皆贤之二龄骄纵以至亡败 

　　○夏皇后 

　　夏皇后上元人武宗后也以正德元年册立父儒封庆阳伯而贵妃沈氏父传吴氏父让皆为指挥佥事三家并给腴田为庄已三家并受奸民投献奏求近畿县地畿民苦之世宗即位命悉还民后以世宗即位岁上尊号曰皇嫂庄肃皇后十四年崩礼部上丧仪请上素服冠绖带举哀臣民二十日如礼上曰嫂叔无服又两宫在上朕服青臣民如母后服矣礼部尚书夏言言皇上以嫂叔绝服则羣臣不敢服素见皇上请蹔罢朝参许之顷之下羣臣议谥明礼帝后谥并用十二字至是大学士张孚敬曰大行皇后皇上嫂与累朝元后异谥宜用二字或以四大学士李贤曰二四少请用八都御史王廷相曰均帝后也何殊之夏言集上其议因奏古人尚质谥法简称其行后人加增臣子之情也生今廿则当行今礼大行皇后谥其于皇上服制有无名分尊卑固不相涉帝后女毚美妻以夫尊列圣元后十二字矣谥文不一迹涉减损二四或八于礼无据请皆以十二字上曰朕昔在藩臣子也则今无有事嫂如母之义两宫在上非朕自尊抑昭圣皇太后于皇嫂实压母道其再议礼部请如孚敬言字用二上曰用六数既半合阴焉于是上谥孝静庄惠安肃毅皇后十五年上曰礼不备不称配武宗加孝静庄惠安肃温诚顺天偕圣毅皇后十二字如故 

　　○陈皇后 

　　陈皇后元城人肃皇帝元后也少时与诸女掷钱戏钱四侧既长张太后为肃皇帝选婚望气者言大名有皇后气得后立焉嘉靖二年也上授后父万言都督同知赐第西安门外工部尚书赵璜言西安门近宫治万言第请毋过高广上怒逮营缮郎中叶宽员外郎翟璘下狱久乃释更封万言泰和伯给世券万言数侵牟其县民县令张好古执其仆杖之亦坐下狱然上终不令外戚如向者张夏二家矣上初即位方锐意修身齐家如古帝王其接后以礼而他日张文二妃尚茗上稍循视其手后恚投杯起上大怒竟悸堕姙崩七年十月也上曰上有两宫皇太后宜杀其丧礼裁定礼部所上仪注上玄冠素衣十二日更服浅色衣听政西角门朝两宫则具如常服百官三日临丧服十二日朝则玄冠素衣通二十七日阁臣张璁以为不可请上素衣绖带十二日乃更服玄冠素衣通二十七日百官素衣绖带随西角门上曰不如朕言朕且以九日释矣璁曰不可天子与后犹父与母春秋王一岁有三年之丧二焉为后也古人服妻三年后世易以期期之丧诸侯绝旁期也妻之丧正期也日易月杀矣杀之九日后若有杀者则将无也且宁忍臣子不终君母之服者上曰上有两宫皇太后詹事霍韬曰今百官有妻之服不当公古人父在丧母杖不上于堂避尊也臣请陛下玄冠素衣御西角门十日即玄冠玄裳御奉天门百官朝则玄冠玄衣退则素二十七日除谓夫陛下二十七日皆御西角门则无辨于大丧也百官素衣朝中门则礼不肃敬也陛下即以玄冠玄裳御奉天门者当阳之义也如百官有妻之服不当公百官退而素不敢见陛下避尊之义也如古人杖不上于堂庶几夫变于礼者之礼也上可其奏谥悼灵皇后以其年别葬之天寿山袄儿峪万岁后毋同穴也葬之日出梓宫王门罢辞祖礼百官一日临都给事中王汝梅諌是非所以齐体至尊上曰上有两宫皇太后十五年礼部尚书言上言先皇后正位中宫母仪天下七岁矣夭崩谥悼虽侔古法而灵义有六类非美称请下翰林更谥上意既久释许改谥曰孝洁皇后继后后者方皇后上爱之后崩预祔于太庙而后竟祔奉先殿东室庄帝即位下礼官议国家自宣宗以前陵寝合葬一后而已至裕陵则二后祔荗陵则三后祔若太庙祔享一帝一后后惟元配恭惟孝洁皇后大行皇帝元配也宜合葬永陵祔享太庙若遵大行皇帝之旧则舍元配也若同祔则二后也皆不应旧制臣窃以大行皇帝升祔之时宜奉孝洁皇后配配奉袄儿峪梓宫合葬永陵孝烈皇后移主于陵庙制曰可上尊谥孝洁恭懿慈睿安庄相天翊圣肃皇后 

　　○方皇后 

　　方皇后江陵人肃皇帝第二后也帝即位且十年未有太子张璁言古者天子立后并建六宫三夫人九嫔二十七世妇八十一御妻所以广嗣也臣愿及陛下乘兹鼎盛博求淑女为胤祥计帝从之其明年后与郑氏王氏阎氏韦氏沈氏卢氏沈氏杜氏并册为九嫔冠九翟冠大彩鞠衣圭用次玉榖文册黄金涂视皇后杀五分之一至期帝衮冕告太庙还服皮弁御华葢殿传制遣勋戚文武大臣行册礼既册从皇后朝内庙礼成百官称贺帝皮弁受见葢创礼也后端慎不怠甚称帝意张后废上属后举示夏言言对曰臣请为陛下贺夫天圆而地方者也上喜遂以其年立为皇后进封僖嫔沈氏为宸妃丽嫔阎氏为丽妃副之故事立后谒内庙而巳帝以天子立三宫所以共承宗庙礼经有庙见之文下翰林礼部议议如旨正月壬子帝御奉天殿遣太傅武定侯勋为正使少傅孚敬为副使持节册立为皇后帝率谒告太后二庙乙卯颁诏天下丁巳受命妇朝贺于未央宫帝之荐高皇帝后尊号也后捧高后主亚献睿皇后升祔忌辰帝率后与诸妃亲之睿皇后既祥以后奉几筵恭特进封其父都督锐安平伯帝待宫人卞宫人怨谋弒逆二十一年十月帝之所幸曹妃及宁嫔王氏侍寝寝熟宫婢杨金英张金莲等十余人以组缢帝项钗股刺其囊组误为死结不殊金英恐走告后后驰至解帝组帝乃苏趣捕金英讯之辞首王宁嫔曰曹妃虽不与亦知谋是时帝病悸不能语后以帝命收曹妃及金英等十余人磔于市并收斩其族属十余人帝愈曰曹妃我所爱岂宜生此心冤之衔夏言焉上德后之捄之复进封父锐为侯久之上念曹妃终疑后二十六年冬十一月宫中火中官请救后上不应后遂崩上谕礼部曰皇后比救朕危奉天济难冀相始终不意遽逝痛切朕情其葬以元后遣太傅兼太子太傅成国公希忠为正使持节少师兼太子太师吏部尚书华殿大学士言为副使捧册谥为孝烈皇后帝曰谥后礼重其命二使上殿拜命于门内毋如故事内侍传授节册者其明年春丧百日修斋荐于朕御之仙宫百官素服供事毋怠五月葬永陵将葬礼部具仪请帝曰梓宫行中道虞如礼制用九数往者孝洁皇后崩上避慈宫且别有谓今孝烈皇后功德俱踰非朕私嬖且夫即享于太庙礼部言曩孝洁皇后梓宫入山陵百官丧服送至土城祭毕还各常服办事俟迎主用乌纱帽素服但孝洁皇后自发引至主还且半岁为日久今数日耳请令祭毕还京诸臣入朝亡论在事俱素服乌纱帽黑角带主还京而除帝曰昔有两宫在从君敬所尊今日卿等有母义随丧往来者仍当制服祭毕还者以乌纱帽素服入朝素服素冠办事迎主之日仍制服思善门外行安神礼更素服素冠从事既葬礼臣议如孝洁皇后奉主奉先殿东夹室帝曰其设于坤宁朞年当祔庙耳及朞当祔礼部犹以孝洁故事请帝曰奉先殿东夹室非当祔之正其即祔太庙辅臣严嵩尚书费寀等详议之嵩等言祔祖姑礼也请岁时飨献之太庙藏主则幄宪庙皇祖妣之右傍以从祔于祖姑之义而帝欲即巳太庙新序祔后谕嵩等曰祔礼至重岂可权就后固非帝乃配者自有一定之序遵礼遁迁不及祝而巳安有享从此而主藏彼之礼今太庙九室皆满其奉祧仁宗祔朕他日之新序嵩对祔新序非臣子所敢遽言乞下廷臣议帝曰孝慈皇后有故事嵩对曰仁宗他日所必祧者今则有皇上在阴不可当阳位上命且巳待再期姑藏主皇妣睿皇后侧明年再朞奉主睿皇妣侧入享于太庙位设新序不及祝而帝终欲祔后太庙又一年后忌晨礼部尚书徐阶请所祭上曰奉先正殿未设后位朕前虑矣复命会议阶与礼科都给事中杨思忠发言不可余不出一声阶上奏孝烈皇后久正中宫功德隆茂专室祔享经礼昭然遽及庙次则臣子之情有所不敢抑亦不忍请祔皇妣侧如初是时帝使觇会议者得状及疏入曰尔等怀贰之心牢至今耶以朕躬正义也乃无肯奉旨者阶思忠二人议定即是矣阶思忠惶恐言祧仁宗是陛下自预庙也臣闻夏人之庙五商以七周以九五可七七可九则九可十也请为十庙祔孝烈皇后母祧仁宗陛下亦无豫焉帝曰会议当人人尽言今两人各一言而止臣子之谊当祧当祔宜力请乃自为见苟礼矣何避豫为其更议阶等乃如指议上报闻因上祧祔仪注而请曰忌祭近矣望可臣奏帝犹衔初议曰孝烈皇后非六礼之始所奉者入继之君忌不祭可尔阶等惶恐请益力帝曰非天子不议礼后当祔庙朕久谕之顾谓未宜徒饰忠言惑愚听实欲待题朕主矣因谕严嵩曰礼官即从朕勉强耳诸臣争亲争帝争祔争名三十年矣尚不明至此耶卿即不忍奉祧仁宗且置后主别庙将来任臣下处置令忌日奠一酒不至伤情卿等其更言之于是礼臣不敢复言第请如敕乃罢后二年六科官表贺正旦思忠为首帝犹以前怒摘其表语诘责杖之百发为民云葢是时帝固以后捄榻寝之变亦念后先压于孝洁又以睿考入太庙非臣子公论恐千秋万岁后所祧主或非仁宗而在睿考故欲后先祔羣臣之意亦不在不欲帝白豫庙者以孝洁元配不祔故未敢遽祔后穆宗即位上尊谥曰孝烈端顺敏惠恭诚祗天卫圣肃皇后用礼官议奉后主弘孝殿 

　　○李皇后 

　　李皇后穆宗后也昌平人德平伯铭女穆宗为裕王册为妃以世宗三十七年薨王邸穆宗即位谥曰孝懿皇后六年秋神宗即位加上尊谥孝懿贞惠顺哲恭仁俪天襄圣庄皇后合葬昭陵主祔庙 

　　○陈皇后 

　　陈皇后穆宗次后也大名人李皇后以太子妃薨册后继之穆宗即位册为后既以无子故出居别宫且一年后疾左右无侍者外廷以为忧既疾甚试御史詹仰庇上疏曰天子有后犹天有地分阴阳之理建天下之极者也皇后先帝所赐以配陛下以位中宫陛下宜遵先帝之命笃宫闱之好以为宗庙社稷主四方家人之则切闻皇后举止端庄久拂圣意而去岁车驾谒陵皇后随辇朝野庆欣羣疑消释近闻久离坤宁置之别宫寝食起居左右无侍以致抑郁成疾陛下畈无眷顾中外忧悬万一不起如圣德何上曰后无子多病近移居别宫冀稍安适或可畅意尔不晓内廷事乃妄言神宗即位加上仁圣懿安康靖皇太后太后以贞静慈俭化训宫掖数戒饬外家禀礼守度以保终始万历二十四年七月崩上尊谥孝安贞懿恭纯惠□佐天弘圣庄皇后 

　　名山藏卷之三十 

　　●名山藏卷之三十一 

　　臣何乔远恭辑 

　　坤则记二 

　　◆坤则记二 

　　周太后　　纪太后　　邵太后　　杜太后　　李太后 

　　○周太后 

　　周太后昌平人宪宗生母也庆云侯追赠宁国公周龙女天顺元年册为皇贵妃宪宗即位上尊号皇太后封其弟寿为庆云伯彧为长宁伯一门二伯其子弟并授指挥千百户成化二十三年加上尊号圣慈仁寿皇太后是年九月孝宗即位加上圣慈仁寿太皇太后先是宪宗在位所以事太后至孝五日一朝燕飨必亲有游乐躬导宝舆太后意所欲唯恐不欢或慈候违和忧形于色至钱太后合葬裕陵事太后有难意宪宗委曲宽譬必得请乃已而孝宗生西宫时太后育之所以省视万方孝宗即位事太后即亦至孝太后患疡孝宗夜吁天春郊当宴以太后疾罢太后病已诰谕群臣曰粤自英皇厌代予正位长乐宪宗皇帝以天下养二十四年犹一日矣皇帝继述先志奉养之礼至隆厚焉予偶患疡皇帝夜吁天为予请命春郊罢宴问视惟勤顷者医药奏功饮食如旧老年疾体竟底康宁以昔视今父子一道予甚嘉焉是为弘治七年十一月清宁宫灾后居仁寿宫明年清宁宫成后迁居焉复作诰谕是时外戚以恩泽封者宠最盛长宁伯彧尝与张侯鹤龄忿争閧闻上所彧家故有赐田有司请厘正上难之太后闻曰奈何以我家故令皇帝不得守法使归地于官而太后有大弟名吉祥者儿时好游游即复去家此时太后尚未入宫也久之祝发大觉寺好游如故夜即来报国寺伽蓝殿中宿太后意亦若忘之报国寺京城宣武门外小寺也太后夜忽梦伽蓝来告妃弟在我殿中宿也其夜英宗梦亦如之觉而相怪遣小黄门物色之至则小黄门见吉祥伽蓝殿中遂拥以行入白帝后皆喜具平生后为泣下后曰吾弟出家何如皇亲宠耶吉祥曰即皇亲宠何如出家乐复还寺后厚赐之英宗晏驾宪宗即位为建大慈仁寺居之赐庄田亡虑数百顷也弘治十七年三月后崩议上尊谥孝肃贞顺康懿光烈辅天成圣太皇太后诏譔册太未及上孝宗寻与大学士刘健李东阳谢迁议立奉慈殿别祀不祔太庙遂罢尊谥仍称太皇太后语在钱太后记世宗十五年迁太后奉慈殿主与纪邵二太后主并祀于陵殿不系睿纯别嫡庶焉寿与彧也所赐田身后失而口祥庄田至今存衣食寺中数百人数世矣 

　　○纪太后 

　　纪太后宪宗妃孝宗母也贺人本蛮土官女成化中大征蛮太后在俘中久之中选宫人受女史警敏通文守内藏时万贵妃有宠而妬他姬幸上者皆治使堕任即任亦被其害伤柏贤妃所生悼恭太子亦为贵妃失之上尝行内藏纪太后应对称上意上悦之就藏幸太后万贵妃知而恚甚居数月且治之婢谬报曰病痞于是万贵妃谮太后上前谪居安乐堂久丐概孝宗生太后使门监张敏溺焉 【 敏同安人】 敏惊曰今上未子虽不敢即使上知顾奈何弃之稍哺饵粉饴秘之别舍此时惟宪宗吴废后知之亦时时哺养至成化十一年六岁矣尚不敢翦其胎发万贵妃不知也莫敢言上上平居数叹未有太子中外亦忧万贵妃者一日在宫中安能使诸妃子也他日上召张敏栉照鉴叹曰冉冉矣而未子敏伏地曰死罪万岁有子也上叱安得有敏伏地叩头曰有顾万岁当为子主者臣敢出以见上曰老奴无伤也何以生领我视之敏复伏地言状宪宗召见之孝宗发披地走入上怀牵上衣游戏捋上髯宪宗顾视曰我子也类我会其年五月干清宫灾外廷忧上无继嗣上乃使司礼监怀恩出谓大学士商辂等曰主上有子六岁矣莫之知因具道故群臣闻之皆大喜即请为孝宗名拟上不中旨上自名之于是上移居纪后永寿宫数召后饮酒甚欢万贵妃日夜泣怨也曰群小亡状不使我知其六月候上召纪后饮置毒酒中后暴薨上悲悼之意贵妃而不明言赐谥恭恪庄僖淑妃张敏惧亦吞金死孝宗竟立为太子即皇帝位以其年追封后皇太后谥孝穆慈慧恭恪庄僖崇天承圣皇太后迁葬于茂陵奉主奉慈殿时万贵妃久死中外讙哗指切妃家监察御史曹璘请告贵妃罪先帝迁其葬削其谥号鱼台县丞徐顼亦请逮治当时诊视诸医万氏眷属曾出入宫禁者究问所以暴薨状佥谓株连大狱非所以妥先帝已之而特遣太监蔡用之贺求纪家得纪父贵祖旺兄弟二人以闻上既悲伤念太后闻得其家兄弟来大喜诏名父贵为贵授锦衣指挥同知祖旺为旺授指挥佥事赐予第宅金帛庄田奴婢不可胜计追赠太后父为中军都督府左都督媪为夫人其曾祖祖父亦如之遣修太后先茔之在贺者置守坟户复其家先是太后在宫中常自语世贺县姓纪亲放幼不能知也太监郭镛陆恺皆闻之恺亦广西人故姓李蛮中纪李同音至是妄自称太后兄求镇守两广太监恒者为访其叔福与兄偕来福等皆已死恺姊婿韦父成因出之有司皆待父成戚畹名所居里曰迎恩贵旺者亦故姓李辄曰韦犹焉况我实李因诈为宗系上有司有司莫辨也用既与偕来二人骤富贵父成辄生心诣阙争辨上命郭镛听之镛亦谬逐父成归上既使使者修治贺先茔蛮人凡姓李者皆自称太后家数辈见使者使者还诉贵旺不实上复遣给事中孙珪御史滕佑间行连贺诸处珪佑微服入猺獞中察得其伪归奏上谪罚镛等有差戍贵旺边海上数念求太后家竟不得其要领弘治三年八月庚寅礼部尚书耿裕奏曰臣伏见陛下追念皇太后深渭阳之思重力微之感 【 魏书力微无舅家】 使者冠葢结轶道路访求宗支见似而喜薄诛其厚诬者上圣之隆恩昊天之极感也粤西昔当大征之后兵燹饥荒人民奔窜岁月悠远踪迹难明陛下求之益勤恐天下凿空以应陛下者益巧昔者孝慈高皇后与高皇帝并出艰难化家为国白首偕君徐王亲高皇后父当后之身寻求家族尚不克获乃立庙宿州春秋祭祀以表霜露今纪太后幼离西粤入侍先帝久宾坤极连贺非徐宿中原之地嫔宫无母后正位之年陛下风木虽悲访询虽切安能得其要领获其疏属哉臣愚谓可仿徐王故事定拟太后父母封号立祠桂林春秋致祭必有在天之灵来歆明祀者上曰孝穆皇太后早弃朕躬每一思念惄焉如割初谓宗亲尚可旁求宁受百欺冀获一是卿等谓岁久无从物色请加封立庙以追慰圣母地下之孝朕虚有此心终天痛之其依我皇祖故事封后父推诚宣力武臣特进光禄大夫柱国庆元伯谥端僖后母伯夫人有司立祠桂林郡岁岁祀大学士尹直撰哀册有覩汉家尧母之门增宋室仁宗之恸二语上燕闲辄念诵欷歔流涕臣为广西从事西人为臣言祠伯用美羞嘉膳辄变怪有征见鲜腥大脔则肸蠁慌惚祭毕人具安乐云 

　　○邵太后 

　　邵太后宪宗妃而睿宗母也其父林昌化人而入杭州淘沙至贫矣则鬻太后于镇守太监而缘此得入宫侍宪宗亦闻曰杭兵家女也知书有容色年十四聘者七人皆死一指挥聘之巳上马迎矣坠而死其父充漕卒携至京师选入掖庭居外院未得进一夕月下咏其红叶诗宪宗过而微闻之遂召幸以成化十二年册为宸妃二十三年为贵妃生睿宗及岐雍二王睿宗分封兴后不得从睿宗赋思亲焉世宗入继大统太后老目眚矣喜其孙为皇帝摸世宗身顶至踵世宗进称为皇太后元年上尊号曰寿安皇太后封弟喜昌化伯大为林治坟费可十余万杭人名之邵王坟其年崩太后常言女子入宫至苦也饮食起居皆不得自如以后选女入宫母下江南亦见我开恩于江南女子也上葬太后欲祔近茂陵数降旨集议礼部尚书毛澄知上孝思深至不敢力争大学士杨廷和等言宋宁宗欲祔孝宗于裕思诸陵朱熹以为祖陵不当数兴工作惊动神灵今弟当别葬上犹豫未充乃葬太后金山明年上尊谥孝惠康肃温仁懿顺恊天佑圣太皇太后卒用工部侍郎贾咏奏迁合于茂陵喜为昌化伯一年卒子蕙嗣五年卒无子族人争嗣喜伯复下吏部会郭勋张璁方献夫胡世宁李承勋议世宁议曰皇上必嗣邵氏封者推皇考所自于皇太后又推皇太后所自于其父母及其族氏而荣其子姓也臣谓皇太后父子孙皆绝争嗣者世次不明诚恐赐之一日之爵或乱其百代之宗太后兄弟不得以为子父母不得以为生祚祀不享莫若罢封爵量恩泽之荫卑流远长久之福也不报久之特旨令其族人杰嗣伯又久乃革去今也邵孙子贫甚货邵王坟石于官以筑湖塘矣 

　　○杜太后 

　　杜太后穆宗生母也大兴人庆都伯杜林女嘉靖初封康嫔久之进为妃三十三年薨是时穆宗以裕王居邸上下礼部议丧礼尚书欧阳德请辍朝五日裕王主丧遵高市孝慈录斩衰三年上不许辅臣言高帝尝命吴王橚为贵妃孙氏服矣慈母犹尔况生母上命考贤妃郑氏故事以闻德等上仪注报可册谥为荣淑康妃葬金山穆宗即位加上尊谥孝恪渊纯慈懿恭顺赞天开圣皇太后迁葬于永陵祀主神霄殿李太后神宗生母也东安人父李公母王媪太后在娠李公梦五彩翟车幡方童鼓乐导从自云中下达寝所寤以告媪诞弥之月里中闻异香经宿不散神宗在位上尊号慈圣宣文明肃皇太后太后尝书谦谨持家四字以诒李公公戒饬子孙毋敢傲 

　　名山藏卷之三十一 

　　●名山藏卷之三十二 

　　臣何乔远恭辑 

　　坤则记三 

　　◆坤则记三 

　　宣宗废后胡氏　　宪宗废后吴氏　　世宗废后张氏　　景皇后汪氏 

　　○宣宗废后胡氏 

　　胡皇后济宁人宣宗废后也父荣生七女长女洪武初为女官给事掖庭颇见任使荣以故得官锦衣百户后荣第三女也名善祥太宗十五年诏选皇太孙妃台官奏在鲁后与是年册为皇太孙妃仁宗即位进封皇太子妃宣宗即位立为后时海内宴安车驾颇事游幸后常乘间规讽居二年疾无子而孙贵妃有宠宫人有子贵妃子之遂立为皇太子后遂称疾请闲许之退居长安宫称号服食侍从悉予如故后居长安宫奉黄老为仙姑而张皇太后悯后贤时召君太后宫内廷朝宴命上孙皇后孙皇后常怏怏英宗立尊张太后为太皇太后孙皇后为太后后益谦让不敢居孙太后左正统七年太皇太后崩皇后祭奠自齿诸六宫知孙太后有谴嫉意痛哭踰年殂下外廷议丧礼时杨士奇病诸臣就问士奇家士奇曰当用后礼曰此非内廷所欲士奇面壁不荅诸臣竟用嫔御礼别葬于金山谥静慈仙师天顺六年孙太后崩闰七月上问李贤胡母后疾请闲耳谥仙师非令期朕欲尊上皇后礼何如贤顿首称善遂敕谕文武群臣昔我皇考在御胡母后多疾自惟不能养重以无子固逊我母后皇考从其志母后遗荣慕道清虚优游至于令终朕时冲幼尊谥为静慈先师祭奠之仪亦惟是称心终缺然其议上尊谥所司修葺陵寝如制于是礼部会群臣议议上尊谥曰恭让诚顺康穆静慈章皇后十七日甲戌遣驸马都尉石璟奉册宝以上先是后之逊也宣宗临崩亦悔曰此吾少年事 

　　○宪宗废后吴氏 

　　宪宗废后吴氏上即位之七月立立踰月上观后德不称察英宗始选意在王皇后遂下主选太监牛玉及太监熹都察院狱鞠之辞连后父都督同知俊及俊子雄谓将立后时玉以王皇后非已选说太后易之俊雄遂因熹赂玉以成事下廷议后非先帝所属意且有过不任毋天下白太后废焉敕谕后尔轻浮粗率留心曲调不足敬承宗庙表正娥妤其上皇后册宝退处别宫仍谕文武羣臣曰朕仰遵凭几勉举大婚时方在疚未敢遽从矧敢知其事太监玉妄奏母后立先帝所退诗云靡不有初吴氏粗率轻浮无初曷终中宫风化之原朕处礼变岂得已耶敷告羣臣尚悉予心遂谪玉种菜孝陵俊父子戍登州卫玉侄纶侍读学士玉甥琮吏部员外郎并坐除名先是典玺局局丞王纶者事宪宗东宫多所专擅羣小觊后类与交通翰林学士侍读钱溥尝教内书馆纶受学焉尚宝司丞朱奎者以幼童陪读故亦相昵英宗不豫溥意纶必入司礼密遣奎通纶纶因偕奎造溥家欢饮竟夕大学士陈文其居第邻溥每内侍谒漙漙必激文是日独否使觇之坐中稍言及宴驾后东宫选婚事已宗英崩李贤当草诏文起夺贤笔曰无庸有草之者矣钱集郎业与阉纶定计且代公贤未有以发也英宗大殓纶立视外衰而袭貂上恶之玉亦恐纶柄用遂悉数纶过劝上执下狱嗾发其通溥事降纶南京闲住漙降顺德知县凡与通者皆降调为外官而玉势大振至是南京六科给事中王徽王渊朱宽李翔李钧等言皇上册立皇后承宗祀也贱臣牛玉奸欺贪肆进退惟其所欲将以内固宠而外擅权赖圣明废退吴氏然牛玉故违先帝成命当死一也谋立皇后当死二也欺侮陛下当死三也使陛下有废后名当死四也负此四死者所宜明正典刑快中外心乃轻放南京得全首领陛下不忍杀玉臣恐将来为玉者多矣掌礼之官畏玉权势阿附于先执法之官念玉旧情苟容于后内阁李贤身为顾命大臣坐视成败不出一语其初嘿嘿是为党玉后乃三缄畏玉之后复有玉也伏望陛下明断牛玉死罪黜罚李贤以戒党欺奏上徽等皆调边州州判始后之废或言有恶牛玉颛者承望夺其权或言宪宗在东宫时万贵妃先有宠而后杖责之后居西内孝宗生安乐后保抱惟谨孝宗即位念后恩命宫中进膳如母后礼复官其侄锦衣百户 【 正德中薨刘瑾欲焚之王鏊不可乃得葬】 张皇后肃皇帝废后也故封顺妃七年陈皇后崩两宫皇太后命帝自择诸妃中可者而张皇后后数年间上方追古礼文之事每岁皇后率从上分献宗庙率诸嫔御行出郊亲蚕礼九年颁章圣太后女训天下上命诵习自宫中始翰林院更撰内则新诗合歌二南以兴天下之妇教是时皇后日率妃夫人听讲太后前十三年上谕礼部曰朕惟阴以相阳若地承天妻纲于夫道曰敬顺而已朕元配早失助祀不可无人列御不可无统进封张氏为皇后礼遇特隆近乃多不思顺不敬不逊朕屡恩待昨又侮肆不悛谓何视朕曷克承干今收其册宝退闲别所其停天下笺贺如敕十五年薨上命丧葬仪视宣庙胡废后 

　　○景皇后氏 

　　景皇后姓汪英宗册为郕王妃性禀真纯恪修女行孙太后雅重之郕王自监国进即位是为景帝立后为后后侍帝持礼无狥虏犯京师后下懿旨掩骼埋胔后无子有二女次妃杭氏生子见济景帝欲废英宗太子立焉后不可帝竟废太子为沂王立见济而杭氏为皇后以后諌故幽之宫中英宗即位景帝崩后仍称王妃欲使殉李贤曰妃虽立为后寻见幽抑其两女无依尢可矜悯上曰朕谓无所置之初不计其母子卿言良是而宪宗时为太子雅知妃不欲废立意所以事之甚恭因言上迁妃外王府英宗从其言其故宫人悉得出侍衣食用度赐予有加宪宗又从中护持之悉得挟赀属外二女育宫如故其一女长誓不适人宪宗强之下嫁郡马王坚后贤且寿周太后与相得甚驩岁时召入叙家人礼正德元年薨廷臣疑葬祭王鏊曰葬以妃祭以后遂合葬二年上尊谥曰贞惠安和景皇后杭后以景泰七年薨先祔庙英宗复辟革封号迁别室而景帝母曰吴太后者亦以复辟之年仍为贵妃 

　　郎曰内宫之位本朝家法为正孝陵长陵不立继后献陵至康陵皆以一后终其它用子为天子称太后矣张太后当宣英之际可以预政而不预政视汉唐女主何如哉胡皇后逊居礼不替没齿方皇后功在世庙终不得先元配明家君臣守礼据经可以观焉 

　　○后宫附 

　　高庙贵妃孙氏　　文庙贵妃王氏　　仁庙贵妃权氏　　宣庙郭嫔 

　　△高庙贵妃孙氏 

　　高庙贵妃孙氏世陈州人父和卿仕元家常州元乱妃父母俱亡从其次兄蕃避兵扬州城陷蕃失所在元帅马世熊妻得妃育之年十八未聘上闻妃有容德纳焉妃言动中度如古贤女尝请于上求其长兄瑛得之上即位册为贵妃位众妃上官瑛参省妃愈祗畏有儆戒相成之助佐皇后内治宫壸肃然洪武七年薨上震悼赐谥成穆命吴王橚主丧服慈母三年皇太子诸王皆朞有司营厝朝阳门楮冈之原赐瑛田租供岁祀后十五年祔葬高后陵 

　　△文庙贵妃王氏 

　　文庙贵妃王氏苏州人永乐七年册为昭容已进封贵妃妃事上及仁孝皇后恭谨处宫闱蔼然和厚综理庶务极其井缕上晚年有疾间或急怒宫人惴惴惧谴妃委曲调护自皇太子亲王公主以下咸有赖焉十八年薨上震悼辍朝五日赐谥昭献丧葬视成穆 

　　△仁庙贵妃权氏 

　　仁庙贵妃权氏朝鲜人永乐七年册为贤妃时朝鲜数贡女子充后宫独妃秾粹善吹玉箫上怜爱之命其父永均为光禄卿 

　　△宣庙郭嫔 

　　宣庙郭嫔名爱字善理凤阳人贤而文宣宗闻之召入宫二旬卒先数日自知死期书楚声以自哀其辞曰修短有数兮不足较也生而如梦兮死则觉也先吾亲而归兮独惭乎予之孝也心凄凄而不能已兮是则可悼也 

　　郎曰后宫之宠以贯鱼哉在人主矣至于当熊咏扇古有其人今得四焉不可使冺冺也 

　　名山藏卷之三十二 

　　●名山藏卷之三十二 

　　臣何乔远恭辑 

　　开圣记一 

　　◆开圣记一 

　　德祖玄皇帝　　懿祖恒皇帝　　熙祖裕皇帝　　仁祖淳皇帝　　睿宗献皇帝 

　　○德祖玄皇帝 

　　德祖玄皇帝太祖高祖也家句容朱家通德乡上世艰勤农业父重八公娶陈生三男德祖长称伯六公太祖即位追尊玄皇帝庙号德祖初太祖为儿时仁祖时时为言世句容朱家巷宗族俱存太祖渡江先取句容明年克金陵距城四十里族父昆弟四十余人皆来展亲既即位修玉牒意欲祖朱熹徽人以典史见问之熹后乎对曰否太祖立罢 

　　○懿祖恒皇帝 

　　懿祖恒皇帝德祖次子称四九公太祖曾祖也太祖渡江后以龙凤九年赠资德大夫江南等处行中书省左丞护国司空吴国公妣吴国夫人既即位追尊恒皇帝庙号懿祖 

　　○熙祖裕皇帝 

　　熙祖裕皇帝懿祖长子曰初一公太祖祖也生宋末元初籍淘金户金非土产常他市供赋熙祖困焉遂弃田庐携二子迁泗州旴■〈日台〉长曰五一公岁十二次曰四五公方八岁四五公即仁祖也熙祖营家泗上置田治产及卒家落五一公与仁祖迁盱眙五河无定居最后入濠州锺离之东乡既徙西乡复徙太平乡龙凤九年赠光禄大夫江南等处行中书省平章政事柱国司徒吴国公妣吴国夫人太祖即位追尊裕皇帝庙号熙祖 

　　○仁祖淳皇帝 

　　仁祖淳皇帝四五公也是为太祖父讳世珍五一公迁锺离仁祖从之兄弟皆淳良务德尝言凡人守分得财如置田地稼穑收获岁有常利用之亡穷若悖理得财如污吏贪官获利虽博有丧身亡命之忧一乡皆称仁祖善人五一公有四子兵后相继没而仁祖生四子长曰重四公兴隆生盱眙次曰重六公兴盛又次曰重七公兴祖生五河最后乃生太祖锺离乡至正四年崩寿六十六淳皇后重四公弃世亦与同月是时重六公守家重七公出赘太祖无依舍身皇觉焉既为吴王以龙凤元年赠开府仪同三司上柱国录军国重事中书左丞相太尉吴国公妣吴国夫人既即位追尊淳皇帝庙号仁祖复追封五一公曰皇伯考寿春王而重四公重六公重七公与重四公之四子皆追封为王先是仁祖迁太平乡时有一翁指谓曰美哉八十公终归仁德焉及始得赠适符其年数庙号仁宗遡之德祖终归之验也 

　　○睿宗献皇帝 

　　睿宗献皇帝讳佑樘宪宗次子孝宗弟世宗父也母曰邵妃始封兴帝隆凖龙颜神观秀伟声音洪重平居嗜诗书好鼓琴庄默自持以成化二十三年封国德安孝宗四年改安陆七年之国将行孝宗授以皇训班车服图书珠宝牙角祭乐鼓吹旗节葢扇及土田湖池视故事有君王亦疏献五事宗加孝纳焉既之国泊舟龙江有慈乌万数集鸣江柳王居国思母邵妃甚长史张景明日赋国中景物一篇以解王思王居国禁女乐非公宴不用牲酒罢绝诸珍异牙角犬马之献湖南地阔人民散处卒疾病无所求医王选方布四方夏秋设药饵汤水济暑暍常蠲减国内租税水旱饥馑为粥出粟张景明献六益于王王赐之金帛曰吾以此悬宫门矣太监李稷数举仁义诗书为王称说王敬受之王邸外东南有从岵山登之可以望汉江因制汉江赋其东南有台名阳春王数与羣臣登临赋诗厥后作赋志儆戒佚游焉其汉江赋曰沕妙有之肇播兮辟天地于崇卑贯岳川之血脉兮距濮铅而派殷广汉之涴演兮混灵源于嶓山穴磎谷之浚纡兮潝洪流而汹涌削万里而直下兮曷沙礐之能壅遡天灵而之唐叶兮浩洚洞其怖悚淼地轴之浸涵兮咨民居之匪康紏龙蛇于一壑兮毒吞噬而巢穴其彷徨帝命禹作司空兮承鲧父以遏怀襄殚神思之焦劳兮信决导之有方忘挂冠而惩入门兮卒熙绩于平成屏沉气与灾燀兮洽文命于八纮胚亿兆世之利兮孰遗明德之芳馨畅至泽之寖远兮遹支裔之类休明何辛受之汨常兮染慆淫于斯邦艳游女之靡丽兮涤新化于文王纷淑慝之系于积习兮夫岂汉水之所渐濡沦元气之精华兮恊氤氲而敷腴挺人物之坏奇兮郁隐显而异需孕吉甫之文武兮顺履霜之孝子淬德公之峻操兮藻鉴之雅士表向宠之淑均兮烈习珍之为汉鬼老柬之之相才兮壮柳浑以书生而知万里之军情兴子美之忠爱兮抗浩然之幽贞劲张问之拒新法兮矫孟珙之衂金师歆叔敖之政教洽穆兮谔季良之諌随义昌宗八世同居兮口三千而无异别秉彻之之公清超迈兮八割符而七持节毅连万夫之骂贼兮瘁庭芝之勤王艾汉阴叟之戒机心兮炳文考之图灵光羗人杰之降生兮固长川之所经纬彼鳞羽之蕃息兮其亦余润之分美背负鼋鼍之屃赑兮目比鲽■〈鱼介〉而不相离鬣鼓鲲鲸之腾簸兮翼飞鳐鱼于天池锐蛇尾之陆兮翘鸡尾之鯈曳六足之鮯兮戴八极之蹭神鳌文屋瓦之蚶兮声婴儿之■〈鱼帝〉转车轮之鲎兮覆金鮡之■〈鱼比〉牣魦鲿■〈鱼晏〉鳢之琐碎兮咸亭育于中而无遗嗟生生之不穷兮复飞动之繁滋匹嘤渚之睢鸠兮羣在淙之鳬鹥唼来宾之鸿鴈兮号凄清之鹍鸡介戢翼之鸳鸯兮下振振之鹭委胎化之仙禽兮多能鸣之骛泽虞长鸣而不去兮象王守之官雝渠鸟之行且摇兮况兄弟之急难枝鸟一足而鸟犬三目兮又有两首之迭鸟鸟箴似鱼而要鸟似鸡兮鷩入水而为蛤水狗马孛马厥类孔多石虫去神蜧各各含和或凑集于浅濑兮或浮泳于沧波或啄攫于稻梁兮或容与于茆莎漾江篱之旎旎兮馥汀兰之蕤蕤盈揭车之披披兮曾不与狠薉而因依揭葭菼之长洲兮濯莜荡以千陂荫荷芰之万顷兮错包茅而贡之人徒知物产之富盛兮抑讵识乎玄德之灵长出汉中之百折兮经郧国之阳导均丰而汇让郢兮领潜沔而荧带乎沧浪沃蒸瀛滀于梦泽兮然后泻大别而东驰于扶桑濊澐澐以泛泛兮荡日星于无极之底浏测测而细罔渗漏兮过不知容几葛洌洌以自洁兮入百谷之黄潦而不滓渹通漷潏以奔放兮遵咸池而后止形委蛇以跨南北兮蛇若白虹之偃仰时澎湃而撞崖壁兮突如铁骑之攘抢终妥帖而静虚兮虽包荒而不容乎魍魉唯虬龙之蟠骧兮韬珍贝之陆离秘灵祗之幽踪兮吐云雨而渺弥升一元于太虚兮袭往来之不息亮天工而利民物兮伊谁之绩躬八年之胼胝兮曰伯禹之力忻戴永永兮曷维其斁肆皇明之剖符兮奄茫茫之禹迹沛汪惠之旁洽兮暨祝融之宅肃藩岳之修贡兮敢隳厥职乃歌曰纪南国兮汉之浮禹所治兮安若流民世世兮奠室畴爰宅兮亦何求王家其乂兮皇德是酬其阳春台赋曰赫皇祖之贻谋兮树盘石之长策累大造之德基兮蕃螽斯之蛰蛰咸明显以康乂兮递世王之相袭匪轨度之式遵兮曷山川之国邑予仰祖考之丕烈兮膺金册其辉煌受赤社之介封兮宅楚壤以恢疆聿司空之告成兮秉玉节而辞天王浮大江以戾止兮抚形势而镇定乎一方敻贤哲之多遗址兮伟阳春台之隹丽嗟郢客之歌阳春兮曲窈眇其谁继虽伊人之不作兮岂无来者之风致覩斯台之凌跨宇内兮萃群秀之无际近日之耿光兮延照临以开霁焕云霞之粮采兮烨锦绮之相缀献峰峦于天外兮翠盘迭如羣髻朝汉水于沃闾兮奏万里而迢递卉木林林而蓊蔚兮排篔筜与松桂驯鸟兽以翔鸣兮曷禁弋人之媒翳慨崇台物色之舒变兮振古初以迄今纷智愚之异趋兮杳不知其何心或遭谗贼而弗已兮欲回君意而自沉或赋神女而匪诞兮款规君于荒淫或奔吴报楚而惨及黄垆兮宁忠贞之不卒或倚秦墙而乞师兮竟免宗国于颠蹶或强諌惧兵兮柔从君而自刖或指方城而盟绥德兮挫齐威之矜伐要之霸不足以恃兮纯王道斯无阙混王霸之莫辨兮间诚伪之不容发并是非以烟销兮惟台之存控古今之奇胜兮何人事之足云惟国之有台兮观察灾祲而台之遗兮恐盘游而莫之禁噫非朝廷之所封兮予亦何得而有之凛皇训之可长兮寅夙夜以守之侈姑苏之殚力兮荒麋鹿之可悲美章华之集怨兮攘众心之悉离止之层之危兮嘉□□之纳諌贮铜雀之歌舞兮憯曹瞒之倾患窃独以自鉴兮怀惴惴其匪康慎刑德之恊中兮敢违汨乎天常冺怨诽之不作兮惠人心于矫攘屏宵人而弗迩兮亲方正与贤良惩台榭之荡心兮息广厦而讲虞唐奏南风之弦兮赓阳春以超轶歌湛露之章兮感旷泽以怡悦思对扬之莫既兮罄予心之惓惓勉保障之无怠兮庶几慰九重之恩怜巩皇图于不拔兮屹如山之不震焉谇曰皇恩霮雨口寸享封国兮台观奇丽乐无极兮盘游弗制基祸慝分居今鉴古勉辅翊兮恪度殚心酬圣德兮王立三十二年薨葬松林山谥曰献王薨二年而为正德十六年武宗崩无子世宗入嗣位欲加上称号而羣臣谓宜考孝宗四月戊申上下礼官议五月癸丑礼部尚书毛澄会羣臣议汉成帝立定陶共王子为太子立楚王孙为定陶王奉共王祀时大司空师丹以为恩义备至宋英宗以濮安懿王子入继仁宗下有司议知諌院司马光议曰秦汉以来自有旁支入承大统推尊其父母为帝后者皆见非当时取讥后世濮王宜尊以高官大爵称皇伯不名判太常寺范镇亦言陛下既考仁宗不得复考濮王乃诏立濮王园庙以宗朴为濮国公奉濮祀程颐亦曰为人后谓所后为父母以所生为伯叔父母天地之大义生人之大伦也然所生之义至尊至大宜别立殊称曰皇伯叔父某国大王兴献王于孝宗为弟于皇上为本生父与濮安懿王事相类臣等议宜立益王第二子崇仁王厚炫为兴献王后皇上嗣大宗承天地宗庙社稷宜称孝宗皇帝为皇考改兴献王为皇叔父兴献大王兴献王妃为皇叔母兴献大王妃凡祭祝告兴献王上笺兴献王妃皆自称侄皇帝名崇仁王所改兴益称亦如是大学士臣廷和臣冕臣纪皆如议议上上曰父母可移乎事体大其再议丙寅礼部尚书臣澄臣俊会同侯臣伦臣勋臣杲驸马臣震臣泰臣元伯臣锐臣伟臣全礼臣柱臣售尚书臣臣观臣子麟臣春侍郎臣钦顺臣宗仁臣廷仪臣颐寿臣璜臣琳都御史臣纶通政臣义臣瓒参议臣沾臣明卿臣鉴少卿臣镗寺丞臣璇臣缙少詹事臣诏侍讲学士臣龙臣廷相侍读臣缙臣銮侍讲臣孔晖谕德臣鼎□臣仁和臣熙臣时洗马臣霄祭酒臣永给事中臣九叙臣锡臣寰臣玄锡臣洙臣岩御史臣以旗臣秉中臣龙臣琳臣纶臣鳌臣克宅臣仲贤臣孟和臣镇臣洛臣潮臣茂坚凡六十三人上议礼为人后者为之子天子庶人一也兴献王子惟皇上一人继大统承宗庙崇仁王袭兴献王封主祀最宜明制皇帝于诸王尊行称伯叔父自称皇帝不名陛下称兴献王皇叔父大王名至矣大学士臣廷和臣冕臣纪曰三代以前圣莫如舜未闻追崇所生父瞽瞍也三代以后贤莫如汉光武未闻追崇所生父南顿居也群臣议是上曰前王典礼至博诸臣悉心究之六月甲礼部尚书臣澄侍郎臣俊会同公臣仑侯臣伦臣鹤龄臣延龄臣勋臣壑臣杲驸马臣震臣泰臣元伯臣钦臣伟臣鏸臣全礼臣柱臣坤臣售臣熹臣良都督臣勇尚书臣臣观臣子麟侍郎臣钦顺臣宗仁臣廷仪臣钺臣颐寿臣鐄臣琳都御史臣纶通政臣义臣瓒参议臣沾臣明卿臣鉴少卿臣镗寺丞臣璇臣缙少詹事臣诏侍讲学士臣龙臣廷相侍读臣缙臣銮侍讲臣孔晖谕德臣鼎臣臣仁和臣熙臣时洗马臣霄祭酒臣永司业臣惠给事中臣九叙臣锡臣寰臣玄锡臣洙臣岩御史臣翰臣孟和臣龙臣溱臣鳌臣献臣英臣克宅臣镇臣伯温臣金臣以旗凡七十二人上议陛下于兴献王父臣等议改称叔父明大统之无二也加皇于叔父陛下伯叔诸父莫齐矣加大于王天下诸王莫齐矣兴献王称号既定王妃随之天下王妃莫齐矣推尊非礼也莫详魏明帝诏称亲非礼也莫详宋程颐议仲尼曰事之以礼臣等愚昧敢轶古人上累圣德因录魏明帝太和三年诏及程颐议以进留中大理寺办事进士张璁上疏曰孝子之至莫大乎尊亲尊亲之至莫大乎以天下养臣伏见羣臣之议直泥古为人后者为之子之说耳天下有无父之国哉记曰礼非从天降也非从地出也人情而巳矣汉之哀帝宋之英宗葢当时成帝仁宗无子预立为嗣养之宫中为人后者也武宗皇帝嗣孝宗十有六年无嗣未尝预立陛下及其崩也廷臣尊祖训奉遗诏迎陛下以继大统岂非以天下着祖宗之天下天下之天下也高皇帝之训曰朝廷无皇子必兄终弟及夫兴献王孝宗亲弟也皇上兴献王长子也兴献王往矣令今日尚存当兴献王嗣天子位臣恐弟无后兄之义称兴献王谓皇叔父者鬼神固不能无疑也即称圣母皇叔母则圣母当以君臣见臣又恐子无臣母之义兴献王唯陛下一子礼长子不得为人后利天下为人后臣又恐子无自绝父母之义夫统与嗣不同汉文承惠帝之后则以弟继汉宣承昭帝之后则以兄孙继必夺上父子之亲建彼父子之号然后谓之继统则唐玄宗之于中宗其祝词曰皇伯考矣德宗之于中宗其祝词曰高伯祖矣皆不得谓统乎臣谨按群臣所谓魏诏者其一曰皇后无嗣择建支子以继大统则当纂正统而奉公义何得复顾其私亲其一曰后嗣万一有繇诸侯人奉大统当明为人后之义葢是时皇后无嗣明帝以外藩援立预为此诏坊之有为之私也礼时为大顺次之不时不顺非人情巳臣窃谓今日之礼宜别为兴献王立庙京师且使母以子贵尊与父同兴献王不失其为父圣母不失其为母天之经也地之义也顺之至也今群臣不稽古礼之大经而泥末世之故事不守祖宗之明训而率曹魏之旧章使天下后世遗父母而利人利臣之所未解者也唯圣明详察独断焉初上始下议时心欲帝兴献王以群臣议未发既得璁奏大喜使示廷和廷和曰秀才何知羣臣皆谓璁谄谀希进共排击之上曰得张璁言吾父子有完日也七月甲子上召廷和冕纪等文华殿曰卿等言皆是至亲莫如父母今尊父为兴献皇帝母兴献皇后祖母康寿皇太后万一报罔极恩其奉诏廷和退上疏伏见圣孝纯笃拟尊所生臣虽愚下敢不仰体国家典礼重实难阿顺伏望容纳留中八月庚辰朔复下礼部议丙午尚书澄等会诸臣五十二人如前议戊如前议九月庚午如前议天子既喜璁疏迫于羣臣未决会兴献王妃从兴至礼官议用妃礼迎妃止通旬日曰安得以我子子他人诸从兴来宦者迎见妃曰尔等恩泽乃在兴园先丙子上命内阁详议廷和冕纪复以前议进上曰朕受祖宗鸿业君长天下兴献王独生朕一人既不得承嗣又不得徽称谓罔极何朕欲追尊美号立祠安陆永久奉养委曲折衷终累卿矣廷和等昧死言纲常万世也观德四方也上顺天理下合人心祖宗列圣安则陛下之心安不可不详不可不重丁丑复下礼部议戊寅礼部尚书澄等六十三人昧死议臣等一得之愚尽矣若夫曲体孝思揆量事宜密勿之地有谋猷焉腹心之臣有忠爱焉非臣有司所敢专也上以兴献王妃久不入涕泣曰朕为天子不得尊父母何以天下为因启张太后愿避天子位奉兴献王妃归藩称母子如故群臣皆惶惧张璁曰焉有为礼使君上母子不得相接者乎因为大礼或问进而上疏曰臣叨逄圣明议典礼程万世廷臣乃拘方守旧以误陛下夫帝王中天地而立三纲五常之主也凡臣之言有识共知非一人私见也一二台諌交章诋击目臣謟谀讥臣希进是以有识之士虽章奏巳具莫敢上言见臣说孤立似为一人之私也夫礼以非礼为非非礼亦以礼为非臣所不能自巳于言也伏惟陛下仁孝聪明无理不烛将从众议乎未见其可也将违众议乎尚谦让而未遑非天子不议礼臣恐皇上大孝之心郁不明于天下后世敬撰大礼或问一篇以闻唯圣明察焉或问皇上考孝宗叔父兴献王也割私恩崇大统也子何非之也臣璁曰礼之大者变者也汉哀帝宋英宗预养宫中者也孝宗皇帝以祖宗大业授武宗但知武宗为之子而已武宗嗣位十有六年未有储建武宗无嗣孝宗未尝无嗣也孝宗宾天之日我皇上未生也孝宗未尝以后托也武宗宾天之日我皇上在潜邸也武宗又未尝托为后也事与汉唐大不类也我皇上为孝宗嗣则孰为武宗嗣欲承孝宗统者则孰承武宗统孝宗以大业授武宗矣其心岂肻舍巳之子子兄弟之子以绝其统乎武宗既以大业受孝宗矣其心岂肻不继巳之父委叔兄弟继之以自绝其统乎父子天性不可绝也皇上与兴献王不可绝二宗在天之灵亦自不可绝也或曰皇上于大统也谁继乎臣璁曰继武宗以承祖宗者也或曰统与嗣不同乎臣璁曰统者帝王相传之次嗣必父子一体之亲也统则伦序可以时定嗣则天恩不可强为得其常为父子不得其常则为兄弟为伯叔侄者也或曰武宗以大业授皇上有父道焉昭穆不可以世也故称皇兄兄武宗自宜父孝宗矣臣璁曰羣臣之迎我皇上心兄终弟及之文也孝宗兄也兴献王弟也献王在则献王天弓矣天下外物也父子大伦也如谓得大统而为天子者当以父子报之是天下重而大伦轻也或曰孝宗不无后乎臣璁曰孝宗后武宗也臣子于君父一也不念无嗣之武宗而重念有嗣之孝宗者何也孝宗之统传武宗武宗之统传皇上一统相承万世无穷也岂必嗣也或曰以皇上考孝宗以益王子崇仁考兴献王不两有后乎臣璁曰是强为父子也使孝宗不得子武宗又使兴献王不得子皇上或曰其享祀也如之何臣璁曰得其常则为父子不得其常则为兄为弟伯叔侄者也主其丧而已主其祀事而已不必一一称父子心或曰然则何称乎孝宗臣璁曰皇伯考其正也何称乎武宗臣璁曰皇兄其正也何称乎兴献王臣璁曰皇考其正也或曰长子不得为人后礼乎臣璁曰长子不得后也谓不可继嗣也非谓不可继统也若无兄弟又继祖之宗绝亦当继祖也程氏之言也或曰何庙乎京师臣璁曰迁国载主之义也长子不得离父者也士大夫之仕于他方也虽有庶子长子亦载主而行也论者谓且有朱熹两庙争较之嫌也臣固未尝欲升兴献王于太庙也夫墓可以代守庙不可以代祀庙京师崇四时之祭顺孝子之心也或曰舜受尧禅不尊瞽瞍禹受舜禅不尊鲧何也臣璁曰追尊非右也舜不尊瞽瞍父尧乎禹不尊鲧父舜乎未之前闻也士阶一命无不欲尊其亲者矣孝子之心也岂谓君之尊亲不如已之尊亲也爱君不如爱已也或曰汉宣帝中兴不尊史皇孙而嗣昭帝光武克复不尊南顿君而嗣元帝何也臣璁曰俗儒误之也臣按昭帝亡矣又立昌邑王废矣宣帝始以兄孙入继当时唯言嗣昭帝后而已固未知为子乎为孙乎必也升一等而考昭帝则又将降一等而兄史皇孙矣可不可乎然当时姑缘所生称皇考而已固未尝父昭帝而兄史皇孙也光武乃长沙定王之后汉景帝七世孙上嗣元帝夫元帝有成帝为之子有哀帝平帝为之孙三传矣又孺子婴立四传矣王莽篡立汉祚既灭光武崛起而有天下犹嗣元帝可不可乎当时张纯朱浮固执为人后之说然亦别为南顿君立庙称皇考而已固未尝父元帝而叔南顿君也夫宣帝嗣昭帝世数未间谓之统则可光武嗣元帝世数已间统嗣俱无而二君者正不能明辨也或曰为人后者不顾私亲之非经何也曰非经也汉儒之说也礼丧服记曰为人后者为其父母报开元天宝礼始云为人后者为所生父齐衰不杖朞为所后父斩衰三年所生所后皆称父母未有改伯叔之文也况我皇上又非后人者也入继大统也夫礼小失入夷狄大失入禽兽不可不谨也兴献王妃既止通未入帝又欲避天子位张太后乃命改称兴献王为兴献帝兴献王妃为兴献后邵贵妃为皇太后兴献后乃入初议之起也礼部侍郎王瓒者璁乡人弭其说私然之廷和曰是邪谀异论因别调瓒于南京而璁亦选南主事独故大学士杨一清尚书石心然其说未敢独发而主事霍韬桂萼给事中熊浃益缘璁意进言天子益心动会内阁谓上即位以来未有上号于张太后而武宗夏后尚称皇后不日上立中宫有疑名乃请上张大咸及夏后尊号上并命以邵太后兴献帝后尊号闻廷和冕纪等曰皇太后繇宪庙皇贵妃进为皇太后兴献帝繇王进为帝兴献后繇王妃进为后极矣陛下欲加隆焉则请待大婚之后次第上上不听复命帝后尊号之上再加皇字廷和冕纪益力争封还御札上复加兴献帝为太皇帝后为兴献太皇后曰哀哀之情不能自巳勉承朕命廷和冕纪等皆乞罢归上曰卿所言大义也朕至情也中宫不日立矣且慈寿皇太后旨其承之于是羣臣争者百四十八人上皆不听嘉靖元年郊祀礼成禁中火杨廷和等言火烈风起人莫能救不可谓非天也意者兴献帝加称祖宗列圣神灵有未安者给事中邓继曾亦言去年五月朔日日精门灾今年正月二日长安榜廊灾今月郊日内宫小房灾五行之德火主礼五事火曰言言生于名礼兴于言今日之礼于名紊于言逆阴极灾变臣虽至愚亦知为废礼之应也给事中朱鸣阳亦以为言上亦为之动乃止加皇仍称本生父兴献帝而尊邵太后为寿安皇太后兴献后为本生母兴国大咸三月诏天下设安陆祠署于松林山如凤阳祖陵故事祭用十二边豆乐八佾然上心终未慊其二年六月召廷和冕纪宏平台欲加称帝为兴献皇帝兴献国太后为皇太后廷和等坚执不从而璁与同官桂萼知上意必伸前说萼复言自张璁霍韬上议论者指为干进人怀疑沮因循至今兴献帝弗祀三年矣而臣子肆然自以为是岂君臣一体之义乎既又引都御史席书吏部员外郎方献夫有私议与璁合而请庙大内以祀帝上益喜再卞礼官议于是廷和去矣三年正月礼部尚书汪俊复会羣臣极言其不可上曰朕奉宗庙承正统敢违大义第欲兼报本生恩也其参酌至当闻二月汪俊等复会羣臣议伏奉明旨陛下欲兼报本生恩者岂非以所生之义至尊至大虽当专意于正统岂得尽绝于私情臣等愚昧窃谓兴献帝后巳极推尊而圣孝无穷莫能称塞请于兴献帝帝字上兴国太后太字上更增一字以全尊号上慰圣母下答羣臣所谓爱敬尽于事亲而德教加百姓刑四海天子之孝也议上留中未下而太常卿汪举翰林修撰唐皋编修邹守益给事中张翀御史郑本公等九十七人皆上言上切责之夺其俸召桂萼张璁霍韬于南京而张璁又复理前说谓兴献帝加称在考不考不任皇不皇百皇帝之称不足以当父子之名尽一时推尊之至情终不足当父子万世之常纲必称孝宗皇伯考兴献帝皇考武宗皇兄然后父子伯侄兄弟之间名正言顺可兴礼乐也上是之未决从复以三月丙寅朔敕礼部加称帝为本生皇考恭穆献皇帝兴国太后为本生母章圣皇太后立一室奉先殿侧以尽追孝之情汪俊等复上言陛下入奉大宗不得祭小宗亦犹小宗不得祭大宗也昔兴献帝奉藩安陆不得祭宪宗今陛下亦不得祭兴献帝皆制于礼而情有所屈也兴献帝不得迎养寿安皇太后于藩邸陛下得迎兴国太后大内尊祀兴献帝以天子礼乐人子之情获自尽矣圣孝无穷臣等敢不将顺但必无嫌正统乃合礼经乃今加以皇考之称去其始封之号未免略而无别臣等过不自量窃谓献帝初封兴国实兆中兴其名美且大徽称之上仍宜取冠既不失其尊崇亦无嫌乎正统疏入上切责之俊复极言立庙大内有干正统不敢奉诏上复命会议以闻于是复上议陛下欲于奉先殿侧别建一室祀兴献帝者意以先朝奉慈之建具有故事臣谨按孝穆皇太后祔葬茂陵神主无所奉享孝宗皇帝采羣言放成周庙祀姜嫄之制特建奉慈古今通义也至于本生父立庙大内从古未有惟汉哀帝为定陶共王庙京师辅臣师丹以为不可哀帝不听卒贻来讥臣等请于安陆府中特建献皇帝百世不迁之庙它日袭封兴王子孙世世奉享陛下岁时遣官往祀上曰尧舜之道孝弟而已矣何以居朕汉哀帝于是羣臣争者一百三十八人上皆切责之而汪俊又去矣羣臣恶璁萼之来也则曰兴献帝加皇有成命矣何以二臣为上亦使止之璁萼已在凤阳道中且行且上疏讥礼官益急上复动趣其来而以席书为礼部尚书羣臣曰谀首佞魁误国事者璁萼两人待其至当衣朝衣立国门之外以笏击其首大学士蒋冕上疏曰顷者建室之议臣等与毛纪费宏反复论奏数千言矣仰惟皇上天纵圣神嗣承大统至亲伦序天与人归固不待赞然非昭圣张太后传武宗皇帝遗命则将无所承受而授受大义不明今既受命于武宗即宜嗣统以为后特兄弟之名有不容紊故但兄武宗考孝宗母张太后而于孝武二庙皆称嗣皇帝称臣称御名以示继统承祀之义所后所生不可混也陛下曰朕于正统大义不敢有违固知之矣自古人君嗣承天位谓之承祧践祚祧宗祧祚庙之阼阶也礼为人后者惟大宗大宗尊之统也皆主宗祀言汉至今千七百岁矣未有庙本生父大内者汉宣帝以兄孙继统为叔祖昭帝后立所生父庙于奉明园光武扫平僭乱奋然崛起葢取位于新莽非继统于平婴一闻张纯朱浮之议即降其私亲四世祀于舂陵宋英宗所生父濮安懿王亦止即园立庙我皇上为献皇帝立祀安陆礼虽非经事犹类古今后武宗考孝宗身主祖宗列圣之祀又欲兼奉小宗情既重于所生义必踈于所后二宗在天之灵谁托乎臣等考经质礼稽询佥谋不蒙采纳汪俊乞休遽听其去萼璁有言亟召其来其日天气晴明陡变阴晦至暮风霾特甚天心仁爱尤极惓惓孟轲曰有官守者不得其职则去臣等官孤卿不敢复腼颜班行之上乞放归田里上曰卿忠诚正直朕方倚眷建室之议朕自裁之是时都察院经历黄绾郎中黄宗明员外郎方献夫益缘璁说进绾献夫曰天子无宗四月丁酉礼部侍郎吴一鹏等六十七人复上议极论璁萼之非请付法司论治罢建室议立庙安陆世世奉享上怒曰本性皇考寝园远在安陆朕岁时不得亲切少展孝思卿等安乎败父子之情伤君臣之义藐朕冲岁甚矣见奉先殿西室空其亟行修饬仍执违者罪无赦已酉上尊号诏天下册文称孝子是时修撰吕柟编修邹守益各上疏极言上怒俱下狱外贬而蒋冕又去矣上名西室曰观德殿祭器如太庙敕太监义京山侯元礼部侍郎一鹏迎献皇帝主安陆所过有司供献吴一鹏曰非礼也献皇帝之神依安陆之庙矣请如奉慈殿为神位焉不听先是群臣上疏请罢书者八十八人至是璁萼至上内降授翰林学士献夫侍讲学士诸臣益閧然交章弹糺者九十一人翰林诸臣若学士丰熙修撰杨维聪舒芬编修王思皆相率求去曰此冷褒犹章惇蔡下之流也我辈不宜与同列鸿胪寺少卿胡侍劾璁至千余言刑部尚书赵鉴曰臣刑官也请得而理之御史续陈相曰宜正之典刑以谢二宗上怒切责鉴谪侍潞州同知收拷续相俱贬之璁等益翱翔高论请与执政礼官辨难上前以折再诏之误两考之非因条上礼官欺妄十三事吏部左侍郎何孟春亦发十三难破之吏部员外郎薛蕙为人后解二篇人后辨二篇以进上复切责孟春逮蕙考讯谪判解州上屡专谕内阁去献皇帝册文本生二字毛纪费宏石上言二字上系宗庙内干宫闱久断宸衷望母轻改七月乙丑上御十台召三臣曰尔三臣无君之臣也可礼待耶乃欲误朕为无父子乙亥上召群臣至左顺门更定圣母尊号曰圣母章圣皇太后以后四日巳卯上册宝丙子礼部侍郎朱希周等上疏曰本生二字无贬也惟恐妨于正统故默寓夫亲亲陛下考孝宗母张太后三年矣兴献帝兴国太后再上尊号断自宸衷告之郊庙社稷诏颁天下未及三月忽复更定无以孚天地信后世上曰趣具仪其日群臣争者三百二十七人而何孟春为之首疏入皆留中戊寅朝退何孟春曰宪宗朝礼部尚书姚夔率百官跪哭文华殿争论慈懿皇太后葬礼宪宗从焉诸公勉之有故事修撰杨慎曰国家养士百五十年矣仗节廷诤正在今日简讨王元正给事中张翀刘济安盘张汉卿张原御史王时柯因遮留诸臣金水桥南曰万世瞻仰在此一举今日有不力争者共击之侍郎金献民卿徐文华曰在诸公矣于是尚书秦金侍郎朱希周都御史王时中卿汪举通政张瓒少卿张缙府丞张仲贤通政参议葛禬寺亟袁宗儒等二十有三人翰林院学士贾咏丰熙侍讲张璧修撰舒芬编修许成名简讨应良等二十人给事中谢蕡等十有六人御史余翱等二十有九人吏部郎中余宽员外郎马理主事应大猷户部郎中黄待显员外郎良主事徐嵩礼部郎中余才员外郎翁盘主事张澯兵部郎中陶滋员外郎刘漳主事汪溱刑部郎中相世芳员外郎陈璧主事陈宪工部郎中赵儒员外郎金廷瑞主事伍余福等百二十二人大理寺寺正毋德纯等十有一人凡二百二十一人俱跪伏左顺门大呼高皇帝孝宗皇帝是时上斋居文华殿闻故传谕曰羣臣休矣在朕羣臣咸曰得上旨乃退大学士毛纪石因言举朝臣工伏阙执諌此人心矣陛下奉天命临九有当使众志大同公论谐恊舍巳从人乃为上圣熟思顿悟臣等翘首翘首上曰恭穆献皇帝神主且至册祝巳具不可卒更姑退待命羣臣犹不起自朝及午乃命录诸姓名收系为首者丰熙张翀余翱余宽黄待显陶滋相世芳毋德纯凡八人杨慎王元正撼门大哭一时羣臣皆哭声震阙廷上大怒遂命并收马理等百三十有四人皆系之何孟春等八十有六人以卿佐姑令待罪巳卯上号章圣皇太后巳并系待罪者二百二十人上曰何孟春等轻蔑君命聚众昌言谁倡率者具以实对孟春言臣与羣臣均怀窥豹欲效益岳心惟一理口惟一词不自知同陷于狂愚而实无容于倡率上曰孟春等擅入朝禁聚朋哭喊假名忠爱实谓朕冲岁任意党私姑夺俸一月自四品以上者丰熙等八人并付拷讯编伍五品以下皆杖之甲帝主至自安陆上奉以谒奉先奉慈二殿上尊号于观德殿曰皇考恭穆献皇帝辛卯上加杖杨慎王元正鄮济安盘张汉卿张原王时柯者七人编伍削职有差调何孟春南京工部而毛纪又去矣是举也丁者十有七人则编修王相王思给事中毛玉裴绍宗张原御史胡琼张曰韬郎中胡琏杨淮员外郎良主事俞祯仵瑜臧应奎张璨殷承叙安玺司务李可登上乃复下前后留中诸疏令羣臣博议皇伯考皇考名于是席书已为礼部尚书乃上议伯孝宗兄武宗父献皇帝别为祢室奉主不入太庙上意甚惬大礼遂定以九月丙子祭告天地宗庙诏天下先是京师童谣曰嘉靖二年半秫黍磨成麫东街咽瞪眼西街吃磨扇姐夫若要吃白麫只待明年七月半又曰太庙香炉跳午门石狮呌又曰好羣黑头虫一半享蛤蚧一半变人龙至是皆验云口廾白麫者斥北面也于是故锦衣卫百户随全故光禄录事钱子勋皆以罢闲之官益言献皇帝宜迁葬天寿山下羣臣议皆曰不可乃罢上定安陆祠曰显陵祭如七陵仪四年三月命修献帝实录改陵署曰神宫监安陆卫曰显陵卫皆黄屋增拓红门神厨光禄寺署丞何渊复上言献皇帝乃入继大统所自出之帝请立世室太庙以祢享之疏下礼部议羣臣又以为不可即张璁桂萼亦以为不可凡再上上曰岂敢干太庙也惟是观德殿閟于大内祭之日太常不得骏奔朕歉焉璁萼谓席书曰上谓观德规制未备耳当别立庙不干太庙者尊尊亲亲并行不悖之道也于是席书复会群臣议曰周公成文武之道追王太王王季上祀先公天子之礼父为士大夫子为天子诸侯祭以天子诸侯礼也陛下尊为天子诚宜祭献皇帝天子礼百官陪祀奉常导引备礼极乐皆不可缺臣等请于瓦城之东皇城之内择地立祢庙前殿后寝笾豆牲腯歌章乐舞一如天子仪前开神道从阙左门进不与太庙同门四孟岁暮以次日祭亲尽之期一如孝庙亦所以避二宗尊列圣也制曰可戊寅上宣问席书卿谓亲尽之期亦如孝庙者何也席书曰我朝以德祖比后稷以太祖太宗比文武皆百世不迁懿祖以下则祧献皇帝与孝宗昭穆同世亲尽亦宜祧如孝宗上曰献皇帝别庙矣不与祖宗列昭穆不同门室他日于何藏祧如何可朕世世奉祀之情其再议壬午席书上议古者一帝一庙亲尽毁我朝同堂异室无毁庙事迁主而已太庙之制有殿寝祧室孝庙当迁之期藏主祧室岁暮出合祭献皇帝别庙无昭穆递迁臣以为亲尽之日宜藏主寝殿岁暮出主祭如太庙合祭仪上可其奏名庙世庙曰万子孙世世无迁也何渊复奏曰国制左祖右社言社则稷在其中语祖则祢在其中社稷异神尚得同门合祭献皇与祖宗一气乃不得同门入臣恐陛下之有所贬也上复下其议羣臣争论未有所决学士张璁桂萼上疏曰礼左祖右社今端门外左题庙街门识太庙繇此入非即太庙门也右题社街门识太社繇此入非即大社门也仪礼所谓每曲揖庙街即古左曲路耳庙南向门亦南向故祭之日君不下曲门至南向门乃下今所议是与太庙同街非与太庙同门若必繇阙左门入则阙左门亦当改为庙街门是国门之左有二祖庙也又周礼建国前朝后市左祖右社我朝两京建都虽门堂异名朝位寝庙社稷总仿古制古礼图两观在雉门左右尔雅云观为之阙许慎说文云阙门观也徐铉曰中央阙而为道故名阙崔豹古今注云阙为二台作楼观其上其状巍然以悬法象故谓象魏使民观之因谓之观周礼月朔悬象魏实治民之所也又古礼寝庙社稷出入之路在库门外左右其去治朝甚远朱熹曰雉门之外悬法象所以待民应门之外设宗庙社稷所以严神是也今端门外有庙街社街门则古库门也午门左右为两阙门则古雉门也近议繇阙左门入者徒知庙街有干太庙而不思阙左门亦有干朝堂者夫祢庙统祖庙规制减太庙矣同路不同门庸何伤于是上命繇庙街门凿神宫监以通辇道取通行板舆而已毋厂广五年七月甲午上谕内阁曰世庙垂成朕心粗慰但观德殿在奉慈殿后地形垫隘规制尚缺不足竭虔爰灵以凖奉先其改建奉先殿东称朕考焉八月庙成更撰乐章用文德之舞上既奉安献皇帝神位复命内阁考求章圣太后谒庙礼大学士费宏等曰不可明制皇后初立有谒太庙礼永乐续定仪注谒奉先而巳正乾坤之立谨内外之防也张璁桂萼上疏曰古者天子后有事于宗庙递为献即唐开元礼有谒庙文国朝凖古亦皆有之所谓朝太庙也其后取便朝夕朔朢改建奉先有神位无神主殿也非庙也向者陛下续定皇后册立仪礼官因循简便废高皇帝意臣谓章圣皇太后初至京师中宫皇后册立皆应行谒庙礼妻从夫妇见舅姑之义也宜再命礼官参酌具仪以补前礼之缺次谒世庙以成今礼之全自以往为故事亦皇上中兴一代制作也费宏杨一清石贾咏曰璁萼所引开元礼前代事其云国朝礼未定之鄅也不可为训席书曰圣祖所定大婚礼也世庙告成奉安神主大祭礼也观德殿凖奉先殿世庙凖太庙皇太后行礼观德殿可矣石曰太庙尊严非时享祫祭天子未有轻出入况后妃乎后妃入宫后未有无故复出者今太后无故辄出入正门辄来往太庙门非家法上皆不许席书乃言皇太后暂离法宫远出砖城翟车径太庙过涉地尊严车中升降不得坐自如请陛下上下扶持以安太后体既入庙陛下从行事亦曰陛下主斯礼也上乃奉太后以谒世庙改次日祭为同日六年改观德殿日崇先殿随全何渊复言世庙乐舞未备舞宜兼文武杨一清言世庙不用武舞让太庙也又献皇帝生长太平无武功汉高庙奏武德文始五行之舞孝惠庙奏文始五行舞文帝庙奏昭德舞是也张璁曰汉事不足证三代之君以揖让得天下者莫如舜书曰舞干羽于两阶干戚武舞也羽钥文舞也即今太庙之际异位同堂万舞有奕列圣具在文德武功孰为分别臣尝闻乐舞以佾数为降杀未闻以文武为偏全乐舞之数天子八佾佾八人为六十四人诸侯六佾佾六人为三十六人降杀以两大夫士亦如之明制太庙文舞六十四人执羽钥武舞如文舞之数执干戚王国宗庙文舞三十六人武舞如之是献皇帝为兴王时巳得用文武乐舞七十二人矣王制曰自天子达庶人丧从死者祭从生者孔子曰父为士子为大夫葬以士祭以大夫皇上身天子尊献皇帝天子父庙用十二笾豆桨八佾岂以今日追尊世庙达礼备乐反减王国使两阶之容有左而阙右上从之兼用文武舞十月上亲制显陵碑七年命张璁等考追尊献皇帝始末汇集成书命名明伦大典杨廷和等论罪有差复以献皇帝尊谥止恭穆二字无异藩王因加上恭睿渊仁宽穆纯圣献皇帝遂亲制献皇帝尊谥碑文以安陆州陵寝所在特免其民徭役十年封松林山为纯德山从祀方泽次五镇是岁言者请建安陆州为京师礼官言京师唯天子之都得称之乃改安陆州为承天府县曰锺祥如凤阳故事增廪生岁贡与乡试解额十三年改称家庙曰隆庆殿十四年以世庙迫近河水改建太庙东南更称献皇帝之庙十七年九月故通州同知丰坊言孝莫大于严父严父莫大于配天请如古者建明堂加尊皇考庙号称宗以配上帝上下其议是时严嵩为礼部尚书上言明堂之礼经见未详或言昔者周公宗祀文王于明堂以配上帝传言周道亲亲故以父配汉唐宋皆用之或言古者郊祭天明堂祭五帝郊以始封之祖有大功于民者配明堂以继体之君有圣人之德者配我国家论功则太宗文皇帝也论亲则献皇帝若夫殷人称宗周人称王天位相承之谓统未有帝宗而不祔庙者臣愚昧不足测断唯圣人裁焉上下其章再议而曰古人未尝槩宗君自近代始皇考何不得辄称宗于是户部左侍郎唐冑上疏曰三代之礼莫备于周孝经曰郊祀后稷以配天宗祀文王以配上帝又曰严父莫大于配天则周公其人也说者谓周公制礼作乐文王适其父故引以证圣人之孝而已非为有天下者皆必以父配天也故有问于朱熹者曰周公之后何配也曰文王也曰继周者何配也曰有功之祖也周严文王实用德配是以至于成王未尝移之武王也至于康王又未闻移之成王也汉唐宋之君递以父配者皆误识孝经违先王礼昔我皇上纂统之初廷臣固执人后之说于时推明一本力正大伦者席书张璁桂萼方献夫霍韬数人而巳数人于陛下忠臣矣苟可将顺岂有爱焉然及何渊有建庙之议书璁诸臣皆极沮诋奉天法祖岂敢有干太庙即陛下亦云岂以今日复惑邪说陛下必欲不废明堂之制复古礼文则推本太宗皇帝上配于昭乃周道也守礼之臣不能推举以告而乃滥引汉唐宋不足法之事为陛下言臣甚恨之书奏上怒曰文皇帝谁祖献皇帝谁父朕为人孙子有轻重乎下冑锦衣卫拷讯削籍为民严嵩复会羣臣上议考季秋成物之旨严父配帝之文献皇帝侑享明堂允合周道上曰秋报大典当之严父之文为正奉考配帝宜自朕始复使羣臣议称宗皆上言祖始也宗尊也汉书制曰祖之称始始受命宗之称尊尊有德也孝经曰宗祀文王以配上帝王肃注曰周公于文王尊而祀之也古者天子七庙刘歆曰七正法苟有功德则祀之不可预为设数朱熹亦以为然陈祥道曰父昭子穆有常数者礼也祖功宗德无定法者义也礼以义起者也惟皇考献皇帝赐服藩封大隆骏望比于西伯笃生圣人光天承序实拟武王臣等以为宜沿宗祀之意加宗皇考配帝明堂永为不迁之庙之又以羣臣意不祔太庙者皆溺诗书古文不能通晓乃托为臣下奏对之词亲制明堂或问颁示羣臣其意以为孔子称严父配天而议者谓宜以太宗配则是降祖为父矣人成于父羣物成于秋有通义焉故用报以配不为丰昵不为忘远且夫周制配天始文王成康以后不变也将来一世尽一心易亦以献皇帝为始如周配文王万子孙无变也宗者崇也岂必有天下太庙之中祖宗列圣欢聚一堂独去我皇考一人朕不全四亲皇天皇祖之所眷思子子孙孙之所不忍故配帝宜称宗称宗宜祔庙于是礼官上言明堂宗庙昭代旷典陛下孝思卓越非臣等所及臣等敢不奉诏古者父子异昭穆兄弟同世数臣等请奉皇考祔于孝宗之庙既上诣视寝室隘乃仍奉主献皇帝庙时袷则享于太庙是月辛巳上庙号睿宗尊谥曰知天守道洪德渊仁宽穆纯圣恭俭敬文献皇帝祔太庙礼成当饮福受胙冕旒纠结如交龙一琉冐衮袖正当绘龙之吻若戏珠然上喜曰结者纟孕也是惟天眷祖考因制福瑞赋辛卯奉帝配享上帝玄极殿其年十二月皇太后崩议迁显陵天寿山合葬寻已之议南祔其明年上南狩视显陵既至享上帝龙飞殿奉献皇帝配乙酉祭显陵上悲思瞻顾而作歌焉命其殿曰祾恩上居龙飞殿每一念至如陵无时也将还召承天父老赐酒肉谕教之诏免承天府田租三岁湖广五之一工部侍欴顾璘请建圣谕恩诏二碑旧邸外榜额显亲达孝于故阳春楼遂遣勋戚大臣奉慈宫而南祔葬焉其后重建太庙成上又以献皇帝庙尚在都宫之外乃亲定列圣神位昭穆之序奉享太庙以备四亲命有司岁享隆庆殿如宗庙礼初显陵金城之阳嘉靖九年有甘露降至四十一年长至上设二圣神几象一宫其日又降纯德山礼官上言皇上诚孝格玄洪庥弥笃山灵荐祉天乳再零宜祭告二圣陵寝以荅神贶从之四十四年芝产献皇帝旧庙殿柱上曰视显陵象一宫尤为亲切天眷亲德朕曷敢不承乃名庙之前殿曰玉芝宫门曰芝祥前门曰宝庆后寝曰大德殿前殿如太庙奉二圣神位四时岁暮大小节辰设牲帛后寝奉神床日上食如奉先殿云 

　　臣乔远曰臣考大礼之议断断乎斐斐乎羣臣之执为人后也及事孝宗者也思孝宗之德也张桂之走之执继统也不及事孝宗者也体世宗之孝也古人成事可以为案而不可泥以为式非宫中育也继孝宗而武宗终无继也天下有无父之国哉善乎张桂之推言之也以子帝父古未有也虽舜弗行也不曰为天子父尊之至乎不然何若弃敝屣也古事之是一人执之而异巳者为不肖激而成过则臣子难以抗君父今言之中谀者因以希功名虽有石心终同贾售将顺不已益而为阿谀礼以义起一何甚焉然而明天子之制作大圣人之孝思亹亹乎至矣 

　　名山藏卷之三十二 

　　●名山藏卷之三十四 

　　臣何乔远恭辑 

　　开圣记二 

　　◆开圣记二 

　　玄皇后　　恒皇后　　裕皇后　　淳皇后　　献皇后 

　　○玄皇后 

　　玄皇后德祖后也姓胡高帝元年正月乙亥追尊玄皇后 

　　○恒皇后 

　　恒皇后懿祖后也姓侯元年正月乙亥追尊恒皇后 

　　○裕皇后 

　　裕皇后熙祖后也姓王元年正月乙亥追尊裕皇后 

　　○淳皇后 

　　淳皇后仁祖后也姓陈始娠太祖时梦一道士修髯簪冠红服象简拨白丸置淳后手命咽之忽不见元年正月乙亥追尊淳皇后 

　　○献皇后 

　　献皇后姓蒋都城蒋斆女弘治五年册为兴王妃事王恭顺相纳忠言日诵诗书尝制女训十二篇其辞曰人子事亲训在孝经人臣事君训在忠经妇之事夫可无训哉汉曹大家女诫人病其简略所以发丰生之难有所谓女宪女则徒有其名耳近世始有女教之书大要撮曲礼内则之言周召二南之旨文理奥妙妇人女子恐未能通吾自选入内庭荣配睿主上受太皇太后暨皇太后皇太妃睿母之教服膺懿德厥后随侍之国内政多豫爰采古人教旨为女训十二篇虽不足追配忠孝二经聊比女师之言闺训第一夫女坤也生则设帨门右明其女也三日卧之床下明卑弱也七岁不与男子同席十岁闺门不出习柔顺恭听从麻任绩养蚕治丝组紃绦纟供衣服也洁明酒浆亲执笾豆理葅菜具肉醢供祭祀也内言不出外言不入昼动待姆夜行待烛见男子必拥面见父母必致敬口不失啸手不妄指此皆繇女师之教而成安静柔嘉之德也修德第二为妇者上事宗庙下继后世不为不重也身不修无以成德德不养无以立身贞静幽闲端庄诚一以成德也居正行端以修身也德者身主身者家本养德而后为贞女修身而后能配君子是故性欲孝敬仁明情欲慈和柔顺居以柔和动繇礼义美璞无瑕可谓至宝贞女纯德可配京室五彩盛服不足为华贞顺率道乃可为德受命第二女子坤道也在家从父母奠鴈之际父母亲授之夫戒曰必敬必戒无违夫子孝敬舅姑和睦族党庄以持身慈以待下俭以处家丰以待宾有妾必爱有子必教以敬奉祭以诚待人女子慎多言妇道戒嫉妬违父母之教是谓不孝夫妇第四夫妇之道初合二姓之好中笃采征之诚上事宗庙下继后世合体同尊卑故圣王重之也夫干也妇坤也妇从人夫御妇夫妇气和如鼓瑟琴明可以隆家道幽可以格鬼神孝舅姑第五女子未嫁孝父母既嫁孝舅姑舅姑父母一也鸡初鸣盥漱整妆佩其服用以适舅姑之所下气怡声问衣燠寒坐敬侍立行敬扶持痒痾疾痛则敬抑搔毋敢怠命毋敢专事毋敢私财敬甘旨之奉谨服用之度乐其心顺其志妇职也舅姑有大事居丧以礼或夫征役远行竭力致养舅姑逝世致力葬之则妇孝尽矣敬夫第六夫干妇坤干天坤地以地承天敬事其夫尧女不以虞舜贱而不敬桓女不以鲍宣贫而不畏事有巨细不禀不敢行财无多寡不命不敢用有过则微言婉諌有疾则尝药跪进毋敢反目晨鸣端庄诚一以事君子上可以奉祭祀孝舅姑下可以继子孙而资贤于后代也爱妾第七妾者接也接见君子者也嗣续寡息井臼乏操夫则求妾妻不揣巳念家乃妒卜纳不知妾亦人子妾之有子固即我子夫爱其妾我亦爱之妾受我爱必躬勤致敬谦卑自牧以事主毋而侍左右充门和气不祯祥乎慈下第八人有亲疏恩有殊等常训戒之曰晨昏勤慎执事有恪勿言上人非勿论上人事勿为酗争悖逆致不康宁既不姑息煦爱为慈德矣详其寒暖察其饥饱有疾给之汤药力疲慰以安逸故甘瓠累于樛木庶草繁于深泽也妊子第九古者妇人妊子寝不侧坐不偏立不跛行不邪目不乱视耳不淫听口无傲言心无杂虑诵周召二南之诗道仁义礼智之故故生子形容端正才貌过人繇灵台皎洁清明在躬也是故柔顺贞静温良庄敬乐乎和平无乖戾也存乎宽洪无忌嫉也殷乎仁慈无残害也执礼秉彝无纵越也祗率先训无愆违也若此者不惟以正其身也亦所以卫身而佑其子教子第十子能食饭教以右手能言教以速应六岁教以数方名七岁教以别男女八岁教入小学十五岁教入大学古之道也纵其奢侈狥其骄傲衣服过华丽饮食极甘美奢侈败家骄傲亡身矣华丽溺志甘美踰分矣太任胎教故有文王孟母迁教故有陬轲凡生子者有诸母之贤者可择为子师无诸毋之贤者可勉为子教也不特教男女亦可焉慎静第十一妇德莫大乎端巳端巳莫重乎慎静动举如对舅姑闺房如临传姆富贵贵惧骄贫贱惧放失念虑有常动静无乖良妇之静德贞女之慎行也节俭第十二古者后妃补衮絺绤无斁非四海不足以供俭足宝也天地生物自有限量人所以助天何况妇人安坐闺合无男子四方之役敢费物用撙节爱养毋或奢华以上化下以内表外不特人化其德神明佑之必有其寿焉兴王薨妃居邸一年武宗崩世宗入为皇帝既即位三日遣人奉迎安陆使主者议推尊礼礼官既请上考孝宗则称兴献王皇叔父兴献大王妃皇叔母议三上不允羣臣皆力争惟进士张璁谓当尊王为皇考妃为皇太后上遂面召大学士杨廷和蒋冕毛纪等授手敕文华殿拟推尊如璁言廷和等不奉诏会母妃将至礼部尚书毛澄请先遣文武大臣各一人逆于通其礼至之日母妃繇崇文门入东安门上迎于东华门上不许巳请繇正阳左门进大明承天端门午门之东王门入宫上又不许崇文门者京师东门也正阳明者京师正门也御道在中间王门诸王所出入门也上曰圣母至从御道入朝庙羣臣哗谓母女巳无谒礼巳礼官治驾复具王妃车上曰驾太后服太后服巳母妃至通闻羣臣议曰我子也安得子他人止不入者旨日上涕泣曰何以天下为请避皇帝位张太后固止之乃内降称妃兴献后兴献后乃入如皇太后仪谒奏先奉慈于大内不庙见顷之上欲称兴献后曰兴献皇后羣臣曰皇疑后则皆争大学士杨廷和至乞罢至上竟以嘉靖元年尊后为兴国太后而未慊也后三年加上尊号曰本生母章圣皇太后而张璁桂萼等益与羣臣辨谓上宜考兴献帝称后为母去本生乃成礼上竟用璁萼等言以其秋尊后为圣母章圣皇太后而张太后称伯母五年献皇帝世庙成上奉太后入谒九年以太后所著女训与高皇后传文皇后内训颁布天下令翰林官撮诗书关内教者撰为诗言诵咏之宫中而后四布中外以兴天下之内教十五年四郊庙享礼成上尊号曰章圣慈仁康静贞寿皇太后十七年建慈宁宫奉居之十二月太后崩越三日上敕礼工二部曰慈驾遐升事莫重山陵朕惟皇考陵远在承天遐升之日尚诸侯王朕茕茕冲岁知识何有山陵浅薄堂隧狭隘实贻多悔每一念至惕然怛伤比者三岁春秋展礼山陵朕周覧用原得大峪山于长陵西南林冈衍郁实为吉丘欲起逆梓宫迁祔于此朕不敢专十告皇祖皇帝既得吉占二三勋辅咸赞朕谋其告闻祖宗列圣南奏皇考合葬慈灵列于诸陵之次朕心惬焉初张璁桂萼等以议礼骤称上意天下窃见圣衷远慕有陟岵之怀且谓上即位十余年未有太子一时罢民散吏胥动浮言具论显陵壤不利宜改迁天寿山下以感动帝心上命礼部集议尚书夏言极言其不可上不听至是文武大臣无敢言者皆曰宜如制乃遣驸马都尉京山侯崔元为奉迎使兵部尚书张瓒为护行使太监鲍忠为奉侍内官指挥赵俊为起吉凶仪仗官起逆献皇帝梓官承天将以明年葬越七日车驾诣大峪山相视作穴处上哀思太后擗踊号恸感动从官既归御史陈让奏曰日者上天降割圣母弗延伏见陛下仁孝凄恻擗踊号恸天地为哀臣民若丧陛下遂定大礼拟合葬睿宗皇帝于天寿山大峪之阳遂驾素车乘金相水穴土印木臣以言官得随扈从伏见车驾凌风冲露陟冈履石皇皇如有求而弗得无非求厝慈亲一席之安而巳斯时斯际皇天后土亦効精灵以启陛下大宄之思况于臣子夫大峪山必建睿宗皇帝之陵以葬圣母论分则以配祖宗七陵之尊论情则以慈闱同穴之盟前事则可祖共宗以为敬后事则可依寿陵以为安至矣尽矣臣特不忍遂虚献庙巳安之宅敢献蒭荛两端以备采择万一陛下御极十有七年矣百姓讴歌华夷宁谧是虽圣德神功上帝歆佑之锡然臣尝得诸传闻皆谓献庙幽宫龙穴极美且以皇考积德敦仁下袭水土玉质为精地复为母臣意其中生气元功絪缊会结必有紫茜点血玉液垂珠之祥故佑启陛下以恊在宥坤后山灵之庇不可诬也礼曰葬者藏也欲人不得见也今出圣考玉魄于母孕之地如取之于其胎也虽梓椁里封锦囊百袭能无疑哉古人事死之礼先庙后坟重魂后魄是以黄帝成道登天羣臣葬其衣冠桥陵舜死苍梧之野葬九疑之山葢二妃未之从也臣妄谓陛下可奉睿宗皇帝遗衣纳之梓宫饰以衮冕与皇太后合葬大峪碑题睿宗献皇帝陵再以皇太后之遗冠帔纳之梓宫奉以合葬显陵碑题睿宗献皇帝陵此臣之一见也若陛下必迁显陵以遂孝思则显陵之在承天者当为二圣衣冠几杖之藏以当荆襄旺气此臣弓左见也窃取黄帝衣冠之藏之义兼取大舜九疑独葬之礼以神为配两美具存睿宗章圣精神之在天者既以神而会魄玉魄之在地者又以魄而留神北陵以配七陵之重也而近又以慰陛下霜露之思南陵以收一方之胜也而远又以留陛下龙潜之迹在陛下择之耳奏人上怒曰腐儒黜为编民既而思曰献皇帝体魄藏显陵者二十岁矣以道途之遥远风尘之蒙露大不宁于朕心亦不宁我皇考皇妣决意奉慈宫南朕将诣视焉多于北来为孝者礼部尚书嵩言灵驾北来慈宫南诣共一举耳显陵远在江汉陛下春秋念之迁于大峪则朝发而夕至也可以密省谒展圣怀臣谓如初议便上曰孰是四海非王土与即如孝陵南矣昔我成祖岂容不思皇祖也乃仅南孝陵因止崔元等三使毋行第使赵俊往启视之丙寅上尊谥曰慈孝贞顺仁敬诚一安天诞圣献皇后是时上以送终大事念之数旬终难自决二三辅弼亲信之臣亦靡然影响莫能赞上意其明年元日之夜上重复思惟复趣三命使南如前旨巳又思宜反葬曰安可优游不断如妇女子耶朕意决矣第昔日建造规模多所未称宜朕自行观阅其山川于是即拜顾璘为工部侍郎董陵事议南幸诸大臣皆諌上曰朕岂空行哉为吾母耳巳而御史刘贤都给事中曾■〈土廷〉工部郎中岳伦等亦以为言上怒夺贤■〈土廷〉等俸罢伦职不叙太学生陈良鼎上疏上下锦衣责问之二月车驾发京师文武大臣送驾宣武门外上思慕太后制述怀之诗三月庚辰谒皇考于承天隆庆殿辛巳登陵山周覧久之乃于旧玄宫之北定新宫立表焉曰待合葬也因御行殿享上帝修秩祀朝诸侯发德音以抚遗老敕大赉以振罢民车驾将还京则又思维迟疑曰献帝妥灵纯德山有年矣乌可它移徙大峪山之阳皇祖皇帝亦有重卜宜莫若各营其处毋反葬于楚至庆都监察御史谢少南言庆都有尧毋墓佚于祀典皇上再图凤寝跋履山川累思重虑圣人之孝也则帝尧之为其母可知巳今者乘舆远临千载一佰伊耆氏有灵不以表母之墓望陛下乎乞下有司建庙或如右帝王陵寝故事三年一祭则陛下至孝达于右初上嘉之如其言而曰帝尧父母异陵可知合葬非右即拜少南为左春坊左司直顾问大学士夏言昔日有諌止南祔者是何御史何姓名今其疏安在于是还京仍命奉葬圣母于大峪之山巳复诣观之则又见其山不如纯德山美乃决反葬之议使顾璘作新宫如前旨将迁献帝于旧宫以圣母往合葬焉以驸马崔元为奠献使载慈宫以登潞河之舟而命翊国公勋大学士言恭送候进发奠献诸臣各共其事甲发引上衰服与百官步送朝阳门外翊国公勋大学士言还报命诏赐金帛酒馔曰慈轝南行礼物既备朕心稍宁无终之慕则不能巳一夕上梦大风撼梓宫舟既悟甚惧即诣祷玄冥于金海使使者驰送天妃经卷以压舟至采石矶矶不可泊太平府同知梅山凿冈维舟以济及汉江之口沙涩忽雨浮涨焉上闻甚喜加梅山爵一级七月庚合葬于显陵新宫辛酉举慰祭永孝殿辛未奉主祔献皇帝庙上皆率皇后行礼曰以此尽人子人妇之节上曰朕冲昧稔愆累及父母今者送终礼毕思惟永慕转觉不堪缺人子之情者无如朕甚奉天勤民恐益迷昧尚赖左右丞弼匡朕不逮而谕顾璘等功五十有一人赏有差 

　　名山藏卷之三十四 

　　●名山藏卷之三十五 

　　臣何乔远恭辑 

　　继体记（序名） 

　　◆继体记（序名） 

　　洪武中东宫亲王位下各拟二十字可名二十世子生命名以五行相生一字为偏傍以缀之其后宗室繁多五行偏傍已穷皆翰林杂制定音而字义无取焉懿文太子位下允文遵祖训钦武大君胜顺道宜逢吉师良善用晟秦王位下尚志公诚秉惟怀敬谊存辅嗣资廉直匡时永信惇晋王位下济美锺奇表知新慎敏求审心咸景慕述学继前修燕王位下今为帝系高瞻祁见佑厚载翊常由慈和怡伯仲简靖廸先猷周王位下有子同安睦勤朝在肃恭绍伦敷惠润昭恪广登庸楚王位下孟季均荣显英华蕴盛容宏才升博衍茂士立全功齐王位下贤能长可庆睿智实堪宗养性期渊雅寅思复会通鲁王位下肇泰阳当健观颐寿以弘振举希兼达康庄遇本宁蜀王位下悦友甲宾让承宣奉至平懋进深滋益端居务穆清湘王位下久镇开方岳扬威谨礼仪刚毅循超卓权衡素自持代王位下逊仕成聪俊充廷鼐鼎彝传贻连秀郁炳耀壮洪基肃王位下瞻禄贡真弼缙绅识烈忠曦晖跻富运凯谏处恒隆辽王位下贵豪恩宠致宪术俨尊儒云仍祺保合操翰丽龙舆庆王位下秩邃寘台鼒倪伸帅倬奇适完因巨衎隲眷发需毘宁王位下盘奠觐宸拱多谋统议中总添支庶阔作哲向亲衷岷王位下徽音膺彦誉定干企禋雍崇理原谘访宽镕喜贲从谷王位下赋质僖雄敞丛兴阐福昌笃谐恂怿豫扩霁昱祯祥韩王位下冲范征偕旭融谟朗璟逵亶韶愉颢慥令绪价蕃维渖王位下佶幼诠勋胤恬珵效迥瑝湜源諲晳暐圭璧澈澄昂安王位下斐序斌延赏凝覃浚祉襄恢严颛辑矩缜密廓程纲唐王位下琼芝弥宇宙硕器聿琳琚启龄蒙颂体嘉历恊铭图郢王位下伟闻参望箴诲洎皋夔麒麟余积兆奎颖晔璇玑伊王立下颙勉諟吁典褒珂采凤琛应畴颁冑选昆玉冠泉金靖江王位下赞佐相规约经邦任履亨若依纯一行远得袭芳名旧有潭王位下福昌忻保定嘉应必兴隆启处询从式尊闻汝贵中以国除祖训不载靖江王府不以五行为拘 

　　懿文太子　　悼恭太子　　哀冲太子　　庄敬太子　　宪怀太子　　建文世子附　　献怀世子附 

　　○懿文太子 

　　懿文太子标高帝嫡长子也帝初下姑孰名郡曰太平而太子生之报至高帝喜镌其山曰到此山者不患无嗣稍长帝使宋濂傅之年十四帝即位立为皇太子以廷臣兼宫僚不如古人别置太子宾客以明父子一体君臣一心乃以左丞相善长兼太子少师右丞相达兼太子少傅中书平章录军国重事遇春兼太子少保其余廷臣皆兼官有差作大本堂插图籍番直儒秀其中有政则太子与羣卿先决乃以上闻而谕之曰造君多睿承君多爽造邦之君身周于艰周养则思思则睿承业之君身生于安生安则壅壅则爽惟仁不暴惟明不惑惟劳不俄惟断不牵惟怠用爽小子朂哉帝威严神武极教尽刑太子慈仁殷勤慨然思宽通平易之政帝尝录囚命御史袁凯送太子覆审太子递减之帝问凯朕与太子孰是凯顿首曰陛下欲杀法之正也太子递减心之慈也 【 袁凯字景文其先蜀人占籍华亭元末为府椽以诗名吴中长身古貌言议英发尤善诗篇彷佛杜甫】 宋濂之孙慎坐通胡惟庸帝命即家诛濂太子泣曰臣颛戅无他传惟陛下裁哀矜濂死帝怒曰待尔为天子而矜之太子惧溺于汪阉出焉帝为太子赦濂而喜且怒曰痴儿予杀人何与汝也因令出太子濡衣履者擢三级解衣者皆坐帝微时尝被追高皇后掖帝逃高后薨太子哭泣图怀之一日帝大刑人太子谏帝默然良久翌日遗杖地上命太子持太子有难色上曰尔尚难持其复能琢治今所诛除皆天下险人奸徒琢治燕尔福莫大焉余惧尔之弗能持也太子顿首曰臣闻尧舜之世不雕自疏不镂自完臣愿陛下存其朴也上怒投之以杌不中太子走逐之图堕上发视恸而罢久之使视陕可都否太子图陕归报仍使吏部尚书詹徽佐太子录囚太子减如前徽辄重附而先入奏至太子奏帝帝曰徽所执是法也太子又顿首臣闻立国之道仁厚为本法者附也非所以附帝怒曰孺子欲遂君耶而教我太子坐病悸薨洪武二十五年四月丙子也戊寅臣民入哭慰上亦哭曰朕老矣太子亡祔葬太子钟山东谥曰懿文立世子允炇为太孙太孙即位追尊孝康皇帝庙号兴宗永乐中仍称懿文太子始高帝将即位之岁梦如微时游舍南仰见西北羣鸟如燕摩天而下其数莫量须少近突出一鹤徐翅东南忽不知在惟有青旛浮空数行少顷天上有一木为朱台棱四周栏槛皆系朱黄绳台忽转西以左南向见列坐幞头抹额者数人又台旋北向以后向南见中立三尊其中尊美貌修髯人世罕见畧少回顾帝仍往西北有顷逢数道士以真人绛衣授帝其衣里五彩帝服衣忽然冠履俱备傍有道士授帝剑靶剑皆如牙齿帝转行东南途逢早衣者来秃袖露首及两肱股首顶两耳灶怒目西北往帝再东南行过一小川川南山北有房东西约十余闲见懿文太子青衣而立占者曰燕者燕也其数莫量燕军士也鹤者燕之王突出燕王出也艾貌修髯燕王相也燕王盖微时所生西北竟都燕也东南南都也衣秃袖露首若肱股失所归也灶者釜也釜者父也顶一灶建文承太子也怒目西北往愤也懿太子青衣立川南川北房失其祀陵废为园也 

　　○悼恭太子 

　　悼恭太子佑极宪宗第二子也母曰柏贤妃成化七年十一月己酉册立踰月薨三岁耳 

　　○哀冲太子 

　　哀冲太子载基肃皇帝长子也母曰阎丽嫔上即位十二年始得之既越月当名谕礼部尚衵夏言曰皇子命名有敕谕故事也夫尚不省赐之敕虚文矣朕欲待其知事乃教识之又礼曰父命名朕欲先告祖考焉夏言言臣读内则篇姆先相曰母某敢用时日祗见孺子夫对曰钦有帅父执子右手咳而名之妻对曰记有成此夫妇对语非命子词陛下曰不降敕甚善请拟定告庙命名制以备一代典礼上曰是其仪上先日告太庙寝殿其日保姆抱皇子于寝宫择内夫人敬慎者使翦发留角上皮弁御干清宫皇后率丽嫔具服见行四拜礼毕皇后侍立东面丽嫔后保姆抱皇子出寝西至殿内授后内赞奏曰皇后率丽嫔阎氏敢月拮日祗见皇子上降座命制词遂执皇子之右手而赐之名皇后敬对毕左还授皇子于保姆皇后率丽嫔再四拜次日上御奉天门以皇子名敕礼部宗人府籍玉牒上如言议越月皇子薨敕曰朕荷天眷予大夫子虽即云亡然尝告之皇天皇祖诏示中外将册命之矣重伤圣母之心深切朕怀之悼其谥之曰哀冲太子 

　　○庄敬太子 

　　庄敬太子载壑肃皇帝第二子也以嘉靖十五年生母曰王昭嫔娠时嫔梦神人星冠羽衣予之婴儿遂生太子既三日上祭告南郊及奉先崇先二殿遣祭北郊诸坛南北郊皆加牛一颁诏朝鲜安南二国盖创礼也既四岁为嘉靖十八年其春上将视显陵立为皇太子使监国并封二子为裕王三子为景王同日受册宝故事册立皇太子于文华殿诸王奉天门东廊而已是岁礼官议礼拟二王同受册于文华顷之中官误送皇太子册宝上宫中而裕王册宝乃在太子所太子虽立幼未见羣臣也上自显陵还疾良久其明年得方士朝用将令太子监国而退行修摄之方诸大臣固争太仆卿刘最以谏死其冬春坊拜善罗洪先司谏唐顺之司经局较书赵时春请以明岁朝贺见太子于羣臣上怒曰朕久不朝病耳洪先等遂归诚储贰有必君父心其皆革职为民其明年御史杨爵上书极言朝政上复大怒吾其传也爵坐系狱二十三年上又以久病欲传位其冬礼部尚书寀请上以献岁御朝上复恚曰尔等谓吾病矣即此新序传位太子于是羣臣莫敢请上朝者然太子实弱不任年十四而冠冠二日薨太子生而灵静不悦纷华上方好神仙以其动有仙气异之既疾作忽北面拜儿出矣其薨也上痛甚谕羣臣曰太子疾弱生母保姆告我数矣比厚烷吕时中辈诽谤朕躬谓朕不早朝又不教习太子朕受天明命承大道运岂使小物欺笑又累太子年已十四或可出阁读书故先冠太子如故事岂期超凡长往嗟今失之矣纸上唐诞之物能疗之乎仰思当日圣母爱之甚至未久舍我益彰朕不孝耳礼官议丧礼上及百官朞上谓天子绝朞令百官齐衰哭临册谥曰庄敬工部尚书顾可学言皇太子冠其日风坏泰折坊二日逝泰与太同未婚而死曰折尔雅曰方泽泰圻祭地也请易折以圻不听 

　　○宪怀太子 

　　宪怀太子翊釴穆宗长子也五岁薨赠裕世子隆庆元年追册谥 

　　○建文景泰二太子附 

　　建文君长子文奎以洪武二十九年十月晦生高帝不悦曰日月皆终建文君即位立为太子靖难兵至时年七岁不知其所终又有少子文垚者建庶人也生二岁而建文失国幽中都广安宫英宗复辟感南内事出之给岁奉与火者二十人□人十余人听其婚娶出入庶人二岁幽五十余乃出出不辨午马竟卒懿文太子绝 

　　○怀献皇太子 

　　怀献皇太子见济景帝长子也母曰杭妃景帝以郕王居摄已为真既三年怀献八岁矣意欲立为太子太上太子在不敢明言太监王诚舒良为帝谋请先赐诸大臣金于是少保户部尚书兼文渊阁大学士陈循少保工部尚书兼东阁大学士高榖人赐金百吏部左侍郎兼学士江渊礼部左侍郎兼学士王一宁户部右侍郎兼学士萧镃翰林学士商辂人赐金五十然亦未敢发顷之广西都指挥黄王上疏言高皇帝龙飞淮甸定鼎开基所期圣子神孙传之无穷胡寇犯边太上轻屈万乘被遮虏廷扈从羣臣天下将士十丧八九逆虏乘胜长驱迫京畿邑几殆非列圣在天之灵预诞皇躬继登大宝天下臣民何所归向上皇天所以眷陛下也陛下即位已踰二年东宫尚仍太上之旧岂念太后太上有所不忍臣惟太子天下本古人云天与不取反受其咎窃恐日月淹久议论妄生人心易摇争夺兴乱即欲循前代逊让之美复全天叙之伦势有不可近者星逆行太薇垣臣测天意殆有垂谕愿蚤与亲信大臣密议易建以一中外之心绝觊觎之望帝得疏喜甚下旨曰此宗社重事下多官会议之礼部尚书胡濙侍郎萨琦邹干会羣臣议众知不可莫敢言太监兴安厉声曰事不可已不可者无署何迟疑耶陈循等先受金口尽塞陌坐左足而署诸臣继之皆言父有天下传之子三代享国长久皆用此道宜从王言诏曰卿等所引皆古义近者耆旧内臣亦来劝导与卿奏同朕不敢专上请皇母皇太后太后曰但欲宗社又安天下太平人心如此政当顺之朕不敢违遂以五月甲午立怀献为皇太子废汪后册杭氏为皇后改封太上皇帝皇太子为沂王帝既先赐羣臣金至是复多置东宫官属诸臣皆兼东宫官支两俸以慰悦其心黄王者思明府土官知府■〈王冈〉庶兄也■〈王冈〉以嫡为土官知府而王以捍御功为都指挥■〈王冈〉有二子均庶而长銶嫡而少■〈王冈〉老请钧代銶怨王时方以都指挥守备浔州兵威甚振欲杀钧并夺銶而袭之计授球聚兵五千夜驰入府袭杀■〈王冈〉支解钧瓮瘗之诈言盗入府明日銶入城举哀请王为捕盗王即发銶罪若为■〈王冈〉伸理者廵抚刑部侍郎李棠使参政曾翚副使刘仁宅往治王阴持金多遗翚仁宅外挟兵势相抗挠仁宅阳许之留翚于浔与约去至南宁王二子迓仁宅伏甲缚之亦诱执王于浔以归以闻于朝诏械系广西狱王惧乃请立储以悦帝怀献既立帝赦王进为都督使人摭仁宅陷以他事而棠坐致仕始王疏至时中朝皆曰王远夷何知必有受赂而惎之者以疑江渊而景帝下诏书天下吏部尚书何文渊为发端语曰天佑下民作之君父有天下传之子常自喜而诵之太上复辟王诚舒良皆伏诛陈循江渊发戍铁岭商辂等廷杖除名为民王直高榖皆致仕文渊以先致仕虞祸咽金死而王亦饮乐自尽上命发王棺鞭其尸王子政皆诛始署议时诸臣尽唯唯惟王直与给事中林聪颇有违心然竟不敢言及太子既立复大赏金直持金归扣案顿足曰此何等大事出蛮夷口吾辈不能诤媿死矣直归年八十余夫妻偕老相携阡陌闲课督耕种子孙更迭上寿天久雨门外江涨直与老妻踦门望之曰当时有欲引吾入阁者西杨抑吾令吾得志今有铁岭之行得踦门望涨耶成化初修英庙实录史馆欲书江渊为王作疏史官丘浚曰此殊易辨若出江公手则必用京师奏本纸若用广西土产纸者王自为疏也取视则广西纸渊乃免于物议怀献太子以立之明年薨追谥英宗复辟称世子 

　　名山藏卷之三十五 

　　●名山藏卷之三十六 

　　晋江何乔远　譔 

　　分藩记一 

　　◆分藩记一 

　　宗室诸侯王之患厚则骄溢薄则困辱无计划鉴之前世如出一辙明兴高皇帝以宋为惩内域削弱边圉弗威使胡人得逞中原而居闰位于是大封诸子连边陲北平天险为元故都以王燕东历渔阳卢龙出喜峰包大宁控葆塞山戎以王宁东度渝关跨辽东西并海被朝鲜联开原交市东北诸夷以王辽西按古北口濒于雍河中更上谷云中巩居庸蔽鴈门以王谷若代鴈门之南太原其都会也表里河山以王晋逾河而西历延庆韦灵又逾河北保宁夏倚贺兰以王庆兼殽陇之险周秦都圻之地牧垌之野直走金城以王秦西渡河领张掖酒泉诸郡西尸向嘉峪护西域诸国以王肃此九王者皆塞王也莫不傅险陿控要害佐以元侯宿将权崇制命势金抚军肃清沙漠垒帐相望其它周楚济潭鲁蜀诸王护卫精卒万六千余人牧马数千疋亦皆部兵耀武并列内郡当其时承一帝为诸子兄弟之国土地虽大名位虽崇无斧斤芒刃之忧高皇帝既厌羣臣太孙御历二十二王者皆叔父行以意行国中自如齐黄进鼌大夫之谋凌逼既深猜忤遂积文皇因燕成资夺戈南向三载而易大物然而不以其故贬汤武何哉高帝虽弃羣臣尚在陟降乃周王锢齐王逮湘王焚代王囚岷王流一年之内诸王懔懔惴惴吹毛之求无穷舐糠之忧已及不贬汤武不亦宜耶靖难以后诸王不察文皇所以兴师之故竞生异心至烦挢枉鉴覆慰谕玺书及于再四而齐谷之事又见焉凌夷以及赵王若是者非直强弱势殊固顺逆之理异也嗣是天子揽权结网阿藏器诸王分封后不得再入朝出其王城必请护卫不置亡繇臣一切吏民为左官者不得复任天子吏诸王衣租食税比君有庳以故八十余年闲有圜土之未闻甸师之戮迨武宗之末寘鐇狂狡卒起穷边宸濠凶奸久窥神器皆不逾旬朔身殒国除不亦宜与然而生齿日繁邸禄岁窘尚尔浮系一城仰口待哺于是裨王莫知南面之愉支子更起齐民之慕虽大司马九伐无所施功而司农宗伯技殚筴绝乃有减岁禄限年封额媵妾婚无力而不告子逾期而后请冤越关而自讼者一切夺禄削封当事者至幸其触禁犯网几得省禄之利若是者不亦持申韩之法以治尧舜之家哉今上二十一年礼部尚书罗万化请稍弛其禁亦用诸臣言开科举之路三十四年皇孙生复申明之然拘挛巳极奉行竟格夫君子之泽五世而斩天子之泽七世以观诸宗皆以袒免之杀尚尔耗费大农即均予以岁禄亦如豕圈兽槛集蝇嘬蛄爱而不教未有如此甚者昔者枣阳王佑楒愿弃禄应举近时郑世子载堉请辞爵入山耻于抱才具无所得为而自虚其也也其它强者武断恣睢弱者窃窃至盗贼博塞奸淫夫人生天地闲无四民仕宦之业坐姇而不得自聊羣臣百工犹狃宪章不敢破积格此真变穷通久时矣 

　　高二十五子一 

　　○高二十五子一 

　　高二十五子 【 懿文太子成祖而外凡二十三王】 

　　秦王　　晋王　　周王　　楚上　　齐王　　潭王　　赵王　　鲁王 

　　△秦王 

　　秦愍王樉国西安高后生洪武三年封封九年之国耿炳文为王作宫王见宫瓦碧将杀之高帝闻召王还至方食擢发绾以箸予以红杖红桊　居久之王市人浙江上责长史辅导奈何不谏悉诛之追念故长史文原吉善辅王赏而赐之敕曰昔尔原吉辅王政清民乐一旦致仕政烦民扰羣小憸邪导王为非奸宄忠良昭然可见使朕念尔不忘其所以赐原吉白金二锭楮币百文锦帛三十复召王还上春秋高念塞甚责诸王备虏行边二十七年王率平羗将军寗正克平西番于洮州明年薨册谥曰朕封建诸子尔以年长首秦期在永保禄位夫何不良竟殒厥身呜呼哀痛者父子至情追谥者天下公论朕何敢私特谥尔愍王王二十六年年四十王妃以死殉谥愍烈妃王保保妹也子尚炳立是为隐王王和厚廉素成祖初即位使者至王国王屡不出迎诏不见使者成祖械长史纪善典仪以下赐王书曰昔齐桓拜胙遂以霸国晋侯惰玉见讥无后王勉之礼其后来朝而恭上悦赐从官长史以下有差王十八年薨子志■〈土桓〉立是为僖王王龁而能立稍长温恭孝敬王十三年薨亡后渭南王志均以庶兄进封是为怀王王三年薨亡后富平王志洁用怀王弟进封是为康王王好古强学章帝二年以护卫军嵩等言其府中事奏辞三护卫章帝褒之还予以一卫然亦数听细人诬奏镇守都御史陈镒陵辱官属棰死军尉王二十八年薨子公锡立是为惠王王好文睦族时时开阁张宴招延士大夫以贤名诸藩王二十九年薨无适子立庶长子镇安王诚泳是为简王王哲德箴身比于古人折节士大夫闲郡王以下望而畏之都御史雍泰罢居韦曲王出入温泉时驾过之好为诗诗以质杨一清王十一年薨长史强晟裒王遗行载以美王王亡后从弟临潼王诚澯子兼欆立是为昭王追赠其祖公铭为安王父诚澯为庄王昭王王二十年薨庶子惟焯立是为定王定王事祖母至孝每旦焚香望阙为天子祝寿世宗二十年太庙灾上万金助工上益王禄岁石二百赐玉带袭衣王三十六年薨亡后以再从侄镇国中尉怀埢嗣是为宣王追赠其父奉国将军惟燫为端王王善为宫词世宗朝奏辞本禄千石以给蕃宗赐敕奖谕王十八年薨子敬镕立是为靖王王八年薨子谊澏立是为敬王王十四年薨亡后弟紫阳王谊漶立万历二十三年薨 
　　秦愍王六子 
　　隐王 
　　永兴王尚烈母宁河王女太祖幼育之禁中爱之成祖初入朝过凤阳棰楚留守司官以下成祖居之巩昌使讲学练武王薨子志墣立墣薨子公鉐立鉐薨子诚澜立澜薨从侄秉榉繇奉国将军封薨子惟耀立万于王以自举王止其身有宗室 
　　保安王尚煜与永兴王同母王薨子志垌立垌薨子公錬立錬薨子诚潢薨亡后弟诚渌以镇国将军进封亡后弟诚教以镇国将军进封王事母孝薨子秉栈立栈薨以先世蘖止不嗣有宗室 
　　兴平王尚烐烐薨子志■〈土臬〉立■〈土臬〉薨子金铄立亡子除永寿王尚灴灴薨子志埴立埴薨子公锭立锭薨子诚淋立淋薨子秉欓立欓为诗寿刘瑾用泥金书瑾诛籍得之武宗大怒李东阳杨廷和捄解罢王亡适子有庶子八人镇国将军惟耀长先王卒有孙怀墡王嬖内助邵生子惟燱妃没王请邵为妃王薨惟燱求嗣怀墡争曰其初则皆庶也乃长怀墡墡薨子敬镛立镛薨立谊况立 
　　庶人尚炌初封安定永乐十六年护卫百户诚持王募士檄告王反削爵安置泗宣德十年放归守愍园除 
　　秦隐王四子 
　　僖王未妃薨 
　　怀王自渭南进王未妃薨 
　　康王自富平进王 
　　宜川王志堢堢薨子公鋺立鋺薨子诚灌立灌薨子秉栎立亡子除有宗室 
　　秦康王五子 
　　惠王 
　　公键卒亡后 
　　临潼王公铭铭薨子诚澯立澯薨子秉欆立欆进王为昭王郡爵除有宗室 
　　合阳工公镗镗薨子诚泓立亡子弟诚浍以镇国将军进封浍薨子秉檄立亡子除有宗室 
　　汧阳王公鏳鏳薨子诚洌立王事父及继母孝居丧如古礼追为母服丧丧夫人不再娶其祥也萱草华雪中弘治十四年旌表薨子秉楱立亡子除有宗室 
　　秦惠王一子 
　　简王先封镇安 
　　秦昭王一子 
　　定王 
　　秦宣王一子 
　　靖王以隆德王进封郡爵除有宗室 
　　秦靖王三子 
　　敬王亡子 
　　镇国将军谊夕 
　　王谊漶以紫阳王封 
　　臣为郎时秦自王而下凡三千三十有二宗 

　　△晋王 

　　晋恭王棡国太原高后生年十三封封七年之国王之国中道挞膳夫高帝示之敕曰闻尔中道挞膳夫吾甚恐吾气雄志壮率羣英平祸乱犯者无轻重不姑息姑息独徐兴祖为吾膳夫二十三年矣未尝轻折辱吾以保吾命小子识哉王修目美髯顾盻有威多智数尝裂人于奔马坐废得懿文太子调护其始以桂彦良为相王为彦良造安车其后又以待御史龙舒人汪河为相 【 汪河龙舒人少有大志倜傥杰出从太祖渡江为行省椽屡陈时务太祖高其谋识擢大都督府都事出入左右元察罕帖木儿克复汴梁兵威甚振上命河使察罕结援议论称旨察罕子扩廓帖木儿遣使来通好上遣河与俱往河至扩廓拘留之洪武九年王师下河洛扩廓惧始还河河被拘凡六年抗厉不屈上嘉重之即升为吏部侍郎河备陈虏中事上方畧扩廓竟繇是败二年升御史台侍御史陛陈谠论补益甚多九年上封晋王于太原简河为傅河在王所以贤称】 洪武二十六年命王总宋国公胜兵出塞捕虏代王率护卫军从而亦命燕王出塞自以其护卫军燕王深入虏王不及还第筑城于下水帝责王不能王二十八年薨谥恭子济熺立为帝王成祖初以王纵下黜其长史龙潭别选之晋王惧欲上护卫不许曰皇祖赐也初王弟济熿戾恭王弗爱王即位济熿追憾王不解于恭王数使人诬王不轨王与世子美圭坐废幽恭园而济熿王济熿既王鸩杀其嫡母逼烝恭王侍儿裁绝王饮食王困恭园十年恭王故府中媪一能平诉之成祖以故承奉征为证征者济熿尝诬其佐王为逆久械系京师狱成祖出征问之得其状即使征召王征驰入空室中解王纠纆相持哭时府中傅言征系丁久矣及至皆大惊王入见惫甚成祖悯之封美圭平阳王使奉王居平阳予之故连伯滩田济熿怨成祖崩弗服也使寺人代缞临幕巾仁宗即位念尝与王同学敕济熿善遇之与王故王冠厚赐之加给之岁米济熿益怨望仁宗崩亦不服丧汉反词连济熿济熿恐益阴治舆械发屯储应汉广致妖巫书章帝禄命魇呪之府中人言济熿者数十辈济熿恐请辞王召免为庶人幽之高墙诛所与同谋妖巫官属悉械系论死奉祠成敬坐谪戍自颂冤章帝下之腐刑 【 成敬永乐中以进士选庶吉士改晋府奉祠既下腐刑得为内官监侍景帝甚见亲敬不招权不乞恩泽子凯登进士初第即病且死景帝谕敬曰尔子平时志何官敬泣对曰凯愿出人禁闼犬马自効奈薄福何上叹息授凯吏科都给事中闻命遂卒凯俊才善诗赋冱阳人御史李锦见凯作辄藏之有孙琼为举人】 而晋国久废英宗即位乃立美圭为王是为宪王王和厚易直恭事朝廷久愈笃王十年薨庶长子锺铉立是为庄王庄王仁厚恭谨日致拜于天地宗庙博古喜法书摹绛帖而广之表于朝孝宗赐书嘉叹王王六十一年世子奇源及其子表荣皆弗及王表荣子知烊立是为端王追封奇源为靖王表荣为怀王奇源好学有至性母妃病徒步祷神及薨乞庐墓孝宗止之端王孤七岁耳而能知哀居母丧呕血三年芝生其寝宫王好儒斥佛老王三十一年薨亡子以靖王次子表槏之孙新■〈土典〉为王是为简王追封表槏为安一父知心节为王王母太妃尚氏教王严时跽王床下尚疾王叩头露祷请医与均礼左相朋数陈善王辄下拜王以时劳苦国中吏士赐予加自奉王无内道时乐酒与诗人作婴儿戏自解其疕也以弟新墧子慎镜摄王薨慎镜亦薨王凡立三十九年弟慎鋷以辅国将军进封是为惠王追封慎镜为敬王惠王立一年薨子敏淳立敏淳请于朝追封新墧为和王立二十六年薨今王求桂立求桂有贤声 
　　晋恭王七子 
　　定王 
　　高平王济烨亡子除 
　　庶人济熿先封闻喜后封平阳以通汉废正统中绝庆成王济炫始生之日高帝方御庆成之宴喜曰长封王以号国故他王率系地而王独号庆成王成祖时王数以图书擅给驿马被谯让成祖令诸王子练武他州县王得潞州护卫军人玉等为强盗王不以闻遣捕曲芘之坐召还王薨子美埥立令其总旗诱妓与之奻奏升旺为典仗有欲告者王假他事杖死之二小旗为盗王隐焉而奸其妻为人所告埥薨子锺镒立王妃妾可二十人四十四子百六十三孙五百十有曾孙当王之身子孙百人多不能相识王自喜世宗朝图上家庆世宗不悦曰不费吾禄米哉王薨子奇浈立孝宗初王以长子代父理府事棰死亡辜七人孝宗冠王诸生冠使读书久之乃以孝闻年八十余薨子表栾立王讷好礼年亦八十余子知燫立燫薨子新■〈土提〉先王卒长孙慎 
　　宁化王济焕正统已已之变欲率其子六人从军以报国焕薨子美壤立壤薨子锺鈵立炳姬其父妾多通奸卫军妻不从辄杀之死者八人孝宗冠王书生冠革具岁禄于凶淫益甚九年幽高墙卒子奇隐未王卒子表樔立樔薨子知爧立爧薨子新垄立薨 
　　永和王济烺烺有内使诚自宫不净与王宫人通王夫人杖死所通宫人诚以他事请王殴死夫人及其母后有欲发其事者王辄杖死以灭口千户为王治私宅居王所奸妓妓生女珙求以其子为仪宾为守坟军所告诚坐斩烺薨子美坞立美坞烝庶母乱其妹致军舍人八人入宫同奸其宫人翠儿致死勒其妃与所爱者通妃绝之其所烝庶母生一子诡为宫人所育请名于朝事闻英宗召美坞京师覆得实诛军人八人削美坞为庶人留之京师子锺铼立铼薨子奇淯立淯子表木巾薨子知■〈火粤〉立■〈火粤〉薨子新墥立墥薨今王慎镭立 
　　广昌王济熇熇薨子美坚立坚薨亡子除有宗室 
　　晋定王八子 
　　宪王 
　　交城王美垸王妃悍妬数棰死宫人母妃居定坟以避之以不孝赐自尽而王亦自与平阳知府辕相恶诬奏之上为治其仪宾瑛罪王薨子锺鐻立鐻薨子奇淐立淐薨亡子弟奇滽子表木立木亡子从从表木田立以孽除有宗室 
　　阳曲王美垙垙薨子锺鍑立成化中以罪除有宗室 
　　西河王美埻埻薨子锺鑅立鑅薨子奇溯立王三岁而孤而能孝母病渴祝天甘泉涌渴愈薨子表相立亦能孝薨今王知燧立 
　　方山王美垣垣薨子锺铤立老无子以所产女与其外家易男卅爵除封正德中夺其谥有宗室 
　　临泉王美塎塎薨子锺鏶立鏶薨子湒立湒子表柃未王卒柃子知炪立亡子除有宗室 
　　云丘王美堣堣薨子锺鋋立鋋薨子奇渲立渲薨子表梓立亡子除有宗室 
　　宁河王美堛王所居府成化十七年有妖为崇夜或为神像或为王侯举火将焚宫至次年冬宫果焚冠服器用皆荡尽宪宗所以赐王良厚堛薨子锺镂立镂薨子奇沄立沄薨子表楠立孝且仁国人称之薨子知尸火立 
　　晋宪王四子 
　　庄王先封榆社后为王 
　　徐沟王锺铎绝除 
　　河东王锺鏸鏸薨子奇淮立淮嗜学能文气和色温道德仁义谈吐充然薨子表枋未王卒枋子知烱立烱薨子新墤立王富而俭约而有礼薨子慎键立长子敏淴 
　　太谷王锺鋐绝除 
　　晋庄王四子 
　　追封靖王世子奇源 
　　义宁王寄渶渶薨子表榇立榇薨子知爀立爀薨子新■〈土鼎〉立■〈土鼎〉薨子慎铄立铄薨今王敏漽立 
　　河中王奇溶溶薨子表■〈木亨〉立■〈木亨〉薨子知炬立炬薨子新涂先卒今王慎镔立 
　　襄阴王奇瀴瀴薨子表楗立绝除有宗室 
　　晋靖王六子 
　　追封怀王世孙表荣 
　　安王表槏以镇国将军进封封新化王追封王爵者之子故不得封为郡王正德中刘瑾擅政竟予封后以孙简王追谥安子知■〈火节〉又以子简王追谥康康王秉礼乐善有著述例除有宗室 
　　安溪王表■〈木菊〉以镇国将军封亡子除 
　　靖安王表柣以镇国将军封有道气能诗薨子知焝立焝薨今王新土立三世俱能诗子慎金役其宗王传生也 
　　旌德王表栺以镇国将军封薨子知■〈火敖〉立绝除有宗室 
　　荣泽王表檈檈薨子知■〈火量〉立亡子除 
　　晋怀王二子 
　　镇国将军知烁夭 
　　端王亡子 
　　晋惠王一子 
　　今王 
　　臣为郎时晋自王而下凡二千有五宗 

　　△周王 

　　周定王橚高皇后生初封吴国钱塘高帝以吴为赋薮改封周国开封府于宋故宫王之国高后遣慈母从赐所御袍若杖一曰王有过披袍植杖坐责之如我在也王好学能词赋工书从上所赐元妪得闻元宫中事制元宫词百章时人以比之三辅黄图书又以国土夷旷庶草蕃芜辨察其可佐饥馑者种植四百余种绘而疏之名捄荒本草请得周是修为其府奉祠是修病数问之及愈为是修加一餐久之来居凤阳高帝谓王擅离国谪云南寻复之建文初齐泰黄子澄献翦燕之谋以王燕母弟易取取周即翦燕王亦自为备相王翰谏王不纳翰断指佯狂去 【 王翰子时举夏台人元季隐居中条山至明始出为周王相王有异志翰正谏弗纳度不可为即断指佯狂亡去王叛官属皆就理翰竟无所坐复起为翰林编修谪廉州教授值夷獠作乱城陷翰抗节死】 会有告王反者建文帝阴使曹国公备兵于边假道围王宫执王窜蒙化别安置其诸子已复召还锢之靖难师入金川王与齐王槫见拜且哭成祖并王按辔登楼相劳也永乐元年复王封如故二年进颂九章及佾舞其年驺虞见钧王朝以献上宴赐甚厚既还驰赐以外夷页珍若羊百牵酒千瓶久之复有告王反者使都御史王彰驰按献还三护卫上悦王辟东书堂以教世子辟长史刘淳为之师王端礼门之槐枯数干淳陈咎于王王自修省干复荣王名其槐为摅忠之槐 【 刘淳祥符人元季寓洛阳不求闻达博物洽闻操行峻介洪武中以荐为原武教谕亟谢去茅屋土垣杜门扫轨既为长史复辞归邑子来学庭舍至不能容】 王五十六年薨子有炖立是为宪王王博学善书为世子时尝有东书堂帖行世所制乐府新声大梁人歌舞之王十四年薨亡子临没乞丧葬于近地葬从俭妃夫人以下母从死年少有父母者遣归家王薨妃巩氏以死殉夫人施氏欧氏陈氏韩氏张氏李氏亦同死英宗赐谥厚葬之弟有爝自祥符王封是为简王王十四年薨子子垕立是为靖王王二年薨亡子弟子埅以通许王立是为懿王王二十九年薨子同■〈金麀〉立是为惠王王十二年薨子安横先王卒孙睦■〈木审〉立是为恭王追封安横为悼王王三十八年薨子勤熄先王卒孙朝堈立是为庄王追封勤熄为康王王十二年薨子在烶立是为敬王王三十二年薨今王肃溱立长子恭枵 
　　周定王十五子 
　　宪王母冯氏宋国公胜女 
　　庶人有爋初封汝南故善汉庶人定王见告反有爋为之靖难后得白乞诛有爋成祖赦居之大理定王老始归归与其弟有熺不睦于祥符王欲诬祥符王反诈为王报赵反书竟觉免庶人守陵神烈山除是为宣德三年 
　　顺阳王有烜亡子除 
　　简王故封祥符 
　　庶人有熺封新安嗜人脑肝胆常以日昳揜人杀而占之新安之门无行人竟坐与有爋谋构祥符削王守陵神烈山除 
　　永宁王有灮灮薨子子场立场薨子同釾立釾薨子安法立法薨子睦橪立橪薨子勤烛立烛薨子朝堛立堛薨今王在镗立 
　　汝阳王有煽煽薨子子壆立壆薨子同铚立铚薨子安澓立澓薨子睦槿立槿薨子勤丞火立丞火薨子朝谁土立谁土亡子除有宗室 
　　镇平王有爌德善多材亓诗歌书画及于骑射球毛匊作道统论历代贤王传以寿终子子堠立堠薨子同弥金立弥金薨子安泭立泭薨亡出除有宗室宜阳王有炥亡子除 
　　遂平王有颎颎薨子子墌立墌薨子同鐎立鐎薨子安洛立王言论英发临事有断以寿终子睦檗斗及王子勤■〈火丽〉嗣朴而贫薨子朝墦孙在■〈金矢〉弗及嗣今王肃漽立 
　　封丘王有熅熅薨子子堼立王隆凖虬髯其声如钟薨子同铬立其髯类父英雄有材畧好夜宴竟薨子安湜立湜薨子睦□立端俭多赈舍薨子勤王立亡子除有宗室 
　　罗山王有熼熼薨亡子妃殉谥贞烈除 
　　内乡王有烱子子■〈土戋〉先王卒王薨孙同■〈金具〉立■〈金具〉薨子安湩立崇俭省嗜子睦樶立薨今王勤烰立长子朝甾 
　　胙成王有燆燆薨子子壉立壉薨子同厂羊金立厂羊金薨子安浏立浏薨子睦槴立槴薨子勤燇立燇薨今王朝矛土立 
　　第十五子殇赠固始王 
　　周简王十二子 
　　靖王亡子 
　　懿王故封通许 
　　原武王子埘埘薨子同■〈金微〉立■〈金微〉薨子安淇立淇薨子睦濒立濒薨子勤爚立爚薨长子朝埨长孙在■〈金皁〉 
　　鄢陵王子塈塈薨子同鋖立鋖薨子安沅立沅薨子睦枸立枸薨长子勤炡长孙朝■〈土从〉 
　　河阴王子坛坛薨妃殉谥贞烈子同镳立镳薨子安坵立坵薨子睦橘立橘薨今王勤■〈火午〉立长子朝走乍 
　　项城王子堰亡子除 
　　宜阳王子垗亡子除 
　　颍川王子墟墟薨子同■〈金亶〉立■〈金亶〉薨子安潪不及封孙睦棌立薨长子勤木匆火卒 
　　义阳王子圪圪薨子同鍱立鍱薨子安汥立汥薨今王睦楪立 
　　子墩封未册卒亡子 
　　汝阴王土亡子除 
　　临汝王子■〈土尃〉■〈土尃〉薨子同衔立衔薨今王安洔立长子睦楚 
　　周懿王八子 
　　惠王封睢阳仕进世子竟王 
　　沈丘王同鏺鏺薨子安涪立涪薨子睦栲立栲薨子勤■〈火禺〉立■〈火禺〉薨今王朝■〈土旬〉立 
　　上洛王同■〈金朵〉■〈金朵〉薨子安瀼立瀼薨子睦■〈木盛〉立■〈木盛〉薨今王勤言火立长子朝日盍 
　　鲁阳王同铌铌薨子安汞立汞薨子睦杫不及封今王勤灰立长子朝■〈土共〉 
　　临湍王同钧钧薨子安瀺立瀺薨子眭檠立檠薨子勤緂立王无适子有滥妾子朝土不封降奉国将军除有宗室 
　　堵阳王同鉣鉣薨子安驿孙睦台不及封曾孙勤炈立炈薨今王朝■〈土簿〉立 
　　清河王同鐪王尝挟姬夜游廵甲止王王使姬截甲耳孝宗降敕切责王薨子安沈立亡子弟镇国将军安囗九子睦棱立棱薨今王勤熛立竟以伯父封例除有宗室 
　　新会王同锵锵薨子安渤立渤薨子睦樒立睦樒文而恣睦■〈木挈〉以学举为宗正樒妬之诬其以献女得讥以艳曲使府中习謌之万历初上以宗室多无所出禄遣给事中万象春行议诸王府限制赡贫宗睦樒嚄曰是齐泰黄子澄复出聚宗室千余人盟誓周府门出飞章造睦■〈木挈〉羣摮之尽其须发曰皆尔谋而羣上书抗诏坐废幽高墙除有宗室 
　　周惠王二十三子 
　　世子安横追封悼王 
　　义宁王安涘惠王无嫡弓立庶长子安横为世子安横薨恭王立而幼安涘诬恭王母出不正不可嗣冀得自为王夕治三年坐革爵正德初复王薨子睦榉立榉薨子勤示火立长子朝墷不及封今王在金谷心立 
　　庶人安泛封平乐惠王世子其庶长子安横安泛与安涘以次受封惠王安静不事事安横专权嗜利与安涘安泛等竞置囹圄刑具集亡赖为私人击断无讳而安泛为甚惠王戒安横不从王怒安泛因而倾安横奏请废之安横亦持安泛不法事欲上告惠王薨羣小恶安泛于安横安横奏安泛私坏宗庙社稷仪仗染作诸坛库奸庶母殴死人安泛亦诬奏世子以膳毒惠王通惠王芒服中作戏下镇廵官案验赦顷之安横死安泛侵陵安横妃殊甚孝宗十三年命太监魏忠邢部侍郎何鉴往案安泛恐益持世子毒杀惠王事并诬安横妃淫乱所连逮千余人鉴等还奏上削安泛爵降为庶人幽高墙除其封 
　　崇善王安宫宫薨子睦槤立槤薨子勤爁弗及封孙朝墉亦夭除有宗室 
　　镇国将军安漨追封海阳王子睦杲立薨今王勤炵立长子朝升 
　　安沈未封卒 
　　安泙未封卒 
　　定安王安渳亡子除 
　　曲江王安叶叶薨子睦梒立梒薨今王勤爟立 
　　镇国将军安瀣未王卒 
　　博平王安戈惠王男子二十余平乐义宁诸王交门儿皆以及难独王备车马盛宾客客莫不造门教授萧雅劝不读书王曰善日从雅读书也雅年八十余且卒王为治后事其卒也使人视殡殓三日王亲临奠焉周自定宪以来率讳死凡丧葬事无敢王闻者死则曰老曰干王独亲临奠教授人谓王修义慕□有 
　　终始王薨子睦柯立柯薨子勤■〈火矣〉立■〈火矣〉薨朝基立长子在銁 
　　镇国将军安浰未王卒 
　　聊城王安潧亡子除 
　　汾西王安漕漕薨子睦桍立桍薨子勤■〈火隽〉立■〈火隽〉薨子朝垧立亡子除有宗室 
　　鲁山王安潀潀薨子睦椤立椤薨子勤火而立亡子除有宗室 
　　信陵王安滓滓薨子睦楃立楃薨子勤熩立亡子除有宗室 
　　邵陵王安涠涠薨子睦木宇立木宇薨子勤爃封镇国将军 
　　军莱阳王安潏潏薨子睦桄立桄薨子勤火而火立火而火薨长子朝马垂 
　　东会王安泻泻薨子睦柊立子勤焭先王卒孙朝堡立 
　　富阳王安濯濯薨子睦桴立桴薨子勤煋立万历元年革为庶人除有宗室 
　　会稽上安茦茦薨子睦杉立杉薨子勤焱立焱薨子朝要隹 
　　浦江王安巫巫薨子睦栮立栮薨子勤火荧立长子朝郢 
　　丽水王安汾亡子除 
　　周悼王九子 
　　恭王 
　　镇国将军睦梠未王卒 
　　镇国将军睦栜未王卒 
　　应城王睦桎撝谦下士以忠孝旌薨子勤火景立火景薨子朝均立均薨子在锭立 
　　益阳王睦楮楮薨子勤煜不及王孙朝坛立 
　　奉新王睦榴榴薨子勤械立子朝埏 
　　庶子睦槏 
　　庶子睦楤 
　　南陵王睦楧博学该物廉介节俭无声色之好所居瓦屋不绿嘉靖季上书请立宗学以崇德教设选科以省禄费严保勘以杜冒滥革冘职以除素餐戒奔竞以息饕餮许拜扫以广孝思立忧制以省禄费上 
　　嘉纳之竟老亡子除 
　　周恭王十四子 
　　世子勤熄追封康王 
　　京山王勤炫子朝璧先卒王薨王在铢立长子肃沛 
　　华亭王勤熂熂薨今王朝垣立长子在金脊 
　　宝坻王勤炬炬薨今王朝坮立长孙在钤 
　　汤溪王勤烶烶薨今王朝型立长子在ù金 
　　瑞金王勤焕焕薨子朝土六立土六薨今王在钠立 
　　商城王勤文式文式薨子朝土尚立土尚薨长子在釴 
　　勤烇未封卒 
　　勤烷封临安天亡子除 
　　柘城王勤煫煫薨今王朝埢立长子在鍲 
　　修武王勤火庭火庭薨今王朝堋立 
　　安吉王勤火勃火勃薨今王朝堤立 
　　汝宁王勤秋火王病肿几殆妾刘焚香祝天衣单三衣以分王灾王愈王薨刘氏自经从隆庆中赐旌表 
　　勤焞封彰德长子朝土兹 
　　周康王四子 
　　庄王 
　　朝埴封顺庆 
　　保宁王朝堵堵薨子在鍜立 
　　朝墀未封卒 
　　周庄王四子 
　　敬王 
　　仪封王在銮銮薨子肃必皿立 
　　在金共封安昌万历中以孝义旌 
　　在金王封遂宁子肃廌 
　　周敬王二子 
　　今王 【 一阙】 
　　今王四子 
　　恭枵余未名 
　　臣郎曰臣为郎时周自王以下凡三万二千八百九十七宗其宗独众而人贫甚嘉靖中有代宗室越关诉粮者言臣从开封来目击周宗动作有禁无产可鬻无人可依数日之中曾不食有年踰三十不能婚者有暴露十余年不能葬者有行乞市井佣作民闲流移它乡饿死道路者诸府宗室诚贫于周为甚上览而悯焉 

　　△楚王 

　　楚昭王桢国武昌母昭敬太充妃胡氏生时高帝破汉武昌报至帝喜问羣臣武昌古何地也对曰楚上曰子长予楚及分封王齐铸齐宝三铸三亏帝乃记之曰昔予心许楚乃封楚高帝赐王经史王录御注洪范及大宝箴于座右时观警十四年令率江夏侯德兴讨散毛诸洞蛮夷明年讨大庸诸洞蛮夷铜鼓五开蛮为乱出没不常闻王师至辄窜匿退则复出十八年命王与信国和讨之王与信国公分屯诸洞立栅与杂耕以狎之久之计擒其渠魁余党悉溃二十年讨云南阿鲁秃遁走武关至鄜州擒之二十四年往征西番二十七年道州杜回子叛承命讨平之是年复讨全州叛猺二十八年讨桂阳山寇平之二十九年卢溪黔阳诸洞蛮夷叛王出师自沅州伐山踰阻至天桂山入苗寨平之三十年荧惑入太微高帝以太微楚分敕王戒慎玉书十事以无忘大训其十事曰尊朝廷守祖训敬神明作藩屏顺人心友兄弟防边境练军士谨钱榖畜马乘王每讨平诸叛高帝喜谓王有略及子巴陵王薨帝予敕曰刘向云人君候五星出入所舍何分进退休咎务必知之是以自古有土有众者谨身心观天道察人情不敢自暇逸分茅胙土之君亦自有一国休咎可不审与吾谕尔久矣前与尔天文书一帙望尔知星象虑祸福修人事也旧岁荧惑入太微太微天庭居翼轸楚分也五星无故入灾必甚焉径入东往犹不为害今顺入逆出八十日矣在内庭十日有死君者有死后者死宰相者况八十日尔子疾逝灾非止此尔尚省慎以回天意其冬王妃薨葢高帝之精天文如此是年古州蛮叛使王与湘王柏率师十万往征王不亲莅军措粮糗无方上心乃谓王不武也王居国乐善奉法无有隃越成祖即位召为宗正八年入朝上美王贤亦与其官属能辅导褒赐之王五十五年薨子孟烷立是为庄王章帝时平江伯瑄密奏湖广东南大藩襟带湖湘控引蛮越交广黔蜀之会人民蕃庶商贾辐聚楚立国三护卫自始封至今齿繁积充兵强国富魁于异藩护卫之官交姻连娅蘖枝延蔓小人行险或生其心惟陛下借乏饷名选其健锐使转漕京师因而留之章帝曰楚故无过不可庄王惧请内两护卫自留其一帝劳而听之令王自选其一而后归两卫于朝王小心敬慎敏而好学所招引管时敏贝翱雷贯等皆文学之士王十六年薨子李堄自武陵王立是为宪王王事母妃邓至孝邓疾几殆王吁大愿代躬侍汤药不解带者几月英宗赐书奖谕母妃邓邓愈孙女也王亦以文称所著东平河闲图赞士林诵之王四年亡子薨弟季埱自黔阳王进封是为康王正德初疏论逆瑾罪王五十九年薨亡子以庄王庶子东安王子均鈋嗣是为靖王王四十六年薨子荣戒立是为端王王仁且孝徒跣送葬武宗表之彰孝之坊王二十三年薨子显榕自长乐王立是为愍王王居端王丧遇生辰郄羣臣之贺仪宾宝者靖王壻也与其弟贡多营利王踈之宗室讼宝王弗庇也而收其赐田宝怨使贡诬奏王幸臣玉海与其府中人呼王万岁诱王演武设水戏习水军书上肃帝下都御史御史治都御史御史具言王居丧却贺能知礼不坐削宝为编民然王亦时有不法事初王娶于吴生英耀收宫人王生英■〈火佥〉英耀长封为世子见王宫人方儿悦之私烝之外舍王知之禁方儿北园笞其狎人陶元死之居亡何王与诸王泛湖登湖台娼么儿侍英耀又悦庂通庂于湖亭明日英耀具筐通中使其卒金与卒良辅筐么儿致之馆王怒甚发声死二卒二卒惧如元也告英耀曰王怒世子之位不可知矣英耀曰然不如我先会元夕世子与二卒谋置酒享王煞之以力士王至世子匿力士堂后曰炮可举也酒数进犒从人王从人下受犒英耀示力士炮力士出以铜瓜挝王王瞿然曰耀耀脑出死耀取铜鞭鞭王尸迎么儿为新妃处端王之宫迁端王主事闻逮英耀夜斩之焚其尸王曰愍楚楚人称愍王为破头王肃帝二十四年也于是英■〈火佥〉嗣是为恭王王谦抑名于楚王二十一年薨今王华奎立 
　　楚昭王十子 
　　巴陵王孟火忽亡子除 
　　永安王孟烱烱薨子季塾立塾薨子均金栗不及封孙荣澹立澹薨子显梧立梧薨子英焌立焌薨子华土末立土末薨今王蕴锺立 
　　庄王有二兄皆庶也故庄王王 
　　寿昌王孟焯焯薨子季土予立土予薨子均鑯立亡子除有宗室 
　　崇阳王孟炜炜薨子季堞立堞薨子均镦立镦薨子荣罗不及封孙显休嗣王王及奉国将军荣湑镇国中尉显榉显蘽为愍王主宗禄出息以恶金及禄权子母偿精金取盈焉宗人皆怨镇国将军显桍与其舍人虎言之朝格之愍王怒笞显桍毙虎罚显桍千金月旦显桍将朝于愍王王与荣湑显蘽显榉袖铁尺权锤待之甓郛羣毙之王竟赐死湑蘽榉幽高墙降袭镇国将军 
　　通山王孟爚有贤声爚薨子季垟立垟薨子均金茦不及封孙荣毫嗣毫薨子显木禺立木禺薨子英炊立愍王之及也世子逼胁诸王诸王皆为世子闭恶唯王直奏闻王薨长子华埌先卒孙蕴铉立长子盛决 
　　通城王孟灿有贤声灿薨子季土堂立土堂薨子均钃先卒孙荣渡立渡薨子显柜先卒孙央焀立焀薨今王华埘立长子蕴銶 
　　景陵王孟照亡子除 
　　岳阳王孟爟爟薨子季境立亡子除有宗室 
　　江夏王孟炬炬薨子号土立号土薨子均鋷立鋷薨子荣漠立漠薨子显桔立桔薨子英熼立为今王长子华土宣 
　　楚庄王四子 
　　宪王 
　　康王 
　　东安王季塛塛薨子均鈋进嗣楚王次子土上钸立钸薨子荣淑立淑薨子显梡立老成忠厚薨子英燧立为今王 
　　大冶王季堧亡子除 
　　楚靖王二子 
　　端王 
　　缙云王荣淋亡子除 
　　楚端王三子 
　　愍王 
　　保康王显樟 
　　武岗王显槐英耀之弒也王奔捄愍王鏦伤臂事闻赐白金三斤彩币玄黄四袭嘉靖末请立宗学以教诸宗高下其月饩为升黜廷臣多采用之然为人阴毒亡人理尝被逮长子英煪 
　　楚愍王二子 
　　逆凶英耀 
　　恭王 
　　楚恭王二子 
　　今王 
　　宣化王华璧与今王一乳生母胡氏 
　　臣为郎时楚自王而下凡二千一百三十有一宗 

　　△齐王 

　　齐庶人槫母达定妃高帝三年用皇子封为齐王国青州王以武自雄数以上命练兵于边为恣肆建文初府中人曾名深告变建文帝征王废为庶人与周王橚同系护卫指挥真等皆伏诛靖难师入金川使兵护二王二王卒不知所以伏地哭已知为靖难兵乃大喜成祖与王齐如故封王子贤烶为乐安王贤焌为长山王贤完日火为平原王王之国无能改前过益阴养刺客奸人筑王苑并城使其护卫守城人不得登城夜廵王朝帝曰戒之戒之母记伏地哭时耶王益自疑谤毁呪示虘私僭号闇结勇士通边夷上不忍赐之谕书王亦上表悔过因请朝谢既至羣臣交劾王王厉声曰奸臣喋喋又欲效建文时耶会尽斮此辈上闻不怿削其护卫官属留居京师吏部尚书蹇义请罪其教授垣等上曰齐王凶悖出天性朕拔王危难安全之诚心温词尚不得其听况肻逊于下置不问久之益怨言上乃遍谕齐过于诸王王与其子俱削为庶人除封幽王西内宣宗三年福建建阳男子楼濂诡称齐王子谋举事令觉之捕诛其党数百人槫及其子贤烶等皆暴卒今独其少子贤爀有后以庶宗居南京 

　　△潭王 

　　潭王梓国长沙母达定妃洪武三年用皇子封二岁耳十八年之国王慧而文数设醴召府僚赋诗品高下金缯赏之治亭殿东掖置琴酒书研洪武二十三年妃与民家坐事上召王王惊阖宫焚死在位二十一年无子除亦闻曰达定妃故陈友谅姬上妃之妃居常为语所以为妃故王不胜忿闭城反竟自焚 

　　△赵王 

　　赵王杞高帝大封诸子秦晋燕吴楚五王皆任衣冠齐潭赵鲁在襁褓王封二岁耳明年殇 

　　△鲁王 

　　鲁荒王檀国兖州母郭宁妃封时生两月耳年十五之国在位二十年薨王好文礼士而饵丹以至眇竟薨高帝戾之所以册之如秦王子肇辉立为靖王王恭谨下士以奉法闻王六十四年薨子泰堪立为惠王王七年薨子阳铸立为庄王王四十八年薨子当漎孙健杙不及王曾孙观烷立为端王追封当漎怀王健杙悼王端王为王幼狎其典膳信等淫戏亡渡为复屋曲房于东园离宫挟娼乐饮裸男女杂浴左右有忤立毙之或炮烙刑信等咄啐杀人有抉眼截唇死者世宗念王幼革其禄三之二逮信等诛之王二十年薨子颐坦自宝庆王立为今王王事端王病尝药请代丧葬遵礼衰绖三年捐田及湖数顷以赈贫民世宗奖之世子寿■〈金爵〉先王卒 
　　鲁荒王一子 
　　靖王 
　　鲁靖王六子 
　　惠王 
　　巨野王泰墱墱薨子阳蓥立事继母孝薨子当涵立涵薨子健木立木薨子观燖立燖薨亡后除有宗室邹平王泰塍塍薨子阳鎕立鎕薨子尚潩立潩薨子健档不及嗣其子观爁立潩档皆以孝闻爁薨今王颐在 
　　安丘王泰土宁土宁薨子阳鐆不及封孙当澻立澻薨子健朴立朴薨子观燫立燫薨今王颐堀立长子寿鍏药陵王泰壆壆薨子阳錧立錧有三子曰当菏曰当奈曰当一錧延秀才滕滋教之菏一钝奈敏滋告王王属心奈菏一恨杖杀滋并降为庶人以奈嗣錧薨奈不及封孙健概立概薨子观燔立燔薨子颐■〈土戋〉立■〈土戋〉薨子寿镐 
　　东阿王泰壄壄薨长子阳镡卒亡子弟阳镖以镇国将军进封孝友能诗善楷书薨子当浇立薨亡子除有宗室 
　　鲁惠王一子 
　　庄王 
　　鲁庄王十字 
　　怀简世子当漎以孙端王追封怀王 
　　东瓯王当沘沘薨子健楸立楸老亡子言宗室所以蕃繇其诈以妾媵子为嫡子臣今六十亡息胤所受府第厂请以身后尽归鲁府待给新封省民财万一乞着为例报可王薨爵除有宗室 
　　郯城王当滋亡子除 
　　馆陶王当淴凶淫亡子除 
　　翼城王当濡濡薨今王■〈木鼎〉立长子观火 
　　滋阳王当渍渍薨子樀不及嗣孙观炜立炜薨长子颐堄先卒今王寿鍑立 
　　阳信王当昔昔薨子健杫立杫薨子观燃立燃薨子颐埔立埔薨今王寿钞立 
　　高密王当湄湄薨子健栻立栻薨子观煐立煐薨子颐封立亡子除有宗室 
　　庶人当冱故封归善正德中流贼攻兖庶人借护卫盔甲弓弩率家众乘城射却之朝廷降敕褒谕遂以健武弭庶人数数召袁质射与其舍人赵岩纵酒庄王有较尉智庶人爱之属长史魁启庄王以为家人魁不应密靖庄王重绳之庄王谪智为乐工庶人怒欲缚辱魁魁匿不见乘醉言庄王庶人欲反王质者东平人居乡侮断乡人恶之吏部主事梁榖者亦东平人其微时凶戾倚诸恶少年既贵恶少年尚往来其门厌苦之榖又与千户高干□有怨其邑人西凤竹入京师造榖言□□紏众且为逆榖意动访于屈昂昂亦亡赖子□书愈诳榖同邑刘升者尝为千户王锧所辱会亦自东平来复诬锧预谋于榖榖因告变于杨一清言质岩且通当冱反摄干等与其所厌苦恶少年为从内廷权贵闻之欲徼封拜如寘鐇故事遂密闻于武宗兵部尚书陆完请下山东密捕令总兵官刘晖以辽东军驻济宁伺变魁因奏庄王不发祸且先内廷权贵亦示意迫庄王庄王惧遂亦奏当冱反有旨遣司礼太监祥大理少卿钝锦衣卫指挥端往执之益发兵布置德州大名淮徐间京师汹汹旬日震动既至围庶人宫庶人方醉卧与质等朿手就缚曰我何罪索其兵器则向射贼弓弩也廵按御史翰臣効奏榖报怨邀功长史魁谮子惑父并宜寘法诏以翰臣为谋叛者隐匿下锦衣狱降为州判官御史启充等极论榖鼓煽流言启小人生事喜功之心致大臣轻信寡谋之失死不足尽法岂宜与翰臣异罚不报于是下廷臣议当冱罪无所坐独以乖违祖训降为庶人幽高墙质及宗属戍肃州凤竹昂□徙口外魁亦妄诬坐斩余所连逮多瘐死者中官护送当冱之高墙当冱犹未知所坐中官曰当之凤阳谒祖陵耳比至问曰何地也曰高墙乃大恸曰冤乎触墙死闻者伤仔健木田立亡子除 
　　新蔡王当泘泘薨子健栉立栉薨今王观煃立长子颐土卦 
　　鲁怀王一子 
　　世子健杙以子端王追封悼 
　　鲁悼王一子 
　　端王 
　　鲁端王二子 
　　今王以宝庆王进封 
　　今东原王颐埨 
　　今王八子 
　　温肃世子寿■〈金爵〉 
　　福安王寿鉁夭亡子除 
　　富平王寿鏳 
　　常德王寿鋐今为鲁王 
　　宁德王寿铖 
　　泰兴王寿镛 
　　长泰王寿錥薨 
　　永福王寿巨 
　　臣为郎时鲁自王而下凡七百六十有五宗 

　　●名山藏卷之三十七 

　　晋江何乔远　譔 

　　分藩记二 

　　◆分藩记二 

　　高二十五子二 

　　○高二十五子二 

　　蜀王　　湘王　　代王　　肃上　　辽王　　庆王　　宁王　　岷王 

　　△蜀王 

　　蜀献王椿国成都母郭惠妃滁阳王女也王狥慧能文一目五行下辟西堂延揽名士李叔荆苏伯衡等商搉文史高帝呼为蜀秀才既之国聘方孝孺为世子传表之曰正学令国人师之造安车以赐长史陈南宾分成都学博士以月饩曰后世子孙皆如我饩博士 【 陈南宾茶陵人洪武二年应聘至京师除棣丞转胶州同知所至先教化十一年迁国子助教入见高帝命讲洪范九畴上大喜称善书其姓名于殿柱二十二年擢蜀府长史随事规谏王甚敬礼之】 王守西陲施惠而崇教西陲之人安焉天下言忠孝仁义必归王成祖即位来朝辞归赐敕奖慰赐钞二万从官皆赐宴钞有差王有所献荔枝艾虎聚扇香囊彩花诸物赐荅曰送至荔枝诸物具见厚意惟贤弟抱明达之资敦忠孝之义秉心存诚好学不惓东平河闲无以过也引睇遐邈朝夕不忘勉自爱重谷王穗王母弟图不轨私告王王惊大怒骂谷王不从密奏之成祖悦赐王黄金二百两白金千两钞四万锭玉带一围衮衣九袭绮绣五十匹锦纟剡十匹彩绢千匹兜罗绵十条高丽布百匹米千石胡椒千斤马十匹鞍二曰以旌周公久之王来朝又赐白金□千两钞六万锭米万石杂缯五百匹纱罗二百五□匹绢千匹兜罗绵六十条苏木五千斤胡椒三千斤马百五匹鞍二火者百其从官皆赉有差王四十三年薨子悦熑不及王谥悼庄世子孙有堉立是为靖王王八年薨亡子妃李侍姬黄自经以从弟友埙以罗江王进封是为僖王王淳谨无过章帝重之疾使医视王三年薨亡子保宁王悦劭火进封是为和王王节俭饬礼王二十年薨继女巳徐氏年二十六死以从赐谥静节子友垓立是为定王王工诗善草书王一年薨子申鈘立是为怀王王八年薨亡子弟申凿以通江王进封是为惠王王好学能文亦善书王二十二年薨子宾瀚立是为昭王王仁好儒王十五年薨子让栩立是为成王王好学善书肃帝时以忠孝贤良旌二十年建太庙献黄金六十斤白金六百斤王三十八年薨子承爚立是为康王王以仁孝称王十年薨今王宣圻立蜀世多贤王也 
　　蜀献王六子 
　　悼庄世子悦熑 
　　华阳王悦耀放肆不顺献王恶之王有所爱卒王除为千户献王大怒捽骂之曰不朝命反耶杖之百将械于朝世孙友堉为请乃释之而犹囚絷之数月会太宗召冠友堉于京师己行献王薨悦耀窃发帑藏悉取之友堉归不问悦耀反诬奏友堉数十事意在夺其王成祖召入廷辩会晏驾仁宗即位遣按察副使信廉之得其诬遂命友堉嗣王召悦耀悦耀至犹诬奏上怒抵其奏地下迁之武冈其后以徙岷王武冈徙澧王薨子友堚立堚与其弟镇国将军友壁弗友也天顺闲讼于朝上两戒谕之录其罪状遍示宗室诸王堚薨子申煃立煃薨子宾涎立涎薨子让核不及封孙承爝立爝薨今王宣墡立长子奉锐 
　　悦燇封崇宁不得于蜀王逃之谷王穗所谷王匿之令自称为建文君共举大事王不从竟归夭除 
　　悦炘封崇庆夭除 
　　和王先封保宁进为王 
　　永川王悦烯薨亡子王妃何殉王谥贞顺除 
　　悼庄世子三子 
　　靖王 
　　黔江王友坿夭除 
　　僖王自罗江王封 
　　蜀和王六子 
　　定王 
　　内江王友墦墦薨子申金弗不及封孙宾沚立沚薨子让枌亦不及封孙承火薨今王宣堮立 
　　德阳王友土威土威薨子申銈立銈薨子宾灉立亡子除有宗室 
　　石泉王友墴墴薨子申镈立镈薨子宾清立清薨子让机立机薨今王承■〈火禺〉立 
　　汶川王友土詹土詹薨子申销立销薨子宾沙立沙薨子让杝不及封今王承烱立长子宣票隹 
　　庆符王友墂墂薨子申镦立镦薨子宾沾立沾薨今王让檥立长子承火勿 
　　蜀定王三子 
　　怀王 
　　惠王自通江王封 
　　南川王申锯锯薨长子宾淴与其孙让檐先卒亡后王次子宾灠子让樨嗣王樨薨子承火果先卒今王宣卤翟立 
　　蜀惠王二子 
　　昭王 
　　庶子宾溥未封卒 
　　蜀昭王一子 
　　成王 
　　蜀成王一子 
　　康王 
　　蜀康王二子 
　　今王 
　　今王宣址封江安长子奉鑈 
　　今蜀王五子 
　　世子奉铨 
　　奉■〈金戊〉封新宁未婚薨 
　　三子奉铭未封 
　　四子未名 
　　五子未名 
　　臣为郎时蜀自王而下凡二百四十有七宗 

　　△湘王 

　　湘王柏母胡顺妃豫章侯美女而王玘则江阴侯高女也洪武十一年用皇子封国荆读书能韵篝灯警枕囊书自随被服儒雅兼有神仙之气望之如玉山晴霞而武力过人有侠气数从楚王将兵有功建文初坐伪造宝钞虐杀人降敕切责朝议发兵讨之王怒焚其宫室美人乘马执弓跃入火中死凡王二十二年谥戾国除成祖即位追谥献 

　　△代王 

　　代简王桂初封豫后封代国大同王与蜀王同母蜀贤而王暴建文时废为庶人使如蜀观蜀王之法成祖即位复位王返国不悛永乐元年赐王书曰鄂久怀思闻吾弟纵戮取财国人甚苦告者众矣果若其言吾弟大谬夫天下之人皇考四十人辛勤保养以遗子孙其罪合死犹当请命况乃实无吾弟审思拘囚木辱不记建文时邪已条王三十二罪敕让之召王朝王不朝再召乃朝至中道敕曰尔傲狠悖慢朕念同气不遽绝面召训尔尔拒不至再命始就道今其归国省愆改行遂革去其三护卫留较尉三十人从王王老矣尚时时与其子逊炓逊焴短衣小帽袖锤斧伤人市中诱纳军民妇女入宫移怒其子逊煓母子出居外舍于山西行都司甚困王有妃徐甚妬王宠其侍女二人妃粪其口漆其身传药溃烂之复潜令卫卒仲谦诱之亡去王六十九年薨逊煓先王卒谥悼戾世子其子仕爅立是为隐王隐王立追封悼戾世子为戾王英宗五年以代隘徙封怀仁于霍山阴襄垣于蒲灵丘于绛宣宁隰川于泽王恶其子定安博野二王请亦在徙中定安王上书不忍远王英宗曰王远子胡越人哉不许王十八年薨子成錬立是为惠王王二十四年薨子聪禾为世子时先封武邑主以使酒殴乐工革爵已居惠王丧益酗淫召妓歌舞内使谏辄栲掠之或触其怒以石鼓压胸囊沙覆口死者数人坐降为庶人迁太原久之惠王夫人为禾理乃使以革爵武邑王称于代亡何薨子俊木火立是为懿王追封武邑为思王嘉靖初大同卒叛围王宫王避之宣府已乃还王二十九年薨子充耀立是为昭王王十八年薨子建埼立是为恭王王二十五年薨今王鼐铉立 
　　代简王十一子 
　　戾王以悼戾世子追封 
　　广宁王逊火民火民薨子仕土兹立土兹薨子成金疑金疑薨子聪汉立汉薨子俊槻薨子充煡立煡薨今王廷埘立长子鼐鈖 
　　潞成王逊火宁火宁薨子仕埬立埬薨子成金畾立金畾薨子聪蒗立蒗薨子俊棱立棱薨子充熀立熀薨今王廷堛立长子鼐鑏 
　　山阴王逊煁居蒲王薨子仕堸立堸薨子成鍪立鍪薨子聪澍立澍薨今王俊栅立王多才艺好佛数上书求开示藩应举之路长子充巳火 
　　襄垣王逊燂居蒲景泰初以孝旌而有鹰犬之好王薨子仕土匮立土匮不孝不友有淫行成化中废为庶人弘治中以淫暴赐死国除凡以罪除者弟侄母得继爵王有曰弟仕坯其子成鍨多设财为仕坯求王仕坯得王未封薨成鍨立竟坐封除 
　　灵丘王逊烇居绛为人骄侈而聪敏多能精通医道岁疫施药活病遇井投之民皆德王王薨子仕土立土事父母一日三问安父亡哀毁顿绝水浆不入口者四日成化十三年赐敕奖谕土薨子成鈠立鈠事土谨没庐墓以孝旌王薨子聪滆立滆亦以孝旌年八十余薨子俊格孙充熼曾孙廷址皆不及王世宗好寿考以聪滆寿特予封址子鼐鎌为玄长孙以宠之俊格嗜学善属文聚书万卷尤好古篆籀墨迹鼐鎌为王隆庆中坐淫刑戮死曾叔祖降庶人除爵有宗室 
　　宣宁王逊炓居泽正统中王府教授杨普言王甲军人武宾棰杀军人武保儿与宾博戏唯日不足朝廷杖治宾下书责戒王薨子仕土嬴立土嬴薨子成金右立金右薨子聪献立献薨子俊相立相薨今王充灿立 
　　怀仁王逊焴居霍王与宣宁王同出母徐氏徐数入王宫盗其财物与二王诡言盗劫乃威逼世孙以求免王薨子仕土尞不及封孙成钯立钯薨子聪淑立亡子以弟聪洌子俊榭嗣竟以除封有宗室 
　　逊熩未封卒 
　　隰川王逊熮居泽简王之宫人刘生一女封壶关郡主刘爱之时以禄米给仪宾秦安王数阻之已而简王出一合封识赐石启之则无首麫人及羊肝等物事闻出刘王□魅虏奉英宗驾至大同王进衣衾饮馔王薨子仕燧立燧薨子成钓立钓薨子聪羡立羡薨子俊柏立柏薨亡子除有宗室 
　　逊燔未封卒 
　　代戾王二子 
　　隐王 
　　昌化王仕坛坛薨子成锾立锾薨子聪浕立亡子除有宗室 
　　代隐王七子 
　　惠王 
　　定安王成鏻居忻王薨长子聪潏不戚坐尼封子以下皆为奉国将军 
　　博野王鐭鐭薨子聪溙立溙薨子俊櫍立亡子除有宗室 
　　和川王成镘镘薨子聪潪立潪薨子俊龙木立龙木薨子充烰立烰薨子廷碱立碱薨今王鼐金亥嘉靖二十四年府中奉国将军曰有充灼者聚凶徒淮等酗酒作奸坐夺禄怨望乃与襄垣府中中尉充火晱谋引虏入大同杀代王以举事淮密告其党仲太仲太曰我师罗廷玺来济矣廷玺应州人故与其党王廷策以白莲教惑众淮遂因仲太见廷玺廷玺入见称充灼有天分充灼大喜因为画计约奉虏小王子入大同居之遂攻鴈门取平阳立充灼为王将胡兵四讨事定然后计杀小王子充灼然之先遣人阴持火箭焚大同积刍五六所事败伏诛大同总督侍郎翁万达疏言大同土产狭瘠禄饷不支代宗胤育日繁众聚而贫且地近胡易生反侧请量迁和川昌化诸府化山陕隙地礼部复议改迁于山西诏曰可 
　　宁津王成鉖鉖薨子聪滴立滴薨亡子弟聪泠立泠薨子俊椂立俊除以父兄封除有宗室 
　　枣强王成釨釨薨子聪滋立滋薨子俊梾不及封孙充爄立爄薨今王廷坑立 
　　饶阳王成鋈鋈薨子聪微立微薨子俊榬不及封孙充弓吉立才辩盛党与嘉靖中数以事侵恭王恐得罪世宗念边乃以陈言边事为名先暴扬镇廵官之恶世宗为逮系廵抚何思总兵徐仁等充弓吉益骄遂与恭王互相讦奏累疏自讼利口捷给前后勘官莫能邻廵抚侯赵奏夺其禄充弓吉怒不承出不逊语出宗遣司礼少监王瑜即讯乃知充弓吉诬奏下法司锢高墙 
　　代惠王四子 
　　思王 
　　乐昌王聪涓居朔王薨子俊楅不及封孙充火熏立火熏薨今王廷壖立 
　　吉阳王聪注注薨子俊槿立二王皆以寿终今王充煟立 
　　溧阳王聪轨轨薨子俊椐立椐薨子充回火不及封 
　　代思王二子 
　　懿王 
　　进贤王俊樻樻薨子充炨立炨薨子廷堷立亡子除有宗室 
　　代懿王五子 
　　昭王 
　　河内王充燨燨薨子廷堄嗣亡子除 
　　富川王充煜煜薨子廷垶立垶薨子鼐键不及封子鼐金新 
　　宝丰王充火允亡子除 
　　砀山王充火川亡子除 
　　代昭王一子 
　　恭王以泰兴王进封 
　　代恭王四子 
　　今王以太平王进封 
　　新宁王鼐钓 
　　【 万历三年罪革半禄】 
　　永庆王鼐钰铚薨 
　　四子幼 
　　臣为郎时代自王而下凡二千七百有三宗 

　　△肃王 

　　肃庄王楧母曰郜氏初封汉二十五年改寺肃国甘建文初移国兰王四十二年薨子瞻焰立是为康王宣德八年王上二护卫天顺三年求府中马备边予之直不受自具上好马五百上强直之致书褒美王四十一年薨子禄埤立是为简王王十二年薨子贡錝立是为恭王王五十年薨子真淤博雅好文善为诗不及王谥安和世子孙弼桄立是为定王追封安和世子为靖王定王王二十四年薨世子缙烔不及不孙绅土耆立是为怀王追封世子为昭王怀王王二年薨年十七年耳亡子靖王季子弼柿之子缙■〈火贵〉以镇国将军摄己求为真许之禄则仍镇国是为懿王追封弼柿为安王懿王王十八年薨今王绅尧立 
　　肃庄王一子 
　　康王 
　　肃康王一子 
　　简王以洵阳王封 
　　肃简王一子 
　　恭王以汾川王封 
　　肃恭王六子 
　　靖王 
　　淳化王真泓泓薨子弼果立果薨长子缙勋长绅坑 
　　铅山王真瀞瀞薨子弼干立干薨今王缙向立 
　　金坛王真洵王比小人横于外事觉下狱当死越狱其子弼楏酉句酒多犯法无礼于王王离之坐废为庶人幽高墙除有宗室 
　　会宁王真润润薨子弼楹不及封今王缙炎舛立 
　　延长王真滰滰薨子弼栋不及封今王缙火受立 
　　肃靖王七子 
　　长子弼桓不及封亡子 
　　定王 
　　镇国将军弼木面 
　　镇国将军弼柿以子懿王追谥安 
　　镇国将军弼栲 
　　今王弼枳封开化子缙燧封长子孙绅谁火封长孙 
　　今王弼栋封会昌 
　　肃定王二子 
　　昭王 
　　延安王缙焮亡子除有宗室 
　　肃懿王一子 
　　今王 
　　臣为郎时肃自王而下凡二十有八宗 

　　△辽王 

　　辽简王植母韩妃洪武十一年封卫王二十五年改封辽国广宁广宁边虏初至树栅而已已命郭英为王宫城英督工下上为罢役三十年命都督杨文率辽东诸卫士为之令高壮其城门以严虏上图西北沿边地里谕王曰自东胜以西至宁夏察罕脑儿东胜以东至大同宣府开平又东南至大宁又东至辽东又东至鸭绿江又北去不知几千里至大漠又自鴈门关外西抵黄河渡至察罕脑儿又东至紫荆关又东至居庸关及古北口又东至山海卫凡军士屯种地慎母牧放诸王驸马往来营驻练习防胡特示此图子孙世守之王谙练兵务屡树奇功上多褒赏建文中坐罪夺禄戊祖靖内难王有翊卫功及即位改封王自请荆州别给一护卫而故三护卫留防边王四十一年薨子贵烚立王不友于诸弟侍庶母寡恩奸郡主捶死长史述居国多过正统三年为廵抚湖广礼部右侍郎吴政所奏召王京师明年废为庶人守简园而政亦以言王奸状不尽坐调官王在位十五年弟贵火受以兴山王进封是为肃王王三十三年薨子豪墭立是为靖王靖王长子死亡子乃请以其妃妾殉宪宗曰岂不闻先帝之顾命耶王何戾也王六年薨子恩金稽以申泽王进封是为惠王弘治五年王散宗禄松滋王府镇国将军恩鑡恩錍恩鎗等阑入府王禁拘之皆怨欲奏王王先发己仪宾镛复诱恩鑡等招纳羣小夺军民商贾利王又发之则又怨谋杀王孝宗覆按实幽恩鑡等凤阳谪戍诸羣小百余人方送戍王阴使人挟刑牿死之毙者八十余人不数日王长子无疾死岁余王亦疽发背薨凡王十五年子宠涭立是为恭王王恭默孝友王二十五年薨子致格立是为庄王庄王病不视事委政毛国妃毛妃通书史沈毅有断承奉王大用者佐之府中□肃妃贤闻天下庄王王十四年薨子宪■〈火节〉以句容王进封辽庶人也庶人为王读书能文肃皇帝好道王亦奉道谨赐号清微忠教真人予金印道经王好近妇女至腐鼻以赫蹏代凖爱骑黑驴微服入人舍游戏为禽行屡炮烙辉炙人知人所恐物则辄以所恐迫苦之轻辱郡国守相然实无反谋施笃臣者好气多计监司荆州初朝王王羽冠见之笃臣出问宦官曰兹吾朝而不见王一羽士据上首何也宦官曰王也羽冠上赐也王府中有石红户张文明者时以取石红不中王笞焉 【 红户系张镇镇子文明为生员居正父未知笞镇或文明也】 王悦伶人妻与生子召入宫为姬为其子请爵狎伶人异日飨诸大夫笃臣与王使宦官献诸大夫酒而伶人亦冠宦者冠迭献笃臣离席曰敢问髯而阉者□也王曰寡人所狎亡八官也诸大夫皆变酒数廵尽起久之遇万寿节王假宫遥拜雨甚拜殿上故立诸大夫雨中良久诸大夫冠衣渍出皆更笃臣不更也服归舍曰不更王有如此衣乃数数与诸大夫齮龁王隆庆二年廵按御史郜光先奏王大罪十三庄帝使刑部侍郎洪朝选按之朝选知王虐故无他志欲出王于反笃臣乃诈王书馈朝选而因持之王建白纛曰讼冤之纛笃臣惊曰王反矣纛为之招使卒五百人日夜围王宫朝选竟归报王不反也狱具废庶人幽高墙除封而王所笞张文明者其子居正方以大学士贵用事嗛朝选不反王甚久之朝选废家居居正竟属都御史劳堪罗织朝选盆死狱中居正穿父塜夷入湘献王坟园又久之居正死辽王母讼王冤天子竟籍居正家而笃臣亦死亡子 
　　辽简王十八子 
　　贵煐母妃武定侯女夭 
　　庶人贵烚以长阳王进封坐罪废子豪土立土薨子恩钠立钠薨子宠游立游薨子致楹不及封今王宪焕立 
　　庶人贵火爕初封远安王尝与其弟巴东王贵瑄上变诬简王反简王薨昭帝即位并削爵降庶人守简园翰林学士倪谦者其妻与贵爕母皆出武定侯谦尝奉使辽贵爕因馈谦谋复爵而庶人之壻魏玉武缙周远亦诣谦请为复仪宾谦为玉等草奏得复贵爕虽未复亦德谦寓谦物为谦受业生章黼所知谦为顺天府考试官黼不中衔焉惎缉事较尉言之谦坐戍玉等削仪宾如旧贵爕竟除有宗室 
　　肃王 
　　庶人贵煊初封巴东与远安同免 
　　贵炖封潜江绝除 
　　贵燯封宜都绝除 
　　松滋王贵烆烆薨子豪堙立堙薨子恩钶立钶薨子宠洌立洌薨子致棣立棣薨今王宪■〈火量〉立长子术赤巠 
　　益阳王贵烰烰薨子豪土几薨子恩铜立铜薨子宠淄立淄薨子致橏立橏薨子宪熽立熽薨子术域以媵子降封奉国将军爵除有宗室 
　　襄阴王贵火冒火冒薨子豪壧立壧薨子恩鍖立鍖薨子宠湳立湳薨子致梠立梠薨今王宪烟立 
　　衡阳王贵火火薨子豪土集立土集薨子恩鏏不及封孙宠淹立薨亡子除有宗室 
　　应山王贵火兹火兹薨子豪土立土薨子恩镏立镏薨亡子除有宗室 
　　宜城王贵■〈火节〉■〈火节〉薨子豪坅立坅薨子恩铣立铣薨子宠滨立滨薨子致枨立亡子除有宗室 
　　枝江王贵熠熠薨子豪壂立壂薨子恩钱立钱薨子宠润立润薨子致樨立樨子宪燇不及封亡子除有宗室 
　　沅陵王贵燏燏薨子豪塶立塶薨子恩铈立铈薨亡子弟恩鈼以镇国将军进封薨子宠涞立薨子致枇立贫而德 
　　麻阳王贵燠与辽王贵烚饮酒嬉戏走马出入小巷避不及者辄非礼棰击或害伤之亡子除 
　　衡山王贵煘亡子除 
　　蕲水王贵熡熡薨子豪坴立坴薨子恩巨立巨薨子宠澍立澍薨子致■〈木盛〉立有贤声薨子宪煾立薨今王术车堂立 
　　辽肃王一子 
　　靖王 
　　辽靖王四子 
　　荣穆世子恩鏋 
　　惠王 
　　肃宁王恩鉹鉹薨子宠汕立汕薨子致并立王有德善薨今王宪火聚立 
　　长垣王恩钾钾薨子宠泑立亡除有宗室 
　　辽惠王三子 
　　恭王 
　　光泽王宠寰恭王友王饮食服御珍玩文绣与王共凡事必咨王王博文而谨德世宗制燕弁以居赐羣臣冠名忠静王疏请并赐诸宗冠世宗制冠名保和王所积书万卷世赐堂名曰博文王自构楼其中名楼曰慎独薨子致榞立榞薨今王宪爟立 
　　宠淀夭 
　　辽恭王三子 
　　致樠殇 
　　庄王 
　　广元王致椹椹薨子宪爀立爀薨今王术土周立辽上废诸宗隶楚藩王为宗理 
　　辽庄王一子 
　　庶人宪■〈火节〉 
　　臣为郎时辽凡七百有七宗 

　　△庆王 

　　庆靖王木方舟母余妃初封庆阳徙韦建文初徙宁夏宁夏卑湿水泉恶韦清凉宣德初诏得往来韦避暑方孝孺言王好学有文章忠孝出天性正统中宁夏总兵官史昭言王每受镇守等官朔朢朝王必赐酒醉之迟留出非度语且常沮讪边务煽惑土达官民尽占灵州草场放牧孳畜遣使不从驿道反繇绥德草地往还亡何有告王阅兵造戎器购天文书王惧归恶于昭欲徙国避之睿帝屡慰以手书在位四十八年薨谥曰靖子秩煃嗣在位三十一年薨谥曰康子邃雝以平凉王嗣在位九年薨谥曰怀亡子弟邃塀以岐阳王嗣在位十一年薨谥曰庄子寘錖以落交王嗣在位五年薨谥曰恭弘治中虏入塞发王坟子台浤嗣正德于年王坐安化王反时稽首行君臣礼削三护卫之阞嘉靖三年王贿于镇守太监昕总兵官勋求解昕勋不纳王衔之会宁夏卫指挥钦指挥锦指挥杰各以事获罪廵抚都御史璇因藉王谋杀璇昕勋事觉捕治钦等诬王不轨上使覆按都御史璇□王淫暴诱致降虏凶人王内危夺门欲讼阙璇遮止王竟削为庶人留邸已复坐残虐长子鼒櫍徙西安十五年以恩诏还王凡四十九年薨世子鼒櫍不及嗣庶子鼒枋以桐乡王主封追谥台汯曰定王鼒枋好学乐善能以礼饬诸宗世宗赐之敕赍金币坊表之王在位二十四年薨谥曰惠子倪■〈火贵〉嗣在位十二年薨谥曰端子伸域以绥德王嗣其年薨谥曰宪又其明年宁夏贼哱拜反王妃方氏抱其子师锌匿窖自缢死 
　　庆靖王六子 
　　康王秩焘封靖宁亡子除 
　　真宁王秩爃燊薨子邃垿嗣垿薨子寘金晓嗣金晓薨子台涍嗣涍薨子鼒木毕嗣木毕薨子倪火安嗣绝除有宗室安化王秩炵炵薨子邃墁先卒墁之卒也其夫人饿死殉子寘鐇嗣寘鐇状貌魁梧素狂诞自喜负相者言当大贵使觋降神辄呼寘鐇天子寘鐇悦宁夏指挥周昂千户何锦丁广儒生孙景文史连等往来寘鐇所时时与饮酒酒中言我当有天下正德初刘瑾用事远近流言将不利于社稷寘鐇益喜且以诛瑾为名廵按宁夏都御史安惟学者苛刻人也数杖辱将士妻将士怨之会瑾遣少卿周东履度屯田东希瑾意增赋责逋计醵资为瑾赂宁夏诸屯皆怨寘鐇使景文饮诸武人酒酒半景文言曰县官日游戏亡度任用中贵人瑾炀灶而意在举火于原也今又遣使履核军实为不轨资使者增赋醵赂敲扑声相闻县官宁知之乎设瑾举大事公等皆武弁若国家何诸客曰然今使者追征急吾等又多逋不知计所出耳景文曰安化王日夜为国家焦心久矣其人非常人也今县官委政弄阉意者天开之乎事成公等行藏在张玉朱能闲矣诸客皆曰善何鱼肉于酷史为且可望富贵于是歃血相盟计使寘鐇饮诸镇廵酒因而杀之会其时宁夏总兵选卒六十人备虏以属周昂寘鐇因使昂与六十人通及置酒昂佯言虏至率六十人者甲而驰入寘鐇府杀总兵官及镇守太监于席上是为五年四月五日是日惟学东不否则皆分杀之遂焚案籍释囚犯绝黄河之渡其明日寘鐇僭大号而副总兵杨英游击将军仇■〈金戊〉者两人屯堡在外寘鐇召英■〈金戊〉入使归所部兵皆佯许之■〈金戊〉先至寘鐇使单骑还舍夺其军英闻寘鐇反则不至又二日寘鐇铸讨贼大将军印一为黄旗二十传檄内地伪署何锦讨贼大将军周昂左副将军丁广右副将军张钦先锋将军又十三日总兵曹雄者自固原趋至与总兵英指挥黄正副总兵侯春参将时原日大会灵州约■〈金戊〉为内应密布所亲信卒城中又一日雄与灵州守备史镛夺寘鐇所绝渡处焚大坝卷埽草若为决河灌城者寘鐇惧尽出锦等御官军城外独昂广留又二日昧爽寘鐇祭蚩尤于郊召■〈金戊〉从■〈金戊〉念寘鐇诸将在安化城中者独昂若称疾必来视则杀之遂称疾昂果自往■〈金戊〉遂刺杀昂广号召英卒驰入府杀景文连等十余人拘寘鐇于宫为寘鐇令召锦还密谕锦部下□等击杀其部将而使使杀所应寘鐇将洗擒锦钦于贺兰山外寘鐇举事葢十八日而败败而后明所遣内臣张永泾阳伯神英都御史杨一清帅师至乃械送之京师赐死其党皆伏诛论■〈金戊〉功封咸宁伯而赐骂寘鐇反者都督姜汉都指挥杨忠李睿百户张钦等有差初寘鐇之败也以其孙鼒材托僧大千者与俱亡鼒材时年十七削发走河南居永宁山中未几大千死鼒材为土僧所陵复走故县镇诣官言状官送之庆王所王与镇守官以状闻命传致京师寘鐇府中人下浣衣局者使验之已不能辩识法司会官审讯抗言曰我高皇帝七代孙义不辱齐民归命君上上念鼒材虽在不宥之列既自归送凤阳高墙安置之 
　　岐山王炼亡子除 
　　安塞王秩炅亡子除 
　　庆康王六子 
　　怀王 
　　庄王 
　　弘农王邃■〈土典〉信用羣小多不法■〈土典〉薨子寘镧嗣镧薨子台泙嗣薨子寘木孕嗣木孕薨子倪火鱼嗣火鱼薨今王伸纟堇嗣 
　　邃场殇 
　　邃墢殇 
　　丰林王邃土兑土兑薨子寘镤立镤薨子台瀚嗣瀚薨子鼒■〈木盛〉嗣■〈木盛〉薨长子倪荣先卒 
　　庆庄王二子 
　　恭王 
　　庶人寘銂封巩昌子台清先卒銂麀其妻生二女焉庆王台浤废銂视其府事裁庆王宫眷薪禄取其□中金帛万计庆王二子■〈木鼎〉櫍鼒枋皆幼王爱枋恶櫍銂造王谋逆之谣使寺人引诱櫍口熟之常吟于府中欲图陷王自为丰林王台瀚仇銂讦焉坐废幽高墙赐台清妻死庶人其二女而庆王所以徙西安时为世宗十一年爵除有宗室 
　　庆恭王二子 
　　庆定王 
　　寿阳王台濠濠薨子鼒■〈木昂〉立■〈木昂〉薨今王倪爋嗣哱拜之乱胁王求降王叱之被拘圈城贼平乃出 
　　庆定王六子 
　　端和世子鼒櫍亡后惠王以桐乡王封 
　　延川王鼒槚长子倪煋 
　　鼒木夭 
　　鼒札 
　　鼒木爱 
　　庆惠王三子 
　　端王 
　　倪墧夭 
　　华阴王倪土卓土卓薨子伸堣幼 
　　庆端王二子 
　　宪王 
　　镇原王伸土宣哱拜之乱王欲发兵袭贼弗克贼杀王之较尉数十人 
　　庆宪王二子 
　　师锌 
　　二子幼未名 
　　臣为郎时庆自王而下凡二百六十有一宗 

　　△宁王 

　　宁献王权母杨妃洪武二十四年用皇子封大宁古会州也东连辽左西接宣府为要镇高帝诸子燕王善战王善谋王以高帝命与诸王岁秋行塞成祖以燕王会王塞上甚欢王所统塞上城九十带甲八万革车六千诸胡骑若朵颜诸夷皆骁勇善战而其三护卫率中州闾左北地苦寒日夜思归也燕王始起时兵少又虑宁王扼其后则叹曰安得有大宁兵断辽东助我以诸夷哉时建文帝恐王与燕王合使人召王王不至坐削三护卫李景隆来攻燕燕王为书通王请得一至宁府中若谓穷蹙不能战而求王草表请解者王许之燕王从千余骑直趋大宁从松亭关后攻关王止燕王骑城外使王单骑入燕王执王手大恸具言所为起兵故因求王草表王置酒与燕王为驩会居数日燕王令亲信吏士稍稍入郛阴结诸夷酋长示意闾左思归人皆密喜如约燕王行王祖之郊燕千余骑拥王入关诸夷酋闾左一呼皆战守将朱槛死之于是王府妃妾世子皆携其财宝随王还北平而大宁城一空王至燕燕王以其军与景隆战王居帐中时时为燕王草檄燕王谓王曰事成分天下半及燕王为天子王求移封请苏曰圻内也请钱塘曰赋薮皇考以与五弟竟不果而封之周若他惟意王不能无望出飞旗令有司治驰道欲有所之上大怒王惧从数骑驰入南昌称病止城楼上上乃以南昌封王巳人告王诽谤巫蛊事竟已自是不敢有求请覆殿瓴甋用瓦而已不琉璃而构精庐一区莳花艺竹鼓琴读书其闲用是得终成祖世仁宗宣宗朝王自谓尊叔父数有请然数见拒他日求铁笛焉宣宗曰笛涤也与之王白晢美髯负气好奇嗜学博古自其髫龁时自称大明奇士老号癯仙弘奖风流儒雅之士并得游从高帝时奉敕辑通鉴博论三篇他又作家训国范垂示子孙盟诸社稷山川之神不守训范明神殛之所论著及于卜筮修炼琴奕诸书手制博山炉及古瓦砚皆极精致凡王五十八年薨子盘烒孝友仁厚有渊骞之誉不及封谥庄惠世子孙奠培嗣是为靖王追封盘烒为惠王靖王敏学赡才恣睢罔利尝有所嘱于布政使崔恭恭不从诬奏之恭奏王惨酷贪淫私二王所遗宫人护卫军生女不令嫁长之逼内官璧使自尽覆案实坐夺护卫天顺二年也成化十一年又与石城王奠堵交恶互讦奏奠堵言王焚毁祖父有出宫人二尸不修祖庙公姑子妇同案奉安于斋宫迫死郡主使女四人事皆实被敕责王四十三年薨子觐钧立是为康王王六年薨子宸濠立是为宁庶人庶人母冯针儿故娼也将生靖王梦蛇啖其室旦鸱鸣恶焉曰举子邪溺之庶人母易庶人以他女久之诡言王他姬生男见庶人于王庶人轻佻无威仪鸷吉多智烝淫奸暴而善以文行自饰既为王多养方士邪人出入府中蓄谋为不轨术者自然言庶人禄命骨相天子也庶人辄喜堪舆人日芳言城东南有天子气庶人造阳春书院僭号离宫当之西山龙口穴故禁营塜庶人葬母焉毅皇帝末年未子羣臣数请召宗室子预子之庶人子疏非次顾深结左右上前称其贤庶人念府中护卫久失行金中贵人刘瑾复之瑾诛复失府中阉刘吉前都御史季士实为庶人谋行金两嬖人钱宁臧贤及兵部尚书完等复护卫如故庶人令诸文武吏以臣见不辄困辱之大出息民闲责子钱绎骚强夺人田产主奸为盗按察副使胡世宁言庶人过于朝庶人怒行金中贵人及诸津要世宁坐系再经冬减死谪戍李士实言举人刘养正于庶人庶人招之养正为庶人密语臣近者见帝星明江汉心窃疑幸得奉大王之风命世拨乱才也善自爱因子数为庶人讲论宋时陈桥事 【 养正安福人尝举奇童会试时误入飞语遂不复应服隐士服部使慕其高名候门得面为幸闻宸濠变就缢为羣妾所守不得】 庶人益招纳亡命财勇暗通狼兵峒蛮入广多市革张造甲作器械后园益养鹅鸭以乱椎凿之声庶人有求不得必使盗屠其家佃户增等不出额外税杀其家至百余人火其室都御史孙燧副使许逵捕盗系之庶人劫狱取去途递津关布置船马侦上动静旬日一报闻盘验有言其府中事者截不得奏典宝阎顺内官陈宣刘良闲行诣阙上变庶人疑其承奉仪典仗武教之杀仪武家数百人南昌人御史仪欲上变不敢庶人数横虐之庶人谓上之数廵游也后宫之未子也吏其卒华馈钱宁臧贤金求取中旨召其子司香太庙钱宁言上用异色龙笺加金报赐异色龙笺者故事所赐监国书笺也宁别私报庶人金玉带各二闹装七宝带一奇鏳彩一诡曰上赐庶人大喜列牙受贺令其国僚衣绯四十余日乃复开馆讲学求诸生父老奏阙下称其孝且勤当是时边将江彬新得幸太监张忠欲附彬倾两嬖人乘闲言上钱宁臧贤盛称宁王者陛下谓何如也上曰荐文武百执事可任使也荐藩王何为者张忠曰陛下言之是虽奴辈亦知之且贤等称宁王孝讥陛下不孝耳称宁王勤讥陛下不朝耳两人所誉王万方臣不能测其意上曰然下诏索逐王府入母留阙下宁卒华匿臧贤所贤家故重轑屏厨钥空后达巷华从厨后亡去孙燧谓许逵曰宁着矣朝廷不省奈何许逵曰宁之先谋行路知之公文武重臣得号召所部羽翼未其先发擒之即以成功天下之人莫不相信岂待剖心折肝哉孙燧曰事未发治有词谨备而已乃缮城隍储粮糗徙兵仗外局会南昌人仪者出入张锐所为锐言庶人反状锐使授意御史萧淮淮遂上章劾庶人上使太监赖义驸马崔元都御史颜颐寿奉诏入宁使献还故所复护卫屯田与所侵夺官民田土断绝亡命贼毋出入府中武宗十四年六月也始宸濠为逆谋徒幸宫车日夕晏驾子得嗣又意车驾幸江南至南昌计犯乘舆不欲已出叛逆名及闻义等且至大惊召吉养正等谓曰昔荆王有过明使使征之王竟死西内其及乎不如先也刘养正曰月十三日是为大王览揆之旦镇廵三司官且入寿王有燕旦且谢因其入谢擒之彼恐诛必服不服即诛之耳而发兵反皆曰善既燕诸官旦谢宸濠盛设兵卫出露台奋膺高足曰高皇帝不血食十四年于兹矣孝宗无子误子民间子以莒灭鄫岂义也哉皇太后女中汤武也有密旨诏我起兵伸大义天下若等知之乎都御史燧曰旨安在出观之庶人曰母多言我往南京尔保驾否燧曰天无二日民无二王又谁驾副副使许逵挺而前曰贼妄言求死孙公孙公何不骂遂大骂庶人戟手怒曰是不知大义使缚燧逵曰孙都御史朝廷大臣尔得缚耶顾燧曰昔公不先今乃后矣连声骂反贼反贼力士折燧臂曳燧逵杀之惠民门外悬首城杆其时同谢者或从或默庶人皆械系之参议黄宏促镣绝脰户部主事马思聪发愤不食皆死宸濠因自立为皇帝伪授李仕实太师刘养正国师刘吉太监其它各拜伪职有差改年顺德移檄内外指斥乘舆宣言所以起兵意王妃娄氏泣止不听集兵四万余号称十万命其将钦与素所蓄羣盗略九江南康破之时江西守臣或执或遇害或独守孤城不能军宁兵益焚劫屠戮会福建卒叛汀贑都御史王守仁奉敕往抚道豊城闻变乃与吉安知府伍文定便且檄诸郡兵于是临江知府戴德孺袁州知府徐琏赣州知府邢珣瑞州通判胡尧元等及诸县令皆以兵来赴宸濠已使宜春王拱樤守南昌而自将兵攻安庆守仁大会于樟树约急攻南昌使宸濠反捄之遂引兵出豊城别使奉新知县刘守绪破其伏兵坟厂乘胜抵南昌城下梯絙入宜春王与太监锐等千余人皆就擒宁眷属自焚死宸濠闻之果欲弃安庆归李士实曰大王起兵固将据南京循淮泗上中原为南面之规今已自脱窟穴又反顾焉小哉王之行师也宸濠不能用竟归王守仁谓诸将吏曰宸濠军锋虽锐所过徒焚劫屠戮未尝遇大敌与奇正相角所以鼓动其下人者不过以进取封爵啖而饵之今师出辄归士心携沮乘而逆击之将不战自溃诸将吏皆曰善乃使五文定等各以精兵五百人分道进指挥余恩以精兵四百诱致之湖上继至者抚州知府陈槐使以精兵百余与胡尧元等张疑设伏宸濠军樵舍伍文定前之余恩继之邢珣绕之徐琏戴德儒翼之既战文定之兵之佯北宁追恩邢珣从后中断宁兵为二文定恩乘之琏德孺合势夹攻四面伏兵呼噪大起宁遂大溃擒斩二千余级溺者万数其夜宸濠以不利退保黄石矶问篙工曰何也也对曰黄石矶宸濠恶其音斩之黄石矶者王失机也明日宸濠出金厉士尽发九江南康守城兵以益师而是时饶州知府林珹广信知府周朝佐建昌知府曾屿亦先后引兵至守仁乘闲使陈槐合林珹攻九江曾屿合周朝佐攻南康而身与宸濠遇明兵稍却守仁斩却者头伍文定立铳炮之闲须燎不退炮及宸濠之舟遂大败擒斩二千余人宸濠夜退保樵舍旦复大出金劳士责不受命者将斩之争论未决诸道兵奋击已集焚其贰舟烟焰涨天死者蹈藉宸濠与其妃嫔泣别皆赴水死水浅宸濠不死万安知县王冕执之并其世子郡王将军仪宾及李士实等数百人斩获三千余级溺者约三万余衣甲财物与浮尸积聚横如洲当宸濠之举事也索兵南昌局无有乃括民闲釜耒为兵哭二十日始就而进贤安义诸县故无城怕以孙燧先缮城得保云宸濠自举事至败盖五十余日其始刑牲祭天几折牲覆封宸澅为九江王使前驱舟发雷雨震宸澅死焉是时天子自称大将军廵边闻宸濠反下诏暴宁罪告宗庙革宸濠为庶人逮系尚书完嬖入宁贤等籍其家议亲征诸臣谏不听江彬张忠皆从上上自称奉天征讨威武大将军镇国公边将江彬许泰朱晖中贵张永张忠等皆称将军至良乡守仁之捷至却不受使还至南京以闻车驾入南京忠泰等请再纵宸濠鄱阳湖上亲遇擒之而后奏凯使张永先行止宁俘守仁己至杭以俘与永献行在天子竟已再纵之命使永受俘杭州张忠许泰朱晖等皆欲掩守仁功请领北军万余再入南昌至则忠自称天子十兄弟泰曰我威武副将军天子同官也曰晖我姓朱天子子伍文定出迎忠叱缚系之于是诬守仁故党逆勒兵夜备以疑动朝廷造飞语怒北军北军皆呼守仁名谪骂亡忌守仁视舍赐食急病吊丧乃皆喜它日忠泰为守仁置酒阅射南军射多不中强守仁三中之北军皆为守仁严鼓忠泰乃罢酒班师张永之俘至天子出国门从车具军甲楯弓劔队俘驾前若为亲征也而奏凯者其冬车驾还京囚庶人槛车送车之卒从容叹曰吾侪小人朝得锱铢夕则无所复思大王剖符裂土号亲藩富贵矣何反也宸濠仰天郗歔曰悔之后矣而待公言而待今日哉吾家妇人亦能知之夫纣用妇言亡我以不用妇言亦亡因为卒具道娄妃所为止反状泣数行下天子既至通赐庶人自裁燔尸扬灰诸预谋者皆系狱即江西以王守仁为真都御史伍文定按察使邢珣右参政余论叙有差肃皇帝即位诛所系狱者绘形示天下而赠孙燧许逵为礼部尚书赐之谥祠胡世宁积资兵部尚书守仁积资南兵部尚书封新建伯而宁国遂除嘉靖四年弋阳王拱樻等上言献王惠王四服子孙所共祀非宸濠一人自出如臣等俱得甄别职守如故而二王以臣等祖不获庙享臣窃痛之疏三上上命弋阳王以郡王奉祀献惠乐舞斋郎之属半给之 
　　宁献王五子 
　　庄惠王 
　　庶人盘熚封临川天顺四年以僭侈压呪为其子奠埨所告坐发守凤阳祖陵以奠埨告父亦发守宁献王坟奠埨生宸米页宸米页生拱檤皆不叙嘉靖十五年许叙为镇国中尉旋以罪除 
　　宜春王盘烑烑薨子奠坫嗣坫薨子觐鐏不及封孙宸浍嗣浍薨子拱樤嗣坐为宸濠监军自杀除有宗室 
　　新昌王盘炷薨亡子除 
　　信丰王盘火莫年十九薨亡子女巳刘氏自经以殉赐谥贞烈除 
　　宁惠王五子 
　　靖王 
　　瑞昌王奠墠墠薨子觐鐊嗣鐊薨子宸靓不及封孙拱栟嗣宸濠党除有宗室 
　　乐安王奠垒垒薨子觐鑉不及封宸湔嗣湔薨子拱椤嗣湔朴讷鲜慧而椤有文辞薨今王多火庚嗣石城王奠堵与宁王奠培交恶王薨子觐镝孝友慈惠不及封孙宸浮嗣浮有母弟宸浦庶母兄宸潣弟宸澅皆淫纵多杀人而潣澅以异母弟故与浮浦不相能弘治十二年互讦奏与潣并降为庶人澅浦革禄米嘉靖二十四年予浮冠带岁禄三之一卒亡子除而宸浮之弟有镇国将军宸浫者为人方正宸濠欲屈之不得数使人私火其居而讽诸宗资佐之以示惠宸浫辞不受宸濠败宸浫得免有宗室 
　　弋阳王奠壏故与靖王有嫌天顺闲锦衣指挥逯杲数使较尉察事中外较尉妄言王烝其母英宗贻书靖王特遣右副使广驸马都尉栢与杲按勘靖王外奏亡有而内实嫌王上怒责问杲杲言有之上赐王母子自尽舁尸出焚雷雨大作平地深数尺父老惊愕皆归罪杲而不知王志也然王亦尝予府中典膳策金毒死其内使二人策不敢以闻故被谯让子觐鐰幼以父得罪久不敢请封宪宗即位复庂薨子宸丙嗣薨子拱樻嗣樻以贤闻宸濠伏诛朝命统府事薨子多焜嗣多焜和孝文雅亡子除有宗室 
　　宁靖王三子 
　　康王 
　　锺陵王觐锥弘治中自陈骁勇善骑射愿备将帅身报国兵部尚书马文升奏弓马骑射非宗藩所宜锺陵王诚自爱宜读书近儒生上可其奏十八年为宸濠所陷以罪除有宗室 
　　建安王觐鋉善名理宁庶人叔父也庶人数召王隅坐而与之言王为庶人言乐屡迁其坐至前他口庶人针坐而召王言乐迁前不得他日又使召之曰王席之根深请辞庶人反王不及于祸王薨子宸潚嗣潚薨子拱榐嗣薨今王多栉嗣长子谋圭龙 
　　臣为郎时宁□□□□□□□□□□□□□□□ 

　　△岷王 

　　岷庄王楩母曰周妃以洪武二十四年封国岷州二十八年以云南新附必亲王往镇改云南上以国新民劳为椶亭居王待时节力而后作王宫建文初削诸王护卫西平侯沐晟伺王过言于朝坐废为庶人囚之流漳州其辅导护卫皆诛死靖难初复王王谓西平侯媒孽之与之交恶上赐书谕王召戒晟王收印章杀官吏激蛮夷人骄横不改上怒夺王册宝寻念王建文中久幽复之赐之敕曰昔皇考封建诸子赐之册宝建文时尔被收拘囚困久矣朕复尔爵召还京师尔宿留不至乃恣行威福擅拘方面印信杀戮官属使军民蛮夷惊疑不安召至京师语言悖慢殊无敬君事长礼有事宗庙之日沉湎酣酗无所顾藉至对阉竖则俛首下气如此尚可有爵土耶特略尔过俾守旧疆尚改行易虑进学修德母作匪彛敬哉岷王终不改已革其三护卫仁宗即位徙王武冈弘治中讦奏武冈州刘逊赖徐漙捄免王在位六十三年薨世子徽焲不及王次子徽煣立是为恭王凡十二年薨子顺王音垽主凡十六年薨子简玉膺鉟立膺鉟居顺王丧日与羣小饮博承奉刘忠辄禁制之他日膺鉟醉碎忠首痛殴之锁之膳房二旬谋于较尉义较尉宁殴杀之事闻并得其奸父妾母狎羣小索贿赂等事革冠带停封是为成化十九年居四年乃得立立凡十三年薨庶长子彦汰以弘治十七年自江陵王嗣王王能诗画嘉靖四年坐幽囚嫡母革为庶人十二年与冠带十五年以恩诏复王是为靖王凡四十一年薨子康王誉荣立凡七年薨今王定耀立世子干 
　　岷庄王五子 
　　世子徽焲焲与奄告其弟煣诬毁仁庙宣宗召质之皆虚斩奄而遣焲归国 
　　恭王 
　　江川王徽煝居宝庆薨子音坄嗣音坄无子弟音垫嗣垫薨今王膺鐩嗣 
　　庶人徽煠封广通庶人府中家人友洪者数以技术进庶人为庶人言致仕后军都事于利宾善相庶人见之邾宾言庶人有异相当主天下今岁举事大利庶人悦之遂造轰王金宝灵武钦武二侯银印改元玄元作敕书分遣友洪及蒙能陈添赍印金币入苗蛮峒封都廒塞苗首杨文伯为灵武侯天柱寨苗首金龙为钦武侯并力银牌赐横岭峒苗首吴英头等诱使起兵来攻武冈文伯等不敢受友洪等为镇南王徽煣所执廵抚都御史李实以闻遣驸马都尉敬内官琮征庶人京师而湖广总兵官保定伯瑶亦言阳宗王徽焟与通谋亦征入方煠焟被征时峒苗至为官军所击败既廷鞫并降为庶人幽高墙除为景泰二年 
　　庶人徽焟封阳宗 
　　岷恭王二子 
　　顺王 
　　南渭王音戠土居永州薨子膺锣封长子次子膺鉙封镇国将军膺锣阴贼不道烝王宫人常棰死人或缚柱射之雠诸弟杀庶弟膺钞母通其妻赵王使膺钞别居以避之膺锣诬赵通他人逼使自缢围膺钞踰垣免从永州守奏闻覆按实幽膺锣高墙王宫人所与烝者皆赐死弘治四年也亡何王薨膺鉙视府事正德中以膺鉙子彦滨嗣王世宗闻彦滨贤书名御屏薨子誉橎嗣誉橎读行谊湖南饥有数十人盗王囷王捐囷以与盗绝除 
　　岷顺王六子 
　　简王 
　　建昌王膺铺以孝闻成化十年赐奖谕王薨子彦滵嗣滵薨子誉栉嗣栉薨子定烷以镇国将军未封卒孙干理 
　　充城王膺锟王凌母击兄居父丧酣饮祷城隍不验棰毁之有忤者辄翦其须发成化二十二年废为庶人幽高墙除 
　　黎山王膺鉖鉖薨子彦汕莫嗣汕莫薨子誉枚嗣薨子定差火嗣差火薨长子干石垒 
　　沙阳王膺刨刨薨子彦濎嗣绝除 
　　唐年王膺录录薨子彦淍嗣长子誉栾绝除有宗室 
　　岷简王三子 
　　靖王 
　　南安王彦泥嘉靖四年坐内乱呪咀魇魅通苗夷行劫夺降庶人幽高墙爵除彦泥既久幽其子誉木永请弃禄入养上寝其奏 
　　南丰王彦激激薨今王誉棡长子定并马火 
　　岷靖王六子 
　　康王 
　　善化王誉桔以贤闻王薨子定焌嗣焌薨子干土嗣长子企鋀 
　　建德王誉梴梴薨子定火句嗣火句薨长子干墡长孙企金亭 
　　汉川王誉榛以贤闻王薨子定烰嗣 
　　遂安王誉木翠绝除 
　　长寿王誉木喜绝除 
　　岷康王六子 
　　宋煊未封卒 
　　今王 
　　绥宁王定光长子干址 
　　南漳王定燑绝除 
　　祁阳王定煠长子干土圭 
　　广济王定火业长子干肿 
　　今王三子 
　　青林王干垣绝除 
　　世子干跬以南昌王改封 
　　常宁王干坤 
　　臣为郎时岷自王而下凡百九十六宗 

　　名山藏卷之三十七




　　●名山藏卷之三十八 

　　晋江何乔远　譔 

　　分藩记三 

　　◆分藩记三 

　　高二十五子三 

　　○高二十五子三 

　　谷王　　韩王　　渖王　　安王　　唐王　　郢王　　伊王 

　　△谷王 

　　谷王穗高帝十八子也与蜀王同母国宣府古上谷地故曰谷鄙于宁成祖靖内难宁有佐助功而王自归建文帝使门金川靖难师渡江王见建文帝不竞开门迎成祖成祖德之既即位赐王乐七奏卫士三百金银枪大剑黄金三百白金三千彩币三百匹钞三百锭马四匹金笼鞍辔二副岁增米三千石与宁王并徙内地宁王南昌谷王长沙王之国复赐马三十四匹鞍二副银五百两钞三万六千锭锦十疋纻丝绫罗各六十疋绢百九十疋羊二十羫酒二百瓶其从官赐宴钞甚厚王取长沙横甚忠诚伯茹瑺衡山人太祖旧臣也道归里不谒王王白帝帝下瑺狱竟死王益养死士藏亡命作舟舰弓弩器械教习兵战大创佛去私度僧千人呪诅县官而自祈祝与都指挥成宦者智典宝信昵造图谶谓十八子当有天下而占之曰我也我高帝十八子号成曰师尚父智信曰国老令公使智致蜀王带为隐语匿带中阴约与起事召匠制机灯选虣士教之音乐而以献请得上元入禁张灯乐人进侑食于内庭王赋国中及于蛣蜣之輚取于游观辇轝花石无远近国人皆怨长史卢廷纲数谏王王诬廷纲诽谤磔杀之指挥彰舍人常泄王事咸死亡敢谏者张兴者王府中都督密言成祖成祖曰穗朕弟兴曰虽然请察之成祖曰吾察之兴还白皇太子南京曰臣所奏皆旦夕急上犹徐徐尔即不信急时请得无随坐乎会蜀王子悦燇逃王所王匿之诡众曰建文君尚在金川之役我出之今居我所我将为伸大义发有日蜀王闻大惧使仪宾瞻上变上曰有是哉立归悦燇于蜀召王京师王猝就征既至示之蜀王之章自服永乐十四年十月甲申成国公勇都察院左都御史观率文武羣臣奏曰切闻封建亲支藩屏宗社传之万年与施罔极圣王之制也周有管蔡汉有淮南圣贤之君至为割恩正法诚以宗社安危有天下者不以私害公谷王穗淫心不度诈为图谶妖言阴养死士演习兵法匿战船于浏阳屯田积榖广设廒胥淬砺器械都指挥成尊为尚父宦者智信严以国老令公机匠制灯虣夫习乐计献内堥伺闲观隙诈留蜀王子托之革居蜀王出里譬不悛改私度僧尼祷且呪杀谏臣廷纲磔亡罪人投之水赖天地宗社之灵蜀王忠贞发厥奸谋陛下即笃亲亲不忍如公义何臣等谓谷王穗大逆不道诛刘不可赦谨昧死闻成祖曰穗朕弟楚王桢周王橚蜀王椿辽王栢宁王灌渖王模其与诸王杂议十五年正月甲辰楚王桢等谨上议谷王穗讳弃祖训阴结恶党谋不轨天地所不容祖宗所不佑臣等皆兄弟谓宜按法诛惟大兄皇帝陛下裁门内恩所以昭奸示宪于天下也成祖曰穗朕弟二月癸亥成祖曰小子穗反性灭伦自作孽于不靖赖天地宗社之灵蜀王忠孝发尔阴谋显暴不可覆诸生羣臣咸求昭讨朕隐于懿亲削尔王降庶人呜呼省念哉乃诛所与共谋而都督张兴释不问王阖户自焚死独其子赋焮有后为谷庶人 

　　△韩王 

　　韩宪王松母曰周妃洪武二十四年封开原与渖王皆以幼未之国上使王繇周历秦晋抵燕齐渖王自齐历燕晋抵秦周见于五王以敦友弟之好亦游观诸国都王聪明机辨通今古恭谨无过永乐五年竟未之国薨子恭王冲■〈火或〉立宪王之薨也恭王幼亦未之国仁宗即位徙国平凉明年与襄陵王冲秋乐平王冲烋并召至顷之各献诗颂仁宗嘉叹敕奖赐白金钞币有差正统元年上书言边务赐书褒荅立三十一年薨怀王范圯以庶子立三年患阴厥薨亡子其初封开城也靖王范土卬以庶弟立五年其初封西乡也惠王征针以庶长子立二十年其初封高陵也悼王偕流以庶二子立六年亡子其初封广安也康王偕灊有善行以庶弟立二十六年其初封彰化也昭王旭櫏学问忠孝能诗善书时时推惠于其国中以庶长子立三十一年其初封渭南也定王融燧以嫡子立二十九年王通文艺晓弹射有才畈然嗜利用匪人为暴横子谟■〈土典〉先王卒以今王朗锜追谥安其初谥悼恭世子也朗锜立十九年薨其初镇国将军也今王景浤立长孙逵杞 
　　韩宪王四子 
　　恭王 
　　襄陵王冲秋王孝事父母正统己巳率师勤王英宗后元年惠王奏王性至孝母年八十一得危疾刲股肉作汁翦须和之■〈蓻上火下〉香祷天母泄下取尝之数日瘳玉年五十有七故抱气羸悴自母病解气积遂散诚孝感通显有徽验上赐敕奖谕宪宗初虏入河套王请率子孙及壻从军褒诏不许为人忠孝读书节俭好礼为藩辅冠年七十余无疾考终平生先后蒙玺书褒诏者六薨子范址嗣武宗初惠王奏王读书守礼尝刲股愈母父薨刻木供奉忌日必哀时新不荐不敢食待诸弟友爱赒军较贫乏葬其不能举者年七十余犹北向夫杖拜祝节庆上致书奖谕曰敬问高叔祖襄陵王年高德盛孝义彰闻朕不胜嘉悦夫宗室天下表有此善行宜用旌庸尚懋初心允终令德俾诸后进观法同归王妃刘氏亦有贤行朝命譔文立石王薨子征钤嗣钤薨子镇国将军偕浰孙旭橦未封皆先卒自冲秋至于旭橦五世同居孝友作述嘉靖十一年赐玺书曾孙融焚嗣嘉靖三十二年以与长乐王融焞庆阳王谟垫及诸宗室二百余人讦奏定王为奸利并革禄焚薨子谟墡嗣墡薨今王朗鐀嗣 
　　乐平王冲烋宪宗十七年康王偕灊奏臣曾叔祖乐平王冲烋登年八袠累善百行乞赐褒旌为宗室劝宪宗致王书曰韩王奏钿叔祖年高德邵善行昭彰朕闻甚悦足以增光本支永楷亲族究厥底归且贤东平其益加调摄颐养天和副朕睠念之意烋薨子范场先卒孙征铔嗣铔薨子偕渳嗣渳薨长子旭椻先卒孙融熨嗣熨薨今王谟赤同嗣 
　　临汾王冲■〈火禺〉绝除 
　　韩恭王五子 
　　怀王 
　　靖王 
　　褒城王范堮堮薨子征巨嗣巨薨子偕沺嗣沺薨子旭栏嗣栏薨子融烝嗣薨子谟垣嗣垣子即铨未封卒亡子除 
　　通渭王范墅墅薨子征銶嗣銶薨子偕浢嗣浢薨子旭木阳嗣木阳薨子融火光嗣火光薨今王谟土尚嗣长子朗釴平利王范壑亡子除 
　　韩靖王二子 
　　惠王 
　　汉阴王征鍉王薨无嗣其疾也妃父周恂取他人弓为王子既长得封成化十四年事觉斩恂没其家受封男女皆赐死追削王谥降庶人除 
　　韩惠王七子 
　　偕汸未封卒 
　　悼王 
　　康王 
　　偕泓未封卒 
　　偕浔未封卒 
　　高平王偕灓灓薨子旭樽嗣樽薨子融烇嗣镇国中尉旭梆烇父行也私挟妓外游烇通其妻谋杀之事觉谪为弁尐肃帝十五年也除 
　　西德王偕瀞瀞薨子旭枞先卒孙融火嗣火薨今王谟埴嗣 
　　韩康王七子 
　　昭王 
　　陇西王旭绝除 
　　宁远王旭栓栓薨子融焕嗣焕薨子谟垙嗣垙薨今王朗金奠嗣 
　　旭木芮未封卒 
　　长泰王旭横横薨子融焯嗣焯薨子谟土贡嗣绝除有宗室 
　　永福王旭橝橝薨子融燓嗣燓薨今王谟土宣嗣 
　　建宁王旭桸桸薨子融火旬嗣王贫以受封金册质金于宗室偕泆泆子旭木索难之以多取息事闻坐废为庶人除有宗室 
　　韩昭王四子 
　　定王 
　　长洲王融焌焌薨子谟墷先卒今王朗鋎嗣 
　　昆山王融烄烄薨子谟埦嗣埦薨今王朗鍏嗣 
　　长乐王融焞焞薨今王谟土斗嗣 
　　韩定王五子 
　　安王 
　　高淳王谟土兹土兹薨今王朗镕嗣长子璟浫 
　　休宁王谟塨塨薨子朗镠嗣绝除 
　　庆阳王谟垫垫薨子朗鐱嗣绝除 
　　通安伐王谟墆长子朗金音 
　　韩安王十子肃帝末年以宗室禄不足诏身不及王者许其嫡长子继王余子如故秩郡王支绝虚其爵不得继着为令安王以世子不及王王其嫡子朗锜余子皆封镇国将军 
　　韩□王九子 
　　今王 
　　崇明王璟清清薨子逵枵 
　　长吉王璟门赤长子逵植 
　　保德王璟法虎法虎薨子未名 
　　绥平王璟洛洛薨亡子除 
　　咸阳王璟畟 
　　襄丘王璟洚 
　　固原王璟渭 
　　九子璟永 
　　臣为郎时韩自王而下凡三千七十有二宗 

　　△渖王 

　　渖简王模国潞安其初潞州也母赵贵妃王以高帝二十四年封成祖六年之国惇静守礼在位四十一年薨谥曰简子佶焞以武乡王嗣在位二十六年薨谥曰康子幼■〈土学〉嗣有贤声在位五十八年年八十薨谥曰庄子诠钲以西阳王嗣在位十九年薨谥曰恭子勋壮以福山王先卒谥恭和恭和王子胤桤亦蚤卒再从弟胤栘以灵川王嗣胤栘者恭裕王勋潪之子荣懿王诛鉌之孙而荣懿王庄王次子也胤栘进王追谥荣懿安王恭裕惠王而谥恭和靖王胤桤怀王王在位十九年薨谥曰宪王秀杰躭文儒讲德修道子恬烄嗣好学工古文词妙于声律在位二十九年薨谥曰宣今王埕尧嗣王仁孝効恭于天子穆庙下玺衵赐棹楔世子效镛 
　　渖简王七子 
　　康王 
　　陵川王佶煃煃薨长子幼土坚不及封子诠金梦嗣金梦薨长子勋瀼不及封子胤杲嗣杲薨今王恬燆 
　　平遥王佶煟煟薨子幼土量嗣亡子除有宗室 
　　黎城王佶燏燏薨子幼土爰嗣亡子除有宗室 
　　稷山王佶火昌火昌薨子幼■〈土共〉嗣■〈土共〉薨子诠鋈嗣鋈薨子勋丘嗣丘薨子胤柯嗣柯薨子恬炠嗣今王珵土 
　　沁水王佶熅熅薨子幼塐嗣塐薨子诠鐕嗣鐕薨子勋瀶嗣瀶薨子胤欀嗣欀薨子恬烆嗣烆薨今王埕阶长子效鋞 
　　沁源王佶火阜火阜薨子埼嗣埼薨子论锺嗣锺读书好文薨子勋溱嗣溱薨长子胤杨不及封孙恬炜嗣炜薨今王珵墀嗣长孙效鎍万历十五年坐逼死族祖降庶人 
　　渖康王七弓 
　　庄王 
　　清源王幼土予博学多著述土予薨子诠鏴嗣鏴薨子勋瀳嗣瀳薨子胤木乃嗣木乃薨今王恬火 
　　辽山王幼墏成化十九年王妃薨来辞内官遣祭宪宗曰礼也而王辞岂以为厉耶无他也王承之王薨子诠■〈金戊〉嗣■〈金戊〉薨子勋澄嗣澄薨今王胤杞嗣长子恬辉 
　　内丘王幼土寅土寅薨长子诠鋷不及封孙勋漴嗣漴薨长子胤秘不及封孙恬熙嗣熙薨今王埕埙 
　　广宗王幼土木亡子除 
　　唐山王幼墧墧薨子诠铍嗣铍薨子勋澄嗣澄薨子胤楀嗣楀薨子恬熇嗣熇薨长子珵鄄 
　　永年王幼塨塨薨长子诠爝长孙勋浚皆不及封曾孙胤橚嗣橚薨子恬■〈火定〉嗣■〈火定〉薨子珵封嗣子效鋫 
　　渖庄王七子 
　　恭王 
　　灵川王诠鉌以孙宪王追谥安子勋潪以子宪王追谥惠宪王既进封遂进封惠王次子镇国将军胤榳为德平王以续灵川之后而灵串之郡爵除榳薨今王恬燇嗣长子珵岦隹 
　　宜山王诠鏋鏋薨子勋渥立长子胤櫆得罪于父长孙恬火斯 
　　宿迁王诠鏅鏅薨子勋泽嗣泽薨子胤火宁不及封孙恬烟嗣亡子除有宗室 
　　吴江王诠铿铿薨子勋淯嗣淯薨子胤木伏不及封今王恬羊羔 
　　定陶王诠金然金然薨子勋澐不及封孙胤櫏嗣长子恬田火豆 
　　云和王诠■〈金亶〉亡子除 
　　渖宪王四子 
　　宣王 
　　镇康王恬焯穆宗朝以孝义旌亡子除 
　　恬动火夭 
　　安庆王恬爖穆宗朝以孝敬旌 
　　渖宣王七子 
　　今王 
　　保定王珵坦 
　　德化王珵土几 
　　灵寿王珵垲灵寿而下以例不得封渖恭于天子天子悦之与之封而不禄 
　　六全王珵埏 
　　珵睦 
　　七子未名 
　　今王一子 
　　世子效镛 
　　臣为郎时渖自王而下凡九百九十有二宗 

　　△安王 

　　安惠王楹洪武二十四年封平凉王二十七年薨亡子国除仁宗初以平凉封韩景帝中使襄陵王冲■〈火禾〉奉惠王祀故襄陵祀安王 

　　△唐王 

　　唐定王泾国南阳母李贤妃以高帝二十四年封成祖六年之国王敏而易王二十五年薨子琼烃立是为靖王王综核有榘矱为成祖所喜永乐中入朝五日三召见王六年薨妃高氏未册殉诏封靖王妃王弟琼炟立是为宪王王四十八年薨临终善诲诸子为诗永诀子芝址立是为庄王王孝事父母被服儒行王十一年薨子弥鍗立是为成王王肆力经史屏几书训言诸宗有饰裘马买名姝者憎之若凂日与文士觞咏士大夫道南阳无不求见王孝宗朝奏朝廷待亲藩生爵殁谥亲亲至矣闲有恶未败闻没获美谥鲁荒秦愍殆斁皿明初请今勘实用寓彰瘅礼部议覆从之且言王见及此诚可嘉尚请降敕奖谕徧布诸王诏可武宗出游王作忧国诗八章王三十五年薨亡子爱文城子宇温贤立为嗣是为敬王肃帝十八年王以贤孝旌久之作太庙献黄金千百金万助大工赐玉带益禄岁百石王三十六年薨子宙木永立是为顺王王三年薨今王硕熿立 
　　唐定王三子 
　　靖王 
　　新墅王琼燀定王庶子王薨谥悼怀子恭简王芝城立王有继妃曰邢太妃甚贤善为王持家薨子宣懿王弥镉立薨子荣僖王宇沪立薨子康靖王宙木充立薨子硕灿立为今王 
　　宪王 
　　唐宪王六子 
　　悼简世子芝土尔 
　　庄王自舞阳王封 
　　三城王芝垝通经著书精书画好礼有名弘正间亡子以荡阴王小镇国将军弥莹奉王祀爵除 
　　庶人芝坦封新城孝宗十三年坐炮烙刑人子弥镜助为虐除 
　　承休王芝埌王靖王继妃焦氏出妃爱之每入宫母子坐食相对不为礼遇节旦召桨妇入戏笑庄王启焦欲责之焦不问王值其出宫召诘之语不逊不忿触之芝埌詈王棰王之侍从母焦怒持铁槌槌王门王闭不敢出妃弟璟遂与芝埌诬庄王驱骂继母意图不宄王亦奏芝埌淫乱事王坐革爵宪宗二十年也孝宗七年复之子弥鋠立有贤声葬之日牵绋而号者数千人子宇渊立渊薨子宙枝好学识典故不及封子硕熛为今王 
　　荡阴王芝土瓦倜傥好文不问家食贫而好施薨子弥锷立长子宇澄贤不及封子宙棨立棨薨亡子除有宗室 
　　唐庄王五子 
　　成王 
　　浙阳王弥铲亡子除 
　　文成王弥钳颖哲俭素善诗赋书隶广置园圃亭榭以延宾客士大夫过南阳皆造门求见子宇温嗣王追谥王为恭郡爵除有宗室 
　　郾城王弥鈱鈱薨长子宇清不及封孙宙桃立桃薨亡子除有宗室 
　　卫辉王弥鋿鋿薨子宇漳立漳薨子宙桐不及封孙硕焕立焕薨亡子除有宗室 
　　唐敬王一子 
　　顺王 
　　唐顺王一子 
　　今王 
　　今王五子 
　　器■〈木盛〉余子幼 
　　臣为郎时唐自王而下凡九十有三宗 

　　△郢王 

　　郢靖王栋母刘惠妃高帝二十四年封安陆王二十四年薨妃郭氏武定侯英女也王薨亡子有女四人郭女巳对鉴自形遗女而经以从王 

　　△伊王 

　　伊厉王■〈木彝〉国洛阳母曰葛丽妃洪武二十四年封王好武不能宫居喜负剑驰马有犯辔者手斩之血溅王衣王则好衣其血溅者平居髠裸男女杂坐之故谥厉王二十四年薨子颙炔立是为简王王求府太守亡餍纵其中官扰民洛阳人苦之河南太守李骥稍稍操以法王故诬骥他罪章帝释骥械治其府中人睿帝时进表文不恭谨屡被让王四十年薨子勉堡不及封孙諟钒立是为悼王追封勉堡为安王悼王十年薨亡子弟諟锊以郏城王进封是为定王王好学崇礼居丧过哀忌日哭泣终日不食岁时祀先王致斋于外郡王镇国非庆贺不亵见望阙北首过庙则趋民闲高年耆宿必礼下之缙绅士夫进见虚心延问王三十三年薨子吁渊立是为庄王王十六薨亡子弟吁淳以济源王进封王读书好礼事其生母至孝母没庐神主殿侧者三年十六年薨子典楧以嘉靖二十三年立为王以四十一年降为伊庶人庶人愎而狠多纵府中人持河南吏短长吏不如指则旦夕斥去即去大遭其折辱缙绅大夫过河南有径外郊不入朝者王使迫挽其车辱以非礼即入朝者王必多为难河南通判某者素不善事王不内王于请及去王使数十人待之途拔其发髭大遗于其口中御史某按河南从北邙山外过王要笞之往来缙绅率迂折从他境其土之仕于外者宁久官不敢归家河南守相长吏莫敢问王以此自得计太守张柱者山东人公廉不发私书既至官则较尉数百人持太守事太守不得有所平反柱戒门曰有内伊较尉者死较尉不得见太守太守剖断自如王怒召优人守府门为太守家人淫奔渎乱之戏伺太守出俳弄之王萧墙敞请垣许之则夺郡治及学宫地以广宫郎中陈大壮者居邻王王亦求其居弗与王使数十人从大壮卧起有所食辄夺之大壮伶俜市中适府狱户开大壮窜入与囚同食数月乃出王使人从大壮如故大壮竟饿死其家不得尸王所为宫重城层台仿阙下锦衣官较宣诏陕西从洛阳过王拥锦衣人召官属迎诏王私制一黄纸为诏书捧入内不开宣众问何诏也王曰诏耳妄问者死其夜与其子褒■〈火节〉大张宴乐至曙令其府中人皆称千岁若谓伊亲于天子天子密诏之也王攘人妻女至四百余口夺民庐舍至三千余诳胁人财至三万余金书闭河南府城大选民闲女十二岁以上者七百余留其姝丽者九十人不留者令具金赎厌恶者委投圈虎事闻上革王禄三之一令王坏僭城归夺女出羣小人付有司王自如礼部数牒促之河南守相持牒人王曰安用牒是为我障棂我犹嫌有画河南守相乃自召卒□其僭城堕未半持挺者数百人出王宫逐卒卒或堕或压多死者河南人怨王皆曰伊王反矣河南佥事林腾蛟具疏从都御史尧臣御史鲸以闻王毒杀之章下礼部三法司具言伊王典楧好乱暴弃礼义违祖训失藩臣节陛下念亲亲曲赦再四不痛心湔躬回奸日甚臣等谓宜如徽王载埨故事降为庶人禁钴高墙削除世封制曰可 
　　伊厉王一子 
　　简王 
　　伊简王二子 
　　安王初以庶子封洛阳以子悼王进封追谥安郡爵除 
　　光阳阳勉坍无子除 
　　伊安王四子 
　　悼王 
　　方城王諟金靡金靡薨子吁洼立薨洼长子典榕不及封孙褒熇立熇薨今王珂墦立 
　　西鄂諟缺鈌薨子吁漈立漈薨亡子除有宗室 
　　定王初封郏城以进封郡爵除 
　　伊定王二子 
　　庄王 
　　敬王初封济源以进封郡爵除 
　　伊敬王二子 
　　庶人典楧 
　　万安王典櫍櫍薨今王褒火危立 
　　伊庶人一子 
　　庶人褒□以父故谪竟绝 
　　臣为郎时伊凡八十宗 

　　名山藏卷之三十八 

　　●名山藏卷之三十九 

　　晋江何乔远　譔 

　　分藩记四 

　　◆分藩记四 

　　分藩记四 【 成仁宣三庙子】 

　　成三子　　昭九子 

　　○成三子 

　　成三子 【 仁宗而外凡二王】 

　　汉庶人　　赵王 

　　△汉庶人 

　　汉庶人高煦母徐皇后太祖时以燕王子封高阳成祖即位封汉王狙诈多智以材武自也初太祖召诸王子学京师诸王子皆留心翰墨王独嬉游轻躁太祖小祥王与燕世子入祭外舅徐辉祖密奏高煦勇悍无赖非惟不忠抑且叛父请建文君留勿遣辉祖弟增寿及驸马都尉王宁力庇之竟遣还将行入辉祖厩盗其骊不辞朝去过涿杀涿驿吏燕王靖内难谓王武使从师王领劲骑接战白沟东昌有功及浦子口燕王与南将盛庸战败矣王搏胡兵至燕王抚之曰勉哉予病矣世子多疾定难以功王又力战破盛庸世子为人仁肤体充盈而王长七尺余轻趫挽千钧两腋若有龙鳞者数片燕王以类已爱之既有天下密召淇国公丘福驸马都尉王宁学士解缙等谋所立福宁言二殿下为陛下靖难有功功高于世子立子以长平世之道也解缙顿首曰以臣所见异是世子忠敬仁孝天下莫不闻异时守成令主也且夫以孽夺宗为乱道王从上田射生多军士有二鸟并柯妻连中之上喜汉王技至此乎解缙从旁对曰所谓贤王者孝友慈明为藩国长若夫挽弓命中洞胸贯颅犹一卒也陛下诚爱王不宜以此为王誉上竟立世子为太子封王汉国云南王失望不行曰我何罪处我荒徼已又改青州王曰我何罪处我瘠土是时上将廵北平使太子守南京王请从太子居南数行离闲私谮解缙于上上至征太子师傅皆系狱而解缙亦为王窘死狱中王居南京乘闲请天策为护卫拥军三千不隶于伍符辄自诧天策上将唐太宗之号也长史瑛□善岐凤数直谏王怒附系之诏狱兵马指挥野驴执治汉府不法人王煞之以铁瓜王数体解无罪人投之江漆革为舟以习水战造大量禄米纵护卫军强取民闲货财或至盗劫永乐十五年上南还闻王不法事禠王衣冠系之西华门数日皇太子力捄解上曰吾为人父不知子耶彼方以秦王世民自与居尔于建成乃更王封于乐安曰是怏怏者必为变处之乐安朝发夕擒之矣王至乐安深怀怨望异谋益急私造火器籍壮丁为行伍破狱出死囚厚养之集旁近无赖壮子弟及逋逃赐银币编队甲给诸卫所兵器行其暴盗而境内骚然上崩太子践祚为昭帝王数遣人窥阚昭帝知之顾益厚遇王昭帝崩章帝即位有所求请辄不得益怨望遂发兵反长史李默谏不听乃作五军指挥王斌等将四军诸子将一军而自将中军伪授官号私于英国公约为内应故御史李浚者乐安人方持服家居匿妻子变姓名驰告阙下王知之使使者追捕不乃使者还王怒磔之 【 浚字伯渊汉庶人既平章帝嘉浚忠升左佥都御史正统元年辽东守臣懈于边备虏数寇盗命浚往廵抚浚至以御戎之道莫重于守于是高城深池谨烽堠鸣刁斗拣精锐士马分布要害暇则躬督屯田区画措置繇是边储充实甲兵坚利瀚海以东悉平悉宁进左副都御史敕便宜行事在边八年以疾乞休未几卒侍郎王伟铭浚墓谓浚小心慎密至诚无伪其在朝则心之石庆在边则比之赵翁孙】 而王所私遣人英国公所者英国公亦絷以闻上不忍加兵使中官泰谕王王盛陈兵卫见泰南向坐言曰我何朝廷哉靖难之战非我出死燕之为燕未可知也永乐中太宗皇帝削我护卫徙我乐安谗我者谁耶今固望县官优我而辄云祖宗故事故事我岂能郁郁无动作汝循营视汉士马岂不可以洸洋天下速归报急缚朝中奸臣来徐议吾所欲耳因上章指斥大行皇帝与上所为名夏原吉等奸臣索诛之上叹曰高煦果反夜召夏原吉杨士奇杨荣问计杨荣曰彼谓陛下即位新必不能自行若自行出不意且大惧破之必矣上问原吉曰于卿何如原吉曰汉王鸷而寡谋外戅中恇臣尝见其命将而变将出师而泣知其无能为也且兵贵神速杨荣策之善上立召英国公辅下亲征诏告高煦罪于天地宗庙百神八月发京师英国公辅少师义少傅士奇少保原吉太子少傅荣太子少保中尚书濙本通政使佐从以武阳侯禄为先锋是时汉方礿内应取济南济南守吏觉之不得发汉将荣者南人请引兵趋南京汉诸将曰南人谋家耳奈我辈何庚辰武阳侯至乐安城下约战上令大军蓐食兼行辛已昧爽上军城北壁其四门诸将请攻城不许谕王书不荅乃使射诏城中城中人多吹劫王献者王惊遣人诣行幄请假一夕诀妻孥以明日自归许之其夕汉尽焚兵器反书壬午上军城南汉将斌曰就擒辱也何如战死王曰城小乃从闲道衣白席藁出见上顿首自陈上赦王罪使召其诸子解兵令武阳侯禄尚书本旋定城中改乐安州曰武定乃班师还京降王为庶人絷之逍遥城诛所与谋者六百四十余人减死戍边者千五百余人实口外者七百二十七人独长史李默兔上之逍遥城视庶人庶人足镣于木运木撞上上不期而踣遂覆巨鼎炙之庶人鼎鼎动须臾死诸子皆死初昭帝为太子上时为太孙与庶人从上陵太子体重多踬高煦后言曰前人踬后人警太孙曰戒之更有后人警后人也 
　　庶人十子 
　　世子瞻垣先庶人卒 
　　庶人瞻圻圻憾父杀其母证父于朝父恶之言于昭帝禠王守陵凤阳诛甚纪善李逊 
　　瞻垐封济阳 
　　瞻域封临淄 
　　瞻垶封昌乐 
　　瞻墿封淄川 
　　瞻坪封齐东 
　　瞻壔封任城 
　　瞻土长封海丰 
　　瞻垹封新友已上皆坐逆幽死 

　　△赵王 

　　赵王高燧国彰德母徐皇后王寡学好武成祖靖内难与有功自喜与汉庶人谋夺嫡数密谮皇太子官僚永乐二年封赵居守北京多用邪人左道上怒诛其长史禠王冠以皇太子力捄免上晚节多疾皇太子视国事宦官黄俨江保者素邪媚皇太子踈斥之遂数离闲皇太子于上皇太子希进见二十一年王入朝留京师俨等妄言上属意王从王来者指挥孟贤等皆喜钦天监谢成过贤所密言曰成观天象且有易王之变旬月闲耳贤益喜与其弟三军人恕子和正觊等伪为遗诏通内近中贵人谋鸩上幸宫车宴驾即劫出禁仗符玺伪诏从中下立王为天子然未以告王曰待事成总旗王瑜佑其谋诣阙上变上命急捕贼御右顺门亲听之立诛赵王之人顾王曰尔为之邪王齿击不能声是时也又以皇太子力捄免 【 瑜山阳人正甥也正欲为赵王举私告瑜瑜大惊舅氏奈何自赤族耶正恐欲杀之瑜即上变太宗嘉之授瑜正千户累官右都督佥事佩□道印充右副总兵镇守淮安瑜雅尚文学门杜私谒为镇守宽大不猛以德服人每读忠臣烈士传慨然歆慕遇奸臣贼子则切齿恨之但其上变中有枉死者及卒之日自束两手如高悬然号呼捄解】 上乃选堥臣之贤者辅王以国子监司业赵季通为左长史董子庄为右长史二人为王讲说经书推理验事于是王知礼重此两人循礼悦孝事太子甚恭太子即位为仁宗王之国遣季通力辞常山左右两护卫不许往复再三仁宗书谕曰贤弟忠爱河闲东平亡踰也盛心不可固违今令兵部存留中护卫添设羣牧千户一所王国中惟兄与弟如手如足铭着于心何日忘之 【 赵季通天台人繇教官举任吉安永丰知县调龙溪尉宽厚爱人永乐初除博士升司业简为赵府长史与董子庄端确详雅同心辅王当时论亲藩辅导之良赵董为极选】 宣德初汉庶人反汉党有诬赵者章帝擒汉班师羣臣迎于单桥尚书陈山请曰汉赵二王为谋久矣汉擒赵必不安不如出不意移师袭之上右顾而问杨荣对曰善左顾而问蹇义夏原吉对曰善荣退使杨士奇草敕诘赵士奇曰事未发以何为辞荣曰谓汉词连赵士奇曰汉连赵谁证哉大行皇帝在东宫时赵诸羣小伪诏邪谋发露有状尚为百口捄解大行皇帝仅二弟陛下仅二叔有罪者不可恕无罪者不可薄要使主上不受葛藟之媿而后羣臣有以见大行皇帝地下荣曰善与义原吉具以士奇言白上上止上还京师鞫汉狱汉庶人复自言连赵诸臣言赵者益多赵王闻之忧惧不知所出上召问士奇士奇曰今陛下宗室惟赵最亲可惑众口哉上曰汉赵虽兄弟不同德矣皇考于赵最友朕惟一叔奈何不爱诸臣语赵益多朕行以汉词与诸臣弹章示之乃遣广平侯容都御史观往谕容观至赵王曰吾生矣因尽纳护卫上表谢恩上繇此待赵王益厚王二十八年薨谥曰简子惠王立惠王名瞻熇立二十三年薨子悼王立悼王名祁镃立六年薨子靖王立靖王名见灂王独戏酗酒怒辄以刀剑剸刺人重棰杀之或剜面碎首南乐汤阴二王王叔父也而亦欲杀之又强买良家子女留止乐妇后宫成化中革冠服削禄三之一后复冠服立三十八年薨子庄王立庄王名佑棌好酒立三十六年薨子康王立康王名厚煜读书好礼孝事其祖母妃妃疾为尝粪嘉靖中彰德饥王请辞禄以赈之朝命不许世宗南廵王迎驾甚恭王招致宾客文酒游宴有淮南梁孝之风其后与其次妃反目自缢立四十年子昭定王载培世孙翊锱皆先王卒今王常清立进昭定王为恭王世孙为安王王跛捐产以捄荒 
　　赵简王二子 
　　世子瞻土友先王薨谥悼僖 
　　惠王以安阳王进王 
　　赵惠王八子 
　　悼王 
　　临漳王祁鋆坐与靖王同虐革服减禄薨子见潓立潓薨子佑木戈先父卒木戈子厚炣立炣薨子载土兹立土兹薨子今王翊鎙 
　　汤阴王祁金芮坐与靖王同虐革服减禄子见凖以烝继母赐死除有宗室 
　　襄邑王祁锃锃薨子见滃立亡子弟见沂嗣沂薨子佑榉嗣榉薨子厚燔嗣燔薨子载土兑以擅婚事例除有宗室 
　　洛川王祁鋹鋹薨子见渥嗣渥薨子佑桇嗣桇薨子厚烙先父卒烙子载硗嗣硗薨子翊鏴嗣鏴薨子今王常渲祁鉾夭 
　　南乐王祁金共坐与靖王同虐革服减禄金共薨子见澜嗣澜薨子佑槚嗣槚薨子厚金屇嗣金屇薨子载墲嗣墲薨今王翊金离 
　　平乡王祁鏓鏓薨子见洸嗣洸薨子佑楸先父卒楸子厚火景嗣火景薨子今王载坋以私滥妾降封 
　　赵悼王三子 
　　靖王 
　　汝源王见淇淇薨子佑桐嗣桐嗣薨予子厚焆嗣焆薨子载土量未封卒绝除 
　　昆阳王见洽绝除有宗室 
　　赵靖王三子 
　　庄王以清流王进王 
　　广安王佑枳枳薨子厚熽嗣熽薨子载堂嗣堂薨子 
　　今王翊鏅 
　　佑朾夭 
　　赵庄王五子 
　　康王 
　　江宁王厚炼炼薨子载墣嗣墣薨子今王翊金否 
　　光山王厚辉绝除 
　　秀水王厚火向绝除 
　　厚烶夭 
　　赵康王二子 
　　获嘉王载培以孙常清追谥恭 
　　成皋王载垸康王之缢也对侍儿咄咄自语若有所恨者殆为妃与成皋王外论汹汹于成皋王先是洛川王翊铭争民田彰德通判田时雨挞其奴论戍亡向汤阴王府奉国将军厚■〈火贵〉厚煅与彰德知府传汝砺求禄汝砺亦囚其奴不与王使家人诣府求解汝砺不见见时雨时雨复语侵之然王殊无恚于时雨也王暴薨成皋王惧得罪罪汝砺时雨威逼之以状闻世宗诏械系京师论汝砺戍极边时雨归斩于赵时论冤焉垸薨子翊錝嗣錝嗣錝薨子今王常翊錝父子风流儒雅骎骎然方驾河闲矣 
　　赵恭王一子 
　　世子翊锱谥安 
　　安王一子 
　　今王 
　　今王三子 
　　世子由松二子三子皆幼 
　　臣为郎时赵自王而下凡六百二十有三宗 

　　○昭九子 

　　昭九子 【 宣宗而外凡八王】 

　　郑王　　越王　　蕲王　　襄王　　荆王　　淮王　　滕王　　梁王　　卫王 

　　△郑王 

　　郑靖王瞻埈母李贤妃成祖二十二年用皇孙封章帝四年之国国凤翔以陇人多瘿英宗前九年改国怀庆王多暴怒杖人至死稍不如意辄系杀之英宗为置强相以御史周□为长史后稍戢王四十三年薨子祁锳王王为世子时弃妃而立妾王有子见滋不爱也每言见滋母韩氏龌龊百岁后难与同庙见滋是我为世子时子如何袭得王爵闻人谏辄忿怒天顺三年召入朝戒谕之王二十八年薨谥简见滋不及封子佑枔王进见滋僖王佑枔五十一年薨谥康亡后东垣王佑檡以简王孙入继进其父见贡为定王佑檡居丧能毁王十三年薨谥懿子厚烷王肃帝六年心初简王有子十余人长见滋次见濍见贡见濍之母有宠于王王爱见濍而弗教也及长封盟津数行不顺王恶之至于父子交讼纯帝废见濍为庶人幽高墙故懿王王久之盟津王子佑橏长求复故爵王不与奏佑橏怨王王读书能文折节下士然然泥古府中故有习乐之所王尽改其名舍曰中和绎舍堂祀伏羲神农黄帝曰原始之堂堂曰思诚之室后室曰秘器之藏其它馆第皆以古义名名疑于天子嘉靖二十七年镇国中尉周王孙勤熨者故尝得过于周王周王以闻世宗夺其禄勤熨失禄乃诣阙上书极谏若为名高也者其书曰陛下躬上圣之资不法古帝王兢业万几择致任人乃溺意长生屡修斋醮兴作频仍数年以来巿仪久缺委任匪人遂至贿赂公行刑罚倒置奔竞成风公私殚竭脱有意外变臣不知所终迩者天心仁爱灾异迭征而不下罪已之诏诸大臣亦无避路之章庆瑞颂符接口连牍恐非所以承天变伏惟皇上念祖宗创业之难敬昊天显道之戒复视朝之礼罢土木之工开忠谏之路屏邪枉之人则天意可回人心用劝将与唐尧虞舜齐名等龄臣言出祸随顾得从刘向李勉赵汝愚同游地下不恨疏入世宗怒坐勤熨谤讪降庶人幽高墙居亡何王上万寿表失臣帝固怪之又亡何帝醮佑橏来献香王则不使而独作四箴十连珠以讽切帝其书曰臣闻孔子曰德之不修学之不讲闻义不徙不善不改是吾忧也孔子大圣犹以不学亡德为忧况时君邪臣伏见太祖皇帝起淮右身游四方居无容膝垂及三载备历艰难及有志天下统一寰宇则躬擐甲冑肤风雪历十五载然后乃能逐胡元平四川八闽安百姓攘四夷功可谓大矣德可谓盛矣事可谓危然而后安矣尚虑丧乱以来教阻道晦民庶懵迷乃复求书广见求言广知朝政夕讲寒暑不替余风腾波及于外国以至琉球诸王遣子入学然犹劳瘁时臻民隐日察靡敢戏豫所以继唐虞并汤武也洪惟皇上御制心箴注四箴碑豳风书无逸揭洪范篇大学衍义下询疾苦身先农桑益身保民孳孳忘倦臣所亲见何及迩年罢讲有日美政无闻使四方学士利欲纷拏莫知所从守藩下臣愿陛下讲学勤政求祖宗之初治问百姓之安危臣不胜拳拳効李德裕丹扆之箴仿陆机连珠之体凡十四章别录敬进陛下万几之暇取次览观臣厚烷不胜爱君之至四箴曰居敬曰穷理曰克已曰存诚其连珠十篇曰臣闻连城之璧不付于拙工千里之骥必托之善御是以修身者以损德为优保国者以失贤为虑臣闻如砥之途人以为邪径弥天之语人以为上乘是以孔孟之门无人而异端杂起尧舜之世既远而治道难兴臣闻衣食足而民富礼文衰而训靡是以农桑必盛于风俗之始彝伦必明于教学之时臣闻百口言善所以尊侈一心询过所以希天然则谀舌易巽苦口难便是以尧畴咨而裕受拒谏而骞臣闻水满易溢月盈易亏是以守谦者不挟德而侮去患者不竢祸而追臣闻竭民脂而作无益者世不知惜长国家而损下利者士谓非忠然则民饥而君无独富农足而国不能是以爱民则福锡于邦趾虐下则祸起于舟中臣闻文公简礼春秋加贬邹衍系狱夏月飞霜然则不诚获戾罔察罹殃是以畏威者克谨天戒敬祖者率由旧章臣闻商鞅尚法泰旋踵以亡仲尼行仁鲁三月而治是以万类取足得众尚于用宽百姓无匮求仁先于近譬臣闻临春于阁陈祸以盈步虚于城宋室将毁是以成汤宽仁不声是亲放勋恭让不茅茨为耻臣闻被衣寒体充食馁腹民日惟忧耕田南凿井西邻人日惟怿然则与以惠者欲其知乐以利者忘其力是以熙皥而王者之为驩虞而霸者之策既奏帝大怒下郑入狱中手诏曰日者勤熨谤讪朕躬朕姑活之厚烷敢効尤彼小竖子耳尔今西伯也诸欲为为之佑橏因帝之怒王也摭拾王罪四十章诬王反上使驸马诏太监堪往视还报反亡验信惑小人治宫馆名号疑乘舆则有之而方掉弄章句讥谤至尊上曰厚烷挢傲不称臣百凡自擅掇拾朕过无礼不道降庶人囚之王囚高墙十八年庄帝即位乃出复其爵王自少至老布衣蔬食而已自封至复王凡五十五年薨谥为恭而前盟津王亦稍白得复爵赐谥王世子载堉读书乐道有恭王风恭王之囚也世子不敢室筑一室王宫门外席藁以居如王囚之年数王薨世子曰郑宗之序盟津为长前王复爵与谥矣爵不宜我固避之山中其后竟立佑橏之曾孙载玺为王 
　　郑靖王四子 
　　简王 
　　新平王祁锐夭亡子除 
　　泾阳王祁铣信谗拨置世子逼人致死天顺三年召入朝戒谕铣薨子见溢嗣溢为世子荒淫亡度母妃张氏常制教之母薨溢杀一犬殓而埋祭之以比母及袭封宿娼丧次妃郭氏泣谏溢怒扑之宫门绝其饮食笞杀其从婢复强纳母妃女弟为妃兄所奏孝宗八年革爵除 
　　朝邑王祁镕亡子除 
　　郑简王十字 
　　世子见滋追封僖 
　　盟津王见濍王出府别居窃世子金册以去他日复入简王宫欲取宝简王索出其世子册以是怨简王遂不复朝凡朝廷庆贺表笺礼皆废他日舆而过泾阳王门见泾阳王不下妹广宁郡主及笄府中制卧床奁具碎而焚之又强娶良家子为宫婢多占军较至白余人简王不能制以奏闻纯帝二十年革爵令戴平巾习礼读书敬帝即位得归及没肃帝赐谥子佑橏多行不义恶恭王 
　　东垣王见贡王独家奴安童数欲杀其妃宪宗斩安童褫王为民久乃复王薨以子懿王进封追谥定懿王庶子厚烱仍木袭东垣爵烱薨子载墽立激薨子翊铠立 
　　河阳王见沩殇除 
　　信阳王见泿殇除 
　　宜章王见汌夭亡子除 
　　繁昌王见寝寝薨子佑木芳立木芳薨子厚火呆立 
　　庐江王见湳湳薨子佑■〈木昂〉立■〈木昂〉薨子厚光立长子载禋 
　　丹阳王见淕亡子除 
　　真丘王见渻亡子除 
　　郑僖王二子 
　　康王 
　　佑檍殇 
　　郑恭王三子 
　　世子载堉 
　　德庆王载堼薨子翊金而火立 
　　崇德王载升亡子除 
　　臣为郎时郑自王而下凡二十一宗 

　　△蕲王 

　　蕲王瞻垠不知其母故封静乐王传姚友直授王经有顾问必正对王虽幼知宾礼之王早卒谥庄献昭帝即位追谥献 【 姚友直益以字行浙江萧山人洪武甲戊进士授中书舍人累升司经局洗马宣庙为皇孙时奉命授书并授蕲献王升左春坊左庶子及滕王建国云南升云南左参政掌长史司事滕王薨因事至京宣庙嘉念旧劳擢太常寺卿】 

　　△越王 

　　越靖王瞻墉母昭皇后永乐三年用皇孙封衢州未之国薨妃吴氏殉谥贞惠亡子除 

　　△襄王 

　　襄宪王瞻墡母昭皇后永乐二十二年用皇孙封王读书通诗尤长春秋宣宗四年之国长沙正统初言长沙卑湿请迁亢爽地睿帝居之襄阳帝北狩其时诸王中王最长亲且贤朝议以国家有故非长王无以填之吁迎立王子既不果郕王摄王上书皇太后请立睿帝太子急发府库募勇敢士迎銮而令郕王加意监国之政而郕王隐之不以闻太后书至已立为皇帝矣郕王即位又上言陛下诞登宝位非从上皇册封若稍失臣节宜旦夕遣使视膳朔朢率羣臣问安以不失恭顺之意睿帝复辟于谦王文坐谋迎王子诛疑王与有谋而王实不知久之从宫中得王所为二书赐书遗王比于金縢召王朝既见甚欢使诣谒长献二陵归上章言伏覩皇太后制谕废郕王如汉昌邑王臣读汉书霍光因昭帝无后援立昌邑以承汉祀初无篡夺之非郕王承皇上寄托之重乃乘危篡位改易储君背恩乱伦非昌邑比臣阅其所葬杭氏寿陵高耸僭拟长献臣不胜愤悼伏望夷毁以明礼法上从之河南按察使王槩坐诬系狱王过河南河南父老遮王车讼槩王访槩为吏诚善及小见赐宴酒半王跪席举身为上言日从洛中来洛父老所以遮车讼槩状上立命召为大理卿 【 王槩庐陵人正统壬戍进士起家邢部郎历湖广河南参政河南按察使廵抚陕西入为大理寺卿刑部尚书槩所历多在法司棈习律比了决无宿案凡以要结至者测情恊律指摘过误疵谬不少假借以故诸法吏相率为明慎刑用不枉其所为断案缴驳法吏亦转相成抄写传以为式卒谥恭毅子文年十六举士以翰林出为广西参政】 王出有二都督犯驾内侍以闻上怒庭杖二都督王入谢曰臣出无驾二都督何从知之若罪二都督是臣为阱于二都督也上竟赦二都督杖王数欲返国上特赐护卫及旗手司鹰坊司食盐三千引官其二夫人之弟二乳母之夫皆为百户春秋上戊祭社稷山川赐陪祭官悬带牙牌又赐之襄王之宝雕玉篆曰以识密奏上曰昔周公有大勋劳成王宠以天子礼乐叔父岂下周公侄欲加叔父宫殿黄琉璃瓦王踧踖辞奈何以臣坏祖宗之典训且居第当传孙子用陶瓦世世相安也上曰善及行上送至午门外王逡逡若有所言上曰叔父何言王顿首曰今海内之民财殚力痛望陛下如望慈父母愿陛下省刑罚薄税敛以荅海内心上拱手谢玉还上及太后思王不已四年复召王王至上谕廷臣曰吾叔父襄王天下第一贤王也其以朕言牓于宗人之府三时返国御制岘山汉水二赋及襄阳四时歌以荣之王行上送至芦沟桥驾在王后王辞以臣先君大乱之道也上曰今日侄送叔非君送臣叔父何辞之与有王不得辞反其车以面上六年复迎王以老辞上岁致存问诸藩自谷王后皆禁不朝王独以小心清慎守法远嫌得来朝者再在位五十年薨子祁镛嗣在位十年薨谥曰定子见淑嗣在位二年薨谥曰简子佑材嗣王听其妃父井海左使多棰杀人孝宗中降敕切责海及王所亲信俱戍边在位十四年薨亡子谥曰怀弟佑楯以光化王进封在位四十三年薨亡子谥曰康始怀王好玄修复好鹰犬蓄善马日行八百里一日骑往南阳返而日未曛又嗜女宫中赏赐无节兼有郁攸之变先世蓄积为一空康王之嗣也尝命道士祷雨而应遂奉道好五雷法尝无故炼神忽见一长人高六十七丈许青面赤发黄巾金甲执铁鞭立庭前因悸终其身年八十五薨二王同月生也而皆好道教初简王梦两道人相采发繇端礼门直入王宫遂生二王而皆以好道康王薨无子其从侄厚土火页以阳山王进封阳山王者定王次子见淓之孙而佑楬之子也追封见淓为恭王佑楬为惠王王之嗣王也幼镇宁王佑檽摄之世宗南狩承天廉王长进王王焉王初为王国资缩甚乃折节为俭摄敝衣冠居外厩不厌稻粱遂能节禄米之羡以助于王家嘉靖三十年虏犯顺王进银二千助军三十六年三殿灾王进银三千柟木十世宗两赐奖劳卷衣一袭王事嫡母王太妃及潘太妃至孝潘太妃薨王殡之左偏王太妃曰汝母有尔繄社稷是赖其何有于正寝左之以我乎仍正寝王泣曰臣非敢有违臣不忍以非礼加臣母及葬跣而扶榇行五十里王爱襄人左右不使犯有司四方士大夫道襄者率先施礼与为韦布交人为之语曰夫人入楚也山不登太和王不朝于襄云何之徜徉王在立十五年薨谥曰庄子载尧嗣为今王 
　　襄宪王三子 
　　定王 
　　宁乡王祁鐄亡子除 
　　枣阳王祁钲薨子见沔立沔薨子佑楒嗣善文章精骑射力能制奔马博涉星历兵农医卜之书言休咎多中好持论经济之术嘉靖初上书世宗请伯孝宗考献皇帝世宗褒谕之更请除宗人禄使其以四民自为生贤者用射策应科寝不行康王为王病废不能事承奉邵亨挟权自恣拷死王舅王恶之剔其两目坐夺嘉靖爵四年也十八年上狩承天念王前疏复王王薨今王厚爥嗣长子载土毕 
　　襄定王三子 
　　简王 
　　阳山王见淓淓薨子佑楬嗣以庄王进封郡爵封 
　　镇宁王见瀷宽仁乐善王薨子佑檽嗣檽薨子厚熧嗣长子载土巷 
　　襄简王二子 
　　今王以安福王进封 
　　郧匡载■〈土鼎〉先封隆庆避穆宗年纪改今封 
　　永城王载圻亡子除 
　　臣为郎时襄自王而下凡三十有七宗 

　　△荆王 

　　荆宪王胆棡母张妃永乐二十二年用皇孙封宣德四年之国建昌正统十年改封蕲勤学好古祗慎肃恭延揽文学之士王三十年薨子靖王祁镐立王七年薨子见潚立初靖王生三子见潚荆王见溥都梁王见澋樊山王见潚与都梁同母母妃爱都梁常多予之金帛见潚素不平及王锢母妃敓其衣食竟死将葬出柩于窦叵都梁王入后园骑射击之以铁尺塞其口捶杀之钻火王肛谓王妃何曰都梁王与王骑射后园马惊践死因逼淫何妃于后宫王从弟怀顺王见潭之妻茆妃美求通焉怀顺王母马妃惧防之王怒髠马妃鞭之百余挛怀顺王囊土压其面王怒械系茆妃入宫胁奸之数集恶少年骑射微服涉汉略人美妻女其聚敛不可胜道恶镇国将军见滏见淲闭之空舍饿死之樊山王惧其及也密闻于孝宗孝宗使太监俊驸马都尉震御史珊征王王至上使诸王与文武大臣议罪议王文武大臣皆曰见潚罪恶深重不蔽于刑书上曰宁末减削爵降庶人锢西内赐何妃死夺茆妃之封弘治四年也居二年见潚从西内复摭奏樊山王过樊山王曰昔者大行皇帝遗诏至荆见潚拒不内见潚居荆多置弓弩筑土山简舟阅马广储占星铁聚械其子佑柄济恶谋不轨向未尽言耳乃敢诬奏我遂更上王前事上使覆视有之乃赐见潚自尽废佑柄而封都梁子佑橌为王是为和王王十年薨子端王厚烇立端王有贤声景泰中上书请朝上皇不许荆长史施鲁贤者也王厚遇之 【 施鲁仁和人学古守高耻为遇合为长史以正道匡王是非介然不阿王为疏请增秩鲁以方严简亢不为刘瑾所悦矫勒致仕瑾诛起用辞不赴鲁无一畦尺椽之藉东西侨赁不常非其义不受也】 王四十六年薨子载墭先王卒孙恭王翊巨立进封载墭为庄王恭王十六年薨子常泠先坐罪革为庶人弟敬王常言立王一年薨亡子弟常泴立为今王世子由樊 
　　荆宪王二子 
　　靖王 
　　都昌王祁鉴鉴薨子见潭立潭死于见潚子佑木乌立俞乌薨子厚熙立熙薨子载塎立载塎佯放狂纷至抉人眼长子翊铧先卒子常澐未封 
　　荆靖王三子 
　　庶人见潚都梁见溥为见潚所见潚废子佑橌进王郡爵除有宗室 
　　樊山王见澋澋薨子佑构立构薨子厚焌立焌薨今王载坅立玉读易穷理折节士大夫闲诸王通刺士大夫故不名王独名郡王女得封而请禄于朝王有四女不为请下嫁于士人隆庆中请自试不报长子翊金氐翊金氐与其诸弟翊厂秝金翊朔金皆工诗兄弟相唱和号花萼社 
　　荆和王三子 
　　端王 
　　富顺王厚焜幼孤未就傅稍长魏与其长者语乃潜心学问至忘寝食薨子载■〈土共〉立■〈土共〉薨子翊堤立为今王长子常湢 
　　永新王厚熿能诗薨子载壕立壕薨子翊键先卒孙常渭立为今王 
　　荆端王一子 
　　永定王载墭以子恭王追谥庄郡爵例除有宗室 
　　荆庄王二子 
　　恭王 
　　德安王翊金着薨 
　　荆恭王三子 
　　世子常泠隆庆三年以罪降庶人 
　　敬王以泰宁王进封郡爵例除 
　　今王 
　　今王四子 
　　世子由樊余子以王进封格于例不得郡王爵 
　　臣为郎时荆自王而下凡百四十有五宗 

　　△淮王 

　　淮靖王瞻墺母曰李妃初国韶英宗以韶瘴择饶徙居王朝长史李伯屿从左右请有他求与伯屿不可曰朝廷之上有赐无求赐则惠求则渎王病府中人请为一祈福伯屿曰何如贷丁钱以苏卫士之困王皆从之 【 李伯屿上海人为桐卢训导识姚夔于诸生闲子澄清并举进士恬狷有声清官南刑部丁艰服缺夔时为吏部尚书欲留之北部清辞曰人无以公为先大人故耶】 王薨凡二十三年王子祁铨立谥为康王凡五十五年世子见濂见卒弟清江王见淀子佑棨嗣立追谥世子安王清江王端王王游戏无度左右倚势横暴境内苦之左长史庄典以王不顺请自免诏止之会饶州推官汪文盛与王府不相悦有篢嵩者病风持刀撞入王门大呌王执诘之嵩谬言汪推官使我来杀王典以告镇廵官时镇守太监黎安以事至饶其随骑近端礼门被挞安以为辱怨王而先是王有名琴焉曰天风环佩其音殊绝宁王宸濠谋之不得又求王滨湖地王弗与坐是嗾安举奏王过典不能捄并及文盛被诬事王亦奏辩下抚按详讯安与宸濠谋不候报遽逮典及府中官较鞫之典词不逊宸濠复使人将至府棰击之死狱中他所连死甚众于是王奏安挟仇杀典以脱嵩及纵参随堂等吓取民财上遣司礼太监张钦都御史金献民锦衣指挥使薛玺往按王畏宸濠不敢奏钦等又为安讳护遂言王听信奸徒为恶请严戒之淮府军较坐戍边者二十余人刑部覆奏诏从之而典冤竟弗白正德十年也王薨谥为定王凡二十年亡子弟镇国将军佑楑立谥为庄王凡十三年子厚焘立谥为宪王凡二十五年子载坮立薨谥为恭王凡二十一年世子翊镜早卒弟建昌王载坚嗣立薨 
　　淮靖王三子 
　　鄱阳王祁镔亡子除 
　　康王 
　　永丰王祁■〈金戊〉■〈金戊〉薨子见净立见净文而好士得教授李勋知其贤请以为子师亡何薨子佑栶居王丧不敬动以书谏王庶几改之他日勋辞王归王曰嘻吾可一日无先生 【 勋吉水人】 栶薨子■〈火禾〉立■〈火禾〉薨子载址不及封址子翊金立长子常剽 
　　淮康王七子 
　　安王以世子卒亡子用侄定王追封 
　　端王先寺清江用子定王追封郡爵除 
　　南康王见湁湁薨子佑柌不及封子厚火火立长子载走崇 
　　德兴王见郡郡薨子佑槤立槤薨子厚或火立或火薨长子载堢孙翊錬 
　　见沶未封卒 
　　顺昌王见羣羣薨子佑枞立枞薨子厚熍立熍薨子载圭 
　　崇安王见洵洵薨子佑干立亡子除 
　　淮端王二子 
　　定王 
　　庄王以镇国将军进封 
　　淮庄王八子 
　　宪王 
　　高安王厚炅炅薨子载堾立堾薨今王翊铗立 
　　上饶王厚熻熻薨今王载塙立 
　　吉安王厚燔燔薨子载堁 
　　广信王厚火其木火其木薨长子载堡 
　　厚燮未封卒 
　　嘉兴王厚爖爖薨子以擅婚降奉国将军 
　　绍兴王厚爀长子载封长孙翊羊金 
　　淮宪王四子 
　　恭王 
　　今王以建昌王封 
　　金华王载塨翊铕 
　　华阳王载域亡子除 
　　淮恭王一子 
　　荣昌王翊镜亡子以弟建昌王王追谥昭 
　　臣为郎时淮自王而下凡一百有四宗 

　　△滕王 

　　滕怀王瞻垲母郭妃仁宗即位用皇子封国云南未行薨年十七除 

　　△梁王 

　　梁庄王瞻垍与滕怀王同母仁宗即位用皇子封国安陆仍郢邸姿度英伟好学不倦襄献王自长沙徙安陆道王国王相见甚欢辞去至泣下亡何薨凡王十八年亡子除 

　　△卫王 

　　卫恭王瞻埏与滕怀王同母仁宗即位用皇子封怀庆未之国正统三年薨亡子为人孝谨好学以贤闻王薨妃杨氏殉谥贞烈 

　　名山藏卷之三十九 

　　●名山藏卷之四十 

　　晋江何乔远　譔 

　　分藩记五 

　　◆分藩记五 

　　英八子　　宪十二子　　孝二子　　睿二子　　世八子　　穆四子 

　　○英八子 

　　英八子 【 宪宗而外凡□王】 

　　德王　　许王　　秀王　　崇王　　吉王　　忻王　　徽王 

　　△德王 

　　德庄王见潾初名见清母万宸妃景用皇侄封荣王英宗复辟改寺德国德州既国济南王六十一年薨子佑榕立是为懿王王十九年薨世子厚炖不及王厚炖子载墱立是为恭王追谥世子怀王恭王三十四年薨子翊錧立是为定珏十二年薨子常邦清立为今王 
　　德庄王三子 
　　泰安王佑樬庶长子也王薨子厚燌立燌薨子载土座立无子除有宗室 
　　懿王 
　　济宁王佑樳无子除 
　　德懿王五子 
　　东平王厚炖改封世子不及王以子恭王追谥怀历城王厚■〈火节〉亡子除 
　　厚燨未封卒 
　　临朐王厚燨薨子载堠立堠薨今王翊金牛立 
　　高唐王厚火尔亡子除 
　　德怀王三子 
　　恭王 
　　临清王载塐塐薨今王翊鋑立长子常沥 
　　宁海王载土予土予薨今王翊铎立 
　　德恭王四子 
　　定王 
　　堂邑王翊鐖 
　　利津王翊鑅鑅薨长子常滽不及封卒亡子除 
　　翊镏未封卒 
　　德定王五子 
　　今王 
　　安陵王常安清 
　　纪城王常树 
　　嘉祥王常泩 
　　清平王常汰岁 
　　臣为郎时德自王而下凡十有四宗 

　　△许王 

　　许悼王见淳景泰三年用皇侄封亡何殇王母王端静安和六宫敬仰天顺初册为惠妃 

　　△秀王 

　　秀怀王见树母高淑妃英宗居南宫时生以后元年封成化中之国汝宁国隘宦者请迁先师庙广之王曰迁庙广府其为避尊乎使小子之居近学宫所乐也王读书至戡黎之篇二长史争论左长史曰戡黎者武王也史记载纣使胶鬲观兵胶鬲问之曰西伯曷为而来西伯盖武王右长史曰文王也文王脱羑里之囚献洛西地纣赐之弓矢鈇■〈金戊〉得专征为西伯非文王而何二长史争至强王曰先皇帝简二先生为小子说书固谓能解颐举隅二先生即所见不嫌往复何至争颜色王十六年薨亡子除 

　　△崇王 

　　崇简王见泽国汝宁母仁寿皇后英宗居南宫时所生以后元年封宪宗十年之国孝宗八年仁寿皇太后春秋高念欲一见王上驰敕召之命内阁考襄王故事太学士徐溥等言襄王入朝在英宗复位之后虽曰笃亲亲之谊实以释其嫌疑宪宗皇帝圣孝纯笃所以奉养皇太后无所不至而临御二十余年崇府诸王未尝轻召良以母子之情一时之私朝廷之计天下之公也今国用繁重府库未充天灾流行民力殚尽山东河南一带霜雹交作春田告荒而数年之闲朝廷睦念宗亲恩礼加厚船只车辆倍于往时诸王辅导非人罔知约束需求夹带所过贻害加以益王之国又在此秋天下朝觐亦当今岁往来供亿政虑不堪若此端一开亲王无不歆动争乞来朝朝廷纵能止其入朝未免曲加恩赉费用不赀体要无补且太皇太后思念崇王奉命来朝虽少遂一时愿见之心然欲别则难免眷恋不舍之情既去必倍增忧思不忘之意他日上厪圣虑所未敢言伏望皇上益积孝诚婉容陈说如太皇太后圣情切至特遣内臣量赍赏赐远加慰问礼部尚书倪岳及府部科道官皆以为言上犹重违太皇太后既而科道官复言上再闻太皇太后乃得命王四十九年薨子佑樒嗣四年薨谥曰靖子厚耀嗣二十四年薨谥曰恭崇简靖恭三王并以贤名而恭王孝友为尤称子载境嗣十九年薨谥曰庄今王翊■〈金爵〉嗣世子常水聿 
　　崇简王三子 
　　靖王 
　　瑞安王佑桓桓薨子厚熛不及封孙载埴嗣亡子除 
　　有宗室 
　　庆元王佑椐椐薨子厚焞不及封孙载圿嗣亡子除 
　　有宗室 
　　崇靖王二子 
　　恭王 
　　怀安王厚熑王年八十余薨子载垌嗣长子翊锧长 
　　孙常阎 
　　崇恭王二子 
　　庄王 
　　归德王载壃亡子除有宗室 
　　崇庄王一子 
　　今王 
　　今王二子 
　　泰和王常疌改封世子绝除 
　　南阳王常水聿改封世子郡爵除 
　　臣为郎时崇自王而下凡二十有七宗 

　　△吉王 

　　吉简王见浚与德王同母英宗生王于南宫以后元元年封王吉国长沙时王二岁耳王慎守法度谨财用乐游岳麓书院访古人之迹梓先圣图及尚书诵而观之时披贾太傅新书陶然嘻喟然嘅浩然长歌也伴读吴华进逆耳书于王王受而纳焉 【 华镇江人】 七十一年薨世子佑枎不及王子厚焨立是为定王追封世子为悼王定王十一年薨子载均立是为端王王二十二年薨子翊镇立是为庄王王八年薨亡子庶兄翊銮以龙阳王进封为今王 
　　吉简王一子 
　　悼王庶子也封常山仁且孝简王无适改封为世子不及王以子定王追谥悼 
　　吉悼王一子 
　　定王 
　　吉定王一子 
　　端王庶子也其初封光化 
　　吉端王四子 
　　今王庶子也其初封龙阳以弟庄王亡后进王 
　　长沙王翊鋋长子常田廾 
　　榖成王翊铉长子常灆 
　　庄王以嫡子王 
　　今王三子 
　　世子常淳余子以今王进封故如其故秩为镇国将军 
　　臣为郎时吉自王而下凡十宗 

　　△忻王 

　　忻穆王见治与德王同母宪宗二年用皇弟封未之国薨王天性孝友无所玩戏 

　　△徽王 

　　徽庄王见沛国钧今禹州也以避上名故改王韦德妃出宪宗二年用皇弟封王之国使承奉司自置吏河南左布政使徐恪以非祖制革其吏王奏恪慢侮宪宗谕王书曰恪是也固无罪 【 恪字公肃常熟人成化丙戍进士授工科给事中历右副都御史廵抚河南权幸不便恪所为谋去之调廵抚湖广临行民拥留号哭汴城为之罢市在湖广亲藩左右不得行私复谮毁之宪宗欲保全恪特命迁南工部侍郎恪自言臣以传奉得官不敢居职上勉留之六载考绩进阶正议大夫资治尹恪廵抚两省凡遇灾异或事关害民即条陈时弊动数千言莫不曲尽刚正谨慎苟利国与民必行其志】 王在位四十年薨子简王佑台嗣在位十八年薨子恭王厚爝嗣在位二十五年薨子载埨嗣载埨在位五年有罪削爵降庶人自杀子七人俱废初恭王虐而以好道自媚于肃帝帝南廵道禹王迓郊甚恭说之召语移日奏对称旨归大赉王益岁禄三百封为太清辅玄宣化忠道真人赐金印王以此怙恩无忌抚按官发其事者辄被重谴故用得寿终及庶人王犹绾真人印如故庶人彗巧出恭王上淫虐过之益伺上意所以悦帝万方故于微最亲王置传闻上起居王府中具百工精巧殊异王又善以其慧调度之其器物甲天下上宫中有须王□先时献王访得一羽衣年八十余手甲长数寸善导引征入宫中厚遇之谓之梁甲进之肃帝帝贵梁甲至与陶仲文并甲为人廉谨有所赐予皆辞谢帝亦以此重之王尝使人于朝见甲骤贵幸求甲谢而甲故以辞谢赐予贫如故不能应使人使人归恶甲于王而甲不知也王故炼女癸服之上亦须此梁甲言上一日上问甲取王所炼女癸方甲驰求王王不与以谓陶仲文王与之甲惧而王方谓帝亲徽大肆于其国盛兴土木花石建大小殿廊百余所欲植柱处亡论士民第舍即发屋立城外塜妨行宫者掘之至七十余家筑飞观数十丈自北城女墙上连后苑为械激水入观输苑沼复造二楼亦数十丈皆绣窓雕户一衣以秦之革金一衣以蜀之文锦自栋及础不得其梯其巧如此自择民闲美子女征歌恣饮无旦夕乃又与府中人懋德微服出行私选女南京得四女归至王庄驿驿吏察王非凡人微见王衣疑之拘之驿王隤垣出库官王章直谏王王毙之前后所杀亡辜二千余王庭锺鼓自鸣时时见羣羊出没王犹虐不悛他日上居宫中梁甲侍上从容问曰徽王无恙梁甲对曰臣藩王自南京归乃微有霜露之疾陛下念臣主臣幸甚上默然繇此疑三而会民耿安女小迎冬者王夺入宫中以过篣死之毁其尸安上变言王窃出窥南京形胜五日一探上起居幸瑕隙为不轨都御史恩御史昭即亦奏王过失上怒降王庶人幽高墙籍王宫王惧今妃与其所素幸姬皆丽妆自经而旋亦自经死国除嘉靖二十五年也始王梦一老人童颜而长曰吾得请于朝将佐王觉而得梁甲如梦中悦之以献而竟坐甲败王败天子谓甲廉谨放归山初恭王王虽虐然好士无与比时具饔府中食士而较之岁大比亲劝驾踰等于有司故犹得以保其国而王竟坐荒纵无忌亡鲁论谓卫灵以用贤不丧虞书戒甘酒嗜音峻宇雕墙此之谓也 
　　徽庄王六子 
　　简以兴化王进封 
　　太和王佑檖檖薨子厚炬立炬薨今王载□立 
　　遂昌不佑惯樌樌薨子厚熂不封孙载垿嗣亡子除 
　　景宁王佑椀椀薨子厚焮嗣焮薨子载墋嗣隆庆三年与都御史党以平争讼有司奏治之父子闭门投井死除 
　　建德王佑槿槿薨子厚■〈火定〉嗣■〈火定〉薨子载塨嗣长子翊鈜 
　　阳城王佑木栾木栾薨子厚火贤嗣火贤薨子载土常坐淫妓服舍凶殴人废庶人 
　　徽简王五子 
　　恭王庶子也自安邑王进封 
　　嘉定王厚爀爀薨子载土端嗣土端薨子翊分金嗣亡子除 
　　新昌王厚燇燇薨今王载墇嗣子翊铭以滥妾子降封镇国将军 
　　庆灵王厚灿灿薨子载壂嗣薨子翊錔 
　　厚焆封隆平殇除 
　　徽恭王十一子 
　　庶子载埻封伍城或蔑以内行恭王赐之死不得白再拜而缢亡子除 
　　庶人载埨以辅城王进王罪除 
　　太康王载垙 
　　阳夏王载非土诸子滥妾子降封 
　　德平王载塛 
　　荣阳王载阶阶薨今王翊铬嗣 
　　怀庆王载塣子翊金采以擅婚子降封镇国将军 
　　咸平王载塔长子翊金羽夹先王薨 
　　延津王载埙子翊铮 
　　孟津王载土坐 
　　上蔡王载土夜长子翊钡 
　　徽庶人七子 
　　翊锜封安阳 
　　翊钫封万善及余子皆以父累废为庶人 
　　臣为郎时徽自郡王而下凡一百有三宗 

　　○宪十二子 

　　宪十二子 【 太子孝睿而外凡九王】 

　　岐王　　益王　　衡王　　雍王　　寿王　　汝王　　泾王　　荣王　　申王 

　　△岐王 

　　岐王佑棆母邵皇后成化二十三年封弘治八年之国国德安十四年薨还葬京师谥曰惠亡子国除 

　　△益王 

　　益端王佑槟张德妃生国建昌本荆邸也荆王时常有大虵自梁蜿地朝退若有人据王座荆王疑焉故改蕲王成化二十三年封弘治八年之国性俭约巾服盥至再日一素食无兼膳好书史工楷篆享国五十二年爱民重士无所侵扰奸人班明诬昌国王通王有逆谋竟得白薨庄王厚烨嗣庄王孝友忠敬博敏好学虽宦寺女御亦诲之诗书在位十八年薨亡子弟恭王厚炫以崇仁王进封自奉俭辞禄二千石闻宗人产子至四五者辄叹曰不费国禄哉夫夫也不事诗书而多近妇人在位二十五年薨子载增不及王今王翊鈏嗣初恭王以啬久于国而今王好交当世士大夫接引如恐不及燕馈不足给常假于外今天下称贤藩二蜀及益而益恭王为尤 
　　益端王四子 
　　庄王 
　　恭王自崇仁王进封 
　　金溪王厚煌煌薨子载■〈土学〉立■〈土学〉薨子翊铄立铄薨子常湁立为今王王□王厚火巽亡子徐 
　　益恭王五子 
　　世子载增进谥昭王 
　　安东王载土吃好受经长子翊镞 
　　舒城王载土充土充薨子翊锒立锒薨子常邯立为今王 
　　阜平王载土集土集薨子翊铤立为今王长子常洌 
　　铜陵王载壤壤薨子翊鈓立鈓薨子常派立为今王 
　　益昭王四子 
　　今王 
　　辅国将军翊金共冠带庶人翊鉴辅国将军翊锺三宗者其母庶不王也翊锺以学名于藩 
　　今王十一子 
　　世子常迁有文名 
　　黎丘王常溱 
　　浦阳王常浆善画 
　　淳河王常汭汭薨有遗腹子 
　　华山王常汛风雅有父风 
　　筠溪王常涞好学 
　　罗川王常湑湑薨有遗腹子 
　　安仁王常漈 
　　德化王常泠水 
　　十子未名 
　　十一子未名 
　　臣为郎时益自王而下凡八十有八宗 

　　△衡王 

　　衡王佑楎国青州母张德妃成化二十三年封弘治十三年之国在位五十二年薨谥曰恭子厚燆以江华王嗣在位三十二年薨谥曰庄嘉靖中辞禄五千以赡宗士之缺有贤声子载土圭以东昌王嗣在位四年薨谥曰康亡子弟载封以武定王进封在位五年薨谥曰安子翊镬嗣在位四年薨谥曰定今王常庶嗣 
　　衡恭王七子 
　　庄王 
　　玉田王厚烃烃薨子载塘嗣长子翊金疌 
　　新乐王厚熑熑薨子载玺嗣王嗜古好修文章尝为皇明圣政颂十五篇赞美高皇帝 
　　高唐王厚煐好文章王薨长子载墀不及封今王翊镶嗣 
　　高东王厚炳炳薨子载垕嗣垕薨今王翊金门真 
　　邵陵王厚煃长子载增长孙翊金灰 
　　汉阳王厚示火示火薨长子载尘不及封亡子除衡庄王七子 
　　康王以东昌王进封 
　　安王以武定王进封郡爵除 
　　平度王载垹垹薨今王翊金敖 
　　宁阳王载垿 
　　昌乐王载堭亡子除 
　　寿张王载■〈土鼎〉亡子除 
　　商河王载塨长子翊鍑 
　　衡安王三子 
　　今王 
　　镇国将军翊金列翊鋎以安王进封故不得郡王 
　　今王六子 
　　世子常庶余子皆以进封故封辅国将军 
　　臣为郎时衡自王而下凡五十有八宗 

　　△雍王 

　　雍靖王佑木云母邵皇后成化二十三年用皇子封国四川保宁弘治十二年之国衡州府中屡见怪方请徙正德二年薨年二十亡子除还葬于西山 

　　△寿王 

　　寿定王佑榰母姚安纪嘉禾人宪庙选妃江南嘉禾以姚氏女女发素种种不盈尺过吴江县之平望里一夕发委地长可八尺入宫拜安妃里人因名其里曰八尺为之谣曰平望八尺爷娘不识言妃之容发虽父母亦不知其故也而世俗以为其地人民悍恶解为不识爷娘谬矣王弘治四年用皇弟封国保宁岐王之世绝正德元年即徙王德安居其邸王府中较尉横撄市民王不知也知府李重裁抑较尉较尉言王捕重安陆民刘鹏闻之急诣重画计重曰尔何人吾不识也鹏曰使君廉且仁民在宇下何论识不识王竟上书□重朝廷遣刑部大理□□重鹏佐重对□凡从重七十日重得调去然王王久□以□□闻凡五十五年薨亡子除 【 重应天人正德辛未进士历按察副使德安人称郡守者必首重】 

　　△汝王 

　　汝安王佑楟母张德妃弘治四年用皇弟封国卫辉世宗十八年车驾南廵王途迓甚恭上嘉之加禄岁五百石赐金币王五十一年薨亡子除 

　　△泾王 

　　泾简王佑橓母杨恭妃弘治四年用皇弟封国沂州王四十七年薨子厚烇嗣未几卒亡子除 

　　△荣王 

　　荣庄王佑枢国常德母潘端妃弘治四年封正德初尚留京邸刘瑾与吏部尚书张彩谋逐王王就国王状貌类高帝常跽府太守于门王畜牛羊以王府表其淫民禾椗王四十九年薨世子厚火动先王卒谥怀穆孙载墐立为今王进世子为怀王 
　　荣庄王六子 
　　怀穆世子 
　　福宁王厚熹亡子除 
　　惠安王厚煦煦薨子载塾立塾薨今王翊镳立 
　　永春王厚烮烮薨子载土白蚤卒亡子除 
　　富城王厚火火薨今王载壔立长子翊金蝱 
　　贵溪王厚曾火子载堺蚤卒亡子除 
　　今王一子 
　　世子翊鉁 
　　荣世子一子 
　　世孙常滚 
　　臣为郎时荣自王而下凡三十有四宗 

　　△申王 

　　申懿王佑楷与泾王同母弘治四年用皇弟封叙州未之国薨凡封十二年亡子除 

　　○孝二子 

　　孝二子 【 武宗而外一王】 

　　蔚王 

　　△蔚王 

　　蔚悼王厚炜母张皇后三岁薨追谥 

　　○睿二子 

　　睿二子 【 世宗而外一王】 

　　岳王 

　　△岳王 

　　岳怀王献皇后生而殇嘉靖四年追封三十九年赐名厚巳火 

　　○世八子 

　　世八子 【 两太子穆宗而外五王】 

　　景王　　颍王　　戚　　蓟王　　均王 

　　△景王 

　　景恭王载圳肃皇帝次子也卢妃出妃素不为上所喜上常笞责之十八年册庄敬太子而封穆宗裕王王景王其后庄敬太子薨羣臣请立裕王为太子上以尝两立太子皆不利裕王与景王并居邸又晚节好方士方士又以二龙不相见之说进于是裕景二王不得见上有年羣臣口口日夜望立裕王为太子也裕王既与景王并居邸形迹相拟景王年虽少不与事其左右之人妄有窥觊尝直至裕王寝次然上春秋高终恶羣臣言二王者即如杨继盛言及面问二王诛死矣上之三十八年尝下建帝立储旨其明年则忘之故春坊中允郭希颜失职家居怨大学士严嵩不用己发愤上疏曰臣退伏畎生未报恩死何瞑目今天下谈士皆称南倭北虏为中国忧臣切以陛下欲安天下有缓有急盖孔子曰不在颛臣往岁恭读圣谕欲建帝立储者道路相传以立储贺臣度立储未也莫若先安储臣愿陈忠之日久矣以为说从则两存俱利臣之大荣也说不从则出位死罪臣之大惧也闲乃岁星变地震大殿继灾者天垂仁爱之象谬意在廷或有出死力为皇上计者乃卒无一二臣念避死欲终不言每思主恩感泣忽然忘生臣不敢言立储请言安储何谓安储诚以君相相信则储安兄弟相保则储安父子相体则储安相信有道释疑是也相保有道分封是也相体有道总揽是也臣观自古蒙无故之议者仁君不及全其臣履危疑之地者慈父不能庇其子今皇上至爱莫如二王至重莫如元辅其初伺嫌何疑也自言者倡为面问二王严嵩之说臣恐辅臣疑而不自安则何暇善后然尚可诿也繇差远也二王疑而不自安则谁与承祧此可大虑也繇最近也皇上何不降德音谕元辅以益加忠谨谕二王以毋忘恭敬使王母疑于上而亦无疑于嵩王心无所惶惑而师保是依大臣无所忌避而匡赞益力则释疑而君相相信则储可得而安也谓之至和臣闻神龙离渊人易狎之美玉出椟人或伺之二王亲皇帝子也贵则国本之寄同处京府则崇高所共欲防不预设则谗隙所繇萌是故幼而昵就以笃恩也长而出封以强本也宫府不宜久虚山川若已预待臣愿大臣画计圣明早断及时敕景王殿下之国周其翼卫宠以殊数则分封而兄弟相保储可得而安也谓之至福臣惟父子之爱天性也恒情体子未有不遗之安逸而身任其艰大者今时何时四郊多垒一日万几诚非皇上艰大自身太平未易反掌分封之典既定留京之意己明天序所属尧舜不能以揖让圣爱无私伊周不得而假手臣愿使裕王殿下亲近儒贤涵养冲质讨论往古切劘仁孝即皇上从容而议建立无所不可殒总揽而父子相体储可得而安也谓之至治内外守府彼此无猜宫中问省之笺不时而进麾下富贵之想奚自而生大之传世享国次之全终股肱此安储上计今日先急也臣每叹古者忠臣不退耕而忘君烈士不避戮以直谏先国者不计其私爱君者必及其后惟圣明仰慰祖宗九天之望深思圣母一脉之托察臣愚始终之无他赦草莽言计自臣始则士岂有不向风刎首争効阙下者哉疏入相嵩等拟下礼部看详上不悦曰下礼部何为者诚用其言即告行郊庙矣嵩等伏言希颜疏意可疑当令礼部会三法司同议上谕嵩曰汝见彼疏岂不闷怒疑字一端却未见彼怀逆之意夫立子为储帝谁可建者遂手谕曰奸邪必无赦理今不忠之臣不义之民皆恶不速行新政以君相久位矣部司虽皆大臣又谓谀也可问之耳目官乃摘疏中建帝二字命礼科会同科道宫集议以闻给事中蓝璧等奏希颜怨望倾险大逆大道法司拟坐妖言惑众律诏所在廵按官实时斩首传示天下初希颜倡立四亲庙议为公论匠排既罢犹争上辄优容之至是自拟危言动主幸大功诏下方为子娶妇绯衣延客御史即家缚之妻子不及诀论者谓自古以死博功名未有如希颜者也希颜既诛其冬令景王之国旨夜半从中出都下市井踊跃相贺归美圣断则上亦未始不今希颜之言也其明年王之国安陆居四年薨上下旨相阶曰此子素谋夺嫡今死矣初王之国多请庄田户部以天子爱子悉覆给荆州有沙市者商贾之凑故不在王请中王府较入言王收之使者责市租相望荆州知府徐学谟执不与议岁输金王府中王怒责益急市民皆逃窜王驰奏学谟而相阶持之竟下之抚按官学谟执如初坐调归 【 学谟字叔明嘉定人嘉靖庚戌进士起家兵部主事礼部尚绾其争沙市以益荆民荆人改沙市曰徐市为人疆毅有执绝嗜寡交与之谈理征事响应捷出文学法士一见语合荐达恐后不使之知其所贱简恒峻绝之平生耻言封殖而不疑人欺巳臧获有过常贳不问其末也刁黠民有所凭怙閧而阙其门既卒铨司犹以浮言诋訾而夺之荫】 有刘家塥者汉阳之聚王又欲薪之汉阳推官吴宗周白主持之王长史高岱素直节以宗周启入白王亦罢其它楚中田土湖陂可数万顷王皆侵入委赋于民故事王薨妃当奏计至是计乃出岱上问阶无误乎阶对景府乏老成人奏所以误误恐复大宜遣一信臣往护王柩给足王宫眷上是之令阶草敕陛念府中所侵土田湖陂即稍缓诸藩且请矣并敕籍所司于是由土湖陂复为楚人业王无子眷属仍居京师其年谥王曰恭而郭希颜穆宗初赐恤录 

　　△颍王 

　　颍伤王载肉土殇 

　　△戚王 

　　戚怀王载又斗土殇 

　　△蓟王 

　　蓟哀王载土匮殇 

　　△均王 

　　均思王载凰 

　　○穆四子 

　　穆四子 【 太子今上而外二王】 

　　靖王　　潞王 

　　△靖王 

　　靖悼王翊□殇 

　　△潞王 

　　潞王翊镠国卫辉与今上同母隆庆五年封万历十七年之国 

　　△靖江王懿文太子子附 

　　靖江王守谦少名铁柱又名炜高皇帝昆孙也是为南昌王文正之子文正早孤貌类高帝高帝爱之从渡江克太平破陈也先取建康擢枢密院其为人涉猎传记而深狡强厉一日高帝问文正汝欲何官文正跪对爵赏急私亲无以服众叔父成大业儿忧不富贵邪高帝益爱之辛丑年以为大都督节制中外军事其秋上征汉明年徐达定南昌上谓新得南昌重藩也非骨肉重臣莫与治使为统元师与邓愈赵德胜镇之选儒士郭子章刘仲服为参谋癸卯年汉急围南昌援兵久不至文正与德胜设方应敌婴城待高帝兵高帝竟灭汉鄱阳湖然其守南昌数慢高帝令断无罪讼者舌市张思诚浙西盐逼犯民闲处女不用者投井中按察李饮以奏高帝怒诘责之文正惧谋降于士诚高帝大帝亲往南昌视之马后使人谓曰帝怒都督甚至可束手自诣帝至文正仓卒出迎帝泣曰儿何唉诛子章仲服等断其部下头目五十余人脚肋遂载与俱归羣臣请诛之马后力捄帝曰后言是也吾有兄三人廑此子安置之桐城召王语之曰而父违我训教我当治而无恐长封而文正卒帝以洪武三年封王靖江禄视郡王之制官属视亲王之等九年之国上表谢帝览之为之泪下沾襟敕其文武从臣曰从孙幼而远镇西南善导之为之着召鉴录王之国未久坐淫虐废为庶人使田凤阳苦之王曰不愿为王得努力田丘老死桑林足矣高帝叹曰无福无福阅七年复居之云南贪暴如故召还安置凤阳复不悛帝召之京师挞而锢之二十五年卒命其子赞仪为世子留京师赞仪恭慎好学能书三十年春使省视晋燕周楚齐蜀湘代肃辽庆谷秦诸王叔父浮湘入蜀出殽函抵汴上太原涉于大同宣府北平东北入大宁辽东折于山东择又武忠孝之士从亦以观天下之形永乐初之国成祖使萧用道为其府长史用道佐王以善而王亦敬礼之他日问用道曰古今人何多好名也用道曰名之与实犹形影也岂在好哉王当好实东平河闲非有其实能令名乎 【 用道泰和人萧晅之父】 王薨谥悼僖子佐敬嗣正统初佐敬与其奉国将军佐敏相讦奏以黄金六条馈杨荣被诘责谪其使人戍边薨谥崇简长子相承先王卒子规裕嗣进封长子为悼顺王规裕王薨谥昭和子约麒嗣王以孝谨闻病痫屡着道士衣冠迄出市薨谥端懿子经扶嗣王平居学问尝为敬义之箴薨谥安肃子邦薴嗣薨谥恭惠子任昌嗣薨谥康僖子履焘嗣薨谥温裕亡子康僖王弟任晟以辅国将军进封为今王王立庙王始祖南昌王永乐中给银印宣德中改银印黄金涂 
　　臣为郎时靖江自王而下凡三千三百二十二宗 

　　懿文太子四子 

　　虞王　　吴王　　衡王　　徐王 

　　虞怀王雄英懿文太子长子母开平王女以洪武十丑年薨年十四追封虞谥怀 
　　吴王允熥建文帝同母建文初用皇弟封杭州未之国成祖即位降封广泽王居漳其年召还以不能匡建文帝削爵为庶人与其婘属锢凤阳竟卒英宗复位出其婘属廑庶母姊女孕五六人有年八十余者 
　　衡王允熞建文初用弟封未之国成祖即位降封怀恩王居建昌其年削爵为庶人 
　　徐王允■〈火熙〉母吕木妃与吴王同封八岁耳成祖入南都降封专惠王随母于懿文太子陵园居二年诏曰朕闻帝王之道立爱惟亲为子不祗不及于父朕长兄懿文皇太子降年弗永厥子嗣立崇信奻回颠覆旧章戕害骨肉举兵相向朕惟祖宗积德之勤父皇母后创业之艰不得巳遵奉祖训将除君侧以几周公之义少主自绝于天阖宫赴火朕既即位长兄诸子允熥允熞允■〈火熙〉金锡王封不意弗省自生疑怼朕念至亲免为庶人用保全之未有承祀朕痛切心其第四子允■〈火熙〉生十四年矣改封瓯宁王世奉太子祀展予同气庶尽亲亲又二年邸中火王暴薨年十六谥端简为人聪惠而端谨 

　　△贤宗附 

　　当濆　　观沤　　成具　　成■〈金微〉 
　　睦■〈木挈〉　　多煌　　拱枘拱摇 

　　当濆 

　　辅国将军当濆鲁巨野王诸孙也慷慨有志节嘉靖中上书请停郡主县君恤典以苏民困已奏辞巳身及其子一岁禄佐县官疏通运河赐敕奖谕巳请以父子禄佐赈封内饥民劝上法祖宗重国本裁不急息土木词甚剀切上嘉其意敕褒之禄不许辞 

　　观熰 

　　镇国中尉观熰字中立鲁巨墅王诸孙父奉国将军湕根博学多文坐客常满嘉靖中以贤孝旌观熰被服儒素雅好著述执母丧哀毁甚至尝献太平图绘卷世宗嘉奖之南州有处士万甲者穷而依观熰馆榖周恤三十年如一日弟观韦美亦以诗画著名请辞禄庐墓不允同时有巨墅中尉颐土豕安丘将军颐隹庸皆倜傥有逸才声诗清拔而乐陵王子颐■〈土戋〉亦善诗 

　　成■〈金具〉 

　　辅国将军成■〈金具〉弟成鐎代隰川王诸孙也父仕土则坐罪幽凤阳嘉靖初病死成■〈金具〉微服走视自劾越禁乞父骸归葬即不得请愿留墓侧诏许■〈金具〉祭父葬所即归云中卒叛成鐎言叛卒之变幸获销平贪酷官吏实其衅端臣妄有虑天下之变阻于民心异日不独一云中而巳究消弭之术莫若先清仕途严诛贪酷语甚切直上诏诸司府综核考察岁终藩臬入贺条奏所属贤否送部抚按躬咨访勿假手雷同皆自成鐎发之世谓■〈金具〉孝鐎忠为两懿焉 

　　成■〈金微〉 

　　镇国将军成■〈金微〉代灵丘王子也事父母以孝闻亲没庐墓侧土垒塜号泣不绝世宗朝赐敕奖谕金帛诏礼官曰宗室中有如成■〈金微〉者乎其令抚按官奏闻 

　　睦■〈木挈〉 

　　镇国中尉睦■〈木挈〉字灌甫周镇平王诸孙也父奉国将军安河以孝行闻睦■〈木挈〉姙十四月生少端颍朗诣李梦阳一见大奇之年十五封则与晋江王慎中鄞陈束结社讲艺刿心古作顾谓不足进于道乃覃精经书当是时河洛闲宿儒卫君聘名易和太芳名书周伯昌名诗周涿之名春秋许守谦名礼睦■〈木挈〉先后从之游尤邃易春秋易初主王弼后复取郑玄谓郑学莫备于唐李鼎祚刻其集解以传而自为春秋传明笔削之旨是时海内藏书家称江都葛氏章丘李氏睦■〈木挈〉尽购得之起万卷楼讽诵其中一切诸王孙世禄之习泊如也士大夫宦中州者扣以经济凿凿中窾缙绅过大梁莫不倾葢造门或竿牍相通千里定执家故饶赀僮奴数百人皆逐羸车屑夹执盖自给客檐簦至者悉馆榖之初高陵吕柟仲木与睦■〈木挈〉讲易东陂之上惊曰子辅嗣流也新郑高扒为相问易大义云何睦■〈木挈〉曰大易之旨以退为宗万于于诏建宗学府中推举为宗正弦诵之声彻于朱门年七十余卒门下士五百余人颂德两台请輚闻于朝赐祭葬若谥诏加祭葬焉与睦■〈木挈〉同时有将军安侃者一岁丧母事父至孝父病革梦神教之刲臂为汤父食病已后年垂七十追母不逮庐墓三年诏旌表其门晚益精名理延纳词人人称侃为小山 

　　多煌 

　　弋阳奉国将军多煌父拱桧豪爽喜客善诗多煌恂谨孝友与弟多炡多火景多照皆文雅著名远迩知交子弟羣从莫不艺文子谋壮谋走示谋走岂谋重并娴词藻善承父志而多炡更潜游吴楚闲所至倾坐其家以精铁阈宾客延沓铁为之豁临绝命其子以白帻鹤氅敛祔门人子弟私谥曰清敏多炡子谋辉与族人多火谋土韦谋墡谋墷并放志文酒闲娱乐终世 

　　拱纳拱榣 

　　奉国将军拱纳拱榣并瑞昌王后也曰父宸渠坐宸濠逮系中都拱枘请以身代兄弟二人好学儒雅而拱榣尤辩博有智数数上书言事世宗朝并承褒奖拱枘子多炘拱榣子多■〈火贵〉并博雅有文而多炘以孝称瑞昌王府又有多煃者与多■〈火贵〉并有时名 

　　辅国将军宇浃新野王诸孙也五岁丧明从师氏画掌识文字耳授书日记千言久之博通羣籍明习其后又精太乙六壬遁数方技诸公争造其门嘉靖中陈便宜数十事著名献录辩疑碑各一卷唐成王以摩天王目之子宇松力举千斤好剑嗜书慕古节侠廉义之风松子硕爋字孔炎封镇国中尉博雅慷慨益弘家学与其子器封并以文词名号南阳父子万历中吏科给事中张应登疏诸藩文行可宗正者周则安侃勤炅勤火匕赵则载土韦载堆载土充让则载土韦载幸楚则英熿南昌则多■〈火贵〉多炡多煃多炘于唐则孔炎父子天子之子封亲王国一字谥一字俗曰一字王亲王支子封郡王国二字谥二字俗曰二字王郡国支子曰镇国将军从一品镇国将军子曰辅国将军从二品辅国将军子曰奉国将军从三品奉国将军子曰镇国中尉从四品镇国中尉子曰辅国中尉从五品辅国中尉子曰奉国中尉从六品镇国将军子虽嫡不得世为镇国矣中尉而下虽支庶皆得以中尉称其名也高皇帝预定二十字子生以闻付宗人府世取一字为上名下名翰林院拟字请下宗人府编诸玉牒字不尽出于字书取五行为序意制之而意音之亲郡王之妻皆曰妃亲王嫡子封世子妻曰世子妃世子嫡子封世孙妻曰世孙夫人世孙嫡孙封世曾孙妻曰世曾孙夫人郡王嫡子封长子妻曰长子夫人长小嫡子封长孙妻曰长孙夫人镇国将军妻曰夫人辅国将军妻曰淑人奉国将军妻曰恭人镇国中尉妻曰宜人辅国中尉妻曰安人奉国中尉妻亦曰安人亡别嫡庶子凡宗禄亲王岁万石或不能一万本色折钞兼支不等郡王千石本三之折七之镇国将军千石辅国将军八百石奉国将军六百石镇国中尉四百石辅国中尉二百石奉国中尉二百石本四之折六之亲王之女曰郡主郡主之下曰县主县主之下曰郡君郡君之下曰县君县君之下曰乡君尚之者皆曰仪宾尚郡主从二品尚县主从三品尚郡君从四品尚县君从五品尚乡君从六品郡主岁禄四百石县主三百石郡君二百石县右百二十石乡君百石本二之折八之仪宾岁禄视其主若君世子世孙以其将继爵中尉既尽其女曰宗女其壻曰宗壻滋多矣皆不禄亲郡王初封曰封子孙正继曰袭弟侄以他爵续封曰进以子孙袭王得封谥曰追追封者之子孙例不得受封如正袭谥用阴文亲郡王无子绝封曰绝除以罪革曰罪犯犯逆曰逆除以例革曰例除亲郡王世子死曰薨长子以下曰卒庶人曰故以罪赐死曰诛高皇帝之初封诸王也置相傅以下官属亚京师护卫精兵万六千人牧马数千匹冕服九旒九章车旗服饰下天子一等天子贵重臣至太师丞相公侯拜伏谒其尊也如此郎曰凡郡王之谥皆以备荣哀不关其德善予是以削不载 

　　名山藏卷之四十 

　　●名山藏卷之四十一 

　　臣何乔远恭辑 

　　勋封记一 

　　◆勋封记一 

　　余次勋封衋然伤焉其起草莱与高帝定天下者公十二人侯五十七人伯六人是皆铁券宝纶天盟庙授食租衣税不与民社事葢所以预宥而前全之者也乃蓝胡之狱诛锄万数一时功臣十去六七窃怪诸臣皆刃力捐躯入水出火为高皇帝涤荡腥膻洗濯日月天下既定固当使之能者有劝善人不惧及考诸臣所以行事皆失其理夫风云之际雷霆易轰雪霜之余李梅不实大禹尚宜谦抑周公以之退逊是皆田闲武夫附翼攀鳞安知守满居成之道况夫高皇帝睿圣神武刑赏号令无所疑错罚焉加必而临之者哉斯知魏文所以疑心汉高因之伪游是以徐达醉惊而趋寝汤和稽首以还乡鞠躬隐智存乎其人逮夫永乐之闲内难削平以七战论功既而北驱残虏南缚交酋西靖羗番东捕倭韩降胡厮养往往登封而景隆以国墐户江阴以被劾人券长兴以傲上夺田越巂安陆之流载复载仆终夷氓隶前封所存仅魏西平武定三家而已开国靖难至分新旧之官而高帝之旧勋诎矣夫以常李邓汤之功而裔末流于荒徼眷属幽于都阙圭组委于泥涂工师作室虽贺主人上宾饫庖犹赉行炙继体英君守文令主能不恻然动心者耶是以弘治五年孝宗皇帝求得常遇春玄孙复李文忠玄孙璇邓愈五世孙炳汤和六世孙绍宗令为世袭指挥使铨注卫分近其祖茔以便奉祀嘉靖十年世宗皇帝以邢部主事李瑜言进享刘基太庙伯其子孙仍命求四臣后许之传袭以不废高皇帝报功之意武王兴灭天下皆归成季有后善人竞劝圣君之举也其它封爵时功时不功或有奸党因以贪天儳夫驾而从马至于椒棭之亲貂珰之族甚以羽士黄冠得班上公而先亚相斯带砺之滥觞旷荡之横流佹得佹失固其理矣故观其所以绝所以续或予而竟绝或夺而竟续虽本人事亦有天道焉 
　　洪武三年大封功臣公六人韩国公李善长魏国公徐达郑国公常茂曹国公李文忠宋国公冯胜卫国公邓愈侯二十八人中山侯汤和荣阳侯郑遇春平凉侯费聚江阴侯吴良靖海侯吴祯南雄侯赵庸德庆侯廖永忠南安侯俞通源广德侯华高营阳侯杨璟蕲春侯康铎延安侯唐胜宗吉安侯陆仲亨江夏侯周德兴淮安侯华云龙济宁侯顾时长兴侯耿炳文临江侯陈德巩昌侯郭子兴六安侯王志永嘉侯朱亮祖颍川侯傅友德预章侯胡美东平侯韩政宜春侯黄彬宣宁侯曹良臣汝南侯梅思祖河南侯陆聚二十三年肃清逆党榜列勋臣五十七人其因革次第异于前矣曰功高望重连岁命总兵者八人魏国公徐达曹国公李文忠卫国公邓愈信国公汤和宋国公冯胜西平侯沐英江阴侯吴良长兴侯耿炳文曰专簿书而听指示者一人韩国公李善长曰以义气而封者三人荣阳侯郑遇春六安侯王志平凉侯费聚曰所在随军征讨累有战将之功未有总兵之名而论旧封者十九人江夏侯周德兴巩昌侯郭子兴南雄侯赵庸安庆侯仇成崇山侯李新南安侯俞通源永平侯谢成凤翔侯张龙靖海侯吴祯东胜侯汪兴祖普定侯陈桓航海侯张赫舳舻侯朱寿德庆侯廖永忠临江侯陈德济宁侯顾时延安侯唐胜宗吉安侯陆仲亨淮安侯华云龙曰建功者十五人颍国公傅友德凉国公蓝玉靖安侯叶升景川侯曹震会宁侯张温定远侯王弼武定侯郭英怀远侯曹兴雄武侯周武安陆侯吴复宣德侯金朝兴永城侯薛显东川侯胡海鹤庆侯张翼永嘉侯朱亮祖曰因父而封者四人开国公常升蕲春侯康铎金宁侯孙恪西凉侯濮玙曰持兵固于两闲可观望而不观望来归者七人东平侯韩政宣宁侯曹良臣营阳侯杨璟河南侯陆聚汝南侯梅思祖临川侯胡美宜春侯黄彬得与功臣庙祀者惟二十有一人中山王徐达开平王常遇春岐阳王李文忠宁河王邓愈东瓯王汤和黔宁王沐英郢国公冯国用越国公胡大海梁国公赵德胜济国公丁德兴巢国公华高蔡国公张德胜虢国公俞通海江国公吴良海国公吴祯蕲国公康茂才安国公曹良臣黔国公吴复泗国公耿再成东海郡公茅成燕山侯孙兴祖今次第诸臣功勋封爵叙其世除列籍于后 

　　洪武年封 
　　建文年封 
　　以靖难功封 

　　○洪武年封 

　　以开国功封 
　　以父开国功封 
　　以开国功封 
　　以征西功封 
　　以营建功封 
　　以征南功封 
　　以海运功封 
　　以父功封 
　　以归附封 
　　以征胡功封 
　　以征蛮功封 
　　以父功封 
　　以征南功封 
　　以续父封 
　　以归附封 

　　△以开国功封 

　　魏国公 
　　韩国公 
　　鄂国公 
　　曹国公 
　　宋国公 
　　卫国公 
　　信国公 
　　延安侯 
　　吉安侯 
　　江夏侯 
　　淮安侯 
　　济宁侯 
　　长兴侯 
　　临江侯 
　　巩昌侯 
　　六安侯 
　　荣阳侯 
　　平凉侯 
　　江阴侯 
　　靖海侯 
　　南雄侯 
　　德庆侯 
　　南安侯 
　　广德侯 
　　营阳侯 
　　永嘉侯 
　　临川侯 
　　东平侯 
　　宜春侯 
　　宣宁侯 
　　汝南侯 
　　河南侯 

　　魏国公 

　　魏国公徐达凤阳人以镇抚从起滁帅领诸将竟定天下以大将军生致张士诚封信国公洪武元年加银青荣禄大夫上柱国录军国重事中书右丞相信国公兼太子太傅三年授开国辅运推诚宣力武臣特进光禄大夫左柱国太傅中书右丞相进封魏参军国事禄五千石赐诰命铁券与誓谋逆不宥犯死身免二子免一赐绮帛百匹地若干顷佃户若干户守坟人百五十户仪仗户二十家第京师封十六年薨年五十四追封中山王予谥二十一年辉祖嗣以抗靖难师幽卒永乐五年子金嗣洪熙元年子显宗嗣卒亡后正统十三年弟承宗嗣天顺八年嗣正德十三年俌孙鹏举嗣隆庆六年子邦瑞嗣□□□年□□嗣万历二十三年子弘基嗣达三子增寿别封定国公有传 

　　韩国公 

　　韩国公李善长定远人居中饟士士得以饱战洪武元年加银青荣禄大夫上柱国录军国重事中书左丞相宣国公兼太子少师三年授开国辅运推诚守正文臣特进光禄大夫左柱国太师中书左丞相进封韩参军国事禄四千石赐诰命铁券与誓谋逆不宥犯死身免二子免一赐绮帛百匹地若干顷佃户若干户守坟人百五十户仪仗户二十家第京师封二十一年以胡惟庸党论死爵除有传 

　　鄂国公 

　　鄂国公常遇春定远人以猛战克服吴汉平定中原北破开平擒元三王子还师道卒年四十先与大将军同致张士诚吴元年封公洪武元年加银青荣禄大夫上柱国兼太子太保二年加赠翊运推诚宣德靖远功臣开府仪同三司上柱国太保中书左丞相追封开平王予谥三年长子茂以父功封郑国公坐讼妇翁冯胜安置龙州二十一年更封次子升为开国公嗣子继祖安置临安卫爵停弘冶六年世其玄孙复南锦衣卫指挥使嘉靖十年续封八世孙玄振怀远侯禄千石二十八年文济嗣□□□□□胤绪嗣有传 

　　曹国公 

　　曹国公李文忠临淮人高帝外生从起兵东定浙终北致元顺帝孙买的里八刺于应昌数以皇甥居帷幄洪武三年授开国辅运推诚宣力武臣特进荣禄大夫右柱国大都督府左都督封公禄三千石赐诰命铁券与誓谋逆不宥犯死身免二子免一赐绮帛若干匹地若干顷佃户若干户守坟人若干户仪仗户若干家第京师封十五年薨年四十六追封岐阳王予谥十七年景隆嗣永乐元年以周王刻削爵度门正统十三年贳开爵停弘治五年世其玄孙璇南锦衣卫指挥使嘉靖十年续封八世孙性临淮侯亡子十二年璇三子沂嗣十五年庭竹嗣万历三年言恭嗣有传 

　　宋国公 

　　宋国公冯胜定远人以都指挥从克汉及吴竟定天下洪武三年授开国辅运推诚宣力武臣特进荣禄大夫右柱国封公禄三千石赐诰命铁券与誓谋逆不宥犯死身免二子免一赐绮帛若干匹地若干顷佃户若干户守坟人若干户仪仗户若干家第京师封二十二年除 

　　卫国公 

　　卫国公邓愈虹人自盱■〈日台〉率所部从于滁阳累历战功竟定天下洪武三年授开国辅运推诚宣力武臣特进荣禄大夫右柱国封公禄三千石赐绮帛若干匹地若干顷佃户若干户守坟人若干户仪仗户若干家第京师封九年以征西将军讨土蕃部成功道卒年四十一追封宁河王予谥十年镇嗣改封十八年征进江西有功卒亡后镇弟铭以功授指挥佥事从愈征蛮亡于军子源以散骑随征沙漠还病故子梴梴子炳弘治五年世炳南锦衣卫指挥使老正德八年继坤嗣嘉靖十年续封为定远侯三十六年祖锡嗣隆庆六年祖锡孙世栋嗣有传 

　　信国公 

　　信国公汤和凤阳人以滁阳王牌头为招讨授统兵元帅累军功洪武三年授开国辅运推诚宣力武臣荣禄大夫柱国封中山侯禄千五百石赐诰命铁券十一年加特进光禄大夫左都督左柱国爵公禄三千石赐铁券与誓谋逆不宥犯死身免二子免一绮帛若干匹地若干顷佃户若干户守坟人若干户仪仗户若干家第京师封二十六年卒年七十追封东瓯王予谥子鼎自致功累都督府佥事征云南道卒赠信世子鼎子晟蚤卒晟子文瑜胎瘫不能公弘治五年世和六世孙绍宗南锦衣卫指挥使嘉靖十年续封灵璧侯十四年佑贤嗣三十九年世隆嗣万隆中之诰嗣有传 

　　延安侯 

　　延安侯唐胜宗凤阳人年十八从起兵从下常宣婺池高邮安九江南昌败友谅禁江口平潭醴辰荆诸郡拔延安有功洪武三年授开国辅运推诚宣力武臣荣禄大夫柱国侯禄千五百石赐诰券与誓身免二死子一死侯二十四年坐乱宫诛除 

　　吉安侯 

　　吉安侯陆仲亨凤阳人从下南昌合肥安丰败友谅彭蠡自将取英德清远靖江广州洪武三年授开国辅运推诚宣力武臣荣禄大夫柱国同知大都督府事侯禄千五百世世袭诰券与誓身免二死子一死侯二十四年坐家奴发反谋诛除 

　　江夏侯 

　　江夏侯周德兴凤阳人从渡江取金华安庆高邮安丰合肥赣安福永新自提兵拔安吉西安洪武三年授开国辅运推诚宣力武臣荣禄大夫柱国侯禄千五百石赐诰券与誓身免二死子一死侯二十三年坐帷薄不修论死除 

　　淮安侯 

　　淮安侯华云龙安丰人起小校从克采石攻下金陵擒元将李将军分取广德御龙江战彭蠡从伐江陵还取淮东从大将军开中原洪武三年授开国辅运推诚宣力武臣荣禄大夫柱国侯镇守北平禄千五百石世袭赐诰券与誓身免二死子一死侯居北平处元丞相脱脱大第僭用元宫龙榻凤裀役民造新第侈过制上命迁故元官江南侯姑息弗如诏有故元官构党出檄欲煽以变见切责召归益歌舞燕饮自放卒国除葬侯礼弗公也小淮安侯忠亦论死 

　　济宁侯 

　　济宁侯顾时凤阳人与平章韩政四面急攻濠州与士诚兵水战升山自率壮士跃入舟降士诚五太子与大将军开中原洪武三年授开国辅运推诚宣力武臣荣禄大夫柱国同知大都督府事禄千五百石赐诰券与誓身免二死子免一死五年以左副将军与征虏前将军李文忠分兵出沙漠迷失道粮尽士疲不能战独引麾下数百人冲击胡兵掠重振士侯十年卒赠滕国公予谥十五年敬嗣敬以左副将军定龙泉寇屡从征有功后竟除 

　　长兴侯 

　　长兴侯耿炳文凤阳人以长兴孤城当吴洪武三年授开国辅运推诚宣力武臣荣禄大夫柱国秦王府左相兼陕西行省右丞侯禄千五百石赐诰券与誓身免二死子一死侯三十二年卒子璇驸马都尉瓛都督佥事瑄尚宝卿洪熙初皆论死除 

　　临江侯 

　　临江侯陈德凤阳人从渡江与诸将攻取采石姑孰建业京口溧常宣宁征浙东西战鄱阳克武昌靖中原洪武三年授开国辅运推诚宣力武臣荣禄大夫柱国同知大都督府事侯禄千五百石赐诰券与誓身免二死子一死征蜀汉甘肃出镇北平侯九年卒赠杞国公予谥十三年胡党觉以前死免其明年镛嗣以征南将军屡平贼十九年从宋国公出塞与大将军异道遇虏死竟除 

　　巩昌侯 

　　巩昌侯郭子兴一名兴凤阳人从滁阳麾下转隶高帝备宿卫往往褁创战洪武三年授开国辅运推诚宣力武臣荣禄大夫柱国侯禄千五言石赐诰券与誓身免二死子一死侯十四年卒赌陕国公予谥竟除 

　　六安侯 

　　六安侯王志凤阳人从渡江克定太平溧阳建业京口昆陵宣城江阴安庆江州南昌湖广庐丰安从宋国公渡河取怀庆泽潞深入察罕脑儿绝塞却胡洪武三年授开国辅运推诚宣力武臣荣禄大夫柱国同知大都督府事侯食九百石赐诰券与誓身免二死子一死侯十七年卒赠许国公予谥二十二年威嗣二十三年坐林来保事谪安南卫指挥亡子志次子域嗣巳改清平卫世官胡党觉志以死前免竟除 

　　荣阳侯 

　　荣阳侯郑遇春凤阳人从渡江克定太平芜湖建业毗陵宣城江阴泰高邮安庆江州南昌湖广庐安丰从大将军开中原下汴洛朔洪武三年授开国辅运推诚宣力武臣荣禄大夫柱国同知大都督府事侯禄九百石赐诰券与誓身免二死子一死坐累失侯十三年复爵侯二十三年卒竟除 

　　平凉侯 

　　平凉侯费聚凤阳人从略定远取驴牌寨民兵得壮士三千人招降秦把头豁鼻山得壮士八百人从取滁濠句溧建业京口广德长兴从大将军下吴兴姑苏从御大大夫和征四明繇海道南取三山延平还讨昌国余寇于兰秀二山会大将军取泽潞平阳太原西安凤翔洪武三年授开国辅运推诚宣力武臣荣禄大夫柱国侯禄千五百石赐诰券与誓身免二死子一死从颍国公征云南有功承命办军民居于苏州民奏侯伤民见詈责坐胡党竟除子超与方国珍战死 

　　江阴侯 

　　江阴侯吴良定远人要遮江阴为束鄣洪武三年授开国辅运推诚宣力武臣荣禄大夫柱国同知大都督府事侯禄千五百石赐诰券与誓身免二死子一死侯十三年卒赠江国公予谥十七年高嗣永乐十二年被劾编民江阴夺券洪熙元年谪戍海南爵除良有传 

　　靖海侯 

　　靖海侯吴祯定远人从起滁和渡江下采石太平溧水溧阳拓定建业京口毗陵宣城池州与兄良鄣江阴水擒朱定从攻湖州姑苏四明三山剿平兰秀涉海还洪武三年授开国辅运推诚宣力武臣荣禄大夫吴相府左相侯禄千五百石赐诰券与誓身免二死子一死五年黜为定辽卫指挥侯十年卒追封海国公予谥忠嗣侯竟除有传 

　　南雄侯 

　　南雄侯赵庸庐州人以兄仲中弃守安庆赐死踵兄任佥院从大将军破安庆九江南昌以六舟抟战汉下淮东浙右开中原从鄂国公自陕取成都从曹国公克应昌获元君孙坐私奴婢仅侯禄千五百石赐诰券与誓身免二死子一死十五年讨广东羣盗获党属二万余斩首千余招降万余户侯二十四年坐蓝党诛除 

　　德庆侯 

　　德庆侯廖永忠巢人以巢湖军纳身取安庆九江以六艇战汉巨舟鄱阳湖中以征南将军平定闽广洪武三年授开国辅运推诚宣力荣禄大夫柱国侯禄千五百石赐诰券身免二死子一死侯六年卒十三年权嗣卒竟除有传 

　　南安侯 

　　南安侯俞通源巢人以平章镇守江淮属大将军征中原洪武三年授开国辅运推诚宣力武臣荣禄大夫柱国侯禄千五百石赐诰券与誓身免二死子一死侯二十年卒逾年坐党以死前犯己子祖痿不能侯除有传 

　　广德侯 

　　广德侯华高含山人以巢湖军纳身以数骑挑战力攻下广德与俞通海击栅江营与张德胜大败汉石灰山从克安庆九江南昌淮泰高邮湖苏洪武三年授开国辅运推诚宣力武臣荣禄大夫柱国侯禄六百石赐诰券使廵海南卒崖不及券不子券纳其墓中 

　　营阳侯 

　　营阳侯杨璟合肥人从起太平摧城当先从征江汉克全永靖江洪武三年授开国辅运推诚宣力武臣荣禄大夫柱国侯禄一千五百石赐诰券与誓身免二死子一死侯十三年卒赠芮国公予谥十七年通嗣竟论党除有传 

　　永嘉侯 

　　永嘉侯朱亮祖六安人一元义兵元帅禽于宁国释而官之亮祖复反为元前后死我众七千余创常将军高帝自往擒之既缚诘之不屈鞭而释之用戍浙东取温台繇海道从征广东西至海南洪武三年授开国辅运推诚宣力武臣荣禄大夫柱国侯禄一千五百石赐诰券与誓身免二死子一死以征虏右副将军助伐蜀至重庆蜀己下以杖死军较不与赏使镇广东多不法事征还凡十一年坐胡党死除子暹指挥使先亮祖卒有战功 
　　颍国公傅友德砀人以汉友谅将投降九江战收鄱阳鄂渚江右淮东彭城齐鲁冀关陕洪武三年授开国辅运推诚宣力武臣荣禄大夫柱国同知大都督府事侯禄千五百石赐诰券与誓身免二死子一死以征虏前将军克巴蜀以征虏副将军出沙漠以征南将军平云南十七年论功进封颖国公禄三千石世袭侯二十五年论死除子忠尚寿春公主为驸马都尉有传 

　　临川侯 

　　临川侯胡美沔人故汉行省丞相投降武昌高帝仍其官亲拜其母表坊造第美从大将征取江夏寿春淮东浙西邵武建宁洪武三年授开国辅运推诚宣力武臣荣禄大夫柱国封豫章侯禄千五百石赐诰券与誓身免二死子一死十三年改封临川侯坐长女为宫妃赚入宫再赐自尽杀其家除 

　　东平侯 

　　东平侯韩政睢人以元义兵长来归授江淮行省平章攻下张士诚将李济于濠宂城攻安丰获忻都败竹贞平淮东西山东出师河北削平坚寨洪武三年授开国辅运推诚宣力武臣荣禄大夫柱国侯禄千五百石赐诰券与誓身免二死子一死侯九年卒赠郓国公子英散骑舍人竟除 

　　宜春侯 

　　宜春侯黄彬缺邑里故陈右谅将投降江州取新淦复南昌数定江右反侧子从讨赣镇袁洪武三年授开国辅运推诚宣力武臣荣禄大夫柱国侯禄九百石赐诰券与誓身免二死子一死侯二十一年坐胡党死除 

　　宣宁侯 

　　宣宁侯曹良臣安丰人自持兵不归刘福通而之高帝以江淮行省参政从征庐鄱阳武昌淮东湖苏山东汴河南广平会师临清取德长芦直沽河西通保定河闲泽潞还守通以千人迫奔元也速万骑从击定西洪武三年授开国辅运推诚宣力武臣荣禄大夫柱国侯禄九百石赐诰券与誓身免二死子一死五年从李将军取和林深入阿鲁浑河战殁赠光禄大夫追封安国公予谥子太嗣侯竟除 

　　汝南侯 

　　汝南侯梅思祖夏邑人故元义旅反元扩廓帖木儿醢其父及弟数人从张九四反九四归大将军淮安九四凌迟其弟数人从取浙西湖苏山东西河南北入秦沔取兴元洪武三年授开国辅运推诚宣力武臣荣禄大夫柱国侯禄九百石赐诰券与誓身免二死子一死十五年平云南以为其地布政使其年卒以死前坐胡党诛其家廑其从子殷为驸马都尉 

　　河南侯 

　　河南侯陆聚故元枢密同知以徐宿来归仍守徐使傅友德破元扩廓帖木儿骁将贰从开中原洪武三年授开国辅运推诚宣力武臣荣禄大夫柱国侯禄九百石赐诰券与誓身免二死子一死侯二十一年坐胡党死除 

　　右以开国功封 

　　△以父开国功封 

　　蕲春侯 

　　蕲春侯 

　　蕲春侯康铎蕲人艾茂才以元宣慰元帅降授奏淮翼水军元帅守龙湾取马驮河却伪吴兵从廖永安攻池枞阳迁营田使屯田大收以帐前副指挥从破蕲黄鄱湖武昌湖广败吴巫子门取苏湖从开中原征汉中洪武三年卒赠推忠翊运宣力怀远功臣光禄大夫湖广等处行中书省平章追封蕲国公予谥铎以父功侯禄千五百石征云南卒于军追封蕲国金谥忠愍子渊幼优给充散骑舍人已革服勒居山西卒除弘治十八年录五世孙礼正千户予世 

　　右以父开国功封 

　　△以开国功封 

　　忠勤伯 
　　诚意伯 
　　永城侯 
　　东胜侯 
　　西平侯 

　　忠勤伯 

　　忠勤伯汪广洋高邮人谒太平剸繁剧驰驱多难屡献忠谋起令史至陕西参政召入为中书省右丞相右丞杨宪嗾御史炳劾广洋不孝斥还乡宪再劾重广洋罪丞相善长奏诛宪召还洪武三年封开国翊运守正文臣资善大夫护军中书右丞忠勤伯禄三百六十石坐愞猾以中书右丞相黜为广东行省参政上问广洋胡惟庸毒死刘基状支吾对以党谪海南赐死太平舟中除广洋善篆隶大书诗歌 

　　诚意伯 

　　诚意伯刘基青田人以客应聘察故象画计定天下洪武三年授开国翊运守正文臣资善大夫护军诚意作禄二百四十石不世二十三年予世基孙廌嗣卒法柜昙凡三世不世景泰三人录七世孙禄世五经博士弘治十五年录九世孙瑜处州指挥使嘉靖十一年进瑜诚意伯禄七百石再与诰券身免二死子一死二十八年瑜孙世延嗣有传 

　　永城侯 

　　永城侯薛显萧人从赵均用守泗降与汉突战新城门以游军取吴舟四十大火吴舟败其五太子升山从征陈理擒其将泼张攻下湖苏取山东河南与传将军战破扩廓帖木儿太原邀击贺宗哲石州击败扩廓帖木儿宁夏绝塞穷追洪武三年坐妄杀胥吏兽医火者马军千户富封显侯不券谪海南明年召还乃授开国辅运推诚宣力武臣荣禄大夫柱国侯禄千五百石与世券与冯将军北征还次山海关卒赠永国公予谥无子收券后坐党以死不论 

　　东胜侯 

　　东胜侯汪兴祖巢人以张德胜义子袭职击陈友谅张士诚从大将军开中原洪武三年授开国辅运推诚宣力武臣荣禄大夫柱国侯禄千五百石以过未券四年征蜀死于军给券与幼子竟除 

　　西平侯 

　　西平侯沐英定远人洪武十年以伐蕃部川藏功封开国辅运推诚宣力武臣阶荣禄大夫柱国禄二千五百石与铁券侯十六年卒追封黔宁王予谥二十五年春嗣无子三十一年英次子晟嗣永乐六年以平交趾功封黔国公见永乐侯籍中英三子昂以都督守云南赠定边伯予谥有传 

　　右以开国功封 

　　△以征西功封 

　　安庆侯 
　　永昌侯 
　　永平侯 
　　凤翔侯 
　　安陆侯 
　　宣德侯 
　　怀远侯 
　　靖宁侯 
　　景川侯 
　　会宁侯 
　　雄武侯 
　　定远侯 

　　安庆侯 

　　安庆侯仇成含山人从渡江遇敌先登彭蠡功最洪武十二年授开国辅运推诚宣力武臣荣禄大夫柱国侯禄二千石赐券与誓免二死世袭指挥十四年以征南副将军讨平四川水尽源通塔平散毛诸洞蛮从颍川侯征云南为多十七年益禄五百石世侯侯十九年卒追封皖国公予谥二十三年子泰嗣竟除 

　　永昌侯 

　　永昌侯蓝玉定远人累功官都督洪武十二年以征西番功侯禄二千石与世券从颍川侯征云南从宋国公胜征纳哈出代胜为征虏大将军以十五万人深入征虏捕鱼海杀虏太子天保奴卤虏少子地保奴及其妃主大臣百余人降获官酋男妇八万人二十二年进封凉国公六年坐谋反谋连万五千人族有传 

　　永平侯 

　　永平侯谢成凤阳人累功都督佥事以征西副将军从西平侯讨平西藩洮州戎洪武十二年封开国辅运推诚宣力武臣荣禄大夫侯禄二千石世指挥使赐券与誓免二死侯十六年坐累卒除 

　　凤翔侯 

　　凤翔侯张龙凤阳文累功都督佥事从西平侯讨平西蕃洮州戎洪武十二年封开国辅运推诚宣力武臣荣禄大夫柱国侯禄二千石世指挥使赐券与誓免二死十四年以副将军从颍川侯征云南为多益禄五百石侯十三年卒子麟尚福清公主竟除 

　　安陆侯 

　　安陆侯吴复合肥人以义兵自归累功都督佥事从西平侯讨平西蕃洮州戎洪武十二年封开国辅运推诚宣力武臣荣禄大夫主国侯禄二千石世指挥使赐券与誓免二死再征普定及广西泗城州蛮杀获甚众侯五年卒追封黔国公予谥复赐券诰世侯益禄五百石竟除弘治廾八年录五世孙江副千户予世 

　　宣德侯 

　　宣德侯金朝兴巢人从渡江讨闽浙累功都督佥事世指挥属西平侯讨平西蕃洮河戎洪武十二年授开国辅运推诚宣力武臣荣禄大夫柱国侯禄二千石世指挥使赐券与誓免二死侯四年以属颍川侯征云南卒于会川追封沂国公予谥十七年使子镇世侯给券誓免死益禄五百石竟坐党在死前除 

　　怀远侯 

　　怀远侯曹兴缺邑里累都都督佥事属西平侯讨平西蕃洮州戎洪武十二年授开国辅运推诚宣力武臣荣禄大夫禄二千石世指挥使赐券与誓免二死卒竟除 

　　靖宁侯 

　　靖宁侯叶升合肥人从渡江累功都督佥事属西平侯讨平西蕃洮州戎洪武十二年封开国辅运推诚宣力武臣荣禄大夫柱国侯禄二千石世指挥使赐券与誓免二死侯十五年坐蓝党诛除 

　　景川侯 

　　景川侯曹震凤阳人起开国属西平侯讨平西蕃洮州戎洪武十二年授开国辅运推诚宣力武臣荣禄大夫柱国侯禄二千石世指挥使赐券与誓免二死坐蓝党除 

　　会宁侯 

　　会宁侯张温从取太平累功都督佥事属西平侯讨平西蕃洮州戌洪武十二年授开国辅运推诚宣力武臣荣禄大夫柱国侯禄二千石世指挥使赐券与誓免二死侯十五年坐蓝党诛除 

　　雄武侯 

　　雄武侯周武开州人从取江南累功都督佥事属西平侯讨平西蕃洮州戎洪武十二年授开国辅运推诚宣力武臣荣禄大夫柱国侯禄二千石世指挥使赐券与誓免二死卒竟除 

　　定远侯 

　　定远侯王弼定远人鸠义兵附人名其能曰双刀王累功都督佥事世指挥以副将军从西平侯讨平西蕃洮州戎洪武十二年授开国辅运推诚宣力武臣荣禄大夫柱国侯禄二千石世指挥使赐券与誓身免二死从颍川侯讨平云南十七年使世益禄五百石十一年卒竟除 

　　右以征西功封 

　　△以营建功封 

　　崇山侯 

　　崇山侯 

　　崇山侯李新凤阳人从起滁累功都督佥事为天子治方中洪武十四年授开国辅运推诚宣力武臣封侯禄一千五百石不世 

　　右以营建功封 

　　△以征南功封 

　　普定侯 
　　东川侯 
　　武定侯 
　　鹰庆侯 

　　普定侯 

　　普定侯陈桓定远人从起兵累功都督佥事世指挥属颍川侯征云南洪武十七年授开国辅运推诚宣力武臣荣禄大夫柱国侯禄二千五百石赐券与誓身免二死子免一死侯十年坐蓝党诛除 

　　东川侯 

　　东川侯胡海定远人以军百户从起兵累功右军都督佥事属颍川侯征云南洪武十七年授开国辅运推诚宣力武臣荣禄大夫柱国侯禄二千五百石赐券与誓身免二死子免一死侯七年卒子斌以指挥使战没云南赠都督同知孙炳忠袭指挥佥事曾孙靖玄孙鉴袭竟除 

　　武定侯 

　　武定侯郭英凤阳人从起滁泗渡江从战禁江武昌从大将军开中原镇北平以前军都督佥事属颍川侯征云南洪武十七年授开国辅运推诚宣力武臣荣禄大夫柱国侯禄二千五百石赐券与誓身免二死子免一死侯二十年卒追封营国公予谥子镇尚永嘉大长公主先卒镇子珍风痹不能侯珍弟玹借侯一辈天顺元年珍子昌嗣弘治中良嗣正德三年勋嗣嘉靖十八年护驾廵承天进封翊国公坐系死狱中二十九年守干嗣四十九年大诚嗣□□□应麒嗣 

　　鹰庆侯 

　　鹰庆侯张翼临淮人从起兵累功前军都督佥事属颍川侯征云南洪武十七年授开国辅运推诚宣力武臣荣禄大夫柱国侯禄二千五百石赐券与誓身免二死子免一死侯十年坐党诛除 

　　右以征南功封 

　　△以海运功封 

　　航海侯 
　　舳籚侯 

　　航海侯 

　　航海侯张赫凤阳人以千户从起兵有功累后军都督佥事转漕辽左六岁洪武二十年授开国辅运推诚宣力武臣主国侯禄二千石世侯三年卒追封恩国公予谥子荣自致功指挥使孙鉴永乐初以都指挥从成国公征广西留镇交址竟除 

　　舳籚侯 

　　舳籚侯朱寿缺邑里以万户从渡江积功累右军都督佥事洪正二十年授开国辅运推诚宣力武臣柱国侯禄二千石世坐党死除 

　　右以海运功封 

　　△以父功封 

　　西凉侯 

　　西凉侯 

　　西凉侯濮玙庐人父英从宋国公受降纳哈出殿其军遇伏被虏自剖腹死一曰征高丽兵败被虏剖腹死洪武二十年赠金山侯予谥进赠乐浪公玙生数月侯二千五百石入朝被蹋赐镌玉县冠二十六年坐追论父党戍五开竟除 

　　右以父功封 

　　△以归附封 

　　东筦伯 
　　海西侯 

　　东筦伯 

　　东筦伯何真东筦人保广州以降洪二十六年以湖广左布政致仕封东筦伯禄千五百石世子荣嗣竟坐党死除有传 

　　海西侯 

　　海西侯纳哈出元木华黎裔孙降于宋国公洪武二十年侯禄二千石随征云南卒子察罕改封沈阳坐党死除 

　　右以归附封 

　　△以征胡功封 

　　金宁侯 

　　金宁侯 

　　金宁侯孙恪凤阳人父兴祖从渡江屡先登挫陈友谅张士诚军从大将军开中原以都督同知守燕无害洪武三年属大将军北伐与胡战死五郎口赠燕山侯予谥恪以父功嗣指挥以右参将属永昌侯征胡至捕鱼儿海拚身野战二十二年侯禄二千石竟除 

　　右以征胡功封 

　　△以征蛮功封 

　　梁国公 
　　永定侯 

　　梁国公 

　　梁国公胡显临淮人父泉从起兵累都督同知显袭父职以王亲从楚昭王征铜鼓五开以都督佥事从靖宁侯征东川龙海诸蛮洪武二十二年授特进大夫柱国封梁国公建文三年坐交通楚王革爵父子并安置临襄山永乐元年遇赦授皇陵卫指挥佥事改同知竟除 

　　永定侯 

　　永定侯张铨定远人从渡江累功都督佥事从江夏侯征五溪诸蛮从颍川侯征乌撒诸蛮洪武二十三年授开国辅运推诚宣力武臣荣禄大夫柱国侯禄二千石赐诰券子孙世指挥竟除 

　　右以征蛮功封 

　　△以父功封 

　　徽先伯 

　　徽先伯 

　　徽先伯桑敬无为人父世杰与张士诚将战死赠永义侯敬用父故授都督佥事洪武二十三年以功授推忠恊谋武臣龙虎将军上护军伯禄五百石竟除 

　　右以父功封 

　　△以征南功封 

　　越巂侯 

　　越巂侯 

　　越巂侯俞通渊以参侍舍人累功属西平侯征蛮洪武二十五年授开国辅运推诚宣力武臣荣禄大夫柱国侯禄二千五百石予诰世明年以罪削爵竟逆靖难师战死白沟河除 

　　右以征南功封 

　　△以续父封 

　　开国公 

　　开国公 

　　开国公常升常遇春子见鄂国公侯籍下 

　　右以续父封 

　　△以归附封 

　　归德侯 
　　承恩侯 
　　归仁伯 
　　怀恩侯 
　　归义侯 
　　崇礼侯 

　　归德侯 

　　归德侯陈理汉友谅子以降侯洪武五年徙高丽 

　　承恩侯 

　　承恩侯陈普才以陈友谅父侯除 

　　归仁伯 

　　归仁伯陈友富以陈友谅兄侯除 

　　怀恩侯 

　　怀恩侯陈友直以陈友谅兄侯除 

　　归义侯 

　　归义侯明升夏玉珍子以降侯洪武五年徙高丽 

　　崇礼侯 

　　崇礼侯买的里八刺元顺帝孙洪武三年以俘侯侯五年遣归 

　　右以归附封封国初侯伯名而已 

　　右洪武年封公十二人侯五十五人伯六人世三人续世五人除六十四人 

　　○建文年封 

　　历城侯 
　　滦城侯 

　　△历城侯 

　　历城侯盛庸不详其始建文中以参将与铁铉守济南数刼战有功即军中拜侯充平燕将军杀燕将张玉谭渊祖即位敕守淮安竟诛 

　　△滦城侯 

　　滦城侯李坚武涉人父英以开国功为卫指十挥力战死乌撒坚尚高帝大名公主以副将军从长兴侯与燕将丘福战不北侯己北白沟河伤刃械送北丕道卒予谥成祖即位子庄以外生宥不敢受侯诗酒自放 

　　右建文年封侯二人除 

　　○以靖难功封 

　　淇国公 
　　成国公 
　　成阳侯 
　　泰宁侯 
　　武安侯 
　　保定侯 
　　同安侯 
　　镇远侯 
　　靖安侯 
　　武城侯 
　　永康侯 
　　隆平侯 
　　安平侯 
　　成安侯 
　　思恩侯 
　　兴安伯 
　　武康伯 
　　襄城伯 
　　信安伯 
　　新昌伯 
　　应城伯 
　　富昌伯 
　　忻城伯 
　　云阳伯 
　　广恩伯 

　　△淇国公 

　　淇国公丘福凤阳人以小卒从靖难夺九门转战真定夹河沧灵璧先登累中军都督佥事洪武三十五年授奉天靖难推诚宣力武臣特进荣禄大夫右柱国中军都督府左都督公禄二千五百石赐世券与誓身免二死子免一死永乐七年以征虏大将军出击胡深入与师俱丧追削爵徙家岭南除 

　　△成国公 

　　成国公朱能定远人以燕山中护卫副千户从靖难夺九门充蓟复遵北收密云追获滦河破雄定鄚击真定援永平战坝上取广昌下蔚迎战白沟大捷沧州夹河藁城收东平摧汶上自小河决策南师攻灵璧先登涉淮泗取盱眙遂入金川洪武三十五年以累功都督佥事授奉天靖难推诚宣力武臣特进荣禄大夫右柱国左军都督府左都督公禄二千五百石世赐诰券与誓身免二死子免一死永乐四年以征夷将军讨安南卒于军追封东平武烈王其年勇嗣正统十四年从北征战殁追封平阴王予谥景泰三年子仪嗣弘治九年子辅嗣嘉靖四年子麟嗣卒亡子八年弟凤嗣十五年子希忠嗣万历二年子时泰嗣其年卒植嗣 

　　△成阳侯 

　　成阳侯张武浏阳人以燕山护卫百尸从战真定破滹沱设伏夹河邀战西水洪武三十五年以都督佥事授奉天靖难推诚宣力武臣特进荣禄大夫柱国中军都督同知侯五百石赐世券与誓身免二死子免一死侯二年卒赙厩马赠潞国公予谥亡子除 

　　△泰宁侯 

　　泰宁侯陈珪泰州人以马军总旗从开国累燕山中护卫副千户从夺九门征雄取鄚击真定援永平战坝上破杨村鏖通州应援蓟州追奔别山洪武三十五年以后军都督府佥事封奉天靖难推诚宣力武臣特进荣禄大夫柱国后军都督府右都督同知侯禄千二百石赐世券身免二死子免一死侯十八年卒追封靖国公予谥子玺自廿功为指挥使先卒次子愉嗣以从北征失机死狱二十二年玺子锺嗣宣德五年灏嗣卒无子十年锺次子瀛嗣正统十四年阵亡无子弟泾嗣成化八年桓嗣弘治七年璇嗣正德七年儒嗣卒亡子嘉靖十三年桓次子琏嗣卒亡子二十四年弟王扁嗣嘉靖四十年良弼嗣 

　　△武安侯 

　　武安侯郑亨合肥人以父用开国功为副千户持榜招胡升指挥佥事从靖难定蓟攻雄击真定援永平收大宁战坝上下广昌战白沟克沧鏖夹河捷藁城拔营西水至汴决南师收功灵璧洪武三十五年以中军都督府佥事封奉天靖难推诚宣力武臣特进荣禄大夫柱国中军都督府左都督侯禄千五百石予世券身免二死子免一死侯三十三年卒追封漳国公予谥宣德十年子能嗣正统十一年宏嗣成化十三年英嗣正德十三年纲嗣嘉靖二十八年昆嗣 

　　△保定侯 

　　保定侯孟善海丰人以开国功历燕山护卫正千户从攻九门破松亭战真定白沟济南常山夹河藁城收保定军万三千洪武三十五年以都督佥事封奉天靖难推诚宣力武臣特进荣禄大夫柱国右军都督府同知侯禄千二百石与世券身免二死子免一死侯十一年卒赠滕国公予谥子瑛嗣以其族兄指挥贤为赵王谋变连坐削爵充为事官备御宣府宣德十年赦为京卫世指挥卒子俊嗣官天顺元年诏嗣伯诏文不世卒子昂嗣道以不世除 

　　△同安侯 

　　同安侯火真以虏人归附为燕山护卫千户从取大宁克真定战白沟驰马突阵手斩获败长兴侯洪武三十五年以都督府佥事封奉天靖难推诚宣力武臣特进荣禄大夫中军都督府都督佥事侯禄千五百石予世券身免二死子免一死侯八年从大将军征虏没除 

　　△镇远侯 

　　镇远侯顾成江都人从高帝渡江累右军都督府右都督建文三年从长兴侯战真定被执遣从世子居守北平洪武三十五年封奉天翊运推诚宣力武臣特进荣禄大夫柱国后军都浚府右都督侯食禄千五百石世身免二死子免一死侯十三年卒赠夏国公予谥孙兴祖嗣宣德中坐交址事下狱正统十四年从征失律降都督同知景泰初予伯英宗复辟复侯镇贵州有战功加禄三百守南京卒天顺八年孙淳嗣卒亡子成化九年淳从弟溥嗣卒予谥弘治十七年仕隆嗣卒予谥嘉靖七年寰嗣 

　　△靖安侯 

　　靖安侯王忠孝感人以指挥款靖难师战白沟济南沧藁城率精骑为奇兵洪武三十五年以都督佥事封奉天靖难推诚宣力武臣特进荣禄大夫柱国右军都督府都督同知侯赐券与誓身免二死子免一死禄千石世侯八年从大将军福征虏殁亡子除 

　　△武城侯 

　　武城侯王聪蕲水人以燕山百户从取渔阳遵化狥涿战南皮平滑口还守保定复南宫冀狥淮泗获舟渡江洪武三十五年以都指挥使封奉天靖难推诚宣力武臣特进荣禄大夫柱国中军都督府都督佥事侯禄千五百石赐券与誓身免二死子免一死侯八年从大将军福征虏没以尝谏福轻师得追封漳国公予谥亡子除英宗初授侄孙玘为彭城卫指挥佥事 

　　△永康侯 

　　永康侯徐忠合肥人以济阳卫指挥佥事从克密云下雄攻真定复永平取大宁战坝上克广昌蔚战白沟南军斮两指未殊盾断之褁亡皿战席卷沧扬单桥拔无极撼彰德举东阿大鏖灵璧冠军洪武三十五年以都督佥事封奉天靖难推诚宣力武臣特进荣禄大夫柱国前军都督府左都督侯禄千一百石赐券与誓身免二死子免一死侯十七年卒追封蔡国公予谥子安嗣成化十八年孙锜嗣正德八年源嗣嘉靖三十四年乔松嗣 

　　△隆平侯 

　　隆平侯张信临淮人父兴从高帝渡江有功累指挥佥事信代父为官累征贵州蛮有功升北平都司都指挥佥事露情燕王从战大宁克雄攻真定克大宁郑村坝大戢破九门取蔚攻大同白沟济南克沧征来河藁城追大军于定攻破西水塞从淝河杀败南军克泗杀南军于淮遂克盱眙入金川洪武三十五年以都督佥事封奉天靖难推诚宣力武臣特进荣禄大夫侯禄千石世伯赐券与誓身免二死子免一死成祖不名之时时呼恩张永乐二十二年加少师洪熙元年嘉念旧人进世侯两俸侯四十一年卒追封郧国公予谥孙淳嗣十二年福嗣亡子天顺二年弟佑嗣亡子弘治十七年从弟禄嗣正德十二年玮嗣坐奸淫失侯嘉靖三十七年弟子桐嗣万历三年炳嗣 

　　△安平侯 

　　安平侯李远怀远父实用开国功累官蔚州卫指挥佥事远嗣父为官从靖难攻大同破沧狥东平汶上沛沙河渡淮断南饷洪武三十五年以都督佥事封奉天靖难推诚宣力武臣特进荣禄大夫柱国中军都督府都督同知侯禄千石世伯赐券与誓身免二死子免一死侯八年从大将军福征虏没追封莒国公予谥子安嗣洪熙元年为文址参将失律宣德二年夺侯立功英宗即位起右军都督佥事守其肃累功都督同知从征麓川失律正统七年谪立功子清以父两失律不得侯除 

　　△成安侯 

　　成安侯郭亮合肥人父聚以小军从开国征进西属北虏升授百户亮嗣累父为官得世副千户守永平从靖难战败都督瓛都督文击却辽东兵洪武三十五年以都督佥事封奉天靖难推诚宣力武臣特进荣禄大夫柱国左军都督府都督同知侯禄千二百石世伯赐券与誓身免二死子免一死侯二十二年卒追封兴国公予谥子晟嗣亡子天顺三年弟昂嗣为伯成化六年矿嗣弘治六年宁嗣亡子嘉靖元年弟子瓒嗣二十七年应干嗣 

　　△思恩侯 

　　思恩侯房宽陈州人以济南左卫指挥从魏国公练兵北平为北平行都司都指挥从靖难战白沟济沛江淮有功洪武三十五年以都督佥事封侯禄八百石世指挥使侯八年卒 

　　△兴安伯 

　　兴安伯徐祥大冶人以陈友谅万户归附从军授燕山左卫百户从靖难夺九门攻居庸战鄚真定援水平击走辽东兵从下大宁捷坝上大战白沟取沧威深夹河藁城西水小河灵璧洪武三十五年以都指挥使封奉天翊卫宣力武臣特进荣禄大夫柱国伯禄千石世赐券与誓身免一死子免一死封三年卒孙亨嗣以征虏功进侯天顺四年贤嗣成化十六年盛嗣亡子正德三年弟子良嗣嘉靖十三年勋嗣二十年梦旸嗣 

　　△武康伯 

　　武康伯徐理西平人从开国军历永清卫指挥佥事从靖难败都督贞宽河战白沟斩先锋追夺至雄转战济南沧德夹河战败盛庸军援水西捷小河克泗扬入金川洪武三十五年以都督佥事封奉天翊卫宣力武臣特进荣禄大夫柱国伯禄千石封七年卒子祯嗣正统九年勇嗣亡子除 

　　△襄城伯 

　　襄城伯李浚和州交父旺从渡江历燕山左护卫副千户浚袭父官从靖难执谢贵张昺收九门攻居庸克蓟募兵密云征雄鄚破真定取大宁坝上底于容城战白沟略齐鲁汴河底于灵璧平淮泗浮江入金川洪武三十五年以都指挥同知封奉天翊卫宣力武臣特进荣禄大夫柱国伯禄千石世赐券与誓身免一死子免一死封四年卒子隆嗣永乐四年珍嗣未室从死于土木景泰元年异母弟瑾嗣成化中屡征四川贵州蛮有功进侯累加太保兼太子太傅卒弘治二年甫仍嗣伯亡后十二年瑾异母弟子鄌嗣正德四年全礼嗣嘉靖二十年应臣嗣 

　　△信安伯 

　　信安伯张辅祥符人从父玉夺九门取蓟破遵化密云底滦河永平大宁坝上广昌蔚白沟东昌玉战没东昌军辅从西南下率先小河贾勇凤山大捷灵璧下泗涉淮以入金川洪武三十五年以都指挥同知封奉天翊卫宣力武臣特进荣禄大夫柱国伯禄千石世赐券与誓身免二死子免一死追封王奉天靖难推诚宣力武臣特进荣禄大夫石柱国荣国公予谥永乐三年以父功进授奉天靖难推诚宣力武臣特进荣禄大夫柱国新城侯禄千五百石世仍免身二死六年以征安南功加封奉天靖难推诚宣力武臣进荣禄大夫右柱国英国公禄三千石世身免二死子免一死二十一年加太师宣德四年升授奉天靖难推诚宣力辅运武臣特进光禄大夫柱国正统三年以修宣宗实录加授奉天靖难推诚宣力辅运佐理武臣加禄二百石正统十四年从驾没土木追封定兴王予谥孙懋嗣卒追封宁阳王予谥正德十年仑嗣嘉靖十四年溶嗣历□年子元功嗣 

　　△新昌伯 

　　新昌伯唐云不详其始常在燕王左右年长诸将诸将皆下之以见亲倚从王师为燕世子御敌无所失利洪武三十五年以都指挥使封奉天翊卫宣力武臣特进荣禄大夫柱国伯禄千石子孙世指挥使封二年卒 

　　△应城伯 

　　应城伯孙岩凤阳人从渡江累功千户致仕从靖难守通突门力战追奔张家湾掠饷舟三百还守城败辽东兵洪武三十五年以都指挥佥事封奉天翊卫宣力武臣特进荣禄大夫柱国伯禄千石赐诰券与誓身免一死子一死封十六年卒赠翼城侯予谥子亨先立功蓟永平郑村坝大同白沟沧彰德灵璧入金川门历河南都指挥卒永乐二十二年英嗣亡子二十二年弟杰嗣景泰三年继先嗣坐犯受财王法革爵闲住弘治十六年■〈金戊〉嗣嘉靖十九年孙永爵嗣三十五年文栋嗣□□□年允恭嗣 

　　△富昌伯 

　　富昌伯房胜不详其始以通州指挥举通归燕洪武三十于年以都指挥佥事封奉天翊卫宣力武臣特进荣禄大夫柱国伯禄千石子孙世袭指挥使 

　　△忻城伯 

　　忻城伯张彝虹人祖启宗父祥从高帝为百户以战死彛以父官从颕国公征胡历永平卫指挥佥事以永平降燕有功洪武三十五年以都指挥使封奉天靖难翊卫宣力武臣特进荣禄大夫柱国侯禄千石与诰券身免一死子免一死封二十五年卒子荣嗣随驾征进有功卒成化四年漙嗣亡子弘治十八年弟子槿嗣正德十三年武嗣嘉靖三十七年祖胤嗣亡子嘉靖四十二年弟祖征嗣 

　　△云阳伯 

　　云阳伯陈旭全椒人父彬以开国功为指挥佥事旭从靖难战真定山东渡淮洪武三十五年以都督佥事封奉天翊卫宣力武臣特进光禄大夫伯禄千石与世券侯九年从征址卒于军亡子除 

　　△广恩伯 

　　广恩伯刘才霍丘人以故元将归高帝累官指挥佥事从靖难有功洪武三十五年以都督佥事封奉天翊卫推诚宣力武臣特进荣禄大夫柱国侯禄千石子孙世袭指挥同知洪熙中许世指挥使 

　　右以靖难功封 

　　名山藏卷之四十一 

　　●名山藏卷之四十二 

　　臣何乔远恭辑 

　　勋封记二 

　　◆勋封记二 

　　永乐年封 
　　洪熙年封 
　　宣德年封 
　　正统年封 
　　景泰年封 
　　天顺年封 
　　成化年封 
　　正德年封 
　　嘉靖年封 
　　以外戚封 

　　○永乐年封 

　　以父功封 
　　以推戴功封 
　　以靖难功封 
　　以父恩封 
　　以征西功封 
　　以征安南功封 
　　宁远侯 
　　恭顺侯 
　　忠勇王 
　　广宁伯 
　　安义侯 
　　阳武侯 
　　惠安伯 
　　永顺伯 
　　武进伯 
　　安顺伯 

　　△以父功封 

　　新宁伯 

　　新宁伯 

　　新宁伯谭忠滁清流人父渊以嗣开国功为燕山副千户从靖难夺九门永平大宁真定藁沧以都督同如与南军战夹河死军中洪武三十五年赠崇安侯予谥追封特进荣禄大夫柱国伯禄千石赐世券与誓身免一死子一死宣德二年坐征交址失律下狱赦出侯三十二年卒子璟嗣正统十三年裕嗣天顺元年佑嗣佑总兵京营恭谨守法累加太傅兼太子太傅卒予谥嘉靖五年纶嗣总兵湖广坐占役军丁至二百五十以上革爵闲住二十七年功承嗣隆庆元年国佐嗣 

　　右以父功封 

　　△以推戴功封 

　　忠诚伯 
　　顺昌伯 
　　平江伯 
　　永春侯 

　　忠诚伯 

　　忠诚伯茹瑺衡山人以贡士累兵部尚书建文君使入燕求和无所白燕王入金川首劝进洪武三十五年封奉天翊运守正文臣特进荣禄大夫主国太子少保兼兵部尚书伯禄千石止其身坐归里出长沙不谒谷王颂系卒全家戍河池仁宗即位赐归 

　　顺昌伯 

　　顺昌伯王佐不知所始以都督同知入燕讲和通谋献金川洪武三十五年封奉天翊运宣力武臣特进荣禄大夫柱国中军都督府都督同知伯禄千石子孙世袭指挥使三年镇云南有罪下狱死除 

　　平江伯 

　　平江伯陈瑄石肥人父闻以开国历指挥同知坐罪瑄代父谪戍辽阳与贾哈刺再日二十战累进都督佥事建文时召防江具舟迎北军洪武三十五年封奉天翊运宣力武臣特进荣禄大夫右军都督府都督佥事伯禄千石子孙世袭指挥使赐券与誓免一死以总兵治漕内渠有功洪熙元年许世身免一死子免一死封三十二年卒追赠侯予谥赠太保兼太子太傅子佐嗣卒追封侯赠太保兼太子太保正统二年豫嗣十三年以总兵出军征福建叛寇有功其明年剿寇首邓茂七进侯益禄百石景泰二年赐券卒赠太保兼太子太傅追封黟国公予谥天顺八年锐嗣镇两广剿蛮贼还总漕皆有功益禄二百累进太傅兼太子太傅卒弘治十六年熊嗣熊总漕不能当中贵人刘瑾逼索坐多置田宅渔民充军海南瑾诛复爵卒子垚幼给禄卒亡子嘉靖元年弟子圭嗣卒加太保兼太子太傅予谥三十四年王谟嗣 

　　永春侯 

　　永春侯王宁寿州人尚太祖女怀庆公主为驸马都尉以不附权势诬陷洪武三十五年封奉天辅运推诚効义武臣特进光禄大夫柱国驸马都尉侯禄千石世给诰券侯六年下狱卒除 

　　右以推戴功封 

　　△以靖难功封 

　　广平侯 
　　富阳侯 
　　豊城侯 
　　宁阳伯 
　　武义伯 
　　清远伯 
　　荣昌伯 
　　安乡伯 
　　遂安伯 

　　广平侯 

　　广平侯袁容寿人父洪以开国功官都督容尚燕永昌郡主以仪宾守北平永乐元年进郡主为公主容为驸马都尉禄千石其年再论功封奉天靖难推诚宣力武臣特进光禄大夫柱国侯益禄五百与世券洪熙初仅与驸马禄宣德元年与侯禄卒赠沂国公予谥四年子祯嗣卒亡子庶子瑄嗣长陵卫指挥佥事天顺元年与瑄侯卒其后世指挥 

　　富阳侯 

　　富阳侯李让舒人父以开国功官指挥同知让尚燕永平郡主以仪宾与袁容恊守北平执谢贵取大宁战白沟有功力战破平安兵九门建文帝杀族之永乐元年进郡主为公主让为驸马都尉其年再论功封奉天靖难推诚宣力武臣特进荣禄大夫柱国侯禄千石卒赠景国公予谥八年茂芳嗣二十二年坐事夺券卒子舆正统二年授长陵卫指挥佥事天顺元年嗣卒子钦授指挥佥事如故 

　　豊城侯 

　　豊城侯李彬定远人或曰和人父信以开国功佥假指挥彬嗣官为真从靖难攻蓟转战雄鄚真定援永平克大宁蹂坝上畧广昌蔚白沟沧单桥藁城追奔顺德哨定为最永乐元年再论功以都督佥事封奉天靖难推诚宣力武臣特进荣禄大夫柱国同知右都督府事侯禄千石赐世券与誓身免二死子一死六年以与征蛮将军辅征交址有功益禄五百石封二十二年卒赠茂国公予谥二十一年贤嗣卒封丰国公予谥景泰四年勇嗣成化十四年加太子太保卒成化十九年玺嗣卒亡子勇庶子旻正德三年嗣嘉靖二年以奉迎防守功加太子太傅卒亡子十年弟早子熙嗣卒亡子三十六年从子儒嗣万历元年环嗣 

　　宁阳伯 

　　宁阳伯陈懋寿人父亨以开国功累都督佥事建文初为大宁行军都督从燕战坝上先登死铧山赠泾国公予谥懋以舍人从父兵为前行有功郑寸济夹河东阿东平汶上竟靖内难永乐元年再论功以中府右都督封奉天翊卫推诚宣力武臣特进荣禄大夫柱国伯禄千石赐世券与誓身免二死子一死七年捕虏赤保连进侯军中益禄三百石身免二死子一死二十二年以累征虏有功加太保洪熙元年与世侯正统二年坐总兵守边失机闲住五年仍给禄景泰三年加太子太保天顺元年加禄二千石卒赠浚国公予谥长子晟先坐事充军七年懋庶子润嗣卒亡子成化七年懋庶子瑛嗣二十二年晟子辅仍侯弘治元年坐荒淫失侯卒亡子正德元年瑛孙继祖嗣嘉靖三十七年维藩嗣隆庆二年大纪嗣萝历元年应诏嗣 

　　武义伯 

　　武义伯王通咸宁人父真以开国功为燕百户从燕攻九门有功历都指挥使战死淝河永乐元年追封金乡侯予谥进赠宁国公再论通靖难功封特进荣禄大夫柱国伯禄千二百石赐世券与誓身免一死子免一死七年为天子治方中十三年进封成山侯予世二十三年给侯券身免二死子免一死以父功益加千石宣德元年以征夷将军镇交址黎利反不能守系狱籍为民正统十四年起为都督佥事以御虏功升同知卒子琮授景陵卫指挥佥事天顺元年复琮成山伯卒成化十年镛嗣卒嘉靖四年洪嗣卒二十五年维熊嗣卒隆庆四年应龙嗣 

　　清远伯 

　　清远伯王友荆人父荣以开国功为燕山护卫百户友嗣父官从燕累功永乐元年再论功以都指挥佥事封奉天翊卫宣力武臣特进荣禄大夫柱国伯禄子石六年征交址有功进封奉天靖难推诚宣力武臣特进荣禄大夫柱国侯予世券七年坐转饷胡中后期馁死士夺兵八年坐纵虏失律下狱论死久得释子顺以征胡立功升指挥佥事卒庶子鉴嗣都指挥使 

　　荣昌伯 

　　荣昌伯陈贤寿人以开国功为指挥佥事从燕先锋有功永乐元年再论功以都督府佥事封奉天翊卫宣力武臣特进荣禄大夫柱国伯禄千石予世券卒十三年子智以自获功为指挥使十三年嗣坐镇交址失利夺侯正统中会赦为宣府左卫指挥使卒孙勇勇子雄皆都指挥同知 

　　安乡伯 

　　安乡伯张兴寿人以勇士从开国累功指挥佥事从燕夺九门取蓟遵化密云鄚雄真定永平力战大宁坝上蔚大同沧东昌夹河藁城下西水竟靖内难永乐元年再论功以都指挥同知封奉天翊卫宣力武臣特进荣禄大夫柱国伯禄千石予世券卒亡子十七年兄子勇嗣坐随驾征沙漠为事发总旗交址十年赦复卒十五年子安嗣安与苗战死军中亡子景泰三年弟宁嗣弘治六年恂嗣正德二年孙坤嗣嘉靖三十三年铎嗣亡子四十年弟鈜嗣□□年世恩嗣 

　　遂安伯 

　　遂安伯陈志巴人以开国功累燕山中护卫指挥佥事从燕夺九门战怀来雄鄚真定援永平复大宁趋坝上下蔚先登白沟夹河摧藁城追奔彰德守王城门赴急保定永乐元年再论功以都指挥同知封奉天翊卫宣力武臣特进荣禄大夫柱国伯禄千石赐世券与誓身免一死子免一死志有子良坐罪充军生子瑄次子春指挥佥事有随征功生子瑛永乐八年志死瑄瑛争嗣天子曰瑄长瑛功门之瑛得伯卒正统十一年埙嗣十四年随驾没土木亡子其年弟韶哃成化中坐受财枉法当死发辽东立功久之赦还复爵弘治七年加太子太保十一年加太子太傅卒十七年鏸嗣嘉靖二人以迎立防守功加太子太保卒隆庆六年孙澍嗣 

　　右以靖难功封 

　　△以父恩封 

　　定国公 

　　定国公 

　　定国公徐景昌凤阳人父赠寿中山武宁王次子以战功为右军左都督数从燕王出塞征乃儿不花于燕为密靖难兵入金川增寿为建文君所杀洪武三十于年追封武阳侯予谥永乐二年加赠定国公封景昌钦承祖业推诚奉义武臣特进荣禄大夫右柱国公禄二千五百石赐世券与誓身免二死子一死二十二年坐劾夺爵洪熙元年还公卒正统三年显忠嗣景泰六年永宁嗣疾失心成化二年坐误毁制书还爵闲住卒弘治十七年孙光祚嗣嘉靖二年论奉迎防守功加兼太子太傅五年以修睿帝实录加太师兼太子大师卒嘉靖八年延德嗣卒隆庆元年文璧嗣□□□加太子太傅 

　　右以父恩封 

　　△以征西功封 

　　西宁侯 

　　西宁侯 

　　西宁侯宋晟定远人从渡江累官右军都督佥事永乐三年以下羗将军谕降把都帖木儿伦笃儿灰即军中封推诚辅运宣忠効力武臣特进荣禄大夫柱国后军都督府右都督禄千百石子孙世袭指挥使犯罪免一死卒永乐六年许其子琥侯洪熙元年夺侯与其弟瑛瑛御虏败没进封郓国公景泰元年杰嗣卒天顺元年诚嗣卒亡后二年诚弟让嗣成化十一年恺嗣正德十六年良臣嗣嘉靖三十四年天驯嗣嘉靖四十五年公度嗣卒□□□□年世恩嗣有传 

　　右以征西功封 

　　△以征安南功封 

　　黔国公 
　　安远伯 
　　建平伯 

　　黔国公 

　　黔国公沐晟西平侯子以左都督袭侯永乐六年以与征蛮将军辅擒黎季未斩馘最进封显忠辅运推诚宣力武臣特进荣禄大夫右柱国黔国公禄三千石赐世券与誓身免二死子一死世镇云南二十二年加太傅正统三年征麓川班师道卒追进定远王予谥凡侯三十岁正统五年斌嗣成化元年琮嗣十九年以削平铁索箐诸贼功加太子太傅卒亡子弘治十年侄昆嗣正德十六年绍勋嗣嘉靖十五年朝辅嗣二十六年融嗣幼以朝辅弟朝弼为都督佥事领镇卒亡子弟巩嗣夭二十八年朝弼嗣公隆庆四年夺爵罢镇使其子昌祚嗣朝弼嬖孽子欲夺之竟逮死于南京 

　　安远伯 

　　安远伯柳升怀宁人父崇开国功嗣百户从燕取怀来密云白沟东平有功六年以与征蛮将军辅征交址论功封奉天翊卫宣力武臣特进荣禄大夫柱国伯予世券八年北征至玄冥河进流侯益禄五百石仍世伯身免一死子免一死二十二年从驾征至苍崖峡兔州力河庆州有功加太子太傅与世侯宣德二年以征虏副将军再征交址伤镖卒追封融国公予谥凡封二十一年子溥嗣景泰三年加太子太傅五年加太子太师天顺元年加太傅二年夺太傅闲住四年复侯卒子承庆痹不能侯五年孙景嗣弘治中坐赃死二命夺侯久之复闲住卒弘治十六年文嗣嘉靖十二年□嗣 

　　建平伯 

　　建平伯高士文咸宁人以开国云南塞北功升燕山护卫百户从靖难战大宁广昌白沟夹河东平陷阵先登以都督佥事征交址平其余寇进追贼中飞炮死赠伯使子福嗣食禄千三百石与世券卒子远嗣卒子震病不能嗣弟进嗣卒无子弟子霳嗣卒无子义子李继宗嗣竟除 

　　右以征安南功封 

　　△宁远侯 

　　宁远侯何福未详何许人以开国功累官都督佥事永乐初以都督同知为征虏前将军总兵镇陕西宁夏节制甘肃河南山西诸兵七年抚归附酋虏即军中封侯禄千石八年以罪自经死追夺侯有传 

　　△恭顺侯 

　　恭顺侯吴允诚永乐三年以北胡归附升右府都督佥事赐姓名累征胡有功九年以左都督封伯食禄千二百石赐诰卒十六年子伯客赐名克忠嗣洪熙元年以从征擒胡功进侯予世食禄千二百石身免二死子免一死赐诰券正统九年以擒胡喜峰口加太子太保十四年从死于土木子瑾嗣天顺五年与曹钦战死成化五年子鉴嗣正德二年子世兴嗣嘉靖二十七年子继爵嗣四十二年加太子少保 

　　△忠勇王 

　　忠勇王金忠永乐二十一年以虏归成祖塞外封忠勇王赐姓名洪熙初加太子太保支二俸宣德四年进太保除 

　　△广宁伯 

　　广宁伯刘荣以小旗从靖难历中军右都督永乐十七年以左都督充总兵官镇守辽东用倭功封奉天翊卫宣力武臣特进荣禄大夫柱国伯禄千二百石赐券与誓身死一死子免一死卒追封侯予谥十八年湍嗣亡子宣德十年弟安嗣天顺元人进侯五年加太子太傅卒追赠峄国公成化十二年兄子瓘嗣子璇予锦衣正千户瓘卒亡子成化十六年璇仍嗣伯弘治二年佶嗣嘉靖二年泰嗣三十一年允中嗣 

　　△安义侯 

　　安义侯郭义泰安州人以张士诚小较拔归太祖立功山东河南征王保保破雪山等寨克四川出寨征胡升燕山护卫副千户从靖难取怀来破雄下鄚克真定援永平取大宁鏖战坝上杀伤过当累升中军都督十八年侯禄千一百石世指挥使 

　　△阳武侯 

　　阳武侯薛禄胶人以卒从靖难夺九门攻蓟破雄鄚围真定擒驸马坚援永平袭大宁旋师解北平围战白沟夹河滹沱先登被擒单桥奋缚斩守兵再力战大败平安军转战淮升督府佥事从征胡有功进右军都督永乐十一年侯禄千一百石世指挥使从征胡洪熙元年充镇朔大将军廵边战虏大松岭斩获多与世券加禄五百宣宗中以先锋擒高煦留镇乐安明年从廵边出会州战败虏充镇朔大将军护饷开平再廵边战虏凤凰岭斩其酋收孳畜数万加太保侯□□年卒赠鄞国公予谥诜嗣景泰四年琮哃成化十五年伦嗣嘉靖九年翰嗣亡子禄次子赞之孙干嗣 

　　△惠安伯 

　　惠安伯金玉不详所始永乐七年以督府佥事从出塞护辎重十八年封流禄八百石世指挥使 

　　△永顺伯 

　　永顺伯薛斌昌平人嗣父为燕山右护卫指挥佥事从靖难累功历升都督同知永乐十八年封伯流禄九百石世指挥使卒仁宗使子嗣赐名绶正统十四年没土木赠侯予谥景泰元年辅嗣成化十二年勋嗣正德六年授子玺指挥使如初券 

　　△武进伯 

　　武进伯朱荣沂人以开国功累升太宁前卫左所副千户从靖难累功历升左府都督佥事永乐四年征六址胡寇皆有功永乐二十年封奉天翊卫宣力武臣特进荣禄大夫柱国伯禄一千二百石子孙世袭赐诰券卒追封侯予谥洪熙元年冕嗣正统四年充总兵官镇守大同死土木赠侯予谥子瑛嗣天顺四年云嗣亡子成化十年弟霖嗣弘治二年洁嗣正德三年本嗣亡子十二年洁弟江嗣亡子嘉靖十八年从弟海嗣嘉靖三十七年承勋嗣隆庆六年世雍嗣 

　　△安顺伯 

　　安顺伯薛贵昌平人以舍人从靖难脱成祖于险累功升都指挥使再从征胡功升督府佥事永乐二十年封白禄九百石洪熙元年予世宣德元年进侯加禄三百石与券卒亡子赠演国公予谥宣德十年命其弟可可帖木儿世京卫指挥使 

　　右永乐年封王一人公五人侯二十三人伯二十六人世二十七人除二十七人停一人 

　　○洪熙年封 

　　以征胡功封 

　　△以征胡功封 

　　保定伯 
　　清平伯 
　　广义伯 
　　忠勤伯 

　　保定伯 

　　保定伯梁铭汝阳人嗣父燕山护卫百户从靖难守战积功为都督府佥事洪熙元年进同知充参将出镇宁夏论靖难守城功封伯禄千石与世券宣德初卒交址军中子瑶嗣正统十四年充副总兵征邓茂七有功师旋余党复乱被劾降为事官景泰二年充平蛮将军征湖贵寇韦同烈平之三年进流侯加禄五百石世伯天顺元年充总兵镇守陕西虏寇凉州击走久居七年召还与世侯迕赠蠡国公予谥瑶数掌兵不妄杀子弟从征以功授官悉辞不受子傅嗣□□年子任嗣□□年子永福嗣□□年子继藩嗣世 

　　清平伯 

　　清平伯吴成买驴辽东人洪武二十年来归附充永平卫总旗从靖难有功累升山西都指挥使历征胡有功宣宗即位以洪熙元年以左都督征大松擒生斩首封奉天翊卫宣力武臣特进荣禄大夫柱国伯禄千百石赐诰券身免一死子免一死宣德四年进侯八年卒追封渠国公予谥十年孙英仍袭伯天顺八年子玺嗣成化十五年从弟琮嗣正德三年杰嗣嘉靖二十年家彦嗣万历四年国干嗣世 

　　广义伯 

　　广义伯吴管者从父允诚自胡中降附擒获胁叛胡人从出塞斩虏降附部落历升左都督洪熙元年封伯禄千石与世券卒子琮嗣竟除 

　　忠勤伯 

　　忠勤伯李贤鞑靼人故元兵部尚书名丑驴洪武中归附赐姓名译虏书侍仁宗东宫恭慎擢纪善论靖难功升都指挥佥事仁宗即位进右都督以征胡功封伯禄千百石年八十余卒除 

　　右以征胡功封 

　　右洪熙年封伯四人世二人除二人 

　　○宣德年封 

　　崇信伯 
　　奉化伯 
　　会宁伯 
　　顺义伯 

　　△崇信伯 

　　崇信伯费瓛定远人祖愚以开国功历升燕山中护卫指挥使瓛代父为官从靖难升右军都督府左都督镇守甘肃抚绥劳倈宣德元年眷念旧人封奉天翊卫宣力武臣特进荣禄大夫柱国伯禄千百石世与券身免一死子免一死卒宣德三年子钊嗣成化八年淮嗣弘治十一年柱嗣卒亡子嘉靖十年弟栻嗣十八年炜嗣三十五年坤嗣万历二年甲金嗣 

　　△奉化伯 

　　奉化伯滕定父瓒住明初以元枢密知院自山后来降赐姓授会州卫指挥佥事靖难历燕山右卫指挥使定嗣官以金吾左卫都指挥同知出塞征胡累有功宣德金年封伯禄八百石券不世卒官子福指挥使 

　　△会宁伯 

　　会宁伯李英明初父南哥自西陲来降授西宁卫管军所镇抚招抚西番八族累功升西宁卫指挥佥事英嗣官从成祖征胡战败老的沙于凉州永昌后再从征胡累都督指挥同知洪熙元年虏安全王之杀掠使臣者掠男女千余人驼马十三万仁宗敕劳之曰古名将升右军都督府左都督宣德二年剿平揉边西番即儿加四年封伯禄千一百石镇守西宁英才略有胆所部皆西边精锐土当者辄破败七年坐史昭陈通构谗下诏狱削爵正统中官其子昶锦衣指挥同知天顺元年进都指挥使累官督府予世锦衣使 

　　△顺义伯 

　　顺义伯金顺故名阿鲁哥失里永乐七年自瓦刺来降授大宁都指挥佥事八年从北征追败本雅失里阿鲁台进同知洪熙元年升都督府佥事宣德三年从廵边擒虏四年以旧劳封伯禄八百石卒官子忠指挥佥事 

　　右宣德年封伯五人世一人除四人 

　　○正统年封 

　　定西侯 
　　会川伯 
　　宁远伯 
　　修武伯 
　　永宁伯 
　　平乡伯 
　　靖远伯 
　　忠勇伯 

　　△定西侯 

　　定西侯蒋贵代父为燕山中护卫军从靖难升昌国卫指挥同知征胡有功升都指挥佥事以剿捕松潘累攻西番蛮寇自都指挥同知累都督同知充总兵官镇守松潘等处正统三年以右都督副总兵征朵儿只伯斩捕首虏中律封奉天翊卫宣力武臣特进荣禄大夫柱国伯禄千二百石予世赐券身免一死子免一死七年以征麓川功进侯禄千五百石身免二死子免一死卒追封泾国公予谥孙琬嗣成化中累加太保兼太子太傅卒追封凉国公二十三年骥嗣正德四年壑嗣嘉靖十一年传嗣卒无子三十五年弟佑嗣万历三年建元嗣 

　　△会川伯 

　　会川伯赵安狄道人从兄琦为土指挥同知坐罪死安谪戍甘州永乐元年进马除临洮百户使西域从北征历功升指挥同知宣德二年以都指挥同知充参将征松垒番散刺五年以督府佥事充参将从史昭讨曲先十年援甘凉镇番正统元年以都督同知充副总兵征朵儿只伯捕首虏中律封伯禄千石流卒子英为指挥使以功升督府同知卒予世指挥使 

　　△宁远伯 

　　宁远伯任礼临漳人以燕山护卫军从靖难累功升都督指挥同知四从出塞征胡升都督府佥事宣德元年以都督同知征汉正统三年以右都督总兵征朵儿只伯斩捕首虏中律封伯禄千二百石流十二年降沙州都督喃哥私十年与世伯卒赠侯予谥子寿嗣寿镇守陕西征满四失律论死宥戍边与世指挥使 

　　△修武伯 

　　修武伯沈清滁人世官燕山百户从靖难累指挥同知出塞征胡升督府佥事洪熙元年充参将守居庸宣德初从征汉扈驾出大宁再进都督正统元年与太监安工部尚书中修建京师九门城楼六年以营建宫殿功封禄千一百石伯一年卒予谥子荣嗣没土木削爵景泰三年子煜仍嗣减禄三百石天顺初赠荣侯予谥成化十三年煜坐淫酗失侯卒子棋嗣卒亡子弟坊嗣卒弘治十四年以清伯非军功予锦衣世指挥使 

　　△永宁伯 

　　永宁伯谭广丹徒人从靖难再从出塞征胡以都督镇守宣府正统六年捕虏获胡马中律封奉天翊卫宣力武特进进荣禄大夫柱国伯禄千二百石流侯金年卒见臣林子孙世指挥使 

　　△平乡伯 

　　平乡伯陈怀合肥人父甄以开国功为真定副千户怀嗣官升通州正千户从靖难历升都指挥佥事守辽东永乐六年以白堂海口功升都指挥使从出塞升都督同知以总兵剿松番斩捕功多升都督正统九年以总兵出古北口捕斩首功虎头山封伯禄千一百石流侯五年土木赠侯予谥以其父子于军予子黼嗣伯卒仍与子政伯卒以政有用兵两广功与子信嗣伯卒与世指挥使 

　　△靖远伯 

　　靖远伯王骥束鹿人正统七年以兵部尚总军云南剿平麓川寇封推诚宣力武臣特进荣禄大夫柱国伯禄千二百石身免二死子孙世指挥同知八年复征麓川擒获党□贼首六十余人九年加禄米三百石十三年总督军务征剿孟养贼子思机发首夺金沙大江攻破贼栅擒获贼党十四年剿杀湖贵苗贼首刬平王景泰元年予世加禄米百石赐券天顺元年改封奉天翊卫推诚宣力守正文臣特进光禄大夫柱国加禄百石凡伯十一年卒赠侯予谥子瑺嗣成化七年添嗣十九年宪嗣正德十年瑾嗣万历元年学诗嗣卒亡子四年弟学礼嗣 

　　△忠勇伯 

　　忠勇伯蒋信故名把台以也先土干甥从降历战塞北有功升都督正统中封伯禄千石土木败降也先也先合居其弟赛罕王部下竟从上皇归卒赠侯予谥 

　　右正统年封侯一人伯八人世二人除七人 

　　○景泰年封 

　　昌平伯 
　　定襄伯 
　　抚宁侯 
　　南和伯 
　　南宁伯 

　　△昌平伯 

　　昌平伯杨洪六合人祖政立劲世汉中百户洪嗣官调开平累功都指挥正统初以都督守独石败虏宣府大石门宝昌州捕虏阿台打刺花斩首功二百十三人封伯禄千石充总兵镇宣府十四年坐英宗驾陷虏逮系狱虏犯京师出狱立功与孙镗范广等击虏涿州紫荆等处遂至固安大捷捕虏阿归等四十八人斩首功四百八十邀还俘掠人万计马牛弓刀数万虏退进侯景泰二年赐世券还镇宣府卒赠颍国公予谥子杰嗣侯卒亡子庶兄俊先以擒叛者喜宁功升都督坐罪论死得降都督佥事嗣侯卒复坐法当死失侯子珍嗣天顺元年坐党附于谦伏诛珍戍广西天顺八年赦还授龙虎指挥使孙越调开平武清伯石亨渭南人嗣伯父为宽河卫指挥佥事以出征有功累升都指挥使正统十二年迁大同左参将守万全十四年以英宗驾陷虏系狱虏犯京师出狱立功战虏安定门蹂之彰义门追败之清风店论功封伯寻进侯兼太子太师总京营天顺元年以夺门迎驾功进封忠国公赐奉天翊卫推诚宣力佐理武臣特进光禄大夫石柱国给诰券身免三死子免二死进封三代禄三千石天顺四年系狱死除 

　　△定襄伯 

　　定襄伯郭登武定侯诸孙也正统七年以勋卫从征麓川九年从征腾冲有功历署都指挥佥事十四年虏入塞进都督佥事副刘安守大同历升右都督景泰元年破虏栲栳山论功封伯禄千一百石与世券天顺元年夺爵为都督佥事南京寻谪戍甘肃成化年复爵镇之召还充团营总兵八年卒赠侯予谥亡子以兄子嵩为后得嗣减禄五百卒予世指挥使 

　　△抚宁侯 

　　抚宁侯朱谦夏邑人祖明国初归附为小旗子真代役累军功历凤阳留守左卫指挥佥事谦袭父为官累征迤北有功升万全都司都指挥使充右参将镇守万全累擒斩虏贼历后府左都督奉敕充总兵镇守宣府英宗北狩率子永出谒犒军劳虏景泰元年捕虏龙门关中律封伯禄千一百二十石侯一年卒永嗣追给谦造券奉天翊卫宣力武臣特进荣禄大夫柱国伯予世天顺元年用宣府谒驾进侯成化二年以削平荆襄反者刘千斤斩获首级三千上生擒五千进侯增岁禄百二十石追予谦谥六年征进虏酋呵啰累擒斩予世侯十四年统军鱼儿河等处擒斩虏加太子太咻十五年增禄米六十石其年征建州夷结朵颜辽东塞功最进太子太傅奉天翊卫推诚宣力佐理武臣特进光禄大夫石柱国保国公禄千五百石予誓身免二死子免一死流十七年御虏亦思马于大同战海山生擒贼予世二十二年加太傅兼太子太师弘治五年升太师兼太子太师弘治九年卒追封宣平王予谥自侯至公凡四十二岁子晖嗣正德七年麒嗣侯嘉靖十七年岳嗣亡子隆庆二年从弟冈嗣 

　　△南和伯 

　　南和伯方瑛全椒人曾祖得铭从军国初为百尸祖信替职有功升正千户父政从靖难累都指挥佥事永乐□年征交址剿杀蛮寇升都指挥攻黄山洞宣德八年镇守四川捕西北任昌黑虎等寨累升右都督正统二年总奇兵征麓川死于军追封威远伯予谥瑛袭父官为指挥使乞领父兵从定西伯报雠先登破贼寨升都指挥同知六年从靖远伯征麓川杀获贼升都指挥使攻破杉木笼塞生擒贼首陶孟靠等功升都督佥事充参将守备云南孟养阿岭等处破敌战胜景泰元年以都督同知充参将镇守贵州杀退苗贼升右都督充总兵官镇守贵州征进香炉山等处升左都督五年封奉天翊卫宣力武臣特进荣禄大夫柱国伯禄千石六年充总兵官征进铜鼓五开斩获功多留镇守贵州抚捕苗蛮天顺元年论平蛮功进侯流予世伯禄千二百石赐诰券身免一死子免一死自伯至侯凡六年卒予谥天顺四年子毅嗣坐罪革爵成化十五年孙寿祥嗣嘉靖十八年东嗣三十三年炳嗣隆庆二年应奇嗣卒亡子六年炳从弟烨嗣 

　　△南宁伯 

　　南宁伯毛胜初名福寿和宁王阿鲁台之裔祖毛冉海国初归附授燕山中护卫闲牧官从靖难累升都督同知仵亡子弟安泰袭兄官为羽林前卫世指挥使子济袭有征虏功亡子福寿袭兄官进为都指挥使正统七年征破麓川升左府都督佥事充右参将复征麓川八年论功升都督同知十四年杀虏龙门升左都督还守宣武等门御虏犯京师出御虏紫荆关充副总兵征进湖广贵州兴隆等处山峒擒获苗王韦同烈等景泰三年往贯屯金沙擒获贼子思机发五年封奉天翊卫宣力武臣特进荣禄大夫柱国伯改名胜禄千石改世券身免一死还镇守金齿等处伯四年卒追封侯予谥子荣嗣成化六年文嗣弘治七年良嗣嘉靖三十四年重器嗣卒亡子弟邦器嗣卒亡子四十一年弟国器嗣世 

　　右景泰年封公一人伯五人世三人除一人 

　　○天顺年封 

　　武功伯 
　　定远伯 
　　兴济伯 
　　文安伯 
　　太平侯 
　　怀宁侯 
　　宣城伯 
　　召武伯 
　　彰武伯 
　　武平伯 
　　丰润伯 
　　怀柔伯 
　　东宁伯 
　　海宁伯 
　　武强伯 
　　高阳伯 

　　△武功伯 

　　武功伯筡有贞吴人以副都御史与石亨迎太上皇南宫复皇帝位升兵部尚书华葢殿大学士封奉天翊运推诚宣力守正文臣特进光禄大夫柱国伯禄千一百石世指挥使身免二死子免一死仍兼华葢殿大学士掌文渊阁事亡何下狱谪戍金齿除有传 

　　△定远伯 

　　定远伯石彪用舍人从从父亨有功授大同卫镇抚以从亨蹂虏清风店升都督佥事为后军右都督镇守大同天顺元年论杀虏功封伯寻论征虏功进侯四年伏诛 

　　△兴济伯 

　　兴济伯杨善大兴人以右都御史迎驾南宫天顺元年封奉天翊卫推诚宣力武臣特进光禄大夫柱国伯禄千二百石给诰券身免二死子免一死卒赠侯子宗嗣成化元年予世锦衣指挥同知 

　　△文安伯 

　　文安伯张輗以功臣子累战功为中军右都督迎驾南宫封奉天翊卫推诚宣力武臣特进光禄大夫柱国伯给诰券身免二死子免一死禄千二百石与世券伯五年卒子斌嗣坐咀呪宥死闲住世锦衣指挥使 

　　△太平侯 

　　太平侯张軏以勋戚入卫用军功累升右都督天顺元年以迎驾南宫封奉天翊卫推诚宣力武臣特进光禄大夫柱国侯给诰券身免二死子免一死进封三代禄二千石卒赠裕国公予谥子瑾嗣成化元年予世指挥使 

　　△怀宁侯 

　　怀宁侯孙镗东胜人永乐中袭父林为指挥同知以杀处州寇退虏都城下累官右都督天顺元年迎驾南宫封奉天翊卫推诚宣力武臣特进荣禄大夫柱国侯禄千一百石身免一死给诰券流再与世五年剿反者曹钦长安门进侯加禄二百石寻与世成化初以杀曹钦功不与夺门同夺侯侯十五年卒追赠涞国公予谥成化七年子辅嗣十六年泰嗣弘治十五年应爵嗣正德十二年瑛嗣卒亡子嘉靖十八年弟瑁嗣二十三年秉元嗣三十八年世忠嗣 

　　△宣城伯 

　　宣城伯卫颖华亭人父书国初以水军为总旗授蓟州卫百户从靖难有功累都督佥事颖袭官为济南卫指挥使正统十四年以山东都司署都指挥佥事破虏擢后军都督府署都督佥事御虏京师有功进都督同知天顺元年论迎驾南宫升前军都督府左都督其冬进封奉天翊卫推诚宣力武臣特进荣禄大夫柱国伯禄千一百石与誓免一死镇守甘肃累杀虏破番有功成化初录破番功增禄百石予世伯四十二年弘治十一年卒予谥子璋嗣正德十二年錞嗣三十六年守正嗣隆庆二年国本嗣 

　　△召武伯 

　　召武伯曹钦天顺元年以太监吉祥从子从夺门功得封五年坐反伏诛 

　　△彰武伯 

　　彰武伯杨信正统中从其伯父洪捕虏累功所镇抚至都督同知充总兵官天顺二年佩将军印总兵镇守延绥领东西黄梁三与虏战擒斩贼首阿力台王封奉天翊卫宣力武臣特进荣禄大夫柱国伯禄千石给券与誓免一死流屡逐虏天顺八年予世伯二十一年卒追封侯予谥子瑾嗣弘治十年质嗣嘉靖十八年儒嗣四十一年炳嗣 

　　△武平伯 

　　武平伯陈友其先西域人寓全椒永乐中以马军从征虏大杀胡于塔滩山等处捕获忠勇王也先土干部宣德初积功实授百户复用招降捕虏功升副千户正统初屡入虏招降其男女送至进献驼马牛畜贡使时时首虏功多累升都督同知允左参将统兵征进湖广贵州地方擒获苗王贼首韦同烈等升后军都督府右都督留镇湖广累杀苗贼铜鼓五开诸处空其巢寨天顺元年封奉天翊卫宣力武臣特进荣禄大夫柱国伯禄千石世予誓免一死既伯与虏战镇番五十余捕获千余二年进侯流加禄百石卒子能嗣伯成化二十年纲嗣弘治三年追封友沔国公予谥九年勋嗣卒亡子正德五年弟熹嗣嘉靖十三年大策嗣□□年永禄嗣 

　　△丰润伯 

　　丰润伯曹义仪真人祖勇以开国功累燕山左卫左千户父胜从靖难征虏累升本卫指挥佥事义袭世官永乐二十年征进半壁山等处有功宣德五年以湖广都司署都指挥佥事征进江西梅花峒等处剿捕贼寇累功十年以中府都督佥事充总兵官缜守辽东捕虏斩获历升左都督天顺元年授奉天翊卫宣力武臣特进荣禄大夫柱国伯禄千三百石世予誓身免一死子免一死伯四年卒追封侯予谥孙振嗣弘治三年恺嗣恺镇守贵州兼提督清平等卫捕斩叛苗功多终掌南京前军府事总理操江嘉靖五年栋嗣卒亡子嘉靖七年弟松嗣三十九年文炳嗣 

　　△怀柔伯 

　　怀柔伯施聚通州人父忠国初允燕山右护卫前所军征进总可来亦都山大宁蔚齐眉山等处累有功历升金吾右卫世袭指挥使永乐七年征进饮马河没于军聚袭父官累征虏有功正统十四年以右都督充总兵官恊守辽东景泰三年杀贼登州营有功升左都督天顺元年封奉天翊卫宣力武臣特进荣禄大夫柱国予誓禄千一百石身免一死二年予世卒追赠侯予谥予荣嗣天顺八年鉴嗣弘治八年璜嗣卒亡子嘉靖八年瑾嗣十五年焘嗣三十四年嵩嗣隆庆三年光祖嗣 

　　△东宁伯 

　　东宁伯焦礼山后广宁人父八思台国初归附除蓟州卫指挥佥事礼以舍人从军有功宣德元年袭父官调守辽东御虏多功虏人比之飞将军累升左军都督府左都督天顺元年封奉天翊卫宣力武臣特进荣禄大夫柱国伯禄千二百石世赐券与誓身免一死子免一死侯七年卒子寿嗣卒亡子成化九年弟俊嗣弘治十四年子洪嗣卒子不嗣正德八年弟洵嗣卒无子十六年再从侄栋嗣卒赠太子太保予谥嘉靖四十二年文耀嗣 

　　△海宁伯 

　　海宁伯董兴未详何许人石亨言其有靖除内难功天顺元年得封伯岁禄千一百石寻命镇守总兵辽东不能圉虏科刻为奸利曹钦诛坐流广西除 

　　△武强伯 

　　武强伯杨能正统中从伯父洪有功累开平指挥使败虏湾河三岔口擢都指挥佥事从洪还朝连败虏紫荆倒马二关景泰元年擢都指挥同知以游击将军御边宣府败贼八里沟八里村擢都指挥使仍充游击将军统神机京兵寻擢后军都督佥事充左参将镇宣府进都督同知充左副总兵召还总神机京兵天顺元年以杀贼功擢左都督总兵宣府大同有警请自行战败贼磨儿山石灰站进封奉天翊卫宣力武臣特进荣禄大夫柱国伯禄千石流伯四年卒亡子弟伦嗣世指挥使 

　　△高阳伯 

　　高阳伯李文未详其所自起为陕西都指挥督练西宁上兵天顺元年以大同威远杀贼累功封高阳伯流除 

　　右天顺年封侯二人伯十三人世七人除八人 

　　○成化年封 

　　宁晋伯 
　　伏羗伯 
　　武靖伯 
　　昌宁伯 
　　威宁伯 
　　兴宁伯 
　　顺义伯 
　　靖安伯 

　　△宁晋伯 

　　宁晋伯刘聚浚人叔父永诚以太监出镇甘肃聚从立功历都督同知天顺五年曹钦升右都督成化六年充副总兵出延绥塞遇虏被七创溅血力战大破虏擒斩也忽五等百级以上俘获最升左都督七年自陈功封伯流禄千石再充总兵杀贼延绥九年予世十年卒进封奉天翊卫宣力武臣特进荣禄大夫柱国侯予谥有诰子禄嗣卒亡子十一年弟福嗣福为京营总兵加太子太保卒十五年岳嗣卒亡子嘉靖六年弟子文嗣二十三年良玺嗣卒亡子三十五年叔斌嗣万历三年应元嗣 

　　△伏羗伯 

　　伏羗伯毛忠凉州人钿祖刺反洪武初从军为千祖拜都征哈密皆战没父宝永乐中从出塞功授百户忠嗣父为官初名哈刺累功行都司都指挥同知始赐毛姓又以功升都督同知赐名天顺初以征福建百贼功升都督同知充左府总兵镇守甘肃复以剿虏功特进左都督成化三年以从宣城伯颖杀番功多封伯禄千石以讨土胡满四力战中流矢子海孙铠皆没见仵梦曰吾当生擒四赠侯成化五年孙锐嗣追给诰券授奉天翊卫宣力武臣特进荣禄大夫柱国侯予谥世伯禄千石卒锐弘治十三年镇两广加太子太傅刘瑾索锐金不能应正德三年落太子太傅夺禄十五勒罢瑾诛卒赠太傅予谥嘉靖三年江嗣卒亡子弟汉嗣卒亡子三十三年弟子栢嗣三十九年登嗣 

　　△武靖伯 

　　武靖伯赵辅凤阳人曾祖端开国功累官济宁卫指挥使父本从征汉征人升都指挥车嗣祖为官正统十田年升都指挥佥事管操寻升署都督佥事充参将镇守怀来等处累御虏天顺八人营建功升后军都督同知成化元年以总兵征蛮大藤山峡功最三年封奉天翊卫宣力武臣特进荣禄大夫柱国伯予券禄千二百石其年充总兵官征剿建州俘斩最进侯予誓免一死十年予世卒追封容国公予谥子承庆嗣正德三年弘泽嗣嘉靖八年世爵嗣二十三年国斌嗣万历二年光远嗣 

　　△昌宁伯 

　　昌宁伯赵胜迁安人宣德中世官景泰元年累功升都指挥佥事天顺五年以讨曹钦功升督府同知以参将出固原虏有功成化四年升都督充总兵镇辽东七年捕斩朵颜有功召还十二年修京城加太子太保三千营总兵十九年封流伯禄千石又明年加太保卒赠侯予谥世指挥使铨锦衣 

　　△威宁伯 

　　威宁伯王越浚人以兵部尚书兼宪职捕虏威宁海成化十六年封伯禄千二百石与世券仍左都御史掌院事十七年出宁夏佩征西前将军印充总兵镇大同移镇延绥以斩虏首功加太子太傅增禄岁四百石掌前军都督府事总督团营叙一子锦衣百户编管安陆再起握军卒赠太传予谥除 

　　△兴宁伯 

　　兴宁伯李震南阳人父谦督府佥事震嗣指挥使正统中以征兀良哈木麓川香炉山螃蠏寨功升督府佥事天顺四年充总兵征武冈黎平贼五年攻两广贵州蛮升同知成化元年还兵湖广征荆襄贼历升左都督十二年论征靖州苗功封伯流禄千石十四年革爵闲住二十二年复 

　　△顺义伯 

　　顺义伯罗秉忠父困即来沙河卫指挥永乐中讨平肃州叛回哈喇马牙升都督同知二年以征阿台朵儿功升千户累功升指挥十年调平山卫十四年征辰沅擒苗茜韦同烈升都督同知天顺初升都督成化三年充游击征贵州有功四年封伯流禄千石十六年卒予谥 

　　△靖安伯 

　　靖安伯和勇和宁王阿鲁台孙父阿卜只俺授左都督勇以父故为锦衣指挥使正统十四年以紫荆关斩首虏功历升都督佥事天顺元年进同知五年游击将军征广蛮成化元年再征有功升左都督加禄岁百石己浔州获叛酋斩首功多封伯流禄千一百石十年卒予谥子忠自历战功为锦衣指挥佥事得世 

　　右成化年封伯八人世三人除五人 

　　○正德年封 

　　以捕反封 
　　以御胡功封 
　　以恩幸封 

　　△以捕反封 

　　威宁侯 

　　威宁侯 

　　威宁侯仇■〈金戊〉江都人世指挥同知立功以游击将军守宁夏正德五年以讨反者宁化王寘鐇功封伯禄千石与世券仍总兵守宁夏七年充平贼将军征流贼以功进侯与世券加禄石石卒孙鸾嗣以罪除 

　　右以捕反封 

　　△以御胡功封 

　　泾阳伯 

　　泾阳伯 

　　泾阳伯神英京师人国初高祖保以功为大同指挥佥事父杰立功云南进指挥使升陕西都指挥英嗣指挥使延安卫累捕虏先登成化弘治闲充总兵守宁夏延绥宣府大同历四镇累官署都督劾致仕大赂刘瑾下兵部传会前后功中律得封瑾败夺伯为右都督 

　　右以御胡功封 

　　△以恩幸封 

　　泰安伯 
　　安定伯 
　　永寿伯 
　　平凉伯 
　　镇平伯 
　　镇安伯 
　　永清伯 
　　永定伯 

　　泰安伯 

　　泰安伯张富新城人以弟太监永得为锦衣指挥使正德五年繇右都督论永发刘瑾功推恩封嘉靖初除锦衣指挥使 

　　安定伯 

　　安定伯张容富弟以兄太监永得为锦衣都指挥佥事正德五年繇右都督论永发刘瑾功推恩封嘉靖初除为右都督 

　　永寿伯 

　　永寿伯朱德不知何许火初太监裴姓为义子曰裴德又曰武德又曰朱德正德五年以义儿赐姓封十六年下狱除 

　　平凉伯 

　　平凉伯马山涿人正德五年以弟太监永成诛刘瑾功推恩封十六年除 

　　镇平伯 

　　镇平伯陆永以兄太监誾封除 

　　镇安伯 

　　镇安伯魏英榆次人正德五年以兄太监彬推恩封十六年革为都督同知 

　　永清伯 

　　永清伯谷大亮以兄太监大月平流贼功推恩封十六年除 

　　永定伯 

　　永定伯朱泰故姓许起指挥骁勇通文为游击将军征流贼有功升都督赐国姓为义儿从廵边斩虏首封伯除 

　　右以恩幸封 

　　右正德年封侯一人伯十一人俱除 

　　○嘉靖年封 

　　以捕反封 
　　以迎立封 
　　以方术封 

　　△以捕反封 

　　新建伯 

　　新建伯 

　　新建伯王守仁余姚人以提督南贑汀漳等处军务右副都御史擒反者宁王宸濠正德十六年封伯奉天翊卫推诚宣力守正文臣特进光禄大夫柱国兼南京兵部尚书身免二死子免一死禄千石流隆庆二年予世子正亿嗣万历五年承勋嗣 

　　右以捕反封 

　　△以迎立封 

　　京山侯 

　　京山侯 

　　京山侯崔元代人尚宪宗女永康公主为驸马都尉嘉靖初以奉迎车驾封禄千五百石与世已坐张皇后亲事下诏狱得释 

　　右以迎立封 

　　△以方术封 

　　恭诚伯 

　　恭诚伯 

　　恭诚伯陶仲文黄冈人 

　　右以方术封 

　　右嘉靖年封侯一人伯二人世一人除二人 

　　○以外戚封 

　　彭成伯 
　　惠安伯 
　　会昌伯 
　　安平伯 
　　安昌伯 
　　庆云伯 
　　长宁伯 
　　瑞安伯 
　　崇善伯 
　　安仁伯 
　　昌化伯 
　　寿宁伯 
　　建昌伯 
　　王田伯 
　　庆都伯 
　　泰和伯 
　　安平伯 
　　庆都伯 
　　德平伯 
　　固安伯 
　　武清伯 
　　保昌伯 

　　△彭成伯 

　　彭成伯张昶仁宗昭皇后弟也父麒洪武中以女为燕世子妃授兵马副指挥食俸京师昶从靖难以义勇中卫指挥同知累升指挥使二十二年仁宗即位以中军左都督封奉天翊卫宣力武臣特进荣禄大夫柱国伯禄千五百石世予誓身免二死子免一死卒孙璟嗣成化十六年信嗣正德三年铭嗣嘉靖十七年勋嗣卒亡子三十年弟熊嗣 

　　△惠安伯 

　　惠安伯张升昶弟以舍人从靖难守城累出塞有功累升后府都督同知洪熙元年升左军都督府左都督正统五年以功女亲封奉天翊卫宣力武臣特进荣禄大夫柱国伯左都督如故禄千一百石世予誓身免二死子免一死升循礼守法为士林所称卒孙琮嗣卒亡子成化五年弟瑛嗣卒亡子十六年弟瓒嗣弘治七年伟嗣卒赠太傅予谥嘉靖十七年镧嗣三十四年元善嗣 

　　△会昌伯 

　　会昌伯孙忠以宣宗章皇后父宪德四年封伯禄千石予世券卒赠侯予谥子继宗嗣英宗复辟进侯加禄二百石予世券追赠忠安国公予改谥继宗卒赠郯国公予谥成化十六年孙铭嗣正德十五年杲嗣嘉靖八年以外戚恩泽除 

　　△安平伯 

　　安平伯吴安丹徒人以景帝生母吴大后弟封天顺元年太后复为贵妃除 

　　△安昌伯 

　　安昌伯钱承宗以英宗孝庄睿皇后弟封卒予谥子维圻嗣嘉靖中以外戚恩泽封除 

　　△庆云伯 

　　庆云伯周寿成化三年以生母孝肃皇太后弟自督府同知进封十七年进侯予世弘治元年加太保卒赠宣国公予谥子瑛嗣除 

　　△长宁伯 

　　长宁伯周彧成化二十一年以生母孝肃皇太后弟自都督同知进封予世卒正德三年子塘嗣十四年大经嗣例除 

　　△瑞安伯 

　　瑞安伯以王源以宪宗纯皇后弟成化二十年自中府都督同知进封与世弘治五年进侯卒赠太师予谥 

　　△崇善伯 

　　崇善伯王清源弟弘治以都督同知封例除 

　　△安仁伯 

　　安仁伯王浚源弟正德二年以左都督封例除 

　　△昌化伯 

　　昌化伯邵嘉兴化人嘉靖初以睿宗生母孝惠皇后弟自锦衣指挥使进封予世卒予谥子蕙嗣亡子族人杰嗣例除 

　　△寿宁伯 

　　寿宁伯张峦以孝宗敬皇后父弘治三年自督府同知进封五人进侯卒赠太保昌国公予谥子鹤龄嗣十六年加太保正德中进太傅嘉靖二年加太师以定策功进封昌国公前后禄八百石以罪除 

　　△建昌伯 

　　建昌伯张延龄鹤龄弟弘治八年以都督同知进封十六年进侯加太保嘉靖初加太傅前后禄千六百石以罪除 

　　△王田伯 

　　王田伯蒋轮徐州人以睿宗献皇后弟嘉靖元年以锦衣指挥佥事封卒赠太保予谥 

　　△庆都伯 

　　庆都伯夏儒以武宗毅皇后父封 

　　△泰和伯 

　　泰和伯陈万言元城人以世宗孝洁皇后父嘉靖元年自都督同知封除 

　　△安平伯 

　　安平伯方锐以世宗孝烈皇后父嘉靖十九年自后府左都督封二十一年进侯卒子承裕嗣例除 

　　△庆都伯 

　　庆都伯杜继宗大兴人以穆宗生母孝恪太后弟隆庆元年自锦衣卫指挥佥事封 

　　△德平伯 

　　德平伯李铭以穆宗孝懿庄皇后父封 

　　△固安伯 

　　固安伯陈景行通州人以穆宗孝庄皇后父隆庆元年自锦衣陈指挥佥事进封 

　　△武清伯 

　　武清伯李伟宛平人以今上慈圣皇太后父隆庆六年今上即位自都督同知进封 

　　△保昌伯 

　　保昌伯蒋廷珪以仁宗侄母夫封除 

　　右以外戚封 

　　名山藏卷之四十二 

　　●名山藏卷之四十三 

　　晋江何乔远　选 

　　天因记 

　　◆天因记 

　　郭子兴 
　　韩林儿 

　　○郭子兴 

　　郭子兴故曹州人父曰郭公善星历壮无妻自曹望见帝星烛临濠遂入濠伏观□□定远之定远邑有富翁女瞽翁就郭公筭命惊巳□女也翁曰恨瞽耳莫适聘郭公曰不鄙与我遂妻之既娶术益售家槖日益遂为定远富人生三子子兴仲子也卜曰此子乃贵子兴长不事产业散财结豪杰子弟宿有马公避仇入定远年饥鬻女焉子兴见马公有侠气大与善抚女如自出高皇后也刘福通起徐人李二及彭早住赵均用陷徐汝颍乱子兴亦与其豪杰子弟孙德崖等四人逐濠令自称元帅元人攻之高帝入濠避兵门者拟高帝刃子兴免焉召与语奇之以为亲兵而以高皇后妻高帝于是帝为子兴馆甥子兴勇悍敏决孙德崖等四帅田野人不足与谋子兴心易之于是四帅协谋倾子兴子兴少与四帅会或会辄不合子兴辄起去去则四帅专决之会元脱脱破李二屠徐早住均用穷蹙奔濠四帅纳焉以二人故盗魁反争推之出其下二人者早住颇有智数子兴独礼之均用不嗛德崖谓均用曰郭公目有彭将军其有将军耶相与执子兴械之家将杀之高帝在淮北闻曰郭公吾父母也亟驰归则谓子兴子我公素厚彭薄赵祸必赵发即与子兴子驰告早住早住怒围德崖家高帝从之发屋人入兴钳系幽窖破械出之会元兵大至围濠两家雠亦罢是时早住自称鲁淮王均用称永义王挟子兴东屯泗州高帝见二人不足共事弃之去未几自相吞并早住中流矢死均用专兵益狠戾帝与徐达攻下滁阳兵劫渐盛使人说均用曰方今海内淆乱王揽英雄之日公昔窘于二元郭公开门纳公既屈巳下事公不思报德反欲先翦羽翼此自解体耳且郭公部属尚众即或可图事有万一公亦岂能独安均用心惮高帝稍稍待子兴帝又使人赂其左右以解之均用纵子兴归子兴乃得将所部万人入滁至滁见高帝整大悦居再月有谗帝者子兴疑焉夺帝权然帝事子兴益恭元兵围滁有告子兴者曰朱馆甥每战不力子兴信之使与帝俱其人出战遽被矢还帝独直前夺击了无所伤子兴乃愧叹盖帝每戢有获即给士他将获辄以献子兴故谗言得闲帝至士有献高皇后者高皇后转以献子兴妻子兴妻喜高帝乃安元脱脱既破张士诚高邮转围六合六合将来乞师子兴欲不与高帝曰六合受围无捄则滁承之不可是时元兵号百万诸将皆莫敢前高帝独与赵德胜耿再成率师而东垒于瓦梁元兵攻垒垒垂陷德胜殊死战矢中左股高帝敛入备糗梁外遣妇女倚垒门戟手骂元师疑焉遂列遂出牛畜妇女居前丁壮翼后徐引去是时虽不能救六合然得因以还滁顷之元兵大至滁高帝覆而诱之涉涧大破之获马甚众高帝诡还之具牛酒款元将曰城主子兴老病不任行谨违犒军城中皆良民所以结聚备他盗耳将军欲狝戮之民固畏死非得已抑今高邮大寇未歼将军舍而攻良民不令并力耶元将曰是也非良民肻还马即解去子兴居滁遂有安焉之志久之师乏食诸将谋所向子兴言计多失帝数谏不听郁郁致疾子兴再三召帝力疾往告曰困守孤城非长计若谋所向惟和阳可然和阳小而坚可计取难力破也子兴曰安出帝曰向攻民寨时得兵号三千其文曰庐州路义兵今拟简万三千人三千人被青万人被绛青衣椎■〈髟上告下〉左袵佯为彼兵载四槖駞声言庐州兵送使者和阳犒士和阳必纳亡疑纳则乘以绛士取之必矣子兴曰善使张天佑汤和领青衣三千赵继祖为使者前行而吏耿再成领绛衣万人继之期于城门会天佑从它道食失期元将觉缒而战再成不利中矢走众皆溃元人追之日暮还天佑始至遇于道急击胜元人夜还追至小西门元人抽门桥我军夺焉汤和鼓刀断其桥绳天佑登城大呼衣服相乱遂入据之而再成奔卒归以败告子兴大惊咎帝失计俄报元遣使来招降兵且至子兴益恐高帝曰母畏空滁兵萃子南召元使从南门入叱令膝行见子兴见元使言多辀张帝每翼焉众欲戮之帝曰兵出城虚戮使者速之也威而归之彼且恐子兴从高帝计明日元兵果遁子兴徒谓再成天佑己陷没使高帝将三千人往其亡卒高帝复得千余人与徐达李善长将之夜至和阳乃知天佑等己破城入呼于门门炬高帝免胃示庂遂入明抚定城中元兵复至帝开门击之皆大败于是子兴以和阳尽委帝使帝总其兵帝念总兵当位诸将上而诸将多子兴部曲素比肩年又长乃夜令人撤署中座置木榻俟旦会以观其意旦诸将先入皆右坐留最左末席与帝但皆相视不能可否事事独帝决之帝以和阳不城与诸将限丈尺分甓居三日帝甓就视诸将未也帝遂作置坐南向出子兴檄曰主帅命我总诸公也公等诚不甓奈何今与诸公约违者以军法相治皆惶恐服久之德崖饷绝率所部自濠来假居高帝谓诸将曰不假孙公不惟失濠和亦危矣许之子兴闻大怒自滁来帝迎见子兴不言者久之已而曰汝为谁帝称名对因曰昔公困辱孙氏某实破其家以出今来此公无宿憾乎子兴默然是时德崖亦不自安请还去高帝曰今两军合处一城骤以主帅来尽去下人必有不谐者公当令诸军先行而自留后德崖从之于是帝先送德崖部帅行顷之子兴与德崖鬬兵卒多伤高帝闻之与耿炳文吴祯策骑返高帝驱之孙家军逐之抽刃隘道皆曰城中鬬我军伤公子不知耶高帝曰吾送部帅诸公后我前安得知孙家军弗听亟持帝马衔拥而行孙家军中多帝故人一人谓诸军且释衔衔稍纵帝驰诸军追之兵及于身帝时衷甲无所伤展转十余里短兵及坠马傍有马者复帝故人呼与同载既数里遇德崖弟麾兵前客张者又帝故人告曰公兄在郭公所若杀朱君郭公必不相放□少待吾驰观之至则子兴方系德崖颈与同食张亟反曰若如尔为公兄死矣乃为孙家军固请张客夜同高帝寝搂高帝肩孙家军旦止高帝麻阳中子兴闻之乃遣徐达数人博质释德崖高帝乃归亡何子兴卒高帝服丧而葬之时刘福通迎立小明王为帝檄子兴子为都元帅张天佑为右副元帅帝为左副元帅帝不受遂并统子兴军德崖见子兴死来争滁竟为吴祯胡大海所杀而子兴长子 【 一作三子】 与天佑渡江及元兵战败没 【 一作皆败没】 子兴凡金子帝为馆甥时先二子困帝者屡矣尝闭之虚合舍绝其食高皇后私怀铛焦餔帝二子窥之后匿焦当膺膺腐异日者为酒召高帝欲毒之后先告二子辂帝阳喜与往中途马上跃而跪仰天如见聆巳据马顿首谢抽鞅还吓曰咄天神语朕公等乃生不良心二子瞒然失下共谢高帝三年追封子兴滁阳王妻滁阳王夫人庿滁州绘其三子庙壁生卒节序皆有祭而季子老舍尚在召欲官之高后谓老舍曰皇帝法所不可无亲昵今官尔尔胜官乎老舍悟入见市曰官尔老舍顿首曰陛下官臣则与臣百品帝曰是何官也大陈文武臣民冠恣取之冠有椶顶帽帽百目老舍俯取曰是也帝曰其学于成均乎老舍曰不也臣请得冠是冠障蔽风日耕于瘠卤之岗帝曰善即日赐牛一头马十二蹄送归山中复其家滁阳王一女充后宫生蜀王今有子孙冠带奉王后 

　　○韩林儿 

　　小明王韩林儿者徐人羣盗韩山童子自其祖父为白莲会惑众众多从之元末山童倡言天下乱弥勒佛下生明王出江淮之人骚然皆动黄河南徙元用贾鲁凿求禹故道山童阴作石人一眼当道埋之镌其背曰石人一眼天下四反河丁掘得相惊诧于是颍人刘福通与其党杜遵道盛文郁罗文素等告众曰山童宋徽宗八世孙也当帝天下我刘光世后合辅之聚众三千人于白鹿庄杀黑牛白马誓告天地约起兵兵用红巾为志元得山童捕杀之林儿逃之武安山中福通据朱皋攻破罗山真阳确山杞舞阳叶诸县及于汝宁光息众至十万元顺帝十五年福通自砀山夹河求得林儿复立之号小明王都亳国号宋改元龙凤遵道文郁称丞相文素与福通称平章遵道得宠专权福通使人杀之自为丞相滁阳王卒宋使人招其诸将时高帝新得和阳使张天佑守之元人数困和阳帝方出击元军诸将谓天佑曰公度能自却退元兵乎不然当往天佑听其计往见小明王以为右副元帅而檄滁阳王子为元帅高帝为左副元帅高帝见檄不受曰大丈夫不副人诸将曰明公方欲渡江举吴楚兼瓯越今滁和闲巳属我不受宋命生一敌也受之缓急犹可倚夫公方举大事奈何于小竖子见气耶公曰若是则用其年纪元破福通兵太康进围亳福通以小明王奔安丰龙凤四年福通与其党关先生白不信李喜大刀敖毛贵等分三道入元晋冀关中山东诸郡多所陷没军声大振巳攻汴入其城小明王都之关先生等焚元上都转略辽阳东至高丽然与元战亦互有胜其所攻陷城邑元亦旋复之其明年福通为察罕帖木儿击败还奉小明王安丰龙凤八年福通又为察罕帖木儿击败于益都还走安丰部下健将皆亡其明年张士诚将吕珍攻安丰庐州左加弼助之福通以急请高帝自将救之刘基曰奈何不急汉高帝不听未至吕珍巳破安丰杀福通三月高帝至击吕珍大破之乃与小明王还建康先是龙湾之捷诸将欲奉小明王为帝刘基怒不许陈天命所在然高帝用其年纪如初十二年王殂乃以明年为吴元年 

　　郎曰滁阳帝业所以兴抑天作高后之合乎小明王竖子耳为人所以非若汉之于义帝者业用其年纪安丰之难舍汉而存之待其殂乃称吴元年明德厚矣 

　　名山藏卷之四十三 

　　●名山藏卷之四十四 

　　晋江何乔远　譔 

　　天驱记（上） 

　　◆天驱记（上） 

　　陈友谅 
　　张士诚 

　　○陈友谅 

　　陈友谅者沔阳渔家子父普才弟友仁友贵友富友真友谅拳勇长伎角为县吏非其好也与友仁友贵聚众为羣盗元顺帝十一年辛卯袁州慈化寺有僧莹玉以弥勒佛教动湖湘 【 一本从者甚众今删】 麻城人邹普胜大唱其术罗田布贾徐寿辉浴盐塘有毫光普胜惊怪之共推为主举号红巾攻陷蕲黄寿辉开蕲水为莲台省建国天完改元治平以普胜为相黄陂人倪文俊为将文俊者亦故渔家子善兼行多浆船陷没汉阳兴国武昌安陆沔阳及江以西郡众号百万友让举聚应之寿辉隶之交俊戏下元人进攻寿辉破复其所陷郡县文俊辄复之迎寿辉居之汉阳寿辉为人綖缓不能主权而文俊骄恣欲图之计不行奔黄友谅袭杀文俊并其军自称平章居于江州其时吴公起金陵二年矣友谅陷元池州公渡江首取太平郡则与池邻使常遇春率廖永安吴祯往攻破之戊戌春友谅陷元安庆使其将赵普胜守焉普胜者友谅骁将善双刀号双刀赵初结巢湖水军以款我己反归友谅友谅陷元龙兴瑞州遣普胜自枞阳攻我池太平将刘友仁与战死是时友谅遣别将畧下元邵武襄阳诸郡自以兵破吉安抚建昌贑汀信寇衢取杉关矣其明年吴公使俞通海还救池普胜使将钧守池自据枞阳水寨数往来寇掠太平青阳石埭诸县诵海及张德胜攻其栅江营获钧大破之遂以复池然终不能绝普胜往来拒战而俞廷玉攻安庆死焉徐达乃与德胜及普胜战于浮山之陆追斩其部将泰于潜山普胜乃败友谅闻普胜败怒骂口奴骄不力伪行安庆军及鴈普胜具蒸羊以迎执杀之初友谅陷元龙兴寿辉欲都之友谅不与寿辉不听来自江州友谅佯出迎覆城西门尽杀其下即居寿辉江州而自称汉王其明年复率师寇池徐达常遇春败之九华山斩首万余友谅不自得大率舟师十万挟寿辉寇我太平杀守将花云乃大快即遣人白事寿辉前从后椎杀之因自立为帝国号汉建元大义是日也殿采石之丛祠雨甚羣臣藉卉洳而拜遂以邹普胜为太师张必先为丞相张定边为太尉必先定边亦骁将也汉人称必先曰泼张友谅为人贪忍有权术思致死一决则与张士诚约从而东攻我建康士诚龌龊自固不敢应友谅则独来时我太平新为友谅所并闻汉来皆匈匈公从刘基策与决战而遣胡大海捣其信州制汉后指挥康茂才者雅游友谅公使为伪书请降告之内应令分兵三道入茂才如指使其门者致友谅书友谅见门者曰故人也问起居曰康公安在曰屯江东之圮曰坚乎曰木也友谅悦与之壶餐遣之而示之闲曰我来呼康公会有自汉逃者亦曰汉王问新河之道吴公乃使李善长石江东圮下易其木宵而具使赵德胜跨新河城焉使常遇春冯胜华高将帐前五翼军伏石灰山阳徐达军南门杨璟军大胜港张德胜朱虎军水军龙江公总大军军卢龙山黄旌偃左赤帜偃右曰摇赤帜则敌攻动黄旌而伏起友谅至果三其兵自入大胜港杨璟御之港狭不得朋舟退出大江冲江东柰又目其圮石也且新河己设版矣呼康公无应者谅知为所卖趣之龙江万人先之登岸植栅公擐甲建羽葆亲视士暑甚士汗如雨公偃盖与同汗士欲战公相风曰天且雨诸军食少选西北之风狂雨甚公摇赤口戠诸军夺岸拔栅友谅麾而战雨公动黄旌鼓之石灰之伏出徐达张德胜朱虎皆集德胜从中大呼大破之友谅遁而与其众争舟困于汐仅免盖斩及溺以二万计俞通海追而火其舟慈湖又大破之张德胜追之采石战酣廖永忠大呼杀入华云龙跃马捣其中坚王铭挺而进汉兵攒槊刺铭伤额三周于阵又大破之德胜死周显与汉战观渡桥亦破之诸军乘胜追击守太平者遂破之汉降将应雄曰汉并兵东无守安庆者可取也公使余元帅等取之以赵仲中守焉志雄赵普胜部将也怨友谅诱杀普胜故龙江之战不鬬而降而大海信州之师亦捷于灵溪公使大海子德济守之于是汉门户堕矣友谅寻遣张定边来攻安庆仲中走公曰仲中渡江旧人予不忍辟赐之弦曰弦悬也而纳官其弟辛丑三月汉遣将李明道寇信州夏德润与战死于草坪汉阻玉山缪美驰而争玉山德济兵少仅婴城守久之胡大海李文忠援至德济开门延战大破之王玉手明道及其宣慰王汉二公复其官使为乡导以取龙兴忘何张定边复来攻陷安庆安庆陷八月公亲往征不下刘基曰江州汉巢穴也径趋之公曰善引兵西距五里许友谅不能军夜奔武昌追获其玉研华盖日月旗常公使徐达屯汉阳扼之康茂才等乘胜破楚诸县于是汉失江州其将吴宏以饶降王溥以建昌降其明年胡廷瑞与其平章祝宗康泰以龙兴降公得龙兴改曰洪都以叶琛为知府使邓愈与兄子大都督文正守之于是乎汉失龙兴其将欧普胜以袁降曾万中以吉安降彭时中以龙泉降而安庆汉不能有矣友谅既失龙兴蹙蹙不得意思得一相当则大作舟舰载其婘属百官以六十万师空国自武昌来其舟皆丹漆上下三级走马为棚板房为蔽橹头褁铁一舟数十癸卯四月傅云梯蒙竹盾于洪都城下昼夜攻抚州门角者三十余丈邓愈与文正殊死鬬且战且城李继先牛海龙赵国旺许圭朱潜皆死赵德胜开门射杀其金指挥汉分遣其将陷临江吉安杀吉守将万中执指挥粹中参政齐知府叔华狥城下而疾力攻新城门薛显突出锐卒斩其刘平章擒其赵副枢谢成坚拒友谅寺步门获其骁将三汉复溃六月赵德胜廵城东门中汉伏弩死洪都旦暮下文正违舍命王诣汉约日降日以远而使张子明夜行见公及日至汉使来受降望见城上志皆新遂缚舍命王杀城下会子明归汉军获之湖口友谅啖之曰若为汉呼降贵若子明诺至城下汉婴子明背曰呼子明大呼曰贼使我呼诸公降我佯许之几得见诸公公今许我大军至矣友谅怒以戟剟子明子明死七月汉围洪都八旬余矣公亲督舟师二十余万应之乙酉次湖口丙戌友谅解围出鄱阳湖逆战得其觇师之客曰吴彻试之诗奇之黥而放之归丁亥遇康郎山公乘白海分师十一戊子徐达当先击其前锋获一巨艘汉兵死者千五百余人常遇春等连舰大战俞通海飞炬火其舟二十火反延达舟达扑火更战张定边真前犯白海白海胶于沙漠兵匝焉程国胜剑叱之与陈先兆先大奋击韩戊曰急矣冠公冠衣公衣为公也而投于湖吴舟之人释戈大哭汉人皆喜会遇春通海疾棹来水浡浮遇春射中定边走之国胜遶后力攻与兆先皆死之通海廖永忠飞翼追定边定边舟被矢百余亡卒甚众已子友谅自乘赤龙船悉其巨艘连镯促战曰赤厌白汉旌旗楼橹崒如也矗姑也吴舟小仰攻多郄公手旗麾之不前斮右队长十不能止丁普郎余昶陈弼徐公辅皆死之普郎身被十余创首脱犹手兵若战郭子兴曰舟实不敌火攻可日晡东北风甚怒常遇春药苇火艘火之焰涨天赭湖水友仁友贵及平章陈普畧等皆在焚中庚寅友谅复力战自辰至巳所杀伤我过当炮炮之声若雷临首刘基侍忽大呼公惊仄基挥袂连声而啾公更舟公更舟公亟入他舟顾视白海无不糜也公夜尽白其舟以误汉人诘朝大战汉舟大上下不相闻卒死欲尽舵者尚呼橹廖永忠俞通海汪兴祖赵庸乘飞翼六入鏖战汉艘蔽之若没六翼方深入仰而杀汉兵战既酣瞥潻出诸将望之勇气百倍呼声动天地湖水尽立大败汉人日暮吴先般罂子口萆湖而军友谅裛保鞋山不得夜吴泊左蠡汉伯潴矶相持者三日公贻汉书挑战汉不敢出杀所获我士公察汉俘药共伤遣之俞通海曰湖水多浅易黏舟扼之江据上流擒矣刘基曰移湖口以金木相犯日克之必胜公从之驻南湖水陆营置火舟火筏中流扼汉旬有五日汉食尽掠饷都昌公兄子文正焚其舟大窘八月壬戌友谅欲突出湖口绕下流遁归武昌常遇春与诸将还以火舟火符追击之联比随流自辰及酉力战不休至泾江口我师复出击之友谅迫启牕视郭子兴之矢集目贯颅友谅死友谅自称帝迨死四年耳其初起也父告之汝一捕鱼儿耳而欲图大事友谅曰相塜者言我家当富贵今其时及贵迎父父曰儿不守故业吾惧及也张定边及其子理载友谅尸夜奔武日发丧袭位改元德寿公振旅以赤舟载俘白舟乘士今之画舟之白地繇胜于鄱阳始也过湖浮尸蠢蠢公叹曰噫士为我死复之以椶缆三投之湖魂之凭者能为厉神其缆曰椶三舍人舟行祷焉十一月公征理武昌栅其门以舟绝江而将屠之黥面之客复来见试之诗又奇之命班师 【 黥面客崇仁人吴彻也家贫落魄好奇节友谅得之以为宾师鄱湖之战遣彻闲行觇我有缚以献者上素闻彻名释彻缚使题天闲百马图彻应声上诗曰问渠向日渡江来百骑如云画鼓催九十九中皆汗血当头一个是龙媒上奇之度其不为我用乃刺诡谲秀才四字于面遣之还友谅果恶之曰安有面如此可为宾师彻遂亡去友谅死陈理奔还武昌上忿其城久不下将屠之忽军门外有自称诡谲秀才求见上召入与语良久命题西山夜雨诗复进诗曰莫厌西山夜雨多也应添起洞庭波东风肻与周郎便直上金陵奏凯歌上会其意即下令还健康而武昌得彻乃更生上即位物之不得永乐闲忽归家而莹然复出游缙绅或以范增目之而多其豫识圣祖增所不及云】 其明年诸将奉公为王武昌尚未复往征之是时汉丞相张必先守岳州张定边缒城往告必先引兵去城二十里军洪山王命遇春率兵五千击之必先大败擒之王使缚示汉曰泼张我得矣汉气大索武昌城南高冠山俯城中可瞰也汉兵屯焉吴王曰谁能夺此傅友德前趋之镞出脑若胁友德弃脑镞抽胁金鼓而登夺之汉将陈同佥望见吴王之志驰槊入帐下郭英从傍来王坐胡床疾呼郭四为我杀贼英跃马夺臂同佥应枪倒吴王悦衣四以其锦袍居数日王使汉故降将罗复仁往招谕复仁曰主上不忍糜汉而使臣招必陈氏之孤得保首领而臣不食言臣虽死不憾主曰吾力非不能得汉顿兵而待念民耳复仁号汉城一 【 罗复仁吉水人深易学善词赋从陈友谅不乐为用太祖至九江投身来归命侍左右亲信之既从跛友谅彭蠡合中赍蜡书喻袁临诸郡太祖吴吴王除中书咨议复仁性率直每论事指陈无隐繇是待遇益厚从围武昌使谕理理降还授国子助教以老赐小车宴见命坐予饮食复使谕扩廓帖木儿以翰林编修谕安南占城改翰林简阅未几改弘文馆学士屡召论事时操南音对上喜其质呼为老实罗一日上过之方土急呼其妻设上坐涤而见上上笑曰居拖甚岂所以处贤者即日赐第城南门内寻乞致仕许之赉赐甚厚陛辞复赐大布之衣题其背曰性虽麤率忠直可喜赐此布衣放归田里巳上念之驿召至居三月悯其衰赐玉带名马铁柱杖及家僮饮食具复遣还未几卒上求其嗣将授以官而其从子养蒙以疾辞养蒙隐处山林诗书自娱有从学者不拒也子汝敬以翰林侍读与李时勉同上书忤仁宗旨改御史复仁有孙玮为常州同知庐墓三年屡有祥异江西人以孝子】 理惊召人相持哭告之故乃衔璧肉袒出降俯伏战栗王挈其手曰无畏命宦者入理宫告友谅父母府库储蓄悉听取其官属以次出城妻子资装得自拉召父老慰谕之饥困赈之米诸将得汉镂金床王立毁之以示无所玩好民大悦乃封理归德侯普才承恩侯友富归仁侯有直怀恩伯赠友仁为南康王理居京师郁郁出怨言上以普才适滁而投堙于高丽 

　　○张士诚 

　　张士诚小字九四泰州白驹场亭民为盐驵驵诸富家数为富家所凌弓兵义时窘辱之元顺帝十三年与其弟士义士德士信结壮士李伯升潘原明吕珍等十八人杀义及素所见凌富家火其舍跳入傍场招诸少年谋起事至丁溪大姓刘子仁集众拒之矢中士义死士诚益决戢子仁溃遂有众万余乘胜攻陷泰元守臣李齐招抚之士诚拘焉亡何酋党自相杀士诚纵齐归佯降又亡何复陷兴化杀其参政琏元使左丞偰哲笃守高邮出齐守甓社湖士诚噪入偰哲笃出走齐还定不及遂据之朁号大周自称诚王改元天佑元使照磨昭招以万户告身不纳拘之舟中巳使将而拒元军昭大骂士诚心呙之元复使使来士诚曰必李齐齐往下齐狱元人来攻士诚召齐出叱之跪齐友叱曰贼余膝铁也士诚倒曳搥之曰子膝齑耳遂剐齐然元犹北异诚有降意使待制乌马儿孙撝复往士诚复拘焉其明年陷扬州进陷盱眙元乃使其丞相脱脱大击之连战旬有五日皆士诚败会脱脱被谗免官士诚乘隙夺击元元兵大北十五年留兵高邮繇通州渡江陷元常熟十六年攻元平江路破之路人杨椿力战死因大劫掠转掠湖松常诸时州孙撝从拘谋图士诚事泄见杀平江者今苏州也乃易郡隆平宫诸古剎署居省院部司于封观豪门以士德为平章阴阳人李行素为丞相蒋辉为内丞相潘原明为左丞相镇吴兴使李伯升节制军事而署周仁为隆平太守周仁者鍜工是岁也刘福通立韩林儿为宋帝纪龙凤二年岁为丙申高祖既渡江称吴公矣公有新附青军使詹李二将将之士诚诱焉公使杨宪通书士诚拘之遂以舟师攻我镇江公使徐达围常报之我宜兴与常界士诚则来寇栅而营耿君用以铠腾栅周人刀斫之犹战乃死宜兴人于周其秋达与将王玉及士德战甘露击走之玉子虎追士德及坎坠马虏焉华云龙复与士信战旧馆周将之善槊者前云龙断将槊将坠又虏之士诚之母谓士诚曰吾闻吴公神武英谋其将皆为死尔殆非献莫如降也且士德在彼士诚因请输岁粟二十万石黄金五百两白金三百斤以求士德公责士诚归我杨宪粟加三为五士诚不能从乃益兵围达牛塘常遇春廖永安胡大海与达内外夹击大破之擒其将德进困常城士诚遣吕珍入城守是年士诚引兵攻元杭州为元苗将杨完者所破龙凤三年春公命耿炳文刘成自广德取长兴周将打虎以三千人逆战追之城西门擒其将福获艘三百降人二百公以长兴为长安州守以炳文成而吕珍亦食尽弃常去公得常州守以汤和士诚复遣潘原明与他将再兴寇长安州炳文击之上新桥擒斩三百余级原明遁费聚追之琐桥又擒斩亦如之公命张槛攻泰兴擒其将文德下之六月公命常遇春吴良攻江阴士诚据秦望之山王忽雷先登夺之江阴拔公守以良与其祯弟俞通海与赵馘以舟师入太湖马迹山降其将贵及津东经洞庭舣于施口吕珍兵暴至众欲退通海曰不可我寡以甲蒙士督战于舟前曰俞将军周人疑之引去是时元苗将杨完者亦累败士诚也士诚畏吴蹑其后诈降元输漕粟江浙行省左丞相达识帖睦迩表于元为太尉四年公命廖永安俞通海桑世杰攻江阴水将定定与其别将瑞合世杰醉而入其军死之永忠通海奋击大败之其夏士诚遣兵寇常汤和与吴复力战却之获卒三百又寇常熟廖永安大破之福山港其秋又败之狼山是时达识帖睦迩以杨完者恃功而骄与士诚阴图之完者死其苗部蒋英李佑之刘震等与桐庐部三万余人来归使李文忠往抚焉元失完者而士诚有其杭州矣其冬复来寇常汤和击败之俘甲士千人舟千艘马千匹公则使徐达邵荣廖永安攻宜兴士诚饷宜兴又不下公令西截大湖口断其饷乃下城之守以杨国兴士诚复来寇国兴力疾战炮击其舟沉其人亡数士诚仅与数骑遁则复来徐达准邵荣廖永安覆之获其众三千永安出击士诚于太湖遇吕珍获焉公以众三千易永安士诚不可曰必易士德士德在我卤中阴与元合公杀之五年士诚使其将苏同佥寇江阴蒙冲蔽江牙于君山阵千江壖吴良曰母动彼众我寡上计使其弟祯整而当北门锋交使王子明驰出南门击之擒其将士二百余歼溺亡数是时公既有严婺取诸全士诚则复来侵严李文忠使别将从小北门过鲍婆岭碧溪坞迎战大破之复破之大浪汉复破之分水县岭士诚屡不利则复侵常汤和复击败之吴良闲道揜其援兵锡山常州江阴者可以出京口控大江周吴所必争地故目相遌嘬而吴每败周周用不得过江以北者吴良也公自将取绍兴守以冯国用国用卒绍兴复为周则追李伯升寇婺源守将孙茂先击败之其夏吕珍堰水围诸全胡大海夺堰反灌珍珍穷蹙折矢誓求解去许之其冬士诚以分水之败复遣其将陆夏二元帅花将军据县之新城三溪寨而遏我师元帅何世明击之斩陆元帅花将军以下千余人自是士诚不敢窥严婺是岁元大饥征士诚漕粟赐之御酒龙衣使方国珍具漕船士诚欲背之参军俞思齐曰向时作贼犹可今称臣尚可乎士诚怒抵几什地是时也方国珍虑士诚掣其船士诚亦虑国珍赚其粟然卒踰元六年汉友谅与士诚约从寇我建康士诚不敢从而使其将李济据濠州公曰濠吾土也吾有国无家即欲取之刘基劝公先伐汉于是士诚辟土加广南自绍兴北踰江淮至于济宁矣七年公征汉江州士诚遣李迫升以十万兵寇长安州陈德华高费聚皆来援伯升夜至劫其营诸军溃刘成死之独耿炳文婴城守伯升为城车轝石填堑造火船焚水关攻益急公闻遣常遇春自江州来捄伯升遁炳文从城中出合击之俘斩五千八年春李文忠所受降苗部蒋英李佑之刘震等叛于处金华刺杀胡大海耿再成遂据处士诚闻乱使士信率兵十余万围诸全守将谢再兴昼夜守鏖战二旬有九日设伏败之士信愤益攻城城中兵少再兴走严告急文忠文忠曰严兵亦仅蔽境衢信兵则方西攻汉夫兵贵虚声使榜境上曰按无伐徐右丞兵五万出徽州邵平章兵五万出江右不日至矣周人疑吕珍方谋退舍五里而胡德济以信州之兵来与再兴分门军夜半蓐食鼓出城众乱德济追击大破之九年士诚遣吕珍率二十万众破刘福通安丰杀之四月谢再兴与周私为市公怒夺其军再兴惧叛降周而为周寇东阳李文忠率精兵自严昼夜驰破之义乌乃与胡深复诸全并五指岩下城之公守以德济士诚名虽臣元也然城池钱榖甲兵皆其自据及有杭元复授士信行省平章达识帖睦迩虚名而巳至是令其属颂功德求王达识帖睦迩畏之为再三请皆不报其内史陈基喟且当需时士诚不听竟自立易周为吴使人数达识帖睦迩过失曰丞相非士信不可逼取其印幽之嘉兴而胁御史大夫普化帖木儿使请为真王亦欲夺其印普化帖木儿怒卦印库中曰头可断印不可妄得也自鸩死达识帖睦迩曰大夫死亦死于是士信自为丞相当是之时浙西殷富繁盛士诚兄弟骄件无断政在文吏然士诚尚持重寡言为好士筑景贤之楼开弘文之馆一无贤不肖舆马居室多厌其心亦往往趋焉至士信用事疏简旧将所用为府中参军者黄敬夫蔡彦文叶德新三人皆书生耳繇是上下乖疑莫肻用命吴中谣曰黄菜叶作齿颊一夜西风来干厌士信自出将多樗蒲蹴踘拥妇女酣宴其命将将或卧不起邀官爵美田宅既至军亦日载妓饮博即失地丧师士诚置不问或复用之 【 昆山人郭翼言于士诚曰明公仗马棰下娄及越数十城望风请服者非能极虑安危力足胜也人苦元政守吏贪残日恣故率离散莫与守诚反其道休劳之率以乘时进取则霸业可成若遽宴安逸乐坐消精锐四方豪杰并起相攻明公欲闭城自守其终能乎士诚怒欲杀之士诚之妻谓士诚曰大王不用郭生之言则亦巳矣何至杀之且其策诚善翼因得亡去】 十月士信寇长安州耿炳文费聚击之获其将兴祖士信怒益围城汤和自常来与炳文合击大败之是年诸将奉吴公为吴王矣明年春士诚复来寇长安州炳文连破之城下二月士诚愤诸全之败遣李伯升挟我叛将谢再兴以二十万师踰浦江围新城旌旗相缀州县官属皆预置以来精兵数万分屯城北遏我援道缪美应之北门覆其先锋十岩下伪吴人攻西门美趋之再战再捷德济曰彼贼众母轻乞师李文忠文忠遣指挥张斌元帅张俊出浦江为援士诚又自以兵从桐庐遡钓台乌石将犯严文忠扼以舟帅未至十户佑见执诸将恐文忠分署守御自如率指挥朱亮祖而下行次浦江令衔枚走新城明日伪吴人空壁来文忠与其数十骑驰之身格杀数十人王英从之贯阵而入德济闻之鼓噪而出伪吴人箱自相蹈躏血殷溪彬亮祖击其余众俘获将士六百余人马三千六百余匹辎重铠甲举之数日乃尽伯升与其五太子俱遁于是吴王欲先取其淮东诸郡县然后专事隆平以其秋命中书左相国徐达平章常遇春胡延瑞同知枢密院冯国胜左丞华高等率马步舟师并水陆进十月达击败士诚兵军海安坝进围新城败其援兵常遇春复击败其子院判擒其将士五百余人士诚恐失泰以舟师四百出大江薄海安次范蔡港而不即泝上流王恐其疑我使廖永忠御范蔡港大军仍军泰泰下徐达引兵趋高邮王又恐其深入使还军泰以图淮濠而命冯胜节制高邮军于是士诚来寇宜兴使达归援败之士诚将复以八万兵攻安吉守将费子贤以所部三千拒杀其枭将二人皆惊溃去是岁除日士诚以舟师数百驻君山复出兵自马驮沙厂流窥江阴其明年正月朔王亲往捄既遁使康茂才出大江追之别伏一军江阴山茂才力战浮子门大败其五百舟弃登而登岸者伏大起击之虏溺无筭徐达自宜兴还军高邮拔之与茂才进破其水寨于马螺港淮将梅思祖以淮降王按淮图见瓠子角隘令达绝瓠子角而军遂取兴化淮地悉平而江淮行省平章韩政亦败李济于濠州降之于是王数士诚八罪谕告天下大举入隆平以徐达为大将军常遇春为副将军使先趋湖州而使李文忠趋杭华云龙向嘉兴以分其兵应遇春军湖港口擒其将义及旺趋毗山擒其将清及海进之三里桥士诚将三其军达率兵攻之有言日不利遇春曰何待日败其一军其两军皆遁遂围湖王国宝破其同佥得全等城南门士诚违吕珍与平章朱暹及其五太子出兵六万号三十万屯城东旧馆出我师背达与遇春等阵东阡出伪吴之背夷沟埋港绝其粮道一诚身来战皂林之野达等败之虏其戴元帅及甲士三千余人是为秋八月九月士诚遣同佥徐志坚出轻舟觇东阡会大风雨天晦遇春令勇士以划船数百突击擒之得众千余士诚复遣其右丞义觇旧馆将还遇春扼义归路士诚援以赤龙船亲兵得脱则与其壻潘元绍屯赤龙船兵于平望潜出小舟乌镇遇春繇别港追袭之火其平望之赤龙船而旧馆援绝是役也王铭挺戈先登于是遇春复攻义乌镇皆败走追破其六寨于升山降其二师顾时自变量舟从徐达绕升山伪吴之兵怠相视而笑时引壮士数人跃之伪吴人大败士诚急吏五太子来援薛显前奋击其舟焚之郭子明褁创战又大败吴五太子者故姓梁士诚养子也短而悍平地决起丈余又善没也珍材畧敢战尝廓革囊兵宵济以袭我师每战则辄为歌令其帐下及城中人歌以噪于是以旧馆阪挨乃狥珍湖城下城中大震时李伯升以司徒为守将欲自杀左右抱持之遂降伯升者十八人中士诚与最密其降也隆平之人谓之友今苏人呼友者曰李司徒也而文忠趋杭攻下其桐庐富阳余杭杭将原明诣款而云龙攻嘉兴亦克之十一月徐达击走其将义于鲇鱼口康茂才持戟督军败之尹山桥焚其官渎战船千余遂至隆平城下诸将分门军达军葑门遇春军虎丘郭子兴军娄门华云龙军胥门汤和军阊门王弼军盘门张温军西门康茂下军北门耿炳文军城东北仇成军城西南何文辉军城西北刀剑林立飞鸟为之不下士诚闭门殊坚也达绕而锁城屯田赡士士诚则婴城守达为飞塔临车以俯崇墉士诚则蒙市达实大炮炮风之中人靡不死者士诚则亦大作炮御军盖我将茅成死焉吴元年围七月矣尚不下其六月围益急士诚欲突围决战城左之阵严遣其将潜出西门转至阊门将奔遇春营遇春与战未决士诚遣将将兵千余助战而自出山塘道狭麾其车少却遇春抚王弼背曰足下猛取彼弼曰诺决而鼓二刀遇春靡之以其军吴人挤于沙盆之潭可量也士诚故有勇胜军号十条龙常银铠锦衣出入阵中是日皆溺死士诚马惊亦溺肩舆驰入郛忽忽无所出李伯升使客往说曰臣欲为公言兴亡之计士诚曰何如客曰公知天数乎昔政羽喑呜叱咤百战百胜天下卒属汉者何也天也公初入高邮十八人耳而元兵围公百万然公卒提孤军突出东据三吴今既有地千里甲士数百万而反不能敌建康此亦天尔然令公当时不忘高邮之危苦忐劳心亦可以强今至于此臣恐公之为项氏也士诚曰足下向者不言今何及矣客曰公子弟亲戚将帅罗列内外歌妓舞女旦夕酣饮提兵者自以为韩白谋画者自以为萧曹此时公深居于内虽有败失掩不以闻即闻亦置不当罪当此之时臣言固不得闻也士诚喟然叹曰吾亦恨之无及矣客曰臣能及之士诚曰不过死耳客曰死而有利则为之不然自苦耳公不见陈友谅乎跨有荆楚兵甲百万建康之兵战于姑熟鏖于鄱阳友谅举火欲烧其船天反风焚之兵败身丧何者天也人亦无如天何今攻公益急公恃湖州援则湖州失恃嘉兴援则嘉兴失恃杭州援则杭州失区区守此誓以死拒何见晚也且夫公地譬之博者得而失之何损于初公何不以此时驰一介使自述所以归义捄民之意幅巾待命当亦不失万户侯士诚仰首良久曰足下且休吾熟思之壬子复猝出胥门索战甚锐遇春御之少却士信幙城楼督战见士疲忽鸣金军遇春因奋击大破之追至城下复垒而迫其城士信方据银椅与其下会食进桃未尝炮碎士信首莫天佑者无锡之力人也杨茂莫将之善游者也天佑使茂游而通士诚达获焉与之赏尽得其游书知其城中木石俱尽令军中屋木笆竹蔽而攻城击其盘门益急九月破其葑门遇春亦破阊门遂进薄城下其枢密康杰登城拒战知不敌降日晡城破士诚更余兵二二万身战万寿寺东街复败从数骑仓皇归曰恨不从先母言顾其妻曰我死汝奈何妻曰不独生与其乳媪金出亡其二幼儿驱妾媵上楼焚之而自经死士诚独坐室中左右皆散方亦欲自经达使伯升往谕伯升惊前抱持之曰九四英雄患无身耳舁士诚旧盾上途易以故阖至达舟中凡获其官属二十余万始士诚累表莫天佑于元授同佥枢密院事以守无锡至是尚未降州人张翼率父老入语张氏缚矣公守为谁天佑掷帽于地曰谁不如降也遂亦降达以士诚及其伪将相并元宗室九人送建康士诚舟中闭目倘饿比至王问之士诚曰天日照公不照我遂自经死王命刳三参军藁于旗竿之道府隆平曰苏州太祖既有天下怒苏久不下故困以重赋久之微行过一妪坐妪榻移时泛问曰妪何自曰自苏来僦廛曰张士诚何如妪曰张王乎轻财好施是德苏太祖及喜苏人易恩耳久之赋悉减 

　　名山藏卷之四十四 

　　●名山藏卷之四十五 

　　晋江何乔远　譔 

　　天驱记（下） 

　　◆天驱记（下） 

　　故国珍 
　　明玉珍 
　　陈友定 
　　扩廓帖木儿 

　　○故国珍 

　　方真故国珍也名珍以字行高祖既定天下来归避御讳改曰真字谷贞云国珍者台黄岩杨屿入长身黑面体白如瓠元末童谣云杨屿青出海精杨屿海中童山也国珍生而山荣国珍兄国璋弟国瑛国珉凡四人又有从子明善皆膂虓善驰跳骤马故海上盐徒与蔡乱头为怨家官弗问其曲直乱头入海行劫元悬格捕之国珍率千人捕应格赏不及曰独蔡能变耶黄岩人尊上田主国珍父尤柔良为田户事主甚恭田主数侵蚀之国珍谓父曰田主亦人尔阿爷何乃恭父口我与尔所衣食也父没田主来索租其欲侵蚀如故国珍具美酝盛篹醉死之醢而匿于瓮久之泄州太守使之国珍方食左举凡自遮右持门关格杀捕者遂亡命海上为元海运苦顺帝八年也元使江浙参政朵儿只班往捕国珍执之迫为请招抚许之授国珍海运假千户竟聚兵不解转攻温焚畧海上州县元将孛罗帖木儿击之国珍夜率劲卒火之大闾之泮执孛罗帖木儿及其郝万户复迫请招抚元授国珍千户为真官其兄弟子侄籍所部精兵三千饷之借其力以防海运国珍登岸罗拜还止故里顺帝十二年汝颍兵起元募浙船北守大江国珍曰是且及我复聚众入海元将泰不华与战澄江溃而薄其舟水刃其数人遂为国珍所杀是时南北诸郡豪杰所在响应元复使使即拜国珍徽州路治中国珉广德路治中国瑛信州路治中国珍使盗待使者于隘杀之元复招拜为海漕万户国珉衢州路总官始受命张士诚据姑苏常湖等郡元欲借其力以御之授国珍江浙行省平章累进左丞相国璋等各超拜有差国珍为元十败士诚昆山士诚大畏称臣岁输粟元多国珍功命以节钺镇浙东开治庆元兼领温台金三郡国珍以国璋国珉居台明善居温留国瑛自副初国珍之起也濒海豪杰莫不为元募诛应购而其台省当路非数千缗不与上功至有一门戮力几尽竟上蒙不得武功爵而国珍亟反亟抚再三拜己至丞相犹施然不得其心元以购功悬赏不信于天下驯至于亡顺帝十九年吴公征下婺衢处诸郡使典签刘辰往说国珍与其下谋曰元连垂尽羣雄皆作今江左兵精甚所至无坚城与我角者西有张士诚南有陈友定若阳顺之以观其变其亦可也乃使使奉书献黄金五十斤白金百斤金织文绮百端愿合力攻士诚许之使其子亚关入质公曰凡质疑也不疑胡质厚赐遣之国珍复纳三郡籍愿输金助军守土如浅镠故事事定即以献许之其时闽尚未属公示必有授国珍福建等处行中书省平章其三弟皆有官国珍使国珉领枢密署事自称疾受印而已又岁为元转致士诚所输粟元累加太尉江浙行省左丞相赐爵衢国公国璋国珉国瑛明善皆行省平章亡何苗将刘震蒋英叛我婺州杀首帅胡大海持大海头往见国珍其下皆贺国珍不许曰吾故言江左如钱镠即出师助击之国璋中流矢没然其不归三郡如故公欲征之国珍报曰三郡在也惟是尚界元吴公亦未便守之公若克杭撤吴之蔽三郡归公是我代公守也吴元年高帝为吴王李文忠下杭国珍又北通扩廓帖木儿南交陈友定观望持两端吴王怒使征粮二十三万曰克杭有日矣公何成约如故张士诚与公接壤取公振落耳所不敢者以谁在耶吾旦暮下姑苏奄至公境倍城一战亦大夫矣不然去之入海亦一策也然自古未有久海上者公审思之国珍惧与其弟侄将佐谋郎中张本仁曰江左方图张氏胜未可知计不能越境而致于人刘席曰江左多步骑平地用耳奈吾海舟何丘楠曰二者皆非主所自福也惟智可以决事惟信可以守国惟直可以用兵昔者江淮之闲豪杰并起人人莫不欲帝然分鼎足者汉与二吴耳汉人敢战不怯尚丁九江张吴区区如窦中鼠败可知也江左之吴法严而军威诸将所过秋毫无犯所得府库还封识之以奉其主吊伐之心此必有天下且业己并汉势有张氏之二公经营浙东十余年矣不能越三郡不以此时早决不可谓智自居钱镠抑又背焉不可谓信我之不信彼征师焉不可谓直莫若与也国珍不能用其九月吴王命参政朱亮祖率浙东水陆二军往击之其时张士诚亡矣亮祖遣裨将严德至新昌攻其开岭平之进击国瑛台州德战死亮祖急攻其城国瑛夜走黄岩人之遂狥下僊居诸县转追至黄岩国瑛烧廨宇民舍入海其将合儿鲁出降十月复命御史大夫汤和为征南将军佥大都督府事吴祯为副将军击国珍庆元而亮祖复自黄岩至温阵城南七里明善出战溃还奔入城亮祖与裨将张浚汤克明徐秀柴虎克之明善己先挈妻子入乐清遂分兵狥降瑞安十一月亮祖袭败明善于乐清之盘屿追至楚门而征南将军和副将军祯亦自绍兴渡曹娥江降余姚上虞二县进击庆元至城下国珍载宝货子女亡海上追击之大败还师狥下温台诸县而王复命中书平章廖永忠为征南副将军从海道会和国珍诸将较皆叛散乃使国珉遣其子明完明则籍所部吏士船马资粮以降明完亚关也而国珍亦与明善出降亮祖于黄岩其臣詹鼎为草降表词辩而恭吴王读表曰孰谓方氏无人耶趣国珍入既见让曰公胡反复阴阳劳我戎师耶顾实公左右舞小智教公公不能自裁耳乃悉召其臣赦楠以为韶州同知又知草表出鼎手亦命官之其余尽徙濠州 【 詹鼎字国器宁海人其父饼师也鼎子学儿时读书饼灶下读甚富又精治春秋不遇国珍闻其才以计得之以为府都事国珍弟平章事有人犯法属鼎治鼎论如法平章之妻受赇请于鼎持不可曰今方氏欲举大谋当用天下贤士一心守法奈何使妇人预事耶妻怒谮鼎系狱久之出为上虞判上虞与张士诚壤相错军吏贵臣甚众以鼎儒生也稍违约鼎立众于庭引一驿丞数以不奉公斩之在庭皆股栗膝行请罪膝屈久不能起自后虽元帅万夫长皆长跪白事不敢举目视国珍降上召见鼎鼎为书万余言须驾出上之上为立马受读付丞相杨宪官之宪恶鼎言事谓鼎徙人也竟徙梁又徙陕宪败大臣荐鼎于朝至京师丞相召见鼎须髯甚美又能为梁赵闲言步趋进退甚都雅丞相曰詹鼎尚书才也待半年除留守都卫经历改刑部郎中罪人当分覆者皆愿得鼎会大都督府受赂除军吏事发诬鼎赃鼎不能自白御史卒诛鼎与百余人皆死鼎为文章气焰迫古人守廉重行义自陕入京师时闻人有好书价金一斤无所得金解乘驴易之】 上卒厚遇国珍赐第京师宴位功臣次未几授广西行省左丞奉朝请而已一日侍宴坐不能兴舁归上官其二子曰令国珍见也国珍卒年五十六其始起至降凡十八年本无学术所用书佐参谋繇胥史进皆苟利无远略其兄弟子惟明颇颇顺理休皆图赀自营一时政令租税任意为轻重民有死罪不刑纳之曲籧而投之湍云 

　　○明玉珍 

　　明玉珍一名旻随州人世为农身长八尺目有重瞳子刚直素信其乡里人元顺帝十一年汝颍兵起随人相结屯青山推为屯长己归徐寿辉汉阳授元帅镇沔与元丞相哈林秃战矢中右目人号旻眼子十四年沔饥玉珍以兵千人桨斗船五十泝夔为沔贸粮至巫峡人多就之者青巾盗李喜聚众苦蜀元将杨汉以兵五千御之屯平西其右丞相完者都镇重庆置酒饮汉欲杀之汉觉脱身走汉兵怒皆拏船去出巫峡羣讼之玉珍且曰重庆一城两丞相左哈林秃右完者都两不相下郡无厚兵可攻也玉珍犹豫未决其万户戴寿曰公镇丐救困民也贸粮巫峡闲亦救困民也平西众亡其主帅发愤讼公此亦困而可救公何不中分舟载粮还沔以其半因平西兵攻重庆事济为之不济则归无损也玉珍用其策袭破重庆生致哈林秃完者都夜遁果州父老迎入城止杀禁掠皆大喜寿辉以为陇西右丞久之完者都与参政赵资平章朗革歹复自果州至屯嘉定之大佛寺玉珍使部将万胜御之胜使陈夜眼夜缘嘉定城以入完者都朗革歹遁独资守大佛未下胜获资妻执示之江岸资用强弩射杀之曰汝不见平章妇平章妇者朗革歹妻也城陷赴水死己欲射杀其子众拥之不得相持半载余玉珍以兵继之大佛陷资复与完者都朗革歹会龙州图兴复复为重庆所执见玉珍不屈死蜀人谓之三忠玉珍怜而礼葬之初玉珍攻完者都时道出泸暮宿泸河下部将刘泽民曰此闲有隐进士刘祯公盍见焉玉珍往见喜曰吾孔明也即舟中拜为理问官先一夕祯梦冕旒者造庐则玉珍云久之陈友谅杀寿辉自立玉珍怒曰友谅与我比肩事汉阳今如此使其将守夔不与通祀寿辉庙之众推玉珍为陇蜀王玉珍不从祯屏人说曰西蜀形胜之地东有瞿塘北有剑门沃野千里自青巾苦蜀明公抚养而安全之民心之归天命可知且明公既绝友谅必不能臣之若不称大号以系人心是军士皆四方之人或思其乡土而去孰守取哉弗听明日又言玉珍乃以元二十二年春三月戊辰即位于重庆号国大夏纪元天统立妻彭为后子升皇太子仿周制设六卿内置国子监教公卿子外置提举司教生徒府置刺史州曰守县曰令去释老二教赋税十取一农无征置雅乐立郊社皆祯为也乃命万胜邹兴攻云南兴元巴州皆有之元陕西行省参攻车力帖木儿击败玉珍兵金马山擒玉珍弟明二玉珍爱万胜勇妻之以二妻呼曰明三已更立中书省枢密院戴寿为左丞相明三为右丞相向大亨张文炳为都察二院分境内为八使其臣镇守屯积以赡士元二十五年高帝称吴王二年矣使使约玉珍为与国玉珍使其参政俨答聘玉珍再使明三取云南失利诸将往往暴掠不能制居夏五年卒年三十六子升袭位方十岁改元开熙尊彭为皇太后是为元二十六年久之明三与张文炳有郄文炳使玉珍义子明昭矫后旨缢杀之国人不服平章吴友仁兴兵讨昭升命戴寿御久友仁曰昭不诛国必不安君朝诛昭友仁当夕解乃诛昭明三夏氏骁将也兵无不一当百明三死夏以不竞其年升遣使来贡吴王使御史哲报聘吴王有天下改元洪武二年使求大木升亦来荅贡其冬遣杨璟招谕之其臣各雌黄璟还为书晓之曰古者同力度德同德度义无可度焉则为顺图故能两全身家流誉亡穷足下幼袭先业不咨至计徒取裁左右谓瞿塘剑阁一夫负戈万卒谁何此皆不达时变相谬误何则蜀之最霸莫如刘备诸葛孔明佐之兵食不足取之南蛮然堇堇能自保足下疆场南不过播州北不越兴元以陡绝一隅之地延须臾之命可谓智乎皇帝威武神圣有顺必赏无不夷特念足下先人故不忍加师又意足下冲幼未尝恐惑于左右者之说故使璟面谕祸福深仁至恩可不知乎夫汉友谅吴士诚皆以英杰之姿割吴划楚造舟塞江河积粮比山岳自谓强将劲兵然鄱阳一战友谅授首平江再困张氏面缚友谅于理窜归江夏穷迫出降然皇帝卒矜而赦之封以侯爵今足下母论二君且亦自视何如理耳宜憣然独断自求多福不然王师一至所为足下谋者各自为计足下奉老母安归乎足下即冲幼不尝当亦痛心老母逆顺之图度之而已升不能从三年大将军达还自西安遣裨将金兴旺张龙繇凤翔转攻兴元克之其秋吴友仁复来寇兴旺中流矢犹战达援以定西兵屯益门使傅友德趋黑龙江夜袭木漕关下斗山令其军登山难火炬友仁夜惊遁去四年春正月高帝以中山侯和为征西将军江夏侯德兴为左副将军德庆侯永忠为右副将军暨营阳侯璟都督佥事升率舟师繇瞿塘趋重庆颍川侯友德为征虏前将军济宁侯时为左副将军暨都督佥事文辉率步骑繇秦陇趋成都命卫国公愈往襄阳饷之密谕友德曰夏人闻吾西伐必悉锐守险东阨瞿塘北阻金牛若出不意直捣阶文门户既隳腹心溃矣闰三月汤和廖永忠往取归州江涨次夔之大溪璟引兵出溪口将进瞿塘莫仁寿守瞿塘以铁镯阑关戴寿邹兴飞天张益兵凿两崖引缆为飞桥炮石竿镵匝两岸璟战弗利引还和永忠欲稍待秋水落乃进友德则直驰入陕扬言曰出金牛引精骑五千趋陈仓缘山昼夜行入阶克之击败其守将丁世真生擒其将双刀王十八人而汤和攻归亦克之友德进至文蜀人断白龙江桥葺而济至五里关丁世真复来拒战汪兴祖死之友德奋战破文遂克隆狥下江油彰明二县趋绵遣蓝玉夜袭绵垒自后乘之时向大亨守绵走保汉友德造舟以渡汉江木匝木筏数千大墨曰某日克阶某日克文浮瞿塘之湍放之汤和向大亨悉兵汉城下友德遣骁将击败之戴亨与吴友仁自瞿塘来援复败之遂抜汉寿大亨走成都陈德追击又败之友仁走古城友德又败之高帝手诏责和曰皇帝问征西将军傅将军冒险深入克阶文诸州次于平川乘胜之机正在今日将军当水陆夹攻使夏人首尾受敌乃顿师溪口俟水落将军欲辨象马乎皇帝问将军前与将军言不记忆何怯也会汉江之筏浮湍下永忠乃自盐山伐木开道繇纸坊溪趋夔与邹兴战大败之进兵瞿塘铁镯飞桥关口不能舟永忠选壮士数百衣莎衣杂卉自萆舁小舟持糇粮水筒踰山度关出其上流度已至夜出精兵黑叶渡皆以铁褁头置火鎗火炮黎明与蜀人战上流之舟鼓而下下流之师火而上夹击大破之邹兴中炮死焚其飞桥镯若冶也擒其将八十余人斩首以千余级飞天张铁头张皆遁去遂入夔永忠乃与和分率水陆军会重庆而丁世真复来陷文文州将朱显忠悉兵拒战死之千户王均谅被执不屈蜀人磔之文东门六月丙申永忠抵重庆次铜锣峡夏人大惧或劝升奔成都彭氏泣曰今大军势如破竹守必不支若使天统之君荐其血腥以心于蒲卑开明妾母子毋久苦蜀人也升及诣军纳款永忠曰征西将军未至癸卯将军至受之送升并降表于京师七月友德围成都戴寿向大亨驱象战前锋弩射之象反蹂寿兵友德亦中流矢已闻升降乃降戴寿向大亨邹兴莫仁寿刘仁丁世真皆玉珠谋勇臣而夜眼陈飞天张铁头张双刀王尽骁将也寿大亨仁寿既降至夔峡皆凿舟自沈死世真复集其余党寇秦州守将潘基固守五旬余击走之世真败夜宿梓橦庙为其下所杀下赴京师自言帝曰杀上非义不予赏友仁据保宁不下最后江夏侯乃下之明升至京师高帝诏议受降礼省部上言宋干德三年蜀主孟昶降请考故事杂定其仪仪具有叩头伏地待罪礼帝曰昶奢淫自恣升幼孽自臣下可兔其叩头伏地八月乙丑率官属见封归义侯赐冠带衣服第宅于京师升之降也献良马十其一正白身长十一尺首高九尺足七尺项有肉隐起厚五寸广三寸贯膺终腹人立而嘶不可驾帝撰祝策诏有司祀马祖驯乘之夕月清凉山名曰飞越峯图形焉帝终召彭氏入宫投升与陈理于高丽也升德性雅纯通论语孝经 

　　○陈友定 

　　陈友定一名有定子安国世福清人少孤病头疮走之汀清流佣于富室罗氏友定虽病头顾魁岸有志畧入山与羣儿樵常设队为伍戏罗奇之将以为壻罗氏媪不悦曰头病郎足女耶因失鹅而奔于邻舍王氏之门其家梦虎踞门得友定大喜召饮食乞于罗媪竟壻之俾习商贩善败大困充明溪驿卒至正壬辰岁所在盗起汀州判蔡公安募民兵为守友定见缓颊谈军事公安奇之授黄土寨廵简令统所募兵从福建佥都元帅吴按滩不花讨平延建邵诸山贼迁清流簿寻为令巳亥岁陈友谅遣其将康泰取邵武邓克明攻汀转掠延平将乐诸处元行省授友定汀州路总管御之战黄土尽独其部将迁行省参政辛丑克明复来寇复败之遂开省于汀友定于是有据闽之志威迫行省平章燕只不花所收复郡县仓库尽取之臣妾其官僚不从者窜戮焉太祖既灭友谅围熊天瑞贑州使朱亮祖取元浦城建阳崇安诸县友定因子寇浙东边胡深为浙东行省郎中伐其建宁友定约建宁守将阮德柔击败深杀之是为甲辰岁明年元论友定功迁行省平章友定有胜兵万人益发取诸郡县远近瓦解无敢角而长汀人罗良者故亦以散资募士为元捕杀漳山寇提兵解纟州围为闽将第一良数从海道漕元元爵良晋国公贻友定书曰足下向为参政国大臣汀州之复固本职燕只平章足下僚长也足下迫之郡邑之长出自朝命足下窜之百司朝延之役足下臣妾之足下所收复郡邑得其仓库入为家资口言为国心实身耳跬步之闲真伪甚明不审足下将为郭子仪抑为曹孟德友定大怒发兵攻漳良使三千人操弩毒矢伏险待之千夫长石古违良节制友定兵得渡柳营江良迎战马岐山败绩进围漳良坚守旬月死之友定据漳使人凿山道缩城守自固戊申太祖遣将军胡廷美取元建宁亡何遣征南将军汤和自明州取海道入福州友定使其将赖正孙谢英辅邓益等将二万众守福自率精锐守延平和舟师悉风抵五虎门击败元平章曲出参政袁仁夜约款明兵明入城邓益拒战水部门击杀之正孙英辅曲出皆出走参政尹克仁赴水死行宣正院使朵耳麻不屈下狱死佥枢密院栢铁木儿居侯官曰战守非我得为焚其妻妾两女而自刭和转逼延平兵垂发会太祖使使谕降友定杀使者取血和酒瓮中盟诸将饮之亡何明兵至来水阵友定战不利归谓诸将明人远鬬甚锐毋战也徒多杀将吏吾墉山堑壑蓄犀器饱士而久之皆曰善因乘城勒吏士日夜不得番休皆怨诸将请出战不许数请不已友定更疑其部将萧院判刘守仁夺其兵执院判杀之守仁惧来降士卒多夜遁者围十日会军器局火炮发明兵疑有内应急击之友定出省堂召英辅及参政文殊海牙与诀曰公等善为计吾自死元尔按剑仰药英辅与达鲁花赤白哈麻亦具服北向自经文殊海牙及正孙降明兵舁友定尸出值大雷雨复苏其子海来将乐就死并俘京师和置延平卫使部将蔡玉守之俘至皇帝问曰元亡若为谁守杀我胡将军瓮使者血何陆梁也虽然降我尚官尔不降伏铜马友定曰不降伏□马铜马者火马也遂并杀海友定死其故将金子隆尚不降复寇延平蔡玉击败之追玉沙时沐英为建宁卫指挥使夹攻破之而汤和传檄至漳元达鲁花赤迭里迷实北面再拜持斧砍印章自刎 

　　○扩廓帖木儿 

　　扩廓帖木儿颍川沈丘人少育于舅察罕帖木儿遂子焉察罕帖木儿故元别部后沈勇好义善骑射颊有三毫怒则直指汝颍兵起江淮陷没察罕帖木儿率其邑子弟与罗山人李思齐击破罗山贼数与贼战败之元人义察罕帖木儿授汝宁达鲁花赤是时元天下十九陷贼察罕帖木儿提兵前后转战悉定河北淮右关陜河东地破刘福通汴梁复之镇守黄河义兵万户田丰叛降刘福通将王士诚据山东察罕帖木儿率诸将五道下使扩廓帖木儿与其部将关保虎林赤等战拔其东平城谕降之元大嘉察罕帖木儿功累迁中书平章政事兼知河南山东等处行枢密院事陕西行御史台中丞丰士诚既降复叛刺杀察罕帖木儿元赠察罕帖木儿官追封颍川王复官扩廓帖木儿使领其父兵扩廓帖木儿衔哀讨贼穴城入耴丰士诚心以祭余党皆就擒诛元加扩廓帖木儿银青荣禄大夫太尉中书平章政事知枢密院事太子詹事假便宜领父兵如故察罕帖木儿之始起也太祖已渡江与伪汉伪吴相扼控其时势尚孤立使杨宪往通好元欲待太祖如方国珍故事使户部尚书张昶郎中马合谋奏差张琏持御酒八宝顶帽荣禄大夫江西等处行中书省平章政事宣命航海以来繇国珍请见太祖留一岁所不得见最后繇建昌将王溥以达械裸入见赐衣冠不拜受太祖怒命杀之皆愤骂无一言太祖阴察昶才敏夜出当刑人为昶与合谋琏同肆诸市以昶为中书省都事累迁执政赏赐甚厚而元人方谓昶死赠官赐谥及察罕帖木儿下山东势大振太祖复使汪河往察罕帖木儿报书甚甘竟留河至是扩廓帖木儿乃遣尹焕章送河归献马于太祖太祖还使河送焕章归报扩廓帖木儿还留河是为癸卯岁元顺帝二十三年也是岁元御史大夫老的沙与知枢密院事秃坚帖木儿得罪元太子奔大同孛罗帖木儿匿焉元太子必穷治之其明年孛罗帖木儿与秃坚帖木儿勒兵犯阙元太子奔太原扩廓帖木儿从之太祖复使钱祯通中欲助攻孛罗帖木儿扩廓帖木儿复留祯其明年扩廓帖木儿捣孛罗帖木儿大同从元太子趋京师元顺帝使人刺杀孛罗帖木儿扩廓帖木儿扈从太子还朝元拜扩廓帖木儿左丞相扩廓帖木儿请南还视师是时太祖已平汉武昌有元襄阳安陆而夏明升据有川蜀扩廓帖木儿使人攻景陵掠沔阳遣其将忻都竹昌深入淮地于是元太子请出师南行为恢复江淮川蜀计元顺帝难之封扩廓帖木儿河南王总天下兵代太子行而李思齐亦在节制中思齐自谓故扩廓帖木儿父行与他将张良弼孔兴脱列伯等皆欲异车思齐遂据盩厔而良弼据鹿台扩廓帖木儿遣关保虎林赤攻鹿台李思齐孔兴脱列伯皆与良弼合元数趣扩廓帖木儿出师扩廓帖木儿第遣其弟脱因帖木儿及部将完哲貊高往山东而自与思齐良弼相攻一岁余元下诏与和解扩帖帖木儿杀诏使拒命是为元顺帝二十六年是岁元将竹贞入我安丰徐达克之获忻都竹昌与左君弼出走扩廓帖木儿兵至徐大败去李文忠克杭获元平章长寿丑的管等其明年太祖资遣长寿丑的管等还曰此皆元故大臣而张昶心念失节怏怏阴寓表于元太祖怒诛之碎其骨于水是为吴元年元顺帝之二十七年也是年太祖灭伪吴方计定中原元命太子总天下兵马分命扩廓帖木儿自潼关以东肃清江淮李思齐自凤翔以西进耴巴蜀陕西左丞秃鲁张良弼孔兴脱列伯等耴襄樊王信固守山东扩廓帖木儿不受诏关保貊高故察罕帖木儿信将功最高见扩廓拒诏皆不服因共攻之元落扩廓帖木儿太傅中书左丞相河南王如故还居河南扩廓帖木儿退屯泽州其明年为元顺帝二十八年太祖已定天下为明洪武元年扩廓帖木儿遣兵据太原元太子与关保思齐良弼诸军夹攻泽元复削夺扩廓帖木儿爵邑令李思齐等诛之扩廓帖木儿退守平阳关保据泽潞二州与貊高合攻而明兵已及河南思齐良弼乃自诣扩廓帖木儿与结好因解兵西归扩廓帖木儿夜掩貊高关保擒之上疏陈罪元赦扩廓帖木儿复故宫爵使出兵御明命右丞相也速趋山东秃鲁出潼关李思齐出七盘金商图复汴梁然大将军达已至通入北平元顺帝夜开建德门北夭大将军进元都登齐化门城戮其监国宗室太尉中书左丞相平章御史中丞以下官遣故元尚书九住西还太原告谕扩廓帖木儿因与副将军遇春右副将军宗异偏将军和俱西副将军至真定其达鲁花赤级纳锡彰先具朝服登城西崖北面再拜坠死遂耴之右副将军与偏将军破碗子关下泽趋潞扩廓帖木儿部将平章韩札儿毛义等来捄平章杨璟与战韩店失利右副将军乃与偏将军往而元右丞王某自河中来攻潼关兵始接指挥于光持矟大呼横贯其阵都督佥事郭子兴等乘胜击大破之右丞薛显追及脱因帖木儿与詹同于石州亦破之大将军遂使显与参政傅友德以铁骑三千畧平定州而都督同知康茂才克河中大将军师度固关至平定进黄次站分兵扼榆次扩廓帖木儿方将万骑来以攻北平大将军谓诸将莫若直抵太原使返捄诸将皆曰善扩廓帖木儿闻之果自保安州还军锋锐傅友德以死士五十余骑冲郄之郭英冯高而晞其营曰兵多而漫营大而踈此可夜劫大将军如其计夜劫之营中大乱扩廓帖木儿一鞾一跣踰帐后乘骣马从十八骑遁副将军追至忻扩廓帖木儿入大同是时李思齐尚据凤翔张良弼与孔兴脱列伯等驻鹿台以卫奉元右副将军克猗氏进克平阳大将军遣指挥房耴榆次通潞二年副将军引兵至大同其将竹贞弃城走而丞相也速以大军方西将万余骑来侵通通城中不满千人守通者平章曹良臣使人树帜河舟钲鼓相闻三十里也速惊遁良臣出城追至蓟于是大将军与副将军右副将军渡河耴陕既入关良弼等皆先遁遂与郭子兴捣奉元入之改曰西安府三原尹朱春者与其妻投崖死副将军右副将军进耴凤翔思齐仍有降意其养子琦与其麾下谬为计走入吐蕃遂率所部十余万奔临洮是时良弼尚守庆阳大将军会诸众议所向诸将皆曰良弼弱于思齐庆阳易于临洮宜先向邠耴庆阳然后从陇西攻临洮远曰不然庆阳邑岩而士戾未易猝拔临洮西通番夷北界河湟得其人足备战鬬收其产足赡军实莫若先以大军蹙之诸将曰善乃留御史大夫汤和守营垒辎重移师趋陇下秦巩思齐穷蹙不能军遂以临洮降而顾时征兰州亦克之良弼惧其弟良臣骁勇善战因委庆阳使守而自走宁夏大将军还入安定至会招靖宁狥下降德度六盘至开城守之移趋西安次海那都遣右丞显以精兵五千袭元豫王豫王遁还至红城出萧关下平凉良弼至宁夏扩廓帖木儿执焉良臣遂以庆阳降已而叛大将军怒趣至泾命俞通源畧其西傅友德畧其东陈德畧其南顾时畧其北绝精骑于援道与右副将军偏将军围之扩廓帖木儿使韩札儿破原及泾为援右副将军请移军逼驿马关守之去庆阳三十里而军追札儿至邠及于宜禄是时李文忠方从副将军北定开平属副将军卒太祖因诏文忠助大将军攻而孔兴脱列伯攻大同甚急文忠中道引兵破之生擒脱列伯孔兴部将亦斩兴以降盖庆阳被围七旬余矣数战不利粮饷绝至合丸泥咽煑死人汁元平章姚晖等知事不济献曰纳师良臣荅入井大将军命指挥果曳出斩之而扩廓帖木儿部将贺宗哲来攻凤翔指挥金兴旺知府周焕百户王辂等婴城守闻良臣败亦自六盘山引去宗哲还掠兰大将军使右副将军击走之大将军承命班师扩廓帖木儿复合其众数苦西北边自谓家世封王又名王保保云于是以兵袭兰指挥张温乘暮击却之迟明王保保知兰兵寡围兰数重温闭关不战守巩昌指挥于光自巩昌来援战败马兰滩被执至兰城下使呼降光大呼令坚守王保保怒杀之进攻不利惧大将军至亦引去初王保保之围兰也兵夜登城千户佑醉不知其下乃击却之围既解温执佑欲诛焉知事朱友闻争曰当贼犯时时军斩佑以狥所谓以军法从事令既退恐坐擅杀名温悟杖释之上闻嘉焉赐友闻帛五匹三年太祖以王保保数患苦西北而元顺帝尚迟留塞外复命大将军与左副将军文忠右副将军胜左副将军愈右副将军和以马步八十万分道往征大将军自潼关出西安捣王保保定西右副将军出居庸穷追顺帝大将军出安定与王保保隔深沟垒沈儿峪口日数战王保保繇闲道潜劫东南垒垒惊左丞胡德济不能军达乃身击之斩东南垒将较以狥明日诸将悉力战大败之元郯王文济王及国公阎思孝韩札儿虎林赤等官千八百六十五人将较士卒八万四千五百余人悉就擒获马万五千二百八十余匹槖驼骡驴进畜称是王保保仅与其妻子数人走渡河得浮槎以济遂奔和林王保保至和林元太子复用之而李文忠师至应昌顺帝已殂太子与数十骑遁去获其嫡孙买的里八刺并后妃宫人保保弟金刚奴从元将速哥帖木儿与汪兴祖大战大同北口为兴祖所获久之不将军复出寨王保保悉骑卒死鬬大将军败归竟不得王保保王保保居虏中数年乃卒异时太祖宴诸将问曰诸君度今谁为男子者皆曰常国公太祖曰遇春耶吾得而臣之吾终无以臣王保保竟册其妹为秦王妃而李思齐降太祖以为江西行省左丞禄京师如方真 

　　郎曰陈友谅锐然有霸中原之心明弒其君犯正义矣张士诚龊龊无远畧小惠拊循其能大乎方真首鼠辕驹穷而归命明玉珍拔去汉善守巴蜀惜其不永不然何真之流也陈友定王保保为元几尺寸然皆未见一心恭命流离靡他且夫王保保不国家之急而先私雠使明得次第齐鲁汴洛闲厥后乃遁而不南即男子晚矣明得天下有天助哉有天助哉 

　　名山藏卷之四十五 

　　●名山藏卷之□□□ 

　　晋江何乔远　譔 

　　舆地记一 

　　◆舆地记一 

　　南京 

　　○南京 

　　南京古金陵地周秦时巳有天子气吴晋宋齐梁陈及南唐都此而皆偏安太祖混一天下以为京师永乐中迁都北京正统中以北京为京师遂以此为南京城尽钟山之麓周回九十六里门十三南曰正阳南之西曰通济又西曰聚宝西南曰三山曰石城北曰太平北之西曰神策曰金川曰锺阜东曰朝阳西曰清凉西之北曰定淮曰仪凤其外城则因山控江周回百八十里别为十六门曰麒麟曰仙鹤曰姚坊曰高桥曰沧波曰双桥曰夹冈曰上方曰凤台曰驯象曰大安德曰小安德曰江东曰佛宁曰上元曰观音内城曰皇城太祖初宫曰旧内之城坛则天地山川社稷庙则太庙文庙陵曰孝陵苑囿则漆园桐园椶园树三种树以备造舟以为海运防倭之用以省耴民之费官署则文武臣周列焉 

　　应天府 
　　凤阳府 
　　苏州府 
　　松江府 
　　常州府 
　　镇江府 
　　扬州府 
　　准安府 
　　庐州府 
　　安庆府 
　　太平府 
　　宁国府 
　　池州府 
　　徽州府 
　　亲军 

　　△应天府 

　　应天府禹贡扬州之域分野斗周为吴春秋属越城于长干江东人谓山耴间曰于楚灭越埋金以压王气曰金陵邑秦始皇改曰秣陵又以压金陵汉曰丹阳郡孙权定都曰建邺晋曰秣陵寻分秣陵北为建业改邺为业建兴初为建康东晋宋齐梁陈并以为都陈废郡更置蒋州于石头城汉蒋子文尉秣陵逐盗死蒋之为州盖耴其姓唐为扬州为蒋州为江宁郡为升州南唐李氏复为都宋升州江宁府建康府元建康路集庆路皇朝丙申年为应天府领县七上元江宁为赤县溧阳溧水句容江浦六合为畿县弘治五年折溧水置高淳县领县八山曰钟山水曰长江钟山蒋子文死处吴大帝庙祀之避其祖讳改锺为蒋又曰紫金山晋元帝渡江以其山有紫气又曰北山齐周颙所隐孔璋所为作移文者也皇朝以孝陵在焉封为神烈山钟山之阴则中山王开平王岐阳王诸功臣之墓灵谷寺在山东覆舟之山临于玄武之湖鸡笼山在覆舟山西皇朝测象其上名钦天山麓列十庙曰北极真武庙曰都城隍庙曰祠山张渤广惠庙曰五显灵顺庙曰忠臣蒋子文庙曰汉寿亭侯关羽庙曰忠贞卞壸庙曰武惠王曹彬庙曰南唐忠肃王刘仁瞻庙曰元卫国忠肃公元臣福寿庙而帝王庙功臣庙亦在焉石头山诸葛亮曰石头虎踞者也狮子山在都城内太祖所欲建阅江楼而罢者也戚家山在城南五里前为大报恩寺聚宝山细石如玛瑙凤台之山是为凰凤之台白山之石石可碑础摄山之草草可摄生土山谢安赌墅焉亦名东山墎曰谢公牛首山一名天阙山三山滨于大江谢眺所为赋净练李白所为咏青天者也长江天所限南北也河曰上新舟檝所聚水曰秦淮水始皇断方山长垄为渎名秦淮焉又水曰八功德山龙沸泉以予梁时胡僧玄武湖太祖贮天下图籍其中以绝火患图籍又患鼠有老人入见请多畜猫守之老人姓毛貌类猫精上曰烦乃公老人葬此湖绝鼠矣井曰景阳亡国之井也湖曰莫愁丽人之湖也台曰雨花异僧之台也楼曰来宾曰重译曰清风曰石城曰鹤鸣曰醉仙曰乐民曰集贤曰讴歌曰鼓腹曰轻烟曰澹粉曰梅妍曰翠柳太祖所建以来远人者也关曰大胜曰龙江曰石灰桥曰大中曰淮清附郭上元江宁二县 

　　上元县 
　　江宁县 
　　句容县 
　　溧阳县 
　　溧水县 
　　江浦县 
　　六合县 
　　高淳县 

　　上元县 

　　上元县凡编里二百有三 

　　江宁县 

　　江宁县凡编里七十四 

　　句容县 

　　东九十里曰句容县以县有句曲山句曲山茅山也形如巳字句曲而有所容故名句容是为三茅居所居山石次玉禹贡之瑶琨也茅山北有良常山秦始皇登此曰廵狩之乐莫过山海甚继自今良以为常又山曰秦望仙韭山姜叔茂种五辛菜以易丹砂今多大韭青焉龙山高三十八丈周回五里洞曰青龙与金坛句曲诸洞通绛岩山一名丹山丹阳所耴名也华阳洞洞有五门三显二隐中有阴晖夜光日精之根阴晖主夜日精主昼形如日月之李白李溪上有白李食之得道高辛时展上公所种县西二十里曰通德乡有朱家巷皇朝自德祖而上族居世葬焉太祖渡江访求宗族得数十人与叙亲亲西去有古茔故塜相传为卧龙冈朱家塜百姓至今呼为皇陵嘉靖中邑人王暐为江西廵抚都御史请建园庙其地下南京礼部侍郎崔铣江西廵抚都御史夏邦谟等覆核曰太祖未尝言也议遂罢颜真卿墓在县东凡编里二百五十一 

　　溧阳县 

　　东南二百四十里曰溧阳县秦置以在溧水之阳山曰■〈巳上山下〉山昔■〈巳上山下〉姥于此得道石屋山欧冶所铸剑也三王山一名三省山楚王与眉间尺并一客三首葬此眉间尺干将之子也湖曰洮湖东连于震泽五湖之一也千里湖陆机所谓末下盐鼓者也投金濑击绵女子以食子胥有李白之碑江曰中江禹贡之三江也城曰平陵凡编里二百二十六 

　　溧水县 

　　东八十五里曰溧水县中山一名浊山浊者独也免毫可笔匚贑船山一名感泉山其阴有青丝洞之泉东庐山严子陵尝庐焉臙脂湖在县西十里国初命崇山侯穿流通运侯煅石凿之其石尽赤遂名湖曰臙脂丹阳湖李白所常游也周左伯桃之墓在县南凡编里二百五十二 

　　江浦县 

　　西四十里曰江浦县本楚棠邑是为乌江县地洪武九年以迩于京师割六合县及和滁二州地折置二十四年复割江宁县一乡益之定山沈约所为晚莅之诗也四溃山项羽败垓下走至东城从二十八骑依山拒兵此山也阴陵山项羽所迷失道者也凡编里二十四半 

　　六合县 

　　西北百三十里曰六合县楚棠邑瓜步山有鲍照揭文小帖山鲍照铭险焉凡编里十七 

　　高淳县 

　　二百四十里曰高淳县古金缜也弘治四年都御史佀锺府尹樊王以地旷难治奏置县游子山孔子适楚所经秀山在县东南路有四之字痕仙人以鞭昼路为之字形四面皆应山中松栢伐之旋生湖曰丹阳凡编里四十 

　　△凤阳府 

　　凤阳府徐扬豫三州境古涂山氏国春秋锺离国嬴姓徐子之别封后为楚邑秦九江郡汉锺离县唐豪州以地枕豪水后旁加水宋为团练州后属淮南路皇朝为帝乡锺离西乡太祖所生地吴二年为濠州寻改临濠府洪武二年为中立府定为中都立宗社建宫室以泗邳徐宿寿和光六安信阳九州岛为属而将定鼎焉既不果七年知府张遇林言信阳道远艰期会请易他州遂以滁州并来安全椒二县隶本府以徐州并砀山萧沛丰县为直隶以邳州并睢宁宿迁县隶淮安以六安县并英山县隶庐州府以光州并光山固始信阳息隶河南汝宁府迁府治万岁山凤凰山之阳名府曰凤阳府十九年以滁并来安全椒为直隶领州四县十四仁祖淳皇帝后陵在西南太平乡号皇陵皇陵碑太祖御制西北二十五里曰白塔坟十王四妃在焉十王四妃太祖诸父诸兄诸母也别见中山王徐达永丰乡射子口人东瓯王汤和广德乡东湖村人其余从太祖定天下诸功臣是府为多 

　　凤阳县 
　　临淮县 
　　定远县 
　　怀远县 
　　五河县 
　　虹县 
　　泗州 
　　宿州 
　　寿州 
　　颍州 
　　亳州 

　　凤阳县 

　　附郭曰凤阳县万岁山在皇城北城垣经其上山东峰曰日精西峰曰月华皇朝建都所名也山曰镆金邪昔人铸剑焉焉水曰淮曰濠凡编里三十六 

　　临淮县 

　　东北二十里曰临淮县云母山山生云母彭祖所服锺乳山濠源出焉濠有二源一出上屯一出凤阳县之镆釾山二水合流历凤阳县东境至本县西南有石绝水谓之濠梁凡编里四十九 

　　定远县 

　　南九十里曰定远县梁名韭山多韭矛山多芽大红之山是多红石漆园在县东庄周所吏古阴陵城以项羽名滁阳王郭子兴是此县人凡编里三十三 

　　怀远县 

　　西七十里曰怀远县荆山在县西有玉坑有抱璞岩祝和父方舆胜覧皆云卞和得玉乃南漳之荆山旧志在此苏轼诗注云荆山下有卞氏采玉坑石色如玉不受镵刻耴山山下辄变色不复温莹涂山在县治东南八里禹会诸侯娶于涂山氏女有禹会之村启母之庙淮水出荆涂二山间禹所凿也涡河在县北一里洛河淝河皆与涡河入于淮常遇春花云朱能是此县人晋则桓温凡编里四十 

　　五河县 

　　东北百一十里曰五河县宋名以沱浍漴潼交流与淮河合名凡编里十五 

　　虹县 

　　东北二百五十里曰虹县汉名王莽名曰贡虹贡同首水曰蕲水邓愈是此县人汉则朱买臣凡编里十六 

　　泗州 

　　东二百十里曰泗州楚世家曰越巳灭吴不能正江淮楚东侵广地至泗一有徐城古徐子国蠙城禹贡徐州蠙珠是也珠母名蠙义城在州西管鲍于此分金吴季札挂剑台在城东北安河西岸唐西域僧伽来此州建寺是名泗州佛熙祖裕皇帝后陵曰祖陵在州东北十三里凡编里四十五领县二 

　　眙县 
　　天长县 

　　眙县 

　　州南七里曰盱眙县秦名张目曰盱举目曰眙以县在山上可张举望远春秋属吴为善道鲁襄公五年仲孙戊卫孙林父会吴于善道刘项共立楚怀王孙心于此今其城曰小儿城第一山米芾所书书梁山隋罗离宫曰都梁是生都梁之香下山在县东北三十里岳渎经云禹治水至桐栢获淮涡水神巫支祁形犹猕猴力踰九象乃命瘦辰制之其时木田儿友水灵山妖木奔号丛绕几以千数瘦辰持戟逐去遂锁于山之足淮水乃安河曰池曰津里曰木场皆发源此县淳皇后父陈扬王居此县□英亦此县人凡编里三十一 

　　天长县 

　　州东南百五十七里曰天长县唐曰千秋铜城镇吴王于此铸钱其人朱寿昌凡编里十二 

　　宿州 

　　西北二百三十三里曰宿州宿国风姓男爵春秋庄公十年宋人迁宿是为闵子之乡孝慈高皇后是此乡新丰里人打鼓山山如鼓呜岁则大稔淝水源出于龙山蕲县城在州南四十里陈胜吴广起兵于此有古符离城城北十里曰徐王坟高皇后父坟也春秋秦蹇叔铚人铚是此县稽康徙家铚稽山遂以为氏凡编里七十领县一 

　　灵璧县 

　　灵璧县 

　　州东百二十里曰灵璧县以县有磬山名禹贡云泗滨浮磬孟山在县东北孟子尝游有桫椤之树伐之有声枝叶先发之方其方则丰洨水在县东故汉洨县汉志洨水所出南入淮东汉书洨有垓下聚凡编里三十八 

　　寿州 

　　西百八十里曰寿州春秋楚附庸州来之地左传成公七年吴人州来楚春申君建□曰寿春淮南王刘安都焉元末纟刘通所据峡石山在下蔡西南两崖相对石有禹凿迹八公山淮南王八公也符坚伐晋望此山草木皆兵矣西南有安丰城地有芍陂楚孙叔敖所作有倚相墓宓子贱墓甘茂梅福召信臣吕夷简米芾皆此州人凡编里五十四领县二 

　　蒙城县 
　　霍丘县 

　　蒙城县 

　　州北百八十里曰蒙城县东汉山桑侯国曰山桑县是为庄周之乡有范蠡之墓凡编里十八 

　　霍丘县 

　　西南百二十里曰霍丘县隋名周公封霍叔监殷县西有霍叔故宫遗址文献通考以为晋州霍邑殷在今河南县去河南为近当此是也县东有纣王城西汉曰蓼县盖古蓼国偃姓皋陶之后澧丰二河之源出焉龙池张路斯与其九子变龙处也凡编里二十二 

　　颍州 

　　西四百四十里曰颍州隋名周为胡国妫姓伯爵春秋鲁定公十五年楚灭胡其地属楚秦灭楚为颍州郡地两汉为汝南郡之汝阴县颍河在州西夷陵在州东春秋楚子陈侯郑伯盟于辰陵杜氏曰辰陵陈地颍川长平县东南有废郪丘县废沈丘县废平舆县废鲷阳县废永安县有沈诸梁黄霸墓汉何比干陈蕃范滂晋毕卓皆此县人蕃平舆人卓鲷阳人欧阳修终老此州苏轼苏辙并知此州凡编里七十领县二 

　　颍上县 
　　太和县 

　　颍上县 

　　州东百二十里曰颍上县隋名管夷吾是此县人甘城驿甘罗之乡也隋张路斯家此县之百社村凡编里十三 

　　太和县 

　　州西北八十里曰太和县宋万寿县凡编里三十 

　　亳州 

　　西北四百五十里曰亳州周武王封神农后于焦此县也春秋陈国焦邑西汉谯县魏谯郡元末韩林儿所都洪武初为县弘治九年廵抚都御史李蕙奏改为州桑林汤所祷雨也桐宫太甲放焉县东百二十里曰流星园老子所生地曹操亦此县人陈搏县之真源人有城父村古城父县左传僖二十三年楚成得臣率师伐陈遂耴焦夷注焦谯县夷城父也大飨堂魏文帝幸谯父老于帝故宅立大飨碑曹植文梁鹄锺繇书篆富弼欧阳修皆尝知此县凡编里四十六 

　　△苏州府 

　　苏州府扬州之域分野斗宿自周太伯始号勾吴武王克殷封其后阖闾城之曰吴都后亡于越楚灭越以其地封春申君秦置会稽郡世称吴门为吴会谓其地本吴会稽二县也汉高立从兄贾为荆王都吴更会稽为荆国十二年封兄子濞为吴王后国除复为郡顺帝时分浙西为吴东为会稽孙吴分置吴兴郡晋置毘陵郡东晋为吴国隋曰苏州吴州吴郡唐苏州吴郡黄巢之乱没于钱镠南唐代之宋改平江军平江路元平江路后为张士诚所据曰隆平府皇朝吴二年为苏州府直隶京师领州一县七附郭吴长洲山曰天平水曰震泽 

　　吴县 
　　长洲县 
　　昆山县 
　　常熟县 
　　吴江县 
　　嘉定县 
　　太仓州 

　　吴县 

　　吴县天平山吴镇也横山四面皆横巫咸山巫咸所葬香山吴王种香焉支硎山晋支遁所隐何山梁隐士何求何点葬处灵岩山有馆娃宫西施洞响屧廊香山溪遗迹胥山吴人以祀伍子胥姑苏山姑苏台在其上穹窿山赤松子采赤石脂焉太湖三万六千顷禹贡曰震泽周礼曰具区曰五湖洞庭山在太湖中四面水包之亦名包山或云仙人鲍靓所居亦曰林屋山林屋洞灵威丈人得羽书焉莫厘山一名胥母视包山差小山西之石清以润山东之石黄以燥西宜梨东宜枇把西有免无雉东有雉无免石湖在县西南范蠡从入五湖处三江口在县东南三十里松江娄江东江也有销夏之湾锦帆之陉鸡陂鸭城皆吴王遗迹有孙武干将庆忌要离之塜凡编里五百一十一 

　　长洲县 

　　长洲县阳山在县西北三十八里高百五十余丈浽迤二十余里以其背阴面阳故名阳山亦名秦余杭下令威宅在此山虎丘山吴王阖闾葬其上殉以黄金珠玉扁诸之剑鱼腹之干越三日白精结为白虎踞其上白石山春申君所名也澹台湖澹台子羽南游至焉河曰运河长洲苑在西南七十里凡编里七百四十一 

　　昆山县 

　　东七十里曰昆山县梁名本娄县地吴张昭陆逊并封娄侯有昆山故城吴子寿梦所筑天女之墩墩皆茅苇中贯一路若经行虽植之草不生世传有天子女葬此江曰新洋湖曰淀山凡编里三百三十八 

　　常熟县 

　　北百五里曰常熟县南北朝夕山曰虞山亦曰海虞上有言偃墓仲雍墓在山北有拂水岩江曰大江港曰白茆凡编里五百十四 

　　吴江县 

　　东南四十五里曰吴江县五代梁名吴江在县东禹贡三江之一曰吴淞江古笠泽江也春秋时越伐吴军笠泽有睡龙之湾宋高宗所驻跸泉曰六品为江南第六泉鬬鸭阑陆龟蒙之阑鸭能人言凡编里五百六十二 

　　嘉定县 

　　东百四十里曰嘉定县宋名以年纪宝山在县东南八里永乐中平江伯陈瑄督海运筑土山为表望烽火在其上高三十余丈周回十五里有御制碑文江曰青龙塘曰练祁凡编里六百六十八 

　　太仓州 

　　东白六里曰太仓州本昆山常熟嘉定三县地吴元年立太仓卫洪武十二年立镇海卫弘治十年为州穿山石洞前后通彻昔有海行者举帆经其中凡编里三百十二领县一 

　　崇明县 

　　崇明县 

　　州东二百八里曰崇明县在海中凡编里百一十 

　　△松江府 

　　松江府扬州之域分野斗周吴地后为越为楚秦娄县地属会稽郡汉因之唐华亭县以吴子寿梦之亭名宋为嘉兴府属邑元为松江府以府北有松江皇朝直隶京师领县三山曰九峯水曰松江 

　　华亭县 
　　上海县 
　　青浦县 

　　华亭县 

　　附郭曰华亭县寿梦筑华亭盖亭留宿会之所后吴封陆逊为华亭侯陆机陆云是此县人机山以机名横云山以云名平原村以机为平原内史县名云闲以有云闲陆士龙之称昆山之下为陆氏先塜机云既生人以比琨玉故名山曰昆簳山以竹箭名淀山在淀湖中坡名鹤坡以华亭之鹤华亭之鹤足有龟纹者贵江曰松又江曰沪渎又江曰青龙湖曰柘曰淀三泖之水有上泖中泖下泖冬温夏凉是生鲈鱼莼菜厥鲈四腮五色泉葛洪投丹而涌五色昆山南有奏皇驰道陆机宅在城南有黄耳塜凡编里八百二十 

　　上海县 

　　东北九十里曰上海县以居海上洋宋为上海镇石笋滩沙中有石如笋赤乌碑在静安寺凡编里六百三十 

　　青浦县 

　　西北四十里曰青浦县嘉靖二十一年设后革隆庆六年复设 

　　△常州府 

　　常州府扬州之域分野斗周为吴延陵季子采邑后属越后又属楚秦会稽郡地汉因之东汉分属吴郡二国吴分无锡以西为屯田置典农挍尉晋毗陵郡东晋晋陵郡隋常州唐常州晋陵宋常州皇朝为府直隶京师领县五山曰三茅水曰太湖 

　　武进县 
　　无锡县 
　　江阴县 
　　宜兴县 
　　靖江县 

　　武进县 

　　附郭曰武进县三国吴名汉丹徒曲河二县地三茅山旧名横山晋将军曹横葬此黄公山春申君黄歇所封山与黄公山对宋杨时寓其下江曰大江太湖之湖连武进无锡宜兴三县界震泽也中有马迹山以秦皇得名又湖曰阳湖河则运河渎曰孟渎唐刺史孟简所开有奔牛之镇汉时有金牛出人栅之牛骤奔凡编里四百有八 

　　无锡县 

　　东南九十里曰无锡县汉名泰伯始封地其墓尚存锡山在县西周秦间产铅锡古铭曰有锡兵天下争无锡宁天下清有锡沴天下弊无锡又天下济汉光武以后锡绝故名县慧山泉泉为天下第二龙山在县西越绝书县西有龙尾陵道春申君所筑夫椒山在太湖滨夫差败越处也归山夫差投子胥江中而吴人望其归胥山吴人祠胥焉湖曰蠡曰濠蠡湖范蠡伐吴所开河曰弓河溪曰梁溪有秦观之墓凡编田三百六十 

　　江阴县 

　　东北九十里曰江阴县梁名国初为连洋州寻为江阴州后为县君山黄山皆以春申君名秦望山秦皇所登亦曰秦履稷山唐薛稷别业延陵季子墓是孔子题碑萧山濒江是生河鲍子鲚子鲚之鱼以荐大庙几编里三百七十四 

　　宜兴县 

　　南百二十里曰宜兴县宋名吴荆溪地秦阳羡县隋曰义兴荆南山在荆溪之南亦曰铜棺山木汉袁玘为阳羡长一夕死亡其柩邑人夜闻此山有千人声往观则柩在寻成塜蒿山产茶唐贡山茶唐时以贡颐山唐陆希声所隐潜虬之泉是生异鱼四足蜀山故名独山苏轼改曰蜀以其类蜀中国山故离里山吴孙皓时山大石自立封为南岳改曰国山山山汉封蒋澄为山亭乡侯张公洞张道陵所修道也善卷洞在国山东南周幽王时山忽开裂自露奇怪鬲河昔有得龙卵其地者陷而为河东□溪又名罨画溪又溪曰洑曰竹渎曰百渎其人曰周处凡编里三百四十 

　　靖江县 

　　东北百三十里曰靖江县本马驮沙地成化七年置在江中山曰孤山凡编里五十五 

　　△镇江府 

　　镇江府扬州域分野斗春秋吴地后属越属楚秦会稽郡汉初荆国后属江都国后属会稽郡东汉吴郡三国吴始都于上忣迁秣陵乃置京口镇尔雅绝高为京是城因山为垒缘江为境故名镇京口隋润州以州东有润浦唐润州丹阳宋镇江军镇江府皇朝初为江淮府后改镇江府直隶京师领县三山曰北固小曰杨子 

　　丹徒县 
　　丹阳县 
　　金坛县 

　　丹徒县 

　　附郭曰丹徒县秦始皇以地有王气使赭衣三千凿陷京岘山县以此名丹徒北固山是京岘山之支在城北以下临长江其势险固梁武帝尝幸之改曰北顾山有甘露寺吴甘露中所建有石如羊曰狠石金山一名浮玉山在江中唐裴头陀开山得金因赐名申冷之泉是为天下第一焦山在江中后汉焦光隐焉有瘗鹤刻铭银山直金山元人表之曰银山蒜山多蒜亦曰周瑜与诸葛亮于此筹筭拒曹黄鹤山有鹤林寺宋武帝微时所游招隐山戴颙所隐也马迹山是为四十九福地曹山太祖驻跸焉城曰铁瓮吴大帝所筑言其坚也江曰大江亦曰京江有葛洪井丁卯桥唐许浑皇朝杨一清之所隐也凡编里二百七十 

　　丹阳县 

　　东六十里曰丹阳县秦云阳县始皇凿北固使其阿曲改名曲阿吴曰云阳晋曰曲阿唐云州简州后为丹阳县练湖亦曰练塘亦曰曲阿后湖驰道在城北秦驰道之一也县东五十里曰吕城吕蒙所筑是生香草荠苨凡编里百六十 

　　金坛县 

　　东南一百三十里曰金坛县本秦曲阿县之金山乡唐曰金山复为金坛茅山一名勾曲山华阳第八洞天也山西属句容县界顾龙山太祖题词寺璧有御亭荆溪在县北有荆王庙汉荆王刘贾与鲸布战死人庙之石墨池在县西费长髣于此书符涤砚涧石尽墨凡编里百三十六 

　　△扬州府 

　　扬州府禹贡维扬分野斗牛春秋属吴后属越战国时属楚秦九江郡汉广陵郡汉高王英布淮南属进南王从兄贾荆王属荆王兄子濞吴王属吴汉景徙汝南王为江都王属江都汉武立子胥广陵工属广陵东汉广陵唐南兖州刊州扬州广陵宋属淮南东路皇朝初为淮海府后为淮扬府后改扬州府直隶京师领州三县七按古扬以地近阳位又江南之气燥劲厥性轻扬亦曰州界多水水水扬也广陵以地多陵阜名扬之为字汉书从手晋书新唐书从木旧唐书通典从阜今从手如禹贡王恕尝知此府山曰蜀冈水曰扬子 

　　江都县 
　　仪真县 
　　泰兴县 
　　高邮州 
　　泰州 
　　通州 

　　江都县 

　　附郭曰江都县河曰官河亦曰漕河是吴刊沟夫差穿以通江淮有刊沟芜城吴王濞城也以其荒芜曰芜城鲍照有芜城赋岗曰昆岗鲍照赋轴以昆岗又甓社湖露筋庙弘治中户部侍郎白昂开湖堤之以避舟患赐名康济人曰秦观凡编里八十领县二 

　　仪真县 

　　西七十里曰仪真县宋名宋人铸玉皇圣祖太祖金像于建道观若谓得其真仪故名仪真山曰瓜步江曰扬子江心之水是名南泠唐岁五日铸镜则于江心荡曰黄天凡编里十四 

　　泰兴县 

　　东南百四十里曰泰兴县南唐名以自泰州折置本隋唐海陵县凡编里百十一 

　　高邮州 

　　北百二十里曰高邮州秦筑邮亭因名秦邮汉置高邮县以地据扬楚之脊东晋曰三阿刘宋以产嘉禾名神农郡宋为承州后为军皇朝为县洪武元年为州神君之山有排牙之石莫得而数也数之必差有冈曰蜀冈上有蜀井洞曰玉勾洞有道士持画谒帅守字皆云章帅守使蹑之则入后土祠井中帅守使人入井视之见洞额曰玉勾复入则水漫莫睹埭曰召伯谢安作镇人比召棠故名埭召伯镇曰瓜州以沙碛如瓜观曰琼花楼曰文选又楼曰迷弯曰茱萸桥二十有四邵陵是此县人县故有东陵亭白纱湖岸有浣纱女投江而死以明不泄伍员之奔其后伍员访女不得留鸡祭之今其山曰鸡留山是陵有圣母庙圣母生而人妖之脱桎梏蜕去井曰董井仲舒传江都时居宅井也有孔融墓凡编里百一十八 

　　兴化县 
　　宝应县 

　　兴化县 

　　州东百二十里曰兴化县扬吴名平望之湖尝有古剑出于湖阜之墓中屈之首尾相就识者曰是为绕指柔洲曰百花县人宗臣所游赏也凡编里七十二 

　　宝应县 

　　州北百里曰宝应县唐名以上元中获定国宝汉平安县东汉安定县范仲淹尝知此县湖曰白马又湖曰范光禽则产鹤凡编里三十四 

　　泰州 

　　东百二十里曰泰州南唐名汉海陵仓元狩为海陵县唐曰吴陵曰吴州曰海安盐场所聚白驹场张士诚于此起事中洲山是范仲淹所筑缫丝井天孙为董水织锦耴水此井韩琦知此州有捧天之梦禽则产鹤几编里七十八领县一 

　　如皋县 

　　如皋县 

　　州东南百四十五里曰如皋县贾大夫所射雉所凡编里四十二 

　　通州 

　　东四百里曰通州后周名狼山在杨子江边五山相属高五十三丈周四百三十六丈其形如狼有狼山庙以祀江神正德七年流贼刘宸等舟蔽江下遇风尽坏穷而匿殿后总兵官刘晖郄永攻之不得火庙不燃纟寿于江神返风焚溺遂歼之朝命更作新庙焉山顶有始皇鞭石之迹凡编里百有七领县一 

　　海门县 

　　海门县 

　　东一百里曰海门县以在海滨名岛曰海门岛凡编里三十七 

　　△准安府 

　　准安府扬州之域分野斗牛春秋属吴后属越战国属楚秦九江郡汉属临淮郡为广陵国东汉广陵郡下邳国唐淮阴郡未楚州泗水州涟水军淮安军淮安州皇朝为直隶领州二县九 

　　山阳县 
　　盐城县 
　　清河县 
　　安东县 
　　桃源县 
　　沐阳县 
　　海州 
　　邳州 

　　山阳县 

　　附郭曰山阳县山钵池其形如钵草木不生王子乔所錬丹也河曰淮河运河故沙河皇朝平江伯开通曰清江浦湖曰射阳汉高封项羽为射阳侯广陵王胥坐罪此湖见敓堰曰高家当□泗合流之冲东北与黄河会入于海甘罗城甘罗所筑时有小钱出土中状如钟篆文不可识人名甘罗钱公冶长枚皋于定国墓皆在县境韩王庄韩信生处也凡编里百有一 

　　盐城县 

　　东南二百三十里曰盐城县汉射阳盐渎水曰海河曰新运河旧运河凡编里九十三 

　　清河县 

　　西五十里曰清河县古泗口有大清河小清河源出山东泰安州凡编里三十六 

　　安东县 

　　东北九十里曰安东县汉襄贲昌虑水曰涟水湖曰石濩湖面约三万四千五百有余丈与海州沐阳赣榆接境凡编里四十九 

　　桃源县 

　　西北百六十里曰桃源县本唐宿迁之桃园镇厥河泗凡编里四十三 

　　沐阳县 

　　北百七十里曰沐阳县后魏名汉厚丘阴平建陵不其河曰沐河周礼职方青州之浸曰沂沐沐至县境分为五道凡编里六十七 

　　海州 

　　北三百七十里曰海州春秋郯子国秦胊县汉戚胊孔望山孔子问官剡子登此山以望海羽山舜殛鲧焉禹贡羽畎夏翟曾氏注山雄五色出于羽山之畎山名羽以上山下曰羽潭左传鲧为黄能入于羽渊罘山在县东秦始皇射蛟焉巨平山北有孝妇庙东海孝妇也鱼骨庙以鲸鱼之骨为梁以祀宋人之有道术者河曰蔷薇源出于羽山于公浦汉于公所居凡编里九十三领县一 

　　赣榆县 

　　赣榆县 

　　州北七十里曰赣榆县唐名汉东海县祝其之城是为夹谷公会齐侯者也纪鄣城春秋传莒子奔纪鄣山河曰清河口曰朱稽曰庙湾于沙河凡编里五十六 

　　邳州 

　　北四百五十里曰邳州后周名夏邳薛二国秦下邳县磬石山近于泗书曰泗滨浮磬艾山产艾左传齐侯会于艾良城春秋晋侯会吴子于良榖城山贵石所葆祠也沂河出于沂武河泇河入于黄河圯桥在城东隅凡编里四轧领县二 

　　宿迁县 
　　睢宁县 

　　宿迁县 

　　州南百二十里曰宿迁县唐名春秋锺吾子国亦宿国所迁秦下相县项羽生焉河曰木河河旁有马陵山即春秋同盟地凡编里五十六 

　　睢宁县 

　　州南六十里曰睢宁县古郯子国鄫国汉兰陵缯承睢宁睢水出焉凡编里二十六 

　　△庐州府 

　　庐州府扬州之域分野斗周以前庐子国春秋时属舒战国时属楚秦九江郡地汉庐江国东汉合肥侯国三国魏唐庐州庐江郡未保信军皇朝为府直隶京师领州一县四洪武七年益以六安英山二县弘治七年置霍山县凡领州一县六出山大蜀其水巢湖 

　　合肥县 
　　舒城县 
　　庐江县 
　　无为州 
　　六安州 

　　合肥县 

　　附郭曰合肥县汉旧县黄山有峰三百六十周回约二百里大蜀山蜀之为言独也此山单椒特峙矣青阳山余阙读书焉顶山魏伯阳炼丹所也龙穴山张路斯与蓼人郑祥远并为龙战于水郑不胜投合肥西山以死龙穴山是也河曰金斗水曰肥水天文一星在南斗曰合肥对九江星夹辅黄道而合肥入斗度最多尔雅归异出同曰肥肥水之流一东南入巢湖一西北入淮水浦曰筝笛曹操溺妓浦中渔入夜闻筝笛声焉嗟虞墎项羽别虞姬于此左路城项羽失道渔父纟左台之同食馆唐刺史路应求所建韩愈为记凡编里六十四 

　　舒城县 

　　西南百一十里曰舒城县唐名本舒国春秋时群舒叛楚汉龙舒县汉高兄子羹颉侯之食邑梅福山福所隐也鼓乐山梁武帝未子宝志云有高人隐此山中三生前为伶官作乐可致后生昭明太子名山曰鼓乐春秋山有宋李公麟读书堂龙眠山公麟以为号多智之山饮泉能智县东南六十里曰六城皋陶后所封河曰石塞有石塞于河中七门堰惠迹堰皆羹颉侯所筑渚曰鹊尾左传楚伐吴吴人败诸鹊岸杜预注舒城鹊尾渚也人曰文翁包拯凡编里四十五 

　　庐江县 

　　南百八十里曰庐江县梁名冶父之山其山独尊故名为父左慈井慈置丹焉水帘洞慈尝喝石以塞洞口湖曰白湖人曰毛义凡编里十九 

　　无为州 

　　东南二百八十里曰无为州元名商时巢国汉居巢临湖襄安三县地毛公山有毛公洞石壁尽刻毛诗紫芝山宋皇佑间生紫芝三百五十本笑泉吕洞宾卓剑而涌人有笑漫泉涌益甚官廨石宋知军米芾所拜墨池芾凿也宝晋斋芾所建墨池闹蛙芾押瓦投之蛙遂永息禾孙楼芾出观禾田则获矣又若有秋老农曰禾孙也濡须坞神禹所凿万卷堂宋景仙藏书之堂书多于秘阁凡编里四十七领县一 

　　巢县 

　　巢县 

　　州北九十里曰巢县隋名古巢伯国成汤放桀焉奏居巢县半汤山有二泉一寒一温金庭山道书十八福地也踟蹰山左传楚子观兵于坻箕坻箕踟蹰音近也亚父山在县东北二十四里八公山八公所居巢湖在县西十五里周围四百余里港大小三百六十占巢合肥舒城庐江四邑地廖永安渝通海诸将结水军湖中扞盗而归舟于太祖者也有会吴城春秋哀公会吴于槖皋者也有拓皋之河回车巷孔子回车处也钓鱼台浮丘伯钓鱼焉关曰东关在县东南四十里天下有事必争之地也凡编里二十 

　　六安州 

　　西百八十里曰六安州古六国禹封皋陶后于此春秋六蓼国汉六安国治六指封山汉武南廵见其峻拔指封为霍岳之副武陟山汉武所陟是生六安之茶凡编里六十七领县二 

　　英山县 
　　霍山县 

　　英山县 

　　州西南四百五十里曰英山县本蕲州罗田县东乡地山曰英山塘曰润州润州水涨则塘水满不流水消则塘水浅不竭凡编里二十七 

　　霍山县 

　　霍山县本六地故埠镇弘治间刑部尚书郑时以六安英山相离险远奏立县霍山高七千七百七十丈汉武南廵以衡山远阻移祀岳神于此山又名南岳山河曰化龙三湾凡编廿里二十 

　　△安庆府 

　　安庆府扬州之域分野斗春秋皖国亦为舒桐二国战国时属吴继属越后属楚秦属九江郡汉初淮南王国文帝时分为庐江郡唐东安州舒州盛唐郡同安郡宋德庆军安庆军安庆府皇朝改宁江府后复为安庆直隶京师领县六其山潜山其水长江 

　　怀宁县 
　　桐城县 
　　潜山县 
　　太湖县 
　　宿松县 
　　望江县 

　　怀宁县 

　　附郭曰怀宁县东晋名晋陵之坂累累十余里皆疑塜也二此有陵晋人辟田见石门而止莫辩何代矣太子墩魏武至此生子令三军聚土为记尽忠之井余阙死处也风节之井于阙妻子死处也长风沙见李白长干之诗凡编里四十二 

　　桐城县 

　　东北百五十里曰桐城县春秋时楚附庸桐国汉枞阳县吕蒙城在枞阳城门外浮山之山三十六岩七十二峰可居可游盛唐山汉武过此作盛唐之歌鲁石共山鲁肃所居射蛟亭汉武南廵登天柱山自浔阳浮江射蛟江中舳舻千里自枞阳而出凡编里六十三 

　　潜山县 

　　西北百二十里曰潜山县元名潜山在县西二十里一名皖伯台或曰汉武所封霍岳曰南岳者是此山也是华子期乐长子左慈之所游遁也上有二十七峰二岩四洞二池迭嶂层峰为长淮捍蔽皖山与潜山连一名皖公山皖伯始封地天柱山与潜山连汉武登封焉三祖山有三祖塔山谷寺在其南梁宝志所卓锡也黄庭坚爱其山水之胜读书于此因号山谷道人应梦泉唐玄宗梦游而赐之名潜水合皖水入于江有汉乔玄故居舒台在县南王安石尝居此后封舒王凡编里六十七 

　　太湖县 

　　西二百三十里曰太湖县宋名司空山在县西北一百六十里二祖传衣三祖之地李白读书于此是生常春之藤独阜山石刻陇西李白所避地也太湖在县西南今为陆矣河白后部曰马路凡编里六十八 

　　宿松县 

　　西南二百七十里曰宿松县晋名响石之山履如鼓响子孤之山独跨于江中分经台高百余丈昭明太子分佛经于此湖曰鰔湖鰔鱼生焉凡编里五十四 

　　望江县 

　　西南百二十里曰望江县隋名孝感山唐徐仲源所居孟宗台孟宗为渔官居此卧池在县南王祥与母弟于此避地池虽极寒不中如人卧之形邑人重祥而异此水遂以名池凡编里十七 

　　△太平府 

　　太平府扬州之域分野斗春秋吴地继为越战国属楚秦属鄣郡汉丹阳郡地宋太平州元太平路太祖渡江首得此路遂改为元帅府后为府直隶京师领县三山横望水曰丹阳 

　　当涂县 
　　芜湖县 
　　繁昌县 

　　当涂县 

　　附郭曰当涂县晋湖县东晋时以江北当涂流民南渡者众乃侨立当涂县于湖横望山春秋楚子重伐吴所至地其山四望皆横上有陶弘景隐居石门古祠白纻山桓温隹冏妓而听白纻之歌灵虚山丁令威飞升于此青山谢眺筑室李白所葬也黄山浮丘翁放鸡于此有宋离宫及凌歊怀古二台采石山昔人于此采石临江矶曰采石矶常遇春所先登者也牛渚山有牛渚矶温峤燃犀焉连矶山谢眺所赋诗金山出铜类金名丹阳铜九井山桓温凿也井殷仲文九日从温登山赋诗湖曰丹阳溪曰姑熟人则陶安凡编里一百六十九 

　　芜湖县 

　　西南六十里曰芜湖县汉名以其地卑水生芜藻晋曰逡遒赤铸干将铸剑焉赭山在县西北五里郡以名丹阳蟂矶山在大江中有石穴蟂居焉蟂老蛟也有上党郡城淮南郡晋时侨立以处上党淮南民之南渡者江曰鲁明河曰长河凡编里三十五 

　　繁昌县 

　　西南百六十里曰繁昌县东晋名东汉春榖县地浮丘山浮丘翁所名隐静山杯渡禅师道场也三山矶宋陈尧佐泊舟矶下有老叟先言风尧佐如言避之明果大风行舟尽溺叟见尧佐某江之游奕将也公他日当相故来相语凡编里十三 

　　△宁国府 

　　宁国府古扬州之域分野斗宿春秋属吴后入越战国为楚秦属鄣郡汉置丹阳郡治宛陵东汉丹阳郡唐宣州宣城郡宋宣州宁国府皇朝直隶京师领县六山曰敬亭水曰宛句 

　　宣城县 
　　宁国县 
　　泾县 
　　太平县 
　　旌德县 
　　南陵县 

　　宣城县 

　　附郭曰宣城县敬亭之山谢眺李白所咏也又山曰陵阳又山曰华阳高数百仞跨宣泾宁旌间厥河珍珠厥溪宛与句凡编里二百一十六 

　　宁国县 

　　东南百里曰宁国县文春山高数千仞周广二百里晋瞿硎先生所居脊之北曰鸦山产茶焉石镜山上有石镜黄巢过上鉴之若狝猴怒而烧之石昧之乃光厥溪东与西凡编里五十六 

　　泾县 

　　西南一百里曰泾县汉旧县以泾水名大城山晋郭璞尝凿泉山椒以观潮候琴高山琴高所隐承流山窦子明所隐也厥溪赏溪亦曰泾溪凡编里六十八 

　　太平县 

　　南三百十里曰太平县唐名黄山歙之黄山也其隅在县南厥溪富凡编里十九 

　　旌德县 

　　南二百二十里曰旌德县唐名石柱山程灵洗起兵讨侯景于此誓众徽水出于徽领厥溪丰与东凡编里四十 

　　南陵县 

　　西一百里曰南陵县梁名汉春榖县山曰工山高数百丈盘据七十里射的山石璧有玉莫得耴居人之谣曰射的白米斛百射的玄米斛千凡编里八十四 

　　△池州府 

　　池州古扬州域分野斗宿春秋属吴灭于越后属楚秦鄣郡汉丹阳唐宋池州皇明直隶府领县六山曰齐山水曰大江 

　　贵池县 
　　青阳县 
　　铜陵县 
　　东流县 
　　建德县 
　　石埭县 

　　贵池县 

　　附郭曰贵池县齐山在东南群峰齐等故齐等故曰齐山或曰唐刺史齐耿好此山空岩灵异响石飞泉不可具记也秀山有梁昭明太子墓太子生而悦之既卒降于民上帝赐我矣民请太子衣冠葬此名其庙曰文孝之庙其城曰石城以东西两石夹河如城高获墓在城西获与汉光武有旧举孝廉不就河曰池口浦曰秋浦隋以名县唐李白杜牧皆有诗凡编里四十二 

　　青阳县 

　　东八十里曰青阳县九华山在县西南四十里高数千丈延袤百八十里合诸峰凡九十有九旧名九子山李白易此名河曰五溪源出九华曰池曰龙曰漂流曰双曰澜合流入于江凡编里十六 

　　铜陵县 

　　东北百二十里曰铜陵县铜官之山其下有泉烹铁浸铜于是乎耴之河曰铜陵凡编里十六 

　　东流县 

　　西有八十里曰东流县凡编里六 

　　建德县 

　　西南百八十里曰建德县有茹兰尧城二溪凡编里九 

　　石埭县 

　　南百六十里曰石埭县陵阳山汉窦子明所飞升也溪曰贡源凡编里十 

　　△徽州府 

　　徽州扬州之域分野斗春秋属吴继属越战国属楚秦置黟歙二县属鄣郡汉属丹阳吴分置新都郡晋新安隋歙县唐歙州新安郡宋徽州皇朝初为兴安府后仍曰徽州直隶京师领县六山曰黄山水曰新安徽之为言美也村曰徽村岭曰徽岭溪曰徽溪 

　　歙县 
　　休宁县 
　　婺源县 
　　祁门县 
　　黟县 
　　绩溪县 
　　广德州 
　　和州 
　　滁州 
　　徐州 

　　歙县 

　　附郭曰歙县秦名谓山川翕聚也山曰乌聊黄山旧名黟山盘据宣池江浙诸郡为镇于徽蜂二十六泉三十六溪二十四洞十二黄帝与容成子浮丘公游焉山有阳泉色如丹砂浴之巳疾赵汸曰黄山隤然屠中委和四表有坤道焉故名黄山紫阳山朱熹父松爱此山故熹以紫阳名其堂相连南山有许真人丹池鱼四足有翼色苍如蝘蜓玉屏山太祖跓跸焉新安江之源一出歙之黟山一出休宁之率山一出绩溪之大鄣一出婺源之浙岭皆达于歙浦会流至严州合金华水入浙江为滩三百有六十水清流见底扬之水源出于绩溪湖曰篁墩程灵洗射蜃焉少保井是薛稷所凿稷尝为黟令李善长云是此县人藏修县之灵山兵乱流寓于定远得谒见于太祖巳编里二百有八 

　　休宁县 

　　西六十里曰休宁县山曰率山水曰率水山海经曰浙江出三都山在率东盖此山也郦道元水经改率山曰蛮中又溪曰渐溪汉书陈婴定豫章浙江都渐颜师古曰渐在黟县南蛮中白岳之山齐云之岩学仙者居之嘉靖中改岩为山建玄天太素之宫山曰善山曰恶山善山为君恶山为夫人分祭则灾合祭则福凡编里一百六十 

　　婺源县 

　　西南二百四十里曰婺源县以婺水绕城名婺星乘鲸上天是以名水今县有大鲸岭是也石耳山界浙衢州不可仞计浙源山其水会于歙浦入于浙婺水西入于鄱阳龙尾山一名罗纹山唐开元中蒙氏猎山中见石可研琢之遂名天下是地有朱熹阙里井曰韦斋熹父松生时井气白熹生时井气紫凡编里百二十八 

　　祁门县 

　　西百八十里曰祁门县山曰祁门其山如旗西南对峙如闾门新安山灵气清淑为邑胜壤是以名郡赤岭之溪有鱼能飞化而为石雨则石赤故名赤岭有梅鋗城凡编里四十七 

　　黟县 

　　西北有四十里曰黟县以县居黟山之阳或曰以墨岭出石墨又元新安贡柿心黑木因以名县山曰吉阳水曰吉阳碧山李白所栖也凡编里二十六 

　　绩溪县 

　　东六十里曰绩溪县县界乳溪与徽溪相去一里离而复合有如绩然大鄣山秦立鄣郡焉大敖大山山产异菜其形如玉食之可仙苏辙尝知此县凡编里二十四有半 

　　广德州 

　　广德州扬州之域分野斗宿春秋属吴名桐汭后属越战国属楚秦鄣郡地汉丹阳郡故鄣地鸿嘉初封中山靖王后为广德国东汉分置广德县隋绥安县唐置桃州后为绥安县至德初为广德县宋广德军建平县皇朝初为府置广阳县洪武中为直隶州以广阳建平属之十三年省广阳入州灵山有泉石之奇横山有张渤庙其神最灵载祀典水曰桐川皇朝名臣迁谪多在此州凡编里百二十七 

　　建平县 

　　建平县 

　　州西北九十里曰建平县伍牙山伍员伐楚还吴建牙于此马履涧伍员之马过此水涌鸦山产茶凡编里百一十 

　　和州 

　　和州扬州之域分野斗春秋属吴战国属楚秦历阳县和州之名起于北齐以与梁人盟于江北两国以和元领历阳含山乌江三县国初以三县省入洪武二年为历阳县隶庐州寻改为和州复折置含山县以州直隶历阳山山石文理成字四溃山项羽败垓下走东城从者二十八骑依山为陈汉兵追之四溃阴陵羽所失道也沥湖在州西三十里周七十里淮南子历阳之都一夕化而为湖横江在州东南二十里李白所为词也桐江古濡须江也亚父城范增所营凡编里四十一领县一山曰沥阳水曰沥湖 

　　含山县 

　　含山县 

　　州西五十里曰含山县濡须山吴魏相拒地刘禹锡陋室在州治禹锡为此州刺史禹锡州厅壁记玄元有台彭铿有洞异有血阃祥有沸井昭关伍子所乞食也凡编里十七 

　　滁州 

　　滁州扬州之域分野斗宿春秋吴楚之交秦汉属九江郡东晋北谯郡隋滁州唐永阳滁州宋滁州国初隶凤阳府后直隶琅琊山晋元帝为琅琊王避地于此有欧阳修醉翁亭丰山在州西南沛丰人常居之下潭曰栢子太祖微时洗冑潭中龙为蝘蜓群集干皇胃免而下之为龙天飞皇道山秦皇所经河曰滁河有滁阳王庙关曰清流宋太祖擒皇甫晖焉凡编里十二领县二 

　　全椒县 
　　来安县 

　　全椒县 

　　州南五十里曰全椒县九鬬山项羽败与汉兵一日九战于此酇湖魏置酇县焉水曰襄水凡编里十二 

　　来安县 

　　州北三十五里曰来安县河曰龙尾凡编里七 

　　徐州 

　　徐州见禹贡古大彭氏国是颛顼之后彭祖封焉春秋宋地战国属楚秦置彭城县属泗水郡项羽自立为西楚霸王都此汉高为沛郡又分沛置楚国后为彭城郡复为楚国东汉彭城国晋武于淮南侨立南徐州以处渡江者安帝分淮北曰北徐州淮南但为徐州刘宋改北徐州曰徐州加淮南徐州曰南徐州唐徐州彭城郡武宁军感化军宋武宁军徐州皇朝初隶凤阳府后为直隶州桓山桓魋所作石椁也楚王山有楚元王墓山皆赭土禹贡所贡惟土五色境山古徐封境界于此山吕梁山下有二洪皇朝主事费瑄王俨先后刬治无复孔观之险 【 苏琰云孔观原不在徐州徐州之洪于万历癸卯洪底得石有唐尉迟敬德之题云亦吕梁今之相传忘其亦字矣】 城东南二里曰百步洪平江伯陈瑄侍郎杜谦主事郭升亦先后刬治以便河运水曰泗曰汴曰睢曰榖项羽败汉睢水上水为不流楚破汉军汉军走入榖城曰迷刘项羽败汉军汉军夫高帝所在又城曰舞阳樊哙所对监曰利国汉置铁官台曰戏马项羽之台也楼曰黄楼苏轼所作城东南五十里曰雍门是为雍门之琴发孟尝之哀有华陀塜凡编里百有五领县四 

　　萧县 
　　砀山县 
　　丰县 
　　沛县 

　　萧县 

　　州西五十里曰萧县隋名古萧子国春秋楚人灭萧遂为宋吧左传宋群公奔萧绥舆山刘宋高祖是绥舆里人杼秋城在县西北光武封刘般为杼秋侯有子张墓凡编里四十六 

　　砀山县 

　　州西百七十里曰砀山县东汉名秦砀县汉高微时隐芒砀山两山也凡编里二十 

　　丰县 

　　州西北八十里曰丰县汉县大泽在治北汉高母梦与神遇西泽在治西汉高送徒骊山止饮于此厌气台在城内秦始皇所筑以厌王气枌榆社汉高乡社也汉高故宅在丰水东九十里朱陈村在县东南一百里凡编里十九 

　　沛县 

　　州西北百二十里曰沛县秦县古偪阳国春秋晋悼公灭偪阳沛宫在县东南泗水亭汉高亭长于此歌风台台在泗西岸水曰柤水春秋会吴于柤后汉书彭城国偪阳县湖曰昭阳鸿沟在县治东十里仲虺是此县人凡编里三十八 

　　△亲军 

　　金吾前卫 
　　金吾后卫 
　　金吾后卫 
　　金吾后卫 
　　羽林左卫 
　　羽林左卫 
　　羽林左卫 
　　府军卫 
　　府军左卫 
　　府军左卫 
　　府军后卫 
　　虎贲左卫 
　　锦衣卫 
　　旗手卫 
　　江淮卫 
　　济川卫 
　　孝陵卫 
　　牺牲千户所 
　　在京 
　　留守左卫 
　　镇南卫 
　　水军左卫 
　　骁骑右卫 
　　龙虎卫 
　　英武卫 
　　龙虎左卫 【 旧为成都右护卫宣年改调】 
　　龙江右卫 
　　审阳左卫 
　　审阳左卫 
　　虎贲右卫 
　　留守右卫 
　　水军右卫 
　　武德卫 
　　广武卫 
　　留守中卫 
　　神策卫 
　　广洋卫 
　　应天卫 
　　和阳卫 
　　留守前卫 
　　龙江左卫 
　　龙骧卫 
　　飞熊卫 
　　天策卫 
　　豹韬卫 
　　豹韬左卫 【 旧都右护卫宣德六年改调】 
　　留守后卫 
　　横海卫 
　　鹰扬卫 
　　兴武卫 
　　江阴卫 
　　在外直隶 
　　苏州卫 
　　太仓卫 
　　镇海卫 
　　金山卫 
　　新安卫 
　　安庆卫 
　　泗州卫 
　　寿州卫 
　　宿州卫 【 旧为宿州千户所】 
　　武平卫 【 旧属河南都司】 
　　淮安卫 
　　大河卫 
　　邳州卫 
　　扬州卫 
　　高邮卫 
　　仪真卫 
　　滁州卫 
　　徐州卫 
　　沂州卫 
　　归德卫 【 旧属河南都司】 
　　镇江卫 【 此下各卫所后设】 
　　庐州卫 
　　六安卫 
　　徐州左卫 【 以旧武昌中护卫改】 
　　建阳卫 
　　嘉兴中左千户所 
　　吴淞江千户所 
　　宝山千户所 
　　刘河堡中千户所 
　　崇明沙千户所 
　　松江中千户所 
　　青村中前千户所 
　　汇觜中后千户所 
　　东海中千户所 
　　海州中前千户所 
　　盐城千户所 
　　兴化千户所 
　　通州千户所 
　　泰州千户所 
　　汝宁千户所 【 旧为卫属河南】 
　　莒州千户所 
　　中都留守司 
　　凤阳卫 
　　凤阳中卫 
　　凤阳右卫 
　　皇陵卫 
　　留守左卫 【 旧无后设】 
　　留守中卫 
　　长淮卫 
　　怀远卫 
　　洪塘千户所 

　　名山藏卷之四十六 

　　●名山藏卷之□□□ 

　　晋江何乔远　譔 

　　舆地记二 

　　◆舆地记二 

　　北京 

　　○北京 

　　北京古幽蓟之地左环沧海右拥太行北枕居庸南襟河济辽金元夷狄也称帝建都不足当形胜成祖分藩于此既即位以为京师曰北京城则京城皇城坛庙则天地坛朝日坛夕月坛山川坛社稷坛太庙文庙帝王庙文庙之中有周宣王石鼓山陵则长陵献陵景陵裕陵茂陵泰陵康陵永陵昭陵苑囿则西苑南海子御马苑建置则文武百官之公署京城门凡九门曰正阳南之左曰崇文右曰宣武北之东曰安定西曰得胜东之北曰东直南曰朝阳西之北曰西直南曰阜成 

　　顺天府 
　　保定府 
　　河闲府 
　　真定府 
　　顺德府 
　　广平府 
　　大名府 
　　永平府 
　　亲军 

　　△顺天府 

　　顺天府禹页冀州之域天文箕尾分野星曰析木尔雅析木为之津释者为天汉之津梁燕分星也高阳氏幽陵陶唐幽都虞幽州夏殷冀州地周幽州武王封尧后于蓟封召公奭于燕秦上谷渔阳二郡汉初为燕又分置涿郡元狩中为幽州东汉幽州治冀唐幽州宋燕山府皇朝洪武初为北平府永乐初亡为顺天府山曰天寿山诸陵在焉曰西山曰香山曰玉泉山西湖潴其下玉泉之水流经大内出都城南注大通河曰平坡山冈曰卧龙英宗临幸焉水曰海子流入于都城河曰卢沟本桑干河又名漯河俗呼运河亦曰小黄河金井之泉成祖跸而甘之台曰金台燕所以延士也北一百二十里曰居庸关秦始皇筑长城居息庸徒于此淮南子天下有九塞居庸居一焉龙虎台在居庸关南凡领州四县二十三附郭曰大兴宛平 

　　大兴县 
　　宛平县 
　　良乡县 
　　固安县 
　　永清县 
　　东安县 
　　香河县 
　　通州 
　　昌平州 
　　涿州 
　　霸州 
　　蓟州 

　　大兴县 

　　大兴县金名凡编里三十六 

　　宛平县 

　　宛平县辽名释名曰燕宛也宛宛然以平之义凡编里十五 

　　良乡县 

　　西南七十里曰良乡县汉名凡编里二十五 

　　固安县 

　　西南百二十里曰固安县隋名凡编里三十八 

　　永清县 

　　南百五十里曰永清县唐名耴边境水清之义凡编里二十一 

　　东安县 

　　南百五十里曰东安县元名有刘琨之墓凡编里四十四 

　　香河县 

　　东南百二十里曰香河县辽名凡编里十 

　　通州 

　　东四十五里曰通州金名义耴通漕白河自密云县南合于潮河至于州入于直沽是名白遂之河亦曰潞河张家湾是白河下流元有张万户居此以名湾凡编里三十二领县四 

　　三河县 
　　武清县 
　　漷县 
　　宝坻县 

　　三河县 

　　州东七十里曰三河县唐名七渡鲍丘临泃三河径焉免儿庂山是产花班之石可作宫砖凡编里三十五 

　　武清县 

　　州南五十里曰武清县唐名汉雍奴水经曰薮泽名也四面有水曰雍不流曰奴水曰直沽入于海凡编里二十八 

　　漷县 

　　州南四十五里曰漷县在漷河之南汉泉州县地画眉郎坟是为张敞之墓景鹰之台元主所驻跸也凡编里十五 

　　宝坻县 

　　州东南百二十里曰宝坻县金名以境内产盐汉泉州县地是生银鱼曰面条之鱼凡编里三十二 

　　昌平州 

　　北九十里曰昌平州后魏名旧为县正德九年升为州军都山后汉卢植所教授也唐刘蕡亦居此邑镇曰黄花口曰白杨元郭守敬堰水五十余里以入潞通漕曰白浮堰清河源自县西南一泉径燕丹村东南合于榆河一泉分为二流入宛平含高梁河曰官河经双塔店入于榆河曰双塔河榆河一名温渝河会于白河黄花镇川河□源塞外流入黄花镇口径昌平至怀柔入于白河高梁河出自并州黄河之别源东径沙涧又东南径高梁店流入都城海子又有湿余之河出军都出折入于潞河有朱能之墓凡编里二十七领县三 

　　顺义县 
　　密云县 
　　怀柔县 

　　顺义县 

　　东北六十里曰顺义县秦上谷郡汉魏晋皆范阳境凡编里二十七 

　　密云县 

　　东北百二十里曰密云县后魏名唐曰檀州以古有白檀树东北五十里曰共城是舜流共工之地雾灵之山祥光如雾岁以六月六日现渔阳之城秦以闾左戍凡编里十九 

　　怀柔县 

　　东北一百里曰怀柔县山曰红螺高二百余仞山下之潭尝有殷红二螺日夕吐光黍谷之山邹衍所吹律也凡编里十四 

　　涿州 

　　西南百四十里曰涿州春秋战国皆燕之涿邑秦上谷郡汉涿郡曹魏范阳郡有督□之亭楼桑之村南曰郦亭是后魏郦道元所居台曰华阳燕太子丹与樊将军置酒处也独鹿山有鹿鸣泽汉武帝元封四年出萧关历鹿鸣泽者也凡编里四十六领县一 

　　房山县 

　　房山县 

　　州西北四十里曰房山县太房之山幽燕奥室黄山张良所隐也石经山山如天竺有石经洞隋大业间法师静琬凿石为板刻经一藏唐贞观初成大涅盘一部而师灭后僧徒相继历辽金始完贮于洞者七穴者二洞扃以石门穴镇以浮屠孔水洞在太房山东北悬崖千尺下有石窟白龙时游人见之则化为鱼时时闻音乐声有人篝火浮舟行五六日莫测其源有齐孙膑唐贾岛本朝姚广孝之墓凡编里十六 

　　霸州 

　　南二百一十里曰霸州后周名秦上谷郡汉属渤海郡后汉属广阳郡当京邑之阳山原衍夷群水所赴来自西北者九自西南者六 【 西北曰卢沟拒马夹河琉璃胡良桑干乌流白涧西南曰黑羊一泉方顺塘河沙河礴河】 凡编里三余县三 

　　文安县 
　　大城县 
　　保定县 

　　文安县 

　　州南六十里曰文安县汉旧县凡编里三十四 

　　大城县 

　　州南百二十里曰大城县五代周名汉名平舒属渤海郡周礼曰其川虖池呕夷郑注呕夷出平舒黄泌之河源出自交河凡编里二十三 

　　保定县 

　　州南十八里曰保定县宋名河曰玉带受宣府紫荆白沟之水达苑家口灌直沽入于海洼邑也桃花塞宋杨延朗筑以御奏丹凡编里六 

　　蓟州 

　　东二百曰蓟州秦汉渔阳郡唐曰蓟州耴古蓟门关名崆峒之山黄帝所问道也北平城李广射虎饮羽焉凡编里二十六领县四 

　　玉田县 
　　丰润县 
　　遵化县 
　　平谷县 

　　玉田县 

　　州东八十里曰玉田县唐名汉阳雍伯至孝行善仙人遗之石子一升曰种之生玉雍伯求北平徐氏女为妻曰必白璧一双行视石得璧五双县以名玉田本春秋无终子国汉无终县有无终之山燕昭王冢在焉徐无之山有不灰之本生火之石燕山自西山一带迤■〈辶里〉而来延袤数百里如长蛇光沙之泉沙碎若飞雪以磨金玉之器能飞光辉凡编里十八 

　　丰润县 

　　州东南百九十里曰丰润县金名南关之城赵武灵王所筑凡编里二十二 

　　遵化县 

　　州东百二十里曰遵化县唐名春秋无终汉属右北平磨台之山游池中其背负镜口曰大喜峯凡编里二十 

　　平谷县 

　　州西北八十里曰平谷县汉旧县鱼子之山有轩辕之陵凡编里十三 

　　△保定府 

　　保定府冀州之城分野尾箕兼昴毕战国属赵秦上谷巨鹿二郡地汉涿郡及信都中山国地唐时其地属莫定满瀛等州宋保塞军太平兴国中为保州政和为清苑郡保塞军节度皇朝为府初属北平布政同永乐中隶京师领州三县十七 

　　清苑县 
　　满城县 
　　安肃县 
　　定兴县 
　　新城县 
　　唐县 
　　博野县 
　　庆都县 
　　容城县 
　　完县 
　　蠡县 
　　雄县 
　　祁州 
　　安州 
　　易州 

　　清苑县 

　　附郭曰清苑县隋名以清苑之河本汉樊舆县属涿郡郎山之峰尖如削玉河曰清苑曰石桥曰梁高阳城云是颛顼所筑廉颇之庙前临鸡水有石梁焉谓之廉梁凡编里十四 

　　满城县 

　　西北四十里曰满城县唐名东汉北平县地后魏乐浪有汉王谭之城谭不从王莽与其五子避难于此光武封其五子为侯人名之曰五公城有张苍之墓河曰方顺凡编里□十 

　　安肃县 

　　北六十里曰安肃县本宋安肃军凡编里十六 

　　定兴县 

　　北百二十里曰定兴县金名本隋范阳地河曰五里凡编里二十二 

　　新城县 

　　东北百五十里曰新城县汉名本督亢地河曰白沟宋与辽界凡编里三十六 

　　唐县 

　　西一百十里曰唐县汉名尧为唐侯国于此春秋鲜虞邑山曰尧山又山曰葛洪西南隅有老姑之峪宋时有老姑谓人曰贫道住世二百年矣言已投崖不坠而升有王陵之城王陵援兵以捄白登灌城与王陵城灌婴所筑也中山城在峭岭之上是为慕容乖之都河曰唐河灵井一名赵母井醇酎千日此并所酿凡编里二十二 

　　博野县 

　　南九十里曰博野县后魏名汉蠡吾东汉博陵洪武初属祁州六年改属河南二程先世居此县凡编里二十一 

　　庆都县 

　　西南九十里曰庆都县金名汉之望都县南四十里有尧庙庆都陵尧母葬焉尧山在唐县北庆都山在其南登尧山可见庆都山凡编里八 

　　容城县 

　　东北九十里曰容城县汉旧县凡编里六 

　　完县 

　　西七十里曰完县秦之曲逆汉书曰濡水于曲逆城北曲而西流故曰曲逆汉封陈平焉章帝丑其名改曰蒲阴县西三十里曰伊祁山尧母所居祁水出焉有孝烈将军之庙木兰女也唐封为将军凡编里十七 

　　蠡县 

　　南九十里曰蠡县汉之蠡吾汉桓帝父封蠡吾侯凡编里二十七 

　　雄县 

　　东北百二十里曰雄县有小雄大雄二山河曰雄河凡编里十七 

　　祁州 

　　南百二十里曰祁州唐名本汉中山国安国县地有沙滋二河凡编里十四领县二 

　　深泽县 
　　束鹿县 

　　深泽县 

　　州南二十里曰深泽县汉旧县凡编里十一 

　　束鹿县 

　　州南百二十里曰束鹿县唐名凡编里十七 

　　安州 

　　东七十里曰安州金名洪武七年为县十四年为州易水在城北入于雄县为瓦济河径直沽入于海凡编里二十二领县三 

　　高阳县 
　　新安县 

　　高阳县 

　　州南四十里曰高阳县汉旧县凡编里十四 

　　新安县 

　　州东二十里曰新安县元名曹徐二河出自安肃合流于县南曰温义凡编里十一 

　　易州 

　　西北百二十里曰易州隋名周礼曰其浸涞易易州涞水县是也秦上谷汉涿郡地易水发源故安县分南北二派北出于西山之宽中谷左与军士川女思谷之水合右则紫荆关之水注之其地名三会江濡水田于穷独之山亦曰圣女水有燕昭之庙郭隗乐毅剧辛邹衍之祠樊于期将军之庙荆轲城在州西七里高渐离故居在州南十六里州西南关曰紫荆关外通宣大二镇各四百七十里为扼塞之关凡编里三十领县一 

　　涞水县 

　　涞水县 

　　州东四十里曰涞水县后周名水曰涞水是有水田凡编里二十五 

　　△河闲府 

　　河闲府冀州域分野箕尾春秋晋东阳地战国燕赵齐三国境秦巨鹿上谷二郡地汉河闲国唐曰灞州亦河闲宋曰河闲洪武初属北平布政司永乐中隶京师领州二县十六 

　　河闲县 
　　献县 
　　阜城县 
　　肃宁县 
　　任丘县 
　　交河县 
　　青县 
　　兴济县 
　　静海县 
　　宁津县 
　　景州 
　　沧州 

　　河闲县 

　　附郭曰河闲县周为唐叔封邑汉周卿侯国东汉武垣县汉武帝廵狩至东武垣城望气者言当得异女遂得钩弋夫人汉博士毛苌宅垒俱存凡编里二十五 

　　献县 

　　南六十里曰献县以河间献王名汉乐城东汉乐陵县西北三十里曰中水城汉高封吕马童为中水侯以居高滱二水间故曰中水河曰滹沱凡编里二十金 

　　阜城县 

　　西南百四十里曰阜城县汉旧县河曰胡卢华阳之亭稽康学琴焉有简子之城符融之垒凡编里二十五 

　　肃宁县 

　　西五十里曰肃宁县河曰中堡合于直沽凡编里十三 

　　任丘县 

　　北九十里曰任丘县本汉鄚县地平帝使中郎将任丘城此因名衣冠之族比闾而是韩婴是此县人长桑君是扁鹊所师有扁鹊之宅水曰濡曰滱左传齐侯伐燕盟于濡水凡编里三十二 

　　交河县 

　　南八十里曰交河县以滹沱高河二水交流东北三十里有颛顼城其产香梨凡编里十四 

　　青县 

　　东百五十里曰青县唐幽州卢台军地凡编里六 

　　兴济县 

　　东百八十里曰兴济县宋名孝宗张皇后是此县人独流之河有蒲苇之利凡编里十 

　　静海县 

　　东百八十里曰静海县凡编里十五 

　　宁津县 

　　东南二百九十里曰宁津县金名凡编里二十二 

　　景州 

　　南二百里曰景州唐名本汉景成侯国隋为蓨县本汉条县隋改为蓨是为董仲舒之乡汉书董子广川人属冀都郡今景州蓨县是也汉封周亚夫为条侯韩颓当为弓高侯韩增为龙頟侯此县有亚夫庙月高城龙頟村汉表以亚夫为蓨侯蓨即条也河曰卫河凡编里二十八领县三 

　　吴桥县 
　　东光县 
　　故城县 

　　吴桥县 

　　州东五十里曰吴桥县金名有孙膑墓凡编里十一 

　　东光县 

　　州东北七十里曰东光县后魏徙渤海郡治于此凡编里七 

　　故城县 

　　州南九十里曰故城县元名本隋清河郡历亭县地县西南四曰澹村是澹台故居凡编里八 

　　沧州 

　　东百五十里曰沧州后魏名本汉渤海郡尔雅九河一曰徒骇二曰太史三曰马颊四曰覆鬴五曰胡苏六曰简洁七曰钓盘八曰鬲津其一则河之经流也旧志徒骇河在沧州废清池县西北二十里太史河在南皮县治北马颊河在东光县界胡苏河在庆云县西南简洁河在南皮县城外十余步钓盘河在献县东南二百八十里鬲津河在庆云县又在乐陵县西三十里考书传九河所在与此多不合又先儒程氏以为其地已沦于海郦道元亦谓九河碣石沦于海此盖后世新河而传以旧名耳顾今亦湮没矣有麻姑城汉武东廵祀麻姑于此有长芦废县本汉参户县地今为都转运盐使司治凡编里二十七领县三 

　　南皮县 
　　盐山县 
　　庆云县 

　　南皮县 

　　州南七十里曰南皮县汉旧县因章武有北皮亭故此曰南皮魏文帝与吴质书忆昔南皮之游浮甘瓜于清泉沈朱李于寒今县西有寒井人曰尹吉甫隽不疑石苞凡编里九 

　　盐山县 

　　州东九十里曰盐山县隋名盐山之下是为盐场本春秋无棣邑汉置高城属渤海有兮城秦始皇发童男女千人八海求蓬莱筑此城侨居之亦曰千童城平津乡汉属高平县以此封公孙弘者也凡编里二十三 

　　庆云县 

　　州南百六十里曰庆云县汉曰阳信凡编里十一 

　　△真定府 

　　真定府冀州之城分野日毕周并州地春秋鲜虞国战国属赵秦为巨鹿郡汉置恒山县后避讳改常山武帝置真定国常山属焉唐恒山郡宋真定府本朝永乐隶京师领州五县二十七 

　　真定县 
　　井陉县 
　　获鹿县 
　　元氏县 
　　灵寿县 
　　藁城县 
　　栾城县 
　　无极县 
　　平山县 
　　阜平县 
　　定州 
　　冀州 
　　晋州 
　　赵州 
　　深州 

　　真定县 

　　附郭曰真定县本战或赵之东垣邑滹沱河入于海西韩河八于滹沱滋河入甸水城北牧庄三塜相去百步云蔺相如廉颇李牧墓也凡编里十三 

　　井陉县 

　　西南百五十里曰井陉县汉旧县陉即铏也燕赵之闲谓山春为铏周穆王传天子北径乃绝漳水于铏山之下癸未雨雪穆天子猎于铏山之西河甘陶河入于滹沱绵蔓河合于甘陶关曰故关凡编里十三 

　　获鹿县 

　　西南五十里曰获鹿县唐名本战国赵之石邑韩信伐赵下井陉军中乏水于海螺山下获二白鹿跑地出泉故名获鹿抱犊山本名荜山韩信伐赵持赤帜登山而望者也横山有圣母祠旧石邑北三十里有赵陀先冢城东有战国时赵王冢大者六小者二十三关曰土门是名井陉口凡编里十二 

　　元氏县 

　　西南九十里曰元氏县汉旧县本赵公子元封邑故曰元氏山曰无极又山曰白石又山曰封龙凡编里十七 

　　灵寿县 

　　西北六十里曰灵寿县汉旧县有孟尝君塜有赵武灵王城乐羊伐中山魏文侯封之灵寿是此县也乐毅亦此县人是魏将羊之后口曰白羊凡编里十三 

　　藁城县 

　　东南六十里曰藁城县汉旧县西南为古肥子国汉立肥累县凡编里十四 

　　栾城县 

　　南六十里曰栾城县汉旧县春秋晋栾武子封邑河曰洨河凡编里十二 

　　无极县 

　　东八十里曰无极县汉曰毋极唐武后亡本元氏县之无极山名凡编里十三 

　　平山县 

　　西九十里曰平山县本春秋晋之蒲邑汉蒲吾县西北六十里曰房山汉章帝幸赵祠焉河曰濊河凡编里二十一 

　　阜平县 

　　西北二百五十里曰阜平县金名 【 一载华阳亭稽康夜学琴于此】 派河入于滹沱臙脂当城二河入于派凡编里十一 

　　定州 

　　东北百三十里曰定州后魏名春秋鲜虞晋中山汉中山郡东北一十里有尧城东三十里有固城云是禹筑宋韩琦苏轼尝知是州琦有阅古堂绘前代良守将之迹轼有雪浪石置学舍治堂曰可以世庙自安陆八即位过是州守倪机供应得宜世宗书屏曰可以机堂之清风店石亨御虏处也黑水在州界深而不流汉置卢奴县俗谓黑水曰卢不流曰奴滱水出焉有中山靖王塜凡编里三十四领县三 

　　新乐县 
　　曲阳县 
　　行唐县 

　　新乐县 

　　州西南五十里曰新乐县隋名东汉新市井县沙河合于滋有伏羲台凡编里十一 

　　曲阳县 

　　州西六十里曰曲阳县汉上曲阳县以在太行之阳转曲之处山曰恒山北岳也有太玄之泉神章十九种服之成仙唐贞观间有飞石西坠葆而祠之马文升言舜所封恒山在今浑源州宜移祀语在典礼记凡编里二十五 

　　行唐县 

　　州西九十里曰行唐县秦为南行唐县后魏去其南毘山毘卢佛所化身也倒马关水北合于滱水告河出焉人曰郄縠凡编里二十二 

　　冀州 

　　东南二百八十里曰冀州春秋晋东阳地秦巨鹿郡汉信都县白季荐郄缺于晋文公文公用为下军大夫与冀为采邑因以为氏缺是以名冀孔巢父州人漳水出焉有张耳之墓凡编里十七领县四 

　　南宫县 
　　新河县 
　　枣强县 
　　武邑县 

　　南宫县 

　　州南六十里曰南宫县汉旧县凡编里二十 

　　新河县 

　　州西六十里曰新河县元名汉之堂阳凡编里十二 

　　枣强县 

　　州东三十里曰枣强县汉旧县以多枣名索卢之水卫河之支也有棘津城故曰吕尚困于棘津左传晋荀吴帅师涉自棘津凡编里十七 

　　武邑县 

　　州东北九十里曰武邑县汉旧县观津之城乐毅所封曰望诸君夹河出焉凡编里二十三 

　　晋州 

　　东九十里曰晋州元名本春秋鼓子国汉置下曲阳县凡编里十七领县三 

　　安平县 
　　饶阳县 
　　武强县 

　　安平县 

　　州东北五十里曰安平县凡编里十四 

　　饶阳县 

　　州东北百三十里曰饶阳县汉旧县以饶河名有光武城是光武征王郎时所筑凡编里十七 

　　武强县 

　　州东百六十里曰武强县晋名汉曰武队有武强之山凡编里十四 

　　赵州 

　　南百一十里曰赵州北齐名春秋属晋战国属赵秦□□巨鹿郡汉赵国宋子城高渐离所匿作也凡编□□七领县六 

　　柏乡县 
　　隆平县 
　　高邑县 
　　临城县 
　　赞皇县 
　　宁晋县 

　　柏乡县 

　　州南七十里曰柏乡县本春秋晋郭邑地汉为鄗县凡编里十 

　　隆平县 

　　州东南一百里曰隆平县宋名汉曰广阿汉高帝时任敖为御史大夫封广阿侯隋名县曰大陆隋图经大陆县有尧台尧禅舜处也县东北三十五里曰象城云舜弟象尝居此凡编里十一 

　　高邑县 

　　州西南五十里曰高邑县本晋鄗邑汉曰鄗县光武即位于鄗南改曰高邑凡编里十一 

　　临城县 

　　州西南九十里曰临城县唐名战国属赵为房子邑汉置房子县韩信与陈余战于钓盘之山余问地曰钓盘叹曰鱼遇钓盘吾其亡矣凡编里十三 

　　赞皇县 

　　州西九十里曰赞皇县隋名赞皇之山其高百丈坛山在县东有周穆王吉日癸已四篆字李栖筠李吉甫李德裕祖孙父子是此县人故称赞皇公水曰槐水凡编里十二 

　　宁晋县 

　　州东四十里曰宁晋县唐名春秋晋杨氏邑汉杨氏县河曰葫芦凡编里十八 

　　深州 

　　东二百五十里曰深州隋名汉曰下博凡编里十七领县三 

　　衡水县 

　　衡水县 

　　州南五十里曰衡水县隋名汉旧县人曰孔颖达凡编里七 

　　△顺德府 

　　顺德府冀州之域分野昴殷祖乙所都周邢或后属晋战国属赵秦置信都县属巨鹿郡汉巨鹿常山二郡及赵广平二国晋为石勒所据后魏为襄国唐邢为宋信德府元顺德府国初属北平布政司永乐中直隶京师领县九 

　　邢台县 
　　沙河县 
　　南和县 
　　平乡县 
　　广宗县 
　　巨鹿县 
　　唐山县 
　　内丘县 
　　任县 

　　邢台县 

　　附郭曰邢台县宋名县西一百四十里曰夷仪城春秋邢迁于夷仪有解玉之沙豫让桥让伏以刺赵事子者也仙翁仙唐玄宗所封仙人张果所止息也鹊山之穴是生云母水曰百泉为澧河源石井冈一名龙冈石勒时天旱佛图澄于此冈掘得死龙水而苏之呪之上天雨即大降凡编里二十八 

　　沙河县 

　　南三十五里曰沙河县隋名磬口山汉魏时旧铁官也凡编里十九 

　　南和县 

　　东四十里曰南和县汉旧县其人宋璟璟墓在沙河县西北颜真卿书碑河曰狼沟凡编里十三 

　　平乡县 

　　东南一百里曰平乡县本汉瘿陶县沙丘台纣所筑秦始皇崩地也南城春秋传齐国夏伐晋耴河曰浊漳凡编里十三 

　　广宗县 

　　东一百二十里曰广宗县唐名汉堂阳凡编里十二 

　　巨鹿县 

　　东北一百二十里曰巨鹿县隋名汉南侯芭是此县人凡编里十三 

　　唐山县 

　　东北九十里曰唐山县本春秋时晋栢人邑汉高于此心动是为尧始封之地山曰尧山是生文石五色锦辛干言之山其在诗曰出宿于于饮饯于言泜水出焉凡编里十四 

　　内丘县 

　　北五十五里曰内丘县隋名东汉常山郡之中丘县蓬鹊山扁鹊将号太子采药焉矍山砺水所出也砺水之水可砺刀剑洗肠源佛图澄于此洗肠凡编里十八 

　　任县 

　　东北四十里曰任县春秋时晋张县地汉分置任县河曰澧河凡编里十三 

　　△广平府 

　　广平府冀州城分野昴春秋属晋战国属赵秦邯郸郡地汉初置广平国武帝改为平千国宣帝复为广平国东汉省入巨鹿郡唐洺州国初隶北平布政司永乐中直隶京师领县九 

　　永年县 
　　曲周县 
　　肥乡县 
　　鸡泽县 
　　广平县 
　　邯郸县 
　　成安县 
　　威县 
　　清河县 

　　永年县 

　　附郭曰永年县本春秋曲梁地汉曲梁县河曰洺曰沙水曰滏冉伯牛墓在县西凡编二十九 

　　曲周县 

　　东北四十五里曰曲周县汉旧县凡编里二十八 

　　肥乡县 

　　南四十里曰肥乡县曹魏名本汉邯郸蒲县地有列人之城列人之堤梁惠成王八年伐邯郸耴列人河口石字凡编里二十六 

　　鸡泽县 

　　北七十里曰鸡泽县春秋盟于鸡泽凡编里九 

　　广平县 

　　东南七十里曰广平县汉名河曰拳壮凡编里十七 

　　邯郸县 

　　西南五十里曰邯郸县山曰紫山一名马服山有赵奢之塜奢为马服君丛台在县北吕仙祠岩于此发黄梁之梦是生玄精之石河曰西河凡编里二十七 

　　成安县 

　　南六十里曰成安县春秋晋干侯地汉魏郡斥丘县地陈余事赵封成安君寇凖尝知此县凡编里三十四 

　　威县 

　　东北一百三十五里曰威县东汉广平国斥漳县地凡编里八 

　　清河县 

　　东北二百里曰清河县晋名本周甘泉市秦为厝县属巨鹿汉为信成县属清河后汉改甘陵县以安帝母甘陵氏葬县东北因名有鲧堤张廵尝令此县凡编里六 

　　△大名府 

　　大名府宋名冀兖域分野室璧本商旧都周封武庚于此春秋为晋地战国魏卫二国境秦属东郡汉置魏郡治元城唐为魏州为魏郡国初属北平布政司永乐中直隶京师领州一县九 

　　元城县 
　　大名县 
　　南乐县 
　　魏县 
　　清丰县 
　　内黄县 
　　浚县 
　　滑县 
　　开州 

　　元城县 

　　附郭曰元城县汉旧县春秋时沙麓地有沙麓山春秋沙麓崩亦名女女坐丘汉书云王翁孺既徙魏郡元城委粟里元城建公曰昔春秋沙麓崩晋史卜之曰后六百四十五年当有圣母兴其齐田氏乎翁孺徙居正直其地日月当之后翁孺生禁禁生女政君汉元后也临朝称制矣五鹿之墟晋重耳所乞食也马陵道孙膑于此杀庞涓河曰沙河人曰朿晢凡编里六 

　　大名县 

　　南十里曰大名县五代汉名本汉元城县贵乡地山曰惬山汉成帝时河决王延世于此运土塞河殊惬人心河曰雕马凡编里十 

　　南乐县 

　　东南四十里曰南乐县五代唐名本汉乐昌县有昌意城黄帝子昌意所造有仓颉塜又河南开封亦有之水曰繁水凡编里二十 

　　魏县 

　　西南四十里曰魏县汉旧县周时地名洹水战国时为魏武侯别都河曰漳曰御凡编里二十六 

　　清丰县 

　　东南九十里曰清丰县古顿丘卫邑卫风云送子涉淇至于顿丘唐曰清丰以孝子张清丰得名有干城卫风云出宿于于泉源在顿丘古城东北卫风云泉源在左又水曰澶水秋山在顿丘废县西北山海经帝喾葬此山之阴汉京房唐南霁云是此州人凡编里二十五 

　　内黄县 

　　南百里曰内黄县汉旧县殷河亶甲居相春秋嚷公时会于柯皆此地西南十二里有牵城春秋公会齐人卫人于牵水曰汤水水经汤水又东北至于内黄有殷中宗陵栾巴是此县人凡编里二十 

　　浚县 

　　西南二百里曰浚县春秋卫邑汉黎阳县大伾之山见于禹贡紫金山在大伾山东善化山一名枉人相传纣杀比干于此是生紫班之石光腻类玉同山武王伐纣诸侯之所会同也鹿台巨桥皆在是县之西朝歌城在县西七十里纣糟丘酒池土人犹依约识之黑山九州岛要记黑子昔居此山采苓苓服食寿五百岁枋头在县西南曹操下大枋于淇水口堰之使东以通漕运慕容垂拒破桓温皆此地也河曰卫河水曰淇水又曰黎水黎阳津一名白马津郦食其说沛公曰守白马之津诸侯形制之势凡编里四十 

　　滑县 

　　南二百三十里曰滑县本古豕韦氏国春秋卫地秦汉东郡地晋濮阳国地唐曰滑州汲黯是此县人凡编里六十七 

　　开州 

　　南百六十里曰开州汉顿丘唐澶州鲋鰅山一名广阳山山海经颛顼葬其阳九嫔葬其阴四蛇卫之咸城在城东南春秋齐桓会诸侯于咸澶渊在城南春秋会盟于澶渊戚城在城北七里春秋晋赵鞅纳世子蒯■〈日贵〉于戚旄丘在州东北■〈比阝〉风旄丘之葛兮铁丘在州北五里左传郑与卫战蒯■〈日贵〉登铁丘以望卫军清丘在州东南七十里左传盟于清丘延丘在州东南困十里延陵季子适卫之所憩也瑕丘在城东南三十里礼记檀弓公叔文子升瑕丘蘧伯玉从黄河故道在州治南鲧堤在州西十里复关堤在州城西南卫诗乘彼垝垣以望复关瓠子口在州西南二十里汉武沈璧马从官负薪而筑宣房之宫者也凡编里六十八领县一 

　　长垣县 

　　长垣县 

　　州南百五十里曰长垣县汉名春秋蒲齐侯卫侯胥命于蒲家语子路为蒲宰龙城在县东南二十里关龙逄所居鹤城卫懿公养鹤之城也蘧伯玉墓在县南十五里凡编里四十六 

　　△永平府 

　　永平府冀州域分野尾黄帝逐荤粥始为华有初虞分冀东北为营州此其地商封墨台氏为孤竹国周幽州春秋肥子国秦辽西右北平二郡地汉末为公孙度所据魏改庐龙郡北燕平州及乐浪郡唐平州国初属北平布政司永乐中直隶京师领州一县五 

　　卢龙县 
　　迁安县 
　　抚宁县 
　　昌黎县 
　　滦州 
　　隆庆州 
　　保安州 

　　卢龙县 

　　附郭曰卢龙县汉肥如县其曰卢龙以镇山如龙形山曰阳山有李广射虎之石洞山产铁双子山有孤竹长君之墓囗寿子山有孤竹次君之墓马鞭山有孤竹少君之墓周王山在滦河中水夹其下其水则海其河肥如滦河自口北开平东南流径迁安县界至县合漆河又南至乐亭县入于海凡编里十五 

　　迁安县 

　　西北四十里曰迁安县汉令支宽河之川是生黄金河曰青龙凡编里二十九 

　　抚宁县 

　　东八十里曰抚宁县本汉骊城县阳渝二河入于海关曰榆关又关曰山海凡编里十七 

　　昌黎县 

　　东南八十里曰昌黎县本营州地碣石山在县西北二十里禹贡碣石也韩愈之先是此县人凡编里二十六 

　　滦州 

　　南四十里曰滦州契丹名本商孤竹地汉石城县厥河沂卑耳之溪俞儿之神为齐桓前导凡编里六十七领县二 

　　乐亭县 

　　乐亭县 

　　州东九十里曰乐亭县河曰定流又河曰清河凡编里二十七 

　　隆庆州 

　　隆庆州冀州地分野尾汉广寗县地属上谷郡唐妫州元以仁宗生此为龙庆州本朝初州郡俱废永乐十一年复置州改曰隆庆直隶京师大翮山在州北二十五里上有王仲庙仲弱冠变仓颉旧文为今隶书或传秦始皇征仲不至大怒诏槛连送之仲化为大鸟飞去落二翮于此因以名山曰阪山轩辕与焱帝战坂泉之野是此山也八达岭在州南三十里居庸关外蚩尤城在州城西岔道在州城南二十里出居庸关东西路繇是而分故以名岔凡编里十四领县一 

　　永宁县 

　　永宁县 

　　州东三十里曰永宁县本辽缙山县地永乐十一年置县治团山下耴其宁惟永之义凡编里五 

　　保安州 

　　保安州冀州之域或云轩辕都涿鹿是此州也虞为幽州北境分野尾春秋战国上谷郡汉涿鹿唐团练使总山后八军元奉圣州至元初以地震改保安州国初州县俱废永乐中置州隶京师涿鹿之山涿水出焉黄帝于此破蚩尤凡编里七 

　　△亲军 

　　金吾前卫 
　　金吾后卫 
　　羽林左卫 
　　羽林右卫 
　　府军卫 
　　府军左卫 
　　府军右卫 
　　府军前卫 
　　府军后卫 
　　虎贲左卫 
　　锦衣卫 
　　旗手卫 
　　金吾左卫 
　　金吾右卫 
　　羽林前卫 【 上三卫旧为北平护卫靖难后升】 
　　燕山左卫 
　　燕山右卫 
　　大兴左卫 
　　济阳卫 
　　济州卫 
　　通州卫 【 旧为安吉卫以上七卫旧属北平都司永乐四年升】 
　　腾骧左卫 
　　腾骧右卫 【 旧为神武前卫】 
　　武骧左卫 
　　武骧右卫 【 以上四卫宣德八年以各卫养马军士及神武前卫官军开设】 
　　成功中卫 【 洪武间设】 
　　武功左卫 【 宣德二年设】 
　　武功右卫 【 宣德六年设】 
　　永清左卫 
　　永清右卫 
　　彭城卫 【 上三卫属北平都司后改常山三护卫宣德初复为本卫又并河南三护卫多余官军于彭城卫】 
　　长陵卫 【 旧为南京羽材右卫永乐二十二年改】 
　　献陵卫 【 旧为武成左卫宣德元年改】 
　　景陵卫 【 旧为武成右卫宣德十年改】 
　　裕陵卫 【 旧为武成前卫天顺八年改】 
　　茂陵卫 【 旧为武成后卫成化二十三年改】 
　　泰陵卫 【 旧为忠义左卫弘治十八年改】 
　　康陵卫 【 旧为义勇中卫正德十六年改】 
　　水陵卫 【 旧为义勇左卫嘉靖二十七年改】 
　　昭陵卫 【 旧为神武后卫隆庆六年改】 
　　奠靖千户所 【 嘉靖二十一年设】 
　　牺牲千户所 【 属太常寺】 
　　旧制止上十二卫后添设金吾左卫以下十卫俱称亲军指挥使司又添腾骧等四卫亦系亲军并武功永清彭城及长陵等十五卫二所俱不属五府 
　　在京 
　　留守左卫 
　　镇南卫 
　　骁骑右卫 
　　龙虎卫 
　　沈阳左卫 
　　沈阳右卫 
　　留守右卫 
　　虎贲右卫 
　　武德卫 
　　留守中卫 
　　神策卫 
　　应天卫 
　　和阳卫 
　　龙骧天卫 
　　留守前卫 
　　豹韬卫 
　　留守后卫 
　　鹰扬卫 
　　兴武卫 【 以上俱南京旧卫永乐十八年分调】 
　　大宁中卫 
　　大宁前卫 
　　会州卫 【 以上俱北平行都司都旧卫】 
　　富峪卫 【 此下系添设并北平山西等卫改】 
　　宽河卫 【 旧为大宁后卫又为营州中护卫】 
　　神武左卫 
　　忠义右卫 
　　忠义前卫 
　　忠义后卫 
　　义勇前卫 
　　义勇后卫 
　　义勇右卫 
　　武成中卫 
　　蔚州左卫 
　　牧马千户所 【 成化十三年添设】 
　　在外直隶 【 旧为北平都司有北平三护卫后俱为军其不系北平旧卫者俱永乐以后添】 
　　蓟州卫 
　　遵化卫 【 上俱北平旧卫】 
　　密云中卫 
　　密云后卫 
　　镇朔卫 
　　东胜右卫 
　　兴州左屯卫 
　　兴州中屯卫 
　　兴州前屯卫 
　　兴州后屯卫 
　　忠义中卫 
　　通州左卫 
　　通州右卫 
　　神武中卫 
　　定边卫 
　　武清卫 
　　涿鹿卫 【 旧为河南宁国卫】 
　　涿鹿左卫 
　　涿鹿中卫 
　　永平卫 【 北平旧卫】 
　　山海卫 
　　卢龙卫 
　　开平中屯卫 
　　兴州右屯卫 
　　东胜左卫 
　　抚宁卫 
　　延庆卫 【 旧为北平都司居庸关千户所为改隆庆卫后又改今名】 
　　河间卫 
　　大同中屯卫 【 永乐初改调】 
　　沈阳中屯卫 
　　天津卫 
　　天津左卫 
　　天津右卫 【 旧青州左护卫】 
　　真定卫 【 北平旧卫】 
　　神正右卫 
　　定州卫 【 永乐初改调】 
　　潼关卫 【 旧属河南都司】 
　　德州卫 
　　德州左卫 
　　梁城千户所 
　　潮河千户所 
　　白羊口千户所 
　　渤海千户所 
　　宽河千户所 
　　镇边城千所 
　　沧州千户所 
　　倒马关千户所 
　　顺德千户所 
　　武定千户所 【 旧为乐安千户所】 
　　平定千户所 
　　蒲州千户所 【 上二所旧属山西都司】 
　　大宁都司 【 旧为北平行都司永乐元年改设旧有大宁左右卫后改延庆左右卫旧有大宁中卫大宁前卫会州卫俱改调京卫大宁后卫后改宽河卫旧有兴州中护卫革】 
　　保定左卫 
　　保定右卫 
　　保定中卫 
　　保定前卫 
　　保定后卫 【 上俱永乐元年设】 
　　营州左屯卫 
　　营州右屯卫 
　　营州中屯卫 
　　营州前屯卫 
　　营州后屯卫 【 上俱洪武旧卫永乐初分改】 
　　茂山卫 
　　紫荆关千户所 
　　万全都司 【 宣德五年分直隶及山西等处卫所添】 
　　万全左卫 
　　万全右卫 
　　宣府前卫 
　　宣府左卫 
　　宣府右卫 
　　怀安卫 
　　开平卫 
　　延庆左卫 【 旧为大宁左卫又为营州左护卫属北平行都司】 
　　延庆右卫 【 旧为大宁右卫又为营州右护卫属北平行都司】 
　　龙门卫 
　　保安卫 
　　保安右卫 【 上二卫旧为在京天策卫】 
　　州卫 【 旧属山西行都司】 
　　永宁卫 
　　怀来卫 
　　兴和千户所 
　　美峪千户所 
　　四海冶千户所 
　　广昌千户所 【 旧属山西都司后改】 
　　长安千户所 
　　云川千户所 
　　龙门千户所 

　　名山藏卷之四十七 

　　●名山藏卷之□□□ 

　　晋江何乔远　譔 

　　刑法记 

　　◆刑法记 

　　夏商周之盛其先皆巳得民数世乃始践天子之位行礼乐之事民知先王之德之厚而无争心治古之人亦颛愿朴侗易以任使故德教可以渐仁义可以孚后世皆自草昧间与英雄角而胜之前世之秽浊棼泯眯聋于耳目争心未忘虽有上圣之德民尚疑不信是以聪明神武之君宁使敬而不爱威而不德夫轻飔凉颷易以中人弱流颓波易以溺人肥肉厚酒易以死人故夫吏之敬我威我者正所以爱彼德彼呜呼其亦三代之衰乎曰以捄吾世也元以北虏谬居闰位堕先王之教摈中华之士正官长吏皆用胡人戎翟之性没贪儳兼以言语文字不晣不通一切政事倚办吏胥滋奸丛蠧货贿公行腥膻秽着贪墨之风不耻于大僚显寀而奸顽之民亦往往羯羠貙貐闾巷间高皇帝本淮右布衣幼苦孤贫长遭兵乱年二十四委身行伍者三年继而收揽英俊并驱羣雄劳心焦思虑防微近二十载用能翦除强敌统一海宇所以人之情伪无不尽知自平武昌以来即与羣臣议定律令损益更改不计遍数即位之初首颁大明令一百四十五条于天下次为直解使愚民尽知盖疏节阔目欲以简以严与天下共期无刑之化而物态多端律文不载比例繁多奸吏因得出入乃命儒臣四人与刑部官日讲唐律写二十条耴进止至洪武六年命刑部尚书鄮惟谦复位每成一扁辄以奏闻帝揭西庑之壁而亲裁之明年律成篇自凖于唐律条合六百有六可谓详矣而贪墨之吏奸顽之民尚未格心帝乃大召天下耆德高年之人礼于有司使得执贪吏擒奸民面奏奏实者加非常之诛于是有挑筋刴指刖足断手刑膑钩膓去势以止大忞府州卫所右廨左庙名曰皮场吏受赇至六十金者引入场中枭首剥皮更代之官设皮坐之造清淮楼令较尉下瞰城内有吹弹踘蹴赌博亡作务者捕置楼中仅许水饮游水逋赋之僧欿地埋躯以行铲头之会其它徙边实都垦田筑城自赎罪者不可胜计于是揭着文武臣民罪繇布于天下而大诰之篇出矣所以人心惴凛吏畏民驯其时征辟之十有司督趣如捕罪囚仕于朝者多诈死佯狂求解职事自非刚敏博达之士温恭毖畏之臣乌能胜其任而遇合乎然原高帝之意皆以革元人姑息之政洗故俗污染之非非为训于后王故其祖训首章特戒守成之君黥刺腓劓阉割之刑永不可用臣下不匡者磔身诛其家诚恐嗣君宫生内长人情真伪善恶未必灼然亡疑一时不当误伤良善也盖其末年更定吏户礼兵刑工分为六类折十二篇为二十九约六百六条为四百六十异日权宜法外之刑荡涤湔除与天下更始矣是以高皇帝虽昭威显辟诛杀大张而天命永眷人心不移延及建文余教未衰二三顽士投火愈烈挤渊弥厉若自附于不贰有终之臣天地神灵知高皇帝无淫威之意海内臣民谅其有德爱之实也列圣相承克遵成宪若成祖仁宣二宗命刑之意尤为谆切至孝宗十三年世宗二十九年及三十四年重加修增合三百八十五条斟酌损益益巳大备今皇帝复以万历十一年命刑部尚书潘李驯舒化先后参酌往时未尽可变通者二年成书奏御之日命纂入会典是又一朝之故不刊之实也今原高皇帝所以教民齐俗之心略举其意次其先后亦使播伯夷之廵由者有所考焉 
　　维洪武元年皇帝颁大明令于天下曰朕惟律命帝王治天下之法也令教于先律齐于后古者至简后世渐以繁多甚有不能通其义是启吏奸而陷民法朕甚闵之今所定律令芟繁就简直言其事庶人人易知而难犯书不云乎刑期无刑惟尔臣庶体予至意六年大明律成颁行天下维十八年十月朔皇帝大诰于文臣曰朕闻曩古君臣当天下大任闵生民涂岸立纲陈纪昭示天下为民造福同心同气感监后土皇天斯逝遐久育民功犹见见昔者元处华夏实非华夏之仪九十三年华风沦没彝道倾颓学士专猎于经书持心操节不恪于神人愆深旷海罪重巍山当犯之期弃市之尸未移母有格于非心呜呼斯朕无良亦惟染于夷风朕今大诰天下诸司其有墨于货酷虐于朕民朕罪穷于原惟世世守行帝若曰昔人臣得与君同游者其竭忠成全其君饮食梦寐未尝忘其政惟务为民造福拾君之失撙君之过补君之缺显祖宗于地丁欢父母于生前荣妻子于当时身名流芳千万载不磨粤若汉晋唐宋有贤人臣修职惟躬不倚于吏亦惟食天之禄安如磬石元主我中国风俗不同文墨不通诸务以吏为原朕今所任人往往袭前非政繇吏呜呼昔我中国先生国运虽去其教不迷天命有德惟因于旧人以治惟胡风迷于九十三年朕心竭言勯弗化诲呜呼艰哉帝若曰或有忠臣在职数观首领官吏有贤人用其贤又荐诸社稷不蔽曰惟古圣臣常常若曰朕命诸司往于官朕谕及数勿陷于身家今天下有司酷害民无端政繇吏为吏变为奸惟墨事觉身居于禁不能挟其货或有于他人贪墨如集潦守俸如汲井井不满不竭毋若邢部尚书时增减情罪毋若陕西官廉良敛于民毋若山西官贤宣贪无厌毋若户部侍郎桓匿于赋毋若御史敏怙于终是皆杀有司务在问民疾苦抚安良善罪治奸顽开州判汝霖刻民抵赃枭户部侍郎桓匿于赋株连天下以数万朕一丽于法非朕不分于玉石惟槩贪六部墨必布政司贿则拘布政司至诰斯赃必自府拘府至诘斯赃必自州拘州至诰斯赃必自县拘县至诘斯赃必自民呜呼君子见而政尤勤小人见而非用省凡我民毋交子官毋赃于私毋贿于免罪不贿免罪笞杖徒流罪贿免罪坐死笞凡我民毋匿于赋毋贿于有司有代人输赋匿赋为虚收重刑有以口舌说诱府州县鬻狱是致君子一时被其愚陷入于宪章重刑有有司之吏用贿脱罪人重刑帝若曰朕命诸司往于官助朕福朕民贤称名不朽去后几人如朕谕朕擒奸贪获无道置之刑或流窜或徒役笞杖死者且巳生者饰是非谩朋友诳乡曲乃曰予无罪惟刑暴呜呼恶人犯罪善者过误曹刑有畏伤肌肤者有畏死者贿于官吏官吏乃不畏伤肌肤乃不畏死死且悔则终不获生呜呼惟斯迷非民献君子不得免呜呼免斯滋惟难惟元季羣雄并争子女玉帛孰不先良骑美服孰不上酣歌作乐孰不快生离人父母妻子孰不为朕何不能惟不敢军中十有四年未尝妄将一妇女惟征武昌怒友谅妾其妾朕旋自疑不审色与豪智人监朕过朕不敢亦惟监于敢人朝兴暮败终不同其愚帝若曰布政司府州县官吏若非朝廷号令巧耴财害民者境内耆宿老人奏有清廉直干抚民得遂生者境内耆宿老人奏有若廉能官吏被不才官吏排陷不能明其公心境内耆宿老人奏呜呼若欲尽除民祸患无若耆宿年高有德人或百人或五六十人或三五百人或千余人岁终具境内官吏善恶奏呜呼耆民智人仿于朕言天下即岁其平章朕一时难知惟助朕维兹耆民人面奏于京者关毋辟帝若曰呜呼府官州官县官府吏州吏县吏一切诸司员人厥初实齐民未有不良人为官为吏乃为不良人乃至刑不治尔父母妻子曷不用大谏毋祸于而家呜呼风俗民未美未日月朕不责有司刑名失出失入惟神智有短长朕不责有司赋不足惟民顽朕不责有司朕责有司惟墨沦风惟贿不蔽罪惟盗虚田赋呜呼朕言过再惟监于皇天呜呼朕出是诰巳户户有予诰若犯罪减一等无加一等维十九年三月朢日皇帝再诰于臣民曰上古好闲无功造祸害民者少盖谓九州岛之田皆系于公法井以给民验丁以授田农无旷夫矣所以造食者多闲食者少井闾之间士农工技受田之日验能准业各有成效士农工技知稼穑之艰难所以农尽力于畎士为政以仁技艺专业无敢妄谬维时商出于农贾于农隙四业题名专务以三独商不专易于农隙此先王之教精则野无旷夫矣朕不才不能明我中国先王旧章愚夫愚妇效习夷风冺乱我彝伦攸叙是致筹非筹富非富康宁不自如好德鲜矣考终佥寡闻本古五刑而不治虽出五刑以诛之亦何惧焉朕皇皇宵昼思治穷源无乃旷夫多刁诈广致有五福不臻凶灾迭至殃吾民今朕复出是诰大播于寰中帝曰今再诰臣民之家父子有亲君臣有义夫妇有别长幼有序朋友有信非朕言惟明先王旧章吉哉不如朕言用集戒三而五至于七不悛高年英豪擒治于有司有司不受具在于律条帝若曰自造邦宫墨不终于考亦惟吏卒闲人不务生浸润说诱求生于害民民怨动天朕闻不遑处复诰与民约不从五刑备坐于家身民互知丁丑知务业某民丁几受农几受士几受工几受商几巳成士师未成士士非社学则县学则州府学以知士丁朝暮作息不出里以知农丁远行符引目近则邻里知其方巨归迟微归疾以知工丁巨微重轻远迩水陆明于引邻里知所向以知商丁朕愿民筹若恣肆冗杂民不得其死乃不寿惟朕罪诰出民验丁市村舍客辨验引目引目合辨重轻巨微贵贱毋有不伦托业以它为无物鬻引目故者引目未故无物鬻者坊厢村店捉治以游食重杀轻则黥以窜若不捉捉于他人主家邻里坐诰出速务生里邻告其父母妻子不务生拘之有司有司不受执之京母闲闲为盗闲为吏闲为隶惟间害犯之日里邻罪帝若曰惟古有司有大事非高年耆宿不备请决于公惟其德行多于闻有慈心官不明于知人吏贪耆宿皆先小人苟寿于高年党吏患民惟我有司崇向有德人维有德人速出赞襄朕有司礼维吏卒勿用良家子亦勿用市井民是不知农艰乃害民戒之哉毋为民害良心发于父母嘉言起于妻子善行询于兄弟吏卒之家父母兄弟妻子戒之哉帝若曰维吏隶持簿书有司榜告民民知其名额毋使在闲人得假托害民凡呼我民遣牌毋用隶三呼而不至乃用隶民至勿庸罪之姑庸询之恐民单夫只妻为生而远出或近妨于急如是非民罪若庸罪有司虐无赦有司官吏滥设的当人管干人干办人出入市村虎狼吾民的当人管干人干办人及有司官吏族有布政及府州县官皂隶下乡扰民杀有仓库闸坝诸司官擅离职事为乱政杀有粮长巧索诸纳户杀有逸教民为俏家则惟不知丁杀官用典吏囚人主文身不知其本末幽微杀帝若曰景古役于狱机秘而理焉阖狱情无露先王之治狱也使幽其情内外忧之囚体深远外而父母妻子不得而易见也内而囚心悬望欲语父母妻子不可得而易闻也呜呼良哉顿民之顽心迨囚获生归妻子谏父母兄长诫昔友劝皆诉狱之威发动其良心是用囹圄空今典狱人迷于财狱情泄教囚对狱具颠倒人囚鬻生离死乃不惧犯者用相继朕再诰主典人惟畏法毖狱呜呼民献君子保囚即保身囚无横死身无祸殃善言妥之寒温之暑凉之饮食节之疾病医之是谓机秘而理家其妥身子其昌朕重复诰民蒙于乱世多非罪死亦多有罪非法死呜呼父母妻子亲戚朋友惟诫典狱人于朕言阴隲博被于狱囚帝若曰呜呼朕驭宇内望一二岁与民曰治民不愍于凶朕设父母妻子心忧奸顽臣民一曙失其身父母老无养妻弱子稚艰衣食欷歔感伤于神人朕大刑于不念父母妻子人将儆心于念父母妻子人乃朝杀暮犯朕观刑尚惧乃未终半月犯未终二十日犯则难教难禁朕心忧无巳帝若曰呜呼惟好闲生事人假官府威虐吾在野民野民无知将谓朕法苛孰知其假威行虐刑此之徒人以为君暴宽此之徒法坏而纲弛人以为君昏惟君艰哉呜呼民非奸非顽非愚去古远矣为民之道迷繇相代之帝敷教不精朕不能古先哲王道所以多于刑呜呼人皆曰君养民朕观于宫室服食器用皆民供乃民养君古先哲王旧章明五刑弼五教使民知五常强不凌弱众不暴寡守在四夷天下大安是惟君养民维十九年十二月朢皇帝三诰于臣民曰朕为臣民不善往往造罪渊深备施五刑非一年矣奸顽未尝肻格于前心害良民君子无闲岁朕才踈德薄控驭之道竭矣矢诰于臣民良民君子欣然遵奉恶人不黜于前非乃疾觉良民君子知前诰之精微一心钦遵有所怙恃乃与奸恶辨一发而擒所以疾也然无籍之徒睯不畏死设心无知轻生易犯上累朕刑下灭身家又非一二人朕虑不忍乃续诰良民奉之如流巨恶之徒尚不然之中恶之徒欲悔不及既巳毒人盈于胸怀着于耳目矣终擒于善良朕观若是二诰良民君子坦然无忧伸于诸恶之上奸顽屈于下则实有益民朕复诰三敢有犯者比诰治之呜呼良民君子心言不在多凶顽不格心言亦不在多帝若曰朕夙夜思民不敢康求永其身命朕立法政惟允不良臣民百坏法乱政亦百杀其身惟自孼朕为上司轻虐所属有政但檄告建昌知县颐等因之倚朕命以稽朕为官苦民禁有司人下乡顽民四等因之倚朕诰以拒是皆杀帝若曰呜呼若父母子孕动夫妇喜免身得雄大喜雌亦喜子生百日见或笑寐中喜周踢擦葡匐时附物立喜冬防寒夏防虫不时防水火进士监生本道等三百六十四人不推鞠养情显扬丰奉厥父母数履于杀身朕朝夕训于朝儆于外吏予言如水人心如石尽丧父母劳呜呼隐哉朕为诸生多冲人学操政宥复宥今大愎不悛至三四朕不得不大诰天下汝则志学含聪明盍仿于前僚宁士若通政使蔡瑄左通政茹玮户部侍郎杨靖工部侍郎秦逵恪职称朕心予用使其家不繇不役有司吏卒无登门祖父母伯叔父老涉田园抚儿孙居市者恣所以邻里不相欺曷其不规摹乃不从朕命三犯四犯而杀身者三人二犯而诽谤杀身又三人姑戴罪职者三十人一犯戴罪者三百二十八人呜呼志人君子则将戒抑劝帝若曰常州府同知复春自下乡青州府知府希文征索临朐三县物物不出县官惟民财枷而递有司历诸州九用儆于有位帝若曰镇江男子栋等十八人谤言惑朕归持官府短长虐良民栋里甲不擒养恶殃一郡罚轝石城城有费空其家有不能存有逃死呜呼曷不依诰擒恶受赏为良民帝若曰镇江民茂实饮宿胡仕庸家领财中盐舍朕生杀予夺主投奸臣诛及出幼子前明州卫指挥贤私通惟庸刼倭舶放居倭惟庸私使男子旺借兵私归贤贤将辅人乱不宁于黔黎诛及出幼子贵溪县儒士伯启与其侄自断巨指异教非朕所化民枭苏州人材叔闰人材谟举儒不赴官匿身为主文居寰中不用于君外君教诛身没其家帝若曰守边军士有辟土开疆功犹永戍于荒今坐盗黥刺军于荒乃道亡送军人不畏受财解纵亦不揣功幸于守边军士犯至二三杀乃巳溧阳隶富教知县皋贪坏法自挟势持权民鲁上章朕遣人按治境内民士鲁等十三户递匿富持杖拒困追摄人是皆枭首没家凡三百七户呜呼同恶不除身家其两亡帝若曰朕税民三十一游徼庆率子弟暴征裔私磔子弟枭上元知县贞蔑鉴于前诛傲丁民着业令不宣德于下杀帝若曰舍身偃兵息民开疆赏不过二十万文上赏不过十袭绮而安庆业户隆交通户部侍郎易寝欺课钞三万九百九十四贯隆等尽治死上元江宁民二等一十四人暗出边湖胁商为强僧桾至死迁家于化外吏部郎中焕揭籍佥吏人故广选丁力家五千余先声致民赂杀礼部郎中色目人锡干没牲口官钞员外郎岩时秉读大诰锡故匿其书使不知杀江西民和卿险肤代人讼枭松阳民均育与民惟宗雠不自白告为惟宗名告其兄饮章嫁祸人磔帝若曰朕不知于有司使境内高年有德耆民奏胶州官达可长子官才新安官玘建昌官颐恣贪有奸状耆人同恶抵欺奏任为贤人杀迁家于化外乐安知县行私贿于朋友计毒上变民添用匿上变情磔丹徒丞荣中应天府吏毅等六人受均工人赃五百七十五贯解纵千二百六十五人勇贪不畏死朕命断指复事曰庶悔身尚及荣中复匿先漏工名别勾役骚竻数百家枭御史志仁御史士良理于淮与卫官猎饮作色荒诬善扰民容留里长七等干请自富厚朕左右福买吉言磔御史哲御史辉御史萧御史卓放纷于刑狱廷辱于都御史徽教囚绍三告诬都御史徽受赂药死证左人亡验磔粮长时杰等百六十人揽赋买虚收朕命户部清其原时杰等见奸杀帝若曰前后三诰朕臣民家藏人诵为鉴戒不遵迁化外维二十年十二月皇帝大诰于武臣曰维尔内外管军官吏上坏朝廷法度下苦小军略不有哀念心厉虐不如其家畜如今军官衣食爵禄皆从军身得小军一似自爨釜一似自仓粟一似自庄田军官厉于小军则非有人心亦不如禽兽心若比于草木亦不如草木知春秋总兵官守卫指挥千百户镇抚旗首厉于小军则是自破釜自露积不囷仓自田荒不治不有天灾必有人祸灾祸应则有迟有疾我日二朝劝语不知数若文若武少逊多逆及犯之日多怨于君父君诽谤用是大邢诽谤人亦有不诽谤甘受贬为军或二三年或五七年或十数年得召还无几何时厉军甚前日我迈于年我训尔口干气不续尚不觉我训备载于书家与一我言甚易知尔父母则教诫尔有兄弟妻子辄生仁义心则将小军所衣服所饮食所居卑湫室念于心设身自处于小军备佷辛其庸能受若实不能受尔父母妻子兄弟其有不发仁慈心相教诫我迈于年多于阅历备尝我曾为小军备知于艰难比况费于言尔顽贪不畏死听言若无言今难教难化矧其能善后今家见予诰父母妻子兄弟朋友曷不大劝诫发仁心亦有父母妻子兄弟无一发仁心佥害人我已杀我言甚易知径质叙尔复厉小军即同于再犯难诿不见书不省于书言予与尔造福除灾尔则不听不信幼子童孙不记于朕言犯之日备询幼子童孙于书不能举其辞无长幼罚维三十年五月皇帝又诰于天下曰朕有天下仿古为治明礼以导民定律以绳顽行之巳久奈何犯者相继繇是出五刑酷法治之欲民畏不犯爰作大诰示民使知趋避又有年矣然法在有司民不周闻特敕六部都察院撮诰要略附载律中自以往但依律诰二书议罪其它榜文禁例一切革去使中外臣民有所遵守于是大诰与律兼行于天子云凡刑五服以定之九族以齐之六亲以别之五刑以用之七具以差之十恶以诛之六赃以等之八议以贷之五则以赎之斩衰三年齐衰三年杖期不杖期大功小功缌麻是谓五服自高祖至于玄孙上治旁治是谓九族妻为夫族服妾为家长族服出嫁女为本宗服为外亲服为妻亲服为三父八母服是谓六亲笞杖徒流死笞刑五一十至五十杖刑五六十至百徒刑五一年至三年流刑三二千里至三千里死刑二绞斩是谓五邢笞杖讯杖枷杻铁索镣是谓七具谋反谋大逆谋叛恶逆不道大不敬不孝不睦不义内是是谓十恶监守盗赃窃盗赃枉法赃不枉法赃坐赃是谓六赃议亲议故议功议贤议能议勤议贵议宾是谓八议应工赎输囚粮赎输灰赎输砖赎输水及炭赎是谓五则凡犯死罪非常赦所不原而祖父父父母老无养者得奏闻耴上裁犯徒流者得赎存留养亲教民孝也凡同居若大功以上及外祖父母外孙妻之父母女婿若孙之妇夫之兄弟及兄弟妻有罪得相为容隐奴婢工人为家长隐者皆勿论泄其事致罪人匿者亦不坐教民睦也民七十以上十五以下及废疾犯流以下得赎八十以上十岁以下及老疾犯杀人党死者奏闻耴上裁盗及伤人者得赎余皆勿论九十以上七岁以下虽有死罪不刑教民养老慈幼矜不成人也犯罪未发而自首者免其罪轻罪发笕因首重罪者免其重罪与民悔也犯罪时未老疾事发时老疾者以老疾论犯罪时幼小事发时长大以幼小论从民可哀怜也二罪具发论其重者若一罪巳决余罪后发者等勿论重者并计前罪以充后数示民轻省也其本应罪重而犯时不知者以轻论其本应轻者听从本法悯民疑也罪得减等二死三流同归一减开民生也故夫刑也者教也刑也者养也君子奉焉以比凖绳是孔孟之训而曾史之行心小人畏焉以比水火是唐虞之风而成康之俗也君子以养德性小人以养肌肤小人以养其家身君子以养其国俗王者以养其天下故刑之制也仁之至义之尽也 
　　郎曰臣尝备员西曹知国家用刑之慎也凡狱司正听之司寇又听之以报廷尉廷尉听之然后奏闻命系之日与良岁与衣疾病与医药霜既降乃命列卿大会于朝参无郄者刑之歼厥尤辜岁五六月诏大司寇谳列矜疑二端出死适戍卒五岁又大谳出之适戍卒乃命曹郎分谳郡国亦出之适戍卒是以国家岁断死省于前代二百年闲乳虎苍鹰之吏不得久于其官比者大司寇孙丕扬上言请陛下广虞舜病诸之意师武王不忘之心岁郡国狱都御史得与御史参听矜疑如京师故事天子可其奏于是郡国之狱与畿辅等顾国初着令岁终课吏法律不通至三适者左迁今郡国州县之官皆新进甲科初离占■〈亻毕〉鲜详竹鼎之意而监司诸道多器人应对颜色间折狱佞良少所核戒囹圄多淹坐此弊也至于畿辅亦略可言锦衣卫镇抚司专主诘问奉旨对簿之人兼得缉访辇毂下奸私无佐讦者名曰天子诏狱岁岁上功兵部捕获多者为右职至有起身小较超阶勋臣是以每每阴阳上意影响人罪以邀爵秩囚不胜榜录延喘甘承且访捕所及家资若洗甚至并其同室之有席卷以去故京师被访之家称为刬言若刬刮无余然者威挟于近贵也夫惟天子罢省斯狱付三尺于贤司寇则几焉 

　　书何先生刑法记后 

　　○书何先生刑法记后 

　　记称帝曰者六篇初为大明令为三诰次诰武臣后诘天下使遵律诰为定中有称若曰者窃耴尚书王若曰之义也琰得受此篇三十年矣释褐后先正以读律劝又闻两京在官胥史开律馆讲究意谓既遵成宪复多讲习当无谬戾巳庚之际持斧黔中目见辕门间有千百公行杀越事随缉造谋以付臬司臬司董引军人陈言律为宽纵地呜呼　　　圣祖制刑虽首惩官墨至如镇江男子楝茂实溧阳隶富江西民和卿等皆持官府短长通私盐险卢代讼者也又如胶州长子新安建昌之耆人皆同恶抵欺奏任者也或杀或枭毫不曲贷其非苛责绅并而纵弛豺虎亦明矣至若锦衣缉访之狱当　先生西署时巳忧其渐乃今数年来见其繁未见其省推求比附间得尽如律诰哉尽有争心以征于书犹云薄德今之致君尧舜者尚当深味律诰之指归则斯篇何可旦夕离也后学苏琰附记 

　　名山藏卷之四十八 

　　●名山藏卷之四十九 

　　河漕记 

　　◆河漕记 

　　地之为势不满东南海水周地四维北海最远东夷女直为黑水鞨靺之后国有长白山其巅有潭周八十里南流至辽东朝鲜为鸭绿江南入于海北流为女直混同江经金会宁府达五国城头北东入海西夷黑水出汉张掖郡鸡山今甘州南至墎煌今肃过三危界梁雍二州之间程子以为即西珥河与汉志叶榆泽相贯汉武开滇巂今云南为滇池其地古有黑水旧祠而知之水颠流入蜀注海故名滇池中原之水黄河出西番朵甘卫西直四川马湖蛮部正西三千余里去云南丽江西北千五百里有水涌地泓方七八十里高瞰若星列且云星宿海也汇为二大泽复潴曰哈刺海东出曰赤宾河合忽兰也里未二河东北流经昆仑山南为九度河水清骑可涉贯山中行西戎都会为细黄河水流已浊绕昆仑山南折而东流合乞里马出河复绕昆仑北自贵德西宁境至积石经陕西之河州合洮河东北流至兰州始入中国又东北出沙漠经三受降城东胜诸州又折而东南入冀州今山西境凡九千余里其来最远盖元学蒲察笃实之所穷也禹治水时河从积石东北而南计三千里至龙门为西河冀州吕梁山石势崇竦其流激震禹从吕梁北凿龙门以杀水势乃因其性而导之又南而至华阴自南而东至底柱今河南陕州之三门山也又东经孟津过洛汭今巩至于大伾今大名浚县临河之山也北过洚水今真定冀州北枯降渠至于大陆属中山今真定刑赵深三州地也北分其势播为九河复聚为逆河盖迎之以入于海简洁一水先儒悞分为二其一则河之经流也徒骇等河故道皆在河间沧州南皮东光庆云献县山东平原海丰繇宁津吴桥南皮诸处直达东海周定王五年河徙砱砾始失故道汉文帝时决酸枣东溃金堤在今河南延津荣阳诸县至于大名清丰武帝时溢平原今德州也徙顿丘今清丰县也又决濮阳瓠子口今开州界也注巨野今济宁州即犬野也始通淮泗元帝时决馆陶今临清也又决清河灵鸣犊口今高唐州也成帝时决东郡金堤决平原溢渤河清河信都渤河清河高唐州一带信都今冀州界唐玄宗时决愽州溢魏州□□愽州今东昌魏州今大名也五代时决郓州愽之杨刘滑之鱼池郓州今郓城县杨刘今东阿县也□□时决东平之竹村开封之阳武大名之灵河澶渊太宗时决温县荣泽顿丘泛于澶濮曹济诸州东南流至彭城界今徐州也入于淮此河入淮之始也真宗时决郓及武定寻溢滑澶濮曹郓诸州邑浮于徐济而东入淮仁宗时决开州馆陶神宗时决冀州枣强大名州邑一合南清河以入淮一合北清河以入海南渡后河上流诸郡为金所据金受河患焉其亡也始自开封北卫州决而涡河今寿亳蒙城怀远闲也元时决卫辉之新乡开封之阳武杞县之蒲口荣泽之塔海庄归德封丘诸界当时九河逆河故道久巳沦入于海□□□□□马颊河在今平原形存沙渠遗迹而已大伾之北不行矣雍州之水自西近塞内玉门关至兰州北东至华阴皆黄河绕带又有弱渭泾汭漆沮澧诸水弱水出吐谷浑界穷石山自张掖郡删丹县西至合黎山与张掖河合余波入于流沙泾出平凉府岍头山经西安府邠州泾阳至冯翊阳陵县今高陵入渭渭出渭源县鸟鼠山西北谷流入咸阳南至华阴入河汭出陇州弦蒲薮入泾漆出扶风古漆县北经同官至耀州南合沮沮自坊州升平县北子午岭今宜君县也出富平县合漆澧出扶风鄠县终南山亦东至咸阳俱会同入于河冀州之水黄河自陕西西北来经古蒲汾平间又有汾衡漳恒卫沁诸水汾出静乐县太岳即霍山也至灵石县东入河漳水二一出沾县大黾谷今乐平县名清漳一出长子县发鸠山今潞安也名浊漳即衡水也俱东北流至阜城东光县入海恒水出曲阳县东入滱水至高阳县入易水西南流至行唐县东流入滋水南流入衡水衡出灵寿县东入滹沱河恒水在陕西者出吐谷浑界入临洮因名洮水入于黄河在真定者出辉县滱水出浑源州恒山南流入定州至高阳合易水易山代州经易州安州至高阳下与曹徐滋沙诸河合至雄县南为瓦济河过直沽入海滋出大同府之灵丘县回山经真保之行唐无极深泽诸县东南流滹沱河出鴈门代州东流从真定至东鹿深州青县合辉县之卫河俱入海幽并州之水曰玉河漕道也曰卢沟河漕道也曰白河漕道也曰沁水漕道也皆入于海豫州之水黄河自山西蒲州平陆入境经阌乡灵宝陕渑池新安济源孟津孟巩温汜水武涉河阴原武荣泽武阳中牟祥符尉氏陈留通许杞太康睢宁归德诸州县至亳县合马肠河城西北比合涡河其支流有四大槩交错于祥符尉氏扶沟商水项城通许太康与寿州朱仙镇之间或溢兖州出沛或合涡河入淮又有伊洛瀍涧荣波孟猪济卫淮诸水伊出卢氏县东南入洛洛出陕西领山亦经洛阳县瀍出洛阳谷城山涧出渑池白石山经新安县皆会于洛合流至巩县入河济即沇水漕道也出济源县王屋山历虢公台至温县入河复出其南溢而为荣即荣泽也东出于陶丘之北今馆陶县也又东至菏乞已涸曹州也东北会于汶今汶上县也又北东入于海波为洛水别流孟猪在虞城西北济之别流卫漕道也淮漕道也北入于海又有漯泺雷夏灉沮汶泗淄灉漯出长山县长白山西北流经章丘新城诸界泺出历城县入济雷夏泽在雷泽县灉沮二水之别流自陈留浚仪阴沟至蒙为灉东入于泗泗漕道也出泗水县陪尾山又出巨野受泲水下流于睢即汝水汶漕道也淄水出莱芜县原山达临淄东至寿光灉水出琅琊郡今诸城县经高密昌邑鸡县东北俱入海荆州之水其泽薮曰云梦又有江汉川九江沱濳江水发源于四川之梁州岷山青城诸山之阳出茂州汶川县东别为沱经叙泸重夔入瞿峡过巫山出夷陵州荆州至于东陵今巴陵县合洞庭过汉阳府合汉水至黄州九江二府合彭蠡今鄱阳湖口也经安庆州池太平应天诸府仪真通州入海汉出陕西汉中嶓山之下始为氐道县东源漾水东至武都为汉过武东中州今武当也为沧浪之水过三澨郢也今为承天庥至于大别山今汉阳也入江经黄州九江合鄱湖诸水同趋海沅辰渐元叙酉澧资湘九水是曰九江皆合于洞庭过巴陵合川水入武昌合汉水东南下入杨子江冲北岸甚急与江水俱入海扬州之水北至于淮东南至于海东合江西江东诸水经南赣汀吉合衡永长沙别派入袁州出临江会赣水入洪都合瑞洪所聚饶抚信浙之诸水于鄱阳今九江府盖名其入隙处与前江汉诸水同趋建康今南京也盖诸方水道所凑东南合苏松常三郡水汇而为震泽在吴县南五十里又吐纳常之宜兴江阴镇之金坛百渎西来众水而下溢为三江吴江界于吴松江震泽之间去吴松江七十里分东北流者为娄江东南流者为东江皆自靖江太仓东北入海北为江北通泰至海门县而入海所谓江汉朝宗者也禹时江淮未通赋不及于海至吴夫差与晋会盟黄池始开苏之刊沟今运道也自常之孟渎镇之京口以通于江自扬之仪真亦开沟以通于淮隋因广之今贡赋皆自江淮达京师也广西之水一曰漓江源出海阳山南流五里与永州湘水北分为二故曰漓又名桂江合桂水至桂林城下合相思江入昭潭今平乐府会平富乐荔临贺诸水至梧州为府江一曰左江又名藤江发源交趾至古邕州今思明府也经容县合容江经藤县合绣江经南宁之合江镇与右江合入横州又名郁江一名右江又曰黔江源出云南之富州之西洋江入田州经象州今柳州也合柳江至南宁府之合江镇与左江合二江合入浔州大藤峡出为浔江贵州之水曰盘江源出四川乌撒府普畅寨东经古夜郎地又为黔中隶牂牁郡今普安州也东北下流入安南卫经广西泗城州入庆远府乌泥江下合柳江即为右江以上三江分合为二人梧州大江西流经广东封川德庆合肇庆之端溪又名西江至番禺流入于南海广东水一出愽罗县西流者为东江一出江西大庾岭为浈水至韶之英德为贞阳峡一出湖广郴州经武岗南入南雄之乐昌为武水又南与浈水合而为曲江过三水县与西江合即上牂牁江也皆合至于南海县入于海云南之水曰滇池出征江嵩明盘龙等江九十九泉源广末狭若倒流者故云滇大理之叶榆河即西珥海及澜沧诸江其流不出本省惟广南西洋江则繇广西经右江入于海其四海之水北海远不可穷东北至于朝鲜东至于登莱东南至于闽浙岛夷日本琉球南至交广琼崖又南至于安南占城真腊等夷国而西南玉于交趾海外西南夷入东南夷海岛中互市皆自昆仑山前而行海水东流三岁以为来期西流三岁以为归期乃知虽有四海势尽趋东也是皆禹贡之遗也今郡县异其名故稍差次焉而河漕之治兴 

　　黄　河　　漕　河　　通惠河　　沁　河　　卫　河　　济　河　　沂　河　　泗　河　　淮　河　　汶　河　　洸　河　　芦沟河　　桑干河　　滹沱河　　蓟州河　　日平河　　密云河　　天津海口新河　　徐沛山东诸湖　　山东泉源　　沿海塘　　川都江堰 

　　○黄河 

　　黄河禹之治河治水而已国家引以资运焉河东北流入海其性也今自淮及徐引之南注五百有余里凡四渎会河之处泛溢易决固其势也国初都南京未引以资全运则时决时治之而巳其始元年决曹州遣大将军徐达往治达开塌场隙引河入泗以济北方之南运者七年决开封溃太黄等堤诏河南参政安然塞治作者三万人十四年河溢灌原武祥符中牟诸县有司请治上曰天灾也护堤而巳勿困民十七年决杞入巴河被河南数州遣使者率所在丁壮塞之二十三年决凤池径夏邑永城诸县命发兴武等十卫士卒与归德属县堤决隙其秋决南阳漂没民舍遣使者赈赡万五千七百余户发淮扬苏松民丁二十五万二千余人修筑岸堤明年决原武黑洋山东经开封城北五里又南行至项城经颍州颍上东至寿州正阳镇全入于淮故道遂淤又繇旧曹州郓城两河隙漫过安山而元会通河亦淤其明年决阳武浸淫及陈州中牟太原扶沟十一州县诏兴卒作治其后洪武三十年秋决开封城不受水者一面其冬蔡河南徙入陈州永乐三年决马村堤其明年堤阳武黄河决岸及中牟汴河北堤而是时成祖迁都于北京矣九年河决坏民田庐舍益甚命工部侍郎张信往视信言祥符县有黄河故道岸与今河平宜可浚兴安伯徐亨工部侍郎蒋廷瓒率运木夫同侍郎金纯相治之时工部尚书宋礼督开会通河命礼兼总之诏给开浚民丁米钞蠲户内是年租税河南山东人皆喜愿効力凡役丁壮士一万四百人三月成功自是与会通河合开运河焉引河南注资之为利而河失其北流之性冲决过甚运河反淤利害参矣明年决阳武中盐堤二百二十余丈被数县堤与原武大宾堤俱急流冲处决塞时有遣工部主事蔺芳按视芳卷土为埽树桩捍堤圈木作囤钉桩其中实以石脚贯横木表属之正统三年决邳州灌诸邑山东鱼台望乡嘉祥尤甚命随宜捍筑十三年河决新城八柳树源漫流山东经曹濮冲张秋溃沙湾东堤夺济汶入海路以去诸水从之泄坏败民庐无算景泰三年天久雨沙湾复大决近河地皆淹没命工部左侍郎王永和工部尚书兼大理寺卿石璞廵抚山东右都御史洪英工部左侍郎赵荣先后治不工者六年翰林侍讲徐有贞自请行诏以为佥都御史有贞至散遣工卒自行河相度明于心乃疏言禹之行水水之道也宜首疏其势势平乃治其决决止乃浚其淤继之以法因作渠闸随宜先后之渠则异流同归闸及上下栉比以次启闭渠起金堤张秋之首西南行九里至濮阳滦又九里至愽陵陂又六里至寿张沙河又八里至东西影塘又十有五里至白岭湾又三里至李山隼而上又二十里至莲花池又三十里至大猪潭越范暨濮上而西凡渠数百里经澶渊接河沁河沁水过则害微则利有贞节其过导其微复渠而闸之河流旁出不顺者堰之于是水不东冲河湾更北出济漕而河西鄄东曹南郓北且灌田数十万顷有贞参综古法加神用焉乃犍以水门捍以长堤堰有九崇三十有六尺厚十之长百之门之广三巿六六尺厚倍之堤之厚如门崇如堰长倍之架涛截流栅木络竹实之石键以铁盖合土木火金而平水性而报功成又导洛泗之源于山汇澶濮之流于泽督漕渠繇沙湾北至临清南至济宁作放水闸于东昌龙湾魏湾凡八水盈丈则开而泄之皆导古河以入海因取金水子母之义沈玄金为物象镇焉始议者欲弃渠弗治以海漕或议凿渠发京军有贞第请蠲河濆牧马佣而巳有言沮者上使中使问之有贞示以二壶一壶之窍一一壶之窍五注水二壶五窍先涸中使还报上上惟有贞之所为盖役五万余人用木十万竹倍之铁斤十有二万锭三千絙八百釜二千八百麻百万斤荆倍麻禾秸倍荆土石亡算而用官粮五万为日五百五十有五而巳是为景泰四年是役也君子以为才天顺五年黄河溢溃汴梁土城溺者不可胜计诏工部右侍郎薛远往视远分治既绩乃作石闸于扬州门以限内外时启闭明年发丁壮千开祥符曹家溜弘治二年河决原武支为三一决封丘荆隆隙漫祥符长垣而下趋张秋冲会通河奔放于海一出中牟下尉氏一溢兰阳仪封考城归德至宿州弥漫不可禁议者几请徙河南省避之孝宗以为忧以白昂为户部左侍郎住治昂举兵部郎娄性佐之役丁夫二十五万筑阳武长堤以防张秋引中牟之决以入淮浚州古睢河以达泗自小河西抵归德饮马池经符离而南皆浚令深广又疏月河十余以泄水塞决隙三十六繇是河入淮汴入睢睢入泗泗入淮以达海而水患宁昂又以河南入淮非正道恐卒不能容复自鱼台历德州至吴桥修古堤又自东平北至兴济凿小河十二道引水入大清河及古黄河以入河盖东北分治而东南主疏五年复决荆隆口东注溃黄陵冈下张秋镇入漕河与汶水合而北行朝议遣工部左侍郎陈政督治未几政卒廷推刘大夏为副都御史往大夏以张秋镇上流为仪封县之黄陵冈黄陵冈上流为荣泽县之孙家渡皆宜疏治檄河南参政朱瑄佥事张鼐董之其明年张秋大决夺汶入海水怒益难垂成而败者屡矣论者汹汹谓宜复海运孝宗复命太监兴平江伯锐往兼治乃于上流西岸凿月河三里许属之旧河使漕通不与河争道乃凿孙家渡口河七十余里浚祥符四府营淤河二十余里以达淮疏贾鲁旧河四十余里繇曹县粮道口出徐州运河支流既分水势渐杀乃塞黄陵冈之决荆隆口之源筑两长堤蹙水南下繇徐淮故道其自武陵属之砀沛凡三百六十里曰太行堤自荆降口起于家店及铜瓦箱东桥抵小宋渠凡百六十里曰新堤又以两堤绵远河或失守必复至张秋患漕相地于旧决之南一里许用减水坝法植木为杙中实砖石上为衡木着以厚板上墁巨石屈铁键之液稬埴之坝成广袤皆十五丈又其上甃石为窦五梁而涂之梁可引缆窦可通水溢则冲啮杀涸则河漕存自春徂夏张秋之决塞赐名安平镇兴锐大夏皆录功进禄秩有差而迁张鼐为副使专理河事踰年孙家渡渐壅而奔流鼐复疏治之繇朱仙镇以复项城故道盖五年而成工 【 李东阳安平镇减水坝诗黄陵冈头河水黄冲沙走石声礌硠北趋平原下广泽直坏运道无津梁坐令漕舟百万若山壅民船贾舶徒纷庞帝遣台臣出治水水性硉兀难为降千金作埽万失力顷刻下堕轻豪芒台臣焦思废食寝夜梦神禹授以玉简青琳琅水行在导不在障岂以水石争涛泷地灵顺轨水怪矢河遂南徙归徐方因高为陵下为泽复有石坝磊荦长如冈丰功伟绩不可以数计此乃余力非末强忆昔文皇建都向燕蓟中导汶泗通漕纲尚书宋公富经畧世上但识陈恭襄武功何人亦奇士盛以勋绩为文章四十余年复一决嗟此之绩安可忘帝命儒臣分书刻金石此记正属臣东阳使船东来一登眺风日■〈风立〉爽炎天凉是时台臣入兵省我在江湖思庙廊但愿此冈不堕河不徙纵有带砺无沧桑按陈恭襄名瑄武功徐有贞也】 始河自清河隙入淮至刘大夏治之□宿迁小河迁竹淮则北三百里矣巳又北三百里至徐州小浮桥入淮正德四年溢皮狐营决曹县温家冯家等隙又北冲黄陵冈埽座溢入贾鲁河败张家隙等处缕堤循运河大堤东南行贾鲁河下流淤亦出张家隙合而南注遂决杨家隙道曹单城下直趋沛飞云桥较前徙又北百二十里朝廷敕工部左侍郎崔岩兼右副都御史往治岩发丁夫四万余人塞垂成涨溃之代以右侍郎李堂属蓟盗起未即工人年复决黄陵冈是年决曹县以西从县北东行曹单民被害益甚以命右副都御史刘恺恺为大堤起魏家湾八十余里至双堌集御史赵璜堤三十里续之曹单以宁其后十二年河决城武县没焉嘉靖六年河决曹单城武杨家口梁靖口吴士举庄冲鸡鸣台运道大阻下廷臣议其明年河决淤庙道口三十里吴人盛应期起田闲为总河都御史谋疏赵皮塞支河绵亘数百里以济运道乃赵皮寨为上流地高于河土皆沙疏随淤功弗就应期日夜止宿水次益卒数万治之益无成百姓怨应期坐免归乃命工部左侍郎兼佥都御史潘希曾往代明年丰沛单三县堤成是岁飞云桥之水北徙鱼台榖亭舟行闸面沛丰以北稍远水患久之复决赵皮塞榖亭流绝而庙道口复淤议者欲引沁凿卫置敖仓卫辉繇涡经汴达阳武陆挽之始繇卫北运言人人殊时治河者工部侍郎刘天和专修复故道而已天和既浚河未几河忽自夏邑太丘等集冲数隙数东北流经萧县出小浮桥下济二洪赵皮寻塞若天助然是为嘉靖十三年盖河势南徙便运道矣十九年决睢州野鸡岗经涡入淮孙继口出徐之流淤二洪大涸河臣若河南山东抚臣皆获罪上命兵部左侍郎王以旌兼都御史督理以旗言所资河者以济运也河今南徙第疏山东诸泉之入洪沛以南障之堤如会通河制运通矣许之以旗役丁夫七万开子景高支河一道引水出徐济洪八月而成上嘉悦晋秩赏赉是为二十一年是时河益南徙益被五河蒙城临淮诸州邑凤泗之北祖陵在焉议者以为忧三十一年决房村约淤三十里都御史曾钓役丁夫五万六千有奇浚之二月而成三十七年河忽北徙新集淤而为陆二百五十余里闲视故道高三丈有奇河分流弱离为十一河南山东徐邳一带苦之四十四年河尽北徙出沛之飞云桥横截逆流漫散湖陂以达徐从沙河至二洪浩渺无际而河变极矣时工部尚书朱衡与右佥都御史潘季驯请开盛应期新河自南阳达留城百四十一里有奇浚旧河自留出连境山五十三里有奇役丁夫九万一千八阅月而成而水南趋秦沟隆庆二年河专繇秦沟入洪而河南北诸支河悉并流秦沟三年四年河大涨徐州上下茶城至吕梁两崖束山不得下又不得决五年乃自双沟而下北决十余隙枝散干微淤匙头湾八十里而河变又极矣议者欲弃干河而行舟于曲头集大枝闲冬初水落则干巳平沙而枝复阻浅负漕舟千有奇则又议黄河运而开胶泇二河海运之议起矣都御史潘季驯则惟求复故道而已乃役丁夫五万开匙头湾塞十余隙大疏八十里故道渐复六年少保工部尚书朱衡兵部侍郎万恭悉罢胶泇议一意事徐邳河役丁夫五万有奇筑南北两堤延袤三百七十里始议列铺布夫修守如河南山东黄河例万历五年河决崔镇淮决高家堰洪流四溢连年不治诏复以季驯为右都御史总理河漕维时人人言海口当疏季驯言海口不能以人力疏治而可以水势冲决计莫如筑高家堰塞崔镇朿河淮正流使并趋入海天子可其奏季驯为之三年而高家堰成一夕黄浦涸得龙首以献其大专车时以比龙首渠云 【 潘季驯字时良乌程人嘉靖庚戌进士其以都御史治河尝小艇行河风雨大作震撼波涛中几覆絓树抄乃脱万历中以刑部侍郎再起治河筑高堰捍河而入之海役卒三年凡筑士堤丈以亿计石堤以数千计塞河口以百计浚运河以万计闸坝涵洞之属创数十计而高堰工耴巨季驯时时与佣伍杂处风雨苇舍中无间也累迁刑部尚书书以言官蜚语镌秩季驯去河复不治后以右部御史起季驯于家满九年复原官为太子少保工部尚书】 

　　○漕河 

　　漕河漕之道三曰陆曰海曰河陆之运费海之运险惟河为宜元人外有海运而内有会通之河会通河者自任城分汶西北流至须城之安民山入清济故渎通江淮漕又自安民山闸河北至临清凡二百五十里引汶绝济直属漳御建闸三十有一度高低刀远近以节蓄泄此其旧也盖山东滨海水东注海而元人逆而西之明初太祖都金陵饷悉仰给于南江西湖广之粟江而至两浙吴会之粟浙河而至凤泗之粟淮而至河南山东之粟黄河而至所给辽东军士一用海运而舳籚侯朱寿航海侯张赫常掌之其末年河决原武漫安山湖自汶上至临清五百里悉为平沙而会通故道阏不问矣成祖治京于燕自上供以及百官六军悉仰江南梁稻则用海运法两浙自浙入于海吴会自三江入于海淮北河南自河惟入于海山东各以滨海州县入于海皆会直沽达于天津而怀庆卫辉以其舟顺卫河入天津来会俱遡白河逆于张家湾输京师而海舟时溺计臣曰险乃令江南之运皆入高宝诸湖渡淮达黄河陆运百七十里入卫河指天津输京师而车徒亡算计臣曰费于是屡有言开会通河便者济宁同知潘叙正以请上使工部尚书宋礼相度还奏便于是遣刑部侍郎金纯发丁壮十有六万塞旧曹州郓城两河口瀹河湾抵旧曹州一带河道开黄河故道起开封城北下逮鱼台塌场口以益漕河而命礼董之元人故引山东泉悉入汶河又以汶杂洸洸并泗不能胜东注则为堽城坝截会洸泗西南流以会于济宁之天井闸而分水焉天井闸者唐尉迟敬德之故也始闸敬德为卢龙节度使为一镇饷引河为之而元人因其故盖以天井之南注之淮安淮安捷入海以天井之北注之天津天津捷入海而阳榖寿张之交地势控天井者数丈水留不走直可载数十石耳故终元之世不敢废海运而礼以为忧有戴村老人白英谒礼曰南旺地耸盍分水于南旺导汶趋之母命南注洸北倾坎其南九十里使流于天井其北百八十里使流干张秋楼船可济也礼乃造梁窒汶之入洸者坝戴村迂而远之遏汶之入坎河者开新渠百十有余里抵南旺分注之九年道大通从徐州至临清几九百里过浅船约万艘载约四百石粮约四百万石若涉虚然上为罢海运专事会通矣礼卒属饷道平江侯瑄瑄寻宋转运使乔维岳所凿淮阴故道开清江浦引水繇管家湖入鸭陈隙达淮循宋转运刘璠所开少河道浚新庄河一带葺汉陈登所筑高家堰防淮者使淮水不东侵堤清江浦铅钵池柳浦湾迤东隋黄河之涨乃闸清江严启闭令都漕掌錀非漕船鲜船莫得繇闸进堤立浅铺筑牵路植柳阴穿井泉自淮以北一带而运舟至淮者无过灞渡河之劳阻 【 国朝自作京于燕始命平江侯陈公瑄海漕岁有万石既而议通河漕亦属平江治之平江为人闿爽宽毅知书识古今成败恒以济人为心乃浚济宁临清之河筑南望高邮之堤刬吕梁徐州二洪之巨错浚仪真瓜州之潮港开白塔之河疏清江之浦自徐至于临清建闸四十有七以畜泄水自淮至于通州滨河置舍五百六十八居卒以治浅缘堤凿井树木以待暍者置仓于淮安徐州临清通州以便转输初漕仅倍于海后乃五之而事不壅兵不疲其法至于今是赖尝论分仓渐运之便漕运官军之劳马快船夫之弊亦皆可施于今者盖自有漕以来鲜有武臣典漕倬有勋绩如平江者也】 盖自有漕以来宋礼之功在会通陈瑄之功在淮南景泰初徐有贞沙湾之后兼督运道北至临清南至济宁四百余里而弘治五年中刘大夏往张秋之役筑台立表贯索网联巨舰宂而窒之士沉而埽压之绕以石堤辅以滉柱度可三里许二人皆有功于漕嘉靖初沛县河阏沛河上接南阳榖亭沽头下出留城南阳闸左滕县而右鱼喜闸出其中其地高耸滕沛间有昭阳湖者又耴下黄水每漫漕趋之诸臣请开新河于昭阳湖东其地东北接沙河南接留城延袤百四十里耸与南阳等明年总督河道御史盛应期以请许之约作者六万人费二十万计工巳半属旱灾修省言者多咎新河乃诏罢应期亦罢 【 初应期议开新河管河郎中柯维熊赞之甚力应期督丁趣迫人颇怨嚣朝议罢役应期请毋停工缓之一月保可终事维熊复甚言其不便应期亦上疏自理部议上应期维熊俱坐罢职应期果毅任事既奏开新河因谬议纷起欲急于见功以杜众山遂以严急兴怨未成而罢然其所开新河后三十余年卒循其遗迹疏之运道至今蒙其利云】 十三年河决赵皮塞榖亭流绝济宁徐沛间淤数百里总理河道右副都御史刘天和言虑欲行河恐故道难复惟浚淤修闸复先朝成宪为便因培低闸浚月河为减水顺水闸坝作者十四万人费七万余为之三月成上晋天和秩四十四年河决沛县等处流直秦沟淤运道百余里总河者为潘季驯季驯之议求复故道而巳而工部尚书朱衡则开湖东新河如盛应期所治引鲇鱼诸泉薛沙诸河注其中灞三河口瀹旧河修马家桥堤遏河出飞云者尽入秦沟是名夏镇运道大通为穆宗元年黄河冲塞改行茶城与漕交会其后随淤随浚又复别浚之然治河之臣先后不一徒知别浚行河而不知夏秋之间黄水大发清弱黄强当其交处倒灌入河河渠淤淀固其势也苟与黄会何往不淤故季驯之论治水惟求故道顺治之而巳四年高家堰大溃淮湖之水洚洞东注合白马汜光诸湖决黄浦八浅而山阳高宝兴盐诸邑汇为巨浸每岁之夏淮阴畚土塞城门窦穴出入而城中衢可舟也淮既东黄水亦蹑其后浊流倒泝清口遂堙而决水行也面宣泄不及上源停住而凤泗间亦成巨浸矣上即家起季驯治之季驯缘河筑堤百五十里近者为缕堤泄骤涨远者为遥堤防横溢既成二洪流驶如故季驯之言曰河性湍悍善溢多徙者流漫而沙壅也法莫若以堤东水以水攻沙无散漫无填阏河乃可治此令神禹复生不易吾言矣六年河决邳州运道阻总河都御史翁大立复议开泇口河以远其势季驯言泇与黄河相首尾今河南决淮扬北决丰沛漕渠不相属泇处中将焉用之季驯寻被劾归诏朱衡与总河都御史万恭覆视则泇口限岭阻石竟报罢恭复以仁愿总筑三受降城法为徐邳顺水堤三百余里运艘束于河流邳睢之间可以稼嘉隆间治河者以衡恭季驯为绩恭之言曰行河有八因因河未泛而北运因河未冻而南还因风南北为运期因河顺流为运道因河安则修堤因河危则塞决因冬春则沿堤修治因夏秋则据堤防守守有二曰官守曰民守防有四曰昼防曰夜防曰风防曰雨防有三策焉夏秋水发运舸度河漕既愆期河无全算是谓无策运艘入闸国计无虞黄水啮堤随缺随补是谓中策四月方终舟悉入闸夏秋之际河复安流是谓上策闸有三曰石闸丛石为之有龙门有鴈翅有龙骨有燕尾曰活闸漕长恐泄木板为之视闸广狭而多宾焉曰土闸闸水出口与河上下相悬为坝留水以与河接河堤之法有二有截水堤絠娄水堤水之为性也专则急分则缓而河之为势急则通缓则阏缕水之堤因河势而东之也治水者便之截水之堤遏河性而阻之也治水者忌之筑堤有三夫编设曰徭夫召募曰募夫借泒曰白夫有堤无夫与无堤同有夫无铺与无夫同堤以防河夫以守堤铺以居夫参相得也行水之法治有余先下流治不足先上源季驯之言曰治河之策莫难于我朝而亦善善于我朝自元宋以前欲避河害而已故贾让不与河争我朝藉河资运不与争得乎此谓难矣然以治河之工收治漕之利漕不可一岁不通则河不可一岁不治故元宋以前黄河或北或南鲁无宁岁我朝河不北徙者二百余年一举两得所以为善又曰或问河堤之决可罪河乎曰河无不暴要在守耳譬盂水执事不戒损盂一隙水必迸出凡罪水者悉官吏委避自解也 

　　○通惠河 

　　通惠河即玉河也发源昌平州神仙泉过榆河会一马眼泉遶瓮山后汇为七里泺东入都城西水门贯积水潭积水潭者皇城内西海子也又稍东从月桥入内府环绕宫殿南出玉河桥繇大通桥至通州与白河合袤一百六十里元郭守敬所凿十里一闸蓄水济运元人名通惠焉国朝废不治天顺二年漕运总兵官都督杨茂先请修之以省从张家湾陆挽者命户部尚书杨鼎工部侍郎乔毅往视还言元人旧引白浮泉水往西逆流经山陵恐不宜地理一泉经白羊口山沟雨水冲截西湖草桥泉源不深远俱难引惟玉泉龙泉及月泉柳河等泉皆出西北一带山麓诚从西湖源头闭分水青龙闸引诸泉水汇湖从高梁河量分其半仍从金山河出余自都城外濠流转与之会更泄入三里河水闸而并流大通桥河随旱潦为启闭庶运舟近仓为便明年发军夫九万余往治寻以灾异罢后成化十一年诏平江伯锐等浚之一年而成自都城东大通桥抵张家湾浑河日百六十余里漕船稍通然坐独引西湖泉水之半不踰二岁浅止如旧嘉靖六年廵仓御史吴伸请复开之上吏户部侍郎王軏工部侍郎王诏往议軏等言漕国计也必如元人引白河故事令大船皆可直达京师则必大兴工役其费稍巨惟据见存故闸稍修治之听小车剥船并行而载且以便归运之军诏可 

　　○白河 

　　白河源出胡地经密云县灵雾山为潮河川而富河曾口河七度河桑干河三里河俱于此会名白河南流经通州合通惠及榆浑诸河至张家湾总名曰潞河并南流杨村以北通惠之势峻若建并令白河之流淤沙易阻夏秋水涨则惧潦冬春水微则病涩藉浚治焉 

　　○沁河 

　　沁河出沁源县绵山东谷经太行山麓至武陟县境与黄河会而东注达徐州前代尝引以通卫国朝犹然后河趋陈颍入淮不与沁合乃开沁达徐而入卫之道湮其后建言者皆请引沁达漕然沁终不能入漕也议遂寝 

　　○卫河 

　　卫河旧名御河出辉县苏门山北泉东北流经浚大名馆陶诸郡县下流会淇漳诸水过临漳分为二其一北出经大名至武邑以入滹沱其一东流经大名东北出临清至直沽会白河入海今为运河自德州而下渐与海近卑窄易冲溃永乐十五年命宋礼经度二小渠泄暴水入土河复穿小渠抵海丰县大沽河入海正德十三年引漳水西通入河其后有言引黄河入卫通漕以达占师者然皆不行 

　　○济河 

　　济河发源为沇既东为济出垣曲县王屋山既见而伏东出济源县二源合流至温县历虢公台入河复出河之南溢为荥又东出于陶丘又东北至寿张县安民合汶水北东至愽平入海此汶之故道也元时作堽城坝遏汶入洸南流至济宁合沂泗二水会于淮我朝遏汶入南旺于是洸沂泗自会济而汶不复通洸今沂州亦有汶河一出蒙山东涧谷一出沂水县南山谷俱入邳州河 

　　○沂河 

　　沂河源出曲阜尼山西南分流为二一西流至兖州府城东金口坝上与泗会一与泗南下二水南趋其故道从塔里河出师家庄闸河元时作金口坝遏二水繇黑风口入济又南流会洸水至济宁出天井闸国朝因之又有出沂水县艾山者会家陀沂水诸泉与沂水汶合流至邳州入淮按职方氏青州其浸曰沂□禹贡于徐州亦曰淮沂其又盖青沂源也徐沂流也 

　　○泗河 

　　泗河源出泗水县陪尾山四源并发循山西流二里过卞庄城合为一又西流至兖州府城东又转南流经横河与沂合元人遏令繇黑风口入济西南入于河复出河之南溢为荥又东出陶丘北又东至荷泽又东北至寿张县安民亭合汶水又东北至愽平县入于海又自泰山北与齐东南诸谷水西汇于黑水湾又西北汇于柏涯湾抵渴马崖崖北又涌为趵突等七十余泉复溢为大小清河元人坝金口傍有河西通济沇并入会通河永乐中宋礼开会通河自安山河西南行繇寿张而北至东昌又西北抵临清引汶绝济属之卫 

　　○淮河 

　　淮河出平氏县胎簪山经桐柏其流始大至泗州山横截遂界沙湖洪泽诸湖出清河口与黄河会东入于海 

　　○汶河 

　　汶河三源一名小汶一曰大汶一出莱芜县原山阴与寨子村合而南流会洸水至济宁天井闸以济运国朝因之山困水汶耴大伏秋防暴涨焉 

　　○洸河 

　　洸河汶支也水经不载元人于宁阳堽城作斗门遏汶益漕洸名始着自宁阳县西北南流至高吴桥会宁阳诸水经济宁城东与沂泗合入天井闸元人故道也宋礼分水南旺汶不复堽城会洸然洸不可无纪也 

　　○卢沟河 

　　卢沟河出太原天池伏流至朔州马邑从雷山阳发为浑泉而为桑干河鴈门应州云中诸水皆会经太行山入宛平县界东南至看舟口分为二一东流至通州高丽庄入白河是为浑河一南流至霸水合易水又南至丁字沽入运河仍从本河是河过怀来朿两山间至京城西四十里石经山东地平而土疏冲击震荡迁徙不常往代虽尝修筑国朝特重云 

　　○桑干河 

　　桑干河发源马邑金龙池百斛涌泉递逦东下从大同古定桥抵保安州又流至卢沟会于天津起卢沟桥务里村至古定皆可舟议者欲道宣大运道以中道有石阻乃罢议 

　　○滹沱河 

　　滹沱河出繁峙县泰戏山汇为三泉流稍延漫循太行掠晋冀蜿蜒而东又东北至青县分山河口入运河下直沽入于海班史称徒骇是也后就湮不可据至国初流藁城迄今又不知几徙或谓是河东趋真定繇晋州紫城口南入宁晋会卫河入海其故道自紫城口冲溃东流道非其故而朿鹿深州被水患后屡议浚复中官大家重弃成田不欲也 

　　○蓟州河 

　　蓟州河运蓟州军饷也国初用遮洋船从直沽出海转饷蓟有漂没天顺二年开直沽河焉 

　　○昌平河 

　　昌平河运诸陵官军饷也起巩华城外安济桥抵通州渡口止袤百四十五里 

　　○密云河 

　　密云河运密云官饷也本白河上流自牛栏山而下与潮河川交会水势深广嘉靖三十四年总督蓟辽保定都御史杨愽请捍塞就通利合以济饷四十三年总督刘焘发卒浚治而潮河川直达通州凡密云镇岁饷十万悉用小舟转粟省车挽入河费上嘉焘赐赉之 

　　○天津海口新河 

　　天津海口新河河长十四里四十八步繇王家浅抵冀家湾开运道 

　　○徐沛山东诸湖 

　　徐沛山东诸湖在运河东曰水柜储泉以益不足在运河西曰斗门分涨以泄其余南旺湖属济宁州周围百五十余里运渠贯其中东岸为南旺东湖汶水自东北来界为二界之北为马踏湖南为蜀山湖俱属汶上县又南为马场湖属济宁皆绵延可七八十里又南八十里为南阳湖即独山湖属鱼台县围七十余里引沙河径其中入新河西岸为南旺西湖北三十里为安山湖属东平州属八十三里余百二十步南百九十里为昭阳大小湖大湖袤八十里小湖杀三之一连而贯围八十里余北属滕南属沛放水竹薛河从金沟口以达旧运河孟尝君封薛故名薛河也巳而河决乃弃沽头开新河于湖东南阳在东昭阳在西去湖水益远蒲湾泊或家湖属汶上赤山湖微山湖吕孟湖张庄湖四湖连注八十里属徐州引薛河出地浜沟入新河蛤蟃湖长二十里周湖如之连汪湖杀四之一柳湖犹是俱属邳州落马落长六十里茅湖次之黄墎湖杀三之一侍丘湖长三十里含基湖如之埠子湖袤增五十里俱属宿迁县大庄湖长十里崔镇湖三之□俱属桃源县杜村湖长十里万家湖如之俱属清河县是诸湖者运河之外也而藉以资运管家湖在淮安府白马湖长三里汜老湖三而十之即宝应湖也界首湖一名津湖里与白马埒俱属宝应县新开湖长三十五里湖东夹河是名康济属高邮州故名高邮湖也运经高邮九十里湖居三之一焉故东直南北为堤舟行其中西风与舟触辄败弘治六年户部侍郎白昂请更凿复河利牵挽既成赐名康济河也邵伯湖长十里有八属江都县是诸湖者运道之经也南道江北通淮岁修之费视南旺诸湖倍 

　　○山东泉源 

　　山东泉源百八十出济兖二府一十六州县新泰莱芜泰安肥城东平平阴汶上蒙阴之西宁阳之北九州岛县之泉俱入南旺分流是为分水派也泗水曲阜滋阳宁阳迤南四县之泉俱入济宁是为天井派也邹县济宁鱼台峄县之西曲阜之北五州县之泉俱入鲁桥是为鲁桥派也滕县诸泉近入独山吕孟等湖以达新河是为新河派也沂水蒙阴诸泉与峄县许池泉俱入邳州是为邳州派也皆所以济漕河也徐吕而下黄河经行无藉泉矣立春后东风解冻河边人候水初至凡一寸则夏秋当至一尺谓之信水二三月桃始花泮雨积川流盛长谓之桃花水春末芜菁花开谓之菜华水四月垄麦秀谓之麦黄水五月瓜实谓之瓜蔓水朔野之地深山穷谷坚脱泮监夏消尽而沃荡山石水带石腥并流乎河故六月中旬谓之石山水七月菽豆秀谓之豆华水八月荻薍华谓之荻苗水九明重阳纪节谓之登高水十月水落安流谓之复槽水十一十二月断水杂流乘寒复结谓之蹙凌水非时暴涨谓之客水皆当廵守而伏秋势耴盛则当昼夜防此其资国储者也若夫湖塘陂堰以至川原所过渠沟可引在郡国多有之民间往往藉溉浸舟行井饮之利善为政者或疏以便民或堤防之以捍患太祖初定天下诏民间有以水利奏者遣行视修治盖其重也记其要且大者附焉 

　　○沿海塘 

　　沿海之塘海盐为大海盐县势演海延袤一十八里北有乍浦山远峙三十里外南则秦驻白塔二山夹峙一嵎与乍浦相望势若拱抱而海盐居其西南之一湾潮水自东北来趋潴泄无归一遇东北风起怒潮奔腾摧击势不可当所恃为捍蔽者惟土石二塘洪武二年肇建石塘焉 

　　○川都江堰 

　　川都江堰自秦时凿江水灌成都田历代皆用铁石水溢辄复坏洪正九年彭州知州胡子祺易以竹木省费利溥民便之 
　　洪武十二年从曹国公李文忠言命陕西西安府穿筑城中遥引龙藐渠水从城东注入民获甘饮无咸卤焉 
　　二十三年修崇明海门二县潮决堤岸共二万三千九百三十三丈役淮扬苏常民丁二十五万二千八百余人 
　　二十四年筑上虞县海堤四千丈作者万六千一百六十人是岁修宁海奉化二县海堤共四千三百四十丈作者万一千六百余人 
　　二十五年浚潭阳县银野东坝河道至胭脂河坝共八千二百二十丈作者三十五万九千九百人 
　　二十六年凿郁林州南流北流中隔之江以通舟檝 
　　三十一年命长兴侯耿炳文发民兵修泾阳县洪渠堰又浚堰渠十万三千百六十余丈堰故灌田二百余里利及泾阳三原醴泉高陵临潼五县 
　　永乐元年嘉定县民程言东吴水利旧有钱塘吴淞娄三江所仰财赋数百万吴淞一江连跨苏松东抵沧海西接太湖淀湖之水溢则泄于海海湖则入于湖比年壅塞为平陵水脉不通五六月间旱高田概槁至七八月霖水涨溢又尽渰没民所以典鬻男女荡折产业甚至弃散逃走而负征敛上以苏州知府汤宗不治征下狱使原吉诣疏凿原吉上奏臣行视水利参考舆论得其梗槩盖浙西诸郡苏松耴下嘉湖常三郡土田下少高多环以太湖绵亘五百余里纳杭湖宣歙诸州溪涧之水注淀山等湖以入三泖拯治之法要在浚条吴淞诸浦港泄其壅遏以入于海臣谨按吴松江旧袤二百五十余里广五百十余丈西接太湖东通大海然当潮汐之冲沙泥淤积前代屡浚屡塞不能经久自吴江长桥至下界浦约百二十余里虽云疏通多浅窄处自下界浦抵上海县南跄浦口可三百余里灔沙淤泥洨芦丛生欲即开浚为力又大臣相视得嘉定之刘家港即古娄江径通大海常熟之白茆港径入大江皆系大川急流宜浚吴淞江南北两岸安亭巷浦港引太湖诸水入刘家白茆二港使直注江海又淞江之大黄浦乃通吴淞要道下流壅塞难即疏浚傍有范家浜至南跄浦口可径达海宜浚接大黄以达泖湖之水此禹贡三江入海胡道也上从其言事成复命复言水虽繇故道入海而旧河港未尽疏浚恐浅狭淤塞不足经久上复使治之命大理少卿袁复副原吉复浚苏州千潡浦致和塘安亭顾浦陆皎浦尤泾共二万九千二十丈浚淞江大黄浦赤鴈浦范家浜共二万二千丈而下流疏通是年复浚通州徐灶食利等港共万八千七十三丈件者万一千七百余人 
　　六年命平江伯陈瑄修海门县捍堤岸南北百三十余里作者丁夫四十万人 
　　十二年修寿州安丰塘水门十六座及牛角坝抵新俞铺堤万三千五百余丈 
　　正统十三年迭溪千户所以无井泉就水饮马沟为番蛮所困廵抚右佥都御史寇深凿饮马沟水入城边人以为功 
　　天顺二年修四川万工堰可灌田千余顷名万工以费工也 
　　八年廵抚陕西右副都御史项忠奏西安府城内井泉咸苦饮者辄病旧引龙首渠水从东门以入水道依山七十里而遥且水利止及南余三方皆不及成西南皂河相距灌一里许城穿一渠引水从西入令与龙首渠水相济阖城之民利焉可其奏 
　　杭州本江海故地水泉咸苦自唐刺史李泌引湖水入城中为六井然后民足水井邑日富兼可灌田宋守臣苏轼复凿为九渠后渐湮失成化十一年浙江右布政使寗良议钱塘门左涌金门右其闲有九渠之一直可因旧路复浚以通湖水且构桥置闸便来往御暴涨诏允其议民甚利焉 
　　弘治七年命工部左侍郎徐贯兼右佥都御史理浙西诸郡水利贯请以主事祝萃从时浙西水道自夏原吉浚治之后年久湮塞贯命萃浚吴江长桥一带导太湖水散入淀山阳城昆城等湖泖复开吴淞江并太石赵屯等浦泄淀山湖水开茆港白鲁洪鲇鱼口等处泄昆承湖水开斜堰七铺盐铁等塘泄阳城湖水各注于江海下流疏通乃开湖州缕泾常州百渎泄所受诸山湖水俱入于太湖又开各处斗门以泄运河水繇江阴入大江而上流亦通焉是役也计修浚河港泾渎湖塘斗门堤岸百十有五道作者二十一万六千二百八十余人给口粮一十五万三千五百七石论者谓祝萃之功为多 

　　郎曰自有治河以来议者龂龂乎棼棼乎稍有不行别议凿浚费不赀矣余观刘天和潘季驯所论则治黄河在循故道治漕河在沿旧制而已物有小大物之形也情则一而已矣泰山之于兵垤河海之于行潦宁异情者覆杯水于坳堂之上有所剽之则加溢矣有所控之则旁泛矣去其控者而剽可消也黄河虽大何以异此予读季驯治黄之议但欲循河故道束而湍之使水疾沙刷无留行而又近为缕堤缕堤之外复为遥堤使水益浅远以不至旁决盖嘉靖隆万之间季驯四治河河皆治 

　　名山藏卷之四十九 

　　●名山藏卷之□□ 

　　晋江何乔远　譔 

　　漕运记 

　　◆漕运记 

　　漕粮 
　　漕仓 
　　漕军 
　　漕船 

　　○漕粮 

　　漕者曹也合曹水而名漕运须曹水乃有济焉自宋礼凿会通陈瑄浚清浦江淮河汴沁泗沂汶卫白诸流如一脉注以湖塘沟泉而水蔑不漕聚矣国初漕运事兼属河臣世宗朝洪阻运滞运臣委责河运乃分运也者朝廷所以禄百官廪庶工食宿卫士饱关辅戎马国计之大者也米至京师易三镮而已而常五倍而致之不则无以实京邑充国费而明朝廷也予是以次漕粮漕仓漕军漕船焉而申之以漕规高帝始有天下用海运顾以给辽左一方而巳其时岁致七十五万石役者以八万文皇作都于燕初仍海运之故为一运别起淮仪历黄卫水陆灌输递抵都下为一运其北则德仓所储为一运三运岁合二百五十万石有奇八年谓不足特令江浙湖广三省各布都官自行督运运复三百万石有奇十三年会通河成海暨卫河罢运巳三省督运亦罢而用平江伯陈瑄言令民就便运于淮徐临德诸仓官军为之接运是名支运法凡运米预取干圆洁净呈户部检之后运如其米谓之样米米石斛率平概其后乃一平一锐宣德六年瑄复言支运法民与军均劳甚善然民往还殆岁不无病舍穑湖浙等军船远驾就兑劳费亦虚窃谓令民益耗附近兑军便章帝是其议令所在民支运者勿论有欲兑者度地远近给军耗米耗之云者以防摩荡屑越王额耗损且言乎代民而运准当运者所耗费也而又为之两锐其正米俗言两尖米也耗则平而不锐是曰兑运法兑之为言易也军与民交易也皆以为大便当是之时兑居十六支居十四岁费充羡无有虑不足者行之既久耗亦纳官军不复有失初意矣先是永熙之时漕法严明仓米即红腐鲜亏折者自兑运法行仓人垂涎耗余石索一锐未几耗亦纳官官取其锐自如军始苦之兼以有司征敛之后期晒曝之不宿运军逼不暇择且亦就中自藉为奸利于是兑米多恶而复有折曝之耗矣凡运米之锐永熙一之宣德两之要皆在领运时入庾则否入庾之有一锐也自正统始也谓夫贮庾久而耗焉此夫以锐为耗也乃收者复倍锐军益苦也宪宗初年上觉之以诘户部石耗一锐锐五升足矣倍之非苛削耶于是户部执曝扬之数取米石一其锐曝之得九斗有六升乃以升为耗当是之时法多米恶故事所呈样米徒虚耳廵仓监兑禁入土沙以为奉职矣其究也锐八升复不行概米之时淋漓斛上散漫地下高厚率数寸许其漫地者军复不得有之甚且有额外罚以此羡余虽积正粮实亏运军展转称贷不支矣七夫罢瓜淮兑运并改四仓之支运者俱令兑各附近水次其瓜淮者于原耗外益以脚米四仓故无耗者准量给耗米又复在军云末年定兑运改兑之额河淮以南以四百万供京师河淮以北八百万供边境别贮额外米于临德曰预备米预备米无当于漕以备漕米之拨补也先是宣德闲之定耗也例二米一他物盖仿洪武间附载土物之意用以资军便民至成化为改兑法则悉从本色听军易用然多滞不便弘治中姑议定折耗银曰轻赍其法兼算耗锐策赢缩而剖之以银兼米米从赢数银从缩数凡轻赍之银官给之大抵米以备远涉及显加之耗银之备佣僦铺垫之用要之正米无缺而止正外诸羡尽归旗卒官无利焉一时军卒饶逸漕运于斯为盛亡何漕抚李蕙请以赍余贮库听来年缺者贷而偿之上可其奏着为令正德闻督者不内议出而外议益益米石五升曰补蒸润耗损寻以有司夤缘为奸罢而轻贷之银遂不以时给即给亦祗填要路壑无从问余矣其后并轻赍银随正征足不者不得给通关而严淤阻禁改纳抑剥挽之直商水兑之法纷纷多事卫所官黠者乘之侵弊百出又其时流寇寘宁相继弄兵被兵地赋多减折一时言官请罢传奉革投充清功使食寡用舒竟不施行而国用诎矣世宗初漕总兵杨宏奏轻赍随军军人缓急有济若贮于漕库比至始给当其未给军人所费巳多而又羡之为扣夫轻赍亦耗米耳故为轻运舟便僦费乃取其羡米悬之筹非法也科道官交章驳之以为将开奸人破之端户部为两可其说请银至之日验贵给领如故第勿扣其羡以抵船料兼充诸什物之需大学士费宏言外卫军士终岁勤劳给京军幸有羡宜与之诏皆给军军驩然久之仓人复以八升锐为一时浥润费贮仓岁耗无出也户部尚书孙交酌请加三升为岁耗一升尽三升而止未三岁支者入实额待用上命着为例而是时自太监经历茶菓水荡儿等银下及仓攒门官新旧军斗一厘儿斛面等银莫不有额额合一十四万有奇又京卫有催攒起票掣解廵逻起米等银运官有掣银有长差药饵过淮纸札等银费皆不赀而运舟缺者敝者槩诸杂物方一切倚办轻赍虽军有利微尠矣顷之户部言轻赍之费仓为甚譬雀鼠之啮虮虱之吮虽禁不可止也上曰禁革下曰扣除不如其巳请令运官备列仓费前规听官给领之而给军遂废七年通惠河成粮运从河入省轻赍银一十一万诏给军三之一并令三岁后量减加耗以宽民十四年以上龙兴于安陆献皇帝陵寝在焉湖广显陵承天二卫运米三万一千四百石悉从改折其后数岁四方水旱灾伤请赈之疏踵至阙下京通二仓为竭持筹之臣非议折无复计矣上览漕总兵万表所上实运数除折免止米一百九十万石有奇降旨切责户部母得复减折久之表复奏天灾流行例当停免临德拨补其米有限故住年议折盖于灾伤停免之中曲为之处非无故也夫丰年米贱即取民所有民不为困连年全运军不为劳若灾应停免量减折色使民易出办运稍休息于国计似亦无害且漕粮畲河工之费其耗赍行月船料诸银总之率四石而致一石艰难险阻良不易得有如今者军米易银石三钱耳难得而贱用殊为可惜若以先年所折每石七钱者作二石给之公家之利既倍京军莫不鼓舞而粮储省积候支于米贵之岁京师之米价亦平矣疏入许其年运米减折三十万石是后仍许减折而数年之闲浙直中倭粮船多被焚者逋赋既甚水灾继之请折请饷亡岁蔑有久之南军以改折故粮不时给至于杀户部侍郎一人上从南户部尚书黄光升言虽灾勿折隆庆之初京通二仓无积巳甚复恉许折漕米百二十万石户部尚书马森请以曩者九钱例折之并扣其所省料银行粮相闲支放请复显承二卫漕额之半附载各总第免运如世宗旨而巳疏上上为询及太仓出入数森具数对因引书俭德永图之说为上规而上切责之五年河水溢粮舟伤者几八百艘明年漕抚王宗沐奏曰米有自性薪井之水火具则熟其体而可食阴阳之水火具则伐其性而易坏米贮水次且巳湿而兑矣船载半岁又经湿而蒸矣一太仓一晒二日是水火俱备也多而相压蒸热之后不出二年外米内粉甚者灰而不可用徒封仓廒而署之曰内几万石者而孰知其不堪京军拱卫实劳岂可但与一石之数不为虑其灰与粉也臣以为救漂流莫如改折且今岁漂流正以额派全运船少米多之故利害相伏夫安知求全者适以自寡耶于是议者遂请定例岁折一百万石而输京通二仓者仅三百万石矣户科给事中栗在庭言岁减一百万石京米翔贵万一事出非常运道梗塞畿民枵腹卫士脱巾胡以待之臣恐法久人玩即三百万石亦不能保其不挂欠不漂流户部请仍复运额报可 
　　右漕粮 

　　○漕仓 

　　仓之为言藏也京仓天子之内仓也通仓天子之外仓也徐淮临德仓置外所以备凶旱防不虞也徐州之仓曰永福广运淮安之仓曰常盈临清之仓曰广积常盈德州之仓曰常盈临清仓自洪武闲建谓夫南北间一部会也永乐初节级寄仓为转搬后因直达京师徐淮临德分贮之其初则建仓廒黄卫之湄受淮仓米转之直沽直沽又海舟所停泊处也其年既即直沽设天津卫置仓三年增置露囤千四百所于是淮仓自卫河太仓自海咸输天津仓而山东输德州仓天津德州二仓所受又总输之通州繇通州输之京此转搬法也五年增设通州左卫置左卫仓八年修北京骁骑等卫仓十三年漕河成益置仓水次受民纳令官军节级支运乃移德之广积仓于临清移原坐太仓海运粮于淮安府淮以北曰徐州仓徐以北曰济宁仓络绎临德以抵通京十六年复益通州卫通济仓岁凡三运其达京仓者二储通仓者一宣德四年益增修京通淮徐等仓益拓临清仓度可容三百万石工役以数岁正统元年定所增通州大运曰中仓曰东仓曰南仓曰西仓时岁运米五百万京什之四通什之六其年复增造三百万石仓于大运西仓之侧是时国家承仁宣之箦重以兑运方盛岁额日益广仓在赢溢主者见为多而不可较或窟宂其中朝廷亦不之问也四年以岁运至京师无可贮之增设府库左右金吾前三卫仓官军人等预支月米空廒以待而仓廒盛矣天顺四年即通州西仓之南草场置大运南仓五年复增通州大运仓百间而南仓设北东二门余仓皆三门门设守卫军一人办事官一人军一人然繇是设总督太监监督内官渐多事矣弘治中言者极言内官剥削之害请量裁罢之上方优容未发也至正德中食支益甚盖弘治之末仓场月支米二十八万至正德初年至三十三万矣是时监督内官强预收放收则贿赂公行放则半入泥沙世宗朝始尽罢革矣隆庆初廵仓御史蒋机言漕储通仓者三百三十余万石而京仓仅二百余万石根本之地出多入少非所以备缓急请无拘三七四六之例凡兑运者悉入京仓改兑者入通仓迢可之久之御史杨家相复言通仓诚多放一月则京仓省一月之给京仓多折银一月则京粮余一月之储非必减通仓而后可实京仓也户部请除改兑尽入通仓以省脚价其兑运入京仓者仍于中拨六十六万二千石足通仓原额诏如议 
　　右漕仓 

　　○漕军 

　　军也者出力以运者也洪正中海运给辽左七十五万石凡役官军八万余人运军悉许附载巳物资私用永乐初三运皆军军无运名惟所命之十二年漕渠绩罢海卫二运运军之精锐者尽集于漕始以运名军起淮历德以达都城一岁凡三至诏书时时休息之北都营建从户部言令运军留役者半如所留数调江南民于淮临诸仓给粮转运其后支运法行自淮之徐之淛直军自除之德以京卫军自德之京通以山东河南军军归有司毋得有所役使修治坏船图后运洪熙元年许附载巳物如洪武初例恤之也宣宗即位营建献陵缮治鲁府皆以运军助工凡役二万余人其时选下西洋征交址又二万余人漕伍废缺乃合江南民粮定拨淮筡者暂假粮户运赴通仓于是漕伍坐不即补民浸淫敝惫多至淹稽四年陈瑄与工部尚书黄福议江南民粮令就近上淮徐仓毋重苦民军缺补之诏从焉于是军士一十二万人复完又无他征发运制定而军人黾勉就运竟岁无休时时有摇摇之思居二年兑运法行军得民加耗之利民挈米授军劳以酒食宴乐即其土之有司亦以客礼礼军军驩而兑集久之老弱疾病力弗胜者时或亡去平江伯瑄请增至十六万人而取征诸卫所少壮不足乃以老弱充之未至而亡者六千人瑄复请精择必得之不得则旁及邻卫成国公朱勇言必大索亡者不然是亡得计也上深然之其时军内怀惠而外朿法视运事口其家而久之民忘畴昔谓军兑固然耳酒食宴劳甚衰简军见民简拣米相难溢量相稽逗遛百出凌民甚矣议者复请委官监临禁私兑自是有司权觭重迟速操柄乃在粮户正统初年颇加意运军其后有闽寇调征淛江江西二万余人土木之变复尽留山东直隶军京营操备江南运仍以属民景泰六年处州平凡刺入贡军运复而天顺初南京水军等卫运军犹然以更番操备为苦往往中道弃船亡初宣德中着令运军有讼事毕而后鞫之有罪者罢其役而运军好亡多□□空讼乃复定运米类遗正米漕抚乃令罚运外仍运正米无力者边戍之着为例然所罚之米又以累船重总漕都御史王竑请令当罚者募船鄂运至成化闲议者曰运军严罚而弓赏是徒督责之也乞自今粮船无损运以时至者三岁之后官擢一级军倍之饷诏从之时又定十二总焉十二总者湖广江西浙江北直隶中都山东各一南京江北直隶各二并遮洋一总为十二总以文正大臣各一人表里督之总有把总官辖诸卫所诸卫所有指挥等官领其军军船十人运正米三十有七石十人内又特选有力者一人为旗甲以统运自永乐至此制乃大定遮洋总者本永乐初所留海舟兑小滩粮繇海给蓟者也天顺初凿河通蓟无所事海云弘治元年左都御史马文升言船料部给所从来也今乃使军人三之夫既人军之矣谁与供料军非人乎哉春往冬旋方为明岁计而又僦募搬剥出息称贷然则正军逋而及余丁复逋非其情然诚苦之也附载土物以易薪水亦所从来也有司又从而征之运官重载自为利军士所附则见渔夺彼何以资生也乞令所司轸恤之毋侵迫上然之其后以轻赍银贮库军人渐瘠民与军兑者复怙有司势报向者相凌甚相戒闭绝令亡所舍一酒一肉弗与市易比军困而求兑则有司又不可得见稽候者数月而无名诸费方多正德中聂钦为湖广漕运把总善朘军媚事权贵人每轻赍银至辄与为赝券夺去漕抚患之令函封以往验算而给而钦复夤缘验封故裁军费厚献羡为功钦罢王佐为验封参将旗甲主之一时军驩然谓便而旗甲因人狡懦高下其手又无名诸费势不可减或作虚数欺因括所费籍之既至仓人按籍征如奉明例责故物而军又困矣肃皇践祚一时更新二三年闲斥贿总严科率私役之禁土宜许量载轻赍银给军羡勿问行粮随正米兑与运军翕然称庆而漕政久弊人难道故方杨宏奏发轻赍科道交驳户部大臣亦指无名诸费为前规淆浊复见京卫暨二仓亡赖虑无不蝇蚋于军身矣三十七年而后轻赍屡议大十三随船者运官司之其贤者名节省然徒为迁转地不贤者以实囊槖其仓费之羡听于漂欠莫之敢必军之负债挂欠乃遂为沈痼之疾无从救药四起而遁运官不能制连坐之议出矣于是并坐原选官重禁雇募终嘉靖之世先是成化中所定十二总嘉靖初用言者还水军左等八卫原以习知海道留者于江南俾与前一总分而为二其存淮扬等五卫益以北直隶全总暨徐州左泗州二卫仍为遮洋总仍十二而三十三年浙又分东西总之凡十三至隆庆初乃以遮洋所属相地之便分隶十二总下军额不亏而官省繁简适均卫总如比邻然无复南北褁粮之苦矣其后运军日以挂欠逃亡于是下州县务取殷实精壮者充运事每五船编甲行互相觉察法礼科给事中雒遵言运军有以粮米漂流报者岂无实侵盗谬沉舟自解顾行粮月粮不以时给轻赍羡余类为虚名迫于贫捆彖而为奸亦其所也宜录其勤劳而厚恤之报可 
　　右漕军 

　　○漕船 

　　漕必以舟矣高帝时河海舟兼造而海运为辽东永乐北部海舟与卫河舟岁造等皆于江浙湖徽近水产木处为团造所宋礼既凿会通河请改千料海船为二百料浅船以旗军万人领浅船五百繇会通河转运而海船稍踈既增造会通河浅船至千料海运罢其海船以运布花于辽及改为遮洋船通蓟永运五年令官军岁以十月息运修船附近地南京都留守司直隶卫所于淮安山东等都司于临清江浙湖广各卫所于原有司所采船料绞内其处正统元年诏设清江提举如卫河造船军士免其城操杂役凡造船之料部给之旧船三新船七景泰天顺间计船万一千七百七十五艘又产木处每隔岁辄令有司自行派造其后止解物料焉又其后料解渐缩而各省所采木在川广者亦以漂泊罕至至者复为监收官留难解户多死于是有解价之议而厂料愈不继船遂以无当成化中令船薄漂流者罪及提举然终不可得坚固其后停止解价取木价于荆杭抽分二厂而已而军士复有私办之额其合领船料工部又不以时给给之止于旧三谓运军操舟见为受成谩不慎护则所谓新七者量足其四以三属之运军以难之向者军士私办遂为公额矣弘治中以军士困参酌而益之以银军皆喜船议为之一振正德而后六七年闲船多料少大约不及期而坏又材木半出贳贷子钱展转相续而下自旗卒运弁以至主造之官无不盘据其中窜端廋迹盖料愈多而船愈无当嘉靖初年罢辽左运布花海船省银六余万更定各总造船处中都江北直隶五总北直隶山东遮洋三总于清江江西湖广二总于各该府浙江一总于杭江西九江等五卫芜湖金真江等六卫于苏船料不足者议抵赎锾抵盐引减折岁运以益之至隆庆未年船漂流益甚科臣往勘还报曰船薄而小并粮太重漕臣过也漕抚王宗沐奏运船市木岁责商人商人岂不利隹木哉一经南都则拔其尤者为黄马船料矣下瓜仪则市其隹者于民闲造作矣至其中空不堪者始萃于清江清江厂所委指挥等官出于营求而又甲乙相承莫可究诘夫以不堪之料付之营求之人而乘以不可究诘之势运船之弊横溃四出不亦宜耶谓自今厂署毋注选听工部择司官练达清谨者任之三年而代指挥等官悉罢委别于淮安卫山阳等县附注经历县丞四员俾专成造亦三年核其功罪而代又请岁解银湖广布政司责成粮储道必市美木木皆亲造拣选庶几乎船胜漕也诏曰可 
　　漕船之外为贡船运三曰马船曰快船曰黄船马船洪武时为备水战也驾以江西湖广二省宁国安庆太平三府水夫船为夫二十有六月廪比诸见军快船为运水军辎重设也驾以军余如马船之数役使则给行粮是二船者皆隶南兵部车驾司三年一更造黄船永乐初以从供鲜品者也驾以京卫军船为军二十行有工食居有月廪隶兵部十年一造五年一修而工部主之凡修船则军卒守之月廪如故宣德以后天下泰宁马快二船既无所用而定都北京荐新上供黄船亦不任载乃令三船并运然船浮于载司运者因以商货实之顾亦有定例往来既久动称上用河道旁午所过州县牵挽之卒以千百附近州县出银济之一岁闲自仪真抵通州费不下数十万里河军民甚困宣宗乃勑都督刘聚总督之运官自取用者有禁弘治末吏部尚书马文升言来京马快船弊害固多进鲜为甚夫敬奉宗庙固难缺礼乃所进鲜物若青梅小竹笋莲藕薹菜宣州梨盖太祖都南时所用今京师果品菜蔬雪梨青杏比南尤隹即稍俭省不累备物又臣任南京兵部时备知内府针工局递年将在京内官内使所用铺陈衣服合用绢布俱于在京该库开出装载马快船往南京织染局染造染毕兵部复拨马快船装运入京南京内官内使者此中做成衣服仍运南京岁以为常何往来至不惮烦若是今扬徐荒旱特甚乞行量为减省而南兵部尚书王轼亦言岁运诸物有在京给料可以自造者如鬻酒铜器膳盒染布绢衣被巾帽以及马槽是也有在京及在所他税可以取足者竹木板枋是也鱼肉果菜诸品有北产优于南者核栗银杏芥薹紫榚蜜煎樱榴柿鳓是也有味非殊异及虽甚上供不必以多为贵者苗姜芋女薾藕荸青杨梅枇杷鲥鱼糟鲜冬笋是也若此者皆可以岁省船且船未必岁修岁坏也量修而已即亦可他役守船卒毋縻月廪许之惟勿省苗姜诸物而巳而马快船自勑刘聚总督后勋戚内臣之家纷纷奏讨长芦等处钦赐盐利船动至数百总督虚设矣正德初兵部严奏讨禁立为限例然其时中官之势大张进贡使虚张船数益迫死小吏捽缚指挥占夫索贿横不可问而守船卒岁故令其量出银佐修艌其后贡使需索无厌水工柁手俱责卒雇募供给船大都以差占繁多三岁而坏坏则仍责守船卒修治不三修不更代言者乃请初造船时官给全价比其修船官二军一肃皇登极图治方锐南兵部尚书乔宇乘而极言领运内臣虚增船数罔利扰民之害请以永乐旧例裁之时所裁省弘治中什之四省正德中什之七上欣然嘉纳诸监局阉人不便也争请如正德中例兵部执奏上许如弘治中例而申严他诸行船禁九年停免荐新五船供应器皿船临时酌减者十五艘巳王廷相为南京兵部尚书复条上并省视弘治中例更减终嘉隆之世 
　　右漕船 

　　漕之兑运也自宣德始也乃立水次焉凡水次江南于淮瓜巳又于九江巳又令淮瓜运军过江就兑湖广于长沙汉口巳又于蕲州汉口城陵矶三处江西于吴城巳又于进贤河南于小滩山东于济宁巳又令河南山东俱于临清巳又令河南仍小滩凡当兑米征收以十月水次交兑以十二月踰十二月终次年正月粮与船至者三之一弗至者府州县正官督粮官领运指挥千百户等官俱听廵按御史逮问夺俸夺级以久近为次巳复申定罚例较前率先一月督粮自粮道而下领运自把总而下后期者无次并罚之凡样米解部山东直隶以三月为期江北直隶凤阳等处以五月为期南京江西等处以六月为期江浙湖广以七月为期违者系其在所廵按究其官吏巳令江北官军兑本府州县粮者过淮以十二月南京江南直隶官军兑应天等府州县粮者过淮以正月准以北山东北直隶二总兑本处粮及遮洋总兑河南山东粮者以正月及三月完报事皆属之攒运凡米至京仓月旦为期五月一日北直隶河南山东卫所至七月一日南直隶凤阳等卫所至八月一日南直隶过江支兑者至九月一日浙江湖广各卫所至后者夺俸先者进秩皆有差巳又令完期各前一月始四月终七月止又令更前一月及六月止凡漂流米二百石以内为小患二百石以外为大患小患报官大患以奏闻漂流损米罚治皆有分数然仍令之领运补完者复之不完者终身及子孙勿得复漂损紏劾及漕运抚总官听上之所处凡军有犯罚运粮赎罪亦皆有差次无力者发戌极远边卫巳复罚罢运第令如数纳米赎凡仓次给医药官若军有故者归其骸存恤之是之谓漕规 
　　郎曰国家漕政易民运为转搬易转搬为直达今而备矣熙宣成弘之闲往来络绎捷于流水何今运者与司运者交病也上德之而使无怨咨上下交清核之而使无混在司运者乎 

　　名山藏卷之五十 

　　●名山藏卷之□□□ 

　　晋江何乔远　譔 

　　钱法记 

　　◆钱法记 

　　高皇帝未即位之前置宝源局铸大中通宝钱与历代钱兼行以四百为一贯四十为一两四文为一钱置官治之即位以后铸洪武通宝钱当十当五当三折二若小钱凡五等富十钱重一两当五重五钱当三折二重如其当之数而小钱重一钱六年禁私铸八年罢宝源局造大明宝钞取桑穰为料制方高一尺阔六寸许以青色为质外为龙文花栏横题其额曰大明通行宝钞天下通行中图钞贯状十串则为一贯其下曰户部奏准印造大明宝钞与铜钱通行使用伪造者斩告捕者赏银二百五十两仍给犯人财产若五百文则尽钞文为五串余如其制而递减之每钞一贯准钱千文银一两其余以是为差曰一贯五百文四百文三百文二百文一百文凡六等每钞四贯易赤金一两禁民间不得以金银物怕交易违者治罪告发者就以其物给赏有以金银易钞者听凡商税课程诸色钱钞兼钱十之三钞十之七百文以下则用钱十年置各布政司宝泉局铸小钱与钞兼行十三年令在外在京各置行用库令民间钞贯伯昏烂者入库易换量收工墨价直二十二年令造小钱一十文至五十文以便民用每生铜一斤铸小钱一百六十折二钱八十当三钱五十四当五钱三十二当十钱一十六二十三年定钱制每小钱一文铜二分其余四等钱依小钱制递增二十四年令诸商税课程但钞贯有字可辩真伪者不问破烂油污水迹纸补即与受二十六年罢各布政司宝泉局其明年禁行钱专用钞永乐元年以钞法不通令民间有用金银交易者以奸恶论有能首捕者以所交易金银充赏五年令各色税程课程俱淮折钞以重钞法七年设宝钞提举司于北京八年铸永乐通宝钱于天下而钱复兼钞矣宣德正统中并重钞法至景泰四年听民闲钱钞相兼行使成化十三年严私铸钱之禁十六年严拣钱之禁但系囫囵钱即便行使勿拘年代远近弘治中民闲往往有盗铸钱者遂有新钱及铅锡薄小低钱倒好皮棍等项名色于是铸弘治通宝钱官吏俸薪并给通宝钱诸税课衙门一半收历代旧钱一半收洪永宣三朝制钱如无三朝制钱者折收旧钱二文以示惩罚正德七年令职官折色俸给十分为率一分折钱九分关银嘉靖三年令民闲用好钱每银一钱七十文低钱每银一钱者倍之四年令收税课每钞一贯折银三厘每钞七文折银一分六年铸嘉靖通宝钱每文重一钱三分与洪武钱相兼行使隆庆元年令民闲货鬻值银一钱以上银钱兼使一钱以下止许用钱国朝制钱凡历代旧钱每八文折银一分不许任意低昂四年铸隆庆通宝钱成命户部量放京官折俸 
　　郎曰余读邓元锡函史曰币有三品物理自然岂智计哉释金钱不用而欲以桑穰工墨之力善昏烂不可复之物为上币以权金钱宜其不行也且钞昏烂即当更造乃设官置局诸工墨费顾巨浩不赀此于利权何当哉此说是也民闲之用当其行时如行水及其壅淤虽日刑一人不能禁也相煽以风相锲以持莫知其然故善用民者顺之而巳予生长民闲幼时见民间杂铜于金错而镕之递有成色今则第用精镠而以物价为差又滇南之民多行海■〈贝巴〉此岂可积贮镕化者从其宜也今海内所在多用宋钱可见宋钱精且多是以能久闽广之间则银从西南夷来彼国山矿充溢地中不如中国开凿之余仅丝缕矣钞也者结绳之意也新国之制也乌能久哉乌能久哉 

　　名山藏卷之五十一 

　　●名山藏卷之□□□ 

　　晋江何乔远　譔 

　　兵制记 

　　◆兵制记 

　　当高皇帝初定天下都于南京豸毚貅百万尽萃京师其时尚有征胡之役命将出师则大将军领之事定之后凯旋献俘朿手还第盖此时天子自为将而大将军若偏裨然巳则训练军士以卫京师置京营隶元帅府巳则改五军营隶都督府五都督握兵籍而不与调发兵部得调发而不治兵防虑庂意至精密矣曰中军曰左掖曰右掖曰左哨曰右哨是为五军成祖迁都北京如南京之鄅则于中都大宁山东河南附近卫所摘发官军轮班上操营提督内臣一人武臣二人掌号头官二人大营坐营官一人把总二人中军坐营官一人马步队把总各一人左右掖左右哨官如之此则高皇帝五军之旧也此外又有千二营掌随驾马队官军是营也把总二人此外又有团子手营掌操练上直刀手及京卫步队官军是营也坐营官一人一司二司三司四司各把总二人上外又有幼官舍人营掌操练京卫幼官及应袭舍人是营也坐营官一人幼官营把总一人舍人营一司二司三司四司各把总一人此外又有殚忠効义营掌操练京卫报效舍人余丁舍人营曰殚忠余丁营曰効义是营也坐营官一人把总各一人此则五军营之支分也巳又得受降虏达子一千常立于龙旗宝纛之下以为三千营营分五司掌执大驾龙旗宝纛男字旗负御宝及兵仗局什物等件上直军为一司掌左右二十队勇字旗大驾旗纛金鼓等件上直军为一司掌传令营令旗令牌御用监盔甲尚冠尚衣尚履什物等件上直军为一司掌执大驾勇字旗五军红盔贴直军上直军为一司掌杀虎手马轿及前哨马营上直明甲军随侍营随侍东宫官舍辽东备御回还军为一司凡五司是营也提督内臣二人武臣一人掌号头官二人坐司官五人见操把总三十四人上直把总十六人明甲把总四人此则三千营之支分也巳征交址得其神机火箭之法立神机营掌操演神铳神炮诸火器亦分为五军中军坐营内臣一人武臣一人其下分为四司各监鎗内臣一人把司官一人把牌官一人左掖军如之右掖军亦如之左哨军亦如之右哨军亦如之巳又得都督谭广马五千匹当时谓之谭家马复置五千下掌操演火器及随驾护卫马队军是营也坐营内臣一人武臣一人其下分为四司各把司官一人此则神机营庂支分也居常则五军肄营阵三千军肄廵哨神机军肄鎗手如大驾亲征则大营居中营外五军分驻步军居内骑军居外骑卒之外为神机神机营之外有长围周邻二十里樵采其中间此三大营之制也当是之时一子以大兵临之其上营无不练之将将无不练之兵又有御前试验按月开报之条以赏罚行其闲所以兵休而不骄兵动而不困洪宣之世海内升平然宣宗犹时时耀兵边塞外士卒之进上步伐犹顜然于心目之闲至于正统恬安有年天子以冲年御宇将偷士窳也先犯边王振犹欲循先朝之旧奉天子亲征大驾一动京营兵不任受甲而车驾陷虏庭矣兵部尚书于谦固守京师深惟强兵之策乃于三大营中挟其骁锐分为十营营各万人队长统五十人队官统百人把总统千人都指挥统五千人训练之方则有八阵八阵分为六十四阵虽师仅十万未能尽复祖宗之故委曲条理有足观者矣天顺初年反景泰之政革罢团营八年而复成化初又复革二年又复复则从兵部尚书马昂议抽选京兵八万外卫八万外卫之兵分为二班班四万为瓜代合京兵为十六万立十二团营操练之曰奋武曰耀武曰练武曰显武曰敢勇曰果勇曰効勇曰鼓勇曰立威曰伸威曰扬威曰振威营各分五军三千神机三营五军营领内外马步官军三千营领内外马队官军神机营领内外步队官军而三大营之数不与焉是十二营军名曰选锋不任选锋者仍归三大营曰老家而团营之法稍变矣迨其久也私门役使之主帅棓克之上下相蒙兵益脆懦选锋之胜亡异老家至于弘治正德以后又有两官厅之制其法就十二团营挑选精锐别立总兵参将统领之此时十一团营可为老家而两官厅可为团营也嘉靖二十九年虏大入京城下上命兵部尚书丁汝夔理兵出战核其人不及五六万驱出城门皆洵涕不敢前 【 国语曰无洵涕注无声涕出曰洵涕】 即诸将领亦勃然色变虏退汝夔伏诛于是大学士严嵩李本请振刷图善后令兵部选武臣以充总督坐营之任吏部选才望大臣专理之令其简练人马上是之下兵部兵部侍郎王邦瑞言国初营兵不减七八十万元戎宿将常不乏人嗣是三大营变而为十二团营又变为两官厅虽浸不加初然原额军尚足三十八万有奇迄今承平既久武备废弛见在据籍仅十四万有奇而在营操练又不过五六万人而巳户部支粮则有兵部调遣则无比者虏入事棘战守俱虚见在军士率老弱疾惫市井游贩之徒衣甲器械临时取给其为耗弊可谓至极臣谓军伍不足其弊不在逃亡而在占役训练不精其弊不在军士而在将领今之提督武臣即十二团营之总帅坐营等官即诸营之主帅而号令把总之类又古之偏裨官其闲多属纨袴平时则占役营军予以空名之饷临操则四集市人呼舞博笑而巳先是尚书王琼毛尚温刘天和皆尝有意整饬将领恶其害巳从中阻挠阴坏正议而军士又骄惰厌律辄亡匿涣散倡为流言清理未半事复中止今皇上亲见其害矣臣愿遣风力科道官议核十二团营人马之数参考户部粮籍汰老弱留精壮逃亡者设法勾补占役者悉征着伍然后人给衣甲器械简谋勇将官加意练习而以科道官监视之上是之乃革去十二营两官厅第用京营把总兵官一员提督三营以复国初之旧时咸宁侯仇鸾方以逐虏幸上即使为之于是兵部会议条为六事其一请革内臣谓自古宦者不得典兵今三大营内有内臣提督监鎗等项不下二三十人既不知兵又专役占所宜裁革其一请处班军谓河南山东大宁中都等处原额班军士六万有奇每年春秋更番上班操备往往为各营借工私占之资自今请令于五月中旬赴京各都司统率入营一体操练至十一月中旬掣回休息不必两班赴官如此则每岁京营秋防之时可得十五六万人比之召募尤为省费上悉从之于是罢团营两官厅以复旧制更三千营曰神枢营其三营司哨掖等名及诸内臣并裁革而统以大将一曰总员督京营戎政厅给印曰戎政之印佐以文臣一员曰恊理京营戎政其下设副参等官二十六员凡团营两官厅之兵悉归五军营而宝纛令旗等项则仍隶神枢营遇用拨取无恒名巳又命募兵畿辅江北等处得四万人分隶神机神枢二营其副将各止设一员而增能战将六员分领操练大将所统三营之兵平日名练勇将用时各定职名五军营大将一人统军一万总主三营六副将十二参将十二游击将军十二佐击将军及坐营等官五军营副将二人各统军七千左右前后参将四人各六千游击将军四人各三千外备兵六万六千六百六十名神枢营副将二人各统军六千佐击将军六人各兵三千外备兵四万人神机营将兵亦如之巳又定三大营将领官军三大营将领副参游佐坐营号头中军千把总等兵共五百八十六员五军营官一百九十六员战兵一营左副将一员战兵二营练勇参将一员车兵三营参将一员车兵四营游击将军一员城守五营佐击将军一员战兵六营右副将一员战兵七营练勇参将一员车兵八营参将一员车兵九营游击将军一员城守十营佐击将军一员备兵坐营官一员掌收补新兵以备十营之缺大号头官一员监鎗号头官一员中军官十一员随征千总官四员随营千总官二十员选锋把总官八员把总一百三十八员山东领班都司二员神枢营官二百八员所掌战兵车兵城守兵及其余官如五军营之制其千总官则二十员选锋把总官则六员把总则一百五十七员河南领班都司则一员神机总官一百八十二员所掌战兵车兵城守兵及其余官如神枢营之制把总则一百二十八员中都领班署副留守则四员在京各卫军又俱分隶于三大营盖分之为三十小营合之为三大营云隆庆□年大学士赵贞吉上言高帝定万世之计令内外卫兵分隶五府其法制甚周谋虑甚深远永乐末年因聚府兵北伐旋师之后结营团操乃以三千神机二营附之因号为三大营其实皆五府兵也夫五府之兵因调发聚五为营既归即当散归各府矣所以久聚团操者以当时常有戒严征伐之事故尔不暇然犹以五军名营实未变五府旧制也沿至正统末年变为十团营矣正德中添置东西官厅矣然旧营之中尚存它家军之籍则五营之号未冺而未府之意犹存也夫我太祖分府以设将则权任不偏得将将之法我成祖分营以统兵则分数易明得将兵之法得将将之法则无前代重臣握强兵之寡得将兵之法则合兵法御众如御寡之方祖制尽善所当世守者也至嘉靖庚戌严嵩欲为贼将仇鸾之地遂请先帝特设戎政厅括内外兵籍铸总督戎政印而授之于五府之外别立一厅则尽变太祖分府之意矣以十万余众统于一人则尽变成祖分营之旧矣时无骨鲠伐奸之臣故鸾得肆觊觎之计使当日迟于伏诛时事未可测也国家与虏为邻往岁虏惊戒严官军俱列营城内怯弱如此盖皆繇轻变祖宗之法臣昼夜虑之窃为寒心私谓分府设将之制未易卒复而分营统兵之法犹可遵行盖将才难得以一人统十万之众非韩白不能以十万掌分委数人称职易耳请将见在官军九万分为左右中前后五营营择一将分统令其教习训练而以文臣廵核之每岁春秋遣官较阅其将之能否士之勇怯技艺之生熟纪律之严纵以奏闻而朝廷赏罚焉收戎政印于内府有事则领敕挂印令将于阃外事毕则缴敕纳印归将于营中将太阿之柄独持辇毂之□常健战守调戍惟所用之书奏上下兵部集议尚书霍冀议上营鄅如旧遣文臣廵覆较阅收戎印则如贞吉言然文正二臣世爵流官互相争长卒不能行也 
　　凡督理戎政等官景泰初以兵部尚书或都御史领之弘治初以都御史提督领敕行事后以兵部尚书兼提督嘉靖六年特设都御史一员专一提督军务领敕行事二十九年以兵部侍郎兼佥都御史赞理京营军务领敕行事又今总督官名总督京营戎政不得名总兵改赞理为恊理戎政 
　　凡操练洪武六年定教练军士律骑卒必善驰射及鎗刀步兵必善弓弩及鎗凡射十二箭内六箭远可到近可中者为试中远可到将士以一百六十步军士以一百二十步近可中以五十步凡射弩每用十二箭内五箭远可到蹶张以八十步划车以六十步凡用鎗以进退习熟为试中成化元年令大营提督官每月二次赴团营会操每年二月十五日上操五月十五日止八月十五日上操十一月十五日止 
　　凡轮操宣德元年调河南山东大宁都司中都留守司直隶淮阳等卫及宣府军士至京操备令每岁轮班往来原额春秋两班官军一十六万员名中都四万一千九百六十员名河南一万四千六百四十九员名大宁七万七百九十员名正统十四年令外卫轮班京操者前班三月还八月到后班八月还次年三月到河南山东北直隶强壮官军皆隶于前班 
　　凡行军号令永乐十二年令凡交锋之际突入贼阵透出其背杀败贼众者敢勇入阵斩将搴旗者本队巳败贼众别队胜负未决而能救援克敌者受命能其事出奇破贼成功者皆名奇功齐力进前首先败贼者前队交锋未决后队向前杀败贼众者皆名硕功行营及下营之时擒获奸细者升赏准头功哨马生擒虏贼一人者赏银三十两斩首一级者二十两凡与贼对阵须齐力杀贼不许聚为一处掣拽空缺如力不能支不能决胜无勇无谋及不尽力杀贼者全伍皆斩凡队伍巳定不许马军入步队步军入马队违者重罪如临阵混战如其本队插入别队者不论凡杀败虏贼须尽力进剿不许抢掠人畜财物凡行营之时遇有鞍马衣服器械不同者衣甲器械相同而喝问荅号不同者便即禽之凡夜行相遇即喝问有荅号不得者擒送辩验果是奸细照例升赏故不荅号及见而不擒者事觉俱治以重罪凡军中遇夜以各样大小铜角笛声为号不许声音相同各听号声识认队伍不许呌营违者论罪但夜间有諠哗者即问所起处及左右应声之人与该管头目皆以里罪治 
　　郎曰天生五材谁能去兵用之有巧拙行之有顺逆而巳故兵也者不得偃之具也四方有败必先知之征诛不可偃于天下于是则兵常强兵之持兵也如士人之操笔也士人一日不操笔则文战不习矣兵一日不操兵则武战不习矣此夫四方有败先知行征伐毋待其来而御之固国之本强兵之道也承平日久士大夫谈兵事所以弱皆曰将非人也士弗厉也器弗精也不但私门役使之而朝廷之上且以供土木之役畚锸之事也皆未曙其本始岳飞曰文臣不爱财武臣不惜死天下无事矣夫今日之武将非请赂不得非贿中官权门不得也文臣与之处非厚赠遗不得也非厚酬谢不得也彼以为巳氏也以列于士大夫缙绅之林固然也抑而不敢声若无口者也甲冑弱于缕绣靺鞈□于屦絇而将气巳丧也夫巳氏也以是得居其官也而又欲肥其家也舍士卒之外何人可朘削士寒饥也老弱也而后法不行矣法不行则技不精勇伍不充实武吏不得而振之文吏弓安得而问之也予平居闻督抚所以吮噆武将者十六七犹可云时平自怠弃至于国家有事犹然军事之成败疆土之存亡不寘念也呜呼士大夫如此其负国也如此其忍也繇不学也不学则不知道不知道而国事之坏随之矣旨哉岳飞之言也其论正臣也而文臣先之也 

　　名山藏卷之五十二




　　●名山藏卷之□□□ 

　　晋江何乔远　譔 

　　马政记 

　　◆马政记 

　　马也者所以给军士备边圉也太祖定鼎金陵以郊圻之内不可缺马而大江之南不便养马洪武六年设太仆寺于滁阳掌马之政令而统于兵部七年命刑部尚书刘惟谦明马政严督有司尽心刍牧不如令者罪是年设羣牧监十三年增滁阳五牧监二十三年定为十四牧监置草场于江北汤泉滁州等处复令飞熊等卫军五军养一马其明年罢民闲岁纳马草二十六年定骒马岁生驹一匹马生一岁解京印烙调拨二十八年废羣牧监令孳牧于民闲专官掌之不得他摄署岁籍驹而记之正月至六月报定驹七月至十月报显驹十一月至十二月报重驹亏欠倒死者人户责赔偿或一县或三五羣长辏价买补者听岁终考马政政不举者府营县正佐首领官吏决杖二十管马官吏加等痛治二十八年令江南十一户养马一江北五户养马一免其身役丁多之家充马头专一养马余令津贴钱钞以备倒失买补之用凡儿马一匹取骒马四匹为一羣立羣头一人五羣立羣长一人每羣长中选子弟聪明者二三人习兽医以治马三十年设北平及辽东山西陕西甘肃行太仆寺定牧马草场自东胜以西至宁夏河西察罕肥儿东胜以东至大同宣府开平又东南至大宁又东至辽东又东至鸭绿江又北去不知几千里而南至各卫分守地又自鴈门关外西抵黄河渡河至察罕肥儿又东至紫荆关又东至居庸关及古北口又东至山海卫成祖即位改北平行太仆寺为北京行太仆寺永乐四年设苑马寺于陕西甘肃辽东苑立圉长一圉长率五十七人人牧马十四上苑牧马万匹中苑七千匹下苑四千匹以地广狭为差十年改北京行太仆为太仆寺令北直隶领养十一年令御史同锦衣卫官廵视置草场于顺天等府以春末夏初下场牧放九月回营十三年定十五丁以下养马一匹十六丁以上养马二匹为事编发七户养一匹除罪为良民十四年令北方人户五丁养一马每马十立羣头一人五十立羣长一人十五年定江北每五丁养马一江南十丁养马一宣德三年令北直隶每三丁养骒马一二丁养儿马一免粮草之半自是马日蕃则散于山东之兖营济南东昌故山东之养马也自宣德四年始也自是马日蕃则散□河南之彰德卫辉开封故河南之有养马也自正统十一年始也十四年虏也先入寇言者以马在民闲远或七百里猝不及调发遂命所在岁取备用马二万解京师及近京州县养之名寄养骑操马其后虏退不罢为故事景泰三年令儿马十八岁以上骒马二十岁以上免算驹成化元年令买补孳生马驹有司四匹军卫五匹折买骟马一匹以充备用其后以为例谓之四户马二年以南方地不产马收折色六年廵视真定等处吏部右侍郎叶盛奏今日民闲最若养马旧例牝马一匹岁课一驹当时马足而民不扰者以刍牧地广民得为生马得自便故也后豪右庄田渐多养马渐不足洪熙元年改两年一驹成化元年又改三年一驹马愈削民愈贫然马卒不可少于是又复两年一驹之例夫纳马有数用马不赀虽有智者无善处之术方今京营各边缺马取给民间孳牧所缺之马虽亦责赔于军而军多艰苦又不能偿仍复给之于是马愈不足民愈不堪为今之计欲宽民闲之马必有以处军中之马然后其弊可除也请以宣府一处言之往年以马死未赔将步队军之孱弱空闲者领种官田用其余粮易银山西买马一年得马一千九百余匹马皆精壮军免追赔而民闲亦得以宽舒此巳行之成效也诸边风土虽各有所宜然随处尽心自有良法请敕各边会议随其土谷所宜凡可以买马足边免追赔于军关领于民者听其便宜处置果有成效具实奏闻仍敕廷臣会议通核远年近日各项庄田权其轻重量与处分还民复业及令各营总兵等官一体会议处置裨益马政稍纾民力七年廵抚夹西都御史马文升因言今日边军之苦莫甚赔补是以马不及偿人巳逃伍虽尝给钱贴助惠不能周惟屯田军士有田多丁少而不领马者有田少丁多而领马者槩均其田事体未易但每人见田百畆约获五十余石以六石输官之外所存尚多令岁纳钱一钱一卫计田三千五百顷可得银三百五十两足以贴助买补欠马军士虽有消长屯田则无增减事可常行若屯军积银既足又可分诸边城贴买如例然复恐专特买补不复加意饲养亏损反多宜按领马军丁名册豫为审勘分上中下三等凡买马一匹上等出银三两中等二两下等一两余价不足乃以田银给之是亦古者以田赋马之意也下兵部从其议二十三年镇江知府熊佑以南方生驹矮小奏请尽卖种马岁银三千两以抵马价兵部尚书余子俊议养马科驹祖宗百年之法解征价银官府一时之权必欲科驹须养种马卖种马而征马价是犹无田而征租此策一行上有无艺之征下出无名之赋马政益废民情不堪若使府县提调管马官严加提督用心孳牧则每岁千百匹中岂无番息纵使南方生驹矮小照依见行事例印马之时除骒驹印记作种儿驹拣选堪中者印记听起解并搭配骒马羣盖孳生外其矮小不堪起解者不必印记就令养户领回变卖辏备价银如此则虽有赔补亦不曾多比之尽卖种马令民无故出钱其害非小自永乐迁都以来马至数十万孳生日增往往辄俵于民民年十五者皆养马弘治二年太仆寺少卿彭礼以国家田税皆有定额而马无定额岁岁有加因言自古收马多在监苑未闻寄养于民闲今寄养马驹岁课无穷而民闲户丁生长有限以有限之丁责无穷之驹民困无繇而苏请今定种马额止十万匹岁取驹二万五千匹永不增添驹存其高壮者以备岁用其不堪者变卖价银贮之太仆寺以候他用如有倒失即今补足遇赦不免可为久远之计兵部尚书马文升覆奏行之于是种马始有定额犬是为弘治六年正德二年御史王济言今赋重差烦财穷力竭且如养种骒马一匹孳生一驹是为二匹两年印记兑种补种搭配起俵不出养在名下四年二驹是为三匹甚至积有四匹五匹费用草料虽有养马地所得几何加以官府点视刑责科罚所以百姓惟恐有一孳生害马而死之闲有定驹贿诸族医而讳之有显驹则饮以凉水酸泔坠落之马之亏欠不过如例纳银二两而巳亏欠不得马则孳生又害孳生而死之孳生既出虽报在官饥饿作践求为倒死不过如例纳银二两而巳死孳生不得又饥饿马马则瘦削虽有孳生终皆矮小又有管马官虑分数不及逼之倍买送官搪塞名曰挠头驹求为变卖照例不过纳银二两三两闲有印记或堪补种亦难起俵太仆寺岁取备用大马未免科民重买百姓甘心受累因亏欠倒失变卖之例行故将种马作废若不早为从长区处徒费喂养终无实用今种马地畆人丁岁耴巳有定额请但以种马额数令民买备用马解俵而种马孳生县官毋与官部是其语自后每有奏报辄引济言县官无与种马事但责驹于民遗母求子矣太仆寺卿储巏论太仆寺岁收马价自成化二年始也亦行之南方而巳自后有比例加增者当时各边未尝奏讨闲有奏讨亦不尽从缘各边自有买马之需也今自诸边奏讨端开遂不可止其数占蓰于前矣寄养马于近圻自正统十四年始也然本意备京营之用不专为各边之资缘各边各自有太仆寺苑马寺马足备征调故也其后苑政废弛一遇边警奏请纷然其在今日亦倍蓰于前矣边方见京师银马易以邀求骑操马匹不甚爱惜马至倒死又不行赔偿镇廵大臣阔略文法把总等官干没货利国家财物有限边方请求无厌岁复一岁何以支持又昔时边方讨马兵部奏勘缺少方行量给其后不料边情之急缓不计内马之盈虚随数辄与不复稽考任其耗费请自今严核量给庶彼知得马之不易亦肻加意调养又本寺未收折色以前止给见马今给价十万作马万匹价少马多似利于官殊不知马价银不入军中就为有司干没及至买马价既不多安得善马买寻死死寻请原其奏请非为马矣今后边方有□请仍给马又各边余粮屯田草场桩头银本备买马旧不给银边无不足今给益多边马益乏其故何与请下兵部遣官按视豫知盈亏多寡之数临期易以酌量若一时动众兴兵方许暂增银马又各边称马死或生灾病或因驰逐厘或有之然非瘦损作践盗卖私借不应如是之多况生病亦繇水草之不时驰死亦繇作止之无节所宜选委管马官督责饲养及少卿每岁廵点二次马有瘦损倒失百户指挥等官或按月住俸或奏闻区处一如则例奉行庶边方将士悚然知朝廷法令严明共图实事终嘉靖之世先后论马政者则有都御史王廷相御史聂豹廷相之论曰臣谨按马政之坏其故有三草料不足也给领失宜也喂养无法也臣按团营马有曰存操者有白下场者存操马起四月尽九月有料无草下场马起四月尽九月无料无草惟十月入操后至三月尽二项马俱有料而给草止三个月以一岁计之存操马有料无草者九个月料足而草不足下场马仅得料草半年而无草亦九个月草料皆不足夫马给于官非自巳之物草料自备及累家之苦赔钱养马虽聊生军士犹或难之况实贫军何怪乎马日以毙也祖宗以来诸司事例随时而变亦云多矣即如下场马弘治以前尚随场牧放今草场半为田畆而民间纳租银矣营马随便牧放而军士不出京城矣养马之例既变而责养马者犹执下场采青之例官以非事例而不通变于军军以非着巳而不赔钱于马马之为病岂不冤哉且羣马到京一马之价毋虑费三四十金而乃吝此数月草料以致瘦死所惜者一倍之利所失者数十倍之多其故何也掌马者权不及财掌财者虑不及马也诚不竞分职通作一家则草料马匹皆紧切之用必酌轻重别利害不至惜数月之费致伤数十金之马矣臣故曰草料不足也臣谨按团营草场本为牧马而设所收租银以之养马其固然也今乃以收贮太仆寺为买马之用蓟霸二州牧马未开地土尚有六千九百余顷若再行召民佃约可得租银二万六千余金而乃置之不问夫此皆可佐户部之资而广数月之急者也臣按莨马军士家稍饶给则衣食有积储居止有房舍付之养马则草料必不短少顿置必不暴露今饶给之军虑马为累贿赂人情百方买脱而领马者尽分军耳夫军而贫也僦房以居需粮而食僦居则马必露地而雨雪及之矣需粮则旦夕不赡而草料之费入其口中矣臣故曰给领失宜也臣欲将三大营并团营军审察其有力者责以领养无役贫军臣按军士关出草料从其自养养与不养莫从稽也爱惜马匹喂以实草实料者固有其人多有奸徒贫户未关本色巳卖堸之他关到折色复为自食之具夫喂马者贱买酒糟而巳料草于何有夫酒糟性热味酸恶热郥马易生疮恶以酸则不作臕而损力虽毛蹄强壮不数月成羸马矣臣故曰喂养无法也臣谨按在营每把总官管下所属之马有百匹者有七八十匹者其中有上臕有中臕有无臕上臕中臕可不问也臣欲锵无臕之马管下把总官各会集一处或街巷空地每日酉时亲至验视令出熟草细料面喂方散夜乃听其自养臣等亦不时遣人验视既臕之后免其会喂有仍喂酒糟者发露之日送法司问理聂豹疏曰臣奉命督理南畿马政民以马赴诉者如蹈汤火固甚骇之点烙之后因得备悉始末察其幽隐而知其情臣仰稽祖宗立法之初非厉民养马也民为公家养一马以田科者则有免征之田田以畆计者三百以丁科者则有不役之丁丁以数计者十五有草场以为刍牧之资有生驹以充解俵之马以故百年上下民差称便今也水旱频仍疫疠交作沿革因时寝乖初意问免征之田则曰非不三百也抛荒过半矣问不役之丁则曰丁非不十五也逃亡不一矣草场在也而有租银之征孳生有驹也而不中解俵之用利害悬矣而犹未也额养种马与备用马价朝廷有定数有司不得加损也抛荒逃亡有司末如之可矣则责令见在丁田之家包赔取盈岂惟徒失养马之利而害尤甚焉令见在之田果皆膏腴见在之丁果皆富庶责令包赔犹云无害乃田之见在不过有主知管耳岁之不易犹抛荒也丁之见在不过尚有父母妻子之联属不忍即离散耳至如悬磬犹迯亡也至于租银之征本为草场散布非止一处养马之中相去窵远牧放不便以至荒弃故欲召人佃种租入官听候给民幇买备用马匹也正德年闲乃立限解部以备京边买马之用夫草场本为刍牧而设今乃无故而征租马料原自草场而出今乃反之而敛民马户于有之利夺之使无养马本无之害加之使有也谁生厉阶至今为梗民间痛苦宜其有汤火之赴诉矣臣总挈江南北征租之银岁输不过五十余两朝廷视之几何而穷极之民倚以为命何可不轸念也伏望敕下所部行江南北抚按衙门择委廉能官员勘核各府州县养马人户实在丁田若干计畆计丁当养马若干如旧领养其余抛荒逃亡若干旧当领养若干暂为开除当年额解备用马价仍令实在人户包赔则虽有草料之费买补之难包赔之苦将见在人众力齐养马之家丁田既足其实在之数而于军国之需庶亦不失至于租银之征亦令委官踏勘诸处额有草场若干分别荒熟肥瘠等第量为起科无分养马与否计均纳如旧收贮所在州县准该年折色至有不足然后照马科补庶乎利归养马之家惠无不沾之人此二臣之言可以知马政也隆庆元年太仆寺少卿武金言本朝马政近边有官牧之制腹里有民牧之制官牧之制无容言矣民牧之制计丁养马岁以孳驹解京备用法非不善但孳驹类多弱下解俵不堪逋欠日积马方逃窜而其法难行正德二年御史王济奏令马户别买解用夫种马之设专为孳备用马也今备用马既别买矣自今如备用巳足二万之数宜令每马折价银三十两类解太仆寺发各边依时估买马则一马折十两数可买战马二匹不必加银而马数自倍于凡所养无用之种马宜尽行变价以备练兵之用如一马定价银十两则北直隶六府河南西府山东三府约有种马一十一万匹可得艮一百二十万两矣种马既去则养马草料当收仍每马一匹折草料银二两钊每年又得银二十四万两矣御史谢廷杰奏武金欲去种马种马木以孳生备用既而征银买俵则种马似为赘物而倒失赔偿于民稍苦故议者往往欲行奏革但议者奏革故非一人而兵部执行又非一次良以祖制所定军机所系不可轻也祖宗法久弊生但当清法以除弊不当因弊而废法傥因法弛无效欲并种马尽废万一有警骤行调发何所措置昔人谓戎者国之急务使马为不急则兵亦遣而还农乎伏乞敕下兵部确伸前禁如谓果无实用姑为目前恤民之计则亦惟深思详定非愚臣所敢预也下兵部兵部覆廷杰言是而是时内帑缺乏方遣使分道搜括天下逋负因武金有买种马可得百二十万之言当事者遽请旨下武金原奏议之于是兵部复奏种马军国重务轻难尽革请变卖一半而养其半存者尚资民牧养马费多折征费省未免不均每马每年折征草料银二两其存留之马户为正头变卖之马户为帮头养马则通融轮流折征则通融摊派遂行之三年御史谢庭杰又言顷者变卖之马岁宜征草料银夫使种马尽卖民得尽免劳费其征草料所甘心也既存留一半则变卖者仍为之帮贴力若稍宽劳费尚同况民间养马任其水草之自适民闲贴养随其资物之自有未必实费银钱今官征而实入之则比追之烦措置之艰起解之累别增一样科派别增一番剥削养马之责未尽委而草料之纳反加多是所省不偿所出也且变卖种马价不过五六两曩皆征以十两赔充亦甚苦矣而复益以草料又将何所措乎朝廷富有岂计锱铢于养马之余民役困繁乃加毫末于额数之外乞将加征草料银乘今未派悉与蠲除兵部议若尽蠲草料将来种马之生意既绝马价之积贮日虚傥有他虞何以措手但以岁收未丰如廷杰言量征草料银一两至隆庆六年仍征二两待年丰之日仍买种马给民孳养额数足日草料即与停征其明年吏科给弗中光懋亦以为言部议如旧盖自买种马之后论者始以王济不问孳生为谬论部议终以变卖种马为未安矣其时右都御史曹邦辅言南北直隶山东河南原额种儿骒马十二万□千不为不多矣而解俵于太仆岁二万若以十二万余减半课驹亦当有六万六万之中又不能选十二万解俵不知所孳养马驹归于何处消耗如此臣旧知元城县每见管马官一次点马不过千匹而常点数日不了问之则曰某马瘦某马小某马毛病不堪更不问驹有无于国初种马课驹解俵之意茫然不顾徒常常点视滋渔猎之计而巳其时臣往点视殊不令打量丈尺长短大小喝报肥瘠毛病但按册呼名问驹有无记籍之有驹者令归业不复至县中无驹者数下令期督之更不扰有驹者人乐其便从此不一年而十巳七八有驹矣若漂沙及病马不孳息者稍易一二则皆可生驹之马殊无不生之驹臣常恨管马官不尽职若执专一课驹简易之法课驹之外一不扰害又通计人户量贴草料则大小马可以兼养孳驹之家可以独养矣盖起俵马须三岁以上八岁以下而孳驹之家可餧驹三四年而独自费乎此在人情有不堪而马驹因无成材中俵者繇此也若可中俵亦省众攒银买俵此无驹可俵而买俵者自减若不可俵变卖亦了众无亏欠马驹之罚若连年二驹定与马户一驹则当与众共分若众不愿帮养马亦不分驹专归养马之主则不偏独累养驹而孳驹之心自急或二年有两驹者矣若二年无一驹亏欠倒失有罚赏罚明而马不蕃息无是理也不然有罚而无赏此自来欲其马之莠生而竟不能者若有赏有罚而更行臣前至简至易之法除课驹外累月成年再不点扰即一人管几千万马亦可一律齐矣而况羣长羣硕马户之多督马提调之官而何马政不兴哉而论者亦未必能行也至万历九年而尽卖种马纳价太仆矣太仆出价买骟马每马三十金州县辄以下驷进直数金而巳而寄养于马户比时张居正为相太仆马价充牣世言居正能富国而不知祖宗之制至是荡然矣大要太仆之政所不能复前朝之旧者盖始于国初法严令行其后严之不可以为常一溃防而弗能止也凡马有蛮夷之贡马有互市马有茶马盐马兵兴调不足或至借王府民间马或市马市马之多正德闲至数万匹又有卖爵赎罪庂马宣德天厩之马以色别而名之其种三百六十今吏牍所载马曰银騔青沙红沙栗色糖银騔海骝枣骝玉顶鼻尖五明豹肚四明玉脸鼻白沙桃沙虎喇上黄筸草黄雪架葡萄艾叶青兔騔麝香青烂毛青赤兔臙脂马的卢马其毛色二十有五种 
　　洪武闲马政榜文　凡餧马料豆必熟而凉之拌匀以料水草餧后饮之水缓牵而行之数里而息之卧之沙土地毋系之于马槽毋与牛同系同餧草生之月领马逐水草昼夜放牧遇炎暑收养之高阜毋使蛟虫侵之雨水濡渍之每日午荫之于樾下无樾下之荫棚凉之凡夏月一日而三饮马水春秋冬两饮之月二十日或十五日啖马以盐水如是马头之家生畜不旺马户和议散养之旺家马房马槽毋砖石砌之扫除洁蠲马槽□草毋纵放鸡鹅等畜践踏梳昆头发远之毋使马悞食是皆能病马凡儿马搭配之骡马春月臕壮使之羣盖定驹所配儿马弱不堪别求好壮儿马羣盖之儿马巳盖过未定驹再盖之毋混杂花他儿马不便于定驹凡府州县立符籍以付马官吏书定驹之期日与夫羣盖之数羣长立籍亦如之买补日期亦附籍使后有按验凡羣盖以春月若夏月须候晴旭好晨晚巳盖三五次三五日而休之而后再羣盖骒马打踢不受盖定驹矣仍用儿马再盖之果不受盖定驹审矣凡养定驹之骒马吃早先之饮水后之簥□楷黍穰杂粮淗米泔并诸污水皆不可喂定驹马虑其落驹也凡补领或孳生三岁骒驹如例每二年纳一驹若亏驹务买补还官长大之可以盖凡定驹若干显驹若干重驹若干管马官吏时下乡督视详籍记正月至六月报定驹七月至十月报显驹十一月至十二月终报重驹始羣盖者第籍记曰定驹凡马初生无毛七日方起古书所谓龙驹也或生此驹明告于官吏 
　　永乐中定苑为上中下上苑牧马万匹中苑七千匹下苑四千匹苑有圉长一圉长率五十夫每夫牧马十 
　　钦定马齿岁七岁以下三岁以上尺数四尺为上等三尺九寸为中等三尺八寸为下等三尺七寸者如果臕壮无鞍疮瘸病者聊许验收七寸以下者不□ 
　　钦定兑马式臕息二分者作堪兑一分半者作备兑一分者作不堪或花色或鞍右或瘸病或作践瘦损有鞍疮者皆不用 
　　春花红马淫通秋草青马驾旌言春和马孳秋劲马驰也国制俵种马寄养民闲谓之俵寄调取寄养马兑给京军谓之调兑俵寄分春秋两运调兑则定不秋闲此王取对时取用之制也 
　　郎曰余闻胡人之养马也当其为驹时一驱之登山而遂至其巅者良马也不则杀食之矣胡人骑马至吾墩台下蹄逄逄震地脉台上土风女风文下也其入寇皆三四而成牵其锋气不锐则易而骑所以开创之君莫不贵马也马之始有政也其如夏人之助乎为我养马驹我余驹畀马户所谓出其力以助耕公田所以宣德正统之闲马养而至于山东马养而至于河南皆吾驹也马而不能孳生孳生而不能驹驹而不能成马是害马而巳矣害马者不乐养马者也间谓其人为我养马者也而朘削之绳朿之不马矣谓其所受地广也而割其余以赋他民其牧养之地不广阔不马矣死而责之偿偿而直过当不马矣皇亲貂铛之家请牧地则与之不马矣故曰害马者不乐养马者也王济武金之卖种马也犹乎叶淇之卖盐也不曙其大而徒以多金为功夫国初之有马也不金而多驹也今也以马价之金还出之畿内之州县鬻马以备边价须三十金所鬻之马不直数金也此何取卖种马而多金者也夫金也者人之情也一见而侵渔生焉见驹而不见金其既也驹多而金多惜乎如菓实之不待其熟也鱼之不待其尺也鬻种马之谓也善乎曹邦辅之论也无邦辅之论不惟夫人不知马之所以为政也虽任马官者亦莫之知也 

　　名山藏卷之五十三 

　　●名山藏卷之□□□ 

　　晋江何乔远　譔 

　　茶马记 

　　◆茶马记 

　　西番中国藩篱也秦蜀产茶茶性通利疏胸膈底滞之气西禾囚嗜奶酪不得茶则困以病彼以我茶生我以彼马用唐宋以来皆行之亦所以制西番而控北虏之一策也国初散处降夷分其部落随地安置而授之长彼贡马而我荅之茶名为差发如田有赋如身有佣我体既尊彼欲亦遂其视前代交易互市不侔矣其通道有二一出陕西河州一出四川碉门黎雅等处洪武七年置河州茶马司岁纳马七千四百五匹十一年置西宁茶马司岁纳马三千五百匹又念边吏纵放私茶以致茶贱马贵又或有假朝旨横索蕃马致蕃夷侮慢朝廷者乃制金牌信符命曹国公李景隆持入蕃与为要约下号降诸蕃上号藏内府以为契三岁一遣官合符交易 【 金牌凡四十余面河州必里卫二州七站西番二十九族牌二十一面纳缶千七百五十匹卫曲先阿端罕东安定四卫巳哇冲藏等族牌一十六面纳马三千二百九十六匹洮州卫火把藏思囊日等族牌四面纳马三千五十匹其文曰皇帝圣旨合当差发不信者斩】 凡犯私茶者与私盐同罪有以出境者与关隘不讥者并论死邢民家畜茶毋得过一月之用茶户私鬻者籍其园园茶十株官耴一焉民闲所收茶官为买之无主者令军士耨培官耴其入五十斤为一包二包为一引有司者贮之碉门永宁筠连诸处播州之属也其茶皆高树大叶名剪刀叶令立局征税易换红缨毡衫米布椒蜡以备官用其民所收茶于所在官司验引贩卖如江南法二十一年令闸办天全六番招讨司茶课二十二年定卜马一匹给茶一百二十斤中马七十斤驹马五十斤下马二十五斤二十五年尚膳监太监而聂敕谕必里诸番于河州得马万三百四十余匹给茶三十余万斤三十年自嘉州改建西宁茶马司又令每岁三月至九月差行人一员入陕西四川省谕禁约又令四川成都重庆保宁三府及桂州宣慰置茶仓是年驸马都尉欧阳伦以贩私茶论死 【 欧阳伦遣家人往来陕西贩茶出番皆倚势放横伦家人保尤纵暴至兰县河桥捶廵简司吏吏不能堪以闻太祖赐伦死以布政官不言并保等俱坐诛遣使赍玺书劳告者】 三十一年曹国公自西番还用茶五十余万斤得马一万三千五百一十八匹永乐六年建批验茶引所九年建洮州茶马司十三年遣御史三员于陕西廵督增给茶数视国初禁稍弛洪熙元年免民茶以官仓所积芽茶准官吏俸钞不堪者奏验烧毁之宣德四年免茶户徭役十年令客商中盐者运茶以边给以淮浙盐引而久之盐商恃有文凭贩私茶易番马官课久滞官茶坐贱正统元年禁罢之十四年以番人被北虏侵掠迁徙内地金牌散失诏止金牌不给听番族以马贡复岁遣行人四员省谕廵察成化三年陕西廵抚都御史项忠以行人省谕廵察徒属虚文乞遣风力御史一员周年更替许就附近城垣与番人互市茶久不堪者量增马匹而番人不乐御史收马于是仍遣行人兼令按察司官廵禁十四年兵部言按察司官廵禁不专军民得私兴贩马茶之利尽归迤西守备等官乞遣御史如故番人中马听其自来无所招留不以马匹数少为怠事惟以廵获私茶为称职将番人争趋马易无所待招户部覆奏从之弘治六年陕西廵抚萧祯以临巩平凉三府岁饥请开中茶一百万斤招商于三府官仓纳粮备赈然小人乘之射利夹带兴贩而官势之家阴结近番私相交易其法不久皆罢十六年罢廵茶御史使督理马政都御史兼之是时为都御史者杨一清言臣受命督理茶马亲诣西宁洮州等卫地方抚调各族番夷中纳茶马各族番官指挥千百户镇抚驿丞偕其国师禅师各赍捧原降金牌信符而至臣抚而谕之责其比岁不输纳茶马之罪皆北向稽首言我等久遵成礿顾近年并无金牌来调第令岁一将马换茶而巳若来调我诸番敢违臣于是知我祖宗谋略度越前代而朝家之威伸于诸夷矣臣念自金牌制废私贩盛行国家坐失茶马之利垂六十年岂徒边方缺马骑征将来远夷既不仰给我茶敢谓不涉中国意外之忧或生藩篱之固何托臣始至陕西审河州卫每年招番易马止临近川卜陆族乞台撒刺并归德中左所西番达子二十七姑及腹衷老鸦癿藏等族熟番调来中马给茶其黑草咂上下哈加阿札尔朵工远竹等族递年累抚并不应命又紏引番贼伏路抢杀过住官军因循巳久有言于臣诸番轻蔑国法莫若请调军马抵其巢穴量剿一二使之知畏臣念兴师动众固未易言御戎上策莫如自治诸番虽不来中马而彼中未尝一日无茶既坐得茶何求于我且中国之人明知禁例私贩肆行于番夷乎何诛臣乃禁令严缉甫根究株引不少假借茶徒稍稍敛迹茶价顿增巳而召调番人远近毕集黑章咂朵工等族亦皆如期而至乃知中国之茶真足以系番人之心而鄅其命诚使私茶商贩一切禁绝不一二年番族无茶不抚亦将自来调之宁敢不至因条陈五事其一请复金牌之制厚给而赏劳之其一请颛廵禁之官廵抚都御史得自择按察司官员往来廵视其一请严私贩之禁言私茶律同私盐必五百斤方论罪而犯者朋比出境分而轻之斤不足五百即捉获无罪可论请但出百斤以上即论如律其一请处茶园之禁以为国初民户稀阔茶园不多是以额课亦少今开垦日繁栽种日盛而茶课仍旧一无所增即汉中府五州金乡石泉汉阴三县茶不待种随田而出荒山茂林耕治燔灼之余莫不萌蘖一家茶园有历三五日程不遍者有百余户佃种不周者而数千户百余户止赋一户之课而已其与农夫终岁勤动尚恐不赡又称贷输官者难易不同故汉中一府岁课不及三万而商贩私鬻至百余万坐令奸顽官舍军民收买通番番人坐令不乐与官为市沮坏马政职此之繇夫薄赋裕民美事也加赋足用败政也然先王待农惟恐不厚于商则征今以天地自然之利民得之易官耴之轻徒为犯法者地岂可无法以处耶又先年茶园亦有消乏未家除豁新开茶园日新月盛漫无考稽致使一园一畦者课多连山接陇者顾少奸民既遂玩法之私细民复有不均之叹请行委陕西布按二司官履园而籍之当除者除当增者增其一请广价茶之积番人每三岁一次纳马先期于四川保宁等府遣军夫约运价茶三百万斤赴陕西界交与陕西军夫转运各茶马司交收户部请旨于在京堂上官内点差二员赍敕前往会同陕西守镇官员整理此国初旧例也后以边方有事供亿浩繁遂见停止近年廵茶御史招番易马止凭汉中府岁办课茶二万六千二百余斤兼以廵获私茶数亦不多每年约用不过茶四五万斤以此易马多不过数百匹又多不过千匹补凑抑勒往往良驽相参招易未久倒伤相继番人既病于价亏军士复不得实用今边方在在缺马骑征官帑有限收买不敷月追岁并士卒告困近虽修举监苑马政然方收买种马孳牧求用于数年之后欲济目前当先茶马茶司无数万之储纵然招致番马何所耴给欲如旧例征运四川课茶川陕军民兵荒创残边储飞挽犹自不堪宁复能增此役臣按洪武初禁茶园人家除约量本家岁用外余者尽数官为收买今汉中府产茶州县递年所出茶斤百数十万官课岁用不过十之一二其余俱为商贩私鬻之资商贩停革私茶严禁则在山茶斤无从售卖又恐茶园人户仰事俯育无所资藉将不复葺理茶园将来茶课亦亏夫在茶司则病于不足既无以副番人之望在茶园则积于无用又恐终失小民之业臣今从宜量发官银千五百七十余两收买茶七万八千八百二十斤计易过儿扇骒马九百余匹其利多于往时但犹未免用官夫运送若必广为收易汉中巩昌河西一带人民不胜劳扰又恐行之既久官司处置乖方亏价损民念欲官民两便必须招商买运给价相应臣又招谕陕西等处商人买官茶五十万斤以备明年招番之用每茶一千斤用价银二十五两连蒸晒装篦雇脚等项从宽共计价银五十两令其自出贫本前去收买自行运送各茶司交收听给价银夫官银万两买战马不过千匹如前所拟买茶二十万斤分别三等马匹斟酌收买可得马几三千匹买一马者将买三马给一军者可给三军但所给茶价出自公家岁岁支给亦非可继之道若运到官茶量将三分之一官为发卖以偿商价尤为便益合无听臣督同布按二司官出榜招谕通行山陕等处数年之后官茶亦可不卖不伤府库之财不失商民之业而坐收茶马之利长久利便宜无出此户兵二部覆奏金牌即未遽复其它率从所请一清复言私茶之禁密于陕西疏于四州陕西茶法常越境贩卖洮州卫所属思曩日等族与四川松藩军民贩茶深入各族易换马牛以此洮州禾番夷茶节年易马俱各生拗不听抚调洮州私茶既多则河州西宁远近生熟番夷相传贩卖俱从外境相通难以禁绝又四川沿边一带俱与番境相邻私茶通行一年不知若于万徒为茶马之累其亏中国之体纳外夷之侮莫甚于此乃知川陕皆当禁茶祖宗成法诚不可易户兵二部覆奏从之一清兼领茶马二年所得马万九千余匹处置茶斤河州西宁俱三十余万洮州一十五万从来贮茶易马未有多若是者皆出招商买运不烦转输虽未明复金牌之规而实坐收茶马之利一清复上言天下之事创作者必专而后成交承者必守而无失今规置粗定禁令已行分官代堙幸不废坠然岁复一岁趋下之势恐所不免惧堕前功以贩后责切惟马政茶法事体相须先年陕西行太仆寺苑马寺马政俱该陕西廵抚兼管而茶马则廵茶御史下之廵抚政务繁多马政一事实不经意而茶司所易良驽莫究骑操所给登耗不闻不末始终茫不相摄虚名无实亦势使然顷设督理马政之官兼总数事茶司之所易即监苑之所牧监苑之所牧即官军之所给非惟不相悖而反相为用故臣之不才亦得稍效其愚此后督理之官恐难复设若令陕西廵抚带管不无蹈旧辙莫若设廵茶御史一员请敕兼理马政茶法二事陕西行太仆寺苑马寺官员听其提调约朿兵部议覆从之十年廵茶御史王汝舟以每年招易番人不办秤衡但钉篦中马篦大则官亏其直过小则商病其繁乃酌为中鄅每千斤定三百三十篦以六斤四两为凖作正茶三斤篦绳一斤嘉靖三年御史陈讲以商茶低伪欲悉征黑茶恐地产有限乃第茶为上中二等三七为则印烙篦上书商人姓名而考之四年命四川按察司佥事兼掌茶法每岁赴南京请印引五万道给商人报中给引听行贸易纳银于官买茶赏番买马一于银乎耴之其五万道以二万六千道为腹引以二万四千道为边引腹引行内地者也边引以贸易番夷者也然腹地有茶汉人或可无茶边地无茶番夷必不可无茶以是腹引常滞私贩转多二十五年御史胡彦言茶马之设固以济边实用系戎每岁易马给以真好彼乃交手腾欢脱或低假致令憎嫌失信损威皆此之故岁复一岁陈者愈陈不得巳而变卖烧毁之说兴焉变卖得矣然豪右转贩官商阻遏烧毁似矣然贪官污吏虚捏侵欺夫洮河西宁等处居民以畜牧为生非奶酪不食犹番民也第茶禁甚严茶价腾踊贫困之家鲜得其食若将见在不堪易马茶斤减价三分之二约差好者量定差等以散军士折色月粮即留折色之银类解陕西行太仆寺贮库以为买马之用不愿支领者听不尤愈于变卖杂粮乎其湿烂茶斤易马既非所宜给军又拂其欲若将三卫寄养茶马人户量加分赏以赈凋落不尤愈于烧毁乎以马政之财还马政之用以地方之利资地方之生亦通变宜民一策也户部覆奏从之二十八年御史刘仑请复金牌之制定勘合之规族大马蕃者给以金牌族小马少者给以勘合三十年诸番从总督尚书王以旌请给如仑所陈以旗复以为请下兵部议部覆国初金牌信符其给其失巳事可鉴也番族变诈不常北虏抄掠无巳脱给而再失失而又给而又失之如国体何夫金牌给番本为纳马番人纳马意在得茶耳严私贩之禁则番人不抚自顺虽不给金牌马可集也若私贩盛行在我无以系其心而制其命虽给金牌马亦不至今诸番告给宁以勘合与之诏如拟隆庆三年四川廵抚都御史严清请于嘉靖四年所给五万道减为三万八千以三万道为黎雅边引岁得税银一万四千三百余两解京济边而川茶从折色矣 
　　郎曰国家设四司一所以总茶课联西戎控北虏三边永利乎盖陕之汉中川之夔保尤重矣杨一清所至举职不独茶马一事胡彦所奏亦尽心焉夫此边境之茶也其上供茶天下贡额四千有奇福建居一焉建宁所贡有探春先春次春紫昏及荐新等号旧皆如宋故事碾揉为大小龙团高皇帝尽罢之诏诸处独采茶芽进复上供户五百家巳闻有司督征严切复听民自进则念民深矣 

　　名山藏卷之五十四 

　　●名山藏卷之□□□ 

　　晋江何乔远　譔 

　　盐法记 

　　◆盐法记 

　　刘彝曰盐产不同有刮地而得者有风水而成者有熬波而出者有汲井而为者有积卤而结者夫刮地而得则今宁夏之盐也风水而成则今解州之盐也熬波而出则今淮浙之盐也汲井而为则今用滇之盐也积卤而结则今闽粤之盐也盐者天地所以养人也予闻蛮夷中不得盐利者必杂干牛马粪为和调故管子曰馈食之国无盐则肿守圉之国用盐独甚先王塞人之养隘其利途予夺贫富无不在君后儒鄙其论以为桑弘羊刘晏之所出而不知天下之物无主乃争争则乱弱者弛惰强者知专唐之黄巢王仙芝元之张士诚所以阶祸也先王塞养隘途非为利也亦有已乱之术焉明有天下置盐官转运之司六提举之司七盐课之司百七十有奇又非徒揽天下利权使归上而已军卒屯田塞下使商人鬻其粟实边官给盐与引货买以偿其劳名曰开中夫非为无人无粟可以输边也微征商人之邾而实借其力以储时吾塞下刍粟出自商入则塞下实有其利可无干没废弛之虞而军卒为我屯田且亦可为我守边万世之利也盖高帝之初籍灶丁征商税灶丁煎盐每引与工本钞一贯五百文商人一引征白金八分酌所在米价贵贱道里远近险易而重轻之使灶不为我困而商乐为我输于是始严私盐之禁论法至死其后定律通变犹至徒杖高帝所以禁如是严者明未尝虚役于灶而厚征于商也引有小大大引斤四百小引斤二百永乐中引输边粟二斗五升加重矣犹本六而息七八当此之时盐价平贱食盐之民并受其赐而富商大贾自出财力招游民就塞丁垦荒种艺自为保伍塞下之人其勤者亦力耕岁收以待贸易边无不足于粟豆者而边备亦壮此国初盐法之善也江以北解之盐大江以南两淮之盐大解盐之法一定无所加损而淮地据南京之闲行盐界域皆人物蕃阜之处天下引盐共二百十万右奇两淮居一焉盐法之屡变也皆淮盐也商人实粟塞下归而支盐故无资次其后中纳数多守支日久有老死不得者又令于他处搭配兑支及淮浙兼中而商人有奔命之劳其后存积常股之法兴而盐法一变矣每岁额十分为率八分以给守支商人岁终如次予之谓之常股官存二分之盐边储有急使人倍价开中越次放支谓之存积常股犹常行也存积则若居货罔利然是法立于正统之四年存积开中价倍矣顾商人乐有见盐报中殊多行之既久滞无以异常股而口复困弘治初户部尚书叶淇淮人也淮商皆其乡旧言于淇曰塞下所输者粟商人实粟亦须赍金而归又有守支之困孰若增盐之直输金县官县官出金送边不两邾哉淇以其言奏行得岁输金解尸部名曰折色而盐法又一变矣此时盐一引输白金至三四钱有奇计其得粟之直视国初数倍一时太仓之藏充羡至百余万举朝之人谓淇为能然自是塞下商人撤业自归田作坐废塞下之人亦用惰耕屯田废失边守自此呰窳矣金下军士经手既众朘削之弊十耗六七仓库空虚输盐之直虽贵而粟豆贵亦视昔以数倍两无利也又自弘治末年以及正德之世皇亲阉宦以余盐为名辄多请买补两淮长庐盐引又夹带影射不可诘治至则买盐而窝之商人报中必索其利息私盐逾贱官盐逾贵盐法坏矣正德十五年渖王府缺禄户部请于解额之外另捞二十万引召商中纳刍粟实边而出仓场所派刍粟以给渖于是余盐法立而所在仿行之然故无一定额数嘉靖中言盐法者谓余盐纳价每盐一小引至征金一两其价视成化时复一倍有余干是私盐之禁益严以致开中无商国计不充欲尽去余盐惟开正课户部臣言商人所以病困者以一引之盐其价十倍国初之旧今第令次第随方量减免其别处搭配以省奔命之劳而归重于专责边方廵抚修举屯政以复祖宗之旧然竟付之空言而已其后户科都给事中管怀理请尽收余盐属之于官立额开中户部臣覆奏煎盐之法岁春夏若孟冬为旺煎之月余月则为衰闭盐之多寡繇天不可必也必欲立额属官恐难耴盈要听廵盐御史因时酌处而巳二十年兵部尚书张瓒等请如先朝高明王琼故事选精通有心计都御史一员专一整理长芦山东两淮四运司盐法以实边储户科给事中郭鋆言其不便罢巳鋆复言盐法之坏起于多耴余盐银两失朝廷飞挽大计户部覆勘上尽革罢之一如祖宗之旧都御史周用复言灶丁煎盐辨课即民户种田办粮也民户办粮余米听其变易灶丁办课余盐乃名私盐严而禁之则委弃而巳乎盖国初煎盐资本尽给在官其后稍以余盐准折资本其后令人有余盐送官收买给与米麦今此法尽废矣而余盐犹以为私而禁之奈何不夹带渗漏影射引目令民益私也私则盐益贱而官盐益不行私则兴贩盐徒亡命兴焉私则官司吏胥生通纵之弊不如开之便而余盐价银久之以虏警乏储命运司解部如故故事又有官民户口食盐皆计口纳钞自行关支在京各衙门岁遣拨办吏一人下场收买至嘉靖末年积弊巳久往往藉官司势倍蓰收运锦衣卫官较至连舟数百拥塞而上沿道私贩莫敢捕诘盐法为壅廵盐御史乃请令运司具百官食盐较官定斤两筑包以俟支盐人至辄数包与之夹带及自行下场者论如律于是锦衣之私贩顿息乃各衙门吏既无所获而一应纳钞僦挽之费悉其私出多坐累不支贫者至弃役逃去验封司郎中陆光祖言于尚书严讷疏请革之自后百司遂停食盐不支唯十三道岁支如故 
　　两淮盐运司泰州分司盐课之司十淮安分司盐课之司十通州分司盐课之司十一批验之所二一在仪真一在淮行盐之地淮安凤阳庐汝宁南阳河南陈州则行淮北盐扬应天宁国太平安庆池州滁和南昌南康南安临江九江建昌广信抚饶瑞吉安袁赣武昌常德宝庆长沙襄阳汉阳德安承天荆永辰衡黄岳兴国沔阳靖则行淮南盐岁解金于太仓所派边甘肃延绥宁夏宣府大同辽东固原山西神池等堡淮南之盐煎淮北之盐晒场近海堧其盐晒场远斥卤其盐煎晒盐形颗曰盐盐煎盐形散曰末盐末品上盐次之灶置亭场以晒灰坑之汲卤而淋之聚之于卤池展转淋晒之盐入于灰入于铁盘而前之周涂蜃泥尽十二时谓之一伏火凡六干育盐六盘盘百斤四盘之斤为大引二盘之斤为小引是火盐也谓之煎筑土咸鹻潮滩之地晒之为土池盛土舀所晒土实之汲水淋卤如淋灰然为砖池晴出卤水而曝之辰而上卤而扫盐是晒盐也谓之晒凡煎盐尚久灰其入润也多也投之以石莲石莲浮立卤面者■〈卤严〉卤也浮而侧者与沈而下者淡■〈卤严〉也淡不可以煎煎盐■〈卤严〉卤也煎成投之皂角而收之浮雨日工旸海气降不咸也秋冬海气衰不咸也自仲春之月至于季夏谓之旺月旺月雨旸时卤乘湿气上晴而出之其得盐也丰 
　　两浙盐运司盐课之司二嘉兴分司盐课之司五松江分司盐课之司八宁绍分司盐课之司十二温台分司盐课之司八批验之所四杭绍嘉温行盐之地杭绍兴宁波台衢处嘉兴湖严金华温苏松江常镇徽广信广德岁解金于太仓所派边甘肃延绥宁夏固原山西神池等堡 
　　长芦盐运司沧州分司盐课之司十二青州分司盐课之司十二批验之所二一在长芦一在小直沽行盐之地顺天永平保定河闲真定顺德广平大名延庆保安彰德卫辉岁解金于太仓所派边宣府大同蓟 
　　山东盐运司胶莱分司盐课之司七滨乐分司盐课之司十二所额永阜新镇王家冈宁海四场之盐煎永利利国丰民丰国四场之盐晒余场则征金凡征金者灶丁不谙煎法也名曰水乡银批验之所一在洛口行盐之地济南青兖东昌登莱东平开封徐邳宿解金于太仓所派边辽东山西神等堡 
　　福建盐运司盐课之司七行盐之地福州兴化泉汀漳邵武建宁延平岁解于太仓余为泉州军饷 
　　河东盐运司凡场三中条山之北麓有盐池焉盐盐也西距解州东门东距安邑南门黑龙堰长六十里广七里周百二十里近解州者为西池曰西场近安邑者为东池曰东场近路村者为中池曰中场是池也嶞若腰盆矣盐根泥生如水晶然暑风结板光洁坚厚板上水约三寸翻腾浪花落板成粒时雨月永少雨色愈明鲜谓之颗盐虞舜所以歌南熏也盐池之左虞坂在矣青石之槽则骐骥困盐车所也崔敖曰盐池乃黄河阴潜之功浸淫中条融为巨寖吕柟曰大河北自蒲州折而东向转曲之间渐渍蓄汇有此奥衍今陕西花马盐池亦近黄河折流之处理或然也中池北有淡泉甘冽盐得此水成其西北七里许有女盐池焉生盐淡苦更有旁近池涧溢而趋女盐池则能败盐籍墙堰也额故四十二万以十二万六千引为存积二十九万四千引为常股行盐之地西安汉中延安凤翔怀庆河南汝宁南阳平阳潞安泽沁辽解金于太仓宣府镇余输布政司抵逋赋又以供潘代之宗禄 
　　陕西灵州盐课司有大盐池小盐池漳县盐井西和县盐井行盐之地临洮河岁解边宁夏延绥固原 
　　广东盐课提举所司十四海北盐课提举所司十五行盐之地广州肇庆惠韶南雄潮廉雷高琼诸府及德庆一州又永郴桂木柳浯浔庆远南宁平乐太平思明镇安龙泗城奉议利桂阳岁解金于太仓 
　　四川盐课提举司盐课之司十五盐井卫盐课之司二曰黑盐井曰白盐井皆井盐也行盐之地成都嘉定叙潼川顺庆保宁广元夔广安雅岁解陕西滇 
　　云南黑盐井盐课提举司盐课之司三白盐井盐课提举之司一安宁盐井盐课提举之司一五井盐课提举之司八行盐即其地岁解于太仓 
　　盐引统计大小二百二十余万解太仓银百万有奇输各镇银三十万有奇 
　　郎曰叶淇始变盐法世论以为罪顾国家承平日久百凡征赋折色者亦多变法非其人则以为罪其人则以为功也以今内官之侵渔户部胥吏之耗蠧边廵抚兵备郎官之墨边将之债法乌能无弊哉法乎法乎惟高皇帝能创之亦惟高皇帝能行之 

　　名山藏卷之五十五 

　　●名山藏卷之□□□ 

　　晋江何乔远　譔 

　　臣林记（洪武臣一） 

　　◆臣林记（洪武臣一） 

　　徐达 
　　常遇春 
　　邓愈 
　　汤和 
　　李文忠 
　　沐英 
　　廖永安 
　　俞通海　俞通源　俞通渊合传 
　　张德胜 
　　桑世杰 
　　胡大海　耿再成合传 
　　赵德胜 

　　徐　达　　常遇春　　邓　愈　　汤和 

　　○徐达 

　　大将军达者姓徐世田夫也至达而有大志高帝在滁阳王馆中达年二十二杖劔往从与语悦之言王以为镇抚滁阳王之执孙德崖也德崖军质高帝甚急达挺身代质巳从渡江下采石定太平取二溧高帝击元将陈也先蛮子海牙于太平达与邓愈汤和战襄城桥擒之当是之时诸人未有定属无不人人欲为君者达谋勇在诸人上独奉高帝谨高帝亦察诸人亡如既入建康为吴国公命领诸将取镇江一日克之授镇江翼元师府统军大元帅公置江南行枢密院以达同佥院事率诸将围周士诚之常卤张士德于甘露周益围牛塘与常遇春胡大海夹击破之进困常克之迁佥院从攻元宁国执其将亮祖繇别道下常熟转与邵荣廖永安攻周宜兴使丁德兴绝太湖口而力疾战抜之公征婺使守建康达使俞通海击败汉将赵普胜于水寨以复池州迁奉国上将军公还婺使与张德胜攻汉安庆捷于浮山青山克潜与常遇春抜汉水军伏九华山大胜汉宜兴陷于周旬日复之迁江南行中书右丞从击走汉友谅来攻建康军从征汉江州友谅遁武昌公使扼汉阳沌口下豫章讨平降将祝宗康泰之内变以前部从击破周寿春转攻左君弼庐州战间以万弩纵击君弼劫营之兵君弼敛入城围之闻汉友谅友寇豫章罢围从援逆战彭蠡湖身先诸将败其巨艘死其千五百人还守建康吴公诸将惟达常遇春名善战也然遇春独坐风扫电掣为上勇达谋勇兼资亡踰也达有所策公辄善公欲有所行诸将间未可达先奉命虽布军必内请公悦其恭公为吴王以达为相国汉平达卒庐围克之狥下汉故荆湖诸郡江陵夷陵张士诚改周为吴达与常遇春攻吴淮东克海安及泰高邮还捍宜兴进克淮阴复攻安丰以大将军入吴东战吴皂林之野生致吴兵六万不戮一人与诸将进围吴姑苏军葑门困之三百余日缚吴王士诚收兵二十五万封其府库财宝无取焉与遇春先期令士腰系令掠财折居离营三十里者皆死城破达军左遇春军右无敢犯秋毫师还召见戟门封信国公吴元年也其冬为征虏大将军帅诸将北取元克沂峄青益东平莱济宁兖济南吴王为皇帝改元洪武加银青荣禄大夫上柱国录军国事中书右丞相信国公兼太子少傅其春取东昌进取乐安棣引兵服汴梁与元将詹同脱因帖木儿战洛比常遇春单弓入阵达麾指挥任亮康茂才耿炳文乘之脱因帖木儿奔陜进军郭比赵庸曹良臣亦自虎牢关破詹同众五万与达会乘胜下洛阳进克陜元李思齐张思道退守潼关使冯胜抜之东渡河檄诸将以益都徐济兵会东昌使薛显俞通源取卫辉彰德广平顾时浚水闸引舟与傅友德会克临清以步兵克德州趣诸将兵繇东昌会德进克长芦至直沽梁元舟以济常遇春与诸将并河东西步骑陵而前逼海口元丞相也速不战溃进破其两平章擒将校三百马百匹粮二千六百石进军通堑诸门指挥郭英大克之擒元宗室一人堙燕濠而登元大都之门戮元监国王子大臣不服者获诸王子六人玉印二玉玺一是役也封元府库图宝兵诸元宫护其妃嫔宫人一无所取如克吴时于是留兵三万与孙兴祖华云龙守北平而自与常遇春冯宗异率兵之太原夜劫扩廓帖木儿营克之命友德显击破贺宗哲于石州定崞忻霍绛猗氏平阳是时李思齐据凤翔张思道据鹿台以卫奉元傅友德攻破之思道西走泾阳达使康茂才郭子兴扼潼关引大军发太原还平阳次河中遣张良造浮梁选士马以从常遇春冯宗异渡河趋陜达自继其后入之遇春宗异进取李思齐凤翔思齐奔临洮遂入长安以耿炳文镇之进克陇秦巩昌遣冯宗异直趋临洮思齐不战降思道之弟良臣守庆阳亦降既复叛趋至泾与冯宗异汤和等围庆阳败良臣斩之陜西悉平班师还京洪武二年也其冬高帝大赏诸将赐达白金五百两文币五十表里三年以为征虏大将军穷追元保保大破之定西与冯胜傅友德李思齐自徽州南出一百八渡至畧阳擒夏将琳遂入沔遣裨将金兴旺张龙繇凤翔入连云栈取夏兴元使邓愈西平吐蕃征哨极西北初达之下元大都也常遇春请穷追之达不从遇春怒曰大将军不可测也及元君巳之达曰非君所知夫元君今虽胡虏匹夫也而昔君陛下即执以归陛下何以治之天命巳在陛下矣达病帝微行其家达上床头劔曰他人得相加遗也帝悦既营正宫以其旧内赐达达谢不敢一日故醉达掖寝之觉问左右曰安寝曰寝旧内达摄衣起惶恐下阶拜呼死罪趋出帝益悦于是为达治第榜其坊曰大功与之棹楔二第胎髹帝过之曰可矣达遂不敢卒髹帝益悦车驾时临卅呼大哥达妻嫂夫人云是冬大封功臣进魏国公四年练兵缮塞北平山西以便宜徙山后顺宁等处尺三万三千八百口一十九万七千余籍为军民予田给廪置屯田垦田其冬召还明年上欲穷追元太子卒擒王保保取历代传国玺于胡中命以大将军还征虏予十五万骑出中路李文忠为左副将军出东路冯胜为征西将军出西路各五万骑都督蓝玉为大将军前锋败虏野马川复败王保保于土刺河王保保遁与贺宗哲合而拒我师岭北时师数发谷丸战不利死者万余人偏将军汤和遇他虏断头山亦败左副将军出塞至口温虽稍利道远乏水其后军为虏所掩失彻侯曹良臣大校数人然得其士马辎重畧等征西将军与副将军友德至西凉屡破虏尽其妻子坐私匿马驼赏不行上竟不问达失军也自是岁填北平岁尽返之赐休沐以时燕见而达益恭达长女得尚燕王每见执臣礼无敢居舅六年获故元官属千三百余人招致河曲府山谷军民二千余户十四年故元平章乃儿不花寇永平指挥刘广死焉命与汤和傅友德往讨既至修永平界岭三十二关使友德克虏灰山塞外十七年太阴数犯上将上忧之会达背发疽少愈上使达子允恭往视赐之玺书而召之还达还其明年疾甚高帝四召名医祷于山川社稷城隍愿全之数载它日与之同归竟不起高帝号踊奔恸翼日辍朝怆然语羣臣赠中山王谥武宁赐葬钟山阴手功墓道且曰妇女无所爱财宝无所取忠志无疵昭明乎日月惟大将军自大将军薨高帝所受大将印独宋国公胜凉国公玉而颕川侯友德以功进封公其受脤亦数然待之皆不能如大将军高帝所饬厉数称中山或并称中山开平二王而燕王即皇帝位举中山王以励将臣戚属者不一一王言简虑精与人无戏沉毅刚决令出不二其抚士不饱不食不营止不就幄伤病身问之与医药死者哭而槥棺焉得壮士若谍辄结以恩意皆为用高帝取天下计初下建康再战友谅身在行其它什九中山王中山王所平大都二会省三望郡膴邑以百数归朝上符印槖还第平生无声酒伎媵之好亲礼儒生薨书自随讲说礼义身吕身吕如也始高帝预建功臣庙鸡笼山定配享太庙皆中山王位第一及中山王薨之七年谓王止其身未尽所以报元功与岐阳皆封三代如开平王而诸功臣用为故事王有子女各四人子曰辉祖添福增寿膺绪四女一为仁孝皇后一为代王妃一为安王妃添福早卒辉祖初名允恭起家勋卫署理左军都督府事瑜薨之踰岁赐是名袭公数遣北平山东河南练兵治饷还领中军都府建文帝即位泄燕谋于朝为建文帝所亲进兼太子太傅燕王即位迎迎附下狱五年死名记于外记其年成祖以中山王功及仁孝皇后故袭其子金金复乞守辉墓成祖怒削爵徙凤阳仁宗即位复之寻卒子显宗嗣嗣二十三年卒无子弟承宗嗣娄领军府提督南京守备加太子太傅廉公恤士而酷于用刑嗣十六年卒子俌嗣凡再督南京守备持重善为容加太子太傅嗣五十二年卒赠太傅孙鹏举嗣为人温厚长者凡三领军府督守备加太子太保晚节嬖其妾奏立为夫人欲嫡其子不许许立其庶长子邦瑞鹏举嗣公五十二年卒邦瑞嗣督守备寻以病辞自显宗嗣而高帝孝陵在留京者以懿戚世世奉祀增寿以父任三迁至右军左都督侍宿卫则时时输情于燕燕师起数从增寿诇虚实师将入增寿谋为应建文帝断增寿腰燕王即位追封武阳侯再封定国公俾子景昌嗣久之领军府嗣凡三十五年卒子显忠嗣十二年卒子永宁幼又七年而嗣疾失心予半禄罢朝请病二十六年卒子光祚嗣久之领军府以东宫旧恩超进太傅旋以监修武睿二朝实录累加太师兼太子太师凡四十五年卒子延德嗣领军府四十余年卒子文璧嗣领军府加太保太子太傅嘉靖中诏裁恩泽世封有言定公功不称者卒自如膺绪初为尚宝卿继为大同护卫世袭指挥佥事以中军都督佥事奉朝请成祖朝辉祖增寿皆前卒仁宗为皇太子以舅故尊礼之及即位授膺绪子景珩中军都督佥事景璇金吾前卫指挥佥事膺绪为人实心为质明兴天下凡五公中山王家居二焉始成祖即位用中牢告中山王其后皇帝即位皆以为故事 

　　○常遇春 

　　副将军常遇春世农夫也勇绝人少从羣盗刘聚甚见爱任遇春察聚仅盗行而高帝威名日有闻与壮士数十人弃之来归未至卧田间梦神人甲而楯趣之曰起起主君来寤高帝骑过之与数十人求附顷之自请为前锋在诸将中以敢战闻高皇帝所絷吴僵汉混一天下独遇春与大将军达居多遇春出战每积铫列橹矢石交下诸将恇惮莫前遇春单身独手陵蹈其间敌人闻遇春名咸狂魄降北其初从渡江抵采石元陈兵矶上矶下巨舟如织莫敢先登遇春映舸前之挺戈而跃元将皆跆藉抜之从击吕珍安丰战将合死之三三胜其后与元战洛比阵既成单□决冲元以二十骑攒槊刺遇春无所中遇春一矢正贯其先驱大嘑杀入大败元人凡遇春所以克捷多此类也惟高皇帝亦戒遇春轻遇春自言予我十万众横行天下矣遇春先战恒御女子数人战归解甲血糊模窣窣有声所过师恣士掠士皆腾赢麃霍徤于诸将士至从大将军则辄遵守大将军约束也其始起捷于池州生擒三千尽戮之帝为不怿及克赣谕降岭以南兵不血刃乃大喜累授中书平章录军国重事加封鄂国公既即位加银青荣禄大夫上柱国兼太子太保与大将军取陜西其明年率李文忠追击元主于开平败故元将江文清锦川进败故元丞相也速全宁进擒其丞相脱火赤大兴兵至开平元主复遁追逐数百里俘斩其宗王平章数人还次柳河川卒帝悲悼罢朝曰徐常二将军报我至诚常今巳矣使我如失手足时功臣初卒未有定仪上命礼部议天子为大臣发丧礼如宋太宗为韩王普举哀故事巳诏赠翊运推诚宣武靖远功臣开府仪同三司上柱国太保中书右丞相追封开平王谥忠武复推恩王三世柩至龙江车驾临祭之其文曰胡元季世天下大乱生民危垫未知所底朕奋起临濠屯师和阳乙未之春尔来依我同渡大江先抜采石旋平太建江东之地次第顺轨自是以来马汗益驰櫜弓未槖南破三衢西围金斗战汉鄱九间射殒友谅攻围武昌降其子理以平湖湘南克贑抚雄安比定襄阳旋旗淮东奄泰及徐浙举吴执其王归长淮东西大江南北尔功楙焉丁未之冬副尔大将北征中原首下齐鲁既揽河洛随戢幽赵遂包晋冀转清秦陇冲举折格带邑连城近者北平有警复令将军与偏将军棱威首路转战永大以底开平朕全有中国上轶古初尔功楙焉天下克一方有肤酬何图未谐遽尔毕命哀痛切心与谁言哉祭毕恸哭还命择地钟山阴葬之百凡葬具皆出于官与之明器九十如其色金二鼓二红旗二拂子二红罗葢一鞍笼一弓二箭三灶一釜一火炉一锡造黄金涂水石雚一甲一头盔一台盏一杓一壶瓶一酒瓮一唾壶一水盆一香炉一烛台二香合一香匙一香筯二香匙筯瓶一茶钟一茶盏一筯二匙一匙筯瓶一椀二楪十二槖二木造班劔一牙仗一木造黄金涂立二骨朵二戟二响节二交椅一脚踏一马軏一革延马六鎗一劔一斧一弩一食棹一床一屏风一柱杖箱一交床一櫈二香卓一木偶一二尺乐工十六人执仪仗二十四人控士六人女使十人朱雀玄武青龙白虎神四门神二武士十翣六璧一箧笥揓禈示今鞶各一苞一筲三粮浆瓶二油瓶一纱厨一暖帐一束帛青三纁二长丈八尺召宋濂曰朕东朝高丽西内土蕃北郄沙漠南来交占开拓之勋遇春十居八其撰神道碑表遇春墓三年封子茂郑国公次子升开国公长女许为皇太子妃六年庙中立府既成祭之曰思尔相从于今二十二年尔之去世倐经五载观听容声十有七年而巳东征西伐栉风沐雨朕知尔劳英风冠世海内知名真丈夫也今夏验功中都公侯相从羣然护驾行失尔队列亡尔班朕心恻尔因祠在斯享尔如生尔之昔友皆随来奠郑国公茂从其妇翁冯胜征纳哈出缚纳哈出于座归而交讼于天子天子罢胜朝请安置茂龙州语在冯胜记靖难兵至开国公与魏国公力战浦子口成祖即位释之开国公子继祖坐事谪云南爵绝弘治六年录其玄孙复锦衣指挥嘉靖十年封其八世孙振怀远侯其世别见于勋封予见开平王像黑而伟臂有修毫其状如猿亦曰猿臂以金珥珥耳盖少沿元俗云王有再从弟荣从军有功以指挥同知从李文忠出广昌与虏战没 

　　郎曰大将军谋勇兼资虽劳不伐夙夜匪懈以功名终所以处草昧君臣间微巳天下甫平副将军不及论功与共享之迹其当时皆一心归诚皦然而无间非徒用勇力冠军人以太祖之兴比汉高帝然曹平阳未必尽平天下韩淮阴善战而不善居之未有如两将军者也 

　　○邓愈 

　　邓愈虹人魁伟有力元乱父顺兴与其乡人起临濠战死愈兄领其众未几亦死愈年十六众推为帅常挺身摧坚众皆喜曰早得仲帅乃公何至亡居二年岁乙未率所部自盱眙归太祖滁阳授军总管从渡大江克采石太平与徐达以奇兵破陈也先从定金陵复二溧破镇江升元帅守广德出击元长鎗元帅俘其总管世荣若军士千余人丁酉移戌宣州取徽败元八元帅迁行枢密院判守之其冬与胡大海谢成破元苗帅杨完者兵十万生擒其部将辛等降婺源帅同戊戌击破元铁木儿不花元帅寨斩首为多与部将弼虎茂源婺源降帅同追至婺源东门杀之获其卒转下淳安败贼帅子贞降其头目军士遂有建德拒却杨完者杀其将李副枢降其苗兵升同佥行枢密院事再击完者兵乌龙岭转佥书行枢密院事巳亥狥临安破张士诚闲林庚子于光于椿击走汉将辛同知以饶附太祖使愈镇饶与汉相距屡破其水军辛丑除江浙行省参政兼佥行枢密院总制各翼军马左丞吴宏等怕自抜归附遂袭浮梁取乐平悉定饶境内进取江西屯临川索起临川人熊鼎致帐中与论事一军惊欢主将得师抚州将克明诈献地以缓兵鼎为愈画计夜驰二百里入之克明度不免则来归西人牛酒郊劳太祖下汉丞相胡廷瑞平章祝宗同佥康泰于南昌愈以步兵来会授江西行省参知政事亡何宗泰从徐达攻武昌中道叛仓卒反人南昌城愈从数十骑战且走踣而跨四马夺抚州门奔归太祖太祖不罪也达攻复南昌太祖以兄子文正为大都督开府其地复使愈为副癸卯汉围南昌攻抚州门愈与诸将殊死战相持者三月甲辰破新淦贼清于永丰其秋与常遇春平临江诸寨围贑降贑将天瑞南安雄韶皆款还军吉安讨饶鼎臣安福士掠安福州判官潘枢入谒曰将军奉扬天威首乱未除良民先掠甚失吊伐之义愈大惊谢 【 熊鼎字伯颕吴二年为起居注上精求礼乐之事尝召翰林学士朱升等陈乐器于庭上击磬命升辨五音升对忤旨上大怒欲寘之法鼎从容论解上曰升每谓审音顾不辨宫征耶鼎对曰石音难辨自古而然唐虞惟后夔能和磬声书曰于予击石拊石百兽率舞上曰任此竖儒治乐乐何纂和鼎具言乐之和繇人所致人君能致中和则万民和万民和而音乐和矣上怒乃解升既出谢曰非弋君吾属几殆上尝字鼎不名一日以弓矢授鼎射鼎一发中鹄上喜勺湩饮以赐明日又射召至榻前俯身御弓矢为射容以教鼎鼎跪受弓左执之右手捬一矢鞬二矢向鹄三发连三中上嘉劳久之后为晋秦二王相最后为岐宁卫经历为朵儿只叛兵所害□枢鄱阳人刻厉经史思以才自见朝夕芒撑触心胸间不吐出不巳安福州归职方有荐枢于上者召见奇之以为州判官署州事方白愈时辞气激烈持槊之士或怒视于傍枢神色自如愈欣然曰微尔言吾不能知也即下令曰攻有囚吾民者斩民争传趋枢枢寘空舍戒勿出自坐舍外日设淖糜食之女妇稍艳者令以尘土涴面一州之人恃以无恐巳汤和统大兵压境枢走辕门献计和纳之秋毫无犯军卒过者□其城曰此中有徤吏不可犯也】 还讨蒋鬼头砦贼进江西右丞加湖广行省平章镇襄阳吴元年秩左御史大夫太祖即位加兼太子左谕德拜征戎将军经畧中原使王成廷琛孙茂先分道下唐南阳生擒元蔡国公克新等转克随降右丞诚隆进取南阳诸贼寨斩关宵入杀其巨魁定叶舞阳普山遣攻取洪山寨获蜀河莽张定金商钧房三年拜征虏左副将军从徐达平陇右大败元保保定西降河州土蕃诸酋河以西朵甘乌斯藏诸部封卫国公参军国事赐券曰江海之渊神龙居焉波涛汹涌莫测浅深以故神龙得运用其间出雨兴云代天泽物龙虽云神渊资之也朕起草莱与羣雄共驱独居江左周回勍敌尔愈从朕战胜之守山越镇襄阳敌莫敢犯尔智如渊及其号令三军威若洪涛是以守护邦畿人何知我所为我得匡论筹谋遂成帝业天下巳定朕无以报加尔爵禄使尔子孙世世承袭朕本踈愚皆遵前代哲王之典兹与尔誓谋逆不宥若犯死罪尔免二死子免一死以报尔功五年拜征南将军与周德兴吴良讨古澧诸蛮六年备山西北平二边九年拜征西将军讨蕃部川藏与副将军英三其兵追至昆仑山俘斩无筭副将军英得封西平侯上加愈功自河州召还道卒年三十余追封宁河王谥武顺匶至三山车驾临奠视其葬处配享太庙肖功臣像祀之子镇及铭皆以从征卒铭子源亦有征胡功永乐初拜散骑舍人其后爵中绝弘治中录愈五世孙炳锦衣指挥嘉靖中封其六世孙继坤定远侯其世别见于勋封愈从太祖年最少体态英迈转鬬豪雄神风凛然事太祖二十余年历镇八州屡更任使虽摧挫无怨言谦恭慎密以能有成功愈最凡大敌二十三举斩将帅三降三手斩士五百余级生致军帅人口二万二千奇获艘三千马牛羊十余万 

　　○汤和 

　　汤和字鼎臣长身饶智幼孤育母姨家时嬉戏跨马持矟指使羣稚及长贫无与比肩卖豆浆久之作苦叹曰有身如此活于卖浆去之濠山后见高帝与壮士数人击劔嘉曰此我所矣领其子弟十余人繇高帝以从滁阳王为滁阳王畧地常前行和长帝三岁帝甥王馆和独委心推奉帝威名日着诸将多王部曲顾望未服和恭谨先受命和所从高帝立功者取滁和渡江下采石定太平生俘陈也先和所与诸将分兵立功者举溧句狥镇江躏张士诚于锡山蹂之于长兴絷之于姑苏拉陈友定于闽中取怀庆收泽潞入晋铲关陇袭定西定东胜宣大和林下灰山和所领诸将自立功者守常州括江阴克永新招方国珍捣夏明升斮盗姚大胆抎五开獠始封中山侯最后进封信国公没追封东瓯王赐谥襄武祠像功臣侑享太庙高帝中年倭时时寇浙东海上郡指挥方鸣谦者故国珍从子帝以其习海繇之问海事鸣谦对曰倭海上来则海上备之尔若量地远近置指挥卫若千户所陆聚廵司弓兵水具战船砦垒错落倭无所得入海门入亦无所得傅岸鱼肉之矣帝曰善于何籍军对曰兵兴以来军劲民朒民亡所不乐为军若四民籍一军皆乐为军也和平五开还年巳六十余时天下久定中山岐阳二王皆物故上亦春秋高不欲诸将娄典兵和心知其意因从容乞骸骨上惊曰卿何出此言然心喜诸公侯见上喜亦皆次第请上各赐钞万锭造第凤阳第皆壮上还谓和卿尚强徤为朕一行海上郡为倭备如方鸣谦所策者而后还归和因请与鸣谦偕行至台鸣谦以其客王文启见因为和图上要害城戌处上一如和请于是设指挥卫若千户所于浙东诸郡拣丁壮三万五千奇城之和自廵卫城功则尽发散州县钱及籍犯者家物工匠往往过所望而城城丁壮多入民家阙其墙根阶序之石及诸碓硙畾诸城下民多赁舂者浙人讴曰京囷巨仓公卒聊浪墙除碓硙公城堀礨文启谓鸣谦曰浙人讟矣公尚为汤公一言鸣谦入言和曰吾闻成远筭者不近量任大事者不细谨若以国之无备及于戈鋋蔓草生灶下虫豸生井臼安所得碓硙乎复有讟者老夫将手刃之不踰年卫城成稽军次定考格立赏令四民一军守之东属登莱成城五十九闽中并海城亦成既报命率其妻胡夫人若子陛辞赐勑曰天将康民则英才生草野当元之季天欲兴朕实遣尔和置朕左右伍霜师突炎暑两阵未决饥渴不时合变须以获生会如此勤劳三十余年矣天下大定尔年云迈营尔乡府挈家言归呜呼三十年于视若寻常一旦而归忽尔欷歔不能自禁久同患难致若斯之伤也又勑胡夫人曰惟朕臣和与尔夫人同朕乡里夫人勤劳启家克相立业功成名遂携眷归乡呜呼棤尔夫妇墨发而来令皓首矣相夫之功启家之劳朕当有报于是赐和白金二千两夫人千黄金三百两夫人二百钞万五千缗夫人五百文绮四十有副夫人三十是为洪武二十一年其又明年六公还乡赐皆等然不及夫人矣和与诸公侯岁一朝朝亦复有赐其后入朝中风失音车驾幸视惋叹良久即遣还命其女鲁王妃归宁侍疾疾良使其子鼎迎至至京师车八内宴赉有加御膳法酒相属二十七年复召之凤阳瘫甚令安车八内摩抚之叙布衣艰难之劳契和不能对稽首而上雪涕出藏镪俾营葬地明年卒年七十亲王遣奠有司穿塜治木具明器祥禫赐祭恩礼备隆开国功臣盖唯和最寿而最后死和沉毅不泄勇而善断不好兵书临阵乃决机相势和得赏赐不八舍多惠乡党父老贫无告者贵极公宰所与故交遣民意甚欢洽畜媵妾百余暮年皆资遣之和守常州时张士诚日遣游士啖以子女玉帛一无所动廵守严密国中事无泄张氏不得其间高帝因得以从容平汉荆楚间一日醉而诧其部吏曰我今守此而张氏日来尝啖我我政如坐人屋骑危可左右顾也语闻上上隐之和亦自媿和守常再拒破士诚军所谓躏锡山蹂长兴其大者上大封功臣始露其前语曰大酒过竟封中山侯和顿首谢而明年为征西将军与副将军廖永忠等以舟师自夷陵入峡攻夏又以不能即取归不即克夏氏耐吴友仁于保安为上所诮让蜀平永忠及傅友德受上赏和予彩八而而责数其逗挠而姑赐之和复顿首谢又明年和以偏将军从中山王北讨分道击贼战断头山败绩上以和数失利不任将特时令与太师善长建宫殿甓城郭上卒用微时绾寂交进封信国公云和有五子少子醴积伐至左军都督府同知征五开道卒其长子鼎前夭再传皆病废不及嗣爵绝有孙胤绩权奇有侠气正统中以千户与中书舍人赵荣使虏久之以裨将守延绥孤山堡虏入寇主将闭门不出胤绩力疾率麾下百余人死之和六世孙绍宗弘治中续封灵璧侯其世别见于勋封正德中浙江廵按御史英言和守备宁波城戍精坚倭至今不敢犯请立庙定海县从之登莱吴越海上父老至今指烽戍历历称汤信公微信公吾久鲸鲵食矣 

　　郎曰予观邓宁河之摧抑不怨汤东瓯之受责自谢而知功臣咻世之道焉不然开国诸公何林林也李沐则肺腑矣独二公者能与徐常褎然太庙之列耶 

　　李文忠　　沐　英 

　　○李文忠 

　　李文忠字思本少名保儿盱眙人父贞娶高帝姊渔泗水上岁俭时有所助高帝久之高帝姊卒保儿方十二贞闻帝起淮右携之军中见帝帝见贞衣被褛裂问曰大丈治生得苶苦乎对曰苦渔税保儿牵帝衣帝喜且泣赐以巳姓名曰文忠择师傅教之丁酉岁年十九以舍人领军援池击败汉戊戌岁升帐前总制亲军都指挥使司左副都指挥兼领元帅府事下青阳石埭太平旌德败元阿鲁灰破苗獠于濳昌化获妇女辎重甚多尽燔遣之厉士曰固不足惜努力破敌何止是进次淳安夜袭洪元帅降众千余与邓愈胡大海会取严州周人率苗兵水陆至出奇大败之积载斩馘乘流下濑以耀周人周军皆震拒却周军乌龙岭进取浦江访求郑义门避匿者按堵之令士毋得焚剠抚元降将员成蒋英刘震三万人于桐庐巳亥与大海克周诸暨禽人四千从间道破周军碧溪胥口使裨将何世明克周将分水斩首五百级进击之三溪斩首千余迁同佥枢密院事守严辛丑城严与胡大海援其子德济广信生擒汉将明道及宣慰王汉二释二之俘使并降其兄建昌将漙壬寅蒋英刘震叛金处抚定其人民迁浙东行中书省左丞开省金华总制衢处广信严诸全军马以虚声破周围诸全军乃与胡琛还定处英震走归周癸卯自严驰拒叛将谢再兴于义乌精骑出其后城新城以胡德济守之拒郄周将李伯升兵迁右丞乙巳伯升复以二十万众寇新城驰之未至可十里止营龙潭胡德济使人问道报曰众姑俟大军文忠曰众则彼也谋则我也畏众益众大军至亦众矣无众不众众乃在我下令曰彼众而骄我少而锐以锐当骄何忧不擒既擒辎重皆若有也傅阵仰天誓曰国大事在此一举敢重生以轻三军驰之直出其后冲中坚手格杀数人聚乘之德济从城中噪出又乘之斩首数万溪水尽殷捷闻征赐御衣名马将士赏赉有差追封文忠母为孝亲公主而封贞亲恩侯丙午下浙江使朱亮祖耿天璧克桐庐袁洪孙虎克富阳进克余杭且入杭州是时张士诚改周为吴其将潘原明惧遣员外方彛请降文忠曰师未及城员外约降无缓我乎彛曰将军之兵动如雷霆旌旗遥指莫不震惊及闻布德劳来秋毫不犯乃始还灵定魄择托而归岂有他意文忠见其诚引入卧内津遣之明日原明封籍府库事刍并执刘震蒋英以降用女乐导引入城文忠叱去之既入令诸军皆止楼樐上 【 樐露也上无覆屋】 造民居者斩一军借民釜立斩之召见诸元将悉送高帝军凡得兵二万粮二十一万马六百匹吴元年诰曰甥文忠幼育帐下比于吾儿弓马文艺靡不闲贯弱冠起军中佥院金华开省严陵平乌龙破苗獠援诸全陷阵冲锋如遇枯朽比者直捣临安克其坚城安堵如故朕自起准右奄至江左同心一力诸勋有之国戚戊如惟尔文忠亲则舅甥恩则父子谋画劳勚与诸勋并是用加尔荣禄大夫浙江行中书省平章作镇兹土复尔故姓尔其勖之洪武元年继汤和入闽悉平诸山寨二年以偏将军副常遇春帅师十万北征平定开平遇春卒军中承命领其众率师西与大将军攻庆阳至太原闻元将脱列伯孔兴攻大同急文忠曰大同受敌燃眉之候若待进止其势益炽阃外之事有利专之皆曰然遂繇代出鴈门次马邑擒元平章鄮帖木儿至白杨门擒其四大王且近敌垒天雨雪身自变量骑察闯近山无有伏召诸军阻水而屯其夜有黑云压营文忠曰云压营主有贼劫者令冯宗异等伏八万骑白杨门别令二万骑饱食无动夜半脱列伯果空壁来文忠以二万骑诱之皆殊夕战寅至辰度其饥疲分军左右翼自为先驱与宗异奋击大破之脱列伯之部将缚之降文忠手解缚延为上客元人降者皆喜孔兴部将闻脱列伯败亦斩其首以献进东胜州莽哥仓不见虏还于是元主退保应昌帝欲穷之绝其南向意三年为征虏左副将军与徐达复北出至兴和降其将进擒其平章竹贞于察罕脑儿败其太尉蛮子平章沙不丁朵儿只八刺于白海子之骆驼山进开平降其平章上都罕等而都督孙兴祖及燕山右卫指挥平定大兴左卫指挥庞禋海宁卫指挥副使孙虎等与胡兵战皆夕巳之遂趋应昌未至百余里知元主殂兼程进复遇元兵与战犬败之追至应昌围其城克之获元嫡孙买的里八刺及后妃宫女诸王达官所藏历代金玉玺宝圭册斚斧元太子与数十骑遁率精骑追之至北庆州见角端而还返过中兴降江文清等三万六千余人至红罗山又降杨思祖等万六千余人班师还朝上劳于郊其冬大封功臣上曰李文忠取应昌取最大封曹国公同知军国事食禄三千石加封孝亲公主为陇西长公主而封贞驸马都尉蠲河西数郡渔税曰以驸马故也四年西蜀平镇成都五年以征虏左副将军与徐达冯胜率十五万骑分三道并进文忠总东道与都督何文辉等出居庸捣尘昌取和林进口温河至哈喇莽来虏遁令军悉置其辎重胪朐河各持二十日粮兼行至土刺河虏将蛮子哈喇章悉骑渡河阵而待战数合稍却进至阿鲁浑河虏益众搏战马中流矢持短兵步战裨将刘义直前蔽之指挥李荥授以所乘马自夺虏骑乘之文忠策马横槊麾众更进士皆殊死鬬获虏人马万计追至骋海勒兵据险椎牛享士大纵所获马畜示虏平若虏迟疑不敢近引军还夜失道粮且尽士多渴死至哥儿麻思所乘马嘶而跑泉涌出刑牲祭之获故元官属子孙及军士家属千八百四十余人送京师是役也宣宁侯曹良臣骁骑左卫指挥使周显振武指挥同知常荣神策卫指挥张耀俱战殁是时文忠父贞尚在上即封为曹国公追封陇西公主为曹国长公主贞为人醇谨上燕见无时车驾时临幸之六年屯代出朔明年使诸将出代擒元平章陈安礼木屑飞于三不刺斩元将珍珠驴于顺宁阳门擒太尉伯颜不花于朔俘元国公邓孛罗帖木儿于白登转克大宁高州大石崖斩其宗不朵朵失里擒承旨伯家奴违裨将追斩元鲁王于毡帽山获其妃畧丰擒胡官十二人虏众百二十马驼牛羊万计十二年命督军河岷临巩得便宜行事擒获叛逃土酋城洮守之其明年召还参赞军国事十六年使兼领国子监事文忠沉厚诚恪临阵先士遇大敌益壮每战胜功推下及释兵近儒生逡逡书史其馆中客乃多词翰之士文忠常以客所言言上上怒高丽谓与丞相惟庸通欲讨之文忠谏又谏宦者太盛非天子不近刑人之义上大怒曰此儒生家言何从出尔口耶安所受之使人尽杀其客时文忠出归见馆客横尸牖下病悸不治上为族诛诸医及其侍婢六十许人追封岐阳王谥武靖配享太庙服满使其子景隆袭爵予诰曰贵戚之家保富贵者鲜矣贵戚之位忠臣义士之所矜重奸邪之所窥妬繇是有束手而倾不自重而覆呜呼守是位者必动止合宜语默无妄静观社稷安危察奸邪之所以若有邪臣党比则秘其事而幽其几以待一举而患难为之捍御朕姊子文忠命居群将之列功至公位呜呼非智非谦几累社稷身不免而自终其薨也三年矣以骨肉之亲兼着劳于朝野服制既终命尔袭爵尔其慎鉴前失永受朕训文忠诸子增枝前军左都督方英中都正留守皆上所赐名景隆建文中以征虏大将军监六十万兵比御靖难师阴应燕不力战燕王即位封太子太师增禄千石永乐二年坐法去勋号绝朝请人之谷王谋反造妖谶谓高帝十八子当有天下上疑景隆姓追怒之曰汝昔将大将而卖而君能保终忠我下之狱闭其家不令通饮食其家属皆发戍辽东初文忠好宾客游士道人张玄玄者数过其所及将别去留遗之蓑笠粟曰有急可披蓑戴笠出相呼景隆家既闭发而呼种粟即有获成祖见其突烟恠之既知心不绝文忠不深锢也至英宗中许开门出孝宗中世其玄孙璇南锦衣世宗中求其八世孙性续封为临淮侯其世别见于勋封文忠九世孙言恭能文交诸公间 

　　○沐英 

　　沐英字文英定远人故姓李又姓木乃姓沐也八岁父母死帝得之兵间时帝年二十五未子与孝慈皇后养为子姓之朱名之文英与懿文太子同食起英温有姿槩机颕过人人侍帷幄昼夜励勤目无迕视帝深器之年十八授帐前都尉守京口久之升广武卫亲军指挥使洪武元年以所部从取铅山下崇安会汤和攻陈友定于延平取之其故将子隆固不服英与裨将蔡玉夹攻生得子隆将谷保尽定闽地高帝曰母李尔李母朱我朱与之木姓而名曰英调守建宁节制邵延汀三卫三年授镇国将军佥大都督府事四年迁都督同知进荣禄大夫总天下兵马应决无滞最称上意九年徙填关西威望大着十年邓愈为征西将军英为副西伐蕃部川藏与愈三分兵抵昆仑山俘斩无筭得马牛十三余万开土数千里师还征西将军道卒代为将还京师上以子故封西平侯洮州十八族番酋三副使汪舒朵儿瘿嗉子乌都儿及阿卜商等虽尝遣子入侍而叛服不常命西平侯与都督佥事蓝玉等率河南陜西山西兵讨之至朵甘降其万户迄失迦夷其部落进至洮追击其十八族酋长职方其地吐蕃川藏皆从风降城兆守之击败三副使众并擒瘿嗉子封来献杀获数万获马二万牛羊十余万诸将论功而侯者凡十一人深入死虏以虎贲左卫指挥佥事赠官者一人口李实居三年元故将脱火赤及爱足屯和林扰边命英讨之英遣候骑侦知脱火赤兵次亦集乃路遂踰贺兰涉流沙七日夜至其境夜去穹庐四十里衔枚四其军自当前围擒得其全部以归还镇关中十四年与大将军达异道出古北口克灰山嵩高全宁四部取元将宣于胪朐河俘口千余还京其秋颕川侯傅友德为征南将军征云南英为副高帝为英易木曰沐曰南方火也以其克之勿用生之英至云南元梁王将达里麻以壮兵十万拒曲靖英谓颕川侯曰彼谓我师罢于深入未有虞心正可破心倍道进江雾不见人及于白石雾敛达里麻见英军江上大惊颕川侯欲济英曰未可也我军远来形势既露利在速战乃整师临流势若欲济达里麻果拥精锐扼水土英别遣一军从下流濳度出其后声建志达里麻军皆乱英使轻猛善没者先涉长刀蒙盾斸其军元人却数里趣师毕济整之颕川侯进战数合英纵铁骑入之连斩数十百人生捉达里麻捕甲士二万马万匹死者属十里颕川侯与诸将分兵进英从左副将军蓝玉趋云南梁王入罗佐山自缢死悉定云南地自定云南至出师数往凡百日东北出乌撒与颕川侯会得七星关以通毕节十五年狥建昌澄江临安沅江寻甸楚雄皆下之土酋明据大理搤下关左副将军玉使定远侯王弼繇河水东趋上关自率众抵下关而使都督胡海洋夜从闲道出点苍山后建志其上昧我军抵下关英骑涉河水齐马腹斩关而入抜之还与颕川侯傅友德合攻乌撒东川之复反者又东攻诸蛮之未服听者其诸蛮部云南者乘英东复反英引兵还与都督冯诚佥事谢熊剿杀之斩首六万生捕四千皆震服天子使傅友德班师而镇英云南英办方物揆贡赋瘱民数和力役疏其节目以简易其人麓川之外缅车里之外八百媳妇皆内面十七年移师剪除广南维摩余孽以通回州粮道廵抚甸安而还上曰朕有英而无南顾忧英奏云南地荒广请令军士屯粮上嘉英如赵充国也于是葺垒城池设营堡开屯田立传置二十一年百夷思伦发降复叛入寇马郎他郎甸之沙摩勒英遣都督寗正击破之斩首千五百余级顷之思伦发复以三十万众象百余大寇定边新附诸夷皆动英自将兵二万讨之选骁骑三万昼夜兼行旬有五日使冯诚挑以轻骑百余百夷以万人驱象迎战指挥张因以五十余人射什象追杀其酋长大呼而入斩首数百级诸军皆乘胜进英使军中列火铳神机矢为三行象来前行发不退次行发又不退三行发明旦缅人悉驱象来背栏楯竹箙钩金孑炉鎌左右杂摽英三其军冯诚前寗正左汤昭右下令曰闻炮齐战捷一级一队赏退一卒一队戮鼓之前行之矢发铳炮震动山谷中象皆挺透决骤英军怛呼而鏖战缅大纷挐戈甲戞摩飞血涂溅指挥张因与千户张荣祖乘胜追之尽焚其寨昔刺亦百夷之勇人也复来殊死战英望见左队少却曰取其队首来左帅顾见与其众死之大败缅人斩首三万级俘万人缅人战则其渠率缚身坐象褁革兠披铁甲于是皆身中百余矢殪象背上其众连日不得食死者相枕思伦发遁去英还师云南所过城邑争持牛酒郊劳威名纷纭蛮夷中其夏东川蛮复叛上命颕国公仍为征南将军英为左副将军普定侯陈桓为右副将军讨之谕其胁从越州酋阿资者先是其父龙海与广西赤部酋者满矣情通以叛英自将捣杀者满矣情俘男女千驱畜产称是龙海遂降徙之辽东至是阿资又叛英遣都督寗正从颕国公讨之杀其党火头弄宗等五十九人俘男女数百驱畜产千计阿资窘蹙与其母出降出冬入朝上宴之奉天殿赐黄白二金若钞绮甚厚造第凤阳寻遣还镇二十三年英使临安卫指挥王执讨平教化三部之不赋者又使贵州都指挥张泰讨普安酋密即之乱二十四年复征阿资叛诏平羗将军何福领西平侯兵而令西平侯还镇阿资亦旋降初英留镇之明年孝慈皇后崩英三日不入口哭几绝及二十五年哭懿文太子益悲上赐之黄封而遂卒年四十八赠黔宁王谥昭靖侑享太庙还葬都门外云南父老蛮夷酋长莫不流涕请立庙制曰可英子四人春晟昂昕昕尚成祖长宁公主春年十七从父征讨有功平定江西山寇先登授骠骑将军都督府佥事从征虏将军冯胜出沙漠二十五年嗣父侯镇云南平缅东川维摩阿的越嶲贾哈刺施甸蒲阿董越蛮阿资广南酋侬真枯顺宁酋猛丘宁远酋刁拜烂麓川酋刁干孟永宁卜八如加授征虏前将军年三十六卒建文君谥之惠襄无子晟嗣晟少凝重端悫读书敏记高皇帝甚重之弱冠授后军都督佥事亡何进左都督既嗣侯即代为云南大帅时岷王之国云南与晟交恶成祖召晟至京师面饬之贻王书此其父佐命开疆之臣麓川宣慰使不能制下为诸蛮所逐晟讨平之分其地为孟养木邦孟密三府镇沅威远二州干崖潞江清甸大候者乐五长官司置腾冲千户所潞江西以控之八百国之长使其犷帅以蛮众来犯晟发兵使别将逆击之自掎其后至蒙自蛮退走追之获其帅赐玺侑金币成祖四年征安南使晟为征夷左副将军率云南诸卫所土汉兵以行晟繇蒙自经野蒲斩木通道入夺猛烈棚华关隘造舟济师分遣所部据粤沕寺沙舁舟夜出洮水步骑夹之遂渡富良江与征夷将军新城侯辅兵合破多邦城栅捣其东西二都及盘滩收橹江仙侣等贼悉荡平之与新城侯追擒胡■〈大上互下〉于日南州奇罗海口入朝论功封黔国公赐宴御制诗褒美之再宴便殿还镇云南继与英国公擒捕安南余孽简定季扩等送京师寻抚降富州叛酋仁宗即位召还宴劳赐金币加太傅还镇宣英嗣位赏如之麓川思任发反晟与都督沐昂方政往往败绩政死贼中晟还至楚雄卒追封定远王谥忠敬滇人摄服晟父子威信庄之若主上每片纸下土酋土酋称令旨具威仪郊迎盟而后入启之岁时奉献不绝晟父子前后置圃墅田业三百六十曰吾日食其一可以周岁珍宝金贝充牣库藏后庭曳罗绮役使阉奴可数十百人而善事中贵通遗执政不绝晟之卒也子斌幼嗣公不能将其军昂以都督同知佩印代镇复讨麓川不利定西伯蒋贵等兵与合始平之昂得迁为左都督赐金币加等卒赠定边伯谥武襄斌嗣斌讨叛夷才以武嗣十一年薨赠太傅谥荣康子琮幼不克嗣昂孙璘以才举为右都督代镇卒璘弟瓒为都督同知复代镇前后凡十五年而琮始嗣公又明年始佩征南将军印为镇守尝捕获叛酋寻甸守安倘广西守昂前后平马隆丽江劔川顺宁罗雄等蛮临安之昌明铁箐赤石崖罗罗大发兵讨获贼帅师五等累赐勑褒奖加太子太傅嗣公凡三十二年而卒谥武僖琮无子以瓒孙都指挥诚之子昆嗣朝议谓黔国公得自晟昆亶宜侯不得为公云南守臣言南人知有黔国公也侯之恐为所轻昆十四岁而拜公爵寻以征南将军填守发兵平龟山竹箐蛮谕定孟养孟密之争寨者又合川贵二镇兵平米鲁乱再擒师宗州贼张良受南安乱酋那代三赐玺书再益岁禄百石加太子太傅昆能诗嗣公二十四年卒赠太师谥庄襄子绍勋嗣十六年而卒谥敏靖子朝辅好学有文嗣十一年而卒父子皆加太子太傅赠太傅二子融巩皆甫袭殇朝辅弟朝弼当嗣虐其嫂且锢之不使还南京相讦奏久之始得袭其淫恶益甚诏削爵移爵其子昌祚朝弼复欲杀昌祚逮至京锢于南京之故第竟死沐氏久镇云南拟于亲王督抚大臣谒沐氏皆及门下车藩臬以下逡逡为让天下久平缙绅士抑贬之万历中昌祚出佥事杨寅秋不避道昌祚笞其下人寅秋与昌祚讼于朝中朝之士不能无多求沐氏明旨屡切责云沐氏镇云南其卒也皆还葬都门之外所以得用阍其始镇太祖使阍监焉陵夷用阍人 

　　郎曰岐阳黔宁高帝肺腑岐阳好文今其子孙皆文予尝见支阳像髭须之外口四复有微须人言黔宁高帝外妇子也帝长黔宁十七岁时方贫困外遇妇人岂其然欤 

　　廖永安　　俞通海俞通源俞通渊合传　　张德胜　　桑世杰　　胡大海耿再成合传　　赵德胜 

　　○廖永安 

　　廖永安高帝水将也其先家黄州后徙巢父旺从高祖渡江子五人永清永宁永坚永安永忠元乱彭祖倡妖江淮闲永安与永坚为其万户元杀彭祖永坚往仕汉永安则与其弟永忠县人双刀赵俞廷玉玉子通海赵伯仲伯仲弟庸合肥人张德胜叶升无为人桑世杰含人华高以战船千余结水军屯巢湖扞盗庐人左君弼者亦故为彭祖将以书招永招永安等不从君弼率兵攻永安永安数不胜乃使韩成持书见高帝和阳愿以舟归时高帝久驻和阳众数万谋东渡江政不得舟得永安等书顾李善长大喜曰此天意自率兵至巢湖为永安援时桐城闸马场河等隘口皆为元中丞蛮子海牙水寨所扼仅一支港可以出舟又浅涸会天久雨港涨高帝舟差大过桥洞争一米舟皆出诸将大悦及黄墩双刀赵有反志永忠与俞通海张德胜密告高帝高帝以免既归和阳使永安与德胜通海将水军攻蛮子海牙于峪溪永安与通海德胜操舟若使风大破之是时永安矢伤鼻入江再与通海德胜攻海牙青沙坊获鬬船十五从还和与通海德胜破鲚鱼洲铁长官新生沙二寨获人马还从渡江连与元战夺元坞寨十余官军总管再从常遇春攻蛮子海牙于黄墎遇春分兵疑元用正兵与战邓愈中捣以奇兵载蜉蝣二艘脂蒭纳炮顺风纵火大败海牙军是时永安生擒其首目三十八人俘获万计与冯国用攻破陈兆先从克集庆官永安昭武大将军统军元帅从徐达转攻常取宣乘夜击走张士诚兵埠士诚诱新附青军攻达常州永安与达内外夹击大破之官同佥江南行枢密院事与常遇春自铜陵攻徐寿辉池州去城十里而军破其比门克之与俞通海桑世杰攻江阴伪吴水将定世杰死于军永安怒与通海急击之获定降其帅瑞官同知枢密院事与士诚兵战福山港大败之又破之通州狼山获其舰与徐达邵荣复宜兴乘胜击士诚将吕珍太湖舟胶不利永安麾兵皆退独身当珍见获士诚拘囚之不屈高帝嘉之遥授光禄大夫柱国江淮等处行中书省平章政章封楚国公而封旺为凉国公永安拘吴中八年竟死伪吴平乃还丧高帝迎祭于郊高帝开天之将七人焉廖永安俞通海张德胜桑世杰胡大海耿再成赵德胜也洪武六年七人者巳先后物故既祭功臣庙复配享太庙下礼部定谥号礼部臣议曰有元失驭四海糜沸英杰之士或率义旅或障一方泯泯纷纷莫知所属真主奋兴不期自至龙行而云虎啸而风若楚国廖永安等七人者皆熊罴之士膂力之臣或陷敌殁阵或遭变捐躯义与忠俱身先业陨陛下混一天下追功隆封爵禄及子孙享祀配庙庭秩报巳崇易名非夸臣谨以赴敌逢难谥永安曰武闵杀身光戎谥通海曰忠烈奉上致困谥德胜曰忠毅折冲御海威而不猛谥大海曰武庄辟土斥境武而不遂谥再成曰武壮折冲御侮壮而有力谥赵德胜曰武桓桑世杰业封永义侯与汉光武封寇恂景丹同即可为谥上可其奏八年皆加赠开国辅运推诚宣力武臣光禄大夫柱国同知大都督府事十三年改封永安郧国公永安亡子以永清子升为指挥佥事永忠自有记 

　　○俞通海　俞通源　俞通渊合传 

　　俞通海其濠人父廷玉耕于巢之野子三人通海通源通渊也彭祖为羣盗廷玉与三子从其部李普胜军普胜败廷玉率三子与其县人廖永忠等结船巢湖数与左君弼战不胜而归船于太祖黄墩之战通海鬬尤力廷玉通海爵万户从渡江抜采石取太平廷玉有谋廷玉通海爵军总管攻取边湖水阳泾县溧阳固城湖太平河三口廷玉通海通源皆有功巳通海与蛮子中丞战获一般贼帅二十余人巳火元中丞军于水陆取陈兆先定台城及镇江诸县廷玉通海通源皆有功廷玉迁元帅通海迁秦淮统军元帅寻迁行枢密院判官巳克江阴州宜兴宣城宁国廷玉通海通源皆有功巳通海与枢密判赵馘等趋水阳下句容克大甫口以舟师入太湖马迹山降其二将与吴将珍战施口以甲蒙士为俞将军自入行间与士卒杂战还克吴江与吴兵遇血战中矢眇巳廷玉援池枞阳通海与廖永安攻降伪吴将江阴栾瑞擒其水将定于石碑取通克太湖宜兴战败吴获风快船三铳首四十余人巳汉将赵普胜陷池据枞阳通海从廷玉击其栅江营追杀甚众获巨舰数百进复池廷玉通海皆迁佥枢密院事通海还攻普胜于安庆获汉黄旗斗船俘其师而廷玉战死巳通海战汉反谅于龙江走之追火其舟慈湖获其七帅又追之于采石矢中臂论功第一迁枢密院同知巳从征汉取铜陵安庆江蕲黄正昌复南昌通海通源俱有功巳与汉战鄱阳舟小汉巨舰压舟通海军首抵舰以脱铁盔皆裂遂火汉舟二十与廖永忠以飞舸追汉将定边以六舟深入鏖战进军罂子口据汉上流友谅死还论功太祖赐通海良田金币巳从攻正昌迁中书省平章政事守御庐峻垒深堑招戢逃窜庐人以宁巳从徐达征浙西克湖州抜旧馆分兵取太仓太仓民持羊酒迎降伪吴帅仁等率数千人将以百余舟入海既闻秋毫不犯皆罗拜为编氓兼收昆山崇明嘉定松江巳与吴士诚战渡桥败之提兵桃花坞荡其营而通海中流矢死通源领其兵助攻吴擒之通源袭兄任为江淮行省平章玫事从大将军徐达取中原克平山东河南燕冀秦晋大破王保保兵定西攻克兴元封安安侯巳从征沙漠甘肃镇守云南征剿南荒蛮夷皆有功通渊从西平侯征贵州封越嶲侯寻以罪削爵文皇帝师至白沟越嶲侯死初太祖为吴王时赠廷玉枢密院同知追封河间郡公通海之中矢眇也太祖为之祈及中流矢归车驾临问通海不能对太祖挥泪出其卒也临哭之哀从官卫士莫不感涕赠光禄大夫追封豫国公巳改封虢国公谥忠烈通海沉机简重劳不矜能严而有惠卒无子通源追坐胡惟庸党子不嗣通渊子亦夭死爵皆绝俞氏父子四人丁王者三也 

　　○张德胜 

　　张德胜合肥人与俞通海以巢湖水军来归从渡江与汤和击破埜先水军又大破埜先子兆先于方山擒之与俞通海大破汉将普胜于栅江营与徐达追斩汉将泰于濳山从高帝以水陵大军御汉友谅龙江从中大呼奋击大破之与徐达冯胜追及采石力战死年三十三德胜累功枢密院佥事至是追封蔡国公巳与永安等并加赠谥德胜死时子宣幼帝使其养子汪同蒙德胜姓袭其职名之兴祖兴祖数从大将军取汉伐吴平定中原以功自拜都督同知赐还故姓既命镇守大同兼晋王傅人告兴祖罪使从傅友德伐蜀自赎战死文州追封东胜侯宣拜神策卫指挥同知征散毛洞有功其后以军务之云南坐失彩谪戍金齿卒孙翚有战功 

　　○桑世杰 

　　桑世杰无为人少慷慨有大志与廖永安归太祖和阳从攻破采石新生沙砦及鲚鱼洲铁长官水砦从渡江克采石取太平从击陈埜先水砦与徐达会北门败之生擒埜先与廖永安俞通海以舟师大破蛮子海牙于采石从攻破陈兆先于方山擒之克金陵抜镇江有预功升秦淮翼元帅下金坛丹阳从围常州从攻宁国长鎗诸军与通海及枢判赵馘攻克水阳常州平升州判行枢密院事与徐达常遇春取马驮沙克大浦口攻下江阴太湖宜兴与通海永安攻张上诚江阴石碑海寇其帅栾瑞率伪州判锭等方整兵待战世杰跃马陷阵死之追封永义侯子敬封徽先伯 

　　○胡大海　耿再成合传 

　　胡大海字通甫泗虹人耿再成字德甫泗五河人也再成从高帝克泗荡滁大海杖策自滁谒帝一见语合为前锋高帝克和渡江恢拓江左二人者皆善疾力战丁酉岁宣州降复叛大海与丁德兴攻破复之而与邓愈自绩溪进攻徽击败元将八思尔不花追其万户讷于遂安元苗帅杨完者以兵十万来救大海前诸军斩其部将才戊戌岁克严大败遂安守将洪与李文忠击败杨完者攻徽舟师擒其将旺及升降其苗帅员成蒋英刘震李福李佑之贺仁德与李文忠取诸暨火九华山鲍万户寨迁行枢密院判官大海说邓愈曰兰溪者婺州右臂于严为近公引兵下之婺我有矣愈从大海言攻下兰溪进攻婺婺不下帝乃自往征则以再成为前锋大海见帝客王宗显帝曰客何自来曰乌江人帝喜客者吾乡人使侦婺还报曰婺将贰可下也帝曰有之守汝元将果贰开东门以纳师帝守宗显升大海佥书行枢密院事使规取徽衢处绍兴而以王恺为大海都事民赋军器咸属复使再成为行枢密院判官领兵西屯缙云其明年再成与大海出军樊岭攻走处守将石抹宜孙石抹宜孙复来收其残卒杀庆元令曾封再成复击败之石抹宜孙死竹口其又明年汉友谅寇龙江帝命大海捣其信州牵制之大海遣裨将俊往王恺自衢驰告曰信州汉门户也汉人倾国入寇守信重兵亡疑主公固命公捣其信州牵制之公大将也不自出军以属人即师之衂奈吾衢处何大海惊起拜恺因自往战灵溪败之帝使大海子德济守信又明年召大海还为中书分省参知政事镇婺如故升恺左司郎中大海镇婺威訾化孚掖颠摩疢婺人大宁初苗帅蒋英刘震李福李佑之贺仁德之降也李文忠实受之因以英震属婺佑之仁德属处大海置英震麾下甚爱之英震与佑之有异志约日谋为乱诸苗军皆不忍曰胡参攻待我素恩李福曰胡公信恩不杀主将则事不成因置酒八咏楼请大海观弩方出门上马蒋英袖铁槌击杀大海提大海首马上并杀其子关主而恺与总管高子玉皆遇害壬寅春二月七日也其日佑之仁德亦杀分省都事炎于处再成闻变政饭客府中从席上提劔上马迎骂曰俘虏奴何汝汝反钝吾劔耶佑之仁德前刺再成坠马遂与元帅朱文纲知府王道同死之事闻赠大海光禄大夫浙东等处行中书省平章政事柱国追封越国公配享晋卞壸庙再成追封高阳郡公亦庙祀之恺赠奉直大夫飞骑都尉追封当涂县男炎丹阳县男李文忠下杭蒋英获伏诛高帝使悬大海像市中刺英血以祭也洪武元年大海再成并祭鸡笼山恺炎及李梦庚祔既配享太庙并赐谥巳与廖永安等并加赠改封再成泗国金大海子德济及再成子天璧皆为都指挥有战功大海长身铁面两目煜煜军中夜望若夹灯然既卒诸军若梦大海坐胡床指挥若夜见火光满野汹汹若人马声则辄大捷生尝语人曰大海武人不晓读书惟是三知以行六军知不杀人知不火舍知不畧妇女再成行军有节制军出无犯人畦蔬者其守处也劳来安辑招伏翦渠处以忘战王恺当涂人常将军帐下将扰市恺执抶之将归泣言常将军将军怒召恺谯让恺曰公主上股肱也而帐下将扰民恺执抶之公宜以为喜诚不意公之怒也夫民者国本纷争之时朝向暮背公宜思之炎者孙炎句容人跛而辨诗酒自好尽茭当世豪杰刘基章溢皆所辟举基与言自谓不如也炎守处徒手无兵直以口古安反侧旁郡处之变也佑之属卒因炎炎绐卒我且降佑之知炎高持许当无意馈斗酒燖鴈与诀炎披帝所赐紫绮裘抜劔割鴈大酌狠骂死李梦庚故为高帝掌军簿书使守诸暨诸暨将再兴以泄军惧诛杀之以诸暨降张士诚德济乃从李文忠复焉与胡深去诸暨六十里城新城帝悦使守之洪武初德济从大将军西征庄浪失利大将军诛他将而归德济天子天子曰德济守信州复诸暨城新城有前功得蒙赫 

　　○赵德胜 

　　赵德胜濠人魁梧多力善运槊马上年二十八为元义兵长每战操短兵前驱无旌之者四谒元归德王忙哥太祖兴于滁德胜母在太祖军中乃弃其妻去忙哥来归太祖喜赐是名为帐前先锋从取铁佛冈攻三河破张家寨克全椒收六合与太祖共完梁垒矢中股捣乌下和平舍取仪夜袭陈也先营授忠勇校尉军先锋从渡江有金陵德胜功多先与徐达取镇江下丹阳金坛宣城有分功转承信校尉军先锋取广德毗陵复广德宣城取江阴吴兴有分功擢怀远大将军中翼左前元帅攻池州取青阳石埭无为濳山与汉战擒汉将及部卒四百汉友谅下龙关德胜戍虎口为前关与冯胜征高邮有分功升后翼统兵元帅从克九江攻黄梅广济克瑞福临江吉安诸州还下安庆进克抚从征彭蠡湖取淦汉降将祝宗康泰叛南昌杀守琛从徐达攻复其城扃夷于炮超授行枢密院佥事与都督文正参政邓愈共守之从常遇春平罗友仁于池攻破汉残将八阵指挥于西山俘获三千余人临江吉抚服复叛皆平之久之汉空国来为南昌围德胜开城门以千人逆战手射汉指挥退其兵友谅亲围南昌八旬有五日画夜攻击无不殚也德胜响应见奇无不设也汉圯我城德胜战且城出行城中蹶张宫步门没人腰六寸死汉亡赠德胜荣禄大夫江西行中书省平章政事柱国追封梁国公而先后死汉者十三人各赠有差为忠臣庙于豫章祀之以德胜为首十三人者右副指挥使刘齐统军元帅许圭右翼元帅朱濳战吉安死左翼元帅副使牛海龙突围中矢死枢密判官李继先急战掳死右副元帅赵国昭烧汉舰追者至投桥死洪都知府叶琛江西行省都事叶思成死于宗泰者也临江府同知赵天麟城陷丁百户徐明见诱战堕阱被获不降死千户张子明代父行间绐汉死千户张德山总管夏茂成锐鬬死天下既定肖德胜像功臣庙配享太庙赐谥武桓八年与廖永忠等并加赠德胜刚直沉鸷驭下严肃军中一号一令旗帜为之改观以能多捷奏德胜未尝读书机智如神闇合古名将平居笃孝友如修士子献指挥同知世袭德胜弟端亦从军屡伤身端子麟捕倭有功麟孙辅以征蛮功封武靖侯 

　　郎曰臣子之功君父所明从渡江之臣多矣独廖俞张桑胡耿赵七臣者高帝所首旌以享太庙抑天下将定竹破席卷易为力惟夫豪杰坌纷从戈戟矛矢中求成事盖论将草昧之初难哉难哉 

　　名山藏卷之五十六 

　　●名山藏卷之□□□ 

　　晋江何乔远　譔 

　　臣林记（洪武臣二） 

　　◆臣林记（洪武臣二） 

　　刘基 
　　李善长 
　　吴良　吴祯合传 
　　耿炳文 
　　廖永忠 
　　杨璟 
　　郭英 

　　○刘基 

　　刘基字伯温青田人曾祖濠祖廷槐父爚濠为宋翰林掌书每阴雨积雪登高丘而望其聚突无烟者赈之宋亡林融为宋举义元使使簿录融株连尽其里濠盛治牛酒延使者其家醉之胠其箧私记其渠率二百人而自火其室使者走火失录濠佯为使者游核第以所记二百人上基在元年十一举于乡十五成进士授高安丞揭曼硕见之曰此魏征之流将来济时器也进贤有老人邓祥甫者善天文见基惊曰公聪明绝世器识宏深当为一代伟人尽送所藏秘书于基基气甚豪不可一世士以屈强书生自命在高安以刚廉不合去方谷珍反省宪复辟基为元帅府都事基请兴兵捕斩之而元大臣受谷珍金谪基言锢之绍兴基时时往来云门诸山或为人择葬葬用粒粟法亦数数遇异人得其术会山寇起行省复召为都事基自募义兵剿寇与石抹宜孙守处累授行省郎中大臣录守江南功基不与遂弃官归隐青田山南田山下初基尝游杭饮西湖上有祥云起西北一湖皆光座客尽惊诧相与赋诗以为祥兆基独大言曰此天子气也应在建康十年后当有王者兴我当辅之座客谓基狂渐离席去基独与其门生沈与京放歌极醉罢基居南田山下读书作郁离子十八篇其丑物托类皆悲生民之涂炭叹国法之弁髦庶几藏器以遇真主其辞甚多其意一也郁者文也离者明也其九难篇仿七发七启而为之而其末归于讲尧禹之道论汤武之事宪伊吕师周召稽考先王之典商度救时之政明法度肄礼乐以待王者之兴客或说基曰今天下扰扰以公才畧据括苍并金华明越可折简定因画江守之此勾践之业也基笑曰吾正恶方谷珍张士诚刺促狐鼠乃与同辙邪天命有归姑待之吴公下建康定括苍基大置酒会亲客指干象曰上天命也岂人力邪客皆亡去基决计趋建康众疑未决基母富氏曰自古衰乱之世不辅真主讵万全哉会总制官孙炎以吴公命来聘遂繇闲道诣见陈时务十八策因说吴公曰明公因天下之乱崛起草昧闲不用尺土一旅凭借怹人名号甚光明行事甚顺应此王师也我有两敌国陈友谅居其西张士诚居其东友谅包饶九跨荆襄几天下半而士诚仅有浙西地南不过会稽北不过淮扬与明公寇势而侔威然士诚鼠伏狸候阴欲背元阳则附之此守虏耳无能为也友谅劫其君而胁其下下皆乖怨友谅剽悍轻死不难以其国当人之锋然实数战民疲位乖则不驩民疲则不傅故汉易取也夫攫兽先猛擒贼先贼今日之计莫若先伐汉汉地广大得汉天下之形成矣吴公闻基言大悦称先生而不名时诸将多从公滁濠闲力战有功基以儒生缓带称军祭酒陈友谅既杀花云于太平弒徐寿辉而夺之扬言东下声势大震诸将多恐议降议奔以人人殊基后至睅目不言吴公目基不言召入内问之曰寡人以国委先生今汉兵旦夕压境诸将纷纷先生默不言有意乎基曰请赐臣劔先斩议降及奔者臣乃言吴公曰寡人愿急闻其言而后赐基曰友谅恃太平之胜盛气东下我师缩朒不称势必败今明公初有建康图国之始与汉决雌雄在上一举胜则王败则虏奈何使诸将人人持所见夫骄易败也创易惩也败骄在彼惩创在我臣闻天道后举者胜王师得人为本明公若倾府库以兴士怒开至诚以固人心兴王之业在此时也且臣闲者望二国气敌衰我旺擒之必矣吴公曰善于是赐基劔令诸将尽拜基为军师有不服者斩之诸将竦然是以有龙江之捷公以克敌赏赏基不受公还攻友谅安庆不下基请弃安庆直之江州捣其巢穴友谅出不意丧魄夜遁武昌其丞相胡廷美欲以江西降而有疑意请无散所部属之他将公难之基自后踢公所坐胡床公悟竟许廷美以得江西既以母丧辞归处处有李佑之贺仁德之变杀主将耿再成括苍以东皆动摇基夜入城招谕其渠率传书内外安抚之诘旦大定基在处时时语人以吴公必有天下状处人与其邻近郡县翁然皆服方国珍通书于基基说之纳土国珍从之久之公与汉大战鄱阳湖公坐胡床督战基占气排公床连呼曰公更舟公更舟公仓皇起改舟则汉炮碎舟皆糜公与汉相持湖中三日基请移军湖口以金木相犯之日克之友谅果以庚寅中矢死久之诸将奉公为吴王置太史监以基为太史令吴王使徐达常遇春攻张士诚苏州围三百余日不下基曰苏城形如螺取螺者击首则缩击尾则出齐门尾也盘门首也击齐门盘门开矣诸将用其言破之既献俘王意欲杀士诚基密言曰元失其鹿天下共逐豪杰之士云合乌集谁不愿帝士诚非有弒王篡君之罪杀之无名且业巳称王一方其志气不小臣观其人非为人用者急则死耳莫若好待之王乃使李善长慰问士诚善长夜过士诚曰主公与足下共起逐兔之秋人各求所获非有宿怨深雠也足下于元又非有不讳之恶为世大罪也特以天无二日民无二王天下之势终当一耳主公推心置人待足下固甚厚足下若爱其余生顺天之命异日者亦得剖符裂土世为休臣士诚坚卧不起出言不逊善长大怒骂出是时改监为院基为太史院使巳为御史中丞仍兼官吴王即位为天子置汴梁为北都车驾行视之使基与善长居守基督察奸恶辇毂肃然宦者监工不肃即亦启皇太子逮治之中书省都事彬奸事觉基驰奏请诛彬既得旨李善长以省僚欲庇之会天旱请基缓其狱基不从曰除奸彬天必雨竟杀之帝还善长言基专恣左右畏基亦短之帝皆不问会有妻丧告归其冬手诏召还曰前太史令御史中丞基世居括苍怀先圣道天下初乱闻朕亲将金华旋师建业即别里闾捐丘垄应聘而起相从羣雄未定之秋居则匡辅治道动则仰观天象发纵指示无往不克曩者攻皖城抜九江抚饶郡降洪都取武昌定处城内变尔多辅焉彭蠡鏖战炮声激裂若雷临首军士大呼鬼神号怒自旦至暮如是凡四尔时在舟同我患难今秋告归久而未至朕心缺然今天下一家尔当疾来同盟勋册言非儒造实出朕诚尔遂命驾良慰朕心既至赉赐甚厚追封其祖父皆永嘉郡公洪武三年授弘文馆学士其冬授开国翊运守正文臣资善大夫护军诚意作禄二千石曰吾子房也上赋处州御史大夫章溢请加之宋赋亩五合上曰青田便亩五合而巳令伯温乡里世世为美谈四年春赐老归其秋手书付基曰近西蜀悉平称名者尽俘京师我之疆宇不少前王胡元以宽失天下朕今捄之猛然小人但喜宽恣谤骂国家扇惑非非莫能治即今天象迭见天鸣巳八载日中黑子见三年今秋天鸣云动日中黑子或二或三或一日更有之更不知灾祸自何年月日至卿年高静处万山中必有真知今遣刻期往卿问讯使行勿赉茶饭返之基悉条对而焚其草大要劝上国威巳立宜少济以宽大云基还隐南田山中饮酒奕棋而巳口不及功守令访见皆不得一日令微服为野人入山求诚意伯诚意伯方濯足水际而固从之因引入茅舍摄衣出为黍食令令告诚意伯曰不佞青田令也诚意伯惊起称民因别去其后令终不得以微服见矣初高帝尝与基论相基谓杨宪汪广洋胡惟庸皆不胜相惟庸衔之而瓯括间有地曰淡洋南界福建元末奸民盗鹾其间方国珍所繇乱基尝言上设廵简司守之而民作奸如故适盗周广三反温处吏匿不以闻基令长子琏径诣上奏不先白中书省惟庸以前衔使吏吁基言淡洋地有王气基欲得为墓民不与则请立廵简逐民家庶几动上听遂饮章以闻高帝夺基禄基跳而见市自引责而巳殊不辩竟侍帝京师不敢归家八年春病惟庸拉医来中其蛊遂笃帝命传送归临尽以天文书授琏曰服阕进之吾后世子孙毋习也且语琏爵当中绝五世而复始基之从帝也帝使冯胜从基授进止基告胜夜半出兵至某所见某方青云起即伏兵顷有黑云起者贼伏也日中后黑云渐薄回与青云接者贼归也蹑之可尽擒众初莫信既果然始以为神遂奉而得胜基赴京师道建德张士诚正入寇李文忠欲出击基止之曰不出三日贼当走至期登城望曰走矣众见其壁垒旗帜如故鼓方严基趣文忠疾迫迭则皆空而留其所掠老弱严鼓而巳遂追擒之他日入见帝欲刑囚语基梦以头有血而土傅之故欲刑囚基曰头上血众也土傅之得上得众之象应不出三日帝停刑待之果有海宁之捷帝悉付基囚使纵之基以先占奇智佐高帝有天下言奇事者悉归基亦闻曰帝初营中都而城之基曰临濠兴王之地当避国姓国姓音豕豕不可圈帝用基言而有意都焉基曰金陵山之险扼江之阻江南形胜帝王之都中都虽帝乡非建都地帝乃止帝之都金陵也使基相址既地基出帝移其址数寸明日入惊曰谁改臣址帝曰我也基对曰固当恐当终迁耳既成帝与基周观之曰美哉居乎承阳而纳阴永世之业也基对曰美则王大矣燕子得入焉帝曰吾以朱丝网誉铁网障栱燕安得入哉又一日帝与基周观之曰美哉居乎冠山而表江王气之聚也基对曰美则美矣鸡鸣山犹有王气帝明日幸鸡鸣厌之帝治方中钟山孙权之塜当其前基曰臣闻圣人治天下■〈骨比〉骼润泽枯槁荣茂孙权人雄也称王于吴弹压江东毋除残魄为陛下守门不亦可乎帝曰善其后成祖入靖难先即位于鸡鸣山乃知基所言燕者燕也鸡鸣山王气者燕王即位也初高帝问基卿几子对曰臣子二曰琏曰璟帝召见之曰阿琏明秀阿璟凝重基曰臣子琏有相才无相器臣子璟过刚不中终不得其死然琏为江西参政帝常欲相之亦为胡惟庸党所胁堕井死遗子廌七岁初基封止其身而巳惟庸败上念基欲使璟嗣璟让廌帝悦赐之衣服鞍马居室授合门使封廌为诚意伯诰曰昔者元运既隳海内分豪雄鼎峙当是之时士大夫甚众然亦泛然从人以至轻灭姓氏所以贤智之士树勋奠民必择人而归又若非义之从虽死不移噫虽死名彰巳朕初与羣雄并驱孰辨真伪尔祖诚意伯基括苍之士居勍敌之陲一闻朕命间道兼程星驰来归陈历数之有在议勘定之先机其为人也义气凛然莫之敢犯所以父子相继没于奸邪初授伯爵以终其身令特以前爵授尔增禄二百六十石共食禄五百石子孙世袭尔其敬哉廌四传孙禄皆幼不爵景泰中授禄翰林五经博士禄孙瑜弘治中始授卫指挥盖五世云正德九年赠基太师谥文成嘉靖十六年侑享高帝庙瑜仍嗣伯璟见别记 
　　即曰世言诚意伯读书山中山石忽裂伯窜入其中取出阴符经其后多验用伯死遗令燔尸扬皆谩诞不足信及观世所传基窃怪基以名世才佐高帝五百年之会不合徒多畸略小谋取屡中而口予居京师得与伯九世孙志学游为余言伯所佐高帝皆广论大义志学言其家有诸父年九十余具述如此因稍采而兼存焉伯奇智先占而不免胡丞相之毒何也迹其明哲保身视子房詀娭至文治武畧求古佐命之臣可谓兼焉 

　　○李善长 

　　李善长定远人高帝始下滁善长道傍谒从高帝郭子兴馆中为主文掌书记甚见亲时帝年二十七善长四十一矣高帝威名日盛子兴疑焉悉夺左右任事者置其麾下善长不从高帝从容问善长曰四方战鬬何时定乎对曰昔秦鹿失驭汉高帝以布衣起沛豁达大度知能善任不嗜杀人五稔而兴今有元之政与秦同虐海内怨畔羣雄猬奋此亦逐鹿之秋也主公起家与汉同符程义而动天下不足定矣高帝曰善汉高所用张良韩信萧何三杰者皆人杰也吾有徐达之武或可媲信先生当良何乎对曰留侯意数绝人善长何敢望良若供给馈饷使三军之士数千里不乏不敢后何矣帝既总和阳兵威名益着子兴该部曲与帝不咸善长常为帝居诸部曲闲帝城和阳使善长守之而出击元太子秃坚副枢绊住马民兵帅陈也先元兵乘帝出猝寇和阳帝趣归御之善长巳先击却元兵久之高帝东渡江有江左命将四伐皆善长飞挽转漕给军食自其以吴公起至有天下出征省濠幸汴皆留善长居守善长始为帅府都事累参知政事公为吴王以为右相国久之定官仪尚左为左相国汉吴既下率羣臣奉表劝进王即皇帝位拜银青荣禄大夫上柱国录军国重事中书左丞相宣国公兼太子少师天下巳平凡大典礼大刑赏大封拜大纂录及臣民之制百官之服色受民田数榷设科赋给恤死事者之后皆善长裁定洪武三年大封功臣高帝曰李善长虽不汗马贯札从戎行然朕起草莱提三尺率众数千居羣雄肘腋闲未有定期善长来谒辕门倾心恊谋从渡大江东征西伐日不暇给善长独守国转挽给器仗不乏抚和军民无有诼姗比于萧何诸臣中善长与右丞相达功最高封善长韩国公参军国事食禄四千石居达上身免二死子免一死四年今忺劳特许老七年移江南民十四万实凤阳给牛具官监垦荒善长为大监留凤阳数年上推恩擢善长弟存义太仆丞以皇长女临安公主归其子祺拜驸马都尉公主下嫁初定婚礼妇顺甚修时人荣之居一月御史太夫汪广洋陈宁糺善长自子祺尚主后凭宠自恣陛下病几旬不起居祺六日不朝宣前殿不施礼大不敬请付所司善长父子免冠请罪上赦之善长为人宽博有器畈中意忌不能平专处僚友多懻在上前凡事不先发时为小人覆过或时谴诃不当罪强为对上谓善长柔奸尝赐勑曰尔太师善长昔当扰攘挈家仓皇谋生无所朕时帅师滁阳尔迎于道朕待尔腹心用如手足朕无上智于尔尔或小疵朕置不问遂成命世之英今无谓朕忘乎朕报功之诚神人共知尔年虽迈精力可为何至比小吏枉功臣夤昏定拟诡辞符奏国有定律奏对不实者杖心欺者斩卿欺矣然大封有誓免尔三死今削禄千四百石尔其听之克谨后戒庶有嘉贞顷之复勑曰人臣修身洁巳静性存公言行确孚表里端一然后匡君求善以治生民未闻符同小吏构词肴非惟心欺诳一至事觉意在舍身受责恃顽强巧面对无知朕若怀猜笃疑尔何生焉前勑释尔所犯为尔冥顽复如是告朕悯相从之久姻亲之重枉法恕尔尔其怀之先是左丞相胡惟庸故衘诚意伯基基病使医蛊之久之事泄上问右丞相汪广洋广洋为不知也十二年广洋诛惟庸惧其明春惟庸子市驰马马奔入挽辂中伤死惟庸即杀挽客者上怒命偿挽辂者命惟庸但以金帛予挽辂家上不许惟庸复惧诳言所居井涌醴泉请临视宦者云奇知其谋乘舆将西冲跸抱勒仓皇言鴃不能出左右骤而杂捶奇奇毙右臂且折第指惟庸第不胜指犹指上悟登城觇之衷甲之士伏于惟问于是御史中丞涂节告惟庸及御史大夫陈宁反并其蛊死刘基事以善长弟存义之子佑为惟庸兄壻辞连善长若吉安侯陆仲亨平凉侯费聚时聚巳前死上宥善长仲亨不问也而诛惟庸宁及存义羣臣言涂节本为惟庸谋主见事不成始上变告亦并诛余党皆连坐始上自诛杨宪后专任胡惟庸为丞相丞相权至重诸司封事先白后以闻有不便者径去不奏四方奔竞日至丞相门武臣谀佞者多附丞相丞相家馈金帛名马玩好不可胜数功臣惟徐达刘基最重亦惟二人知惟庸奸无所与而善长以与惟庸姻属深相结也惟庸定远人其旧宅井中忽生石笋数尺祖父塜有夜光惟庸益自喜而御史大夫陈宁者茶陵人其始为小吏通经有治才从军至金陵馆军帅家上命诸将各言事军帅武人不能言密代为书上览称善召见擢江南行省掾史累官御史大夫宁知苏州烙人以趣饷上责其酷其子孟麟亦数谏宁宁怒杖死之上曰宁于子如此何有君父宁闻亦惧而当是时吉安侯擅自陜西乘传以归上怒责之责求盗于代平凉侯使抚苏州不任事酒色而巳召还责招降靼鞑无功亦被谴惟庸因阴谋诱胁二人往来交密二人过惟庸家酒酣屏左右言公等数被谴一旦甚之奈何二人惶惧无所出惟庸因告以巳意且令其辑军马以俟皆从之惟庸因与宁谋邀至省中阅天下军马籍令都督骧取卫士遇宝及亡命进等预为腹心而复令存义阴说善长善长惊悸曰尔何出此言灭族矣存义不敢应去之旬日惟庸复谓存义成事当尽捐淮西地王太师善长惊不许既叹息起曰吾老矣恣尔之所为存义还告惟庸惟庸喜因过善长善长延入内惟庸西南坐善长东南坐屏左右款语遥见颔首而巳而皆不得闻惟庸因使指挥贤下海招倭约掠库兵纳倭舟中因其入贡而以为援河南人封绩者故元臣来归上官之不受遣还乡又不去坐谪戍边惟庸遗封绩书请因以臣元引兵为内应葢上命廷录涂节所告亲临问之而其狱辞如此至上所下诏书第言丞相汪广洋御史大夫陈宁淫昏不率坐视废兴以致丞相惟庸夤缘为奸枉法惠罪挠政诬贤而巳始羣臣之请诛吉安侯及善长也上谓吾始识善长故吾里中长者言多合意因为吾掌簿书赞计划功成爵以上公吾女与其子陆仲亨年十七父母兄弟俱亡恐掠于乱兵持升麦藏草间朕见呼之相从有今日此吾微时腹心股肱以故皆不问于是复命善长为御史大夫二十一年肃清逆党榜列勋臣五十七人前善长如故又二年所善长年七十七矣耄不能饬下有言其私凿邑中水达淮便刍粟治第从信国公私假卫士三百信国公怒不与京民向通惟庸法当徙边善长受其赃数奏请给其亲上固疑之其夏会有星变古为大臣灾上大杀都民之怨逆者应之善长为请元曰就中亦有良民上怒曰善长事朕二十九年阴阳朕意凡事皆待朕发端念或有过则可归责于君父斯可居上公理天道应阴阳者邪善长昔为胡党得曲原乃为不良民求情而前是永昌侯蓝玉败元兵于捕鱼儿海获封绩善长庇之不奏有告之者至是下狱讯反状收绩往来私书有善长手迹监察御史复论劾善长追理胡惟庸事鞫善长家奴谦言惟庸为宁国知县时善长荐为太常卿惟庸以黄金二十斤为寿善长送家奴子忠等四十人于惟庸惟庸厚与金帛酬善长回回国古劔及白玉酒壶玉刻龙盘盏玉蟠桃杯仲亨家奴亦告仲亨及延安平凉南雄三侯私事羣臣奏善长等当诛上不许复使谳皆具伏上召善长流涕而语以开创君臣之际善长出遂自杀也存义之子佑及四侯皆赐死上命礼葬善长厚恤其家爵除善长既死羣臣无敢为上言者虞部郎中王国用上书讼冤曰臣闻君亲无将臣子诛意恶莫惨于逆天下所共声幽明之同紏也虽然臣闻世有轻重福人心之或然也窃见太师善长与陆下一死生毕谋智以得天下为勋臣第一生封公死封下男尚公主亲戚被绮绣福莫重焉当元之季异姓乌集超张奋霍欲如陛下者甚众然卒陛下得之天也其始异姓岂得奉头牖下哉莫不虀粉抎折为世大悲祸莫重焉夫人之亲其子孰与亲其兄弟之子安享万全之富贵孰与佹幸万一者之富贵不格明甚虽至病狂必不易也善长于惟庸兄弟之子之亲耳于陛下下之亲也即谓善长有病狂心欲自为臣犹未敢深理今谓其佐惟庸者万一成事不过勋臣第一耳矣生公死王耳矣尚主纳妃耳矣富贵亡增加佹幸焉是重福之所无择而重祸之所必至者也善长年四十一从陛下四方之事今七十余挺解摧頺鼓舞倦矣其子又托禁掖骨肉之亲夫为此者非其血气槁暴横动于中则必有深雠急变大不得巳而后父子之间或至相挟以求脱祸两者无一焉平居晏然忽起此端此臣所以为善长疑者也若谓天象告变大臣当灾则杀人应之岂天心与王宪哉善长巳不幸失刑臣犹恳恻为陛下明者愿陛下作戒于将来也其时大理少卿陈辉亦上疏如国用言上皆不之罪 
　　郎曰萧何虽买田宅自污而不治垣产曰后世贤师吾俭彼亦有以自高于人主善长当日月之下虽破私捐爱犹虑不足以承之也况有所狥比而卖惠于夫人进言虽忠服刑虽不衷欲繇以免难矣 

　　吴良吴祯合传　　耿炳文 

　　○吴良　吴祯合传 

　　吴良定远人与其弟祯俱以勇畈闻太祖起滁濠良兄弟以里中儿从行间常先驱多功军中有秘机良能没水遉伺而祯异服为间谍良既从常遇春破江阴太祖使为分院判官以五千兵戍之寻升指挥使江阴与吴士诚接境良以五千两败其众数万因以扼吴使不敢泝大江与汉人结连合从而高帝得壹意战荆楚间良戍江阴十年昼则披甲乘障夜则枕戈警备内外奸人不得出入暇延章缝论书史弦诵相闻自持淡食苦无所耆好太祖召劳之曰吴院判保障一方使我无东顾忧车马珠玉不足旌能儒臣宋濂等其歌诗美之既追吴巫子门过江阴劳军周廵璧垒叹曰卿非昔日吴起乎吴平加昭勇大将军苏州卫指挥使镇吴良在吴一如治江阴时矣洪武二年置全州守御千户所令领精锐往守之三年进镇国上将军佥大都督府事其年封江阴侯五年以为征南将军击广西右江诸蛮尽平其地进靖辰靖诸州五溪蛮入铜皷破五开收浑溪踣腾浪附笃莫越漂洞开太平服地青隆徒通洪州歼情洞崖山之众于铜关铁寨古州八万之蛮皆惧而降渠阳之民相与刻石纪功良女为齐王妃齐王封青州使良建宫留青二年卒追封江国公谥襄烈赐葬钟山阴命词臣撰文勒碑祯以天兴右翼副元帅从良戍江阴与俞通海擒士诚水将定于石碑从高帝追吴巫子门从大将军克吴姑苏元年为征南副将军与御史大夫和讨方国珍于明州入曹娥抵车厩战盘屿降之复与御史大夫航海入闽克陈友定西南水部三门其明年与御史大夫擒友定尽平闽归次昌国剿海寇叶陈二姓于兰秀山久之复以靖海侯督饷定辽完城练卒尽辽海未附地复以统兵都督佥事领江阴四卫舟师捕倭至琉球大洋获其人船诏复往浙东籍故方国珍所部三郡兵二郡亡赖人蔓引平民富家临海知县王士弘上书言状罢召还祯先良卒追封海国公谥襄毅初高帝为中山王造第表其里曰大功良兄弟醉而暮过之问从者曰第曷称大功曰无如魏国公所以赐也良曰我等与魏国公皆从陛下左拮右捍以有天下陛下独表达里大功谁无功乎上闻笑曰姑徐徐于是为良祯人建宅一区于江阴宅甚壮良子高建文中以总兵守辽东数以辽东兵攻永平成祖使人间高建文君疑之削高爵既即位复之使守大同八年上北征班师高称疾不朝纵家人给驿私役有司车牛擅以守边官随行坐免为民洪熙初尚以前罪谪戍海南 

　　○耿炳文 

　　耿炳文濠人与其父君用归高帝帝见质孙德崖军炳文左右甚至从渡江抜采石取金陵皆父子相从领军张士诚宜兴之战君用腾栅前死炳文代父将下桐川取长兴战败士诚将西门遂克之高帝名长兴州为长安州立永兴翼元帅府以炳文为总兵都元帅守之炳文击却士诚将原明上新桥与左都元帅刘成击却士诚将珍城西门久之改永兴翼元帅府为永兴卫亲军指挥使司以炳文为指挥使复与费聚击却张士信兵获其将兴祖炳文以都指挥守长兴孤城血战者十年当是时也北有吴良守江阴当江之门南有炳文守长兴扼吴之关士诚所以不得北窥而獐皇转战于其东西境久之从徐将军达取湖破苏以大都督府佥事从大将军征中原克沂益诸州郡以镇国上将军从克汴河南大同怀庆泽潞平阳太原复以其军从大将军征陜西元将张思齐李思道夹正功木甽而阵炳文乘隙伺进一日数挑战身不解甲蓐食者数月思齐奔凤翔思道奔泾阳而大将军因得入陜炳文从中取割冻葆供亿西入军洪武三年封长兴侯与大耐军大破故元平章乃儿不花于北黄河讨平曲靖并晏诸蛮于云南与定远侯弼北征哈刺哈获故元余孽及其妃后于捕鱼儿海歼妖盗于两当以征西将军剿平蜀寇献俘三千余建文元年以征虏大将军距靖难兵于真定靖难后刑部尚书赐左都御史瑛劾炳文衣服器皿僭肴龙凤玉带用丹鞓炳文惧罪暴卒子璇尚懿文太子女瓛后军都督佥事瑄散骑舍人擢尚宝卿先后获罪死璇瓛名见于别记炳文有伯父君美从克滁和炳文与费聚击却士信兵君美子瑞力战中矢死从弟忠亦有战功为参将 

　　郎曰高帝始取天下虑吴汉相结使吴良守江阴耿炳文守长兴先以剪汉羽臂汉毙然后并力向吴亦惟二臣称任使当时论者谓二人善守之日吴巳亡矣逆党肃清榜示勋臣俪于徐邓可谓□在上心者乎 

　　廖永忠　　杨　璟 

　　○廖永忠 

　　廖永忠永安弟也从其父旺及永安诸兄以巢湖水军来归高帝曰此黄口儿亦欲图功乎对曰得事明主効尺寸无论少壮矣高帝悦属永安水将以永忠副之从渡江抜采石太平芜湖擒陈也先破蛮子海牙及也先子兆先乘胜定建康克镇江宣城讨江阴海寇功与其父兄埒久之永安与吴战败吴人覊之高帝以永忠为枢密佥院领永安兵汉友谅入寇龙江永忠与张德胜乘胜追及于采石大呼奋击之复太平徙同知枢密院事从征安庆与俞通海辈击汉水寨破之长驱至江州汉将守江州甚严永忠度其城势架桥舟后反舟而行名曰天桥至其城下与女墙齐接而登克之复与赵德胜攻下瑞临吉安诸郡从征汉战鄱阳拚身当军出高帝舟于围以苇荻七艘火汉汉友谅竟中矢死从征降友谅子理武昌徙湖广行　书省左丞赐之镂金之额使悬于门而予之曰其镂文曰功超羣将智迈雄师从徐达常遇春征吴淮东御吴范蔡港尽平淮东诸县还与徐达常遇春克吴徙荣禄大夫中书省平章加征南副将军帅师出海道与征南将军汤和会降方国珍海上高帝即位徙兼同知詹事院事与汤和引兵转下福州略定闽中诸郡降元参政文殊海牙于延平执其平章友定复以征南将军与副将军朱亮祖从海道进取广东西谕降元右丞何真于东筦吉安侯陆仲亨既略定英德清远曲江连州肇庆诸县行至广与永忠会遂降元广州将卢左丞等尽有其地斩伪参政邵宗愚捕诛诸豪遣副将军朱亮祖驰谕九真日南朱崖儋耳三十余城进兵广西次梧降元达鲁花赤拜住行省平章者林与副将军追元尚书普颜帖木儿张翔于郁林死之浔贵诸州皆降乃使副将军出郁林与杨璟合围靖江克之执元平章也儿吉尼降平章咬住参政那海于南宁复使指挥耿天璧击败平章阿思兰于象州二广悉平班师还京高帝命皇太子率百官迎劳龙湾入见抚慰欢甚还命皇太子送归第洪武二年也其明年大封功臣而永忠使所善儒生探上意以此不得公封德庆侯其年以将军副征西将军和与颕川侯同伐蜀引兵至瞿塘荡舟踰关放之上流大破蜀师乘胜坻重庆次铜锣峡蜀明升出降天子曰廖将军破瞿塘下重庆降明升功不在颕川侯下加赐铄金而旌之平蜀之文永忠号令严明所至威惠洪武八年坐僣侈失人臣礼下狱死子权嗣权从御史大夫丁玉征松迭汤州从颕川侯征云南皆有功权子镛铭■〈金戊〉镛铭名见于别记 

　　○杨璟 

　　杨璟合肥人本儒家子乃喜武以军万户从定金陵以军总管从克镇江狥下金坛常州江阴以帐前副都指挥使从高帝亲征婺以行枢密院邻从击汉屡败之以湖广参政从徐达攻故汉将珏于荆州镇之讨湖广诸洞蛮降慈邾土酋垕进降故汉将义亨于澧以湖广行中书省平章为征南将军偕左丞周德兴参政张彬率楚中兵取广西进击永与元守将祖胜战击败其援将全州守思兰进与祖胜战南门获其将鉴围其城与镇抚吕琛指挥袁子明击败其援兵湘水获其万户武等千二百三十九人进取宝庆使千户王庭击败元将于茱萸滩转攻全州全守思兰遁皆下之尽降道宁蓝山桂阳常宁武冈诸州县其年永守将祖胜食尽自鸩死下永耒阳诸州进攻靖江屯师北关征南副将军朱亮祖以苍梧之师会于东门象鼻山决其濠水筑堤并城克其北门元裨将荣射书约降缒城出见璟与之白头百余异军夜入其城执其将也儿吉尼下令禁剽掠杀伤遣兵攻下柳郴二州以偏将军从大将军徐达征潞与元将札儿战韩店败绩从大将军征太原克之与左丞周觊定唐州之乱以平南阳入蜀招谕夏明升还复定慈利土酋垕之叛及绥宁乱民天佑众然久乃克之以营阳侯入蜀与夏战瞿塘不利陷军五千竟克保宁以副将军定辰州一十八洞九溪九渡蛮上数以潞瞿塘若久不克覃垕寨诘责璟久之璟死追封芮国公谥武信竟追论逆党除 

　　郎曰上有天下开中原则大将军诸人南方唯闽中二广下闽虽胡美要汤和李文忠沐英先后之其功分且皆传檄而定若二广底平廖杨矣 

　　○郭英 

　　郭英临淮人父山甫高帝微时过之山惊异留馔酒酣备陈天表之殊他日当大贵大贵毋相忘上去山甫语诸子曰吾视若曹殆非执耒者若皆可秉珪乃知繇此人谨事之因以子女入侍英兄名子兴以与滁阳王同名但名兴其始起事滁阳王从高帝渡江围常州昼夜冒矢石衣甲生虮虱克汉及吴往往褁创战从大将军取中原守于潼关与指挥于光乘胜击破元人来攻潼关兵追奔数十里元人不敢一迹南徙封巩昌侯卒追封陜国公赐谥宣武英长七尺精骑射年十八从高帝起以谨重见亲每直宿帐丁从渡江征无锡伤右胁攻破常熟伤左足攻安庆伤左臂攻高邮弩伤右膝屡立功上呼为郭四从战鄱阳身负金疮败汉禁江烧其船友谅中矢死或言英功英辞让从征武昌战保安门伤手足汉将陈同佥驰入高帝军高帝呼郭四英跃马立鎗贼高帝衣英赤战袍曰吾尉迟恭也从开中原以精骑三千破元通州从常将军取太原请夜劫王保保军濳以十余骑入营常将军引兵继其后大克之两与元伪王战俘获甚多箭伤面足累官骠骑将军河南都指挥使使镇河南上以英女弟掖庭故至英第饯之赐白金二十罂厩马二十二疋英至绥辑流亡远迩来归日以千计期年户口完增河南大治居五年移镇北平士女遮马数十里有泣下者既去生祠英英至北平元左丞允中等闻英诚德来降者九千余人上劳英上尊羊马授龙虎将军北平都指挥使居五年召还升前军都督府佥事是为洪武十三年其明年从颕川侯征云南领兵五万与都督陈桓趋乌撒道多隘诸军欲深入英曰攻远必自近遂先攻赤水河路时久雨河涨英令军中砍木为筏出不意宵济生擒乌撒并阿容诸蛮进克曲靖越州关索岭明年以骑兵五千攻江川椅子寨火之进降大理金齿克广南与西平侯攻安宁富民一日夜破靖州七寨伤左股取仁德姚安援楚雄明年与颕川侯平蒙化邓川诸州前后斩首万三千余级生擒二千余人收精兵人马数万船千余艘蛮民降者数十万户云南平论功封武定侯二十年与大将军冯胜讨纳哈出既旋师王保保弟詹同脱因来追英连战数十合伤左胁箭中右胁佯呼虏伤甲竟却之其冬为征虏右副将军从征虏将军蓝玉讨残古沙漠明年至捕鱼儿海逻骑侦虏营不远英令诸军小憩饮马衔枚卷甲倍道驰至虏王率十余骑溃围遁手刃其将蛮子太尉获其金宝珍玩图书马四万余匹降其将五万余深入生擒虏将咬咬司徒及曩宗太尉古达儿古不达刺王子等四万余人马驼万五千匹牛羊辎重无筭师还赐白金千两钞八百锭彩币四十匹明年春与诸将同加赐赉遣归乡又明年独召还赐坐欢语命统禁兵京军御史承祖劾英养家奴百五十余人擅杀男女五人不问也二十四年虏酋阿札失里寇边英充总兵讨之朵颜山俘其人口五百余马千余匹逐至鸦寒山三十年为征西将军生擒川陜贼高福兴及党四千余人于沔后河英兄弟爵通侯有功其女弟侍宫封皇宁妃一门贵盛而独其弟德成为骁骑舍人用甘酒自放上徙德成都督力辞上变色曰以舍人二兄一女弟故故提舍人等埒之舍人辞何说也德成免冠泣拜曰臣非草木不知上恩顾臣性懒慢甘酒不识缓急付臣事不理上杀我也人生不过畜钱刀食醪肉随意便了尔上曰善人皆如此可以措吾刑立赐黄封百罂金彩称之益厚遇德成德成尝赐宴后死罪免冠谢见秃颠上笑曰酒狂颠毛乃可数德成曰臣犹憎其多欲尽削之明日醉解大惊削颠披缁上笑曰舍人若佯邪乃实为之德成见其家二侯征镇四方奏俘献捷辄笑曰虚名亦可听艰苦亦可受曾如我饮中乐不英大小数百战身被七十余创擒斩俘获一十七万最为人孝友仁恕恭俭诚实毋卒庐墓哭泣不绝行师有纪推心任人甘苦同之其北征虏夜遇大风雪悉罢遣帐前环军所攻克州郡戒杀禁掠封府库簿籍无一钱尺帛之私家居简静不治垣产天文地理百家莫不通贯以俭素书史教训子孙事高帝四十余年小心谨慎眷爱虽隆自处下谦金鎗满体横直若刻画每阴雨痛楚被命出征即日启行英毅之气濒老不衰上晚节功臣尽独英与长兴侯备任使永乐元年年六十九卒遣官祭赙有加追封营国公谥武襄丈夫子十二人镇驸马都尉尚永嘉公主女九人二为辽郢二王妃孙男二十八人孙女十六人一为仁宗贵妃余多有勋荫贵配富贵寿考终始吉令人以比郭子仪云靖难后高帝功臣之世仅有存者武定侯与魏国西平三家而世宗中宗五世孙勋嗣侯见宠勋见世宗方更定郊庙礼仪上言臣始祖英与徐达诸臣开国之功同能比烈达诸臣物故会当庙建之初臣祖英卒永乐岁独不得与功非优劣以先后死也乞跻享太庙如达诸臣下廷臣议皆言不可户部侍郎唐冑上疏曰臣惟皇祖开基二年正月乙始立功臣庙于鸡鸣山六月丙寅庙成列祀二十一人死者塑像生者虚位臣谨按是时胡大海冯国用赵德胜耿再成丁德兴俞通海张德胜茅成皆死先栖神卞壸蒋子文等庙所谓塑像者也其见在诸臣如徐达常遇春李文忠邓愈汤和沐英华高吴良吴祯曹良臣康茂才吴复孙兴祖等所谓虚位者也是诸臣之功盖皇祖论祀之日巳合生死之臣先定之矣至于太庙从祀古者所谓尔祖从享祭于大烝其典尤隆当廖永安未除之先太庙配享凡十三人永安俞通海张德胜桑世杰耿再成胡大海赵德胜巳死七人洪武二年正月丁未巳跻在列九年始加封号赠谥而徐达常遇春李文忠邓愈汤和沐英等六王则各随其卒之年进侑此皆皇祖亲定以恊大烝英所得侯平云南也而非开国英侯之日太庙定祀十有六年矣此时且不得祀功臣之庙况敢望配享哉夫前代之举此者若汉高祖唐太宗于其身汉明帝于其父皆亲当龙虎风云之会目击乾坤再造之真鳞翼攀附之劳素孚于平居而山海倒排之机又烛于临境其翊戴之力虽皆不负山河带砺之盟而意气之兴则有出牝牡骊黄之外是以西汉元功十八东汉云台三十有二唐凌烟二十有四历其世代未有异议而欲参差之者我皇祖享祀之定寓褒旌于血食比之前代尤重且毖故其品题为尤精如六王元勋太庙功臣两联上爼俞通海以下六人与于配享皆取死事而茅成亦当时死事之臣乃惟与庙祀而巳相从开国凡五百九十三臣十二臣配享而外与于功臣之庙者仅取冯国用丁德兴华高吴良吴祯康茂才吴复曹良臣孙兴祖九人而巳而桑世杰者虽在配享又不得与于功臣之庙葢其有无差次之间可以神会而非口舌能言笔墨可尽者位列先后今尚不可轻移有无额数况得而增损乎若勋所引祖训首章得与于三公二侯五家之列其时以掖庭奉车之贵肺腑之托专言议亲不关庙祀也伏惟陛下寝英配享之议庶在天之灵慰圣祖当日之心额序之席悦诸臣素聚之魂而英平生谦让之精百世安食于其家庙不致忸怩非拟之旁则勋知孝而不知学之误亦可洗雪而礼乐崇隆统一圣明之世矣世宗不听竟进英侑享勋别有记 
　　郎曰武定侯侑享虽用勋故迹其当时所得毕世全功名可以知之矣异哉骁骑舍人诞焉自放于严主也唐冑之疏吾以比祝子鱼之欲长卫焉 

　　名山藏卷之五十七 

　　●名山藏卷之□□□ 

　　晋江何乔远　譔 

　　臣林记（洪武臣三） 

　　◆臣林记（洪武臣三） 

　　冯胜 
　　傅友德 
　　蓝玉 
　　陶安 
　　胡深 
　　章溢 
　　王祎 
　　宋国兴 
　　花云 
　　马云　叶旺合传 
　　何真 

　　冯　胜　　傅友德　　蓝玉 

　　○冯胜 

　　冯胜初名国胜又名宗异冯异之后也其先自固始徙定远与其兄国用并好儒书尤嗜孙吴国用风仪峻整器度恢豁胜伟貌长躯勇悍多智元乱乡人寨于里推国用部寨太祖过妙山胜与国用儒服入谒归太祖所部太祖曰生委蛇若是儒耶有何奇可白乃公国用对曰臣闻之有德昌有势强金陵龙蟠虎踞帝王之都渡江而东先争居之足下可以强然后观天下之势按次扫除勿贪子女玉帛倡仁义以拯水火足下可以昌太祖悦曰吾心也国用在太祖左右忠谨无与比繇是兄弟俱备宿卫既从渡江取太平元将陈也先与中丞蛮子海牙连兵入寇太祖擒也先释之与之盟歃而哇国用曰哇歃必爽使攻台城果叛为溧阳人所诛其子兆先复与海牙合国用从擒兆先又释之太祖夜召兆先之壮士五百人环寝帐前使国用执寝戈顷之从入金陵国用先登败元蒋山太祖有江左胜与国用皆有战功并为大元帅而国用尤用忠谨见亲为帐前总制亲兵都指挥使当李善长亚久之从征绍兴卒太祖哭之恸赐葬江宁赠郢国公以子诚幼使胜嗣兄职胜以庚子岁与常遇春伏骑石灰山邀击汉战龙江兵辛丑从征汉至安庆太祖陈疑兵于陆胜从水捣其舟师入江州升亲军都护癸卯从克吕珍安丰升同知枢密院事甲辰从降汉理武昌乙巳与大将军达出淮东攻吴高邮吴将诈开门降胜不逆兵入几尽吴将下县关闭而杀之郛中太祖召胜归决之大杖复令徒步之高邮不予骑胜至则号召其卒四门齐登一鼓破之还与大将军围吴吴元年以平吴功迁大都督府右都督其冬与大将军北伐元克沂益兖济太祖即皇帝位进秩太子右詹事俄坐小法夺一官为都督同知与大将军会取汴梁河南二郡是时元将李思齐张思道守于潼关胜抜潼关先登谓大将军曰谨□备三秦门户也大将军择都督郭兴守之胜遂取□州其时车驾幸汴趣入谒授征虏右副将军留守□其冬从大将军征山西与汤和入怀庆获将士八百余人引兵至太行山破碗子关进取泽潞至于猗氏转克平阳及绛获元将士五百余人二年授征西将军大将军引师还河中胜与副将军遇春先渡河趋陕至凤翔李思齐奔临洮又趋之降其全部从大将军征元将张良臣于庆阳扩廓帖木儿使其将札儿攻原为良臣援胜移军扼原与徐礼去庆阳三十里军驿马关东还引兵与大将军克之转下河州诸县前是上谕大将军庆阳下则征西将军权镇之而大将军等先还是冬大将军还还之五十余日胜亦至上赏胜不能当大将军半而责之曰不如谕何也俄复为右都督三年以右副将军与大将军破扩廓帖木儿于定西至冬凯还论功封宋国公参军国事食禄三竹宕赐诰命铁券其文曰朕闻历代创业之君必有亲同骨肉痛若肢体之将周旋左右出入警防得保命施化以有天下朕渡江以来尔兄国用实典亲军导从有方动合古道因疾长逝朕追封郢国公悯其子幼尔胜继之尔胜十余年间居京师剔除肘腋之患历战阵则建爪牙之功遏敌龙江帅奇大剉副将中原北伐屡捷天下巳定朕无以报是用加尔爵禄使尔子孙世世承袭朕本踈愚皆遵前代哲王典礼兹与尔誓除谋逆不宥其余若犯死罪身免二死子免一死以报尔功于戏尔忠诚夙夜爵禄之崇皆繇尔劳尚日慎一日持守高盈训及子孙保于永世仍赐文绮及帛八十疋四年守镇陜西使缮塞五年诏为征虏大将军与大将军达左副将军文忠出沙漠胜与副将军傅友德西行取甘及肃进至亦集乃降其守将次别力笃山与元岐王朵儿只班遇走之追获其平章长加奴等败其众瓜沙洲获马骡牛羊二万是役也大将军兵不利左副将军所失得相当独胜以捷闻而有言其匿私槖駞马赏不行自是连以将军印练兵临清北平继往大同讨元残寇散不刺等还镇陜西复改河南上册胜女为周王橚妃胜妻卒为治丧赐玺书慰藉加餐使归议葬葬毕复镇为周王作宫十三年故元平章乃儿不花寇边明年大将军讨之上命胜佩征虏将军印息民训士佐征发顷之天象有警敕谕胜曰今天示象占在大梁尔所封地当蚤夜谨畏王宫成王城内外当护卫严密马步士卒加训练召围子手在尔左右王府马毋命牧远地两军守一马军皆须精锐但有异闻即乘马至复敕曰天象屡见不可不警大梁军民杂处宜抚安之今秦王晋王还京宜选精锐将士严密宿卫王至宋国公出迎则都指挥守城都指挥出迎则宋国公守城指挥军士迎以三之一余悉令城守时北方初定而上之严慎如此居四年还召劳羊酒是时元遗孽故将多殄归顺独元水华黎裔孙纳哈出者初为元万户守太平太祖下太平时获之以元世臣子孙故待之甚厚纳哈出居常不乐太祖归焉元亡纳哈出不从虏主胡中拥大众金山三分其部曰榆林曰养鹅庄曰龙安一秃河辎重富盛蓄牧蕃息数数寇辽左为边患十九年上命胜置卫大宁诸边搤控之其明年春为征虏大将军颕国公友德永昌侯玉为左右副将军率参将南雄侯庸等乘以步骑二十万郑国公茂曹国公景隆申国公镇子侯等皆从军上故有所获虏乃刺吾者纳哈出部将使奉玺书而遣之曰是人善战今送归尔益尔战矣胜至通大雪遣永昌侯乘雪以轻骑掩击其庆州虏杀其平章朵来擒其子不兰奚而自出松亭分筑大宁宽河会州富峪四城遂驻兵大宁城踰两月留五万人守之以全师压纳哈出金山遣人送乃刺吾纳哈出所纳哈出惊曰吾谓汝死矣乃得复相见因遣其左丞献马胜军是时胜巳踰金山降其将庆国公观童于女直苦屯胜大军直前逼纳哈出一秃河纳哈出计无所出乃刺吾劝纳哈出降纳哈出犹豫未决复遣使至胜当阳纳款以观势胜遂遣永昌侯玉往受之耀之以大军纳哈出弹指曰天不使我有此众矣率数百骑诣玉约降玉饮纳哈出酒甚欢纳哈出因酌酒酬玉玉请纳哈出先饮既饮复酌酬玉玉解衣覆之曰衣我衣乃饮酒纳哈出让弗衣玉亦弗饮者久之纳哈出取酒浇地顾其下咄咄语郑国公茂者胜子壻也有裨将在茂傍解胡语告茂曰是且脱去茂遽前搏之纳哈出惊起欲就马茂砍伤纳哈出臂不能骑与都督耿忠拥纳哈出见胜纳哈出所部妻子将士在松花河北凡九十余万闻之皆溃散其余众四万余骑欲来追胜遣观童往谕尽降之并得其各爱马所部二十余万人羊马驴駞辎重百余里胜奏捷京师并言茂惊溃虏众状遂以纳哈出来降将卒妻子及其辎重南行使都督濮英将三千骑为殿虏所惊溃余众伏而待大军过邀击之英马踣见获乘间自剖腹死而胜还次亦迷河更获遗弃车轮四万五千马数千匹伤痍老弱二万四千余上闻大悦使使奖谕所以遥劳纳哈出白玉黄金带金若币及其部曲冠带钞币甚多械郑国公茂京师而赐胜敕捷曰至嘉动神人朝野欢庆汉胡相攻至元未巳天讫元终朕命中山开平二王攘之塞外二王既往余虏常不宁边令命尔屯聚大宁审势进讨有征无战非尔等忠格服人天何若此易胡虏生计牧畜是赖少有侵鱼则众心生怨易变难安可不慎欤前二王所偃兵华夏功昭后世繇其号令严明诸军不茍苟取于降人尔等追厥前踪岂不伟哉胜军卒有盗胡马者戮其首悬队官之颈以行然亦自掠虏良马使阍行酒纳哈出妻求大珠异宝胡中王子死强娶其女上闻复敕曰古之名将唯思宣君之德为国効忠故能摧坚抚顺所向无敌若中山武宁王开平忠正王屡出雄师平定华夏未尝贪财好杀行一不仁之事沙漠未靖命尔率师且征且伐遇金山北虏虽进马来归意在使者往来为缓计右副将军玉事虽轻举然破彼深谋幸而成功何期大将军不能抚辑既降乃播恶胡中窃取虏骑娶虏有丧女使人忘哀失伦部降胡而南不慎护之陷设濮英人马三千论法无赦朕功将军往来之人言将军尚多朕不欲尽言以赧将军将军当改行推诚使降者欢心未者慕化巳复敕曰朕昔命将出师正副无过二人则中山开平二王既往辄见增人为副而怕有愧前者列侯参将不名爵为重乃夺人乘马呜呼虏人来归如流趋下夺马而窥其财是堤流而决之也当即归马其人毋播丑虏中二王既往朕惟尔寄今若此继自今洗心去贪勿孤朕望常茂之从胜军也胜以子壻故卑折之茂不能堪出不逊语胜衔焉及降纳哈出而虏众惊溃胜欲自解故咎茂而奏之茂至具言故上曰是亦胜有罪焉收其总兵印召之还使永昌侯代之胜送至纳哈出所部官属将校三千三百余人马二百九十余匹金银铜印百金银虎符牌面百二十五王九国公郡王四太尉国公五行省丞相一司徒平章十三左丞右丞三十一参知政院三十二各院副使同知副枢八十一佥院院判二百八十院副使五宣慰使副使佥事百八十九万户千户路府州总管同知等官九百二十七尚书参议二承旨学士十文学司马七大卿司卿少卿十八卫师府佥事三郎中员外十五王府六蒙古宗人卫副使一客省大使二十六廉访司使副盐运司使副六卫帅司使一治书安抚司农各一太少监理问断事部郎中主事兵马指挥府卫镇抚崇福司使副经历都事太医院及州县等官二百二十二将校千四百余人皆元遗臣纳哈出至上封为海西侯子孙世袭赏赉甚厚以安其心其官属皆与食禄散处之黔滇闽广中而升乃刺吾为千户赐金帛竟安置茂龙州胜罢就第奉朝请而诸将士赏亦不行二十一年使领诸胡兵从颕国公征云南胡兵中道叛自是胜虽有任使屯守练士而巳出塞捕虏皆以命晋燕诸王矣二十二年赐公侯还乡予缗镪造第赉金帛追封其三代明年春肃清逆党榜烈勋臣五十七人功高望重尝总兵者八人胜居第三又二年加太子少师胜子谅与家奴同谋杀人嘱县官勿举事觉上论胜家奴如律特免谅死巳使镇西鄙其僮仆不得从容衣食胜家居僮仆倚胜横拦税辎重乘载胜获稻打场瘗甔场下碾碌碡其上取其有鞺鞳声出入骑善马邑有樊父名为穴夕国用妻家也胜一日为酒召樊父盛陈其金银器盌与樊父戏而令穴夕之樊父既得难胜曰必千金乃还胜怒走讼太祖胜讼樊父樊父亦讼胜具言其居家所为若曰场下瘗兵器太祖予胜酒曰我不问胜归遂死诸子皆不得封而独国用子诚箦功云南累官中军都督府左都督胜死在洪武二十八年春去傅友德死之两月而开边之猛将尽矣 

　　○傅友德 

　　傅友德其先宿人后徙砀初从青衣李喜之喜之败归明玉珍玉珍不能用归汉为别将亦忽忽无所展高帝攻汉江州友德以其下谒高帝子孤鄱阳之战友德身被数创杀数百人从征武昌夺高冠山先登镞出脑及胁从徐达取夷陵降汉将以德进克衡走汉将祖胜从常遇春下襄阳攻安陆被九创吴元年守徐州元将李贰来寇驻兵陵子村友德坚壁俟贰出掠舟击之吕梁之岸手刺贰将乙贰败去友德曰必再来趍还城开门陈兵令士皆卧鎗待曰鼓即起贰果益兵至友德鸣鼓吉士生致贰俘建康高帝悦鼓吹文还第翌日命中书参政李饮杨希圣携音声伎人一部就第饮饮等醉而躶与伎人戏高帝怒皆黥之不责友德也遂拜江淮行省参知政事其冬从大将军达北征中原高帝以与右丞显并称勇畧冠军友德将大将军下青州与元将也速遇佯败去也速追之大将军因得进斩也速军洪武元年大将军克河南友德取福昌山凌青仙人神顶三寨遂与大将军入燕取元东渡河与薛显取卫辉与顾时克临清德及通进入燕与薛显侦逻古北诸口拾元遗卒克龙华寨守芦沟畧大同获故元乔右丞等三十四人遂与常遇春下保定中山狥真定从大将军与薛显转攻山西畧平定州捣太原以死士五十骑击却扩廓帖木儿夜劫之追至土门关复与薛显败元将宗哲于石州击走四大王与常遇春逐竹贞兵于大同败元将脱列伯于宣德府从取陜西攻张思道于鹿台下巩临洮张良臣降复叛友德自临洮会大将军绝其东道还与大将军克之复会大将军与薛显追败王保保于原州六盘山还从大将军破保保定西乘胜自秦州南出一百八渡夺畧阳擒夏将琳入沔还军西安夏将友仁寇汉中友德夜袭木槽关登山■〈难上火下〉燧惊遁友仁军复与大将军侦探极西北还封颕川侯洪武三年也其冬拜征虏前将军与征西将军和德庆侯永忠济宁侯时入蜀伐夏友德与济宁侯率河南陜西步骑自秦陇以趋成都则驰人陜扬言出金牛而引兵趋陈仓克阶及文谕降青州果阳造战舰百余渡汉战破夏将大亨汉城下击其援将寿抜其城进击古城大败之降夏将思忠进围成都身中矢夏人皆降狥崇庆斩夏知州善清转克保宁执夏将友仁悉平蜀得夏人金印冠冕仪仗银印五十八铜印六百四十路府七元帅府八宣慰宣抚司二十五州三十七县六十七官吏将士五万九百九十人马骡万三千八百余匹天子曰平蜀功传一廖次旌之文予之金征西将军不与赏焉五年副征西将军冯胜北征沙漠以骁骑五千出金兰趋西凉破元失刺罕兵败元朵儿只巴于永昌与征西将军及左副将军德抜甘及肃手射死元平章不花追斩其党四百余人降太尉锁纳儿加等及守将上颜帖木儿追破元岐王于瓜沙州是时师出三道友德独全胜六年大军出鴈门友德为前锋虏闻友德名绝塞遁留镇北平九年命副中山侯和备伯颜帖木儿于延安以伏兵大跛伯颜帖木儿缚之以降命廵行川蜀永宁雅播诸州修治城郭关梁降下金筑普定中坪干溪诸酋长还献马五百上别赐选骑十五十四年为征虏副将军与大将军达讨故元平章乃儿不花出塞大破虏北黄河选轻骑夜袭灰山获其部落人畜甚众其秋拜征南将军与蓝玉沐英统兵二十四万有奇往征云南既受命疲驰至湖广遣别将郭英陈桓胡海等帅兵五万趋乌撒而自与蓝玉沐英率大军趋贵州进攻普定普安皆下之进取曲靖故元梁王把匝刺瓦尔密遣其将达里麻将精兵十余万拒战友德用沐英计兼道蒙雾濳渡白石江下流出其后而毕济于上流之江生擒达里麻曲靖西乃分遣玉英趋云南自率众数万循格孤山而南捣呜撒以与郭英陈桓胡海会元右丞实卜闻之皆遁去顷复合友德故止战以观士士无不思死友德下今曰我军深入有进无退彼遁而合必不一心并力与战破之必矣间者吾故以观汝曹汝曹果可用也遂大破实卜军抜乌撒城之得七里关以通毕节进克可渡河东川乌蒙芒部诸蛮皆望风降进至大理宣慰使明献书请如唐宋故事降印颁历愿修职贡永为藩服友德怒拷其使曰速来降明再上书曰善阐危如登山大理险倍投海汉武习战仅置益州元祖亲征秪分梁王自古平天下易平云南难且用兵之道讲和为上全师为奇大国既有其兵小国亦有其备迨乎食尽畜死将独兵进为天下笑将军悔晚矣友德怒与沐英斩关入大破之分兵取鹤庆略丽江破石门下金齿车里摩些和泥平缅悉降把匝刺瓦尔密入山自缢死俘其眷属及威顺王子伯于京师凡三百余人顷之乌撒诸蛮复叛友德会沐英进击而使指挥顾成击破西堡蛮贼斩乌撒蛮首级三万余与沐英引兵东攻诸蛮之未附者摉其濳匿悉杀又又降酋长霭翠宋钦悉平其地十六年元普颜笃先不华据邓州复叛友德自七里关回军大理平之攻北胜丽江前后斩首万三千余级十七年凯还制曰稽古崇庸开疆者赏重朕臣傅友德从大将军累战有功巳封侯爵乃者领大军越崇山西取巴蜀又西取云南转战二年悉平其地特进封颕国公子孙世袭其时休诸将皆封侯食禄有差友德独用首功加赐三千石再赐米千五百石以皇女归其子忠十八年与宋国公胜备边北平十九年与长兴侯炳文再征云贵诸蛮二十年以征虏左副将军从征虏大将军冯胜征纳哈出降之统番汉大军讨鞑靼官军之叛于广西复以征南将军与沐英陈桓讨东川诸蛮击却叛酋阿资于普安蛮众缘壁扳崖队死者不可胜数巳即越州击败阿资降之还命与诸将驻军湖广诸要地休士且以压服诸西南夷之叛服不常者二十三年援信国公例还乡赐黄白金钞币甚厚给卫兵百二十人寻以征虏前将军率副将军赵庸曹兴王弼孙恪等赴北平练卒从燕王出古北口擒乃儿不花于迤都山还驻开平引兵西征宁夏其明年复使练士陜西是年还朝册其女为晋王妃友德请怀远地为田圃如古买田宅自污上乃不喜曰尔独不闻公仪休又二年与宋国公屯戍练士于太原北平召还赐第凤阳不复出塞捕虏矣二十五年兼太子太师蓝玉诛友德以功多内惧定远侯王弼谓友德上春秋高行旦夕尽我辈我辈当合从连衡太祖闻之会冬宴从者彻馔彻不尽一蔬太祖责友德不敬且曰召尔二子来友德出卫士有传太祖语曰携其至顷之友德提二子首以入太祖惊曰何遽尔忍人也友德出匕首袖中曰不过欲吾父子头耳遂自刎太祖怒分徙其家属于辽东云南地而王弼亦自尽嘉靖元年廵抚云南都御史何孟春奏颕国公友德宣德侯朝兴汝南侯思祖皆云南开疆之臣请立祠致祭赐额曰报功友德后在辽东者嘉靖中有都御史钥在云南者嘉靖中有给事中良弼 

　　○蓝玉 

　　蓝玉者定远人常遇春妇弟也长身頳面数从遇春突围陷阵所向有功遇春数推于高帝帝亦用遇春故宠异之从管军镇抚积功至都督佥事从西平侯讨西蕃擒其酋瘿嗉子卤斩以千计还封永昌侯久之以征南左副将军同颕川侯讨云南转战平之与西平侯下天理虏其帅明分兵取鹤庆略丽江薄金齿车里平缅地方万里皆入职方玉功最班师增禄五百石册女为蜀王妃再以征虏右副将军同宋国公胜征纳哈出金山击庆州虏杀其平章朵来擒其子不兰奚获人马还人纳哈出营降其众宋国公胜与常国公茂坐惊溃虏众召还玉专总兵事是为洪武二十年上曰吾老矣残胡未灭终为患其年即军中拜征虏大将军与延安侯胜宗武定侯英穷人沙漠其冬获元将九百余人以献上察知虏势不久存其明年复诏申国公镇定远侯弼南雄侯庸东川侯海鹤庆侯翼雄武侯武怀远侯兴等往从玉师使兼道进覆其巢安乃巳是春玉谍虏主脱古思帖木儿在捕鱼海率劲骑十余万自庆州问道袭之遂踰大碛度黑山师次游魂南道无水泉军士渴甚过小山忽闻如炮声使视之泉四涌士马满腹余流溢决至百眼井去捕鱼儿海尚四十余里哨不见虏玉欲引还定远侯曰吾属提兵十余万深入无所得虏向以复命玉曰是也戒军中穴地爨令虏不见烟黎明至捕鱼儿海南知虏主营在海东北八十余里玉以弼为前锋直薄之虏始谓我军乏水草必不能深入又大风扬沙昼晦军行皆不知虏主方欲整而北向忽大军至其太尉蛮子率众拒战败之杀蛮子及其军帅数十人其众遂降虏主脱古思帖木儿与其太子天保奴知院捏怯来丞相失烈门等数十骑遁去玉率精骑追之出千余里不及获其次子地保奴后妃及故太子妃公主等百十九人擒其詹事院同知脱因帖木儿于深草间追获吴王朵儿只等将相官校三千人男女七万七千余口马四万七千匹驼四千八百四头牛羊十万二千四百五十四头车三千余两并得其宝玺图书金银印宣敕照会诸物聚其铠仗而焚之遣人上表入奏既班师复破降其太师哈刺章获将士万五千八百人马駞四万八千余匹上覧表顾谓侍臣曰戎狄久祸中国今朔漠一清无忧北顾矣羣臣咸顿首称贺遂遣通政使茹瑺前望江主簿宋麟赍敕往劳曰周秦御胡上策无闻汉唐征伐功多卫李宋遭辽金之窘以终其世神器弄于夷狄腥膻污乎九州岛朕起平定与民更始巳有年矣胡虏聚众复立王庭意图不靖朕当耆年失今弗□必为后患命尔等率十余万众北征去年尔亲拘哈纳出来降今复躬擐甲冑冲冒风露穿地取饮禁火濳行越黑山而径趋追蹄踪而深入直抵穹庐胡主弃玺远遁诸王驸马六宫后妃部落人民皆悉附归汉卫唐李何以迥之使至敕劳悉朕至怀方拟封玉为梁国公有言玉在胡中私元主妃者上怒玉无礼元主妃俘至恐惧自尽其子地保奴有怨言上因资送之琉球玉又遣人入朝伺动静既还上切责之竟封凉国镌过于券然赏犹在诸将上二十三年击破西番蛮人并讨平嵓州杂道蛮人之攻围大渡河者俘其男女数千赐白金五十两复克散毛洞擒土酋刺燕覃大旺等万余人施中南建二宣抚司降复叛玉分兵破其大小诸寨杀获男女蛮酋千七百八十余人悉定之复遣凤翔侯龙讨平散毛撒狗蛮移兵擒覃大胜于施南及其党男女八百余人召还赐钞千锭增禄米五百石寻诏还乡赐黄白金钞币甚厚工部具舟送二十四年使防边甘肃至兰州坠马损右臂敕曰昔渡江诸将为朕股肱独中山开平出诸将上二王既逝尔庶几焉使至言尔中地坠马右臂微恙特遣往劳尔善调护以称朕意其年追逃寇祁者孙遂征西番罕东之地会建昌故降将月鲁帖木儿叛上欲使讨之以玉在甘肃道远先使纬权为总兵都督徐司马为左副使四川都指挥使瞿能为右副使往征伏玉至则权与司马等皆为副 【 徐司马太祖养子九岁从太祖军中累功中军都督佥事谦恭好文所至绥士卒恤贫困敬礼士大夫退居讲论经史萧韦布之风】 玉至罕东欲纵兵深入将佐多言西虏负固巳久卒闻大军深入必鸟兽散莫若遣将招谕宣上威德令彼以马来献因抚其部落全师而归扬威示恩在此举矣玉不从遣都督晟等率兵狥阿真川土酋哈昝等皆遁去又袭祁者孙弗及既得讨月鲁帖木儿之命又欲深入番地取道松迭以达建昌会霖雨积旬河水泛急玉悉驱将士渡河麾下知非上意相率道亡玉乃不得巳繇陇右抵建昌而瞿能等将至相兴州月鲁帖木儿使人诈降能信之敛兵以待则月鲁帖木儿巳遁去追至双狼托落等寨连战五六大破其众竟不得月鲁帖木儿玉至乃遣百户毛海计诱之并致其子月伯遂降其众送京师伏诛玉因奏四川控扼西番蛮夷梗化繇其山险地旷备御寡踈宜增置屯卫军士籍民为军守之人请移兵讨长河西朵甘百夷上报设诸卫毋籍兵籍兵困笾民兵久在外毋重劳之朵甘百夷之行非四十万众不可尔其还师盖上自用兵以来无不慎重又徐常之将也惟上所命之未有请移师他攻者玉征西番罕东巳非上意更无所得虏复请移兵攻朵甘宜上之难之也玉不学狠愎在军中擅升抜将校黥刺军士家畜庄奴假子数百人出入乘势渔猎尝占东昌民田民讼之御史御史按问玉捶逐之其先征北还时驼马珍珠无筭夜度喜峰关关吏不即纳玉毁关入上闻不悦及切责其私元妃事漫不省侍坐侍宴动止轻傲至是还以为太傅玉攘袂后言曰吾故当为太师玉时奏事上不之从退曰上疑我矣将集其旧部将及诸士卒家奴伏甲为变为锦衣指挥蒋瓛所告鹤庆侯翼普定侯桓景川侯震舳舻侯寿会宁侯温沈阳侯察罕东筦伯荣都督辂吏部尚书徽侍郎友文凡诸功臣文武大吏以至偏裨将卒坐党谋死者可二万人知名之士若南海孙蕡长洲王行皆在诛中胜友德用才武名位极虽无与玉狱从是先后不良死也 

　　郎曰凉国公之亡也岂不有狗烹弓藏之悲然凉国以汰宋国以贪颕国公之功岂不大哉抑古人有云主上急有死而何至行无礼不然勋且与徐常邓汤差次矣 

　　陶　安　　胡　深　　章　溢　　王　祎 

　　○陶安 

　　陶安字主敬当涂人风仪清邃笃志学问博涉经史尤深于易元末摈南士不用士虽有道不得居要职安以贫两为书院山长在余姚高节山院浙东西学者踵至太祖入太平与耆儒李习率父老迎谒退相谓曰龙质凤姿非常人也我辈今有主矣因进问今四海鼎沸羣雄并争不过攻城屠邑贪快一时子女金帛非有拨乱救世安民之志将军至此有何道哉太祖曰即有道幸教之安曰愿将军反他雄之为母杀人毋掳掠毋焚烧招贤纳士首取金陵抚形胜以匡天下操大业之度安愿投身相许太祖大悦既入婺用安三言以戒士安初参幕府案牍累左司郎中太祖为置礼贤馆与夏煜刘基章溢苏伯衡王祎许元王天锡诸儒居之既克武昌使守黄州继守鄱阳皆有惠政信州盗萧明来围鄱阳安召其吏民坚守身昼夜乘城凭城遥谕曰尔众吾民也何以反为贼月众曰今皆如使君岂有今日若破城必不相害安命射之矢下如雨贼不敢逼越三日江西行省救至遂大败之贼既遁去诸将以鄱阳山民果劲好乱白尽杀之安曰民为贼胁但须抚之耳吴元年初置翰林院开礼乐二局收召四方宿儒议礼制定律今征入为学士鄱阳人立安生祠安入与李善长等更定条对多所撰拟洪武元年旨曰于戏水有源事有因朕之王业孰知繇乎惟朕有文学臣安劬书明道世乱莫施朕渡江东来江西之士杖策军门惟安实先捄世安民三言相勖不数年闲大江之南尽为我定出守州郡抚之风化于戏水源事因王业之繇惟安谓矣今新得山东地朕欲少徤者往以南昌郡西省参政汪广洋纯粹不贪可用经理惟安有道可以代之可中奉大夫江西等处行中书省参知政事其速行安辞上曰母夫擐甲胃决胜此武夫事若承流宣化绥辑一方惟儒者能因追封祖父皆为姑孰侯久之有御史言安隐过上曰朕素知安宁当有此且尔何自闻之对曰闻之道路上黜之曰御史但取道路言论人乎中书省臣为御史请上曰不然植嘉木者必去蟫蠧长良苗者必芟稂莠任正士者必绝邪人夫陶安正士也亡何卒官舍疾剧草上时务二十事上甚哀悼为文祭之追封姑孰郡公安有二子曰晟曰昱晟为浙江按察使贪而好用轻薄小吏见戮其后昱及晟子墉并坐事谪充军代墉者墉子卯儿死州司逼索安家安继妻陈具状入奏太祖问媪为谁顿首具对曰陶主敬妇乎欲何为因叩头曰臣子晟不肖伏法子昱孙卯儿复坐罪传单卯儿夭亡失伍州司督责甚急惟陛下念先臣安一日劳太祖曰其命刑部即急取囚军二人代之立召兵部臣曰朕渡江之初陶安首与先后蒙涉诸艰功在彝鼎身死子坠可为兴伤即俱赦之使安妻还自老安前妻喻姓名德常有贤孝之美王师克金陵安移家金陵喻邀毋同行毋不可喻曰今四海兵争惟高城深池都会之地可以托身毋从之及陈友谅陷姑孰毋以移居免人服其先见其卒也封姑孰郡夫人 

　　○胡深 

　　胡深字仲渊龙泉人通诸子百氏天官地志兵谋术数医药卜筮莫不精贯与刘基宋濂王祎叶琛相友善慨然欲自见于功名元乱闽浙闲盗起深叹曰淛东地气白祸将至矣集乡兵寨湖山巳处州民相挺为盗元将石抹宜孙善用士辟深参谋深以言令化诸盗盗多解石抹宜孙辟为假元帅统龙泉庆元松阳遂昌四县吴公征婺深以狮子阵前战为胡德济所败胡大海耿再成人处深从闲道以四县降曰所以如此欲免民于兵吴公闻深名召擢中书左司员外郎与论事未尝不称善也因使还招其故部曲从征汉江西江西平迁亲军指挥使守吉安亡何浙东苗军李佑之贺仁德等据处叛命深复还处与平章邵荣烧处东门入之佑之自杀仁德缚伏诛诛除浙东行中书省左右司郎中捕逐山寇募胜卒乘塞权民产便宜增赋而轻其租枢密院判官谢再兴者公爱将也其长女妻公兄子文正公故使守诸全再兴有二部将私贩杭公恶其泄阴事于周诛之召再兴还以参军李梦庚代之亡何则使还守之再兴疑惧不安遂杀梦庚降周则反为周来犯东阳深从李文思击走之去诸全六十里并五指岩下度地城戍公闻再兴叛方遣人城诸全比使至城巳成则大喜亡何周将李伯升大率其军号二十万以来城坚还引去公说赐深名马深拒郄方明善兵复平阳瑞安二县攻其温州克乐清公时问宋濂曰胡深何如人对曰文武才公曰是朼浙东一障吾方赖之深觐公为吴王擢王府参军总制处州等翼如故曰闽浙平还君中书矣深数御陈友定入犯浙东兵下其浦城崇安建阳三县吴王使广信卫指挥朱亮祖繇锐山建昌右丞王溥繇杉关与深会讨友定闽中友定将阮德柔守建宁深与亮祖进攻视氛示不利未敢战亮祖欲急下趣之深不可适德柔屯锦江兵逼阵后亮祖愈咎深缓战深石得进击之破其二栅德柔悉锐围深数重日暮深率精骑突出伏起马蹶见执友定得深甚礼之深为具道天子仁圣相感动会元使至迫之杀遂遇害深初与石抹宜孙坚守浙东既知事去跃然自赴献身实先每酒酣耳热指麾三军志气雄奋及与荐绅谈论欿然布衣也入陪庙筭出镇乡郡恩惠在人死之日莫不流涕子桢刻木具衣冠葬之友定既诛太祖使桢脔友定肉以祭而赐制曰故参军胡深奇资伟器文武兼通创业之初归朕金华赞画周旋恪恭乃职括苍寇扰俾镇义师东顾无忧保厘多助兵逼寇区仓皇捐弃朕甚哀愍兹七闽平定渠魁衅鼓惜尔弗见是用旌尔勇烈行禄尔子裨世厥宗可追封缙云郡伯 

　　○章溢 

　　章溢字三益龙泉人其先闽之浦城人自五代至宋多有显人溢始生声如钟父母怪之几不举弱冠与胡深受学王毅毅率门弟子领乡兵御贼竟遇害溢与深勒兵为毅复雠 【 毅字刚叔笃志学问从上饶郑元善游复从金华许谦受学教授乡里户外履满所讲解经义尤极恳切感悟者或泣下乡里人之皆为善人】 既有从子为贼所得溢出身告贼曰兄仅此子宁我身代贼数闻溢名大喜款接之就计事溢曰公等不有父母妻子耶如公所为行刬类贼怒系溢柱入夜得亡归从石抹宜孙击却处中寇元人以功累官之悉辞不受巳知世不可为解散徒众退处匡山自号匡山居士 【 匡山在龙泉西南百余里最为峻险或曰山形似筐或曰似匡庐故名山多古松西南有深渊中濳蛟龙云气所出又西北山上人霄汉远近数百里可俯视溢隐焉】 而属其子存道保障州里胡大海克处溢同叶琛从石抹宜孙走入建宁太祖久闻溢名与刘基宋濂并使聘之与琛并至入见劳曰我为天下屈四先生四先生天下何时定乎溢对曰天道无常明德是辅惟不嗜杀人者能一之太祖悦太祖从容问郎中陶安曰卿何如四先生安对曰四臣兴国之佐也臣谋畧不及基学问不及濂治才不及溢与琛太祖既得胡深以为处州总制使溢为佥事副之存道亦以数击却陈友定有战功授处州翼元帅副使亡何移溢湖广按察佥事而深为陈友定所杀处州山寇复叛复迁溢浙东按察副使使存道代领深众溢不受仍以前官往既至召所部义兵令元帅兴率以讨贼贼皆败复遣存道斩叛贼遂卿于茗洋收集其故部曲得乡兵二万送京师太祖大悦浙诸郡平太祖留存道守处召溢入见曰章溢虽儒臣父子宣力一方功不在诸将后因问诸将中谁可征闽者溢荐李文忠太祖然之即命存道领所集乡兵从文忠下闽曰闽下便散遣归农矣洪武元年叙溢与刘基功并拜御史中丞寻兼太子赞善大夫溢为御史中丞责大体而巳曰宪台者百司仪表当以廉耻养人岂恃鹰击毛鸷哉存道既从文忠平闽太祖欲以所领乡兵从海道北征溢持不可曰下闽之后散遣归农既命之矣调北征非信也太祖不怿溢继论曰请籍故尝叛逆者使行乡兵听归农则信立而威着矣太祖喜曰孰谓儒者迂非先生莫能为朕往溢受诏还至处会母亡乞守制不许遂籍兵使存道领之乃许守制因命存道从右副将军冯宗异以行始溢少时西游秦至虎林心动走归值父将死得与诀父丧未葬火及柩所溢吁天而及是母亡负土营兆竟用毁卒上闻悯悼为文祭之存道从冯宗异以功授处州卫指挥副使从征秦陇取兴元留守之击败蜀将吴友仁再守平阳转左卫指挥同知从汤和北征哈噋不刺敦营战失利死 

　　○王祎 

　　王祎字子充义乌人五代本节度彦超后祖炎泽元石峡书院山长有学术父良玉为常山教谕读书善辨深春秋母陈名贞通医药星筮浮屠老子书祎始生时炎泽梦五芝产其家楣既长长身山立善古文辞与宋濂并受学于元学士黄溍为高第与濂齐名顺帝末上书数千言时宰兼其切直格之归隐青岩山占者齐琦见之惊曰公异代人物也幸自爱 【 琦德与人明易学邵数得其同郡祝泌及建昌人廖应淮之传言未来事如指掌衢有周孚者邀诣其家问之琦曰自子造居室必历一纪始生育人今满一纪则处中当添三子今年腊月七日明年二月九日及八月子生之月日也孚补县幕待次于家明年三月当上琦曰子赴官在今年九月孚与适市指一女子曰此为子家八月生子者也孚因纳为子妾未几前官有故九月即之官腊七日其妾果产子二月丸日子妇复育子至八月所纳妾亦生子矣当琦留孚家有二客扣门琦闻其声辄曰二人必皆三品官然不久且至重罪后皆验同郡马氏者琦至其家隔垣闻妇人声曰是妇来岁其举子乎其夫曰吾妇年巳四十生七女矣纵娠亦恐非男曰不然来岁举子当在秋中癸酉日明年八月癸酉果得子至休宁金南庚迓问之至吾家首何见曰子家今夜子时后山有不动之物动明日辰时前山有不动之物动是夕家后土库崩明日大石坠前山巅金氏以问琦曰土库崩万二千时内损小口大石坠万二千时外有一布衣受宣命者未三年其孙自经死既三年其子用荐授平江万户府镇抚江浙行省平章忽都普化致琦问动静琦曰朝廷今日除公矣问何职曰三品且当理财赋旬日报至果以其日除太府卿又曰公还半涂必改除入中书明年当复为平章矣比至途果改除中书右丞明年果复为平章中书琦尝语所知曰自今以往天下多故不十五年京邑南迁千里矣未几海内大乱朝廷削弱而权臣挟皇嗣驻河南且十五年其术精验类如此琦于经史究通大义虽精数学耻以名家剖折易微多昔儒所未发其立言要归于道德士大夫用是尤尊慕之】 李文忠守金华用祎为儒士得见召署中书省掾上常字之洪都平祎进颂上读而善之曰吾固知淛东有二儒学问之博卿不如濂才思之雄濂不如卿授江西儒学提举司校理夺情除侍礼郎兼引进使迁起居注转同知南康府事上将即位召议礼忤旨降漳州府通判时上用紏猛反元政所从起兵诸郡天下既定租税未尽减除祎至郡具以忠厚宽大均徭薄赋言上上嘉纳之亡何召还与宋濂同修元史尝被赐梨浆他日在史馆渴甚闲谓濂曰何当得大官梨浆如昨日上闻复使赐之书成授翰林待制同知制诰坐失朝降国史院编修三年使招谕吐蕃五年复使云南谕降把匝刺凡尔把匝刺瓦尔故元诸王子也封梁王祎至云南示把匝刺瓦尔诏书把匝刺瓦尔与语而说之舍祎上舍其司徒达里麻参政喻金闾皆延祎为上客会元有遗孽自立于漠北使其使脱脱至把匝刺瓦尔所求起兵把匝刺瓦尔不便背之匿祎于春登杨氏家意候其去且议从祎降而脱脱知之既至遽问明使者来乎安在把匝刺凡尔谢无有脱脱动曰大王与旧君骨肉之亲唇齿之势也当死相守而誓相关今国亡不捄内靡义旗旋踵外向以属怹人何面目耶即上马行去把匝刺瓦尔畏脱脱强出祎见之脱脱怒欲按屈祎祎骂曰尔之前王豸岁貉腥膻践华而君祚几百年足矣尔嗣君俷德作怨民散盗起东裂西崩不能障控皇帝神明威武海内归心登大宝于布衣取天下于羣盗尔孽不自忖量尚欲焰跋爝燃死灰三尺童竖知其无能为也公等区区尚吓谁乎脱脱益怒欲杀之达里麻等从旁解曰王公才气天下无双且兵交使在着在前经公若不从遣之而巳脱脱曰今日虽晏婴衔命仲尼相礼吾亦欲斸其头何知王公祎顾把匝刺瓦尔曰杀我甚利皇帝朝闻夕视师矣遂见杀把匝刺瓦尔既不服高帝八年复使刑部尚书吴云往亦见杀乃使傅将军征平之始祎遇害时达里麻相与殓而火瘗之顾莫实其处及云南平祎子绅入云南行哭求祎骨棘目人皆来观滇士及与祎游者为绅称说祎平生及所以死状乃知祎火瘗也而莫实其处为主载之恸哭还吴云者宜兴人辩有口以刑部尚书出为湖广参政坐事逮系把匝刺瓦尔使铁知院者二十余人漠北我军获焉太祖归之出云狱中曰生为我与二十人入云南说降之贳生罪与偕行至沙塘口铁知院相与谋吾属奉使中道被执归则死矣不如劫云易其书令为漠北使以复命皆曰善因共持胡服服云云曰狗■〈豸契〉奴吾服尔服耶二十人者共杀云也建文时绅言祎于朝得赠翰林学士奉议大夫谥文节永乐革除人无敢称者成化六年义乌丞刘杰以请乃赠翰林学士谥忠文而永乐中官云子黹友为交趾令请以传舁云归葬贫不克归旅殡于夏口弘治四年廵抚云南都御史王诏奏曰臣伏见元运迄终云南遗孽游魂假息高皇帝怜海内劳苦不及以兵遣翰林待制王祎风示音旨残虏倨惊伏节而亡久之再遣刑部尚书吴云中道见劫亦殒厥命二臣秉义遂志后先亢举宪宗纯皇帝既旌祎忠赐谥秩祭云在先朝虽许归葬仕其子黹友竟坐家贫不克首丘子孙湮微无人叙说臣窃叹之乞依唐祠张廵许远故事跻云亚祎虽表两人可励千叶孝宗可其奏赠云资政大夫邢部尚书赐谥忠节与祎并祀祠曰二忠嘉靖初以廵按御史唐一泮言修表云墓令有司岁时祭绅建文初为国子博士献大明铙歌鼓吹曲十二章曰神龙跃曰殪奔鲸曰开洪基曰清江汉曰缚狡兔曰扫残胡曰海波平曰拓闽境曰定关陜曰辟川蜀曰斮苞枿绅痛父死终身食无二味子稌诫子孙遵用绅教稌善居丧以孝称方孝孺被刑稌与郑珣私负其骨成祖逮稌系狱既以祎故宥之予之官辞以疾入青岩山其卒也门人私谥为孝庄先生稌子汶举进士授中书舍人亦辞疾不仕弘治初与陈献章被荐应召道卒 

　　郎曰陶安朱升皆用三言遇主陶安之言人心所以应朱升之言大业所以成胡深章溢才具文武而深与叶琛王祎吴云节矣予问之今龙泉者胡章皆无子孙在其县中岂用军功徙耶浦江亦无宋后而叶氏之子孙微也 

　　宋国兴　　花　云 

　　○宋国兴 

　　宋国兴定远人也父朝用从渡江授天宁翼元帅国兴生而伟丈夫高帝与陈埜先战南台兵几殆国兴年十八请为高帝出战高帝壮之衣之白龙袍与遇春驰入埜先军战不胜被执以为高帝杀之帝因得从陈闲亡去是日也国兴妻曹氏亦赴井死国兴有弟晟永乐中封西宁侯 

　　○花云 

　　花云怀远人长身铁面□绝人始谒吴公临濠□□辄克破怀远城虏其□□抜全椒袭走缪家寨吴公之取滁也单骑前行卒遇贼数千顾后尚远云独身以铍翼公跃而突贼大惊唶曰黑将军从克太平命宿卫左右从克仕庆以管勾升总管提兵□下镇江诸县过马驮沙盗数百要遮迎战云行且鬬二日夜多所擒杀授前部先锋从抜常州授安远太将军太平枢密院判命领兵三千以趋宁国道多盗□□□莽泥淖中八日遇敌辄鬬或经其营垒斩系之得首级百而身未尝中刀箭寻命还守太平汉人围太平云与公养子朱文逊以兵三千拒战汉无所得入乃乘涨泊巨舟城西南下尾傅叶缘登汉得文逊杀之急缚云云奋跃大骂缚尽绝夺汉人刀连杀数人汉人缚云舟樯丛射之云至死骂不虚口太平知府许瑗与院判王鼎皆死之 【 瑗乐平人读疆敏放浪吴越闲好饮酒醉辄大言自喜负吴公下婺瑗人谒曰方今元祚垂尽四方鼎沸豪杰势不独安有勇畧乃可驭群才有睿识然后能知奇士足下欲扫除僭乱平定天下非如瑗者难与成功吴公奇之官之博士未几以为太平知府曰此吾建康股肱郡鼎仪真人】 当云战急时云妻郜氏抱其三岁儿炜拜于家先泣而属家人曰城破死者吾夫吾夫死妾继吾夫花氏之祧惟斯子也及云擒郜氏自投于汪其侍儿孙瘗郜尸抱炜逃汉人虏之至九江汉军中恶儿啼孙卖炜渔家汉败孙归瞯渔家儿尚在窃以渡江汉溃军济而争舟捽之江得断槎附入陶穴之芦中七日芦中实莲实可啖也夜半忽闻老父声呼与同行问其姓曰雷叟送之公公寘儿膝上泣循之曰将种也命赐雷叟衣忽不见蹑之不得后五年追封云东丘侯瑗高阳侯鼎太原侯祠太平有司春秋祭炜长拜水军指挥佥事高帝教炜束草像云尚以平生衣服冠与郜氏合葬上元县南赠郜贞烈夫人孙氏安人 

　　郎曰余读书史宋国兴佚焉西宁侯世恩为予言其状死之日高帝画国兴像赐其家衣白龙袍也画傍常开平方为小校从捉刀国兴死与韩成何异尝恠纪信诳楚其人皆荆轲聂政之俦而不得汉高祖一封当亦曰帝王自天授岂借一夫代其死命哉花将军烈矣封亦不得与盖以守城而失之与草昧之初用宾抗强难矣 

　　马云叶旺合传　　何真 

　　○马云　叶旺合传 

　　马云事高帝从征江南累有战功迁指挥从攻元克兖沂峄济汴梁河南北临清沧直沾河西务通遂守通击败元将之来攻通者威望甚着而有六安人叶旺者亦以谋勇闻洪武初以龙虎上将军奉命繇登莱渡海至辽安辑军民辽人相率归附遂开设辽东都司及辽左等卫命云旺为指挥使而以吴立张良佐房暠为盖州卫指挥其时元虽巳亡反侧尚多其故平章高家奴屯辽阳山故知院哈刺张屯审阳古城故相不花屯开元故太尉纳哈出屯金山皆逼近肘腋闲云至攻高家奴走之八年纳哈出寇盖云戒盖严命立等坚壁勿与战纳哈出至见盖严不敢攻越之趋金州时金州城垣未完军士寡少指挥韦富王胜分守诸门选精锐登城御之纳哈出裨将乃刺吾自恃骁勇率数百骑至城下挑战城上发弩射之乃刺吾伤遂获焉富等复纵兵出击纳哈出纳哈出不利引兵退夭不敢径盖从盖城南十里沿柞河遁归旺策其必趋连云岛移兵柞河自连云岛至窟駞塞十余里垒为城隐钉板沙中掘马穽伏而待命老弱卷旗登两山闲候望之以炮旗为信而约云亦立旗城中四顾寂若无人者已纳哈出兵至旺等俟其过城南炮之老弱旗伏四起皷声如雷矢石雨下纳哈出仓皇北奔趋连云遇城马皆折入窞遂大溃云自城中出兵追击至将军山毕栗河斩获虏人马及冯死者甚众旺复乘胜与良佐等逐至猪儿峪获其人马无筭纳哈出仅以身免事闻叶旺受上赏云次之顷之升云大都督府佥事旺都督佥事云开设辽左其守御称名将旺号令整肃恩威兼济与之齐名其卒也辽人多户祝之世宗初义州卫舍余泽等请为云旺立祠许之命有司岁致祭 

　　○何真 

　　何真字邦佐东筦人少英伟好儒又善击劔也为元淡水场管勾元乱弃官归以义兵保乡里其邑人王成陈仲玉作贼真请于行省捣仲玉手擒之成砦守不下真与其豪士围成募能缚出者予钞十千成家奴缚成出真解成缚与之坐而问之曰公奈何养虎自害因语奴作贼合缚不应出尔即予成奴十斤钞趣具镬车载奴行烹广市中使其妻炊而呼曰四境之内有如奴缚主者视此刑也于是邑人皆服循惠二州共归之惠州将贪暴惠人迎真为守南海民邵宗愚陷广州守将何深死之真率将校复其城号令明肃广人大悦元累进真官为江西福建行中书省左丞顷之宗愚复叛真御之踰十月其部将与贼通城复陷真率惠州所部至广广民响应复克之转右丞是时元乱无象南北阻绝真益练兵保障开署求士聘南海孙蕡王佐掌书记中原知名之士如江右颜子中茶陵刘三吾建安张智皆往依之或言于真曰以子之才即不并驱中原岂不可为汉尉陀真执而戮之曰吾俟真主耳太祖既有天下征南将军永忠率舟师下广永忠在闽中则先驰书谕真至潮真遣人上印章籍所部奉表诣降永忠送至京师太祖大悦诏曰元纲解纽天子瓜分朕除残去暴十有四年迩者遣将四征所向克捷思昔豪杰之士保境安民以待有德若窦融李绩角立羣雄闲非真主不屈此汉唐名臣叹今未见尔真连数郡之众不劳师旅先期来降又奚让焉于戏尔实俊杰识时达变特遣驿召朕将锡尔名爵真得诏传入朝赐文绮纱罗绫绢各百匹白金千两将校皆赐有差侍膳内禁锡宴中书寻授江西行省参知政事时方国珍李思齐先后来归皆授行省参政第与空名奉朝请而巳太祖独令真之官真两为参政三为布政使所至威德并用风行霆断而一出于忠厚周慎谨畏是以太祖委之不疑先是奉命与其子贵人云南开通驿道规集刍粟违还乡收召其土豪从征得万余人皆称旨既还朝拜贵明威将军指挥佥事真侄润弼敬三人皆拜官军挍数十人皆授官军百户真丰伟美须音吐如钟少时有相者曰公才兼文正霸王之器惜生南方微带火位不过封侯既贵其先塜常有紫气太祖之二十年列侯论功授封久矣上念之曰吾始有天下命将四征虽有降附不见义旗则尚负固来归之诚无过何真封真东筦伯赐钞万贯第京师复官其第六子宏为尚宝司丞其明年卒使子荣袭爵真少事母孝既贵建祠置田以奉祖祢立义田开宗塾嫁娶丧葬一如宋范仲淹故事储蓄库财周恤穷匮在朝名士多与之游荣有文名与宏并坐蓝党除贵亦以学行着 

　　郎曰马叶守辽东至今有名窦融李绩则太祖业许何真贤于诸雄远哉 

　　名山藏卷之五十八 

　　●名山藏卷之□□□ 

　　晋江何乔远　譔 

　　臣林记（洪武臣四） 

　　◆臣林记（洪武臣四） 

　　宋濂 
　　魏观 
　　詹同 
　　危素 
　　宋讷 
　　詹徽 
　　张紞 
　　吴印 
　　刘崧 
　　桂彦良 
　　汪仲鲁 
　　朱善 
　　刘三吾 
　　单安仁 
　　范常 
　　薛祥 
　　方克勤 
　　叶伯巨（郑士利附） 
　　周敬心 

　　宋　濂　　魏　观　　詹　同　　危　素 

　　○宋濂 

　　宋濂字景濂浦江人姙七月生善病敏记九岁为诗稍长学于吴莱名文章元柳贯黄溍欧阳玄皆推让之以荐授翰林编修辞入龙门山著书名玄贞子高帝既下婺使知府王宗显开郡学聘为教授巳与刘基章溢叶琛并征至建康称先生而不名高帝问取天下大计濂以不杀对既以为江南儒学提举为世子授经居久之改起居注悦其不欺濂病特予告至家表谢笺于世子皆儆语高帝喜褒答之谓世子当日诵宋先生笺一过洪武元年除翰林学士与王祎并修元史盖谓两人者不仕元也上欲大封功臣宿濂大本堂考定故实其年坐失朝参左迁四年坐考祭孔子礼稽缓复以国子司业降安远知县亡何召为礼部主事顷之擢太子赞善大夫高帝问帝王之学何书最要濂举大学衍义上取观悦之命书庑壁赐诸臣坐庑下使濂讲上听讲称善寻升侍讲学士中顺大夫知制诰同修国史仍兼赞善大夫翰林承旨詹同请编记上起兵渡江以来征讨平定之迹礼乐政治之详为大明日历藏金匮示后世许之命濂与同及侍讲学士乐韶凤选海内文士开局成书濂同并总裁既成序进称上度越前王者六挺生南服统一华夷功高万古一也避乱民间初无兴念悯民涂炭始取之羣雄之手得国之正二也百战百胜未尝摧衂治政诘戎文武将吏仰成筭而巳独禀全智三也动静起居森若神鉴礼行郊祀存于心目有赫其临惠鲜小民死一不获唯墨吏黠庶是刑是威敬天勤民四也后妃宫中不预一发政外戚戢戢循理阉寺给扫除而巳家法之严五也大帅佩印领兵以从征伐凯旋上章归士单身还第兵政有统六也濂复与同韶凤言日历藏天府人不易见更放唐太宗贞观政要辑成四十类为皇明宝训上之与其事者吴伯宗朱右其它礼乐律历之制勋臣名卿焯德耀功之文上并使濂编摩润色购濂文者至日本交趾高句丽外夷贡使来尽称宋先生问安否上时时召燕见命坐赐茶或令侍膳从容询讲或时为文坐濂榻下口授书之濂亦自以起家布衣被遇非常益恭谨奉诏应制恒寓忠告羽翼太子多所责难至被问廷臣则第对善者曰善者与臣友不善者不知也名其室曰温树上前语出未尝语人上问卿昨饮酒否对曰有之座客谁馔何物具实对上笑曰昨使视卿果然上称濂事朕始终无异口无伪言背不毁人真儒者也七年与御史大夫陈宁同召锡坐手金杓调甘露膏汪饮之曰愈疾延年与卿共焉八年秋上观川上作秋水赋命禁臣皆赋亲品第之赐坐行觞顾濂釂濂辞不任上曰姑试之复命釂濂再起固辞上曰一觞便醉人乎濂瑟缩三上笑曰男子何不慷慨为濂强釂之上大悦有顷颜色頳頳行步漂忽上复笑卿宜自述一诗朕亦为卿赋醉歌也上为楚辞一章顷刻就命编修右重书遗之曰卿藏示子孙亦见一时君臣道合之盛更命给事中善等赋醉学士歌云上欲相濂濂曰臣徒以文墨议论事陛下无他技能臣不敢九年特授翰林承旨赐濂敕言濂相从久临事牵制简阅则长施用则踈然博达今古惟濂一人复称濂淳朴古风挠不怒静不肆也他日谓濂朕起布衣为天子卿自茅莱列侍从居开国文臣首世世同休不亦美乎趣召子孙官之濂数谢不敢至是以嫡孙慎为殿廷仪礼司序班未几除次子璲中书舍人追赠濂祖父上数试璲与慎而治之笑语曰为卿戒子孙濂或奏事久上使璲慎掖下殿复诏太子赐之良马制马歌令羣臣赓之是年六十八矣其冬以老许致仕曰知卿何时来可多侍数日乃去顷之刑部主事茹太素应诏陈言疏万七千余字上厌之问羣臣有对曰诋欺当诛上笞之怒未解转问濂濂谓太素忠上再览有足采骂前对者十年正月辞归赐缗绮及御制文集皇太子赠衣三袭上曰朕最慎予嘉卿忠诚故用以赐因子其年曰卿今六十有八三十二年后可出赐绮作衣也又曰大江涨宜循河行俾慎侍至家濂违慎表谢曰生世而逢真主仕宦而归故乡二者臣兼焉上召问慎而翁去此而谁从抚儿孙乎阅生财也涉田园乎慎叩对陛下所问臣大父事皆有之上曰虽然尚有他慎叩头无他地时时听访国政倘知一二虽在邦尚冀实封补陛下万一上悦赐濂归休之诗顷之以圣节入贺敕曰卿去此数月朕常思之来复一时矣失顾问少劳劳特遣礼部致食粮酒肴卿当引满美养自是圣节日近上辄左右问曰宋先生其来乎至则大喜太子诸王亦皆喜敕仪曹赐日用与历观宫阙盘旋禁籞侍食便殿日昃乃退曰方今四夷尽知卿名卿善自爱既辞去上问璲曰而翁道中安否畴昔之夜朕梦见焉亡何慎坐通胡惟庸诛高帝并怒濂命即家死之高皇后请之曰田家延师尚有终始母生之乎上遽起驰驾前马赦濂安置之茂州濂至夔宿野寺佗傺语曰闻之佛书报应之类今濂也其夕投缳死竟苑夔其后蜀献王为迁之成都濂为人笃伦品寡嗜欲内外诚恕自少至老未尝去书丰体近视乃一黍上能作字十余璲精篆隶真草书濂复有孙怿笃孝力学建文君以为翰林侍书 【 璲字仲珩初学山夔子山草书而篆师于张有讲宋秀子吴志淳孙子林朱孟辨及见危素乃令师王献之行草而篆法以李斯为宗尝见梁朝草堂法师墓篆及吴天玺中皇篆书三石刻观之至忘寝食遂悟笔法绝出流辈小篆之工为国朝第一濂每见佳处便曰写老夫名足可传世矣】 弘治九年廵抚四川右副都御史冯俊奏濂在国初黹友黼多功辅导着迹真儒被赏述作可师久死远戍幽壤沉沦乞加恤录下礼部议复其官春秋祭葬所正德中追谥文宪嘉靖初录其后人为国子生 
　　郎曰宋学士送东阳马生序言自幼嗜学家贫无书每假借藏书家手自笔录天大寒砚水坚手指不能屈伸弗之怠录毕走送不敢逾期约既冠趋百里外从乡先达执经问道先达德隆望尊门弟子填室屋立侍左右俯身倾耳或遇其叱咄愈恭不敢出一言俟其斯悦则又请当其从师负箧曳屣行深山巨谷中穷冬烈风大雪深数尺足肤皲裂不知也至舍四支僵劲媵人持汤沃灌以衾拥覆久乃和寓逆旅主人日再食无鲜肥滋味之飨同舍生皆被绮绣戴朱缨宝饰之帽腰白玉之环左佩刀右备容臭烨若神人而缊袍弊衣处其闲无怍元莆田陈旅称濂之文辞韵沉郁体裁简严庐陵欧阳玄称濂文气韵沉雄如淮阴出师百战百胜神思飘逸如列子御风翩然骞举辞调尔雅如殷卣周彛龙纹漫灭古意独存态度多变如晴跻终南众皴陈前应接不暇杨维祯称濂入青萝山中不下书屋若干年得郑氏所蓄书数万卷无不尽阅阅无不尽记著书凡千万言文师性性师道道师先圣先王未尝以某代家数为吾文之宗某人格律为吾文之体揭沉称濂文浩博渊深声铿蔚如春江之涛湠漫无涯涘如平沙漫漫铁骑数万纵横驰逐不可控馽如武库一开千珍万宝光采烂然如寻河源至于底柱至于龙门至于积石至于昆仑不得不止焉刘诚意基称濂文主六经奴百氏驰骋之余取老佛语资嬉剧譬犹饭粱肉而茹苦茶饮茗汁王忠文祎传濂踈旷不简饬宾客不至累日不整冠或携友生方羊梅花闲索笑竟日或独卧长林下看晴雪堕松顶岭云出没岩扉闲悠然自乐世俗生产作业皆不暇顾其为人与文如此 

　　○魏观 

　　魏观字杞山蒲圻人父云瑞履行高洁母宋氏七岁能诵曲礼内则居母与姑之丧哀毁绝酒肉者三年观通周易为人疏达洞畅见义勇为与刘基宋濂同时被征起家平江州学正累迁起居注洪武初命待皇太子说书大本堂及授诸王经二年冬上游内苑暖气如春观与学士素詹同吴琳吴宋濂被召赐燕御制诗一章命诸臣尽赋以述君臣之乐明年转太常卿其冬以为国子祭酒而宋濂为司业居一岁坐考祀孔子礼后与并谪知县道召还为礼部主事赐燕奉天门上曰前日逐卿去今日与卿饮何乐如之仍命人赋一诗五年上察观治才最命为苏州知府以微时故人本为指挥佐之既辞高皇后亦有赐观治苏树良锄暴封部翕然乃辟孔庙举乡饮聘郡士周南老王行徐用诚教授贡颕之定仪节高启王彛张羽阐文学昆山民周寿谊年百有十岁吴县杨茂林文友皆九十余延为上宾寿谊还昆山亲饯诸郊再拜送之 【 寿谊生于宋与洪武六年乡饮家建世寿堂】 礼教兴洽课绩最天下陟四川行省参政父老上疏乞留仍守本郡观以太守邸故张士诚居撤更之通浚城中河御史度诬劾观兴国之基开锦帆之泾又观所更太守邸请高启作上梁之文上以苏州新附恐张氏有余枿包毒选观本故慎委至是大怒遂与启并伏诛部启尸为八上亦旋悔命所在致祭皇太子诸王赙观有加 

　　○詹同 

　　詹同婺源人名书字同文曰同高帝所赐也少颕悟好学受易甘楚材学春秋于刘彭寿二人皆元世名士学士虞集见之曰才子也元末举茂才异等为郴州学正遇乱家黄州仕伪汉汉平来归时帝方征用荆楚名儒同荐黄冈人吴琳遂以同为国子博士而以琳为助教确商经义亹亹不倦同则让琳才藻环丽琳让同也其后并累迁吏部尚书迭视部事同继擢翰林学士承旨兼吏部尚书而琳以老致仕同每于帝前讲论占对帝召同游应制未尝不称善也同侍帝历谈今古旁稽物类偶及于竹帝曰竹类亦多乎同对曰竹类殊繁晋戴凯之所谱至五十余种大槩其青其体圆惟吴越山中有方竹者四棱直上若有廉隅士大夫往往以为笻杖帝曰大诸乎同对曰有之既退获一枝以献帝摩挲悦之御草方竹记一通记末美同人伟气豪召至端门缮书赐之同抃跃将趋谢帝笑曰卿头童齿豁何以谢为同与宋濂修大明日历濂荐义乌人黄昶可赞编摩帝召昶西苑中慰问良久复使见皇子大本堂赐绮裘革履他日帝召同与刘基宋濂燕便阁同被酒还史馆赋诗赠昶少选复宣赴右顺门帝乘步辇至日卿余酲未解邪同对臣虽醉犹能赋诗赠黄秀才帝亟取观之笑顾濂曰朕即和同诗卿为书之书讫赐昶盖一时翰林学士同与宋濂吴沉乐韶凤并有时名号詹吴乐未而同濂被宠矣同年七十不敢言去帝念其老特命以翰林学士承旨致仕未行复以为承旨罢兼吏部尚书居两月复许致仕官其子鲁召入赐坐从容慰劳之漏下十刻敕内官扶掖还巳出御制文赐之廷臣皆叹其被遇帝尝谓同古人文章明道综世二典三谟率明白易知孔明出师表何尝一费雕刻至今诵之激发人意文士辞艰意近即过相如扬雄何裨邪同耿介清白终始一致子徽历官左副都御史兼吏部尚书别有记琳之致仕也帝尝使人阴察之使者至琳舍旁见一农人孤坐少久起抜稻秧徐布于田貌甚端谨问曰此闲有吴尚书者在否农人敛手对曰琳是也使者还以闻帝益重之 

　　郎曰惟楚有才晋实用之士不产于秦而愿忠者众有以也危素詹同故它仕人明皆被眷知素独坐不敬斥耳今徒意高帝威严尽下而大诰首叙君臣同游何其盛也宋濂称帝为文时或不喜书使濂受辞榻下不待凝注沛然若长江大河一泻而千里一日和僧文康托钵歌夜二鼓命两黄门前跪手张且读且和运笔如飞食顷章成盖汉唐宋兴基之君未有文如高帝者矣 


　　○危素 

　　危素字太仆金豁人与其邑人曾子白朱夏并以文章名家素厚重深中学问渊奥兼长笔札多识宋元事留心史书元顺帝初荐入朝历十八仕至岭北行中书省左丞为时名臣矣顺帝末年白事丞相前极言无隐元丞相贺惟一曰君向寡言今何多也素曰时危恩重岂能默默素不敢畏丞相畏后世史官耳既弃官寓居房山者四年顺帝北奔淮王帖木儿不花监国承制起翰林学士承旨入朝信宿而明兵入大都素故与待制黄冔同邑少同学相约死冔投死居贤坊井中从人午出之曰公小臣死社稷邪冔曰齐大史兄弟皆死彼不小臣哉午终不解负冔还舍置酒肴使家人守之会大将军下令胜国臣皆输告身冔诒午取告身若欲输官者午喜出沽酒慰藉及还弗见求之井浮尸矣素亦走所居报恩寺脱帽井傍两手据井口将下寺僧大梓与番阳除彦礼大呼曰公母死公母死公不居位四年矣信宿入都且国史非公莫知公死是死国史也竟罢明兵入府藏垂及史库素言抚镇吴勉辇出之既与学士张以宁等谒大将军军门送至京高帝以为翰林侍讲学士而以宁为侍读学士时素年六十八矣 【 以宁古田人有文学元人呼为小张学士既以故元官见奏对称旨上宠遇之使封安南赐御制八诗既还道卒临终自赋曰覆身惟有黔娄被委槖都无陆贾金诏有司还柩于家所在致祭】 命与宋濂同修元史顷之坐失朝免居一岁复之兼弘文馆学士赐小车免朝谒时备顾问论说经史上冬日御外朝召素与翰林学士濂侍读学士同直学士经待制祎起居注观琳列坐左右赐酒馔屡命尽觞内官承旨监劝甚力酒终上御制诗一章系序于首命各以诗进素成最后上览之曰危素老成有先忧之意他日上御东阁侧室素行帘外槖槖闻履声上曰谁对曰老臣素上曰朕谓文天祥也而乃尔监察御史着等劾素亡国之臣谪和含山为余阙守庙踰年忧恨死 

　　郎曰蔡邕被请黥首刖足继成汉史古人重史如此哉以身博史则畏史官者邪危素来归首尾不三年竟卒谪所悲夫名亦不载于元史是以记之 

　　宋　讷　　詹　徽　　张　紞　　吴　印 

　　○宋讷 

　　宋讷字仲敏滑人父寿卿故元名臣仕陕西行省侍御史没追封魏国公讷迟重不妄言笑记闻该博元末举进士授盐山知县洪武十三年征拜国子助教横经发难剖击蔀蒙尝应制撰敕文一十六通操笔立就上奇之超授翰林学士又三年上仿宋制置殿阁学士以礼部尚书刘仲质为华盖殿大学士典籍吴沉为东阁大学士而讷为文渊阁大学士自宋濂詹同而后唯讷常被召对讷常寒附火火燎其胁下衣痛乃觉上示讷曰胁胁也火燎尔胁神谓尔不能恊朕政耶讷惶恐谢是时改建太学鸡呜山之阳中外学徒甚众李颙为祭酒坐巽愞不能摄师生至讼讦横起上乃立卧碑当毁师流裔之法寻譔讷代颙而使李文忠兼摄武臣子弟上自制讷诰词拟以磻溪非熊之兆盖是时讷年逾七十矣讷疑上意其老而懈猛省振饬严立学规寝食学厢不复家宿上乃大悦其明年初开科目取进士四百七十余人国子生中选者三居二魁选若张龄黄湜练子宁许观丁显秦逵等皆知名士如是连二科上又大说称讷善教十八年春阴雨久晦雷雹闲作谕中外有司言军民利病讷献守边策言今海内既安蛮夷奉贡唯沙漠胡虏尚烦圣虑若置不治则恐久为患若欲穷追远击又恐艰难疲劳陛下为圣子神孙计不过谨备而巳备边在乎实兵实兵在乎屯田汉本始中匈奴率十余万骑而南赵充国将四万骑分屯缘边九郡单于闻之引去当时筹划区分可以想见今陛下宜于诸将中选谋勇数人每以东西五百里为制随其高下立法分屯如充国兵数斟酌损益率五百里屯一将布列边地远近首尾相望相应耕作以时训练有法遇敌则战寇去则耕此长策也书奏上嘉纳之讷病上遣视之曰卿发仲尼之诚施修道之教是必速差他日使画工瞯而图其像讷方公服危坐面有怒讷朝上问讷昨者何怒对曰适一生捧茶踣而碎瓯自念臣慢□□教敬中心讼之不意上察上因出图示讷学录金文征于吏部尚书余熂乡人也惮讷方严与学录田子真何操学正陈濳夫等告熂讷老耄受赃饿死生员克落师生廪膳熂移文令讷致仕陛辞上惊问故怒熂专擅并文征等诛之图形暴罪 【 余熂昆山人家故镊工少儁慧喜学问为儒有意当世洪武初选于廷亡何为吏部尚书为人长者未尝□毁人其以事□者每进微谕有所宽释居家尤恭谨望里门辄下见故时所往来必自名若未尝贵者】 敕曰学校所以教育天下之英材师者模范根本官于学者首祭酒次司业监丞次之博士又次之助教又次之典簿学正又次之学录学分优劣等差职级皆君命也居是官者要当起居常道语出人仪文征等交通为奸诬祭酒讷受赃饿死生员克落师生廪膳夫其所教生徒或大家公侯子弟父母兄长欲其成才币帛鞍马钱物酒殽厚礼于师此贤父兄也彰师之教为儒者荣孰云赃也生员有疾存问饮食亲教之师当告知典簿疾甚者告有司药饵之不存问不饮食药饵或有伤生亲教师当坐祭酒提纲而巳乃云饿死生员又云克落师生廪膳饬非惑听以卑诬尊不知育才之所模范之源君命之重等差优劣之分祸人不浅矣讷为祭酒凡七年上召其子望江簿麟侍养洪武二十三年二月三日年八十卒上甚悼之命礼部致赠诸司致祭使者护丧有司治坟所过郡邑皆祭又遣行人临祭于家皆破故事以优之初讷病革尚卧学厢麟托僚属请讷归第讷厉声叱之曰方在丁社两祭斋戒中敢不敬耶祭毕舁归而道气绝既服满上召其仲子训导复组为司业以继讷教初讷卒时上命太常丞张显宗署祭酒久之命为真而谕之昔宋讷师抚严肃朝廷以故多得士比年祭酒司业改弛其条规秀才戊绳废纪也正德中追谥讷文恪 【 显宗闽宁化人严毅方正亦为太祖所嘉永乐中仕交址布政使劳来抚绥新附之人如亲父母交址人祀之】 

　　○詹徽 

　　詹徽者吏部尚书詹同子也为左都御史以公勤执法与通政使蔡瑄左通政茹瑺工部侍郎秦逵户部侍郎杨靖并为高皇帝所知而有凤阳人唐铎者高皇帝微时友同时为邢部尚书亦受眷然铎重厚慎密徽才敏果决常兼众高皇帝悦铎甚使兼通政使部二官铎从上三十余年交不变口无恶声其所使吏数舞文弄法上杀吏者数矣而不罪铎徽吏蓬发垢面有囚覊之不得人一钱也上作大诰举二臣曰天下忌徽刚则谤讪满朝谓铎德而愚之矣始高皇帝初有天下时杨宪凌说高见贤夏煜常在左右见贤煜毛举瑕摘而宪说执法不阿四人者虽李善长汪广洋亦畏惮之其后开济为刑部尚书强敏综核上亦最委任然前后皆坐法徽强劲综敏殆欲兼诸人内行修洁亦复过焉徽于上意所欲轻则求加重于人情所便则言上必令使不便曰不者则宽纵然上不可徽奏屡矣当徽为都御史袁泰为左副都御史行事亦与徽同泰劾奏御史昌龄等四十一人不言时政上曰人臣进言会有时耳安知卒不言泰曰昌龄等非不能言怀诈不肯耳上曰以诈罪人此何异张汤诽谤法泰乃不敢复言也徽尝摘御史罪于上上空御史署镣胫视事而泰以严属诸御史诸御史不能堪其后御史长文廉得泰家违法数事以劾奏上嘉长文不挠迁其官然竟不问泰乃诸御史无以廉徽也 【 泰万泉人洪武初进士授湖广雨品县丞累官右都御史廉直执法理枉伸冤法除法害奸吏慑慑皆不敢肆】 独佥都御史凌汉者则数面折徽汉原武人既老上罢之顾不归原武曰臣生京师死葬京土足矣他日上命徽从懿文太子录囚太子多所舍徽必入之以语上上怒太子太子坐病曲薨当其革时谓世子曰死我者詹徽居一年蓝玉坐谋反上使徽从太孙录玉玉不服徽叱曰速吐实毋徒株连人玉大呼徽即臣党矣太孙曰有是哉捽徽下先断其手足戮之市中徽既死上起凌汉右佥都御史如故巳令致仕汉则归上曰向赐归不行今又归何也汉曰詹徽在臣有后忧今徽死臣乃敢归耳唐铎仕终兵部尚书其眷遇竟帝之世茹瑺永乐中封忠勤伯而秦逵仕至工部尚书杨靖仕至户部尚书皆以罪自杀 

　　○张紞 

　　张紞字昭季富平人父月川文行知名紞洪武中举通经为东宫侍书皇太子甚重之以通政左参议迁试左参政十五年太祖命颕川永昌西平三侯西征云南云南既平以紞为参政敕曰古志士立身行道道行而名成云南地诸夷杂处非出羣之才难安治之今命卿往方面重任君子道兴之所卿効贤人道方始当日省月觉忠格诚合则生灵是幸既陛辞赐诗二章时草创之初兵疫相仍紞在治五年抚和荒裔百政兴举士大夫迁谪至者无知不知皆厚待之二十年入朝敕曰唐虞之制外树州牧侯伯奠辑民居人乐雍熙载诸方册虽不备述亦畧见焉当是时才良并出所命皆贤所以君有易位法令不更诸侯列土千岁亡异吁今不然导善弗从纵欲如流朕起寒微出望外统天下竭气语疲精绅谕人为善从者罕焉何其艰哉西南既平尔紞抚守实先今五年矣言出则蛮方耳入令布则人信心孚功出九州岛十二牧上朕不待考而知兹复命仍治汝往钦哉紞治云南既有次第乃设庙学立公廨录上敕谕三侯及诸武臣所以经理蛮方者藏之庙学而序其端曰书具六体虽兼着臣言皆君道也故一代谟训功烈必言命言天而臣奉承之洪武辛酉岁天兵西下云南自兴发之始暨奠定之后神机庙筭出自上裁有诏有敕或谕大将或谕守臣莫不明见万里综理微密所谓通天下之志成天下之务虞书以典命篇释者谓册在几上象尊阁之意臣紞谨按故事再拜录藏于文庙之尊经阁上呜呼西南夷之地方数千里皆山木幽昧种类庞杂性如飞走易惑难化仰惟创业之君辅运之臣风云际会于一时而威德周匝于四表故能投之斯中取之斯获丰功伟绩如是神也于以见圣人经营之勤睠焉西顾者屡矣诗曰肃肃王命仲由甫将之逸不忘劳安不忘危敢告后之君子其诏敕洪武十五年闰二月二十五日制谕征南将军颕川侯友德副将军永昌侯玉西平侯英云南地上古遐荒禹迹所奄属之梁州汉隋若唐莫不内统将军率精兵不逾百日取之自非重臣未可付委特命汝南侯梅思祖平章潘允明暂假云南布政使事平定之后除代为真七月二十五日敕谕三侯人来皆云守御无粮以朕坐料莫若大军守云南大理楚雄临曲靖普安其身子里守御处如所如东川芒部乌蒙除乌撒见守令其八民给军足岁余且勿驻军使军都督合往攻杀令诸蛮服畏然后从东川卫于七星关南一日半乌撒北一日半立一卫令东川人民给军足岁七星关立一卫或乌蒙或芒部令其民人给军足岁自永宁南至七星关分中札一卫令六诏羿子等蛮给军足岁邮传四达军势交通有变剿捕便可会合若深入万山割而守之深昧阻绝难制伏八月十九日敕颕川侯西平侯知大军七月廿八日围乌撒俘获次第见搜林箐诸蛮乌蛮地山多径隘必会合永昌平凉安陆三侯王张郭三都督军士一处弥满搜索则彼无所逃匿近人自七星关来道芒部乌撒二蛮夤夜持炬照道挈家霭翠地方当令霭翠蛮尽出以献关索岭非古正道又在西北西南甚为不隘人马经行必令大军荡涤开通以接普定芒部酋目必尽获之八月廿九日敕谕颕川侯西平侯云南粮饷甚艰当有处置乃可久居舍人至军中令谕守御军人毋轻逃窜入蛮逃蛮入蛮未有得出身地不被杀深山中即亦墩木令种田也三侯三都督皆会合搜杀勿戍军无粮处可立一卫于赤水一卫于毕节一卫于七星关一卫于黑张以南瓦店以北分布守定令声势相犄水西霭翠用十万车尽蹂躝之此等料度皆我坐筭得可行与否军中听便九月初二日敕颕川永昌西平平凉安陆五侯知盘江道未通无粮甚也符到水西但留四百城戍看霭翠变不尔云南普定亦四百戍之有粮蛮人日合军往攻莫徒困守空城饥我军士且夫蛮应吾攻之不暇更何余力捣我空城十月初一日传奉圣旨乌撒若平便趋芒部既平芒部乌蒙东川脱令来归且权待之莫责其虚实先调军剿毋役西蒲等处然后复往下之最后乃下水西人十六年正月初三日御笔圣旨军中慎之自今年六月至十一月月犯毕主有大战防水下毒军止自穿井六月初一日谕总兵官近闻永昌侯军出仓泸叙意甚佳也第不知可过几时若驻泸叙不久欲还曲靖等处不知秋可几何地产民赋可几何当计至明年新获之交可不悬心人来言亦九子寨蛮密迩四川恃险不赋时出中途损我军士莫若于内践食一冬擒获其人亦使之畏来春军还休泸叙可尔六月廿七日谕颕川三侯闻云南老人言死可伐地方三十六路其初元人皆有之后乃折入蛮当元之世云南大理不和其蛮又侵楚雄西南边远干威远二府以此观之不可不备还军迟速尚且度思其亦九子寨戎县地面五村大坝上下落乡十池等处及黄平罗木洞蛮霭翠管下阿吕雨宗碎瓦莫得阿胡阿遣等蛮助乌撒叛者大军所过就便合势略加以威如可行之不可还军军还须从黄平辰沅岳州直至武昌载舟为便七月十二日谕颕川三侯朕思还军一节尚恐未可曲靖等处虽支吾近饷未见谋及冬春假令曲靖所下种子八百余石不过收稻八千余担仅得四千余米守御军士月约三斗计不耐冬尽欲待明岁夏麦何以充腹若守军无粮大军一还必至逃散军逃城虚复作患矣计云南尚有未服蛮众可攻而取其粮待诸郡收获乃还大军符至多方思其便十八年正月十二日谕西平侯朕命指挥李观守金齿观能定惠叛朕甚嘉焉尔速抚字布示朕意于诸蛮二十年五月十一日敕谕西平侯英吉安侯享平凉侯聚南安侯通源李原名自平缅归朕静听敷陈百夷事情不下万言皆无伦叙及有伦叙处大抵称其诡诈万端敕符到昼夜缉垒金齿楚雄品甸及澜沧江中道要当城高壕深排栅麤大多收火铳大煎火药以备之来勿轻战相胜乃出向者云南初下军中遣人与百夷往来以今观之小人浅事一槩张威贻笑诸蛮自今并不许遣彼来持有文书秪答大槩若无文书人至毋与较论固守此言毋中彼慢绝迹不交静以待之彼乃无策六月廿一日谕金齿指挥储杰严武金齿远在边獥负固守险不比中原五教之民非德重名播不足守之指挥李观所以命也所移徙不下万数皆奸儒猾吏累犯罪人不易制治遣往指挥千百户镇抚亦多恃功放肆之徒当以号令弹压之朕用李观用德而用名若欲弹压必尔杰武紞为公廨作记文而申其后曰云南荒阻于古不治种部如蜂蚁生理既不足系其心又奇险可以容恶是以乐纵恣安悖乱苟朿以法彼不狺然相噬则觖然长往矣紞也徐而思之其人耐饥渴习雾露乘高走险诚殊死不顾顾习荒惰暗事机虽则易合亦复易离制御之道必也德威廉信四者兼资故无事则宜佚荡简易提守大纲或有蟊贼乘其未滋霆掣电击指的而中之斯亦攻心伐谋之大端敬告来哲不知所裁二十六年入朝复令吏部勿考赐宴及道里费遣还复官建文君即位召为吏部尚书时旁求遗逸会集阙下紞鉴识精绝用当其材试编修实录官得杨士奇奏为第一靖难兵起录中朝奸臣二十八人紞与其数既迎附赦为尚书如故上简建文改易群臣散官之制顾侍臣叹息曰建文他亡论即吏部散官一节何关利害陵土未干宁忍为此遂怆然变曰凡开创之主经历多而谋虑远每作一事筹度始行欲子孙世守之言吏佻之臣伸其私智妄用更变嗣君不明乃谓善之至国敝民叛丧厥社稷因与户部尚书王钝并召曰卿等皆老矣可解职务月给半俸居京师紞退自经吏部之后堂 

　　○吴印 

　　吴印者盂人洞贯今古元末隐于缁流为钟山寺主僧太祖奇僧宗泐与印为之蓄发授室欲官之宗泐辞印受宫遂以为山东布政使久之徙云南又久之徙陕西盖为三布政使也印为山东布政使而□□人张孟兼为按察副使孟兼豪举尚气其文章为宋濂刘基所推许基尝言上今天下士臣濂第一臣基次之次则张孟兼太祖召孟兼至熟视之谓基曰生骨相薄用之当徐徐耳因使预修元史久之自太常丞再迁山东副使而印来为布政使孟兼以印故僧又新用易之印候孟兼入其中门孟兼召笞守门卒语帚又之一日骑马直入摘印公事棰其僚吏曰吾且闻上其僚吏皆大慑劝印先发然孟兼实不闻上而即奏孟兼凌侮状上曰孟兼不逊乃敢凌我信用人即治所笞之孟兼以为辱捕为印书奏者印复上言请避孟兼位上大怒敢抗我械孟兼廷诘之使卫士捽发摘拏垂死论弃市诏印曰除尔害矣孟兼为副使假过家县令丞皆门谒奉豚酒下拜孟兼麾其豚酒坐受其拜自诩为宋濂刘基所称则诋骂同辈所为文曰此犹蛮夷山谷中纵为人衣前悬而后曳左侈而右敛安敢望我国工哉其为人如此洪武九年五星紊度日月相刑诏臣民言过失印上封事特称上意手诏曰高宗思治梦得傅说版筑闲周文王起磻溪之钓兴周八百朕思古有是君亦有是巴朕有天下九年律施令布惟务人安闲有不廸教而□法欲尽治之又恐没身者众始缓刑章俾之力役顷者天变于上此心皇皇诏告臣民许言朕过卿敷露肝胆面陈国计虽可否相半讵不忠哉卿夙夜如斯令名不朽矣故特谕卿印以僧故其封事世不传计其遇合上心如此印有兄昭亦为福建布政使上疏言事诏书亦褒美之又太祖初下金华时以隶人王兴宗为知县李善长李文忠皆谏隶也何可以牧人太祖曰兴宗从我有日勤廉而断能儒法吏莫或先也秩满升南昌府通判嵩州知州佥院任亮集民为军兴宗上奏曰有元末世聚则兵散则民明兴军民两分若皆为军何所可征赋太祖曰善升怀庆知府京时面问养蚕种田官吏至兴宗曰府主公勤不贪不须问还郡中道使知苏州三年盛有政声升河南左布政诣阙辞太且曰久不见尔老矣我须亦白赐宴钞抚遣之又有杜安道者为镊工侍太祖二十年繇尚冠郎改御用又为供奉司令安道入内廷行步可数言语敬恭惟恐有丝毫过谬出殿门外遇要官势人一揖之外如不相识上每称侍臣忠谨安道辄及 

　　郎曰宋讷詹徽张紞皆上当人主而张紞有文矣吴印王兴宗杜安道不繇级升立贤无方殆其然欤 

　　刘　崧　　桂彦良　　汪仲鲁　　朱　善　　刘三吾 

　　○刘崧 

　　刘崧字子高泰和人元季与其邑人欧阳日新同举明经进士好为诗豫章李敬万石周浈杨士礼郑士同并崧诗友折胶流金歌咏不废后走浙中历江广观覧名胜而诗道大昌欧阳日新者有道之士也高帝下江西吉安州知州吴去疾荐日新为第一流人而崧以洪武三年荐授职户郎中久之升北平按察副使坐事为胡惟庸所谪输作京师寻放归惟庸诛上手敕召为礼部侍郎未几署吏部尚书以年高与致仕明年与前刑部尚书李敬并征拜敬国子祭酒而崧司业既至上欢甚并赐鞍马令朝夕见未十日卒得疾犹强坐训诸生及疾革敬问所言无一语及家人重惜之命有司备礼殡殓为文以祭崧博学有志行文辞雅粹廉慎忍贫布被鼠囓横裂居屋破茅补之居官仅携一苍头至便遣还每夜燃灯读书五更衣冠坐北平兵后崧招来慰安尤慎威刑之用小人憸狡辄先事为防制其为人虽温颜巽词而见者凛以敬及致仕归益自谦下问学之功老而弥笃与上手敕召为礼部侍郎未几署吏部尚书以年高与致仕明年与前刑部尚书李敬并征拜敬国子祭酒而崧司业既至上欢甚并赐鞍马令朝夕见未十日卒得疾犹强坐训诸生及疾革敬问所言无一语及家上重惜之命有司备礼殡殓为文以祭崧博学有志行文辞雅粹廉慎忍贫布被鼠囓横裂居屋破茅补之居官仅携一苍头至便遣还每夜燃灯读书五更衣冠坐北平兵后崧招猍慰安尤慎威刑之用小□憸狡辄先事为防制其为人虽温颜巽词而见者□以敬及致仕归益自谦下问学之功老而弥笃与人言未尝及官政岁俭姻党族人不能自养者辄赒给之 

　　○桂彦良 

　　桂彦良名德偁以字行慈溪人元乡贡进士仕平江教授罢归张士诚方谷珍礼聘皆不就洪武六年大征天下儒士首应荐时待诏公交车不下数千彦良以白衣奏对称旨除皇太子正字授承事郎侍讲上出御制诗文示近侍之臣彦良诵声琅然左右皆愕眙顾上独喜以为诚上选给事中蒋学等十七人讲学文华堂十七人者皆年少也上宠之欲择人以为师以命彦良及修譔孔克表上尝问治于彦良对曰治道在心心不正则好恶颇好恶颇则赏罚差赏罚差则太平未期也是以为治在正心上善之他日从登内城上从容问以比来好恶当否彦良对曰惟陛下公无私则好恶自当上曰善揭其语便殿七年有事圜丘词臣进祝文用予及我上谴之彦良对曰予小子履汤告于郊我将我享武歌干庙以古律今未足非也上称善久之曰卿动授经史屡闻献替上赐墨吏死彦良力谏如律不听复进曰三尺法当与天下守之上颔焉因使谳三府疑狱得原者若干人上访彦良法数行民数犯则奈何对曰用德则佚用法则劳劳以靖民民劳不靖德以靖民民靖于德矣他日侍上问卿何官曰正字上曰卿帝者师也十一年除晋府右傅授通奉大夫上亲为敕美其淳而不诈执而不变彦良至晋制正心图献王十三年革相府改长史授奉政大夫以疾谢许之十五年朝京师上太平十二策上嘉纳称为通儒久之以疾赐归彦良见道纯一仕止进退匪亟匪迂与人交命觞咏诗绰厉遒出穷日夕不厌人谓和气春风云 

　　○汪仲鲁 

　　汪仲鲁初名叡以字行婺源人从其乡先辈倪士毅郑玉朱升切磋学问元季与弟同集义旅守徽举授休宁尹摄知婺源州事既归太祖授安庆税令寻以肺疾辞还身虽卧病激厉其乡里子弟为学州县屡奉朝命存问洪武十七年复以明经辟至上召诸儒讲论仲鲁说西伯戡黎篇称旨赐仲鲁诰曰朕求人辅嗣人不易得盖非行无以取信非言无以达意善言不迫乃听而不厌善行不亏乃近而不狎苟非备美曷称厥官兹特授尔承务郎左春坊左司直郎尔其输忠効诚小讽大戒若积篑以期山如导流而入海无有所隐斯之为善仲鲁侍太子左右上亦时时召见与朱善刘三吾并称三老特赐朝房御制诸诗命续和并称旨仲鲁敦静简实不妄言笑见罪囚有以春夏死者辄涕泣请决以时上称仲鲁善人明年以喘嗽乞归许之命其母辞秋则复来巳与刘三吾并召赐坐上顾仲鲁曰朕素知尔尔无善恶皆在好爱孔子曰善者好之不善者恶能无闲耶朕许尔归秋则复来今复思之且无烦动老人光阴宁可必也然朕观尔郁然庞睂盖寿征矣今诚剧喘人晚得此往往寿考尔善自爱朕复戒尔近侍之臣予告还乡郡邑官长皆须来候尔则饬门绝不与通不者笔柬而示之若曰仲鲁蒙恩予告理宜度攵门输租应役谨守国制不敢速厥戾如是则可以考终仲鲁与三吾并叩首曰陛下全臣晚节爱臣甚矣敢矢无斁仲鲁信道甚笃气和而庄文章深博古雅悉轨于正义出都日送车填溢人以为荣观 

　　○朱善 

　　朱善字备万丰城人九岁通经能文元末隐居纂述孝事继母高帝既定天下设学校时丰城尚为富州州守强宪中请善为训导南昌守许方复闻善于朝授郡教授洪武八年征赴京廷试第一除翰林修撰署院事兼知制诰以奏对失旨攺典籍复以家迟□完谪教辽东行至徐州妻卒蒿禾葬路傍而巳既寻遇赦还乡十七年召授翰林待诏上疏论婚姻律曰臣闻国重世臣家重世婚今民间婚姻之讼甚多两浙江西尤甚问之皆舅姑两姨子若女盖以法不当婚故为仇家所讼或巳聘而见绝或既婚而复离至婚嫁巳久儿女成行有司尚尔逼夺使伉俪分离子母永隔冤愤抑郁感伤嗟叹议律不精祸一至此按律尊属卑幼相与为婚者有禁若谓父母之姊妹与巳之身是谓姑舅两姨皆名尊属巳不可以卑幼匹之若巳为舅姑两姨之子彼为舅姑两姨之女门地相□长幼相若嫌靡尊卑美俪钧敌为子选妇为女选壻宜莫先此昔成周之时王朝所婚不过齐宋陈■〈木巳〉数国而巳故当时称异姓大国曰伯舅小国曰叔舅列国之君齐宋鲁卫陈郑秦晋亦各自为甥舅之国降及后世如晋之王谢唐之崔卢潘杨之睦朱陈之好无不世婚为重其显然可证者如温峤之玉镜台此以舅子娶姑女也吕荣公夫人待制张之女而待制夫人即荣公母之姊此以小姨子娶大姨女也若此律不明狱讼繁兴风俗凋弊甚可伤悯愿下臣奏议弛禁章上然之明年授文渊阁大学士上与羣臣论治善曰致治在任人择众贤为耳目则视听周任众知为计虑则泽施溥今天下太平选任贤才宜留圣虑他日讲心箴家人卦皆称旨以疾告归卒之前夕有星如虹坠于居舍所著诗经解颐集行世正德中赐谥文恪 

　　○刘三吾 

　　刘三吾名如孙以字行茶陵州人其兄畊孙焘孙畊孙为元宁国路推官治狱无冤长枪贼陷宁国畊孙死焉焘孙为常宁州学正摄其州事武岗洞獠寇常宁常宁陷亦死之三吾故起家为元静江教授副提举洪武十八年以茹瑺荐授左春坊左赞善而三吾老矣三吾博览善记应对详敏与朱善宋讷屡承顾问御制大诰及御注洪范书成皆使序高帝奉天傧神甚谨不福祯祥惟惕咎灾爰命儒臣搜辑古今天人物理妖孽之着见者以自省曰存心录又辑汉唐宋而后灾异应臣下者鉴于有位曰省躬录皆三吾成之久之坐授世子经怠慢降国子博士未几复之以为翰林学士懿文太子薨上有意立燕王以三吾一言而止户部尚书赵勉者三吾壻坐罪诛三吾乞免官许之又未几复之上读书分命羲和之章谓蔡氏传以日月五星为左旋与天象不合当以朱子诗注十月之交为正及御注洪范以惟天阴骘下民为天道相恊厥居为君职而蔡氏并属之天非天所以命人主作君师之意又他注说与番阳邹季友所论多有未安者乃大征诸儒若故编修张美和故博士钱宰等定正之命三吾总其役上命诸儒朝参列侍卫之前宴享则赐坐殿中而谓之曰朕恒见洪武初奎璧闲有黑气今春始消文运兴矣赐缯绮衣被甚厚复赐御制诗命和之时上作十酒楼都城外有酒僊楼以宴百官上时赐诸儒钞宴焉皆献诗谢上大悦曰耄而思归者先遣之皆顿首愿留书成赐名书传会选行天下上又命修孟子节文若草芥冦雠不听易位等语并加削除以明君臣之义既成赐三吾朝鲜玳瑁贡笔诸儒亦赐宴及钞予传还更命与廷臣举天下道里马船驿数编书曰寰宇通衢巳复编类礼制颁中外而命之曰朕即位以来累属儒臣历考旧章上自朝廷下至臣庶冠婚丧祭之仪服舍器用之制各有等差着为条格以明上下而奸臣胡惟庸僭用黄罗帐幔餙以金龙凤文迩者蓝玉床幔护膝皆餙金龙铸金爵为饮器家奴数百马坊廊房悉用九五闲数苏州府民顾常亦造金酒器餙以金玉宝石僭乱如此杀身亡家又何怪哉尔重加考定编~类成书使官民遵□之三吾为书列目十有三自冠服房屋以至奏启署押皆有体式既成赐名礼制集要赏赉复倍上厌中外表笺繁谀且多触忌讳至论死赞善王俊华者有文名命三吾与撰成文颁天下遇庆贺谢恩第如文录进云王朴者陕西人以直谏为御史数与上争上怒命斩之遽召还曰汝其攺乎朴曰陛下以臣为御史固责臣言何辄辱至此且谓臣有罪安用生之谓无罪安得辱之上固赦朴闻朴言复命斩焉朴反接之市过史馆大呼学士刘三吾听之某月日皇帝杀无罪御史朴也三十年三月会试天下士命三吾与安府纪善白信稻主试既发榜中额尽南士选首者陈安北士閧然上怒命翰林臣重阅北士故少文所阅文复劣会有言翰林阅臣是受三吾信稻嘱上益怒先后试官并安皆下狱曰是皆蓝胡余党刑部栲讯之刑部言三吾信稻蓝党余皆胡党而安者闽人习星野当计偕谓其友曰今岁文星见闽分榜首当在闽然且伏法抑何故上故禁私习天文者及是人竞传安语上命试官安皆凌迟市诛独三吾谪戍乃用六月朔日复试以武城人韩克忠为首世称南北榜又曰春夏榜云建文中召还命制大明一统赋赋曰繄我圣祖刚徤中正宽大英明神筹先定运量至诚配以圣后端一静贞德符文母道合大任储君有象贤之器羣胤皆屏翰之英观其得国迈于汉唐行师正于汤武申明五常民用归极一洗胡俗世皆还古订先王之礼乐复中国之端甫建官而革宰相之尊列爵而罢子男之数去神祗之封爵攺先师之塑土祭先王以御名待亡国若宾旅统韵书之偏音开讳名之二端纪年号以不攺除封禅而靡坛无徽名尊号之称颂绝离宫别馆之游观服制定而兵制严家法正而国法安德政不陈于大臣公侯不封于文职亲军不隶于五府藩王不伍于百辟惠泽不限于丰凶谏言不壅于直入威重典于豪强隆师道于勋戚变文体于靡萎排佛法之幻惑斥礼僲与祥瑞禁符谶若巫觋他如圣政森于茂述祖训立其大纲日历纂玉堂之披宝训函金匮之藏托谒辞以资世笔大诰为民常文字衍畴而注老律令酌汉以斟唐论语解厥蕴奥书传正夫舛僵礼制颁在司府集礼诏及夷强孝慈攺服兮仁义尽昭鉴谕储兮诒虑长相鉴着贤奸之传萌贤列上下之章宝翰天纵雄文风泱诚典谟相与表里殆雅颂并其铿锵此盖大端余固难详三吾所赋足櫽括圣祖治政之大云永乐初竟坐前语暴卒 

　　郎曰刘崧廉洁勤介有古君子之风桂彦良超豁洞达见严主而心尽汪仲鲁长于讲经朱善切于论事皆儒者也宋濂詹同而后上待诸臣益肃诸臣兢兢捄过不暇刘三吾虽才不逮前人然当时推文学矣 

　　单安仁　　范　常　　薛　祥　　方克勤 

　　○单安仁 

　　单安仁字德夫凤阳人甚先世以长厚名里中里人皆化之安仁少为府吏洗冤泽物元末兵乱集义旅捍御乡曲号青军元授安仁枢密判官从镇南王孛罗普化守扬州见诸豪角立叹曰此辈皆为人驱除耳真人之兴气势自别巳镇南王为长枪军所遂太祖方下金陵安仁闻太祖所为曰此真是巳遂率众来附太祖嘉悦授之官就以其军守常州安仁事太祖忠谨勤劳敌不敢犯居岁余选为提刑按察司副使廵行浙东金华民有讼其邑丞受金者安仁诘之曰颇闻丞贤丞也奈何讦之即图所受金短长方圆几何既图藏之复命诸左证皆图金图人人殊即又诘之众还目相顾遂抵讼者罪而浙东告讦之风衰一再迁中书左司郎中时江淮初定诸务棼乱安仁佐李善长参断无滞太祖益奇信之先安仁守常时其子叛常以应张士诚太祖不疑也及士诚败其子被擒太祖付安仁自匆之卒善遇安仁安仁精敏多智时营建城阙宫殿修朝享服御仪物廷议皆推吴元年入为将作司卿太祖即位升工部尚书领将作如古明年改兵部以老乞致仕赐田三千亩牛七十角给尚书半禄养其终身再起山东行省参知政事诣阙力辞而止洪武二十年年八十五赐诰曰圣王之兴必有耆德故旧宣力恊谋辅成大业同享隆平朕昔淮右尔安仁以乡旧来归历任中外绰有声名赐尔告老俾佚于家惟尔食息不忘每遇岁时扶老趋觐朕念相从之雅特升尔资善太夫仍兵部尚书致仕服兹宠命以副朕怀其年卒官致祭赐赙钞百定 

　　○范常 

　　范常字子权滁人大父酉新宋季为校官尝制诗三十篇以教乡闾极言父母之劬劳与人子所宜孝弟之道儒者皆尊慕之称为青山先生太祖初得滁常杖策谒军门帝知其贤独常留置幕下谘问称合使为文祷帝大上意既渡江取太平以阃帅都事赞军政既太平阙守遂使为知府常募民种艺时乱后乏粮官廪有谷数千石常悉发贷至秋大稔私庾既实官廪亦充乃兴学校延师儒士民甚安之召为侍仪太祖访以时政及古今事宜常直对无隐擢直学士兼太常卿时肇兴礼乐常多预议寻以病告岁余上念之复召还上每与儒臣列坐赋诗常辄先进上笑曰老范诗质朴类其人寻迁起居注以足疾数在告上赐安车出入竟以疾致仕赐御制诗终于家子祖云南参议 

　　○薛祥 

　　薛祥字彦祥无为州人也以军镇抚从高祖渡江与议军政常从军中传密旨报事洪武元年漕运河南抵蔡河盗欲夜劫之祥谕盗曰汝众皆良民也兵乱啸聚则不得巳今圣天子出矣当归家安田里无作过累妻孥汝等纵有千人夜劫吾粮不过得千石我所部不下二十万曙搜捕汝汝罪大矣众闻皆散高祖谓祥相从和滁闲多历军功当授武职而方用兵供亿求若古萧何寇恉惟祥特诰授中顺大夫京畿都漕运使分司淮安祥修坝堰筑塞塌自扬至蔡昼夜无停为诸工役调停节息有功者为奏俾得官皆悦服时幽蓟初附迁民于南道过淮祥为食饥衣寒殡其死丧满考还京淮四民焚香祝天皆愿薛公再来海州民乱驸马都尉黄琛追剿之俘馘万余祥与琛会问无名号者不许妄指获全甚众皆写真生祠之祥治淮八岁民相劝莫为恶负薛公洪武八年迁工部尚书时造凤阳宫殿上坐殿中若见有人持兵鬪殿脊者太师李善长奏诸工匠用魇镇法上尽杀之祥面折善长曰太师一言坏天下人命若此恐不利于子孙乃分拣交替不在工者并铁石匠不罪奏活千数明年营谨身殿所部误奏中等匠为上等上怒命罔上者弃市丞相大夫毋得请祥在侧叹曰奏对不实竟杀千人非治世法因苦谏得旨腐刑祥徐奏曰腐废人矣莫若杖而复始工上可之是岁授资政大夫北平布政使大兴贫民有鬻子女者祥出俸钱赎归之一切庶务严巳薄人三年方面宁谧胡惟庸素不悦祥天旱罔以差役不均左迁嘉兴知府惟庸诛召还工部尚书如故上曰奸臣谗汝汝何不言祥曰臣乃不知居一年与户部侍郎郭桓等并伏诛子四人适琼州祥质性仁厚直谅不阿能容人过周恤鳏寡孤独无所吝不义者绝不苟得不避鈇銊以活人为心死而天下哀之孙远生琼州累官南京兵部尚书远于礼乐兵刑天官律历无不涉猎尤熟典故在户部最久其改定永为法或会校出纳吏胥拱手而已居官四十年家无长物焉 

　　○方克勤 

　　方克勤字去矜宁海人方干之后也父为元鄞县教谕克勤少有童称长究学问深通易旨元末浙东州郡陷没克勤陈策有司不用入山采啖松栢洪武二年辟县训导顷之以母老辞归诸生空学追留居二年朝廷下部使者聘致避之旁县郡太守杂逮婣连勉诣京师试铨入格特命知济宁府事至官悬牓通衢具言朝廷爱养元元之意民有不平诣府自讼吏胥毋呵日引见父老坐问得失大兴孔子庙堂学舍习礼学射其中选补弟子员聘前进士为之师属县皆立社学学子系籍者二千人兵后号为最盛时令官有役民舟者罪至死适岁暮当转送戎衣北平别郡皆用牛车天雨雪牛僵死破产者十八九民皆白舟役僚吏曰谁当死克勤曰吾死吾知便民而巳即白山东行中书省许之郡城坏指挥使挟贵人势当暑聚民万余治之民哀号即工克勤即密闻中书省同官皆不敢署名克勤自署之遂得诏罢先是不雨克勤袒跣涕泣祷卧神祠下至是诏至民皆驩散大雨翻盆有年者二岁五年秋邻境尽蝗克勤变食吁天夜闻空中薨薨声烛之飞蝗蔽天过郡独有年克勤面如白玉须眉秀整不妄语笑心事坦然虽僚佐武人待以诚礼有南冠过郡者持遗米醪僦送舟车同列见夺禄者悉衣食之词组剖棼众哗悉定小大之狱立见断遣无事则授吏法律诗书杻械鞭朴高悬楹序下州县召吏民不使皂隶为半印信符半自藏之籍民赋三等每有征发准籍行事赋敛预期无所追呼斗斛令自槩皆襁负来归户口税粮加增数倍牛羊鸡犬散被郊乡如承平世桑麻榆柳阴相接也克勤为政坛墠驿库仓廒闸之务莫不修治河冻则令舟驿之人伐木为炭穴土藏因其余力以成兴作皆不费而办大将军达副将军文忠征燕过郡士马十万驻次稍久要官势吏争索刍粮克勤依序酬应一军称能氶嘉侯亮祖北征将舟师数百艘河涸趣五千夫浚河否则论如军法克勤泣祷于大及夜遂雨河深数尺其神应如此克勤在官五年以一子一僮自随不治管事辄却肉不食行县自具饷糗兖州守因僮进二木瓜笞僮还之禄火棷足自赡余悉贮仓饷军考绩最六府八年春入朝锡宴仪曹奖谕有加其秋知曹县事程贡尝以不职被笞为衔上状下御史御史贡故人捕隶府中吏卒榜楚无一可问乃使诬克勤用仓中灰苇遂就逮县民千数号呼填道随行百余里克勤子孝孺上书政府愿充军赎父罪不报竟谪役江浦会空印事起吏又诬及孝孺且伏阙上诉而克勤殁克勤有二子孝闻孝孺孝闻年十三丧母蔬食至于除丧孝孺别有记克勤之没也苏伯衡谥之曰贞惠 

　　郎曰单范乡旧亦用质厚薛若方自尽心焉不与时趣舍君子也 

　　叶伯巨（郑士利附）　　周敬心 

　　○叶伯巨（郑士利附） 

　　叶伯巨字居升宁海人善说礼又善为容也以通经入太学为平遥训导洪武九年五星紊度日月相刑下诏臣民言过失伯巨为万言书上之其畧曰臣观当今事太过者有三分封太侈也用刑太繁也求治太速也何以明之日君象也月臣象也五星卿士庶人像也臣愚不知天象姑举所闻诗曰彼月而食则惟其常月刑于日犹之可也而曰日月相见则月敢抗日者臣敢抗君矣臣窃观主上起有天下扫除羣雄如践草芥包络豪杰如动臂指公侯大臣猛将谋卿外拥数十万众驰召以一介之使拱手听命莫敢后时安有抗衡之患上天示象殆为分封传曰都城过百雉国之害也大都不过三国之一中五之一小九之一上下等差各有定制所以疆干弱枝遏乱源崇治本也国家分裂境土大封诸王盖惩未元孤立之弊然天子畿内地止千里秦晋燕齐梁楚诸国各尽其境以封年少浅事之王都城宫室亚天子之畿赐以甲兵卫士之盛比于金吾绮骑书曰列爵惟五分土惟三王亦爵也而国都兵卫与京畿等尚有君臣之分乎臣恐数世之后闲隙易起角央望易生汉之七国晋之诸王可为永鉴臣所谓分封太侈之过也臣观历代开国之君其结民心丈昧有不自尚德缓刑者也其离民心者未有不自弛德急威者也三代秦汉隋唐享国之数具在方册昭哉可观今议者曰宋元中叶之后纪纲不振专事姑息以致丧亡此行小仁而大义主上所以矫枉之过权神变之法制不宥之刑然臣闻开基之主垂范百世动静合凖绳然后子孙有所持守况刑者民之司命可不慎欤夫刑罚贵中过与不及皆非天讨既不假贷则一付大公可也而定刑之际皆出圣衷致使治狱之吏趋求上意深者多获功恕者多获罪至论没赃多寡以叙治狱殿最欲求平允岂不难哉近者特旨杂犯死罪免死充军其余以次仿流徒律又删定旧条减宥有差此渐见主上好生全活者众矣然尚未闻申戒之令是以法司犹踵旧习古之仕者以登籍为荣以罢职为辱今之仕者以混迹无闻为福以受玷不录为幸以屯田工役为必获之罪以鞭笞棰楚为寻常之辱其始也朝廷网罗天下士若恐有失有司催迫上道如捕重囚比至选除多以容貌所学非所闻所用非所学一陷于法苟免诛戮屯田工役为轻典矣士者未任尚知畏慎既荐入仕尽决平生肆然而取诸人则曰行且屯田工役何以为资则曰行且身丁妻子何食不畏廉耻甘速官谤弊在清浊不明善恶无辨议贤议能之法废而为善者怠也汉世闻徙大族于山陵矣未闻实以罪人者也今凤阳龙兴之地陵穴丬帚又所在率以居之近令愿入军籍者免其罪复官者亦稍见原而犹闻其余丁口属尚拘屯作夫犯罪家长既宥而复之犬余丁口属复何辜哉是以怨嗟愁苦之声充斥园邑甚非朝廷所以恭承宗庙意也夫有户口而后田野辟田野辟而后赋税增异日百姓苦兵流离进他所朝许之归附土膏未谙其利耒耜未安其处固宜权舆而休养之残虏伪四大王窜突山谷如狐如鼠以计擒获或犹可致乃劳兵讨之彼之惊骇溃散于无人之地较奔走则彼熟路而轻行较生死则彼致死而重战捕诛数岁不得首领亦其固然乃移咎新附之民尽迁太原诸郡既许之附又动之迁是法不信也近者巳纳税粮之户虽特旨分释还家巳起户口虽蒙怜恤见留开封期候军士尚犹散漫村落心胆震悸居民讹动莫知所为况太原诸郡外界边鄙迁徙无常反易逃匿甚非朝廷所以安宁塞圉意也凡此臣所谓用刑太烦之过也昔者周自文武至成康而后教化行汉自高帝至文景而后富庶臻政治之道固不可聚也国家纪元九年于兹天下大定纲纪大振亦可谓安矣而主上切切然犹以风俗浇漓法出奸生朝诛暮犯民无所惧乃致命下而寻改巳赦而复收天下臣民莫之适从夫天下之趋于治也犹坚之将泮也之坚非一日之太阳能消之也天下之治非一人之圣人能致之也孔子曰王者必世而后仁道齐以刑礼而渐摩以仁义非空言也今之天下犹古天下因民好善恶恶之心以支治则莫先正风俗欲正风俗则莫先使守之知所务欲守令知所务则莫先使风宪知所重欲风宪知所重则莫先朝廷知所尚朝廷之所尚则必以征赋期会狱讼簿书之不报为可恕而世俗流失敝败为不可不问古之郡守县令民之师帅以善导民使化成俗美者也征赋期会狱讼簿书固亦其一职也今乃以为急务而以农桑学校王政之本为虚文方春守令未尝行课种莳次第旱涝预备之具也下一文帖里甲回申文状而巳是虚文夫农桑也廪膳生员国家所资取选人才之路守令未有礼让之实作其成器也朝廷置立社学切切蒙养守令未尝廵行考视教以孝弟忠信之实作其礼义廉耻之风也是虚文夫学校也此守令未知所务之失也风纪之司代朝廷宣风导化劝民成俗拯治万务者也获贼谳狱特其一端耳今也以获贼多者为称职以谳狱少者为阘茸虽有忠臣孝子义夫节妇任其湮沉陇亩闺窦之闲而不暇举若是谓之察恶亦近之矣安在倡导劝成使民迁善远罪而不自知也此风宪未知所重之失也凡此皆臣所谓求治太速之过也书奏上览其所言分封者大怒曰小子敢疏闲吾骨肉速取夹吾手射之居升至丞相乘上喜乃敢奏诏系刑曹问状庾死狱中其同时言事者有郑士利是年考校天下钱榖册书空印事起凡主印吏署字有名者皆逮御史狱狱数百人自尚书以至守今署印者皆坐抵欺论死佐贰以下榜一百谪戍边丞相御史大夫莫敢諌士利为书数千言诣阙上言凡数事而于空印为详既奏上亦怒输作之终身卒杀空印者士利与伯巨同邑诸生亦以好学名 

　　○周敬心 

　　周敬心山东人太学生洪武人访求晓历数善知来者爵封侯禄千五百石敬心上疏极谏且及时事数条曰臣闻国祚长短在德厚薄不在历数三代尚矣三代而下德泽最厚莫如汉唐宋国祚最短莫如秦隋五代如汉高之宽仁继以文景昭宣光武之大继以明章唐大宗之仁义继以肃宪宋太祖之诚爱继以真仁是以有道长也始皇之酷虐炀帝之苛暴五代之穷凶是以无道短也繇此观之皆系人事不在历数陛下以神圣之资膺天眷命扫灭胡夷救乱诛暴厥功伟矣然神武过汉不及其宽大贤文过唐宋不及其忠厚是以御宇以来政教行而民不悦法度严而民不服陛下若效两汉之宽大唐宋之忠厚讲三代所以有道之长则帝王之祚可传万世何必问诸孤方小道之人邪臣又闻陛下连年远征北出沙漠臣民万口一词如为耻不得传国玺欲取之耳臣不知玺何始哉闻楚平王时琢以卞和之玉秦始皇秘之名曰御玺自是以来历代帝王珍如执券不得则若有所遗然战国庂君赵先得玺其国不守五代得玺不旋踵亡臣又闻庄宗灭梁取蜀玺并归唐及晋石敬塘反潞王从珂携传国宝登楼自焚则秦玺虽在固巳毁矣敬塘入洛更以玉为之廾丹晋重贵献之诘其非真言故乃止女真之乱辽主延禧遗传国宝于桑干河元世祖时有札刺尔者渔而得之今元人所挟石氏玺耳昔者三代不知有玺仁为之玺故曰圣人大宝曰位何以守位曰仁今陛下国则愿富兵则愿强城池则愿高深宫室则愿华丽土地人民则愿广大征伐兵革岁无虚日此忽三代之大玺而求汉唐宋之小玺也臣闻自古不嗜杀人者能一天下秦隋元魏好杀不巳迨其后世至于灭绝汉时误杀孝妇一人海枯三岁人事天应不可不谨也臣见洪武四年录天下官吏十三年连坐胡党十九年起天下积年民害二十三年大戮京民妄言罪名不分臧否一概被诛夫其中岂无忠臣烈士善人君子于兹见陛下之薄德而任刑矣水旱连年丰稔不臻夫岂无故臣又闻明王赏不僭而刑不滥刑既滥矣赏复无节天下老人非功非德人赐钞五锭出征军官位高禄厚平寇御侮固其职事而赏赐无尽厚敛穷民不严驭幸于无功此亦明主所直禁也书奏上纳其言 

　　郎曰书不云乎士传言庶人谤何称颂乎一士谔谔不讳英严之朝可以知时政焉 

　　名山藏卷之五十九 

　　●名山藏卷之□□ 

　　晋江何乔远譔 

　　臣林记（永乐臣一） 

　　◆臣林记（永乐臣一） 

　　张玉 
　　朱能 
　　王真 
　　丘福 
　　姚广孝 
　　金忠 
　　杨荣 
　　金幼孜 
　　胡广 
　　解缙 

　　张　玉　　朱　能　　王　真　　丘　福　　姚广孝　　金　忠 

　　○张玉 

　　张玉字世美仕元枢密知院元亡从遁沙漠久之自抜归高帝以裨较从征捕鱼海子喇哈有功授济南卫副千户久之以从征边蛮累功升都指挥同知从燕王藩邸建文元年有告燕王反者建文君密遣北平都指挥谢贵收逮王府官属较尉贵与布政使张昺逼围燕王城杀王城卒且及王王有意焉隐未发也燕府官属皆汹汹惧难王所旦夕待左右者玉反朱能其名在收中入见泣曰外势如此臣等坐鱼肉矣燕王曰我奉藩无过外虽汹汹久当自定公母怖也亡何有诏削燕王爵玉复与朱能泣燕王前曰少主昏蒙奸臣谋害宗社立无几何诸王并诬不轨翦绝殆半诛戮臣属下及家族大王居国有何衅端坐削名爵今兵刃四集犹坐待之即臣等死不足惜高皇帝创建天下分封诸王传之世世陵土未干皆蒙陷害万世而下谁昭雪者大王即守区区之义奈高帝宗庙社稷何燕王曰慎毋妄言足白耴族耳玉与朱能复泣曰谁不爱死臣等宁死殿下前不愿死奴隶刀锯之下言讫悲不能止燕王执玉手■〈忄尉〉遣之居顷之谢贵张昺伏兵约守城军昏暮俱发入燕王城都指挥张信密以告王使朱能觇之果然皆请曰事急矣捄死于颈不可后也王曰诚知祸逼当更筹之朱能曰变者圣之通也果者作之断也中朝齐泰黄子澄辈方其心大王大王尚不自决谓于县官亲乎周王岂疏属哉一旦祸发无可攀愬大王明知也语曰虽有亲父安知不虎况其非父虽有亲兄安知不狼况其非兄燕王曰危欲安也祸欲福也不能求安反先危矣不能致福反先祸矣能曰古语云人众胜天天定胜人殿下之天臣知定也王曰诸公坚欲如此毋相怨矣曰玉命在须臾尚复谁怨燕王曰计安出玉曰今护卫尚余八百人望大王尽召入王城可以死守王曰如公言第自捄耳不足办大事奈何曰擒贵昺余无能为也王曰猝难擒则奈何玉曰今中朝方收逮护卫官属诚如所收逮召贵昺付之贵昺必来来而缚之则一夫之力耳燕王曰善匿士端礼门召贵昺贵昺不来良久至门者呵止其从人匿士出门曳斩之移时贵昺从人见贵昺不出稍稍散去王与朱能等率八百人者尽捕贵昺等所伏贵昺所使围守王城军闻贵昺擒皆散走玉遂与朱能等夜攻九门黎明克其八惟西直门未下燕王令指挥唐雪解甲骑马导从如平时过而呵止其鬪卒曰谢都指挥张布政使王皆杀之矣汝鬪何为徒耴死耳亦皆散遂尽克之燕王遂上书于朝如祖训之义引兵诛奸臣也玉说燕王曰蓟州我肘腋地不先取蓟不可安意南行遂与朱能从燕王抜之夜入遵化遂略密云至永平致其精甲以益师王在滦河之上玉请南其军以攻潘忠杨松莫州之众王以玉为前锋遂擒忠松尽降南军王疾趋真定以应耿炳文玉单骑先觇炳文军归决燕王引兵向之遂与谭渊马云等奋击大破炳文真定城下炳文入城自保燕王还军北平而江阴侯高来围燕永平玉从燕王往援高走玉说燕王曰大宁去此不远移军袭之可免后顾遂从燕王抜大宁擒杀其守将得胡酋兀良哈之众拥宁王入关置之军中而宁王所从三护卫士皆归燕王是时建文君以炳文败使李景隆代为将景隆闻燕王出军大宁顿兵北平城下燕王至会州以其所得兀良哈众及宁王三护卫分为五军玉将中军郑亨何寿副之朱能将左军李叡副之李彬将右军徐理孟善副之徐忠将前军陈文吴达副之房宽将后军和允中毛整副之是时景隆军郑坝阵白遂之河西玉从王连战三日大破之从攻广昌蔚大同悉下白沟之战燕王以精骑突入南军左掖玉与朱能丘福等马步齐进勇气百倍景隆大败退保济南于是中朝复以盛庸代景隆将东昌之战盛庸以火器乘北军围燕王数重燕王从其阵西南冲击出玉失燕王所在突入阵求王连杀百数十八遂为南军所杀燕王从间道还诸将免冠请罪王曰冠胜负常耳且亦少挫所恨失张玉也为之泣下诸将皆泣遂以玉兵属其子辅辅以都指挥同知从靖难有功燕王既即位追封玉荣国公谥忠显封辅为信安伯辅□女备后宫居二年上谓淇成二国公曰功臣次第封矣亦有恨乎皆对曰无独张玉功最高玉在臣等皆出其下今不在也玉子辅功不薄仅封伯诸臣妄意陛下不昵皇亲耶上曰吾亦恨之遂擢其次子輗为指挥使进封辅新城侯玉庄重果毅筴数越人军中进止常以数言决定成祖最倚信之玉每对其戏下曰为将当溅血戢衣流馨汗简仁宗在东宫时数数称玉既即位加封河间王改谥忠正侑享太宗庙亲为文祭之辅别有记玉文有季子軏锦衣卫指挥同知 

　　○朱能 

　　朱能字士弘父亮从高皇帝为燕山中护卫副千户早卒能长身魁伟胆勇有谋代父为官小心恭慎未尝去侧从王比伐取元太尉朵儿不花覆其军靖难之兴与张玉丘福密赞决其始缚贵昺夺九门至七大战以有天下能功居多能在诸将中最少而骁徤善战常大呼先驱小河之师燕不胜者再矣诸将皆惧欲还渡河北燕王怒能及郑亨责诸将于王前曰汉高十战九败而卒有汉大王出师以来克捷多矣此小挫耳而皆欲还渡河还渡河欲送首耶燕王抚掌而叹决意南下遂有灵璧之捷燕王即位能巳积迁至都督佥事特进左军都督府左都督封成国公明年立太子为太傅又明年拜征夷将军率二十五将军讨安南至龙州卒时上覩星象先恠之曰西帅有忧乎朱能足办也第恐其北人不耐南气俄讣闻上震悼辍朝五日洒泣曰意能远到胡止此方吾艰难时与我恊心力朱能也盖年三十七柩还遣官赐祭赠赙加厚勑葬昌平县追封东平武烈士使其子勇嗣能宏博端重折衷稠众词简理当无不心服其爱士若子怀绥降附恩惠周至死之日将校皆为流涕能居家孝友被服宽博暇与儒生讲说前史求古贤将相虽列上公不以骄仁宗中进侑享太宗庙勇以大将军从英宗北征死土木之难追封平阴王子仪嗣仪为人静谧凝重英宗器之曰平阴王有子也命提督南京守备掌中军都督府者凡三十四年加太子太傅卒赠特进右柱国太师子辅嗣尝娄尚都督府加太子太傅守备南京召还以平胡将军率师扞虏卒赠太傅子麟嗣无子介弟凤嗣提督南京守备掌中军都督府卒子希忠姿容沉静为世宗所器使掌右军都督府再掌后军提督十二团营及五军营兵马一为都护将军方圜二丘皆使摄祭有大礼为册礼使入直撰玄草再加经筵及监修国史其官自太子太傅以至太师其录荫锦衣卫指挥子弟三人赐肩舆入内府乘马禄予优厚富贵荣宠三十余年万历二年追封定襄王其弟希孝以兄荫得官积官亦至太保兼太子太傅卒万历四年赠太傅其后以例夺追王 

　　○王真 

　　王真少智勇隶兵籍洪武中以功授燕山右护卫百户事成祖蕃邸勤慎小心成祖举兵靖难有恊义谋率师下广昌狥鴈门先登一当百成祖举以励诸将曰王真武而奋何功不成既取沧州破之追至滑口俘获七千人淝河之战率壮士突阵斩馘无筭后队绝南军围真数重身被数十鎗斩南军数十人南军益围之真顾左右曰吾义不死敌手自刃死计闻上伤悼之叹曰令真不死功当冠诸将及即位追赠奉天靖难推诚宣力武臣特进荣禄大夫柱国金乡侯谥忠壮洪熙元年追封宁国公加号効忠封其子通武义伯通以督修天筹山加封成山侯进太子太保宣德初充总兵官征进交址扼于内官山寿处置失宜弃交还论死久之遇赦削爵为民正统巳巳复起为都督佥事寻升同知守护山陵景泰中子琮袭为景陵卫指挥佥事英宗复位诏复功臣失爵者琮袭真爵降为伯五年充总兵镇守辽东稍立战功成化三年署南京后军都督府事五年卒 

　　○丘福 

　　丘福事成祖燕邸积年劳为护卫千户有膂力戅朴勇鸷不甚晓文义而善抚士卒燕师初起与朱能并为王所凭仗摹画志计不能如张玉敢战深入过之每胜敌诸将争前卤获福独后王每叹曰丘将军功我自知之京师平巳累擢都督佥事及封赏第功第一封淇国公诸臣请立太子上迟之汉王高照数征伐上谓类我赵王高燧上宠之未决所置福尝从高煦军中请立高煦上竟立仁宗为太子以福为太子太师永乐七年比虏本雅失里杀我给事中骥上大怒发精骑十万拜福征虏大将军率左右副将军武城侯王聪同安侯火真参将靖安侯王忠安平侯李远等讨之将行上命曰毋轻毋为虏诒即未捷宁再之福先驱至胪朐河遇虏前锋以轻骑千余摧败之乘胜渡河获虏尚书一人饮劳而问焉言本雅失里惶惧欲北遁去此可三十里福大喜疾驰前诸将皆曰虏非真败也恐诱我今后兵未集毋宁候其集而先遣精骑觇之福按劔怒以虏尚书为导薄其营相持者一日虏战辄引却福辄锐乘之安平侯泣諌曰虏故示弱深入必不利将军忘上命乎毋轻毋为虏诒武城侯亦言不可福皆不听以同安侯故虏人使诈与虏和自率骑继其后同安侯犹豫未决福厉声欲斩之先驱而行从骑皆泣下诸将不得巳与俱虏众奄至围之安平武城二侯率五百骑突阵斩贼首数百皆死之福与同安靖安二侯被执并死之所失亡万数上闻大怒念福旧劳削封爵追夺诰券徙家海南而身征虏也上言及福愎鸷丧师辄切齿洪熙改元当从事例牵复以善汉庶人故不叙子孙长为海南人 

　　○姚广孝 

　　姚广孝其先汴人扈宋南渡家长洲之相城世业医广孝目光炬射形如困虎幼名天禧年十四白父曰儿不愿医愿仕不则愿出家因削发为僧名道衍字斯道相城道士席应真者博学明法兼综兵略道衍师之尽得其机秘文尝遇异人授以占决之术然深自晦匿也里人王行独知其有当世才 【 王行字止仲少有异质阊门徐姓者多藏书行求佣其家暇时请观书帙主人引至楼上纵读之行三年不下读尽别主人去入京求仕主人曰今天下初定国法方严此岂仕时耶行曰虎穴中可以游戏遂至京主蓝玉家为其教授他日玉论事上前上恠其有闻玉顿首实对召见之语不合赐死】 道衍善诗词古文与杨基高启游僧宗泐荐之高帝道衍间兄燕王私请曰臣观殿下骨相非常英武冠世今皇图草昧东宫仁弱愿自爱重会高后崩上赐亲王名僧国一人斋荐高皇后道衍在燕中大喜参侍燕王者二十余年王礼道衍甚厚时建文帝用贤尊士慕行先王之政天下皆悦向之惟道衍数阴说燕王可图大事燕王曰民心悦向岂瞻乌时耶道衍曰臣知天道何论民心因出太平钱五为王卜连掷下睨王曰臣奉殿下一白帽白帽者皇帝也王叱曰和尚何妄道衍荐卜者金忠相者袁珙皆谓王天子也王时时与道衍谋起兵事甚见亲至时误尔汝王前兵之起也暴风雨詹瓦坠王不怿道衍以为祥王谩骂和尚妄乌得祥道衍曰殿下不闻乎飞龙在天从以风雨瓦坠天易黄屋耳王喜出兵留道衍与燕世子居守世子用道衍计截遏南军燕王亦数缄书军中飞骑问机应燕师南向道衍送燕王曰南朝幸破方孝孺即不降毋杀之燕王曰诺既即位授道衍僧录司左善世仁宗立为太子上命淇国公丘福等兼宫僚命道衍太子少师复其姓赐名广孝被之冠服予以二宫人广孝冠服入谢削发如故二宫人佛近也上益重之呼少师不名苏松饥广孝奉命出赈道阊门见酒帘书甚工问谁书也则一少年召见之曰能父我乎少年曰幸甚还见上上赐名继以为尚宝卿上命学士解缙纂录文献大成犹谓未备大征海内文学之士重修之自纂修以及缮写几三千人给与居止膳膏而广孝及缙与刑部侍郎刘季箎主其役历四寒暑成书凡二万二千九百卷赐名永乐大典久之皇太孙出阁讲学复命广孝辅导十六年自南京入觐抵城下疾不能朝命从者曰速为幄天子至顷之车驾临视抚劳周全赐金唾盂一问所欲言广孝曰僧溥洽系狱久愿赦之上即坐中出焉 【 溥洽山阴人太祖时以高僧召至授右讲经历升左善世永乐初召至□□□□□□孝王教事天禧寺浮图落成车驾临幸命溥洽庆赞祥光灿煜万众聚观天颜愉怿有任觉忌溥洽宠言建文君出卞实溥洽为削发靖难兵起时为建文君设药师灯忏诅上上囚溥洽十余年至是以广孝言得释】 数日车驾复幸问及卒上召问继父临尽何语也继曰愿陛下厚恤臣家上大怒汝父平生与吾言何及家也逐之召其弟侄二人而厚之赐赠广孝推忠辅国恊谋宣力之臣特进荣禄大夫柱国荣国公谥恭靖有司治丧葬亲制碑文墓道仁宗元年加赠少师侑享太宗庙宣德元年置坟户世宗九年诏学士璁学士蕚姚广孝佐命嗣兴劳烈具有顾桑门上首班诸功臣并食德太二祖侧恐不足尊祖敬宗非朕灵承宗庙意卿等加思之丁礼部议尚书李时议上臣伏见故少师广孝弼辅太宗虽有帷幄奇谋穹爵厚秩亦巳报之平生祝发披缁沾荣俎豆其为渎礼诚如圣见请移祀大隆兴寺太常春秋祀制曰可初广孝有同产姊姚女页广孝贵过家拜之女页避弗内广孝披袈裟往犹弗见家人强乃出曰曾见出家不竟名为真僧遂不再见也而广孝故与郡中隐士王宾游亦避匿之广孝屏骑从短褐往大呼曰先生不忘旧雅容老僧一会乎宾曰吾方割楚请为期末明而往日出见之相与再拜连声曰和尚误矣和尚误矣广孝怳然退广孝尝着道余录讥诋宋儒有杨洪与广孝厚毁其书 

　　○金忠 

　　金忠鄞人慷慨阔达负气谊有谋略善卜洪武初其家坐罪合户北戍给符县中忠妻乳所抱女立哭县门前袁珙见其乳闻其哭声曰贵夫人也因相忠必大贵忠叹曰家方补戍苦无资用敢有他觊既北行附商舟商人失金忠为占课言所在果验厚资之遂以卜名燕中成祖之将靖难也托言疾召忠卜得铸印乘轩之卦曰殿下贵不可言何疾之有王居常命卜大见宠异忠言于成祖臣里中有相工袁珙者善望气成祖密召之盖成祖起事姚广孝以僧袁珙以相忠以卜相与筹策邸中忠初署纪善后署长史靖难后升工部右侍郎命赞守北京无何召升兵部尚书列于缙绅六卿矣忠虽用龟卜起家乎外和内明不见畔畛发挥史传源委曲折如身历之上与武臣丘福等议立高煦为太子忠不可既召问解缙黄淮尹昌隆皆如忠言上赐忠金除太子詹事久之命兼辅皇太孙忠于上前知无不言退未尝泄上时密令察事多为解释有得官来见者必勉之为国家好称人善嫉恶酷吏语及辄艴然变处僚丑不两端退恒推让之有失必自引少侮里中儿里中儿后入京为小吏反荐用之赐赉之余散于宗族贫士上之再征虏还师也皇太子使忠奉表迎忠出关不远上怒其缓太子官属皆征下狱独不问忠居一年卒给驿归丧命有司治祠坟复其家忠卒时子达方六月皇太子嗣位追赠忠荣禄大夫少师谥忠襄官达翰林简讨赐依亲读书正统十一年召改礼科给事中景泰初迁都给事中刚直敢言仕终长芦都转运盐使忠有兄曰华靖难时为成祖守通忠既得幸上欲推恩华辞不就徙居其县之东湖忠卒成祖召见之赐白金文绮华伏阙谢臣布衣野人不用是上曰迂叟一日读宋史至王伦附秦桧事放声发叹脱颐而逝人称白云先生 

　　郎曰张玉朱能比于徐常姚广孝若刘基矣迹其终始殆有异焉金忠虽卜士跻位文臣功名巳极丘固不可以无学亦一时长者也 

　　杨　荣　　金幼孜　　胡　广 

　　○杨荣 

　　杨荣本名子荣字勉仁建安人汉太尉后也且达卿有阴德 【 达卿值岁俭出积粟食人使为种树于其县之龙津召子弟戒之曰树长勿以售人惟学舍杠梁浮屠老子之宫及贫无室庐死无棺椁者则予之否非贤子孙繇是乡人获济者众元福建行省左丞阮德柔作万木图以美之】 子荣登省试第一建文二年成进士授翰林编修成祖入金川门与羣臣迎马首曰殿下先谒陵乎先即位乎成祖哑然曰固当先谒陵巳与解缙杨士奇胡广黄淮胡俨金幼孜被选入文渊阁付之密务而两制悉归焉内阁典机务自子荣始也时靖难之初朝政鞅掌百官奏事自旦及午阁臣造扆前呈文起草承顾问商机密率漏下十数刻始退子荣年最少而最警敏通练一日宁夏虏报至上召七臣独子荣在示之奏而曰尔后进也宁解此何以御之子荣对曰闻宁夏城坚士卒习战度虏今退敕守臣堤备可耳上颜色顿回夜半报围解旦召曰何善料也因独名荣上时至阁中阅七臣视所治咸称皆转官荣升修撰仁宗立为皇太子以侍讲进奉训大夫右春坊右谕德兼侍讲如故其秋召对左顺门嘉荣敬慎赐象笏幞头公服二品金织纻丝衣疾命中官御医通夕守视时报病状愈入谢上喜命更休息旬余五年命视边甘肃还奏称旨上手副赐之自是以荣习边凡三奉使荣有父母丧并夺情上三廵北京三征虏独荣与学士胡广谕德金幼孜扈从八年从征虏至凌霄峰与广幼孜及刑部侍郎金纯夜失道幼孜坠马广纯不顾去荣下马为理鞍辔前复坠让以所乘马午见上时上遣人四索三学士及见大喜问故笑语幼孜曰此中多狼尔非杨荣庸讵免乎荣谢曰僚友当然上曰胡广金纯不僚友耶使掌护卫勇士三百不隶于诸将赐驾前先锋银牌荣还京请终制赐金币驰驿敕中官护行趣归既至复荣家自是兼命辅导皇太孙是时中外祥瑞数见侍臣数进诗歌赋颂每端午重九击球登高赋诗应制上亲第其高下赐黄封宝楮荣数在左右赐赉尤多十八年进文渊阔大学士兼翰林院学士北京营建规制多出荣砖石砾之匕荣悉志埋示后亡何三殿灾荣直入麾卫士迁御书图籍翌日上喜赐银酒锺古铜器钞币诸物始上简七臣为亲臣其后多坐辅监国得罪虽士奇至慎不免下狱独荣与广幼孜上内向之荣尤以警敏见亲称学士不名荣于政体人情靡不谙练边獥险易将帅勇懦尽周知之忖度事会动中机括众论异同徐以词组折衷其待人廓然无所疑碍推挽荐进及于远方下士有所馈谢亦不之却人讥荣滥不知向人意尽不忍绝也上晏驾榆木川荣密议秘不发丧液锡为椑具含敛益严军若上生计于皇太子众疑所报或谓假他事作敕宝书荣曰皇帝大行孰敢称敕莫若具启人皆韪之仁宗即位进嘉议大夫太常寺卿兼前职有问进太子少傅兼谨身殿大学士寻敕赐绳愆紏谬之章始大行计至仁宗哀乱不及详问当时事痛定乃知赐敕曰先帝崩殂六军在外卿尽忠谋镇定果断曩际荒悼报卿甚微加赐白金五十人彩币十表里宝钞二万贯白米二十石特升工部尚书前官如故三俸俱支卿当领服其冬敕护葬山陵元年恳辞尚书俸仁宗曰先帝宾天朕违膝下卿尽力纲维瞻奉凡筵念之弗谖特予三俸夫岂越踰遂进资善大夫太子少傅兼谨身殿大学士赠及其祖考敕修太宗实录命荣总裁仁宗崩宣宗即位复命总裁仁宗实录益推心委任荣与杨士奇杨溥恊恭辅政天下称为三杨士奇曰西杨溥南杨荣曰东杨而果断之才卒归荣也宣宗亲征汉庶人弃交址之议皆自荣发之二年赐敕曰古君臣同心同德两无嫌猜所以明良相遇千载百时卿祗事我皇祖皇考忠诚一致及今事朕知无不言言无不当特赐卿镀金银刻图书五颗曰方直刚正曰忠孝流芳着卿实也曰关西后裔曰建安杨荣曰杨氏勉仁着卿族系名字表而敬之也卿体朕意永永无斁上数赐荣图画珍玩酒肴遇节序游幸赏翫君臣赓唱或宴凯瑞应频有撰述中外叹一时同心同德之盛上食鲥鱼赐荣敕曰南京进鲥鱼朕献宗庙荐母后尚食方进股肱贤臣念同飨之特赍赐卿侑以醇酒思古者君臣宴乐有嘉鱼之咏复制一诗见意食枸杞酒敕赐曰服此可以延年益寿食石榴复赐之而副之诗曰文词浅近卿无吝攻正五年进少傅仍兼二职阶荣禄大夫三俸俱支荣恳辞大学士俸之有顷诰赠三代满三载赐敕奖谕宣宗崩英宗即位命护葬山陵复总裁实录进少师正统初天下休息荣有力焉太监王振欲讽退三杨曰朝事多赖三先生顾三先生年高无如后何士奇曰某当鞠躬尽瘁死而后巳荣曰如某衰残念退久矣政欲举人自代耳振退荣谓士奇曰适公言误王太监厌我辈矣我辈即自力宁能得其意异时某入阁某入阁片纸从中下则我辈束手而巳荐而得用固我辈人也遂疏举陈循高榖苗衷三人君子以为敏五年请告展省命驰传归中官护行趣还京北上卒武林驿上辍朝一日诰赠特进光禄大夫左柱国太师谥文敏敕中官护丧荣不令其子仕进亦不为乞恩既卒特受子恭尚宝司丞荣少从师友慨然有志古名相尝朝退意甚不乐子让请曰大人得不以不肖有所累乎荣曰非也念吾职重无以报国三代以上之大臣无不怠惰荒宁为惧所以忧戚不在汝辈曾孙旦嘉靖中为吏部尚书 【 旦字晋叔弘治中进士为考功郎中风采刚方品藻精确以忤刘瑾自太常寺少卿出知温州大书上帝临汝无贰尔心干座右宸濠反时旦为廵抚两广都御史移咨湖广廵抚都御史秦金起兵恊助词义慷慨既复率兵二万以行闻宸濠擒乃罢嘉靖初为吏部尚书上命桂蕚张璁为翰林学士旦以蕚璁传奉得官率九御力诤忤旨致仕旦历事三朝扬历中外清介绝俗学术才望压服天下之心】 
　　郎曰杨荣历事四朝善承人主意旨静而正之成祖爱赵王与荣语荣以王相貌对爱顿弛而太子益安翰林学士钱习礼者与练子宁有亲奸党禁严乡人数持之习礼殊不自安荣乘闲言上上欣然曰令子宁在朕固用焉遂下令柰止夏原吉吴中下狱吕震顺上意言二臣柔奸荣独为解宣宗中都御史刘观坐赃下狱观子辐亦不法宣宗欲重观死刑荣为请上发为边吏荣曰发边吏等死耳天下无谓陛下辱大臣耶上曰卿欲父子俱贷耶荣曰请发子边戍令观随居上曰善 

　　○金幼孜 

　　金幼孜名吉以字行新淦人父守正学问该博洪武初辟为郡学训导幼孜从聂铉受春秋得其微旨建文元年以进士乙科授户科给事中太宗即位简求文学改翰林简讨亡何复精简七臣处之内阁幼孜与数月升侍讲仁宗为太子翰林春坊司经局之臣日讲经史太子前其时解缙讲书杨士奇讲易胡广讲诗幼孜讲春秋永乐五年陛右春坊右谕德仍兼侍讲车驾廵京征虏皆幼孜与胡广杨荣扈从累升文渊阁大学士仍兼翰林学士宫车毋晏于榆木幼孜与荣典断丧礼仁宗即位进户部右侍郎前官如故踰月升太子少保兼武英殿大学士专典内制元年命兼礼部尚书三俸并支赐诰授资善大夫追封三代宣德初为册使封王妃于宁夏所过询民兵休戚还奏上嘉纳之复扈从廵边至宣府寻卒幼孜为人简易沉嘿乐善泛爱文章丰畅求请遍四方眷遇虽隆自处抑谦临终有请为求恩泽者幼孜曰此君子所耻言赠荣禄大夫少保谥文靖赐祭葬幼孜扈从北征有二录今录其前篇永乐八年二月丁未上征虏驾出德胜门幼孜与胡公光大出安定是日也风清气和甲马腾耀铙鼓震訇弝次清河戊申晓发雪融泥滑晚次沙河杨公子荣始至巳酉早塞午次龙虎台庚威度居庸关閞仅容驾如是者数处次永安甸大风阴晦须臾大雪少顷霁西南诸山岩壑积雪如玉阙银台东北诸山云掩峯半峯顶露出立立帐殿前曰雪后看山此景最奇虽有善画莫髣髴也辛亥风寒甚行且猎幼孜观逐兔不笕上马过前是时诸山雪霁耸汉列霄琼瑶夺目上咲呼曰到此看山又一奇也是日次怀来壬子次镇安驿早发行数里道边有土垣如故城元时官酒务也元幸上都于此取酒午次鸡鸣山唐太宗征高丽登此山而鸡鸣上指示曰元顺帝北遁上屯忽崩有声如雷明日过之当见朋处甲寅登山甚峭上有斥堠下有故永宁封基欧阳玄譔碑犹在浑河流其下有石柱数十比列河侧半出地上行里余路窄仅容两马人马辏集危迫殊甚更行二十余里过坳儿山险如鸡鸣山石巉巉下压临河陡绝积雪附岸坼裂可畏车行马骤毛发栗然既过渐平上勒马登高冈指示诸山曰此天所以限南北也且行且语上下马少坐赐酒肴午次泥河乙卯次宣府上阅武营内夜雨巳未发宣府晚至宣平谓幼孜等曰今灭此残虏惟守开平兴和宁夏甘肃大宁辽东则边境永谧矣辛酉发宣平行数里度一河及马腹河水迅近岸未解或寸薄人马度其上吏行数里入山峡中又数里上登山行过山下平陆次万全大风寒微雪壬戌大风塞发万全行数里至城下上曰此城朕所筑过城北上指诸山曰此亦西山晴雪也入德胜口山石荦确如堆栗上曰险哉尽如此得度耶入关两峡右壁削折垣而过繇山峡中行滑马蹄时踣间度涧雪未消从木梁上行大风寒甚下马便旋冻滑靴底上马攀鞍不能屈伸行二十余里上野狐岭上指东南诸峰曰至此看山尽在下矣时风沙眯目小石击面面皆紫黑下岭度关车填从土堤下地滑马多踬者营兴和城北上召光大曰足寒时莫即附火频行自暖顾问幼孜何在冻无伤其足癸亥驻驿兴和祭所过名山大川上驻马营前曰汝等观地势远似高阜至乃平也此即阴山春故塞过此又暖尔等昨日过关始知险矣若因山为堑因壑为池谁能越者甲子上阅武兴和营天晴天风上曰尔等今日始知朔方风气忽天阴上曰且雪亟回至营门雪下巳大风复晴乙丑风寒阅武兴和丙寅猎者至得黄羊召观之遂立语帐殿前二鼓乃退三月一日丁卯夕召语帐殿复至二鼓既曰夜深且休自是每夜或漏下或二鼓始出戊辰赐食黄羊癸酉发兴和行数里过封王陀今名凤凰山山西南有故城名沙城西北有海子驾鹅鸿鴈翔集充牣次鸣銮戍上指示曰此大伯颜山其西北有小伯颜山指其东北曰此去开平复曰汝等观此方知塞外风景读书但纸上见耳又曰适所过沙城即元中都最宜牧马语久始退顷复谓曰观此四望空阔又异他日汝等若倦少睡起望以畅胸怀甲戌上夜坐帐殿前望北斗召幼孜等观北辰正直头上语至二鼓出乙亥上大阅于鸣銮陈六军东西数十里上曰尔等末经大阵见此似觉甚多惯者以为固然先是东风鼓作徐转南上悦大饮夜召语幼孜三人二鼓乃出丙子发鸣銮上登山麓渐行径谷谷平旷鹿角蜕地槎牙如树枝谷渐尽东北有山殊高上曰此大伯颜山西北有山甚长隐隐雾间层迭如波上曰此小伯颜山望之若高至反矣沙地多穴马行时陷上曰鼢鼠穴也渐近一山下见诸军掘井沙色有纯黄者如金其白如玉雪又有青黑者上令中使取观复示幼孜三人适中官射一野马上召幼孜与光大勉仁及尚书方宾前观上曰此野骡非野马野马如马汝辈比来足广闻见又行数里远望如水近如积雪乃是鹻地又行十余里过凌霄峰即小伯颜山也上登焉山顶多石其下荒草无际数十里外望见平山甚长上曰人未经此者每言此北事但想象耳观望良久乃下见草间两途如道上曰此黄羊野马所行迹也驻营凌霄峰少水军士多不炊者夜雪晨乃可炊丁丑驻跸凌霄峰北上曰虽雪不寒而人马足炊矣食后天晴巳卯复雪漏下上召语至二鼓雪霁月明寒风洒浙壬午五鼓驾东发幼孜三人西向行失道迷入槖驼谷中明见上上喜问何迟具言故上大笑曰惫矣且休出遇方尚书曰昈上屡召公不见传索者三十辈今早又遣十余人适又问来未也甲申驻跸锦水碛命中官曰金幼孜无马鞍索与之乙酉发锦水迹行十余里有古城上曰答鲁城也朕尝猎此又行十余里射黄羊午次环琼圃自此皆沙陀渐见有榆林乌鸢丙戌次压虏川水咸炊饭黄作气息日暮上召幼孜三人指示山川曰此古交河今为哈刺火州水啮沙出碑曰唐交河邵故知是也戍子次金刚阜日暮上坐帐殿前令幼孜远望极目千里地生沙葱皮赤气辛臭有沙芦菔根白色大者径寸长二尺许其下支生小者如筯气味辛辣微苦食之亦作芦菔气庚寅夜甚寒召草敕砚辛卯次小甘泉有海子水殊清咸不可饮中多水鸟胡骑云此名鸳鸯海子地志有鸳鸯泺岂是哉夜召语三鼓乃出壬辰发小甘泉上曰女直有山其巅有水色白草木皆白亦产白虎豹所谓长白山也天下山川多有奇异人迹不至不能知耳此地去辽东可千余里行十余里上召草敕幼孜三人按辔起草飞鞚呈上上览毕令真书下马坐地而书膝次大甘泉癸巳令掘沙穴中跳兔与幼孜三人观之跳兔大如鼠头目毛色皆兔足则鼠其尾殊长尾端有毛或黑或白前足短后足长行则跳狡如兔疑即诗所谓跃跃毚兔者也有盐海子生盐如水晶疑即所谓水晶盐也甲午移营大甘泉北十里乙未次清水源有盐池盐色或青或白军士采食之丙申驻跸清水去营六七里地忽出泉溢数亩足人马四人二月戊戍进神应泉铭辛丑车驾发沙陀渐少时大风寒吹帽斜侧幼孜以手按帽上顾笑曰今日秀才酸矣晚至屯云谷水少繇清水源载水至此晨炊壬寅晓发霜气甚寒皆衣皮裘戴狐帽上曰豳风云一之日觱发二之日栗烈今巳秀葽而尚栗烈未经此者与之言自不信光大对曰臣不涉此所谓井蛙夏虫难语海上笑曰南上也午次玉雪冈光大狐裘暖帽上笑曰今为冷学士矣癸卯发玉雪冈行十余里过一大坡陀远见一山甚长其一峯独高秀上曰此赛罕山华言好山也又曰阿卜者华言高山也其中人迹少至至则风雷交作故虏骑少登若寻常可登虏凭高见我军矣午次玄石坡上登顶制铭刻石命光大书并大书玄石坡立马峰六字书无巨笔钩以小羊毫晚有泉出地如神应名泉曰天锡甲辰次鸣毂镇乙巳发鸣毂甚平旷午至山谷中有旧井二井可饮新掘者皆若鹻午后忽微雨风作天清人马不渴过数里两旁皆山西山皆黑石礧砢层迭东南诸山皆土晚至归化甸上与诸骑将前行眺望有泉出地名曰灵秀戊申发行山谷山多鼠穴常陷马过二十余里地上美石可拾如琥珀玳瑁玛瑙碧玉也午至杨林戍晚有反出营西南遂命曰神贶壬子次擒故山营东北山顶有巨白石上命光大往大书擒胡山灵济泉刻铭焉癸丑次香泉戍甲寅发香泉行沙陀中多山桃花满地榆林藂生有鸟巢举手可探皆鹰隼巢也午后至广武镇川中有土城基人言国初征和林时所筑以屯粮者过川入山泉流之泥臭马亦避之西南山峯甚秀上制铭刻石忽风雨作上面营前高峰而坐上曰此山常有灵异今适登此云阴四合善风冷然遂命之曰灵显翠秀峰泉曰清流泉乙卯上登峰幼孜三人从晚次高平无水载水广武镇丙辰次怀远塞丁巳次捷胜冈有涌泉名曰神献上令光大书捷胜冈于石上多云母石并书刻曰云石山戊午发捷胜四望无极上曰真大漠也午次清冷泊有涌泉名泉曰瑞应巳未至双秀峰载水而行适阴雨人马不渴庚申发双秀踰时王威虏镇名泉曰永清辛酉至紫霞峰壬戍至玄云谷使臣自瓦刺回上召幼孜三人傍驾行听言瓦刺事夜命书敕伏地上毡书之癸亥次古梵场甲子早发行数十里东北有山峰峦耸秀类江南山下孤峰高起上多白石元人诸王葬其下晚至长清塞泉甚清赐名玉泉泉夜漏初下上立帐殿前指北斗曰至此望北斗南矣父语乃退丙寅至顺安镇上指营外诸山曰可以绘逐令绘晚雨五月一日丁卯微雨晓发行十余里山多白云上指示曰此名白云山又数里白云中有清气接地望之如青云山上曰高哉山也既笑曰此云气若真山天下山有过之者邪度一冈遥见胪朐河又过一岗上揽辔登顶四望如下再行数里临胪朐立马久之赐名饮马河河东北迅两岸山甚秀岸傍多榆柳水中有洲多芦苇多血青草长尺余云马食多疾者驻营河上名曰平漠镇戊辰驻跸赐食巳巳晓发沿胪朐而东午至祥云巘上召语退庚午次苍山峡哨骑获虏谍五四马一箭辛未次云台戍地多野韮葱有金雀花其花似决明其甚似枸杞有黄花菜花大如茼蒿叶大如指长数尺皆采食之壬申次锦屏山癸酉次玉华峰甲戍发华胡玉骑都指挥款台获虏一人至知虏在兀古儿扎河晚遂度饮马河营焉乙亥以轻骑逐虏人赍二十日粮令清远侯帅领余军筑杀胡城于河上上令尚书方宾及光大勉仁数人随行幼孜留营中丙子雨驾将发幼孜请从上曰止尔不能战前途多艰一时顾盻不及是日清远侯送都指挥娄鬼所获虏人口孳畜于上望日辛巳得上逐虏动静乙酉闻捷音丁亥驾从城外过去城二十里而营幼孜见上语良久命书平胡诏戍子班师上以骑兵东逐余虏遂起营遂甚幼孜等人骑而手牵一骑载晚至威远戍雨无账房采柳枝作锅铺以毡衫为覆毡条为藉巳丑雨午后上发威远晚至广安镇庚寅循饮马河南东北行午次蟠龙山大雨暮止采苇敷地荐以马屉毡席夜惊辛卯次临清镇壬辰离饮马河取便道入山中晚次定边镇载水早炊癸巳晓发午至河水深脱衣乘散马以渡水没马及腰暮至双清源夜禁火甲午晓发午至河水益深缚柳符以渡莫渡者东行十余里得女直人裴牙失帖木儿为东宁卫指挥乃渡过渡得木焉锲虏书幼孜叹曰一时武将力足以渡莫渡者渡我辈乃出女直人牙失帖木儿者善骑射上选其骑三百以从晚次平山甸上立帐殿前问渡光大备言故上曰朕命筏矣何不渡进木锲上使译之曰札达华语诅风雨也乙未次盘流戍六月丙申朔次凝翠冈丁丑经阔滦海子上令往观白浪隐隐如山无津涯其远有山限之如长堤然天下莫平于水独此近若极下远乃山高上曰干难胪朐凡七河注此中周围可千余里遂赐名曰玄冥池晚次玉带河戊戍次雄武镇上召幼孜勉仁光大留看马是日次清胡原庚子次澄清河辛丑发澄清数里渡河穿柳林中柳蒙密下淖如是五六十里乃下营雨甚复起营夜次青杨戍壬寅晓发四渡河河水急午次克忒克刺华言半个山也山甚峻远望乃如坡故曰半个入此河稍狭山攒簇多松林上曰最似江南至前山水益清秀晚次苍松峡隔岸坡陀闲树林蓊菀水边榆柳繁茂草深数尺癸巳数渡河河狭水浅两岸泥深人马多陷晚渡黑松林苍翠悦人下马稍憩复行十数里下营饲马日没入谷中月倍道顷之月落宝纛须莫知处前骑皆下马立逾时复上下至平川益陷淖乡道惑遂止次飞云壑甲辰发飞云行二十里渡数山至一水泉处前哨见虏列阵待上严阵先率数十骑登山望势少顷勴遣人来伪降上亦预书招降敕待之召幼孜取付虏使行数十里驻兵天热饥疲忽一隶持瓶水宿饭至三人淘而食之甚甘忽阵动亟上马俄闻炮声左哨巳敌虏虏选锋当我中军上麾宿卫摧败之追奔十数里予三人同方尚书随宝纛前进上巳驻兵静虏镇传令收军遂亟回盖往返百余里夜至营从人无在者下马倦甚复饥渴移时一隶复持瓶水盂饭至方尚书曰此直二百贯夜三鼓方卧风露凄其插箭地上毡衫覆之傍风袭人睫不可下乙巳发静虏诸将皆东行人渴甚曳衣草头渍露扭饮之次驻跸峰丙午上先将精骑穷追溃虏令扈从诸臣皆随都督金玉冀中所领马步后进午入山谷中渐见虏所弃辎重晚次长秀川辎重弥望丁未随川东南行虏弃牛羊狗马弥山谷暮次田曲津戊申次广漠城归大营上逐虏山谷闲复大败之还幼孜三人见帐殿上语破贼状巳酉发广漠城行数里渡河泥深陷马腹余虏尚出没上按兵河曲佯后数人载辎重诱之虏竞奔前铳响伏发皆苍黄度河我骑之生禽数十人余尽死虏绝晚次蔚蓝山庚戍次宁武镇辛亥次紫云谷壬子次玉润山癸丑次紫微冈甲寅次青阳岭乙卯次清华原丙辰次淳化镇丁巳渡河水及马鞍既入泽中草深泥交可六七里复渡两河泥及马腹他马多陷没晚次秀水溪戊午发秀水行十余里入淙流峡甚陕侧路萦曲昌七八渡登顿甚幼孜三人度一高冈下马蹔息盻望出峡杳不可到晚次峡中巳未次锦云峰庚甲次永宁戍辛酉次长乐镇壬戌发长乐草间多蚊嘬口替拂面大者如蜻蜓晚次通川甸即应昌东二海子闲上登山遥望指海边石山曰此即三石山也尔等识之望久下山癸亥次金沙苑甲子发金沙是程多水途多榆柳沙陀高低树青沙白上曰小李金碧山水也行数十里有大海子水稍深军士伐木为桥晚次玻瓈谷乙丑次威信戍七月一日丙寅次武平镇北京官进表至丁卯次开平营干耳朵华言宫殿也盖元时旧址荒台断础云落烟草间戍辰驻跸开平巳巳次环州召赐瓜果庚午次李陵驿连渡数河河水深漫马上靴登岸脱靴而倾水晚次宁安驿壬申经元西凉故亭晚次盘谷镇癸酉入峡中两山相夹上曰险若是即虏骑千群岂能至纵至断其归路矣晚次独石甲戌次龙门两山对峙石崕千仞水流其中道出焉上曰断此孰渡者光大曰崕砥可以碑上曰朕意如此乙亥次燕然关丙子次长安岭方出险丁丑次镇安驿戊寅次怀来巳卯次永安甸召赐瓜果庚辰度居庸关上令幼孜三人识关内桥数自八达岭出关凡二十二桥晚次龙虎台辛巳次清河壬午驾入京 
　　郎曰臣读北征录见成祖君臣之契文知封燕之日奉太祖命深入逐虏尽悉其山川险要矣天生神武焚城犂庭岂偶然哉是以备载之 

　　○胡广 

　　胡广字光大庐陵人宋胡铨之后父子祺高帝时以文学举为御史请都关中仕终延平知府所至以宽大长者闻广幼孤受其从祖子贞之教长从黄伯器进于学问建文初以进士廷对策问尧舜之世亲则象傲臣则共鲧之凶意在燕府而广对有亲藩陆梁语建文君善之擢及第第一建文君曰胡可广邪赐名靖授官修撰成祖即位以旧名见升侍讲亡何与解缙等七人选入文渊阁累官大学士仍兼左春坊大学士上北征虏与杨荣金幼孜从师中文字多广纪述广敦厚周慎在上前未尝及人过失入所应对由不语人公退闭户读书赋诗而巳不妄交与自不干人人亦无敢干者以故竟身恩宠无有辱惊时人为之语曰汉朝胡广号中庸今日中庸又胡公年四十九卒赠资善大夫礼部尚书谥文穆国朝文臣有谥自姚广孝及广始仁宗嗣位遣官赐祭其文曰卿德行文学士林推重事我皇考论思宥密十有七载而兼辅朕东宫盖踰一纪清慎恭勤小心直谅虽哀荣之典巳备朕之怀贤未尝巳也特加赠卿为荣禄大夫少师灵如存庶其歆服而厚赐其家 

　　郎曰杨荣金幼孜胡广在成祖左右故具有终始无畏无忧荣以敏幼孜以悫而广以从世言成祖师临江学士董伦遣人收城外所畜羊鹅诸物而广方如厕行视其家人牧豭不能死君则亦巳矣宁牧豭时耶抑何与对策初意戾也论思被遇之臣不敢不载云尔 

　　○解缙 

　　解缙字大绅一字缙绅吉水人其先鴈门人唐同州刺史琬之后宋有名元者封太原王他多显仕元有名观者着宋书千卷元人召之修史请崇宋黜金祖子元为安福州判官元乱起义兵死之父开与其弟阖有名于时吉人称为二解 【 解开字开先治五经皆有师授其学以主敬为本为人慷慨英伟佑交遍天下每对众谈吐贤愚皆为忡息高帝召见待以前朝遗老与极论元事甚善其对开每与缙家书上必使缙送览缙宴见时问开安否起居之详】 缙幼有神童之称年十九举乡试第一明年与兄纶若妹壻黄金华同时登第太祖以为盛门每对群臣荣而诵之使诸王贵人往视授缙中书舍人金华庶吉士而纶为监察御史是为洪武二十一年缙得读中秘藏书所学益富上时考问甚见爱重或使草书为之持砚缙姿颕淳秀望之玉立少年知遇名动天下一日上谕缙朕于尔义则君臣恩犹父子当知苶不言上在大庖西缙入奏曰伏奉圣旨令臣知无不言古云尔有嘉猷嘉谋入告尔后于内尔乃顺之于外曰斯谋斯猷惟后呜呼臣人咸若时惟良显哉臣谓成王于是失言矣历观载籍以来固以进諌之臣为善亦未尝以纳諌之主为非唐虞君臣劝戒推让光昭亡穷昔人有谮魏征于唐太宗者为其录前后諌章示起居郎遂良虽未必然借今有之臣王同休亦足垂世臣愿陛下同符尧舜师表百王臣亦与皋夔比肩感恩服义陛下毋自狭小诚万世一时也陛下挺生南服一统华夷取天下于羣盗捄生民于涂炭此放勋也良平信布无所赖藉出师命将皆受成画徐定燕都市不易肆绝女宠外戚寺人藩镇之患亡声色游畋之娱此汤武也惟愿陛下笃若临若对之严慎不覩不闻之独虽处深宫如奉郊祀喜怒哀乐一听天理上下四旁均视同仁令出惟行不宜于数改刑期无刑宁失之不经夫令数改则民疑疑则不信刑太繁则民玩玩则不清国初至今将二十载苶几时无不变之法无一日无无过之人陛下尝教臣云世不绝贤又尝教臣云民不畏死奈何死惧之陛下好善而善不显恶恶而恶日滋善者未必蒙福恶者未必蒙祸良繇诚信有闲而用刑太繁也尝闻陛下震怒锄根翦蔓诛奸逆矣未闻诏书褒一大善赏延于世复及其昆尊荣恩赉始终如一者也或朝赏而暮戮或忽罪而忽赦陛下每多自悔之时辄有无及之叹是非私意使然存养未加焉陛下天性素严或差卞急克伐怨欲臣知圣性所无也陛下好观道德心经及说苑韵府杂书臣窃谓甚非所宜刘向说苑学不纯师阴氏韵府蝇集兔园寒士之词而巳臣愿陛下聚一二儒英上泝唐虞夏商周孔之华奥下及关闽濂洛之葩根勒成一书令臣执笔而随其后又今六经残阙礼记出于汉儒蠢驳尤甚宜及时删改访求审乐之儒大备百王之典作为乐书以惠万祀若天配天宜复扫地之规尊祖宜备七庙之制奉天不宜为筵宴之所文渊犹未备馆阁之隆太常非俗乐可肄官伎非人道所为任诸侯王于众职定久任法而加封除山泽之禁税蠲务镇之征商木辂朴居勿兴上木布垦荒田毋贪荒裔驱僧道之壮者复于人伦火经呪之妄者绝其欺诳断瑜珈之教禁符式之科痛惩法外之威刑永革京城之工役流十年而听复杖八十以无加妇女帷簿不修方令逮系大臣过恶当诛且勿加辱治历明时授民作事但伸播植之宜何拘建除之谬方向煞神事甚无谓孤虚避忌亦且不经东行西行之论天德月德之云臣料唐虞之历必无此等之文陛下天资至高合于道微百家神怪诞妄恍惚洞瞩之矣然犹不免欲借以愚黔首臣谓天下巳定矣人心巳服矣一切奸雄巳慑矣天无变灾民无患害圣躬康宁圣子神孙继继绳绳所谓得真符者矣何必兴师以取宝为名愚众以神僊为应哉且陛下拳拳于畏天畏鬼神而畏民未也孳孳于治民治强暴而治心未也夫粢盛之洁衣服之齐修举之时仪文之备此畏天畏鬼神之末也簿书之期狱讼之断诏诰之勤钩距之巧此治民治强暴之末也古云天视自我民视天听自我民听孔子曰听讼吾犹人也必也无乎近年以来台纲不肃以刑名轻重为能以问囚多寡为劳甚非所以厉清要长风采也御史纠弹皆承密旨未闻举善但曰除奸但闻上有赦宥则必故为执持意谓如此则上恩愈重不知被赦之人疑上好谀此辈皆市井小人趋媚劬劳之细术陛下何不肝胆镜照之哉何尝真有一夫持法固争谓某不当罪某当刑如舜曰杀之三皋陶曰宥之三哉臣笃知陛下轻天下之士者皆此辈无以称塞渊表也然谁不愿其父母妻子安荣哉所以諌诤实难总缘祸愆不测入人之罪或谓无私出人之罪必疑受贿逢迎甚易而或蒙褒营救甚难而多得祸祸不止于一身刑必延乎亲友谁肯舍父母捐妻子批龙鳞犯天怒者哉陛下进入不择贤否授职不量轻重建不为君用之法所谓取尽锱铢置奸朋倚法之条所谓用如泥沙监生进士经明行修而多困州县孝廉人材冥蹈瞽趋而或布朝省椎埋嚚悍之夫剔履负贩之佣朝捐刀镊暮拥冠绅左弃箧筐右绾组符虽曰立贤无方亦盍忱询有德是故贤士羞为等列阘茸习其风流以贪婪苟免为得计以廉洁受刑为餙辞故有无钱工役无盘缠之俚谚胡膀官人没商量之童谣出于吏部者无贤否之分入于刑部者无枉直之判天下皆谓陛下任喜怒为生杀而不知皆臣下乏忠良也古者乡邻善恶必记今虽有申明旌善之举而无党庠乡学之规亘知之法虽严训告之方未备序礼讲学既无其地仁义法制又无其渐纪纲不立节目无依势使然也臣欲取古人治家之礼睦邻之法若古蓝田吕氏乡约今义门郑氏家范布之天下世臣大族率先以劝旌之复之为民表率行且作新于变渐次时雍陛下不可谓迂而不切也至于下农贫户多有死徙或卖产以供税产去而税存或裨补以当役役重而叱困又里胥度田高下不均瘠卤膏腴起科无别臣以为莫若行授田均田之制兼举常平义仓之法古时多有书院遗基学田旧业贡士有庄义田有族皆宜兴复而广益之以延天下之俊又今内外百司捶楚曹属甚于奴隶一为下官肌肤不保宜使同寅恊恭相守相序以重廉耻之节若夫罪人不孥罚弗及嗣连坐起于秦法孥戮本于伪书今为善者妻子未必蒙荣有过者里胥必陷其罪况律以人伦为重而有给配妇女之条听其相为不义则又何取夫义妇节哉此化原所繇也臣心欲言固不止此承奉忖量急于陈献惟陛下少垂鍳纳书奏留中巳复陈太平十策上手持入顾其言颇迂上数称缙奇才诸大臣皆忌兵部尚书沈溍奏缙索皂隶部堂言语嬉嫚上不问改缙御史监察江西本贯李善长自杀缙为郎中王国用草奏追讼之为都御史詹徽所嫉都御史袁泰怙势横恣诸道御史无敢为章缙立就奏之上虑缙年少为众所倾时诏近臣有父在者得入觐会开来年八十余矣令之携归涵养十年方来入见缙为文得法于黄溍欧阳玄学书得法于危素周伯琦及其登朝以文求正苏伯衡而詹希原尝及元山夔子山之门同为中书相与尽讲古法缙为文半酣落笔未尝属草不自收拾其字书傲让相缀神气自倍有农家陆颕者善缚笔缙欲作佳书必得颕笔为人阔畈洞朗任意气笃念名贤世家之后引抜贤士垣尽其力虽野夫稚子亦乐亲之常曰宁作瑕玉勿为瑜石归家八年上崩奔丧京师有劾缙母丧未葬父年九十弃之入临上违诏旨谪河州卫吏时董伦为建文君所重缙遗伦书曰远违诲言荐将十稔天涯阔异感念奚云缙率易狂愚动遭谤毁无所避忌数上封事万言有分封势重辅导体轻万一不幸有厉长吴濞之虞冉哈来归之时钦承顾问谓宜待之有礼稍忤机权其徒必贰此类非一后皆亿中封事留中又尝为王国用草谏书言韩国公事为詹徽所嫉欲中以危法又以屈膝之故意致排诬累迹深文皆与律令不合伏蒙圣恩数对便严申之慰谕重以镪赐许以十年著述冠带来廷元史舛误承命改修及踵成宋书删定经礼凡例皆巳留中奉亲之暇杜门纂述渐有序次洊将八载宾天之计忽闻痛切之诚欲绝是以母丧在殡未遑安厝家有九十之亲倚门望思皆不暇恋冀一晤山陵陨泪九土何图罣悞蒙恩远行扬粤之人不耐寒苦复多疾病俟仰奔趋伍于吏卒低回服事诚不堪忍昼夜涕泣恒惧有不测之忧负平生之心抱万古之痛为羞于先生长者是以数鸣知感冀还京师得望天颜少陈情悃或遂南归父子相见即更生之日也临书不胜感切董伦因荐缙召为翰林待诏太宗入首索之既得赐名荐擢侍读顷之命与黄淮等六人并直文渊阁缙居首应畣撰作敏捷无滞上甚亲之升为侍读学士命仍其缙名成祖欲立太子未有所决密召丘福等议皆请立汉庶人问缙缙称世子仁孝天下归心以孽夺宗自古致乱又曰子个圣孙上意遂定他日奉诏题猛虎顾子图缙为诗讽諌焉 【 诗曰虎为有兽尊谁敢触其怒惟有父子恩一步一回顾】 仁宗立为太子进缙翰林学士兼右春坊大学士他日召缙与侍读黄淮等于右顺门谕之曰朕即位以来尔七人朝夕不懈今宜慎终如始皆叩头谢赐五品服又曰皇后欲见七命妇即日赴见柔仪殿训劳备至亦赐五品冠服及钞币表里亡何赐六部尚书侍郎金织文绮各一袭亦赐缙等曰代言之司机密所系卿等勤劳帮助不在诸尚书下居顷之命纂录文华宝鉴及文献大成永乐大典既成褒赉甚厚成祖尝手书蹇义等十人命各疏其短长十人皆上信臣缙疏列各中其人品居久之用兵交址力言交址古覊縻国不足郡县置上不悦顷之以廷试读卷不公出为广西参议既行丘福等泄缙禁中语于汉庶人庶人大恨礼部尚书李至刚奏缙怨望改交址命督饟化州时翰林简讨王偁谪交址总兵官张辅幕下缙与偁故以文章相结言偁于辅携之化州因共往广东观其山川言可凿贑江通南北道八年具草入奏会车驾北征见东宫而返汉庶人密疏缙瞰上远出觐太子径归无人臣礼意亦欲陷太子上怒缙避事劳民并偁皆逮下狱既至狱吏拷治不胜楚令逼引大理寺丞汤宗宗人府经历高得旸右春坊中兼翰林修撰李贯赞善兼翰林编修王汝玉编修朱弦简讨蒋骥潘畿萧引高等亦引及至刚皆下狱后三年汉庶人使人从狱中苦缙以雪瘗缙竟死雪中籍缙家妻子徙辽东偁与得旸贯汝玉弦引高皆相继死缙所逼引多太子宫僚也太子即位为仁宗出缙所疏十人示杨士奇曰人言缙狂而实不狂赦妻子还正统元年尽还所没产缙一子名祯亮初解缙与胡广侍宴成祖成祖曰尔二人生同里学同嶪仕同官缙有子广女可妻之广对曰臣妻有娠未卜男女上曰定生女矣既果女也遂订祯亮之盟及缙家徙辽东广欲改适女女提乃截耳曰薄命之婚皇上主之父面承之背主违父何用生为及赦还卒归祯亮纶后擢祠部主事太祖美其笃实一日召缙至内殿语曰礼曹有狱恐累而兄今出之为应天教授勿谓官小京学也居三年以刚直忤权贵竟从开归冬养不起纶子祯期以善书选天下第一仁宗召为中书舍人缙从弟绘亦举进士 
　　郎曰解缙年少通达不减贾谊至其直言如魏征矣缙与蹇夏三杨并有翼储功有口不密几之不作以及于祸蹇夏三杨终用谨重蒙宠缙身后之典亦稍靳焉 

　　名山藏卷之六十 

　　●名山藏卷之□□□ 

　　晋江何乔远　譔 

　　臣林记（永乐臣二） 

　　◆臣林记（永乐臣二） 

　　杨士奇 
　　杨溥 
　　蹇义 
　　黄淮 
　　夏原吉 
　　胡濙 
　　宋晟 
　　顾成 
　　何福 
　　张辅 
　　陈懋 
　　韩观 
　　吴允诚 
　　金忠 
　　陈诚 
　　王彰 
　　蔺芳 
　　王伯贞 
　　史诚祖 
　　胡俨 
　　陈琏 
　　王侢 
　　吴勤 
　　周新 
　　陈谔 

　　杨士奇　　杨　溥　　蹇　义　　黄　淮　　夏原吉 

　　○杨士奇 

　　杨士奇初名遇以字行泰和人世宦族曾祖景行元翰林待制 【 景行家居甚贫里中有官位庳下而资产充溢者有问曰公官高而贫某官庳而富何也景行曰天道公平贵者减富富者减贵人服其长者】 士奇生而孤从其母改适罗性性为德安同知伏腊祭祀率其诸子独遗士奇士奇恠之问母得故因搏上仿主书其三世先人密祀空廨中旦入焚香作礼时时泣下性觇知大奇之性坐累谪戍 【 罗性字子理泰和人少孤力学受易于韦干宗武博记精思言行端谨与邑人杨卓邓尚契合甚笃时号杨邓洪武初中乡贡进士授德安府同知为政以宽恕为本而蘖操厉与岳州马知府沔阳彭知府齐名应城县吏仁盗官麦事笕性逮治之仁惧以他事诬告性于按察佥事朱逢吉所时陶凯吴云为湖广参政驰谓逢吉曰君不知德安有罗同知耶廿七府贤守裁三人可枉忠贤卒白秩满诣京师坐擅用枣木染军衣为陈宁所劾谪戍西安行槖枵虚怡然就役既至达官贵人咸加敬礼诸生从学甚众是时四方老师硕儒在西安者数十人吴中邹奕独曰合吾辈所读书庶几罗先生之半】 士奇竟鉧归家益贫力学自奋遇有古书虽残编脱帙无不携取十五授徒里巾踰年从游甚众弱冠游章页章守重之请摄琴江教事琴江令邵子镜一见相孚子镜为人廉介而稍溪刻士奇常有规正顷之遭诬亡入武昌变名立可客江夏间建文初以博学征入翰林编修纂高帝实录吏部被旨考第第一奏除吴府审理副编纂如旧成祖即位士奇迎附其秋始建文渊阁命学士七人专典机务士奇与焉寻擢国史编修进侍讲二年以侍讲兼左春坊左中允为皇子官属三年升左谕德兼侍讲如故车驾北廵特命与蹇义辅导皇太子监国为太子两下狱竟见宥历左春坊大学士太子即位为仁宗升礼部左侍郎兼华盖殿大学士踰月加少保寻升少傅进兼兵部尚书英宗初以总裁宣庙实录升少师阶光禄大夫勋柱国年八十以正统九年卒赠特进光禄大夫左柱国太师谥文贞士奇为人秉谦执虚薄利笃义历事四朝四十余年论事持大体不苛荐进人才博询广访先德后能无所私庇大大政大疑众论纷纭徐出一言莫不快惬英宗初张太后同上听政士奇与杨荣杨溥并见委任休养生民严核百司公卿藩臬号称得人论者谓其才量俱优王魏之俦也王振窃权杨荣已殁士奇与溥默默无所明君子以为难退晚节子稷居乡豪横多不法事士奇不省正统七年其县民入奏所连引几千人士奇自陈无状上执稷下锦衣狱坐逮者三百余辈都察院六科十三道连章劾士奇上曰士奇日夕左右焉知稷居乡所为命守官如故士奇忧恨卧第久之居二年赐书曰卿事我祖宗嘉谋嘉猷实惟简在暨朕嗣统沃赞尤多比者疾违数月未有勿药之喜朕不忘夙夜书曰天寿平格知卿未艾也惟卿子不服家训于于国纪朕用祖宗法拘系之卿尚勉图康复副朕注望其年士奇卒稷亦死狱中召其次子禾道为尚宝司丞 【 禾道少豪放后折节向学能诗赋谈论仕终太常寺少卿】 士奇文法欧阳修韫丽夷粹虽不逮之质而理婉而显备有先正典刑当时号馆阁体至校雠古书辨正舛误称博洽焉所记有三朝谕对其序曰太宗初翰林臣无过数十人诏吏部举文学行谊才识之士授职其中臣首膺擢选内阁初建专简七人典掌机务既立储宫简兼辅导车驾北廵简辅监国而臣皆与仁宣继体所以宠任终始如故臣祗事三圣三十有三年攀髯莫及乘时愧今七十有八犹滥朝班诚孝昭皇后宾天祗送山陵供役弥旬每旦展敬三陵下追念旧恩五内摧痛昔欧阳文忠着奏事录司马文王着手录其记当时君臣问对之辞委曲详尽所以昭一代明良契合之盛大臣君子往古皆然因记忆榻前所得玉音之详辑而载之有圣德焉有圣训焉有特恩焉惟惧不详虚冺吾君盛美盖首永乐次洪熙次宣德凡三卷今录如左示复出者不载 

　　永乐 
　　洪熙 
　　宣德 

　　△永乐 

　　士奇进东宫讲义上覧称善因曰先儒谓尧典克明俊德一章一部大学皆具尧舜禹汤文武莫不繇此以治臣对诚然上曰孟子称尧舜非道不陈尔等尚引皇太子古谊广东布政使徐奇至京师将有所遗于廷臣或得其疏记掇闻上朝退点首召士奇至前出示之曰曷遗尔对曰徐奇往为都给事中雅游诸臣即臣亦交奇奇之官众作诗文送之臣适病未能今有所遗盖酬昔贶臣之见遗臣以病也上曰尔时不病亦作送否对曰不敢异众上曰然则曷遗诸大臣对曰诸大臣受外臣馈臣素不闻殆奇意为之今受否尚未可知抑其所列不过岭外土物而巳无赀贿上取疏记焚之因曰为臣当戒私交为士当务清谨臣顿首谢 【 徐奇浦城人建文中为户科给事中封驳精审永乐一年为广东布政勤官廉躬雅志爱人奏言公差员役皆令自给无以督趋事乞于所辖递运所悉与应付有司卒官者宜准律故官家属应付给与行粮递送还乡以厚恤死者成祖皆从之】 礼部尚书郑赐老冗不治侍郎赵羾闲之病悸周章上心轻赐赐卒上问翰林臣曰赐不病自尽耶士奇对曰病矣惶惧不敢就医药昨在右顺门外立而仆臣命其属掖出之语未竟上曰赐故君子才不赡耳其撰文祭祭使工部与之棺皆退独召士奇曰微汝吾几疑赐 【 郑赐瓯宁人举洪武进士授监察御史时天下初定法令严肃郡邑吏坐罪逮系者多既解戌命赐就龙江编次其行伍时暑甚赐谕以上恩■〈忄尉〉抚之脱其钳械俾各就居止旦一诣见有疾病羸弱者蠲禄米饘粥之皆感悦湖广布政司奏缺赐秩满遂与简讨吴文并出为参议二人同德恊力刬弊去蠧清简宽直最为知名丁内艰服除改比平布政司左参议成祖在藩服事甚谨被眷爱而谋国者疑之谪置安东屯未几召为工部尚书既令督军务河南拒靖难师成祖即位李景隆言赐罪亚齐黄逮至上问吾如何待汝遂相背耶赐曰亦尽臣职耳上笑释之改为邢部尚书转礼部宠遇日隆后稍衰病不任官冗为赵羾所闲惶悸卒赠太子太师赐谥文安赐小心恭慎宽平廉直学士解缙尝于上前称其足为尹子焉杨士奇有送陈彝训赴湖参议诗三十年前过鄂城藩垣吴郑最知名】 上廵北京命士奇草诏既奏称善曰与诸尚书观之士奇诏书有饮食供亿一切自备不以烦民兵部尚书刘儁请更自曰有士奇欣然以儁语白上上顾曰从汝从汝明谕胡广曰士奇能服善也上北征还问皇太子于士奇对曰孝敬上曰何如对曰宗庙之祭簠簋豆登莫不亲阅它日祭患头风医请汗皇太子曰汗即不可风即不敢以祭或请摄皇太子曰岂上命我我使摄祭毕汗浃不药自瘥皇太子有所进御行在所一一关目缄识遣之陛下北征眠食不下有敕使至乃开心上问辅臣中尔独正直宁不忤否对曰以臣之戅恒见容纳抑皇太子天质甚高有过未尝不知知未尝不悔改他日能最不陛下托者在以爱人存心上甚喜赐酒馔上从容问士奇曰汝今兼东宫何官对曰左谕德上曰吾察东宫官独汝与胡广贤又曰闻汝与黄淮遇事肯言然东宫时或不从对曰皇太子推诚待下臣等言当宜无不纳言未当亦自当斟酌上曰善上召问隆平侯高照反乎隆平侯语上未信车驾还南问太孙太孙为解他日独问臣汝与蹇义宜知之昨问义义固辞朕之不知虑有离闲今知矣政复何恐对曰臣与蹇义同辅皇太子也宁知汉殿下抑汉殿下始封云南改封青州两不肯行今知陛下且北都乞守南京何意哉惟陛下熟察上默然起还宫亡何处之乐安 
　　右永乐 

　　△洪熙 

　　仁庙在东宫时学士王达讲干九四称储贰既退皇太子曰称储贰易旨否士奇对曰宋儒胡瑗有之皇太子曰为我也它人举此耶对曰善哉问也程子言封中六爻人人有用又举王昭素对宋太祖之言以对皇太子悦皇太子阅真德秀文章正宗而善之士奇对曰德秀所著尚有大学衍义一书望殿下取观既观大喜分赐诸子曰治鉴也皇太子爱欧阳修文辄有生不同时之叹命士奇及赞善陈济校雠曰庐陵之君子也士奇乡后进尤当以自励赞善王汝玉数为皇太子称说诗法他日皇太子顾士奇曰古人主谁善诗者对曰诗言志也则有喜起南熏大风之歌雪耻除凶之作秋风之辞下至隋炀陈后亦皆有之然汉高帝唐太宗霸业耳汉武气志巳衰隋炀陈后万世戒也殿下可观两汉诏令非直文词高简亦裨治道诗不足为皇太子曰诗无过太祖何不足为对曰太祖圣学之大在尚书注诸书帝王自有所重曰世儒何如对曰世儒为之然品有高下终重于道德皇太子卜筮不用世俗占法惟取揲蓍命士奇纂六十四卦三百八十四爻朱氏本义要旨为一编既奏甚悦名曰周易直旨士奇曰文王周孔彖象十翼之辞修齐治平具焉臣请更为殿下编辑既奏复大悦名曰周易大义赐绣衣银带先是徐好古作尚书直旨金幼孜作春秋直旨至是皇太子命斋阁书殿寝室各置三书皇太子闻士奇之居陋欲更诸爽垲者士奇辞既赐宅东华门外楼居十楹皆新缮治拜赐出问邻比故谁居曰卫卒五家曰今何向指其旁五家曰并于此矣士奇叹曰岂当以一人故令十家无居复入辞不听对曰臣为宫臣所愿殿下得四海心岂当以臣先失十家之心且臣而受宅必有继臣幸求者是臣作俑也乃听皇太子即位以岁正改元礼部尚书吕震请习仪用乐士奇曰大行皇帝未朞乐当设不作震议不合士奇入言不报与黄淮再请漏下十刻尚未报既乃得旨元年朝正罢特召士奇淮曰汝昨忠心吾遂免悔自今母以不从为虑各赐钞千缗文币一表里是月命兼兵部尚书三俸俱支士奇谢且辞上厉色曰黄淮杨荣金幼孜皆受三职汝独二人谓朕何士奇叩首请辞尚书俸上曰汝勤劳二十年一志不懈以禄相酬何固也对曰尚书月俸六十石可养六十卒臣受二俸犹虑过之上曰可受折俸钞对曰钞与米异名耳时蹇义在傍曰请听其辞学士一俸士奇曰辞则从厚敢虚取名上曰朕汝志志顾谓士奇廉居顷之上欲赐腴田二顷辞上曰汝表里一诚资朕良多朕所以不忘既辞禄又辞田何固甚心对曰臣一介寒士逾涯越涘尚幸不使满溢庶不早填沟壑上曰勿忧沟壑吾当送卿入地乃许辞明日谕蹇义曰士奇真能廉有言天下太平者上意谓然召蹇义夏原吉杨荣及士奇示之蹇三人亦意谓然士奇进曰今流徙未归疮痍未复远近之人尚犹艰食臣观陛下之恩巳被之天下矣必欲人人得所更须休之数岁上笑曰吾不谓是也朕与诸卿相与一诚匡辅望切去年各赐绳愆紏缪图衵惟尔封进五章蹇三人皆无一言岂朝政尽得生民尽安耶皆顿首谢上赠徐善述邹济王汝玉官而赐之谥命礼部建墓祠岁四祭士奇进曰朝廷惟宗庙四祭社稷孔子春秋而巳济等虽事陛下东宫抑先儒有言周公之功臣子宜为上曰吾过矣吾过矣吾念旧劳而不觉也命两祭 
　　右洪熙 

　　△宣德 

　　宣德二年上将赦交址命举使臣蹇义荐伏伯安士奇私谓夏原吉曰伯安小人也公入力言既入上顾问伯安何如夏对不可问蹇蹇对曰辩有口臣士奇曰伯安行秽学宾遂不用数日士奇独对上曰朕乃知伏伯安贪淫人也蹇何故荐之对曰重其口然臣以为言不忠信蛮貊不可行也上曰众何不言蹇邪对曰蹇无私焉上曰蹇无尤邪对曰蹇雅和厚况在国事而敢偏执上喜曰君子和而不同继今勿惮违众 【 伏伯安归德人洪武中进士起家永寿知永乐中累工部右侍郎坐事降营缮主事十六年有荐其才者复工部右侍即十八年以不饬罚筑都城者五年降为荆门知州】 上微行至臣家臣大惊走出迎上巳立月庭中臣俯伏言陛下奈何自轻昬尘中上曰思与卿语遂屏左右语毕顾曰此居且敝当为新之臣叩头辞曰惟愿陛下万万从此慎微行而巳明日入朝不谢上密遣问曰至卿家不谢何也对曰陛下夜行臣心尚悸敢廷谢数日又遣问曰天下平静一微行耳何虑之深也对曰陛下即子惠元元岂无不获一夫万一有冤人怨卒窥伺玉趾之清尘胡以备之臣诚万死为陛下过计旬余有二盗被捕急遂私约候驾之玉泉寺持弓矢伏莽锦衣获之二盗诛上立赐士奇白金文绮旦入谢上曰爱朕无过汝 
　　右宣德 

　　○杨溥 

　　杨溥字弘济石首人乡试时为胡俨所知荐第一举建文二年进士授翰林编修永乐初侍太子东宫升司经局洗马兼编修太子观汉史汉张释之之贤溥对释之诚贤然非汉主亦不得行其志因采编汉文帝事类上太子太子大悦太宗北征还太子宫僚坐慢迎溥黄黄淮金问相继征下狱一时同狱者复有芮善王恺及工部侍郎陈寿幽滞十年家人供食不继数至粮绝溥励学不懈同狱者曰困若此上命旦夕叵测何空自苦为溥曰吾奉朝闻矣 【 金问吴县人受易于俞贞木永乐二年被荐为司经局正字十二年官僚多得罪问与黄淮杨溥坐系者十年各持经讲论洪熙初得释授翰林修撰备顾问论时政悉见奖纳正统中以南礼部右侍郎卒官问文章雅徤善书律星历之学　王恺蒲圻人少有大志长肆学问登永乐甲辰进士授江宁令剸治繁错政声茂着上召问钱榖出人恺面对不既预修永乐大典晋左春坊左中与溥侍东宫以谮下狱拘幽思玄诵读不辍仁宗即位释诸臣恺适以毋艰去宣德初起复补广西佥事正德四年转广东左参议　陈寿随州人洪武中乡举授户部主事永乐中累工部左侍郎为人小心慎密督理营造善抚军匠九年坐累下狱卒仁宗即位念寿忠勤赠工部尚书谥敏肃官其子瑞中书舍人累官工部右侍郎】 仁宗即位释出复其官旋升翰林院学士上建弘文阁择翰林侍讲主琏聘处一陈继为博士命溥主之作弘文阁印授溥使封识奏事宣德元年进太常寺卿兼学士人内阁四年以母丧去位未几夺情起服不与机务九年秩满升礼部尚书学士如故英宗即位命复入阁是时昭皇后临朝一日御便殿昭皇后北坐上西面傍立后召溥与士奇荣及英国公辅礼部尚书濙面谕曰卿等老成嗣君冲幼并力同心共安宗社复召溥前曰先帝每念卿忠屡形愁叹不谓今日复得见卿溥伏地泣昭皇后亦泣左右皆悲怆后还顾上曰此王臣者三朝简任俾辅后人皇帝万几宜与共计又一日太监王振议事东阁下诸公未言振先可否其闲溥愤懑归舍三日不出太后闻而鞭振押赴谢罪其敬重之如此正统三年以宣宗实录成进少保兼武英殿大学士溥立朝四十余年恭慎谨畏虽御史卒亦不敢慢每议事决疑舍巳从人略无吝躁与士奇荣同心辅政称东西南三杨西杨玉质金相通达国体东杨挥斤游刃遇事立断而溥安贞履节酿醴调羹称曰南杨正统十一年卒年七十五赠特进光禄大夫左柱国太师谥文定溥为相急于荐贤观人以其所忽瑞昌令刘仁宅者与高安令入觐二人皆溥邑子溥使仆省候仆还白高安令楚楚称官也瑞日令藁席布被盆煤突穷人耳溥即荐仁宅为御史天台范理为江陵令溥当阁时其子从石首来备述所过州县殷勤独理不为礼溥即荐为德安太守理被荐时始仕江陵八月耳其后累被溥荐至布政使或劝往谢理竟不谢溥卒理祭而哭之哀 【 范理台州人少敏悟端凝占哔一呻辄能记县官尝以圣寿节习仪鼓吹旗仗喧簇塾小生群住观理若无所闻坐诵不辍长为县学生博学工踰冠中乡试第一会试第二擢庚戍进士高第宣宗尝召诸进士至斋宫亲试月夫何以得真才论理居第二赐白金五两楮币五十缗时重守令久选拜知江陵县作榜文谕民恳至明尽民口熟之县当四方之冲过客旁午理严禁令虽权贵无敢渔一钱用杨溥与马愉荐知德安府在江陵凡八阅日刁民遮阻不克则奔饯十里恸器而返理居官清慎忠勤凡政皆精虑而果行之一以惠利为上以最超迁福建布政使丁内艰服阕起贵州布政使其去贵州也民阻饯比江陵尤甚仕至吏部侍郎所著有读史备忘天台要略诗经集解德安府志丹台稿藏于家】  

　　○蹇义 

　　蹇义字宜之巴人初名瑢其祖幼孤出鞠外舅李蒙其姓既举进士授中书舍人改姓蹇而籍犹故姓一日闻母丧入奏因请改籍高帝曰岂蹇叔后耶吾兼为尔名因御书义赐之予楮币使传以归服阕仍前职满考当调帝称义笃实命终九载义数在左右机密文字乇付义建文即位以义为高帝所知超迁吏部右侍即成祖入都义出迎转左寻升吏部尚书成祖恶建文更改高帝制弁江切反之义从容言损益随时亦有改无害者闲举数事陈其颠末上从之有谮义心未忘建文君上不听仁宗立为太子命兼太子詹事闲奉上旨转说太子前委曲得肻繁车驾北廵命辅监国兼署礼部以父丧归夺情起服十九年三殿灾敕廷臣二十六年廵行天下义与给事中马俊廵应天诸郡念国家多事之后文法从宽考察群吏黜太甚而巳而兵民利病纎悉具奏上北征还怒皇太子官属慢迎悉逮治中途特宥义仁宗即位与杨士奇杨荣金幼孜夏原吉等参预朝政进少保兼吏部尚书历进少师赐五人绳愆紏缪银图书各一他日上追念在东宫时被构泫然涕下别制印赐义敕曰曩朕监国政务方殷筹中惟难卿以旧臣侍朕春宫劳心焦思载历艰虞未尝有咨嗟之意及朕嗣统不懈益恭二十余年险夷一节朕念不忘兹以巳意创制蹇忠贞印一枚赐卿藏家俾尔子孙知所致显良为不易朕之子孙亦知卿弼予于艰保卿子孙于戏自古君臣相遇难矣往绩维茂永终是图钦哉赐顺义县田三顷命与张辅夏原吉监修太宗实录宣宗即位属与杨士奇等议政如初继命监修仁宗实录亡何以春秋高辍其部事论道如古三公继赐银章褒美厥文曰忠厚宽弘赐第文明门内八年义历少师九载降敕褒谕宴礼部是岁生旦赐钞万缗厩马一匹年七十三以英宗初即位之年卒疾医来渍甚使问所言对曰陛下初服义独寡佑区区犬马望圣明敬守旧章而巳敕赐丧葬祭赠特进光禄大夫太师谥忠定官其子英尚宝司丞复其家义通熟典故练达政体虽在填委分处豁如顾中心沉厚在上前不敢决断若迟顿其处人有量未尝一语伤物至于议法终亦概诸理历事六朝凡五十年无一日颠踬之忧言上前出未尝道世疑其无所建明而天下有阴受其利者矣有孙廷历官佥事刚方清俭吏民怀畏 

　　○黄淮 

　　黄淮字宗豫永嘉人在宋名衮者仕御史简法历世皆有文学之官父性恐污方国珍隐迹不见淮自幼经世志中洪武中进士除中书舍人成祖即位召对称旨命入翰林与解缙并备顾问或至夜分上时就寝则赐坐榻前巳命居内阁专掌制敕而胡广杨士奇杨荣金幼孜胡俨其进乃在淮后寻升编修继升侍读上之立仁宗为太子淮有力焉太子既立命为左春坊左庶子居二年升右春坊大学士皆兼侍读如故久之复兼辅导皇太孙上廵北京命与蹇义金忠杨士奇辅居守十一年上再廵北京淮辅居守如故是时汉庶人潜谋夺嫡流言监国罪过上坐不说诸太子官属其明年以表迎出关不远得罪坐系□在系十年所著书皆引咎责躬之意仁宗嗣位出之迁通政使兼武英殿大学士仍领内阁事丁内艰乞守制不许升少保户部尚书大学士如故三俸兼支赐敕褒嘉封其二代仁宗崩皇太子在南淮与荣士奇佐郑襄二王监国宣宗即位亲征汉庶人留佐郑襄二王监国如故淮直谅多才知无不言然时好诋短同列而或为同列所诋他日侍迟未至上问荣荣对淮病瘵所以迟因言瘵能染人上不召父之时淮父年八十余因告病侍父赐楮镪二万父没遣官赐祭葬以一品礼既襄事入谢上宠留累月赐游西苑使公侯伯师傅尚书学士十一人陪命其子从侍登万岁山乘肩舆下宴山趾翌日献诗谢上大喜比辞宴饯太液池御制诗送之 【 宣宗皇帝诗天香早折僊桂枝笔花五彩开凤池蓬莱之山直奎璧近侍丸重大咫尺永乐圣人临御初鞠躬稽首陈嘉谟仁皇监国文华殿左右谋猷共羣彦朕承大宝君万方相与共理资贤良倾心写情在旧老而卿引疾先还乡五历星霜复相见霜鬂萧萧秋满面是时朝旭光升紫殿明相对清言良慰情留之累月未尽意归心又欲东南征太极清冷涵碧藻杨柳芙蓉相映好鳬鹥鸂■〈涑鸟〉弄清波紫红云拂琼岛芳殽在俎在壶工歌鹿鸣续白驹君臣大义士所重心虽庭阙身江湖鴈荡峯高高不极中有谢公旧游迹采芝劚苓可长年应在天南忆天北】 给路费赐织金纱衣一袭曰明岁复来明年以圣节入觐因留为会试考官又明年上崩英宗嗣位淮入潮进香亦留月余官其子采为中书舍人淮家居二十余年年八十三卒谥文简赐九祭赙葬如故事初永乐中虏阿鲁台纳款请得收部女直吐蕃诸夷朝廷镌金书誓诸夷酋磨金而饮之上问淮淮曰此奸也胡虏各自为心则分而易制若使为一其力合矣上顾侍臣曰黄淮如立高冈无远不见尔等皆在平地耳上赐西域大宝法王玉印出璞示淮璞巨淮曰朝廷赐诸番制敕用广运敕命二玺今璞视二玺巨无见法王尊朝廷乎上甚嘉之其奏对如此 

　　○夏原吉 

　　夏原吉字维喆其先浙人再徙德兴祖希政为元湖广行省都事兵乱死之父时敏洪武闲以布衣授湘阴教谕遂为湘阴人原吉少孤力学被选邑庠生国初法严人不乐仕原吉母泣为请免教谕史九韶曰若子沉深有公辅器宁知非母荣耶领乡荐升国子生入禁庑书诰敕太祖喜其书端赐之袭衣他日使察诸生书独原吉勤既满当署户部主事特命实授尚书郁新谓原吉能命诸郎有事往质有刘郎中者独不质原吉被新屡谯让岁正新史书筭生计钱糓摘纟卜其怠事者上赦不治新再三请上怒曰是谁教汝要勤耶新免冠谢旦率诸郎大谢刘郎中出□曰陛下明见郁尚书果人教之上问新谁也对曰堂后书筭生臣死罪过听上意解第下诸书筭生狱□□郎中复奏曰向教郁尚书者非书筭生主事夏□□也上曰闻原吉部事多集甚有匡于尚书汝胡陷之郎中及书筭生皆弃市 【 郁新弓敦本吴人从其祖父用富人迁凤阳以布衣召见上异其貌命为度支主事掌内帑赐予未几升北平郎中久之超授户部右侍郎上顾问天下户口漕运地理险易计数日时应机响答人谓刘晏以卞不论也乃每事咨度未尝以精敏自多及考满上嘉美新擢为尚书新事务宽大综理微密而家饶资财慷慨急义礼儒生喜交游母丧归葬宾客至者数郡新掌户部十有三年永乐三年卒于官上遣官致祭命工曹具视朝一日顾翰林学士解缙等叹息称其才久之用会举升户部右侍郎建文初充采访使廵福建修元达鲁花赤迭里弥实之墓于漳祀王伯颜与其子相子妇于福宁以表忠孝顷徙蕲成祖即位有执以见者上释之以为左侍郎旋进尚书平江伯陈瑄曰建文臣也上曰此皇考臣凡贡赋役制悉命详定原吉议多从厚曰不可使难继以困民明定嘉定县民程言东吴水不治为民患使原吉行治之顷之使佥都御史俞士吉赍赐水利集俾讲求治法原吉访吴人赵发同梁时者得水所繇行治水布衣徒步盛暑不盖治既成奏发粟三十余万以赈贫民姚广孝言上曰夏原吉古遗爱也 【 俞士吉串山人洪武未举人授兖州府学训导陈十事切中时政擢监察御史出廵畿甸及湖广雪理冤若政绩九着永乐初升右佥都御史奉诏往谕朝鲜日本还奏称旨浙西水灾命偕原吉往督严岐奏蔑蠲精六十万石复出粟赈民寻出知襄阳府秩满升山东左参政洪熙元年进詹事府詹事宣即位改南京刑部侍郎致仕】 上使郁新治内原吉治外新没召原吉全付之原吉治部纎明上问天下钱榖之数具对不失升勺其时内难方靖用度广大赐赉功臣赏给士卒大封亲藩增置武卫加设有司召集天下儒生编仕夬典遣二十五将军下交址使申使通西南诸番迁都北京营建宫殿皆原吉主计上使原吉护视北建材木役使数万常寓宽恤事以大集车驾北幸命扈从掌行在户礼二部都察院事七年上征虏使皇太孙居守以原吉辅命兼掌行在六部都察院大理寺事曰朕以房玄龄委卿原吉旦入朝佐参决退郎官御史抱案盈廷口手应判北奏行在南启东宫虽在草创犂然就理上还极其奖叹赐钞币羊酒鞍马谕群臣曰夏原吉今周公也其冬扈驾还南京掌户部如故寻命从皇太孙阅武于郊皇太孙周行乡落谘诹疾苦原吉至一村取虀黍进尝一人犯驾皇太孙欲罪之原吉曰上命所至毋扰又二年九载奏绩赐宴便殿追赠祖考如官谕廷臣曰夏原吉高皇帝养成贤德观古名臣此其人矣遂命与姚广孝同修高庙实录十一年扈驾廵北京与皇太孙同居上营后十四年从皇太孙南还所至陈说山川险易民情风裕之美恶皇太孙称先生而不名十五年再从北十八年北京宫殿成命召太子太孙于南既致命先驰奏上还命往迎曰令东宫道毋亟原吉白太子道中太子驰至上怪之对曰东宫语臣陛下爱我我不敢徐臣仰见陛下慈注之深故东宫孝思倍切也上悦原吉虽居户部实兼九卿事上召议便殿或阙门语移时原吉在上前言归仁厚人人谓原吉长者十九年元夕放灯原吉奉母往观上闻之晚宴灯山彻御宴赐原吉母原吉弟至召见赐酒馔其归也遣送之使者还言其弟舟中仅有麦二石上语原吉曰闻卿弟行槖甚空何不语朕因赐异布数疋顷之三殿灾言者皆言迁都不便主事萧仪尤峻上怒诛仪科道官因劾奏诸大臣为上谋迁都谬上使廷辩诸大臣皆啐骂科道官原吉独受过上悦或尤原吉上前背约原吉曰不然吾辈事上久言虽失幸上怜若伤言官所损多矣交址平上问升与赏孰便原吉对曰赏以金帛一时之赉升必禄俸无穷之费也上曰善西域法王来朝上将亲劳之原吉曰远夷慕化宜示之君臣之礼上曰尔效韩愈耶他日法王见便殿命原吉拜原吉曰王臣虽微序诸侯之上况夷狄乎长揖而上笑曰卿过杨勉之远矣山东妖人唐赛儿党俘至三千余人上以属原吉与都御史李庆悉出其胁从者众遮呼夏公生我原吉叱曰上恩也上疑长沙之人有通谷庶人反原吉复以百口保长沙人最后上议亲征虏原吉约尚书方宾吴中入谏上忽先召问宾中皆言饷仅赡将士恐不足给大军问原吉对如之上谓边廪空不怿即命料粮于开平命中书御史按之则足十年余不啻上大怒籍原吉家命锦衣使者立召之与为限使者至原吉正开敖曰姑毕此庶不至侵耗及至稽限半日使者以原吉言闻上上问征虏得失原吉对千余言如初上系原吉内官监所籍得布衣瓦器而皇太孙屡为请上使觇焉曰上待公厚今系之暴怨乎原吉曰风雨霜露无非教也上在榆木川口原吉语未了若谓爱朕者计至皇太子临系召之时系严原吉不知及趋出皇太子立中廷泣上崩原吉伏地痛哭太子命原吉出原吉曰臣先帝罪人太子曰出还宫赐御厨馔咨诏条事宜原吉请暂还南京以苏挽运扈从之费罢西洋宝船云南交址采办金宝颜料所在闸办金银课程及赈饥宽省便赋役太子即位复官进少保赐冠带衣服被褥帷帐咸具原吉颂系时有毋丧至是乞终制不许命兵部护葬赐米十石钞万贯胡椒百斤上朝命与杨士奇蹇义等立近御座退朝或随至便殿议政原吉拟旨多云某部知道而或问故原吉曰予夺非臣下敢专付六部取上裁则事分而权一至今朝旨皆沿之上立太子进兼太子少傅少保尚书二职如故追封曾祖祖考如其官使支三俸固辞许辞太子少傅俸赐绳愆紏谬银图书曰皇考宾天时口卿忠爱卿以识奏月握朕失赐钞万缗御用米二十石胡椒二百觔顷之命兼礼部事特赐正直象牙印押上故弛西山樵禁而薪者太甚上怒命论斩原吉言律坐不应而巳上曰予过矣赐田五顷建两京甲第以旌之上崩时皇太子监国南京中外汹汹有汉庶人之忧太后命原吉佐襄王监国驾至太子怪其不迎入见太后方知所以召慰曰卿辅朕有年朕倚特重卿当事朕如皇祖加赐宝带表里原吉与蹇三杨同心辅政宣宗眷顾优礼并如仁宗时至命坐赐茶休庑复论或时独召密问出袖中小帖谘付是时蹇义简重善谋杨荣明达有为杨士奇博古守正而原吉含弘善断事涉人才则多从义事涉军旅则多从荣事涉礼仪制度则多从士奇事涉民社则出原吉可否相资中外泰宁 【 遗事曰当日大臣同功一体者惟蹇忠定时以蹇夏并称然蹇公特以政事着公兼有文学之誉】 汉庶人反指原吉征赦租为奸臣首上夜召入议免冠谢上曰汉以卿为名耳原吉遂与蹇杨劝亲征庶人摛赐三阍掖朝参固辞曰臣非勋臣上曰卿为我谋非勋而何交址复叛王师屡失利二年来请降廷议欲勿许原吉请许之其冬皇太子生与蹇义奏对便殿留侍宴令尽釂原吉先醉上手义三觥察原吉有欲言之色就问之以建储请其明年春以议国本功便殿奖谕赐范金银印八其一曰含弘贞靖加翠垆银瓮玉笏玉带与二三臣从游西苑隶问衮而髯万岁耶上后顾原吉惶恐前谢上曰朴隶也赐之钞游太液上曰以操以御羣卿之力上射鳬烹啖之手玉觥曰卿启沃良多老矣可无欢又曰苑中多奇石二三臣欲否恣取之其秋扈驾廵边赐宝刀上尝原口槖糗笑曰何粝甚对曰臣食此足矣士尚多馁上赐原吉上供遂加犒士还京与义士奇荣并辍部务如古师保专论道未几护驾阅武郊外至兔儿山诸将有不虔者上怒褫其衣原吉言天寒甚恐死上不应起入帐原吉随之上曰卿且休矣原吉曰陛下怜臣独不念诸将上笑释之上张灯宴群臣悦甚指原吉曰此朕擎天柱也赐紫瑛砚象牙翠花笔龙香墨水精镇纸玉笔格曰与卿调旨原吉生日上手绘寿星图赐 【 诗有独生申甫扶鸿运之句】 又赐手绘秋香梅竹文禽非熊春霁鱼游春水诸图服食器用银弊无虚日尝赐尚方翠瓯一既笑卿夫人无竞乎加一焉上制小玉冠二分一赐之曰使卿子孙知吾君臣一体也五年春以监修太宗仁宗二庙实录成赐宴旦入谢暮归卒上辍朝流涕左右感动赠特进光禄大夫太师谥忠靖赙钞万缗敕有司营丧葬官其子瑄尚宝司丞复其家朝臣无大小皆吊祭卫卒巷氓叹息泣下 【 遣事曰原吉受知圣祖更事列圣四十余年介不绝物通不狥从容词组拯颠危下雷霆奋击之下其所条议辩拟当时不以为奇后遵而用之足以立一代之治体又曰原吉膺宠愈优心愈小下朝退色若有不怿者其妻问之曰吾欲进谏适思所以悟上者未获也又未尝抚案叹息笔欲下而止者再妻复问之曰岁终大辟奏也吾笔　下死生决矣】 原吉宽弘博厚振贫援踬荐人于上不使其人知有奏章辄焚之每叹人才难得一加谴责行自沮矣仁宗时大理少卿弋谦言事过于矫激仁宗不悦时大臣如刘震刘观虞谦吴廷用交口倾谦虽蹇义亦同附和惟原吉及李庆不语既仁宗悟降勑自咎且勉谕谦责廷臣之倾谦者蹇义乃大媿于原吉庆两人吕震尝言原吉柔奸及其为子乞官上问原吉原吉言震靖难时有守城功平江伯陈瑄初在上旁间原吉原吉荐总漕运两人心亦服焉一时卿大夫言雅量推原吉第一 【 或问量可学乎原吉曰某幼时有怒始忍于色中忍于心久之无矣又曰处有事如无处大事如小】 瑄尚宝少卿终官豪宕骏发善属文数言兵事孙崇文举进士孝宗朝为南京吏部主事李文祥被谪崇文疏捄之亦数言事每傅以家庭旧闻祖宗成宪右通政终官瑄正统中卜书言今日所忧者不专在虏而在吾民臣观四方多事军旅数兴赋役加繁转输益急水旱蝗虫灾害并至扶老携幼就食他乡填死沟壑莫知其数幸而存者北为虏寇之屠南被苗贼之患盗贼滋多士土骚然臣恐有意外不测变愿陛下慰元元之心解倒悬之急令大臣速议抚安之术劳来之方开义仓以赈贫难罢不急以苏民力任循良黜贪酷使民志有定变故不生至如湖广贵州苗贼原非一种率紏合溪峒共来为乱其倡始也因频岁征戍云南往来供役不胜苦又因生熟苗互争田土有司受其贿赂判与不公亦因边将有司剥削侵凌又有迯亡军民喀商人等漏我虚实助其为害今兵数失利欲援则兵食不充不援则边圉日急臣以为蛮夷之人不毛之邦非女福建广东土沃民庶尺寸不可弃也是以唐虞之世亦不从化马援征之卒无成功惟陛下观汉武轮台之诏覧捐之珠崖之议则苗之不足校也审矣臣请凡边苗僻远之地非要害者给赐其酋长免其赋役如洪武故事立其众所信服者为宣慰等官以统之苗患既息边境可安苟抚南顾之忧则可专力中原控制北虏矣】 

　　郎曰管仲晏子不死其君仲尼无讥焉孟子不愿管晏然而不罪汤武也明兴二百余年三杨胡解蹇夏之劳能烂然于纪载矣君子犹有不死其君之讥浮沉居位又有不免訾者予考三杨若胡举在建文之朝且士奇以处士征胡广以及第擢若蹇义夏原吉解缙则皆太祖之臣靖难师入原吉居蕲缙方谪还自小吏惟义列于六卿尔太祖不为君用之刑在前矣士有抗志山林卧病不出者诛戮其身家故有自斩趾免者有断指免者佯狂兔者觉则未有不死也不则当若周是修矣孔子不云乎柴也其来由也其死若夫成祖以英武临之于上仁宗父子危疑之闲汉庶人臲■〈臬兀〉而从其后自非周详慎密曷能保位而终所志乎易曰臣不密则失君几事不密则害成苟错诸地而可藉之用茅慎之至也盖予观杨士奇出迎稍缓夏原吉一语婉諌系狱随之解缙广词直论其身之不免诸臣所处难以论浮沉矣难以论浮沉矣 

　　○胡濙 

　　胡濙字源洁武进人生而发白弥月方黑生时母梦一僧持花遗之生数日有僧来看见即笑僧曰此吾师天池高僧后身也命我求见以笑为志举建文二年进士授兵科给事中永乐中徙科户建文帝出亡有踪迹群臣从者甚众成祖大疑之濙素好方士神仙之术成祖遣濙行天下以访张邋遢为名而实使察人情向背时御制为善阴隲孝顺事实二书使并持教民闲濙穷乡下邑轨迹并到而在湖湘最久数遇建文帝不窘之还朝丁内艰乞终制不允以为礼部右侍郎使廵江浙诸州上命诸阉胡濙至无早暮必入之濙自均襄还会车驾征虏驻跸宣府驰入谒日方暮上巳卧闻其至喜而起且慰劳之曰卿驰驱良苦赐坐与语四鼓乃出上大释然建文帝之得终老皆濙力也仁宗监国数为高煦所闲上复令濙往南京察监国之所为濙早晚随朝仁宗辞不敢也盖将从朝班中察监国之行事一日趋朝有勋臣哗班列侍卫搥之且口奏仁宗不问既退召待卫官赏之钞于是羣臣皆言殿下不显责大臣而旌禁卫所以宽其罪而媿其心此是最明断濙录闻并密疏仁宗孝敬七事上览大悦仁宗即位闻濙有密疏疑之出为南京祭酒既得疏乃大喜方大用濙而上崩宣宗初复礼部右侍郎如故寻进礼部尚书赐银章四生日宴其第六年命兼行户部事圣节赐御制诗一章及蹇义杨士奇荣曰朕茂膺天眷惟尔四人翼赞功因赐宴尽醉罢数问濙卿有何言得章奏辄施行景泰中给事中林聪劾王文文衔之因事欲杀聪濙奋衣出不预议归卧病不朝者数日上使太监兴安问疾濙对曰老臣无疾王文以小罪杀谏官使老臣至今病悸也英宗复辟乞谢事辞师傅二职许之卒年八十九赠太保谥忠安濙平易宽和自奉澹薄平居无疾言遽色虽庸夫孺子亦知其为长者尝出班承旨带解落地徐系之叩头退彭时状元及第谢恩后御史奏当令锦衣卫拿濙从容奏状元彭时不到合着锦衣寻二事人谓从容得体英庙居南宫每圣诞令节屡请群臣问起居言虽不行时论韪之 

　　宋　晟　　顾　成　　何　福　　张　辅 

　　○宋晟 

　　宋晟字景旸父朝用兄国用国兴朝用起田闲从高帝渡江有功授天宁翼元帅高帝与陈埜先战南台而国兴赴死其军国用得袭国兴官久之朝用老晟袭父职为元帅晟为人慈祥闳大临阵不妄杀人从克徽宁江西福建关陜皆有功以都指挥使三镇凉州虏部落远徙不敢近塞其降者处之善地耕牧自便洪武十九年召还升骠骑将军口军都督佥事赐钞文绮赠其三代以其官镇凉州如故二十三年以为总兵官征虏哈密诛伪王子别列怯等三十余人获虏众千三百人金印一银印二二十五年诛擒罕东西番叛寇七千五百余人获马二千五百牛羊十万二十七年以中军都督佥事充副总兵征虏战辽东脑温江获其众千余明年讨广西帡幪诸寨贼又明年剿平五开龙里蛮寇十三洞擒获男妇二千五百七十人建文元年以晟久居凉州威信素着使以总兵官镇河西成祖即位升后府左都督明年授平羗将军充总兵官镇甘肃如故居顷之御史有言晟专者成祖敕赐曰朕阃外任卿事有便宜先行后闻朕素知卿勿用介意三年虏日益聚近边晟谕以朝廷德意降其酋长把都帖木儿伦都儿灰部众五千余人马驼万六千余匹断匈奴右臂通回纥于西陲事闻成祖大喜赐把都等姓名授都督等官有差居之凉州给与牛羊孳牧其随从之人户给牛羊衣布钞锭命晟加意抚绥俟其宁居中选勇壮数百参以官军三倍侦逻塞外非但耀武亦以招徕他虏使使持节即军中封晟西宁侯成祖叹曰晟虽老矣不懈于政绥远恤士得为将体令守边将皆晟朕复何忧因赐第一区田　池塘四十顷为世业亡何卒初晟长子瑄拒靖难兵死灵璧成祖恶之夺其世侯召其次子琥瑛二人皆隹使琥尚安成三公主瑛尚咸宁四公主时号宋氏大小驸马晟醉琥瑛侍晟抚之曰吾家受恩厚矣父腰金子腰玉二主入宫闲以闻上笑曰彼亦欲玉也晟没成祖使琥佩征虏前将军充总兵官镇甘肃而谕之曰昔尔父作镇抚辑有方尔踵父行则予嘉尔又敕曰昔中山王北京十余年未尝轻遣一人出塞尔当法之仁宗居守时琥通汉庶人而咸宁公主友笃数以财济仁宗乏仁宗即位夺琥侯与瑛尽收所置舟车田庄畀咸宁公主令其兄弟不得往来正统中瑛御虏没 

　　○顾成 

　　顾成字景韶其先湘潭人祖父操舟江淮闲遂居江都为诸贾纪纲诸顾膂力拳勇号拳棒顾成于诸顾中尤武为人矜恤瘝孤遇横人必挫辱困服之乃巳自文躯体曰入水以御龙罔象元末客游燕盗入舟众皆恐成挺身夺鬪盗披靡走事张士诚去之来归太祖选为帐下常执伞盖侍出入中山王攻镇江偕十一人者转鬪入城城中人莫之敢撄众则大集共絷之十一人皆见杀成绝絷蹴仆其持刀者滚入水乱流以渡归语众众镇江城中人皆庸夫可取也遂先登克之青军据扬州成母在扬请往说之既置酒贼将将害成成觉微服将母亡巳从攻常宣还克江阴授百户从宁河王克通从开平王克襄阳从行闲征战定吴取楚屡有功历升金吾卫副千户带刀宿卫洪武元年扈从陈州舟胶之行太祖壮之即日升坚城卫指挥佥事从临江侯西取蜀道遇敌手敌杀百余人进攻罗江生擒其伪元帅及其下二十余人遂入汉州奋进追北以入成都蜀平调成都后卫总帅守之擒妖贼王玄保等于重庆太祖名其省曰四川隶以贵州归附诸蛮以成为贵州卫指挥佥事是为洪武八年其明年先后讨平瓮傍洛邦洛河刺掌黄丝谷阻诸山寨叛蛮孚斩甚众其它固僻远服叛不常连岁平定之前后俘戮不可胜计诸蛮慑服请纳岁赋蛮人呼成为顾老虎以止儿啼十四年以步骑先锋从颕川侯征云南首克普定颕川侯使守之为留后成部分将士树栅保障其明年出兵克西堡斩首八百俘百余人西堡蛮万五千人来围诸将欲战成曰我寡有顷贼来攀栅成介而驰出北门率战士奋进手杀贼数十骑诸将鼓出东西门战却之贼尚围栅南成取所生擒十八人斩其十七纵一人归曰夜二鼓尽杀尔矣及二鼓举铜发铳炮贼闻皆狼狈奔获甲兵无数名城北岭曰欢喜岭时有中便在军中以成杀贼状入奏特赐袭衣金带升世袭指挥使悉平普定所隶诸蛮十七年平阿黑螺蛳等十余寨隆尼洒蛮酋乃马之众西堡蛮复贰讨平之二十一年讨平乖西扒古里谷劳金刚等塞擒诛关索岭首贼葛蓬及叛酋阿束等土官阿宗者来攻普定时官军精锐悉驻东川贼势张甚成率余众及士兵乘暑瘴深入据关口屡败之未几蛮党杀阿宗降成奏立普定为卫属民以兵析三州六长官司分治之大布恩信诸夷向服二十五年入朝赐文币二十有副钞二千贯白金四百两宴会同馆升镇国将军贵州都指挥使同知成还至首征康佐叛蛮破阿老诸寨峒二十七年平都匀丰宁西梁瓦材等寇斩首万四千余级俘生口三千八百有奇二十九年升骠骑将军都督府佥事官其长子统普定卫指挥使是岁命佩征南将军印总兵征水西叛寇斩其酋敬德余寇悉降三十年五开蛮反出捣臻部六峒进剿天柱天堂春花金井蒲头大小坪等生苗蠏螃米豪湾溪舟溪万潮等寇皆破之三十一年普定西堡及贵州谷劳金刚龙里石番羡唐诸夷复叛诛其叛首抚其余众建文初召还以右都督从长兴候战真定兵败被执燕王喜解其缚曰尔先朝旧人皇考之灵殆以授我因与语兴师故言巳泣下成亦泣遣至北平辅世子居守时燕王所倚独姚广孝广孝不习兵与成议多不合世子辄从成诸臣曰顾成南俘成亦自远时赐甲冑刀剑弓矢亦不敢受专辅居守而巳世子卒用成计却走南军燕王即位封镇远侯镇贵州如故蛮夷闻至欢趋出拜叛者皆归成上书言顷者至镇方隅粗安莫效微劳当今四方边獥蛮贼闲发东南海道倭寇时出没然臣皆以为卞足深虑足虑者北虏遗孽然未可勤兵宜遣人赏赉招谕高垣深堑屯田储积持兵养马预为必胜至早立东宫以定国本则朝廷大事臣愿効一言上褒嘉之曰卿纸事皇考从朕艰难忠而自信勇而善谋恊成匡济劳绩居多命镇旧邦用佚高年乃心不忘嘉言来献良用嘉悦特遣人赐卿钞千锭文绮四疋罗彩绢各倍用答惓惓顷复赐银币而谓侍臣曰汉武穷兵汉家凋耗近者成言甚合朕心是以特奖顷言边务上复劳之六年车驾将北廵命太子监国上念成前奏召使辅导赐敕曰卿年高远外朕念不忘可即还京少俄劳勚■〈忄尉〉朕延伫既入见抚劳再四成顿首言皇太子孝友仁明足任付托左右文武臣皆非臣所及臣所治蛮夷今虽帖服少竞争即持兵乱臣不敢决去留惟陛下之所处上嗟叹良久赐钞四万贯白金贰百两彩币三十六有副还贵州如故时汉庶人方萌夺嫡成既陛辞退辞于皇太子曰殿下事君父恤兵民素行有诚万事有天当容小人于度外赴召时播贵二州蛮作乱既归遣子勇剿平之时思州思南二宣慰相攻不巳敕召不来更闯内庭欲为变勅成以兵五万压境凶党叛乱其首恶田琛黄禧皆就擒其明年琛妻冉氏复鼓诸蛮众台罗等为乱成击系其酋普亮杀叛党不可胜计于是成病上闻遣医驰视又遣其孙赍敕劳问疾良巳亲率兵讨清水江叛寇平之又剿台罗蛮之复叛者俘戮几尽旋师疾复作复命医往视卒年八十有五成少壮履行阵挺身无前虽被创巨必致俘获料敌制变百不爽一略涉传记矫取其用身至大将不以富贵骄人在镇之日蛮夷生祠祀之及卒吏民哀恸返葬于江都长子统先卒子兴祖嗣其世别见于勋封 

　　○何福 

　　何福洪武初以武功为指挥使从征云南再迁督府佥事二十一年出塞至捕鱼儿海俘获万计二十四年充平羗将军代西平侯讨平阿资二十六年讨降缅酋罗雄法二十九年擒杀定远酋刁拜烂三十一年擒永宁酋十八如加诛木麓川目魁刀干孟大破其众四万斩首三千余级讨平毕节都匀诸啰进征五开蛮建文初进同知靖难兵起福历战淮南北辄败成祖即位以征虏前将军总兵镇陜西宁夏与甘肃总兵宋晟大同总兵吴高并为旧人重将当是时成祖欲招怀边塞胡酋鞑官有内附者皆授之官或居京师或即居塞上地或置左右侍卫宠异之福所节制处归附为多其屯田积榖亦多于诸边帅赐敕奖谕福更请令大臣恊守上曰汝虑久掌番汉兵势重生谗耶老将也朕推诚相倚七年鞑靼脱脱不花把秃等率所部来归凡八酋长止亦集乃迟回不至上遣杨荣与福处置荣至福巳抚谕遣之入朝上喜即军中封宁远侯赐赉甚厚福素有勇略从车驾北征乃数违法度羣臣有言福罪者福怏怏有怨言都御史陈瑛劾奏之福惧自经死遂夺侯 

　　○张辅 

　　张辅字文弼张玉子也封新城侯之明年交址叛臣黎季牙牛诡曰胡一元名其子■〈大上互下〉杀其三君挟诈横朝命上命成国公为征夷将军辅为副将军统大兵征之成国公卒龙州命辅总其军谕曰昔者开平王北征卒于军岐阳文忠代为将遂鼓所部灭此残虏将军努力毋使多让辅既至俘季牙牛■〈大上互下〉献京师郡县其地进封英国公交址残孽阮师等复推简定为主巳别立其从子季扩推简定为伪上皇亦诡交人曰陈姓上使沐晟往征败绩复命辅佩征虏副将军印发师与晟会遂擒简定上赦季扩为交址布政使季扩阳奉顺弄兵如故辅复率众转战连年获之遂命以征夷将军留镇辅用兵持重有远略赏罚必信费将黄中恃功违节度诘之不逊手刃之枭于辕门诸将股栗交址见大军至深入山海避之军退复出以故屡服屡叛最后季扩倚险荷花海立堡日丽自固辅率舟师自奇罗海口洋过荷花抵日丽大破之茶偈山季扩退守爰子江伏巨象数十后列人马尽力抗我师辅鞭马先进一箭落其象奴再箭中其象鼻象呌号退走自蹂其众乘势斩艾僵仆填山谷崎径阴林下马徒步兼程履险将校从者仅百余人身与贼遇杀其数千凡三下交南威云西南夷中会上北征虏召还领左掖兵进止机宜皆密取决最后穷追绝大漠不见虏请假之万骑给一月粮必得之而是时上巳念旋师车驾崩榆木川与受遗诏辅有女弟为皇贵妃女侍东宫仁宗即位册女为敬妃进辅太师掌中军都督府两赐羊二百羫酒五百瓿曰粲千斛使知经筵事监修文庙实录宣宗即位知经筵监修昭庙实录重锡勋阶颁赏金币为群臣冠汉庶人且反使所亲信人枚青谋辅内应辅毋令辅执青以献上亲征汉付辅机事汉平赐予优渥会都御史顾佐言请保全功臣者许解柄与蹇义夏原吉杨士奇杨荣朝夕论治赐玺书褒谕进阶特进光禄大夫勋左柱国亡何使朔望朝而巳岁时宠锡有加宴会腆洽英宗即位仍知经筵监修实录赉予频仍加勋号辅上承太皇太后之命与杨士奇等同心辅政当海内承平中外无事安享禄位二十余年名震四夷天下想闻其风采其为人器度弘伟端重静默临事严毅有断门内肃穆外敬礼士大夫远权势去机变贵而不骄富而不侈天下以是重之尝请与列侯诣国子监听讲祭酒李时勉命诸生立讲五经各一章讲罢列坐奉饮歌鹿鸣之诗雍容而别王振用事拥车驾北御虏强辅行然不使预军辅老矣默默不敢言从死于土木追封定兴王谥忠烈辅有二子其仲子朼九岁袭爵宪庙阅骑射西苑懋三发连中赐宴赉金带白金宝钞遂掌中军都督府提督五军营加太子太傅再加太傅兼太子太师孝宗初知经筵监修宪宗实录进太师改掌后军都督府提督十二团营再加特进光禄大夫左柱国正宗初复知经筵事监修孝宗实录以老乞解兵柄赐玺书褒美白金文绮宝钞朝朔望懋为公六十六年称太师者二十五年握兵柄者四十年再知经筵监修国史十主恩荣宴郊祀宗庙多遣代行富侈冠东第后庭数百人曳罗绮以寿终赠宁阳王谥恭靖而生平无他艺能敦重善为仪而巳懋之王至万历中以例夺其世别见于勋封 

　　陈　懋　　韩　观　　吴允诚　　金　忠　　陈　诚 

　　○陈懋 

　　陈懋父亨以开国功升大宁都指挥以征虏功升都督佥事以大宁行军都督从靖难战灞上先登战铧山为平安所杀成祖即位赠泾国公谥襄敏懋结发从父兵前行以靖难功累官都督寻以父功封宁阳伯出镇宁夏七年先后招徕降虏部众三万余人牛羊驼马十余万上皆赐降虏姓名居之宁夏鞑靼平章都连等既归复叛去懋率将士追擒之收其所部人口及驼马牛羊四万余上悦遣使者即军中特进封为侯所以赐予甚厚懋三从北征为前锋二十二年总陜西三镇兵直捣贺兰山尽收也先土干部落及马驼数万明年又从北征还殿大军仁宗即位加太保与世侯宣宗初从讨汉庶人复镇宁夏懋修髯洪声仪观甚伟敬礼文士而在宁夏乃虚出仓粮自受其直干没赃罚金珠纻丝纱罗马驴牛羊累万令卫镇抚以积出附余米为巳中盐宣宗置不问英宗初虏阿台朵儿只伯等来寇懋连败之黑山等处生擒斩首二百六十余获马驼牛羊驴骡三万五千有余阿台朵儿只伯复来围镇番城懋与都督李安复战败之平川追及黑山指挥刘杰剸其贼首陈中获其枢密银印生擒虏贼孛罗云朵儿只伯遁追败之久之劾罢削禄五年奉朝请十三年总兵讨邓茂七有功加太子太保天顺元年加禄二百石七年卒赠浚国公谥武靖 

　　○韩观 

　　韩观字彦宾虹人父成事太祖为帐前总制亲兵左副指挥使鄱阳之战成冠太祖冠衣太祖衣投湖水中以误汉人赠荣禄大夫中军都督同知追封高阳侯观袭为广西卫指挥佥事升都指挥使为人劲悍忍刻纪律严明军中无敢违令者蛮寇数出焚刦郡县杀守吏观捕获必峻治之闲遣一二归归相告语皆胆落不敢复寇召还升右军都督同知无何充右副总兵征五开成祖即位以旧臣拜征南将军镇江西复镇广西永乐四年从征交址有劳疾仁宗监国遣行人太医往问视九年复命镇交址十二年卒赐祭赙及粟帛观无子 

　　○吴允诚 

　　吴允诚靼鞑人旧名把都帖木儿成祖三年与其党伦都儿灰率所部五千余人自塔沟归附于宋晟上大喜赐姓名授右军都督佥事伦都儿灰赐姓名柴秉诚授后军都督佥事其余皆为指挥千百户镇抚有差赐之冠带袭衣文绮表里白金钞锭俾居凉州给与牛羊孳牧随来者户与牛六羊二十令晟加意抚绥自是鞑靼部落闻风款至上所以待之并如允诚六年从征卜哈思之地以捕虏功升右军都督其年北虏相戕溃散允诚子答兰秉诚子别力哥愿率精骑廵逻漠北其年允诚从北征鞑寇虎保等迫胁允诚所大同叛允诚妻与其次子管者及所部指挥擒获之成祖归赐敕曰允诚之妻妇人而丈夫赐彩币十表里米石石钞四千贯羊百羫加升管者为指挥佥事所部指挥皆厚赐之九年升左都督与中官王安追叛虏火脱赤至把力河获虏人口马驼牛羊十年封恭顺伯十二年从征沙漠还仍居凉州其卒也遣官致祭有司治葬命答兰袭其职更名曰克忠洪熙元年克忠以从征擒胡功进侯进管者为广义伯正统九年克忠以擒虏喜峰口加太子太保十四年车驾亲征虏虏袭我后英宗使克忠拒后克忠与其弟都督克勤子瑾极力御虏虏据山巅矢石交下官军死伤殆尽克忠下马跪射矢尽犹刺杀数十人与克勤死之追封邠国公谥忠勇克勤亦赠遵化伯谥僖敏瑾嗣天顺五年与曹钦战死追封凉国公谥忠壮 

　　○金忠 

　　金忠故名也先土干虏王子也在虏中以黠桀自豪虏人悉畏下之成祖末年亲征阿鲁台阿鲁台闻大兵来悉鸟兽散独也先土干率妻子部属来附上属以春秋耀甲士虏中无所得虏得也先土干则大喜■〈忄尉〉劳之赐之酒馔人人厌鞔也先土干叩头呼万岁退语所亲曰大明皇帝真吾主也舍此何适哉上思所以旌异也先土干以风示胡人封也先土干忠勇王赐姓名曰金忠宴坐侯之下伯之上御前珍羞悉辍予之宴罢复辍予御用金杯等物而遂班师上乘马途中思一骑随后顾问之而与之言巳敕劳而译之曰昔呼韩邪归汉突厥颉利归唐垂之青史永远光耀尔明达天道卓然过之金忠听译讫复与其妻子部属叩头呼万岁师入居庸关上服衮龙金绣袍乘玉花龙马按辔徐行其日军容甚盛金鼓旗旄连亘数十里皆以得虏王子故金忠与其部属从车驾望见中外文武羣臣盛服导从下至缁黄之流耄耋之叟四夷朝贡之使百十万人骈跽道左欢呼迎驾声震天地竦自駴心谓中国大叹未曾有已上悉授其部属为都指挥千百户等官凡六十余人赐忠勇王诰券金印朝服至于牢廪居第器用所赉予甚厚其明年上复征虏忠勇王愿领前锋与宁阳侯深入不见虏还仁宗即立谕吏部尚书蹇义忠勇王未有进职虏人所谙惟三师为重因加太子太保兼支二俸奉朝请而巳宣宗三年扈驾廵边至会州请深入捕虏予兵数千或言忠此去不反矣数日俘斩首虏及畜产还宣宗大喜拊其背饮之酒曰卿朕金日磾也其明年进太保忠之来附也其甥把台从之来亦封忠勇伯赐姓名蒋信英宗陷虏信拥护为多景泰中卒忠勇王谥僖顺 

　　○陈诚 

　　陈诚字子鲁吉水人为人敦慎不妄交游洪正中以进士授行人升翰林简讨吏部员外郎扈从成祖北廵成祖使与中官达招谕西域出肃州嘉峪关历哈烈撒马儿罕等凡三年历十八国宣布威德诸夷感悦哈烈王沙哈鲁等皆遣使随诚入贡文豹西马方物诚为西域记上奏诏付史馆永乐十三年也既返命其明年贡使归复遣与中官安赍敕护之还升广东参议十七年升参政更与中官敬赍敕答诸国贡使寻乞致仕 
　　郎曰太祖中原既定贻于孙子成祖之时四夷宾服岂徒然哉所以鞭笞招抚有其人焉予于诸公足以观之 

　　王　彰　　蔺　芳　　王伯贞　　史诚祖 

　　○王彰 

　　王彰字文明郑州人洪武末领乡荐补太学生使山东平籴廉干知名擢吏科源士明年革源士改给事中进都给事中未几改刑部员外郎超授山西参政永乐五年擢礼部右侍郎时四方万国朝觐宾贡赏赉燕享无虚日彰与尚书郑赐恊恭奉职父丧去官哀毁踰节乡党称焉服除迁户部陜西疫遣祀华岳还奏陜西及新安民鬻卖男女以偿逋租甚可悯念诏悉蠲逋官给楮币赎所鬻人十年改右副都御史事母至孝有远方珍味驰献然后敢尝食念归侍养难于上请会有言周王欲反者上使两御史从彰按视且许彰过家寿母赐母冠服金币时人荣之彰单骑兼程入见周王曰人告殿下反上且发兵至臣奉敕来不敢不先闻王大惊长跪请教彰曰人告殿下反上不能无疑臣以事之未露也特来语殿下殿下欲释上疑求自安莫若以护卫献示自剪羽翼王色定如彰言彰立奏闻遂下令三护卫曰尔辈属朝廷矣尽鸟兽散上闻大悦彰因道察有司治状本州岛知州不善官理内求彰母彰入拜母母治食食彰以知州托彰曰有公法非儿敢私方彰对母丐适至母予丐食丐御史也微行诇事彰物色之惊曰向吾母求□者公耶为御史当如此矣彰母以托知州不得恚卧三日不食不言彰跪慰曰儿万死顾不敢擅宽当以闻上洪熙初升右都御史廵抚河南既至待乡旧如平生至临法虽亲故不贷时诸郡连岁水旱彰奏停不急十余事罢免贪暴官吏九百余人招徕流亡几五万家发库赈之捕斩盗贼妖人居一年河南大治宣德元年敕自良乡至南京视民休戚三年卒于官 

　　○蔺芳 

　　蔺芳夏县人倜傥阔略有大节读书通古今洪武中举孝廉授刑部员外郎升郎中永乐初出知吉安府先是金华朱仲智知吉安仁明廉洁爱民礼士会改重庆吉人思慕难其继者芳至宽厚持大体庭无留牍吏无所容奸吏更大喜吉水有无赖民诣阙言县故有银冶可煎炼朝廷遣官覆视其人既至父老诉芳曰即用无赖者言吾属子弟不能安枕而邑有无穷患芳曰银冶诚有乎皆曰无但闻故老云宋时有奸民妄言竟坐罪今茫茫山谷上者树松栢下者艺黍稷宁当见有之太守疑我言诣阙男子在此请令指说其处芳顾问告者噤不能对父老趣之对因言其生平罪状告者惴栗芳曰无恐罪在赦前独银冶有无耳告者即叩头民愚昧素贫困诚不甘乡人华衣美食不一齿我妄意祸之以至于此死罪死罪太守民父母何以生之芳音草奏大意谓告者尝闻故老言宋时银冶事辄不及详率意上陈今询邑长老皆云无言人人同臣不敢不实对同官畏不署芳曰奉命专土非为民乎天子仁圣芳请独任之即自署奏同官不得巳强署上亦罢芳布衣蔬食事母至孝日所行事母命夕陈于前有不当谯让之寻坐谪办事官从尚书宋礼治河以才迁都水主事督浚河南河渠所经县辄疏闻不便事礼更荐芳超升本部右侍郎卒吉安人思慕贤守辄言朱蔺朱蔺继蔺芳者宣德申有陈本深本深鄞人为政宽简擒治寇盗有功为监察御史程富所掩富内迁本深竟不言吉安人留本深十八年民有讼者不须告状召王榻前口理其曲直士人有佳庆为本深置酒辄往归携其果饵啖市小儿久之廨前民有女及笄本深叹曰是家女吾见其初举今巳字尚可留投牒告老吉安人久久思之 

　　○王伯贞 

　　王伯贞名泰以字行泰和人王导后也宋有贽为礼部侍郎相继有显伯贞父子与博学有诗名太祖聘至讲书擢福建盐运副使辞不拜弟子启以御史知崇庆州洪武中诏举贤才县用伯贞应诏试治经称旨除广东按察司试佥事分廵雷州上疏请拯盐法防海寇复寇凖所开旧渠溉民田还改工部试主事以丁忧服阕赴京后期谪戍安庆永乐初用荐起知琼州伯贞宽厚长者风度凝远中怀旷如其为政使民向善而巳不拘以文法崖州黎忿鬪卫将欲兵之伯贞不可曰彼自相仇耳未曾寇城邑杀良民也卫将不从使视之则果相仇罪其贼首数人黎人遂安琼赋故以给卫兵其田岁三获卫兵率一时索足民急不能输则以货贷而抑减其货直伯贞与约三获三输之尝大旱民祷弗应伯贞躬祷雨遂沾洽因大修学舍口舍生徒奖励开谕琼学举进士为多伯贞在郡十有六年流民来归万三千余人岭南治行推伯贞为首以内艰去民号泣攀送不绝服阕改知肇庆未任而卒继伯贞者徐鉴亦有惠政卒于琼民奉伯贞鉴主祔祭苏轼之庙事有不平往诉若官府然与伯贞同时又有郑楙中者晋江人以太学生擢程乡知县宽恕廉慎按击豪猾吏民争讼者委曲诲谕或未悟令之退思莫不感服既卒吏民像祠之岭南县令亦首楙中伯贞子直吏部尚书直子禾资以儒士为翰林简讨 

　　○史诚祖 

　　史诚祖解州人洪武中令汶上守巳公廉勤于抚字兴学化俗政清讼简民繁土辟增编户十四里成祖尝欲迁汶民数百于胶州诚祖奏留之秩满民万余赴阙请借铨曹令加济宁知州衔仍理汶事上使锦衣侦之见其釜有炊糜甔无斗粟衣冠粗敝悬挂壁闲因赐白金楮币织金纱衣二袭加四品服俸在任凡二十九年家于汶其卒也百姓葬于邑城南岁时祀焉 

　　郎曰二王若蔺周通物情不求棱异事集民安先民之选也朱仲智陈本深徐鉴郑楙中史诚祖皆右所谓循吏而吾邑志佚楙中名士君子湮没可胜道哉 

　　胡　俨　　陈　琏　　王　侢　　吴　勤 

　　○胡俨 

　　胡俨字若思南昌人未冠知名博极群书其作文之法得之同里熊钊而钊得之虞集者洪武中繇会试乙榜授华亭教谕以内艰去服阕改长垣乞便地就养改余干三历县学皆有师法惇行身先不言而生徒自化建文初荐升桐城令赋役勾摄专意便民凿桐溪水引渠溉田暇日劝课诸生学宫岁凶出捕蝗遇饿夫命里胥给药食全活之既去邑人以生配汉朱邑祠副都御史练安荐可大用召至京会成祖即位与解缙等七人被选人直授翰林简讨寻升侍读俨在上前应对从容审度而进反复切畅上倾心焉升右谕德兼侍讲以外艰去寻夺情授国子祭酒上亲征虏俨以祭酒兼侍读掌翰林院事辅导皇太孙监北京明兴海内混一肇复先生之旧兴礼立学风励衿绅至于永乐五十年闲年榖丰稔民物滋植四夷宾服瑞应洊至景星卿云甘露醴泉麒麟驺虞白鹊玄兔神狮瑞象嘉禾芝草之祥岁献月进天子方举唐虞廵狩之典以宣省风俗怀柔百神施恩惠于万国公卿大夫文学之士莫不各奋所长揄扬盛德铺张洪庥当是时俨以儒学德行师表四方所为文章事核辞醇冲融雅赡卓然无媿于古洪熙元年以疾乞休赐敕曰卿以文学事我太宗皇帝首居翰林继升谕德辅朕春宫未几升掌监学先皇帝尊宠儒者与儒者遘遇圣明皆至盛矣卿居太学不数载复召入翰林职史事効劳实多繄朕嗣位笃念旧人卿以疾不见者数月昨命侍皇太子讲读乃闻衰疾日臻用是恻然特进卿为太子宾客仍兼祭酒致事还乡巳敕户部免卿子孙杂泛差役令待卿终身卿其端志坦怀以恤乡里优游桑梓以乐余年副朕始终礼待之意俨平生不俯仰取欢悦处事精审惟恐妨人有不合之言即引退不与辩其为祭酒二十余年林居二十年皆与学者孳孳讲习年八十余卒 

　　○陈琏 

　　陈琏字廷器东筦人从其邑人黄绩授书 【 绩梧州训导以博洽闻】 洪武初以举人为桂林府教授都督韩观镇守广西猛悍不下士闻琏治身严教甚加敬礼秩满升国子助教永乐闲为廵狩平胡二颂及铙歌鼓吹以献上雅知琏文学近臣更荐其治才召试优等擢知许州未几代还知滁州所至用儒行为治少见警发令众悚恐乃更宁之以宽成祖廵幸北京所过谘访郡邑治行皆言琏最召使扈从滁人群诣乞留升扬州知府掌滁如故赐绮衣楮币礼部宴饯给驿还治琏在滁再九年升四川按察使滁人侑琏醉翁亭与欧阳修王禹偁并称其按察四川存大体不细碎人自不欺宣德中以执法非琏所长召还改南京通政使专掌国子监事丁内艰正统初起复召南京礼部左侍郎又五年引年致仕琏孝友和厚博通经史以文学知名士大夫求文者足相摄所至考德问业翰林学士林志服其精洽拜以为师语人曰陈公当今司马君实也家有万卷堂四方学士求观者必馆榖焉 

　　○王侢 

　　王侢字孟敡永福人父翰故为元潮州路总管高帝闻其贤聘之自刎死时偁方九岁翰友吴海抚而教之洪武中领乡荐为国子生陈情养母毋卒居丧柴骨栾栾既合葬芦墓下者六年永乐初以荐授翰林简讨进讲经筵修永乐大典时内外儒臣及四方韦布集阙下者数千人惟偁学博思深解缙第其人品文章当在苏子瞻之列每拟荐之自代偁壁立千仞常有抗举浮云之志遇知巳与谈吐凌驾超越视余子琐琐不啻卧之地下以此名誉虽彰谤亦随之既坐罪交址坐解缙事连逮系狱竟卒狱中 

　　○吴勤 

　　吴勤字孟勤永新人父师尹元名进士为永丰丞元亡与解子元同时佐义兵勤与弟仲谨皆弱冠负文武才人称吴氏二凤国初兵下吉安参谋郭子章素有诗名一见欢如平生即署为泰和令以亲辞洪武初征天下名儒试中书堂第一特除武昌府学教授严师正学非圣人之书不教以例去官楚昭王聘为子师礼遇最久蜀德二王书币交致永乐初召修太祖实录改开封府学教授周定王亦厚礼之至开封之又明年卒勤学问该博老而不勌为文章浑厚雅则诗歌工敏善行楷书天性孝友事继母尤谨待姊尽敬教育孤侄如巳子遇宾客故人倾倒达旦轩髯衔杯豁如也道诱后进罄厥底蕴于亲故及名贤之后汲汲奖借士子咸乐亲之罢教授归生徒奉赆一无所受曰诸贤勉进不懈勤受惠矣时诵佛经学者疑而质之泫然曰先母遗命非敢徼福楚府纪善贝翱闻之叹曰尹和靖之孝也勤自号匡山樵者晚更号凵了翁 

　　郎曰成祖在位重文学之臣而胡俨陈琏王偁又勤皆以文章着偁坐意气太露遂不得令终 

　　周　新　　陈　谔 

　　○周新 

　　周新字志新南海人初名日新文帝尝独呼新遂为名以举人授大理评事 【 洪武巳卯科】 有疑狱辄一语决白之永乐初拜监察御史弹刻敢言人目为冷面寒铁长安中至以其中恐小儿转云南按察使改浙江至界见群蚋飞马首尾之榛中得一暴尸身余一钥一小锲识新曰布贾也收取之既至使人大市市中布一一验其端与识同者皆留之鞫得盗召尸家人与布而置盗法尸家人大惊新坐堂有旋风吹叶至异之左右言此木城中所无一寺去城差远独有之新曰其寺僧杀人乎而冤也往树下发得一妇人尸他日有商人自远夜归将抵舍濳置金丛祠石鏬中旦取无有也商白新新曰有同行者乎曰无有语人乎曰不也仅语小人妻新立命械其妻考之得其盗则其私也则客暴至私者在伏匿听取之者也凡新为政多类此新行部微服视属县县官触之收系狱遂尽知其县中疾苦明日县人闻按察使来共迓不得新出狱曰我是县官大惊钱塘令叶宗行者有廉操新微行其廨惟见笠泽鱼腊初从其家寄来者新袖少许出明日召宗行饮出视之宗行卒新手书祭文入而哭之哀 【 叶宗行华亭人以求贤举上疏言苏松水患宜疏浚迹海河道禁民私作坝堰上命从夏原吉往理事竟擢钱塘知县赋讼均平民无冤扰浙人号宗行钱塘一叶清姚广孝其不媿古循吏】 人有遗新新悬置堂后他人受人遗者必问冷面寒铁公知不也当此之时周廉使廉闻天下锦衣指挥纪纲者最用事使千户缉访浙中千户在浙中作威受赇会新入京遇诸涿即捕系千户涿狱千户逸出诉纲纲更诬奏新上怒逮之既至抗声升前曰按察使擒治奸恶与在内都察院同陛下所命也臣奉诏书死死不憾矣上愈怒命戮之临刑大呼曰生作直臣死作直鬼是夕太史奏文星坠上不悦问左右周新何许人对曰南海上曰岭外乃有此人一日上见绯而立者叱之问为谁对曰臣新也上帝谓臣刚直使主城隍浙江为陛下治奸贪吏言巳不见新姿干高伟好学能文所至贫民冤系闻之皆喜奸徒猾吏则战魄落胆又称生阎罗云初新未遇时其妻缝缛自祫及居官同官私属内燕新妻荆布如野妇尽惭其内客新没妻独卷遗衣书以归新无子杨信民廵抚广东语人曰周志新当代第一吾党莫及也时赒新妻以月俸新妻死浙江仕广者皆贪葬 

　　○陈谔 

　　陈谔字克忠番禺人永乐中以举人拜刑科给事中奏事声响甚大上令饿之数日奏对如初上每呼为大声秀才谔为人刚介不能恢谲尝以直諌触禁上命坎瘗之露其首谔谓瘗者曰吾今夕乃为大敝瓦所苦瘗者问故谔曰叱嗟□不知耶朝廷瘗人当以瓮令速死耳瘗者如其言□得屈伸七明释还职升吏科都给事中亡何与同□奏事忤旨落职罚葺象房同事者倩人为之皆毕功降职去谔无钱可倩手治之数日不了适驾至问谁也知为谔念其戅直便复官数年闲凡部守缺官皆令署久之授顺天府尹政倘严明有汉张赵风尝误冲太子驾竟不问顷之有白乌乳庭树谔以献上喜赐金帛廷臣称贺亡何□为湖广按察使三载无冤狱寻改任山西以事忤亲王贬知海盐县洪熙元年封亲藩选辅导廷臣推谔上亦问曰大声官人何在此人为辅导当易得闻过起为荆府长史久之与王不恊除镇江府同知以老乞归卒 

　　郎曰周新陈谔挺然官下而谔更持棱不刓然亦一逐众为乌献予传谔而国初廉陛之闲亦一奇也谔仕内外大小无常职今人掌择官而为之矣 

　　名山藏卷之六十一 

　　●名山藏卷之□□□ 

　　晋江何乔远辑 

　　臣林记（熙宣二朝臣） 

　　◆臣林记（熙宣二朝臣） 

　　徐善述 
　　权谨 
　　顾佐 
　　况锺 
　　山云 
　　李任 
　　吴讷 
　　孙忠 
　　李时勉 
　　陈祚 
　　陈敬宗 
　　魏骥 
　　周忱 
　　杨信民 
　　刘纲 

　　徐善述　　权　谨 

　　○徐善述 

　　徐善述字子古天台人宋之亡也其幼主趋庆元南奔徐氏有为振义副尉者扼关拒元元人入天台徐氏无少者皆杀之独其乳媪负幼儿得脱幼儿长而成立是为善述高祖善述少为学生有声誉以首贡入太学祭酒宋讷侍诸生严重善述独被礼接授桂阳州学正一再升国子博士同官侯复谓之□我每见公欢如陶饮永乐初简东宫宫属与助教郓城人晁铸被选为左右春坊司直郎二人温厚简静重于缙绅而善述尤耿介不阿多弘启沃皇太子悦之其居守时升为左赞善与邹济王汝玉杨士奇梁濳及御医蒋用文等最被诗文宝翰之赐太子称赞善好古先生不名尝致书曰余今欲学表卿可具题与诗题闲日一进以广琢磨今晨卿为余改诗耒采清丽真有益于日新卿疾未痊不及存问日见扰烦岂尚古优待高年之意佰卿今齿迈恐予为学有日似卿直蹇苦口朴真百无一二故特覼缕趁卿康徤弼畲成业卿无惮劳所望药石之言日甚一日母犯鳞触讳之虑春暖犹寒当善杨药顺时将息以慰予怀旨不多及及冬至赐酒及诗曰清朝盛文治辅德资儒耆念彼筋力倦趋朝谅非宜赋诗有隹致纳诲良多规起予得深趣欢怀浩无涯新阳屇初复况此承平时酬劳见尊酒庶以劳期颐善述卒于官及朞太子遣邹济以牲醴致奠其文曰卿伟量渊宏博览古今正宜佑予文学匡予政治岂期一疾遽然奄逝者黄钟应候天道伊周顾诸寮吏不见于卿哀哉痛哉不复闻赞益之言矣特遣庶子济奠卿灵筵卿其不昧庶克享之太子既即位济亦卒并赠太子少保赐谥命有司立祠墓侧春秋祭济余杭人侍太子终少詹事为人和易不见崖山兼通老释太子甚宠遇之子干初生即遣补应天府学生命月食米一石终其身济卒家苶余资藏书数千卷而巳干天顺闲为礼部侍郎英郎尝有问掩口对英庙不悦不迁者久之成化初为礼部尚书加太子少保清慎自持士论重焉汝玉长洲人少从杨廉夫鲁道原治春秋文章笔札典则清粹仁宗在东宫时汝玉以佑春坊右赞善兼翰林院编修与解缙同下狱死 
　　郎曰臣读仁宗赐书赐诗祭文三章见皇储好学尊师之盛具载其文词 

　　○权谨 

　　权谨字仲常徐州人天性孝友十岁丧父哀毁不啻成人母李氏训之学问刻厉成志兄度举贤良授寿阳亟坐事谪戍谨罄资为治装妹早寡抚遗孤成立之永乐初沛人主事吕宁荐谨为乐安令仁恕廉明冠最山东诸邑秩满转光禄署丞母病躬汤弗药効叩头吁天求以身代竟愈后年九十终既葬负土封树庐墓三年有鸟鸣泉涌兔驯之异仁宗即位有司以闻命驰驿赴阙当朝宣诵事状以示百官拜文华殿大学士谨辞弗称上曰朕之除卿嘉孝以风天下他无责寄谨文学故非所长独其内行切至从上入祭文皇拜哭尽哀上嘉赐牛羊脯醢果饵命随侍皇太子监国曰能孝必忠忠孝之人可辅导矣羣臣随皇太子者道有献太子悉郄之谨独进孔门圣贤图像太子欣纳焉太子即位为宣帝谨巳老乞归命加通政司参议致仕赐白金文绮仍遣礼官旌表其门正统中年九十余卒子伦领乡荐学行修明养亲二十年隐居教授伦子宇亦笃学侍伦老病左右不懈既卒庐王土晨暮哀泣母葬如之州守上状亦旌表其门 
　　郎曰仁宗在位一年所用权谨自自简在其于风励世教远矣 

　　顾　佐　　况　锺　　山　云 

　　○顾佐 

　　顾佐字礼卿太康人建文二年进士除庄浪知县治邑廉平永乐初以材望入为监察御史守正嫉邪久之升江西按察副使勤敏威严奸黠匿遁三岁余召为应天府尹人以拟之包拯勋戚豪贵不利佐居内会贵州有夷警出为按察使未行值仁宗即位特改通政使始太祖初起最严妓禁其后天下大定乃置来宾重译之楼建馆聚宝门外以来远人而士大夫亦得召官姑宴饮宣宗朝海内又安许臣下为乐诸司朝退相率拉饮末流滥觞至于喧啾盘薄牙牌绦带解悬楼槛酩酊归署曹务多废为都御史者雄县人刘观簠簋不饰百官莫畏上一日朝罢召问杨士奇杨荣京师本源重地祖宗时朝臣无贪者年来污浊为盛其故何居士曰对曰臣见永乐之末贪风巳作于今为甚上顾问永乐末年事士奇对曰太宗皇帝十五六年以后圣体不预视朝稀寡扈从诸臣无所顾藉请托贿赂放肆公行巳彻九重但未举发仁宗皇帝尝为臣言初到北京时太宗皇帝问两京臣僚有能守廉者否仁宗皇帝上对莫敢不守太宗皇帝曰扈从来此者赃赂盛行能自洁修唯见吏部侍郎师逵一人而巳汝当知之 【 师逵东阿人少孤事母至孝年十三母疾危殆思食藤菜花地不常有逵亟出城二十五里得之及归夜巳二鼓道遇虎逵惊号天虎舍之去持菜还母食遂愈繇县学贡入国子生洪武二十五年陈情养母求仕特擢监察御史建文中升陜西按察使时狱闪淹系殆千人逵至量轻重决遣浃旬之闲囹圄为空母忧去官庐墓侧绝荤酒者三年成祖召为兵部右侍郎寻转吏部侍郎营北京宫殿使采木湖广征虏命督□运建议量程置堡使递转输仁宗即位进南京户部尚书兼掌吏部事逵在吏部能询咨众论以求公当宣德二年卒官】 荣曰是时赃贪方宾最甚上曰今谁甚者荣曰莫甚刘观士奇曰风宪所以警肃百僚宪长如此御史効之御史如此出行四方有司効之上抚掌叹曰除恶务本又问廷臣中今使掌宪谁可者两人久未对上曰未必都无士奇对曰通政使顾佐廉公有威先为御史及按察使皆有风裁荣曰佐后尹京政清弊革上喜数日有旨出观阅视河道又数日升佐右都御史赐之玺书佐奏黜御史暟等二十余人谪为小吏降罢十许人于是御史张循理等连章奏劾观罪并观子辐上大怒逮观出御史章示之既伏发辐戍边令观随居佐及疏禁官妓表正有位纲纪大振佐严重高简未尝口毁誉人而人惮慑之每待漏朝房独处小夹室未尝偶诸卿诸卿夹室联比为之寂然时坐朝房前呵双藤立房外官僚过者皆折避之佐为都御史之明年有所笞吏不服告佐受皂隶赂放之归上密示杨士奇曰卿不举是人廉乎乃尔士奇对曰有之今朝臣俸月给米一石而巳薪炭马刍咸资皂隶遣之半归隶桨归耕官得资用永乐以来大小臣僚莫不皆尔虽臣亦然仁宗皇帝故尝增俸以恤朝臣之私上叹曰臣艰若是下法司治吏曰朝廷方用一善人羣小辄排之士奇曰事小不足烦圣怒请付佐自治上召佐授之吏状曰小人也不足累卿卿自治之佐归召吏吏恐甚佐曰上命我治顾我何敢治尔我而治尔是倚上立威自揜过也吏叩头谢上闻益喜居数月有囚告佐淹理上召杨荣杨士奇曰小人复来排佐必有重囚惎之下三法司鞫实乃千户清杀一家无罪三人当死教囚诬告上立诛清又故御史暟从辽东濳入京师造词胁人被佐举发上亦诛焉于是贵戚元勋肃然畏惮上数郊廵敕佐及勋臣居守以风疾免其朝参陜西布政使璟奸赃无度佐切齿除之用事者借上旨累释不治意弗能伸他亦数见阻正统初疾乞归考察御史邵宗被奏数见诘责遂行赐敕褒谕命户部复佐家佐家居十余年卒后居其位者莫及也 

　　○况锺 

　　况锺字伯律靖安人为小吏给事礼部永乐中尚书吕震才之奏授仪制司主事进郎中仁宗即位令京官五品以上各举所知钟举左中张宗琏仁宗曰羣臣多保任外吏锺乃属朕宫僚即擢宗琏大理寺亟宣德五年苏州西安松江常州正昌杭州吉安建昌温州九大郡阙守吏部以闻宣宗谓从资格除补人率不称命吏部都察院举属吏廉能者擢锺苏州知府郎中罗以礼西安知府赵豫松江知府莫愚常州知府员外郎邵旻武昌知府马仪杭州知府陈本深吉安佑府监察御史陈鼎建昌知府何文渊温州知府予传以行敕曰比者守令匪人或盗肆贪刻亡餍足或阘茸庸懦坐视民病弊不以闻民安得无愁叹之声哉慎简尔九人者畀九大郡一方千里安危是赖其察休戚均劳逸兴利除弊母胁于势家母欺于奸吏属以下贪懦不足事事者自擒问条其殃民状送治京师割一吏而惩之法所以安千里辑一方也尚往钦哉锺至郡郡民系狱者千余人有十余年未决者锺佯为无訾省吏持牍诣署置锺不问当否便判可而辄私臆其窦孔吏侮易谓太守愚通判忱者诱谩锺甚锺亦辄唯唯既朞月设屏九召赞请僚属皆会曰太守来朞月矣闇不涉事不足长诸君有主上敕不敢不将虔请宣听之皆曰诺锺率僚属拜跽听敕赞读至擒问送治者皆弁愕改容礼毕锺上堂坐召诸三老曰大守闻吴俗狡武好倾善守不能如阎罗自剖别烦父老告守善者守拜其家宾之乡饮恶与众杀之矣皆慎重守别有耳目诸三老叩头退召吏曰皆前某日某事宜行君顾欲相尼某事宜止乃谓守行之吏守耶君得贿几何矣饱未隶安在守不能久烦四隶捽一吏掷杀之隶少掷去锺曰狗鼠辈太守为百姓杀贼虐耶不望空掷者是尔命卒之时也立毙六人钩其发曳而肆诸衢郡中大惊乃尽核诸僚属贪墨者五人庸懦者十余人送京师上曰况锺持廉故能去贪善善时诏下诸郡清补军伍御史李立株批勾引有司承风凡户绝者推求其同名往及疏属继产之人使傅伍不从者以暴酷法之锺既至奏豁千余人复奏言苏州汇潴之国民有田能自治即雨涨固莫为计旱则泽畔之农自知车戽不待提调而比者设治农官无所见教稼穑徒鬵食耳苏州钱榖浩冗吏影射逋不可端原不如改治农官为催粮官从之锺理苏一年公正勤能以威化御俗民甚便焉会丁忧民二千余诣御史乞夺情御史以闻上嘉之予复任锺上言近奉诏召民开荒官田起科视民田无种者勘豁其租额今所属昆山诸县民死徙从军除籍者三万三千四百余户召种官田可起科者二千九百余顷互相补截其闲秋粮可除豁者一十四万九千五百石有奇所属长洲诸县旧三十六万余户官民秋粮二百七十七万九十石有奇民粮不能当官十之一国初令有民粮者出马四百余匹役递濠梁桐城诸驿约三岁一更今三十余年矣出马家如故尚莫更者工部征苏浙三梭布八百匹浙江一大行省百布尔而苏州八居七征敛不均比比而然诏书所谓民多愁叹臣承敕治府不敢不尽其愚计乞除豁醒刷以彰陛下鸣鸠之治皆制曰可锺意数赡给综理周密一郡之中出纳徭后皆有簿记而纲纪提掇甚便易省见豪右强梗搏击无不立死者遇贫弱辄振之候大吏俣俣自遂而下寒畯之士如不及接部民乡士大夫延款沾治有干预私事者拂衣不顾苏故用粮长收赋输京师粮长谓道远费多三倍征之视其羡自与锺与都御史周忱察除之存其二以一为转输费余以代充马草布绢诸杂艺母重赋民其精筭无所漏赢积尚可捄荒政郡有处士邹亮者锺欲荐之人匿名书亮过府门锺笑曰贞士负俗彼欲阻吾荐适趣成亮名耳 【 亮子克明长洲人善为文援毫无停思然轻侠无行周忱见其文爱之诲之学遂刻厉称博绝及被锺荐后为御史】 立上之每朔望诣学拜谒先师而巳不令秀才讲经曰太守起刀笔吏也三尺所明敢谈文学郡当课士请其僚校别曰诸公皆选自科目锺安能知之其精敏公鸷进民下贤大体类此也正统五年九载满考民叩阙乞留八万余人升正三品仍知苏州府事七年卒于官市巷哭送其丧立祠焉与锺同时奉敕书者豫愚仪本深以礼辈皆与锺相伯仲而豫尤和易近民民以赵老人目之一时论者以锺为能吏豫为良吏而宗琏者自大理坐法改同知常州李立清军至常亦株引如苏宗琏每与争颜色立挫辱之宗琏卧地受杖曰宁死下官及病卒舍中余一破箧常民争出钱赙之祠之大石湾君山之上邹亮以锺荐召试吏部司务转监察御史亦用风力闻 

　　○山云 

　　山云徐州人父青从高帝起百户以靖难功官至都督佥事云姿貌魁梧善骑射用门子官金吾左卫指挥使与都御史王彰修边自居庸属山海从成祖出塞力战累迁都督佥事宣德元年柳庆诸蛮韦朝烈等紏合溪峒徭獞刼掠临柱诸县是时镇远侯顾兴祖为镇守颇有平贼功而坐贪淫逮系朝命公侯大臣举代者皆言云遂使往云至出兵前讨贼溪峒徭獞悉力迎战云一鼓击却之贼退保山巅山势险峻草木蒙密贼挂木于藤垒石其上官军至断藤下木石无敢近者云夜半束火牛羊角纵之山下贼谓官军至亟断藤比明度其木石尽乃率众鼓噪而登遂尽破之云前后馘永淳忻城马平皂岭三部来宾葫芦柳城上油迁江诸寨峒贼六千九百四十夺还所获男妇千三百八十有七馘思恩安定宜山马平柳庆泀梧强寇三千二百六十有九夺所擒男女九百八十禽杀兴安诸邑寇二百九十有四七源等州土官归附家属三百七十有七筑堡九城四铺舍五百余区陶砖凿石增崇益厚猺獞怕望风窜匿居民按堵者可十岁云谋勇騺发而端洁如寒士公赏罚严号令与士卒同甘苦每战临机应变为士卒先广西故时镇帅至诸土官辄馈献帅辄受之久之坐败云始至时闻府中有侍卒敢言召而问之曰古称将不忌贪广西去京师远土官有馈献亦故事我宁受否卒曰洁衣被体一辱难湔将军至镇也新此洁衣也宁可辱耶云曰人言土夷馈献我不彼纳彼乃我疑阴中我死死之与辱不亦大乎卒曰为官黩货法当得死将军不畏死天子者畏死土蛮九耶云曰善于是尽郄土官馈献威严驭之土官皆服凡有征调亡敢后顾有至死不敢言归者云所驻节处咨诹里老抚安善良原诖误察诬枉广西人益感云爱先云守广西者韩观亦英武有文顾颇喜诛杀至云人称其仁亡如也云尝坠马伤股宣宗赐玺书驰医往视累迁左都督在镇先后八赐玺书正统初卒赠怀远伯谥襄毅命其子俊袭府军前卫指挥广西人悲号立祠塑像祀之云所问卒尝逮事韩观观好醉后杀人卒辄留之待观醒更白以是卒名至今在士大夫口 

　　郎曰顾佐况钟山云三人者虽文武内外异用皆廉公材威克当其选有名于后不亦宜乎 

　　○李任 

　　李任不知何许人宣德二年以都指挥征交址黎利成山侯王通战败利不能乘胜席卷致利再收合来战以八万余人攻昌江城任与指挥顾福等令城中老稚及妇女登城扬旗鼓噪日夜拒守自将精锐不时出城掩击焚其攻具贼四面筑土山飞鎗射城中任率敢死夜濳开门杀其守土山者袭破贼营贼开地洞入城任开横渠与洞相应从沟中发将军石子击之贼多死者贼益兵象来石矢如雨任百计备御相拒九阅月大小三十余战初城中将士二千余人至是死伤疾病者过半而贼并力攻围以云梯登城夺其门任复率死士三战三败之贼拥象益兵人任等竭力与鬪不支与福皆自刎死守城中官冯智大哭向北再拜誓不从贼与指挥刘顺知府刘子辅等皆自缢死城中军民男女同时死者甚众 

　　吴　讷　　孙　忠 

　　○吴讷 

　　吴讷字敏德常熟人自少颕敏七岁能背诵五经及长博洽群书精通医术父遵道为沅陵主簿逮系讷上书乞代未白父卒永乐间以儒士荐至召入便殿奏对称旨留侍阙庭洪熙元年侍讲学士沈度复荐讷经明行修授行在湖广道监察御史出廵浙江访采风谣揆谘吏治赫然有声仁和邑庠有宋高宗御书九经论孟碑多委布行路讷拾凑全楷置之殿廊李公麟画圣贤像有秦桧为记磨而削之表陆贽奏议修岳飞墓祠议论举措有前贤风继廵贵州恩威并行临代夷人诣阙乞留宣德五年升南京右佥都御史寻升左副都御史讷敬慎廉直居台十余年以老乞致仕吏部请不获宴劳遣之讷之学繇博入约自礼达用以行谊为先至其为文根抵羣经波澜迁固谈及浅学后进曰此韵府羣玉秀才好趂航船而巳航路者吴中趂渡渡夜船船人纷剧语各述见闻为语柄代醒睡而巳讷撰着有思庵集小学集解性理羣书补注而所辑文章辩体鉴别精详正统巳巳之变知县蒋忠言讷学行醇正著书立言深通治体若征赴禁密以备顾问胡虏闻之亦有所畏讷年八十余卒乡人以列于言偃祠追谥曰文恪 

　　○孙忠 

　　孙忠字主敬邹平人孝恭皇后父也初名愚宣宗敕改忠生而颕敏秀异幼病肿气塞父梦神人告曰帝阴隲汝命我医儿既觉口有药香遂愈洪武末以太学生擢介休主簿心恕法严吏民从化寻改永城永城民益爱之尝率部民营陵他县多亡永城独子来迁鸿胪序班宣宗即位孝恭方为贵妃得上意升忠骠骑将军中军都督俭事赐锦绣袭衣犀带宴宣武门既孝恭立为后进封会昌伯谒告归省御制诗赐之命中官辅行比还帝后车驾临幸妻董夫人数召入内忠生日内赐珍酝不绝光荣宠赉一时罕北忠为人谦和端谨施德行善虽戚里耄齿未尝矜伐有人诉忠仆收责规息驰传取负私贩盐浙中宣宗曰忠必不知宣宗欲为忠新第忠固辞赐女弗中也择嫁之成山侯通夺爵不自赡分以赐田乡友故旧有贫困者尤笃念之恤生葬死雪枉举能人人称忠长者正统中后称皇太后矣忠生日太后来赐忠家会祭酒李时勉得罪王振罚枷国子监前助教李继求忠一言忠即附奏皇太后向者臣岁岁生日岁岁永内赐公卿诸侯皆寿臣家臣犬马年备肺腑如天之福臣心至驩今日公卿诸臣过臣如向岁顾独不得一李祭酒祭酒君子也岁来寿臣绢帕一幅而巳坐有君子乃遂为重闲坐枷脰臣不敢言陛下敢转告于使者内使入奏太后太后召问帝祭酒贵臣也奈何枷其脰帝对不知太后曰不知何得言皇帝今元舅生日不得祭酒坐无重客元舅不欢帝立释之命即贺忠家一时士大夫以为盛忠有子五人孙十人并授官锦衣数诫之曰古人云成立之难如升天覆坠之易如燎毛尔曹终身诵之既卒上辍朝赐赙甚厚遣官祭葬追封会昌侯谥康靖天顺元年追封安国公更谥忠宪忠卒八十余董夫人亦九十余乃卒 

　　郎曰吴讷以文学名动依于道孙忠自其为主簿仁能着于民矣晚节德厚自将可外戚目之哉 

　　李时勉　　陈　祚　　陈敬宗　　魏　骥 

　　○李时勉 

　　李时勉名懋以字行安福人少禀异励志颜曾举永乐二年进士是岁进士额举四百七十三人名为特盛成祖命解缙选其英敏者二十八人为庶吉士读书文渊阔以应二十八宿则曾棨周述周孟简杨相刘子钦彭汝器王英王直余鼎章敞王训柴广敬王道熊直陈敬宗沈升沈顺章朴余学夔罗汝敬卢翰汤流民倪维哲袁添禄吴神杨勉及时勉其人 【 曾棨吉永丰人进士第一成祖召问典故应对如响即摘群书隐僻事皆能举之试诗文千言立就状写之工极其天趣自是喜棨尝连坐同邑奸党事特见原宥曰朕惜尔才有荐文士者必问得如曾棨否棨才思雄丽襟度夷旷孝友慈厚恤穷而急难工行草书善饮酒尝有虏使善饮上选棨主燕虏使酕醄棨俨然入谢上曰即此酒量亦足大魁自翰林修撰累官少詹事宣德中卒临终神不乱自为赞辞遗诸相知赠嘉议大夫礼部左侍郎谥襄敏　周述吉水人孟简其从弟也曾棨进士第一述第二孟简第三御批兄弟齐名古今罕比士林荣之除翰林院编修累升侍续寻升左春坊左谕德仍兼侍读宣宗在青宫时仁宗命谒祖陵南京使述随侍召述榻前问其所以匡弼储君者述对称旨宣宗登极预修两朝实录书成进左庶子仍兼侍读正统初卒官述孝友厚重文章雅赡字体苍劲为时所推　王英金溪人选入翰林后与王直同拣入秘阁书进呈机密奏疏授修撰扈从北京升侍读壬寅扈从征虏过威虏镇李陵城成祖召英曰闻城中有石碑可往视之英至城中被虏烧空独城北门大石出地尺余掘而出之拭磨见文其铭曰李陵台驿令谢君德政之碑其阴刻达鲁花赤等官姓名明日具奏上曰碑镌鞑靼姓名异日虏有辞为胡地再往击碎之火毁之而沉于河英如旨往还奏上喜曰朕需尔用正好宣力复命之曰一切军民动静或诸谣语尔有所闻即来密奏顾太监孟骥秀才入见无□也上驻驆安平镇立功官军因有过不与口粮者多相聚悲泣曰我等粮尽死道路矣英以闻且曰此皆壮士宥而恩之异日必得其死力上悦即给之成祖晏驾榆木川仁宗命与蹇义夏原吉等同宿内阁定丧礼议国政即位进侍讲学士寻升右春坊大学士兼侍讲学士宣宗即位命入内阁参预甲秘升少詹事兼侍讲学士丁母忧夺情起复正统初修宣宗实录为总裁官进礼部侍郎兼官如故年七十上章□□特旨升南京礼部尚书景泰元年卒谥文安永乐易疏宕不拘小节文章典赡诗歌字书求者接踵天顺年改谥文忠　王直字行俭泰和人被选为吉士再与王英同拣秘阁授修撰车驾廵北京与黄淮杨士奇同留辅太子监国再幸北京与扈从升侍读仁宗即位进侍读学士升右庶子兼官皇太子宫僚治经筵讲义及文武羣臣诰敕复兼记注宣宗即位与修两朝实录书成进詹事仍兼官英宗即位修宣庙实录直为总裁官书成进礼部左侍郎兼学士如故久之命出理礼部事代郭进为吏部尚书英庙亲征直率羣臣谏英庙留滞虏中直率羣臣请迎驾景泰易储议起直难之不敢发言累求退不许既易储命兼太子太师进阶光禄大夫英庙复位陈循坐易储事谪戍辽左直乞休致许之直方面修髯宏伟严重接人则和气盎温学富才敏诗文清致与王英并长时流英居禁城西而直城东人称为东王先生在翰林三十余年恭勤不怠既长吏部益加廉慎时方面官罢廷臣荐举直留意人付委任司属访诣流品手预疏记子□为南京国子博士来部考绩选郎欲留木资侍直直曰不可自我坏法致政家居年踰八十夫妻偕老所居田畴广衍门对澄江春夏之交诸子大集佃仆种园插秧击鼓唱歌直与陈夫人肩舆往观什憩庄次子孙更迭上寿一日门外江涨直踦门坐观子孙侍侧叹曰初东里不欲我同事内阁调我理部事其时不无怏怏然令我在阁复辟初元戍边及我安能与汝曹观涨今日耶天顺年赠太保赐谥文端　章敞会稽人选庶吉士与修永乐大典授刑部主事以讯狱不枉升员外郎累官礼部左侍郎时尚书胡濙政尚宽大敞严肃佐之士林服其刚毅正统初卒官赐祭葬　罗汝敬名简以字行吉水人选为庶吉士时太宗注意作养忽召汝敬背诵古文不能称旨遂谪戍江南即日遣出城越数日召回释之汝敬自是奋力进学寻擢为修撰九年满升侍讲既降御史宣宗即位交址黎利弗靖进工部侍郎往谕利利服还朝督两浙曹运减荒田税命理陜西屯田劾贪暴守将经度占田均与细民立挽运法置河渠吏边臣不便奏汝敬贪墨坐降为事官顷之坐妄引诏书擅复职论死宥戍边虏入寇复之使督饷遇虏红城子矢中左膊坠马虏环刃之一老酋与众疑语乃舍焉而从行吏卒皆被害方汝敬被虏时挽饷者匿草泽中见衣绯数人左右汝敬咸以为神于谦尝戏闭汝敬空室令成三十韵诗汝敬顷刻就人服其敏　倪维哲晋江人工字书文学才谞见称选庶吉士授刑部主事以谳狱详明称旨赐币寻升郎中卒朝廷遣锦衣官校送其柩归仍命诸司祭之】 既与修太祖实录书成复自刑曹改翰林侍读三殿灾诏求直言侍讲邹缉具疏时勉即与附名其疏曰伏奉敕书今日八日奉天殿灾敕谕群臣询求所以臣惟陛下敬天勤民至切至深群臣奉行或失初意下民失所怨讟上兴皇天眷怀遂加谴罚臣有所见不敢匿隐臣窃惟陛下嗣绍高皇帝统绪建立北京焦劳圣虑几二十年本所以为子孙不抜丕基天下万民尊仰之根本然肇建以来工巨费大调度广科派繁群臣不能深体圣心致措置失宜冗官滥员内外大小动至千百征需无艺掊克蚕食竭髓犹不足供匮用莫知所图夫衣食者民所赖命也百万之众终岁在官既不得遂其父母妻子乐生之心使耕种失时农蚕废业犹且征求益深所取无极至于代输桑枣以供薪爨剥取桑皮以为楮料而衣食罄矣加之官司胥吏横征暴敛日甚一日即如前岁买办青绿颜料本非产处科派动千数百户民无可得醵钞行买每大青一斤至万六千贯及至进纳多以不中不肻收受往复展转须二万贯而不足供一柱一椽之费其后巳遣官课办产处府县买办犹不为止盖缘工匠派料之时预为滥取之利初不顾民艰难害之甚者也然此其一尔京师天下根本人民京师根本也人民安则京师安京师安则国本固而天下安自然之势也自营建以来羣辈工匠假托威势驱迫移徙号令方出屋宇巳摧孤儿寡妇哭泣呌号寒暑暴露莫能自蔽仓皇别徙奥突粗完又复重驱莫知所向至有三四迁移不能定居既移之后所空之地经日逾时工力犹未之及此皆陛下之所不知而京师人民不无怨讟者也贪官污吏徧布内外朝廷每一差遣即是其人养活之计州县官吏贿赂公行逢迎死后闲有廉洁自守不为承应还命之日即罹谗毁无以自明是以在外藩司而下闻有差遣官至望风应接剥下媚上有同交易夫小民所积几何内外上下诛求如此今山东河南山陕诸处饥荒水旱相仍至剥树皮掘莫根簸稗子为食官无储蓄不能振济老幼流移颠踣道路卖妻鬻子以求苟活而京师之内聚集僧道几万余人日食廪米皆百余石犹且徭役不息征敛不休此皆耗蠧以养无用者也报効军士朝廷厚与粮赐使之就役而游行往来恣横扰害是乃奸诡之人惧还原伍科徭不堪假图规避岂真有报効之心可任用者哉朝廷岁令有司织铸钱赍往外蕃及西北胡买马收货所出以数千万而所取曾不什一夫钱出外国自昔有禁竭天下所有以与之可谓失宜矣马至虽多类皆驽下散养民闲马多人少生养不遂及至死伤辄令赔偿马户贫困鬻卖子女犹不能塞不知人民耗矣多马奚神昔晋武帝徙胡内地卒致乱华今入贡胡人皆窥觇虚实图便利者也乃使羣居辇毂鞍马弓矢牛羊衣服盛俱帐厚赏赉以待之此宁足明广大耶至于宫观祷祠蠧材妄费亦其一端夫奉天殿者陛下正朝之殿也灾首及焉自非省躬责巳改革政化疏涤天下穷困之人曷回上天谴怒之意臣今愿陛下驾还南京奉谒陵庙告以灾变保养圣躬休息于无为散遣营造工匠停止征派役作蠲除租赋赈济饥荒勿听小人重劳天下罢绝祷祠禁遏僧道除下蕃买马之役四夷朝贡赐赉遣之勿复容留沙汰冗滥核蠧惩贪奖廉能之吏重升擢之赏又前者常有监生生员告乞侍亲因而获罪发为充军又其闲有先告侍亲后以亲终巳行出仕有司不行分理概发充军者此皆有亏教化之风并乞赦原遂其初志又近者大赦天下法司执滞常条罪可宥原尚复系拘亦乞予之自新量加湔洗天国家所恃长久者天命与人心也而天命常视人心为去留欲得人心必敦教化必修礼让必遂其生养必足其衣食使其知父子君臣之义被道德仁义之化休养田里之明不见贪残虐害之政将灾沴不作太平可臻臣不胜惓惓惟陛下少垂听鉴时成祖定都北京巳决方招抚外夷疏中所陈业忤上意然尚允行其它顷之坐谤下狱寻赦出不叙永乐末年以杨荣荐复职仁宗即位屡敕羣臣言事时勉复献书二本条举时政上怒缚至便殿命武士扑之金瑵十八肋折者三时侍读罗汝敬亦言事上俱改为御史令日问囚一起言事一章章三上复有规切语上谓夏原吉时勉廷辱我言巳天颜大变原吉言时勉小臣廷诤过激顾反见圣德之大上下时勉锦衣狱其夕上崩宣宗即位命缚见必杀之巳命即斩西市母见使者传命出端西旁门缚者从靖东旁门入相左遂得见上尔何触牾先帝疏何言具数之时勉数至六事少止上曰未尽胡止对曰天威在上臣不能悉记上稍霁曰是第难言耳草安在对曰巳焚遂释之命预修两朝实录书成升侍读学士上至史馆撒赐金钱诸学士皆俛耴时勉独正立上使前出余钱赐之他日至文渊阁赐诸学士酒卜上曰李时勉朕非卿安能此时勉顿首谢止统初为国子祭酒故事中官进书文庙祭酒设名延款时王振用事时勉殊不往候故巳衔之及其进书又罢茗不设彝伦堂前有树故是许平伸手植树荫翳堂时勉芟其旁枝振因言时勉擅伐官树入家取中旨与司业赵琬掌馔金鉴并枷脰国子监前锦衣校尉至时勉方阅课即起免冠受缚徐呼诸生前品第其高下顾僚属更校乃去既至特重时勉枷隘枷窍鉴请以巳枷易之时勉不可是时一方暑枷三日不解合监生徒三千余人周旋左右一生石大用者丰顺人见时勉老顿具疏请代通政司抑怵之大用曰朋友急难诗歌鹡鸰师犹父也忍便巳哉通政司乃为大用转奏奏入会时为会昌侯生日诸公皆过侯家为寿助教李继雅往来诸公闲于是因诸公求侯太后正使人赐侯家物侯附奏皇太后遂得解异时者时勉谓继浮薄心厌之至是乃得其助而大用迟顿笃鲁初不为六馆所知一时名动都下正统八年也时勉为祭酒凡六年规条严肃恩意稠至诸生疾病或不能婚丧者扶持赡给之尝濳察一生不在学舍迹问所往对曰亡奴尾之时勉怃然曰游学乏力曷资薪水耶生见时勉意诚不觉愧悔因前谢曰奴实不亡离学甘罪时勉慰遣之亡何乞致仕合监生徒旗帐鼓吹送出都门外倾朝出饯商贾为之废市又百余人送至通州莫不临岐涕泣廷臣归老之荣师生相与之厚以为盛事归之明年闻车驾北狩痛愤累日遣其孙骐诣阙上书温旨褒谕时勉巳卒景泰中廵抚江西右佥都御史韩雍言宋丞相信国公文天祥礼部侍郎谢枋得精忠大节宜赐赠谥录用其子孙孙并及时勉下礼部尚书胡濙等行翰林院大学士陈循等议谥天祥枋得而巳濙等复言谥有美恶所从来已我朝特与善谥盖待臣子以善善长之意比者周忱徐琦陈鉴皆以大臣得赐善谥如时勉昋官虽不过四品而行谊节既学问文章出三臣三宜如雍请斯惬公道下翰林院循等请谥时勉文毅从之成化五年其孙颙请视吏部侍郎曹鼐例改谥加赠上曰时勉先朝遗直无忝于忠易以忠文赠礼部左侍郎初时勉廷扑时见殿脊角有朱衣下覆之既肋折他日捉挺其腠勿会时勉善画钩画之内聚精藏锋一笔不茍 

　　○陈祚 

　　陈祚字永锡苏州人永乐时自庶吉士为河南参政时朝廷方营建武当山祚言事编置武当且十年宣德初召为御史疏请薄耆欲除游幸审忠邪之辨因劝上读大学衍义上大怒曰口蛮子朕不识大学衍义尚堪作皇帝邪行诛之学士陈循顿首曰俗土处远不知皇上无书不读也上意解乃逮其父子妻侄阖门十六口分禁之男子系镇抚妇女下浣衣局英宗即位复其官则祚亲已前死乞行服不听乞归葬许之后按楚击方岳而下甚众还视河渠重劾将漕者辽王贵烚淫乱残酷祚与廵抚侍郎吴政奏王过坐不尽发王内乱事并逮下狱巳遇赦调南京寻迁按察佥事福建凡民闲房屋过制悉撤去之以其材治学宫修官舍闽人谓人都料匠巳得谢归祚面目严冷虽待家人亦少恩意独重其里人邢量旦则挟册质疑昏莫及返量终岁不一至祚庐祚不怪也 【 初其侄子同系分禁不相闻及出乍见畧不怜惜即遣还曰不能尔庇而反见累量自少不娶医十自给弊椽数闲青苔满屋折铛败席长日或不举火客至相与清坐而巳其学自经史外释老方伎无不毕通】 祚玄孙鎏仕至布政使恬愉寡营善擘窠大书为时所重 

　　○陈敬宗 

　　陈敬宗字光世慈溪人父孟藻令德兴有声敬宗永乐二年进士被选为翰林庶吉士预修永乐大典授刑部主事复预修五经四书性理大全重修高庙实录既成改翰林侍讲屡有赋颂之献寻以母丧归宣德改元驿起修成祖仁宗二庙实录升南京国子监司业进祭酒高明力学教人持敬为主规条整肃辟雍之政辨于朝常咸宁人杨鼎年二十余举乡试第一闻敬宗严教即求入南监从敬宗学闭户读书爨食躬作敬宗叹曰闭户手爨甘人所苦颜氏箪瓢不是过矣时禁夜灯国学尤严鼎窍小罂照诵为獥者所发而敬宗贷之时鼎尚未有室有郡守欲女妻之鼎曰游学在外不告父母不敢从也郡守来求兵部徐琦言于敬宗鼎贫守富父母闻之亦何不可敬宗以转语鼎曰原宪虽贫于首则富猗顿虽富于道则贫鼎何羡哉敬宗益服鼎第其德行为国学最后鼎竟至大官正统中敬宗考绩赴京王振慕而求见辞避之杨士奇请闻过于敬宗敬宗直语焉士奇谢曰公真吾师在职十九年所教生徒多位卿贰久不调墨如也时李时勉北监祭酒而敬宗在南人称南陈北李然士或见少恩不如时勉矣生徒至有讼之者不自白寻亦解敬宗广眉修髯仪观俨然动止有常一语不妄片章尺楮皆关名教 【 敬宗善饮酒久饮不乱他日剧饮四坐喧颓敬宗握固危坐】 景泰元年引年致仕家居不轻出入被其容接者莫不兴起天顺元年年八十三卒嘉靖中赠礼部侍郎谥文定 

　　○魏骥 

　　魏骥字仲房萧山人父布哲洪武中荐知上高县锄强扶弱德威并着骥以乡贡士登永乐四年会试乙榜授松江府学训导尊严师道教而且爱学舍诸生有夜读书者身携茶粥往■〈忄尉〉厉之满九载考诣阙乞留复任三岁召修永乐大典以吏部尚书师陆荐为太常博士成祖曰刘履节九年御史先帝方授此官命从北征宣宗元年升行在考功员外郎转南太常少卿正统三年召试行在吏部左侍郎踰年实授骥为人好分别是非或时面折人而当官廉勤祗慎虽王振亦重之尝遇振于涂不避车贽振方帕而巳居官舍第携一苍头他日上御便殿召问孰为吏部侍郎骥前对上问骥事从容陈奏上■〈忄尉〉是之 【 一云骥不避振朝士皆吊骥曰骥即死然能抑权贵植大体亦复奚憾明日振果诉上上召问骥曰知尔有罪乎骥曰臣窃禄久罪多矣愿陛下明正臣罪上曰此书生谈勿言第思前日曾否得罪谁也骥曰日臣遇王振揖而过然臣思之不为罪也上曰然则曷不避之骥曰臣忝六卿而避奄人臣不足惜奈朝廷何上曰不畏振耶骥曰臣畏朝廷耳上悦温谕之】 上使骥往南京考察所赢俸金临行莫寄顿有里中同年子为刑曹郎便送付之不复识钥郎请骥怫然曰何待前辈之薄也郎有女胥从郎官如其轻重赝易之比归召工凿金金则赝骥叹息而巳工私骥苍头曰向有某官舍人托我为赝金无是耶苍头入告骥曰毋泄宁亡金可失驩巳郎出知郡谒骥求教骥曰君为人练事治司空城旦书精审何郡足为第须简敕舍中虽在至亲不可易忽郎居念骥言巳郎舍中人稍稍露女婿赝金事郎大惊及入觐如数偿骥骥骇不受曰金具在无易者八年以老辞调礼部特改南吏部九载人见乞致仕不允升南吏部尚书巳巳之变率诸司条陈讨贼策畿内瑞麦白兔之祥悉却弗奏天旱命恤刑有男子纲呼冤法司以其年少欲缓之骥曰阅狱辞巨憝也天旱正为此何得妇人仁者狱决而雨景泰元年至京引年请老大学士陈循骥门生也诣骥曰请需之亡何且以北宰处先生骥曰君位辅臣当进贤为天下奈何私我邪竟致仕去去乘小舫时阻于津关其子稍立仗舫头骥曰藉重此耶命去之居家二十年时首笠课田与佣畯杂处尝至郡城舫冲官舟官问之从人曰魏公也官不审骥曰第应之曰魏骥尚不审骥曰第应之曰萧山魏骥不言尚书也年九十八卒先十日大星殒其邻骥就枕日占曰平生不作欺心事一点灵光直上行遗书子完勿请营坟扰劳乡里既卒而复言辞不乱倏然就化是为成化七年先是监察御史梁昉疏骥有德有寿请如汉故事优礼之其年之八月宪宗御奉天门面命礼部臣遣行人存问赐羊酒有司月给米三石敕未至骥巳卒有司业得请如例祭葬营坟之使来骥有老妾趣完曰忘父言乎完诣阙辞免上若曰老臣清俭身后尚尔遂许辞也骥朴不胜衣而好学不厌孝友刑家信义重乡居官为良吏典教为明师门生旧属多有显人达官自余方州学识不可胜数知县李巩为请谥特谥曰文靖 

　　郎曰李时勉陈祚陈敬宗魏骥皆束修矜厉不以瓦合逢世而时勉骥质行长者近人君子人欤君子人也 

　　周　忱　　杨信民　　刘　纲 

　　○周忱 

　　周忱字恂如吉水人在唐宋元世有显者 【 唐御史中丞勍率兵讨黄巢留镇九江子孙因家焉太子詹事世修徙南昌之武陵至宋敷文阁学士友贤五世不分诏旌其门友贤子汝翼两浙宣抚汝翼子应合瑞州知府应合子天骥元吉州路总管赠江西行省参知政事追封庐陵郡公】 忱永乐二年进士成祖命选是年二十八吉士以应二十八宿忱年少自请入学时入谓之挨宿散阁改刑部主事既为越府长史宣宗初有荐为郡守者夏原吉曰此不足尽周君五年以江南逋赋多卒胥与民相蒙为奻利使廷荐重臣往超迁忱行在工部右侍郎总督南直隶苏松等处松江民并请其为治盐课从之忱至简易治而巳先是胡槩自大理卿出为总督立法严峻目忱以简易治民闲告讦率不省民或恚曰公不及胡卿矣不通我民也忱曰尔不审我与胡卿何如敕书也朝廷与胡卿敕书曰祛除民害与我敕书曰抚安军民自不同尔满九年转方正统中廵按浙江御史俞本复以江南之赋出于田田利在水所以永乐中特命大臣于苏松嘉湖杭常六府治水劝农今侍郎廵抚苏松常则周忱嘉湖杭则王瀹二人各守一方难兼水利忱之治浙人咸赞叹请令兼瀹所治从之久之升户部尚书改工部廵抚如故忱为人谦恭不出口而心计洞敏谋虑深详善采众论凡有所为必咨之细民父老及守令乃决 【 吴人归有光曰往者忧忠靖周文襄之在吴也入与天子唯议于殿廷出与小民从容问难以求其瘼如家人父子而后天下之人知朝廷之近而天子之亲也】 其廵抚江南自侍郎加官至尚书凡历二十有二年中两遭丧皆夺情视事忱广大平易治即官吏有侵盗率不问即客有介朝士来者人人并得其欢心至应接无虚日始高皇帝怒吴后服吴平后即籍富家田记为赋额用是吴赋重天下忱至苏阅积逋至七百九十余万松常亦然惊问父老皆云大户不肯加耗粮长藉远运京师三倍赋民取羡自与斗斛无度而收聚其私家忱为曲弄以奏得减赋八十余万乃令大小户耗如一烙铁斛下诸县立便民仓水次推粮长一人总之曰无聚粮私家聚私家者负所繇也则户给繇帖书其岁数而示之民上囤时自持帖往囤设粮头囤户一人相觉察官为监纳粮长追呼而巳更立拨运纲运二簿籍记之 【 拨运簿者正粮一石收平米加耗度远近为配量纲运簿则听其填注博浅诸费归以偿之】 支拨有羡名曰余米积年倍多则所征倍减久之下诸县各造仓一曰济农举其余积焉农人缺食及运夫遭风被盗者出振贷之春时验田种多寡为贷限秋成随粮还官则复之不还者籍记不复贷故事军民运粮相半而民尤苦军运分长短中三等长运于淮中运于徐短运于临清所领米一平一锐皆官为具浅船民运则自行僦船直抵京通仓正粮一口须平米二石船钱一石经岁往返多失农月忱与平江伯陈瑄议奏罢淮徐临清三仓支米转运之法悉令对船交兑于淮瓜等处兑淮安平米石加五兑瓜洲之外平米斗加五军当运粮有未及过江者听即兑于吴中虽渡江苞米之费琐细皆有区处军民便焉忱曰兑粮江边所兑船未即至守水次天无风乎更于瓜州岸东浚二港港次立便民仓每季秋运米贮仓及冬初漕军泊船受兑率无敢越次漕今以为规忱善絜短觏长就利择便人财无所劳费功集而事倍转接如流水故其法可久行忱尝言民岁运两京马草费不赀草至多败烂请但折纳银数既至可以召商收买向致草千束所费数百金自忱为之数十金而巳忱复言北京公侯禄米例皆江南诸府输之南京使自来受臣所治苏松常三府当输百黄率六斗致一石南京之与三府所去几何若令自来三府可省六十万石费又北京公侯受米于南京无所用之率出俸帖粥人米七八石一金而巳若准收金花银每一金当米四石诏悉从之忱又言嘉定昆山等处折纳官布旧例疋当粮一石官收率加重三斤又多坐麤缕验退者夫斤重缕麤其价反贱斤轻缕细其价乃高第当长广如式而巳既巳如式复防盗剪宜今两头织丝为识凡忱之精计便筭皆此类也忱筹划既备节省倍多常赋之外了无他役余米狼戾仓庾闲凡上供军需之类以及百凡修治与作之费皆是取资初至有所更革吴人骇之既皆以安帖始忱至官时吴大饥浙江湖广大熟忱令人为大贾多槖金入湖浙故抑直勿籴归但对诸米贾言吴中米价高甚公等可自往诸大贾竞贩米入吴忱遽下令发廪贷民收其直之半米价顿减诸贾尽失望度归更奇聊得贱粜忱乃大召诸贾具牛酒为谢至手酌之给以行诸赀贾尽醉欢去既去忱还令官籴以实济农之仓吴人为之歌曰来时周公白地一空今我周公铺地四丰忱循行村落常屏驺徒步入民家与童叟对语备询疾苦为之通融处分所卧榻韬灯留笔简筹度有得起注之虽气候亦有报侦一粮长有所侵匿以江风为解忱曰江是日无风何得失船粮长骇伏久之乃知令金焦山僧日报晴恶其僧皆有资赉详如此也忱尝赴京巳在道使者赍敕取牛胶万余斤绘宫要促还吴忱曰公第往至京言胶难卒办而京库所贮陈革可煎请出之待臣还治市革入库且可出陈易新巳巳之变朝议烧通州仓适忱在京议事曰通州去京师四十余里耳又有数百万粮此可给京军一岁饷令自往取何至付煨烬而曰无资虏耶顷之复下急造盔甲数百万其盔皆欲浴铁忱曰沃锡可矣时人尽服其通敏正统初淮杨灾失盐课敕忱往视忱奏予二万石准其田租一岁听灶户以私盐易之民得平米而官获贱盐其后江北大饥廵抚都御史王竑借三万石于忱忱计至来年麦熟曰此须十万即以与焉盖忱所积余米不但赡江南又可兼利江北景泰二年有言忱通官吏侵盗以万计者召忱还以李敏代之曰母易忱法但治其弊人忱还京言臣初至官询吴中积逋之繇知大户不肻纳赋而小民独受加耗之弊为之均匀衬贴芦席稻草之费悉令自纳积火渐多芦席稻草并易钱入官以足上供军需百凡修治兴作见为妄费亦繇宣宗皇帝许臣便宜行事臣之所费者余米也不敢侵正赋事竟不问遂许致仕忱既去科道官劾忱累容豪猾作弊侵盗数多其家子弟广营田产八眦受官皆忱奸贪所致竟不问其明年卒户部因言冘所积余米无可稽验请综括为公赋繇是征需杂出逋负依然吴后大饥民枕藉叹曰无复周公生我矣□□□□年谥忱曰文襄 

　　○杨信民 

　　杨信民名遇以字行新昌人少游乡泮见当为事切切奋为之人目信民矫激既皆知其忠实宣德中以乡举繇上舍选行在工科给事中丁内艰当葬倩夫舁塜石代夫舁数百步曰以自致于吾亲服阕除刑科正统八年出为广东左参议时承平日久禁网疏阔仕岭外者黩货民信至廉洁宽大暇步衢市问民所苦有以公事至而无罪者辄言按察使纵遣之按察郭智不法信民劾去之代者黄翰所为如智又复劾之词连佥事韦广广与互奏并逮下狱临去民争掷瓦石翰舟以金帛赆信民信民一无所受前后赴三司保留若诣陈阙下者万计至京师翰鞫实除名而信民以巳巳虏变仍荐起守白羊口信民以一参议弹劾两按察使见若凌忤乎乃其见一善抱关击柝必推举之时时存恤广人故按察使周新家也广中有强盗黄萧养者久系狱卧床之竹年余叶生同系者相诧为祥教以不轨使人藏斧槖饘私舣船待海上与十九人破钳铗出挥斧而行追者莫近遂亡入海为大盗设置伪官招诱愚氓渐至十余万来攻广城执都指挥王清至城下使谕众开门清骂贼被杀诏遣都督董兴总兵都指挥同知姚麟为副帅师往征之广人寓京者连章乞信民遂命信民与兵部侍郎孟鉴监督寻使廵抚广东临发白羊军士莫不泣送信民至广广城闭门自困者数月矣信民给民木锲出入自如贼至乃收保招抚胁从归附日千万数复使人持檄谕萧养萧养曰得杨公一言死不恨克期来见信民单骑而往贼罗拜前泣信民开诚为尽莫不欢悦既献巨鱼受而脔之贼出相顾叹不祥叛党稍散亡仃闻兴帅兵至萧养中变信民遽中毒卒广人缟素具位哭奠相属陷贼中者闻之曰杨公死吾属无生矣其后兴虽平贼凡贼所经处兴兵尽屠之皆仰天号曰杨公在至此哉讣闻赐祭葬录一子太学生景泰二年广东父老奏前廵抚都御史杨信民公平不威兴利除害有甚饥渴劾贪见噬被逮京师军民徭獠诣留万计朝命还镇除捕逆贼胁徒避庶昆喙来归乌堇乍中人民祷筮狂走没而巷哭过则吊奠今巳易期哀慕不巳请立祠从之祠未有祭成化中邑民卢从愿以为请上曰可祭以其忌日并赐谥曰忠惠陈琏祠堂碑曰公存心以仁处事以义予人以信历官二十余年终始一节夷险一心而论者徒以公廉介一毫不取与布衣蔬食寒士争淡泊而巳此未知公之全者也 

　　○刘纲 

　　刘纲字文祀禹州人生而孝友敦确有干局初为县得陕延安府之府谷政教兼举颂声大着迁陕宁州纲始为府谷故尚威名及迁宁以久敝之地因俗为治教民播种之方诗书之学均赋役置屯田简兵练武不专绳墨废坠俱振以内艰去代者巳至民诣阙奏留成祖别用代者令纲起复乘传复往纲益慎狱轻罚民不忍犯州有龙尾湫时出光怪远近以为妖纲伺其光动手射之应矢而灭泄其水巨鼋也一日行野中值横石为矼马惊不度谛视之则范仲淹所撰狄仁杰碑文即起竖之立祠祀狄人称异政后丁外艰考绩者数皆以州人奏留仁宗朝特赐玺书褒异及四品章服尝至京师上亲召问劳以酒馔时人荣之英宗朝以老乞休章数上得致仕年七十矣纲三十一而登进士三十三而为县三十六而为州七十而致仕居宁三十四年去宁之日哭声振野宁旧有六君子祠祀狄仁杰以下尝为刺史者至是生祀纲其中改曰七君子祠纲家居十余年年八十四卒宁民遗问踵至其卒也多褁粮致吊者明兴以来为州之久得民之深无纲如也纲有子鼎举怀才抱德不起孙宇弘治闲为大学士赠纲如宇官 

　　郎曰周忱为国家生财节用之臣交际沾接虽阉寺权势亦得其心以故久安于位名称至今在吴中杨信民以参议劾按察虽非官体可谓独行其志刘纲久于州治三十余年异哉三君子并古之所谓遗爱者欤 

　　名山藏卷之六十二



　　●名山藏卷之□□□ 

　　臣林记（统泰天顺臣） 

　　◆臣林记（统泰天顺臣） 

　　刘球 
　　于谦 
　　王竑 
　　袁彬 
　　赵荣 
　　李实 
　　杨善 
　　刘安 
　　罗通 
　　沈固 
　　朱鉴 

　　○刘球 

　　刘球字求乐更字廷振安福人也尝避难隐居姚江数年从学者甚众举进士仕礼部主事胡濙荐之英宗召入直秘阁日见亲宠寻为翰林侍读正统八年夏雷震求直言球上封事曰臣谨按春秋而知君心之所感天心之所应如向答声如影随形国家成败兴亡靡不系之桑榖而太戊政雉雊而武丁德旱虐而周宣惧三君遇灾修行以动天地之迁比者雷震奉天殿鸱吻陛下素服辍朝下罪巳之诏出省躬之言甚监甚盛臣惟今日之急乃有十先一勤圣学自古哲后动与天合雨旸寒暑罔不时若惟能专志问学屏御无益心正而天从之臣愿陛下多御经筵少居禁苑数进儒臣讲求至理笃精一之功极修齐治平之道二揽权纲权之下移宵人政也太祖太宗畏民敕天日三视朝顺门便殿时召大臣裁决庶务疑则确之自折其衷所以权归于上臣愿陛下守二圣之成规复亲决之故事毋俾权移乃出宵人三亲正士诸葛孔明曰亲贤臣远小人先汉所以兴隆也内外之臣贤不肖殊器皆骈臂错踵受事陛下惟陛下察巳询人亲远惟精以追兴隆之治四选祀臣太常古秩宗也非其人不可以交神故尧命伯夷犹让夔龙今太常卿贰久缺或不洁蠲宜择选儒臣使领其职寅清端重明习典故母后夷龙五严核吏近考察吏治责成布政按察二使及廵按御史徒具文尔吏无善政民多失业军卫之臣为害尤酷诚宜选择公明廉翰廷臣行天下无分文武官吏皆得考察黜退奸墨旌表廉异六慎刑典古者人君不亲刑狱悉付理官书曰予辟勿辟予宥勿宥惟厥中近法司上狱有奉敕旨减重为轻加轻为重法司畏郄不敢执奏虑囚之际多所观望希合上旨枉实繇之窃谓一切刑狱宜从所上设有不当便命参听听不如初罪初听者又砖米纳赎虽云古法然贪者幸免廉者蒙辜宜令文武臣非犯公罪毋得入赎宥辟惟中七罢营作土木之工不息则天地之和不欣京师兴作五六年矣虽不烦民顾皆役军军非民乎须之御暴用之力役人劳不苏是急宜罢八宽逋赋比四方灾荒乞减租税有司多行扞格或有听准亦无实惠流徙失业实可伤痛宜下户部遇有报荒勘实量减赡养流民毋俾失业九息兵威兵凶器也动必伤人如麓川连岁用兵死十七八今疮痍未廖又遣定西侯蒋贵总楚蜀贵阳兵以从缅甸受其所拘首寇思任发借彼为言果生得首寇以归不过宣诸廷磔诸市枭诸衢而彼且挟为功赏必求与地与则二夷立其势下悯录死囚犹示曲原免为适卒今乃驱十余万无罪之人而欲生得一失地之窜寇兵争无巳伤人必多臣谓宜召还蒋贵并止楚蜀贵阳兵敕靖远伯王骥遣谕缅甸斩献寇首即与厚赏不烦生致仍令思几发尽削四面之地分与新附之夷许以小职使仍麓川则兵不用而十余万生灵之命无伤十修武备比年北虏入贡遣人岁增诚恐包藏祸心防备宜豫莫若于京师边塞数遣给事中御史阅督操备使借工各厂及服役私家军一悉就训练公武举以求良将定召募以求武勇广屯田收中盐以厚储蓄此十先者皆今急务所以感格上天招致太平诚在于此陛下设诚行之殷宗周宣不足法也臣不揆愚陋敢昧死言初麓川之师实王振兴事球疏言之振业大恨矣有锦衣指挥彭德清者球之乡人赖振宠甚张球独易之至是谗于振曰公知之乎刘侍读疏之三章盖诋公也会编修董璘上言太常用道流不称请自为卿忤旨下诏狱锦衣使马顺亦何振曰球为璘地故疏重祀臣与璘通振悦之乃诬服璘矫旨从朝班中捽出球下之狱嗾顺夜杀之犀明顺小校持刀推狱门球璘方同卧小校扼之急球大呼曰太祖太宗明灵在天何得擅杀我小校刺球颈出血顺前踢仆之相与支解掘而瘗之狱中璘从旁匿其血佑球子釪钺求球尸仅得一臂乃褁臂佑以实榇小校者都御史耿九畴识之岂而晢比见九畴疸而瘠九畴惊曰何顿改也小校自恨曰小人近不祥爪牙狸狌铲铩鸾皇今当不复能见公矣亡何死而马顺子从尫中发狂持刀逐顺曰我刘侍读行杀若球之死也余姚布衣成器登龙泉山望空而祭为文二千余言哭之以其祭肉遍遗诸公且台焉曰祭忠之台其后赠球学士谥忠愍钺釪终振世不仕振死乃仕钺广东参政釪云南按察使 
　　郎曰李时勉枷也刘球死也而皆王振矫旨欺主上冲年甚矣予闻周新于谦死而见形精气为物游魂为变殆有之也球死正统中至今久远矣其邑人王德新者以万历初言事捕系锦衣狱夜作乡语曰君亦来此乎知其精灵尚在也 

　　于　谦　　王　竑 【 景泰臣】 

　　○于谦 

　　于谦字廷益钱塘人自为诸生英迈过人每有难事于人中廵绕数行辄得奇计读书过目成诵为诸生时习容止肮脏有声廵按御史目之入视学召使讲书谦乃为御史讲高皇帝大诰御史撤坐避席跪而听讲谦反复推解甚悉闻者悚服宣德初以御史从征汉庶人既械上命数庶人罪辞严上悦师还与文武大臣均赏手其名久之升行在兵部右侍郎兼廵抚山西河南时年三十余耳王振用事有御史与谦同姓名者忤振振疑为谦因事下谦狱久得释左迁大理少卿亲王有司群来乞谦命谦复往谦居山西河南凡十八年甚有遗爱正统十二年以右侍郎还部虏也先入寇王振力主亲征谦与尚书邝埜谏不听埜从谦居理乘舆北狩太后命郕王监国王朝群臣弹振罪甚急王命出俟命皆曰王振罪恶贯盈殿下不即族之臣等陨首于廷不能俟也因伏地大哭锦衣卫指挥马顺叱众众摮而殪之廷臣大哗班列不次王环视屡起钦入谦直上陛掖止之群臣拥随后皆曰毛阉王阉王振党请并受而甘心焉谦白王曰众怒未杀不如因而顺之王旋坐谦曰班班武士鈇者前武士执鈇前命曳二阉扑杀之肆之华门之外哗稍止未班谦复白曰众疑未弭不如因而宽之王乃命群臣曰王振有罪当族族之常白太后顺罪亦当死死顺者勿论群臣乃班成礼而退是日也日过中谦袍袖皆裂吏部尚书王直迎拜曰今日非公百直不济也太后闻而嘉谦升兵部尚书加太子少保谦则与羣臣请郕王即真遥尊上为太上皇是时北□将士十亡八九器械略尽京师人心汹汹侍讲徐珵倡议南迁谦恸哭于廷曰京师天下根本郊庙社稷富阙百官万姓公私蕴聚皆在京师一动大势尽去宋之靖康殷鉴不远有俱死于此敢言南者众共诛之则上奏曰虏贼不道骄汉凶骜势且长驱不先谋无以应卒迩者三营精锐尽亡于从边留者皆罢驽不能执戈戟宜急募义勇集民夫更河卒实京师练而待工部局厂攻战具昼夜作郭外之民徙实内郛使虏母虏坝上之仓散之以代官禄使虏无馋乃諟内外缮濠隍誓士马警楼橹治崄塞石亨杨洪柳溥皆有名诸将召而使之共治军也先送上皇驾至都城下曰见我谦亨与我金帛迎尔君下廷臣议谦曰君忘臣之不才使臣司司马司马知战臣知死垒七日数败虏虏竟退盖其始也先拥上皇大同城下大同之士登陴而语虏赖天地宗社之灵国有君矣宣府宣府之士登陴而语虏赖天地宗社之灵国有君矣及至都城下者城之士登陴而语虏赖天地宗社之灵国有君矣谦扬言曰岂不闻社稷为重君为轻则上疏曰也先违天负义久留上皇深犯京畿其为仇恨庸可胜言若许以和万有不可去岁秋冬闲虏势方张我遣指挥季铎岳谦赍金赂虏以迎车驾其时贿方入于穹庐骑巳迫于关口继遣少卿赵荣通政王复往虏营不见乘舆返夫中国与虏不共戴天若必从和背君忘义莫此为甚且虏贪以诈和成其欲无止长之则难餍违之则速变昔者宋真宗澶渊之役契丹挫败敛心就盟尚输岁币过三十万徽钦北辕奸臣误国至割土纳贿屈巳贬尊灭而后巳前事之不忘以臣之计莫若选将厉兵贮威育勇来则震武去不穷追虏若稔恶鬼启其衷大举入寇以我肄士加之奋帅臣等蒙死前行可以铚权而服或皇天厌乱列圣有灵虏知不利反面内贡酌赐津遣不绝而巳若使臣通好汉礼必先示弱启侮臣所谓万不可者也谦之与羣臣请立景帝也郑公孙申之谋也以为帝于上皇义兄弟得绝虏乃景帝因之不渴上皇乃虏亦因帝不渴上皇以为抱空质而不义中国乃归上皇上皇入塞景帝犹曰虏诈谦曰陛下天位巳定谁复异论君臣大义兄弟懿亲惟陛下念之耳上皇还居南内六年景帝废上皇子而立其子遂加谦太子太傅及景帝疾石亨徐有贞夜开长安门内甲士迎上皇复位因诬谦与王文太监王诚谋帝让王子下狱都御史萧维祯责簿对曰而何外求君文曰藩王非金符不可召金符藏内府安从得之争之急谦曰无庸石亨有先意奏论死上犹豫曰谦功有贞从旁言谦不功陛下不夺门矣有贞即珵也是日诏谦文诚并弃市籍其家戍谦子冕龙门都督同知陈逵独收谦尸葬之 【 逵六合人正统初学士李时勉举其将才时出入时勉门闻所未闻莅官行事多有可观其督捕盗贼用刑虽多惨刻然强横敛迹居民按堵至谦被刑时群凶气焰可畏独逵收谦尸敛葬君子多其人】 谦历事三朝知无不言识达大体毅然任天下年未五十丧妻不娶门第萧然不容私谒政务旁午日上章十数累千万言挥笔立就当世叹其才然矜傲自用遇勋庸国戚若婴稚视士类亡当也其始荐石亨与同事既亨见谦议论断制宿将敛伏而巳不能赞一词固衔之及其迎上皇复位故因诛之以为功籍家时仅得所赐盔甲袍带而巳京师人为之语曰鹭鹚上走何处得鱼嗛于是王骥代谦矣骥去石亨荐陈汝言代骥亡何汝言以贿败上命陈所籍物庑下与诸大臣观而曰人之廉洿不亦越哉于谦无一日之积而汝言累累若是是时石亨侍下首而惭选之有边警廷议纷纭恭顺侯吴墐对上曰谦生不及此上默然他日奉天门灾上见谦隐隐火光中宪宗立诏复官赦冕还二年遣行人谕祭谦墓复冕为府军前卫副千户其文曰卿器伟儁杰才宏经济当国家之多难保社稷以无虞公道自持权奸被害枉知先帝忠怜朕心复卿子遣人谕祭呜呼哀死表生一顺天道厄前伸后永惟人心冕仕终应天府尹修而有文不子以其族人允忠之子为后袭杭州卫副千户弘治初赠谦太传谥肃愍祠之旌功万历中更谥曰忠肃 

　　○王竑 

　　王竑字公度其先江夏人祖俊卿以军功为福州卫百户坐事戍河西遂为河州人少豪儁自以生长西陲志存立功正统中以进士授户科给事中慨然以汲黯朱云自许车驾陷土木竑与同官洒泣首弹王振罪状时郕王摄朝群臣读弹文毕王但曰出待命则皆前跽不起大恸哭请速断锦衣卫指挥同知马顺厉声叱众竑贲起立跽中走捽顺发啮顺面骂曰权奸误国家若此若等其党久当诛尚敢再耶遂与众共击死之王起入竑与群臣随王以登更索毛主二阉既出复捶死之肆三尸华门之外顷之群臣返舍内使喧传有旨召首事者入则危语作恐曰王召首事者入将按击杀顺者捶死之矣竑亦惊诀其妻若子曰平生不能丝毫诡随今日之事发我本心我死尔死乃为王竑妻所遗幼穉宁患无人收养耶遂与同官俱入既入王无他特为中官宽之耳此时给事中王竑名震天下北虏闻之亦为叹息郕王即皇帝位虏拥英宗驾犯京师帝命都督孙镗御于高梁桥使都督毛福寿高礼王敬王勇武兴领五军命竑为佥都御史偕太监兴安等守九门提督之是时王敬军出彰义门战败武兴卒阵中太监有报効者或死或伤四散奔还京都大震竑督余军遇虏菜市口与战虏火民庐竑帅军士扑灭之擐甲入朝面陈其状虏亦寻遁帝命镗与范广统兵五万追之竑与侍郎江渊督其军追战涿祁沟胜之众议推竑守备居庸等关景泰元年以疾乞归顷之用荐总督漕运兼理廵抚江北诸处竑政酌民心法讫豪右踣絷墨吏威令虩虩徐淮连岁荒饥民死亡流离竑大发官仓敛富人粟舟过河岸下者令如意出米粥既河南山东流民闻风猝至时诸仓皆空独广运仓尚有滞积广运仓者故以备用京师主以一中贵一户部官竑欲发主者难之竑曰民惟邦本本固邦宁民穷至此旦夕为盗且上忧朝廷何论备京师尔不吾从脱有变吾先杀尔治尔召盗罪然后自请死竑词既戅主者素惮其威许之所存活百五十八万八千余人他境流寓安辑者万六百有余家先时帝得荒奏惊问奈何无饥死我民及闻大喜曰好都御史竑赈饥民近者饲以粥远者散之米流徙者给道食被鬻者赎之病者处之空庾为之医死者棺葬之早夜夕单精有所寄任委曲戒谕出于至诚人人为尽有述竑行事作捄灾录以传者既入觐特升左副都御史治淮扬如故英宗复辟石亨张軏用事以汰冗员左迁浙江参政亨軏复言上击死马顺事上逮竑罢为民编 
　　江夏子孙永不叙而丘浚寄声公取张敞传阅之居半岁上简得前疏曰竑固为朕且知其赈政下旨曰王竑故首犯阙法当死朕生之遣为民今知其漕功户部可遣官送陕西安置该管官司礼待之五年虏孛来寇庄浪甚急命都督冯宗等往击起竑为左副都御史与兵部右侍郎白圭俱参赞军务竑与宗击败虏红崖子川班师入见英宗慰劳至再言者谓西陲既靖漕政久弛当命竑复往从之既至老弱丁壮连属见竑三日不绝宪宗初科道官言副都御史王竑李秉国家劳臣可委重任而各处一方各理一事朝廷有意或不得力下廷议吏部尚书翱大学士贤皆荐竑秉可属遂以竑为兵部尚书秉左都御史时两广徭大肆刼掠北虏据河套时出盗边四川贼赵铎作乱竑居中调度预为经画诸将奉行以有成功一日上书言边居两日不报竑具疏乞归既竟报或谓竑曰公自今事宜慎重中有大利害不计耶竑曰自今某再遇此等事亦是此等处利害即更大亦不暇计始科道荐起竑张宁为之首会兵部清黄官缺竑亦荐宁次及岳正李贤不从并出为知府居三月竑引疾乞休成化三年十三道御史交荐起之吏部以闻内批王竑推病避难不体朝廷升用意既去矣胡再用其就令致仕竑在官廑廑十余年而功泽声名在天下初号其庵为戅既归改休庵居之课僮仆耕种绝口时事者二十余年正德中卒赐谥庄毅 

　　郎曰上皇车驾至城下于谦主论不纳欲求无诛岂可得乎李梦阳曰于公当其急时辄曰此一腔血竟洒何地悲夫悲夫南宫之锢太子之易当时廷臣独谦肺腑血胡不洒此耶至其力断羣嚣与王竑之奋击权竖真英伟丈夫矣 

　　以下天顺臣 

　　袁　彬　　赵　荣　　李　实　　杨　善 

　　○袁彬 

　　袁彬者江西人英宗在虏中彬以较尉见上察其能书留之上在虏中惟彬与哈铭沙狐狸三人朝夕左右彬以能书故独着哈铭者故与其父只为通事被留虏中脱衣易羊一牵以见上上以铭晓虏语亦留之而沙狐狸者不知其所始虏拥车驾扣宣府大同门从居庸关抵京城下不纳返入虏营皆彬与铭从上下关坂昼夜度涧河涉险冻周旋夹持上有宣旨通书则使彬上在虏帐冬夜与彬铭同寝彬胁暖上足铭尝睡熟手压上胸上俟其飜身徐下之而沙狐狸往返取水负薪皆叩头白也先异之召闲其名姓彬为人温美多计数善言笑时为隐语而哈铭沙狐狸亦能谐谑悦上以解上之岑寂内官喜宁者故夷种也先之拥车驾扣宣府大同躏关而趋京师皆喜宁诱之既不得则复欲拥趋宁夏得其卒骑送上入南京彬与哈铭言京师绝虏何遽得入南天寒甚陛下必无行上止喜宁计不得行言虏欲杀彬及铭者屡矣虏抽革捆载彬之芦中而将剥彬肤开彬膛上使铭往捄竟用谈笑解也先请以妹尚上彬请上辞之曰返国而后聘彬中寒上手治糜压其背汗浃乃巳熟羊髀召而与共啖之上称引严光事铭尝睡熟手压我胸也无似之耶铭叩头万死万死也先问过上皇帐闲语曰皇帝所治臣若民及日之出没领四十万众来边外顾一人不得济得济独哈铭哈铭皇帝身若口也无哈铭皇帝言也先不知也先言皇帝不知皇帝归还为皇帝宜善视哈铭上曰我不视哈铭谁当视哈铭上还景帝以彬为试百户既复位超迁锦衣都指挥佥事而擢铭为指挥同知赐姓名杨铭沙狐狸为百户赐姓名李成赐彬城东第一区使中官改面势引太液池通穿中御沟役千人彬娶使太舅孙显宗主之先后赐予甚众闲召宴对略用家人礼彬累迁都指挥使而百户门达校尉逯杲者积官与彬并并治镇抚上欲裁抑右亨曹吉祥授彬意彬避谢不敢以属杲杲任之右彪坐诛吉祥从子昭武伯钦恐不免杀杲叛杲死门达治镇抚如故达始为都指挥佥事时上有所付狱多平反中外翕然称之及其继杲乃学杲所为以自媚于上达在上前与李贤并见信百官畏下之独彬倚旧恩自如达念得言巳于上者惟彬若贤察知彬妾父千户钦藉彬势诓人财因奏请下彬狱法司论赎徒还职而尚未快有罪人安者故以锦衣力士为彬卒坐法戍边遇赦改还府军前卫达因令安言其得改还府军也实彬与请托于是复言上捕彬而讦彬受石亨曹钦及诸干谒者馈遗多用官木造私舍索取内砖夺人女为妾凡数十事上不悦曰彬倚故人恩负我虽然法当行还我一活袁彬足矣他任治之达退执彬下狱剟爇更下彬不胜苦且诬伏长安中有男子杨埙者善漆工其泥金画漆得倭国法其精巧乃出倭上巧工也埙素不识达奋然击登门鼓上书言驾留虏廷扈从臣庶奔走逃生保护圣躬唯彬一人今者无人奏劾卒然付狱拷掠备至法司虽知其枉岂敢辩明乞以彬等御前审录庶得明白臣本莫茅身无禄秩见此不平昧死上奏并下达治达恚笞之百余曰此必有人惎汝埙恐遂死不得白又知达意在贤谬曰小人有阴事且告公达喜曰前前埙爱耳达曰埙小人何辨此此李学士草耳达益喜趣罢笞出汤沐沐埙醪肉之奏请三法司会鞫午日外欲执贤置对监狱者太监裴当曰此小事李公大臣也乃罢埙至午门怀其余肉大呼曰天乎冤哉小人也何从见李阁老死则死耳敢妄指门指挥醪肉小人令引阁老也肉今在且言即有馈彬者恒倍馈达历指数之法□畏而不敢尽闻论彬赎纹埙斩上命调彬南锦衣带俸闲住毁所赐第禁锢埙而李贤亦得免宪宗即位达得罪论死廷臣言彬枉召还如故而达论死系狱久之得减等戍南丹时彬巳自南还饯达郊盗之金良厚诸公以此多焉嘉靖中特录彬孙天章为锦衣都指挥佥事以报彬翼卫功成在英宗时既得为百户冀转官径入求内府上怒下锦衣鞫之杨铭与达官也先帖木儿谋脱成罪会上幸曹吉祥第也先帖木儿为成请上知出铭并下铭狱谪贵州卫副千户后遇赦俱复官铭以荆襄功进锦衣指挥使至弘治中犹为大通事而成不知其所终 

　　○赵荣 

　　赵荣字孟仁闽县人其先通渭人正统闲以楷书生员授中书舍人直文渊阁也先奏英宗驾都门外欲中朝大臣出迎虏情叵测人心汹汹皆相视莫往荣与通政参议王复独请行遂升大理寺右少卿寻升鸿胪寺卿复升礼部侍郎以出大学士高榖壮荣解带为赠荣持牛酒出见也先及其弟伯颜帖木儿环弓矢露刃夹之以朝太上太上带刀与也先伯颜帖木儿联骑也先曰君是小官于谦王直胡濙石亨何不来良久太上曰彼无善意可速归荣与复辞还虏骑四掠去归辞前职不允改太常寺少卿直文渊阁如故而复仍理通政司事 【 王复固安人起家给事中以奏对洪亮升通政司右左参议与赵荣出迎英宗驾升礼部侍郎既还升右通政寻转左复夺情升通政使英宗复辟改兵部侍郎成化元年升尚书出廵边凡有建置多合时宜而言者以治兵非复所长特命白圭代饮改复于工部加太子少保复谨法识体声名胜兵部时有中官为腾骧左右等四卫勇士小厮及养马军奏乞胖粤袴鞋复驳止之兵部尚书余子俊谓复曰衣袴幸饶赡君何不出库藏予之复曰胖袄袴鞋祖宗时故以给应调征行之士使其刻日赴警不劳缝制京军守卫无调遣之急则岁给冬衣布花令军妻自为之此良法也四卫军士业有布花之给复此加厚非惟失警备非常意且使恩出内竖国体甚执衣子俊服其言时法王国师死京师者例为营造墓塔复奏国师故受赏赉不薄宜出其赀毋费官钱人谓得体十五年被劾明年致仕仵赠太子太保谥庄简复好古嗜学重厚寡言廉约冲淡不设城府无矫亢矜异之意故能以德量保其禄位当戊化时大臣得谥者多出于同年当道子居显位惟复以公论得之】 杨善入虏迎太上荣升工部右侍郎与偕者千户汤胤绩胤绩汤和孙也荣见伯颜帖木儿伯颜帖木儿问荣中国事荣未及对胤绩辄先发时时于坐上箕踞岸帻朗诵其所著平胡论伯颜帖木儿色变胤绩出脱脱不花谓译人曰彼髯者何为哉恨不杀之耳太上还转左太上复辟工部尚书江渊坐易储事与陈循同下狱谪戍荣以迎銮受知使代渊而进复为侍郎曹钦反荣骑而挺戈呼市中从者数百人前行鼓勇钦即日就擒论功兼支大理卿俸他日上与李贤论廷臣才能因举荣破钦事曰曹贼反时兵非荣责出身当先此心此事故未易及上美其忠 

　　○李实 

　　李实字孟诚合州人正统乙丑进士为人恣肆无拘覊顾倾狡有口辩景泰初为礼科给事中太上皇居虏时虏追参政完者脱欢来讲和朝廷遣使必得如富弼文天祥者众难其人实自请行遂升礼部右侍郎以右少卿罗绮为副敕出不及迎复事实惊白内阁太监与安诟曰尔第奉黄纸以行他何与知既至见也先也先问侍郎何为来实曰自太师祖父至今朝贡中朝三十余年矣使臣进马中朝好待减少马价皆奸臣王振为之乃致太师动兵圣驾被留今凡刺知院以可汗太师之命特遣参政求和皇帝所以使我来也也先曰减少马价奸臣为之兴动军马事小成大我中心送皇帝还朝中朝不迎我使张关保岳谦入奏又复杀之则是何故实曰太师漫山而来不繇关道从人作寇复分寇诸关关保谋名为使臣引虏张弓矢辄鬬杀中朝皇帝不能无疑于太师也曰此不过送驾为词耳也先曰我遣者盈不花二人又何故杀之我是以有宁夏之举实曰沿边关口多者十余万少者亦不下二三万人太师向日南侵其父兄死焉今其报者皆子弟也此亦人情且太师所遣若无南使同行或为兀良哈所害或为守边军士所杀又鸟得知之军中割一首不有升官即得赏功即中朝有割首赏亦何知是杀太师之所遣人也也先曰我遣李贵又不见还何也实曰无有李贵既曰我知之矣近者夜不收言大同城东可八里许见有杀尸四五十余一尸探其囊中文书云太师所遣人边军畏而不敢闻朝廷此必贵也太师遣贵赍文书而巳朝廷又不知若参政等来朝廷知之重赏厚待特遣我报命官杀之耶也先曰我遣喜宁何以杀之实曰喜宁中朝罪人也自幼及长层累蒙恩令赍金帛以迎上皇腹心托之乃引领太师入寇京师复寇宁夏朝廷杀之戒不忠也也先曰大明皇帝我仇人也以天气候落我手中我众再三教我杀害我固不上月使得知院朝夕恭敬若我落大明皇帝手中大明皇帝□留我否实曰此太师德然皇帝于太师亦有何仇也先曰侍郎来甚善不我又大举矣因治酒饷实赠之马与行三十里所引见上皇实对上皇罢请还京之日以当日任用匪人之故引咎自责谦退避位恳切酬对既归也先营也先杀马为酒令十余人弹瑟琶吹勺儿按拍劝歌也先曰侍郎来时心无恐与实曰何恐之有通史讲和以礼为上太师营中即我一家也先曰侍郎见上皇心无念与实曰有不念邪我等之念上皇犹太师之念可汗也也先曰念则曷不迎实曰朝廷四遣金帛矣太师不发也即与我迎归相劳故不薄也先曰上皇留此我固不得皇帝之我欲留千载后名一好男子今送上皇还矣顾侍郎所奉敕书初不及迎事皇帝归故不可轻侍郎往可请今皇帝遣一太监或老臣三五人如礼而至上皇归也因遣其酋与罗绮往大同山西一带调回扰边人马以示信语实迎驾期实曰臣子不敢自为期需朝命因辞上皇退也先遣其右丞把秃与俱来实还为景皇帝边虏实请和无他意上皇自此还往迎者杨善 


　　○杨善 

　　杨善字思敬大兴人成祖举兵靖难善年十七以诸生与守城除典仪所引礼舍人及即位擢鸿胪寺序班仪观魁梧音吐洪亮不甚通经术而谈谐不羁永乐初严冶方孝孺党家有其书辄论死善坐事与庶吉士章朴同系朴言其家有孝孺集善向朴借读密以奏朴遂见戮而善得复官累升鸿胪寺卿既家都城以积着起赀治第都城外有园亭花木之胜诸公休沐时时致之宴赏又时时馈名果美饵不绝于是诸公谓善有郑当时陈孟公之风而中贵人亦多好之者满十二年考迁礼部左侍郎明年从征至土木师溃闲行达京师年六十五矣虏奉太上皇犯京师以善晓畅军事改都察院左副都御史使佐于谦营九门外虏退进右都御史善故长奏对其自侍郎至右都御史皆领鸿胪寺事如故故事朝正出则诸臣相率谒贺于朝房而善独流涕曰此何时也太上皇帝在虏中此何所而我曹贺耶土木之变虏所缘入寇者盖以遣使二千余人进马名为三千王振怒其诈减其马价缣缯归遂大入而太上陷虏太上在虏且一岁中朝所遣使迎若赵荣王复皆以庶僚假卿佐往虏固不与曰必得中朝大臣最后李实往亦假卿佐名又讲和而巳而最后乃遣善与荣复往然景帝固无意迎上皇善往不予一钱也善悉出其家赀称贷中费人益市丝绣师比阿锡女红线扣之属与其子宗等五人治装从上皇所遣还哈铭同往既至也先所馆伴田甲来甲故中国人见善具叙平生饮帐中问向者土木之师中国胡怯也曰天下太平久矣将卒不习大驾北来羽林材官率扈从耳何知号令步伐虽然汝家胜我亦非福也田甲曰何者善曰今皇帝聪明英武思一大创汝家不吝官封爵赏天下谋畧武士则群来汝家得晏然如曩时哉一人言皇帝曰虏驰阪踰陿所恃马若隐铁橛凿置锐锥三尺可穿马蹄胜蒺藜渠答皇帝曰善使治铁橛锐锥一人言皇帝曰铜铳装石炮伤人马一而巳毋装如鸡子石约一斗火之可疾迸数丈许击死多皇帝曰善使装鸡子石炮一人言皇帝曰广西四川穷山蛮獠多置机弓弩射虎豹熊罴毒药傅箭藐人马皮肉立溃烂可取之皇帝曰善使往求射虎豹熊罴傅弓弩之毒药选能射者三万人演习之出罪囚试箭药囚立死一人言皇帝曰今火鎗门四层放巳乃药药入有闲马突亡隙若为两头铳装铁弹数枚毒药附弹四层若一马来齐发可如风雨皇帝曰善使造两头铳四门药试之三百步外马腹穿今中国之骑皆巳精中国之士皆巳锐惜哉其巳矣甲甲曰何者善曰无所用之矣两家巳讲和善既机警舌变又私解其装用财帛啖虏众虏众既欢喜亦繇甲大赂也先明日田甲还报也先见善问曰南朝何官曰都御史也先曰两家好有年胡拘留我使臣损我马价缣缯与缣缯中断之两缣缯乃可一缣缯我使臣鬻铁甑不与闭之会同馆中关防其出入则是何故善曰非夫天朝之过也昔者太师先君贡马于我太宗宣宗使臣三十余人而巳所求物十不与一二也太师先君无所嫌疑今使臣多至三千余人一见皇帝人赏金织衣一袭五尺稚子一体赏赐宴赐于殿上岂天朝不能节用更贬礼哉为太师耳使臣归皇帝宴赏有加使人送之拘留于何有太师所遣众或有小人入中国为奸利恐使臣知还言太师或自亡去或人他部落中或中途豺虎食中国留太师之人可得一臂使耶也先曰者也先曰损我马价缣缯何也善曰先是太师有文书使使臣喜送至中国某人喜不在吴良以其书进朝廷曰此非正酋长可损其赏赐某人送归乃辄诿吴良以诡计减匿意欲太师杀之不料太师坠其计中也先曰者也先曰与我缣缯中断之两缣缯乃可一缣缯何也善曰此回夷送太师充课程者太师不信往搜可知也先曰者也先曰何闭鬻甑也善曰铁甑出岭外非京师有岭外去京师万余里一甑直二绢使臣与一甑贾鬬而闭不鬻皇帝何得知譬中国人向使臣买马马价少使臣不与马太师知耶也先笑曰者都御史言皆实事巳过要出小人口第言和善曰太师为北方大将军掌领军马乃听小人言忘大明皇帝厚恩来杀虏我人民我人民有思其父子兄弟亡而去者部曲得之剜其心摘其胆苦声呌天上天岂不闻上天好生太师好杀何谓也也先曰非我杀之善曰两家和好太师合早出令收召部落上天无怒无灾岂不快耶也筅笑曰者因问皇帝归还作皇帝否善曰有皇帝矣也先曰当先尧舜故是何如善曰尧禅舜兄禅弟一也知院伯颜帖木儿在傍曰且留都御史使还问皇帝归还作皇帝否还作皇帝则送之否者不也也先曰吾故欲中朝大臣来今来不送徒使我食言平章昂克曰都御史迎皇帝将有财币否善曰迎皇帝恶用财币人言太师送皇帝以财币矣若空手迎去乃见太师顺天道有仁义自古好男子我归朝监修史书当备载太师垂示万代也先笑曰者都御史好为之者盖胡语华言然也明日与皆见上皇又明日也先饯上皇自弹琵琶使其妻妾行酒也先曰都御史坐善不敢上皇曰太师使坐便坐善对曰虽草野敢失朝廷礼也先相顾叹羡又明日饯善遂迎上皇归既归景帝以非初旨薄其赏迁善左都御史仍理寺事而于谦心许之多官其从行子弟景帝易储善加太子太保时上皇在南宫元旦朝正出复且修谒复泫然曰我曹无所贺太上又何贺也善始事中贵人振后更事中贵人吉祥等而与石亨比会景帝病善知亨吉祥有迎太上谋遂与合太上复辟封善兴济伯兼掌左军都督府事赐勋号散官进封三代掌鸿胪寺事如故礼部尚书胡濙等言陛下北狩之日虏氛甚恶羣情震惧佥举杨善供充北使善奋跃挺身罄资治装父子五人蒙犯霜灵闲关沙漠深入不测言折狂虏义感巨酋唐子仪之于回纥宋富弼之于契丹不过若是遂周旋奉引乘舆遄归虽皇上盛德格天化暴而善忠诚勇敢不可谓非社稷之佐大统复正改元论功拥立之赏既班迎銮之褒未厚望再进封以为臣劝上曰朕知倾之录其子宗并养子凡十余人更使从文臣之列以为礼部尚书陈请听允几与石亨张軏埒尝阴荐李贤于上亨与吉祥忌之稍稍闲疏而明年亦卒善在鸿胪凡五十年国家典礼无习善者其卒也赐祭葬赠侯予谥 

　　郎曰袁彬杨铭李实虽颠沛流离不失君臣礼中国藉以大城下之迎当事大臣如于谦之才王直之文胡濙之耆旧高榖之用意忠厚率缩首穴视赵荣独与王复挺身而出岂不壮哉李实杨善即非君子耶入不测虏廷枝梧谩语有足术者善得封伯荣复亦至大官而实对上皇引咎自责数语业失上意及归复作出使录其词浮夸又居乡横暴自媒求进以都御史坐斥为民子孙禁不叙或以封或不免于洴■〈纟辟〉洸盖士君子所以用世在居谦矣况夫君臣之际耶其虏中对语亦不可不存也 

　　刘　安　　罗　通　　沈　固　　朱　鉴 

　　○刘安 

　　刘安宿迁人父荣祖江洪武初江为总以军伤残废荣代父仍用其江名荣从靖难有功历升中军府右都督永乐八年从征虏追过干难河杀败阿鲁台军为军殿上即军中升左都督十二年从征瓦刺率所部与马哈木战下马持短兵突入杀获多师还赏独厚十七年充总兵官镇守辽东至则筑城堡立烟墩于金线岛之望海埚守备甚严瞭者言夜有火光出东南岛上荣曰此倭贼至驻兵金州待之明日贼三千余人果乘三十余舟酋直逼埚下鱼贯登岸一人貌其丑恶挥兵直上众皆惶惑荣犒师秣马略不经意使都指挥徐刚伏山下百户姜隆率壮士濳烧其船曰旗举伏起炮鸣奋击不用命者狥既大集荣披发作真武状举旗鸣炮伏尽起继以两翼贼大败余众奔空堡内军士请奋追入堡不许特开四壁纵之乃分两翼夹击自辰至西擒斩无脱者凯旋将士请曰明公见敌意思优闲惟饱士马临阵作真武状追入堡又纵之何也荣曰穷寇远来必饥且劳我饱士马以逸待劳以饱待饥此兵法也贼无贯来阵势类蛇故作真武状压之虽愚士卒之耳目亦可作其气贼入堡必致死故纵生路灭之围师勿逼亦是兵法事闻赐玺书褒谕征入面劳之荣曰臣奉陛下成筭若诸将士効力乃能有此上悦其让论功封广宁伯仍赴镇先是倭出没并海诸郡无宁岁至是北自辽东山东南抵闽浙谧宴清乐荣封伯一年卒于镇讣至上嗟悼辍朝遣官谕祭追封侯谥忠武所营葬赙恤甚厚给舟车归丧所过州郡致祭安袭父爵镇守大同英宗陷虏虏奉车驾大同城下副安守大同者都督佥事郭登闭门不纳安独与侍郎沈固给事中孙祥知府霍瑄从窦出见伏恸哭进膳羞袍靴出藏金犒虏因具述于朝景帝怒按罪降职上复辟德之进封为侯赐敕曰惟尔父江事我太宗皇帝克奋忠勇为时虎臣实启名封尔安事朕继志崇勋天步艰难捐躯赴难入不测之虏効捄主之诚疾风草劲板荡臣忠古有所云尔今其庶眷尔忠特封为广宁侯世禄千石赐诰券尔尚益励前忠保尔禄位五年以定曹钦叛加太子少傅命掌右军都督府事卒追赠峄国公谥忠僖瑄凤翔人为大同通判以荐擢知府加秩参政仍知府事英宗复位擢工部侍郎而郭登景泰中封为伯坐夺爵谪戍安四世孙泰嘉靖中掌团营神机掌中府清慎好义死而贫甚 

　　○罗通 

　　罗通字学古吉水人曾祖仲渊才具阔略喜议论国初以富民徙实京师永乐中上书言便宜十事成祖嘉之仁宗监国江宁令王凯上元令魏鉴造战车不如法系御史狱仲渊倡两县父老曰枉后父老悔惧各鸟鼠散仲渊独诣东宫陈二令贤御史折之曰若以一人白两县长吏而两县父老皆不至公耶私耶仲渊曰公私不在人多少诚公一人可耳仁庙召诘仲渊县官诚贤战车重事而误之何仲渊顿首曰人安能每事尽善仁庙曰长者之言即释两县官亡何应天府丞坐盗官钱使人讽仲渊言如言两县官仲渊不可曰两县官误公弗民故得公言之府丞被私罪敢面谩丞衔之因诬寄钞十五万仲渊所连逮责偿通二十余登永乐十年进士授监察御史闿爽有才略北京新造发军夫运砖通州潞河数百里相属转徙十余年不办通建言罪囚自徒流以下得运砖自赎不数月悉尽法司以为例廵按四川蜀王出入用乘舆卤簿一曰过通通突收之王气沮藩臬谓卤簿不当属有司诣问通何所置之即上闻王罪且不测通曰诚然公等试思之诘旦见报既无所报通曰易耳移文与王云卤簿故玄元皇帝庙中物复还之耳玄元皇帝庙唐玄宗幸蜀所建老子庙也通始至蜀士大夫稍易其年少至是皆惊通壹月玺书以威严治而仲渊贻书戒之曰昔人治蜀文翁以宽武侯以严尔尚远师相济通受戒竣报命永乐十九年诏求直言通应诏请罢廵边与给事中柯暹御史白忠并谪边州通知交址清化至南海有老人授之兵书曰巳巳之年需公大用是时交址新属性俗不通通简条教宽法令州故有妖社能杀人计除之黎利叛宣宗元年陈智方政兵败于茶笼诸郡震动成山侯王通奉命往讨大败丧师割七城求解檄所割城守将下贼贼无少长皆歼之通说守将指挥打忠曰吾与若受天子命守城岂以王通一妄人遂委弃耶降者贼尽屠之与就死孰若死守清化人受吾拊摩六年矣皆信我万一冀城全忠为感动简练千人昼夜防守七月黎利知城不下卒来攻城坚一夕囊土山于东南西门外高与城埒通谋曰贼众我寡难以力胜今诒之约日出降必少怠乘其怠袭攻之是夜率敢死士燃松火鼓噪突出城南门直捣上山斩其枭勇数十百人尽焚其飞楼云梯士民气大振其冬王通复贻忠书令下贼通坚拒不纳明年正月朔又安降将都督蔡福来说通曰吾以若来助我乃游说邪斩汝矣福惶恐退贼又遣人密说打忠通引张廵许远事激励之忠曰死生惟居自是贼不敢向清化然王通竟为黎利所败宣宗弃交址予之通乃与打忠怀印还是时中国士大夫尽没交址死事者惟昌江府知府刘子辅知州何忠 【 刘子辅庐陵人以太学生擢监察御史按浙三载端谨俭约不厉声色而风裁凛然时宪使周新雅持庄严独贤子辅擢广东宪使以事左迁交址昌江知府惠爱在民黎利攻没郡县至昌江子辅与守将倡民兵拒之相持数月寇攻城食且尽人心益坚再踰月攻益急城将陷士殊死战无一降者子辅知事不支叹曰吾奉命守郡郡亡与亡义不污贼手乃令一子一妾先死而巳随之事闻赠参政复其家】 力战全城惟通及打忠二人既还擢通行在户部员外郎总督口北开平一路边储宣德九年秋上廵边通督饷不绝正统初改兵部武选司郎中从尚书王骥都督蒋贵征虏兀鲁乃我师战却通立斩都指挥安远以狥众势复振大败虏人还见骥尽攘贵功骥恶之言通私中盐索盐商将领金帛裘马诱奸军妻逮下狱谪北流县容山闸宫九年调东筦县河泊又三年为正统十四年巳巳通闻王振擅权玩兵虏数寇边忆所受老人言以河泊功次入京果有土木之难廷荐通可属大事复兵部员外郎守居庸关寻进郎中通上言臣切见邓艾取蜀蜀人却守成都备艾刘裕取秦秦人却守潼关备裕及艾从劔阁缘跻攀而入王镇恶乘舟遡渭至咸阳秦蜀巳破而成都潼关守者犹未之知臣所障地京师后门一或失守虏入旦夕耳臣遍阅阨塞有口可通人马者七十所通人不通马者百三十所须多方设备京师乃固又当使大臣一人总督军务其权始重于是景帝即命通为之升右副都御史虏拥上皇入塞至广昌破紫荆关守关给事中孙祥是死虏奄至都城掠西北郊于谦等营德胜门御之敕通与守居庸都指挥杨俊提兵入援方虏破紫荆时俊使旗牌宫良密言欲以本军六千遁通缚良斩以狥说俊曰紫荆既破京师孤悬旦莫望援军遁居庸失京师殆矣此社稷安危之机也君母动我领君兵为君破贼至是提兵赴援会德胜战捷虏还通亦还守关也先与伯颜帖木儿谋曰中国精兵独恃居庸今居庸入援与大城兵合而大同诸将遏吾归路城外空无所掠我等名送驾败则皇帝且为取归于我无功彼不见德今计惟紫荆关兵皆遁尔奉皇帝仍出紫荆我以铁骑攻居庸居庸不守我复尔合还向大城居庸不可胜且奉皇帝出塞然后议和皇帝归纵无大功尚可市恩于中国也也先去伯颜帖木儿奉上皇出紫荆也先领五万余人出居庸政关通用水灌城水厚且坚虏不能近通与守将谋曰我等所将大半召募客兵不足恃虏夜环铁骑昼用冲敌计败其铁骑乃可破也皆曰善虏人卧比两马横置草囊马上二人共宿铁骑外绕之骑随一犬通药羊肉熟之鹾虆夜投之犬饱不嘷寻用膏绳连芨马足开门鼓噪火炮四击虏骑跳跃靸急不解炮击之擒一酋斩六级夺马骡盔甲弓箭千计追回所掠人口五百余捷闻降敕褒奖于是虏转寇紫荆京师戒严敕通仍领口外军入备通直走紫荆与虏遇战败之再战于完县五狼河拗羊岭败之召入参赞军务理院事景泰元年通疏比近日征调边军入卫而辽东报虏来犯以千数此必彼中守将畏于内调辄将墩境外一二达贼往来诈称数千以止入卫之役夫遇贼十余人辄称数千及云杀败斩首十余此边将相蒙常态甘肃宁夏大同宣府想亦如是即向者德胜等门外不知杀贼几何升官至六万六千余人辇毂尚尔何况边陲今宣府大同宜屯重兵操练选武将骁勇者充总兵官文臣刚毅者总督军务时遣晓胡语者为胡人服出遉伺之白昼行营恐其望尘而遁抑理伏待我当令深夜急捣巢穴使卒无所施又古名将如穰苴韩信皆起贱微今腰玉珥貂之辈皆全躯保位憎贤忌能无报国奉公之忠乞敕兵部五军都督府询察武卫中有信苴其人与议行之臣入仕年久颇识边情区区忧国敢用陈奏下兵部尚书于谦不悦覆奏近日诸边守将累报声息若谓通言一槩不实恐其果警且怠不奏德胜之战当先者万九千八百八十人升一级阵亡者三千一百一十八人升二级其余齐力之人给赏而巳并无六万之多通云杀贼几何宜将臣谦同武清侯亨等巳升职爵革去官军俱且不升通请屯兵宣大臣巳先奏遣武清侯亨昌平侯洪同往通请推选武职巳奉诏书举到者送亨试验如苴如信未见其人武清侯亨昌平侯洪若安远侯溥则首珥貂都督广都督镗都督颕等则身腰玉出战居守殊亦有功不见全躯保位之情久仕悉边通所自荐必有所知乞就令举保通又欲得刚毅文臣总督军务念臣谦素劣乞罢臣官别选其代或就令通诏廷臣将谦通所言会议皆言石亨杨洪于谦三人战守总督实堪任使罗通讥贬过当然其志实在御敌惟阰下委任如初帝亦诏解之顷之宣府总兵朱谦言有达贼二万余入犯谦上言口外军民连岁被兵不能种艺恐虏一旦拥众以送驾为名突至太原摇动山西宜选有谋略文职大臣往镇杨洪亦乞遣文职大臣率兵出鴈门用鹿角抬营护山西馈运大同意俱属通遂请通往通谓谦恶而出之言谦洪共建此策当令与臣同行谦请行上仍以命通通提兵至怀来逐虏出长安岭外会虏亦退班师还恊赞京营军务三年转左六年加太子少保兼右都御史进阶资政大夫景帝不豫石亨张軏以迎复上皇密谋通通曰吾观天象事必济从之上皇复位赏不及通自言通子三人兵得叙亡何丁艰居家天顺三年起右都御史既至请老进荣禄大夫致仕赐传归通弱冠登第闲关南北者五十年家居不治生产亲友过从诗酒相娱年八十余一日不怿沐浴更衣家人进药摇首曰学古生死岂在草木遂卒成化六年遣官致祭弘治十八年隆庆州父老奏巳巳之变通守关有功宜表忠良以励臣节敕祠居庸关水旱疾疫边人至今祷焉通有曾孙大纮为给事中建言削籍与予善 

　　○沈固 

　　沈固字仲威丹阳人太祖时固八岁以能诵大诰召赴阙赐宝楮还年十一补邑庠生弱冠领乡荐入国子监选理刑内台擢沂州同知人莫敢少年易之有峄人言沂西宝山社产银旧有课可□米固执奏故坑及泉通海不可凿凿新坑难为力且有无不可知即有费重利轻勿开便成祖从之征入为户部员外郎以才敕理盐筴广右督运西茶于四川六番进郎中出为山东右参政督饷给军迤北还仁宗即位命以参政同武安侯郑亨镇大同宣德中命与武安及参军都指挥张俭统兵行边召赴阙议事称旨英宗即位以固劳边赐玺书白金彩币固上便宜曰比敕书戒诸将穷追虏者虏寇来如飞鹞去若绝弦敕戒穷追恐堕其计圣虑远矣臣窃谓今虏势尚微宜早制之不探虎穴不得虎子若虏知我戒轻慢渐生且使官军勇者丧气怯者得以饰词请但令相机而行虏众我寡则临边固守我强虏弱则出境穷追时令闲谍密探贼踪乘彼不虞且捣巢穴连出数合虏必瓦解纵未得利威亦远振三年与征西前将军方政游击将军杨洪统兵护送贡使出境因绝漠度赤山追剿叛虏还居二年连上疏言边六年命兼总理兵食二事赐总督边储印记固复上言阿鲁台比为脱欢所破余众窜塞下不无小小盗边脱欢骄矜虎视中原又有觊觎之虑至轸圣怀添调军马运畜资粮边圉严于扞卫蒸庶烦于供亿近以二虏一一死边事稍宁将卒燕闲然以数万之众坐费民供国计非便兵之所屯刍粮为急臣在边年久颇知形利大同中路有青杨林马头山等处东路有烂柴沟阳和滩等处土沃多水草国初俱有居民屯种厥后守将自图远虏逐民勿耕至今荒弃臣曩尝言未见施行古今备边良策莫长屯田请屯兵戍所开耕所近沃野作息以时乘闲讲武至秋收成官为敛发而出纳之岁会月支足国裕民莫过于此夫众志之多疑不如一心之独断惟圣主察焉又言乃者勅遣大同总兵等官朱冕与宣武参将杨洪会兵出塞诸将奉命一时并出无留后者夫云朔广远西北两边密迩瓦刺既变诈叵测而兀良哈或濳怀异图万一为虏所诱牵制来袭非万全策请今奉命征行必责居守廷议咸是之七年升户部右侍郎居二年边事益殷廷论益切既遭母丧夺情视事再乞终制不允赴镇上边情十策朝议从违不决而罢十四年夏虏果渝盟得谍先报以闻至秋大入朝命西宁侯宋瑛督战不利诸将或死或遁固居守独完车驾亲征驻跸大同三日固得见而不得言车驾北狩复至大同与广宁伯安出城朝见上命括金帛犒虏或难之固曰府库物皆上物也今有急不命犹出之矧复有命尽献所有具闻于朝景帝下吏部较勘有无欺隐竟白其冬以城守劳进右都御史谕玺书赐金帛固言自虏变以来臣承命守城昼夜营营图杀贼雪耻奈才识短浅无所建明今具拙策不敢望行乞采可否文多不载二年以却虏功转左都御史寻赴阙议事乞致仕从之英宗复位石亨言固于上召见便殿褒谕再三即日升户部尚书赐白金彩段加岐南香带金织云鹤袭衣赠诰命加赠其祖父宸游嘉宴辄召以从赐珍果异物三年以老乞归赐钞若宴宪宗即位进从一阶年八十一卒固事五朝洊历华要遂掌台省几五十年在大同二十七年赐玺书前后三百余函所上章奏不下数百居常兴学育才不用武卫废文教临危处变捄贷拯败边圉以壮为人魁梧倜傥多筹略善谈论尚德义喜功名 【 同时罗亨信者广东人正统中以都御史廵抚宣府北虏深入中朝建议趣召宣府总戎官率兵入卫京城或欲遂弃其城众纷然争就道亨信仗剑当城门下令敢有出者手斩之众遂定虏从边城外过亨信命老妻稚子尽登陴而自援枹雪中山前山后无数城唯宣府屹然独完以老乞归无人为言亨信功于朝者】 

　　○朱鉴 

　　朱鉴字用明晋江人在唐居亳州有显者其后自莆徙晋江鉴父则文用孝著名鉴成童刲股愈父父竟不愈哀毁踰常力贫奉母永乐中以举人授蒲圻教谕宣德初擢监察御史廵按湖广时副使佥事不行分廵属吏殃民无惮鉴请如故事周廵所属以安民察吏具得施行梅花峒贼萧启宁等久剿无功鉴诣谕皆解散湖湘风俗务外货殖男女过三十尚无室家鉴申明洪武礼法旬月之闲结亲者动万计考满当代右都御史顾佐等奏留久之正统初复命廵按广东多所建明钦州叛民黄金广等啸聚为毒鉴指示谆切亦遂向化代还朝命成国公朱勇简都指挥等官三百余员习孙吴兵略历代臣鉴等书择御史有文武才者董其事右都御史陈智推鉴鉴乞开设武学以典武科奏可遂为定制七年升山西布政司左参政请恤军民凡数十疏多见嘉纳土木之变景帝监国升右布政使寻进右副都御史廵抚山西鉴言臣闻圣驾被留虏庭倾血刺心吁天天高叩地地厚夫千金之子坐不垂堂况皇上生长深宫远行不过天寿山近行不过海子里何至舍唐虞三代之圣谟蹈怀愍徽钦之覆辙轻为孤注亲屈万乘是何奸邪窃弄坐使蹈此危机夫既往难追方来当谨臣恐虏寇奸诡百端去而复来取而复索节据剽掠杀虏动数十万却以请和结亲为名夫结亲不巳必索岁币索布不巳必欲分强以国家有限之物充丑虏无巳之求若不整兵报复殆见生灵不安兵法有云千里趋利者蹶上将百里军半至今彼寇数千里趋利兵将不蹶我军以佚待劳反蹶上将军岂无故哉彼以赏罚得专其权号令得行其志父子相救兄弟相援所掠之物皆归私室我以赏罚必闻朝廷号令皆制监军将佐不和士卒无恩有所得物必解公家今以结亲为繇遣使来京一则觇我虚实以报彼酋一则通我达军以图内应既假送驾为名姑得开关迎接我欲出兵拒抗彼则指驾为辞其谋既深我虑宜远宜急择将练兵暂停中贵监军假以生杀赏罚重整散漫之兵复募壮勇之士罄奸邪之积发太仓之陈重悬赏格厚酬爵禄惟图功成勿惜国费给赏我军胜馈外寇再征勤王之兵名为复仇之举指明刻期夹攻并进也先如果送驾结好实未可喜虚愈当防宜使收归胡党招回游骑令我军民出作入息令我牛羊朝放暮还省去人马敛止甲兵单人单骑以来送驾仍令骁将拥兵居庸以慎防守暂且苟安于今日再行整计于来年臣又切见太监王振毒乱天下震惊神器自江南草寇生发皆以诛振为名自侍讲刘球之死中外以杀諌官为讳古云事归朝廷则治宦官则亡史册所载理必不诬为厉之阶莫甚于此经曰开国承家小人勿用传曰小人之使为国家灾害并至诚哉是言可不慎与高皇帝与群臣议事必屏去左右恐泄事机有妨国政书曰监于先生成宪其永无愆诗曰仪式刑文王之典日靖四方伏望圣母陛下郕王殿下念祖宗开创之劳将相披卧之苦置此多方欲传万世张主维持急立储君选智勇托忠义开直言杜权势军国重事委重大臣早革内侍之权再造中兴之业庶雪前耻以图后功太后读其疏至于泣下景帝元年奉敕专一镇守鴈门虏入鴈门与虏战鉴麾下有壮士陈福者跃入阵逐北数十里明年战代州虏围我数重矢下如雨福殊死战□击溃围多所杀伤虏为云却 【 福莆田人愤同辱疾首痛心疾不解由击虏之后血污沾背力竭病渴数日死年三十六】 太上皇还景帝敕边将各出精兵左右掩击鉴谓未可上疏曰臣闻帝王不许小忿以安民不尚轻敌以全军汉高不报平城非力不能休息天下也李牧收保不敢战者非兵不足欲养镜也也先慕义请和送还太上皇帝彼以诚来我以诚报且其大营近边尚未远去我师一动彼类当知不曰搜剔别胡必疑追逐他党我既失信彼且无状为今之计莫若慰赈边民委将守备犒兵招逋劝农资税募入粟广屯田孳马政休养军民固安邦本虏果桀惊不悛我乃屯兵要地小入则一卫掩击大入则诸卫夹攻盖彼盟既叛我出有名今边境稍静道路初通刍饷初备未及旬月遽欲兴师臣深谓未可诏亦嘉纳焉因命兼往来廵抚山西地方景帝既立东宫贻陈循书曰迩奉明旨更封沂王仆窃远闻心殊未安夫前者至尊蒙尘宗社安危非得长君人心未定姬周辅成不得巳也今銮舆既归历数有在委裘而治亦无不可太子仁孝天下共知在廷文武群臣共立不能夹辅乌可易置仆复有言陛下于太上皇论骨肉则当避位以全手足论尊卑则当固让以尽君臣奈何借口防微反为幽闭珍羞节其日膳雉堞增于宫墙是可忍也孰不可忍循省书怒甚鉴亡何乞致仕鉴按广东激扬风裁平反冤狱粤人春秋祠之所为出廵录条教禁约排偶撮切里师长老挈训童蒙比法家言 

　　郎曰刘安以出见上皇获罪所繇得侯杨洪郭登何人也称名将耶罗通沈固朱鉴时当倥偬皆有守边功具其意皆在上皇而事不详士大夫之口予读其私传家谱因为载之若通固守清化可谓特劲晚与于谦不恊遂为国史所讥鉴上循书足振朝议之靡不见传说而疏名赏金者独着于世予得不为之扼腕耶 

　　名山藏卷之六十三 

　　●名山藏卷之□□□ 

　　晋江何乔远　譔 

　　臣林记（天顺臣二） 

　　◆臣林记（天顺臣二） 

　　廖庄 
　　锺同 
　　章纶 
　　邢让 
　　刘铉 
　　周叙 
　　刘俨 
　　徐有贞 
　　李贤 
　　岳正 
　　杨瑄 
　　王翱 
　　轩輗 
　　耿九畴 
　　刘实 
　　石璞 
　　年富 

　　廖　庄　　锺　同　　章　纶 

　　○廖庄 

　　廖庄字安止吉水人弱冠举乡试宣德中以进士选庶吉士授刑科给事中多所建白杨士奇家人不律庄抗论之或曰杨公公乡先辈不为地耶曰正以此事杨公庄性刚气激顾表里易直喜宾客交游既为给事或劝稍谢去庄曰门市心水又何避绝正统中擢大理寺左丞寻升南大理少卿景泰五年上疏请朝谒太上加恩沂王大意谓臣入仕十余年闲见陛下向在郕邸太上临朝册封令群臣岁时谒贺恩礼隆洽今深居南内陛下起居大见疏旷非所以慰天心教天下又太上子陛下犹子宜使亲近儒臣辅成德器以端国木以系人心景帝繇是恶之居一年以母丧赴京关给勘合既朝见帝大怒即陛前杖之八十谪定羗驿丞时章纶锺同亦以请立沂王系锦衣狱至是寺六梃选六卒就狱并杖之同竟死英宗复辟召还为大理左寺卿再升南礼部右侍郎寻调刑部宪宗元年御史奏庄自处不严法律生踈上以庄在景泰闲太节可取特转为北刑部右侍郎踰年卒赠尚书谥恭敏庄卒后鬻房偿敛费时过不能售乡旧仕朝者裒而佐之乃得归丧 

　　○锺同 

　　锺同字世京永丰人父复翰林修撰文学气节推重时辈与刘球善球上疏时复居母丧恨不与名同雅闻庭训过庐陵忠节祠归铭座右曰生不登第死不入此祠丈夫乎哉既举进士授御史景帝五年以灾异求言上言比者定州新乐县擒贼二人属臣问讯皆云也先吏来觇中原视形势要害处也先帐下多有南人我之虚实彼备知之臣闻此言深为寒心在朝大臣恬不介意昔秦伐赵诸侯自若独子顺諌燕王曰燕雀乳堂子母煦煦相得灶突炎上燕雀不知祸及而颜不变当是之时皆以子顺为狂燕败子顺言中今在朝大臣有不变之颜矣臣言之不狂则谬臣草茅时闻内竖构恶戕戮刘球谏臣自是钳口太上北征未见有人明目出诤臣见诸臣之为燕雀也皇上赫然中兴诛强梁旌忠直亲六师御敌于郊达贼丧气俛首北还盖不战而三军之气自倍臣谓皇上有尧舜之仁汤武之智周文之小心鞭挞四夷致太平无难者奈何达贼甫退疮痍未复侈心遽生愿自今无狥货色无甘游戏亲庶政以摠威权敦伦理以厚风俗辨邪正以专委任严赏罚以彰善恶崇风宪以专弹劾去无益之赏罢冗杂之员禁僧道之蠧民择贤将以养军鉴前车慎后轨亲率群臣谢过郊庙如成汤之六事自责太宗之十渐即改然后延揽英雄讲明方略则天意可回中国可安而达贼可徐图之矣昔者韩信起于饿夫樊哙出于屠犬张良着于亡命古今英雄何常之有唯其上有汉高用之下有萧何辈荐之是以能佐命兴基昭休流景今皇上求才如渴大臣排抑尤甚虽选将之命屡下中朝所举皆膏梁厚禄亲戚朋旧屈抑在下者殊难自通即如曩命将帅人言方略经旬踰时殊不陈奏柳溥石亨有言又不过侈庸儒之谈乏经久之虑平时如此有急胡济臣诚念丑虏陵梁朝臣欺诳延揽讲明具失其道涕泗噬脐叹息抚膺臣父复昔任翰林臣今同职言路两臣受恩宁忍缄默帝览奏命礼部集议竟寝帝废宪宗为沂王自立其子为太子而顷之所立太子薨同见章纶泣下曰上不复立沂王者吾死诤之礼部大臣若胡濙辈闻之咋舌相戒同疏列十余条其一专论沂王事帝方求言未有以罪也会纶疏继上帝大怒日日旲门隙出旨实时捕狱明日加讯无所谓又明日大榜掠辞连同即逮同苛拷迫令服通南内同不服用炮烙刑又不服是日大风雨黄沙日烛地皆黄踰年帝陛杖廖庄复即狱中杖同逾六日死尸弃狱中英宗复位国子生叶华朱圭言同赠大理寺左丞录子启国子生诏书褒美大理丞高明为启索尸棺敛之得给驿归寻授启咸宁令成化中复复其仲子越给同妻月米赐谥恭敏祀忠节祠如始期矣方同上疏时马过沟伏不起同挽缰曰吾不畏死尔则奚惧后三日马死厩中既归葬乌鹊巢宰木产白雏者四 

　　○章纶 

　　章纶初名仑字大经乐清人也其先闽人吴姓 【 或云父文宝聘于金未娶也而先纳妾包氏姙纶文宝病且死金坚请于父母往文宝家一见气绝金抚纶教诲之】 纶自少嗜学截竹继晷昼夜诵读正统四年举进士方有室授南礼部主客主事景泰初为仪制郎中质直坦易以巳任天下自号戅夫尝陈太平十六策反复万言并切时政怀献太子薨锺同讽礼部请复立沂王礼部大臣莫敢言纶疏修德弭灾十四事其一言昔伊尹告太甲曰立爱惟亲立敬惟长始邦家终四海孟轲曰尧舜之道孝弟而巳诚以孝弟者百行之本万善之源天子所以德教加百姓刑四海者也大舜底豫周文日三汉高五日一朝文帝目不交睫衣不解带是天子之孝也唐玄宗长枕大被兄弟共寝或五幄更处或花萼同楼是天子之友也臣惟太上皇君临天下十有四年是天子之父也与陛下合本共根是同气之兄也陛下身受册封是上皇臣子也上皇虏廷远书传位是以天下授陛下也陛下遥尊为太上皇帝是天下至尊也幸而奉引还宫是陆下与天下至愿至望也汪皇后正位中宫孝敬勤俭闻中外矣陛下册世子母杭氏为皇后固谓母以子贵不意世子则薨逝矣臣窃观北极五星明大则吉是复中宫之象天意欲陛下厚关睢之终正夫妇之伦也臣望陛下退朝之暇尊奉上圣皇太后太后两宫修问安视膳礼朔望节旦亲诣南宫率群臣朝见以展天显之爱以极恭厥之道而又念母仪不可久虚复正汪皇后之位推念上皇传位之意仍立沂王为太子则亲爱全备尧舜可师六宫仪范不期而正震绌体不期而敏帝大怒下纶诏狱炮烙煅炼连五日迫引大臣及通南城状竟不承以锺同先上言并逮欲杀之会风霾大作得少闲居一年廖庄自南来帝怒其先请陛杖之并封梃杖同纶如庄数同死纶锢禁 【 纶将上疏时虑忧其母金氏闻之曰石平日教汝何为汝能死諌吾虽为宫婢不恨也至是得罪】 英宗复辟首释纶求纶疏不得内臣有能举其辞者击节叹赏曰好臣子为朕家事受苦毒即日擢礼部右侍郎襄宪王来朝为王称之方有意用纶会与石亨杨善不合为所短遂改南京面谕赐金币寻改南吏部上大渐诏嗣君婚礼无过百日纶言山陵尚新元朔未改释服公除虽有常制谅阴大婚情礼则殊乞敕礼部举行来春成化四年南京当考察纶与右佥都御史高明同事欲就年齿区别衰壮而明于年六十以上者无贤否槩罢黜余则容留太恕又所属御史并无黜者坐是不恊退而两有改易猜忿互生时吏科给事中王让妄自尊倨考察时欲与公卿列坐诸公不许遂率诸僚不赴奏疏亦不同署上见疑之纶因言故让等与御史劾纶子玄应籍应举兵马瑛贪人也纶妄荐为治中及诸细碎事于是纶明并乞致仕上使侍郎叶盛都给事中毛弘体勘俱置不问慰留之其明年星变自劾不允秩满转礼部左侍郎十二年请老卒赐祭葬赠尚书谥恭毅官一子玄应被王让劾论退还为邑诸生其后登科第仕广东布政使有父风先是纶同下狱时兵部进士杨集奏记于谦曰奸人黄王进说易储本为脱死计公国家柱石倘锺章二公死杖下奈清议何谦持示王文文曰书生昧朝体乃有胆气当进以一级出之知安州集字浩然常熟人 

　　郎曰明初承平之治至宣德正统而极大小臣工莫不将顺颂美忧治危明乃得李时勉刘球二人景泰之李廖庄三人开口奋臆不有其身其所持论皆宗社大体要矣 

　　邢　让　　刘　铉 

　　○邢让 

　　邢让字逊之襄陵人以进士授翰林简讨李实使虏与虏使偕来言虏已和欲送车驾归群臣请遣实复往景帝难之第令付虏敕言意而巳文武大臣固请帝曰杨善巳行待其归让上书曰陛下所不遣使迎复者岂非以虏不足信欤审以虏不足信则前者不必讲和矣我所以和为迎上皇也不迎而和将安图哉天下事成败势也当为理也虏不足信势不可知陛下迎复理则当为陛下于上皇君也兄也陛下从群臣请仍遣李实往迎驾之归否未可知而陛下爱君笃兄心巳着于天下矣兵家之曲老直壮上皇不迎彼籍为辞假大义而入寇臣不敢谓我直也彼许我迎顾复无实曲乃在彼厉兵秣马以兴问罪我则壮矣阰下若以虏使既行事难再举请急追还遣实同之追而不及使实自行虏人闻之且曰中朝迎复信矣所重遣使或者迟回观我诚否则上皇迎归固可期也疏入得旨上皇朕兄岂有不迎虏情叵测彼以急来我以迟去盖欲延缓牵制而容其情文武群臣日言之矣朕所不报其意如此让以天顺八年居父丧因修实录夺情召起为修撰成化二年超升国子监祭酒五年升礼部左侍郎国子监故有师生会馔钱输者常后师生出监则皆委之去监中贮为公用相沿巳久让取以户新学舍创立敕谕学规学志碑刻之费不复文移有司又不籍记代让者陈鉴亦不综察遂为典簿王允所私户科给事中丘弘等尝言之会掌助教者简讨叶时以讦奏允下刑部请逮让等置对不许让鉴各上奏申辩言官交章论劾遂逮让鉴及司业张业刑部坐让监守自盗让自狱中奏学士万安李泰与巳有隙故倡此言而丘弘承风奏刻又日宣其事以危言恐动刑部使傅致臣上命会官杂治让等不□更命御史覆按有从中持者竟免死赎为民国子生卢楷奋曰邢公整厉学校不私一钱为众所诬吾当捄之或曰无益反罪何楷曰师生父子也父溺子可无号呼与生徒杨守址率百余人诣阙请代下法司议竟寝让外朴内明敏于撰者然不能容物意有轩轾辄见词色为祭酒锐意师道惩绝告谒人以是誉之而亦以是轧之归数月卒楷东阳人擢浙江乡试第一早卒文章色理滋茂论者譬之青黄应节农人操鎌疾割随手委地弥望无际而守址后至大官 【 陈鉴字缉长洲人父以事发戍边道京师留鉴神乐观为道士鉴兼通儒书正统十三年举进士及第为人辨博雅有时誉而好谈论喜阴讦　张业安福人质有诣诸生多从讲解馔钱事发鉴在官不久所用有方而业所坐在官前时论冤之】 

　　○刘铉 

　　刘铉字宗器长洲人弥月而孤未冠授徒里中刲股养毋永乐中以善书征入翰林笔法温媚推重一时而博极群籍用心于内同官王汝玉辈词翰若宿构铉淹时始就然沉深切至其于经国匡导为多久之中京闱乡试授中书舍人正统中豫修宣庙实录进侍讲再进学士开说简质为宗庙所嘉景帝称摄诸司劝进铉独不署名同郡人杨翥以故郕府长史入朝主铉家帝数召见翥内殿翥还荐铉及吕原于帝帝授翥札中官某曰识之久不问也有医盛叔大者为中官治病中官愈问叔大何许人知其县因曰君县中有刘先生宁识之乎曰刘铉学士耶朴人也中官曰上知之且用之矣叔大告铉还邀与往见铉曰上奚知我知我必自杨长史主我而雕刻我哉 【 杨翥字仲举吴人从军武昌为乡塾师杨士奇漂寓武昌因甚翥让塾士奇更教他塾馆榖不及旧塾之半士奇贵荐翥于朝景帝在邸时为宫寮以醇谨见重及即位宠眷甚厚人谓枢筦可俟翥独奉身还吴北虏款塞诣阙表贺因手疏乞时朝太上失上旨仅进位尚书仍乞致仕年八十余乃卒子津方八岁入赖景皇帝引入宫赐并饵授吴县簿天顺初追理一时柄臣翥独以恬退免追削吴人言翥仁厚绝俗方为尚书归缉一椽邻溜侵之家人不能平翥曰两少晴多政复何害邻父老生子翥蓄一驴恐鸣惊儿遂鬻之徒步终身子怀金入市金为人攫归以告弗问也】 景帝易储有端礼部两侍郎缺中官出翥疏帝命传示内阁江渊谓铉才力不足办此等事请用编修萨琦铉闻曰此知我者既易储铉巳为国子祭酒此时诸司皆贺司业言铉亦合上表铉曰不能谏又贺耶英宗复辟阅易储时国子监无贺表问徐有贞祭酒何人官几年矣有贞以铉封上召见文华殿曰卿可遂傅东宫擢少詹事一日忽不至曰死矣上叹惜久之成化二年赠礼部左侍郎赐谥文恭铉不好名称与人虽造次未尝不厚若同官子弟见焉拜起必令如礼而恤所乏及问遗其孤无不至人咸谓之长者至有所发使人不寒而栗子瀚举进士奉使行时铉阅其衣箧比还箧如故殊喜瀚官副使能伉铉法于家铉从孙有名凤者仕御史以好学闻 

　　郎曰刑让锐志官下弓满而拨刘铉粥然甘处亡能之地至夫必伸迎复之请不与居摄易储之疏其趋同矣 

　　周　叙　　刘　俨 

　　○周叙 

　　周叙字功叙吉水人其先祖世父伯宽者仕宋直宝谟阁疏斥贾似道曾祖以立元鳌溪山长上书请修宋辽金三史推宋为正统父岐汉府纪善作宝坚堂箴以谏汉王汉反召入为职方员外叙永乐中进士入翰林为庶吉士被命作鹦鹉赋大见称赏未几升编修以毋病乞归省仁宗嘉其孝赐传以行正统初为侍读上言时政者比者天旱皇上躬自引咎命群臣沐祷祠三日而雨然禾稼未大沾溉生民未尽满望皇上惓惓是念臣下所当钦承德意思陈阙政以消谴助理乃共致忧勤効忠补过之疏未闻告老陈情自乞留用之章继进掌铨选者诹询不审资格徒拘司国计者农桑生殖不加勤而赋税科征日见益军士困于造作刑罚失其中正风宪乏激扬之公言官惟缄默之尚至若僧道之流无益政教多至数万额溢十倍徭役乏人户口耗蠧政伤和莫此为甚又近年畿甸山东诸府流民众多推原其故皆繇守令不加矜恤或窘衣食或迫征徭窃谓守令寄抚字风宪司耳目风宪得人守令自职尤宜精选方可望治上示叙章诸大臣吏部尚书王直等引罪自讼正统末为南京侍讲学士请删修宋史以毕先志许之车驾陷虏叙发愤疏言八事请郕王卧薪尝胆如越报吴郕王即位为皇帝疏言安邦谨始八事复上中兴太平十四事景帝批荅褒美叙敦尚气节刚介自持与人为善匡益规正王直故叙同郡先达叙遇直书曰伏惟太保宰大人先生阁下惟吾吉自宋及今人才辈出重于世道光于乡邦者九贤也繇以降非无其人俊伟光明卓无瑕颣殆亦鲜焉永乐宣德闲叙尝仰望少师东里先生可以当之迹其举措究其底衷士大夫公论不能掩也窃计堂堂名郡际今圣朝岂无复有欧阳子胡澹庵周平园杨诚斋文信公其人者出为之非回叹息翘伫思慕乃见大人先生伏惟先生处屯之际翼载今皇辅大济艰其时其任视诸前辈又甚难者窃谓膺天下之重任当心天下之大忧以成天下之大计而其要无他在用君子远小人而巳用君子远小人之道又当审几而断之思昔三杨辅政其时固一几也惟是二三君子不深思熟虑身任其责乃阳敛阴施掩人耳目虽曰保身其实误国以致阉宦弄权有今者主上蒙尘之祸此时先生与诸君子又一几也宜相与讲内外防微之政远鉴前车以建永谋母徒曰有某在有某在而不敢自专者书曰慎终于始又曰惟克果断乃罔后艰失今不图悔恐噬脐朝廷大事殊无所济且使欧阳子周平园得擅美于前即欲効张留侯之从赤松子裴晋公之营绿野堂不足贵巳叙一介书生蒙朝廷之恩先生之惠官至学士劳矣叨居南京秩法务简无一毫求进之心惟手恃昔游门墙兼辱教故不得不有言前此固未尝敢不奉闻也叙之直亮如此余修宋史与上元人陶元素聚首撰述未就而卒元素守道甘贫举进士弃官不仕时论高之 

　　○刘俨 

　　刘俨字宣化吉水人自幼端介不凡虽治举业必探底里年二十余领永乐闲乡荐下第归家潜心又二十余年乃慨然有志魁天下正统壬戌果擢进士第一授翰林修撰以古文名景泰七年进太常少卿兼侍读寻与编修黄諌主考顺天乡试大学士陈循王文有子入试并私属俨俨不为地则大恨既发榜文上奏洪武闲殿试不公考试官悉下究问复有再考之例是以人知敬惧科目得人近岁考官至有受赃鬻题入院腌猪肉餧牲口酣饮高卧殊不阅卷至揭晓将及美恶不分去耴任意今岁顺天颠倒尤甚臣有子伦入试诵文于臣臣拟为前矛开榜落名验场卷惟同考姚富有三篇批词主考刘俨黄諌略无断驳至所耴文劣臣子者绝多乞依国初例命翰林院官同科道官将耴中举人及臣子试文从公校覆臣子若胜请听奏请定夺仍治俨等奸懒之罪循亦奏科举取士国家大典当太祖之世考官刘三吾等会试贡士试题有讥讽朝廷及凶恶字并考试不公者御史劾奏治以重罪别命覆考当太宗之世考官邹缉等会试贡士试题有孟子节文及尚书洪范九畴偏经论题御史劾奏亦罪缉等别命覆考今岁顺天乡试小录累有凶恶犯讳字易题故犯章皇帝御讳策论二题皆属偏经士习他经者多不能理会今续修通鉴纲目会修寰宇通志皆未成书殊未颁降亦以此出策所答又多凶恶犯讳字非所以刊示四方臣兼闻俨两目昏花临文多眊先送者苟耴足数后至者尽弃不省以致士子屈甚多臣子瑛亦在其列乞敕多官公正有文学者耴中式黜落文字再加比较以定去耴有旨并今礼部会翰林科道覆较大学士高榖叹曰大臣子与寒畯并进且不可又况不安于用欲杀考官乎时方病告强起朝参朝退请得门上奏事因面奏俨谏考试皆公循文不宜私子帝重违二人意榖乃与礼部较阅覆奏耴中文字比之伦瑛差等互殊第验中式举人挺朱墨二卷批语笔迹两有訾疵帝许伦瑛为举人下梃并本经考官狱姑宥俨不治于是六科给事中张宁等劾陈循王文职居辅导任重经纶所宜远嫌荐士为国家持正谊引大体乃以父子私情烦渎圣聪臣闻宋范质为相从子升求迁作诗戒之韩亿为相子维举进士以父任执政不就廷试方之循文父子高下可知沈文通登进士第一冯京第二厥后用贵冑寒畯进冯退沈方今举错得失又可知顺天应试士子岁千八百有奇中式者纔百三十五人既云考试未精称屈当众滥进之风何如可启循等乖悖久彰人心共怒伏望逮问如律用忝玩欺不则赐归田里别选正臣以居清华密勿之地以昭陛下平明之治上是科道官言第以大臣宥置不问而高榖以面奏门上深为循文所衔亦乞罢职上慰留焉先是庐陵罗崇岳举顺天第一坐诡籍斥还本学时人为之语曰解有名还学生榜无氏便贡士明年英宗复辟循文得罪伦瑛谪戍命俨署翰林院事有宠用之渐竟卒赠礼部侍郎下儒臣定谥学士刘定之议曰士君子名著有日也着焉则勿怠而勤其业事任有时也任焉则勿循而执其正有若刘俨年踰弱冠名领乡书晦迹林麓研究经籍逾壮越强徐起而魁天下入金门履玉堂追蹑古作参述国章惟日孜孜靡有感体岂非著名而勤业者耶笔削前人之淑慝升黜时材之良窳明目张胆抗论正辞神明质而不回贵势压而不挫岂非任事而执正者耶业勤所以广才正执可以立德谨按谥法勤学好问曰文执一不迁曰介请谥曰文介佥曰然遂以闻俨天性至孝居丧致毁族人数千指贫宭者为丧葬婚娶寡弱扶持之仿宋范仲淹立义田先祠之左乡有贷悉燔其券立朝侃侃交必正人为邪者面折不少借直声大振士大夫闲伦后改名宗彝仕至礼部尚书而为人奢纵附王直以起 

　　郎曰周叙刘俨居林无赫表着之绩心行确然君子也 

　　○徐有贞 

　　徐有贞字符玉初名珵以庶吉士授翰林编修为人短小敻杰有志当世讨究心务无不涉穿 【 有贞入京师从都御史吴讷游见其论说与人各趣奇之荐之祭酒胡俨俨以其短小易焉方谢病伏枕试有贞诗既成蹶然惊起绕床行诵曰君鼎铉器也遂为忘年交既以进士授庶吉士宣宗试其文第一以为翰林编修因大肆力综计天官地理兵法水利阴阳方略之事人问公职翰苑恶用是为有贞曰此何非吾用异日者国家使我我谢不能耶】 正统闲再迁侍讲时天下久安有贞独虑虏上备虏疏数千言英宗北征观天象曰上行必败景帝监国倡南迁有贞议诎然物论谓有贞才也是时出文臣十五人屯守中原要害有贞敕镇河南彰德得便宜行事河南民闻虏惊窜山谷有贞驰招之从以才吏四人吏相告报则皆出因下教集兵兵徒至者多太行群盗有贞什伍之不尺籍曰事宁听若等之所之皆喜自效虏退召还升右春坊右谕德仍兼侍讲非其好也遗玉带陈循循喜荐之帝帝曰徐珵耶谬计南迁也循曰君无仍旧名上几不臆君于是改曰有贞先是河决山东之沙湾遣使者筑决隙六年不治自请行以左佥都御史往至则散遣治河卒自行河相度明于心乃上言禹之行水水之道也宜首疏其势势平治决决止浚淤为法继之因作巨木闸随行先后巨木则异流同归闸乃上下栉比河流旁出不顺者堰之楗以水门捍以长堤架涛截流栅木络竹实之石键以铁合土木火金而平水性三年而报功成始有贞塞决决隙益深曰此其下当有龙穴有高僧焉叩问之曰惟圣人能无欲有贞悟曰神龙欲矣龙所欲珠大镕金铁沸下之龙一夕徙决塞有贞治河役五万余人用官粮五万为日五百五十有五而巳遂升副都御史还朝景帝弥留廷心乖异有贞与武清侯石亨雅相善也亨欲与都督张軏张輗太监曹吉祥等谋请太上复辟阉武不识经权未知所出夜谋有贞有贞升屋步干象曰可也相与歃血盟酒入诀其家曰事成耶人不成鬼矣阴使亨等内兵三千舁太上南宫太上暗中问为谁具官对太上曰迩属车既朝顾问卿为之乎即日命兼翰林院学士掌文渊阔事于谦诛升兵部尚书兼职视事如故当是时武清侯进封忠国公矣有贞谓曰愿冠侧注以从兄后忠国公入言亡何封武功伯兼华盖殿大学士仍供职文渊赐勋号散官及章服玉带封三代如爵有贞益自喜当给诰券而为自之辞其辞曰朕惟褒有功显有德国家首典天下大经也若夫定策以安宗社代言而赞皇猷自古为难于斯乃兼咨尔兵部尚书兼翰林院学士徐有贞资弘毅而秉忠纯贯天人而通今古简自先朝贻于朕用史馆秉春秋之笔经筵陈仁义之言作镇北州勤王展略治可东郡缵禹成功叙长宪台总司风纪乃者奸臣谋变社稷几危莱尔忠诚遂拥朕躬以复天位乃自中丞进兼司马采展论思弘资谟猷夫既委膂属心是宜酬勋胙土爰锡西周之世封用承东海之宗佑特封尔奉天翊卫推诚宣力守正文臣特进光禄大夫柱国武功伯食禄千一百石子孙世袭锦衣指挥使仍与尔誓除谋逆不宥其余杂犯死罪身死二死子免一死仍命尔兼华盖殿大学士掌文渊阁事于戏中外宣力朕用尔功左右纳忠尔辅朕德居黄阁而兼典戎机禁中颇牧直紫宸而弥纶国体王室甫申匹休前人貤荣来裔钦哉上时时念有贞日数召见往往仄席伫俟或命不时自赴有贞益自喜尽言所欲言学士李贤亦从旁相资上施行若流上命御用监作条压纱以赐它日行监中压纱就上问且赐谁对曰曹钦上曰徐有贞穷秀才先与之钦者曹吉祥嗣子压纱者细窄玉带也石亨与吉祥自诩迎立求请无虚日上心厌之有贞既从亨求得伯则数谏裁缩亨吉祥禁止其私谒如吉祥欲与国政自欺不通文墨心归有贞时时力赞上听任内阁外与亨不相下至是始怨有贞与亨比会亨吉祥侵夺民田御史杨瑄以奏上问贤有贞瑄疏是否皆赞瑄是上批旨亨吉祥饶罪御史瑄敢言吏部记之亨吉祥言记瑄何意上忘我曹邪瑄劾章固徐使旨徐笔因与诸阉哭诉皇太后曰奴夺门时出万死一生有贞今杀奴矣数作谤上前或险词触上上所屏语辄令小竖窃窃听还白上某日某事某语云宁有之乎上曰安得知左右对有贞告外上惊我语独有贞闻当真是其发耶左右对何宁上前后语有贞无所不扬播上自是稍哀亨吉祥益合谗之而十三道御史张鹏等复共谋劾亨为亨所知先入谮上怒并下十三御史狱究主使锦衣承风谓右都御史耿九畴右副都御史罗绮实讽之上又下九畴绮狱亨入见益言贤有贞乞解兵柄求上哀怜锦衣上狱复谓实贤有贞主九畴绮上即命六科十三道劾有贞贤专权威福排斥勋旧遂并下狱是时雷雹大作怪风抜木承天门东吻牌摧毁飞出郊外吉祥家大木折氷雹尤甚上感悟降有贞广东右参政毁其诰命铁券停造而亨吉祥未已也吏科给事中李秉彝者久以忧去家矣亨吉祥伪为秉彝章假貌似者入奏极言亨吉祥欺罔有讪上语接奏之竖怪其牍长诘之不答取视其牙牌识其官明日上省奏召秉彝巳亡去校尉无所出妄执一人以质接奏竖竖曰非是昨者肥而髯吴人张廷瑞客都下肥而髯执入拷掠亡状有马士权者泰州人故宦家子让官与弟教授京师学士先生多从之游有贞尤与善亨吉祥言士权者有贞最密布衣当是其主谋有贞有所亲信某官某吏当是为执笔书是时有贞既行上复使追捕之及德州并执士权等以入政入禁风还作捕者决仆地上召指挥门达承口旨领趋出就门下痛杖之数十前引一门复痛杖之因与三法司杂治士权既受苛考仰间曰今欲囚何承耶曰徐有贞与汝等谋诳朝廷欲作逆耳尔颛计某执笔某书士权大呼曰徐有贞以非常之功蒙皇帝非常之遇自谓鱼水投契意欲独任国家事立使吾君为尧舜之君如是者失太骤岂有它哉盖狱不成者半月亨吉祥等乃言有贞所封武功伯券词出自手杂它制诰中进士不详省得给授禹帝王也何得云缵自择封邑曰武功武功曹操所始封上出示三法司会议刑部左侍郎刘广衡等覆奏有贞险邪曲士陋鄙庸夫叨蒙圣恩忠不报德诈为制文窃弄国柄等功神禹拟迹仲尼武略无能猥夸颇牧谋猷不着谬任甫申自居谟谋敢拟定第天人今古妄以自尊弘毅忠纯言而不怍市朝可肆法纪斯存上曰有贞罪不容诛念在赦前其押发云南为民金齿有贞出狱拊士权背公义士也他日一女相托至金齿居顷之有奏云南守臣不法者迎合内权辞连有贞上不问它日问有贞于吕原原对曰有贞被谗远谪不胜困顇惟陛下哀怜予民本州岛因为上疏讼冤曰臣伏见徐有贞经济之才堪楝梁之重劳勚三朝终始一致巳巳之变车驾蒙尘固守彰德声援京师河决张秋莫治有年承命儒臣奋然以往穷源通漕厥勤不细及郕王大渐廷议忝异不顾身家拥请陛下光复宝位功亦伟矣一旦陷诬含冤万里沉沦草莽好爵无及所谓廊庙之宝弃于沟中年命有讫桑榆行尽臣诚伤心私用流涕疏入工为喟然皇太后亦言上上谕李贤曰徐有贞才学难得彼时为亨軏所陷有何大罪其释还田里天顺四年也有贞质虽短小目光烂烂声若金石谈辨无穷与客语常达旦自视皦然鄙夫麤人戊弃少留瞩故方显遽斥其为相封伯盖三月耳而士流莫归毁誉参半既归金齿纵浪湖山妓乐歌啸孤步选逝有冲升之想焉上行召之亡何宫车晏驾矣初有贞奉斗甚虔下狱时引镜自鉴曰吾定不免因默拱诵斗母呪数日曰免矣天顺末一日语客近观天文曹吉祥且败其祸乃不但所中我者既从金齿归而士权时往候之出物相赠而已绝不言婚事士权辞去终身不言所以白有贞又上捕伪章时逮秉彝至问谁相恶秉彝言刑部主事杰等七人上并令拷掠不伏俱坐妄议朝政调之远方而秉彝竟毙于刑下 

　　郎曰有贞藉二竖立功既被知眷欲守正自异身为伊周何其状哉得意失意在反复闲书曰汝惟不矜天下莫争功汝惟不伐天下莫争能禹矣 

　　李　贤　　岳　正　　杨　瑄 

　　○李贤 

　　李贤字原德邓州人李于邓为义门宋时有兄弟四十八人同居者贤宣德中自河南解元举进士奉命察蝗河津得交薛瑄留心性学英宗正统元年疏言帝王赤子黎民禽兽夷狄未有夺赤子食豢养禽兽者切见鞑虏降人朝廷授以官职足其禄俸处者不去来者不绝今其人不下万余较畿民三之一月支俸米亦较朝官三之一而实支之数或全或半又且倍蓰以有限资无穷欲百姓富仓廪实不可得也近者荒旱连年五榖不登天下米粟岁入数百万军民步寒暑冒风霜然后一夫得以数斛至京师中途衣食不赡至难救死大司曾莫者恤督责益严夺赤子豢禽兽又困馈运之卒而驱其力仁人君子宁不痛心夫夷狄人面兽心荒忽无常来降不绝非诚悦服慕中国利也彼其在胡未有不种而食自致而衣者今在中国则不劳而坐享之是故其来不绝者中国诱之也诱而愈来无益之费尚不足惜前代五胡之鉴殆有甚焉近者边尘数惊臣私常恐惧不能安寝乞敕兵部渐次调除鞑官于天下都司卫所减杀其俸禄实所以分彼势而销未萌议者难之巳巳之变鞑官潜谋应虏贤言始验顷之授吏部验封主事有旨今文官诰敕九年乃给贤言诰敕之典人主所以摩厉臣下故事居官无过方许请给稍有私罪辄行追夺是以其未得也兢兢畏慎其既得也斤斤保守九年之中人事不齐或有未满迁去或有身故亲老人见荣难必怠廉久惟仍旧三年便从之复言国家都北以来太学因习元陋教戒居养之道頺然正业杂于市廛讲肄溷乎马队而佛寺僧门日创不休伏惟修坠增新重选师儒作食秀才养贤及民必收其效居数岁竟如其言贤博厚有度诚心等物遇事咨询不立城府更文选郎铨注公平退食手不释卷尚书王直以公辅期之车驾征虏吏部侍郎当扈从以疾告贤代往师溃还景泰初上政本十策乞留中省览诏付外给事中李侃等言贤策谠宜鉴纳诏取入写置左右久之以廷荐为兵部右侍郎转户部吏部右侍郎英宗复位张軏言上召兼翰林学士入内阁亡何进吏部尚书兼官如故与徐有贞并见委用有贞数于上前阻抑石亨曹吉祥贤从旁佐之御史杨瑄张鹏紏劾亨罪遂为亨所陷同下诏狱与有贞并谪参政濒行左右言上曰李贤虽与徐有贞同列未尝多口柄事实有贞吏部尚书王翱亦乘闲言上颔之即留为吏部左侍郎上既调许彬于南京出岳正仍为修撰升贤本部尚书兼翰林院学士掌文渊阁事如故盖时先后在内阁者徐有贞薛瑄许彬岳正及贤有贞轻佻无仪彬鄙劣放旷瑄学行老成而奏对闲误正上前尽言无隐然多指手画足至唾沫溅御衣惟贤仪表端凝举止有度上最礼信之始贤之得留也亨吉祥固大恨上意业属不得巳反加亲然终恐上前见诋毁贤竟秘慎自重二人以为诚贤耴与辞受不为廉异明练政体无所党私事事归主上吏部尚书王翱兵部尚书马昂虽见亲不如也数于上前推举名卿老臣有所荐文武臣必外与吏兵二部先论定及入对上问文臣曰陛下问翱问武臣曰陛下问昂时自举则曰臣所知如是陛下召翱昂覆问之出亦不言始宣德闲三杨用事敕方面郡守令在京三品以上官保荐天下要职吏部毋辄除而百官皆出三杨之门天顺以前升除方面则吏部自举奏而已至贤始议倍推取上裁而天下以为不专上英正亲政省览奏牍少差立察见贤承谘断一处以至公上益笃委焉石亨曹吉祥自居功干预国政上心厌之一日从容问贤迎复事贤从容对曰当时亦有要臣者臣故不与上问故贤曰令其时景泰不讳天位白属陛下文武群臣雍容奉迎陛下晏然有之何用如此劳攘且夫以天之灵陛下之佑卒以成事不者景泰左右发露有征此时不审亨吉祥辈置陛下何地耶陛下曩者正统十余年闲与民休息天下人心所用归向今为此辈大损矣大抵上辈心富贵耳宁复图社稷上深然之因赐近第一区以便宣召顷之亨侄彪谋出镇大同上逮彪下狱命亨闲住凡繇亨进者悉裭削复召贤论之贤对曰迎驾则可夺门二字非所以示后世内府之门可言夺耶夺门者自大功耳且夫景泰不讳天下非陛下而谁陛下复正天下百辟奉迎耆旧在列无功可赏无罪可戮岂复以群小为朋招权纳贿殃及忠良上干天象者哉易曰开国承家小人勿用此之谓也上竦然大悟遂命凡有奉靖去夺门二字盖一时裭职者四千人天顺三年也五年曹钦火长安门发兵为变击伤贤首及耳少选钦败贤上疏请急释胁从以安反侧然后诏示天下布宽恤之恩罢不急之务上知贤在甚喜明日召见褁伤入慰劳之贤念天顺初自徐有贞耿九畴下狱后言路闭塞坐令权奸相继因言自古治朝未有不开言路者至悬赏劝之设刑祛之夫臣下进言皆为国家无益巳也不但无益又恐得罪是以明主拳拳唯虑不闻独奸邪之臣则务塞之上曰此皆亨吉祥辈所为遂命于诛钦诏书内列款求言顷之加太子少保七年二月晦空中有声贤密疏鼓妖也请停止一切不便民者上命贤条上十事悉允行贤又请罢江南段疋磁器之役清锦衣之狱止边臣之贡停内外采买之费上不悉从引争甚力贤恭庄端重言辞简当登对之时将顺匡捄为多论者谓得君之专兼有相业杨士奇之后再见云掌都锦衣者指挥佥事门达上所任也与贤并宠上朝左顾则命贤右顾则命达达恃才生事分遣校尉缉事四分搜求幽隐索耴货贿不可胜计上用校尉言诛一知州械死三御史论指挥李斌谋反死者二十余人而弋阳王母子锡自尽天下骚然不安贤闲见言上曰今中外可谓无事独一害未除因备边锦衣校尉之横先是达尝令校尉察鸿胪序班索朝觐官财物者二十余人以闻上尽执下狱又使出访诈校尉者贤语达曰序班即索朝觐官数金耳校尉乃千万计公使校尉有重利故人争为诈不然何趋也达繇是衔贤次骨百计摭拾上心疑焉不召可半岁石亨诛乃如初达故骄懻熏赫同列尽下之惟指挥使袁彬倚旧恩自若达计得言巳上前者惟贤与彬袁彬事言上穷治之且欲陷贤得燕中少年杨埙以免语在袁彬记宪宗即位达坐太监王纶狱调贵州边卫科道官重劾达达系狱论死其党与揭匿名帖内府及都城内外以谤贤贤上疏请避位曰臣以凡庸误蒙先帝抜用幸恩报而一害于石亨继害于曹钦三害于门达赖先帝之明得以保全臣自思平生无耴怨恶直以职居辅导众见忌疾皇上即位以来赏罚明纪纲举贪利之徒不得遂私又复归怨于臣臣决宜退不许吴皇后废又有为飞语谤贤者上遣卫士宿贤家护持之有内直将军被裭言天顺初因入直迎驾升非冒功者上怜而复之而夤缘者复愬贤入言自石亨辈后贪利者见富贵勿得率幸朝廷有事宜早冶之上是焉覆按太平侯兴济伯而下俱夺爵二年遭父丧诏夺情起复三辞不许遣太监兴与偕抵家促上道还朝再辞又不许疏陈所过民情利病悉允仁亡何卒赠特进光禄大夫左柱国太师赐谥文达先是吴皇后之废也太监牛玉坐受吴皇后贿事觉南京给事中王徽等言册立皇后大事也李贤大臣也坐视成败不出一言党恶欺君宜明正其罪徽等坐谪远方或谓贤曰公何不捄贤曰甘露之变党锢之祸而不知耶及夺情起复修撰罗伦疏论出为福建市舶副提举吏部尚书王翱编修尹直引文彦博待唐介故事语贤贤曰潞公如此我则不能居尝论杨士奇之为相也媿宋公卿者二宋王文正以张师惪造门抑之冬身而士奇不能文潞公以唐介攻巳再三申捄而士奇不能及其为相徐有贞岳正张宁叶盛并见阻厄所论文潞公又不能矣既卒伦召还适学士陈文亦卒时人为诗吊文曰九原若遇南阳李为道罗生巳复官 

　　○岳正 

　　岳正字季方漷人也父军府军前卫都督同知正正统十三年以进士第一及第第三人授翰林编修天顺元年改修撰徐有贞李贤既得罪薛瑄致仕去学士许彬老上与吏部尚书王翱论相推举正上召见遥望其长身美髯心奇之登殿益近连声呼好好比拜起问年家安在何科选进士者既对皆大悦曰尔年正可吾北人而吾所耴士也许彬老矣为我入佐之正顿首辞谢趋出及左顺门石亨张軏从外人愕然曰公何繇至此比入见上曰朕今日自择一阁臣隽臣也亨軏问谁曰岳正二人顿首阳贺上曰官小耳当加秩以重之亨軏因奏陛下用正诚为得人请姑试之试称加秩帝尧之帝也上默然巳正时时召见奏对称上意亨軏本以正荐不繇巳至是滋不悦亨吉祥既藉李秉彝投书吉祥谬请上出榜募捕上使正撰榜格正曰为政自有体陛下即逐捕盗贼责兵部即验治奸宄责三法司岂有天下出榜购募人耶尧建进善之旌舜立诽谤之木秦始皇下妖言之令治乱荣辱斐然可观陛下新复宝位宜法尧舜暴秦之轨岂足术哉且事缓则人情怠忽不久觉露急则益生危惧愈趣闭晦惟明主察之上曰学士言是亨从子彪镇大同使人献捷下内阁问状其人盛陈战功言捕斩无卞不能悉致皆枭首林木上正耴地图指示之曰某所至某所四面沙漠何林可枭其人惊退上从容问正卿何以辅朕正意在贬损亨吉祥对上今内臣武臣其权太重上颔之曰汝可告以朕意正出往语吉祥忠国公数遣人候公何为者吉祥曰石公见爱致诚款耳正曰不然彼欲觇公宜谢绝之更造亨所君家父子典兵易启上疑辞解就第上必大喜因云上意如此使我告公亨吉祥大恨谓正讦巳上刖反藉上见要刼吉祥诣上免冠泣靖死上曰无也召责正漏泄正曰臣观二家必有背叛之灭即今无可安之诛臣欲全君臣共难之情故令早为计上不悦罢会承天门灾正极言石亨将为乱陈汝言不可为兵部尚书宜出徐有贞狱中复用之时上方祷昊天后土上谕文武群臣命正草告文谕敕正条摘极其罪巳天下传焉亨吉祥入言曰正为陛下起草语外曰非上意正讽县官改过尔正骤见宠用敢扬主奸不忠数日上出正一再日外调钦州同知大理少卿敬户部主事玺皆坐正所亲补外正居内阁一月而巳过漷以母老留家良久陈汝言本附吉祥憾正上前诋之密令校尉言正尝夺公主田命下迁延家住遂追系锦衣狱狱上杖百谪充肃州卫镇夷百户所军室庐家产尽以赐都督佥事季铎正牿手行夜宿涿掌坟气奔涿人杨四义士也请宽于解卒不可醉卒酒鏊正牿噀酒牿封上炙之纸戾脱刳之比晓卒怪异故封四厚予卒金卒亦巳上虽戍正密令人勿死也而时时念曰岳正倒好秪是大胆其后亨吉祥诛上顾李贤曰岳正固言之贤因奏正有老母得放归幸甚乃释为民宪宗即位两京御史请召还复官许之吏部拟调南京上命母南令充经筵讲官纂修英庙实录久之贤语正南京国子祭酒欲籍君今举君矣正不应有伪为正劾贤草示贤者殊恨故事清理武选贴黄当会官保荐用兵部侍郎及都御史各一人兵部尚书王竑荐正可侍郎礼科都给事中张宁可都御史贤调旨罢之第以委当职者而外升正宁为知府于是正知兴化宁知汀州时论为之哗然正博学高才锐意天下事自许无一世既至郡铲破条格以豪杰之意前百姓之用兴革创刷察民利而操之巨室不便有谤言正亦倦游三岁入觐乞致仕时季铎巳败上使收耴其故室庐家产正为文简俊亦善字学方外度数莫不窥考绘刻悉臻其妙兴化人至今呼为岳仙始之黜也有士人造之曰孔门有言未信而諌以为谤巳公犯戒矣正曰正黭浅亡能受主上特达之知固见谓能砥砺上劘岂使猗违居旷贵耶且正备员禁近宁比諌官哉而希望颜色为居戍所时有从京师来者举上所时时念正语为正贺曰上念公行召公矣正櫽括上意写照而自题之曰岳正倒好秪是大胆惟帝念哉必当有感如或赦尔再敢不敢臣尝诵古人之言盖将之死而靡憾也正卒无子李东阳其壻嘉靖中赠太常卿赐谥文肃 

　　○杨瑄 

　　杨瑄字廷献丰城人其始祖曰王君权唐季相南平王累官金紫光禄大夫江西方言王杨同音遂讹焉天顺初为监察御史印马畿内道出河闲民诉太监吉祥忠国公亨夺其田瑄还言上上召徐有贞李贤阅瑄疏叹曰真御史也下旨吏部且大用之而使识之并下户部即遣御史核田诸御史知上意遂合紏亨诸不法事张鹏为疏首业且上兵科都给事中铉密告亨亨先入诉曰御史鹏者巳诛奸臣内官永侄且连结诸御史入诬臣上命收鹏及瑄召诸御史文华殿俾诵劾文历诘之御史周彬诵且对对毕上曰亨诸罪实何不当时奏乃至今悉下锦衣狱究主使锦衣逼瑄诬引都御史耿九畴右副都御史罗绮瑄并不他及锦衣卫奏连九畴绮并收下狱于是石亨奏乞解兵柄如宋太祖悯石守信故事不者疑似日生臣死无所上哀怜之顷之九畴绮狱上复谓主诸御史者实阿附有贞贤于是有贞贤亦下狱降外十三道御史盛颙等皆调为知县而瑄与鹏充戍铁岭卫军先是瑄鹏坐论死诸御史长皆坐戍会有大风雹之异得减等而瑄鹏仍并谪戍南丹亨吉祥诛被旨还里宪宗即位与岳正召还岁余升瑄浙江副使瑄居父忧起复仍旧治浙中沿海之塘海盐为大塘数决决则全吴渊浸东南财赋无所出成化中风潮大作连四岁塘圯甚瑄笃意筹划修治定海县北捍游塘县西走马堤霩衢徤跳海盐凡五塘而海盐县塘工尤巨御患尤大升浙江按察使复奏西湖水故可溉诸邑田至十六万顷今湮过半请浚深之防于涌金门北辟水门放湖入城河出清河闸抵海宁黄湾溉诸邑田如故建三桥畏吾寺后为水门俾小舟常入湖耴淤功未就卒瑄伉爽有志节喜功业才足胜之病亟同官省候尚与论筑塘法及浚湖利无他及者有子源知天文以岁贡生被荐为五官监候武宗朝数以天文谏刘瑾怒矫旨杖之居一年复諌瑾唤源面叱曰尖嘴蛮尔何官亦学为忠臣乎复矫旨痛杖谪戍肃州道卒孟县之河阳驿其妻斩芦覆尸葬之瑄海盐塘有纵横样嘉靖中副使黄光升复有荆公陂塘样今修塘者丈尺次第并用为式万历初潮溢塘坏副使陈诏访瑄故迹修治瑄见形白昼授诏方略塘成诏上事于朝立祠曰报功而源亦以万历中赐司孟县曰显忠张鹏涞水人仕终兵部尚书谥懿简为政简易诸道奏岁饥多盗陕西河南甚鹏言民饥无复之请令治其一二首恶则巳亡何果靖其居官处事如此 

　　郎曰岳正杨瑄张鹏并以谪发石亨曹吉祥知名余合而传之 

　　王　翱　　轩　輗　　耿九畴（子裕附）　　刘　实　　石　璞　　年　富 

　　○王翱 

　　王翱字九皋盐山人先世农夫也至翱而刻苦学问中永乐十三年会试第五人殿试二甲第二先是成祖定都北京固欲得北士为重而北士每后于南人至是闻翱两占高第大喜先以布衣召见赐之食改翰林院庶吉士授大理寺正以诖误左迁行人宣德改元杨士奇荐升监察御史英宗初命廷臣会举文武大臣镇守江西湖广河南山东翱升右佥都御史同都督佥事武兴镇守江西处州大贼入广信为盗翱尽捕获之居一年召还廵盐浙江征四川松潘番贼参赞军务复镇守陜西所至威惠着闻七年虏寇辽东军帅不力战敕翱提督明年升右副都御史留抚之十四年以捕虏功迁左都御史景泰三年召还加太子太保会两广有蛮寇议置总督而难其人兵部尚书于谦曰非王翱不可遂以命之明年蛮平召还其年夏吏部尚书何文渊下狱致仕遂以太子太保加吏部尚书翱为人刚明果断外强中宽论事质确而亦善行其智其征四川番贼时番酋有来降者翱出所赐金币易牛酒犒赏之曰此吾行时上所陛赐天物也吾不敢用以赐汝等诸番皆悦尽邀他部落来归初至辽东总兵以下途谒翱跪数责其贼至不力战曳出斩之皆抢地自伏请今愿效死于是莫不尽力巳出行边高墙垣深沟堑自山海关直抵开原屯堡斥堠千里相望益简卒伍赈贫穷偶配鳏寡凡词讼无论轻重悉听入赎虽至杀人亦许之曰偿死罪无益死者家而财或足济其用其它杂罪许其入赎足振边矣且夫边民固不可以法壹也以死捄生未不可也翱前后贮金银布帛榖粟物畜以数十万边计大充士尽饱暖乐战遂出塞破虏屡有功虏尝猝至下令坚垒伺怠击之皆遁去近边建州毛怜若海西诸夷来款去防老少男妇靡不感畏召还时建酋李满住等上番书诣阙乞留及其总督两广威望巳着蛮夷闻翱来皆恐翱曰蛮戎抚捕各有机宜今当安之耳引其酋长犒以金帛酒食推诚抚谕归顺甚多为吏部尚书时王直方在位景帝以直老使副之及英宗复辟与直并乞致仕上许直归罢翱太子太保使独任尚书事翱严考察公铨注苞苴请托不得施行有一女嫁贾杰杰官畿内翱妻爱女数使迎之杰固恚不遣曰翁方长铨拔擢人加膝耳官我京师女朝夕见母何待迎耶女言翱妻翱妻为翱置酒长跪翱大怒耴案上器击伤之出宿朝房卒不调保平生所引用文武大吏若施聚焦礼范信耿九畴轩輗年富李秉程信皆适世用马昂崔恭列位六卿翱直名呼之翱所推毂北人为多言北人文章藻饰不及南士也质直雄伟缓急殊足倚有以贤良方正经明行修应诏者辄痛抑之曰此皆处士盗虚声者耳尝言李贤于上得复官其后上信任贤贤亦左右翱于上前上有所进退时时召问翱翱有所荐用未尝使其人知也其于恩仇一不介意曰吏部岂报恩复仇之地耶上便殿时呼老王或召燕见同游即当选使郎代雨雪命中贵扶掖上下赏赐无虚月然翱侍上出虽日暮必简阅选人惟恐不当也天顺五年曹钦反执翱翱叱曰朝廷何负汝汝反耶杀他人宁杀我钦谢曰敢杀长者事闻加太子少保时年七十八矣上老翱难其代也宪宗即位命雨雪免朝参踰年命朝参以朔望加太子太保翱屡辞疾不允一日廷推辽东廵抚上曰廵抚辽东何翱后罕其继也三年疾甚允之赐白金金织衣宝楮以行方舆疾出关病革遂卒年八十四赠太保谥忠肃赐祭葬给舟车送柩翱谨重达大体一经涉历终身记忆有所当行寝食不暇每见朝廷行一善政喜见颜色不者攒眉累日闻天下水旱灾伤急询所在官吏来京者有无储积民得无流离饿殍否第宅在京师三十余年苟完而巳上为起第盐山有司奉诏书太过悉斥去之仲孙以荫补国子不使应试曰汝自有阶母妨寒士有中贵人遗明珠数颗直可千金既不得辞则掇珠衣领闲居数年中贵死召其犹子还之翱为吏部继者李秉皆好用北人而南人不喜之时内阁南人各欲用南人于吏部秉仅一年去北人纷然诋南党内阁用崔恭而南人又不喜恭亦喜月去继者姚夔 【 姚夔字大章桐乡人正统间举乡试会试皆第一擢吏科给事中多所论列巳巳之变尤愤激敢言景泰改元超拜南京刑部右侍郎逾年改南礼部奉命考察云南官吏还报留任礼部英庙复辟调南刑部未几驿召进礼部左侍郎改吏部寻擢礼部尚书宪宗登极大典礼皆所掌行转吏部尚书九载秩满加太子少保锡赉甚至卒年六十讣闻上震悼赐祭营葬给驿归丧赠荣禄大夫少保谥文敏夔豪俊慷慨学通而文胆与人言表里洞达奖抜后进在礼部知贡举遇知名士投卷必令主者加意誊对即主司偶我之必极力推求得而后巳及掌铨衡询访人才不遗耳目慎重黜陟虽谗口不为摇惑每当廷议众疑莫决夔一言判断人皆服之顾颇不拘小谨晚节为妻子所累言官喋喋论者谓夔佐时练务类唐杜黄裳而未免通馈谢然求之一时大臣罕有其比】 夔五年为吏部北人为之语曰斩却姚夔头去祭翱墓 【 陈戊烈日王忠肃公平辽广登枢宰三王有声忠肃为最秉公绝私而巳】 

　　○轩輗 

　　轩輗字惟衡鹿邑人永乐中自行人左司副选监察御史正统中迁浙江按察使丁父丧夺情复任景泰四年迁副都御史廵抚浙江改南京都御史丁母丧英宗天顺元年召为刑部尚书居数月致仕复召为总督南京粮储都察院左都御史成化元年转南京左都御史以疾辞归卒輗不好文章无贤愚拒避不与处而孑严苦约天下闻其名初以进士趱运淮上冬寒坠水有司制新衣易之一易也褁幞被而待炙其濡衣为按察使受俸资而巳妻执井爨所著青衫尽补缀食饼蔬三日一市肉肉母过近以约同官有时杀鸡则人人骇异轩廉使今日杀鸡重客耶出不避御史道一日道遇御史肃揖告曰某以某事适某所公何之御史曰往访一乡达輗曰公宪臣也当为国除治奸贪不宜数从贵人游每行郡与其返也悉会郡县史简视其衣槖所至郡邑吏有投牒去者其奔丧皆以隔宿行行李两簏而巳为南都御史拜表礼部子夜至撤烛坐礼成而出日属于鼻诸公亦尊却不乐与行齿其以刑部尚书请老英宗召视疾真许之陛辞上曰卿平生何自为官輗其对上怃然曰乃当廉使浙江昔闻浙江有廉使江李两簏卿耶若有起色可重留輗伏谢赐文绮二双白金二十两久之李贤言上复召见起南左都御史也既乞致仕不待报行至家方食时趣具浴浴毕问早暮欠伸绝輗任职治官无大踰人而廉介闻天下同时惟耿九畴与方然輗夺情后颇用自矜持倚酒詈人尝饮同官所归扪腹曰今日此中尽赃物也其为都御史廉益甚乃好人讦者其誉望不及按察时而李贤称之曰轩公鸟中孤凤代輗按察浙江者陈璇清严亦相亚又輗按察浙江时左布政使则孙原贞杭州守则陈复仁和令则许璞皆廉与輗并万历二十二年赠輗官予谥 【 璇精法比词讼旁午片言而决继轩輗后稍济以宽仕赃吏不贷同僚不便疏之都御史洪英署下考璇被黜军民遮泣拥归僧寺夜半微服遁去诣阙奏留复任从之巳而英复来浙江镇守憾前考不行复诬奏璇六科为璇交章雪枉　陈复福建故怀安县人永乐甲辰进士知杭州府洁廉无私治尚简□狱讼减少公庭燕穆日惟端坐堂上与郡吏讲读法令慎职守而巳未几忧去民诣阙请复起之巳卒于官贫无以敛按察使轩輗倡为赙赠民多挽泣其子尽却之曰吾父清白敢没而污之假贷归丧许璞凤翔人】 

　　○耿九畴 

　　耿九畴字禹范其先世从束鹿徙平定州历金元有仕者明初父絅为卢氏教谕遂家焉九畴永乐末进士宣德初授礼科给事中体貌丰厚不妄言笑苟是非正统初大臣言两淮盐法久弊必得慎重名行者往理被推为盐运司同知革弊兴利公私便之条奏数事其均搭派节样盐二事着为令亡何丁内艰诣阙乞留者三千人夺情升盐运使廉俭严正门绝私谒杨士奇过淮上馔之一鸡时轩輗为浙江廉使刚介有声而九畴与齐名尝坐水傍有童子曰此水虽清不如使君十三年坐判官薛华送守支盐商于南户部给钞姓名占二牍命法司逮治遣主事陈汝言往究汝言奏九畴等受贿重冒支给下法司论罪既察诬得释时盐运同知叶思铭者义乌人与九畴同心守法不畏强御至是并逮上既察释九畴杨士奇亦力庆之遂留为刑部右侍郎而思铭亦复官九畴饯而拊之曰无蹶而隳思铭竟为良吏九畴在刑部屡出疑狱同官左侍郎丁铉号精法律谓不及也寻独领部事景泰即位中州饥旱流民渡淮者众命之凤阳廵视廵抚招□以七万户婚姻树畜许与土著相通境内晏如复命兼理两淮盐法九畴奏罢岁漕江南羡米易盐以发正课金私称便寻命廵抚扬庐淮安滁和诸府州审录大辟多所原宥代还三年命镇守陜西威望益着边将请添兵临洮诸卫下九畴议九畴言边城士卒不少将帅善驭可一当百不然徒宂食耳复言今边民皆春夏出田秋冬移人塞夫民春夏田而秋冬塞何以边将为请有民移者罪之明年转右副都御史仍镇其地守臣逮耀州民三百余谓其倡妖悉坐死罪九畴曰狂民妄言实非反也悉减死论天顺初石亨曹吉祥用事文武大臣多出其门都御史员缺亨吉祥有所荐上知不可举九畴以问李贤贤曰陛下得矣遂驿召至京特升右都御史赐见便殿嘉奖甚至时子裕任给事中请改任避嫌许之令为翰林简讨九畴因上言五事一言比者百官贱名谊事奔兢夤缘请托冒报功绩宜敕科道廉察紏劾甚者斥逐之远方一言内外邢官不原狱情囚徒淹抑宜敕其雪冤决滞期以三月论报一言天下民庶大率逐末或营充吏卒或专事商贾或去为僧道本农不务是以稍遇饥馑流殍载路盗贼纵横宜敕天下亲民官申明大诰知丁本业之条使友助扶持力于田亩一言军饷之运故甚苦民比投军者万计中多沿边余丁及诡报名姓叨月粮计自赡家宜敕所部即抑勿收巳收者审究籍贯无使逃脱一言台宪之职所以肃僚贞度宜申明宪纲事例责之敢言内外诸司敢沮诬者重加以罪遇有缺员即令吏部择老成重厚廉明有为者充之疏入上嘉纳焉九畴方欲与诸御史谋劾石亨为其所知被诉下狱及廷辩自引出为江西右布政而陈汝言巳为兵部尚书言九畴既外其子不当复在翰林亦出裕为泗州判然上终知九畴寻升四川布政使明年复与李贤论九畴为人召还之且以为礼部尚书既至怜其衰使刑部南京初轩輗在刑部数月乞致仕上亦恒令之贤曰耿九畴轩輗两人操行海内共知上亦再召輗为南京左都御史居一年九畴病卒上嗟叹良久曰可惜此老朕优之于南而遽亡耶遣谕祭赐葬士大夫识与不识莫不悼伤九畴天性孝友敦尚古道奉身节俭无他嗜好公退焚香读书而巳平生慕司马温公之为人也岳正赞其像曰摧奸以直结主以廉廉则大用直乃□迁（子裕附） 
　　裕字好问景泰五年进士改庶吉士授户科给事中改工科既坐调泗州寻丁九畴忧起补定州成化初言者白其无罪复除简讨累升吏部尚书与大学士万安不谐安欲工部尚书李裕代其位会有进士瓛者授镇江府推官瓛自谓其先世苏人与镇江皆直隶府乞改任吏部不为覆奏后户部郎中洪自宣府督粮回未久升为参议为东厂官所发瓛洪并下献裕与侍郎黎淳并自劾淳坐调南京而裕夺两月俸既科道劾奏裕上复宥之裕一入谢上青裕一夺俸一宥罪当两谢何甫一谢者遂改南京礼部弘治初改南京兵部参赞机务寻召裕入为礼部尚书复改吏部进太子太保八年卒上辍朝一日赠荣禄大夫太保谥文恪裕美须髯善谈论多识国家典故俭约率易不营产业人称其有父风居官阔略事无大小视若无足为者再入吏部荐引人材务恊舆论爱憎毁誉莫能桸夺有弟为都督府都事秩满当迁裕故缓之曰我家当如是御史汪宣疏荐先后吏部之臣廉介端贞莫如王翱公直忠亮莫如王恕坦夷无物莫如耿裕时谓知人 

　　○刘实 

　　刘实字嘉秀安福人宣德五年进士选庶吉士散馆授金华府通判政教并行满考上京乞为教职不许既闻母丧越宿驰归哀毁庐墓者三年起复升顺天府治中景泰中以荐入翰林修书为人刚直峻峭意所不可达官贵人必面斥之至其修书时见人作不佳当面绝倒喧笑之声彻于阁陛人亦以此忌焉天顺天以最三考升南雄知府未数月有中使入岭外将至遣骑先觇供帐不办入见实实复不沾接骑怒还告明日从中使入驿与他骑弓劔左右立长吏谒毕留实诘辱之南雄民从驿门外望见趋入蔽翼出中使怪问实所以得南雄民状请实入且为谢实不往去至韶韶人言中贵南雄太守驿书讼公矣中使亦驰奏实然实实未尝先言中使于上也既闻乃亦讼中使诏并逮系京师亲听之实具言臣从官三十年未尝以妻子自随餐粗衣敝诚为国家爱养所部不忍劳费之触忤天使亡所逃死上论治中使罪方欲出实而实庾死狱中实治官廉洁不取民一钱民有馈鹅者实不受民委之去实纵鹅门外恣其所之将去金华时体无完衣寒剧温足以氄爇蒿加手其上至不可忍则贷民毳舄以行历数里而霁褁而识之邮以畀其民公暇读书舆闲马上手编不辍少受书周叙之门晚节好春秋其没也母丧不敢举女不能归者三人南雄人哀祀之称曰铁板刘孙丙仕工部侍郎 

　　○石璞 

　　石璞字仲玉临漳人永乐中以乡贡入太学为监察御史宣德中迁江西按察使正统初坐失囚被逮降副使璞刚褊有治才所在著称为按察时民娶妇反马壻先归妇后失之妇翁讼壻杀女壻不胜榜自诬弃尸前塘中官使求尸果得之狱成璞独心疑之方昏燕尔何得深怨出问囚曰信乎囚曰信速死公赐也数问皆然璞斋沐焚香祝曰死狱重事也上下明神尚启我梦夜梦神书麦与之觉而占曰两人夹一人也迟明械囚待刑有童子外闯捉而诘之道士之童子也璞曰师遣尔来侦囚邪童子大惊鞫得实果二道士与妇通见匿之麦丛中江西人号璞曰断鬼石升山西右布政转左其妻与诸僚妻燕归愠曰诸夫子亦为官尔而夫子长之彼其内舍多钿金珠被绮采妾裙钗乃不称使人惭于夫子璞曰请问夫人安坐曰坐席端曰吾素用不温饱妻子故故夫人得坐端彼以金珠绮采被服其内舍者吾知其内舍坐夫人坐亡日矣巳进工部尚书塞决河平处州盗皆以命璞景泰初也先寇独石命兼大理寺卿往总督宣大军务忠勤善谋边人信焉进太子太保改兵部尚书湖广苗叛又命璞往璞以计得乡导奸民槛送京师苗平还治部事天顺元年致仕四年英宗谓李贤曰石璞纯臣也闻其尚徤顾甚贫为我召之既至青袍素带以入上曰赐尔绯玉而敝乎璞叩头谢臣孤忠无援陛下无故召臣臣惧无将故不敢服而见陛下上说是时璞微瞶乃命以左都御史掌院于南京成化元年致仕归归无第宅假居官署其后卜筑于城西绿平村作屋三楹卑闇殆不可处买田百亩而巳安阳人有为典史归者璞过其家典史张具甚盛璞问典史宦几年矣曰未一考胡归乎曰恶民见讼璞曰令我听尔讼尔得归邪即拂衣去 

　　○年富 

　　年富字大有怀远人故姓严也讹而为年十岁为弟子员永乐中以乙榜举人授德平教谕时方弱冠学规整厉九载擢吏科给事中兼掌刑科为宣宗所知英宗即位言国家可忧戎狄为甚永乐以来招纳丑类縻以官爵杂处京都坐费国用养乱召危必在于此乞敕大臣考验遣还故土慰彼远思释我内衅府军前卫幼军不过选取民闲子弟随事青宫今死亡残疾仍于民闲佥补富者受财脱免贫者临时获解深为民患乞敕兵部遇有死亡就于二十五所内将一所调补又近年军民之家逋逃规免税徭为僧道累以万计不织不耕坐食温饱或有拥妻子于僧房育子孙于道舍败伦伤化莫此为甚乞敕礼部令所在寺观僧道未度者悉遣复业隐占者逮问还俗复言江南小民佃富人田岁输其租今诏免灾伤税粮所蠲特及富室而小民输租如故乞命被灾处富人田租如例蠲免又言各处饥馑官无见粮贩济闲有大户赢余多闭粜增价以规厚利有司绝无捄恤之方自今或遇荒歉乞命为贫民立券贷富人粟分给仍免富人杂役为息俟年丰偿本皆下所部议行升陜西右参政荐都指挥马麟李荣可属兵事为陜人上疏乞罢织驼曷它之役皆得施行富峻厉敢为嫉恶墨吏墨吏闻风逃去人号阎王时三边士马众监供费浩繁民苦转输豪猾因缘为奸利廷推富总理边储富至酌远近定征科钩考出入豪猾亡所为奸正统九年升河南右布政使南阳陈州诸处流聚饥民数十万兼以作贼富赈恤抚定之十四年转左土木之变边境道阻朝廷委富督运吏民闻号令险输进亡后期者景泰元年用边将论奏进右副都御史提督大同军务前都御史沈固虽有长才综核疏宽富痛革裁罢冒功盗储一无所容群小多怨代府诸王子亦衔之襄垣王诬奏富十余事竟不得行富凌诸镇守太监出其上州县长吏贪赃者悉廷杖之参将都督皆坐受其跪拜尝奏劾石亨请收鞫下狱天顺初元亨鸁言官劾富致仕亨子彪憾不巳诬奏逮京师睿帝使文武臣二人往按既不实放归亡何廷臣皆言富起南京兵部右侍郎时山东饥旱连岁转户部右侍郎廵抚其地旋改左副都御史理前事如故四年户部尚书缺李贤荐富诸内侍谓贤曰上不悦此入公母再举一日上自问贤户部缺人孰当之恐非年富不可贤曰人不悦之顾宕歜为富正见于此上曰如富执法宜居此位遂召用之既当守制使奔丧复入视事富简言寡欲直巳任政自以受知主上会计益勤当事益勇僚佐有不便者富曰公等母署名吾受其利害闲有欲行私者度不能得之富计且行故言不可计且不行故言可富辄因而反之而僚佐喜富堕其计富与工部尚书石璞左都御史寇深同时皆不繇甲科其不喜进士特甚尝有三主事当考满富越故事试论一道叱其劣者曰尔进士为此文耶时吏部尚书王翱老上属意当宪宗初富以边运得入为意拟黜陜西左布政使毓石荐右布政杨璇左参政朱汝良西安知府余子俊翱言富侵官当下狱上黜毓不问富富言延揽求贤吏部之职臣荐人为国初非有私反触翱怒望放臣归上素重富因留之亡何疽发背卒上闻震悼赐谥恭定遣官谕祭有司治葬事 

　　郎曰英庙复辟以后用舍进退无不精详王翱轩輗耿九畴石璞年富出自简在皆悉其素而诸公清德标令亦足副上之知刘实即死狱中顾上治阉罪知其杠矣其居职操履可与诸公并称先进之民 

　　名山藏卷之六十四 

　　●名山藏卷之□□□ 

　　晋江何乔远　譔 

　　臣林记（成化臣一） 

　　◆臣林记（成化臣一） 

　　彭时 
　　刘定之 
　　刘珝 
　　李秉 
　　余子俊 
　　秦纮 

　　彭　时　　刘定之　　刘　珝 

　　○彭时 

　　彭时字纯道安福人自少端重寡言奋励读书领乡荐入国学祭酒李时勉以公辅期之正统十三年会试第二廷对赐进士第一郕王监国被命与商辂同入内阁虽属冕进宿素推重以继母丧乞守制不许寻升翰林侍读明年乞终制许之服除迁左春坊大学士兼侍读寰宇通志成迁太常寺少卿兼仕读如故英宗复辟召榻前问出身若其年龄是时年四十有二矣上曰正是方刚命赐酒饭寻召入内阁以前职兼翰林学士上命选庶吉士若用南人必如时者乃可也李贤论事上前出以所言上者言时时为贤谋贤服时直谅焉上上皇太后尊号时谓贤宜及此推恩贤谓诏赦也上复辟方赦一年再赦不巳滥乎时曰优老为恩非谓赦也如朝官父母年七十者予诰敕百姓年八十者予冠带此明上老吾老以及人之老矣贤称善闻上上悦门达阴轧贤于上上行罢贤中贵出语时时愕然为力辩上用贤如故上尝使太监牛玉视时病人言其居陋上欲为新会崩方上不豫牛玉将遣命至阁中诸阁老骇怖而巳时雨泣也玉复命上亦为陨泪宪宗即位进吏部右侍郎兼职如旧宪宗议上两宫徽号宪宗生母周太后不欲钱太后并称太后中官宣后旨辞甚厉同议皆噤独李贤开端时力继之竟加上钱皇后尊号别于太后居数日太监覃包至阁曰同尊二母是上本心诎太后难显言非二先生几误成化元年加兵部尚书其明年乞归遣中使护送手敕促还明年至京上慰劳之以总裁英庙实录成进太子太保兼文渊阁大学士尚书如故李贤卒时独任阁事钱太后崩议营陵首言当合葬裕陵主祔庙上犹豫不从羣臣伏请时从中主之卒从时言其秋彗星见上言专宠者年既巳迈宜子者恩或未逮当正宫闱之分以衍麟螽之其言指切万贵妃平凉土达满四反参将刘清御之败绩兵部请命陕西宁夏延绥合杀巳声势益急复请调官军往朝命方以都督刘玉总兵副都御史项忠提督军务而败报复至舆情震骇贼闻玉忠出退保石城山玉忠至下令围石城毋战副将毛忠违之攻复败士大夫益相危惧兵部尚书程信奏再遣抚宁侯永总京军及调兵四万往命巳下时见本兵张皇难遽止第请令永整军待其冬忠报至围贼矣再乞敕永星驰赴援下兵部会议信曰京军驰援当如忠请时曰仍不须行夫合贼出劫如曩时兵宜往耳令入自保此擒道也信意不平尚书白圭侍郎李震相顾不言时力持之信张皇益甚众疑羣和谓此安史复出也不者且失关中有私于时京军不发公诚何见时曰观项疏曲折知贼可平矣其急请援知朝命遣将不敢专也其冬满四果平改吏部尚书五年冬无雪上言腊尽不雪非惟宿麦难润诚恐春气相乘变为疠疫臣考传记凡言灾旱者必曰下民怨咨感动上天今或有之臣见京师居民不下数十百万初无恒产营牟小利但取度日比者官府买办过多门税抽分太重生业不遂困苦日深伏望圣明崇节俭之规严掊克之禁止是之复言景皇帝女年及笄当求庶士遂得下嫁七年冬彗再见言七事请减去内府修斋慎重传旨毋令近习假借日御殿召见文武大臣议政节赏慎刑通纳谏诤饬励官守抚恤军民而归之上德上然之时彗久不退廷臣皆言君臣隔绝请面召内阁豫议机政时与商辂万安亦自请而诸中官恐时言其不便即往诳曰上见公矣顾初奉泰交犹未通浃宣罄厥蕴尚俟再见及朝见戒约如初时有御史承中官风旨建言裁减文武官皂俸者武官恟恟至欲刺杀御史时至上前首言天变可畏上曰知卿等宜委心国政继言减皂俸事上曰传旨与户兵二部处之上一时声音颜貌不尽群下之情万安遽呼万岁客时遂叩头出初中官戒时至再及出中其所诳遂曰平生恨不见上得见上但呼万岁外人称万岁阁老云时自是不复召见第以封事闻而八年因方内有水旱之灾条陈时政言皇庄之名自古无之景泰存藩邸之旧皇上因东宫之余庄名曰皇其号非事有其繇实为不爽近闻故太监刘永诚所献亦欲立为皇庄居者惧于骚援不耕者惧于征科过旧而街谈巷议咸谓普天之下莫非王土何独以此庄名之为皇乞令户部籍与居民仍旧耕种又言畿内湖泺数多皆为势家所有其闻所产鱼虾螺蚌菱藕芦苇之类乞令弛以予贫民及言民闲养马边城粮草等事上悉施行第皇庄不动时屡以封事上闻或报或不报要不尽行乙归不许时为人端谨严密燕闲无惰行步端拱饮食不闻匕箸声终岁不一二宴客即宴客未尝具音乐片楮守墨不轻掷弃立朝三十年非疾非尝不在公公退不语子弟以朝事接人和悦至其论辩确然有执虽不立赫赫名而人望归之成化十一年卒于位赠太师谥文宪遣官祭葬给驿归丧官一子尚宝司丞时有族弟华成化中亦入内阁 

　　○刘定之 

　　刘定之字主静永新人宋初有德言者仕至江西发运使南昌郡男子孙多显者父髦博学笃行荐魁乡闱多疾不仕耕稼石潭之上学者称石潭先生定之自幼警敏善诵髦日授之书不令为文一日见其所为祝灶文及咏桃浆诸作大惊异之于是尽呈髦所为文髦谓其妻曰此子有八面之才一第不足多也正统元年会试第一廷试第三授翰林编修四年夏京城大雨水诏求直言定之上言臣遭逢夭窃欲出意见勉助圣明疑惧旬日恐无可采臣惟雨水阴之盛也臣闻扶阳抑阴在进贤退不肖伏惟皇上日月之明臣下人品罔不周知然公卿侍从有政事言责之寄者尤宜时常召见俾承清问因以观察其才能心术又阳为中国阴为外夷盛夏阳刚之月而阴雨不止犹中国文明之时而夷狄未服窃见去年西戎犯顺今年云南作寇诚宜督边将修兵备至于降附胡人处之京畿从来久远多至千万豺狼之性濳为盗窃不及今濳散其类移近南方则生聚愈多他日之虑也今京官多不愿为府州县者而府州县官亦自谓不得入为京官坐此不自爱惜窃见唐宋以来士夫多衔京秩任外事牧守互兼出入洊更以备公卿通练有效矣臣愿圣明略仿此制臣又见今令大臣及五品以上荐举官员诚为慎选然举人者其心难公举于人者其情难尽窃考唐制常参官上任三月内保举一人自代吏部记其姓名举主多者必合公论举主贤者必为善类遇有员缺选择任用臣愿圣明亦畧仿此制至于守令牧养为先今有专尚酷毒而以办集得名因此迂阔仁怒肆为贪婪而以交托得显因此鄙贱廉特宜令风宪铨司详加密考又古者人臣有丧君三年不呼其门所以励廉耻劝忠孝也后世或以金革大事或以辅弼大臣姑使起服葢需求之亟今海内安澜材能不乏文臣遭丧不使终制殊非教本臣又见近年以来民有出粟赈济者表为义官斯亦饥年荒政顾非明时常法行之不巳若见朝廷吝惜官廪德不究于无告惠使出于有力兼其闲亦有诚非好义意在希恩假上人之宠光增私家之声势宜准官员诰敕事例犯至某等者坐名追夺臣所陈浅见薄识不知避讳伏望宽斧■〈金戊〉之诛使天下才智之士继续而言臣之愿也留中不下巳之变定之为侍讲上言臣观自古夷狄之祸未有盛今日者古如晋怀愍之陷匈奴宋徽钦之陷女直皆因边塞外破藩镇内溃救援不集播迁无所未有若今日全盛天下数十万众奉上皇漠外委以与虏者也至于晋宋既遭蒙尘之后元帝继统高宗嗣服皆弃故都安一隅然尚能奋既衰之势御方张之敌使刘曜石勒敛虐焰而不入梓宫韦后因讲和而来归未有今日全盛天下数十万众也先乘胜直抵京师听自去来者也盖国势之弱虽非陛下所遽能使之强然岂可不思自强之术臣无知晓攻陈所见臣以为宜讲战阵审守御慎行人散降胡练兵抚民择将材明赏罚而厚修主德焉臣观昨者之战但知闭营坚壁托为持重而不能出奇尽力用捷胜甚至前队败而后队不救左哨出而右哨不随宜仿宋吴玠吴璘兄弟三迭阵法前一行刀盾蹲伏以俟其阵最低前二行矛戟大鎗立阵以俟其阵稍高后一行骑兵弓矢其阵最高使势得相援力得相救又虏骑奔窜唐奔制之必资刀斧昔郭子仪破安禄山胡骑八万用千人执长刀如墙而进韩世忠破金虏拐子马用五百人执长斧上砍人脑下砍马足繇此言之刀斧之挥霍使捷优于大鎗之迟缓趑趄也臣观紫荆居庸等关名为关塞实则坦途虏骑比来若风驱雾盖兵士寡弱亭障缺败蹊队疏漏非一日增兵士缮亭障塞蹊队画地守之因其陆地则纵横掘堑名曰地网因其水泉则遇坎停蓄名曰水柜或多植榆柳以制奔突或多招土兵以助官军此今日事也亦古人之巳事也传说曰事不师古匪说攸闻故古可师也若夫奉使之臣往时充以译人驵夫招衅起戎职此之故今后正使宜用文武贤臣介绍之选以令通敏之士昔汉文帝屈赵陀遣陆贾宋仁宗结契丹使富弼伸威修德鲜有败事此亦古人事也何以谓降胡宜散也志有之匪我族类其心必异往岁降胡尽留京师授官职给全俸昨者或冲破关塞奔归故土或乘伺衅隙寇景京畿今宜迁徙厥众远居南土禁其种落毋自婚媾变其衣服从我襟裾为兵则错在我兵为民则错在我民被我政教从我风俗如此则可以减俸给如此则可以省漕挽盖上皇之朝臣尝言及智谋短浅不足动天今有效矣何以谓兵宜练也天下之民农输粟女输布以养兵也天下之兵受粟于仓受布于库以练武卫国也向者兵士受粟布于公门纳月钱于私室于是手不习攻伐击刺之法足不习坐作进退之宜目不识旗帜之耳不闻金鼓之节转货为商执技为工工商所得仅足补月钱之私费盖民之膏血匠之气力变为金银以惠奸究一旦率以临敌如驱羊拒狼几何不败今宜痛革月钱之弊作新操练之政将帅有踵旧习怠新政者小则降级大则诛夷何所不可若夫守令削民犹将帅削兵也今也常年之所黜落三岁朝觐之所弹紏者宜加之罚大臣举官有犯赃者宜连之罪夫然贪墨者寡荐举者慎贪寡举慎则民安而邦本固虽有夷狄外侵不足为患此之谓抚民若夫天生将材不专将门也贩缯屠狗被褐扪虱可以王霸赵括奢子王离翦孙殒首系颈无济事也今国家用将有出将门之中者如石亨杨洪是有出将门之外者如于谦杨善是宜令公卿侍从各举所知量能而使庶乎抜十得五闻一知二而边材日充将帅得人此之谓选将汉图恢复所恃者诸葛亮宋图恢复所恃者张浚此两人者忠义素着功业久立然街亭一败亮降丞相符离未捷浚解都督待取后効乃复前官此亦古人事也臣观昨者于谦石亨等将兵御虏迭为胜负互相杀伤虽不足罚亦不足赏也亨自伯爵升侯谦自二品升一品摧陷腥膻迎回銮辂不见其功但见其赏忠臣义士岂不怠哉今宜使但居旧职勿受新衔以作敌忾以励廉耻夫既与而不忍夺者其君姑息也既进而不肯退者其臣患失也君无姑息之政臣无患失之心治平计日矣此之谓明赏罚若夫揽尊权亲万几人主事心百凡政事有早朝未及决者请退御便殿使近臣侍侧大臣前奏言官察其邪正面加紏弹史官书其言竻永示劝惩君臣之闲询谋畴咨互相可否此亦前代故事祖宗成法陛下遵而行之则决政也益以熟而察臣也益以明若仍前以本章奏入旨意批出臣恐偏听独任成乱生奸故夫智仁勇人主之德也智察枉直仁覆群生勇威柄宋司马光以仁明武告君即此义也若夫五经诸史至博也流覧多识儒生犹或难之臣谓经莫要尚书春秋史莫正通鉴纲目而当善恶兼观焉今也儒臣进讲诵善若颂避恶若讳是犹恐道路之有陷阱闭目不视恐鱼肉之有馁腐拥鼻不嗔其不至误食而呕冥行而踬也者几希矣夫唯善恶兼观则于君也既知禹汤文武所以兴又知桀纣幽厉所以替趋避审矣其于臣也既知有萧曹房杜之良又知有李林甫杨国忠之奸用舍当矣其于内臣也既知吕强张承业之忠又知仇士良陈弘志之恶操柄定矣此在陛下设诚行耳今天下之大尚如金瓯之未缺臣见国势可张雠耻可雪兄弟之恩可全祖宗之治可复也书奏景帝嘉纳之定之博学多闻凡有论事莫不切中英宗复辟以右庶子兼侍讲改通政司右参议兼侍讲如故成化二年入内阁参豫机务以工部侍郎兼翰林学士会久旱上言四事一言皇上天也中宫正后地也今久旱风霾二气不和是天地之心未畅意者谓皇上遇中宫正后稍疏欲上自正后及妃嫔进见先后悉循其序故垂戒如此皇上宜体天地之心俾嗣续蕃昌宗社永固二言祖宗仁爱子孙至无穷也是以英宗皇帝出建庶人等配耦生聚盖善继善述之大者今郕王妃女及笄矣宜命礼部为之婚配此为体祖宗之心亦和阴阳致雨泽之理也三言伊傅告商嗣王必法成汤旦告周嗣王必法文武我太祖皇帝德业隆盛臣愿皇上取其御制诸书及史臣所纂述宝训与大学衍义贞观政要相闲进讲以比商周子孙取法成汤文武之意四言帝王制治保邦异端佛老不与焉今天下太平日久民生日众物产不足供衣食而内奉朝廷外给边境日增月盛又复靡费于此其何以堪今先朝所赐寺观塔院即未能尽辟去之姑存其旧勿再增廓疏亦留中居三年卒仕终礼部部右侍郎兼学士赠部尚书谥文安定之为文伸纸运思挥毫对客正书旁窜晷不移日槀不易幅徐而求之皆渟峙演迤顿挫奔放奇正并用变化而不穷尝有质宋人名氏者援笔就案列其世次若谦系然乃定其为某人子某人孙人尽服其详博为人坦夷谦谨恭敬自下故事经筵日讲毕上辞退口语曰先生辈吃酒饭阁老讲官并承旨叩头出定之请以例赐毋烦玉音日是君臣之闲殊无一辞相接词林之臣咎定之巽抑之过几于容悦定之诸弟宾之安之宜之皆严事定之如父宾之湖广参议安之乡贡士宜之泰州学正 

　　○刘珝 

　　刘珝字叔温寿光人八岁能文书过目成诵有老人相曰是儿面有文类丞字后必为相初赴乡试道经临淄值河溢仆燛俱溺珝水行半里余神气自若人咸异之举正统十三年进士改翰林庶吉士授编修景泰七年升修撰天顺元年升春坊右中允进讲东宫宪宗登极以宫僚旧臣升太常寺少卿兼侍读成化三年以修英宗实录成升太常卿仍兼侍读明年升兼侍读学士八年丁内艰归庐墓侧乡人号其里曰仁孝服阕复任十年升吏部左侍郎仍直经筵日讲谠言正论闻者悚敬大学士刘定之称为讲官第一明年兼翰林学士入内阁十三年升户部尚书兼职如故十四年加太子少保兼文渊阁大学士十八年修文华大训成加太子太保进阶光禄大夫柱国珝耒姿秀伟望如神僊为人刚直英迈秉心不疑其在吏部不狥私情亦不为苛细矫激之行及为内阁直前果断无所顾忌林俊之论僧继晓太监梁芳也得珝于上前捄解李孜省左道乱政珝密疏言之顾与万安同事时时对客骂安负国为所衔一日太监谭昌传旨召与刘吉赴西门出示上手封启视则人讦羾阴事者谓珝嗜酒贪财好与太监某认亲纵之奸宿乐妇纳王越金谋为复爵等语并及其二子罪状安佯惊曰此匿名文书也上胡不火而以付臣珝与安等同出入朝扉事属暧昧何从而明即子或过失亦未之知也唯太监保持昌曰某保持刘公久矣向科道官劾汪直疏上巳讶无刘名今圣意巳定二先生若不为计明且无及安曰珝亲巳老俟其亲终守制而归何如曰不能待也曰则请令自陈休致厚加恩典以明儒臣遭际之荣君臣始终之义昌曰上义如此即可语刘诘旦珝奏书求退顾不及养亲上怒命昌再出问安安曰珝欲去久矣上疏盖预撰者昨猝不及详遂以书进昌还奏上意解特允之珝又奏臣子锐为中书舍人方十岁钫礼部司务故多疾乞并令随臣还乡亦许之于是给驿米岁夫赐白金楮币甚厚盖安故衔珝而羣小亦见忌嫉或构为飞语或假托逻卒俳优中之上前而珝去位矣弘治三年卒赐谥文和嘉靖二年言官疏珝素行孝友化孚乡闾有旨立昭贤祠祀焉 

　　郎曰彭时刘定之并以谦谨居相位定之有文而刘珝侃然不阿矣 

　　李　秉　　余子俊　　秦　纮 

　　○李秉 

　　李秉字执中曹州人少孤好学宣德中领乡荐第一正统元年进士授延平府推官擒治凶豪为豪诬构下狱事白秉名遂着取都察院理刑且授御史都御史王文荐为经历以备贤首领丁内艰服除改户部主事景泰初以郎中升右佥都御史廵抚宣府时虏累寇边耕地荒芜秉请白金三万市牛山东河南给俵播种秋成大稔取偿于民民以乐业边饷亦足总兵杨能纪广不任秉疏紏之能亦诬奏秉有旨取回别用科道官连章言秉劾杨能未辨曲直遽以抵摭之口改罢弹紏之臣适令风宪溺职边圉废官命勘□诬秉视弗如故秉尽心边政纎悉毕具凡所条奏诏书称是下诸边仿行之秉益招来流移兴起学舍清理屯田给医药施棺槥劾责边将选怯者上听秉从便宜于是拣精锐黜老儒教以战阵军声大振虏牧近边下廷议剿杀之秉言边墙外故虏牧放地非犯边也若掩杀之幸功开衅不祥莫大焉虏质我男妇求我与米朝议行秉每大口予一石小口予五斗虏欲尽求一石秉皆许之以示中国重人轻物之意二事人谓得体天顺改元罢天下廵抚总督官致仕者二十余人留用四人秉复得廵抚应天诸郡太平缺知府秉荐刑部员外郎欧阳熙瑞州府通判史宗礼两人可补御史李周六人分俸养亲名列不谨秉疏六臣迹虽不谨心实为养因大伦责小过伤圣明孝治乞复其职科道官紏秉方命召还初秉在宣府廵按宣府者御史张鹏秉有所责武臣以属鹏讯鹏曰我岂属吏耶执不与讯秉奏劾下鹏治鹏则治之曰非为李公奉诏书也其后鹏与杨瑄谪戍南丹时锦衣门达封识梏拲遣千户押戍甚严行至南都瑄谓鹏曰李公都御史于此也令兄当日为李讯狱今来周旋矣言未讫传呼至见瑄鹏哭不能起为之脱梏鹏瑄曰门锦衣遣千户封押甚严脱且罪秉曰在我解带贻鹏瑄长跪为千户请自是两人所过士大夫皆厚礼之人以此多秉秉既召还会李贤请设边廵抚如故复改大同大同总兵自石彪诬奏都御史年富以来声势恣横秉行事劲正诸将皆不便之会守备天城奉御例久病秉请代以长随副上怒秉专擅下锦衣狱门达并言秉先廵抚南畿妄荐欧阳熙史宗礼为御史李周等解罪而又有言秉不容山西都指挥佥事英治司事擅退指挥使旺领骑操山西所解目病马欲令守墎台军士六月一更上俱命达按下刑部秉当徒赎特罢为民是为天顺三年居三年复以内昅荐起南京右佥都御史宪宗元年廷臣以边关多事疏举廵抚宣府兼理兵政进左副都御史居两月都御史缺科道交荐复以命秉先是御史有弹击必先告长院长院承望权贵意而后许弹击秉一听御史之所为会计吏与吏部黜罢贪废无所避挠黜人倍旧上下称快其秋复敕整饬大同以东备边镇守太监李良请并敕秉总督辽东遂以命之建州虏董山纟犯辽东秉至会其入海州秉分调诸将居险要独领指挥傅海李英入海东山约会凰凤山皆失期秉孤军遇虏山西南虏据山阜我军失势指挥徐英败奔秉殿后欲斩之英曰愿死阵奔呼前众军一鼓而登遂破虏明年还京虏复至复命秉总督与武靖侯赵辅往征都指挥邓佐为先锋杀败虏众副将逗遛不前贼围佐佐领亲兵五千辰至酉皆战丁佐手馘数贼自刎而毙秉具大牢祭佐墓奏升佐子冶副将罪边人快焉遂体量建州地势五路进捣七日烧其房屋发其积聚班师还赐麒麟服劳牛酒加太子少保而先是吏部尚书王翱卒下廷推推上上命待秉还京以闻至是转吏部尚书是为成化三年秉念受简知急于进贤擢用奏拟如恐后时篢其为人宽裕有容中怀无隐而一意守法至于过当侍读彭华者大学士彭时从弟有所嘱其羣从彦寅秉立黜之有中贵人欲用其乡人为美官秉既不听更便外补秉念天下庶官所以厉民取财皆禒为监生时久次杂冗至于贫乏及仕而贪婪则债为之阶乃仿古身言书判之科金无一有者给冠带还家繇是为内外构怨秉初为尚书时左侍郎崔恭以次当得心颇不平而右侍郎尹旻尝学于秉秉皆屈意下之有所商论多所听从外人遂言吏部权尽归两侍郎矣秉自是不听两人两人亦遂不诚于秉秉乡人有为小吏者于考功数当适赂主事道求升而考功郎张宇中阻之道因言宇中于秉秉大诟堂上宇中持案籍面质扬言必是乃公不者私今郎所持公乎私乎乃公谗枉我我不能官恭旻皆是宇中以刑秉失秉为宇中谢乃罢而御史康永诏者往来秉所秉数言姚夔商辂程信马昂不称会星变永诏因合众请汰京官言夔等皆当罢秉覆奏京官请会都御史考核大臣被劾者听自陈自是夔等皆衔秉而京官被汰者怏且诟曰退我便消天变耶御史戴用言方面补官宜如先朝故事许在廷三品以上各举所知有旨从用言若四品以上吏部具缺朕亲擢焉御史刘璧合诸道御史吴远冯徽等言陛下高处九重焉能尽臣下旨云上擢适见内阁欲揽权耳请一归于吏部未几秉又值计吏所黜罢如其为都御史时科目人怏怏不敢自辩卑官冗吏累奏群摈呼号道涂成群数十旻为上章请都察院覆考得留九十余人旻又与恭时时外露秉短刑科给事中萧彦壮险而附势与大理寺卿王槩同郡有连槩亦几秉去代其位谓彦庄李公有二子治郡县无状不自黜免乃紏他人产庄遂私列其同官二人合疏劾秉职司考察若布政孙遇之老懦丘陵之嚵贪佥事李龄之衰疾并以亲昵不在黜列荐举大臣独张鹏一人鹏亦秉私至于监生入仕初无考退之例乃俾勤劳半生不沾寸禄保举奏章原有辨印之比乃俾径入选调冒滥实多任情去官以片言为喜怒恣意选除未一考辄迁徙且暗结年深御史附巳专权上曰秉故出廷举何至是下三法司会议崔恭尹旻辄对人语曰言官劾李公皆是吾二人者曾言之奈公不听何刑部尚书陆瑜等议秉任情衒直颠倒选法秉亦自伏濌之罪上以秉负任使革太子少保致仕罢遇陵龄等官复命彦庄指秉暗结御史故是何人以实对彦庄不辄具实上怒乃以刘璧吴远冯徽对俱下锦衣狱赎杖还职调璧等知县停彦壮俸一月而陵诉彦庄尝奉使过其治所嗔无礼际深用心仇章五上求与理遂同下狱廷鞫坐彦庄奏事不实降为驿丞陵得复官致仕遇福山人自有记陵兰阳人知真定淮安二府以治行旌为人负气豪迈长于治剧然颇见刚愎龄潮阳人嗜学好问在太学时为祭酒李时勉所重两提调北直江西学政待士明公皆君子也方秉被劾时人教秉辩秉曰辩涉固位但语诸公毋伤国体令秉入狱而是时天下举子方会试礼部投卷奋骂曰李公天下正人奸邪诬之李公若罪我辈愿不试以赎公及见上薄页秉乃罢秉行官属饯送有垂泣者秉慷慨登车去时论高之秉去彭时内不自安称病不出侍读尹直请于商辂急以崔恭补秉缺以慰北人之心而恭遂为尚书秉取乡与河州王竑并人望所属竑高自标峻而秉谦和接物出入闾巷奕坐无忤竑闻之曰不恭哉李执中堂堂大臣与市井小人游戏秉曰所谓大臣者岂长为之立朝居乡事固自异何至以官骄穉秉诚心直道险夷一节屡遭谤退角巾野服如长放然国家有事朝召夕至翰林侍讲陈音等累章荐秉侃侃公忠忘身殉国竟留中年八十二卒赠太子少保谥襄敏彦庄之谪丞也道遇盗与其眷属皆见戮人谓天道之佛僭 

　　○余子俊 

　　余子俊字士英青神人父祥为户部郎中历官廉介笃于故旧尝归里过眉眉人饮之酒祥沥行箧傍者三主人讶问曰亡友之骨也客死而归之子俊沉毅端重开敏有略以景泰二年进士授户部主事迁员外郎有两贵家讼田子俊往听之其一乃以地名同其姓子俊曰审尔则张家湾尽张产邪张家湾者出京师之潞河湾也天顺初知西安府西安故剧府兼边事旁午子俊酬酢治办六年为关中冠赐敕旌异成化三年命三品以上堂上官各荐所知子俊以荐擢右参政督三边军饷遂迁右布政使转浙江左布政使会西夏有警廷议子俊居陕久宜用之擢都察院右副都御史廵抚延绥时虏入黄河套久屯不出朝遣屡遣文武重臣总制军马子俊疏言陕有三边延庆宁夏甘肃也三边唯延庆于内地为近国初逐虏黄河之外正统初岁始渡河来犯边境建议者请于沿边地立界石东西二千里于界石外开创榆林一带营堡后累增至二十四所延蔓千二百里屯军积粮扼虏入寇路又于营堡三十里外筑墩台瞭望虏或内闯即举烟示警用是边境久宁天顺以来虏知我东西诸边据险难窥伺唯延庆一带无险阻可驰突屡来犯边遂知河套所在入屯其处自是虏顾居内我反屯外遂至遣将聚兵以为虏备此时刍粮银钞费且万万计今屯宿重兵犹未宁息臣愚谓莫若于沿边墩台空缺处筑为边墙高山陡崖凖其形势或铲或累或掘为堑沟度如城高每二三里许连比为敌台崖砦不绝筑短墙其中空横一斜二若偃月状以避射侦敌诏如其言于是自清水营之紫城砦至宁夏之花马池东西延袤二千余里凡为墩堡壕墙崖砦八百有奇其始筑时怨谤纷如子俊执之不移竟以成功又移定边安边二营于近地以就险利新牧省转输输林故无卫正统中列戍调军至成人初未具子俊请耴逋兵当勾及谪戍南土者之子孙以益之立武学开屯田教边人树艺种植法身时廵省军中百器咸具自是岁熟入数万石瓜菓蔬菜等于内地沿边数千户屹成巨镇保障陕西与宁夏甘肃并虏相顾囓指去盖是时马文升以左副都御史廵抚陕西而罗山除廷璋以副都御史廵抚宁夏文升有名于时廷璋亦浚濠筑营缮治亭障边人谓关中三都御史云子俊又请大同游兵备朔州山西游兵备沟营宣府游兵有警调用要令虏不得入河套其法王今行之以功转副都御史进右都御史移镇陕西泾阳有旧堰不利灌溉每治辄辍子俊凿山开导溉田千余顷又凿南山道直抵汉中以备馈饷秦免岷洮河三卫之戍南方者万有奇易置南北更戍六千有奇以其所易置者分戍胡卢峡豫旺城设平虏镇戎二千户所领之岷番作乱克其四族斩首四百级捷闻赐敕奖励召拜兵部尚书升从一品禄加太子少保锡金玛瑙带文绮麒麟服廵抚辽东都御史陈■〈金戊〉希汪直意请征建州女直夷下兵部议子俊言御戎之道宜先守备建州边卫祖宗覊縻而巳不深治也今其酋伏当伽罪状未着征之失祖宗初意必不得遣重臣节制相机战守可尔而汪直巳先言上上命抚宁侯未永总兵■〈金戊〉提督军务直为监督得便宜生杀升赏矣建州之谋起自陈■〈金戊〉而王越亦几与其役至是疑子俊阻之乃言本朝末有军职节制文职者征讨重务岂可无文臣总督意盖自荐而子俊恶越开边言命出圣断不可复移复极论■〈金戊〉衅启失利之故宜寘重法上诘问兵部臣子俊奏曰臣独为之与他臣无与上亦罢贵州守臣言播州苗成贼请调兵会剿子俊谓变在四川请出贵州殆要功也因极论此时天时地利皆不可兴兵状乃以母丧归十九年服除召改户部尚书明年虏寇大同宣府等处命兼副都御史总赞军务粮储子俊参酌古制造车八百余辆糇粮得自赍器械得兼设有曰虎尾炮者置之车箱角柱之上随向可移击有曰将军炮者置车箱中候虏冲突酌量击之用鹿角小榨补塞车空处以逸待劳制度精巧因疏言自古命将出师见可而进知难而退进退之闲非车不可臣观大同宣府山川平旷门庭之寇车战为宜大率万人为一军战车五百余辆用步军五千人驾拽行则纵以为车止则横以为营虏贼对垒彼用弓矢百步技击我用鎗炮且有威势三倍如相持过久彼将分掠我则出兵或遏其骄横或尾其惰归运有足之城策不饲之马此万年守边简易之策也因上兵车营图五说上可之虏引去上遣锦衣百户以特羊上尊往劳师还加太子太保以星变上言请止土木祈祷以节财用重盐法毋以羡余赐权贵禁贵幸夺民田罢中官之用事于外者复命兼总大同宣府军总兵而下一听节制子俊以修筑边墙为急乞以所举于延绥者推而行之诏可然以工力责边臣阅实付科道子俊受成而巳不能如景时精办矣遂有言子俊修边糜费者上改子俊左都御史专镇大同命工部侍郎杜谦偕科道官往勘而先是镇守延绥太监韦敬者狠愎自用与总兵岳嵩都御史吕雯屡争敬会客坐雯于西坐嵩于下而自据上坐敬下人有边刚黄让者侵牟贪婪商贾不敢入境雯尝令人市布不得因言于敬曰商人不至因公下人敬忿然作从此于雯积不相能子俊以闻上切责敬别调之宁夏而刚让并谪戍敬因奏子俊怀奸抵搪所调副总兵玺总兵玉荐举总兵嵩皆出私恩怨兵部言此子俊未任以前事非繇子俊上怒其遮餙命谦等并勘谦等还奏子俊在边未及二年费官银百五十万粮料二百三十万石虽云公用糜财病民亦自难免下户工二部会议覆上责子俊偏乖耗废革太子太保令致仕未踰年仍召为兵部尚书复太子太保宪宗崩力求去不许弘治初复三上疏上遣医赐羊酒复视事上言驭世以大德不以小惠班爵以公义不以私恩以杜近戚希恩滥爵之渐因乞骸骨不许临尽犹手削奏稿陈湖广四川弭灾御盗之术再遣医视疾弗瘳上闻讣辍朝赐镪命有司给棺敛具赠特进光禄大夫太保谥肃敏子俊内重外断勤于职事凡有文移皆手起稿或时对客犹沉吟不休与客谭时务反复曲折必欲实见诸行一生外宦皆在西北边而于关中岁久功多在延绥尤着雅以修边墙备虏为急忌者阻之竟不底绩尝语人曰人臣事君随事尽力即近小亦当为百年之计又曰大臣谋国遇大利害宜身任慎勿养交市恩远怨自全弟弓寰举进士授官子俊教之曰惟诚动物积久自能消伪又曰立身贵刚然亦不可使人畏不敢近世以为名言子寘以荫累锦衣卫同知忤刘瑾改南孙承勋承业皆举进士承勋官翰林修撰承业云南佥事 

　　○秦纮 

　　秦纮字世缨单人景泰中进士官云南御史有风裁劾中官降北黄驿丞御史练纲荐其贤起知雄县禁中官捕猎被诬几不免县民数千击登门鼓讼冤释之调知府谷县日与将官讲兵料虏廵抚都御史徐廷璋荐升葭州知州调秦州以艰归民庶哭留成化初擢巩昌知府纮所至公廉有威吏民畏爱累迁都御史廵抚宣府成化十九年秋虏大入大同总兵许宁不能御上命宣府总兵周玉将二千驰赴之敕纮与大监简颙共防守参将白全帅兵二千出驻柴沟堡纮乃亦出二千人躬擐甲冑与玉合击虏尽奔遁复使都指挥成等按伏顺圣川虏悉弃鞍仗走居数日虏复入兴宁纮复使都指挥澄等分兵三部身与颙等率兵一千居中与虏战数十合虏委所掠去追至常梁虏骑四百余突至复力战却之虏驻山北纮军驻山南又明日虏复数突鬬至暮悉奔去当是时虏入大同长驱顺圣川大掠而北许宁既不能御复以捷闻纮所斩获虽不多京师闻其捷真欣然归功纮与玉以副都御史抚陕西秦府旗尉横苦民捕论不贷秦王怒入奏纮逮下诏狱内内臣尚亨籍纮家黄绢一疋故衣数事而亨太息以闻上差叹良久曰纮官不小贫至是乎立释之赐钞万贯命廵抚河南会汪直以事至纮与抗礼直亦不敢有他而纮更密奏直多带旗尉驿骚郡县直还上问何省抚臣贤者直知纮有奏首称纮上出疏示直直顿首伏地口口不置上遂迁纮户部侍郎而直以此益见信于上吏部尚书尹旻坐罪败凡山东人仕于朝者无贤否皆为雠党侧目纮亦以旻乡人被劾降为广西参议弘治初以右都御史总督两广泷中后山贼为患有年纮调汉达军命按察使陶鲁讨平之复克田州海南黎时总兵官安远侯柳景纵贪不法纮列奏其状景逮狱禠爵追赃巨万景挟戚畹从内降旨冀前赃因摭诬纮他事命锦衣逮讯旗尉至纮治事自若既处治兵食军务从容就道戎容驺从略不贬损既出岭囚首就系谓旗尉曰纮非敢违朝旨自尊大也两广总制军民蛮夷瞻承仰奉遽就拘系恐损国体或轻边心今则出岭真囚人矣既至台谏交章论救吏部尚书王恕亦极言之改户部尚书十一年致仕十四年以边警起用尚书兼都御史总制固原等处军务推演古法造兵车火器修豫旺石硖口双峰台三城甃金佛硖海子口七堡以绝虏道其明年敕总制三边修边关腹里城堡关隘万四千一百九处所铲崖三千七百余里拓固原外城奏移批验所盐物其处商贾云集物货流通荒稀边城遂为壮镇乃修孔庙广学舍诗书之化人材彬彬焉正德初刘瑾革总制召还致仕家居十八年年八十卒赠少保谥襄毅纮历官四十年位至孤卿居仅蔽风雨妻孥菜羹麦饭身后子孙贫不能存杨一清踵纮官后行履边城叹曰秦公文吏其所治边虽古名将何以过之初纮致仕时妻弟杨瑾依纮居纮卒瑾遂纲纪其家家奴丁玉者怨瑾出总制时所遗铁金铳告瑾私用军器并诬他不法事时刘瑾用事归罪于纮复命籍纮家刑科给事中张九叙御史徐敬等望风劾纮瑾复诘责九叙敬言纮弝而前御史朱钦以尝给纮官夫亦逮问之有司承行者人罚米百石 

　　郎曰李余秦三公饬边修备可谓国之能臣李执中直躬而行退处如长放君子也 

　　名山藏卷之六十五 

　　●名山藏卷之□□□ 

　　晋江何乔远　选 

　　臣林记（成化臣二） 

　　◆臣林记（成化臣二） 

　　叶盛 
　　朱英 
　　韩雍 
　　王越 
　　孔镛 
　　陶成 
　　毛吉 
　　叶祯 

　　叶　盛　　朱　英 

　　○叶盛 

　　叶盛字与中昆山人正统中以进士授兵科给事中进都给事中屡言事事不克自尽欷歔颦蹙若关在身 【 故事中外陈言礼部集诸大臣若科道官会议东阙门则礼部侍郎宣言其要诸大臣商决之言者皆长官其余无所可否盛开陈娓娓有大臣退言曰我辈佰议叶给事独娓娓若任师保者我名之叶少保矣】 景帝初元十狃旧习言路茀塞盛与都给事中林聪发愤感时无所讳忌一时士大夫奋发矫厉皆自盛聪倡之景帝颁赏廷臣盛以时艰辞数日中八上疏疏皆雪耻复雠之策 【 林聪字季聪宁德人父观官教谕聪正统四年进士为刑科给事中景泰元年转都给事中与叶盛矫矫奋发感激论天下事其所弹劾皆切近内侍及当柄大臣多因以下狱去官英庙北还廷议迎銮景帝欲薄其礼聪独言当备卤簿大驾及易储众唯唯聪独难署牍方欲极论而罢也先遣使入贡自称大元田盛可汗朝廷欲赐敕书难于称呼下廷议聪言自古夷狄骄悖未有如也先者也向者邀留上皇入寇京师比岁复自弒其主遣使来报然狼子野心虽苶纪极使其不畏天道不顾丑类之诛不惧中国之讨即辄称可汗于其国中孰得禁之然尚不敢姑使于我诚觇中国有人否尔虽曰王者不治夷狄亦岂可逊词厚礼与之通问今若从所自称则长逆贼之志谓中国无人若称其故号为太师则恐激犬羊之怒莫若待之常礼赐敕来使令归语以君臣上下之分顺逆吉凶之道庶几国体不失抑可示强于外廷议大臣乃欲狥彼请称为瓦利可汗谓为酋长之称隋唐以来常号不知稽之于史谓夷狄之称可汗犹中华稻皇帝此唐时四夷君长亦称太宗为天可汗也若曰不从彼称必召边衅借使从而称之复他求不巳则边衅亦生又将若何且虏于往年亦尝求我遣使彼中菶议纷然赖陛下刚决断绝数年以来边境亦靖臣愚以为不称可汗他日入寇尚可暴示其罪龚行天罚鼓动天下豪杰义士发愤敌忾之心称可汗则陛下亦与之矣行将何以号召豪杰义士与兴事乎然帝竟从诸大臣议称可汗荅之寻迁春坊司直大学士商辂言六科不可无聪仍补吏科都给事中领司直俸户部侍郎张睿国子祭酒刘铉并用母丧夺情聪上疏侍郎六卿之亚祭酒师儒之宗忠孝大节不可不尽乞令依例守制不听复上言君亲人道大伦忠孝臣子大节未有忠君不繇孝亲薄亲而能厚君者也传曰事亲孝故忠可移君求忠臣者必孝子之门礼臣有父母之丧君三年不呼高皇帝定斩衰之服父母皆一丧匿丧具有罚禁所以扶纲常维世教岂不严哉曩者逆虏不庭国家多事内多近侍方而等官夺情起复此令共济时艰一时权宜也今边事宁谧方面皆不许而在京犹或踵旧臣诚愚昧以为大臣之中有一身去就系国安危犹若可言若一槩为例弊且贪恋名爵廉耻不顾视天亲若路人希异数如常事矣伏望当金革之不试举先朝之旧卓裨益世道不为浅鲜景帝所立太子薨聪上大宝八事及修德弭灾二十条中言今三尺儿童悉令太上皇德独耻皇太子见深何故见废时日曷丧之谣继出臣不知为谁陛下幸而听臣仍将太子见深立为东驾又言陛下宜虚省躬戒玩好之荡心戒嫔御之燕袅戒用度之过奢戒逸乐之忘返戒爵滥施戒罚滥及又言唐虞三代无有释道之教斋醮之事然而享寿益高传祚益久庶政惟和万事咸宁自汉以后或舍身施佛或迎骨入禁信奉非不专至寿祚未见隆永二教亡益明甚近者在京寺观既有斋粮以饭僧又有灯油以供佛一月而斋几度旬日而醮几坛甚至内府亦行修设供俸之费既多斋衬之仪不少虽曰内帑实出民脂以为为民祈福而民艰自如以为为国禳灾而夫灾屡见犬望悉行停罢庶几当务为急聪平居恂恂不为奇异遇事正谠论确不可夺景泰中諌议之臣仕聪与叶盛为首称尝预会试考官汲汲焉死失一士吏部选注未当或狥私请辄指斥改易当事者外虽敬惮中实衔之尚书何文渊以选法不公为聪论罢聪复时时忤大学士陈循都御史王文循文讽诸御史劾聪十三道御史溥等奏聪自劾去何文渊之后数挟制吏部尚书王直紊乱选法诏多官廷鞫以大臣专擅选法论罪当斩并劾直等阿势听嘱而大学士高榖独持正议保持之礼部尚书胡濙亦曰给事七品官拟以大臣嘱托公事也拟以选法二者律不合慎无以私憾杀諌官遂不与疏归托病不朝上遣中使往问对曰臣故无疾也闻欲杀林聪不觉惊悸景帝始知聪被构左迁国子学正英宗复辟超迁左佥都御史振山东饥全活甚众还迁右副都御史捕江淮盐贼籍其魁而巳三年丁内艰明年起复固辞终制不允至署院事曹钦反锦衣官较私报仇怨凡钦姻识一切逮系人心知冤度无免理聪力辩出之又一时幸功者亡耴首级京师人至不敢夜出门聪按论捕贼功必生获其人成化二年江淮旱饥人相食右佥都御史吴深廵视民瘼无状聪代之九载秩满升右都御史七年出廵抚大同逾年致仕越二年起掌南院事又三年召入为刑部尚书加太子少保十于年按事辽东与汪直鞫辽东守臣狱马文升强珍坐谪戍或责备其偏狥然其持大体秉公论终不可得掩也明年乞致仕不许十八年□赠少保谥庄敏】 居一年闻帝在宫中划船射鱼为戏请复午朝以绝佚豫其冬中书舍人何观弹劾吏部尚书王直等正统中阿附权奸老猾不宜在位复言北虏朝贡使宜安置之南方沿海地绝其来住忤旨下六科十三道看议都给事中毛玉属奏草言观诬陷大臣擅开边衅宜明正观罪林聪见而请更之不可走语盛盛亟诣科索观玉曰上趣急观恐缓固请乃出盛读讫谓玉曰何舍人安置北虏之说诚然踈也顾实繇指斥王公至上且其辞连权奸坐益激怒中贵人耳草当更玉曰上怒甚不可更也盛再请玉因附盛耳曰何舍人满考不迁憾吏部为此此王公意御史诸公业亦以此意属草矣玉固不具耳盛曰君虽不具与具等也何舍人虽忤旨主上尤令我曹看议此甚盛德且夫王振马顺小人也刘球之死一下尚为口实况吾侪乎且吾侪方居言路宁不自为谋玉意稍解盛因耴笔抹去其首尾参劾语众称善退而草腹所具玉竟不更奏入下观锦衣狱杖讯谪九溪卫经历而观幸无害 【 何观晋江人其谪也转知象山县有惠政致仕归象山人数百送至衢界上观善草书嫁女无以为奁与书一簏隐迹古玄山中不关俗务乡人高焉】 英宗返驾有上匿名书请景帝为河南之避者盛辄封进居一年迁山西右参政督粮宣府都御史李秉言盛知兵便有意谋上令协赞独石诸城军所筑城八置堡七百鸠缮竖置边关赖之丁艰去天顺二年召为右俭都御史廵抚两广乞终丧不许时两广流贼獞蛮在在猖獗盛与总兵欧信陈泾一击斩广西贼之流劫广界者而贼尚未戢复命都督颜彪讨之盛仍赞彪军凡破贼砦八百所擒斩数百人疏请广东盐商计盐入粟为边饷公私利之广西进士张某归省盛稍踈薄其人张还朝言彪围大藤峡久无功闻佥都御史吴祯在武宣县杀降遂亦杀降附诸蛮及民之供给者盛为彪草奏报捷丘浚遂言盛于朝且语李贤叶公嘲公所作诗文不佳贤心识之他日锦衣指挥吕贵汤胤绩见贤称盛学问文章之美曰傥置内阁必不忝公贤怃然曰与中嘲我诗文乃为入阁地邪及朝命召还使韩雍代盛贤草雍敕曰母若叶盛之杀降也盛既还改廵抚宣府修复官牛官田之法垦土积粮岁有奇羡易战马千余匹修筑废缺屯堡以七百余边镇隐然殷阜成化初年也三年言臣窃见仁宗朝守宣府者永宁伯谭广逮事太宗皇帝功在漠北所统部曲时号谭家马广居宣府二十余岁儿童妇女皆知广名臣诚感叹以广之功名爵位竟身而止诚宜加赠谥录及后人以为边臣之劝 【 谭广丹徒人父添四从太祖开国有功留御明州卒广十四补父籍继被选人补骁骑卫再调府军为伍长带刀宿卫寻授燕山中护卫从征乃儿不花又征驴驹河黑松林朵颜山等处从靖难有功成祖即位升大宁都指挥佥事巳领神机营从征迤北充骁骑将军又从征九龙口为前锋以神箭万人射数万贼于高崖胜挥左右夹击大败之升中军都督佥事赐白金文绮鞍马二十二年升左都督充总兵官佩镇朔将军印镇守宣府正统六年以剿胡寇功封永宁伯九年广守宣府者二十年矣上念其老召之还亡何卒年八十二讣闻辍朝遣葬祭广长身玉立膂力绝人大小百余战未尝败衂亦未尝妄杀人爱人丁士恒恐不及士卒勤勚饥寒不啻在身所统神机兵鲜明晃耀进止有节人望见皆日此谭家马也上有所指挥亦曰谭家马至胡虏相戒亦曰慎无犯谭家马叶盛为请谥遂得谥襄毅】 臣因而推举耳目睹记如广类者若镇守广西都督山云浙江都督许亨宁夏都督张泰等皆有贤声臣又因而推举文职大臣如广类者则纯诚朴忠如王直胡濙高榖清德正学如仪智薛瑄陈琏吴溥杨翥吴讷风节凝俊如钱习礼李时勉廉恭体国如师逵古朴顾佐王质鲁穆李棠杨信民轩輗王宇公勤才望如金忠张本魏源张骏罗汝敬刘中敷邝埜王佐王卺侯琎徐琦王士嘉李嘉民焦宏金问萨琦王恂张凤沈翼年富贾铨监学规莫如胡俨陈敬宗他如魏骥陈泰李敏马谨亦有可称又有没于王事尤足矜念如都御史等官邓棨等者 【 高榖字世用兴化水永乐乙未进上改庶吉士授中书舍人尝奉命入寺写经雨归而跣人曰病矣榖曰病直榖耳若阁老言上不写佛经不病乃大考满改翰林编修及升侍讲学士历官二十余年矣吉服上官袭锦上绣人谓之语曰锦上添花高公之华正统十年以工部右侍郎兼侍讲学士入内阁英宗陷虏庭赵荣入虏迎驾榖脱金带为赆英宗将还议迎礼榖议隆其礼众方嫌疑适千户龚遂投书与榖同意榖曰谁谓儒臣不及武夫即耴遂书以进顺天乡试陈循王文二子落第循文奏治考官刘俨罪赖榖保持之终太子太傅卒谥文义□仪智高密人永乐史繇教官历高邮知州宝庆知府升通政司右通政兼右春坊中允升湖广布政司布政使坐累被谪湖广都指挥龚忠入见成祖问湖湘闲老儒忠以智对即日被召既至以为礼部左侍郎正旦日食上命礼部尚书吕震议免贺礼震心谓宜贺智力言不可上闻是智他日命吏部简授皇太孙者同以智荐上喜遂用之年八十乞致仕赐敕奖谕遣归卒谥文简　钱习礼名干以字行吴越钱氏后永乐六年江西乡试第一九年第进士选翰林庶吉士正统十年以礼部侍郎致仕为人恬静寡欲恭敬笃伦谊在翰林三十余年文章议论推重士林年八十九终天顺年谥文简　古朴陈州人洪武中乡贡为太学生除工部营缮主事累升武选郎中建文三年授兵部右侍郎成祖即位改户部右侍郎转左营建北京命采金江西多有惠爱上廵北京侍仁宗监国洪熙元年升户部尚书为人廉孝慎密居官临事早作夜思一志奉公谨守成宪户部主事良不饬朴书下考良凂上左右求最朴严拒之良遂诬朴他事既就系成祖知朴诬释之他日吏部奏授良敕命仁宗不许曰岂弟君子福禄攸降良诬朴罪岂君子乎而福禄降之良竟以赋败宣德二年卒于官　王质凤阳太和人永乐中乡举授南阳训导征为御史宣德中以荐升四川右参政出廵蔬食而巳蜀人呼为青菜王正统中升山东右布政使六年召为户部右侍郎八年升刑部尚书严侍属吏属吏皆不乐之顷之以失囚左迁参政后转户部未任卒质富于学问不善绩文时人谓不蜜之蜂以其但能采花而巳而学者资其多闻　鲁穆字希文天台人永乐五年进士还家归省戒行有司厚赆之谢弗受曰有司所赆皆乡里资财吾初仕也未有及民可先厉乡里授监察御史屡上封事以敢言称旨升福建佥事理冤绳奸民日之日鲁铁面英宗改元升授右佥都御史命往捕蝗大名还京疾卒遣荐谕祭给舟归丧穆刚方廉介历仕中外二十年被服如寒士以荐入院工部尚书吴中见其萧然助以器用穆悉郄之及卒中复具棺为敛同朝咸赙助之子崇志登景泰中五年进士擢吏科给事中累官应天府尹宾言笑少嗜好为政行所无事而于人不为苟合世亦推崇志有父穆之风　李棠缙云人宣德中进士为刑部郎久岁数以贤劳外遣勘狱得情皆从轻比正统巳巳自郎官升本部右侍郎寻奉敕廵抚广西吏能其官者虽下僚待以殊礼不则方岳亦摈斥之断罪无浃旬益兵给饷广屯募耕柳庆蛮酋数反悉俘获之朝命兼提督征蛮军务黄■〈王宏〉黄■〈王冈〉之变棠执■〈王冘〉系狱且寘之法而■〈王宏〉上书请立景帝子为皇太子坐出狱得官棠忿郁成疾寻乞养病代还不持一物虽随身书剑亦弃去之其初为郎恤刑南京道遇故人遗之精纩铜蟾蜍鞾若袜悉却焉故人巳蟾除清物也强置舟中去棠不受出而寘之水傍　王宇祥符人正统巳未进士授南户部主事干质奇伟兼隅饬修特立独行才能显著出知抚州府礼吴与弼而问之政虚巳劳心民题县壁曰关节一毫无地入廉公两字有天知都宪廵抚上治行赐诰旌异天顺初擢山东右布政时东土累岁不登流移饿殍相随属上下玺书付托之字往全活数十万人明年以副都御史廵抚宣大革弊除奸为权贵所不悦赖上知其人谮毁不行未几大同缺廵抚复属兼之则上劾石亨石彪请寘之法亨彪果以奸败朝廷益加其忠以内艰归内夺情召还以为大理卿寻卒　张木东阿人九岁为邑诸生后举京闱乡试授江都知县厘奸革弊豪猾敛迹靖难兵次扬州本率耆老诣军门谒见遂升扬州知府寻升江西参政廵行郡邑祛除蠧政奸吏不容召为工部侍郎巳以事迕旨谪交址布政司吏仁宗监国奏还为刑部侍郎既即位进兵部尚书兼掌都察院事召掌行在兵部宣德初征汉庶人本以戎枢扈从庶人伏法遣本治其余党本奏汉国吏民为王所胁请无尽法从之时军政久弊本奏遣大臣分出清理为条例班行天丁诏兼太子宾客数赐玺书褒谕巳以户部政弛又命本兼之六年卒赐祭葬复其家本直谅通敏持身庆介成祖尝宴近臣各设银器一案因以赐之惟本案器皆陶谕曰卿号穷张无所用之　魏源建昌人永乐庚戌进士为御史九年所至举职以浙江按察副使召署刑部右侍郎河南旱饥出为左布政使赈廪蠲赋转徙来归岁亦有年召为刑部左侍郎复命往西川整理边务还拜尚书又命行边督察源劾治诸将之慢令者高筑开平龙门城增设墩堠自独石抵宣府给神铳火药城堡中有壮勇军士依托权豪避伇者悉搜括归伍寻以病乞致仕　张骏泸州人永乐辛丑进士以御史起家累俭都御史　刘中敷大兴人以诸生为成祖守北平门既靖难授陈留丞历仕藩臬披见悃诚不事摘发正统初名为户部尚书理财虽非所长而恬淡不戾于和以事忤权奸罢归正统未起太子宾客兼户部左侍郎景泰中卒天官子琏举进士历光禄卿琛虞衡郎中孙机南兵部尚书　王卺字克修郿人洪武末年监生初授苏州府同知苏赋甲他郡不期年逋负皆完累升工部尚书京师城垣外固砖石而内实土雨久辄坏卺及侍郎王佑偕太监阮安成国公朱勇修武伯沈荣奉命督理纯甓之正统中以王振用事致仕卺用严峻为治卒伙子　侯琎泽州人永乐癸卯山西乡试第一宣德丁未进士为行人善辞令四川云南广西诸土官争地不决琎奉命往判按图考志为定界画皆悦服罢与礼部侍郎章敞封交址关门隘先驱偃而入琎曰此狥窦也安足辱天朝之命使交人惊惧撤关迎入之迁兵部主事与会川伯赵安尚书柴车败虏升郎中从尚书王骥讨平思任发于麓川升礼部右侍郎出镇云南再讨麓川余党以捷闻升左侍郎复以兵部左侍郎镇云南复与王骥渡金沙江征思机发于孟莨复往征贵州苗解普定围自兴隆而下抵镇达皆平定升兵部尚书进克安庄西堡长官二司中瘴疠卒　李嘉宛平县人以奉祀礼生事成祖藩邸用诚实见信成祖靖难有守城劳授鸿胪序班久之握通政司参议北京初建奉命董役精勤任事宣德中为行在礼部左侍郎卒嘉靖谨严毅居父母丧哀毁动人终丧不御酒肉所历寡合终不为变　民武进人永乐甲申进士读书翰林授刑部主事进郎中八年山东妖妇唐赛儿作乱三司以纵寇诛廷识推民授山东布政司参政下车数载整饬纪纲抚绥残氓政理一新久之晋南京户部侍郎改刑部伸抑疏滞声誉大彰居三年卒　焦宏叶人永乐中进士为御史守工不阿为都御史顾佐所壴咄按贵州有疑狱不决论死者百余人宏察实闻坐者十人而巳奉命往凤阳察狱以平恕知名升江西按察副使人谓江西俗徤讼宏曰吾知其人多读书识道理吾理谕之既至狱清事理升江西布政司益用宽平治而荐贤礼士有加进户部右侍郎有重事则宏承命往凡一视闽浙苏松兵备一视闽中银场一视陕河屯用庾廪正统巳巳征叛贼思机发宏主馈饷师还卒　萨琦闽县人宣德五年进士选翰林庶吉上授编修预修仁庙实录礼部右侍郎詹事府少詹事为人狷洁学有源委　王恂公安人宣德五年进士改庶吉士授翰林简讨博学工文操行简约正统中升修撰北虏犯顺以恂有治才推升大理寺丞廵抚赍州恩威兼济蛮夷畏服景泰中升春坊右庶子再升祭酒卒于官　张凤真定安平人宣德中进士授刑部江西司主事时江西豪民为逆者千余人系狱未求一讯皆得其情获生者百余人能誉大振正统中遂繇主事进本部右侍郎天顺中历南户部尚书致仕凤正直平易遇事敢为时人号为板张　沈翼山阳人宣德庚戌进士授户部主事正统十四年虏欲据通州通有积粟敕翼焚之翼伪焚腐草烟焰蔽天虏遁去上嘉其才升户部右侍郎天顺元年以南户部侍郎致仕　陈泰光泽人仪度修整言简有章淹贯经中善诗歌永乐癸卯发解乡闱以乙榜除安庆府学训导以荐为御史廵按贵州山西山东诸藩克振风纪大军征麓川岁耴土兵二万为乡导将士或失利辄杀士兵为功泰奏罢之在山西会南北畿旱涝诏求直言泰言洪范庶征皆繇人事乞罢大臣之不职者自是都御史陈智侍郎李庸祭酒贝泰等皆罢又奏发山西藩宪及州县贪残官寘之法在山东陈疏缕缕大要以选贤去奸为治本上嘉纳之擢四川按察使都御史寇深忌其才名阴讽参议某诬奏泰杖丁杀人下刑部狱得白复官正统巳巳命协同将臣守备紫荆关景泰初升大理少卿守备白羊口转右佥都御史镇守易州节制紫荆倒马等关虏知有备遁去升左佥都御史疏理徐州临清等处河道复廵抚苏松常镇及嘉湖诸大郡天顺初左迁广东按察副使久之复以左佥都御史廵抚四川四川人曰此吾旧按察使则皆喜升右副都御史廵抚淮扬等处成化初以老乞归缙绅士夫宴饯都亭车盖塞道泰奉命保障重地积有劳勚立朝论事纚纚如倒囊出珠指摘权奸无所顾忌以此被谗斥而志不少回其卒也彭时哭之曰有如此人天下亦少何论闽中　李敏保定新安人永乐中举人宣德中为凤阳府同知正统中升汝宁知府应天府尹并有善政景泰二年升户部右侍郎兼廵抚应天为苏松人复塘泄水水不为灾长洲人顾昌尝为新安教谕敏奏为诸生时尝蒙昌教今老且贫乞如分俸养亲例月分南京俸米二石给之诏可户部尚书终官余别见】 洪惟我朝有道之长百年于兹仁贤辈出中外大小皆有其人臣寡陋不能悉知亦未暇悉言乞特命儒臣翻阅记载大集在廷博求公议论其行能劳烈尤昭著者并加恩典昔汉晋之报功也萧何羊祜则及其妻唐太宗之报功也屈突通张源则及其子陛下诚采臣议将汉晋若宋不得专美而百官有位感动多巳上善之于是谭广得赠侯赐谥其它诸臣皆令其子孙叙官绩行履以闻而顾佐轩輗马谨王士嘉耿九畴沈翼之后皆得录顷之升礼部右侍郎改吏部盖是时李贤没矣六年畿内大饥命廵见真保二定既还复命赈京师饥民虏寇延庆命往议战守方略既归转左盛雅志勋业操履清俭慕乡先哲范仲淹之为人前堂内寝悉置范像朝退政暇拱手默对两佐部事多所资赞政体大者即非所部亦藉其商决久之卒官下赐谥曰文庄始盛为贤所抑世人皆以讥贤而盛在两广时廵按御史吴祯小有才悦而荐之祯骤得为佥都御史既以杀降谤而所繇召还实祯倾之盛繇此虽在吏部不荐一人世亦讥盛晚节乏进贤之誉 

　　○朱英 

　　朱英字时杰郴阳人五岁而孤能自感奋通易书诗三经正统十年与族兄克宽同举进士授监察御史兵部尚书邝埜深器之曰吾乡老臣凋谢殆尽致远任重吾望子矣十四年浙闽寇起处州贼叶宗刘反其党周明松等四出摽掠朝廷遣英与中官守要地母令得合闽寇时剿寇大军尚驻金华英至径趋处榜谕胁从降者甚众以计生致明松等数人械至庆元谍者报贼首领众三万欲来劫耴中官大惧英立诛明松私于市皆惊遁贼平还京与给事中林聪劾景帝外戚家都督仝及中官增广二人景帝易储下廷议英独与聪言其不可尚书胡濙曰事定矣母动帝召江渊三赴便殿英前语渊曰上皇南宫赖有皇太子人心属望巳久无故易之滋惑益甚公当国大臣不可不虑渊等延至酉事巳定英聪相向泣退俄执政有私怨于御史嗾人讦奏御史有诏风宪官被告讦者皆外补英极论其非执政不悦寻迁广东布政参议过家省母母阅英归槖惟赐金十两母曰儿居官如此吾无忧矣既至广当寇乱之后抚凋瘵招流亡立均徭法其法以十年为限一役九休民甚称便峒蛮为乱抚之不定进兵剿之其党弃贼先降者百余人大帅欲悉加诛英持不可罪首恶而巳英宗复辟林聪巳为都御史英以事入京聪语之曰君沮易储虽当时苶疏盍亦言上吾能证居英耻于自陈既归廵抚两广都御史叶盛属英督察剿贼参将范信会剿大藤峡至廉横闲诬民为贼党欲歼之英驰赴信垒凡所俘获审实纵去信忿功不成月余未退会盛使至英亟请令信班师其它诬首胁从之人诤捄全活不下万数迁本司右参政丁内艰居庐蔬食服阕改陕西参政成化五年升福建右布政居二年迁陕西左布政英在陕与闽悉用其均徭法两省便之十年升右副都御史廵抚甘肃寻命总督两广两广自韩雍大征之后民猺穷窘英至以守易攻揭榜抚谕许为编户约饬将士无得恫张于是荔波马平苍梧阳朔诸县冞阻猺獞引类诣降事闻赐敕褒谕升左都御史从一品俸初韩雍在两广虽有平寇功顾为人恢阔赠遣宾客军前取资无筭其自尊严拟王公竟坐骄侈生谤代者吴琛欿然谦抑有所馈遗纔及金帛辄辞不受至英益为清节妻子不从官舍一老苍头随侍而巳有时玺书旌币英受藏玺书贮币于车自言吾出莅官苟得为民省惜一钱还入吾室神爽顿清便如向夜入三洲岩秉烛读苏子瞻题名也然其颷举犀发使盗贼不敢迹迹辄至剿绝不能如雍强劲其持重而入于姑息将领敢杀降谩英矣英在甘肃积军羡三十万在两广四十万余流民复业者十五万家或谓英公先后督府箦羡抚民功多矣何不奏闻英言此边臣常分何足自荐英在两广与镇守两广太监总兵官三人列坐故事太监居中总督居左总兵居右而总兵陈政自以为伯爵当居左英曰我总督也与廵抚不同争论不决镇守太监恒以闻朝命削英总督第令以廵抚行事兵部尚书余子俊奏两广夷民杂处叛服不常往缘镇守廵抚等官颉颃不一以故设立总督之称使上下协和易于控制英自两广兵革之后招抚猺獞逋逃复业之人为户四万三千六百丁口千五万科复田粮万五千有奇建立永安州治边徼靖安臣方欲以英等及部下勤劳官属请旨赏赉今与陈政争坐忽令解去恐诸夷轻视反侧复生兵备一隳难以再举上乃命升英为右副都御史总督军务如故召入为都察院右都御史奏罢一御史之不法者是御史万安姻家也英子諌大人无太认真乎英曰昔伊尹畎亩自任天下况我在官今世不任又教人勿任吾政恶之六载考绩加太子少保会星变求言首陈八事时曹分条集英所陈事或见沮削英闻身往诣公所力求必行亡何病疽侍郎何乔新赈饥晋阳适遣使奏事英寄乔新手书民饥盗起公当为念时巳渍甚笔半不就君子谓英忧国之心毙而后巳卒赠太子太保谥恭简英端方俭约以事上清凈简易以临下不为矫亢尤异之迹而忠功在士大夫闲子守孚官刑部郎中守颐守谦守蒙皆乡贡士英有弟海仕至佥事海子守恕监察御史独立独言并有清节 

　　郎曰叶盛朱英并遵诗书之轨而善戎圉之务纯诚正直好贤而援古斐然有其文质矣吴郡归有光曰广东布政使王用兼参议盛思禹并叶公同县人见岭南人语叶公往往皆流涕 

　　○韩雍 

　　韩雍字熙长洲人世农夫也父贵永乐初以富民徙京师占籍宛平雍年二十连登进士授御史果敢击断气直陵诸御史上故事御史之六部点斋入揖部尚书具茶退雍点斋吏部唱名堂上曰吏部尚书王直直趋前唯以此重之英宗正统中廵按江西擒治墨吏五十七人溺职者闻之多解绶去福建盗邓茂七反福建御史以朝旨檄江浙两省会征寻福建御史谓贼且抚可解退雍谓贼且抚先言耳非有所要质安知不改背曷若提兵往抚乃退胡后也既至贼果变竟定之浙江御史初得福建御史牒止不来及闻雍平贼反奏福建御史福建御史坐死人以是知雍略也寻迣陵诸县盗起与廵抚待郎杨宁讨平之民吏奏留一岁迁广东按察副使为陈循所知荐握右佥都御史廵抚江西恩威大着景泰末论劾宁王为宁王所反劾逮系竟白雍廵抚江西年未三十也而诸所更定施行后都御史皆按为格居一年起大理右少卿寻复右佥都御史明年丁母忧归夺情居一年赴京还职寻使廵抚大同部署将较训练士伍时时出意防守经画戎政大修七年召还议事上壮其貌升兵部侍郎宪宗即位典玺局丞官王纶下狱雍坐与纶交通降浙江左参政广西蛮贼据大藤峡为岁久顾时时出劫诸县而天顺末夜入梧州城执副使璹杀训导璩致仕布政钦更流劫广东界越至江西亦复转入湖广广东廵按御史王朝远请选择谋勇将帅及威望大臣讨之廷议以中军都督同知赵辅为征夷将军右都督知勇为游击将军总汉达军以行而以雍总督两广军务从之即改雍左佥都御史使会辅勇于南京议出兵所向得便宜行事是为成化元年雍至南京与辅勇会悉全军趋广西人全州五道发偏师平湖广阳峒诸贼抵桂林与辅勇计曰修仁荔浦藤峡羽翼也当先剪之调永顺保靖及两江士兵十六万人五路并进穷追至力山生擒千二百余人斩首七千三百余级乘胜入峡分十五万二千人为左右二军以隶十三将军分道击之砍关夺壁空其石门道袍等十余寨纵火烈山贼遁入桂州横石寺塘九层楼兽挺撄险雍麾死士斧山开径大火其营栅生擒大狗等七百八十余人斩首三千三百余级断其大藤改名断藤峡是为二年七月其反伪降蛮人侯郑昂王牛儿复叛夜攻浔江不利进入浔南劫北流容县雍复使都指挥佥事鉴署都指挥佥事聪等分捕之俘郑昂牛儿斩之并斩其党四千九百有奇复遣将四出广以东雷廉高肇诸寇次第削平捷闻上大喜赏赉有差雍因请改割上降州隶浔州复故土知州岑铎官以长其酋请移置勒马献俘碧滩三廵简司游徼峡上下请置藤县五屯千户所使蛮人庆故协力应军者为之假候请升新会知县陶鲁为宪职吏专守梧浔并肇庆之新兴阳江阳春泷水诸县皆从之辅勇召还寻升雍右副都御史提督两广军务初雍穷追时有贼数十人诈为民逆雍车曰不幸区脱有年矣大军压境吾父母也民喜得生辄迎车下雍曰贼也民哉摉之人藏短刀尽杀焉肆其途枳他日与同僚论兵军候提俘入雍手斩数人擢其肝胆立嘬其心脑军中时时饮酒钻骰子四面皆红大呼满采以鼓军士之气久之上言二广地大山深一臣难控制请加设两廵抚上命副都御史陈濂抚广东佥都御史张鹏抚广西而雍专治军寻以忧去两廵抚寻亦罢设独起雍服中为右都御史督两广军务如故雍洞达凯爽应机决策智勇并奋文牍山委剖断如飞提桴鼓立军门士大夫莫不用命出入矢刃意气自若武功伯有贞者雍同邑人其从金齿赦归夜观干象将星在吴意当之时时运铁鞭自壮及闻雍功烈投鞭太息曰孺子能将吾矣既承制开府梧州副总兵而下悉听钤辖其绳柙无所贷假有裨将犯法赂中人居闲雍因午节射柳斩其头竿之镇守中官沁忌雍弹压嗾人上书诬雍即讯无所坐遂自免归亡何卒谥襄毅 【 刘凤续吴录韩雍节制广外其功固多然杀戮太过归卧病羣魅恍惚不获令终或云其妻恼之赴池水卒】 嘉靖八年言官追论雍功请录其后许量授在京文职兵部言韩雍故与赵辅同功一体运谋设策实为过之知县陶鲁所获军功皆雍指授其劳勚实与箵尚书王翱埒令辅子孙世承伯爵鲁翱之后皆袭锦衣雍子孙曾无延赏请比翱例不报 

　　○王越 

　　王越字世昌浚人长七尺余多力善骑射好谈说大畈文藻敏发景帝二年举进士方廷对风摄其策莫知所之而坠于朝鲜之庭朝鲜国王方朝得以献景帝识其名繇进士选人得监察御史英宗复辟见越进止奏对目属之越精建台事为都御史寇深所爱留兼绾诸道章久之擢山东按察使大同有虏警当置廵抚吏部有所荐上叹曰安得如韩雍其人者乃请召越越衣短袂衣见便殿上熟视良久曰是故快御史也可弁而将擢右副都御史以行复与都指挥陈钺击虏双山堡进右都御史居顷之为成化元年请告去家三年召协理院事六年虏入河套数扰延绥命越以总督视师大同与游击将军范瑾袭破虏崖窑川俘四十余人卤首加百二十进左副都御史越复令诸将分军十三各守营堡自与太监恭太监恒统军万二千有奇军于榆林别分东西二路夹之继与西路左都督刘玉东路右都督刘聚击败虏于墩索尖盖先是文臣视师者从大军后出号令行赏罚而巳至越始多选骁勇跳荡武骑将而与虏战探虏所聚或其零骑伺怠邀杀之用是数成功再设伏邀破虏俘斩百余获马牛羊器仗称是癸进左都御史赐蟒衣一袭诏武靖侯赵辅为平虏将军统大军与越相继逐虏虏据河套数出为寇越谍知满都鲁孛罗癿加思兰三酋者渡河分寇西路而其妻子营于红盐池率总兵许宁等以精骑五千出榆林昼夜驰三百余里分兵千余为十伏相救身与宁等分薄其营破之擒斩三百五十五级获女穉驼马牛羊器械不可胜计焚其庐帐还道遇满都鲁等归邀败之斩首百四十九夺所卤男妇二千马骡牛羊十二万甲仗千六百余虏既败归见其庐帐妻子畜产凈尽皆恸哭远徙成化九年也虏自据套以来无岁不深人杀掠边将拥兵莫谁何儌所遗老弱及杀平民上功朝廷三遣大将効故习而聚兵八万糜资储无筭出师搜套频岁而不敢行是举也名越为奇功捷闻再赐玺书褒谕论功加太子少保食从一品俸总督三边复徙居固原自以红盐池功大赏轻不无怏怏寻移疾乞还京命与李宾掌都察院事兼提督十二营同太监汪直选军越请移所加官禄以赏所与红盐池共功将士诏进越兼兵部尚书明年复加太子太保当此之时越自纳于直图与诛建州夷为功而辽东都御史陈■〈金戊〉贿直重未及也直既与保定侯朱永儌功杀虏永得封保国公越心艳之矣居亡何虏酋西犯边诏保国公为平虏将军往讨乃以越为总督直仍监其军越念直诛建州时永与征行不先露使陈■〈金戊〉擅功因为直谋绐永令将大兵繇他道身与直将轻骑繇宣府大同俱会于榆林既至大同虏大掠出塞越语直曰与公受命讨虏无俘获何以班师谍虏将在威宁海则选劲骑二万余与直分道乘风雪薄之虏狼狈出战遂破之斩首四百三十七级卤男妇百七十马驼牛羊以数千旗纛甲使万余捷闻诏班师当是时保国公永师至榆林甫三日召还战马万七千匹死者五千亡功自如而越封奉天翊卫推诚宣力守正文臣特进光禄大夫柱国威宁伯仍兼都御史岁禄千二百石予诰券子孙世世承袭御史许进等引王骥杨善例请仍领都察院事越亦不肯就西琅居亡何复命出师至大同适虏从东山等墩入境剽掠越纵兵击之黑石崖擒十人斩首百十三级获马七百余匹是役也首级少当下赏上用直故进越太子太傅增岁禄二百石录一子官改掌前军都督府总督五军十二营兵马而越就西班望侯矣汪直在事久为其侪类所忌恶上亦渐踈之大学士万安刘吉等稍稍侧目越遂复令越为平胡将军直仍监其军驻宣府调度击虏虏退请班师不许遂廵延绥而虏入寇河西清水营等处越等使游击将军鄮宁败之于塔儿山参将支玉败之于大窊梁延绥总兵许宁败之于三里塔擒十二人斩首虏三百十七人功最多虏亦创惧不敢近边而捷闻仅加禄五十石注直赏薄矣寻改越征西将军填大同不获称大帅而犹与直共一镇万安等请移越帅延绥以离之而令延绥帅许宁填大同言者以宁直不相能遂改直于南京御马监既行则奸事大露上令给事论糺直八罪因并糺越上吏锦衣指挥赍敕往谕越惊欲死既仅削官爵追诰券徙安陆州夺其诸子之以功荫报捷得官者弘治初赦还乡寻上书自讼下廷臣议议者不能定并录其功过闻得复左都御史致仕越姿表奇迈议论英生久历西北陲其于虏情边形将品士势历历在心遇敌意安闲计定发其自奉若诸侯王而御军恤下财往来如流水笼罩豪杰不知所从徤将武较皆愿为死长于吏事判案奏章口占授记了无遗恨至射艺象纬堪舆之说罔不贯通既自喜负破岸刬崖机变出没以故不复循修素范尝车骑过秦王王宴之奏妓酒阑离席言曰下官不佞久执干戈圉于西镇大王吠犬也府中之姑美宁有以酬臣否王许之尽乞以归一日大雪方坐地炉使四妓弹琵琶捧金屈侍门白诇虏千户至越入之千户前白虏状殊晢越喜暖酒赐之又谈则又晢命妓佐琵琶而酒千户即归千户又谈则又晢大喜指妓曰是中有甚姝者否君即取之越在安陆若赦还浚皆池田射猎帐饮声乐如故居久之太监李广贵用事越家近京因复得通广九年屠滽从左都御史为吏部尚书会推四大臣自代上不简中旨召起越都给事中御史源等言越故憸邪小人也传奉得官不足风示百僚上亦罢而是时虏数寇西北边其明年寇肃州廵抚甘肃都御史吴氓不能军兵部议置总制重臣控制之滽前后七拟上置不简最后拟后遂用之进太子太保总制甘凉诸路边务兼廵抚地方敕曰贺兰山后虏巢也虏久居知形便每入从其处卿为朕追剿之时越巳七十余至则召诸将曰贺兰山路险峻高如登天深如探渊当分兵三路与宁夏延绥兵参半进入至其旷远分为奇正得其有善水草可居止处疾驱长捣可得也于是使延绥副总兵朱瑾领二千出南路总兵官李俊领二千出中路副总兵张安监鎗右监丞郝善领二千出北路昼伏夜行穿山出野黎明越下令皆东北行虏徒见兵捉马不得慌惚战溃大毁其账房车辆深入穷追虏悉众来士齐下马用鎗铳打拒烟尘涨天会大风复上马乘其风顺尘暗持刀冲入追至白发寺诸将皆大集益斩首虏号哭放火西去凡得虏首四十二骆驼十九马百二十牛羊器仗千数捷闻加少保兼太子太傅左都御史如故安善功为多各升官一级是役也部曲以夜风眯乱皆不欲行一卒曰天赞我也我去虏不觉也归遇还虏压而冲之皆是风也越下拜卒既成功奏授为千户李广败自杀诸言官劾廷臣馈广者皆首言越然上竟不问亡何卒甘州赠太傅谥襄敏祭葬如礼始越威宁之役虏大忿恨得中国人辄杀之以相报为边害者数年诸咎越开边越死帅卒慵懦其功费财滋甚天下乃以追才越 
　　郎曰予尝至粤西粤西人至今不敢名韩公名乃亦尝坐通中官贬王越比于汪直奸邪矣弘治之朝其功乃见夫才略之士乌可绳邪 

　　孔　镛　　陶成　　毛吉　　叶　祯 

　　○孔镛 

　　孔镛字韶文孔子五十八代孙也高祖克信元季游学江南侨居苏州父友谅举进士知双流县选秀儁亲为讲授双流人始有籍于朝镛幼孤好学弱冠为长洲诸生提学御史孙鼎立籍籍士行置镛首登景泰五年进士选知都昌分名户九等以均赋彭蠡江有巨木岁久络荇藻若鳞介每风雨波涛相击木蜿蜒若怪物舟触辄坏行者祀酒肉乃敢过会岁大旱镛往视之木也火之寻以弟尚宁府郡主改广连山连山西连昭贺猺獞出没县废俸给绝镛至求民所在招之不来诣之皆惊走既炊饭民舍辄留偿钱米乃皆大悦相率还镛一一赈恤之踰年廵抚都御史大叶盛大征广西镛随征所至招来诸将有杀人耴馘者力争之时广东州郡界广者贼无所不残破高州尤甚盛荐镛可知高州遂以为试知府高州城外四山皆垒民外死贼而内死疫镛至召父老问计皆曰城中多贼戚属来投城者心不可保切宜闭门镛曰高州故无贼贼皆自广西来民千百里携家投城求生也往时闭不纳卒为贼所葅醢在城中者又或疑之贼以是激怒其众外攻内应城陷在此耳乃开门纳民城内染疫者曲加抚摩死塜瘗之流亡闻风来归城隘不能容则为别城居之时贼屯高化境凡十余处皆剧贼也而邓公长冯晓者尤黠骜公长据茂名之茅洞晓久屯化州界镛一日濳呼四卒黎明匹马出城径望公长峒去中道贼徒遮问镛曰我新太守也至尔峒有所言耳导我行入箐闲望见岘矣四卒者皆疲卒也亡去其二人贼徒来控镛马镛问祼缚树闲者何人秀才也既至公长不知所以仓皇与其党环甲出迓镛下马立公长庐曰我尔父母也耴坐来皆来谒坐定贼尽罗拜镛曰知尔曹故良民迫冻馁耳前官动欲兵汝我奉朝命作汝新父母汝我子孙也汝信我可送我归府榖帛汝不信杀我公长意犹豫其党感悟皆泣下恨镛来晚镛曰馁矣食我公长跽上酒麦饭镛醉饱之既曰入暮矣寝我明日曰我尚倦行更寝此处又明日曰我归矣从耴榖帛乎贼复控镛马送出数十骑随之镛顾树上祼秀才曰良士也释之至城下城中吏登城见数十贼随太守惊曰太守畏而降贼导之来矣镛至呼开门语贼皆止我自入既入耴榖帛缒与之贼归告公长皆自焚巢栅来诣得数千人而晓独不服招镛整兵夜进遣蒙浩率敢死士三百人截其后自以前军应之晓遁执其妻子归镛存抚之甚厚晓亦以其党五百人降事闻赐宝镪文绮升按察司副使赐玺书旌异从此化剧贼皆受招抚镛处之内地分田与耕贼更为我便他贼有林雄者与蒙浩并以谋勇为镛部下而雄尤徤捷雄死贼中镛抚中恸哭亲为殡葬一军感泣于是高州人立生祠祀镛镛奔母丧军民有泣送千里外者服除改广西猺獞闻镛名相率远遁升按察使贼起自荔浦来寇总督朱英属镛剿之贼顾愕曰此高州孔副使耶既至平之事闻进阶食二品禄赐文绮宝镪寻升布政使队升右副都御史廵抚贵州时都匀清平黑苗跳梁先是当事者率兵数万无之奈何镛至首询乱因使俭事周孟中往来抚谕曲纳款刑牲誓不复变而清平部苗曰有阿奚阿刺者刺勇而溪善为兵两人横行夷落中官司探捕苗必召溪问计溪则要我贿期剿之溪于近苗之弱者岁分以畜产倍课其入其远而悍者则诬为贼杀之以应我溪于镇守内臣监军总帅岁一赂遂益肆时时讧官与苗镛廉得状而询监军总帅皆为溪解知不可与共图乃行视清平访择所部得指挥王通优假之叩以时事通历历举对顾独不及溪镛曰吾闻此中事阿溪为大君不言何也通默然再叩不应镛曰吾所以假若为能办乃公事今若此庸人耳通曰小人言之而公事办则一方受福言不办公将损威小人亦且赤族矣镛笑曰何至是通始陈根列枝镛曰溪所仗何人而能若此通曰指挥王曾总旗陈瑞公先劫此两人者可举耳翌日将较廷参镛曰吾欲若等徼行若等皆前吾择之见曾指曰庶几可将较出镛留钿曰汝何故通贼曾大惊辩镛曰阿溪岁赂上官汝何导之不服斩矣曾叩头谢镛曰吾欲取溪计安出曾曰阿溪不易得也明府更委一人愿与同往镛曰自举之曾曰无如总旗陈瑞镛曰与偕来少选入镛讯亦若曾瑞屡顾曾曾曰明府知矣第当相尽力苗俗喜鬬牛瑞觅一大牛置道中使一人守之伏壮士丛薄闲入寨见溪溪曰公何久不来瑞曰新都堂至镇故久不见公耳溪曰都堂何似曰无能为也溪曰闻都堂故高州孔副使也何云无能曰与同姓非其人也溪曰贩之瑞曰可遽费为姑酌我因纵谈鬬牛事瑞曰适见道中牛穹然象也未审何如公家牛溪曰有是哉我买之瑞曰卖牛者似非土人恐不入公家溪曰往观之顾阿刺同行瑞曰牵我家牛往鬬佳恶可决也溪曰然鸡卜于坐上不吉复言畴昔之夜梦网茑我躬也出恐不利瑞曰梦网得鱼牛属公矣遂牵牛联骑出至牛所观而乐之两牛方鬬忽报徼至瑞曰公知乎王指挥也溪笑曰何繇得此俟其至我嘲之瑞曰王行徼公当往迎况故人也溪与刺往瑞曰公请去佩刀彼之徼新恐怪公示不利溪刺去刀见曾曰而素谨事我今我徼不身供张扫除敢易视者麾壮士出擒之溪刺以狎不虞曾遂缚溪刺以献然犹手格伤数人镛得浽刺磔之境上诸蛮皆震慑镛重厚少文历仕边圉三十余年功在南徼谦而不伐未尝自列其行事人所知其行事者具在其所报牍弘治初乞致仕不允召为工部右侍郎道卒计闻遣官谕祭有司治葬事当镛守高州时有信宜知县李时敏亦如镛之所为一抚贼首侯保定再袭破贼首廖公反邓辛酉以功升化州知州广东人以时敏与镛并称时敏平乐人 

　　○陶成 

　　陶成字孔恩郁林人陶鲁字自强成子也成起家举人授六址属县典史为黄福所知被荐累官浙江按察司佥事九载考绩民诣阙乞留升本司副使为人严恕明直遇难事辄先人自任正统七年倭寇东海守边三司皆惧罪自缢朝命推成整练边务成量海寇来风时月预布丁令板海淖中贼舣舟跃岸尽被刺仆伏兵四合歼而焚之事闻赏绮段宝钞十三年处州贼叶宗刘陈鉴胡等为变将逼金华之兰溪兰溪者浙门户同官推成往成至昼夜警备弥月闲执渠魁戮党与数百人声震远迩乃分遣招抚得降者二千余人宗刘等还遁入处及温台山谷闲时总兵官都督徐泰尚书石璞久屯无功复共推成成抵谕之留垒中七日皆感悔出降独余党陶得二者窜不受招成计诱其数百人杀之生擒百余人来降者三千余人得二与四十余贼更遁入山谷久之复出猖獗来攻武义武义故无城栅木而得二以缊朿薪使人先匿入栅中而自率众外攻栅成与都指挥崔源驱兵出战自卯至申胜未决贼从中烧栅为内应力战不支遂遇害景泰元年五月也事闻遣官谕祭诰赠浙江布政司右参政官鲁新会县丞年二十一当门子而而智计敏徤行事精采可畏爱新会令王重见而奇之问曰学乎曰学矣不幸先子死鲁当门又为吏学殖落巳因泣下重曰为子师可乎曰幸甚遂拜重为弟子重曰与君约每晨后堂授经出治丞于君何如宁无烦乎鲁大喜又下拜曰幸甚鲁从重讲习日进重喜曰仆始奇君貌巳奇君才今敏学如是异日当为国名臣仆虽叨甲科万不及也丞捕贼为职日受事立大府侧数目曷睡大府辄笞责之其后被笞曰敬白大府无事可做安得不睡大府曰今广东苦广右诸苗无宁岁丞能为我治之乎曰须付丞五百人大府即付丞五百人鲁迟三日不发大府问故曰必选其人于是与五百人者随军征战鲁既得五百人者可用又悉得五百人心捕虏辄得九载当去民相率保留会重死即擢为知县代重鲁上官则进新会之父兄语之曰四境皆贼气吞吾城夫非战不可保城非致死不可战非尔父兄率子弟不可致死非教不可妄致子弟死乃择子弟之才勇者日训练之号为敢勇军环郭为辅城沟之施蒺蔾渠荅燎析晨夜桴鼓如雷城西北当贼冲寨而立之长当险为长堵有逻有堠首尾应捄县署后为池作亭其中不设徒杠用舟渡人每静夜召敢勇中有谋畧者三数人立池头渡一人与谋出之复渡一人凡渡三数人尽三数人谋用其所长亦或用巳谋出三数人外敢筋军既技击习熟见贼若寻常又其谋计出贼所不料鲁每出战皆恸哭誓士士感激争奋无有败衂邻近县益恃无恐朝命升广州同知仍掌其县事鲁前后升广东按察佥事若副使若湖广按察使若湖广左右布政使然皆奉玺书兼广东按察副使兼治广西兵广人称鲁为三广公鲁自其为丞至布政使平泷水后山贼置从化县平恩平阳江贼置恩平县平新宁白水贼置新宁县又平浔梧荔浦府江田州诸贼凡斩首恶二万千四百有奇拯回被虏抚散向化十三万七千有奇为两广保障者四十五年弘治中猺贼雠鲁掘掠鲁庐墓杀其族党诏徙广州避之赐诰命旌劝鲁为人有识虑善揆度其行兵凡挽饟运器械皆先以数月调发多寡无常或张疑曰戍守贼不能测其东西向与其兵数鲁檄裨将进兵置檄面曰某封某日某时发至期发檄乃知兵所向□羽书狎至戎装宿戒声不动审贼饥懈之时或轻舟游覧或公燕夜饮俄起如厕濳身出城兵士口旅贾分道赴期中宵合围黎明奏凯人见师之人而不见其出也驭军四十五年视麾下如家人父子厚之恤而严其令风声所激虽非素部亦乐为死至其捣巢玉石必分亦非徒求多功级而巳每平贼置县辄修治学宫以兴教化为宋文天祥陆秀夫张世杰三人立大忠祠于门时时造陈献章请益繇其为丞时嗜学尊师故其所见者大所务者先献章论鲁治兵如文士为文奇无所蹈其治民也如其治兵应无定体鲁在粤久粤人不觉鲁功鲁没贼复炽有司议征议兵哑然伙可否司府上抚按抚按议奏奏得报其谋巳久泄兵出贼遁矣则戮良民为功兵退未离贼巢贼巳虏民妻女夺其居鲁功乃益见成兰及郁林皆有祠祀嘉靖初新会举人何相等颂鲁于朝亦赐祠祀鲁于新会 

　　○毛吉 

　　毛吉字宗吉余姚人刚直嫉恶以景泰中进士授刑部广东司主事故事十三清吏司分理在京诸司刑狱而广东司当锦衣卫锦衣卫者天子亲军故伺察百官阴事以闻或诬或实无所得置辩以是公卿大臣厚遇诸锦衣有所请托不敢辄裁抑之卒有犯者无所敢问而吉辄按法处治锦衣卒目吉俚语曰毛葛刺时掌锦衣者门达恣横长安中百官遇途避恐后吉遇达于途一手持缰一手抗鞭而拱达顾曰此毛葛刺耶其卒曰是也他日吉疾失朝下锦衣鞫问卒羣走报达曰毛葛刺失朝矣下锦衣达曰选巨杖吉至达拣卒之徤而忍者持巨杖杖击之杖十五而臀骨见羣卒曰快乎哉葛刺自此畏巳吉亦私念若曹不以事至吾司则至吾司无所望贷矣既出其持法绳锦衣卒更过于往时未几升广东按察司俭事分廵惠潮痛惩豪宗大户母得武断吞并如畴曩程乡县民曾玉杨四谢莹杨辉羣行作贼玉四据石坑峒莹据龙归峒辉据上宝龙下宝龙纠合福建上杭江西安远等处贼流劫江广者累岁卒入县治杀人民吉调土著募拳勇御之破石坑斩玉擒四破龙归斩莹破上宝龙下宝龙斩辉以七百余人先后斩获其千四百余而七百余人者不损一人犒赏粮饷皆出临时调度不取于官不领于民成化初雷廉高三府被广西贼劫杀数百里闲烟火萧条吏民告守令贼守令若罔知更棰楚之有自贼中还者辄诬之通贼吉分廵海北慨然以平削为意移文都指挥出击击都指挥畏缩不敢出海康知县王麒者在官用忠义励士遇贼辄奋击守令将领反不悦之吉即与领众抵贼所战败之 【 王麒大理人】 广东总兵欧信疏吉捷状以闻特旨升吉副使赐敕奖谕并升麒为本府通判岁乙酉春贼出惠之河源转掠翁源吉率官军二千兼程追之斩获百余级贼遂西奔顷之新会县告急吉率指挥阎华掌县事同知陶鲁石官军民壮至大磴与贼遇战破之斩首二十余级乘胜夜追至云岫山去贼营十余里分诸将为三道约蓐食进击属夜晦失期贼觉夭伏营后山军士突入望见营空皆入取其辎重竞拥出贼从后追之阎华马踬见杀陶鲁不敢前吉勒马持刀大呼独身旋往从吏廖振等曰军势不支明府姑避之以图再举吉曰众多被杀我可独存亟去勿复顾我言未既数贼趋吉鎗之吉且骂且敌手斩一人断其一人臂遂被害是日大雷雨山谷震动阴晦连朝踰八日始得吉尸颜色不变事闻赠广东按察使录其子科国子生遣官谕祭而麒未被通判命巳死于贼亦加赠雷州府同知录一子初吉之出军也具犒金千使吏余文主之十巳用其三吉死文念吉贫密归其十之三于吉仆吉附仆妇请按察使至而语之曰吉死矣而尚有知吉使吏主犒吏举余金私诸吉仆请公勾查之无令吉有贪饕之迹以为地下羞科举进士仕提学副使有名成化末言父于朝为之请谥赐谥曰忠襄 

　　○叶祯 

　　叶祯字梦吉高要人今为高明人宣德乙卯乡举历浔州凤阳庆远同知以御贼死赠广西布政使司右参议祯生长高要接广右地习见峒猺时时窃发为乡人苦素扼腕迨官浔州又当羣蛮出入冲熟佑其地势险易夷情向背之详每登高望远慨然有一举扫平之气及来庆远见贼势甚盛民生日蹙守吏往往怯懦不发而牧民文吏辄诿责军将叹曰庆远之民尽矣每与僚吏言激烈泣下既条郡中便宜事建白于督抚都御史叶盛与郡中三老有善谋者谋之增括丁壮仆伍其人立长目分领之民争赴集无匿以后祯躬鞍马服弓矢日训练之谕以保卫乡井之意莫不踊跃绰厉峒酋韦父强者积牛剧贼也数败官军时或跳梁城下莫谁何祯以计生禽之取还所虏子女产畜自是贼稍戢其徒党狃常胜益愤耻互排结必甘心祯未几来大围旗山民告急守将若罔闻祯率民壮趋赴之贼望见祯军整不战自溃夺还子女千余人既旋兵贼侦知无继援潜蹑其后祯返斾与战杀伤相当子公荣死之祯曰必再来严为备会所属东兰那地二州土官遣土兵持土物牛酒来犒师祯谢却之谕之曰若等能为我出力剿寇即以此犒若居二日贼合众攻鸡刺等寨报至祯请哨守都指挥黄越出击之越方与知府黄振饮酒曰峒猺围村寨常事耳君胡用操心激变之罪君独当之某则不与知祯镌谕再四继之以泣越振并不省祯怒拂衣上马去号召民壮东兰那地二州土兵会西府庙前出所作誓书谕之大激发以忠义遂分兵东西行至中途柳青铺前贼遽突出人头山下横冲我兵祯麾众与战连数合无救援贼益至贼物祯所在攒矢向之祯身被数鎗犹手刃一贼与从子官庆民壮璩用和等三百人皆死之是为天顺三年春二月是役也忌祯功者潜遣人泄机于贼故祯至于败岭南故无雪祯死之日雷雨大作平地雪深尺许贼大惊异遗所虏人畜去民人闻祯死老穉号呼求祯遗骸山谷中又一日乃得祯首他处相与褁涤数日始敛寓榇城下手香灯为文祭哭之忌者虽快祯死中旋怀惧果以激变诬祯帅府入其言民不胜愤相率呌号夭千里愬于都御史叶盛盛以闻于朝为天顺六年去祯者三年制曰苏缄击智高于雝管系孙子以捐躯马暨生海牙于静江倾将士而绝命祯之节义奚让古人可赠朝列大夫广西布政司右参议 

　　郎曰孔镛陶成毛吉叶祯并有功岭南毋论事济不济毛吉至死心事皦如祯一门子侄遇害制书比之苏缄马暨信夫 

　　名山藏卷之六十六 

　　●名山藏卷之□□□ 

　　晋江何乔远　譔 

　　臣林记（成化臣三） 

　　◆臣林记（成化臣三） 

　　罗伦 
　　章懋 
　　项麒王琦合传 
　　陈选 
　　杨继宗 
　　朱瑄 
　　张昺 
　　张宁 
　　王徽 
　　强珍 
　　孙遇 
　　厉升 

　　罗　伦　　章　懋 

　　○罗伦 

　　罗伦字彛正吉永丰人其先罗开礼者仕宋宋亡提孤旅赴难死而文天祥为服丧伦庄重严毅居父母丧甚谨踰大祥口始沾酸醎之味成化二年宪宗制诏进士伦对策万言不属草引论人主当接引贤士大夫不宜多亲宦官宫妾中贵人往来视试趣纳策伦曰止及公等既奏天子以为第一授翰林修撰居数月大学士李贤遭父丧宪宗用夺情故事使内臣持诏留贤伦诣贤所告止者三贤不能用时贤父八十七岁而贤自其入仕违父者三十五年矣伦乃上疏曰臣闻朝廷援杨溥故事起复李贤者臣下才末学顷对大廷猥蒙选首常自感励凡圣学君道之要朝政纲纪之端吏民风俗之敝兵戈饥馑之祸方欲提领疏目为万言书以献以纾天下之望以酬陛下之遇顾筮仕未久谙练未深又意庙堂大臣百僚庶采必有忧臣所深忧言臣所欲言行臣所欲行者臣恐以疏远骤进之人蹈越职是以心虽怀忧口未敢吐近者李贤遭丧朝廷一起复之命臣窃谓李贤大臣起复大事左右侍从给舍台官必有正諌以扶纲常以植风化以竦天下后世之所瞻望乃率缄默因循至今臣今复不言是偷合苟容之徒固非陛下求臣本心亦非愚臣报陛下夙愿也臣伏读陛下策臣有曰朕夙夜拳拳欲正大纲举万目使人伦明于上风俗厚于下陛下此言真可为天地立民极万世开太平者也然欲正大纲莫先明人伦厚风俗明人伦厚风俗臣谓莫先于孝夫孝天之经也地之义也国非此不可国家非此不可家人非此禽兽矣中华非此夷狄矣礼子有父母之丧君三年不呼其门所以教孝也求忠臣必于孝子之门未有不孝亲能忠君者也昔子夏问三年之丧金革之事无避礼与孔子曰鲁公伯禽有为为之者也今以三人之丧从其例者吾弗知也陛下于李贤以金革之事起复之欤则所未闻也以国家大臣起复之欤则礼所未见也似与孔子之言不类也似与陛下策臣初旨不合也夫为人君者当举先王之礼以教其臣为人臣者当据先王之礼以事其君臣不暇远举请以宋论仁宗□用故事起复富弼矣弼之词有曰何必遵故事以遂前代之非但当据礼经以行今日之是仁宗卒从其请孝宗尝用故事起复刘珙矣珙之词曰身在草土之中国无门庭之寇难金革之名以私利禄之实孝宗不抑其情二君未尝以故事强其臣二臣者未尝以故事狥其君故功泽加时名声垂后史笔书之士大夫诵之无他君能教臣以孝臣有孝可移于君也自是而后无复礼义史嵩之王黼陈宜中贾似道之徒率皆援例起复数君未尝不以故事起其臣数臣未尝不以故事从其君然生灵以之困天下以之乱社稷以之倾贻祸当时遗臭后代无他君不教其臣以孝臣无孝可移于君也诗曰殷鉴不远在夏后之世陛下以贤身任天下四方多虞起复之欤则宋仁宗时契丹未尝不舛马骜也宋孝宗时金虏未尝不盛强也陛下必欲贤身任天下之事不专门内之私则贤身不可起口实可言使贤于天下之事知必言言必尽陛下于贤之言闻必行行必力贤虽不起复犹起复也使贤于天下之事知不言言不尽陛下于贤之言开不行行不力贤虽起复犹不起复也且陛下无谓庙堂无贤臣庶官无贤士君盂也臣水也惟盂所方圆君好谏则臣直君好谀则臣佞臣直则忤旨多忤旨多则君恶君恶则禄绝而身危臣佞则顺旨多顺旨多则君爱君爱则宠固而位安夫保禄而爱身固宠而安位者亦人情也陛下诚于退朝之暇清闲之燕略崇高贵重之势亲直谅博洽之士讲圣学之大要明君道之急务询政事之得失察生民之利病访人才之贤否考古今之治乱诹风俗之盛衰咨边防之缓急见众人之见知众人之知察佞顺之言容忤直之谏则众贤群策何必在贤又何待违先王之礼经拘先朝之故事损大臣之名节亏圣明之清化然后天下可治哉朝廷举措大臣出处天下观之史笔书之不可不慎也夫贤之起复犹曰负天下之重任应先朝之故事然先朝自杨溥而后未尝起复某人为某官也比年以来朝廷以夺情为常典缙绅以起复为美名食稻衣锦之徒接踵廊庙据礼守经之士寥寥苦块遵行故事一何多耶谓高谋远虑足断议耶何未见发也谓折冲御侮足定难耶何未见能也谓直气劲节足励士耶何未见有也谓深仁厚泽足洽民耶何未见行也谓忠言谠论足补政耶何未见敢也意其平时阿媚权势及遭通丧之时则有曲为谀说以欺陛下不曰有才可留则曰有例可引一蒙俞旨欢然就位未有坚请如富弼恳辞如刘珙者也且妇于舅姑丧亦三年孙于祖父母礼有服朞夺情于夫初无与于其妻起复于父初无与于其子今或舍馆如故妻孥不动乃号于一下曰本欲终丧朝廷不容虽三尺童子臣恐其不信也为人父者望子之报岂拟至此哉为人子者报亲之心岂忍至此哉枉巳未有能直人忘亲未有能忠君者也今大臣起复羣臣不以议且从而为之辞羣臣起复大臣不为非且从而成其事互预巳地淟不忌惭致有公无起复之例私为匿服之计例在溥恩匿服以受封例在得官匿服以听选例在掇科匿服以应举例在转官匿服以候升例在求贿匿服以之任圣人之世纲常敝坏一至于此夫亲爱之心孩提有之短丧之说下愚耻言况列在冠裳闻圣人之道者乎孔子曰是可忍也又曰下必有甚焉愿陛下断自圣衷许令李贤依富弼刘珙故事其余巳起服者悉令追丧未起复者悉许终制脱有金革亦从墨衰朝廷端则天下一大臣行则羣臣效纲常正人伦明而风俗厚矣臣非不知臣言一出忤夙昔犯礼之人不曰妄议则曰迂谭不曰求名则曰窒变然臣区区之心惟恐朝廷举动訾笑后世是以昧死为陛下陈之疏入谪泉州市舶司提举御史陈选奏伦所言皆天理人心之不容巳者国家所以教臣子大本大虑也乞宥以彰圣朝孝思之治不报吏部尚书王翱编修尹直诣贤所请如宋文彦博捄唐介故事贤谢不能用先是礼禁傥易被旨起复或至庶官天顺闲刑科都给事中乔毅等尝言比来臣下奔竞亡耻目夺情为能官笑终制为不职子道既亏臣节安保宜究景泰时诸夺情起复官勒归终制继今敢请彼此加罪至是伦虽见斥然始定令令百官终丧而士之不言以养忠厚者亦为一变云居三年召伦还复修撰改南京名重一时寻辞疾隐金牛山山中与樵牧往来授徒注经时饭客无宿储妻子贷邻家乃可爨进贤吕令闻其困分赒以堂食钱友人梁侃曰公而受有司馈乎伦欣然郄之君数年卒伦自少力学非圣贤之说不讲动静语默非礼无所视听恶衣恶食无所耻丑与人子言依孝与人臣言依忠与居官者言民所疾苦如其自身见善加爱嫉恶加严道傍遇死人尸至解衣覆之其立心嗜义毁誉欣戚死生祸福皆所不顾所交皆一时豪杰之士无导于前而所立卓然世宗即位御史唐龙上言伦赠左春坊左谕德赐谥文毅 

　　○章懋 

　　章懋字德懋兰溪人成化二年举礼部第一登进士乩庶吉士逾年除编修与罗伦黄仲昭贺钦庄■〈日上永下〉陆克深谢文祥郑克修为同榜以名节相激励是时伦为修撰仲昭为编修■〈日上永下〉为简讨其冬命词臣预撰明岁元夕烟火花灯诗懋与仲昭■〈日上永下〉上疏曰切惟某月日内阁遣郎中定持小揭帖到东阁及史馆分与翰林诸臣令各赋烟火花灯等诗备明岁上元赏翫者臣等伏覩陛下即位之初首下温诏赦田租绝贡献蠲逋负停不急与民息肩天下欣然顷因灾异敕谕羣臣同加修省目击耳闻拜手称颂以为陛下真游心经术迈迹尧舜今谛观烟火花灯诸诗旧式率多鄙执衣安语燕之辞臣等复赋谅不出此辄相私语陛下圣明所不留情或者以欢宴两宫助孝养万一臣又伏见两宫母后恭俭慈仁着闻中外久矣今者两广弗靖四川未宁辽左虽云告捷虏情尚难测量北虏毛里孩蛇豕窥伺江西旱干数千里其它灾伤之处未能悉数虽蒙诏恤公私匮乏殊可寒心此陛下宵旰焦劳两宫母后同忧之日也翰林之官论思为职宣宗章皇帝御制官箴有曰启沃之言惟义与仁尧舜之道邹孟以陈若以燕乐鄙亵进之君上曲引苏轼宋祁教坊致语为解是不以仁义尧舜望陛下也伏愿采蒭荛之言端耳目之好移此视听为文如伤为舜若决省此宂费以活流离以赏劳役书曰不矜细行终累大德又曰不役耳目百度惟贞惟陛下深思力行书奏上曰元宵张灯儒臣应制历代故事朕已减但旧取上奉两宫何玉妨政害民懋等妄言讥议其杖而调之外职于是懋调临武知县仲昭湘潭知县■〈日上永下〉桂杨州判官未行明年正月刑科给事中毛弘等言三臣初出草茅敢言直谏实盛世事乞复其职特旨改懋南京大理寺左评事仲昭右评事■〈日上永下〉南京行人司左司副盖是时懋等除官纔四十日耳京师称三君子而罗伦以论李贤坐谪又通称翰林四諌云 【 黄仲昭名潜以字行莆田人气岸屹立而思致安详既改南京大理评事清守执法连居父母忧却去荤酒不离苫块者四年遂辞疾乞朱弘治元年荐起为江西提学佥事品文较行毫发不爽时朝廷以学政宂滞行法沙汰仲昭谨奉敕书无所宽假人不便之自以信古不谐再乞休去仲昭父嘉用孝行举安福训导荐知束鹿县正统巳巳之变障县有功民户生息满九载邑民保留加俸嘉父祷生洪武末举乡荐以亲老归养士从学甚众亲终入太学再试京闱第一永乐中成进士以庶吉士授简讨寿生之见和中行在礼曹郎中嘉子深仕监察御史次则仲昭深子干亨任行人干亨子如金仕副使仲昭孙希英仕运使希韶希濩希白俱乡荐仕为州县希获子懋官仕南京户部右侍郎黄氏自希韶而上居官立身廉约恭慎学问文章世济其美为莆名族之冠而懋官仕侍郎督储储不赡不能给军用刻核散给诸军皆讙以及于难　庄■〈日上永下〉字孔阳江浦人本姓章宋章得象之后其祖曰知甫洪武初不乐仕进逃名更姓遂为庄氏自闽越游淮泗至江浦家焉■〈日上永下〉与章懋同年同选庶吉士授翰林简讨时罗伦以议论风节惊服一时陈献章来游大学亦隐然风动京师■〈日上永下〉于二人慕义醉道情深肉骨善类泼泼各自濯劘既与懋上疏同谪改为行人司副连丁亲丧坚卧不出其县之定山有峯壑泉亩之胜■〈日上永下〉结亭凿池居之为人潇然洒落望之知为德人其学大要以默识忘言为宗与献章相类而其诗则出唐人而变化之至其佳妙如入名山迭嶂层峦悬崖滴乳可望而不可至又如宾羞尽撤野蔌时出风致悠然其于字书亦复如是盖皆大率类献章海内名公奇士过山中而访者逍遥徜徉各满所愿诸公交荐部檄来促以非上旨坚卧不行如是垂三十年而丘浚嫉之曰引天下士大夫背朝廷者庄■〈日上永下〉也吾当国必杀之弘治七年后军都督府经历周广荣荐■〈日上永下〉有旨取用都御史何鉴亲诣劝驾遣应天府候行■〈日上永下〉遂赴京师吏部尚书耿裕延坐对茗使属官送出部门之外而浚终不悦之授南京旧官以还寻升南吏部验封郎中■〈日上永下〉归病风疾作不知人引告返定山其子弟门生不与力奏居二年吏部尚书倪岳以老疾退■〈日上永下〉又二年卒　谢文祥耒阳人以庶吉士授御史数上封弗左迁南陵丞常以古人奇节伟行自许年三十七即挂冠归子讷仕都给事中】 懋为司副一考迁福建按察佥事通商使民救荒除盗泰宁县盗发假托行部至县使知县王佐招谕降其胁从者数千人皆解同僚有言部使懋儒学不知兵愿自行剿之部使使其僚往则平乃悉戮招降要功懋耻与争绝口不道考绩赴部以亲老乞休吏部尚书尹旻慰留之曰按君之年四十有一耳不犯罢软不犯贪酷不犯年老倐然求退以何为居懋曰古人正立朝懋可考罢软古人一介不耴懋可考贪古人视民如伤懋可考酷懋年未艾须发早班可考老疾旻抚然惊叹为奏得请懋平生学问尊禀朱程无敢悖异于乡郡前儒何基王栢金履祥许谦深所企仰既归奉亲读书毕心自得弟子执业四至饷之蔬饭而家居二十余年荐牍无虚弘治十二年召谢铎为北祭酒居二年召懋于南京懋时遭父丧力辞诏增司业员虚席以待终制赴官一时南北祭酒郁然相望懋作率南士开示近里见若无奇至其论说理道探幽索隐经史儒书一举成诵时有论难若莛撞钟谈天下古今事若身处分其亏成然后知其于书无所不读天下事无所不理会也至其祁寒暑雨衣冠终日六馆之士俨然畏之正德元年上言治道五事再疏乞休未允满三载引年不待报去前后八疏始得请五年升南太常卿寻升南礼部侍郎皆不赴十一年南京礼科给事中徐文溥言迩来儒学不明巧伪险怪诽侮先儒罔惑人心变制巾服标张门户窃见致仕礼部侍郎章懋精深纯粹诚心正学不求表异海内学者翕然宗师臣切见先朝吴与弼陈献章皆用大臣论荐崇之殊礼虽二臣雅志不究于用亦足彰一时重道之意今如懋者皇上用之太常升之礼部亦不为贬臣独谓二臣布衣也先朝崇礼如此其隆今亦宜近举先朝之典远仿三代养老之政或遣使存问或安车征起以昭异数以光圣德廵按浙江御史鲜冕亦以为言吏部议覆诏懋学纯行正齿高望重有司时加存问以称朝廷优礼耆宿之意世宗即位懋年八十六特升南京礼部尚书致仕寻赐玺书存问使者及门懋疾亟既卒赠太子太保谥文懿金华佑府王九皋奏懋清修苦节遗孤贫困命月给米二石懋通籍六十年官仅三考立朝仅四十日城府不见其迹者四十年粹中贞恪歆动一世表律天下杨廉称之曰在汉东都不为危言之叔度在宋鹅湖不立异论之伯恭侄拯仕工部尚书 【 懋子孙皆夭殁孙诰不慧年八十一始生子接迢录为国子生】 成化中又有谏加棚万岁山者太学生虎臣当其上疏时祭酒锁其项听收上乃从其言召至左顺门中官传旨嘉劳命吏部听选与七品正官寻除云南知县 

　　项麒王琦合传　　陈　选　　杨继宗　　朱　瑄　　张昺 

　　○项麒王琦合传 

　　项麒字文祥仁和人景泰七年举人授南京吏部司务历南京刑部郎中成化初应诏陈五事曰务正学曰纳谏诤曰崇节义曰远近习曰弭天变其崇节义章大约谓李贤王翱当曹吉祥之变不能奋身死义甘心屈膝图苟免其远近习则指王振曹吉祥为戒宜收揽威福勿使任事复其扫除之役言甚切直以病乞致仕居家二十七年甘贫屡空闭户长吟寄居于人廵按御史授室一椽始遂栖托有平湖令以贿败都宪使诮责之曰汝何不学项正郎乎令不悟以为都宪有意于麒赍百金为寿麒厉声叱之既卒廵按御史唐凤仪以麒与王琦禇遂良同里表其里曰惠清奉王项二主于禇庙学使孔天胤等又别建扬清祠以祀王项琦字文琎钱塘人永乐举人四川佥事终官历宦三十年清苦洁白并日而食缉纸为衣有司岁时候馈坚卧不受郡太守湖浚列状于朝 【 浚铅山人正统乙丑进士天顺初知杭州府通识达材敏于听断慷慨任事奋然有为属邑群吏拱手受成案而巳卒官民思慕之】 诏赐百金琦固以无功辞竟中寒饿死其寒饿时妻出二金环请易米琦骇曰安得此妻曰居昔有德于人其人多物为报妾独取此耳琦佯喜携入市若易米者既空手归曰赝环也人为我识别我投之湍矣琦有妹嫁为傅润妻润永乐中举人仕终保安知州州人王显顺者中贵人王振至怙势夺民产润廉实置法及八计复无所馈振振衔之以廉无可指摘遂嗾边总兵者委润备粮劳瘁以卒贫不能归州人敛金为助妻峻却之会廨垣雨圯出银器数十两人谓此天所以报廉吏矣妻犹不取人谓妹不媿兄妹夫不媿其妻兄云 

　　○陈选 

　　陈选字士贤临海人宋国子司业左辅之后父员韬以进士宰新城为御史廵按福建迁广东布政使所至清慎慈惠余思在民选少沉静端悫不妄言笑天顺四年试礼部考什官丘浚读文力置第一曰必古君子也及见貌颇不扬浚益喜曰圣贤不相既成进士授监察御史出按江西藩臬有过自僔绌者选与语曰悦不以道选不愿也成化初修撰罗伦谪官选独疏申捄学士倪谦自戍所得复升为礼部侍郎抗章极论之复劾奏兵部尚书昂擅役官军治祖坟总理柴炭工部侍郎复得请致仕令所督柴夫上章保留鸿胪寺卿致当上召翰林官御屏后有所顾问辄呼退班俱宜究治既改提学南京先颁冠祭射仪于学宫岁时肄习既至徐行缔视周旋磬折弦管豆豋洋洋翼翼遂居宿学宫中夜则以二灯前导廵行诵读两庑灯烛如昼吾伊不绝选教人必本小学洒扫应对以逮于六经以及通书西铭皇极经世太极图其自为礼即东西阶举足先后造次不爽除卷牍糊名之旧曰巳不自信奈何信士提学三年变之语不见于章缝折棰之笞不加于舆皂而人畏口神明迁河南按察副使寻改河南提学汪直被命出廵都御史以下跪伏趋拜选徐入长揖直曰君何官邪选曰提学副使直曰能大都御史耶选曰提学何可比都御史也业忝人师不敢先自诎辱选词气严正举止安详会诸生从者俨集署外直亦遂好语曰先生公务既无相涉后毋劳枉也既八年輚按察使仍河南首释淹囚除罢诸弊名旧规者其为政一从简易篢独于赃吏无所贷宽然赂百金以上者要辞坐六七镮而巳或问之曰污人惜财亦惜命若尽挈所贩以货权人即法挠矣闻毋丧还士民泣送立祠服除擢广东右布政踰年转左选在官坐堂上令舆隶别之闲处分治生业不废使令民告戕者予一票令持示所告家使自来诣立瞽遒道振铎以狥社村子弟择乡祭酒长者教之岭南苦镇守中官琼儋骚然选严条约革和买减泛役掌市舶太监韦眷者掊克供办奏乞均徭余户添采方物选因诏书减省贡献请悉停罢虽不尽行亦得减半番禺知县高瑶发眷造私船通番没其货巨万都御史宋旻等皆不敢诘选移文奖之番人马力麻诡称苏门荅刺国来贩海眷利珍奇将许之选发其伪立逐去撒马儿罕使臣怕六湾者自甘州以狮子入贡取道广南浮海归又云将从满刺加更市进选上疏拒止之选既阻眷非一会其年岭外地震水溢抚按藩臬殊不涉心选从便宜发仓赈民眷因累举前事奏选比昵县令和同贪墨发仓擅赈希望侵欺朝命遣刑部员外郎李行会廵按御史徐同爱鞫选同爱畏眷不敢反异选有所黜吏张褧意其怨选逼令诬证褧坚不从同爱执褧栲掠数百乃枉判选如眷所奏坐罪当徒诏夺选官遣锦衣千户逮系之士民要遮数万锦衣校尉大用辟除乃得出州行至南昌病发李行阻其医药竟卒旅舍行复使其养子密走报眷曰陈选死矣时南昌人张元祯翰林家居居治选殓褁之疏绤曰陈公清俭绝众殓以时服于是为宜而张褧同逮至京从狱中上书曰臣闻周公四国之谤上疑于君曾参三至之言内摇其母岂成王不明曾母不亲哉口能铄金毁足销骨也窃见故罪人陈选夙崇正学一蕴孤忱孑处羣邪之中独立众憎之表太监韦眷通番败露知县高瑶按法持之选移文奖借诚贤监司激懦惩贪之善举也宋旻徐同爱怯势首鼠致眷横行胸臆秽蔑清高勘官李行颐指鍜炼竟无左证臣本小吏诖误触法被选黜罢选无他心臣甘没齿眷意臣憾选厚赂啖臣臣虽胥役宁敢欺丧眷知臣不可摇诱嗾行等逮臣致理拷掠弥口臣忍死无异行等乃依傍眷语文致其词必如所云是毁共姜为征舒诟伯夷为庄蹻也选故刚正屈辱不堪愤懑旬日婴疾而毙李行幸死阻其医疗讫命之日密走报眷小人佞毒一至于此安取为天子郎官司寇曹僚臣摈斥罪余秉耒田野百无所图诚痛忠良衔屈而虑圣明长奸命披陈尚冀天日不报竟以休事罢眷镇守选平生自待古圣贤其学以克已求仁为要潜修默会不求人知身虽贵显所服惟先人故带每食饭一盂韭数根或鸡子半枚而巳河南奔丧牛车一辆之官广东骑驴出都门道而提学南京时韩雍家居亦自减其驺从云选置义田百余亩既没族人贫选欲归田于子载载曰先人义举也胡敢私之弘治初工部主事林沂上疏追理选冤颂其平生诏复官礼葬之正德中追赠光禄卿谥忠愍 【 沂莆田人有志圣贤之学从其父棨御史南都即有声闻士大夫诵说爱慕父仕佥事卒官沂一志山林不希用世有识者力劝之应举遂举进士黄仲昭蔡清皆与游】 

　　○杨继宗 

　　杨继宗字承芳阳城人天顺元年以进士授刑部主事当有提牢之役洗刷桎梏时饮食栉沐善视之囚悉生全不知向者困溷秽死会廷议推择守郡王翱以名荐为出嘉兴知府至则兴学劝士闵农赈灾民有以事来前好问之郡中豪奸驯良与有所疾苦尽得其实其于豪奸立见锄治顾有悔改亦不深督其所疾苦调剂兴革不出旬时既才杰敻出又意气豪迈大吏要势有所怙挟悉惮其威守有清军孔御史者凌抑有司挞里胥数至死继宗出教曰有被御史酷达死者来言于太守御史无如继宗何酷如故继宗入告曰治贵识体公清军也何与里胥事御史临行突入继宗府中继宗引御史入卧室空空耳衣一箧悉发箧示御史御史叹服去时内臣用事旁午八江南至郡要索贿赂第与菱藉历日而已内臣好言曰幸语太守无所用此太守有钱钱好紬绢幸及我继宗出库金送予曰金钱在也即市好紬绢直亦具有第此库中物幸太监付一印券令他日可磨勘者内臣大惊遂出金钱还继宗也八觐汪直欲一见之殊不往见顾直言于上曰天下官不要钱者惟杨继宗一人继宗知嘉兴九年士民感化奸暴革心讼平赋均风清弊绝御史杨琅奏闻得旌异超迁浙江按察使每朔朢会僚佐指天誓曰衣冠受贿不还故里南有钱塘北有杨子异时藩臬费用取办和买镇守太监日供当万钱继宗悉裁罢之市舶太监积不能平大宴会令诸官各自言畏与不畏继宗倡言曰最所畏者赃秽最所不畏者内臣镇守内臣有兄在司礼时时言继宗于司礼司礼于上前中伤之上曰得非不要钱杨继宗乎司礼遗镇守书曰善遇之上知其人矣一日方坐堂听政母讣至立解印鸡斯跣哭出止驿亭下苍头卷衣数袭挟律书数册而服除以佥都御史廵抚顺天继宗直气廉声闻天下居常以包拯自居乃其为人辨别黑白言论亢激其节目疏阔远于人情时时对人言骂赃官不绝口有事至其境者辄使人沿途伺察之方其以按察使八觐见藩司官缄遗礼物辄挟使列名俱有狱囚任意放遣焉及其廵抚顺天悉夺戚畹所占民田还民戚畹皆怨会顺天治中陈翼者来见继宗继宗累拒不纳及得见复不为礼于是翼奏继宗治官失大臣体下刑部遣官勘问有旨责继宗偏忤调除外任得云南按察副使是为作化二十一年继宗平昔官次自侍一老苍头朝夕饭两盂蔬两豆耳及按察云南单车之官并老苍头亦去之弘治元年升湖广按察使再升佥都御史廵抚云南竟卒于云南罗伦论一时刚德以继宗与王竑御史谢元吉佥事陈骐并称骐字梦祥南海人少为医生有司使入狱中视重囚秽不能忍耻之乃学举子业登天顺进士历江西按察佥事以药活病民出冤狱清虚赋修学政悉毁淫祠民呼为陈打鬼迁云南副使时镇守太监钱宁家人不法每为骐所制被中伤落职 【 吴道贤编次杨公清政录公观政刑部即有能誉时福建司缺员每淹禁数百人尚书轩公命公往听不旬日曲直皆判金吾千户李铭欲袭其庶子诬嫡子不孝公疑而再鞫之竟得其情河闲府遣里甲张文郭礼解强盗至京盗中途亡张语郭曰人言纵盗者罪与盗同予二人俱死不若留一人汝母老寡兄弟汝可为解人予为盗郭感谢张以刑具自服公疑其言动非盗廉实二人俱得活其真盗后亦为人所禽治嘉兴俗嗜鬬辄压溺小儿以诬人公时加晓谕犯者必反坐如律若毁其杂物而有所诈取仍追偿之土豪张某□聚盗贼大结权贵张威□一日劫桐乡起解官绢公缚寘法会当道行郡为张解曰无原告公曰知府朝廷民牧也张所盗者官绢请以朝廷为失主杨某为原告有张升者父子兄弟号四事发则以贻免公名语之曰汝辈为恶日欠当改过也后犯罪赂臬司欲脱之公不从父子俱寘极刑民歌曰虎死害除其乐何如有富民女巳受聘后恶其贫欲背约诬告壻公佯曰而欲悔亲当以百金为罚富者听命既得金召壻君女即日为婚以所罚金畀之曰而患壻贫今有百金可赡女矣后壻家丰裕其人益感之属邑有孤子王得儿生七岁父母早殁家甚富族人利其有将阴害之公闻之以其家赀贮库长而有室乃出返之千户沈祯项襄毅之壻怙势为恶公每升堂佥一白牌令隶立府桥呼曰告沈祯者入其父子青衣小帽当府门跪伏凡有余口其状百余俱未有重情乃徐召其父子入谕之曰吾欲汝改过为善保尔身家密将其词黏连为卷封识一木桶中秩满临行付架阁库收贮语府吏曰自后嘉兴有大事方吞此桶人不以为意公去祯势益张未几项落职回东厂访得祯恶状朝廷遣法司按治将抄没其家监察御史侣公锺责府县祯为恶卷案无得一老吏忽念曰杨公行时留此桶试启观之乃卷案一封上批曰权豪势要之家赃官束手难行日后充军充军乃祯为恶事也送入察院侣公见而叹曰杨先生神人也即依拟编祯辽东军后宥回前此乡人欲为公立庙祯子轮首中工费且曰吾家向无公在必无所顾忌后来必抄没矣今得全家是公赐也生员汪颐墓田与豪右相界欲兼并不得遂诬以不法事比提学按郡试诸生唱名独不及颐公问焉提学曰有发颐过恶者将黜之公曰颐在学有文行必以地界故为仇家所讦耳请视其状果然遂得白郡民有怀悦者家富多善行公每保全之既满去悦子生员沐送至苏公谕之曰财者累也我去汝家亦自此多事矣汝当策励持门户后果有以军事诬怀者家竟落秀水民问可立公尝见而识之未几以罪匿捕之弗得后数年更名立复充老人以乡民违法事呈公公曰尔非周可立乎吾求汝数载不获今以违法告人耶若违法则莫如尔者周股栗服罪公每事自断吏胥不得售其奸公余惟课写仿读书讲解律义宾兴之年更胥亦有试场屋者乡士大夫素伏公刚介不敢以私嘱然遇祝贺期虽龙钟老疾者扶笻而至当隆冬时礼毕则炽炉围坐款以酒数行有不至者必人问之自是举行大礼肃然如在朝廷焉待郡邑学官悉优以宾礼宾兴宴必列学官上坐曰吾为郡父母诸君则教吾子弟者也可与属官班哉其倦有教则亦谯让之曰有司废法贪墨害止一时然未尝不受天道之报学官不能尽心教人致误人家子弟不可言天道报应他日又将何如耶临春秋大祭品物丰洁尤极诚敬斋宿必拉僚佐处于郡之庆嘉亭其它郡厉之祀恭恪亦不少替既至坛亲品尝之自奉粗粝至乡饮宾兴之宴则务丰腆若出二人其居家也亦然田宅无增于旧祠堂坟墓祭器之属则极严谨精洁几义夫节妇孝子顺孙之类必廉访之虽未合奏旌者亦必亲过其庐使民知为善之荣重禁博奕樗蒲之具人不得鬻而娼禁尤严至于符箓师巫邪术之家皆痛惩之尝与僚佐听政有纵妻犯奸者公曰以妻为娼耻莫甚焉汝何忍犯之曰非不知耻欲得钱养生耳公笑谓左右曰彼因爱钱遂至于此贪者何异斯人耶故一时僚佐多廉介谨饬之士长史按部往往不越宿去嘉兴七县钱粮视他郡为浩繁粮长人役有多斛面尖项事发公叹曰是弊自上始设无所规取上之人敢纵放如此于是先革管粮官吏之赂遗后治其罪冬夏之服惟纱段一袭然必用本等绣补参谒上官无异平时虽朝觐谒见必服之或曰不可公曰朝廷制服也舍此安服耶当道知其人亦不之讶郡亢旱去冠带徒跣祷城隍引罪自讼少顷云起大雨如注其秋大熟一夕狱逸重因七人公祷于城隍梦神告囚所匿处摉之果得其三其四亦为近城人所获公之行孚神明如此公能察识天文凡言水旱阴晴辄验秋将纳稼天极晴霁人多缓穑事以俟坚好公属耆老谓之曰大雨不日至矣宜急刈言之既数人不为意既而大两浃旬禾悉生耳民皆神之郡北门外民居稠密数有火患公置更楼于宣公桥榜其额曰春波远览寓以水济火之意灾息者三十年有不喻公意者易其扁灾复见如故郡民多以争田讼于公公谕之曰今土星在南故腾贵后二十年莫争矣后果以赋役烦而地上贱郡以嘉禾得名公在郡嘉禾盛生每茎离根二节闲又生一茎秀二穗或三节闲又生一茎秀三穗或四茎五茎秀四五穗经历司莲缸栽稻二本亦如之郡民献于公谓德政之征公谢曰郡志古有是瑞此气运循环耳人益重公谦德云在公三四载积粟数百万不惟可赈本郡又可移赈浙以东自郡守棹为按察使至浙即榜示曰访得镇守府三察院及布按二司及各道书下某某等舞法害人自本职到任之后许自新否则问遣如法越数日尚有倚恋镇守府者公往缚之镇守亦听公之执法也所属官员贪残害民公素知之既至即召与之约曰闾阎顽一乡之害士大夫皆知为民除之不知巳身为万民之砉今与所属约誓欲除民害先除巳害二害咸除一方乃宁有常积仓官十余员以亏粮监并岁久至鬻子女以偿者公悯之莫喻其故适仓官送月俸至命量之正数外尚余四五斗且曰此常规耳公囚悟前仓亏粮之故出而审之得其实吹奏闻众惧请于公公曰俸者民□脂也食而尽职尚有天殃况正数之外乃其子女所易食其余是食其子女也众因愿捐俸设法补之以释其罪成化庚子乡试公监试得二上卷即具服焚香再拜同事者诘之荅曰人臣以得士为功二子皆奇才心他日当大魁天下吾为朝廷得人贺耳及开卷乃王华李旻也复日儒士王华当作首但非繇学校作养无以激劝后人因以李旻为首后华旻并中状元众服其知人太夫人终制起升右佥都御史整饬蓟州廵抚顺天抚临黑水湾石门寨黄土岭等处关塞皆块石干砌或道路茅塞或倒塌污秽或用鎗架作营门仰而叹曰唇保障何即命各将官加倍修砌简卒守瞭一时关塞壮丽士卒精强公谓天寿山守备廖太监等曰庆成经筵皇上至尊无对中坐文武百官东西序爵而坐其余臣民宴客之礼皆宾上主下或宾东主西近来内臣妄自尊大在上中坐令客东西坐僭行君臣燕飨之礼无乃不可乎廖太监等虽势倾中外闻僭行宴飨等语竟莫能辩卒从公议成化乙巳正旦星变有声如雷二月地震二次费县地陷涌水泰山摇响上震恐下诏求言公上疏历指内臣及文武臣大肆贪残民心嗟怨天出灾异又曰宵人在位播恶于众官民供给日费万钱天人共怒王法难容又曰乞查旧例取回镇守等官又曰臣効王珪确论如镇守必贤如怀恩者任之如廵抚漕运必贤如周忱李秉王竑者任之布政宪使必贤如王恕轩輗者任之知府必贤如崔暴王宇者任之下此斗筲不堪任使疏上不报公上进退内外官员疏冲突内竖未几人疏浚河源事左迁云南按察司副使亲旧多为公危者公慨然曰韩魏公有言天下事见得理是便做勿计生死祸福吾何憾耶即日就道至云南榜示曰按察专以按察奸弊为职今本职按察得奸弊三事一事二司官新任吹毛求疵凌辱土官军职索要银两多者千余金一事二司官出廵随役素要有司常例间有好官不从吏典人等泼置本官辄将好官叱骂凌辱一事二司官私役银铜锡木漆竹皮画针银等匠针银马鞍妆奁及置造百般器物岁伙虚日有司効尤一体置造或朝觐进表考满送回原籍行李猥多复任从新再造新任官员踵讹索取劳民伤财罔有止极榜出观者叹其痛切时适峒猺猖獗官军数万临之不能下公毅然往谕之署其旗曰云南副使杨继宗入其穴众皆罗拜曰闻公名久矣今至北某等再生日也因诘其生乱之故奏闻区处众帖然听抚擢湖广按察使初下车命汲清水数日桶洗刷堂序者三日涤去贪污之气后乃升堂即防示曰按察不明赃官相庆又曰以迎送为谨慎馈问为才能又曰属官放肆贪赃至积万余两而贪心不足纵恶殴死人至十余命酷暴犹不少减又曰将风宪官知善不举见恶不拿发边瘴地而安置之一时官吏悚栗寻升左佥都廵抚云南三司皆旧僚友视篆之日行公礼毕出位降阶更拜二拜曰明日幸相谅众不解其意次日疏贪酷不职者八人奏闻俱落职为民上官袭职镇守三司指要保勘银承行吏典五倍之赍本人十倍之相沿为例公以奏闻畈曰臣至云南纔知此弊若臣不至其地终身不知臣年老多疾臣若不言恐臣死后无人肯言此弊终不能革乞将前项官员俱发充军朝野传诵以为尽言】 

　　○朱瑄 

　　朱瑄字廷壁鄞人成化丑进士释褐奔祖母丧极力营葬不足城府服阕赴除郡守赆之金谢却之巳授工部主事官次食贫至鬻酿自供既监税芜湖尽输所入课额倍常寻奉敕疏浚汴洛诸渠治黄河决口有功不受赏改兵部进员外郎郎中陜饥专敕往赈宥山轻盗给与榖种牛具劝课流民所活六十余万累升右副都御史廵抚南畿兴学造士备灾恤荒官治以抑豪强扶善弱为尚劳苦得疾医请杀鹿取血调剂瑄谓吴中一鹿直数千文物亦生命破耳取血足疾愈告归老穉遮泣绘像祠之瑄义利之介斩然有齿及赇赂者辄颦咈变敡历中外几四十载器但陶匏家苶余羡守令谂其匮缺饷之薪米一无所受会岁饥都御史王璟奉命赈济馈瑄米四十石瑄谢曰饥民有之宁有饥官市中儿有戏以纸钱为货者人曰朱都堂不爱真钱而况假乎瑄卒至无以殓而子孙茕茕田牧大不能家 

　　○张昺 

　　张昺字仲明其先慈溪人后徙鄞祖楷为南京佥都御史平邓茂七叶宗留贼树功闽浙闲昺以进士知铅山县县有樵夫嗜鳝饥而饱鳝竟死于鳝邻保疑妇毒杀之送官久系昺至坐堂上独见一老人绿袍黑帻冉冉门外入长揖案前曰吾某乡土神公无疑也冤矣哉吾乡樵妇之夫之死于鳝而望公雪之凡鳝置水中首出水三寸许者能杀人投犬犬毙矣公试之昺试果然而樵妇之冤雪某民甲嫁女于乙家揭舆幕无人焉甲乙互讼前令不能决他日昺行邑有树大蔽野命伐而亩之从者曰树能祌不可伐也昺不听戎服鼓而前去树百步许有三男子衣冠伏道左若祈宽叱之不见斧之树血众惧昺手斧之遂尽斧之树颠有一巢坠一妇人瞶绝良久昺问妇状妇言向被狂风决上高楼有三少年美食之时俯瞰城市居廛历历无阶得下耳日见少年飞腾空中也访其家即空舆嫁者昺剖树修廨亩地为田邑中淫祠毁之殆尽有羊角巫呪人立死老妪之子死诉巫杀之昺往捕巫曰死矣其徒曰盍避诸巫曰张公正人也坐待缚耳既至杖之百不伤反伤杖者昺曰汝能呪杖者死复呪杖者生生汝矣不验之夜半烈风飞石屋瓦震动昺曰此必巫术起衣冠旦召之曰汝邪我正邪胜正耶巫首触地昺厉声叱之忽坠珠一颗书一帙如掌大其珠光焰烛庭牖闲昺焚书碎珠立杖杀之昺每释奠颁胙及邑中之孝子节妇山中有节妇子持胙归虎噬之邻民代妇书牒投县求虎抵罪昺曰是尝我耶而窘我耶与妇期五口来遂斋告城隍虎不至变置坛壝矣后五日二虎来伏县门外昺叱曰何噬吾民子二虎共乎抑一也即一虎噬即一退其一虎起绕伏虎者垂尾而去遂杀其伏者远近喧传昺神人也昺与民约有孀妇愿嫁与守者具牒受判庭立二木一木书羞愿嫁者跪之一木书节愿守者跪之民傅四死妻祝不愿嫁舅姑夺之不从乃绐授愿嫁牒使往判判出曰张公判嫁矣更何待期有日祝朿装哭奠潜投其家汪舅怒填土实汪事久不泄自后不雨者朞月昺斋祷不应一日宿城隍庙梦妇抱牒诉冤既觉悉记其都里姓名诣家鞫问启土得妇厥貌如生昺叹曰杀妇者我也为文恸祭天忽大雨即殓葬妇表门旌祀而罪其舅姑以最擢南京监察御史刻威宁伯越保国公永太监直兵部尚书谊挑衅北边词连内阁司礼不报顷之与给事中周弦点军教场数少不准破调守备太监琮奏昺刁蹬时刘吉为内阁拟旨下吏部调昺弦外任吏部尚书王恕执奏吉复拟如前如奏天下之治赏罚二端而赏当功罚当罪为治良法也点军不到不罪失伍反罪点操之官罚不当矣吉竟调昺南京通政司知事弦南京光禄寺署丞寻以荐升四川佥事转本司副使执法如初自以不能容世弃官归隐绝迹公门者十有九年啜粥饮水儿女恒饥其儿伸掌请昺曰请问大人清字作如何书昺书与之儿曰是可买肉否都御史王璟赈饥行部以百金为寿坚却之固请乃受下户饥例以荅其意将死其表侄副使余本入问疾犹张目谓曰当今人才自励者少若能扶树一日是一日为国家培元气其死也郡守周坤率僚佐经纪之 

　　郎曰王琦项麒清矣琦乃中寒饿死悲哉陈选潜会圣学古人自居在吏为循而持身用节杨继宗至于忤物张昺所至涉于怪乎有禄于朝饥寒终身焯然清德与数公并也 

　　张　宁　　王　徽　　强　珍 

　　○张宁 

　　张宁字靖之海盐人景泰初举进士有大魁之望大学士王文以南人抑置第二甲寻授礼科给事中历都给事中责负经济敢言敢为景泰天顺闲为諌官第一景帝每遇大议必问张给事中云何英宗召宁论奏称旨时时称为真给事中方大用之而会晏驾宪宗元年太皇后生日上为皇太后设醮礼部尚书姚夔敛会大臣烧香行礼宁疏言释道二教非能扶世永祚也历代英君聊姑存之者以化导愚昧备治外一术耳皇上为皇太后建醮以祈长生表孝承慈可谓至极诸大臣及百执事但能和衷助德则自可仰赞皇情上绥懿祉而礼部尚书夔等乃敛财办香约期赴坛为儒者自失其守业彼者乌知其非臣切惟人臣于君愿其福也当劝以修德善愿其寿也当劝以去逸欲愿天心之向顺也当相以和保小民惠济四海故曰求福不回天堸平格又曰欲王以小民朋天永命若徒以办香尺楮列名其上宣扬木偶之前相率拜谢通朝之人靡然从之其足扶世立教否耶先帝复位之初属有脚气一二大臣故尝举行此事然皆出一时迫切至情非祖宗旧典先帝本心夫臣于君犹子于父一指一发皆其长养俴斋醮可以永祚即杀身亦复何辞但以无益事情徒伤治体乞敕礼部从今禁止有如僧道自念坐食无所効劳愿焚修以尽私诚者听上善之太监牛玉选吴后婚不中南京给事中徽等并劾李贤获罪谪边宁合六科申捄贤不悦竟与岳正皆出为知府宁知汀州兴学崇贤痛裁顽梗治称神明踰年乞归父老遮留有泣下者宁聪敏矜才坐蒙忌嫉居二年朝议起夙望之臣廵按御史张敬特荐宁竟罢宁老无子取二妾可十七八疾革嘱嗣子必嫁之二妾悲恸剪发誓死同居一楼不下者三十九岁有司以闻诏旌曰双节二妾一姓高一姓李 

　　○王徽 

　　王徽字尚文南京人天顺丁丑进士选庶吉士除南京给事中宪宗元年与同官玉渊上言皇上嗣大宝位屡诏求言忠谠日闻而言路不开者何也臣谓有二端焉庸劣之臣阻直言者也诸臣之言切陛下身者陛下固行之矣其有发下所司者多因不便私妄奏阻尼即有施行虚文而巳如此则言官讳无益而不言而言路所以不开一奸佞之臣惧直言者也于进言之人多方钳制或指为轻薄或目为狂妄或寻其瑕衅或幸其差失言及更张则曰变乱成法言及荐牛则曰专擅选官言及弹劾则曰诽陷大臣刑罚明加怒恨暗怀如此则言官惧祸害而不言而言路所以不开二臣又见比岁以来大臣犯公罪者系累下狱祼衣受刑曾不数日寻复旧职臣谓如此非所以重大臣也夫大臣羣僚之表也陛下诚重大臣要使勿进进而臣又见今在京在外为总兵官者非倚勋戚则凭贿赂士卒内怨夷狄外侵此皆本兵不得其人所致也兵部尚书马昂矜傲嫉妬谬张威福此本兵之不得其人也臣谓国家安危未有不系将师将帅得人未有不系本兵者也臣比见无耻大臣交结内官或名尊翁父或礼行叩头因而鬻狱卖官擅作威福此陵夷所致也夫自古宦官未有不繇其委以国政授以大权卒致乱败卒用刑戮者也陛下法高皇帝而矣母使管军管匠置立田宅文武官员毋使交结凡有政事宸衷是断馆阁大臣是议毋使干涉推择谁厚奉侍左右安其位厚其赏不失富贵无复外望则巳耳时内官用事张甚而徽公言之时论以为谠顷之属同官王渊朱宽李翔李钧草疏上言二事其一言太监牛玉选后不当以致废立当明诛殛用快中外并论内阁李贤及礼官法司语在废后记其二言臣近者请陛下保全内官欲陛下防患于未萌也处置未闻牛玉祸作往不可谏来尤当慎臣等不敢远引请以目击正统之末一见王振矣天顺之闲再见曹吉祥矣当振之后谓无振矣岂意有吉祥当吉祥之后谓无吉祥也岂意有玉臣今敢谓牛玉之后无玉耶自古良贤内官万中无一平居似为谨饬稍闻国政便作奸欺如闻陛下将用某人也先卖以见巳功将行某事也先泄以张巳势人望日妇威权日盛内官之祸起矣臣愿陛下毋令内官得与政内官朝夕左右者也文武大臣有馈以金宝珠玉有悦以奴颜婢膝以为贤朝夕称美之有正大不阿私谒不行以为不贤朝夕谗谤之圣明难欺漏润易惑称美者显贵谗谤者排屈宠赂日彰威权日盛内官之祸起矣臣愿陛下令外臣毋得与内臣交结内官弟侄人等授职任事表里穿通倚势聚奸家人数百赀货万余田连千顷马系千匹有此家产所以溪壑无极奸窦实繁内官之祸起矣臣愿陛下毋令内官弟侄得在外管事置立家产陛下鉴彼三阉申此三毋自然祸乱不作灾变不生不者肘腋萧墙臣未敢料也奏上上以牛玉坏大婚礼无预贤等责徽等妄言要誉令吏部调远方州判于是徽判普安州渊茂州宽潼州翔宁州钧绥德州徽天资超悟刻意问学自诸生时慨然有当世志及居言路冀以次论列天下事一再言遽被谪一时侍从台谏若侍郎叶盛编修陈音相继保留章数上不最后御史杨琅言天下士气与国家元气相通士气壮弱元气消长系之近者罗伦补外徽等远谪士气两阻谀佞成风将此之繇□追回伦徽复其旧职奏入李贤票旨责琅宥之徽在普安七年秩满家居十有三年弘治初王恕荐擢陜西左参议踰年谢病归杜门不出石硕之士多以公辅期之徽论治每诵张宣公语无求办事之人当求晓事之人论士习惟以廉耻不饬奔趋日下为可忧尝曰今仕者以刚方为刻怠缓为宽学者以持正为滞恬软为通文者以典雅为肤浅怪刻为古徤储巏林俊夏瑄皆服其言子韦仕至太仆少卿承志执节屹有范棱丧母毁瘠卒韦有文学其论诗曰唐诗沿于国风而汉魏变于雅颂雅言多尽风辞则微今日之诗病在近雅 

　　○强珍 

　　强珍字廷贵沧州人成化丙戌进士初知泾县廉谨不受私谒有应变才屡决疑狱复屯军备奏减凋耗之税泾令以珍为首称为御史负气敢言尝按甘肃及江北诸府人凛然畏之安辽东都御史陈■〈金戊〉诬执辽东入贡夷人以为犯边诸夷忿将为乱诏兵部右侍郎马文升往抚王直生事喜功请自往视■〈金戊〉妄为直言虏有警直请同抚宁侯永出兵至辽不见虏因杀无辜掘髑髅报捷直与永■〈金戊〉皆得叙功珍发其事兵部题覆罚■〈金戊〉俸而是时王越掌院■〈金戊〉恨越不穷治珍直还京■〈金戊〉送直五十里诉珍奉越风旨见劾直怒未至京师三十里王越亦来迓直直辞不见还奏珍妄参被虏人畜名数过多遂遣腹心千户聚同都御史王宗彛审勘宗彛阿意诬珍械珍赴京直拉珍入内酷刑逼招受越指使珍不服下诏狱多官廷鞫无敢与辩竟谪戍边御史许进疏白珍枉留中不报居久之王直得罪复珍职予致仕弘治初起山东按察副使未几为大理少卿迁右佥都御史廵抚宣府坐言官论列召还改南京右通政以母老乞归卒珍性强鲠政尚严刻所风风采为时所重 

　　孙　遇　　丁　积　　厉　升 

　　○孙遇 

　　孙遇字际时福山人举进士授户部主事以大学士杨溥荐知徽州府平易为治休宁饥民聚党劫籴御史以为贼欲捕之遇为力辩单骑往谕相率来归遇坐府中时闻呻吟声曰有冤邪廉得婺源有处女被胁强民缢死庂立为申治其顿声息两以亲丧去官征人保留复任天顺元年满九载加赐三品俸遇居徽十有八年休宁大麦有一茎四穗者歙有一茎三穗者小麦有一茎两穗者祠上之鹳方伏竖子取鹳卵鹳哀鸣于庭遇祝曰有求乎令隶从所飞止鹳飞入竖子家至其爨下竖子方烹卵隶取卵归白遇曰吾闻禽鸟能妪熟还生将至巢中还之鹳菢得雏日一引雏翔舞庭中其后去官官舍所养犬摇趯随行遇曰吾居徽未尝取人一物岂复以此相累耶命吏养之廨犬不食死徽人言太守之恩及草木禽兽也百岁后公身集诟谁能解之白首老生受恩居多当此不言谁复言者请先削玘门生之籍然后公言于众大加诛伐以彰叛恩之罪因自致仕去而是时中外有流贼之变中书舍人何景明则上记东阳曰近者河南盗贼日益横起山东士卒经年暴露国有强御而狱有言官野有屠戮而朝方宴笑廷议大谬市不行势急燔溺恃明公拯救尔昔者召公告老公旦挽留今明公责深望重宜惋时悲人略疑忌之鎌捐顾爱之意勉强就列若引而弃去非所以后身而急国家然东阳累疏辞让是时提督马中锡督兵平贼倡招抚之说东阳独力持之 【 巨寇刘六刘七等起畿甸羣盗充塞王师屯德州惠安伯张伟不敢出战提督马中锡以乡党坟墓所在恐为迫胁倡为招抚之说司礼张永以问东阳东阳愤然曰此贼本朝廷编氓犯法悖理与外夷狄不同攻破州县拒敌官兵数千万众遭其荼毒朝廷养兵百五十年用之今日无分寸效方且出师而以招抚为说有血气者宜痛心疾首食不下咽也永等皆叹曰李先生终是老作人议遂定】 居二年贼平论功赐赉荫子侄一人锦衣千户固辞改文职又命兼支尚书俸有近习言京军不习战陈欲调宣府边军三千入卫而以京军如数戍边春秋分番上甚喜遣司礼监与谷大用至阁议东阳力辨不可大用言上意定矣姑试之东阳曰某等职在论思如其不可勉强曲从必有跪伏七日羸甚左右进曰明府躯命所关可以少止积呵曰民如得雨吾羸何害至八日暑气愈炽积触暑跪坛衣汗浃踵忽风大作卷炉中火着衣积畧不为动雨迸空而下翼日遽止复祷至十有一日迨于沾足如是凡三邑中忠臣义士以及节烈之女或庙或墓各置祭田令人守之积治新会六年始终在民竟以羸卒一县之民吊哭相望有妪夜哭甚哀旦人问之曰开岁甲首且到我家丁大人死吾不能聊生巳去之十有三年邑人共立庙祀积积以仕为学耻俗吏自居其始至新会未及视篆先谒陈献章于白沙献章门徒有林光张诩积旦夕同聚听其言谈如渴得饮素昧罗伦伦之卒也遣邑诸生容贯吊赙之贯亦献章弟子有日罚帖以记自过 

　　○厉升 

　　厉升字文振无锡人以太学生选知青田县青田居万山中为浙东岩邑民贫以猾升得昔人羣吏奴仆百姓妻子之意邑人安之有讼五年矣升听之数语遂服出哭曰厉公早至有是哉邑报银矿发监司往视议岁贡有术者曰山水润秀所产必多升曰吾闻金能克木信若人言金气盛矣木何得润秀监司未信升申辩数四必寝乃巳镇守中贵岁以矿事至者升不缺馈食而巳他费率省民既安业劝学兴贤旌举节孝彬彬礼教焉先是知县金川谢某有善政民举升并论屡请老辄留于民适朝京师遂乞致仕民闻追留不得为立碑建祠及没众设案哭祠所 

　　名山藏卷之六十七 

　　●名山藏卷之□□□ 

　　晋江何乔远　譔 

　　臣林记（弘治臣一） 

　　◆臣林记（弘治臣一） 

　　徐溥 
　　丘浚 
　　王恕 
　　马文升 
　　刘大夏 
　　戴珊 

　　徐　溥　　丘　浚 

　　○徐溥 

　　徐溥字时用宜兴人祖鉴琼州太守有惠政 【 鉴永乐闲为户部郎中与尚书夏吉同颂系洪熙初复官宣德中出知琼琼多异产中使接踵鉴限有司弗予及行所部辄遣骑从之俾不得肆武官利黎产多启衅邀贿鉴一镇以静民渐染夷俗鉴婉导化之皆感悦立生祠巳鉴比鉴卒巷哭家祭柩还送者填海目其舟至不见】 父琳以孝义称溥儿时裒取经典法言藏夹袋中里师疑为玩具逼观之乃大惊辞琳曰吾不能为令子师矣景泰甲戌中进士第二名授翰林院编修累官吏部侍郎孝宗即位以先朝旧学升户部尚书文渊阁大学士与刘徤同日入阁五年为首相累升光禄大夫柱国少师兼太子太师吏部尚书华盖殿大学士弘治十二年以目疾求去上眷留之久乃许踰年卒赠特进左柱国太师谥文靖祭葬恩礼有加溥德性凝重度量宏远在内阁承刘吉恣肆之后处以安静十余年闲以仁厚宽裕培养国体其所纳约将顺天下阴受赐有所谋议归于慎守成法而或劝其建白溥曰国家法度我祖宗所以加惠元元至矣尽矣为人臣子患不能守耳孝宗即位止贡献罢工役黜异端屏憸邪用老成一时善政虽出上断溥赞弼居多在经筵敷陈明达进止从容凡有规箴多见嘉纳每退食私第推诚延访如恐不及言不必出诸惟其是用人不必所知惟其才且贤人熏然望其容饮其和而莫测其量之所至天下服其休休溥珍尚古董诡者因而投之以得荐拔时有金翰林画编修之称溥居父母丧庐墓三年自奉甚菲非宾祭未尝杀牲周恤施予不少靳惜初入官即分俸赡族及在内阁置义庄千亩上为蠲役人颂其义 

　　○丘浚 

　　丘浚字仲深琼山人其先晋江人元季有官琼者因家焉祖普性有阴德为良医浚幼孤嗜书或从市肆借读或从亲友访求□假闻有积书之家必豫计内交有远涉数百里转凂至数十人积久至三五年而后得者甚至为人所厌薄厉声相拒其颛笃如此正统九年乡贡第一卒业太学祭酒萧镃深重之景泰五年试礼部学士商辂阅策意为浚揭之果然廷试以貌寝寘二甲第一首选翰林庶吉士洗马李绍指刘定之谓浚曰主静生长名邦兼奉庭闻固宜浩博子海外孤生安所师友乃亦如是浚以海外孤生躐取清华益读未见书究心本朝文日名四方既撤馆授翰林编修天顺以来两广蛮贼猖獗朝命总兵颜彪都御史叶盛讨之不能平宪宗初使都督赵辅参政韩雍往代浚奏记大学士李贤言两广蛮贼自总兵颜彪行师无律而我威始不振自其纵兵掳掠而民财始大屈自其杀平民为功而人心始日离贼徒始日盛今用兵之策大要有二曰逐曰困而巳逐在广东困在广西何言广东贼当逐也广东故无贼贼皆来自广西猺獞而居民从之使其尽反巢穴民无所从莫煽以变所以必逐也何言广西贼当困也猺獞在峭岭险峡中虽有官军百万亦无所能一鼓直抵而尽歼之也所以必困也今广东十府残破者六其地之相去远者或至千里若逐之从一路则敌之与我彼此相避必难成功必分为四路一路自广州三江口趋肇庆历四会封川等县泝流而上至藤江一路自肇庆之新兴过阳江抵高州界捣电白信宜出茂名化州繇闲道径岑溪等县界一路自藤县直泝北流江登陆繇郁林博白陆川出石城抵雷州复自石城往廉州之灵山下横州江一路自广州之连州径贺县出平乐四路之兵俱会浔州穷摉极追且招且剿此逐策也广西猺寇所在有之惟浔州大藤峡前临河后抵柳庆左界昭梧右接邕贵中皆高山峻岭惟其蓄积有限必资火种刀耕其田尽在山外若进兵屯守蹂其青苗使出不得掳掠退不得耕耨毙之不过二二年耳春夏之交蛮地大瘴今欲进兵宜以七月春夏退屯于浔州既秋复进军士乃完上困策也夫今日贼徒所以倍蓰于昔者皆良民耳彼平居输赋供力养兵奉吏我保障赖之寇旦夕来焚荡其室庐戕杀其亲属入城则闭不纳入山又与贼遇不幸见虏姑且顺从冀须臾无死贼因而劫持虐用之行使负担息使樵爨攻城则驱以当矢石反奔则弃以委官军民所侥幸不死固心语曰我岂从贼不得耳它日贼平故可趋赋供役如平居忽闻大军之来喜若更生乃及既至真贼遁入深山了不可得不得巳从贼者尽甘心焉兴言及此深可伤悯今之总帅宜戒前事召谕父老子弟指誓天日使无疑顾出榜招徕许以自新或与杀贼赎罪然后良民可使不为盗也而又除去总兵等官领去旗牌及挽弓报効等项名以绝其驿骚加意抚绥广州一府以固其根本奖谕服顺之土官使听调遣厚加犒赏所得贼财尽以与之以结其心严私盐之禁以为赏劳之资以足其欲被虏军民自贼来者或知其情势俾为向导以借其力有欲报雠者编为义兵使随军调遣以壮其气如是而贼不破者未之有也贤善浚策以转闻上嘉纳之命录示总兵廵抚卒用破贼九载秩满升侍讲与修英宗实录成升侍讲学士浚在讲筵虽貌不扬而音吐洪畅宪宗悦之累进翰林院学士国子监祭酒加礼部侍郎仍掌国子监事浚慎取与恬仕进富于见闻是非臧否常与人各趣又能以辨博济其说人莫敢难者至于奏对敕谕之文引经证史条达详明读者知其为有用之儒也宋真德秀大学衍义旧至修身齐家而止浚更采集子史经传有益治国平天下者附以巳见为百六十卷凡列十二目详列百十九目曰大学衍义补又以成天下之务易教先几更条四目曰谨理欲之初察事几之萌防奸邪之渐炳治乱之朕总而曰审几微自为一卷以首补诚意正心之要孝宗嗣位浚书适成表上之上深嘉悦赐白金二十两纻丝二表里升礼部尚书掌詹事府事命录付书坊刊行亡何命充副总裁官修宪宗实录以老乞俗令朔望朝参以终史事四年实录成加太子太保遂令兼文渊阁大学士时年七十一矣三疏固辞末疏言皇上处臣内阁不许臣辞念臣之壮也亦欲有为今老矣阅久历多始知天下事思之非不烂然第恐行时不如言时人心不似我心臣所进大学衍义补平生精力尽在傥圣明采一二于十百之中见诸施行虽不用臣如实用臣不许既就位复言礼经有之事君先资其言拜自献其身以成其信故君有责于其臣臣有死于其言是以伊尹憣然于数语傅说嘉命夫三篇管仲问荅于齐桓乐毅披写于燕昭韩信登坛而对诸葛亮草芦而策姚崇入相而要臣之愚惷上远古人若大学衍义补一书臣所竭思尽忠搜古鉴来非如郑康成之训经义泛滥无裨王安石之假经言纷更变乱臣年踰七十钟鸣漏尽明主不弃进之内阁是臣书遭逢之日也臣请择其要缀为奏章次第上献乞下内阁二三儒臣会同斟酌拟诏施用或有窒碍姑留俟后臣决不敢护短求胜上曰谟猷入告大臣职也卿究心当世久矣所欲有言其即闻朕明年上言臣所进大学衍义补条目甚多然皆一代一时之事若所谓经籍图书乃万年百世之事也臣本书中有曰广图籍之储者臣窃惟图籍所载皆圣帝明王贤人君子精神心术之微道德文章之懿行义事功之大天地山川人物风俗之所载礼乐刑政制度文为之所出今赖知古后赖知今者也天地闲物虽珍奇异宝失可复得独经籍者宇宙精华生人元气是以自古帝王当务为急即汉唐宋创业之君始有天下莫不先收图籍迨厥中世稍有散阙辄分行天下悬赏购之授官酬之五代乱离犹然不废高皇帝至正丙午年首求遗书既平元都得其馆阁秘藏又广购于民闲没入于罪籍一时储积不减前代太宗当多事之时犹聚众千百纂集永乐大典以备考究今承平百年中外无事国家尚有余力采缉佛道用备藏经徧赐天下寺观雕以良梓饰以文绫储以髹红函匮载以金碧轮藏况此儒家经籍如前所云乌可惜日月之力吝纎亳之费使其放俄废堕夫民庶之家迁徙不常好尚不一既不能广有所储即储亦不能久远所赖石渠邃阁积聚之多藏之密扃钥之固类聚者有掌固之官阙略者有缮写之吏损坏者有修补之工散失者有购访之令然后不至浥烂断绝前代藏书之多有至三十七万卷者今内阁书目不能什一数十年来在内未闻考较在外未闻购求失今不治后无及夫自古藏书不一所汉有东观兰台鸿都唐有秘书监集贤书院宋有崇文馆秘书省诸处我朝罢前代台监馆省之官并其任于翰林院院设典籍二员掌之天下书籍尽归内府南京国子监虽设典籍所掌不过累朝颁降若旧镌书木而夫国家经籍图书之储两京皆有永乐中遣修撰陈循于南京文渊阁自一部至百部以上各取一部于北京今请敕大学士等将内阁见存书籍计委学士以下督同典籍等官一一彚若干部部若干卷木刻比较年月及委官名衔识于其后或有副余分送一部于两京国子监仍敕南京内外守备大臣会同礼部翰林院官稽阅永乐中数有仅一本无副余者下国子监再行抄录他若内阁所无或不备者录付礼部分行天下提学宪臣榜示官吏军民之家与凡官府学校寺观铺坊令送所在有司誊写较对先后进呈其藏书之所二在京师一在南京使一书而有数本一本而有三处复仿宋朝曝书给酒食费之例每岁三伏先期奏请翰林院量委堂上官一二员偕寮属同赴晒景毕事扃钥内外大小衙门因事有欲稽考必请上旨以为常规臣又惟高皇帝圣德神功超越万世御极三十年所有制作多出宸衷非若前代帝王假手词臣之比今颁行天下者惟皇明祖训大诰三篇大诰武臣资世通训四书而巳御制诗文虽业编梓天下臣民常稀得见至其编类在内阁书目者犹有御注洪范御注尚书御注道德经文华宝鉴昭鉴录外戚事鉴存心录精诚录省躬录志戒录永鉴录忠义录为政要录彰善瘅恶录武臣鉴醒贪简要录务农技艺简要录女戒务本训诸书是皆我圣祖心思之所运形手泽之所沾溉闲或成于众作何不出于上裁至当时儒臣所纂则又有天明帝纪皇明宝训大明宝训洪武圣政记大明日历等书今尽藏内阁天下臣民无繇覩记臣窃惟前代帝王有我圣祖制作之一二者其后人尚传写琬琰布天下示将来宣大其名声我圣祖功德之隆万世如见即不假言语文字以传圣子神孙继述揄扬故不容巳臣请发行镌印大颁中外若其闲繁不易举质难行远者请如洪武六年翰林学士詹同宋濂等纂集日历以为宝训之例仿唐人贞观体制撮纲分类辑成一书上而朝廷用以资治下而学较用以教人科举用以取士并行六经偶盛五帝亦不刊之典也若列圣相承致治之迹惟赖实录宝训二书今代经六帝世盈十纪巍乎焕然昭哉可观既无金匮石室之具又无名山副藏之制惟内府内阁各偣一部而巳臣不识忌讳一旦有不测之故出众人所不虑则一代治体要典文章之监末繇凭稽后来秉史笔者且求之草泽之中访之传闻之外真赝莫辨简牍散亡非但大功异政不得纪载而明君良臣为人蒙污或亦有之矣臣愚过计欲乞于文渊阁旁近别建重楼一所专累砖石不用梁栋敕写一部藏以铜匮庋楼上层凡国家大事文书玉牒之类皆附焉其诏册制诰敕书行礼仪注若应制诗文与夫前朝遗事或诸杂录亦敕先后录写盛以铁匮庋楼下层而凡内府衙门所藏文书可为异日纂修之备及永乐以前文武官贴黄之类亦皆附焉则祖宗功德传以无疑国家典章俟之不惑书奏上嘉纳之时太监李广渐进左道亲近用事浚因言成化闲彗星三见遍扫三垣地震无虑五百六次比年彗见天津地震无虚日异鸟三鸣禁中考诸经史天变莫大慧孛在三垣三台尤重地变莫大震在京师边防尤急矧禽鸟动物得气之先春秋书彗孛三地震五飞禽二盖二百四十二年之闲今迭见二十五六年之内变不虚生甚可畏也陛下改元岁在戊申与太祖初元同符宜体上天仁爱念祖宗基业修德以立本清心以应务谨好尚节财贿公任用禁私谒厘革庶政尽复国初之旧庶可回天变消物异因拟二十二事曰佛道二教可延福祚曰修炼金丹可致长生曰创建寺观可植福田曰印造经忏可冀利益曰修斋设醮须丰盛曰诵经持呪可禳度曰崇重西僧求秘术曰祀神可福佑曰宴享品物须丰侈曰匪颁周赐如旧例曰宝石可服玩曰欲街市和买应用取直官府曰求闲田为业曰差官于外织造措办曰献珍异器希赏赐曰宫室损坏须改作曰折粮备颜料曰工作人劳苦希升赏曰所司使用乏人当额外增置曰工巧人授以职曰技艺杂流欲得文武要秩曰无出身人欲于文武官常员铨注皆请有言及而以理折之盖广所欲请于上而浚先发者疏几万余言上虽嘉纳未能行也六年当考察天下朝觐官浚请如唐虞三载考绩三考黜陟之制盖亦衍义补所言于是吏部尚书王恕所奏黜者以上旨留其二十之一浚又时对人言恕行事不合祖宗朝典故以风示之亡何太医院院判刘文泰讦恕恕意浚教泰遂求去于是言者哗然攻浚摘浚悼亡长思录戏剧五伦记为不经之作上不问也浚自少苦学老而右目失明在朝半疾病屡求去上令朔望朝参大风雨雪日悉免朝以优之最后悉免其朝参七年加少保兼太子太保改户部尚书武英殿大学士八年卒于位讣闻上辍朝赐赙祭葬赠特进左柱国太傅谥文庄遣行人护归官其孙田尚宝司丞浚仕四十余年自处如韦布其卒也家人治装图书数万卷而巳尝考诸儒论著作家礼仪节以补朱子家礼所未备采朱子平生微言要义仿鲁论作朱子学的二十篇谓朱子纲目一重正统而秦隋之末有不可遽夺汉唐之初有未可遽予者作世史正纲浚两与策士及为国子祭酒谆谆以文体士行训人斥险怪之词示中庸之道士始不信卒翕然服焉浚论史谓范仲淹生事人也料岳飞未必能恢复取秦桧有功宋家未造黜元不与正统以许衡无能改于夷狄之俗即不仕可耳其说士人有信有訾而所论许衡出于弱冠岭南耆宿皆服其言子敦沉默博记善文章早卒敦子京荫授中书舍人仁爱好施有其祖风田卒正德初复以曾孙郊继其官赐浚景贤祠于乡以配宋学士苏轼何乔新论岭南人物自唐张九龄宋余靖崔与之及浚四人而郊亦有孝弟称 

　　郎曰徐溥在孝庙之朝用意忠厚一二荐引稍涉情狥而讥议遂生丘浚立朝有险谲之名读书宿儒亦岂宜尔若迂与亢疑有之矣 

　　○王恕 

　　王恕字宗贯三原人正统十三年举进士改翰林院庶吉士博学果练喜以经术用世出为大理左评事景泰闲迁左寺副擢知扬州府夙夜在公请谒不行事无大小宽猛惟当岁再饥再不俟监司报下辄发赈民既安阜乃选士教肄讲解课劳如张鼐高铨马岱丘俊俞俊张锐辈后皆显达扬人比之文翁 【 张鼐历城人成化乙未进士为御史抗疏劾李孜省谪郴州判官累仕南左都御史正德三年逮狱削职　高铨江都人成化已丑进士为河南按察使风纪整肃升左布政治行异等以左副都廵抚保定有奸民献民田为皇庄者侍郎许进奉命会勘冤声撼野至殴州县吏不得行进遽欲以小民冤状闻铨曰此固为民至意万一不测如重民罪何请第勘实闻上雅爱民必不忍夺其生奏上果然正德中为南户部尚书忤刘瑾致仕逮狱瑾诛复官铨精通律令自谓治律之功不减治经史推挽名下后进不遗余力　俞俊丽水人成化壬辰进士仕至南工部尚书眉字秀丽体貌端庄事父母至孝治丧一依文公字礼庐父墓三年有芝草之瑞】 天顺中最迁江西提学副使寻转江右布政使讨平岭繇之犯贑州者成人初转河南为左襄邓流民刘通为变聚众数十万推石龙为谋主刘长子苗龙苗虎为羽翼势甚猖獗擢恕都察院右副都御史捕治之南襄荆阳诸郡以都御史开府自恕始恕虽军府草创经画有条会以内艰当去诏夺丧复任乃与抚宁伯朱永兵部尚书白圭督兵攻破之擒通并苗龙等下令毋得擅杀一人榜示流民各使复业遂乞终制不许寻奉敕廵抚河南流民为恕立祠家绘像祀之 【 刘通西华人幼有膂力县门有石狻猊约重千斤能独手举之人因号为刘千斤正统中惑于妖言潜往襄阳房县与妖僧允天峯谋乱至天顺八年有石和尚者名龙纠合冯子龙等四散劫掠通令男聪约子龙等举事乃于地名大木厂立黄旗聚众移住梅溪寺伪号为汉称德胜年立国师总兵等官聚徒四万大肆劫掠攻陷城池】 以再平襄南功迁左副都御史境内霖旱不相当又苦蝗大风昼晦恕乞罢以谢豫人不听下其所疏荒政为蠲赋赦有罪人朝会议疏言六事皆切时政转南京刑部左集郎父忧归服除改刑部左侍郎治漕请禁抑马快船以便粮运因及弭灾数事上为下蠲租诏改南京户部十二年黑眚见大学士商辂上言永乐闲安南入我版图矣以镇守非人遂致失陷今两广四川贵州云南俱边地而云南与安南尤为切近蛮夷土官易生事变宜推选刚直有为大臣廵抚其地遂改恕为左副都御史廵抚之安南王黎灏素桀惊生事镇守太监钱能使其部下指挥景等遗灏玉带龙衣吴装玩好灏报以异宝生金通犀象牙等物往返数四景等复与安南人互市稇载而归恕至遣骑道执之景投井死因効能私通外夷械致其部下数人没入所得金宝巳能复驿进黄鹦鹉恕言鹦鹉变黄鸟妖也明王不贵异物不宜万里劳入进一微羽因尽发能贪黩暴肆诸状上为召能归安置之南京三品满九载进右都御史召掌南京都察院事恕在云南九阅月疏二十上言言剀切直声动天下自黔国大帅下及土官夷人皆奉恕法令恕之云南单车携苍头往返衣书各一槖所馈送人不过毳罽诸薄物而巳寻参赞南京守备迁南京兵部尚书参赞如故数出意行便宜而同官不便之谋改恕兵部尚书兼左副都御史廵抚南京兼总督粮饷下车延耆硕问利病刺及属城吏贤否墨者望风解绶留者刮濯争自効皆不劳理乃奏天下一切赋苦取过重至破家乞严禁革光禄寺岁供白粲槩及庖人贱工请稍裁别派市物料织造彩缯及贡献花木禽鸟请赐蠲省请以常州府羡米六万石补民夏税请以羡钱六万贯补诸府户口盐钞请为民减耗米十万余以蠲重赋请奏免秋粮数十万刍半之以捄水灾周行赈贷至二百余万口以活贫民吴人谓自设廵抚以来独有周忱与恕而巳忱以十八年而恕为之乃不二年太监柱福以中旨下常州取古书名截江网者及刻丝观音罗汉古迹恕言典谟训诰无逸旅獒皆帝王治平典要何取截江网外道妄诞何取观音罗汉则劾福百户汪清赍无印信贺帖至郎中锺蕃所恕言若有赐死重事而无印信可验其人将死乎将不死乎则劾清太监王敬挟千户王臣以妖术取中旨赍御帑金市图籍药物珍玩因张皇声势搜括富人财宝官府供亿不赀则劾敬太监英下苏松等府造药梅梅酥合油牛黄沈香乳香花毯彩绫诸物所至诛求无艺恕并不应则劾英王敬来江南朝廷予盐引七千为物直敬动发宁国等府卫盐至万五千余引所得至三万二千余金复括取苏常等府金银三千余两珍玩可数百事悉听随行千户王臣指挥剥削军民以觊宠幸则又劾敬既朝合中召敬还敬留滞徐州者久之恕言王敬取还复滞徐州惟千户王臣舍人张麒是听鬻盐卖钞需索金银宝石摉括玩器书画组织彩缎五毒红纱亏官损民难以数计夫所谓五毒者文虎蜈蚣虾蟆蛇蝎也以此五物织而为衣用之午节谓可辟邪人骤见之反谓不祥顾乃暴殄天物虐害蒸民王臣素为奸诈以左道邪术得幸父子同为美官夫金银乃天地精气非智术可为昔文成五邾以此欺汉主王臣复以此欺陛下所谓罪不容于死则又复劾敬上前后得恕疏虽有行有不行顾见恕劾敬独多心知敬罪恶敬入京诬奏恕株及常州知府孙仁上遂密遣人侦敬尽得状乃收捕敬下狱讯谳具报坐臣斩首敬贷死谪孝陵卫麒等同恶十八人皆远戍之遣人函臣首枭之江南而仁以恕论捄免于是江南人人诵恕曰王公不言有尔耶恕在江南昆山人有李元寿者工书尝书诸经四书小本楷法精善恕见而爱之呼为李生召使侍舟中无事辄令生琅诵大禹谟咎繇篇敛衽而听之寻复为兵部尚书参赞机务时钱能亦守备南京语人曰王公天人也能有敬事而巳亡何以年至乞休不许满九载加太子少保秦晋饥言便宜十事刑部员外郎林俊疏论太监芳比妖僧继晓盖大镇国永昌寺忤旨下狱都浚经历张黼救之亦下狱谪外恕言京师祀天地仅一坛祖宗暨先圣仅一庙佛至千余寺舛也一寺立移民居且百家费内帑以数十万俊言当宜与黼皆复官亡何遗俊黼南京止盖寺役盖当成化之时内官用事倚仗锦衣千百等户赍驾帖为名织造旁午页献络绎采取不赀遂使民闲徭役繁兴财力日诎恕应诏言事者二十一建白者三十九大率与中官为难大率多报可天下益服恕忠劲朝事有不可恕虽身在外朝士辄望之曰王公胡不言则又曰且言矣则果言当是之时天下无事庙堂之上内而宦戚外而阁部各引置私朋及汪直李孜省内外交结得进退大臣大臣多为下惟恕着节无所挠与恕同名者彭韶时人为之语曰两京王恕天下彭韶然公卿大臣皆侧目天子亦渐心厌之最后所言政令失信尤中上讳会南京兵部右侍郎马显以病告忽附批落恕太子少保以尚书致仕工部主事王纯请留恕比久汲黯上下纯狱外调之而恕名益高 【 王纯僊居人仕至湖广按察佥事踔厉任真有不当意辄见词刚气劲节凛凛为士夫倡】 上崩孝宗即位荐恕者无虚日特召改吏部尚书入见即加太子太咻御史曹璘等言迩敕取王恕中外以为且大用之寻闻处以吏部殊失所冀乞俾与大臣参议政事南京御史吴泰亦言恕老且贤宜处之论思之地上曰朕用恕循祖宗朝待蹇义王直王翱故事固咨詌之其明年左庶子王臣请上御经筵无废大寒暑恕言臣闻之君子无终食违仁孟轲曰君子引君当道臣又闻之贾谊传者传之德义师者道之教训保者保其身体臣官以保为名诚爱陛下陛下诚志道与仁矣即令讲官时进讲章玩绎闲燕亦足进学非必陈仪卫设酒肴乃为经筵也祁寒盛暑慎居起保圣躬亦不可不急臣谓即暂止经筵如天顺成化闲无所不可大理办事进士董杰御史汤鼐先后言经筵讲学人主上务祖宗盛典也陛下举行士民跂首赞叹王恕旧眷特知不闻将顺乃虑伤圣体恐费酒肴所以待陛下甚卑失天下士大夫望恕惶恐辞印归第待罪上勉出之恕疏臣蒙恩首擢日夜思报外人但见陛下待臣最重望臣太深欲臣如宋起司马光故事尽更张一时庶政时非熙丰臣亦何人昨侍经筵臣等暑汗浃背抑搔忍拭尚自不堪仰观圣体凝然不动窃念臣下犹难何况人主当此血气未定之时万一局顿是生疾病臣实不安诸臣论列臣罪臣不能辞臣愿乞罢上复勉留之恕在吏部抑侥幸奖名节拔淹滞人莫敢私干者所引置同列如耿裕张悦李敏彭韶周经何乔新倪岳皆一时之望忠谏久废如强珍王徽黄仲昭贺钦迂直被抑如周瑛祁顺并皆荐举大学士鄮吉时有轩轾每不为屈如遇事辄言有不合辄求退吉滋不悦目为汝激居久之南京太监蒋琮夺民芦洲湖地御史姜绾案劾之琮讦绾辞连御史章等十余人刘吉故恶科道官荐恕可内阁至是拟旨下章等十人狱请太监穆大理寺卿谧等往勘绾皆降及外调而太监郭镛使至南京游船后湖御史孙纮劾镛燕娭禁地镛还自辩因言户科给事中方向牧羊后湖滩上户部主事卢锦鬻湖官芦收廨事发勘问者应天尹杨守随南刑部郎中璧南大理寺正钊止坐锦为民向无所罪御史不行劾奏俱党比不公上并使穆等勘奏吉亦以中旨降向边杂职守随璧钊俱降级外调户部尚书李敏及科道官皆言御史下狱琮治事如故绾等降职琮又与镛皆蒙恩宥宫府异体政令不公不可示天下皆不听恕言琮镛之事人心不平近屡有言辄以命下为格夫事十得当未易何病若谓巳行无及岂古纳谏如流者皆在命先君父臣子人之大伦也臣所学者忠孝之道臣亲去世孰从为孝幸有陛下可以効忠若陛下曰可臣亦曰可陛下曰否臣亦曰否则非陛下召臣之意亦非臣愿也乞追还前旨用消物议上好荅之然竟不行时上以宽仁待干于春宫内臣多所登进又增服庄田若文华殿中书舍人工匠医士画士等官多有传升得者恕辄争虽不尽听然皆得好荅至荐起都御史秦纮论捄知州刘槩陕西廵按御史李兴有风裁而苛刻多杖死人坐斩减等皆恕力也恕在吏部有少子承裕年二十余为举人恕令开门纳客具得人才文武之槩退叩所闻用多称职延安知府崔某考满考功郎持牍上恕曰此人廉吏也君所考未尽其节因署美考次日往谢曰某忝郡吏何繇辱知恕曰吾诸子留三原邻郡守惟公无问遗耳恕在吏部有贤士大夫至部堂者延之后堂礼以宾礼命坐留茶人人谓恕能倾心好贤也先是大学士丘浚掌詹事府亦加太子太保以礼部尚书故坐恕下浚既入阁恕尚持其吏部衔且先贵据浚上浚于是与恕争会考察恕奏黜若干人中旨留者九十余人既科道交章拾遗请如恕黜有旨吏部指实迹闻恕详疏各官原考及本部所访察者有旨复曰凭考语未实其如故所访广东参政雨等事迹以奏恕疑浚当事故窘庂益求去太医院院判刘文泰者故往来浚家以考察失职奏恕矫诈强悍先帝洞察其奸放归田里恕求人荐骤起吏部内贪权位外称疾引年新升官员多滥以擅即如院御医吏目升用选补悉变乱祖宗旧制恕怨先帝退归托人立传镌行题曰大司马三原王公传历数阙政自比伊周疏不见行者皆曰不报以彰先帝拒谏之失沽直谤君不臣可见因并以所镌传附进上付恕阅恕奏文泰怨臣沮其幸进诬奏陷臣臣起吏部不知求荐何人臣传作成化二十年踰二年臣乃致仕先帝在也即传中所载多一时承弼之言适足彰纳谏盛美臣升除皆是遵诸司职掌及见行事例不则贤者文泰无赖小人坐此机刻其奏词非老文学内阴诡者不能为乞敕法司执之午门会官追问上为下锦衣鞫之恕言盖阴指浚锦衣镇抚奏上文泰初钦奏恕与后军都督府都事昶计议属草一通又示恕所镌传于故都御史祯祯见中所引五子之歌数语意近诋毁因言待我举发为先帝报不平遂亦草奏一留文泰家文泰再摘祯语增入巳奏祯复为文泰润文泰往谒大学士浚语及恕传浚言不当镌行若有上闻罪不小文泰奏恕沽直谤君是浚所说上责文泰妄攀大臣降御医责恕卖直令毁传木恕复奏辩不听浚因奏臣与王恕素无闲隙朝班中惟臣二人最老官同极品班序每相推让恕见臣自备员内阁以来少所交语疑臣内或不足不知密勿之地不当外通诸司臣迂僻不识忌讳每对人言好举祖宗典故见今吏部行事有非立法初意言论之闲不无波及皆是非清议意欲恕闻改之盖望以古道不意访知文泰往来臣所见其奏颇成文又因近留黜官员意与臣衍义补书中所论偶合遂意臣主使传播法司审勘不免略及文泰就假臣言觊或宽坐夫沽激告讦之人臣平生所恶每每形之于言着之于书躬自为之是臣反复小人甚也臣学踈年老伤之匪比诛遣甘心伏望放归出林为大臣不谨之戒不许恕求去益力乃给驿赐归命有司给月米岁夫恕起用以来乞休二十余疏至是乃允南京工科给事中珵御史德等言浚入内阁行事多不满人意近又可窥其微大臣多矣文泰独攀浚一人是必有故乞敕锦衣仍鞫明文泰果出浚使浚诚非人如文泰言虚则以一小臣倾两大臣奸邪谗谤宜加重罚以解天下疑浚之心皆不允恕去居二年浚卒文泰入吊浚夫人叱之出曰为若而使我相公齮王公负朝论何吊为恕在位志无日不在天下国家无日不与贤士大夫往来垂老更究心学问在留都时尝出有狂夫向恕骑呼万岁恕入部廷谘僚属驾部娄性曰昔张忠定行军时有故事恕曰止勿言待我自思比晓得数策还语性性皆不答因问当时忠定所以处者喟然叹息谓古人之不可及家居年八十八矣犹作石渠意见取先儒传注稍悖圣经者与诸生商订可否务刬俗学以求合不传之旨正德改元年九十武宗遣行人存问加恩恕复疏数事又四年卒恕魁伟高岸居常噉食兼人至其日少减入闭户忽有声若雷白气弥漫矙之瞑矣讣闻上辍朝予祭葬超六官赠特进左柱国太师赐谥端毅恕五子十三孙多显承裕南京户部尚书有学行 
　　郎曰王公立朝身系安危治乱者五十年退以耆宿高天下者又几二十年王公没名在士大夫闲不衰以拟韩范两司马然在当时犹有渔之讥用是知士行之难也 

　　马文升　　刘大夏　　戴　珊 

　　○马文升 

　　马文升字负图钧州人今为禹州人初生时州东南隅有异气童而多力日扑凡儿百十于地下以景泰二年进士授监察御史先后都御史王文王翱皆谓文升国器一再按湖广风裁凛然还领全台章奏以母忧归服除擢福建按察使镇守中官虐肆文升制戢之闽人美焉形诸谣诵成化元年进大理卿丁父忧家居有平凉固原里土达满俊者元故部落把母之孙也把丹来归高帝高帝授平凉卫千户散处其众开城诸县抽丁壮为军从其养生射猎无所徭役名曰土达成化初虏酋孛来毛里孩入寇有李俊者奉孛来羊酒孛来悦赐俊马俊有北从孛来之意满俊行四曰满四土人故都督张泰养生鸣沙洲有牛马千余虏劫之泰意土达张把腰等盗巳以告廵抚都御史陈介属按察佥事燮按治词连俊而先是通渭县人作逃居满俊堡县遣人追捕俊杀之县亦上介逮俊俊雅纵佚不知官府益危惧会泰将刘清至固原守备指挥冯杰索俊马匹鹰翎诸物奉清俊厌苦之以告李俊俊曰何不偕我北从者平凉卫指挥佥事满璹俊侄也有司檄璹捕把腰俊等甚急璹拉二十余人往既至俊散食之各家尽杀之因劫璹入石城石城者疑即唐吐蕃石堡城也山上石砦四削无水泉凿五石为井贮之俊曰据此设不胜北从矣其徒相率伪尊俊为招督王李俊为顺理王散遣行劫李俊先败死俊紏土达三万余累败官军朝命陈介及宁远伯任寿宁夏总兵官广义伯吴琮延绥都御史王锐参将胡恺合讨之军复败诏逮介寿等狱命右副都御史项忠为总督镇守太监刘祥为监督凉州副总兵刘玉为总兵都督佥事夏正都指挥刘清为左右参将益以京营神鎗官军五千调甘凉延绥宁夏陕西官军共五万往讨即家起文升右副都御史廵抚陕西协剿之时成化四年也文升驰至与忠讲求方略形势分军六屯期三日大举比至延绥军恃勇失利众危惧居数日复往贼佯败入城伏羗伯毛忠从之死焉刘玉被围中流矢忠以为忧文升言胜败兵常况我战贼死亦多此时黄河未冻贼亦安能遽北徙乃破空填列下令有亡者斩之请忠绝贼刍汲焚近地草令贼马无所得食委死人马水泉处候贼夜汲掩袭之文升语忠诸军惟延绥军与贼门相对日被攻围彼处当发兵邀击贼若上山攻我我以精兵衡贼胁乃遣五百人候贼贼果攻我山上兵依法捣之斩首十数级贼惧请降忠玉单骑至城下招之贼数百人鲜明盔甲绕骑示状更曰必见廵抚大人文升从数十骑往大骂曰贼徒苶礼天朝将官咸在岂应精兵旋遶四外叱去之至城下俊璹出诉遂挟璹以归而俊复入明日坚壁反复文升语忠曰黄河且冻虏入套贼乘闲出合患大矣莫若急攻城众不敢决石城外有濠深丈余人马不能至文升缚木为桥车推至壕俯前为蔽负圡填之须臾壕平有出降者纵之归家贼惧莫禁回回杨虎力者俊谋主也则亦来降因为文升言贼中事文升移兵东山口约诸军悉力前战遂大败之生擒满俊城中贼复立达官火敬为主居数日不能支一夜溃散擒斩数千级又摉山得贼五百余幼男妇女不下数千尽分给官军官军以虎力之孥至虎力曰望公生之文升曰吾心也尔有亲戚皆为尔宥死仍夷险要瘗战胔凿石纪功还军固原斩其生擒者八百余人留满俊火敬等及其魁党二百余送赴京师坐伏诛凡一再奉敕奖励于是请添设一千户所于石城北改固原千户所为卫选指挥治之增兵备一员举知州杨勉为佥事班师事闻加太监刘祥岁俸二十石升刘玉左都督项忠右都御史文升与王锐皆左副都御史余迁叙有差而任寿吴琮陈介论谪戍刘清冯杰坐诛成化五年二月也文升奉敕抚安余达亲诣固原召谕耆老释其惊疑奏复三年以安其心选壮丁千兵随军再官满璹西人乐从自効誓死不敢复为变顷之汉中流民李胡子倡妖言挟众叛潼关军余火蝎儿蒲城民王彪铸山行劫文升悉捕灭之灭西固番族之不即命者三十余曹虏牧河套文升筑城堡募士授兵皆徙去临洮巩昌饥延绥早前后设法转给刍粟饬茶法易番马给军中骑条陈时事若御戌策上嘉纳之进提督甘凉宁夏二镇军务虏寇临巩文升逐之破擒其平章迭列孙于黑水口虏寇韦州深入至好水川文升破之汤羊岭斩首二百余大获其马牛羊名岭曰得胜坡勒石书捷进平岷州俘其叛夷酋首然报赏薄久之始入为兵部右侍郎三品满九载仅予二品禄成化十三年虏犯宣府命文升出饬辽东边防胡缮城练士教五花营八阵图使习为精兵而陈■〈金戊〉以右副都御史廵抚辽东轻易逮治将吏罚马与刍马价坐削诸将吏狎且怨文升归言边事十余有诸禁廵抚罚将吏马者■〈金戊〉遂以为隙先是海西兀者前卫指挥散赤哈上番书言开原验放夷人管指挥者受其珍珠豹皮兵部檄■〈金戊〉案验■〈金戊〉招散赤哈来广宁面折散赤哈率所部欲繇抚顺关进既而阻之散赤哈大怒折箭誓恨复归海西道过建州而建州夷若朵颜三卫女直人故我属夷也正统巳巳之变海西野人女直之有名者率死于也先之乱永乐中授官赐玺书皆失之其子孙无所证以请袭岁入贡第名曰舍入贡数被裁宴赏皆薄以是久怨先是成化初东建州都督董山等乘是以动海西拥众入寇朝命总兵官赵辅左都御史李秉往讨擒系山董山降逮赴京师予之归复桀骜如故辅秉奏诛之党与皆安置之闽广建州三卫女直人念报董山之诛有日矣至是则留散赤哈聚兵数千骑大掠凤集诸堡■〈金戊〉集兵拒之则去独近塞也僧格等十八族皆土著虏方入贡走之抚顺所白■〈金戊〉■〈金戊〉方欲自解与副总兵韩斌谋置也僧格狱中捶杀之掩屠其族殆尽更奏捣巢请议剿抚上遣太监怀恩覃昌等召兵部尚书余子俊侍郎张鹏与文升入内阁议皆言虏有贡使掩屠其家何以为中国恩或言酬之用大官以消其怨文升曰宋以李继迁为京官遂致西夏之患夷人野心大官未足消怨也怀恩曰然则抚之乎抚之以大臣皆曰善怀恩入白上上使文升及大通事升往通事王英者言于太监汪直曰公往抚大功也直年少喜事自言上不得往则示意文升文升谢绝之遂疾驰及也僧格之贡使于途且至先纵一二人归使谕以朝廷德意诸被屠家累累皆来文升慰之好语给以牛布而海西与三卫亦皆来文升察其意不尽实移文总兵刘信若副韩斌率所部伏待之俄果入寇斩其二百余人生擒数十人卤驼马称是于是其都督产察等率众归命文升译审其诸舍人失官者使袭如故诸夷皆感激王英谓汪直曰马公言抚夷矣何又入寇也直复自言上往许之至开原文升所抚夷来见直不纳则皆忿乃请文升还抚定之文升语直夷既抚矣皆公功公今与我同归直欣然许焉顾陈■〈金戊〉见直卑谄盛供帐而文升平伉无所让直殊衔之即陈■〈金戊〉亦以前隙思中文升也亡何兵部坐信斌失机信斌赂直求复官直许之兵部欲即讯信斌念直在未发会直有事河南遂求讯之直还怒甚适有上疏技斌者直遂请同定西侯蒋琬刑部尚书林聦往勘比还信斌狱皆解有言文升禁不与建州夷农器故建州夷虏反复直以密奏上下文升狱谪戍四川重庆卫天下闻而冤之汪直则偕陈■〈金戊〉大发兵破诸属夷然未久皆败直败诏文升复官致仕二十年起左副都御史抚辽东东人皆喜文升益禁戢中贵人总兵毋得为朘削亡何进右都御史緫督漕运兼廵抚凤阳等处其地旱预备之岁侵无流莩者召拜兵部尚书上幸方士李孜省而文升时时言孜省于朝孜省恨中旨调南京兵部尚书参赞机务孝宗即位召改都察院左都御史丁继母忧夺情视事顷之加太子太保皇太子出阁加少保太子太傅清宁宫成赐蟒衣白金官其子琇锦衣百户其冬特命提督十二团营兵马掌院事如故寻复为兵部尚书久之加少保文升在位数年则有经理哈密事哈密忠顺王者故元遗孽也其先脱脱来归文皇帝文皇帝封之忠顺王使居哈密以通西域王位重兵弱而土鲁番者近哈密最盛强忠顺王孛罗帖木儿死王母弩温荅力守国土鲁番酋锁坛阿力卤之以去并夺明故所赐王印成化中锁坛阿力死甘肃守臣闲立王母之甥罕慎而锁坛阿力之子黑麻诱而杀之以自求王文升不许请切责阿黑麻阿黑麻惧以王印来归时王母巳死矣文升念哈密弱非得壮王莫填之访得元人遗孽陜巴者请送居哈密为王乃土鲁番复劫陜巴及王印去大学士丘浚请文升策文升曰西域贾胡不善骑射牟利是急自古未有为中国大患者徐当靖之因自请往朝议北虏匪茹非文升本兵莫仗乃使兵部右侍郎张海都督缑谦往经畧海谦以朝廷所赐阿黑麻敕书使人往谕阿黑麻久不报文升请安置其贡使四十余人于两广福建闭嘉峪关禁断西域诸夷使诸夷归怨阿黑麻以孤其势而阿黑麻益横曰且领夷兵万人攻肃蹂甘报至朝中殊恐文升言此虚声也土鲁番至哈密十数程中经黑风川俱无水草哈密至苦峪又无水草者数程我整兵以俟比至肃纵奇兵击之以逸待劳不返矣亡何阿黑麻复据哈密文升请用汉陈汤故事使人至彼袭斩之肃州抚夷指挥杨翥者熟知哈密道有计策文升召与计使副总兵彭清繇快捷方式急袭之而廵抚都御史许进与清偕往为所觉皆徙去然犹获追剿之阿黑麻以是复遣使入贡以王印来归且求其使人之安置两广福建闲者文升谓阿黑麻名畏威悔祸故多诈端请令赍王印俟令甘州然后取我所安置使人付之遂复护陕巴还入哈密自是黑楼国诸夷闻风来贡文升在兵部疏陈时事多侵贵幸严核六军诸挍斥其贪黠选愞者以是有怨家夜射矢警文失门又飞书证其过射入东长安门内上令锦衣严访给骑士十二卫之出入文升所策北虏南夷宜征宜抚遣将遣使悉中机会吏部缺尚书朝推文升给事中言兵部非文升不可乃用倪岳特加文升少傅岳卒文升竟为吏部尚书进少师兼太子太师会当考察京官上召文升精心受事是时文升年且八十矣吏科给事中吴蕣言文升子与都御史戴珊妻妾比皆以赃败虽或以为或以为谤顾二臣阴妻纵子在平时不可以考察户科给事中王盖言文升老聩少子纳贿司属作弊俱不能知珊纵容螟蛉溺爱牝鸡挟私狥嘱人望巳去文升珊各自劾乞休上慰留之御史冯允中等言文升珊历事累朝清谨素孚言官虽许风闻顾事未有实可因口语遽废明幽上下蕣盖狱令文升珊无辞避于是文升珊奏蕣盖素行不谨恐考察见黜故先劾臣预扺且其不谨实迹皆有案籍臣今黜之彼召报复不黜即避嫌不公有贝上委伏乞圣明裁示上命验籍以闻既上上以蕣恶尤甚命落职为民盖冠带闲住满九载考加少师兼太子太师送升立朝与王恕同时所论天下事知无不言非尽必其官下职掌者恕直而剀文升练而详天下传诵焉其它杜塞权幸补捄时弊无所避顾朝廷大议常待文升乃决文升在吏部都察院言吏部铨注百官故事先具阙本次具选本引瘈明朝廷钦选也今阙本不具矣阙本不具何据铨其人为某官也当依故事厘正以尊朝廷之骿又言高皇帝开科取士一本经术惟进士科最重又谓将来用人皆出京官尤所加意故初仕之时且令试职一年后考核堪用者与实授不者量材调用盖作养造就至意不知何年废此旧章今南北二京惟诸道御史初除试职六部主事大理太常寺评事博士六科给事中行人中书舍人俱不经试就与实授所以在京进士诸得官庂后莫肯究穷政务考阅古今涵养德性端正心术一遇用人之时辄有乏才之叹及升擢外任多至不称升虽愈骤退亦愈速治道未隆职此之故请部署诸官一如旧制及御史事例举行又言今之守令繇进士举人出身往往得人从监生除授者鲜能称职揆厥所自盖监生坐监并在吏部听选通前二十余年方得出身除授之时巳五十上下气衰志馁所以惟务贪赃之计罔有治民之心吏部虽有黜退之例都察院廵按御史按察司虽有拏问之严然今日黜退固为老耄贪婪后来除授又是此辈且或阘茸甚于前人臣谓贤才之盛未有过进士者也进士除授外任今人皆不乐为顾设科所以求贤求贤所以为民以年幼进士初任守令使其民情世故无不练达他日或居藩臬或补内任辅世养民有余裕矣盖其言之有关政体吏治者他日其本州岛缺守文升用例贡李邦彦为之人皆骇异及治州严明廉干其州同知某者以主事谪州判某者以御史谪皆唯唯听从出其下州以大治人始服文升精于用人武宗即位文升居位久其左侍郎焦芳文升乡人也而觊之会熊绣为兵部左侍郎推绣两广绣怏怏不欲行流言闻于乡人御史何天衢因劾奏文升私其乡人王鲸之为同知者与其壻崔志学又多除部官失觉察文升力言臣于先朝累乞致仕先帝不许今历官五十六年年八十有一老矣乞赐臣归报许赐敕给驿予月米岁夫而焦芳代文升归三年焦芳构于刘瑾用小怏削文升官秩子琇调守御本州岛文升寻卒年八十五瑾诛赠太傅谥端肃予祭葬嘉靖初赠特进左柱国太师文升介特寡言笑举止严重修髯伟貌望之知为异人立朝五十余年屡起屡礩不改平生平生善摄少疾卒前数日州西大刘山忽崩其日天鼓鸣异日里人自叶归遇文升蟒衣玉带驺从甚盛自北而南若出师状 
　　郎曰马文升盖有西征石城抚安东夷兴复哈密三记云孔子作春秋书齐人归田不自功也予考国史石城之征以归项忠无一语及文升何哉兴复哈密许进撰平番始末自叙劳苦而文升乃言守臣贪功坐令其酋长得遁去阃内阃外予不知孰是君子不自功君子亦自功乎其知无不言能无不为至今称名臣无闲辞也 

　　○刘大夏 

　　刘大夏字时雍其先东平州人有宝者宋南渡为都统制从岳飞岳鄂闲飞死弃官居华容父仁宅起家瑞昌知县选授御史出为广西按察副使瑞昌山中有新附流民逻人索赂不得诬民反上司治兵征之使仁宅前行至谷口民喜出自辨仁宅身保之遂免于兵副使广西时以郄土酋黄竑金擒治其二子后为所陷坐失官大夏天顺中举乡试第一连举进士选庶吉士自负文武长材以张皇六师为任同时摛藻之士每窃笑之成化初当撤馆自请试吏授兵部职方司主事累转职方司郎中凡武职诸弊端事涉欺罔者建白振刷亡遗力酬应旁午悉中窾会奏疏书牍口占授吏不须属草边警狎至尚书必问刘郎作何处分也安南国王黎灏破侵占成地西略诸士夷败于老挝汪直生事开边欲乘闲取之以中旨索永乐中调军下安南数大夏故匿其籍尚书余子俊往来责取笞大夏吏大夏若弗闻也者而从容力沮之朝鲜贡使为建州虏邀劫请改道从鸭绿江扺前屯以入山海关下兵部议将从之大夏曰朝鲜入贡道自鸦骨关繇辽阳纡广宁过前屯径三四大镇而后至山海者此祖宗微意使外夷不易窥中国也虽道之捷回宜从旧子俊深服其言大夏旦入署恒见一妇人携少男衣青布衣候籍役久不见籍则其子布衣巳失之问知为故勇士妻携子求替司籍同官稽慢不理举衣嘱吏矣大夏责史还之为妇籍役妇感泣还祀大夏其舍而中官阿九者其兄某为京卫经历坐事被笞会旱宪宗方斋祷阿九从旁谮曰陛下慈悲奈羣臣不体圣意何即如兵部郎中斋而淫笞人经历某亦诬上奏宪宗大怒捕系诏狱使中贵尚明缉大夏私事明分遣较无所得笞之较泣曰小人缉外皆云刘郎中何所得瑕疵或恭其物向勇士妻籍役之易有贿乎较往餂勇士妻妻曰不费一钱也囚具言其事领入舍舍祀大夏主较惊叹走还白会太监怀恩亦力捄宪宗杖大夏二十还职如故而有一中官知大夏者欲荐为兵部右侍郎大夏巽谢中官即求补外转福建参政以母丧去孝宗初服阕还朝诏大臣各举可都御史者户部尚书敏荐大夏大夏时巳见二毛不饰冠履往谒铨司铨司咸日笑老亦堪都御史耶良久擢广东右布政使广西田州泗城官族弄官大夏往譬之悉服从广中山寇乱与按察使陶鲁领兵平之下生擒令令至者必集召其土人辨识非亲族陷贼者乃坐大夏时时从陈献章游与泛舟门见陶鲁作大忠祠祀宋文天祥张世杰陆秀夫三臣者叹曰慈元杨太后同是死宋陵丬帚又萧然弗恊义起即因慈元殿为以祀太后迁浙江左布政使六年河决张秋治河侍郎陈政卒下诏求通古今识地势有巧思可久任者廷推无过大夏进右副都御史与太监兴平江伯锐塞决隙赐名安平镇踰年论功加左副都御史视院事寻改户部右侍郎輚左侍郎值虏寇云中命兼左佥都御史往理兵饷往时纳刍粮必千石则中贵子弟争为市转卖边人以牟大利且亦腐败不可勾稽大夏至立市法令米十石刍百朿皆得告纳于是刍粮家无多寡尽得输中贵子弟即欲籴无从边人以为利亡何移疾致仕屏居东山之麓筑竹室出入乘驴驹牝马作寿藏自铭焉大夏莅官所至不自矜重事当行不先泄未可者下僚吏用尺书不以移文故其僚佐莫不尽心至接引士类片长寸善自谓不及虽强悍权贵夷然亦得其爱慕悯俗忧时形于词事关国家内断不易外为周旋故天下之望归焉居三年即家拜左都御史緫督两广军务携二僮竖之官广人大欢喜一岁召为兵部尚书兼摄提督军务时上方注意太平裁抑奄寺搜剔宂蠧大夏承上指行之数与刘健谢迁李东阳都御史戴珊被召对而与珊尤频上语久来城日高犹未下殿天下忻忻望治焉光禄寺自成化以来内臣猥多汤饭烦费刲杀生口莫可筭数常供不足赊借之累下及闾阎大夏以上意请裁损之岁减费可八十万上命修清宁宫中官言上下兵部役卒万余大夏奏减十之五中官言上曰大夏不急宫工上命内阁调旨切责内臣以告阁臣刘健曰刘大夏无事时犹求退也责之即迫切去矣此时何人可代孝宗忻然纳焉上欲宿兵京辅左右肘腋以重王畿大夏缘上意使保定两班操军皆回卫团操其处复清腾骧四卫勇士之滥籍岁贡宫府费数百万而内竖无所得私役军一日造飞语帖宫门孝宗曰此地非外人可至必□辈忿大夏谤伤之也自是有召对上举目四视内侍皆却立数丈许但注首窃窃听一日旦语至午大夏跪不能兴上曰刘尚书老矣而忘起之使太监李荣掖之出荣且掖且语曰吾侪无状望老先生上前宽之也大夏曰上天性明悟政事外某未尝敢轻毁誉人也抑上亦言老太监赞某上前自料踪迹疏远何老太监念之之深也荣曰公当朝大臣第一荣虽小人敢蔽贤耶寿宁侯请以某人为边緫兵上使李荣口语大夏荣对曰刘尚书有旨传奉且执奏奴辈得口语之耶他日朝退授大夏札子则朱书其人姓名大夏退语同列曰是人不称当别举上竟内批用之既偾事上召大夏曰前所用人非朕得巳今悔矣大夏朝上望不见其班意欲召遂巳明日谕曰昨欲召卿卿不班吾恐御史糺抑同官之中有忌者矣盖是时刘健为内阁首臣马文升以师臣长吏部皆笃老上独频召大夏珊不无望偏听云凡上所咨询大夏与大夏所以称上意者语具孝皇记孝皇方欲与二三大臣讲求天下之故遐想帝王之盛亡何宾天矣大夏临恸不能兴武宗即位大夏条陈十许事皆剀切有诏施行而上方少从左右狎游时戴珊巳卒大夏与马文升相继乞骸诏进光禄大夫太子太保赐玺书乘遽续廪给扶濒行赐白金彩币宝镪李梦阳为东山草堂歌送之跌宕悲壮天下传焉初诸内竖望大夏弘治时事也故勇士将军久缘先帝意裁省一日入侍少内竖故激上曰刘尚书翦朝廷爪牙矣上怒太监宁瑾叩首曰此先万岁意不关刘尚书上罢而先帝与大夏论诸臣才不惬刘宇焉宇憾大夏不为地大夏去与焦芳谮于刘瑾曰刘君家富搜其赀可当边费十二刘瑾坐大夏先妄荐雍泰罚赎米二百石未慊也会广西土帅岑猛先时据田州猛平设流官以岑湖为知府湖畏猛尚在淹留不至及其至则猛复据田州叛瑾令逮湖至京考讯湖讼冤谓激猛者繇镇守太监韦经总兵官毛锐廵抚都御史潘蕃经复讼冤谓繇大夏瑾矫旨俱逮捕之官较至华容大夏方锄菜园中较曰孰为刘尚书宅者大夏指其竹屋曰汝欲捕之耶即偕入即入就捕乃故锄菜者也大夏以鮝菜食官较持数百钱骑小头口与往较惊曰相公何简易若是大夏曰此甚易事即杖死十余钱买席可褁矣至则下廷鞫欲坐以死罪都御史屠滽曰刘尚书不得死比瑾嫚骂亦不得戍耶瑾巳诇知大夏诚贫李东阳又从中婉解乃比守御官抚驭无方致所部军人反叛律与蕃俱谪戍锐革其太子太傅衔罚禄米五石太夏戍所得贵州之清平卫芳宇复曰善适便其过家瑾改肃州焉命下觅载驴车都城观者如堵所在焚香罢市父老泣弟携筐馌馈饷之既至上伍如军人军帅惊问曰军当逐操耳军帅跪曰相公请返舍毋劳因复作寿藏为终计初大夏就逮时四方知旧欲鸠赂以解大夏固辞即死累一身耳赂以解累平生矣既至肃乃有故所举武帅二人赍金助皆力郄之曰语不云乎及其老也戒之在得居二年宗室反者寘鐇平得赦归又二年瑾诛以原官致仕初大夏故不为孙子求恩他日有大臣乞荫叙者言官言大夏官至一品犹耻而不求今当举以媿之及之戍人曰公不挈孙子从乎曰乎大仕而无以庇之好累之耶大夏有外孙孙继芳仕提学副使一日诣东山草堂大夏与论平生继芳曰公全节完名庶几终始大夏曰古人盖棺事定今一日在世尚忧未了因言晏子身没家无余财我死更何似继芳曰公孙子皆力田谋食公必欲其饿死耶吴廷举曰忧民如有病见客似无官刘公足当之陈献章曰刘公守身如女爱民奴子母论当世古人不多也士大夫无知不知皆称大夏东山先生天下以其存亡为重轻虽外夷亦闻慕居数年卒筹八十一予祭葬特进太保谥忠宣 
　　郎曰鬼神之事诚亦有之予见华客人言天顺会场之火若有三神人推刘公出之棘墙之外公方裸踰墙出若有神人与之衣其后先报以吉大事刘公卒用至大官抑夫神之所助者德也三神人者华谷东山之神刘公今子孙蕃衍盛于诗书家岁递祀三华容神云 

　　○戴珊 

　　戴珊字廷珍浮梁人父冔举乡贡为顺德嘉兴慈溪训导擢嘉兴教授 【 冔在官以身为教意识所到辄抗言高论不嫌越职杭湖诸府漕仓去河远徙之嘉兴吏胥时被绣乘马观海诸卫进表笺多不如制皆奏禁之有民坐豪当籍都御史咨冔素嫉其人顾力解之一提学官以丧去朝议将起复执政者语及冔曰风化所系恐无以示诸生事遂寝冔有兄日弁仕布政司参议次子璨顺庆同知珊其季也】 珊举天顺八年进士成化二年擢监察御史久之奉敕督南畿学政正身先教常占器识于文艺之中升陕西按察副使仍专督学珊学政如南畿而居陕日久待士益亲士亦爱慕之升浙江按察使令尚清简人称足继轩輗之后踰二年进福建右布政使寻輚左终任不持闽中一物弘治初吏部尚书王恕荐升右副都御史抚治郧阳先是蜀贼野王刚啸聚不逞劫掠夔州新宁往来东乡大宁大昌诸县转入湖广竹山竹溪据陕西汉中金州平利西乡诸郡邑凡于年守臣畏罪莫敢发珊请令四川湖陕三省调兵诛之贼闻风溃珊以湖兵深入其巢诛其首恶余党千人擒而纵之其事遂定四年召入刑部右侍郎与尚书何乔新彭韶为僚同德协心敬慎繇狱一时称人望焉久之转左九年迁南京刑部尚书十三年召改左都御史掌院事孝宗亲鞫大狱诸司震悚珊从容应对上知珊清慎廷宣面问恒移晷刻珊疾求退前后六上优诏勉留命医赐食闲有慰谕若家人父子珊感泣上亦为之动容既不得命遣拏先归私恳刘大夏力言上前而上固留之珊益感泣武宗即位不敢辄言去疾再作竟不起赠太子太保谥恭简珊和粹洞达意常近厚中实耿耿守法奉公有请遏者不拒之顾无所挠入仕四十余年家无余赀公退焚香读书而其一意职守簿书之细必极精核削章治牍辰入酉出至老不衰敡历中外所至有声于督学尤着 
　　郎曰臣读弘治闲事令人恨不当其时君臣鱼水河谓盛矣若是而不思佐明主则非人也伊尹曰吾岂若于吾身亲见其谓是欤 

　　名山藏卷之六十八 

　　●名山藏卷之□□□ 

　　晋江何乔远　譔 

　　臣林记（弘治臣二） 

　　◆臣林记（弘治臣二） 

　　彭韶 
　　何乔新 
　　周洪谟 
　　杨守陈 
　　谢铎 
　　吴宽 
　　储巏 
　　黄孔昭 
　　罗玘 
　　邹智 

　　彭　韶　　何乔新 

　　○彭韶 

　　彭韶字凤仪莆田人天顺元年进士授刑部主事成化初为员外疏论佥都御史岐不称风纪请召用王竑李秉叶盛忤旨下锦衣狱给事中毛弘请宽之不许寻进郎中韶司郎中为广东广东司隶锦衣有所犯前后人多轻贷之韶守法一无所挠京师奸民投献真定武强等县民田于庆云长宁二伯曰浮于额赋二伯者周太后弟有司唯唯为籍额外之浮田田民不服上使韶往度韶环视周匝径归还奏曰真定古冀州域其赋为第一等或杂出为二等说者谓如周官田一易再易之类盖其地闲有岁一收有两岁一收者坐是赋有不同明一必兼数高皇帝初平天下念山东河南繁供给诏有草田任垦不科宣英二庙轸念北京亦如高皇帝诏今长宁伯所求有司不能白奏籍浮额田应之臣履其处见地有高下岁有旱潦沿河者流徙不常鹻薄者积岁无获率皆截补高下通融旱潦盖祖宗绝科之意即尧舜错赋之心今征敛繁兴丁无游民尚赖顾恋地业方耕粗给若计论余夺为羡臣知非死则徙耳真定近在畿内不国家根本耶戚里功臣忠不富贵哉奚必蹷国之艮不与咸休争民艰食利也臣前到彼民扶老携幼遮道哀告不觉自失诚不忍履夺小民衣食地环视周匝径归望陛下特治臣罪开生于百姓上怒下韶锦衣狱科道官交章捄得释俄有请草田者宪宗曰不见太后弟请不得耶六年升云南按察副使安岳扈氏焚灭刘姓一家二十一人定远曾氏杀其兄一家十有二人皆以疑狱久淹韶一讯辄得十一年升本司按察使镇守云南太监钱能遣千户升等进象沿途索贿不应者锁之象足非法栲刑鞭击驿马多死勒民山胖大猪羊祭河韶言钱能屡贡宝石象马禽鸟之类近又进金灯号为绝奇名曰敬奉朝廷以致万里劳人承遣之徒狐假乌攫臣愿陛下恭勤俭绥远贱用将前物罢去严敕内外臣丁敦素守法抚安夷民使远人歌舞十四年升广东左布政使时朝廷屡遣中官采办土物蜜煎果品藤丝雕漆器皿海味布疋药材银镶酒器等物韶屡有陈奏其后论太监梁芳事忤旨调贵州梁芳者故广东人贵用事为其弟镇抚德请得自往来广中备士贡所至给予船车人廪韶言进贡土物祖宗时亦有之然皆镇守内臣见珍奇之物服食四远反于楚庭无繇尝用以故依时采入若其弟侄家人等在臣庶自备进贡亵尊莫甚昔唐时诸镇进奉其后幕僚亦尔相踵史书讥之迩广东镇守等宫巳各进贡今近时家属又许自行臣恐法令日异利害别生上不悦芳从旁言韶事事邀名方徒以徒以左班左右得大官乃益无忌惮上瞠视之芳伏地叩首然竟坐调去广父老泣送河下有追至数百里外者吏部尚书尹旻屡荐韶可大用寻以明年擢右副都御史廵抚苏松嘉湖等处二十一年以星变求言韶疏言更新曰始成功曰终使政治常新事功勤成虽尧舜如此盛矣迩者岁莫正旦星变两见岁莫功终正旦新始善始如终天心仁示陛下也昔魏征陈十渐之疏唐宗开嘉纳之门臣愚妄谓今日治无他求仕守成化之初足矣伏惟成化之初陛下废立中宫家礼严矣年来闻镇守内臣贡献万贵　妃位下或加中宫上又褒升其家几与先帝时后家埒陛下若俯念四海为家之义少纳臣子家众之言以时裁正俾彛伦攸叙而阴阳不调灾害不弭未之有也此陛下正家之礼有未终者也成化之初内侍稀简防微深矣近大小名数渐增且以万计利源兵柄多付其手违禁犯科少有加罪求得请从陛下久御明事何不及此时斟酌裁省俾内外之务各还职守立制传后无使异日偏重势成更张不得此陛下虑防之意有未终者也成化之初禁止天下贡献俭德着矣数年镇守公差争求珍异允贡兹又令献方物悉如天顺三年以前例夫其名充贡奉实剥民财水陆劳扰人畜疲顿私室被恩公家归怨诚无益也古人遇灾皆欲减膳撤乐岂宜转令为此此陛下持俭之德有未终者也成化之初保傅六卿未尝轻授用人慎矣近年公卿辅臣无故辄加保傅寺监衙门多以高官兼掌及其致仕恩泽又予月米岁夫陛下为此无非所以礼大臣也然施于忠贤劳烈则人感人奋若泛行之孰不阿顺从欲图后宠哉此陛下用人之道有未终者也臣闻因事为功古人所贵鉴往慎来所谓谨始谨而勿失所谓善终书曰终始惟一时乃日新又曰德日新万邦惟怀此真陛下大圣人事也时召为大理卿及是疏上道改右副都御史廵抚顺天等处兼整饬蓟北军务韶复累有建白孝宗即位臣僚交荐韶与王恕等人望所属召为刑部右侍郎元年嘉兴百户陈辅以私盐坐罪因而作乱兵部议浙江有银矿盐场易以生盗宜敕京堂官一员至彼缉捕并廵视各府时以韶风力遂以命之韶追捕辅败辅众辅自刎死因劾罢守臣一人遂定既户部言两浙盐法久坏因命韶兼都御史留治其年转左韶奏蠲宿逋盐课减处州及泰顺县矿银岁万八百有司裁革松阳宣平云和三县管场丞各一员还朝图进灶户穷苦状凡八复条陈六事户部复议着为令韶复言近者灾异求言臣方在外还朝见诏实为惊惶臣但言臣所部事臣部问拟囚犯多发做工运用备急缮近闻修浚河隍将待即吉游观粉饰馆宇以竢不时行幸臣部所追囚犯纸札赃罚诸虽非经费亦皆军民膏血近闻取以供佛奉道诚恐行幸游观侈心萌而或入于声玩好供佛奉道怠心起而不究于修齐治平上纳之明年转吏部左侍郎其冬彗见诏问羣臣时政得失军民利病韶复疏言四事其一言内臣出入左右言语轻重能为人祸福今兵马仓储尽付其手凡有章奏无不先矣后下所部承行是名失政及至犯罪多从宽免有殴死人者竟不诘问或请问成狱旋复宥之是名失刑政刑既失又复妄费不惟不禁且助成焉死者或给葬资在者或许盖祠广地第宅服食百凡踰制声势之盛于兹为极伏望陛下上法祖宗朝纲独断使事务归于所司威福无繇旁出四年复言今百官日众俸支不给设法补捄犹恐无方而比多有无功之人夤缘请谒授以千百户等官甚有乞恩承袭都指挥者或以修城微劳而升匠官或以传奉罢革而迁良医又有中书考满超升三级者陛下宜重名器惜廪禄勿轻小官杂流以为无害上并嘉纳之其年升刑部尚书安远侯柳景镇守两广都御史秦纮发其赃以万计有旨逮问韶抵景于法景为庆云伯姻家欲挟援倾纮韶力捄之景追赃十之一其母奏乞上下法司宥除韶奏昔唐宣宗元舅郑光官租不入京兆尹韦澳械其庄吏宣宗欲宽之澳谓法行贫户政令不平征足乃罢柳景无元舅之亲赃贿非负租之比十未及一反见宥除臣守法媿澳恐无以革污惩贪然景竟以庆云故免五年御史彭程坐谏皇坛事下锦衣狱久不释韶言彭程监光禄寺钱粮坐论修斋器用得罪夫程为御史谏及其职但不能极言本寺钱粮消乏所繇却远引李孜省事致触圣怀伤念先帝然其忠心可谅也臣闻光禄寺支费泛滥钱粮缺少牲物槩行赊买铺行往往逃窜及今不节善后实难仰惟朝廷清明臣等于此时忝备卿佐每叹为千载难逢但思四海之大日引月长民穷财尽又时惧惕乞令本寺籍记日用之数断自圣裁何减何罢痛加节省更望圣戡特赦程罪上虽不允彭程之请亦令光禄寺籍数以闻顷之亢旱复诏问得失利病韶条陈本部职掌四事谓荆庶人会议之奏已踰半用未奉敕旨他所奏请闻有旬日乃得者今天下无事正一二万几之日若优游少断不惟滞务亦恐惰志此时政失一也内官王明苗通高永犯绞死罪俱得贷军自古帝王贵近必刑其讨曰天若杀人不死复何畏惮此时政失二也本部问得百户原管领队军三等营造昌国公峦坟茔三逃不还直被原踢死臣闻之道路昌国公茔制比往时勋戚悬甚官军万数轮流上工计年不足峦在地下亦岂能安役军惧罪出钱雇役贫乏者随上随逃而领军之官又复请益前后展转不得休息此军民利病一也本部问得神宫监官奏东安知县华等违例差役陵户臣闻近畿州县民常苦杂货繁征丁多产实者往往投充陵庙坟户及勇士旗较等役以规避之致将见户重征迭任富者累穷贫者逃窜宜将前役定与优免丁数余者仍发州县一比编户此军民利病二也伏望陛下如臣所言稍究心焉居顷之连疏乞休上勉留再三乃允命乘传归有司月给米二石岁舆天八八年南京监察御史宗彛等言迩者南京再有地震之异急务莫先于辨贤否举遗才切见致仕尚书彭韶之恬退刚方何乔新之勤能肃括右通政强珍之刚毅率直祭酒谢铎之清白严整养病简讨陈献章之行高学博佥事章懋之廉介清贞前御史彭程之刚直敢言俱宜举用吏部覆请竟罢居四年余卒赠太子少保谥惠安遣官谕祭营葬始韶为郎论囚常求生之至元奸宿憝虽权贵交嘱不少贷及居外台治大吏贪纵甚严小官误犯多所闻释廵抚南畿论者比于周忱其律巳之严出纳之慎则谓过之畿内中官典守皇庄闻韶为廵抚皆自禁戢而督耕战严守备虏不敢窥边为大司寇平反慎刑平生孝友诚敬暮年名德益尊行旅夭徒皆知韶名而趋步仪状薾然如寒士郎时与何乔新巳并为人推侍郎吏部时王恕为尚书皆以洁巳奉公重后乔新恕相继去位韶遂乞休乔新之没也林俊为江西都御史为请谥因言韶乔新少隶刑曹并名时选积官俱至尚书韶忠亮懿醇乔新贞方恭慎儒术吏事两所精究共学古人之清同任天下之重韶没赠谥备加仰见圣朝优宠至文正忠节韶怭足当不审何取惠安之义不类韶生平无以服世信后乞下议更谥以文与乔新并.事虽不行士论当焉韶所著有国朝名臣赞及莆阳成都志政训等书 

　　○何乔新 

　　何乔新字廷秀广昌人宋何坦之裔父文渊为吏部尚书初知温州府有名后为尚书乃不称乔新刚介简重自为秀才时不妄交人蔬食布衣戊如也既举进士衔命淮西文渊门人为巢县尹者寓金帛寿文渊乔新力却之尹曰以寿尊公非足下也乔新曰附人可耳不宜附子使还授南京礼部主事丁文渊忧归景帝之废沂王而立太子也文渊拟草诏语素自喜为人诵之及天顺改元文渊政家居旦夕虞祸适副都御史陈泰左迁道县有傅泰奉命来者文渊惧自经死有所爱妾霸州人诸子令之嫁不肯县人揭稽者文渊门人为侍郎谪官家居奏文渊死实其诸子逼之以脱祸又逼嫁文渊所爱妾诏逮系狱拷掠霸州妾刴十指为乔欣讼冤乔新亦奏稽廵抚广东时尝荐黄　及代草易储疏既以事往不竟狱并释归霸州妾谓文渊诸子曰诸郎谓我不能节耶今日非我诸郎毙矣文渊诸子乃罗拜霸州妾阶下尊称之曰霸州夫人乔新既解狱服阕改刑部陕西司主事迁广东司员外郎郎中其所以执案锦衣无所宽贷名亦繇此起乔新律比精审郎刑部七年尚书侍郎尽重之同曹皆自谓不及成化初升福建按察副使浙寇千余人盗采寿宁等县银矿所过剽掠乔新募乡兵击斩之福宁有豪暴横杀人出入随兵甲拒捕二十年乔新设方畧生致其父子福清薛氏所居濒海岁出诸蕃互市事觉聚众欲为乱乔新尽掩获其渠党福安宁德银矿久绝有司责民岁课多破产奏减之清流归化里界将乐沙县闲民恃险僻不共徭赋乔新白都御史即里置县行部所至问利害兴除之升河南按察使河南大水艰食故事贷贫民至秋罢乔新谓有司曰故事谓有秋也今已无秋合贷至麦熟流民入境发粟为粥出库给布所全活甚多都御史原杰招吁至南阳引以自助先是都御史项忠驱逐流民过当民闻杰至皆逃匿山谷乔新四入其处极所慰拊招还复业十四万人附籍者六万余户两觐京师僦车行朝服图书而升湖凎右布政使荆襄大水廵抚都御史檄乔新赈济乔新慰拊如河南治民怀吏畏清彻湖湘十七年升右副都御史廵抚山西兼督三关兵备山西连岁旱饥乔新赈捄复如河南治虏至督将士伏兵灰沟营斩获甚众转为左奉敕理狱末减为多其所治爰书疏奏简明宪宗览而善之召为刑部右侍郎虏酋小王子寇大同杀边将畿内震骇朝议以乔新久习山西请奉敕往乔新筑城奶河堡集精锐守冲要虏不来山西复大饥上复命往赈时平阳泽州二处潞沁汾辽与岢岚保德二州及岚临河曲四县父子夫妻相杀食下户部勘实守廵官以督促边储为重但勘平泽二处全灾余俱云半乔新言西民如久病羸人粥之犹瘠更夺其食宁有活理悉奏豁之复请輚移劝发得银数万两粟数十万石选择有司分赈沟渠壅者僦饥民疏之偿以粟所活三十万人招还复业者十四万播州宣慰使杨爱不睦其庶兄友友奏爱有异谋上命乔新即讯囚爱以待命乔新言杨氏有播五百余年羣夷所戴一旦囚累之恐骤见其酋长窘辱皆惊动为变乞释使听理因还奏爱实不及友恃父宿嬖图夺其官请远处之他郡以离其怨播夷遂安孝宗元年升南京刑部尚书更召入为尚书与王恕彭韶马文升张悦并系时望先是乔新在南都请给还中官所占据沿江泸洲于军民以省进奉至是复请除去锦衣逮捕赍驾帖符复先朝精微批之旧以遏矫诬其明年京城雨水为灾下诏求言乔新言臣备官司寇请无他及但以律对臣读大明律一书高皇所亲定事例诸条列圣所推广情理轻重可谓至备然厥文深奥官吏讲解未明往往害辞害意臣按大明律骂祖父母父母及妻妾骂夫之祖父母父母者并绞注云亲告乃坐又曰祖父母父母诬告子孙若子孙妇者各勿论夫既云亲告矣又复何得去诬告良以爱憎之情常人不免有听信后妻憎前妻子者有爱少而憎长有欲肥儿而瘠孙有憎自子孙及子孙妇者今亲造遂坐则虽有薛包王祥之行所失一言且不免诛而今问刑者遇有前事辄坐绞罪云是亲告岂不漏哉臣按大明律官员决人不如法者笞四十因而致死者杖一百若监临官因公事非法殴打人虚怯去处及自以大杖或金刃手足殴人至折伤以上者减凡鬬伤罪二等至死者杖一百徒三年以上并追埋葬银十两若依法决打邂逅致死及自尽者忽论又按近例有司问刑官有用脑木匝夹棍烙铁阑马棍等项酷刑者官员问罪起送吏部奏请定夺或降杂职或发为民盖惩残戒忍之意近见因公考讯依法决打邂逅死者槩坐酷罢不无涉苛臣按大明律因事威逼人致死者杖一百追埋葬银十两威逼之云有则横取人田园有则强索人财货有则见愚弱而恐之有则因卑贱而胁之有则其人慑怯至自杀然愚夫愚妇卒然变或缘口衅或偶醉骂本无威用小民轻生辄便自尽官司往往问拟前律虽其罪止杖然贫窘之人监追葬银至淹禁连月甚者鬻子女典房屋乃竟其事深可悯也臣按大明律编发边远充军北人戌南南人戍北固以惩罪亦以远奸而近者徒取实塞云可使屯田御虏不问南北多发西北边卫夫是皆奸人也皆先坐斩绞罪饶死乃出往往至则逃窜为恶如旧逃者虽仍论死犯者终莫省戒况其中又有戎虏族类晓边情习夷语者有如汉之卫律宋之张元亡入其中为彼谋主此亦不可不鉴臣按大明律计赃科罪必须估钞然计赃科罪律虽一定以赃估钞例则随时国初每银一两直钞一贯今则直贯八十是国初常人盗银八十两乃绞今坐一两也监守盗银四十两乃斩今坐五钱也汉书曰衷者中也不轻不重之谓也凡臣所言请下都察院大理寺会议讲明律意务求厥中奏上时当事者刘吉素不为乔新所重悉格不行郎魏绅者乔新曹属乔新最重之会大理丞缺御史邹鲁觊得乔新力荐绅鲁大恨诬奏乔新外家与乡人讼乔新得其金钱为行贿吉取中旨下诸根连人银衣狱或劝乔新愬乔新曰愬巳则自文愬人则涉讦吾有解印去耳顷之锦衣穷治亡验予致仕廷臣先后奏请起用并求申雪悉寝不行其后鲁后仇家矐两目犯罪论戍士论快焉 【 绅字廷佩曲阜人弘治初为刑部郎中谳狱详明先后尚书彭韶何乔新并器重之升南大理寺丞进右佥都御史廵抚山西边报至绅提兵驻塞下为必战计于偏头关迤西要害处增筑边墙四十余里置墩五十五座以捍冲决赐玺书文绮绅又以宁武关城隘而兵单脆扩大数十里剏营房千二百间召募士兵千余人以实之升副都御史廵抚苏松时大饥多方赈济织造工役之类悉建议停止升刑部右侍郎月余卒神长身美须五岁丧父悲感帛客长丧母哀毁尽礼及葬庐墓耕田有嘉禾之瑞居官所至有声于边务抚治勤恤不恤条格而惟国计民命之思】 乔新博学嗜古闻异书辄从人假录卷轴至三万余多自较雠笺注与丘浚以文学相善而气节友之彭韶蔡清慕其人自纳为子弟年七十余病卒廵抚都御史林俊言乔新扬历中外终始全德致仕十有余年足迹不入城府声货利素不婴心著书立言老尤造妙可与城刑部尚书彭韶并谥为文吏部覆奏有旨令具乔新致仕缘故以上吏科给事中吴世忠言乔新奄忽士类咨嗟林俊为之请谥下吏部令上当日致仕之故不知陛下欲与洗雪诬枉耶将圣意别有所存臣考乔新学行政事莫不优长忠勤刚仲老而弥坚被御史邹鲁私怨诬以小事一辞不辩敛然退归杜门著书人事寡接闻四川土官杨爱夙感公道不远千里资以棺木药食之费礼厚意勤一切辞推于此不受其它可知林下不受当路可知乔新平生之名充满士大夫之耳邹鲁摈死人谓殃庆之公陛下尽涤前染重赐后荣海内人心也若必考退身之繇疑旌贤之典则如宋蒋之奇尝诬奏欧阳修矣胡竑辈尝诬奏朱熹矣然当时人主不以一人私情没万世公是并赠太师并谥曰文夫如此者亦陛下今日劝惩大权也亦竟寝正德十一年广昌知县张澯复以为言乃赠太子太傅荫一子入监十二年赐谥文肃乔新有孙源万历初为邢部右侍郎亦有清节涛举乡试第一铨安庆府推官上官三日吏白当伏谒监司涛颦蹙曰非吾所能即弃官去 

　　郎曰余读弘治实录何乔新与叶盛行事皆不载盖焦芳之为也 

　　周洪谟　　杨守陈（子茂元附）　　谢　铎　　吴　宽　　储　巏　　黄孔昭　　罗　玘 

　　○周洪谟 

　　周洪谟字尧弼长宁人曾祖世祥祖本源父永隆三世为儒官洪谟扬州丁友鹤后身也 【 胜槩录洪谟中乡贡日舟泊刊江夜见一异人谓公曰吾子之前身也前程万里终身清要公曰子何人对曰吾友鹤丁山人公官南京翰林以诗讯太守三原王恕曰生死轮回事冥前身幻出鹤仙灵当年一觉扬州梦华表归来又姓丁恕得诗甚讶集郡耆老而讯之罗文节曰友鹤山人吾友丁宗启之父以诗名家元末隐处至建文元年没于成都以儒雅于藩王有德人也恕即以此回报洪谟世以为铷羊祜房管之事】 始生弱甚既长貌亦不扬而短小精悍正统九年年二十余领四川解首明年廷试第二人初授扁修景泰中升左春坊左赞善成化初以南京翰林院侍读召修英庙实录为两京国子祭酒累升礼部尚书弘治元年以老乞休洪谟自幼即有奇志蜀人攻举业求仕进而洪谟独注古学蜀进士及第自洪谟始一时居显位有文名深经术者亦惟洪谟一人其始入翰林以馆阁闲暇留心世理入中秘简所未见书为编修上疏条陈十二事历官两京以至学士凡有见闻即具封奏四川蛮贼作寇洪谟上书言御寇方畧尤详贼至围长宁城欲劫其家盖宣德正统以来馆阁诸公上章未有多洪谟者在礼部十有三年当承平之时国家典礼时举四夷朝贡不绝皆洪谟掌治其仪节大者上在东宫行征聘礼宪宗庙祔祧祖前此未有皆洪谟与内阁大臣参酌定议制行之奏加孔子乐舞为八佾珠饰玑象以复璇玑玊衡之旧止月食不食为不当贺给乌藏印信勘合为入贡证据使不得多人糜费赏图利如前日减日本夷进奉刀劔直价多为令洪谟方直真率不设城府与人言竭衷底不复察观辞或有欺诒亦不之疑晚年建请意欲有所激发振拔遂为人所指目赖上不问洪谟谓明用五经取士士遵濂洛成说应主司其其于精微宁有疑辨偶翻阅有得辄为阐剖积得二百四事名辩疑录以献意欲掇于诸经本注之下恒自诩吾为此录发经书之蕴正先儒之失破千载之惑虽三公尊贵不与易也专门尚书学恒不满于蔡传屡举以质丘浚浚劝洪谟笔之于书洪谟曰休官有日当便成之浚曰政恐无日盖所不知者年矣归即得疾卒力疾草安中国御四夷凡十事使人赍进讣闻遣官谕祭营葬赐谥曰文安 

　　○杨守陈 

　　杨守陈字维新鄞人先世以赀闻祖范为儒者父自惩县吏也有阴德 【 自忝为县吏县宰挞一囚流血满前怒犹未息自惩跪而宽解宰曰此人越法悖理不繇人不怒自惩叩头曰窃闻会子云如得其情哀矜勿喜喜且不可而况怒乎宰为霁威家素贫县吏有常例馈遗一无所取遇囚人乏食多方赈救一日有新囚数人待哺家又缺米与其妇某之妇曰囚何来曰自杭而来沿途忍饥五日不食矣因撒巳米煑粥以食竢翼日别为饔飱计】 守陈景泰元年举浙江乡试第一明年第进士改庶吉士时景皇帝宫中尝以金银为豆剪银壶如花叶乱撒地下令宫人宦侍争拾为閧笑守陈赋银豆谣京师传之 【 侍臣承诏出九重冶为豆驱良工颗颗匀圆夺天巧瑶函进入蓬莱宫御手亲将十余把琅琅乱洒金阶下万颗珠玑夭玉盘一天雨雹敲鸳歹中官跪拾多怀袖金铛半堕罗裳绉嬴得天颜一笑欢拜赐归来坐清昼闻如昨日六宫中翠娥红袖承春风黄金作豆竞拾得羊车不至愁烟空别有银壶薄如叶并力剪碎盈丹匣也随银豆洒金阶满地春风飞玉蝶君不见民餐木皮和草根梦想豆食如八珍官仓有米无银籴操瓢尽作沟作瘠明主繇来爱一嚬安邦只在恤穷民愿将银豆三千斛活取枯骸百万人】 寻丁父忧及承重丧七年学益邃远读三礼孝经学庸语孟易书春秋章句多有更定天顺二年授翰林编修寻被命教习内侍辞不许宪宗朝累官司经局洗马充经筵讲官尝讲武成篇末因进言日昔鲁论称舜无为周书称武王垂拱然而天下皆治后世人主有深严中禁委政内侍者乃祸召望夷高居无为肆情嬖艳者乃变启禄山则忧劳之心先殊而安危利菑之乐自毙也此圣狂治乱所以判惟陛下慎之听者以为戅久之升侍讲学士寻丁母丧服除还仕守陈素羸疾静默自守鹤立苍髯若山泽之月翟一官五品十六年矣泊然自处而旧时所教内侍多贵幸有欲为夤缘者守陈曰岂婺半生老乃嫁夫一时荐绅诵为名语孝宗为太子时出阁讲学守陈被选为日讲预修文华大训书成升少詹事兼侍讲学士先时翰林修文华大训有事涉中贵人者率削去至守陈独不肻在廷大臣数荐守陈可大用及孝宗即位论进宫僚宫奏拟南京吏部右侍郎上手涂南京二字留之时王恕为吏部尚书刘绍和与守陈为左右侍郎三人协心相与凡人材忠邪易险守陈侃侃言之恕率听用宪宗升祔礼部尚书周洪谟主祧懿祖守陈言宜祧德祖渐次可至懿熙仁乃奉高皇帝不迁者语在典礼记守陈复以大经筵礼法峻整蚤朝侍卫森严上难尽羣下之情习国家之务疏请经筵之外更开小经筵以讲学早朝之外更御午朝以听政小经筵则择端介博雅之儒侍班进讲偶或未明辄赐清问若复有疑更加详诘讲官或吶则侍班诸臣代之覆解详释以待圣心洞悟陛下退朝又当常御文华后殿或前殿以养心穷理裁决庶政凡经史诸书以及祖宗典训百官奏覆皆当聚之殿后日轮内阁大臣一员讲官二员使居前殿右厢陛下若有疑难或录示之或召使对午朝则陛下御文华门五府六部都察院堂上官并六科各轮番列侍其御史郎中等官有事巳具本者皆免口奏陛下询其事情条例而裁决之镇廵方面及府卫正官有自任所来自者皆使条列地方之事亦略节口奏陛下令诸司承旨议行若有大政则御文华殿召内阁与在廷大臣会议使人尽谋断其有未当许谏官驳覆陛下更审行之其余具本进者皆与内阁大臣面议批荅凡大小官员奏事之余见辞之际陛下必俯降辞询问政事庶贤才常集于目前视听不偏于左右上嘉纳之会修宪宗实录以充副总裁仍兼理部事守陈请解部事专意史职不允顷之疏乞致仕不许命以吏部侍郎兼詹事府丞史馆供职如故亡何卒为弘治二年金星犯进贤守陈应之讣闻上嗟悼赐谥文懿后二年实录成赠礼部尚书守陈孝友天至处朋友笃于信义平居和易若可亲狎至所执持莫得挠夺与何乔新相善乔新尝治大狱牾权贵几中奇祸众谓乔新固守陈独壮之后乔新列侍从遇大事或缩恧辄正曰廷秀亦尔耶乔新愧谢之守陈之学自六经子史旁及九流莫不探综卒归诸道其较定羣经谓书象以典刑一章乃舜命官之词诗卷耳乃大夫行役之作孔子曰吾于栢舟见匹夫之不可易也是亦非作于妇人者又谓春秋主事当无不载诗主词当有所择若郑卫诸诗果为淫者自作孔子必不录之礼丧大记一篇则仪礼经文其抱遗经以求圣人于言表如此弟守址南京吏部尚书从弟守随工部尚书守隅广东布政使子茂元刑部侍郎茂仁四川按察使守址为文师韩愈学师程颐莅官精勤尝与守陈对署南北翰林院事时人荣之守陈之没也哭奠于私室者二年其行事多孝友守随别有记茂元附 
　　茂元字志仁能视烈日书过目辄记授刑部主事抗法不阿汪直诬主事杨士伟受贿征其赃部僚莫敢近者茂元独助之输且署名封识出虑囚江南每梦血面妇人频诉冤状侦得其尸乃妇饷夫叔于田欲私之不可怒而断其鼻死者一讯即承升湖广按察副使以忧去服阕改山东孝宗八年河决张秋使都御史刘大夏太监李兴平江伯陈锐往治之初至祭大河之神时天气阴晦帛不能然久之欲焚不焚之处宛如人面具耳口鼻茂元言神明示此必有儆戒水阴象也应为后宫今后戚之家怙势暴横假名号攫道路者不可胜数乞稍为裁抑以塞他变又李兴陈锐参随人众日费不赀乞召还之以治河事专属大夏更请罢取天下画士以绝淫巧革山东镇守内臣以苏民困疏千余言巳兴锐连疏论辩诬为妖言而张皇后怒其上使人征以槛车沿途军民遮要泣冤既陛见命执送锦衣狱刑科都给事中庞泮等言茂元身居风宪过虑地方偶萌一得遂献三事乃者千里械系而来大班反接而见廷陛之下不异累囚报国以辱身纳忠而速祸诚恐括囊相戒谀佞成风十三道御史并南京科道皆论捄狱具刑部拟赎杖还职上重违张皇后降为长沙府同知既乞归家居五年复用荐起稍迁广西左参政未几吏部拟进江西右布政使刘瑾矫旨夺官瑾诛起江西参政累官刑部右侍郎卒茂仁亦刚介特立有所表树 

　　○谢铎 

　　谢铎字鸣治台州太平人谢灵运之后也高祖温良以孝称铎澄朗颖悟少游邑泮与同邑黄孔昭并服膺儒素砥砺古贤天川三年举乡试第二八年登进士选翰林庶吉士成化元年授编修预修英庙实录白总裁刘定之简章纶复储疏之留中者以备一代信史八年被旨较勘通鉴纲目疏言通鉴纲目二书有宋神理二宗实尝留意然卒不能推之政治百世之下有待今日今日天下之事所令非所好天下之人奉意不奉法上其蠧根弊源必有所在以陛下之圣欲大有所为正如天然欲春而春欲夏而夏欲秋而秋欲冬而冬谁为牵掣谁为阻挠陛下而诚留意是书要必广求天下之贤才与之讲学图治内察此心之存否外验政事之是非大本既立万目自随将积习宿弊扫除荡尽以进唐虞三代之隆无难者而区区汉唐之书且有不足述者矣铎复上言边事言今月十四日阁臣时等遣中书舍人询递到论西北备边事宜状令臣等撰列献纳臣实驽下不识世务窃惟论天下之事有从其本有就其事言本若迂而实切言事若急而实泛臣穷古今极理势盖有有其本而不见其事者矣未有为其事而无其本者也臣惟先王驭戎之道来则御战去则守备而所以守而御之者惟在设险而险必因天地之自然臣谨按夷狄之衰未有甚今日我险阻之得亦未有过今日者也内则东而辽阳山海北而宣府大同西而宁夏甘肃莫不入我版图屹为城干外则东而女直毛怜北则朵颜迤北西则哈密吐蕃莫不奉贡来朝愿比侯服浊河西一方近失声援伏为窟穴是四肢无恙一指不信然数年以来民疲兵困卒未能攘逖克服以底成功抑有说焉天生大河以限关辅而受降东胜又大河藩篱也失此则河固不可守况又失河而退守延绥榆林数千百里之内其乌能及盖宁夏去受降不数百里既失受降则宁夏以东之声援不通而东胜不可守大同去东胜亦不数百里既失东胜则大同以西之策应绝远而延绥榆林不易守况自延绥径榆林以至宁夏不下二千余里而列堡不过二十有三马步军不过二万三千有奇而老羸半之是以东则自孤山栢林诸堡入中则自平夷怀远诸堡入西则自靖远清平诸堡人又西则西塞诸处直扺金汤川安边诸处直扺环庆花马诸处直扺固原以至士门塞门山城萌城诸处我险无可据而虏人无所不可入至于榆林以北东西数千里沙深水小高不可城深不可堑于此控扼又为难矣朝廷为摉套之策直以馈运之艰重劳民力疑而未决至往者劫营之举则又不过老弱妇女及掩击汉人虚张赏而巳曾未闻既举之后所以长久守御之计是徒激怒虏人以坚其复寇之心而巳幸而宗社有灵虏近北徙无不猖獗及此无事政宜畜兵养锐于大同宁夏以为东西之援渐图复汉唐故强与我国初东胜之地据三受降城以极形势内以河曲为室家使道路则视昔为减而险阻则视昔为多道路减则我易号召而守御之力专险阻多则彼难进退而奔突之气沮策之上也不然则严精锐添筑墩堡分布森列于前诸路之冲而以重兵屯宿于延绥环庆固原诸处以备策应声援以伐贼谋所谓画地而守而敌不敢与我战亦其次也至所以任用将帅蓄养士卒其本则在庙堂之上臣闻择将不可以不精任将不可以不专驭将不可以无法今也输钱谐价交结保举若晚唐之债帅可谓押乎左监右督甲可乙否可谓任乎戎虏如故而先后从事之臣贪扳缘以跻极品偃蹇退托诛罚不闻可谓驭乎此弊不能用将也战没者士卒而名数不闻于朝廷克捷者士卒而功赏悉归于权势粮有克减之暴月有办纳之需怨心忿气充塞胸腹而不可得使边民不畏寇虏而畏官军官军但闻增级之赏不闻退缩之诛甚至袭杀无辜淫虐良善骑心惰气凝满眉目而不可得用习山川之利怀骨肉之恋耐寒好勇陜西土兵可用也始而调募终而调补非其愿矣无久戍之苦有安土之便轻险狎战山西民壮可用也始许为民终永为军失其信矣此弊不能养兵也备边莫要于屯田而饶沃或兼并于豪强荒瘠或困乏于牛种耕敛或夺于私差输纳或胁于包揽卫所有屯田之官而因以侵渔按察有屯田之官而动为姑息如是而兵食困矣备边莫要于漕挽辇金驼帛日涌月增上以输关中之粟斗出斛入阳禁阴取不能无耗外之科甚至先期预征急如风火方面有司但知军需之重而不知有民但知部令之严而不知有军而兵食又困矣有榷盐之法养兵之永利也率卖窝以侵利于商贾而公家不享其实有鬻爵之令用兵之权也名爵虚受以取媚于权豪而公家徒滥其名竭民脂膏以养兵而兵未尝饱涂兵肝脑以卫民而民未尝安凡此皆非虏之能敝我而我自敝焉者也犹未也闲有以交易茶马贼杀其人者矣闻有因贡使入境掠换其马者矣武夫俗流出疆抚谕顽较白丁重译接伴此皆易以开边疆之衅启夷狄之侮臣以为今日边事坏极矣譬如羸弱之人百骸九窍无不受病虽有卢扁华佗卒难措手独调摄元气以肚腹心然后煎肠涤胃难于大瞑眩之効此其转移盖在圣心陛下诚敬守此心无怠无荒慎用此心惇德允元而难任人涵养此心使宿德大人得以辅导启沃奋如雷霆明如日月纲纪必立赏罚必信征敛以艺费出以经罢庙塔之奉绝恩幸之滥杜私门之蠧省坐食之冘以大宽边税以大足边储凡以设施注厝于关徼夷狄之闲者皆周详精密如在堂皇之上夫如是则臣所谓本也臣虽至愚周思极虑御戎之道实莫过此十一年升侍讲预经筵屡进规讽之论接丁内艰遂无出意孝孝即位用荐起修宪宗实录升南国子祭酒上言六事其一言孔庙从祀请进杨时而黜吴澄寻以师道难尽复请致仕不许适丧长子力求解任家居十年论荐益多给事中吴蕣请访求儒臣有彷佛程颐朱熹者以铎名上吏部拟国子祭酒上特升礼部右侍郎掌祭酒事遣使即家起之是为弘治十一年铎再疏辞疾使者复再至李东阳贻铎书曰日者剡章一入遂契宸衷平居未尝周旋旒扆动勤顾注而圣心明睿记臆姓名特加优擢出于常格朝野竦然谓数十年仅见上方有寤寐英贤之意先生不憣然就道何忍负之铎乃行既至谓求退得迁非义所安恳辞以旧官供职不许十六年辑通鉴纂要命铎润色铎论黜晋隋胡元之统识者韪之是年请致仕疏五上特赐告六馆诸生乞留以千数正德初吏部荐铎当大用刘瑾勒令致仕五年卒赠礼部尚书赐谥文肃铎孝友忠诚廉直孤介如宽茹虽庸人孺子得而亲之其居朝汲汲为忠而常恐媿乎其禄居家汲汲为义而常恐媿乎其生作为文章以纲维人伦为宗剖白事实为用以抑杨邪正为志以遗外声利为情尝拟皇明铙歌十二篇上于朝以铺张太祖功烈之盛曰越天堑曰帝王都曰猘之穷曰番水赤曰长淮清曰克平江曰复中原曰海沙平曰荡八闽曰五岭摧曰虏酋遁曰执蜀逋复推明太祖圣德大训作明明烈祖诗十二章上之以为继述守成之助辑其郡先正言行曰尊乡录取其文之有关治道曰论谏传于台铎与李东阳刘大夏姜谅三人友善东阳刘大夏皆显而谅独不究于用谅嘉兴人与铎同举进士为漳州知府化盗安民治行冠闽中以母老终养漳人诣阙请复不得其平生自守有耿乎不可磨灭者而铎深重之 

　　○吴宽 

　　吴宽字符博长洲人未冠入郡庠辈流方务举业宽独博览羣籍为古文词既累试不利而徐有贞识之有从有贞乞墓志者有贞曰子之求予志而亲也将荣之欤抑永之欤曰苟能永之荣也大矣曰子其问之吴秀才年四十余以岁贡赀入太学张汝弼复见而异之时宽巳绝意仕进陈选以提学御史识有贞敦遣入试遂得名成化壬辰会试廷试皆第一授翰林院修撰宽即寓舍治园亭莳花木朝退读书其中良辰佳节召客分题联句翛然荣利之外被选侍孝宗东宫人皆动相贺宽处之泊然每进讲闲雅详明意存谏讽至理乱邪正之际未尝不反复也孝宗即位以旧学自谕德进春坊左庶子累迁吏部左侍郎久之命兼翰林学士掌詹事府事入内阁掌制诰命侍武宗东宫充会典副总裁既成进礼部尚书兼学士仍典制诰及修历代通鉴纂要仍充副总裁宽掌制诰久中外望其柄用当道忌之邅徊不进顾宽意甚安之曰吾始念固不及此及吏部尚书缺众复属宽宽亦固辞年七十数引疾求退屡诏恳留竟卒于官讣闻孝宗震悼命有司治葬谕祭护丧以还赠太子太保谥文定宽为人端清渊穆不见同异立朝议论多依忠厚与人言未尝不推毂当世之贤士为文章醇而不俚则而能畅文师韩愈书法苏轼世人重之称匏庵先生至其处乡里尤以厚德闻 【 宽有田数百畆每岁入视亲戚故旧之贫者分给之解元贺恩宽友人也遘疾京师迁至其邸旦夕视之恩死与为殡衣素一月乡人有为教官者客死京师其子假贷归丧宽命还所贷自出资之所居宅西有妓馆车过诸妓皆奔避宽回车迂行不复径焉】 

　　○储巏 

　　储巏字静夫泰州人曾祖仲文有阴德 【 仲文惇行孝弟读书通大义尝载布数车中盐辽阳值虏骑围城雨雪浃旬饥冻相属仲文日坐逆旅户外探布散之不问谁某众商止之曰商以求邾也不利巳矣可失其本仲文曰此何时尚问利邪中岁家穴浸落闲曝于门拾遗金十数两默置厕舍檐闲及晡有一男子携妇顿哭来处士问之曰某夫妇解戍某地费不给秖一子卖而得金今晨过此遽失去将死道路矣处士询其封识并金几何语悉合出归之其人感泣取块金为谢处士笑曰吾顾不能取之而需谢乎且察其有饥予之粥遣之其人曰吾无以报德逢人语君使君闻于人人而巳后仲文以寿终有子五人孙十三人曾孙二十人玄孙十余人】 巏幼颖异善属文年二十余尚未有家母病刺股求活既卒父欲为娶巏顿足呼天足指俱碎家贫无资极力营葬每旦矣哭塜上夜归苦读成化十九年举应天选首连举首会试廷试复中二甲第一观政吏部尚书尹旻欲选为属恳求便养授南京吏部考功主事寻升郎中弘治初疏言臣守陪京简务窃禄无所仰赞迩闻陛下轸念先朝之臣若林俊强珍贺钦等皆起改官资布列清要远迩传说莫不欣忭臣闻舆论尚有数人意者大臣荐引偶尔未尽敢列名以请臣切见前中书舍人今普安州州判丁玑潜心理学刻意躬行効法古人耻随流俗前工部主事今景东府通判张吉学博行端谙晓政务当李孜省用事之日吉亦乡人独不与通且陈数其恶前进士今临西县县丞敖毓元赋性介直学问深长前工部主事今思南府通判王纯议论惇笃负气鲠直此四人者求之时辈盖不多得上天生才难矣君人者长养成就尤恐不足乃弃之岭海蛮夷之闲毒雾瘴氛与死为邻臣窃痛之臣又见前进士今咸宁县丞李文祥当陛下御极之初正文祥释褐之始乃能倡众敢言补益新政而当时大臣厌其少年阳示培植阴行挫抑天下之人尽知非陛下本意迩者陛下增补谏官无非欲博闻谠论臣谓五人者既直言狗国于前肻变节辱身于后与其旋求敢諌之士不若先用巳试之人伏乞取寘风纪论思之地言论耒采必有可观耿裕在南京时知巏而重之及转吏部尚书奏改为其考功属一时士人竦然戒曰储君阳秋可畏也瓘核一官下考得实裕欲改之瓘坚不从且曰如公所执何异玉介甫时裕与二亚卿在坐大惭良久曰我故知渠非我莫容后为尚书者李裕亦欲有所改考巏注贯曰嫌涉堂卿乡人亦遂不改久之擢太仆少卿丁继母艰起补旧职寻升本寺卿孝宗末数召对诸大臣巏上疏伏见陛下即位以来屡垂清问宣召股肱今岁举行尤数迩又亲御午门谳审大狱盛德至治行将焜耀无极非臣之愚所能殚悉臣闻尧舜之德文武之政所以布天下传后世者赖有典谟方册之存不则后代君臣何所诵法古者左右立史言动有记职此繇也臣备员班行每覩陛下宣召二三大臣多帷幄之言造膝之语近侍不得听闻史馆何从纪录臣窃惜之夫前代史官网罗放失捃摭遗佚尚欲追往述昔以成不刊至如儒学里塾门生弟子更相问难犹有日录年谱备厥遗忘岂如今日宸衷睿想之所形圣谟神谛之所灼明并日月炳若丹青显然可书足以传信陛下励精图治益大有为将来延访日广政事日新无所纂记以贻来兹将来岁月绵远耆旧凋丧遗失莫存传闻或异事迹无以究其始末日月无以考其先后非阙典欤臣愚以古人有金匮石室之藏洪武初年亦有起居注之设乞敕在廷臣僚曾蒙召问者其录一时谕对之词宣付史馆有如事干机密不宜宣露进御既毕仍行封识委谨密之臣庀之深严之地此贻谋垂宪之基也正德二年擢右佥都御史总督南京粮储踰年擢户部右侍郎寻转左巏清癯骨立操履不渝刘瑾亦重之居一年以疾乞休其冬仍起左侍郎不就居一年复起旧职寻改南京吏部佐侍郎卒于官巏好贤惜才所交皆正人君子不善人不得一至其门 【 时李梦阳何景明等倡古文词执政者嫉才欲摈斥之巏以文章复古为国家元气故于李何极其扶植得不倾陷】 与学士大夫语必及政事文章与家人言居常引贤孝贞烈故事否则端坐竟日而巳为文简古冲澹有晋唐之致平生须发甲不敢弃遗没以殉敛其谨身慎行可类推也初顾璘举进士邵宝语之曰子持身当以储公为法自是璘尊事巏巏无子临卒时父八十在堂召璘与王韦属以后事举笔作国恩未报亲养未终八字泣数行下嘉靖初赐谥文懿 

　　○黄孔昭 

　　黄孔昭故名曜以字行黄岩人今为太平人父瑜兵部职方主事有才操死之日頺垣潇然而巳孔昭少孤苦学与谢铎为好友读书不事章句往往穷前人所未至铎日见其进不可追也又善为诗自孔昭诗出论者以为台州一时诗道中兴有司以怀才抱德辟不果乃有志用世自出取科第举天顺四年进士授工部主事进员外改文选擢郎中同邑有李茂弘者正统中郎考功静退有守孔昭慕而推之以追其风在职据法守例人莫敢干尚书有不行者或借孔昭为辞旧时官吏部者率避形迹绝省候孔昭独开门延寡谘访人物疏注储备才具地望参伍荐进虽小官卑职亦未有滞而不用用而未竟者郎文选凡十五年人谓开门文选谢铎时过孔昭望之见其喜则知贤者之主见其忧则知小人之不得退也擢通政司右通政南京工部右侍郎弘治中卒嘉靖中谥文毅自孔昭郎文选之后而泉州人黄河清正德中能继之时人为之语曰典选何轩轩前有黄天台后有黄清源孔昭子俌举进士其孙绾嘉靖中以议大礼进仕至礼部尚书别见 

　　○罗玘 

　　罗玘字景鸣南城人文尚奇崛力追古作年四十余尚困诸生成化乙巳应入粟陕西诏例升国子监时丘浚为祭酒议南士不听北留玘固以请至三受朴浚数之曰若能识个字崛僵乃尔玘曰惟中秘书未读耳浚留之识名堂柱他日试之文大惊叹更命作长安赋浚曰可步两都丙午试京荐第一明年成进士改翰林庶吉士弘治酉授编修益肆力古文辞每有所造必栖踞乔树之巅霞思天想或时闭坐一室瞑目隐度至以四五度客有从隙襉窥者见其容灰槁有死人气皆缓步出其文辞沉徤瑰伟或入窅涩然亦有拔山障海打凤擒龙之奇观为自诸生幭幪豪家白眼轩贵立朝当中官用事之日直奴视之人或以此危玘而亦以此为一时砥柱武岗知州刘逊坐忤岷藩被逮给事中庞泮等捄之孝宗怒并下泮诏狱玘言逊至付所司鞫辩公法具在岂遽按而诛之即有不白捄之末晚泮等疏狂诚有可坐然在陛下宜优容以全国体中官李广死遗一籍记具载文臣大臣之以贿交者言者欲按籍斥逐玘言大臣具瞻攸系宜淮今自陈或斥以他事庶兼为国体重主事李梦阳论効张鹤龄忤旨收拷玘言鹤龄托在肺腑陛下固将玉成之梦阳万一死乃滋为鹤龄累并见嘉纳正德中累升太常寺卿南京吏部右侍郎尝一署国子监及通政司事所至必究弊坏而饬新之武宗未有太子羣监纵横中外人人忧惧玘连疏请定大计以系属人心其言迫切且帚又及当国诸老壬申秋满三载入京至良乡以老请得归山中贻书知旧犹以时事为虑宁庶人素忌玘然心重之金币及门玘预觉逃之旁邑及庶人叛玘巳卧病犹驰书约有司起兵讨贼未就卒嘉靖改元追谥文肃赐祭葬玘自负才气力持风节志不苟狥行与文类 

　　郎曰谢铎吴宽储巏黄孔昭罗玘皆敦行之儒文章亦着而玘最苦矣铎不就国子之命孝宗促起之可称一时明主知遇之隆也 

　　○邹智 

　　邹智字汝愚合州人也荐四川第一举甲科选翰林庶吉士少贫燃叶读书成化末与计偕径三原时王恕以兵部尚书落职居里而万安刘吉尹直贵用事智诣谒恕叹曰方今名德如公屏弃居里而彼人彼人贵用事智书生切愤之今之京非望中策而已将扣阍以明君子小人进退之道既授官上疏曰臣闻体元君职也调元相功也切见陛下之于辅臣有阙必备有事必咨亦云任矣然或改革一政进退一人往往降自内批若示小人阴执其柄者是既任之又疑之也是其进身之初多出么门先有以致陛下之厌薄矣及居位任职唯唯容容见若不能若不敢陛下既仕复疑意其在是然臣未闻一任一疑可成天下事者也宋之英主无过仁宗夏竦怀奸挟诈孤负任使则罢黜之吕夷简痛改前非力图后効则包容之杜衍韩琦范仲淹富弼抱才器有重望则不次擢用之以故庆历嘉佑号为太平臣愿陛下熟察忠邪辨明枉直凡兹辅臣孰竦孰夷简孰衍孰琦孰仲淹孰弼黜擢优容无使淆乱则天工亮矣臣闻天下之事惟辅臣得议惟谏官得言谏官虽卑辅臣等也今也以躯体魁梧为美以应对喋给为贤以簿书刑狱为本事上不畏天命下不悲人穷愉綖羣聚迹若鷽斯言则匿忠咎以归主臣愿罢黜浮冗之辈广求风节之臣或令对仗弹诃或令入合参议或请对或轮对或非时召对言有可采次第施行否则优容亦勿加罪则天听开矣臣闻猛虎在山藜藿不采汲黯在朝淮南丬帚又谋以陛下聪明岂不知治天下者必得正人君子乃可任哉特其所言所行利公病私小人怀私巧谗中之陛下亦用内尼如兵部尚书王恕之硕德监察御史强珍之精直章懋之鲠亮林俊之刚方张吉之驯雅或削爵禠柄或置散投荒上天生贤本心必不其然臣愿饬王恕之蒲轮驾强珍之骢马抽扬俊等以充其名则天心协矣臣闻自古国家之败未有不繇轻变祖宗之旧也高皇帝监古迹谨乱源凡兹内阉惟供示叐篲频年以来邪径日开主上大权旁其手内内倚之为相外倚之为将藩省倚之为镇抚伶人贱工倚以杂作奇淫法王佛子倚以出入宫禁镇国永昌寺倚以结怨军民其它耳目所不及加尤有不可胜言者欧阳修曰宦官之祸甚于女宠可不念哉可不畏哉臣愿陛下股肱宰相耳目谏官腹心正人君子则天纲正矣而陛下又摭难穷之义理惜易迈之春秋考之经史会之心身一岁之闲无日不然则天下之事尽举矣智慷慨负奇一时御史汤鼐中书舍人吉人进士李文祥皆与智善并以进贤退不肖持论见浮沉世事者辄叱骂之其秋敬帝登极旧政一新安惧鼐等弹劾不得久位于登极诏书插入一条令给事中御史母风闻挟私言事违者加罪一时物论嚣然安寻亦悔之其冬上两宫尊号颁诏天下乃复插入曰凡天下大小衙门政务有利当兴有弊当革许所在官员人等指实条具以闻其时则有流星之异智复上疏曰伏覩今月十日五鼓有大星飞流起西北东南光芒烛地蜿如龙蛇人马辟易盖阳不能制阴之象也臣切惟陛下即位以来斥宦官黜左道究游费抑冗员痛惩法王佛子大放珍禽怪兽兴利革弊几无遗矣变异若此其故何哉以臣毣毣之思毋乃阴未消阳未长陛下事天犹天至欤臣复读明诏曰天下大小衙门政务如利所当兴弊所当革者所在官员人等指实条具以闻臣有以见陛下知前日登极诏书为奸臣所误阻塞言路物论嚣然故复下此条以自解耳夫不曰朕躬有过朝政有阙而曰大小衙门利所当兴弊所当革不曰许诸人直言无隐而曰所在官员人等指实条具以闻陛下所以求言不广矣然欲兴天下之利当求利之所以兴欲革天下之弊当求弊之所以革欲正天下之衙门当自大衙门始夫内阁天下大衙门也利莫邾于君子进弊莫弊于小人长臣见少师安怗无厌少保吉罔无择少保直奸无耻小人也此而不退上弊社稷下弊苍生即欲它弊之革不可得也臣愿讽之放之臣见致仕尚书王恕忠可任大事尚书王竑刚可丬帚又大奸都御史彭韶正可决大疑君子也此而不进上无以利社稷下无以利苍生即欲它利之兴不可得也臣愿召之崇之然君子所以不进小人所以益长臣谓宦官之权重也臣又闻汉元帝任萧望之周堪而制于恭显宋孝宗任陈俊卿刘珙而间于源升林甫仙客与高力士犄角而唐不纲似道大全与董宋臣表里而宋不竞古今君子小人进退之机十尝不系此曹之盛衰惟陛下鉴既往谨未来张英断总天纲凡所以待宦官者一以太祖为法凡所以任大臣一以太宗为法则君子进小人退天下治矣疏入不报居有闲安见鼐辄语之曰近两宫尊号诏书语及开言路者非里面意我辈羽翼诸公增之耳鼐即以其语反劾安等讪君且称朝廷曰里面亡人臣礼疏入亦不报俟命数日忽有旨召入诸中官皆在令跪鼐曰令鼐跪者旨耶抑太监曰旨乃跪曰疏留中还舍矣鼐亢声曰臣所口皆国家大事曷留中是皆若等障壅若等尽在尽何姓名吾欲卒吾口诸阍稍稍引匿鼐挢然出亡何安与直免矣鼐文祥等相与夸诩谓君子巳进小人巳退日夜纵饮酣快鼐自居大将而以文祥为先锋其余皆有名号僩然乎无人乎天下而大学士刘吉客啖御史魏璋曰君能去鼐可得美官左庶子张升劾吉十罪璋遂与给事中韩重交劾之升坐左迁更日夜伺鼐鼐本州岛知州刘槩抵鼐书贿以金言梦云公遇一老人骑牛陷淖中公左手把一石子文五嘉右手捉牛角引之大道老人谢而出占之曰人骑牛象形朱国姓也石子一文五嘉弹也公弹章具文采称第一也引大道公引君当道也鼐自喜甚出槩书遍示客其明年四用饥遣官往赈吉人上疏言所遣人不任请精选四使分四道择才御史使理荒四使之选如给事中宋琮陈琼韩鼎御史曹璘郎中王沂洪锺员外郎东思诚右评事古寅考满知州刘槩理刑知县刘福皆可以用才御史则汤鼐宜为之璋遂草疏署御史景隆名言人抵抗成命私立朋党得旨下锦衣狱令自引党人人以鼐璘思诚槩福对璋嗾御史璧等言璘福思诚非人党惟鼐槩及主事李文祥庶吉士邹智知州董杰数人是因掇拾鼐槩所言梦诬以诽谤刘吉拟旨连捕下锦衣狱逮考智自供曰智与今汤鼐等相遇契密或论经筵不宜辍讲大寒暑或论午朝不宜塞责一二事或论纪纲废弛或论风俗浮沉或论生民憔悴赈济无策或论边储空虚储蓄无预不知其它送刑部坐槩妖言斩鼐犯赃充军人欺罔削籍智与文祥浮躁浅露谪官王恕讼槩曰窃见鼐等不及死臣不敢过渎天听切惟律重妖言谓如亡秦者胡之谶若诸讳书之类是也刘槩书词虽妄意在成人美昔秦之时忠谏以为诽谤深计以为妖言天下至今非之臣恐陛下以一刘槩上累平明之治令天下后世不独过秦于是上令姑系狱顷之当热审刑部尚书何乔新复为槩讼得减死戍海州而谪智广东石城千户所吏目文祥贵州卫经历先是文祥上新政疏曰祖宗立六部三法司设内阁学士分理庶务参赞万机任专责重无掣肘之嫌事广责归无城狐之托治隆俗美职此之繇顷者位多匪人权移内侍常罚任其喜怒祸福听其转移仇视言官公行贿赂阿顺者则交引骤迁违忤者则巧谗远窜朝野寒心道路侧目譬诸身之疾病症如腹之痈疽释此不图终难言治伏愿陛下密访渠魁明彰国宪择谨厚谦畏者随侍左右更博选大臣谘诹治理推心委任不复嫌疑臣窃闻致仕尚书王竑王恕孤侃自将神明未隔南京主事林俊贵州思南府通判王纯忠贞并抱才识兼优伏愿陛下起竑等参之公辅列诸谏垣亲其议论庶有规裨且贤才难得自古为然习俗移人豪杰不免惟兹臣庶不尽庸愚岂无思奋能知愧负亦是名流乐其危菑乃为下品愿陛下昭庶务察羣僚其间罔上营私违天蠧物者小臣则遂罢去大臣则宜遣归余可自新者策之明诏感其良心需以后効既开自新之路必多迁善之人况古昔圣王悬鼓设木自求谤议言之纵非其情听者亦足为戒何害于国遽欲罪之李林甫持此以祸唐王安石持此以毒宋远近骤闻莫不惊骇愿陛下再颁温旨少霁严威词戅而理惬者引导以尽其情识寡而谋拙者含容以嘉其意惟中断以一心不外摇于合喙大率君子之言决非小人之利倘一问及必有背伤如或嫌疑许从面对臣草茅新进积无怨雠岂不自谋率尔狂啴但思臣之于君若子之于父吉休戚义实相关隐默谩欺情所不忍文祥疏中尚有中兴再造语疏人召诣左顺门传旨诘问中兴再造得无不祥文祥具正对安等以文祥浮薄新进当补官授为咸宁丞曰使练事一时诸臣多言文祥者居一年召还为兵部主事到官十余日而吉人言事下狱故复见谪又其明年进士夏鍭上疏曰臣伏见邹智李文祥等皆以言获罪窃谓非人主之福也夫言官无流窜之祸则无以彰誉有谪徙之苦则足以见难罪益苦举益彰言者有苦誉则人主无隆名不如转而容之臣下无祸无名人主有福有誉愿陛下熟察鍭并论劾论大臣诏逮锦衣狱推治无所得居月余送铨曹竟谢病归智之石城衣结屡穿亲识馈送一无所受既两月废政具举居四年暴卒年二十六文祥以入贺还道径商河行上陷殒焉先数日者商河居人闻鼓吹自天若有所迎候者乃属文祥矣文祥卒年三十鍭病归久之补南京评事竟弃去则年八十三鼐久锢河西无援之者及谢迁相乃与之归而璋当时既为大理丞矣竟坐罪下狱王恕出之为同右悒悒死 【 文祥字天端麻城人祖正芳夙有隐德仕至山西右布政父靓仕参政文祥幼承家学才藻秀发年二十中乡试及第进士以风义自持既谪咸宁丞上官有欲门见之者文祥郄立不进曰庭参有为此非其所及召还关中父老拥道号泣监司有所馈遗悉谢不受人以孟子宋薛兼金为言文祥曰孟子大贤必有所处吾宁过中为兴宁卫经历教化大兴都御史邓廷瓒奉命征苗咨访兵畧大奇其才欲荐以宪职文祥曰昔以言出今以军功进不可固辞不得乃请赍表京师因图告归疏雨上不许即日南还大雪中行数百里至商城曲河陷殒焉文祥弱冠时精神气槩殆将傲睨一世及迟回颠顿曾不少变而持之益坚及更事既久深自挹损以浮名为虑发为议论原古证今具有条绪　鍭台州人父埙为右副都御史刚直耿介所至锄强扶弱尤善推鞫事情好读书工诗鍭忠信乐易文而寡欲见义必为惟力是视　鼐寿州人伉爽豪迈喜大言既自河西归疏宕自如不改其素】 

　　名山藏卷之六十九 

　　●名山藏卷之□□ 

　　晋江何乔选　选 

　　臣林记（正德臣一） 

　　◆臣林记（正德臣一） 

　　刘健 
　　谢迁 
　　韩文 
　　张敷华 
　　杨守随 
　　李东阳 
　　丁积 
　　梁储 
　　王鏊 

　　刘　健　　谢　迁 

　　○刘健 

　　刘健宇希贤洛阳人其先太康人曾祖绍祖为元顺德路总管父亮三原教谕娶妾白有身方就馆妻张梦一伟人致帝令紫衣玉带其家寤犹见也而白报生男矣 【 亮平生孝谨与人恭逊介直寡合不为私议埋有不善者匿不敢见人称曰板刘平生务实学其教以期理饬行为本学者畏服】 少聪慧嗜学与阎禹锡白良甫辈游皆洛中老生名士登天顺四年进士改庶吉士寻授翰林编修累官少詹事三任皆辅太子孝宗即位录东宫臣升礼部右侍郎兼翰林学士入内阁四年进礼部尚书文渊阁大学士健初在翰林闭户读书人谓木强人而巳既入阁练习国体名经济才万安刘吉相继去位与徐溥丘浚同相正色简语无所依违七年进太子太保正英殿大学士明年荐李东阳谢迁入辅政十一年以大明会典成进光禄大夫杜国少傅户部尚书谨身殿大学士时上励精求治健亦身任天下之重凡大臣进退政事臧否反复密而上未尝不嘉纳也上数御文华殿及平堂暖阁而召健东阳迁议政东阳才敏迁方质而健确直见事稍迟时人语曰李公谋刘公断谢公尤侃侃十六年力吵师兼太子太师吏部尚书兼华盖殿大学士其年一品满九载止曰劳卿久矣兼支大学士俸十八年进左柱国支正一品俸寺上忧劳思治益明习国家事欲尽革诸烦苛弊蠧以苏民阻每召对屏左右离立数宎许左右窃窃目屏隙中闻上数数称善而巳上仁慈敬慎望治虽切而谨守旧章不轻变易尤恶惨核之政健念上体清癯太子未壮恐一旦有意外虑务却谋远顾省机密发使天下隐受其庇至上语及宫中之政毅然创抑欲尽洗刷近侍权复太祖旧章然亦未敢轻动也当是时健与东阳迁三人在内阁而马文升在吏部鄮大夏在兵部韩文在户部戴珊在都察院同心戮力天下仰风采健在内阁凡事以公平为主正色率下处同乡无所党比僚寀谒私宅不与交一言及入朝论事关大体者累千百而不尽弘治以前士攻举业仕则精法律勤职事鲜有博览词赋闲有之众皆慕悦必得美除孝宗在宥朝政有常冠佩委蛇士各奋兴健独教人看经穷理李东阳以诗文气节援引名流健处之若不知者吴宽文学著名谢迁欲健荐之同相健外示唯唯而强之则曰待公柄事与之同升何景明年少有文兼健同乡人谓得选翰林无疑健独嫌景明福薄也孝宗寝疾召御榻前执手歔欷令皇太子侍具言军国重事命与东阳等悉心匡辅皆饮注受命莫能仰视武宗即位不亲万几中官用事健与东阳迁自劾复疏言政令十失推让东阳使之属草未几中官制瑾与其党八人者益见幸健与东阳迁连章请诛之户部尚书韩文率九节继疏健从中反复诤八人良窘中官玉岳范亨徐智入阁议且安置之南京健推安恸哭曰先帝临崩执老臣手付以大事陵土未干嬖幸若此休日何面目见地下邪健以岳亨可与谋因密语明日诸公伏阙固争公从中应之吏部尚书焦芳素以健不比巳欲图健位泄谋于瑾瑾等泣愬上前上震怒岳亨而瑾遂为司礼监健三人知事不可为即疏辞官上亦立听之惟东阳被留瑾当事尽捕治言官之论捄健迁者禠韩文官而焦芳为大学士居一年矫旨列健迁文等五十三人为奸党榜示天下又二年坐推举怀才抱德士草诏出健黜为民顷之追夺其诰命谪罚米瑾诛复原官所罚赎还之健每闻上狩边廵江南辄长叹辍匕筋曰陛下暴衣露盖臣安坐家食死无以见先帝矣辄举弘治时事泪潸潸下也世宗嗣位健年九十不可起赐敕存问曰朕惟入臣事君行道树功岂不难哉而名遂身退寿老康宁身系天下之望尤不易得卿自早年究心理学蜚声艺苑劳勤着茂闻望弥隆遂受知孝宗皇帝弘治十八年之治卿与二三大臣佐理为多顾命之日推诚付托至切至专卿感激知遇益竭瘁劳武宗改元随事纳忠曲为匡捄其毅然不可回之气往往见于词色群小难容告老而归中闲复遭谗抑而昭雪随之高风大节播仰天下有日矣今年近九旬体履康泰盛福完名求之于古则有宋名贤卿乡先哲若司马光文彦博辈不多让焉累朝旧德实轸朕怀特遣行人至家存问仍赐羊酒令有司月馈官廪八石岁给舆隶十名式表异数卿尚颐养天和茂膺寿祉用表仪于天下抑朕闻老臣体国义不忘君方初政嘉谟至计尚无秘隐辅我不逮钦哉明年遣抚臣就第致木帛饩羊上尊年九十三卒赠太师谥文靖 【 健为修撰时有欲荐为提学宪臣者筮之得咸之九五曰咸其晦周公教我矣不果行因以为号而拒人误以晦庵为晦庵】 

　　○谢迁 

　　谢迁字宇乔余姚人其父恩以礼经名场屋久弗售因迁居而生迁遂以命之成化十年举乡试第一明年会试考试官赵阅其文欲置选首而为兵部主事名位轻寘第三顾已批迁亃曰状元拜相必此子也 【 赵晋江人善以文章鉴别人成就为广东提学佥事考较海南士既揭晓语人曰是处前列诸生文则可矣顾其成就不及劣等者及应试诸生渡海多有沉溺人服其精鉴】 廷试擢第一授翰林修撰入馆进学专勤谦抑诸先辈皆重之满九载升右春坊右谕德选侍东宫孝宗登极升左春坊左庶子兼翰林院侍读加俸一级初开经筵奉敕为日讲官与修宪宗实录上方向意学问迁积诚开悟先期焚香庄诵如侍天颜及当讲敷畅详明甚称上意御马监左少监郭镛请预选女子于宫中或诸王馆习礼读书待服阕之口册封二妃广衍储嗣迁上疏曰伏闻陛下因内侍之言欲预选后宫固亦广嗣续绵本支至计但今山陵之工未毕谅阴之痛可衰陛下春秋向盛如日初升血气未定如泉始达熊罴麟趾天庆方新中宫正位两主得人自余妃嫔宜可稍缓臣闻九经之义远色为先建始之初不可不重下礼部礼部尚书周洪谟等议迁言是三年以省亲请给驿赐金币明年实录成升詹事兼侍讲学士加俸如前丁父母忧服未阕诏以本官入阁办事是为弘治八年迁辞不许升詹事兼秩如故詹事乘马百僚避路时人荣之十年敕修大明会典为总裁官其明年武宗为皇太子出阁讲学升太子少保兼兵部尚书东阁大学士会典成升太子太保礼部尚书武英殿大学士迁长身玉立仪观都伟为人慎默简重其与刘徤李东阳同相徤敢于任事而资迁之剸断东阳长于为文而资迁之典则孝宗临御十有八年继体守文号称至治三人称贤相焉时承平既久政渐宽弛近习怙侈尤甚内府各库及诸仓场马坊筦事内臣多作奸索赂而御马监军士月以禁旅不隶本兵虚名冘食迁知上图治甚切乘闲言之上令撰旨禁约迁曰设禁虚言也须令曹司搜剔弊端明白开奏然后严立禁条庶几民困少苏上悦如其言繇是军伍之旷缺户口之衰耗屯田盐法马政之弊坏方与徤东阳为上渐次修举以复旧章而宫车晏驾矣上大渐与徤东阳并受顾命武宗登极加少传兼太子太傅纂修孝宗实录充总裁官迁疏乞致仕荐吴宽王鏊自代言甚恳至恬让之风闻于中外竟不许顷之以刘瑾故与徤同乞致仕焦芳入阁憾迁荐宽鏊不见及而瑾以迁与徤连章请诛尤所切齿二人遣人四侦竟无所得久之余姚人周礼徐子元许龙上虞人徐文彪戈怀才抱德被举瑾谓四人者迁里人所以举怀才抱德之士草诏出刘徤遂矫旨与徤并黜为民适戍为等四人禁余姚人母得为京朝京 【 文彪字望之正德初举贤以母老辞有司敦仍行至京试吏部用萧傅恭显语瑾怒甚下之狱榜掠几死械戍镇番文彪处之怡然诸武弁子弟相率来学瑾诛赦还礼子元龙等虽同时遭瑾祸而文彪所造独深所著有页晦集若干卷】 顷之矫旨令迁弟武选员外郎廸致仕子编修丕除名欲追夺诰敕会瑾败初迁去位时台諌交章奏留皆见逮系榜掠既归瑾意叵测人皆危之迁曰不见刘元城事乎天佑皇明我当无他日与客围棋赋诗晏如也瑾诛诏复职致仕世宗登极遣行人赍敕存问起廸参议丕复任翰任荫一子中书舍人居一年令有司时加存问大学士费宏疏迁自代宏去杨一清复荐迁六年上遣行人敕起于家命镇廵藩臬敦促上道既至进少傅户部尚书谨身殿大学士始一清荐迁若虚元僚待迁者及迁至一清无让意力乞还上以天寒免迁朝参除夕示御制诸诗疾医来赐酒米少闲遣源胪卿趣出视事迁竟辞归三年卒寿八十三赠太傅谥文正丕举乡贡第一进士及第 

　　韩　文　张敷华　　杨守随 

　　○韩文 

　　韩文字贯道洪洞人韩琦之后也父祖世隶医学士时父梦紫衣抱送文彦博其家故名之文以成化二年进士为兵科给事中持节韩藩尽郄馈送巳率同官论都御史王越邀功启衅荐李秉王竑合起用疏中语涉宫禁纯帝震怒逮至文华殿面杖三十陜西三边纪功郎中谨奏总兵都御史聚等杀降报功上命文往勘还奏报可升右给事中满考出为湖广右参议提督太和山兼抚流民均州亢旱踰三年文至净乐宫开敕甫毕大雨如注人皆异之太和山镇守太监贵声势凌物文但诈心处之贵亦心革亡何转左分守襄阳九溪卫桑植长官头目雠杀邻近侵地夺印文身往抚谕皆听服既以父丧归时文为参议八年矣孝宗初王恕为吏部尚书知其久滞升山木左参政济南之俗天旱则恶少年相聚发塜暴尸名曰打鬼叐文下令严禁居二年以荐超升云南左布政使寻以都御史廵抚湖广河南转户部右侍郎以母丧归冬丧改吏部升参赞南京守备机务兵部尚书先是外守备与内守备会议事仰鼻息于内专备而巳外守备殊不出一语文复诚心处之即出语内守备皆听服寻升户部尚书就道之日军民沿岸攀留号泣孝宗末年慨然兴治召文榻前令考祖宗盐法之旧以通商实边文上言国家之务莫重边饷飞挽之利莫良盐法太祖高皇帝立法至严且备是以凡遇边警粮草缺乏召商上纳无不响应小民免转运之劳塞下得济急之用効速而大莫有过此法久弊生冒滥阻坏开中虽多实用全无皇上重虑边陲弗靖蓄积少充特召臣文恭承圣谕朝野闻之莫不欢喜臣等敢不悉心以对因条七事以闻奏上孝宗巳崩矣正宗即位许行其六事而其一事下文再议其下一事再议者盖文陈买补残盐之弊谓祖宗旧制各处盐运使等衙门岁办盐课如额类征垜积以待商人开支商人称便近者庆云侯寿家人洪奏买两淮残盐八十万引寿宁侯鹤龄家人成达等奏买长芦两淮残盐九十六万余引名虽买补残盐其实伤夺正课 【 按每引纳官多至一钱而卖盐可得一两八十万九十六万为银多矣】 乞令所领引目赴官销缴价银如数给还其未完者停止勿上旨下文持旧议如初上命巳纳价者如弘治旧日未纳者停止如文议文曰陛下即位有诏书内外势要奏讨奏买存积常股盐搀越支卖夹带私贩诏到各该廵盐廵按御史从实验理除未支掣并行住支此诏书也请如诏上曰如诏书是也寿宁侯家人成等并商人谭景清业有旨卿遵行之顷寿宁侯奏辞引目而庆云侯尚请如旧文复请如诏书上复曰如前旨文曰臣巳累请如诏书上曰有屡旨如前旨亡何廵抚陕西都御史杨一清为关中请赈须金十万请开中淮浙四川盐百万引复下文议文复言法有成规事不可缓祖宗设立盐法专为备边赈饥之用官豪势要不许占中此法之有成规者也山陜饥馑人民随处流移虏贼入寇军民多被抢掠此事之不可缓者也法有成规守者变之必至坏事不可缓任者忽之靡能济诸处变卖盐银存积数多户部催取运司半年锱铢无有皆繇商人谭景清等以随场买补为名霸占市利官课不充实繇于此臣等屡经执奏未蒙俞允若以成命巳下势难中止则何如祖宗成规之难之变更若以商人资本艰难恐致失所则何如百万饥民转之沟壑之难缓引手况今边方报警虏贼在套又将简练兵马措办粮草用预调发若买补之害不除将盐法之坏如故一有瘁急曷以支持臣等反复思图惟有如诏书第今谭景清银巳纳部情难尽法没入惟有给还原数追收所领引目方可全国法之至公示天下之大信杜奸宄之窦门通飞挽之实利外此如欲别议是陛下所以待臣等股肱耳目之臣不若谭景清等一商人陛下所以计宗社生民不若为商人谭景清计一家疏上仍命再议大学士徤言谭照清等附托皇亲奏讨残盐既不奉诏还官又不领回原价阻陛下新诏累母后盛德此臣等失职罪请解臣任上复下议文言臣等前议给还纳价收取引目巳是屈法伸情今难复再上方许之文在户部一年如请追没妖道番僧赏赐请裁冘滥内官请收复景州民崇奏长宁伯彧占田明旨翻将崇逮系请止太监绶买办宝石珍珠请酌太监果卖盐以备织造先后不一疏而所执盐法尤为坚挺亡何则刘瑾辈事起而文去位矣盖文约诸九卿合词上言人主辩奸为明人臣犯颜为忠况群小作朋逼近君侧安危治乱胥此焉关臣等备员股肱当主少国疑之日仰察天象俯揆物议瞻前思后忧心如割至于长泣涕下不能自巳辄敢昧死上闻臣等伏覩近岁朝政日非号令失当自入秋来视朝渐晚仰窥圣容渐日清癯细究其故皆缘太监马永成谷大用张永罗祥魏彬丘聚等置造伪巧淫荡上心或击球走马或放鹰逐犬或错陈优剧或导万乘之尊交易于外狎昵媟亵无复礼体日游不足继之以夜劳耗精神亏损至德遂使天道失序地气靡宁雷异星变桃李秋华考厥占候咸非吉兆此等数人蛊惑君上图便巳私宁复思赫赫天命皇皇帝业攸萃圣躬方今大婚虽毕储嗣未建万一损身失常即将此辈齑粉葅醢何补于事高皇帝养难百战取有四海列圣继承传之先帝以至陛下先帝临冬顾命之语陛下所宜顾諟也阉宦误国前古最烈汉十常侍唐甘露之变是其明效今马永成等罪恶既者若纵不治将来无忌为患不细伏望奋干刚剖私爱上告两宫下谕百僚明正典刑以回天地之变以泄神人之愤潜消祸乱之阶永保灵长之祚疏入上方欲治八人罪八人者绕泣上前得留如故始文未上疏时朝退入部即对部属官言上居起泣数行下郎中李梦阳劝文为疏与诸公伏阙上之文遂属草如此谓梦阳曰即事不济吾年足死矣八人既留于是日夜求文过不得会有解户以赝金输库事觉罪文降一级致仕户科给事中徐昂言文历官岁久端谨素着银课失核责在属官乞听以旧官致仕内批昂褒美大臣显有嘱托文遂落职并除昂名文字高唐州知州聪刑部主事士奇并除名为民文出都门乘笋舆行李一车而巳瑾侦伺无以加之又会户部有故册逸代文者顾佐瑾嗾佐上其事佐持不可瑾夺左俸逐之去复以中旨逮文鞫锦衣狱有投匿名文书丹墀下者言瑾欲陷文至死人皆哗怒瑾乃巳禁文数月取中旨勿拟文罪第与故户部侍郎张经并罚米千石而更罗织文他事罚二千继之瑾诛复职文廓大邃永庄简重凝重历官四十余年历事三朝询谘猷根本彝宪天下阴受其福家居行义多可称述乡里化之年五十丧妻不娶冬寒命小孙温足婢媵不得至前老而形神坚壮面沃有光吟诗作楷行不废 【 文每日自课吟诗以篇什计临临以水为度】 与刘大夏张敷华并称弘治中大君子交善林俊数千里外书问往来如东西家肃帝登极丈已老加太子太保令有司存问赐玺书曰比权奸之窃柄痛朝政之纷更卿守正不阿抱忠自誓倡言扣阙山岳难摇甘祸忘家氷霜不变天下仰其风采神明相其寿康起文彦博九襄之余人心攸属继韩魏公百代之后家庆弥彰宣读毕文感泣不巳年八十余卒吏部为请谥曰愚同寗子竟保其身老似武公不弛于学命赠特进光禄大夫入傅谥忠定文身后子孙多有显者 

　　○张敷华 

　　张敷华字公实安福人父洪正统中与土木之难敷华自为儿时社树为崇率群儿斩伐之崇巳里人异焉景泰中录死事后荫入太学天顺七年应会试举场火士子奔乱敷华与戴珊倪岳独见一朱衣人启门出之明年试举进士改庶吉士成化初当散馆与刘大夏独愿就部曹以周当世之务授兵部车驾主事升员外郎郎中尝奉使道遇盗刼其囊得七金而巳使隶市肉屠告隶易金坐客诘屠曰何知非相公金屠曰相公雅用俸金无恶金也升浙江右参议监温处二州银课时景宁矿盗起镇廵议剿敷华榜示招抚从数十人晓谕之皆听命因斩其魁首十余人升参政迁右布政使使皆在浙中凡居浙十余傃求赫赫声而逆内大治弘治元年擢湖广布政使岁饥给粟散粥药病掩胔高值来商卑词告籴出官钱修学宫编役军民籍为甲伍使资佣直以业饿者任满籍羡金二万余悉贮官库四年南京给事中邵诚等言敷华与布政刘大夏秦民悦娄谦徐恪按察使魏富参政李蕙副使罗璟林俊等皆存心清谨制行公勤乞加擢用升右副都御史廵抚山西浙人攀留遮道寻以母丧还服阕起廵抚山西如故时山西连岁旱敷华上疏曰今山西水旱为灾仓粮匮乏臣履任以来日夜忧畏千度万思莫得其术窃见解州盐池生生不穷惟资人力不假煎熬此天产也若通以舟械可济天下今河东运司岁课四十二万引其余官既不取又不济民天生大利以与三晋之人委之无用良为可惜莫如于四十二万引之外岁委勤能官员别捞三十万引出场依时变价为预备之用蓄积无过此者复言天下之物征所有则易供敛所无则难办山西险阻一隅舟楫不通银物少聚地利所出粟麦豆而已大同边饷故取给太原平阳米每一石折银一两草一束折银五分运解至彼召商上纳米可四之草可二之征民甚可利商不赀非所以为便也请州县道路平衍在腹里者从其挽运本其余崎岖养于转徙别与斟酌价直皆从之八年改廵抚陜西时边民愁困迯亡田荒不治居民代赋甚苦敷华请酌五年为期有人佃种则轻其赋无者量给见在人户暂为代纳又请开盐引茶斤并纳草纳米之途以广储积边人赖焉终南山有妖僧张金峯者聚徒立号裂布为旗祭以孩婴刻言某日诸天天会诱男妇烧香啖以狂药令自起拜舞欲归归呪虎当路山中负薪炭者多被迫胁不从即支解恳树敷华密令父老宗等以拜佛为名直入生缚之既平赐敕奖谕寻升南京兵部右侍郎再升右都御史总督漕运兼廵抚江北地方请设仪真拦潮闸筑高邮湖堤凡便益漕纲者疏三四上权贵亲昵干请拒绝顷之督运入京诸大珰雅闻敷华名因诸公送名香为寿敷华各报之币既追反之曰几误平生吾素无内庭之交可自败十四年升南京都察院右都御史十八年升刑部尚书敷华刚介峻洁不轻言笑秉法奉公物望甚着与南中尚书林瀚都御史林俊祭酒章懋一时称四君子其冬召入为左都御史既至禁贪酷戒奔兢缙绅凛然畏之敷华虽刚峻自处而爱惜人才持大体无溪刻气正德改元上狎刘瑾者八人政出阉寺科道官艾洪等以为言上下诏切责敷华上疏请贷之顷之英国公懋与诸大臣及给事刘臣御史朱延声徐铨赵佑等交章劾瑾必寘之法上曰朕自处之敷华上疏曰臣闻书曰敕天之命惟时惟几诗曰敬之敬之天惟显思诚以君天下者当严恭寅畏不可怠也致治之监莫迥虞周虞氏兢业万几周家天保以上治内采薇以下治外克艰厥后无敢戏豫是以神化宜民馨香昭受天启皇明圣神相继太祖高皇帝有言丧乱之源繇于骄逸太宗文皇帝有言天下虽安不可忘危膺眷迓休有繇然矣我孝宗皇帝至德深仁上畏下悯方大有为而龙驭上升继序不忘实在陛下夫何夏秋以来宴乐逸游日狎憸壬政令与迢旨相违行事与成宪相乖以致上干天变下汹人心臣等所旷职而负惭言官所切忠而恳疏者也今给事中臣御史廷声等连章论列陛下但付所司英国公懋与臣丢列名上请陛下曰朕自处置臣窃叹之臣请言时政之弊四十万库藏巳竭而取必足数五七岁童子何能而招之勇士织造停矣又织造传奉革矣又传奉盐法方遣大臣整理而太监果复奏带引盐志杜方遣科道清核而太监永仍奏讨田地管操太监何以数更镇守内臣何为屡换王钦邓广未尝到部而与甘宁监鎗则政令纷拏韦经索取官库而准顾觅水手则弊端滋蔓国家大事百臣争之不足数人坏之有余贾谊有言天下大器置安则安置危则危臣愿陛下审所置焉宋绶有言自古帝王未尝不学臣愿陛下学真德秀有言无逸则寿臣愿陛下寿诸葛亮曰亲贤臣远小人先汉所以兴隆臣愿陛下究兴隆之术陈子昂曰人不可使穷穷则奸宄生臣愿陛下毋使民穷疏上不报其冬十二月晦日瑾传奉令与杨守随同罢敷华即日买车就道至徐州洪艇小触石几溺死亡何瑾入司礼监其明年矫旨列敷华奸党榜示天下尚欲借抚湖广时粮饷浥烂为罪修撰康海过瑾曰张公抚陜人父母之不可赎乎乃止又其明年卒瑾诛又二年赠太子少保谥简肃敷华明辨义利介若黑白有所不可不以贵势大祸为迁就威仪动止一循礼经天下以为名臣子鳌山为御史亦鲠直着声 

　　○杨守随 

　　杨守随字维贞守陈从弟也第成化二年进士授监察御史不应权贵人招权贵人犯法独按问之数言事时有欲挠吏部权者为例曰方面官铨选俱令京堂推举京堂缺必繇内降守随抗言不可坐夺俸三月巳劾奏僧继晓直闻中外出廵按江西李孜省奸暴乡里守随举按其罪当谪戍而孜省走京师结纳中贵以左道得幸守随自江西忧归服阕赴京孜省巳为太常寺丞守随即劾瘈孜省赃罪不宜典郊庙百神之祀因改为上林苑监巳而吏部拟上南京大理少卿再拟大理丞皆为孜省阻格不用久之升应天府丞寻以忧去服阕复除前任守备太监蒋琮陈祖坐侵后湖壖地为田又渔于湖为御史孙纮所论下守随勘悉绳以法时孜省益贵用事尝被密旨得举察百官守随适人觐忽传旨诘吏部守随先后任何官者吏部对守随以御史丞应天中道闻计起复无缺添注管事上曰既添注可调除之别任于是调为南宁知府而守随从弟守址为翰林编修并升为南京翰林侍读故事编修秩满无复升南京者并以孜省构故孜省诛升应天府尹是为弘治初元复为蒋琮辈所构谪广西参政五年不调稍迁广西按察使寻进南京操江都御史南大理寺卿复改北正德初九年考绩升工部尚书兼大理卿掌寺事太监李兴盗皇陵木罪当死刘瑾谷大用等屡以密牍嘱兴事守随峻却之兴谓其家人曰我有金四十万留十万养亲以三十万脱我死何不可为者守随持兴益急兴卒以内降免亡何中旨取户部余盐四十万充内廷别用户部尚书韩文率九卿廷诤中旨诘责是何大事遽尔昌语守随退谓文曰天下事诚有大此者今阉宦擅权八虎相煽吾辈何舍此耶文以是率众伏阙顷之瑾等不去刘徤谢迁相继致仕武宗命瑾掌司礼而八虎中若马永成谷大用张永高凤丘聚罗祥魏彬俱各出筦枢要守随复独具一疏反复论诸竖奸状而斥瑾尤甚疏曰臣闻之孟轲一正君而国定矣周穆王言赖左右前后有位之士匡其不逮夫奸邪之进实累君德日滋月润至于废政梗化祸且有不可胜言者况其机巳着其势巳盛者乎今日之事臣不得不痛哭誓死为陛下极言之也臣伏覩陛下春宫之时英明焕发有过人之禀早夜嗜学有希圣之功亲礼师儒有重道之志辨别君子小人有不惑之明不近左右佞幸有刚正之操天下臣民仰之以为今日太平之望而先皇龙驭宣二三大臣至于寝闼顾命谆谆言犹在耳陛下嗣位之初率繇旧典闲出一二新政快洽人心天下称颂夫何数月以后左右近臣不能祗承德意尽取先朝良法善政而更张之尽诬先朝近臣硕辅而刬汰之天下嗷嗷莫措手足怨咨之你致生灾变天鸣于上地动于下五星凌犯于霄中辰宿显现于旁午彗星直穿于北斗太阳蚀来岁之首桃李华季秋之月雷击奉天鸱吻雨坏留都皇墙古今罕见之灾交集数月之内陛下独不思其故乎今内臣刘瑾马永成谷大用张永高凤丘聚罗祥魏彬等八人各以奸险之性巧佞之才希意导谀诬上罔下始焉犹乘闲伺隙终也至恣意肆情外人目为八虎而瑾尤甚陛下独与聚陛下逐又亲信而爱护之今日以逸游荒乐之事导陛下明日以谄佞承奉之言谀陛下或于西海擎鹰搏兔或于南城蹑峻登高或胡服而招骑射或饰像以作龟蚨禁内锣皷音闻远迩宫中火炮声彻昼夜搬演杂剧假降师巫淆杂尊卑陵夷贱贵引车骑而供执鞭之役列市肆而亲商贾之事巧饰百技觊中上心兰室鲍肆齐街楚语近者日高未朝漏尽未寝岂其万几诚无刻暇此数人者方且叨皇上之亲幸揽天下之威权恣行暴虐诈传诏旨放逐大臣刑诛台諌邀阻实封箕惑圣听大开贿赂之门擅专赏罚之典传奉官员众至千百募招武勇岁及童婴紫绶金貂尽与爪牙之士玉带蟒衣滥授心腹之人或奏带盐引私为兴贩或奏讨地场大兴土木或索取官库或派织造义男贽壻爱卒幸童充牣禁庭叨珰貂附巳者增禄进官忤意者贬爵褫秩罪重厚赂反得升迁功多无贿立见削夺内外臣僚惟趋瑾势天下臣民仕畏瑾威向也二三大臣受顾托遗今亦有潜交默附漏泄事情者矣向也南北群僚矢心痛恨今且有画策主文依阿时势者矣且其数易边境武略之臣大更各省镇守之职志且何为事最易见臣于前月会同府部院司公卿僚佐力陈其罪以俟圣裁中官传旨■〈忄尉〉免臣等俯伏至以死请逮及日旰方荷处分臣等欢呼而退以为必正典刑殊不数日乃蒙委使或操练团营或行事两厂或佥书司礼或署掌印绶或综理御用兵财机务之地政事根本之区倒持太阿受之以柄阳远阴近名疏实亲政柄一入其手奸邪益中其心今天下之怨方深事势之危巳甚而且大行杀戮大肆贪淫大输财赋大启征科库藏竭于官财力匮于民武勇疲于边上下胥谗神人共愤而瑾心方恣瑾恶方稔以前拟今可今度后伏望陛下独断干刚明正典刑远鉴延熹既往之愆毋使臣蹈蕃武巳覆之辙凡内官有在八虎名下及与相厚善者悉行放出别选廉慎端恪之人以备左右使今之役将君德自正治化自清疏入不报而瑾衔之刺骨忽岁除传旨与张敷华同致仕凡大臣休致必面觐辞谢赐宴返家给禄米人夫一切不与守随退朝隶从入朝者皆亡去守随徒步长安道中仅有吏胥数人肩舆拥归明日出张家湾僦车行瑾遣贞之无所得其明年复与张敷华同列奸党又明年追论出河南民斌狱罚赎米千石上纳宣府子茂显往输途骨卒祸延群从无脱者弟守址侄茂元皆坐罢官又二年矫诏削秩追缴出身以来诰敕再罚米二百石又一年以浙江审录郎中恬佥事霓有所奏释死狱不当狱囚者鄞人瑾复追论守随故掌大理时私庇其乡人与覆奏罚米二百石勒为民恬霓及大理少卿亨评事富亦各罚百石守随鬻卖假贷方得完输瑾诛科道交章论荐而瑾余党尚在复寝之复原职致仕还所夺诰敕年八十五卒赐祭葬赠太子少保谥康简守随为人诚悫精综数学其似御史验赋大同推筭尽毫发官吏有逋赋者或望风解去或系颈就狱见天下诸司文卷不明请以三岁遣官照刷着为例云 

　　李东阳　　梁　储 

　　○李东阳 

　　李东阳字宾之其先茶陵州人以戎籍隶京师四岁能作大字景帝召书书奏帝抱置膝前赐珍果宝镪六岁八岁两召讲尚书称善命肄业京庠天顺中年十六自乡试连举进士高第选庶吉士成化元年授编修东阳诗词清丽字画遒美所作文章殆遍天下以貌寝好诙谐不为时宰所器为侍讲学士者久之孝宗五年无雪至五明年不雨其五月下诏求言东阳上疏曰伏见去冬少雪今春缺雨自都邑畿甸东接齐鲁南抵淮济西连襄陇赤日坼地黄尘蔽空冬麦不秋榖未种或饥死道途或典卖儿女或流徙他乡苏松嘉湖诸府霖雨经年大小横溢瘟疫流行盗贼交作河南宁夏辽东等处地震有声半年之闲奏牍累闻陛下遇灾而惧下诏求言此古帝王盛心也臣被擢先朝继尘侍从三十年来略无寸补而职在讲筵不关政务惟君心为化理之源经传乃致治之法似缓实急似浅实深顾讲读有时章句有限宏嗣奥义未易悉陈尝慕宋范祖禹讲月令而深论诚于奉天之道林机讲禹贡而极言勤俭为治之理又闻唐崔郾半岁不问经义则谢无功李绛踰月不访理道则惭饱食臣之旷瘝实又过之臣于经筵轮讲孟子不敢远引谨就孟子以对孟子曰至诚不动者未有也不诚未有能动者也臣谓此言天人之际也陛下即位之初雨旸休若不祈自至近年旱虐经时累祷不荅若斋醮一事偶获者有赏不効者无刑徒费资财复伤治道请断今日凡事关祈祷上涉于天以经呪干赏赉者并加笁绝陛下斋明励精用对天人之际凛日鉴于屋漏目民瘼于深宫天意不回未有也孟子曰君仁莫不仁君义莫不义一正君而国定矣仁义行政用人之首也经筵讲学仁义之所繇生也今盛暑亢旱经筵暂辍臣愿陛下取累年讲官所进直解时时翻阅用弋温书以俟秋凉讲读如旧将根本融彻行政用人举而措之无不得宜孟子曰诗云经始勿亟庶民子来古圣王用民之力而得其心诸营官军本以壮国本制外患工作累岁操练日少诸司屡尝执奏陛下虽亦量停乃如金水河昌国公坟等处当铄金汗血之日兼工倍力特令攒完此不得人心之大者也孟子曰不违农时谷不可胜食也数罟不入洿池鱼鳖不可胜食也斧斤以时入山林材木不可胜用也今天下万物之利无处不贫就举三端而论山东诸府谷麦所宜草根树皮掘食殆尽继以人肉荆沔诸湖鱼产极富水竭鱼荒河泊岁课多用折纳易州诸处柴炭所需林木巳空渐出关外一二百里他诸赋税大抵皆然若据图按籍计口数物都邑之内台省之闲犹无以知之而况九重之上哉至如京师市铺光禄寺科派太繁供应之物急于田赋买办之使亟于催征官价不充支给踰时曩因户部委官侵剥招怨商贾几绝陛下降旨切责然后贸迁不滞天下归心但其起例太重难顿轻减物价踊贵皆繇于兹今即不能蠲租罢税请杂泛差役额外科派痛令所司裁省尤望陛下守训行俭为天下先孟子曰饥者易食渴者易饮切见山东等处灾伤巳极廷臣屡请量赈漕粟未见准行臣惟京储固重岁给尚赢何靳百万之数不假饥渴小民以一二岁之期哉孟子曰仁政自经界始经界者所以格兼并禁侵夺也今畿甸奸民竞揭空闲田地籍名投献藩王世家辄行请乞每有赐予动数百顷得请之后标立界至包村罗落发塜夷墓讼牒缠绵冤号震动夫天地之闲物各有主生齿既众地宁有遗凡以空闲请者皆为欺也柰令虽下俞允继之投献者谪罚相仍陈请者竟终得地岁复一岁当何时巳孟子曰君行仁政民亲其上死其长矣近者广西蛮贼攻围州县占据村落彼地官军因乏粮嚣閧几成大变及出军之际总兵方面等官横被截害有司畏罪不敢悉闻夫仁政之大不过教养攻守之议莫先兵食宜下廵抚总兵大臣亟议方略措置储蓄孟子曰君尽君道臣尽臣道二者法尧舜而巳又曰责难谓恭陈善闭邪谓敬近者群臣交章请赦彭程蒙旨看详圣心当必有处切见任仪所坐亦以扶持国体非为私谋而小小过差未蒙湔雪仰惟陛下初元若汪奎萧显徐镛等多以先朝贬谪言事之臣次第叙迁至如林俊特加超擢今当求言之日而不宥罪言之臣欲效敬恭孰知所向夫陛下巳复数人于前矣责难陈闭本自逆事以为敬恭夫惟尧舜能容之也书奏下所司议处八年以礼部侍郎兼文渊阁大学士入阁十一年皇太子出阁加太子少保礼部尚书十六年力吰子太保户部尚书谨身殿大学士十七年重建阙里庙成奉命往祭还朝上言臣奉使远涉川陆见闻不敢缄秘臣自闰四月以来经过里河天津一带遇时亢旱风霾屡作夏麦枯死秋田未种运舟不至客船稀少曳缆之夫身无完衣荷锄之民面有菜极目四望可为寒心临清安平等处盗贼纵横杀人刼财往往而是传闻青州尤甚南来人言淮扬诸府或掘食死人或贱卖生口民心惶惶莫知所措江南浙东荒歉之处方数千里户口消耗军伍空虚官库无旬月之储俸粮有累年之逋夫以东南财赋所出一岁之荒巳至于此北地皆窳素无积聚今秋再歉何以堪之臣自非经历此地则虽久处官曹日理章疏犹不得其详况陛下九重之上耶臣访之道路询之官吏皆言宂食太众国用无经差役频繁科派重迭木植颜料百凡之物岁无虚月内府钱粮交纳使用靡所纪极京城修造前后相仍工役军士累力倍钱每遇班操宁死不赴势家巨室田连州县征科过度请乞无厌亲王之国供亿之费每至二三十万修斋挂袍开山取矿作无益害有益者闲复有之加以贪官酷史肆虐为奸民力困穷怨咨交作他如游手之徒托名皇亲附搭盐船声言造店关津罗网商税织造内官纵使群小掊系闸河官吏逐捉鬻贩居民骚扰动地又臣目觏在途如此在彼可知若此之类未易枚举夫闾阎之情郡县不得知也郡县之情庙堂不得知也庙堂之情九重不得知也是皆始于容隐成于蒙蔽容隐之端甚小蒙蔽之祸甚深臣请以所见喻之节用如闸河然节一分则上有一分之益广储如畜源然积一分则下有一分之利今日生民巳甚疲弊国用巳甚匮乏若事事蠲之则不可尽蠲时时给之则不可胜给在圣心转移明而巳臣在山东伏闻陛下以灾异屡见戒饬群臣条论弊政然诏书频降章疏毕陈而事关内府贵戚动为掣肘累岁经时俱见遏罢诚恐今者所言又成故纸伏望采择断在必行书奏纳之因自劾求退不许其明年孝宗不豫刘徤谢迁同受顾命武宗即位加太子太保礼部尚书兼武英殿大学士元年上不亲政与刘徤谢迁自劾乞罢言臣等以愚庸遭遇先帝临终顾命惓惓陛下臣等痛心刻骨誓用死报陛下初政臣竭力匡持未敢轻易求退今者地动天鸣五星凌犯星斗书见白虹贯日群灾迭异并在一时京城道路白日杀人西北诸边胡虏猖獗民生穷苦府库空虚风俗倾頺纪纲废弛赏罚不当名器冘滥当此之时内外臣僚恊心倍力犹恐弗堪方且持禄固宠任情作弊谗谤公行奸邪蛊动历考载籍未有如此而不乱者也恭惟即位诏书天下延颈而朝今夕改讫无宁日百官庶府仿効成风非惟废格不行抑且变换殆尽建言者以为多言干事者以为生事累章执奏则为渎扰厘革忒蠧则谓纷更忧在民生国计则若罔闻知事涉近幸贵戚则牢不可破以一二人之私恩坏百年之定制以一二人之邪说违满朝之公论臣等或旨从中出略不豫闻或有所议拟径行改易累有论列多不见允比以户兵等部议处盐法功次等事极言利害拱俟数日未蒙批荅臣等叨居重地进退无据深忧极虑寝食弗宁势穷理极以至于此傥诿顾命之名旷辅导之实既负先帝又陛下伏赐矜察特允退休不许复列上政令十失以请言商人谭景清等附托皇亲奏讨残盐既不奉诏还官又不领回原价上挟朝廷下撼官司此一失也大同随征所上冲锋破敌当先名字多寡殊不相应人非对阵功不中率而乃欲升数百冘员粪上爵禄私情公法此二失也内府宂员奉旨裁节佥书守门分守守备等官减革百无一二而南海子渠身人选入千余蟒龙玉带滥赏无筭此三失也御用监书篆缺人吏部奉旨考选其所革退皆夤缘传奉奉诏裁革之人亡几何时复令通送考较此四失也皇庄田土巳令廵抚官按籍使者履度复尔承遣相望此五失也皇亲家人愬民侵田辄令拘系来京镇抚司质问情异初奏未免仍下本贯问理株连破产此六失所韦兴齐玄蛊惑先朝盗空府库一则夤缘分守累劾不退一则奏请追究但令取回此七失也执事官军内府官匠仓敖军斗归伍团营巳得奏请及各衙门乞留仍供役私门如故此八失心内外运库内府支用累数百万并不给一纸印章司钥库钱所部奏合关领累时不发此九失也饶磁蠲免诏下二年又令起运此十失也凡十失者有则传闻坐视无可奈何有则封还执奏末繇终止臣等追思先帝顾命之言仰念陛下不改之意若尘露少裨即洁身奚忍臣前所奏圣谕曰朕便处治继曰待斟酌行臣知无可采谨让能者上复不许自上疏又不许其冬与刘健谢迁连章请诛刘瑾等八人上下谕将安置之南京徤推案哭迁亦訾八人者不休惟东阳默然明日皆辞位上许健迁去独留东阳再请不许健迁行东阳祖饯欷歔健曰日者公出一言今同去矣顷之上命无芳王鏊入阁加东阳少师兼太子太师改吏部尚书华盖殿大学士刘瑾专权乱政东阳弥缝其闲外为随顺内亦多所周旋捄解而瑾尚心衔出所修通鉴纂要及会典摘其疵谬及书画不精者讽科道官劾东阳不敬夺礼部侍郎刘机等俸使改书书成进焦芳王鏊少傅东阳加俸而巳而焦劳张彩乃稍稍为解释东阳每调旨先探瑾意即瑾有奏辄拟优荅最后云且有殊等封中外骇曰其加九锡乎瑾建玄明宫东阳撰碑颂德瑾乃大悦是时瑾鱼肉朝士株连民庶他人唯唯而巳东阳既结托契固缓颊宽譬杂以谐调其随事应变潜消默夺天下亦阴受其福 【 瑾自立勾军捕盗新例连坐及于亲属邻佑窝主有山东人自陈尝捕盗七十人乞升士官廵简都察院覆奏请案七十先后盗家如新例东阳笑曰此法果行旁及天下上沿百世皆可追论遂巳瑾窘迫文臣罚米实边动至千余破家甚众东阳请徙边仓为关仓稍近其地既瑾复严督州县预备仓东阳即言罚实边仓多劳少益不若就罚者本州岛郡交纳士大夫免输边之苦焉四川镇守太监请得便宜行事瑾中主之东阳力言不可因奏高皇帝设官定制在外都布按三司职兵马钱榖狱讼各有所属其权盖分而不专永乐以后渐遣都御更出外廵抚其有番夷地方则置镇守总兵官复遣内臣一人同之其权则同而不专此祖宗防微杜渐深意必如今奏则四川一方王府宣慰皆其综理夫以亲藩之隆重土官之强悍心苟不服即衅隙易生又如旧有草寇窃发则调征剿土官必须奏请所关尤非细故今既革去廵抚若并付镇守衙门任其进止非惟事体不便恐镇守一人亦自难于担当百五十年所未有岂敢增添若天下镇守比例而行则所系又不止一方而巳总漕指挥陈俊以湿漕米贸银需京平江伯陈熊许之瑾矫旨下俊诏狱使诬熊赃罪欲并杀之东阳力争瑾熊犯科至重下不宜姑息东阳曰某非姑息陈熊乃姑息陈瑄瑄在太宗朝开河通漕金书铁券子孙免死岂可废功绝裔伤天下武臣之心瑾曰国初功臣如常遇春邓愈汤和辈今其子孙俱巳革罢陈瑄佐太宗皇帝非有攻城野战之功岂足深介东阳曰汉高祖定十八功臣萧何第一封为鄮侯何尝攻城野战耶但云馈饷供给不绝而巳当汉之时无何馈饷供给虽十张良百韩信能僦秦诛项哉然何之馈饷犹属汉一时争战陈瑄开河通漕岁致四百万石京师此国家万世利也瑾乃诛俊熊仅革侯爵投之海南寘鐇反朝命出师诏告天下诏书有耴还差出官较一条瑾曰行事衙门累朝旧例如何可革东阳曰旧例巳在京师今差遣四外惊疑烦苦奸诈因而矫托真赝莫辨近巳累犯烦朝廷处分若真者耴还则赝自无所托矣因以天顺元年旧稿示瑾瑾语塞】 然瑾以纂修降东阳俸旬日闲以修孝宗实录复之乍降乍复东阳不能去也瑾败东阳言臣备员禁近于刘瑾事体相关先后调旨撰敕或被驳再三或径自改窜或持同私家假手他人或递出誊黄逼令落底臣虽委曲匡持期于少济而因循隐忍所损亦多自知不职甘从褫夺且请磨玄明宫碑文上慰止之顷之以寘鐇诛特进左柱国荫一子尚宝司丞疏言今天意昭回圣心洞悟奸阉屏除罪藩斯得明诏再颁弊端尽洗奉身乞退实维臣时不许南京御史张芹劾东阳当逆瑾专恣之日礼卑貌诎无所不至令其事成传位之诏当出袖中南京吏部侍郎罗玘者东阳门人亦寄书曰公竭忠尽赤天下皆知大事无所措手矣易曰不俟终日此言非欤谓公当依依者皆自为谋者也遇一再迁河南左布政使为给事中萧彦庄所连劾致仕家居以寿终其为人恺悌慈祥言出人信所至得声而徽人世世祠祀之代遇者嘉兴知县龙晋晋先为御史以事补外亦有惠政 

　　○丁积 

　　丁积字彦诚宁都人成化十四年进士授新会知县初至官有中贵弟梁长责民偿逋过当复妄诉民积系长狱追焚其贷券年未及朞干谒杜绝权豪缩颈民大趋令新会俗溺淫靡积尽毁邑中淫祠着礼式示之择立乡老使董民俗月朔进问于庭优礼其能者乡老马广为侪辈所推积以元朔进广于庭再拜致谢民有赌盗大榜其门月朔令赴县听戒民诚改悔然后去榜如或赌博出良家子则召聚庑下训以小学诸书邑中民户出钱输官故名平均钱异时令长悉以钱贮官复令甲首出私钱供用曰当月钱每单丁小户岁费亦至五六千余积为派丁产定钱足用之外毫不妄科甲首纳钱毕即遣归田尝为民辩冤忤当道系狱民羣为计赂积示之手书曰君子但求无愧于心而巳慎毋妄动贻我羞辱积于春秋祭祀品物牢牲极其精洁爼豆行列廵视方整执役之人令沐浴更衣然后将事尝值岁旱筑坛祷雨晨夕后患异时献计者不知何在执笔者固自永存国事一偾虽死何赎往返再四乃具揭帖明陈其故下兵部议时廷奏皆谓不便兵部亦执奏至再而内意巳定司礼监文书官压迮拟票云上坐干清宫门必欲今夜批出东阳极言不便者十事且言今五府六部六科十三道皆称不便臣等股肱之臣居辅导之地若阿顺曲从是满朝皆有忠心臣等独当误国实不敢别议翼日乃内降遂乞休许之赐敕褒谕令有司时加存问给月米岁夫东阳子兆先有文材夭绝荫侄兆廷为中书舍人居四年卒赐宝钱赙米布甚厚谕祭九坛赠太师谥文正东阳夙负文章之望朝廷稽古代言尽出其手平生善奖才隽朝罢海内名流毕集其家东阳开怀茹纳崔铣为翰林时冬夜与客剧饮长安市东阳前呵入朝铣持杯诣前请下东阳下车大釂数升去旦悔与客诣谢东阳曰尚能饮否复与大醉罢东阳所著怀麓堂集天下翕然宗之又以汉魏闲乐府歌词皆有为之作文人代兴重袭故常无复归趣李白才调虽高亦仍旧而巳张籍王建以下无讥焉元杨廉夫力去陈俗而纵其辩博不恤声调因取古今忠臣义士幽人贞妇奇踪异事命题立义拟古乐府时人诵之东阳与杨一清相善也病渍一清偕同列省视曰无可为公身后者国朝百五十年臣未有谥文正请用以尊公 【 邵锐叙怀麓堂集曰盛德嘉谟泽被海内如大将御戎不闻号令一节一麾无不如意】 

　　○梁储 

　　梁储字叔厚顺德人宋梁克家后成化十四年会试第一廷试首二甲改庶吉士授编条累迁吏部侍郎侍孝武二宗东宫正德改元以副总裁纂修孝庙实录及大明会典迁吏部尚书兼学士掌詹事府事刘瑾驳其纂修会典纰谬贬右侍郎实录成复尚书兼职如故瑾竟传旨出为南京吏部尚书瑾败复官兼文渊阁学士累加少师兼太子太师兼华盖殿大学士与杨廷和蒋冕毛纪同时为相储故长廷和七岁与同举进士而又先贵及其为相反让而居下其为人忍辱慈巽一时群邪用事朝政二三廷和冕纪有所不遂辄称疾乞退储常就中和调武宗将幸宣大廷和冕诤不得皆称疾储与纪泣诤左顺闲既纪亦称疾储独诤累日秦王惟焯请潼关以西凤翔以东河堧牧马地曰皇祖以赐臣先王樉也江彬朱宁张锐皆受王赂为求上上意许之兵部科道执奏不得上震怒促草制廷和冕称疾储曰孰在公即起草曰昔太祖高皇帝着令无得益藩王地藩王地广则士马众多士马众多则奸人相蛊诱不利于宗社以王请之勤朕念亲亲不忍王拒王得地后宜无多养士马收众奸人听其蛊诱是将不利于宗社不有高皇帝训当此之时艾全亲亲不能巳王慎图之上览骇然曰勿予也虑乃大上自称威武大将军镇国公朱寿廵边下内阁草制甚亟廷和称疾独促储上坐左顺门而待之储固不草召诘之对曰敕者君所以赐臣陛下侪臣臣草敕乃名君臣是以不敢上怒手剑立曰不草齿劔储免冠解衣带伏地涕泣请曰臣即死他日陛下犹悯臣若遂草敕他日觉而怒曰臣储无礼臣名君显戮臣罪不可赦上掷剑起是日也储即家召客出归对客殊不言龄剑事上出礼臣议召外藩世子为居守钱宁江彬皆阴有属储厉声曰奸人之谋足听耶上春秋鼎盛何患无子召外藩子万一有他吾辈斧锧矣既与蒋冕扈从南京将行请天子行玺随备不测杨廷和曰恐为奸佞所夺亦足召变执不与南京七请回銮上且即郊于南京储曰上即郊回銮无日矣与冕疏言两都郊坛祖宗配位不同礼南京郊坛首德祖次太祖北京郊坛首太祖次太宗德祖配位太祖躬奉安太祖配位太宗躬奉安孰敢擅迁之而擅增减之抑二祖一宗奉配之初博考圣经详集廷议诏谕宗藩以及方内即擅迁而擅增减之亦能如祖宗之时从容廷议诏谕之广且详乎上乃不果郊议北还顾还无期储与冕跽行宫西阶下自卯至西传谕再四曰臣未得命不敢起上乃传命曰不南储冕乃起驾还闸河卒导水以浮御舟者人数十万久俟河涘饥疫藉仍储散遣之两自劾请罢不允以妻丧未葬先陇未修为辞武宗使治其妻丧修先人陇赐祭焉世宗即位奉迎劝进事定为言官所劾归赐敕传遣行人伴送有司月给廪致舆夫官一子中书舍人既录定策扈迎功荫子世锦衣指挥固辞占昱朝四十余年官特进光禄大夫勋左柱国卒赠太师谥文康与祭葬为人沉厚韬晦不言人过亦不自明功诬而追论之殊不自白反荐扬之或以至大官门生故旧诋储者皆得直声而储黯然安诟谤储去大臣被劾者自辩解劾者坐得罪储在位有富名及储没子孙不免窭天下思储而称之孙孜礼部主事能诗善书画 

　　郎曰东阳当阁十有八年请退屡矣不可不止世以为大讥君臣之际固未易割也智深而不伐旁行而不失其守古之人有行之者狄梁公欤储之立朝亦仿此意 

　　王　鏊　　刘　忠 

　　○王鏊 

　　王鏊字济之吴人年十六随父读书太学 【 鏊父琬举乡试仕光化县光化自刘石之乱流民散处山泽闲在所而是上官虑其生变一切驱逐琬不忍独招安之民获按堵】 善为制举之文太学诸生争相传诵先达名辈屈与为友侍郎叶盛提学御史陈选一见以天下士奇之成化十年应天乡试第一主司异其文曰苏子瞻之流也明年会试复第一入奉廷对时望方属执政忌之置一甲第三授翰林编修闭门力学避远权势九载升侍讲弘治初宪宗实录成升右谕德寻晋侍讲学士兼日讲官每进讲至天理人欲之辨君子小人之用舍反复规谕上未尝不动容也方春上游后苑鏊讲文王不盘游田上为罢上每听讲毕召中官李广戒之曰今日讲官指若辈矣张寿宁侯于鏊有连鏊绝不与通东宫将出阁大臣首荐鏊可备辅导命兼谕德寻升少詹事兼侍讲学士既以为吏部侍郎北虏入寇上筹边八事率多施行鏊学问赡博文章尔雅舂容试士南宫专尚经术弘治闲文体为之一变至是请科举之外略仿前代制利如博学宏词之类以收异才六年一举举毋过十余人其翘然出类者除之翰林余补科道部属中书先有官者量材加秩数年士类濯磨必以通经学古为高正德元年灾异见谢迁引咎求退举鏊自代是时上狎刘瑾八人者韩文率诸大臣伏阙争上大怒有旨召鏊等左顺门中官传谕其厉众莫敢发鏊曰八人不去乱本不除天下何繇而治文危言继之谢迁既去瑾意欲引焦芳芳虑物望不恊以鏊士论所归遂言于瑾与之同陟瑾威钤士类按索微瑕几死者累累鏊言士大夫可杀不可辱今既辱之又且杀之吾尚何颜居此瑾亦繇是稍宽瑾衔文不巳必欲置之死地又欲以他事中健迁伤害刘大夏杨一清皆鏊前后保持此时瑾虽意不在鏊见鏊开诚与语亦见听信久之焦芳专事媕阿议弥不恊瑾骄悖日甚鏊阻遏不得居常戚然因求去瑾曰王先生位高矣何自苦乃尔鏊求益力瑾使觇之书交皆绝得赐玺书乘传岁夫月米以行健迁归政之后以为异数既归翛然自远于山水之闲吴中士大夫好尚一无所入与人清不绝俗和不淆时文行德业随见师仰莫瑕疵者居闲十余年海内士大夫交章论荐世宗即位遣官优礼存问鏊疏谢因请上讲学亲政经筵之外复仁宗弘文阁故事妙选天下学行之士更番入阁使大臣一人领之万几之暇时从容造访以究经史之道古今成败之端民闲疾苦之详又周之时有三朝库门之外为外朝询大事在焉路门之外为治朝日视朝在焉路门之内曰内朝亦曰燕朝玉藻曰君视朝退适路寝听政盖视朝而见群臣所以正天下之分听政而适路寝所以通远近之情汉制大司马左右前后将军侍中散骑常侍散骑诸吏为中朝丞相以下至六百石为外朝唐皇城之北南三门曰承天元正冬至受万国之朝贡则御焉盖古外朝也其北曰太极门其内曰太极殿朔朢则坐而视朝盖古正朝也又北曰两仪门其内曰两仪殿常日听朝而视事盖古内朝也宋时常朝则文德殿五日一起居则垂拱殿正旦冬至圣节称贺则大庆殿赐宴则紫宸殿或集英殿试进士则崇政殿侍从以丁五日一人上殿谓之轮对内对引见亦或赐坐或免穿靴亦三朝之意今莫若复古内朝之法以通上下之交成天下之务盖国朝圣节正旦冬至大朝会则奉天殿即古正朝也常朝则奉天门即古外朝也唯于内朝若有缺焉者然华盖谨身武英等殿即其遗制洪武中如宋濂刘基永乐中如杨士奇杨荣辈日侍左右蹇义夏原吉时常奏对今内朝罕御常朝之时上下之闲批荅章奏数刻而巳而堂陛悬绝威严赫奕御史紏仪鸿胪举不如法通政司引奏谢恩见辞惴惴而退至于三殿高閟又复鲜窥孝宗晚年深慨于此屡召大臣议政便殿将大有为民之无禄不及覩至治之盛唯陛下远法圣祖近师孝宗追希周汉唐宋之盛天下幸甚上嘉纳之方欲用鏊鏊遽卒廵抚都御史吴廷举上言鏊高文清节守道见几乞与褒恤赠太傅谥文恪鏊为人心平气和言论简易而诚信蔼然表里洞达自其少年长制举之文中岁作明理克巳二箴以自进晚作性善论其文曰欲知性善幸反内观寂然不然之中至虚至灵存焉滋乎非有窅乎非无不坠中边不杂声臭当是时也善且未形恶复有恶至于善恶恶复有混复恶三品性犹鉴乎物来则应物去则空恶之生也生于蔽乎气质既异性亦随之譬之珠然坠澄渊则明坠浊水则昏坠污秽则垢上智澄渊也凡庶泽水也下愚污秽也天地闲腷塞充满皆气休气之灵皆性也人得气以生而灵随之譬月在天物各受焉江湖淮海池沼沟渠莫非是月心者月魄性者月光情者光之发于物者也人谓善发圣贤之旨鏊为古文词明畅整严得韩愈之法而正嘉闲继鏊名为善制举文者毘陵则有唐顺之薛应旌海虞则瞿淳海内称之曰王唐瞿薛 【 八应旌字仲常嘉靖十四年进士授慈溪知县不乐为令乞九江府教授先后入仕动忤于时久之为郎历试考功考留都官自信益笃弗阿其友众始不悦左斥之为郡判亡何复礼部擢浙提学副使力以其学抗流俗流俗哗而攻之竟调兵备鄜延去延之日军民父老号呼攀援□属于道车不能前先是廵抚王公荐应旗于朝谓程朱再出韩范复来忌者乃附和萋菲以沮其进应旌筮仕逾二纪立朝不满旬月谤忌朋兴偃蹇迁谪而随在务行巳志其历任公移皆经纶要略康济机宜要非空言无实者比也　瞿景淳字师道生十月能诵诗关睢少时尝扁舟巢湖中夜有炬火数千逼舟厉声叱之即应时灭为诸生久困场屋而制业益精务究于所以作者之旨所谓朱弦疏越一唱三叹吴中称王文恪经业为明冠独景淳继之文恪会元及第乃景淳久诸生闲教授里中自给意豁如也嘉靖癸卯提学御史杨宜识景淳以第一试南京而侍读华察自弃卷寘前列其明年遂亦用会元及第第二人授翰林院编修历隆庆初以礼部侍郎召用亡何卒赠礼部尚书谥文懿景淳为人孝友笃至然不以峻行洁宽然长者也所接即匹夫孺子不以惰见最重若相臣而无卑仪当奉使怀庆时郑王以言时□旨徙凤阳系摄国事者世子惧为恭敬饯迎用币重景淳一切谢弗纳此时世宗巳密使诇之矣然景浮曰吾所持使当如是耳请告还朝从众谒相嵩嵩庄谓客曰倭旦夕平云何胡总督督才足办也而南中人往往佞挫胡君何好乱也胡总督者宗宪嵩客也景淳前应曰固也相公虽明遥度之不如不佞目覩也胡君拥十万师无尺寸效而贼日夜躏赤子财赋地不佞南中人不得一单材卧何言好乱也相公业不欲闻之谁为相公闻者于是嵩改容谢然数目摄久矣景淳治诰敕陆炳为缇骑帅与相嵩表里后先有四妻至欲封其最后者独难景淳朦胧挟兵部移以请景淳执不可嵩为请又不可炳不自怿去景淳为德不近名为文不近好为吏不近俗以故天下虽知景淳然不能尽景淳王世贞言瞿公眇耳言天下事劲挺不阿而要归之忠厚士宁可皮相也】 
　　刘忠字司直陈留人父达国子博士忠成化十四年进士改庶吉士授编修为人方峻寡合修励行谊时国家无事翰林诸公文学词艺交游有声忠独卷敛沉默历官几三纪始自侍讲进侍读学士武宗即位以故东官讲读进翰林学士掌院事疏陈崇正学戒佚游数事语甚剀切既因经筵进讲劝上恪遵祖宪戒狎近小日亲朝政而刘瑾恶之传旨与杨廷和并补南京礼部侍郎一时无缺俱从添注临行杨廷和尚有币别瑾而忠则径去矣忠去京师口语籍籍吏部尚书许进遂升为南礼部尚书寻改吏部南都吏部名为散府长属之闲俛礼瓦合忠独秉风裁稽较曹司以勤惰验职事以清浊律名行诸曹郎不敢复潇散如曩时当六岁考察给事御史郎中有凭附不饬者下书其考胥吏白身进者一切革罢焦芳荐忠于瑾瑾传旨征忠方有向用之渐既至见其气岸难招改吏部尚书兼学士掌詹事府瑾诛始被推入阁寻加少傅兼太子太傅吏部尚书武英殿大学士忠在事以守成法遏夤缘为先独持正论亡所忌顾馈遗请托力拒绝之继瑾者张永使其党廖鹏忠所忠遇以仆礼而巳在位不满三月叹曰陈力就列不能者止吾难强负初心乞致仕累疏不许以省墓请假许之是为正德六年而是年忠主会试事张永指摘录文告上上以示李东阳东阳力为解忠即日陛辞抵家上疏乞休作野亭一区凿池种树徜徉其中所获赐余岁分十三四以颁诸流离贫饿者曰吾虽杜门谢客犹有车马游从之乐有贫饿周恤之惠君赐得章上恩可侈矣忠入阁不久未大有所明顾当世否风頺之日守正敦节一时隐然为朝着之重许进论当代人物推忠与章懋雍泰三人而崔铣谒忠私第忠慨然谓曰古羁人匹夫虽当流离困绝尚不敢一毫非义况居位禄食者乎门人邹守益别忠忠握守益手曰子国器也善自爱宁直无媚宁介无通宁恬无竞世宗初遣行人存问忠使孙人谢因陈正身致治之要在畏天法祖正心勤学而归重于进君子以退小人退小人以安君子得君子而用之其引援非道德之清流则典刑之故老彼小人者或劝于善或逃于野而天下日趋太平矣得小人而用之必引援恶党以助奸进拔邪佞以延誉彼君子者甘老死于丘樊不遗羞于名教而天下政治咸隳其术中矣仍望上临御文华默召辅臣授笔札令疏录两京九卿长贰之贤能各省抚按藩臬之卓异即九卿长贰各省抚按藩臬来朝亦不时宣问其僚属贤否军民利害会萃群言缮写三帙一留中备览二付内阁吏部以比古圣王清问下民近世书臣名屏风而古大臣夹袋记才之意上览疏嘉荅亡何卒赠少保谥文肃 

　　郎曰王鏊刘忠皆贤相也鏊通雅不失其正忠棱棱岳岳有不可摇撼之象传曰不有君子其何能国乎 

　　名山藏卷之七十




　　●名山藏卷之□□□ 

　　晋江何乔远　譔 

　　臣林记（正德臣二） 

　　◆臣林记（正德臣二） 

　　周经 
　　雍泰 
　　许进 
　　林瀚 
　　傅珪 
　　牟斌 
　　范辂 
　　孙燧 
　　许逵（万木　郑山　赵楠　辜增　叶景允附） 
　　罗侨 
　　张钦 
　　熊绣 
　　陈茂烈 
　　方良永 

　　周　经　　雍　泰　　许　进　　林　瀚　　傅　珪　　牟　斌 

　　○周经 

　　周经字伯常阳曲人父瑄以乡举为南京刑部尚书刚直勤敏任大布公无所避忌卒谥庄懿经少而庄颖以荫补太学从其父习闻天下事慨然有用世志天顺三年以进士选庶吉士与刘健张元祯并为李贤彭时时重五年授简讨成化三年升编修以左春坊左中允侍皇太子讲文华大训皇太子起立拱听内阁大臣谓当请太子坐经竟不靖在翰苑春坊几三十年考较编摩并举其职太子登极为孝宗同事者俱进崇阶经以端谅持正升太常寺少卿兼侍讲而巳巳既擢礼部右侍郎巳改吏部转左上欲以通政司经历高得禄为参议示旨吏部经执不可与王恕疏论灵寿人献大明川民田于太监李广户部驳议不得经谓诸司宜会奏尚书耿裕属经草上得寝六年诸司以灾异言事裕复推经草疏经请早视朝勤听政节侈费省游幸止贡献斥乐戏其言斥乐戏一事尤激有踪迹草者经曰经自坐裕曰我当事当曰我时论两贤焉九年擢户部尚书人谓经出自翰林能文章而巳乃决滞剸繁莫不廿甲至其执法持论亡隃也孝宗朝宽仁弘恕户部握天下利权奸蠧所萃挟势行私不可殚纪少不如意毁辱繇之经一按行祖宗成宪事所不可虽成命巳下抗疏力言阉宦戚畹有请乞一切减罢上虽不尽用因而裁之屡矣经为户部宽逋缓征减省宂滥四方告灾必覆奏蠲免每委官监税恒以节爱为言课入多者与下考异时苛切得名而宽平贻讥者其风为衰人谓宋李沆不用新进喜事王旦念竭民力经兼之也 【 诸王府多奏欲自领河泊所赐税罢其官经言国体非便且民力不能堪有中官织币南京奏给长芦盐八千引鬻于两淮仍给淮盐价银二万两经言盐筴本以济边各有分地公许越境则私贩必多官盐必滞浙江守臣请给竹木银钞税为织币费经言关征非旧且浙地大水民困征役乞暂停织造大同缺马尚书马文升请给所粮银就市之且戒督粮官母得沮格既得旨经言粮马各有职不宜侵夺且引祖训六部不许相压其词甚激给事中鲁昂以财用匮乏请令诸藩公帑积贮及均徭羡银尽输太仓经言国用不足者盖以织造赏赉斋醮土木之故若一切节省自宜少裕必欲括天下之财尽输太仓恐非藏富于民之意又有旨取太仓银三万两为张灯费经言不可以小民膏脂供耳目玩好灵台奏增洒扫卒当给月廪给言禁地非外人得入不过为守者槐役耳清宁宫灾方议修建兵部欲调山东民大七千余人经谓东土岁歉民贫不可使远去乡井请以本部羡银就京师雇役皆得停改外戚张延龄有河闲赐地旁近民田千余顷欲并得之且乞加税银二分经言河间多沮□比因久旱贫民即退滩地耕之遇潦辄没即欲加税将贻无穷害且王府赐田例税二分而此独加税八将谓朝廷待外戚与宗亲异矣又闻宪宗妃家亦有私田与民田比一切夺之彼将无以为业人又将谓朝廷待张氏与他外戚异矣疏三四上后有以雄县退滩地献为东宫庄者上因经奏皆扺之罪】 太监李广以左道得幸既死上得广舍中籍皆记中外馈送而不得其主名上怒科道官通劾在位诸臣寻置不问皆廷谢经独上疏曰昨者科道官劾奏故太监李广并奔竞李广之人臣名亦与虽蒙恩不问实含伤忍痛无以自明臣累承列圣越擢今秩受恩如天惟有淬砺无负终始果若科道所言是夷狄也是禽兽也当自死奚待谴责且人奔竞李广者冀其进言左右图眷宠耳陛下诚忆广在时曾否言臣更乞敕法司将广家人严加鞫问必究簿籍所在臣有遗广即不须多但寸金尺帛便斩臣首宣示百官果无干涉亦乞昭垂洗雪使天下晓然知臣非贪嗜无耻之人庶得展布四体终事圣明若令含污忍垢苟就班行必将悲伤抑郁死填沟壑目且不瞑盖经之自爱如此经于贵戚近幸有所陈情既一裁以法会有中官及部属以言事获罪经与同官疏捄声称藉甚而怨谤亦生十三年以星变乞休许之特加太子太保赐敕给驿予月廪舆隶命下廷臣吏士相顾失色下至民商厮役骇传怪问自公卿以至郎署乞留者若干人数年之闲中外请留及复起者多至八十余疏前此未有也武宗嗣位起南京户部尚书辞不赴顷之丁继母忧正德三年服阕改礼部复辞上降敕即家起之至京疾作寓都城外上遣人慰问赐玉带及通鉴纂要比莅事数月疾复作累疏乞休乃许之复赐敕褒谕推封三代月廪舆隶视昔有加经壻曹元时为兵部尚书留经蹔驻京邸以便医药明年乃行或讥其濡滞又明年卒赠太保赐谥文端命所部治葬谕祭经妻韩慧而知学子曾举进士官尚宝少卿李东阳铭经之碑曰国有世臣实称济美其最贵者尚书父子施何耿王维白及倪周氏其一他莫与齐 【 施礼纯何文渊乔新耿九畴裕王恕承裕白圭钺倪谦岳杨一清曰为法曹而刻则伤人身为户曹刻则破人家故头会箕敛之法惨于赤族桑羊孔仅之祸烈于周来赵张殆有见而言也周公当职先恤民后理财而刻剥聚敛之风为之少变】 

　　○雍泰 

　　雍泰字世隆咸宁人幼苦学中乡举五上不第同学李锦劝之仕泰曰易不云乎行而未成君子弗用也锦博学履道名通天下选泰而友他日遭家变向泰质疑泰曰凯风至善尧典烝烝独不可耶锦未心允泰策驴去曰非吾友也锦行随五里泰坐自若锦强挽曰命之矣始下与别成化五年成进士归省邻人遗以束薪便遣还之有友诘泰泰曰伊尹非其义也一介不取如何初仕而贪也陜西廵抚语泰前者辟人不胜职今后不敢复辟人矣泰曰岂可因此怠淮贤耶宁人负公莫公负国廵抚深服其言谒选吴县知县吴中田傍湖湖傍田悉沦于湖涨前尹欲堤之厄富室不就泰举前事富室复谗太守泰笞富室百竟成之吴人号雍公堤吴人有其妾死妾父讼夫密杀之匿尸湖石下今知死处巳两月矣泰按视尸死当近日召父讯之曰夫夫密杀汝女汝安知匿湖石下且此又岍两月尸耶必非汝女汝假他女胁财耳一拷辄信同年进士过吴说求衣裯泰不荅其僚劝泰应之泰曰吾吴人父母吴人吾子也剥子赂友于友何厚于子何薄擢入为御史初廵南城豪右敛迹声震京师巳廵居庸紫荆二关及廵盐两淮且满岁廵抚都御史以泰力遏权要商民感悦奏留一年初泰至淮灶丁贫而鳏者几二千人比及二年具与完室巳升凤阳知府未至丁父忧服阕改南阳居一年兵部尚书余子俊总督宣大举泰为山西兵备副使千户韦瑛者诬收谋逆百人子俊会镇守廵抚将坐实上奏泰曰人命至重其可轻邪若出诬收得无赏一奸杀百良疑谳可子俊悟从之至京果诬百人俱免居一年升山西按察使或谓吏部尚书李裕曰公待雍何骤耶裕曰雍廉使风力无双岂云骤耶泰刚直有时名然其行事时涉卞厉民有罪或杖至死泰出太原知府珍遇诸涂辟稍缓泰召珍涂跽数之珍起抖擞其衣曰岂失朝耶而至此泰曰汝坏朝廷体统非罪也耶犹敢出誖言笞之珍愬于朝告泰杖人至死状收下锦衣狱刑部谳当酷刑罢官刑部郎韩绍宗走见王恕曰雍泰朝之直臣公有进退人材之责可避乡曲嫌坐视之耶恕奏泰所坐非例得降湖广参政至官有被诬为盗者数人累岁不解泰白释之武昌知府达贪雨谄媚常得上考泰注下考黜焉弘治初升浙江右布政使吏部尚书屠滽家众贩私盐乡人仿效盗窃横行泰先收屠家众扺罪同官咸诤泰曰如此为屠公福耶为屠公祸耶且屠公宁知之屠公不知我为禁治非其助耶其知也治不甚尔存朝廷法亦存屠公情既丁母忧未释服徙为山东左布政固辞不起十二年诏起为右副都御史廵抚宣府诸所奏议咸当时务士无室家者援两淮故事来请泰与完聚复至千人参将李稽者李东阳侄也为部下所告泰召斥将奏治之稽阳跪阶下请受责度泰必见宽泰曰此亦军法令缚下击以大杖科道官承望东阳意劾泰擅杖将官坐免既归日居韦曲别业不涉城市陕守令非性所合缙绅失守者虽造门不与见从游乡士或有过失名而命之族党犯罪告有司勿庇吏部尚书许进语人曰吾遥望关西有二高焉其一华山一世隆也武宗即位给事中赵士贤任良弼御史张津陈顺交荐泰有敢死之节拨乱之才时刘大夏为兵部尚书覆奏起用马文升为吏部尚书推泰南京右副都御史固辞不起居二年许进为吏部尚书又以操江右副都御史起泰其秋升南京户部尚书刘瑾泰乡人也有劝泰行金道谢者泰曰吾进退在天居两月御史东山参宣府都御史浥烂边粮语及泰瑾矫旨令泰致仕故事吏部奏迁官具履历行事上请许进迁泰时去其失官状不具有言瑾者曰许尚书外示伉直公前佯恭敬如雍泰平生刚暴为按察使责辱知府为都御史责辱参将屡被贬黜进故隐其履历欺公用之外言非本意用者为刘公之乡人瑾怒遂矫旨令与文升大夏进士贤津俱为民良弼顺等五十六人并输米边镇人三百石先罢者三之一戍谪及死者免输进子赞诰俱输赎调外任泰自是长居韦曲旦夕焚香危坐或拽杖扶童休樾濯泉抚景自咏与田父羽流谈稼穑讲鬼神时自谓与鬼神通而后进皆言雍公唉居顷之有司获矿盗盗诬引三川人千余家有司遣卒摄捕卒因是取人财污及人妇女有司莫止也泰捕卒数十笞杀其巨魁二人余送治于有司其居乡峻厉如此年八十卒泰奉身俭素贵宾至不过二肉为尚书未制绯及卒家人制以敛为请葬祭于朝礼部覆奏故尚书雍泰才明断刚既废复起操行清介终老不渝虽尝被劾不累其生平奏上予之 

　　○许进 

　　许进字季升其先长安人居灵宝 【 进之先隋有楚州刺史法光唐谯国公绍左相园师洛州长史力士海东慰劳使辅干同州刺史经即家同州宋有给事中承宣国子博士大用进士巨圭都官员外宗进士才端明殿学士简复东迁长安又四世为金兵马都元帅威西征过灵宝爱其风上始居焉】 父聚安定教谕进登成化二年进士以御史廵按甘肃靖边鄙黜贪暴再按山东宪事益举故事廵按有所问治丁三司上报而巳进于宫吏豪右事悉自理之岁荒节财役均输籴民以亡害既还京率诸御史劾奏都御史钺疏捄御史强珍坐夺俸中官汪直怒进无以中之有道士以黄白术于镇守湖广总兵李震不遂遂诬震招夷军为不轨汪直逮震家百口讽锦衣鍜錬成狱宪宗疑有冤命都察院勘问不敢二词进为具冤状上命即诛道士直怒求进亡所得一日上章章讹奏进被杖几死满九年考出为出东副使时值乡试有欲私贵家子者进厉声曰今天下事废且尽稍存公道仅取士一途审尔何所不废也东昌有一武人子道遇故人拉饮酒肆中故人者诸生年甚少而武人子身怀四金暮归武人子被杀不见其首武人诉诸生生不胜栲自诬服进察生有冤骤拘县中贾客取验其私历则见酒家易数布是去武人子见杀之日三矣召鞫之即自服获武人子首空桑中泰安一富豪挞人折股死举尸弃壑嘱乡邻无所敢言死者兄诉官狱数年不就进隔取一人问其村巷居人门户姓名又取一人使言行杀者姓名以前所告详诘之其人谓进久私行知其事即吐实富豪惊愕稽首服罪其察如此进尝行圃指畦蔬曰为政如理此蔬矣须备知某呵灌某可艺贸贸为之得无乱乎二十三年以地方事与廵按俱逮至京下锦衣狱孝宗即位赦出之既改元命为广西按察使寻擢右佥都御史廵抚大同虏大举犯边进炮石烽火不绝相应系帚马尾飞尘涨天虏惊为兵众议款如旧款贡人岁率三千少亦不下二千皆戢戢下马关门外脱弓矢入馆代府诸郡王与廵抚通酒食干没刍饷进一切持法行武邑王聪沐不律发其罪废为庶人太监岩侵饷挠军按劾之岩摭拾中伤验问亡实竟坐擅用蓝绢旗谪兖州知府至用宽平治衍圣公弘泰问曰公此来政体何异昔年进曰往法官也而今郡守如昔治之不谓威雨即见忿满进以亲吏民亦用绝物议也锦衣百户仝鸾应诏言进端谨刚方闻望才识足以伏奸当巨故廵抚大同仓库充盈军民闲宴狱讼持平豪杰远戢扺缘精察太过遂坐排斥左迁请不次擢用南京后府经历周广荣亦以为言居兖四年迁陜西按察使先是北虏大寇甘肃都御史冯续罢为民廷议复拟进左佥都御史往廵抚土鲁番牙兰据哈密虏其王陜巴进与总兵刘宁副总兵彭清率兵冒雪食干■〈米冓〉饮氷水蒙犯矢石四十余日袭克之还哈密王故城九年论功进右副都御史其年诏廵抚陜西廉察守令臧否军民利病上下肃然今藩臬廵所部府十日州县三日籍记行事凭而稽之先是张敷华抚陕有名至是关中人谣曰明镜张许重光十年召为户部侍郎与尚书周经并留心国计明年转左廷推大臣有不恊者进揭之众中人谓侵官进曰古者大臣知无不言况会议乎北虏火筛寇宣大命兼左佥都御史总督宣大诸军出居庸关下令曰总兵官所领参随诸人故贵介子弟类言自备鞍马报效立功今并不予传若饩给行粮三升而巳到镇便编伍听征有买功侵扰者军法从事近习不便不数月有言进畏怯无功者坐参劾将官不与兵督同议罢职致仕御史曹玉等下至史胥陈景贤抗疏乞留不报进家居对客谈哈密事矍然自喜顾客曰进老矣戅直多忤无益于时幸际太平安度余生即不虞有疆场变尚思报国恩荷戈先士卒死焉能诀儿女子牖下耶乡之耆艾问曰公昔为士朴真而巳何仕而功之伟也进曰吾亦以朴真仕居久之西夏不宁廷臣会荐可陜西总制而尚书林瀚都御史林俊等及先后荐进者四十余人孝宗方欲召用不久晏驾武宗嗣位北虏寇大同戕三游击将军科道官复交荐进召为兵部左侍郎命兼理部事明年代刘大夏为兵部尚书仍督团营进居官五月章凡十数上多与权贵争论驳执升赏请求一切杜绝军士冒滥占役并清革之南北边文书狎至改阅如流搜辑累朝事例奏为絜令以墐吏奸寻改吏部既受命切切以荐贤为意先行谊后才艺奔竞请托尤所抑罢行取推官罗凤文谒文选不跽文选郎短其骄傲进曰为推官不屈文选令为御史畏强御耶遂用之孙燧为郎中时与郎刘某皆进素识刘频候问而燧疏邈进即推燧大理寺丞至其平生严毅自持乃后进入谒必留语良久以试其才用其可用者不啻巳出初总督团营时与刘瑾同事一日阅操毕呼将将官大杖之瑾问故进出权贵于荐书示瑾及为吏部瑾有亲托皆拒不纳瑾时假借诏旨戕害缙绅进辄委曲调护迁谪者处之善地或即复之有荆州知府贪暴亡比监司不敢署劣考进特奏为民知府贿瑾中批留用且命列考语上览进既列考复自署后卒不得留瑾为人求吏部侍郎不得进有所推六上不下或劝进通瑾一言进曰扶同奏启国有明宪虽百推改拟耶论者谓吏部选法之公自王恕而后独进一人进每论前辈长者则曰周伯常雍世隆不用吾即死不瞑矣累加推荐上皆从之而大学士焦芳者因请托不遂谋起张彩为文选郎中共图挤进彩时谮进于瑾故事主事得署员外郎郎中事进有所推瑾曰安得一主事署员外郎再署郎中耶坐越制除官勒致仕顷之御史言浥烂边粮语及雍泰瑾以进与马文升刘大夏俱尝荐泰者并削为民时进子诰为翰林简讨赞为翰林编修皆调之外任而意尚未巳进在大同时尝籍军出雇役钱曰尖丁御史王汝言廵按大同瑾遣给事中往勘劾而密致汝言书给事中曰劾则杀许公不劾则杀吾二人吾自经也汝言曰宁杀吾二人乃自莫奏白其事瑾大怒令改劾给事中曰吾死矣汝言仍前以上瑾曰二人不思还京耶时中旨逼切内外窜匿进曰吾自死耳遂仰药死而瑾巳伏诛矣进子孙讳言之第以为进卒复官致仕如故赠太子太保进立朝无朋抜擢皆出公论去世二十年谥典见格嘉靖初乃得谥为襄毅进器宇魁岸抱负甚伟论议汹出若无不可为者法尚严峻请托拒绝少时被父挞指出血后举指示人感泣不巳其为吏部尚书有贡士就铨辄急铨之曰先祖尝为此官其孝如此生八子有官爵者七人诏乡贡士诰南京户部尚书赞吏部尚书入内阁诗工部主事词盐运使志青城尹论兵部尚书金绯银艾并联通籍一时海内莫京焉诰博学能文赞小心守法不敢任进退世宗称其端慎值夏言严嵩当事不得尽所志论有才略好谈兵 

　　○林瀚 

　　林瀚字亨夫闽县人父镠以进士仕抚州知府吴与弼称其节操既自免归友人戴弘龄方严慎许可对坐客握镠手曰公有四知诸君知乎客皆以杨震故事为拟弘龄徐曰林公历官知县知州知府人皆能之至其知足人鲜能也坐客以为名言瀚成化初进士选翰木庶吉士授编修累升左春坊右谕德孝宗三年为国子祭酒寻加礼部侍郎掌祭酒事瀚典国学十年教士严而有恩立规拨历虽势要子弟不得越次请托岁合得缮金悉为诸僚属次第鬻置公署省其僦贷瀚居官洁修而宾客过门必极款洽士人夫有问终日酬应无矜怠之气久之为南京吏部尚书言事忤旨乞致仕上慰留之寻引年乞休不许武宗改元改南京兵部尚书数与内臣不恊刘瑾用事南都诸台諌以建言被逮者瀚往赆送尽礼瑾以是衔瀚甚先是给事中艾洪等劾太监高凤并凤侄锦衣指挥得林纳贿谋升有旨凤致仕得林管事如故及刘健谢迁去位给事中李翀刘茞疏留之武靖伯赵承庆传其奏稿办事官填垚录氏报往应天府尹陆珩所珩以传示诸司瀚闻而叹息而南京给事中戴铣李光翰徐蕃牧相徐暹亦劾凤得林又与南京御史薄彦徽贡安甫王藩葛浩史臣李熙任诺姚学礼姚鸣凤陆昆蒋钦曹闵王昭道王弘萧干元等十余人各具疏留健迁兼言上晏朝废事与六七内臣新进佞幸游饮射猎上大怒械系铣彦徽等下镇抚司鞫之词连瀚及承庆珩洪翀茞垚诏承庆停半禄闲住瀚珩各降三级于外任致仕洪及铣等皆杖阙下为民惟诺蕃诡奏不与知得免于是降瀚浙江右参政珩两淮都转盐运使司同知无何瑾复矫旨列瀚与健迁等为奸党瑾诛御史凌相等言瀚德尊望重不宜置散地乃复旧衔致仕御史汪正又奏瀚居冢沦落如环堵之儒诏赐人夫月廪瀚年八十子廷■〈木昂〉为云南参政请于朝去官侍养上仍令有司时加存问时瀚年虽高应泛周旋礼意勤恳简荅题封皆手自治瀚至方若员至勇若怯内栗外温天下称厚德介守必归焉卒年八十六赠太子太保谥文安瀚子庭桂庭支皆乡贡进士庭■〈木昂〉世宗朝为工部尚书嘉靖初大工频仍费出不赀庭■〈木昂〉议借内帑及他部之阞羡委曲调处不损公私世宗谒天寿山驾出仓卒庭■〈木昂〉运机善任道涂供帐悉见办治上悦赐麒麟通袖纱罗衣横刀银瓢鸾带诸物庙工竣事加太子太保其卒也赐谥康懿庭机嘉靖中礼部尚书余子五人荫叙者三人庭■〈木昂〉子炫恬敏旷达刻意为文官通政司参议不究于年庭机子燫礼部尚书烃亦王大官皆以清谨着其世始瀚八十余梦日坠其隅寝行视之是婢所舍召御之遂生庭机也 

　　○傅珪 

　　傅珪字邦瑞清苑人成化二十三人士选翰林庶吉士弘治二年授编修正德初累升左谕德兼侍讲刘瑾摘翰林所修会典讹谬有旨降珪修撰俄升中允累升吏部左侍郎其时长尚书者杨一清为人博大尚通而珪朴直端毅耻浮薄寡嗜好数争尚书之不公尚书迁珪礼部尚书见为越次实中远之也时朝政当刘瑾浊乱之后诸司弛玩珪振举饬治一尊成宪部部往时简于他部自珪为之数有执争乃特繁大珪初在翰林貌若朴木及为礼部气节才具卓立并见士大夫皆称服之臧贤用事教坊恃贤宠小其印钦大之诡言篆文暗漶又请易所系圜牌为方拟诸缙绅珪曰篆文暗漶吾能明之系牌故吾能易之新欲大欲方不可得也宠可恃耶祸至无日求小求圆其将能哉番僧奏求田百顷为大庆法王下院时上宫中自名大庆法王外廷知之顾无征以諌珪即劾奏僧与至尊称号并列大不道当诛有诏不问番僧之亦求止吏部侍郎陆完征刘六盗久无成功太监誾乃先行左右赏阉后曹又立监鎗名谋出统军下廷议珪众中作色曰今兵老民疲直以冒功者多失将士心兹复尔尔贼在肺腑民哗然思乱祸旦夕及宗社吾侪即死不偿诸公唯唯尚何待乎明日鉴鎗竟遣传旨令珪致仕珪为礼部一年耳其去也与孙交同时南京御史徐盈疏至请并留交珪有旨责盈妄言珪范律甚严对人侃侃无所回互居闲若不别识遇事则精核明审人莫敢于崔铣尝与罗玘论一时大臣孰堪内阁玘曰能割颈者斯可矣铣曰孰当之玘曰若求其次殆邦瑞乎珪尝言政事文章出于一文章可行即谓政事政事有条即为文章其为文温雅典则完质独存家居辟圃游山不及朝政临卒棺椁衣敛皆自处分戒子弟无乞恩泽既卒抚按官以闻赐祭葬谥文毅 

　　○牟斌 

　　牟斌字益之弘治初为锦衣千户十三年虏大入寇守臣边帅声息不相应匿不以闻兵部尚书马文升筞边事急请遣使往视使斌往斌直劾诸臣愞弱掩败状皆被旨切责久之以指挥领镇抚治诏狱户部郎李梦阳言寿宁侯下狱属斌治斌谓梦阳曰郎封事大善即言寿宁胡不指实及其羽翼耶梦阳曰虑对耳斌曰对则斌能剪之矣因傅轻牍具上梦阳得解正德初刘瑾用事逐大学士健迁削尚书文籍南京给事中御史刘茞戴铣等数十人合奏瑾罪奏以权阉为首语皆逮下诏狱御史任诺王蕃之跪不与奏心斌曰古有耻不与党人者公胡悔忠耶因为茞铣等轻刑奠居及且上奏刘瑾要斌削去权阉二字斌不可退语同列曰留之则诸公之章有名矣昔宋邹道原以失原奏被害吾侪何必戹贤士大夫用自计为瑾大怒矫诏廷杖斌谪戍之瑾诛召还领镇抚如故其时与斌同事者韦玺玺为人亦如斌南京给事中刘纮者以公事过淮上其族侄祥为淮安守发廵卒护纮舟舟与织造太监乔忠遇忠怒纮舟阻塞掠其二卒榜笞之羣卒大击忠舟纮不能禁忠走仆伤额至京褁创诉上上命执祥纮考讯之大阉张祥纳忠贿授指于斌斌竟与玺轻拟忤旨皆降沔阳卫百户相继卒世宗即位副都御史吴廷举上疏追理二人诏复其官赐一祭斌武人也而博学儒衣冠真简懿行即名经术士大夫戊如也故有三子其长者有司赙之金三百斌郄不受而指其存者曰职刑不衷累及大儿不惩而贪行及此矣翰林崔铣曰正德前后弄权者三大阉前则刘瑾以惨行其毒中则张永以巧盖其恶终则张忠张雄钱宁等以愚暴肆其罔士靡靡矣独大学士刘忠尚书傅珪及斌三人侃侃全大节祥为淮安守亦有声 

　　郎曰周经执经雍泰任直许进焯乎贤公卿也林瀚中为介傅珪周刘之俦乎牟斌武人与二公并称安可使没没也雍傅二公皆无子乃若家门簪绂之盛正嘉之际灵宝闽县以为望推 

　　范　辂　　孙　　燧　　许　逵（万木郑山赵楠辜增叶景允附） 

　　○范辂 

　　范辂字以载桂阳人正德六年进士以行人授南御史首言先帝之时荣王留侍宦瑾乱法阴逐去京今震储未兆当妙选宗室以备君贰俟青宫定位然后分茅至引宋韩琦怀孔光传以上仁宗复言上驰骋骑射服习戎阵不御深宫孤立可畏闻者以为谠是时军官简文怙势凌辱监临主事至捶杀其隶人太监安构隙宁淮挞死淮长史典南京守备太监琅贪婪暴雨辂历指劾南都称快其言武宗纳马姬事比拟过直人尤难之十一年奉敕清军江西宸濠方炽有劝引避者辂曰张公埋输正我今日至未数旬论濠优泰僭侈居拟皇宫继论濠令三司朝服庆贺戊弃典礼太监真附丑骫正渎货无厌指挥宇传泄诸司动止于濠罪状重多且请上出郊原严警跸盛扈从以防不虞疏上濠真遮格之先诬奏辂离闲骨肉毁谤宗藩羣奸假旨逮系栲掠寻武宗北狩缧绁七月方送法司议罪驾复南廵淹系经年爰书始报谪龙州宣抚司经历既至修学宫葬枯骨授生徒教弦诵夷人化之世宗即位南京吏科给事中孙懋等言宸濠擒戮党与诛夷而御史范辂周广给事中陈鼎实首折奸萌今或谪下位或齿编民非所以彰曲突徙薪之赏御史亦以为言下吏部复原职送者填道泣别名其曰滴泪阅数月一再迁江西副使备兵饶州威惠流行盗戢民安有郡守乖礼因辂面诘遂生荆棘且见忌乡宦构兴谗谤言官论列漫及于□辂恳疏即归饶人刊遗爱录以传寻以胡世宁荐起累迁福建布政使卒于官妾张氏自经而从之子永寰永宇永官皆荐乡举 

　　○孙燧 

　　孙燧字德成余姚人其先富春人文章节义代有闻人燧弘治六年进士为人沉毅有大略初授刑曹历郎中法司踵刘瑾之后多承望风旨移情就狱吏部尚书杨一清当朝审阅狱辞多不直讦原问官莫能对燧从傍代对甚悉一清大贤之历任藩臬有声一清为相荐为右副都御史廵抚江西盖其时宁庶人反形巳露一清知燧必能逆折之也始燧见庶人时时感动以大义庶人久饬诈名殊加敬礼既而恶党日兴不可掩翳燧廉得其府中渠魁数十人置之法庶人始内衔通中朝太监萧敬与吏部尚书陆完急去燧曰幸代以汤沭梁宸者两人副使胡世宁言庶人于朝庶人反奏世宁离闲下抚按会勘燧奏上委曲明世宁无罪钱宁矫旨下内阁切责燧械系之一清持燧奏不下燧度庶人终当不靖檄郡邑缮城濠蓄粮饷练丁壮请于朝重备兵使者权布置诸道山邑氏有犷猂易煽者奏置官守其处徙会城兵器于外而阴具疏言宁王宸濠列藩王亲宗室富贵矣臣惑乃不知其所为赍重宝入京师者踵属路鄱阳贼吏名捕之急辄窜王西山坟厂中不能得太监毕真徙镇守浙江王厚为赆别时辟珥语真首肯良久戈他显著状未论论其踪迹可疑虑者时武宗北狩属车日远疏七上为庶人所遮诸权幸又持燧奏示庶人以索庶人金宝燧知庶人反有日与副使许逵议先捕羣盗调官兵舟师城下伏变庶人大恚宴燧酖之不得及生日为公燕候其旦入谢执燧与逵俱杀之语在宁记时盛暑晴明天日忽翳庶人惊异江西人为燧逵具棺素服哭奠于棺次巳庶人既为王守仁所擒燧子堪徒跣赴难启燧棺更殓治燧颜色如生异香蒸蒸自棺起世宗即位赠燧礼部尚书赐祭葬立祠曰精忠荫子锦衣千户燧子三人堪武举第一讲兵略习弩事为天子教弩卒数千人以备虏其死也以毁母历官都督墀尚宝卿升礼部尚书升子鑨铤錝镰皆仕至大官鑨子如法言事坐谪籍始燧至江西治官舍掘沟得古镜背刻字二十余其文曰光运忠扶日月心感天扬賏忠独难塞天不世内靖期以昭明字画奇怪观者不识燧死文始着燧与胡世宁王守仁并浙人并举弘治五年乡试夜半文场中见二道人东西立一衣绯一衣绿合言曰三人好作事巳不见庶人之变世宁发之燧折之守仁平之 

　　○许逵（万木　郑山　赵楠　辜增　叶景允附） 

　　许逵字汝登固始人长身巨口猿臂燕颔年二十余以正德三年进士授乐陵知县令行其境中先是山东剧贼鄮七齐彦名等大起州县吏闭门自守或遗贼刍粟食饮弓马或弃城遁逵为乐陵乐陵无城即城城浚隍部队乡兵令人缉故鞵底为甲冑腰系牛耳刀揉铁联环双头棍令民筑墙屋外墙高其檐开窦如圭家令一壮丁执刃伺窦内余皆入队伍令曰守吾令视吾旗鼓首功上赏违者有军法因设伏巷中洞开城门如虚县然贼至伏发贼火无所施刃无所展入窦若出走者刃棍交发尽擒斩之自是贼不敢近乐陵超升山东按察司佥事备兵武定州是时鄮齐二寇自陕西以东横行而武定城圯沟夷不格牛马民钦奔去逵力定之先事筑凿设城楼置廵卒树岸柳正德七年刘七杨寡妇以千骑犯利津逵追至高苑斩首四十有八获马骡二百四十四未几贼钱鸾以百骑刼德平逵追战于杨二庄剿平之升江西副使宁庶人将谋变逵言于诸公曰宁府东暴恃权宠也权宠曲右宁嗜重贿也重贿靡不至藉盗薮也权宠难去宁府难制策有翦盗盗翦则财困则困则贿息贿息则交解交解则果暴孤矣宸濠反有日外人皆知孙燧未即发也逵甲而夜击都御史门鼓入则燧方与客饭逵推破其食案曰此饭客时耶明旦入宁府挟四匕首靴中方宸濠诘问燧时逵从下大骂连声呼贼出匕首遥掷之连掷皆不中宸濠怒使执逵出曰我不能杀汝耶逵曰汝能杀我天子杀汝先后闲耳反顾孙燧曰畴昔之夜言为今日遂并遇害天方暑尸不臭腐蝇蚋不近数日世宗即位赠左副都御史谥忠节遣官谕祭安葬命有司建祠其乡荫子玚锦衣千户嘉靖二十四年廵按山东御史郑芸言玚所得录以逵死难功逵保障山东设策巷战尚未叙及下兵部进玚官一级始宸濠反时河南人传言宁反杀一都御史一副使逵父曰嗟乎吾儿也为位而哭友人都给事中张汉卿曰宁邸必反汝登其为文山乎司业郭价夫曰许公死忠其素定非临难仓卒委之无可奈何者 

　　万木　郑山　赵楠　辜增　叶景允 

　　△万木　郑山　赵楠　辜增　叶景允 

　　万木郑山俱新建人宸濠遗奄较四出籍民田产收召豪强不附者缚之去木与山会乡众举义立营部褚巳定会濠党谢重一驰骑暴村落闲擒而致之约人举束苇置于张瞿阳遗庙坛前出重一并其马生焚之自是濠党不敢犯一日二人饮江上遇宸濠腹心盗凌十一等遂逼令人舟趣见宸濠烙而椎之皆骂贼死 
　　赵楠南昌人县诸生兄模尝捐榖佐赈宸濠夜捕模使助饷楠代模往宸濠威胁之词气不屈被掠死 
　　辜增南昌人被宸濠迫扼抗节不从一家百口皆死于难时同县有诸生刘世伦儒士陈经官义十李源广亦被掠不屈并死之护卫较尉杨宣泄宸濠谋于京师宸濠使人往捕托投江免 
　　叶景允新建人族居吴城镇兄景恩以侠闻宸濠将作难遣较尉擒胁之景恩不从死狱中宸濠兵过吴城景允倡义众三百余邀击之寇分兵景允家焚杀甚惨同族叶诗景修景集等四十九人死焉 

　　郎曰范辂与胡世宁首折宸濠之奸而孙许横批之星斗有政天夜亦明江西人言孙公就缚时年颇高棰者折其臂瞶瞶耳许方三十有六骂不绝口挺而立刃斫不动也朝命建祠孙公尚左乃始则尚许夫孙公措注峻密无须臾忘防岂大声色哉王允宁传孙为其语甚壮也太过乃或以孙保濠贤孝为贬举一新建乖贼时语疑其观望盖小人好议论不乐成人之美韩退之固云 

　　罗　侨　　张　钦　　黄　巩 

　　○罗侨 

　　罗侨者字维升吉水人也以进士繇知县升大理评事正德五年春京师亢旱黄雾四塞风霾蔽空天雨土晦冥数日敕三法司减罪雪狱大学士李东阳请大霈宽恤广德意而是时刘瑾用事法司畏望出减死二人而巳矫上疏顷者一春不雨风霾累日陛下特降纶音蠲连坐贳逋卒大学士李东阳条疏数事荷蒙嘉纳咸以天意回在旦夕在斋戒浃旬雨泽尚滞臣愚谓天心仁爱未巳欲陛下每事惩创扩充善端也夫古者视朝游观皆有常度贤妃有鸡鸣之告大臣陈卷阿之咏今陛下临朝或至日日亥宫掖之戏喧嚣达旦殆非所以爱群臣大基业也臣愿陛下宵旱图治无游于观便殿则阅奏牍暇豫则览经史古者三公论道工诵箴諌故我朝以辅导责之内阁言责付之科道迩者百姓流移赭衣载道民穷财尽元气索然羣臣不敢言以有科道也科道不敢言以有宰相也宰相言之不尽复诿谁哉臣愿政事得失生民利病陛下与宰执商榷于内诈科道直言于外古者进退大臣皆有礼貌黥劓之罪不及大夫迩者公卿方进随罢先朝忠荩耆德如刘大夏者犹不免窜戍况其它哉臣愿赐放免以示生还古者律以绳民例以辅律我朝大明律及见行条例最为精密近日法司比附深巧隐中善人臣愿敕今后问刑止依正律果有情重律轻者必奏请裁决母令权竖得持其闲诗曰迨天之未阴雨彻彼桑土绸缪牖户夫天下人主之巢也彻土缪户乃不如鸟臣实伤之敢昧死言时瑾肆雨立威朝士缄口时政久矣及是侨舆榇俟命朋友同官莫敢相过既入瑾欲寘侨死李东阳捄解乃矫诏诘责侨回护大夏凡数百语下廷臣会议廷臣依违而巳得旨姑改教职使归化本土奸顽若能尽移风俗方许奏闻起用其秋瑾败御史凌相荐侨烛事几于未露遏气焰于方张宜大用以劝忠直明年复官乞病还宁王宸濠反侨与家居右副都御史王懋中首与王守仁定谋设策竟擒获之世宗即位起知台州府治行为天下最赐袭衣牢醴 【 侨知台州兴学礼士恺悌宜民讼者至与款语利害多解去岁时循行阡陌举冠婚丧祭礼以教民布衣张尺贤而贫侨礼之上坐访民闲疾苦尺具以所闻告侨大喜为置童仆给侍尊礼之台人多兴起者】 二年都御史姚镆奏曰在昔武皇临御八党擅权逆阉刘瑾首窃魁柄在廷之臣拱手杜口莫敢先撄给事中刘茞评事罗侨独处雷霆之下首搏■〈豸寸〉虎之横谓遇圣明宜先奖擢而茞竟知长沙侨竟知台州怀忠尽节之士待以常调人靡所劝臣伏悲之于是擢广东参政临去口人呼号攀留既至固引年请老侨好学著书童耄一致尝谓入道当先寡欲平生自奉俭陋宾客至具常食而巳吉水民朴而士矜名与侨同时者有张黻以諌留林俊谪死刘观好学弃官贫居袁道守法暴死岭南刘恒令上邑家无帛钱皆为时所称茞涪州人嘉靖初征为江西副使 

　　○张钦 

　　张钦者通州人正德中为御史廵按畿内江彬初诱上为宣府之行十年秋上欲出居庸关钦两疏諌止居数日上复微行出德胜门幸昌平州传报出关甚亟钦令分守官指挥玺闭关门纳锁钥分守太监嵩欲往昌平谒驾钦拦转之曰车驾出关是我与君今日砍头事不放过违上命头当砍放过者天下事不可知万一有如英庙土木闲我与君头亦欲宁坐不放驾者头砍香顷之上使召玺玺对御史在某不敢擅离转召嵩嵩谓钦曰我主上家汝也敢不去钦亦止嵩勿行因负御史敕印持刃坐关门下曰孰开门手杀之遂夜草奏曰臣闻天子将有亲征之事必先期下诏书廷臣会议于其行也百官扈跸锦衣随驾而后有车马之音羽旄之美今尽寂不闻此必有假陛下名出边勾虏欲坏国家事者陛下宜将其人明正刑典若实是大驾即当有两宫用宝敕臣乃敢放行不然万死不奉诏奏未上使者复来欲谬叱曰此诈也使者见门闭还言关御史欲杀臣上大怒曰我自来尚尔顾朱宁捉御史即杀之其明日梁储蒋冕等追上于沙河諌止钦疏亦闻车驾竟繇东御马房从南海子返又二十余日钦廵关白羊口上微服自德胜门出夜宿羊房民舍复入关宿一夕问御史安在者再钦追返不及再上奏则上巳去令禁关其一时名震天下都人盛传其奏草曰张御史闭关三疏明年上从宣府还止居庸关饮八达岭笑曰去年御史拦我我今巳归来钦后擢汉中知府累迁工部侍郎所至皆有政迹钦事父母有所不悦长跪至解尝曰君亲一也事之皆不可欺所至承上接下一以诚心为主钦后复姓李死而其子孙贫甚□□□□□防北冲虏不敢近边者二年明年秋虏寇陕西三边督抚诸臣一时被逮总督难其人上以属铣遂兼程往时贼十万骑繇宁塞突入铣曰虏紏众来当攻其所必救遂命中军参将李珍率劲卒捣其巢穴斩获首虏百一十有奇竿以示虏虏大惧遁去铣复计曰丑虏频年内侵如蹈无人之境今骤闻巢穴有急仓皇遁去不料我师邀其前也亲督将上昼夜繇新安边外直趋定边击之黎明虏见大将旗鼓相顾错愕遂大溃斩贼级百八十生擒一人夺获达马夷器无筭边人谓近年未有功而铣不以捷闻御史勘功始奏曰曾铣志吞月螖威震天骄博带临戎溃把都河数十万之虏单骑出塞捣跨马梁数百里之巢克壮厥猷懋昭伟绩且有功不伐尤边臣所难诏以银币重赏之明年复以出塞斩虏升俸一级赏银币有加铣感知遇益思图报念套虏为中国患苦乃上疏曰臣闻夷狄叛服无常中国制驭有道要布图难于易庶几杜渐防微皇上法古宪天文事武备旷世莫及顾兹北虏乃敢梗化往犯山西宣大二三年来大寇榆林内地伤残远迩惊惧夫丑虏虽众不过汉一大县而猖獗乃尔岂国家兵力不能支而制御之者或不出大庭驰逐止南内而巳亡何幸宣府矣幸大同矣幸太原矣幸陕西榆林诸处矣所至费时动众州县骚然至使民闲夫妇不能相保陛下为民父母何忍至此极也近者复有南廵之命南方之民流离奔踣争先挈妻子避去即今江淮饥父子兄弟相食天时人事如此重以蹙之几何不为盗贼速之死亡也奸雄窥伺待时而发变生在内则欲归无路变生在分则望捄无及陛下斯时悔之后矣居位大臣用事中官亲昵群小岂有一毫爱陛下之心哉皆欲陛下远去而后得擅权自恣乘机为利也其不然则袖手秦越不涉休戚者也陛下宜翻然悔悟下哀痛之诏罢南廵撤宣府行宫示不复出发内帑以赈江淮之饥散边军以归卒伍斥不御之女使还其家夫自古未有小人用事不亡国丧身者也今之小人簸弄威权贪图富贵实繁有徒至于首开边事以兵为戏使陛下劳天下之力竭四海之财伤百姓之心纷纷未巳者则江彬也彬行伍庸流凶狠傲诞但见可诛之罪不闻可赏之功乃赐姓封伯托以心腹付以总督京营使其外挟内拥此骑虎之势乱之道也天下切齿唾骂皆欲食彬之肉陛下何惜不以谢天下哉陛下春秋渐高前星未耀祖宗社稷之托悬悬乎无所寄方且远事观游屡犯不测收置义子布满左右独不豫建亲贤毗承大业臣谓陛下倒置也伏望豫选宗室亲贤养于宫中待他日诞生皇子之后俾就外藩此宗社无疆之休四海之望也是时吏部员外郎夏良胜礼部郎中万潮太常愽士陈九川与医士王鏊皆有疏諌嗣后羣臣伏阙者二百余人上怒甚皆杖之江彬从中激怒则痛杖以巩震等六人倡首下镇抚司严治巳锁项械手足廷跽之五日正跽时众曰天子且出巩曰天子出吾牵裾死之既与震等三加讯杖坐系一月除名为民彬使人途刺巩有管洪主事匿而诒之微行乃免始巩以职方郎中内艰家居其弟谓巩此时县官北狩人心危疑兄且无仕巩题其书室曰茅屋石田为生太拙■〈氏鸟〉夷马革自许何愚至是遗弟诗曰不用汝谋方至此须知我道固当然归杜门著述贷米留客日中未爨晏如也嘉靖改元起大理寺丞寻病卒震兰溪人从章懋讲学先为泰和令有声泰和人生祠之方下狱同狱人率处分后事震独无一言既出卒嘉靖改元赠太常寺少卿巩之卒也行人张岳上疏曰正德末年逆彬弄柄道引廵幸气焰熏天犯者糜碎陆震黄巩慨然首疏其好震死杖棰巩得残命圣明御极震蒙赠官祭荫巩亦亟起班行不意数奇身亡中外相吊臣知巩最深巩趋向至高学术甚正有定心养性之功故气节刚劲而不激有格物穷理之学故论议持正而不诡加以清修之苦才具之优使天假之年效忠未量国家赠谥祭葬之典皆视臣子品秩高下至德学气节为众所推者官资未及褒恤不废伏望博采公论量赠一官或祭一坛令有司造坟安葬士气风俗必有所补上赠巩大理少卿巩体质修羸沉敏好学疾病支离手不释卷叹曰人生至公卿大都三四十年惟立身行道可千载而不朽林俊比巩美玉精金袁袠曰武庙南廵黄公奋忠极论两都传草几于纸贵 

　　郎曰罗张黄三公皆舍身当事而巩则儒者矣 

　　熊　绣　　陈茂烈　　方良永 

　　○熊绣 

　　熊绣字汝明其先丰城人占籍道州登成化二年进士除行人奉使楚府及廵禁四川茶课不受一切馈遗除监察御史持大礼不苛细出按陕西有布政使璠赃迹显著弃官夜遁绣追璠急璠诬奏绣他事逮京亡验璠坐落职璠所亲当路力主谪知清丰陕民诣阙诉冤者数百人绣为清丰尽心民瘼时时单骑廵行乡社均徭平赋吊死存贫县人皆肖形家祀居数年陜大侵凤翔缺知府起绣为之清丰民遮留痛哭如失父母绣扺凤翔会天旱行祷岐山之下应期雨至先时廵陕辨一疑狱其人一闻绣至持祀像入谒弘治初转山东左参政累升右副都御史廵抚延绥丁内艰起复升兵部右侍郎巳转一绣刚方清介与人寡合刘大夏甚器重之时孝宗励精图治绣与大夏戴珊数被召见绣奉命清腾骧四卫勇士得其虚冒粮饷者数万人权贵皆衔之未几孝宗上宾尚书马文升举绣为右都御史廵抚两广绣怏怏有后言然其清节不改也日用廪给数升而巳他诸供应一无所取刘瑾使人迹绣其人回瑾曰熊两广廪给外毫无可指公其奈之何正德二年召还南京掌院寻令致仕而瑾怒不巳乃以延绥布豆湿烂廵坐抚时事罚米五百石责其亲输自是家居杜门不涉世故绣平生简直清白恭谨谦退历官四十三年始终一节既卒赠南京刑部尚书赐祭葬逾年太仆少卿何孟春疏言绣平生事母能孝事兄能友居贵能贫居常能俭扬历中外守法奉公不要时誉言无爽于属垣行弗亏于顾影其在公也蔬食自励虽廪米有羡亦斥还官其处家也山居自远虽亲戚馈遗不容凂巳乡人评绣之清实清而过索绣之过乃过于清悠悠仓天竟乏子嗣兄子过继复先夭死遗孤藐然未底成立远迩闻知咸相悼惜廵抚都御史秦金因授舆论为之奏求葬祭兼请赠荫所部覆奏巳荷恩允臣生与绣邻州旧尝为绣属吏知绣尤详臣往年见都御史戴珊张敷华之卒其门人属吏俱为请谥主事张凤翔孔琦之卒其乡人尝请恤其家俱蒙诏许绣贤无媿张戴凤翔与琦又非比拟用是冒昧重为乞请伏望询诸在廷断自宸衷嘉赐谥号仍敕所部依琦凤翔等事例月给食米恤其孤孙使天下之人知皇上仁德足补天道之所十及下户部奏与其过继孙瑞月米一石赐谥曰庄简 

　　○陈茂烈 

　　陈茂烈字时周莆田人先世故浙人为兴化卫总旗早丧父昼从总旗之役夜则读书祖母怜其孤弱止之乃韬灯默诵潜心学问上希曾颜祖母没卖屋以葬并葬其父负土成坟闲日行视器尽哀及返为人介狷自修不妄取人一钱举进士奉使广东受学陈献章之门与李承箕张翊等相切磋授吉安府推官保惠教化笞朴都绝擢监察御史上疏论道士崔志端不宜为尚书户部尚书佀锺谀佞取宠宜罢寻以母老乞养茂烈为推官时考绩京师归至淮上冬月僵冻为御史衣布乘牝而巳家居养母身灌园供甘旨暑夜不能具蚊帐惟日究极经书欣然而自足莆人称之曰孝廉先生莆举耆旧首推茂烈而彭韶林俊犹在其后正德中吏部奏茂烈清苦绝俗请改晋江教谕使资禄近地疏辞不赴后二年有司复请给之廪粟事闻特诏月与米三石茂烈复疏辞曰微臣有母今年八十六岁家世贫陋衣食麤给箦有繇来臣家寒俭臣母以故安臣之养而臣亦得自遣其贫非臣有及人之廉尽巳之孝也陛下隆自亲之风长不贪之化下逮疏贱荷蒙收恤其为庆幸宁臣一家独念臣毋鞠臣艰苦万状来日无多虽勉尽心力尚难为报古人行佣负米皆以为亲幸臣贫劳尚未至是愿自致反哺之情不敢重烦有司奏上不允其后母没茂烈枕苫终丧近枕处头发尽秃卒之日天气黯黑道路流叹而竟无子廵按御史王应鹏言茂烈廉约如石守道而所养独纯孝行如徐仲车而所处尤困身死无后乞加恤典用励士风诏盖坊里门祀之乡贤月再给米其家陈献章曰韩退之称孟东野无田而衣食事亲左右无违混混与世相浊独其心追古人而从之时周有之矣林俊曰陈公领悟既深韬养尤粹每一晤言躁虑消息宿疾顿瘥其物品当是黄宪管宁之右得在圣门可几弓损 

　　○方良永 

　　方良永子筹卿莆田人弘治三年进士授刑部主事转员外郎擢广东按察佥事琼贼符南蛇作乱众至四万守吏多弃城走良永慨然请行时刘大夏总督两广遂委摄海南兵备良永统所部兵纪律严明他军莫及比及三载缚其元凶前后擒斩二千百有奇所获生口牛马器械称是寻推补为真丁父忧服除赴补时武庙不朝逆瑾用事外官朝见毕必谒瑾又候谒其私第至匐矢拜跪良永人朝鸿胪导诣左顺门叩头毕即令东向揖瑾良永径趋出瑾固衔之至旅寓或劝循例谒瑾者良永曰身可死官可弃礼不可屈也瑾益怒及吏部除补河南信阳等处兵备抚民佥事瑾从中下旨曰是官非额设者良永敢营求谋补着令致仕去良永去瑾怒未巳会海南有愬人命事欲用此中良永遂奏遣锦衣千户刑部郎中各一员往勘之郎中周敏力明良永无罪乃免瑾诛起为湖广按察副使蓝鄢诸贼寇蜀两省动兵时洪锺为总制林俊为廵抚促赴军门详议蓝鄢平良永赞画为多河南剧贼赵璲走湖湘闲削发自匿良永计擒之擢广西按察使廵按御史某挟势多为不法良永率三司暴其奸御史遯去进山东右布政转浙江左布政钱宁遣仆鬻钞于浙索银三万两同官与镇守太监谋欲抑取于民良永诤不得疏乞致仕不允而宁趣价益急良永疏言臣待罪承宣自惭无补偶有所激不忍缄默固知事涉权贵言出祸随然窃计脂韦之罪重于强聒一身患害轻于万姓荼毒敢昧死言臣惟民邦本也财民心也故爱国必爱民爱民必爱财国家财赋尽出东南浙居其半其民其财尤当爱惜今浙东西诸郡自冬狙春雨雹为灾蚕麦不和待哺之民嗷嗷千里何丢时也谨按钱宁本一厮养贱役陛下假以义子之宠跻诸公侯之列势倾中外富拟封君其尊之也至矣既曰义子必为亲臣计宁粉身碎骨图报称尚不能万分一乃敢攫取民财状贼邦本有司追价急于星火夤缘为奸倍而又倍推肤剥髓大不堪命天门万里相与赴愬监司监司欲言必未果决臣此时更隐忍不闻则巳敛之财必入宁手民心伤矣心伤则本伤本伤则枝干凋瘁根扺蹶抜陛下其能晏然于上乎今人有一饭之恩亦思报荅陛下待宁奚翅一饭不能图报则亦巳矣反耶邦本而动摇之迹其所为不孝不忠必诛无赦臣望陛下下之诏狱明示典刑仍乞急敕廵按御史会同镇守三司等官将巳敛之价尽给还民未敛之数即行停止并按核奸吏影射多科侵克之弊悉寘诸法则民怨未甚犹可■〈忄尉〉解邦本未摇犹可培植如以臣言不然置之不问必将日复一日尾大不掉出于寻常所不料测疏至通政司私以示宁宁惧留良永疏不下谋遣较尉三人来浙缉捕假势鬻钞者而自饰上前乞下令散还前价良永知宁怨恨必中以祸又念母老遂决意求去连上二疏宁从中径批不允仍私授意以示无憾良永曰此牢宠我耳复乞致仕吏部覆允始良永草疏妻子无知者既行旬日乃露意于镇守辈咸失色惊愕既反愧谢因缓征价僚友及浙中士大夫走贺曰五六十年来无此章奏也世庙登极用荐擢都御史抚治郧阳等处寻廷推提督操江又推兵部侍郎而良永复以母老乞终养疏请者再上重违其意乃许侍养家居言官部使者奏荐无虚岁最后都御史姚镆请于常格之外显示褒奖吏部尚书乔宇户部尚书孙交言良永居官素谨家无赢余宜依廉官侍郎潘礼孝养御史陈茂烈例月赐食米诏有司月给米三石辞免不允久之母卒上闻遣官谕祭命有司营葬大臣未任授恩又以廉孝赐月米皆一时异数也服除命总理粮储兼廵抚应天等府地方中道疾作连疏乞休温旨勉留再推南刑部尚书而良永卒矣计闻赐祭葬谥简肃弟良节与良永同年举进士仕广东左布政使终官所居有迹 

　　郎曰熊陈方清节君子也熊陈无后独方子孙贵盛 

　　名山藏卷之七十一 

　　●名山藏卷之□□□ 

　　晋江何乔远　譔 

　　臣林记（嘉靖臣一） 

　　◆臣林记（嘉靖臣一） 

　　杨廷和 
　　费宏 
　　杨一清 

　　杨廷和　　费　宏　　杨一清 

　　○杨廷和 

　　杨廷和字介天新都人父春仕提学副使廷和年十三举乡贡成化中先春成进士为翰林庶吉士方归娶巳授简讨弘治初皇太子出阁以侍读迁左中允久之以左春坊大学士充日讲官为孝宗所知太子即位为武宗升少詹事二年升詹事与学士刘忠同列讲筵终讲进规上退问刘瑾曰讲书耳何意尽而语不了瑾对二人不堪当亡南廷和遂改南京吏部左侍郎寻迁南户部尚书而上忘之一日朝退问何久不见杨学士即驿取如改故兼文渊阁大学士三年加少保兼太子太保五年改吏部尚书兼武英殿大学士廷和美风姿沈静详审好考究掌故民瘼边事及一切法家言虽时露褊迫而强敏可属大事李东阳知而重之时时言人曰文翰之长吾或一日经济大才必须介大 【 云南夷奏蒙化土知府不法刘瑾欲逮系之东阳心知不可未有以对也廷和从傍应曰云南荒服之外故与中州殊治土官见羁縻足矣急之恐变东阳深然侒化王寘鐇反廷和曰宁夏人苦为寘鐇所胁不与者十九不得一言慰谕其心将谓朝廷欲尽杀之母为安化树党也请出榜文慰论庆宗室及宁夏人民东阳从其言榜至宁夏大悦刘瑾伏诛内官多所连逮廷和曰鄮瑾挟权乱政诸监局朝夕禁内得不顺承首恶既除附丽之徒槩谓交通恐人人自危也顷瑾籍得秦府两郡王寿诗诗皆泥金书武宗怒曰天潢之派而通阉人廷和请焚之曰宗室来求刘瑾不过请名讲封请婚所于者恩泽所媚者司礼太监也瑾今名贼矣谓与交通彼被此名或急而自尽恐无以安天下宗室心东阳曰是心遂沿廷和上书上是之悉焚所与往返文字】 东阳病多委计廷和东阳既去累加少师兼太子太师华盖殿大学士独任内阁事司礼监张永既安定化王乱挟奇僇刘瑾内矜诩身欲得侯尝捕得涿州男子豸其臂有龙文当谋反谬谓上欲封巳先捕反者诸司礼皆来言廷和曰高皇帝祖训内监局止四品未有侯太监范璟曰侯者刘马侯廷和曰刘永成耶永成历事累朝出入劳勚且非其身侯也侯者侄子聚有战功璟曰古亦有耳下议吏兵二部则何如廷和曰下廷议谁敢顺上意变成法者张公靖安化王乱奏诛逆瑾天下莫不闻政不必假此为功夫汉世一日五侯宋童贯至封王爵今何如也拟旨量与永褒敕加禄而巳虏寇宣大命都督白玉佩平虏大将军印充总丘官又命永同玉总制军务太监张忠监督都督温恭充副总兵俱听永玉节制忠不喜属永请异军上许之下拟旨廷和谓散本官曰兵权贵专九节度之败可鉴也且今诸将中有可与李光弼郭子仪比者乎散本官复传上意曰礼乐征伐自天子出朝廷欲忠受节制即受不受即不受耳廷和曰命将讨虏此征伐出天子矣军受节制故自纪律违者必败旨不可妄拟也顷之温恭又请佩副将军印廷和不可散本官曰内府故贮有副总兵印若不可奚贮耶廷和曰我朝命将多佩副将军印佩大将军者绝少近日抚宁侯佩征威宁海保国公佩廷延绥皆当事者失详如唐时李郭统丘权非不重第称兵马副元帅而巳玉佩大将军印巳非故事恭又可佩副将军耶竟不与上不亲政好佚游廷和时时进言于上也十年以父丧乞归持服不许三请乃许遂与弟户部侍郎廷议并赐驿归命葬毕还其秋遣中使捧玺书宣谕并敕四川有司守促上道廷和再辞乃许终丧阁臣得终父母丧自廷和始也次相梁储曰杨公之匠吾所难代请令抚按官与坐守长随刻服满期促之其时行人在门府县住俸同加催守遂以满期还阙是为正德十二年上业出居庸关行边且踰岁廷和与蒋冕诣关请回銮不报其明年上归自谓威武大将军捕虏有功谕群臣旗帐以迎钱宁来逼者数廷和曰大臣赐铭国家则有旗常里俗施礼亲旧则有旗帐君尊如天孰敢渎之上复使来曰朝廷道杨阁下而忘一遣内臣两遣行人守促之乎亲在存问死即厚恤今乃执拗问他惧否廷和曰臣惧臣惧以非礼事君独率翰林官不帐不贺上亦不忤也退谢病乞休不许是岁上复以威武大将军行边使居守其明年上还兵部侍郎冯清奏捷中使持奏下内阁拟旨奖励威武大将军曰上立待于教场廷和曰皇上凯还而贺将士从征而赏亦无不宜云总督军务威武大将军总兵官朱是以臣率君也便纳还之大阉张锐驰至复授前奏于廷和廷和曰威武大将军故是何人豆兵部所当奏捷我辈所敢奖励耶手还锐奏锐转授梁储曰上待此而后入廷和复自储手取还锐锐忿然去巳复来廷和曰必拟旨须兵部具别奏去大将军号但奖励该镇守臣乃可锐去复与钱宁来皆泣曰上疑锐言公不悉今令宁来公万勿让廷和曰事至大今不言何时耶二公第还奏曰杨廷和不可既还奏上令回阁拟旨廷和与蒋冕执奏如初巳奖励冯清及镇守官而巳复卧病乞休再疏不允上欲南廵中外籍籍宸濠且为变皆不欲驾出諌者皆被杖廷和极谓司礼近侍曰上所系重矣国五未建人心危疑海内盗起而民困大江以南其人轻心且面目衣服大扺相类非若腹里人民易别识万一奸究杂匿其闲或泅渊凿舟或遇风扬火或有藩王窥伺伪为迎奉诱至深宫日陈子女玩好于前用其私人随侍禁格我扈从一切不得近当此之时何脐可噬诸臣怀此寸心有杖死者何为宗社计踈幸为廷和转言上也明日与梁储蒋冕跪阙三日不得命张锐出左顺门廷和求转奏锐曰此无铅锐事公往豹房自奏之廷和曰我辈知上在干清宫而巳不知豹房公朝夕豹房所奏何事我辈殊不与闻我辈日票拟送上辄从中改不知手笔何人名为大臣当部椽而巳跪五日不得命上亦竟罢顷之御史萧淮奏宸濠反廷和曰天下皆知宁藩欲反莫敢言御史言甚难顾形未露请如宣德中谕赵故事遣使慰解之使未至宸濠口为变上欲亲征廷和屡諌不纳集议左顺力効死敢遗贼君父抑贼大逆不道江西之人必明逆顺若大出黄榜晓告利害不旬日闲当亦擒之不烦上征也遂言昔太宗北征有太子太孙居守宣宗征汉则有郑襄二王大驾迼出将付何人因向诸司礼曰公等敢任之乎又向许泰江彬神周辈公等能任之乎明日旨从中下又明日命书差遣威大武将军敕廷和曰车驾亲征谁敢云遣逆濠伪檄正以朝廷失政为名称威武大将军是何政令也假谓车驾亲征复有威武大将军者为谁谁贬朝廷为此名号谁书此敕兴兵问罪先斩其人以奖王家郥今日之忧不在宸濠在此敕矣廷和有二头耶司礼覆奏上命萧敬等十余人及张锐钱宁连促之曰卿何沮挠军机为廷和曰朝廷下命行事用敕车驾亲征且敕谁乎敬曰言之将一月矣如何尚理前说上曰今日无敕汝可投死金水河无来见我廷和曰公不必死死廷和一人耳公可入奏毋论一月仍待来年敬曰公书公书我待公左顺门廷和曰断母相待张锐钱宁怒上决意欲如此廷和曰天子有争臣我辈亦决意欲如此敬等皆去至午复来相率拜庭下连呼相公相公廷和曰诸公贵人也何玉尔廷和所知祖宗法耳奉天承运皇帝六字传之万世谁敢改称廷和有死而巳则又去至暮复来时暑甚敬等坐左顺门竟日使人送瓜廷和曰若敕不书无心可渴会上欲使知行制诰者廷和荐尚书刘春春廷和乡人上责廷和私庇令回话廷和出合有书敕进者而乘舆遂行上行而宸濠巳就擒矣上居南都更岁朔廷和颇以镇挣持重为中外所推服凡请上回銮者数十疏皆不复省明年冬上归而驻跸通州召拟旨诛宸濠乃入廷和言祖宗来议大罪必内阙处重囚必市曹古人受命于祖与众弃之之意也皇上向者祭告天地宗庙社稷天下诏天下谕亲王然后南征罪人既得未先祭告以复天地宗社之命未谕亲王诏天下以慰方内之心车驾在通遽行议罪非臣敢闻上曰中朝大臣往往受宸濠贿有籍名朕简无先生故相委若入京后我亦不得主张矣廷和乃拟进上崩诸司礼授遗合中廷和闭合读罢举哀毕取皇明祖训示之曰当遵兄终弟及人文急启皇太后降懿旨以大行皇帝遗敕遣司礼监文臣大臣各一人奉迎兴世子即皇帝位遂拟懿旨遗敕入启皇太后出宣谕时九卿莫预闻也廷和复摭一时所急及中外素不便者请太后以大行末命行之豹房官军悉解散使太监张永张忠正定侯郭勋安远伯许泰兵部尚书王宪提督之拣选团营官军分守皇城四门及京城九门威武团营官军罢还营诸边及保定官军罢还镇在所皇店管店官较诸边卫军门办事官旗较尉诸边镇守太监留京者悉革遣哈密土鲁番佛郎机诸贡夷给赏使还国豹房番僧及少林寺和尚诸随带匠役水手及教坊人南京马快船非常例者俱放追之是时平虏将军江彬最横豹房官军故彬所掌既解散提督团营彬故与孙太监俱又皆不得与京师汹汹江彬反矣安远伯泰因邀王宪见廷和宪告廷和曰许安远故与江平虏共事平虏又与张孙二公同提督团营今提督官军独用张许江孙必恨张公殊火自安廷和曰团营根本也防守调发责当有专诸公主防守留孙与平虏主调发耳岂有他哉都督张洪为彬游说以探廷和曰外人之言江可防也廷和曰君疑江反耶先帝喜江骁勇留置左右若扈从廵狩内外文武一时不独江江何惧欲反耶近年反者内有寘鐇宸濠外有刘七蓝鄢皆随起随灭亟内亲外众曾不比数假萌非望顾盻齑粉矣若能与诸公恊力共济嗣君至阖门辞爵当不失富贵何必自疑人亦政不须疑之耳诸公掌兵策有出我书生握寸管无为也是时彬巳自疑稍分布腹心于东西北安三门衷甲褁粮备动息闻廷和言稍安然尚不出成服斋宿廷和投彬刺曰甚谢江公大事多赖彬喜乃出及题大行铭旌于文华殿司礼监魏彬张铅与大阉陈严皆在魏彬者与江有连廷和知其稍文弱可动也屏语彬曰今天功巳定大患未除未为全美魏彬问故廷和因曰外议纷纷虑江为乱若不早请太后除之贻忧嗣君亦公等累也公虽与江有连乃勉奉大行命非本意古人大义灭亲亦何不可锐从旁疾言曰彬有何罪廷和曰彬擅引边军入禁擅立威武团营教场为西官厅擅立镇国府即一二足死矣彬曰实然而锐救彬殊力廷和曰公毋护之我辈言出祸随已委致身家公虽无子孙不忘祖宗坟墓兄弟耶万一嗣君中途闻变而惊公请保任廷和辞色俱厉陈严赞之曰且收得在廷和曰是也收在嗣君来或见宽蒋冕曰了此然后哭临廷和又曰与江同恶惟李琮神周两人他无与也皆曰然即拟旨奏太后会其日坤宁宫安春吻江彬被旨行祭俄旨出彬与李琮神周皆收而京师晏然其时世宗将发安陆心亦介彬闻彬擒无疑就道既至即皇帝位方世宗之未至也廷和日夜计度正德中奸人弊攻皆拟于登极诏书除之密书缄函及至廷和侍行殿令蒋冕至其家取去函中缄家人不知何文书也黎明进稿请批红方鸣鼓日向辰文书房官来见欲去关切中人者数条廷和曰数年来事有不行辄归朝廷今嗣君至便有此方知曩负大行多矣廷和今拜贺新天子明即疏阙乞休且问皇上初至是何左右欲吏诏书也蒋冕毛纪皆力言文书房官持回久之鼓鸣批红犹未下廷和与冕纪亟趋华盖殿后往来玉除间寂不见人趋奉天殿下见直殿者使要文书房官亟语之曰去去毋误不者我辈且有言文书房乃人奏批红下诏出宿弊尽除中外欢庆上召见文华殿与冕纪等并赐酒馔盖自成化以来传升乞升在末军旗较勇士军匠人等久病猥冗正德中至三十七万二千七百余人岁糜太仓尤甚廷和于登极诏书裁革十四万八千七百有奇省太仓岁百五十五万二千四百余石被裁革者众口腾沸曰终日想终日想想出一张杀人榜或相与咀呪卜其禄命曰杨公何日死我辈复矣廷和朝有刃而前者上闻护以百卫士名随朝军顷之论定策迎立功与冕纪并封伯爵疏辞上荅曰卿翊戴朕躬擒逆消变赞新厘旧备竭忠诚特加殊典以荅元功宜勉承命廷和辞至四五上批荅数百言益切最后命写敕褒谕赐宴礼部荫一子锦衣指挥世袭犹不拜受上曰廷和听辞伯爵朕心缺然其再荫一子四品文职蒋冕毛纪五品各一人世世承袭廷和进二阶晚纪进一阶廷和复并疏辞上曰朕念国统危疑之际卿等恊谋决策同安宗社乘时擒逆不动声色使朕雍容入朝中外晏然弘济艰难功劳茂着考之史汉文宣继统皆加封丞相陈平周勃杨敞蔡义等邑户我太宗文皇以尚书茹瑺有点相事机之功亦进封忠诚伯况大明律人臣出将入相能除难尽忠者同开国功勋一体封拜前封义不为过重违雅志巳矣所辞朕心缺然赐宴进阶录荫文武稍示酬报宜勉承之毋过高洁以伤朕怀廷和不得辞引疾乞休温旨固留仍谕勿再大礼议起廷和执宋濮议以证召对面言不可者三封还御批者四执奏三十余司礼太监奉命讲论三十余反皆力持之而于上心稍不合矣兵科给事中史道者外补佥事不自得知上移意廷和因言臣顷在諌垣尝指目杨廷和漏网元恶草劾欲上为其所觉亟尔出臣臣诚无状恐一旦得祸以忧臣毋臣今封上原奏惟陛下赐臣致仕全臣母子微生因具数廷和纳贿专权且云先帝自称威武大将军廷和阻諌不力兴献帝一皇字考字辄欲去就争之廷和疏辩上曰卿正学直道辅佐皇兄力阻护卫諌止廵游不附权幸不作威武大将军敕书彩帐闻父计音连章乞制忠孝大节中外共知计擒逆彬功在社稷更化以来知无不为朕心简在岂可偶因谗陷之言辄求退休史道所奏吏部亟参看闻吏部尚书乔宇乞正道罪上下道诏狱讯治兵部尚书彭泽奏廷和定策讨逆忘身为国乃为史道所构因子道奸邪上下旨褒泽令自今选补科道必谘防老成识治体者大臣须奸贪负国有显著罪科道官方得独奏他皆会章违者许僚长若堂上官参奏科道官谓泽因奏道致上下旨沮塞言路连章劾泽李学曾汪珊尤极论之上许科道官秉公言事如故御史曹嘉因言史道劾奏即得严命廷和奏辩彭泽附势具蒙慰褒良以假师保之虚衔者阴据机密之权任票拟之大事者窃弄威福之柄臣观今日在廷伊霍赞尊陇蜀交望伏惟陛下速允廷和休致以示保全薄戒史道少舒愤懑庶九卿六部近慕刘健谢迁韩文马文升刘大夏之风六科十三道远追薛瑄王竑锺同林聪叶盛之谊廷和求去益力蒋冕毛纪亦求退数日辅臣无至阁者然上数遣内臣促廷和出而廷和益乞休上曰卿赤心为国洞见朕志朕手足视卿卿何不腹心待朕廷和疏谢固辞称疾上曰朕知卿忠非人能闲再四宣谕犹尔称疾偃蹇高卧朕甚疑焉陈乞无再廷和乃出顷之曹嘉复极论乔宇奸邪以廷臣五十人列为四等坐连贬茂州判官而道亦贬金县丞矣上渐修斋宫中令内臣习经典科仪廷和言人君一身天下根本前后左右宜用正人陛下未即位时臣甞具启皇太后乞命司礼监官将尚衣尚冠等四执事及膳房茶房殿内荅应掌官侍卫牌子等项人员一一豫选若随侍先朝会经坏事者即退罢之业蒙懿旨施行陛下即位臣又极言异端邪说渎经乱伦亟宜痛绝条上慎始修德十二事请悬殿壁斋醮豫绝实其一端不意近者不时修设恩赉倍常推求厥端皆因太监崔文引正德闲罪人张锐名下掌家管家及番汉僧道巧言惑诳夫此辈先朝坏事非一不意犹敢试探上心且夫梁武宋徽远未具论即如近日刘瑾建玄明宫钱宁建石经山祠张雄建慧光寺张锐建寿昌寺于经建碧云寺张忠建隆恩寺所费不赀然皆身死家亡夫使福田可种利益可求比年远近亢旱风霾彼何不诵一经念一呪消弭之流贼骚动中原彼何不驱神兵役鬼将扫平之陛下曷不移行香拜箓之劳以莅经筵节修斋设醮之费以周穷匮正道异端心无两系陛下系心此端臣恐疏于圣经贤训入告出顺臣分宜然第微诚未至谆谆之意未蒙嘉纳是以敢昌言露章耸动天听伏惟陛下垂察上报旨嘉其忠爱然自此益疏居顷之内织染局太监永乞如成化弘治闲例差本局官付敕与往苏杭五府提督织造下工部覆奏不可科道官皆以为言廷和言今年直隶浙江等府水灾异常额赋尚冀蠲免更遣织造非惟逼勒逃亡亦恐激成他变况所过淮杨邳徐诸州府水潦一望百里之内寂无爨烟死徙流亡以数万计幼男稚女秤斤而卖十余岁者止可得钱数十母子相视痛哭投渊官赈巳穷今抵麦熟尚须数月饥民势必作贼何能坐而待毙近传凤阳泗州洪泽饥民不下三千余人刼掠啸聚将来事势尚有不可知者臣叨辅导实切惊忧不敢撰敕如果缺乏止令镇廵三司计处造进上曰累朝事例也毋渎扰执拗时九节科道官皆諌廷和复疏臣等备员大臣素蒙体貌不意圣明一旦有此臣等当引身求退以明不可则止之义展转思维庶几改之臣非敢渎扰诚恐陛下援天下也亦非敢执拗所执祖宗法耳臣等因考洪武以来并无织造之例例自成弘始宪孝二庙恤民节财美政殊多奈何他不之法独取此端为例我祖宗朝诸所批荅尽从内阁进正德间权奸乱政治有擅自改拟营求御批以济私欲者陛下登极之初罢镇守市舶及看守珠池等官不意今者复降前旨且出御批不知出何左右撰呈陛下何忍堕其奸欺祖宗天下正德几危赖陛下旋定然国势民力比之成弘百未及一岂堪更自败坏兴言及此可为流涕上曰卿言朕知业遣行母扰可矣廷和竟称病不草以命蒋冕而冕亦迟之上切责焉其明年再疏致仕许之赐驰驿命有司给月米岁夫下吏兵二部论功世荫以闻言官交章请留不报始廷和以登极诏书裁革正德中传升乞升诸武职锦衣百户王邦奇者故传升千户在削级中后奏复旧又为兵部尚书彭泽所裁怨而未发也上既考献皇母章圣太后邦奇因上书言西边事谓哈密失国番夷内帚又繇泽总督甘肃时赂番求和及廷和草诏论杀写亦虎僊所致宜诛此两人更选大臣选复哈密语在哈密记上下兵部勘状未上邦奇复言大学士费宏石珤俱廷和奸党甞夜过杨一清所欲为弥逄廷和子兵部主事惇藏匿前后奏词令不得验其婿修撰余承勋彭泽弟冲等交通请托上下惇等狱命镇远侯顾士隆会鞫之给事中杨言疏救上怒并逮言士隆言邦奇诬上切责之禠惇职为民承勋闲住调言外任费宏石珤皆为致仕其明年明伦大典书成以廷和定策自居门生天下谬主濮议特革职民为其明年卒以庶人礼葬县之城西居十余年上问大学士李时太仓之积几何时以足对曰皆繇陛下初年诏书多革冗员所致上曰此杨廷和功故不可没廷和殊才非相器耳穆宗即位言官交请恤典下礼部议礼部言廷和性抱忠贞才优经济相武庙于危疑吁谟默定翊先皇于初统朝政一新正始厚终庸勋卓著高风直节誉望尚流上赠廷和太保谥文忠命中书舍人往改葬赐祭九坛廷仪官兵部左侍郎子慎自有传 
　　郎曰大礼议起杨公叹曰众尤交责吾何逃乎义之尤我命也人之尤我遇也事之尤我时也吾有去而及被废家居言及受遗之际泪未甞不蔌蔌下也彼亦有以自喜迹其时虚大位以四旬迎嗣君于千里枭獍在侧磨牙舕舌杨公处之周勃韩琦未足专也吴中徐学谟曰史道下狱廷和乞罢累旨慰谕可谓优渥乃请辞五六而不休至毛纪蒋冕林俊孙交彭泽乔宇相继求去一时大臣未免高激成风失事幼君之体自后邪人伺隙离闲新进用而老成削迹矣 

　　○费宏 

　　费宏字子充广信铅山人少温茂有文章如倒囊出物而风水相遭登成化二十三年进士第一时方二十授翰林院修撰预修宪宗宪录垂成矣以疾告其长总裁杨守陈谓宏书成当有恩叙不少待耶宏谢曰疾安能待也盖修书故事不论前劳论最后录名进御者故翰林中语曰经筵头修书尾是举也人称宏恬让正德六年以礼部尚书兼文渊阁大学士与李东阳杨廷和梁储同相年四十矣久之加太子太保武英殿大学士亡何进户部尚书兼秩如故钱宁幸于武宗最用事宏不与通涉时时拒宁关靖宸濠有异志求复护卫宏从中力阻之宏从弟编修寀之妻与宸濠之妃皆娄姓宸濠复求交寀寀亦不为近用此钱宁宸濠并恨宏兄弟有语钱宁御史余珊尝劾寀与宏兄弟也宏当国寀殊不引避者宁以此谮寀于上上诘宏一门兄弟胡为并处清华使陈状宏自伏求去立许之寀亦附批致仕阁臣一辞许去前未有也宏去钱宁使人道尾宏兄弟宏大臣也水陆舟车有踪迹不能自隐匿而寀微服乘舼一夜数易泊以免宁难至临清州宸濠党纵火宏舟衣装毁尽归家谢客宸濠欲与通谢绝之宸濠益憾会宏群从有讼人会城者宸濠侦知招引其仇家助之资斧令捃摭宏事入奏为都察院所驳罢宸濠复阴使凶群奸细入宏村舍焚掠宏室庐积聚发宏先墓拉杂摧烧之宏走避之广信宸濠复阴嗾凶群攻广信城掠宏从兄弟各一人去宸濠反宏与寀谋起勤王兵会王守仁征兵诸郡宏为广信守令画策而寀为广信所千户秦逊卿作禡牙文其词甚壮复从闲道见守仁言计此时宏合家惴惴谓必阖门被祸幸宸濠引兵东下未及也宸濠平御史奏宏兄弟功科道官连章上荐世宗即位旬日降敕起宏并召寀既至加宏少保明年修翊戴功予一子锦衣指挥佥事世袭宏辞改荫正千户及七品文职复辞大礼议起相廷和与冕纪持之甚力公疏之外复有特疏宏知上心悬切附名公疏而巳上心喜宏而张璁桂蕚辈亦乐宏含容为忠厚相纪去上命宏代之寻进吏部尚书谨身殿大学士孝宗实录成宏以总裁进少师兼太子少师时故辅臣杨一清自边大帅召还前巳久为少傅宏超二等为少师遂居一清上又以献皇帝实录成进华盖殿太学士支正一品俸当此之时张璁桂蕚虽以片言遇主而翰林诸臣皆鄙贱之宏亦不能异也璁蕚以詹事兼大学士贵显矣而翰林诸役若两修实录经筵日讲主乡试考教习庶吉士皆抑弗得与于是璁蕚复恨宏甚于恨廷和凭借上眷并手而攻之矣初天方国使臣入贡上供玉石礼部主客司郎中陈九川拣退过当使者奏乞蟒衣金带不与覆请怒骂通事士绅等而提督会同馆主事陈邦偁亦严束夷人禁其关市士绅等因诈为吏者怨词译书以奏上怒下九川邦偁锦衣逮讯礼部尚书席书稍为九川邦偁解上责书无大臣敬君意士绅又奏九川凂兵部郎中羽惠转嘱镇抚司佥事潮及本奏郎中字样通事良臣听大学士宏译作兰州九川因以贡玉馈宏制带上怒屡诘责锦衣杂问官展转规避者竟坐九川帚又盗页玉及番货皮刀谪戍边黜邦偁为民降羽惠远方杂职潮良臣罚俸有差璁蕚遂以受九川盗玉事劾宏宏言臣恋恩阙廷留滞旦夕璁蕚罪臣臣诚无辞诬受盗玉不泰甚耶臣先墓被发群从见掠实繇逆濠恨臣沮其护卫而璁蕚谓臣居乡不饬所致臣不能与新进争胜惟有去而巳上慰留宏是时上方留心词赋时时召宏与杨一清石珤贾咏于平台赐诗命和闲独召宏讨论桂蕚复言诗词小技圣人不为徒令宏窥伺意指窃以厌服朝绅抑宏招权纳贿畏陛下察见假是结纳自谋耳上曰诗不妨政宏职论思朕合访之璁蕚从此攻宏日甚宏乞休而巳上一再留宏璁恐上未省其前后四疏再录以上因极言宏子懋良罪恶一时凭陵排击几无朝纲上虽宠璁顾亦不听也其明年锦衣百户王邦奇诬奏杨廷和彭泽语连宏与石宏并求去许之赐传以行而大臣致仕恩泽皆弗予宏故以踈钱宁御宸濠忠节着闻于先朝又宽和无竞善引后进诸后进皆悦之家居八年而张璁巳更名孚敬列上相矣久之移病去上念与无宏为难五赐手谕敦促还相即诸后进亦喜宏来也既至未朝遣使劳以上尊御馔即问曰卿家居久政教民物当必悉知即以陈奏宏请上谨进退重守令上曰善召见文华殿右室赐银图书一文并赐白金纱衣谕以尽心供职有闻入告他日上御无逸殿东室召宏与大学士时曰今日闲暇庶几君臣同游之雅命出观殿宇殿东壁书无逸篇北壁则皇考所作农家忙诗上跋其后转观豳风亭东壁书七月诗北壁则上所题豳风图长句东西小亭二壁上制大自儆兼述创造之故宏顿首称颂上因与宏论边事宏对故事吏部推内地廵抚会户部推边方廵抚会兵部请自今九卿会推如京堂例以尽群臣下知人之鉴上曰善宏遂荐姚镆可总刖上曰语吏部推之寻曰勿庸推即传谕行上令宏相地建西海水神祠宏赞上靡事不敬上曰敬者圣学始终之要朕敢不勉因再三谕宏时尽心匡辅宏劝上凝神聚气保养圣躬上又谕恤民在用贤朕简用或未得人卿须执奏时曰顷臣宏至京举朝欣仰谓上委任旧硕至治可几上曰旧臣卿若宏在耳因赐酒饭出上立升镆定令推廵抚会九卿如宏言是为嘉靖十四年顷之卒年七十上震悼辍朝赐谥文宪恤典加厚宏恭顺谧抑明习故事持重有体最爱李东阳之言曰内阁机务重地四面俱要照管不可任意图目前故三入政府以功名终寀亦为礼部尚书有文词善将顺上听信之宏子懋贤寀子懋中皆举进士 
　　郎曰张永嘉横身而批群臣之议气盖举朝何有一相而费公抑之奚怪遭其毒手嗣后永嘉为相尽出翰林诸公别选六曹郎以入事固不可激也 

　　○杨一清 

　　杨一清安宁石淙人也字应宁其父景化州同知生一清于州舍从家于巴陵正统中以奇童荐入翰林院为秀才道黄河河适一线清景遂以命之年十四中顺天乡试成化八年年十八举进士授中书舍人一清生而隐宫貌类寺人顾其文誉籍甚海内名士皆来从游以父丧归葬于京口即家于丹徒历山西提学副使凡提陕学八年道德文艺随能诱教口授经传转相传说其持法击蒙不少贷借既去陕人推其精鉴审别为国朝提学最累升南太常寺卿弘治中擢左副都御史督理陕西马政一清条上所宜及易置马吏辄得施行益开水草善地起城堡庐舍河湟凉固间马大孳牧十七年北虏潜伏河套间拥众入寇宁夏守臣失利遂入犯环庆固原宁夏陕西两镇守臣交章告急兵部尚书刘大夏荐一清兼廵抚陕西经略防御一清创平虏红古二城垣濒河一带以捍虏其明年虏数万入宁夏直扺固原时总兵曹雄军隬绝不相闻一清从帐下轻骑五十余自平凉赴雄论计军为之节度而张疑兵以胁虏虏移犯隆德一清驰伏瓦亭使士乘城褁毡连发火炮响如万数虏人以为大军至掣众北走巳延绥宁夏诸将数与虏战辄复失利本兵议以诸镇抚无专制不相为援以至于败复请设都御史总制陕西延绥甘肃宁夏军务开府固原命一清为之寻进右都御史是为正德元年一清至询访当事与家居士大夫皆云戎备废弛行伍消耗仓廪空虚军食不继因以便宜□纳易籴边务渐充其冬虏复拥众入套烽火络绎一清扬兵耀武以待之虏不敢犯明春渡河北遁一清因谓河套即古朔方地唐张仁愿筑三受降城以绝寇警今宜因险而墙之上疏曰臣切见陕西诸道延绥堡据险宁夏甘肃阻于河山虏或内犯受敌止其境无腹里之惊惟花马池迤逦至灵州一路地势宽漫城堡稀疏虏或坏墙入环庆固原平凉凤翔临洮巩昌诸州郡必皆受寇是其中具汉土民根本易摇萧墙或变膏肓腹心实在于此伏见成化之初边墙未设虏驰突河套亡忌其后宁夏都御史子俊先后修浚河套无虏垂二十年世平人玩墙日薄以卑沟日浅以夷弘治中虏坏墙入花马鱼肉内郡有轻边之心我军连岁失利至其末年复自前道入寇连及二冬上厪先帝使臣经略臣虽闇烤官陕有年颇究边陲之故当今中原有空虚之忧北虏无出没之常未虏而征士则先费既虏而调兵则后虞兵集而责事速则虏或止不来虏不来来而稽时伏则我以先老是我终岁以虏自难而不得前计臣闻防边之策莫危于战莫安于守择害莫如轻较费莫如大土木之害轻于杀掠劳费之役大于军兴河套盖古朔方地唐张仁愿筑三受降城置烽燧百余所突厥不敢踰山牧马其地据三面之险当千里之蔽明初弃以资虏卫于东胜失一面矣其后复撤东胜就保延绥则复以一面之地遮千里之冲遂使河套沃壤弃为虏巢广碛深山势顾在彼宁夏外险反南备河西人所以苦虏相寻莫之能解者也夫守于东胜因河为固东接大同西连宁夏使方千里之套得以耕牧屯田其中策之上者也力即不能莫若于延绥宁夏一路边防多方除缮虏至有以御之数十年之后馈饷可省兵革不试东胜之议或者可复臣近行庆阳环县历延绥定边宁夏花马池兴武清水营直扺灵州巳与所司目阅口议似得便宜幸今河套无虏腹里丰成民稍可用臣不敢偷一时安遗虏他人因条且延绥安边营石涝池至宁夏横城三百里可设墩台九百座暖谯九百闲闲守五军用守军四千五百人石涝池至宁塞营西至定边营百六十三里三百四十八步行平衍宜墙者三十一里三百四十九步险崖峻嵝可铲削者三十二里三百五十六步可就为墩台较联宁夏东路花马池有守御千户所无险可恃虏至仰客兵可置卫兴武营有守御千户所兵不足额可募充材官自环庆以西至宁州要宪也而无备兵副使可增设韦州螺山有庆王园虏至拨掘奈何可抽简庆护卫守之横城以北黄河东南岸有墩三十六瞭守石觜暖泉可修筑如故母移入河西河西黑山营可按伏重兵如故母移入平虏城上可其奏一清兴筑克期而自廵功自红山横城未竟五十里边匠苦寒怨且溃又刘瑾憾一清不先白巳阻尼之其年告休家居会朝廷分遣部使者核边储使者奉命过当□□□□惟恐不甚于是自委吏以上至于廵抚无不得罪者而一清所贮刍粟充溢因陈浥腐尤甚亦坐是诏逮系赖王鏊李东阳力捄免一清多才好问有谋善断边事旁午羽檄一夕十许疏占指授悉中机宜所居止时演习营阵曰武侯卫公未甞废也时告谕诸将无事时常如有事堤防有事时常如无事镇静故其总边无所废失虏人皆闻一清名一清貌类寺人乃其眉闲隐隐有矗痕如竖目虏人相戒母犯三目杨公也有御史劾奏一清徒取议论无行伍之能上使御史视军中一清方与虏战御史从　闲持戈欲落溲溺尽下一清使卒夹掖御史马上指顾方略如平生一清出遇二盗发嚆矢鸣镝来相去百步许使人谓曰杨使君谓君甚苦初亦士耳而何自暴为二盗大骇去一清曰此吾昔所视学时某生某生吾黜之今其人不得志乃从萑苇间作亡赖子其洞捷如此安化王寘鐇反征拜陕西总制与太监张永共出师且至寘鐇巳就擒道与永计诛刘瑾语在瑾记既行视边堡从红山横城阅旧筑边墙叹前志之未遂感而赋诗访求营卫部领贤否更置之罢边军繁重科差清革镇守太监若总兵而下所私役军人军将所据草滩湖地悉令还官均其屯田之赋凡有征调军士全队而出无占隐者又请调延绥宁夏陕西三镇兵马分道而进驱逐河西达贼出境然后修沿边旧守墩台城堡以图久久自刘瑾用边粮浥烂罪先后守臣守臣以故不复积贮军储坐空一清多方召籴公私稍备寻召为户部尚书改吏部尚书起废拔幽引用刘瑾所构陷者而给事中王昂劾奏一清结好中官败坏选法一清上疏自劾更为昂申捄十年命入内阁加少傅太子太傅大学士武英殿尚书如故以言不听用因灾异自劾曰近日纪纲从弛刑赏夫心滥宫府异体用舍违宜谗言可以惑圣听匹夫得以摇国是禁庭杂介冑之流京师无藩翰之托一切弊政大异往年是宜地震天鸣日食星变旱干水溢报无虚日谴告既以昭彰政事未闻省改臣调护莫施扞格难免腼颜在列将安用之有告钱宁匹夫谗言杨公谓公也一清乞骸骨予致仕得唐许刺史丁卯桥而圃之诗奕琴酒其闲 【 王世贞诗永嘉鲍生奕者师十七人闲当用手丁卯桥头遇□相籍甚文章呼小友】 久之武宗南征幸一清第乐饮两昼夜一清作阑门之歌有导幸浙江者婉諌止焉世宗嗣位群臣争言一清可大旦至有比之姚崇者诏遣官赐金币存问谕以宣召期趣使有言一清陈谢特予一子官中书舍人四年虏大入关陇即家拜兵部尚书兼都察院左都御史提督陕西三边温诏褒美比之赵充国马援郭子仪故相行边自一清始也大礼议起张璁桂蕚疏论考所生一清贻书吏部尚书乔宇曰张生此谕圣人复起不易矣时在朝群执人后之说璁蕚势方孤附以一清语闻上上心知一清也相廷和冕纪以争礼去位上召一清为吏部尚书武英殿大学士加少师兼太子太傅入阁上方励精图治中外事一咨委焉大学士费宏去位□清荐起故相谢迁从之六年套虏大入提督尚书王宪大败虏上归一清督边先功加特进左柱国兼华盖殿大学士余官如故兼支二俸荫一子锦衣百户世袭疏辞令兼二俸居顷之言臣出入中外几四十年陕西最久窃见甘肃一镇自兰州渡河所辖诸卫绵亘二千余里虏夹南北一线之路通其中肃州嘉峪关外夷羗杂处寇敓无时自昔难守今事势又有异者亦卜刺阿尔秃斯二贼窃伏西海始而残害诸番今则与番联合窥我庄凉犯我洮河境矣西域土鲁番纵恶数世先独残破哈密后则沿边王子庄等处赤斤罕东等番卫俱被蹂残遂敢称兵扣关犯我肃州困我甘镇矣今行伍空虚士卒疲惫战守之具徒支目前先事预防胡可后者臣惟河西粮储匮乏士马不振内地所派不足外供闲仰朝廷给发内帑其境内布种不广别无辇致不过籴所在之粟入所在之仓而巳所司往往散直卫所军余令其市买责限并督榖价腾踊日异月殊众口嗷嗷怨声载道矣夫积处边储不过籴买召商二事籴买既难则召商最为便法宜自今开中盐引请令商人上纳本色边储银两除量留以备丰岁折放亦当召商籴粟稍优其直而不苛其收则应者自众至欲以所在之粟入所在之仓非广兴屯种不可而广兴屯种又宜先补屯丁夫先朝屯政修举之时正军充伍余丁种屯牛具种子都为官物屯军老惫退选者随以田入官法至严也今有有军无余者有有军余无力种者屯地多帚又没将领豪右之家其贫丁以田假人田隔远硗瘠无人假者出身佣雇终岁赔粮而不足管屯之官至计十岁以下幼男充报屯丁参两朋合谓之抬粮屯事至此边困尚忍言哉宜令清军官核实军选健丁户加军余一人户大族众者二人与俱诣边使其来则有亲属以为侣至则有田业以为家生理相依逃亡自少不则仿古募民实塞之意召关陇民开垦三稔以后乃征其赋凡有徭役一切复之则利可资身人争向募矣至于春种秋获令其约日并作大发士卒为之守望寇至举烽收保迨夫陇畆连云禾稼蔽野则虏马亦不能尽践虏退吾仓廪也上善之下其议西边取久之给事中陆粲复请修筑三镇边墙如一清指上命文武大臣反一人相度宁夏花马池至灵州一带一清复上疏言臣先朝备员陕西跋涉崎岖身经塞下目见宁夏花马池东至延绥西至黄河边横城堡一带四百余里黄沙天野草弥望虽旧有边墙削狭不足障虏虏众入数十处长驱二日可至固原西人耕作之外畜牧为业固平秦巩西邠凤陇闲每一虏至田不得耕畜不得牧臣伏思制虏之道来当有以限之去当有以守之因请高厚边墙深阔濠堑方会吏兴筑约起横城四十余里为刘瑾所沮其事竟罢夫凡民难与虑始人臣艰于任事今修筑边墙臣窃闻户部言臣与同朝士大夫皆议掯费然计欲筑边墙当得费太仓储三四十万令向者臣志得遂其时所费亡过二三十万而巳而人民习耕牧之安官军省征戍之苦朝廷减给发之令屯田之收数万盐池之课倍增今试论正德以来二十年闲则发太仓储几何矣领太仆马价几何矣若及今不为将来有变其费行倍近岁议臣屡图修复一谓套中有虏版筑难兴一谓腹里无收丁夫难役卒以不果大要在外廵抚之臣计日而望内迁在内卿佐之臣习安而惮外劳任事之人诚难其任臣以为必得视国如家者乃可当干济年力精强者乃可胜跋涉器度纡宏者乃可计悠远资浅则稍优其秩才充则加重其权相度措置续臣故修墙堑以渐而东二月兴工以五月止八月兴工以十月正大虏在套则暂止顺时及势与之消息勿并工于旬月图永佚于方来雇募边人习供畚锸之役熟闻虏贼之警者使之受直赡家游击将军日一游獥其闲量出兵车数百列辆成营住宿丁夫缓急可以敛守岁修百里三岁可毕岁修百五十里二岁可毕五年为期大工可就矣陕西三镇中原门户也三缜安然后陕西安陕西安而后中原安臣自思念始发议今二十年过矣旧人凋丧故案磨灭承委大臣窃恐不得其要领故敢为陛下陈之书奏上深纳其言使兵部右侍郎王廷相往董然久亦竟止先是张璁桂蕚以议大礼进为廷臣所切齿既附一清语闻上璁蕚遂得骤躐华要一清为相盖璁蕚推挽之力璁既攻去费宏意一清必援巳而一清乃请起谢迁心固衔之久之上亦命璁为相上以一清老臣优礼殊在璁上小人复从闲构一清将谋去璁璁内不能下会锦衣卫指挥佥事聂能迁者故附璁议礼礼成不调因怨璁论其私庇故人指挥浩浩夫贼不问事下内阁璁欲置能迁死地一清拟旨谪戍而因构陷一清别诉上诋毁之一清谢病求去上言所以上优诏留焉八年立春日长星出白气天元旦大风昼晦上以灾异数见问一清条画消弭急务一清具对伏见皇上嗣位以来四方上灾异警厉引咎一念诚敬宜可上格而尚尔迭见汉臣所谓天心仁爱人君也臣窃谓此皆阴盛阳衰民穷盗起夷狄猾夏之兆又伏而思之无如戒饬百官和衷共济毋持异说以扬巳勿务苛切以病人而皇上尤宜严忠良邪正之辨操威福予夺之柄臣主同心专一爱养民力护持元气因条奏四事上嘉纳焉璁与一清同相意在振厉而一清意在安静论事固时相左即一清灾异之对若为璁发者璁称病求退上固留之而其时桂蕚亦为相给事中孙应奎因条论一清璁蕚人品请上为去留之断上念璁恊恭蕚洗饬旧质惟以一清高年博学练达政体遣鸿胪寺谕留令其展诚匡辅以副委任之重一清复请老求去言臣历事三朝今年七十六岁拜官五十八年致仕之期过古大夫同时缙绅多沦土门生旧戚劾臣殆尽臣尚偃然班行多露之讥诚所不免臣素性踈直难谐俗好今持论者尚纷更臣劝以安静行法者尚刻削臣矫以宽平变法臣谓不如守生事臣谓不如静用人则谓才难当惜断狱则谓罪疑惟轻凡此迹类平通而公是公非未甞敢挠因事纳忠有怀必尽独陛下知耳君臣之闲恩犹父子惟陛下矜臣愚不录臣罪悯臣老且恤臣私上曰卿谋身可矣未见所以忠朕者岂爱身胜爱朕耶一清惶恐出视事顷之给事中王准陆粲劾璁蕚忮狠专恣干权纳贿状上大怒令璁蕚还更削蕚散官并下准粲法司谪之曰何今乃言遂下璁蕚罪示廷臣大逐其党与治所通贿私人璁蕚行公卿缙绅无祖饯者一日上念璁问一清璁可留乎一清对曰陛下诚念璁待其返舍更行召起之今谕示方新詹事霍韬攘臂曰始议大礼者吾辈三四人张桂去且及我因亦列上一清贿状上心动立召璁蕚相如故一清求去不许而上所命治璁蕚私人法司尚逮系霍韬曰蕚乞还相矣再上疏劾一清益急上怒使一清自劾一清上疏曰臣猥以衰钝之资仰承天眷解职边陲征叨密勿委任优崇前世无比老誖负恩不自矜持交际之闲稍存形迹人言有状国宪何辞圣明不即显戮恕臣自劾仁同天地慈拟父母伏惟宽斧锧诛赐臣未死年许之赐金币予传归上以优礼大臣古人君道大臣蒙优则不宜轻自点故其进退璁一清倏忽如此其明年坐受故安定伯张容金钱为其兄太监永墓志削籍家居久之疽发背卒先是永用一清计去刘瑾一清数言永才而永亦才一清于武宗得入内阁以故一清为永志墓永有家人继宗容责治之继宗告容辞及一清因坐获罪而一清悒悒死一清阔达通敏所摹画朝事与其自计隃度无爽时人日为智囊爱乐士大夫与共功名朝闻夕荐故吏门生满天下一再帅陕麾下自偏裨起为大将列侯者累累亦不绝其馈谢然有所入即关通贵势周遗交故立散之虽坐交际废士知一清非贪也卒前数日为疏自白身被污蔑死不瞑目上闻而怜之十二年以恩诏复官二十七年赐谥文襄赠太保 
　　郎曰世言杨公以故相再行边道洛阳谒故少师刘健健出揖曰君不能甘澹泊为时所饵令异日王上轻吾辈自君始咄咄入第使其子弟延款之此自刘洛阳前辈风第出将入相裴晋公有之矣宋家宰臣恒出为使相顾国家亟才士大夫能应国家久亟否耳若夫内阁倾轧之地不早引退至以贿蒙其身恐于智囊未也 

　　名山藏卷之七十二 

　　●名山藏卷之□□□ 

　　晋江何乔远　譔 

　　臣林记（嘉靖臣二） 

　　◆臣林记（嘉靖臣二） 

　　张孚敬（黄宗明　黄绾　霍韬　方献天　桂萼　席书　熊浃附） 
　　夏言 

　　张孚敬　（附以大贵者七人　　黄宗明　　黄　绾　　霍　韬　　方献天　　桂　萼　　席　书　　熊　浃）　　夏　言 

　　○张孚敬（黄宗明　黄绾　霍韬　方献天　桂萼　席书　熊浃附） 

　　张孚敬永嘉人也故名璁字秉用及其为相避世宗讳请改世宗赐之名字茂恭张璁秀伟美须髯产不能中人恢廓从性动止若大豪于书无所不窥而尤精五礼七试春官不利将为吏部选人御史萧鸣凤得孚敬干支而异之屈指曰从此而三载当成进士成进士即与人主若一身倾动海内于世无比而又有王御史善相人奇孚敬相助之资斧使南还孚敬乃强归及成进士年四十七矣其为进士值世宗以兴世子入嗣位相杨廷和等与礼官皆谓迎世宗本以继孝宗当称献皇帝为皇叔兴献大王议上再三不下璁私叹曰非礼也不宜后孝宗因疏言皇上继统非继嗣以承武宗则兄弟之伦也以承孝宗则不及孝宗孝宗无养育之恩未甞委命焉继孝宗者自有武宗皇帝皇上不得为孝宗后宜为兴献王庙京师不绝父母也世宗览而悦之第其言位卑寡且迁君臣呓未有所发及蒋太后止通旬日帝涕注欲辞皇帝璁则再进大礼或问一篇帝乃加称献皇帝为兴献帝蒋太后为兴国太后而迎太后入既入太后问帝谁起此议者世宗曰张璁太后大悦诸大臣皆恶璁起此言也会当选官吏部授之南京刑部主事以远之与璁同指者知县桂萼当迁亦同授南京当是时帝复下诏加本生二字而称献皇帝本生父兴献帝太后本生母兴国太后矣璁犹曰非礼也不宜后孝宗萼乃本璁意上疏请为献皇帝庙大内帝喜下礼官议群臣诤不从复加皇一字称献皇帝为本生皇考恭穆献皇帝太后为本生母章圣皇太后而璁犹曰非礼也不宜后孝宗萼上疏时帝不胜群臣沸腾之口趣召璁萼京师群臣劾璁日积数奏璁且行且上疏曰是礼也在考不考不在皇不皇不亟去本生二字虽称献皇帝皇考不殊叔矣璁至益翱翔高论请上亲御便殿集内阁礼官臣得面折之帝遂并超授璁萼翰林学士凡諌阻者皆被切责竟考献皇帝毋太后而皇伯考孝宗也当是时举朝诸臣伏阙争者有杖有戍有贬语具献皇记盖聚讼四年诏令三更而后乃定是为嘉靖三年始璁初献议大礼时独身见之耳其后朝士尽以璁为迎合小人离闲宫闱唾愤排击有如雠敌即有稍是璁说者亦嫌干进逄君不决依和其继璁进说者则有都御史席书兵部主事霍韬吏部员外郎方献夫南京都察院经历黄绾主事黄宗明诸人而璁与桂萼为之首然书献夫之论皆私属草而巳萼之上疏也辄引为助韬不胜朝论请病归绾宗明皆微见上意附同璁指未有如璁先见独言者即桂萼与璁发踹亦未有能璁之意气遒迈言议坌涌者也明年进詹事府詹事兼学士璁为人倜傥明迈其气馈声力足以副之忮懻凭凌多所害伤以自见知于上益■〈氏鸟〉张升为廉治无如也为翰林学士翰林诸公尚以璁繇中旨若传奉然者不齿颊之费宏在内阁亦不及以事璁上疏攻宏上不问璁请病归且陛辞上使止焉即以为兵部右侍郎给事中杜桐等言璁新进险躁吏部尚书廖纪迎伺上意引参兵事保禄不忠上责桐慢命排陷忠良亡何转左攻宏益急凡四五攻不胜又请乞休上优容之教以修职恊恭是为嘉靖五年其明年宏竟去位上命璁纂集所议为礼书称璁良哲正直之士其年当考察京朝官科道尚狎视璁置之拾遗之列璁复上疏乞休上又慰留之科道官言璁新进邪险恃宠无忌凌轹朝绅中伤善类者数矣璁自以不得于众多之口益思摧抑朝士破散之以立威顾未有路也武定侯郭勋者贪纵不学亦以依附大礼恣睢公卿闲有山西人张寅即妖人李福达也以方往来勋家其仇薛良首告之廵按御史马录录捕寅急寅求勋书为解录发奏其书科道官交劾勋勋惧赂左右为飞语上命移讯之午门凡一再讯狱语改上怒切责刑部尚书颜颐筹等命械系录诏狱掠治颐寿等吏议出寅不及录罪上益怒并逮颐寿等时桂萼为礼部左侍郎方献夫为少詹事上使璁者都察院萼署刑部献夫署大理寺杂治之萼搜录箧得大学士贾咏及都御史张仲贤等他私书以奏上责咏致仕逮鞫仲贤而置勋不问璁萼切齿延臣异巳凡与寅狱有干涉者皆请系治之上悉从其奏璁萼上言臣等奉诏鞫狱张寅故工部匠也侨居徐沟甞出息于薛良良负欲杀之因妄以福达指寅前后情调验问乖离良计穷密嘱寅怨家仪等为证仪惧罪吐实良坐发为民口外巳狱成矣会寅子大仁客京师不闻家事扺侯勋求捄御史录录故怨勋怨乘勋通书中以危法因传会薛良本谋使寅怨家韩良相证成之故为谩辞惑乱朝听而一时奸党如给事中常泰刘琦员外郎刘仕辈摇笔鼓吻甘心勋寅者籍籍起以天之道陛一之仁明臣敢不悉心究之于是诬奏坐薛良绞罪录戍极边中外听狱官自颐寿等以下论戍为民罢职凡四十余人上悦召璁萼献夫劳谕文华殿赐二品服色金带银币命吏部给三代诰命璁一议大礼再议大狱于是群臣乃不敢复言璁也亡何进礼部尚书兼文渊阁大学士上又念诸御史纵非璁莫能制复命不妨内阁纂修兼掌院如故璁自成进士至入内阁七年耳京师为之语曰张相君人揶揄七年进士遂乘车是时与璁同相者杨一清帝优礼一清在璁上而心内亲璁谕璁朕与卿帖恐泄虽不甚楷正皆手书恐封识莫左验赐卿银图书二曰忠良贞一曰绳愆弼违璁一再上疏大意欲革贪风以隆治道上手诏褒荅璁请上诸司事务臣当与闻者止议公朝不得至臣舍臣得捕候门投谒者家中子弟不遵训教令有司重绳之上复褒荅焉后一日召谕文华殿曰卿率家用严持身用正朕特赐敕奖感化百僚以成嘉靖之治卿其懋之璁顿首谢上所密问璁月十数时时称其别号若字璁亦念以书生片言当主数年取相思大破人臣之私交而离其党奉公法报上也世宗皇帝之革镇守内官裁皇亲官爵庄田其说皆自璁发之璁言臣一岁有余所奉御书札谕二百余道从古人君总览万几无盛今日宜命官纂次并后来者名曰嘉靖政要从之七年降手敕加少保上飨太庙目数属璁称璁貌奇才杰赐御诗 【 诗曰予喜荷天眷赉贤作邦珍】 再赐玉带蟒衣璁所纂集议礼书成名曰明伦大典进太子少保兼太傅吏部尚书谨身殿大学士予四代诰官一子章圣太后赐金缯当此之时据经之士摈斥巳空议礼诸人自诩我辈火发风生推波助澜无所不至璁虽得相其意望居首一清承天子所以宠遇璁意不安其上常厚纳之顾不能得璁驩朝士附璁者新信一清而从之者亦众不能无分党与璁乃以其故所攻费宏者复攻一清锦衣卫指挥佥事聂能迁者险滑亡赖多计数武宗末功锦衣千户世宗即位名在汰中璁议礼时能迁故善太监崔文窥见上指疏称璁萼议是上擢能迁指挥领镇抚事及议礼书成欲尽列其疏不得又不得迁官怨璁与席书既得志不相念诬奏书受王守仁贿词连詹事黄绾及璁且言璁引浙江都指挥张浩是其私人璁意一清使能迁为是上章自明荐浩者一清也上怒罢浩杖能迁百戍之岭南能迁寻庾死璁因言人主先论相治乱关委任我国家自太宗皇帝始设内阁至于宣宗专用杨荣杨溥杨士奇后不复变亦惟三臣自来有声尔后奸人鄙夫窃据贪冒多有闲废有年仍求起用去而复来不创前非来而复去阴为后地及其当事不急公家虚心博议首者一主余尽唯诺旁一有言阴挤斥之臣简命以来请严私门杜请托凡臣所为皆人不便故鼓动谗舌设计阴排伏乞严加宣谕洗改前非母怀奸欺居母设险害正若有怙终请加诛斥上荅曰辅臣当恊恭调赞上德下民副朕倚毗母相嫉也杨一清言臣昨者乞休蒙遣鸿胪少卿道中造臣卧内宣谕圣意臣伏枕叩头敢不鞫躬继死仰荅高厚顾臣年老病帚又出处所关犹有不能自尽者敢及未填沟壑一陈白之比者张璁疏请宣谕内阁意诋臣也臣与璁凡事推让原无嫌隙圣明在上何敢媢嫉比为聂能迁所讦奏下时臣甞思璁言昔议大被众忌恶能迁独深结纳不知何繇失欢一旦至此臣未奉明旨不敢拟置重典事理固然乃璁憾臣票拟太宽夫小臣诋毁大臣同列即纳之死是蔽主上聪明涂天下耳目也臣岂敢哉张浩璁弟也璁欲用为浙江都司难于自言向臣才浩臣随告之兵部而推之今乃谓臣所荐浩先被委宁波坐事勘治去秋璁署都察院参守廵官芹朝阳降级独不及浩此情甚着臣见璁今春以来志骄气横狎视公卿虽桂萼亦不敢抗臣劝以恭逊璁口善之而巳臣老病之躯处嫌忌之地惟皇上怜免俾远怨憎以保余年上报曰卿所陈白朕知久矣人君必资老成硕辅朕所倚卿实为天下何虑国不如虑身一清惶惧疏谢上固留焉八年御史赵镗劾奏武定侯勋奸赃不法有状上怒使一清拟旨治一清言阁臣有善勋者惟上裁上报曰卿为张璁耳始勋以议礼合璁璁遂不察其平生深所卫顾可慨聂能迁不得其死矣固不可姑息因罢勋典兵及保傅官闲住兵科给事中孙应奎言辅臣倚毗天子参赞政务必忠厚鲠亮纯白坚定者乃胜其选大学士杨一清虽练达国体而情多尚通私其故旧可与咨谋难独任也张璁学博性偏伤于自恃然犹饬力功名当抑而用之至于桂萼擅作威福大私亲故沮抑气节政以贿成上负委任下贻隐忧陛下未察耳幸鉴别三臣之实定去留焉上并令视事如故巳三臣者皆陈谢上复褒留一清谕璁卿性资刚速宜思济以恊恭谕萼卿质任宽迂可自饬也顷之礼科给事中王准行人司副岳伦皆疏劾璁引用私人璁再疏乞休上慰留之工科给事中陆粲言大学士张璁桂萼凶险之资乖僻之学陛下骤拔小臣驯至极品恩宠隆异振古未闻乃不思图报敢罔上行私专权纳贿张璁愎慢执拗犹疏且浅桂萼外宽中深忮忍特甚因历指萼纳王琼贿荐起之并及其所引私人赃事上曰朕昔以大礼未明父母改称张璁首倡正议忘身捐命不下锋镝闲致人沦溃而复叙父子散而再完念彼忠功躐擢辅导今顿失前志栽恣负国众见昭然桂萼犹之言官屡劾朕不敢私璁令回家改省萼夺散官并学士职衔回籍致仕党类有赃罪者诸司分别区处恩中议公庶两尽也孙应奎王准陆粲耳目言官坐观大臣至此方行举劾应奎首言姑恕其罪准粲并法司逮问之然璁功过原不相掩布示中外臣民亦毋辄乘此挟奏璁也詹事霍韬上言臣伏见陛下腹心璁萼璁萼自取黜斥夫复何辞顾今日之事臣不敢不别白言者璁任阁臣萼任吏部事多专主臣甞戒之虽念知无不为然权在众嫉威福臣下所忌也璁萼对臣惟知朝廷不顾身家矣臣近闻三臣互隙登门和解劝之以书冀其同心赞圣不意怨积巳久党植巳分是致一清鼓嗾言官攻击璁萼滥及善类臣今略述璁萼之过幸陛下巿伙焉璁萼初议大时天下人无不欲杀之者大臣宿望惟一清若故大学士王鏊与同耳臣甞语璁萼一清素有时名得之再位足以分怨王鏊则宜表章其所著论风示天下璁萼皆不能用反力攻诘其过一也一清素有时名足笼海内又善结内臣内臣安则外臣亦安宫府之闲不生疑变亦其力也若璁萼则纎弊不容攻击太过且其遇人素无款曲接内臣尤甚一清腹心人辄恐之曰张桂且依国初名额定内臣数额外者尽裁革之矣是致人人自危皆曰我辈求安必得杨师传在位其过二也臣甞语璁人材可惜先所废黜今未复者皆宜为朝廷收拔璁萼不从致其流落掩弃尽被一清劫诱变易白黑动摇国是其过三也因指论一清奸赃罪状乞敕吏部法司两核之一清言霍韬以璁萼之去咎讦臣罪至不容口果如韬言安所逃生顾臣与二臣初甚相驩同事既久虽闲异同旋即如故韬谓二臣攻臣臣度无之谓臣闲二臣则有皇上在初璁命下臣与臣銮相顾错愕因私语萼过或有可指璁忠岂宜遽弃其时手敕宣示圣意方严臣等未敢遽请且令还家改省固知后用有日比璁别臣呜咽无任盖终始未甞失欢韬何所见谩云尔也臣见韬高文直气素加推用但以言多过激时或议之盖欲引诸和平期其远大岂意怀忿遂至此极所指奸赃倘有指实甘伏两观臣耄且病就木有日愿赐骸骨不许居数日上复念璁遣行人周襗召反之曰卿通博之才贞一之学首建正议质朕冲人擢居弼亮裨益良多近令还籍避人言耳宜疾速反途勿推勿延璁疏辞不许璁言皇上召臣责辅治也令臣披靡从众诚恐虽进无益或蹇谔违时又虑欲退无及进退狼狈惟圣明察之帝荅曰卿但秉公持正而巳光禄寺少卿史道言帝王论相必真其人乃可以任才足通万变力足担天下含弘广大不区区争功名光明洞达不纷纷较短长则其人也陛下即位八年于兹辅导之臣六七矣始莫不亲爱终踈远也大抵志大者或量小才足干旋者或心稍懻忮因是不足副陛下求贤图治之望今杨一清人也臣所谓才足通万变者张璁人也臣所谓力足担天下者二臣并被眷留伏愿天语丁宁继今忘私奉公毋拘避嫌迹以仰承千载非常之遇上览而善之以示一清璁使加思勉皆疏谢于是岳伦王准陆粲谪矣霍韬以璁既复位所下桂萼私人赃罪法司尚行究问又言陆粲劾萼首论其荐起王琼一事如是则臣亦力荐琼者言官何独论萼萼能任怨臣不能也张璁召还明知陆粲诬善矣刑官犹逼构不巳则必逮系琼萼面与粲质然后赃罪有无可定也则亦必逮系臣与一清臣面与一清质其赃罪也刑官不问一清独以构萼惟圣明垂察上怒改刑部尚书周伦南京别令三法司锦衣卫镇抚详狱因并下韬所劾一清者于法司使九卿会议罪而复桂萼职衔致仕如故上谕璁朕惟一清累朝耆旧亦甞维持大礼与卿璁同心辅政待之不群晚节若是朕今下九卿议罪卿必嫌拟旨其令卿銮璁言皇上至保全臣臣生死念之念一清向在家居见臣大礼或问极所奖许臣同席书被召劝亟应诏当群议喧腾之日得老成大臣赞与一言所助不少臣与桂萼荷恩不即诛一清功过亦宜相准况奏出霍韬臣始复任形迹之闲不无嫌谤惟皇上宽处之乃许一清自陈致仕曰以璁故屈法矣而亦召桂萼还九年上有意分祀四郊其言未发都给事中夏言引周礼以请适与上意会其言称上旨霍韬则又与争奏诋周礼莽贼书也变乱成法者宜据律定罪贻书让言大所閧诟上诘责韬夏言虽奏朕意动矣是本出朕变乱成法当坐谁莽贼又指谁若云始议之人则实朕也于是加言服俸下韬狱韬从狱中哀祈璁再疏救良久乃出之始上欲分郊时下谕瑜数十反璁不为是巳上欲以太祖并配南北郊以太宗配上帝大祀殿璁又与上异指上谕璁曰朕闻大臣事君有调理之宜卿百沮议配惑危言同邪论前后变志恐非素忠君令臣行夫岂圣教璁谢言繇是大忤璁屡争论上前十年进少傅兼太子太傅吏部尚书谨身殿大学士其年请易名避御讳上赐名孚敬字茂恭云孚敬以赐金作第京师上出献皇帝手书恩荣堂装轴为泥金御书皇考手泽扁之更赐横竖大书名若字各二并银币银篆永嘉张茂恭印曰为吾君臣相庆之意它日召见仁寿宫和御制赋赐名咏和录上谕昨见卿泰谦辅臣亲爱不若是兹后有入奏可无时来面相计处以交修朕是时上悦夏言才言忤孚敬者数会监生棨有所恨于吏部侍郎徐缙摭奏缙他事下都察院当坐棨诬而太常寺卿彭泽故以议礼结驩孚敬者欲去缙躐其位伪为缙手书遗黄白二金于孚敬以求解外识曰黄精白錬刺入而捕之则亡逃矣孚敬以闻上怒为罢缙而伸棨而吏部果请以泽代缙上矣时上心属夏言不允而泽又思所以陷言也会行人司正薛侃者与泽同乡于言为同年进士侃甞具一疏言祖宗时留亲王一人京师司香或摄礼仪大驾出则居守俗呼守城王其为国家虑至远正德中逆瑾废故事尽出封今陛下未有太子可选亲藩中召贤者一人如祖宗旧愿以臣言下廷议侃疏怀之一年未上一日出示泽泽持过孚敬示之谬曰此夏言代草者今储贰上所讳言言于上无解矣寻语侃张少傅甚善君疏君宜亟奏少傅且从中赞之与之期孚敬先录侃草为密疏奏谓出言手词连编修欧阳德即言交结王府有状中允廖道南亦云请上且勿下待疏至疏凡二巳侃犹豫泽数过趣之疏上上大怒命法司会文武大臣科道官逮侃追究午门当见祖训何载所云亲王何交通主使者具实闻侃拷掠累日无所承泽微词挑侃颇指言都御史汪鋐即起攘臂加言言拍案大骂几于殴之侃曰仁卿卖我矣何与公瑾疏侃自具仁卿以张少傅趣侃虽然侃死即愚鬼耳仁卿假我害公谨即死不奸鬼耶于是给事中孙应奎曹汴揖孚敬退避以状闻上并下言应奎汴狱仁卿盖泽字公谨言字也时武定侯勋巳再录用帝使勋与大学士翟銮同司礼监官会府部九卿科道锦衣卫官廷鞫侃疏实非言手帝不直孚敬出言狱中示密疏于群臣敕谕三法司曰薛侃以猖狂之性发不讳之言谋虑似忠但朕非宋仁宗暮年比忍言君嗣无期彭泽谲诡构鬬致侃词干宗室伤朕亲亲之情辅臣急于攻击害朕君臣之义其并发边远充军辅臣孚敬初建大礼朕不次进之被劾令改不慎不悛朕托孚敬心腹岂止股肱望之伊傅徒直恩遇孚敬媢嫉犯科辜朕赖倚其致仕去夏言拍案喧骂有失朝仪念激近灾特赦不治孙应奎曹汴职系言官亦放免之从今大小臣工宜去私尽忠効恊恭之心守不二之训匡朕不逮庶不负君忝亲永有誉焉 【 薛侃王德中进士父病革请甞其粪笃行信于诸生甫登第即疏归养母随师事王守仁见儒林】 月子敬既去章圣太后念之既数月上又使行人周文烛敕召巳敕促曰朕闻君臣相与自昔为难卿赤诚辅朕朕腹心是托不意偶惑自陷过举朕退卿避言卿去切轸朕思圣母嗟问亦数夫人谁无过矧君父臣子义法具在朕之弗类必得卿始终之行人文烛至即兼程星进庶慰圣母至怀朕竚俟焉其明年春孚敬至进兼太子太师华盖殿大学士余官如故其秋彗星三见孚敬上疏自陈上慰留之巳吏科给事中魏良弼言占书有言彗出东方君臣争明彗孛出井奸臣在侧孚敬窃弄威福骄恣专横实召星异宜敕罢免孚敬奏顷者良弼点闸京营荐举襄城伯全礼等发阁拟票臣见其庸流居多保语过情请下兵部覆奏实欲黜陟之权上出天子毋下移台諌也既兵部会奏臣请夺良弼两月俸实欲黜陟之权上出天子母下移部司也人主行法于天下臣子守之然后主法尊人臣奉法于天子不受私臣坏之然后主法信此臣报主本心皇上归臣而返之自非草木敢不思报臣得赐归而复来自非草木敢不思改古之王者奉三无私君道也古之仕者三仕三黜臣道也上惩天戒下察人言今日策免合自臣始兵科给事中秦鳌劾孚敬强辩饰奸娼嫉愈甚言官论列即文致之失皇上所以宣谕恊恭容贤意抑孚敬票拟圣旨岂容不密引以自归明示中外握权矣有臣如此所以于大拂人臣谓不去孚敬天意尤未回也上览疏曰鳌言至忠孚敬屡疏伺意朕岂不识所谓直国家待辅臣礼当如此耳其令自陈状遂复许致仕大学士李时为请夫役月饩敕书皆不与与之驿是时南京御史冯恩亦以彗星劾孚敬也十二年上复遣鸿胪寺左少卿陈璋召起敕曰卿自中甲第奋志于中靡身为顾历居数任持一不回匡主爱君未或少懈前再召卿适来星异众曰信君不明使去复来致变甚速朕亦疑之卿归星芒未见速退应与不应不待笔札矣兹朕三使召卿作速入朝期功名不昧用全君臣之道不则暂来贺朕得嗣之喜亦可慰朕念卿至怀惟卿图之既至上甚喜谕以殚心任事副倚望之重其冬上且行诛张延龄孚敬諌者数反帝故为重语欲愒止之孚敬持不巳也孚敬为相务以明天子尊信国威其初潞州盗陈卿据青羊山杀官吏中外颇务姑息为抚安计孚敬独破之卒捕诛卿至是大同卒杀总兵李瑾上谕孚敬先者甲申岁五堡逆卒杀都御史文锦朝廷处太宽今乃无忌当征讨之于是孚敬亦主剿宣大总制都御史刘源清宣府总兵郄永承上及孚敬意出榜颇及五堡事五堡遗薛谓且追理悉反侧不安源清师次阳和大同守臣及乡士大夫耆老来见皆请解甲驻兵单骑抚之廵抚都御史潘仿亦谓兵变巳定不可复激乱与佥事孙允中等捕治叛卒七十余致之源清以请旋师源清悉不许属卒御史苏佑栲讯卒妄引前总兵朱振失职怨望实首反谋又多株连无辜者源清使甲士三百大索城中城中惊乱言且屠城逆党夜呼杀千户钦振诣源清自明又不许亦发愤自杀源清进兵城下大肆杀戮五堡遗孽开门逆永兵杀游击安等数十人出系狱故将黄镇等奉之宗室梭■〈木隐〉与允中缒城出见力沮用兵源清永扬言撼朝廷大同欲奉一王子召虏南集金陵者责允中为贼游说言城中衣冠悉巳从乱因设游兵遏王府有司军民章疏而请益师巳兵部檄下招安叛卒稍稍自首者永复执之叛卒裂招降之旗截其竿时时开门突战复勾虏为助指代府语虏曰以此为那颜居而许之金帛虏大败我兵巳我兵殊死战虏驱卒为先锋多死者所许金帛亦不售虏乃反刀击叛卒去源清益令穴地灌水百道攻城而上往来念大同甚始悟征讨非计谕孚敬宣大京师北门也罪宜止首恶源清必欲城破人诛不忠矣卿不可不虑将来母轻听其说乃夺源清职代以侍郎张瓒于是大同管粮郎中詹荣主事楚书副总兵梁振持上旨入城示诸军擒黄镇等九人斩之乱悉定上乃遣使者赍诏书往彼募军给粮守之而是时夏言为礼部尚书言大同之变军士戕杀主帅而一狱吏治之足矣镇臣奏报张皇轻动大师致其鼓众凭城旅拒朝命要结丑虏帚又败王略任事诸臣又不能定谋审势宣畅皇灵攻围四月耗金百余万选锋士马物故太多不有圣明神武不杀德音一播凶渠受首生灵宁免涂炭也大同久被严围播迁凋丧余民无几生理穷蹙兼以功罪未究国法未伸窃恐积疑生变更酿大忧宜特简忠亮大臣一员令会总制抚按官宣布德威慰安宗室抚定军民赈赒困穷综核功罪若有幸功偾事之奸责其紏实以肃国纪臣又惟近者使臣四出召募武勇追呼配抑所在骚然各镇募军数必不下万计资装月粮耗费不赀敕使既归行且尽伍随散名系虚籍粮出支此所谓无事生扰重贻厉阶也今天乱平请罢召募之令追回诏使第以其费加惠实在行伍则不待增兵士气百倍疏入上心嘉之孚敬持不欲行先是者潘仿主抚源清承孚敬意主剿两人上疏相诋朝议皆助源清独礼部左侍郎黄绾以为不可吏部尚书汪鋐因劾绾向为南京右侍郎时摄部篆许主事邹守益引疾归不俟朝命纵庇属官敢为欺蔽孚敬拟旨调绾外任帝念绾甞与议礼者寝鋐奏不行鋐意不惬再疏攻绾帝乃外调绾如孚敬拟绾上章言臣雅与孚敬交厚近在政府臣屡有规政见谓讥切孚敬夏言两不相能臣为同僚每欲调和其闲近者大同之变臣议又异是以孚敬疑恶于臣臣甞语孚敬圣明在上宵旰求理第使二三大臣一德心平好恶弗事憸欺则宿习可回至治可望鋐疑臣指甘为孚敬鹰犬攻击臣身乞亟罢臣以避鋐祸疏入上复留绾如故至是上谕孚敬人皆云卿忌言兹果然也朕惟言之力办叵事固不多得闻卿与黄绾比旧加善今再善言则朕不劳攻务卿德量益着矣大臣当同心谋国互诋私嫉君何赖邪卿平而熟思之遂降旨嘉言忠谋罢募军还诏使特遣绾往大同如言请孚敬坐是再三引疾乞休帝寻谕之曰想卿无疾或疑朕耳去来进退四三作矣必不终礼待此一疑方献夫年尚后我今巳去必不用我辈别信一等人此二疑或以大同事及不处延龄者以为不得行其志此三疑大臣辅君安民卿必求去明言何以孚敬奏皇上任臣无帝心膂所数进者以礼臣数获罪退亦以义岂敢自嫌自疑第臣责任愈久罪过愈大所以求去实自揣无益君上耳夫皇上中天地而立为纲常之主大礼亲自厘正原非臣初恨三五臣者托为我辈滥叨殊恩及至当事不能同诚如桂萼者皇上所知不待臣言方献夫当时具疏不上其志可见今懦弱无立缓急不足倚霍韬昔变词避去今异论扰事非政体所宜绾窃议礼绪余骤进崇阶人多鄙之臣初以其一念偶同不能深察今果见其反复诡随夫为皇上亲信而臣等称为我辈犹如此它可知巳昔者潞城之变皇上以国体为念祖宗纪纲法度为重讨贼不疑卒用桂萼之说使夏言勘视不诛作乱之贼反罪讨乱之臣是以强梁肆志将士解体兹大同之变皇上亦以国体为念祖宗纪纲法度为重讨贼不疑卒用人言复行勘视致御札密语传布边荒内帑军储赍使叛乱将士杀叛军者有罪而叛军屠戮平民全家者俱置勿论法典荡然矣张延龄有罪臣敢不承圣意以正国法不得其情则未免伤昭圣太后之心亏损皇上亲亲之意孔子曰大臣以道事君不可则止臣自知甚明宁复有益君上乎书曰知人则哲惟帝其难知人安民之本也正人邪邪邪人亦邪正党邪成风忠正淆乱近日二三臣所称上意者立心操行夫人知之愿皇上早辩之而巳上复谕孚敬卿直以大同事忌言耳何执巳哉夫讨贼无赦法也刘源清郄永固当诛戕主将者正以祖宗法岂知漏网渠魁恣杀无罪卿尚为之称屈曰必破城为正年城破人诛其又何难无罪何辜又何时完实是镇以壮京邑意虽出言先定朕志不论是非必求自遂是臣谋乎孚敬仍视事是为嘉靖十三年其年进少师兼太子太师其明年六月秩满帝加孚敬忠勤荫一子中书舍人令兼支大学士俸给诰命顷之以疾请假赐牢鐏等物召李时面问疾状因言孚敬专决卿何不争时对孚敬性刚臣徐委曲亦时入之上曰昔杨一清亦言彼不惜材坐招众怨顷之手调药饵赍赐曰古有剪发疗臣者服后告朕何如孚敬感泣而病益甚乃许之归赐敕谕遣行人御医伴送令有司给岁八驺月八石俸时存问示优眷焉十五年孚敬表启问安优诏答之遣锦衣副千户昂视于家赐之敕复手敕付昂曰卿还久切朕思昨得奏贺朕躬平吉圣母康泰淑女曹王二氏朕御之而各有喜巳先册封为端昭二嫔又补李氏王氏为敬靖二嫔朕以春三月奉圣母率后妃恭遏七陵拜皇高祖妣章皇后皇曾叔祖景皇帝二陵于金山侍圣母御舟还四月饬新匕陵自作幽宫长陵左改小山曰平台以尊皇祖太宗甞御之地示卿知之今使昂问卿疾未痊便巳稍可即星夜见朕副切思孚敬归疾不仁一再起皆不能就凡三年卒时上幸承天闻计深加痛惜赐祭九坛及葬赠太师礼官请所以易名者上亲按古谥法以危身奉上特谥曰文忠上之入嗣皇帝也励精化理湔濯海内观听挈清政本杜塞旁落奋武揆文网罗才实至于稽古礼典取次厘毖一切剏改表章轶往宪来赫然中兴多孚敬所翼赞孚敬在下则难为乎其上在上则难为乎其下至其慷慨直任持议必伸虽严谕屡及陈词益切帝久亦重之自孚敬相内官势大绌士大夫信志卬首无所忌碍风纪肃清而苞苴路绝其初缙绅之士嫉视如雠迫于议礼而非之者十九忌其贵刺之者十九久而是非者半孚敬没人见夫继孚敬相者而思孚敬又十九矣 
　　郎曰傅说以版筑之人形诸梦寐有商诸臣俛然而从之者何邪张孚敬以一言遇主至贵幸矣自非奋其褊心借其怒势尚不能得乎天子而为相臣也虽然其辩给以肆其才果以厉其守洁以作知臣莫若君使其三揖而进一辞而退开诚布公集思广益岂不赫然名臣哉 

　　大礼贵者七人 

　　△大礼贵者七人 

　　桂萼 
　　方献夫 
　　霍韬 
　　黄绾 
　　黄宗明 
　　席书　熊浃 

　　桂萼 

　　桂萼字子实安仁人仕至少保太子太傅吏部尚书武英殿大学士卒赠太傅谥文襄萼自进士起家三调邑令颇廉洁恤民而好刚使气多忤上官被都御史知府笞责污白简者再三其于张孚敬非素交既言礼合同贵幸乃相昵为人险忮行恩怨其尚书吏部逐都御史之见笞者孽而戍知府独以名荐魏挍为国子祭酒挍为萼草奏往往精深当上意孚敬闲者觉弗如知而意恨之而挍与新建伯王守仁争名不相下萼为之构守仁夺世封当孚敬之入内阁上外礼杨一清而内亲孚敬及萼为同官孚敬与萼同攻一清直欲出其上然萼有建白孚敬又多绌之萼又内憾孚敬三人者鼎而相诋諆虽上亦厌之孚敬还相萼亦被召还然气黯然不复振复请告归病羸卒萼精悍狷隘少事吴与弼之门人张方布衣时即以学术经济自许既受上知直躬无顾忌乃志远才疏所规画多迂滞不适用然身没之后其家潇然士大夫亦多焉 

　　方献夫 

　　方献夫字叔贤南海人少孤力学登弘治进士改翰林院庶吉士毕姻南归养病赐告隐居西樵山正德闲赴部授吏部主事迁员外郎王守仁与同官献夫乃受业为弟子桂萼为相严讲学之禁献夫独与诸公会讲不辍其仕至少保太子太保吏部尚书武英殿大学士卒赠太保谥文襄献夫在诸公中稍和平然亦难进易退无所骩骳而居家数与郡国竞不能为持谨 

　　霍韬 

　　霍韬字渭先南海人生穷村为贫儿年十九始就小学不一二岁遍通诸经二十七领乡荐第二明年会试第一廷试二甲第二犹未娶也归娶后读书西樵山中寻亦丁父忧嘉靖初元起为职方主事进三札大礼议起韬所见与张桂合着私论奏记礼卿而巳不上疏也嗣后张桂持益坚上心渐动乃从张桂后上疏极诋礼官失上览韬疏至泣下廷臣执礼益坚韬复归山中矣张桂既向用上召起为詹事府少詹事兼翰林院侍讲学士屡辞不出曰不敢以议礼得官上命有司守促之韬念生长海濒遭时遇主慨然有用世志每有大政辄论疏数千百言多见采纳顾以面奏则操南音不善也两郊议兴韬遵高皇帝祖训力主合祭世宗曰议礼自我韬执益坚坐下狱章圣皇太后为内解韬亦自伏得释丁母忧服阕起为吏部右侍郎寻转左适尚书缺韬视事六月吏治清明积蠧大洗及汪鋐来为尚书韬劝鋐公忠治官无如往时尚书独断也夏言为礼部尚书素与韬相恶未有以发也嘉靖十五年南礼部尚书缺方廷推韬言礼官风教所系当择有品望者往言曰无踰公矣遂请韬为之韬在南都随事厘正折服科道官科道官不得扬扬矜诩如曩时侍郎崔铣曰霍公真礼部尚书也顷之与邹守益同进圣功图上怒谓韬回隐讥讪久之不罪也加太子太保掌詹事府疏辞有民生不宁繇有司贪滥有司贪滥繇大臣受禄不让晋秩不辞沟渠其身狗彘其行者上疑韬有指下吏部参看吏部言韬无指第上恩也不宜辞久之皇太子立简宫僚入为礼部尚书掌詹事府事卒于官赐葬祭赠太子少保谥文敏韬感知遇知无不言而率直拗戾论建虽多时宜殊昧且动则忤物上久未有太子册立九嫔张孚敬见上多后宫请辍早朝慎居起谓韬亲巳私语之韬即以孚敬语抗疏言上而与孚敬忤又数与夏言争事攻讦如仇顺天府尹刘淑相者与韬善上书发夏言私罪而曰默主之 【 夏言推韬为南礼部韬不悦会其夏上上陵免朝韬与学士道南学士昌都御史以平顺天府尹淑相游银山焉居二月淑相以厢长帚又钱粮夙币请下令严禁之禁甚力淑相有所亲祯为关请不得又不还厢长金为东厂所侦鞫其事有迹狱成复连治淑相家僮言有姻人费完与淑相同官恃言势慢淑相甚淑相疑言假手陷巳遂及言诏逮淑相狱淑相故与韬善言又疑韬主淑相遂言其游银山事为大不敬韬言臣与诸臣游银山以免朝故言谓臣大不敬此十恶重辟之条矣臣请言言言为先内阁费宏请谥谥文宪犯庙号又宏在日屡为言官所诋言初不叙及律有奏事规避增减紧要情节朦胧请施行者斩臣亦谓言当坐此律言言韬先妄议阻坏郊典臣甞奏其私书下狱论其为人类少正卯深切韬疾韬切齿恨臣后□两议边事臣两斥其迂近日以次推韬为礼部尚书非韬所党韬于累朝因革事意所不便者辄谈诋或称宣德正统年间失礼或称杨荣杨士奇坏制是何有臣韬自排陷杨一清阴害桂萼后百凡自擅乃以谥事一节构臣何懵妄也凡大臣谥礼部行吏部劾奏特旨则否宏之得谥是上特旨宋濂彭时并谥文宪不避庙号也上慰言降韬俸一级而黜淑相为民】 张桂去位韬韬家居不与有司称治生曰人生而君治之不称门生于其座主亦不受座主于其门生既举进士衣绣而观政于吏部曰有品有服朝章也贵倨矣令其僮仆家人毋得尊称为官人甞请职官犯赃满贯应死罪者为真拟以严墨吏之诛以复高皇帝之旧论者谓其酷且迂韬子与顺天乡试不得隽摘试录及举子卷讹谬者并劾考官纳贿将上之为其所善李开先力止不然将为王文陈循之续也韬居常谓其门人何世守曰夏阁老严尚书俱不得其死然湛若水逾耆考满韬举其乡先辈丘浚之言以讽之曰吾广缙绅勿使卧过岭卧过岭言死归也比丧归若水举韬言为文祭之 

　　黄绾 

　　黄绾黄孔昭之孙也以孔昭荫嘉靖初为南京都察院经历以议大礼与张桂合迁南工部员外郎谢病归未几起为光禄寺少卿与修明伦大典寻升大理卿改少詹事兼侍讲学士充经筵讲官大典成进詹事久之进南京礼部右侍郎转礼部左大同军乱反侧子攘臂鼓啸代王请遣大臣安集之上命绾往绾抚辑流亡分别善恶悉获其唱乱党与诛之还奏称旨母忧服阕即家拜礼部尚书兼翰林院学士抚谕安南未行落职闲住绾读书紫霄山中历十寒暑不倦既出授官复谢病归里从王守仁湛若水讲性命之学一时诸公以台先辈许之其于国家典故明习通练吏治翰局亦自赡敏第倾狡避就不专一节其初与张桂同疏巳见举朝不悦自引去事定乃出力附张桂锄所憎忌甞上书以隐语倾杨一清及夏言用事复附言而非张孚敬也 

　　黄宗明 

　　黄宗明字诚甫鄞人正德甲戍进士宸濠反宗明为南武选员外郎上江防三策武宗南廵上疏諌武宗幸南都命百官戎服朝宗明约言官面奏既兵部尚书乔宇亦不奉诏时论称之告病归巳升工部员外不起巳补南刑部郎中出为江西知府用计擒宸濠遗孽以称张孚敬大礼之礼见摈铨曹转福建盐运使大礼说行升光禄卿兵部右侍郎编修杨名言事忤旨宗明疏捄谪福建参政俄召还为礼部右侍郎庄肃皇后晏驾廷议杀礼宗明力争之转左侍郎卒于位宗明大礼之议以朝廷比于武职谓太祖定公侯伯承袭之制或弟继兄或叔继侄皆名弟名侄不名为子大礼议定诸臣多被罪逐宗明应诏陈事复言太祖高皇帝有言英雄作事焉有深仇当时屈用群策奋死効力者皆旧日对挺角逐之徒太祖惟不仇对挺角逐之徒是以坐享成功以有天下陛下临驭臣子有君之尊有父之亲今日诛斥明日擢用雨露风霆孰非上恩谁敢怀怨匿忠不自尽者是以宗明虽与张桂以议礼起人称其无比同之迹一时同事驱驾气势更相牵率之风 

　　席书　熊浃 

　　席书熊浃别见 

　　○夏言 

　　夏言字公谨贵溪人父□举进士知临清州言警敏能属文尤长笔札自其在公交车则巳奕奕有儁声举进士授行人擢兵科给事中历都给事中谔谔数言事人传诵之亦数称上旨最后以请勘潞州贼上益以为才又复言事又复称旨上使言勘皇亲庄田言请罢还官为公桑地皇后行亲蚕礼焉上方复古礼文更定旧典顾未及亲蚕事言复称上意巳请分四郊益与上意会张孚敬阻于上前不得也上曰吾意先如是而霍韬锐身出争上至下韬狱言恃有天子在与张霍为难矣上敕言曰尔居官以来多所建白为国为民甚有规裨耕蚕二事朕巳具告祖考夫成王有周贤君周公犹拳拳进无逸朕何人斯斯实尔忠赐尔四品服色尔其益励乃心思尽乃职政事可否天下治忽有一见闻即直陈之长益前功以无朕负繇是郊工兴造上一委言言亦精心任事凡栏楯砖石之用坚厚高广之制尺寸具有条理天子益谓言能巳为吏科都给事中廷臣举言可佥都御史天子曰言才不止是居顷之以为翰林院侍读学士兼都给事中如故旋特进詹事府少詹事兼翰林学士言眉目踈朗美须髯大声音不操楚语每进讲上愈目属之不二年擢礼部尚书言独倚上不与孚敬方献夫汪鋐郭勋霍韬等为比尤抵牾孚敬喧嚣相争其于勋韬水火矣上殊为不党心向之而缙绅大夫谓言能抗孚敬而持之亦心向言也言为尚书戒其曹属母树交结援它奔走贵人门吏部郎王慎中坐事外谪仪制郎张元孝祠祭郎李遂出饯言劾奏元孝等舍其职事往奉吏部上捕下诏狱外谪之顺天府尹淑相者雅善韬通判完言姻也与淑相恶淑相有亲祯者受入金为人说事为东厂所觉捕并捕及淑相家僮淑相疑完受言指上书讼完并讦言私事言曰是必出霍韬与韬大诟验问果然上黜淑相为民降韬俸一级■〈忄尉〉言治事如故言为尚书为上立九庙定大禘礼所条具当上意上欲骤贵之赐之银印记一使密封言事未满考以督南郊特加太子太保寻进加少保加俸一级先后累兼太子太师锡赉御书绣蟒飞鱼麒麟服色玉带兼金上尊珍馔时鲜之类无虚月嘉靖十于年皇子生言入对上取花手篸言帽有白金文绮之侑赐遂兼武英殿大学士入内阁言辞上曰迟矣卿久宜此此时李时为首辅年巳老朴诚自将而巳一切礼文事上属言赏亦称是又三年加特进光禄大夫上柱国少师上柱国人臣未有君者加之自言始言凭宠傲张应接高峻客公谒者留道傍立俟毋敢进门闲数日乃得面门内一揖退客卑视不堪官吏隶胥扬扬如也时人为之语曰不见费宏不知相大不见夏言不知相尊唯上亦察得之言从上陵行帐失火延烧大学士时武定侯勋帐上所面授言封事亦皆毁言与三臣同谢上责言自罪胡不专谢上幸视大峪使言草敕居守言迟之上责言建赞郊礼不次进官宜益励公勤荅恩眷乃往往慢不恭令缴进先所赐银印记及累年谕帖言上疏伏罪因言印记之文出上特奖圣谕诸帖皆宸翰亲洒谟诰比垂自当传万方惟是臣一时遭际实私家子孙百世宝愿终赐臣死且不朽上意言有漫灭更责言言惶惧缴进居数日上怒解先是革其勋阶少师以少保兼尚书致仕至是复少傅兼太子少傅礼部尚书武英殿大学士入阁如故言疏谢上悦令尽心辅赞凡事秉公持正亦消众忿不直副朕简任而巳言复疏谢臣自处不敢后他人一志孙立众忌之矣上不悦复诘责之言疏有刮洗上又以为不恭手涂焉居数日上召言日移辰尚未入政府上怒言恣逸曷以率百僚朕念左右义重宽之耳又二年九庙灾慈寿皇太后崩言久疾卧家上问皇太子为皇太后当何服疏对误复被旨切责令落职致仕群臣毋效也居月余又复之其明年春言考九年满复少师吏部尚书华盖殿大学士勋阶兼官如故宴赉有加称言名德伟望博学宏才令益殚嘉猷用匡不逮然终不如孚敬尊礼矣言有所论奏条畅森严其文词沛如也即亦不敢如孚敬强直上事上玄西苑以香叶朿发巾皮帛鞋赐言言曰人方瞪目视可更资其吻上闻怒命言出言曰须上旨上赐言马行苑中言腰舆入慈庆慈宁二宫昭圣章圣二太后故所居宫也上欲为皇太子立一宫郭勋请改其一为之上心不许言与上意合一日上卒问太子宫当何建言忘前语念工役烦重即复如勋前请上益怒上作大享殿使内监忠监视当有敕言不进敕草上复怒责言面谀背诽革职闲住言久贵用事家富厚高甍雕题广囿曲池之胜媵侍便辟及声音人部皆选服御膳羞如王公其始海内缙绅意其且复用问遗踵接而最后渐不召则亦渐稀简而监司守令闲不能尽酬荅言居恒邑邑不乐遇元正圣寿上表贺称草土臣上报闻而巳久而渐怜之复礼部尚书武英殿大学士仍致仕是时代言者翟銮得罪去代銮者嵩嵩最得上意而同事大臣许赞张璧以老病或罢或徙嵩独相上微闻其专特再召起言是为嘉靖二十四年既陛见尽复其阶勋职秩时嵩巳为少傅兼太子太师矣则亦加少师以示并重始言与嵩同乡称听□既言骤贵嵩乃反自下事言惟恐不当也言则直门客畜嵩而巳而嵩巳阴谋掎言夺其位矣言罢相时嵩尽斥言朝中亲党至是言亦尽斥嵩之人嵩墨墨心恨甚故事阁臣日给酒馔当会食言自携庖甚丰不食所日给与嵩对案又不以食嵩始海内恨嵩信其子世蕃为横恣快言能夺嵩而制之乃言未久修恩怨行意益甚御史陈其学以盐法事论京山侯元都督同知炳言拟旨令陈伏皆造言请死有所进槖炳至长跽而解以是皆与嵩比谋构言上左右小珰来谒言言奴视之小珰诣嵩嵩执手款款延坐持黄金密置其袖中小珰以是争好嵩上时使小珰夜瞰言嵩寓直状言老倦酣就枕嵩故篝灯点简青词上所属言青词言率以付其客客才多尽所为草率复进言亦忘前所进草上时时弃言莫掷之地左右无报言嵩闻益精专上益爱之又岁余而河套之事起总督陕西三边都御史曾铣者功名士也先尝以御史按辽东定辽阳兵变时论才之铣人自喜负无难天下事至是请驱虏复河套言自度上素许其任即密疏称铣忠决主之时上亦以为然然我与虏故不敌疏下兵部久未敢决覆上疑密问嵩嵩乘间曰非计还问言言则不敢主于是下群臣议时嵩巳携知上意即公言其不可且言臣备员辅职如此大事关安危不能先匡正同官臣言他政效劳多犹可臣独无分毫补宜显斥臣上于是大疑言言惧不免上疏曰臣愚窃谓匈奴不过汉一大县而巳况国家全盛之时皇上中兴之会薄示威武逐之出套庶可久靖边陲故不揆固陋妄拟铣奏陛下好生大德驭远弘谋非臣愚浅万一窥见但臣与嵩数议此事绝无异言今乃先臣具奏名若自劾意专诿臣所幸军旅未兴圣谕先布不者臣不知死所矣上责言强君胁众诈称上意必行嵩复疏臣虽与言同典机务具员而巳无论此大事即寻常政务亦素不与知言欲显上指于外而示亲厚于铣拟旨许铣出言心手臣署名而巳廷臣皆谓上意必行无不恐惧臣又谬意上别有谕言耳昨蒙降兵部会疏言独留三日后出密奏袖中令臣一阅随即写进并不片言商搉言每票拟忌臣干预常在直所夜分了之臣愚鄙不敢厕言班列乞赐罢黜言大惧上言臣位谬前嵩自谓并受卷知誓同报効不识彼心异臣臣每入直邀嵩再三多不肻至即至亦漫无可否乃谓臣不使知臣所示嵩中也奏未写就明欲与嵩商搉既无可否反故诿臣中臣危祸臣不足惜如国体何上怒削夺言官以尚书致仕然固无意杀之言去而有蜚语流禁中谓言怨望云向不奉戴香叶巾是为朝廷计非是身家上益怒会先是咸宁侯鸾以总兵官镇守甘肃贪纵久甚铣向鸾取兵马防秋不应铣参奏鸾历数其不法状有旨逮下诏狱至是上书自理嵩因授鸾意代鸾草谓铣贿言表里作奸令其子淳先后持金数万托言妇翁苏纲致言所妄议开边前后掩败功谬觊大福下锦衣镇抚法司莫敢为解者上竟论死铣追逮言途次言于车中闻铣所坐惊坠车曰死矣更上书自明谓鸾草出嵩上怒不省也其冬斩言于市流其妻子二千里禁中蜚语或曰嵩所播或曰嵩密奏引汉诛翟方进故事而上意遂决鸾从此厚赂嵩两人深相结也穆宗初复言官赠文愍予祭葬言妻苏夫人继妻也有才色言嬖而畏之以故其父纲父通关节为奸利言有妾孕七月苏妬之嫁民闲生一子言死苏氏召置其家貌甚类言且得官矣卒病死 

　　郎曰嘉靖中年以后相者夏贵溪严分宜两人贵溪始为给事赫然见才誓不奔走权贵间至分宜亦挹挹有送岂不皆君子哉不保其身同及于祸患生以主宠为巳私物也贵溪峻而渐于不逊分宜卑而沦于不忠上怒下愤所繇来矣 

　　名山藏卷之七十三 

　　●名山藏卷之□□□ 

　　晋江何乔远　譔 

　　臣林记（嘉靖臣三） 

　　◆臣林记（嘉靖臣三） 

　　林俊 
　　孙交 
　　彭泽 
　　乔宇 
　　席书 
　　胡世宁 
　　李承勋 
　　吴廷举 
　　何孟春 

　　林　俊　　孙　交　　彭　泽　　乔　宇 

　　○林俊 

　　林俊字待用莆田人唐林蕴之后岳正为太守俊成童见知成化十四年举进士授刑部主事迁署员外郎僧继晓以秘术幸上发内帑数十万为建永昌寺西华门而太监梁芳主之时言路久塞台谏噤莫敢言俊上疏曰臣闻修养之说怪诞无征佛氏之教幻妄无取故其事不见尧舜禹汤之世其诬每载唐宋儒先之论谨按僧继晓本一壬佥宵人多方夤缘误蒙异眷五尺儿童亦切齿骂唾敢肆无忌惑乱圣聦大发内库盖造佛寺填财无益之地使陛下蹈唐宪梁武之辙居者迁毁劳者不休于圣寿未必能益国祚未必能绵坐令民生不安边境不宁太监梁芳倾覆阴狠排忠进佞欺罔如赵高奢侈如石崇数年以进贡买办为名盗祖宗百余年府库殆尽家赀山积尚铭不啻所在风扰过昔汪直荐进继晓阴求盖寺外谓阶下欲之夫天下犹身贤才元气财骨肉小人疾病也梁芳耗元气削骨肉引以疾病重为身危臣谓不斩继晓天下之祸未可言也即粉芳身不足偿罪万一今自大臣以及百官莫不欲食三奸之肉卒不敢言者惜官畏死耳臣非异人窃念牛耕犬守走兽之微且以劳食臣食陛下七年矣臣说一行可以泄天地神人之愤快祖宗之心彰陛下为仁圣主是即臣劳无素君食疏入下锦衣卫狱杖三十谪姚州判官后府经历张黹友言今三边未靖四方灾旱万民愁苦有禄之臣唯恐殿陛不尽闻时事不尽言耳言而获罪臣讳言矣乞恕俊愚直以旌忠谠亦下狱谪为师宗州知州初俊锁吏邸舍书疏吏大骇扣头泣曰疏入彼此均死公义激或所甘心何吏累也俊曰死吾自承不尔相及俊妻觉之不敢以諌侍讲吴希贤与俊厚令仆告希贤来止之俊曰吾志决死后烦君一传耳投赴通政司通政吏张某屏读叹曰君言甚正雷霆之下尚宜再思俊曰吾思巳三至是二人直声大震都下传草有绘图而鬻者人为语曰御史在刑曹黄门出后府成化二十年也其明年元日星变上感悟叙复南部孝宗即位廷臣交荐擢云南按察副使南京御史姜绾等为守备太监蒋琮劾奏多左迁者俊上章论捄明年用荐擢本司按察使又明年调湖广为繁内臣以事至境例有馈送俊独不与繇是吏部屡拟迁不报会境内雨雪灾异俊疏曰窃见湖广一省自弘治六年十一月日以来连大雨雪二十九日夜至十二月初四日夜连大雷电风雨卒暴雹霰交作阴雾昼晦雨水成氷胶结缠缀折裂震野鹰饥附人虎穷入市其它禽兽手可攫取头畜冻死殆尽薪米涌贵军民僵绝地方之变诚为非常刑之为道召灾尤易臣提刑无状死不足赎然以臣私心尚疑他端贵州借调官军借运粮饷军苦战鬬民疲挽输都匀之征势或不得者斯臣心之所疑也臣又见兴岐造府役费太大吉府比者又复增盖夫府第太大骄侈易生浅近而论创盖艰巨则修葺为难居人寂寞则疾疢多作臣恐兴岐二府宜小不宜大吉府宜修不宜盖又宜循宁襄德三王府故事屋用同瓦瓦毋用琉璃及白石雕刻阑干等物且着为定令广谕亲王既陛下内不失亲亲之恩又外不失爱民之仁臣闻直隶河南山陕江浙川贵皆大雪雹木上结臣复有疑雨阴也雪雨之阴也雹亦阴也大雪连月且广又雹阴纵也雷雹不应冬而有不应雪而有不应诸郡同有阴胁阳急且甚也火少阳也阴胁则是皆阴盛之象恒寒之罚陛下宜默思博考深究灾原夫阳为君为德为内为君子为中华阴为臣为刑为外为小人为夷狄古之论也奏上寻引疾乞休得旨暂许归养言官交章论荐最后丛兰以星变荐俊与刘大夏皆一时人望不宜久废十二年起广东右布政使辞又二年起南京右佥都御史緫督廵江兼管操江既至再疏归养不许顷之复疏臣闻云南等处地震山崩灾变异常今年正朔陕西延安朝邑等二十余处同时地震摇倒官民房屋五十余闲压死人民头畜甚众地裂水涌灾变尤异方今北虏陆梁久聚河套万一制胜无常可忧非小又荆瑞九江等处乌合强徒轻窃名号敌杀官兵臣观近时科差日重人民日贫诚恐草泽闲有相煽起者臣又闻汉宣帝本始闲地震诏问经学贤良方正之士无敢端言所以儒臣胡氏谓地妻道也臣道也着见若此如有敢言使宣帝戒惧思所善处则霍家之祸无繇而成夫宣帝贤君也霍光贤臣也谓帝不念光家谓光家有祸耶事不可料政亦类然臣望陛下于宫阃外戚内侍柄臣静思而善处之他如灾醮之设亵天黩神不惟无福实足召灾南京苏州织造花样太巧丈尺太长松江大红布太仓洗白布太细古人谓之服妖费财劳人灾亦繇此至于占役当清冗食当汰工作当止供应当省赏赐当节俭德当谨逸欲当戒佞幸当远贤人君子当亲皆陛下所宜念者臣又闻华封祝圣人曰多男子诗歌后妃曰百斯男今中外人心日愿陛下支庶振诜而难于言臣不忍终负敢并昧死时上独笃张皇后不选置后宫广储贰外戚宠盛阉宦宽纵其它斋醮织造冗食蠧用俊言皆海内所望朝绅所讳顷之疏荐礼部侍郎谢铎太仆少卿储瓘光禄少卿杨廉致仕副使曹时中处士刘闵可录用以教太子因言陛下不迩声色不事游畋勤学纳谏畏天敬民诚孚九庙孝彻两宫此身教也然古先帝王暨我祖宗鸡鸣视朝终日接见羣臣询民讲治在深宫极少不黩神佞佛不作无益饮食服用至朴无华诛罚爵赏至公无私故德修政举化洽俗成尤陛下所宜夙勉者臣身病亲老日望还山常思古人江湖廊庙之心辄谒毣毣之诚更望陛下以嗣息未多及西北边为意其大小臣工有率直积忤如周经许进杨茂元辈人乞亟收录是亦教皇太子弘量容直之一端江西新昌心王武作贼廵抚都御史韩邦问捕击无功为给事中世忠论劾上命俊往视并访奏邦问事迹俊身入武巢武惊出迎俊擒四十余贼自効其它有名贼首贼出片纸指示巨姓悉擒之抚散其余党因访奏邦问才宜调简有旨即以俊代俊奏昔朱熹劾提邢唐仲友夺命授熹熹辞不拜包拯劾三司使宋祁解职与拯拯拜不辞二人美刺具见今日臣迹类然不敢窃位不许于是均税粮平徭役教民自为义仓义学义塜名阜俗三义发赈贱籴慎狱申禁西政大举居顷以母丧归为宁庶人所奏责对状乃罢故事凡外官朝廷有大庆贺礼惟三司掌印官合行会城其它若镇廵守廵有使委者则随所在展敬时宁庶人逆节有渐俊数裁之庶人甞乞换琉璃瓦殿有旨于引钱内支二万两给换俊言古者采椽不斵茅茨不剪土阶赞尧卑宫颂禹儒服河闲乐善东平湘州之约俭镇西之轻财皆帝王藩服美德也宁府移封之初序则至亲再造之会国值至富然皆不用琉璃瓦者宁之先王岂非有遐慕焉今遽改之数世之后非孝子顺孙所以承前美贤王读书识事言多师古臣数侍教被礼独优亦宜私有以报王但小人先忤君子不同孟轲曰齐人敬莫若我也伏望圣明笃懿亲断大义母涉叔京鄙之求吴王几杖之赐庶人以是衔俊甚至是奏俊每于万寿节近日不行庆贺便廵所属有旨令对状云武宗即位两京言官交荐得旨起及奏授竟不行江西士夫羣诣吏部必再得之乃升右副都御史廵抚其地俊力疏辞宁庶人密赂刘瑾特许焉寻丁父忧正德四年忽中批以铺马取用俄改廵抚湖广四用贼蓝廷瑞鄢本恕廖恩等倡乱两川僭称顺天刮地三大王总制尚书洪锺等连年讨之无功复改俊四川剿平之俊素轻官爵屡起屡辞至是欲杀贼报国乃倍道去至通江先后斩获贼首廖麻子麻六儿饶老人生擒廖惠王仲甫凡得首级三千三百五十余因追过大小巴山分兵蹴之于星子于住河于麻柳于齐眉于高冠山于神庙冈于三十六盘每战皆捷至绣鸡岭兵奋通过河冲阵追北二十余里至修溪复前后擒斩千三余余人而顷之泸州故贼曹甫谋据江津俊驰赴之即以其年元旦乘贼醉夜半围烧之遂斩曹浚曹洵曹玉等前后斩获千三百二十余人烧死九百余人而蓝鄢与其党复炽复使永顺土舍彭世麟擒之以伏兵凡得廷瑞本恕及王金珠等二十八人余贼奔溃过河官兵追围擒斩及溺死者七百余人捷闻降敕奖励进右都御史赐银币是为正德五年也俊以杀贼非本心不能抚徒剿之悉疏辞其冬曹甫余党方四等复合数万人来攻江津总兵追击大败之复有银币赐俊复力辞归功将吏焉先是刘瑾窃政俊正家居尝具草劾瑾且上之后以在军无暇至是瑾诛疏贺并录前奏闻且曰非欲衒事后之赘词亦欲天下后世知忠愤之激虽老病退远之臣犹不能巳制治保邦之主所以信文武之臣者不得不专杜塞祸乱者不得不早疏末更言先朝王振之后保无振也而有吉祥吉祥之后保无吉祥也而有刘瑾得得陇望蜀窥富贵其人何限意盖指切后来当事者有旨责俊刘瑾巳正典刑俊草久成当日不奏明怀奸畏罪令对状俊自服妄言乃又军中奏功故多为权要所俊一切拒之至是益见嫉忽中旨毋辞赏听辞右都御史致仕俊当官精勤切实所至为民求隐雪冤严官吏而黜陟之其在云南深险瘴毒莫不涉履廵抚江西入山穿谷茅宿草饭诣视贼屯或入其宂垒单车抚谕或住坐旬日或再三至凡八月廵八郡三十七县其勤如此故言永昌寺也又好斥毁淫祠云南鹤庆寺有活佛岁时士女万人争泥金其面俊命焚之父老言犯者能致雹损稼俊不听得金千余入官嗣是连岁登稔民乃不惑及他先后所至斥毁以万计吏部尚书杨一清连荐为南北掌院及本兵皆不果宁庶人反后科道官荐俊当庶人窃名贾誉之日独发京鄙几杖之譬先见足录亦不用世宗即位敕起工部尚书凡三辞上曰新政之初羣贤满朝朕伫俟焉寻改刑部尚书上欲推尊献皇帝举朝謥詷俊途次考辑历代成礼论以进又疏请亲君子远小人及陛见上注视久之朝士皆竦观曰林先生来矣俊权寓朝房并不僦室遇事屡有论奏居岁余五乞致仕顷之管工太监崔文名下李阳凤等时向作头宋钰科敛不遂因谮钰于文捉杖几死廵城御史亦同参奏下刑部文夤缘内降取付镇抚俊留人不遣疏言祖宗朝以刑狱归法司罪无大小皆取平决自刘瑾钱宁等相继擅权虽元恶大憝意中所爱辄夺付镇抚文致为奸坐使剧盗四起巨逆继作皆陛下所习闻而痛恶者今先朝牢奸锢弊悉巳剪荡天下方仰颂中兴不意忽有此未思之举乞仍付臣或都察院问治上不纳明日俊复执奏上怒再责俊回奏俊奏陛下责臣违旨臣错愕无地窃惟我祖宗以刑狱付法司以缉获奸盗付镇抚讯鞫既得犹必付法司拟罪未有夺取未听之囚反付推问者崔文以脱罪之私敢于内降臣伏思人臣奉公守法为职犯颜敢諌为忠阳城裂麻以拒延龄之相狄兼謩封敕以阻藏吏之赦忠臣爱君往往如是臣窃慕古人思报国恩诚不忍见漏奸之崔文蛊惑希宠嫁左道以兴斋醮荡上心乱我嘉靖清明之治言官交劾既视若无顾敢沮灭成宪此途一开祸乱何极臣深为此惧申论祖宗大法之不可废而人愚言突力欲回天迹若违旨罪当万谴上曰且饶这遭矣是时廷臣交章论諌者八十人俊巳五乞归最后八上因为上述孝宗皇帝时刘徤谢迁等故事言自未未有不亲大臣而能治者将归之言惟圣明纳焉遂许之归特加太子太保与驿还乡令有司给杰舆夫岁时存问复辞免不许嘉靖二年也俊去一年诸臣以争大礼廷杖至有死者俊即家上疏人君以宽仁为德刚正为威方推隆本生广弘孝理而威慑羣议恐人命轻脆包荒之下为容纳一欠臣奄奄待死敢仿古人遗表遗直之义僣有献言臣惟古者挞人于朝与众辱之而非必坏烂其体肤致之死也亦非所以待士大夫也臣及见成化时廷挞三五臣容厚绵底衣夹以重毡迭帕然犹卧病数月正德时刘瑾用事始启去衣之端酿有末年谏止南廵挞死之惨新诏恤士气始回不谓议礼异同偶于宸怒辄复有此臣又闻成化弘治闲诏狱惟叛逆妖言强盗方有好生打着问之旨其余常犯送锦衣镇抚推问镇抚奏送法司议罪中闲情重方有来说之旨部寺覆奏方有降调之旨今一槩打问无复低昂恐非祖宗仁厚之意臣又见去岁以来旧臣谢遣殆尽朝着为空近闻石珤欲乞休致惟圣明留念老成时加延接他若罗钦顺王守仁吕柟鲁铎辈人望所属亦宜引置左右臣舌梗意长授书难尽不胜爱愿悬结不报嘉靖六年年七十有六得疾复草遗奏劝上勤学政亲贤才保圣躬以衍储贰及预辞恤典渍甚呼圣躬皇储者再俊好读书慎交游接引后进惟恐不及为南佥都御史时李承勋为郎过之语承勋曰昔王三原公在南都志未尝一日不在天下贤士大夫往来无虚日今吾门何寥寥也岂俊不能屈哉胡贤者之不至也承勋曰今士大夫所与公交厚者何人曰司寇张公实太宰杨应宁司谏杨方震三人者俊最厚承勋曰请问所长曰某长于某请问所短曰某短于某承勋曰请问公所长俊逊谢请所短俊曰殊不自知愿子之教之也曰承勋每侍教左右所闻惟节义文章未尝及学问公长在是短亦在是欤俊大艰服当时士大夫论当世人物推俊韩范富欧闲七年明伦大典书成上追罪俊进历代成礼论革其生前官职子达以士礼葬之穆宗改元追恤复旧加赠少保赐葬祭谥贞肃俊有弟侃僖皆知名达历官南吏部郎中工篆隶能古文 【 杨廉林俊西蜀奏议序先生平生不恋官爵不趋权势不择利害不畏强御抗犯颜敢谏之节高难进易退之风用兵以杀降为大戒抚绥为上策在蜀人畏之如神明比之宋之张咏】 

　　○孙交 

　　孙交安陆州人今为锺祥县人初名蛟举乡试入太学为祭酒丘浚所器与更交字之曰志同其先本合肥人五世祖铭兄弟六人从高帝起兵以功授铭安陆卫千户弟二人皆百户天下既定铭率子虎及炳入见高帝抚之曰吾部曲儿也虎让炳官调炳西安右护卫从秦王王秦虎遂居安陆交举成化十七年进士授南京兵部车驾司主事诸僚散衙归舍或出谒谢或相立赋奕饮酒交独读书署中及暮乃还为部尚书王恕所知弘治初恕入长吏部调交自辅荐升选郎交温粹和厚外不甚许可而中自朗荧居吏部前后十余年所推引多正人贤士值迁除与尚书斟酌悉当才地京师为之语曰要选通孙志同弘治中迁太常少卿遣经略黄花镇诸边隘增墙堑广树艺以遏虏骑言边事数条并见嘉纳正德初擢光禄封卿居二年进户部右侍郎时权幸横滥光禄多作无益费民蠧财而户部内外仓宦监纷置漕卒因诛求交裁省节缩不激不随事以亡害既改吏部右侍郎张彩长尚书更张躁妄交累引王恕故事讽之彩衔南调之彩败进南吏部尚书顷之召入为户部尚书时钱宁诸奸复幸干请盐引耗挠边计交拒止极力燕商河洛三蜀闲大盗并起朝廷命将征讨调度亟急而四方上灾荒者当覆奏蠲某处赋若干截留某处运粟若干京师四万之储坐不得时继内外两难交调停适当不求近名求济事而而见民贫敛急官爵冒滥赐予无节宴游之非时斋醮之无益一切靡耗终不能违蔽通明阻权幸索取之路则叹曰胡使我至此极也八年与礼部尚书傅珪并以职掌不遂乞致仕南北台谏相继疏留吏部尚书杨一清亦以为言并不见纳其县有鸡笼山九峯并峙去交舍百里交归读书其中而睿宗在兴时最爱重之交所居邻兴睿宗为割阳春台东偏地以益宅穿堧垣遶其后世宗入继大统中官言孙尚书宅帚又阳春台地当取之世宗曰先皇与孙尚书吾敢夺耶入即位召为户部尚书交以人臣为国必杜利孔清利源乃可返殷还阜国计民命身任不疑则论通仓增置内臣大冗蠧克漕卒且以晻竖预邦计非祖宗旧御马监内臣宜遵祖训专筦蕃牧不宜临筦输纳刍豆所筦马宜令户部通知其数上林苑监本以牧牲植蔬今内臣夺其地役其人乞革罢皆从之又请革广东采珠内臣论安陆皇庄租课宜付有司不报是时上起用二三旧臣天下欣欣有太平之望既而中贵近幸尚沿正德之习二三旧臣亦念上冲年未知他日意所向守法太固而执之太坚天子英少见谓二三旧臣立意朋横上于是不及一载先后求退而上皆许之交与林俊去位同时所予恩数亦如俊大礼成上念交无所议阻进光禄大夫柱国居五年卒年八十计闻辍朝赐祭葬谥恭僖交恂悫无大臣气岸而清慎修雅始终一致绝口人过厚于故旧室无媵婢僮仆匚奴斥之有司为治坊表辄谢上都御史潘旦移檄曰公学师圣贤行约道义清介绝俗明哲保身宜为公表里公既辞谢敬致赎锾若干交俟旦转秩送金还子元仕四川按察副使以交老乞侍养元旧监司浙东金衢俗不举女元重为禁于是浙东人生女者皆呼为孙女而睿宗重交欲纳其女为世宗妃交辞让交女终身不敢适人 

　　○彭泽 

　　彭泽字济物故长沙人系籍兰州卫少慷慨有志节弘治三年举进士授工部主事改刑部进员外郎郎中以执死狱名闻缙绅闲达虏犯边泽上攻援策而当时知泽才矣出为徽州知府徽名能府者则有前太守孙遇泽初至政化平平耳徽治良漆器泽家欲嫁女鬻数十器遣吏护还泽父见吏曰吾以吾儿在徽为天子爱民节财既数月矣未有惠政闻吾耳而漆器数千里来家即贫椎■〈髟上告下〉布身可使女出嫁奈何贵异此耶举火对吏烧之即持一盖褁一袱从关中徒步至徽府门告守门曰吾欲见太守门者目摄之曰吾太守父也若即告太守有彭某甲在门太守当自知之门者私入白泽惊起具衣冠出迎目吏操盖袱入父怒曰吾从关中来有日矣操此数千里不苦府门去堂几何尔独不能顷刻硅步举乎泽跪捧入父堂堂跪泽其下呼吏卒曰吾谓太守在此邦问民穷苦爱惜帑藏如其私家囊乃今遣吏护漆器归徽何仰太守也诸公为我杖之吏卒相视莫敢动父自取杖杖泽遂复徒步去泽涕泣荡濯振政逮愚去民所不便者居二年民大感悦徽旱乡民入府迎泽泽所至乡辄雨泽出入儿童跪迎道傍有竹马意徽人语曰守徽孰贤彭后孙前孙居十八彭公二年既以父丧去正德元年补真定知府治如徽州时府有奄宦方得时或请附之泽具棺府堂后曰吾身岂附人者哉准拟附棺矣累迁右副都御史廵抚保定刘六刘七贼破河南诸州县朝廷召边将分剿之泽与咸宁伯仇钺提督河南军分调诸将获斩甚盛遂以平贼升右都御史寻加太子少保八年四川余贼复起命泽同緫兵时源緫湖广四川等处军务居一岁复剿平加太子太保兼左都御史还京土鲁番据哈密取其金印欲入寇甘肃大学士杨廷和推泽总督川陕经略泽以外夷好利其天性遣人崟金币与土鲁番和解之而所遣使者私许土鲁番增币泽不知也亦寻乞致仕既土鲁番以不得增币复据哈密寇甘肃而廵无都御史李昆兵备副使陈九畴知其谋执熟夷失拜荅烟之欲为内应者捶死之土鲁番乃引去失拜荅烟子入贡京师呼冤长安门下锦衣卫令兵部与三法司会议兵部尚书王琼故与泽不协且受夷人玉则请给事中臣御史春往勘故欲中泽以危法既勘归无所及泽琼又遣其属储珣路直嘱会同馆主事张澯嗾夷人之拘馆中者令暴泽短澯不可琼乃自上言泽擅遣使妄增金币谬言钦赏自遗书求和失信起衅辱国丧师并昆九畴俱宜逮治下廷臣集议之众为泽不平畏琼莫敢言礼部尚书毛澄稍折之户部尚书石玠曰彭泽好人都给事中王圹石天柱皆为泽称枉琼迫众论曰我岂害彭某者乃易奏稿数字以进得旨泽夺职为民昆九畴皆逮问居数日琼假内批谪天柱圹于外任而朝论大不直琼世宗即位从言官言戍琼榆林特起泽太子太保兵部尚书兼督团营兵科给事中史道外补揣杨廷和不合上心极论廷和过恶上下道奏吏部参看下道狱讯治泽言廷和定策讨逆亡身为国乃为小臣所构正德闲道为谏官尝力捄奸党许泰张洪王琼陆完等自知素行不齿猥以搏击当路为名道奸人之雄不可不治请自今科道官不揆大体不狥公论听举劾黜退以示戒惩上曰杨廷和辅佐忠诚翦除奸辛定策翼戴有功不居朕方切倚毗史道捃拾浮言横肆诽谤大伤国体有旨逮治今灾异频仍正上下交警之时若谗佞得志公议不明正人相率嫌避夫岂国福卿奏激忠愤远虑世道今后吏部选补言官务求学行老成识达治体之人除大奸大恶机密重情许其独本参奏余皆从公会本有挟私报怨中伤善类者本衙门掌印官并各衙门堂上官具奏吏部稽察当否量为黜陟以昭平明之治科道官以诏旨阻塞言路自泽倡之交章论泽泽上疏乞休因言给事中章侨前劾工部尚书赵璜欲伸徐景嵩私怨璜实无罪侨亦自劾乞休且曰公论之在天下扬不能高抑不能下非臣与泽得私也泽所诬不足辨顾倡说禁言生祸不浅上今侨供职如故亦言泽非阻塞言路者泽再疏求去不允御史曹嘉极论泽及乔宇奸邪诸大臣并时乞归上使人宣谕乃出有顷乞致仕恩数如二臣其后王琼复召总制陕西军与用事谋报怨使王邦奇讼泽处置哈密事并及杨廷和而泽先为坐民上不复罪也泽为人长大腰带十二围伟顾盻平居鲜笑容刚方不能濡忍见邪僻之人顾独数过毛澄家每过未尝不移日也其所论悉邦家大计至不当意则辄大呼恚忿左右皆废当武宗南廵每常朝期则率其司属诣阙叩头其忠敬如此隆庆初赠少保谥襄毅 【 泽每出师甲冑杂士卒行伍中突入贼巢不顾其后老而无子夜梦杀贼西川势如破竹因大讙动呓语作声其妻蹙然谓曰公壮岁握兵锋镝之下岂无枉死今之血胤殆天谴耶胡尚不忘寱寐闲因相对泣下泽所著有疾书录取妙契疾书之意】 

　　○乔宇 

　　乔宇字希大太原乐平人祖毅工部左侍郎父凤职方郎中皆知名 【 毅正统闲进士授翰林院庶吉士历吏刑两科给事中数上章紏官邪规切时弊多见采纳擢大理寺丞转少卿升工部右侍郎居官谨慎不诡随凤亦秉父节治官】 宇少奇颖善诵藻思沛然从父宦京师时杨一清为中书舍人谈经之学盛天下宇受业为高第成化中年十七中顺天乡试二十年第进士复从李东阳游肆力古文词又复交游海宁储瓘晋江蔡清毘陵邵宝和顺王云凤藁城中究于问学初授礼部仪制司主事寻丁母忧服阕吏部尚书王恕特除文选主事为其属累调郎中拔贤才塞侥竞三与考察舆论称允迁太常少卿宇博学工文精篆籀笃好山水虽碁奕之戏亦冠一时生而长身伟貌举止凝重导驾斋坛孝宗奇之历升户部左侍郎正德初刘瑾用事宇恬专无闲其末年以南京兵部尚书参赞机务宁宸濠谋反旦夕东下从容筹划草创战守具且誓诸卿台谏同谋协力而外与客谈笑奕饮自如则即城中作二军凿空中飞报火牌以误之曰某月某日朝廷命某总兵统京边军若干万出某路某月某日朝廷命某总兵统土汉兵若干万出某路攻宸濠刻日矣宸濠暗遣死士可三百分伏城中约为内应宇度守备太监刘琅与宸濠善必知谋召琅所用事人语之曰外闲籍籍言乃公与知江西谋吾不信也乃闻科道官且上闻可语乃公审择利害科道一闻乃公祸矣我非爱公不出此言琅急夭见宇自白且哭且谢曰微公琅虀粉自此不敢与宸濠通宸濠所约内应人与其闲谍往来宇悉次第侦截之执而枭之江岸知指挥杨锐有勇畧使守安庆而诫之曰此南京上游也去江西为近贼有计当先知则速告若攻城死守之宸濠至锐拒守十八昼夜宸濠惊恐曰安庆犹尔况南京邪又闻宇南京有备杀方士数人谋退兵其夜西北风恶舟缆绝比晓至鄱阳湖遂为王守仁所乘其冬武宗亲征至则贼巳平朝正行在有旨令百官着戎服宇率先以朝服入江杉扈驾出入挟边军魁然大也宇先选健儿鬬手为舆卒皆渺小耳一日集演武场彬问宇此中有健鬬者否宁可与我军一角宇曰未及求也即以敝舆之舁卒稍试之边军一再鬬皆僵彬大惊谓江南人人如此也彬射生暮返呼聚宝门欲入宇使门者语之曰乔尚书手锁钥孰敢私启且是门也偪近行宫除道不驰仗马不呼彬竟止报恩槷不得人明宇出省候夜来草次公劳苦矣彬有所假旨宇事事面奏必得旨乃行也世宗即位录保安南京功加柱国少保兼太子太保即召拜吏部尚书上新政锐治宇与林俊孙交彭泽并见藉重中外仰慕焉居顷之史道诬劾杨廷和下吏部参奏道挟私妄言为御史曹嘉所论称疾求退不允又顷之锦衣百户张瑾率较尉受等支俸通仓横取狼藉管粮主事罗洪载捕受等按罪语连瑾瑾阳惧求杖以免洪载遽杖之瑾奏洪载擅笞禁卫官较斋日缚掠人上下洪载镇抚司狱栲讯林俊孙交若科道官户部郎中办事进士刘济等十余人各上疏论捄请改付法司上付镇抚如故调洪载外任宇执奏不允而林俊亦复以崔文李阳凤狱改付镇抚累辞求退御史秦武言陛下召乔宇于南起林俊于野中外鼓舞同时赞颂张瑾一卫士耳李阳凤一役夫耳侵害部属牵制法吏二臣力言并不见听事关国体不可不慎上下所司而巳既内织染局太监永乞付敕与本局官织造苏杭上命内阁予敕杨廷和不可宇复与科道官极论上稍不悦宇矣桂蕚张璁席书方献夫霍韬以议大礼得上意宇疏礼官之议隆正统也蕚璁之议厚私亲也隆正统者有拂皇上未安之心厚私亲者适中皇上易从之意我太祖祖训有兄终弟及之言所定大明律则称所后者名父母本生亦名父母陛下称兴献帝为本生所以尊祖训律文之义正统之传一本之恩兼全无失上曰姑且不治何言朕心适中易从也礼部尚书汪俊去上召席书代取蕚璁韬于南京言官马明衡季本陈垕等并被黜谪宇言陛下以一二人偏私掩天下万世公议内离骨肉外闲君臣名口効忠实累圣德书代汪俊特出内旨不与廷推国家百余年来未有此事请回成命令俊与书各守职如故矜宥明衡等止召蕚韬疏入报闻上既授蕚璁献夫为学士宇言圣朝养士名节为先席书不出廷推臣巳力言不可今复有璁蕚献夫之命夫内降恩泽多施之佞幸小人皇上御极凡先朝传旨升官虽匠役官较亦尽黜革况学士之选甚荣而士大夫之进可干上切责宇曰任才用贤古帝王治萼等执经论礼岂悦朕心干进者巳科道相继言上诘使对状下御史续陈相镇抚司切责之宇引疾乞休许焉御史许中刘隅各疏言史部尚书乔宇忠清冠绝保障多功铨衡表物倚毗宜切上曰朕岂舍宇宇去朕耳大礼既定得命冠带闲住宇素风澹泊所居器用陶甓衣服若寒士延接儒雅如恐不及负一艺者悉被款奖平生未尝有惰慢之容毁誉之口端严惇博如海涵而岳重其为山水好尝历云中上恒霍登嵩华游海岱及江南诸名胜掘隐摉奇具诸纪载北方人士嘉言文苑则首宇宇没有二妾殉之其一宛平之刘其一仪真之许 
　　郎曰世宗即位林俊孙交彭泽乔宇并以耆德宿才列长六卿未几皆去海内共惋惜之四君子者或凤跱鸶骞羽仪朝宁或周鼎商彛序列堂庙则天下之人所用跂迹而追风者欤 

　　席　书　　胡世宁 

　　○席书 

　　席书字文同遂宁人其先祖友轸受学吴澄之门弘治初书以进士知郯城兴水利垦荒田赈饥兴学盗贼莫敢入境历户工二部主事时云南昼晦者五日南京刑部左侍郎樊莹廵视云贵奏黜崟州一省官自参政而下三百余员以应灾变书上言自古弭灾之道人君则修行侧身大臣则引咎去位然后察百僚举庶政未闻灾出一方廑罪本方之吏近岁云南景东卫云迷雾惨昼晦五日陶孟等处各有地震雷火等灾皇天后土昭示非常爱陛下至矣樊莹奏黜贵州省官三百余员意谓不职所召臣窃谓此等灾异系朝廷不系云贵系天下不系一方在近不在远在大臣不在小臣谨按春秋梁山崩不书晋者为天下记异也宋真宗时彗出应在齐鲁帝曰朕以天下为忧直一方耶诏求直言减膳避位而彗遂灭推古证今殆可知巳天地之气譬人一身平时调摄有道元气无亏然后肢骸无滞痈毒不作若居常寒暑失和饮食失度情欲失节则元气内损血脉不周痈疽壅肿或发胸背或发手足今天下京师人首也兖豫荆除胸腹也青齐浙陕手也川广云贵足也手足疾作补其气血理其荣卫则内气壮而余毒消苟药石针砭专攻毒所窃恐病根未除将入腹心云贵灾异正如手足毒疾今议弭灾修政专治灾作处所岂非舍血气之本源攻手足之末流天子四海为家中国为身云贵虽远疾痛奇痒未有不切陛下气脉者夫天下以军民为根本军民以财力为气脉财力足则生养遂生养遂则人心和而天变不见于四方近年诸边重镇寇患不止腹里地方水旱相仍县官疲征敛小民困征求有鬻子输官者有出产无贸者民穷财尽莫甚此时而光禄寺诸监局供应进用数倍先年冗食官员积至累千投充匠较积至累万修斋设醮岁靡虚月僧道坐食无纪寺观营筑无停苏浙织造无近臣赏赐无度皇亲之家侵夺军民网罗市利大小内官凡系军马钱榖衙门日渐加添几倍祖宗时大狱据招词而不敢辩刑官知冤抑而不能更大臣直言在闲未起用小臣言事被谪未原复文官传奉有之武官不繇兵部有之杂流外品僣滥名器乖政伤和致灾之繇孰过于此近中外报灾陛下累下宽恤尚书马文升等请减派恤民即日施行陛下好生之心可谓至矣然使陛下徒有其心而民财民力日益耗瘁者法不振故也夫法者祖宗之法天子与臣下百世守者也设有诸事如臣所言为大臣者不惜爵宠不避权势确执成宪一不允至再再不允至二三不允恳乞去位陛下将曰此大臣何为去也必感悟矣居言路者不惧乖忤不避极言一不听至再再不听至二三不听恳外乞补陛下将曰此言官何为去也必容纳矣今为大臣者遇坏法事未尝不执一不允则曰职尽矣无如不允也况有漫不执者为科道者见坏法事未尝不陈一不听则曰巳言矣无如不听也况有漫不言者故使陛下仁恩不敷者左右壅蔽也使陛下不知左右壅蔽者大臣言官也如近日延寿塔之作诸大臣力正科道交言陛下俯纳停止中外臣民焚香作庆盖繇言之也详故陛下知甚明正之也力故陛下断甚决也使陛下举一事兴一役率匡救如此岂有言不听谏不行哉又如近日商人达等投认皇亲家人奏准淮芦盐引户部虽经执奏科道亦尝进言未蒙采纳者盖繇任法者不能三四执奏司言路者不能三四力言也使陛下真知商人名虽买补其实亏损百万边储岂肻狥贵戚之私坏祖宗大法哉中外皆曰方今上有尧舜之君惜下无皋夔之臣故使斯民不被陛下尧舜之泽者诸大臣过也使陛下不能率繇旧章者诸大臣过也使陛下不能烛左右奸欺知闾阎疾苦者诸大臣过也考古大臣有以霖雨恒阴谢罪求去者有以地震免者有以无云而震免者今大臣引罪不闻一人贵州偏藩考退乃至三百余众而云南一省不知所退又几百人矣云贵僻居万里苗蛮杂处鬬杀相寻仕其地者妻孥不给穷乏难归且所退黜类多小吏夫其虐暴则不能淫刑贪饕则不能卖惠用区区微臣当赫赫大变臣愚不知所以也若云灾伤地方则贵州原无灾异若以罪繇米鲁则云南故非所部若曰二处相邻则四川亦在接壤因此加彼治西遗东臣愚不知所以也去岁湖湘江浙诸处或地震军民房屋或水没人畜生命或雷雹殊常或雷火迭见或猛虎在处伤人或山蛟同日出地淮扬应天等处流移载道饿殍填途议者独察云贵不及他方岂云贵多贪他方尽廉臣愚不知所以也前此数年有星如轮陨于禹城近年有物如黑黍徧雨忠州而议者以弗关国家非缘州县未闻罪禹城忠州官者在此则原其无辜在彼则谓其有罪臣愚不知所以也唐陆贽曰凡今在位任大者其责重位近者其罪深迩年大臣据高爵而不图委任妨贤路而不引正人迷禄恋宠一息尚存一念不止幸藉圣天子太平之福祖宗无强之休窃禄偷安一旦有事谁寄安危谁担忠孝诚恐人议未一人心未惬天道有知灾异殆甚臣闻莹奏不觉心思失平望敕吏部议处或欲综核名实感格天意则先自两京文武太臣下至科道部属等官应自陈者自陈应考退者考退然后分遣中外黜贪酷之尤者与云贵同例或以朝觐在迩京师考察亦近乞诏百官改图既往思报将来令云贵被考有名官员待会朝之时与各省官员一体从公再察此帝王荡荡平平奉三无私之心也书入孝宗欣览帖置座右顷之擢河南佥事回贼流劫汝邓闲书剿平之正德初升贵州提学副使王守仁谪龙场驿书率诸生延为师迁云南右布政使平沾益州夷人之乱累转福建左布政使宸濠反王守仁传檄诸省募兵独书与按察使周朝雍即日赴援闻贼平道归嘉靖改元升右副都御史廵抚湖广进南兵部侍郎时京军以乏粮兴怨书奏截漕粟五十万石给之江南北大饥方议赈贷书言饥状且上赈粥要议户部臣喜曰此事便可属席既被命令州县十里为局市米作粥待饥人稍苏闲给银米大礼之议人持异见书私拟疏与张璁指合而不敢土闻桂萼助璁倡言时正寡助录上书草杨廷和汪俊等去位上召书为礼部尚书言官论劾者八十余人上益遣使者督促至而大礼遂定礼成之后条新政十二事仿姚崇要说之意请上决行之御史蓝田劾书自居姚崇比上玄宗大不道书乞罢不许削田籍大礼集议成加太子太保献帝实录成进少保世庙告成书谓宜仿宋郊祀覃恩之典宽释议礼获罪诸臣具疏荐罗钦顺自代重修大礼全书以书为总裁书入朝二岁赐赉频仍而病目至瞽屡疏乞罢上曰卿出朕简方资补弼厥疾弥留勉从卿请加武英殿大学士用示优异然难卿远去赐第京师月支俸如故命甫下卒上亲祭之文曰惟卿学得真传德惟一致忠诚端慎简在朕心方共图政理之淳乃遂夺忠良之速后虽同事之臣日或接见独于谋议之善不可复闻赠太傅谥文襄遣行人护丧官其子尚宝丞书久历外服门庭如水中外称为廉能之臣其始慨然有志学问既以议礼见用朝士羣然攻之亦不能无新进之习矣书廵抚湖广时长沙人李鉴劫盗拒捕知府宋卿按治之鉴故豪有力有为居闲者书奏卿故入人罪为官贪酷上遣大臣往按俱无实书辄言臣以议礼稍忤诸臣遂欲反臣初奏而鉴得免死谪边其弟春以简讨出为佥事书乞恩留之为言官所劾然春在翰林为日讲时讲习恭慎后为吏部侍郎又有弟彖正德中任给事中以谏止北廵乞留老成远近幸谪夷陵彖居夷陵有惠政世宗登极复官寻卒万历改元赠光禄寺少卿书学尊向王守仁所著有鸣冤录为陆九渊鸣冤 

　　○胡世宁 

　　胡世宁字永清仁和人家贫勤约事父母无乏子役慕古奇节伟行非常之功自中乡贡士时则辞计偕路资之半既登第除德安推官岐王近幸欲果知府需索旁出世宁为干办迄不病击治其府中豪强廵按御史知世宁将疏荐之世宁言及辄更端 【 世宁执治岐王府中人王有言世宁对曰此朝廷法即殿下家法敢不守此朝廷民即殿下立国根本千百年之民敢不爱】 升南京刑部主事历员外郎中为人强果亢厉多诋世慨俗弘治正德中数言事言今俗靡士惰以因循为慎重缄默为老成民力日匮而在位僭奢宜汰宂费重守令经武备南都多威与富世宁治狱无所桡机户侵官镪累万世宁拟尽本法有御史希刘瑾意反劾世宁失入人罪廷议皆直世宁御史以党奸诎太监刘琅守备南都独世宁与张嵿余佑查约魏较不往修谒约僚贰动相规正勿颉颃猜嫌如世俗态 【 张嵿萧山人成化进士知上饶县不徼声誉清节过人升南兵部主事初部属谒内守备必长跽凡章疏手录之嵿见内守备独肃揖章疏下部不手录曰主事岂小史耶寸内外艰服阕改南刑部历郎中隆平侯张佑卒无嗣弟侄争袭赂刘瑾嘱之不听正德初出守兴化郡人戴大宾未婚及弟瑾欲夺其旧聘以弟之子妻之复以嘱嵿亦拒不许瑾怒遂摭隆平侯事罢归家居杜绝宾客饘粥不允瑾诛复职历江西右参政寻迁右布政使转左数拒绝宸濠宸濠呼嵿为病风子遣入馈以枣梨姜芥四果嵿呼其人曰王欲我早离江介耶臣子受命朝廷行止政非人能预述职考最历右副都御史廵抚保定等府武庙西狩江彬钱宁辈诛索郡邑一无所应羣小怒谋挤之即移疾乞休后为南工部尚书　余佑鄱阳人始入小学即慨然有求道之志闻余干胡居仁潜心践履徒步往师之居仁一见以女友焉登弘治未进士授南刑部主事转员外勋臣有争袭丈佑当署其案忤刘瑾意落职瑾诛以荐起知福州镇守内官市物不予直又以白金二百强府为市改机佑入其金于帑民以不予直诉者十百为羣佑泣慰遣之将以闻于朝镇守惧稍戢会天旱镇守曰余知府自谓爱民必能动天可令独祷佑斋戒出郊雨随应镇守俞惭阴遣人构于厂卫曰不去余知府镇守不得伸手也既媒蘖无所得则谩为好言曰余知府好官我敢不敬之但好官亦无庸慢我会迁山东按察副使丁父忧未上服除补山东整饬徐州兵备南京进贡内臣多挟商货索夫马价至数倍知州樊准白佑诘其私货入之诬逮锦衣狱谪南宁同知稍迁韶州知府投劾去嘉靖初诏复副使升河南按察使屡与抚按争可否当其辞气棘棘听者至不能堪乃因考察横中之其劾章曰心慕乎古气失之偏佑闻之曰偏则有之慕古吾岂敢也坐调广西迁湖广右布政使云南左布政使以太仆卿召未行转吏部右侍郎佑自调广西后公论益明当国者知佑刚正可大用故未久屡迁吏侍报至而佑不及闻矣佑好善嫉恶出于天性所交游皆贤士大夫而与魏挍张岳尤善人有过不能忍常面斥之退无后言有攻过者欣然乐受人以是信重之推论当世正人必及佑云□查约海宁人弘治壬戍进士以南刑部郎出为福建佥事恭勤畏慎所至问民疾苦旌义烈辩冤狱驯妬悍治有异等属岁旱疫疠大行躬勤禳祷给药疗之清汛狴犴开释无辜天大雨疫亦良延平邵武暨福州军相继煽乱约以单车申谕众咸戢服擢山东副使以忧去补江西进福建参政徙左布政使政治如前会候官人林汝美以杀妻论死狱中与剧盗车小二同系候官令黎文会甘酒废事二囚私赂守狱卒解免之遂得藏兵瓜中以槖饘诬人一日二囚率众破狴犴出杀令又破府中狱出之约自以故有施闽中且前三郡兵乱悉其单身谕降冀贼可化诲锐身前谕言未脱口刃陷胷遂遇害闽人痛约草草死恸哭甚哀立祠祀之挍有传】 既出为太平知府太平广西恶府也所领十五州县皆土官异时守不利其货贿即轻易扰乱之土官故谒守甲而入不庭参世宁纪其私贿礼接之土官俯伏阶下如中州长吏也暇过其营帐纵阅骑射则数教其民譬之利害民皆顺治不复附土官桀骜自固土官子弟应承袭者使生岁以闻既十岁朔朢携入谒俱识其年貌土官死即与保袭不复如异时请勘展转吏饱钱乃施行思明叛族黄文昌等四世等逆杀其知府累败官军总兵康泰与世宁入思明城执文昌兄弟三人既泰恐见劫率兵夜遁委世宁空城中而世宁所属土官预伏兵近山为世宁防变即日张旗建鼓护世宁还未几以母丧去诸土官泣送二日疆之乃归服除赴补过沧州流贼攻沧城世宁问门者曰州有粮乎曰有有水乎曰有有薪乎曰苦乏耳世宁曰比屋皆薪也即见州守琦劝其修城守浙江有部军器者至世宁谓守琦曰纳之天幸也诘旦贼攻州西门世宁令军民商旅授兵登陴军容甚盛适肇庆指挥聂瓛寓城中率其徒持弓弩从睥睨射贼多死者贼以退除补宝庆宝庆岷王府在焉约府毋受讼请王禁太监横敛王及诸宗裔若太监反贤世宁皆从之踰年升江西按察副使时江西盗起宁庶人宸濠威势日盛侵渔逋责殃及闾阎而庶人方外为博学多才延誉缙绅闲莫敢言其过失世宁所驻札东乡叛贼王浩八等流劫广信世宁追剿之擒获首恶抚顺者为奏原迁县浚城经武疗饥民用妥帖东乡贼平姚源贼复起都御史俞谏调世宁犄角之世宁意在招抚与谏不合疏论平贼三策未言宸濠府中所为最激盗端窃恐礼乐政令渐不出朝廷而江西益可虑庶人恚甚谏亦忌世宁庶人奏世宁妖言离闲行金中朝必杀之有旨下廵按御史逮是时世宁巳升福建按察使归家待命庶人挟朝旨徧遣凶徒袭求廵按浙江御史潘鹏宸濠党也尽囚世宁家奴索甚急会李承勋为浙江按察使匿世宁官舍中世宁遂变姓名开道投诣诏狱而宸濠必欲致之江西狱以困之钱宁持旨下内阁杨一清持不下他日一清谓钱宁曰公何为宁报复耶宁惊曰事何与宁且岂宁得为也一清曰欲公全胡耳世宁得不移狱江西居一年言官交章讼冤久之减死戍沈阳又四年庶人反赦归荐除湖广按察使擢佥都御史抚四川世宗即位求言世宁言自古帝王莫盛于尧享国之永亦莫过之史言唐候特起为帝时年十六其后享国百有一年皇上起自兴藩入继大统即位之迹春秋之富皆与尧同聦明仁孝天性之美亦复类之臣愿陛下修尧之德致尧之治臣闻人君大德有三曰仁曰明曰武昔宋臣司马光以是告君而孔子对鲁君亦曰智仁勇史称尧仁如天是其仁也其知如神是其明也帝德广运而曰乃武是其武也臣愿陛下举斯三者存养省察用人行政无不求合更取真德秀大学衍义一书命儒臣摘要以次进读而又讲学充之臣窃见先任郎中新任副使魏挍先任修撰后改同知何瑭气温学正先任编修今升佥事邵端性醇行方此三臣者可为讲学辅导之资臣愚欲乞量依原级改置经筵必能开导聦明辅养圣德臣窃惟赏罚人主大柄陛下即位之初举措固巳快人尤愿内外远近视为一体赏则幽隐不遗罚者胁从罔治如内擒江彬肘腋之患此外擒宸濠背叛之功事亦不易也均当论叙昔附宸濠以启乱今附江彬以取势罪尤深□也均当追究文臣忠正者既褒录矣武臣有指挥牟斌者累执法以受罪内臣有承奉周仪有不从逆而被杀妄意此类皆宜一体收录以示平公至于诛戮权奸亦宜论平日稍分差等使得势擅权者将来不敢大肆臣窃惟陛下有尧舜之资当得皋夔稷契之贤而用之不可必得得如姚崇宋璟斯亦可矣近日言官奏起旧臣如林俊杨一清刘忠林廷玉者皆其人也俊虽执古时俗或不之喜守正则璟一清虽谐俗士论或不之归济变则崇臣愿陛下早用四臣置之辅弼或部台要地设施匡弼必大有补 【 林廷玉字粹夫候官人刚果敏达雅以文章自许登成化进士迁吏科给事中弘治初转右给事中上保治公咸请诛大监梁芳妖僧继晓上纳其言转工科都给事中以论程学士敏政会试关节不慎忤旨下狱谪判海州稍迁知茶陵州作洣江书院日与诸生讲解意之所到吟讽长歌忘身在谪升广东佥事进提学副使山西参政入为通政以佥都御史廵抚保定劾太仆寺丞鉴贪黠武庙下鉴狱而调廷玉掌南京都察院事未几论者承望言其偏拗遂乞归杜门二十余年引知名士置酒高书眇然有玩世忠】 世宁又言逆瑾窃权之日死生呼吸一时廷臣莫敢正言故给事刘监察御史徐钰二人独为剀切奏传闻天下称颂钰奏隐沦人或未知既而二臣皆以党籍去位瑾诛复用又仅迁知府金华值地方晏宁惟以劝民善俗为政钰任庐州大盗充斥保障功多然而忠贤作郡公正自持抚字惟勤送迎或简以致上司不悦所志难行钰则屡奏乞休得请致仕又不幸遇逆臣潘鹏诬贪劾罢臣平生与钰相知其人外和内刚不异流俗至于推贤乐善物我无闲忠国爱民生死不二真居子也虽昧平生然金华士民称其爱百姓和妻子处同僚如弟兄待羣吏如奴仆臣愚妄谓如钰二臣即不堪作郡犹当改他职而况仕则利民去因简上不遗在野诚望圣朝未几召为吏部佐侍郎闻父丧还世宗三年诏议睿宗皇帝尊号廷臣争论多被朴除名世宁既免丧家居具疏乞休因言臣久病痼自分无生每念古人有以尸諌况臣未死敢沥余忠昔陛下践祚之初臣尝引宋臣司马光仁明武王言以献其时窃见陛下子惠元元洞烛事体仁矣明矣武则未彰是以臣工多玩政化未隆迩因羣臣执议大礼陛下优容再三而彼激烈愈甚圣心斯怒薄示威罚朝野闻之肃然震栗圣武彰矣三德备矣然臣窃忧之譬诸天地仁则两露明则日月武则雷霆雷霆之威时一震耳震数而过则天亵而人局故仁或可过明不可过也明过则察明犹可过武决不可过也武过则残臣愿自今中外羣臣有罪下司寇问状轻重诛黜皆依律断奸不能惑佞不能移所谓武也若乃廷辱棰挞则恐或有雷霆偶毙日月遂伤毙则壅仁伤则阏忠夫新进英特今虽一言有合后难保其事事之皆是旧任老臣今虽一事太过后难逆其事事之皆非臣愿自今谨之陛下亲定大礼追崇皇考上尊圣母其在陛下无子臣父之失其在皇考圣母亦无卑临尊之嫌矣正两考改皇伯中外纷争絮絮不臣非敢谓其不然也窃见陛下入继大统虽云皇考遣体伦序当立而定策之初朝议大协拥翼之后实昭圣太后功居多既而即位以来人心永戴实承孝宗皇帝圣治之贻臣知圣心纯孝皇伯之称必有不忍遽改者佰愿明以此意止在廷之再言而消其嫉怨亦以此意释羣臣之固惑而宥其愚忠要使两宫二庙均享陛下之孝亲旧羣臣咸颂陛下之德臣愚不能议礼惟闻善法古者师其意不泥其事如昔舜受天下于尧庙虽宗尧其父未甞不尊为天子也虽尊其父为天子父而庙之宗尧罔敢贰也尧崩百姓如丧考妣四海遏密八音是舜之宗尧非徒为继统之大义亦顺天下臣民之心也孝宗之崩也天下臣民如丧考妣不幸一传权奸窃改正德十有六年之闲天下凛凛惟恐孝宗之业坠也一旦得陛下入继大统亲则犹子德则同符翕然归戴若见孝宗今若如议者之言遽改初称愚民不知又将翕然怀悲遂谓孝宗无后窃闻礼时为大顺次之圣王制礼必因时宜事之兴革常顺人心羣臣所执固欲为礼其实欲通天下之情也惜其不能以忠信善道感孚陛下至于激烈聚哭则非礼矣昔盘庚迁殷浮言胥动再三诰谕商道复兴今闻陛下宣谕羣臣不尽加尽诚古圣王用心若更择其忠诚有识平正不偏一体信任共图民社则万世之孝也世宁先复有疏言大礼事虑为迎合欲上不果会有罢废小臣请迁睿宗陵寝合葬京师者世宁上疏陈驳又虑下诚未孚乃并上前疏欲世宗知其将顺之意上悦命病可趋朝世宁辞不许召起兵部左侍郎会上体违和上疏问安并言却病之方曰人臣爱君如父不能自如蒙俯鉴乞将臣奏留中居顷之复上讲义三章其一大学秦誓若有一臣章其一书维辟作福章其一易不出户庭章具有规指更乞留中省览不必批出给事中余经管律劾世宁若告宁者世宗以先有大礼疏心喜之经律言不行世宁黑面巉颜电眸狮鼻顾身不踰中人口则期期而才长敷奏亹亹论天下事累帙连章多先为将顺亲爱之言自结于上后始引之正上以是亲之论事虽多辄报温旨尝言将顺与逢迎不同居行非而臣迎合逢迎也君行是而臣成就将顺也孔子曰君子之事上也进思尽忠退思补过将顺其美匡救其恶故上不能相亲也平日爱惜人才访求推荐不遗余力若侍郎何孟春霍韬副都御史李承勋都御马昊陈九畴唐龙汪鋐给事中孙懋徐文溥御史徐文华程启充李润范辂郎中姜润主事余锓副使施儒杨必进知州乐护闲或家居屏废或迁谪不叙皆频言于上其言马昊陈九畴施儒杨必进尤切 【 言昊先任四川杀贼有功历升廵抚因叛夷招讨遣人夤缘台奸逮京闲住九畴先任兵备■〈彳卒〉遇番戎入寇内诛夷外退强虏为番使写亦虎先等反间构罪复任廵抚大破番戎偶以报功错迕又为聂能迁等流访连至充军施儒杨必进皆先任御史及升兵备杀贼安民并有功绩儒则因禁民怪俗之谤必进则坐弹劾一人之误致考察闲住四人皆宜收复又四人之中九畴为最今文武将帅未见如此人者频遭罪黜人多疑之或谓臣屡荐九畴不虑违众耶臣谓今文武将帅中既孝有如九畴之人若竟不洗白则虽有如此之人亦将惩彼効忠遂至莫措躯命所以不惮再三于陛下也今夫主有十仆一仆不偷众皆忌之邻盗访之闻干左右而因信之左右信之言于主人而遂逐之一老仆终夜哀号思欲代逐曰噫一仆枉陷不足深惜顾今主家皆以为成莫肻用力伏惟圣明察臣此意】 上用昊儒必进九畴竟罢世宁自廵抚四川召为兵部左侍郎继升南京吏部左侍郎南京工部尚书都察院左都御史刑兵二部尚书加太子太保在官首尾二年耳素多痼疾至兵部疾期甚求致仕复上言臣屡进瞽言无益于用蒙恩弗罪累当知止今病困之极恐一朝亟死终负圣慈切惟天生才德异常之君必使之遇天下难处异常之事夫惟用人行政必如祖宗创业所为而后可保祖宗之天下若仅如守成之君惟用守常之人则持禄固宠天下殆矣陛下才德超迈古今然实遇天下难处异常之时也初继大统欲尊所亲本为正理可一言定乃以事稍异常羣议横阻因心衡虑数岁始成所以竟尊大伦成此大孝者陛下天性发于至诚也今天下民穷天变祸基所伏其事之难处百倍尊亲陛下必深念之矣年亲亲仁民道本无二陛下推昔日尊亲成此大孝而为今日必欲救民保此大业则靡言不听靡才不用靡善政不行矣天之立君以为民也往惟一岁荒歉今岁岁皆歉此冬少雪诚恐来岁又旱陛下至仁悯恻发帑出赈贷民输租不知有司曾否奉行也抑何日闻饥莩之多又先不体心上为之豫言豫处也臣知陛下体天爱民无不如古帝王无不如我祖宗所以致此实繇臣等所用之人所行之政不迨下之事尽在六部六部六部之中吏户尤重日见廷推所及皆衰惫慎默徒保名位有一输忠为国任事之人众且谤议大则罪小则斥矣今天变民穷如此一朝有事有谁敢当一有敢当必推之于外阻之于内使其掣肘难行半涂而废志不能遂穷促死矣繇是众欺陛下曰如此之人不可用也今天下事有可一人一日了者必使众人牵滞令其终年累月而不能弓有可一言一日决者必使众论牵缠令其连篇累牍而不能决此所以事日废民日穷也天下者祖宗天下陛下天下天下之民陛下赤子也犹昔追崇皇考圣母者陛下父母也言举斯心加诸彼而巳臣又愿诸为大臣者皆以古语存心曰见有礼于君者如孝子之养父母也见无礼于君者如鹰鹯之逐鸟雀也繇是任贤去邪而天下大治矣陛下试即臣世宁之任召问当道曰此人居兵部称否天下有事可托之否彼如曰可则应曰如此衰病如何可使一朝身死谁可代之令其急求二三人以代不可临时仓卒又用如臣者塞官也祖宗开创以来百五十余年于此天下疆土田赋无加也而内外用度比旧数十倍岁丰犹且不足歉岁又何能赡必有通变才能之人理国如家然后可济今得户部善理财吏部善用人则生民自安边境自定盗贼不忧起夷狄不患帚又矣不幸盗贼起夷狄帚又犹赖吏部所用之人以领兵户部所蓄之财以赡军故吏户二部重也臣兵部仰二部者也选将备武兵部平时守边责耳若遇中原盗起专命将帅武人贪功嗜杀必难■〈彳卒〉定而民命巳残惟得文臣有方略者监统之则相机度势抚捕兼施然后胁从可散首恶可擒也陛下试问当边今得如是几人储养在京缓急可用否再以臣世宁世所论建而试问之此人言事果可行否所荐之人果可用否彼如曰不可则曰言事不可用是不知事也荐人不可用是不知人也正当急求人易之耳是不惟保全臣亦保全天下事也夫肾者天下利器也早得而用之一日即能早一日治天下事陛下试一留神则罢黜必无不当用人当而后善政可行民生可救大业可保也如臣衰惫之极病弱胆小恐误天下事误陛下事伏惟特赐昭断臣力病昧死上言再三留之竟许谢病归顷之起南京兵部参赞机务不赴卒上闻计辍朝赠少保谥端敏赐祭葬邵宝谓世宁疾恶如雠好善犹而席书称之曰胡公立谈似结舌论事若悬河子纯肇庆知府有才行继知兵早夭世宁调兵江西方他出兵官领兵入见继继曰是兵素不习安能见我父哉兵官跪请继指示进退离合之势甚详既三日世宁归阅兵官所领兵大异之诘曰公等何以如此晓兵具实对世宁叹曰有子乃自失之也自是击贼必从继方畧世宁十不失三继十不失一云 

　　郎曰世宁自赞曰信而未孚者多言也正而未谅者多戏也周而若比者好称人善也恕而若刻者多发人奸也过有甚此者麤踈轻浅也然则无可取欤曰欺人之事弗为害人之心佛有有利国家虽死弗避持是终身焉而气质之偏庶乎有改也庶谓世宁任数少容夫济变安能舍智哉 

　　李承勋　　吴廷举　　何孟春 

　　○李承勋 

　　李承勋字立卿嘉鱼人唐郁林王恪之裔父田成化中为户部郎中蜀大坝蛮叛尚书杨鼎举田督饷田计黔泸夔庆等郡所合征调劝输以省远挽蛮平擢广东左参议海南夷酋那喃叛田渡海扺巢穴谕服之仕至右副都御史以不谒汪直重缙绅闲承勋年二十举弘治六年进士授太湖令剔蠧除强力行古政历南京刑部郎中与胡世宁魏挍余佑相善时称四君子正德三年自工部郎中出知南昌府是时江西盗起瑞饶抚赣诸郡皆被贼承勋至赣贼方犯新淦参政赵士贤被执都御史陈金檄承勋守丰城承勋多方防御寇退六年靖安寇胡雪二与其党罗光权等攻掠州县杀人万计参政吴廷举入寇垒为所留代者副使吴一贯亦没于军承勋与贼两战斩首五百有奇七年华林寇丁大全等复炽副使周宪被害承勋单骑入宪军召贼党王奇说降之奇来见摉得其衷刃纵使还奇复与其党来则谋举火为应承勋乘之寇以大溃擒斩二千四百降附五百抚散万余二县悉平八年姚源寇王浩八听抚复叛都御史俞谏调大同兵征之边兵贪暴甚贼承勋独约朿一军设伏裴源斩复首百有奇论功第一镇守太监黎安欲夺之诬承勋窜贼坐系江西狱吏部言承勋治绩显著得出超迁浙江按察使累升都御史廵抚辽东初开原与虏市虏时时杀掠市人廵按御史葛禬请遣大臣有才望者经略战守兵部以承勋言上遂使往承勋以开原一镇孤悬贼境密迩奴儿干诸夷边城頺坏贼往来莫禁民困不支奏请修筑城堡起定远庆云次古城镇夷以及松山柴河诸要冲为垣九万一千四百余丈壕堑如之墩台百八十有一招来逋逃三千三百有奇垦田四千五百余顷又城中固铁岭蒲河抚顺诸要害垣堑墩台视开原三之一两月报竣升俸一级是为世宗初年亡何告归起南京都察院右都御史转南刑部右侍郎寻升尚书嘉靖六年左都御史缺吏部以承勋及工部尚书胡世宁上上用承勋趣传赴职是时天子励精图治收召材贤士大夫以节与名表着于时者莫不在位寻升吏部尚书会刑部尚书颜颐寿罢上加承勋太子太保使为之刑部班秩亚吏部复使为慎选也承勋自南京至条足食足兵八事上嘉纳焉金之上欲作新戎政复团营旧大学士杨一清言兵部尚书职重事繁不应兼掌宜专设都御史一人提督令才望大臣充之上又特命承勋为兵部尚书兼都察院左都御史加太子太保提督团营军务赐玺书及御制诗一章凡国有大议承勋与胡世宁等频见谘访承勋亦孜孜为国知无不言甚称上意七年以疾乞休因疏时事所急者上下议所司慰留不允八年胡世宁以兵部尚书卒特命承勋专领尚书事兼团营如故时岑猛弄兵于田州沙保拒命于芒部番贼深入于洮岷甘肃土鲁番嫁祸于哈密小王子入寇于阳和警报日至承勋继世宁任经理安戢先后同心九年一品考满上亲制手敕褒嘉赐羊酒宝镪十年春以风霾示异奉诏陈备边策因言今天下夷虏之患凡五所以备之不过丰财用材两途而丰财之道在备豫用材之道在器使疏入即下诸司条议举行亡何暴卒于官舍上曰吾方欲用承勋吏部今矣自为文遣祭恤典有君赐赠少保谥康惠承勋学有渊源济以廉果言议风采闿切通明握兵南北深识夷虏情形而通达国体练习庶务每集议朝堂感慨辩论所奏前后数十皆切于当世从兄承恩郎中承芳大理寺副承着承颜贡士承芳不乐仕进隐黄公山下以讲学赋诗为乐承着善居丧从陈献章游亦隐黄公山 

　　○吴廷举 

　　吴廷举字献臣苍梧人成化中年十九举于乡二十三以进士知顺德县尽罢县诸浮费坏斥淫祠观寺二百余所以其材修学宫辟书院作土堤有乡大夫二子犯盗并论死之而生其少子存其后标其门曰盗后少子改行泣愬廷牛廷举乃撤之廷举倨直好气节上官莫敢干刘大夏为广东左布政使每延馆廷举省衙尺书称大夏顿首顿首其见重如此顺德有权珰者家庙在县以属都御史屠滽滽檄召廷举廷举入见滽曰中贵人某者而邑子属院修其家庙院难为檄故面语公公留意廷举曰下官越境奔命谓大人有重委所见命乃然下官守土吏非奉朝恩若例不敢私役一人轻费一金也大人自为之趋出廵按御史汪者曰吴令颛拒上市能所坏壬祠斥寺观以其材作土堤辟书院修学宫亡帚又乎盗盗门竟撤之殆盗赂耳即捕盗令自首赂令令乃撤门标不即理前事廷举囚服梏手分折费直竹木碎屑具列斤两盗亦前曰盗小人死分也敢诬廉令汪大惭止廷举以刚伉不得超迁滞郡县者二十余年正德初广东盗起用刘大夏荐自松江同知升兵备佥事至则平十三村池水诸洞贼刘瑾索括省帑令解京师众谓当鬻盐入之廷举奏言有旨括省帑解京皆非正费曰贡进内也曰司礼打点钱也请留之备军瑾大怒而廷举方劾岷府门正鹤入广崟办不法太监忠镇守横恣者二十事忠亦讦奏廷举逮系诏狱无所考坐枉道过家械首吏部门一月谪戍边会风霾示变放为民其年瑾诛迁云南副使江西盗起緫制讨之数年无功吏部尚书杨一清言廷举才略随迁江西参政至则督兵攻靖安寇胡雪二者无功既单骑入姚源贼王浩八垒谕之降为浩八所羁廷举居数日不见恐行坐吟诗阴伺得贼要领因用其巨力而谴微轻者啖以利令仆妻其女时胡世宁方以按察使讨贼腾檄开谕贼奉廷举归廷举因与椽澄执酋率三人平之因上椽功而自劾轻自被羁状又二年追姚源贼于弋阳又一年与胡世宁等击浩八于裴源皆有功廷举故喜吟诗尊副使李梦阳而请之顾其音响不谐大为梦阳嘲哂遂忌而相排击廷举曰乞休不俟命解去既去升广东右布政兼经略广西转左布政湖南饥升副都御史出赈还京复出湖南定地诸夷界宁庶人且反阴属吏部尚书陆完曰都御史孙燧不利我急去之切勿吴代也世宗即位召为兵部右侍郎上书自劾曰窃见古之人臣尽言以匡君竭忠而补友用能殚心报国协力捄时都御史之职当辩理冤滥紏劾百官而臣向者当多事之秋负不职之咎正德末年钱宁江彬相继窃柄招权纳贿误国开边臣于此曾无一言排击吏部尚书陆完顷心张锐兵部尚书王琼谄事钱宁臣于此时不以风闻紏过致仕少师梁储臣微时旧交也先帝南狩有请宝之从无回銮之诤今少傅蒋冕臣同榜好友也先帝南事日非既不能引裾而陈又不能纳绶而去而臣于二臣袖手括囊曾无忠言善说输膂献箴昔者张纲埋输于梁冀王尊上奏于匡衡唐界面陈于彦博韩愈者论于阳城欧阳移责于仲淹陈瓘致规于曾布朱喜削简于史浩臣处君臣朋友之闲有媿七贤不敢就职谨乞骸骨归疏入改南京工部又转南户部迁南廵抚右都御史葢立朝五日而大礼议起廷举请廷问海内有德有学之臣如杨一清胡世宁王守仁汪伟李承勋李梦阳诸人定其是非不报廷举虽与梦阳相忌至是顾亦荐之于朝而廷举先为江西时德兴县有致仕布政使舒清者尝治禹州掘地得钱十八万缗尽发属公后在广西却土官馈□归之府库居乡不迹城府贼入境相戒勿扰清家廷举上言荐清请量授京职或赐养赡米廪下吏部寝不行至为南都御史长洲知县郭波者以法挫织造太监张志聪志聪怒伺波出拥徒百十人执波倒曳车后行数十里典史萧景腆者方操兵教场闻波事召兵前冲闻太监道攘臂大呼扼太监颃落其帽诸兵皆助鬬百姓尽登屋飞瓦击下百十人者拥太监遁去遂夺波还志聦以为辱入奏之世宗命械系波景腆且重治之廷举入奏志聦贪黩所以鱼肉吴人状上降波五级调景腆远方黜志聦罢之廷举还引见景腆壮焉为立仗义英风碑碑于长洲之县门 【 波闽县人景腆晋江人】 其嗜善如此何迁工部尚书具疏乞休上慰留之廷举且留户部主事陈琛以诗规廷举廷举手牍请琛曰公谓可归即归矣遂再疏请疏引白居易张咏诗月俸百千官二品朝廷雇我作闲人天下太平无一事江南闲煞老尚书之语疏中有呜呼二字上怒廷举悔慢无人臣礼今致仕亡何卒廷举身长而瘠面如削好读书自拟古人志节皎然于天下其少游太学时与罗王为同舍生王以赀贡年四十余无知者廷举独奇而兄事之王主仆皆病痢仆死廷举身为煑粥负之解后昼夜十数反其在顺德邹智谪死石城死之日上官还广治令当迎廷举独经纪智丧越日乃入谒人皆服其谊有弟廷弼亦为举人廷举游宦不偶所亲劝廷弼规之廷弼曰君子仕则为君兄强直守职诚向君也乌用规哉廷举被逮时廷弼追与俱及下狱械首刘瑾戒通饮食者廷弼着举人巾服操食食兄卧其械下刑部主事宿进见之叹曰二吴一死安用生为奏记吏部尚书张彩彩捄之于瑾故得全世皆赞其孝友隆庆初赠廷举太子少保谥清惠 

　　○何孟春 

　　何孟春字子元郴人本庐陵人元时有为郴桂都统者遂家焉祖俊云南提学佥事父说刑部郎皆知名 【 说字商臣有勋戚以私怨诬指挥某杀人东厂缉行下诸理商臣察其情请尚书反之尚书从口臣言为反奏土如尚书议指挥某得脱客贺商臣商臣曰法不自法官主持而藉诸贵近是为失职与有耻焉又何贺也】 孟春幼颖异为黎淳所赏长从李东阳游东阳读其文曰表吾楚者此子也年二十登弘治八年进士授兵部职方司主事历员外郎中弘治十一年闰十一月日食下诏求言孟春应诏上万言书极言时事而先之以果听断公委任以箴以德时论韪之孟春貌癯神畅虽在年少淹贯通练每谈疆场慨然有弯弓之志尚书马文升刘大夏皆器重之一日京师熊入市伤人文升以守卫官不戒请加罪并陈当饬戎备盗孟春言熊之为兆虽当防盗亦虑火灾亡何礼部毁或问孟春验何占书孟春言初无占书记宋绍兴已酉永嘉县有熊入守太守高世则谓其倅曰熊于字上能下火郡宜慎火已永嘉县灾某谈所记不意验也出为河南参政分守三道治称仁明居三年擢太仆少卿老幼倾城拥车浇酒道傍以谢马足既至上言马政利病兵部以为条式寺储马价县官欲取他用孟春奏寝之繇太仆卿升右副都御史廵抚云南蛮夷盗贼充斥孟春处置抚谕多所解散独十八寨黑罗久作不靖出没流劫啸聚至千百余孟春与廵按御史陈察议征朝命许之解散罗雄越州邑市诸县蛮之为羽翼者先是滇石能言更有妖蟒助贼作雾孟春为文祭蟒蟒飞石裂遂克之磨崖而碑之曰石有声贼则灭白蟒去黑猡磔抚廵御史亲持节既得虎子塞虎穴江流改盘山失嵲孟春性尚刚褊常书卫玠之言以自戒居常好读书兼喜饮酒其所读书参互考订博而能精历数兵法奇遁医药皆臻其妙丘浚尝辑医钞孟春益抄广之至是发在官赢钱买药给方下牒州县曰云南夷猡之地饶毒瘴尚鬼蓄蛊疾不服药当职异时阅故阁老丘公感避难止小儿哭法因而广抄方书遂忆诸书中如宋陶学士大边方可疗阻饥苏学上圣散方可消瘴疠丘抄皆未之及因续而广之夫二公目覩药効手书示世政贵养民何小可忽冥应灵契谅非阔迂越瘠秦肥当无阻格世宗元年升南京兵部侍郎论平十八寨功改立十八寨为永昌府增长官司五守御千户所五明年改吏部与乔宇林俊彭泽汪俊辈皆以拔擢人才为巳任大礼议起孟春前后三疏张璁为大礼或问十三条孟春通夕作十三难破之遂与百官伏阙请上怒孟春首倡以大臣仅夺其俸寻调南京工部居二年引疾退许之明伦大典书成削职为民孟春勇于敢为历仕三朝屡陈谠论当伏阙时有老中贵识之曰此公先朝言事多巳今尚尔邪所著书始名案垢既家君累平生撰述得六十余卷名余冬序录其曰案垢者谓夫谓不日新必垢案用书室垢惟笔墨然亦须涤今者笔垢予楮意在求新而余冬自序之文则言魏董遇好读书谓学当以二余冬者岁余夜者日余阴雨者时余寗越受业十五岁为周公师其言人休不休人卧不卧者此以日时之余而东方朔自谓三冬足用盖岁余邪晋皇甫谧自言昼愍作劳夜甘疲寐三时之务卷帙生尘惟季冬之未纔得一旬学亦兼夜寐或不觉日夕可知北齐李铉春夏务农冬乃入学三冬不枕假寐而巳士安宝鼎盖于日时之余亦不暇学矣予少而仕宦俸足自资鞅掌政务顾三余时有南部翰局稍闲理绎旧稿乙酉冬闰禾卒有成帙养疴归山益多长晷命儿子编辑亦适戊子冬开编帙序自起毕辜尽极阳录名曰余冬夫予之为学犹是闰耳且不足比昔贤之处况乎时日孟春他所考订注释尚多学者称为燕泉先生隆庆改元赠礼部尚书谥文简遣官造坟谕祭子仲芳举人竟夭绝 【 郴城西有泉春满秋平楚人谓燕来水盈燕去水平名泉日燕】 

　　郎曰吴廷举何孟春皆据经守道之臣而淹贯学问廷举从李献吉学诗不谐遂生睚眦之衅此与搥胸呕血何异崔子锺曰铣颇识当世士大夫如吴公鲜俪也尝谓之曰许友死未知公能否此外优为之 

　　名山藏卷之七十四 

　　●名山藏卷之□□□ 

　　晋江何乔远　譔 

　　臣林记（嘉靖臣四） 

　　◆臣林记（嘉靖臣四） 

　　邵宝 
　　杨廉 
　　鲁铎 
　　王廷相 
　　陆深 
　　张邦奇 
　　朱裳 
　　梁材 
　　唐冑 
　　熊浃 
　　张治 
　　何瑭 
　　寇天叙 
　　崔铣 
　　魏挍 
　　吕柟 
　　舒芬 
　　马理 
　　王道 

　　邵　宝　　杨　廉　　鲁　铎　　玉廷相　　陆　深　　张邦奇　　朱　裳 

　　○邵宝 

　　郡宝字国贤无锡人成化二十年进士初知许州以礼教为治作新庙学正颖考叔祠封晁错之墓改魏曹操庙以祀汉献其称汉献也不曰献而曰愍以从昭烈之所烈祀裴度于郾祀范纯仁于襄城巫挟龙骨倡妖杖巫取龙骨毁之躬农种行社仓民用充足文风蔚然 【 曹操庙旧在受禅台之中每夜辄闻金戈铁马声土人奉之甚谨宝至改之操灵如故乃祀汉愍帝于上列孔融祢衡杨修陈琳旁立为四配操灵便灭又操庙右有关羽庙灵亦如操宝题诗诮之谓其徒忠曹操而无事先主之实祠庙亦遂不灵后人更于操庙左作司马懿受禅碑以嘲操云】 弘治七年升户部员外郎尚书周经刘大夏甚器重之进郎中通明条例平允出纳有所区条多见采谘升江西提学副使正德初累升左副都御史总督漕运刘瑾用事坐平江伯事有连欲祸陷之李东阳力捄得致什瑾诛起廵抚贵州未任寻升户部侍郎疏乞养母十四年起南京礼部尚书以终养辞嘉靖初大臣言官交笃再起再辞特与终养母亡服阕请致仕不允卒宝少孤力学弱冠著名服官内外虽公务丛委条贯整饬为人乐易谦虚不见喜怒人悦而归如川赴海尝谓愿为真士夫不愿为假道学当世以为名语所著有容春堂集该括摹写极所欲言而无宂长辛苦之李东阳作信难篇赠之以为文章好尚相信最难信其人斯信其文矣国贤所作盖欲进于古人以几于口无择言言必有中者宝同邑举人浦瑾亦笃学问宝取旧作印可之先诵一过诵而乐心则录似瑾瑾曰可则再诵曰不可不诵也有诵而未乐亦弗以录而瑾为之序曰谨重精纯盖得诸宋雄浑森严盖得诸唐尔雅深厚盖得诸汉其近古盖得诸先秦宝视学江西山舆水舫紬绎经史欣然有会日记月载复名日格子以附格物之义其经书所得载诸简端名简端录廵抚吴廷举以上之朝其卒也赠太子少保谥文庄 

　　○杨廉 

　　杨廉字方震丰城人父崇永州知府受业于朝九韶为吴与弼高弟廉渐濡其学蔚为儒者成化中举乡试第一二十三年试礼部第三选庶吉士移疾家居弘治三年授南京户科给事中益留心世务凡民隐吏治兵政赋役以至星历等学莫不究论会管后湖黄册滦州知州某请抄册以便清军行户部许之廉驳言祖宗旧制藏册严密为谋远矣历日悬长军民户籍无敢紊乱诚后湖为证也若发外抄誊人得测知脱军作民且纷然众人服其识体以忧去服阕补刑科给事中因地震劾奏大臣首荐张元祯吴宽李东阳王鏊刘戬宜备日讲复请优礼吏部尚书王恕叙复杨茂元盛应期之因事获谴者荐引知名士如周瑛周孟中王源儒张吉王云凤刘元刘大夏谢铎林俊曹璘等可备任使屡上时政边务多见采行 【 谢戬字景元安福人成化乙未廷试第二人及第授翰林编修册封安南先是使外国者多治巨舰载重货浮海与为市戬考地志陆道南宁径甚乃乘肩舆从两僮忽抵其界夷人倾骇至日颁诏明日燕毕遂行国王惮恐金珠犀象馈贻错路戬一不顾王复遣人追授诸途戬书其初入关诗归囊若有关南物一任关神降百殃以示之安南人益敬悚其后遣使入谢表有廷臣清白之语春坊谕德终官戬博学多识典故嫉邪守正气豪论卓遇事直前意见杰出尤精人伦识鉴见表洞里分剂参停十不失一权门势家庭无行迹独与王鏊相善病革鏊往视之语及国事会刘文穆罢寿宁侯卒时不能言忻然索笔为诗有天留老眼待三月之旬　周瑛字梁石久上春官不第益泛滥羣籍钩深探赜与新会陈公甫辽左贺克恭上下议论且相期以退隐为高举成化五年进士知广德州降南礼部郎中出为抚州知府调知镇远书满归省弘治初王恕为吏部即家起四川参政寻转左布政使丁母忧服阕乞致仕给事中杨廉吴世忠交荐其孝行吏部覆奏起用坚以引年乞致仕瑾知广德时着祠山杂辨以戒民尚鬼着教民杂录令民葬祭循礼经母或溺杀子女为郎时着经世管钥律吕管钥推明蔡氏邵氏学着字书管钥以讲六书守抚州兴水利着政本第输纳着政均自叙居官行巳抑畏天命凡事有人不及知而暗合于天者李承箕从陈公甫契其静虚之传而瑾以居敬穷理告之杨廉载瑛理学名臣录为之赞曰谄鬼有辩训民有录乡有保伍庠有教育士多善政不一而足公心隆古人意末叔越雪蜀日或以迂目邵蔡之书尘满简牍志在旁通求之颇笃　周孟中庐陵人成化丑进士授南吏部主事寻推荐为福建提学佥事再改贵州升广西副使仍提学政进广东按察使推浙江右布政使转左以弘治壬戌引疾乞休诏进秩都察院左副都御史致仕早有异质甫成童即崇古道慨然定其趋向时陈献章罗伦以同志往来讲习暨服官后所至必先风教凡先贤遗迹辄崇表以示向往闽广士习为之一变孟中虽专专好古然达之政事又沛然有过人者贵州都匀苗人持反侧有司议殄灭之孟中独推诚抚谕苗人悉感化来输连岁所租在岭南治尚宽简与民休息薄征徭抑浮靡节缩采珠官续与公府烦费岁损十五六在浙省温州无名之户二十不佥减织造岁币十之半壬戌入觐言官上章旌天下方面政殊异者六人孟中其一也朝廷方欲柄用孟中引疾求退词甚恳乃许乘传以归盖旷典云　王鸿儒字懋学南阳人少奇颖工书楷亲属为府史从治文书郡守金城坚见而善之引见嗟异留居府中续食授衣亲课其业入郡学为诸生提学陈选试其文惊曰是经世之文非举子业也成化癸卯举乡试第一丁未举进士繇南户部员外迁山西提学副使抑浮崇雅先行后艺因材开发终日不倦多士归心焉孝皇一日与刘大夏论人才曰如山西副使王鸿儒他日可大用对曰此人才行不易得诚如圣谕历迁吏部左侍郎以甄拔为任崇奖实行不纯采虚名博综经史尤明习国家故事官至南户部尚书谥文庄】 未几求便养改南京兵科给事中十三年升南光禄少卿书张天谟监司竹监举家不食笋十二字于屏入贺千秋节上言辅导皇太子须留意学庸语孟之书慎选宫僚日与游处庶可得傅德保身之助正德初升南太仆少卿环滁诸生执经门下为剖判同异开引指归谨尚廉耻敦崇风化莫不感服复以忧归服阕补南通政七年升顺天府尹手书公移簿曰尔不居常病州县取民无制不恤民隐每羡周恂如韩永熙立法之善今日当局试看如何在事弊病罢行幸私屏息皆前尹所未为者十年升南礼部侍郎上书言太祖太宗祖功宗德百世不祧太庙之祭宜行古春犆之礼语在典礼记闻车驾将南廵上言廵狩之典唯唐虞可行自夏以后太康有距河之厄昭王有胶舟之变秦皇召博浪之击隋炀起突厥之谋皇明祖训谓帝王居处当常怀警备内官及带刀人员不可太远如元英宗遇害被害为左右太远圣祖防患周密一至于此何况耀三军列七萃驰驱于千万里之途者哉及驾幸邸有旨令百官戎服以朝廉奏请如常朝仪更请谒太庙嘉靖初元升南礼部尚书取大学衍义撮其切要进之经筵大礼之议不行八疏乞休许之给驿廪舆夫归且赐敕谕曰卿才行老成誉望素着委任方殷乞休甚力其归颐神葆和茂跻寿考著书乐道润太平廉感激泣下居二年卒赠太子少保赐谥文恪廉留心伊洛之学居敬穷理老而不懈才智干局综世达务其文章言议推理明法足以决疑定是为人清约严重就之则言温气和爱人好士出于诚意著述甚富而所辑国朝文臣及理学诸臣言行录尤行于世 

　　○鲁铎 

　　鲁铎字振之景陵人弘治十年举进士第一改庶吉士授编修谢绝交游沉潜学问以清节者闻正德初为国子司业李东阳生日其僚长赵永约铎往寿铎曰公何将曰两方帕铎曰当如君子索帕亡有踌躇久曰记有枯鱼即取鱼往家人曰食其半矣铎携半鱼与永俱东阳欣然沽酒烹鱼与饮三人大欢罢以父老乞归养寻丁艰邑有大而角众共质铎铎曰兵象也亡何剧贼大起啸聚劫掠顾相戒无犯鲁公家乡里人依之存活甚众五年起复职复得告复被命起历南北祭酒铎莅官虚心约端饬自励清慎教士重力行抑竞进而忧时济世尤为惓切又复请告嘉靖初元起复旧官复以疾辞许之刑部尚书林俊言铎清约浑晦志尚真纯道足镇雅黜浮学足订顽起懦请如孝宗用谢铎故事即家敦促一时抚按台省先后论荐五推卿佐皆不应命作园曰有居之造台辟洞俯仰碍巾帻客非稔交深谊不得而造也而与童子俱读书哦诗吟琴瑟年六十七卒诏谕祭赐谥文恪故事四品文臣无谥铎以清节得之铎辞华躭寂养正明恬虽功不及康济而休风令节激昂贪鄙位不及卿相而荣名重望歆仰物情 

　　○王廷相 

　　王廷相字子衡仪封人丰姿奇秀读书日记千言十二岁为邑庠生文有英气继进古文诗赋雅畅弘治十五年进士选翰林庶吉士与李梦阳何大复崔铣号为四杰授兵科给事中条论时政不避危忌父疾疏归既卒哀痛踰礼正德中起服谪判亳州政暇诲生待得薛蕙为名士升高淳知县选御史廵盐山东裁势豪私贩诸弊廵按陕西宪度益振镇守太监廖銮煽虐关中廷相随事禁革銮殊誓恨提学京畿中官王刘纳贿属事廷相焚其书适銮诬奏廷相王刘合力构之下诏狱谪贑榆丞升宁国知县松江府同知佥事四川副使山东皆提督学政敦士节振萎习诸生翕然化之嘉靖初升湖广按察使李见招亡纳叛拒杀军人捕获绝其患升山东右布政丁内艰服阕升副都御史廵抚四川沙保向汛倡乱日久廷相举何卿故事以励诸将遂剿平之宥降散众夷境以安进兵部右侍郎寻转左升南兵部尚书改左都御史兼兵部尚书领十二团营以台政分条类奏上允行之六年考满加太子少保会吏部五察内外官简核当去留扈跸幸承天时承召问以直对沿途裁省甚多满三考加太子太保赐玉带厩马二十年郭勋坐罪下狱上诘其领营敕事因责廷相党附不行白奏革职为民给事中刘绘疏捄不允廷相历事三朝以忠诚不欺为先御下则刚直不虐遇事之当为弊之当祛毅然必行自谓大舜鸡鸣而起周公坐以待旦不予过也博古通经究诸实用礼乐律历象纬医卜靡不穿通所著有礼乐杂论四十篇夏小正解十三篇荅天问一篇雅述慎言十五篇自言知道以来仰观俯察二十余年言积数万其于仲尼之道卫守之严不敢异端杂之盖窃附孔氏之徒云 

　　○陆深 

　　陆深字子渊上海人弘治十四年领南畿乡试第一其下科成进士改庶吉士正德二年授翰林编修踰年丁母忧刘瑾以扩充政事为名改南京主事瑾诛复职久之升国子司业丁父忧哀制准礼服阕请告嘉靖七年起为国子祭酒充经筵讲官故事经筵直讲先送讲章内阁详定乃以讲读深直讲其章为内阁桂萼所改讲罢面奏讲义不洽非臣旧撰请后母送内阁改定当深奏时鸿胪官方赞行礼上不悉闻命深退深退上疏请罪上始知之曰此故事也汝有所见则别奏闻萼因契上深所撰讲章上曰讲章进自内阁方得明畅不然保无不雅驯自后如旧深上言臣遭圣明备员讲读昨因讲议未洽经筵面奏臣敢为此上恃尧舜彼时威严之下未尽愚衷先行犯礼退疏待罪方将具论所以不意温旨再蒙是陛下不责臣罪诱臣复言也臣谨按经筵一事辅养君德乃其首务臣等摩励亦复不少夫天威咫尺臣子俨然拜起布义陈词若自反身心一无所有岂不汗媿故必勉加省察修践之功而后可交孚感格之实臣之愚意以为讲章必出讲臣之手所送内阁改定不过畧去其麤疏野之词加以温润之气以具告君之体以丽泽儒臣之心若尽出内阁之意而讲官不过口宣之此于感孚甚远以此进于君父之前是不诚也臣意欲乞圣明容臣等各陈所见自训诂演释而外于凡天下大政事大利弊皆得依经比义条列敷奏庶几九节百司有行之而不能尽给事中御史有知之而不敢言司府州县有负之而不能达者皆得以次上闻则圣聪日启圣学日邃臣等亦藉以进修而内阁又因以考臣等之造诣臣诚愚戅欲因事纳忠以佐维新之治傥蒙圣明垂察臣之报効方自今日上曰陵深夸诈敢欺即其疏首献谀夫岂臣谠且览其初进讲章数语亦谬吏部参究以闻吏部参深不敬当罪诏降一级调外任谪延平府同知居三月升山西提学副使深集先儒要语为典常论述二编名同异录进之复上表曰臣深才拙器疏力小图大狭陋汉唐之治思致身唐虞恭遇圣明益思自奋第媿不识献纳之宜言出祸随动与罪会陛下曲赐保全尚与衣冠昨自讲筵出佐延郡杨罗李朱遗风犹嘘臣在郡中水土相宜职务易称颇得读书每见先儒议论有功大典礼大政事者手自札录未及三月蒙恩超资付臣学政非臣捐糜所能报荅臣比出旧编粗加诠次分为上下缮写上陈伏惟圣人学贵得要帝王务在知先傥博览泛观殆非神明化育所以无声无臭之妙也颇恨时日有限文籍少随然□多益寡之志终存而万折必东之性难改窃复自念臣僻居海上家有藏书可资考索衣食所余足备笔札傥蒙赐骸骨少假岁时当部分首尾兼总条贯勤成一家之言庸为万几之助书奏上纳之阳曲生员某父为县令笞死御史镗不为申理反坐笞责深曰父死非辜不共戴天奈何罪之与镗力辩不合即上疏劾镗镗亦劾深遣给事中勘问镗坐谪外深更调浙江提学副使十五年繇四川布政使升光禄卿内阁疏深学行累升太常卿兼侍读学士深长身玉立神采朗豁上不喜其戅顾美其举止驾幸承天改翰林学士兼掌行在印信驾还升詹事三十年九庙灾目劾致仕居四年卒月赐葬赠礼部右侍郎谥文裕深磊落瑰奇嬉笑成文品隲古今商确事义辩识书画古器谈锋倾一座书法学赵吴兴光彩焕然天下之人闻深名者师慕踵至深悉引进虽单门后学得毕余论是以论著之多凡可式宪当世者当世莫不纂录之 

　　○张邦奇 

　　张邦奇字常甫鄞人生而尫瘠苦学躭经籍年十七举乡试登弘治十八年进士改庶吉士授翰林简讨非人不交非物不取时然后言择地而蹈时谓大雅君子也武宗朝着张骞乘槎赋见志盖以西域喻刘瑾以骞喻一时附瑾者乞告归省食贫而而孝事父母举足发言率觇视容为进退读书之暇时时从田畯佃作当道劝驾勉至京师力求便养出为湖广提学副使出教示诸生曰学不孔颜行不曾闵文如雄褒无益也与诸生谭学根极理要必人人悟畅乃罢邦奇奉亲游宦既二亲不乐久居楚复乞归世宗即位用荐起提学四川复以去亲远乞休抚按奏移近地改福建历升南京吏部侍郎丁外艰起吏部侍郎久之以原职兼学士掌翰林院事后以母老累疏终养上曰寿母大臣古治朝乃有不许寻以原职掌詹事九载进礼部尚书掌詹事府如故终以母老数乞归特改南京吏部尚书改南兵部以便之上时时欲用邦奇而邦奇卒赠太子太保谥文定邦奇之学以人性无不善以圣贤必可师澄神一志以绎洙泗濂洛之旨尝曰知书之为我也则书即学矣如以书而为学也则学非书矣又曰譬之权权权胜物则物轻物胜权则权轻故在我者苟重则靡丽崇高靡不轻矣在我者苟轻则小物末技靡不重矣为人仁孝切至临政持大体不苛议论依忠孝每言事未尝不称引天下长者功名之际恒自退抑不与时竞惟时时发愤曰赖天之灵髫龁有闻颠毛种种未有所底人亦有言行迈屡税胡然有迄是谁之咎欤是谁之咎欤人称靖恭正直含弘宽厚博达通明清俭庄肃邦奇兼而有焉 【 邦奇学以圣贤为师终日危坐目无流视耳无倾听晨起焚香誓天昼有所为夕书之册进退辞受矜慎独至吏部尝摄宰故事升除降黜先白内阁邦奇独罢之推毂善类靡有遗能然终不泄露其以吏部侍郎兼官者九载诸所铨注往往位上邦奇泊如也霍韬曰古称良玉温润而栗然张公非耶鄞人称说先正质行推邦奇第一】 邦奇卒其母尚存后至岁邦奇有叔时彻仕南京兵部尚书有时名 

　　○朱裳 

　　朱裳字公垂沙河人正德甲戌进士以御史廵山西盐法廵按山东其廵盐时拒钱宁请按山东时御史王相被阉鉴构下诏狱裳抗疏曰朝廷设御史如齐民养猫捕鼠猫鼠相持主人可助鼠耶疏鉴八罪王御史得从轻刑还朝谏止南廵出知巩昌嘉靖初综核吏治天下吏卓异者五人裳居第一迁浙江按察副使自福建按察使转浙江左布政使副都御史治河济上丁外艰家居久之沙河之人为裳作无媿亭立石颂德世宗南廵朝见于磁州敕起旧官章圣太后梓宫南祔董治水道业瘁有所过内使望裳殴其胸怏怏暴卒七级闸裳自其少年则号安贫子自其为乡举则曰尧舜君民孔颜师友所愿也自其为御史至都御史治官钥门厅廨如寺家居土室石门连旬茹菜其以御史按山东时东人误传以为长斋布政浙江吏私书其案曰清如水难到底裳手续之曰如水清饥杀伧裳妻就馆裳敝衣冠执爨生媪至以为佣也平生见及必行言及必践曰尊德生道问学圣贤要旨也见世有不当意事辄掩面曰丑看丑看其始入官时尝寄一缣于其父凤凤怒诟曰胡用此营血污我立焚之人曰朱公固能廉亦本于父训崔铣志裳墓比之轩輗隆庆三年谥恭简赐祭葬□ 

　　郎曰邵宝杨廉鲁铎王廷相陆深张邦奇朱裳七君子者皆读书绩行之儒不徒名其官而巳 

　　梁　材　　唐　胃　　熊　浃　　张　治　　吴　山 

　　○梁材 

　　梁材字大用大城人弘治十二年进士初授德清县德清自有令以来民系思者独材一人去之二十年后继之者曲靖人陶廉此两人而巳正德初升刑部主事历员外郎中称名法家出为嘉兴知府精悍廉介论者以继杨继宗调杭州府累迁浙江按察布政二使事无繁剧一来便决初至积牍盈箧材顷刻批答都尽又咸允当廵按御史者材里人材自居前辈无所过礼御史不能平材艰归御史诬奏之嘉靖初量移云南按察使云南土官相雠杀六年不宁御史委材勘材召两土官至罚其牛羊赎罪复职如故御史轻之材曰以夷治夷所谓因之也御史不听系治两土官材曰恐变御史听材言因遣人护之归护人归言夷闻系治集兵相诇矣见宽乃巳升贵州左布政寻调广东材居官都衣麤食而巳 【 都白也】 司中僚佐人置圆牌书其仆令候吏日市物书数牌上会而后入召市人面给之一时海内布政惟姚镆与材等称升右副都御史廵抚江西累进户部尚书每戒谕属官面目严冷 【 一观政进士刘绘以雨不到部材召而面斥具参劾之绘本名士材卒无以如绘然是见材峻厉也】 寻以忧去十三年再起掌部事以刚执不能自媚独上对诸大臣言亦称其正十五年疏乞改南户科给事中周琉言今大工方集边储告匮材职司邦计去繁就简欲便身图非大臣事君之谊下吏部覆勉留之上责材自疑求远吏部不行参奏并对状吏部上章引罪材亦自劾上以材语实宥之令悉心供职而夺吏部官俸然终不为上所喜十七年以六岁考满诏致仕去初徽王之国宪宗赐之鹿邑庄田其后管庄人与佃户相构材请革去庄人征租有司王言其不便上从之是年王请给敕鑴碑永垂久久下户部时材巳致仕视部事者左侍郎唐冑执奏如前上怒追罪材令以右侍郎闲住夺冑俸郎中王宗浚等下镇抚司鞫治十八年户部尚书李廷相致仕上追念材召复官既至当考察京官上手敕赴吏部与其事刑部有重狱不决者四上命兼决数日毕奏上喜曰安得十二尚书人皆如材六年考满上以材清操着闻特加太子少保顷会上欲取龙涎香供醮材谓会典不载不索上供上巳衔之而是时诸宫殿工作颜兴董功者武定候勋恃宠专滥役外班军四万余人犹谓不足更籍其不至者令输金雇役各三月所人予粮四斗复九千人材坚执不与勋劾材上命兵部会勋议兵部言材守职不得不慎上亦命巳之而先是勋别籍兵部逃亡旗军布花折粮等银募工上作至是支给愈费材谓向所差役巳可五万人奈何滥费别募诏从材议兵部尚书张瓒即按籍散给所募工人勋奏材瓒比周侵职上姑贷瓒罪责材沽名诈忠令冠带闲住隆庆中谥清惠材庄重寡言笑坚正方严人莫敢干以私公退焚香读书常以四书及律例自随前后司国计十年谨守筦钥出入有度一切滥请妄费力主力持天下不加赋而足当嘉靖中叶士大夫颇尚员通大臣或阿上取宠材屹然自立无媿古人焉尝谓书生业为儒入官廉自吾分不可言人况持以骄吾所不为子孙计者恐上负吾君下负吾民也为人平易正直荐人不求人知于人无所报复曰犯而不较吾敢谓能 

　　○唐冑 

　　唐冑字平侯琼山人幼颖敏博通弘治十五年进士授户部主事以忧归值刘瑾用事谢病不出瑾诛起旧职屡疏请罢苏杭织造内臣出内象为宋死节臣赵与珞等请谥立祠寻转员外郎出为广西提学佥事诸猺皆令其遣子入学读书升云南副使擒核土官莽信保山令赵九皋之横虐者谕解木邦孟养之乱政声大着历广西左布政使靖江宗室贫困靖封请禄受封辄请补禄自玉牒日始冑曰禄当从爵未爵何禄疏闻于朝遂通行诸藩着为令古田凤凰寨韦贼为乱兵征无功胃属古田令刘朝辅以意招抚之贼曰是前提学送诸猺子入学读书者耶即从朝辅来见解甲受质累升右副都御史提督南贑江漳升户部左侍郎世宗十五年议伐安南冑陈不可者八大要言华夷者天地之限高皇神武不世出矣安南不征着在祖训一不可也太宗讨逆臣黎季牙求立陈氏后巳无所得置为郡县得不偿费仁宗常恨之至于宣宗克承厥志弃不之问二不可也安南前代当其盛时屡为钦廉邕诸州患自唐高骈徂征之后历五代至宋曲刘绍吴丁黎季陈八姓迭主而岭南边郡外警遂稀是夷狄分乱中国之福三不可也若谓中国旧地宜乘乱取之臣考马援南征深历浪泊士卒死者几半所标铜柱乃在今思明府耳张辅平交简定继乱所不向应惟余交州一城又六年余始克就擒亡几何时陈季扩又乱去之十余年黎利复起中朝武臣陷死甚众士卒物故以数十万竭中国十余年之力得数郡县空名而止比况前代又有征之不得如宋太宗神宗元宪宗世祖皆丧师损威四不可也夷狄入贡夷狄利也可借中国之名以压其邻可借中国之资以润其用故今安南国中虽乱具表赍方物款关不绝特彼中抚按以其姓名不符初封郄而拒之名为固其辞不顺五不可也兴师十万日费千金太宗之时用兵八十万白云广分进山海馈饷不绝今拟取办附近四省则在四川方有采木之役在贵州方有凯口之师两广粮储久匮于田州岑猛之征且自大工迭兴诸省帑藏皆输将作加以水旱蠲除视当时财力远甚六不可也夫此皆迹有可求耳以臣杞忧始有甚焉唐之衰也自玄宗南诏之役始宋之衰也自仁宗伐辽之役始今太仓积余仅四百万屯田坏而田日荒盐法阻而商日减虏骑日强边兵屡叛北顾方殷南征复启卒有意外谁任其咎七不可也今兵虽未兴巳遣锦衣问状诏中外严兵待发夫锦衣武人闇于大体万一狥枉衅或随之即今观兵之令方下而侵渔骚扰害四出忧不在四夷而先在邦域之中八不可也兵部覆奏称冑忠谋上亦曰胥后议武定侯勋恃宠请配享其祖英于太庙冑上书力争上不从许英从祀居顷之以争明堂大礼下锦衣考讯禠为编民其两疏词并他见冑耿介有器识平生以范仲淹自期所上奏疏详核今古通大体疾革时值章圣太后梓宫南祔北向力稽首隆庆初南给事中岑用宾言冑与林俊吴廷举并先朝名臣大节素着而恤典未备诏赠右都御史赐葬祭子穆嘉靖中进士仕礼部员外郎□ 

　　○熊浃 

　　熊浃字悦之南昌人博学精易正德九年进士授礼科给事中宸濠之将反也锢御史熊兰及浃至亲为质浃与兰以宸濠反状密授御史萧淮奏闻世宗即位奉使四川松藩副总兵张杰故倚江彬内援大肆残墨所棰死千户以下五百余人诱杀熟夷上功率家丁遮击兵备胡澧浃疏杰坐禠职边人快之大礼议起浃持论与张璁合吏部恶浃出补河南参议而世宗识之召修明伦大典居一年擢右佥都御史历转左都御史掌院事浃虽以议礼受知顾未尝附上意旨嘉靖八年京师民张福者篡杀母诬告里人柱东厂以闻下刑部坐柱不服福有姊与福邻人皆证福自杀母刑部请覆审以命郎中魏应召改坐福东厂执奏上怒命三法司及锦衣镇抚逮问应召覆按福柱事浃如应召所改坐再上之上意浃狥庇禠浃职下应召等考试侍郎许赞以下皆惶恐谢罪给事陆粲刘希简以为言上复怒粲等不待问报先事妄渎俱下锦衣考讯其后赞等竟抵死柱如原拟应召及邻证俱发边充军杖福姊百以浃尝赞议大礼姑更革职闲住十八年车驾谒山陵上与近直追论旧臣谕吏部起用浃寻升南京礼部尚书明年改南京兵部尚书二十三年召入兵部尚书兼右都御史复掌院事踰年为吏部尚书以母年九十求去上固留之赐粟帛存问上营箕僊台焉浃极言僊妄先是杨爵周怡坐谏僊祥祷祠系狱者久之箕言爵怡于上上释之至是见浃言大怒立返爵怡系狱如故批浃疏示大学士嵩嵩为婉解乃罢盖爵怡出狱方三日耳然上尚念浃加浃官太子太保居两月坐推举事一再夺浃俸浃内不自安会加陶文仲伯爵予恩荫复疏争留中遂称病求退上怒曰厮浃初就孚敬之议藉取为进非本心既附用当感报乃辄讪主专横兹测度探问假以保请宜重治姑夺职为民□衣官较其押回原籍当差浃笃好程朱厌术数之学居官恒以不保晚节为虑在田十年足迹不入城府闻朝政失体四方灾变辄忧形心穆宗登极复旧官赐祭修墓□谥曰恭肃 

　　○张治 

　　张治字文邦茶陵州人宋张履翁之后也州有龙化湖故有谶龙湖坼榜元出正德巳卯湖忽暵涸龟裂明年治遂举进士第一又明年赐进士改庶吉士授翰林院编修嘉靖初进左赞善寻以母丧去位时张桂用事治不乐其官有超举之志家居十有三年而诸公以经济大义劝之始起莅职为翰林学士上欲伐安南使往谕行未至有言小夷非兵不服遂止以副总裁修玉牒稍以本支法更定奏上上曰卑不可踰尊亡不可先存学士指是其如学士所定迁南吏部右侍郎召改吏部左右侍郎遇事斤斤自信敢断决锐然辨邪正明升黜不瓦合士有持正自立为世摈斥者虽疏远必延致之二十七年升南吏部尚书明年改礼部尚书兼文渊阁大学士是时廷推六人上持之十日密迹之至其明日乃以治与吕本同下盖特简也治虽与诸辅臣同供文撰顾墨墨不自得不敢显诤居二年卒上颇不悦诏加以中谥因谥文隐隆庆改元更谥曰文毅诰曰惟尔太子太保礼部尚书文渊阁大学士张治事我先皇帝三十余年隆恩厚恤君臣之义有终始矣闲于媢嫉之臣易名未当顷有言者朕下礼官考论其世以尔词尚理要制作浑雄心存世务议论慷慨考文章以知人如陆贽之识韩愈因公正而发愤若汲黯之斥张汤引以同升悉为今日之宰辅与之异趣实乃当时之大奸是以朝廷服其节槩天下想其风采昔我先正良用怀思不有嘉名曷称舆论是用谥尔文毅尔其不昧尚克享此治性卞急而志意廓落明习典章究极时务语及治乱之故毅然经济自许而人亦以归之见承平日久战士离落车马刓弱又连年调兵筑垒未干公囊巳虚对当事者愤言曰今兵老民棘祸旦夕及肺腑诸公不历筭周思殚谋宿昔而酿成疾根其可久乎及见士风澜决国用干耗愀然叹曰十习靡则元气漓矣民财竭利精血罄矣其在今日将何底止尝欲裁定会典权衡百度复成宪之旧明因革之制使城社狐鼠不得府奸事格而止二十六年丁未二十九年庚戌两奉命主考会试发策命意多剀切时弊盖纳牖无繇而致儆庶位独至其年虏犯京师一簇莫施始知治之非过虑也方虏急时治伏枕惋泣□疾草疏欲堰白河水以遏涉骑会惫不支而遂卒吴山高安人嘉靖十四年及第第二人末年为礼部尚书严嵩用事山属同乡不附和之山尝产女嵩子世蕃欲与求婚介大学士李本为酒酒未行方奕本以手掩局语曰严长公之酒公知何为山曰不知也本以情告山曰某老人也安从产女乎世蕃闻之蹙然不悦有闲罢上意欲用山内阁下谕嵩山子请曰上意如此大人亦须赴严一揖明我家知恩山叱之曰岂有阁老可揖求耶嵩竟密阻山于上三十九年上下礼部出封景王之国趣具仪嵩知上故未有意出景王特激于郭希颜之疏以觇尝人心使人风山留行以悦上山曰二王居邸形迹相埒人心危疑望此久矣上不谕部山不敢请也幸有旨复当留耶留而遂巳将来国本未定孰任其咎即具上之国仪注明年二月辛卯朔日食是日浮云掩映倐隐倐见钦天监奏言日食不见即同不食上悦归贶天眷嵩自西直使人急谓部上贺侍郎袁炜亦以请山指日语曰日之食也人皆见之吾谁欺欺天乎行救护如常既毕以报忤上旨遂引罪上曰山守礼之臣也不须引罪顾当科官如何不参以其状对礼科都给事中东华等惶恐言圣德当阳格于上天日当食不食祥云护之礼当谢玄山等不请臣等不紏厥罪惟均惟上宽赦上曰日有微阴观候无食天意甚着圣人事天如臣事君君恩不感国典不容也山前执白鹿殊祥上原父天眷赐玄嗣强告殿庙今天意之着非测言比乃如常救护曰宁尽巳诚不可失正甚卖直要名东华不言山不举贺者乃曰不谢玄不敬天孰甚焉其住为首者俸罚其余各半岁巳嵩言日同不食人所共知行礼如故部臣罪也请宥言官上是之改罚东华俸两月余悉宥免上既不悦山乃示风旨于科道诸臣吏科都给事中梁梦龙等欲共劾山诎于公议时吏部尚书吴鹏贿声狼藉百官进退唯唯严氏中外人心无不鄙愤遂以山与鹏并劾鹏方陆严上本无意罪鹏疏入并罢山直亮方严临事持论动必以正嘉靖中会试举人自二十九年以后多以怀挟取高第至三十八年言官建议请严摉简如乡场之体仪制郎欲覆请山曰乡会二试体自不同会试之士歌鹿鸣而来者祖宗待之甚厚故防之亦轻今奈何自我破坏祖宗厚意萧望之尚不愿见吏露索匆匆吾宁士朝廷毋朝廷士也廵抚淮扬都御史唐顺之卒军中总督胡宗宪欲以死事请冀得恤典嵩与世蕃中主之山曰恤典至重故事京堂官未考满者非日讲军功不得唐公虽才名晚节不终全归官下曷云死事亦与祠祭郎李缵持之嵩怨山无所出出郎为景王相亡何山亦去位顺之乃得之始司礼太监黄锦尝私语山曰公他日去国得为编民幸矣山愕然因为道令景王之国非上本意继山为尚书者逢谀矣又嘉靖中有两吴山其一为刑部尚书 

　　郎曰自大礼大狱之后诸臣多以罪去继受事者戢戢矣夏言诛死益用相戒严主在上难乎为臣梁唐熊吴屹然不失其正君子乎君子乎张治居常墨墨没得中谥可以观主臣闲矣 

　　何　瑭　　寇天叙　　崔　铣　　魏　挍　　吕　柟　　舒　芬　　马　理　　王　道 

　　○何瑭 

　　何瑭字粹夫怀庆人未冠博通经史至忘盥栉既为诸生即有志圣贤之学曰许文正薛文清二先生世未远而居甚近忘所师法学其谓何弘治十四年发解河南明年第进士选翰林庶吉士改编修不纳泛交不入要门朝参无爽斋祀尽慎缙绅重之当刘瑾时诸翰林相约见瑾长揖而巳既入前有跽者瑭在后奋声曰何背约也出乞休归瑾诛起为修撰瑭真率恬淡励志躬行外无仆从内无媵妾所居垣舍尘溷常积虽朝衣朝冠不上鲜明尝进讲经筵畏慎过当宣读蹇涩武宗尤恶其衣冠讲罢大怒传谕庭挞之得杨廷和曲捄调开州同知巳升东昌府同知两疏乞归隐居南村四方从学甚众既丁父丧值武宗崩撤辍讲授哀毁骨立世宗嗣位起山西提学副使寻改浙江按试至绍兴从舟中望见夏屋渠渠者问左右曰其人也治何贾起此宅曰宦宅也瑭大惊异曰宦则安能然左右皆窃笑升南京太常寺少卿转正卿南京工部右侍郎随改工户礼三部侍郎乞致仕上许之御史毛凤韶疏荐瑭敦朴正大允宜邦礼改命在京调理然终不为上所喜谓其介而不通及再乞休致遂升南京右都御史然亦寻许致仕家居与关中吕柟灵宝许赞仪封王廷相诸人简札往来究辩经书性命之旨行教人切近精实吕柟以比之圣门由赐为文浩瀚畅达医卜术数亦皆通究素有足疾既遭母丧袒跣益伤至废坐立竟以不起隆庆初给事中张卤言瑭请赠官赐谥赠礼部尚书谥文 【 睦■〈木挈〉传瑭曰何公守身之洁一介不取蹈道之坚百折不回圣门所为獧者也】 

　　○寇天叙 

　　寇天叙字子惇榆次人自其受学笃信践履勇于闻过举正德三年进士仕大理寺评事寺副布袍蔬食诵律读书决狱明允考迈等夷升宁波知府政事之外修明理学士皆兴起治行为天下第一超迁应天应天府丞武宗驾幸南京尹病独天叙供亿处置有方妄求冗费多所停裁初车驾未至时诸权幸金选女乐千百拘置一所以候幸未及三日死者数十余多菜憔悴天叙言权幸名籍之或召其亲戚或领养之食店酒肆便上欲幸按籍可得也权幸然之江彬生晨诸公拜贺又叙长揖而巳杉甚衔之后察其为人曰寇公真君子也嘉靖三年升右佥都御史廵抚宣府寻改郧阳又改甘肃擒解回贼之入寇山丹者兴复屯政除额外之科居二年边人感悦进右副都御史廵抚陕西岁大饥悉心赈济虏寇固原调度斩首百有九颗盖前此所无九年升刑部侍郎丁外艰服阕起兵部右侍郎卒于位天叙廵抚陕西时会织造太监至御史谓关中疲敝请天叙会疏停止天叙曰遽言上未必听迟至秋冬极言此中旱灾请赈济上必恻然则太监可召回也至秋冬以陕饥上闻请停止织造上果召回太监及在部时御史冯恩方论死旦夕行刑有一大臣欲具疏救恩以谋天叙天叙曰无益也秪君自取成名耳其人问故曰盍问法司诸公请于要路使恩出自上从之恩果缓诛 

　　○崔铣 

　　崔铣字子锺一字仲鳬安阳人父升四川参政历官廉慎为郎时衣青袍乘瘦马僮拾马通其妻杂薪为爨参政四川与佥事曲锐齐名四川人为之语崔参曲佥屹如雪山铣弘治中举于乡再试不利就业太学与三原秦伟世观马理伯循高陵吕柟仲木榆次寇天叙子惇林虑马卿翁臣同邑张士隆仲修同志相勉十八年举进士改翰林庶吉士正德初授编修遇刘瑾史馆门长揖而巳他日诸史官旅见铣与何瑭长揖如斗瑾谓张彩曰翰林轻薄崔铣尤甚会修孝宗实录成瑾伪传旨降俸别调铣改南京吏部验封司主事部有积储粮长恣易恶米官久不问铣治之粮长赂请权贵固执不可尚书语铣曰公谪僊也何苦为此对曰何勤非忠孰忠非分瑾诛召还史馆上书李东阳劝其及时悟主救民荐贤理财强兵母以文章自好寻告病夫作喻问曰翰林先生谢病还郡笃志六经屏事绝交著述为业客有问先生者为其不能建绩立名乘势取贵学迂而难就志特而寡助先生法言喻之为上下二篇客问先生曰士胡仕也岂非名利乎哉朱云请剑于万乘申狄石于一朝名者归之孙弘十载而相范睢一见而侯利者都焉先生直玉堂之署执经人主之前十有四年矣位不过为郎未尝山谠言上劘次取重当世今乃艺粟于棘淮蔬于斗园入甘藜藿出乏舆从省侯不或庐法史不走牍或者先生有遗行与何进退之谷也先生笑曰君子不干名之昌而虑几之难不慕人之爵而忧心之枉大瓠之穿萌于线隙霄木之成芽于直苞故巳遂之欲刃蹈之而弗回可贰之心厮谭之而能悟昔张良昔重于四皓触龙推爱于男子邹阳发悟于长君李泌全嗣于存侄故不当其几者不可言不得其父者不能沮道有卷舒言有昌括饬词而浮于所患掎陂识而救其巳成立巳之名扬主之过假信之文希主之宠非忠臣用心也且夫躭风檐者痹其肢嗜甘醴者毒其肺故君子不以一时之便而易终身之安罔为口体之细而遗道义之重衣纨绮者人侈其观富田园者佣利其直且以于陵灌园而辟相邴丹免秩而养志其于取世也廉其于责巳也厚其身可抑志不可夺其生可戕道不可折子不见当世之大人乎方其得志奴仆舞势逮其受戮妻子辱又不见当世之君子乎饬伪要誉人皆趋之伪发行露人皆恶之夫吏之渔于民也惟嗛其微及陷于刑也惟憎其巨曷若守清靖之节甘退让之分乎蛟龙之潜鱼鳖溷之升霄躆昊沾濡下土夫大者小之惑也客问先生曰尝闻为高必因丘陵为下必因川泽盖言亡因者必毁也往者宋世尚言诸子以兴谈理者啧探于豳眇摛文者藻行于丽丰学士到今宗之剽其绪言加之笔削沨沨乎不可尚先生远取古人之文施之今日劳而少绩久而无称恐取诛于君子也先生曰俞夫圣贤之作也非狥众而为同非诡论而求异明天地之宜张纪纲之正循经而定行因变而立度若年语幽而非真发政而寡当贲浮淆实烦辞支本夫何取焉上古太朴所相者养世降民移乃始有革是故三皇立其生故施以网罟五帝昌其化故辨以衣裳三王比其法故维以制度五霸胁其威故假以兵车仲尼绌其智故约以忠恕孔伋道诸天故析以性命五霸者政之终仲尼者言之藐夫性命者仲尼罕言子思盖将以捄陂行而伐私情也非可以衍雅谈而首后传也故夏虫疑君子不费辞焉周衰而人骋其技秦是以暴宋衰而人驳其学胡是以入夫游定夫张九成杨简之经禅也陈傅良叶适之道法也陈亮之功力也王安石之政利也背孔孟之道而袭儒名乱程朱之学而立士的夫传本训经笺复释传其文弥重其旨弥离苟以哗世取宠而行弗给焉子不见作室者乎层檐迭阁则蔀其明不见道泉者乎迂浍曲则迷其源复言而漫裨说而谑吉士所恶童子羞称子乃班之作者以为后程难矣伯牙之绝弦悼知者之难遇也孟轲之放言俟后圣之作也嘉靖初召擢南京国子祭酒开诚善诱明教条正文体日衣冠坐诸生问难大礼议起疏言近者主事张璁等以先后献议超迁大学士蒋冕汪俊修撰吕柟编修邹守益监察御史马明衡等以异议罢斥御史绩陈相吏部员外郎薛蕙以□□下狱仰惟皇上求备礼于本生至孝也然当详稽礼经大顺人情今独任意曷有极疏入罢归临行不役官夫囊无江南一物携古书数箧而巳公卿及诸生送者千余人从渡江者又数十人拜别涕下退处相台十年四方来学者教以研经饬行白道有五伦学在治心功在慎独学者称曰后渠先生世宗立太子慎选宫僚起詹事府少詹事兼翰林院侍读学士寻进南京礼部右侍郎署户部篆进贺万寿圣节时有风霾之变上疏自劾温旨慰留过家卒讣闻遣官治葬谕祭赠礼部尚书谥文敏铣善饮酒曰恨不当刘伶之世 

　　○魏挍 

　　魏挍字子才昆山人始祖潭笃志嗜学元时被荐不起潭生恕刲股疗母挍为诸生时每朔望春秋入谒孔子庙肃容瞻拜如亲承之弱冠举于乡弘治十八年连捷进士费宏一见以范仲淹期之正德初授南刑部主事累迁员外郎郎中自以少年筮仕人情物理或未挠畅每讯重狱虚巳求教于前辈长者或反复思维寝食俱废有愬不平者虽甚喧聒必尽其辞直提牢省视囚人疾病饮食悉为剂调暑月熏涤臭秽至会审监刑众皆盛服事毕宴饮交独澹服素食惨见颜面至其履法操正直巳行志亡如也九年召为兵部职方郎中称疾家居究心问学言今之学圣人者不求之人生而静之初而求之孩提知识之始不察性之欲与物之欲所以分而但主其流转之念念听其言且圣人考其行实凡夫当将一切名利之心斩绝净尽立志如天之崇循序用力跬步皆在实地乃可至于圣人之道家居慕古简重不以事物经心尘疑满室处之泊然羸病杜门闻一善士亟疾求见为人貌恭温而出处取舍审之至精执之至确世宗即位首起广东副使提督学政先德行兴小学以教士聘翟宗鲁以为士师禁火葬斥淫祠取曹溪故传衣钵毁而焚之 【 翟宗鲁博罗人砥砺节行学必圣贤居处必敬行必古礼来学日众于堂下疆茅蕝三一放心在南阶闲来者居之旬日放心矣乃升堂一有过在西阶下一改过在东阶下知改移之东阶能改后升堂学者遵教惟谨交聘宗鲁居之省心亭一日问省心之义对曰闻省身矣不闻省心心一也省之无乃二乎后仕融县知县贪窭终其身】 居一年丁外艰归以简绌科严请谒道绝粤人不无角央望归而粤人有为言官者劾交媒孽训士之短窜之戎籍然交德誉素孚莫能抑也服阕吏部奏补江西兵备副使力辞既言官劾交者坐黜职改命督学河南祠伏羲于画卦台以蔡仲始封国依太公祭爽鸠之义而以世子死社稷书于春秋者配立经祠以祀子贡曹恤漆雕开秦冉援汉梅福疏请封孔子后为世博士守微子庙因岁时省汤陵不果用居数月用桂萼荐转大理寺少卿明年转国子监祭酒时张璁为相卿佐入谒多踧踖隅坐特交为上客既酬对亦心服之萼仍荐交为经筵讲官以进讲敬明乃罚章不合上旨改用遂改太常寺添注少卿升本寺卿总督四夷馆明年致仕归交事父母至孝居丧动遵古礼友于兄弟与士大夫竿牍往来皆刻责修治之语其笃志圣贤真犹饥渴之于饮食也李梦阳过交论学交劝以沉潜深造梦阳因问平生病痛所在曰公才甚高但虚志与憍气害道之甚者也梦阳叹曰吾早见公二十年有此哉交仅一子一孙晚而连丧其答人慰唁之书言达以破爱敬以易哀畏天以终身焉卒也赐谥曰恭简 

　　○吕柟 

　　吕柟字仲木高陵人少志圣贤之学危坐庄诵祈寒酷暑不越户枢居母丧哀毁骨立弱冠为提学杨一清王云凤所知既举乡贡就业太学与崔铣相友善邑人高朝用为户部郎时过简讨王九思曰吾邑有颜子子知之乎孝宗宾天诸生哭临具礼耳柟独大哭出涕羣众指目为迂正德三年举会试廷对第一知者皆愕然欢喜曰此真状元矣刘瑾以乡人致贺柟峻却之任修撰翰林二年操介清苦门绝遗馈西夏构乱柟疏请上入宫御经筵亲政事瑾恶其言因夙不通问欲中以祸引疾归瑾使挍尉尾之至真定无所得返柟在翰林与何瑭最善至是相继去瑾诛荐起旧职上疏劝学以元顺帝为譬或谓伤直柟曰昔贾山借秦为喻况主上资度远过汉文干清宫灾应诏言六事其一曰逐日临朝听政其二曰还处宫寝预图储贰其三曰郊社禘尝钦承祇肃其四曰日朝两官承颜顺志其五曰遣去义子番僧边军其六曰取回一下镇守内臣又累疏劝上举直错枉不报复引疾归归值父病昼夜视汤药步履不敢声既一年须鬓尽班父卒痛哭呕血葬时雨甚徒跣擗踊蹈蹋泥宁中道路环观有泣下者葬巳庐中门外旦夕哭其居丧时自成服奠葬以至祥禫斟酌损益各有仪注柟自少窘匮及贵前后居家十年读书守道一无所营服阕当道交荐值世宗即立起入史馆纂修武宗实录上御经筵柟当进讲适仁祖淳皇后忌辰口奏宜存黪服之礼罢酒馔之赐朝论韪之复疏请寻温圣学以为新政之助必克巳慎独上对天心亲贤远谗下通众志大礼议起意见与时不合亡何奉诏修省复以十三事上言自劾皆格心责难之论上曰此大臣宰相职柟忤慢乃引为巳咎下狱考讯寻谪解州判官会解守卒摄州事率其士民躬行礼让之化州中道不拾遗行不相忤久之以荐转南京吏部考功郎中濒行士民接踵跪送器声震野既渡河于犹闻不绝相与立祠生祀之寻擢南尚宝卿吴楚东南士来受业者冠履错沓既考绩擢南太常少卿居顷之太庙灾上疏乞罢不许升国子祭酒躬行率下闲取礼仪及为诗乐图谱令诸生讲肄疾者问而医之丧者吊赙之死者哭而归其榇才者揭于教榜拨历奖之一切请托斩绝不行人称自宋陈吴章四祭酒以师道自立者吕先生也御史张景荐柟德行文章可谓一伐硕儒当今师表擢南京礼部右侍郎上欲视山陵于承天柟屡疏劝止不报既以表贺圣节赴京值奉天殿灾上疏乞休允之柟立身与人仁信自将为礼部侍郎时霍韬为尚书故与夏言相恶尝榜言过于衢柟讽韬曰此告于天子者公以语路人可乎言谈韩短柟曰公位宰相容天下之贤何所不可夏霍虽不相能赖柟稍解然夏疑柟党霍霍亦疑柟党夏柟终不白较尝过府太守太守子读书楼上太守令止之曰恐伤气当微诵既戒左右时进食扶掖之上下柟谓太守曰公爱子至矣愿推此心以安百姓又过一府太守饯之郊饯席近养济院柟送馔院中曰以公佳肴共之无告柟凝厚方面阔辅微髭轮耳海口两目有光平居端严恪毅门人从之数十年者未尝见其偷语惰容所在四方士就而问学柟教之以诚宁近母远宁粗母精自日用情变伦教物理推而远之天道皇天之大一以身体力行为宗御史有劾湛若水伪学者柟曰圣皇在上贤宰相在下岂可使明时有学禁之风乎学徒门王守仁之学柟曰讲其学而行非勿信可也不讲其学而行是信之可也又曰学而行之讲知行之不合无损也学而不行讲知行之合无益也 【 湛若水字符明祖怀德父为羣盗被刑既举于乡焚弃部檄不试就献章受学献章以江门钓台居之日暮景侵寻不意复见同志之人托区区于不穷者不落莫矣若水拈出随处体认天理六字为日用功课献章曰北参前倚衡之学着此一鞭何患不到古人佳处献章卒若水服衰三年弘治乙丑去其杰檄之岁十有三年矣以母命仍出应试为祭酒章懋所知学士张元祯得其文场中抚卷长叹以为真儒复出举进士选翰林庶吉士授编修嘉靖初上经筵讲疏曰圣学之大莫过求仁易曰君子体仁以长人仁本以天地万物为一体者也伏惟圣明全体物之仁玩取身之义立大公以普天下疾痛疴痒无不相关使天下后世颂为至仁之主臣不胜愿望一日侍经筵进讲大学先慎乎德章退复申明要旨以劝圣学谓圣学莫大知要臣所讲章其词虽多不过止在体认天理四字至为简易易行体认天理即所谓慎德大学一书尽在是矣时朝政方新谠言日进而近习渐幸灾变频仍若水疏言陛下龙飞水国习知舟事臣请以舟喻谚曰同舟共济□□□□天下一大舟也人主一心舟之柁也公卿贤士辅导之臣运筹指方舟之长年三老也百僚宣力篙师榜人为之左右也内忧外戚附舟之人也天下民臣实为邦本君之宝货在载也附舟之人与宝货之利害在舟舟之安危在柁柁之弛张在长年三老之操纵而篙师宣力与否也舟危则凡在舟者无不危舟安则凡在舟者无王安恃宠坏法以败人国家如同舟之人凿舟而破之自以为安鲜不先溺今陛下不急亲儒学之臣不闻正心之术干刚未奋宰制不施初政渐衰近习蒙蔽天戒屡见不实修省臣工交章未或举行臣恐柁渐弛矣左右亲信之人蛊惑上心不引以声则引以异教亲戚希无厌之赏近幸夺法司之狱刑赏僣差纪纲废弛是同舟之人凿舟而破之者也大臣见斥则将相继求去如尚书林俊孙交者百僚视之人怀危心是犹长年三老篙师榜人引去而谁与宣力者天下万民其谁与济臣实痛心渺乎不知舟之危也明年升翰林侍读寻升南京国子监祭酒陈言六事大率不离科举之制而本之以德行道艺寓之以乡举里选辟观光馆居四方来学公退相与论学其申升南京吏部右侍郎辑五经子史及列圣宝训有关君道者取大学诚正修济治平总在格物辑事从类疏解会释名曰圣学格物通以进其所训格物取扞格物欲之义言致知在所养养知莫善于寡欲言格物真千圣传心之要也升礼部右侍郎寻转左时上方稽古制南北郊分祀礼成视榖西苑祇先蚕坛位若水献圣主躬肇农桑颂及西苑赋因进天德王道疏君臣同游雅诗精诚恳恻必欲启沃上心勉行敬天勤民之实兴道致治以回三代隆平之风上览疏多温旨嘉纳升南京礼部尚书力辞不许改南兵尚书居一年许致仕年九千五卒赐祭葬赠太子太谥文简从游者三千余人吕柟蒋信其最着】 在官次父书至再拜使者受而跪读之其它亲友有书受读亦各有仪闻期功丧必为位哭奠卒之夕有大星陨华阴高陵人为之罢市四方及解梁门人闻者皆为位而哭陕西提学谢少南与郡守李文升祀之正学书院海内人士无识不识皆曰关西夫子吕仲木 

　　○舒芬 

　　舒芬字国裳进贤人举正德十二年进士第一人授翰林修撰其明年孝贞皇后崩武宗踰月即欲往山裬又革一应摆路军马芬上言陛下三年之内当深居九重无复外出虽释服之后俨然茕疚如成王兔丧朝庙之时抑自古万乘之尊非奔窜逃匿未有轻身不严侍卫者既又上车服疏天子等威莫大车服而下同庶人甚非所以辨上下定礼义又言孝贞作配茂陵未闻失德祖宗之制既葬迎主必入午门昨孝贞太皇太后主以从陛下驾入旁门使他日作史者以春秋法书之曰六月丑车驾至自山陵迎孝贞皇后入长安门则读者亦必以春秋公薨书地不书地之法求之即孝贞不得正终之疑不解矣宜明诏中外以示改过二疏反复凡数千言又明年车驾欲南廵诸大臣莫言者芬与同年考功郎夏良胜仪制郎万潮庶吉士汪应轸风约诸曹连章留驾遂与同馆编修崔桐庶吉士江晖王廷陈汪应轸马汝骥曹嘉七人者怀疏入方集阙下吏部尚书完辄迎阻曰上急辄欲自引决诸君且休矣无归过君上芬与良胜寻归晡时良胜潮过芬扼捥恨完芬因邀博士陈九川皆至酌之酒赞之曰匹夫之志不可夺也三人遂以其夕寓芬所明连疏入诸曹继之罚跪午门者五日杖三十谪芬福建市舶副提举芬疏谓今日之事痛哭泣血有不忍为陛下言者江右有亲王之变大臣怀冯道之心以禄位为故物以朝署为市廛以陛下为奕棊以革除年闲为故事也复刺阁臣谓一切安危之迹不苦口以捄而听主上之自坏言甚激烈杖后卧病院中掌院惧祸摽出之芬曰吾官此即死此既谪褁疮就道或劝待痊曰死吾分也敢少留耶世宗即位起诸逐臣芬适奔父丧服阕复官谏议大礼与陈沂三上疏再被杖以母丧归寻卒芬风神玉立气削厉家无立壁端居竟日未尝昼寝夜则计过自讼锐然有志圣贤之道于五经皆有疏论而最好周礼责汉儒多附会之罪宋儒有表率之功又言周茂叔吾道中兴圣人也建图属书贯六经语孟而一之闽学得之洛洛学得之濂正叔言伯淳得不传于遗经几背师矣世儒讥晏婴不知仲尼伯淳仲晦而下迄今亦孰知茂叔耶时方尊王守仁之学芬曰必穷天地之高厚必参百王之宪章必极礼乐之中和言鬼神之情状与夫万变之所以应万物之所以名然后可谓之道问学此则有不可伪为者矣今才智之士饰虚声鼓后进则尊德性之说易掩覆也党陆者特窃其一节异朱者未覩其大全非心为道者也芬兼知天文晓音律香山黄佐尝与陵阳梅百一论武王伐殷岁在鹑火通考象纬不载因推步之岁自鸟帑旅于龙首我圣祖殄平伪汉丁未改元星纪吴分也壬午靖难析木燕分也福德所在其应如响百一叹曰向见舒国裳亦论及此其后佐入史馆见芬握手曰识公于梅百一久矣自是过从甚驩芬语佐曰心术学术相符者也怀居怀利相因者也怠胜敬欲胜义则其心死其学伪吾侪格君其豫在是佐恒衣其德言每与佐言历象古太史职也中星以日为主七政以岁为主凡盈虚朓朒伏逆迟留如指诸掌观星望气占则必应复言锺律度量所以治历明时邵康节粗得大意而不能建律运历将举礼乐必也周官乎观大司乐则历律备矣佐深韪焉卒时年四十有四其子跪泣靖所言犹以未及表章周礼为恨世名芬忠孝状元 【 黄佐香山人弱冠举乡试第一登进士选庶吉士诸先辈奇其才谓张平子王文秀之流也授翰林编修出为江西按察佥事上疏乞养亲改补广西佥事提督学政闻报母疾即日弃官督府有憾于佐遂劾其擅离职守坐免归世宗属吏部尚书许赞疏荐海内名士十人佐与焉起除中允充讲官累官少詹事兼侍读学士吏部右侍郎缺以佐及王用宾推补先是崔桐与许成名争补是职言官劾之遂并论佐觊觎勒致仕归佐问学该博所著有礼乐典学士张治见所作乐典叹曰箫韶九成可复闻也讲学泰泉之墅其学以博文约礼为宗一时士大夫主觉悟而斥绝经书者尽奾以为孤陋之人】 

　　○马理 

　　马理字伯循三原人弘治十一年以春秋魁其乡试再试礼闱未第游太学与吕柟崔铣诸公交相切劘文章德义名震都下正德九年登进士年四十一矣授吏部稽勋主事改文选与郎中不合引疾归居三年复任与黄巩等諌南廵被杖未几复归授徒讲业嘉靖三年复荐起率同官伏阙争大礼被杖复职历员外郎考功郎中时考察外官内阁宰各挟私忿欲去广东提学魏挍河南提学萧呜凤陕西提学唐龙理曰三人者有数人物若欲去之请先去理既考察京官有附势三人辄首黜之曰搏兽先处擒贼先王巳迁南通政复谢病归复荐起光禄寺卿复谢病二十年复荐起南光禄亡何引年致仕理居常言身可绌道不可绌行可则仕惟孔子能之下此惟当守经以故屡进屡退自其筮仕以至谢政无日不从事学问其学一以穷理居敬为主四方学徒转相授管自缙绅士子以至田夫野叟无不欣慕之虽四夷亦闻其名安南贡使至问部郎黄清曰远闻马道学名所愿一见今何不在仕列清曰马公高尚朝廷不薄马公马公自高尚也高丽使至亦问马主事为圣朝第一人宜加厚遇乞颁赐所为文使国人矜式其见重如此乃理居乡久其县令顾忽之王维祯与理书三原连两令不知礼其境内长者宣圣伐木信有之夫年八十余嘉靖乙卯关中地大震与其妻同压土窑中先是尝谓薛应旌值明夷之象为天地之否吾其不免理善学易兼知数云隆庆三年赠右副都御史赐祭葬 

　　○王道 

　　王道字纯甫武城人正德辛未进士改庶吉士时山东有寇乱道欲奉祖母避地江南疏乞补学职得应天教授升南仪制主事改吏部验封历考功文选郎中在部十年雅操端洁方献夫荐其可侍宫僚擢春坊左谕德引疾固辞居一岁起南国子祭酒以疾引归家居十有三年读书讲学种树灌园以自适嘉靖三十四年起为南太常卿未至改南户部侍郎寻改礼部掌国子监事寻改使部甫阅月卒道貌厚气温行笃志远研精理学而耻立门户居常反复潜玩论语一书曰圣门之学平实易简固如是也又言汉以前虽无明道学者若张文成曹相国黄叔度管幼安皆真道学之流虽释老二氏亦各有见不可厚非所著大学亿老子亿易书诗春秋亿诸史及大学衍义论断隆庆中谥文定 

　　郎曰怀庆安阳昆山高陵进贤三原武城嘉靖闲称笃行君子而高陵粹然矣溪田马理曰吕先生之学醇如许文正而著述惟盛贞如薛文清而知新则多 

　　名山藏卷之七十五 

　　●名山藏卷之□□□ 

　　晋江何乔远　譔 

　　臣林记（嘉靖臣五） 

　　◆臣林记（嘉靖臣五） 

　　罗洪先 
　　唐顺之 
　　赵时春 
　　冯恩 
　　杨名 
　　周怡 

　　罗洪先　　唐顺之　　赵时春 

　　○罗洪先 

　　罗洪先字达夫吉水人父循自工部主事历武选郎中累山东副使弃官归循之为武选郎中也刘瑾政用事会考选武卫罢金吾在卫指挥某等二十余人是二十余人者皆瑾爪牙也尚书王敞白瑾副瑾大骂老誖独不知某等可用耶敞前跪郎中辈为之敞不知也则又骂不知也安用尚书敞谢曰公无怒即更奏敞归召循斥曰后生生事乃令我辈辱即濡笔蔑奏循走持之曰勿毁成牍记姓名别楮可矣循退迟之数日且欲别上奏会瑾败敞黎明入部索初奏谢循曰得尔早见不毁牍也瑾诛敞亦罢去始循以工部主事视吕梁洪而洪先生故以名慕罗伦之为人与王守仁之为学既举于乡属循疾辍会试受学其乡先辈李中嘉靖八年举进士廷试及第第一授翰林修撰踰年请告待亲客至循命洪先衣冠行酒拂席授几执弟子礼甚恭居二年诏核告踰年者起补原职洪先居京师与欧阳德徐阶同师守仁学丁父母忧归三年不入内舍尽让家产与弟服阕会世宗立太子坐所选宫僚不当尽罢之博求海内有名士洪先与唐顺之赵时春及徐阶黄佐邹守益皆预而洪先则与顺之时春同上疏请以明年元日见皇太子于臣民成朝正礼是时上方病则大怒遂皆黜为民嘉靖十九年也语在庄敬太子记洪先罢归角巾布袍辟石莲洞作正学堂读书其中弟子从者四至世宗于建言诸臣皆久废不复嘉靖季倭虏作难严嵩欲借边才为名援出之顺之与时春皆用谈兵起家官至都御史洪先独坚辞遗友人聂豹书曰闻当道欲以军旅事物唐应德与生者自顾往岁锐意功名谓人臣立乎其位当使君飨其成民被其泽即卑官下僚无所厌悔不幸杀身碎首谈笑从之故尝高鲁连蹈海之节壮少游褁革之言归田以来攻苦茹淡凌寒暑跃马弯弧身习驰突考图观史曲尽险夷意谓倘任其职庶有其具两年以来齿落二三须发半白稍近书册则头眩目痛夜废熟寝则饮食不甘乃自悲曰使吾无身吾复何为又自反曰使吾有身又有所为于我何加回顾向慕如嚼蜡振槁妻孥相对如处深山收视敛听坐以待尽执事知我岂不谓然哉知吾诚然乃听人求不为我地岂谓当道姑以军旅行召旋复他移或还旧物然其职不过供应入直讲读诸务而犬马齿向衰矣从年少诸公俛首笔砚竭思徼宠殊非其时至于假途躐荣累资待次尤不愿也若怜其早岁登第立朝再期枯槁山林不无可惜此则待之太卑吾儒名教真贵在我外物奚与哉古人亦有迫饥寒苦仆债不得为之者幸有薄田百可供饘粥弱子多疾福量轻浅政不欲累以厚藏仕非为贫且吾之官亦非为贫者宜居也耻之于人大矣不幸素性此心最重稍有违拂辄愤愤恨不即死自其少时不能被华祛新与羣儿竞侈其后取科名官翰苑每旦候锺入朝坐史馆书公会出则垂鞭缓缰归舍时人殊以为荣而生对食嘅叹不能甘饱及被罪废禠服乘蹇出大通桥行道指目有可怜之自顾若释重夫翰苑无政事之烦有储养之贵使当时低口俔心守其常度可以序登然人竞进而思退人竞荣而甘辱此亦有不能自解者岂不知长往为苦节为我为末志与时消息为中行自度学问空疏不能善世性气悻直不能谐人譬之饮酒有醉数斗有醉一石及其既醉不可复强去年别应德于湖上论及出处语以本志应德不堪许可应德之才盖足任之执事见生异趣无谓为名生年五十时不待虚名无实于我何有闻道与否不在进退巳矣巳矣幸勿复言其后吏部以洪先名上竟报罢御史凌儒荐洪先上怒黜为民洪先家居二十余年年过六十闭关习学求端性命日造粹精有时能前知事自守仁倡良知之学学者始知外舍见闻内求之心然其弊至高虚无用甚则槩举不待学习者为良至以欲为理以任情为率性以戒谨恐惧为戾于自然洪先语人曰若语知而不必良语良而不能致弊将多于脱略支离之失又曰王公良知之教本之孟子故常证以怵惕平旦爱敬三事然孟子言怵惕也继之扩充言平旦也继以长养言爱敬孩提也继以达之天下王公亦云不以巳知为足而以致知为工今也取足于知而不原其本良失养其端而一任其所发遂以见存之知为事物之则而不察理欲之混淆以外交之物为知觉之体而不知物我之倒置混淆理欲故多指欲以为理倒置物我故常率以逐物去王公意远矣洪先教人恒主易所谓寂然不动周子所谓无欲故静者而申告之曰能静寂然后知体之良能收摄保聚然后能主静归寂又曰儒者之学必以无欲为本用之经世乃知精而力巨共先居乡时时言有司民所便者邑有均赋之役为终始任之盖曰是亦为政年六十四卒穆宗改元赠光禄寺少卿谥文恭 

　　○唐顺之 

　　唐顺之字应德武进人其先临淮人有复者守东平有宦迹祖贵给事中有谨重名父水州知府顺之年二十余中嘉靖八年会试第一及廷试世宗阅其卷有批首置二甲会考庶吉士不赴以卷有御批并得改既有言庶吉士被选不当者上尽罢之大学士张璁以顺之卷有御批独见留顺之辞随众改兵部武选司主事寻病告亦丁母忧顺之聪明年少则卓然为崕异矫绝之行赙赠一无所受节口裁身积财治葬以示无求而自致其母服除改吏部稽勋主事调考功会改部属为翰林顺之荐改编修复病告相璁为留其疏不下而顺之不肻供职有旨令致仕自后无得复用世宗立太子选宫僚起废为右春坊右司谏兼翰林院编修其明年与洪先时春同上疏请见皇太子于外廷复忤旨罢为民顺之两削籍归益为矫异非人不交非道不取读书阳羡荆溪山下自经史百氏以至百家技术莫不涉探尤长历数之学至于剖裂补缀分聚古人文辞以成一之删润其于古今学问文章政事之迹归宗举要灿然而可观其精思苦意至盥栉都忘或闭户兀坐匝月不寝布褐之衣服之经岁破阖为床裀褥不具作小舟自泛高可三尺余足低头盘膝而自谓事事空澹独未能薄滋味学素食者终岁当此之时一下之人高顺之风四方讲德论文重趼盈屦求一接见卒不可得其凉踽槁孑几成怪人时时告人永与世绝矣当顺之初仕时天下无事士大夫雝容诗赋奕饮之乐而顺之独喜受武略兵书禽遁技击嘉靖季江南苦倭顺之自诩所受可用也上所使视师江南者赵文华顺之过文华所持矛距跃文华荐顺之有武而严嵩中挈之春旨起为南京兵部主事改职方郎中于是顺之勃勃有用世意会以父丧未就服阕至京师授协司郎中使视蓟州边务巳复使视师浙直时年五十余矣去其削籍之岁十有八年病脐突面肿辄扶病行因留浙江与总督胡宗宪计议军事居一年升太仆少卿亡何宗宪奏升为通政司右通政然皆居浙江视师自如顺之身自行海得其道惊风巨浪中意气闲暇时时习泅渊或噉信少许慨然有吞倭之想倭纵横海中其登岸结巢则崇明之三沙淮扬之庙湾顺之身自擐甲跃马往来南北闲督诸将卢镗刘显郭成等共击之而方纷姅猖獗不可料理镗显辈皆宿将知倭未可旦夕灭且进且退蕲送之出海则顺之戞然必剿绝之最后三沙之战以中暑饮海水方痢泄不及督军二将战不利一日自行营促士饱食求与倭战倭登谯望见顺之军整不出镗显皆请退师顺之曰合兵甚难忍少刻贼出矣镗显知贼无出意告顺之军饥顺之前视诱兵兵亦怯自前下马拔刀步过脐鱼港去倭巢二箭许镗显抱持之顺之曰我自往死鬬耳镗显曰公且归镗等誓为公灭贼因扶顺之上马于是顺之知天下之事未易为也天下之人亦谓顺之谓何容易不如往者山中远志矣亡何升淮扬廵抚都御史顺之在浙直时劳于军事呕血数升至是复力疾治军书不懈方大饥捐家财出赈身行通泰沿海闲遂卒于舟次胡宗宪欲以死事闻为请恤典而嵩与蕃中主之礼部尚山持不覆奏山去位乃得恤典于所司 

　　○赵时春 

　　赵时春字景仁平凉人幼与羣儿戏每列旗鼓部署自长御之年十四举乡试十八举进士第一为嘉靖五年时春年方少名方盛海内方伺其有所制作取而诵传之时春则日习骑射谈甲兵忧边事既改庶吉士授户部主事调兵部武库主事嘉靖九年言迩者灾警频仍圣心隐恻下诏求言巳涉旬余大小臣工类以浮辞面谩访问之诏未干庆贺之章屡上盖自往年灵宝县官言河清受赏继而都御史鋐进甘露矣今则副都御史赞训导仲斌进瑞麦矣指挥楫进嘉禾矣鋐及东进盐花矣礼部尚书时再请称贺矣鋐东等宪纪攸司不能激扬献替称将明之任尚书时职典三礼罔上要君坏风伤政小臣所以抚膺流涕不能巳言伏乞申令百官直陈时事敢有托瑞设谀荧惑圣聦者即加诛谴庶可化佞为忠上曰大臣科道既无陈说时春必有谔谔之论其以闻时春惶恐未对上怒趣之乃对上上责其掇拾卖直下锦衣考讯黜为民居十年以荐起除翰林编修兼司经局较书与罗洪先唐顺之同上疏复罢为民时春读书日记万言凡史氏所载天文地理户口钱榖多少之筭与寇戎蛮貊之诡姓隐名历历成诵既罢为民边地萧条无朋可侣则数数与边人谭干戈事而作御戎论三篇其一篇曰中国之患莫大乎士大夫崇浮靡而忽实效戎狄之窥中国其始于袭吾长而毁吾短中国之人袭其水土饶智计足以达变阜贿货足以利用四裔之人性专而用瘠以智挠专施利瘠故吾之用一兼其倍矣况实用百百以敌一何患自守哉古善用长其在于斯不善者则不然其智计乱于轻浮而贿货匮于奢靡彼以其专胜吾之乱彼以其瘠取吾之匮故春秋讥之以为自亡而兵家忌之曰致于人自古士大夫崇浮靡忽实效者莫深于宋宋之亡也咎不在师旅之不武而在士大夫弛武而不讲不在设守之不固而在于不知以攻为守之术举天下如是之大英雄豪杰如是之多宛转戎狄掌股之上曾无一夫奋袂大呼者陋哉宋之君臣汨没于浮靡之深也国家驱全胜之孽胡绍百王之绝统奋青丘之神剑还紫宫于夷庚神武既布然后圣文聿修时则有覆军折将而边圉无尺寸之失盖尝皇舆北狩而戎夷终不敢失君臣礼信臣精卒画疆固守虓虎之旅霆发而颷扬于是离极重明百蛮稽服观前事之得失睹今日之功效御戎上略断可识矣今使士大夫忽当务之实用蹈前车之覆辙慕文德之虚名忘经武之夫计此犹昼饼疗饥以菖阳消痈疽也其二篇曰夫散兵不足制人而制于人疑志不足应敌而应于敌天下无事画封疆申约束利兵健卒星罗云布势不为不强威不为不张猝有狂夫奋挺之难恫喝相仗莫肻受命者顾妻子私货财之念重而赴义致果之志微也故曰制于内内顾重而外难轻则上下异心上下异心则投机有闲投机有闲则智雠赍盗故曰应于敌有生之心必丧其生设守之谋常罅其守使有必死之心则其生不足为也使有必攻之谋则其守不足为也戎狄之众曾不百一于中国瘠肥相较利害相悬万一未侔而能为中国患者攻其所守者也获其地不足以益士役其民不足以广众而征伐之兵势不得息者以攻为守者也众均尚勇勇均尚智智均尚圣四者戎狄之所短而中国之所长也攻守之势在中国不在戎狄明矣散众而守则守有定形聚众而攻则攻无定势以有定之守御无定之攻虽有圣智难为而况勇怯之闲哉使戎狄袭吾长而毁吾短者此也夫胜败相参鼓旗相当而莫敢先窥者谓其士强弱等而将智勇班也使吾简百一之士练技击之兵非全兵能当也信任英贤申严节制非乌集之敌也彼见吾有众攻之势无寡守之失故诱之利其众可乱惑之声其情可得合变制奇之要在此不在彼明矣是非欲其毡裘之众利其孽毳之具也使彼知毡裘之众不可冀保而况吾衣冠之民药毳之具不可冀飨而况吾贿货之富则饮马之谋寝而款塞之请可几矣其三篇曰其本莫如自治以结天下之心慎守以待既衰之势汉晋之乱单于叛安史之乱河陇陷卢文进之奔幽蓟割郭药师刘整之降宋室微其患在内萌于至近发至于远浸淫毒害遍满宇内一夫乘机四夷交难终之在人始之繇我明王知人之不足恃也故先治其身使其心志足以倡率百体血气足以供给庶用聦明足以役使羣动威灵足以招徕英豪未明而衣后日而入兆民之情四彻无蔽虽有纎介适至之疾而无士崩瓦解之势外备不索于内内取不求诸外卒有大寇列疆而守重兵以示势胁其深入并壁以入堡绝其钞掠重赏以诱士知其情伪彼虽未败固无所利矣夷狄之情惟利是逐小战则小利大战则大利不战则不利破一十家之堡不足千人之朝食百家则不能克矣日驰数百里之地必击空虚之处遇敌则不能战矣深入险重之中必知情势之宜无闲则不能出矣轻骑远出之争邾重兵必逐水以屯望无泉则困斥卤矣故广置耳目安集生口坚并壁垒置兵要害先据水泉匿形而不击玩士而不鬬慎守之策也然则必不战与曰非不战也不当战也彼固求战者也彼战则必死死则必胜胜则车驾甲兵之获固巳利矣况乘胜远钞之利也虎不先见人不敢搏见射猎者则走声势使然也故不战者守之善者也求战而不得欲进而不能随入随出亟进亟退使承平之士习于战阵久骄之虏疲于奔走情见势屈众情离贰胜之形决矣战可得而知矣二十九年虏犯京师以徐阶荐与故刑部主事申■〈方遂〉同起为兵部职方司主事协赞仇鸾总理京营军为鸾所构罢寻命以前职督廵捕从鸾军时众方倾心听鸾而鸾乃与史道倡议许市众问时春时春发愤曰此亡宋秦桧策耳身为平虏大将军效牙会市职乎主辱臣死庚戌之役辱甚矣时春为臣子五世受恩三十载得备一偏较练五千精兵愿为大将军前锋古北口狭鼠鬬穴中将勇者胜耳虏恃弓矢时春操劲弓大矢教中国勇士不下虏闲以长鎗大斧拒马刘信叔所以破兀朮也愿诸君安坐无忧所忧者将懦不足任贪侈流行误国耳时春见鸾骄纵玩兵老师匮财因作责言三篇谕志顷之命为山东按察佥事统民兵御虏时春领山东兵四千余骑至通上命屯西直门外新建兵民教场鸾恶其兵整毁诸上上不行命移驻密云时春介鞬率甲兵鼓行不见虏还其明年春仇鸾复出征时春领兵至通鸾讽通民母舍民兵时春露次教场结草庐鸾讽其部将夜火之时春除庐结阵整兵北戍既转副使迁廵抚山西都御史提督鴈门诸关斥贪墨省征徭抑求请绝馈遗宗藩贵戚相戒莫敢犯法一时文学气节政事之声震动天下时春曰此皆儒者末节其志专在攘夷狄复祖宗疆宇世世治安时春为人严毅介特与士大夫处意有所不可议论有所不合常引绳按矩诘责不少贷或语及北虏方持杯酒相欢笑辄裂眦攘臂誓不与俱生数谓所知曰使吾得备偏较领精兵五十人操劲弓巨矢闲以长鎗大斧俺答丘福不足平也士大夫率壮其志而讶其太轻忧其太悦时春在山西虏犯神池诸堡身帅马步军往御之至广武诸将皆会忽谍报曰有虏骑二千余去此两舍许疾掩可尽得时春擐甲欲驰总兵李涞等固止曰虏悍未易攻公第驻此涞督诸将力御之当不贻公忧时春攘臂前及虏于天泉岭伏四起鼓噪来蹙涞太息曰公速去吾死此矣时春乘众而奔虏欲取时春涞等殊死遮鬬与子松及大同参将冯恩游击李桂神池守备孔宾偏头守备高迁太原指挥陈金中军尹忠把总俞辉皆战死全军皆没时春仓皇投一墩守哨以卒绳引之乃免虏寻引去言官言时春平时意气余有当事沉几不足诏解官听调隆庆元年复荐起及未用卒于家 

　　郎曰罗达夫守道独善以完其名唐赵二子锐然欲见功反为世所指孔子与惧事成谋之士信然年信然夫 

　　冯　恩　　杨　名　　周　怡 

　　○冯恩 

　　冯恩字子仁上海人嘉靖中进士为南京御史疏论都御史汪鋐愎险状十一年秋彗星三见诏求直言羣臣多言张孚敬者肃帝令孚敬归恩从南上疏曰顷者彗星再见东井陛下令羣臣勉修德业条列时政臣惟彗之为象所以除旧布新也天远人迩灾不虚生召之在人陛下左右大臣足召之矣条时政之得失不若辨左右臣工之邪正邪正既辨进退尽得政务自举阴沴自消除旧布新莫要于此惟陛下宽臣之诛容臣悉数于前臣惟辅臣张孚敬者刚恶凶极媢嫉反侧陛下知其平生近使去位天下欢欣鼓舞不敢复赘矣窃见大学士李时谦抑良厚有台辅之器此辅臣中巨擘然济时拨乱非其所长可太平宰相耳大学士翟銮依权保位筮仕有京油之号入阁致磨棱之讥虽不能荐贤为国亦未见陷害忠善古有伴食中书此其人也大学士方献夫外饬谨厚内实凶回向在吏部报怨酬恩无所不至昨者诈病还家特蒙召命方倨傲偃蹇不即奉诏陛下驿骑督促且许别用然后忻然就道及至潞河又请调理旬日顾望徘徊希图入阁如执券索虽曰不要臣不信也无才无德不数年而致高位得陇望蜀垄断丈夫耳今以辅臣之尊兼宰之任呼引朋类播弄威福将不可言其在今日当亟黜也户部尚书许赞谨密乐易调度或畧经费殊详礼部尚书夏言多富之学不羁之才虽投机遘会骤迁大任然亦随事効忠尤可喜者不立党与独持正论陛下驾驭任之将来缓急得力救时宰相也兵部尚书王宪刚直不屈通达有为边情习熟典刑耆旧用掌邦政优为之矣刑部尚书王时中疏凡庸靡具臣而工部尚书赵潢强御无畏廉介自持久在工曹制节谨度陛下复起用之人惟求旧也吏部左侍郎周用通敏老成直亮未见过人雅度颇能容众赞理邦治殆庶几焉右侍郎许诰便捷迂邪廉隅不饬使其当路偏执纷更亦所不免陛下爱惜其学酌处别用斯无悔也礼部左侍郎湛若水强致生徒跂成道学任以礼卿亦可黾勉右侍郎顾鼎臣通警和平儒臣有此任重器也兵部左侍郎钱如京自居安静操守无王古右侍郎费宗明文学通儒因人成事刑部左侍郎闻渊正大精详公明质直寄以股肱不尸位也右侍郎朱廷声笃实不浮谦约有守工部左侍郎黎式滑稽浅近才亦有为右侍郎林廷■〈木昂〉材器可取通达不执兵部尚书都察院右都御史汪鏄鄙夫壬人敢为不善巧排正士明报私仇方今第一恶毒小人也臣待罪留都每读其辩讦章疏闻其行事如怪如鬼每欲求面陛下一辩其奸但以小人不可嫉之甚今鋐奸愈肆天下公议决不可掩君决父不可欺邪正决不可并立于时陛下不以忠厚正直臣居纪纲首诸御史且将求合称职刻薄効尤其为败乱可胜道哉左右大臣忠邪具是非臣私见实出共闻孚敬根本彗也鋐腹心彗也献夫门庭彗也三彗不去百官不和但孚敬之奸久露鋐献夫之奸不测奸不可测奸之深者质行论心当在诛谴乞斩三奸然后斩臣谢之臣不自量欲一卑贱博去三奸以清仕路以澄政理疏入帝怒命逮至京师系问之汪鋐见帝恩遂疏诬恩罪复言律陈言大臣德政者诛恩赞李时夏言宜从其律得旨并下刑部恩亦中道疏辩不服既至帝命锦衣讯所传寄主使者恩自伏狂妄论列原无主使传寄之人帝曰论列大臣固也上言德政律有明条其益严考之恩搒掠楚毒终无它言惟河东廵盐御史宋邦辅过江南会语语次及京师时政并诸大臣得朱遂以建言锦衣以闻并命逮邦辅讯之邦辅至对如恩状帝又切责锦衣令君刑讯卒无所指乃诏法司拟罪刑部尚书王时中言曩生员绅坐谈大臣德政者律斩恩宜附此例第其言毁誉相参似非专颂大臣者请减死充戍帝责时中等狥私回护令对状皆惶恐引罪因手其牍曰恩所言虽毁誉牵连顾其专指孚敬三臣直为大礼仇君无上死有余辜时中等不顾法守转相报护其革时中职闲住侍郎闻渊夺俸一年郎中张国维员外郎孙云各降边方杂职恩如律论死狱中邦辅赎还职其明年哀冲太子生当大赦故事当赦法司各具款目上公卿平议其可行者书之诏书大理卿周于岐议赦草有为恩地者孚敬鋐怒于岐于岐遂去官于是恩独不及赦会冬月羣臣聚阙廷论囚时汪鋐巳为吏部尚书当秉笔恩至向阙跪鋐瞪视故令卒转恩膝面之恩则起立鋐怒骂曰若欲死我死乃在我恩叱曰即矺裂死者至尊在上岂尔得耶鋐益怒囚敢叱大臣恩曰臣而奸者徒但叱为鋐曰若在狱中受人饷遗节士固尔恩曰人患难相恤耳若尔鬻官黩货大毁廉隅乱国典者耶鋐攘臂推案欲下拳恩恩应声亦厉左都御史王廷相因好谓冯御史何絮为祖宗不杀諌臣百七十年矣岂以而快心破祖宗法转谓鋐以法论御史则可不可以怒夏言亦曰此非宰公私家鋐竟署真牍后观者啧啧称恩四铁御史谓其膝与口胆与骨时帝方使觇鋐恩得其状会欲行诛张延龄其时张孚敬复相为延龄请遂皆免之初汹汹时有遗恩药者恩曰不闻王新甫语我岂儿女子耶御史陈事不当固当伏欧刀都市宁仰药自杀居亡何恩母吴击登门鼓讼冤子行可年十三上书请代皆不报十三年冬月行可又刺臂血书奏长安市自缚守阙下刑部覆审尚书聂贤与王廷相请赦恩复其官不许编戍之雷州始恩为御史时行部过宁国作御史署发奸亭记曰嘉靖壬辰夏四月七日予行部宁国过署东亭照壁有画麟焉其身多伤问之曰射亭也故设弓矢公余射中之以舒案牍之劳予乃不忍命画奸臣秦桧代之置彤弓二镞矢百凡我同官暇则援弓发奸中其黑心为上胜中其首次之中其腹及四肢又次之不中者为呜呼麟王瑞也孰俾之蹷足于西山桧奸臣也孰俾之保领于牖下麟逝矣桧死矣逝而形存吾爱焉耳死而臭遗吾恶焉耳逝吾爱之安得存乎死吾恶之况其生乎存者吾爱肻中伤之生者吾恶肻附和之吾以是舍麟而矢桧也壬辰嘉靖十一年也恩戍雷州六载会赦归雷人祀恩十贤堂以配宋寇准李光辈恩归养母孝而治生急人始疑之既乃以大恤赡人昭帝即位恩巳老即家进为大理寺丞再以庙恩加朝列大夫表行可之庐曰孝子行可后以举人为应天府通判恩次子时可为提学副使行可之子曰大受亦举人皆知名 

　　○杨名 

　　杨名字实卿遂宁人以及第为翰林编修嘉靖十一年秋彗星三见诏求直言名应诏陈言谓上喜怒失中黜陟未当宜奋力自省上曰名谓朕忠矣第朕惽不能知所以省明言之名再上疏曰臣以灾异修省妄有建白继奉圣旨令臣明言捧诵之余不胜悚惧切念臣本庸劣无所知识荷蒙简拔宠列词林感仰殊恩每怀图报近见诸臣奉诏陈言议论不一恐未足上慰睿衷故以草茅之见腾狂妄之说但臣涵养未至气乏和平问学未明言多疏谬重烦明旨惊悸陨越无地自容既伏思省所以有言实出犬马一念苟复畏罪隐默或支离迁就以求幸免非臣本心不避诛殛谨以所闻见出于臣民公论者为皇上明言之臣惟吏部诸曹之首尚书百官之表而汪鋐者小人之尤者也心行反复举动乖张志巧逢迎私图报复顷者吏部尚书有缺皇上慎重其人不以轻畀乃反属鋐岂谓鋐贤诸臣命下之日大小臣工莫不惊愕虽闾阎细民亦谓处非其据臣恐在位日久用舍日谬矣武定候郭勋奸回阴诈阿奉权贵外观气象亦知其为险人也皇上使久典戎务屡代祭祀与议朝政反不自肃饬肆意猖狂太常司掌礼仪所以敬事神祇宗庙导迎和气光永国祚者近乃使陈道瀛金赟仁辈庸恶道流充御秩宗平居饮酒食肉贪财好其又何能洁诚精白赞助明禋臣愚妄以为是数臣者羣心皆曰不当用也而皇上用之岂亦圣心之偏于喜者耶臣又见皇上践祚以来在廷之臣条建议论识见偏执言辞纰缪上触天威自取罪戾者固非一人一事但迹虽难恕心若可原薄罚之后惩创巳久况皆累朝作养才能文行各有可观其遗我皇上共成光明之治者也而终忍于废弃老死巳乎臣愚妄谓是得罪者羣心皆曰当矜宥也而皇上亦未能释然岂亦圣心之偏于怒者耶至若稽复天地神祇宗庙之祀以备一代之制甚盛举也但未免工作屡兴财力并诎采运木石烧造砖瓦装载灰料所至骚然民无宁日则闾阎之下形诸愁叹以戾太和者当亦不少又如真人邵元节者得以其术过蒙采听于内府修建醮事此虽皇上祈天永命之心但祷祠之说自古无验乃不惜麋费使之频举率徒倡侣播鼓秉旛演法大内且命左右大臣共事奔走遂令不肖之臣妄为依托闻有昬夜乞哀出其门者亦不能必其无市恩假威夤缘偾事之失也夫以皇上敬一之专臣民祝愿之诚感格天地百男万寿可以坐致乃使异端小术攘以为功书之史册后世谓何凡此皆圣心少有所偏者故臣敢为内照自省及戒谨恐惧之说进诚欲皇上远稽尧舜所以德高羣圣治冠百王者不外此心之中和也臣疏远贱士蒙瞽狂言干雷霆莫知死所惟圣明矜悯再赐棰察疏入上大怒谓名托言灾异胁制朝廷泛引旁牵乱法怨君令锦衣卫执送镇抚司刑讯汪鋐疏名四川人杨廷和同里后辈廷和与孚敬议礼不合去位其党思为报复故攻及臣臣之授官特出上简诚欲为陛下一振朝纲而议者辄病臣操切好名繇内阁诸大臣率务和同植党固位故名欺肆至此上益怒命所司究治主使之人名濒死者数竟无所私第曾以疏草送编修程文德改定数语遂并逮文德下狱兵部右侍郎黄宗明上疏捄名谓连坐固非美政今以名妄言必究主使廷臣自疑者多矣名搒掠巳极死而复苏当此严冬万一困毙益累仁明上谓名罪死有余即囹圄毙之未伤仁明之治方究上使坚执不服宗明殆是令执送镇抚并鞫以闻竟不易词上并下名文德法司拟罪凡再拟皆不当乃特诏名谪戍文德降边方杂职宗明对品外调文德永康人笃学修行为儒者累官吏部侍郎与玄撰忤旨调工部左侍郎寻黜为民隆庆中赠礼部尚书万历初谥文恭 

　　○周怡 

　　周怡字顺之宁国之太平人嘉靖十七年进士授顺德推官果敢有气节论事廵按御使前数与抗有御史临怡甚武怡对御史益和持事益力御史竟重之至其问刑一意勿喜以严敏为深戒召选吏科给事中朞岁闲弹劾当事大臣若严嵩以下十余人挈纽摘瑕无所避畏曰吾纵扁舟波涛中张帆正舵是吾职事至其浮沉有不自我者翟銮严嵩同为大学士嵩窃弄威柄苞苴盛行銮位望先嵩而软无羽翼二人不相能也銮嵩二人恒有所请托于吏部尚书许赞者故尝为吏部尚书以宽容不能钤属致文选郎王嘉宾以贿败赞连坐去及是再起为尚书銮嵩复多所请托郎王与龄积不能平因以銮嵩所贻私书呈赞请讦奏于上曰此其一尔它请托尚多诚恐权奸主内羣鹰犬附外臣将为昔日王嘉宾之连黜也銮引罪自理嵩言私书无有请究请托者抑赞柔良不为此此受制于王与龄不自繇耳上手赞疏曰赞欲禁竞绝凂甚善顾平日不承一人不通一谒者耶即銮嵩贿有状当请决我耳何辄曰权奸鹰犬且引嘉宾为名与龄强豪持赞其黜为民因敕解三臣者而先是虏数寇西北边朝廷多置重臣大将防弭之大同緫兵周尚文与陕西廵抚贾棨不相能亦复与緫兵张凤者不能于緫制侍郎翟鹏与督饷侍郎赵廷瑞也怡上疏曰臣惟人臣事君无崇卑内外皆以尽心体国为忠竭力济事为和舍从人为虚忘雠序贤为公自古及今未有不繇此治者也近见大学士翟銮严嵩两不相和又皆与吏部尚书赞诋讦总兵周尚文张凤与总制侍郎翟鹏及督饷侍郎赵廷瑞陕西廵抚贾棨并不和调此大不祥事也陛下临御二十三年于兹矣繇初年求治之锐以及今日忧民之切宜乎天地位万物育太平有象而四夷来王也今日事祷祀四方灾旱未消也开例鬻纳府库未充也蠲租岁下百姓未苏也选将练士边境未宁也其故安在良繇陛下焦劳于上而下未有用命之臣也夫风教之大礼让为先礼让之行朝廷大臣为首诗曰有来雍雍至止肃肃相维辟公天子穆穆此盛世气象也朝廷有违言之隙则谗谮之衅长于人大臣有动之争则攻鬬之祸流于下当今之时内则财匮而百役繁兴外则虏骄而九边虚耗为辅臣者宜夙夜匪懈相与图思利国安边之术而大学士銮嵩藉宠狥私作威修怨闻在内阁屡有违言动入见陛下亦各私陈背诋何望同寅协恭以事上风下也非国之福可惧甚也辅臣至九卿百执事如耳目手足听命心志共成一身者也辅臣真知贤不肖宜明告吏部进退之不宜挟势狥私以不可服人者属之吏部宜有贞心直节如庄女烈士使人望之知畏不敢非义相干不宜阿承权贵一启顺端后不可返也严嵩威灵气焰凌逼百司招权揽威凡有请乞必先得其意然后敢闻翟銮依阿委靡气势虽弱权位亦尊尚书许赞直气正不能预消二臣要求之望至阴挤阳排瓦修私怨非国之福可惧甚也初设总制总督大臣欲其权力足制三军之命颐指气使无不如意也今既入秋虏有声息而翟鹏赵廷瑞贾棨周尚文张凤等各自为尊耻于相下各自为是耻于相用平时藩篱扞格则临敌掣兵按伏对垒将甲可乙否彼是此非不上孤朝廷推毂之重下解三军死绥之志臣不信也非国之福可惧甚也抑臣之所言不特如此而臣谓直言敢谏之臣虽不利于权贵固有尹于朝廷近如御史谢瑜童汉臣辈皆以论劾辅臣相继假公事罪谪若伊敏生喻时等亦巳露于声之闲恐自是陛下之臣虽有梼杌驩兜谁复言之非国之福可惧甚也臣谓今当致力中原宣威沙漠之日如有忠勇将官宜推赤心以置其腹明大义以激其烈志有异同明白晓谕人有贤否详审鉴别近见总督两广兵部尚书蔡经劾去官员独以都指挥佥事一人当之苟且欺罔殊朝廷简命绥遐之心失大臣鼓舞经畧之术非国之福可惧甚也凡此内外臣工不和之验伏惟陛下明离断干赫然申戒更望优容言路博采羣策先务和德于上则大臣自尔肃雍于下而羣庶从之百姓象之人和熏蒸神听和平区区外侮不足攘矣臣微小闇昧触事愤衷诚愿天听见之施行疏入上曰厮怡言羣臣君良是乃其本心初发则谤讪朕日事祷祀不知和德于上神不我听夫朕事天礼神洪芘多荷四方之广得尽无灾若论海内康平凡百有位皆当勉职宁独咎朕其以实对怡具疏请罪上曰厮怡所言嵩銮本恶内直诸臣以为赞事大道好悖肆也诏杖之阙下与杨爵刘魁一体锢系怡在系与爵魁二人授书究易忘厥夷险时狱系严甚三人画字香烟密通饭底互相印证居二年上采箕僊言释之阅月复与爵魁同逮逮者至怡方抵家语逮卒曰请得侍老母一宿许之明日同行系诏狱如故又二年与爵魁同释怡究心学问师邹守益王畿而与罗洪先唐顺之钱德洪为友家居则与乡绅贡师泰梅守德沈宠讲学泾水之上以精一为本存诚无欲为功体之真诚而求之切至穆宗改元征给事如故迁太常少卿立朝四十六日复疏陈定君志畏天命敬大臣勤朝政慎近习五事忤旨调山东佥事转南国子司业时姜宝为祭酒行事严正怡更勉宝学问剂以宽博明年擢太常少卿未至卒廵抚都御史陈道基张佳胤郭庄先后为怡立祠郡人私谥之曰庄简怡在狱有囚对砖记二篇其囚对篇曰周子被罪下狱手有梏足有镣坐卧有■〈木匣〉日有数人监之客过问曰辱乎周子曰国法也怨乎曰君罪之也然则乐乎周子蹙然正而对曰君之怒也而敢乐也然则安乎曰安曰何安也曰余今知慎也手有梏则恭足有镣则重坐卧有■〈木匣〉则不攻以妄动监之者众则不敢以妄言行有镣则疾徐有节夫是谓之安客曰不然也子所云礼乐也所居刑具也以刑具为礼乐非谬则戏忠臣之事君也不逆其忠不反其行知国之法也而不敢以不共知君之罪也而不敢以不讼知君之怒也而不敢以不畏繇此而往其庶乎周子肃然起敬曰请事斯语矣其砖记曰狱有巨砖二累其类之细者于下以二巨者镇于上为台焉朝夕必对起居于斯读书于斯饮食于斯予之资砖也多矣久而有感曰砖其君子乎其为物也博大而厚重为制也平直而方正为质也若朴而静定为德也顺而为度也虚其始不知其自来也其寿不知其世也前夫吾也或抗之或坐之或棋局之或践履之其污秽而小用之者不可以殚记砖之用其不器也夫贵之不荣也贱之不辱也亲之不喜也秽之不怒也临难不辟也见可欲不匿也受润不溢也多能不伐也砖之德其难名也夫邃其德不易乎世藏其用不成乎名砖其君子巳乎予学之而莫能及也又有教子书云为人当为大人立决烈志奋刚大气存中正心养灵明性调和平情出典则言行光明事积博厚德成悠远业大人之事也王与龄者乡宁人受学于崔铣其为文选郎上恬绌幸耿介必遂当为民时辞朝还寓惟有瓶罂数事分遗邻人径上马去京师人唶指叹为奇男子与人交有合者千里必通苟非其人对面若山河关中马理作平阳四贤唫以列于陶恭介韩忠定及张西盘之间 

　　名山藏卷之七十六 

　　●名山藏卷之□□□ 

　　晋江何乔远　譔 

　　臣林记（嘉靖臣六） 

　　◆臣林记（嘉靖臣六） 

　　杨最 
　　杨爵 
　　杨继盛 
　　海瑞 
　　曾铣 
　　黄巩 
　　杨允绳 
　　沈炼 

　　杨　最　　杨　爵　　杨继盛　　海　瑞 

　　○杨最 

　　杨最字殿之射洪人正德中进士历工部郎中尝衔命督逋山西归无所赂尚书尚书李燧衔之言最不待奏报还当使复往嘉靖初为宁波知府携一苍头一败箧抵官舍旦暮二炊蔬菽而巳褐服布衣浣濯屡矣宁波人美之谓震畏四知秉去三惑不足多也最朴实淳厚而方果不能媚人当道深嫉之其为政抑豪石悯惸嫠听断讯决狱牍无滞时或矫枉过正人知其不虐无告仁心自然也竟调黄州去之日父老遮拥大恸留其履袜生祠皆穿敝仅掇而累官太仆寺卿武定候郭勋以方士朝用见曰能化物为金银世宗信之时世宗方病悦朝用欲权委东宫监国自解调摄最上疏曰伏读圣谕权委东宫监国大小臣工同闻共骇揆厥所繇陛下得一方士欲假之调摄修养也夫古圣帝明王未有出尧舜禹汤文武者也尧舜禹汤文武之德之功昭然可知未有委子监国自托修养者也尧舜性之禹汤文武身之非不知修养炼道可以成僊虽知之不可易而学之不可易而学亦不可易而得也不易得所以不轻学夫岂谓尧舜之世无僊人尧舜之智不能僊哉有学僊之术有成僊之人大要所居不同所事自异皇宫内院岂有白日升天者哉孔子问礼老聃出曰犹龙龙即僊也孔子非不知老子之为僊不可学也不可学岂可得哉臣待罪仆寺传闻谕旨始则惊骇继以感悲犬马之诚有如周昌期期不敢奉诏伏望皇上端拱穆清恭默思道用纯契天以孝格玄保复元阳声无迩虽劳万几不费一念将不求僊而僊不希寿而万有千岁矣世宗得疏大怒下旨曰一杖痛一杖母脱之时百官皆班朝杖半最死锦衣杖毕数百官跪伏震惧隆庆初赠都御史谥曰忠节最死之明年杨爵复上书 

　　○杨爵 

　　杨爵字伯修富平人兵部尚书韩邦奇者关西名士也爵年十七欲从邦奇学挽米二石以其一石遗邦奇为束修而一石自养邦奇时有所馈爵高求之至薧而别自炊同辈问之曰韩公有以食君何不可饱乃劳自炊为爵曰藜薧之口而饱贵人食非分也居数月邦奇以老无子故谋妾重行妇意习乳易为息爵闻入谒曰生始以先生守礼如垣严义如城乃媒重行妇即先生念自绝嗣几有血胤若是固不如无因辞去去二里余复反求见曰先生勉矣细行不矜大德终累爵举进士御史仕兄亡母无侍弃养母母丧庐墓三年自耕而食手推粪车妻馌之清节闻天下嘉靖十九年召起旧官是时杨最以谏死中外结舌其明年正月戍子微雪羣臣颂瑞爵上疏曰臣惟人主一身万化本原是非得失在几微闲而关人心向背天命去留甚可畏也是以圣帝明主制未乱保未危谨微戒暂然后天人交与国祚延长今天下大势如人极衰腹心百骸莫不受病大抵兵戎废弛公私困竭奢竞成俗贿赂通行谗谄面谀公肆欺罔士风民俗于此大坏极重则难反几失则难济臣早夜耿耿疾首痛心请略举所见大要足失人心致危乱者为陛下言之臣窃惟天下之乱莫大以危为安以菑为利实则可忧而以为乐法家拂士日益远而快意肆意之事无敢龃龉其闲积弊至蛊不可救矣往夏及秋恒旸不雨畿辅千里无禾冬既无雪暖气如春元旦微雪即止民心汹汹忧旦之切远近所同此陛下彻乐减膳率臣下祈惠宁时也而在廷之臣如大学士夏言数人者乃以为灵瑞而称颂之其欺天罔人不亦甚乎大臣者辅君当道志仁先天下忧者也无忠亮体国之心而居极位所谓小人乘君子之器也又如翊国公郭勋者中外皆知其为大恶大蠧也遏蠧于渐止恶于微勋孽戚裔尚得善终乃使潜预政柄益肆以稔则羣狡趋赴善类退处天下国家之锢日深矣此足失人心致危乱者一也天生斯民立之司牧君人者奉天安民使得所也不得所则怨民怨天意可知今民勤食不得至于离散离散无归至于死亡臣近视南城两月中冻馁死者八十人南城一郭耳城凡五未知有几天下郡县如五城者千又未知有几孰未陛下赤子也而颠连无告委命沟壑盖望一豆羹蔬食延须之生而不可得此正陛下爱民惜财与天下休息时也而土木之工十年于此矣工部司属添设至数十员以一方士之故至遣远修雷坛劳民靡费自蹷本根此足失人心致危乱者二也唐虞三代君臣相儆如尧兢舜业禹惜阴汤昧爽文王不遑食武王敬胜怠数圣人所以寿跻耄期治隆泰熙者无过敬与勤而巳陛下即位之初敬一颁箴励精图治今朝仪停废经筵疏缺大小臣工朝参辞谢敷奏复逆不得一覩圣容聆天语若是久矣天位者非自俄之器也此足失人心致危乱者三也左道惑众圣王所必诛也保傅之职坐而论道非极选天下不足任之苟非其人犹谓官不必备今也金紫赤绂赏及方外少保少传以芥畀迂怪之徒流品之滥极矣陛下天纵圣资帝之元子若远师三五近法祖宗与公卿贤士讲治论道则心正身修和气致祥罔有灾沴山川鬼神莫不攸宁安用充列妖诞诡妄之术于法禁之地藉为圣躬之福耶甚非崇正远邪平平荡荡奉三无私以化天下者也此足失人心致危乱者四也古人有言君圣臣直陛下即位之初延访忠谋矜宥狂果一时臣工恃在优容敢干天听其后言过激切获罪亦多自□以来怀危虑祸未闻有犯颜直谏为匡救逆心之论者往年太仆寺卿杨景言出身亡近日左赞善罗洪先等言闻身斥伏愿圣明少致思焉成汤大圣也仲虺称其不吝不咈高宗令主也傅说告以从绳从谏历观古今未有不任谏兴拒谏亡者也此足失人心致危乱者五也伏惟皇上念雨雪不可为祥权奸不可为忠朝讲不可以不修土木不可以不止异端邪说妨政害民不可以不罢斥则庄敬日强灵虚远照宗庙社稷无疆维福亦惟圣子神孙无疆维规疏入上怒甚命械系下锦衣卫狱杖之留其疏居数日一再读掷之地使视无恙复使杖之爵备极拷掠桎梏■〈木匣〉锁昼夜困苦莫敢疏宽坐卧处血可抔也然其体貌肤伟竟以亡害京师暴风扬尘四塞者二百人呼杨爵风云天子既怒爵无敢言者其夏四月九庙灾诏百官实论时政户部主事周天佐上疏曰切见迩者庙灾陛下痛自修省使诸臣实论时政此治道更新之会转灾为祥之机也乃今阙政尚在忠言未闻则是何故臣愚谓示人言无如示人政陛下今示人言耳杨爵在狱未见政也古者君立诽谤之木以求臣臣进太息之言以匡君承平之久天子之尊威福之重不少唯诺之满庭惟多忧危之一士在朝之臣不此义独一杨爵而圣怒之下不召小人则目囚犯夫纳忠而名小人奉职而目囚犯欲为君子端士易所处矣言行君子所以动天地也人主一喜一怒上帝临之杨爵身非木石命且不测雷霆则既摧折矣万钧则既覆压矣惟陛下思焉上怒亦留其疏命锦衣卫切实杖六十杖有半乎曰皇天祖宗天佐何罪旁观皆泣下天佐体干细弱其手梏微宽可自脱守者以铁链贯梏目绝其饮食既下狱三日死尸出雷震民张弼者设祭哭之人曰子于周公故乎曰否吾伤其直也居久之给事中高时劾郭勋不法上逮问有状加时俸一级廵按陕西御史浦鋐上疏曰伏见给事中时言翊国公勋奸状陛下逮勋而奖时仰见明威日月雷霆不庇爱臣以屈令宪人心悚动奸恶震匿臣近过耀州入富平察爵雅行忠直俭素弃官养母庐墓终丧不入城市悫诚信于乡里孝友式其风俗高时所言杨爵先之矣时之进俸非臣为爵所敢希觊亦冀察直宥狂稍从宽放书奏上复怒征鋐关中人扶携奔送至鋐车下不得行止舍处常万余人皆号祝曰愿天活我使君鋐至杖百入狱七日死天佐鋐既坐论捄爵死狱中倾之工部员外郎刘魁给事中周怡先后忤旨系系益严东厂使卫士更迭觇爵动静五日一上奏骑士苏宣及护爵有加爵语宣曰狱严公亦宜自虑有谮交通亡所矣宣曰令公多财吾亦畏之公一身如枯鱼狱卒昼夜捆给若缚虎宣有利耶久之果以通爵见笞而有孤松之僧常自其寺中流涕诵经为爵祈免爵居狱五年从■〈木匣〉床著书授经不见困居顷之天子扶箕宫中箕言爵忠臣天子方志神僊之事出爵等三人不数日以吏部尚书熊浃諌营箕僊台复密谕东厂逮如故厂中贵人徐府谓再逮出密诏不宜宣读露闻天子复怒府严治之于是人莫攻为爵周旋至绝食夺屦淛人章勺以他事系时从爵授易为爵私具饮食曰以此得罪死不恨爵亦稍稍食勺食狱卒至食爵囚食爵与周怡辄不食曰嘑蹴我也刘魁食曰君不死臣臣胡死馁会冬旱上祈雪未应狱吏恐天子急移怒并绝勺所私馈食东厂更迭觇动静如故觇者杨栋割股愈母孝子也叹曰岂可使怀忠之臣困迫若此白吏曰主上仁圣无死三臣心即死三臣固宜肆之市朝岂馁踣暗室中幽公等手乎吏悦稍弛禁复得食居二年三殿灾天子复有所见传诏急赦三臣等者爵得归前后系狱七年矣归有大鸟集其舍爵曰吾将死乃自为墓志未几卒隆庆初赠光禄卿万历中以礼部郎中于孔兼言赐谥忠介天佐晋江人少读书贫苦其父重烟导气以辟饥寒既仕不改守平居温恂无戟级所口讲神注皆当世志士贤人疏之上也众尽危之天佐对客食笑如常鋐文登人磊落光明为政豁阔不苛细所至民怀初知洪洞县有声为御史亦养母家居以荐起其下狱也守狱之卒无礼者爵不能堪鋐曰吾侪遭此大难文明柔顺当学古人爵心服之二子之卒也爵为天佐作传鋐作墓志杨魁泰和人其坐系也以諌止徙雷坛太液池西魁举人也仕州郡二十年许所至植风节斥邪异上疏时年五十余矣怡别有传去爵士余年又有杨继盛 

　　○杨继盛 

　　杨继盛字仲芳其先小兴州人国初徙小兴州民避虏乃为容城人继盛七岁母死其庶母与其同产兄夷之于牧竖继盛从牧所授书学且牧久之补邑诸生读书僧舍借月为光寒冬行汲手冻属绠下无襦遶屋行自温居亡何寺僧大病疫同舍生皆亡去继盛独为爨食医药僧以愈久之举进士授南京吏部主事兵部尚书韩邦奇者善乐律皇极河洛天文地理兵阵之学继盛从邦奇授乐三月自制乐器琴瑟箫管埙箎合奏之谐若一邦奇惊曰予学乐五十年得其数耳子乃制其器和其音当代之乐其在子矣又谓曰吾欲制十二律之管管备五音七声而成一调何如继盛退凝思废食寝三日梦大舜投以金锺曰黄锺也醒而悟中夜起制管明日管皆成邦奇大服更尽授以其它学皆徧习焉嘉靖二十九年虏俺答大举躏京师南中议发兵入援无敢行者继盛请前会虏亦退其明年改兵部员外郎时咸宁侯仇鸾以云中骑勤王骤得兵政天子信使之鸾骄而内实怯虏虏请于二边互市市马鸾主之议遣继盛继盛上疏条论十不可五谬其辞曰窃惟胡虏悖道天道大肆猖獗犯我城阙杀我人民掳我子女焚我庐舍惊我陵寝辱中国极矣臣在南都冠发上指恨不能翅举剿贼用报国雠陛下赫然震沁选将练兵刻日兴师列祖在天之灵亦用相庆臣至都下见俺答求开马市书嫚亡状窃意上触圣怒师以益急会议廷臣乃竟许之臣不觉仰天大呼喟然长叹窃谓互市市马者和亲别名也虏素宾服尚不可言况今虐嫚汉和乃先忘天下之大雠其不可一矣信者人君大宝匹夫匹妇尚犹重之往岁北伐诏下天下内晓圣意日夜征缮以助发愤忽更曰和失天下之大信其不可二矣天朝堂堂下与犬羊互市不念冠履乎损国家威重其不可三矣四方豪杰日夜磨砺长技待试而甘心于虏今闻开市谓国家忘之异时有急欲复号召谁肻兴起隳豪杰効用之思其不可四矣去年之变以武久弛今虽竖孺童子亦讲练兵事此机既动兵将日强若又弛之人知无益而还自惰懈天下饬武之志其不可五矣宣大人民携贰巳久往槐通虏边吏犹得法裁之今则不禁是导之也开边方勾结之门其不可六矣数年以来水旱征役人人思乱厌于国威尚不敢肆若谓县官慑而奉虏肢体之不能治何捄腹心开百姓睥睨之端其不可七矣虏深入我不敢逆一矢犹谓卒无备备矣互市终之尚谓我有人乎长犬羊弱华之心其不可八矣虏毒没不常我或遣重臣载金帛至边约不至至矣因而伏兵猖獗撞关突入或今日交易明日入寇或入寇矣驾委他部落或以下马索上价或责我以他赏或望我以苛礼此皆事之不可知者生胡虏启疆之狡其不可九矣胡马有竭我帛有终岁出帛数十万得马数万匹十年之后彼马竭而我帛终胡以继之短国家深长之计其不可十矣凡为谬说以欺陛下者五不过曰吾外縻以市马而内修吾武夫虏性亡餍开市之后或别有请许之再有请又许之请之不巳许之不能有名在彼失信在我是召衅也吾内自修何縻于外縻而不修乃自縻也此一谬也曰虏得肆掠为多马也藉吾市以损虏马多马在我夫市马非用之耕稼用征虏也虏和不战将焉用马若求壮马寄牧之费不益滋乎如其损弱不日毙耳此二谬也曰初市许马渐而驯之可以许贡夫今日之贡与古所谓咸宾来王异贿耳市则借马而称偿贡则徒手而望赐是市马小获而无名开贡有名而大损市且不可况其贡哉此三谬也曰虏虽犬羊亦知有信既许其贡必不侵边又非也虏种日繁开口仰中国为衣食利市马之利足饱虏乎彼非义士孰肻甘守小信没齿馁死即有覊縻保一二年耳三年之后何以处以此四谬也曰佳兵不祥与其动众不若休甿夫敌加于巳出而应之舜之征苗文之遏莒汤伐葛伯高征鬼方若谓佳则皆佳也然而甚祥譬之人身四肢痈疽毒日内攻惮用药石侵寻以毙乃不祥也此五谬也夫此十不可五谬者举朝臣工皆知之然而莫敢致非者何也盖有为陛下主其事者其人内迫于国家之深恩而外慑虏之重势内迫国家之深恩则图幸我安以见效外慑虏之重势则务中彼欲以求宽公卿大臣止之则身任其责而身危听之则人任其责而身安陛下诚振独断发明旨悉按言开市者选将练兵声罪致讨不出十年臣请为陛下勒燕然之巅竿俺答之首示功威天下万世疏奏上初览而壮之候鸾闻大恨密疏自解上下八大臣议八大臣唯唯上意乃中变下继盛锦衣狱置讯至折指出胫贬狄道县典史狄道者临洮山中县也其民杂夷多习番经不通儒学继盛简茂异子弟百余人聘教授教之鬻所乘马及室中妇服装市民闲重赋地二千仿古井田割授其父兄使久粟给笔札婚丧之费居二年吏人爱之呼为杨父而勴数败约入寇鸾奸露罪至族天子思继盛言一岁四迁官为兵部员外郎继盛中夜起叹曰上知我矣曷用报是时天子居西宫相严嵩窃外柄中外慑莫敢言继盛斋三日具疏极论大意谓臣先因谏阻马市不死蒙恩君兵曹曹以讨贼为职贼不专胡虏凡心离君行害社稷者皆名贼方今外贼无过虏内贼无过嵩嵩贼清虏贼遁矣去春雷久不声占云大臣专政又冬日下有赤占云下有叛臣兼诸道地震日月交食之变应皆在嵩因力陈其十大罪五奸谓陛下待嵩出于至诚嵩事陛下入于至神以至神之奸欺至诚之心无怪堕其术中不觉也破嵩五奸十罪立见陛下忍割一贼坏害宗社臣前谪边方道路艰苦妻子流离宗族贼恶幸今复职一月非不知与世浮沉可俟他报而履危险攻难去之臣顾狂直之性生天忠义之心痒内每恨坏国家事者惟鸾与嵩鸾巳殛死独嵩尚在舍此不言更无可报陛下不信则请召裕景二王面问之寘之专权重罪以正国法胡虏前闻鸾殛继听嵩诛且畏陛下圣断知中国有人豪杰必出功赏必明三军之威不战自奋是时上春秋高恶厌言储贰裕景二王久不相见而继盛疏引之则大怒下锦衣狱置讯狱使搒治甚急拶折木问谁使者继盛曰鬼神在上尚用刑哉当此之时嵩党弥朝尽忠在己岂待人耶若能吏人将自为也狱使复夹继盛出胫问所以引用二王故继盛曰奸臣误国能欺主上必不能欺二王二王年幼嵩虽神奸必不堤防譬如家养蒙蔽主人未必尽不知其主人子二王不时亲主上耳若主上亲之时时召问二王言矣狱使曰此可闻上耶具狱上诏杖继盛百送刑部拟罪郎中史朝宾比奏事不实者律尚书何鳌谓朝宾更有一比盍思之朝宾曰则有减于此者鳌自比诈传亲王令旨律示巿宾朝宾不可持之数日鳌曰事急矣雷霆不测如君所执固当立俱靡耳盍以待后解侍郎王学益曰子狥名予老矣乃比诈传亲王旨绞以草授朝宾而宾于草末稍稍论捄上犹责鳌党护降其俸一级而朝宾坐谪官降三级也鳌者嵩门生学益嵩亲也 【 朝宾晋江人以孝友著名仕至鸿胪卿】 继盛居狱三年冬月晦当行刑妻张氏上书曰臣妾夫继盛先以谏阻马市预折仇鸾奸逆圣恩薄谪旋因鸾败一岁四迁臣夫湔洗之后衔恩感泣私图报効或中夜起立或对食忘餐不意误闻道路昧发狂言陛下不即加诛曲从吏议杖后入狱筋肉断腐脓血腥臊死而复苏者数年荒家贫不能给口皆妾纺绩织屦以续狱食妾仰惟陛下方颐养天和保合元气昆虫草木皆欲得所岂惜一回日月下照覆盆若谓罪重不赦愿斩妾首以赎夫生不报而是时倭寇大犯江南都御史张经御史李天宠以养寇坐论死行贿于嵩求与继盛同奏冀天子尚无意诛继盛疏入遂一时死西市其妻亦遂同日自缢初继盛之将杖也或遗之蚺蛇胆继盛笑却曰胆吾自有何必蛇也既入狱吏屏去药食无所愈疮乃自碎磁碗剜刮肾腐腐深不可剜复夜自贯线针臀刺七截筋狱卒手灯几坠曰关将军饮酒刮骨尚使人公乃自为之继盛疮愈其左足短三寸所止舍卑湿视狱者应生改燥焉而王学益恚应生之人也詈元宰若詈敌即不遽令苦地下亦令苦地上而更相席哉乃应生旦夕候继盛自如冬月囊三木朝审长安市上观者数千人争一识其面中贵人馈劳不绝叹杨公天下义士竞骂相嵩也将刑刑部郎王世贞求捄嵩门生司业王材材见嵩请嵩曰吾行当捄且卜之材曰公卜之鬼乎抑人也人则奚卜卿胡植鄢懋卿嵩子世蕃曰不可养虎自遗患继盛死人莫敢视其丧世贞与吴国伦徐中行宗臣朱天球经纪其后事而世贞尤慷慨继盛死地震累年其后给事中吴时来刑部主事张翀董传策相继论劾嵩嵩又将杀之奏上地忽震肃帝悟而止又七年肃帝用御史邹应龙言逐嵩戍世蕃岭南又二年御史林润白发世蕃大逆状论弃市籍其家嵩出食于人以死庄帝登极追赠继盛太常少卿赐谥忠愍与祠精忠夫嵩之不获没也非养虎之患而自有患也去继盛十余年谏者有海瑞 

　　○海瑞 

　　海瑞字汝贤琼山人自其为举人时则上书言其本士兵事谓琼州一府颛独海中其地绵亘二千余里黎岐中盘州县旋外譬之于人黎岐心腹州县四肢黎岐为寇心腹之疾也古先王治夷狄寇乱征讨去不穷追盖施之要荒之地若琼之黎岐与州县百姓鸡犬相闻鱼盐米货相通其闲虽多峻岭丛林彼之出入往来自有坦路自国初以至今日戍守整饬之费姑且未论若弘治十四年则征昌化县黎矣嘉靖二十年则征陵水县黎矣二十九年则征感恩县黎矣兴师十万馈饷以数十万动以三四年之力然竟不能使黎寇詟服劫村杀人无岁月无有臣生长于琼饫闻黎患痛琼民岁月罹害虚费兵粮迄无一臣为地方长久计以纾陛下南顾之忧者夫琼地琼山县处其北崖州处其南万州处其东昌化县处其西自琼山县转西历诸县至崖州计程千一百里自崖州转东历诸县复至琼山县计程九百四十里是琼州府自南徂北自东徂西以围三径一计之大约七百里程也而黎岐盘据其地不过方四百里而已区区方四百里地自国初至今日害我赤子如此之毒费我兵粮如此之多文武二臣无一人竭力尽忠为琼远计为陛下当事者是以黎寇移去大兵一退旋耕其田旋处其地生长积聚旋又寇害若使兵后再计开通道路设置县所城池峙其中闲则犄角形立蚕食势成日摩月化无复黎矣夫黎人所居皆宽广峒场膏腴田土非得其地不可耕而食也诸黎有输赋役者有习书能正语者非得其人不可畜而使也向弘治中开道立县可无嘉靖大征嘉靖先后开道立县可无岁岁鵰剿年年守戍诿之曰地险土恶劳师无功借口圣王不治夷狄之说皆苟禄偷安不为陛下当事者也今距大征仅三岁许黎人尚怀我威遗黎尚未生聚开道立县正惟其时惟陛下敕下兵部使两广抚按熟计之卒不施行一再落第便就授南平教谕曰岂必甲科乃行所学哉既至御史行县诣学宫令长以下皆伏谒瑞平立不跪曰若至台院当以属礼见此堂乃师长教士地不当屈体两训导夹瑞而跪瑞立其中时语之笔架博士瑞教诸生以古圣贤道束修馈遗尽郄去上官始怪之后知之反加礼踰等迁淳安知县所以为县革去常例之无名者俸薪外不敢丝粟僮仆出县舍艾楚中林吏胥公事毕各还家为农冶生从其本业其治县精详凌杂烦屑无不明清至于丈量之则兵阵之法济饥之物草木之实悉出示民总督都御史胡宗宪子还自父任索驿夫不给倒悬驿吏传亭下瑞曰胡大人清廉无二出教当其行县时属官不得侈帐具续食今其装重甚盛必非胡大人子发装金数千纳之藏驰告宗宪宗宪无以罪也都御史鄢懋卿以总理盐法行部携妾自随妾装五彩舆十二女舁令长跪上食厕饰文锦溺器用白金至瑞县供帐甚疏言邑贫不能容轩盖请遂行懋卿怒甚故闻其发胡总督装敛威去瑞之言曰知县者知一县之事一民不安一事不理皆知县责也上而朝廷吾父母中而抚按藩臬僚属过客乡士夫吾昆弟下而吏书里老百姓人等吾子姓遇之各有正道若谓止可洁巳不可洁人洁人生谤若谓不可认真认真取祸不顾朝廷之背否以乡原自待以乡原待人弃吾子姓欺吾昆弟莫甚焉加派增赋取民之财以奉过客悦乡士大夫与士子者能此谓通不能谓拙其言曰不过一开口而巳不知此口一开惠私一人害千万人不可开也曰不过费一纸而巳不知此纸一发惠私一人害千万人不可发也夫绢出于桑粮出田畆朝廷取民不为厉也加派增赋动以朝廷为口实为欺与谤抑何甚哉窃见今天下人才嘉靖不如正德矣正德不如弘治矣弘治又不如成化矣先朝待士以薄今以厚也待士以薄非薄士也重道义不重势利虽有馈遗取成礼而巳故其时士子势利之心轻待士以厚非厚士也势利矣士子未出门而势利之心先生及得一官何所不至然则先朝待士之薄乃厚士也今日待士之厚乃薄士也夫所谓待士之厚者非从天降非从地出取之民而已昔之士子势利之心不生故人皆得殷殷屯屯今之士子生其势利之心较之昔人居官所得十百千万然则小民之多困惫士大夫多富足致之也士生先朝何幸遇待士之薄使已无媿于士民生今日何不幸遇待士之厚夺其衣食日就困惫哉瑞居淳安三年迁嘉兴通判矣与同时为慈溪知县者霍与瑕亦粤人其清鲠不屈类瑞鄢懋卿嗾廵盐御史劾之瑞与瑕俱落瑞以故秩调兴国治如淳安擢户部主事是当世宗末年既至上疏曰臣请直言天下第一事以正君道以明臣职以求万世治安臣闻人君天下臣民万物之主也位任至重故养君之道宜无不备而责之臣工使尽言也过为计者乃曰君子危明主忧治世夫世治矣不治忧之主明矣不明危之将无使人眩瞀莫决趋舍臣请执有犯无隐之义美曰美过曰过披肝沥胆以忠忧危昔者汉臣贾谊陈策文帝曰进言者皆曰天下巳安巳治矣臣独谓未也夫是非愚则谀夫汉文帝慈恕恭俭有近民之心多未遑之理不究所不勉以安且治当之所名愚也究所不能以安且治颂之所名谀名也阶下英断睿识可为尧舜可为禹汤文武何有汉文即位初年敬一箴心冠履辨分除孔庙之像立启圣之祠瘗斥元世祖于国门之外宦官外戚悉夺其权天下忻忻仰大有为谓太平之治可指日致然文帝能充其仁性节用爱人一时民康物阜粟陈贯朽三代而后称为贤君陛下锐精未久妄念牵惑反刚明之川驰空荡之思想望长生一意修玄土木兴作至二十余岁久不视朝法弛名滥二王不相见人谓陛下薄于父子以猜疑诽谤戮辱臣下人谓陛下薄于君臣淹留西苑不复宫居人谓陛下薄于夫妇隔并屡臻 【 隔并出汉书】 盗贼滋炽吏贪民困赋役烦增万方则効破产礼佛至于室如悬磬十余年来极矣天下因即陛下改二之号而臆之曰嘉靖者言家家皆净无财用也迩者严嵩罢相世蕃极刑差快人意然而世俗世论尚未清明则陛下不及汉文远甚天下之人不直陛下久矣陛下过举羣臣谬顺修斋建醮相率进香天桃天药相率表贺建室造宫工部则极力经营取香觅宝户部则旁求四出愧心馁气前有谄辞以颂陛下退有后言以从陛下若是者臣以为大欺夫诸臣顾身念重得一官多以欺败以不事事败有不足当陛下心者其不然者君心臣心偶不相值也遂谓陛下贱薄臣工诸臣所言或不免已私或不详审挠乱政事有不足当陛下意者其不然者君意臣意偶不相值也遂谓陛下是已拒谏执陛下一二事之不当亿陛下千百事之尽然陷误陛下终于不释诸臣欺君之罪大矣记曰上人疑则百姓惑下难知则君长劳今日之谓也陛下之误大端在修醮夫修醮所以求长生也臣闻自古圣贤修身立命顺受其正尧舜禹汤文武未有久世不终下之亦未见方外之士自汉唐宋至今存全陛下尊陶仲文号之为师仲文则既死矣其身之不能谋陛下独何为求之至谓天赐僊桃药丸怪妄尤甚臣闻伏羲御宇龙马图河大禹随山神龟书洛天不爱道实有此瑞九畴八卦显之圣人开示天下犹日月星辰昭布森列焉可诬也宋真宗获天书干佑山孙谏曰天何言哉岂有书也桃必采乃得药必捣乃成兹无因而至有踁行耶云天赐之有手授耶陛下玄修多年靡有一获左右奸人揣逆圣意投桃托药以谩长生理之所无断可见矣太甲曰有言逆于汝心必求诸道有言逊于汝心必求诸非道近观严嵩逊陛下者也而平居贪窃户部尚书梁材逆陛下者也而历任有声然而在位诸臣尚鹘突依违宁希嵩之顺不敢效材之执者陛下所为有以牵制其心也陛下诚翻然悟悔日旦视朝与辅宰九卿侍从言官讲求天下利害洗数十年君道之误置身尧舜禹汤文武之域使诸臣亦洗数十年阿君之耻置身皋夔伊傅周召之列明良喜起呼咈都俞重四民举富教端士习清仕路裕边储苏敝困久任将吏选练军士内之宦官宫妾外之荫恩叙劳多有无事而官者上之内厨内库下之宝物货贿多有无用而积者诸臣必有为陛下言者矣诸臣言之陛下行之在一节省闲尔官之侵渔将之怯懦吏之为奸诸臣必有为陛下言者矣诸臣言之陛下行之在一振作闲尔陛下为此非劳也九卿总纲百职分任诸抚按科道紏举清肃于其闲陛下持体而稽要焉如天运于上四时六气各得其成无为之恭也天地万物合为一体固有之性也民熙物浃熏为太和陛下性中真乐也道与天通命繇我立陛下性中真寿也此理之所有可旋至立效乃悬思服食不终之饵凿想遥兴轻举之方切切然散爵禄竦精神求之终身而不得大臣持禄外为谀小臣畏罪面为顺君道不正臣职不明此天下第一事也于此不言更复何言伏惟陛下反情易向留神省察帝故自比尧舜以尧名斋而瑞谓其不及汉文疏上大怒抵之地巳又再取读太息自悔留中者数明始帝怒时拍几叱咤一日挞诸宫婢宫婢呓曰皇帝受詈海瑞而泄忿我辈帝密访外谁与瑞同商者同官见瑞皆避去宦者黄锦以恭谨幸上问海瑞何如人对曰瑞自知谤触当万死诀妻子待朝次鬻棺一具俟入木而巳顾其人刚直有声居官丝粟无所取上亦为动曰忠哉是臣可比比干第朕非纣耳是时天子春秋高恶言立太子事其春移疾西苑数月烦闷不乐因召大学士除阶议内禅曰畜物谏朕是也顾朕老矣安能视朝如曩时阶力谏止亡何手笔瑞奏詈主毁君送锦衣长系之上有旨皆名瑞畜物然心知瑞切直无穷治意锦衣谳上刑部比子骂父律当死竟留中郎中何以尚者上疏讼瑞帝怒杖之百下狱锢□亡何上崩庄帝即位以遗诏出瑞复故官累迁至佥都御史抚治苏松命下赇吏望风解印苏故有监织太监出舁八人闻瑞至去其四吴中有显者赭第居一夜黝之瑞为政一以通民隐抑强横为主访知民闲产业多被乡官白夺裁抑过当吴中刁民讦告纷然乡官亦自退出还民于是诸大家绝不便瑞给事中戴凤翔论瑞沽名乱政大乖宪体瑞言苏松四府乡官贤者固多厉民致富殊不为少小民怨詈非一日矣臣廵历所至告讦纷纭寻求其故皆曰今而后得反之也凤翔不考厥初论臣今日谓民为虎乡官为肉不知乡官二十年为虎小民二十年为肉今日乡官之肉乃小民原有之肉先夺今还先夺其百今偿其一臣恐凤翔居乡亦是此等乡官也若臣之罪殊有可言臣任官九月矣赋役不见均平军兵未闻强壮禁诬讼而讼未息禁靡俗而俗如初谓扶弱而贫者自贫谓抑强而富者自富凤翔诬臣小而忘臣大营营止樊臣诚惧焉吏部竟因吴中诸公不便瑞调瑞仍以都御史总督南京粮储瑞上章求退复言言官论臣皇上不加罪责复得迁秩臣蒙圣恩广以大矣臣窃谓今日皇上有锐然望治之心而羣臣绝无毅然当事之意苟且因循排奖牵制动自诿曰时势则然哲人通变人无奋志治功不兴臣两经论劾众口呶呶臣尚执是实见得是也孔子曰施于有政是亦为政总督廵抚大小不同施之有政则一臣尚欲以身为障回既倒之狂灁以身为标开复古之门路苏轼有言破庸人之论开功名之门而后天下□为臣日夕念之但任事在君臣孚契尤在年力精强而臣则衰矣惟圣上赐臣归休永终田里臣再有言臣叨任廵抚凡所施为竭尽心力一皆采访民言考求成法民利与兴民害与除不可易也伏愿皇上仍敕继臣之臣勿以臣受谤轻易臣事勿谓乡官过客口大难犯不可不原小民口小不得上闻不行体恤仍敕阁部大小臣工不得如前虚应故事挨口待迁必求仰副皇上求治之心母负平生学古之志不求合俗事必认真阁部臣之志趣定而后言官之是非公阁部臣若以狥人为是不然臣言是庸臣也是不以尧舜之道事皇上也宰相奉行台諌风旨多议论少成功皇上何赖焉宋胡铨告其君曰诗云勿听妇人之言今举朝之士皆妇人也皇上勿听之可也已何解任瑞自始仕至此凡二十八年日食飦蔬冬不具裘鞜穿至一再葺家居累被荐万历中大学士张居正有意深求海内正直之臣私授意廵按广东御史摭詧之御史直至山中视瑞瑞杀鸡食御史无他馔御史叹服去居正死上特起为南京副都御史未至寻以为南吏部右侍郎时七十二岁矣即日就道客或劝曰盍姑辞瑞曰凡辞而进者为名耳老臣耄矣受天子特达之知当有特达之报岂嫌以犬马余龄避帷盖恩哉既至官岁余治如其平生居顷之疏治安之要大要谓欲安百姓当先守令欲督守令当严贪墨今贪吏满载论劾不止盖起于改枉法赃八十贯绞律而从杂犯不威刑无以惧淫太祖高皇帝时有剥肤实刍之诛以严大墨而先臣霍韬尝议复枉法律绞之条请今仿为令因历举时政责备司道抚按以及内阁六部诸臣而总归俭德于天子虽天子亦难之瑞所言复枉法律盖极言贪吏之当威论者遂谓瑞欲以新国重典行清平之世有二御史劾奏瑞不近人情极诋为奸进士彭遵古诸寿贤顾允成皆驳二御史言不是保举瑞坐禠职为民瑞竟以南右都御史卒官年七十四亡子赐祭葬居久之左都御史吴时来卒而得谥礼部郎中于孔兼言时来早以论劾严嵩杖戍顾其晚节不终不宜予谥谥宜瑞遂赐谥忠介瑞平生极服孟子乡原之论尝谓□贤之教欲人得其真心率真心卓立俗表圣贤也昧真心自馁浩然乡原也今天下人心患入乡原最深其所谓僻行奇节盖古中行之士而称贤士大夫善游世侪众者乃乡原也作严师戒白箴曰师召神立腔子下而诲之瑞而不知之乎天与而完节而当完而心母疚中馁气母矜能讳针母外为强舌而内馈影食母汹汹易操而末流靡淫母质冕参裳媚耻于中襟母妻妾宫室动念而自底陆沈有一于此不如鹿死之音叶春及者岭南名士也庄帝初尝上万言书平居为瑞主祀之凡事祷而后行 

　　郎曰嘉靖之朝諌者三杨为盛其季则海瑞瑞上疏时予方为童子里巷皆言瑞名夫四君子者其平生所学有不苟然者矣岂一时慷慨烈丈夫巳哉瑞廵抚江南大不满吴中巨室之口王世贞为作直中丞诗而于孔兼为瑞请谥固吴人也盖瑞意则善而江南刁狡要未易与为直尔 【 王世贞直中丞诗死事易成事难君不见直中丞披龙鳞食马肝万死不死脱狴犴胸中无黑白止有径寸丹中丞未下马安得中丞与白日俱出来照我中丞既按部安得中丞与白日俱中暮中丞囓贵豪不能令贵豪助弱民但纵谗口狺狺中丞宽租税不益田家饘粥但饱吏胥腹小家褁干糇日日写讼词大家不得寝金钱米帛出参差一分贿吏胥一分与小民一分充锾赎从此转无涯讼师人人富但恨无十腕两腕指节痛吏胥人人富但恐作富人复来小家讼小家人人富作富不得均展转目为閧江南百万户户户泣且诉生不爱与雪但爱得雨露中丞自廉亦自直百损不得希一益咄唶哉齐文宣未可忽龙逢比干非俊物】 

　　曾　铣　　杨允绳　　沈　錬 

　　○曾铣 

　　曾铣字子重江都人嘉靖八年进士授长乐知县召为御史按山东辽阳三城军士作乱窘辱抚臣纵火散囚闭城拒命世宗闻变震惊下廷臣议谓曩岁大同杀抚镇官兹又效尤不伐罪讨叛无以惩恶铣疏乞原宥以安边镇上得奏喜曰真御史也一任处分朕不专制铣单骑往谕朝廷恩威三军欢声动地曰御史生我伏反侧渐宁铣简任韩永庆等指授方略不阅月三城倡祸者率就缚余安堵如故具上其事朝堂上铣功升大理寺丞稍进左握右佥都御史廵抚山东二十一年秋虏吉囊突入十八盘欲袭临清遣奸细小哈儿窥觇道路铣奏筑新城以阻之二十四年山西廵抚缺廷议上铣名上曰朕知其人是尝平辽乱者诏报可铣至大修边墙漆制火器虏攻浮图峪率兵平刑以堵西突虏人鹁鸽峪直趋广灵以身遭重辟至今无问知与不知皆深痛悼诏复铣兵部侍郎副都御史赠尚书谥襄愍赐祭葬 

　　○黄巩 

　　黄巩字伯固莆田人以进士起家累官兵部武选郎中与陆震同时为车驾员外郎皇太后崩武宗至自宣府既发丧复欲廵狩震抗言不可上怒其明年复有南廵之命诸大臣莫言者巩震约人具一疏以上巩疏先成震读嘉叹因与同署巩疏曰陛下临御以来祖宗纪纲法度一坏于逆瑾再坏于佞幸又再坏于边将之手至是荡然天下知有权臣不知有陛下陛下弗知也恐后知之晚巳先儒周惇颐曰圣人定以中正仁义主静立人极焉又曰吉凶悔吝生乎动者也吉一而巳动可不慎乎故圣人主静君子慎动陛下盘游无度流连忘反过动矣古之明王用人之言而显其身后世不用其言又加罪焉今也又不然臣僚有言时政者左右权臣往往匿不闻言权臣则留中不出而以他事中之使其不以言获罪而以他事获罪臣故恐陛下知之晚也孔子曰名不正则言不顺言不顺则事不成礼乐不兴民无所措手足陛下无故自称威武大将军镇国公自轻如此则谁为陛下者天下不以陛下事陛下而以将军公事陛下天下皆将军公之臣矣古天子有号为独夫有欲为匹夫而不得者臣切为陛下惧也陛下始时游戏未得要领与臣窃计之我失其险贼得所据巢穴既固驱除遂艰顾忌因循日甚一日故制驭上策莫如复套不是之图而徒周章防御之末譬犹扬汤止沸不知抽薪外患未巳也谨按河套古朔方地是南仲所襄猃狁卫青所取河南张仁愿所城受降之界也高皇帝驱逐胡元远遯漠北文皇帝六龙三驾悉犂虏庭薄海内外皆入版图岂但界限河套巳哉后以东胜孤悬撤之内守复改榆林为镇方初徙时套内无虏土地沃膏草木繁茂禽兽生息当事之臣不以此时据河为守乃区区榆林之筑此时虏势未大犹有委也失此不为弘治八年虏编筏渡河剽掠士马十二年拥众入寇自后住牧套内侵扰中原孝庙志欲复之而未逮武庙方欲征之而未能因使虏酋吉囊据为巢穴出套则寇宣大三关以震京甸入套则寇延宁甘固以毒生民一统故疆三边沃壤顷年不守遂使深山大川势顾在彼而宁夏外险反南备河浸淫虚耗日为中国之害天心拨乱将待陛下陛下选将练兵宵旰日切岁发帑银以济边圉凡所以攘郄外患保安兆民者至矣封疆之臣曾无有为国家深长之思以收复祖宗旧业为生民立命者盖军兴重务也图近利则坏远谋小有挫失媒孽踵至□□刀锯面背森然臣非不知兵凶战危未易举动但志在灭胡常怀愤激今亲履其地目覩此虏跳梁三边危殆切齿痛心昔葛伯仇饷成汤往征淮蔡一隅之寇耳裴度尚不与戴天陛下德过成汤而在位之臣文武状猷何复让度可使裔夷猖肆苍生阽危一至此哉伏乞敕下廷臣将臣此奏与修筑榆林边墙之奏详议可否然筑边之议数十年之谋耳若复套之举则振武扬威尽歼丑虏驱其余党置诸漠中临河作障天险为池皇灵既昭贼胆应裂可保数百年不敢肆肆侵轶是犹大禹治水以海为壑水归其所不至横流此社稷之至计圣子神孙之永图也因条为八事上曰虏据河套久为内患连岁深入全陕荼毒深轸朕怀逐虏复套前此边臣无有念此铣奏具见壮猷兵部许久题覆迄无定见其令铣督同各边抚□协心图议务求长策嗣上方畧铣复条上十八事兵部覆题上曰朕轸怀套虏有年矣念无任事之臣耳曾铣前后所上方畧卿等既己看详便会同多官协忠定计来说铣知上倚注方深昼夜讲求灭虏策演成行师机宜列为八图次第其说上之于是领兵入套攻捣虏近塞驻牧往来侵掠居民不能樵采铣出击之斩首二十七级生擒脱脱虎一人余毙矢石者甚众获马牛驼及夷器以千计虏十万骑自宁塞人犯延安庆阳保安诸处掠男妇八千余人铣遣参将珍夜出塞劫其营帐斩虏首百余级自是虏开铣来皆囓指多移营渡河矣此时仇鸾为总兵骄恣悖逆阴泄事机铣劾其违法抚按亦上章交紏诏械系鸾会严嵩父子方谋倾夏言鸾因重赂世蕃并捏危言构铣并下理官罗织成狱临刑西市天下冤之隆庆初给事中辛自修御史王好问疏列铣志在立功 

　　○杨允绳 

　　杨允绳字翼少华亭人嘉靖二十九年进士授行人改兵科给事中屡言事庚戌秋虏犯京师朝命招募民兵允绳往河南上四疏皆切时政嘉靖季倭薄松江城乡民投入城者万计官弗与入允绳方在告诣府推官吴时来责之时来因请廵抚计出乡兵引贼于远入乡民三日夜乃尽允绳因促驾上京师疏论事曰切见海寇为患皇上遣将出师三载矣督抚将臣数数易置兹复侵犯南都直薄城下臣观事势未有底定之期今江南诸将纵横溃乱率兵浪鬬陡遇贼险自相蹂践全军覆没当事不察咎端动请增兵增饷臣闻为将之道曰制曰法曰谋将不得人则法制谋三者不备三者不备增兵增饷夫复何益臣又根极本源弊有不专在外者诚以近日督抚之命不能行有司夫督抚之命何以不能行有司也缘督抚在外其于京师要路具有例金凡到任谢恩挟带馈送礼名曰谢有所题请白送副封将以仪物礼名曰候历任颇深营图更推或地方有事别希脱任或有罪求弥缝或失事求掩覆如此馈送数复不赀皆于有司乎取之既取有司入其牢笼则何以责行命也臣痛心疾首不能已言清源正本惟在廷大臣是望伐疙敕下阁部当事洗心涤虑正已奉公割绝明昵之私汛扫苞苴之习以弘济时艰共纾民难肃皇帝韪之允绳疏盖指相嵩光禄寺有丞胡膏者于大学士吕本为亲家贪污不饬允绳嫉之允绳与御史张巽言廵视光禄言膏鹅混同子老伪增物价至数百金劾膏过当请从嘉靖初年马谦盗内府赃物例罪在可杀下法司严问膏言玄兴隆重臣不敢不敬备物子鹅嫩小故全老鹅其它诸物允绳憎臣拣取太精斥言斋筵之用取具可耳何必尔尔允绳自欺谤玄修诬臣增价上大怒诏锦衣并逮膏允绳等送镇抚掠治狱上上调巽言膏外任特诏论允绳死系狱居五年星陨如雨占者言咎在臣下不忠遂出被刑是为嘉靖三十九年允绳而而天下冤之穆宗元年追赠光禄少卿予祭荫膏外调贪益甚居乡复暴横用他事发治有司都给事中李用敬论劾膏抵命允绳有子应祈因父系狱誓不应试亦以忧死 

　　○沈炼 

　　沈炼字纯父淛人以进士为溧阳令伉御史调荏平以忧归起复为清丰其治专搏击豪贵卫护寠弱民锦衣帅陆炳闻其贤求得为其卫经历甚重之炼尝从客至严嵩子世蕃所世蕃方与其客给事中贵人猥饮虐客备至世蕃每饮客强不胜者饮不饮者泛酒大濡之或取其头上冠为鸱夷诸给事贵人不敢拒每集宴或膺絮袖灰而备濡也是夕也炼无所见忿反取世蕃所手酒灌入世蕃口阳为好戏嘉靖廿九年虏阑入塞都门燹火明大内天子坐西宫甚忧虏获我中贵人不杀献书请岁以三千人贡甚嫚天子御便殿出虏书示相嵩本命礼部尚书阶会羣臣予笔札所见孰计贡不贡孰便羣臣相视莫政先国子司业赵贞吉前曰是不可笔恐其中多腐儒选生多笔贡公等视鞮译之馆几何岁得充三千人耶虏为亡道震惊宫阙不并作追逐而畏其虚声何异城下盟若吾君按剑而怒出内藏享士醳言臣旌功将虏且如鸟徙简讨毛起曰不然事急矣姑假贡宽之而后徐备战一以为守不亦可乎贞吉前对起争论錬从人后出赞贞吉辩为侵语吏部尚书夏邦谟旁目之曰是何小吏刺促不休錬前曰锦衣卫经历錬也即小吏顾大吏不言小吏言耳议罢羣臣皆予不贡者而会天子怒本兵不战尚书丁汝夔侍郎杨守谦论死西曹虏亦旋东去錬复上疏请得当一面以万骑护陆昌平万骑防饷通州号召勤王之师十万鼓而击其惰归必大捷疏入不报先是虏至丁汝夔盖请战于严嵩嵩曰是在辇毂下战之不捷不可掩也以故汝夔闭城守及天子召诛汝夔急嵩曰无辩当乘间为上请汝夔守谦信之行金于嵩嵩虽无所得为灶而边塞大帅尚虑有不测无所冀解多行金媚嵩錬以边傍目扼捥之矣一日过张丞所酒半及嵩慷慨泣数行下乃具嵩贪状十端入奏请以为戮并劾邦谟通贿嵩亡异同皆当斩诏錬昔廷议諠哗无礼又诬指大臣为名廷杖数十谪田塞外当宣府之保安保安父老俱来为炼假助薪水遣其子弟受学岁余饥炼为麋食饿募人百里内殍瘗之保安人益服炼数数从炼骂詈相嵩炼亦追愤随声以为常炼束刍为偶人三象嵩与唐相林甫宋相桧射之或时驰马居庸关下南望戟呼骂继以恸哭人皆目炼狂廵抚宣府大同都御史素匚干怯虏来不敢战俟其去纵吏士夜取死人首或徼死被虏人上劲掩败炼愤数露书责诮都御史后来者都御史杨顺御史路楷嵩客也楷至投嵩为干子是时赵文华方得罪嵩父子虑上疑弥缝万方人从保安来言炼者日新顺使其指挥铠赍金为严世蕃寿世蕃私铠曰沈炼狂子无忌欲以吾父为戮若藉手杨公有所得志以报吾父杨公之位吾不知其尊矣会虏入大同左右卫攻破破胡堡杀张游击将军顺见为失事当坐纵吏士掩杀视前都御史有加炼复为书让顺视前书有加且赋诗及乐府二讥顺而为文祭张将军曰呜呼哀哉维天有柱维地有维柱天维地忠义其谁奸臣执柄纪纲大亏虏寇陵若欺小儿三军望风不战自疲外通贼赂内结权私社稷之计荡于霜枝割人为虏夺虏自资报功欺主曾无媿辞将军初来意气恢恢言念国恩流涕满腮口谕三军执梃持椎此行竭力有去无回攘臂渡河奋呼登岸手刃良多杀伤过半力穷势屈精灵不散天发雷震来斥虏患亦有官军屯聚若云按兵不动谁为救焚我亦有生汝亦有死何其忍心睨而无泚张公虽死神气长生诸将虽在奄奄无声汝不忠义知有权贵权贵行诛汝骨亦碎先死为荣后死为辱死辱生荣其辩如烛汝不自力欺君误国荼毒生灵为鬼为蜮不辑其徒不恭其职所过骚然大为淫慝张公有灵诛此逆贼逆贼不诛伊何为德顺益与楷谋构炼亡所出复驰指挥铠与世蕃内计世蕃曰今虏数入边天子怒居民奸究勾虏者即杂坐炼亡白矣居顷之关中民阎浩张僧为妖书李金牛讲说白莲教党与至百余人亦时时阴构虏泄内情铠捕得之顺喜曰是有以报相君子密令铠逼其党杨胤夔者为饮草罗捕炼炼妻与子皆拷炼三子长子襄以还淛中视家不得捕其二子袠褒先后拷掠而褒死矣顺楷治炼爰书坐失官怨望谤乩朝政推测国运聚四方门徒杨胤夔辈百余人与李金牛尊炼为真天约应虏内叛浩僧妖书皆自炼房内摉得出炼教炼与浩僧胤夔论死无异而移檄监司妖书者不宜存恐他奸究得复习宜以畀丙丁监司官取其妖书及炼所为诗乐府先后贻都御史书杂烧之以绝其曲杀状书既奏兵部尚书许论谀嵩取中旨竟杀炼籍其家而任顺一子国子生楷候迁五品卿寺顺怏怏曰相君薄我赏犹不足乎从淛中逮襄拶折襄指与袠长系狱中顺楷则时时问狱卒二子眠食状狱卒知其意痛苦之一日刻期夜分上病状会虏大入应州顺复不战掩死如前日给事吴时来劾奏顺楷欺罔坏边上怒捕逮之日稍暮两道官下视狱呼襄袠语卒日宽之卒告襄袠害公父者锒铛槛车矣遂得脱顺楷之逮也法司当顺楷不设备为贼所陷论斩顺楷奏事不实输作徒而嵩父子解之顺免谪戍楷降杂职边万其后世蕃论死西市有塞下人为国子生者炼门生也标长旛曰明忠臣沈公炼之灵持入市以观世蕃刑世蕃死国子生恸哭曰吾师慰地下矣一市皆泣庄皇帝即位赠炼光禄寺少卿寻用给事中魏时亮陈瓒言论杨顺路楷死前都御史者许论也襄美而有文以贡资官知府 

　　郎曰嘉靖之世北虏南倭并为国患曾铣杨允绳沈炼三公或当任或在旁观其心胆并壮忠愤并切而皆不得全其躯患在嫉恶过当而几事之不密也大雅曰既明且哲以保其身故夫柔刚微彰以望万夫盖君子哉 

　　名山藏卷之七十七 

　　●名山藏卷之□□□ 

　　晋江何乔远　譔 

　　臣林记（嘉靖臣七） 

　　◆臣林记（嘉靖臣七） 

　　张岳 
　　翁万达 
　　刘天和 
　　李遂 

　　张　岳　　翁万达 

　　○张岳 

　　张岳字维乔惠安人曾祖茂仕桐庐县丞清介绝俗家藏书数千卷祖纶知萍乡县父慎知英德县有声岳成童尽读茂所藏书宗尚程朱正德八年选闽第一当谒镇守太监长揖而巳十一年第进士与同郡陈琛林希元僦居佛寺闭户讲易人窃窃指曰泉州三狂生也岳沉毅朴古其始以道学文章自命最后用事功显终岳仕相者张璁严嵩夏言皆秉权得势岳颉颃不为下独徐阶知而交好之始授官为行人武宗寝疾豹房岳疏言自古未有人主寝疾独宦者侍宜令大臣经筵科道官轮直起居太医院日呈药方于内阁庶关节通透可备意外之虞不报车驾南廵与同官谏止下狱罚跽廷杖时杖死者七人上命不死者与一秀才官岳谪南国子学正肃帝登极尽还武庙諌者岳得复职吏部欲选为科道官不应丁父忧服阕吏部复欲取选如前又不应升右司副念母老乞南升武选员外转祠祭郎仍南俄承重祖母及母忧居家结草堂于其县之净峰名山心精舍益读书其中此时王守仁新学甚盛岳持程朱说渡江与辩居三日不合守仁曰子亦一时豪杰可畏也无奈墨守耳岳归舍立学则二十余条自励曰吾自为学居敬穷理盖圣贤所指以教人者夫王氏讳穷理任良知安知亡或指人心为道心气质为天性者岳昼夜读书皆有课程至天文兵法稗官野大亦旁涉手较以传博学穷理之义聂豹以御史行部未视事辄先过岳也服阕补主客郎时世宗方定大禘礼下议张相璁相璁求始祖所自出之人实之礼官知非是也强从其奏奏巳具侍郎李时以问岳岳曰国姓德祖而上高皇帝所不能详也上明圣首议大礼而举大祭肯恬然祭非其祖哉如执政议不可时曰则何以复上岳曰请题主曰皇初祖堂堂王祭天子穆穆而莅之诚其祖也千百世而上可假而至也非其祖也实之大谬时跃然喜明日会相璁颇微词以观其俟仰璁曰何变前说也时曰曹有郎云云伟辨可听也璁竟以初议上上内批皇初祖位如岳之所言相璁大骇问昨曹中论禘祭者谁也亟欲致岳以馆职岳谢不见出为广西提学佥事时行选贡法相璁主其议选无论廪次辄取年少有文者亦亡论其不廪即无少有文可任选宁缺员岳谓国家罗士科目矣贡士所以为均于陋州僻县令其观光上国第简衰谬甚者便足称明诏边远山谷士杂夷风县久不科目岁予贡使其以衣冠人物别于夷风所以渐变之也绌不如璁指视学柳州柳州军五百余号跳城外者五日岳谓太守曰军号跳太守不见告无谓无关学使者乎备员宪司亦安得委之召五百人入曰何称乱也曰太守不予粮且一岁矣岳曰吾与尔粮送尔军门听调何如坐枵腹哉皆叩首幸甚因遣散归营居一日召与期悉送之军门五百人者既幸得粮皆不愿往岳廉其中有十八人骜而首乱诡曰送军门非健卒不可吾人阅之因按籍渐摘去而独留十八人寘之法十一年入贺圣寿改提学江西又不谒璁谢是时江西人正尊尚王氏学岳约士守程朱书毋口良知居一年卒用广西贡事落职广东盐课司提举御史行部至潮会岳病足治事守廵使者请好谢御史下官病足未任庭参也御史笑曰是甞两为提学愿庭参哉御史还省岳上谒执属吏礼而御史当朔揖怒一典史良久若将鞭者郡太守为跽解诸属以太守故为典史跪岳狎傍立御史顾曰提举谓典史无罪吾鞭非耶何得无一言岳曰典史短长太守知之提举不与民事敢以所不知甞试大人前哉御史不怿明日檄署南海县以病辞不可固辞御史道防夫持牌往曰亟呼张提举署南海迟一刻死矣防夫急而见岳不逊岳取牌读之提还防夫防夫突起上堂诟岳岳杖防夫防夫破御史牌以复御史御史劾奏岳也同官解不得请岳谢岳曰吾无罪于御史何谢也曰子杖御史防夫非罪也耶岳曰提举杖一防夫便称罪御史重矣天子提举防夫得帚又之谓天子轻耶御史闻乃追还劾疏会报守廉州岳往御史乃言所以待岳者出相璁意岳不附璁非独任官理而巳虽衣冠亦示意上令璁为士大夫燕冠璁仿古缁布为之上名曰忠静岳以制出璁不冠也独遮阳帽曳撒鸾带如国初制廉边交南吏往时砦窳苟岁而巳丘省禁令减繇役督民种田有弃地广衍令开垦不知取水法教之车戽民盗珠者难治岳居四年不问珠池珠也家中人将归言从乃公宦兼乃不识珠池珠何状岳曰珠易识耳命吏持库珠八颗视内立还之太守不取珠民乃不敢犯盗珠堂上无事坐读书与诸生削等为师友而廉士皆知学世宗十五年上审问安南久不贡知其国中有篡臣莫登庸者遣使勘状岳言于抚按诸公安南有黎氏穷窜不能君微矣莫登庸弒之自立其名曰贼今将以贼为辞加登庸兵乎万里兴师为夷发愤非急也若但以不入贡而登庸言边吏求贡请封矣黎未即亡接纳其贼又非义得为遐方绝域亡益中国请令自为声教弃之抚按莫敢闻朝廷遣使至梧州议入矣岳谓上初使勘未晓其国中事也莫氏篡黎今固无勘可而知使往苟受谩词归其辱在我我不受将必究黎氏存亡登庸且惧为乱得毋欲弭兵反开之乎岳愚请留使者毋前进而是时林希元以言事自大理丞谪为钦州守请自効行间岳书争之曰钦州非用武地尊相又无封侯之骨何不三思也条六状疏于朝督府蔡经曰空言罢兵亡以塞明诏子能保母用兵降登庸乎岳曰降登庸非义也必不得必令纳地贬号匐伏诣阙献其国中图籍勾上处分乃不亵国体经曰如此能令听乎岳曰岳能檄之会兵部尚书毛伯温出视师岳言经曰大将至矣前议未可用也公当治兵积榖待之经一以调度属岳伯温至岳告伯温前语继进贼情势势曰愚言足听也不然进取方略具此连与伯温语数日伯温曰交事属子矣于是许降登庸如岳议登庸闻岳持毋征来输情于岳岳颇用前言于督府者要之皆惟命其诸酋顾恐见欺登庸曰有张太守在何恐使人言伯温要我必以廉州张知府会岳迁为浙江提学副使寻转参政伯温奏乞还岳广东专守钦廉登庸来觇向廉州太守在也乃使其孙福海叩关望阙稽首而献地奏上罢安南为都统使司以登庸为都统使岳升俸一级赐银币寻以征琼州叛黎功升赐如之而岳以事功显矣是为嘉靖二十年北虏入边边帅被逮南北科道交章荐岳伯温言于朝曰吾新得二督抚于粤右张岳可南翁万达可北也吏部上岳名升右佥都御史抚治郧阳既命廵抚江西江西士大夫来言西土贫困望公善治之岳曰岳无它才能独思用民一钱如针刺体血相言治生塜使司议费于广信七县县措千金岳曰是将范金为椁耶县百金足矣上赐相嵩第名其阁曰延恩官治之所司请岳费岳批牍与千金皆相顾嫌少则益五百而巳又请不益也贻嵩书曰阁侈上恩亦训恭俭俗情不察猥将侈其轮奂而岳仰体相公德意节裁之言与嵩无以咎也乃反阳为谢岳所善友人密告岳稍大其眼孔岳荅曰寒骨棱棱死时止少马革一张其它自分巳定公母念也其年升副都御史提督两广是为御史二十三年两广督府故饶供亿岳寒俭不取用又不以通遗权贵檄州县吏非召不得至辕门至不得手一持入门内诸土官有功当官赏大者驿奏小者称制自行母得如往时自乞功者其明年讨封川文德大滑脑诸巢平之捷闻升兵部右侍郎兼佥都御史赐银币明年奉旨征融怀马平诸獞进攻马鞍鱼窝等寨平之又有加俸银币之赐召为刑部右侍郎廵按广西御史徐南金与总兵沈希仪言岳忠纯果毅有古大臣风贺连反侧未定未宜遽夺之去有旨复留一年明年征贺连克之召入为兵部左侍郎寻升右都御史入掌院事湖广四川贵州闲有山曰蜡尔诸苗居之其东麻阳镇筸为湖苗其西铜仁诸苗为贵苗其西北接四川之酉阳宣抚先后相煽反皆入保蜡尔山两省守臣经略不时定最后设总督以才望大臣当苗事其时起万镗为副都御史剿之四年不克抚之湖苗定而贵苗未靖镗欲急成事奏苗平请班师寻入为兵部侍郎而龙许保吴黑苗复乱此时嵩子世蕃故衔岳无所往来言于兵部推岳以原官总督湖广川贵军务或谓张公劳兵间久矣方入朝且休之世蕃固外才岳而相阶遗岳书曰士君子为国任事祸福无择第危机在前冥不知避亦岂智也岳言备员大臣义当效死既至与诸监司熟计皆言如镗先抚之便否则戍之使不得出掠抚贵都御史李义壮亦附镗议不欲变岳言贵苗不戢是为湖苗煽端前者万公抚至矣卒不可听即欲戍戊兵少即疏剿之因劾奏义壮坐夺官而镗与王学益前为总督抚处苗者二人与嵩亲有连复从中挠岳岳号令不得独行意嘉靖二十九年贵苗出破印江寇石阡贵中大震动上切责岳岳上表谢罪乃图上用兵十数事召励诸将谓故指挥石邦宪者使酒人也而急公轻财奏为镇筸参将铜仁事悉属之谓总兵沈希仪老将也使为提督邦宪等分兵入岳入铜仁身督之先后擒斩俘获二千余贼酋五十三人巢砦窖藏发毁殆尽独龙许保吴黑苗跳匿林箐不可得西阳宣慰使冉玄者尝攻平茶杀官夺印惧并诛嗾许保黑苗曰张总督在吾与若不帖席也乘今兵稍撤共夺一城总督受罪去矣思州者城小而贫易入也冉玄合苗突入之杀死吏民百余人执太守李允简与其幕僚去石邦宪发兵邀之苗纵允简还而允简死事奏上方斋戒止封世蕃复言嵩张总督宜逮治也徐阶持不可左都御史屠侨兵部尚书赵锦张经欧阳必进侍郎张时彻谒嵩言岳嵩曰法当逮侨曰公宽之海内正人也嵩曰人固有正否耶贼陷城孔孟不贳矣五人相视气阻嵩顾经曰公故提督两广矣吾言谓何经起言曰张总督功多矣顾用思州逮死无所恨以论城陷则于法不同嵩曰何者经曰陷与抢异思州名为郡不若内地一廵司苗入即去此抢城也抢城两广时有之两广督府故不闻坐抢城逮也嵩曰太守何死经曰贼仓皇入太守不及诘贼不辨执之而随纵之矣病死悸死不可知非死贼中明也且府印在某故谓异陷城相公第问贼今暴与戢否耳遂言曰相公熟计即张总督一去孰代者嵩曰公言婉而辩徐阶复言嵩总督用兵兵败则其责若以守城池孰与其抚镇近且切哉此时嵩言外传张经寄岳书公生死悬严氏手旦夕矣岳曰妄语也安有立脚如张维乔坐不与宰相钱死乎既知故书沓至岳曰死即死耳自古刀锯鼎镬皆士君子致命遂志之地岂闻迂径求免者既上开封乃不逮岳夺一官以兵部侍郎兼右佥都御史职衔戴罪任事亡何邦宪搜贼败斩之苗大震擒献许保自赎岳以闻相嵩谓岳使曰张公擒龙许保甚善黑苗尚在须剿绝也俄得旨如嵩所以语岳使者且令三省廵按御史具核奏报而冉玄思州之谋露岳上玄罪状请逮治而玄先使挟万金入世蕃所求轻旨岳又讦其事请下锦衣捕玄所使人或曰公不为严氏讳乎岳曰正以破其庇玄之谋何讳也疏入世蕃愈仇恨先是李默以吏部侍郎掌部事及继为尚书先后推岳为尚书者再嵩皆阻之最后推为南京都御史嵩曰三廵按报未至何急也有旨罚会推九卿俸后而亡敢有请召岳者或语岳苗党安可绝严氏父子在公不内徙明也何不稍自贬岳笑指其发曰种种矣吾昔少年张相屡招不得我一见今入钱买官乎吾知甫黑苗应上旨而巳是时黑苗惩许保之擒匿窜益深徙伏无定而万镗为吏部尚书雅欲就其先抚功贻岳书黑苗可毋捕而罢也麻阳镗并州公念镗昔日劳则徧告三省守臣与廵按当其地者善为奏既又因徐阶以请而岳但遵上旨擒黑苗而巳责石邦宪使自为功而黑苗遂就擒嘉靖三十一年也湖广廵按当勘报令藩司出库羡三千金送岳所听其犒军意欲岳行金嵩所结嵩欢岳尽贮之辰州府谓府太守吾死取其中三十金具木若敛它母毫发动黑苗报至嵩拟旨下兵部复议而是时聂豹为兵部侍郎言宜召还否则当复故右都御史阶言嵩尤力终不得阶报岳曰力请公召内不得亡奈公古执何豹亦言公于元相太疏简也然岳雅称平生据经不能从诸道人拜斋禁中身尚书即不能白事宰相儿无内徙意其冬卒于沅州督府岳五年总督不挟家苍头第取村朴不解事者守廵兵备视殓退阅其衣床褥席皆枝梧绽裂骇曰有是哉公简俭也其初开府沅州沅人大虑恇援及后不取沅人一物丧出沅人迎哭不绝声卒之明年三廵按疏报言功而并叙镗先抚之劳嵩拟旨复岳官予恤典赠太子少保予谥而镗得荫子焉盖当嘉靖之朝上虽英明独断而相嵩父子窃柄甚一时边臣为自全计馈遗相属岳独不通一书故用兵有功常薄其赏微失利辄被谴然亦赖上之明卒以功名终徐阶谓岳子曰严氏擅政二十年边督臣不入一钱而身名俱全者惟尊公一人而巳所定着有圣学正传更定礼记恭敬大训兵鉴诸书圣学正传见王守仁辩后所辑恭敬大训则取责难陈善之意 

　　○翁万达 

　　翁万达字仁夫其先莆人徙揭阳父曰长公有侠气信义着于乡万达嘉靖五年进士授户部主事畿辅饥出赈有法畿辅民颂之尚书荐万达才调剧司出为梧州知府咸宁侯仇鸾帅梧卒恣睢苦市人万达执而鞭之世宗欲征安南篡臣莫登庸使咸宁侯整军擢万达广西按察添注征南副使莫登庸既闻讨罪之师大言夷中曰中国土官弒逆数十年无能正法独问我哉万达见都御史蔡经而说之曰明诏讨莫登庸孤军深入此难得志闻莫登庸又大言彼中我不能正土官之弒逆又安问彼今凭祥州土舍李寰思恩府土目卢回龙州土舍赵楷及大藤峡诸猺皆先后负固为不利有惧罪之心而登庸又为如此大言若相约为内应则我且不保安能讨贼夫惟先次第擒定之一以折其心一以孤其助则安南易下耳蔡经曰惟公之所为凭祥州土舍李寰废杀其土官珍万达出语以泪土舍泰泰不任受诬则杀寰思恩府久设流官土目回以复土为名鼓煽九司夷乱万达则计擒回招还九司龙州土舍楷杀其当立子宝万达则诱楷杖杀之约立其子楷便死自甘大藤峡猺公丁反万达则佯捕系其讼公丁者公丁喜入见万达迈达坐而擒之凡万达所以计定诸夷或缓之示不疑或急之使自尽或激而怒之或奖而诱之诸夷皆以平于是征南命下上命兵部尚书毛伯温赞咸宁侯军时万达巳与廉州知府岳并升为浙江右参政伯温并奏留之万达下令能入安南擒登庸者予百金募士察登庸之所为关吏有与安南人往来交通者磔身籍其家万达获得安南人南杰厚遇之尽知其国中事杰因归说登庸纳款能兵而安南卒服是为嘉靖二十年明年升四川按察使又明年升陕西左右布政又明年升右副都御史廵抚陕西其年虏破宣府塞入紫荆关总督尚书翟鹏廵抚都御史朱方皆逮系毛伯温以兵部尚书削籍遂升兵部右侍郎兼右佥都御史代鹏为总督万达下令边将卒杀降所繇来自今毋得杀杀者抵死论告杀降者赏得一降胡受之如其爱子于是降者皆来告虏情而万达尽知之万达平时分边关为内外二险当秋防并内外关为一关毋使备分而力全关游獥卒给以朱油筒离次者倾朱油其处此其为识猝难涤刮皆尽面缚请决治而卒无敢离次者矣万达修边墙千余里烽候三百余所仿古火器造三出连珠百出先锋铁棒雷飞母子火兽布地雷等炮备之于墙内使虏不得风雨至若其山凌川拥来必塞窖填堑然后乃能及墙而仰攻而固不能飞渡而我可于墙内戍且侦田以居上嘉其功升都察院右都御史兼兵部左侍郎二十四年秋虏拥众大入铁里门万达督兵鏖战虏多被射死客王邦直与参将张凤先纵力战亡虏遁万达哭而祭邦直文赙归其丧奏官邦直子祠祀之边卒无不感激尽命捷闻上大嘉悦赐敕褎奖先是大同宗室充灼等谋引虏阴遣人焚积刍二日五六发万达疑之行总兵周尚文密捕得其出边勾虏者冬上诛充灼等升万达左都御史兼官如旧复荫一子二十七年上以夏言复套事下诸臣会议万达上议河套中国故壤界以黄河天限也置朔方城受降汉唐尚巳太祖神武定天下成祖身在行闲三犂虏庭虏既残破其时我朱暇舍黄河卫东胜则我一时之计有所失也其后撤东胜就延绥套遂沦虏然正统弘治间我虽未守虏亦未取取之可也乃竟因循画地自捐天险失沃野利则我一时之计又有所失也先廵抚余公子俊置镇榆林想有志斯牛而套卒未复开垦无闻转输难继孤悬独立沙碛为墟岂豪贤略于远谋将时或掣肘未易终志邪然弘治以前我军犹岁常搜套捣其巢穴嗣是我谋日疏任虏出入今且盘据其中长子育孙孳畜蕃遂譬之人家成业久矣小王小吉囊俺荅诸部落可三四十万孰与昔时奔命穷荒不见马矢而我承平日久军政多偷闲谍罕至虏居套内山川之险易途路之纡直草木之有无不可必知夫塞以内我中国地将领讲求其形势卒伍谙记其要害尚不能悉而况不可知之塞以外我劳而往彼逸而待我马出塞三日而疲彼骑遍野一呼而聚数万之众缓行持重则虏备益严疾行趋利则辎重在后小有得利归途尚艰向导倘失全军危矣抑我刻日有期褁粮有数而虏迁徙靡常远近不测一战之后虏或保聚或佯为逃遁笳角时闻壁垒相持巳离复合终不渡河我军此时战耶退耶两相守耶我有数万众出塞虏必有数万应之弓矢驰击虏所长也火器守险我所便也舍我所便敌虏所长孰得孰失塞下之兵固即塞下之人也坟墓庐舍父祖所营妻孥眷属骨肉所居禾黍桑麻业产所具牛马牲畜身养所供迫于刀刀怵于死生尚每每怯退令驱之无人迹之地限以可立尽之食要以难必成之功苦以不即罢之役恐之以无时徙之祸而欲得其死力可乎议者欲整六万之师三岁为期春夏马瘦此虏弱时我利征秋冬马肥此虏强时我利守春搜秋守三年三举虏必难支待其远遁拒河为守夫天时物性无甚悬也马有肥瘦我之与虏当亦不异马瘦诚虏弱然坐以待我马肥诚虏强则虏能寇矣兵家胜负转盻难期六万之众千里之途一举失利议论蜂起乌能待三即三举三年尽可得志虏败而守我去复来版筑之兴复以何日议者但见近时捣巢有功昔城大同五堡边虏亦不来帚又竞不知事势实有不同捣巢者因其近塞乘其不备胜则倏忽而归败亦支持以退举足南向便是家门复套则深入人境胜固间关败虞陷没又往城诸边我之近土虏人原不为利故虽有帚又取亦未暇恤今据套为家四时住特一旦有之肯晏然巳乎语曰杀虎易夺虎子难夺虎子易夺虎穴居难诚恐布置未定争穴之虎至矣我边去河动辄千里一年之食为数亿万自内输边又自边输河飞挽之艰良又可思言不能用竟以及祸其明年春虏将寇宣府逼居庸关以入万达念大同总兵周尚文谋勇可用夜草疏请令暂代宣府总兵赵国忠御虏上立召兵部覆奏如议时诸将备虏滴水崖俱战死虏南下尚文昼夜行至曹家庄虏巳入据险与参将田琦大战三日夜围屡解万达身环甲冑帅数千人赴之麾下将皆止万达万达益前适西风大起曳柴车后以数百辆进尘雾四塞虏拔营东走赵国忠前破之于大滹沱遂分道追击大败之是时上巳侦知万达御虏状捷闻大喜升兵部尚书兼右副都御史其冬奔父丧又明年虏犯大同诏起万达乞终制不许亡何虏入都城下上大怒系治总督侍郎都御史杖谪之都御史竟死尚书丁汝夔伏诛吏部尚书夏邦谟会推不称坐夺俸特趣万达还部万达家岭南兼程以四十日至而上心悬虏犹遅之时时举周大学士嵩嵩第顺上旨对曰虏在肘掖诸臣观望果非不俟驾之义上遂以王邦瑞为兵部尚书及万达至上责其背君欺慢夺职听别用时通易昌平三州各设文武大臣以备三辅乃以万达为兵部右侍郎兼右佥都御史守易州经略紫荆关三十年当考察以终制自陈上责万达不奋忠効力令革职闲住万达疏谢疏中有一人字失提头为不敬复斥为民居二年尚书赵锦以谄附咸宁侯谪戍复起万达代之未闻命卒赠太子少保赐祭葬大凡万达守边御虏一切以奇胜而一木于忠孝诚一之心诸所计划深远周至驾驭将士能尽其才而得其死命临阵以身先之而其料敌为甚审以故虏当之辄失利当上趣召万达时盖万达且至不先记谢嵩嵩密使人谕指又不应嵩故以观望对上不为万达解嵩子世蕃虑万达强乃乘上怒媒蘖其先后奏疏万达竟废忧惧死隆庆初追谥襄毅言者称嘉靖中年以后边臣行事适机宜建言中肯窾万达一人而巳 【 霍尚守翁襄敏安边记序曰叶化甫为言边阃重臣往往拥兵自卫谍报虏至惟武弁赴敌胜辄攘功败辄掩罪甚且纵虏出入掩败为功上下相遁曾有躬出御虏介而先驱若襄敏者耶余观公安边之术大都有十选将较抚士卒固险要饬守备广庤蓄明赏罚严诘边谨侦谍奖豪俊急救援经画布置详密周悉岂非折冲之宏谟保障之长策哉】 

　　郎曰宣大总督设自嘉靖二十年以前其时尚有督饷赞画等官佐之后皆罢设万达在官并无藩臬郡县可与发谋在左右者独候人介冑一二吏胥供誊写而巳诸屑瑟琐碎旁午煎迫万达皆精神及之尝欲举知名士二人为赞画度上意又不敢二人者其一为程□其一唐顺之顺之夫人皆知之万达言□谈说时事如倒囊出物心灵敏健遇事一思便彻终始家居束修无少瑕玷论者以方郭泰徐穉云 

　　刘天和　　李　遂 

　　○刘天和 

　　刘天和字养和其先南昌人曰梦从高帝起兵官同知赐田麻城遂徙焉曾祖训仕参政祖仲轲令崇德父璲令丰城训年少时有偷儿夜入其家既得之矣火而视之而知其人与之金诫之治生终身不言其人姓名天和自少从父丰城以是得师事杨廉闻其学父死坐累讼系得理一出以白衣领乡书有邑令于天和有世好天和不与通令强求之天和自山中读书还方图见令令先之杀鸡沽酒以延令令具语治县状天和为判断其可否令大服馈之金不受令曰刘君以我世好故少之乎倍赠之其不受如初正德三年举进士夫人举进士则皆喜而天和蹙蹙若不能竖立思之终夜不能寐夫人举进士洋洋饰仆马衣服天和墨如也而独择交于贤人君子刘瑾奇天和貌持刺招致之其刺曰宗生天和不往授南礼部主事瑾诛改御史命廵按陕西镇守陕西者中官廖堂其煽虐陕人陕不堪命天和将行语其弟曰朝命使我陕中盖为堂也我往必治之我必得罪则制囚衣以行既至坐堂上焦然若有思也弁将周尚文执事御史台长跪请曰公为御史贵倨矣御史出持斧得意矣尚文窃窃见公焦然若有思者何也天和曰弁也而何知也尚文叩首曰小人知之公生秦民乎而为廖镇守乎天和曰皆是矣下堂与尚文语尚文曰廖镇守舍人多奸状尚文能得之天和悉缚堂舍人寘之法堂佯谢堂舍人为奸公诛堂舍人当会堂奉旨造进贡烧饼于兰州等处堂请天和同往天和曰兰故别辖于他御史辞不行堂遂摭奏天和讳诏旨天和坐逮捕长安吏民恸哭天和车前后枳不得发壮者至掊梃行求堂欲捶煞之堂敛避良久益阴求刺客图天和长安吏民豪者张杰王伦数十人啮臂盟途护之天和所过舍为周谛其舍有无奸匿所止同卧起食为先甞之至下锦衣良久吏部尚书杨一清等为请乃付法司拟违制不应罪赎杖还职内批特降金坛丞时同逮系者廵按御史云南张璞廵按陕西御史王廷相璞巳死狱中刑部主事孙继芳奏言邢罚不中灾沴所繇间者御史璞御史天和御史廷相皆以触忤权右为坐构陛下赫斯并下诏狱璞没狱中不可作巳天和等法司拟罪巳过陛下犹有余怒焉调之外任臣恐继今廵按务为软媚民之罹害靡所控诉不报天和为丞治丞官甚谨亡何转为知县县颂天和治一口稍迁苏州同知孝丰贼作乱累岁不能平都御史张津承命往讨津举天和赞其军贼闻风降升湖州知府县有高士天和下车礼之问所以治湖桂萼为其属令素迂戅天和礼萼视他令有君曰公辅器也当朝觐治行最嘉靖初升山西提学副使寻改陕西一再升以都察院右佥都御史督理陕军饷杨一清荐为廵抚久之以副都御史廵抚如故则廵行山谷中召父老问所疾苦除罢之临洮令取里甲炭一筐天和廉知令解绶去则一平洮岷番族一平胡店贼一平汉中贼俱有功以母忧去庐于墓侧上念天和功赐母祭葬十三年河南徙徐济闲不可漕起天和以原官治之天和疏汴自朱仙镇至沛疏东郡七十二泉自鳬尼至南旺役民二万费户部金钱不至二万功成升工部侍郎遂以兵部侍郎拒虏三边居四岁前后与虏战二十七合得虏首数千级先是天和谍知虏将大入集诸将以所赐金为牛酒飨士出二劔陈堂皇指左劔曰将不用命者狥此右劔曰卒不用命者狥此及期虏果入边帅醉不备虏登陴天和闻之夜驰八十里至花马池乃引而西天和召醉帅立斩之与延绥将周尚文宁夏将任杰固靖将魏时追击虏大破之是为黑口之捷天子即军中加天和太子太保寻以南京户部尚书召入为兵部尚书时虏报迫都不上固使天和治兵无所中制而中贵人大将军等辈内畏天和恐督过所朘削上所幸方士陶文仲楚人也闻天和至使使持谒出都三舍迎谒缀戚天和展谒曰吾与而主不戚而主误返谒不荅文仲惭于是时闲天和于上竟乞归卒赠少保谥庄襄天和才而廉所居官必有独创自制治河道有手制乘沙量水等器治边则造独轮车及诸火器三眼鎗后来多遵用之每当出兵不先士卒食有赐金颁吏士之劳者母死不得亲含殓其老婢周旋母奔丧归出老婢柩前号泣拜之亟金坛时幕佐才甚重之幕迁江西时王守仁在江西天和寓书荐幕守仁竟得幕佐力以平宸濠乱又甞才一小吏小吏饶人也不敢贻天和金帛而馈之陶选惊曰此尚方物耶麾之又召返而碎之盖恐其转以馈诸子时人谓天和凝眸转瞬含气风云艴哂唯诺腾精泾渭乃其砥节励行又不廑廑事功闲矣 

　　○李遂 

　　李遂字邦良丰城人唐中山王后大顺光化闲有陇西公崇者父子登进士相继为豫州刺史因家焉曾祖瓛仕兵备副使瓛为御史时斥发巨铛喜宁兵备松潘制董卜韩胡夷不敢为变有声英宪闲遂自为弟子员从欧阳德闻学嘉靖五年第进士授行人朝参之外闭户读书究心当世凡所与游尽一时贤杰繇司副司正转刑部郎中适锦衣卫捕戏强盗十三人遂疑焉鞫真盗一人而巳请部尚书驳勘十二人者得解释上立东宫赦天下部院例具赦条先是廷臣坐大礼大狱谪戍甚众皆莫敢请遂曰赦孰急此以告尚书聂贤贤曰君言是也上意难测恐滋怒耳遂曰患无事会耳有会矣烈揣逆上意贤遂遂度不可挽拉僚友卢蕙曰总宪王公可激此义也王公者都御史廷相即与蕙夜扣门以请廷相矍然从之得旨切责而巳改祠祭郎中属上厘正祀典所谘问礼官昏旦至时尚书礼部者夏言言以属遂遂酌损古今无弗称上旨上问庙议大学士张孚敬促礼官立奏覆遂适在朝据朝阶属草进孚敬叹服率用所议南京太庙灾有旨条具告慰修省诸仪言曰太庙在南京虚位尔祭告足矣遂曰古者新宫灾三日哭南京祖庙根本地也不行修省姑遣祭告钦以慰解上心恐非遇灾而惧之意言不能夺听复议议上下诏令四品以上自陈科道等官极言时政阙失舆论快之始言善遂既数见遂据经执诤固衔之给事中曾抃者适有以驳论忤言言谓遂与抃善意遂主之未有以发也会同官王慎中外谪遂与诸僚饯之郊言劾遂无故不参公座因指其平日会友讲学交结朋党变乱是非下诏狱廷鞫谪湖州府同知稍迁南刑部员外郎寻转南礼部郎中升衢州知府遂在衢一用风化为治暇则招友讲学如为郎时处州饥流民以采矿为名紏集入境大肆掠劫遂取保甲中骁健者各一人委县佐督领之计授方略擒斩贼徒自与推官李文进轻骑直逼矿山驻宿贼闻中夜焚寨去时遂随从不满百人而巳火起其下皆促遂出遂坚卧曰贼不意吾来将谓大兵合矣此烧塞走也巳果然文进曰盍追之遂曰此皆饥民不为患苦足矣遣兵蹑送出境闭矿而还无何章圣皇后梓宫南祔风传上意欲避长江取道常山诸司檄衢具舟舆通通括财备上供遂承檄晏然具书上官策梓宫必不繇浙者三诸司抵遂书于地督促如星火遂确守前议不变巳梓宫果道长江浙中诸郡骚然惟衢按堵乃大服遂郡厅有丛塜相传为郭璞墓发之不利于守遂曰郡厅也而丘垄在其下耶且景纯不殁于此发之得石笋二乃唐刺史李郈所树者又周王庙多灵应郡民率走祈福遂访问知神为孝子也易庙额曰周孝子祠而表祀宋赵鼎范冲魏矼翁蒙为四贤祠以属民望一日衢山谷民闻造廷者数辈泣且叹曰谓使君年长矣而尚未也遂问父老何诉皆曰自使君下车里闬无扰豪横改行民辈巳老见守衢未有如使君民辈特来望颜色是时王慎中稍迁至河南参政矣过遂治遂迎谓曰子虽贵也不如我折腰顾循吏传无子矣铨曹考遂治行第一升苏松兵备副使以母艰归起复山东副使累升右布政使适江洋盗充斥朝论以遂风力素着请不次擢用升右佥都御史提督操江遂募健勇修战舰讲阵法创鸟铳连弩各数百具军政井然寻召赴阙为佥都御史专督蓟州主客兵饷坐未至京谢恩辄用新衔请符验关防且闻旨久而后至黜为民家居与邹守益聂豹魏良弼钱德洪王畿罗洪先辈会聚讲学而缙绅中言济世才者必推遂倭起□□用兵日久将臣数易嘉靖三十四年敕下南京都院科道博选安攘才略合词荐遂明年春倭转掠凤泗淮扬陵寝震惊粮运阻梗朝议以准扬咽喉地宜专设军门设军门非用遂不可遂起提督军务兼廵抚凤阳等处于时淮扬闲三创倭矣复值水灾而大工采办牵挽恊济意外重科率为民困遂至革军饷大户几千家减排门乡兵岁省民财万计以次经画战守诸备视地要害奏设副总兵参将守备若干员城天长仪真宝应诸县造战舰数百艘合练马步水兵贼再至不敢犯居一年谍报有贼三艘登劫遂方阅武狼山即麾兵将力战摧其前锋复计贼且天至若从海门直趋如皋至镇地即主客倒置根本摇矣驰骑一昼夜趋泰州而贼众踵至悉焚舟登陆遂下诸将我兵虽骁健皆新募未尝见大敌但坚壁复谓诸将曰贼越如皋则必合合则道有三自泰州逼天长凤泗陵寝在焉道最要繇黄桥逼瓜仪以摇南都而梗漕运次之若从富安而东计至庙湾则贼绝地也乃以海防副使刘景韶游击丘升守黄桥诸路身当泰州冲 【 刘景韶崇阳人嘉靖甲辰进士授潮阳令历贵州按察佥事提兵备苗会诸董方构难播州患苦或谓抚之便或谓殄之便久持不决景韶曰抚示弱殄僇无辜书称分背三苗此其时乎姑从中喻以祸福而背分之使蜀者附蜀黔者附黔羣议遂定擢抚苗参议计擒其尤黠者余孽望风解散升按察副使防倭江淮佐李遂治兵躬擐甲冑者九十余日生禽百斩首三千焚溺称之卤获夷器辎重以万计捷闻增岁俸二级寻升浙江按察使治兵如故久之进右佥都御史廵抚凤阳诸郡】 时贼众盈万总兵邓城故称名将一战败衂将士气夺遂擐甲誓死将士感愤激烈于是皆稍稍胜贼适东南风急我兵不便迎击遂斋沐吁祷顷刻风回纵火斫营斩酋首一人贼挫阻遂从富安沿海堤东掠遂喜曰此吾得地时也令景韶升尾其后昼逼之令益前夜则稍远之期致贼庙湾而其时他贼复急攻丁堰西亭二路以牵我兵遂分遣偏裨授以策画悉歼之身提兵夜从闲道疾走淮安是时贼计遂方西御谓淮无备奄至淮安之马逻旦遂己阵于姚家荡贼大惊据高阜尽锐冲我师遂横截贼阵令诸营垒出搏之贼大败斩首千余级残孽果奔庙湾为巢殊坚遂按行指示具畚闸积土平堑夺其险撤其傍近屋纵连炮番休击之贼窘遂歼绝之方休士计功罢遣所调兵而崇明三沙贼复犯扬州之七星港一时上下惶惧遂召将士激谕之诱入旧场战地饬诸路兵与战败之贼奔仲庄继奔锅团刘家庄白家驹追及连败之贼沿海西北来又败之乃奔唐家渫遂所遣兵与故所练乡兵复合击之无脱者时又有他贼数百出没海滨遂计贼虽寡然将士厌苦矣谩言曰贼自闽中满载归以北风鼓而泊岸非为寇者置之亦无害将士动于利不告潜往获其岛主孟得山者以归盖自夏及秋前后八捷斩贼四千七百有奇诸燔溺无筭迁南京兵部侍郎是为嘉靖三十九年初南京兵部尚书张鏊以倭警故议选练营军益以四方趫健名曰振武营新军故事南京军月粮有妻子者给一石无妻子者十减四春秋二仲月石折银五钱及马坤为南京户部尚书奏减为四钱诸军始怨而督储侍郎黄懋官者综核过当契停补役军丁妻粮诸军益不堪时坤已召入为户部代者蔡克廉病不视事比岁大侵米踊贵诸军求复五钱旧额懋官曰事当请不辄许会给军复后期诸军鼓噪围懋官第懋官踰垣避之什不能兴诸军就扑杀之悬尸于市痛加残辱大呼胁鏊鏊辀张无计遂闻变急夺马而行驺呵如平日军中指目此平倭李公竞前纷诉遂曰诸军诚怨怒黄侍郎不有朝廷耶可奈何皆愕无以应徐叩首曰惟公活我遂曰马首是从乃请鏊大会南京官僚一处扬言曰今日之事遂所目见督诸公踰垣毙不关诸军诸军第不当残辱之耳即奏闻不得称诸军乱也诸军闻言皆稍退选之酣酗退入挺刃而噪遂复直前叱之曰我万方为尔等谋生路尚自绝更杀我耶江北数千倭吾一人者灭之堂堂天朝岂无人处若辈皆曰非敢犯公也求赏而遂曰若辈行何等事欲希赏耶复妻粮月粮故即可耳必索赏即杀我因处置散遣之事闻上疑部臣不能安弭诸军悉行谴逐下轻旨捕首恶而然奏报尚未至南中诸军人人自疑讹言洗营阴相约亡命入海遂与鏊谋曰昔元魏时禁军攻统军张彝之宅朝廷置不问高欢遂散家财结客因以启飞扬跋扈之心今虽从宜抚处首恶未诛众情恟匈如必俟奏报处分明旨朝临兵情夕变矣因称疾杜门密召军候入寝密谕之且谕且叩首皆感激愿効于是参伍访报得首恶山等二十六人遂自驰书内阁本兵请亟以闻既发书乃告鏊鏊亦与遂恊谋先期给宁家小帖以款散军心而预为榜文捕魁则巳景丑而捕景寅而收寻张榜慰谕诸军帐然巳兵部以遂所言闻上上复用轻比坐首恶三人而巳而令鏊致仕鏊去南都人谓营兵宜罢代鏊非遂莫可套虏入犯御札问遂名寻召入为兵部右侍郎恊理京营戎政改户部尚书江东以往诸军见称乱之日当事之人被上谴责辈独轻比益骄恣往往材矢部门或殴骂官长白昼杀人恬不为怪刑科左给事中魏元吉论东莅事以来威令不振官军相讼官率见诎下场操演有赏无罚致诸军愈肆今倭寇少息请散隶诸军各卫解散其凶党又必得弹压之人则更张虽骤可保无虞因荐苏松副总兵刘显足任上切责东姑息升显为署都督佥事节制诸军而未几池河兵再变矣池河营者设在江北营三千人皆南京卫军余每岁春秋分番操守计在营凡四月月给粮三斗后以杂费不给人给幇丁一名助银六钱相沿二十余年矣时英武卫千户欲谓幇丁非制请于南京兵部革之众军怒悬钦旗竿东闻遣人抚谕许幇丁如故乃得释南京科道官上其事因劾东宜罢且请择素有威略者星驰代任意盖指遂上既治诸首事军人遂别调东升遂南京兵部尚书是为嘉靖四十二年兵科议留营再变非重遂事权不可奉指撰敕如议而严世蕃删损之遂无权矣乃囊敕秘之不复开读第录兵部疏移文江南北诸司大集官兵誓诫之曰汝辈作死多矣上宽仁不即诛不感悔更稔恶今日朝廷特敕我来是汝辈向背生死之机也自今以后既往之罪一切不究顾姑息之政一切不行矣敢有违犯轻则军法治重且奏闻诛斩遂风神峻整词义凛然诸军莫不敛气则选骁健者四百人置左右为标兵狙诈狞悍悉在肘腋而一二凶渠自知罪重恐终不免会有妖人绣头妄说妖法营兵王汉马元等因而率众礼拜复倡洗营讹言相透遂密获绣头分捕凶党仍语诸军绣头不能近知身存亡妖妄可知众心回向遂更斟酌营规申严什伍互书其名籍年貌削方悬腰其法一如在淮扬时而特重晓散夜聚操呼投匿之禁令其自相钤束觉举时谓振武营军士不靖数倡乱当除罢遂奏护陵军士皆以振武营军士充之营军有死亡者勿复补冀以渐次消除之亡何乞休家居卒讣闻赐祭葬赠太子少保谥襄敏遂为人奇伟博大有气节嗜学笃至善于属文尤长奏章唐顺之称其能发难显之情为一时独步兵部侍郎万恭论其人曰圣贤之学豪杰之才子栻材皆举进士栻仕至参政材仕至佥都御史以讲学名 

　　名山藏卷之七十八 

　　●名山藏卷之□□□ 

　　晋江何乔远　譔 

　　臣林记（嘉靖臣八） 

　　◆臣林记（嘉靖臣八） 

　　周尚文 
　　马永 
　　梁震 
　　祝雄 
　　俞大猷 
　　戚继光 
　　沈希仪 
　　何卿 
　　刘显 

　　周尚文　　马　永　　梁　震　　祝　雄 

　　○周尚文 

　　周尚文陕西西安后卫指挥同知弘治正德中数出塞逐虏有功进指挥使历升凉州副总兵筑冻墙百里距河套虏数游渡河尚文命力士持长竿铁钩伏渡口候其至钩杀之杀征西将军镇守宁夏延绥山西俱有战功其在延绥与廵抚都御史贾启不恊方坐谴夺职会虏吉囊入寇锋甚锐总督尚书刘天和檄起之遂有黑水苑之战自巳至申凡三合军气乃振三镇斩获四百余级升尚文都督同知嘉靖十九年也二十一年召入提督团营听征进后府右都督掌府事出镇大同条上御虏四十余事二十三年与虏战黑山追至凉城斩首五十余级二十七年虏寇镇边堡尚文与战解虏围转战逐北贼伏芦草沟突出尚文殊死战斩虏一大酋虏大挫引去二十八年虏犯宣府滴水把总指挥江瀚董旸等御之战死全军皆没虏遂东犯永宁关南大震尚文精骑万余遇虏曹家庄大败之恉东走尚文追及于永宁斩其后殿修补墙堡七百垦田五万畚锸之事以身先士筑镇口等边墩堡五十里进左都督加太子太保荐加少保兼太子太傅加太保俄病卒年五十五礼科给事中沈朿疏言尚文为将忠义自许迩者虏骑深入闻命疾趋奋勇先登多所杀获一时奇功也虽幸蒙圣恩褒之玺书升之官秩然尚文有不冺之功朝廷有未尽之赏请命兵部阅实先后功伐从公会议赠以封爵延之世赏又董赐江瀚膺北虏之冲遏南奔之势援兵不至继之以死是亦社稷之卫虽巳庙祀荫赠仍宜特赐谕祭以彰死事之功夫九重深远下怀难诉当事之臣任巳意为予夺其间冒滥或至幸蒙忠勤反遭摈弃今边方未靖每厪圣忧诚宜厚死以激生旌一以劝百上览疏大怒曰周尚文连疏百战功劳又肆言繇衷未得酬报怨望多端宽而未治不知何故即死朿言官也不行重劾反肆欺诳毁激朝廷擅权市美吏部都察院参看以闻吏部尚书闻渊都察院左都御史屠侨言朿心无他第狂迂当治上曰人臣之罪党欺为大渊等何不重参各夺俸三月锦衣卫其执朿付镇抚司究问巳刑部拟罪坐朿奏事诈不以实律杖徒纳赎上特诏廷杖之锢子镇抚司狱尚文多谋善骑射读史通大义清约爱士能得士死力善用间谍悉知虏委曲自壬寅以后虏数入宣大山西无宁岁边将望风奔溃所亡失不可胜计惟尚文数当虏有功然性抗傲善持人短长以故幕府多不能堪没后十余年始赠太傅谥武襄赐祭葬如例而朿锢镇抚狱十九年乃得出 

　　○马永 

　　马永字天锡迁安人世金吾左卫指挥使父荣成化初从征黑石崖历镇番参将威名大着永魁瑰沈毅而见人俯首下视言笑静寡正德初隶陆完麾下从击流贼有功升都指挥同知江彬统宣府兵练西内永以千总隶彬称病不强之称病十笃十年守备遵化明年虏犯塞入马兰峪杀参将陈干以永代又明年虏犯塞战栢崖再战白羊峪俱捷中首虏以百计论功升署都督佥事总守蓟镇驻三屯营寻升署都督同知尽简诸军散遣老弱听其农市耴其佣倍给诸健武者衣饷当是时渔阳一军称雄武宗至喜峰口欲出塞永扣马諌上注视久之马永耶永守擦崖口当虏冲其地绝无城塞墩堡率军士持一月粮城之廨舍立兴军士釜瓮场关无不毕有乃迁军守之一击虏洪山口督兵伺伏断虏为二大败虏人论功升右都督嘉靖三年把儿孙入青山口塞永斩其骁酋遁去把儿孙自是効顺保塞大同叛卒杀都御史张文锦是时朝议且抚永力言不可他日九边効尤且有唐室河北藩镇之祸廷臣言永居邻境观变甚明宜悉如永议因言永有威望可属大事即令与侍郎胡瓒提兵暂驻近境以待顷之大同卒竟平五年上疏乞宥议大礼获罪诸臣又言陆完有平败功宜赎罪录其子上怒夺总兵寄禄南京都督府军民千余人赴廵抚都御史丘养浩保留养浩上言臣廵历所至军民遮留马永动以千百称为北门锁钥东面长城臣切见永仁以恤军廉以律巳绝科索以裕其财革占役以宽其力捐赀以赏有功营棺以葬阵亡一闻警报身先士卒训练精锐屡获讯丑北虏畏服时有鼠窃传箭莫不如期缚贼稽首谢罪永当军民耕获之时身策游兵按伏防护牛马禾黍披放山谷无抄掠之患今闻永去携奴子子欲遂逃移永为陆完代祈恤典坐罪固当但完获罪戍死远方气势巳无可托永念蒙国士之知欲効区区之报不负知巳敢负国恩伏惟陛下思边防之重顺军民之心特赐优容不报永既去官蓟镇被虏无虚日廷臣多荐之者乃以右都督掌南京后府事十二年大同军再乱召至业巳抚复还南十四年辽东军乱逐都御史吕经复召永总兵辽东十七年虏入塞率家兵逼贼斩四十余人遂定升左都督十八年辽东广宁达军仪伏等四十人作乱永率家丁乘夜立斩之无一脱者上深嘉悦升永右都督先是辽东变定上卜将于李时时谓永有家丁百余咸骁锐善骑射至是竟得其力都御史王廷相言永骁勇有谋廉洁无欲一闻边报即率领家将当锋赴敌人皆用命重赏边士尤厚恤夜不收是以哨探远烽火明但遇虏人窃入先巳预待擒获小窃之贼不加杀害挞之使去或求盐米而来即亲出关外分给虏畏永如神明其戴之如父母在任数年不敢犯边以为蛮荆畏服以方叔素着之威回纥罗拜以子仪平生之信今永任辽东总兵宜仍调蓟州则都城北顾诸镇无虞而畿甸居民复有环堵之安矣升后军都督府右都督寻卒于辽辽人为之罢市榇归渔阳渔阳人皆洒泣两镇并祠祀之永善调虏情能名知人奖拔萧升刘渊祝雄皆起列较为方镇 

　　○梁震 

　　梁震新野人世榆林卫指挥使能挽强弓发百矢以把总累迁游击将军尝先登陷阵虏人畏之谓之梁王嘉靖初历升右都督以总兵镇守延绥陕西大同初大同总兵李瑾廉勇敢战然用法过峻土怀忿贰一口长哨军醉愤聚百人攻瑾门瑾闻变踰墙走寻悔之还率家僮出御瑾素立信炮官舍中寇则举为号则域申诸帅率所部听调发至是信炮举诸帅率兵至众素怨瑾反与叛者合攻比晓瑾矢尽众拥入执瑾杀之都御史潘仿走免召总兵朱振与谋振者尝有平乱功既调佥南京中府事罢归因为仿擒首恶七十余人皆折其肱击死狱中独存王弓儿等数人解赴总制侍郎刘源清弓儿怨振擒巳诬其主谋源清召振至使百人环守之振惧仰药死其后总兵郄永率众赴南关居民见兵势恶闭关门永斩关入杀掠几尽叛军益煽惑城中民闭大同城门礨之刦出系狱指挥马升杨林以为主帅廷议用兵攻之源清永调集诸路围城不克会兵部主事楚书以事至请入城抚谕书髯而伟叛者畏焉于是密与潘仿及郎中詹荣谋使间其党而出是为嘉靖十二年明年春书与仿给叛者符约赏格其党果悬首恶七人首于城外时林升为应分捕党与继则礼部侍郎黄绾以慰问代王勘核功罪至复捕百余人诛之而大同始平源清永坐贪功妄杀逮赴京谪谴有差大同至是再变矣镇兵益骄不可驯继瑾者鲁纲军士贱鄙之矣震继为总兵召诸镇兵语曰我无尔陵尔母我叛王法军令我不敢破震麾下有家丁千余皆善骑射向镇兵时时语曰尔所敢骄恃众耳儿郎辈无不一当百众以故稍稍敛缩震在官廉甚又时激诸军以义气于是咸听指挥十六年春山兵玉林川斩首百四十级又出黑山民门猫儿庄各斩首八十级尝出塞击虏战于红崖儿败之升左都督荫一子百户十八年鸠工缮堡甘苦与同五堡竟复虏亦不敢近塞虏近塞者家丁辄出刼之刼得虏马震辄与刼者或谓震开隙曰凡开衅者谓虏不辄扰边我扑杀之今虏数深入不苦之彼肻畏耶震用兵先筭后战不专恃勇前后与虏百十遇未尝少挫无年卒赠太子太保卒后虏益入世宗思震功再赠太保谥武壮 

　　○祝雄 

　　祝雄辽东前屯卫人嘉靖中以副总兵镇守山西十八年以总兵镇守大同二十二年总兵镇蓟善养士卒人乐为用虏入塞亲率子男为士卒倡子少却立斩以殉虏每望雄旗帜即遁去在镇三年虏马不敢南牧世庙尝书其名于御屏雄性廉静自奉泊如奉客亦无兼味每行边则布袍毡帽不异行伍卒于官私囊仅足充敛蓟人立祠祀之 

　　俞大猷　　戚继光 

　　○俞大猷 

　　俞大猷其先霍丘人始祖敏以开国功授泉州卫百户大猷气貌不扬言辞蹇滞而忠诚自许动拟古人为秀才时从泉中王宣林福赵本学授易而本学能即易衍兵既袭官从李良钦击荆楚长剑 【 本学泉人生平研易以天下承平日久人不知兵缉庐闭户不求闻达着韬钤内外编批注孙武没不授子以付大猷】 嘉靖十四年登会武举时遣兵部尚书毛伯温征安南大猷上伯温书陈御象猴传槌地之法不则使人持尺书谕降之夷俗无礼好杀辱谕使破竹而朿其肤必得才学节识之士轻死生重国体者乃可任往大猷自许不敢后古奇士则请行 【 大猷言交人用象以战御象之法当用战车接战之具合作长矛凡给军米以斗五升一包十日一给于崎岖峻岭之地列军传接如猴所为名曰猴传我所进兵贼必开设陷穽久之草长不异平陆几遇宽广疑地须令前锋抱槌击打验其虚实】 既得掌千户印于金门所上御贼书于佥事而究于所以教之佥事呵杖之曰武人安书夺其印大猷笑曰此非吾自见之地二十一年虏大入山西诏天下大选材官大猷曰可矣走谒御史自言学古兵法通晓□塞诗书为基忠孝为根选材官应诏无如大猷御史上名兵部大猷鬻资走京师复上伯温书曰大猷知小谋大危也位卑言高罪也未信自衒妄也三者皆□不避而蹈者思效其区区也方今贤公卿主议百执事承式司马元戎制策于中虎贲羽林匡翼于外岂少大猷若人大猷卒伍凡流抗身孤独之表奋辞威重之前计谋议之得失则伤帷幄之士谈战阵之勇怯则耻介冑之偶论功罪之明昧则于庙廊之谟谋守御之疏密则侵封疆之职甚而因弊究害循事求情言愈激则过愈彰罪愈滋图生无状投死无所岂计所不及事所难料哉故素之所蓄积肝膈之所要盟盖有不安于此者是以士有散赀结客仗剑要交残躯报知披肝售志揆繇职此也大猷生踰三十家无十金虽藿食藜羹不以饱妻子而分死士闽中黠夷为患跨吴越上下出没连岁承檄以往率数十死士身先舟师使数败之众一日用命生系而致之当道以为奇功连岁御史以大猷名应檄赴大司马幕下虽然足効大猷万一哉御史亦岂知大猷者哉大猷虽有不羁之才而低首行列虽有乡曲之誉而处势孤藐虽有深沉谋略而不能为纵横辩词特在外军数见克捷遂叨荐举御史既具数陈应司马必弥文废格计有投书于泽沉剑于渊俛颈□枥待腐草莱而负志如此不巳悲夫昔大司马统兵征南不自揆量尝条事状大司马竟如大猷计以是察见大司马有独任国家之忠有兼听刍荛之美是以鬻资褁粮万里疾走以赴麾幕入都以来知丑虏蓄害仅未举动大司马集思广论夜以继日然所伏庭而见其言其人未有如大猷者岂大司马忠国怛忧而用人之格犹拘常调是以有志之士无所劝以忘躯保妻子恋乡土之人无所慕而乐効用也方今谭兵者吝赏也缓令也寡兵也乏粮也大猷以为赏太滥令太严兵太多粮太备夫师之有赏罚也成则制之用命赏于祖不用命戮于社与众共之示不得私也今者斩一敌获一马节次报功朝廷亦从而赏之故曰事小敌脆则偷可用也事巨敌坚则涣然矣齐之技击得一首而赐金是也大猷所谓赏太滥者此也右者遣将跪而推毂使制阃外不独示有专也且使展布四体无肘系也今也奏牍纷驰命令涣号虽有神速亦复泄知一有举动不奉朝请文墨之臣议论持其后大猷所谓令太严者此也昔李靖以三千人破突厥于定襄其后颉利阴山不过万人二虏亦当时达贼也今我军不下数十万势乃无异驱群羊当猛虎所以不敌繇羊无当虎之志也且主客之势亦甚可惑凡主寡可以应敌之众者战守在我不在敌也今也视聚兵为路傍之室无有固志闻风而溃欲战欲罢皆在于虏大猷所谓兵太多者此也大猷闻近者输粟边塞将帅不以给士士卒不以给食惟愿计粟受金大猷所大惑也古者行师曰乃积乃仓乃褁糇粮金银虽富不可充饥舍此耴彼岂非国家储贝侍充羡使之萌生贪污且可见其享受安饱从而计耴货赇两购其罪帅长尤大夫猷所谓粮太备者此也大猷欲言盖不止此固当迎机而设亦待大司马随问而对书上伯温大奇之送赞画宣大军门为军门者侍郎翟銮大猷上銮书曰大猷南方边戍之士论风气不叙其地鍳形貌巳占其愚此一来也尽鬻资用以充行槖为生死辞以别亲故走万里不知其远闻惊风而不凄被寒霜而不馁期以输宿能行幼学立毛发之功佐祖宗二百年培养之恩酬相公一日之遇也大猷之始至也与此方将士谭战阵矣皆不过曰操刀挟矢得一首级为功而巳以大猷之狂窃谓虏今日敢为猖獗者盖自太宗北伐而后未闻用大阵胜之渐不可长干所当伐天命人心于此必有发泄国家至计及今正宜大奋诚当用节制之师胜以大阵然后边圉无虞中外宁谧夫用兵之道古人譬医今复举说见谓巳陈情譬为文儒生为文当先识字某字义实某字义虚某字义虚实半某字可起某字可结某字可接某字可承数千百十字皆明其义然后下笔为文大篇短章无不如意将帅用兵凡门下术士谋客副将部长以至数十万士卒皆当知孰贤孰迂孰勇孰怯孰精孰疏孰长于骑孰长于步然后以此前攻以此后守以此为正以此为奇亦当大合小合投之所向无不胜者今相公幕下数十百员之将数十万之兵皆能知否大猷以为鬬战之具未修争角之技未习行阵之方未讲也大猷所谓未修之具者欲以强弩胜其弓矢铳炮摧其坚锐虎又制其环刀予车御其冲突其所谓未习之支者欲将士各熟夫一技而所谓未讲之方者欲使一军共熟乎合变也其间又有弩制车制旗制牌制网制铳制斩马刀制虎叉钩刀制分合之法止齐之节赏罚之格斥堠之周申令之详教化之渐地势之便阵势之奇愿得一一指数相公之前而相公试垂听焉夫志可以矢公忠而才贵集事气可以运宇宙而谋要有成古之英雄岂乐惊世骸俗哉穷则变变则通用常才出常计举常事则非常之功不可得而建也相公用大猷言使阅此方之兵敌此方之贼大猷当鞠躬周旋珍瘁至死虽肉食野乌骨暴砂砾犹生之年也大猷言不得尽志不得行徒糜廪禄以虚岁月虽关门生入微职再增上无报乎国家下无补于生民将有先朝露填沟壑而巳因为切近三事以献一曰别马步以定战胜二曰教技艺以倡勇敢三曰重正兵以御冲突銮召入口对大猷召其素号知兵者折其为弱指其素恃坚营者辨其为虚銮曰吾不当以武弁待子下堂礼之大惊一军而是时虏遁大猷知銮无意叹曰忠心灭虏奇功报主为宗社长久之谋求之内外公卿未遇其人赋东征歌归矣中国外夷胜崟盛衰天实主之倡仁义礼乐于干戈之场讲止齐节制于混乱之区宜世迂我也伯温因为大猷请命擢守备汀漳既至上言廵抚都御史今守令廵海之官视地方安攘如传舍渡舟然因日教技击暇与其秀士读易论文林箐逋结次第平定亡何海寇作发海舟大破之当道交荐升广东都司佥书时新兴恩平二县贼屡招屡叛有司不能制廵抚两广都御史欧阳必进檄大猷抚谕大猷到界中还报新兴一县浪贼引猺贼成乱猺贼化外之民也治宜缓浪贼治地之民朼治宜急因出榜招谕极其切至浪贼化为新民而良民辄因睚眦数骂前恶大猷复晓譬良民语之以理时时携糗糒单骑入村教以忠信仁义战守自强之法复从数人入诸猺峒谕教之峒人惊服有苏青蛇者久横界中与其党梁伯清俱来大猷察伯清可用裨伯清牒令与诸酋之他所发视挟青蛇前行杀之大猷谕贼曰有人谓我勿剿女我则不从凡我良民谓我剿汝我亦不从有人告汝谓我无剿汝心汝亦勿信有人告汝谓我有剿汝心汝亦勿信我之剿否我亦不知汝所自信汝惟信巳汝守汝巳我知我心矣我心父母我人忠信汝无怙终汝而怙终我心捄民我身未死断不汝容大猷诚意开尽言辞恳切以不兵为兵新旧之民回心献款保全无数会福建海寇张甚廵视浙福都御史朱纨奏迁福建都司时安南逋臣范子仪欲篡其幼主莫宏瀷之位挟莫登庸别子正中保万宁州以匡复为名拥众三万时时入寇钦廉界必进奏留大猷广东临行新兴人扯衣遮拥夺肩舆不得发者数日乃单骑夜半从间道去是为嘉靖二十八年既至驰入子仪谕降其赏解散者一万安南人乘子仪势孤破逐之子仪还走入钦界大猷用海舟遮击前后两战俘斩千余子仪复去入安南追至海东云屯檄宏瀷捕之函首以献交州大定亡何琼黎叛乘胜剿平之单车入山与黎约黎人争持牛肉来劳图像佛祠称为俞佛而祷焉则上交黎善后二策于必进其平交策请度华夷界地置重兵委大将永镇之交南永安新安诸州皆揖大海城中有左右二氶左水通海交若有变当用海舟征之国初征交从陆险远所以耴败从海征之舟船无所不登岸兵粮无所不乘载交人有糜折逃遁而巳盖汉征南越用伏波楼船二将军马援征征则征贰皆从海道此古法也其平黎策谓自古有天地则有此黎不可以州邑制不可以教化□□年一乱乱必一剿从古及今不知几乱几剿财帑费耗平民受伤不知凡几何不如逆计未来之费豫为一时而处之逆计未来之祸豫为一时而弭之窃谓天下之物以群而分则不争天下之势以重驭轻则不逆若各州县土官其在千百年之前流毒肆害何啻今黎惟古人就其中力大智雄者使为世官以类相统故天下虽乱土民无生异心土官虽弱其宗人相谋则有之未有土官逐主而篡之者也何也以群而分则不争也土官有官有印有府州若县之名一方操丙握于一人内甲陈百千精锐之兵外村联千万应援之众故虽甚不道其下敢怨而不敢怒宁就死不敢变也何也以重驭轻则不逆也今约黎土舍伯仲之间耳服则驯不服则聚而杀之亦何怪焉请于听抚之黎择其力大势雄者上闻朝廷授官给印置城立县一如土官彼其城高池深宫室之广财利之富妻妾之盛世代之荣必图自全之计万一有生异心据城以叛虽强如岑猛窘迫之日亦必背弃诛一人而别立之其乱亦易平也必进不能用因请于朝以为海南右参将三十一年倭寇浙直势甚猖獗朝命以都御史王忬提督浙福以大猷为浙江左参将是时我中国人王直毛烈亡命入海为倭向导忬议招而抚之大猷言招抚之法必大兵压前贼力不支输款求降帝王仁义之师志在平乱从而哀悯许以自新若有不悛生死之权要皆在我徒曰招之而己权乃在贼明公督兵灭贼当堂堂正正为天下先大猷请用福建楼船为明公破之遂与参将汤克宽入海击直败之会飓风逆发我贼二船皆颠危至甚乃复收港贼寻亦遁凡大猷所以议逐倭者谓当用楼船入海与战若徒备之岸陆我何所可守彼何所不可登繇陆备之我有奔走之劳入水求之彼共风涛之险又倭刼海岸其患尚小倭入河港其患乃大倭登岸行刼有所掠货必载归之舟中彼舟有数而我海上舟亦有数耳一入河港我孰非舟因我之舟不胜其载登陆刼夺我兵从之彼入内地必致死矣浙西川河互错沟港穿贯多水田少燥园间有燥园尽种桑柘其多水田少燥园则难以陆战其川河互错沟港穿贯则莫若先防河港之入一入河港我整搠河船周防战备撤断津梁使无所渡徐进逼之待其可战一鼓乘之更行调海船坚守海港使不得遁夫贼在海外海船足冲之贼入内河河船足困之计数年之费为一大举势必尽绝今总督军门但知急战新进将领但承指挥轻死决鬬徒儿戏耳王翦之对始皇也非六十万人不可始皇不信以使李开开用二十万人不胜乃以六十万人使翦复往夫如是者不用八十万人乎其为军兴费不用八十万人费乎早用翦言宁复至此夫若此者不持重之鍳也忬用大猷计数以楼船破倭东西粗安而整搠河船之议竟不施行三十四年升南直隶副总兵时松江柘林贼盈二万连年不可讨朝命以张经为总督尚书经始王亦欲大猷急战大猷曰某可杀宁可使击不胜哉与经谋急调楚粤兵为先锋兵未至会朝命遣侍郎赵文华监军文华督促经战而经与大猷为持重文华怒论劾经顷之楚粤兵至大猷将之大败贼王江泾而经亦用大猷河船计多所得贼击贼六金坝斩首三百余级大猷叹曰此吾独创内防之策惜向者王公不用也王江泾捷文华劾书至世宗大怒论经死大猷夺祖职巳倭至日新公卿台諌皆言大猷可任其明年使充为事官镇守浙直总兵连破贼吴淞江口营前沙茶山斩首千五百余级移定海乘雨雪焚舟山寇进署都督佥事明年进署都督同知海上无警者二年世宗必欲得王直杀之总督胡宗宪使蒋洲陈可愿入海说直直有归意求贡市副总兵卢镗请许之兵部郎唐顺之主其说而大猷欲用太祖太宗御倭法剿绝毋留以正中夏外夷之体与佥事王询倡论候其至出击之宗宪曰敢击论死使镗迎直海上大猷陈兵夸不之直至则世宗必杀直倭从直来者尽歼之乃巳宗宪下直狱俟命倭怒宗宪绐之焚舟走柯梅人殊死战夜乘舼入闽闽中廵按御史将论劾宗宪宗宪劾大猷委罪曰是背笑我不战者有旨逮捕诏狱大猷叹曰某许国以来平交征黎剿倭大小百余战擒斩何啻万计其余移文调度不在阵中者军门不录也结发修身白首无违一发不中百发尽失哉用帕系首以裙结腰从一材官后循墙走入见御史于宁波士民军较喧问咨嗟曰俞公奇男子立奇功有此奇事大猷闻而笑曰尚有奇者且入不对之境虽然丈年生世要有此遭吾所自处在中庸之十四章矣即寄其孥宁波托所善友人李杜守之 【 杜泉州人禀雄迈善出新意发经传所未发大猷当事有疑质问一言而决】 时谭纶以副使鈶州数给大猷孥而溧阳史际遗五百金于道既至都御史周用避正堂戒胥隶毋索俞帅一钱诸御史皆来语公之功高明主所知行出公矣设不测我辈当不避诛谴为上言之锦衣帅陆炳为大猷行金严世蕃所而大学士阶亦为保持得发大同立功大猷念倭骚动东南不过费财糜卒耳虏于中国乃为不决之堤欲自见平生而势位未可乃为总督都御史李文进制独轮兵车可推挽上下强弩神铳击坚及远簟茀龙盾而虏吊矢弗能及也文进试之用数十辆步骑数百人挫虏数万于安银堡文进以其制闻于朝置兵车营自此始也湖广镇筸苗起廵抚都御史黄光升言大猷用兵如神臣在广东时见其平安南叛臣筭无遗策始发之日廉州太守问贼何时平大猷曰后四旬见公于此巳而果然有才如此置之散地乞补臣所部裨将楚中诸苗皆大猷昔时调遣从征伐者令其当事必有以威抚之诏以为镇筸参将四十年广饶平贼张琏聚寇数万攻陷江闽诸州诏江闽广三省会征之用师二十万人复以为南贑参将督江兵进剿时三省尚属胡宗宪节制宗宪故论劾大猷矣至此又欲使急击贼大猷上记曰明公谓琏贼出刼使急击母反巢上策也大猷谓明诏三省会征必有所在岂其使二十万众一夫浪走若其奔窜流杀为祸滋大琏虽离巢财宝妻子在也攻而致之孰与走逐之宗宪一听大猷之所为诸将谓琏巢万山下山径斗绝孰敢先登大猷曰属我疾引万人据其高巅栢嵩岭琏果奔归数战尽捷而广兵观望久不至大猷察贼窘计离其党执琏自赎琏执有日广丘闻疾至夺之江兵不平欲与鬬大猷抚几大骂敢鬬者死夫吾恶贼不靖耳何必在我江兵执琏广兵执琏又何择焉驰散其党二万不戮一人以示恩信乘胜诛林朝羲贼杀二千其返论功赐金升副总兵镇守南贑汀漳惠潮寻进总兵都督同知大猷请置县五岭间善后朝议为置平远一县以属潮四十一年福建山海寇无虑数十万督抚游震得请以大猷控制全闽江广湖数道朝命未下其冬贼陷兴化城明年春大猷驰至贑与都督刘显戚继光灭之移镇惠潮潮有倭二万海贼吴平与诵诸山寇亦起敕江广福建三镇抚臣偕大猷讨平之大猷次第诛款使人招平平率众来谒单骑见之平啼泣投身其诸酋不甚听平平不能自决然犹为大猷杀倭百余级而与之绝大猷居平梅岭而平终不戢诏书必得之使闽广二帅会征大猷曰两将不能以相使盍归责一将当事迂之久之广兵不至平遁御史论罢大猷官会河源翁源二县山寇李亚元等为寇两广总督吴桂芳抗留于朝曰大猷可以将别将别将不能将大猷大猷得留分五道兵征之俘斩万余而广西古田县者苗贼据之七十年所矣其酋韦银豹黄朝猛入会城刼布政司库手刃参政民衷桂芳复请用大猷镇守议征诏复都督同知佩广西征蛮将军印是为隆庆二年此时总督两广谭纶移镇蓟辽上书乞大猷与同练军破虏继纶者张瀚以海贼吴平虽死其党曾一本复炽复疏留经略之瀚问大猷破贼计大猷言贼之所忌闽船闽兵当造舟募兵于闽瀚与诸司嫌其迟久大猷为瀚作拙速解曰孙子有言吾闻兵以拙速未闻巧久夫此春秋战国纷争互并之术今天下一家四海一君贼子弄兵命将征讨堂堂正正十围五攻翦株枝根绝然后巳苟图欲速不顾大计是幸功也夫速而徒拙何耴于速久而能巧何嫌于久愚谓今日截杀鵰剿战国用兵师也速不嫌拙大举征剿古帝王夺罪之师也巧不嫌迟瀚不能用大造舟广城下大猷言广省城外即海不似闽港纡深贼来歘忽耳倏入一炬奈何瀚又不然其说居数月一本突犯广城火所造舟杀掳旬日瀚及诸司悔复问计大猷曰计在始议诸公曰闽舟成贼遁奈何大猷曰其势拥肿将安所遁明年舟成遇贼漳潮旬日三捷生擒一本两省论功皆首大猷于是始往广西议征古田诸公谓用兵七八万可矣大猷曰必十五万竟以十万分七哨入居三月计诛朝猛生擒银豹破坚巢百余擒斩贼级七千四百六十余俘获贼属千余大猷曰必再聚兵招抚之须五月乃可出诸公不能俟以三月出大猷叹曰徐之二月待吾经略此方之民永安矣于是总督侍郎殷正茂上功于朝改县为州州曰永宁而廵按御史诬劾大猷所擒银豹非真兵部覆奏大猷故东南名将必不轻谬为奏移镇福建时方议攻贼彭湖忽有新倭自漳泉趋福宁大猷遣兵追之将及副使邓之屏促向彭湖新倭猝入烽火寨杀把总去御史论劾大猷大猷竟不言之屏短坐免官时万历元年也大猷结发为将在兵间五十余年旌旗所指动以报明主拯苍生为念长于料敌未尝败衂居常称堂堂天朝匪茹之寇非蛮则虏帝王之师有征无战节制之兵动图万全宁费宁迟不敢轻动耴胜与其完目前之局毋宁预计数十年后经营讦谟而永之然世多不然其说至其为之不就而后信服而卒从之至于永久吁谟一时当事固未能决心其倭陷兴化时兴人急在燃眉而大猷讲五攻十围之道凿沟垒堵海堧以待戚继光至然后与刘显一鼓平之兴化所繇陷坐刘显玩战兴人怨显次骨而亦大讪大猷顾大猷谓吾不先凿沟堑堵海堧者戚公骤至能无一倭逸漏耶此时谭纶方为福建廵抚上功于朝继光显皆得升荫大猷赏金而巳纶贻大猷书曰节制精明公不如纶信赏必罚公不如戚精悍驰骋公不如刘然此皆小知而公堪大受公诚如霍大将军任如诸葛丞相大如郭汾阳忠似文信国毅似于肃愍可以托孤寄命知及仁守当今之世舍公其谁公幸自爱纶入为兵部尚书大猷贻纶书曰某平生志在征虏而见用江南乖违本素今人七十余老矣妾媵尚有贻产膂力可敌精卒二十许人公许我大受今其时也纶疏起为后军都督府佥书大猷友人李杜讽大猷老也盍退休大猷曰吾祖父世官享国家俸禄未有以报主上冲岁夷虏时肆凭陵平生志在西北边老当益壮毙而后巳矧谭公在位又知我心虏自成祖北伐而后未有用大阵胜之者世宗庚戌之变将士愞懦未能列一阵见敌此国耻也穆宗皇帝奋武大阅而阵法久废诸将几不能军何以示国威卫天子于是以其故大同制车法上之于朝曰御虏之法非车不足以战古人制字曰军曰阵曰辕之类无不用车者马隆依八阵作偏厢车偏扁也诗曰小戎俴收即车之扁小者浅而收之也盖古人耴任载不多而得便旋之用火器衣粮之类皆可载往时王崇古协理戎政请专委大猷训练三年有成方欲推之九边会纶卒叹曰无同吾志者矣乞归休亦寻卒赐祭葬赠左都督大猷归京师练车罢大猷在军风角占候遁甲皆所不信潜心学问起基卑迩以为实修当世士大夫深于道者莫及也至其雅量镇俗东晋风流亦或让焉轻财好施同郡待以举火者十余家 【 大猷与汤克宽击贼海中风涛立起天色黯晦不得爨者二日军士皆哭大猷豁然称快克宽曰此岂快时大猷曰某平生无所忧挂今与公同时溺海业缘既尽亦是快事克宽大服风定执贽称弟子尝元正见偏裨堂上离坐荅揖侍者推坐向后揖竟返坐侍者不豫前迁遽跌于地冠簪俱脱大猷待起整冠抖衣略无异色退语人曰□□日以雅量弭灾兆矣其年平泰亦无殃灾】 平生推奖欧阳深邓城汤克宽陈第有国士之风荐挽不遗余力城克宽坐系以身保任之其后皆至总兵而欧阳深以秀才纳级为指挥结客募士死兴化之难第先为秀才大猷一见事功许之荐引武途官至游击将军以不善事督抚弃官归家年七十余历游海内访友论学辨博而卓于见深城猷同郡人克宽邳州人第连江人第与予善 

　　○戚继光 

　　戚继光字符敬其先定远人高帝初百户祥从西略地以战死子斌受职有开国功升定州卫指挥佥事数传而绝景通以弟子为后武宗中部戍卒践更京师刘瑾有逆谋知景通豪杰遗之席帽与约作难景通佯应之旦日为黄冠遁去武宗所召见方士锺生者百岁人也善景通授以六壬游都之术屡击杀山东贼升大宁都司掌印入坐神机营归养母人称景通孝廉将军始孝廉将军未子鲁桥故有异人衣褐衣据槁木自云八百岁矣前知事下帷通宾客不见身意其妖精也至孝廉将军见褰帷与入曰端人也吾无隐乎尔孝廉将军问母病言无恙也问之几何子曰犹未之知明年某日朝会茅山为公察蚤晚至期往见贺曰将军有子也后十三年戊子岁十月闰朔其时矣此为三朝虎臣兄卫霍而弟之也老夫乞以为弟子名之曰长寿后五年当复举其功名亦差亚十有三年继光果生及期其母梦神人衣绛衣降于庭虎变跃捆内是日日华五色孝廉将军命之曰继光幼而好弄押辟多权奇孝廉将军从方士受大还锢鼎烹汞偶退火出丹室命继光主扃继光进武火大烹扃户自若既排户入大惊孺子不测而撄九龙败矣覆鼎出汞皆成金覆试之百端不死孝廉将军贮硝楼中戒母上也继光私举火为戏焰熏天孝廉将军厉诘之弗应迹之则既然且烬圜而熸入版者三寸孝廉将军洒然异之孺子得天侈矣年十余隆隼方颐英气勃勃稍长折节为儒以经术着既冠袭世官亡何孝廉将军死不能家嘉靖庚戍待试武闱会虏犯京师继光上便宜言事山东岁遣治兵使者部兵入戍继光任中军以从辑和众心一军皆服升总督备倭都司寻转浙江都司佥书浙中倭甚义乌人故劲慓继光言督府请练为兵许之吏募三千试之继光以江南菹泽多走险不比江北地夷可兼驱者乃为鸳鸯阵阵十有二人队长前次夹盾次来枝兵次四人夹矛次夹短兵樵苏居后其节短其分数明其步伐合地宜其器互相鬬试既习得补浙东参将分部台州而佥事唐尧臣部台州兵备与继光雅相重嘉靖四十年倭大至宁海告急继光旦之宁海贼果大来登桃渚新河圻头诸处尧臣自将留海门军趋新河破之温岭而宁海贼闻继光旦至悉遁去谓台州城中虚逼之继光闻警促还昧旦引兵午至台兵行七十里未食守吏谓贼近戒门严母得入兵争门而嚣继光后至呵怒之曰此汝等争门时耶贼薄城下灭之乃食鼓行而进遇贼花街一贼左挟矛右挟刃壮士朱玉玉持短兵击折其矛再折其刃斩其首贼大溃张翼逐之杀数百人乃食又逐之瓜陵江皆自沉死继光复领舟师邀击俘馘亡脱而圻头贼复焚舟起趋台继光简精锐千五百人往尧臣曰千五百人寡矣将军与约母掠辎重毋尚首功母轻杀胁从前驱者击贼无留行继光曰诺五月庚申朔反大田贼退次大田东坚壁不出会雨甚间道遁仙居继光繇大道先之围之数重四面举火贼争提槖赎命我兵不省尽焚之盖二旬有九日九接战斩首七百卤获器仗三千七百四十有奇是为戚家新兵所至破竹矣其年江西告急督府檄继光西行露布以闻军声益振明年春倭贼繇福建长乐连江福清南下聚党焚刼新贼继至福建廵抚都御史游震得莫之谁何言官言倭毒闽且十岁劫众聚徒且十万财力竭矣闽中故属胡宗宪督抚请亟发督府兵八千出浙帑万金予之使副使王春泽监其军继光引兵从间道入福建破横屿绝岛中再旬入福清大破之中田贼殊死走兴化衔枚趋之夜四鼓抵贼营连破其六十余营斩倭千余级余多溺死者平明领兵还城而兴化人始知其郡中士民具旗幛行酒郊劳振旅还浙中行亡何闽中新倭继至围兴化陷之矣时兴化衣冠巨族繁侈相望地新被倭村落一钱寸帛在在城中民无得衣食疫疠大行士民昼夜乘鄣望救兵兵备副使翁时器居城中巽懦寡谋震得遣总兵刘显赴援显以兵少不进遣一把总领兵三百往贼尽扼之居数日显又遣长下兵八人赍文于时器贼杀之衣其衣诈为显约书缒城而上曰今夕且息铃柝将有所谋或疑其诈请锢之时器怒不听罢铃柝如约夜未半八人者斩关延贼城中大乱贼杀人狼藉士大夫立毙锋刃者数人摄守者通判奚世亮亦为乱兵所杀时器与参将毕高遯去贼焚公署火民居旬余子女玉帛搜掠一空亲兵向导与之流连欢饮驻城中者六十余日乃破平海城居之乃系人索赎耴船亡得脱者事闻上震怒罢震得逮时器高及邦光俱谪戍乃用谭纶为廵抚都御史而以继光为总兵镇守福建继光携万兵兼程入闽至则直趋平海部勒士卒鸡鸣蓐食晨压贼营□之仓卒大乱刺真倭二千三百余级一时狐豖铲洗无遗嘉靖四十二年也先是莆人梦月坠地中一老人言曰我是天兵放火杀人灭王纲破上成历午未至酉申牛女界号令明重熙岁见太平至是人侧之土成城也重继也熙光也岁帅也继光又字重熙自是用兵连破闽中贼闻戚兵来无不膝受刃继光与俞大猷同为名将学不如也而威力过之大猷或不能旦夕拯水火为持重而继光如奔电迅雷立见除扫矣尝以春月至崇武所城民方下田倭骤登岸继光出兵逆之裨将请待兵稍集乃出击宽片饷耳继光曰春月农郊妇子在田令倭得杀良民一人即尽数斩之何足赎失必立往竟胜之此犹其趋台州时灭贼乃食也继光在军中选部将数人类者衣装并如其自身出入莫别识夜亦不知其宿处有同官密令其卒乱入继光卒中意欲盗耴其首级而继光故令士囊五色烟囊中获首级烟涂之同官卒无有也遂不得首级继光以总兵镇闽但其来时为方参将闽人见继光骤立功戌但称曰戚参将云穆宗即位虏陷石州东薄昌□几不守用廷臣议召谭纶继光入策闽中父老诣抚台攀留不得也继光入上书言西北兵十倍东南而边人见虏望风靡者繇不议战栾兵夫练兵之法臣尝试之东南而验请简部将募士三转州县士三千部将将之合为四营营各五部立一裨将为之连冲简练训习一如东南比及三年格虏逐北然后屯田足饷罢戍镇兵百世之利也纶出就督抚命继光总督练四主将兵节制视督府筴者谓太阿之柄不假武人第可易为总理耳耳时诸主将视总理犹寓光然纶言其不便则又以继光专任蓟门既不易衔而练兵之议寝矣继光乃请召向所练南兵修蓟镇边墙楼橹敌台翼然壮丽费县官帑十万缗而考工计久当百二十万复增募南兵二万编伍戍之议用车战如俞大猷之法其秋虏不敢犯论功首最始塞下士边将朿驭无律继光所召南兵至阵而见军门待立于郊适雨甚自朝至于日中总干山立军容益壮边人大骇继光故以参将入闽进副总兵再论功最进中军署都督同知充总兵入蓟拥总理虚名秩如故神宗即位用修蓟功递进左都督加秩少保兼太子太保阶特进光禄大夫继光所得久镇蓟以张居正善任之居正没人并言继光命移镇广东踰年疾作得谢还卒戚将军名将也起裨较屡迁至大都督佩雨印跨制三道大小数十百战所杀卤万计人言其善用寡巳又曰善用众又曰善用败巳则曰善用胜人之言曰县官自急海事以来悉天下力厌之东南大约越卒十不能易倭一而戚将军提千余乌合躏穴枭夷之即无论戚将军用寡今诸边大将将不过三千人势不能他有所举独戚将军能将数万人若一人而肝胆之即亡论戚将军用众巳戚将军所遣卒或不幸以败告戚将军治兵益自如自利瑕衅误敌使懈即阴鼓我气骤鬬之故戚将军败往往为胜端即亡论戚将军用败巳他将见小胜则小溢大胜则大溢此自为懈其胜也往往为败端乃戚将军治兵益自如故其胜也又为常胜端即亡论戚将军用胜巳戚将军在浙有纪効新书在蓟门有练兵实纪治兵者悉遵用有弟继美以都督佥事为总兵镇守贵州蓟镇边墙之役继美为御先诸材官盖鲁桥异人所谓功名差亚者继光妻曰王夫人无子悍妬继光阴纳诸姬得子豢之外舍不使见也御人露诸姬多子状妻日操白刃以从继光衷甲入寝号跳愬祖祢大恸乃弃刃抱头痛哭携他姬子子之而继美之妻悍妬如其嫂夫人然继光贫时妻市鱼三斩之朝进首午进尾问有余则曰亡继光意臑在腹其阴自奉心嗛之暮乃以鱼腹进曰妾俄君劳君良妾苦礼也继光沮且谢继光尝提兵出镇杀贼贼辄至围城继光妻部勒登阵竟以完城 

　　郎曰世称俞大猷为龙号戚继光为虎一时东南名将也谭纶相知两人间尤深大猷其荐疏有曰伏见臣猷秉义怀仁笃信好学老成持重正而不谲口不谭功心惟在国谤言朋起顺受不辞事势难为慷慨独任吉甫方叔赵充国郭子仪之流也其推重如此 

　　沈希仪　　何　卿　　刘　显 

　　○沈希仪 

　　沈希仪字唐佐贵县人袭父官为指挥使年十八绾卫印令尉以其将家子易之顾虽年少具勇略抚士得其心广入尚弩而希仪精弓矢正德十二年调征永安蛮希仪捣陈村寨贼山上墙立希仪独拍马登山贼却下诱希仪入淖前趋劫之一酋镖而左一酋刀而右夹马一酋彀弩十步外希仪捩项过镖而挑右足以让刀镖离颈寸许过刀着于镫鞺然断铁希仪射镖者中缺项殪斫刀酋于镫间断其颊车折齿殪弩者恟失弩偻而手行上山射之中膂既连毙三酋追入菁与其余贼战斩首若干级毒弩中膊整军还还而中危疾几殆所部士刀穿手矛剚股脊系拽铁锒铛痛毒自状为希仪祷神请命最后一人持箭贯喉其得士心如此而自是希仪知名矣寻迁都指挥佥事义宁贼寇掠临桂既还巢希仪追之巢有两隘贼伏丁岭隘以伺使熟猺导之入以某隘闭告希仪策之斩所闭隘入趋巢大破之贼酋奔逐之酋骑而走崖窘释骑跳下涧希仪骑而跳下涧从之涧深没马希仪朿湿马于树沿涧求酋酋泅而逃瞩水中影射之血缕水上入水斩之出乘湿马与其后骑更追贼斩贼数十级谍者告希仪荔浦贼八千渡江而东寇希仪仓卒率五百人待江岸谍者又告贼饱归将及江是时希仪所炷白面寨去蛟龙滑石两滩各数里滑石滩狭而蛟龙滩阔希仪谓滑石牵线而济众可薄也蛟龙而成列济难图矣令军中伐岸竹揭竿为百旗插蛟龙滩上守以羸卒燃柴烟疑之贼至果避蛟龙趋滑石希仪分兵两岸潜以小舰载劲卒数十伏葭苇中贼营中洲以护济济且半希仪以舰乘泷急冲之两岸军噪而前有酋骑而水立挺镖当舰希仪舍舰跳水斩镖酋人骠皆踣洲上贼辟易其济者西奔巢未济者却东走舰军与两岸军夹攻洲贼洲贼后行者挤堕渊溺死其前行尽俘之以功迁都司同知嘉靖六年田州岑猛叛督府姚镆奏诛之镆令分兵五哨入而猛劲兵尽在工尧希仪自请当工尧竟以计杀猛安置猛子邦相于福建语在方舆记同领事者嫉希仪功而镆所以善后亦不听希仪之所为坐不叙继镆者为王守仁则信希仪用其言荐为右江参将右江故治柳州柳在万山中城外贼巢比比前后两知府被贼殪且弩城兵疲不任战官出城必甲巢近城者曰五都最险贼最獗所虏获人畜最富官兵不至百余年矣希仪乃即用柳兵千人与百户绍宗分击之贼惧因熟猺为解乃以其所虏生口牛马为献贼素怯柳兵至是与柳人始知柳兵劲也大凡巢贼所以纵横皆繇熟猺及城中黠吏民为耳目官府动色情性贼虽溪峝千百里外辄知一议征剿口语沓沓手足巳露以是得为备甚者我所任为向导往往误人入死地而贼以耳目故益知官军虚实与民积聚少多乘虚入掠至活脱不可踪迹希仪以为图胜贼当先得其情得贼情莫如谍谍而使官军人则贼疑察知诸猺中不能绝我商贩人阴求贩者假以买物召至府密谓曰吾素知若辈通猺吾不罪更与若赀试为我诇皆喜乃人给五金使益买物散入诸峝中绝栈深箐无所不历每有动静辄奔走报希仪厚赏而秘之希仪欲出走则使心腹人为旗头引之至期鸣铳三兵皆聚命曰出某门尽贸贸第从旗头而顷之札营设伏贼果至奔追殪之巳贼寇他所希仪军先在贼或潜寇绝远村聚度官军所必不至则希仪军又先在贼始惊以为神希仪始至柳令诸猺出入买卖游戏城中无禁时入府见希仪希仪儿女之久之择其便巧者厚赏之使诇贼贼发辄报之辄厚赏令诸猺妻入见其妻其妻好慰劳赏之针线包帕银簪诸物又命诸妾婢灌之酒察其夫尝以贼事报者则又阴摘之他所加劳苦之私赏益倍更以珍果美物塞其袖中又阴戒必令人知也诸猺妇欢喜皆来希仪妻倾筐箧给之尽而其戒勿令人知者猺妇又泄而夸之以为夫人爱巳诸猺妇皆嗾其夫报贼冀巳得入府受沈夫人物而希仪间又使人阴以夫人之命赐物诸猺妇自是益知贼中消息或诸猺不言者诸猺妇因其使人附耳报希仪既得贼时率轻骑剿其尤剧者一二家至至绕绳记之诸军第捕绳以内家出数里停军审究诸猺中老弱妇女牛畜被获者悉还之诸猺皆喜以为往时官军入巢见人辄杀或贼遁则搜斩不为贼者我乃不敢詈贼贼时时詈我辈无益也如今我乃敢詈贼矣希仪入巢有助贼战者既还军遣熟猺檄之曰若奈何助贼战顷之捣而尽歼之自是所鵰剿无敢助贼战者鵰剿所过他巢或弓弩而门瞷既还军则檄曰若奈何刀弩而门瞷出五牛我罚不且剿自是所鵰剿无敢刀弩而门瞷者希仪获剧贼不杀剜两目赏之金返之自是他贼有所虏掠第用剜目者骑而一人牵以诣贼使征之以给被虏家贼不敢隐尽还所虏掠而剜目者辄求多贼至出自所有益与剜目人以是不为贼矣希仪叹曰当世固多良将也患在牵制龊龊不能展耳夫兵贵神速因敌变化道有迂直亦有险易寇有聚散亦有坚瑕日有远近亦有便阻谋有巧拙亦有忠佞疑而示之弃而击之见形而移触声而应何可缕数也刻画进退揉已然待之不亦悖乎且今为将者贪暴而昧筭者也昧筭故不得不受计于上贪暴故亦不得不为上制吾治兵必请督府乃发吾治文书而吾椽史知之督府檄下而督府椽史知之夫事机不败于札牍之烦而缓急不左于期会之豫哉希仪母治兵不请督府胜则上首功而以邂逅追贼为词希仪尝欲出剿乃佯病所部入问希仪曰吾病思食鸟兽肉公等能与我猎乎因出城二里而止军所部始知其非猎也希仪既耳目多贼不能薮率走之他巢他巢人则吓之曰沈公来剿汝则又走之他巢他巢人则又吓之曰沈公来剿汝则又走跰血瘇以死或馁槁崖谷中希仪又每以甚雨凄冻风冥之夜察贼所止无论东西巢悉使人服衣帽与草同色潜持铳往发之东西巢尽惊沈公来矣裸挈妻子蒲伏上山顶儿啼女咷往往寒冻死或触崖石死不者且为虎咬诸妻子更相嗟怨汝为贼之利一至于此黎明下山诇则寂无人阴使其党诇之城中希仪坐城中不出也东西巢益相顾怪骇益落胆易面为好猺獞矣希仪在柳先后十余年名贼宿猾几尽而韦扶諌者马平猺贼弩中知府膊者也累捕不得有报扶諌逃邻巢三层巢者希仪潜率□剿之则又与三层贼往劫他所希仪尽俘三层巢□子归异时希仪俘贼妻子尽以畀狼兵至是独闭之空舍饮食之阴使狼兵数百人时时怒而挺刀狰狞恐之希仪佯执鞭痛鞭使退又使熟猺谓诸猺之亡妻子者曰得韦扶諌还矣诸猺亡妻子者悉来投希仪令入空舍视之甚妻室童弱相率持哭曰井沈公吾为狼兵杀久矣巳怨且詈扶谏岂汝爷岂汝娘不缚以赎我诸猺心割复见希仪希仪曰无它欲得扶諌耳诸猺曰为公图之公切勿以我妻子与狼兵也希仪曰诺犒而去之诸猺迹扶諌所在往见之谬言我辈失妻子计穷矣惟有更相随作贼耳扶諌喜乃诡相与计复与扶諌出巢因醉而缚之置岩峒中而使熟猺请易其妻子于三千里外希仪令人锁妻子刃挟之至三十里令曰诸猺劫妻子者杀妻子然后战诸猺白希仪曰我等巳缚扶諌置岩峝中献之恐雠公自耴之希仪得扶諌遂归猺妻子剜扶諌目截耳剔心手足斩之四悬诸城门希仪威信既着率令猺攻猺猺虽惧雠然不敢不往尝与期天大雨悉泅溪至人谓广西将韩观山云最知名顾能使猺不作乱而巳能使猺攻猺未有如希仪也希仪尝上书于朝言狼兵亦猺獞耳猺獞所在为贼而狼兵死不敢为贼者非狼兵之顺而猺獞之逆狼余地隶土官而猺獞隶之流官土官法严足以制狼兵流官法轻不能制猺獞若割猺獞地分隶之近旁土官土官富贵世世自如本不敢有他望又躭恋巢穴非能变者国家之力足以制土官土官之力足以制猺獞如此则猺獞皆为狼兵是古者以夷治夷之法也而时不能用嘉靖十六年则有思恩岑金之变初思恩府土官岑浚叛被诛而立流官以其酋二人徐五韦贵为土廵简分掌其兵各万余人夷民不乐汉法凡数叛镇安有一男子自名金言镇安兵征岑时被掠浚子也夷民闻之益思乱镇安土官乃潜召其酋长出金而与之盟曰汝小主也诸酋感泣拥金归镇安因要之曰金得立与我某地几百里遂盟而遣之诸酋聚兵五千以奉金将攻城郭复故地诸酋多欲为响应者而先时浚既诛其酋杨留者无所归率其党千余人诣宾州应募为打手时希仪与兵备使者在宾留入言请往见小主人希仪闻留言心骇念金去宾州数百里留应之表里相煽宾危矣骚且及广石何有于思恩因好谓留曰汝往也我曩征田州调兵镇安时巳闻金在是岑浚第九子也因叩留曰闻镇安絷金甚坚何因出乎留诡曰百计逃耳希仪故自作微语曰岑氏其复乎因呼留至密所曰为我语金欲官乎母杀人劫城以状诉我乃诸上司可得也遂与留十金花纻方折之纳其怀中曰为我寄金得官后衣之念我也因谬谓留虽然金欲官非赂我万金不可留曰金诚当尽力顾今安办此希仪笑曰岂遽责耶且得一帖为信耳留出又呼还谓之曰我几忘韦贵徐五素仇汝亦仇金善备之留益信希仪无他可托也诣金如希仪言金大喜真谓可倚希仪官因率五千人诣见至宾城门门者惧白希仪欲无内希仪怒骂曰公非贼胡不内耶觇者以告金心益安率其众散入城而与留及其亲信二十人衷甲见潜以万金帖子奉希仪希仪好遇之出见其侄与为弟兄复谬为金计曰汝赂我兵备公可独无于是遣金诣兵备使者凡希仪所为要使金谓官府渫渎可亲迩明日诣金营犒之五年酒五十尊召留谓之曰付汝金也倘兵马杀金是吾杀金倘暗箭刺客杀金是贵五非关我慎之慎之复遣其侄至金营与同饮食卧起金自是心死于希仪矣希仪欲缚金惮其众时廵按御史在南宁将诱金至南宁乃缚之请兵备先往密语廵按御史故而谓金曰吾挈汝诉廵公吾代汝词希仪为金作诉词涂抹诉稿四五反用示忠于金复谓金曰吾与汝往南宁倘贵五涂伏射汝易汝土官衣装杂椽史中先我马令五千人后行金如希仪言希仪语金曰贵五赂我庖人毒汝奈何自今涂次饮食与我同之我食汝食我所勿食汝勿食也金如希仪言行七十里至思龙驿晨起耳金曰今往南宁南宁人皆言汝叛声恶以五千人往是真叛挟矣不若散遣三千人选心腹健卒二千往夫亦足自卫也金如希仪言复行一日去南宁百里谓金曰汝至南宁久候诸从人衣粮俱不给不若以千人营此千人从金如希仪言至南宁见廵按御史廵按御史好慰之曰吾为汝奏闻留待此居五六日希仪度金众衣粮且尽复谓曰思恩去南宁近耳坐待粮尽众散矣何不遣半往耴衣粮金如希仪言于是独五百人尚散处城中希仪念缚金五百人者迫死而狠鬬则奈何因间请廵按御史公且去南宁以金从可图金于路也至思龙驿勿报贵五将五万人在阳以迎御史而阴袭金金惊而跳希仪与兵备御史惊希仪谓御史公阳不知听希仪徐图之出呼贵五骂曰汝安得擅兵至此金得官与不得官惟朝命汝安得私雠之是时金既行闻希仪所以语贵五还道候希仪曰金耶汝尚不知死贵五兵至矣可疾入宾州匿吾府中金驰马入宾居数日贵五亦来见复私希仪曰请甘心于金希仪又怒骂之贵五亦莫测希仪计所出也希仪密请于御史散遣贵五众而后图金而是时金众耴衣粮还者又千余人矣而杨留所统杀手千人皆在宾州内外希仪与兵备计遣留杀手护御史往柳州而间谓金曰杨留杀手百人护廵公往柳矣汝盍护文以自结于廵公第可至五十里从者可百人希仪遂与之偕至五十里金欲还希仪又拉之行百余里又欲还希仪曰我尚送廵公汝独返恐贵五伏人待汝今且去柳近汝何不与留偕至柳而后偕还金遂以百人至柳其酋长从者十余人皆死党也会送中金跃马坠希仪因责其酋五六人痛抶之曰何不护汝主令至此五六人虽骁悍以希仪爱金故不敢恚金至柳入参将府希仪使其妻出见之抚之以儿子因置酒劳金与其酋是时诸大酋其五六人既病抶创卧独四五人从金而留所部打手百人与金兵百人皆营于城外希仪乃召狼兵三百入府待事复以三百人入护御史三百人入护兵备使者酒中希仪谓金曰痴儿子往时惧诛又惧贵五逼今在我府中曷不痛饮为金与酋皆尽醉其夜遣狼兵缚之黎明召留与其党入狼兵三百夹墀立希仪大言曰岑金国贼也非留忠不能共我成事予留金披之以红纻留愕然希仪曰汝为之而汝不知乎非汝为我诱金吾安得缚于此留大骇泣下曰小主人也希仪曰汝为之而欲诳众乎留惧不能言其党皆股栗希仪曰吾奏留功矣因见留与其二百人于廵按兵备悉赏劳之令率之还宾州遂使散遣金众之在宾者所诛止金一人留既惶恐见绐又虞同行者猜巳卖金相雠见杀于路中奔归病悸死思思复安盖希仪以皋缓渐脱金于五千人之手待其为一夫而后缚之若剥笋然人以是益多希仪筭而贵五与土酋益谓希仪不可测也希仪既为参将久广西人刻木主配于山云之祠而生祀之居三年谢病家居安南议起用事者数强希仪出希仪不应而韦贵徐五复与思恩土酋刘现卢回争峒地贵五不胜思嫁祸于我以千金贿他将上变都御史蔡经经从众议兵剿之现与回连败贵五乘胜攻围武缘经使参议陈茂义都指挥白泫就希仪问计希仪大言曰二公不畏死事济矣诚尽遣诸军从老弱迕徒手八其荣面谕之曰若争峒地何攻武缘也尔仇家欲廿心久矣奈何使之为口实若不自爱乎彼若感泣悔罪则又谕之曰今朝廷有事安南若诚感悔返兵峒中束身立功仇家其将若何二酋必踊跃听命公以善言抚之可不弃一矢二人如希仪言武缘遂解兵二十年起为都督佥事进都督同知总兵贵州居二年又谢病归二十二年北虏大入边召天下名将至京师希仪在召中而佐戎事于宣大遂与蜀中何卿同总兵江淮佐灭倭然不能有成功二十五年还召总兵广西希仪在贵广大小十数战最大者则有贺崖铜仁之役贺县诸猺据上下磥石诸峒出没焚劫三十余年未有窥其巢者总督都御史张岳谋诸军咸曰须沈公来是时希仪初去江淮留道中诸将日上计岳皆不纳希仪至见岳曰兵难遥度请悉付希仪军入巢觇之希仪入巢数日而歼龚廷虎五百余人余党奔富川复深入五旬得级三千余俘获倍是崖所居黎蛮有生熟二种熟黎奉令应公徭如制独畏汉法不敢践更而岁出更钱其性颛愚可计始市猾辄导官奴解鞍投鞭分悬诸黎门要索其饮食馈送然后听筭更钱钱直十数倍知州浚在官黩货其所遣官奴尤甚黎首那燕出二牛与官奴官奴不嗛缚挞之诸女妇更出叩头求服不许那燕子强起解缚迫逐官奴官奴惊走以反状绐浚遽上变那燕惧连结感恩古镇诸黎为乱都御史欧阳必进上疏议剿巳出兵五道以入崖感万州古镇陵水而希仪病愈最后至谓必进曰灋家断罪必分正从杀人者那燕使杀人者谁耶崖感古镇相煽从逆不可释万州陵水未有党恶之实莫若出三道必进从其计希仪直入五指山下得那燕等五千四百有奇俘男女二万余以有贵州之命至贵再佐总督兵部侍郎张岳征铜仁叛苗龙许保等九百有奇其入铜仁策甚奇秘人莫知也希仪身不满六尺胆勇机警临敌目光逆射两颧赤色挺刀一呼人马辟易每宴客酒阑累几衣重铠跃越之客见无不惊服其每战未尝少挫乃在执兵前部卒部卒无不颷发争奋平居嬉怡谑笑肠胃一直如绳至其临敌溪谷网络鬼神莫测也私财俸赐多给诸耳目人军中有先登与斩首者赏不失顷刻尝笑曰人以资财积贿赂慱官吾从资财积首级得之岂非计哉 
　　郎曰沈希仪治阻之蛮夷则工御江南平地之倭则拙岂才各有所宜耶抑所谓将不乐牵制也廉颇曰我思用赵人信夫 

　　○何卿 

　　何卿正德中守备筠连后升总兵征白水三江蛮平之嘉靖十八年以克靖诸番保障有功升署都督同知分守如故二十四年四川廵抚丘养浩劾总兵李爵举卿代给事中许天伦言卿贿养浩二千金陷爵为巳地上怒革卿任廵按御史冉崇礼言卿在松藩十有七年全蜀赖以保障三军至今思之官久家故贫安所得二千行贿上乃解王廷相言往在蜀中见何卿无不敢敌之贼无不胜贼之战要以承平乱者非胁迫之民则乌何之众苟勇往直前则奔突窜伏之不暇何公盖达此意 

　　○刘显 

　　刘显南昌人少甚贫困欲之丛祠自经神护之入蜀中为土人教授小儿土人入山猎显为之盘时刻知其猎有无土人以此异之久之立功蜀中得为将领显为人阔疏无脂韦在蜀中平九流横江白草松盘芒布等洞尝以三百骑破獠万人孤身被围转战三日夜斩獠系马首溃围而出守蜀十年身经百战未尝一衂嘉靖之季显巳历官为都督矣其时倭犯江南者七年不战而溃显方北下将祇役金山南兵部尚书张时彻檄显守浦口显白时彻曰贼性贪婪输掠既众其欲巳盈今去者巳半其在泗州者需之亦去耳不如击之显留此不能自効也会廵按御史移书辟显显乘传往见御史喜为颢具飨会显曰贼在显不能咽食请为公灭贼还飨耳五月乙卯与其家甲驱至东安谍之贼遗显谩书显笑曰贼素易我且归则志惰可毙而待也时贼艘二十有九大率人人倭显伏甲冈下简四人率之薄贼艘诟之贼出显叱三骑使□以身殿且战且却贼射中显马马骇显下马抉镞贼卒驰显前显跃马斩驰者贼至冈下伏弩发多中弩然且扶伤鬬甲亦殊恐战贼引去甲欲逐之显止勿逐曰日旰矣度夜当雨谓甲曰我露宿是贼以逸待我也乃违冈十五里而军选人持火器潜涉贼艘贼数惊彻夜不得寝厥明丙辰显赤帜号于军令能杀贼者立帜下得三百人命之曰我前拒汝为后劲命甲四十人塞隘巷之冲每巷以五人守以五人廵曰贼出汝踣命甲六十人分四部伏冈下曰贼溃汝击命三巨舰积苇泊上流曰贼艘汝燔虚营右之疑兵左之复令数人升居而噪曰获贼矣获贼矣既誓乃阵贼自巷出者连斩三五人贼遂不敢复出退谓其魁魁怒摘冠挥衽左持刃右执扇登岸而麾贼众蚁辏矢集如雨显单骑遇之格者半掇者半矢尽又张其锐围显数重弗克射之辄殪贼气稍夺显谓甲曰彼众我寡不先磔其魁众不携也一呼突贼垒斩前队二人直捣鼓下斫指麾者自顶至踵裂其尸出贼阵后贼众披靡相怖以目甲四起夹击之贼大溃还奔舟舟焚显追至尽斩之又擒一魁名五大王者亦斩之溺水死者不可殚计淮倭悉平显身不满七尺不冑不介着一白布单衣中裤如之简易小丈夫耳及遇敌提两刃腾跃超踊刃起见刃不见其身淮民自河上观者咸咄咄曰神人云神人云 

　　名山藏卷之七十九





　　●名山藏卷之□□ 

　　晋江何乔远　譔 

　　臣林记（隆庆臣一） 

　　◆臣林记（隆庆臣一） 

　　徐阶 
　　高拱 
　　赵贞吉 

　　徐　阶　　高　拱　　赵贞吉 

　　○徐阶 

　　徐阶字子升华亭人幼堕眢井从其父黼亟宣平道括苍岭堕深壑中衣絓于树皆不死嘉靖初及第第三人授翰林编修始归娶大学士张孚敬缘上意请去孔子王号陛疏其不可孚敬召阶盛气诘之阶徐理前说引高皇帝诏书尽革岳渎号独存孔子者孚敬曰此高皇帝少作胡可据也阶曰高皇帝定天下而后议礼制度宁少耶且圣人之文无老少不尔明公议四郊何据高皇帝少作也孚敬即曰即君谓塑像古礼否阶曰像诚非古礼业肖而师之何忍毁也孚敬曰程子有云一毫发不似吾亲不得名亲阶曰然则有一毫发而似吾亲而毁之乎且明公能必尊奉列圣之御容尽似毫发哉不谢直揖出上谪阶推官延平府锲而识之曰阶小人也永不叙其后上忘之矣累迁至国子祭酒礼部尚书召入直无逸殿庐上见其小心恭谨殊亲近之庚戍虏薄都城下阶传言守城策于上上然阶言虏附书求贡上召问阶及相嵩嵩曰抢虏亡患也阶曰虏势如此难言亡患须议所以御之上曰是则何如阶曰今虏逼而我虚宜权许以疑之第恐难餍将来耳上曰苟利社稷皮币珠玉亦何爱焉阶曰事有甚珠玉皮币者陛下所不能受则柰何上悚然曰卿虑之远阶曰臣请言所谓疑者今虏书皆汉文真伪不可知请往谕之曰陛下谓汝等虽称臣求贡所求书皆汉文无信使抑万无城下要胁理果归诚当敛退塞外遣使具表听处分不者有剿讨而巳如此往还少日我四方援兵亦且至即不退可拒之矣上称善者再因请视朝以镇中外之心上首肯上既杀兵部尚书丁汝夔等阶荐为民前副使聂豹前都御史何栋上纳之始上悦相嵩至是数密谘阶边事阶对屡称旨渐为上所信向仇鸾得幸上密言相嵩父子不法状上内疑嵩鸾通虏误国而嵩莫之敢言阶独密奏继与锦衣帅陆炳实其迹上大惊鸾死剖棺戮之益谓阶亲巳亡何倭起江南上以阶江南人数问阶阶言今为兵者一而民者百能吏民者守令今将校一不利辄坐死守令自如或左降何劝惩也守令勤则饷必足守令果则谍必信守令警则闲必严守令仁则兵必力上是之阶微见自得上益谨事嵩先是者杨继盛疏劾嵩引言二王知奸状上怒下继盛鞫问嵩大恨欲缘上指推究阶属陆炳曰君慎之一及皇子无如宗社何因从容谓嵩曰上仅二王事实必不以两子谢公即有所罪亦二王之左右公则柰何显结宫邸怨也嵩愯然乃寝然以先后御史王宗茂赵锦论劾嵩者阶拟旨皆坐薄罚心疑阶为继盛游说久之给事中吴时来刑部王事张翀董传策交章劾嵩时来翀阶门生也而传策阶同府人以此大疑阶密奏辩若指阶主使者上下狱考掠远戍之嵩曰人事岂必繇彼顾彼好为忧时愤俗语语尽而继以泣少年好名者日丛之矣此意使也阶自是多称病谢客自远而益谨于撰玄应制以媚上上益亲之有所密问皆舍嵩而之阶嵩出直故多不满假入会妻死假久上谕阶曰卿亦归第阶对曰臣归不如在直上悦顷之上所居永寿宫灾欲治之嵩言上三殿方新物力尚诎未可治也讽上还干清上大不怿嵩阶乃密言之工部尚书雷礼上疏取办自请以子尚宝丞璠监工上悦嵩靖世蕃同之不许嵩恐而阶日与礼及兵部尚书杨慱不离工作次其兴宫之材不远取楚蜀第抡三殿之余而急构之百日宫就上悦名万寿宫焉阶自光禄大夫柱国太子太傅至是累进少师兼支吏部尚书俸凡三赐敕褒录一子中书舍人超拜璠太常少卿会满十二年考赉金绮罗缗阶为人阴重有权略其始事嵩甚谨与缔交联姻治第分宜曰谢政后且居分宜就公令璠往来嵩家有见异物曰我家亦有之是夫夫见遗者世蕃为酒致阶阶至为忍呕受觞及后稍知上闻嵩贪及世蕃外恣状因密受御史邹应龙使劾嵩而嵩败上惩世蕃不赐阶直庐曰母久直久直家儿外作奸阶言当问何奸也陆慱走马使酒狭邪为奸长安市中也谓之外奸久直奸也甘言比周为奸朝堂以誷主上谓之内奸不久直益奸也上悦以直庐赐阶阶悬三语曰威福归主上政务归诸司用舍刑赏归公论次辅袁炜数出直请召之不许阶言凡事同则公公则百美基专则私私则众弊生上曰善阶弟陟官九列久次当迁阶不令内徙又缓其迁期以自远陟内不自得上疏借指阶内行上不行上欲增阁臣一人问谁可阶对知臣莫若君在陛下上曰知臣之君有尧舜太祖而巳嵩我简任乃至此阶对陛下用嵩非不当才末路骄怠过听子上恩耳昔尧于四凶太祖于善长惟庸皆始用终诛陛下无损于明上曰尧圣人首太祖艰难兴天下犹然遭此后世之君宫生内长又乌能知之阶对自古人心难测盖有大奸似忠大诈似信者知人所以难也故圣帝明王不下堂周天下惟在广听纳广听纳惟在有言必察有言必察则深情隐慝无所逃奸阶累进兼建极殿大学士四十三年当考十五年满逡廵未敢请上知之赐金币羊钞珍馔法酒特进上柱国录一子尚宝司丞赐敕褒谕宴礼部给三代诰命力辞上柱国及部宴再予金币前是阶以例乞骸上谓阶卿自拟留旨不可何不令炜代我言阶言炜拟留臣知之即臣拟也上手答卿念在邦民诚图宁固辅首居正宜赞不逮罔弃是思上赐阶玉带以白金一锭为制资择赐蟒衣所谓教子升天者令衣以入阶病痰口敕遣御医视中涓赐猪羊甜酱瓜茄酒米如例巳出尚方珍剂二瓿命司礼贵臣赍手札喻以调摄药方葢嘉靖初上调药赐张孚敬至是始再云袁炜卒阶数请增置辅臣上数难之因密疏乞休谓曩时阁臣居首者率不时请骸骨上欲留留之不欲留则不留故不得久攘此位而恩威常上出纪纲法度母敢颛也上曰而亦狥曩时耶久之用严讷李春芳副四十四年也是时上春秋高忌讳甚吏部左侍郎高拱主贡举考试上问阶拱论语试目曰绥之斯来动之斯和其下不有死哀耶孟子试目云民之秉夷夷不同夷虏哉拱大惊阶为拱剖解上乃罢上谕阶曰郊庙弗躬早朝久废要我为不能矣今病多体弱目下便赴尽宜卷身奉玄传继不可延者且待必无休矣汝其加思或密问在直诸臣计此安美易为不恐后艰丑耳阶皇恐对大畧谓传继臣不敢闻命计诸直臣语亦漏泄自古艰丑事必有强等凶恶之人及有大奸逆在其左右今皆无之圣明亡疑上曰汝对何云传退之云然后弗美耳昔有久等之怒今时又非昔日阶对昔日久等之怒臣未能仰悉是谓昔人曾有此怒抑谓昔年曾有此怒也若昔人则今贤孝非昔比谓昔年则恐是离闲之托圣明勿听也上曰汝对不知指夫昔成祖注意在孙子弗之同嗣位有说焉百年五十矣可必蚉思贤孝难必吾所言或不甚妄阶复对成祖在位久仁宗在位促皆天命也继承之闲史册自明上道德隆备天命所归今之贤孝中外共闻万万无可疑虑是时上久惩哀冲庄敬两太子不利故穆宗皇帝仅用裕王居邸而奸人阴蠧遂意上踌躇裕景闲者上所谕阶艰丑之事意恐巳久于位裕王年长后为天子不得久岁等者待也昔成祖久于位致仁宗久待卒短于祚上意既难言词复奇奥阶不知指若谓上有疑于裕景二王闲欲以塞离闲奸逆之蠧然所对裕王贤孝可以安上心于晚节矣而亡何景王亦薨阶既以恭谨得上意即贵重甚幸矣而不衰上或有所委使通夕不敢假寐应制之文沓至促应未尝隃刻上益爱阶阶之前天下无所不中兵水旱厉沴之赤白之警无虚月分阃以上一语不中指立就逮大者诛夷小者窜谪而政事诸臣复有窃上颜为威福数千里外不能探计有徙槖长安中论直市六尺躯而巳阶既日以宽广上意又不自崇高竿尺往复有吐必露穷徼远戍往往若历缙绅士大夫亦快于得以自尽自阶在事上所诛夷窜谪益少阶惩严氏秽浊之后特开讲学门户以导清流之向虽其剿窃浮附媒功名者比比士依名节义理亦多上末年久疾忽忽不愈欲幸兴都阶据上体不耐道途以对而上意忽决阶力言往者岁在巳亥圣驾有兴都之幸今二十七年所矣皇上自度精力孰与其时计毋论比二十七年者即今圣体违和十有四月亦度何如十四月以前辇不安宫途不适殿且巳亥岁虏小警耳其时犹遣辅臣行边六卿出督外三镇而内九门悉填重兵大臣廵视今边堠时警军实不充倘都辇空虚狡逆之徒而窃发圣驾在外能不惊疑若夫舆远行有司敛民供亿全楚兵荒频仍有如比日抚按所奏臣尚未之及也上读奏至狡逆之徒乙之报曰此八字不可作常视遂罢上病益甚阶问安报曰病状甚苦卿可先虑辅理非轻上崩阶草遗诏诣奏裕邸报可施行传诏之日父老涕泣号恸比于轮台之悔葢阶念上英断类高皇帝独晚节斋醮织作不巳先后言事诸臣久得罪欲自登极诏书发之不能无疑于改父而于上克终之德未光饮泣具草以奏人追举故相杨廷和所草嘉靖登极诏为世宗正始正终之美云穆宗即位乞休不许初大学士高拱尝侍穆宗裕邸吏科都给事中胡应嘉者阶同乡倾危士也阶相世宗独亲阶拱与大学士郭朴严讷具位而巳拱以是与阶颇相左世宗久不豫应嘉畏拱以官僚柄用上疾言拱不夙夜在公隘上赐直之庐移家属西安门外潜夜归上近稍违和群臣吁天祈佑拱移书籍器用出有必君父心拱疏辩会上病渍不问拱以是疑应嘉承望阶意恨之刺骨及是时吏部考察庶僚应嘉与给事中钦御史维新并坐谪应嘉上言吏部尚书慱山西人也山西仕于朝者殊无一人降黜而考察半科道其谪钦与维新皆私忿故事庶官被考察者不得论捄阶与朴拱用故事拟旨黜应嘉编氓台諌诸人疑拱修故怨胁阶以黜应嘉兵科给事中欧阳一敬因论捄应嘉语侵拱他科道官亦交章上阶夺众论请改应嘉外谪许之拱益疑阶主一敬而一敬复与给事中李贞元重劾拱言益激御史齐康者拱门生也亦论劾阶有旨切责康妄言阶疏辩乞休不许科道官交章劾康听扒指授宜置法大理寺寺丞海瑞言阶事先帝无能改于神僊土木之误诚亦有之执政以来忧勤国事休休有容有足多者康甘心鹰犬抟噬善类罪又浮拱左都御史王廷言拱被劾宜引退康挟私怀奸宜重治其日尚书杨慱侍郎迟凤翔樊深等各奏康妄言上降康二级外调之始康疏上时科道臣集阙下唾骂康一敬尤不胜愤与康交劾互指为邪党而拱前后疏辩词旨颇激言者益众极所丑诋连章特疏不下数十寺亟何以尚至请尚方之劔以去大憝御史廵按在外者转相仿效即不言众共趣之大抵随声附和而拱竟去阶求去不允乃出视事是时先朝得罪诸臣阶既以遗诏次第登用之没者厚其恤典天下士大夫皆悦阶上疏论事者日益众上时不堪目谓为欺上下谕命阶详处阶请录圣谕下示改省而巳上亦竟弗罪士大夫亦益悦南京振武营新军者当世宗时杀户部侍郎以要粮世宗置不问军坐益骄时当颁九边赏故事无及南京者会得匿名榜有所胁求辞甚悖厉阶曰往巳失刑再邀得赏亡所用国法矣会南操江都御史唐继禄当朝辞阶属之曰营兵即有变有都督外兵足制之城大不忧据也忧其据孝陵于法不宜攻耳公往伺之一有变即以江防精兵走孝陵道令都督疾击杀之阶度兵巳严乃因兵部疏拟旨系旧军者各令还卫招募者随营食粮终身愿归农者听而振武营新军散除穆宗元年也其秋上欲诣陵其明年上欲使太监用等分监团营兵又欲修内教场勒中贵人习骑射阶皆谏止又明年以九年再满支伯爵俸一子锦衣卫千户赐敕褒谕宴礼部超璠为太常寺卿阶疏辞求退不许许辞伯俸及部宴户科左给事中张齐者尝奉命赏军宣大归而大言欲发兵十万袭边民之八虏曰板升者阶哂而斥之则又上他疏亦为阶所格因上言阶事先帝十八年赞成神僊土木之误及大行草遗诏反历数先帝过失阶与严嵩处十五年缔交连姻一言不忤嵩败背而攻之阶为臣不忠与人交不信比各边各急皇上屡勤宣谕阶畧不省求惟务养交固宠擅威福而巳上以齐抵诬调之外任阶言臣孤天恩惭悚无地修撰玄文前后同事不止一人永寿宫毁臣见先帝宸居无所圣衷焦劳又以成祖旧宫孝子慈孙似宜修复臣诚相度经营顾不辞不谏何繇逭罪若夫辅臣草诏是曰代言禹汤罪巳兴也勃焉轮台之悔奉天之敕至今诵之先帝临崩臣不量浅薄欲于草诏之间成大行之盛德赞嗣服之新政开读之时百姓万民感动号哭莫不诵弥留之圣增遗弓之恸臣于先帝毁与忠与臣与严嵩同官序先齿长安得尽抗调停劝谕外未知耳及其事败诸臣持公论公法奏议于下先帝独秉公道主张于上嵩父子处日月雷霆之际何待臣攻古者大义灭亲重国家也必泥臣信交则循党不顾君父乃君子长者矣国朝分设六卿边徼事一归兵部阁臣调拟进止而巳固非若古者宰相兼综庶务又非能如今督抚官身捍边圉而目视战也若臣不尚则宜夺臣职以谢言官不许再请许之宴劳锡与一从优备大学士李春芳等及六卿科道官皆疏留上业巳许阶左都御史王廷因发张齐奉命赏军宣大时有奸利恐事露得罪故论阶自遮上命逮齐下狱谪戍之久之高拱复用齐与齐康皆复官于是夙昔附阶者尽反面倾阶焉阶有田二十万亩家赀甚厚会海瑞以廵抚副都御史行部至时时用赀訾松人遂讼阶于瑞日以十百辈影閧者且数万排门遶榻捶击唾詈有司媚拱过当子姓仆从多奏坐戍遣者拱曰徐公昔党人逐我诚太甚虽然尝为我解试目于先帝因调旨驳其狱万历初阶年八十大学士张居正言阶辅相世庙承严嵩之后矫枉以正澄浊为清一时朝政修明海内治安先帝居藩皇祖忽有所疑阶从容譬解此事独臣知之耳年今八十宜有优典上遣使存问赐白金蟒币敕谕阶奏谢官其一孙中书舍人其明年卒追赠太师谥文贞孙元春登进士官光禄少卿 

　　○高拱 

　　高拱者新郑人字肃卿徐阶去拱诸门生为行金中贵人盛誉于上而拱得复相隆庆四年也既拜命以少传兼太子太傅吏部尚书武英殿大学士使兼掌吏部事免奏对承旨拱才辩朗博治经论政皆有理会虽复鸷不能容物而当官敏达果任其奏疏多有可采者拱上疏曰国家苦边二十余年矣兵者专门之学宜豫养待之请求智谋才力之士使专官兵部以为司属不复他迁他日边方兵备缺即以兵部司属补之边廵抚缺即以边方兵备补之边总督缺即以边方廵抚补之又兵部左右侍郎外更可添设右侍郎二员使其练习兵政若乏人廵边及缺总督即可推往阅历既深尚书有缺便可用之至于治边之臣涉历沙漠出入锋镝祸福荣辱近在斯须有功则宜加以不测之恩有缺则宜进以不次之擢使其功名常在人先其如久在边陲有成绩者又为通融休暇之法特取回部回部休暇不妨再出使其精神得息而不疲智慧常裕而不竭养之有素用之不匮将人人无不尽其才而边事举矣上善之拱上疏曰蓟辽宣大延绥宁夏甘肃此北边也闽广粤以西若云贵此南边也二边之人宜择有才力知兵事者使为本兵司属或二人或二人彼生其土既有身家之虑且山川险易将领贤否士马强弱夫奏报虚实功罪真伪皆可熟知本兵有所处分便可一问而得其它员尚多乃以处才智有力之士固未尝偏用边人又可裨益边务上善之拱上疏曰国家用人当为地择官不当为官择地臣惟蓟辽山陕边有司也御虏牧民实有兼责今官其处者非迁谪则杂流而已处之以劣而欲其自厚谓其不堪内地而望其堪于边方吏治何以不偷民生何以不蹙也请自今除补沿边有司必择而用之有治见成绩共通武事者得调繁有保惠困穷俾民乐业者得比内地三年后升迁加等有捍患御敌特着奇绩即以军功论有才畧恢弘智谋特达之士虽繇此为兵备廵抚以及总督无所不可不能者降级别用观望推委致误事者轻则罢黜重以军法治罪开功名以歆之刖则莫肻不尽心严谪罚以绳之后则莫敢不尽力夫如是庶乎修职者多边方有赖也然而等名沿边人或见其如此将有借以幸进者臣唯蓟辽则昌平顺义密云怀柔蓟州玉田丰润遵化平谷迁安抚宁昌黎乐亭延庆永宁保安自在安乐等州县乃名边山西则河曲临县忻州崞县代州五台繁峙定襄永宁宁乡岢岚岚县兴县静乐保德大同怀仁浑源应州山阴朔州马邑蔚州广灵广昌灵丘等州县乃名边陕西则固原静宁隆德安定会宁兰州环县安塞安定保安清涧绥德米脂葭州吴堡神木府谷等州县乃名边其它无得漫名边又可杜幸进责吏治焉从之拱上疏曰广东故富饶地近民穷盗炽皆坐无良有司夫有司何尽不良于广也用人者谓广瘴疠乡耳有司甲科十之一二而杂行者十之八九繇铨除十之四五而繇迁谪者十之五六彼其才既不堪又自知前路之短甘心自弃且地僻一隅声闻不通朝着难达苟可欺其抚按即无复谁何者岭南财货所出珍宝为多士不艳心鲜矣贪风既成其势转盛闲有一二自立抚按既荐矣其所劾者不过聊取一二苟然塞责夫固不胜劾也彼见抚按不胜劾则益无所忌惮夫以甘自弃之人处于僻处之地艳可渔之利而共囿于无忌惮之风此所以居者长恶不悛来者沦胥亦溺民憔悴日甚而皆驱于盗贼也夫不肖者罚贤者赏帝王所用劝惩也臣廉得潮州知府侯必登劝农弭盗治行广中第一请特君优处以风励庶官其广西云贵近年亦有兵革之事议处有司请亦准此盖天下虽大实则如人一身心血脉丁流通顶踵至然后可以却病而延年若使远方功罪之实为上所明照而君上综核之意为远所周知则谁不畏罪修职万里之外哉从之拱上疏曰吏部论人为职考察最重而数十年惩汰之数大较不相悬绝大抵但取足数袭为故事数之不足即无其人强索以充数既足矣虽有不肖姑置勿论且其所称不肖者又多苛求于隐细而纵舍于奸邪或有所不能识或有所不敢问以此行法曷令人心服也又考察半岁前抚按论劾俱不题覆曰将以备考察之用夫为不善者方其未露或有幸心犹存顾忌若明知必去半岁之内无不为矣请自今无限定数勿求苛小有被抚按论紏者疏下革任听处覆覆合去者如考察例覆合留者檄到乃复其官从之拱上疏曰国初举人进士一体并用以故跻八座称名臣者比比后稍偏重于今极矣举人年力稍强辄迁延希第必至衰迈始勉就官闲有壮年出者则又志温饱为贫者也臣请选授举人如所本格稽其年貌五十以上者授以杂职不得为州县长以阻其日暮途穷之鄙心亦谓其阅历谙练可以理繁而治剧其它选有司者授官之后惟考政绩不问出身吏部一体升取抚按官一体保荐若果才德出众京堂部卿不次擢之破拘挛之见以开功名之路天下或可冀治也从之拱上疏曰行太仆苑马盐运治盐皆关国要比来类名闲局卿若使以考不称职及有物议之人安置其中夫既不称职矣有物议矣斥可也退可也奈何安置卿若使乎宜择廉谨有才望者政成之后得与参政副使一体升擢若有卓异即如先朝故事不次超迁从之拱上疏曰国家用人不得官本省者以其民社之责亲族所居难于行法身家所属易以为奸也若学仓驿递闸坝等官卑而且贫一授远地或弃官不能赴或去任不能归彼其所司者训诲出纳而巳供应启闭而已何有奸若法近例教官边远人得授本省人甚称便乞视此例从之拱上疏曰中外官贤否必繇抚按举劾而迩来抚按诸臣任意轻重自相矛盾或论其操守之败坏或论其性气之乖方乃拟曰致仕夫既非老非疾则安得但致仕而巳或论其赃私狼藉有证据或论其搒掠多死有姓名乃拟曰降调夫既诚贪既诚酷则安得但降调而巳乎或论其行止不端或论其昏庸特甚乃拟曰改教夫既不谨罢软则安得但改教而巳乎为是者有二或欲左迁其人以为不甚言之恐不能动也遂从而重劾之或欲姑息其人以为既直述其事恐不能留也遂从而轻拟之抚按既以依违本部益无所据宜令抚按有所紏劾直列其状应提问者不得止论罢官已降调者不得再论不及从之上登极徐阶草世宗遗诏录先朝建言冤抑之臣浙江人故邢部主事唐枢吏科都给事中王俊民故以大礼大狱得罪者枢得复职听用而老不可起俊民既没得荫子赠官抚臣以闻拱故与阶相左因疏曰我朝规模宏远君臣义严父子恩笃以此号令天下迈隆古而陋近代先帝神圣御极骏烈鸿猷昭揭宇宙皇上嗣位志隆继述所谓不改父之政宜本心也当时议事之臣不以忠孝事君务行私臆乃假托诏旨凡先帝所去如大礼大狱诸臣悉从起用不次超擢立致公卿死者皆有赠荫夫大礼先帝亲定以立万世父子君臣之极也献皇尊号巳正明伦大典久颁天下矣今得罪者悉从褒显则献皇在庙何以为享先帝在天何以为心皇上岁时祭献二圣之前何以对越岂非欺误之甚者乎至若大狱及建言诸臣岂无一人当罪乃亦不论辜功贤愚槩从褒显无乃仇视先帝与武王反商亦不过释箕子之囚封比干之墓而巳未闻尽用商家人也臣伏覩弘治闲御史彭程稍言先朝妄费孝皇盛怒谓暴扬先帝之失论程大不敬后得免死充军夫程当日所坐特一语耳上亲先帝子议事者先帝遗臣明于上前所为如此自悖君臣之义伤主上父子恩甚非所以训天下臣每私心痛恨至于流弟以为人臣归过先帝反所为行私臆既多时矣宜有明者当事者尚公然为之不觉其悖傍观者亦漫然视之不以为非岂耳目久涂人心果死欤若始终无一人破其说此无父无君之教也上是其言尽罢诸陈乞者方士王金陶世恩陶仿申世文刘文彬高守忠故用金石药致世宗疾不起坐论死拱与录狱复言臣春命录狱阅方士金等狱词不觉隐恸流弟曰先帝受诬至此耶古之人君有殒非命不得正终者名至不美盖实有其事不能揜讳故以流传当时取讥后世也我先帝果不得正终实有其实者欤先帝聪明睿智大小洞烛保爱圣体尢极详慎即用太医院一剂亦有御札商搉辅臣安肻轻服方士药不问可否又安有服伤不言又复服之此陛下所明知也先帝临御四十五年享年六十寿考令终本朝希有末年抱疾经岁从容上宾曾无暴遽此亦天下所共闻也今乃曰金等妄进药物致损圣体从子杀父律谓先帝是金等所害皇天后土然耶否耶臣不知议者意诬先帝为不得正终谓先帝何且以陛下父子闲明于陛下前诬先帝以不得正终谓陛下何明坐先帝为人所害以为狱词则何政体大廷之上每岁审录明道先帝为人所害以为口实则何语言金等罪恶当诛自有本律即坐万死宁复足惜乃令天下后世信以为真则是先帝抱不白之冤于上天留不美之名于人世宗庙神灵与陛下孝思忧无大此者上下法司会讯承天门尽反金等狱词更坐他罪编发口外拱所言虽故反阶然人以为有理拱在事敏达果敢至其掌吏部多快恩雠私亲旧门生与赵贞吉奉旨考察科道官所贬斥怕平日攻巳者贞吉为之去位拱每选授科道官即戒母擅言大臣过失一时如给事中韩楫程文皆拱腹心有所论奏尽拱意所欲为颂拱上前比于伊周会尚宝司卿刘奋庸建言五事颇有指摘阿拱意者遂谓奋庸怨望不迁寻端排訾户科给事中曹大埜亦拱门生论拱不忠十事言其比严嵩尤甚请以先帝处嵩者斥之上为拱调大埜外任阿拱意者不止更自大埜为奋庸邪党极力诋讥吏科给事中涂梦桂劾奏奋庸动摇国是宜亟罢斥而程文言辅臣竭忠报国万世永赖不可一日无者奋庸大埜构奸倾陷罪不容诛宜示远窜因摘大埜疏一一为拱解辩虽拱自辩不过焉拱上疏捄解奋庸大埜上更降奋庸一级亦调之外任于是大埜得潮州判官奋庸得兴国州知州士论以梦桂文为耻而大埜者亦往来张居正所授居正而为之者也穆宗崩拱与张居正高仪同受顾命时今上幼冲居正因阴结司礼太监冯保以图拱拱顾慷慨直任宫府权曰老臣谬膺托孤寄不敢不竭股肱凡内降佥敕府部章奏自今公听并观有传奉中旨所司按法覆奏曰老臣折衷之以复百官总已听宰之义拱内虑冯保专恣与居正仪谋去之居正阴泄之保乃与保谋去拱六月既朢昧爽保传皇后皇贵妃皇帝旨曰告尔内阁五府六部诸臣大行皇帝宾天先一日召内阁三臣御榻前同我母子三人亲受遗嘱曰东宫年少莱尔辅导大学士拱揽权擅政夺威福自专通不许皇市主管我母子日夕惊惧便令回籍闲住不许停留尔等大臣受国厚恩如何附阿权臣蔑视幼主自今宜洗涤忠报有蹈往辙典刑处之拱即日出朝门得一牛车立而附载缇骑兵番踉跄追逐丧厥资斧大臣去国以为异闻拱去居正为乞驰驿乃传归而高仪病悸呕血三日死其明年有浙东人王大臣者故投充总兵戚继光三屯营为南兵不遂流落都下大臣巧捷便佞无须髯得入一中贵家中贵昵之正月庚子窃中贵巾服闯掖廷直抵干清宫门外上方出朝大臣勃股战以犯跸执揣验之男子也袖有佩冯保立鞫之曰南兵王大臣奚自曰自戚总兵保使密报居正而居正令附保耳曰戚公方握南北军据危疑地且禁毋妄指此中自有作用可借以除高氏保故甘心陈太监洪先逮洪锢禁狱令大臣供之矣自是令称高使改籍曰武进县即令家奴辛儒衣大臣蟒袴予二剑剑首饰猫精异宝送系厂中入以闻请究主使人居正亦上疏如保意上即付保鞫保令辛儒屏语大臣曰第言高阁老怨望使汝来刺愿先首免罪即官汝锦衣赏千金不然重搒掠死矣因使儒畀大臣金美饮食之儒日与大臣狎款即令诬拱家奴为同谋狱具保飞发五较械拱奴而居正前疏传中外中外籍籍谓且逮拱居正乃密谋于吏部尚书杨博博曰事大迫之恐起大狱抑上神圣英锐待公平察高公虽粗暴天日在上万无此事居正面赤不怿会大理少卿李幼滋者居正乡人亦舆疾苦居正曰公奈何为此万代恶名归公矣居正强应曰吾为此事忧不如死何谓我为居正禁科道官不得有言而御史锺继英上疏不敢明言暗指之居正怒拟旨诘问左都御史葛守礼语杨博过张公必诤之博曰向巳告矣守礼曰舆望属公谓公能不杀人媚人耳大狱将起公奈何以巳告为解即共过居正居正曰东厂狱具矣同谋人至即疏处之耳守礼曰守礼敢附乱臣党耶愿以百口保高公居正默不应博曰愿相公持公议扶元气厂中宁有有良心傥株连者众事更有不可知者居正坚不承博与守礼因历数先朝政府同心辅政及贵溪分宜华亭新郑递相倾轧相名坐损可为殷鉴居正愤曰二公意我甘心高公耶奋入内取厂中揭帖投博曰是何与我揭帖有居正窜改四字曰历历有据而居正忘之守礼识居正手笑而纳诸袖居正觉曰彼法理不谙我为易数字耳守礼曰机密重情不即上闻先政府耶吾两人非谓相公甘心高公以回天非相公不能居正悟揖谢曰苟可効敢不任第后局何以结博曰相公患不任耳任何难结须得一有力世家与国休戚者乃可委按居正悟始言上前度处之上即命冯保与左都御史葛守礼都督朱希孝会审而希孝惧与其兄成国公希忠目对泣曰谁画此策也以覆吾宗急诣居正请命居正曰第见宰大中亟希孝泣谒博曰欲借公全朝廷宰相礼耳何忍以身家陷公顾亦何难公第使善诇较尉入狱询刀剑口语所从来杂高家奴稠众中令别识且问见高公何所今在何地立辩矣希孝如博言使善诇较尉密询大臣何自来则来自保所语尽出保口较尉即告大臣入宫谋逆者法族奈何甘此若吐实或免罪大臣茫然哭曰始绐我主使者罪大辟自首无恙官且赏岂知此当实言适高家奴逮至希孝杂诸较中令物大臣不辩也及会审风霾大晦寻雨雹不止东厂理刑白一清者谓保初问官二千户曰天意若此可不畏乎高阁老顾命大臣本无影响强我诬之我辈皆有身家妻子异日能免诛夷耶皆曰马公已为具词而张阁老改四字一清曰东厂机密重情安得送阁改乎顷之天稍明出大臣会问故事先杂治大臣呼曰故许我富贵何杂治也冯保即问曰谁主使者大臣瞪目仰面曰尔使我乃问也保气夺强再问尔言高阁老何也曰汝教我我则岂识高阁老希孝复诘其蟒袴刀剑曰冯家奴辛儒所予保益惧希孝曰尔欲污狱使耶遂罢保外饮大臣生漆酒瘖之而内以拱行刺事上闻有殷太监者年七十余老矣在上前跪奏曰高阁老故忠臣而何为此随顾保曰高胡子是正直忠臣张蛮子夺他首相必杀之我辈内官何须助彼保大沮而太监张宏亦力言其不可于是上下刑部拟罪竟论大臣斩拱被居正齮龁杜门屏居仕宦中州者不敢迥新郑率枉道他去久之卒当拱为相时其妻侄张孟男为尚宝丞往来甚踈岁时起居拱拱与其妻置酒使坐为曲宴孟男终日无他语拱语孟男于其妻而侄少我耶妻曰姑且如此何有于公孟男以拱故四岁不迁官及拱踉跄去国拱向所私门生亲旧率匿景褁足孟男执箪四脡脯追而送之郊拱下韦藩木楗执手幦以为席鞍以为几对酌而别临别拱握孟男子流涕曰吾向以为子少我也我亦少子今吾忝子也孟男曰公何言也夫能不尽于公也者乃能尽于公者也孟男后仕至南户部尚书拱无子赐谥曰文襄 

　　○赵贞吉 

　　赵贞吉字孟静内江人以庶吉士积资至国子司业嘉靖中虏薄都城下嫚书求贡诏廷议贞吉厉声阻和者语在世宗及沈炼记世宗壮之召入左顺门使疏使计贞吉请急遣才猷辩博之士诣诸将营赏军以厉其气仍许开损军令令壮士人自为战悬重赏招之逗遛观望者诛无赦人即授贞吉左春坊左谕德兼河南道监察御史给赏功银伍万令诣诸将营贞吉所至见诸军涕泣奋谕以忠义独宣府营未往还报命曰营远臣未辞朝未敢远去上怒曰贞吉宣谕犒赏未见处分如何即云复命且妄以未辞朝为解下锦衣鞫问廷杖之谪荔波典史初贞吉廷议罢盛气直入苑中谒大学士嵩嵩辞不见贞吉怒叱门者会通政赵文华趋入顾谓曰公休矣天下事当徐议之贞吉愈怒骂曰汝权门犬何知天下事嵩大恨乃佯荐贞吉以行时诸军与虏杂屯城外相去各数百里贞吉僦民车致金仇鸾所鸾不受虏且渐引去贞吉计恐后时又恐仇鸾怒而诱虏杀之故不敢远去宣府军比复命遂得罪贞吉虽率易无当然一时忠愤激烈人皆壮焉累迁户部右侍郎寻以忤严嵩罢穆宗即位起吏部左侍郎掌詹事府事兼经筵官寻迁南京礼部尚书上悦之寻召入为礼部尚书顷之令兼文渊阁大学士入阁视事隆庆三年也面恩之日上令尽心辅佐赞理国事贞吉言近来朝廷政事纪纲边防废弛实多臣不敢委誓舍身为陛下任事退语高拱曰数十年人臣党比成风共罔君上贿赂公行纲纪荡坏以致府库空虚边防废溃人才风俗弊陋己甚公振而新之在此时矣居顷之虏数万骑大入大同总督陈其学握兵观望宣府总兵赵岢弃镇远屯廵抚李秋副将麻锦等闭门锁堡旬日虏去其学秋辄为岢等上捷大同廵按御史燕儒宦兵科都给事中张卤等皆驳劾请治罪兵部覆奏降职夺俸而已贞吉言国家最重边防欲加整顿在朝廷纪纲赏罚乃纪纲之大者今日欲正大同之罪当持祖法国是公论清议以断之夫主将不固守自有正律祖法也皇上初年处治蓟州山西失事律一时边臣竦然振厉国是恘儒臣卤等所劾奏公论也当事之臣请赂不行持法不废清议也大同失事耳目昭然当事者不诎人以伸法乃诎法以伸人臣老矣与参谋断欲争不能効忠无术乞解辅职不许顷之复上疏论兵营制以饬戎务其疏曰高帝定万世之计令内外卫兵分隶五府所以杜前代强臣握兵之害其法制甚周谋虑甚深远永乐末年因聚府兵北伐旋师之后结营团操乃以三千神机二营附之因号为三大营其实皆五府兵也夫五府之兵因调发聚为营既归即当散归各府矣所以久聚团操者以当时常有戒严征伐之事故尔不暇然犹以五军名营实未变五府旧制也沿至正统末年变为十团营矣正德中添置东西官厅矣然旧营之中尚存老家军之籍则五营之号未冺而五府之意犹存也夫我太祖分府以设将则权任不偏得将将之法我成祖分营以统兵则分数易明得将兵之法得将将之法则无前代强臣握重兵之衅得将兵之法则合兵法御众如御寡之方祖制尽善所当世守者也至嘉靖庚戌严嵩欲为贼将仇鸾之地遂请先帝特设戎政厅括内外兵籍铸总督戎政之印而授之夫于五府之外别立一厅则尽变太祖分府之意矣以十万余众统于一人则尽变成祖分营之旧矣时无骨鲠伐奸之臣故鸾得肆觊觎之计使当口迟于伏诛时事未可测也代鸾者镇远侯寰寰知退让自守保勋名而己营日弱矣往岁戒严官军俱列营城内怯弱可知葢皆繇轻变祖宗之法是以将强如鸾则有不轨之虞将弱如寰则有不振之弊国家与虏为邻兵将若此臣昼夜虑之窃为寒心私谓分府设将之制未易卒复而分营统兵之法犹可遵行盖将才难得以一人统十万之众非韩白不能以十万众分委数人称职易耳请将见诸官军九万分为左右中前后五营营择一将分统令其教习训练而以文臣廵核之每岁春秋遣官较阅其将之能否士之勇怯技艺之生熟纪律之严纵以奏闻而朝廷赏罚焉收戎政印于内府有事则领敕挂印命将于阃外事毕则缴敕纳印归将于营中将太阿之柄独持辇毂之兵常健战守调戍惟所用之书奏上嘉纳下兵部集议明年尚书霍冀议上营制如旧择将分统遣文臣廵覆较阅收戎政印则如贞吉言是时上特以贞吉故重其事改恊理京营曰阅视然文武二臣世爵流官互相争长贞吉所论卒不能行也顷之都察院乏人命贞吉兼摄免奏事承旨贞吉既以议大同功罪与霍冀不恊冀论贞吉营制亦不尽行会给事中杨镕劾冀镕者贞吉乡人冀疑贞吉嗾之因上言贞吉专权乱政谢恩数语非所宜言贞吉言向臣所论大同事实发冀短臣知公家之务而己不意冀用私情憾臣夫兵权贵分练兵亦贵分古法也分府设将分营练兵祖制也人情畏难众口多猜言不尽行臣亦何憾臣入阁之日经筵面恩礼也皇上谕臣数语臣稽首仰荅夫皇上御极自择近辅初发玉音羣品生臣虽猥鄙可无一言仰酬明圣向畏避忌默默而退有君无臣不辱清朝羞汗简乎岂不闻高宗相传说命曰盐梅命曰舟檝又不闻唐姚崇拜相之日要说十事臣虽才谢元之官非宰相献纳数语即为冀所持则伊传周召房杜韩范忧危甚多非诞则给也臣名在五辅之后身居独立之边入朝唯影随形古家无宾入幕岂有如此孤子寡助之夫而能专权乱政哉乞容臣致仕归守丘墓上罢冀留贞吉如故陕西盗汪二等遯入四川境劫掠四川廵按御史王廷瞻劾奏廵抚都御史严清纵寇殃民当罢贞吉言贼故起郧陕贻害川徼虽有虏劫未甚挫衂遽尔更置廵抚倘失事大此曷以加之清约己爱民省事任怨蜀中旱荒流困正赖其勤廉安辑招徕便欲去之是夺蜀民父母也臣窃见任事甚难论事甚易任事之臣异同难一毁誉之口难调则常忧谗畏讥而论事之臣不设身以处地不原情以待成则恒深文而求备顷者都御史海瑞被论去位严清若复继之臣恐建功立业之士从此懈矣臣蜀人也颇悉蜀事乞无罢清乃许调用是年虏把汉那吉来降朝廷受之御史叶梦熊论其不可上怒梦熊妄言降二级外调之次日下谕吏部科道官奸邪欺乱朕即位以来者尽行考察贞吉上言近因御史叶梦熊论边上千圣怒薄示之罚足戒百矣皇上即位以来科道官在事人近二百岂无赤心报国敢谏直言之士一槩波及尽行考察诚恐所司奉行太过未免玉石俱焚仰惟圣德如天如地偶有所激降此严旨臣考汉唐宋事皆因钩致党人之罪遂致才俊销磨国社空虚祖宗设立科道官许之风闻尚付执事诸臣酌其可否取自上裁纵或不当受罚而己未闻考察至二百余人踵汉唐宋钩党之弊者也臣待罪内昅屡被讥弹今乃为此营捄岂有要市实欲为国家养护元气爱惜人才尊显皇上之神圣上报有谕是时掌吏部者大学士高拱贞吉亦以掌都察院同受事考察既考所罢黜皆前后得罪拱者贞吉捄解不得至于日中辄语拱曰大有之世匪彭无咎孔子曰明辩晢也夫哲人知几知柔知刚知微知彰逊处雍容上信下从身安而国家可保又何必极意之所之而后为快哉吏科都给事韩楫者拱门生论贞吉指斥朝政日邀人心贞吉疏辩乞归疏末言当令拱还内阁毋再掌吏部树私擅权上手诏许致仕万历中卒赠少保赐谥文肃贞吉精通内典好讲黄石素书平生持论谓二氏学通吾儒必出世乃可经世尝道汴游嵩高抱犊伏牛诸山廵抚蔡汝楠逆而问学贞吉为列图明三教所繇起曰儒者见之谓之儒僊者见之谓之僊佛者见之谓之佛拟述二通内篇曰经世通外篇曰出世通使出世不忘经世之用经世不碍出世之体未就而卒文章高朗雄健其为人英伟慷慨至憨不衰弟曰蒙吉举乡试不仕数与贞吉讲中阴事南京国子监祭酒姜宝荐授国子监学正 

　　郎曰徐阶承严嵩之后曲以成君犹不免容悦之诮高拱勇于敢为虽不稽众观理顾其心在国家几陷大戮鸷愎之过欤贞吉意气自好躁亦不免其言论风采可想见矣 

　　名山藏卷之八十 

　　●名山藏卷之□□□ 

　　晋江何乔远　譔 

　　臣林记（隆庆臣二） 

　　◆臣林记（隆庆臣二） 

　　杨博 
　　谭纶 
　　庞尚鹏 
　　葛守礼 
　　陆树声 
　　郑世威 
　　吴岳 
　　谭大初 

　　杨　博　　谭　纶　　庞尚鹏 

　　○杨博 

　　杨博字惟约蒲州人父瞻为四川佥事博年十七举乡试旁通诸经二十一登嘉靖八年进士授盩厔知县调长安为政精廉殊绝盩厔有剧盗博督士兵犂其穴在长安留心赈饥存活甚众时瞻亦为扶风知县父子并有惠政而博且冠陕被荐行取以年不及格授兵部武库主司至为郎世宗幸承天起故学士翟銮改兵部尚书兼右都御史为行边使视师九边銮荐博赞画至肃州属番数百人遮道徼赏銮综所赍朝赏有数番来恐滋多欲拒不见番竞讙博曰夷性卞愤不予必变莫若集而面诘其缓迓状曰天子念若等僻苦烦相公亲劳问若等当倾巢远迎敢迟涣乃尔应缚属吏诸番当气慑如此则赏不待溢銮从其计拥卫暨严跪诸番辕门之外译而数之诸番果罗拜请罪因微赉其先至者余部落惧以后至让无敢来东至辽东登抚顺城覩建州海西二夷屋居火食树官建卫大类中国而贡使久不至察其故为海西夷兀允住所闭遏而兀允住不靖繇蓟东邮传多干没苦之乃告銮是夷势虽羁縻功成藩屏奈何惜小费自撤厚防请以柔远深意严谕诸驿并原诸夷后期罪特许补贡若兀允住有罪不可赦则严敕辽东抚镇多方擒斩以绝祸源銮从其计以上闻博是行东抵云爰阳西讫张掖辄眺察其形势险易亭障坚瑕问土俗好恶士马登耗夷帐远迩部落强弱一一籍记图绘具得其肻綮所请筑浚濠堡增设守备銮以博计上闻辄施行銮入首荐博可属大事上嘉赐金币调掌职方司时嘉靖中年北虏俺荅阿不孩累胁我叛人侵边世宗日念边所以督边臣甚至虏始从大同左卫入犯朔州博白兵部尚书张瓒当备京师瓒以闻上喜其后繇朔州至马邑白草沟而南自太原南下声犯平阳泽潞延绥廵抚万潮请备京师而瓒疏巳行虏营汾及平遥介休东西散掠诸县山西左参将张世忠与战死虏益分掠定襄盂五台等州县八日始出阳和塞山西抚按以虏退闻博草备后十事请瓒上之瓒曰虏退矣宁庸是其夕上下内阁令户兵二部条后计瓒取博草立上之上大喜有张瓒忧边思职之褒而户部后二日始上尚书李如圭竟失上意以免是时世宗以膺惩责本兵瓒倚博如左右手凡羽书中旨朝奏夕闻夕下朝覆上亦知博所为一夕羽书至上特遣中使扣杨郎中舍驰召之时瓒墨好货而博布袍蔬食门绝私谒时有王文选锁门不锁心杨郎中锁心不锁门之谚博居曹十二年例当擢京堂官而郑晓为文选郎中拟迁山东提学副使吏部尚书许瓒为博薄之晓曰以杨谋断奚虞不远夜过博以告博谢晓为知已居一年擢左参攻又一年擢都御史廵抚甘肃上谓勋辅大臣曰前职方郎也而是时仇鸾为甘肃总兵贪狡淫暴博时时规正之鸾为曾铣所奏逮系狱中而铣亦坐议复套事逮诏狱鸾即上书讦铣并及博上不问及鸾得出狱尚讦博不已上语左右曰杨博好官鸾何诬之再者必治居二年与总兵王继祖督参将蔡勋击虏八里河滩斩首四十二获马驼牛羊千有奇夷器八百九十余已与诸将再击虏镇羗永昌山丹镇番等处斩首九十余获马驼牛羊四百有奇夷器二千五十有奇而哈密夷人牙木兰自嘉靖初得罪于土鲁番酋拥众五千余人内附总督王琼迁牙木兰于湖广安插其众于白城山命哈密卫都督白羔刺约朿之顾白城城堡未建听其蹔附郊关以居者二十年所矣是五千人者皆哈密赤斤罕东诣夷长子孙日盛强劲与军民相搏博檄副使王仪参将刘勋葺治白城山城堡墩戍给以耕爨之具具羊酒召谕白羔刺诸番徙之皆欢呼乐从计移帐七百有六男妇三千四百余人离塞近者二百里远者至五百里约以朔望之日入城番汉母非时通既奏闻帝嘉之以斩虏徙戎二功进右副都御史予奖敕赐白金纻丝明年丁母忧服阕即家召起兵部右侍郎明年兼右佥都御史廵边寻转左其冬复命兼佥都御史总督蓟辽保定军务兼理粮饷博谓蓟辽切近京师惟拥护畿甸防卫诸陵为大义御虏之机敢战不如慎守要以匹马不入为功三十三年八月甲子西虏把都儿东虏打来孙紏其诸部七大酋十余万骑会于小兴州白庙儿自三岔口古城川并虎头山连营百余里谋犯古北虏寻繇黑雾山而南戍刻抵孛河车者二百余骑距塞不十舍博飞发尖夜二人出哨留参将唐桂守密云自帅中副总兵刘通副使蓁甲而驰与廵抚都御史吴嘉会总兵周益昌大会于古北召诸将画地守连营持待战火器者夹岸军益昌帅诸将往来驰援军皆附墙立乙丑寅刻虏自虎头山大举薄潮河川关下突攻龙王谷参将杨照游击官疾击之卯讫午百十战杀过当我军伤者九博立出金钱布粟分劳军促故游击棠帅师五百人前助则稍退寻攻砖垜子副总兵龚业疾击之又过当则稍退寻攻沙岭儿益昌帅其所帅将殊死战虏大挫转攻丫吉山庙儿岭副总兵业展转迎击之遂退博更檄益昌发家丁千人援虏所不攻地选尖夜携地炮潜出按伏夜分齐发虏自相蹂躏刺砍达旦时虏营火光烛天烽火达京师上震恐问虏报于相嵩日数下会博奏至上喜趣逐虏丙寅虏分为三道攻龙王谷沙岭儿砖垜子诸处各万余骑参将照副总兵业游击官力御之斩首二打来孙简骁骑四千令部酋塞逼攻松岭儿甚力千总承爵故游击言参将渊各帅所部至虏尽锐蚁附而缘墙一虏已及雉言部张马马斮其腕则皆坠虏射马马贯颅我军被杀伤者六十余人延绥游击璘帅所部驰至击杀虏数百打来孙遣部酋把户塞拥五千骑济师相持朝至昃矢猬集璘若言手刃督众殊死战殪把户塞若里狐二酋虏号哭钩尸驮去戍刻突百骑攻汉儿岭红山儿游击守督中军时中等堵击游击碧参将府以陕辽游兵应之遂退虏相与语向庚戌秋如进巨室宝货人畜各饱望外今者墙高台密人狠弓强大非昔比也丁卯辰刻虏复以三百骑攻孤山儿守若碧若府挥刀亲抟众殊死战击杀虏五六十余乃奔古城以去仍返虎头山将向白马关大水谷博探虏动静檄宁夏游击经固原游击堂提督卿备而待仍选尖夜持火炮潜入各营竟夕四散五六发虏人枵马疲皆狼狈哭归是役也博御虏五昼夜其始闻警即止宿古北垣上每跨鞍擐甲冑手弓矢往来诸隘口睥睨闲凭墙血战虏百道攻不克是时都城谓虏旦夕如庚戌警报日数十至上时发厂卫逻较及亲信中使分诣缘塞诇诸军趾相踵及归备述博随虏转战状会大同廵抚都御史王忬奏亦至上大喜谕嵩曰得如是者数人无废兵政矣已已即军中宣谕赐博益昌嘉会业照璘大红纻丝服各一袭发万金劳军是役也论者谓中兴武功第一博上疏归上功称五略以赞上是时俺荅亦属六万余骑寇山西三关亦为总督侍郎许论所击走上大喜升博右都御史兼兵部右侍郎论兵部尚书兼右都御史各荫一子锦衣卫千户益昌嘉会等皆升赏有差寻兼总督辽蓟保定军务三十四年打来孙愤昨秋失利来袭马兰谷驻鲇鱼石关下博与嘉会益昌益督诸将奋击剿拒几获打来孙斩首二十余殪其酋一蓟郊关也每虏至京师辄戒严博御无失利博在蓟贾勇教战自四方至者稍有寸长辄置幕下择气志可使者激之曰虏亦人耳奈何见而走安知天不欲而富贵令奋迹行间耶久之士知战故辄以无事亡何召入为兵部尚书寻加太子少保杜绝相嵩子世蕃不得挠兵政嵩父子不悦居一年丁父忧又二年土虏寇大同围右卫城连月不解征总督杨顺下狱罢兵部尚书许论廷议置代未决上复召博为兵部尚书以往博不能辞墨缞而往上疏慰曰皇上幸宽西顾忧臣誓灭此贼用摅国愤上嘉荅之因赐白金文绮虏谍博出关即夕悉众出塞去博以右卫久在围城中樵采路绝士煑革而食忍死固守无二志乃优加恤奖疏褒其守帅尚表并陈善后十事遂经畧大同修守要害测虏情预战守凡疏一二十上上悉亲为裁定不下部议虏去远博以大同川原平衍虏骑飘忽艰于防御乃聚粮具械分布修筑躬自劳来奖劝于是筑牛心等堡寨墩台二千八百七十二座挑浚大壕二道各长三十里拦马壕六十四道凡五十日工报竣上嘉博功大完速降敕奖励赐白金文绮随谕辅臣曰宣大博理已平一岁可见凡事无人之效又曰博尽心边务方在理中以来冬回部为宜朕意须加以一秩乃加太子太保兼右副都御史虏酋有哱素者故称魁桀时以轻骑抄我边博计擒之并斩其党十五人因分锐兵袭击并塞虏营多所斩获虏徙帐远去边警益稀乃议筑翁万达所创大同长城列上修边四事大约计费二十万金请内帑者十一上览疏谓辅臣曰博修边费少成多比他动以四十万用大不同各镇妄费谁肻一言及者博闻感泣会虏入蓟镇督臣被廷议移博镇蓟上然之时当防秋即日趋居庸道上经畧宣大及时继理十事既入关调度诸将鲁聪等画区分守而以副使等官李尚智等监之下令曰某月日时各营据墙举火为号某日某时如之凡摆边耀武者三自居庸距山海旌旗径千余里不绝炮火之声远迩响应近塞夷众走报诸酋时刻不爽诸酋皆惊终岁不敢近塞上召博还部加少保当是时嵩父子不便博入屡沮之上特旨召博复特旨加贰孤嵩兹不怿浙江总督胡宗宪者父事嵩江南海贼为乱宗宪计擒其酋王直嵩欲因事侯之博执不可请下廷议礼部尚书吴山与博持之宗宪竟不侯嵩与其子世蕃憾博甚是时上久不接羣臣操下益急博屡犯嵩虑为所陷夜宿外舍以待不测然上殊知公一日谕吏部曰朕闻自博入胡虏日伺边外未几戎政缺人又谕兵部曰戎赞之用须如博者会各边屡有奇捷法当叙本兵功博不自言上皆锡银币繇是嵩乃不敢复构博博一品考绩赐羊酒钞锭授柱国勋并以勋赠其三代上异数也寻诏支正一品俸四十一年虏将大举寇蓟谍报甚亟上曰自博入我恒虑边今秋必扰早策遏之博申饬边塞使命络绎而蓟总督某者殊易虏乃东廵辽阳博拊几曰虏氛甚恶亟征各路兵协御犹惧不济顾引重兵去远徼是假之便道也今兹败矣日夜十余檄趣之旋虏已溃墙子岭入矣虏薄近圻火光烛大内博夜宿部中前后上三十余疏寻引去是时嵩先已得罪去博再入本兵且八年筹虏筹倭心力焦劳南北报功捷无虑数十次皆推功文武大臣不自为伐四十二年两考再荫一子入监疏辞上不许曰兹用酬功且以砺世明年吏部尚书缺特简博未几上崩穆宗即位博首请录忠谏举遗俄奏修平宸濠功令新建伯王守仁子世其爵又以中外迁陟太骤政多苟且请渐为久任法并得施行明年一品三考加少傅兼太子太傅荫一子入监读书博在位久左右幸臣皆不便之时时谮博于上博历辞荫许之又明年以覆留都御史庞尚鹏有旨诘责博请谢去大学士李春芳尚书刘体干等及两京科道交章奏留不报已而左右谮博者皆得罪上知博无他又明年再召为吏部尚书治兵部事力辞不许是时西虏已纳款九边防御蓟辽为急博奏征浙兵九千人复奏遣清军御史征北直隶山东河南山西陕西诸脱伍军悉诣蓟镇以实畿左寻解归神宗即位召还吏部时一品满四考赐宝钞五千贯肥羜三上尊三十加少师兼太子太师荫一子寻覃恩赠三代如其官葢以兵部臣一品四考惟博一人寻以疾乞归再疏许之时博子俊民为太仆寺少卿俊卿为锦衣卫都指挥佥事诏皆许扶侍归葢殊典云归之明年卒年六十有六讣闻辍朝一日谕祭赐葬赠太傅谥襄毅荫一子中书舍人博丰须伟貌音吐洪畅每谈及生平履历接人遇事与夫九边阨塞险要兵马钱榖盈缩坚瑕今昔登降之故亹亹如指掌遇下有恩所至多见思每朝四鼓兴危坐待漏祁寒暑无二虽位益尊益恪慎俊民仕户部尚书俊卿武举第一人又俊士亦举进士 

　　○谭纶 

　　谭纶字子理宜黄人父镐以贡为王府教授纶为人恬澹好黄老言嘉靖中以儒士中乡试连登进士授南祠部主事稍北迁库部郎转南职方居久之倭寇苦东南诸郡转薄南京城门闭者三日纶一再募壮士五百人逐之虽未能挠寇然当事者指目纶为知兵是时台之僊居黄岩新中寇郡兵几万人皆巽懦遂补纶为台州知府至则简习精卒千人一捷于栅浦一捷于北岭一捷于杨沙溪皆在旬日闲以此益知名就迁浙江副使为廵海使者纶悉散诸征调一意练土著倍饩饷备器械厉威信必诛赏教之三月部士皆争命死敌而会督府剿王直党于舟山兵相距十月莫敢动纶伺贼登马冈急击溃之明日攻何家石见又大溃之党无留未几犯桃渚纶急走桃渚巳又杀海门陴者登城矣纶急率卫卒搏贼又扼贼海门之南北路遇之于新河追歼之南湾浙中寇尽平升参政辖海事如故当此之时江南平贼功惟纶与胡宗宪为最居亡何广贼流劫江西时纶方丁艰家居起复击平之改福建参政乞终制亡何倭陷兴化又起复纶以佥都御史廵抚福建纶期戚继光犄贼渚林一鼓尽擒之浮斩二千二百有奇获被卤三千余人卫所印一十五章然不自居功悉以归前督府是时前督府方获罪得藉以解升副都御史复擒贼于福清之神前粤漳浦之玻璃岭其它杨一苏阿普蓝松山等闽中众不下二三千人皆诛灭过当八闽底宁得请补制居一年起廵抚陕西未至蜀妖人蔡伯贯倡乱改廵抚四川至则寇已平度川湖介移施州卫设隆昌县于隆桥驿遏蛮所出没又平龙州薛氏则又改龙州为龙安府皆得请蜀人大德纶又讨除逆贼凤继祖有功赐银币隆庆改元升兵部右侍郎总督两广寻召还明年以左侍郎总督蓟辽纶谓巩护京师宜莫谨备蓟镇备蓟镇无如注精战具于是修壕堑创敌台造战车鸟铳佛郎机诸具甚设初纶在江南时与俞大猷戚继光共事戎闲用浙兵得胜有所之必师与俱往贼望见浙兵旌帜无不膝受刃及是请得南北兵兼训练奏立三大屯营管钥竟委戚将军蓟自是称雄镇虏相戒不敢犯居二年升都御史兼兵部右侍郎理戎政明年以尚书理戎政是冬予告又明年起兵部尚书掌部事方是时三镇贡市竣北虏三贡礼成粤东罗旁蜀中九丝平辽左征逆酋王杲及平虏堡之捷推功本兵三赐金币两荫子二益俸一加太子少保锡麒麟蟒衣各一袭亡何卒纶慷慨奇节朝廷始终置纶兵间纶亦始终以兵事自表虽无所授韬钤劈画运量若玩弄夷虏掌股上其志虏忠劲即圉徼靖谧常若大敌肘足发极计慎画猝有警辄欲奋蹀为士伍先不敢晏处尝言国家欲破虏者必得人为总镇将兵十万东西往来支抚画地自挛或时出塞捣虚庶得志又欲图复大宁安蓟辽西稍移镇偏关犄角宣大庶几销虏无大举纶少时好黄老其后入官家居声伎自奉增损海内曲调俪之和平号四卒腔至今优人皆用之卒年五十八赠太子太保谥襄敏追叙罗旁功世一子锦衣百户 

　　○庞尚鹏 

　　庞尚鹏字少南南海人嘉靖三十一年进士授乐平知县表树风声政教大行召入为御史命核浙直军饷发总制胡宗宪监军鄢懋卿破之奸语侵相嵩几中奇祸事竣复命犹执奏如前出按河南强宗缩肭贪墨吏望风解印绶丁艰服阕入掌河南道理考察事科臣胡应嘉刺太宰得罪尚鹏疏救甚力且劾及辅臣郭朴寻按浙江浙江赋民大抵皆本天顺间御史朱英所疏两役法籍县民分为十年而统于坊里之长每一坊一里长率十人令民按丁若田五年而率钱与长为吏办公私费坊主宴里主馈曰甲首钱又五年而长率民诣县廷审诸役曰均徭岁环递以为常葢五年一月民也时颇称便其后吏肆而长饕所云甲首钱有一贫男子出白金四五两者即富者接田按田而率有加满千金不数百不已于是贫者走徙往往以钱累其长富者不免诡逃役至若均徭一不幸得馆库或捕盐诸役其在榜中顾役直不过七八金富民承之则诛攫百出不数百金亦不己又不幸富者兼得两重役贫者或分得十之一二则身家亦破碎生平构聚五百千朝居暮空贫者至不有其妻子与笼鸡栅豚互牵引鬻市中相聚以哭于是每书榜则老胥黠吏巧播弄以网贿与诡者相唇齿而民病极矣尚鹏如此己久既至乃破除其法一邑中调剂官百所需费若诸顾役不缩不盈与民之丁土相厘合凡丁一田千率出若干钱与秋租岁并输于邑吏明年百所费与所役亦岁出库中钱择其人掌之且买且顾人给锲帖一纸令晓然无所谓甲首钱长不得滥索无均役富者亦不入馆库役最重且苦若盐捕等者不得勒富者募而且岁输每丁不输二十分眇细易辨受诡者不得行胥吏无所用播弄用诏书行之名曰一条鞭浙人大便而江以南通行之矿徒倡乱促廵抚剿平纪验其功次释出幼少者千余人西湖中大家种莲藕取利占据相格间至伤命悉禁绝之还朝报命浙中排门香灯涕泣攀挽尚鹏车中亦泪下也改提督京畿学政严条约立学规士习丕变隆庆初条陈时政数万言擢大理寺丞时议兴复九边屯盐升右佥都御史行部次东昌疏劾内侍恩驰驿杀人御史以仁赃私狼藉并劾给事中齐阴坏边饷言官憾伤其类思有以中之不得也尚鹏廵历诸边足迹殆徧与总督尚书王崇古入河套捣虏巢有功执政忌之竟不得叙又上会计录言从古征敛烦多则民穷盗起天下遂大乱臣亲视边方生灵愁苦几欲绘郑侠之图读者咸壮其志次甘州为御史郜永春所劾下吏部尚书杨博曰庞君能臣特疏保留少辅高拱不悦传旨切责勒博致仕尚鹏落职九卿科道疏留不报万历初博召用尚鹏亦以佥都御史起督福建军务至则罢商税减寺租蠲宿逋五十余万踰年擢左副都御史协理院事张居正夺情复相论者俱得罪尚鹏移居正书申救居正不怿亡何坐报最以簿书年月少误被给事中陈三谟参奏回籍居四年卒三谟居正党也尚鹏忠介慷慨有才有胆其立朝知有法纪而不顾一身利害其当官知恤民艰而不避一时谗疑海内缙绅倚重焉天启初谥 

　　臣郎曰杨博谭纶庞尚鹏皆一时能臣博纶善治兵尚鹏善治赋而杨博在嘉靖朝尤为主上所倚毗可谓公家之利知无不为鞠躬尽瘁君子矣 

　　葛守礼　　陆树声 

　　○葛守礼 

　　葛守礼字与立德平人嘉靖七年山东乡试第一遂成进士授彰德府推官有大狱坐与盗者连数郡守礼鞫无验悉论出之大吏易守礼儒生耳何知吏己更以他疑狱试守礼守礼平亭尽允大惊服擢兵部主事郎仪制宁府既除弋阳王摄宁事请得置旗尉如故守礼不与曰摄宁也继宁耶出为河南提学副使论士兼德艺迁山西参政冀南两郡藩宗暴横至匿亡命行劫监司莫谁何有徙署于他治者守礼至仍故部署弹压两郡悍宗皆敛迹升山西按察使鴈代宁府闲居民多自垦田或告晋王曰府中牧地也王夺之居民哗噪构兵守礼法其首难者仍归田于民令有司岁收其田租抵宗禄升陕西右布政转左秦王亦以牧地故利民田立石其垄土民争讼不决守礼什垄石告王以晋事田亦复归民入觐佐计所署卑冗吏老疾失真者辄与白吏部尚书曰若是则计簿舛耶守礼曰此皆去省会远第取具文书实未尝见其人今乃见之舛在某也升副都御史廵抚河南寻升户部右侍郎督饷宣大山西改吏部右侍郎三摄部事大抵综名实振淹滞抑侥幸铨法多所更定而贵势皆不便之升南礼部尚书相李本署吏部事希严嵩指以地震请考察廷臣分三等为去留守礼以衰庸罢留一等则吴鹏赵文华严世蕃诸人时论哗然隆庆改元起户部尚书时国计诎甚守礼请益铸钱以便民平估以便商寻徙南工部尚书以母老终养母没服阕起刑部尚书改都察院左都御史是为万历初年再察中外寮务绝朋比黜憸壬一归于平直而尤重贪残之禁守令坐受财及酷烈者劾系诏狱穷治吏争自祓濯矣久之以老力求去守礼立朝四十余年侃侃一节义所不可引是非争大体绝不伺他人意指有附丽而亦未尝自便为隐情在隆庆初相高拱以藩邸旧臣当事快恣相徐阶积不能平百计逐拱自吏部尚书杨博都御史王廷及六官之长各率属疏劾至台省庶官交章论奏穆宗故眷拱见拱弹章满公交车不得己策罢拱守礼时为户部尚书独不论拱户部左右侍郎徐一桂者拱同馆也刘自强拱里人也诣守礼请守礼不应曰人各有见某自见不论高公耳何必同两侍郎不得守礼疏乃自作白头疏上之守礼自求罢居二年拱再相德守礼召用之时自强方尚书刑部拱从容语曰向者公疏可无白耶自强曰疏之不白今日安得尚侍公拱曰葛公弃不佞耶守礼即以见德于拱得复用顾见拱快恣如故终不附丽之拱亦少疏矣其后拱坐王大臣事守礼又与杨博力周旋于张居正所人以此称葛公长者守礼自少至老服俭如一日不知有人世雕靡事年五十时其妻为之求侍姬而强之守礼召姬侍姬直当前守礼即拂衣出既数年妻召其姬家返之处女也尝上疏禁戏剧东省燕新进士御史用故事召戏不敢白守礼以告相殷士儋士儋东人也守礼面斥御史士儋曰某实命御史守礼曰某疏禁安所得旨旨实拟内阁公自矛盾耶挥出之卒赐祭葬赠太子太保谥端肃孙曦亦万历中举山东第一成进士 

　　○陆树声 

　　陆树声字与吉华亭人陆宣公之后也其父始孩而孤鞠于外家从母姓曰林嘉靖二十年会试第一为林姓至隆庆初始改云树声少贫与其弟德同出为赘壻登第六十年立朝不盈数载每迁一官辄以病罢嘉靖数十年闲海内清望树声为第一自其为吉士移疾归里其后告满诣阙相嵩柄国官无大小皆有定价而馆职尤重嵩子世蕃知树声无所挈第使人索松江绫子二百疋曰当以翰林予陆君树声谢曰翰苑本不敢希又实无一绫惟公所置之遂不往谒次相张治树声座主也为解于嵩嵩曰彼陆生者何其径庭治曰蠢人也不足与较嵩乃令出试以南宫举首不得己授馆职而意终不释然治乃为树声具锦币四双白金四十使一翰林介之谒嵩树声往至门则治所遣持金币者己在嵩门下出刺授树声使自为献树声大愕怡告之故树声不言怀刺入一揖即出终不出刺嵩送二人出见持金币者立门左问为谁树声曰不知竟出嵩大恨树声授职未几又以告去矣数告数起历南雍南部时徐阶富国树声同里人也落落穆穆万历改元以礼部尚书召踰年与内阁居正持前辈礼甚抗又以论事不合复称疾求去二十六年树声年九十守臣以闻天子遣官存问加秩一碞为太子太保久之卒谥文定树声居尝闭门宴坐焚香啜茗启处服御笑饮在所休休然其和光缀接里之执经问道与士大夫东西行礼于其庐者不择贤愚少长皆意满去王锡爵称其道不苦空而禅不标炽而儒不垢俗而隐弟树德都御史以方严称 

　　郑世威　　吴　岳　　谭大初 

　　○郑世威 

　　郑世威字中孚福建长乐人嘉靖八年进士方总题其斋曰志乐颜瓢贫甘范甑弱冠举于乡既成进士会台臣阙诏从诸进士推择众竞趋之世威曰纔脱章句躐司耳目耶授户部郎丁艰改刑部出为广西按察佥事寻改广东丁内艰复除江西贵溪相言再召入相诸司往贺开角门延入世威便却退呼阍者曰相国尊然奈何令邦大夫缩缩旁趋还吾刺去耳门者开中门乃入相言未子也汪廵抚玄锡偕相有事上清宫名为祝厘世从威诸司往拜视祝词乃知为相祈子拂然不拜出转浙江布政参议言再相过武林世威复不与诸司郊迓也转江西按察副使时分宜嵩代言族党虣暴张于言矣世威辄用三尺绳治有抵重法者狱具矣廵抚传将改论世威持之不能夺也熊宪副者严姻以轻直占废寺田千余畆世威鬻以赈饥熊持相手书求捄不得迁四川参政念分宜终螫己投劾归归而薪粲不赡耕锄自力且十年分宜败中外交荐起湖广参政南京右通政隆庆初擢都察院右佥都御史左副都御史华亭相阶为王守仁学廷议有举守仁从祀者世威言王守仁治世能臣也谓其绍周程宗孔孟则平生庸德有不足矣且其率天下径趋直行使圣门讲学明理之功屏不用将有毫厘差千里失者与守仁同时讲学者泰和罗钦顺惠安张岳世称贤大夫两相指击共谬守仁辨不能绌葢守仁以名胜钦顺岳以实胜实之与名相去远矣阶不是也顾其事亦寝转南京侍郎改刑部侍郎会有诏采珠及珍石世威疏纳忠谏崇节俭不报遂乞骸归归而耕锄如故里中不知侍郎云世威副使江西时议清赎锾备庾赈且谓升石而征之筐篚而縻之是奸国法也取盈于公廥而尾闾于权门是夺民命也纚纚千言读之恫切至有锲以传者通籍数十年朝野参半自对大僚临下吏与农民处一本之至诚其学一以濂洛为宗取六籍及儒先语日诵绎之录其精者独证于心曰心严师为师心直谅为友展也宋儒实获我私年八十二卒礼官言其历官权贵之乡媚灶是耻辞荣寂寞之野杜门自高人谓尽之赐祭葬赠尚书谥恭介 

　　○吴岳 

　　吴岳字汝乔汶上人嘉靖十一年进士历户部主事郎中知庐州保定二府为郡责大体而己而以圣贤之道望其民守庐州谕庐民母有不孝弟母怙侈毋鬬狠毋恶声闻里中毋崇尚浮屠妇女不蔽面毋途行别民善恶于旌善申明二亭置社仓设社学药局乡约朔朢视学讲经义一如国家成法庐人民化之守保定仁爱明敏未尝用意摘发而自胥吏隶卒以至市猾田甿无敢越轶皆若通贯为一心保定继来为守者唯有严清与岳并名而岳德及民尤深且厚累官左佥都御史廵抚真定嘉靖末年见相嵩虐焰移疾自免屏居南旺湖上茅屋薄田粗终居食日惟披阅禅经默坐一室客有过者亦时出见或留设食食不过数器脯菜居太半殊不出谒谢时游行跨蹇驴而已或讽其矫岳曰某罢吏居家未尝一用邑中夫役自觅舆夫力又不能老又不能骑跨蹇驴取便适非敢矫也既数年相嵩罢徐阶当国起岳右副都御史恊理院事邮遽持檄喧閧岳宅仆人言状岳方趺坐行气摇首且止仆走立门外可炷香顷乃下床索檄观之掷不更视亲友从臾乃出就征一时士论翕然得人隆庆初大计科臣有异议疏入留中岳诣政府抗辞曰请阁下视故事有考察去官者而科臣敢留之否公毋伤国体也阁臣悚然疏寻下既迁南京吏部尚书以老致仕岳在南京抑子薄杜侥幸务节俭以变凤俗为人耿介端方清操绝俗守庐时以艰归途次阴雨持庐盖以行至家返之归自南都厅事不备假僧寮而见客卒赐祭葬谥介肃 

　　○谭大初 

　　谭大初字宗元始兴人嘉靖十六年应贡复领乡书以贡资还公帑连登进士出跨蹇驴而已以忧归赴选授工部主事痛革积弊不遗余力久之复以忧去起补户部选为户科给事中历兵刑左右给事奉使册封馈遗一无所受擢江西按察副使独振风纪直民枉抑视权势藐如也清戎多所开豁御史以失额为疑大初曰失额罪小殃民罪大理驿传严革冒滥抚院或借资庇其故人亦峻拒之过者多避道去严嵩亲党屡夺人产大初廉得实悉丽法秩满年仅五十具疏乞休不许擢广西参政桂林涝米价涌请督府开仓发籴便宜赈恤存活以十余万在事二年值妻子连丧疏乞解职嘉靖末年召起河南右参政连擢南京通政应天府尹三奉诏书不敢复辞穆宗即位疏乞以参政致仕不许晋工部侍郎迁户部左侍郎总督仓场贵戚权珰侵民田土必躬核履悉归侵于民力荐佥都御史海瑞可大用累乞休不许转南京户部尚书复引疾乞休致仕家居田不满百读书鼓琴时人罕见其面卒年七十五诏赐祭葬闽人户部尚书马森谓生平所见清节二人粤中谭大初及汶上吴岳也子音以贡历上石西州知州有廉直声 

　　名山藏卷之八十一 

　　●名山藏卷之□□□ 

　　晋江何乔远　譔 

　　臣林外记 

　　◆臣林外记 

　　志曰变古乱常不死则亡诚哉是言也建文君即神圣无过高皇帝其臣虽贤无过宋濂刘基陶安诸长者高皇帝立法贻谋垂之万世夙兴夜寐恒如不及使诸臣博稽典故而断之独思凡治世立教之道盖大备而鉴之前古为子孙者遵行其所立维持其所废虽有辟王可赖前哲建文君间然皇祖之典刑驰骛三代周官之治固远矣且所以变政易令者徒区区名号位分之闲未尝深求古先圣王精意之所存君子之道施繇亲始周人大封诸姬宗盟后异姓建文君隆思广大宽通之理将使天下无一物不得其所也而即位半岁周齐湘代岷死徙囚迫岂不曰晋王废周王迁潭王杀高帝为之矣父可得诸其子者兄之子亦可得诸其叔父乎主人之居室也无以取侮市道之人突然鬬其家可闭门而鞭棰之童子持杯羹自喜梮然恐其傍人有欲之之不夺之亦戏之矣天下之事大之足以制胜畏之益以召敌以衅与人使得为词者乃有国之深弊惜乎齐黄诸臣过谋之君过听之也今大能以祭器祀其先人者一有子孙不享其胙饮其福酒主人必以为耻曰未广其先人况夫富四海有天下者哉鄙人何知天佑命者为有德其阖宫自焚子弟不得终先人血食斩焉非不幸矣然而乘人之敝车者不以折轘不捄登人之坏舟者不以遇溺不拯以诸君子之材上者通经学古次亦明韬习匮可以效攻战令不狥沟渎之谅皆足附凤攀龙棰名后世而前戮既酷后烈方遒且欲以其九牛之毛维天地而参三光若此者亦足见高皇帝余教之未衰而建文君尊贤敬士求仁义者之报矣人有两妻人誂其长者长者詈之誂其少者少者许之居无几何有两妻者死人则取其长者故夫陈植以遇害得葬李贯以不諌受诘孝巳爱其亲天下皆欲以为子子胥忠其君天下皆欲以为臣夫诸君子者亦文皇帝所欲得以为臣者也 

　　齐泰 
　　黄观 
　　陈廸 
　　方孝孺 
　　练子宁 
　　黄观 
　　胡闰 
　　邹瑾 
　　郭任 
　　卢逈 
　　侯泰 
　　暴昭 
　　茅大方 
　　陈继之 
　　董镛 
　　曾凤韶 
　　王度 
　　高翔 
　　宋征 
　　卓敬 
　　王叔英 
　　谭翼 
　　巨敬 
　　张昺 
　　马宣 
　　朱鉴 
　　景清 
　　铁铉 
　　姚善 
　　陈彦回 
　　松江同知 
　　余逢辰 
　　黄魁 
　　胡子昭 
　　刘璟 
　　戴德彝 
　　韩永 
　　甘霖 
　　叶希贤 
　　程通 
　　蔡运 
　　黄彦清 
　　王省 
　　陈性善 
　　王艮 
　　廖升 
　　周是修 
　　林英 
　　叶福 
　　龚泰 
　　高巍 
　　王良 
　　程本立 
　　陈思贤 
　　楼琏 
　　刘政 
　　储福 
　　樵夫 
　　宋味古 
　　杨本 
　　郑华 
　　颜瓌 
　　王彬 
　　陈植 
　　徐辉祖 
　　梅殷 
　　耿璇 
　　彭与明 
　　程济 
　　暨上人 
　　鲁家佣 
　　釜者 
　　冯翁　梁田玉　叶御史　梁良玉　何申　宋和　郭节　梁良用　梁中节 

　　○齐泰 

　　兵部尚书齐泰者初名德溧水人太常卿黄子澄者名湜以字行分宜人也洪武末年雷震谨身殿上祷于郊择九年亡过者从泰以礼部主事与而子澄以进士及第选东宫伴读上并重此两人久之泰繇兵部郎中进为侍郎而子澄为太常寺少卿上阅□□边将齐泰尽能举其名边方要害几所甲兵几何泰出简袖中甚悉上奇之以为兵部尚书及大渐受顾命辅太孙太孙即位为建文君以泰顾命子澄旧学信之使参机务凡止诸王母会葬高帝王属三护卫不得节制他文武吏有罪国辄除其说皆自泰子澄发之周齐湘代岷相继煽动泰与子澄请徙周代二王于边降齐岷为庶人责讨湘王王惧焚死成祖时在燕邸威形出五王上齐湘之辞连燕燕王亦削让泰与子澄日夜谋剪燕矣燕王见五王者不得自全又闻密诏且见收乃以高皇帝训起兵檄天下索诛奸臣于朝坐泰子澄为首建文君使耿炳文李景隆等先后南出皆泰子澄居中调度景隆数败燕兵日振建文君则阳逐泰子澄谢燕阴使居中如故燕固疑之不罢兵而盛康捷东昌建文君喜召还之巳燕兵急则又窜逐籍其家谢燕燕谓帝终不明诛泰子澄益治兵如故居亡何燕渡淮泰子澄捧诏四出募兵而王即位皇帝下令有擒奸臣者爵三级为从者二级首擒叛逆者二级为从者一级所悬捕凡二十九年兵部尚书齐泰太常卿黄子澄礼部尚书陈廸文学博士方孝孺副都御史练子宁礼部侍郎 

　　○黄观 

　　黄观大理少卿胡闰寺丞邹瑾户部尚书王钝侍郎郭任卢逈刑部尚书侯泰暴昭工部尚书郑赐侍郎黄福吏部尚书张紞侍郎茅大芳给事中陈继之御史董镛曾凤韶王度高翔魏冕谢升前御史尹昌隆宗人府经历宋征卓敬修撰王叔英户部主事巨敬子澄至苏约其知府姚善勤王闻都城破乃谋入番求兵道见获而齐泰募兵广德辱其白马欲更出他郡马劳辱汗亦为人所得土皆族诛之籍其妻女姊媳教坊群乱以教坊子弟仅泰一子六岁得给配子澄一子变姓名为田经以免其后二十九人者王钝郑赐黄福尹昌隆张紞服罪见宥余皆诛又其后增奸臣名合前五十人而徐辉祖葛诚周是修姚善铁铉等为之首仁宗即位曰方孝孺诸臣忠臣也其婘属发教坊工匠军伍为奴功臣家今有存者悉赦归给还其田上泰子归其一女在教坊时韶舞陈仪阴畜以姝子至是嫁良家而田经亦复其故姓 

　　○陈廸 

　　陈廸字景道宣城人祖宥贤以功为抚州守御百户廸幼倜傥有志操洪武闲辟郡学训导为郡太守草表贺万寿太祖览而异之久之荐通经除翰林院编修累迁侍讲出参议山东捕蝗弭盗东人德焉久之丁内艰夺情为云南右布政使时普定曲靖乌撒乌蒙诸蛮乱廸用土兵击破之建文君即位征入礼部尚书授特进荣禄大夫会水旱廸请命法司择廉厚吏分诣郡国审核狱囚所在招抚逃亡免其赋皆见施行加太子太保予兼俸辞靖难师起受诏督军储过其家门不入及闻变赴京成祖责问之嫚骂不屈遂收其子凤山等六人同日弃市凤山临刑而泣廸怒叱之骂成祖成祖使胹六人者鼻舌尝廸曰悦口否廸曰是忠臣孝子之肉云胡不悦爽人口者其有在矣遂俱矺死姻戚连坐亡筭廸死人从衣带中得其诗及五噫之词苍头来保拾廸骨归葬计家桥姻戚之连坐者掘而投诸湍成化闲宁国通判陈纪具衣冠重葬之碧泉山郡人私谥曰靖献 

　　○方孝孺 

　　方孝孺孝希直一字希古台宁海人师事宋濂尊上其学两荐入官太祖读其文奇之与之宴使觇之岸然自异太祖曰老其才可以遗嗣君以为蜀献王教授献王恭俭好儒尊重孝孺甚表之曰正学建文君改官制翰林增文学博士一人以通经博古者充之孝孺自侍讲学士任其官为特选一时诏命猷议无不倚孝孺孝孺之平生杰然必为君子也贱文章而贵道德耻刑法而尊教化虑无不发明圣学敷陈王道当是时天下皆以孟轲韩愈复生孝孺亦自以遭遇时君当世无二奋然谓三代仁义礼乐为必可师田必可井闾必可比刑必可措何其勇也哉呜呼天生用也之才亦艰矣通今之士多循好古之士多迂故夫时平可以兴治世急可以拨乱求之不穷者命世之豪杰也以孝孺之自持如彼其高遇主如彼其信令遵高皇帝之遗修明其政教惇厚其德泽其君虚巳而听之凭以高皇帝余烈可以成化惜乎好古太坚求治太悦欲以一人之身挽回数千年之世道而皆必自巳出余读其所著深虑治要官政民政诸篇大要谓善治民者以仁义礼乐为榖粟庆赏刑诛为盐醢常使民闻吾法之不可犯而不使见吾法之可畏则巳尔信斯言也诚捄时之良药矣易名号改官秩其事不足以兴政教顾亦狭小前人而纷更高皇帝之制先王之道仁义礼乐莫大乎亲亲在廷诸臣可以得建文君者莫孝孺若也而刻削太骤至于骨肉嫌猜坐生萧墙之祸尚晏然讲周官之法谋及行闲割地而始穷又何踈耶抑天之所废虽有善者无如之何哉建文君既亡孝孺斩衰夜哭成祖待以不死不屈系之狱使其徒廖镛廖铭说之叱曰小子从予几年所矣犹不知义之是非成祖欲草诏使出之孝孺持服入见拊膺擗足成祖降榻劳曰先生母自苦予初心欲辅成王如周公耳孝孺曰成王安在成祖曰彼自焚孝孺曰独无其遗孤成祖曰国有长君社稷福也孝孺曰独无其介弟成祖曰先生休矣吾家事耳趣为我草诏孝孺大书云云掷其笔曰死即死耳成祖曰即死甚善吾固能族人孝孺曰族至三赤矣成祖曰吾能金遂命裂其口至两耳复锢之狱大收其朋友门生每收一人辄示孝孺孝孺益不顾乃尽杀之然后出磔之市临刑为绝命词曰天降乱离兮孰知其繇奸臣得计兮谋国用犹忠臣发愤兮血泪交流以此殉君兮抑又何求凡刑七日乃亡宗族亲戚朋友为孝孺诛者千有余人古今成仁之祸烈未加此也呜呼成祖威武宏达求士如饥渴令孝孺与三杨蹇夏诸人树勋当时固将列彝鼎勒景锺又令稍掩刚懻以存堂陛之词亦可及身而止死者垤于市矣犹然轰雷霆赴水火如枕席其心有所必然也孝孺死浙东之仕于朝者以身殉建文君独多于天下故夫行有劝而德有风孔子曰志士仁人其斯人欤其斯人欤 

　　○练子宁 

　　练子宁名安以字行临江新淦人其先居淦东东山父僖徙三洲上善为诗洪武闲以起居注直言忤旨谪广德州同知后迁临汀镇安二府通判卒于官子宁游淦庠与金幼孜相善相谓曰子异日必为良臣我当为忠臣洪武十八年以进士入对上发策曰朕稽右名世者惟敬事而畏人神趋事以历知涉难以立志日运不息岁运不虽布寝食未尝忘其所以繇是大辅人君福臻黎庶朕统一华夷官遵古制律效旧章孜孜求贤数用弗当其有能者委以心腹多面从而志异纯德君子优以禄位但能敷古于事朿手中才下士廉耻无知身命弗顾造罪渊深永不克巳彰君之恶若非真贤至圣亦莫不被其所惑若此无巳奈何为治尔诸文士虽在建学之秋未博乎庶典但能条陈可否则知利钝既承朕命悉乃心力志根名世在斯始举子宁对曰陛下以得人之难询草茅之陋谋之可谓广求之可谓功矣臣不知陛下果能听之与抑姑试之与虽然君以名求臣以实应好言以招祸触讳以亡身非臣敢恤也陛下所谓敬事而畏神人此唐虞三代命官之语也陛下临御十有八载孜孜求贤至于数用弗当虽臣亦疑之夫人君之道在知人知人之职在任事君有知人之明臣有任事之责故唐虞用人必敷奏以言而后明试以功必明试以功而后车服以庸未尝造次任之也陛下孜孜求贤而数用弗当者亦察之不详用之太骤之过也陛下擢用天下之士责望非不深委任非不专然迄无报国之效何耶狥名而不求实之故也古之用人者必其人之足当是任而后用之不疑今则不然以小善而遽进之以小过而遽戮之且天下之材生之甚难成之尤难陛下既知生之成之为难又忍以区区小故而即付之刀锯斧钺之地哉汉武以英武之资朝奏暮召小不如意诛戮随之以有限之才纵之无穷庂诛若此无巳奈何为治陛下兴天下之学辙育天下之贤才而教之之术未尽故士之成就者未至也臣愿陛下选师立教求胡瑗之法立治经治事之科岁考其成则成德至矣能详于始则可略于终能劳于先则可逸于后陛下命臣以志根名世自斯举始是欲臣以古人自期也臣报陛下请服膺敬事畏神人一语至于阿曲求恩逢迎将顺非臣所学也策奏帝览而善之擢第一甲第二赐进士及第授翰林院修撰子宁性资英迈至是益以名节自砥文学行谊一时推重其居母丧力行古礼服阕除翰林院升副都御史工部侍郎建文初与方孝孺特见信用升吏部左侍郎进贤退不肖多所建白寻迁左副都御史会御史府成改御史大夫靖难师起李景隆出师亡功召还子宁从朝班中执景隆数其观望请诛之不听子宁愤激叩首臣备员执法不能为陛下除卖国奸臣有余罪即陛下赦景隆必母赦臣因大哭请死建文君为罢朝燕王既渡淮靖江府直史萧用道衡府纪善周是修上书指斥当事误国下群臣议当事者盛气诟两人子宁曰国事至此尚禁人言乎诸公第勉之而巳成祖即位缚入见语倨强不止使断其舌子宁探舌■〈亡上皿下〉大书殿砖不逊■〈亡上皿下〉入于砖有隐隐色遂命族其家姻党被诛者百五十一人戍塞者三百七十一人女琼琼入浣衣局宣德中赦出子宁死百余年胡议割淦三州为峡江县峡淦人争祀子宁至贻书相訽临江太守乃使二县并置子宁祠子宁有后在长乐天启中叙忠臣之裔官其孙孙梦子宁来语汝勿做他家官亡何其孙死 

　　○黄观 

　　黄观字澜伯一字尚宾贵池人学于元黄冔洪武二十四年以会试第一对策大廷太祖览而嘉之复擢第一繇翰林历尚宝司卿礼部侍郎革除闲增侍中员次尚书以观为之仍掌尚宝事观与方孝孺并为建文君所亲靖难兵起属观草诏告天下及渡淮衔命征兵上游诸郡舟抵安庆闻金川门不守叹曰吾妻素贞其死矣夫招魂而祭之至建德闻曰宫巳焚失帝新皇帝帝三日矣观谓舟人曰罗剎之矶湍棹可鼓也至矶服朝衣东向再拜投湍死舟人捞之得其棕珠系成祖捕观急人以其帽系献成祖疑观或尚在族其家逮其姻党百余人而观妻翁氏城破时果死翁氏者池口人成祖登极而问玺曰尚玺者谁也巳知为观命执其妻子得翁使象人妻之象人将翁至家出市酒脯欲与成婚翁携其二女及家属十许入自湛通济门河 

　　○胡闰 

　　胡闰字松友鄱阳人尝题诗鄱君庙太祖征汉时见而奇之问知为闰召立帐前久之官都督府经历建文中以直谅著名迁右补阙寻进大理少卿数与齐泰等图圉燕壬午七月不屈诛一子论死二子戍边妻配象人女郡奴录教妨煎墨污面誓不辱后遇赦归贫无依止闾里兢资遗焉曰其父忠年五十六终尚处子乡人私谥曰贞姑万历十二人摁诏至风自县庭卷入云中久之仍坠故处人谓闰英爽尚存 

　　○邹瑾 

　　邹瑾吉永丰人为大理寺丞监察御史魏冕瑾甥也瑾议论磊落而冕劲直有声靖难兵至城下都督徐增寿私谋开门应燕瑾冕与同官十八人者捽增寿于朝大呼请戮声闻禁中宫之焚也或谓冕迎附冕厉声曰使吾二人改其臣操以事明君必所不庸不如死也乃皆自杀 

　　○郭任 

　　郭任丹徒人或曰定远人廉慎有吏才仕户部侍郎治粟足军兴不屈诛子二一坐死一戍广西三女给配于象人 

　　○卢逈 

　　卢逈或曰珙僊居人喜饮酒歌诗不屑曲谨以户部侍郎不屈长讴而就刑 

　　○侯泰 

　　侯泰南和人以邢部尚书转饷淮济诸郡至高邮被执不屈文皇即位诛弟敬祖子玘皆坐死妻配象奴子京儿系狱不知其所终 

　　○暴昭 

　　暴昭潞州人洪武初繇国子生授大理寺司务耿介有峻节历官清俭布衣麻履而巳建文初以北平参政防燕又以刑部侍郎充采访使于北平又以刑部尚书领平燕布政司于真定成祖即位昭出亡被执及见则大骂命诛之拔齿截肢不巳也断首乃绝 

　　○茅大方 

　　茅大方名誧以字行泰兴人博学能诗为人敦大和雅不谄不亢辟典教本邑以考绩入对高庙悦之擢秦府长史勉之董仲舒曰亦王相累官副都御史寓诗淮南守将忠义激烈闻者壮之壬午八月与其子顺童道寿同日弃市久之幼男文生亦论死有孙二人俱死狱中 

　　○陈继之 

　　陈继之莆田人为户科给事中多所建白内难平不服诛父母充发充军道死妻子配象仆 

　　○董镛 

　　董镛不知何许人为监察御史时时誓其同官诸将所不与燕力战者露劾之靖难后坐逆党死家徙边 

　　○曾凤韶 

　　曾凤韶庐陵人为监察御史燕王入觐繇辇道不拜凤韶廷言殿上宜展君臣礼宫中乃叙亲亲朝班肃然建文君欲使燕亡往者凤韶请行至燕燕军不纳用风筝致诏靖难后凤韶方在家召复为御史不赴寻加侍郎又不赴为愤词刺血书襟曰死或有知可以不媿吾乡文天祥矣因属其妻李氏子公望敛我必以襟母易也遂自刎年二十九李氏亦遂死 

　　○王度 

　　王度字子中归善人以明经荐监察御史弹劾不避权贵与齐泰黄子澄等调度兵食东昌小河之捷并用度策壬午戍贺县坐出不逊语夷族 

　　○高翔 

　　高翔朝邑人文学矜名节洪武中以明经征监察御史多所论奏成祖召翔翔丧服入见大哭遂族之没其产发其先墓杂烧以犬马骨扬其灰加赋给产家曰令世世怒翔也 

　　○宋征 

　　宋征不知何许人为宗人府经历上疏请削有罪藩王籍诸王皆怒耿炳文李景隆战数败征谓其有贰心屡与卢振谢升牛景先请诛之靖难后缚主不屈死并杀其孥而振升景先亦皆死 

　　○卓敬 

　　卓敬字惟恭瑞安人少读书山中尝夜归骤风雨失道遇虎谓兕牛冯之比至门虎也洪武中以进士除户科给事中好直諌尝乘闲为太祖言诸王服乘踰制宜裁损太祖笑内之历户部侍郎建文初燕王来朝敬密请徙之南昌建文君大惊寘其奏袖中曰燕骨肉王室何得为此言对曰杨广隋文非父子耶敬丰姿英伟谈论峭拔读书十行俱下过目不忘博通天文地理律历兵刑诸家成祖亦知其名既入使召之曰前日谋徙燕者非尔也乎敬曰然故帝诚以臣谋徙王王故王尔帝终怜其才系之狱使讽之终不听姚广孝曰昔者夫差不杀范蠡蠡卒灭吴王衍不杀石勒勒终死衍敬诚见用上有今日邪乃斩之夷其三族临刑从容叹曰敬备员大臣变起宗亲无片筹半画负故主地下敬罪浮于死既死尸经日如生成祖叹曰国家养士三十人惟得一卓敬厥后编修刘球私谥之曰忠贞 

　　○王叔英 

　　王叔英字原采黄岩人笃志力学洪武初与杨太中叶见太方孝孺林石并征辞还久之荐僊居训导升汉阳知县建文初召为翰林修撰上资治八策又言太祖皇帝除奸剔秽抑强锄梗若医去疾若农去草急于去疾或伤体肤严于去草或损禾稼体肤疾去宜爕其血气禾稼草去宜培其根苗又论行限田以数千百言靖难师渡江叔英募兵广德闻都城破仰天恸哭夜留题几上沭浴具服书绝命词衣裾闲自经玄妙观之银杏树下妻金死狱二女死井中弟元默变姓名匿市贾为乡人金宽所识告成祖捕斩之剉其尸 【 题几词曰生既久矣愧无补于当时死亦徒然庶不惭于后世绝命词曰人生穹壤闲忠孝贵克全嗟余事君父自省多过愆有志未及竟奇疾忽见缠甘肥空在案对之不能咽意者造化神有命归九泉尝闻夷与齐饿死首阳巅周粟岂不隹所见良独偏】 连楹襄垣人洪武中以太学生授翰林院左春坊太子赞善启沃甚多高帝美其刚正改为御史久任之十余年靖难兵起与御史姚镛相誓死廷臣有二者辄露章弹奏立金川门下自马首数成祖词色不屈命收之引颈受刃有白气冲天尸僵立不仆 

　　○谭翼 

　　谭翼字南宿大庾人身长七尺五寸慷慨刚毅洪武十八年进士授龙溪丞未之官彗星再见求直直翼疏论时政语涉诸王上怒谪戍南宁久之稍内徙隶奉议建文二年荐复原官道升龙溪知县寻擢兵部郎中与黄子澄练子宁相筹议金川之难同诸郎署赴火死妻邹子仕谨俱自缢 

　　○巨敬 

　　巨敬平凉人初为监察御史伉直敢言建文中为户部主事清慎有声见成祖不屈族 
　　右齐黄陈方练黄胡邹魏郭卢侯暴茅陈董曾王高宋卓王连谭巨二十五人 

　　○张昺 

　　张昺泽人洪武中以人才举建文闲诸藩不靖齐泰请选朝臣有物望者出守藩昺以礼部侍郎掌北平布政司左布政与都督谢贵同监燕其时都督宋忠屯开平耿瓛屯辽东左佥都御史景清署参议与昺贵皆智将望臣一特所特简昺至燕王召与忠等宴之而使相工袁忠彻执壶私视五人相宴罢还报曰臣视五人者皆不长张昺五小蛇步谢贵气促宋忠五大短而昏耿瓛观插发色类飞火景清身矮声雄是皆当刑昺居北平以诇燕为事燕王称病三月昺欲言恐泄乃托行旁县密属奏奏成絮其草袖中□久如厕以絮窒壁鏬小吏李友直奈亨窃窥之得□壁罅絮居无何诏与谢贵逮缚燕挍尉密旨且收□友直怀其草絮密旨与奈亨亡入燕府中见燕王□殿下尚坐此耶王曰何者友直曰当顺天应人矣王叱曰狂夫何妄言二人具道姓名出草絮密旨献曰朝使至矣燕王怒逐出之则皆叩头臣等非异闲谍而诚归殿下出亦矣不出亦死宁死此朱能曰信夫擒昺贵余无能为也王乃伏士端礼门召昺贵官挍缚矣则取去昺贵信之皆入至门门者止其从内昺贵伏出擒焉都指挥彭二驰市而呼兵亦为燕将所格杀昺贵竟死既靖难族昺家株连其亲戚法司以程享者五人见成祖曰张昺之亲与铁同顽直须炉冶耳命引出生烧之其后上数梦昺为厉掘昺尸毁焉 

　　○马宣 

　　马宣北平都指挥张昺谢贵既见杀宣巷战不胜走蓟州逆战不利还与镇抚曾浚守蓟朱能张玉谕之不下拥众攻之宣浚败皆不服死宣尤嫚骂无虚口事闻建文帝褒恤焉而又有都督彭聚孙太者皆以力战败死于怀来 

　　○朱鉴 

　　朱鉴以都指挥守大宁靖难师至诸将悉属独鉴结鬬见执燕王使磔之至死无巽辞建文帝闵而厚其恤章 
　　右张马朱三人 

　　○景清 

　　景清本耿姓真宁人倜傥有大节读书不再目 【 清游国学时同舍生有书甚秘书固求之同舍生许以一歹假旦则返之及旦同舍生索书清佯惊非是同舍生怒白祭酒祭酒莫能辨谓二生举其辞者为其书清背诵如流而同舍生皆废祭酒曰固是清书携出乃还之曰见君太秘与君顐年】 洪武二十七年擢进士第二人授翰林院改监察御史久之署左佥都御史讹其奏对而更之朝坐下狱旋赦建文初署北平参议燕王与语悦之及即位诣上自归上喜曰吾故人也仍其官清常坦伏铦刀以朝先一夕者太史奏文曲星犯帝座甚急旦清衣绯衣入上固疑之有顷黭然而前左右□之得其铦刀知事不成跃而訽上大怒曰毋谓　帝即王敢尔耶清曰今日之号尚号王哉命抉其齿坱且訽则含血前淰御衣上益怒剥其肤刷之以铁急以刍椟肤械系长安门上寝梦清环殿追劫之旦日辇过长安门清肤前者三上曰尚欲劫我耶赤其族掘夷其先墓籍其里转相扳染至数百千家命之曰蔓刑 

　　○铁铉 

　　铁铉邓州人或曰色目人以国子生擢礼科给事中调五军断事奏对详明高帝爱之字之曰鼎石亡何有言燕府人者法司不能判使铉立判之高帝喜凡疑狱具属铉后出山东参政建文二年给储刍挽佐李景隆军德州景隆败铉遇参赞高巍于临邑相持哭与徐凯盛庸定计迎景隆济南城景隆复与燕战败城下还奔入城燕王围焉射书招之生员高贤宁者射荅王以论论曰周公辅成王燕固围城不止堰水灌之济南困铉乃诈为降而约其壮士伏闉压燕王以铁楗楗几得燕王语在革除纪燕攻城坏数版铉则夜幕蓝帛里以苇席画白如缝若城成而潜版筑于幕内又急则奉高皇帝像于楼橹之闲燕矢石皆不攻逼竟舍去是时铉盖拒围三月客说铉曰北兵且南燕所守北平者皆老弱守将郭资书生耳永平保定名虽降燕其旁郡县旋破旋坚守无归心者燕赵忼慨多豪杰公引奇兵径趋真定收合溃将直捣北平燕王必且还顾公传檄徐沛闲而自馆谷北平休士待其归与挠战常山势也铉以士卒久围困南将多驽怯无足与莫若固守济南牵北兵北兵不能越淮必还道济而吾邀击之耳乃大会其宾客幕僚犒劳疾苦赋诗慷慨宾僚闻歌亡不作气者亡何与盛庸出师东昌战大捷建文君褒予金币封其三世升山东右布政使寻进兵部尚书佐历城侯盛庸军壬午与丘福大败燕宿小河燕师震动燕王入帝铉尚拥其残兵人擒之反接以见挺然偕立使挽顾焉馘且劓终不得其顾乃裂而呙之谇诟至死弗变父仲名母薛皆八十余安置海南幼子福安戍河池康康工匠鞍辔局女四岁与其妻同送教坊或曰铉女二同入教坊皆不辱也既长能为诗献诗铉同官同官以闻成祖释之得归于郎士高贤宁者亦被执入见成祖曰此射论秀才耶授之官固辞其所善指挥纪纲劝之贤宁曰君武人也我则不可上亦不之强放还九十余卒 

　　○姚善 

　　姚善字克一安陆人初姓季洪武中以举人领祁门丞两转庐州重庆同知皆以循吏闻久之迁苏州知府苏俗奢靡高帝严以刑其谲民乃乘而持怨家短长嚚讼屡兴善既至数数造请郡中贤士求问所以为治而自以宽仁惠和开导之苏乃大化郡有处士四人曰王宾曰韩奕曰钱芹曰俞贞木 【 王宾字仲光独高其道毁形异服箕踞道傍隐于医药其医专疗佣贱不责酬报缙绅先生见其丑恶不料理无荐之者平生不娶独身奉母年七十余先母卒疾革抱母死复苏连呼母既葬魂附杖归绕室唤娘家人皆惊母呼宾娘在此复连呼娘娘儿实不忍舍娘去宾所著书有吴名贤记古迹等诗皆奇崛喜深之词　韩奕字公望潜心理学尤精于医洪武初累荐不起有韩山人诗称于时别着易牙遗意　钱芹字继忠吴越王裔祖父皆仕儒官少负气节好论天下事元末兵兴守臣各拥卫境上芹屡入戎幕谒诸将冀将有为明兴辟为都督府椽从魏国公北征还隐居南园授徒自给二十余年洪武未诏求遗逸姚善荐起留议中禁授户部司务靖难师起署行军断事赴真定从征虏将军咨谋驰驿入奏道遇疾不能趋朝封章以进犹手书上执政大臣恳恳言边事遂卒归葬于吴　俞贞木字有立洪武初荐授乐昌令归而隐居以文章为业】 善皆卑礼诎躬求之宾居委巷善自行叩门宾曰谁也谨对曰知府姚善宾开门延语移时顷报谒府门外善闻还自邀请之宾顿首曰小人幸闻澹台之教无公事不敢入也宾退善目送焉它日候奕奕避入山中善从之山中奕荡舟而避之震泽之上善求不得叹息曰韩先生可谓名得闻身不得见也钱芹俞贞木者并居南园善使吏馈贞木蔬吏致之芹觉其误也诣告贞木贞木曰钱先生不苟取予今受府公赐不辞必有意矣吏还言自责善更遣往芹所道意芹对吏曰府公弘下士之风芹即枯槁岑寂诚所愿见顾芹州民也不可肃守帅月旦幸得迓府公学宫至期往善迎入肃为上宾执经前曰先生幸教善芹曰明公以二千石之尊下布衣之士式闾维驹于今再见顾质经问疑直墨守耳方今之事有大此者而亦有急此者独无意乎善闻言益喜举身出席曰谨受教芹出一简投善曰唯明府切磋究之退视所言皆筹兵心异之居亡何靖难师起荐芹为行军断事从正虏将军真定而善亦日夜约常州镇江嘉兴松江四郡练兵为预应给事中常熟人黄钺者 【 黄钺字叔扬以生员荐除宜章典史建文三年丁父丧庐居陂上不入城邑善受诏勤王以书招钺钺克日葬父欲赴之而巳无及】 与方孝孺善孝孺尝私造钺语苏常镇江此三郡者京师左辅而应燕之右臂也今北方有急公又彼中人三郡守将公宁习之乎孰可托大事者钺曰三郡皆要害镇江为最守者不可不择镇江将童俊者钺见其奏事上前视远而言游此不可倚苏州守姚善仁心为质虽慈惠有余顾平居激烈有国士风缓急可当一面唯公留意孝孺喜因钺为书通善善得书恸哭自誓既童俊以镇江降靖难师日迫善受诏约钺出勤王既至成祖巳即位善麾下斌擒之入见成祖曰一郡守亦举兵抗我耶善厉声曰各为其主耳命磔之给其妻为指挥纪纲家婢子继随母奴节充军保发匠项下狱死初善之擒也钺恸哭不食者累日既有言善入见款服已得宥者钺曰此非姚公所为吾姑待之待之而姚公果为此吾独死报希直地下矣乃复食而待之已闻善死登琴川桥西乡再拜哭祠之曰公与方希直为忠臣吾敢后投桥下死钺死家人皆惊散不敢求其尸友人杨福具敛于涘循河而号数日尸出水中立福痛哭抱持敛而葬之于屏上 

　　○陈彦回 

　　陈彦回字士渊莆人父立诚丞归安留彦回于家侍养其祖父母亡何立诚坐罪诛家孥无大小并随坐遣戍彦回与祖父母从家中戍滇其弟妹则皆坐先遣于归安莫知所在行至荆夔闲遇赦祖父死送戍者哀其穷纵之无所寄食闻其乡人黄积良宦蜀乃与祖母往依焉蒙其姓更名礼久之以明经荐保宁训导累迁徽州太守治徽儒雅重笃徽人爱之至郡一年祖母死父老上章保留不得承重建文帝嘉焉夺情使莅事乃葬其祖母徽北山下诣阙自首出身所以并求弟妹存亡诏复其故姓名释前罪不问令有司阅弟妹所戍籍名赦之礼还谓徽人曰吾故莆田前罪人陈彦回也因具道平生曰向所亡命姓蒙耻而受禄者以吾祖母耳祖母没固宜自请死上矜宥之恩大已何以报靖难师渡江彦回募兵赴援而事已定新安武卒兴缚致彦回于成祖谔谔不服成祖诛焉奴其妻浣衣局彦回在徽时望北山旦夕泣徽人哀之及死名其山太守山也 

　　○松江同知 

　　松江同知者不知其姓名方勤王诏下出教募士极言大义讥诋靖难兵成祖即位磔于市 
　　右景铁姚陈松江同知五人 

　　○余逢辰 

　　余逢辰字士章宣城人或曰镇平人为燕教授初闻靖难谋作书诫子示以必死兵起泣谏燕王诛之 

　　○黄魁 

　　黄魁闽人礼部侍郎古雅有文与尚书陈廸侍中黄观同事廸观皆器重之靖难后不屈死 

　　○胡子昭 

　　胡子昭字仲常大足人或曰子韶字伯尚方介富经术学于方孝孺蜀献王重之荐为训导累官刑部侍郎壬午被诛妻子发配为奴父母八十余充军男继绍缜皆论死子昭有弟子义亦以荐辟起家历山东佥事闻见死弃官避居丹棱民家蜀献王知而怜之命剪发隐于僧子义曰父母遗体不敢毁伤生二子各年数岁曰嗟乎吾兄无后天不绝胡氏二子当免于难遂弃去不知所终 

　　○刘璟 

　　刘璟字仲璟诚意伯基子也伟貌丰髯博极经传韬略之旨瓯贼叶丁香叛太祖使延安侯唐胜宗讨之胜宗用璟策破贼还言璟于上上喜曰真伯温儿矣拜合门使使立驾前赐之铁简以紏官仪都御史袁泰奏事支吾璟下殿以简击都御史项诸大臣皆畏璟欲出之会谷王之国幼上欲为谷王置强相大臣曰亡踰璟者乃出璟谷长史令兼行视肃辽庆宁燕赵六王府璟至燕与燕王奕不逊王曰不逊我耶璟对曰臣可逊则逊靖难兵起从谷王还京献十六策不听令参议李景隆军景隆亦不用其谋景隆败还家建文二年诣阙上言又不听遂归杜门称疾成祖使召之临行所亲置酒祖道相戒曰圣上神武何止唐太宗公此行可不负所学也璟瞪目曰诸君魏征我耶吾志决矣及至授之官不从对上语犹称殿下忤旨下狱一夕辫发自绞死法官请缘坐其家成祖曰其先人有功予之归葬 

　　○戴德彝 

　　戴德彝奉化人洪武二十三年进士第三人为翰林编修升侍讲以直谅改监察御史革除闲改左拾遗与齐泰黄子澄等堽策防燕内难平被诛及家族德彝有女穴夕匿其遗孤法吏迫索之尉两乳见五脏终无所承德彝因有后 

　　○韩永 

　　韩永西安人或曰江山人为兵科给事中丰躯美髯音吐宏朗论事慷慨靖难后杜门不出召之仕不应曰吾王蠋也遂坐死 

　　○甘霖 

　　甘霖怀定人以举人为监察御史刚介敢言靖难后从容就戮子孙相戒母仕也 

　　○叶希贤 

　　叶希贤监察御史也或曰浙东人素侃直建文中屡言兵事靖难后坐逆党死 

　　○程通 

　　程通字彦亨绩溪人祖平父以诚洪武初谪戍延安有同谪而旅死者平遣以诚负遗骨其家其家惧罪不纳以诚买地葬之通以贡入大学年二十三以诚死通闻丧徒步归葬庐墓下毁瘠三年乃归妻子至不相识通乃上书乞还祖戍词奏恳切书奏天子怜之命兵部驿召平至立通阶下东西相上顾通曰识此人否通祖孙相持泣哽咽不能仰视上嗟异良久下兵部除其籍驿送平还乡平死通复庐墓三人以举人为辽府长史靖难师起通从王来朝归国草上封事防御北军凡数千言初卫士纪纲者幸于辽王通辄窘辱之成祖即位纲入贺留为锦衣卫复幸用事乘闲言通曩有封事诏械诣京师论死家人戍边录其家得田数畆遗书数十百卷右皮数张而巳时通府太守黄希范与通善诏书至时希范自辍郡素服不事事卫卒并捕至论死籍其家 

　　○蔡运 

　　蔡运南京入繇贡士历官四川参政以直谅罢归起宾州知州有惠政靖难后论死百姓思之 

　　○黄彦清 

　　黄彦清或曰姓王不知何许人以国子监博士从梅殷军坐私谥建文君死或曰列卿也衔命于行省闻登极诏至拒不纳图兴复无兵乃死 
　　右余黄胡刘戴韩甘叶程蔡黄十一人 

　　○王省 

　　王省字子职吉水人洪武中以文学征乞便养得浮梁教谕服除改济阳为靖难兵所执引譬从容词义慷慨众皆舍之归则鸣鼓明伦堂曰诸生皆来堂曷名明伦仰吭而哭触柱而亡省有子贞夔州通判亦抗节死寇难 

　　○陈性善 

　　陈性善名复初以字行山阴人洪武十八年进士授行人司副改翰林院简讨善楷书召书御前他中书见上威严颤不能笔独性善动止端详称上意赐酒留禁中竟日累迁礼部侍郎建文君即位召问为治之畏性善手书条上具见施行靖傩兵起以副都御史监军灵璧与彭与明刘伯完王伯资等皆见执燕玉遣之归曰辱命罪也不可还见君朝衣而湛河 

　　○王艮 

　　王艮字钦止吉水人举建文乡荐第一进士及第第二人官翰林修撰为人正身饬色不可玩狎其所不可不能诡随听其言侃侃如也诗词警永字书精妙为文雄伟光彩闻燕兵起忧懑不食日就殚闷燕兵渡淮闭门泣曰吾君亡矣不如我先遂服脑子卒 

　　○廖升 

　　廖升襄阳人为太常寺少卿朗达负气与方孝孺王绅相善也燕师次龙潭建文君割地之计不行升曰吾君亡矣归于何党矣诀其家人而自尽 

　　○周是修 

　　周是修名德以字行泰和人也少孤力学以霍丘训导见高帝帝闻其年而曰何以教霍丘对曰臣年四十矣臣教霍丘令其子弟孝弟力田遵陛下之化高帝悦久之周王请以为其府祠正许之王尝梦异人遗之药其味苦以清卜之曰当得修士越日纪善曾子祯荐是修于王王喜曰叶予梦故请以为祠正是修为祠正常切諌王建文元年人告王反王官属皆下吏是修以尝切諌免改衡王府纪善好荐达知名士数陈论国家大计靖难兵既渡淮与靖江府直史萧用道上书指斥用事误国者壬午六月与胡广解缙杨士奇等相约死及期诇广广方问其家人牧猳乃自铭其衣带曰在藩国欲不负藩国故常闲平其王切讽以孔孟之仁义而不巳也在朝廷欲不朝廷故常尧舜其君历陈以禹皋之道德而不隐也盖欲继先哲之淳风开后来之正觉越十余年而言皆不行志皆不遂以至于此非天也耶归于圣人之门庶无罪悔遂诣学宫自经文庙之庑下呜呼君为社稷死则死之为社稷亡则亡之食焉而不避其难圣门之所不非也文帝即位逐捕建文臣最严所不附巳者合族诛夷士皆恐惧不敢遯匿杨士奇辈亲为革除帝辟擢皆自剪祓以至高位虽辅四君功业有所发明君子不以比管仲而方孝孺之祸至波及同党朋友数百命以独成其一忠迹亦未合于圣人是修先身而死择所而缢节不毁而完其家族其为明哲不逊大雅可谓善死君矣是修既死副都御史陈瑛谓其不顺天命请与廖升黄观王叔英王良颜伯玮等并加追刃文帝悉不问曰食禄尽心臣之制也是修孝友忠信内贞外和自经史百氏至于医卜阴阳莫不关究者书甚多世皆重之 

　　○林英 

　　林英字章叔古田人洪武二十九年繇页士选监察御史有言英书生卒难重任者太祖以状授英谕使供职英竭心奉诏屡建谠言大都以重郡县顺民心为本太祖深嘉纳之赐厩马楮币革除初请裁抑宗藩大略在行主父偃之策疏入不报复劾奏曹国公李景隆误国下都察院栲讯谪知瑞安时民多逋亡在者苦税差英立法丈量所余虚粮令垦荒补之立乡约行文公家礼建立斋舍与诸生讲学靖难师起廷议用左都御史耿清言还英旧职命与翰林修撰王叔英募兵广德比至势不可为叹曰臣生无补于时死有负于国天命将倾力难以济再拜自经时年三十有四成祖即位取练安等罪人家属英妻宋氏系狱亦自经死 

　　○叶福 

　　叶福字叔畴候官人建文庚辰进士授刑科给事中靖难兵起起守金川门死之初福见金陵势危自期必死乃遣家人归报其母曰不得为孝子矣又尝语客孟氏所欲有甚于生吾人心事不当尔耶 

　　○龚泰 

　　龚泰字叔安义乌人幼孤其母使就传日记数千言长刻厉深造历官兵科都给事中成祖至城下诀别其家人入宫救火兵较执以见成祖曰非奸臣也释之泰自投城下死泰疏通特达遇事刚果而追阨之地乃保夷粹人皆服其量 【 泰尝行道遇狂人挤而溃之河几死既出殊不与较】 子永吉兵部右侍郎 

　　○高巍 

　　高巍或曰字不危辽州人倜傥尚志节事母至孝母亡庐墓蔬食者三年洪武中贡太学试前军督府左断事数陈论得失高帝嘉纳之后坐事不称旨当谪戍高帝特许其弟宣代曰以旌孝子建文初应辟疏论时政啃师贾谊众建主父偃推恩之法而后晁错削夺之议建文君奇之燕王起兵上书请按军无伐自奉诏说燕建文君使参赞李景隆军巍曰是可说而罢也则自治装驰诣之北军两上书曰国朝布衣臣巍志慕鲁国仲连排患释难而多俶傥之画策也敬上燕大王书书凡数千言不见报乃归景隆兵败与铁铉南行道临邑恸哭相誓遂趋济南收募亡兵而与铁铉共守之壬午雉经于驿舍 

　　○王良 

　　王良字天性一字文信开封人历官刑部侍郎建文三年坐未减燕府入罪左迁浙江按察使闻建文君逊位恸哭自誓成祖使召之良戮使者下之狱为众篡取去乃尽收诸司印章入廨置几上踟蹰者久之其妻问故良曰我分当死顾谋所以处夫人耳妻曰君为男子谋妇人耶是不难入治食良抱幼子之后园寘池岸侧自投于池良乃托其幼子同官积薪自焚上曰死良分耳乃毁县官之章徙其族塞下 

　　○程本立 

　　程本立字原道崇德人宋儒颐之后也少读书不务章句善同时沈寿康朱克修与之齐名 【 寿康海盐人有古行人称孝隐生克修金华人宗闽考亭学】 洪武中以明经除周府礼官被累谪吏目云南云南百夷叛本立持幞被从一苍头入夷垒感谕诸酋皆解散顷之复相聚为乱沐英张紞属本立治兵本立往来暴露绥辑军民建文三年为佥都御史坐失祠右迁江西副使既就道闻难自缪途次 

　　○陈思贤 

　　陈思贤茂名人教授漳州学每行部使者至参谒毕必进问圣躬安否何似成祖即位诏书至有司皆郊衣曳贤独不往泣于学堂曰明伦之义在今日矣有六生者相与即堂临旧君遂见执而六生皆自缢六生者伍性原陈应宗林珏邹君默鲁廷瑞吕贤皆漳人 

　　○楼琏 

　　楼琏字士连金华人从学宋濂历官监察御史谪戍云南建文中荐翰林累迁侍读方孝孺之不为成祖草诏也成祖大怒以命琏琏皇遽不敢辞归则愤制心自恨而投缳死 

　　○刘政 

　　刘政字仲理长洲人父以礼学识淹洽洪武初荐授沛教谕政从父之官肆力学问建文元年方孝孺郣试得其文叹曰鸟中孤凤也拔置第一孝孺既就刑政恸哭不食而毙 

　　○储福 

　　储福无锡新安乡人燕山卫戍卒也母韩妻范燕王之起也福以戍卒当从与其母妻亡去燕王怒及帝购得之戍之极边既行仰天号曰福虽贱义不为畔国卒遂俄饿死舟中范氏者贫不能养姑屋傍之涧忽水生芐焉因织芐为养姑亡庐墓傍终身年八十余卒卒而其涧不芐也 

　　○樵夫 

　　樵夫不知其姓名樵临海东湖上鬻薪自给口不二价壬午诏书至临海湖上人听诏县庭归语樵夫曰新皇帝登极矣樵夫愕然皇帝安在何乃新也曰北军入都皇帝烧宫逝矣樵夫恸哭而投于湖 

　　○宋味古 

　　宋味古会稽宋家店氓也能诗建文君亡味古夜深从星月下迭床北向拜祭祭巳恸哭如是者月余为雠家所告遂逮捕其其某请代乃得释 
　　右王陈王廖周林叶龚高王程陈楼刘储樵夫宋民十七人 

　　○杨本 

　　杨本中年人或曰处人精遁法建文初以太学生应募授锦衣卫镇抚建文君使弟吴王为抚军本试其水遁以观吴王既列军阶下请吴王登台观之忽水至平阶阶下之军皆失所在王奇之还白建文使从军常自操铁棒皷之阵中所向披靡李景隆妒其功不与上白沟之战请为阵首景隆阳许之而阴尼诸将不继竟无功本乃疏劾耿炳文李景隆不足将请自将以行卒不用赴燕军死之燕人擒焉王使系北平赵王高燧恐为内应则杀本燕王归北平太息曰吾直困之耳奈不为我储良将而大怒赵王 

　　○郑华 

　　郑华字孝思临海人洪武中进士以行人谪东平州吏目靖难兵至东平州长贰皆弃城溃散华谓其妻箫曰吾义必死奈父母老若年少何萧氏泣曰卿不负国妾敢负卿华曰足矣率吏兵凭城坚守力不能支不食五日而亡 

　　○颜瓌 

　　颜瓌字伯玮庐陵人唐真卿后也以孝友睦婣称乡里征贤良为沛知县燕游兵过沛沛人皆窜匿瓌招集民壮五千筑堡备御益募士三千人北出山东助战及燕军至使其丞先告急徐州无援者乃令弟珏及子有为还告其父曰当死国敬白大人弗能子矣沛降瓌南向拜哭自经有为既辞不忍去还自刎瓌旁而沛主簿陈子清典史黄谦亦皆不屈死 

　　○王彬 

　　王彬字文质兖东□人以御史按扬州靖难师至彬括糇粮修楼橹饬器械锐意守御镇抚邓从刚者沉鸷善谋彬使赞其军从刚因劝彬躬履艰危激示忠愤彬内其言日夜廵城率励将士靖难师畏之购得彬者爵三品彬指挥王礼欲内叛以应购从刚知之白彬下之狱而彬出入常以一力士自护礼弟宗乃与其党赂力士母召出休假宗等突入廨会彬浴从盘中缚去投城下北军从刚亦见擒二人皆不屈死 

　　○陈植 

　　陈植庐江人元末举乡试不仕洪武间起吏部主事历兵部侍郎监战江上有督将谋降燕者植责以大义督将恨杀之出迎降而自陈功于成祖成祖乃立诛督将使人敛葬之植家不知上意逃匿无敢会葬者 
　　右杨郑颜王陈五人 

　　○徐辉祖 

　　徐辉祖中山王达子而仁孝皇后同产兄也初名允恭高帝赐之名袭封魏国公中山王四子长辉祖次添福增寿膺绪增寿常私款燕而辉祖独数泄其谋于建文帝高帝崩燕王使世子及高阳王高煦三子高燧临京师辉祖密奏请竟留世子等勿遣因言臣观三甥中高煦尤勇悍无赖自倚骑射非惟不忠抑且叛父他日必为大患而增寿力为庇护得遣归高煦归则窃辉祖善马去四年与燕大战齐眉山下有功召还治兵京师已与开国公御战江上以将士不用命还燕王入京师辉祖独不迎召问之不对下之狱使具辞亡所白书中山王功得免死而巳上大怒非回久之竟不诛革其爵勒归私第寻下锦衣狱五年卒上曰徐辉祖与黄子澄齐泰卢振张昺葛诚等通谋危社稷当诛独念中山王曲赦之今巳死中山王不可无后乃召其长子释迦保赐名金使嗣魏国公金见乞守其父墓上复怒谪居之中都辉祖长八尺余尝侍懿文太子读书通了经传学大书于詹希原得其笔意或曰其死也盖自裁其世别见于侯籍 

　　○梅殷 

　　梅殷字伯殷夏邑人汝南侯心祖从子尚太祖宁国长公主为驸马都尉初殷之祖以水卒从太祖军中吴人名水卒为梢鄱阳之战矢几及太祖梅梢偃太祖坐得避之矢从太祖过比即位不及赏老失明无为上言者他日候太祖郊使殷掖之路隅目乎属车下曰皇帝皇帝忘梅梢耶上视之大惊曰果忘公矣即召厚赐之使殷尚公主太祖公主十六人临安公主下嫁太师李善长子祺宁国公主下嫁殷安庆公主下嫁欧阳伦汝宁公主下嫁吉安侯陆仲亨子贤怀庆公主下嫁永春侯王宁大名公主下嫁滦城侯李坚福清公主下嫁凤翔侯张龙子麟寿春公主下嫁颕国公傅友德子忠南康公主下嫁东川侯胡海子观永嘉公主下嫁武定侯郭英子镇汝阳公主下嫁都督佥事谢彦子达宝公主下嫁赵辉太祖侍诸驸马都尉无所假借李祺以善长诛欧阳伦坐使家奴出巴茶西番捶兰廵简吏至赐死其行法如此而殷独以恭谨善骑射精通经史见信爱洪武十九年使督山东学政临崩召受遗诏顾太孙善视之太孙即位殷常侍左右靖难兵日进令殷统军淮上燕王必欲道淮使致殷书殷不从燕王怒使责之殷割使者鼻耳曰留尔舌可还报燕王竟自泗破旴■〈日台〉出六合至京师既即位殷尚军于淮公主啮指血为书招殷还殷闻建文君尚在乃罢兵入见成祖曰都尉劳矣对曰劳而无功徒自恧耳左都御史陈瑛劾奏殷畜养亡命私匿鞑靼人瓦刺辉与女秀才刘氏造邪谋都督谭深指挥赵曦雅与殷不善也一日蚤朝曦阴令人挤殷竺桥下死焉公主牵帝衣而泣帝曰当为公主逐贼巳罪深曦深曦曰上命也上大怒曳斩之谥殷荣定卒官其二子而曰朕不念尔母诛矣靖难之起也宁国公主盖尝贻书成祖而阻兵殷死瓦刺辉持刀割手足剖取其肠持祭殷遂自缢于殷旁 

　　○耿璇 

　　耿璇长兴侯炳文子以前军都督佥事尚懿文太子长女为仪宾建文君即位进驸马都尉璇勇悍有武略从长兴侯真定数请长兴侯捣北平挠燕而长兴侯固守真定无余力长兴侯既败璇怏怏日悲泣及建文君亡杜门称疾竟坐罪死璇弟瓛后军都督佥事与吴高杨文守辽东高文不听其计划靖难后亦论死 
　　右徐梅耿三人 

　　○彭与明 

　　彭与明万安人以太学生历官太理寺丞刚廉敏达称其职与副都御史陈性善等监军淮西为燕所擒燕王归之与明裂衣冠变姓名亡去 

　　○程济 

　　程济朝邑人以明经为岳池教谕岳池在四川朝邑在陕西相去数千里济夜归朝邑朝教岳池人咸异之建文初荧惑守心济上言明年某月某日兵当从西北方起帝曰安得此不祥语将诛之济呼曰臣言祥也陛下祥臣祥矢不祥臣不祥矣夫明年易竢耳不信请囚臣而观之许之明年燕果起兵帝出济狱中以为翰林院编修使充军师护军小河之战南军大捷诸将树碑露功夸列姓名济固辞不得则夜自禳碑下镌之及灵璧之战南军大败都督陈辉等被执者百八十七人成祖过军碑下大怒命镌之遽使止曰录其姓名来乃如碑按治辉等诸将济名独以先镌脱初御史高翔者与济同邑相善也济好术数而翔矜厉名节数劝止济曰小道耳愿公无为济曰吾所好者可以预知吉凶疵瑕其大可以古国护君次亦可以居身备世公何小之乎翔曰不然翔闻君子之道自尽而矣子尽孝臣尽忠莅官尽廉战陈尽勇翔不能预知也而自有翔知及金川门破拉济同死济曰济固有济知矣翔竟死济自髠从建文君亡屡免之于戹其后建文君出滇济尝从行莫知其所终 

　　○暨上人 

　　暨上人不知何许人也入蜀为僧往来重庆白龙山松柏滩诸处富人杜景贤心知其为建文亡臣厚遇之为寺白龙山居焉暨居寺常读易谩人为佛经景贤恐其有踪迹不忍显止之第曰和尚诵儒非教也请诵佛经暨从焉顾时时挟离骚鼓枻滩上下当其急流朗读之竟一篇辄裂以投滩而哭人莫测也日注壶酒待客或不至则要诸儿醉歌以为常暨颀形秀爽指柔白剪剪落笔成章意气能感人临死其徒问曰师灭度后宜名何许人睁目曰松阳问姓名不荅 

　　○鲁家佣 

　　鲁家佣不知何许人衣葛衣出亡乞食于金城金城极塞善寒佣终冬衣其故葛后客河西佣庄浪鲁家渐得直买羊裘虽披裘必覆其故葛葛累累也而时闻作苦自吟或为夜哭者其后宋将军出兵庄浪有留都官从识佣欲与语佣避匿南山中旬月闻其去乃出疾谢鲁主人曰我死幸无收有西北风大起火我骨灰扬之及卒主人如其言 

　　○釜者 

　　釜者亦不知何许人往来夔庆闲为人补釜过州邑不出三日即去去复来受直亡所选或得食即不复索直若风雨寒暑即闭户不出有从学补釜者第令为之荷担不受其谢夔庆闲呼为老釜工尝逄冯翁夔州市中相持哭哭入空岩屏语竟日又相持哭别去莫知其终也 

　　○冯翁　梁田玉　叶御史　梁良玉　何申　宋和　郭节　梁良用　梁中节 

　　冯翁亦不知何许人以章句训蒙夔中属对歌诗诗后自题马二或马先生或塞翁尝大书歌诗壁闲见老釜工来即铲去 【 其诗曰夜梦何奇特龙飞天汉津朝横沧海曲夕过滇池滨光雯皆五色蜿蜒无损鳞渊田变化闲主张藉高旻】 松阳人王诏不知何时人游治平寺观转藏藏上有嚄嚄声异之缘视无所得得一书载建文亡臣二十余人纸浥不可辩可辩仅九人因各为之赞梁田玉定海人官郎中与叶御史俱入山为僧赞曰行儒名释知我者谁至宝沦没久而同辉梁良玉中书舍人与田玉同族诀妻子易姓名隃岭鬻书海南赞曰忠臣蹇蹇遵彼海浔躭书玩市资以盍簪屯如邅如哀此陆沈何申不知何许人以中书舍人使蜀至峡闻变恸吐血背发疽死赞曰两涯汹汹中作霹雳义气冯殷与之俱激奸谀过此宁不惕息宋和郭节皆中书舍人也不知何许人与海州何洲相善靖难后三人者皆变名没入异域卖卜自给人莫识其姓名赞曰箕子陈范严氏隐卜义有从否道有宜告烈烈英贤寥寥冥鹄梁良用定海人父子兄弟同仕者八人皆变姓名为人刺船良用与其父子兄弟投水死者五人赞曰泛泛柏舟载浮载沈中流誓楫怀我好音或完我族或明我心梁中节定海中未详仕何官也好老子书太玄经与郭良弃官入山为道士赞曰驾言导引啸傲林皋頺波莫挽使我心劳 
　　右彭程暨佣釜冯梁叶梁何宋郭何二梁十五人 

　　郎曰此其可知者尔城破之夕给舍御史郎缒城而遁者四十余人率冥凌云匿翩翩乎天民之色斯者矣姓名翳然为之抚卷奸以守官者罪不容于戮也若皆从则孰与死君则圣盖曰亦明家不二心之士而九原锢之为忠者解然后其佚事渐出于人闲昭帝登极乃肆大眚宥其子孙归其田土盖去之踰百七十年今皇帝则使得朝食其乡世世振揭昭苏洋洋乎死者若可作也 

　　名山藏卷之八十二 

　　●名山藏卷之□□□ 

　　晋江何乔远　譔 

　　臣林记（关柝） 

　　◆臣林记（关柝） 

　　卢熙 
　　青文胜 
　　冯坚 
　　周公辅 
　　陈雅 
　　张昭 
　　徐珪 
　　叶录 

　　卢　熙　　青文胜　　冯　坚　　周公辅　　陈　雅　　张　昭　　徐　珪　　叶　录 

　　○卢熙 

　　卢熙昆山人洪武四年以人材被荐为睢州同知时天下初定户口雕耗岁复洊饥熙到官一意休息之亡何州守缺熙为假守清军御史锲急必得军所至凌轹藩府鞭笞长吏吏莫谁何第籍民应之熙曰民且千系尺籍者百之一军则军民则民吾为长吏可诬民为军耶诣御史曰明台必欲籍军军则卢同知御史械系州曹吏且劾熙阻格诏书熙不顾也卒于睢无一金之藏僚列为其殡榇行之日雨甚吏民挽哭塞道野夫田叟皆为制服熙兄熊守兖州亦廉公能其吏 

　　○青文胜 

　　青文胜 【 一作纹盛】 四川大宁人洪武二十四年以庠生为龙阳典史地滨江率陷没民尽逋散县税额三万七千有奇虚额而己时赋额初定挠令者必重谴文胜走阙下上书言状三上三不报叹曰吾为民死自经于登闻鼓下太祖闻之而使核之得蠲免三之二龙阳人祀焉其妻子不能归胆之公田百畆弘治中提学陆釴为龙阳人私谥之曰惠忠 

　　○冯坚 

　　冯坚者未详何许人洪武未任南丰典史均赋税锄奸黠民作德政谣歌之曰山中晴山鸟鸣商旅行农夫耕老瓦盆中浊酒盈呌嚣隳突不闻声后尝建言九事上览之曰所言知时务达事变多可嘉也擢坚都察院左佥都御史 

　　○周公辅 

　　周公辅□□中为宁海丞邑有濒海涂田五十余顷不胜税公辅为民请命未施行县复彼檄役民二万为象山县筑堤黄岩县浚河大府吏曰不可慢公辅曰吾县当筑当浚者殊多岁之不易无敢轻役民乃役民为旁县复欲以闻同官曰君奏未行又再奏耶公辅叹曰古有尸谏死吾身而有救于民庶上闻之乎遂雉经于官舍邑民走吊哭失声曰公为我死而为我图天乎天乎 

　　○陈雅 

　　陈雅晋江人正统中以监生任宣城县丞洁己惜民摄邑遇旱引罪责己自枷其项署曰皇天不下雨陈雅不开枷天遂大雨 

　　○张昭 

　　张昭蒲台人天顺中为忠义前卫右所千户吏劾奏石亨曹吉祥卖官以二千计直隶山东饥上言六事大请赈济皆见施行后任南昌司狱司司狱学士张元祯语之曰子官甚卑而论甚谠而阴功甚大金匮之编永世有辞 

　　○徐珪 

　　徐珪应城人弘治中为刑部典吏时太监李广用事尚东厂者皆其私人辄迎广意旨罗织人罪有千户吴能者贫千户也出其女满仓儿付媒氏鬻之以餬口媒氏乃以满仓儿鬻之乐妇张谬告能曰周皇亲家买之乐妇张携满仓儿入临清州为娼者三岁复挈归一再鬻而属于乐工哀璘而千户能己死矣有告能妻聂氏女所繇聂氏从璘所访之满仓儿恨其毋鬻之乐人鬻又再三转不毋之也聂与其子政攘女以归璘失满仓儿则讼聂于刑部尚书白昂使郎中丁哲员外郎王爵听其辞判女归聂璘不服笞之数日死凡狱中有死尸故事主事一人御史一人相埋之相璘尸者为主事孔琦陈玉第狥吏仵报词曰病死既埋璘妻曰仵求尸仵又不告之处走诉东厂掌东厂者太监杨鹏鹏之侄尝私于满仓儿又雅以请嘱衔哲阴使旗尉教令反异考掠聂令毋敢他言乃执而庭讯之乐妇张与媒氏及满仓儿云非聂出一口而曰聂氏女媒则先鬻之周皇亲家矣鹏遂以奏上下哲等锦衣狱曰人伦民命之至重三法司锦衣卫必究实则索女皇亲周彧家彧故未尝买女也而聂张久执一词不决乃复命府部大臣及科道官朝听之始知哲所断是左都御史闵珪等奏哲因公殴人至死罪当徒爵琦玉及聂之子政皆不应罪杖珪上疏言臣胥也役于刑部三岁矣每见鞫问贼囚多从东厂镇抚送至囚有言旗尉挟私诬陷者有言旗尉代人报雠者有言旗尉受首恶财以之为从令傍人抵首者东厂一切任其擅刑诬服送至刑部刑官拟罪但据送词更不体究纵使洞见真情莫敢擅改一字往者臣虽知之犹未谓然今观哲事乃深信也夫满仓儿之狱丁哲所断甚允太监鹏其侄尝私是女且素憾哲而欲中之乃因袁璘之死令贾旗尉者教女密令反异而与旗尉胜私拷聂氏使自诬伏遂妄委罪刑官偏酷故勘蒙乱成狱皇上下令法司锦衣会问莫敢辩雪必待朝鞫乃贡真情羣臣之畏东厂此一征矣且既知满仓儿为聂氏女女不毋毋罪不容诛而仅拟以杖哲与聂子政等皆无罪被诬反加杖徒一事之微轻重不衷羣臣之畏东厂又一征矣臣因此益私为昔年枉死诸人嗟叹不己乃知伤天地之和召四方之灾有繇然也臣愿陛下戮杨鹏叔侄并贾旗尉及女于市旗尉胜等与镇抚司官谪戍极边丁哲孔琦王爵陈玉各进一阶以酬诬辱之苦从兹革罢东厂永不开置不则推择谨厚中官如陈宽韦泰者用当此任仍选大臣一员与之共理镇抚理刑推选在京各卫及刑部主事一人同莅其事毋专用锦衣庶几旗尉莫敢擅刑小民不至诬累夫臣不难卑贱之身为民请命披露至此顾一介微躯前后左右孰非东厂镇抚之人臣将不免虎口愿斩臣首而行臣言给臣妻子传食送归骸骨臣死虎口不若死国门之下上以珪妄诞命□等考讯之坐奏事不实拟赎还役大理寺卿王轼等审允以闻上又责都察院何不具实奏请大理辄轻允之使各疏对既对并罚俸珪赎徒毕发为民而哲等狱辞不得命者久之刑科给事中庞泮等以为言乃命满仓儿杖毕送浣衣局哲资给袁璘埋葬发为编民爵琦玉皆赎杖还职居顷之户部进士孙盘奏近言官忌言最甚粉饰循默苟且塞责而排宠幸触天听者反出吏胥之贱臣窃羞焉请定建言为四等不避艰险亢弹贵近者为上上激扬补拾为上等建白裨体要者为中等粉饰苟且者为下等因此以定不次之擢平调之除黜罚之令则言者莫敢妄言而直者有所兢劝上下其奏所司十一年刑部主事陈凤梧疏珪忠直请录用之上亦知珪下吏部奏授桐乡丞明年并哲亦予官珪后历贑州通判有平寇功加知州寻致仕 

　　○叶录 

　　叶录同安人以贡士为常山开化二县丞为开化兴文学除奸豪门庑肃然公退则荷畚莳蔬编竹为器身农圃事每食一蔬而己参政方豪者其部内缙绅访其廨出王瓜青榴及闽中槟榔与共延款民号为一叶侧仕终感恩知县 

　　名山藏卷之八十三 

　　●名山藏卷之□□□ 

　　晋江何乔远　譔 

　　儒林记（上） 

　　◆儒林记（上） 

　　人受天地之中以生故曰人者天地之心也求为人者所以求合天也天地生人道生天地求合天者所以求合道也一坠于人即非天地之心非天地之心即非道矣故曰人心惟危道心惟微惟精惟一允执厥中人心危而道心微道心微而非天地之初矣上天之载无声无臭非天下之至精其孰能与于斯其为物不贰非天下之至一其孰能与于斯如是而后能复天地之中得乎天地之中大本达道从此而出而后谓之执矣圣也者学也学也者以口耳入者也故其文从口从耳而从王王也者君万物者也以为万世口耳之君故曰予天民之先觉者也产万物者圣也圣通明之谓也仲尼一生好学人也而当其身鲁国之人巳谓之圣人今欲为圣人而不繇学可乎尧舜之时人徒知其洪荒之世而不知其学问之极年自有伏羲神农以来圣人递出而君之虽无有文字之教其嘉言善行当已布满宇宙之闲尧舜出而后集其成而禹皋陶稷契之徒皆以聪明圣智之人先后左右焕为文明今但不见伏羲神农所遗之书无繇得闻伏羲神农之教徒曰禹皋稷契所读何书其不昧于圣人之甚者耶故曰下学而上达非圣人之谦也圣人之待颜子至矣博文约礼所以教颜也朱氏生于有宋诸儒之后直欲上接乎洙泗之传推明大学致知格物之旨其论实本于是惟其迁移大学之古文使学者不能无疑于其间至今辩讼而未决令其当时一从博文约礼推而明之则何至于操戈墨守之喧烦明兴高皇帝立教着政因文见道使天下之士一尊朱氏为功令士之防闲于道域而优游于德圃者非朱氏之言不尊故当时有质行之士而苶同异之说有共学之方而无颛门之教自余姚王氏者出始卓然自振其始为知行合一之论其终又为致良知之说若谓一切见闻皆浅与粗反而求之本心之自然可以证圣此其说亦本于吕氏当时已为朱氏之所辟至今则天下翕然归之自王氏之后窃其绪者多别摘一言一旨以为颛门其意皆欲返躬而归诸实而其弊也不免于高虚予闻顿悟渐次出乎佛氏而佛氏亦有二义焉本于文字而进之之谓佛不繇文字而悟之之谓禅今不知佛氏之教佛为尊乎禅为尊乎大凡修心反知不俟学入者但可以鼓舞比屋可封之民而非所为雍容鲁国之士夫儒则未有不学者也有明诸儒二百年来从祀孔子之庙者则有薛河东陈新会胡余千余姚四子其它笃行尚俟更仆然就论四子之学则河东余干恂恂乎圣人之教而新会以静余姚以顿论者皆疑其入于陆氏之禅予观新会少年尽读天下之书晚节俯仰天地万物嗒然而悟而后教人以静余姚故驰骋经史文字最后得良知之说则皆未尝不以学入者夫奈何以之入门不以设教也吾师乎吾师乎学而时习之不亦悦乎十室之人必有忠信如某者不如某之好学也元者善之长也故君子体仁以长人仁者元也元者干也干者天地之心也圣门从学以求仁斯所谓维精惟一允执厥中吾何间然哉今者诸儒所讲论建立于篇其未从祀孔子之庙者亦着其为人 

　　曹端 
　　薛瑄 
　　周桂 
　　刘观 
　　吴与弼 
　　吴宗派 
　　陈真晟 
　　蔡清 
　　丁玑 
　　陈琛 
　　罗钦顺 

　　曹　端　　薛　瑄　　周　桂　　刘　观 

　　○曹端 

　　曹端字正夫渑池人笃尚理学专静研究座下着足处两砖皆穿事父母孝志愉父好善信佛见端居常言道时召问之端作夜行烛书呈父其言佛氏以空为性非天命之性人受之中也老子以虚为道非率性之道人繇之路也其言辩析甚精父好之卒向于学永乐中以乡举授霍州学正将十载以忧去去及六年俱庐墓下服阕改蒲州考绩吏部蒲霍二学上疏争留之成祖以霍先竟与霍霍人爱端如父母服其准矱矩度而不忍革屈强偭偩监临大吏过者敬谒请益不敢属僚畜之又六年卒于霍霍人罢市巷哭儿童下走无不流涕者贫不能归葬遂葬霍子曰瑜曰琛亦庐端墓相继死葬端之墓傍正统中佥事张敬建祠于渑池其后有黄编修者谒渑池祠询端墓尚在霍叹曰曹先生一代名儒也令其魂客殊乡哉捐赀属县令并其二子改葬于渑池端所著有四书详说太极图通书西铭释义经述解性理文集儒家宗统谱家规辑存疑录及夜行烛诸书彭泽曰我朝一代文明之盛经济之学莫盛于刘诚意宋学士道学之传断自渑池始也致书河南廵抚请上章从祀孔子庙庭 

　　○薛瑄 

　　薛瑄字德温世河津人也生而肌如水晶洞见五内母氏欲弃之祖仲义闻其啼声止之曰体清声喤必异人也卜之吉年十二能诗赋从父贞为元氏教谕永嘉徐怀玉高密魏希文济南王素亨海宁李大亨范汝舟皆元旧儒谪戍玉田贞礼为瑄师于是豁然大悟悉去其诗赋而从讲伊洛之学贞继改鄢陵教谕故事生徒无举者谪其教官充戍鄢陵生徒从来无举贞乃使瑄补鄢陵学生举河南第一成进士宣德中授监察御史杨荣杨士奇杨漙慕瑄欲见之瑄自以御史紏劾之臣避不往正统中升山东提学佥事不事榎楚亲为讲授教人务尽其才或观行步或听讲诵或试诗赋数无一有者使儒冠拜于其祖然后乃遣而退之有生贫欲祈退故试无有教官为言瑄曰虽然生祭祀有掌乎教官曰尚磬瑄曰圣门着教尚矜不能磬八音之一生能钧声固足器也其曲养人材如此太监王振于瑄为同乡问三杨曰三晋之中而无为卿者其无贤人乎三杨以瑄荐遂得召为大理少卿诸生泣送数百里为位而尸之瑄至京师入宿朝房三杨过之不值私其仆曰若主之卿王太监也诘朝朝退当诣谢则不谢又使语之又不谢而振更先饷瑄则又郄之振曰夫能以美官予人者我也不与薛公美官而以饷薛公之郄也宜哉则改瑄为大理卿瑄不谢如前振一日问三杨曰胡不见薛卿三杨为语固将来也李贤瑄所厚门人使强之则又不谢曰奈何爵于朝恩于室久之振议事东阁下诸卿皆拜瑄独立振望见颀而立者瑄也因为貌恭也而中衔之居顷之振从子山通百户安妾安死欲纳之安妻责妾持服不与山教妾告妻魇魅夫死者下御史自诬服瑄三覆三反都御史王文大怒承振风旨劾瑄是古非今故异成狱有诏廷问瑄呼文曰若安能问我若为御史长当引嫌辞避文怒奏瑄强囚不服问理坐当死下狱瑄挟周易诣系正统八年坐秋后处斩凡两覆奏如律瑄子淳等三人愿一人代死二人充军赎父罪不允且行刑矣王振之仆泣于爨下振自问之曰仆闻薛夫子贤者也而坐大辟仆是以泣曰何以知之曰乡人也因为振言瑄平生振少解既三覆奏得不刑久之出归弟子从者甚众振死以荐起大理寺丞寻致仕户部右侍郎江渊言瑄心术正大操行淳洁宜复召用景帝召瑄还职进南京大理卿寻召为大理卿苏松民饥贷粟富室不得火富人室窜海中王文奉命往按籍五百余家皆坐谋反众莫敢言瑄力奏得诛其魁首文大恨曰犹昔瑄也英宗复辟以都御史杨善荐夜拜礼部右侍郎兼翰林院学士入内阁寻转左兼职如故上尝短衣小冠召瑄便殿瑄望见遽郄上起易服乃入所陈皆大学之义于谦王文得罪且坐凌迟刑瑄曰陛下复登宝位天也今正月阳生乃天之道二臣罪闲陛下用刑宜体天乃诏减一等上初复位日召见瑄而顷之曹吉祥石亨用事徐有贞李贤等皆落职御史杨瑄张鹏等皆得罪瑄叹曰君子见几而作岂俟终日哉遂引疾去葢五阅日耳舟至直沽风雨不及馆人饭不足以接馁子淳愠见瑄杖击之曰身困道亨庸何伤既归四方从学益众瑄所学一遵伊洛微言以为朱熹以来斯道大章无庸著作直须躬行耳其修巳教人专务复性引之居敬为功深探密玩或通夜不寝潜思有得宵烛记之其言平易简切归于精微有读书录二十卷年七十六卒其日风雷绕室白气贯空赠礼部尚书谥文清门人洛阳阎禹锡白良辅咸宁张鼎其着也 【 禹锡仕国子监丞张鼎仕户部右侍郎知太原有惠政以佥都右御史廵抚保定筑路墙以御冲突骑盗缮治虽烦民率赖之】 孝宗初礼科右给事中张九功上言孔子之道与天同久崇于有国后世儒者有践履真实学术端醇无媿圣门者得祀庑下窃见故礼部右侍郎瑄上真知尊躬行仕则体国学以明道濂洛之流波覃怀之步武惟陛下以孔子道治天下辩真伪别纯驳俾人知所向臣谓瑄宜从祀孔子庙庭诏词于瑄乡九年刑科给事中杨廉言瑄所著有读书录皆积年精思有益后学乞板置国子监俾六馆诸生摹印诵读瑄乡祠庙亦宜赐之名额遂赐额曰正学世宗时四川参政赞直隶御史瞻御史维持先后言故礼部右侍郎瑄学行纯备出处姱峻明兴真儒惟瑄一士窃见宋有天下未三百年周惇颐而下十有三人祀于孔庭元以胡践华未及百年有二人焉明家养士百七十七手矣岂繄如线殄兹道脉必欲其人非瑄不可然而屡奉诏书临举旋辍抑瑄学逊诸先臣等敢任诸昵论者或谓瑄著书稀阔不知道重纲常学轻文字宋之胡瑗初无述作元之许衡所著何书而并列爼豆同仰高山故仲尼曰信而好古必以狼藉方称博硕是杨雄王安石得攘臂仲尼之庑也臣等谓瑄宜从祀穆宗时给事輄楫遵御史弘祖三乐纯朴等先后如前请诏少傅兼太子太傅吏部尚书博等集议关左门上奏皆谓瑄宜从祀制曰可 

　　○周桂 

　　周桂字廷芳秦州人为临洮卫军士戍兰州年二十听人讲大学首章奋然感动闻可久集诸儒论学时往听焉可久勖以圣贤可学而至教示方途遂究通五经笃信力行存省真纯发言不妄见者称曰濂洛关闽君子也诸儒初犹与坐讲既尊为畏友遂为远迩道宗西安李锦薛敬之咸信重之恭顺侯吴瑾镇陕是为本军总兵延桂训子累请不赴曰本军见役死不敢避若欲训子礼无往教始令子就学后移居其州之小泉深衣幅巾动必以礼成纪之人熏化其德而可久时时过访之时论廷芳之于可久始若张横渠之于范仲淹后若朱紫阳之于蔡元定也迨老以父云游四方访求不遇迕逆旅舍而遗风余韵犹在陇西闲 

　　○刘观 

　　刘观字崇观吉水人少有巨人志既就傅子史经传靡不贯淹下笔逸迈常屈其名宿正统中举乡试第一明年登进士以疾告归寻丁内艰除服遂坚卧不起脱粟澣袍质行终身每旦祗谒先圣毕即凝坐一室养性读书四方来学随才造就县尹刘晟为筑书院于虎丘山题曰养中所古四壁者儒先入德造道之方左右列责志恒心二图为诚明敬义四箴以自警尝言小学一书老不可离又言朱文公吴文正之言尊信之足矣吉中先后三儒孙鼎李中而观尤笃行吉中称鼎曰贞孝先生中曰谷平先生而称观曰卧庐先生鼎庐陵人永乐中乡举为松江教授以孝弟立教中吉水人正德甲戌进士为刑部主事论妖僧阉宦谪驿丞累官副都御史学以求仁为主闭邪为功以天命流行何思何虑心中洞然为实际罗洪先尝受其学 

　　吴与弼　　胡居仁　　陈献章　　贺　钦　　李承箕　　张　诩　　林　光 

　　○吴与弼 

　　吴与弼字子传崇仁人唐吴兢后也父溥国子司业刚介自守与弼随宦京师年十八九读孟子章句朱子以程子继统于终篇叹曰圣道寥寥一至于是巳读程子少有猎心奋然曰大贤亦尝有过人固资学遂一意斯道作励志诗自誓登楼诵读足不下楼者一岁溥使归娶既娶之后共往谒父京师然后敢同室人皆迂之溥友人孔谔谓溥曰与阿弼谈有富贵不壬贫贱不移之象今虽见迂后当大显与弼强毅坚忍痛自浣厉恒念学之无成道之不立至于中夜奋兴展转达旦其服膺孔子朱子之为人寤寐见之昨非今是日改月化日进而无疆者也所读书小陂种湖二处耕牧之事皆身亲之或在田间或在枕席默诵精思暇则弹琴咏诗鸟鸣花发有鸢鱼风雩之象开馆授徒郄其朿修而皆取其有志圣人之道者其教人繇涵养以及致知先据德而后依仁启勿忘勿助之训悟无声无臭之妙而窥其阈者少矣正统十一年山西按察佥事何自言上言自古有国家者必有怀抱才德不屑进取之士如汉之周党宋之种放邵雍孙复当时咸加褒赠以励风节窃见崇仁县儒士吴与弼守素尚义好古通经上无所传闻道甚早待妻子如宾客视财利如鸿毛年过五十不求闻达弟子乐从乡人敬式真儒林之清节圣代之逸民乞敕取到京授以文学高职如不愿仕量与褒嘉亦足敦励风操景泰中监察御史涂谦陈述抚州知府王宇先后列荐两召不起叹曰宦官释氏不除欲天下治难矣英宗时石亨专擅于请朝议不厌欲借宠贤德以释众望复以为言英宗使行人曹隆赍敕往聘与之偕来时年六十八矣既陛见上口授左春坊左谕德朝士悚然以为盛事与弼疏辞并纳还赍币不许命学士李贤引见文华殿从容顾问辞职意与弼自言老疾不堪又不许命赐宴文华殿遣中使送纱罗羊酒薪米至其寓舍上顾李贤曰此老非迂阔者必令就职居数日召讲中庸有御桃之赐与弼再疏辞得以儒冠入侍复请待病间一接秘阁羣书以益闻见上皆不许初与弼以荐出石亨非其本意复几左右顾问有所发明而上必强之就职用是坚辞上命贤谕意欲禄之终身亦终不受乃复遣行人送还故里赐银币命有司月给米二石与弼上表谢恩条陈十事而返始与弼以诵读道义自强常以克巳安贫二事书壁铭几其读朱子书夜无膏至傍爨光冬夜用苎帐覆腹斩然峻绝郡邑藩臬有司深加礼揖一切辞避迨朝命临门官吏师生皆来会集乡里聚观惊诧所居近山天使经过临止诸门生悉为表易嘉名与弼亦不觉震矜既退数念当时遭遇形之诗篇焉有弟嗜酒不饬祖父田数畆尽为夺去既归用其赐金垦田荒山下以为祭资弟复谋斥卖与弼讼之守寸张璝骜物人也致与弼于庭与弼免冠朿腰以庶人礼见张元祯闻而作书将告之素王鸣鼓其罪虽止不达然与弼寻悔之矣 【 张墤番禺人见后】 年七十九终乡人称曰聘君聘君没百余年小陂人妇人不看行男女不相授受下户民家皆头巾衣屦端拱深敬人以为聘君之风云胡九韶娄谅其高第谅子性 

　　郎曰胡居仁陈献章皆渊源与弼胡陈之学巳着于世而与弼尚有遗论何哉论者谓其讼田于公及为石亨作谱跋称门下士而已有弟不饬而与弼计及先人之祭朿腰跪庭用部民礼以见有司犹属质哉予读谱跋寥寥数言耳石亨当时有震主之功巽以处之亦或当尔至其辞职不受意殊可见陈献章曰东海张公能辩千古是非人物乃近遗吴公何耶夫吴公易知耳予游小陂闻其论学多举古人成法繇濂洛关闽上达洙泗尊师道而勇荷如立千仞之之壁一代人杰也王守仁檄记与弼乡祠吴公方其贵近之荐固可见好德之同及夫官爵之辞尤足验先几之哲葢宣和之疏于山无嫌而明堂之留在汉儒为媿出处不至于失巳学术何待夫立言 

　　○吴宗派 

　　胡居仁 
　　陈献章 
　　贺钦 
　　李承箕 
　　张诩 
　　林光 

　　△胡居仁 

　　胡居仁字叔心余干人幼颖异有大志从学塾言动如老成人几冠从安仁于同学举子业知无所得而厌之 【 于同字世衡为松江太守】 及闻吴与弼讲义理尽弃旧学而学焉卜隐邑之梅溪谢绝人事人亦无知之者会亲死哀毁踰节柴毁骨立不入寝室者三岁丧葬之仪一依古典不苟卜兆为乡里鵰儿所扼不得巳讼官则墨衰以入于是缙绅先生始知居仁为特立独行之士也居仁之学以主忠信为本求放心为要以圣学成始成终在敬因以敬名斋处家庭如朝典临妻子如宾位应接士反深衣巾屦终日俨然至一器一物区别精审没齿不相殽乱家本有余推以与人不偿不较资用贫窘箪食瓢饮处之泰然其蹈矩履绳端庄凝重而性度宽和议论亹亹四方士乐从之游至筑室而居之居仁示以操存省察之要要以戒谨恐惧为宗以共入于圣贤之域至其学问大指虽尊程朱亦能察其精微而不至尽阿所好所著居业录大率躬行之言也其辞辩其气昌凡古今之治乱学问之深浅才术之高下了然洞豁有体有用有经有权非尺幅拘挛之比也尝适闽历浙入金陵泛彭蠡所至豪杰若章懋罗伦张元祯皆相与讲求丽泽以陈献章倡勿忘勿助之学为乱苗之莠而庄■〈日上永下〉豪放之士且使学者游于旷荡之归其欲求本实以真体验如此成化甲辰年卒年五十一学者称为敬斋先生陆瑞家曰本朝理学之臣胡叔心完璧也席珍怀待聘之资遯世绝忧闷之志罗钦顺称其大类尹和靖万历中从祀孔子庙庭赐谥曰文敬 

　　△陈献章 

　　陈献章字公甫新会人居母孕父瑄死母氏抗节鞠之始读孟子志于天民年二十举正统中乡试二十七弃科举之业受学吴与弼与弼师道尊严献章为斸地编篱研墨捧茶如是以数月比归白沙闭户读书湛思忘寝食者累岁未得也乃自筑阳春台置水一盂终日兀对履不踰阈以十年所其俛焉孳孳求进古人者有如七十子从孔子之笃一日喟然叹曰惟道何闲动静勿忘勿助何容力惟仁与物同体惟诚敬斯存惟定性无内外惟一无欲惟元公淳公其至矣学士钱溥谪在顺德一见以为圣儒劝之卒业成均而邢让为祭酒使和此日不再得诗览之大惊曰真儒复出矣 【 诗曰能饥谋艺稷寒思植桑少年奇万丈摩青苍梦寐见古人慨然悲流光吾道有宗主千秋朱紫阳说敬不离口示我入德方义利分两途析之极毫芒圣学信匪难要在用心藏善端日培养庶免物欲戕道德乃膏腴文词固秕穅俯仰天地间此身何昂藏胡能追逸驾但欲漱余芳持此木钻柔其如盘石刚中夜揽衣起沉吟独彷徨圣途万里余发短心苦长及此岁未莫驱车适康庄行远必自迩育德贵含章迩来十六载灭迹声利场闭门事探讨蜕俗如驱羊隐几一室内兀兀同坐忘那知颠沛中此志竟莫强譬如济巨川中道夺我航顾兹一身小所系乃纲常枢纽在方寸操舍决存亡胡为漫役役斲丧良可伤愿言各努力大海终回狂】 罗伦庄■〈日上永下〉皆来定交而贺钦执贽为弟子既南归遂有终焉之志从学者益众广东左布政彭韶廵抚都御史朱英先后荐闻请如吴与弼故事吏部谓献章听选之人非隐士比请移文行取而献章以母老疾辞朱英劝驾曰先生竟不出耶英己题荐疏之末曰臣英旦夕趣之就道矣先生不出母谓英诳献章勉起赴京吏部用故事召试之献章心谓移文行取当有优待至召乃试见如选人因两至部门寻托病归上言臣自幼读书虽不甚解君臣之义知之久矣所以一领乡书三试礼部承檄就道闻命惊心伏惟国家教育生成之恩陛下甄录收采不遗卑贱之德至厚至深此不速就以图报称非有笃情不获自尽孰敢骛空名饰虚让趦想进却于日月之下臣遗腹子也臣父二十七而弃养臣母二十四而寡居方臣之幼无岁不病至于九龄用乳代哺臣非臣母久填沟壑臣生五十六年臣母七十有九臣母见臣衰病尚如孩襁天下母子之爱虽一宜未有如臣母忧臣之至念臣之深臣于臣母无以为报而臣母以守节应例有司奏白已蒙圣恩表厥宅里是臣又用臣母荷陛下高厚独深顾臣母以贫贱早宾俯仰无聊殷忧成疾老而弥剧使臣远覊阙下臣母忧臣日甚愈忧愈病愈病愈忧忧病相仍理难长久臣以病躯忧臣老母年未暮而气先衰心有为而力不逮矣夫内无攻心之疾则外不见从事之难上有至仁之君则下必多曲成之士惟陛下以大孝化天下以至诚体万物岂臣之微终有所避不能自尽伏望察臣初年愿仕之心悯臣久病思亲不能自己之念放臣蹔归田里日就医药奉侍老母以穷余年倘母养获终臣病全愈臣仍前赴部以听试用则臣母子未死之年皆陛下之赐书奏上授献章翰林简诗使亲终疾愈仍来供职既归一意斯道而其光霁之怀超然自得之意往往于诗乎发之时时临池作书世人竞传赏焉 【 献章论诗曰天道不言时行物生焉往非诗之用会而通之一真自如故能枢机造化开阖万象不离人伦日用而见鸢鱼飞跃之机若是者可以辅相皇极左右六经小技乎哉其论书曰予书每于动上求静放而不放留而不恶此吾所以妙乎动也得志弗惊而不忧此吾所以深乎静也法而不囿肆而不流拙而愈巧刚而能柔形立而势奔意足而奇溢以正吾心以陶吾情以调吾性此吾所以游乎艺也】 岁有荐辟援诏不行曰漆雕开以孔子为的者也苟其未信师不能强吾自知甚明惟有饬厉素履庶几丘园之义少裨明时耳弘治中年七十三卒献章之学不立文字以自然为宗忘己为大无欲为至去耳目支离之用金虚圆不滞之神四方来学者但教之端坐澄心使其渣滓潜融境界内朗世或疑其为禅而献章独为日学之功当从静中养出端倪然后有得及门之士有嘉鱼李承箕番禺张诩增城湛若水东莞林光皆能绍明之临没谓其徒曰道止如此母他求也自号白沙又号石斋又号古岗老人而学者称为白沙先生姜麟尝见献章出语人曰活孟子活孟子 【 姜麟字仁夫兰溪人】 张诩称献章之学繇知而好繇好而乐而李承箕铭其墓曰虚以立本动而能神凝而涵之天飞渊沦万历中御史詹事讲王学曾疏请从祀孔子庙庭久之赐谥曰文恭 
　　郎曰予读国史载献章之学无以踰人岭海宿学有仕于朝者皆不之许献章授官之后称病不谢而去途中拥驺从例叉槊扬扬得意闻者笑耻疑而不信取献章所著书读之而后知献章也后车数十乘从者数十人古人举动亡也久矣末世耳目宜自异也所谓岭海宿学谓丘浚耶 

　　△贺钦 

　　贺钦字克恭世定海县人其先戍广宁后屯遂为辽西人少颖敏沉厚好学不倦读近思录得其旨要遂厌俗学而学焉举进士为户科给事中一介之馈非义不受取孔子鄙夫之言题于壁上数拉僚长言事僚长不言乃自言之成化四年旱灾抗疏上言自劾求退不允陈献章应聘至京钦与论学叹曰至性不显宝藏犹霾世即用我我何用为遂执弟子礼于献章上疏解官画像事之献章谓钦曰君言议侃侃无露锋铓要须和平沉深钦辄用自戒杜门潜心圣贤经书以次涵泳非吊丧问病不出也精思实践静居数年叹曰万古圣贤惟此一理深契力行同归无二遂推所得以淑诸人弘治初荐授陕西参议以母老恳辞且陈四事其一请经筵劝讲访求真儒以隆师友之臣其一请兴礼习乐罢斥教坊其一荐陈献章可大用其一请严绝内官毋使干政疏入报闻正德初刘瑾下括田之令东人疑扰义州守臣又以贪虐济之民嚣然聚变顾相戒毋入钦里钦即往谕曰虑汝当悔顾未晚也第不杀人便可解罪有官兵至长跪求生而已已抚镇人领兵至言且大剿众皆呼噪曰贺黄门教我生路当无谩语皆往跪里庐下钦曰第无杀人如吾前论事遂定钦真切恳到颛守圣人之经佛老庄列不以寓目其虚怀诚受见善不及人人爱而敬之孝弟忠信实体诸身化其乡人颛蒙闺壶莫不式诲尝曰学之无成政教之不举风俗之不美世道之不泰皆坐本蹶实丧而崇事虚弥耳其繇耳先生曰岂得之管灰黍石闲哉心得养则气自和元气所繇出也书云讨言志志即是乐之本歌永言歌即是制律之本永言和声俱本于歌歌本于心故心也者中和之极也芬遂跃然拜弟子 

　　△李承箕 

　　李承箕字世卿为诸生已厌科举之学矣所司迫蹙不得已就试成化中与其兄承芳同占湖藩乡书久之承芳登进士授官大理承箕独不肻会试从白沙受学于陈献章涉江浮海水陆万里往见者四献章与之登临吊古赋诗染翰投壶饮酒终不及为学之方久之辞归辞章送之文曰天地间耳目所闻见古今上下载籍所存吾无不与世卿语所未语者此心通塞往来之机生生化化之妙待世卿深思而自得之也承箕为人凌迈高远读书山中故超然有混浊寰宇之意及归自白沙日坐一室洗涤身心不以著述自见曰近世笺注繁芜郢书燕说鼎沸丝棼思一刬去之不得而更推波助澜乎客至与剧饮赋诗醉起更书斜斜整整无不如意其为文辞出入经史纵横跌宕滚滚而不休久之承芳谢归大理相与日聚黄公台更唱迭酬伯仲闲自相师友学者称承芳曰东峤先生承箕曰大先生年五十余无疾终 

　　△张诩 

　　张诩字廷实父璝举进士为抚州知府抑制奸豪无所狥枉吴与弼与弟讼田致而跪之者也仕终浔州知府诩登成化中进士养晦六年部檄起之乃授户部主事复谢病归从献章学亦受其诗法献章与语每喜其玄微有会为人清虚高迈忘已无欲论学以敬畏为宗曰无所事乎畏则感而入于忘必先有事乎此然后浴沂风雩在勿忘勿助之闲者可渐至而深得也辞疾隐居二十余人既用荐起南京通政司参议寻辞归 

　　△林光 

　　林光字缉熙成化中领乡荐任襄府左长史初不即仕诛茅揽山杜门而求朱考亭之学献章与语终日干干收拾此而已矣此理包罗上下贯彻终始都无分别都无尽藏会此者天地我立万化我出而宇宙在我矣曾点浴沂风雩正在勿忘勿助之闲光恍然有得献章书其所记以贻贺钦而番禺复有何廷榘者弃诸生业率诸士首先事献章在献章门徒中长而且贤其厉学若重进进而不敢懈休 
　　右胡陈而下皆吴宗派 

　　陈真晟　　蔡　清　　丁　玑　　陈　琛　　罗钦顺 

　　○陈真晟 

　　陈真晟字剩夫泉州人入戍籍于漳之镇海卫遂为漳人弱冠入长泰山中从进士唐泰学举子业业成荐于有司至省试闻试防严曰非所以待士士不宜以此自待遂弃归一意圣贤之学初读中庸觉无统绪继读大学乃知为学次第执以为据叉读大学或问得朱子主敬之说曰此大学基本也求所为敬则见程子以主一释敬而以无适释一遂推寻此心动静水一以为持养工夫曰养一于静则客念不作矣持一于动则外诱不夺矣大学诚意一章学者铁门关主一二字玉钥匙也又曰人于此学诚真知之则行在其中矣然而气质有偏胜嗜欲有偏重此圣门论学学问思辨之后加以笃行也天顺三年用程颐故事诣阙上程朱正学纂要其书首采程氏学制次采朱氏论说补正学工夫次作二图一着圣人心与天运次着学者法天之运次言立明师补正学辅皇储隆教本数事以终图说之意书未上先疏乞召见而后陈说不报书上下礼部复为当事者所寝归家读提学宪臣颁行敕谕教条有主敬穷理修已治人崇正学廸正道等语喜曰此学较正教也然学较既崇正教则科举宜定正考因采敕谕中要语参以程氏学制吕氏乡约朱氏贡举私议作正教正考会通欲定考德为六等考文为三等可为条例纂长书告当路诸君子当路漫不省真晟学有所得者至是皆无所遇闻临川吴与弼欲往质之行至江西张元祯止真晟宿叩其学大加称许曰程朱以来先生学得其真矣虽不见聘君可也遂还自以布衣诣阙上书因以布衣自号既殁郡守彭桓立石官道傍表其墓曰大明阙下两上书请补正学泉南布衣陈先生之墓继真晟之后者漳人有蔡烈嘉靖中诏举遗逸郡守以烈应诏以母老辞烈之言曰道固察天地端则始夫妇若屋漏无媿天地自位 

　　○蔡清 

　　蔡清字介夫晋江人成化十三年举福建解元晋江之山鸣如玉磬者三日二十年举进士清自幼好学急求道畧仕进病告久之讲学水陆僧寺江南之士多从之游他日为其母写容母愀然不乐曰吾闻母以子贵今汝举进士有年矣吾犹吾巾帼清闻言大哭促赴选得礼部主事是为弘治初元吏部尚书王恕稔其学行奏改为吏部稽勋主事时与谈论谘访清因上管见二札于恕言今朝廷之患在纪纲废弛以至士风日弊民力日屈当大有以振作之乃可销境内之忧静疆场之警又荐引名士刘大夏等三十余人恕皆纳用庶吉士邹智论事下狱罪不测刑部尚书何乔新方在告清诣乔新强之出乔新即疏捄智得谪官岭南居久之丁内艰服除吏部有不悦者以补礼部祠祭司员外郎乞便养升南京吏部文选郎中一日心动乞终养至家两月而其父殁人谓孝感所致清每遇亲忌痛哭流涕终日不御酒肉宗族内外有贫乏者恒赒恤之死而殡葬之抚其孤门人贫者亦常衣食之尝曰天地闲物当与天地闲人共一介不取士当然也一介不与故未易耳盖仕宦之入屡空而不暇自计正德改元即家起江西提学副使时宸濠方图不轨凡朔朢藩臬官皆先朝宸濠次日乃谒孔子庙清至力请其僚同日行礼先谒庙后朝王宸濠生日今藩臬官着朝服贺清曰臣子见君则朝服无见王者去韨而入宸濠大怒一日宴藩臬官宸濠嘲清曰公乃不能作诗清对臣不生于人无私盖私与诗音相近宸濠益衔之其后奏求护卫巳得请矣清怏怏有后言宸濠闻之欲诬以非议诏旨之罪清正对遂疏乞致仕宸濠尚阳善挽留之且欲以女妻其子清力辞归时刘瑾方专权驾引名士以掩人心不数月复起为南京国子监祭酒朝命未至而清己卒清素羸弱而清气和外简内辩与论天下古今一以礼义折断其言剀切而精深其渊轨贞风使人妄消躁息其学初主于静后主于虚以天下之理以虚而入亦以虚为应因以虚名斋尝为密咸不以示人积久至五十条皆自贬自针之词兢兢然惟恐惭天地君亲得罪师友其言曰学宜养正性持正行虚心涵泳切己体察八字要诀也又曰宋儒之道至朱子始集大成朱子之学不明则圣贤之道不着故与其徙着四书蒙引易蒙引诸书皆推原朱子之意常惟灯卧榻傍或夜分与诸生讲论寝后有得亟记疾书友善寗永贞林俊孙交杨廉丁玑江朝东而师事何乔新其言易则师三山林玭 【 林琵字廷珍年十九荐于乡天顺八年会试第三人登第后侍亲家居十有七年以易学授徒四方来学甚众闽中易学盛于东南实玭倡之既终大事赴京除授南京刑部主事升浙江按察佥事提督银场弘冶庚戌景宁贼吴大儿啸聚摽掠傍及闽中政和浦城诸县两省患之敕浙江镇廵等官剿捕诸公以事属玭玭发诸属县兵快分据要害以精锐千二百人进临其穴贼出拒破之弃穴横奔至闽松溪之渠口据高险隘众难之此曰贼势己蹙前途道恶严攻必下鼓之获渠魁戮其数百人余走庆元及从闲道窜景陵此复节制诸廵捕官就耴之戮死外又获三百余人支党散匿山谷官属请乘胜歼之玭曰无能为也死滥及无辜亟出示令早降两省以安时又有遂昌黄岩贼聚众且至万人各伏所穴未发闻景陵贼破皆胆寒玭又豫为形势疑之皆自解散升云南按察副使云南民夷杂处旧政因仍惟恐或有改张众心恐动玭曰地既入华当以华治为别名分重礼教劾都司之功升赏者数千人皆谪戍穷边玭行谊政治本自过人而文学复优所至上下翕然归重】 传其易者则同邑陈琛至今天下言易者皆推晋江成弘闲士大夫理学中辍永贞廉玑朝东与清皆崛起稀旷之后而清与廉尤为独得云万历中佥都御史詹仰庇请易名于朝赐谥曰文庄大学士李廷机复为请赠赠礼部侍郎 

　　○丁玑 

　　丁玑字玉夫镇江人少而凝永早悟慨然有求道之志年十八抗颜师席是岁领乡荐二十二成进士授中书舍人与同官乌伤王汶并名古意汶年长踰倍尊玑为益友陈献章至京师玑日接其讲论久而叹服益自刻励成化二十年除夜星殒其明年元日星书殒有声玑应诏上封事极论治道本末时政得失反复数千言大要以正心为根本教东宫振纪纲正风俗慎用人重名器苏民困理财用饬兵备为急务末言方士释老宜加痛绝先是林俊以论建寺张黼以救俊先后下狱玑危言继之众谓不免竟罢会中书舍人徐庄以写成诰敕送尚宝司请宝所具敕数少一道尚宝司官用宝复误多二道庄等十九人并下狱赎杖而玑以建言故特旨谪为普安州判官普安夷酋持酒贽入见请先饮酒示无毒玑曰何不相信饮其酒却其贽夷酋感畏终玑不专杀一人输纳以时寻以公委北上行次辰州宪宗崩玑闻讣三日不食孝宗初吏部尚书王恕闻玑至邀坐后堂咨访竟日辄曰佳士佳士方欲引为吏部属为忌者所沮仅判广信广信有人以私隙诬邻民为盗断其舌而污鬻其妻女邻毙狱中玑宿驿舍梦若声冤者诘旦果得诉者一讯而服同官有坐事玑为曲处同官乞为改印易牒玑不从曰某平生惟办此一片心事君果谁欺耶以父丧去即家授兴国知州旋丁母丧既阕倪岳为吏部尚书复即家起为南仪制郎中寻迁广东按察提学副使玑德器充完涵养深粹信古任道崇正辟邪居丧悉遵古礼哀毁骨立伯叔不分财而身无完衣子女踰期无力可嫁娶其为政以风化为先教人以身心为本四方从学屦满户外岁余人贺道清远山水暴涨在舟中度不免衣冠端坐与其一家十一人俱死仅遗一子时论惜之林俊曰玑于圣学己造疆畛天假之年吴澄许衡不足多也桑枢蓬户环堵萧然弦歌屡空不知于古人何如耳 

　　○陈琛 

　　陈琛字思献资禀朗迈于世无所倚涉闭门独学不苟同众举正德十二年进士授刑部主事乞南户部榷淮安舟税正额既足之后大开关门恣口人来往惟与宾客谈学赋诗而己部尚书责其弛慢琛荅尚书称数罟洿池若充类之尽钞关之设不比御人之盗乎以便养转南京吏部考功郎请告家居嘉靖中就家起贵州按察佥事调江西提学佥事并辞不赴琛高洁散朗其学得意在文辞之外酒杯诗兴常自放山砠水涯闲有喟然与点之意所著四书浅说易经通典亦皆推明朱氏之说学者宗之张襄惠公称其人曰有避世之深心而非玩世无道学之门户而有实学远之先人亦赞曰望风标似神仙怪物听议论如濂洛真人世论以为平当邑人与琛同时者举人王宣抚州同知蔡元伟亦皆究心学问 【 王宣受业蔡清之门掇乡科初试不第遂以养亲为志终身不复应举为人廓落豪迈俯视一世仰观千古精研前圣之遗洞贯百家之旨意欲伐前人之芜秽揭六籍于口星林希元称其高明之资不沦于卑污自得之学不滞于章句绝俗之行不混于尘俗而荐之朝□蔡元伟字伯瞻宋忠惠襄后总受学则己有孝弟称既为诸生宪副方豪延致家塾为其子师夙兴夜寐己自严矣久之见程端礼家塾日程皆宗晦翁教人之法叹曰学当如是即手抄服行慨然有求道之志非圣贤书不观非孝弟之志不存天地古今之运化英雄豪杰之作用无以入其思也领嘉靖辛卯乡荐不谒有司古耕为养既十年就授罗田学所以教士即□业之中默诱之圣贤之域擢德安令一用节爱为本每退食取小学近思录伊洛渊源录本朝薛胡二子粹言揭观成诵即升堂亦袖以出曰非曰忘之诚虑心官少放行事过差以此当严师良友迁杭州府通判入觐事竣乞终养宰李默知元伟命考功恳留归署钱塘印一月民甚称平擢抚州同知下车数日廵按御史委督乐安逋粮乐安责称刁邑元伟宽命令去鞭笞皆相继输纳复还府治耆民送者盈路无何乐安复有劫库之变再被委往忽流贼数千焚掠南丰等邻邑县故无城元伟召乡民之精锐者设险阨隘自着戎衣演武教场贼闻不敢近先时县狱久坏风寒莫蔽囚遇两荷盖立被系者复不以时问遣至满不能容时蒸疠疫元伟欲作新狱居之纵囚归命狱成乃至狱成囚并如期至复委署崇仁崇亦无城不数日报贼突至东西二耆衣带隔耳元伟督兵渡河率战数合杀贼数十余既五日皆遁散丁外养丧葬毕以泉中倭棘慕建宁有考亭遗风遂移居之元伟学尚程朱而重躬行其所寘力惟在饮食衣服男女起居动静语默辞受取予之际其自治之勤或至点简少懈过失复生辄抚膺泣下长跪自罚作日历自识平生名考德录而自序曰吾之考德有二一则时常省克而时识之以自稽其理欲分数之多少一则随其学之有得心之有开即便札记以验器识之高下浅深以为进德之助居常服膺晦翁之言以为世闲事须臾变灭皆不足寘胸怀惟有穷理修身为究竟法赖天之灵幸有所知好学性生至老弥笃历宫虽久此心淡然中屡遭家难备尝变故每自叹所遭之穷而此志终颠扑不破晚年闲静之中咀嚼益旨行以不息之功加以未死之年不有得于今必有得于古不有合于人必有合于天则所谓不知不愠之地或可几万一焉又有四书折衷易经聚正各若干卷】 

　　○罗钦顺 

　　罗钦顺字允升泰和人父用俊国子助教钦顺举弘治五年乡试第一明年第进士第三人授翰林编修久之迁南京国子司业送父归家因乞终养吏部不与题奏留家久之刘瑾用事严补职之禁除名为民谨诛复官累迁吏部右侍郎世宗即位转左迁南京吏部尚书以父病乞休诏许归省寻改礼部尚书会父没服阕起用旧官奏辞不允俄改尚书吏部时张璁桂蕚用事钦顺耻与尚同恳疏乞休许之钦顺之学始以禅入后悟其非慨然圣人之道而深辟释氏之谬其学以棈言性以神言心以变言情以合一言理气以道心谓性以人心谓情以理一分殊明理气之合一性体至精故道心以为微惟精所以审其几情用至变故人心以为危惟一所以存其诚统体一太极故曰理之一性之静也天命之初也人皆可以为尧舜也各具一太极故曰分之殊情之动也率性之道也刚柔善恶生其闲仁见为仁智见为智百姓见为日用也释氏一家之言有见于心无见于性其所谓觉第知觉之觉不能要于天命之本来而徒以空寂灵妙为境界是以格物致知皆弁髦之无用远之陆象山杨慈湖近之陈献章王守仁其学皆原于此则何以使物我俱融内外兼照尽己性以尽物性以达经世宰物之用所著有困知记三篇其于性情心意之蕴学问之原斤斤芒勿之闲而皆出于苦思妙契之余顾其学不开门授徒有请益者则开示之是以世人竞趋王氏学嘉靖二十三年行年八十廵抚都御史张岳上言钦顺攘斥异端有功圣门宜隆尊年之典使缙绅学士知钦顺以正道正觉见优朝廷士趋民习莫不率厉上使廵抚廵按及门存问居三年卒赠太子太保谥文庄钦顺有弟二人钦德钦忠先后举进士时号罗氏三凤钦德按察使钦忠都御史钦顺父寿三子前致酌父各赐之酒以钦忠能其官予二酌钦德次之予一而独酌钦顺三 

　　郎曰陈真晟而下皆不立门户不开讲堂卓然圣人之道躬修君子也蔡清身自力学而教人恒循举业以入曰不如是法堂前草深一丈矣罗钦顺无一毫越轶圣门宗旨视王守仁尤笃也 

　　名山藏卷之八十四 

　　●名山藏卷之□□□ 

　　晋江何乔远　譔 

　　儒林记（下） 

　　◆儒林记（下） 

　　王守仁 
　　王艮 
　　邹守益 
　　欧阳德 
　　刘文敏 
　　徐爱 
　　薛侃 
　　钱德洪 

　　○王守仁 

　　王守仁字伯安余姚王晋王览之裔六世祖纲有文武才刘基荐为兵部郎中擢广东参议死苗难五世祖彦达年十六褁尸苗中蔬布终身以志父痛高祖与准精易究礼征聘不就父华及第第一以讲读侍孝宗经筵受上知武宗朝用不附刘瑾传旨致仕为人孝友刚直母岑夫人寿至百岁华事之终老不衰守仁居母娠十有四月而生岑夫人梦天僊乘五云抱丈夫子授之既生祖天叙命之曰云五岁而不能言有异僧过之曰是儿也名泄之天叙为改守仁而即能诵读矣居八岁有志神僊之事十五从宦京师出游居庸慨焉壮图十七就婚于江西游铁柱宫得蜀中道士与语悦之见娄谅谈朱氏格物之旨故跳善独虽任侠之气未除乃己知砥学自厉既举于乡应试京师求朱氏遗书读之再上京师值边警讲求兵法阵势以劬学病从道士谈养生弘治十二年举进士观政工部遣造威宁伯王越坟即其家益得其平生用兵法还授刑部主事审录江北还朝与太原乔宇广信汪俊泰州储瓘河南李梦阳何景明南都顾璘姑苏徐祯卿济南边贡工苦古文辞又复病告归辟阳明洞为书舍更讲神僊之事己而悔之居一岁当大比朝旨用国初故事从御史礼聘考试官守仁应山东聘因北上改授兵部武选司遂与庶吉士湛若水讲圣贤之学正德元年南京科道官戴铣薄彦徽以论刘瑾忤旨逮系守仁疏救亦下狱己廷杖五十谪龙场驿丞瑾使人尾之守仁行至钱塘恐不免置衣履江岸留诗其处若投江者因附滳舟于舟山为飓风漂至闽界闽戍诘之夜莽莽造山寺寺不纳前宿野庙庙前后虎穴也数杀人守仁明亡害庙道士异之扣其出处而告之曰十君意欲远遁避祸顾尊公方在朝怒公者逮诬及遵公尊公不免矣为筮得明夷之卦守仁乃返赴龙场庙道士者铁柱宫所见道士也龙场在南夷万山中无所得书日坐石穴中默记旧读随手录之意有所会辄为训释而不必其尽合于先贤者期有七月五经之旨畧备龙场人则悦守仁相与伐木轩阁而居之学士稍稍来集居一年瑾诛擢庐陵知县寻升南京刑部主事调为吏部郎升南京太仆寺少卿而从游益进升南京源胪寺少卿十一年升右佥都御史廵抚南贑汀漳等处时江西之南贑福建之汀漳及广东之南韶潮惠湖广之郴桂境壤相接峻谷深山岭岫缀连輋贼窟穴其中都御史文森受命往治称疾不行兵部尚书王琼深知守仁才劾罢森荐守仁代之守仁至首平闽广剧盗詹师富温火烧等因言盗贼日滋繇招抚之滥招抚之滥繇兵力之乏兵力之乏繇赏罚之弛今贼连络连郡蟠据数省议者谓非大调狼兵难以扫荡臣谓调兵非独糜费所过残掠亦不下盗兵众聚难日久声彰比得举事魁首己逃横罹妄杀其所不免班师未几啸聚复集此往事己验者臣近拣练二千有余部勒可观诚得行以大军诛讨之赏罚可省半费而收倍功许之有旨改廵抚为总督军务听便宜从军法是时琼雅知守仁可属大事咨示方畧谓輋盘据江湖闽广闲其在南安横水桶冈诸巢则接境湖郴其在贑州浰头诸寨则连界闽广接境湖郴者贼众而势散恃险山溪连界闽广者贼狡而势聚结援党与宜先攻横水次桶冈末乃与广东会兵以图浰头守仁悉如其计身率都指挥许清守备郏文知府邢珣唐淳季斆伍文定以其冬攻横水桶冈诸巢俘斩六千有奇因请置立崇义县于横水以属贑而浰头贼有上浰中浰下浰守仁攻横水时恐浰贼乘虚出寇使人入巢谕告之赐以银布其酋长黄金巢等皆愿投诣惟大贼首池仲容不肻池仲容者捉戮官吏荼毒三省二十余岁矣金巢至守仁厚抚之藉其众五百从攻横水横水破仲容惧亦使其弟仲安领众来其时方攻桶冈守仁亦藉仲安之众使截桶冈贼而故远其截贼处召邻贼民备问仲容状皆言仲容凶狡异诸贼必不可抚今己僭号设官候官兵至举事有期及桶冈破守仁使人赍赐仲容牛酒则仲容备益严度不可隐谬语赍赐人邻巢卢珂郑志高陈英者吾雠也且见袭不得不尔时珂等己归附为新民矣仲容故胁珂与俱作贼珂不应以故有雠隙守仁故移文责珂而珂等急来上变阳怒鞭系之阴令其聚众图犄角因使人谕购仲容时方岁尽守仁以贼平提兵还贑矣下令贑城中贼己平腊几尽何不为蜡乐因大飨兵众散遣之亦使仲安以其众归仲容大喜而购者闲语仲容王公待汝厚当往谢仲容来谢守仁令人入珂巢令珂等阴泄其所部聚待命顾其道必经仲容巢则教之谬语曰军门以珂奻言生事捕系其家众者贼不复为意仲容至贑见城中晏如市肆欢乐觇卢珂锢系狱益喜守仁即以其夜释珂令驰还以其部众攻仲容巢丰犒仲容縻之过数日为正月癸卯度珂等己至巢椎牛置酒大为春宴赐仲容众彩缕银花以次入领缓其时晷使其出皆不相及而次第行斩之益趣诸县兵与会分入诸巢自提兵捣其大巢于大浰大破之仲容余众奔九连山九连地广益隩峻兵不得入守仁以所得贼衣衣兵混进因得据高击贼贼走伏而歼之摉捕月余贼党皆空老弱胁从号呼乞命乃皆籍释之凡捣三十八巢擒斩贼酋二十九中酋三十八小酋二千有奇因请立和平县以属惠而郴桂诸处贼与江西诸峒联络复会兵三省夹剿之升右副都御史荫子一人锦衣世袭千户十四人宁王宸濠反守仁方承命处置福建叛军至丰城闻变以便宜与吉安知府伍文定檄诸道兵攻之时宁王己出攻安庆守仁与文定等攻其眷属于南昌宁王反兵而鬬遇之湖擒之语在分藩记方宁王反时悬赏格能捕者封侯至是诏旨褒劳令兼廵抚江西地方世宗即位召还赴京且行宴赏会以甫有武宗大丧止升南京兵部尚书参赞机务疏乞便道归葬其冬封新建伯奉天翊卫推诚宣力守正文臣特进光禄大夫柱国兼南京兵部尚书参赞机务如故三代并妻一体追封子孙世袭并存问父华赐羊酒明年疏辞不允守仁故以才畧为王琼器任用能早膺阃寄屡立大功乃守仁亦归德于琼每有捷奏必上推朝廷制驭之威灵下及王琼居中调度之劳美琼以此益善守仁故昧平生得其像貌焚香悬对契若面语有时左手抱孙儿右手执读守仁奏至关棨辄击节赏叹顾儿曰生儿当如此辈奇男子入请于朝尽行所奏其使得便宜行事皆琼从中主之守仁益得自发舒宁王反王琼曰亡忧有王入安在可定也及是果然守仁所定宁用间用谋非一端其始虑宁王遽出南昌北犯南京则伪为两广应檄兵符以示传遽及为迎接北来大军文牒故以达之宁王所又伪为通李士实刘养正书离闲之使其迟疑不发我军益集宁王既发则遍悬榜文诱示归义之人削木为小方予归义者免死书之数千而投之湖复为大方大书宁王己擒无庸战者及战宁王之人逃溃相继业以身讲圣人之道谋闲之术非所示人又不敢琐瑟尘御报捷之书不复叙及又宸濠当其结誉士大夫时士大夫有名高者无所不倾下守仁亦与无崖异且使其门生冀元亨往说之庄语宸濠自为善守仁密谋陆完求得为江西廵抚用是其形迹不能无疑于士大夫起家书生功名独盛忌者益蠭响丑诋至谓守仁阴附宸濠筴不胜而后背之者至请黜守仁爵一时谕功浊伍文定受上赏其余悉省核平生用考功法抑绌之守仁益疏辞伯爵言国家急难之时苟有从我虽门庭之寇反面内向可以论功况其翕然生忠义之心伸指臂之力追核平生抑绌不叙独论臣功臣益不敢承此时守仁门生方献夫黄绾与所善席书方以议礼得幸力言于上而张璁霍韬亦极推毂上不报守仁疏守仁伯自如守仁之封上及祖父命至之日父华垂尽成礼而卒守仁戒家人勿哭加冕服拖绅含隧毕具一恸顿绝居丧三年从游益众讥谤其学术者日亦益甚守仁独守前说也六年广西田州土目卢苏王受构众煽乱提督都御史姚镆久征不克张璁桂萼荐守仁特起左都御史总督两广江西湖广军务疏辞不允守仁至梧咨询士大夫军民皆言蛮夷反侧繇异时大吏处置失宜安之则已因上书请可无征而定之则悉撤防守兵苏受等喜诣见守仁军门守仁杖之百而已旬日闲夷人来归者七万一千悉放之还捷闻赐奖敕银币而断藤峡牛肠六寺仙台花相诸猺者自韩雍大征之后无所惩艾久纵肆有八寨猺贼尤为凶猛与相通结守仁既撤防守兵从便宜留湖广酋众解甲而休之南宁默以报効之机责苏受新附之人苏受踊跃用命遂以酋卒归途之便从便宜掩而征之报捷三千先是守仁捷奏归功王琼至是布政使林富等亦袭其体颂守仁功甚至凡上奏故事先叙下司呈文后结已撰守仁如富所呈列叙奏首结以已疏上业怪守仁奉命征田而顾抚之藤峡无命乃复征之及览疏疑守仁夸诈倒置恩威姑赐敕奖谕而已余赏悉格罢方献夫霍韬言臣等广东人备知诸猺患广岁久兵则费人饷则费财安静亡几跳梁踵至王守仁乘百年破敝之后感圣明特起之知片言驰谕厥角如崩舜格有苗何以加此至八寨藤峡猺贼深阻兽伏禽栖开国以来不及征剿守仁因归师将降人扫清窟穴如拂尘几仁足以怀绥向化之民义足以讨服梗治之寇两广黎庶得安生业劳苦功高矣而兵部功赏未见下颁户部覆题又待再按夫揆之诏书则有便宜从事之旨稽之传志则有大夫出疆专成安利之文忠如守仁一屈于江西再屈于两广臣窃惜之诚恐经畧善后策不得施机会一失逋贼复炽其为西广患不浅上许守仁条画善后以闻是时守仁已病矣日暑舆疾出入诸寨相度地宜议移卫所设县治而病益进遂上疏乞骸卧舟待命江广界上行至南安卒 【 守仁临卒南安推官周积入问师何遗言守仁微哂曰此心光明亦复何言既卒榇至南安贑州士民远近拥哭南昌御史储良材以下凡百有位越百姓里居市儿巷妇哭而送者载道风迅不可以舟良材抚之曰先生有怀邪越中子弟门人徯至有日矣须返风遂行抵越会葬者数千人】 上闻怒守仁专擅不候命自归疑其有诈下吏部以状闻而守仁果卒吏部言守仁擅归道死剧困可知傥在原宥上意未解曰守仁学术事功多有可议其会官详定是非及封爵宜否以闻无得护庇詹事黄绾给事中周延皆上疏言守仁立德立功之大上不报绾疏责延朋党谪判太仓州已吏部会议言守仁事不师古言不称师欲立异为名则非朱熹格物致知之论知众论不与则着朱熹晚年定论之书号召门徒互相唱和才美者乐其任意庸鄙者借其虚声传习转讹誖谬日甚若其诛叛擒逆事功亦难掩宜免夺封爵以彰国家之大信申禁邪说以正天下之人心上曰卿等议是守仁放言自恣抵毁先儒号召门徒虚声附和用诈任情坏人心术近年士子传习邪说皆其倡导宸濠之变与伍文定仗义讨贼功固可录但兵无节制奏捷夸张近日掩袭寨夷恩威倒置所封伯爵本当追夺念系先朝信令姑与终身殁后恤典俱不许给都察院便榜谕天下敢有踵袭其说果于非圣者重治不饶久之许其子袭锦衣卫副子户穆宗即位诏大臣有应得恤典赠谥者科道奏议定夺于是言者皆言守仁下吏礼二部会议守仁生前之论巳定身后之典宜优制诏赠新建侯谥文成而科道官复谓宜予世伯从之守仁初溺于任侠再溺于骑射三溺于辞章四溺于神僊五溺于佛氏而归正于圣贤其始尚沿宋儒之绪贬谪之后沈思格物致知之语超然为异则讲知行合一之学其意欲归重躬行以捄末学口耳之弊若谓名物形迹可以尽废惟当一反而求之心一时高明之士喜其顿而恶柙之士乐其便翕然从之宿学名流尊朱既久羣然讥攻谓流于禅而守仁讲之益力最后本孟子良知之论以合大学致知之旨以为致知之知即致此心自然之良知训格为正训物为事心身意知而莫作物格致诚正而莫非事自谓其与朱氏异者直在入门之始究恐有毫厘千里之殊所以提醒本原开悟来学独为深切盖朱学先致知而后诚意先穷理而后尽性先道问学而后尊德性而守仁反之以为致知者直诚意之功穷理者直尽性之功道问学者直尊德性之功必先立其本而后用力以副之守仁天资高迈随问而答无不响应四方及门麋至麕集听讲之后莫不畅豁欣快惟其事功以用兵显其俶傥权变百诵千幻于蹈险出危之闲不无异时任侠之气而世学讥其霸儒至其卓然以圣人为必可师指切心体使人猛省而内证其于攻心捄世比之武事亦可谓雄伟而不常万历初从祀孔子之庙而制书美之圣贤之学管葛之才 
　　郎曰王守仁以致知为致本心之良知有宋吕氏已有是说而朱学辟之其旨诚不知于大学何如孟子曰凡有四端于我扩而充之其近之欤若其俶傥权诵以之蹈险出危孔子所谓作易者其有忧患乎至夫招朋讲学虽在兵闲倥偬不废临成败晏然无所惧喜可谓加齐卿相灴以动心所谓豪杰之士耶所谓豪杰之士耶 

　　王　艮　　邹守益　　欧阳德　　刘文敏　　徐　爱　　薛　侃　　钱德洪 

　　○王艮 

　　王艮故名艮泰州人泰俗盐艮父故为盐商第名其子曰银耳银成人父为娶妇矣父将走公门银寝而闻其号惊起问故父曰吾欲走公门靧而不及汤水冷吾面也父出银痛哭吾曰已成人令父昧爽靧寒而尚子乎及暮父归请代父役父曰役于公当识数汝不知也何能吾代银则走学数既习数告父曰可矣自此扫舍捧席哺啜定省如礼久之父曰汝尚不识字银走之塾师习字乃粗识论语孝经章句遂邈然有希古圣贤之心信口谈说如或启之以经征悟以悟释经行即悟处悟即行地如是有年人未识也有吉州人来为熟师闻银论说曰此类吾抚台王公之谈王公王守仁也因为道其良知之学银曰有是哉虽然王公论良知银谈格物如其同也是天以王公与天下后世也如其异也是天以银与王公也即走诣守仁服吉冠服执木简以二诗为贽入门行中道守仁异之迎以宾礼据宾位而坐坐定守仁问何冠也曰有虞氏之冠问何服曰老莱子之服守仁曰将学其服耶抑并学其上堂诈跌掩面啼哭也银动坐渐侧及闻其论格物致知之旨恍然有悟乃拜为弟子居有闲未谐心即复就宾位守仁拜而还其拜巳卒称服乃卒拜为弟子于是为之易名曰艮字汝止居亡何归省道金陵至太学前欲以所学谕六馆士六馆士覩艮冠服异常环问所治经曰治总经守仁以外艰归艮从居越四方来学咸属开导久之驾小蒲轮随二仆入京所至为人讲说以广衍其道艮风格既高所为又独同志盻愕匿其蒲轮劝之归留一月返其后再见守仁陈格物之旨守仁曰待君自明也守仁卒开门授徒远近皆至艮骨刚气和性灵澄澈音咳盼顾使人意消所引接无问隶仆皆令有省虽贵显至悍戾不悦者亦悔谢往往见人眉睫即知其心别及他事以破本疑机疾响应精蕴毕露廓披圣途使人速进独不喜著述或有酬应令门人儿子把笔口占导意而已晚作格物要旨求仁方诸篇御史洪垣构舍居其学徒总漕都御史刘节盐法御史吴悌皆特疏荐闻不报艮之学旨其仲子璧能传之在士大夫闲则布政使徐子直传之大学士赵贞吉参政罗汝芳传之吏部侍郎杨起元又有朱逸韩乐吾二人逸樵夫也易麦糈择精者供母糗其粝秕以樵一日过艮闾行吟曰离山十里薪在家里离山一里薪在山里艮谓其徒曰小子听之人病不求耳逸因附墙窃听讲论听讫樵去以为常艮弟子宗姓者顾谓之曰谂子雅志甚苦愿奉数十金为子生理免樵作劳且得日夕相从商切幸甚樵曰子非爱我力却之韩乐吾陶人也从学于逸逸死从艮仲子璧三纪尚鳏璧属门徒醵钱为婚既娶出妇箧中裙布分给所亲与约曰吾不梁鸿非若夫而不孟光非我妻所至诲诱人善良者以千数每秋获毕羣弟子班荆趺坐论学数日兴尽则弩舟别聚徧讲如前舟中与弟子赓唱互咏自得也尝与诸公讲学有谈及别务者辄大噪曰光阴有几作此泛语或称引经书相难则又大恚曰当下不理会却此讼陈言赵贞吉称艮契圣归真生知之亚也铭其墓曰越中良知淮北格物如车两轮而贯一毂 

　　○邹守益 

　　邹守益字谦之安福人父贤仕按察佥事守益年十七举乡试寻母卒治葬庐墓既举正德辛未会试第一廷试及第第三人授翰林编修贤遂辞官归踰年守益亦引疾归养四方人士皆来受学一日读大学中庸而疑之曰子思受学曾子者大学先格致中庸何首慎独也时王守仁都御史贑州就问之守仁为讲合一之旨超然有悟遂肃贽为弟子宸濠反守益闻变率羣从趋吉从义起兵守仁喜曰君臣师友在此举矣世宗即位出就官复入越见守仁参证月余既别守仁怅望不已门人问曰夫子何念谦之之深也守仁曰曾子云以能问不能以多问寡若无虚犯而不较谦之近之矣至京复职会大礼议起偕同官上疏不报明年再疏下诏狱谪广德州判官复见守仁于越而后履任守益莅官临民一以诚心相感延王艮诸贤讲学兴礼风动邻郡久之升南京主客郎中日与湛若水吕柟同门薛侃钱德洪王畿商究学问任满给繇道请告归过苏访魏□诸贤发知行敬义合一之旨入越哭王守仁丧存抚其孤聚同学会讲还里会程文德量移为安福令质之方田均赋邑民赖之居数年荐起为南京考功郎中世宗将建储吏部奉旨简宫僚之誉望召入为司经局洗马当事者以非己出不悦会偕霍韬上圣功图因构之祸几不测赖众捄免充经筵讲官请从祀薛瑄孔子庙庭其时与徐阶罗洪先赵时春唐顺之互相资切御史毛恺张元冲胡宗宪咸从之游士类兴起居顷之升太常少卿兼侍读学士掌南院盖当事者忌而远之毛恺上疏乞留亦调外任寻改南国子祭酒亡何九庙灾循例自陈疏中寓交儆之意谗者囚中伤之竟辞官归归与其乡人刘邦采刘文敏刘子和刘阳欧阳瑜刘肇衮尹一仁等建复古连山复真诸书院为四卿之会春秋二季合五郡出青原山为大会凡乡贤士大夫偕与远者年聚近者月至小会人百大会人千绛帷一启云拥星罗或更端禀承或簪笔述记守益温言和气随机转受若无往非可教之人无感非可动之物盖自受学以后四十年闲历壮至老无非会反明学之事真若饥食寒衣之不能已者守仁标良知为门守益复推慎独戒谨恐惧之旨以发明之 【 守益之言曰除却自欺便无病除却慎独便无学圣门志学是志不踰矩之学吾侪讲学以修德而日用踰矩何以主善协一自戒自惧顾天命而顺帝则此是时时下学时时上达准四海俟百圣合德合明合亨合吉只是一矩其发易损卦之旨云惩忿则火不炎上窒欲则水不下流是谓水火既济长生久视之方也又戒其徒曰同会之友精进者少因循者众喜怒屡迁而以为任真言动多苟而自以为无伤子臣弟友宗族乡党多少不尽分处而自以为无败亏知者不肻言言者不肻尽而闻者亦不肻受不几于相率而为善柔乎循是以往坐柜此生上玷师门下吴后学中夜猛思自悲自艾可也又曰求　求安是千罪万过之窠臼从古圣贤皆从不求安饱烟炼出来又曰天常健而不己圣学常强而不息健是自然之太极强是自然之真性迩来学者以因循为平等以严密为过当于古人戒惧瑟僩几若长物恐非师门自然宗旨学者有以出处尝守益者守益日顺逆境界只是晴雨出处节度只是语默此中洁净乃无往不洁净池】 湛若水年九十有一往游衡山来过于吉守益率诸子及同志往迎预诫体古宪老不乞言意母烦辩论晨夕躬定省执酱执醑一准古养老礼嗣大水连舟送至虔涕泗而别时年六十有一矣若水重加叹异王公之门得人如此年七十有二卒寝疾时召门人训饬不异平时穆宗改元赠礼部右侍郎谥文庄子义美俱举于乡而善以进士仕至太常卿 

　　○欧阳德 

　　欧阳德字崇一弱冠举于乡见王守仁贑州受其学不与计偕者再嘉靖二年进士时会试策问心学其意阴辟守仁门人徐珊不答而出德与王臣魏良弼等直发师旨而亦登第出守六安进刑部员外寻改编修累官礼部尚书讲其学者半天下德之学一禀守仁而必槩诸躬应变闲暇如无事时或问何以能此曰吾求吾心耳心知其是虽害不顾心知其非虽利不为此吾所受于吾师而自致其良知者也尝贻罗钦顺书曰佛氏知觉与良知名同实异凡视听言动皆知□也而□□□□□□□□□羞恶恭敬是非所谓本然之善也致知□循其恻隐羞恶恭敬是非之知而扩充以极其至所谓致曲求诚故曰致知知至则意诚矣物者事也思虑笕识视听言动感应酬酢之能也然而有善有恶有正有邪格物者则为善而不为恶从王而不从邪随其位分修其日履循其良知之天理而无所蔽昧亏歉者也日积月累日就月将而不能己不如□□旦昼所为牿其良心而达禽兽不远矣此圣门笃实真切用力之地没身后己与佛氏异者也卒赠太子太保谥文庄 

　　○刘文敏 

　　刘文敏字宜充安福人少时矜庄坚励动必繇礼入越谒王守仁称弟子守仁曰公不远千里而为何为者文敏曰来为性命文敏为诸生及贡矣弃之去不复应举其学以躬行为主虚谈为戒尝谓学者当循其本心之明时时自见己过刮磨克治以消融气禀之偏绝去外诱之害征诸伦理事为之实无一不慊于心而后为圣门之正学此非从事困勉已百已千之功何自得之彼高谈虚悟炫末漓本德之贼也时士人聚讲者众惟文敏无奇僻语或终日危坐貌肃神凝诸生竦然惮之而视其自为庸言小节率中准绳共推为讷言敏行君子焉聂豹推重其人曰海内真布衣其邑人御史刘阳学行长者亦厕文敏于陈真晟刘闵之闲文敏有弟曰邦采亦弃诸生从守仁学督学闻其名促之试邦采曰脱巾露体以求功名非士节也于是廵按御史储良材令通省诸生并以常服入而邦采得中式已仕嘉兴同知 

　　○徐爱 

　　徐爱字曰仁守仁妹夫也与蔡希颜朱守中受业守仁独先希颜深潜守中明敏而曰仁温恭举进士为南京郎中与黄宗明薛侃马明衡陆澄季本许相卿王激诸偁林达张寰唐愈贤饶文璧刘观时郑骝周积郭庆栾惠刘晓何鳌陈杰杨杓白说彭一之朱箎辈日夕绩砺不懈告病归与陵澄课耕霅上为同志久住之计年三十一卒所闻守仁语悉裒集之曰传习录其卒也守仁哭之恸 

　　○薛侃 

　　薛侃字尚谦揭阳人与兄尚哲为国子助教并从学于守仁自咎罪疾尝以轻傲为戒秀水人沈谧素慕守仁执贽未遂后为行人闻侃讲学京师叹曰师虽殁天下传其道者尚有人也遂相从讲学进贤舒芬以翰林谪官市舶自恃博学见先生问律吕先生不答且问元声对曰元声制度颇详特未置密室经试朱子以入孔颜之途真谓学脉可寻而正大光明之心笃信谨守之意可质鬼神而无疑者也所居医巫闾山西时时游钓凌溪之浒其卒也乡人为钓台祀之称曰医闾先生子士谘举人博学笃行尝论王政十二事不报终身辞疾不仕 

　　○钱德洪 

　　钱德洪字洪甫余姚人钱镠之后父希明三岁失明而博古能文章守仁倡道德洪与王畿首师事之推尊发明为独至守仁在越七年德洪自归省外无日不侍左右王华卒守仁使门弟子纪丧因才任使僊居人金克厚者为人谨厚守仁使司厨克厚语德洪曰吾学得司厨而大进嘉靖五年德洪与畿厚同举进士而德洪畿相谓曰吾斯未信引疾归卒业于守仁士及守仁之门者守仁使德洪先引导之俟志定有入方与请见八年当殿试方北上闻守仁丧遂辍试与畿迎丧广信制服哭之构天真精舍当湖海之交像祀守仁收录遗言与答问语曰传习录既殿试乞教授苏学以便养迁国子监丞立省愆堂教诸生以悔吉吝凶之道迁刑部主事转员外郎坐械系郭勋忤旨下诏狱与杨爵赵都督白楼讲学狱中勋死乃释隆庆初荐复原职以引年引阶朝列大夫今上即位复诏进一阶德洪自少至老守其师说既早废周游四方号召同志所至学者迎事而受业焉畿学虽师守仁而在官好干请武进人薛应旗为南考功郎中黜之应旗亦坐补外南京给事中游震得等讼言应旗下吏部尚书唐龙覆言应旗疾恶如仇去奸若脱宜复京秩以劝后来应旗得复官畿后遇应旗下拜而谢之 

　　名山藏卷之八十五 

　　●名山藏卷之□□□ 

　　晋江何乔远　　譔 

　　臣林记（文苑） 

　　◆臣林记（文苑） 

　　高皇帝起亩亩闲少罹孤贱质学无从渡江以后马上诗书兼操闲作睿思天授神藻泉流虽不同于学士大夫字句之勤劳而其见悟出于臣民之上雄奇超于翰墨之表古质奥畅卓伟英杰异矣哉帝王之文矣文皇御制条达宏远如万骑千乘驰骤植立于平沙大漠之中而仁宗有典有则模范雅训不啻学士宣宗神敏兼赋下笔立成自亦以为会心英宪孝宗并体元黄屋流情缣素世宗中兴藩服淹贯经史杰作奇思远继高帝臣愚无知以为高帝世宗之文典谟盘诰兼具依稀而成祖列圣汤武殷宗良足次也高帝虽以文章雄视上古至其授旨臣下但取明达无贵棘艰一时翰墨知遇之臣无过宋濂学士濂远沿元季靡缛之遗习近承圣主不棘不艰之明旨蔚然而森列浩乎其平夷不亦宜乎方孝孺道法政治寄于文词列在顽臣不暇次载大学士杨士奇台阁之体当世所推良以朝廷之上但取敷通亦繇揆端之务未遑该洽相沿百余年闲有依经之儒而无擅场之作渐使然也孝庙之时政浃道熙其时百官委蛇公朝入则振佩出则鸣珂莫不酒食相聚计订文史朋讲羣咏时则李梦阳崛兴北地何大复并起汴中蔚然左马之业而李东阳以先辈白眉兼任黄扉汲引英流究极华贲李何二子遂褎然名一代矣延及正嘉其其风未冺唐顺之王中名于嘉靖之初或规摹于苏氏或体裁乎欧曾乃有历下李攀龙吴郡王世贞振而大之二子者搦管则横耽乎当世登坛则相遇于中原骏声并驰高名独盛但按其所作亦有可述攀龙自前汉先秦遡而上窥杂取喆词贯珠骈玉法则匠心言终刍狗时专长乎廑廑未狼藉乎郁郁者也王世贞武库之储河涌川流荡荡浩浩即有秾冶之世情尚未根源于道德稽之于经似或远焉嗟乎文章一途其理则巳尽于天地之闲其法则巳极乎今古之变惟夫深造以道富有日新拟议成之斯其根抵自非庸德庸言礼乐先进乌能彬质有其文词者哉今具列文苑诗赋之家并亦缀属 

　　郭传 
　　林鸿 
　　孙蕡 
　　聂大年 
　　张弼 
　　弘正间十才子 
　　杨慎 
　　王廷陈 
　　高叔嗣 
　　王慎中 
　　王维祯 
　　陈东 
　　李攀龙 
　　王世贞 
　　徐中行 
　　梁有誉 
　　吴国伦 
　　宗臣 

　　郭　传　　林　鸿　　孙　蕡　　聂大年　　张　弼 

　　○郭传 

　　郭传字文远会稽人洪武七年太祖御武楼赐学士宋濂坐从容问曰天下虽定朕犹垂意宿学之士卿知其人乎濂对曰会稽有郭传者学有渊源其文雄赡新丽而精魄焜煌论议崇谹根据六经波澜相推若不知其所穷一代奇才也上颔之未几复召濂曰郭传之文卿可持至濂因持其文以进上览巳笑曰诚如卿言会丞相暨御史大夫来朝命内使出示之且褒嘉至再即日召见谨身殿奏对称旨诏授应奉翰林文字自是日侍左右备顾问赐予便蕃每命题撰着辄加赏赉升修起居注迁考功丞 

　　○林鸿 

　　林鸿字子羽福清人洪武人荐辟试龙池孤鴈二诗称旨授将乐训导官终膳部郎中与闽县周玄郑定候官黄玄王褒唐泰长乐高棅王恭陈亮永福王偁 【 偁见永乐臣林】 号闽中十才子周玄字微之黄玄字玄之鸿门生也号二玄晋陵舍人浦源有诗名特来谒鸿鸿使二玄见之鸿读所为诗惊叹曰此我家诗也避所居舍之源名日益重周玄仕祠部尚书郎黄玄泉州府学训导郑定字孟宣善击剑工古篆隶书陈友定辟为记室友定败亡交广闲入长乐居之洪武中举明经为延平府训导末年为济府纪善永乐中迁国子助教王褒字中美永乐中以永丰知县朝京师与修高庙实录升翰林修撰修永乐大典为总裁官成祖每祯祥令节辄命从臣赋诗亲第高下褒元夕应制称旨改汉府纪善唐泰字亨仲洪武中进士官陕西按察副使高廷礼初名棅字彦恢自号漫士永乐初与王恭皆自布衣召授翰林待诏迁为典籍慱学能文工书画事亲孝谨与人交无贤愚新故盎然若一其所选唐诗品汇唐诗正声具有伦鉴行于世王恭字安仲家贫樵郡山中自号皆山樵者永乐中以修永乐大典强起至京师年六十余矣同郡王偁戏谓曰君无以会稽章绶故来耶恭曰山中斧柯幸自无恙大典成试诗高第授翰林典籍不就庐陵解缙称其布衣萧然不慕荣宠强然后起若朝阳之凤陈亮字景明元儒生也二祖皇帝累诏不出曰唐尧在上下有箕颕作读陈搏传以见志其后闽中能诗有布衣傅汝舟高瀔并正德中人 

　　○孙蕡 

　　孙蕡字仲衍南海人才美绝人为文操笔立就节槩不妄交游耕夫贩夫望而目之曰孙先生元季避乱山泽与邑人王佐结诗社于南园开抗风轩以延一时名士一时士如赵介李德黄哲别驾黄楚金征士蔡养晦黄希贡长史黄希文架阁蒲子文进士黄原善赵安中安中弟通判澄征士讷相与豪吟剧饮更唱迭和而蕡与佐介德哲尤磊落狂斐称五先生洪武改元征南将军廖永忠下广东东筦何真求蕡作书归附曲尽诚款永忠以是不戮一人寻征蕡典郡教洪武三年诏天下设科取士蕡首举于乡至京授工部织染局使寻出为虹县主簿加意劳来兵燹之后民以还业一岁被选为翰林典籍学士宋濂乐韶凤承旨詹同亟称之日侍上左右奏对便敏容观飘逸濂辈皆自以为莫及也居三载求出为平原簿无何以事逮系有旨输校操版筑之役蕡讴吟为粤声督工者闻上召至令陈所为诗皆忠爱语命释之十一年罢归田里放迹云林益肆力学问有轻死生齐物我之意久之召为苏州府经历又久之以事谪戍辽东竟以党祸见杀临刑歌诗一章天下冤焉门人同邑黎贞者亦奇士时并在戍奉蕡柩葬于安山之阳典衣营其事为文泣祭之番禺赵绚称蕡究极天人性命之理濂洛关闽之学为岭表儒宗岭表人至今有文学皆自蕡倡之 

　　○聂大年 

　　聂大年字大年临川人一目重瞳颖悟卓绝日记数千言善属文工诗书得李北海笔法宣德末繇经明行修荐授仁和县学训导改常州府子再升仁和教谕士以不得出大年门下为憾其诗多为诸公称赏而叶文盛直谓三十年来作者绝唱也吏部尚书王直尝以诗寄钱塘戴文进索画且自序昔与文进交时常戏作一联至是十年而始成之大年题其后曰公爱文进之画十年而不忘也使以是心待天下贤士天下宁复有遗才哉语稍闻直景泰六年诸公荐大年与史事征诣翰林困于讥谤卧病逆旅自度不起投词于直曰镜中白发难饶我湖上青山欲待谁千里故人分槖少百年公论盖棺迟直得诗泣下曰大年欲铭其墓耳明年而大年卒 

　　○张弼 

　　张弼字汝弼华亭人登成化罗伦榜进士伦谪官弼慷慨作诗送之授兵部主事转员外郎出为南安知府弼慱学工诗文尤雄于草书踵门乞书名遍天下而弼恒若不自屑每论古今人是非得失介不容发敦尚行履风节目好其得科第晚徊翔省署又为贰佐所莅政简且不久处落落而巳而益其有不能居下所治南安两广要冲大山长谷亡命啸聚久为民患弼悉捕之大庾岭民无他生活为两广商人肩挑转货南雄黠民欲夺而专之至树党争命弼为立界定博换伐石立碑二郡民并得有所衣食既毁淫祠为社学表章境内往哲寓贤为唐张丞相说宋李丞相纲作祠为周茂叔作吟风弄月台为刘元城作铁汉楼凿梅岭山欺嵌以便行人梁横浦崩湍人无病涉者去而民祠祀之弼草书神怪捷出备骤风急两崩崖堕石之势狂锋醉墨流落人闲以为张颠复出虽海外之国亦知购求而弼自评所能以书不如诗诗不如文一时谓弼英雄欺人然观弼之文精凿无腐漫之气诗学陆放翁而肆笔所至时有过之者亦知弼之不自诬也子弘宜弘至并举进士曾孙以诚万历中及第第一 

　　李梦阳　　何景明　　徐祯卿　　边　贡　　顾　璘　　郑善夫　　陈　沂　　朱应登　　康　海　　王九思 

　　○弘正间十才子 

　　李梦阳 
　　何景明 
　　徐祯卿 
　　边贡 
　　顾璘 
　　郑善夫 
　　陈沂初 
　　朱应登 
　　康海 
　　王九思 

　　△李梦阳 

　　李梦阳字献吉系出开封扶沟曾祖恩从外舅戍庆阳死事边徼籍庆阳矣而其父正为周诸王教授梦阳弱冠就河南试不得名以其故籍走之陕则陕士且入场梦阳向主司大言曰场未得解元主司试之赋立就之果发解首连举进士弘治六年也授户部主事以次擢郎中始以主事治关用法通商严格势求势人不利坐构系诏狱久得释数数言政令不平官府殊法一涉宦戚即昵不问不报十八年应诏上书言今天下为病者二为害者三渐不可长者六书凡五千余言其言学贾谊末言寿宁侯骄恣横暴上不礼裁之非所以厚张氏侯秦辩深诋求疏中语谓梦阳称皇后曰氏是时张皇后权独盛皇后母金夫人至为皇后泣诉上前上下梦阳诏狱塞金夫人请而左右辄乘闲言请杖戒使还职上不听夺俸而已金夫人求上痛治上推案起曰张氏者槩举之称岂一门皆后耶它日谓刘大夏曰左右谓我少杖梦阳而戒之实欲痛杖云耳吾虑羣小乘此困梦阳当是时也天下以此圣孝宗皇帝明兴词赋之业馆阁专之诸曹郎皆尠习至梦阳而崛起为古文词馆阁诸公笑之曰此火居者耳火居者佛家优婆塞也然梦阳之文词出风入雅凤矫龙变而其道大振与同时者何景明徐祯卿边贡顾璘郑善夫陈沂朱应登康海王九思号十才子而梦阳更以气节奕奕诸郎间一日道遇筹宁侯大数骂侯过恶举鞭鞘击落侯齿二侯恚忍罢武宗即位狎阉宦刘瑾者八人户部尚书韩文退朝与曹属言上居起辄泣数行下梦阳曰公国大臣也徒泣奚补文曰为之奈何梦阳曰夫刘洛阳李长沙谢余姚三阁老者顾命之臣也比闻諌官弹劾诸阉三阁老必去之持其章甚力公诚率诸老上章伏阙继之三阁老必以诸老交赞也易为辞是公助三阁老也文曰善即子为我草草具文与诸大臣怀之伏阙瑾等相与号泣上前上不忍于是健迁竟去文坐落职久之瑾知奏草出梦阳谪梦阳布政司经历致仕又久之罗织梦阳它事械系之赖康海救得释而瑾之家僮姜老亦从傍申救瑾反欲官梦阳康海曰李君得归已感公德矣此时梦阳名重天下瑾诛起江西提学副使至官谒总制都御史陈金与约曰公奉敕治军梦阳奉敕治诸生亡涉也诸生有事至官率破例左右之令谒廵按御史长揖母得跪故事监司五日一会揖御史所梦阳辄不往御史江万实大不堪梦阳手锒铛率诸生往锁之万实谨避而已他日淮王之卒有与诸生争者梦阳笞焉淮王以奏下万实案验梦阳因与万实互讦又下之陈金金以转属布政使郑岳岳方欲为梦阳解中梦阳则又与争此时宁庶人宸濠重梦阳甚而岳在官数裁抑庶人庶人故憾之因为梦阳执岳吏胁报岳子泓与通贿以奏闻囚泓栲治之而参政吴廷举者请从梦阳为诗梦阳笑弗善不应也至是以职事相左亦上疏论梦阳遂自弃官归太守刘乔者奸有赃尝死一诸生梦阳持之急乔伪为奏草一通以白万实曰是李提学伪为公草奏欲劾陈都公者以示金而怒之于是金不付岳案验还以奏朝廷特遣大理卿燕忠出治梦阳坐系广信狱而诸生拥捄无数忠至羣入请曰李提学江西百余年来未有此人正人君子也明公当为天下扶持之忠曰彼直以文章时名耳安得正人君子夫且不讲于老氏已召入据案团手骂且教之曰足下劾张寿宁刘太监时真男子也此时亡知不知皆识足下今胡为此欲上人者于士大夫闲夫足下何不讲老氏老氏也者守其黑雌以为谷溪忠还奏梦阳欺凌僚属挟制抚按及岳乔赃私有实皆宜罢廷举论事过当擅弃官罪次之诏黜岳乔为民岳子泓充戍夺廷举俸一年而梦阳冠带闲住矣梦阳为书通其座主杨一清曰梦阳自沾余馥廿年于此平生忠诚不欺愿学司马君实不动心富贵愿学范希文慨然澄清愿学范孟博世不我知百犬吠声千人传虚凡所振纪纲慑权贵兴礼教作士气起废举堕拔冤伸抑植善锄强皆置不说而妬者目为生事异者倡为尚气仇者指为奸邪私者诬为善讦排者劾为害人喜谄者见秀才不望尘雅拜则曰歪提学使之罢软无为则曰强臣夺其权问赃官者不唾骂则曰举赃官者可唾骂时事至此中夜拊膺未尝不流贾传之涕危巷伯之遭也古人邈矣试论今人陈士贤曲庇诸生诸生有为盗者释不问也凡上司面试莫诸生何敖静之拳殴唐御史争小试甚至挟刃入御史发疽死杨继宗对人骂赃官不辍口有事其境者沿途伺察其动静雍世隆为按察使途辱知府为都御史鞭参将为布政时人惟知有雍公而已不知两台都御史若御史也当时数公人莫加恶名焉梦阳盖对燕卿大言曰公案毕矣顾非纪纲所系元气之关也必于激浊扬清之中寓扶阳抑阴之意使知朝廷有不可罔之法天下有不可屈之节古今有敢为之男子无能逃之法吏然后能慑服势雄系属涣散潜泯乱阶而燕卿曰虑有后词耳夫善人者国之经端士者天地之元气也今尔尔矣士之见重于世者以人苟非其人虽位极公侯同捐馆舍而巳梦阳既废归居开封从闾里侠少射猎繁吹二台闲自号空同子而海内慕重之若吴郡黄省会山阴周祚皆无夙昔之知贻书归心极所推伏方岳部使者过汴亦来造梦阳庐顾梦阳年位不尊往往隅坐客客率怪怒去宸濠之诛也御史周宣追论梦阳阴比反者差之刘养正李士实复坐逮锦衣狱公文下开封守键痛责一老人守提之老人臀血淋漓坐骂梦阳门梦阳不得巳出浮系闲署中大学士杨廷和刑部尚书林俊护持之得免逮竟以作宸濠阳春书院记削籍免守键尚出刑部爰书张梦阳门以辱之而自后交游断绝大梁贾客求文赍金为寿而已梦阳得金集宾客治供帐园林为富贵容殊骄奢年五十八卒卒而人称梦阳死尚有余于才子枝举进士有甥曹嘉諌南廵被杖嘉靖初为御史抗论杨廷和乔宇彭泽因列廷臣五十八年为四等坐贬昌邑知县嘉亦有文辞顾好鬬无礼即梦阳亦畏避之 

　　△何景明 

　　何景明字仲默信阳人父信渭源驿丞景明八岁能文十二随父渭源临洮守李纪奇其才延师教之师他出景明危坐朗读如师在守窃窥爱重之召置门下 【 纪为人刚方好读书政治严明人人惴栗已郡事治乃自缓日与寮寀宴会坐花行酒吹笙竽时从卫官拥于旄伐金鼓出城行射较猎】 信能诗既去官纪资助车马送饯郊亭曰君吾老友令子吾小友也 【 信为河南承差时会汪直过河南都御史以下上谒皆蒲伏行直左右命都御史札属括名马都御史唯唯然手战不能札汗簌簌下信从旁夺御史笔代之札曰都御史大臣也不当烦吏事巳见提学陈选长揖不拜叹息曰真男子也】 景明年十五举乡试第三时尚秃筭诸公贵人转相视争留宿之所至遮观十九举进士与李梦阳边贡造语相合共为古文拟于秦汉居二年授中书舍人刘瑾用事上书吏部尚书许进曰某素未伏谒明公然慕义甚深区区之怀不敢不露窃见主上幼冲权阉在内天纪错易举动大谬究人事考变异莫甚此时而上下之臣未见有秉德明恤仗义伏节者某虽寡昧知明公有深忧也比闻权阉多来干挠或谓宜少贬为容某窃为明公画二端守正不挠不容权阉自贬求容不容天下共是不容守正不容可以激頺靡流声烈自贬不容则頺靡益恣声烈且败其轻其重明公宜审择之顷之谢病归踰年瑾尽免诸在告者官景明坐免瑾诛李东阳荐起舍人直内阁经筵官李梦阳坐累江西狱景明奏记吏部尚书杨一清曰仆闻圣人哲士取人众恶明主显相识贤集毁夫狥同情则独行见遗实多口则廉洁被黜何也独行者同情所谬而廉节者众口所妬也夫李梦阳者自崇而弗下人太任而弗识时气多愤激量乏兼容训昧致柔戒犯必折仆诚不敢为之辞至其饰身好修矜名投义见善必取见恶必击不附炎门不趋利径处远怀不招之耻处近执莫麾之勇在野有兔罝之武在公着素丝之忠立志抗行秉心陈力咸可尚也前与御史相迕同党交构恃其贞介不服文法邅延无已固其自取而遵达至为不悦缙绅靡然诽笑言官亟诋法吏深鞫惟恐摧之弗披辱之弗窘嗟哉甚矣谓其为高好胜多事越位不即攻之将为患害则梦阳之害不犹愈于卖法成贿污行丧守玩公诡避行私煽虐甘心附媚役志富势者乎任事谓横伐奸谓讦建树谓标已振起谓轻事问民隐曰恃名而出位持国法曰寡情而立威夫其诡俗谐众之人相傲为誉而直节独行之士疾之如雠当今仕宦不贬损就时其能兔哉明公秉进退之权拔廉直之士梦阳夙知犹果于人何况门墙之外万里之远然仆于梦阳肝胆素交始闻人言犹或疑之又况明公顾尝究西人之议参士民之公皆言梦阳敦古崇礼志在澄清又曰使其得位可使盗贼屏迹权势敛手今京师之士昧影议形羣情共怒间有知者则亦恐异同于威要之吏以遭口舌之祸视为秦越随其轩轾仆窃伤焉昔孔融鹗荐乎祢衡汾阳解爵于李白梦阳文藻才辩匹祢俦白拘简端闲则尤过之伏惟明公少加援詧久之干清宫灾上言时政留中不下转吏部员外郎升陕西提学副使嘉靖初年以疾乞致仕抚按官言景明学政严明才称其职不宜听去然实病唯上裁下吏部请暂听致仕病愈起用报可抵家六日卒年三十九景明癯秀不胜和煦近人志大行坚荣辱毁誉不动于中交游取与一无所妄其以中书赍诏下云南远方君长及贵使者闻景明名咸来赠遗宝货有熊太监者赠物尤厚景明坚谢之太监豁然叹曰彼年方少所见如此吾局局黩货宁不媿哉遂自解去钱宁持古画索题留之一年送还曰不敢污公名画师御史客死京师中贵人廖鹏为买棺郄而其赙焉曰吾友生不苟受死可污之其雅操如此初与梦阳契好后论诗不合乃罢交游所著有何子十二篇 
　　郎曰明与宋濂杨士奇以文取重人主自后相沿名为学宋欧曾而萎弱己甚梦阳景明起而学先秦两汉之文操觚之士翕然称之然李则讥何舍筏登岸自开户牖自筑堂室何则讥李依傍太过不繇心造今读二氏之文何盖仿秦汉之体法李葢学秦汉之句读何畅而近于弱李俊而寡于宓何似依傍李乃舍筏何者体未有也至二子之诗景明婉缛流丽梦阳跌宕慷慨出入李杜闲矣 

　　△徐祯卿 

　　徐祯卿字昌谷长洲人幼精文理不繇教廸着交诫感慕赋诸篇词旨沉郁遂闯晋宋之藩凌躐曹魏长宿惊叹初举进士则与上海陆深并知名武宗既授大理评事厌司法比请移学职便养当事者坐好异抑之俄以失囚降国子博士数年不调专门诗学究订体裁融会折衷备厥文质幽忧中选平生所为文及所谭艺录曰廸功集长宿见之曰官止是乎年三十三竟死且死其友人视之而泣昌榖笑曰常事耳平生自附于李梦阳欲为其日休豪至是抱廸功集付其子曰传我必献吉 

　　△边贡 

　　边贡字廷实历城人弱冠举进士授太常博士孝宗一日祭贡不与孝宗曰何不见年少官人耶擢兵科给事中孝宗登遐贡劾太监张瑜太医刘泰高廷和用药之误又劾太监苗达与保国公朱晖都御史史琳用兵之失刘瑾擅权贡不能善事显贵人伺瑾颜以太常丞出为卫辉知府寻改荆州擢山西提学副使丁父忧复除河南寻丁母忧嘉靖初即家起南太常少卿累太常卿提督四夷馆时四夷文字体名地殊八馆诸生学无师授贡征求故译是正诸文以成一家之学通远人之情累擢南户部尚书东南财赋制以都御史总之转相疑忌事多格阂贡曰部主会计院主觉察又何妨焉人称其通练识体寻以疾乞归贡平生僻于文书所蓄不啻数万既归遭回禄之变几尽仰天大哭曰嗟乎甚于丧我疾遂笃寻卒贡美姿风流饶吏事所交与皆天下豪侠能酒酒屈其座客每醉则使两伎肩臂扶路唱乐观者如堵了不为怪 

　　△顾璘 

　　顾璘字华玉上元人体貌修异声响清逸举进士方弱冠敏胆嗜学多交名侣遇士大夫曲躬卑敬人人得其欢知广平县临断如老吏以年未三十不与风宪授南吏部主事升郎中南曹无事益肆学交友正德中知开封府镇守中官廖堂圉夺自恣璘摧抑捍蔽逆折萌茅堂罢中官王宏代之堂语宏曰顾守素与我辈杭惟责守贿责守拜可以难之宏果以二事难璘璘上记廵抚邓璋曰王宏非法索贿逆并生之操非礼责拜损士大夫之体愿弃官去璋留不许遇冬至见宏长揖而已宏诬璘怠慢敕书欺侮镇守贿锦衣朱宁矫诏逮系锦衣狱镇抚张瑾责璘伏状璘曰礼迎敕不跽且前有三司后有诸属何独责一守耶冬至拜镇守亦无其礼上不见答则下不致恭盖两失之镇抚曰然则误逮居耶今太监时也君何多言璘曰锦衣诏狱也安得但言时势不论国法镇抚以复宁复遣较尉至开封按其它事无所得惟装池过多耳竟文致慢敕罪转谳镌三阶知全州擢知台州府去台之日巷哭不断嘉靖中历浙江左布政升右副都御史廵抚山西乞终养忤旨落职以布政使致仕久之再起为右副都御史廵抚湖广往时廵抚为尊重坐治而已即出廵历必藩臬随之璘輶轩四遍谢遣藩臬傔从简约偏邑下乡不知都御史来也所王劭农振业平繇复税摘伏省微轨迹夷易而凭轼诵读撰着亦复不少升刑部右侍郎改吏部上治显陵承天改工部右侍郎领山陵事进工部尚书璘治陵程省调发长于料简费少功倍改南京刑部尚书绳引三尺不顾乡旧平生礼数简率任情进止高视阔览侃侃奋迅会一时同事者多新进而璘犹前辈临之坐是怪谤并兴为言官所丑指竟郁郁没璘居恒言士大夫当以心术为本根以伦理为植干以学问为菑畬以事业为结实以文章为花萼其诗篇清丽文词雅质多传于世所居息园袤五十武广半损之中取纤径通步余尽莳植修竹后挺嘉木前列芳卉美草四时周除曰迭山郁林物性损天趣绝不为也又名知人廵抚湖广时见张居正毁齿中呼为小友语诸公曰此子将相才也解带赠之曰表吕虔意耳子他日故不止此出其少子峻相托后张居正当国竟叙录献陵功荫峻从弟英玉官按察使有廉名 

　　△郑善夫 

　　郑善夫字继之闽县人初为户部主事刘瑾用事告归筑少谷草堂金鳌峰作迟清亭曰俟天下之清也岩居六载交游寡绝日晏未炊欣然自适有司劝驾夺起改礼部主事员外郎武皇将南廵善夫约诸曹郎伏阙上疏上怒杖之阙门罚跪跪时善夫别作谏草置怀中嘱其僚曰死为我出之其疏曰臣闻天子端外屏以示严也非郊社不离宗庙以承重也宫墙九重出则警跸以防奸也夫以一下大器权邪侧目而不敢发者无其便耳陛下远不见曹钦近不见刘瑾又不闻英庙事乎乘舆远出内无储君外有劲虏而骄贵弄臣专典禁兵万一变作谁保无虞陛下以威武大将军镇国公前往泰山献香诚为社稷人民耶臣闻雨露所滋无不孳息雷霆所压无不摧折煦然而福肃然而威万化时行百神率职者天也泰山之神尊于天乎天以祖宗相承之社稷人民付陛下诚欲陛下敬其威和其人民保其社稷而能享其宗庙也陛下郊不视牲斋不誓戒改卜者三出而驰道非所以事天也禘尝不亲非所以尊宗庙也圜丘之上烈风扬沙太皇太后祔庙之夕七月雨雹此天戒也五岳之神不啻天之仆隶慢于主翁恭其仆隶不待智者知不飨矣陛下连岁北廵为陛下留行者抗言有害而未尝见害也非惟无害反有利焉宜陛下之厌之也然臣愚谓陛下之渐成矣昔扁鹊再说齐君不用三见遁去叹曰疾在膏肓不可及矣当今民穷财尽青齐淮楚闲水旱连年甚至父子相食臣恐今日之形扁鹊遁矣天下名实方惧大怪春秋尊无二上制王公而下皆曰臣今以天子之尊贬而称公莫大怪也非但大怪且有大忧若有不顺藩王以公礼处陛下将安之耶抑责其不臣也尧舜恭默无为万世言治陛兀自谓雄资大畧衽金革暴霜露手格单于身甚劳而功甚鄙也陛下不师尧舜则亦已矣独不闻先皇帝先皇帝敬天勤民亲贤远察佞幸绝游畋亦惟自正其心为天下本而文武効用不劳以治先帝何故不劳自治今复何故身劳而乱陛下可静思也臣久俄草茅绝心仕进痛惟先帝祝天求才不忍以无用自弃抱此悃诚久欲上献明知识非言路宁触忌讳以死者诚惜陛下英明不忍天下之日敝也善夫竟不死居顷之叹曰世道如此可为计哉复乞告归徘徊越山水探天台鴈荡者久之入武夷山中善夫尫羸善病而好游佳山水不废嘉靖改元荐起吏部验封郎中道病卒善夫始振风雅之道晚乃励志圣贤曰任重者身也途畏者口也致远者道也邪行亡乎体违言不存口要诸远矣善天交游尽海内名人其诗规仿少陵兼目时变故寓幽忧虽才韵弗充古精言高映霞表与山人孙一元及衢州方豪凤阳殷云霄最相善方豪仕为昆山令以不能教其县自系狱中民羣入狱请出云霄自县令仕至南京工科给事中方峭克约邵宝记其文法于经穆孔晖论之曰近夫耻不善不啻秽近夫死葬者千人咸哭之失声近夫云霄字也 

　　△陈沂初 

　　陈沂初字宗鲁后改鲁南鄞人父钢令黔阳判长沙有惠政沂少有文誉久淹韦布举正德十二年进士与顾璘王韦称金陵三俊改翰林庶吉士除编修嘉靖初执议大礼世宗不问也擢侍讲经筵讲孟子徒善徒法章讲未献规云望陛下恩溥雨露量开天地无知者均沾化育有罪者并荷包容盖为议谪戍诸臣发上问沂名心识之五年诏翰林官外任使习民事沂得江西布政参议随事竭力殊忘外徙擢山东参政募耕民与牛具以捄荒饥巨野盗未发先事捕治之为沂莒诸州除免马种薪木运布诸征按治郡县定九等赋皆手自筭注凡所废兴悉切民情沂在江西遇桂萼于安仁萼曰恨不能留公讲筵沂曰凡诸内外孰非王臣某视议礼戍役诸臣已为叨窃此诸臣者若得因公放归是即公之留某也及在山东遇张孚敬亦深相劳苦曰公母忧即召入也沂曰东民困甚公行某疏胜公德某连忤执政坐久不召竟以山西行太仆寺卿致仕沂颖异蚤见躯不甚长神采朗秀眸子可照少好苏氏学人谓其笔势澜溢殊类东坡亦自号曰小坡中岁再变其格诗宗盛唐文出入史汉归于简古晚益好著述浸淫理窟不以绮丽竞能时人以沂清修厚德文藻惠政合而归之曰有道仁人 

　　△朱应登 

　　朱应登字升之宝应人二十余举进士历云南参政廓落易直善下仁贤兼容謭劣所至以文雅饬吏政理教行为文叙缀赡丽泉涌锦灿当人落笔一扫千言旁观者往往夺气而芽蘖繇兴然高举阔视渺不为意也同时有江都赵鹤仕至山东提学副使誓清胶庠汰士过当为诗言言自作更不随人曰此道不宜浅浅毛肤焉足试乎 

　　△康海 

　　康海字德涵武功人弘治十五年进士及第第一人授翰林修撰夙禀灵秀不事章句掇采旨奥融通大义而已尝曰经籍古人之魄也有魂焉吾得其魂尔矣论道则以无定为真论学则以适用为是论文则以达质为良刘瑾用事以海乡人欲致之海常自疏阔其后李梦阳下狱瑾几杀之矣梦阳之妻弟曰左国玉者年二十余为书通海刘公方持衡天下必不以私怨杀人且其人平生惜才即杀人必不杀李子公见重于刘公而好李子也重刘公则当匡之为名宦官好李子当请刘公生之海谢国玉即曰我固自远于刘太监也乃何惜生李子即上马驰至瑾门门者阻之□曰我康状元乃公里人瑾闻即摄衣出迎坐海上坐留海饮海谈笑睨瑾曰自古三秦豪杰有几瑾愕然惟先生教之海曰昔桓温问王猛三秦豪杰何以不至猛扪虱而谈世务三秦豪杰舍猛其谁温闇若此哉瑾面发赤疑其讥已因问曰于今则几海默然屈指曰三人尔昔王三原秉铨衡进贤退不肖今则有密勿亲信在帝左右瑾意指已转发喜因复问曰尚有一人其先生乎无谓王猛在前而吾不识海曰公何谬称其一人者今李白也海卑卑耳瑾固问则曰不敢道不敢道昔曹操憎祢衡假手黄祖此奸雄小智李白醉使高力士脱靴可谓轻傲力士力士脱而不辞容物大度也瑾俛首思曰先生岂谓李梦阳耶此人罪当诛海即起辞曰海不敢道不敢道者此也瑾谢曰我知我知公但饮酒明日入奏出梦阳瑾讽海欲以为吏部侍郎海固辞自是时时有匡正而亦自是益亲海丁忧还家途遇盗贻书于瑾都御史杲知府维皆坐阶官夺俸瑾败坐瑾党夺官为民海抗行不随而短于原人亦复繁喙故其所涉毁誉双腾既废益自放于丝竹声伎手抱琵琶和歌也吕柟过之曰先生何量之褊乎海曰吾放浪形骸游情酒伎闲患越纵耳犹称褊哉柟曰先生矩于登仕越于废居非褊而何海笑纳之海虽生梦阳乎厥后梦阳乃为中山狼杂剧以刺海文士之相嫉如此 

　　△王九思 

　　王九思字敬夫□人眉目清秀颜充和如神僊中人姿仪冠朝士登弘治丙辰进士李东阳当国为清新流丽之诗和平畅达之文士林宗尚而九思亦学其体考选庶吉士契东阳意遂得选首授翰林简讨一时为之语曰上有三老下有三讨言其文体一律也及李梦阳起而倡古文辞九思一洗旧习从之东阳因呼九思梦阳文为子字股葢以其互称子为重也刘瑾调诸翰林为诸曹郎九思得吏部主事历文选郎中拒绝请托虽瑾亦不得行瑾诛诸翰林悉复官东阳以其文异已言官至郎中者可无复九思仍吏部居顷言官深恶王纳讷并劾九思堂上堂下一陕三吏部非瑾党何从得此堂上谓尚书彩也坐出为寿州同知至则与州人士评说古文辞州人士翕然乐向太监钱宁旧镇守云南云南人苦之及九思居寿之明年朝延将复遣宁镇守云南人羣欲阻宁绐言其地大雾三朝不见天日而朝议谓如此天变大臣当人人自陈皆内不安往求司礼监言非关大臣盖缘刘瑾余党去之未尽九思仍以瑾党罢九思闲美风流不羁拘礼节而谈笑有韵座有士则言又章座有释则言禅定座有道则言摄养座有农有商则言耕种货殖以至百工技艺皆随所见与之谈说无不欣快下及艳曲小令亦皆新奇工美极人情之致与康海并名善歌而弹琵琶次之所著有游春记碧山乐府皆其小令艳曲之行世者也嘉靖初有荐九思纂修实录者其所同罢吏部摘游春记毁于当路云记中所借姓名李林甫者指李东阳也杨国忠者指杨廷和也贾婆婆者指贾咏也坐此竟已九思闻之更作小词自嘲云 【 冯梦祯曰王渼陂初作北词举似善唱者曰词则佳矣谓音律何于是渼陂迎善歌者至家闭门学唱二年然后操笔遂能与金元人争奇】 
　　老而丧明四方求文口占授人疾书不给年八十二卒 
　　右弘正闲十才子 

　　○杨慎 

　　杨慎字用修杨廷和子也廷和迟子祷神见梦则五代夏鲁奇至曰武臣也以中庸十八篇辅之遂生慎年十一工古文辞拟过秦论廷和曰吾家贾谊也十八从廷和礼闱较士得崔铣卷心奇之而考官未录以呈廷和录为经魁铣后称慎小座主云二十四状元及第时廷和方在内阁人未知慎才学号为面皮状元既授翰林编修上书諌武宗廵边不报移疾归三人拙而值世宗即位时正德中权阉张锐于经坐论死竟以进银银免慎当讲筵讲虞书金作赎刑言圣人开人自新之路赎者用之于小过若元恶大憝则不在此典明年遣代祀江渎诣京口见杨一清阅一清所藏书叩之疑义一清言言成诵遂大惊益肆力于学又明年与修武庙实录又明年以执议大礼倡率朝士跪门伏哭首触阙世宗久厌廷和固执人后之议至是大怒以慎唱首下之狱旬而再杖之创甚毙复苏时跪门哭者二百八人或死杖下或削籍或左迁或配或戍而慎得戍云南之永昌云南廵按御史郭楠上议捄慎并为诸臣请亦逮系黜为民而自是无敢捄慎者慎戍永昌三十五年与昆明胡廷禄晋宁唐锜大理吴懋李元阳永昌张含相倡和放浪湖山闲所在拥声妓杂嘲笑隤然礼法之外至醉而传粉作双了插花诸门生舁行市中诸妓奉触从诸酋夷欲得慎诗翰则以精白裬作械遗妓妓服之酒闲辄从慎之书祴上以鬻诸酋诸酋便购归装池慎闻亦以为快有规慎者慎答曰文有仗境生情诗或托物起兴如崔廷伯每临阵则召田僧超为壮士歌宋子京修史使丽竖■〈难上火下〉掾烛吴元中起草令远山磨险麋是或一道也走岂能执鞭古人聊以耗壮心遣余年所谓老颠欲裂风景者良亦有以既七十余还蜀有终焉之意而云南廵抚昺者俗戾人也授四指挥锒铛使即慎家锁之来至则昺已墨败然遂不能归病寓禅寺以没明兴士大夫博学饶著述无如慎者谓周礼多奇字古音盖刘歆受学于杨雄其训纂之遗有在于是者幸其书不列学宫未经学究金根之谬改麻沙俗字之讹刊此古典灵光也观先郑后郑之同异相角杜氏干氏之可否相将孔颖达则会禾卒四家陆德明又并刻众切如开武库五兵随用似张锦机百彩惟取乃手录为周官音诂谓周官保氏六书终于转注毛诗楚辞悉谓叶韵实不出此易注疏云贲有七音实始发其例宋吴才老作韵补始有成篇谓叶韵自叶韵转注自转注此犹知二五而不知十耳作转注古音畧谓伏羲观图画卦文字所生虞书依律和声音韵所出至于周公文制六书诗训六义郁乎备矣古之名儒大贤降而骚人墨客未有不通此者秦之吏人犹能诵爰历滂喜汉世童子无不通急就凡将至后汉许叔重着说文十四篇咸宗古人不亲臆见可谓有功小学爰远求近取旁披曲证说文而上则有大禹岣嵝之碑周宣岐阳之鼓吕氏考古图宣和博古图郭忠恕汗简薛尚功鼎韵古文说文而下则吕忱字林顾野王玉篇陆法言集韵唐玄度九经字样张参五经文字徐铉系传林罕小说张有复古编黄功绍韵会郑樵周伯温杨桓戴侗赵古则于六书皆有论著悉翻讨之又尝受业李文正公友太原乔希大永嘉林应龙亦林斯艺相取今日此学景废响绝示以形声孳乳质以苍雅林统反不若秦时刀笔之吏汉代奇觚之童乃取说文所遗诸家所长师友所问心思所得累禾卒成编以古文籀为主名六书索隐又搜诸家书合于六书而又叶于八法名分隶同构又以楚风鲁麟风之逸也尧衢舜熏雅之逸也古诗三千余篇孔子删为三百三百篇而外皆逸诗也粤稽鲁论两见称引侈止两韵约仅五言其余散见诸书若大戴礼若春秋内外傅若汲沈史若诸子璅语纲罗放失缀合丛残尚多有之若因事造歌异裁别体若狸首鹥诵蚕蠏龙蛇后代词人刻意莫逮其宛转附物怡怅切情不啻惊心动魄一字千字而已于是首录中古先秦歌诗为风雅逸篇凡十卷复谓五言肇于风雅俪律起于汉京游子行露已见半章孺子沧浪亦有全曲是五言起成周也北风南枝方隅不惑红粉素手彩相宣是俪律本西汉也岂得云切响浮声兴于梁代平头上尾创自唐年爰取六朝俪篇名曰五言律祖谓六代之作其旨趣虽不足影响大雅而其体裁实景云垂拱之先驱天宝开元之滥觞遂起汉迄梁昭明文选之弃余北朝陈隋昭明所未及选者详其旨趣究其体裁为选诗外编谓葛稚川抄掇众书总其精要王融亦好抄书寓目疏记自谓执鞭古昔颇合轨葛王东发以来手所抄集帙成踰百卷计越千其有意见偶所发明聊挥其菁华百分以为丹铅别录此慎之自述也其它撰着编纂尚有七十余种而至论王导之贼晋室太王之非翦商鲁之重祭不始于成王周公春秋五霸深斥乎楚宋秦缪引墨子及修文御览以辩范蠡无载西施之事引黄东发苏东坡之言及李汉韩文序以辩文公与大颠书之伪驳欧阳氏非非堂之说斥戴石屏之无行傅节妇唐贵妃之死节则又其证据古今阐扬幽隐者也慎在翰林时武宗下问钦天监及翰林星有注张又作汪张此何星也钦天监翰林莫能对慎曰柳星也世宗览奏疏得矞宇嵬琐四字问内阁所出内阁不知适慎在取荀子书实之恘日世宗问内阁欲得博洽之臣以备顾问内阁以慎对世宗默然慎在永昌安凤两土舍叛攻城慎戎服率旅僮及步骑百余往援木密所与副使张峩谋固守贼来攻木密会宁州土舍陆绍先率兵战城下慎促城中兵鼓噪开门出夹击贼遁去此慎见才之一班也隆庆初追赠光禄寺少卿 
　　郎曰杨少师所见梦夏鲁奇武臣也戍籍乎辅以中庸十八章所谓追王太王王季者也大礼之兆矣予友滇中刘文征尝令新都为予言至用修家观其书朱黄手泽识以年月不翅充栋于戏此其家之子云也 

　　王廷陈　　高叔嗣　　王慎中　　王维祯　　陈　东 

　　○王廷陈 

　　王廷陈字稚钦别号梦泽黄冈人儿时便文敏记黏竿风鸱狎游蹶犷其父参政济每抶朴之辄呼曰大人奈何轻虐海内文士耶正德十二年举进士改庶吉士读书翰林每翰林学士入馆廷陈时登馆中树窥学士过故作声惊使见学士大恙佯不知也武宗将南廵廷陈与同馆汪应轸江晖曹嘉舒芬马汝骥等上书劾江彬罪学士石珤闻而止之廷陈赋乌母谣书翰林壁闲其谣曰乌母谓乌子戈人在傍汝勿啼戈人得知将汝归我但高飞起焉能捄汝为竟上疏居数日撤馆授给事中道与芬晖嘉以忤旨补外为裕州知州廷陈为州台省监司过者皆不出迎亦无所托疾曰是皆盲子足当王生迎耶台省监司相戒莫道裕廵按御史喻茂坚行部且至裕会藩使陈凤梧亦至凤梧廷陈师也廷陈出候凤梧凤梧好谓曰足下候我以师生故固厚御史即来候之当倍谨我夫御史衔上命者也廷陈曰诺前迎茂坚茂坚素知裕州守亢骜故欲裁屈之辄以小过榜廷陈史廷陈过跽为吏言茂坚故益甚廷陈大骂曰陈先生误我直上堂搏茂坚悉呼其吏卒出从守勿更侍御史钥御史门且具奏御史窘不能具朝餔繇凤梧稍为谢仅夜去寻劾奏廷陈会其州中豪民亦告廷陈廷陈坐囚大梁狱狱中作左赋神难二篇其左赋篇曰梦泽子不善宦见闵有司黠民乘之坐是拘系自伤疾恶反中乃作左赋词曰昼晦宵明川停岳行隆冬剧燠六月而坠毛不扬石举舆升废鼙振韵奋霆无声羣欣逐臭乃厌兰芳猜鸾骇凤精粻饲枭仁蹻德跖劲弧射尧恬海狎江隘渎沈舠风虎辍啸土兕面号旷听既收聋司音矣彼之朦胧五分矣骏足则缚蹇服乘矣侏儒引臂上扪星矣丑女专怜淑媛不御雠璧惠蝇踏巾首履适郭捐逵择潦而步贲获闭勇尫夫劲兮麓兔折趾猎者竞兮不根而叶季为孟兮乱曰被缴之鸟载拔其翎彼寔酗酒谓尔何醒寇踰其垣导寇以登彼田不治怼邻之耕其神难篇曰予狱既久请于神曰葢闻之洞舛者灵也赞贞者天也故哲领不折妖体必离乱魄见禠欹衣每迷故刺圣之刃必断毒贤之鸩必覆掩正之网必裂坠良之穽必夷是神职也予之狱也奚罪待命移时倦肢愦志恍兮惚兮聆神之难一难曰丑士怼妍修夫短雠东家之宴西邻怨诅是故握珠怀珍而赞瓦砾彼有跛鳖称之駃騠邻姬之瞽而曰是则明眸汝也蒙垢在伊让其不涤彼发不括若已蓬首是瞽邻姬明跛鳖而掷瓦砾也女奚无罪予曰天之畀予厥鉴湛湛乃缁其素诡中以容则予岂敢予不知罪二难曰据崇者卑附操首者尾随宅腴者瘠依言势忌失也虎豹违山见威于犬悍夫不戒孺或袭焉鸾折其翼而鸢啄腹汝乃捐华背要而昔心不移夫舍陵趋壑诲挤者也去重即轻勖掷者也服冕不则命裂者也子失势矣固昔憎所乘而往怨所便也汝奚无罪予曰势若龙蛇谁与执之且弃耻若疾掩耳詈贪主人之利而惮进苦剂予未能也予不知罪三难曰虎搏邻牛操弧弗射非已利也虞人布罗获禽丘若见者弗禁有在野也雠腹可饱忍割朋肉痛弗切肤也故攘邻之膏以赴盗火庇已而已子则塞势者之贿夺肥乎大嚼之口而饲之人贻国人以富而甘以其身贾戾夫存邻牛而射虎逢虎之怒恶禽毙而毁虞罗遭虞之疾是眩者为也汝奚无罪予曰枭搏鸡雏其母奋翅知不能庇爱弗已也夫闻啼助戮良所弗忍予不知罪四难曰众直颂行不胜单佞十尧崇治一桀溃之黠夫伸舌惠口是屈故坚干不伐决涨不遏烁焰不扑族骨不解奔颷不障虞反伤也而子务劲者之摧而孱士之庇汝奚无罪予曰吾宁吾涉之蹶诚不能吏劲者之肉孱也且覆恶以求立也德强以避抑也曷可说矣予不知罪五难曰曰不拔之道存乎托也众植其援以备攻也王屋之乌戈人弗射皇囿之兔猎子不逐集瓒之蝇忍而弗掷若木之条引手莫牵蓂荚生陛弗翦弗践其附然也故阳区无冻虫仁壤无槁品润国无燥类附之及也子肤托而孑援矣汝奚无罪予曰予闻之健夫终日立不倚不僵众恃而不怵非夫也予不知罪六难曰世有尊官莫知其名手握雷霆奔轰闪耀旭昃倐忽殊态改视伛偻而趋偿以最考唯唯将事是为丰绩磬折之腰寿其文组如醴之辅颐禄是永故劲项者辱刚膝者斥毅面者黜符中者完既泄之孔忤臆者扇不薪之焰是天下之至威也汝乃规守矩执恭不踰宪不省已倨咎人之僭兹构之繇也何谓无罪哉何谓无罪哉予乃俯伏叹息茫然汗洽骇然股栗厥罪自知无复以对神不复难廷陈秉性高洁以名节自许然恃才轻世殆无人理始在裕州夏月裸跣听讼或见飞雀集庭树辄语讼民曰且止取弹弹雀民有应栲者弹之十弹曰速吐实其当锾者令入十纸或二十弹丸或磨墨一研究其笞世宗即位大录武庙朝直谏者而廷陈独以吏惊罢废廷陈废居尤甚闲衣红紫骑牛出市啸歌自若其衣窄袖自别人竞効之乃更为长袖尺余楚中医卜诸人多肚巾绮服混杂儒生廷陈乃自圆巾肙布衣而令其从者十余人角巾丽绮从其后舒芬尝贻廷陈书大意欲廷陈矜饰名行以酬晚知廷陈答曰辱承书教意甚勤恳仆惟少性气自视无前遭事直往不知其可复见近世州郡之吏务为谄承故于逢迎节数稍为损减不意遂犯当世之怒又以一二宰执旧怨于仆内外构扇中仆惟恐不深耳曩时交游见仆狠忤要津虞祸莫已莫敢张口伸舌一为论列明其不然者当是时也吏无振滞之议友无急难之仁幽于圜墙之中日与徒隶为伍身非木石其何以堪以故俛首震惕卒从文比嗟乎百犬吠声积羽折轮十夫挠椎三人成虎此墨翟有素丝之悲阮籍有穷途之哭也身媿蛾眉敢云见妬行乖完璧而欲免瑕摘难矣然犹苟全首领生还乡县奉二亲之晨昏上先世之丘墓抚今悼往忧喜骈集因念河清难俟人事靡常南山之歌恨长夜之莫旦竹林之侣假麫蘖以纾悰斯达生所以放言幽人因之长往者也自分身累百垢长为世弃乃稍稍脱拘挛之文逸琐尾之忌弛烦多之絷然亦不敢踰大闲隐恶灭先王之礼触当世之禁务敦穷居之尚绝希进之心而执事乃欲责暖于寒灰俟完于坠甑几翔于铩羽望仆以回景曜之末照而收桑榆之晚绩也无乃与仆私指谬乎夫豢鹿顿缨志在丰草覊乌奋翮栖慕一枝即有恶杀之国过仁之主腴词之厮宠之以高轩享之以玉馔娱之以雕槛啖之以枣脯彼且骇顾惊鸣奔逸之惟远耳仆闻古之圣贤心有所郁结不能通其意则着一家之言思垂不朽仆诚欲劾之庶几偿前辱之万一流文采于无穷然才劣左马而欲自附作者画虎之诮其能免乎方将修农圃之业急公家之输赖其羡余以赡妻子长为太平之民惟至老死不觌兵革志愿毕矣嘉靖十八年诏修承天大志都御史顾璘上疏荐廷陈与故毫州知州颜木备局书成赐金币竟不用廷陈廷陈为文纤疏骈辱摹仿东京每有所造辄讙呌示人大梁何景明最服之而薛蕙郑善夫与相好廷陈虽卒坐傲诞废然当世论文必及之也颜木随人罢官家居故人为湖广参政至随访木匿不见既行部他邑有田父荷炙鸡献酒繇中道入门戟呵止之乃木也因其饮至醉委甗担去不知其方江晖浙人所著有亶爰集好为奇诡字使人不能竟其辞妻甚妒与之反目晖自缢死故曰文人无行大抵然矣廷陈有曾侄孙一鸣与余同门进士能文亦好奇 

　　○高叔嗣 

　　高叔嗣字子业祥符人臂毛逆生朿发就传着申情赋殆万言弱冠登朝亳州薛蕙一见叹服既雅见重益自贵珍谢绝流品因心师古每有属缀伫兴而就宁复罢阁不为近浅其篇什往往刮块浮华独妙闲旷有应物之冲澹兼曲江之沈雅体王孟之清适具高岑之悲壮词质而腴兴近而远雅性亢洁不喜凡唐虽迹在周行而情欢在野即事赋怀屡有忧生之叹仕终按察使年三十八卒任官有治狱之才 

　　○王慎中 

　　王慎中字道思初号南江后改遵岩名盛而两号并称海内尽知为王仲子也仲子年十七八以嘉靖乙酉丙戍连举科第选户部主事官暇读书作为古文词与毗陵唐顺之陈朿辈号八才子改官礼曹更与大司马李遂给谏曾钧提学江以达学士华察屠竣切磋琢磨益成其学世庙修古礼文行亲郊礼仲子制大祀诗八章汉词选体文声腾布诸公闲辛卯命京朝官出土乡试仲子得广东张孚敬忌诸翰林出之别选部属改充众望无如仲子孚敬欲仲子一见仲子不往遂罢改吏部员外升验封郎而同列有短于孚敬者因覆张真人衍庆请封疏坐谪判常州升户部主事再升礼部员外而皆在南则从王畿讲王守仁之学而遂有得于圣贤之道乃尽发宋儒书读之有味乎曾南丰王荆公欧阳文忠之为文也始仲子起家子大夫操觚学古非先秦两汉不道其所为广东辛卯录文苑然贾谊鼌错之词章至是则尽弃之相蹊隧出入王曾闲寄示顺之顺之骇怪仲子言此大难事君后当自知亡何顺之有味其言亦变而随之矣升山东提学佥事转江西参议则王守仁政教所及之地仲子寻陈迹讲新知往来白鹿鹅湖闲更与聂司马豹邹司成守益罗殿撰洪先欧阳大宗伯德讲学交游公事不废迁河南参政督率有司以安民为务章圣皇太后梓宫过河南僚属畏供帐不办下吏有欲亡去者仲子独任之调度有方奉迎无失岁饥王侍郎奉旨出赈檄仲子将事侍郎大善之方荐于朝寻以大计罢仲子之罢葢中旨也仲子为礼曹郎时夏言为尚书其时仲子不能善事之至是以属铨部考黜铨部从中调书考不及而言取中旨罢仲子之为文也以意定为主有历旬经月求不得一意意得即下笔随之详赡丰缛委复曲折按之分部呼之应声援古以誉今推小而至大顺之称为二百年中兴之文迨其后也济南李攀龙弇州王世贞诸子者出见谓毗陵晋江学宋而伤之理而仲子之文行海内卒不掩阻济南蚤世弇州晚岁亦不能出仲子之径而沈深切至反为让之矣仲子摄生至经岁不酒肉但觉不快谢客阁书窒兑却听啜水纳吐以洗中垢曰吾以一付肠胃自翻出一部本草亡虑疾矣竟年五十一卒仲子十八而登第三十三而罢官五士而没所者遵岩集行于世 

　　○王维祯 

　　王维祯字允宁华州人嘉靖乙未进士选庶吉士历翰林侍读乞养母不许迁南国子祭酒便道省母会关中地大震遂殒殁维祯之文豁达疏宕若泓澜流江明霞赪天其始入门学司马子长所推尊当代则其乡先达李梦阳跻之圣境其始载笔承明修赋颂之业用其深沈之思引绳墨修词海内宗重居十余年戎马生郊一时天下北絓胡南困倭乃出而与士大夫讲方畧论战守居恒自叹服在史官大之不能论当代之故次之不能成一家之言又无缘统偏帅之任效一割之用捧躯充位老死笔研闲太仓鼫鼠耳又自言其为人浅中狭气戅直朴畧人有不相能不善浮慕之遂与之疏平生未尝倒心反舌乱是非淆曲直见乱是非淆曲直者则力争之以为邪口不息国是不定诸所为非其甘意往者即一时雷附然竟作攒眉状昔人直弦曲钩之诫自亦念之顾卒不能忍亦犹其生而修干广专页昂首抓眉揭膺阔步造化陶冶不可移易至居常论士大夫处世当勉効功业怀仁义之实以振靡敝而捄疮夷亦庶几当世之路彼远栖林莽履迹不入于市客问庐匿不与接此古人凿坯庂意道傍槁立死木耳其荫且不足休行人矧可以上栖九日下覆八埏其论用世大臣不在夫谦约卑减惟其能保厘人民盗贼止息水旱亡忧即食一肉脱粟之饭与一介之使自随盖察于一物而未达大人之观其慨然有志当世可知也与南礼部尚书孙升善升序其文曰王子产二华之隩区所云岳降不虚矣地坼山崩□与行会岂非地纪绝而人杰萎邪 

　　○陈东 

　　陈东字约之鄞人也为童子时泛滥百家海内士争尚之会稽董玘有女待年必得佳壻张邦奇谓曰公吹芝草琅玕陈生其人玘舣舟甬江呼出祖之垂髫儒衣绳趋而前面如玉泽睛如漆黑难之古书滚滚应对试以词赋食顷就也既举进士高第授翰林庶吉士益厌薄时作游神埃壒之外以极所至每一编出诸学士谛观之曰斯捕神弹鬼之文耶朿施施自得无所贬改竟调祠祭主事世宗建四郊都御史汪鋐请徙近郊坛民居塜墓朿上言月令布政春则掩骼西伯善养恩则泽枯近郊坛一二里内民居不下数百坟墓亡虑数千一坛如此诸坛可推盖所从来久远矣一旦改移无力可具土地棺椁其稍有力具土地棺椁矣死者久灭莫得形体是以命下之日痛哭匍匐莫可控诉圣人举礼与天下乐之古人因郊肆赦今将兴大礼而使死者流离于泉壤主者悲号于远近恐非所以昭天地安百姓不报已徙仪制员外郎世宗博选隽才以备制作更调诸曹郎于翰林相张孚敬朿乡人也又才朿朿得改编修朿在翰林所日与过从论文惟与屠应埈唐顺之田汝成王慎中数子他诸高贵人时枉驾通款辄闭户谢且私有弹刺口语藉藉闻所繇得孚敬以进更自疏外孚敬恨之刺骨坐外补湖广佥事分司辰沅时顾璘开府楚中与大相得而朿念所处远恶地悒悒不乐寄屠应埈书曰仆不佞才质纰缪无所比数以因缘阶第得侍内庭终非其人果遭罢斥迩来湖上三见朱明矣磷淄尘鞅玄发变衰跋涉川途壮心溃裂是以过黄陵而叹息泛赤壁以口欷嘘凄目九派之流伤心一柱之观哭屈平于湘水吊贾谊于长沙北上荆州便怀王粲西还夏浦再泣祢生彼数子并以命世之才穷愁郁抑用不究于当年俯仰今古异代同叹东上辰沅蛮夷所都青山万迭巑岏造天黑雾千寻黯黪蔽日哀猿夜响鬼谷昼泣虣兽窥形螫虫射影然斯涉历之喜辛非愚心所悲也若乃覊缚洿涂婆娑行列积愤谁平裒奇不泄期会结朿则朝夕遄征牍案婴缠则寝食俱辍二物用而赤子嗁百事满而吏曹谒凄其倥偬不知人生之乐况其它乎是以陈子康积恨于京城汲长孺存情乎禁闼张胶东自叹其无奇陶彭泽挂冠而归洁古今人情畧同揆矣蚤岁朿发颇有弘志中年蹭蹬竟戾微情君子见几不如舍去吾道垂废斯文有在母性高明生能容介子之隐妻贤女也死不没黔娄之行己矣哉金门何期石室能待高轩无分名山可藏瘵未平力谕不悉遂上书乞骸骨不报己徙为福建布政参议稍简括案牍出周旋学士先生颇戢锋颖就柙括比休舍辄仰屋嘅叹愤恚局眷家人莫喻第左右罗图史置酒一壶且诵且饮忽大呕血数升久之徙河南提学副使竟以校士劳瘁卒年三十三年王慎中方为河南参政枕之肱而哭之唐顺之为刻其诗称其参错韦孟之闲出入阴何之室而皇甫汸序之曰陈子之作蚤铸四杰晚镕二张遒轸平原晞驾康乐可传不朽异乎无称者焉 

　　李攀龙　　王世贞　　徐中行　　梁有誉　　吴国伦　　宗　臣 

　　○李攀龙 

　　李攀龙字于鳞历城人自其为诸生厌薄占■〈亻毕〉嘐嘐古文词学中弟子指目为狂攀龙曰吾而不狂谁当狂者既举进士授刑部主事进员外郎中刑曹多暇诸郎征逐奕饮而攀龙独与同舍郎王世贞徐中行梁有誉与考功郎宗臣等修词赋之业扬扢切劘号为五子其后中舍人吴国伦亦来相聚称六子布衣临清谢茂木泰闲与会或曰七子攀龙论纪述之文厄于东京班氏姑其狡狡者尔其所结撰摹仿尚书庄左檀弓考工司马掇其菁华而袭其言词凑合钩割巉刿郁突条贯支理至于不可胗测莫不聱牙呕心操觚之士骤然读之莫知其所发端与其所止而翔跃锵鸣怪渊光不可掩抑至所论诗谓两京逮唐大历代有降而体不沿格有变而才各至于法不必有所增损而但出其中情解语兼缀而全之一时名攀龙文骇赏相半至于其诗靡闲言也出为顺德知府谢客无所逢迎手削牍台使者牍率古文辞台使者谓其名高也居一年不报最久之政声流闻三辅前后慰荐亡虑数十满考擢陕西提学副使其乡人为陕廵抚檄攀龙作文攀龙曰文可檄耶拂衣归于济南郡东三十里许构楼居之名其楼曰白雪其地鲍城前望泰麓西北眺华不注诸山大河清河交络其丁左眺长白平陵之野海气所际诸公屏息于旄纳履于户攀龙悉谢不通去亦无所报第日与友人长史许邦才大学士殷士儋驩饮剧集而诸公谓攀龙简贵攀龙居恒恨不得一当世贞也会世贞副吏山东至济上攀龙烹豚候田闲出蟹胥佐醑剧谈尽一瓿漏且尽攀龙睨谓曰吾起山东农家独好为文章恨不得一当古作者幸与足下当中原并驱一扫万古奈何不更评搉所至令百岁后传耳者雌黄也正君足下请为世人实之吾于骚赋未及为耳为当不让足下吾拟古乐府少不合者足下时一离之离者离而合也实不能胜足下吾五言古不能多足下多乃不胜我歌行其有闲乎吾以句若以篇诸近体靡不敌者谓绝句不如我妄七言律遂过足下一等足下无神境吾无凡境矣世贞前谢曰吾于足下即小进固鴈行也岂敢以秦齐之赋而匹盟主吾为歌行若以句权字衡不如子远矣虽然子有待也吾无待也子雪之月也吾风行水也更子而千篇乎无极我之变然使加我十年吾不能长有子境矣攀龙曰善请言文曰子匠心而材古者也工极矣予之错于材也世无通于古者以故无称子亦无称我然而世之疑子也甚于我即百千万年其疑子也又甚于我虽然谓子隃胜我者独子乎我心耳攀龙大悦更起迭为寿又一日攀龙因酒踞谓世贞曰夫天地偶而物苶孤美者于人亦然孔氏之世乃有左丘世贞瞪目不笞攀龙遽曰吾失言有老聃耳隆庆初攀龙荐起浙江副使俄迁左参政顷之迁河南按察使中州士大夫闻攀龙来鼓舞相庆而攀龙亦能摧亢为和圆方互见客稍稍进亡何以母丧归病心暴卒年五十七姑苏刘凤为文诔之曰于维浩淳庞深混溟瀚瀚光象陶冶无名孰可仪轨储与诞精穆允乃初劭质以正逖乱爽耀式遏三灵梴以日慆窕汰焉取丽靡之降浸以谩侮弊摋妪掩流散堕窳不有高张更节易柱风之荡荡不图庸愈粤乃皇造皇谂九士矫矫李君覃作于鲁泰岱融烙苍精呕育缠戒娄分星玑爚煜时文峻命畴不祗肃昌徽茂符见象川渎苗裔肇启漂黄历虙袭殷逮周穷于汗竹聃始着姓越乃邦族爰所凭借亦既湛畜气之和雍遐不熙淑时乃有挺躭躭其诣恂美沈梁敦备醇至介以幼清齐给辩肆秉斯烈朗恬不待惎洪承显休迄我专贲骏发于文薄于霄戾倔奇麟振骇疾龙掣条出闲入莫知其际风雨飘忽体变机势芬思敏裕虚神漠志踸踔玄昧幽理翳翳力自摽揵黜绝侈弊古有休则是惟弘謞旷代绵邈抑岂无缀时与道裂重兹言卫心河洛腾涌滔音惉懘结驷方驰鸣銮颠蹶乃徂自东夺彼千裔式从选造一有扬艺翩其飘翔载惟专厉昭山介业不忘劬勚时之沦踰独我其系谁谓翳淹以先朝日制谁谓邃遐欲及吾世潏追爰始排允謇谇隐轸雄深轹车兰佻易郁勃气往凌切才肄横奔绝驱焉复曩态 【 叶他计】 拓落逢时偃蹇曹闼 【 叶徒对】 抗论振矜正抵袂朝右毕倾英贤以汇猋涌云蒸籍甚蠭气凭节侠危行高睨二三君子共奖厥懿推澜泝源浮扬击汰同律缉声陈风叙致吉上徽急节峻音比格以慨愤偏宕沈鸷激则哀促疾则强忮壮绞弥极惨不伤躗骀藉无当脱畧睢恣在衷斯喻讽而无刺情动言形抑岂其细止怒惩忿风政焉寄乖乃兆衰竞亦知沴齐气之奋不乃侘傺质文相变代有所毖雅郑殊曲郑知其暨彷徉自放御有逸辔谲而能整切人不媚极所荡沃排调贵位兴既洪鬯芒亦廉刿倘目莽不殊曾是足田廾所务快心遑忤触计众或侧目从之衅颣乃顾发舒托于泲齐远弃列埒非谓则醉偭彼如荼几何不丽出守畿辅邢襄焉试身可抑折中可诿諈捡察六条孤立行意狂笑山川碣石瞋恚观者自失莫敢婞媢据理心开刺史高第稍用序迁受宪关澨封传薄移纷拥髦眊辅以文法胡宁艺事缊籍无害雅所湛渍德之休明胶庠所视敦惟在宽国中策篲诱启弼或迈绩上最声勋累积荣闻涂曳云何渭涘不可涉揭惟熏自煎皦固来忌英儁并游愠于大憝容与济上匄请蚤税芳之不邵岂惟鷤鵱相望携手随踵言逝取酒贳媪织絇忘卫千里命谢凭口独喟绰其弘高徐然域外属运更始乘天之济惠此羣公征命遑逮无余旧疆推择言莅致令举典俾新于治公曰驱之赋于百吏敢介用逸臣职覃瘁式时荐征朋从方萃爰登其几勿庸以次再陟作监葢此未岁昭兹儁功荣宠相穉茂杨矛象土匪亟来字追综召周赫赫分地庶其益跻隆我鼎司 【 卟息利】 慈养倐违衋焉摧毁在疚亡何遽轸伤泗殄矣伊人即之云悴人伦岳陨典坟灵坠有识缠哀豪彦兴涕斯绪适造失之胡亟烈烈桓桓白日幽瘗呜呼伤哉忆昨周道款言江汭死生契阔胡泣之啜闲承燕闲殷奉崇议刊酌流畧轨程篇制骋观三五窅渺闳邃掊击作者钩深探秘标之遒崒崛称雄忾非之先学□夕匕食后悔百氏流靡余波方溃子兴视之岂独无裁□仰一时纟木足罄款即有避回辞何不载洞达中怀生气如在慷慨谓何旋即冥昧呜呼伤哉公首辟沈越在辑玉代兴依谁错衡是继操驭学笃其功不啻经想容观郁何棣棣状不甚伟视精而锐踈纵不拘敢往开叡造辰弥海云清雾霁比量絜度云孰能企万务粃糠才术氓隶蒙叟臭芬旷祀遥酹嗒然俱亡惟尔清酨呜呼伤哉故以昭涂议君之出 【 叶尺类】 不固其节庸有所角央忠蹇投躯奖恤赴义业虽未融精贯可示礼有表署大夫置贰公于厚终可谓不匮良友瞿瞿急公之嗣悉取其书使遂传被兰台石室将焉着记生平故人不眇吹瀣总一厥文徊遑叹噫 【 叶乌界】 包洞鬼神含朗方罣九原可兴嗟孺子款死者复生生者不愧呜呼伤哉 

　　○王世贞 

　　王世贞字符美晋王览之后世为浙人宋漕贡进士来家昆山之湖川遂为太仓人祖倬父忬倬成化戊戌进士癯然儒者富于经济起家知县累迁右副都御史整饬兵备兼廵抚顺天等府御虏马兰峪有功进兵部右侍郎忬嘉靖二年进士以行人授御史虏犯古北口忬按顺天趋守通虏大来竟不能渡河西为世宗所知特旨擢佥都御史三十一年命廵抚山东亡何倭寇浙直且侵闽中命提督军务廵抚浙江兼辖福建忬倚俞大猷汤克宽为将奏释系狱故将卢镗尹凤卒用破浙直闽中寇明年虏入大同杀将覆师世宗手敕忬左副都御史移抚之忬会宣府兵大破虏擢兵部右侍郎兼佥都御史已转左兼副都御史移镇蓟辽击败把都儿之拥众入犯者又击败犯辽东虏明年击政虏小王子又明年授兵徧裨剿江南倭有功四年坐虏入滦河夺一官寻以卤虏马畜过当复之四败东虏于辽东又二年虏大入犯走之明年大破辽左虏斩首八百余级忬治边屡有功自以受世庙特知不复媚事上左右又不复修礼用事相嵩父子嵩父子恨忬久之最后授指按边郎按边郎奏忬不事事嵩拟旨责忬其后虏突过滦浅薄都城嵩客嗾御史论忬下狱世蕃削谳牍所叙斩首虏八百余级诋忬罪忬坐论死是为嘉靖三十七年世贞幼称圣童六七龄巳能读父书至数十万言十五为宝剑诗有奇句十八举于乡明年成进士则嘉靖二十六年也授刑部主事闭户读书与李攀龙诸子修词赋之业过从无日夜相弹射复相称诩动曰吾党动曰我辈动曰我二三兄弟动曰海内动曰中原其声华意气睥睨诸公闲至前无古人世贞虽与攀龙辈修词赋之业乎其当官视中贵人锦衣帅幸用事者蔑如中贵人锦衣帅或有不得请求政府为地亦不为理相嵩才而欲致之意弗善也时有讥诋在酒杯口角闲语流闻嵩嵩谓世贞恶少年矣兵部郎继盛论劾嵩下狱世贞纳弃饘继盛妻讼夫冤世贞为定草继监被刑世贞往哭收殓之嵩乃大恨凡诸郎官有文誉者出为提学使者为美选吏部推世贞嵩格之得兵备青州青多盗世贞谓盗不在远在左右左右椽吏是颠倒秘迂其行事不可端倪购重赏收募闾里轻侠少年用之青遂无盗始世贞至官山东诸公见诸文少歌赋奕饮为俊举而已既见精严练事发奸隐如神明以为赵子都之流也大加叹服声闻京师相嵩父子益忌其父忬滦州少失事遂酿罪构下狱矣此时世贞弃官走长安市与其弟仪制郎世懋叩阙请代辇上贵人语世贞曰此无益适趣乃公毙耳世贞世懋日囚服跪道傍遮诸柄人车搏颡请捄诸柄人侧目嵩无所敢言忬竟坐诛世贞号跣归柩倚庐哀痛褾除犹苴履葛巾为心丧居久之庄皇帝即位赴阙讼父言杀臣父非先帝意本相嵩父子不然何臣父効首功八百余级不论论滦州虏小入至死伏惟陛下哀怜诏复忬官此时世贞稍通宾客论文字宴游山水闲矣世贞为园曰弇州盛有水石花木之致客来见世贞者世贞皆款之弇园中不惟世贞之文名也而弇园亦名于天下南北台省谓世贞父冤雪可官也吏部补世贞兵备大名世贞思痛不出应诏上八事寓书当路此八事也世贞所以报主矣若官世贞世贞死不敢官当路解而强之世贞出而世贞之友尚有尼世贞者世贞曰夫如是则仇君且也敢胜崇伯子迁浙江参政治吴兴三郡吴越新罹兵火供亿繁兴民不堪命世贞请汰内府内官大小监冘食及锦衣诸卫寄籍者事虽不行竟得改折漕粮十五万三郡之人以为此缘王使君迁山西按察使闻母病投牒归中道得讣矣服除以荐补臬旋辖广西一月入为太仆卿擢都察院右副都御史督治郧阳时相者江陵张居正世贞同年也会楚地再震荆州庐舍多坏世贞引京房占有臣道太盛语又尝遗京贵人书言江陵浸淫耳目好非社稷福其人泄之居正积不平数言于人人然客有请世贞文寿居正父母与其寿居正世贞复盛有所称引至比居正父于众父比居正母于稷姜嫄居正于世贞若忤若合手书不时至殊亦款款世人又谓世贞居正之人也稍迁南大理以人言改应天府尹归此时居正遭父丧夺情起服吴中编修吴中行简讨赵用贤上疏论居正居正欲杖此两人者学士王锡爵诣居正所责之忤居正归世贞故与锡爵同里相善也亡何锡爵有女以守节蜕化其未化时感冥契立恬澹教门世贞悦之尊之曰昙阳大师拜为弟子于是焚笔研谢宾客与锡爵结庐合居戒食梵诵甚苦异时所嗜好古图籍若三代彛鼎名墨酒鎗弃为他人有悉不问于是言官希居正论锡爵世贞两人者家居诪张为幻而一日用贤及门称弟子而人又谓世贞非居正之人也世贞于文字其宿好久之终不能焚笔研谢宾客又复应人求请复游于酒人词辈缁流羽侣闲居正卒起南邢部侍郎改南兵部侍郎以三品考与官荫一子时已迁南刑部尚书矣有言其尝被劾不当得考者乞休归而寻卒赠太子少保予祭葬当肃皇帝时海内文学知名士人人自标世贞最后起异才博学横绝一世其所搜猎子史百氏皆以意镕练翕然为一家古今著述之富亡踰也其诗使事构体不嫌小出入要归之元气坱比大海渟泓中无饾饤蹇促镵刻深险之态其地望之高游道之广声力气象能鼓舞翕张海内之豪俊以死名于其一家之学直千古不废也客既亡论酒人词辈缁流羽侣日踵世贞门四方书问往往不绝其所馈入亦往往缘手散施咄嗟尽有时削牍荐人多者或致千金后生初学得世贞一言品题一面倾吐则或希声传影转相引重葢嘉靖之初王守仁以讲学开门能鼓一世而从之而当世贞之身士人风尚大类其时客或故于广众坐中字世贞示亲昵而黠者或阴持幕中嚬笑私语卖世贞世贞恩及人而人不知醉骂人而人反思之世贞言其子曰吾自朿发即大恚既举进士有所见闻即大愤庚戌以后虏入都门即大虑已未以后家难作矣即大痛隆庆戊辰以后有所迫而不能守匹夫之节即大惭庚辰以后入于悟门悟前之憯也即大侮吾他无深嗜嗜读书文及酒酒损吾德而幽懘之除亦复赖以活文章稍益吾身后而实小之且吾以酒得生以生得讥以文章得誉以誉得谤以讥谤得挫挫之与讥谤也葢天所以怜我而我之所以自解于辟也世懋字敬美既晚出游于其兄诸子间其为文章棱棱有气岸诸子命之曰小美仕至南太常寺少卿小美之为仕也好为条教烦不至琐曲畅物情而能因事为功世贞子士骐亦举进士仕吏部郎 

　　○徐中行 

　　徐中行字子与长兴人也白哲丰下美言笑乐交游为诸生窭甚然出必着鲜好衣顾应祥识之曰贵人也妻以甥女杨既举乡荐学古文诗词前辈刘麟与为忘年交十年成进士授刑部主事会应祥为刑部尚书奇攀龙与世贞文使之纳文中行见二子而大悦聚首劾励一意行其说攀龙峻洁寡合而中行居诸子闲最名乐易山人墨客慕而愿交者一无所拒益与欢浃倾赀赠遗至假贷为客费出知汀州府遭丧服阕再补汝宁竟用郎时宾客为奸利考察论谪家居顾其客日益进中行虽坐客受官谤亦不以其故谢避尝为书通世贞曰山栖中市朝书画中商贾杯酒中地狱好客中苦海皆是胜事雅会而因多业障若官治簿书者市朝商旅之券课地狱苦海之案牍也吾所颇得廓落以无智故任之耳中行既不谢避客客有名一能者求见中行悉得其所欲中行所馔客但取咄嗟办恨罍耻耳其酒态頺唐谐调悦客欺之以言而不疑迫之以烦而不焦酬之以恩而不怒客有求其尺赎为先容虽数十函无恡倦闲度不能中客欲而犹强应之曰奈何使其有惭中行既善待客客亦毕其技力佐中行中行名亦用客益盛而诸公皆叹中行至性过人风流被物矣中行自谪起屡迁至江西左布政使所至皆有治行其文步趋古昔所立卓尔诗格高逸近体宏丽而悲壮妻杨妬不子也 

　　○梁有誉 

　　梁有誉字公实顺德人父世骠御史有誉秀颖日诵数千言长益湛思百氏以进士授刑部主事李攀龙辈结社为声诗有誉业先成家严世蕃欲亲有誉有誉耻为亵狎遂谢病归卒年三十六岭南词客继有誉而起者有黎民表区大任诸人 

　　○吴国伦 

　　吴国伦字明卿兴国人嘉靖己酉举湖广乡试第一明年举进士授中书舍人选补兵科给事中杨继盛之戮国伦倡众赙送严嵩衔之坐他事谪江西按察知事量移南康府推官再移归德居二岁弃去治田下雉嵩败就家起建宁府同知稍迁知邵武再知高州擢贵州提学副使再迁河南左参政罢国伦识高气峻不能迎合而闳议坦怀未尝有所矫饰其始起以七子得名京师遂徧海内宦游在所怀刺过从投所著作注籍宾馆甚众家居踰岁从游奄至乃拓湖澨营北园列亭环卉穿沼构梁当园之中迭石为洞名曰甔甀燕宾之余独坐吟诵畅然得意或夜泛舟入富川湖载啸载歌与月出没宾从虽众才品胪分不使凡流猥参高会就坐礼毕飞觚错行善谑解颜清歌惊听已复自起卷褎挝鼓家僮从傍横奏朗笛风流不减古人与桂林张鸣凤相善而黄冈人黄同轨歙人方尚赟吴人俞安期后进远来为世属目国伦奖诩为多国伦尝出所撰着属鸣凤较理且诱以恣所讥刺鸣凤辄论六子得失其畧曰子相儁而不深公实丽而不壮盖灵筭蹙逼则然于鳞岳挺云端元美海涵天际乍望令人辟易闲与公遇气势相压公徐逞沈思郁致泮涣以进犹之组绣各出所执而神采焕发终独逊公如五七言律高出其上文则元美闳博自擅以公典雅适足抗衡于鳞学语史汉闲不醇之掇而苦是矜乃诗顾独有齐气子与朗鬯似其为人然倡和裁堪托乘不能过也国伦蹶然起曰何期今日复睹典论随问先辈谁为最胜鸣凤曰荡阴积习恢复古初北地汝南亡敢轻议正嘉之际黄冈王廷陈稚钦亳薛蕙君采清韵秀藻良为竞爽后来亦鲜其俦必也大梁高叔嗣子业乎国伦曰信然虽然何以益我鸣凤曰诸公才能旷世学并兼人传后无疑也惟篇篇意自我先语忌人后则善矣国伦起谢曰荷益不浅国伦卒鸣凤素衣式临悲响迸溢诗罢而诔目为之眚国伦所著诗文名甔甀洞集 

　　○宗臣 

　　宗臣字子相扬之兴化人父周为蜀中守臣秀眉丰下目光傍射豪俊自喜年二十余成进士授刑部主事吏部尚书李默见臣文奇之调为其属得考功郎吏部郎故自相贵绝不复通他曹郎臣为考功与李攀龙王世贞辈切劘如故久之谢病归读书花花洲中居二载默复入为尚书移书趣臣臣为强起序迁稽勋员外郎默与相嵩交恶见法而杨继盛死臣尝赙之金竟出为福建布政参议至则闽中有倭难臣分守西门开门纳避倭民登城击倭寻迁提学副使卒于官臣与攀龙辈居相语朝廷可无文章之士则凤鸟不必鸣岐山而麒麟为梼杌亡论明良喜起赓歌君臣之盛于唐虞之朝即朝不坐燕不与悯时政得失主文而谲谏言之无罪闻者足以戒达于事变而怀其旧俗亦何所不得方吾属词比类结撰至思时也倐来忽失经营将迎之闲既竭吾才不得一辞穷日之力不得一语及夫合契古人明请一朝实获其心得意尺牍千金享之嗟叹咏歌手舞足蹈过此以往莫之或知不言而信是委喻于同心其有不反三隅屏息避之耳强而人厌信而人疑其心以为与其以不知者尝吾技则岂不得已其无以尝吾技者乎则病者乎是谓我竭才穷日之力而得之而彼岂得辄闻焉立乎百世之上百世之下闻风兴起是旦暮遇之也四海一人是比肩而至也诗可以怨一有嗟叹即有咏歌言危则情性峻洁语侵则意气激烈能使人有孤臣孽子摈弃不容之感遁世绝俗之悲泥而不滓蝉蜕滋垢之外者也奈何而冀幸不可俟之富贵沾沾乎游大人以成名也臣于诗好建安李白杜甫于文好司马迁李梦阳其理疏以达其节急以短至于横放雄厉务出意气之表高者凌太虚秀者夺万居常持论宁暇而璧宁蹶而千里至□□人亦然宁为籍母为季年三十六无子卒之日衣冠坐手书三诗飘然有御风凌云之意掷笔而逝寄言其父死葬我金陵是时周方为南比部殡臣金陵久之周曰金陵远家谁能及岁时以一盂粥浇墓也乃葬之百花洲其故所读书处 

　　名山藏卷之八十六 

　　●名山藏卷之□□□ 

　　晋江何乔远　譔 

　　俘贤记 

　　◆俘贤记 

　　蔡子英 
　　伯颜子中 
　　简祖英 

　　蔡子英　　伯颜子中　　简祖英 

　　○蔡子英 

　　蔡子英永宁人元季举进士为扩廓帖木儿所知荐至显官常依止之明既定天下扩廓帖木儿败走子英单骑跳关中转入河南山太祖使人图形征捕得之传诣京师将渡江一夕亡去变姓名赁春关中者七年关中人复迹以献械过洛阳见信国汤和长揖不跽抑之不得和怒火其须至京师太祖置之外舍衣服饮食之疾使人视之而将予之官固辞不受退上疏曰仰惟皇帝陛下扫除群雄混一宇内蛮夷狄戎无不宾贡臣猥以游魂假息崛僵山泽被执道亡久烦踪迹其在常情死有余罪陛一以万乘之尊垂悯匹夫之志怜其所苦赐之解推许以名级臣非犬马岂敢忘恩自惟学本韦布遘罹乱离操戈行伍智术粗浅遇蒙主将荐仕七命跃马肉食十有五年媿无尺寸可荅国士国家板荡又复失节更何面目班冕陪绅古人有云不正之女中士羞家焉不正之人中君羞臣焉陛下底定天下兵士大强器械大利府库大充实金城汤池大坚固兴学以为养明伦以为教褒节以为风奖忠以为劝天下之士鹊起麋兴臣之一人何足有无若以无义俘囚厕维新之朝班贤士大夫之列亦非所以提纲挈常为示于圣子神孙功臣德辅也臣闻王蠋闭门自缢李带阖室受屠非恶生乐死生亡也所以求仁处义而成名于勇也臣被获以来追咎无勇今日独有不仕稍可塞心陛下者察臣而全其志禁锢炎边使终蒿里死虽死瘴感恩巳极若以威加海内必伸匹夫之诛则臣仰止古人死无所恨伏俟斧钺太祖览奏而重之命馆之仪曹一夜大哭不休人问故曰思旧主耳上敕送子英塞北去 

　　○伯颜子中 

　　伯颜子中其先西域人祖父仕江西因家焉子中通春秋五领元乡荐再仕为建昌教授慷慨谈兵饶技略会四方兵起江西行省以便宜授贑州路经历寻为分省都司贑破为汉仓卒募吏民与汉兵鬬城下不胜闲道入福建陈友定辟为员外郎出奇计收复建昌浮海献捷元顺帝授福建行省郎中再进至吏部持节发广西何真兵捄闽至则廖将军永忠巳破降何真子中跳坠马求死不得自折一足永忠义而舍之乃变姓名隐进贤县北山下先是高帝数微求子中不得而录取其孥于京师子中曰吾巳无身匿游州郡买鸩自随曰有索我者以此应之会事稍解遁还而上令郡国胪举故元耆硕不应者坐大辟论江西布政使沈立本密言予中于上上朿帛征之使者至子中曰死后矣具牲酒祭其祖父师友为歌七章饮宏鸟而亡 

　　○简祖英 

　　简祖英东筦人事元为江西都省员从何真起兵障乡里廖永忠既下广东征祖英赴阙上宴劳之赉以纁帛授建平知县祖英上表曰臣九岁失怙鞠养藉恃长冀用世以报昊天向食元禄为何真参佐适值三山强寇剽掠广城一门妻子五人殒命臣母被贼囚拘臣媿赵苞不能即死兹遇圣朝率土普天维昔狗鼠血铁膏锧臣母得以生还臣即不孝无所逃死藉圣朝之赐得以母子俱完羝乌再效臣虽九死其何能报陛下录臣寄以民社此臣効命之秋也而臣俛顾惭恧不敢受命者实以尝事元朝瑕衅深臣今年四十有九而臣母八十有一矣陛下诚孝治天下仁怀远人怜西日之短期予北堂之私欢臣母子拭目清平讴歌日月上俯从之其时何真部又有南海人高彬者故为万户至是行贾走江湖朝命征为武职固辞不就久之把笔学诗隐居学易 

　　郎曰右俘贤三人不列于元史几佚其名大祖出而全之抑何大也而风示远矣 

　　名山藏卷之八十七 

　　●名山藏卷之□□□ 

　　晋江何乔远　譔 

　　宦者记 

　　◆宦者记 

　　高皇帝惩自古宦官专政之弊阉寺令守门闼给洒扫而巳不得预朝政终高皇帝世有云奇先忠欲捄卒然之厄吐辞未终毙于跸前可以见当时宦者不得开其喙矣成祖既耴大位恐中外人心不尽附巳遣使镇守遂为故事然不敢有所扞触至于仁宣之世英宗冲幼王表窃权赖张太后时裁抑之然当其时群臣有过动以上旨论之死刑朝为列卿夕有小犯徽纆累累囚首跣履若牵引奴隶然百官缄结不敢出一辞有一刘球上章及之匕首篦刑夜碎其肤矣缙绅罹祸至于此极土木之变身家不免未足偿也宪宗之朝则有汪直武宗之世则有刘瑾肆行暴作祸毒亦甚其它大要传奉官爵嚼啮赋税其于蠧耗官民靡费巳甚令臣子不得执法则巳亦不敢有所坏乱然阿丑为戏孝陵出守张永一言付狱法市若口替虮虱然可以见祖宗之法行而列圣之断武也世宗即位廓然一新尽罢镇守初年张孚敬用事宦者见而畏之不敢阑出一言而中官之势大诎其后虽久居西内顾阅章奏无虚日异日书旨奏牍中官窃跂而睇世宗立手御砚掷中其头赐死于外此时麦福黄锦最称上意皆以恭谨不懈得终而穆宗之朝滕祥亦称焉今录其贤者而王振汪直刘瑾之徒别见之杂纪 

　　沐敬 
　　阮浪 
　　金英 
　　兴安 
　　覃吉 
　　怀恩 
　　栢玉 
　　阿丑 
　　萧敬 
　　邓原 
　　何鼎 
　　张永 
　　周缙 

　　○沐敬 

　　沐敬建文时太监从成祖征北逾月不与虏遇人马困顿而上意未巳敬陈请再四上詈曰反蛮敢尔敬仰视曰固不知孰是敢反者上益怒命曳杀之颜色不动寻曰我家养宦官皆如此人岂不有益遂赦之郑和永乐初太监是时上有意招徕远人将通道于乖夷隔蛮大赉西洋贸采琛异命和为使贰以侯显择舌人马欢辈从行总率巨■〈舟宗〉百艘发自福州五虎门历数万里所至二十余国往复几三十年自占城西南通国以十数苏门最远自苏门而往通国以六七数柯枝最远自柯枝而往通国以六七数天方最远锡兰山王不共朝俘之以归言在东夷记自是明月之珠鸦鹘之□沉南龙速之香麟狮孔翠之奇梅脑薇露之琛珊瑚瑶琨之美克舶而至凡穷岛日域来宾纷如而天堂印度之国亦附职方 

　　○阮浪 

　　阮浪交趾人博通群书以礼自持自成祖时被选入掖庭正统初以左少监侍英宗恭慎不懈英宗居南宫浪复入侍锦衣指挥卢忠尚衣太监高平两人相厚善谋令较尉□奏浪与内使□瑶谋紏众复辟拷掠百端欲浪旁引内外勋旧织成罪状浪虽极惨毒终自承之浪死而瑶见杀英宗复辟特赠御用太监赐秘器殓葬浪如礼收忠平磔于市三日籍其家 

　　○金英 

　　金英不知何所人优于学行为累朝所器尝言奉御范弘于宣宗而宣宗大用之正统中奉使南京还朝之日公卿出饯大理寺卿薛瑄独不往而英心重焉数赞于廷曰南宫好官惟薛大理一人而巳巳巳之变徐珵议南迁英大言曰此时当竭力固守召勤王之师以图宗社计迁都者罪当诛卒言太后用于谦石亨而国事大定景帝意欲易储闲语英曰七月二日东宫生日也英叩头曰东宫生日乃十一月二日盖谓宪宗景帝为之默然范弘者交趾人读书有文章正统中被蒙眷遇凡经筵讲义若制诰之令主修实录反五伦书皆以命弘弘刚毅果敢勇于为善与土木难死焉 

　　○兴安 

　　兴安景帝时中官也于谦病景帝使安与舒良往问疾见谦丧妻不再娶宿止朝房留一养子侍食无重味衣无侈服叹息而去因计谦资用至盐酱蔬菜之属请悉辍尚膳赐之谦须竹沥和药景帝为幸万岁山伐竹有言上待谦太尊重安曰试举在朝不要钱不爱官爵不问家计日夜为国家分忧如于公者再有一人邪则举为代然吾意于公而死莫代者矣其知所重如此 

　　○覃吉 

　　覃吉广西人成化中孝宗在东宫吉为典玺局郎读书识大体辅导动作悉规太子于正口授太子学庸论语暇则开说诸司要务及民情土俗农桑军旅以至宦竖专权蠧政之繇退曰吾老矣何心富贵但愿天下有贤主上赐太子庄田吉请太子曰天下河山皆主所有何以庄为徒为左右利而巳太子尝随他宦念高王经吉至骇曰老伴读来矣即耴孝经自携吉跪曰无念经乎太子曰否方读孝经其见畏如此 

　　○怀恩 

　　怀恩苏州人本姓戴父纶为给事中侍宣宗于皇太孙时以諌猎忤旨系狱死恩幼被宫赐姓怀成化中掌司礼监性正直长学问宪宗雅重之林俊之劾梁芳僧继晓也上怒甚下俊狱且不测恩叩头争曰自古未有杀諌官者我太祖太宗皆容纳直言以致盛治奴不敢奉诏上大怒曰汝通俊讪我不然彼知宫中事掷以御砚不中怒仆几恩伏地免冠左右夜出东华门恩使谓镇抚司曰若等谄芳继晓令俊死者不得独生径托疾卧家倾之上意解□医劳问亦释俊时以星变黜传奉宫御马监太监王敏乞于上凡马房传奉者母动上许之敏特疏谒恩跪于庭下恩徐曰起起病不能为礼问何言敏言故恩大骂曰今日星变专为我曹坏法法甫欲正汝又坏之他日雷击汝首矣此坐吾不能居汝来汝来敏故骄贵又老辈也阴喝不能对归家一夕愤恨死章瑾以进宝石得幸上命传旨为锦衣镇抚恩不可曰镇抚诏狱武臣美选也奈何货得之上曰汝违命乎恩曰臣惧违法也而敢违命都御史王怒论事切直恩曰天下忠义斯人而常左右之以免于祸初内帑积金十窖窖凡若干万景泰末颇事奢靡英宗在南内闻之叹曰累世之积其尽矣乎及复位往视缺一角耳自梁芳韦兴等作奇技淫巧祷祠宫观宝石事兴于是十窖皆尽宪宗一日指示芳等曰帑藏空于尔二人矣芳仰曰臣仰视万岁弥天之福岂敢浮费因为上数建造佛寺道宫上不怿起曰吾巳矣后有汝治者芳惧或为芳谋曰今上钟爱兴王而万贵妃有宠盍说贵妃劝上立兴王公保富贵无忧矣芳大然之即入求贵妃贵妃言之上上曰此事止在怀恩间召微示之恩免冠叩首曰宁万岁杀奴毋令天下人杀奴也因伏地哭上不怿罢恩退闭门不出诏守陵凤阳孝宗即位召还掌司礼时刑部侍郎何乔新人望所属万安辈不利其内荐为南京刑部尚书恩诣安曰新天子即位正宜使亲近贤人君子奈何远之于南京及科道交章劾安上令持疏示之安殊无去意恩挝安牙牌曰公出矣是时言路大开或指中官为刀锯之余覃昌大怒恩曰吾侪实刑余恩召还不两月卒上震悼赐祭祠额曰显忠 

　　○栢玉 

　　栢玉不知何许人镇守大同数有所于于侍郎刘琏琏一切拒之琏卒玉悼惜不巳每对人言辄叹服之人曰公何所从知刘公曰玉时干以事刘公一切见拒岂无所恨耶久而思之刘公所执是吾非也玉卒叹曰此大同我国家后门夫我乃死矣后来者何人望勿坏我所为备 

　　○阿丑 

　　阿丑事宪宗为侍中善诙谐时于上前打院本而上时喜之汪直既得罪安置南京丑于上前作骂酒者一人曰某官来矣骂如故曰驾来矣骂如故曰汪太监来骂者大惊趋避之问曰驾来不惊何惊汪太监曰当今之人但知汪太监而巳直倚两都御史王越陈钺成事越钺媚直为死党丑作直为将状仗两钺行旁一人曰公何非钺不行也曰吾将兵但仗此两钺而且吾钺皆有名姓一姓王曰王钺一姓陈曰陈钺丑为垓下之戏作楚歌称渡江子弟六千皆散其一人争曰尝言八千何言六也曰君不知耶某侯掌团营兵役其二千造私第矣侯为上闻之也即撤二千人还丑更一日作六部差遣人选择而使之问姓名曰姓公名论主者曰公论于乞无所用之次一人姓正名道主者曰正道亦难最后一人姓胡名涂忻然曰当此之时胡涂大可也遂得遣焉而上时时为之欢笑 

　　○萧敬 

　　萧敬南平人英宗初以长随侍便殿劳赉近臣金镪填集敬执簿筭无差英宗察其心计潜倚任之上阅射命敬敬三发三中升太监佥书监事奉使荆襄所过以清约闻宪宗初以内官监督仓会计明允宿蠧搜剔殆尽孝宗朝入掌司礼公慎未尝涉私燕闲赐问时有规諌孝宗大渐与阁臣刘健等同承顾命武宗即位嬖刘瑾等八人时时内廷娱戏敬谏曰梓宫在殡锺鼓之声日闻于外谓天子何上不听时外廷知上有所嬖狎顾不知八人者姓名他日刘健将进讲敬书八人名使小竖持投之曰公胡不谏健讲毕上内竖所投书上怒问主名健无以对八人者曰必萧敬之所使因共谮毁之杨一清为相敬时以上命至阁中政事有所乖违一清托敬附奏胡时抗语侵敬敬不为动世宗即位年八十余尚侍左右进止无所踰越及九十一卒敬遍观典籍能诗好草书历事六朝谦勤俭约常如一日正德中见诸近幸田园第宅半京师辄叹曰此岂吾辈福哉有侄孙二人韶歆俱为进士 

　　○邓原 

　　邓原弘治中镇守江西谆谆以爱恤小民劝州县长吏小吏有非法酷虐廉得辄以其刑刑之尝道过郡邑学宫诸生请谒文庙原辞不往曰我等名教罪人何面目见先圣哉久之移任福建民遮道乞留河南宣府抚按官各奏镇守河南太监蓝忠镇守宣府太监刘清守爱民宜赐敕奖励兵部议可并言福建太监邓原浙江太监麦秀二人为舆论所与请亦敕旌仍遍谕他镇使知感发从之上有所遣内官亦时时问曰得如邓原麦秀者否正德初疏求谢事福建军民群赴廵按御史愬乞奏留御史以闻时群小用事方夤缘求出镇竟挤而代之原所至安静不扰代者需求四出民益思焉与原同时者又有镇守河南甄瑾亦以安静闻 

　　○何鼎 

　　何鼎余杭人俭素好读书弘治二人为长随奏曰窃见锦衣卫官较行事得升葢国家立法之时人心未定权为此慑伏奸雄之具非欲守此为常也因循为例本卫官多不啻数百糜费廪禄继例而升年久益繁夫乞恩传奉非治世美事而祖宗建官本意也皇上御极之初下沙汰之令中外称快但漏网犹多近来复有夤缘臣闻官可幸得则朝廷不尊禄可乞求则官爵不重伏望览古今坏事之源惩姑息之弊严履霜之戒时敕吏兵二部文非考中本等程序武非军功并行事升者自天顺元年至今一切革去则功赏不滥人食无浮吏兵二部覆奏竟寝是时张皇后家骄宠甚二龄出入宫禁无忌孝宗尝与二龄饮起如厕除冠二龄戏尚冠者手玩上冠又倚酒沔宫人鼎心分之一日二龄搴窥御帷鼎持大瓜棰之张皇后闻之大怒顷之极言祖宗法度外人不得妄入宫禁近皇亲观灯禁城无所忌畏事在必惩且言上若用臣必有以报下锦衣掠治究所主者鼎曰有主者两人但不可执而按之耳曰姑言曰其一姓孔其一姓孟给事中庞泮御史黄山论捄亦及宫闱事上曰鼎轻率上奏自荐求用朕系之内事尔尔等何繇知责对状罚其俸六月而礼部主事李昆吏部办事进士吴宗周言内官何鼎因言下狱言官营求非有私也陛下不惟不宥鼎罪而反推鞫不不惟不听言者而反致诘所繇鼎一近侍臣直言之祸至于如此陛下美德以求言为盛今反罪之得无欲入而闭之门乎乞俟听合词曲宥愚戅既而户部尚书周经等亦以为请上诘责曰尔等职居大臣钱榖民瘼自有掌者奈何妄营捄张皇后竟授意太监李广杖死鼎也鼎死上思之命谕祭而勒其父于碑 

　　○张永 

　　张永新城人其初与刘瑾并在八党中后乃渐自振拔安化王反永奉命与杨一清同讨未至安化王就擒一清即叹息谓永曰藩室之乱易除也国家内变行且不测公奈之何永曰何谓也一清曰公岂能一日忘情哉顾无为公画者耳因促席书瑾字永曰彼日夜在上左右上非彼不欢枝附成耳目广矣且奈之何一清曰公亦天子信臣上付讨贼不他人必公意可知也公班师入见常诡言请间语宁夏事上必就公问公于此时上安化伪檄檄中所云祸皆缘彼且述彼乱政凶狡谋不轨海内愁怨大变将兴上英武必悟悟且大怒怒则彼诛而公用公矫枉友正吕强张承业暨公千载三人耳永曰即不济奈何一清曰他人未可知也公言必济顾言时须有端绪委曲上万一不信公顿首请死即得上信公顿首请母后永勃作曰老奴何惜余年报主乎还见上如一清言瑾果诛宁庶人反江西王守仁生俘之矣江彬张忠等请上止其俘亲征之上命永自浙江入邀止守仁将复纵宁王于江与上遇而上亲禽焉彬忠数毁守仁于上谓守仁故与王有私知事不成而后以为功永至浙江宣书曰上令仗钺抚臣不得抗礼阖中门者累日守仁一日直入馆中坐永卧榻上永惊异之聆守仁言议忠慨且稍持其阴事壹靡然顾尚持气岸曰公何为国苦辛如是盍早投我怀中守仁曰岂有投人王节使耶公投我怀中则可共成国事耳永曰我故非负国者公不见我安化事乎守仁曰公不负国何为令主上南征永曰南征何害守仁曰宁藩图衅江左久虚顷继以军兴郊郭数千里间亡不折骸而炊易子而食余孽窜伏江湖尚觊时候王师果南非直此辈乘间即百姓不支且揭竿起矣永大悟则曰公所槛与俱来者不可不归我守仁曰我安用此则以俘归永永至南京见上具言守仁忠且功时彬等方日夜毁守仁于上会上与彬奕戏永从旁间语曰是得王守仁不然上安得此乐上遣较之江西永佯惊较焉往上曰逮守仁永曰何故上曰闻守仁与宸濠有私岂非同谋邪永曰逮谋反者固当第守仁不反耳抑守仁为人强而辨彼当论劾刘瑾时横遭酷讯无所改辞令逮至当置对左右日侍上有能折其口者否则请巳彬等复言上上试召之召不来守仁真反矣永急出健足先告守仁召者至守仁不退食与偕行至南京彬等沮守仁不使见上然上疑则解 

　　○周缙 

　　周缙晋州人世宗朝以尚宝监出镇山西专以仁惠感人先是镇守供亿繁盛缙一切裁省之所居左图右史厅事前隙地多植菓蔬有行事必与抚安议合乃行尝语人曰天下本无事夫人援之耳镇者静也守者保也静以保民吾职尔矣既朝命罢镇缙还山西人遮道为之阻留久之使提督东厂缙在镇故仁惠感人至提厂则立法严峻时世族巨豪纵家奴非价贸易商人苦之缙上罪状穷竟诸奸世宗嘉焉许内府乘马岁给禄米若干一时以为荣 

　　郎曰祖宗朝宦侍皆出俘孥罪囚至景泰中乃有自宫求进者蹔置之罪竟得收用自是畿甸之民以至山东西齐鲁关陕之间其希图避徭役以幸富贵者家有数子辄一阉之名曰净身男子上书求用至以千数其无所附托流为弃人乞子者亦相属矣正德中于经得志经父来见下帘笞之曰尔忍阉儿后乃上堂称父子抱持而泣也 

　　名山藏卷之八十八 

　　●名山藏卷之□□□ 

　　晋江何乔远　譔 

　　列女记（一） 

　　◆列女记（一） 

　　范氏 
　　徐妙锦 
　　郭真顺 
　　高妙莹 
　　李氏 
　　宋氏 
　　韩氏女　黄善聪 
　　陈氏妾 
　　林淑圆 
　　苏氏 
　　胡卢 
　　朱静庵 
　　李淑人 
　　黄氏 
　　戴纶妻 
　　张氏 
　　徐德英 
　　吴扶阳 

　　范　氏　　徐妙锦　　郭真顺　　高妙莹　　李　氏　　宋　氏　　韩氏女黄善聪合传　　陈氏妾　　林淑圆　　苏　氏　　胡　卢　　朱静庵　　李淑人　　黄　氏　　戴纶妻　　张　氏　　徐德英　　吴扶阳 

　　○范氏 

　　范氏清江人宋范■〈木亨〉孙女洪武初召为女史授孺人高后问之曰何代女后最贤家法最正对曰其惟赵宋乎高后使录其事以进诵而听之凡降内制多范纂定后赐老归家 

　　○徐妙锦 

　　徐妙锦者中山王达之女中山诸女长为仁孝皇后次为代王妃季为安王妃至尊重矣妙锦在姊妹中顾独不愿嫁葢有感代王妃建文中被逮云仁孝皇后崩此时妙锦年二十八成祖闻其贤欲聘而立之妙锦不应内使女官络绎至第宣谕上意女官直抵妙锦榻下妙锦拥被呻吟徐指其面示之曰吾面有花而天而帝则不如是女官仰首目帝视曰尊貌明莹如玉何所有花妙锦谬指曰班班矣女官出遂削发为尼文庙亦竟不立后也洪熙初养发如旧仁宗张皇后自其为东宫妃时则巳闻妙锦事叹服之宣德初皇后为皇太后语驿而致之礼视如公主之礼及廷见叙戚里亲谊甚欢妙锦自称徐达第三女肃拜柔嘉进退恭重诸宫中私相语曰此薄皇后而不为者也皇太后礼而厚赐之护遇之昌都旧第 

　　○郭真顺 

　　郭真顺潮州周伯玉妻幼受书于其父教谕因旁通经史诸家尤精数学能诗文归伯玉家伯玉从外人值真顺方栉怫然起曰君子将上堂声必扬妾正委坠失容卿猝至使人窘逼难避何义也伯玉谢焉元乱避地居村寨众推伯玉为寨主真顺语伯玉曰吾观寨众皆矜能轻敌必败事卿好谢之伯玉如其言久之寨众争长杀其所别立者而伯玉以免寨中人多务积粟真顺独劝伯玉散所藏粟与其婢子日索绹而已亡何贼至尽焚农家子所积粟真顺请伯玉引索贯妻子与同系贼谓此捕卤也恣其行寘不问因得从问道去依溪头寨居焉太祖定天下岭南归附再遣指挥俞良辅来征诸寨之未服者一寨皆恐诛真顺作俞将军引遮道上之井言寨人无逆状俞将军览诗大喜一寨皆全后与伯玉偕隐于县西之后池子三碏彦敬砺彦作矿彦器分授之三经坐而听其夜诵各与百钱记遍数诵虽如流必钱尽乃巳后皆以儒征彦敬仕栖霞令彦器终朝列大夫真顺卒年百二十五岁遗命丧不供佛祭不焚楮子孙遵行之彦敬妻曰庄氏国初贼起时乡人共窜入冘庄有难色彦敬强之曰不入且虏与其及也庄曰男女无别生不如死立引刀自裁彦敬义之大恸仰天警不复娶后三日贼大举破其乡彦敬鳏终身 【 郭真顺俞将军引□将军开国之武臣早附凤翼攀龙鳞烟鱼惨淡蔽九野半夜拌出扶桑轮前年领兵下南粤眼底群雄尽流血马蹄带得淮河洒向江南作晴雪潮阳僻在南海滨十载不断干戈尘客星移处万里外天子亦念遐方民将军高名迈千右五千健儿猛如虎轻裘绥辔踏地来不减襄阳晋羊佑此寸特奉明主恩金印十大龙文大开藩卫制方面期以忠义醋明君宣威布德民大悦把菜一笠谁敢夺黄犊春耕万陇云漦龙夜卧千秋月去岁壶阳戌守时下车爱民如爱儿壶山苍苍壶水碧父老至今歌咏之欲为将军纪勋绩天家自有麒麟笔愿属壶民歌太平磨崖勒尽韩山石】 

　　○高妙莹 

　　高妙莹字叔琬解开之妻缙母也父若凤元时知封州元末世风奢僭妙莹独尚简整从父官邸悉通经史传记善小楷晓音律筭数女工极其敏妙既归事舅姑孝谨与开相敬如宾元末舅氏解子元起兵攻贼为贼所执死之而若凤亦攻贼广中中流矢死兄镗巨铨皆以举义兵死于军外内家属流离妙莹丧葬合礼绝荤逾三年时乱离无书妙莹手写孝经古文杜诗授缙与其兄纶为言宋元来政治民事记及时日无所遗谬临尽谓子孙曰神仙皆有死吾年七十余孙子满前过吾父母兄弟矣但当与汝曹永诀不得不悲耳因泣数行下家人皆泣遽止之曰死犹枯株体魄如遗送葬备物于亡无益金珠宝贝更能为祸吾经乱离所见多矣葬我必依近地素衾结髢朴棺深队隧端坐而没所著有酒食议女德议若干卷高文海死节事一卷文海即其兄巨也 

　　○李氏 

　　李氏者河东驿丞王伫妻也伫坐法当刑李氏上言妾夫父母生夫一身贫病之境逼于桑榆妾夫坐刑舅姑必死妾请代天子嘉其意释之 

　　○宋氏 

　　宋氏金华人宋濂族女也嫁于衢州人为阆州守失其姓名府推官被罪诬连及守守坐累死家人皆遣戌金齿卫宋奉姑以行至常德题诗邮壁间使者以闻太祖怜而释之赐以阆守之禄养其姑 【 邮壁诗□邮亭咫尺堪投宿手扶亲姑憩茅屋抱薪度地暂铺摊支颐相向吞声哭傍人问我是何方俛首哀求诉衷曲妾家祖居金华府海道曾为上千户奉艘运粟大都回金牌敕赐双飞虎弟兄晦迹隐山林甘学崇文不崇武方金玉堂宋学士亦与妾家同一谱笄年嫁向衢州城夫婿好学明诗经离骚子史遍搜覧意欲出仕苏苍生前年郡邑忽交辟辞亲笑伊趋神京万言长策献阊阖泥金捷报来欣駦承恩荣除阆州守讽然画舫西南行到官搜贤访遗老要拒奸顽尽除扫日则升堂部公务夜则挑灯理文藁守廉不使纤尘污执之应教僚佐怒府推犹罪苦相攀察院来提谁与诉临行囊槖无锱铢惟有旧日将去书牵衣父老泣相送遮留赤子争号呼彼时征赃动盈万妾夫自料无从办竟晨拷打不成招暗嘱家人莫送饭亡何饿死囹圄中旗军原籍来抄封当时指望耀门户岂期一旦翻成空亲邻怜妾贫如洗敛钞殷勤馈行李零丁三口到京师奉旨边方戌金齿阿弟远饯龙江边临岐抱头哭向天姊南弟北两相恸别来再会知何年开船未几子病倒求医问卜皆难保武昌城外野坡前白骨谁怑葬青草眼前有子相亲傍身安且不忧家荡而今了死姑年高纵到云南有何望八月官船渡常德促装登程戒行色空林日暮鹧鸪啼声声呌道行不得上山险如登天梯百户发放来耴齐雨晴泥滑把姑手一步一什身沾泥晚来走向营中宿情思纷纷倦无力五更睡重起身迟饭锅未熟旗头逼翻思昔日闺门内远行不出中堂右融融日影上阑干花藩庭前鸟声碎宝髻斜簪金凤翘翠云蝉鬓蛾眉娇绣床新刺双蝴蝶坐久尚觉春风饶谁云今日夫亡后万里遐荒要亲走半途日午姑云饥欲丐奉姑羞举口同来一妇天台人情怀薄若秋空云丧夫未经数十日画眉重嫁盐商君血色红佑绣罗粤骑驴远涉长安道稳步不知行路难扬鞭笑指青山小古来节义难重陈抉日截鼻肝胆真嗟哉风俗日颓败纲常废尽趋黄金妾心汪汪澹如水宁受饥寒不受耻几回欲葬江鱼腹始存未敢先求死孝思须体夫存念辛苦奉姑终不怨姑亡妾亦随姑亡地下何惭见夫面说到伤心泪如雨咽咽低头不能言道傍闻者摠凄酸隔岭哀猿呌何许】 

　　○韩氏女　黄善聪 

　　韩氏女保定入国初明玉珍据蜀女年十七独身耳惧为乱兵所掠衣男子衣混行间既被掳为兵卒从玉珍入云南从军七年人莫知也道逅其叔父乃赎之以归一时同伍者皆惊异归而嫁于成都之尹氏成都人称为韩贞女而成人忡南京淮清桥一女子名善聪者其事亦颣贞女善聪黄姓早失母其父携之进来庐凤间以鬻贩线香为业衣之小儿衣以便行贾数年父死无归而里人有李英者亦业善聪父所业善聪乃往依之诡姓名曰张胜与李英粥贩同卧起也居恒称病不脱佑襦溲溺必暮夜踰年与偕归突然笄矣善聪有姊故适人则往见姊于丈家姊惊曰我故无弟善聪曰我是善聪也泣语姊故姊曰汝虽百口难以自明辱及父矣善聪曰如不分明则妹甘死姊召稳母视之果分明也宅日英来望见善聪为妇人籹大惊愕归如有失姊谓妹年均即以妻之善聪曰果尔又不分明邻里强之不得事闻三厂惊异遂劝为夫妇二女人以比木兰云 

　　○陈氏妾 

　　新会李宗长妾陈氏宗长卒有男女四人则皆嫡出也宗长卒时当元之乱家业飘零陈谨收其谱籍券契携子女出佣餬口天下既定遂还居宅逐佃作治生宗长世业不失尺寸而宗长子若孙尊陈为母陈不敢居也家有祭若宴则请其主妇主席亲戚曰母氏有功于李何所不当尊陈曰吾李氏妾也堂上有我位次耶临卒谓诸子曰敛我也以布奠我也于庑下瘗我也于老孺人之墓足粤中君子曰谨名分辨上下陈氏有焉人而知此也岂有妾妇乘其年可以风矣 

　　○林淑圆 

　　林淑圆莆田人父时永乐进士坐事发营建北京淑圆方七岁击登门鼓诉冤仁庙监国矜其幼赐之饭遂宥时罪后年十二割臂捄母 

　　○苏氏 

　　指挥林兴妻苏氏香山人正统巳巳寇黄萧养骤攻广城兴治兵外御之雉堞虚无人苏率军人妇授兵登陴皆盔若甲如男子贼退城完粤人谓之女子军 

　　○胡卢 

　　胡卢桂阳人都御史朱英之妻事姑至孝和气蒸家门从英宦游尝携其族孙奇与俱奇得疠疾不可近卢亲与汤药夜为虔祷族孙疾以瘳正统巳虏薄都城英时以御史治盗闽浙留卢京师或谓卢盍去诸卢面叱之召诸子曰虏何能为有不幸死君义也奈何去之卢谓食禄之家惟侈易流男未冠女未笄不使识缯帛珠翠之华虽贵纺绩不懈自奉布佑铁簪而 

　　○朱静庵 

　　教谕周济妻朱静庵生成弘间博覧群书酷嗜吟咏所著有静庵集词气和平笔力雄健享寿八袠 

　　○李淑人 

　　李淑人安阳人尚书李鐩女参政崔升妻礼部侍郎铣母也父□为户部侍郎淑人少从父京邸听石彪曹钦之驺声知其必败从升官京师二十年日令家僮拾马通自夹薪爨以助升俭时时劝升却馈遗之物曰古云文官不要钱忧食羊不如乐饮酒升出守延安铣时尚少私以纸易瓜淑人怒朴之曰此通贿渐也为宫者多以妻若子好货败名及铣官翰林矣醉归夜詈婢比晓召铣跪责之曰婢诚可怒何不待醒尔为儒为天子法从可酗詈乎见诸孙有华好衣则责妇曰吾中年举铣爱矣终不与以华好衣铣虽独子于吾无所敢求夫贪以求子成求母阻尚惧而知耻子求母狥何弗为也铣妻李亦有贤行事姑至孝姑河衣衰食素者三年或馈铣骡铣曰母尝恨无骡令见且喜李曰君尚未知劳生而致之先姑喜耳未必喜馈铣大惭 

　　○黄氏 

　　林大辂妻黄氏莆田人大辂举正德进士为工部员外郎武宗南廵同邑黄巩与诸臣疏諌武宗下巩等疏首六人诏狱余同罚跽大辂偕同官蒋山卿何遵疏捄曰罪不及臣臣实耻之疏入亦廷杖百下诏狱寻外谪之当大辂下诏狱时黄日夜焚香吁天祈大辂免于罪而有缉事缇骑居大辂邸舍旁辄言大辂妻为咀呪武宗大怒复逮大辂并黄入狱当廷鞫铜拶铁串备极毒楚至断指不承鞫者微讽之黄哭曰妾夫被系妾居邸舍日夜焚香祝天冀皇舆勿出宗社大安则诚有之宁敢有它意且妾夫小臣能直妾敢媿为其妇入狱则与大辂诀妾今有身分不任刑且死矣国恩未报老亲弱子君自珍重居五月得释夫妇出狱都人聚观称黄氏铁夫人也大辂嘉靖中历官都御史 

　　○戴纶妻 

　　戴纶妻佚其姓纶故客京师从娼邵金宝宿游后为京营参将坐仇鸾事下狱念金数千里外独身下狱无可寄委使人持槖中金三千委邵而属之曰吾生死不可知顾狱中无以为衣食惟子之所费吾死其赢者尽子金也邵策纶日费以其余结驩权门贵公子益市少妓得钱展转布置公子得纶金不赀竟因以出纶纶系狱十余年复官建昌游击而邵提金还纶更四千有奇纶益德邵与俱之官纶妻闻之自家中来为高坐坐邵委身下拜命侍女强持之勿令荅居旬日语纶曰夫子陷于难妾不能出力为夫子出力乃在故游娼妾不能为夫子妻妾归矣邵与夫子君惟夫子念之垂涕而别 

　　○张氏 

　　沈朿妻张氏妾潘氏朿嘉靖中自徽州府推官擢入为礼科给事中始至京则发愤欲讼相嵩擅权纳贿状方有所待而言者泄于嵩嵩心衔之会总兵周尚文卒其家上书请恤嵩素恶尚文无所往来寝不行朿疏尚文平生忠勇其卒也边人莫不流弟身后靳恤典非所以劝将来抑亦繇大臣以爱憎为予夺苶体国奉公之义疏入嵩大恨世宗亦怒朿庭杖之幽系之诏狱而继朿后上疏言嵩者凡三人其一人锦衣经历沈炼其一人御史赵锦其一人刑部郎徐学诗皆淛人也上既久系朿嵩复恶浙中人不为朿上言而久之嵩败死又久之户部司务何以尚上疏讼海瑞上怒下以尚狱乃始出朿朿系狱十有八年矣始朿入为给事中急趋命则先独身入朝而令张自后随之此时朿尚未子张买潘氏女为妾与之俱及至则朿下狱张谓潘曰吾已矣汝年少也且未见主公自审择之潘曰主公抗节夫人苦节婢子非人乎与张俱守京师日夜治女红给朿槖饘之费及嵩败死时朿父八十有七矣张伏阙上疏请代夫系狱放朿归养三上不报则与潘治女工给槖饘如故朿出狱对张称谢并谢及潘潘惊泣扶掖不敢当也朿久系有心疾归而家益落□身执爨令潘当夕隆庆初复朿官稍迁南通政皆不就家居十余年竟卒无子亡何潘继之山阴令徐贞明表之曰一门风节 

　　○徐德英 

　　徐德英莆田人父廷龙嘉靖中仕同知德英好读书善属文适俞氏子所著有建文纪孟母仇氏等赞及五言古近诗坎车禀多病郁郁以死尝作悼志赋其辞曰公天氏之遐瓞兮迨烈祖乃肇声昔遭世之纷浊兮民沸腾其靡宁奋义武以鹰扬兮实奠夏而攘狄爰带砺于南服兮遂燕翼而贻则承惠泽之汪濊兮虽永世而靡忒肆大考之振坠兮敦仁厚以式榖泊严君之扬华兮盖有光于先烈历伯昆而降予兮岁上章吾以育顾薄躯之陋微兮具二气之灵淑承家世之儒风兮敢浮沈于流俗捧严慈之明训兮窃前修之芳躅列图史以鉴戒兮覧经书以自勖钦栢舟之贞烈兮慕关睢之贤哲哀晨牝之祸国兮悯桑中之自贼怅去古之日远兮伤徽音之莫续念盛年之不再兮虞日月之逼促惟圣学之宏深兮惧寡陋之弗格励予志以力追兮恒昕夕而惊惕理虽微而必究兮事何幽之罔烛吾又缀实璐以为佩兮纫明玑以充祎集桂荃以为裳兮索兰茞以为衣芳与泽其杂揉兮芬郁郁而馡馡羡棣萼之并茂兮同厥志而弗违进承欢于膝下兮退切磋以委蛇追遐风于上古兮指二南以为仪奈流光之蹉跎兮岁忽忽而若驰倏玉枝之凋折兮又鸿鴈之分飞感离居之寂寥兮情睠睠而怀思慨赋质之凉薄兮嗟性命之多否疾疢轸其频仍兮又酷烈之交罹气郁郁而不解兮愁悄悄而莫支中腷臆之苦辛兮魂征营而莫持悲华年之难再兮怅素志之终违泝女子之生世兮虽显扬之罔恃试历观于今昔兮亦垂休于彤史或际遇之赫熅兮播昌烈之文词或振藻于芳袆兮亦增辉于门楣哀余生之薄祜兮徒抚躬而怀悲念鞠育之劬劳兮恩浩荡而不訾曾涓埃之莫酬兮顾惟疾而忧之中心感以忉忉兮神怅怳而飞扬惟天道之昭昭兮善恶降以祸祥嗟轸患之缠绵兮紧百艰而备尝抑吾愆之积稔兮何年命之不常也循本初而自省兮余怀晣其孔章也长太息而自悼兮泪恨浪而沾裳稽往哲之仪履兮谅天命之弗爽怀宵堂于共姬兮赋绿衣于庄姜韫何才而屯阨兮采胡烈而参商何彼懿哲之茂行兮亦遘灾而遭殃牛蹈道而疢夭兮跖恣睢而寿康瞾肆秽而获考兮王履贞而燔亡信玄理之可征兮怅天道之茫茫心瞀惑而不释兮招灵氛使为予详循往轨之冥昧兮何迩鉴之有常孰非仁而可蹈兮孰非义而可长熊与鱼之难井得兮兰得芷不以非地而改香往者既以巳矣余何为而独伤其忧戚以玉汝兮岂徒迍邅而无当守天衷之秉彝兮循至性而毋忘尽吾生之大道兮等寿夭于彭殇观大化之微茫兮旷千古而尚羊苟余心而日休兮虽沉痗庸何伤乱曰吁嗟性命胡不长兮增怀永叹怆中肠兮遵道履仁吾何伤兮抱贞委顺乐未决兮 

　　○吴扶阳 

　　吴扶阳晋江人刑部主事何琚继妻也父希渊伯父长乐令希澄兄弟孝友以家法闻扶阳数岁见兄读书辄守几不去久之晓所谓语父曰生为女子然亦可以有所为乎父异之使希澄教之名曰扶阳为说所名义即应曰大人微旨固欲儿副此名也父兄择所归以为琚继室时琚巳举进士矣扶阳曰儿固不计年龄长少也毋谓吾家慕宦贵乎父兄以琚清修吉士决意许之既通盟琚母殁扶阳素衣蔬食居处变常终丧来归琚羸弱多疾好观书史扶阳敛躬约饬诵文质义摄理之辅严于师友琚郎刑部公退辄劝以慎决挞详传比刑部属员以次司犴狱当一月宿狱琚当次夫阳常以手札问读书疑义月满琚还衾枕衣屦简帙笔研安置不移其初琚大服其谨静琚以使事过家疾甚扶阳夜跪祷北辰旦一食朝夕侍临决许琚剪发纳琚褎中以殓断一缣为琚魂帛自藏其半衣履书册推酌琚意奉尊给卑具有纤悉去之一月为文祭琚复作书与内外亲永诀曰为人臣而灭义君贼也为人妇而失节夫丑也自昔慷慨之士清贞之女皆舍所生轻若鸿毛吾夫之死上无老姑可守以孝下无弱息可守以慈又安得恋恋死生之际难以自诀幸谢老父老母诸兄弟我何嫂侄隔别幽明永永相诀异日得于黄泉与夫子相见庶几栢舟令女吾目瞑矣琚死五旬而扶阳死临死拜哭几筵尊卑内外瞻视凛然举止详整王慎中为私易名曰约节善道吴氏烈女事闻赐旌表吴氏予族母也去之五十年而予儿九转为邑诸生笑亡予妇王承静亦死殉之其事类吴氏 

　　名山藏卷之八十九 

　　●名山藏卷之□□ 

　　晋江何乔远　譔 

　　列女记（二） 

　　◆列女记（二） 

　　韩太初妻刘氏 
　　黄珍 
　　夏氏　陈淑真 
　　郭丑 
　　高裴二家节妇 
　　海州侍小花 
　　汤节妇 
　　唐方妻丁锦奴 
　　石孝女 
　　赵康妻袁氏 
　　黄三苟陈小奴 
　　祥符六烈女 
　　吴金童妻庄氏 
　　俞烈女 
　　李氏二女 
　　杜元昭妻费氏 
　　华亭二节妇 
　　陈细秀 
　　唐贵梅 
　　张氏女秀 
　　陡门妇 
　　何氏 
　　瑞州府通判姜荣妾窦氏 
　　赵一凤妻陈氏 
　　张四桂 
　　邓闺秀 
　　成世华妻杨氏 
　　刘粉儿 
　　镇抚张福妹 
　　朱昱妾陈氏 
　　潘圣姑 
　　陶恒妻杨氏 
　　史义姑 
　　郭东山妻王氏 
　　何雄二女 
　　熊氏女 
　　徐亚长 
　　许希曾妻 
　　张隆娇 
　　林淑温 
　　蒋氏 
　　欧阳妙聪 
　　山阴周氏女 
　　范氏二女 
　　张桂秀 
　　江厚妻秦氏 
　　侯节妇 
　　谭贵妻何氏 
　　周楞妻应氏 
　　张贞女 
　　兴化（陷倭节妇四十三人） 
　　董线娘 
　　贡士游铨妻张氏 
　　谢妇李氏 
　　赵尚贞 
　　胡氏 
　　侯氏 

　　韩太初妻刘氏　　黄珍　　夏氏陈淑真合传　　郭丑　　高裴二家节妇　　海州侍小花　　汤节妇　　唐方妻丁锦奴　　石孝女　　赵康妻袁氏　　黄三苟妻陈小奴　　祥符六烈女　　吴金童妻庄氏　　俞烈女　　李氏二女　　杜元昭妻费氏　　华亭（节妇）　　陈细秀　　唐贵梅　　张氏女秀　　陡门妇　　何氏　　瑞州通判姜荣妾窦氏　　赵一凤妻陈氏　　张四桂　　邓闺秀　　成世华妻杨氏　　刘粉儿　　镇抚张福妹　　朱昱妾陈氏　　潘圣姑　　陶恒妻杨氏　　史义姑　　郭东山妻王氏　　何雄二女　　熊氏女　　徐亚长　　许希曾妻　　张隆娇　　林淑温　　蒋氏　　欧阳妙聪　　山阴周氏女　　范氏二女　　张桂秀　　江原妻秦氏　　侯节妇　　谭贵妻何氏　　周楞妻应氏　　张贞女　　兴化（陷倭节妇四十三人）　　董线娘　　贡士游铨妻张氏　　谢妇李氏　　赵尚贞　　胡氏　　侯氏 

　　○韩太初妻刘氏 

　　韩太初妻刘氏新乐人太初仕元为显官国初徙和州奉母寗以南刘氏事以甚谨寗道堕伤刘刺臂血和汤以进寗愈道复病再进再愈抵和二年寗患风痹久卧暑月蛆生枕席刘耴啮之便不复生驱拂蝇蚊昼夜靡懈后寗病危啮刘指与诀刘不悟复斩指血和粥进寗复愈寗卒遗命权厝以俟归葬于新乐后五年弗得归哀号如袒括之日事闻高帝召至厚赐之遣官为归殡旌门复其家 

　　○黄珍 

　　黄珍宁海人郭仁寿妻尊事仁寿甚至仁寿谈辩好客珍极意营集为仁寿娱客不使见窘状一日仁寿入台城殁旅舍珍闻恸绝数四灵车至庭抚棺一号什地移刻布苫柩侧卧不解衣者三月耴石为枕石有棱当枕处肌肉成创创夜浸淫其子泣请以木易之不许如是三年珍不直事夫谨在家事父母亦至孝 

　　○夏氏　陈淑真 

　　李宗颐妻夏氏新建人陈友谅陷南昌部卒扼而欲污之夏氏绐卒近井傍抱女婴儿抱井死宗颐入国朝被征拜官历礼部尚书感妻之节终身不娶宗颐博学宏词南昌有十才子宗颐与焉与宗颐妻同时死者又有同郡陈淑真淑真七岁能诵诗鼓琴友谅寇南昌淑真耴琴弹之曲终泫然流涕曰吾绝弦于此乎父母怪问之曰城陷必辱女将先之明日友谅至赴东湖死 

　　○郭丑 

　　郭丑字道安六合人通诗书善持家隆冬盛寒篝灯持箴恒至夜半纂组烹餁不经师授悉精其能父彬绝怜爱之不肻归凡子同里郑玄来求婚彬曰必力学玄往力学人丰九竟妻玄玄间举古烈女难之一一能称述丑妇道既修姿容复美其舅有恶念丑弹指曰人伦之变难以语人潜出沈河而死洪武十年也彬闻之悲欲无生瘗于杨子西河清水潭上一日玄梦其来车马仪卫甚都曰妾今在长芦水府掌钩考人间善恶念子索居故一来耳不可久留也次夕其姑梦亦如之长芦在六合城南二十五里 

　　○高裴二家节妇 

　　高裴二家节妇皆辽东人高本固姑人从夫戍辽故亦居辽东洪武中故元臣名祖自定辽来归高帝访问辽风俗名祖具对因言往年石城有高希凤者为乱兵所掠力抗不服右腕被断死其妻刘氏掳行十余里骂不绝日亦死之希凤仲弟药师奴亦死药师奴妻李氏携其子文殊孤侄僧保避难高丽至中途度不能两全以其子差长弃之独携侄行及圣朝混一军民复业李氏访得其子同归守服希凤有季弟伯颜不花为纳哈出所杀妻郭氏高丽人居混滩自缢死于马枥希凤从子高塔失丁亦为父雠诬陷死妻金氏与姑邢氏缢死于鱼坞所居室一门五妇皆尽节义又言定辽南河寨翰罗村有卒裴皮铁者瘟死妻李氏女直人年二十二停柩二年昼夜哀临比葬陈祭辞柩自缢于屋西桑树是皆臣耳目之所闻见上动容称叹即日诏有司旌表 

　　○海州侍小花 

　　海州侍小花年十六许嫁而夫亡往夫家成丧持服养姑送终剪发自誓守节不二洪武中采访仗上其事所司以其年未五十不合朝例兵部侍郎徐宗实上言曰随事处中始为合义守文执一岂曰得宜妇能哭夫于筮嫁之初剪髟于葬姑之后虽剜目截耳亦无以加岂可与寻常守节比例同科朝论是其言下郡邑旌之 

　　○汤节妇 

　　汤节妇上海人通孝经列女传嫁华亭人邓林洪武末林卒汤年二十五仅一女邓族利其居址迫使归汤不可邓氏之人遂质居于巨室张氏汤泣曰我守夫骨于兹上当与同存亡奈何弃之即欲自尽张义而去之既而曰邓利吾财耳尽以家赀还邓织纴目给所居荒野沮洳中患水者再寝处自如而是时汤女已适人矣操舟来迎请至其家避水不许请暂憩舟中亦不许曰吾守此六十年矣纵没溺从汝父地下甘心焉学士钱溥传之曰宋伯姬不避火汤节妇不避水生死一同同归于贞 

　　○唐方妻丁锦奴 

　　唐方妻丁锦奴新昌人洪武中方为山东佥事坐法死妻子当没为官奴押卒欲挑锦奴从锦奴借梳掠鬓锦奴掷梳地下予卒卒掠毕持还锦奴骂不受窃谓家人曰此辈无礼必途辱我不若预为计行至阴泽崖峭水深四无援路从肩舆跃下投水中衣厚未沉以手敛裙随流而逝押卒数辈惊捄至则死矣今称其处曰夫人潭 

　　○石孝女 

　　石孝女新昌人父潜洪武末坐事籍没系京狱妻吴走依父家以居一日潜亡归还匿吴吴兄弟惧连坐遂杀潜投大窖中泯其尸时孝女襁褓耳既长问母曰何无父族母告之故女大悲愤永乐初年十六舅氏以配吴氏之族子女白母曰杀我父者吴也忍事其家庙邪母曰我不幸寡事不繇我可奈何及星期已屇治装于归吴礼宾未毕女雉经室中众惊愕诘其母母仰天哭曰吾女之死为父报雠也号恸数日亦死有司闻之为治杀潜之罪 

　　○赵康妻袁氏 

　　龙安府庠生赵康妻袁氏 【 赵一作严】 永乐中康至兴文阁栈道坠江死袁闻计哀号奔至溺所自投家人两月不得其尸潦尽滩清二尸相并于崖侧诏书旌门 

　　○黄三苟陈小奴 

　　黄三苟陈小奴大妇家居临海之康功里三苟出佣作日暮未归小奴抱女迎候于门忽闻三为苟虎所扼弃弃女于地手执门关迫至山足奋身号呌拽持夫足于虎口中提关击虎虎惊疑去负三苟归而三苟死矣小奴年近二十有色严正自持村中称为女御史有土豪欲娶之讽之不从乃率众擒迫以归小奴度势孤难免曰请少侍归奠亡夫烧除灵座即复来土豪从之奠毕恸哭求死诸男觉其有异环守之乃阳笑而诡遣之邻家出舍侧二里许至姜潭上属襁缀女碎面毁乳投潭而没知县孙振望哀之为收复其茔买田与其儿而复其身小奴事在正统时为土豪嘱灭不举成化中乃得旌 

　　○祥符六烈女 

　　祥符六烈女乡人为立庙于开封府之西门而李梦阳为之传若赞六烈女者天顺中有陈女年十八聘杨瑄亡何瑄卒女痛哭将死之父母不许欲往哭又不计女则窃翦发属媒氏曰必往寘死者怀中于是瑄母以异时定婚帖裹发寘瑄怀葬焉后闻其父母为改聘自缢而死后五十三年瑄有侄曰永康者攻葬瑄求陈氏骨合焉葬三年而岐榖了瓜产其墓张氏者李杰妻也年十八归杰踰年杰病且死握其手曰我死汝必更虽然善侍后人矣张泣自矢也杰死谓棺匠曰大之夫性喜宽其父母不许张哭曰不大不棺棺成自经死高氏者夏永昌妻嫁三月而永昌死高氏欲从之家人防严则日于几筵前焚香祈得死曰永昌俟我其母知之泣语之曰汝今年十有九耳奈何乎死高氏曰嗟嗟母谓百年永耶等死耳竟缢死万氏魏相妻也相之死也祖姑王觇妇有决志引登楼与同卧起妇曰妇不食者数日矣饥渴甚请下楼而饮水既下遂缢死时年二十一王氏者孙林妻怵病贫无以疗卖衣办汤药夜吁天求代不得林死自经死张氏孝子田锐妻也锐尝刲股疗母母死庐墓三年孝子有甥宿孝子铺而夜杀其邻客盗其财于是孝子逮狱死尸出墙为之崩张氏哭欲死曰夫为孝子我不能为节妇邪竟死妇阳赞曰贵非必爵辉岂惟华有碎而完有凶而嘉于烈陈氏甘心未家槁骸竟双并蔕则瓜岐穗离离载嘉者禾五女继兴奋义秉贞陨躯舍生展哉令名于惟六女生犹鸿毛死而遽巍山岳其高瞻庙者拜过里者惑无贵无贱无识不识即迹揆心验独持同古今一感人心至公熊掌耴譬瓦全是耻尔忠尔孝敢告君子 

　　○吴金童妻庄氏 

　　海康吴金童妻庄氏成化初随夫避贼于新会佣作刘铭家铭见庄容好欲犯之屡诱不从乃谋乡人梁狗从其夫入海捕鱼因推杀之海中越三日庄见夫不还走觅海滨有一尸流岸侧手足被缚庄物色其衣服金也即归摧其女赴海抱金尸而没时年三十二翌日三尸随流遶铭之门去而复返乡人感伤共殡祭之然未知杀金者铭也而梁狗私泄于人有司遂捕铭井狗寘之罪奏闻旌表 

　　○俞烈女 

　　俞烈女者永嘉人父蚤亡母窘衣食欲改适烈女泣曰不幸无父失母何依不如死也赴水死不克而母归郡人刘斌烈女依焉怏怏不自得亡何母卒斌前妻子遣婢潜说欲污之詈而唾其面婢曰彼云不从将杀汝矣烈女曰吾宁不义生一日斌有他适前妻子操刃即之女厉声曰狂悖无礼吾不能辱前妻子遂则杀之斌归捕前妻子置之死而郡中大旱守何文渊大祷禜不应曰郡有冤乎耆老以烈女事告文渊大惊为文往祭天立雨 

　　○李氏二女 

　　李氏二女芮城人成化甲辰岁大饥二女年及笄天姿秀懿父殁乏食邻妇曰父箱箧中犹有妆奁可出鬻也二女惭羞竟不出户伏箱饿死闾里为之嗟吁 

　　○杜元昭妻费氏 

　　生员杜元昭妻费氏平陆人元昭亡费年二十抚孤树节身不厌糠核而奉姑极其敬顺至卖衣供甘旨人谓之曰衣得无尽乎衣尽何卖费曰姑存有限物尽复来姑殁乃自缢而从之 

　　○华亭二节妇 

　　华亭二节妇者朱氏之妇一薛一翁娣姒也皆年二十余寡郡邑请旌之诸子以告薛不许曰身事人者不可失也言许人者不可食也步而家门可望他家尘执而家爨可折他家薪吾诚结于心焉巳矣夫何求裁且邻家如吾少而寡岂少也如吾寡而贫至于老岂少也竟不受旌二节贞志既同娣姒之交终老如一 

　　○陈细秀 

　　陈细秀金溪人父宣遘疾几殆细秀年十四祷天求代或语细秀县中军山悬崖千仞有疾者舍身崖下则愈细秀偕祖往既登崖跃然投下祖意其死攀缘下至深谷闻语声视之肢体如故惟额少伤归而父愈 

　　○唐贵梅 

　　唐贵梅贵池人笄年适朱姓夫贫且弱有老姑悍且淫少与徽州一富商有私弘治中富商复至池见妇悦之密以金锦赂姑姑利其有诲妇淫百端弗听至继以炮烙体无完肤乃以不孝讼于官通判慈溪毛玉亦受商贩倍加官刑几死者数商犹慕其色冀其改节复令姑保出之亲党咸劝其吐实妇曰全吾名而污吾姑非孝也夕易袿襡雉经于后园古梅树下及旦姑不佑之也将入其室挺之手持桑杖且骂且行曰恶奴旱从我言又得金帛又享快乐乃竟何如而自苦乎入室无见寻之至树下乃知其死大恸哭亲党咻姑曰生以不孝讼之死称妪心又何恸哭姑曰妇在吾犹有望妇死商人必倒赃吾哭金帛不哭此恶奴也尸悬于树三月颜如生每岁梅月之下隐隐见形冉冉而没有司以碍于官府之故终不举杨慎为作传以附露筋碑之跗 

　　○张氏女秀 

　　张氏女秀汝宁西平人年十七许嫁同邑尹氏子琳明年病死女闻计易服悲哀若巳嫁者葬之日请于父母送焉临穴凭棺哭几绝已请即尹氏执丧舅姑不忍也劝之他适誓死以谢一日闻嫡母宋疾甚亟归省宋思鹿羹潜刲股羹进之宋疾以愈 

　　○陡门妇 

　　陡门妇宣城人正德间夫妇居徒门中邑大旱偕其夫行乞金宝圩夫与约曰尔止此吾往行乞得食当还饲女去数日不返圩人唐甲者悦其貌邀与俱归不可遣妻孥数辈诱致之坚不往与之食坚不食竟饿死 

　　○何氏 

　　何氏泗州人父死家贫有不知名夫妇寓居州中与其母求聘为婚既至则徙居他县逼之为娼何氏不受楚挞持刀自刎夫妇皆逃去有司闻礼葬之其后天旱人疑为何冤所致淮安守诣祭其墓天乃雨正德中旌门 

　　○瑞州府通判姜荣妾窦氏 

　　瑞州府通判姜荣妾窦氏瑞无城正德间华林贼来劫府荣时摄府篆仓卒授窦篆出御贼贼突府廨捉窦并其嫡子妇持刀胁之窦氏以身翼蔽嫡子妇肩被刃者数处辄曰宁杀我告贼某处衣服具在可往耴贼耴衣服窦怀篆藏于后园池中少选贼复至系缚窦氏如前驱窦上马窦不得脱沿途骂贼众欲杀之贼首曰是妇媚丽且听其骂至巢中落吾手矣同时被虏者有唐氏盛豹一父子窦因好谓贼曰君既虏子可放父还归报我主携金来赎我也贼信之遣豹一还窦氏呼豹一私语之篆处曰归语我家我命尽矣前行见道傍井假以渴饮遂下马自投于井中贼惊叹去正德中旌表 

　　○赵一凤妻陈氏 

　　昆山县生员赵一凤妻陈氏凤卒遗二孤子陈断发自誓居二岁二孤继亡叹曰不死为孤孤亡吾死待葬毕耳偶闻外议讽之登车即用石灰自瞎双目居一年葬夫毕举首触石绝复苏即自置棺沐浴更衣卧棺中不语三日死 

　　○张四桂 

　　□阳县民张仓女四桂幼丧父与母贫居纺织为业里中恶少年王宰素窥瞷之女自待端严他日母出宰踰垣逼之桂坚执据其床栏栏毁身终不移骂不绝声宰用锸断女头去官为治宰罪 

　　○邓闺秀 

　　邓闺秀新淦人生十五归曾景昭即能善事其祖姑若姑谐和妯娌间里俗为商其家多金妇人则粉黛纨绮习惰侈闺秀衣布纺织日頟頟不休或讽其朴而自苦曰布素常也侈则为妖麻枲妇功惰弗妇矣正德中江西盗起所过剽夺淫污闺秀闻而愤曰狗鼠乃尔谓人尽惧死邪一日黎明盗来遶屋闺秀曰鼠辈袭我矣火屋一面使无合围匿所生女僻处牵其子从姑出走盗得之索其贿罄与之曰为姑与子请命贼并脱之独绳闺秀颈驱之行闺秀且行且哭顾姑若子巳远则伏地骂求死遂遇害后来人死所往往见黑气如车轮 

　　○成世华妻杨氏 

　　成世华妻杨氏无锡人归世华为继室寡而家散杨无子独一女幼而世华之二子各依其妇党以居或语杨盍就子居乎曰子可从也妇之党不可依曰然则从父家居乎曰父可从也夫之宗不可弃乃僦其半邻之室独与一老妪俱岁尽设夫主奠酒馔尽哀召姻戚饭以为常有访旧者不之二子而之杨榛梖之问不缺女长赘倩益修整为内外规 

　　○刘粉儿 

　　刘粉儿高邮人少许秀才吴作正德中作得末疾微殆私谓其母欲得聘妻而见之母往以意谕刘女初无难意遂与母偕诣作家入作卧内语移时作得见聘妻喜而病愈久之复思之而转病竟卒女闻引被蒙首面内而卧家人呼之饮食不应尸蹷然起尽耴其平日自为之属凡属嫁奁者满一幞使持送作家默默屏坐而巳父他出以□妇慰遣女女无异也好复其父其夜结朿纫合投其门前之市河死其父母升与作合葬焉 

　　○镇抚张福妹 

　　广西右卫镇抚张福妹故兴化人福赴京袭职道卒遗妻刘氏子辉年方六岁亲戚怜刘少寡讽使嫁妹曰嫂嫁则孤必不能存孤不存祀绝矣乃断发不嫁与其嫂抚孤侄以存张祀后以寿终乡邻号其塜曰义姑塜 

　　○朱昱妾陈氏 

　　武进人朱昱妾陈氏昱无子陈事嫡妻甚谨嫡妻亦甚爱之亡何嫡妻死昱亦危疾绵惙陈度不可起泣曰主母既亡主父临尽妾年少也不免见夺孰若先之示心主父自缢而死弘治初旌表 

　　○潘圣姑 

　　潘圣姑钱塘人许聘孙登名登名卒圣姑闻讣即欲奔丧守制父母不许遂毁妆垢面服缟断荤闭门不出富室争求聘之辄欲自尽父母捄苏久之登名母死女闻哀毁几绝密于室中置饭一盂遥奠夫姑遂裂衾自缢乡人祠之以励女节 

　　○陶恒妻杨氏 

　　广宗县民陶恒妻杨氏正德门流贼剽掠杨被获悦其色欲污之杨叱骂不屈贼怒缚之树间刀胁之杨骂益厉贼剖杨腹刳其胎断其手足碎其骨肉至死骂不绝口嘉靖中旌表 

　　○史义姑 

　　史义姑许聘宜兴县邵一龙未归而一龙没义姑书中心不改四字自刺面上父母不能夺其志 

　　○郭东山妻王氏 

　　宜兴县学生郭东山妻王氏早孀守节有堂侄英无礼于主邻里劝救英长跽哭诉王仓皇不敢当英误执王手王以为污遂执刀截断之嘉靖中旌表 

　　○何雄二女 

　　旴■〈日台〉县民何雄有二女长十七次十三嘉靖十年县饥欲以二女为人婢妾不果又欲卖人为娼二女不从以死自誓雄强之夜潜出以帛相系俱投水中既三日双尸挽手并浮水面逆流而上衣鞵如故 

　　○熊氏女 

　　熊氏女麻城人许于刘康康疾笃女割左股遗康康食之竟卒讣闻女号恸必死父母多方晓譬不能解曰不哭于刘我终不生许之往哭刘绝复苏始泣劝之曰未适吾儿汝何必死女曰以股食之以身事之矣不死何归以首触桂而死万历中旌门 

　　○徐亚长 

　　徐亚长者东筦徐添男女添男畜于徐为义子生亚长四岁添男死母以亚长还其主人翁去而别嫁亚长十余岁勤劳井臼恬静寡言笑居贱不免出入常有凛然难犯之色养子进旺欲私之不得一日主人翁使亚长薙秽于北洲之荳田进旺迹而强之亚长力拒获免因哭曰闻郎君读书有寡妇手被人牵辄投北洲江而死 

　　○许希曾妻 

　　临高民许希曾妻嘉靖中被贼掳掠誓曰妇人血无污地魂可贯空贼辱之抱柱而骂遂被杀 

　　○张隆娇 

　　张隆娇兴宁人嫁于陈其姑有外行隆娇请归宁自缢而死诏书旌门 

　　○林淑温 

　　林淑温琼山人许沈氏子未行而沈卒淑温闻讣师日去盥栉朝夕哀恸会海寇其家欲掳之女号哭奋身投海贼急捄之欲杀其父母以逼其从女曰辱吾身及吾父母何颜以生碎首囓舌而死贼悯焉乃释其父母 

　　○蒋氏 

　　蒋氏全州人父希敏十岁母亡十七希敏卒二弟幼且疾蒋誓不嫁母家为之媒蒋曰巳从夫而致弟失所非仁也况能保吾蒋千百年之祀则一身于我为日几何遂力持父遗业谨视弟弟长反为娶妇家财日饶二弟终身事之以母乡人称之曰仁姑 

　　○欧阳妙聪 

　　欧阳妙聪彭泽县民永暟之女永暟妻生妙聪及子四人而永暟卒久之二男子继丧永暟妻痛不自胜叹曰四子去二其二子存亡宁复可知我其终老无所依怙妙聪涕泣跪母膝下掠发自誓愿不嫁养母家至贫事母至孝母哭伤目瞽妙聪朝夕奉事焚香吁天目以复明母年八十且死以手援妙聪曰汝女身男想惟我所知负汝青春我之过也我死汝宜适人勿执前誓妙聪谢之母卒三载服除邻母来劝妙聪适人妙聪曰有前誓吾弟弟巳孙何患无依遂绝邻母乡人称曰孝女正德十一年旌表 

　　○山阴周氏女 

　　山阴周氏女年十九适萧山汪钦钦兄弟五人俱夭殁独父湛及母在夜有劫盗湛起御之遇害盗尽掠其赀去周号泣曰赀不足惜仍乃刃吾舅誓不与俱生堥身诉于官不获则走奏京师荼茹三年竟获盗三十人斩于市 

　　○范氏二女 

　　范氏二女会稽入幼好读书通列女传长适江氏一月而寡次将归傅氏而夫亡二女同筑一垣围屋数椽田十畆于垣内相守以居当种获时父率佣以入余日皆闭户虽灌田亦沟引而巳如是者踰三十年复自为土死而合葬焉 

　　○张桂秀 

　　张桂秀浮梁人父母搥绵为生以桂秀许聘凌氏子凌日贫落父母欲解盟以予美少年惧女素刚不可动乃俱佯出属少年逼近之女觉绐曰俟沐浴以从浴竟执父所业绵槌奋击少年少年昏什女自缢死既葬墓上草棘不生 

　　○江厚妻秦氏 

　　江津人江厚妻秦氏年二十四厚溺死停山下秦至溺所号泣投水者数众持之不果停之水汹急溺无获者秦誓死不还卧水次九昼夜竟获尸人谓诚心所感 

　　○侯节妇 

　　巴县侯节妇夫戍松潘还溺死侯方裁制或告之裁制自若再告者至遂以刀刺心而死 

　　○谭贵妻何氏 

　　兴业县民谭贵妻何氏年十八夫卒刺贞节孝顺四字于赙事姑育子慈孝廉备后子汝　万历中举粤西解元 

　　○周楞妻应氏 

　　周楞妻应氏临海人嘉靖中楞以姻属横连死无子应年二十五即欲同死以姑老无依乃殡夫山垌诛茅荆棘间绩作自活所居比邻悬远■〈豸寸〉虎魑魅日相狎迩风雨祁寒或不举火者累日偶得举火即以养姑节口忍饥姑卧病十年起坐扶持如一日邑令刘大直表其门岁给粟帛台守谭纶树其里曰节孝 

　　○张贞女 

　　张贞女嘉定人嫁汪客之子客老矣又嗜酒客妪多与恶少私客昏昏不省也妪则从诸恶少携酒客家贞女初归客子客妪召贞女出拜诸恶少贞女不肻则语客子曰夫日来我家者何人也而其口殊不及正义客子曰是吾父好友也通家久矣贞女曰好友乃如此若长大母如此不媿死也一日妪与恶少浴呼妇提汤贞女见恶少惊反走归母家日夜哭母强问其哭故语实居久之妪阳谢贞女贞女归归则百苦之贞女时时泣语客子谢绝诸恶少也乘间从容劝客曰请舅氏少饮酒客父子不省反以语妪备榜掠庂恶少中有胡岩者欲从妪通贞女诱逼不应一日直逼入其寝贞女大呼杀人杀人持杵击岩终夜哭泣自旦至墓岩与妪恐事泄絷诸床守之贞女哭自如又明日招诸恶少酣饮夜二鼓共缚贞女椎斧交下贞女曰刃我刃我一人前刺其颈一人刺其胁椓其阴贞女死共举尸欲灭之尸重不可举乃纵火其室天反风官逮小女奴及诸恶少鞫之得其状妪□恶少曰汝谓姑杀妇无罪今何如县令坐妪死县有贞烈祠坛令暴妪户坛上毋得收其家夜收之雷雷暴至群鬼百数啾啾来逐始令鞫狱时出贞女尸贞女经暑三月矣僵卧如生也其颈胁创孔有血沫诸恶少吁天以祈免血乃从其两腋出而贞烈之祠先三日祠旁人闻鼓乐声从天来火出祠柱中矣吴人归有光曰于是见节义天所护然天护之不能护之使无害者何也 

　　○兴化（陷倭节妇四十三人） 

　　嘉靖四十一年倭陷兴化城与难者四十三人其事可哀其志皦如也庠士林观颐妻柯氏倭围城语妯娌曰城陷死矣贼至被执至顾提学池亭贼稍侵之遂赴水死庠士林须恭妻刘氏年二十六姿貌殊丽贼强侵之刘抗拒刃剸其腹同俘者见其尸仆地犹手执裩裆贼感动为久具棺殓高翰妻翁氏贼入城翁抱姑哭贼杀姑砺刃翁颈曰不从砍矣翁伸颈骂曰贼奴便砍何可从也贼复杀其幼子而拟而兵曰砍矣翁复骂曰姑死子死吾独生乎伏姑尸大哭遂被害陈复拱妻黄三姐年十七垢面冀免污贼获逼之梳洗黄哭骂奋前夺刀贼大怒拽之出黄且指且骂贼劈之五指俱落仍刺杀之同俘者覆以青袍积薪焚其尸知县郑文焕继室郭氏贼执欲污之厉声骂遂遇害鱼台尹郑任妻陈氏贼入城时即投井家人捄出之同夫被执入营奋必死既而夫释独留遂骂贼死归殡之颜色如生知县黄约妻高氏城陷抗贼死节庠士苏继茂妻唐氏城围急指后庭井中谓臧获曰城陷此吾死所矣倭入城尽室逃窜唐氏投井死乡贡士方继曾妻林氏夫没贫且无子忍死养舅城陷亟扶舅缒城舅老悸不能下乃垢面男■〈髟上告下〉扶舅归伏其夫棺侧贼获之笞舅请以身代贼两释之戒诸党勿爇其居庠士周大佐妻游氏城陷被执贼青赎金露刃临之游无惧色值他贼过欲以金代赎游骂愈厉遂被害廪生郑东野妻陈氏年二十五贼入城即投井家人救出之同夫被执骂贼死庠士林观文妻陈氏年二十四守志又四年被执不屈贼生缚而投之火中庠士郑肇妻邹氏肇被执舅引姑及邹匿邻舍天明贼获之逼使前邹奋曰死即死不可前也贼怒刀刺洞胸血被地犹屹然坐姑惊号贼斫姑颊愈愤骂激烈贼刺其喉死庠士宋茂淳妻张氏贼逼之具脂粉使自饰张号詈尽碎其具贼欲刃之受以颈乃禁之密室潜自牖出抱相儿下井死庠士李启谟妻黄氏方盛年贼至匿其男鸡埘中覆以麦草与二女赴水死州判黄采妾朱氏张氏城陷朱自经死张与采被执贼屡犯不从执采焚之张自投烈火死朱年二十五张年二十李涂妻陈氏涂婴疾陈事姑甚孝年十九倭执而逼之骂贼投水死庠士郑日新芒萧翠环与其婢同为贼执曰吾必死之即以所生子付其嫡妻既至贼逼之不从佯欲杀之即引颈受刃如是者三婢劝之曰何自苦乃尔怒骂愈厉贼刃之吴绪妻郑氏年二十八年亡励节城陷死焉林文钺妻王氏早寡抚孤有孙矣城陷贼欲刃之孙廷准曰祖母守节请杀吾贼杀准王得释准妻黄氏缒城遁入山闻夫计不食死准弟廷溉以护幼弟出城为贼所杀未娶妇郑氏适被系亦自投白马潭巾黄懋志继室翁氏庄重美姿贼见而悦之绐以更衣自缢死王大勋妻张氏年二十二夫亡姑老自吃糠核以米啖姑遗腹生男抚教之贼入城与妇朱氏扃门燔死吴应桓妻陈氏年二十七寇获之大号曰一死便休从汝虏耶什地不起贼斩之黄士宠妻陈氏士宠宕子也陈为像拾仰耴生有男女矣而士宠没服阕舅姑欲嫁之涕泣跽庭自明志义亡何男女夭丧志节益坚贼且至城中屡惊言人曰吾闻死而无辱则魂魄不媿竟被掳赴水死郭景顺妻何氏年二十五猝遇贼勒之不从欲兵之曰可死不可辱贼五舟联为一舟缚何氏出刃摩其颈以示同俘诸妇时冬方衣絮絮领故厚何自抑衣领伸颈受刃嫚骂祈死贼怒杀之投尸海中郑若济居江口倭至江口妻萧方入城若济遇害计闻肃哭投江桥死阮有道妻黄细娘居海上闻倭警携二子附舟避之贼追至赴水死有道从弟道充妻陈氏遇贼亦赴水年俱二十余萧奇烈奇照兄弟也其二妇皆林氏同孀共节倭至城二妇相语曰吾二人婺居十年不可辱也当求所以生二孤耳奇照妻缒儿城外投城下从之奇烈妻则毁面易乞人服从城门出奇照妻足伤寻卒奇烈妻被伤什地力护其儿居月余亦卒雍士宪妻林氏倭临城姑方卧病林不忍去姑贼至将杀姑林请代贼见林色悦之免其姑缚林去至渠河林绐曰不须缚也愿行贼信而解之遂投河死陈在良陈妻方邵娘城陷与姑若夫出避贼贼拥至姑若夫俱相失贼逼之邵娘骂贼投河死林承芳妻郑氏遇贼骂不从贼怒割其左耳骂愈厉复割其右耳又复骂贼大怒割鼻逐之刘氏二女被倭掳系入知府林介祠中倭饮而酣遍视系中得二女出之姊妹也姊年可十七八有殊姿倭先耴姊姊厉声曰我名家女也肻污贼倭莫知云何询舌人具以对微笑命慰之曰若从我终当询父母归汝耳女曰父母未可知此时尚论归耶倭知其不然以姿故乃抚背作款语状女雄视骂益甚时黄昏倭方纵火女即赴火死巳复侵其妹妹大骂曰我姊为汝死我岂汝污夷虽不辨其音然见其色厉甚露刃胁之女不为动曰死即死倭无可为计欲强犯之女知之绐舌人曰吾固愿从姊尸未化吾不忍也化姊尸从汝矣倭闻译言有喜色身负薪为诸酋先火炽女又赴火死倭恚甚连创其肤杀其被逮四五人以泄怒黄河妻陈氏河陷贼贼质以索镪陈氏遍过宗人无所得乃自入虏围请代告贼曰必放夫出镪乃可得逾旬河不至贼以为绐巳引出割其乳立毙西门女子者贼至匿西门涵窦中贼得之据地不起贼怒刺其喉四五日颜色如生但头微俯如支颐之状二女姊妹也贼欲污姊姊厉万大骂值火发遂赴死巳而意及妹亦投火从之贼吐舌去沟头池妪者贼将杀一男子妪固抱持云夫也贼夺而杀之妪拊尸裹血哭移时亦被害北门妪者贼杀其姑抱哭同死水关旁女子者贼执之骂贼贼断女子舌寸斩焉后村妇人者容色甚盛不受贼污曰请受刃贼恋之置之房乃自垢其面请死甚切贼不忍复以火毁面皮决之如癞贼舍之钉壁女子者抗贼不屈贼钉其手足于梅峰寺前之壁间以死槐树下女子与父同执贼欲就女耴赎金女曰吾女流无能为也可放吾父贼出其父女遂代父死衣红女子丘家女也容色丽都贼往西洲得之厉声骂贼死 

　　○董线娘 

　　李遇阳妻董线娘浦城人遇阳画史也以宕子游江湖间去之二十载方归归数月辄复去此时舅姑咸年踰六旬而夫兄不事生业所以养舅姑皆自线娘十指出而自后画史之音信绝矣舅没夫兄潜与姑诈为夫书嘱之改适线娘痛哭自缢姑怜而止之嗣是家日窭夫兄出亡线娘养姑不懈姑殁典衣襄事归家衣其兄嫂居或日不爨爨亦不饱也万历中乃知画史赘马瑚瑚府富人家挟赀至千前一岁物故线娘号泣曰死吾不媿矣遂不食死年五十一 

　　○贡士游铨妻张氏 

　　贡士游铨妻张氏政和人适铨奉匜沃盥有宾案仪生有二子二女长女巳嫁季方筭也嘉靖季寇发建宁张氏虑且莫测数提诲其季女曰凡我妇质顺适其晏以一所天幸矣彼变之窘惟溺与刃女谨识之铨闻让曰妇言不祥无丧而惫者欤张曰妇闻士尚其节必崇于夙女爱其身必明于素君将砥节胡是不解无恶不祥使妇与女能明不祥祥莫大焉居亡何寇攻政和陷之张度不能脱连呼女曰省前诲乎颔之即赴井死张随之阅数日贼窥井出骸割其带槖中簪珥得金数十时铨与其儿俱被执于郊外铨幸先脱后贼拘铨儿押之赴家耴赀视其母妹则既死矣贼知其故亦相愕曰维母与子各挟其赀可以得生何弗为也烈哉烈哉覆之以衣而去万历中旌门 

　　○谢妇李氏 

　　谢妇李氏崇仁人幼许聘谢曳九曳九商于楚数年不返李既笄以家贫归谢与曳九未一面也踰五岁曳九书来曰巳他娶李氏矢志自守家人知其不可强遣之归宁父母多方讽之亦不语自叹曰一马一鞍天定之矣其父田夫也不克成女志私以许人李闻之自缢死 

　　○赵尚贞 

　　赵尚贞江华县民赵志伦女幼聪慧尝辟纑灯下闻其弱弟读孝经因通书义一日父耴官给谕民歌圣谕解说帖壁上尚贞就读至妇职妇德之条耸然有悟隆庆初富川苗贼数十人至志伦家虏尚贞去尚贞怒骂卧地不行贼割发恐之骂言愈厉贼系颈拽之尚贞乘间抽贼刀刺城肋群贼大怒断其手足支解以去年时十八万历中旌门 

　　○胡氏 

　　胡氏衡州人年十六适庠生谢恩赐恩赐读书鴈峰下遇方士授之丹术谓仙可立致绝钦养生父母不知也为娶胡胡善事尊嫜敬奉夫子内外咸宜顾未尝一接枕席居二年母始知之泣谓恩赐曰吾子雅汝痦何不为嗣续计不念新妇独不念二老人耶恩赐终不移而胡无几微见颜色又八年恩赐死舅氏继之胡哀号累日夜亡何姑病亦危吁天愿代姑幸无恙怜其尚处子也为奁具欲嫁之胡大恸曰新妇去姑谁与养既醮矣可再乎仰天誓死姑见其诚乃为恩赐立嗣不半载所立嗣亦死姑恸欲绝胡朝夕侍曲为解譬姑安之姑以寿终胡丧葬皆如礼 

　　○侯氏 

　　方廷淮妻侯氏乐清人家贫甚仅有长凳一每食不敢与夫并乃跨卓其上与夫对食如宾攻苦茹淡家益以饶 

　　郎曰贤淑之女世之所不易得见也存之可以辅世道贞之与烈郡国志比比有乃其事虽甚难而迹多相类余又不胜收焉盖于此有幸不幸矣若夫深山巨野之间奇节艰贞不登于君子之载至冺冺乎无闻者乌可谓无人哉则又余所不得而收者也 

　　名山藏卷之九十 

　　●名山藏卷之□□□ 

　　晋江何乔远　譔 

　　臣林杂记（一） 

　　◆臣林杂记（一） 

　　纪冈 
　　门达 

　　○纪冈 

　　纪冈临邑人为诸生燕王初起兵度临邑纲叩马首王与语悦之纲善骑射颇目法家言便辟应对刻精诡秘耐逆钩人意向辄先发之王日益幸纲以为千户既即位擢为都指挥佥事治锦衣亲兵典诏狱天子既繇蕃国起内不无自疑纲布其私距日夜操切阴计闻上上大以为忠謦欬无间即淇成诸公见纲自匿引而纲遂穷意为非行指挥敬江千户谦春等故无赖曲奉纲相缘借奸利多端上久亦颇疏之中贵九纲者白发其端上令给事御史廷劾下御史院按验俱有状即日捕诛磔于市夷三族而令御史院状纲罪其略曰谨按故都指挥纲儇薄驵侩阴敛阳郄挡必虿尾包藏虺心前后使腹心干伪为诏下诸司盐场勒盐四百余万还复称诏夺官舶二十艘牛车四百辆载入私第弗予僦人牛立槁即狱喝持大贾数十百家家索赂不等为黄金三百五十两白金二千两钞四十五万贯帛千五百疋挟诈耴交址使黄金八十两金盆一异宝二十枚夺民人贵等第舍庄宅十七所直金三十余万匿县官序民地八所二十余万从籍故晋王干没黄金五百两金盆一宝钏二百金鞍辔二从籍故吴王没琴瑟御龙服王冠还辄衣故王冠服坐高坐置酒命优童真保道真吉祥等效伎乐奉觞上寿呼万岁徐劳卿等无恙敬举卿之觞诸所用金装八宝环八宝帽饰玉盏玉水池砚珊瑚犀毗玉朿带红辅床玉石马几咸饰交龙日月星斗度如乘舆副又上所怒内侍右班当下纲论弃市者辄将至家具洗沐好食之阳为言见上赦若诱金帛且尽更数日将至市煞之先日以行刑报尝喜道姑陈姿首欲买置媵为都督禄所先纲遇禄大内持镢镢禄首脑裂禄慑噤不敢语恚都指挥哑失帖木不避道诬持其赏事捶死之纲家蓄养亡命耗山刘等多造铁甲弓弩万计腐耴良家子十八以下数百人充左右役诏选婕妤才人既试可令出待岁纲辄簿录尤者内之别以次塞莫敢问吴人故大豪沈秀高皇帝籍没其家所漏赀尚富秀子文度颇为人把持因纲舍人蒲伏见进黄金百两白金千两龙文被一床龙角一株奇宝十具异缯绮四十疋愿得从贽御列为外府外厩岁致粲六百石钞二十万贯酝百石布帛以时进食饵羞果以月进纲许之仍语文度吾后庭未充为我征吴中好者不为数文度因是挟纲什五而分民间室谁亡何者纲自唯重且迫当端午上射柳私其司射镇抚瑛曰我故射不中子折柳鼓噪以观兵部尚书御史既射纲谬不中瑛折柳鼓噪竟射无敢糺者纲咤曰无能难我矣纲为天子腹心臣负委任忘意不轨擢纲发不足数纲罪罪万死指挥敬江千户谦春镇抚瑛等比周为诬罔亦当死并诸应从坐人以轻重受条诏曰可颁示于天下 

　　○门达 

　　门达丰润人弱冠袭父职为锦衣百户机警深沉正统十四年用指挥吕贵荐以镇抚理刑有浙人谢通者为达僚佐而达善之通颇读书知事凡事务宽厚达与同心一时大狱如阮浪徐有贞辈多所左右中外罪系者率幸下禁狱久之升都指挥佥事掌卫事旗较逯杲数捕告谤讪达嫉而逐之时论翕然以达为贤然杲巳为英宗所知寻得复用杲为人阴贼懻害亡所避事为上缉察中外摭拾羣臣细故滥及无辜上用杲言诛一知州械死三御史论指挥李斌谋反死者二十余人而弋阳王母子赐自尽天下骚然不安杲退食杜门谢客非素昵者不敢于以私上益德之其官与达并杲念故为达所逐弃时时欲害达达惴惴幸自保而巳杲既为上伺察石亨曹吉祥两家罪石彪坐诛而曹吉祥从子昭武伯钦杀杲以叛杲死达治镇抚如故始达用平反得中外称及其继杲乃亦欲学杲所为以自媚于上曹钦诛后上居常不自安内借达为强而吕贵言于达曰逯杲激叛曹钦以有东华门之变武臣不易察也公欲以督责之术求亲于上则文臣易裁耳达以为然分遣官较行缉中外搜求幽隐吹牛批根及于僚庶上以为能至与学士李贤并委矣上朝左顾则命贤右顾则命达达所系罪囚狱隘不能容至别置狱舍囚不承辄称奉旨残酷特甚又多纵子弟为奸利念一时能言巳于上者惟李贤与袁彬以计害伤之语具彬贤记达鍜錬残酷既甚中外重足他日风什锦衣之门扉中外喧传曰锦衣门倒矣居有间宪宗即位以典玺局局丞王纶事坐达与交通调之边卫达既得罪诉冤者纷然刑科都给事中金绅率六科疏论达罪浮于谪谴上命都察院会九卿科道官廷鞫之左都御史李宾等上言达恃恩藐法玩弄威权文网苛细大狱屡兴内直垂帘别舍置系假托上旨恣行忍贪官较驿骚子弟交通为奸利科道官所劾言一一是上命达坐斩追其家私以万计其党指挥张山罪亦如之余党都指挥循等俱谪戍降调有差后当审录诏谪戍南丹而达死 

　　名山藏卷之九十一 

　　晋江何乔远　譔 

　　●名山藏卷之□□□ 

　　晋江何乔远　譔 

　　臣林杂记（二） 

　　◆臣林杂记（二） 

　　石亨 
　　曹钦 
　　陆炳 

　　○石亨 

　　石亨渭南人方面丰躯美髯及膝从侄彪髯亦过脐其伟如亨尝相从酒肆相工见之曰方今平世安得两侯亨家世宽河卫指挥佥事其伯父岩亡子亨得嗣虽不学而英果有胆气善骑射提大刀飞舞彪挥斧挽强亦不在亨后每出战亨先登彪从之亨累功都指挥使彪亦以舍人授大同卫镇抚正统中亨迁都督佥事为大同左参将守万全彪亦迁至都指挥巳巳之变亨坐不援虏与总兵杨洪并系狱虏至京城下景帝召赦之使将兵亨与彪出安定门驰突击杀虏却而西亨等追战于城西虏复却而南亨令彪诱至彰义门更与战虏溃追及清风店虏惧且出倒马关亨使绐曰石将军行未至来者假假军名耳虏人以为然皆反战亨及彪复击杀其数百人始知石将军痽也尽弃其羊马辎重还而亨名震虏中论功封武清伯寻进侯兼太子太师总京营兵彪升都督佥事为大同左参将诸子侄并陛千户当此之时于谦为本兵亨与杨洪为将皆一时朝廷所倚虏人称亨曰爷称彪曰王也景帝不豫会当郊使亨摄召命于榻前亨见帝委顿出与张軏张輗阴约徐有贞等迎上皇复位结太监曹吉祥蒋冕内白皇太后外为飞语言于谦且与王文谋立襄世子为东宫遂率其羣从子弟家兵与吉祥等夜叩南宫迎上皇出因与有贞毁谦送于上杀之上即日论夺门功第一进封忠国公仍理后军都督府事召彪大同以为都督同知充游击将军其家人石宁等十余人皆升指挥千户有差凡以夺门迎驾论功者出自亨口皆得官前后四千人而文武百官奔竞石氏之门亨大纳其贿赂入白上学士大夫有恶于亨者言上辄得罪上尝坐文华殿亨从千户卢旺彦敬进上问谁也亨道姓名曰二人者臣腹心人臣所谋迎陛下皆与议上立擢为锦衣指挥于谦诛亨荐左侍郎陈汝言代许之工部侍郎孙弘者亨乡人以亨荐得官复为请以为尚书上曰且使侍郎吏部再迁尚书矣亨出曰一迁尚书何所不可乃再待耶其恣如此亨与吉祥皆外为暴横也而内故不相能会上使亨捣虏延绥御史杨瑄奏亨吉祥夺河间民田而上颔之亨从延绥还谓吉祥曰今在外惟我在内惟公我与公何可不结驩也而受制于人乃相与谮徐有贞李贤于上阳辞解兵柄以动上哀怜上为调有贞于外谪瑄及御史张鹏充军令给事中御史年三十五以下者悉外调会以天变巳亨日于上前言事上悉可其奏人愬百户铭迎驾功下狱治亨白释铭即言臣当时举事至密虽妻子不知外人安得晓请自今言功者付臣审核有奸臣当奏亨言臣所豁五军营军物故老疾诸营当送补率不至臣请径促之使掌印官月至臣所听比较亨言军门有违限若数少者请毋送法司听臣决治然上心渐厌亨其始有请尽见从亡何可八九矣又亡何可四五又亡何可二三耳于是命阍者曰总兵不可辄至禁处后非有诏毋内也上使工部为亨造宅工部造亨宅至三百余间他日上登翔凤楼恭顺侯瑾抚宁侯永侍上指顾而问永谢不知恭顺侯曰必王府耳上笑曰非也瑾顿首非王府孰敢然上顾太监裴当曰而闻之人乃不敢言石亨亨生子弥月上召见摩其顶曰虎儿也善抚之朕行与卿结姻耴金锁系儿项名曰锁定侯盖讽云彪业以亨功一再迁为后军右都督天顺元年以游击将军警虏大同遇虏磨儿山千余骑直入斩虏首犯秃王搴其旗帜衣甲大败之三山墩斩首百余级上封为定远伯其明年召还夭明年虏屯贺兰山后使彪往彪与虏连战安边营追至昌平墩大败之野马涧半坡墩转战六十余里交锋数十合斩虏酋鬼力赤平章生擒四百七十斩首五百一十三级夺驼马五百有奇驴骡牛羊以二万余上命赠死贼者都督佥事周贤官召彪还进侯加禄米赉金币然亨虽骑恣尚麤豪直爽轩溪无机彪险谲矜诩矣彪在大同既诬陷都御史年富复数侮其总兵总兵因彪尝奏城威宁海子遂为流言诬彪有异志上固疑彪屡有功屡召还而彪乃令大同千户斌等五十余人诣阙乞留为镇守上觉其诈会北虏入贡罗拜彪于朝称石王益疑之下彪狱使鞫斌等杲然彪所使上下谕文武官从此无得辄交通往来遣左佥都御史王俭与锦衣指挥佥事逯杲往大同执附彪者都指挥使谅等百余人械治京师予亨病告调其家属宁等十余人于岭南诸卫凡附亨进者皆贬黜之杲与锦衣指挥使门达始用亨进至是乃自异竞言鞫彪狱得其绣蟒龙衣违式寝床亨私遣义男后卫同知瑄出居庸市木兵部召瑄不得向亨索亨佯不知臣今直使人自大同械至彪弟庆数自居庸抵大同擅乘官马索官司饮馔不当意骂参将鹏等如奴隶彪在大同代王增岁禄彪言王臣与父亨为王请王长跪谢彪因索王伎奉酒博野王生子彪贺王廷款至暮送香囊等物彪还京师隰川王遣其长子携酒礼造饯玉林卫军一女美彪强污之耴至其家十日军人且告彪系之狱竟瘐死于是三法司锦衣卫共劾亨上命亨闲住天顺三年也四年春逯杲上章言忠国公怨望益甚其侄孙进士后诈称病得轻旨斥为民后日与亨造怨谤为妖言曰土木掌兵权亨有所爱都督同知杜清其云土木杜也迩者光禄者火亨曰此天火亨畜无赖二十余辈专伺朝廷观其心怏怏且不轨上曰朕念亨微劳犯罪累曲贷不自创惩乃怨谤生他望锦衣卫其执而廷鞫之遂命籍亨彪家及其庄田之在渭南大同者下谕羣臣致书诸王使知亨负朝廷非朝廷负亨也亨死狱中法司请斩首枭示疏其罪榜告天下上命完尸瘗之彪与后皆伏诛始亨得志时有南京后军都督佥事张通者尝与同僚其孙镛与亨皆娶武安侯妹亨迎驾时通方屏居使人告之张公贿我祖孙并当论功通曰吾实不往敢欺君耶且吾亦甚贫卒辞亨 

　　○曹钦 

　　曹钦太监曹吉祥之侄以为嗣子英宗论吉祥迎复功封钦昭武伯其兄铎弟铉及其从兄金睿皆累官都督而一门尽富贵曹吉祥者不知始所以进正统间征麓川及福建诸寇皆使吉祥监军号曰都督吉祥多选达官骑射以从以能有成功为人煦煦小惠诸达官有功者吉祥皆为之请恩泽其迎复英宗皆用其力以成事事成之后与石亨并卖官鬻爵为奸利于上前多所求请亨既败凡繇享功者上皆令自首革念吉祥尚在诸达官所繇吉祥功者独见庇锦衣卫指挥佥事逯杲者始亦繇吉祥进既为上觉察石亨彪复笕察钦吉祥吉祥念与亨一体同功亨败巳且不得独完因日要犒诸达官金帛倚为腹心诸达官亦虞吉祥旦夕不测而巳后其后相与为死党吉祥之客有冯益者钦一日就而问曰自古有宦官子弟为天下者耶益曰君家魏武盖中官节之后钦大喜出其妻行酒冯先生钦居常悒悒有异志未有以发也锦衣百户曹福来者钦家奴常之外郡贸易钦虑其生事使福来妻告福来病狂外走逯杲奏捕之钦遣其家奴亮追获福来棰楚之几死科道官闻而劾钦上是之出劾文示钦曰速改不悛者罚无赦而下谕公侯驸马伯都督等官曰昭武伯钦家人百户福来在逃所司已奏捕钦不给文引令家人亮追获棰楚于槐家夫擅治职官不奏送法司与私令家人出不给文引二者皆罪尔等有似此者乎朕念钦赦贷之尔等各宜守法循理毋有颛纵干犯宪常钦哉听朕命天顺五年秋七月也先是上之诛石彪也亦下谕羣臣而后逮系至是钦惧不免又逯杲伺钦甚急会是秋虏入西北边上使怀宁伯孙镗统京军往征兵部尚书马昂监之上命掌钦天监事太常寺少卿汤序选日御朝而命将序奏庚子昧爽土视朝授命于是钦与其诸昆若其党达官都督伯颜也先等数十人相谓曰县官持我急不发者我辈复为石彪矣先一日分勒死士番汉军五百余人约以是日昧爽朝门初开则拥杀镗昂等夺门入此时吉祥素所部禁兵且可为内应遂以其夕饮诸达官酒厚赠之酒半可二鼓矣镗与恭顺侯吴瑾广义伯吴琮方待朝朝房而都指挥马亮与阿的纳帖木儿孛罗完者秃脱脱吕数人从钦庸上亡去见瑾琮告变瑾琮趋告镗镗相与去匿他所手作瘈投门罅急闻上上止开门缒入吉祥锁系之钦见亮从席上亡去殊恐遂号召其死士先驰至逯杲门杲正出门且骑斩之碎其尸都御史寇深者故善钦后乃与诸言官共劾之钦亦以为恨与铎驰入西朝房索深深方俯着靴铎刃砍深肩破其身为两长安街中甲卒驰百官造朝但以为征西军既知各悸散而庶吉士杨安者被伤死学士李贤待朝东朝房钦复去索之户外之呼汹贤惊怳出则甲而刃者数人一人砍贤肩伤耳刃跗系贤背少选钦提逯杲头来叱刃者执贤手曰我一门尽忠迎驾何所得罪逯杲必欲谮灭之耶杲头在也今日直为此人贤曰此人鱼肉人多矣谁不欲寝处之公除此人甚善即可诚告之主上钦曰公可为我作奏贤索吏部尚书王翱处借纸笔为钦书奏奏成与翱投入长安左门罅门久不开钦火之守卫军拆御河之岸砖以礨门钦往来啸啾拟贤刃者数吏部郎中万祺曰不念李公与尊公作碑文耶因稍言今日无负国家以死上谢则可以免钦乃与铎他去索马昂是时广宁侯安亦被伤而天已向曙怀宁伯谓其子軏若弘曰号于道有狱贼反获者得厚赏征西诸军母行也皆稍集至二千人甲兵具怀宁伯曰不见长安门火耶曹钦反矣其党不多当夺杀之皆曰诺工部尚书赵荣被甲跃马奋呼市中曰好男儿皆来从我曹家乱臣贼子共诛之从者亦数十百人怀宁伯之东长安门逐贼钦退屯东华门金睿接战怀宁伯军锐甚贼众披靡自辰至午击斩之钦中流矢创甚振策驰恭顺侯将五六骑出觇猝与遇力战死焉钦还驻东大市街相拒至酉铉以百余骑往来驰突者三官军环结而自溃藉怀宁伯执斩溃者以狥发神臂弓射之遂追斩铉怀宁伯子軏遇钦于道奋砍中其膊軏亦死益惧率数骑还攻朝阳门不克悉走安定东直齐化诸门门尽闲雨甚夜窜归怀宁伯督军与战顷之会昌侯孙继宗亦集钦犹战数合怀宁伯下令能杀贼获其财者即予之皆奋呼入钦投井死铎亦见杀遂夷其家掠其财物亲党同谋者一空是夕上御午门下吉祥都察院狱明日磔于市并追磔钦铎金睿等以狥籍其家伯颜也先汤序冯益等皆伏诛余党并落官职流岭南追封瑾梁国公赠深太子少保并予谥軏百户世袭加继宗太保安太子少傅贤翱昂并以本官兼太子少保荣兼大理卿镗进为侯升弘千户琮加禄岁二百石进马亮阿的纳等为右军都督佥事并加官赏有差而杨瑛亦赠为编修下诏暴钦罪大赦天下钦之败也其党皆诛独其妻父贺老免先是贺先见钦贵盛绝不与往来钦欲为求一官贺老力辞故以免 

　　○陆炳 

　　陆炳者平湖人也父松以父籍较尉从睿皇帝于兴得事世宗兴邸世宗入嗣松以从龙恩授锦衣卫指挥历都督佥事掌卫事为人谨信识大体于上前时有所解释而炳少以力干强敏称登武科袭父官世宗幸承天至卫辉行宫仓卒火宿卫大臣皆迟至独炳直宫门负上出火中上德之不欲显其状车驾还京诏掌卫事洊加都督遂以骤贵尝捶杀兵马指挥为御史所紏诏弗问也炳贵与其父党同列炳阳敬事之筡以计去其易已者又善事阁臣以此日益重阁臣言有宠炳谨事之言亦爱而昵炳亡何御史糺炳乱鹾政擅榜禁小钱诸不法状言欲从中下捕治炳大惊行金三千解捄不得长跽泣谢乃已从此衔言刺骨矣言与阁臣嵩争宠不胜免炳谋嵩发言所与边帅关节书言坐诛嵩从此益引与计咸宁侯仇鸾用事初与嵩好己相轧密奏嵩父子不法事而意惮炳炳外曲事鸾内出重金帛探得鸾阴事鸾病且死发其通虏状鸾死上怒斲鸾棺僇其尸加炳少保兼太子太傅岁支伯爵禄而嵩复繇此得幸炳选用卫士缇骑皆京师中大豪多布尔目所睚眦立碎中贵人马广李彬皆握重有气势炳前后诇刺并坐下狱死京民赀满万以下小酒食过辄收籍之至其所用耳目诸豪小有犯亦即置之死诸豪以其方幸上言上无不从夕趋走麾下朝拔寘与同列亦以此畏而争慕趋之至士大夫上意所恨下诏狱廷杖者炳缓之不令即死俟上解即贬谪出金钱为治道里饮食费炳武举出吏部尚书李默门默所得大用皆炳于上前阴推之后坐诬死上意叵测莫敢吊者炳经纪赙之千金士大夫亦以此服焉其勤于治官戴星出入与嵩及上所亲近中贵人锦结婚姻盘据相重益揣合上意上春秋高奉玄永寿官诏成国公朱希忠等直赞无逸殿炳占数焉加保傅柱国赐在外乘肩舆禁中得驰骑食伯爵俸炳益遴骁骑七千人置裨将别领之其所召募畿辅秦晋齐鲁骈胁超乘跰弛之士以千计鲜衣怒马仰度支者十五六万人兵部持其籍仰屋叹而已嵩纵其子世蕃揽文武诸曹陛炳从中调持诸曹亡所不关白方镇督抚大臣非交故而钱通者以八九给事御史自诡门下者亦十之三四炳所蓄金奇异以巨万计甲第十余所姬妾纨绮珍玩供帐不移而备东西游处惟意所舍庄田店房江南楚越所在有之然所自馈遗内间中贵人亦以万计诸阁臣以地望相迫外相倚为驩而又以其素能折节士大夫闲终嘉靖之世无发者炳卒上深悼痛追赠忠诚伯谥武惠祭葬有加官其子为指挥佥事穆宗即位以言官言籍炳家 

　　郎曰石亨清风店之捷李梦阳所谓赋石将军战场歌者也 【 梦阳诗清风店南逄父老告我己己年间事店北犹存古战场遣簇尚带勤王字惜昔蒙尘实惨怛反复势如风雨至紫荆关头昼吹角杀气军声满幽朔胡儿饮马彰义门烽火夜照燕山云内有于尚书外有石将军石家将军若雷电天清野圹来酣战朝廷既失紫荆关吾民岂保清风店牵带负子无处珧哭声震天风怒号儿女床头伏鼓角野人屋上看旌旄将军此时挺戈出杀胡不异草与蒿追北归来血洗刀白日不动苍天高万里烟尘一剑扫父子英雄古今少天生李晟为社稷周之方叔今元老单于痛哭倒马关羯奴半死飞狐道处处欢声噪鼓旗家家牛酒犒王师休夸汉室嫖姚将岂说唐朝郭子仪沉吟此事六十春此地经过泪满巾黄云落日古骨白沙砾惨淡愁行人行人来折战场柳下马坐望居庸口却忆千官迎驾初千乘万骑下黄都乾坤得见中兴主日月重开再造图枭雄不数云台士杨石齐名天下无呜呼杨石今已无安得再生此辈西备胡】 予读而悲之亨威名震主不知挹损以及于难彪诛一时称快久之谓朝廷失骁将焉曹钦虽叛臣哉激起于逯杲陆炳与严嵩通贿亦颇有所保持贵臣常祸伤于宠所从来矣 

　　名山藏卷之九十二 

　　●名山藏卷之□□□ 

　　晋江何乔远　譔 

　　臣林杂记（三） 

　　◆臣林杂记（三） 

　　李孜省 
　　钱宁 
　　熊兰 
　　江彬 
　　戚贤 
　　仇鸾 

　　○李孜省 

　　李孜省南昌人小吏待选京师成化丁酉因太监钱义何兴以祈祷术见宪宗试之验传授太常寺丞为言官所劾改上林苑监丞未几转升通政司右通政赐金冠法剑各一图书印二文曰忠贞和直曰妙悟通玄有所奏请用以封进孜省又日采耴符箓诸书以献宠信日隆八年间官至礼部左侍郎掌通政司事恃恩骄恣工部主事张吉兵部员外郎彭纲劾之皆被谪孜省益自肆遂并吏部尚书尹旼及其子编修龙所与往来太仆少卿张璲给事中袁升工部侍郎谈论主事王范翰林侍读学士焦芳修撰曾彦编修主敕司经局洗马罗璟礼部郎中刘绅员外郎杨棨吏部郎中郑宏兵部郎中邹袭等并以次谪降士大夫皆畏之亦有阴附以媒进者于是致仕副都御史刘敷为右都御史礼部郎中黄景为左通政南京礼部侍郎尹直为兵部左侍郎工部尚书李裕为吏部尚书通政边镛为佥都御史李和为南京吏部左侍郎其同僚通政司参议元守直张璞陈琬俱进品秩又采耴誉望之士密封推荐缙绅之进退多出其口矣孜省巳戍边卫遇赦当还太监蒋琮言孜省罪大不敢赦复械系至京下锦衣卫狱孜省不胜拷掠至是死 

　　○钱宁 

　　钱宁者本镇安人太监钱能镇守云南宁幼鬻为家奴能死事刘瑾专顺因得见武宗能左右手拓弓武宗悦之赐国姓为义子功升锦衣正千户瑾败以计免累升后府左都督常掌锦衣事既典诏狱权益重伶人臧贤回回人于永者善阴道秘戏若诸番僧善为幻呪者皆引入见请建新寺豹房日侍左右上醉枕宁卧百官候朝至晡莫得上起居但伺宁宁内侍上外招权纳贿即诸大臣造谒恐后诸司事必关白之小艴意辄遭其中害然亦有因以致枢要者内臣武将率持重资投宁求为镇守总兵若扣以危急事亦往往┴解都察院经历钱岌至拜宁为父宁使岌密察朝官有欲弹劾者先斥逐之张锐者东厂大阉宁威势与埒中外称曰厂卫有卫卒喧道遇大理寺评事沈光大司务林华不避华执杖之卫卒语不逊光大复杖而囚之因以奏有旨执光大华下锦衣狱拷讯令法司黜光大为民华降一级外调之锦衣卫千户注与宁有连有瞽者善歌出入注家瞽者之兄与人鬬不胜注执鬬者搒掠之鬬者死鬬者家讼刑部摄注就理宁庇之不发尚书张子麟郎中林文缵不敢问也员外郎刘秉鉴署郎事即据众证成狱注求宁宁曰我亲戚人谁不知乃待我言初刑部狱卒例有供食钱后给卒狱囚嬴粮移供食钱为公费沿习巳久宁阴讽东厂发其事遂收系前后提牢者刑部主事郑懋德林桂且言诸堂官皆利其嬴请穷治三法司皆诣东厂求解乃知意出宁子麟及两侍郎造宁谢宁佯不知户移兵马司覆勘尽反异之注始诣刑部麟及两侍郎与注揖拜若宾客谳大理即报允宁乃寝囚粮事不治调懋德桂为州同知而兵部尚书王琼者故着罩刺帽帖里衣入豹房侍武宗饮酒与宁辈相欢也左都御史彭泽与诸言官论及宁辄念曰恨不手刃此奴琼闻致泽其家匿宁屏后故言宁激怒泽泽复大骂宁宁衔之泽既致仕以处置土鲁番事至欲逮系籍其家竟传旨罢为民然宁虽熏灼伤忮乎布政使方良永发其家人卖钞竟不报害胡世宁系狱优恤之诸公中亦有德宁者宁既得宠甚子永安六岁为都督下至走使养子授锦衣卫指挥及千百户者十余人宁与锐念富贵巳极上无子欲结一强藩为地宁庶人宸濠久蓄异志外有贤孝名他日耴嗣上必宁藩子宸濠亦私结宁锐两人宁锐为宸濠复护卫屯田之数且令数进金银玩好于上日泄上动静于宸濠宸濠谋出旨召世子司杳太庙为它日地宁不敢言上念无以荅其求意以玉带彩币附其典宝锐驰归诈称上赐令府中官属服绯称贺凡宸濠府中人入京师者皆主臧贤家有所赂请繇贤达宁其进金银玩好又繇宁达上于是诸大臣多受宸濠贿而吏部尚书陆完为多会锐典宁有隙欲有以倾宁而宸濠胁求抚按官保其贤孝以求褒旨即抚臣若孙燧按臣林潮皆为上奏御史 

　　○熊兰 

　　熊兰者南昌人也宸濠时时虐兰家兰欲上变不敢兰邑子谢仪者出入锐所锐爱之兰因劝仪告锐仪备述宸濠谋不轨状于锐以危言动之锐悟许潜发宁宸濠交通状仪与兰乃疏宸濠不法事及奸党姓名授御史萧淮锐先入言上而宁未知也方约求见上盛称宸濠贤淮诬奏锐托故不行宁自言上上不应毁萧淮上又不行宁心疑既上使太监往宁府宣谕如淮言宁惧乃白上系宸濠所遣卢孔章二人锦衣卫狱私驰报于宸濠归罪臧贤贤谪戍边行未百里使挍伪为盗夜杀贤而孔章亦毙狱中宸濠反上南征留宁居守宁恐离左右见告发私求扈从驾既出始传旨令从而江彬与宁素争宠至临清进问止之使董皇店役遂道白其通宸濠状上曰黠奴我意之即令羁管宁临清遣人密收其妻子家属驾还宁与陆完裸反接俘前行籍宁家得玉带二千五百朿金十余万两银三千箱胡椒数千石他珍宝财货不可胜计世宗即位磔宁市揭宁罪状绘处决图榜示天下子永安及其养子杰等十一人皆斩之 

　　○江彬 

　　江彬者宣府人初为蔚州卫指挥使正德中流贼猖獗近畿召边帅入讨之彬以大同游击将军随总兵张俊至过冀杀一家二十余人为功贼平得大赏时武宗好兵事左右言京营军多脆弱而边将精悍骁健请令京边二军践更出入武宗喜令内阁草制台諌交章武宗不听坐宫门待制东阳具疏极言不可诘旦竟内降于是钱宁言彬于上上召见彬彬为人黠悍狠忍谈兵上前高自称诩上悦之以为左都督赐之国姓留侍豹房同卧起时与奕奕不逊千户周麒名叱之彬竟陷麒搒掠至死于是左右皆畏彬彬时以武事歆上请调辽阳宣府大同延绥四路军入操西内教场上戎服临观之炮铳之声不绝中禁或时为角抵戏手搏虎圈人号边军为外四家其军悉纵横恣睢市井间都人若焉彬言上请创西官厅上以彬为提督彬乘上喜益言万全都指挥李琮陕西都指挥神周勇略得召入豹房亦赐国姓为义儿时太监张永张忠卢明秦用萧敬等优人臧贤虽与彬表里擅权然宠出彬下彬于上前谈笑恣情时从游猎近郊并上骑铠冑几不可辨因子数言宣府乐请上幸其处上欣然驰出居庸关侍从卤簿一不及从彬为上营镇国府第于宣府辇豹房珍玩女御其中彬时时夜入人家益索妇女以进卫士毁民庐为薪而上乐之忘归称曰家里而虏寇阳和转掠应州上与诸将击之寻引去论功封彬平虏伯三子并官锦衣指挥而琮周皆为都督故边将许泰亦封安边伯上所驻跸称军门中外事无大小白彬乃奏或壅格之至二三岁上称威武大将军至欲以彬为副上还京数念宣府不置称曰家里彬复导上往因出大同至偏头关至榆林至山西索金璧裘马数十万令边官各献虎豹犬马逼金钱又万万计缚辱官吏纵死囚夺民妇女居一岁听选典膳李恭其疏请回銮指切彬罪拟长朝贺上之彬闻逮恭拷毙于诏狱居一岁复导上南廵羣臣皆言彬上示以羣臣奏命杖之彬令痛杖尽楚绝盖死者十余人宸濠反彬与张忠赞南征既擒上入南京受俘彬从上戎服出城前队俘凯歌入既上复欲幸苏浙湖湘南京诸司伏阙諌彬又欲言上重谴之其党劝乃止上亦罢彬簸弄威权窃名器导上数岁间乘危犯险车辙半天下言者皆欲食彬之肉彬随驾□至与周琮两人声势相倚彬索赂累数千万周琮亦什二三千户洪以彬指出采湖广方物其物名皆奇怪不可致廵抚官乃进白金万五千有奇代之有曹成王宣者称彬旗较至杭州开镇守府设香案称上旨召致仕尚书洪锺令倾赀谢恩羁锺别所趣其家营办其横如此武宗寝疾彬犹改围营为武威团练自提督军马中外恇惧虑彬旦夕反宫车晏驾杨廷和以末命请散遣边兵分兵就赏次不属彬边兵虽分而彬与诸子所从家兵尚众彬亦自疑称病不出成服稍稍分布腹心东西北安三门衷甲裹粮备动息京城市间人马夜介然有声人心汹汹谓彬反矣会杨廷和与司礼监魏彬等题大行铭旌于文华殿乘间言魏彬请除之因与太监温祥入白太后会其日坤宁宫脊安吻太后遣彬与工部尚书李鐩入祭彬吉服入其家众皆不得随祭毕太监张永知外谋留彬鐩共饭于宫外顷之太后下旨收彬及周琮收者未至彬微觉向北安门疾奔门者曰有旨留总督彬叱曰皇帝安在安得旨乎批门者门者拥之长随十余人追及执而拔其须城中观者塞衢欢声如沸时大旱遂雨城中谣曰拏江彬朝安稳稳声近吻也顷之李琮自家缚至骂彬曰早听我言宁复至此方彬执时百官正哭临思善门吏部尚书王琼忽失班盖出谋魏英以图免彬被执其所遣千户旗较未至京师者皆潜遁是日天下诸司封事上朝廷者以百余为彬所格藏私第者亦搜得三十余世宗即位法司鞫彬反形具命磔子市周琮与其三子皆论斩籍其家黄金七十柜柜千五百两白金二千二百柜柜二千金银珠玉首饰五百一十箱余物不可胜计 

　　○戚贤 

　　嘉靖二十年给事中戚贤劾翊国公郭勋逞肆凶狂假擅威福督理营工占役卖放田园甲第吞并徧于京师水运陆输掊克及于天下勋疏乞罢上优报之巳六科给事中李凤来等因庙灾陈言言迩来勋戚权豪之家广置店房滥收无籍索耴地钱擅科私税举放子钱兑折男女稍有违抗即挟以官刑幽絷私狱疏下都察院都御史王廷相等覆参当禁得旨令指实陈奏都察院下廵城御史核勘未覆给事中章允贤复言皇上侧身修行特咨民隐一闻臣等豪强擅利小民受害之奏即令都察院指实奏闻命下四十余日迁延不举畏豪势慢朝廷如国典何得旨勋戚私开大店横索民财白昼大都敢于公行作奸犯法该院既巳参论必是廉得其真如何逡廵畏势久不回奏其亟以实上于是院以五城御史车邦佑所核京城内外诸勋戚店舍详列以闻内惟勋事迹为多因参勋骄贪恣纵请敕锦衣卫逮其奸党恶少孙澐等上曰国家榷货之法自有宣课等司先朝权奸假托朝廷开立皇店罔利害人朕即位初年巳经降革治罪勋等乃敢蔑视国法广置店舍几千余区滥收无艺用官刑阻绝经商暗损国课奸党恶少其悉逮送镇抚司拷讯令勋从实陈状既而副都御史胡守中复讦勋以族叔宪理东厂刑而以后府监狱侵虐无辜甚众得旨勋朝廷自有处分宪巳辞退余犯着法司一并拷讯勋疏辩所置店房但赁人居未尝坛索地钱所令看守经理之人乘机生事臣多不知上准勋辩初春月廵视工程科道官以各工军役奸弊多端乞敕团营提督文臣与勋臣同为派拨上允之命给以敕勋私心不便敕具久不领至是科道官复参其抗肆作奸植党勋疏辩中有臣奸何事臣党何人又有何必更劳赐敕等语上大怒恶其不逊责王廷相扶同抗违不自奏白令从实对状革廷相职为民于是刑科都给事中高时等遂尽发勋奸利事且言其交通张延龄者上方恶延龄令锦衣逮勋送镇抚司并问加时俸一级寻念勋旧劳令卫司释刑具即问奏处分巳镇抚司参鞫具奏奉日送法司拟罪当紊乱朝政律论死从应议之条请会官廷议报可其奸党恶少孙澐等押烟瘴地面永远充军顷之上复谕法司胡不如言官劾疏详列勋罪者于是十三道御史周亮等因参镇抚司指挥孙铜刑部尚书吴山所司郎中钱德洪本科主事冯焕与镇抚司掌印指挥倪旻扶同罪得旨下钢焕法司逮问德洪镇抚司拷讯夺山旻俸三月巴给事中刘大直等复劾勋未尽奸恶数其变乱朝政凡十三事并列其使孙钢拷杀官军多命诏并下法司究问巳都察院拟德洪罪有旨刑官不习法律何以厌服罪人之心且旨令卫令宽刑散收如何又敢违旨即与不领敕者罪均德共下镇抚司重加拷讯于是法司集官会讯始尽依科道诸疏所指悉从供实应坐交结朋党紊乱朝政律论死孙钢比依官挟私故禁平人因而致死者律绞余各拟罪有差得旨敕令法司详议孙钢处绞如律家产没官冯焕降边方杂职钱德洪革职为民孙澐等发烟瘴地面永远充军家产没入久之勋子守礼请袭侯上许之曰郭英勋戚未可便因凶嗣废祖功 

　　○仇鸾 

　　仇鸾宁夏人祖钺以佣卒给事总兵府便嬖适总兵意遂令继仇总旗掌其兵稍迁指挥擢宁夏游击将军安化王窴鐇反钺屯堡在外自度妻子昌及孙长生皆在城中昌病风不足惜长生六岁桀黠可念也遂帅师归垂弢解甲入见即称骤中风风甚不能出指挥周昂丁广者从窴鐇反就钺视疾问计既出颇疑钺疾无状谓其下曰明日再来省仇仇不出相与入杀之其下以告钺度众心动可转与成事谓仆曰昂广来则扑杀昂广明日昂广诣钺钺出见甚喜立庭中与语反事方手茶相盘辟仆立搏昂广斩其首遂提首示城中城中兵皆反正而窴鐇就擒封咸宁伯以总边军灭流贼进封侯予也钺慎事人江彬用事诸将党比多及祸钺独以侯终钺死昌疾鸾嗣侯长生鸾小字也兵部尚书彭泽为名鸾字之曰伯翔鸾居京师小巷俭如京官第而泽为鸾延誉公卿问世宗欲征安南使鸾为总兵鸾至广东挟所捧敕书欲镇守总兵安远侯珣以戎服蒲伏见珣不听鸾遂劾珣上责鸾轻傲召鸾还其后复总兵宁夏以副将军扈从承天再为河西总兵加宫保坐与曾铣构下狱及铣自下狱鸾自狱中讦奏铣得出嘉靖二十九年虏入大同总兵张达林椿战死起鸾镇守复宫保如故有时义者提督时陈仆侯荣者太原伶人二人便巧可用鸾嬖之鸾复多收陕西兵之为通事者用为耳目属虏逼大同鸾念前将败则大惊义荣曰主公无忧虏方请市廷议未定政可说也即为鸾持货币走入虏结俺荅义子脱脱使言中国且许市即过大同毋入也俺荅受义荣货币遗之箭纛以为信契而与之盟虏入不犯大同望京师东义荣曰虏骑东主公宜自请人卫可以为功而上结于天子鸾悦即佯奏臣侦虏东行且犯蓟镇诚恐京师震惊请以便宜应援或随贼搏战或径趋通州为防守惟上之所命而上壮之诏鸾留壁居庸关闻警入援鸾即露开市意于天子言诸边虏患宣大为最繇虏巢穴在我边内我有墩台虏割守之我有军士虏与往来交通虏得我逃民叛卒辄抚安之虏齿浩繁百事内仰求之不得则必入寇彼聚而强我散而弱彼以抚安我叛卒逃民知我动静而我坐而昧彼事机是以每岁深入无不得利往岁请贡廷议未定前将周尚文乘其効顺私与市易虏稍如愿得不入寇夫与其使边臣私通于下孰若朝廷明赏于上如皇上霈然发诏令与辽东甘萧蓟州喜峰一体互市彼且世世为外臣比于边军吏自相结纳者功相万也上是鸾疏而马市之议自此始矣居顷之虏果繇蓟镇攻古北口入犯京师上益信鸾诏入援鸾与副总兵徐珏游击张腾等率兵陈通州河西居二日虏渡河西向前锋七百骑至安定门外鸾不能战尾之而巳珏邀虏白河孤山斩首十三夺马十匹鸾即以闻上上喜谓鸾功即军中拜平虏大将军节制文臣三品以下武官总兵以下不用命者许以军法治鸾尾虏至东直门下复得死虏首六级献曰战得之是时廵抚保定都御史守谦亦帅师入援上亦擢为兵部左侍郎乃守谦慎战不敢直犯虏上益谓鸾能矣先是朵颜三卫夷索赏亡厌蓟镇都御史王汝孝出境扑杀之诸夷怨遂引虏数盗边虏之此来实朵颜引之虏故称朵颜军为辽阳军也乃鸾所部通事辄自诡辽阳军辫发胡服掠京南诸处守通州都御史王仪则捕系之上捕系仪曰大同兵首先入援即有犯出饥疲尔何穷之兵部尚书丁汝夔承上旨下令毋得捕治大同兵也而民间终以为辽阳军汝夔女婿方为辽阳军将汝夔又山东人民即讹言汝夔庇女婿私其乡人而民间苦鸾兵过虏矣既虏西退鸾出兵尾至白羊口白羊守将扼之反东还鸾军猝与遇大惊散鸾更道耴死虏及平民首八十余级上之既遇朝上加鸾太保兼太子太保而汝夔守谦诛矣于是上奋然谋击虏定兵制改十二团营为三大营以鸾为都督使吏部右侍郎王邦瑞为兵部左侍郎兼右都御史恊理之故翰林编修赵时春主事申旞知兵事起添注兵部主事为廵视凡鸾所言上上无不从者赐范金图书得密论事而鸾始谋轧大学士嵩即大受覆军诸将贿赂奏起之益张虏势陕西人多知鸾通虏者鸾恐发觉因言顷者营制一新臣仰严旨欲大振往时玩愒之习但恐人情不便或兴摇谤乞责臣等毋有所避并禁戢流言者上许之复许鸾自举战将不必繇兵部必驱虏三千里外如皇祖时鸾对方冬虏马肥请以来春乞假臣经略名臣赴宣大适中地伺虏动静为进止必不贻皇上北顾忧上喜优荅之示鸾对于兵部顷之申燧上书言戎政事于鸾暗有指上示鸾鸾言上上下镇抚司拷讯遂革廵视官其明年马市议成使经略侍郎史道主之兵部主事杨继盛諌阻坐斥为狄道典史矣而鸾尚于上前大言谋击虏其所言调军卒修车马皆诞谩非计然兵部不敢尽阻鸾说而上更命悉从鸾鸾不能发一矢向虏虏藉市往来无忌所市马要以瘦老卤获不可生者即获布数十万厌饫汉珍美酒果官寺有司廪饩稍拂意辄閧诟黠者易汉人服入堡奸妇女边将畏而不敢严虏虏小入闭不闻军士拒死虏者抵死之矣我有叛人萧芹教虏扰边鸾既不能发一矢向虏则与史道赂虏以求芹虏送芹来鸾遂言时义缚得之以为义功义得升指挥佥事而鸾加太子太保益禄及荫矣时中朝皆知与虏市非计顾上宠鸾深不敢有所言虏更言贫者无马可市徒有牛羊请以易菽豆于是朝议皆言虏无餍不可许鸾及请战而上召史道还其秋八月鸾又领京边兵马二万七千有奇费户兵工三部夫马糗械各数万赴白羊口阅关隘又不敢直趋虏则言朵颜引虏入犯请移兵先征之总督何栋言鸾此行费军兴数万为征虏也而暇移力于朵颜鸾议格居一月还会我有导虏叛人哈舟儿陈通事遁入朵颜栋诱而擒之上亦论鸾功加太子太师益禄予荫而其明年虏数盗边朝议籍籍咎鸾鸾期谬言每镇选敢死万人待臣战虏入犯令诸将毋遏纵其南臣死战于内出精兵外捣夹攻而破之兵部尚书赵锦马又又鸾说畿辅也可使虏衡行战之捷也都邑尚震惊若其不捷将如之何顷之虏犯大同益数鸾不自安请往征上问嵩嵩久与鸾相失幸暴其败缺即对宜从鸾言然必擒斩虏酋始得论上功上慰鸾曰零贼耳第调兵逐剿之居有间虏大入指挥佥事王恭死焉上谕嵩以示兵部兵部尚书锦言臣智识寡昧不能仰副升下靖虏安边至意运筹调兵食审虏情机臣事也大将军鸾所调兵总三万八千诸路枭锐略尽此而宣大额兵十二余万不在此数殄绝凶类以报陛下是在大将军上乃命鸾帅兵至大同车马糗械复半前秋之役会虏战泥河鸾家丁先入其巢军败赖游击时陈殿得逸参将欧阳安旁击之获二十余级还而大学士嵩益言鸾不战非计上传示鸾必一大创虏鸾反言前月兵出泥河斩虏首二十余坐游击陈参将安不勇未大捷臣当秣马砺刃收犂庭功鸾在大同与其家丁争妓守备沙潮不善事鸾鸾挟苦之潮自刎死边人恶焉居一月上言臣出师镇川堡至猫儿庄虏伏起沟下我军虽有死伤顾斩虏首五级获马三十因为诸将请赏兵部尚书锦言出师伐虏当耴全胜非若羗胡起毂下猝应之者得血战为功也上曰诸将暴露赏之更大赏鸾而以虏报急召鸾还止勿调诸边兵鸾复不自安乞罢不许遂归亡何虏报复至鸾疽发背请舆疾赴军上知鸾不足恃止之诏纳还敕印以时陈代鸾而大学士徐阶遂密疏鸾通虏误国状上大惊命锦衣陆炳密访之炳素恶鸾常伺察其动静左右行财奸用事者悉知铢两顾欲即发鸾尚恐无案验令人诱义荣亟亡入虏义荣信之各亡去炳使人遮擒之乃言鸾镇大同时私通虏遗货币诸物虏亦与鸾箭纛为信契义等久承遣往来今惧发亡虏中欲引之入犯是为鸾死前一日上大怒而鸾已死即命炳会三法司拟罪奏鸾当谋反律宜追戮诏剖鸾棺枭鸾首传示于九边父母妻子及时义侯荣皆斩妾女孙发功臣家为奴财产没入官家属流置诸党恶□□□发配有差而炳以此加少保兼太子太傅矣给事中郭钥言兵部尚书锦故自大同廵抚召入为本兵缘鸾进光禄寺卿董懋中向为职方郎中并与锦曲意事鸾既见边事日非败形露乃外稍示抵牾持两端顾其误国朋奸不可一二数上曰朕亦知之令锦充军极边懋中发口外为民而兵部侍郎蒋应奎通政使唐国相皆坐窜其子姓籍伍中功为千百户廷扑削为民鸾以口辩数当重寄凡八佩将军印国朝八佩将军印者惟朱永仇鸾两人而巳 

　　名山藏卷之九十三 

　　●名山藏卷之□□□ 

　　晋江何乔远　譔 

　　臣林杂记（四） 

　　◆臣林杂记（四） 

　　万安 
　　刘吉 
　　严嵩 
　　赵文华 

　　万　安　　刘　吉　　严　嵩　　赵文华 

　　○万安 

　　万安眉山人正统十三年进士选授为编修累官礼部侍郎长身魁硕眉目如刻画外宽然长者内深刺骨在宫初无学术外事嘱贿内结阉宦而万贵妃有宠于宪宗其兄通为锦衣都指挥通妻出入掖庭安喜与同姓阴使人结通往来于家于是通妻母子之间设语相谩妻问母曰及记家贫时以妹妾人今安在母谬曰第记适眉州万编修者安闻曰吾旧为编修正是因谬使其妾过通妻相呼以小字叙姊妹悲欢而安与通乃为大小姨夫安缘此得入内阁矣商辂去位安进为首相所以媚贵妃益至至时私进房中术于上妖僧继晓所繇得幸皆缘安进江西人李孜省者以能幻术幸上安从学士彭华与深相结也贵妃居昭德宫宠闻中外中外有夤缘内使以宝货进昭德者即传旨赏赐或与之官一时府库竭而爵赏滥安与刘珝刘吉同相殊无诤匡时人为之语曰纸糊三阁老泥塑六尚书安嫉侮方正深于仇雠保养奸回亲于肉骨交无离合有内援者则与之士无贤腮有内援者则进之同时词臣若邢让陈鉴方正之士如王怒马文升耿裕秦纮皆相继疏斥吏部尚书尹旻左都御史王越与珝别为一党与安华相倾久之安以计排去珝越与旻相继罢珝乡人在朝者为一空而邹智李文祥之徒皆以论劾安耴罪矣孝宗即位言者谓纪太后所以暴崩繇万贵妃请逮治当时诸医并万氏眷属曾出入宫禁者安惊曰我与万家不往来久矣他日孝宗简安所进宪宗疏得一小簏皆房中术使太监怀恩持示之恩每展一疏则曰是大臣所为耶安惭汗不能出语巳为科道官所紏劾恩复持科道疏令人捧读安跽起频仍怆恻自解初无去意恩摘其牙牌曰请公出矣安在内阁者二十年初有讽之去者安曰惟有一死报国耳既出道中犹望三台星也安赀贿巨万安死妾媵子弟怀以奔人无余者子翼为南京礼部侍郎孙弘璧为编修皆淫纵不度后相继死而安绝 

　　○刘吉 

　　刘吉博野人以礼部左侍郎兼翰林学士入内阁与万安同时弘治初累进太子太师吏部尚书华盖殿大孚士为人沈深不见辞色遇事有断外为正论阳耴名内阴刻宪宗朝在内阁者十九年万安尹直罢吉更为首五年左庶子张升因天变上言为政以人才为先尤重辅导之臣属者言官交攻大学士万安尹直刘吉安直以次罢吉偃然独存宠信殊过乃阿结诸言官昏暮款门许以超擢柔佞倾侧冀免劾紏以致人无复言奸计获遂臣姑举吉一二贵戚万喜依凭官壸凶焰肆行吉与缔姻泰山是倚及喜下狱犹为营救吉与父异居殊爨父死甫殓亟贿贵戚近幸图获起复对客笑谈无复戚怛盛耴艳姬朝夕淫乐闾巷相传以为笑柄吉请托遍公府货赂委私门李林甫之口腹蜜剑贾似道之牢笼言路合而为一伏望奋发干刚亟行罢遣都给事中韩重监察御史魏璋等皆吉之人劾升尝侍春宫因从龙恩转不惬所望遂归咎吉左迁升南工部郎人目吉曰棉花吉裁抑汤鼐邹智李文祥诸人讥王恕好名凡事与之相左恕不敢明言屡疏求退而巳吉票旨留恕初无温词第曰不必深辨居久之上欲封张皇后家伯爵吉言必尽封周王二后子弟乃可上素恶吉使谕之自陈同事者票旨极其褒美上皆削去留所辞不允四字及再陈遂许致仕濒行京师人拦街指目棉花去矣而好事之人举所辞不允与不必深辨为四字对云初或言于吉目公棉花者监中一老举人为之谓公耐弹吉因奏定举人监生毋过三科试吉去禁除吉家居大盗入其舍惊怖死 

　　○严嵩 

　　严嵩者分宜人童言宿生颖悟绝人瘦削而神甚王温如也始为翰林请告归钤山读书十年乃出其为文章清润雅栗交游皆知名士士以此慕之嘉靖中积资至礼卿以和媚称上遂召入内阁年六十余矣嵩科第先夏言位次之言恃天子宠傲然据嵩上而嵩事言甚谨尝具启至言第请言酒言辞不见嵩布虚坐展启跽读嵩每见言卑娵下气于是言以嵩为伏巳不之防也世宗既用河套事怒言嵩故厉声抗闻上所言大惊公平日乃不如是言诛而嵩为首相矣始上尊事上玄西苑坛而醮命辅臣冠道士冠诣坛上香言不奉旨嵩独笼纱帽而入既诣坛脱帽见冠上香言故以此得罪而天子久内亲嵩嵩既为首相念自幸于天子即朝夕直苑中板房不敢洗沐私家天子称嵩忠勤敏达每召对便殿辄至夜分赏赐频繁踰等嵩相二十许年不近女色精心从上奉玄别以文章交驩士大夫而以朝政内委其子世蕃凡九卿科道官有所请则曰小儿识天下大体可与商世蕃以父任为工部侍郎狡谲有机智颇记识往牒是时四方多故世蕃遇疑难事皆能援巳然参所见以对其父嵩依所对以闻上时时契上意嵩益谓世蕃能世蕃嗜酒凶诞姬妾满前倚父宠窃国柄无忌受四方财贿累数百万有不得其意者阴借上旨杀之于是嘉靖之季严氏之势震天下然上在位久要威福自操事事出上意嵩承夏言之后不敢有可否间有所左右直微引其词至揣上所欲杀而不得免者无所匡诤而巳世蕃既外引嵩所左右者示德于天下则凡上意所欲杀者天下竞指嵩矣嵩尝请上建延恩阁其里中以奉贮所赐玄像及先后谕札江西都御史张岳给千金为之布按两司为请益岳辄不肻曰此之为多矣岳寒骨棱棱有马革一张而巳巳嵩贻书谢岳公伯夷之筑也林一新者以佥事分廵嵩仆有不法执笞之一新入贺京师嵩甚加敬礼其能重贤士大夫若此也乃有鄢楙卿赵文华数辈为世蕃狎客光禄寺少卿白启常者至以粉墨涂面供世蕃欢笑文华拜嵩为干子尤密数从世蕃于预朝政外贪横于有司中朝恣睢公卿间于是嵩名益污辱世蕃赃私狼藉浊乱纲纪京师称大小丞相嘉靖末债帅懦将大坏边事时论皆以咎嵩嵩为相二十余年年八十余上雅意望寿考数问嵩卿如何长生以是久见留嵩父子谄谀以欺上贪污以率下守法度者以为固滞巧弥缝者以为有才励廉介者以为矫激善奔走者以为练事而天下之士风坏矣嵩妻死上厚其恤典过故事而世蕃不欲扶柩还嵩乃为请曰臣老不可一日无世蕃侍许之令世蕃无守制世蕃挟客曲宴拥姬妾日歌舞世蕃子效忠安坐京师两广都御史为上功曰在军门杀贼效忠死以次孙鹄袭朁叙为锦衣千户而嵩家僮罗龙文列衔中书齿缙绅间矣家僮年世蕃所昵士大夫之亡耻者竞呼年别号称为先生不敢名也刑部郎中徐学诗都给事中厉汝进锦衣经历沈炼南京御史王宗茂兵部郎中杨继盛周冕给事中吴时来邢部主事张翀董传策先后论劾嵩皆及于谴继盛至坐诛沈炼插入妖人爰书论死朝野摇手莫敢复及嵩嵩结纳诸奄人侦西内动静朝夕数至嵩随巨细褁金劳之因得以将迎上心上所欲为唯唯从顺上虽微知世蕃外所为念嵩妩媚不欲发久之方士蓝道行以箕进上问箕今羣臣孰贪箕下书相嵩贪天子心动外莫知也御史邹应龙避雨一内侍所内侍为应龙言应龙遂发嵩父子前后事曰如臣言不实愿斩臣首以谢嵩父子嵩乃以得罪令致仕去世蕃戍烟瘴地世蕃子鹄及龙文皆边远充军年锢于狱而宥鸿为民吏侍嵩老嵩既去天子思嵩佐奉玄谨悒包不乐世蕃揣知上意在也营金左右毁道行道行亦坐下狱论死世蕃不之戍所大治家第南京御史林润劾言其南通倭北通虏且为朏天子于是即令润家逮世蕃下刑部狱籍嵩财产守廵官至嵩家点简嵩从旁视之叹曰吾壹不知至此籍时得帊一箱缘四角两角系螳螂金钩皆怪不知所制久之知奉为夫人经裩裆矣有送白金溺器者自署姓名其底其秽藉如此然润所劾嵩财过当有司竟旁连其亲党乃得足世蕃短项肥体眇一目久系狱殊不知上意欲杀之一日隶拘缚之江西司世蕃曰吾死矣缇骑之士标白帜柙赴西市骑往来长安道世蕃行至某处辄报入上前既诛不知其尸所在而嵩出宿于野寺亦病死 

　　○赵文华 

　　赵文华慈溪人秀才时为人授馆东家出二三杯饮文华文华醉掷破之既举进士授兵部主事蔚然有文名坐豪宕不饬谪东平州同知复改为南京稽勋主事改刑部主事历升通政使拜严嵩为干子嵩告世宗曰师生为人豪纵慓恔好以气势凌人为通政者久之吏部尚书万镗推为郧阳廵抚文华不喜补外会兵科右给事中朱伯辰论文华邪媚奔竞宠赂滋章乡党缙绅合訾共鄙亟宜罢黜以重台宪文华不德镗推举乃言通政使朝廷左右之官例不外补万镗意在出臣嗾所亲言官论劾必去臣乃快镗前为右都御史复从侍郎起用尚书作欺通俸筭考今文以不得一品心怀怨望上怒黜镗并伯辰为民文华留如故顷之升工部侍郎倭大毒江南文华上御倭七事首言倭居海上宜祷海神上方尊事上玄文华言合上意上为之罢兵部尚书聂豹文华遂得视师江南以祭告海神往文华负挟恣睢黩货殃民稍睚眦立摧什之是时御倭者南京兵部尚书张经上委为大帅节制当天下半得便宜行事开府辟召经慷慨平贼顾雅贵侈袭承平风气而所倚大将何卿沈希仪老不可用新进慓猾之士果往速退连战不利望实不无损文华与浙江廵按御史胡宗宪两自喜负谓经不足办灭倭颐指凌其上而经以大臣为自重不与文华深计文华疏劾经坐诛文华谓倭无足灭日夜与宗宪督战而倭益猖獗复委言代经者周珫病不任而浙江廵抚都御史李天宠嗜酒上罢珫为民天宠坐论死而宗宪代天宠矣时江南倭有二一出掠于溧水一据华亭之陶宅溧水倭南下至浒墅关苏松廵抚都御史曹邦辅恐其合陶宅倭与佥事董邦政扼而歼庂文华闻欲攘为功趋至浒墅邦辅巳奏捷辄大恨与宗宪身将浙兵约邦辅以宜隶兵会剿陶宅巳皆败文华掩不言反劾邦辅邦政不恊攻疏下邦辅坐不得叙浒墅功而下邦政总督都御史逮问矣给事中浚栻先后言文华欺诞负简命江南人称邦辅功不容口而文华妬捷掩败上不闻也邦辅见文华劾巳整兵与再击陶宅倭则又败他倭来日盛浙东西破军杀将羽书狎闻文华乃知贼未易卒图会游击曹克新总兵俞大猷有小捷文华遂有归志遽言贼解请还阙许之是为嘉靖三十四年明年文华还顾倭日甚不能蔽即言臣还时南寇大都灭独零贼未尽耳上疑之数诘问嵩嵩为支吾对时代珫总督者杨宜文华因言南中零贼所未尽者坐宜不称帅独宗宪可以代之上又为之罢宜也吏部尚书李默推代宜者不用宗宪以他名上默自其为郎时受上知所至尚书皆上特简用是不附嵩恶文华时时于公卿间沮折之文华大恨至是虑情露密奏臣还京时零贼可指日灭至今未殄坐督抚不称此繇吏部尚书默恨臣劾逮其同乡张经为之报复臣论劾曹邦辅默嗾给事中浚栻媒孽宗宪反臣久留邦辅今江南事坏矣而浙直总督又不推宗宪上他名默党逆不容诛抑默部试选人策目引用汉武唐宪始以英锐兴晚节任用匪人以至败默谤讪无忧国奉公之心上大怒逮默诏狱论死卒月宗宪代宜而文华为工部尚书矣默既下狱文华过默直髣谓礼部尚书王用宾曰公何不令人涤除之吾旦夕与公同直也盖上是时欲用文学之臣以备玄撰嵩举文华文华佹得之然上竟用中允份也巳而江南倭猖獗日甚上复数谕嵩令嵩语文华以实情对时上巳遣兵部侍郎沈良才复视师于江南嵩知上觉文华欺教文华自以意请复往而内言上良才不胜任也江南人引领望文华上复命文华往贼势既巳衰则与宗宪竟平之其明年归仍为工部尚书方士金制百花酒曰仙酒文华以进言臣师嵩当服之是以寿上问嵩嵩不知即对臣之能老不知其故非关仙酒也嵩诘文华君何诬罔至是上赐文华衣文华饮世蕃所归醉拜赐上闻滋不怿是时觉其在江南殃黩状正欲斥之会上欲亟修毁殿以观于述职朝贡之吏文华不趣办遂命回籍心谓未尽辜乃科道官无敢论者上怒无所泄而文华子锦衣千户恩怿请送父归家其上疏之日犯上所禁封遂革文华职削恩怿官道戍之中外大快当文华诬讦李默时有举人江宗上文华书曰宗不才曩岁之秋与宗母兄同游太学其时望见公畴众中踔然有独立之风倏然有远举之玫虽皆年少实知慕义愿一投交既而幸获所图果欢无间时吾三人意气自许固将上师大贤下摩胜友俯仰今昔忽焉如昨人事代谢莫可胜说母兄虽博一第邅回仕途不遭而罢宗奔走道路未尝有一日之幸行返丘壑以卒余齿天实为之公道与时逢命随才达受知圣主千载一时宗与公自信形势豸艮绝心志孚通诚谓公今日位大矣宠盛矣圣主知而信矣切计以畴昔自树之心感慨愿効之节而当国家安危之计生民休戚之关必念之至熟筹之至精于斯庂时有举朝蓄缩不敢形口者公奋其刚迈上报遇合则言焉必合策焉必行着不朽之令闻流美誉于冠绅也不意闻诸道路疏论李公党逆谤讪以为罪词宗时伏枕揽衣遽起肃然叹曰李公诚然则尧代共驩公无妄发宜尔宜尔既而稍征事实则所谓党逆者讦其与乡人比而所谓谤讪者摘其引策目讽也宗伤愕移时喟然长吁不觉泣下夫李公□□厥位奸以就列则亦明数其章烛之迹诛殛流窜□上所裁今也恶其人求其罪知不足用为扑灭之计乃猎其无据之诞词不明之隐慝使俛首吞声以就戮辱不亦悲哉李公党比与否非宗得知至其援古发策则率尔应酬常虑不逮苟深求逆探何所不有谗者流闻于公公亦过听文致周内以逄天怒传曰欲加之罪其无辞乎主上神圣有过唐虞公不能繇羣后德让之风以共承临御宽简之化顾有诗人言翕訿背憎忮忒相倾之智岂不为盛明显比之朝一大累也匡衡论治以为公卿大夫相与循理恭让则民不争宽柔和惠则众相爱呜呼吾何繇得见此于今日哉颜子戒叔孙武叔之好讥议也曰闻诸夫子言人之恶非所以善巳也言人之枉非所以正巳也故君子攻其恶无攻人之恶故忿欲繇是而惩仁恕繇是而行夫岂肻以喜怒之私乱是非之实兴诬构之祸哉唐开元中都督有罪张嘉贞请加诏杖而张说以虑及争朝宋富彦国恶高邮守馈遗海寇将请杀之而范希文以手滑悟友故夫君子上存国体下为士大夫儌措足之地议法尚宽虑事欲远也今李公六卿之首百僚之率也摧败酷烈于佚倾之间单词片言未繇自白行路伤心士类掩泣而莫能知其负国之显实罪衅之繇来公于此时岂本心邪直初不慊其人噤齘久之遇于一发而不可制亦不虞横溃至是今亦岂无恻然之意噫其巳甚之悔乎易曰君子作事谋始又曰思其终也思其复也宗与公有久故之谊蒙被周恤匡导之勤载在肺腑适以此时数在左右遇公行事有不然者令徒内怀愤切而隐情惜巳甘同凡人岂惟自失初心窃计公悔悟之余当亦无耴宗之循默也文华嗜酒病蛊被斥后偶扪腹五脏悉出死 

　　名山藏卷之九十四 

　　●名山藏卷之□□□ 

　　晋江何乔远　譔 

　　宦者杂记 

　　◆宦者杂记 

　　王振 
　　汪直 
　　刘瑾（张彩　焦芳　刘宇　曹元附） 

　　王　振　　汪　直　　刘　瑾　　（张　彩　　焦　芳　　刘　宇　　曹　元附） 

　　○王振 

　　王振者宣府人初侍英宗东宫及即位掌司礼数以武导上上使阅武于将台振试骑射殿最之所举首辄超迁于是渐与政赖张太后裁抑之太后一日御便殿召张辅杨士奇杨荣杨漙入见数振罪女官刃加颈以上故罢他日福建佥事廖谟杖死驿丞丞漙乡故佥事士奇乡故也漙欲坐佥事抵命士奇欲坐佥事因公杀人争论不决请裁太后振言二人皆挟乡故之私抵命太重因公太轻对品降调是为得之太后如振言振自是渐摭内阁过失而权渐归振矣太后崩振益恣请修大兴隆寺壮丽甲京城费以巨万天子至亲为临幸麓川酋思任发叛令王骥发江南诸道十五万往征其役自振发之翰林侍讲刘球上封事言及麓川事振摘他条下之狱支解之自是中朝士俛首杜口望风拜跽称为父翁虽贤者虑祸亦不免为卑巽兵部尚书徐僖工部侍郎王佑俱□弗振而佑尤为最不肖佑美而无须振忽然形问佐曰老爷所无佑安敢有都御史陈镒王文能臣也见振并俛首长跽连唯急诺有如小吏而士大夫之间气节荡然矣宫门外故有铁牌高三尺许铸内臣不得预政其上是洪武初所置一夕失之大理寺少卿薛瑄持振侄子山狱几刑西市祭酒李时勉坐伐国学堂前树枷脰国子门霸州知州张需旌异赐宴坐杖牧马者收需将杀之李御史见不跽亦下锦衣捶楚几毙于是振势转横虽天子亦以先生呼之三殿成宴百官□使觇振振方大怒曰周公辅成王我胡为不可与百官宴上闻蹙然乃命开东华中门听振从中出入振及门百官皆候拜矣十一年赐振白金宝楮币诸物命振侄为锦衣卫世袭指挥命佥事赐振敕曰朕唯旌德报功帝王大典忠君报国臣子至情尔振性资忠孝度量宏深昔皇曾祖时特用内臣选拔事我皇祖教以诗书玉成令器眷爱既隆勤诚弥笃肆我皇考□尔先帝所重简朕左右朕自在春宫至登大位几二十年尔夙夜在侧寝食弗违保护赞辅克尽乃心正言忠告裨益实至特兹敕赏擢尔后官诗云无德不报书曰谨终如始朕昕夕念劳尔□至意国家有无疆之休尔亦有无疆之闻而振权益重十四年春虏酋也先遣二千人来贡马诡□□千振怒其诈减所贡马直也先大恨其冬大举寇大同辽东城堡多没羽檄日数十至振谋挟上亲讨之发兵五十万以往百官伏阙诤不得上行大臣扈从匆扰失措过怀来抵宣府人情汹汹败书数至诸臣连疏止上行振下令凡言止者皆令赴行间掠阵未至大同已乏食僵尸枕籍而虏益日南引至大同振促上北向逆之益迫胁勋重成国公朱勇至膝行听命户部尚书王佐竟日跪伏军中钦天监正彭德清诤曰象纬示变不可复前设有疏虞乘舆陷草莽谁任咎振怒骂即有此亦天命也会暮有黑云如伞既而雷雨大作营中人畜惊扰振方疑怪适前军没虏败书复至镇守大同中官郭敬以为言始有南意明日有诏班师大同副总兵郭登请车驾从紫荆关入振不听自大同抵鸡鸣山虏已迫率兵五万御之为虏遮杀殆尽兵部尚书邝埜请车驾疾驱入关严兵为殿振怒曰竖儒安知兵事明日上至土木日晡去怀来城二十里欲入保怀来以振辎重千余辆在后须之遂驻土木傍无泉水明日欲行虏巳迫四面合围大营不敢动又人马不饮水者三日虏见我师不行伪退而稍北遣使持书通和上召曹鼐草敕遣二通事往和虏振急令移营行不三四里虏复急进随搏我兵我兵大乱虏蹂阵出入裸袒相蹈藉死者蔽野乘舆遂北边堡储蓄及军中辎重悉为虏得护卫将军樊忠者安州人从上旁以所持瓜捶死振护驾突围复棰死虏百余人死之报至百官请族诛振振所亲马顺及长随王某毛某俱在朝中为百官所殴死郕王命籍振家并其党振从子山脔于市族属无少长皆斩振宅在京城内外凡数处重堂邃阁拟于宸居器服绮丽上方不逮玉盘二十面珊瑚树高六七尺金银以库计者六十有余天顺改元上尚思振讳言其为忠所杀诏复振官刻香木为振形招魂以葬塑像智化寺祀之赐额曰旌忠 

　　○汪直 

　　汪直者大藤峡猺种也猺贼平直以幼男入禁中为昭德宫内使升御马太监为人便谲足任而宪宗宠之成化十二年黑眚见内宫有物焉或如狸或如犬能侵囓人其来如风不可捉捕上怪之未几易州民有侯得权者出家为僧游户至河南少林封遇术士江朝宗推其禄命当大贵诛自喜复遇道士田道真传与妖书有云陕西长安县曲江村有男子居母孕十四月而生生时红光满室白蛇盘绕其人姓李名子龙得权闻而心异之变易姓名曰李龙蓄发往来真定间夤缘得入内府内使鲍石郑忠等北面受学称为上师而得权晏然受之锦衣官较闻而发其事执下狱与其党与皆伏诛上自是锐意诇察外事以使直直布衣小帽乘驴骡往来都下莫重也久之大小政事方言俚语悉采上闻上悦之为别创西厂使锦衣官较百余人从之声势赫然起矣百户韦瑛者故无赖子投内官为家人蒙其姓从征功得升百户正欲从直刺事无繇而福建人都指挥杨曅者少师荣曾孙也坐致死人朝命提勘亡入京师营解匿其姨夫中书舍人董玙所玙为求瑛许之以资贿瑛因潜往报直而直亦正欲用其恣睢未有路则喜甚夜过瑛酣饮发较尉掩捕就鞫之搜得其拟贿日数内阁商辂及法司堂上官司礼太监黄赐陈祖生皆有名旦奏下追所拟贿黄白二金皆不服使较人琶之琶凡三琶者锦衣酷刑也以加人人骨节辄离寸许曅玙被琶不胜苦即妄言寄曅叔武选主事仕伟处直不用驾帖令数较捽仕伟至拷掠如之即捉掠其妻孥翰林侍讲陈音与伟比舍乘墉骂所提掠人其人曰尔何人不畏西厂耶音曰我翰林侍讲也其人即以其妻孥去 【 音莆田人问学深博学者席不能容为古文歌诗简而有则四方购者无虚日为人孝友婢皇旅寓者视贫富疏戚为赒施有急则力赴之与人交乐易信厚有过则箴切不少贷平居细事多不经意或遭嘲谑无所较至分别义利界限截立有毅然不可夺者】 顾仕伟实不受寄金被琶之楚哀号彻昼夜曅仕伟皆以数日死直复使瑛入福建籍曅赀产逮其家口赴京又搜得其岁贿廵按御史及当道籍噤齘之曰吾且言上于是右通政方宾刑部郎中武清礼部郎中乐章御史黄本太医院判蒋宗武诸人直辄使瑛先后执系狱鞫无实者不以闻奏而缙绅士大夫重足侧目矣至其烦密苛细民间鬬骂纵犬争鸡者并痛捶责有犯封闭其家或夜搜之所掠辱妻孥皆去衣受杖遣人四出侦王府镇守总兵诸处亦辄私有擒械而人情大骚江西男子福者为崇府内使或言其貌似直福即妄为直挟亡赖子为较尉自言奉命诇察历江以南莫不震动其熏灼如此居一年大学士商辂万安刘珝刘吉等言近日京师伺察太繁法令太急刑网太密人心汹汹各怀疑惧非承平之世宜容皆缘陛下委听汪直而汪直寄心羣小往者曹钦之变皆繇逯杲生事臣谓不去汪直天下安危未可知也因疏直十罪闻上怒曰用一内臣奈何辄系安危于天下使中使怀恩等至阁传旨诘问上令汪直缉奸有何坏事辄欲害之谁先主者辂曰朝臣无大小有罪皆请旨收问而汪直敢擅执三品以上京官大同宣府北门锁钥守者不可一日缺直一日擒械数人南京祖宗根本重地留守大臣直擅捕之朝廷近侍直辄自换易汪直不去安乎危乎臣所不敢知也辂等同心一意无有先后而珝奋泣曰臣等侍皇上东宫几二十年幸而朝廷清明四方无事忽尔汪直为害远近不安臣等何忍坐观之安吉亦皆相继有言怀恩以闻上传旨曰朕不知汪直坏事乃尔卿言良是便革去西厂散遣官较皆顿首谢而兵部尚书项忠者尝遇直于涂不觉直骑过趋谢之直心不驩于是亦倡率诸部大臣共劾直上遂使怀恩数直罪责之退还本监谪戍瑛于宣府而人心大快直所执系狱其人猥多皆无籍按至是西厂骤革各自散去而蒋宗武衣囚衣返其家家人犹未之觉也初直在西厂士大夫无与往还独都御史王越日往候之而吏部尚书尹旻因越与厚辂疏之明日忠会诸大臣具草使武选郎璧持赴旻署名旻曰疏出本兵即本兵自首之璧曰公长六卿旻怒曰今日方知有六卿长耶即遣人报瑛虽署名实出自兵部是为十三年之三月直既退泣诉上前曰奴得罪皆黄赐陈祖生为之非外廷意而南京御史戴缙者柔奸人也会以考绩入京乃上言近年以来灾变荐臻伏蒙皇上谕两京大臣同加修省未闻大臣进何贤才退何不肖亦不闻羣臣革何宿弊劾何嘉猷独有太监汪直缉奸捕贪允合公论足以服人警众直其部下韦瑛等行事张皇大臣奏允即蒙革罢伏望陛下推诚任人及时行政即命两京大臣自陈去留决自圣衷复西厂如故始上心疑商辂诸人受杨曅金徒以大臣故置不问至是出赐祖生司香南京用直刺事如故盖踰日耳而御史王亿亦言汪直所行不特可以禁戢一时且可以传之后世四方传闻鄙訿缙亿比之禽行矣直衔项忠之劾已也既出厂即嘱官较发江西都司佥书刘江与指挥黄宾事谓宾求于兄太监黄赐嘱武选郎璧得繇京卫升江西都司科道官交论忠违法词连其子锦衣千户绶上命三法司锦衣廷鞫忠忠坐赃罢而商辂亦致仕矣于是大臣附直者乘势嗾科道诋排异巳许各自陈九卿劾退者百余如尚书薛远董方都御史李宾侍郎程万里滕昭远等俱乞休致而戴缙未再朞内传奉累迁右都御史矣尹旻见直益行长跪礼而诸卿皆从之王越即向旻曰岂有跪人六卿旻曰吾瞷公矣不敢自异越为都御史直复用锦衣千户吴绶为指挥缉京事内外相比奸如山也廵抚辽东都御史陈钺者在镇不职女直建州夷入贡诬以为盗边执之诸夷忿将为乱上遣兵部马文升往抚而直亦自请视文升故轻钺钺不自安会直至戎服远迎除道饬厨传叩伏趋走甚恭直见之大悦而马文升接直平视交揖而已钺即使其子父直更言文升于直建州夷所入盗边者缘马公禁阻铁器出关彼无以为锄镃不能安生相率反耳直还言文升于上上下文升狱戍之自是钺与直两相得也钺故为山东布政使为廵抚者牟俸俸钺两人并强干苛刻不相能钺复言俸于直直还会俸以议事来京直发俸贪暴事奏逮之并逮其所属官吏侍讲学士江朝宗者俸姻属皆连逮贬谪拷掠牛俸究赃以万计俸不胜拷行贿于绶绶讽所逮属官吏代俸输牛乃罢谪戍之钺说直曰公今威名赫奕顾因别有捕寇斩虏功乃可以自结于上而外着勋伐于天下直心然之即上言虏酋伏当伽将合三卫入寇请出师讨之下兵部议尚书余子俊以为不可直不听入告上上遗抚宁侯朱永充总兵郎中王宗彝督饷而直监其军直山广宁建州夷六十人入贡遂掩杀之出不意入建州建州夷悉逃匿直杀掳老弱焚其庐幕掘枯髅为功是年辽饷之积仓储满盈为直一空而直得论功加禄米三千石而永进爵保国公钺加秩右都御史寻改户部尚书宗彝升太仆寺少卿寻进佥都御史廵抚辽东矣未几虏以复雠为辞大肆杀掠廵按御史强珍劾钺直罪直怒耴中旨械珍下诏狱即戍之辽东时直势倾中外阿附者□蒙显荣忤之者即遭祸谴天下重足一时士缙趋走其门矣直更欲用兵安南为职方郎陆容刘大夏所沮而兵部尚书余子俊亦力持之十六年春直被命监督十二团营其冬廵大同边与都御史王越出师至威宁海伺虏近边驻牧者夜袭其营斩获其老幼妇女而是时张颐为廵抚都御史倾府库以媚之尽报为功次复加直禄米颐升工部右侍郎越得封为威宁伯诸家子侄奴仆随征者皆得升锦衣官有差直既启边衅虏辄数犯边得中国人辄毒害之皆以执仇为词上固疑之会廵抚大同佥都御史郭镗奏直与总兵共事互生嫌隙宁则恐直见陵直则忌宁相轧傥猝遇虏寇且贷边事上降敕切责调直南马监先是直有廵边之役所至都御史铠甲戎装望尘伏道须过乃兴至馆易小帽曳撒叩头监道出半跪有如役隶时人为之语曰都宪叩头如捣蒜侍郎扯腿如烧葱其熏灼如此至是道出曲阳有司皆避匿不见困卧驿馆孤烛夜荧而已直先出使道出定州知州裴泰故以供具为直所悦至是以事至而阳直向泰求食曰吾非复曩比矣上意且不可测为语曲阳公诘卒骑使得就道足矣十九年八月御史徐镛等极论直奸恶乞明正典刑籍没家产以为奸臣结党欺国之戒命会官廷议俱请逮治上曰直等结党乱政欺罔弄权开启边衅排摈正直引用奸邪当置显戮姑从轻典乃降直为奉御除王越名安置之安陆州戴缙吴绶并革职为民张颐致仕而文升忠珍各复职致仕陈钺以前致仕置不问二十年籍其党司礼太监尚铭发南京净军种菜孝陆籍铭家得赀数万辇送内府不绝者累日 

　　○刘瑾（张彩　焦芳　刘宇　曹元附） 

　　刘瑾陕兴平人故性淡景泰间自宫为刘太监名下因其姓纯帝时领教坊见幸敬帝初摈茂陵司香其后得侍东宫以俳弄为太子所悦太子即位为毅帝时瑾掌锺鼓司锺鼓司内侍之微者也瑾朝夕与其党八人者为狗马鹰犬歌舞角抵以娱帝帝狎焉八人者马永成高凤罗祥魏材丘聚谷大用张永其一瑾八人中瑾尤狯绘颇通古今常慕王振之为人也刘健谢迁李东阳闻上与八人为亡度之戏连疏请诛皆留中言官攻益急户部尚书韩文等继之帝遣司礼太监李荣王岳范亨徐智等入阁谕曰朕将改矣姑置之健等曰八人者祖宗罪人也惟陛下立决而正之刑帝不忍至惊泣不食使岳亨智等持议日三反曰且安置之南京刘健椎案恸哭曰必无赦岳刚厉嫉邪方掌东厂健等因密语必不可得诸臣且伏阙争公等从中应之皆曰诺其明日帝召诸臣左顺门使荣传旨曰卿等劝朕早朝则朕听劝朕罢晏乐则朕听惟去八人者朕不听也吾少狎焉长习焉诸臣相顾未发荣转诘文此举出公公云何韩文进曰今海内民穷盗起水旱频仍天变日增陛下始践祚远旧故弛万几游晏亡度而狎宵人文等备员卿执靡匡捄得无言耶荣曰上岂不知今欲宽之耳上固有处诸公退吏部侍郎王鏊曰脱不处奈何曰是在荣荣颈褁铁耶敢误国及入见岳亨智与之偕切言上诛八人上勉许之遂使捕付外会日莫而吏部尚书焦芳者先泄其谋八人夜绕帝前泣抢地曰微上恩奴侪磔餧狗矣瑾辄进曰害奴侪者岳也帝曰何也曰岳掌东厂也外谓諌官诸先生有言第言而阁议时岳又独称是此何情也夫狗马鹰犬岳买献否乃独咎奴侪帝怒曰吾收岳矣瑾曰夫狗马鹰犬何损万几今左班官敢哗亡忌者繇司礼监无人也有则倡优侏儒之欢不绝于前驰骋弋猎之观不辍于□快意当前惟陛下耳帝于是立超迁瑾为司礼太监命永成丘聚掌东厂大用掌西厂瑾夜传命搒笞岳亨智逐之南而外廷未知也晨伏阙则旨下健等知事不可为即疏辞官帝亦立听之瑾寻矫诏追杀岳亨于途击折徐智臂捕治诸言官论捄健迁而请诛斥之者褫韩文官援焦芳为大学士使兼掌吏部事于是内揣合帝意外日以深文诛求诸臣急法中之使自捄不赡而莫敢进言帝喜谓瑾可任悉委之瑾杂构戏玩娱帝候帝娱则多上章奏请省决帝曰吾安用尔为而一烦朕瑾繇是自决政用其妹夫故司务孙聪客松江人张文冕助之李荣虽位瑾上画诺而已瑾选乖觉官较百余不时四出察私事创新例以重法绳人作大枷桾及三品以下官员坐事罚米动百千石委科道官查盘远岁钱谷非侵盗虽浥损者悉钩索令偿又使倍之科道还报以参劾多而贿赂重者为称职不则系挞随至于是缙绅相区支自为吞噬民间稍有违禁事觉即合家收捕坐及邻佑无邻者坐四远华衣怒马时时至下邑偏州而人人重足立矣瑾之为司礼监也盖正德元年冬其十二月使禁直指挥点视六科官辰入酉出母离其次矫旨令左都御史张敷华掌大理寺工部尚书杨守随致仕二年以户部员外郎李梦阳南京御史潘镗党韩文兵部主事王纶党刘大夏矫旨谪梦阳纶官褫镗职为民以官寮下锦衣狱者指挥佥事牟斌善视之矫旨杖斌三十降为百户廵按江西御史王良臣论捄给事中戴铣矫旨械杖黜为民东厂旗较言尚宝司卿璇按察副使祥郎中玮肩舆都门外瑾矫旨枷以大枷警于长安两门戍铁岭东厂旗较言廵按直隶御史王时中刻酷讼系赃吏殆百余人瑾矫旨枷以大桾警于都察院前戍铁岭东厂旗较言廵抚山东都御史朱钦严酒禁行连坐法使济南推官元魁觉察之总甲汝林之邻人为酒林惧自缢其母欲奏闻元魁与知府璜予母粟若金瑾矫旨械系钦等诏狱令钦致仕璜为民元魁谪永戍东厂旗较言户部郎中绎督储辽东滥役人夫储多入少出瑾矫旨枷以大枷警于户部门三月辛未瑾矫诏列刘健谢迁韩文等五十三人为奸党令罪未尽者悉致仕跪百官金水桥南敬听诏锦衣卫百户景祥小旗锦官较缙等九人坐王岳党矫旨杖戍之瑾破故事凡日官奉使莅任者毋过家南京刷卷御史允中治指挥翰等罪翰奏允中过家犯禁逮杖发遣之郝序为其父故刑部侍郎志义乞祭葬瑾矫旨送刑部狱主事璋拟杖赎瑾矫旨杖降之并及署郎印者主事承芳锦衣卫都指挥杨玉者瑾党顺天府丞玺移玉文用关玉奏玺轻朝廷陵武职瑾矫旨逮杖之毙杖下兵部员外郎昆主事廸御史伯安坐忤兵部尚书宇瑾矫旨令廸致仕昆伯安外调之宁王宸濠厚赂瑾请复其先世已革护卫瑾矫旨与之东厂旗较言御史胤先病告借用官车瑾矫旨逮杖黜为民七月壬寅朔既朝退瑾止廷臣左顺门出李东阳所进纂修通鉴摘其书画不精者遍示科道官使劾东阳等不敬矫旨夺礼部侍郎兼翰林院学士刘机等四十余人俸令太仆少卿通等十一人致仕中书舍人世隆等二十人为民使改书居顷之书成文华殿书办等官骏等二十人乃皆超叙装潢匠瑁等七人升文思院副使晖等三人不与书率迁授谢迁子编修丕再请告瑾矫旨黜为民兰州知州闳与游击将军谦相讦会虏入庄浪廵按御史高使兵备副使张天衢治谦罪天衢弘治中为御史廷紏瑾至是并高闳永戍之晋府镇国将军表槏等其父追封为亲王身以加封郡王请礼部尚书杰言追封亲王子加封郡王高皇帝祖训无载也先帝时周悼王睦栜有请固不许陛下推亲亲恩许亦宜瑾矫旨许之而诘杰曰祖训无载谁闭止睦栜封也令自劾杰言礼部尚书张升前左侍郎今南京吏部尚书王华前仪制郎中者今参议琮前员外郎者今知府忱前主事者今考功员外郎台瑾矫旨褫升致仕后所予散官人夫月米曰使杰自劾者杰又委罪前人令与华俱致仕琮等皆调降之徽府争民田知县讷不与参政约御史阳都御史琰如讷所上状使户部侍郎泮往覆之曰先朝有赐焉瑾矫旨悉令捕系降谪之英国公懋家人文才侵占官民田刑部问拟减等徒杖罪瑾矫旨文才律轻情重也大理不参驳法吏邪寺正中寺副云鹏评事铎等悉降庂故中山王达有赐田于无锡久失之无锡罢吏许禄教魏国公俌与县民塾妙相院僧争故田廵按御史大有使羣有司视之俌无田俌不伏再遣给事中忱等会廵抚都御史艾璞覆勘璞使群有司再视之亦曰俌无田俌大赂瑾瑾矫旨三遣户部侍郎佐大理少卿鼎等往佐等具奏有许禄云瑾矫旨械系前后官京师杖艾璞五十编其合家海南加升佐等俸一级给事中珝等奏查盘辽东诸卫仓场有浥烂亏折者繇知州英管粮郎中荩绎分守参政今都御史政右参议巨故廵抚今右都御史鼐致仕侍郎赐今廵抚都御史璋失验察瑾矫旨悉逮治之诏狱瑾破故事令外官赴任者身领凭京师毋待人赍付三水民恕故妻与私夫谋杀恕论死系狱久之恕自诬为解廵按御史洪为改杖继洪者御史春论如初刑部审录员外郎廉复如洪拟瑾矫旨褒春褫洪廉职以都御史泰失参驳令致仕四川副使翼之故以御史廵按贵州千户锐与百户鉴讼翼之系锐锐逃使追之其仆溺渡死锐反诬奏翼之使御史纟正刑部员外郎锦衣卫千户即讯纟正还劾翼之第所坐故公事又赦前可无罪瑾矫旨降翼之县丞夺纟正鉴珍俸京山县民书伦杀人论死审录大理寺正习以为可矜疑奏请再问廵按御史李天赋论如前罪瑾矫旨验问尝鞫斯狱者与习并逮讯以天赋决狱断许需擢京堂官廵抚宁夏都御史蓝章乞肩舆之官瑾矫旨都御史四品不得肩舆章不恤军士自便奉降为通判给事中奎奏宁夏刍稾十四万三千余朿火毁也先任都御史宪管粮佥事时乃报曰浥烂瑾矫旨逮系宪等责偿宪死焉三年吏部都院院考察百官既上奏翰林学士俨家故富瑾尝有所求俨不与御史南金者都御史刘宇庭挞之不堪辱养病去瑾矫旨缀奏尾曰学士俨帷幙不修其致仕御史南金诈欺无病其为民揽头杰逋官银监追二年不就刑部如例类奏请保外完纳瑾矫旨责刑部玩法曲庇人不念钱榖重逮员外郎宅仁主事铨降罚之令自后犯者即尽偿家产仍枷三月边戍之不得以赦论廵抚四川都御史缨廵按御史章参政彦华副使贯参议祥鹏谓蜀水恶请开通巫山道可自夷陵达夔州旨未下缨等皆去任彦华独开道不待旨瑾矫旨并械系缨章等谪罚之徽世子奏民朋等负税侵耕地朋亦奏世子贪暴遣太监即讯辞连河南参政约南阳知府智及诸州县官瑾矫旨发朋戍诸官俱落职以刑部侍郎陶琰故廵抚河南亦令之闲住光禄寺丞松归省违限吏部据例复职瑾矫旨罚俸曰凡省亲养病者皆矌职营私自后违四五月限者罚如松六七月者逮问八九月者致仕十月以上者削仕籍养病一年以上者致仕亡何御史学服阕称病违八月如新旨当致仕瑾乃黜为民瑾破故事令升迁府州官五品以上者悉推二人请如推风宪官者广东云南四川缺佥事吏部推御史善御史钦可广东郎瑾郎埙可云南同知山朝凤可四川瑾破故事越吏部所上序舍置善钦连点埙瑾朝凤焉滨州民苦重赋遣给事中豸视豸言滨有官民活鹻地若干顷可备常赋死鹻地若干顷可折纳布钞宽民力民苦赋重者繇前廵抚都御史徐源朱钦不为奏处瑾矫旨勒钦源为民瑾上奏请严边储马政之罚粮储浥烂马匹羸乏者商人解户悉谪戍于是法益酷廵抚辽东都御史鼎中锡璋参政政参议矩管粮郎中绎荩监收知州瑾英廵抚大同都御史南管粮郎中禄坐粮草浥烂皆身系诏狱责其家人倍偿于任所久之不能偿鼎等奏乞诣囚任所令家人还乡鬻产业可之犹令镇廵官偿后验送镇抚司奏处发为民永平管粮郎中干知县议通判泰指挥英以草朿烧毁下廵按御史逮问干请遣代而后诣理以无废边政瑾怒矫旨令毋就御史逮讯之京师瑾与焦芳欲私其乡较士风言官请增河陕山东西解士之额陕西六十五人瑾矫旨增至百河南八十人以芳故增至九十五山东七十五人山西六十五人皆增至九十芳子黄中登进士嘱其同官得拔二甲首瑾矫旨破故事并与三甲首名并授翰林官录其殿试所对策若一甲者判官张兰为其故父副都御史韦文请祭葬瑾破故事曰韦文久致仕法不得下兰狱查盘陕西边储者给事中奎御史彧奏右参政思明惟学副使崇熙经参议勋都御史一清先后理储多亏折瑾矫旨皆逮鞫于京师奎彧亦坐参奏不别白下狱考讯枷项者久之河南民斌与其再从兄凯谋杀再从弟泽俱论死而凯巳死于械系署大理者工部尚书杨守随谓凯死械系即欲轻斌驳御史房瀛改拟杖都察院疑其轻疏请自上裁瑾故恶守随时守随巳致仕家居矫旨即家逮之罚赎米千石并逮瀛与署名者寺亟鼎寺正讷评事富等谪罚有差讷自纳于瑾又免久侍郎贵以修边用不足请借户部太仓银尚书佐言往借太仓修边今尚未抵不可许瑾矫旨往岁借不抵何不索者令佐自劾并郎翀等皆夺俸侍郎琼既迁吏部不自劾瑾曰向犹有分职何自恕亦改之南京监察御史玉刷诸司文卷多所奏劾瑾矫旨玉弹紏诸司殆可嘉者乃公廉者不别举降三级外调之兵科给事中希曾监察御史之励查湖广边储亦有所劾奏瑾矫旨希曾之励劾不尽逮系镇抚司杖而削其籍前廵抚湖广都御史全右参政福副使献民皆即其家捕之户部郎中干诺坐先为主事时监收今有亏折浥烂瑾矫旨皆送系廵按御史待追偿保定中卫指挥佥事永以索财捶属吏景致死故坐故杀论邢部员外郎麟审录以可矜请改永戍永犹讼下御史武验问如麟拟瑾从之犹矫旨以麟擅出死罪降二级除之边民登显为竞渡之戏旗较妄言民擅造龙舟者瑾矫旨籍其家瑾日益横恣内臣有为匿名书者籍瑾过恶阴授禁军使朝则弃之御道书兼追讼故尚书韩文举太监扶安黄伟可用六月壬辰上朝侍班御史奏瑾大怒上退朝矫旨跪百官奉天门下与诸监立门东监之有顷命大臣出小臣留翰林院官东向跪曰内监雅待众翰林敢尔亦使出御史寗杲等东向跪曰御史辈习知法度亦宁敢尔是或新进士瑾曰何预新进士者尔等败坏朝廷事不一一稍处分即皆怨太祖法度即不见岂不曾知闻大小官皆起立如朝班省视遗书处是何官立也黄伟曰四品以上朝序班余杂立耳遗书人宁复立故处瑾曰则皆跪之其邸中搜必得草伟曰为此者不以语妻孥宁存草乃止是日僵暑中者数人悉拽出伟忿曰帖子所言皆为国为民好男子死即死耳何不自出身徒嫁它人祸为瑾怒曰是何好男子好男子不露章乃匿名民间匿名固死也矧御前即拉诸内监曰我等皆入待李公自监之李公者李荣也瑾入荣曰入矣公等俛而舒内竖掷瓜焉荣曰公等拾啖之有顷瑾还来荣曰来矣来矣皆还硊瑾目之怒复入至暮尽送下诏狱长安鬻饭者争饭百官市中暴盖而死者刑部主事釴顺天推官臣进士伸暍而病者亡筭明日李东阳疏捄瑾微闻出内人乃罢帝手匿名书曰汝谓贤吾故不用汝谓不贤今用之遂退李荣黄伟任瑾首掌司礼监印于是瑾权益重内外章奏无大小先白瑾乃敢奏奏至不敢斥瑾名外镇廵官以白本奏闻以红本白瑾瑾不复干涉内阁持归私第与聪文冕撰伪旨付外益用其亲故曹元刘宇张彩并杨玉毛伦等布列要地变易吏兵二部选法任情升罢升而谢薄者立见罢加贿又辄升将官失律有反加封伯都督者时径自传奉时缀批别本惟意而巳又以事籍没故大臣家收适其妻孥日夜简括天下库藏添设廵捕廵盐等官四出搜索增益诸边屯田赋税以肥私家海内骚然以有窴鐇之变而卒及于祸太监荣奏甲字库收贮三梭布故备内宫内使之赏迩来以充文武官折俸包儿皆繇内外交通是致供赏空之瑾命少监淮与给事中御史户部郎中反一人盘验之矫旨论建议停征及擅拟折俸者百七十三人下侍郎俨等十三人狱夺其俸罚给事中禄御史榶等九十五人赎罪米百石余曰聊宽尔户部参浙江廵盐御史润督盐价迟延瑾矫旨下锦衣狱杖之法司望风拟润监守自盗黜为民因着令后有违者论死南京刑部缺郎中吏部尚书许进疏署员外郎主事者二人请谨矫旨何辄用署不实授者使皆实对进对无实授者以署亦故事瑾责进越制除官矫旨三诘之令致仕侍郎钺及文选司属皆夺俸宪庙郭惠妃弟勇言奸民侵其所赐田讼官久不决命户部员外郎凤羾往勘凤羾还报瑾矫旨追罚节年勘问官户部员外郎纪等十六人米五百石浙江廵盐御史岱奏萧山等县盐课等司积欠水乡草荡价银坐先任运使奇等违慢不综刷瑾矫旨令廵按御史各系其家属赔追凡十六人死者罚不宥南京监察御史葛浩陆昆先忤瑾为民瑾怒未弭至是坐劾武昌知府晦不实矫旨追论执杖之民如故给事中大显御史金参劾忤瑾意瑾矫旨系狱杖降之故给事中智故副使普坐事罚边米身死家贫户部为之请瑾矫旨仍令其家输百石京仓给事中思诚御史珊查盘辽东仓库并劾都御史王宗彝陈张鼐马中锡韩重前兵部尚书马文升侍郎熊绣前户部尚书佀锺顾佐韩文侍郎王俨李孟旸王佐张缙郎中陈大章参政缪昌廵按御史王献臣查盘给事中吴蕣等复十六人瑾矫旨重者罚米千石轻者五百以参劾不阿升思诚珊各一级工部缺尚书吏部推南京右都御史吴文度南京户部右侍郎王珩瑾矫旨升文度户部尚书乃令与珩俱致仕四川缺参政吏部推陕西副使蕃马湖知府铎瑾矫旨数蕃罪过仍升铎左参政令致仕已推武昌知府晦宝庆知府祥瑾矫旨用祥数晦罪过黜之四年吏部推南京光禄寺卿禄广西右布政使纶可湖广廵抚都御史瑾矫旨用纶令禄致仕自是吏部有所推举令致仕者种种矣给事中仪查盘宁夏固原等处仓库劾累年兵备等官副使隆等十六人廵抚都御史徐廷璋等十六人侍郎一人管粮郎中一人监收指挥鈇通判全等百八十八人瑾矫旨令情重者罚米各五百石致仕为民者半之仪又查盘马价盐课参劾廵抚宁夏右都御史宪廵抚陕西右都御史一清苑马寺卿霆佥事时平凉知府逵同知思忠指挥冕等八人瑾矫旨宪物故罚米五百石一清霆致仕三百石冕等情重者二百石轻百石德王奏赐田千余顷被小民占种当事承勘久不为核实追征户部复议因举承勘者姓名前布政使泰璟济南府同知文明通判佑新城知县莹行璟巳迁刑部侍郎泰等死久矣瑾矫旨罚泰文明佑莹家米百石璟三百石崇王言岁禄万石粮米一之粟米九之弘治间故廵抚都御史钱钺以土之宜耴粳易粟请如钺给者瑾矫旨钺易米与崇曷用不奏擅更成法与诸蕃通即死当追论收其妻孥及臧获妇女六十余人于京师下法司会讯之没其产戍其五子诸边虽有赦毋原仍罚承奉召长史颙等赎罪米人千石继钺受事者都御史韩文等布政使铨等御史清等府州县官子麟等以年月久近罚米有差当籍没时浙江布政使李赞涕不忍瑾闻亦使之致仕刑部吏逊告其本司郎中涤员外郎岳主事承范文韬盗易赃物瑾矫旨除涤等名即以逊为刑部司务军人允以鹿亳之地献徽王民讼焉遣户部郎王璘往勘璘并论旧勘当事者四十四人瑾矫旨罚见任者米百石罢黜半之浏阳民应龙与其族人道龙有仇前后谋杀其五人踪迹秘狱亦久悬遣给事中九叙往听九叙追劾先后听狱者御史天赋而下十有三人瑾矫旨悉降级罚米有差以九叙参详举其职升一级俸为后勘事官法先是刘健当阁草诏令四方举怀才抱德之士至是浙江推择余姚周礼徐子元许龙上虞徐文彪者四人瑾意四人谢迁里人也又草诏出刘健矫旨天下大矣何余姚多隐士下四人镇抚司鞫之辞连健迁矫旨黜为民四人谪戍吏部尚书刘宇复劾浙江布政使林符邵宝等七人及推官谌聪知县汪度举不当瑾矫旨罚符等米人二百石罢聪度职令余姚人从此毋选京朝官瑾以微文谴诃内外官坐事罚米者动以千石或五百石或三百或二百以为常因令户部为期示前后罚米诸官输不如期者劾如法则大同仓输千石者尚书韩文一人五百石者文及侍郎张缙等九人三百石者都御史徐节一人宣府仓输五百石者员外吴纪等十六人三百石者御史李进等三人太仓输二百石者指挥佥事张经等四人二百石者布政周季麟等六人百石者尚书侣锺等六十八人三十石者员外李梦阳一人宣大二镇输二百石者给事中吉时等三十四人二百石者给事中艾洪等十七人松潘输二百石者都御史刘洪一人大学士李东阳言边储粮草故有专职者廵抚都御史等官不过总其事而巳审有侵盗固宜追赔如法今第云督理不严若宜宽宥者瑾矫旨切责廵抚都御史因追数其素所恶者曰若刘健谢迁无故扣关王时中酷暴张绅马中锡等不职许进越制选官钱钺擅改禄米诸臣罪状平日难枚举当其廵抚时加总督参赞等名委任非轻治边储无方事发竟坐仓官小民藉令监追至死何所耴偿以此越律又奚恕也瑾请地数百顷费数十巨万作玄明宫朝阳门外以祝上厘复请猫竹厂地五十余顷毁民居千九百余家掘人二千五百余坟筑室僦民听其宿娼卖酒曰供赡玄明宫香火复请建关羽庙兴平马嵬镇令有司岁时祀乞颁敕立碑镌祭器堂楹之数侈其乡人示荣宠焉瑾东西二厂外复立内厂自领之矫旨逐京师游食人于城外使寡妇尽嫁丧未葬者悉焚弃之京师閧然游食人千余持白挺甘心瑾瑾心乃复之瑾故急贿诸司朝觐官槖不足率贷京师富家满瑾欲及还治则移官库倍偿之曰京债瑾闻复矫旨分遣科道官验天下库藏以自文于是有司又箕敛赔库而上下交征曰吾捄吾死或有藉以自封者矣宁都民凌谋杀其大功兄坐斩屡愬下都察院勘实瑾矫旨赦凌仍核前后问官分其罪三等前副使泗等四人俱逮问前御史恕罚米百石元三百石前贑州知府珏等三人人六十石前廵抚延绥都御史嵩坐尝发官帑召商纳粮草追征未竟瑾矫旨逮嵩诏狱嵩不胜拷诬服自盗论斩籍其家妻孥坐收者二十三人久之乃得免死戍瑾破故事矫旨令吏部不时考察京朝官毋待六年吏部言佥都御史陆完赴任违限三月宜治罪瑾破故事矫旨令为试佥都御史若初授御史然者上高县民克明诬奏其县人致仕礼部左侍郎黄景僭用龙袍诸不法事遣太监刑部锦衣卫各一人往按杂治经年无所得景尝与人争买产景家坊牌雕画龙虎宅傍井镌黄府焉瑾矫旨籍景家永戍之复分戍其子孙弟侄家人佃户五十八人令所在禁锢前后御史布按二司及诸府县官皆坐不举发各罚米五百石瑾复破故事廵抚在外迁转者令领敕于京师广东布政使升廵抚延绥久不赴京领敕瑾矫旨逮讯锦衣狱查盘给事中淳御史惠奏延绥宁夏折支拖欠虚出那移应偿金万九千三百余两因劾接管及奏乞者罪自尚书都御史佥事郎中长史而下凡三十九人瑾矫旨罚都御史杨一清佥事繻庆府长史养浩漙米三百石致仕户部尚书顾佐侣锺韩文郎中锺昭各半之犹谓淳惠不纎悉亦罚米如一清数查盘给事中涧奏前廵抚甘肃都御史毕亨借用军赃银买马误云借之备荒所费虽经奏辞实舛瑾矫旨罚亨米百石尚衣监太监軏进奉还京过淮安言知府赵俊等给传不时瑾矫旨罚后米三百石输边廵按御史赵时中亦罚百乐安县民能与其弟毒杀父以诬鬬者故论死刑部审录郎中纲以为疑廵按御史来旬移佥事经参政岩再谳能母妻诉京师自刎不殊以明能罪而纲巳死瑾矫旨逮系纲家罚米三百石来旬经岩各百石廵按三司官尝听断者令皆以名闻临胊县民狱成佥事焕以奏失列上司府县官与听狱者职名瑾矫旨皆罚米百石输边清江民英杰失盗有密告民元陆讼之官元陆不胜考自诬服更遣其子奏诉久不决刑部审录郎中孙燧与廵按御史臧凤白元陆冤未纵遣也廵按御史元谳上因劾前佥事启失入及前后承勘者布政使纶而下十一人滞狱罪燧凤虽白冤不究竟亦宜坐瑾矫旨逮启下狱罚纶等输边米率白石以上查盘给事中润奏甘肃等处钱榖亏折罪繇都御史等官侯瓒三十余人瑾矫旨各罚米二百石致□闲住者半之查盘给事中夔以大同宣府钱粮劾前都御史今刑部尚书刘宇及去任尚书韩文运使吕贤郎中孙禄等二十余人瑾矫旨罪重者罚米二百石轻者百石致仕者减半充军为民病故及巳罚米者得宥竟恶夔劾宇下锦衣卫狱与御史王潘并罚输边米三百故事纂修书与纂修者当升职至是孝宗实录成内阁循故事请瑾矫旨追论刘健在先朝纂修会典多糜费不当令李东阳覆定之因追革当时所升职于是东阳及吏部尚书兼翰林学士梁储户部尚书杨廷和礼部尚书白钺右侍郎靳贵左春坊左谕德兼侍讲毛纪丁忧礼部尚书刘机左春坊左庶子侍读毛澄侍读顾清致仕吏部侍郎杨守址南京吏部尚书王华皆降职有差瑾犹矫旨吏部奏拟尚隐欺姑存大体不深究焉尔居数日复论纂修孝宗实录功复东阳等职如故而附出编修顾清汪俊王九思徐穆吴一鹏李廷相崔锐温仁和穆孔晖汪伟翟銮易舒诰贾咏刘龙陆海李继先董玘等于南北部属名曰扩充政务曰是皆更事者编修董玘偶遗瑾复出之它奏自后令吏部拣选翰林官毋循故事徒繇内阁请上裁者兵部言肃州指挥忠弘治中出塞获虏首三级御史旻赐高吉等历勘不急为请赏瑾矫旨罚赐旻米二百石输边夺吉俸三月为民都御史刘孟坐枉道过家逮系京师刑部拟罪当为民瑾矫旨枷百斤枷于吏部门罚输边米三百松江府输布疋准米二石成化末尚书王恕为廵抚都御史与尚书樊莹故为知府时节其米摊他税布得五减一以相沿也至是以所输布疏窄不中追论其繇罚莹与前都御史彭韶佀锺王克复知府刘璟五百石前都御史何鉴魏绅艾璞前御史饶榶前知府刘琬同知敏各七百石知府洪千古都御史鍳千五百石惟恕以旧臣得宥查盘御史岱奏两浙亏折盐课拟令廵盐御史及运司官差次赔纳毋论身死者下至运判官犹纳千五百金也瑾尚矫旨坐岱漏参罚输边米八百石若运使杨奇久死家贫御史彭程以言谪戍死于谪所皆不得减免程亲党助程偿犹不能举其数仅一孙女乃鬻为商人妾焉是时瑾酷法绳人内外货赂不赀吏部尚书张彩过瑾从容为瑾言瑾殊纳之印绶少监宣锦衣卫指挥同知良与刑部左侍郎鸾勘讼江西还宣良大赂瑾瑾矫旨降宜奉御良百户亦命鸾致仕自廵抚都御史林俊而下三十一人皆坐不能早成狱罚米三百然终不能改也是岁瑾矫旨清核天下屯田遣官四出户部侍郎韩福往辽东希旨过严义锦等州军余真等不能堪因为变久乃定瑾罚备御都指挥佥事凤等人米二百石执其首恶三十余人诛之御史汤鼐者故谪戍肃州会赦归家其里人濡有讼事鼐兄盘诈耴其赂而鼐不知也濡诬奏鼐谬援赦文逃戍归家家居多诸犯禁事令给事中盘锦衣千户凯会廵按御史璞勘问上言濡奏鼐诬所引禁例奏鼐皆谩诞无稽罪瑾矫旨杖鼐五十仍遣之故戍令所在有司禁锢之陕西兵备副使旻肃州卫指挥杲以纵鼐归俱下御史逮问凯盘亦以拟罪不当下狱久之仍罚米百石瑾又欲裁冗员严紏劾之禁虽□名士在方而者遇裁职悉罢去其官不别补御史豸御史武希旨请令抚按官得不时紏劾所属瑾从中可之瑾所用侦事旗较虽□郡荒县无所不涉至是旗较有言远方吏不任者瑾悉耴中旨以为察瑾言南方人之官旁近皆奸熟不便于是破故事令南直隶浙江两广俱母选用邻省南京工部右侍郎毕亨稽核湖广管粮官员如例参劾四百余人开坐官之去留人之存亡与在事久近者请上裁瑾矫旨致仕为民病故者皆勿论它升降丁忧考满但粮有干涉者各罚米有差在事有专责而年深者负百万石以上罚千石十万石以上罚七百石一万石以上罚五百石五千石以上罚三百石四百石以上罚二百石有专责而年浅与无专责而年深者递减十之三焉陜西缺参议吏部推佥事阶佥事讷瑾矫旨径升讷为廵抚陕西右佥都御史许肩舆耴故都御史以归自是羣小有向瑾乞官者瑾辄拟旨其手本吏部不用奏廵抚辽东右副都御史李贡坐奏前任刘瓛所议济边银无实又先为布政使时钱榖多逋逮罚输边米五百石令致仕瑾又侨旨罚及南京工部尚书俞俊杜士忠胡瑞各米三百石既又以俊善追征免之而独坐忠瑞湖广民有与楚府军人争田者知府金判予民楚王以奏命中官与给事中会廵按御史勘既报瑾矫旨归田于王罚金输边米千石勒为民刑部尚书缺吏部会推南京礼部尚书孙需兵部尚书何鉴需治官廉瑾屡拔不谢矫旨留鉴如故予需致仕绍兴卫指挥俊督漕欲以湿漕米贸银输京漕运平江伯陈熊许之瑾素憾熊矫旨下俊诏狱使诬熊赃罪不法事械系熊京师莫敢论捄者遂枭俊首夺熊诰券籍没之发海南充军谓副都御史宝参将椿与共事不举奏勒宝致仕降椿职一级于是诘责科道官令吏兵二部悉按文武官坐事为民充军闲住者并夺诰敕如熊于是都给事中李宪者出瑾门下瑾有所赐则出夸于同官曰刘公遗我也至是与六科给事中十三道御史奏国家以爵赏待君子以刑罚绳小人文武官蒙恩被遇荣身及亲恩至渥矣奸回小人名无实秽行彰灼公论难庇以至除名坐罪然朝廷尚留宽大之恩巳妻父母上及三代封赠诰敕如故夫其名亡实秽行彰灼朝廷岂有赖焉不行追夺尚曷惩后若故大学士刘健谢迁及尚书马文升刘大夏韩文许进等诰命通宜夺毁瑾从中可其奏旧赏玉带服色并令还官凡夺六百七十余人五年瑾矫诏孔庙修理岁久未就岂无欺费者工部其按奏之工部以先后当事者名上瑾罚都御史而下何鉴等三十九人米有差则鉴千石御史濂等八百石都御史钦等六百石布政使元等刷卷御史崇熙等五百石布政使璟等三百石东厂旗较言南直隶廵□御史凤鸣与所部指挥玺会饮教场为投壶蹴踘之戏瑾矫旨编凤鸣为徐州驿弓手罚米五百石顷之凤鸣纳贿焉乃令御史廵□如故瑾法如秋荼矣而先是吏部侍郎张彩复请立稽考勘合法凡两京府部寺类行天下勘合在外官升任交代有未完者母得辄离去不者降二级新旧官交相为那移者罪如之于是御史斌廵按河南还礼部为勘合未完当论如新法瑾矫旨诘责吏部都察院科道官何不悉知奏乃礼部自举之皆罚俸有差礼科都给事中聪等河南道御史赋等尤当职加杖之二十南京锦衣卫□□炳者宁河王愈裔孙与其从弟昭光争愈所赐宅下南京三法司勘之炳及昭光不待勘复讼辨瑾矫旨彼中三法司刑部尚书吴洪都察院右都御史张宪大理寺胡富何不即勘问使得复讼辨俱令致仕刑部郎中赵永祯御史王辅寺正元稔等皆外调之仍各罚米百石万安人萧明举亡入满刺加国变夷名曰亚刘与其国人端亚智以国王之命来朝因与其党谋伪造符印入浡泥国索赏至广东劫杀亚智尽得其财物论罪有差瑾与焦芳恶彭华因矫旨缀爰书之末曰江西土俗繇来玩法如彭华李裕尹直徐琼李孜省黄景招引物议难以尽举今宜束其仕进之路其地乡试解额可损五十名仕者母得选除京职着为令是时瑾与芳尚谓王安石祸宋吴澄仕元欲榜其罪于朝大学士杨廷和曰盗贼往往有之王吴皆前代事偶因一盗有此举动骇人听闻瑾曰榜朝堂前代亦有之廷和曰非盛德事可累主上耶乃止查盘户部主事襗奏两广库藏有盐利军赏银六十余万见贮梧州府久不输京师宜更使会计之瑾敕太监韦霦科道官往还报襗言诬也梧州府银故以三之二计京贮其一焉先任布政锐廵抚都御史大夏廵按御史贤等视藏不综刷则有之凡参劾八百九十九人瑾矫旨释襗诬不治逮问锐等悉罚米有差致仕右都督神英贿瑾因自陈边镇旧故请封拜瑾矫旨与之吏兵二部稍执奏瑾辄诘责百余言下廷臣再议廷臣皆曰英当封遂封为泾阳伯瑾前后五岁株连之令蔓于士庶钳徒之役上于衣冠若工科都给事中许天锡者素寒□有气节在孝宗朝与言官何天衢倪天明者数言事京师称为三天正德二年六月朔日天锡手具登闻鼓状力陈时弊怀中不敢奏自经屋梁死给事中郗夔覆视榆林功次瑾私人功者多夔难所纪叙亦自经死给事中钥使还当贿瑾无所借资自刎桃源舟次终五年间惟大理评事罗侨抗疏得脱中外之人莫不壮而恮之于是士大夫虽雅砥名节者悉变为曲学应世而谀佞者不可胜道也瑾尝有所借以验士大夫应违一朝士某从其门下某请见某曰么公好近眉而冠君之中高奈何曰业定矣聊姑入及见瑾瞪视按其冠过目叱出之朝士大惊更低冠入谢瑾乃说祭酒王云凤先提学陕西榜笞生徒有同囚讯瑾闻而迁之云凤于思往见瑾瑾叱曰何物祭酒一嘴猪毛耶云凤惶恐谢既退请瑾临视太学如唐鱼朝恩故事复请较刻瑾近行法例永着为令中外守之于是给事中铨亦如云凤请刑部尚书璟数被诟惧当免因劾奏其属三人瑾谓璟能督责意乃说而给事中淓者承委有劾奏其父铨为都御史乃亦在劾中于是瑾以为无所不可为矣是时安化窴鐇者久有反谋而时会少卿周东度屯田宁夏希瑾过刻又多敛军士金钱为赂廵抚宁夏都御史安惟学亦数杖辱将士将士皆怨之其年之四月窴鐇因将士之怨移檄中外数瑾罪与何锦周昂丁广杀东学为变帝诏太监张永与故都御史杨一清讨之末至而窴鐇巳为仇钺所擒窴鐇之檄数瑾罪也莫敢闻上有指挥鲲者传檄示人瑾捕下狱论死因下赦宽恤以收人心及闻其擒悔乃欲反之方侈然自为功谓当得大封拜马永成与永等皆瑾故等夷不相下瑾尤忌永宁夏功八月朢日甲午永至自宁夏上迎之东华门献俘赐宴比夜瑾先退夜半永出疏怀中密白其反状永成等亦助之言上曰罢矣且饮酒永曰离此一步臣不复见陛下也上曰瑾且何为永对曰耴天下上曰天下任彼耴之永曰置陛下何地上悟自行至直房执瑾怒骂曰奴反耶瑾犹以为戏上拳之蹴之遂系缚菜厂封其内外舍明日降为奉御闲住之凤阳命廷臣议其罪瑾常招引四方术士余曰明余伦余子仁等出入其家妄称其侄刘二汉者当大贵以是有反心中外天灾地变率令禁勿奏太监孙和等尝私造衣甲弓弩遗瑾瑾皆受藏之窃窃有不轨图是月也瑾兄锦衣卫指挥景祥死公卿以下吊赙瑱门云将以八月甲午葬百官又为辞灵之祭赙公帛益多时瑾最严夜禁星出后衢道四寂有窃听者中夜闻兵甲声铮然里巷私语籍籍谓八月甲午倾朝送葬瑾且因为乱永之献俘也瑾使以乙未入永知即以甲午入以故得先发明日晏朝后外人微闻瑾得罪犹莫敢显言者及旨猝中发逻卒飞骑交驰于道黄纸黑索惊骇见闻衣冠失度府寺闾巷喧嚣如沸浃日乃定初上尚未有意诛瑾瑾闻凤阳之命曰犹不失富太监也及籍其家得金二十四万定又五万七千八百两元宝五百万定银八百万定又一百五十八万三千六百两宝石二斗金甲二金钩三千玉带四千百六十二朿狮蛮带二束金银汤古匋皿五百蟒衣四百七十袭玉琴一玉印一以上诸物又得金千二百五万七千八百银二万五千九百五十八两三千六百又得伪玺一衮袍四八金龙盔甲三千金牌三穿宫牌五百牙牌五百冬月团扇饰貂皮扇中置刀二衣甲千余弓弩五百上大怒曰瑾果反乃以付狱并其党吏部尚书张彩掌锦衣卫者指挥使杨玉掌镇抚者指挥使石文义皆送都察院狱于是六科给事中纳十三道御史贺泰乃共劾瑾上是之令法司锦衣卫执瑾午门会多官廷讯之都给事中李宪至是亦劾瑾瑾闻之笑曰宪亦劾我邪鞫之日刑部尚书刘璟犹噤不敢声瑾大言曰满朝公卿皆出我门谁敢问我者皆稍稍却辟驸马都尉蔡震曰我国戚也不出汝门得问汝瑾曰汝不尝为我罢领上直军乎震曰此樊凯非我也使人批瑾颊曰公卿皆朝廷所用云何繇汝抑汝何藏甲也曰以卫上震曰何藏之私室瑾语塞既上狱上命毋覆奏凌迟之三日枭其首榜狱词处决图于天下是日也都人鼓舞称庆儿童妇女亦以瓦石奋击争买其肉啖之仇家有以一钱易一脔生噉之者瑾亲属杰等十五人井二汉张文冕杨玉石文义等皆论斩它诸谪戍有差张彩等弣瑾致高位者四人其行事如左 

　　张彩 
　　焦芳 
　　刘宇 
　　曹元 

　　△张彩 

　　张彩巩昌人美丰仪弘治末年官吏部文选郎为马文升司属文升称其精敏公当亡何给事中刘论其颠倒选法彩引疾不辨而去士论高之刘瑾搜求告一年以上者尽籍名彩赴名补旧官时瑾好私其乡人彩既为瑾同乡又京师诸公多荾之者瑾益有意彩彩殊未知既谒朝尚书许进问曰自河下来矣彩曰何为河下河下瑾所居也居数日乃往见瑾见彩状貌益喜迎笑曰好乡里好乡里外官多不知事朝后即来知者谓彼自来不知者谓我要人如是乡里迟来最得也居亡何以边才升右佥都御史而合水韩鼎者亦繇瑾升户部侍郎与彩同廷谢鼎先谢老不任拜起又吃吃不能致词谷张魏马辈屏后羣笑之瑾甚愧曰且看此人既谢皆叹曰好男子好男子此不负所举矣彩归过瑾瑾设酒肴预待曰今日非都宪我显被老韩羞杀因欢挽竟日彩为选郎时夺其乡人抚州知府介妾平阳知府恕有妾又欲夺之恕不与遂陷恕公罪恕送妾始得论减其性资柔悦善佞瑾故爱之至其综核敏练亡如也既迁都御史吏部尚书刘宇不能举其政东厂侦较告瑾瑾未两月复迁彩吏部侍郎又亡何转彩代之彩自以起郎官不两岁至尚书因诣瑾辞瑾厉色曰公已二十年名进士有何不可昔太祖用布衣为宰相皂隶为知府但要举其官耳我不曾狥私要钱为朝廷用人何管迟骤彩不敢再言复自担曰不哭孩儿谁不会抱此时但能有所转移少息衣冠之祸百凡付诸天耳彩与朝士言称瑾才略过人常呼为老者进退人才不率旧章惟瑾意然彩言瑾亦无不听时乘间为诸公居间亦有之瑾尝谓彩祖法最严今乃久废我故欲大振之彩从容言曰明公所见甚高但祖法痛惩贪污今乃未免示人人生百年为期受用能几最可重者竹帛垂芳享之不穷不才家居见有司条件科敛当时为尽人明公之槖到京徐察乃知未然是怨则归公利遍于众何苦乃尔公自不用谁敢多耴耴既不多人当自服祖法不难振也瑾曰微宰教我几误一生即今内外堆积身后好了它人我自落得个骂名耳乃画暮夜辞金故事于太门之外御史欧阳云给事中吴仪少监李宣指挥赵良皆以多赂瑾为瑾所黜罢御史节馈瑾未至瑾先发之捕狱论死瑾谓彩曰鹭鹚不吃鹭鹚肉今也吃子南京祭酒其求转亚卿南北直隶提学一求大理少卿一祈免察各贩我千金以上三人管秀才掌风化乃如此不知败坏多少好子弟皆黜之始士大夫见瑾门画辞金皆笑既乃知繇彩彩又言于瑾曰公左右多骗财坏事瑾如所举名尽逐之然彩平日惟知敬瑾瑾疏同类同类以为彩教之彩有所推举悉不先白内阁诸公诸公亦衔焉一日瑾涕泣语彩曰始谷张诸人患外患籍我辈推余当之余以身狥天下所摧折衣冠多矣今天下之怨皆集于余诸人晏然享之余未知所税驾也彩因辟左右曰今上未子势必立宗室子若长且贤公受祸矣不如援幼弱者公长保富贵亡忧也瑾曰善君数日忽变曰无以宗室为吾自立耳彩告不可瑾怒以茗盌掷彩彩不敢言瑾败奉旨下都察院狱捕问午门前坐彩与瑾同叛彩訇哮曰皇天后土太祖太宗可鍳此心繇书生二十年位至尚书更复何望乃忍及此在上皆读书明忠孝请各求之于心瑾虽死所亲信子侄尚在请加追问有何指证左验何必问彩转呼打二十棍押回狱五十余日卒已有旨与杨玉石文义等剉尸长安市 

　　△焦芳 

　　焦芳泌阳人天顺中进士李贤以同乡故引入翰林芳事贤若厮养同列羞之同列多用才华自着独芳猜狠无文众尽畏其口或语万安曰不学如芳亦将为学士乎安曰焉得知芳闻曰是必彭华间我我不学士者且刺华长安道初命翰林纂修文华大训以为东□进讲其书独华等数人为之芳不与心耻焉时当讲辄摘其疵曰某当作某盖误芳素比尹杲父子及尹败坐系诏狱既出贬桂阳同知芳疑出华安衔两人者入骨弘治初升霍州知州寻升四川提学副使上书乞怜寻调湖广副使所以谋复翰林百方时宰畏之不得巳升为南通政以忧居家会李杰亦故出自翰林以南京祭酒服阕待除徐漙欲还杰故署刘健不可曰焦芳日夜伺此今日援杰它日能拒芳邪漙不听及杰芳入兼程至亦授太常少卿兼学士未几升礼部侍郎日于众中嫚骂健芳在礼部行文书有不可意即引笔抹去不关白尚书俄改吏部则马文升为尚书老臣矣亦时时姗侮之芳阴结言官使抨劾素所不快及在巳上者力求入阁谢迁抑焉亦怨迁每言及余姚江西人辄大骂也正德初户部尚书韩文疏论会计不足诏廷臣集议佥谓理财无奇术惟劝上节俭而巳芳知上左右有窃听者人言曰庶民家尚须用度况县官耶谚云无钱简故纸今天下逋租匿税何限不是简察乃独损上上闻之喜文升去遂以芳代之会八中官导上戏乐给事中刘陶谐等极諌韩文王鏊亦欲继上疏疏当首吏部走告芳芳曰我大臣也知格君心而巳既上召诸臣左顺门芳故曳履徐行曰今日之事为首者当之乃又泄伏阙谋于瑾瑾深德焉健迁去瑾援入内阁凡瑾所以浊乱海内变置旧章皆芳导佐之芳过瑾称千岁公公自称门下每事先得瑾意乃出言若一口四方赂瑾者先赂芳立应矣芳子黄中亦傲狼不学举进士廷试芳谋得状头李东阳王鏊为窴二甲之首芳言瑾径授翰林简讨又一年骤改编修然尚时时以其子不得状头移怒东阳骂詈之瑾闻曰黄中昨在吾家吾试之榴诗甚拙顾恨李耶瑾怒翰林官傲巳欲尽出之外张彩劝不可及纂修孝宗实录成瑾复持前议彩复力为劝瑾意良平而芳父子与其私人简讨炅辈文致诸翰林密投瑾是以有扩充政事之名芳大都恶南人其于江浙尤甚既怂恿瑾裁江西解额着令余姚江西人毋选除京朝官即见一南人退一北人进辄喜虽尚论古人亦辄誉北而诋南尝为南人不可为相图进瑾其与修孝宗实录也亦以笔恶南人若叶盛何乔新彭韶谢迁皆天下所推长者名卿芳肆情诬诋反自喜负曰今朝廷之上无如我直者始张彩为郎时芳荐以悦瑾意可其奸利既彩为尚书芳父子纳赂荐人无虚日彩不能满其意遂有隙而炅者见芳势衰转附彩尽发其阴事互构于瑾瑾大怒先是土官岑浚没入家口当给赐大臣芳闻浚妾美求得焉嬖之与其妻反目至干操刀芳病卧黄中与其妾乱瑾对人常斥芳也窴鐇平礼部以黄中充颁诏使瑾复沮黄中不与行芳惭乃乞归予致仕瑾败革去败官月米黄中黜为民芳居第宏丽治作劳数省赵风子等盗起至泌阳火之发窖仆墙多得藏金焉掘其先人塜墓杂烧以死盗骨曰使无择也求芳父子不得耴芳衣冠被庭树面缚如首罪状历数之使羣盗糜之以白刃曰吾得手诛此贼死不恨矣风子临死呼市中吾非反者恨焦芳父子二贼导刘瑾为乱欲诛之以谢天下未能也然老贼予巳屈辱之小贼逋诛为介介耳刘二汉亦曰吾死回当吾家所行后繇张彩始繇焦芳彩与我极刑芳晏然何也 

　　△刘宇 

　　刘宇禹州人躯干魁伟自知县擢监察御史累官至右副都御史廵抚大同用法多钩距所至刚愎自用然亦有能声掌凿品字窖制铁子炮以御虏孝宗以为才正德中以虏警升右都御史总制宣府大同军务奢糜无度奏带仆从数百人责有司供帐不赀至边克减边储首以万金赂瑾使其子俸拜瑾为父瑾自是赂千金者不复留视遂论修边功赐金帛荫子锦衣百户召入掌院事加太子少保敕未出而宇已至国门矣宇恃瑾横恣御史有所拂辄鞭朴之瑾以为能擢兵部尚书加太子太传时许进为吏部尚书瑾因事去进遂以宇代之寻加光禄大夫柱国少传屡受玉带蟒衣之赐宇在兵部赃赂狼藉迨转吏部缙绅之馈不逮债帅乃甚悔曰兵部自好何必吏也张彩为选郎事皆繇彩宇尸位而巳彩既迁宇益愦愦瑾乃复转彩为侍郎佐之瑾才彩甚亟欲援之尚书不忍罢去宇加宇大学士俾入内昅先日瑾诣阁中贺宇为瑾置酒其明日犹入瑾曰此地容彼入耶宇闻疏乞省墓归人谓宇偃然黄扉不及曹元流毒善良不及焦芳也 

　　△曹元 

　　曹元大宁前卫人徒以与瑾葭莩之旧繇山东布政使四年五迁吏部尚书兼文渊阁大学士日对人谐谑市井鄙语而巳瑾诛上言愿宥不职之罪开更生之门为太平之民守先人之墓其言甚哀诏许致仕顷之黜为民元老无子而盛治第京师每从瑾所饱饫出意气甚得瑾败耴所藏违禁服用窃夜焚之未几贫悴遂市其第贵家自作墓志曰即死谁铭我 

　　郎曰余传刘瑾而一时政事之凶忍贤士大夫之僇酷可以伤焉观其五年之间威柄号令一出其□天子矣瑾寝处士大夫若嚬笑报伏阙也彼何人斯云法太祖哉余读瑾爰书焦芳刘宇炎热之人耳谓张彩变乱选法故所坐独重彩故名士也予得见其弟继家状呜黯私恨良有可信其始托非也予以是悲之因为草次而存之 

　　名山藏卷之九十五





　　●名山藏卷之□□□ 

　　晋江何乔远　譔 

　　高道记 

　　◆高道记 

　　士固有以自好者狂歌草泽之中蓬累茨茅之蹊弃缨冕而混羊豕甘葵藿而佩蘅夷或有洸洋猖狂或有委蛇支离要皆偶于道而不入于邪衺其华采见于言辞而声光着于世亦能使当世之士跂向而从之以是知狂简之成斐德义之游嚣文章之芳润而山林之致远也 

　　陶宗仪 
　　杨维祯 
　　杨基　高启　张羽　徐贲 
　　徐舫 
　　王冕 
　　宋克 
　　叶子奇 
　　虞原璩 
　　陈海雍 
　　沈周 
　　伍云 
　　孙一元 
　　张诗 
　　祝允明 
　　唐寅 
　　文征明 
　　王宠 
　　黄省曾 
　　都穆 
　　许相卿 
　　高濲 
　　傅汝舟 
　　孙宜 
　　卢柟 
　　宋海翁 

　　陶宗仪　　杨维祯　　杨基高启张羽徐贲合传　　徐　舫　　王　冕　　宋　克　　叶子奇　　虞原璩　　陈海雍　　沈　周　　伍　云　　孙一元　　张　诗　　祝允明　　唐　寅　　文征明　　王　宠　　黄省曾　　都　穆　　许相卿　　高　濲　　傅汝舟　　孙　宜　　卢　柟　　宋海翁 

　　○陶宗仪 

　　陶宗仪字九成黄岩人元时举进十一不中即弃去学古无所不窥遇人无夷险佞直一接以诚平居寡言笑至于古今人物上下数千年竟日不倦明初征聘不就艺圃一区果蔬薯蓣渡给宾祭余悉种菊栽按溉壅身自为之闲遇胜日引觞独酌歌所为诗抚掌大噱人莫测也晚益闭门著书世所共传 【 宗仪所著有说郛一百卷辍耕录三十卷书史会要九卷四书备遗二卷】 

　　○杨维祯 

　　杨维祯字廉夫诸暨人汉杨震之后也元末擢进士仕不信其志弃官归将妻子游天目山放于宛陵毗陵闻霅中云闲山水最清远又自九龙山陟太湖南泝大小雷泽访缥缈七十二峰东极海登小金山冠铁叶冠服褐毛宽博手吹铁笛九窍应律声绝人世好事者多载酒维祯所幸闻吹笛维祯为一弄便卧遣客客或不去更卧而吹自如尝对客曰笛有君山古弄海可养蛟龙可呼非钧天大人不发也其登眺名山胜处想见古人风节旷迈人莫测焉始张士诚据浙西闻维祯名累使求致不能屈而撰五论反复告以逆顺成败之说太祖在军中闻而甚高其义及即位被命至京师年七十余矣作老妇谣以见意上笑遣之还云闲九山行窝病作移拄颊楼中曰吾欲观化一廵起自捉笔撰归全堂记顷刻而就掷笔曰九华伯潘君招我我当往车马俟且久遂垍然逝似闻数十人从函道登楼步履声相接与永嘉李孝先茅山张伯雨锡山倪瓒昆阳顾瑛为诗文友与释臻释现释信为方外友其文有三史统论五千言太平纲目二十策历代史钺二百卷更诗五十卷藏于铁崖山始维祯父奇维祯为筑万卷楼铁崖山中维祯在楼辘轳传食读书其中者五年故以铁崖自号宋濂称铁崖先生起浙河之闲声光殷殷摩戞宵汉抚其论撰如覩商敦周彝震雷成文而寒芒横逸诗震荡凌厉鬼设神施尤号名家 

　　○杨基　高启　张羽　徐贲 

　　杨基宇孟载著书十万余言名曰论鉴常于坐上赋铁笔歌杨维祯惊喜与高启张羽筡贲号吴中四杰张士诚辟致之王师平吴籍置临濠又迁之豫后起令平阳复从坐徙白鹿为从史又以罪斥再起东安还授员外出按山西竟以谗还役锺官卒启字季廸长七尺有文武才精通史学诗尤名家初为上所知擢翰林编修且大用之辞罢家居久之坐为魏观作上梁文并获罪八剖启尸羽好著述文辞典雅纪载行事详而有体工诗善画洪武初以儒征对不称旨放还又征起为太常丞坐不涓洁当刑而免移之岭南未半道复召惧自沉于江贲能诗善图染有山泽闲意张士诚辟为从事即谢去洪武中征起使晋冀还槖惟所赋诗命给事殿中进退有恒不失尺寸改御史按粤又改刑曹陟参政广西有政绩进布政河南以征洮岷乏军兴论死 

　　○徐舫 

　　徐舫字方舟桐庐人幼有侠气视法度士如无既应举弃去之学为诗人出游江汉淮浙闲与名士切砺而诗道益昌返筑室江皋日苦吟天雨雪终日钓江上不去宋濂刘基叶琛章溢同赴召买舟泝桐江而西舫戴黄冠服白鹿皮裘腰绾青丝绳立江滨揖基而笑且以语帚支之遂登舟与三人欢饮别 

　　○王冕 

　　王冕诸暨人少时父命牧牛陇上窃入学舍听诸生诵书辄忘其牛父怒鞭之复如初母曰儿痴如此何不听所为冕因去依僧寺以居夜潜执册坐佛膝上映长明灯朗读至旦魔乂土偶狞恶可怖怙若无覩安阳韩性录为弟子遂成通儒性卒门人事冕如事性时冕父巳卒即迎母入越城就养久之母思还里冕置白牛车驾母被古冠服从之小儿遮道讪笑作小楼居止必其意中人乃许之登元末屡应进士举不中弃之去买舟下东吴渡大江入淮楚历览名山川或遇奇才侠客谈古豪杰事即呼酒慷慨天大雪赤足上潜岳峰四顾大呼曰天地间合成白玉使人便欲僊去及入城戴大帽如蓰穿曳地袍翩翩行两袂轩翥人皆笑斥为狂奴北游元都元秘书卿荐以馆职冕曰公愚人哉不满十年此中狐兔游矣归携妻孥隐九里山仿周礼著书一卷秘而诵之抚卷曰即未死持此遇明主伊吕不难也高帝既取婺遣胡大海攻越屯兵九里居人奔窜冕独不动兵执之曰我能为若帅出奇计乃与俱见告大海以攻城之策高帝闻其人召与语良悦寘幕府授咨议参军一夕卒 

　　○宋克 

　　宋克字仲温长洲人少任侠喜击剑走马尤善弹指飞鸟下之家素厚藏克用周养宾客与少年饮博遨戏尽丧其赀逮壮见天下棼乱乃谢去酒徒将北走中原从豪杰计事会道梗遂历游江南名胜而归家居以气节自励衣冠争慕赴之有军将麤横甚数殴辱士类召克饮或劝克勿往曰酗人也克即往坐上坐为语古贤将事军将举尊下拜立起为寿克伉直多辩好箴切家虽贫其旧时喜事故在致客尊贤周旋不倦时时急人困有楼君卿原巨先之风久之稍厌去杜门学书书作章草法一时学者争効之洪正初为凤翔同知卒时有宋广字昌裔者仕沔阳同知亦善草书人称二宋 

　　○叶子奇 

　　叶子奇字世杰龙泉人生元季世博达今古诡德匿时洪武初有司春祭城隍群吏先窃饮猪脑酒县学生发其不敬子奇与群吏株连就逮狱中以瓦研墨着草木子出狱成之其曰草木子者以草计时以木计岁以况其生而伤其言之立也其书稽上下之仪星躔之轨阴阳五行生克之运海岳帚又渎夷戎希乏之物神鬼伸屈之理草木之变鱼虫之尢律历推步易衍之大宗释老孔制之书而归于六籍之绪野记时事失得荒兵菑异文弗避而义甚则平生所著又有范通玄理大玄本旨齐东野语诸书 

　　○虞原璩 

　　虞原璩字叔囿瑞安人博涉经史永乐中以楷书荐与修大典竣事将授官以母老辞归温州守何文渊时时乘小舟诣之璩出迎文渊曰此地不容易到璩荅曰此客亦不容易来也每相与辨难经史商搉时务各极欢去一夕忽至坐谈久之不觉夜半村落无所觅酒文渊笑曰酰可代也璩遂出新酰侑以蔬韭对酌剧论时人谓之醋交同邑有季德基亦以善书应荐母老辞归文渊亦敬礼之粟饭鱼羹亦未尝不饱时语人曰吾守温州得瑞安二隐居子焉 

　　○陈海雍 

　　陈海雍清江人自号龙潭老人陈献章受学于吴与弼尝以周易质疑与弼曰过清江可叩龙潭老人献章归如言往谒适海雍蓑笠犁田乃延至家与对榻信宿辩折疑义献章欣服去既去语儿辈曰吴君非知我者 

　　○沈周 

　　沈周字启南世居长洲县之相城里父恒吉与其兄贞吉并精绘事志尚高邈家庭仆隶悉通文史周风格洁修外标朗润内蕴精明文学左丘诗学白乐天苏子瞻兼有陆务观之体书法黄庭坚遒劲奇崛其画得之于天率多自运极其变化或时草草点缀而意态横生画成自标题人称二绝周事母至孝父卒便弃诸生业或劝之仕曰居不知母氏以周为命乎至其含弘仁恕宽然长者也僯有失物误指周家物曰是公物耶推而与之其人既得物返周家物周曰非公物耶笑而纳之尝购得古书一部殊费价直客来目帝视之曰吾书也示我所从来将往质焉周问验其书果是客书举而还之终不言售者姓名亦不噍呵售者至其直气倔强又复无如弘治中科道官庞泮等以言武岗知州刘逊事有旨下锦衣狱者六十余人台部封事无人收纳吏部尚书屠滽请以他官代之既得旨詹事杨守址致札于滽言科道下狱公即当抗疏请贷如何但请他官代收章奏周读之而作诗云古諌无专职士庶获胥通今者置有位非位默而恭卿相曷其然出纳代天工宫詹此札子责善太宰公辞严气则直读之声沨沨韩论及欧书异代而合纵既可扶国是抑竭朋友忠百年无此言友道从而隆朝廷罚台给株连班直空宰公乞摄旷奏上何略弗涉救援于是涉迎逄急彼故缓此意外有牢宠人情鄙兹疏诋讪纷凶凶台为风纪御给本丝纶总朝堥托耳目立法繇祖宗官小系则大责重望乃崇愆忒以之律邪佞以之攻从则如水流不□如水壅士气要在养养则其气充指沮失骞谔使之抱暗聋天王本圣明□人实股肱信之如蓍龟可以定吉凶慨慷能行义□曰无优容难解者彭王喜怒注宸衷程罪终见释钺幸终弗庸公议皎如日晓及三尺童岂宰顾不谅而弗及童蒙朝廷行是罚名以惩不供因摄以寓援何不鉴触龙乞酱或得酒求鱼庶离鸿言患不至此何患听弗聪所惜在諌垣两挫一岁中岁来其娓娓履霜怆凌冻不可视朝廷长有拒諌风凤鸟吝不鸣若鸣致时雍匪为群諌地自树弼亮功其日举传奉逮谏适相同奏名六十员珂马耀长冲胥靡共趋走俛默不敢颙观者谓不祥道议起如蜂其页将谁归未可谢匪躬当悯时不平亦可悲人穷不鸣岂瓦鸡不应岂木锺岂待七年发救焚必征彸但恐缓不及激切有缄封令人思三原当此热心月凶陈乞唯恐后剀切期必从皎皎歌白驹一往无留踪江湖渺吾忧其言不可终尝作题松卷诗老夫平生负直气欲一发泄百不遂隐居只作木强人设仕亦为强项吏白头突兀尚不平托之水墨见一二豪来写松三百株一一长身拔于地只嫌纸短手局缩腕闲风雨生苍翠读其诗其人可见也 【 周杂传周屏迹城市郭外置一行窝每自相城至窝则远近喧传沈先生来矣舟閧河干履满户限乞诗乞画随所欲应之即贩夫牧竖无不得意去然以母故亦不久留也居吴中与吴宽都穆文林相厚善而王恕彭韶先后来廵抚加礼之殊等最后有曹太守者新构察院成欲图画其盈庑籍画史周名在籍中隶摄之周曰母惊老母旦夕画不敢后客曰太守不知公何贱公也谒贵游可勿往周曰往役义也岂为贱哉谒而得勿往乃贱耳亡何太守入觐铨曹问太守沈先生无恙乎太守漫应巳见李东阳阁下曰君挟沈先生书来耶又漫应时吴宽方为少宰太守仓皇走谒问谁为沈先生宽具语周平生太守曰可奈何宽曰沈先生画仆多有之公代之缄而致之第言沈先生病不能书也太守送东阳所返徧谪吏卒吏卒曰沈周也公故使图院太守叱咤曰我不知沈先生则矣汝辈不为我一言乎夫是归也必无至廨而先诣沈先生】 

　　○伍云 

　　伍云新会人少轩整无与让所欲语辄语既与陈献章游痛革素习约巳以进曰不自树不如死也南山南有大江自以意为钓艇置琴一张诸供具其中遇良夜皓魄当空水天一色乘艇独钓或设茗招献章共啜悠然坐艇尾赋诗献章扣舷和歌不知天壤之大也后即所居北岩为岩亭杜门息交门贝寂幽坐别于白沙筑草屋三闲曰寻乐往来居之云为人笃孝严先人重祀事有事先人之祀一门尊幼无敢不虔恭 

　　○孙一元 

　　孙一元字太初自云关中人或曰其母倡也幸秦王而生而秦王不敢子之或云安化王府中诸王孙束发入太白山继入终南泛观恒岱蹑衡庐返嵩山渡汴谒阙里止邹鲁之郊久之踰江淮下吴越玄巾白袷混游贵贱常以铁笛鹤瓢自随愤激悲歌俛仰千载思古豪杰不得一当素自诵云平生陈正字死不受以怜初谭导引人疑其僊晚居湖州乃婴昬娶与尚书刘麟举人施侃山人吴珫陆昆结社号苕溪五隐其诗悲壮激发而泽于冲和年三十余卒湖州道场山中 【 刘麟字符瑞南京广洋卫人弘治九 年进士授刑部主事历员外郎虑囚畿内至活万六千有奇进郎中出知绍兴不谒辞刘瑾之官五月郡大治瑾衔之摭他事除名为氓绍兴人立小刘祠以继刘宠麟罢官无以为家泊舟湖州一富人门富人善望气曰吾门今日当有贤人至令人守之入暮麟从舟中起步富人门其衣巾若医卜然门者告富人富人走出廷之具知其平生遂留止之时值岁大侵斗米百钱家有饥色士大夫相率曰可使刘元瑞至是归安陆昆来相慰藉吴子珫施子侃慕麟道谊忻然迎之入湖相与论道蒙山之董坞关中孙太初方侨居谈说玄理诧相见晚会龙子霓亦至遂结社为湖南五隐瑾败起知西安府历云南按察使请告嘉靖初起太仆寺卿每退食焚香如坐禅室相杨廷和过麟门见其双藤倚户飘香载道问曰此内为谁曰刘卿也致意而去寻擢廵抚真定久之为江部尚书请作节慎库久之致仕会显陵宫殿雨漏追论事在麟时落职闲住麟好楼居寡力自营请文征明为绘神楼图寓意吴兴人尊之曰南坦先生南坦麟所居处也】 

　　○张诗 

　　张诗北平人自号昆仑山人初学举业于吕柟继学诗文于何景明顺天府当试士士当自负几入试诗辄使其家僮代之试官不许遂拂衣出乃一意为诗与翰林江晖马西玄林楙易廖洞野吕柟诸豪俊交游倡和重于都下柟为解州判后官南都诗两谒之道途所经得览山川名胜古人之迹入汴见李梦阳夜宴瓶芝忽自堕以为柈行觞焉与梦阳合作芝柈行因送王廷陈归梦泽穷楚郢之观至汝南视何景明疾相守七月景明卒还北平所居一之宅择隙地种竹每遇风雪飘萧披襟流盻相对欣然命酌就醉兴到跨蹇信所之虽中途遇风雨受饥寒不改悔杭守李士行称其不狂不屈不惰不骄春风不足融其情醇醪不足味其况也所著骂鬼诘发笑琳七子等文雄奇变怪览者不敢以今人待之字书放劲得其一幅揭之壁间可以惊人亦足驱鬼 

　　○祝允明 

　　祝允明字希哲长洲人徐有贞外甥也生而右手指枝因自号枝指生以举人授兴宁令稍迁应天府通判亡何乞归为人简易不拘押时时游伶酒闲然默而好深湛之思时独居著书解衣盘礴游心玄门贝或当广坐诙笑杂沓援毫疾书有若泉涌其书出入晋魏晚益奇纵为国朝第一所得官俸及四方饷遗辄召所善客与饮歌呼费尽乃或分与持去不遗一钱逋责盈门诃谇满路殊不顾问与允明同时同邑者有桑悦杨循吉悦狂生也以孟轲自况论文曰今天下文惟悦其次祝允明其次罗玘持刺谒其部使者曰江南才人桑悦年十九举于乡试礼部为尚书丘浚所知垂老佐郡不修下官礼多任诞常自诵曰胸中有长剑一日磨几遭然悦为文卑靡其于学博耳循吉字君谦为仪部主事与郎不相得谢病归久之病良巳复除原官多病好读书开卷至得意起踔掉不休人呼颠主事复官弥月再乞病告史部曰郎病巳复病耶不可有致仕耳循吉曰何难致仕即自劾罢时年三十余耳归益亡复问外事踪迹益诡怪寡合久之老且贫无聊赖伶人臧贤见幸武宗上一日问谁为善词者贤与循吉有故言循吉于上诏起之循吉冠武人冠韎韐戎锦山既见上不授循吉官有所幸燕令应制为新声称旨受赏赏亡异伶伍闲谓曰能为伶长乎循吉愧且悔自乞放归归益不自怿诸后进少年非薄之卒穷老死 

　　○唐寅 

　　唐寅初字伯虎更字曰子畏吴人幼读书不识门外街陌其中屹屹有一日千里气祝允明贻之书曰万物转高转细未闻华峰可建都聚愿子畏少加闳肆可久乃大寅一意望古豪杰意无一世辄饮酒携小妓吹洞箫既补弟子员不能斤斤博士家语着怅怅拥鼻二诗广志昭恤二赋演连珠数十首跌宕自喜每会心处则般礴臝游丹青自李唐马夏诸名家靡不研解吴中诸公称为才子寅亦自雄负以司马长苏自况成化中试应天府第一明年往会试时傍郡有富人子亦举于乡慕寅载与俱北既入试有仇富人子者抨于朝言与主司程敏政有私寄请并连寅诏敕礼闱令敏政不得阅卷亟捕富人子及寅付狱逮敏政出同讯富人子既承寅亦斥为椽繇此放浪远游扁舟独迈宁王宸濠闻其名聘之寅徉狂箕踞漫骂其秽迹宸濠放之归寅为文或丽或澹或精或泛无常态其思常多而不尽用其诗初喜秾丽既放白传奇趣时发或寄于画下笔辄迫唐宋名匠晚归心佛乘自号六如居士寅里中生有张灵者与寅善灵善画竹石每使酒作狂为诸生以古文辞见黜 

　　○文征明 

　　文征明初名璧以字行更字曰征仲长洲人文天祥之后也父林为温州守文章政事有名于时征明少从游庄■〈日上永下〉受业吴宽被选充郡学弟子员为人廉静靖慎都御史俞諌甚重之他日谒諌諌曰闻子贫甚何以为生征明曰贫矣未甚也諌指其襕衫曰何绽损乃尔征明曰今日天雨衣故衣耳諌尝造其庐见其门前河湮曰此河一通子登第矣吾为子通之征明固辞曰苟能登第何必通河通河必坏人庐舍愿公已之也久之林卒官温人合敛数百金为赙固谢不受温吏士谓文氏父子皆能廉修故郄金亭以林配前守何文渊征明初游郡学时学官以严厉朿诸生辩色而入张灯乃散既日长诸生皆饮噱啸歌壶奕消晷征明独临写千字文日以十本为率书遂大进同郡沈周博学善画征明师之得其髣髴益以神采更出周上而书画名一时征明书仿欧阳率更兼苏黄米三家小楷尤精复精八分书李东阳自负善篆见征明八分诧为并美画则人称其兼有赵孟俯倪瓒黄公望之体嘉靖初廵抚尚书李充嗣以征明与故相刘忠同荐会征明亦以贡至京师遂授翰林待诏可二年一再上疏乞归不报相一清与孚敬谋欲迁征明官征明竟致仕征明虽游于翰墨乎生平所取慎者藩邸所绝不肯往还者中贵人曰此国家法也四夷贡使道吴门者望征明里而拜以不得一见为恨既见亦不作一笔与之 【 宁庶人贻书征明使者及门征门辞病亟卧不见金币一无所受亦无所报周王以古鼎古镜徽王以金宝瓶他珍宝直数百镒为贽使者曰先王第一启谢之王慕先生无所求也征明曰王赐也启之而后辞不恭竟弗启倭夷谒贽征明服绯坐受其拜于庭曰示中国体竟不受贽亦不与书】 其它郡国守相连车骑富商贾人珍宝填溢不能博其一赫蹏独贫书生与其故人子若姻党之窘急者寻常得之世更以此重征明也征明所善后进吏部郎王榖祥通判祝允明 【 榖祥喜绘事点染花卉意致独到即一枝一叶亦有生色书法仿李北海】 太学生宠秀才彭年周天球而其二子彭若嘉群从伯仁亦名能精其业 【 嘉字休承仕州学正生平恬澹可亲座客常满】 年九十方为人作楷书巳掷笔逝吴中与征明同时同业者有周臣谢时臣陈淳仇英朱贞孚而陈淳书画兼美淳子栝亦肖其父业贞孚为景宁教谕后来吴中又有鲁治陆治钱榖治善花卉翎毛榖精山水松石小景更得神趣 

　　○王宠 

　　王宠字履吉长洲人为人高朗明洁砥节履方风仪玉立举止轩揭虽声名振迭而酝藉自将少受学于蔡羽居洞庭三年既读书石湖之上二十年非岁时省侍不数数入城遇隹山川辄听然忘去或时偃息长林丰草间含毫赋诗倚席而歌邈然有千载之意长于书法国朝善书首推允明而宠次之初与其兄履约并有时名其后履约举进士官至都御史而宠每试辄斥年四十终然世之知履约者不如其知宠也羽字九逵为文奥雅宏肆诗溅涤曼靡一归雅驯晚更沉着而时出奇丽见者谓李长吉不过也羽大悔恨吾辛苦作诗求出魏晋之上乃今为李贺耶吾媿死矣 

　　○黄省曾 

　　黄省曾吴人为人狂诞而矜局自位置有所慕古匪适一家虚极既开万言立吐以其经魁南都举进士不第遂弃去自号五岳山人乔宇为南兵部尚书邀往金陵乞纂游山记草成宇曰令某为之十年难此王守仁在越四方鸿俊千里负笈省曾执贽道席晨参暮敛每班坐请疑问至即荅无不圆中厥后湛若水祭酒南都复往从游謦欬之下恍增智颖王湛谈道本同因有小细往来述饰几堕参商二门所争譬之蕉鹿因其敖胜各有超首省曾曰王公如握日中天湛公如流光万土王公如瀵本昆仑湛公如派达万川日必有光派何离本守仁若水遂皆重之自言思树勋常而瞻言百里必有摇败败不乐组绶亦爱宾屦而俗化荡靡故杜门交游知飨御有枝腹之分故不营赀产知情态成狐蜮之观故不蓄怀较所积万卷皆折赀捐产不惜重购读用未周常以为恨每朔朢必陈五经而拜之海内名旧若李梦阳康海王廷相杨一清霍韬辈或以翰札见知或以经济加器隐显请交约略二千余人有子曰姬水年十四补邑诸生久之弃圠出入缁流灭景收声所居环以奇卉异石焚香独坐稍羸辄召故人焚枯酌醴 

　　○都穆 

　　都穆字玄敬吴县人仕礼部郎中簿书吏事不恊于情年五十余即弃官归加太仆少卿致仕一时士大夫见穆萧然戒行视弃官爵如吐唾交叹穆贤家居绝迹公府寝卧图籍放意山水冥搜遐寄如是者十余年嘉靖初以抚臣荐进阶中宪大夫亡何卒正嘉闲海内士大夫好为山水游者太末则方豪思道天台则蔡潮巨源而姑苏则都穆玄敬三子者又皆善大书嘉勒创名纪迹人以比之谢灵运柳子厚 【 蔡潮尝为贵州参议平清平苗香炉之乱历官河南左布政使】 

　　○许相卿 

　　许相卿字伯台海宁人三上春官不第聚书万卷读于灵泉山中十年乃举进士正德末授兵科给事中道与时违恒切幽愤世宗即位连疏五六指陈时弊排击巨珰分不谐俗遂引疾归买山栽松为终老计久之中外交荐召礼科给事中力辞不起旧游仕者过相卿劝之相卿故与杂谈农圃事闲有索京师故人书者则曰君第言相卿死矣故人张璁夏言相继当事各贻书物探所欲官悉谢郄之对使者曰我方悯子劳子不怜我病官是渠家物耶以之私人而顾及我去矣领子一尊聊酣予竟竟不荅书后遂无荐者家居数岁以娱亲为务父殁葬海盐县之金井山结庐墓次蔬水三年旦夕临毁墓近紫云村之茶磨山遂徙籍焉因自称云村病翁影不出山若与世隔者值隹风日山椒水澨曳杖行游道逄山僧园叟相与班荆尔汝大雪则骑黄犊从一童登云岫绝顶纵观群峰广野如在混沌自诧奇绝襄阳守徐咸济南守锺梁素善相卿造焉相卿候于翠微落照返射千峰皆紫有浔阳风致太白山人自天目来晤中秋泛月澉湖酣笑达旦至其狷介迕俗时有背诟怒若罔闻也年且八十死而自志其墓 

　　○高濲 

　　高濲字宗吕侯官人父鉴正德中为清远教谕邑人吴锵曰高先生如高陵广渊吾未能陟其巅涉其涯也濲早善属词不乐进士业每谓文至牵饰此偶犹之留须眉以传脂粉无足学也遂洗意爵禄结霞上之居自号石门子又号霞居子善画善隶善八分草书家贫嗜酒日酣饮醉则狂呌放歌醉甚即散发赤脚飘然举舞又自号髼僊繇是孤洁一世知名海内乡有宋子者与濲善疟一岁弗愈一日濲造问之宋强疾移榻就堂相见因饮之酒酒酣宋出素请画濲染笔写菊数本倒垂县香姿隐隐有飘拂流动之状宋泠然疏爽因再请复写寄石亭立双竹凌空萧萧数叶风韵若有闻焉宋跃起视之毛发俱疏是日疟遂就差时人为之语曰少陵有佳句不若霞僊笔 

　　○傅汝舟 

　　傅汝舟一名舟字木虚自号丁戊山人一号磊老闽县人方颡碧目小指有四印文年十四则诵黄帝姚姒二十郄秀才学通天官堪舆涅盘老聃属盘雅秦汉等语而肆命之其古色苍黯瓌奇处至不可解与高濲齐名闽人谚曰高垂腹传脱粟言龂龂中歌曲中岁好神僊方外学增损姓名曰傅汝舟轻别妻孥不问生产濲说其事而不能从之汝舟乃与吴航人刘一企治竹筐食担葫瓢经武夷临归宗岩筑土灶炊食留十日遇异人衣冠如圣儒不知其何许人也两人视其肤革有云气口数三典如数一二诸衍敛术施咸中文章教之曰僊术无旁但缘伦常两人拜受其人忽竦身不见继汝舟之后者惠安人有黄克晦永春人有颜廷榘莆人畲翔廷榘仕岷府长史翔仕全椒知县皆善为诗 

　　○孙宜 

　　孙宜字仲可华容人父继芳仕提学副使师事何景明以景明故得尽交海内诸公诸公过继芳辄出宜试之相与嘉叹为张衡王勃复生也嘉靖中举于乡久之试京师闻继芳讣哭泣过哀卧病者三年既愈遂不复就试自称洞庭渔人着七游及遁言十七篇以见志人呼之进士不应呼渔人则应之每酒酣讙极呼卢击缶放歌渔父词意翩翩遗世如是者十余年尚书霍韬欲荐之固辞年五十卒所著有洞庭渔人集五十卷他杂书称是 

　　○卢柟 

　　卢柟字次楩浚人自号浮丘山人入赀为国学生好吟诗诗为汉魏古风每大醉狂歌滚滚溢出一日自太学归过申考功庂卢大哭申问故对曰今天下独一卢柟奈何不哭申笑而饮之酒试赤骝赋援笔立就申大奇之浚令某者刻深人也阳浮慕柟柟跣而出见令他日令从容语且过公柟归翁媪治馔夜至旦旦则令不来日昳乃至柟徐摄衣出曰以为明府见鄙夷夫妻斗酒相劳醉矣不能具宾主请以异日令大恚去有谗柟于令者曰是尝见令君文笑且唾能具宾主耶令益怒亡何柟干掫其役夫以为盗榜之役夫被酒自理而声强复加榜焉顷之役夫压墙死去其榜旬日矣令曰唶累能复倨见我耶诬柟抵坐上狱台府报可无敢讼言柟者柟居狱着幽鞠放招赋以自广亡何柟父为盗所逼死盗又烧柟庐令知柟苦乃稍宽柟时时从狱中假手授简予之酒食洗沐而布衣谢榛游京师携柟赋颂柟冤诸公间后为浚令者陆光祖乃始解脱柟柟为九验以谢此时谢榛游赵王府中柟走访之因上赋赵王赵王召见赐金诸王人人更置邸延柟各自为得意柟醉故态复发骂其坐人人人掩耳走柟亦不自得罢而最后王世贞治狱三辅召与游 

　　○宋海翁 

　　宋海翁名登春赵郡新河人其先世治农饶资用至登春少孤亡訾省家贫落耆酒慕侠能挽弓驰骑通习诗画里中目为狂生亡繇知名会一岁间妻子女五人相继死遂囊书远游至博陵有所善客舍之二年默默不自得竟谢去之京师又去之渤海入兖州登峄山还居长白山萧寺中者三年又去而浮淮海扬子登北固以望金陵过云阳匐伏延陵季子祠下涉吴会访钱塘诸胜巳又走青徐归新河又出居庸循太行而西穷关陕泽潞诸边塞入于太原太原逆旅人视海翁垢敝蔑如也会旁舍贾请诗若书海翁信手应之旁舍贾为海翁制鲜好衣数袭海翁拜受而谢之转投其逆旅人巳繇栈道入西川游峨嵋遡巴衡下荆鄂将达于浔阳返于黄迂云梦而北走大梁偶憩禹州题诗酒肆中禹州有党中丞得其诗致之家复自宛涉襄过京山驴蹶于唐氏之淖倾其囊中曝之衢唐氏主人异海翁所为要之主其家一岁为刻其诗传荆鄂间转江陵登王粲楼读粲赋有终焉之志依其兄子鲸耕于天鹅池之石田自号鹅池生而吴人徐学谟为荆州守礼重之始海翁尝至江陵矣辽王奇之召谒之便殿语不合一夕逃去去数岁至是复来后数年守废家居海翁自江陵数千里行乞访守吴人谓守客远来争劳苦海翁海翁乃一无所谢去之二年辽王坐不法而海翁独不及于祸隆庆中去江陵居澧州与一瓢道人同客兖州同知龚中所一瓢道人不知何许人敝衣裘蓬跣担筑竹挂一瓢行澧中有时鲜绛衣高鞾危帽从人假驺马拥大盖出澧人莫测也海翁以诗以酒以画与道人两相得道人作画多是大龙游戏风雨晦冥临画衔衣臝祼盘礴起舞瞑目一呼信手涂成署其尾曰牛舜耕曰人呼我牛足矣顾我之为牛唯舜能耕之耳澧中华阳王为道人改馆也一日请华阳王为我营黄肠必速之既成坐其中令人舁之出郭而遂死 

　　名山藏卷之九十六 

　　●名山藏卷之□□□ 

　　晋江何乔远　譔 

　　本士记 

　　◆本士记 

　　读书怀孤独之行而身孝悌岂非世之所谓君子者哉荣之与利人所趋也为是行者皆必违而去之不如是不足以恬澹其心而远于歆人间或其人足自善而巳不能有所康济于时其行事或涉于僻以迂然使当路位人见之加敬贬躬而从之以高贤士大夫之风不肖者媿且畏岂非桂树生于泰山而不知功德者哉其于成世助教不可无也盖未有不身孝弟者也余得陈谟而下若而人 

　　陈谟 
　　吴朴 
　　杜琼 
　　林希荫 
　　唐璧 
　　陈淮 
　　黄流 
　　李孔修 
　　刘闵 
　　杨黼 
　　吴珫 
　　柯维骐 
　　林兆恩 
　　邓元锡 
　　王敬臣 

　　陈　谟　　吴　朴　　杜　琼　　林希荫　　唐　璧　　陈　淮　　黄　流　　李孔修　　刘　闵　　杨　黼　　吴　珫　　柯维骐　　林兆恩　　邓元锡　　王敬臣 

　　○陈谟 

　　陈谟字一德泰和人洪武初征至京师赐坐议礼宋濂王祎交荐为国子师引疾辞归家居教授屡应聘为江广考试官所拔士往往知名谟为学涉涉探源辩析归当虽不愿仕而于当世之务一一筹度谓学必敦本莫加于性莫重于伦莫先于变化气质一时经生学士靡然从之称海桑先生 

　　○吴朴 

　　吴朴字华甫诏安人书过目不忘天文地理古今事变四夷山川道路远近险易无不涉心所著有龙飞纪录纪太祖成祖创业继统之事又有医齿问难乐器渡海方程九边图本诸书 

　　○杜琼 

　　杜琼吴人生一月而孤母育教之长从陈继学博综今古念父早亡从人问状往往见其容仪梦中父名玉终身不言玉也尝刲股巳母疾有司欲上其孝琼曰此岂得巳耶母节未白可念耳有司以闻母遂得旌每求贤诏下有司辄以琼应皆辞不就琼介持有守不为矫异隐居城西其东有原学者称东原先生年七十九卒三吴之士会葬者千余人私谥之曰渊孝 

　　○林希荫 

　　林希荫字宜民揭阳人幼能属文博通五经尤精春秋父客死非命货钱归葬母没庐墓三年有白乌巢树蟢子聚楹以数千者三日妻亡不再偶与潮士林厚相友善永乐间俱以孝廉举希荫谓厚曰君有父母可以禄仕我恨终天出欲何为厚累官参政希荫终身家食有司时赐馈遗自号贫乐天顺间海寇焚刧村落独大书其门曰林先生屋慎勿毁一日泛舟出遇贼贼见希荫衣冠伟坐不敢犯而去族兄与乡人讼郡守不能决召质之希荫涕泣曰不能化族党非善也证父攘羊非直也不对而出季子岩从学陈献章积善行义不替其家教 

　　○唐璧 

　　唐璧南海之平步人祖奎国初为增城教谕博洽群书其乡湛菜民作乱往谕不从被执骂贼死父豫刚介无诡一乡称孝与里人周祖生周祖念刘子羽何淮刘子高友皆德行尊严为世所钦号平步六逸璧动循礼法当暑未尝去衣冠母区氏目瞽晨夕执匙筯侍饮食后遇神医母目忽明人谓孝感一时公卿皆欲荐之以母老无它兄弟辞广东参议陈贽待璧以宾礼后迁去执手泣别曰卿吾三益也 

　　○陈淮 

　　陈淮莆田人幼有至性在父母侧饮食衣服必躬视疾侍汤药不离顷刻父贤为南康教谕淮从之官每日鸡鸣起所须皆先具洪熙初贤入觐卒京师淮载榇南归至宁化辄夜宿柩傍河岸多虎亦不引避夜大雨惧河泛柩抚之号呼雨忽止淮遇父母忌缟素哭奠哀慕终日以贡充国子生值限年例过五十五者罢归或请淮减岁籍曰吾不敢远媿司马朗宁黜归因上疏言太学不论贤否徒计老壮启人伪丧士心不报归置义熟训乡子弟家门肃睦诸子遵教无违礼法令有不便者必白之郡邑台司一上官怫然不纳淮厉声曰天生君子道固然耳 

　　○黄流 

　　黄流居玉岐之阳有志圣人之道根据六经博综诸史穷极造化探索事物一时名儒如罗伦陈献章张元祯胡希仁或近接行游或远致书札以亲老乏兄弟绝意仕进事父先意承志母病风数载随侍汤药后罹膈疾医不能治涕泫吁天请以身代忽有异应母膈遂愈弘治初与同邑萧子鹏被征子鹏得嘉兴教授流固辞不就嘉靖中诏书旌门 

　　○李孔修 

　　李孔修字子长粤人也有庶母父没改嫁诬讼孔修夺之产令系鞫之俛首不辩令迫之供自供曰母讼民情真民愿坐罪令疑焉覆鞫得情出之延为上客他令至孔修入县输租令异其容止问姓名不荅拱而立呵止之如故令怒笞下之不置对趋出孔修好周易善诗画与陈献章游破庐败甑蔬食不赡不肻投合于时皂帽深衣入夜不违居家未尝出户或出远近环视以为奇物儿童妇女皆称子长先生卒无子按察使李子庸曰子长有古林逋魏野秉放孺子云卿之风为治葬 

　　○刘闵 

　　刘闵莆田人丧父三年不处内舍御酒肉独居事母一如礼经乡人尽加敬慕副使罗璟立社学构养亲堂延闵为师提学佥事周孟中捐金助养知府王弼亦置田五十石资之闵皆不辞及母卒闵即送田还官庐墓三年岁凶弟妇求分异阖户自挝弟妇感悟复合如故弘治中林俊上言皇太子年踰幼学趋向所决而多处宫中少就外传古人之教恐未宜然夫教所以爱之择正人所以教之也今东宫讲读侍从诸臣固皆陛下之所登简廷臣之所论荐然百司众府山林隐逸不谓无人以臣所知则礼部右侍郎谢铎太仆少卿储瓘南京光禄少卿杨廉行几殆庶其资序不合实德烈取有二人焉致仕按察副使曹时中浑厚澄莹粹然春风无贤不肖皆服其行时中华亭人也处士刘闵则臣县人恭慎醇粹孝行高古日无二粥身无完布处之晏如臣每见愧畏不暇上官刘大夏徐贯知府王弼等恒延拜之闵词藻虽稍不逮德宇道风自见难比臣谓可礼致时中为宫臣闵仍布衣入侍更以纯德雅望之人常同起居必能涵煦陶熏有所裨益其后廵按御史宗彝饶搪欲援诏例荐闵经明行修闵力辞知府陈効请遂其志荣之以学职正德元年遥授儒学训导 【 曹时中故名节恶其类于汉常侍也以字行举成化巳丑进士历官浙江按察佥事以家难归庐墓三年所古山麓产有瑞芝人谓孝感再历副使与当事者相左遂拂衣归年六十矣人诘其故曰吾有采莼舟不能忘耳抵家闭户扫轨甘贫自守邻有悍生怒时中魁岸以垩题时中名于牛后向时中僮肆詈时中以激之僮述邻生言时中曰是人詈我而若述之是若詈我也有贵公子挟妓游山鼓吹过时中门时中召之曰若父居官躬素丝之节若淫肆如是吾于若大父行也不戒若是不子若也取槚楚鞭之贵公子自是折节为恭让寿九十余无疾而终而时中有兄景举景泰进士有仆窃其金人妓馆亦大淫肆景怒而讼之比部部郎摄妓痛榜之妓怨反诬景坐罢不叙英庙复辟有自景冤者上方恶景帝以其名同景泰号又景泰所举进士也置之居顷之朝会得匿名书下部考验憾景者诬为景上闻曰必若人也为我废而怨耳诏逮至京缇骑驰入郡守其者景同年厚赂缇骑与偕至景家先人语景为景泣景曰君命也无所逃罪槛车诣锦衣拷讯备至遂自引伏至冬朝谳有击登闻而号者曰投书人在也日者小人有母今亡矣吾为吾母而负吾君今又以负它人何面目耶请就法景乃得释废归其富林之山以词翰自老时人为之语曰富林二曹一时人家】 

　　○杨黼 

　　杨黼云南太和县蟠溪村人素好学读五经皆百遍尤好释典工书善篆籀人劝其应举笑曰不理性命理外物耶庭前有大桂树缚板树上题曰桂楼偃仰其中咏歌自得躬耕数以供甘旨但求亲悦不顾余也注疏孝经数万余言引证群书极谈性命编摩皆小古篆作字片砚砚干欲下桂楼取水砚池中忽巳盛矣自是为常人谓孝感父母没为佣营葬葬毕入鸡足栖罗汉壁石窟山十余年寿至八十子孙迎归一日沐浴令子孙拜曰明日吾行时至卒棺殓既毕子孙亲戚皆在柩前灯火荧荧见其自外而人大笑曰杨黼先生今日纔子事也 

　　○吴珫 

　　吴珫字汝秀长兴人世以赀雄于里珫独退约不近声利隐蒙山五十余年穷猎经史百家自号甘泉子著书有三才广志史类文编凡千卷又深历数之学尚书刘麟与相善曰吾舍甘泉若病肺渴 

　　○柯维骐 

　　柯维骐字奇纯莆田人嘉靖二年进士授南京户部主事未领牒引疾归张孚敬修怨争论大礼诸臣奏开新例几京朝官请急过三年者悉罢免维骐本孚敬同年以素不相闻问概在免中而维骐本非其好也键关读书开门授徒弟子翕然趋之其学以诚意为根躬行为基粹然出于正义谓宋故正统元人修史概与辽金同列混华夷冠履之辨作宋史新编提宋为纲而辽金附焉瀛国二王挈而胪诸帝纪之后宋诸臣若郦琼刘整留梦炎之徒悉目之为叛而诛之复作史记考要十本以是正班氏之讥评汉书之增损少孙之补缀诸儒之纪载撰次莆阳文献记其乡之人物文章以比于益部耆旧传家食五十余年年七十余卒张时彻曰柯公奇纯具臻众美闇然实修符曾史之淑性苞商偃之华文总五经之要妙雠百氏之异同敦悦道训力行仁义非人不交非地不履鞠躬君子也 

　　○林兆恩 

　　林兆恩字懋勋莆田人究心儒学兼通道释遂欲合为一途而统归之儒道世人名曰三教先生兆恩之言曰沙界之华龙天之夏为儒者曰我儒也为道者曰我道也为释者曰我释也夫人性本善也本自时中本自清静本自寂定非有待于孔老释迦而后能时中能清静能寂定也中庸曰惟天下至诚能尽其性不诚未有能尽其性也能尽其性而后道也教也兼举之矣性吾之性以为性则孔老释迦之道可得而道道乃至道吾之道以为道则孔老释迦之教可得而教教乃大性也者其在天地之内乎其在天地之外乎天地也者其在性之内乎性之外乎上天之载无声无臭不显玄德莫得名言孔氏所谓圣不可知老氏所谓无名之始释氏所谓最上乘也夫唐虞三代之世未尝名儒名释名道也今既名儒名释名道矣又安能返之于无名夫惟唐虞三代之世人尽纲常也人尽四业也讲其所不可知者于特达高妙之人而繇其所可繇者于庶民日用之间此亦唐虞三代也如是则人无异道无曰我儒也我道也我释也如是则道还归儒也如是则释还归儒也如是名有三教而实为儒者之一教也尝欲作一书上于朝使道释之徒修门其老子释迦之教并得娶妻生子入籍定赋视其寺观之居若吾儒之有学宫然而又取吾儒孝经论语等书冠婚丧祭等仪收而兼用之要以世无游民民无废伦纲常悉备四业并生无有自外于人伦之外而登唐虞三代之世卒不果人曰子迂哉其将能乎曰吾托之空言而巳矣兆恩之学自缙绅学士下及窭子市人莫不津接又虑愚者猝未易入先引以行庭九序却病晬盎之方使渐生其道心而遗其外念凡著书积万言无非此意江以南方内外之士群然北面而师之嘉靖之季莆城陷贼顾相戒母犯陈孝廉茂烈及三教先生也 

　　○邓元锡 

　　邓元锡字汝极南城人少事司训黄在川慱览经史久之有志为之学十五丧父哀毁如礼事嫡庶二母至孝家门凛肃十七仿古社仓法行之乡里里民耆而贫者妇节而寡者咸听其贷不取息入其人死并以所贷为助葬资十九充邑诸生徧走其州之东西谒诸长者先生讲求学问久之领乡荐念母高年不赴会试杜门潜修邑令送行资为劝驾谢不受居三年母氏力促之道出吉州就学邹守益刘阳会有闽越寇复驰归侍养居三年母氏复强之下第而还遂坚执不出授徒讲学于天峯山时心学盛行学重证觉九思九容四教六艺皆以为多元锡曰九容不修是无身也九思不慎是无心也及门者皆彬彬有造居祖母及母丧一准古礼庐墓三年南城之人皆曰邓君吾邑孔夫子也所著有经绎函史诸书皆足阐衍圣贤荟萃古今范涞为南城令以与南昌布衣章潢安福举人刘元卿并荐万历初祭酒赵用贤复以为言征诣京师辞疾不赴当道先后荐闻神宗以翰林待诏征之有司劝驾敦促就道竟卒途次学者私谥为文统先生 

　　○王敬臣 

　　王敬臣吴人父庭为江西参政敬臣孩而倍母其继母郁氏养之羸弱早慧十余岁诵四箴注叹曰学在是矣繇是居处以礼燕蓻无惰数年父命之应举泣不忍离再被令始行归寓佛寺鬻书易粟十九籍博士弟子谒魏交而考道焉一十一婚卢氏女相见如宾朝夕共省其继母继母下所以婉解之万方庭告归养母敬臣佐养祖母及所以事庭甚谨庭母没服阕起补参政敬臣事继母于家不懈庭致仕归复事庭至孝中岁得疾剧甚庭命养疴别墅者一年迨归则卢氏失继母欢敬臣曰身不行道闭户省愆不入寝者十有三年庭病疽敬臣舐拭之卧床下者数月继母没哀慕终丧人不知为继母也庭老而患足敬臣复绝内寝卧父侧者三岁庭卒哀毁有加吴俗有江左余风见敬臣范押准绳为之一变晚而从游弟子四百余人敬臣刻厉责课一意圣贤要归于慎独之义曰慎独之义有二要焉曰研几也审则也几者善恶之几研之始知则者帝衷之原审之始得又曰亲长之际袵席之闲慎独基本乎薄其基何以成九初之山戕其本何以发干霄之木听其言兴起者甚众 

　　郎曰庄周称墨翟禽滑厘宋钘尹文彭蒙田骈慎到之徒彼皆以一察自好繇圣贤不明道德不一而诸人之徒出焉至于今日贤圣明矣道德一矣著书立言一诡圣人之道则三尺童子能辨之夫惟矻矻孜孜俛焉不知年数之不足者始得与于斯乎始得与于斯乎　　　　　　　　　　　　　　　终 

　　名山藏卷之九十七 

　　●名山藏卷之□□□ 

　　晋江何乔远　譔 

　　本行记（上） 

　　◆本行记（上） 

　　人具五常之性达之于天下也所为丧失其心而不自知者自轻其身而富贵功名之念锢之是以贤士君子专其行若夫不目书史具足至性天生是人维世道也陋巷耕凿佣贩之徒吾尤重之天下大矣生于偏州僻邑当不绝人无有文字为之记则其故老乡人一时道说久无闻矣吾尤悲焉据吾所知谓之本行我所不知人其舍诸是编也盖士大夫十之一小民闾巷十之九 

　　郑濂 
　　包实夫 
　　顾黑子 
　　金养 
　　潘连 
　　蔡通 
　　庐陵刘养正 
　　王芳 
　　曹滐 
　　韩巍 
　　阿寄 
　　任良干 

　　郑　濂　　包实夫　　李得成　　周　炳　　刘　谨　　姚伯华　　陈　圭　　朱　煦　　乐　枅　　孙惟中　　刘　昱　　周敖父子　　洪　祥　　王　原　　容师偃　　顾　复　　张　鹏　　姚伯华　　陈　圭　　朱　煦　　刘　谨　　赵时中　　王　允　　黄　锺　　蒙景澄　　李　洪　　虞　讙　　田　耔　　潘　选　　杜　蕙　　史载德　　卫　宣　　熊　玻　　马宗范　　徐　澄　　易　直　　何　垕　　王　济　　谢　广　　何　竞　　陈大韶　　刘　静　　傅　檝　　刘　宪　　罗　璋　　苏　纯　　李　豫　　向　化　　苏奎章　　王　表　　宋显章　　归　钺　　张　钧　　唐　俨　　杨成章　　周　孝　　周　聘　　刘　和　　何　伦　　彭　宝　　俞　孜　　范运吉　　崔　鉴　　丘　绪　　韦起宗　　潘　宽　　何　孝　　陆尚质　　叶文荣　　殷士望　　李壮丁儿　　伍民宪　　朱玄昊　　梁应策　　陈经孚　　朱　泰　　赵　智　　李学梅　　何茂先　　长兴（窭者）　　吴门（乞儿） 

　　○郑濂 

　　郑濂浦江人其先绮绮四世孙德珪德璋皆见于宋史自绮时则巳九世同居矣元末珪子德璋曰大和年八十余为家长尊其先人之训内外食指二千余雍睦而和元人表其门而复其家郑氏家训井井而其堂则大书曰恪遵祖训母听妇言以此持其世濂绮八世孙也大祖即位闻其名而召之得其家指之数奖借者久之人语皇后皇后曰天下纷纷陛下以独身取天下郑家人众多如此而又为义一心夫亦庸可测乎太祖亦疑之召之反而问之曰汝家人多如此而若一心亦有道乎对曰毋听妇言祖父之训所从来也太祖大释然赐之梨一擎出至家出巨罂注水捣梨水中而分饮之皆望阙谢太祖闻复大悦濂兄弟六人有弟曰洧者其时以民间履不实累及巨室洧则代濂坐罪瘐死狱中有弟曰湜者家被诬通胡惟庸反湜与濂争诣吏濂曰我长湜曰兄老相推者数太祖闻之曰有人如此从人反耶召赐饮食劳勉之擢湜为福建参议赐之冠带袭衣又有其异弟洪为藏库提点司同官坐罪连及死狱中妻石氏当配而绝粒从之太祖命廷臣推笃行之士为东宫官属皆曰无过浦江郑太祖曰郑吾固知闻其里人王亦仿郑家法可召两家子弟审其有文学者而用之郑自举济王自举懄遂并用之济从子干御史楷蜀府教授楷父渊事父母孝急人困宋濂为谥之曰贞孝先生同时又有王氏兄弟曰子觉子麟黄氏兄弟曰逄吉逄昌皆闻义门之风而兴起者 

　　○包实夫 

　　包实夫进贤人父希鲁博学洁行人称忠文先生实夫明经力学事亲孝谨洪武初馆于邑之太常里其冬归省而复之焉道遇虎进退莫避虎前伏类拜者徐起衔其衣之左腋曳之行至林莽中释而蹲实夫殡古之道也久之仲杰子行至汴闻其父巳死向梅百户取父资即还家绐母曰巳买地葬父矣居三年平子实往省平平乃命实送仲杰柩归信报仲杰子命迎柩仲杰子殊不顾平谪满归见柩尚留殡后园叹曰吾不惮延安数千里为归柩休宁绩溪相去几何且子绐其母必惭不来即令孙通送其家 

　　○顾黑子 

　　顾黑子扬州人与其主顾圭以戎籍隶泉州洪武初圭坐事系狱累岁黑子采薪给圭圭释归复以甘脆为圭养圭死其子宕而窭黑子仍为酒家佣给赡其衣食为娶妻人叹黑子微贱而有士君子之行 

　　○金养 

　　金养乐清人王华之仆嘉靖中倭寇至华女妇数十人前遁贼望见迫之众大窘养挥手主第走即扼桥格贼贼刃如林养持孤把出入死鬬良久始仆而主人远行矣 

　　○潘连 

　　潘连吴县人农于胥口弘治壬子吴大水方春腐麦及菜谷苗始萌溺湖涨中众愓号不知所以捄连率诸农土筑防桔槔雷运出其败者于水中络竹为大栉疏而立之苗以复长正德庚午吴又水连趣众急从水底掇苗壅之它洎壤将俟潦怒泄而种之俄而水益洚加壬子者二尺连教多泛水艇取坻京之土循岸址覆之日劳百人然不能寻丈风浪又去之连益令众编苇卷土复投趾上其趾渐隆稍出水外即复以白茅苫其两傍以拒风浪遂以成堤因集少壮布桔槔十百具并力排水大出堤外外水浮于内二尺连日久乘艇廵视补缺塞漏增土培堤堤益固则全稔嘉靖辛壬癸甲岁并凶乙酉乃和其秋则蝗生若蝇若蚊丛于禾端连俯视之曰蝗也吴田故病溢不省所谓蝗者连为小网网之括之轻绡奔告县请转言之上官县曰我当言审谛之连奔归持苗入县破根视之食者如蛴螬裂节茎视之食者如蠖告县曰民向者所见螟尔蟘尔今也破其根食如蛴螬则蟊也裂其节茎食者如蠖则贼也盖四虫具焉县以转白廵按御史御史绘虫形并椟之奏乞减租天子戚然下诏吴县得免什之四 

　　○蔡通 

　　蔡通者为京师府军老而代时时步行皇城下数砖石自某门至某门凡损而垝者几千几百有几佣书具疏走通政司奏上请修葺下工部寝不行数年复奏复被寝又复数年复欲奏其子諌不可妻苛止之不与出佣书钱通潜脱银簪佣书奏人遂走以上复下工部工部即恶其渎扰送法司讯治论赎罪费家赀金妻若子互诟谪而通老病死通素不识书当其具疏时对客举其词若流及见沮辄叹曰朝廷养士岁糜官禄数十万孰计此者或曰此恶足与计曰正足与计也必待不可计然后计乎李东阳曰通见诚少譬如以管窥天乃真见天有位者不能触类而大之则诚媿通为作都城遗老传 

　　○庐陵刘养正 

　　庐陵刘养正仆刘养正者正德中举人从宸濠反者也养正试京师闻人藉藉言武宗禁中事谓天下必殆焚试卷矢不仕其平生颇通天文谶讳言退见江汉间帝星明是当有王者起即私自纳于宸濠养正之仆时时諌养正至涕泣养正家廷一方士北面之一日夜分仆出叩头方士愿有请方士疑曰欲方乎仆流涕言吾主与宁王善仆观宁王当旦夕反亦当旦夕败仆窃观先生有道气抑吾主北面而事先生先生宁欲祸之耶方士闻仆言大惊旦亡去而久之养正从宸濠反矣养正死狱中仆收之养正家簿录养正妻在行仆愿从吏逐之曰仆从主母岂失也哉徒跣京师馈养正妻狱中养正妻死奉尸合葬岁上塜哭祀 

　　○王芳 

　　王芳太仓人守教不杀虽一蚁必活之尝访旧小直活遇慈溪人费廷槐病滞旅舍与语叹曰奇士奇士困顿尘土移至舍与共寝食抚摩将护有如同生廷槐病渍便溺狼藉手涤除之廷槐感泣生何以报舟次吕城索笔作书曰生平心事百不一申天乎巳矣倘埋道傍乞书慈溪费廷槐不瞑目之匶语脱而逝日果不瞑芳祝曰古今旦暮孰为彭殇费兄达人而怛化耶摩之不瞑举其首枕之股拊膺而慰曰四海一家谁非兄弟骨肉弗面命也何恫廷槐喉间砉然有声两目渐瞑而舟人不知也三日载至虎丘乃出称贷营棺衾手浴含殓权厝僧寺寄计其父父来举匶弗前迟明芳至絮酒哭送其匶乃举廷槐父泣且谢曰虽我为父莫能过君 

　　○曹滐 

　　曹滐句容人生平长厚不与物忤一日游城市遇担柴者悞以铁担头撞入其目瞳随担出血流满地昏军中犹强谓其人曰我儿刚直无为若获亟向西行顷三子至绐之曰其人东行矣追数十里不遇及返 

　　○韩巍 

　　隰川王府镇国中尉仪宾韩巍沁水人访兄太康县贼师尚诏王千斤攻陷归德乘胜攻太康时县缺令第一老主簿朿手而城内又有贼应四五十余人巍率众抗贼度不能胜登楼聚矢石相持三四日贼纵火焚楼巍力竭被缚贼爱其才勇胁与同事巍大骂不辍贼钩断巍舌剖巍腹剜巍心至死神色不变诏书旌表 

　　○阿寄 

　　阿寄者淳安徐氏仆也徐氏兄弟三人其季死仅妻徐氏昆弟别产居伯得一马仲得一牛寡妇得阿寄年五十余矣寡妇泣曰马则乘牛则耕踉跄老仆徒费我藜羹阿寄叹曰主母谓我不若牛马耶乃为寡妇画策营生寡妇出簪珥委寄得十二金而寄则入山贩漆朞年三之谓寡妇曰主母无忧立富矣寡妇年七十余阿寄为致产数万金婚嫁其三女二儿赍聘皆以千金其二男入赀为国子生而寡妇阜然雄一邑阿寄见徐氏族虽幼必拜徐氏之人骑阿寄途遇之必控勒数十武也病且死谓寡妇曰老奴牛马之报尽矣出枕中二楮家计巨细悉剖分之曰以遗两郎君可世守也既死徐氏诸孙疑有私籍窃启其箧空一妪二儿麤食敝衣而巳 

　　○任良干 

　　任良干字直夫桂林人嘉靖中举乡试不第就官潜江教谕有鄠人刘姓者为巴县簿其妻弟王邦相携幼子曰六儿往访之簿拒不为礼会亦失官归邦相不得乞附舟尾又且病簿恚之至潜江推而弃诸路旁簿便逸去邦相父子匍伏乞市中六儿间行乞至良干学舍因告之故良干曰嗟乎吾不为计父子同死矣遂躬诣果处致医药馆榖邦相病且死泣数行下良干止之曰母忧吾为若治复归若子既则买地葬邦相石识之数六儿与其弟同卧起而教之读书翰林王九思者邦相族人也其子为顺天府通判因令六儿寓书通判所以掌印书末会通判亦卒书未达而王氏以簿独归意见杀讼起成狱居亡何九思简通判箧六儿掌印书在焉以示邦相妻或疑其赝邦相妻见之泣曰吾儿指缺此当是也使次子持金至潜江取六儿当是时良干行取赴京行时诫家人若鄠人来取子毋留一钱也至则家尽却其金厚遣之而刘簿之狱解良干后为申阳州守 

　　名山藏卷之九十八 

　　●名山藏卷之□□□ 

　　晋江何乔远　譔 

　　本行记（下） 

　　◆本行记（下） 

　　杜环 
　　李疑 
　　程平 
　　李得成 
　　周炳 
　　刘谨 
　　姚伯华 
　　陈圭 
　　朱煦 
　　乐枅 
　　孙惟中 
　　刘昱 
　　周敖（父子） 
　　洪祥 
　　王原 
　　容师偃 
　　顾复 
　　张鹏 
　　赵时中 
　　王允 
　　黄锺 
　　蒙景澄 
　　李洪 
　　虞讙 
　　田耔 
　　潘选 
　　杜蕙 
　　史载德 
　　卫宣 
　　熊玻 
　　马宗范 
　　徐澄 
　　易直 
　　何垕 
　　王济 
　　谢广 
　　何竞 
　　陈大韶 
　　刘静 
　　傅檝 
　　刘宪 
　　罗璋 
　　苏纯 
　　李豫 
　　向化 
　　苏奎章 
　　王表 
　　宋显章 
　　归钺 
　　张钧 
　　唐俨 
　　杨成章 
　　周孝 
　　周聘 
　　刘和 
　　何伦 
　　彭宝 
　　俞孜 
　　范运吉 
　　崔鉴 
　　丘绪 
　　韦起宗 
　　潘宽 
　　何孝 
　　陆尚质 
　　叶文荣 
　　殷士望 
　　李壮丁儿 
　　伍民宪 
　　朱玄昊 
　　梁应策 
　　陈经孚 
　　朱泰 
　　赵智 
　　李学梅 
　　何茂先 
　　长兴窭者 
　　吴门乞儿 

　　杜　环　　李　疑　　程　平　　顾黑子　　金　养　　潘　连　　蔡　通　　庐陵（刘仆）　　王　芳　　曹　滐　　韩　巍　　阿　寄　　任良干 

　　○杜环 

　　杜环金陵人本庐陵人父一元游宦江东遂家焉一元所交尽四方知名士环好学工书国初被荐除学录大祖善其书寻入侍春坊大为皇太子所脊环为人谨饬重然诺好周人急故兵部主事常允恭者父友也死于九江家破母张氏年六十余哭九江城下有识允恭者谓母曰今安庆守谭敬先允恭友也盍往依之母如其言诣之谭谢不纳母大困念允恭尝仕金陵亲戚交游或有存者万一可冀哀泣随人往既访一元所在则一元巳死惟环存天方雨母服破衣行入环家正对客见母大惊因问故泣数行下坐母之呼其妻子皆出拜母环妻为母除故衣更着干衣 【 干即干】 食寝之母问环吾儿平生所厚故人皆安在且吾尚有幼子伯章也环知故无存者即存亦不足倚又不知伯章存亡姑慰之曰天方雨母且止即无人环在也雨止母见环家贫坚欲出访环令媵女从之至暮果无所遇返环购布帛制衣衾令家人以下皆母事母母疾身为烹药进七筯不敢大声语去之十余年环以赞礼郎奉诏祠会稽道嘉兴遇伯章泣语之故曰急寻母伯章曰吾亦知之道远不能至耳环归半岁伯章乃至母见伯章相持哭是日为环初度家人止之环曰毋人情也既伯章见母老不可归绐以他事辞去不复顾环奉母弥谨后三人母卒将死举手向环曰累君累君愿君生子孙皆如君之为人环殡葬母岁时祭其墓环仕终太常丞 

　　○李疑 

　　李疑南京人南京国初为京师四方之人鹿君至客舍主人授一室容榻而客朝出暮归盥濯皆自具月责钱以数千疾病辄遣出妇孕将产以为不祥却不舍独李疑以尚义名疑教授小儿卖卜自给固贫甚金华人有范景淳者吏吏部得疾甚殆人不肻舍之杖而踵疑门疑为汛除明爽具床褥炉灶征请医师身为煮糜炼药旦暮执手问所苦既渍甚矢溲污衾席手刮涤不少见颜色景淳曰累君厚矣必不能生无以报德囊有黄白二金可四十余两在故逆旅舍君往取之疑曰患难相恤人理宜然何以报为景淳曰君不取属他人矣疑求里人偕往取以归面发囊藉之景淳死出私财治殡取所封囊寄其里人家作书召其二子至按籍还之二子有馈却弗受更赆之平阳人耿子廉械逮至京妻孕将育众拒门不纳妻卧草中疑谓妇曰人孰无缓急安能以室庐自随哉夫械逮也妻号于草中人命至重娩身之后倘犯风露死不亦悲夫妇邀以归产一男子疑命妇事之如疑事景淳用是疑名在士大夫间 

　　○程平 

　　程平绩溪人与里人张德良友善洪武初德良坐盐价事罹法累及平御史廉平枉喻平曰洒众则免矣平曰不幸人诬而又诬人是欺天也平宁当罪御史叹异之寻谪延安与同郡休宁人朱仲杰同行监暑憩道傍树仲杰曰汝守行李吾往觅寓舍仲杰入酒家留连则不来雨大至漂其囊平自捄不暇仲杰还盛怒责平平如数偿之至延安仍与同处仲杰能医有梅百户者请之医明年病其家度不起悉以资斧寄梅曰待吾子来与之既梅调守他郡而仲杰死平为具棺殓或曰仲杰待君悍戾不道君何遇之至也平曰彼自亏德耳同郡而生同忧而来死无归于我亦对虎而踞语虎曰将啖我哉命也奚憾吾有父母年七十余汝知之乎能容我毕养吾苟属汝终还汝啖虎起曳实夫裾复至故处舍之去人称孝感 

　　○李得成 

　　李得成涞水人少孤元末随母避兵去家里许抵拒马河日巳暮追者在后母前临岸度不得脱因投河水死时得成年十三耳居尝痛母既长娶妻搏土为像与其妻衔勒负鞍为马朝夕立像侧若待母出水而乘之者会冬月大雨雪河冻甚厚可六七尺得成梦母与语曰我处氷下寒不得出觉而大恸与其妻膝行距河裸而卧氷上心口惟念若氷化水也母会有出时其妻亦跣叩卧所如是者七日河悉化水可十余里人神其孝皆往拜请之归洪武十九年举孝廉为光禄署丞改赞礼郎二十五年以割肝报効之忠转尚宝司丞诏书旌门建文中使入燕说成祖不得报坐下狱成祖即位用得成如故得成虽不学能数言民闲不便事累仕布政使 

　　○周炳 

　　周炳舞阳人事母孝谨母病哀号吁天愿以身代母思食獐肉炳四求不得悲痛愈切晚忽有獐入室杀以啖母病遂愈洪武中旌门 

　　○刘谨 

　　刘谨山阴人洪武中父谪戍云南伯兄又以督运死谨方六岁问家人曰云南何方家人告其向辄朝夕西南遥拜年四十矍然曰云南虽号万里天下有无父之子哉治丧往寻时滇夷初服道路梗塞众劝勿行不能尼也历六月至其处遇父逆旅舍相持号恸行道伤悲俄父患疯痹即欲以身代戌而国法丁壮十六岁以上又嫡长男始得代于是复归携其伯兄子往而伯兄子孱弱未能自立又复归悉鬻其家赀往盖三返云南始得归父父归家徒四璧力供菽水晨昏极其欢孝其后子孙科第相继人称天道 

　　○姚伯华 

　　姚伯华桐庐人桐庐庐城元末兵起伯华父家资颇厚挈伯华挟赀避匿之阆原山盗仓卒至父子散失盗过其父出号伯华不得为他盗获去母往捄并驱之父母中途祈免盗怒推之崖下皆坠死盗稍退伯华行求不得哀声彻天行数日得之崖下则巳臭胀负之行从间道夜渡桐江至其祖坟之下掩之树叶用木为锥取石作砖昼伏夜作而遂成坟其时伯华父母年约六十余而伯华方弱冠耳入明天下大定乃始娶妻作家恨二亲死不得命一念至号恸不巳对人语及悲不自胜计其时属仲春而不知其死日每临二月则终月不近荤酒不接宾客拥炉注泪家人或问之益乌咽不能声进饮食推却之岁祭执爵哀恸闻路人伯华善人也家倩工发直平约不爽室一夕火人家典寄之物值数百金伯华急移之他处于巳赀一无所问火巳召主者悉还之客有遗钞一巨囊于其肆下追告之去巳远踰年遇客客懵不知其遗并忌遗处伯华提还之有兄伯荣为永城典史以事坐台狱既释乃死其内弟化其骨归藏之黄山山寺中而归语伯华曰兄事幸可解当得钱为用伯华曰需几何如数与之内弟持钱去久之归则曰兄使钱幸无罪顾病死矣吾火之而寄其烬于黄山寺中幸往取人知其内弟诈而语伯华伯华曰归骨足矣方逃贼时伯华构草屦得走免及老常织屦以施人子唯大洛阳知县孙夔吏部尚书龙河南左参政 

　　○陈圭 

　　陈圭字锡玄黄岩人洪武初父叔弘坐罪当死圭自陈愿代上曰不意今日乃有孝子宜赦其罪为天下劝刑部尚书开济奏曰罪有常刑不宜屈法开侥幸遂听圭代而谪其父隶兵云南 

　　○朱煦 

　　朱煦僊居人父季用洪武初荐知福州之官五月有诏逮治天下害民官吏既至无轻重并论输作诉者罪益重时季用在逮中既至病痢被楚顾煦叹曰吾死矣夫役严费重禁诉复严儿乎儿乎善收我骨也煦谓父僚之同逮役者曰吾父病矣诉亦死不诉亦死万一生遂具诉通政司通政司以上闻上立赦季用复其官同时以煦诉得免而复官者十有四人皆拜季用谢曰微君之子吾其土矣有顷煦感疾没十四人者痛煦如巳子而季用顷之亦死 

　　○乐枅 

　　乐枅定海人也家故亭户洪武中会稽钱许二家岁输盐厚自缩而迫小民迫输以掩巳数上闻以浙东亭户皆罔上贼下即遣覆盐有损常数者悉起赴京鞫讯坐罪输作而枅亦在逮中方治行弟梲请往枅曰吾行虽生死不可知顾吾有三子尔未也梲走诣县庭请代枅白县曰力盐皆枅也梲乌能知之使往必失对遂行可一舍许梲追及枅叱之去不听即乘危垣以块提梲垣之块去者半枅行巳远恸哭而还枅至京师果死 

　　○孙惟中 

　　孙惟中昌邑人家世农也惟中朝出耕夜归读古人书年及壮用推择为宁海州史一年贡益都府濒行会父卒皇皇欲无生县有汉昌邑王废城举柩葬城中结庐其侧旷野无人深夜月冷哭声依稀随风远闻人为泣下日啜淖糜二盂晨起掬雪颒面诣拜墓前久之手足皲瘃形容瘁甚或劝其还哭不对里民相率言于县县尹戴友谅弗之信夜半携二苍头出风雪中抵庐下听之惟中闻足音遥问曰何为者戴叹息去亟上之府部使者请旌其门惟中妻刘氏亦从惟中之化居舅丧不酒肉者三载有子尚志为礼部主事 

　　○刘昱 

　　刘昱山西人为翰林小吏从事勤毖翰林诸公皆喜之永乐末年从学士杨荣金幼孜扈驾北征而昱弟亦从军隶成山侯戏下至应昌死昱不胜痛坎地藏弟尸欲待师还而化之既还发尸就化无所取薪幸北土刚尸未腐其干若枯腊昱负之以行六日至开平始得薪化而褁之杨金二学士怪其衣背隐隐有尸痕自言故共叹昱虽小吏士君子也处弟如此它可知巳 

　　○周敖（父子） 

　　周敖河州卫军余也正统巳巳闻上皇北狩恸哭不食七日而死其子曰路为卫学诸生出舍外学闻之不易儒衣中而奔至家触庭槐亦死死后冲巾被面乡里怜而异之言之河州守守为临其丧不易裂巾而敛助以麦四十斛白金一斤 

　　○洪祥 

　　洪祥黄梅人父病瘴年余起卧粥饭皆祥左右衣被垢秽祥躬治之父悯庠劳使就妇处曰吾病且愈可留一仆待我祥阳承应而阴伏父寝父夜起溺呼仆不寤力殆而仆忽一人参胁父惊问谁见祥应声持之泣曰儿孝至矣吾其痊乎巳而果痊祥与其妻并竭力承欢优游十余年及父卒思慕不置见父形于醮荐镜中祥喜读书明义理死生利害了然无凝滞年九十余卒 

　　○王原 

　　王原文安人父珣苦赋重别妻出亡不告所向入辉县梦觉寺为僧爨下有年矣时原在襁既长问父于母母告之故常痛心也娶妻月余别母寻父母曰得父甚喜顾去家二十余年矣杳无音耗何处可寻原仰天号曰人而无父曷以为人初去涿境东行齐鲁闲数年一日于田横岛日西风急止宿土神祠夜梦入古剎日将午见庙僧煑饭就乞食之与一盂曰莎米饭味苦为汝浇甘肉汁也因曰如来如来真个来好去好去还须去惊觉祠门轧然有声有一丈人杖而入问原所繇以实对因语以梦丈人曰吉梦也午南方也莎草根附子也调肉汁附子脍也当南去而求之寺中原如言趋临清县而上渡淇水昼行夜祷逾月入辉县造梦觉寺雪夜寝寺下天将曙一苾蒭出见骇之问故知其与爨下珣同县入语其住持住持召食之出珣与对问得其邑里姓名知其为巳子抱持哭珣曰抛弃妻子二十余年矣何颜以归我终为辉山下鬼矣原首触地牵珣衣望住持大哭住持乃强之归住持曰法林诗僧也原有男子六人孙曾孙三十余并耕读守业有司乡里皆羡重之 

　　○容师偃 

　　容师偃禾巴人祖悌与邑人称为孝行先生师偃一门咸遵悌与之教师偃父病痈朝夕在侍正统中父逃寇寇追急父麾师偃遁去泣曰父子更相为命夫复安之俄俱被执寇纵火焚父师偃请代遂就焚年二十三 

　　○顾复 

　　顾复靖江人尝作贫士咏皆有道之意成化中以贡入京师当就铨念母不置请告归省既母促之授官曰儿念母不愿往也母乃命其女夫与偕至京师遣女夫归曰为吾省母未几卒一日母于梦寐闲闻哭声曰噫儿死矣数日计果至及柩还故所服员帽庋诸柩上母哭则员帽辄坠地若有推之者妻子哭则否世人名复死孝 

　　○张鹏 

　　张鹏宿迁人自幼侍奉祖母并父母尊辈俱执孝敬不敢怠违祖母殁送殡之自令合家男妇洗足护绋母死庐墓三年鹏家人百余口八代不分成化中旌表 

　　○赵时中 

　　赵时中罗山人仕御史闻父病殁躃踊奔讣离家二百里庐墓苫寝朝夕哭奠负土成坟时岁凶多兵邻盗见时中蔬食水饮淡薄终孝各自相戒三年之中四十里内盗不入境 

　　○王允 

　　王允历城人仕湖广左布政使早丧父哀毁切至事母至孝母卒奔赴殒绝结庐墓侧负土修塜比身于佣人成化中旌表 

　　○黄锺 

　　黄锺庆都人祖居颜父鉴及锺子显孙世儒曾孙仲宁男妇计一百二十日自永乐至弘治元年六世同居无两爨其家以耕读为业孝养为先乡党有贫乏者常周急之择其子弟之良者聚而教之又有泰州民王玉七世同居武陵县民谈录兴国州民石豳六七世同居太仓人瞿刚陵川人李需密云人李琚并六世同居陵川人徐梁合肥人郑元宜都人赵思纲安乐人朱勇归安人张显并五世同居俱弘治中旌表 

　　○蒙景澄 

　　蒙景澄仁化人母滞病不药号泣焚香祝以身代母愈踰年卒哀毁切至丧葬如礼结草庐墓少闲则归问父晚仍宿墓如是者三载父患疽景澄告天以口吮唶三日而瘥父卒遂终庐墓时年八十矣其子盘念其老生疾凂恳亲　跪请以归竟不从而终老于庐右弘治中旌表 

　　○李洪 

　　李洪吴桥人母患时气命在顷刻洪曰惟天可告焚香恳祝夜卧有神人悬空而言说生人肉可以治之觉曰肉在我身沐浴洁净以刀取左胁朒熟而进之母遂愈弘治中旌表 

　　○虞讙 

　　虞讙宁波人就傅授诗至明发有怀苏苏陨泪尚书杨守陈拍其首曰笃孝儿笃孝儿成化中从兄谦以富民戍安定亡归有司逮捕甚亟父遣讙代行讙遽往抵安定者久之守陈习讙为人乃为请免弘治中父病痢吁天请代颡为之坟及卒水浆绝口母劝之阳为一举母入复辍坐卧苫块袒发面黑念父好老氏日诵道德经一遍毕而哭哭久寝砖为渍母死亦如之而遂远其妻非祭不相接非病不入问也如此者十五年人号之曰瘦斋以其始本肥泽至母亡也骨立而瘦 

　　○田耔 

　　田耔汾州人弘治中举人知长清县居官鲠直一介不取事亲孝养诚至亲没庐墓哀思骨立尝有早霜杀禾独近墓之禾不伤人谓孝感应耔能孝族人多孝顺者乡邦推重与辛彦博立为忠孝祠祀之彦博耔同邑人故名彦德国初以岁贡入太学明经笃行为高皇帝所重授监察御史赐名彦博以期之仕终浙江左布政使居官四十年委身忘家身后子孙贫寠里人称其公正无邪清修苦节云 

　　○潘选 

　　潘选婺源人第进士为江山知县屡请归养既升户部主事而父卒哀毁不胜服阕升山西按察佥事念母老恳求致仕不允忧热得疾遂弃官归至家值母病忽思食鲫羹急不可得家人请以他鱼代之选曰欺母欺天也解衣入捕池中立得二鲫作羹进母母遂安好母以寿终选哭什丧次后七日而没　　中旌表选正巳率物风裁严肃其为佥事时吏多望风解印绶 

　　○杜蕙 

　　杜蕙任丘人第进士仕同知因忤权贵弃官归孝让睦族四世同居父卒庐墓三人拇年九十九得疾蕙八十二矣尚侍疾惟谨母卒复哀毁庐墓者三载至九十七岁而亡 

　　○史载德 

　　史载德新郑人第进士历御史父没哀恸殊常既葬庐墓朝夕哭奠小大之事先启后行人称事死如生弘治中旌表 

　　○卫宣 

　　卫宣阳城人母卒庐墓蔬水自扶县失库金有诬及宣者令拘宣未按先桎梏之而下之狱忽阴仝昼晦江中迅雷掣电风雨交作令疑而释之其夕云月禸霁人谓孝子动天弘治中旌表 

　　○熊玻 

　　熊玻泾阳县增广生年十九母病寝食俱废汤药身尝母没披跣恸哭不忍遽葬浮匶于庭坐卧草土三月祭葬构庐墓傍朝夕哭奠服阕归极力养父父病至没并如前孝负土增茔倍高畴曩朝夕溢米形容槁败有数刼贼入庐欲生焚之玻出迎不惧贼因问玻闻尔产殊厚何悴乃尔玻曰日夕思慕不觉其它庐无长物仅有麻衣僭解送君贼惊叹辞谢去弘治中旌表 

　　○马宗范 

　　马宗范开州人事父母至孝父殁庐墓昏夜有盗二人入庐求宿告曰饥甚宗范命僮作羹饭食之听其哭泣之声私相语曰可别图生勿盗孝子弘治中旌表 

　　○徐澄 

　　徐澄崇仁人家贫不能具甘旨借贷为之曰债可还也亲不可易也可缺延宾不可缺奉亲居处致慎滋味致丰卧起盥栉便溺之事皆身致之亲没庐墓有白鹊白鸟来集乡人素薄其亲者皆感化归厚弘治中旌表 

　　○易直 

　　易直宜春人父被诬系狱直请身代不得绳项散发日跪府门专乃出父父病痰直取吞之告天而愈父卒庐墓既满归家母病流贼行刼举家奔溃直抱母哀告贼亦不忍加害母卒庐墓如前岁旱乡民请直祷直斋沐途拜三日获澍旌表 

　　○何垕 

　　何垕新城人第进士仕程蕃知府少孤力学闻罗伦学有省日夜奋淬母丧哭毁几不能生一日病且剧所亲谓之曰君毋灭性食之肉羹半盂哽咽不能下竟却去子疾甚引医诊视第不敢离苫次抚膺曰子死矣出殡时霜重胶徒跣行十余里足破血流不自知也庐墓三年抚识不识皆嘘唏叹悼曰孝子孝子垕居官介甚为郎时刘瑾闻垕有一古琴讽欲得之垕不与曰琴非所惜惜毁吾行耳入仕三十年萧然四壁居家无赎质之金 

　　○王济 

　　王济黄冈人第进士官郎中母没庐墓寝砖哀泣吐血服阕就官一闻父疾减飡废寝三疏乞归父久病吁天乞代罄赀求医盛寒酷暑不解衣冠不入内舍者凡四载父病秘结手探取之父忠痢手自捧掬尝其甜苦及卒抱尸达旦哀毁几灭正德中旌表 

　　○谢广 

　　谢广字志浩祁门人父忠母汪父出贾梁宋间忽有方外求僊之意遂久去不返广十六读颖考叔事废书泣也既而曰宋有朱寿昌丈岂异繄人将出求父未娶妇亦无他兄弟既长纳妇七日即别母求父誓必得之次大梁遂得父于小窑旅邸号泣抱持父摩广顶曰身远来良苦吾今归矣相依旬月父绐广曰汴北尚有浮赀吾往取之与尔同归会广伯若兄自鲁山来会因托二人代侍缘父深惑彼道得闲即脱去灭迹伯若兄还广躃踊几绝莫知所趣忽传父在鲁山即匍匐往寻弗得有郭氏儒生苦留之学曰君若居此兼可得父曰学非求仕乎仕非求忠乎不孝何忠儒生不能强也去之陈蔡郑卫达于荆襄返于河上舟涉陆跋酒肉弗御夜则稽颡北辰以控精恳人为感动每每导送穷幽索险渺无彷佛家书至闻其母病彷徨走归长路号哭归侍疾母愈闻武当有道人影响其父复辞母往求步拜以往至则非是又闻终南山中多学僊侣冲暑蹑氷雪历风涛崖蹬深入穷探足痹且跛竟不得遇匍匐汴河又十余年形羸发秃怅怅待毙而巳家又报母大病仓皇吁天兼程至家跪泣床下奉母复安又数月逡廵进曰儿初意父游想方外今穷矣尝闻河埠馆人云有徽客每二三年驾巨船一至货尽即去述其容貌行事殆类于父儿傥求之复舆痹往候踰年又不至累累归而母老且病矣日率妻子竭力为养结楼望父绘像事之母以天年终具父冠招魂穴之焉 

　　○何竞 

　　何竞萧山人父舜宾为御史坐事谪戍广西庆远卫被赦为民家居数持吏短长贪横其县中县前后令皆惮之令当涂人邹鲁者亦尝为御史座罪贬稍迁萧山其为萧山暴刻其恶舜宾数裁抑之舜宾时时对人发其阴恶鲁未有以中会舜宾怨家奏舜宾非遇赦实逃归舜宾故隶尺籍乃家居其衣冠如缙绅朝廷下所司验状以闻鲁故隐舜宾赦牒曰舜宾被赦无验当送故戍所审之彼戍所官乃知舜宾果赦不也训导童显章者舜宾门人知鲁阴事鲁陷以他狱论绞狱上宪司疑之下府覆治显章送狱时道经舜宾家人与谋鲁闻辄大诟曰舜宾乃敢篡取重囚发卒围之毁门入并捕舜宾送狱不更白上司令卒十余人送舜宾之故戍惎卒置舜宾死卒道窘辱之至余千宿昌国寺夜以湿衣闭壅舜宾口舜宾呼曰呜呼枉生七十二岁遂死鲁还欲捕舜宾妻子竞与母逃匿久之鲁升山西佥事竞乃募死士数十人舣舟潜归匼其行扼之涂出铁椎袖中系鲁伤其两目尽拔鲁发反接鲁曳登舟更溺之乃与鲁连绁赴讼按察使镇廵诸司惊愕不知所为竟不能决鲁逃归当涂竞走阙下讼冤并告鲁不法事命刑部郎中刑科给事中会浙江廵按御史按验鲁竞俱坐死罪竞母击登闻皷诉冤复遣大理寺正覆按下三法司详议罪鲁死以竞为父报仇编戍之福宁州竟赦还闽浙间称竞曰孝子 

　　○陈大韶 

　　陈大韶嵩明州人随父监生忠听选京师父没大韶不忍焚化鬻装称贷万里孤身扶柩归葬既葬庐墓墓在旷山之中独居三人■〈豸寸〉狼盗贼不相惊扰母没如之正德中旌表 

　　○刘静 

　　刘静万安人诸生也正德间流贼破县静年二十三负母奔窜贼欲害母静翼蔽求代贼怒攒槊杀之犹抱母不解既死尸七日不变旌表 

　　○傅檝 

　　傅檝字廷齐泉州南安人年十六举于乡二十登进士授官行人祖凯父浚并以进士为郎檝授官方归娶时其祖尚在郡守诸公来贺凯治席延款檝奉酒肴朿身傍侍浚郎工部时檝以行人有事于湘府事未竣闻母病在京师请入京师视母方再湘往竣事礼部尚书刘春曰无害于公而可教孝覆奏许之母没居丧遵礼其后浚娶后妻从官邸私其二苍头奴浚稍稍闻之欲行处分遂暴卒檝闻奔邸且恸且疑密得二苍头状心藏之及扶榇归二苍头惊觉遽亡去密求者久之知其一亡之德化县庸深山巨姓家檝微行至巨姓家告之曰闻有一人力作君所欲得见之君幸无匿巨姓出奴檝告巨姓曰是仆奴也有罪而不可面数君幸入内巨姓入檝出袖中锤破苍头顖立杀之谢巨姓去而其一不可从矣丧葬毕恸而誓曰父雠尚一可为人乎裂衣冠屏妻子出宿郊墟间蓬垢憔悴饥寒风雨不知就避时时撰诗若文走帖市头坊门大率庾词隐语然读而翫之知其深于道德而出于仁孝也此时亲戚朋友亦不能知檝目檝狂易而乃檝每遇迅雷烁电中夜必兴正衣冠拱立武宗皇帝哀诏至具衰杖朝夕临终期然后释服至其子焘卒不哭也或诘之曰古有丧明公何忍耶檝涕下曰不能为子而敢为父传之诸父不忍檝瘁数请归舍卒不肯久之其继母卒乃归盖自废自弃自罪自罚者三十九年又十有五年而檝卒 

　　○刘宪 

　　刘宪灵石县诸生也母八十余年双目俱瞽宪奉事惟谨忽强贼入城刼掠宪负母避之城外贼追至欲杀母宪哀告曰宁杀我贼释之行至岭后村宪竟为贼所杀贼大火城中宪宅舍随火随灭人谓贼虽杀孝天实佑善正德中旌表 

　　○罗璋 

　　罗璋遂宁县诸生母被贼捉手提长鎗拒戮三贼贼舍母去后贼追至璋力捍贼使母行远战三合竟被执贼剜心剖肺碎裂其尸闻者哀之正德中旌表 

　　○苏纯 

　　苏纯湘阴人弘治中举人幼事父母继祖母至孝父病衣不解带唾壶秽器手自浣濯父没绝盐饮水形容惫顿母命食粥咽绝复苏未几母没泣曰父亡而存者为母也母氏又亡何用吾存伤痛之形如割肺腑继祖母父母三丧相继不面妻室者七年其葬母时值隆冬积雪百凡躬亲竟中寒疾卒于丧次正德中旌表 

　　○李豫 

　　李豫浙川县监生父卒庐墓有白兔之祥正德中有贼百骑过其家豫衣冠告之曰小人有母年高且病且勿惊动财物任取贼知其孝愕然相戒并其乡村亦不掠之后母没亦庐墓三年豫拾金还人推地以葬无主者 

　　○向化 

　　向化静海卫指挥向上之男也上以事得罪愤而投海死化沿海号哭求尸不见亦投海中忽上尸浮出潮中衣服脱落时天方霁乍尔震雷大雨既过化头顶父衣徐徐浮至一处家人出而葬之旌表 

　　○苏奎章 

　　苏奎章筠连人博览群书潜心理学事父至孝一日与父入山遇虎莫所避章仓皇泣告愿舍父食巳虎并舍之去人咸称异后仕岷藩教授 

　　○王表 

　　王表嘉定人正德中举人年十五父没日夜号也母携抱慰解之曰独不念我自后奋志读书遂领乡荐念养母不赴会试有司强为治装初至乌尤返次至滤州返三至京师试毕即兼程归一日母病肺喘医药无効表夜分焚香吁天割左股煎汤以进顷之母呼表曰气平痰静胡乃然也表不敢泄戏笑如常它年母又病表刲右股如前母病又愈母喜醇酒表以醇酒进母喜奉佛表朝夕礼佛母喜脍间日一进脍执砧刀焉母欲诵三官经表跪诵移日提携前后或如婴儿或为山歌野调以悦母母年九十无病而逝表仆绝三日不水浆嘉靖中旌表 

　　○宋显章 

　　宋显章濮人诸生也事父至孝正德间庐父墓刘六刘七贼至曰此孝子里也遗之矢为后贼信约百里内勿残伤郡人依显章者皆活显章卒无子妻自经殉之 

　　○归钺 

　　归钺吴人早丧母父更娶后妻生子后妻辄谮钺以怒父父手击钺后母谓父徒手费力提大杖杖之家贫食不足炊将熟母即諓諓数钺父怒逐出之钺不得食而后母子得以饱钺数困匍匐道中以归父母相与詈曰有子不归家在外作贼耳又复痛杖之钺时时依依户外欲入不敢俛首泪下邻里莫不怜之父卒后母独与其子居钺摈不得见因贩盐市中时时从其弟起居数致甘鲜正德中岁大饥后母不能活钺涕泣迎养后母后母内惭顾感钺诚即就养钺得食先弟后巳巳恒饥弟寻死钺事后母无间钺少饥饿而黄体瘠人呼为菜大人钺有族子绣亦贩盐养母二弟不肖数犯法钺悉为周旋绣每制衣绣妻请曰必三袭以予君二弟 

　　○张钧 

　　张钧石州人正德中举人亲老不仕孝行着闻父赦太学生也赦亲早亡亦痛誓不仕隐居城北村嘉靖二十一年虏大入边至石州城下钧号哭驰一骑贼中求赦至则赦死矣钧哀恸殒绝尽令父向哀痛而毙是年虏害最惨石州为亲死者同时十一人而张承相于博张永安尤着也承相者州学生少孤奉母三十余年负母避虏虏得之抱母叩头号泣虏怒俱杀之既死尚抱母首不解博二岁而孤所居村舍从城中学虏至博号哭下城求母母巳被执奋取道傍石击虏虏就剖博心杀之母得遁时年十八永安椽吏也父为虏逐永安持挺击伤二贼趣父逸去身从后护之虏创永安数十而永安死 

　　○唐俨 

　　唐俨全州人诸生也父荫柳州知州老得危病俨年十二刲右臂愈之其师窥知以语其家人合家惊叹未几父没哀毁如成人见者伤焉其后游学从兄于亳嫡母蒙寝疾在家俨妻邓年十八亦刲右胁进俨闻蒙疾驰归而疾巳愈拜邓谢之邓曰子母我母有二哉俨所生母没号泣庐墓寝苫枕块樵牧见其薪水艰疲率来相助俨谢之曰吾为母氏敢烦诸君知州顾璘访俨山中书其壁曰望母俨嘉靖初贡至京师有司奏旌门 

　　○杨成章 

　　嘉靖十年闰六月吏部言浙江东阳县民郭珉告有应贡生杨成章系珉同母兄其父泰先任台州长亭廵简携正妻何来任不育取珉母丁为副室生成章泰卒何扶榇还乡成章甫四岁外祖与之子而夺留其母母剪银钱诀别与何各收其半以贻成章十岁何临终出半钱与成章成章号泣拜受比弱冠娶妇月余即执半钱往钱塘寻母未知母为外祖强嫁珉父竟不能得而还珉常见母日夜焚香祝天望子未知其故弘治十一年七月七日有东阳典史李绍裔廵水利来宿珉家母隔璧闻绍裔与家人作楚语知为道州人遣珉问成章消息绍裔备语故因命珉执半钱往觅成章会成章亦再来浙寻母相遇于江西广润门螺蛳桥两船相比各问程途因渐渐道故成章泣云我初不知母所在比有训导会稽人赵镔知我失母哀情语以昔尝教读东阳为珉师备知珉母离子哀情此必汝母我是行以此珉大惊异即各出半钱相合抱持拜哭与俱见母悲喜交至自兹成章三往迎母不遂弃月廪就养以终母年既葬庐墓两省核实交章奖异载在朝觐宪纲藏之部司县府今成章应贡在部珉亦公事至京相隔万里不期而会兄考居上游徒以年老随例冠带而孝义未白如蒙察其孝廉量加一职庶不孤圣朝孝治之意当道表扬激劝之道吏部覆奏杨成章幼龄失母长而知慕行求再四孝则不衰郭珉遵命寻兄不远千里昔朱寿昌弃官求母宋神宗诏令就官杨成章孝行两省核实载之宪纲藏之部册有司知不能举臣等又论年拘例真有媿以人事君之责请授成章国子学录奖珉花红羊酒制曰可 

　　○周孝 

　　周孝揭阳人少孤问母曰我何名母曰母养子望之孝名孝矣孝曰吾能之何必读书力田为养朝衣冠揖母就耕暮归如之岁旱乡人求雨不遂告邑丞曰请命周宄木子丞致孝子而遂雨 

　　○周聘 

　　周聘桐城人诸生也事父母探志承色父母为兄弟折箸田听仲叔自取之父没躃踊哀恸者七日日三奠奠必孺子慕枕块寝苫不离丧次母没如之南方之人拘忌形家且难得地聘欲附葬父母于先陇之次宗人阻之哀奠至十年苫败块利尚不释服邑令闻其孝表宅助葬资宗人乃吘之或谓令助葬资当诣谢聘曰明府自为治教谢何敢哉虽然孤为人子而以亲丧烦长史罪也更服二年乃罢盖居丧十二年矣方十二年之前能预知未来事也它日室火乡邻趋捄曰天实讨孤尚敢拒命望火百拜而熄子二人渔樵给聘聘戒之曰山泽非吾有宁取其细者渔虾鲫樵荆榛足矣一日其子钓得大鲤窃诣水处而放之 

　　○刘和 

　　刘和庐陵人父行贾溺死于池州和年十三恸哭呕血母解譬之自后行贾往来过父溺处辄悲愤不食设酒肴江浒号而招焉同舟之人皆为堕泪每食廿美必怀归奉母后客九江闻母丧弃赀奔归家益贫母没葬玉华山庐墓其处朝夕哭奠皆织屦易之居一年风雹伐屋独和庐不坏山多虎夜行绕不惊又一年乡里恶少恶其矫异夜为暴客火其庐执和苦之时且满丧乃归纳主于庙而终丧于外寝和动効古人不恤讥讪自号耐辱居士其后老而益贫乡人莫知重也 

　　○何伦 

　　何伦江山人居父忧哀毁忌日咨嗟涕泣如初丧事母孝谨假贷为用家虽贫俭母氏常食丰衣洁母失鸡豚阳为寻觅阴求其似者以进或笑伦迂曰鸡豚小物而使母氏挂怀便不安适盗入舍觉之不呼将取釜乃语曰请留之备吾晨炊以食吾母盗媿尽还所盗大声曰盗孝子者不祥母亡郡邑赙之葬资对使拜受终不造谢曰草土罪人周之则受何况及亲造谢公庭非其分矣 

　　○彭宝 

　　彭宝桐城诸生也父母性严每值父母怒踧踖叩头涕泣至解天雨雪父醉怒詈母既就卧宝终夜跪限外父旦启户则宝在问何为曰儿不能和豫两亲乞赐棰楚父曰醉詈汝母汝则何辜引入就炉宝再拜示不中寒父母自是不复反目也妻胡事母稍不敬欲出之里戚百留不听母曰新妇事我善小失耳奈何处之不可自新之地宝受教退谓妻曰妻者齐也而事亲不齐我耶其妻感泣卒为孝妇宝始好施掩露放生继乃从事学问立稽过自省录月朔正席自数书古圣贤列上坐跪而拜之曰敢惮自改年踰四十孝敬不衰父死居丧如礼逾年而病以事母属其子更曰丧服不毕死当以衰经敛其卒也知与不知皆为流涕 

　　○俞孜 

　　俞孜山阴人诸生也父华嘉靖初以里役解流徒徐铎赴口外防铎过严铎衔华毒而毙之而遂亡走孜闻号恸扶榇誓以死报徒跣根迹历数十郡闻巳归越匿其甥杨氏家乃结力士数人佯为卖鱼往来侦伺迄亡所获十之城隍得涣之三益悲痛欲死夜梦神语之曰若谓涣不祥独未知一唤即在乎孜惊寤诘旦诣郡守乞助守南大吉壮而助之夜半卒骤入杨氏家佯为寻常人唤铎立得之卒复父雠遂不复应举养继母以老人称为复雠俞孝子 

　　○范运吉 

　　范运吉蒙化人父寅自称葫芦山人既补弟子员有声当贡矣有持其短谮于提学提学暂黜之山人素刚负其能既遭斥辱不胜邑邑遂弃妻子游楚蜀闲数年归妻赵悲伤发病死山人益恚恨不乐家居径去不返矣时运吉为诸生牵裾止弗获将弃其业行求之会当道惜其才留竣试事遂以嘉靖巳酉领云南乡荐榜既揭运吉与一子一仆号呼徒跣迹父所经至荆州乃灭更前应试京师初运吉为诸生时云南廵抚应大猷物色之及相见京师馆之别室因其夫妻许女嫁之运吉以父故诺而未赴癸丑春运吉益悲思不自胜乃刻木述事本末模纸且数万仍翦尺帛书如刻语忠揭之南下所至辄以刻纸张衢要见者莫不哀怜会其从父京山教谕运吉往见之居顷将东访父于黄鹤岳阳二楼闲会其从父以职事入承天承人陈生者方外士也为言山人之事极悉盖山人初去荆则经承舍于陈者旬余因教陈以錬气术巳而别去登武当翦发习静于榔梅树底与錬师数辈相狎后陈以礼神至其地犹见之举手相问劳比再往讯之则卒矣槖葬树侧运吉闻言大恸冒暑走承遂与陈偕发细踪之良是至其处启遗骨运吉镵肤血沥之殊渗于是负父骨归葬于蒙化而工部侍郎陆为营祠碣于武当 

　　○崔鉴 

　　崔鉴京师人父佑嗜酒狎娼取娼与居娼时时诬妻佑常被酒窘辱之佑出娼恶詈妻妻复之娼击败妻面妻入室抚床涕泣鉴时年十三自学舍归妻见鉴悲恸不胜而语之故曰吾自寻死耳鉴曰母勿复忧潜入学舍挟刃归适娼扫厅且扫且骂鉴从旁拔刃刺娼左胁随毙鉴匿刀牗下亡走数里忽自念曰父归不知以为吾母母莫自明矣即走返知果告妻于官捕者至鉴曰我也从牗下出刃示之遂就狱事闻世宗下法司议刑部尚书闻渊等议鉴孝子迫切情在全母请释其罪诏曰可 

　　○丘绪 

　　丘绪鄞人邑诸生也父鉴为国子生娶余而妾黄黄生绪以不狎于余被出鉴卒绪年十五事余至孝余乃爱绪如巳子临卒告绪曰汝之爱我也如生母汝自有母弗可失也绪切切求母顾母出二十年所矣黄始鬻于包既而转徙杳不可迹一夕梦神告曰台州金鳌寺前君母处也明日上郡憩于途一人识绪漫问曰丘有出母乎闻其子贤也绪心异曰何从知我问奚自则故包氏养马厮也绪求厮迹母厮归而问厮之母曰里有周平者曾口其事顾今年也不在配戍于京师矣是时绪姊夫方举进士需次京师绪贻姊夫书物色平会天雨平避雨姊夫邸舍姊夫闻其乡音问之平也为绪问母曰适台州李宪副子以报绪绪立装之台至李家李巳没无子所后者远族子漫不知前事绪彷徨掩泣台道中或告之曰此中有媒老矣或其阅人多傥闻之导往询则云黄居李无依适僊居之吴旦复诣媒且审叩之媒巳老其夕忽暴亡绪莽莽行之僊居历间见数十家见一门颇饬蹐而入有兄弟二人亦皆诸生止绪宿为问其家诸母有诸母者则黄故主母也然亦不详所往呼旧苍头问之曰适于金鳌寺前去岁经之巳殡其傍矣绪泣曰悲乎哉此吾梦中语也虽然得抚棺泣母亦毕吾志于是吴氏二生送与偕道犯一牛触绪坠沟沟大金氏之门金氏兄弟二人为马长佣肩舆绪从沟中起而吴氏二生告马长所繇马长曰吾昔佣肩舆舁一妇人至缙云苍岭下其是乎存亡不可知顾寺傍棺非其人也马长兄弟忽入门缚舆山曰愿执厮役送君苍岭下绪喜甚别二生舆而至苍岭与二马长直马长不受曰君孝子也吾兄弟感君哀苦而舆君望直哉投金去生非回岭下旬余无所咨有织屦者曰去此三舍地名王碧川者有陈氏媪年六十矣君之邑人也然意其亡乎绪求织屦者与俱问得之则黄氏固在以为未信遣奴询诸陈伥伥委巷中忽一媪竚立门次探之鄞人也扣其从来具悉媪亦转询丘氏耗语合奴驰告绪绪踉跄奔抱持母悲号感泣惊动其闾巷陈翁无子家贫多绪悉为翁偿理迎与其母俱归别室奉之翁卒请母入家率妻子孝事亡怠绪屡举不第年六十余及贡而卒家人聚泣请所嘱张此月言曰婆要紧婆要紧盖嘱以其母氏嘉靖中旌门 

　　○韦起宗 

　　韦起宗晋江人生而孤母蔡寡守之起宗奉母至孝遇缙绅先生辄长跪百拜求其文词以彰母节为母请于朝冀得旌表假贷行钱以求之求之不得至三十余年一日几得复为忌者所沮涕泣痛恨双目青盲又十余年乃得之日则明开母没庐墓三年更念幼孤追为父服者三年又以三年庐父之墓松虫大生近墓松楸皆被虫食起宗抱树而号虫不敢近一日雨甚闻庐外有呼声出视之庐遂崩庐毕之日即凿巳坟其处曰庶几生死侍吾亲既没乡人名其里曰节孝以志其母子去之三十余年所居火四邻皆火独其母旌节坊岿然完峙嘉靖中旌表 

　　○潘宽 

　　潘宽晋江人兄实为诸生宽入学舍省兄兄方与反对奕宽推下抨子拂然去友人大惊曰君有诤弟兄老晚子一日病笃宽刲股疗之股尚未进巳有鬼物语兄曰君有贤弟刲股食君我是不敢每君我则行矣顷之宽以股肉进兄曰汝岂刲股食我耶子事父母则然我兄也何至是既瘥语宽曰我老乃子老人子宁知我出耶吾且去之弟之事我何尝减子宽曰兄何为出此言视兄子如子复加厚焉 

　　○何孝 

　　何孝六安人母患发忠吁天愿代有神化而为医教之尝粪以试之孝尝母粪神曰可愈母愈后寿九十余卒既葬庐墓天集蜜蜂六十窝足以养老人称蜂窝孝子嘉靖中旌表 

　　○陆尚质 

　　陆尚质山阴人送父登舟海口风作舟将覆尚质号泣投风涛中捄父父舟得济而尚质溺死人名其渡曰陆郎渡嘉靖中旌表 

　　○叶文荣 

　　叶文荣海宁所军余弟文龙杀人坐法其母爱弟涕泣不食文荣谓母曰弟年尚少我长矣又有子请代弟诣官自言巳杀之竟坐法 

　　○殷士望 

　　殷士望镇江府庠生父被强寇执缚士望径奔贼所泣告请代贼忍而试之火炙刀刺受之怡然词气慨切贼义其孝皆罗拜去 

　　○李壮丁儿 

　　李壮丁儿安定县民虏大至壮丁儿从父母奔避山谷卒与遇虏缚母去壮丁儿取石击虏母得脱前行复遇五骑一骑下马还缚母其母呼曰壮丁儿但逃命勿顾我壮丁儿不忍手提铁骨朵击仆一虏母跳得生四骑围壮丁儿斫碎之 

　　○伍民宪 

　　伍民宪晋江人嘉靖季倭至其村民宪扶父逃反遇贼长跪乞曰勿惊吾父余任君欲贼不听刃之民宪挺身杀二贼又伤数贼后队至落其右手卧草中一手荷戈口喃呓呼父三日乃绝其后人时时见之烟雨中荷戈立则辄合掌呼伍孝子而过 

　　○朱玄昊 

　　朱玄昊乐清人事母至孝母性严厉玄昊年五十尝受笞尝退治生池上值寒冻误坠水中母疑其受笞而愠也怒复大杖之众为跪请得巳其妻又以子妇之谗不悦于姑玄昊不敢辩第屏之十余年寝处常在母侧后以庠生应贡且行母乃悟召其妻复为姑妇如初玄昊既行中途念母亦弃牒归 

　　○梁应策 

　　陕西按察副使梁应策鄢陵人七岁母病殆焚香泣中庭请以身代持香谒城隍庙伏地泣几绝遇一黄冠授药一茎仅寸许饮之而愈二十四籍乡书孝声藉甚三十四中嘉靖乙丑进士居都下心脉脉不肻拜官父诏书切戒始授工部营缮司主事历员外郎中为郎十年三请告省亲留妻侍养升成都知府以去家远不愿之官号泣请父父大怒曰不闻孝经始于事亲终于事君犹伏地不起父举杖欲击乃起戒途抵成都数月而大计计毕疏请终养时父母年并七十躬调甘脆一茶一汤必跪进之父数过亲友家每至漏下数十刻秉烛坐待应门报至趋迎掖门入寝候寝定乃退质明盥沐至寝门问侍婢安否稍不安节忧惶废食人言修虔太和山可致亲寿徒步往十步一拜千有余里时父母年并八十矣母没哀毁如礼既葬庐墓侧暮归侍父父病痹伏枕调饮食跪榻下手举七筯进牏厕衣躬视澣濯如此者年余子没妻亡一切不问父没合葬庐墓如前日以匚干盛土首顶培墓有慈乌数百驯集庐下匚干举即飞若前导然服阕尚不能去缙绅先生曰孝虽无穷如礼制何拜泣彻庐尝梦一绯衣幙头入呼曰梁孝子我后汉肇恕葬我诘旦园丁劚土得石果肇恕之墓祭而葬之人谓至孝感通如此应策初成进士部送辽左军饷饷并足额辽军大欢营缮董大工精筭缩出中官不得妄费改户部郎督维扬饷裁罢冗滥扬人称之当得内转为中官所中升知府亲终抚按交荐其孝行诏补登州练卒赈饥具有效久之升陕西按察副使力疏投闲其卒也乡人为立梁孝子祠 

　　○陈经孚 

　　陈经孚平阳人少孤事母至孝遇倭来负母避之竟遇之途倭索母珥环经孚护之倭以刀截耳至肩而死手犹未释母也 

　　○朱泰 

　　朱泰会稽人诸生也家贫事母至孝与妻吴粝褐不完而母之服馔殊极软好母性卞逄其怒时与妻同跪欲挞则近榻以就之泰死无子或劝吴它辄号哭欲绝奉姑至没备诸辛苦 

　　○赵智 

　　赵智赵慧巨鹿人母避贼为所得索财不遂将杀之智追至跪贼泣曰吾母年老愿杀我慧复至跪贼泣曰吾兄成人释以养母我则代兄智曰弟吾兄所爱可杀我留弟母曰吾老矣杀母留子以存吾门贼曰慈孝人也并释之 

　　○李学梅 

　　李学梅麻城人臬椽也世宗哀诏至学梅以椽与入临哭独哀臬有冤囚白按察使出之其人闻知怀金谢艴然却之有三庶弟父嬖之独与便利私益学梅大父为学梅不平学梅曰弟吾手足也爱我弟即爱我手足祖何怼焉母死守墓三年力不能庐独栖草间暑雨一盖寒冬一稾而巳朝出营夜必返墓次墓近溪浒忽雷雨暴作溪涨不可渡乃持盖望墓呼母如是达旦一夜雪积数尺有邻父意学梅苦雪或它之往瞷之稾没雪不可辩良久始露见其会撮大嗟叹以语之人人父死亦如之 

　　○何茂先 

　　何茂先余从兄也口不二价生无二色事继母至孝继母病祷神愿代继母有女与子同痘女殊沉顿为文告神愿以巳子易妹之生其辞曰母年巳暮生仅此女民齿方壮尚可图也竟子妹俱愈晚岁生涯疲乏资本俱失久之乃知为邻人窃去绝口不言曰言之彼无颜为人矣一日赴卧床间栋将挠忽起行栋正挠其卧处人谓善孝所感 

　　○长兴窭者 

　　长兴窭者家数椽耳而无方以养母窭者之从父富斋为酒致客召窭者侍窭者怀楮而就席凡诸熬皽糗饵之属窃窃伺候不顾盻褁而寘之袖中诸客目摄之酒阑从父出金屈为客寿有间家僮报失客相顾曰吾辈饮人酒而失人不可不自明则皆阖门搜搜先于窭者窭者自服从父曰今安在曰传而出之矣待旦旦从父往索窭者曰金销化儿竟有数椽请以奉父以抵金屈抑去此吾母则无所居止盍待吾母有止舍即奉父矣从父聊宽之与为期居数月客来语从父曰向夕也不佞不胜酒而先亡去置楼誉间今日方记忆居家定索不得枉君家僮耶从父从楼檐求之则在急召窭者窭者至犹理前说叔父曰痴儿在也何自诬窭者曰大人为酒置客召身侍儿甚宠席间窃窃大人希羞怀之楮间儿思儿母也食而不能旨而思旨儿母儿窭人也方搜急时人方重见疑告以养母谁信者岂以大人犹子见饕餮于豪富人且大人致客宁忍客受不污名则儿自居之耳从父叹曰我幸赢也有二子顾宁子如汝汝贫也吾宁不子汝即复为酒置客召窭者侍言窭者于诸客诸客皆钦重即分其家财为三等之于子 

　　○吴门乞儿 

　　吴门乞儿行乞吴市中夜止吴桥下以其所乞贸酒缶而致之母而歌以侑欢吴中贵人乘月桥上闻桥下有歌声俯觑之一男子坐老妪块上酒而歌召问之曰乞儿有母实用为欢有年矣贵人大嗟异之遍告于诸贵人而乞儿之孝闻吴中于是吴中诸公宴集辄置余豆闲待孝乞儿也 

　　名山藏卷之九十九 

　　●名山藏卷之□□ 

　　晋江何乔远　譔 

　　艺妙记 

　　◆艺妙记 

　　沈度 
　　王绂 
　　黄子久 
　　戴进 
　　夏■〈日上永下〉 
　　吴伟 
　　吕纪 
　　郭诩 
　　徐子仁 

　　沈　度　　王　绂　　黄子久　　戴　进　　夏　■〈日上永下〉　　吴伟　　吕　　纪　　郭　诩　　徐子仁 

　　○沈度 

　　沈度字民则华亭人父易至孝以易学授徒辑五伦诗着孝经旁训行于世度少力学善篆隶真行八分书洪武中郡邑交举文学弗就坐累谪云南同谪者多名人率与度交岷王礼聘之屡进直言于王馆都督瞿能家为其子弟师能入京师与度偕行既至成祖方命翰林院举士编修杨溥以度名上擢翰林典籍一时翰林如解缙之真行草胡广之行草滕用亨之篆八分王汝玉梁用行之真杨文遇之行皆知名当世而上独喜缙广若度书度书婉丽飘逸雍容矩度八分尤为高古上赐度二品金织衣新制象笏缕度名氏涂黄金予之度弟粲与其子藻皆善书并官之近侍度事上尽诚被顾问必正对仁宣二朝皆被宠遇累官翰林院学士奉政大夫年踰七十乞致仕不听度为人孝友贞静不轻附贵人门所好惟载籍法书名画古器闲暇闭户焚香赋诗杂列花奔奇石高人韵士至必具伤酌或吟或奕意度萧然而粲为人端厚谦抑好奖予后进馆阔称二沈云度卒宣宗遣官赐祭给驿归丧命有司营葬孝宗善书雅好度书访得其四世孙世隆授中人直内阁 

　　○王绂 

　　王绂字孟端□□人号友石又为九龙山人高介绝俗沐黔公行金帛求画谢绝之后忽作一幅遗其所厚同官转致之曰姑以是塞黔公意母言我为公也月夜闻邻笛乘兴画幅竹访遗之其人乃大贾喜甚与羊戊绮各二更求配幅绂却其币手裂画坏之绂有诗集行世王世贞称绂画竹为国朝第一 

　　○黄子久 

　　黄子久者吴人资故绝人负书而游见学士大夫伐其技能多所凌忽遂以罪锢之后逃去为黄冠往来吴越间教授子弟无问所业谈儒墨黄老以口辨屈人其画长于山水初学董源巳乃稍变之有画诀传世 

　　○戴进 

　　戴进字文进钱塘人临摹精博而意趣包涵不以清媚自臻凡一落笔俱入神品为本朝画流第一宣庙善绘事一时待诏有谢廷循倪端石锐李在皆有名及进入京众工妒之一日仁智殿呈画进特以得意之笔上进首幅为秋江独钓图一红袍人垂钓水次画家惟慱红色最难而进独得古法宣庙方阅廷循从傍奏曰此画隹甚恨野鄙耳宣庙叩之对曰红品官服色也用以钓鱼失大体矣宣庙颔之遂挥去余幅不复阅放归以穷死死后而人始重之大梁人有张路者学其法顾进于神鬼佛像尤多乃不足贵而路绘人物兼有吴伟焉进同邑方钺学进画巳进阃域惜其早卒评者谓戴门颜子其后复有仁和沈仕善花卉山水称名品仕刑部侍郎锐之子踈放不治生能诗 

　　○夏■〈日上永下〉 

　　夏■〈日上永下〉字仲昭昆山人以进士自中书舍人累进太常寺卿直内阁诗文书法皆臻妙境画竹石师王绂至远夷亦购之■〈日上永下〉兄昺字孟旸亦善书画画师高房山洪武末为永宁丞谪戍云南永乐中仲昭简入中书科习字上临阅称善仲昭顿首谢因言臣兄昺亦能书召试称旨命与■〈日上永下〉同为中书舍人时称大小中书又■〈日上永下〉同时有孙太守从吉从吉善画梅花远夷购从吉梅花亦如购竹于■〈日上永下〉也后来得■〈日上永下〉法者有朱端□ 

　　○吴伟 

　　吴伟字次翁江夏人少孤贫善赵子甲一日与赵甲出遇一道士目异之与之期东门大石上两反皆后三期乃得道士刺石出泉饮之曰二君去此技当名天下遂别不复见伟后学画专十二科山水人物苍劲入神品名藉甚公卿间宪宗召授锦衣卫镇抚侍诏仁智殿伟好剧饮命妓值其饮或经旬不饭人欲得伟画者则载酒携妓往一日被诏正醉中官扶掖入踉跄行殿中上命作松泉图伟跪翻墨汁信手涂成上叹曰真僊笔也伟戅直有气岸非其人虽笃请不应即素昵一言不合辄投砚起其出入掖庭奴视中贵人求画又多不与于是中贵人数短之居无何放归南都孝宗登极复召见便殿命画称旨授锦衣百户赐印章曰画状二伟思还楚蒙恩祭扫武昌数月还次采石有旨趣回京赐第西街逾二年称疾归居金陵秦淮上武宗即位复使使召之未就道中酒死而赵甲者塑神鬼像甚灵异著名楚中盖当刺泉时伟先掬为多赵饮少矣 

　　○吕纪 

　　吕纪鄞人专攻翎毛闲作山水人物厉志汉唐以来名笔兼集众长弘治中应例入御用监益造精诣凡草木花鸟生意流动泉石波景点染烟润有造化之妙孝宗朝传奉升至锦衣卫指挥应诏承制多立意进规虽涉杜撰而所存有在孝宗尝称之曰工执艺事以諌吕纪有之与纪同时者有边景昭花果翎毛亦精神刻肖人以边吕并传景昭浙西人而广东有林良者亦以善画花果翎毛官锦衣指挥 

　　○郭诩 

　　郭诩泰和人也自号清狂少从事学官弟子业稍试粲然忽置册叹曰循咫尺之讽诵市荣当世何以务浩观立极艺遂瑰玮之思着周流之迹乎遂去而体极其能于画遍历名山曰岂必谱也画在是矣于是手模成画画巳题诗诗题不尽又肆为画画不尽又尽于诗同时江夏吴伟北海杜堇姑苏沈周俱以画名 【 堇字惧男绝意仕进肆力今古诗文皆有法度尤善绘事山水人物咸臻妙境】 莫不延颈愿交天下竞传清狂画购之百金有贵人欲多得诩画诩瞠目数屋梁不对盘金固索辄跮跖狂趋呌□跳号去弘治中征天下善画者被推择应诏京师达官长者各诫舍长清狂至无留门诩虽难酒驩其入竟酒至醉醉辄呼纸挥洒不望酬值也宁康王荆和王好术学致宾客诩见王纹縠深衣钩旁缀续纴系靛青绦垂两绥如綟冠青绢冠冠左右有纟攀缘其下似侧注步摇韈足□营首丝履杖班竹杖王望见之奉百金为饮食具辄散与昆弟交友及当意之人闲学少年为蹋踘鬬奕走马豢猿之戏宁王宸濠召与语辄辞谢之故露拙业托微罪行念都御史王守仁智权足解脱巳往依之献画题诗以见志守仁悟与之符牒令辟耳目他游遂闲道走武昌至则通讯率又贵侠者乃候虚无人时偏蒻船绝迹入德安宸濠反其党言郭诩慷慨可借躯得诩胜一敌国矣宸濠使人赍书币约诒以好语入见如逗梗鏦杀之其人迹至武昌不得守仁叹曰鸿鹄横绝非斯人耶而其时燕人有叶元静者被庶人服亦能贵其艺其遁迹类诩 

　　○徐子仁 

　　徐子仁南京人年十四补弟子员任放不谐竟遭黜落繇是博极群书究作者之情自前元赵孟俯亡书学遂微篆法尤多失正至周伯温始复振之本朝李东阳远续其绪子仁以其超颕之姿躬诣堂室蚤尚雄丽晚益朴古拔俗绰登神品余若真行皆入精妙碑板书师颜柳楷法题榜大书师本朝詹孟举并绝海内日本使臣得者什袭为珍武宗南廵近侍上其词翰召见行宫两幸其宅子仁故长髯武宗手剪之以为拂子因自号髯僊筑快园于城东委曲幽清名木什卉四时不绝善制小令能自度曲棋酒之次常命伶童侍女传其新声与子仁同时者金陵人又有谢子象亦为诸生久不遂弃之去自号野全子子象亦美须髯行九人号髯九翁子象器局儁朗才情绮丽对客高谈如倒囊椟或酒酣引纸命辞常屈一坐兄弟四人各善诗画风流清迈时拟谢廷诸郎有子少南嘉靖间以御史改翰林司直 

　　名山藏卷之一百 

　　●名山藏卷之□□□ 

　　晋江何乔远　譔 

　　货殖记 

　　◆货殖记 

　　太史公传货殖谓本富为上得非勤力治田畆躬行孝弟笃于仁义者耶高帝初定天下征江南诸郡民称大家者悉赴阙既至造于廷亲训谕之凡天地阴阳性命仁义古今治乱纪纲法度赋役供给风俗政治得失之故谆谆累数千言恐其遗忘刻书摹本分赐之又召天下富人以实京师立税户人材之科付之事位以寓既富方榖之意维时吴人沈秀富为江南最帝恶其力侔人主耴其聚宝贫瘗之城门之下以绝怪诡谪之边郡风警天下无得如古人闾巷布衣豪侠义行拟诸侯王者矣若武进人倪瓒昆山人顾仲英皆以猗顿之资游意东晋之习并坐见法此则恶轻浮逃虚之士不足与共兴教化者也余覧传记得富者数人仿太史公作货殖传而为之而指归则异焉 【 沈秀尝行水畔见群螺拥一贫浮出往耴之投金银其中日有生长名聚宝盆帝筑南京城门一门滨水不就耴宝盆瘗其下而遂就□倪瓒字符镇自号云林汉倪宽之后也世居无锡县桥梅里之祗陀买园建阁清閟幽绝以赀雄于乡至瓒刮磨豪习沉酣经史多蓄书法隹画彝鼎名琴性有洁癖园中竹树花卉晨起必课奚盥拂葱蒨刺眼每雨止风又杖屦逍遥咏歌自娱宾友时至笑语留连竟日终夜好客之名闻于天下瓒为诗萧散冲淡时见气节作画简雅神致遂入逸品其初尚率子弟营生产业作以其余财行仁义晚尽弃散黄冠野服浮游湖山间每驾轻舡湖上香风远袭人知为云林舫至也　顾仲英少为轻侠通宾客豪于郡邑三十始折节读书家故饶财益购古图籍彝器园沼台观藻以丹绿供张华侈声乐尽妙选所交皆知名士长袂科屣诗歌间作才艺相若人皆慕之尝辟召不就张士诚欲举吏辄避去既而用子恩为尉爵钱塘县男晚丧母甚哀毁慕佛遂髠焉洪武初与瓒皆以大家为张士诚客见法】 

　　瞿嗣兴　　李　森　　汤阴（郑氏）　　丁　广　　姚　让　　史　际　　马一龙 

　　瞿嗣兴 
　　李森 
　　汤阴郑氏 
　　丁广 
　　姚让 
　　史际 
　　马一龙 

　　○瞿嗣兴 

　　瞿嗣兴常熟人父达仕元为小官嗣兴少好射猎驱逐饮酒既父失官而贫嗣兴折弓矢躬力穑与其妻苏氏孝事二亲无所不至久之贫益甚嗣兴曰贫亦当之奈养父母何携家入苏州诣富家贷钱为小贾转息为生乃稍裕久之居积为中贾又久之则大富于是致养于父母又行广施所赈给单寡不使知也而阴行之或时有市易阳为忘误而增其数市人物任其口所其不与争锱铢岁俭来依者数十人疠大作蠲室舍居推之人言瞿孝子富而行其德子庄有学行洪武中为福建参政殛除奸吏太祖旌之诏书 

　　○李森 

　　李森安溪县富人也席先世高赀田数万畆粟数万锺计山百区山木数千万章僮千指及森之身益尽力居积乃计岁入捐粟千斛别窖之凡亲戚朋友若里中矜人娶者嫁者病者葬者火若盗者咸取给焉它有缓急随事赈赡各极意去为其本郡本邑作治堂治学舍无有简便不壮大观它诸为桥为道为寺为观于闽中郡县在在而是天顺中以出粟赈饥被旌念乡郡承平久即萑苇不逞曷应卒即复戒家僮饬兵杖习拳勇乡落盗先后发悉擒斩之邓茂七贼反其党掠泉州森率敢死士掩击之生俘酋党百余人招抚及夺回被虏亡筭宁阳侯陈懋等上森功授漳州廵简 

　　○汤阴郑氏 

　　汤阴郑氏小元村人也不析爨七世矣多田饶财男子力耕治贾女习蚕织阃外不闻也诸农贾所入皆囷之有婚嫁族长主其费寸布斗粟无私者成化间岁凶其家郑五老者出粟千觔助赈五老行贾于临清每归倒槖囊钱帛委地公之一家其妻子不睨也 

　　○丁广 

　　丁广居邓州城南率其子弟事农数年资用饶足广兄贫广春秋供送米麦时具酒肴诣家尽欢四时制衣必先上之兄寿既高潜命其子之湖南市美木藏之兄死悉力襄事戚同父母兄有数子析居已而窘乏过半广一一分之粟帛足一岁用不能者复与牛具种子为来岁计又不能又复赒之子姓自惭忍之不告广察知又复赒之而且怒之曰何不我告所居乡有婚不能娶丧不能葬者令具酒食代为请助置籍席前书所助物得与广请者以为荣有媿而求与者反人黄六造广广大喜曰故人何踈也开樽饮罢六窘食不敢言广知之令人载粮一车贻其家有孔景者居城市贫无所营广与谋曰吾宅艮方吉宅也君有意为邻乎景喜过望广即命子婿筑墙造屋既就请景居之又虑其不能力田每岁除禾在田者若干畆与之代为入囷居十数年景卒丧葬之费一力承之遇其妻子过于景时凡僧道来乞者必厚与之乡之耆老见其慈仁殷苨皆来取法不善者悉感化或远徙广疾笃乡人惊相告报至者数百人哀请于神明日遂愈寿七十余而终 

　　○姚让 

　　姚让其先浙人洪武初以殷实徙京师占籍上元县至让而益务生节用富益不赀性乐施予凡贫不能葬亲死无棺殓及转徙流离者踵门告让无不赒济桥道渠陂井闸之属悉为人经理作治成化初出私财作新国子监之敝坏者其自奉蔬布家人服食资费悉有常经时有僧道乞食过门则绝之曰自不治生谁能养汝一钱 

　　○史际 

　　史际漂阳人生而伟貌口可容拳其先魏国公之婿魏国公与之赀财甚厚而史氏以大富际举进士为吏部郎游权贵人之门以家财结纳之坐是失官既罢居家嘉靖中东南荐饥捐榖数千石助赈而饥者不给也邑多渰以淮水沙涨在邑北十余里潦溢旱缩不潴不陂弃为旷土有年岁矣际度东南阿可潴可防者测水而疆之请于官募民兴工以为田携老弱就役环堤茇焉人日给米二升钱三十文薪一束时米价涌甚民以半易麰菽杂食计一夫赴役可兼食其老病不能役者二人于是役人之栖于堤者爨烟饭飶列舍相接蓊然如处村落闲始因渰之底深之为中池以蓄水出池之土环之为堤如同字有口然巳因堤之外可田者取阜土环之为外堤如同字之外围外堤之堤深之为北池而窦其东南以通中池之水畚北池之土更筑小堤以捍渰之暴水堤之内三面为池出土高筑之而作书院其中如同字之中有画焉秋成兴工至首夏麦熟而散所全活四千人垦田四千余畆为圩者三潦有防不坏旱得引以灌近渰之田又数千畆计岁入可数千石堤之隙地蔬豆可茹榆柳可薪池中鱼蟹轰蠃可食因名之曰救荒渰际既失官家富冠东南士穷困者咸仰之民无末作者悉假以金不受其子钱有折阅者更以金继之后率起为富人思报际亡所所受报不知饶于子钱几倍嘉靖季江南倭起复输米五千石助军诏升尚宝司卿复募兵二十万衣装资粮不仰于县官为县官擒倭倭平论功官子为锦衣世世 

　　○马一龙 

　　马一龙溧阳人父性鲁历官有惠政为云南守坐事下狱使一龙之京辨奏一龙因入赀为国子生守阙上书工部尚书刘麟见而奇之其秋遂发解京师是为嘉靖七年居二十余年成进士年四十余矣选翰林为庶吉士乞归养母无以养也吏部郎史际者一龙外家贷以百金邑有荒区久无耕人一龙用金买牛十头佣耕作一岁尽垦大熟乃作农书曰农为治本食乃民天天畀所生人食其力力不失时则食不果佑时不先终岁仆仆故知时为上知土次之知其所宜用其不可弃知其所宜避其不可为力胜天矣知不踰力虽劳无功故畜阳不极发生乃微凝阴在土其气固啬诸阳皆生者阳自下起发其内之一本以出于外诸阴皆死者阴自下起敛其外之散殊以入于内阳上而不抑遂以精泆阴下而不济亦难形坚是故含生者阳以阴化达生者阴以阳变察阴阳之故参变化之机其知生物之功乎圣人推日星定四时分节候而示民以则众知膏瘠不如原湿众知芜平不如浅深常治者气必衰再易者功必倍患因无备命在有滋将衰而沃之助其力也欲倍而壮焉收其全矣沃莫妙于滋源壮须求其固本亢而过泄者水夺敛而固结者火攻镃基寸隙不立一毛郁蒸所至并锺五贼知天之时识地之宜昧其苞命亦无以善其后故祖气不足母胎有亏其踵不踵胎气不完其胎火胎虽成必败盖亲下之本既久去地而伤母之体岂能全天哉夫善本者斯图末虑终者贵谋始推陈而致新气以交并积盛脱胎而洗髓精以剥换化生达顺则丰覆逆乃稿纵横成列纪律不违密瓜易为俦尺寸如范至夫害生于狼莠而法谨于芟耘故上农者治未萌其次治巳萌矣夫薙之法数与草齐南梗北黍天所生地所宜人所赖以养者种之良也物之良者必贵贵非贱等良畏恶朋故农家者流思其力不足以尽图之备假诸物其始也直木而耒其次也横木而耜又其次偏木而齿曲木末而铲凿木首而锄继之以掇终之以涂无不加以铁焉木直铁坚无遗类矣华而欲实风雨不作及时时获燥则多损浸则成腐当知可贵之物不产非时不安非类卫生固难成功不易农也而力乃能至足以遂民天一龙之言曰养生送死无憾先王之道理财恒足圣经不废也君子不厌贫亦不弃生今野有遗芜人不自力家苶储石饮食若流丐立至也既终养十余年起复为南国子司业免官归卧疾玉华山时时策杖循与野老田畯论农事而一龙家以大富岁冬日郡举行乡饮礼一龙集其田闲年八十上下者为耆会会二十有四人则请讲说五十年前所记一事二十四人者曰吕诜曰陈锡曰廷禄曰吕讷曰方曰京曰史儒曰陈大德曰马汉曰吕璧曰陈邦瑞曰王廷佐曰仁曰陈时杰曰廷黼曰大诰曰暹曰马潮曰万民化曰陈桂曰史巩曰言昆曰陈蕙曰吕庭反为一龙言而一龙记之诜记吾先大父致政家居宾客往来粗蔬四五品加一肉大烹矣木席团坐酌共一陶呼曰陶同知子弟身供洒扫捧壶把醆侍左右不去今士大夫家宾飨踰百物金玉美器舞姬骏儿喧杂弦管矣其子弟亦贵骄视父兄蔑如也锡记当时年长者直呼幼人名其后渐起表字字而有号犹然士也今村夫屠贩下逮臧获无不美号称尊长贵人复摘号一字加翁其上也廷禄记当时无纨绮之士布衣衫裤赤足芒鞋非别久相见者拱手不拜今帷裳大袖不丝帛不衣不金线不巾不云头不履虽家廷骨肉揖数十兜拜数十叩矣讷记当时人皆食力市廛之民布在田野妇织男耕儿女辈亦携筐竹匚干拾路遗挑野菜而今人皆食人田野之民聚在市廛奔竞无赖张拳鼓舌诡遇博货诮胼胝为愚矣方记当时亲邻和睦一家有客各携肴酒不待招而至所言田场稼穑商榷早晚儿女婚姻鸡豚孳硕而今比族忌嫉富贵贫贱上下欺雨聚为货媒散为祸仇党同腹心殊方陌路动向官府干没矣京记当时师事缪先生者其尊人仍侍御史以论权贵蒋琮获罪卒后田庐萧然无中人以下之产今宁有也儒记吾先大父尝贷与石姓者金四十既偿暴死子复来偿大父与之饮食而反之子曰父死恐负不敢复贷矣大父曰尊公巳偿先大父难也石氏之子亦难大德记当时婚娶但论门阀媒妁定言两不求备今女家许聘辄索财礼男家既醮乃论资装稍不如意非过期不归则妇归见斥矣汉记当时先伯为蒙师日立二礼生卯而入塾序行列唱揖酉亦如之课仿诵习毕则分生徒为主宾迎送寒暄问荅谢劳歌诗而退束修听其自行贫者弗纳生徒严惮不敢非僻或有弗率扑而逐之今日师求富东弟子乐谀矣璧记当时子弟不轻易习举子业即习未成亦不敢儒生巾服而今儇子竖儿厚遗干进恃此持门户为权货梯阶衣食纔充不入生员之籍便趋吏胥之徒而务本食力之民寡矣邦瑞记当时村乡各有社坛社学有故则会集坛下其子弟之无力者社师教之岁时伏腊以类相从交通情悃商榷事宜谓之茶会今坛无址学无师猥鄙者不见齿矣廷佐记当时小民禾稻登场先舂输官有司择老成殷实之人掌其入数民无逋负官有羡余其后收掌非人渐肆渔猎输纳者亦违慢以致影射那移变通覆护奸利众而十室九空谋生难而一人三失矣仁记当时同宗有为御史者过家舆亲友门不下众人交让御史请谢如恐不及卑幼遇尊长道傍拱让先屦今冠人财主驾车乘马扬扬过闾里刍牧小奚见仕宦辄指呼姓名无忌惮贵贱皆越矣时杰记令先公尝为邑令贵游通刺不过二指阔大书某拜乡中往来更不投刺不遇则以土块题门而去书札称谓但云某公足下今同室兄弟率用六叶全帖村巷青衣充斥朱函函柬缙绅大夫红笺锦标芒字百拜矣廷黼记当时隆冬盛寒家作土坑烧榾柮煨芋葛煑黄虀父母兄弟妻子团坐从幼者供具衣饮递进长上今富贵家挟二三骚客或与儿女子红炉暖阁不省父母之养矣大诰记吾先大父尝以囤粟应贷粟及囤余糠坌杂之先伯仍以策木平其斛大父夺平木手挞庂曰出必多与入不多取今富者设机巧取重利贫人既贷亦不思偿矣潮记吾先君魁榜后侍宴长伯父偶失容仪伯父怒呵斥之不敢声而今或弟强兄弱反见唾诎矣暹记当时民不知讼或讼而枉即见输服同室有鬬其不直者众争屈焉而今竞工刀笔称雄侣俦诡词饰情矣民化记令先父为吾门甥时两家兄弟相视若同胞今本支骨肉且自诪张目击其贫贱忧患睥睨去之矣桂记当时人家房舍富者不过工字八间或告圈四围十室而巳今重堂窈寝回廊层台园亭池馆金翚碧相不可名状矣巩记当时令先公与其兄俱为诸生博学能文家贫兄弟递相为仆见戚里如不知文墨者试留都往还数百里途行旅宿今生儒辈横臂騊途眇目布老车马簇从赫奕临之矣言昆记当时近村数姓惟事耕读多识为儒多力为农今顿弃二业他图快捷方式游手好闲妄生讥议矣蕙记当时颁白者负戴于路少壮遇之则分肩而行老人携见儿在路抱送彼家而今子弟强有力则佣其父兄途得携儿窃而去之而将鬻诸它乡矣庭记当时良贱殊族更不假借虽大富贵时无下气而加礼者而今旧族贫弃新门豪扳彼此安然矣一龙曰鄙哉龙也龙生也近不识五十年前事诸公所述龙三犯焉居广大而服华美弃徒行而安车马志古之人而不免俗之趋鄙哉龙也一龙狂宕有气尚属文惟意所至作草书散乱错落位置庞混自比张旭同时者有临清人方焕亦用其法一龙所居门闼洞厂园池匝匼而终不免豪诞之习乃其所著农书司马迁所谓本富者也 

　　名山藏卷之一百一 

　　●名山藏卷之□□□ 

　　晋江何乔远　譔 

　　方技记 

　　◆方技记 

　　推步 
　　相地 
　　卜筮 
　　星命 
　　遁甲 
　　人相 
　　医 

　　○推步 

　　皇甫仲和 

　　△皇甫仲和 

　　皇甫仲和睢州人精天文推步之学成祖北征与袁忠彻并从师忠彻以相仲和以占上至漠北不见虏召仲和占之曰今日未申当从东南来王师始却终必胜召忠彻对如之上并械二人以待不验死日中虏不至对如初顷之虏大至上登高督战东南却总兵广率精兵斫马足稍退巳疾风扬沙虏竟引去上欲夜旋仲和忠彻曰明日必款整而待之明虏酋来诣曰不知乘舆至是上喜授仲和钦天监正英宗北征仲和老矣学士费鼐问之曰驾可止乎胡王两尚书率百官諌矣仲和曰紫薇垣诸星动諌无益曰可奈何仲和曰盍先治内曰郕王监矣仲和曰不如立储君土木既败虏集城下城中皆哭仲和登高望曰云向南大将气至寇退矣明日杨洪石亨入援虏遂退仲和退朝有卫士从之相辞固请之曰家中方喧请返卫士返妻与妾閧或问仲和公曷知之曰彼时鬬鹊在屋上也 

　　右推步 

　　○相地 

　　王府尹 

　　△王府尹 

　　王府尹忘其名亦不知何许人也梦人授之书曰读吾书可衣绯不止衣绿他日拾得一书于道视之青鸟家言也玩读久之乃以地理闻尝为禹州同知汉庶人购求之不应曰须诏旨乃以府尹名闻会成祖方有事寿陵曰吾政求此人遂召入为定陵地陵前有小阜劝上去之上曰何者曰恐妨皇嗣上问无后乎曰恐偏出耳上曰偏出何害遂不复去后累世皆验其人官至顺天尹 

　　右相地 

　　○卜筮 

　　仝寅 
　　张仑 

　　仝　寅　　张　　仑 

　　△仝寅 

　　仝寅安邑人瞽而聪学京房易占多奇中正统间游大同英宗北狩镇守太监裴当问寅筮得干之初九曰大吉是谓干之巽干君象龙变化之物也四初之应也龙潜跃必以秋应以壬午浃岁而更庚者更也庚午中秋车驾乃旋还则必幽勿用故也或跃应焉或之者疑之也后七八年必复辟午火王丁壬合也岁丁丑月壬寅日壬子其合乎岁更九跃则必飞九者究也干之用也南面子午冲也必正南面故曰大吉既也先入寇寅在石亨幕下召之筮曰吉虏无能为也踰年也先欲奉英宗还廷议莫敢发寅谓亨曰虏送我不迎如夷狄何英宗居南宫锦衣指挥卢忠上变妄言景帝怒杀中官阮浪犹穷治不巳忠冀得大富贵请寅筮寅筮叱咤曰是大凶兆死不足赎忠惧而佯狂事乃解英宗复辟诛忠授寅官 

　　△张仑 

　　张仑仁和人五岁丧明受易善记精通卜筮星历诸书论禄命多奇验宁庶人作乱浙江镇守太监毕真谋为内应布政使何天衢命仑筮得解之象敛椟贺曰渠魁授首矣何内应之有武宗南廵浙中备供帐甚亟布政使徐蕃命仑筮得同人之离蕃曰同人亲也离应南面驾其来夫仑曰不然卦体属干西北其位兹应返也主上至尊人安得同之爻曰号咷后笑兆之矣其在纯干之日乎悉如其言 

　　右卜筮 

　　○星命 

　　金鬼谷 
　　郭修翰 

　　金鬼谷　　郭修翰 

　　△金鬼谷 

　　金鬼谷吴人与富商谈命肆中适贫人负薪至曰我命亦尔何独贫鬼谷曰君如欲富不在家也当于南方千里之外负薪者归告母母曰有姊在闽盍往求之负薪者走入闽访姊顾姊亦甚贫夜宿之空邻舍但宿邻舍者必见鬼物亦且死舍是以空姊无所宿弟使暂就之及寝见鬼物入冘中掘之得黄金百镒有金鼓覆其上遂取以归以金鼓报鬼谷人称鬼谷术曰金鼓金 

　　△郭修翰 

　　郭修翰吉永丰人其父侨寓兴宁县而生修翰童子时母命为市辞曰识字急于市读易读史手不释卷市童众咻之母老盲废修翰曰采给行佣吾不如江次翁遂穷通天文七政读书卖卜于市得钱供母而星学名一时有人问寿曰不及粽迨五月三日其人返诘之曰粽入釜矣越明日而疾作张督府岳以司马入召召问之对曰犹寄长城三岁岳愕然寻有麻阳之命言王方伯大用一岁两迁但不得专敕不用曰方伯得迁必中丞也何得无敕果尹京兆王迁卿陆方伯杰深信修翰术以荐于丘参政民范乃言其旬日必死民范怒欲加修翰罪以出陆荐姑遣人羁守之如期不验当棰死至期果死贰守莫同自惜不第恒嗟卑修翰曰公一岁入召再岁按察提刑矣果如其言自知死期云我六旬有六六月六日无生理及时而病乡士夫罗俶往问之修翰曰而命先我犹相问耶罗以三日修翰以六日 

　　右星命 

　　○遁甲 

　　黄廷新 

　　△黄廷新 

　　黄廷新潮人寓兴宁县东郊家故贫隐屠肆口不言技术或时露一二成化中长乐尉江璟署县流贼攻城久廷新以遁法解贼围繇是知名练廷爵者喜谈兵事廷新一日祭旗不开走问廷新廷新曰午有衣麻妇过子门子大喊三乃祭旗旗开矣祭毕必风雨果然隶人陈秀锦事廷新尽传其秘推官王爌署县一日捕治秀锦下之狱秀锦不踰垣而风逸爌知其得廷新术并捕廷新廷新取二竹叶一插鬓一以授其子父子坐肆中捕人过其旁无见也既数日曰吾向以日不利故不就捕今日可矣入跽露台下怀龙眼三爌亦不之见迨吉时出龙眼掷爌前爌乃见之告爌云一百二十日当乃可获爌不许驱促之廷新出使其子置炭七枚燃七灯草而试之炭炽而灯草不焦曰第往无祸也吾则不往期未耳及期廷新走获得之罗时雍者欲传其术置酒邀廷新覆盘飱使射之廷新一一中邻居道人为人设醮归廷新谓其乡人往候之潜以竹叶插道人门道人方昼寝乡人排门入不见道人惟见百雀自帐中飞出乡人曰黄先生诳我少顷廷新去竹叶乡人见道人颓然床箦之上一日呼其儿曰吾壻丘氏死矣急往讯之儿云昨见之南郊何以死廷新曰南郊正丘死所也果然廷新刚直落魄不以法轻授人或呼为黄先生则不应曰吾屠子也以能自藏用故不及于祸 

　　右遁甲 

　　○人相 

　　袁珙（子忠彻附） 

　　袁　珙　　（子忠彻） 

　　△袁珙（子忠彻附） 

　　袁珙字廷玉鄞人高祖镛宋末进士元兵压境镛不屈死烈火中其家十七人闻变俱赴水有沈朱二仆保其遗孤珙少游海上遇异僧别古崖于洛伽山奇之曰公眼公如电当以术显吾将授公因布黑赤豆暗处令仰视日至眩悬五色彩缕使隔窓映月辨别皆得之乃授之相术其法占者至候二鼓或五鼓燃炬对坐烛视其形状气色更参以新生年月百无一失珙在元时擅名天下矣珙为人占必先察其心志听其言语观其形气然后断以吉凶珙于九流百氏莫不涉究好为歌诗酒酣击缶仰天豪吟所居鄞城西屋前后树柳自号柳庄洪武初见姚广孝嵩山寺曰公非直名缁刘秉忠之俦也后广孝应选入燕邸密言珙燕王王隶珙尺籍中托取之与其子忠彻俱至王选卫士九人与操弓矢杂入酒肆拉之饮珙前引王裾长跪呼殿下九人者哂曰妄也珙言益切王起入宫召珙曰间者何以知吾王也对曰殿下操弓矢肆中臣望见殿下手皱而瘦龙掌也因凝谛良久稽首曰殿下年四十髯当过脐必为苍生真主坐致太平二十余年王悦留珙珙遇列较散卒往往许以公侯大臣王恐其语流闻遣还乡即位召入见官太常丞授忠彻鸿胪序班赐赉甚厚既营北京父子扈从出入禁庭立储之议帝意有所属者累年使珙相仁宗曰人主也使相宣宗曰天子万年于是竟定而忠彻初在燕王府中燕王宴北平诸将使忠彻执壶观之宴毕言燕王曰都督宋忠面方五大身短气昏工部侍郎张昺面方五小行步如蛇都指挥谢贵拥肿早肥而气短都督佥事耿瓛颧骨插鬓色如飞火左佥都御史景清身短声雄皆当刑其后永乐中人言楚王子重瞳者密遣观之还奏无它异从征北虏所言皆验仁宗为太子时忠彻言太子前不逊及即位欲诛之得夏原吉諌正宣庙中言上前七日之内宗室有谋上者果报汉王反其它游诸公间往往有记其事者珙有孝行性抗直能辅人以义忠彻外虽如父内险陂太宗使相群臣与有隙者乃言其短正统中坐矜傲下狱忠彻仕终尚宝卿年八十余卒 
　　忠彻道苏过阊门沈氏沈一子方周抱出求相忠彻笑且抚其首曰切头切头更无他言沈以戏尸子长凶狠坐大辟 
　　入南濠徐家生子方三日闻啼声曰强寇也徐怒几捶之子长以探丸论死 
　　鄞人有为忠彻友之仆者美且慧忠彻相之以为不利主人使逐之友不忍也数言之不得巳而听之仆去无归往来寄食一夕宿古庙中久不寐见墙角一破衲中裹黄白约数日两欲取之忽自叹曰我命薄至是奄有此物天益不容矣守之待旦则一妇人掩涕来四顾彷徨问之荅曰吾夫军也系狱当死某指挥者治之吾变家产贷亲邻得黄白若干将以献指挥今失之夫死矣仆使举其枚数合遂以遗之妇欲分仆金不受以遗指挥夫得出既出徧语仆于人指挥闻而异焉致之育于家指挥老无子悦其美慧遂子之又数年指挥致仕仆以子袭职归拜故主故主叹曰袁君之术如此踈也留迟袁至使服故服捧茶出忠彻惊起曰故某人邪何至是主谬云逐出无归今又来矣忠彻笑曰君无戏我非君仆矣三品武官也形神顿异尝行善事乎 
　　宁波卫人盛琦少役刘指挥家忠彻过刘盛执扇旁立忠彻谓刘曰善视之进士知县也琦后登进士仕无锡知县 
　　安州知州杨集髫齓时其父命过邻家黄氏时方黎明忠彻闻集呼门声招与语集惧不应急叩门入因立候之仕柮天明黄氏子式送出门忠彻注目良久问姓氏旁人曰杨姓忠彻曰惜哉吾闻声而俟之以为大贵也今其貌则非大贵人也然亦当得五品既指黄式曰七品也皆验 

　　右人相 

　　○医 

　　倪维德 
　　戴原礼 
　　盛寅 
　　蒋用文 
　　周汉卿 
　　汪机 
　　萧氏 
　　葛林 
　　陶华 
　　吴杰 
　　道人 
　　李玉 

　　倪维德　　戴原礼　　盛　寅　　蒋用文　　周汉卿　　汪　机　　萧　氏　　葛　林　　陶　华　　吴　杰　　道　人　　李　玉 

　　△倪维德 

　　倪维德字仲贤吴人研穷内经推究原本读金季刘完素张从正李果三家书知其与内经相发明自信不谬出而用药往往如神维德所治疾既察天时地利又集人事虽异证奇病一经诊视辨如白黑内心仁厚但来谒者亡论贫富有一窭人抱疢求治不但疏方且与陶器其于他方释以批注不加穿凿独叹治眼一书不备不精着一书曰原机原机本之阴符经曰心生于物而死于物机在目也维德之言曰医儒者一事也不知何代而两途之父母至亲也有疾反委之他人一误谬则终身不复平日以仁推人者独不能推之父母也是曰缺仁朋友义合者也赴其难虽木火兵革弗顾周其急金玉粟帛弗吝也疾则曰素不审他者曰甲审遂用甲渠者曰乙审更用乙此徒能周赴于疮夷而不能携援于死生也是曰缺义一身也饮食滋味致美也衣服玩好致佳也嗣上续下不敢致轻也疾至不识任之妇人女子任之宗戚朋友任之狂巫瞽卜至危犹不能辨药悞也是曰缺智儒不兼医五常缺三故曰医儒者一事也又伤寒内伤妇女小儿皆医一门也不知何代而分科之今世指某者曰专某科指某者曰兼某科复指某者曰非某科则夫老人妇女小儿秦越人何得兼能而屡迁也 

　　△戴原礼 

　　戴原礼浦江人儒也学于丹溪朱震亨震亨医道本内经原礼其高弟洪武中官太医院时时以药饵事太祖有効每风雨太祖辄免原礼朝燕王病瘕上使韩公懋治之辄愈辄发曰臣技殚矣请召原礼原礼视其剂皆是也问燕王何嗜曰嗜生芹原礼曰臣知矣调剂进其夜燕王暴下皆细蝗也晋王病使视之而亦辄愈顾语王殿下病在膏肓即复作不可治久之晋王薨太祖治诸医原礼曰臣对殿下巳有言若其复发不可治也诸医得释后太祖病大渐当其少间辇出左顺门召诸医治无状者尽付狱独不问原礼曰汝仁义人也永乐中为太医院使所著证治要诀 

　　△盛寅 

　　盛寅字启东吴人戴原礼避名吴中为木客吴人王宾求授其术原礼曰吾固不求货财也君独不能师我耶宾曰吾巳老不任弟子行一日俟原礼出窃原礼书遂得其传将死以书授寅寅与韩叔旸故从宾学古文词既得原礼书医遂显永乐中为县医官寻与吴江人梅某并坐事逮人南京既至驾幸北京矣坐发云南吏梅某曰云南天末吾死矣乃自首盗人家庙髹器中途追还免死发拽木天寿山有监工某侯奇其貌令主书筭而先是有内使督花鸟江南者主寅家庭胀寅愈之遇诸涂惊曰盛先生无恙予所事太监患胀正莫治与我偕视之药数投太监愈成祖射西苑太监往观成祖望见惊曰谓汝死矣安得活对曰得盛寅以生吴医也明日成祖召寅寅方与梅某散步长安门外遂以平巾入见授御医上养黑白二猿其一猿病使治之寅视脉不可为上怒与猿锒铛之无何猿死上益重寅术一日雪霁与叔旸等召见便殿偶及白沟河之战上论所以战胜状寅曰是天命耳上默然起视雪寅又曰宜瑞不宜多叔旸曰君上前妄言并吾死矣须臾上乃赐之御膳他日与叔旸奕御医房上猝至命终奕而观之寅连胜三命赋诗立就赐象牙棋盘并词一阕仁宗在东宫张皇后为太子妃地道不通者十月众医谓胎也上使寅入诊出言病状妃遥闻之曰医之言我也一如见有此人不令早视我及疏方皆破血剂东宫视之怒曰大误大误不坏胎耶数日胀益急复召诊之疏方如前东宫命锁寅禁中待妃痊否妃服寅药血大下疾遂平当寅锁禁时家人惶怖或曰死或曰且籍没既三日红使前呼赏赐甚厚寅与袁忠彻故为东宫所不喜至是度解释一日上示庂意则未解大恐以谋忠彻忠彻谓无伤也如相者东宫不得长仁宗即位寅求为南太医院以自远宣宗即位召入甚信用之赐为医状元今两京太医院并祀寅寅有弟宏亦精药论传子至孙皆能为方 

　　△蒋用文 

　　蒋用文句容人醇谨通世务以精医官太医院使每侍仁宗随事献规仁宗问保和之要对曰在养正气问医效何缓对曰善治生者先固本急恐伤本以是□效时时请清心寡欲以强圣治盖以医諌仁宗赐之第固辞僦居萧寂晏如也一日病上遣问之曰卿即死孰代者用文曰沈以潜以潜吴人 

　　△周汉卿 

　　周汉卿松阳人以医名括苍蒋仲良左目为马所蹄睛突出如悬桃群工曰丝络既损法当夕匕目汉卿笑不荅封以神膏越三日目如初华州陈明远瞽十年矣汉卿视之曰尚可针为之翻睛刮翳歘然辨五色武城男子病胃痛不可忍奋掷乞死弗得汉卿纳药其鼻窍中俄吐出赤虫寸余口眼咸具痛旋止东白马氏妇有姙历十四月不产尫瘠且黑汉卿胗之曰中妖下之药有物如金鱼永康应童腹婴疾恒痀偻行汉卿解裳视之气冲起腹间者二其大如臂刺其一魄然鸣又刺其一亦如之稍按摩之气尽解平趋无留行长山徐妪遘惊疾初发手足颤掉羸裸奔走或歌或牵曳如舞木偶汉卿刺其十指端出血巳而安虎林黄氏女生瘰疬环颈及腋凡十九窍窍破白渖出右手拘挛不可动体如火■〈蓻上火下〉家人趣治木矣汉卿为剔窍母长二寸其余以火次第烙数日结痂尽脱于越杨翁颈有疣如瓜大醉仆阶下疣溃血源源流凡疣破血不必必死汉卿药糁其溃宂血止乌伤陈氏子腹有扪之如罂或以为奔豚或以为症敧汉卿诊脉曰肠痈也用燔针如筴者刺入三寸余漕随针射出其迸有声愈诸暨黄生背曲须杖行医以风治之汉卿曰血涩也为刺两足昆仑穴顷之投杖去其医如此 

　　△汪机 

　　汪机祁门人父渭精医合东垣丹溪两法以行其术机为邑庠生弃去自言士欲泽人不宰相则医耳乃肆力医书所著有重集脉诀刊误内经补注本草会编尝曰药无定性在人善用以血药引之则从血以气药引之则从气佐之以寒则寒佐之以热则热矣治一人体瘦左腹痞满榖气偏右行饮食减大便滞用补脾泻肝和血润燥宽肠解郁之剂而安一人间发晨见黄狗走前则昏瞀什地良久乃苏诸医无効机曰早晨阳分狗阳物黄土色胃属阳土虚为木火所乘矣诸脉皆属目故目击异物用实胃泻肝之药而火息一妇狂发无时机曰二阳之病发心脾二阳胃与大肠也忍饥过劳胃伤火动延及心神脾意扰乱用独参汤加竹沥饮之愈此其术也其余国初则有吴人葛干孙为内伤医宣德中吴人钱瑛为颅顖医嘉靖中吴人薛巳为外科医皆有名 【 葛干孙字可久膂力绝伦击刺战阵百家众扳靡不精究及长折节读书传药书坊论有医学启蒙又经络十二论十药神书勇力之士争言其长于武缝掖之士争言其长于文方论之士争言其长于医】 

　　△萧氏 

　　萧氏失其名钱塘人好施予尝有一僧来谒萧待之良厚久久不衰僧一日赠以画牡丹一萧耴藏之初不珍重□□□视之花瓣中有字隐隐可见皆古医方也大异之令其壻郭某按方试之皆有奇效后又聚药炼为丹俄见炉上有花绚烂丹成如黍珠用以活人虽濒死皆苏自是萧郭之医动一时 

　　△葛林 

　　葛林字茂林钱塘人善小儿医成化中充太医院官武庙在褓皇太后每召供御一夕间作夜分召林一匕而安明日赐白金彩币使与上公之宴汪比部有子患痘年二十五矣汪故知医谓无害也林视之怫然迨五明而足七日而靥又怫然至十四日而痂落汪曰林误矣林曰在弥月乎弥月亡害也汪置酒高会若诮林者林视其足底有泡结瘢肤内曰吁百日哉百日果暴卒汪大惊问故林曰夫痘构形之余秽也纤芒未尽亦无生理是疾初发自肾而我知其不能畅是以必死既而流于足底焉以故发之缓而必至是日也少师杨公子当暑而惊眩气绝且移木矣林趋入曰无伤也亟出之杨曰儿巳噤奈何剂也林曰无剂所恃者天上云耳云生而凄凄欲雨阴气舒而阳郁消吾以清利物煑水而烝于下其可疹乎如法而愈及暮儿复戏于庭矣累官太医院判寿八十八所著有杏坞秘诀 

　　△陶华 

　　陶华字尚文余杭人治病有奇效一人患病因食羊肉涩水结臆不可下又不能吐门人请方华曰可服砒一钱门人骇不用曰杀人者砒也百试不効服砒立吐门人请所以华曰羊血大能解砒毒羊肉得砒而吐而砒得羊肉则不能杀人是以可愈乡人抱奇疾他医不能治尚文辄治之而于伤寒尤精论者谓仲景以后一人而巳然其为人非重贿不治非富家巨室不可致也继尚文者岳文远甚得尚文术求治者无贵贱无风雨寒暑皆乐然响应不问报否人乃以文远于尚文蓝之青水之冰 

　　△吴杰 

　　吴杰字士奇武进人其祖父为世医至杰更博通青鸟书风角云气占经李虚中子平之术金丹内外秘诀然竟以医至大官杰医分三类上部胗脉主方心脏焉先中部望而知之先视气色下部药始上清以及咽喉不纯主古方书虽有奇疾治无不效弘治间以明医征至京师下礼部尚书都试无踰杰故事高等入御药房中等入院最下遣还郡时当遣者若干人杰请尚书曰国家三四十年一征医耳幸被征守阙十余年又遣还杰诚不忍若干人资斧罄绝愿不入御药房但与若干人同留入院尚书义而许之正德中掌院事李宗周竟荐杰与八人者入御药房有与宗周同官争权者因左右谗上谓宗周所荐多私与贿皆族医也上曰吾试之方病喉痹按名召杰一药而愈上叹曰有医若此谓族医邪因厚赐杰诘责左右谓宗周忠自是得幸上上每病属杰治治辄立效上一日射猎还感血疾杰愈上进一官赐彪虎衣一上幸虎圈虎腾而惊杰愈上进一官赐银五十两表里一上试马御马监腹卒痛杰愈上赐绣春刀一银三十两自是上所游幸杰恒从上尝枕杰肩而卧有所摩抚上不以属便嬖一愈上病则上进杰一官为院判当进官者数矣固让三年而迁院使上欲以禁卫衔杰赐蟒衣杰谢曰臣幸以药囊侍陛下敢乎哉上南廵杰以医諌继之泣上怒叱曰汝不谓以药囊侍我者耶自是不得从行上还道病次临清州梦见杰疾召之驰入见上泣曰不忆我耶杰亦泣遂从还通州时江彬力请上复幸宣府意上病或有不讳恐诛易为变杰诊密言诸大奄曰察上脉幸可及还内耳至宣府脱不讳吾与若辈死有葬地乎奄然之乘间曲说上意动而彬数从杰觇问上病状即诡言曰万寿无疆霍然起矣驾还京上崩彬坐诛杰有子希孟仕给事中 

　　△道人 

　　道人无名氏亦不知自何来戴华阳巾披鹤氅自言能刳割湔洗若华然人不之信过嵊县长乐乡有钱遵道者病噎不治自念刳割死不刳割亦死等死请道人试之道人用麻沸散抹其胸割之长七八寸许出痰涎数碗遵道晕死无所知顷之苏以膏傅割处四五日差噎亦愈复能饮食道人不受谢去 

　　△李玉 

　　李玉字成章六安卫千户善骑射尤精于医针炙应手愈舒有病头痛不可忍者虽震雷亦不闻玉眕视曰此虫啖脑也合杀虫诸剂为末吹鼻中二三日虫悉从眼耳口鼻中出愈合肥有跛人持双拐至者玉针之立去其拐浙有病痿不能步玉察诸医之剂与治法同疑之乃曰药有新陈功効亦异况疾在表而深非小小药剂所能去乃熬药二桶置缸中俟稍温令病者单衣难其中续续浇之半晌忽大汗立愈一少妇有娠而吐血数升几死玉眕其脉曰此子间也依方制之加竹沥愈其余起死回生不能尽述两都号曰神针李 

　　右医 

　　名山藏卷之一百二 

　　●名山藏卷之□□□ 

　　晋江何乔远　譔 

　　方外记（上） 

　　◆方外记（上） 

　　僊 

　　○僊 

　　周颠 
　　张君宝 
　　张中 
　　贝国器 
　　冷谦 
　　杨汝真 
　　尹继先 
　　王士能 
　　张落魄 
　　邵道人 
　　柴道人 
　　岳寿山 
　　贺长 
　　万玉山 
　　赵应童 
　　罗天佑 
　　陈昉 
　　卓晚春 
　　卦和尚 
　　麻衣僊姑 
　　苟僊姑 

　　周　颠　　张君宝　　张　中　　贝国器　　冷　谦　　杨汝真　　尹山人　　王士能　　张落魄　　邵道人　　柴道人　　岳寿山　　贺　长　　万玉山　　赵应童　　罗天佑　　陈　昉　　卓晚春　　卦和尚　　麻衣僊姑　　苟僊姑 

　　△周颠 

　　周颠建昌人长身奇壮举止非常年十余病颠操一瓢行乞南昌市日施力于人夜卧阎檐间常趋省府曰告太平人异其言呼颠僊不数年元乱陈友谅据南昌颠避匿不见太祖战耴南昌将还建业则出拜送马首告曰太平时时于上前讨虱吃啮不太祖曰何多也曰可二三斗自是太祖出或迎或拥辄曰告太平太祖厌之饮以烧酒酣畅不辍又辄曰虱多虱多太祖赐之鲜好衣脱故衣腰间有葛蒲三寸许太祖曰何所用为曰常服可止腹痛颠又自言入火不热水不溺也太祖覆巨缸蒸之煅芦薪五尺围薪尽火消揭视之曰固其暖如是者三乃使蒋山僧饭颠寺中转肆挠竞诸髠不堪月余僧言颠与沙弥争饭怒不食旬五日矣太祖怪之召视无馁色赐之食曰能不食一月乎因闭之空室至二旬有三日出之驾亲往赐之食时京师将士争持酒肴食颠颠皆食尽然辄哇之至太祖所赐食则魇馈也食既走候太祖寺门太祖行以手围地如桶曰破一桶成一桶颠或痴或隐出口皆应太祖令军士颠无正语若行军有髣髴言辄白及征汉九江问颠曰此行可哉曰可曰友谅帝矣颠仰屋视曰非彼坐也太祖曰与我偕行颠曰诺杖棰挥击马前若捷者舟至皖城不风问之曰行风不行不风太祖行不数里风烈甚至马当江豚出颠曰水怪见损人多太祖恶之投之江旦与众偕来太祖曰胡生也更召与同食食曰公能杀我乎即去莫知所之既战鄱阳太祖使求之匡庐山中有一民曰日有一人颀且奇止我舍曰努力耕田太平矣我告主上来后见不食旬余入山莫知所之洪武十六年有赤脚僧者守长安门自言匡庐深山见一老人使谒明天子为天子卜年卜世太祖恐示诞于下民不纳者四岁但制诗二首寄之又二年使人问僧曰复见老人否曰不也又四年太祖有疾甚笃赤脚僧复至言天眼尊者周颠僊人遣某馈药陛下所药凡二一药一石皆名温良上服之顿爽三服乃闻有菖蒲气醆底沈坠丹砂非人间色赤脚僧因言居庐山天池寺时有徐道人者见过曰竹林寺现诗可同往观之既至见有披草衣者谒天眼尊者竹林中僧曰何人也天眼尊者曰周颠也方今人主物色此人此人欲和今人主诗僧前乞观之曰巳染之石上矣尚省记也请并录以献太祖观其诗意与颠畴昔所言合仍使物色之匡庐山无所得亲纪碑其处而祭之文赤脚僧姓沈法名觉显湖口人洪武初居莲花寺跣足不荤后入庐山天池寺修道 

　　△张君宝 

　　张君宝字全一一字玄玄别号保和容忍三丰子辽东懿州人其后寓淮之安东汉天师后也生于金世形鹤骨大耳圆目髯须如戟顶作会撮手持方尺一笠一衲人目为邋遢张 【 一有手能那禅塔人目为拉塔张】 尝与刘太保秉忠冷恊律谦学于沙门海云日行千里所噉斗升辄尽或时瞑目旬日辟榖数月隆冬耐卧雪中游嚣寂无恒处经籍坟典过目成诵有问养生术竟目不荅至论三教等书如决江河所言皆道德仁义忠孝之旨君宝在金时则修炼宝鸡县之金台观至元时学道鹿邑太清宫时荷山下童子出游令闭目从之童子窃窃视空中也尝往来柘城张毅家其后毅曾孙徙家宝鸡洪武初君宝复来宝鸡与西关道士李白云交契有童子张朝用者君宝问知其先世谓朝用曰吾识尔高祖始生时童子后当贵善自爱越月北行朝用与李白云送之见其足不履地其后至均州武当山居之武当山者真武玄帝修真地也君宝时时语人曰山当大显无几何时矣因结三庵命弟子分居之曰五龙庵命丘玄清居之曰南岩庵命卢秋云居之曰紫霄庵命刘古泉杨善澄居之而自结庵以奉玄帝庵前古木五株栖止其下猛兽鸷禽皆为绝迹 【 丘玄清富平人住持五龙宫洪武初以荐授监察御史力辞转太常卿使从郊祀上宿斋宫谘以雨旸之事奏对有验　卢秋云光化人悟全真之理永乐中无疾而化　刘古泉河南人常蒲团独坐一夕告其友杨善澄曰吾今解带正在此时语毕而浙　杨善澄太行西山人】 其后时往来长安土洞历陇岷甘肃举一小鼓遗岷人杨氏鎗锽夺大镛 【 鎗锽大声也】 一夕留颂逝土民杨砖山买棺敛之临穴之棺有展动声发视殊活太祖晚年闻其名四求不得后乃入蜀见蜀献王于成都而成祖靖难时真武玄帝屡示灵助靖难之后上感神庥为玄帝大立宫观于武当名其山曰太和所建宫观地即君宝所结三庵以分居其弟子者而自所结庵成祖大之曰玉虚宫而前言验矣君宝一日至京师成祖召问之曰吾欲学道谁最乐者对曰食美嗜遗通利极乐事上谓其不敬欲杀之忽有所苦则不能食与不得遗方思之道逄使者附进蓑衣草数茎煎服寻愈上殊念之而欲求之以给事中胡濙有道气使之往而是时朝用为詹事主簿矣濙辄荐与偕上即官朝用为均州知州而国子助教王达善者言淮安人王宗道亦与君宝往来成祖召见宗道赐金冠鹤氅亦使奉书若香遍入名山求十年不得 【 宗道字景云一字景僊与云水道士何无垢者居数年游嵩华一日独庵前忽一道士负笠露■〈髟上告下〉衣策杖自东南来长揖就坐景云与语略露半旨曰得非三丰先生乎道士曰子非景云乎惊且喜拜执弟子礼道士曰无以为也既授以导引咽漱秘术教以步虚洞微之辞游戏市肆士大夫多延致之题诗饮酒竟日不辞因言山行欲得獐皮制佑汝为我募景云归具饭饭逆士遂失所在寻至海上西经徐汴雒阳嵩华终南太白诸山将往游青城复相遇于汉武临轩之所因谕之曰汝子在泮待其成名相会未晚言讫授笠杖而别洪武壬申年也永乐改元景云子孚任给事中越三人成祖思见三丰人以景云对即日遣使乘传召见文华严给全真牒是迹遍下】 十五年再遣医官钦等赍书香往来遣龙虎山道士奉书曰皇帝致书张三丰足下久仰真僊渴思亲承遣使名山遍诣虔请真僊道超万有体合自然朕至诚愿见夙夜不忘拱候云车惠然夙驾母以庸菲不副拳拳竟不得因敕正一孙碧云建宫太和以候君宝之至天顺末或隐或见英宗闻之封为通微显化真人锡之诰命初胡濙之访君宝也入闽道泉州泉州有董伯华者褐而息于衢濙为舆中作礼云伯华者亦僊人天旱能致云雨行市中卖雷自给书雷童子手握而放之常有雷声也 

　　△张中 

　　张中字景华临川人少应进士举不第遇异人授以太极数谈祸福多验常戴铁冠人号铁冠道人高帝十余年时遇诸道引高帝手相之曰太平天子也但尚未毋妄动他日遇徐达达亦少辄许以王侯高帝下南昌参政邓愈荐中召至入谒曰天下扰扰命世之主非公其谁帝曰吾尝见之转忆曰我得之矣铁冠道人耶因为帝望气曰候尚未帝曰吾举南昌兵不血刃民今其苏乎中对曰天下自此大定但南昌旦夕尚当流血庐舍尽毁铁柱仅存一殿耳亡何友谅将泰降复叛杀守琛如中言上夜坐灯花蓓蕾中遽剪之左右曰佳兆可惜中曰宜亟援南昌居三月友谅攻南昌之报至上将兵行召问之曰勿迟七月丙戌围解今去五十日当大胜亥子之日获其首领其在南康乎丙戌友谅闻救至遂解南昌围东出鄱阳湖以逆上师遇康郎山矢中张定边以亥子也所谓南康者康郎山也友谅中流矢死两军皆未知中大笑贺曰友谅死矣上见友谅卒尚力战曰毋妄言缚汝水次以俟中请持牲酒祭文使死囚往哭之乃觇知友谅果死诸军大呼喜跃杀敌百倍敌众大溃中狷介寡言与语稍涉伦理辄他辞乱之居都下数年上时时问其术上待功臣严徐达就见中曰君相达当王侯信矣抑达终保全乎曰公两观如虎当得保世他日投大中桥下死不得其尸巳潼关守吏上奏曰某月某日铁冠道人策杖出关与投桥之日合 

　　△贝国器 

　　贝国器海宁人有异术弟子欲学之不传也乃俟其远出开笥窃其书见国器在笥中吴元年与铁冠道人游白下同宿值高皇帝微行假榻焉无枕枕斗国器夜起视天曰帝星临斗帝昂首听之铁冠曰尚离尺余帝大惊明日召二人至问以国号年号所对皆帝心所定者益异之因忽不见 

　　△冷谦 

　　冷谦字启敬武陵人一云钱塘人元中统初与刘秉忠从沙门海云游无书不读尤深于易及邵氏经世天文地理律历善鼓琴秉忠出仕为丞相谦亦修其儒业尝游霅川与赵孟俯同观唐李将军画顷然効之遂得其法又加精焉遇异人淮阳授以中黄大丹元末则百数岁矣而绿发童颜如年少高帝初为恊律郎郊庙乐章多所撰定谦有友至贫就求活计谦曰吾诣君一室有赢金二铤但耴无害若过耴吾与汝皆不利因画户壁间一鹤守之其人叩户户忽自开既入则金银狼藉其人恣耴出不如谦言而遗其引室中他日内藏失金藏吏以引闻诏如引姓名捕掠之其人曰冷谦教我遂逮谦谦被逮中途谓逮者曰渴幸饮我瓶水与之且饮且插足瓶中身渐隐逮者惊曰公母然铲吾类矣谦曰第持瓶上前亡害也至上前上呼谦辄应上曰出生汝谦对臣当诛不敢出上怒轠瓶片片片片呼则片片应遂不知所在上命按籍录库果有赢金二铤 

　　△杨汝真 

　　杨汝真扬州人自幼刻苦修全真之道遇异人授以玄理入蜀彭县往来苟僊杨平二观蜀献王敬礼之寿百二十一岁于丹景山尸解 

　　△尹继先 

　　尹继先临洮人成化间游南都乱发鬅鬙人呼尹蓬头缀道牒羊皮袋中元时所给也问其年曰宋绍兴二百十有余岁矣而容色若处子去来不恒不知所休舍或休舍闭关卧踰月时出游弥旬始返不饮食人饮食之亦不辞虽多辄尽或少嚼之则深自喜也客李员外所员外遣仆入京上章请告一日过员外适从阙下见使者曰命下矣仆还员外核问果合某御史当仲秋耗磨日使隶召尹隶曰畴昔之夕尹观月大中桥两鼻孔垂涕尺许其殆死矣夫何召御史笑曰此名鼻柱非病也隶行尹扣门入矣客魏国公所昼偃睡既寤曰适游姑苏洞庭山魏国愕不信尹袖中出两洞庭橘时南都尚未有此橘也南都一贵人母事尹甚谨其爱孙病尫不治贵人母力请尹尹曰非药所及也太夫人遇我厚当费我十年所得因令设两榻相联两足相附涌泉达于涌泉其窍朼若嘘其蒸也若渥少年之恶汗淫淫徐而授之刀圭霍然起洛阳张生有稷下之谭轩车满户尹垢跣走谒生危并上坐乞儿之尹遽坐东面稍驳刺其所注悟真篇生曰晓参同悟真耶尹旴衡讲论玄经内典周易老庄莫不浑贯大众悚异听未尝有归则负墙立自掌其颊曰恨有胜心他日游吴中吴中有吴甘泉者精数学人令为尹布筭精思累日始愕眙曰先天虚一之数也非僊乎何以有此刘瑾窃政尹时讥诋之一日有人访尹赠之衣鞋值其睡数日起曰此终南山人也知我将远游矣亡何刘瑾谓尹左道戍之关右过铁鹤观发士得铁鹤跨之飞去 

　　△王士能 

　　海上老人王士能济宁州人故苶名其曰士能宪宗所赐也初居海州后徙济宁生元至正中至宪宗时百二十余岁矣访道雪山见石床上一老人披毡衣坐卧干麫一囊在侧时耴啖之或掬饮涧水一二升其颜如婴儿士能拜伏依之数日食尽老人啖之囊麫麫大苦涩乃采果蔌自给如此者三年老人曰子可语道矣因授之术士能还居其州一僻处頳颜银颠目光澄彻左手握固日啖枣三枚水一勺而济宁指挥王宣故海州人访得其世曰吾祖尝言先世有叔祖好道出家不知所终翁殆是乎询之尽合指挥朱显因疏于朝宪宗敕守臣载至京师予之宝镪而赐之名云 

　　△张落魄 

　　张落魄嘉靖中来玉山县寄居黄谷山观中自称张落魄饮酒数斗不醉出入莫测一日持磁牒入市沿门击之以指画壁若有所识后数日果大水浸壁到所画处人始悟玉人土音呼点为碟打碟者打点以避水也去之日日吐三枣以啖道人王道陵道陵秽之私以与道童瞬顷不见道陵骇其为僊令道童追之甫一日即至杭州遇诸途问曰尔何能至此搥道童背出其枣枣化为双蝶而去 

　　△邵道人 

　　邵道人蜀人弘治中至庆阳年六十余矣筑土被衲昼夜露坐郡中少年争来为道人子弟道人口不言但颐色指使道人善视病为人视病令病人张目嘘气审其可为则目诸弟子诸弟子前置饭道人出铁尺横饭上诵呪起尺摩病人曰瘥矣若不可为则趋出病家以死期请出指示日数不耴人钱岁自正月始活一人耴其尺布褁衲衲完弗耴也病家饭之饭列即满案悉食尽有意为加饭不食也若见饭是草恶食即喜食之更为造美食即不食饭或杂荤物除荤便食更造不食也善饮水乡野人争来求观之道人微笑弟子前置水令乡野人恣盛之悉饮尽齿间冬月则闻有嚼氷声少顷面赭着汗也有老人患疡颈为日久求道人道人曰崇也若往聘某家女乎谓女陋也而悔盟女惭缢死此其崇云老人大惊顿首有之奈何道人曰今遇我解矣三日而瘥居十余年一日谓诸弟子曰吾将归与设几三层往坐其上诸弟子始悟其归谓死也环守之夜半霹雳隐隐起屋脊若戈甲士马声诸弟子震慑伏地天明道人死矣 

　　△柴道人 

　　柴道人昆山人故太学生也父奇叔父泰皆举进士奇仕至应天府尹道人藉世贞有心计家饶富未尝涉玄门也会其母死走京师乞恤典还至镇江忽作书数通付仆先归曰吾朝武当便还耳家人发其书则遍谢姻党与其妻诀家财田产可数万书卷可数千尽令散予内外姻族当是时道人生子方七岁而妻之祖父悉至大官两家正贵盛合众惶骇亟遣人追至武当业祝发受戒师事李麸子矣家人岁送金布起居道人挥金嘱毋再归布于所主道士一日乞食均州州倅出触其前驺倅笞之知为柴道人降舆惶谢道人曰自失进退何与官人也李麸子化去更任伏牛山修道后二十余年复还武当访范小僊适靖江王施范金范纳之道人叹曰吾茧足数千里来为何范尚须人豢耶掉头去范闻之尾至光化呼转之步履如飞范再拜目送恸哭返李麸子不知何许人隐武当不火食日飡麸数合见人辄长揖曰大造化扣之不荅如是者二十余人嘉靖抹朝辟不就一日遍辞山中侣端坐尸解与同时者有大瓢李虎皮张二人 

　　△岳寿山 

　　岳寿山句容人风骨奇异落魄嗜酒醉后颠舞若不解人世者尝为里中攒造黄册及期莫措一字里正督之甚急一夜遂完隐迹而去但留数字笔管中为家信人始知其成仙也后乡人每遇诸途 

　　△贺长 

　　贺长不知何许人正德间鬻饧云梦门年百岁余矣饧鬻未售辄巳醉明日复然或问之曰鬻饧何资未售何酒笑不荅居三十年许一日谓邻人曰吾将死矣旦启户视之但见空家 

　　△万玉山 

　　万玉山名福敦罗田人弃书出家名道玑邑令吴人召与语大器之命蓄发访道四方且归吴与为方外友于是自号玉山后遍游五岳名山所至遇缁流羽客一语会心辄师事之迨归已充然有得矣玉山身短精悍善踵息陶炼不噉蒜麫盐酪深味丹经旁通风角堪舆奇门符水而尤圣于医绘竹兰清逸有韵其它谦琴击剑蹴踘躧蹻杂伎种种入能品语人祸福多奇中人问其故曰太清无纤云诚则明矣方外从游者辄先窘辱之以尝其心始受之不责一钱久之次以霍山青龙河有隹气访之一日谓其主人曰灵鹤夜且至傥予假寐幸亟呼出户也是夜风声如骤瓦甓尽鸣主人举炬视之则群鹤集竹稍什压墙屋呼玉山不譍入户视之正襟入灭矣年九十二陶文仲尝□于玉山玉山谓之曰不第养生可致富费其后文仲贵世宗问何师以玉山对赠玉山清微神霄演法真入 

　　△赵应童 

　　赵应童自洪武初人巳见其乞食应城中披百结衣系瓢杖头悬葫芦出膏药为人治病莫知其年也邑西十里有赵姓者言其家有远祖访道未还意其是乎逼而物色之曰我非赵姓自谓乞食应城久即改曰应童邑中叟有九十余者言幼时见童貌如是至今无异但发黑白不常时白时黑即剪留寸许不旬日即长尺余天雨雪露坐其中去之丈余无雪也溽暑中向日卧不汗童日居应城不远出应城人远出者辄见之襄邓荆岳间归言人曰吾见童某所某所且与之语顾童实不出于是应城人异之漫呼赵神僊赵神僊中心不以为真僊也嘉靖中徧辞市人曰吾行大居二日龙虎山张真人以舟迎之既至求长生术童无一言居数月真人怒鞭之童遽死出瘗棺轻启视之惟一竹杖而 

　　△罗天佑 

　　罗天佑汉州人游长宁寺若颠若狂先知得失尝隐语书乡榜姓名封以寄人撤棘后尽验后入成都坐化 

　　△陈昉 

　　陈昉吴江县吏心平生崇奉三教广行阴隲未能断食鱼之好常蓄鱼待烹一日网池作脍忽闻似入言悲哀乞命昉省悟尽放之江夜梦群鱼谢曰天曹知君善念挂名僊籍矣三年后于长桥踏石上升 

　　△卓晚春 

　　卓晚春莆田人生嘉靖间自号无僊子亦曰上阳子人呼为小僊幼孤行乞八岁善筭筹指掌上虽千万不爽言休咎事皆奇中初不识字十四能诗十六善草书 【 唐顺之作小僊草书歌有瓌璚东海黄公符苍占太庙姬王瑑藤缠老树千尺挂鹰攫寒百鸟愞之句】 当道召之辄与抗礼有所得以施人时有善衣脱衔下人持去不问也或邀请之少拂其意华筵不往矣少时蓬跣冬月履霜着黑麻布佑背加青纱帕子而巳及长或赠之缊矣顾虽霜夜必露宿石上或日走浴溪涘饮水十数瓯曰漂我紫金丹也有问阳何不用七而用九阴何不用八而用六者曰合九与六十之有五也问天有时坏否曰有生则有坏子时一阳生自子至寅而全自寅至午而盛自午至酉而微自酉至亥而阳气复生此大坏欤又曰无极者如年之十月也太极者如年之十一月也或问日乌月兔曰此卯酉之说也问海水曰此天地之精也而淡者余气耳有问其郡中事者谓当大厄甲寅岁托言北征过江桥语人曰桥石折莆阳变矣丙辰桥石折壬戍贼陷莆城后脱化杭州净慈寺 

　　△卦和尚 

　　卦和尚永平人居东阳山庵耴八妻皆死寿百六十岁百岁以后能先知凡来相访者其人方自其家出门即呼妻曰急作饭若干人来矣少选云再添米更有二人皆验一日遍语庄客曰某日有盗来刧至期可同伏庵边伺之闻磬声各敲铜铁器使皆散如是者数一日知盗来自避庵后坐最高处盗盈担归至庵下百步许眩惑迷方但旋庵外日出若被拘絷齐至卦前卦张目视之群盗如梦得醒皆叩头流血卦慰以善言盗尽还窃物于故处 

　　△麻衣僊姑 

　　麻衣僊姑汾州人任氏永乐初不愿婚嫁披麻衣隐于石室山家人求之弗得后有人见之遂逃入石室中有声殷殷如雷其壁复合岁旱祷雨辄应或以净瓶乞水得水即雨俗谓僊姑雨 

　　△苟僊姑 

　　苟僊姑名正觉其先蜀人世居石门县之国山生而有红光紫芝之瑞长好端默诸女见之皆肃肃起敬一日登山遇一姥授草一茎食之而甘遂绝火食求山中一穴居之修道且十年家人窥之则见群蛇守穴口樵苏至辄有虎咆哮前四方之人始知姑为上真投谒麕至姑应荅如响因人施喻莫不切中叩以未来一一神验或怀疑不诚者辄遇蛇虎终不能登楚华阳王承爝以姑在境内致斋奉书遣中使三迎之乃曰宗王不得出疆而有事朝制也王意甚厚吾当往既至王问道焉曰忠君孝亲道之本也修身齐家道之常也清心寡欲道之基也王曰敬受教遂辞去世宗闻姑名命礼部尚书顾可学致之固辞复使御史王大任促之辞益力大任身至澧州为姑劝驾姑不得往见大任曰圣天子访求至人及清微女道惟姑其人望鹤驭遂北姑曰山野女人乃溷圣聪谓某至人某何以当清微女道今无紫虚元君抑公代天宣化不求贤士乃索女流史而有书后世何观大任废然而返而明年世宗崩姑于三教百家之言莫不涉贯人谓其再来不昧静中生明称之曰瑞僊 

　　右僊 

　　名山藏卷之一百三 

　　●名山藏卷之□□□ 

　　晋江何乔远　譔 

　　方外记（下） 

　　◆方外记（下） 

　　真人 
　　道士 
　　僧 

　　○真人 

　　张真人世家 

　　△张真人世家 

　　贵溪龙虎山道士张氏汉留侯后也自留侯九传为道陵建武中自江洲命弃官入山修道道成出三五斩邪雌雄剑二阳武都功印一授其子衡使世世相传乃乘云上升寿百二十又三唐天宝中册赠汉天师宋元皆尊其道官其孙子入明而有正常者天师四十二代孙也岁辛丑高皇帝耴江西正常遣使上笺陈天命之符乙巳朝京师上召见之瞳枢电转法貌昂然上曰真天师苗裔也既即位正常入见高帝曰天岂有师也授正一嗣教护国阐祖通诚崇道宏德大真人领道教事给银印视正二品设赞教掌书等官为玄幕之佐于是天师称真人矣陛辞还上从容谓曰卿家世与孔子并传卿宜体之清静无为辅予至治赐白金十五镒二年三月上将通诚天帝特召人朝上致斋三日御衮冕服亲署御名于章敕太常设乐手授正常章礼成锡金币宴文楼群弟子飨别馆赏赉有差明年封赠其父母是秋上复召见问鬼神情状更给掌天下道教事之诰以宠之四年复召至京弟子邓仲修为辅行赐食禁中 【 仲修临川入入上清宫为道士探规中天根之穴及抽添沐浴之候精进遵行忽遇异人仙岩石上出青囊灵书授以纵闭阴阳麾斥鬼物之法又从隐者金志阳传性命之说龙虎大丹之秘洪正四年秋上召正常伸修辅行五年复诏山书征有道之士六人仲修与焉未几留主祈荣事会天不两京尹请仲修祷之仲修入室疑神雷雨随至上悦赐之金与仲修同时者有传若霖上游苑中冬气如春命伸修与若霖赋诗奏上悦和之】 九年上将以明年秋有事海岳诸神遣使召忽先期至命柬清修弟子明年与偕来既至赐燕及金法衣玉圭佩法器之属十年率弟子入觐宴午门楼上举爵命釂遂敕代祠嵩山既事卒子宇初是为四十三代天师尝侍正常于天心水月楼覩云雾西北起中有金扉洞开五色晃耀护卫天神铠仗森列之祥洪武十二年入朝上谛视之笑曰绝类乃翁明年授正一嗣教道合无为阐祖光范大真人十五年召赴阙命建玉箓大斋于紫金山十八年命祷雨神乐观随应永乐元年命陪祀天坛五年命编修道教书明年命就朝天宫建荐扬玉箓大斋有庆云覆坛鸾鹤交舞之瑞赐敕嘉奖七年命传延禧法箓建延禧大斋五坛咸有瑞应厚赐还山其冬手敕俾寻访僊人张三丰明年复以命之一日以印剑授其弟宇清书颂而逝永乐九年授宇清正一嗣教清虚冲素光祖演道大真人是为四十四代天师十二年命使诣山就太上清宫建金箓大斋七日井龙见瑞十七年命治浙江潮患书铁符戒弟子往投水水退遣使奖赉十九年召命修玉箓大斋休征尤颗宣德中加封正一嗣教清虚冲素光祖演道崇谦守静洞玄大真人卒而正常嫡孙懋丞嗣是为四十五代天师尝经山泽或谓垂木前障请从闲道懋丞曰行不繇径顷之至烈风拔树矣游华葢山祥光夜现天灯星布洪武中随父入朝授正一嗣教崇修至道葆素演法真人正统初敕建天师府于朝天宫内东北隅懋丞通儒经敏慧能文善书四十六代天师者元吉懋丞嫡孙也自正统至成化累加正一嗣教体玄崇默悟法通真阐道弘化辅德佑圣妙应大真人元吉檄雷磔妖有法力然为人淫暴贪恣屡杀人人以四十余莫敢问也久而恶行滋甚成化五年其族人留焕奏闻命官勘实械送京师刑部尚书陆瑜当元吉凌迟处死其妻子当流其党当斩绞因言元吉先世无功于国无补于民宜绝其荫封籍族属徭役之无令印行符箓诬惑斯世并毁其府第革所设管勾都目诸人上如拟论死禁绝印行符箓犯者用重典然符箓卒不废元吉亦竟山狱嗣者玄庆为四十七代天师博学能文长诗画成化中授正一嗣教保和养素继祖守道大真人弘治三年夏雷击谨身殿柱建祈谢醮于钦安殿惑天花庆霭之祥九年朝廷遣中官赍敕俾建保民大醮于太上清宫群鹤舞空卿云凝葢嗣者彦頨为四十八代天师弘治中诰授正一嗣教致虚冲静承先弘化真人正德元年入贺上召问卿祖非神仙平仙还可见亦可学否对曰如臣学为神仙者尔顾何足道臣闻尧舜至今存然则可学亦可见愿陛下慕之仿之五年车驾南狩或言牛首山后湖各有妖召赴行在除之果见二妖磔死上悦敕扈驾还京嘉靖改元入贺上赐问以清心寡欲对二年加封正一嗣教怀玄抱素守默葆光履和致虚冲静承先弘化大真人复赐加封敕书十六年祷雪内庭有应赐金冠至带蟒衣银币明年命建金箓大斋于内皇坛白鹤绕坛卿云捧日赏赉有加既还山上遣行人持诏召之称卿不名宅毁为作治给事中黄臣諌曰昔者栾巴郭宪噀酒止火彦頨宅毁陛下又安用治之上不从彦頨卒诏如列侯例锡恤典四十九代天师永绪世宗所命名也嘉靖二十八年诰授正一嗣教守玄养素遵范崇道大真人嘉靖末年以荒淫死无子隆庆初言官言张氏恶得比孔圣张氏之裔恶得与孔圣公并封永绪荒夭人非真矣死而无嗣支属必有请封者乞革去正一秉教等号不许世袭如从宽典止请以提点住持奉祀廵抚江西都御史任士凭亦以为言诏革真人名号以裔国祥袭提点 

　　右真人 

　　○道士 

　　周玄真 
　　俞震斋　黄天玄 
　　刘佛子 
　　简云颠 
　　张皮雀 
　　田光宗 

　　周玄真　　俞震斋黄天玄同传　　刘佛子　　简云颠　　张皮雀　　田光宗 

　　△周玄真 

　　周玄真初出居嘉禾紫虚观从李拱瑞为道士拱瑞南谷杜真人高第也授玄真劾召鬼神之术能呪妖狐驱蛇鬼寻受灵宝大法于曹桂孙霅州人步宗浩得呼云役雨术于莫沾乙玄真复从宗浩受之自是雨旸弗若郡县请祷辄有奇应 【 沾乙湖州人生宋宝庆丙戍从事禅观胁不沾席者数年已自号月鼎入青城山丈人观见徐无极受五雷法又闻南丰有邹钱璧者得王侍宸斩勘雷书秘不传亟往求委身童隶事之会邹病革将遣去月鼎拜且泣具实告邹惊叹即出书相授于是月鼎名雷雨破鬼□动与天合虽嬉笑怒骂皆若有神物从之者元世祖召掌道教事以老辞归益放于酒醉辄白眼望天阴颷修修起衣袖间尝与客饮酒湖赤日如火客请假片云覆之月鼎笑拾果壳浮觞面顷之云自湖畔起翳于日下他日寓蕃厘观道士中秋会饮觞既举云蔽日久不解道士请月鼎坐筵并月鼎以手指空云散如洗人疾疢来告急或出蟹中黄篆符与之或摘草木叶嘘气授往无不立愈者一日属其徒王继华示以化期及期暝目而坐继华问身后事摇手语曰俟五事备可也夜将半风云雷电雨交作索笔书偈洎然而逝继华得月鼎术以授张善渊善渊授步宗浩宗浩授周玄真而玄真尤号伟特】 洪武元年京师早夏五月至于秋七月李善长迎玄真至其日唐寅设雷坛治城山朱书铁符投杨子江中波涛遽兴玄真夜半斗下存神窈冥电绕达旦辛卯握剑上坛召风师霆伯誓之俄阴雨翻贫大风拔木玄真曰未也明辰当再沾足至期黑蛇蜿蜒见西方迨午始霁居二年上召见武楼从容赐坐访雷霆所以神之故对曰天地间阴阳二气而已因其运转故有神神与人合者也雷非人无以知雷之天人非雷无以知人之天天人相孚本同一理上悦玄真不独其术也事父母至孝云 

　　△俞震斋　黄天玄 

　　俞震斋沙人秘传符箓精五雷祈祷术同时有黄天玄者住持宜福观亦能此术洪武二十年闽中大旱藩司召二人祈雨既至分东西立坛分书朱墨二符私约曰吾二人雨当如其符色乃以书符朱墨二砚分投水缸中须臾雨至一坛水黑一坛水红时并异之俞晚居其里之三官堂一日有老媪来见曰某山毋龙也行雨失律天公震怒刧在日午望法官相捄俞曰能幻形小之乎媪作蜒蜒俞耴投盂中覆以令牌端坐俟之须臾暴雷雨击至数遍过午乃息俞曰去矣龙出仍化为媪拜谢曰他日法官祈雨媪当効力于是每三年辄来一朝岁六月初旬有暴风疾雨繇南而北人曰龙姑朝俞云 

　　△刘佛子 

　　刘佛子临高蚕村人幼学善壮不置室每春播种日即绝粒茹菜菓候成熟乃食年四十余买耶村广福堂后修炼悟道尝着屐攀椰树至其巅倒首先下以剑指树其实自坠洪武中积薪坐焚里人藏其余烬灾祷辄应 

　　△简云颠 

　　简云颠不知何许人寓广州状若风狂善号召风雷驱役百鬼与人游蒲涧病日色太炎曰卿无苦吾能今雷师张伞即瞑目为呼使状须臾阴云如葆凝坐上四外日光如故乡人请祷雨则为坛箕踞其上书符篆焚之有顷阴云蔽日雷电而雨人或谓曰何以赠我则曰赠君以雷公因以指画掌使紧握曰望某方放之如其言雷轰轰然有女病魅视之曰老作崇昨一番蛮侮我当令此奴捉之即呼叱四指须臾一番人拥阴颷踰垣入手一巨大三尺铿然堕地昏什久之始能视其语侏■〈亻离〉不可晓简大笑斥之去而死魅绝 

　　△张皮雀 

　　张皮雀一名道修吴人体貌瓌异举动无常师颠道士传其术宣德中常州大旱巨室重邀设坛请祈顾未甚知敬奉也霆折大树■〈蓻上火下〉其廪烬焉昼晦曀龙见雨大注入咸股栗昆山复旱昆令来请则敬奉矣期以三日雨果然人有疾者为嘘气治之即厉疟觉有以火逐之者应时愈适过丛祠众方鼓舞祠神敬甚皮雀嘻笑向之祼溺而去神下教言彼张道成不敢较也尝髽而披纻絮服装奇诡而丰姿映彻数人其所捕鬼物携之行声如儿所戏雀故以名无疾而逝后复有见者云其解化颠道士者胡道安吴江人受青城太乙真文及斩勘术召呼风雷佚顷间时时佯狂惟所之故名颠道士 

　　△田光宗 

　　田光宗武当山道士初出家苦斋自厉不火食者三年人号之曰曰斋每中夜诣三天门礼斗无论风雨大寒暑巳游衡岳历江右久之还武当尝三遇张三手仙人云其寓衡州有林别驾者署郡事郡有五显神祠别驾移置他所未几宅中怪见砖砾昼击刀火夜飞林大骇愕知光宗有道术廷使禳治光宗曰请谛其状乃静坐堂中竟夜明日语林曰此崇公夫人招之耳林问故光宗曰公夫人受某赂六百金因此有冤死者神挟之为祸耳幸非公意造犹可解乃令林夫妇囚服诣堂伏地出所赂金引罪道人先切责林不能简括乱狱戕民乃复责神不宜挟魍魉作孽遂移神故处妖患顿息嘉靖中西蜀马宜泉下第南还偕翰林赵贞吉游武当两人使人要光宗于蜡烛涧是早光宗忽语弟子当有二冠冕客相迎要者乃独将赵命光宗曰嘻尚有孝廉不冠冕耶光宗至与马赵止宿往复数百言其大旨在清净无他秘语语罢自叙所历曰某离此二十年以先师葬地未迁故复旋耳赵遂问曰鬼荫之说诚有之耶曰有之赵叹曰嗟乎先母窀穸远在蜀天独不得道人一视光宗曰咫尺尔但言向背既言光宗瞑目踰时曰得之矣具述其状曰此亦隹地乃公发身又不在此赵大惊欲深叩之终笑不言遂别去又十二年马有兄丞襄阳郡有事武当欲谒光宗行至三天门有黄冠迎问曰欲访白斋耶人后山数日矣郡丞大骇我未言也黄冠乃先知弥山物色竟不可得 

　　右道士 

　　○僧 

　　怀信 
　　祖镫 
　　梵琦 
　　昙噩 
　　宝金 
　　文康 
　　清远 
　　宗泐 
　　来复 
　　永隆 
　　惺吉坚茂 
　　日瓦领 
　　顺禅师 
　　吕海 
　　善启 
　　觉昙 
　　回光 
　　祖觉 
　　智中 

　　怀　信　　祖　镫　　梵　琦　　昙　噩　　宝　金　　文　康　　清　远　　宗　泐　　来　复　　永　隆　　惺吉（坚茂）　　日瓦领　　顺禅师　　吕　海　　善　启　　觉　昙　　回　光　　祖　觉　　智中 

　　△怀信 

　　怀信字孚中俗姓姜奉化人持钵乞食进修精勤策励法众视寸阴若尺璧元末住持龙翔集庆寺明兵下金陵僧徒风散怀信独结跏宴坐兵入满前见其目不旁瞩无不掷杖下拜太祖幸寺听怀信说法称善改龙翔为大天界寺居之告终前一日太祖方驻兵江阴正昼寝梦怀信服褐色禅袍来见上问师胡为乎来也对曰将西归来告别太祖还闻迁化衣与梦中同色诏出内府泉币助丧事命形家为卜藏举龛之夕上亲致奠送出都门外人谓身后之荣怀信有五会语录行世与同时分坐者有觉初恩公垆鞴宏施烹凡鍜圣机锋所触扶颷奔霆四众归依如水赴海 

　　△祖镫 

　　祖镫字无尽族王氏四明人幼时见父好谦写华严经五色舍利见笔端叹曰般若之验一至斯邪因求出家既受法于日溪泳公日溪升堂祖镫曰生死事大无常迅速乞赐指示日溪曰十二时中密密参究忽然触着却来再问祖镫抗声曰无常迅速生死事大语未终日溪便喝祖镫遽礼拜日溪曰见何道理便尔作礼祖镫曰开口即错日溪颔之服勒数载出参名德既归隐于其州西之上云峰缚草为庵虎狼蛇豕交迹户外尽摄伏之日与其徒苦行自给影不出山者踰五十岁荆棘之区变为宝坊上云之境于是为胜有以土田布施则辞曰佛祖乞食吾焉用此母年九十余迎养山中众以非沙门行曰世尊尚非切利天为母说经我何人斯敢忘所自 

　　△梵琦 

　　梵琦字楚石小字昙耀象山人姓朱氏元名僧也高帝既定天下念四海兵争将帅民庶殁非命精爽无依非佛世尊不足度之洪武元年秋九月诏召江南大浮屠十余人于蒋山禅寺作无遮之会升座说法以耸人天龙鬼之听梵琦与其列竣事上悦二年春复用元年故事召至说法如初锡燕文楼下亲承顾问暨还出内府白金赐之三年秋复至上以鬼神情状幽微难测意遗经当有明文妙柬僧中通三藏说者为问梵琦以梦堂昙噩行中仁公等对皆应召至馆之大天界寺既而援据经论成书将入奏忽示微疾索笔书偈泊然而化时方禁火葬上特命从其教茶毘之余齿牙舌根数珠不坏设利罗粘缀遗骨累累如珠梵琦神观精朗举明正法嬉笑怒骂无非佛事所莅之处黑白向慕如水归壑纵横自如内而燕齐秦楚外而日本高句丽咨决心要奔走座下得其片言装潢袭藏不啻珙璧有六会语行世洪武中所召江南大浮屠则吴中大佑径山之智及竹庵之清远圣屋之元静五台庂宝金开元之文康圆辨之智欣 

　　△昙噩 

　　昙噩字无梦慈溪王氏子也开山浙之瑞龙院日惟一食终夜凝坐达旦洪武三年征诣京师上老之放还山年八十九矣一旦无疾戒浴易衣出器物分遗丛林诸友命弟子曰三界空华如风卷烟六尘幻影如汤浇雪古今一性独存吾将入听吾偈曰吾有一物无头无面要得分明涅盘后看言讫敛目坐逝昙噩修身广颡文思泉涌持卷轴来求者积如朿笋当风日清美从容挥洒须臾皆尽长短精觕无不合作翰林学士承旨张翥曰噩师仪观伟而重戒行严而洁文章简而古禅海尊宿一人而巳 

　　△宝金 

　　宝金姓石干州永寿县之名冑六岁依云寂温法师为弟子既薙落受具入西蜀晋云山中师事海真禅师大领道要出参诸方憩峨眉山誓不粒食采啖松栢胁不沾席者三年自是入定或累日不起尝趺坐大树下溪水横逸人意其溺死七日水退燕半如平时唯衣湿耳一日听伐木声通身汗下如雨叹曰妙喜大悟十有八小悟无筭岂欺我哉未生前之事吾今日方知其真耳急往证海真海真叹曰百余年间参学有悟世岂无之能明大机用者宁复几人无用和尚有云无用当出三虎一彪一彪者岂非尔邪尔往朔方道大行也无用名守贵盖宝金师云先是宝金在定中见一山甚秀丽重楼杰阁金碧绚烂诸佛五十三菩萨行道其中有招宝金入曰此五台山秘槐岩也前身修道灵骨犹存尔何忘之既寤遂游五台山道逄蓬首女子身披五彩敝衣赤足一黑獒随后宝金问子何之曰入山曰何为曰一切不为良久乃没叩同行者皆弗见或为文殊化身云宝金乃就山建灵鹫庵四方闻知不远千里负糇粮来献宝金悉储之以食游学之僧多至千余人久之以应元顺帝召居宣州敬亭山石岩宝金既有道行兼习天文太祖起兵时过宣州闻其名往访之跌坐不起露刃临之曰汝知有杀人将军乎辄应曰亦知有不怖死和尚乎上异而谢之问以向导果决胜如其言天下既定召与无遮之会上欲用为僧官大理卿李仕鲁言今天下学较未建儒风未振先奖异端非所以训上怒仕鲁乞归遂赐仕鲁死 【 仕鲁濮州人闻婺人朱公迁得朱仲晦之传遂从之游太祖识之洪武初诏求朱学者郡吏以仕鲁应□迎谓曰吾求子久矣何至之晚也对曰臣闻君求臣未闻臣求君陛下方以武定天下而臣欲以文进故有待耳上称善除黄州同知以治行召入为大理卿】 

　　△文康 

　　文康住持开善道场耽乐法乘见诸践履念佛以乞食为事树下一宿尚恐为情末法乃一切悖之嗜欲滋长于是着托盋之歌大槩勉人舍妄人真超乘证圣太祖欲建无遮大会致斋便阁问宋濂谁为高行僧濂以文康对因及托盋歌明日驾幸钟山召索观上悦归而和歌以赐之 

　　△清远 

　　清远南昌魏氏子得传于其舅氏全悟全悟者笑隐欣公元末名僧也清远善文章多闻见人称文中虎顾自谓曰佛叉世法不相违背吾余力及之欲以光润宗教耳洪武初召与无遮大会遂退居钱塘之梁渚问道者踵至八年召弟子善解属以后事怡然而逝清远躯分短小神宇超朗终身持诵金刚般若经元末避地匡庐悍兵来索金帛清远瞑目诃之曰浮屠何有拔剑欲杀之清远引颈就剑兵叹息去 

　　△宗泐 

　　宗泐临海人始生坐即跏趺人异之八岁从全悟学经藏过目成诵自是深入秘密兼通古文词与僧来复齐称历游宛陵悦泾川水西之胜止焉高帝致天下高僧泐首应诏至主天界寺奉使西域帝喜之命与吴印蓄发将授之官印蓄发拜官泐竟不受 

　　△来复 

　　来复字见心丰城人当元乱而隐祝发入县之葺庵堂后避地会稽山中主慈溪定水院以不能见母作室院之东涧耴陈尊宿故事名为蒲庵以示思亲之意后主鄞之天宁寺杭灵隐寺太祖闻而征之大会钟山升座说法辞意剀至闻者警省来复惮源妙悟教部精探任道德为住持假文词为游戏其文浓丽演迤森严整暇诗清朗横逸有尘外思一日召见赐膳上歌称谢诗有金盘苏合来殊域自惭无德诵陶唐之句太祖大怒曰诗用殊字谓我反朱耶朕德不陶唐也无而诵之惭自心耶来复玉筯双垂圆寂丹墀之下 

　　△永隆 

　　永隆姑苏施氏子刺指血书华严法华二经书时笔端出舍利烨然有光洪武二十五年大度僧众四方沙弥给牒京师者三千余人上试之经文多不习欲悉戮之永隆请焚身为诸僧请命许之至雨华台望阙再拜入龛索楮书偈耴瓣香书风调雨顺四字语内臣曰烦为奏上遇旱以此祈雨秉炬自焚烟焰凌空异香扑人群鹤飞翔龛顶良久火余敛舍利无筭于是上宥三千余人悉度之他日大旱上召僧录司官迎永隆香至天禧寺祈雨三日为期入夜大雨上曰永隆雨也为御制落魄僧诗 

　　△惺吉坚茂 

　　惺吉坚茂西僧也南京鸡鸣山在六朝时为北郊之冈冈下有坑堑凡诛戮者皆寘之俗呼万人坑明兴筑都城包坑城内矣太祖建十王功臣等庙及鸡鸣寺于冈之阳以为祀神演法之所复立国子监镇压之而旧时余魂滞魄往往结为黑气气触人辄昏仆甚至殒命亡躯一日事闻太祖服儒服幸广业堂试其事则妖怪寂然驾回复作于是思以神道治之遂敕使迎耴西番有道僧惺吉坚荗与七僧俱来选日结坛场具大石钵盂三贮蓄净水菜饭三物诸僧登坛作法忽感天雨宝花之异坛场上下黑气克塞聚散开合宛若趋向之状供事人役气翳其身惟露顶额耳似此者七昼夜始灭太祖嘉其神妙构西番殿饰黄金居之命光禄寺厚之日饩饩有馂留贮豆中不以食人诸僧旋绕诵呪皆化为水越数年还国 

　　△日瓦领 

　　日瓦领禅伯西僧也永乐五年四月朢日成祖与往灵谷寺观向日塔影斋心默祷曰愿祝如来大宝法王西天大善自在佛吉祥如意果鉴朕诚则示塔影一巳塔影见成祖又默祝愿天下太平五榖丰登家给人足民不夭阏物无疵疠果遂朕心更示塔影一巳复见塔影二杀那之顷三塔毕见其色始若黄金在矿含辉未露俄若跃冶精光煜烨少焉如泥金布练豪芒纷敷若注若流绮窓彩棂黝垩丹碧灿然呈露至暮有五色圆光光中见二佛像及如来大宝法王西天大善自在佛像巳而复见宝公像拱立于前十七日成祖万筹节也先一日复与往复默祝曰明日为朕初度若吉庆福祥则塔影更见又见塔影二一照壁一映地与前塔影连为七其色或黄或青流丹炫紫绀縓间施锦绣错综若琉璃映彻水晶洞明若琥珀光若珊瑚色若玛瑙王车璖文彩晃耀若渊沉而珠朗若山辉而玉润若丹砂聚鼎若空青出穴若凤羽陆离若龙章焱灼若霓族孔葢之飘摇金支翠旗之掩映若景星庆云之炳焕紫芝瑶草之斓斑若阳燧之迎太阳方诸之透明水若日出而霞彩丽若雨霁而虹光吐若岩空而电影掣至于铃索振摇宝轮层迭溜瓦鳞麟阑槛纵横玲珑踈透一一可数人行走舞蹈若所服颜色若鸟雀冲过树动花飞悉见光中而天花雨虚悠杨交舞十七日花徧下大者如杯小者如钱东西两庑又见塔影十光辉照烛如前胜妙十八日复往景大胜前有彩云五色轮囷焕衍低翔徘徊乍舒乍敛变化万状不可殚述塔心腹见塔影一巳而青篁绿树之影纷然毕呈塔殿上所制七生丸异香芬馥克达远近至暮留师居寺观之十九之朝师报塔影第一层见如来大宝法王西天大善自在佛像三罗汉像六环六左右第二层见红色观音像一左右菩萨像四侍立拱手捧香花供养有圆光五色覆塔上宝葢垂荫璎珞葳甤上大悦曰物影一而巳塔见多影佛道僧法于斯为胜命图与师使归而言之国人 

　　△顺禅师 

　　顺禅师长安人俗姓弓洪武初来五台普光禅寺师无念德公尝夜中见自在身在文殊会中闻种种偈颂后云游名山还止五台永乐初跏跌而逝茶毘后有舍利及有语录传世 

　　△吕海 

　　吕海太原人参彻半藏禅师深契要旨博涉群经皆极其奥与洪连羲金谭道人呼为海金莲三高士戒律精严屡有灵异岁旱祷雨辄应隐崛山围山刺血书五大部经一百十三卷较正华严合论五台清凉传本宗二百问皆是手书永乐中召入京师修大藏经授太原府都纲年八十余一日沐浴更衣趺坐而逝 

　　△善启 

　　善启字东白长洲宦族杨氏子甫能言即通佛典父母异之令礼永茂院主为浮屠屏迹龙山穷课经典永乐中主上海延庆寺逾年为副都纲召纂修永乐大典较大藏经赐金缕僧伽黎服一时名公皆与为方外交尝论儒释之辨曰各自为其教又曰东鲁垂道西竺见性皆先于厚故虽离父母而养生送死皆合伦常 

　　△觉昙 

　　觉昙嘉定人视发崇明慈济寺平生茹素未尝妄语言未来事历历有验或卧于榻或有见其行市中人称觉菩萨成化中五月五日趺坐化去月余面如生肢体温软身久不坏举若空衣 

　　△回光 

　　回光禅师西僧也永乐初来回光寺演法武宗南廵驾幸寺中忽有僧从寺出与上谈道圆对不穷其偈曰可惜幽虚青莲地不见回光旧主人书竟俄失所在武宗悟曰回光禅师也命西域僧翻印度真文以识其事 

　　△祖觉 

　　祖觉嘉州人住眉山中岩唱明佛法学徒云萃作僧史一卷及华严金刚经解行世 

　　△智中 

　　智中国师彭县人生有异相年十二礼月光禅师惠心清修苦行昼夜不怠后惠心授松溪都纲智中随去寻代其职时番夷叛服不常智中抚化莫不投伏天顺中累封国师赐敕诰降银印智中在边四十余年代行功着成化二年年踰七十诏归弥陀寺优老焉 
　　头佗刘五长大白晢声音北人也嘉隆间来京邸往来城西北不过东南数日不食面无饥色雪满地破衣赤脚无寒态人供以美食耴夹土杂之乃食刘诚意伯夫人病乳痈甚危偶问能治否五耴纸笔画一石一木吹气一口命缚于额上夫人如其言夜间头痛发热遍身出汗乳痈浓矣具酒饭谢之不食去百户毛俊好延方士请五饭饭竟腰间耴一绳要借其宅缢死俊恳求之乃笑曰君不与我死数年后定有一道人死此遂走太仓后自缢死死之日有见其渡江者有见之于扬州者至万历初果有头陀阎希言过俊家饭毕沐浴趺坐而化方希言在时有杜汝谦者问长生诀希言曰汝是横死汉安望长生后二十年汝谦无故自投水死葢两头陀皆能前知如此 

　　右僧 

　　名山藏卷之一百四 

　　●名山藏卷之□□□ 

　　晋江何乔远　譔 

　　王享记一 

　　◆王享记一 

　　东南夷一 

　　○东南夷一 

　　高帝既平定天下诏谕诸夷诸夷君长或使或身悉随使者来朝贡则高丽日本大小琉琉安南真腊暹逻占城苏门荅刺西洋瓜哇彭亨百花三佛齐浡泥凡十五国臣服最先而最恭顺高帝作祖训列诸不征且示母勤远略之意既则抚绥怀柔令其三年一朝国王嗣立世见而巳高帝之言曰地广非久安之计民劳乃易变之源斯谟吁矣巳而日本通胡惟庸不轨乃命绝之惟念北虏为元余孽时时系心遣将铲绝穷追乃巳至其严边尤廑晚岁成祖有天下远慕唐宗宾服四夷之盛近缵高帝系心胡元之切北征犂庭于斯为烈西戎之夷吏部员外郎陈诚衔命往使历国十七首尾往返者数于是降胡达军尽居内地酋长部领悉署官封至夫才具可用诚心足托者往往爵之公侯布在左右虽至掖庭内宫亦有外夷之女所以示招徕之大明鞭鞑之威也海中诸国则命黄头二万望日占风指针坠繂无一不至与是功者即非斩首选法不得减革葢太监郑和与王景弘侯显辈领之有岁当是时四夷君长执赆献琛顶踵相望赐宴之日有忭舞天日稽首阙庭叹未尝有译鞮之馆充牣旁皇奕然壮观巳然而往来使送接伴赏赉费亦不赀仁宣之间氐羗之享如常昆夷之喙犹故正统以后东南海上夷以涛波难航贡使渐稀而西北胡戎贪利赏赐增人增赏莫可阻遏我惠渐薄彼信斯疏陵夷至于北虏也先之祸其时虽禽兽之心鸷健难驯亦繇我无以应其求且内武不张徒耴空言威而怒之自是以往惟有朝鲜恭顺靡懈余皆听其不时自至而我所捍御专北虏矣在南曰倭虽其猝黠善战来有时也至观交南终弃哈密烦图地广难安民劳易变神圣之云亶其然欤 

　　朝鲜 
　　日本 

　　朝鲜　　日本 

　　△朝鲜 

　　朝鲜箕子所封国也汉以前曰朝鲜其国有汕水焉又曰近日本日之所出朝景鲜明也唐以后其王姓高曰高丽又曰高句丽具见诸传记矣余读其国书有详略顾不甚异读元史遗漏甚多因采而记之朝鲜之国北与契丹邻其西女真其南日本王居松都有东西二京其姓王名目育者朝鲜人号为高宗元太祖既平契丹使人索其国赆太祖之十九年是为王目育之十二年元使者赍国赆还度鸭绿江盗杀之元人疑绝高丽者六岁元太宗三年是为王目育之十八年遣将撒礼塔往征之至铁州虏其将文使呼州人阪抆反呼勿降元人斩之围铁州甚急判官朱希绩火州城中妇老小儿率丁壮自刎死至州将金庆孙率死士十二人出战射元兵先锋流矢中庆孙臂血淋漓手皷不止却走之整阵吹双小笒还元人至益攻城至以人膏渍薪纵火为焚州守将朴犀与庆孙力御之元人焚掠既惨力大不支王遣其世子侹诣元讲和朴犀尚守州不下数以大于浦击其攻城云梯 【 大于浦者朝鲜人谓大刃大兵也】 其明年世子侹命朴犀降而降而慈州将崔椿命亦守城不下侹命之降不从王将斩之以谢元人椿命辞色不变元将曰此尔家忠臣使释之高丽既得和元所遗元使者赍送黄金七千斤白金千三百斤襦衣千领马百七十匹遗撒礼塔金银及金银酒器缣缯獭皮鞍子若马又分赠其妻子麾下亦复不赀元乃置京府县以达鲁花赤七十二监之既班师目育乃尽杀元人所置达鲁花赤于是高丽若元人无宁岁矣高丽王相崔瑀请王迁都江华以避元江华者高丽海曲地俞升旦曰小事大礼也窜海曲弃城郭捐社社非计夜别□指挥金世冲排门入诘瑀曰松京祖宗之都舍此安之瑀引出斩之遂请其王往江华王尚未决瑀怙而违众刻日发送时秋雨弥旬泥行没胫人马僵仆国人号哭乳闻而松都人户十万金碧相望悉弃委之亡何而撒礼塔复至攻处仁城有僧避兵城下射撒礼塔杀之高丽王授僧上将军僧辞居二年其国人洪福源叛归元元以为东京总管使领高丽降元随元兵来寇攻高丽者五年高丽王乃入朝贡元定宗时为王目育之三十四年故使其将阿母侃屯高丽之盐州民避匿山谷中悉悉驱之出廿州海中有苇岛平衍可十余里海潮出入旧时兵马判官金方庆使民堰为大泽垦辟种秆其始民殊怨及是民驱出山谷者乃藉苇岛活王保江华元人来责王出陆迎诏书王不出元宪宗即位诏王朝还居松京而崔瑀子沆为相亦怙如瑀止王行元使至王使其子佺出迎使入馆王乃见元使怒居二年阿母侃洪福源言于宪宗高丽无出陆意宪宗使其弟也窟王率兵一万入东界阿母侃洪福源趋北界屯大伊州□古和州高丽人入保山城海岛先是高丽王以其族子綧为巳子质于元也窟使之随军綧贻沆书请王出陆迎沆执不肻也窟陷西海道掠山城男口十岁以上皆杀之妇女小儿分与士卒王遣使致书祈哀也窟与为期期六日王复遣其将持遗金银酒器罗紬纻布等物请以明年也窟陷高丽城若州若县以八所既得疾北还留阿母侃洪福源守之高丽人遣人追送之旧京且乞退兵也窟责王必迎江外遣蒙古大等十人与其使偕还见王王度江以迎蒙古大谓王曰何早不如此与酣饮别而也窟复欲坼王所居城王复遗子淐如元祈哀凡进奉及馈遗元宫人及诸公妃王妃不可胜计居一年元使车罗大主东国车罗大问王曰王虽出陆侍中尚书等官尚未为真降邪王使其将长赠车罗大金银酒器皮币车罗大云君臣百姓出陆尽剃其发否则以国王还王惧复遣其臣崔璘往请罢兵车罗大曰相沆奉王出陆兵乃罢是岁元虏高丽男女亡虑二十余万杀戮不可胜计所过煨烬高丽受元之苦莫譬说也明年车罗大还师人民入保山城海岛者悉出陆而车大罗复来高丽使其臣慎执平往见车罗大曰王出迎世子亲朝兵可罢也王使复曰自大兵还后小邦惟命是从矣车罗大曰若从命何多杀我兵屠其忠州攻山城山城人登月岳神祠避之忽雷雹大作元兵以为神乃退高丽复使其臣金守刚从宪宗入和林城乞罢兵宪宗尚以不出陆为辞守刚曰比诸逐兽持弓矢当窟穴兽敢出耶宪宗乃命车罗大班师又二年复遣车罗大往曰王亲来我回兵王子入朝永无后患高丽王曰大军回世子即朝乃许之其明年车罗大复责高丽如前言而高丽王已老病乃使其世孙僖及其臣金宝鼎如车罗大所元将余达愁谓宝鼎曰必世子世子竟不往达愁纵兵侵掠车罗大焚烧庐舍杀掠其人民益甚高丽人晖等遂以和州迤北降元其明年高丽王诛其相立宣使世子倎奉表如元而车罗大暴死立宣者崔沆子高丽之相皆世官以故立宣父祖世相高丽而皆不忠于高丽继车罗大领兵者曰松吉大王尽坏高丽江华内外城督役刻急城廊摧折声如疾雷高丽人皆悲泣宪宗崩元世祖即位方南攻宋世子南见之惊喜曰高丽万里之国唐太宗亲征而不能服今自来可与俱至开平会目育卒命倎归为王 
　　明兴王高丽者王颛高帝即位之元年遣使赐玺书明年颛表贺愿世世备外属上喜赐之明历封为王予金印送还其国流人其秋王遣其总部尚书成惟德千牛卫大将军金甲两表贡方物谢并贺天寿节中宫及皇太子皆有献并请祭服制度上召问使者政俗城郭甲兵居室之详所以教王修德治民守国备御之意甚至赐王冠服药器陪臣冠服及六经四书通鉴汉书三年正月癸巳上斋七日御撰祝册署名授香使者往祀王国山川之神是岁颁科举诏其国明年入试者三人登第一人以不通华言厚遣之顷之其贡使洪师范郑梦周等百五十余人来师范等三十九人失风溺死梦周与百十三人存上召恤之上以高丽贡使频繁且涉海艰虞遣故元枢密使延安荅里谕之母数而高丽使者门下赞成事姜仁复来上悉遗还因谓中书省臣曰方谕高丽无繁今一岁间复数至既困敝其民又使者艰涉海即如郑梦周辈幸免覆溺能归言故不然不疑端耶夫古者诸侯于天子比年小聘三年大聘九州岛之外世见而巳今高丽去中国稍近人知经史文物其令遵三年一聘礼或以比年所贡方物第以其所产布布十疋安南占城西里唢里瓜哇浡泥三佛齐暹逻真腊等国新附远邦凡来朝者亦告朕此意六年高丽王复遣使金甲两等贡马五十匹甲两至言道亡其二及进马则五十问之葢足以私马问安所得私马则云欲自进于东宫者上恶其不诚却之曰且人臣私交非春秋义赐颛玺书自后无遣浮诈人为使明年王颛遣其监门卫上护军周谊郑庇等表贡方物表五通其二谢前后所赐两玺书其一请岁一贡其一请贡繇辽入陆无涉海其一谢赒恤失风人上返其贡赐书曰使至贡陈敷王极情听言覧表事大之心甚矣朕观上古之君甸侯绥服之外不治体天弘仁欲民安耳所以不宝远物不劳夷民圣人之心弘哉朕虽不才敢不宝王之臣忠却来诚之美贡朕欲王自今以往薄来而情厚王宜听之周谊者上宫人兄也宫人幼育元宫中上以为宫人故高丽使谊来是年王颛卒颛之卒也盖其权相李仁人弒之颛无子子其宠臣辛肫之子■〈示禺〉于是仁人立■〈示禺〉明年遣判宗簿事崔原来告哀言王以去秋卒嗣王■〈示禺〉立业遣讣盗阻之又有贡使义遇朝使斌主事实周于只与之构义杀斌执实周还王今巳诛义籍其家上巳闻颛为权臣所弒怒其诛朝使按拘原审询王颛所以死状而遣使往吊祭十年颛被弒三年矣使来请谥敕中书省臣曰高丽国王卒巳久始来请谥朕甚疑之夫其私杀其君诡杀朝使岂能长奉边圉笃守宪章者哉好礼来者勿彼与知因释原归其冬使复来敕中书曰高丽王被弒奸臣来者皆云嗣王拘而询之不得要领朕不忍来使父母妻子之悬望特敕遣归未几复至却之复来如是者五朕观高丽之于中国自汉至今其君臣多不怀恩惟挟诈构祸尔中书其遣人诣问嗣王与其政令何似若政令守前则当令岁贡马千匹执政陪臣以半来朝明年贡金百斤银万两良马百匹细布一万岁以为常所留我辽东边民悉送至境上乃见王之嗣位信而政令行也否则弒贼之为必有祸矣其明年如约贡执政大臣不敢称嗣王曰高丽国王世子■〈示禺〉诡曰嬖臣洪伦弒颛仁人诛伦立■〈示禺〉也上遣其执政大臣归敕谕之曰汝承奸臣之诈以来诳我则不得已我今尔归其兼言朕意于首祸之人曰杀中国无罪使罪深矣非尔朝贡如约且不能免问罪之师十三年不如约诏问之居顷之高丽数遗边臣金帛复遣周谊入辽东计事上敕守将都指挥使潘敬叶旺曰吾故不令高丽朝乃坚请与之约又不如今又使谊入我边虽曰夷性轻薄亦深有机自今无令彼人擅入来者止之首将无见有贡母得献召谊来吾处之及谊至居之京师曰母使得以我宫人故辄使来掩恶于我十六十七年使两至修贿诸朝臣甚厚贿有等上得其籍恶其侮渎复谕辽东守将唐胜宗绝之然高丽终不敢不如约十八年进马五千匹金五百斤银五万两布五万疋自是则共命者八年上谕诸臣曰朕即立以来高丽王颛首先臣顺朕推诚待之大要欲三韩之人举安岂意被弒而殒其臣欲自掩恶辄来请命朕数不许听之自为声教而益勤不懈索彼岁贡岂富天下哉试其诚伪耳既听命宜约削之令三年一朝贡马五十匹至二十一年正旦乃贡乃赐颛谥曰恭愍王封■〈示禺〉为高丽国王二十一年高丽千户陈景来降言是年四月王■〈示禺〉欲寇辽东使其都军相崔莹李成桂缮兵西京成桂使景屯艾州以粮饷不继退师王怒杀成桂子成桂率兵还逼攻王城囚王及莹景惧及不敢归是以降居二年来告王瑶嗣位曰王氏裔敕礼部曰三韩之地其君臣悖乱二纪矣然而其国晏然今遣使劳瑶而观之是为二十四年其明年高丽知密直司事赵胖等持其国都平议司奏言本国自恭愍王薨逝无嗣权臣李仁人以辛肫子■〈示禺〉主国事昏暴多杀至欲兴师侵犯辽东大将李成桂以为不可而返军■〈示禺〉自知负罪惶惧逊位其子昌国人弗顺启请恭愍王妃择立宗亲定昌国院君瑶权国事已及四年亦复昏迷信谗离间勋旧其子奭复痴骏纵酒色与■〈示禺〉党玄禹宝等潜谋复■〈示禺〉守门下侍中郑梦周者以前欲攻辽东为李成桂及赵俊阻止以此谮瑶谋害成杜及俊国中多被杀戮群臣国人谓瑶不足主社稷今年七月以恭愍王妃命退瑶私第择宗亲舆望无当佥谓成柱可臣等与国人耆老共推主国伏望圣裁俯从舆意上以高丽僻夷非我所治事情回隐未可为信令礼部移谕听其自为声教但耴母衅边使命往来而已成桂李仁人子也其冬成桂来请更国号上命仍古号曰朝鲜其明年请更名旦从之朝鲜国书载但骁勇善骑射自恭愍时已为金吾卫上将军东北南上万户威力侔其王矣是以其国人皆畏服之亡何辽东都指挥使司谍知其招引女直五百余人潜度鸭绿江欲人寇以奏闻上遣使敕责之曰朕有天下蛮夷率服奈何朝鲜屡怀不靖诡诈慢侮诳诱小民潜通海道朝廷命将镇守辽东辄金帛诱之王颛被弒杀及朝使往岁请令王昌入朝朕不之许瑶后主国遂使子奭来朝奭还而瑶已废矣尔篡臣也朕徒听尔自为君朕封尔王尔表至仍称权知国事尔又先遣使辽王宁王所逾月方朝谢何其不知父子尊卑尔方听我约束旋阴诱女直人潜渡鸭绿江夫昔在有汉高丽寇边汉兵致讨繇是败灭曹魏之时阴怀二心与吴通好魏再加兵晋以尔国恃慢焚尔宫室俘尔男女隋兵再伐高丽之民死伤涂地唐讨尔逆平尔土地为九督府辽金至元尔国造衅屡杀其信使繇是讨伐屡加宫室焚荡民庶斩虏国灭君诛朕视尔国不啻弹丸历代中国所加征伐者非好吞并皆尔前王自耴之朕又闻金世宗时尔国表贺称进玉带启函但小石数枚世宗繇是兴师破尔城数十尔比入贡复杂十数空纸圈表函中以小事大体岂如是朕混一六合骑射舟师水陆毕备区区朝鲜何足待朝食诚欲全福所覆示尔福几开尔新路尔重违天则不可悔旦惧恐陈谢寻亦遣了入贡终高皇帝之世委心臣服矣而高皇帝终以旦为弒君之臣着祖训绝之建文初旦老请以子芳远袭亡何旦卒赐谥康献成祖元年赐芳远金印诰命冕服九章圭玉佩玉妃珠翠七翟冠霞帔金坠给象牙犀角及中国书籍东南夷中药物六年使其世子禔来朝及归上制诗送之遣中官俨护之行赐王朝祭服二白金千两绒绮纱罗百余疋是时朝鲜纳女后宫得为妃嫔者四人十七年芳远老请以子裪袭此时国家迁都北京朝鲜益近而亦益恭中或有庆率遣使表贺贡献其它庆慰谢恩无常期或前使未还后使已至而朝廷亦厚待之每有大事颁诏其国告哀请封遣近臣若行人往优礼赐赉他夷不敢望焉芳远卒赐谥恭定宣德初赐裪五经四书性理大全通鉴纲目正统间赐王远游冠绛纱袍翼善袭衮玉带景泰元年裪卒子珦嗣珦卒赐谥恭顺子弘暐幼其叔瑈以袭位请七年封瑈为王天顺初王瑈与女直毛怜卫雠杀廷议遣使问罪佥举礼科给事中张宁及中军都督同知武忠往朝鲜请宁忠阅兵忠耴其弓矢挽之并张两弓皆折既有鴈横空而过国人请射忠援弓应弦而落国人大慑服民因与宁宣示威德祸福王瑈使陪臣谢复遣子入学引咎解兵未几谍报女直建州酋长董山潜结朝鲜谋叛朝廷命廵抚辽东都御史程信察之信廉得王瑈所授董山为中宪大夫中枢密使伪制书以还报上命一给事中往朝鲜一锦衣译者往建州急问之皆不承出伪制书示之王瑈惊服谢罪成化四年征女直建州夷王瑈遣其中枢府知事康纯统兵万余渡鸭绿泼猪二江攻破兀弥府诸寨斩贼酋李满住及其子古纳哈等三百余级生擒二十余人获牛马等畜二百余焚其积聚遣使献俘命礼部厚赏之五年瑈卒谥惠庄子晃嗣六年晃卒谥襄悼晃子病废其见子折女嗣折女复出兵助击建州以捷闻弘治十八年卒谥康靖正德元年子隆立隆病风无子逊其弟怿嘉靖二十三年怿卒赐谥恭僖明年子山告立未踰年卒赐谥荣靖弟峘立二十五年命朝鲜贡楮代席二十六年以朝鲜王恭慎特许其使臣同书状官及从人于郊坛及国子监游观设馆伴以宠之初嘉靖八年朝鲜陪臣来言臣国祖李旦系出本国全州二十八世祖翰仕新罗为司空新罗亡六代孙兢休入高丽十三代孙安社仕元为南京千户所达鲁花赤世其官元季兵兴安社曾孙子春率成桂避地东还至正辛丑当恭愍王之十年有红巾贼入境成桂击却之授武班职事时尚未知名春者成桂父成桂非李仁人子李仁人京山府吏长庚之裔也请以世系付史馆改正以洗祖训所载弒逆之谬许之顾末行万历初遂与焉其国置八道有府有州有县其王国平壤其设官衔名稍仿中华而义近于古其俗柔谨绝淫盗通诗书尚大一日律饮食用俎豆官吏闲威仪兵器疏简无刻刑箕子之遗风也 
　　郎曰予读朝鲜国书所载李成桂善射射至精岂非诬哉成桂尝与纳哈出战三毙其追将二十余人最后一人追旦及之举槊欲刺旦侧身若坠仰射其腋又一人当旦射之旦起立马上矢出胯下旋跃马射中其一人膝其一人面甲别作颐甲护面旦射中其马马跃其一人力引辔颐甲张旦射正中其面又尝击元将高安慰困其东宁城射七十余发皆中高安慰面国书明载成桂为金吾卫上将军矣后世请改曰其时授武班职事尚未知名蛮夷亦能夸诈邪要以高皇帝之明威虽阻以远岂能遁情予载元所以加兵朝鲜益元史之缺见胡人凶忍而高皇帝恶成桂弒君悉索其赋八年而罢逆而难之听而收之大圣人之操舍也 

　　△日本 

　　日本古倭国在东海中绾波而宅自玄菟乐浪底于徐闻东筦所通中国处无虑万余里其地东高西丁势若蜻蜓古亦曰蜻蜓国也国君居山城以王为姓以尊为号徐福赍五百童男女入海为秦始皇求仙无所得惧不敢归避居焉今其裔也所统五州七道三岛为郡五百有奇皆依水屿大者不过中国一栈落而巳户可七万余课丁八十八万三千有奇而摄摩依势若佐博德其民相矜以贾积赀或百万和泉一州鼎食击锺谣俗有中国之风也萨摩之鹦哥里其民备礼重为邪独伊纪之头陀僧三千八百房颇羯羠嗜杀而萨摩肥后长门三州之人最喜入寇诸州郡统于山口丰后出云三军门三军门相揃剽国分为三而总属山城君以后丰后独强国人服之愈于山城其朝贡始末具载前史元时世祖遣黑的赵良弼等谕之不至使将将十万兵往征风覆其舟于蛇海终元世不相通也高皇帝即位方国珍张士诚既诛服诸豪亡命往往紏岛夷入寇山东旁海诸郡帝以即位之二年使行人杨载谕其国王良怀赐之玺书曰上帝好生而恶不仁我中国自赵宋失驭北夷据之凡百有心莫不兴愤辛卯以来中原扰扰原时来寇山东乘胡衰耳朕本中国旧家耻前王之辱师旅扫荡垂二十年遂膺正统间者山东来奏倭兵数寇海边生离人妻子损害物命故修书特报兼谕越海之繇诏书到日臣则奉表来庭不则修兵自固如必为寇朕当命舟师扬航捕绝岛徒直抵王都生缚而归用代天道以伐不仁惟王图之良怀不奉诏复寇山东转掠温台明州傍海民遂寇福建沿海郡上复使莱州同知赵秩责让之良怀语秩曰小国虽远曷不慕中夏惟蒙古与我等夷辄小国我我先王不服蒙古使其使赵姓者訹我好语语未既兵列海涯矣以天之灵雷霆波涛一时为尽今使者云中国有新天子顾使者亦赵姓其后邪岂亦将訹我欲兵之秩徐曰今大明天子神圣生中夏而帝中夏不比蒙古人蒙古人所为大明天子不为且吾非元使后能兵兵我王气沮礼秩有加遣其臣僧祖来随秩奉表称臣上赐文绮帛若僧衣遗僧仲猷克勤等八人护送还国赐良怀明历杂缯是为洪武四年然其人时时剽掠海滨不绝官军乏舟不能追击五年命浙江福建濒海诸卫造海舟德庆侯廖永忠请增造多橹快船来则大船荡之快船逐之上曰善是时日本国中有持明者与良怀争立不定七年使来无表其臣号征夷将军者且有私贡并却之九年贡有表语谩责让之而是时丞相胡惟庸得罪惧诛谋借倭不轨奏调金吾卫指挥林贤备倭明州阴遣宣使陈得中谕贤送日本使出境则诬指为寇以为功贤听惟庸计事觉惟庸佯奏贤失远人心上谪居之倭中既惟庸请宥贤复职上从之惟庸以庐州人李旺充宣使召贤且以密书奉日本王借精锐人为用王许之贤还王遣僧如瑶等率精锐四百余人来诈献巨烛烛中藏火药兵器比至惟庸巳败上犹未悉贤通惟庸状发四百余人者云南守御遣责其不恭示以欲征之意日本王奉丞相书不逊其文曰臣闻三王立位五帝禅授岂谓中华之有主焉知夷狄之无君乾坤浩荡非一王之独擅宇宙洪荒乃万民之紏首臣远疆小国城池不满六十座封土不足二千里常存知足心陛下作中华主为万乘君城池数千封土数万尚萌不足起意灭绝天发杀机神鬼号哭地发杀机龙蛇走陆人发杀机天地反复尧汤有德四海来宾周武施仁八方拱手臣闻大国有兴战之谋小邦亦有却兵之法肻肃遵轨途拱奉天颜自古及今讲和为上罢兵为强傥免生灵之矢苦用捄黎庶之艰辛年年称贡岁岁称臣上怒安置其所遣僧于川陕番寺其明年王复遣僧如瑶等贡方物及马自解前罪上以其前语慢仍却其贡设礼部为书责问其国王曰礼部尚书致意日本国王鸣呼王罔知上帝赐奇甸于沧溟之中命世传而福黔黎王居沧溟不奉帝命妄尊大肆侮纵盗祸有日矣吾奉至尊命移王书王审图之又设礼部复书责问其征夷将军曰前将军奉书我朝丞相书辞悖慢将军与寸军之君自造祸者大明明皇帝初复中华加惠尔国尔国人至者云使则加礼云商则与之贸迁故遣克勤仲猷二僧护送尔使二僧至王不礼焉洪武十有二年将军奉书肆侮今年秋僧如瑶来陈情饰罪我群臣合辞请诛至尊不允曰小人亡知彼实使之杀何益吾不敢以中国自大本部既听听音遣人涉海特问如瑶之来王诚与否使者临行群臣复奏天将更日本君臣而弭其惠乎其诡诈不诚纵民肆寇不不但巳至尊又不允曰我生民何罪足下畜无徒沙门忘中国之宽大构是非于两端将谓元氏艨艟覆于蛇海此往事矣夫元生紫塞长骑射短舟楫日本先王非元仇雠不作患害天厌元武亦固其宜然当此之时元师方盛亦谓沧溟小岛失微利而不争今乃以败元为长胜以蕞尔为强大故非将军福我至尊必欲较胜见是非辨强弱将军自知之十五年惟庸事觉上追怒惟庸诛贤磔之于是名日本曰倭下诏切责其君臣暴其过恶天下着祖训绝之而命信国公和江夏侯德兴经略海上郡命魏国公辉祖江阴侯高练兵命都督暠文德战命都督显出海廵又数年命南雄侯庸招抚沿海渔丁岛人盗徒蛋户籍为水军以数万人防御之至其末年始靖亡患成祖即位倭丑劫掠对马台岐暨诸小岛百户马兴拒战死之寻寇苏松诸处是时国王名道义者获魁丑以献蒸之海上上嘉之四年以俞士吉为都御史赍赐之钮命印诰命封为日本国王名其国之山曰寿安镇国上亲制文勒碑其上其文曰朕惟丽天长久者日月之光华丽地长久者山川之流峙丽两间而长久者贤人君子之令名也朕皇考高皇帝纳天地于范围古今之统纪九州岛嘉俗万国同风朕承鸿业际天所覆衣裳冠带咸造阙廷迩者对马台岐暨诸小岛有盗潜伏尔源道义能服朕命咸殄灭之屹为保障誓心朝廷海东之国未有贤王朕稽唐虞之世五长廸功渠搜即叙成周之隆髳微卢濮率遏乱略尔之贤名有光前哲朕继古封山特封日本镇山号为寿安镇国锡以铭诗勒之贞石荣示千万世遂给勘合百道令十年一贡贡道繇宁波船无过二只人无过二百倭狡易叛其明年复入寇平江伯陈瑄遇于沙门岛追至朝鲜洋尽焚其舟斩获亡筭九年以后贡一再至而其寇松门沙园诸处时有之十九年犯辽东之马雄岛都督刘荣歼焉其后朱亮祖破之于温州徐忠破之于桃渚侯端破之于金山稍戢矣 【 请精骑射刀槊有膂力能一手挽石狻猊行十余步策马坊门交手拥楣以足挟马悬之倭寇金山卫端时以指挥同知与主帅分兵出战主帅出南门军覆端以孤军驰东门众不能继与战巷战数十合被矢如猬转战益奋贼惊以布横街欲生致之端以一剑挑布一剑截而断之贼仆地而笑繇是得出鸣皷招散卒得百人适潮退舟胶下令人持束草与炮俱进至海滩焚贼船十余艘遂大破之当端巷战时一剑忽坠地所乘马口嗛授端其异如此】 而其时我方招徕海外诸夷颇得给赉互市倭国入贡亦时踰额宣德初复增例船三只人三百八年道义死子源义持立来请封顷之我兵献海上贼俘其俘皆倭人群臣请诛之上赦归下玺书义持尔父畏天事大职贡不愆先烈之不图而轻犯上国朕所不诛未忘尔父义持奉表谢是时倭往往载方物戎器行海上为诈欺得间则张其戎器不得则陈其方物无所不得利至其小小□盗或不绝其主良不知也要以利给赉互市其贡常先期至至正统中乃入桃渚犯大嵩劫仓庾燔舍发塜朿孩于竿沃之沸汤视其号为笑捕孕妇忖男子刳中否海滨人绝苦于是朝廷命重帅恒镇要地增城堡谨斥堠大修战舰合浙东诸卫分番戍守以备之按堵者且十余年成化二年复诈来称贡遂破大嵩诸处舟汐官兵夜围之倭立篙沙中悬灯疑我因乘潮而遯十一年使贡及归阃帅用金鼓送之出海随以炮铳击其舟多沉者正德中鄞人朱缟变姓名为宋素卿亡入其国国王源义澄悦之遣入贡素卿与其故族人耳目为奸利厚赂阉瑾得赐飞鱼服以归居久之国王为源义植孱不能制诸岛诸岛竞利先贡嘉靖二年其西海道大内谊兴国遣僧宗设入贡居数日素卿复为南海道海川高国所遣与僧瑞佐以来皆止宁波江下故事番使止宁波有宴先至者居上素卿贿市舶太监义先阅货宴之坐上坐宗设众不平攻瑞佐杀之追逐素卿抵绍兴城下素卿窜入慈溪纵火大掠指挥刘锦与战死遂蹂躏宁绍间宗设夺舟遁掳指挥琎去事闻上切责镇廵等官督兵追捕下礼部仪倭夷宜贡与否遣户科右给事中穆按视区画巳浙江镇廵官捕得素卿而宗设党中林望古多罗等漂入朝鲜界朝鲜国王擒以献穆与廵按御史道鞫之具上俱论死系狱四年琉球贡使归使转谕其国王捕送宗设及佐谋倡乱者会琉球使溺死九年国王源义晴复附琉球使来言为素卿乞宥罪并请复修贡献是时夏言为兵科给事中言夷人仇杀之祸皆起市舶礼部请罢之而日本贡使绝矣十八年复以修贡请许之期以十年人无过百船无过三然诸夷嗜中国货物至者率迁延不去贡若人数又恒不如约是时市舶既罢货主商家商率为奸利虚值转鬻负其责不啻千万索急则投贵官家夷人候久不得颇构难有所杀伤贵官家辄出危言撼当事者兵之使去而先阴泄之以为德如是者久夷人大恨言挟国王赀而来不得直曷归报因盘据岛中并海不逞之民若生计困迫者纠引而归之时时寇沿海诸郡矣朝议请置大臣兼廵浙福海道诏以廵抚南贑汀漳都御史朱纨为之是为二十五年纨至则严勾连主藏禁犯者戮无少假上章镌暴二三责官家罪浙人口语藉藉罪及建议主议之臣而歙八王直者少任侠多略一时恶少若叶宗满徐惟学陈东王汝贤王滶等乐与游而滶为直义子直奸出禁物历市西洋诸国致富不赀夷人信服之货至一主直为侩纨禁既严诸奸商藉是益负倭竞责直直无所出召亡命千人逃入海推许二者为帅引倭结巢霩衢之双屿港闽浙蠭起之徒益附之浸淫蚕食海上聚保矣纨居浙二年盛集舟师双屿挑之不出会夜风雨将逸去纨火攻之多所斩捕更令福建都指挥肤镗捣之俘斩溺死者数百人余党遁福建之浯屿纨帅镗剿平之躬督兵众填塞港口令不得复入倭舟当镗破双屿时许二逸不得王直收合其余众更泊他屿而广东有海贼陈四盻者自为一党直计杀之扣关献捷以求关市官司弗许赐米百石而巳直大诟投米海中益入盗此时有佛郎机夷者来商漳州之月港泣民畏纨厉禁不敢与通捕逐之夷人愤起格鬬漳人擒焉纨语镗及海道副使柯乔无论夷山从若我民悉杀之歼其九十六人谬言夷行劫至漳界官军追击于走马溪上擒得者纨业以厉禁为长履境者三十六声闻者三十一大国十有八小国百四十九唯暹入中华最近亦唯最好礼守德故王巳逝王绍绪有道于家邦明使者往来具言朕甚嘉之兹特遣人祭故王贺王登于新敬之哉成祖即位遣使人贺十三年昭禄群膺卒子三赖波摩札刺的赖立数侵凌满刺加国满刺加以告制解之暹逻自永乐中贡不绝上谓暹逻谨有所赐皆及其妃仍命三年一贡许市会同馆一再贸易所挟赀无税使还广东有司宴境上章睿以后不常至然未尝绝也正统二年王悉里麻哈赖九年王谷戎有替下十一年思利波罗麻惹智刺成化间有汀人谢文彬者贩盐遇风飘入其国界遂入仕焉易名美□为贡使嘉靖中遣使贡白象象道死使使者耴象牙镶以金石珍宝留贮白象尾为证尾置金□□一此时其王名勃略坤息利尤池牙隆庆初年东蛮牛求婚暹逻拒之东蛮牛恚围暹逻破之王自经死虏其世子及中朝所赐印以归次子摄国奉表请印上命给予暹逻既败其后颇为东蛮牛所制万历间其国王引兵迎击东蛮牛杀东蛮牛宵遁暹逻遂移军攻降真腊从此年年用兵雄于海外其国方千里峰峦峭峻山色如浙江乍浦所往来平湖海宁境上杀把总一指挥四千户百户七县丞一所伤官兵亡虑数百人癸巳破上海丁酉破屠吴淞南汇二所分掠江阴庚子掠海州壬寅破浙江临山卫犯松阳知县罗拱辰御却之大猷以舟师击其归 【 拱辰广西人是时官吏多不知□惟拱辰闲武艺挟悍勇家丁数十人自卫所在有功】 甲辰陷福建之山秦■〈山与〉所五月巳酉攻海盐不克纵火焚城楼及民舍癸丑复入上海杀指挥尚文县丞鳌焚毁官民庐舍廒仓壬戌陷乍浦流劫奉化宁化等县独克宽追围于独山民家火爇之倭贼勇而戆每战赤体舞刀前不复别生死闽浙亡人助者十七大率皆狡悍善设伏能以寡击众而内地久宁目不见寇遇辄靡溃沿海诸郡仅仅保孤城贼往来聚散如入无人之境吴越中村落市井故称繁盛殷富者半为丘墟而柘林川沙洼二处陈东屋聚之矣此时忬请添设海防副总兵总督金山等处以克宽为之出卢镗为福建备倭都指挥诏如忬言复改忬为廵抚而应天凤阳山东廵抚都御史各敕兼防海务六月倭留内地三月饱载出海而酋曰萧显者领众三百人失风不能去屯崇明之南沙克宽及佥事任环列守之复有倭繇华亭漴缺登岸流劫金山卫等处移泊宝山海警复作而南沙倭复出海转掠上海嘉定等处克宽御之败既引舟师击其登漴缺岸者斩首七十三级生擒十四克宽竟坐南沙败革职立功任环守如故困显者五月余会岁除守卒懈显逸其明年正月倭攻嘉定围上海时上海新城城环驰捄败之习家坟其三月败之大门墩贼奔慈溪王忬设伏邀击之显众既灭而克宽亦以其月击败采陶港倭斩首百余寇复入海趋江北薄通泰焚掠盐场有漂入青徐界者山东辽东大震而镗击倭嘉兴失利倭陷嘉善犯海宁夜袭崇明五月大掠苏州转掠崇德上命南京兵部尚书张经不妨原务兼右副都御史总督南直隶浙江山东两广福建等处遣御史主事各一人调山东民兵及青州等处水陆抢手六千人使参将李逄时许国督赴扬州听征经故总督二广有威名诸蛮信服之奏调田东兰诸州狼土兵及永顺保靖二土司兵备前行许之会大同患虏上复用忬大同而升徐州兵备副使李天宠代忬七月苏州倭流劫至嘉善趋松江出海俞大猷击败之吴淞所都指挥任锦败之新泾桥追败之罗店而国从间道袭贼至采陶港陷伏兵溃溺死者千人事闻逮故应天廵抚屠大山下诏狱黜为民逄时国皆论死山东兵遣还更改经右都御史兼兵部侍郎专一督军母无妨原务者是月有倭万余掠乐清黄岩东阳永康诸县复有三千余繇金山突至西海口登岸分掠十一月倭犯松江屯据柘林突犯嘉善嘉兴秀水归安都指挥刘恩至与战乌程不利贼亦颇有损失十二月突犯嘉善新市百户赖荣华者福建义夫长也自汀州征至大破贼锋会嘉善令植弃城走无传餐者诸兵退食贼掩杀之荣华中鸟铳死贼入城恣屠掠三十四年正月犯乍浦海宁陷崇德转掠塘栖新市等处复攻德清杀把总指挥八人时诸将号令不一偏裨各自为进止其败者率坐背约锐进经念所奏调兵未至持重不发而江南人苦倭久口语籍籍罪经玩寇矣上怒切责克期剿贼命工部侍郎赵文华出视师四月文华祭告海神于松江会田州土官岑猛妻瓦氏东兰等州土官韦世用等各领狼兵至经属总兵克宽副总兵大猷分领之大猷遣游击泫等尝贼稍有斩获文华方至意甚锐谓狼兵果可用厚犒而厉之狼兵贪亦数请战谍漕泾猝遇倭皆败倭肆掠如故分其党与三千余过金山卫而大猷与瓦兵遮击之亦败遂奔犯浙江乃文华尚直谓倭易平数趣经以狼兵战经念狼兵贪剽未可猝用即漕泾金山败衂已可明度保请永顺兵且至宁少待图犄又念兵事秘不以语文华文华谓经轻已而浙江廵按御史胡宗宪者有才略豪爽跅与文华善文华劾经闽人也虑贼入其乡故养寇糜财惑克宽诳言俟贼满载去乃追击庂海上今独御史胡宗宪与臣时时擐甲行间耳先是徐惟学者贷夷人金以其侄子海为质惟学死夷求海金令耴偿于寇掠海乃偕酋辛五郎聚舟结党入南畿浙西诸路合陈东之众于柘林乍浦遂增人至数万五月海率众数千水陆奄至突犯嘉兴时张经方领浙兵捣巢于松江兵空胡宗宪使人载酒两船毒之官领船曰送官酒见贼至佯弃去贼酋得酒喜偕来痛饮高会已亦潜令村市酒皆置毒渍药于米贼往往有饮餟死者其时保靖永顺兵已至先破倭于川沙洼倭惧而出海东遯矣经闻贼犯嘉兴即以其兵分属镗等水陆击之保靖宣慰使彭荩臣与遇石塘湾大战败之贼北走平望大猷以永顺宣慰司官舍彭翼南兵邀击之贼奔王江泾保靖兵复急击其后所擒斩千九百八十有奇溺死走死者甚众自有倭来未尝捷若此然文华劾经疏已至上前诏逮经及克宽以应大廵抚都御史周珫为兵部右侍郎兼佥都御史代之既则王江泾捷至业为文华所攘上亦反恚曰令文华不言经肻战耶其冬论死西市经在江南虽受有司供意僭侈然为人阔达安详死而朝论冤之珫至见文华气势风生不敢有所为经所调狼土兵亦缘经逮泮涣而新倭日益来是时任环为苏公兵备副使矣颇与俞大猷杀倭有功其它犯常熟犯上虞犯会稽流劫杭州西历于潜昌化至杀县令乡官莫御者文华欲委罪自解复阴言珫病天宠侍酒怠废上黜两人为民改南京户部右侍郎杨宜代琉升宗宪代天宠焉七月浙中有倭自绍兴高埠奔窜突入歙流劫绩溪旌德径南陵无阻者芜湖丞陈一道偕其同官领军来援贼悉手来接我所射箭皆相顾愕眙一道麾一军与仆子义死之 【 一道晋江人】 转入市市商登屋持瓦石灰罐下击生缚其二斩首十余贼趋太平逼其郛官兵御之败遂趋南京贼酋红衣黄盖骑而犯大安德门沿城窥觇我获其谍乃引去八月自秣陵关过溧水县丞珠臣署县弃城走贼信宿之巳复趋宜兴武进一日夜抵无锡我兵追及急击之奔浒墅会柘林倭三百余人出海失风还进据陶宅港苏松廵抚都御史曹邦辅虑二寇且合身督副使王崇古等急击之时佥事董邦政把总娄宇守陶宅以兵来会贼且逃且战欲奔之太湖我兵追及于杨桥匿横泾田禾中武生张大纲扪所杀人肉尚未寒曰必伏是令众大呼贼惊出悉擒之大纲手刃数人被创死我军尽歼之是自高埠奔窜贼也始起六十七人而巳而行数千里流劫数郡入二县杀一御史一县丞二指挥二把总戮及伤亡虑四五千人历八十余日始灭九月文华与宗宪亲将浙直兵四千人营松江砖桥约邦辅以直隶兵分七道会剿陶宅倭倭尽锐冲浙营皆溃挤溺相蹂践损军千余直隶兵亦陷贼中死者二百始文华闻邦辅击浒墅倭且灭趣赴苏复欲攘之至则邦辅巳奏捷衔甚犹谓陶宅寇残孽可剪也至是大败此时江南人称邦辅功不容口文华惭愤疏劾邦辅邦政避难趋易儌幸功捷而杨宜惩张经之祸亦言邦政虽功实违节制当罪兵部覆言文华所谓易者盖浒墅所谓难言者盖言陶宅顾浒墅寇灭则陶宅势孤第令邦政戴罪自效事平之日絜功罪而总之得旨下邦政于总督都御史逮问总督大臣明知邦政与娄宇功不敢言苟且论报而巳是月也备倭指挥王沛擒贼于螺门参将卢镗以大兵与合生得真倭八十余人斩首三十八级十月陶宅倭走周浦屯永定寺中邦辅身督兵攻之兵溃溺死者数百人而柘林贼有开洋去者亦复回登岸巢川沙洼如故是月也又有倭二百人自乐清岐头登岸流劫黄岩仙居临海过慈溪余姚繇上虞犯会稽十一月复有二百余人犯福建莆田县镇海镇东等卫而闽中倭犯自此始矣是时浙中又有倭二千余人先后入川沙与旧倭合犯平阳诸处杀指挥等官而闽中倭犯平海犯福清其犯平海者十户丘环死之其犯福清者指挥童干震死之闰十一月官兵攻围周浦倭甚急倭夜悉众东北奔为游击曹克新所击败遂入川沙洼复与巢贼合诸兵日夜伺击之贼乃焚巢出海总兵俞大猷与王崇古合追之及于老鹳嘴胜之余贼奔上海之新场越数日克新与倭鏖战于嘉定之高桥所领酉阳兵先溃诸军继之又二日克新复整兵大击之客兵众多进退无律又律大败士卒死者十四文华知倭未易猝图谩语归朝矣十二月任环率永顺保靖兵追剿新场倭陷伏中土舍彭翅等与其所部俱死之而其自乐清岐头登岸者官军歼之于嵊县典史吴成器剿之于龛山是岁立赏格有擒斩王直者封伯爵赏万金遣生员蒋洲陈可愿充市舶提举入海先是贼来寇辄谬诡曰某岛某倭东南人尽知王直叛而不知寇来皆直所坐遣宗宪为御史按浙时独心疑之收直母妻及子于徽州寄之金华狱至是出焉丰其居奉得洲可愿知可使疏请入海伺诱直名为移谕国王者宗宪谓洲可愿曰君语王直第来归立功自赎母妻子可保也吾厚遇之矣诸国酋种遍示之国家威德则直党自携直势自孤是冬洲可愿至见直五岛直骑从簇拥款乡旧洲等从容言曰总督胡公使鮿生敬劳足下风波忘恙直避席曰直海介逋臣督公不尺纆牵鞫之远劳信使死罪死罪洲等曰总督公言足下伟人也称雄海曲抚有诸夷而何为盗行直曰督公误听直非为盗为国家驱盗者洲曰是何言欤足下合亡命纠诸夷杀人剽货坐而分之而为之辞曰我非为盗者是何异昏夜操罟立人池上执之则曰我非盗鱼为君护鱼者三尺童子知不然矣直言塞洲曰总督公统军十万益以他郡骁健募土之兵亦不下数万水陆戒严号令齐一足下以区区小岛与之抗衡岂不犹螳臂哉顾总督公拔出足下寿母令妻馆榖甚厚此其心事可知总督公推心置腹任人不疑当世豪杰也而又公乡人公乘机立功以保全骨肉转祸为福上策也直默然罢初直念犯金华篡耴母妻狱中及听洲言窃窃喜意欲降而叶宗满以为非计其下皆不欲直行直有姬少华曰君谓海中王沉沉可百年哉兵久不解沿海州邑皆收保则安从得庚癸常主夷也妾为君计莫如降降则得官有功无祸矣少华者故金陵娼在直虏中直嬖之海上少年有善歌者沈郎故与少华通亦没岛中为贱作直使少华歌枕郎闻而窃听之少华见沈郎相目浃睫直察得之衣沈郎善衣使与少华隔帷夜歌直时时与少华计事少华阴幸直败冀与沈郎归也直闻少华言留洲为质使叶宗满王汝贤与义子滶养子毛烈同可愿入报谢请杀贼自赎求关市通贡者宗宪从便宜为宜奏诏许之而是时徐海巳拥萨摩洲夷入寇矣三十五年正月文华还朝言杨宜不称上遂以宗宪为兵部右侍郎兼佥都御史代宜而邦辅亦为文华论劾诏逮问之是月福建倭流入浙江界欲渡曹娥江官军歼之而山东兵御倭大败于四桥四月倭自浙江观海卫登岸陷慈溪江北倭流劫至金山杀镇江千户二人于江中而徐海拥倭分道来矣海所入寇一繇定海关入略慈溪等县一繇淞江入掠上海抵无锡江阴武进一繇海门入略扬州控京口众各数千人海则自拥万余人逼乍浦登岸焚舟今人殊死战导陈东所部故窟柘林者攻乍浦城且下杭州宗宪分遣声援自引兵壁塘栖贼闻解乍浦围略峡石越皂林出乌镇以北宗宪提兵衡击之稍稍引去贼纵数百人来尝辄复败益前廵抚御史阮鹗方欲趋乍浦急入保桐乡佐击将军宗礼及裨将霍贯道河朔骁将也以九百人与战崇德三里桥三战三斩首首以三百余级海伤焉大惊阻称神兵会桥陷军溃礼与镇抚何卫等死之贼遂围鹗桐乡城此时毛烈巳助官军击贼自効矣烈间过海招之海不听宗宪因厚遗烈所送谍使复赍金数万与海因谍使而说之三里桥之役海业巳夺气则亦遣酋来谢约罢桐乡围宗宪厚遗遣之明日复遣来谢复如之又谢又如之海悦转说东东窃窃疑海得督府贿未之从也顾海巳先解围去则亦解繇是海东有隙宗宪微知之会吴淞江贼万余人西引且与海合宗宪恐使人啖海金帛而说之曰公许胡公归矣顾公登岸时巳焚舟今欲归当无所得舟何不勒兵与胡公共击吴淞贼且可篡夺其辎掠舟归之为利也海诺引诸酋逆吴淞贼于朱冱斩首若干级吴淞贼夜出海遯俞大猷遮击连破之斩首千五百级海以吴淞贼遯不得舟屯海盐平湖界上旷绝处将造舟归宗宪所以供给传送不绝海心附矣独其书记叶麻者数阻之宗宪使人间海缚麻归而尚欲得东海有两侍女其一名翠翘其一名绿姝宗宪阴使持簪珥玑翠与之两侍女日夜说海缚东海犹豫未决东者萨摩王弟帐下书记也部最强宗宪使叶麻为书于东令反兵杀海书故不遗东以阴泄之海海益德会赵文华复以总督尚书视师至宗宪则与文华约令文华部署欲击海者召故所遣谍诘责之转为好语令其缚东斩贼级以献则亦且疏释之海因厚赂萨摩王弟请东代为巳书记萨摩弟送东海所海遂缚献之海诸酋皆疑且怨而宗宪复遣谍私海曰公献陈东矣即再舣艘海上俘斩如赵尚书语胡公以宽公于尚书前不益便乎海自念诸酋疑怨反故岛必见杀且或我兵出劫之业内附又不敢垒拒俛思良久约期去乍浦手旗而麾从诸军之所击之于是率五百余人离乍浦别营梁庄官军遂围乍浦火攻之俘斩数十百人焚溺甚众余贼走出海者指挥邓城追及之尽沉其舟于是海自以数有功内附益固顾尚疑未敢即来宗宪使浙人中书罗龙文趣之海宿龙文垒中夜半蹑其足曰公何入虎穴者龙文曰尔我一家堂奥也何穴之有因遂说海公何不见胡公胡公所急见公者以报天子官公公官而尚何旦暮乞贷蛮夷为不信质我海因与龙文为期至期海则先一日拥数百人冑而阵平湖城外自率酋百余人冑而入见宗宪平湖人皆大惊宗宪坦然受之与文华若廵抚都御史若御史坐堂上以次受海谒海至宗宪前一款再稽首宗宪下堂摩海顶抚谕之曰我儿也与之大盆酒而先尝之皆大喜宗宪念此时方集兵阴收陈东余党度海必不安复使谍童华出解之海见华迎骂曰官家又集兵矣绐我耶若何来叱左右缚杀之华大笑海曰何笑华曰笑公不知人耳麻与东也阳附公而阴仇公也胡公心爱公□公入其彀中故以兵收东特遣仆相闻奈何仇所爱爱所仇乎海因求华请于宗宪得自舍便地宗宪为择沈家庄使居沈东庄故有东西两处中绾河为堑宗宪因说海居东庄而以西庄居东余党海谓宗宪亲巳输金二百请为市酒米宗宪稍稍置毒遗之而令东诈为书遗其余党曰徐海约官兵夹剿汝矣东党果疑夜伏逻卒东庄瞰之海闻使人挟两侍女间道投诣军门逻卒归报东余党东余党勒兵过海所骂曰俱死耳何陷我为矟而鬬海中矟众大乱而宗宪所密召永顺诸兵亦至四合攻之宗宪擐甲大呼入垒会风烈炬焚之海沉海死斩首千级其中酒米毒虏首色黑者三百余问两侍女海安在两侍女泣而指其沈处遂斩海级以归饮至辕门诸公令翠翘歌行酒醉翘宛转悲怨诸将吏皆怜之宗宪曰是为我说徐贼以配诸永顺酋长不杀之翠翘叹曰诱杀一酋复属一酋何面目去之钱塘江上投水死是为是年之八月遂俘辛五郎叶麻等于京师上祭告天地宗庙社稷加文华少保宗宪右都御史兼兵部右侍郎而先时寇自黄浦七丫出海者俞大猷败之自仙居趋彭溪镇者卢镗败之分掠海门者把总张成败之流入常镇者总兵徐玉玉等败之惟定海舟山倭据险结巢时出劫掠定宪简所调川贵兵九百人隶总兵俞大猷会雪甚大猷四面攻之贼败拥栅自固我兵以椶榈之蓑卷火掷栅焚之贼溃出斩首百余余悉焚死而江南倭寇尽矣三十六年四月甲午倭犯江北诸州县者以两月六月淮扬兵备副使于德员参将刘显大败之安东贼乃驾舟投洋去而宗宪念徐海巳死顾未得王直至是叶宗满等至宗宪悉子畜之亲挟滶与居起饮食如布衣交滶归报直曰胡公忠信可托也少华亦从旁泣曰如此人也而不往归亡无日矣直遂与蒋洲若宗满等同来初直留洲者久洲因得遍谕诸岛丰后太守源义镇者亦遣酋德阳附舟具方物奉表入谢十月直来顾未即人见泊岑港自严卫宗宪夜驰之宁波使夏正为死间正见直而说之曰公欲保全家属关市求官可不降得之乎严卫而称降孰信公公有大兵于此即往见军门军门敢留邪夫人亦有命虑死降者战亦能死也而况胡公大欲生公直迟回久之复遣滶来见宗宪与滶连寝饮大醉出出寐凡诸将前后请战书十余通悉置之几上夜作寱语曰吾欲生汝故禁无战汝不就活勿怨我也滶乘宗宪寐窃观诸请战书且闻寱语则益喜阴报直直尚疑滶使其子澄啮指血寓书而决之此时直泊岑港五旬矣宗宪时时开关扬帆也直闻徐海巳败没度亦无脱计乃请宗宪使滶归守舟留少华视其帐中宝货身诣军门少华度直远私出宝货赂客使効直书为直章传诸帐下诸帐下稍稍散去而遂与沈郎亡归直见宗宪好慰之令自系狱待命因以状闻请姑许诸夷贡市曲贷直等用系番夷心俾经营自赎廵按御史王本固力谓不可江南人汹汹言宗宪大得夷金宗宪恐乃易疏言直等死在不赦唯上所处分本固复言诸奸逆意叵测请敕宗宪相机审处永绝祸源有旨切责宗宪擒剿宗宪乃大集兵舰环夷舟守之时倭酋德阳居丹山道隆观毛烈辈闻直擒怒宗宪绐之与诸夷杀夏正焚观以德阳去宗宪疏入廷议直元凶不可赦命坐枭示宗满汝贤发戍边加宗宪太子太保余迁赏有差而毛烈辈与诸倭据丹山沮岑港守之诸军攻之不克巳复巢于柯梅自是窜入闽中首尾巢闽中者七八岁连犯吴越所破灭城十余掠子女财物不可胜计官吏军民战及俘死不下数十万转漕军食横赏赐干没入槖中者费以巨万东南膏髓竭矣是冬倭犯福建福州洪塘南台等处廵抚都御史阮鹗赂以布政司库银数万及绢数百匹金花千枝遗巨舟六艘买之去为言官所劾上械问鹗京师鹗厚赂相嵩得罢为民三十七年四月辛巳倭大至犯浙江台温福建兴泉等府丙申陷福清杀县令劫库狱掳男妇千余攻惠安杀知县林咸五月戊申入南安甲戍倭自福清海口出港参将尹凤等击之斩获溺死者甚众六月丙戍浙西倭寇分掠乐清永泰等县指挥刘茂等战死督兵致仕佥事王德亦死之南京御史李瑚言倭所以猖獗不巳皆宗宪私诱王直故御史王本固等亦劾其老师纵寇上令在廷集议皆言宗宪功当切责留用上从之十一月柯梅倭驾舟出海泊福建浯■〈山与〉而毛烈复移众南粤山造屋而居福兴潮广问纷纷以倭警闻矣三十八年倭犯象山县海道副使谭纳败之四月倭船数百转掠扬州海门等处屯庙湾又有倭二十余艘泊三河广东饶平海丰海阳倭笑至者一千余大掠去又大至福建攻福宁州不克攻福安宁德破之福兴泉漳无地非倭矣江北倭趉通州据白蒲镇副使刘景韶击歼之再击印庄倭又歼之庙湾倭合众攻淮安廵抚都御史李遂督参将曹克新等御之大战于姚家荡贼败走姚庄我兵焚之前后斩首百余级余众复保庙湾通政唐顺之攻之不克而江南三河倭复繇海门登岸犯江北景韶督参将丘升等击败之于邓庄追至锅团马蹶见杀五月宗宪遗总兵刘显来援遂檄江北诸兵尽属显连战大败之贼众尽殄三十九年三月倭寇六千余流劫潮州等处是岁福建倭寇充斥破永定城又破宁德县杀参将王梦麒知县李尧卿兴泉漳三郡城以外皆为贼薮贫民亡赖者窜入贼中□□谋主羽翼掠行人发坟塜量其家赀索赎诸将帅功饰败贼满载归者指为逐遁阻风旋者指为□击上下相蒙遂成故事先后廵抚王询以避难引疾去而刘焘贪纵欺诞厚贿严氏言官交章论诋犹得以风土不便调外矣四十一年八月新倭大至犯福清罗源连江等县杀游击将军倪禄十一月攻兴化府陷之杀一同知据城中者三月分兵攻陷寿宁政和是岁宗宪为给事中陆凤仪论劾逮系竟死狱中浙直总督罢不补四十二年福建廵抚都御史游震得具陈失事状上从部议起丁忧参政谭纶统浙兵三千人往以副总兵戚继光统义乌兵一枝则令抚臣自择良将星驰应缓震得寻被论罢升纶为俭都御史代之二月兴化倭结巢崎头都指挥欧阳深率兵追剿陷伏中死之贼乘胜陷平海卫引舟出海把总许朝光率轻舟钞之贼焚舟遇屯平海卫四月继光与总兵刘显俞大猷来攻大破之斩首二千二百余级堕崖溺水死者亡筭纵所掠男妇二千余人是战也贼与显及大猷对垒日久颇懈谓继光远来疲乏未能军而继光兵至如风火擒杀无遗兴化人德继光如亲父兄四十三年继光复击仙游残倭破之贼趋同安继光追至王沧泙又追及于漳浦之蔡丕岭斩首千余级其残寇得脱者流入广东令两广南贑征调土兵大集急击之贼掠渔舟入海遇风多覆溺乃复登岸屯海丰金锡都总兵俞大猷率兵围之相守且二月贼食尽将遁报効副总兵汤克宽设伏待之擒斩二千余人四十四年二月倭犯通州吕四场官军御之贼败遁转掠至江南三河副总兵郭成等迎击之海中沉其舟斩首百余级自是倭寇绝隆庆间海上逋寇曾一本等复勾倭入犯我亦严为备非如嘉靖季矣 
　　郎曰朱纨精严勇任张经持重好谋皆及于祸胡宗宪跅也挥霍审机定变如吐雷风亦以不免边疆之臣任事岂不难哉世讥宗宪内结严嵩外比赵文华以自固身没既久浙人思之不忘自古未有权臣在内而大将能立功于外者道在委蛇夫 

　　名山藏卷之一百五 

　　●名山藏卷之□□□ 

　　晋江何乔远　譔 

　　王享记二 

　　◆王享记二 

　　东南夷二 

　　○东南夷二 

　　琉球 
　　安南 
　　真腊 
　　暹逻 

　　琉球　　安南　　真腊　　暹逻 

　　△琉球 

　　琉球国居东海唐宋皆不宾贡高皇帝使行人杨载持诏其国国凡三曰中山曰山南曰山北中山王名察度山南王名承察度北山王名怕充芝皆以尚为姓皆遣使入贡贡上嘉之使使赐三王印与皮弁冠服至则三王治兵相攻上复使谕之使其息兵养民于是中山王遣世子及国相子来学又有女师生始鲁妹二人者亦来上赐之裘葛瓮饩视中国儒生加一等居顷之世子国相子与云南生非议诏书上怒皆治罪死久之中山王复遣使贡上赐之闽中舟工三十六户察度卒子武宁嗣武宁卒子思络嗣思绍卒子巴志嗣而承察度卒无子其从弟能抚其国人承察度意属之永乐中封为山南王其后山北山南皆为中山所兼自巴志以后为尚巴为尚忠为思达为金福为泰久为德为圆为真为清为元为永莫不内奉唯谨薨必计封必请其国故硗瘠民俭僿少勤不知礼节文字入明以来户慕尚华风革其旧俗从我声教其国立法司官察度官司刑者也遏闼官那灞港官司储者也耳目官司访者也三官者武臣也以上世及所豁地为姓名大夫官长史官通事官司贡者也文臣也以通中国书及闽三十六姓之后人为之王并日视朝日三朝群臣搓手膜拜有庆则觞王王与之坐欢卑者跽俟槛陛外移时王所居甚高贯陶珠五色为帘出乘肩舆人二八前后人百数左右拥武士蒙藐如蒙倛以五色陶珠为盖又珠为小团扇集大鸟羽为大团扇其赋敛稍合中国古井田制上下有分土国有大事暂鸠而加征焉其法令简严不责少文其文章亦能明佛而通经其武事刀剑弓矢皆严利削直射可至二百步礼尚跣敬则跣乐用弦歌童子击柝舞亲丧数月不肉食无釜爨用螺壳无絮织麻有布釜与絮者必白王不则罪用日本钱如宋季鹅眼钱也 

　　△安南 

　　自广西凭祥南行四百瑞安南国也东抵海西界老挝南入占城于唐虞为南交秦属象郡汉平南越置交趾刺史马援立铜柱焉其名安南自唐始也皆置州县长吏唐亡交人曲承美据其地其后篡夺不常而安南为夷国然皆内称臣中国亦用爵号羁縻之斩宗王朵朵失里擒承旨百家奴进至毡帽山破斩鲁王及司徒荅海俊等其秋遣崇礼侯北归明年扩廓蛅木儿卒久之爱猷识里达腊亦殂是为洪武十一年上遣祭之文以不失待亡国礼虏人谥爱猷识里达腊曰昭宗立其次子益王脱古思帖木儿其丞相驴儿蛮子哈刺章及国公脱火赤平章乃儿不花枢密知院爱足等时时寇塞下十三年命西平侯沐英往讨擒脱火赤全部以归明年大将军达与副将军友德征乃儿不花至北河袭灰山大克获而纳哈出犹据金山寇辽东聚众至二十万辎重饶虏主二十年春上命宋国公冯胜为大将军率颖昌侯友德永昌侯玉南雄侯庸定远侯弼将兵二十万往击之获纳哈出尽谕降其众俘元官属遗臣千有余人上曰吾老矣今不灭虏后未弭也其秋即军中拜玉为征虏大将军率延安侯胜宗武定侯英都督忠都督恪定远侯弼等复征之玉与延安侯穷入沙漠其冬获元将九百余人上察知虏势不久存其明年复遣申国公邓镇等从玉师倍道兼进覆其巢穴盖从者七侯王深入至捕鱼海穴地爨薄之破杀其太尉蛮子脱古思帖木儿与其太子天保奴知院捏怯来数十骑遁获其次子地保奴及妃主部酋三千男女七万余人马驼牛羊十万余尽焚其铠仗返于是漠北一空边庭无警上大悦而赋平胡之诗脱古思妃既至至道与玉私惭惧自杀而地保奴出怨言上投之琉球脱古思帖木儿既遁欲往和林依丞相咬住行至土刺河为其臣也速迭儿所袭众复散独与捏怯来等十六骑偕适咬住来迎欲共依阔阔帖木儿雪不得发也速迭儿袭执缢杀之并杀天保奴捏怯来等遣使来降居之全宁应昌诸处未几为失烈门所袭杀部落遂溃而咬住与太尉乃儿不花知院阿鲁帖木儿时寇边上命颖国公友德等以燕兵从燕王定远侯弼等以晋兵从晋王往征燕王出古北口谓诸将曰虏地旷绝无闲谍难功也发骑诇知乃儿不花处雪抵其迤都营仗与雅故者指挥童往说乃儿不花迫偕之来燕王慰接遣归度将至营复召之如此者三虏不能测悉收其部落马驼牛羊捷奏上喜曰清沙漠者燕王也明年夏燕王督颖国公出塞捕番将阿失里等而和林之西有哈梅里者元属兀纳失里大王居之往来患苦西域贡使燕王复命都督刘真宋晟等攻破其城走之虏益衰终高皇帝世胁息不敢大为寇而上亦封壮王镇边为边藩虏自脱古思帖木儿后大臣纷挐盖五传至坤迭木儿咸未几被弒不复知帝号矣文皇帝初鬼力赤立称可汗去国号复称鞑靼独所部大酋稍稍仍故汉官名迎元后本雅失里于失八里居之帝遣使赍书币往谕鬼力赤并敕其太师右丞相马儿哈咱太傅左丞相也孙台太保枢密知院阿鲁台使往来通好鬼力赤不从顷之寇辽东懿路塞官军颇失利寻引去帝复书谕之先时虏酋猛可帖木儿者据有西部瓦刺地猛可帖木儿死酋分为三曰马哈木曰太平曰把秃孛罗以鬼力赤弒其主不肻与朝会鬼力赤与阿鲁台战败之明年夏文皇帝遣使招马哈木等马哈木等方失利遂遣使入贡上封瓦刺马哈木为特进金紫光禄大夫顺宁王太平为特进金紫光禄大夫贤义王把秃孛罗为特进金紫光禄大夫安乐王而所使往鬼力赤者皆不返鬼力赤立数年复为阿鲁台所杀立本雅失里为王七年上遣都指挥金卜歹给事中郭骥往谕本雅失里本雅失里谓我封其三强酋杀之上大怒发精骑十万命淇国公丘福为征虏大将军率武城侯王聪同安侯火真靖安侯王忠安平侯李达往击之而本雅失里已为瓦刺所袭破与阿鲁台徙胪朐河矣福率千余人先至胪朐遇虏游兵击败之军未集福乘胜绝幕军至虏众奄围之五将军皆没上益怒明年自将五十万众出塞及虏干难河本雅失里来拒战上摩先锋逆击之本雅失里弃辎重物畜以七骑遁输难河者元太祖兴地也班师至静虏镇阿鲁台复来上率精骑冲击之亦败走请降君臣始各部而居又明年马哈本等乘本雅失里弱灭之立荅里巴阿鲁台遂内附请为本雅失里复雠马哈木亦来言请征阿鲁台且言传国玺在阿鲁台所欲取献上两置之然心嘉阿鲁台义封为和宁王马哈木怨自是朝贡不至留我使人上怒命中官海童切责之十二年自将往讨三酋扫境来战上率铁骑大败之杀其王子十余人斩首数千级追至土刺河马哈木遁去班师至饮马河阿鲁台称病遣其大酋以下来朝会上赐阿鲁台米百石驴羊各百别赐其部落米五千石明年春马哈木等贡马谢罪送还所留使词卑上曰虏禽兽也不足较受其献馆其使者明年春阿鲁台与瓦刺战破之吏使来献俘未几马哈木死先是海童责瓦刺归言所以拒命者顺宁王顺宁死贤义安乐可抚也于是上复遣海童往劳贤义安乐二王十六年春海童及瓦刺贡使至马哈木子脱欢请嗣爵上复封脱欢为顺宁王而使海童及都督苏火耳灰等以彩币往赐太平把秃孛罗及其弟昂克别使使祭故顺宁王自是瓦刺复奉贡而阿鲁台贰初台鲁台内附以迫瓦刺窘甚南保塞自归上纳而封之既得休息生聚畜牧数岁蕃富遂慢我使者拘留之彼使归行劫掠其部落往往寇塞下二十年春大入兴和于是上复欲自将征阿鲁台阿鲁台闻兵出其母妻骂之曰明皇帝何尔尔入援其塞吾属虏矣阿鲁台尽弃其马驼牛羊辎重于阔滦海侧与其孥直北徙上命焚其辎重收其马驼牛羊遂班师明年七月虏降者言阿鲁台将入寇上谕诸将虏意朕不复出先出塞待之诸将皆曰善部分行宁阳侯陈懋为先锋追至宿嵬山不见虏遇王子也先土于率妻子部属来降上封为忠勇王赐姓名曰金忠忠勇王至京师数请击虏自効上曰汉过不先姑待之明年春正月开平守将奏虏盗边羣臣劝上如忠勇王言遂亲征出塞数千里至荅口阑纳木儿河不见虏还崩于榆木川文皇帝凡五出合兵济江袭破之于筹江栅又破之困枚山万劫山普赖山斩首三万七千三百九十级进破之木丸江夺其艘百余斩首万级莫邃与耆老沛等千百二十人诣军门言伏见黎贼不臣天朝兴吊伐之师诏书必获惟其父子及所同恶胁从无辜具释不治访求陈后立之甚大惠也安南本古中华地久沦夷俗不闻声教幸遇圣明扫孽除凶惟陈氏子孙为黎季牦歼夷已尽无有孑遗臣等咸愿复古郡县永为编户辅等纳而代奏之季牦复自闷海口入富良江以水陆数万合战新城侯与西平侯以舟师横击之会都督柳升兵亦至斩杀无筭江水为殷季牦父子仅乘舼遁新城侯辅复追之兴臾海门泾鹊浅涸不可舟雨遂乘涨循举厥江追之奇罗海口卒口柴胡等七人生擒季牦及其子伪推诚守正翊赞弘化功臣云屯镇兼归化镇嘉兴等镇诸军事节度大使洮江管内观察处置使等使持节云屯归化嘉兴等镇诸军事领东路天长府路大都督府特进开府仪同三司入内简较左相国平章军国事赐金鲁袋上柱国卫国大王黎澄而土人武如卿等亦擒获黎苍及其弟伪大原镇兼天开镇骠骑上将梁国王黎潡伪新安镇骠骑大将军新兴郡王黎注其子伪太子黎芮伪郡嗣王黎卤伪郡亚王黎泥其叔父伪临安镇兼大海镇骠骑大将军特进开府仪同三司入内相国平章事赐金鱼袋上柱国唐林郡王黎季貔其诸弟侄伪郡亚公黎原咎伪平陆县上侯黎子骍伪御辇署一局正掌卿侯黎叔华伪清亭侯黎骏石塘乡侯黎廷燀伪永禄亭侯黎廷爌与其伪将相胡杜黎景琦等安南悉平诏曰惟皇考太祖高皇帝混一天下怀柔远人安南陈日煃慕义向风率先职贡遂封为王世有其土比者贼臣黎季牦及子苍杀其国王戕及合家诡易姓名自谓陈甥诳言陈绝请求袭爵幸遂奸谋肆无忌惮僭国大虞纪年元圣自称两宫皇帝阳奉正朔阴朝仪觊觎南诏窥伺广西据思明之数州侵宁远之七寨欺弱占城夺之土疆逼与章服要其贡赋安南王孙奔窜来诉黎贼谬陈诚款乃伏兵要杀拒辱明使蠢兹凶竖敢横大邦爰命总兵官征夷将军新城侯辅等率师讨之生擒季牦及子苍澄与其家属伪将相官僚季貔杜等遍求陈后立之其国吏民咸称陈氏子孙被害巳尽无可嗣继安南本古中国郡县愿复内向朕俯狥舆情从其所请置交址都指挥使司承宣布政使司提刑按察使司及军民衙门设官分理故安南国王为黎贼所弒宜与赠谥慰厥幽冥仍为立祠治塜墓给祭扫三千户子孙宗族为所害者各赠以官其郡县官吏皆陈旧人胁于黎贼良非得已诏到悉仍其故有司敦礼耆硕养济鳏寡孤独放弛钳徒囚系者有怀才抱德之士敦遣至京朕将量才用焉遂开设交州北江谅江三江太原宣化建平新安建昌奉化清化镇蛮谅山新平又安顺化升华十七府威蛮等州四十七州各领县有差以都督佥事吕毅掌都指挥使司事以黄中为副以尚书黄福兼掌布政按察二司事置参政参议副使佥事等官而以裴伯耆为右参议莫邃为谅江知府其它府州县吏以下使新城侯自置改鸡陵关为镇夷关莫邃者陈氏之臣也以其祖父世事陈故不从季牦其后累迁交址布政使卒与其子嵩皆死季牦难安南人谓莫氏世忠义之家云是为永乐五年其年九月乙卯上御奉天门受露布献俘下季牦及子苍伪将相胡杜等狱释澄芮械系赦之澄故善枪至是献神枪法上使诸将受其术官焉 【 澄后土至工部侍郎至今军中祭兵哭并祭澄也】 六年新城侯辅西平侯晟等班师上进封辅英国公晟黔国公其余论功有差初辅之受降也有陈氏故臣简定者在籍中与其党陈希葛中道亡去大军既还交人阮师邓悉等复推简定为主往来又安化州山中出攻盘滩咸子关扼三江寇近城诸州县稍应之贼势复盛上复以黔国公为征夷将军讨之使兵部尚书儁仍赞其军黔国公至生厥河战败儁与都督吕毅参政刘昱都指挥柳琮皆没而阮师等复推简定为伪上皇别立其从子季扩诈其民以陈氏七年上复命英国公辅佩征虏副将军印充总兵官清远侯友充副总兵益发师与晟会其明年英国金进兵慈廉州攻喝门江枌社营栅皆破之以划船败其党阮世每于咸子关又败邓景异于大平海口季扩惧使自始致书曰故安南王孙也英国公曰陈无人矣奉命讨贼不知其他杀之遂进擒简定及希葛等械送京师伏诛是冬上征虏召英国公还敕黔国公晟与云阳伯旭征余党晟追剿之虞江斩首三千余级季扩遁其明年遣人上表降上赦之以为交址布政使阮帅邓景异等皆授官有差季扩阳奉顺实弄兵如故明年复命英国公率众转战连年乃尽获之交址复平十三年英国公班师还命镇之置郡县焉英国公之下交址恘凡三获伪王威震西南夷中而尚书黄福则数诏其郡邑吏新造之邦新附之民母轻虐也问疾周贫礼贤雪罪一切政令并从宽简交人悦之辅善用兵福善字民威惠并流交相得也十五年复召辅还代以丰城侯彬遗内官马骐为镇守太监又安知府潘僚俄乐县廵简黎利者皆故季扩之人有反侧心马骐黩货烦苛常折辱之僚利皆怨十六年春利僭称平定大王攻劫四出彬遣都督朱广方政先后讨之多失利交址布政使司左参政冯贵右参政侯保皆死之而潘僚亦反于衙仪又安卫土指挥路文律从之妖僧范玉自言天降剑印令为安国主亦僭称罗平王反涂山其它盗贼四起丰城侯遣裨将诛讨虽有斩获竟不得其首恶于是请屯田益兵守之利乃亡之老挝久不出会是时丰城侯薨而上方征虏车驾崩榆木用朝廷无暇遗大将仁宗即位乃使荣昌伯陈智领其军以黄福老臣久在外召之还代以兵部尚书陈洽于是福抚交十九年矣交人扶携攀号如失父母也其时利久匿老挝已为老挝人所逐出复还瑰止俄乐官军追之出其男女四百人降竟身不至麾下都督方政指挥同知伍云陈忠复与战又安清化诸处皆败没云忠并死之内官山寿曰臣于黎利有故愿往谕降之上曰可使代骐赦利罪与自新授清化知府会上崩宣宗即位益命方政与陈智山寿持敕往谕利利益攻剽自如围茶笼州凡七月智敢进战败绩交址人琴彭者以土官知府为假州亡其军三之一固守不殆竟死焉而芙蒥县贼潘可利者从利益劫略盖太原宣人属县号红衣贼势益炽上乃命大发楚蜀二王护卫军及便附诸省马步军六千人往讨之选调便附诸府土兵三千余人以为向道使太子太保成山侯王通佩征夷将军印充总兵官都督马瑛充参将尚书陈洽赞其军削智政爵使立功自赎宣德元年也初智懦政勇素不相能内官寿一意招抚拥兵不捄故至于败而中国之兵老交址者至是十年再世而不能平天子亦厌之矣上谓蹇义夏原吉杨荣杨士奇曰昔我高皇帝混一天下平均四裔安南臣服最先其后黎氏篡陈夺之故太宗皇帝为陈讨贼求陈子孙使复王及其无后乃俯狥民心许为郡县岂有意劳师求之哉寇比蛇豕逐鹿于其党中而交址苦兵连岁一方生灵屠戮尽中国之人亦疲奔命先帝居守南京时恻然愍之尝以谓朕高皇帝太宗皇帝之意朕心藏之及先帝即位慈仁之言形于诏旨且高皇帝有训四方诸夷及南蛮小国限山隔海其地不足供给其民不足使令若不自量来挠我边彼惟不祥彼不为中国患我伐之亦受其不祥昨者遣将出师通夕不宁兹博求支裔令为藩臣即欲如洪武永乐初故事使为自国岁奉常贡以全一方民亦以休息我中夏卿谓何如义原吉对曰太宗皇帝平定兹方劳费巨矣若以二十年勤力弃之一旦谓国威何荣士奇对曰交址于唐虞二代不属皆置之荒服之外尧舜禹汤文武不以贬帝王汉唐之后虽为内郡县然丧师费财不可殚纪曾不得其一钱一兵之力昔者楚子从申叔时之諌而止县陈汉元帝纳贾捐之之议而罢朱前史至今用为称说彼国君中主犹能服义包荒陛下偃兵息民哀念元元诚大惠也犬豕■〈豸寸〉狼宁足治耶上曰朕心如此矣第观之乃下诏大赦交址罪罢交中采办诸杂赋王通至与黎利战胜负相当及宁桥陷淖败绩陈洽死焉贼遂围东关先是通所遣人奏事皆为贼所遮留至是诡与和使政平州知州何忠千尸柱胜与其酋长入谢实欲请益兵至昌江其酋知之执忠胜酌忠酒说之降忠夺杯击酋面遂与胜及其子皆死之黎利益率众攻围所向猖獗于是通无复固志弃清化以南属利独清化知州罗通与其指挥打忠力战贼引去转攻隘留百户万琮亦击走之宣化土官同知陶季容等追废清波县贼获其丞使还招季容季容亦骂贼不为动上复以贼势猖獗命安远侯升佩征虏将军印充总兵官保定伯铭充副总兵都督聚充右参将出广西黔国公晟佩征南将军印充总兵官兴安伯亨充左副总兵新宁伯忠充右副总兵出云南两道并进敕兵部尚书庆赞其军以黄福有惠于交复使抚之二年通大败贼交址城下诸将请乘胜追击之通犹豫不决贼益坚与都指挥李任指挥顾福刘顺相持昌江者九月任等大小三十余战力不支竟与福顺及知府刘子辅中官冯智皆自杀贼转围谅江知府易先亦死之于是利诡言陈氏遗嗣有曰暠者窜身老挝二十年国人求得愿王之为暠表求通转奏通既数战不利许之而安远侯升至独与其百数十骑自隘留关驰渡倒马桥桥断陷淖中镖死后队皆不得前崔聚敛升兵战昌江亦为所获与郎中史安陈镛李宗昉皆死之黎利之守者得黄福于支棱关罗拜曰公交父母也福欲自杀守者力止之黎利曰治交者人人如公不有今日矣护还之龙州而黔国公新宁伯进至归化等处亦为贼所阻利因送还所卤掠万三千三百九十一人铸金人银人代身使人奉暠表陈情谢罪以其宝货献通置酒为坛盟通乃遣人偕使入京而还师南宁曰暂出生地图再战也表至上示诸大臣英国公辅曰诈耳先帝劳师有年矣当益发兵蹇义夏原吉对如初杨劳士奇亦对如初上曰止戈为武乃遣礼部左侍郎李琦工部右侍郎罗汝敬等持诏赦父址使黎利与其头目耆老具暠实以闻召通等悉班师三年通还天子下通与马瑛李安陈智方政山寿马骐吏赠诸死事者官其子孙是时利已杀暠篡之矣琦汝敬至黎利曰暠死别无有陈后国人共推利守国敢自为之也汝敬怒及宴有女乐汝敬曰吾等往来数月耳暠安得遽死且尔即言暠死尔国嗣亡岂用吉礼时耶因尽击破其尊垒乐器是时天晴忽阴大雷雨震焚利居室利惧起谢汝敬复进代身金人银人上表求哀天子业与诸大臣有成言因使复求之凡再往返报如前乃许利权署安南国利遣使请岁贡金三百斤以拜明赐宣德六年也利上表称署臣而在其国中实私自帝数诱胁我叛民侵盗边界罗贴浪如昔二都及斯凛古森金勒丫葛四洞者故钦州治汉时有中州人黄姓者从马援南征留居之有子七人为七洞长元时以杀贼功授世官入明皆废久角央望及利作贼洞长黄金广者因以二都四洞叛附利利纳焉授之以伪官八年利死十年封其子龙代龙伪名麟麟事朝廷恭英宗正统元年求去其署号为真王上以陈氏支裔绝不若正麟位号顺而抚之遂封麟为安南国王自后其王死皆告哀求封为故事麟死子基隆嗣基隆伪名浚久之为其庶兄琮所杀国人诛琮立浚弟思诚伪名灏孝宗即位翰林侍读刘戬持诏其国灏献戬金不受灏为戬立却金之亭 【 刘戬字景元安福人成人乙未廷试第二人先是使外国者多治巨舰重载浮海与为市戬关封安南知陆道南宁甚径乃乘肩舆从两僮忽抵其界夷人倾骇至日颁诏明日燕毕遂行国王恐竦金珠犀象馈贻错落一不顾王复遣人追授诸途不与交一语安南遣使入谢表有延臣清白之语戬博学多识典故嫉邪守正气豪论卓遇事直前意见捷出尤精伦鍳见表洞里分剂参停十不失一权门势豪庭无行迹独与王鏊相善病革鏊往视之语及国事会刘文穆罢寿宁侯卒时不能言忻然索笔为诗有天留老眼待三月之□】 其王国中三十余年颇桀骜匿保乐逋逃侵龙州界加兵占城缅甸灏死子鏳嗣鏳伪名晖鏳死子滈羊嗣伪名敬寻卒弟浚嗣伪名谊谊居国其母党阮种阮伯胜用事屠戮宗亲鸩杀祖母国人皆怨亡何种逼谊自杀且拥立伯胜头目黎广等讨平之立濚濚伪名睭初灏生二子长晖次玿晖生敬谊玿生灦晭灦子二曰椅曰椿玿灦俱先死以嫡当立椅而国人谓晭叔父立之晭既立多行不义国人恶焉谅山都将陈玄孙者乘国人恶晭也与其子昺升作乱郑绥郑惟代郑惟铲等攻玄孙诛之遂弒晭立椅椅伪名譓郑氏者譓母与妻之族也故典兵至是诸大臣攻郑氏绥等亡之清华而昺升犹据谅山作乱大膜登庸者故为玄孙参督自拔归譓譓借其力以讨昺升封为武川伯登庸勇有力本都斋渔人也以安南人世忠义莫氏之家诡言元为莫邃后贿赂譓诸左右大臣诸大臣方恶诸郑专喜登庸起微陋因请尽属以国中兵加封太传仁国公登庸权日盛乃销九鼎为兵器窃耴库藏金宝潜使其弟橛烧宫室人居杀伤吏民若它盗者因言寇急请为自兴安王填之谋鸩杀譓兄弟召卜卜与之誓使勿泄卜者泄焉登庸搜譓宫杀卜者譓床下垣闭譓垣尚缺一角筑人范繇在譓曰尔君也从我者富贵繇曰诺密约杜温润夜候之白虎门下夜雨譓诈游宫中令下皆酣饮尽醉遂与繇温润从缺垣亡去还遣人迎母及母弟椿与其幼男守者见椿等电光下急追下譓巳缒城出百姓闻譓所在皆为譓拒杀追者诸州兵亦稍稍至护之复入譓既入按诛其大臣之举登庸者登庸因杀譓幼男立椿拒守椿伪名广心以舟师袭譓大江而譓宿将皆死兵竟败郑绥乃迎譓居清华有其四府地譓德绥之迎巳也封其子惟土凵八为叙恩侯以攻登庸登庸鸩广心并譓母杀之伪为广心禅文篡其位建号大越改元称诏颁大诰诰自比汤武削夺黎利所据二都四峒长禁其国中无得语黎氏者寻传国子方羸自称太上皇于都齐都斋故其打鱼处也其地滨海淤涂十余里登庸以为险筑壕堑排三层栅下布铁枪上坌泥草而居之时时凌波而飞持剑下刺鱼得巨鱼则其下皆噭謼助登庸乐以示武海岛上是时譓在清华益不支其妻淑宝为登庸执而投诸江而惟土凵八与譓脱身亡人老挝竟死黎氏至是有国一百十年传十世矣故臣因立其子柽以兵八千人保漆马江求老挝为外援柽伪名宁七岁耳其群臣为宁浮海请命以莫登庸罪状告世宗嘉靖十五年也先是上即位颁诏四夷使者至安南界闻乱还至是哀决太子生复颁诸夷诏礼部尚书夏言言安南不贡二十余人矣其国中有篡臣宜罢遣上乃问言故曰如此胡可不讨罪也会其冬黎宁浮海之使至下羣臣议皆言登庸杀主绝贡罪当诛发兵击之便兵部左侍郎潘珍曰黎氏篡逆之国也不贡者又二十余年诚不足与为树且其地非可郡县置也今北虏滋蕃烽警屡报而我士伍不充刍粮耗匮释门庭之寇事岛夷之乡非计之急者臣请先择一二望臣调兵至交广界上借之威势令黎宁自讨之不劳成功亦一策也是时总督两广侍郎潘旦廵按御史余光廉州知府张岳皆请勿击者疏亦先后至上方锐意讨罪褫珍官召旦还使蔡经代之会安南夷人鲜苏登庸侦事者以闻并上其所伪造大诰上以登庸篡辛本或复僭拟天朝益督趣发兵而莫方瀛亦上表乞降上命威宁侯仇鸾为征蛮将军毛伯温为兵部尚书兼都察院右副都御史赞其军按兵境上审视方瀛所以乞降意从便宜抚剿之时嘉靖十八年也廉州知府张岳者恩信素着廉中而梧州知府翁万达广州知府邹守愚二人故并以才略闻伯温至则皆致之幕下岳曰岳固请勿击也蔡经曰空言罢兵可塞明诏乎岳曰宜畏约因与万达募死士入交察之使语登庸曰天子诚怒公不臣故诛公耳岂有利哉不如自归天子上印章去僭号朿身军门遣子请罪献遇黎利时所窃据三都四峒如故因奉正朔世世为臣天子必谓公即不顺于其君犹知顺中国大皇帝则天兵可罢公等可生也登庸犹豫未决巳闻岳在曰有张太守要我瑾如教乃尽籍其人民土地送表投降伯温予之期即关除坛设黄帷葆羽纛如车驾将相监司以班列登庸面缚组系颈徒跣入关北面坐伯温受之称诏解组与其人驰奏天子天子曰莫登庸不服中国礼义之教称乱国中朕不能为海外夷赦不臣子是用兴师问罪责以大义大军压境登庸面缚军门纳土请罪稍与先朝一黎有间交人祸乱相寻亦为名位是生人心可去王号为安南都统使司毋辄称国安南有海阳山南山西交址安邦谅山太原宣光兴化清华父安顺化广南十三路路置宣抚司设宣抚同知副使佥事各一员以登庸为都统使统之秩二品银章世世岁入明界上受正朔贡以三岁期二都四洞诸夷为莫登庸所苦常蓄归心悉割入钦州如故黎宁果黎氏子孙与之所保漆马江四境否则巳之其它土地人民朝廷无所利焉制下登庸方瀛皆巳死登庸将死时巳闻都统使命谓其孙福海曰天朝生我恩厚矣即死勿葬留俟命上闻矜悼之使福海受职毛伯温等班师论功有差嘉靖二十年也先是登庸以石室人阮敬为义子敬复以方瀛次子敬典为壻通方瀛妻其后福海死子宏瀷方五岁阮敬因持其国中事自恣有范子仪者因教登庸别子莫正中篡其位黎氏故臣黎伯骊护全之正中因与子仪等亡走钦州控于朝曰宏瀷巳为阮敬所杀诏抚臣核实久不报子仪乃为寇钦界上有众三万以匡复正中为辞广东都司佥事俞大猷用舟师击之俘斩千百独子仪脱走大猷追至海东云屯责宏瀷捕之函首来献上命袭封都统使宏瀷竟为伯骊所逐出死海阳安南复不贡者二十余年今上即位宏瀷子茂洽始入修其故事而黎氏自宁死其旧臣郑捡等共立宁子宠于西都宠死无子捡等共推立黎晖四世孙维邦维邦死次子维潭立捡子松辅之擒杀茂洽复据有安南莫氏支属奔窜钦州凭祥间而黎氏叩关求款督臣陈大科言莫氏篡黎其事逆黎氏复雠其名正先朝既赦莫氏之愆则今日宜许其顺以夷治夷祖宗成法于是维潭复为都统使而莫氏支属别居之高平府万历二十五人扦安南王所居国都及其宫室郡县耴士养兵之制皆窃拟中国或仿汉唐宋名号所设十三道道实不及中国一府夷人割裂猥多自夸大耳其国岁再稻八蚕有鲁盐金珠之利永乐中以金珠赋又有蜈蚣采之可得明珠者人性轻悍富者役属贫弱平居徒跣不冠带遇节序及其主生日有爵者乃冠带尊者具履綦好浴善水溪之酋酉皿蚳卵以荐土客别有窟居獠人用鼻吸酒击铜皷为乐其山佛迹勾漏江则富良最大三江以西多险阻士马精强器甲犀利黎氏盛时藉以威占城诸夷及其衰也犹以以数州抗莫氏而今□张地则然矣 

　　△真腊 

　　真腊国本安南之属国在占城西南宋时其酋长灭占城役属之号占腊其国自号曰甘孛智后讹为甘破蔗闽人贾其国方言曰东埔寨也洪武初诏告即位其王忽儿那遣使表贺献方物赐国王明历及彩段等物忽儿那卒参合甘正者持达志立屡入贡给银印黄金涂王及陪臣皆有赐二十年行人唐敬使其国国王贡象五十九香六万斤自后不常至永乐初告即位御史尹绶往王见绶绶辞情慷慨威信并伸既归图山海所经国都所有以上上悦参考甘武者持达志之后为参烈毘牙参烈毘牙之后为参烈照平牙景泰以后不常至真腊风土元时有周达观者使其国载列甚详且怪多怪异大抵地迩印度谨奉佛 

　　△暹逻 

　　暹逻在南海古赤土地后汉赤眉遗种本名暹罗斛暹一国罗斛一国居真腊南其音声似东粤翦发穿耳跣而缭腰及骭前后珍宝之国也暹土瘠不五榖罗斛莽平宜稼暹人仰给之元末罗斛人降暹并称斛暹逻明初大理少卿闻良辅持诏其国其王参烈昭毘牙遣使奉表入贡锡明历参烈昭毘牙以懦废从父参烈宝毘牙口思哩哆啰禄代立以高帝九年遣其子昭禄群膺修世见上遣礼部员外郎恒赍诏送之归称其内齐家而外睦邻赐暹罗国王印自是始称暹逻也参烈宝毘牙口思哩哆啰禄卒昭禄群膺立二十八年遣使祭其故王赐昭禄群膺杂缯诸物敕曰朕即位以来命使出疆周于四外诸蛮夷邦国君浙中二三贵官家所不乐先是言官业请改廵抚为廵视以轻纨权以消浙人角央望之意至是御史九德劾纨专擅滥杀诏罢纨下镗乔吏遣都给事中汝桢即讯讯报则满刺加夷来市非佛郎机行劫者专擅滥杀诚如御史言诏镗乔论死系狱逮纨至京师讯之纨惊仰药自尽从此当事者以纨为戒三十一年直王倭人突入定海关移洎烈港烈港去定海数十程而其四月驾船千余有众万余寇温破黄岩县流劫余姚山阴诸处朝廷以王忬提督军务廵视福浙许便宜从事以俞大猷汤克宽为分守参将克宽请募徐邳盗为兵其明年春破其寇温倭闰三月大猷入烈港火贼营王直突围去更集余党掠嘉定刘家河扬帆西六合知县董邦政追及于吴淞直值采陶港贼与合遂复大紏入寇羽书狎至浙东西及苏松淮北诸郡直于是更造巨船连舫栅木为楼橹入倭据萨摩洲庂松浦津伪称徽王部署宗满惟学东为将领汝贤滶为腹心而三十六岛之夷皆其指使矣是月倭攻破昌国卫屯之五日四月丙戌犯太仓烧关厢公私庐舍苏州同知任环夜追之贼反追环环宰夫佩为环死之戍子倭有失舟者四十人突至白石地湿上疏恶岚热无常候国中有塔曰西塔其始造时值郑和王削其合尖后屡合之不能尖也王所居宫用黄金涂帽金帽若白抹首罽周于身以受明封独不剪发臣民遥见王合掌偃偻扪王足三乃自扪首三谓之顶上恩用周正虾蟇生则拜月曰母使食也教用释旁行为书记大刑用烹锯男子听决于妇人谓其多智许其私也为楼居贯槟榔于藤四维之亦削槟榔之干为镖以吴牛之革为鍎行钱用■〈贝八〉不用■〈贝八〉则国必大疫其属国曰亦坤 

　　名山藏卷之一百六 

　　●名山藏卷之□□□ 

　　晋江何乔远　譔 

　　王享记三 

　　◆王享记三 

　　东南夷三 

　　○东南夷三 

　　占城 
　　瓜哇 
　　彭亨 
　　百花 
　　三佛齐 
　　浡泥 
　　苏门荅刺　须文达那 
　　西洋琐里　琐里 
　　覧邦 
　　淡巴 
　　苏禄 
　　古麻刺 
　　古里 
　　满刺加 
　　娑罗 
　　阿鲁 
　　小葛兰 
　　榜葛刺 
　　锡兰山 
　　沼纳朴儿 
　　拂菻 
　　柯枝 
　　麻林 
　　吕宋 
　　碟里 
　　日罗夏治 
　　合猫里 
　　古里班卒 
　　打回 
　　忽鲁谟斯 
　　甘把里 
　　加异勒 
　　祖法儿 
　　溜山 
　　阿哇 
　　南巫里 
　　急兰丹 
　　奇刺尼 
　　夏刺比 
　　窟察尼 
　　乌涉刺踢 
　　阿丹 
　　鲁密 
　　彭加那 
　　舍刺齐 
　　八可意 
　　坎巴夷替 
　　黑葛达 
　　刺撒 
　　不刺哇 
　　竹步 
　　木骨都刺 
　　喃渤利 
　　千里达 
　　沙里湾泥 

　　占城　　瓜哇　　彭亨　　百花　　三佛齐　　勃尼　　须文达那　　苏门荅刺　　西洋琐里　　琐里　　覧邦　　淡巴　　苏禄　　古麻刺　　古里　　满刺加　　娑罗　　阿鲁　　小葛　　榜葛刺　　锡兰山　　沼纳扑儿　　拂菻　　柯枝　　麻林　　吕宋　　碟里　　日罗夏治　　合猫里　　古里班卒　　打回　　忽鲁诸斯　　甘把里　　加异勒　　祖法儿　溜山　　阿哇　　南巫里　　急兰丹　　奇刺尼　　夏刺比　　窟察尼　　乌涉刺踢　　阿丹　　鲁密　　彭加那　　舍刺齐　　八可意　　次巴夷蚕　　黑葛达　刺撒　　不刺哇　　竹步国　　木骨都朿　　喃渤利　　千里达　　沙里湾泥　　 

　　△占城 

　　占城古曰占不劳国在广东东北古越裳界本秦象郡林邑县地汉分为二县属日南郡汉末有区连者杀县令称林邑王唐时诸葛地耴之后为都护张丹所击破徙居占号占城宋时袭破真腊反为真腊所灭名国曰占猎太祖即位方遣使诏谕其国王阿荅阿者巳遣使者虎都蛮贡虎象称贺使归命行人送之赐玺书曰虎都蛮至奉虎与象朕悉王笃诚然王使未至朕使巳在途矣正欲报王不期王先朕甚嘉焉赐王明历一织金绮纱罗绢四其国数为安南所侵三年来言上遣翰林编修罗复仁兵部主事张福诏谕并谕安南曰朕有天下海外诸国安南臣服最先高丽次之占城又次之占城使来言国被安南兵朕心恻尔朕远不能知两国是非念尔两国封疆匪今斯今天之限也尔两国传世久两国前王必有遗训朕为天下治乱持危特谕尔知如果互兵上帝好生必非所悦宜听朕命各遵其道诏至皆罢兵诏封阿荅阿者为占城王以其通文字颁之科举诏四年遣其臣来朝请给兵器乐器乐人使安南知其归命本朝上曰两国互争独与尔兵是助攻也乐律故同华夷音异可择国中通华言者自来肄习之因谕福建行省毋征占城所挟资八年以其与瓜哇苏门荅刺西洋瓜哇彭亨百花三佛齐勃尼诸国贡使所挟行商多行谲禁沮之十二年乃与为更始明年遣使入贺万筹节复言与安南战不利谕敕曰王为朕上寿甚厚万里之外使者克钥至非王诚极意专来使笃命曷能有此覧表知复与安南交兵不利朕所以戒尔毋轻雠构一胜一负时当何休好杀兵也好生仁也维天恶兵维天好仁王再审之二十四年阿荅阿者为其臣门阁胜所杀上恶其弒立绝之永乐元年使告即位其王占巴的赖遣使来贺乞敕谕安南毋侵掠许之四年上征安南黎季牦令王助兵兵出遣使敕劳明年复安南所侵地献俘贡谢诏奖之自是屡表贡七年命郑和等往赐其国其酋长戴三山金花冠披锦花手巾穿瑇瑁履朿八宝方带臂腿四腕束金镯前后拥蕃兵五百余人执鎗刃舞皮牌槌鼓吹椰壳筒膝行匐匍以迎酋长乘象部领乘马十一年遣其孙舍阿那沙等入贡是冬兵部尚书陈洽言王虽助攻季牦实徘徊怀两端至化州大掳掠资季扩金帛战象季扩亦遗王美女王复侵夺升华府所隶州县其罪等安南当讨上曰安南方靖敕谕之而巳占巴的赖自永乐以来岁一贡正统二年命三岁一贡以节烦劳占巴的赖卒孙摩诃贵该袭摩诃贵该为安南所虏朝命故令诸番三岁一贡而摩诃及归临死谓其侄摩诃贵来曰我海外诸夷故三岁一贡第天朝待我厚我死尔当立则岁贡摩诃贵来卒弟摩诃贵繇袭卒子盘罗茶全袭盘复为安南所虏弟盘罗悦袭成化□年徙居赤坎邦都郎以避安南而寻亦为安南所攻杀于是遣给事中冯义行人张瑾封王弟齐亚麻勿庵为王使未至亚麻勿庵卒而其臣提婆苔者受安南伪命为王义误以为真即以诏印授提婆苔齐亚麻勿庵之弟古来者怒提婆苔攻杀之安南怒举兵压境欲生得提婆苔古来惧率其王妃王孙及部落千余人来请封具言故于是礼臣劾使者擅封义巳前死瑾坐谪戍复遣给事中李孟旸往封古来为王安南人言古来不当嗣嗣者提婆苔为正古来诣广州辩诉朝命总督两广都御史屠滽按验古来实当王移谕安南数之而以闻古来遂得封孟旸致古来于崖州受朝命王反国滽护之官军二千弘治三年表谢别附黄白二金若诸器物异香谢滽辞古来卒其子沙古卜洛来乞封然不明言其父卒有别奏始稍及给事中任良弼言皇祖恶占城谲诈故尝绝之太宗有事安南念其唇齿始通封赐然比朝鲜安南故自殊矣比年例贡乞□诚自念孱削仰仗天朝震詟其邻其实国王立不立不系朝廷封不封也古来存没虚实难料万一其彼父子素有孽衅我使至或被胁迫如往时给事中林霄之使满刺加不肻北面屈膝幽饿而死君命国体不可不惜大抵海外国无事则废朝贡而自立有事则假朝贡而请封占城此来岂急求封急在复安南之侵地还广东之逃人耳宜如往年就封事例令其领敕之国户部仍咨两广抚臣诘责安南令还所侵地命抚臣□逃人谕遣庶全柔远之道无损中国之威下礼部集议是沙古卜洛卒沙日底当立正德八年遣给事中李贯往封以无通事诸人为解致命其使而归嘉靖二十一年再至其国候热不霜雪禾稻甚薄地不产茶槟榔蒌叶蠡壳之灰不绝于口以白迭毛布缠胸垂足衣裨窄袖撮发为结散垂为髾王脑后髽结散被吉贝衣冠金花冠七宝装璎珞为饰蹑草履无袜凡国人诸杂色悉得衣第毋得衣白衣白者死其瓦市用金银或以吉贝锦定博易之直民居编茅王居铸金酋长之居甃砖灰雕镂兽畜兵甲药镞刀镖周垣为防王岁时饮人胆酒又以浴有庆酋长献胆贺王居国若至三十许年者即自矢不道入山受戒令子侄摄居一岁亡恙即复为出王其鼓八更其刑禁设枷锁小过鞭藤杖当死者树系之以梭枪舂其喉殊之若故杀劫杀出象蹋之或鼓鼻卷扑象皆知人意槌熏羊皮以代纸削细竹为笔蘸灰书之书形如蚯蚓 

　　△瓜哇 

　　瓜哇唐诃陵国也一曰阇婆一曰蒲家龙其国东古女人西三佛齐南古大食北真腊其属夷有苏吉丹打板纲底勿数种而三齐佛亦羁事之高帝即位遣行人赐之玺书颁明历遣送其故时使元之末归者四年国王昔里八达刺八刺蒲遣使表贡方物纳元宣敕受明封昔里八达刺八刺蒲死子八达那巴那务立九年三佛齐国王子父死不敢自王求封天子高帝嘉其恭使使往道瓜哇境上瓜哇谓三佛齐故我羁事而明封与埒要杀使十三年献黑奴三百上切责所以要杀明使者绝其后献而诏谕之曰吾欲拘尔使念父母妻子之恋夷夏一也是时其国巳分为东西二王东王王东海西王王西海矣成祖即位西王都马板遣使入贺赐其王袭衣文绮二年东王孛令达哈遣贡求王印予之复锡东西二王杂缯幔帨器皿羊酒及王妃缯绮诸物三年西王复使贡其旁近牒里日夏罗治金猫里三小国亦附之来四年二王皆贡五年西王击东王灭之明使者在东王城者百七十人并在击杀中西王惧罪请以黄金三千余斤赎罪并请立东王子从之既所赎三不足一上曰要使远人知罪则巳赦不问八年十一年西王岁贡十三年更都马板曰杨维西沙使者常不绝宣德后乃稍疏正统中令其三岁为期其后亦间贡耳而东王竟久不至盖先是为西王所破诡言欲立其子竟不果而遂灭一瓜哇人黝面髠跣腥食啖蛇蚁虫豸至与犬同卧噉俗好鬬子生一岁佩之匕首以金银象牙为靶名曰不刺头忿则挟相刺杀人者能逃匿出三日即不复抵罪婚则男过女家者五日乃迎妇归妇披发裸跣萦缯被金宝前后拥卫如军容病则祷不服药葬用水火犬三惟死者所命之贵人死婢妾随至野委贵人尸于众犬自焚以殉之其王蓬首冠金叶胸萦缣腰束锦四丈之宫砖墉以居藤席而跏趺乘象或牛罪无轻重皆用刑杀市用中国古钱衡量倍中国郑和至其国时遗石控可百斤其重二千余人不能举也一日举之□所国中大瘟疫国王乃移还和所置处故志其国四乡富饶澹溢闽粤西番人至久贾长子孙地广人稠为东洋诸番冠而余尝至粤下博问诸贾胡谓瓜哇穷俭酗酒耆财好机宜苏吉丹主苏吉丹国者曰吉力石吉力石有王百余岁能知吉凶 

　　△彭亨 

　　彭亨国在暹罗之西石崖周匝远望则平田沃丰米谷气候温洪武十一年国王麻哈刺惹荅饶遣使奉表贡番奴方物永乐十二年再至故志上下亲狎无寇盗男女椎髻尊佛其故俗也万历中而其国中有柔佛之事柔佛彭亨邻国也其国有副王为人强悍鬬狠副王子娶彭亨王女将婚副王送子之彭亨彭亨王亨副王为置宴戚属而有婆罗王子者彭亨王妹之婿也赘于彭亨酒半婆罗王子举觞为寿其手指有巨珠甚美副王心欲之且许之重赀王子固靳不与副王恚甚归而起兵攻彭亨彭亨柔佛两国相婚媾柔佛人瘁至莫为防不战自废王与婆罗王子奔金山彭亨王妃浡泥王之妹也率众来援副王大焚掠其城郭宫室以归是时也彭亨国中鬼哭三日浡泥王迎其妹还浡泥彭亨王随之命其长子拥国王归彭亨其次子亦骁悍遂毒父诛兄自立今尚为王也 

　　△百花 

　　百花古注辇国南海中国也以多奇花故名国东南约二千五百里民饶尚释贡在洪武十一年其国王曰刺丁刺者望沙 

　　△三佛齐 

　　三佛齐国古干陀利又曰浡淋羁事瓜哇者也有地十五州又有旁近单马令凌牙斯蓬丰登牙侬细兰诸种属国主号曰詹卑其人多蒲姓洪武二年使至其国四年国主马哈刺札八刺卜遣使随贡贺即位赐明历若诸文绮中间一再贡王卒怛麻来沙那阿者嗣亦有贡九年卒麻那者巫里表当嗣来乞封贡犀牛黑熊火鸡红绿鹦鹉白猴筒及诸杂物又贡小番奴一人帝嘉其恭厚赐之遣使者赍诏册封赐驼纽银印黄金涂而使者为瓜哇所要杀然久之三佛齐亦诒我他使羁留焉三佛齐扼诸番咽喉商舶不入其境者辄出舟与战以故其地为商舶凑而我使者欲往海外番者行不绝自羁留我使臣恐诛道不通番商绝永乐中竟为瓜哇所兼国亡废其国都曰旧港有南海人梁道明者弃乡里往居之闽广民从为商者以数千推道明为酋长施进卿副之永乐三年指挥孙铉使诸番遇道明子及二奴挟与归以闻成祖遣行人谭胜受招之道明随使者入以其众属进卿成祖喜赐袭衣及文绮缯帛甚盛而广人陈祖义者故有罪亡入其国久之亦有众与进卿争长上使中官郑和下蕃和至进卿以告使招之祖义诈降而潜谋邀劫为和所觉勒兵与战杀其党五千余人摛之俘京师斩于市是年进卿遣其壻彦诚入贡诏设旧港宣慰使司命进卿为宣慰使二十一年进卿卒子济孙奏袭许之复命郑和赍赐往自是朝贡比诸番其地累甓为城人民散处城外部领居岸余皆屋木筏多热少寒土沃倍地壤彼夷相传云一年种榖三年生金言榖熟多也自国破以后不逮往时矣 

　　△浡泥 

　　浡泥国西南海中国也州十四本羁事阇婆其地炎热多风雨板城铜甲王绾发裸跣徒行花帛缭腰所居若楼覆以贝多叶其民剪发覆额女人短衣蔽胸背花帛缭腰散发跣其俗渔煑海为盐沥椰为酒无稻麦或腥食鱼虾或食木实浆曰沙糊燕乐鸣鼓击钹刻贝叶行书事佛谨明兴其国王马合谟沙也国侵于苏禄阇婆为发兵击劫之洪武三年福建行省都事沈秩与监察御史张敬之奉诏其国王不为礼秩传译曰皇帝抚有四海极日穷月无不臣顺浡泥弹丸坠何敢抗中国大王子王戄然起谢撤座设几拜授诏请后之三年造舟入贡秩曰皇帝即位三年矣四夷朝贡使者顶踵相狎即行尚晚何年之三也王曰非有他地瘠民穷而又被兵空国无以献明日与其国相王宗恕图行行有日阇婆使人言曰我实为王却苏禄兵王归中国无我矣苏禄再来则请捄于中国王惧明日秩见辞以疾秩知之对宗恕大言曰王甘臣阇婆即谓阇婆非中国臣耶宗恕入白王王乃大会官属遣其臣六思麻亦等四人贡与秩俱既至高帝宠赉甚厚成祖初麻那惹加那乃为王遣使封之六年率其妃及弟妹男女陪臣俱来成祖命中官兴劳之闽中所过县邑设食宴既至亲享之奉天门赐仪仗银器王以下使如中国服其年王卒会同馆上辍朝三日赙赠有加工部具棺椁明器葬德安门外树碑神道求西南夷籍中国者为守塜有司春秋少牢祠谥曰恭顺命其子遐旺袭遣中官谦行人航护之还国赐金银有差初麻那惹加那乃请表其国之后山为国镇遐旺将行复以请上封其山为长宁镇国山亲赐之碑文曰上天启佑我国家万世无疆之基肆命朕太祖高皇帝全抚所覆休养生息以教以治薄极照临臣服充凑朕嗣守源图和恊所统亦克承意乃者浡泥国王麻那惹加那乃慕尚声教益谨益虔率其眷属陪臣浮海来朝稽颡陈辞远方臣妾丕洪恩既庶且安夫天仰则覩之矣地立则依之矣天子补天柱地远在中华弗依弗覩臣诚弗通是以不惮远险辄敢造庭崩角阙下朕曰唯天唯皇考畀予天下视民同仁予夙夜恐弗堪弗若汝言王拜手稽首自天子建元之载臣国和时丰山川之藏珍宝流溢草木之无葩蘤者以实以华异禽和鸣走兽跄舞国中之叟曰中国圣人德人所暨斯多嘉应是以矜奋而来觌也朕翻稽载籍逿远之邦被闻四讫忽险凿空归身中夏盖亦有人至于掖挟妻子率该兄弟总同臣僚款心玉帛俯首阶陛自古惟王西南君长无如王贤兹特封王国之山长宁镇国赐文刻碑以着王休系之诗曰炎海之墟浡泥所处趋景赴声有顺无忤慺慺贤王唯化之慕重译更胥聿来奔走同其妇子兄弟陪臣跂伏悦喜具言以陈内鍳鲜德弗称所云浪泊风樯实劳恳勤稽古远夷顺来怒趌以躬或难矧或家室郁崛高山作镇王国传金勒银懋昭顺德王德克昭王国攸宁于万斯年仰我大明遐旺还国遣其叔父庆的哩哈盈等百八十人贡方物入谢其后洪熙中复来贡表用刻金番字方狒回鹘书其辞固不足观也万历间国王病卒无子族众争立相诛杀俱尽乃立其女主为王其属国曰吉兰丹 

　　△苏门荅刺　须文达那 

　　苏门荅刺国汉之条支唐之波斯大食皆其地也其西有苏邻国摩尼佛生焉号具智大明使自唐时入中国相传老子西入流沙五百余岁当汉献帝建安之戊子寄形木奈晕国王拔帝之后食而甘之遂有孕擘胸而出是为摩尼佛木奈晕者禁苑石榴也其说与攀李树出胁相应其教曰明衣尚白朝拜日夕拜月了见法性究竟广明盖合释老而一之行于拂菻火罗诸国晋武帝太始丙戍灭度于波斯太祖有天下以其教门上逼国号禁除之永乐三年酋长宰奴里阿必丁遣使朝贡诏封为国王王与邻国化面王战死其子锁丹罕阿必镇幼其妻号于国曰谁复此雠我以为夫国中有渔父者遂为父妻杀花面王妻曰夫我遂尊渔父为王号为老王老王遣使来贡久之锁丹罕阿必镇长阴与部曲谋杀渔父而渔父之子苏干刺者复谋杀锁丹罕阿必镇为父报雠郑和入海赐诸番苏干刺怨朝赐仅及锁丹罕阿必镇领众邀击和军和与战败之苏干刺走追至喃浡国并获其妻子俘行在伏诛宣德中一再贡厚赐之九年王弟哈利之汉来贡麒麟象礼部尚书濙请表贺不许曰朕贵异物耶远人来不逆其意耳亡何卒京师上曰远人倾向死可悯也赠之鸿胪寺少卿赐诰治丧葬给守塜户十年请封其子为王其来贡至于正统天顺间其数传于今再易姓万历中为国王者其国中之大酋奴也奴为其大酋牧象象肥大酋喜使掌鱼入其税奴得大鱼辄上酋不以充税酋益喜甚亲之大酋为其国王掌兵兵皆在大酋手大酋入见王甚恭大酋出奴曰主何恭大酋曰王也奴曰主不欲耳欲之王矣因言我国王坐殿中甚肃弟左右数人耳主入见请王屏左右密言事王必从奴直上刺杀王主可王矣大酋从之其计果行遂刺杀王大呼殿上曰吾主王矣孰敢不从其殿下卒不知所为大酋所掌兵又在间外因诛其偶语者数人其余悉授官大酋益德奴与之以所掌兵他口奴又以其兵刺杀大酋而自为王其国风俗醇良言语和媚民居技艺与中土同贿货充牣其地辽远至者倍利其西海中有龙涎屿焉羣龙交戏遗涎其上是名龙涎之香其邻有故临国有默伽国有那孤国故临国人黑如漆好为寇盗那孤国即花面王所居国也或曰是国也即须文达那国须文达那宋名也洪武十六年其国王表贡请改曰苏门荅刺然其贡物与须文达那异 

　　△西洋琐里　琐里 

　　西洋琐里又曰琐里两国也西洋琐里视琐里差强大琐里国微弱时时为西洋琐里所侵洪武三年西洋琐里国主别里提遣使来贡进金叶表文上念其远涉赐赉甚厚五年琐里国主卜纳的亦遣使进金字表文并图献其上地山川上赐国主历书及织金彩段纱罗各四亦有赐于使臣永乐元年二国并贡诏勿征其附船货物其末年西洋十六国皆有贡至琐里独丰美二国皆产布而西洋琐里之布尤佳 

　　△覧邦 

　　覧邦汉疏勒国也去西域远甚好佛无贾贩用钱地多沙砾产麻若麦而已其山陂陀其水浅浊有驼马牛羊洪武九年国王昔里马哈束□的束札遣使朝贡永乐宣德中附邻国贡方物 

　　△淡巴 

　　淡巴古狼牙修国西南海中国也洪武十年国王佛喝思啰遣使贡其国风景秀赡土衍水清石城而瓦屋王与其臣出入导从具威仪耕织勤生市有交易野无寇盗乐土也 

　　△苏禄 

　　苏禄国在东南海中与浡泥琐里相近其国分东西别有一峒并不相统摄永乐十五年权东国者曰巴都葛叭荅刺权西国者曰麻哈刺咤葛刺麻丁故权苏禄峒者之妻曰叭都葛巴刺卜各率其属及随从头日三百余人奉表来朝献珍珠宝石玳瑁等物既至封巴都葛叭荅刺为东王麻哈刺咤葛刺麻丁为西王叭都葛巴刺卜为峒王东王为尊西峒副之所以赐予良厚既辞妇至德州东王病卒命葬以王礼上为文碑之留其妃妾傔从十人守坟毕三年而后返敕谕其子都麻含曰尔父躬率家属陪臣涉海尊中国朕眷悃诚锡之王封优赐护还舟次德州遽以疾逝朕深悯悼祭葬如礼今特命尔为苏禄东王尔尚益懋忠贞承厥父志钦哉十九年都麻含来朝献臣珠一颗重七两五钱盖其国有珠池云其俗山涂田瘠食沙糊鱼虾螺蛤男女短发缠皂缦煑海为盐酿蔗为酒织竹为布中国人往贾者冀其复来临归辄留数人为质 

　　△古麻刺 

　　古麻刺国东南海中国也国有百余州佛宇四千余永乐十八年国王干刺义亦敦奔率妻子陪臣来朝封为国王归至福州卒诏谥康靖敕葬闽县有司岁时祭 

　　△古里 

　　古里国永乐元年酋长马那必加刺满遣使朝贡三年复贡诏封为国王郑和下番自古里始西洋诸番之会也二十一年西洋十二国遣使千二百人贡方物古里最其俗信义行者让路道不拾遗王好浮屠族类分五种煅牛粪为囊佩之或以涂肢体 

　　△满刺加 

　　满刺加国古哥罗富沙也在占城极南诸番之会也暹罗羁属永乐初中使自闽中至其国繇是而达西洋古力里士国分■〈舟宗〉徧往支柯丹拐葛刺忽鲁谟斯等处迨其反也咸于是聚齐焉永乐七年封其酋西刺八儿速刺为王逮巳为国王遣使来请封其国之西山得保疆毋生心于暹罗诏封为镇国山赐御制碑文勒石系诗曰西南巨海中国通输天灌地亿载同洗日浴月光景融两崖露石草木浓金花宝钿生青红有国于兹民俗雍王好善义思朝宗愿比内郡依华风出入导从张盖幢仪文裼袭礼虔恭大书贞石表尔忠尔国西山永镇封山君海伯翕扈从皇考陟降在彼穹后天监视久益隆尔众孙子万福崇而自是不羁属暹罗如旧时矣九年嗣王拜里迷苏刺率其妻子陪臣五百余人来朝上念其远来遣中官海寿礼部郎中黄裳宴劳之广州有司供张会同馆既至表见献方物上御奉天门宴劳之妃及子侄陪臣有别宴仍命光禄寺日给牲牢上尊赐王锦绣龙衣二袭麒麟衣一袭若金银器皿帏幔裀巾辱王妃及其子侄陪臣傔从皆赐有差王辞归饯于奉天门别饯妃及子侄陪臣赐敕曰王数万里涉海朝京理坦然无虞维王忠诚孚佑于明神朕见王甚欢便欲留王国人在望宜往慰之天气向寒顺风南帆实惟厥时王尚途中强饮食善调护赐王金镶玉带一仪使一鞍马二黄金百两白金五百两钞四万贯铜钱二千六百贯锦绮纱罗六百匹绢千匹浑金文绮二金织通袖膝襕二王其受之王妃及子侄陪臣复有赐命礼部饯宴之龙江龙潭二驿十二年国王子毋干撒于的儿沙来告父卒命嗣封十七年国王亦思肝荅儿沙嗣立复率妻子朝后使来言暹罗国欲攻之诏暹罗与平亦思罕荅儿沙卒二十年其子西哩麻哈刺率其妃及陪臣来朝宣德九年复至宣宗念王父永乐中举国来朝至王益修臣□赐王冠带赐敕奖谕命工部缮王舟王从行二百余人皆有厚赐正统中国王息力八密息瓦儿丢八沙乞赐敕书及蟒龙衣服伞盖求一舟而将来朝焉景泰中王卒子无荅佛哪沙请封遣给事中王晖往天顺三年王卒其子苏丹茫速沙嗣遣给事中陈嘉猷往卒子乌哈木沙嗣成化十四年来请封命礼科给事中林荣为正使行人黄干亨副之还溺死以此遂罢遣其国正德十三年国王苏端妈未为佛郎机酋所逐而据其地使三十人者从广东入贡时广东左布政使吴廷举兼海道副使议许之广东守臣以佛郎机故不列于王会羁其使以闻诏给方物遣之归使者留不去劫夺行旅掠食小儿广人苦之会满刺力唻诉御史丘道隆何鳌相继疏言佛郎机擅夺天朝受封之夷据有其地且驾大舶操凶器往来交易争鬬杀伤此南服祸始也昔祖宗时夷贡有期毋敢阑入自吴廷举议弛禁于是夷心无厌射利如隼扬帆如驰以致佛郎机伺隙而侮今宜驱绝之毋留诏从之而佛郎机有使者曰亚三能通番汉贿江彬荐之武宗从廵幸武宗见亚三时时学其语以为乐他日有事四夷馆兀坐而见礼部主事梁焯焯怒杖亚三彬闻大诟曰彼尝与天子游戏肻下跪一主事耶 【 焯南海人正德甲戍进士以谏南廵被杖】 世宗即位佛郎机复以接济使臣衣粮为名请以所赍番物如例抽分诏复绝之率其属疏世利等千余人破巴西国入寇新会县西草湾指挥柯荣百户王应恩截海御之生擒别都卢疏世利等四十二人斩首三十五级余贼复来接战应恩死之海道副使汪鋐遂得其铳以献名佛郎机铳自是佛郎机诸番夷舶不市粤而潜之漳州二十六年廵视浙福都御史朱纨严海禁漳人不敢与贸易捕逐之夷人愤起格尽为我所杀语在日本记而广东督臣林富更言许佛郎机市有四利焉中国之利盐铁为大山封水熂仡仡终岁仅充常额一有水旱劝民纳粟犹惧不蔇旧规番舶朝贡之外抽解俱有则例足供御用利一也两广用兵连年库藏日耗藉以充军饷备不虞利二也广西一省全仰广东今小有征发即措办不前科援于民计所不免若异时番舶流通公私饶给利三也贸易旧例有司择其良者如价给之其次资民买卖故小民持一钱之货即得握椒展转交易可以自肥利四也助国给军既有所赖在官在民又无不给此因民之所利而利之也非所谓开利孔为民罪梯也从之以此佛郎机得入广东香山粤为市香山粤之有佛郎机若悬疣然而满刺加国竟为佛郎机所据渐奉之为真主矣佛郎机黠夷也猫晴鹰嘴拳发赤须而貌皆曰属干系腊国行贾无所不至至则谋袭其国人满刺加海有龙高四尺四足有鳞甲露长牙啮人立死山有黑虎或变人形入市杀人合佛郎机为三害云汪鋐既擒佛郎机传其铳后为吏部尚书会北虏入寇鋐请颁佛郎机铳于诸边边真赖其用 

　　△娑罗 

　　娑罗国东洋尽处西洋所自起也国有东西二王永乐四年各遣使朝贡其国负山面海而谨佛教今王为闽人随郑和至留其国者其府旁有中国碑王有金印一上篆文作兽形云是永乐中所赐夷人嫁娶请印印背上其国尝为佛郎机所逐走入山谷中放药水流出毒死之佛郎机以是犇吕宋之其化 

　　△阿鲁 

　　阿鲁国一名哑鲁其国广人稀物产亦薄永乐五年其王速鲁唐忽先遣使附古里诸国朝贡 

　　△小葛兰 

　　小葛兰海上小国也与柯枝接壤永乐中郑和至其国王锁里人遣人入贡俗尚浮屠重象牛饭和酥酪市用金钱婚丧巾服大类锡兰山 

　　△榜葛刺 

　　榜葛刺国西天有五印度国榜葛刺者东印度也永乐六年国王霭牙思丁遣使朝贡九年复至命行人宴劳之太仓王卒子赛弗丁嗣中使侯显尝奉诏往使王待之甚恭表献麒麟正统三年复献麒麟鹦鹉等物礼部尚书胡濙请表贺从之其国地广人稠甲他夷王及臣僚皆回回人有印章行移阴阳医卜诸技大类中国优人曰根肖速鲁奈奈能作百戏善弄虎历不置闰耕种二年一熟产锁铁翠羽兜罗锦及诸异布 

　　△锡兰山 

　　锡兰山国古狼牙须亦曰裸形国不衣也亦不榖食与柯枝对峙以别罗里为界占城极西可望见焉其国有翠蓝山独高山外蕃语谓高山为锡兰也山顶产鸦鹘宝石每雨甚冲流下可拾耴海畔石有巨人武长三丈许云是释迦足迹下有卧佛寺舍利在其寝傍永乐初国王亚烈苦奈儿者锁里人数邀劫往来使者诸番苦之七年郑和偕行人诸蕃至其国王侮之钦加害和觉而去及归复过王王诱和至国中令其子纳言索金银宝物不与潜发番兵五万余出劫之和觉拥众回舟而亚烈苦奈儿巳先伐木拒险绝和归路和语其下曰贼众大出国中必虚出不意攻之可得志潜传语舟人尽力死拒自率兵二千以夜半间道疾走急攻王城破之生擒亚烈苦奈儿并家属头目蕃卒复围城交战数合大败之遂以归九年至阙下群臣请诛之上曰朕悯其愚释而与衣食命礼部询所俘国人择其支属贤者立之国人皆举耶巴乃那十年遣使赍诏印往封并送亚烈苦奈儿归时国人巳立不刺葛麻巴思刺查为王诏使逊位十四年偕占城瓜哇诸使贡方物复命郑和等赍赐之并及诸国王自后宣德正统天顺间俱入贡其国地广人稠货物之聚亚于瓜哇尚佛重象午调牛粪涂地而礼佛煅之以涂体 

　　△沼纳朴儿 

　　沼纳朴儿国在印度之中古佛国也永乐十八年国王亦不刺金数侵榜葛刺国遣使敕谕之 

　　△拂菻 

　　拂菻国唐书以为汉大秦国也去嘉峪关万余里洪武四年遣其国故民捏古伦赍诏谕久寻遣使朝贡其国产金银珠西锦千年枣马独峰驰巴□蒲卜不尚战鬬悬大金秤以金丸十二定日时每时至辄一丸坠市用金银钱绝私铸勒王名于钱阴 

　　△柯枝 

　　柯枝古盘盘海上国也去古里三十程洪武中来贡永乐二年王可亦里遣使来贡十年复来十五年封为柯枝国王使郑和与使者偕赐之印诰并封其国中山为镇国山碑之文曰朕抚治华夷拟古帝王柯枝国远在西南巨海滨欣慕教化命令之至拲跪鼓舞仰天而拜曰我国数岁以来宴乐和照皆中国圣人教化所沾朕揆德薄不能致然其长民者之应欤既封亦可里为其国王并封国中山为镇国之山勒碑其上垂示亡穷系以铭曰截彼南山吐烟出云为下国洪庞时其雨旸肃其烦歊作彼农穰庇于斯民靡菑靡沴不若不逄海深山崭勒此铭诗相为始终其国尚浮屠敬象牛每旦鸣锺鼓灌佛顶数遍乃礼之国人五种曰南昆贵族也次回回人次哲地富有财者也次革全牙僧也次木瓜卑贱矣 

　　△麻林 

　　麻林国未详所在永乐十二年遣使朝贡进麒麟天马神鹿群臣称异上喜厚赐之 

　　△吕宋 

　　吕宋海中小国也其国王以永乐三年遣其臣隔察老朝贡而今亦为佛郎机所有名曰吕宋实佛郎机也初吕宋王有兄弟二人武而有信佛郎机互市其国利其为西洋诸番通货之会奉黄金为吕宋王寿从王乞地地如牛皮许大许之佛郎机归而截牛皮缝长之方四围吕宋王有难意业许之不得辞归地于佛郎机佛郎机有吕宋地筑城屋列兵器久之杀王兄弟逐吕氏民入山中凡中国以货来者皆主之干系腊国使大酋来镇之数岁则易一王其地迩闽闽漳人多往焉率居其地曰涧内者其久贾以数万间有削发长子孙中国人众不能无生贪黠而佛郎机轻侮役属之美洛者海上国也佛郎机酋征而夺之拣中国人助战人以贰百余中国人昼夜为佛郎机警备佛郎机酋高枕而巳中国人稍懈辄鞭棰或刺杀之中国人怭怨有潘利五者夜入酋卧内刺杀酋持酋首大呼佛郎机人大惊起不知所为悉被刃或落水死利五与其党大载佛郎机货物以归失水道误入交而交人掠之独郭惟泰等三十余人走免酋死其子代酋遣僧人入闽诉之廵抚都御史都御史使人招回中国人酋人给□米为归□复致书讼父冤事闻檄两广督臣以礼遣僧置惟泰等于理万历三十一年也三十二年天子采金方内有妄男子张嶷上书言吕宋有机易山其上金豆自生可采也天子下其书廷臣力言谬不报闽廵抚都御史使海澄丞王时和乃百户一人与嶷往佛郎机款丞酒问丞金豆生何树也丞无以对数目嶷嶷为大言大地皆金何必问树夷酋大笑几杀丞丞归病悸死嶷无以报天子天子诛嶷传首海外夷人故虐侮中国人至是益疑会中国人被夷虐者怨望出大言夷益恐尽买中国人手中铁虽机上刀灶上釜悉厚倍其直诸中国人铁皆空遂大杀中国人死者二万余酋犹虑大国兴兵问罪入广东番山粤侦谍中国乃寂然闽广当事者草草闻上而不敢尽言上下旨吕宋无开事端巳而中国人又商贩其处矣其属夷有大港有南旺有玳瑁港有吕□有磨荖央有以宁有屋当有朔雾而皆佛郎机主之佛郎机石□□朔雾有力焉佛郎机德之既奄有诸土率虏使其民独与朔雾为婚媾其人敬天称天曰寥氏 

　　郎曰余志海外诸夷兼时事焉余海上人习知之也今我不述后将何闻 

　　△碟里 

　　碟里国在东南海中尚佛人淳物产薄永乐三年遣使马黑木来朝 

　　△日罗夏治 

　　日罗夏治国海中小国也产苏木胡椒颇知种艺崇佛不盗永乐三年遣文那打时镇来朝 

　　△合猫里 

　　合猫里国小国也土瘠多山而知耕稼山外大海饶鱼虫永乐三年国王遣回回道奴马高附瓜哇以贡 

　　△古里班卒 

　　古里班卒国在海中永乐三年国王遣人马的来朝其俗质朴土瘠物薄夏天多雨雨候即寒 

　　△打回 

　　打回国永乐三年遣麻勿来朝贡其国数为邻国所苦巳乃治战稍得自立 

　　△忽鲁谟斯 

　　忽鲁谟斯又曰必鲁毋思海中国也永乐七年遣郑和往其国酋长感悦来朝十八年进麒麟狮子天马文豹紫象驼鸡福鹿灵羊长角马哈兽五色鹦鹉等物驼鸡昂首高七尺福鹿似驼而花文可爱灵羊尾大者重三十余斤雨则□车载其尾长角马哈兽角长过身上喜命侍臣为□其国石城石屋民富饶喜作佛事常歌舞恶杀产大马其酋长练兵畜马田瘠宜麦无草木牛羊驼马尽食鱼腊文武医卜技艺之人胜他国国中有大山四面异色红如银珠白如石灰黄如姜黄一面产盐如红矾凿为盘匚乘食物不加盐矣 

　　△甘把里 

　　甘把里又曰甘巴里在南海中永乐十二年国王兜哇刺查遣使朝贡其人鲜食多织锦 

　　△加异勒 

　　加异勒国西戎小种居人寡少窭而佣邻国永乐中王者麻里奈那遣使朝贡宣德正统间一再至 

　　△祖法儿 

　　祖法儿国亦曰左法儿汉之大夏隋唐之吐火罗咸皆其国也东南皆海西北重山自古里西北海行十昼夜可至永乐中王亚里遣人朝贡宣德中复至其地气候常秋无城郭其人体干修硕语言真质尚回回教王白布缠头衣青花丝帨或金锦袍靴履出乘轿跨马前后列象驼马吹筚历市用金铜钱钱文人形有家鸡如鹤脚二指毛如驼走如之 

　　△溜山 

　　溜山国永乐中国王亦速福遣使来朝其国在西海中四面滨海有石门无城阙皆巢居穴处衣草木叶啖鱼虾依山聚居八村稍大皆以溜名余小溜无虑三千失船入溜溺矣土人曰三千弱水也山傍有牒干国皆回回人业鱼种椰气候常热市用银钱 

　　△阿哇 

　　阿哇国永乐三年王昌吉刺遣人来朝贡 

　　△南巫里 

　　南巫里国或曰即南泥里永乐三年来朝贡其国隶浡泥自苏门荅刺舟行二昼夜可至东距黎伐西北距海南连大山山南际海仅千余家皆回回人俗朴实王居类楼高广整洁市用钱少谷食食鱼虾西北大海即西洋中有帽山番舶以为指南土人名之曰那没黎山下浅水有珊瑚树大者高二三尺依山居人二三十家皆称王问其为谁辄曰阿孤楂华言王也或曰南泥里即南巫里 

　　△急兰丹 

　　急兰丹国 

　　△奇刺尼 

　　奇刺尼国 

　　△夏刺比 

　　夏刺比国 

　　△窟察尼 

　　窟察尼国 

　　△乌涉刺踢 

　　乌涉刺踢国 

　　△阿丹 

　　阿丹国地濒海近古里垒石为城罗□石为屋田饶粟他产亦多有国步胜兵七八千人邻国畏之 

　　△鲁密 

　　鲁密国 

　　△彭加那 

　　彭加那国 

　　△舍刺齐 

　　舍刺齐国 

　　△八可意 

　　八可意国 

　　△坎巴夷替 

　　坎巴夷替国 

　　△黑葛达 

　　黑葛达国小民贫平川广野草木畅茂禽兽鲜少尚佛畏刑市肆多牛羊交易用铁钱宣德中遣使十人来朝贡方物又有白葛达国宣德中至 

　　△刺撒 

　　刺撒国自古里舟行顺风二十昼夜可至城屋俱以石其俗淳厚丧葬有□ 

　　△不刺哇 

　　不刺哇国永乐中遣使朝贡地斥卤有盐池投树枝于池顷刻盐凝其上其人拳发围　布捕鱼为业一 

　　△竹步 

　　竹步国 

　　△木骨都刺 

　　木骨都刺国濒海城屋俱石物产最多 

　　△喃渤利 

　　喃渤利国 

　　△千里达 

　　千里达国 

　　△沙里湾泥 

　　沙里湾泥国以上海外小夷永乐中遣使朝贡 
　　凡东夷之贡表文皆用金叶 

　　郎曰此其载之会典入我王会者尔此外尚有柔佛国强国也其人好鬬有文郎马神国或云马文渊遣兵十余家其国故有马名其俗不奸淫者论死入山深处有村名鸟笼里弹其人尽生尾有迟闷国故吉里地闷也居重迦罗东俗以立为尊夷人见王则坐地合掌有猫里务国即今猫里国善国也舶人为之语曰若要富从往猫里务比为其邻国岛网巾礁老所寇盗国转贫有沙瑶吶哔啴二国吶哔啴在海畔沙瑶稍纡入山阴皆吕宋一带有班隘其人皆　头赤身其山甚奇有仙人出没焉有美洛居东海中蕃富之国也屡与佛郎机利兰夷为鬬争有红毛番夷利兰也深目长鼻毛发皆赤故呼红毛一名粟果国万历间欲求市于闽省闽广守臣力拒之其人器械精利数往来海上苦诸夷独佛郎机与之角又有鸡笼淡水夷在泉州彭湖■〈山与〉东北名北港又名东番永乐中郑和入海谕诸夷酋独不听约束和贻之家一铜铃使颈之盖狗之也 

　　名山藏卷之一百七 

　　●名山藏卷之□□□ 

　　晋江何乔远　譔 

　　王享记四 

　　◆王享记四 

　　北狄 

　　○北狄 

　　鞑靼 
　　兀良哈 

　　鞑靼　　兀良哈 

　　△鞑靼 

　　鞑靼北胡也其地东至兀良哈西至瓦刺其先入主中国而为元都北平高帝以元年取元元主携其后妃太子遁出塞居开平心未忘故都使其将扩廓帖木儿自太原来侵未至徐达与常遇春袭破之其明年遇春走其大同将竹贞曹良臣拒却其攻通州者承相也速乃无复故都意而纳哈出据金山李思齐张思道据秦陇尚皆名元臣上以书谕元主及纳哈出限地自守无纵部下盗边皆不报达师遂西李思齐来降张思道走宁夏为扩廓帖木儿所执于是上命遇春与李文忠分兵取开平克之俘斩其宗王平章数人元主益北徙居应昌而扩廓帖木儿居定西数扰边上念穷追元永绝中国内患其明年春以徐达为征虏大将军使出西安捣定西李文忠为左副将军冯胜为右副将军使入沙漠捣应昌文忠至元王已卒子爱猷识里达腊立与扩廓帖木儿以其余众走和林遂获爱猷识里达腊子买的里八刺及其妃嫔若重器财宝降其众五万上封买的里八刺为崇礼侯而虏人谥元主曰惠宗上谥元主曰顺帝其生也称之曰庚申君诏曰朕即位之初遣使四夷临谕君长咸奉职贡漠北以庚申君故未之及也庚申君殂凡尔酋长其各来附朕当更给印章还领所部马牛羊孳畜从便地牧养毋为灾寇不者兵加诛于是诸酋先后归附独扩廓帖木儿居和林如故屡招不服五年春命徐达为征虏大将军李文忠为左副将军冯胜为征西将军出三道讨之达战不利敛兵守塞胜军至兰州右副将军傅友德先进多所斩获败之于亦集乃路又败之本瓜沙文忠自胪朐河疾趋进败虏将蛮子哈刺章于土刺河追至于土鲁浑河又追至于骋海明年春虏先后寇永平庆阳塞守将辄击败之复命达文忠等备虏诸边虏寇武朔诸州达遣陈德郭子兴驰击之追败之荅刺海口斩获甚众而鴈门守将吴均大同守将王约亦相继破虏其冬达破扩廓帖木儿于怀柔明年夏都督蓝玉取兴和李文忠亦遣裨将擒其平章陈安礼木屑飞太尉伯颜不花斩其将真珠驴身攻克其高州大石崖宋时丁部领者为交趾郡王部领死子璇幼相黎栢篡之凡传三世二十年而安南有黎氏其后黎氏相李公蕴亦篡其位七传而为昊旵老亡子有一女谢升卿者闽人博徒也美少年亡命邕州交趾相率国人贸易邕界上见升卿异之与偕归纳为王女壻王死女主国事因以与其夫而升卿变姓名为陈日煛再传为日烜元时僭称为越皇帝三世而为安南国王陈日煃安南累世皆名日旁从火上阳之义也其称臣中国者一名自称国中者又一名高帝既定天下诏告诸夷日煃人贡求封为诸夷先高帝嘉之使学士张以宁持诏封为安南王赐驼纽银印黄金涂杂缯四十疋颁正朔令世世母伐其国以宁行至境上日煃巳卒其兄子日熞嗣欲即求王印以宁抱玺书不予使请于朝而待之境上既奏上命以宁予日熞印别使使吊祭火煃以宁乃入日熞郊迎为日煃位北向使者南向授诏日熞俯伏谢其明日长跪稽首受印交人故以揖为礼至是长跪稽首以宁还报命上悦其详曰是吾使者日熞居国色荒尝以两女进其婉娩艳丽缝□工巧六宫无与比高帝受之既数年复以两女进高祖不悦曰彼谓朕渔色耶并出前二女返之命使者曰归语王嫁之犹女体也日熞竟以荒昏不治为其叔父叔明所逼死而叔明自立为王惧明问其罪以高帝五年遣使贡驯象古见上意表上礼部尚书有副主事曾鲁耴视之怪其非故王名即易世胡不以世告责状得其情上曰叔明王法所必诛宜正名致讨其速择日熞亲贤立之叔明惧上表谢罪上令且以前王印视事若能保安疆境后乃定之既自请老代以其弟日煓许之日煓与占城构兵相攻战死弟日炜立与占城相攻如故上敕谕之日炜贡四象三奴人入谢上曰安南国令其三岁贡以土所宜久命之矣胡数数也小之事大永坚其心岂在物耶王之封疆密迩边陲若互生情爱亦可福我黎民其令象犀之属母或再进使送一人效诚而巳叔明虽巳谢事实专持其国亡何与其国相黎季牦通弒日炜自立其子日焜为王久之叔明死告哀求吊上曰叔明弒臣也不诛幸矣何吊之为因绝其贡使日焜恶其相季牦稍裁抑之林牦不能堪以建文元年弒日焜立其子颙益与子黎苍颛政亡何弒颙立颙子安火襁褓中又亡何亦弒之大诛陈氏宗族臣僚独日煃弟天平者久被斥在外节武侯裴伯耆代其故侯渴真御寇东海上得免季牦谓陈裔胡舜之后更姓名曰胡一元子苍曰■〈大上互下〉称大虞皇帝自称太上皇改元国中而陈氏绝矣成祖即位胡■〈大上互下〉遣使入贺且言陈氏诸嗣王短命支庶皆尽已其外孙被众推择求封爵填之上使行人杨渤往视其信否陪臣耆老具如■〈大上互下〉言许之而陈氏故臣且推天平为主以复季牦之雠季牦因遂捕天平甚急亦收戮伯者之孥以求伯耆二人亡匿久之伯耆因为商人负任出关天平亦从间道入老挝皆得诣阙见上具言李牦篡弒状因叩头流涕上怜之赐天平居第米廪给伯耆鲜衣饔飧永乐二年也其冬安南使来贺年上召天平示之使者识其故王孙皆错愕下拜有感泣者伯耆廷责以大义皆惶恐不能对上曰有是哉其明年使监察御史李琦行人王枢持诏切责■〈大上互下〉■〈大上互下〉上表谢罪请迎归天平以君事之上使行人聂聪报曰朕尹临万邦推心无间尚虑尔诈尔诚应朕迎君天平当建尔上公封以大郡传世亡穷朕之斯言上通于天伫俟来章以颁显命■〈大上互下〉复使使从聪入奏曰谨遣陪臣景真迎天平还敢有二心明神殛之臣亦当率国人逆境上上曰信矣乃使天平治任以行封胡■〈大上互下〉烦化郡公尽食所属州县天平行陛辞上曰齐桓晋文之事勉矣敕广西征南左副将军黄中右副将军吕毅以兵五千待天平至护之遇国天平至中毅率兵送之大堙卿薛嵓者辩有口坐事谪广西中请与偕至丘温■〈大上互下〉遣陪臣晦卿犒师候饩安南人见天平皆拜升踊跃黄中问晦卿■〈大上互下〉何不至也曰安敢待于嘉林矣属有微疾不能远耳中使晦卿还促■〈大上互下〉且遣骑觇之皆无所见而迎者相随续遂度隘留鸡陵将至芹站山陿峻不得列骑忽伏发大呼劫杀天平中仓卒整兵前贼帅巳斩绝其桥道遥拜曰远夷非敢抗大国犯王师天平小人也非陈亲属敢肆巧伪上惑天聪今幸得杀之以谢天子吾王即当上表待罪天师远临小国贫乏不足久淹中不得进引兵齵而薛嵓在贼中自经死永乐四年也上闻大怒会占城亦诉■〈大上互下〉屡侵其国王为涂金银印九章冕服王带逼赐之摃之朝贡曰胡但尊明七月辛卯上命成国公能佩征夷将军印充总兵西平官侯晟佩征夷副将军印为左副将军新城侯辅为右副将军丰城侯彬为左参将云阳伯旭为右参将率二十五将军领兵丈万讨之兵部尚书刘儁赞其军赦黄中吕毅使立功自赎令大将军成国公出广西左副将军西平侯出云南成国公行车驾临送之而敕西平侯曰古人有言师克任和故军门谓之和门其与大将军参心成事毋违以败师成国公至龙州卒新城侯辅总其军至坡垒关辅遣都督同知韩观斩除箐翳缮治道路而吕毅先侦贼斩贼首四十级隘留关下遂度至鸡翎关骠骑将军荣斩贼首六十余大军从鸡翎自芹站以西至北江之新福黎氏三带州佥邦邓原南策州人莫邃来见具言贼众水陆号七百万守宣洮沲富良四江以保其东西都大军遂自新福移营三带个招市江口其冬西平侯亦自白鹤夺宣江江面军次洮江北岸对垒多邦城贼地峻逼独多邦稍衍贼树栅立城连桥接舰七百余里两军相合新城侯攻西南西平侯攻东南四鼓黄中令士衔枚以云梯传城西南下都督蔡福先登恣刀砍贼贼乱遂捻夜明光 【 夜明光火药内府所制】 鸣铜角登之贼皆跃下城走驱象以战游击将军朱广画狻猊蒙马杀其帅二人追至伞圆山大军循富良江南下捣其东都丰城侯彬云阳伯旭击其西都宣洮诸州县皆次第降五年新城侯辅与清远伯王友西平侯晟与都指挥柳琮漠北三犂虏庭鞍马槖鞬与将士不异劳苦其深入虏域还望北斗乃在南天是时中外疲费计臣凛凛虞军兴然而沙漠震威遐方宾服当文皇帝世内附鞑官率部落杂居塞上不异我民降胡奔卒悉见收养有用为腹心以至公侯者矣宣德元年太平死子捏烈忽嗣封为贤义王而脱欢阿鲁台所以事朝廷甚恭宣宗念之授之官往往厚其赐予此两王者内慕朝廷外相攻不解阿鲁台为脱欢败走脱身入兀良哈驻牧辽塞脱脱不花王子复至塞下袭杀阿鲁台妻子部属掠其孳畜阿鲁台与其子失捏子止余人马万三千徙居丹纳山察罕脑刺等处脱欢复袭杀阿鲁台及其子使人来告且欲献前玺上赐敕曰王言杀阿鲁台见王克复世雠传国久近不在玺也王得玺王自行之是为宣德九年脱欢既击杀阿鲁台悉收其部兼并贤义安乐之众于是欲自立为可汗众不可曰脱脱不花王子元后也脱欢乃请脱脱不花为可汗以阿鲁台众属之自为丞相居漠北哈喇嗔等部俱服属焉而阿鲁台之子阿卜只俺穷蹙来归朝廷官之为左都督传至其孙勇封靖安伯繇其和宁王遂以和为氏而所部阿台王子朵儿只伯者为脱脱不花所捕窜居亦集乃路外为纳款而数入寇甘凉睿皇帝元年命都督蒋贵征之明年春复命边将方政史昭丁信杨洪等分道往讨皆无功乃命尚书骥行边得便宜行事其冬命都督任礼为平羗将军都督蒋贵赵安副之尚书骥督师明年夏礼贵破阿台朵儿只伯于石城残虏食尽窜于兀鲁乃地依阿台贵将轻骑二千五百人出镇夷闲道兼行三日夜及之擒其伪将相脱罗及部属百人斩首三百有奇逐杀八十余里阿台朵儿只伯以数骑遁逐之梧桐林追袭五百里至黑泉伪平章阿的于以余党降赵安出他道复破之刀力沟擒伪右丞等三十人逐出塞千余里夺还永乐中所封和宁王诰敕王图书以归庄浪指挥魏荣获其侄把秃孛罗阿台朵儿只伯亦来归矣然亦外纳款而已未几脱欢破杀阿台及朵儿只伯益东诱兀良哈女直窥塞下四年脱欢死子也先嗣称太师淮王太师者虏酋大号也是时虏众皆服属也先脱脱不花具可汗名而已顾下妻也先姊主臣并使贡我亦两敕荅之赏赐缯彩帽缨珠宝靴刀琵琶火拨思之属不可胜计及其妻子部属皆有等差针线脂粉丝绒皆具虏人嗜我赐增人入贡岁益多屡敕不奉约使往来杀掠要索稍不厌辄造衅端所请财物辄岁增至中国所贵无有者益诱杂夷与偕又攻哈密执其王母掠沙州破兀良哈胁诱朝鲜边将皆知其必为寇屡疏闻敕戒防御而已十一年冬攻兀良哈归遣使来乞精并乞见守大同者大监郭敬上敕敬母见母予粮明年虏使使致书宣府守将杨洪洪以闻敕洪礼其使报其书洪守宣府有威名虏慕服之而敬岁私遗虏铁簇与虏善故虏欲见也顷之也先部下有来归者言也先谋入寇脱脱不花止焉吾属受明恩何忍为此也先曰可汗不为吾自为之上既屡敕让也先也先益紏结诸胡贻书兀良哈曰尔祖父皆元成吉思可汗薛禅可汗所授官俱宜供顿过军兀良哈以闻诏问也先不报成吉思者元太祖薛禅者元世祖也故事虏使归我使送之因留明岁与俱来虏时要索中国贵无有者使者辄许以媚虏又往往出好语迎中之也先奏胡乐使者曰是安能及中国女伎耶还当请为太师赐也先言使者为我请婚使者阳应诺已谩之曰为太师奏许矣也先大喜夸示诸酋十三年大贡马为聘来者三千人而朝廷不知也所荅诏不及婚事礼部复不尽予三千人饩予之物不及所请五之一虏大媿怒十四年七月诱胁羣胡大举入寇脱脱不花王寇辽东知院阿刺寇宣府围赤城又别遣人寇甘州也先自寇大同偏将吴浩战死猫儿庒羽檄纷至太监王振方用事执文皇帝宣宗故事劝上亲征羣臣伏争不得也西宁侯宋瑛武进伯朱冕都督石亨与也先战阳和口被太监郭敬挠军尽败没及车驾至大同风雨连朝议旋师将发阿刺袭我后恭顺侯吴克忠拒之成国公勇永顺伯绶以四万人继往尽败没克忠下马跪射矢尽犹刺杀数十人与弟克勤皆死绶以空拳击虏虏支解之既知其故山后人相与哭之曰吾丑也故尔勇次日至木土王师议入保怀来振顾私重不行遂止营也先乘胜前逼损伤士卒以数十万扈从之臣死者五十余人上蒙尘坐地而虏人不识也既见上举动非常惊问无大明皇帝耶虏旧使来者上识其名呼问之使大惊果大明皇帝也也先有弟三人曰伯颜帖木儿曰赛刊王曰大同王则相与召其酋长聚议所以处皇帝者皆有不善之意独伯颜帖木儿不可也先即使伯颜帖木儿善事大明皇帝上居伯颜帖木儿营也先数奉车驾塞下以求入塞时兵部尚书于谦已立上弟郕王为皇帝称上曰太上皇约诸将无辄纳太上车驾绝虏邀挟心上居虏时时见异兆虏不敢加害而伯颜帖木儿与也先事上甚恭也先曰中国别立皇帝终不使皇帝还也我当立皇帝为皇帝帝之大都以南则设宴进马拜庆亡何复率其大众奉驾直至京帅京师闭门而不敢纳也先奉上皇还乃所以事上皇益恭时时稽首行君臣礼又时杀马设宴召妻妾以次上酒伯颜帖木儿亦与其妻见上皇如也先礼大同赛刊二王亦见上皇如伯颜帖木儿礼献马牛羊若牛马湩射生物畜不绝其明年复奉驾太同塞下守将不纳上皇复去居虏营上意落落穆穆而虏所以事上如初最后杨善往迎驾驾将归也先杀牛马饯手弹琵琶妻妾奉饮居数日筑上台坐上皇台端妻妾酋长膜拜其下各献器用饮食物上皇行也先与酋长送可半日程下马罗拜伏地恸哭伯颜帖木儿别送上独远其所部跪伏道傍善口呼大明皇帝行矣上皇揽辔慰藉而与之别是役也我命之曰正统已已之变上皇归则其明年景泰元年也自是虏贡不绝屡请送使如故事羣臣请许之制曰使通虏有前事朕思绝虏也尚书金濂胡濙相继言绝且衅制曰朕志定矣于是敕脱脱不花可汗前者使往小人言语短长两国伤好朕与可汗共知也可汗请荅使朕今不复遣可汗使朕皆优礼厚给之顾亦须少人赏赉乃得厚别敕也先指如之时脱脱不花与也先不相能所妻也先姊生子也先欲立为太子脱脱不花不从也先亦疑其通中国为已害遂治兵相攻脱脱不花败走依兀□哈被弒也先尽其妻子杀元裔几尽吞并诸部束至女直西至赤斤蒙古复使来请送使制诏所以荅之如前然是时虏使来□不减三千益骄横稍约束即弯弓相向十月也先自立为可汗称大元田盛大可汗致书皇帝田盛华言天圣也我报书称之曰瓦刺可汗此时阿刺为也先大将自言也先求为太师曰主人衣新衣幸以故衣赐臣也也先不许阿刺怒也先残忍荒酒诸部稍解散忌阿刺欲讨之恐不胜乃自遣其子守西审召阿刺二子从先鸩杀阿刺次子阿刺惧诈言兀良哈盗马请召还其长子合击之也先使赛刊大同二王与俱临行觞焉中途阿刺长子亦中鸩死阿刺益怨绐赛刊大同前渡川自后率部落三万趋也先所数之曰汉儿血在汝身上脱脱不花王血也在汝身上兀良人血在汝身上天道好还血在我矣也先曰今者我烖明与汝战退与伯颜帖木儿真孛罗平章等议帐中有阿刺故部曲三人转事也先久也先不之疑因共趋帐中拔所佩剑刺也先并杀伯颜帖木儿等赛刊王闻变领七千人蹑之既知也先死弃众去乘十七槖驼南为其下卜儿荅追及射杀之而大同王领其人马西奔于是也先诸子分部北边离合不常瓦刺筲衰矣虏中有孛来者杀阿刺求脱脱不花子尊立之号小王子而自为太师自是虏以小王子为尊称而有毛里孩癿加思兰诸酋相继为边患 【 虏人谓孩为父称父曰阿孩称祖曰阿不孩然则名孩者举其尊称以谬中国而中国不知也】 睿皇帝复辟念居虏中时故得伯颜帖木儿周旋遣都督马政赍赐其妻孛来留不遣使使入贺欲献玺敕曰玺非真即真秦物耳献否惟尔尔何留我马政为天顺二年春孛来大举寇陕西安远侯柳漙统兵御之辄败犹时饰子捷闻御史刘浚劾之漙行贿得释已虏大炽关中震动乃召漙还夺太传明年春虏入大同定远伯石彪破走之都督周贤都指挥李鉴战死其秋复寇大同直抵鴈门忻代杀掠甚众烽火远京师遣都督颜彪冯宗屯紫荆倒马二关为援虏往来自如敕二关兵出鴈门虏始退明年春寇延绥榆林守将彰武伯杨信拒却之其夏寇河西守将仇廉御之败绩遂渡河大掠关陇震动而侍郎白圭都御史王竑相继出御虏其秋孛来三上书求款命指挥升赍敕抚谕其冬孛来遣使随升来报命且请从陕西入从之未几复紏毛里孩入河西诏责让令仍繇大同毋趋陕明年虏使繇大同诏毋多挟人留其余塞下官饩之听与边人交易未几小王子没或云孛来弒也虏其立其从兄脱思为主称马可古儿吉思王子遣使入贡赐敕诏谕之成化元年孛来诱兀良哈九万骑入辽河武安侯郑宏拒却之其冬寇延绥命彰武伯率大同兵御史项忠率陕栗兵御之皆无功而毛里孩者攻杀孛来弒马可吉儿吉思虏更立他可汗毛里孩复弒之自称黄芩王别酋孛鲁乃亦称齐王遣使入贡于是诸酋内争孛罗忽者结毛里孩干罗出者结癿加思兰各树党相攻始虏之来也或在辽东宣府大同或在宁夏庄浪甘肃去来不常为患不久景泰初始犯延庆然其部落不敢深入其后虏我汉人劫之为向导遂入河套据之河套者古朔方郡唐张仁愿筑三受降城焉其地饶水草外为东胜卫东胜而外地平衍虏来一骑不能隐国初守之后以旷绝内徙至是虏穴焉深山大川其势在虏而宁夏内险反南备胡矣癿加思兰故领别部居哈密北山天顺末侵掠哈密雄视诸番竟东渡河与虏合也二年夏大入延绥上使彰武伯信为平虏将军都督赵胜副之率京兵万人诸边兵合万人往击未至虏人固原都指挥林盛战败信至虏退其冬复入延绥参将汤胤绩败死而诸臣言复套者种种矣明年春毛里孩乞通贡不许则渡河东侵大同以抚宁侯朱永为平胡将军率京兵往都督刘聚鲍政副之会毛里孩再求贡诏永驻军而瓦刺自也先死后数岁戢至是其子阿失帖木儿者遣使来贡复稍张与毛里孩诸酋拿兵争雄长诸酋亦坐是不得并力于我其冬干罗出紏兀良哈寇延庆于是抚宁侯永为平虏将军都御史王越率京边二军往御之永至亦数以捷闻越等俱升赏论功永世侯然虏据套自如延绥大同塞下大扰而所调遣二军六万有余馈运艰矣兵部亦言虏未可遽灭宜散遣塞下诸军食于本堡七年冬召永还以边事委越及总兵许宁会虏入败参将钱亮宁不能救兵部尚书白圭请大发兵搜套集廷议请择遣大将专事虏于是以武靖侯赵轴为平虏将军悉部署诸路王越仍督师虏大入延庆辅不能御未几称疾召还以宁晋伯刘聚代之聚未至虏相继掠固原延宁诸处而延绥廵抚余子俊埤山筑墙设墩台呰堡虏自是不敢大入毛里孩孛鲁乃干罗出三酋亦稍衰败而满鲁都入河套称可汗癿加思兰为太师以女妻之九人秋与孛罗忽并寇韦州王越侦知虏尽行老弱巢红盐池可取也与许宁及游击周玉等分薄其营大破之师还邀败满鲁都等于道虏自是远徙不敢居河套矣始癿加思兰以女妻满鲁都欲代为可汗恐众不服谋杀满鲁都而立干赤来满鲁都知之索干赤来癿加思兰匿不与攻逐满鲁都并有孛罗忽之众满鲁都部酋脱罗干亦思马因复攻杀癿加思兰亦思马因称太师自癿加思兰死虏数岁稀入寇而是时中官汪直少年用事王越朱永附和之十六年春边报至遂命永为征虏将军直与越俱督师出塞捕虏越为直谋绐永将大兵繇他道身与直将轻骑从宣府大同俱会于榆林既至大同虏已大掠出塞越谍虏帐在威宁海则选二镇之劲骑二万余与直分道乘风雪薄之虏狼狈出战破之斩四百三十七级卤男妇百七十马驼牛羊以数千计旗纛甲使万余诏封越威宁伯十八年春御虏于延绥小捷赏赉甚众虏亦益盗边不休明年夏秋虏三万余骑屡入寇大同边连营者五十里杀掠人玄数万大同总兵许宁御之无功乃以捷闻虏既得利长驱入顺圣川散掠蔚朔诸州烽火彻圻内宣府廵抚秦纮总兵周玉力战却之而廵抚出西都御史边镛亦能与参将支玉悉力捍御然虏去辄复来至成化末无宁岁而是时满鲁都已衰弱不知所终其入寇者复称小王子或称把秃猛可主即故小王子后也与其太师亦思马因不恊相攻亦思马因死而瓦刺有两太师一克舍一革舍克舍死其弟阿沙赤为太师革舍弟阿力古多与相雠杀小王子死弟伯颜猛可代为小王子弘治元年夏小王子奉书求贡自称大元大可汗我以虏僭名号其故态不问也伯颜猛可立幼恐太师专权废不复设与瓦刺屡入贡时马文升在兵部许进廵抚大同数贻书小王子言通贡利诸边稍稀虏患异成化时矣其后乃有火筛火筛者脱罗干之子小王子部落也狡黠善用兵劫诸部屡寇边获财畜日强盛与小王子争雄长边患复炽十年冬寇肃州复以王越镇陕节制诸军明年秋越袭贺兰山后虏破之明年虏寇榆林宁夏大同多杀掠明年春寇威远游击将军王杲败绩右参将秦恭副总兵马升逗留不进皆论死其夏连寇大同总兵王玺等失亡多命平江伯陈锐及侍郎许进率师御之锐怯罢还代以保国公朱晖进亦致仕去虏猖獗甚京师戒严以都御史史琳督师大同虏解去明年春迭入延绥复命保国公晖都御史琳统诸路兵西御虏太监逵监军晖行至河套袭虏斩三级驱牛畜数百归而赏过之虏分道掠固原宁夏诸边辄从花马池入西北大扰晖等不能御召还以秦纮督师镇陕虏稍靖十七年夏归正人报虏有异谋其秋虏入大同杀墩军时天子方锐治思一大创虏如文皇帝时而刘健谢迁诸大臣以承平久不敢决上然上犹拜朱晖为征虏大将军苗逵史琳督师豫简京军分遣大臣督饷大同居庸关俟警至会虏引去晖等罢行明年春虏三万骑围灵州诏督诸镇兵往援虏围久不克解去散掠内地总兵李祥偏将仇钺击走之敬皇帝崩踰月虏大举寇宣府总兵张俊分遣诸将御之皆为所围俊疾救解游击将军张雄穆荣败没士死伤数千失亡人畜无算复命逵晖琳出御都督李俊神英都指挥陈雄张澄佐之皆无功还其冬虏入镇夷所指挥刘经死之复自花马池毁垣入掠隆德静宁会灵诸处再旬乃退关中大震以杨一清为总制时正德元年春也会逆瑾窃柄辅臣本兵相继逐去一清旋致仕诸奄四出称守备监军暴螫行闲边事益困矣三年春虏近塞下命兵部侍郎文贵开府督师贵所请度支金钱巨万名修边费实半输瑾虏所杀掠男妇数千杂畜器械倍之明年夏命工部尚书才宽节制延宁甘肃诸军贵专督宣大其秋虏伏延绥塞下遣轻骑攻新兴堡副总兵侯勋御之伏起被围会救至虏解去丧马二千七百余匹杀伤略当宽以捷闻其冬虏入花马池宽御之败死总兵马昂与别酋亦孛来战于木瓜山诸处颇有斩获其年亦不刺入西海而西海始有虏亦不刺者小王子丞相也小王子与火筛雠杀火筛死复以他事怒亦不刺欲杀之亦不刺惧拥万众掠凉州攻破安定王等族夺其诰印诸番苦之别部阿尔秃厮与亦不刺合日与小王子寻兵败则掠边破堡塞杀兵民顾守臣辄以捷闻甘肃廵抚张翼啖虏金帛令远徙虏遂掠乌思藏据之自是转掠松潘洮岷无宁岁小王子复屡入宣大塞杀掠惨于西陲八年夏五万骑繇大同入犯宁武倒马诸关以咸宁侯仇钺总兵御虏钺至属虏寇万全卫与战失亡多以捷闻未几奏虏退召还明年秋小王子八宣大塞别部自怀安入顺圣川游击张勋守备田琦廉彪战死总制都御史丛兰告急诏太监张永督宣大延绥兵都督白玉为大将恊兰御虏他将皆属永等多挟从人多所请乞未出国门已费金钱十余万卒无功兰玉与虏战于平虏城南潜置毒饭田闲如农家饷虏食之多死者明人揪十万骑入固原明年夏入大同诏都督刘晖侍郎丁凤率师御之虏突入白羊口大掠去未几复以七万骑分道入总兵潘浩与战贾家湾败绩都指挥朱春指挥王唐死之浩再战再败虏遂犯宣府杀掠无算浩夺三官诸将罚治有差十二年秋五万骑入大同塞属天子以游幸至阳和亲部署总兵王勋等遇虏应州虏围之督兵援勋众殊死战虏稍却会暮休营明日虏来攻自辰至西战百余合虏引而西追至平虏朔州会大风黑雾昼晦上户还是后虏虽岁犯边然罕大八弓王子死有三子长阿尔伦次阿着次满官嗔阿尔伦前死二子长卜赤次也明皆幼阿著称小一子未几死众立卜赤称亦克罕克罕犹可汗也然亦称小王子如故嘉靖元年入花马池大掠西安凤翔三年秋大同廵抚张文锦离镇城筑水口等五堡御虏卫城遣卒二千五百家戍之卒畏徙参将贾鉴督之严卒杀鉴及文锦多走出塞降虏明年屡入陕西诸塞杀吏民亦不刺复驻牧贺兰山后出没扰边六年春虏连寇宣府参将王经关山俱战死其秋数万骑入宁夏塞总兵郑卿杭雄拒却之斩首三百余级明年春掠山西其冬五万骑掠宣府总兵赵瑛等拒却之已复大掠阳和至朔州指挥赵源战死明年春数万骑入宁夏塞杭雄御之败绩遂繇镇羗入西海与亦不刺解仇结亲谋内犯十一年虏款延绥塞诏却之退而怒拥十万骑入寇总制唐龙请许庂上曰虏宜讨大臣取目前计优纵之耶龙连战颇有斩获虏不得闲突以数万骑渡河西袭卜儿孩大破之其部落势益强盛卜儿孩者亦小王子部遁入西海与亦不刺阿尔秃厮共患边者也明年秋虏窥大同塞总兵李瑾治军严大同卒因是攻杀瑾总督刘源清欲尽法行诸卒婴城叛遗小王子金币女伎曰中土饶胜沙漠也指代王宫曰以此为那颜居小王子勒兵应之游骑至应朔诸州旋解去乱亦随定是时小王子最富强控弦十余万多畜黄金犀毗稍厌兵其连岁深入蹂西北边皆其别部酋曰吉囊曰俺荅二酋亦元裔于小王子为从父行其大父曰歹颜哈有十一子次曰赛那刺有七子长吉囊次俺荅皆雄黠善兵吉囊壁河套名袄儿都司直关中俺荅壁丰州滩直代云中吉囊俺荅各九子子各万骑其弟老把都亦数万骑壁张家口诸昆从百十怕有分地率盗边自肥日益强盛名尊小王子不受其约束小王子亦徙壁东方直蓟辽号曰土蛮异种黄毛者凶悍不能别死生众少于三部虏或时深入黄毛辄从后掠取其子女玉帛虏因合兵急击大破黄毛以是无反顾专事我十三年春入延绥秋入花马池掠固原残安定会宁二县总兵王效副总兵梁震御之斩首一百余级虏东犯大同十五年秋复入延绥总督刘天和督诸将御之斩首百余级明年春入甘州大掠已分掠东西诸塞无宁日诸将莫能御独大同总兵梁震数以家丁劫其营虏畏之十八年秋虏寇宣府逮总兵江桓下诏狱明年春入延绥夺总兵周尚文俸其秋大掠宣府王蔚州堡寨尽破总兵白爵遇虏于水泉儿大败副总兵云再遇马连堡又败留两月乃退廵抚楚书以捷闻西虏复掠固原会大雨道泞虏骑困弓矢胶刘天和与战大获杀吉囊子小十王捷闻上喜甚天和及周尚文等皆增秩诸赏赉甚渥明年秋虏遣使石天爵款大同塞廵抚史道以闻诏却之以樊继祖督宣大山西三镇兵道遣天爵还阴赂虏令无蹂躏已所部虏不得请遂大举内犯吉囊先繇白泉口长驱至宁武关石湖岭副总兵丁璋力战死继祖坚壁不敢战俾游击将军周宇御虏太原北死之虏越而南杀掠至平遥居民掊白挺与格虏以故却而俺答复入又越太原至石州杀掠益甚浸淫平定寿阳闲矣言官交章劾继祖竟不罪罢归而黜道为民二十一年俺答复遣石天爵满受秃满克汉求贡大同廵抚都御史龙大有诱纳之缚天爵杀受秃等猥言以计擒得者上擢大有兵部右侍郎诸将吏升赏者数十人枭天爵于市俺答怒入寇屯朔州广武越鴈门关趋太原诸将卒无御者遂南下沁源襄垣长子等州县已复繇忻崞代移营北屯祁门参将张世忠督兵力战虏围之数重自巳至申所杀伤相当巳而世忠矢尽见杀百户张宣张臣俱死 【 俺荅青台吉口凡蜡哈哈刺汉及叛人高怀智李天章各拥万众越太原列营汾河东西散掠上党平阳我师连营莫相摄观望而巳偏帅张世忠起营恋战诸将皆闭营自守勴以骑三千余围世忠世忠愤曰诸将不念血盟耶世忠伤虏矢下马步战亟且火药尽呼曰我军被围战苦诸将竟不相援国宪天刑宁汝逭耶遂战死】 虏从鴈门故道去兹入也往返喻月凡掠十卫三十八州县杀虏十余万人马牛羊十倍之焚公私廪舍八万区蹂田禾数万顷皆以石天爵为词时上极意忧边出京兵捐内藏有请辄应顾虏氛炽甚将士东西疲驰惊且积弱习怯往往恣虏深入伺既去则掠一二惰归者告捷甚至杀降拾死尸转鬻卖诸督府亦姑听之于是戒律日弛内地之涂炭极矣吉囊归与所卤忻代妓日夕淫纵死诸子不相属分居西边于是俺答独强盛俺答有九子长曰黄台吉其有名者曰青台吉曰铁背台吉黄台吉臂偏短善用兵其众畏之用命过于俺答黄台吉劝俺答毋臣土蛮土蛮伐之不能克与连和亦烈刺阿尔秃厮始虽逋匿西海为甘凉患然犹与虏角其后亦折而入虏二十五年俺答复使使诣大同塞求贡为边兵所杀其秋复来请上不之许盖虏数年闲求贡而我辄拒之我既不能有所加虏虏益畜愤深入而边臣掩败匿功者踵至上虽忧边亡繇知其败坏也是时总督陕西兵部侍郎曾铣自诩见才与大学士夏言善则请议复套言秋高马肥此中国诎时也冬深水枯马无宿藁比及春深贼势益弱虏诎时也臣请用练卒六万益以山东枪手二千每春夏之交携五十日粮抵其巢穴材官骤发炮矢雷激虏不支矣岁岁为之且惧远徙我乃并河为塞置卫所分戍卒修屯政用以省转输壮形势中兴大烈也惟陛下裁断下兵部以为难而上壮之令铣图上方略听便宜从事其明年总督宣大翁万达言虏自冬春来辄求贡词恭似可许上方主铣议责万达其明年上意则中变下廷臣再议甘肃总兵仇鸾在镇贪纵铣劾之被逮至则言铣与夏言朋奸启衅上怒而夏日曾铣诛矣铣善治兵虏闻铣至其穉弱皆囓指自其诛无敢议复套者其妻子皆流徙而天下哀之其秋虏犯宣府入镇安堡经云州永定隆庆怀来等处屠堡数百杀掠人民数万关辅大震二十八年把总指挥江瀚董旸与战滴水崖没全军虏遂东犯永宁大同总兵总尚文宣府总兵赵国忠追败之是岁寇大同寇榆林寇宣府寇辽东而边人困甚矣二十九年大同总兵张达副总兵林椿为虏所败走虏得二将头遽引去传箭诸部大举诏发京边二兵备之边兵远不能猝至京兵市人耳其秋以数千骑寇蓟镇入古北口都御史王汝孝力御之稍却虏悉众缀我师别以精骑繇间道踰岭出师后京兵大惊溃虏遂大杀掠顺义密云怀柔近畿诸县吏士亡算俄犯京师京师猝不备虏驻旬日出关上怒兵部尚书丁汝夔若以勤王至者都御史杨守谦不战而汝夔守谦诛矣是役也我命之曰嘉靖庚戌之变是时上独喜仇鸾拜为大将军仇鸾者故代张达为总兵知虏欲大举入大同使其仆时义贿之东寇以有蓟镇之入鸾乃佯奏若先知虏入蓟镇者请提兵备京师兵至虚声张远战上见汝夔守谦蓄缩谓鸾能专以边事付鸾鸾多作大言而巳而俺答寇归畜产死人民疫病其所掠又皆归于部落乃使其子脱脱请息肩于边于是鸾始议开马市中虏诏给金十万易布币市开于五堡渐及延宁使侍郎史道主之明年成庵答出塞甚喜而是时中国人以罪亡入虏中者有丘富周原萧芹之属富有智略俺答待之厚至亲为扫除富说虏垦田积粟造舟渡河大收谋勇之士俺答悬书穹庐之外曰尝为中国举人诸生者有幸临吾厚遇之边民黠智者率诣俺答自言举人诸生俺答令富试能者统骑伍不能者给瓯脱地使耕芹说俺答曰市非计也闻大同帅毒水上流阴伏甲市傍太师几不免虎口矣大同岁不稔城虚可咄嗟破也破则大获其子女玉帛是之不利而市为俺答颇然之其左右复受芹赂为言芹有异术能使城自頺者芹乃令其党入城内应市毕则拥虏门我诸门会谋泄引还史道遣人让虏虏内媿因以千骑随芹入试其术不効乃告我曰劫城者芹教我道又赂脱脱令缚芹虏因执芹并其党数十人上闻道鸾皆进官秩然芹其小小者耳数令虏苦我边者丘富也是时兵部郎杨继盛言市非计上下继盛吏谪其官而虏市毕则复掠且约河西诸部内犯且请以牛羊易粟豆且为土蛮请市上见虏无厌诏罢市召继盛还而虏以故连犯辽东于是徐阶发鸾贿虏事会鸾死发棺僇其尸时义等悉论弃市三十二年秋俺答大举入寇下浑源东宁灵丘广昌等处急攻插箭浮图等峪关南大震固原游击陈凤宁夏游击朱玉击却之虏分兵东犯蔚西掠代繁时等县而套虏驻鄜延半月余延庆诸州县屠掠且徧乃移营中部以瞰泾原会久雨乃去盖入内地者二十余日所杀掳擒掠无类矣三十三年虏犯大同左卫总兵岳懋与战死复杀掠至朔凡十余日其冬薄攻蓟镇墙百镇并进警报日数十至上为之动总督杨博总兵周益昌力御之遯去上大喜其明年连犯蓟镇宣府参将赵倾葵李光启御之败死上下赏格擒斩俺诸答酋者赐万金爵伯擒斩丘富周原者三百金授三品武阶亡虏中者舍人张邦奇自言俺答有秘书宝剑在威远堡虏急攻堡不破去归虏畜邦奇帐下其智能之不如富其爱惜之则愈富甚副总兵田世威密遣富故人王勋及弟浩入虏招之大同人孙廷美陷虏中心不平富所为与浩谋刺之浩曰说之归不从刺死之未暮也因共说富富问计于诸生计安国曰居与归孰善汝为我筹安国曰公归林中羽而居则釜中鳞也官家招降之文擒俺答者予万金宁不信耶公莫若以此时成事取功名毋失邦奇曰勿听君无重世之德于中国而有累世之怨购方急归且为他人功能取功名乎富怒令邦奇与浩相质邦奇骂浩曰若卖丘公与　国耳富遂杀廷美与浩约吕仲佑内应攻大同是年赵全亡入虏全故与富皆用白莲教惑人官捕富急富先亡至是全事觉与李自馨同入虏诣俺答俺答使与富处富故居丰州州在大同右卫大边外崇山环合水草甘美富与全自馨城而居之构宫殿垦水田曰板升板升华言屋也全教虏益习攻取围困掩袭之事俺答喜加全与自馨为酋长每出掠则置酒全所问计云丘富之约吕仲佑内应攻大同也教虏分三道入会虏谍言中国今有备关陕游骑又皆安难乐死乃散去而邦奇私引虏数十骑索其秘书宝剑堡中卒擒之并得吕仲佑奸状伏诛事闻命厚恤浩廷美家三十六年虏入右卫抵应朔怀仁诸州县其冬俺答子辛爱有妾名桃松寨私通其部目收令哥惧诛来降总督杨顺自诩为功送之阙下辛爱来索不得纵掠大同诸墎堡围右卫数重顺恐诡言虏愿易我以赵全丘富总制尚书许论亟奏许之于是遣桃松寨及收令哥归出寨诱之西走阴告辛爱辛爱执而杀之不惟赵全丘富不可得虏益围右卫亟烽火断绝者六月余城中薪屋食牛马上逮顺诏狱代以兵部侍郎江东黜论为民代以杨博其时故帅尚表在围中率兵突围与战获俺答孙及壻与酋各一人而博与廵抚杨选总兵杨承勋严兵分进虏解三十八年虏谋大举入寇谍者侦其将入屯驻会州属夷影克哈孩等为响导诳称虏欲东犯总督蓟辽王忬遽分兵东兵奔顿号令数易虏遂乘闲入潘家口事闻降廵抚顺天都御史王轸二级外调之总兵欧阳安等论死系狱切责忬忬惶恐称疾上怒忬不任逮诏狱论死西市复使杨博代是岁山西佥事张时破虏于龙门 【 时易州人传闻虏私与部将计虏入必先掠龙门龙门宣府右臂也龙门失守虏必乘胜南下逼近红门此为患不少乃自选骑卒得士百余人趋援龙门俄虏果大至凡收万会日莫分屯夹道为营营长可数十里时复私计曰虏至不知我有备且贼虽众屯夹道道挟难猝聚可掩击也因出死士数十人夜袭虏营营中大乱首尾不得相救尽获骡马牛羊以归台吉闻之大骇黎明悉众来攻龙门时令集民闲车环以为营以五彩绘画龙文衣车上出城中老弱守之而以精骑自将而前与台吉战大破台吉兵于龙门之野我兵锐甚往往驰戟入虏斩璧骑将骑坠辄刺杀之有捕虏者谓台吉言我累岁边盗莫我抗伐此固愤不肻退及遥望见后车画五彩龙文势甚状望之如山业思为遁计适城中樵夫为虏所得问得虚车状虏乃大笑复奋我兵犹殊死战不可败相持至暮所击杀无数我兵者亦百数十人虏困罢去卒保龙门之】 三十九年春虏聚喜峰口外窥犯蓟镇大同总兵杨汉出捣其帐于灰河虏稍远徙其秋汉复与参将王孟夏等捣丰州焚板升百余居顷庂虏攻山西盘道梁越关大掠循代州以南转掠五台崞县出宁武关汉乃坐革职是时也俺荅居西海患踵部下病死率众东还犯庄浪杀掠甚多四十二年三卫夷酋通罕叩关索赏蓟镇副总兵胡镇伏而执之缚其党十余人曰向者尔夷来关下扑我谍卒四今送所扑我卒者来抵我卒命通罕之子惧送扑我卒者至而通罕者辛爱之义妻父也总督侍郎杨选则释所送人独留通罕令其与诸子更迭质以牵制辛爱使无寇边三卫夷人皆怨道虏大入掠顺义三河等处京师为戒严选引通罕父子斩之然后尾虏入援虏大掠诸县镇所杀卤亡算总兵孙膑游击赵溱死之既七日乃出疲极失道众皆撩乱诸将尚莫敢发一矢望尘尾之而已上审虏所以入皆坐选质通罕所致而选诛矣此其大者尔其余终嘉靖之世寇边者不可胜纪也俺荅有骑七万其精骑可万余黄台吉有骑二万其精骑可七八千青台吉有骑万其精骑可三四千大入大利小入小利我所以备无论春秋不待马肥也虏有一酪一肉分甘命釂自其大酋以及诸部皆遍而我将士隔绝不免寒馁虏传箭为号令心志齐一而我施发靡常虏马已马也马始生驱之乘高绝险饱养之而我卒养官马虏以抢掠为生我徒谋逃死而己世宗自其初年己留心边事晚节渊居西内顾未尝一日忘陲圉之政庚戌以后周防尤切每风霾见异辄行警戒请兵请饷毋所恡发益复明功罪边臣边将时有失事轻者逮系重者就诛夷边臣边将益图张功掩败而严嵩当国乘上深宴多营货贿稍有败事唯有徙直长安冀左右上前买此七尺躯而己大农所发边饷即不赀多以充槖遗不肖者用肥其家矣自杨选诛后边臣益务自覆嘉靖末年辽东总督都御史刘焘知上奉玄谨疏言诸将御虏功状谓虏入犯时值海水暴涨骑多陷没者上曰此海若効灵下礼部祭告之焘等皆赏其敢于滑稽诬罔如此此时丘富来塞下中流矢死矣独赵全在虏奉俺荅为皇帝作朝殿烧纸上梁赞呼万岁天忽风殿梁落虏压死数人俺荅惊不敢坐也其所为板升虏西掠则留居其老穉有众千余守之虏不耐暑夏徙帐大青山口亦不能屋居云赵全说俺荅曰蓟门台垣固所征卒当选未易卒攻晋中兵弱亭鄣稀石隰闲多肥羊良铁可致也中国人藉宣云为救而宣云卒来千里人马俱罢我以全制其敝得所欲矣俺荅乃分六万骑为四道入井坪朔州老营偏头关诸处边将皆不能御虏长驱入岚遂破石州杀其知州亮石州男女死者数万人复分犯文水交城平阳介休攻汾八昼夜不利引去东趋鴈门出虏入内地且以一月计损人玄数十万是为穆宗元年全说俺荅曰自此塞鴈门扼居庸据云中上谷效石晋故事南北之势成矣然是时俺荅己老亡大计也居顷之三卫酋勾土蛮入蓟州塞大蹂昌黎抚宁乐亭卢龙闲总兵李世忠不敢出击虏围之围解诸将追之有棒棰崖深十余丈会大雾虏迷失道堕崖崖满后骑践之过诸将得趋割首俺荅有孙名把汉冉吉者铁背台吉子生三岁而孤俺荅尽屠铁背台吉诸妇使其妻养之长为娶仄慎部女曰大成比妓把汉冉吉又自聘兔撦金的女未娶而俺荅有外孙女业许配袄儿都司矣美而艳俺荅则自取之号曰三娘子袄儿都司怒且治兵相攻俺荅惭予之兔撦金的把汉冉吉恚会俺荅西掠土番把汉冉吉携其妻及乳母之夫阿力哥等扣败胡堡求入总督尚书王崇古大同廵抚方逢时相与计此奇货可居吾丰馆饩饬舆马官爵之示俺荅俺荅急之则因与媾使送我板升诸叛人不听即胁诛冉吉牵沮之又不然因而抚纳如汉匈奴质子事使招其故部居近塞俺荅老且死而黄台吉立我以一屠耆谷蠡秩秩冉吉势必争我因按兵称助推亡固存此安边大略也因具以上闻诏可授冉吉指挥使阿力哥正千户俺荅自西番闻把汉冉吉亡来归疾驰还率数万骑军平虏城外所树旗志裂帛为杂白如荼朱如火玄如墨赵全益教之必困我俺荅妻哭骂俺荅曰耄誖不遄死信汉叛儿侵汉是速杀吾孙也俺荅乃遣夷使来祈请崇古故不令使人见把汉冉吉引之高阁上驺从导把汉冉吉其下夷使讶问那吉耶胡为乎汉威仪谛视果也喜还报崇古因使虏所狎者鲍崇德与俱俺荅见崇德大悦崇德责俺荅太师有孙忿而入中国中国官之侈之驺从而盛之衣冠太师不德乃用称兵太师有孙在中国人手而太师不念也不亦不爱其孙之甚耶俺荅曰我敢犯中国我思我孙请以珍赎崇德曰中国何贵珍也太师诚听吾画可无一缗费俺荅曰唯命崇德曰叛人赵全在太师所有年矣令太师有叛人入中国而中国纳之日夜教中国苦太师太师不甘心之乎太师若以此时归中国叛人中国诛叛而太师收爱此宁费一缗者俺荅喜上书请约麾骑避一舍而黄台吉未之知也以万骑趋镇城崇古示以把汉冉吉矢黄台吉手矢泣曰此亡弟故物遣其部虏随使入逢时劳之醪糒黄台吉喜遂去俺荅欲先得把汉冉吉后送全崇古不可户使副总兵蔡宗儒之子为质俺荅喜遣伍奴柱收捕赵全李自馨刘四等以献自馨者谙文字四有膂力而周原善医闻变先自鸩矣仁奴柱故俺荅纪纲仆自俺荅爱全伍奴柱乃出其下至是缚全悉全其赀财把汉冉吉归祖孙鸣鸣劳苦百拜南向因遣使入谢求贡方物备外臣上下议兵部议未定诏三镇并议之乃磔赵全等于市复下廷议诸臣言利者十一言害者十九兵部尚书郭干言夷狄来王古今盛事而因以覊縻之制驭长策也九塞诸虏俺荅最雄自上谷抵甘凉穹庐万里嘉靖闲以谢绝致愤跆藉诸边三十余年今俨然听命藩篱之外夫复何惜藁街寻丈之地隔阂夷情惬小皇化失神灵想望宜从其请而大学士高拱与崇古力主之俺荅乃与崇德为钻刀之盟其词曰天王佛祖证我盟誓两家有违遭此锋利于是具疏称臣愿世世内属诏封俺荅为顺义王昆都力哈及黄台吉为都督同知把汉冉吉为指挥使宾兔台吉等十八人为指挥同知冉木台吉等十九人为指挥佥事打儿汉台吉等十八人为正千户坷拜台吉等十二人为副千户恰台吉等二人为百户俺荅率所部受诏甚恭使使贡马谢恩百官班贺是为隆庆四年昆都力哈即老把都丘顷之兵部下市令贡马毋过五百匹上驷三十进御夷使毋过百五十人设藁街边城无入都市期自二月以至四月为卒大同于左卫得胜堡宣府于万全右卫山西于水泉营黄台吉与父不相能异市新平堡市物虏以马杂畜皮毛我以金银彩缯诸货官市毕听民为市其秋市成凡得马七千余匹官给直六万缗赏赐酒肉布帛费四千缗西虏吉能及切尽着力二酋等复请市诏予吉能市糽山墩切尽着力二酋市宁夏清水营吉能者吉囊子始俺荅受封时切尽等在营语使者曰我西陲之酋也帝何遗泽焉崇古令好语曰为若请矣至是亦封吉能为都督同知部酋四十九人授指挥千百户有差与切尽着力皆许市明年春老把都吉能相继死俺荅念佛表请金字经及刺麻僧诏给遣之己复以四事请给顺义王印封诸壻市铁锅听虏使入京兵部议印宜予铁锅宜勿予即予予铜使者毋听人止而飨之边诸壻稍给财物毋轻予官从之俺荅每市时身赴场凛凛奉约朿阴主其子弟踯躅邀索因而示调停黄台吉市每后期部下卒时京我民复劫车夷革固等东徙革固者不知其所从来嘉靖闲始流居宣府塞下而先是有史夷者亦以黄台吉暴虐自拔归诸帅以黄台吉劫车夷请兵之崇古曰虏方和毋怒也请谕虏王每口置二酋分地干陬谓之守口夷自虏市成边境稍宁谧顾诸臣始谋本谓借和修边备其后备既不修抑又复弛虏浸骄不如约所市易率败马一入辄死而我岁直日增至縻金钱数十黄缗不给则剥士供之瓦刺自正德后稀往来尝与虏战杀其酋虏部每西辄以复雠瓦刺为名大蚕食诸番西北苦之而东虏土蛮数入辽东塞李成梁守辽东以功封宁远伯 
　　郎曰天道恢恢岂不大哉虽穷荒异类人彝行其闲也先狠悍卒不得其死俺荅无大志求贡市而已累请不许愤焉蹂边者三十余年其晚节稽首称外臣用以善终盖明兴以来二虏至强矣古云虏者天之骄子非也有豪杰生其闲焉则强至谓缙绅之儒专土和亲介冑之士专论征伐今乃反之缙绅之儒则主征伐介冑之士斯议和亲一党其难一不履其事也然予考论防边之道无他焉谨烽火严斥堠信赏必罚与士卒同甘苦古人备矣夫人君者葢在驭将哉葢在驭将哉 

　　△兀良哈 

　　兀良哈古东胡地高辛氏之裔昔高辛时游海滨过棘城阚遇颛顼之墟乐之封其子厌越居焉邑于紫蒙之野号曰东胡汉鲜卑唐吐谷浑宋契丹皆其地也在乌龙江南渔阳塞北元时为大宁路北境高帝既有天下东夷辽王惠宁王朵颜元帅府各遣使来朝于是即古会州地置大宁都司封子权为宁王填之后置大宁朵颜福余三卫指挥使司□□□故是名内外二边与辽东宣府东西为外藩成祖靖难时将引兵南向患宁王蹑其后自永平攻大宁入之谋拥宁王燕府中赐予兀良哈说之兀良哈皆喜成祖行宁王饯之郊兀良哈从一呼皆战遂拥宁王西入关于是取其三千人为奇兵立三千营成祖德兀良哈天下既定尽割大宁地与之徙宁王南昌徙行都司于保定等处寻增置卜喇哈卫大小头目二百七十枝岁再贡给牛具酒食布帛良厚自是其部落益蕃我第守内边与宣辽声援隔绝矣久之阴附阿鲁台二十年上亲征阿鲁台还师击之大败其众于屈烈河斩首数百擒酋长数十人尽其牛羊驼马十余万宣德三年上出廵边驻跸遵化适其众万余入寇上以铁骑三千分两翼击之手射其前锋三人斩其酋渠正统中屡寇辽东延安境上怒其反复不常命成国公朱勇兴安伯徐亨都督马亮陈怀等分剿之勇等擒捕其扰边贼徒获其人畜而左参将都督同知杨洪亦俘斩兀良哈安出等部下于克列苏等处兀良哈亦寻悔罪自献所获犯边诸人朝贡不绝也三卫中惟朵颜据地最险兵骑最强十四年也先寇东部大宁福余不能自立从也先为向导随之来贡见我所以待也先比其待三卫加优数倍愤然谓我畏强而慢弱自是天顺成化闲与朵颜辄通北虏毛里孩癿加思兰等入寇己辄谢罪国家辄抚纳之而彼亦小小为寇抄不绝弘治中守臣杨友张琼烧荒出塞掩杀甚众自是衅起阳顺阴逆然亦贪我赏赐不绝正德中朵颜酋长花当庂子寇马兰谷参将陈干御久之花当子干干死本兵王琼请责问花当执其子偿罪花当惧宁宁其子不敢绝汉好嘉靖中与北虏为婚媾时时导虏入我边诘问之辄支吾对我中国不能为我主与婚媾求好而已朵颜酋长近有长昂董狐狸炒蛮夷妇大小嬖只猛可顺等号为六凶长昂死其子赖蟒尤凶横恃险而强有自来矣 【 王世贞三卫志正统九年诏发兵二十万分四军成国公勇出喜峰口左都督谅出畀岭口兴安伯亨出刘家口左都督怀出古北口踰滦江渡柳河经大小兴州过神树破福余于全宁破宁朵颜于虎头山卤男妇以千计马牛羊以万计还加公勇太保伯亨进彻侯都督谅怀赐爵伯自是三卫虽衰败然怨我刺骨因通也先为乡导入寇矣考实录分兵入境皆是第未尝以大捷献及还师封拜诸将书及三卫怨刺骨葢其私记夸诞之词而世贞采之也】 
　　郎曰叶梦熊曰永乐八年北伐至鸣銮戍语金幼孜曰灭此残虏唯守开平兴和大宁辽东宁夏甘肃则边境永无事矣是弃大宁非成祖意后世谓欲借属夷藩篱中国襄矣至宣德五年并开平而失之丧地三百里繇是左右臂俱折而松关水险固在虞夫不得祖宗之意而揣摩其影响以幸苟安此二百余年之大误也 

　　名山藏卷之一百八 

　　●名山藏卷之□□□ 

　　晋江何乔远　譔 

　　王享记五 

　　◆王享记五 

　　东北夷 
　　西戎上 
　　西戎下 

　　○东北夷 

　　海西　建州 

　　△海西　建州 

　　海西建州夷皆名女直古肃慎国后汉曰挹娄魏曰勿吉唐隋曰黑水羊末羯唐开元中以其地为蕲州置黑水府其后栗木羊末鞨强监号渤海黑水往属之后渤海为契丹所攻黑水复擅其地是金鼻祖之部落也初号女真臣属于辽避辽号改女直至阿骨打而大灭辽为金以其地为大宁府二灭金设军民万户府五分领混同江南北黑水达达及女直之人有合兰府水达达路总摄之洪武初归附高皇帝为设都司卫所官其酋长为都督都指挥指挥千百户镇抚等官使因其俗自相役属不给官禄听其近边驻牧保塞不为寇而厚之宴赏永乐初成祖益遣人招谕之于是诸夷尽附皆置卫所授官如洪武时成祖又为置马市开原城给赡其酋长柴布米其有愿居内地者于开原设安乐州于辽阳设自在州以处之皆量授以官听其耕牧自便于是诸酋长闻风麕至成祖先后为置奴儿干都司一建州等卫一百八十四兀者托温千户等所二十其来贡诸夷又来速温河地面等三十八地面哈鲁喜楼里城别里真站等七站又有巫里阿口等寨凡五十八所罔不内向归诚稽首阙下者矣 【 奴儿干都司朵颜卫泰宁卫建州卫必里卫福余卫洪武闲置兀者卫兀者左卫兀者右卫兀者后卫赤不罕卫屯河卫安河卫俱永乐二年置毛怜卫虎儿文卫失里绵卫奴儿干卫坚河卫撒力卫俱永乐三年置古贲河卫右城卫塔鲁木卫苏温河卫干滩河卫兀者前卫卜颜卫亦罕河卫纳怜河卫麦兰河卫兀列河卫双城卫撒刺儿卫亦马刺卫干兰卫亦儿古里卫脱木河卫卜刺罕卫密陈卫脱伦卫嘉河卫垥山卫阿速江卫速平江卫木鲁罕山卫马英山卫士鲁亭山卫木塔里山卫朵林山卫兀也吾卫吉河卫札竹哈卫福山卫肥河卫哈温河卫木朿河卫罕荷河卫撒儿忽卫札童卫俱永乐四年置阿古河卫喜乐温河卫木阳河卫哈兰城卫可令河卫兀的河卫哥吉河卫野木河卫纳刺古河卫亦里察河卫野儿定河卫卜鲁丹河卫好屯河卫喜刺乌河卫考郎卫兀亦速里河卫阿刺山卫随满河卫撒秃河卫忽兰山卫古鲁浑山卫阿资河卫甫里河卫荅刺河卫撒只刺河卫阿里河卫依木河卫亦文山卫木兰河卫朵儿必河卫甫门河卫俱永乐五年置纳木河卫童宽山卫兀鲁罕河卫塔罕山卫者帖列山卫木兴卫友帖卫牙鲁卫刺鲁卫益实卫乞忽卫兀里溪山卫希滩河卫弗朵秃河卫阿者迷河卫撒察河卫干兰河卫阿真河卫木忽刺河卫钦真河卫克默河卫察刺秃山卫□罕河卫阮里河卫列门河卫秃都河卫实山卫忽里吉山卫莫温河卫薛列河卫俱永乐六年置卜鲁卫兀葛林卫把城卫札肥河卫忽石门卫札岭木卫木里吉卫忽儿海卫伏里其卫乞勒尼卫爱河卫把河卫和屯吉卫失里木卫阿伦卫古里河卫塔麻速卫俱永桨七年置水兴河卫木刺河卫喜申卫使坊河卫甫儿河卫亦麻河卫兀应河卫法因河卫阿荅赤河卫古木山卫葛称哥卫俱永乐八年置督罕河卫建州左卫只儿蛮卫兀刺卫顺民卫囊哈儿卫古鲁卫满泾卫哈儿蛮卫塔亭卫也孙伦卫可木河卫弗思木卫弗提卫俱永乐十年置斡朵伦卫永乐十一年置哈儿分卫阿儿温河卫速塔儿河卫兀屯河卫玄城卫和卜罗卫老哈河卫失儿兀赤卫卜鲁秃河卫可河卫乞塔河卫兀刺忽卫俱永乐十二年置渚冬河卫札真卫兀思哈里卫忽鲁爱卫俱永乐十三年置吉滩河卫亦马忽山卫俱永乐十四年置阿真同真卫亦东河卫亦迷河卫俱永乐十五年置建州右卫益实左卫阿塔赤卫塔山左卫城讨温卫俱正统闲置兀者托温千户所兀者稳勉赤千户所兀者巳河千户所兀者揆野木千户所海刺儿千户所哈流温千户所兀秃河千户所竦和儿千户所哈三千户所哈刺哈千户所兀的罕千户所可里踢千户所兀音千户所只陈千户所锁郎哈真河千户所得的河千户所奥江河千户所哈鲁门山千户所古贲河千户所敷荅河千户所俱永乐闲置又有速温河地面昏地迷河地面兀儿衮车地面施伯河地面卜鲁丹河地面胜和儿河地面木温地面诸车河地面可木山地面车让河地面钦真河地面因只河地面兀思哈里地面古里河地面卓儿河地面撒哈刺地面亦秃浑河地面古里罕河地面忽忽八河地面失木鲁河也面把儿卜河地面木伦河地面崔哈河地面黑龙江地面也今河地面那河门地面卜忽秃河地面弗孙河地面兀鲁温河地面撒只刺河地面兀察河地面毕力木江地面的里木地面捅坎地面海西地面苏分地面失令地面亦马阿束咬地面哈鲁域喜楼里城别里真站古代替站仗荅林站别儿真站弗朵河站五速站忽把希站播儿宾站黑勒享右站黑勒里站五里河口那令口火名口日儿河必兴河锁失河古因温都鲁河干的因河凡五十八处】 其夷有三种居海西等处者为海西女直居建州毛怜等处者为建州女直极东为野人女直野人女直去中国远甚建州居中最州有貂皮人参松子之利屋居耕种服食颇类中华永乐末建州夷人居前开原者叛入毛怜卫相攻杀宣德闻解苶之遂以建州老营地居开原人名为东建州老营地朝廷岁取人参松子地也正统初建州左卫都督猛可帖木儿为七姓野人所杀弟凡察子童仓挟卫印亡入朝鲜童苍弟董山嗣为建州卫指挥更给印亡何凡察归诏予董山故印上其新印凡察不予乃更分左卫置右卫使董山以新印领左凡察以故印领右末年也先入寇犯京师脱脱不花犯辽东边陲不靖者数年海西女直之有名者率死于也先之难朝延所给敕若印皆失之其子孙无所证以请袭岁入贡第名曰舍人道不得乘传宴不得预上席所贡貂若马不中者边辄却之堆旧时入贡人数以数百天顺中裁之无过五十赏赉渐薄繇是诸夷不至屡援边成化二年命总兵官赵辅总督李秉督诸将击之指挥张胜等败之玉湖参将孙璟周俊败之分水岭追出边外三百里余璟骁将也虏人呼为蟒孙其与诸夷战连三日俱令军士下马行且鬬自朝及暮凡数十合而总兵施英者亦并力合攻贼败走复繇凤山入秉使指挥傅海王卫为左哨李英徐祥为右哨夹攻破走之已董山悔罪归我所掠人以赎被虏诸人许之复下礼部移示边臣遇贡九以礼贡物听自効第其人建州独多多毛怜卫人规赏赐守关者辄拒之毛怜建州复繇此数入犯朝廷使都督武忠往谕之董山等悔罪来贡朝廷敕责之皆顿首谢及出就宴其部下指挥又有出嫚骂语禠厨人铜牌者至给赐复奏求素蟒衣玉带金顶及银酒器不一一朝廷量赐之而已而遣行人送还约束之途中然其部落寇边不绝也上命总兵武靖伯赵辅拘董山于广宁使还谕其部落毋再入寇乃返之辅等召董山宣敕董山遽出袖刀刺伤通事其夷属亦各乱刀杂刺馆伴兵卒辅擒捕董山格杀其二十六人囚余人以俟命朝廷命王瑛为副总兵与辅征剿之其冬辅与总督李秉督都指挥柯忠等分兵两道抵其巢穴而朝鲜亦发兵助我遏其东边于是右监丞韦朗等破之朗家寨王瑛与游击将军王铨等破之于五岭副总兵都指挥同知裴显等败之将火赤玉马代苦茹等塞搜剔之松林山辅秉言董山复归苦边必大奏朝廷诛之安置其降人于两广福建诸夷心怀忿然尚贪中国赏赐时往来中国赏赐虽薄夷人往往增多人数且至千余又求董山子脱脱袭父职而朝廷亦许之董山者贪狡夷奴虽朝贡亦潜受朝鲜官职赏赐六年怨朝鲜助我治兵相攻潜谋作日此时彭谊为都御史命都指挥崔胜进击擒其酋斩之夺其马骡器械辎重十四年海西兀者前卫都指挥散赤哈言开原验放夷人管指挥者受其珍珠豹皮兵部移文总督都御史陈钺勘究都督产察者散赤哈侄也方入贡管指挥惧赂产察白言无有散赤哈恨之声言且犯边钺招散赤哈来广宁面折散赤哈率所部欲繇抚顺关进参将周俊恐赤哈见钺则管指挥事露驰报曰海西夷素不从此关进恐熟知道路开衅他日钺是而阻之其时散赤哈已入关则大怒折箭誓恨复归海西道从建州过建州三卫夷人怀董山之忿有日矣即留散赤聚哈兵数千大掠凤集诸堡钺集兵拒之则已去独近塞也僧格等十八族皆土著虏方有使贡恐我误兵留其使走之抚顺所白钺曰犯边者海西人无预我特等十八番皆有人入贡未还也钺方钦自辞与副总兵韩斌等系也僧格等杖杀之乘夜袭屠十八番谬言于朝曰捣巢功一月之闲捷音四五至复请益兵征讨之通事王英说太监汪直曰建州三卫臣属世世岂有叛理朝廷遣行人伴送贡夷彼中途不得买卖陈都御史贪功启衅失远人心公请于上往彼抚谕察钺所为此可为公功英请从直喜以闻而司礼监怀恩尼之上命兵部左侍郎马文升往而廵案山东御史王崇之以实闻矣文升至钺方望与图功文升主抚而已被屠十八族尽来讼冤文升赈慰焉因言建夷叛服靡常我已招降董山而又杀之近复捣其巢宂槩及无辜失信生祸莫此为大招抚征讨唯上命之时余子俊为兵部尚书是文升言居顷之东虏递犯叆阳诸堡英复言于直此时可言上击退虏并招抚建夷为公功直请上得行直行钺厚赂中朝大臣与直厚者为解脱自大宁抵山海关一带讽其居民候直过羣伏道左保任之直至钺便服杂仆从左右朝夕其中直左右得钺赂交口赞钺直喜钺甚钺因谮文升于直并及牟俸而牟俸罹祸矣于是直请勘治建州先后失事诸臣罪请定西侯蒋琬刑部尚书林聪与之俱文升坐抚夷不尽致其犯边论谪戍直归钺复言于直酋伏当伽修怨怙忿当诛朝廷复遣直行而以抚宁侯朱永为总兵袭破之永道遇贡使哈速郎秃等以为贼捕送京师诛其五人窜其七十余人而永缘此进保国公钺右都御史直增岁禄诸夷大忿益深人惨住时御史强珍暴其事坐谪戍而边事益坏会其酋完者秃贡马乞入谢守臣苦用兵思复亲夷请于朝许之正德闲海四夷加哈竹孔革等为乱旋抚谕解散嘉靖中速里武居松花所最强其地为诸夷入贡必经道有开原城外山贼猛克者尝邀诸夷归路夺其赏速里武杀之十年来贡朝廷厚赐慰奖之 【 速里武一作速里忒】 其后请乞频繁大率以诈得官贡人浮常额乃从兵部议下边臣严核人数如旧制二十一年夷人孛撒赤哈等入寇廵抚孙襘御之多失亡顷之于敖为廵抚坐减赏物夷人哗敖诈杀哗者夷挟怨数入塞如成化时复时时与虏合为边患抚臣连以不任罢辽东西大困隆庆五年高拱饬边以副使张学颜为廵抚李成梁为总兵其冬建夷注住等以六千余人入犯成梁力战大破之驱入其巢穴斩首虏五百八十余人斩酋首把儿大寗公提二人夷乃稍战万历末复为乱天启初地入于夷人矣其地在混同江东开原城北东濒海西接兀良哈南邻朝鲜 

　　○西戎上 

　　哈密（畏兀儿附） 
　　安定卫 
　　罕东卫 
　　赤斤蒙古 
　　曲先卫 
　　土鲁番　火州　柳陈城 
　　撒马儿罕 
　　鲁迷 
　　天方国 
　　默德那国 
　　于阗国 
　　日落国 
　　亦思弗罕 
　　黑娄 
　　额即癿 
　　哈辛 

　　哈密（畏兀儿附）　　安定卫　　罕东卫　　赤斤蒙古　　曲先卫　　土鲁番　　火州　　柳陈城　　撒马儿罕　　鲁迷　　天方国　　默德那国　　于阗国　　日落国　　亦思弗罕　　黑娄　　额即癿　　哈辛 

　　△哈密（畏兀儿附） 

　　西域去中国最远禹贡所谓柝支渠搜今之甘凉汉匈奴右贤王地也武帝倾海内财始取之设酒泉张掖炖煌三郡西至玉门关通西域置都护及戊已较尉绝北虏西番交所谓断匈奴右臂至光武闭关谢之唐太宗斥边西域入贡始盛及其中叶虽六盘山外亦为吐蕃所据宋宁夏地入据于赵元昊不得有外夷太祖既定天下使征西将军邓愈西平侯沐英西宁侯宋晟攘郄诸部乃置陕西行都司分属十二卫三千户所于甘凉闲 【 于张掖置甘州五卫于酒泉置肃州卫于武威置凉州卫于煌中置西宁卫于姑臧置镇蕃卫又有三卫曰山丹曰永昌曰庄浪三千户所曰高台曰镇夷曰古浪】 自陕西兰州渡河千五百里至肃自肃而西七十里为嘉峪关守之成祖即位益开边使行人陈诚通西域西域君长皆随诚入贡合密者在炖煌北大碛外西北本古伊吾庐地东接甘肃西距土鲁番西域诸夷往来要路也其国中夷有三种回回一种畏兀儿一种哈刺灰一种无贵族不相上下元人封其宗人忽纳失里为武威王填之其后改封为肃王忽纳失里卒弟安克帖木儿继之永乐二年遣使来朝请封爵诏封为忠顺王赐之金印即其地置赤斤蒙古罕东安定阿端曲先哈密凡六卫所统三种各以其酋为都督佐之西域贡使悉繇哈密译上其文阅其方物其岁忠顺王为北虏鬼力赤所毒死无子其兄子脱脱自幼俘中国成祖得而抚养之至是以往嗣忠顺王以华人周安为长史刘行为纪善辅以行未几脱脱为祖母速哥失里所逐诏还王然湎酒昏纵诸部不附九年卒封其从弟免力帖木儿为忠义王宣德元年忠义王卒诏脱脱子卜荅失里嗣以卜荅失里幼更立其别子脱欢帖木儿为忠义王与卜荅失里共守国正统四年忠顺王卒子哈力锁鲁檀嗣别名倒瓦荅八里亡何北虏瓦刺攻哈密劫王及王母去自是服属于瓦刺天顺元年倒瓦荅失里卒弟卜列革嗣天顺末卜列革卒世绝其王母弩温荅失里署国请以族人阿儿察嗣阿儿察辞避请王故忠义脱欢帖木儿外孙曰把塔木儿者成化三年封把塔木儿为都督暂摄国察其久而归诚而复之亡何卒王母署国有威严能御众而土鲁番者即唐吐蕃强番也其酋速檀阿力约王母同掠赤斤蒙古王母不从速檀阿力攻破哈密执王母及金印以归其部落咸播匿苦峪城而把塔木儿之子罕慎独与其余众来奔肃朝廷官罕慎为都督使高阳伯李文右通政刘文调夷卒入哈密抚定之二文驻苦峪不敢前第请即居罕慎于苦峪乃使甘肃总兵王玺即苦峪城立哈密卫居罕慎是为成化九年阿力称速檀者华之为言王也久之阿力死其子阿黑麻称速檀尚少守臣言此时可纳罕慎于哈密十七年玺袭破土番番之居哈密者纳罕慎其国中朝命封罕慎为左都督曰能使诸夷亲附则王之是为成化二十年罕慎为人贪忍国人与西域往来诸夷皆怨而此时土鱼番酋阿黑麻已壮曰罕慎畏兀儿种也非脱脱贵族安得王王哈密当我因好语罕慎曰吾与尔姻罕慎喜许之阿黑麻使罕慎顶经结盟而从后杀之因来言罕慎病死国内乱乞自立为王是时马文升为兵部尚书议上不许赐玺书切责之阿黑麻悔惧上金印还所据地而是时王母已死矣文升念哈密无主国中三种夷不相下又其旁近强虏有小力秃野乜克力数种固亦难王地当得元遗孽如肃王者乃可为君长弹压之是时曲先安定王遣使入贡安定王者忠顺王同派也文升问贡使安定王族有壮子否贡使曰有其人曰陕巴王侄也文升曰可矣以闻下甘肃守臣便求之而哈密三种大头目奄克孛刺阿木即写亦虎僊等亦皆合词求陕巴遂以为王使三大头目为都督往辅之是为弘治五年奄克孛刺者畏兀儿大头目阿木即者哈刺灰大头目写亦虎僊者回回大头目也三大头目唯奄克孛刺内向中国而回回种出土鲁番写亦虎僊则回回种最黠夷也先是阿木即故尝与哈刺灰夷掠土鲁番而写亦虎僊者陵陕巴欲夺之王不得至是以阿木即激怒阿黑麻阿黑麻夜袭哈密城哈密人死者百余窜降相半陕巴与阿木即上大土刺守之围三日不下大土刺华言高台也阿木即遣调野也克力瓦刺二部为援皆败阿黑麻捉阿木即支解之执陕巴去令其酋长牙兰据哈密移书甘肃守臣自称可汗言已献哈密城池远金印而阿木即复潜导野也克力抄掠其国中克灭朝廷所赐衣若币今故以报仇而陕巴亦遣人入奏先是宪宗朝写亦虎僊频以贡狮来时时召戏内庭赏赉良厚孝宗即位罢远物珍奇之戏即召戏内庭亦不数所以赏赉不如旧写亦虎僊失望写亦虎僊数往来甘肃闲习知我边又知我重弃哈密时时教诱阿黑麻据城夺印以邀赏又时时言我甘肃可攻也阿黑麻以故心易中国至是奏至下兵部集廷议皆言阿黑麻之骜所宜声罪第远兵不宜勤请书敕付其贡使归俾自悔罪上如廷臣言又命廷举文武二大臣至其地经略之于是使兵部右侍郎张海都督同知缑谦往降敕阿黑麻曰虏王母杀罕慎于今而三矣念尔祖父朝贡世世尔又献降地还金印朕不尔罪尔其还陕巴海谦至甘肃第召哈密夷人付敕遣往而阿黑麻则尽留之海谦久侍不返乃修嘉峪关捕诸回之久通阿黑麻者二十余辈以归还言西域远夷也难兴复哈密存亡不足烦中国上怒其不任下诏狱谪免之是时土鲁贡狮之使有写亦满速儿等四十余人留京师文升即请安置四十余人者于两广福建闲以报阿黑麻之骜闭嘉峪关绝之阿黑麻既据哈密益徧掠沙洲逼胁罕东诸部自附罕东都督只克请捄文升以阿黑麻非兵不威请用汉陈汤故事袭破之知肃州抚夷指挥杨翥者熟知哈密道召与计而此时许进为甘肃廵抚亦召罕东赤斤野乜克力赏劳之厚抚寄居苦峪者结其欢心北虏小列秃子雅于吐蕃有雠杀通知其部落俾与野乜克力屯兵哈密土鲁番闲以断土鲁番东援牙兰之路乃令总兵刘宁右副总兵彭清统精锐军往嘉峪随调赤斤罕东诸卫番兵直抵哈密入其故城而牙兰己先与所部夜遁获还忠顺罕慎妻女斩首百余级夺牛马三千器仗无算事闻赐敕奖劳即遣苦峪寄居夷人归哈密故城给牛种衣粮犂具俾为生聚且今小力列秃及野乜克力两部常驻牧哈密之西以蕃蔽之是为弘治七年是行也虽不得牙兰而明家之威亦振于西域矣九年阿黑麻又袭破哈密令其酋撒他儿与奄克孛刺共居其所居刺木城奄克勃刺密结小列秃袭斩撒他儿守哈密如故而是时西域诸夷坐嘉峪关久闭不得入中国牟利皆怨阿黑麻葢诸夷当得我茶不得我茶则发肿病死当得我麝香不得我麝香则蛇蛊为毒嘉禾无当得我大黄不得我大黄则马畜不遗矢阿黑麻亦悔罪请贡送还陕巴及金印于哈密易故四十余使之戍南方者许之于是复护陕巴入哈密仍以三种大头目为都督佐之回回大头目则写亦虎僊哈刺灰大头目则拜迭力迷失而畏兀儿大头目则奄克孛刺陕巴归嗜酒掊克属夷阿孛刺等怨之因迎真帖木儿为王陕巴惧遁之沙洲真帖木儿者阿黑麻次子罕慎外孙也年十三遣人来告镇守臣使谕阿勃刺等迎陕巴还守国阿孛刺不听奄克孛刺遂执阿孛刺等六人杀之还报镇守臣复令都督朱瑄等护陕巴还国而送真帖木儿于土鲁番是时阿黑麻死诸兄弟争立国内乱真帖木儿不肻还遂居之甘正德元年陕巴死其子拜牙即嗣而阿黑麻长子满速儿代为速檀拜牙即幼满速儿屡侵侮之因向从满速儿苶心奉明命久之与满速儿同来请真帖木儿归明使哈密遣人送之写亦虎僊满刺哈三与偕往即为满速儿所留而拜牙即亦欲与奄克孛刺弃入土鲁番以从满速儿奄克孛刺不听来奔拜牙即竟弃城走满速儿令头目火者他只丁与写亦虎僊满刺哈三还守哈密城取金印归火者他只丁使人来言故请中朝守之以难明而并要赏廵抚都御史赵鉴即谬谓满速儿忠敬赏之金币使者归满速儿己与火者他只丁及牙木兰虎丁奶翁写亦虎僊满刺哈三等入寇甘肃则大言要金币万计者乃归金印还哈密大学士杨廷和举四川总制都御史彭泽经略之泽至遣通事火信等赍遗白金诸器及币二千火信见满速儿复私许以增币信还彭泽己乞致仕归满速儿见币无增第以金印与写亦虎僊以哈密付满刺哈三而拜牙即仍留不遣写亦虎僊者尝忤满速儿满速儿将杀之请入明求千五百币自赎满速儿悦复使与其壻马黑木入贡报前使曰得千五百币拜牙即归矣是时守甘肃者为都御史李昆肃州兵备副使陈九畴言于昆曰向者经略彭公模棱了事耳不能为国长计公其不可复益币昆乃予马黑木杂恶币覊其随贡之人火者撒者儿虎都写亦于甘州曰以为归拜牙即之质写亦虎僊念无千五百币可以复满速儿惧弗去而火者撒者儿火者他只丁弟也火者他只丁闻其弟覊甘则复夺哈密城请满速儿移居之分遗诸番胁据沙洲紏之入寇游击将军芮宁与诸将出七百余人御之至沙子坝死焉一军皆没写亦虎僊子曰米儿马黑木壻曰火着马黑木侄壻曰米儿马黑麻故侨居肃州火者他只丁既败我军则又遣酋斩巴思等十余人阳以驼马入贡阴贻书米儿马黑麻之父失拜荅烟等诸姻党令与写亦虎僊为内应九畴廉知之执失拜荅烟并写亦虎僊斩巴思等付狱贼至城中军士皆出战诸番果欲为内应九畴严不得发乃戮其懈守者数人搜诸通谋者二百余人皆系之而失拜荅烟被捶剧死狱中火者他只丁乃引去是时惟奄克孛刺佐总兵郑廉败诸番于瓜州于是命举文武大臣经略之仍使彭泽往而九畴以写亦虎僊之罪闻移系刑部狱其子米儿马黑麻系甘如故失拜荅烟子曰米儿马黑麻者入贡京师贿诸幸人入长安左门大呼其父以冤死下锦衣卫令兵部与三法司会议遣给事中臣御史春往勘勘毕议上泽夺职为民昆九畴逮问之正德十三年也其明年逮至降昆一级九畴以禁死失拜荅烟仍令法司重拟于是写亦虎僊与其子得出狱又明年满速儿归所虏人并拜牙即之孥以求和而留拜牙即不归诡称其业走他处兵部集议请许之廵按陕西御史潘仿言虏虽悔罪不足赎也拜牙即不归和乃在彼兵部执议如初是时九畴颂系年余而写亦虎僊与其子壻得见武宗于会同馆武宗悦之赐之国姓传升锦衣指挥使从南幸武宗崩世宗即位大学士杨廷和虑写亦虎僊外知边方虚实内觇朝廷脱罪归必且据哈密为边患因草登极诏书中诛之出九畴以为都御史廵抚甘肃三年秋满速儿寇甘九畴与总兵姜奭左副总兵赵镇等拒战城西败之夜闲道行抵肃使人结瓦刺内外夹攻又败之杀火者他只丁诸将皆言满速儿中流矢死矣时上方命兵部尚书金献民往总制经略御甘事献民至兰州九畴已击败满速儿亦即奏捷言满速儿中流矢死状又明年西虏寇甘肃九畴复与姜奭击败之上嘉九畴功九畴即上言土鲁番所以敢犯甘肃者以我纳其朝贡纵其贾贩使得稔知我虚实而启其戎心也向者写亦虎僊逆谋己露奸党就擒乃输货权门转蒙宠幸以犯边之寇为来王之宾镇廵等官又怵利害拱手听命馆为上客毂击辔联边境驿骚勾连接引以有今日今即不能勤武帝贰师之兵亦当効光武闭关之举傥或涵忍不绝如故臣恐河西十五卫所永无息肩之期臣念番夷贡使未归者先后亡虑数百人盖有居撒马天方诸国者请悉覊置之内郡系籍土鲁番哈密者则迁之两粤没入其财其谋逆诸回再行核实而亟诛之自此大发帑金召募勇健购易西马以充战守之图庶可壮河西之势上下廷臣杂议未决而其时方起杨一清为总督命等其来审处之当是时哈密诸夷为土鲁番所破多走入散处塞下前后千余人边臣因而抚留资给之闲从逐虏有功辄加赏赉所卤掠辄与之诸夷颇安而满速儿为我谢绝诸番生计殊窘则遣其属牙木兰款关求贡者屡矣一清至上言御戎之策自治为上今士马虚乏城堑不完内无本根藩翰之固而欲立威骄虏臣窃危之且西宁有亦不刺之贼庄浪有山后之寇傥表里应合并起而争不知中国可制其死命否以臣愚计请及今款关之日令镇廵官驰使责谕土鲁番若悔罪果诚亟送出拜牙即撒还哈密之戍归我所掳掠入口执送主谋犯边之人明正厥罪我则通贡如故且怵威服德恫疑不前而我业以其闲随宜备守计无便此者土是之其明年故锦衣百户王邦奇疏边事言哈密失国番夷内侵皆繇兵部尚书彭泽总督甘肃时赂番求和及前大学士杨廷和草诏论杀写亦虎僊所致宜诛此两人则哈密可复边境无事上下兵部勘议邦奇者故锦衣卫带俸署百户正德中傅升为千户廷和草登极诏书革削之望甚及奏复旧职于兵部泽又抑焉以故一疏攻二臣上命给事中锦衣卫官往勘而牙木兰款关则言非敢不恭天朝也所以入寇者以诛写亦虎僊失拜荅烟故今愿献哈密地及所掳掠人上心怒九畴奏捷时言满速儿中流矢死今乃复署奏下兵部议兵部言满速儿若果悔罪输诚者当归我哈密及所掳掠械送叛臣稽首关门为信上从之吏部尚书桂蕚言夷狄诚归中国不诚等之则哈密何时可复边患何时可息请留质牙木兰遣译者谕满速儿以前意待其归议进止上复下礼兵二部议二部臣言诸番累年入寇先后上书委罪前事词虽抵饰事亦有因宜遣官按之上曰番酋不悛吾将问罪焉恐及无白辛故闭关绝贡今虽累奏未见悔过输诚之实礼部遣通事译字官一人赍敕书与之俱如献还哈密城池及所掠汉人缚首谋犯边者付吏乃听哈密子孙有宜袭者访问之事发有因诚如卿言即令先遣给事中锦衣卫官按核先年功罪之实先是边臣言速檀满儿死今何存也九畴献民妄奏功其逮之大学士扬一清言犬羊之生故不可测通事译字官在朝虽微使外境则重万一有意外变非所以全中国体上曰卿言良是其第以敕书属之甘肃镇廵官遣抚夷官往谕之九畴逮至上命兵部会三法司议其功罪刑部尚书胡世宁奏昔我太宗文皇帝雄武冠绝臣服四夷抚绥戎落藩屏中国是以北封马哈木为顺宁王太平为贤义王把秃孛罗为安乐王阿鲁台为和宁王西封脱脱为忠顺王东北置奴儿干等都司卫所二百余处至于南讨黎季未复古中国地建立交址尤为伟绩宣宗以来黎贼覆据杀官劫印不可胜纪阿鲁台亦为马哈木所兼其东北各卫所亦皆兼并不常存亡莫考先朝并置不问葢不劳中国以事外夷哈密远在万里其王脱脱之后已绝自其主国王母以来三被土鲁番杀掳占夺城池廷臣无有请以先朝处外夷之法处之者乃强求其亲党曰罕慎曰陕巴而立之旋亦不得久存今其民回回一种久附土鲁番哈刺灰畏兀儿生达二种已逃附肃州依我存活不敢复归其王拜牙即自愿归土鲁番反欲导彼入寇使今土鱼鲁番献还哈密城池忠顺真有嫡嗣可立朝廷助之往彼为王谁与为守计不过一二年复为所夺益彼富强辱我皇命徒使再得金印城为池后日要索之资耳夫土鲁番变诈多端胡可信也其欲闲我附城属达则称哈刺灰畏兀儿教之入寇其欲闲我谋臣则归咎陈九畴其欲使彼番使得内通则称王子因见汉人杀其夷使故来执仇葢自真帖木儿久住甘州习知风土欲图之久矣一旦拥兵城下诸夷潜为内应向非九畴奋身应变近遣属夷远交瓦刺使彼内顾而返则肃州未可知也臣谓文臣之有勇知兵亡身为国无如九畴者也九畴轻信僚属之公移谬听奸回之诈报罪诚不免乃邦奇武夫蜚语诚何足凭夫此虏自弘治以来不绝桀骜亦不绝悔罪不绝通贡亦不绝骚援今又绝贡三年秪闻来求不闻侵犯者岂力有余而心不欲盖亦惩前夷使之被杀瓦刺诸夷之后患而有所不敢也以臣愚心但欲舍置不问如先朝所以处和宁交址故事唯陛下裁之盖是时上怒九畴欺而张璁桂萼新贵用事杨廷和相左虑无不欲排陷九畴罪廷和者世宁叹曰使我典狱杀忠臣宁死既上章上亦悟曰我都御史杀偿回夷命耶乃发九畴戍极边而彭泽夺职闲住李昆与诸将降罚有差居顷之牙木兰为满速儿所疑惧诛而罕东番族帖木哥土巴者土鲁番故威属之岁征其妇女牛羊不胜侵暴于是尽率其族帐男女叩关求附嘉靖七年也提督尚书王宪言牙木兰番酋腹心土巴羽翼也内相猜忌挈族来归中国之利义不可拒顷之王琼起代宪为提督土鲁番持译书具言满速儿钦献哈密械送教诱犯边者还所掳掠人口然皆其小丑自为非满速檀真印信居亡何满速儿又使其酋虎力纳咱儿引瓦刺犯肃州游击将军彭浚击破之虏言非入犯也欲问通贡果否状因以番文来委罪瓦刺词多夸谩而王琼复为请詹事霍韬疏言土鲁番图哈密久矣我置不问彼将劫我罕东诱我赤斤掠我瓜沙外连北夷内援甘肃殊可虞也王琼所译进番文皆裔夷小丑之辞无印信足征之语土鲁番未有悔罪之实可知牙木兰土鲁番腹心拥帐三千远来款塞安知非诈他日犯边安知不曰我纳叛人彼来报复又安知不曰我不归彼叛人彼不归我哈密则哈密永无兴复之期矣而或者遂有弃置之议臣则曰保哈密所以保甘肃保甘肃所以保陕西若曰哈密难守则弃哈密然则甘肃难守亦弃甘肃乎因弃甘肃则并弃临洮宁夏乎西北二边与虏为邻退尺寸则失寻丈疆场弃守之议不可不慎也北狄南蛮体势各殊汉弃珠崖宣德闲弃交址置之化外而巳西北二边据险以守我一失险虏必据之宋人西失宁夏北失幽燕国遂不振然当时且以弃珠崖借口此其明戒也上以韬留心边务命兵部究悉之是时胡世宁为兵部尚书言夷性无厌自土鲁番来侵我边见利则进知难而退我所以御之亦惟选将练兵广屯积谷严夷夏之分以绝其内闲公赏罚之施以励其外攘入寇□之□奔勿追慕义来归则抚有之诚心来贡则礼待之自古帝王及我祖宗所以安中国抚四夷道不过此未闻敝内事外撤藩土延贼寇者也土鲁番弘治间连杀虏罕慎陕巴至欲领兵一万攻我肃州孝宗赫怒执其贡使安置两广彼以绝贡失利见怨诸夷方乃送还陕巴后复许贡彼复潜置奸回内地通其交结受其反间其人自京师以至甘肃所在而是至正德十一年大举入寇方藉内应欲唾手肃州幸陈九畴奋勇大创之仍内纵反闲致九畴死罪皇上即位开释复用又值彼番大举九畴复击却之请绝其贡彼番复纵反闲仍致九畴于死声言抢掳恐赫我入然迄今四年并不敢一骑南侵近提督等官方为请通贡彼番又勾引瓦刺直犯肃州向令彭浚诸臣私创九畴之祸牿守通和之说迟疑不战则肃破而甘以西皆难守矣此闭关通贡孰利孰害不待智者乃知也今边臣又因番夷所执为词委罪九畴夫既称求贡矣而引瓦刺犯肃州又语多夸谩王琼乃言其有惧悔之意当宥不知之罪此臣未喻也霍韬谓土鲁番悔罪未实则诚然矣乃以番文无印信为疑不知即有印信又何番文足征而制其死命乎牙木兰故曲先卫人我属番也被番用事非其腹心今遣来边求和不得入寇不敢受疑避罪朿身归正与土巴等穷迫而来我业抚处巳定正当抚而有之招彼携贰益我藩篱更欲驱遣使无所往势将转恩为雠臣反复思维欲固我边强保我中国耳至兴复哈密之事殊念不及此也臣闻哈密外隔流沙距我肃州千五百里比之太祖建大宁都司于境外四百余里而太宗迁今保定太宗置郡县交址而宣宗弃与安南者殊为有闲太宗立元遗孽为忠顺王三立而三为土鲁蕃杀虏今其主自愿归番反导彼入寇其民皆孑然四散此与立元顺宁和宁诸王事同一体而安定王又在哈密之内近我甘肃今皆不知其存亡昔汉武开西域断匈奴右臂正今甘肃之地尔若哈密兴复而遂能绝北狄之通西域以固我甘肃保我陕西则今宣府大同延绥三重镇何不能邀截北虏令不过河人套也哈密之复岂其力能胜我三镇臣见谓立之无益而岁受土番挟我为奸利故兴复哈密之事臣念不及此也臣等又窃料土鲁番声势其民皆安土饱食不愿入寇满速儿先倚火者他只丁牙木兰统兵于外而写亦虎仙等数使闲我中国今火者他只丁巳杀写亦虎仙巳诛牙木兰又携贰来归其势当亦渐弱且哈密来至嘉峪关一带千五百余里其地先有罕东赤斤等卫故我属番被彼驱胁今复归我款塞彼来所经空地千里供馈无资又过流沙毫无所得盖其入寇比前益难故今甘肃所忧不专在土鲁番而南有亦卜刺北有虎刺皆北狄骁劲瓦刺又比土鲁番去我颇近今又被土鲁番勾引来寇此则甚可忧也宜敕边臣无以能招土鲁番为功而以诸达迫近恐其寇我难御为患此所以内固甘肃之术也上深然之命王琼察牙木兰土巴情伪以闻琼言土巴故我罕东左卫属番以避土鲁番侵犯窜人肃州穷来归我势不可绝牙木兰虽称降其妻子尚在番中弃之不仁留近地则非便惟徙之辽东为宜上曰其置之湖广八年满速儿复求贡书辞颇逊琼复为请下兵部会议兵部尚书李承勋以土鲁番变诈多端督抚官论奏先后抵牾请令王琼审处且练兵积粮稍为征剿之计琼言制御西夷与北虏异舜敷文德有苗来格禹平水土西戎即叙土鲁番哈密沙州之地即古西戎酒泉张掖炖煌汉以来尚矣我朝洪永之闲亦不绝也臣愿远法舜禹敷格文教近守祖宗怀柔成法许之通贡以罢兵息民便诏如议自是哈密岁贡十一年定五年十贡贡毋得过百人留七十人守关送入京师者三十人着为令然哈密竟为土鲁番所据明竟置不问要之其地守否不足为中国利害也 
　　郎曰汉开西域断匈奴右臂彼都关中与今势异故胡世宁之议确矣 

　　△安定卫 

　　安定鞑靼别部东为罕东北抵古沙州其地广袤千里洪武七年酋长撤里畏兀儿安定王卜烟帖木儿遣使来贡赐以织金文绮分其地为四部曰阿端曰阿员曰若先曰帖里各给印章而赐卜烟帖木儿银印明年献元所授金银字牌请立安定阿端一卫分统四部许之遂以夷酋沙刺为指挥等官安定王立未几为沙刺所杀部落溃散永乐十一年其孙亦攀丹来巿赐印诰复故封二十二年中使乔来喜等往西域至毕力江为贼所杀洪熙元年都指挥李英与必里卫土官指挥康寿等率兵至罕东问故罕东指挥言贼中国使者安定曲先二酋也英进击攻昆仑西数百里至雅令阔地安定斩首四百八十级虏安定王桑儿加失夹及男女千余人获驼马牛羊十四万有奇曲先远遁安定王诣阙谢罪命礼部主事杨镛赍敕劳英寿厚赐之宣德二年以安定僧赏触领占为威净慈应国师给诰命银印自是安定王与国师屡入贡而国师之外复有禅师在国师之上正统中则有领占端刺麻竹领占完卜札巴监参禅师正统十一年亦攀丹卒子领占干些儿嗣成化中为土鲁番残破苗裔散失弘治初安定王领真干即儿子千奔请嗣王许之正德七年为北虏亦卜刺所破余众内徙嘉靖闲复令其部酋嗣为指挥然安定后无传而阿端久没莫知处 

　　△罕东卫 

　　罕东罕东左二卫皆在沙州古西戎部落洪武二十五年土酋哈口咎等侵塞大将军蓝玉讨之深入至阿真川不见虏还三十年酋长锁南吉刺思遣使入贡立罕东卫以锁南吉刺思为指挥佥事永乐元年与其兄荅力袭等十六人贡马进指挥使而以荅力袭为指挥同知头目奴奴为指挥佥事自是贡不绝曲先之役罕东头目班麻思吉率所部从擒斩首虏获驼马牛羊以献宣德七年论功授指挥使成化中为土鲁番所困夷酋奄章逃居沙州朝廷许其耕牧轮贡部落日蕃至奄章之孙只克以罕东卫既废请立罕东左卫治其地从之以只克嗣官领卫事巳进都督佥事弘治六年土鲁番掠沙州迫诸夷自附只克请捄用兵部尚书马文升议发罕东兵袭之罕东失期我师不能有大功自是土鲁番入寇每假道其国令给食而亦不刺安定数掠其资罕东愈微至正德时往往款塞求恤矣只克卒孙白羔黑刺嗣为都督嘉靖初与别酋沙木哥土巴先叛附土鲁番者皆来归边臣请分其众半居肃州白城半居威虏仍择其壮勇练习之番休迭上皆听白羔黑刺约部落浸蕃而我边以饷夷坐困焉 

　　△赤斤蒙古 

　　赤斤蒙古周西戎战国月氐秦汉属匈奴武帝耴为炖煌酒泉二郡康属瓜州后没于吐蕃宋西夏据之元属沙州路永乐二年故元鞑靼丞相苦朮子塔力尼等率所部男女百五人来归诏设赤斤蒙古千户所以塔力尼为千户赐诰印寻升为卫以塔力尼为指挥十一年擒叛寇老的罕来献上悦厚赐之进指挥胴知塔力尼卒子且旺失加嗣进都指挥同知正统元年自言与鞑靼战有功进都指挥使五年进都指挥佥事且旺失加卒子阿速嗣是时瓦刺也先强盛尝求昏阿速阿速未即许也先使人召阿速往受聘阿速惧请内迁以避之诏曰婚也先可也往受聘不宜往而见诈悔何及矣赤斤尔所守地奈何迁避之赤斤蒙古虽与沙州罕东名内属然阴与瓦刺市受其平章等官畏其强也始苦朮娶西番女生塔力尼又娶其达达生锁合者及革古者乃分所部为三帐自领中帐而使塔力尼领左隶以西番人锁合者领右隶以达达人左帐部故雄于右帐部至是阿速欲并右帐耴之日相仇杀右帐酋指挥同知锁合者窘携所部来归未几死景泰元年阿速以擒叛寇功晋都督同知复晋左都督成化二年阿速卒子瓦撒塔儿嗣其明年瓦撒塔儿卒子赏播塔儿嗣是时土鲁番陷哈密侵掠赤斤至正德间夺其印种人散乱多走塞下其卫遂虚 

　　△曲先卫 

　　曲先在安定西古西戎部落元置曲先荅林元帅府洪武四年设曲先卫以土酋散西思为指挥同知其后为朵儿只巴所攻曲先入安定居阿员地永乐四年指挥哈三散即思三即等表言西番侵暴乞仍立卫徙治药王淮报可以三即领卫事给印章并徙安定治所于昔儿丁永乐末散即思及安定酋劫杀中使都指挥李英进击之皆远遁宣德五年散即思复掠使者及西域贡使命都督佥事史昭充副总兵及都督佥事赵安充左参将都督佥事赵彧充右参将率安定罕东兵讨之散即思惧而逃遣弟千户坚都等进马赎罪上以远夷宥之还其俘令居故部其后屡入贡然亦苦土鲁番内徙失故地此外又有哈烈哈三哈烈儿沙的蛮哈失哈儿哈的兰赛兰扫兰亦力把力乜克力把丹沙把力黑俺力麻脱忽麻察力失干失卜哈刺怕刺失刺思你沙兀儿克失迷儿帖必力思果撒思火坛火占苦先沙六海牙牙昔牙儿干戎白兀伦阿速阿端耶思成坤城舍黑摆音克癿凡三十八国朝贡道皆经哈密其贡期或三年或五年哈烈国一名里鲁其王有沙哈鲁者元驸马帖木儿子东有俺都淮八荅商等城皆隶属之永乐初遣使招谕七年其酋么赉等来朝贡久之复遣吏部员外郎陈诚使其国正统二年来贡马玉石亦力把里故名烈失里在沙州西去肃州西北三千七百余里或曰焉耆或曰古兹国元时名别失八里也元裔马哈麻王子居之其所隶有火州东荒城古高昌国汉西域长史戊巳较尉所居洪武二十一年将将军穷征残元献元俘撒马儿诸夷在俘中上遣使送归别失八里国王里的儿火者因使者入贡上嘉之二十四年遣主事宽彻监察御史韩敬大理评事唐钲报王书彻至乃被留独遣敬钲二人遇上遣书还谕之永乐四年王沙迷查遣使贡玉璞等物十一年陈诚使其国其国王纳里失只罕为从弟歪思所弒而自立徙国西去更号亦力把里歪思又与其子撒秃治兵相攻宣宗素知歪思之毋恭顺朝廷敕示以教畜子孙之道其后朝贡不绝也 

　　△土鲁番　火州　柳陈城 

　　土鲁番古交河县之安乐城汉为车师唐为伊西唐时入职方用开元历有毛诗论语孝经历代子史其人类高丽贵人食马以下食羊或鳬为乐多琵琶箜篌好骑射火州东七十里为柳城古柳县也永乐七年陈诚至其国遣使朝贡宣德五年火州王哈散土鲁番万户赛因帖木儿柳陈城万户瓦赤刺俱贡马及玉璞其后朝贡者第称土鲁番成化中其酋破合密虏王母弘治中杀罕慎虏陕巴语在哈密记自后叛服不常正德嘉靖中皆来贡 

　　△撒马儿罕 

　　撒马儿罕在哈烈东亦力把力西汉罽宾也洪武二十年国王帖木儿贡驼马继贡海东青厚赐之蓝将军深入逐残胡撒马儿罕有行贾捕鱼海者尽俘以归上察其真撒马儿罕人皆遣还之帖木儿奉表谢贡马千二百疋表文曰大明大皇帝受天明命为天下君自古所无之国皇帝有之自古未服之国皇帝服之臣帖木僻在万里外恭闻圣德宽大弘庇覆载知上天欲平治天下特命皇帝出为亿兆主兹又恩被下臣俾异域商贾得览观都邑城池之盛如出昏睹晴又承数书恩抚劳问俾站驿相通道路无壅臣国中部落欢舞感戴歌仰圣心如照世之杯臣惟仰视圣寿福禄如天永永无极上嘉其有文遣主事宽彻等报之永乐七年陈诚至其国不入贡上使礼科都给事中傅安与御史姚臣往征之以官军千五百人往撒马儿罕怒拘留安等洪熙元年其国兀鲁伯为王乃奉表入贡送安归安留撒马儿罕二十年矣归惟十七人与俱而姚臣死久矣 【 傅安太康人起家县吏历四夷馆通事舍人鸿胪寺序班洪武末累迁礼科都给事中撒马儿罕弗宾成祖遣安持节使其国酋长负固不服且讽安降安曰天朝使臣肻从汝邪酋怒覊留之艰苦备尝志节益励酋长知终不可屈乃以礼送还因献名马珠玉为谢自是其贡遂通安归以老乞骸骨赐一品服致仕命有司给月米舆夫宣德四年卒遣官谕祭治葬墓在朱仙镇岳庙后】 正统四年来贡马马色玄蹄额白诏图之赐名曰瑞□九年来贡其王曰兀鲁伯曲烈干朝廷赐之金玉器皿及龙头拄杖玉事件细马鞍各色织金纻丝衣料等物成化十七年进二狮至关外奏遣大臣往迎职方郎中陆容言狮诚奇兽顾不具郊庙之牺牲备乘舆之骖服不宜受上乃第遣中使往二十二年又进狮取道广东浮海还云欲往满刺加更市以进广东布政使陈选上书拒止之弘治二年其王阿黑进狮礼科给事中韩鼎请却之上嘉纳焉四年又进狮及鹦鹉至广东守臣以闻礼部尚书倪岳言陛下即位却珍奇罢贡献颂传中外撒马儿罕贡狮臣知圣心必不嘉纳第此夷入贡道故从甘肃涉海而来则勘合印信皆属虚文矣抑臣虑其习知海道而生意外之变望遣行人驰谕彼中厚为宴赏治其归船敕谕国王自此贡从故道献但土物庶使宾服夷丑知明天下不勤远人不贵异物之意上嘉纳之大学士李东阳作却贡诗以颂其服属有迭里迷沙鹿海牙赛篮渴石养夷达失干荅儿密卜花儿诸国 
　　陈诚西域记曰哈烈一名里鲁在撒马儿罕西南去嘉峪关万一千一百里四面多山有西流之河东北方方十余里哈烈城在焉国主居城东北隅室垒石平方若高台无栋梁陶瓦中敞虚室数十地铺毡罗窓户牖扉刻绘花纹金碧无君臣上下男女相聚皆席地趺坐国主衣窄袖衣及贯头衫戴小单刺帽以白布缠头办发髟巴后国人尊称之曰锁鲁檀华言君主也国人之服与国主同制上下相呼皆称名相见稍屈身初相识则屈一足三跪以为大礼男女皆然饮食无七筯酿酒多用葡萄大宴会则亦设几案尊者饮下人皆跪酒行则陈币帛次珍宝又次金银钱布坐闲余者撒坐外左右执事竞拾之皆大諠笑名曰喜钱市中交易银钱大小为三等国人成造而输税于国主国主记印焉不者不得行市有征什取二有权衡无斗解筦事者曰刀完有施行国主与刀完直书纸上各记花押花押之制以金银为戒指镌名焉国无法律伤人及死罚钱而己婚姻以姊妹为妻妾男子髠首缠白布妇女如之居止相混丧则易首布以清赤凡丧百日葬不棺囊瘗之不祀鬼神不祭宗祖祭宗祖则于墓惟拜天择日而聚拜无月朔甲子七日为一周班列大土屋一人大呼则班拜每月二十日为把斋至于月尽不敢饮食暮乃食周月始食荤则聚众植长竿恳葫芦藏白鸽葫芦中跃马射之射中鸽飞者为得采国中有通回回经者众称之曰满刺国主尊礼之城中置大土屋设铜器如古鼎周围数丈刻文器上游学子弟聚而习之若中国太学然若警报则有急足持箭急足日走可三二百里葢幼而习之其俗侈其土沃饶多暖少雨土产有白盐铜铁琉璃金银珊瑚琥珀珠翠之属多育蚕善为纨绮木有桑榆柳槐松桧栢杨菓有桃杏棃李葡萄石榴榖有麻豆菽麦粟兽有狮子豹良马牛羊鸡犬狮子生阿木河芦林中初生目闭七日而开明养驯狮当于闭目时取之撒马儿罕在哈烈东北去嘉峪关九千七百余里去哈烈二千八百余里地宽平土壤膏腴有大溪遶城东北流城广十余里开六门其北有子城国主居城中居室稠密西南诸番之货辏钱用其国造禁酒屠牛羊者瘗向城东北隅亦为土屋拜天镂青石为屋柱中置讲经坛经皆泥金看护之以羊皮其人物秀美工巧过哈烈风俗土产与哈烈同俺都淮在哈烈东北去撒马儿罕千三百六十里城居大村周十余里人民繁庶风土物产亦与哈烈同哈烈之属国也八答商一名八里在俺都淮东北城周十余里居平村其南近山食物丰饶西南诸番人亦聚而市货焉哈烈之属国也迭里迷在撒马儿罕西南去哈烈二千余里城在阿木河木岸城南外居民数百家孳畜蕃息河多鱼河西多芦林狮子产处也沙鹿海牙在撒马儿罕东五百余里城在小冈广数里西北临河名火炶水势冲急有浮梁渡舟其南近人居依崖谷多园林西行过一大川二百余里无水闲有水多咸地生臭草茎高尺余枝叶如葢煑其液成膏阿魏也有又有小棘丛生可二尺叶细如蓝秋露凝其上如珠食之如饧采而煑之名达郎右宾塞蓝在达失千之东去撒马儿罕千三十里城周二三里平远深蔚多居民盛五榖秋夏之交蜘蛛生草中黑而小噬人通体皆痛扫以薄荷擦以羊肝诵经一昼夜乃愈而肤竟尽蜕伤六畜则多死止宿傍水可以避之渴石在撒马儿罕西南约二百六十里城居大村周十余里环城多水田南北近山西行数十里俱小山多苾思檀菓树又西行三百余里有大山石峡出其中高数十丈若斧截峡口有门曰铁门关通西南之路养夷在塞蓝东三百六十里城居乱山闲东北有大溪西流入大川行百里多荒城其地界别失八里蒙古部落之闲别失八里沙漠地也马哈麻王子居之王子者元余裔无城郭宫室随水草畜牧而已其王戴小罩刺帽簪鹚鸽翎衣秃袖衫削发贯耳妇女褁白缠项衣窄袖衣以肉酪为食乳湩代饮米若麫时用而已间种穄麦织毛布为衣有松桧榆柳细茶梧桐六畜之属羊马最寒山谷中俟暑尚霜雪人性□□无君臣上下之体其国人云东连哈烈至撒马□罕故疆也今西至脱忽麻北接瓦刺东南抵于阗河端于阗有河产玉又有地名哈石宝石金银之所出火州在柳城西七十里城北近山地多爇山青红若火故名火州城方十余里多僧少民东有荒城古高日国治也汉西域长史戌已较尉亦居此今隶别失八里柳城古柳县在火州东去哈密千余里经一大川至其国地皆沙碛无水草道傍多骸骨云人蚤暮独行则鬼魅迷死之出大川渡流沙河有山青红如火焰山下城屹然广二三里即鲁陈城四面多田园环遶流水树木阴翳土宜穄麦荳麻桃杏小枣瓜胡芦葡萄最多小而无核者名锁子甚甘畜有牛羊马驼气候暖其俗醇朴男子椎■〈髟上告下〉妇人蒙皂布■〈髟上告下〉垂额俱衣胡衣男子削发戴小罩刺帽者号回回妆妇人白布褁头者号畏兀儿妆方音皆用畏兀儿风俗大较同火州土鲁在火州西百里即古交河县之安乐城城方一二里地平气候暖少雨雪土宜麻麦有桃李枣杏葡萄畜多牛马城中有屋舍信佛法多建僧寺其国在汉为车师在唐为伊西城西二十里有小城名崖儿城中有新崖其下二水交流倚崖为城故名崖儿城城广仅二里居人百余家相传故交河县治又元古车师国王所居也今土鲁番有之盐泽在崖儿城西南去土鲁番三十余里城居平川广二里居民百家城北有镂山产石盐殊坚白可琢为器器盛馔可以不和盐故名盐泽哈密西者诸胡往来要地也其北有山界瓦刺其西接火州等城其城居平川周三四里开二门东有溪西北流地咸卤闲有楸杏农种须粪壤种惟碗豆二麦人性犷悍与蒙古回回杂处而礼俗殊异达失干在塞蓝之西去撒马儿罕七百余里城周二里居平原四外多园林菓树土宜五榖其民聚多戴则任车牛卜花儿在撒马儿罕西北七百余里城周十余里居平川地卑下气候温和生菜冬食土产五榖桑麻丝绵布牛羊鱼天鹅雉兔俗殷富民户以万计 

　　△鲁迷 

　　鲁迷嘉靖三年始通贡所贡狮子西牛西狗西马阿骨刺马驼珊瑚珠玉从甘肃入世宗以其新入贡下礼兵二部议纳否给事中郑一鹏礼部尚书席书请勿纳上悯其远纳之五年复以狮子西牛贡并送调御五人自言跋涉七年费二万三千余金矣御史张禄言圣德广被远人来贡第华夷殊方人物异性留人养物不唯违物亦且拂人今奇兽西来兼之驯调京师远迩咤异喧传不知此物之在西土亦犹中国之有虎豹也其调御驯习亦犹虎豹之豢于中国也臣闻养狮子日用二羊月计六十羊矣岁计七百有余羊矣臣闻养西牛以菓饼不刍豆食人食矣兽相食食入食圣贤所恶也又通事人役烦费多端以光禄有限之财充人兽无益之养殊为不经抑其携带方物觊赏规利不过希望之私宁复归向之诚伏惟返其人却其物薄其赐以明中国圣人不贵异物如此也上复悯其远纳之后定五年一贡 

　　△天方国 

　　天方国在西海之尽古筠冲默伽国民无贫苦繁富和淳无雨雪霜雹浓露夜霔遂滋生物产珍美色色而是疑古所谓极乐国者国有礼拜寺寺分四方方九十闲层次如塔皆白玉为柱黄甘玉为地中有黑石方丈余曰汉初天降也月初生其酋长率众拜天以号呼赞扬为礼日中以热市用日夕宣德七年国王臣深以狮子麒麋贡正德中贡嘉靖中定五年一贡 

　　△默德那国 

　　默德那与天方接壤回回祖国也城池宫室田园市肆大类江淮闲寒暑应候民物繁庶有阴阳星历医药音乐诸技艺人俗重杀非同类杀不食不食豕肉织金雕镂器皿最精初国王谟罕蓦德生而圣灵臣服西域诸国诸国尊为别谙拔尔犹华言天使也国中有佛经三十藏书兼篆草西洋诸国并传用之隋开皇中其教始入中国教以事天为本宣德中国王遣使随天方使来朝贡而今中华回回种所在有之 

　　△于阗国 

　　于阗国在葱岭北二百里即瞿萨曰那国也地最大东西五千里南北千里汉设都护治之今在萧州西南六千三百里永乐七年酋骨打鲁哇亦不刺遣人贡玉璞十二年陈诚至其国先是国削弱邻国交侵永乐以后奉职贡始藉朝廷为威重行贾诸番遂富饶俗喜浮屠好歌舞尊卑礼节有中土风有河产玉有有地名哈石宝地金银之所出 

　　△日落国 

　　日落国永乐中朝贡 

　　△亦思弗罕 

　　亦思弗罕永乐中朝贡 

　　△黑娄 

　　黑娄宣德七年朝贡 
　　米昔儿即密思儿正统六年朝贡其王曰速鲁檀阿失刺福 

　　△额即癿 

　　额即癿嘉靖中朝贡 

　　△哈辛 

　　哈辛嘉靖中朝贡 
　　毕力朮江卫指挥使司毕力朮江在西番中国使诸番皆繇其地其头目管着儿监藏等迎送有礼宣德中遣人朝贡宣宗嘉之九年立卫给印以管着儿监藏阿黑色为指挥佥事其余为千百户者二十余人赍敕往赐之诸胡往来要地又有哈密西者北界瓦刺西接火州城居平川周三四里东有溪西北流地咸卤闲有楸杏农种唯碗豆二麦人性犷猂与蒙古回回杂处而礼俗殊异 

　　○西戎下 

　　乌思藏 
　　长河西鱼通宁远等处（杂道长官司附） 
　　朵甘思（朵甘直管招讨司附） 
　　董卜韩胡（别思寨安抚司加渴瓦寺附） 
　　金川寺番僧 
　　杂谷安抚司 
　　打喇儿寨 
　　达思蛮长官司 
　　长宁安抚司　韩胡碑怯列寺 
　　洮岷等处番僧 
　　古刺国 

　　乌思藏　　长河西鱼通宁远等处（杂道长官司附）　　朵甘思（朵甘直管招讨司附）　　董卜韩胡（别思寨安抚司加渴瓦寺附）　　金川寺番僧　　杂谷安抚司　　打喇儿寨　　远思蛮长官司　　长宁安抚司　　韩胡碉怯列寺　　洮岷等处番僧　　洮岷等处番族　　古刺国 

　　△乌思藏 

　　乌思藏西番也古曰西戎又曰西羌在秦者曰义渠在汉者曰烧当先零其属百余种散处河湟江岷闲唐初为吐蕃所并地属吐蕃宋则唃厮啰元灭金尽并吐蕃地郡县之以其国尚佛领以大宝法王帝师其弟子曰有司空曰司徒曰国公皆佩金玉印洪武初受诏来归高帝处之因其旧俗六年召其酋长京师受职赐印以故元摄帝师喃加巴藏为炽盛佛宝国师元国公南奇思丹八亦监藏等为都指挥同知宣慰使招讨使等官自是蕃圣僧有封灌顶国师及阐教王阐化王辅教王赞善王管朿番民又有护教王大乘法王大宝法王凡七王俱赐银印令比岁或闲岁朝贡其地为都指挥使司二曰乌思藏曰朵甘旨挥使司一曰陇荅宣慰使司三曰朵甘曰董卜韩胡曰长河西鱼通宁远招讨使司六曰朵甘思曰朵甘珑荅曰朵甘丹曰朵甘沧溏曰朵其川曰磨儿勘万户府四曰沙儿可曰乃竹曰罗思端曰别思麻子户所十七曰朵甘思曰刺宗曰孛里加曰长河西曰多八参孙曰加八曰兆日曰纳竹曰伦荅曰果繇曰沙里可哈鬼的曰孛里加思东曰撒里土儿干曰参卜郎曰刺错牙曰泄里坝曰阔侧鲁孙其地缘陕西四川云南西鄙皆是南北袤数千里阐教阐化辅教三王在西宁黄河北使来从四川入赞善王在岷州黄河南使自陕西入各有勘合比号印信番文大乘大宝二法王游僧也不管刺番民不缏勘合无进贡年限有欲来者听许遣僧徒十人赍印信番本随四王贡使入上欲建法坛鸡山之阳超度妖厉迎取有道僧于乌思有惺吉监藏者与七僧俱来登坛作法有天雨宝花之异上构西王殿锦黄金居之成祖即位欲荐福高皇后闻其国中高僧有尚师哈麻立遣中使往迎五历寒暑乃至车驾躬视劳已建大法坛请为高皇帝后荐福庆云天花甘雨甘露舍利祥光青鸟青狮白象白鹤连日毕见又闻梵呗空乐自天而下羣臣表贺学士胡广等献圣孝瑞应歌上封尚师为如来大宝法王西天大善自在佛领天下释教赐鞍马仪仗黄金百两白金千两宴华葢殿自后京师寺西僧而日瓦领禅教回光禅师为上首别见方外记成化中刘实巴以法王受大赉乘椶轿导金吾然为放泽招权赂诛死正德中武宗习僧门自号大庆法王被服如番僧建僧寺于西华门内悉封诸国师予诰命于是法王佛子禅师国师之号充满京师上给番僧度牒至三万绰吉我些儿乌思藏使也上悦之以为保安寺大德法王出入豹房杂处貂珰中一日言其国有异僧上使中使允赍幡往迎礼部尚书毛纪谏不纳嘉靖初番僧尽屏斥隆庆三年定三年一贡大率吐番在唐世犷顽好战至元而信佛重僧我国家亦因俗制夷自岷北以南至松潘威茂各建僧寺番族叛乱仇杀遣沙门谕遣之即顶经说誓而散诸番来贡多至千余亦惟僧人是遣朝廷赏赐彩段表里有差其回赐土官及妻皆有彩段表里所以抚绥良厚盖不如是则将备于边邮有养兵馈运之费矣 

　　△长河西鱼通宁远等处（杂道长官司附） 

　　长河西鱼通宁远等处洪武十六年置长河西等处军民安抚使司岁一贡使雅州入境后升宣慰司隆庆三年定三年一贡杂道长官司长河西部落也初附本司进贡每贡僧徒百人成化十六年始专达隆庆三年定三年一贡 

　　△朵甘思（朵甘直管招讨司附） 

　　朵甘思洪武七年升朵甘卫为西安行都指挥使司给银印十八年改朵甘思宣慰使司及万户府招讨司东道万户府塔尔千户所每年入贡从雅州入境直管招讨司朵甘思部落也初附本司进贡袭职成化后始专达隆庆三年定三年一贡 

　　△董卜韩胡（别思寨安抚司加渴瓦寺附） 

　　董卜韩胡吐番诸部中之慕文教者成化中奏请书籍兵部尚书余子俊上疏曰臣考唐玄宗之世吐番求毛诗春秋礼记正字于体烈以为与之书使知权略愈生变诈非中国利尚书裴光庭以为忠信礼义亦从书出吐番久叛新服因其请而赐之陶甄声教亦在于是于是玄宗如光庭言今董卜韩胡奏求书籍臣以为除方舆图籍之外余皆可与否不与之彼市亦得反失朝恩若俯从其请就中国而赐敕令其将旧维州退还保县彼必感恩知报可免西顾之忧许之其部落曰别思寨安抚司加渴瓦寺附董卜韩胡来贡弘治中始专达其地寒薄朴鲁法令严整上下一心酋长有友五六人号共命君死皆自杀以殉其治刻木结绳为约其刑虽小罪必抉目刖鼻其乐吹螺击皷其四时以麦熟为岁首其章饰最上瑟瑟金次之金涂银又之次铜最下差小大缀臂以辨贵贱贵壮残弱重贱怀惠贵兵死以累世战没者为甲门败懦者辱其首以垂狐之尾交易用罽毯马牛其山川昆仑山可跋河黄河折支湟水为大 

　　△金川寺番僧 

　　金川寺番僧在四川威州保县地旧三年一贡每贡许百人多不过百五十正德以来渐多隆庆三年定贡五百五十人 

　　△杂谷安抚司 

　　杂谷安抚司在四川松潘地旧三岁一贡隆庆三年定每贡千二百七十四人弘治中又有新招抚上草坡克等寺寨附属本司 

　　△打喇儿寨 

　　打喇儿寨在四川威州地正德四年招抚奉敕为冠带头目三年一贡 

　　△达思蛮长官司 

　　达思蛮长官司隆庆中定三年一贡 

　　△长宁安抚司　韩胡碑怯列寺 

　　长宁安抚司及韩胡碉怯列寺皆番僧也在四川松潘茂州等处地长宁以三岁贡每贡三百人韩胡碑怯列以三岁贡每贡百五十人 

　　△洮岷等处番僧 

　　洮岷等处番僧每寺许四五人年终遇大节一朝贡洮岷等处番族 

　　△古刺国 

　　古刺国在百夷之外万余里载籍未之前闻也永乐中给事中周让使百夷闻其国人慕华莫为先使归以闻天子嘉之遂命让繇滇池入踰数月乃至至则其酋驱象马建旗鼓具舟供张陈兵出迎作新亭馆以居让即遣使从他使者至京师报谢留让居岁余劳燕甚至让还朝遣使贡方物请臣置吏天子授以古刺宣慰使赐冠带印章 

　　凡贡朝鲜贡金银器皿螺钿梳函白绵紬各苎布龙文帘席杂色细花席豹獭之皮黄毛之笔白绵之纸人参种马马三年五十疋凡十二种日本贡马盔铠剑腰刀鎗涂金装彩屏风洒金厨子洒金文台洒金手指描金粉匣描金笔匣抹金铜提铫洒金木铫角盥贴金扇玛瑙水晶数珠硫黄苏木牛皮凡二十种琉球贡马刀金银酒海金银粉匣玛瑙象牙螺壳海巴擢子扇泥金扇生红铜锡生熟夏布牛皮降香木香速香丁香檀香黄熟香苏木乌木胡椒硫黄磨刀石凡二十五种安南贡金银器皿犀角象牙白绢熏衣香降真香沉香速香木香黑线香纸扇凡十种真腊贡象象牙犀角孔雀翎宝石土降香苏木乌木黄花木胡椒黄蜡凡十一种暹逻贡象象牙犀角孔雀尾翠毛筒向足宝石珊瑚金戒指片脑米脑糠脑脑油腊柴檀香速香安息香黄熟香降真香罗斛香乳香树香木香乌香丁香蔷薇水碗石丁皮阿魏紫梗藤竭藤黄硫黄没药乌爹泥肉豆蔻胡椒白豆蔻荜茇苏木乌木大枫子苾布油红布曰缠头布红撒哈刺布红地纹节智布红杜花头布红边白暗花布乍连花布乌边葱白暗花布细棋子花布织人象花文打布西洋布织花红丝打布织杂丝打布红花丝牛巾剪绒丝杂色红花被面织人象杂色红花文丝缦凡六十种占城贡象象牙犀角孔雀孔雀尾橘皮抹身香熏衣草奇南香金银香土降香烧碎香檀香柏香花藤香龙脑乌木苏木花黎木芜蔓番沙红印花布油红绵布白绵布乌绵布圆壁花布花红边缦杂色缦番花手中番花手帕兜罗绵被洗白布泥凡三十一种爪哇贡火鸡鹦鹉孔雀孔雀尾翠毛鹤顶犀角象牙玳瑁筒宝石珍珠蔷薇露奇南香檀香麻藤香速香降香木香乳香黄熟香安息香乌香龙脑丁皮没药肉豆蔻白豆蔻藤竭血竭芦荟阿魏大枫丁番木鳖子荜澄茄荜茇闷虫药黄蜡番红土乌爹泥金刚子碗石锡西洋铁折铁刀铁鎗苾布油红布苏木乌木胡椒凡五十一种彭亨贡金水罐象牙乳香速香檀香片脑胡椒凡七种百花贡白鹿红猴筒玳瑁孔雀鹦鹉倒挂鸟胡椒香蜡凡十种三佛齐贡火鸡五色鹦鹉孔雀筒黑熊白獭诸香米脑苾布兜罗绵被肉豆蔻番油子胡椒凡十三种浡泥贡五色鹦鹉倒挂鸟孔雀鹤顶犀角熊皮生玳瑁筒宝石珍珠金戒指金绦环金银八宝器梅花龙脑米脑糖脑降香沈速香檀香丁香肉豆蔻黄蜡螺壳西洋白布黑小厮凡二十五种其单日用银须文达那贡马幼苾布隔着布八的力布花满直地番绵紬直地兜罗罗撒刺八幼赖隔着撒哈刺蔷薇水降香沈速香凡十三种苏门荅刺贡马犀牛龙涎宝石玛瑙水晶石青回回圊锡硫黄番刀弓撒哈刺梭眼木香丁香降真香沈速香胡椒苏木凡二十种西洋琐里国贡黄黑虎马兜罗绵被漫折的花被皮剔布槁泥布沙马打里布凡七种琐里贡马红入者蓝布红撒哈刺觊木里布红番布白苾布珠子项串凡七种览邦贡马孔雀胡椒苏木檀降香凡五种淡巴贡苾布兜罗绵被沈香檀香速香胡椒凡六种苏禄贡梅花脑米脑竹布绵布玳瑁降香苏木胡椒荜茇黄蜡番锡凡十一种古里贡宝石珊瑚珠瑠璃瓶瑠璃椀宝铁刀拂郎双刃刀金系腰锡阿思摸达涂儿气龙涎苏合油乳香檀香木香栀子花胡淑花毡单伯兰布苾布红丝花手巾番花人马象物手巾线结花靠枕凡二十一种满刺加贡犀角象牙玳瑁玛瑙珠鹤顶金母鹤顶珊瑚树珊瑚珠金镶戒指鹦鹉黑熊黑猿白麂锁服撒哈刺白苾布姜黄布撒都细布西洋布花缦蔷薇露栀子花乌爹泥苏合油片脑沈香乳香黄速香金银香降真香紫檀香丁香树香木香没药阿魏大枫子乌木苏木番锡番盐黑小厮凡四十二种娑罗国贡珍珠玳瑁壳白焦布花焦布降真香黄蜡黑小厮凡七种阿鲁贡象牙熟脑凡二种小葛兰贡珍珠伞白绵布胡椒凡三种榜葛刺贡马马鞍戗金瑠璃器皿青花白瓷撒哈刺者抹黑荅立布洗白苾布兜罗绵鹤顶犀角翠毛莺哥糖霜乳香乌香熟香麻藤香乌爹泥紫胶藤竭乌木苏木胡椒麤黄凡二十四种锡兰山贡宝石珊瑚水晶金戒指撒哈刺西洋细布乳香木香树香土檀香没药硫黄藤竭芦荟乌木胡椒碗石象凡十八种此东南夷之贡也迤北小王子瓦刺三王贡马驼貂鼠皮海青凡四种顺义王贡马金灰又金鞍辔撒袋达弓雕翎箭凡五种朵颜卫福余卫泰宁卫贡驼马凡二种此北狄之贡也海西建州贡马貂鼠皮舍列孙皮海青兔鹘黄鹰阿胶殊角凡八种殊角者海象牙也此东北夷之贡也哈密畏兀儿贡马驼玉速来蛮石青金石把咱石金刚钻梧桐鹻铁器诸禽皮等物凡十种罕东卫赤斤蒙古贡马驼梧桐鹻凡三种土鲁番火州柳陈城贡马驼玉石镔铁刀镔铁锉各色靶小刀金刚钻梧桐鹻羚羊角铁角皮红绢道布柳青撒哈刺禅衣鞍子撒袋花手巾凡十五种撒马儿罕贡马驼玉石阿思马亦花珠赛兰珠玛瑙珠水晶椀番椀珊瑚树枝梧桐鹻锁服矮纳镔铁刀镔铁锉碯砂黑楼石眼镜羚羊角银鼠皮铁角皮凡二十种鲁迷贡狮子西牛玉石金刚钻珊瑚珠花瓷珠花瓷汤壶锉锁服撒哈刺花帐子翔羊角舍利孙皮西狗皮铁角皮凡十五种天方国贡驼马玉石玛瑙镔铁刀镔铁锉花铜锺赛兰石碯砂金刚钻馣班儿香眼镜锁服羚羊角铁角皮凡十五种乌思藏贡画佛铜佛铜塔舍利各色足力麻各色铁力麻各色氆氇珊瑚犀角左■〈髟上告下〉毛缨酥油明盔明甲刀剑凡十六种长河西鱼通宁远等处杂道长官司贡画佛舍利各色足力麻各色铁力麻各色氆氇珊瑚犀角左■〈髟上告下〉明盔刀毛缨凡十一种朵甘思朵甘直管招讨司贡各色足力麻各色铁力麻各色氆氇左■〈髟上告下〉明盔长刀凡六种董卜韩胡别寨安抚司加渴歹寺贡各色氆氇各色足力麻各色铁力麻珊瑚明盔铁甲遮甲麻衣白毛缨红毛缨黑毛缨黄左■〈髟上告下〉凡十一种金川寺番僧贡珊瑚胡黄连木香氆氇足力麻左■〈髟上告下〉毛衣凡七种杂谷安抚司贡珊瑚胡黄连木香茜草海螺左■〈髟上告下〉毛衣氆氆足力麻凡九种打刺儿寨贡珊瑚氆氇凡二种达思蛮长官司贡珊瑚犀牛角硼砂木香凡四种长宁安抚司韩胡碉恃列寺贡珊瑚明盔明甲刀干松氆氇凡六种洮岷等处番僧族贡铜佛画佛舍利子马驼酥油青盐青木香足力麻铁力麻氆氇左■〈髟上告下〉毛缨明盔明甲腰刀凡十六种此西戎之贡也马象犀角孔雀尾象牙象钩象鞍象脚盘蚺蛇胆金银器皿青红宝石玉石围帐金绒索各色绒线各色布手巾花藤席降香黄蜡槟榔此湖广广西四川云南贵州腹里土官之贡也故夫朝鲜之贡果下之马长尾之鸡不与焉日木之贡白珠青玉不与焉琉球之贡熊罴豺狼鬬镂之树不与焉安南之猩猩狒狒蒙贵翡翠白鹿白雉蚁子之醢庵罗波罗之果不与焉真蜡之贡金笃□速暂之香建同浮胡之鱼不与焉占城之贡大火之珠猛火之油不与焉三佛齐之贡猫睛之石腽肭之脐不与焉苏禄之国径寸之珠不与焉古里之贡骏马不与焉婆罗之国玛瑙车渠不与焉哈密之贡大尾之羊不与焉火州之贡砂鼠不与焉北虏之贡□羊角角端不与焉不贵异物也凡贡者享也取其归向也其余入贡之国不籍记其一定之物随其向也有比年贡者有三年贡者从其便不贡不责也诸所贡物惟朝鲜之国设为庭实文物之邦也勘合号簿以给海外诸夷也诰命敕命敕谕所以赐诸番夷之等也有以数千人入贡有以数百人入贡留之边外量与其人入京师无使扰民也夷使往返皆有伴送病亡者有棺敛而祭葬之所以柔远人也 

　　名山藏卷之一百九 
