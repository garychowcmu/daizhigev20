雪屐寻碑录 　　（清）盛昱 集录 

　　●目录 

　　叙 
　　跋 
　　卷首 
　　凡例 
　　卷一 
　　卷二 
　　卷三 
　　卷四 
　　卷五 
　　卷六 
　　卷七 
　　卷八 
　　卷九 
　　卷十 
　　卷十一 
　　卷十二 
　　卷十三 
　　卷十四 
　　卷十五 
　　卷十六 

　　●雪屐寻碑录叙 

　　曩者盛伯羲祭酒以天潢贵冑留心文献同其表弟杨芷勤太守所辑之八旗文经固与梅庵尚书熙朝雅颂集相伯仲足备一代之令典矣后又时出游衍蜡屐访碑复广觅拓工裹粮四出近畿之碑响拓殆徧无虑万本手自理董录副亦大抵限于清代而未有以名也祭酒既殁原拓散亡唯副本尚存芷勤太守所庚午之岁日本内藤湖南博士读太守雪桥诗话知有是书属其友仓石先生在燕都觅之太守乃谓原稿前后错乱尚需重为编次遂由吉川先生相助为理以次录成清本然其中犹不免几多之缺讹以无原拓可校亦姑仍之太守为名是书曰雪屐寻碑录者以往岁祭酒赠词有年年雪屐寻碑一语故也博士既以清本藏之恭仁山庄欲即刊行而未暇以为二年前博士来渖知余方搜集文献议刊丛书乃曰子曷不撰辽海寻碑录以继祭酒之后余之知有是书实自兹始翌年博士归道山岁末余东渡至京都拜于博士之冡又至恭仁山庄晤其嗣君干吉先生商借是书付刊以赓博士未竟之绪承其慨允余乃大喜过望窃以祭酒系出帝胤绪衍白山衡以先河后海之义自当侪于辽海作家且所收录诸碑尽属祖于辽渖之满洲贵臣八旗子弟汉人百无一二不得以从龙已久生长京华即置而不数也然则刊辽海丛书而收及祭酒之作正为名从主人奚足病乎或谓著录诸碑褒封谕祭之文居其泰半子孙刻之墓道以荣其亲则可以云传世行远未见其然借使祭酒而在手自订定亦必多所删遗是又不然夫贵远而贱近者常人之情也守先以待后者贤者之事也今人得一唐刻宋拓便自互相矜重不必文章名贵书法精美也即为题名之记输钱之籍亦必谨录善藏不遗一字若王氏之金石萃编陆氏之金石补正皆其伦类岂非以罕而见珍乎繇此推之近在有清亦同斯例是书所录始于崇德讫于光绪年垂三百文近千篇其灿然可覩者多为典章文物之所存盛衰荣悴之所系谓为文经之亚谁曰不宜即其姓氏爵里宗支子姓之琐细者亦多为公私记载所不及详异日续辑通志通谱诸书搜求八旗掌故自必以是书为渔猎采伐之资再阅数百年后更当与王陆二氏之书同以罕而见珍读贤者守先待后之书而持常人贵远贱近之见宜其扞格不相入欲取而摧烧之也惟内藤博士有见及此既锐意搜访于先又为之传钞于后然则余之发愤商借刊入丛书无亦博士之志也欤今者博士之墓草已宿而书将刊成更得与芷勤太守面商体例此诚是书之幸仓石先生曾为作跋叙得书始末棊详亟译以冠篇端博士贤倩鸳渊教授助余商借是书并附记于简以见刊传之不易云乙亥十月金毓黻识 

　　●雪屐寻碑录跋 

　　日本仓石武四郎撰 
　　忆及昭和五年五月高雄义坚君游览江浙毕事北来访余于北平东城之旅舍交余一小纸片上书盛伯羲雪屐寻碑录等字盖内藤先生于别高雄君时匆忙录示者也据君言先生命余探访此书之存否云 
　　支那学第一卷第十一号先生所作之盛伯羲祭酒一文中已将雪屐寻碑录叙及其文云 
　　祭酒晚年殊好探求北京附近之史迹常作寻访金石之旅行其诗集中有为探访北京西北怀来县附近之釜山所作之诗釜山即古昔黄帝集会诸侯合符之地而其旅行所得即著录于雪屐寻碑录者是也 
　　前文所记先生已言明为依据杨雪桥先生雪桥诗话之所述按诗话续集卷八云 
　　光绪戊戌伯希表兄为釜山之游有诗云我来为釜山釜山土一抔穉柏仅百株一松无匹俦轩辕朝羣后胡为来荒邱山颠有立石或者纪号留公玉图不见金碧佛宫幽林木无翳障杰阁凌清秋东望尽沧海百灵歘来游至德在平易毋以高深求伯希晚年常作近游往来于徐河沟水间也 
　　又诗话卷十二云 
　　惟雪屐寻碑录副本尚在余行箧 
　　先生又谓其后亲承雪桥先生而告是书决非由釜山一游而成者实为多年搜罗之集腋又伯羲当日原未自定书名后雪桥先生取伯羲词中之语以命名者按郁华阁遗集卷四梦横塘词送子勤表弟乞外之第二首云 
　　三百年来吾乡文献丛残谁与收拾隐轸千门气郁郁图书熏习不道而今改柯易叶都非畴昔想虫沙猨鹤万劫苍茫剩对尔无声泣　年年雪屐寻碑更风裳阅肆寸铢裒积何幸得君吾此愿居然能毕那比得修书欧宋双影松窗语凄咽野史亭孤中州集就怛遗山胸臆 
　　又意园事略中亦有寻碑阅肆裒集丛残之语其义亦与此同 
　　曩者余阅文字同盟杂志载有雪桥讲舍序例一篇始知雪桥先生亦居北平亟愿接其謦欬然终未得晤面后在某宴会席上遇北京大学教授为叔平先生求作津筏叔平先生即介绍与雪桥先生亲炙已久之尹奭公于余复经尹先生之引导得往见雪桥先生时正盛夏先询内藤先生所命探访之雪屐寻碑录答曰副本尚存余即据此以函告内藤先生焉 
　　余已悉内藤先生之本意不仅在知其书之存否且欲探其内容录其副本然在余初次拜谒之际不敢遽言借阅迟至秋季得与吉川幸次郎君同列于雪桥讲舍之末席有时谈及是书但仍未可即得直至岁末雪桥先生特遣其令嗣携书来寓并言内藤先生如欲广其传即任其便云云 
　　至是余始得偿先睹为快之愿而披览此秘帙焉惟是书为多年搜讨之结果内容颇富凡属于八旗者细大不捐悉以入录故多系无名之人物吾辈为门外汉知其姓字者亦寥寥无几虽为清代掌故之大观亦当兴浩如烟海之叹意者内藤先生若知其内容亦恐以抄写之烦而为之踟蹰于是详解其书之体裁以函报之 
　　翌年即昭和六年一月二十三日得内藤先生之回翰嘱即录其副本并云现获朱竹君旧藏清宫室祭文汇钞可补李兆洛皇朝文典之不足今再得富于掌故资料之寻碑录则更可称快一时矣时余寓偏在西城根倩人誊录颇感不便故特请寓居东城之吉川君代办一切至校正之役亦多由吉川君任之 
　　约费半载之时日巨役逐次告成复经雪桥先生校阅而庋藏于恭仁山庄惟光生知伯羲祭酒之名已三十余年而雪桥诗话之刊刻亦将及二十年盖于无日不求寤寐无忘之余得此遗着其欣快之情可以想见矣 
　　昨年四月雪桥先生东渡余为之介绍同至恭仁山庄直至是时两先生乃于想望已久之下而初得会晤于一堂是时内藤先生犹以未知蒙古世系表之存佚为憾 【此事已见支那学第二卷第十一号盛伯羲遗事一文之内】 遂出其所藏在某书肆购得类似世系表之钞本求雪桥先生鉴别先生则答以此不似伯羲之遗着云 
　　又内藤先生曾得伯羲之母喀尔喀部落女士那逊兰保莲友之芸香馆遗诗为之甚悦又亟称卷首李越缦之序文此亦在与雪桥先 生会晤前后之事也 
　　以上所叙略补先生所撰盛伯羲遗事一文中雪屐寻碑录纪事之所不及者也抑寻碑录之佳处先生未及摭举而遽归道山而就其生平言之录此副本在我邦学界决非徒然之举明矣 
　　是录副本写成之时雪桥先生欲余题跋但恐贻佛头着粪之讥而坚辞之今以内藤先生之逝虑异日对此钞本之由来发生疑义故敢追记其颠末以塞其责 
　　余于大正十一年四月十三日夜始访先生于田中野神町讫至昭和九年六月二十七日朝永诀于恭仁山庄中间经十二年亲炙先生之指教者多涉于四部诸籍可谓山阴道上应接不暇者矣今以难于缕述故仅补记其与支那学因缘不浅之盛伯羲遗事一节耳 
　　译自支那学第七卷第三号内藤湖南先生追悼录 

　　●卷首 

　　意园事略 

　　杨锺羲撰 
　　宗室祭酒盛昱字伯熙肃武亲王裔孙隶镶白旗第三族曾祖肃恭亲王永锡祖敬征户部尚书协办大学士谥文悫本生祖敬敦不入八分辅国公父恒恩字雨亭都察院左副都御史母博尔济吉特夫人和林贵种通五经能诗有芸香馆遗诗二卷兄盛昌早卒所居意园为文悫公旧邸有亭林之胜庋金石书画之室曰郁华阁生于道光庚戌年二月二十九日少即劬学十岁时赋缘豆诗立成四句作诗送表兄鄂特萨尔巴咱尔郡王即用特勤字由荫生咸丰十一年十二月赏戴花翎同治六年由玉牒馆誊录以主事用九年庚午科顺天乡试中式第一名举人出乌齐格里文端公门光绪二年丁丑科会试中式第一名进士改翰林院庶吉士庚辰散馆授职编修简贵清谧崇尚风雅所交皆一时魁杰以文章道义相友善文誉满海内益自淬奋于学无所不窥读书日尽数十卷博闻强识其考订经史及中外地与皆精核过人尤练习本朝故事大至朝章国宪小至一名一物之细皆能详其沿袭改革之本而因以推见前后治乱之迹若撮其言录为一书三百年来闳博之君子未有能及者也和而介与人无町畦喜奖成后进一介不遗天下魁垒之士至京师者莫不以为归七年五月补授詹事府右春坊右中允闰七月补授翰林院侍讲十二月充文渊阁校理九年二月转侍读历充武英殿纂修协修国史馆协修五月充日讲起居注官是时言路方开特蒙独对十月补右春坊右庶子十年二月转左庶子七月补授国子监祭酒与司业颜札治麟大治学舍加膏火定积分日程惩荒惰奖勤朴弦诵蒸蒸改石经刻石鼓购置书籍命诸生分辑通假汇编专取国朝经师成说依今韵排类得二十余册诸生所专撰者如礼记类钞程说文通例古音表七经纬内外编西辽纪事皆己成书校辑之书如隋唐以前音切卫宏古文官书诸葛颖桂苑珠丛释静洪韵英皆具草稾十二年二月充东陵随扈官自通籍至祭酒居官十有三年侃侃自将忠规谠论中外叹仰然不能尽行其志某学士承要人风旨摭芸香馆集中送兄诗谓为忘本请旨削版将以倾昱也仰荷天恩不允所请十四年戊子科乡试简放山东正考官以立乎人之本朝而道不得行也为题衡艺过劳每申旦不寐自是得心悸之证试竣回京不数月而疾大作貌素丰泽病起乃清羸顿异平昔十五年八月初四日因病奏请开缺家居剫门日惟考订古籍益陈三代彝器法书名画以自虞乐手写康熙几暇格物编付石印耽医理集药方韬光潜实物亦莫能窥也顾天性忠爱自以宗支世冑盱衡朝局惄焉伤之甲午之役丧师失地外侮纷乘拟复出有所赞画疏已具矣会有尼之者以易筮之内断于心遂不复出端居深念撄心蒿目益郁郁寡欢由是寄情山水游屐所经动淹旬朔不复关预人事丁酉蹋雪飞狐戊戌浮渡徐水九日游上方山翁先生举赠芗婴老人手钞诗谓是紫幢一流芗婴查夏重以宗室高人序其集者也二十五年春病足牵引臂痛与海城李鉴堂督部雅故十月海城自沈阳按事回觞之于意园清话竟日是夕疾作即属同年樊山先生撰神道碑戚友来视疾者语涉目录源流尚娓娓不倦客去时柱杖行室中督门人钞补宋椠倚松老人集十二月十四日微吟六言诗云怕死作为已死有生本是无生纵然百有余岁不过多得浮名饰巾待尽神明湛然二十日丑时卒年五十岁葬广渠门外杨庄新阡福山王文敏公为请于朝入国史文苑传卒之明年而京师之乱作使其尚在则当时重臣敬信而听其言必不至崇妖乱而召戎寇以贻宗社阽危之患也人之云亡邦国殄瘁可慨也哉妻额尔德特氏后五年卒子荣轼荣旗善宝八旗人为古文词者未有撰集之本雍正间奉敕纂八旗志详于事实不及文辞嘉庆间栋鄂尚书铁保选录熙朝雅颂集八旗之诗烂然矣而文尚阙如道光朝纳兰恭勤公那清安有梓里文存之选皆制艺也他文未遑及谢病家居十年念虫沙猨鹤万劫苍茫皆由风移俗易而无学以持之八旗之士至今而文教为尤亟乃发其藏书旁加搜访寻碑阅肆裒集丛残表弟汉军杨锺羲实赞助之京城表里两人踯躅得文六百五十首作者一百九十七家为书五十六卷名曰八旗文经合作者考三卷叙录一卷都为六十卷兹集以文为主凡当官论事之作近于吏牍者概置不录仿新安文献志不题撰人邮寄武昌付书局刊印揭橥未竟惊飙折柯二十八年南皮张文襄公作刻书序称其亮节多闻习于掌故今日之刘中垒朱郁仪也此编岂特传八旗之文固可以为四海九州岛之文式矣其善诗为余事不自收拾多散佚游小五台五古凡八首奇伟警拔雅似姜白石记游诗沈郁处亦复近杜归以示樊山云此诗囮也倡和葢自兹始连日酬答语多悲苦乃迭韵别作乐诗曰石湖田园乐天闲适古人亦有不得已者乎近体如和柯凤孙韵题刘星岑侍读梅抱簃读书图同郑东甫锡聘之游上方山和杨子勤表弟浏亮隽逸倜然不羣为门人刘菊农题崔子湘画花鸟四绝句沈绵婉曲子夜之遗词雄放似辛稼轩既卒锺羲遗书藐孤索其遗稿壬寅秋九月写刻于武昌诗三卷词一卷名之曰郁华阁遗集三十一年门人搜其诗得百二十八首有出于集外者胶州柯绍忞为之序晚岁网罗金石郁华阁金文以根据典礼流传古文裨益经训为宗旨所辑雪屐寻碑录为当世所推重精鉴别藏本东坡寒食诗刁光胤牡丹睢阳五老图烜赫艺林论画入微尝语张度辟非曰公解书而不解画实则书画一理譬如颜体书必不谓是欧赵体书必不谓是董各有家法面目故也惟画亦然荆关李郭亦各录家法面目迥不相同惟董巨最相似即前辈赏鉴往往有某谓是董某谓是巨者却绝无以董巨为李郭者以家法面目截然不同故也张文襄公读盛伯熙集诗密国文词冠北燕西亭博雅万珠船不知有意还无意遗集都无奏一篇锺羲编次意园文略杂文一卷奏议一卷宣统纪元十月刊于江宁郡斋 【续碑传集卷十七】 
　　杨芷勤先生致金静庵书 
　　雪屐寻碑录知已由东友觅到此书为意园祭酒未成之稿当时拓碑人徧历近畿毡蜡盈簏惜钞手接连誊写前后错乱未及编次己亥春羲改官图南属为从容整理荏苒三十年遭乱幸未遗失仓石吉川两君相助为理粗克就绪而郁华原拓散为云烟无从检校脱文误字祇可仍之台端雅意欲付流传此盛德事将来尊撰序跋可将此颠末叙入至为感荷 【乙亥正月】 

　　●凡例 

　　一是书所录限于有清一代又为八旗人之文献属于汉人者不过数篇而已 
　　一著录诸碑多自北平近郊采访得来而未注明所在之地姑就碑中所纪年月以为编次先后其不载年月之碑则概入末卷 
　　一诸碑以帝诏御制碑文谕祭文为最多为子孙者例应刻立墓道者也又家撰墓碑明堂碑及祠堂记亦并载之 
　　一原本讹误最多虽经校正鲁鱼亥豕之处仍不能免别撰勘误表附载书后 
　　一原本未制碑名目录卷中亦无篇题正以诸碑凌杂不易清理之故兹于各篇衔接处空留一行以醒眉目并撰人名通检附于书后读者由人名以检读原碑虽无目如有目矣 
　　一整理本书之时有马君惠风助理编次金君九经助译序跋郝君庆柏助编通检及勘误表谨志简首以表谢意 

　　●雪屐寻碑录卷一 

　　清宗室　盛昱　集录 
　　奉天承运皇帝诏曰开国之始原赖乎元勋之佐良臣之起实出乎命世之才是以援兹大典颁锡殊恩本深者而流自远根厚者而干自长皆因积德于其身故福庇其后裔荣及祖父宠垂子孙已喇席尔父布燕贝勒原系蒙古国哈喇沁执政首领贝勒识天命之有归统部属而纳款破铜盔之劲敌率营伍以成功是以封尔为二等金奇尼哈番尚以多罗郡主封以多罗仪宾正永承宠锡之恩忽又起报国之念不意出喀尔喀师之后遂殁于军中于戏酬尔劳绩镌宠命于碑碣垂休光于奕世崇德元年六月初三日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠陈一德尔原系白身管牛彔事取前屯卫时攻中后所前屯卫二城尔领后管一位红衣炮攻击遂克其城故授为拖沙喇哈番再准袭一次顺治元年二月初八日后固山额真叶臣等取太原府时攻太原府城尔督放本甲喇红衣炮遂克其城破流贼灭福王平定河南江南时攻武岗山寨尔督本甲喇红衣炮攻击中炮阵亡故由拖沙喇哈番升为拜他喇布勒哈番以弟陈化善袭仍再准袭二次顺治三年五月十四日 

　　奉天承运皇帝制曰扬名显亲为子者愿以令德归之父□□褒贤教孝者宜以高爵作之忠是用推恩特申休命尔赠通议大夫三等阿达哈哈番牛彔章京满□原系牛彔加衔牛彔□□□□时攻前屯卫城□兵出城□□□击□定鼎燕京入山海关之日□□贼马步兵二十万步战对阵贼□□□□□□□□□□等阿达哈哈番牛彔章京□□□□理事官加一级戴□连之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫三等阿达哈哈番牛彔章京□都察院理事官加一级锡之诰命于戏教诲尔子永勿忝于家声聿修厥德庶无负于国恩钦承宠命慰尔幽灵顺治四年 

　　大清銮仪卫左堂仍管牛彔章京雷公碑阴记大金吾雷公以覃恩封牛彔章京看内銮驾侍郎锡之诰命至宠渥也因勒太翁诰词于石竖之墓门复征余言志之于后余谨拜手扬言曰从来一代之兴云龙风虎必有一代名世之佐克生其闲史牒所载未可历举余独于萧酇国而有感焉酇国从汉高提三尺以有天下当日鸿功伟伐不具论独其治宫室一事有非后世所可及者当时受命治未央宫备极宏侈高祖让之乃曰使后世无以复加也及自治第则择居委巷务为卑小又曰使后世师吾俭也此其深识远见为国家垂久远为子孙垂法则岂非人臣之极轨哉当翁为牛彔章京时奉命肇造宫殿卜度营建必躬必亲栋宇巩固榱题焕烨不啻汉之西都也及禔躬俭约训后纯雅无□□□马之风敦缓带轻裘之致有作法于京之意焉及拜授旗手卫游击兼摄牛彔事躬随义旗奋勇西下风驰霆击驱逐暴虐光复神州勤劳懋着一时罕匹圣主知人善任以銮仪为亲近重任俾司其事乃干羽一新戟楯改色前后虎贲之士桓桓纠纠无敢□□渝从事者翁之功伟矣虽寿不偿德壮志未酬然生荣死哀至今言营建之劳观轮奂而思光烈者□□忘翁也翁岂在酇国之下哉胤公荣袭华职侍卫周庐世佐司隶之重克尽股肱之劳因恭遇鸿恩既勒之于贞珉复追念先德欲垂之于后禩孰非翁忠以报国俭以训后而食报之远如此哉是举也上不忘君下不忘亲盖二善备焉此余所以兴感云龙风虎之会而快覩乘运名世之臣不胜拜手扬言也翁讳弘化辽阳人以顺治四年丁亥十月朔捐馆舍卜藏畿东北康家庄之原胤公讳先声见任大金吾左堂兼摄牛彔事清廉正直誉着一时而功绩蒸蒸伊始也孙名继宗名登天府管壮大事勤敏德达昂昂千里□凡此绳绳未艾酇国且逊美焉敬得备书之钦命经略五省地方军务太傅兼太子太师内翰林国史院大学士兵部尚书兼都察院右副都御史眷弟洪承畴顿首拜撰 

　　敕谕和硕肃亲王和格尔系太祖武皇帝孙太宗文皇帝长子征剿蒙古加鲁特东魁插哈儿敖勒多思等国屡败其兵招抚其国征讨明朝杀败多兵攻克多城因进封和硕肃王平定朝鲜时带领左掖兵数败其兵攻取其城同墨儿根王入山海关破流贼兵二十万平定中原顺治三年又领大兵入四川剿荡贼氛平定地方旋师值墨儿根王专政诬捏事端而拘禁之遂尔自终朕念尔无辜不胜痛悼仍追封为和硕肃亲王因立碑墓前垂知后世大清顺治八年岁次辛卯八月仲秋吉旦立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚千古之通义尔一等阿思哈哈番管梅勒营牛彔礼部尚书阿哈呢堪征讨外国俘获甚众战杀反叛锦州松山对阵败敌山海关庆都县击败流寇扬州对阵杀退敌兵又斩叛着功常熟县有克城之绩追滕吉思时□吐舍□□□罗等兵率众邀杀滕吉思之孙并获哈而马特脉等同党百余人及滕吉思子妇行兵着劳典礼称职深足嘉焉兹以覃恩特授尔阶光禄大夫锡之诰命于戏推恩申命爰□□于忠贞树德茂勋尚益勤于笃棐祗服朕命勉尽乃心初任管牛彔管甲喇二任拜他喇布勒哈番照旧管甲喇三任三等阿达哈哈番礼部侍郎管梅勒四任一等阿达哈哈番兵部尚书照旧管梅勒五任一等阿达哈哈番又一拖沙喇哈番礼部尚书照旧管梅勒六任阿思哈哈番照旧尚书管梅勒七任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔一等阿思哈哈番管梅勒管牛彔礼部尚书阿哈呢堪妻舒沐禄氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩□明纶顺治八年八月二十一日 
　　孝妻巴尔布氏男精奇尼哈番佐领保住 

　　皇清诰封光禄大夫都统刑部尚书阿公暨室一品夫人觉罗氏碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等阿达哈哈番又一拖沙喇哈番都统刑部尚书阿喇善战胜宁远屡败流寇西蜀之役计破三寨山战武大定八大王各逆兵奋力夹击同众胜敌两着捷功于曾盖破伪镇大同拒狡贼浑源负固协力攻克简任西曹不废厥职兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等虾□佟郭级持心克谦任事能勤□□王仪服劳藩第朝夕匪懈指使无违既以旧□晋膺显秩复逢盛典宜被□崇兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任三等虾二任二等虾三任今职制曰夙夜维勤□臣宁遑内顾伉俪无忝国常岂靳隆施锡章服以酬勋念壸仪之媲美尔一等虾□佟郭级妻纳喇氏克勤内德宜尔室家眷□臣靖共之猷赖淑女匡襄之□爰褒令范□□□□兹以覃恩赠尔为淑人于戏敬尔有官□闺门而合好职思其内尚黾勉以同心祗服殊恩用昭壸德顺治八年□月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿达哈哈番又一拖沙喇哈番管牛彔蒙古梅勒章京阿机拜尔击广宁界樊敌兵时皆前杀入击□□当先杀入追通州兵袁督兵斩杀有□□□□□□□□□□□□□□□□□□□□□□□□□□□□败敌嘉尔□□洊加延世之赏兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔一等阿达哈哈番管牛彔蒙古梅勒章京阿机拜嫡妻吴□哈特氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉同以心祗服殊恩用□□□制曰宜家无妇□臣不免于顾内之忧妻室有人盛朝应恤其相夫之德何分先后并贲褒纶尔一等阿达哈哈番又一拖沙喇哈番管牛彔蒙古梅勒章京阿机拜妻噶喇□特氏□□□政克相夫□帏□前□既见□□□德□申再命用彰黾勉同心兹以覃恩封尔为夫人于戏内则是娴□□光于青史令仪不忒宜加恩于深闺尚克钦承以昭宠命顺治八年八月二十一日 

　　奉天承运皇帝制曰父有令德子职务在显扬臣着贤劳国典必先推锡用申新命以表前休□□把□乃固山额真三等阿思哈哈番管牛彔吏部尚书朱马喇之父持身有道迪子成名嘉予懋绩之臣实尔克家之嗣用褒义训爰贲恩荣兹以覃恩赠尔为光禄大夫固山额真三等阿思哈哈番牛彔章京吏部尚书锡之诰命于戏率行式谷泽流青史之光教孝□忠荣耀紫纶之□永培□□益□昌隆制曰国之最重者惟是忠荩之臣家所由兴者以有□劳之□特颁恩命用慰子情尔固山额真三等阿思哈哈番管牛彔吏部尚书朱马喇母纳喇氏慈能育子教可传家念兹靖共之猷实□恩勤之训母德既着渥典宜加兹以覃恩赠尔为一品夫人于戏□爵用以荣亲褒忠因之教孝锡隆恩于不匮表嘉誉于来兹钦服宠纶用光泉壤顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番毕里诺原系白身滨州之役第三 【第三：第二】 登进遂克其城嘉尔之功爰授厥职迭逢庆典洊陟崇阶用锡纶章以彰酬劝兹以覃恩特授尔阶通议大夫锡之诰命于戏恩推自近乃弘奖夫崇阶业广惟势 【势：勤】 尚克承夫宠锡钦予时命励尔嘉猷初任壮大二任拖沙喇哈番三任拜他喇布勒哈番四任拜他喇布勒番哈 【番哈：哈番】 又一拖沙喇哈番五任今职顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番兵部理事官额色尔原系白身继登吴桥县克城授职松山击败敌兵黄河淮河海安湖口桥如臬县莺台山岛皆同众屡战着绩福建江西诸役又皆同众树功用是论功晋职兹逢庆典宜沾宠纶兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拖沙喇哈番二任管摆牙喇甲喇三任拜他喇布勒哈番照旧管□喇四任兵部理事官五任拜他喇布勒哈番又一拖沙喇哈番照旧理事官六任三等阿达哈哈番照旧理事官七任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔二等阿达哈哈番兵部理事官额色妻佟佳氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治八年八月二十一日 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔□格乃二等阿达哈哈番格色理之父尔援松山对阵败敌入关同众败贼办事刑曹复能称职赏延及子贻荣于尔兹以覃恩赠尔为通议大夫□等阿达哈哈番锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必遡源而沛泽家崇喆胤爰归善于厥生盛典维新壸仪愈着尔二等阿达哈哈番格色理母觉罗氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩封尔为淑人于戏子情罔极感顾复而敦孝国纶普被念劬劳以疏荣嘉乃恩勤颁兹宠贲顺治八年八月二十一日 

　　奉天承运皇帝制曰扬名显亲□子者愿以令德归之父考绩褒贤教孝者宜以高爵作之忠是用推恩特申休命尔□□乃二等阿达哈哈番噶尔哈图之父尔随侍亲王以死从事节义可嘉特崇显秩以子承袭追褒于尔兹以覃恩赠尔为通议大夫二等阿达哈哈番锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必遡源而沛泽家崇喆胤爰归善于厥生盛典维新壸仪愈着尔二等阿达哈哈番噶尔哈图母王□氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩封尔为淑人于戏子情罔极感顾复而教孝国纶普被念劬劳以疏荣嘉乃恩勤颁兹宠贲顺治八年八月二十一日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔三等下傅喇塔秉心谨饬临事敏□简居侍从之班克称仪卫之职朝夕匪懈指使无违既逢盛典宜被新荣兹以覃恩特授尔阶奉政大夫锡之诰命于戏式弘车服之庸用励显扬之志尚钦荣命益矢嘉猷顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番管牛彔凤凰城守拜褚哈尔自兀喇率兄来归往洼儿哈时斩董牛克等二十余人获三千余众既败敌于界樊复歼敌于辽左晋陟崇阶以昭尔绩庆典重逢恩纶载沛兹以覃恩特授尔阶通议大夫锡之诰命于戏恩推自近乃弘奬夫崇阶业广惟勤尚克承夫宠锡钦予时命励尔嘉猷顺治八年八月二十一日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等伯加一拖沙喇哈番固山额真石廷柱尔从广宁据门迎降取囊弩克尔首力行间征插汉儿尔行兵能巧围击锦州松杏对阵败敌攻塔山城台火攻制胜攻昌平征太原收德州诸郡取浑源等城击黄河贼兵皆着成绩又获叛将舟师贼犯应山之众晋加一等伯爵延世酬庸兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任三等阿达哈哈番二任在内院三任三等阿思哈尼哈番四任三等精奇尼哈番五任兵部尚书六任固山额真七任二等精奇尼哈番照旧固山额真八任一等精奇尼哈番照旧固山额真九任三等伯照旧固山额真十任二等伯照旧固山额真十一任一等伯照旧固山额真十二任今职制曰作朕股肱良臣所以矢夙夜厘尔女士内则亦以効劻勷休命用申壸仪惟懋尔一等伯加一拖沙喇哈番石廷柱妻佟佳氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶顺治八年八月二十一日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠俄奇迩尔原系蒙古国插哈喇汗之族人尔汗往奔唐古特国时尔不肯往且力说噶喇玛桃浓偕□□归故授为三等阿达哈哈番顺治元年十一月初五日天下统一仿古圣王之制尊太祖武皇帝功德配祀上帝礼成念诸旧臣世効劳绩故由三等阿达哈哈番升为二等阿达哈哈番世袭罔替顺治七年三月初六日天下大定仿古圣王之制上圣母昭圣慈寿皇太后尊号礼成由二等阿达哈哈番升为一等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由一等阿达哈哈番加一拖沙喇哈番世袭罔替顺治九年 【九年：应作八年】 正月二十六日秉心谨饬临事敏勤简居侍从之班克称仪卫之职朝夕匪懈指使无违既以旧□晋膺上秩屡逢盛典宜被新荣兹以覃恩特授尔阶通议大夫锡之诰命顺治八年八月二十一日 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔雷□□乃管牛彔看内銮驾侍郎衔雷先声之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫牛彔章京看内銮驾侍郎衔锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必遡源而沛泽家崇喆胤爰归善于厥生盛典维新壸仪愈□□管牛彔看内銮驾侍郎衔雷先声母袁氏帏范克端胎教居身教之先慈训惟勤能爱能在能劳之后 【能爱能在能劳之后：能爱在能劳之后】 宜沛貤封用昭母德兹以覃恩赠尔为夫人于戏子情罔极感顾复而敦孝国纶普被念劬劳以疏荣嘉乃恩勤褒其遗范顺治八年八月二十一日 

　　奉天承运皇帝制曰父□令德子职务在显扬□□□□□□□□□□□□□□□□前□尔固山颇着劳行□三□管□彔□□京黑白昂邦□□布□□□□□东者有劳绩及征朝鲜□张步远探敌情复用众□□□防蒙古□□□□□□□永干夜克□□□□□□□□□□□□阶□义训兹以□恩赠尔为光禄大夫三等伯黑白昂邦纛章京锡之诰命于戏□□式□泽流青史之光□孝作忠荣□□□之色永□□□益□□隆□恩□颁□□对扬天子之休命勒之贞我以光于□爰□无疆之□□□鸿慈使先臣有知感□于泉壤后嗣次□□□□变□□□万□□用□锡列墓门□□终□兼之后世永戴宠章顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番叶成格尔系巴智宜喇赤之裔特念先猷免尔差役定鼎叙赉加恩授职以示劝酬庆典重逢崇阶洊晋宠纶载锡钦承勿替兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拜他喇布勒哈番二任拜他喇布勒哈番又一拖沙喇哈番三任三等阿达哈哈番四任今职制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔二等阿达哈哈番叶成格妻纳喇氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治八年八月二十一日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔三等下米赛秉心谨饬临事敏勤简居侍从之班克称仪卫之职朝夕匪懈指使无违既逢盛典宜被新荣兹以覃恩特授尔阶奉政大夫锡之诰命于戏式弘车服之庸用励显扬之志尚钦荣命益矢嘉猷初任今职制曰靖共尔位良臣既効其勤黾勉同心淑女宜从其贵尔三等下米赛妻觉罗氏克娴内则能贞顺以宜家载考国常应褒嘉以锡宠兹以覃恩封尔为宜人于戏敬为德聚实加儆戒以相成柔合女箴愈着匡襄以永赉顺治八年八月二十一日 

　　皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等伯总理内事多尔机昂邦管牛彔黑白昂邦索尼职司侍从佐理铨曹初击介樊尔于部前冲锋征讨董夔时尔招徕攻取之并善每从挞伐或驾前冲阵或出奇计启王突围当国势危疑之际尔复能立志不□翊戴朕躬深可嘉矣兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任内院大学士二任一等虾三任黑白昂邦四任吏部启心郎照旧黑白昂邦五任拜他喇布勒哈番总理内事照旧启心郎六任管牛彔照旧启心郎七任三等阿思哈哈番照旧黑白昂邦八任二等精奇尼哈番照旧黑白昂邦九任□尔机昂邦照旧黑白昂邦十任三等伯照旧多尔机昂邦黑白昂邦十一任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔一等伯总理内事多尔机昂邦管牛彔黑白昂邦索尼妻李佳氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔一等伯总理内事多尔机昂邦管牛彔黑白昂邦索尼继妻纳喇氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番工部理事官根特把图鲁原系白身山东之役攻取灵寿县而首登克城特锡勇名入关之日同众破贼复晋尔秩庆典再逢新纶宜霈兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷顺治八年八月二十一日 

　　奉天承运皇帝制曰褒忠表义昭代之良规崇德报功圣王之令典特颁恩命以奬勤劳尔江南布政使司右布政使管理江安等处督粮道陈极新尔以辽庠生员特加任用初授厥职即加重任方伯崇秩江安要地俾尔佐理布政专司粮务乃能悉其心力督运罔懈历年着劳恩荣宜沛兹以覃恩特授尔阶□□大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔江南布政使司右布政使管理江安等处督粮道陈极新妻关氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭壸德顺治八年八月二十一日 

　　维顺治八年九月十一日皇帝遣顺天府府尹阎印谕□故潞安府知府今赠太仆寺卿杨致祥之灵曰惟尔誉着循良擢典剧郡方资保障遽警贼氛乃能冒矢石以殉城笃忠贞而报国甘心齿刃视死如归可谓抗节不屈者爰赐祭一坛造坟安葬用彰哀恤尔其承之 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等阿达哈哈番多尔机昂邦精奇尼哈番衔囊努格尔经侍先朝久蒙抚育定鼎之初推念旧恩复加录用而尔小心谨慎以供厥职于旧臣之中同効劳绩尔承累朝擢拔宜矢竭乃心益励勤恪以图报効以延世赏兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心顺治八年八月二十一日 

　　皇清诰封通议大夫二等阿达哈哈番苏喇章京车公碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番苏喇章京车格图尔兄効力行间授职任用入关击贼追败于安肃庆都于延安承天获船着绩榆林击贼同众战胜尔继承兄职克胜委任迭逢大典特晋崇阶恩纶载锡兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任一等虾二任承袭拜他喇布勒哈番三任苏喇章京四任加一拖沙喇哈番五任二等阿达哈哈番六任一等阿达哈哈番顺治八年 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠齐尔格慎以尔办事有能不违指使故授为拜他喇布勒哈番尊崇太祖武皇帝功德配祀上帝礼成念诸旧臣世効劳绩故由拜他喇布勒哈番加一拖沙喇哈番世袭罔替尔伯父之子多尼哈巴图鲁拜他喇布勒哈番兼一拖沙喇哈番病故将尔拜他喇布勒哈番兼一拖沙喇哈番并袭为一等阿达哈哈番世袭罔替如前上圣母昭圣慈寿皇太后尊号礼成由一等阿达哈哈番加一拖沙喇哈番加上皇太后尊号礼成由一等阿达哈哈番兼一拖沙喇哈番升为三等阿思哈哈番世袭罔替顺治九年正月二十六日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶尔厄尔克戴清汝□原系蒙古夸儿夸贝子首先率所部投诚因赐女公主授为三等精奇呢哈番病故后汝承袭后定鼎燕京以尔为父皇太宗文皇帝所重之臣屡有勤劳历升世袭侯后因汝不顺墨尔根王降为二等精奇呢哈番皇帝因尔忠枉由二等精奇呢哈番优升一等侯后有 【有：应作又】 授为一等公病故遣大臣御祭将公与子戴九?工?吋承袭九?工?吋病故子飞扬俄承袭罔替如前顺治九年七月初八日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番法一旦达黑白昂邦夏慕善尔于山左効力锦州松山宁远等处同众败敌入关又协众击贼安肃庆都潼关对阵败敌江宁福建擒斩甚多迭逢庆典宜晋崇阶兹以覃恩特授尔阶通议大夫锡之诰命于戏恩推自近乃弘奬夫崇阶业广惟勤尚克承夫崇锡钦予时命励尔嘉猷初任壮夫二任一等虾三任噶把喜贤虾四任法一旦达五任拖沙喇哈番照旧法一旦达六任拜他喇布勒哈番照旧法一旦达七任黑白昂邦照旧法一旦达八任拜他喇布勒哈番又一拖沙喇哈番照旧法一旦达黑白昂邦九任三等阿达哈哈番法一旦达黑白昂邦顺治九年三月二十六日多罗顺承恭惠郡王薨夏慕善遂以身殉礼部奏闻皇帝命曰夏慕善义甚可赐拖沙喇哈番不可为例三等阿达哈哈番又一拖沙喇哈番加为二等阿达哈哈番袭于子芍苟子顺治九年冬十二月十五日吉旦立 

　　一等阿思哈尼哈方绰备碑文国家有宣劳积伐之臣成绩懋着其生也载在旗常绵以带砺及其既殁则必勒诸□石用章 【章：应作彰】 不朽故绰备者性秉忠贞才优匡济当我太祖武皇帝肇兴景运太宗文皇帝缔造鸿图绰备以从龙旧臣左右翊赞从征额伦□色额黑库伦洎山东济南等处屡建功勋实嘉赖焉擢任司农前后克勤罔替累官崇阶竭忠尽瘁以致陨身可谓勤于王事夙夜匪懈者矣朕既悯其死而厚恤之用是考稽旧典特允礼部请勒诸珉石纪其芳徽庶几天下后世其有所观感而兴哉顺治十年岁次癸巳三月吉日立 

　　一等阿思哈尼哈方瓦儿哈朱麻喇碑文稽古建业驱策羣力不吝爵赏以劝有功昭示后世以永其传所以励忠盖甚备也瓦儿哈朱麻喇宣力疆埸如夜拔故城征撒哈连兀喇及围锦州仍効力战山海关之役从破李自成勇略可称昔先皇知其能俾赞铨务着有成劳其于吏事兵戎可谓兼综无阙矣平定中原屡锡殊恩忽赍志以殁爰俞礼臣请识诸贞珉以贲泉壤国典臣忠庶其昭垂毌斁哉旹大清顺治十年八月 

　　昭勋公图赖碑文朕惟国家诞膺天命抚有万方虽本祖功宗德垂谟鸿远实亦股肱之佐竭忠宣力有不容泯者焉既悬殊爵以酬勋兼着令名以垂世褒往训来典彝攸系自古然矣故图赖者备王佐之才秉上将之略当太宗文皇帝时每从征伐所向克捷如破董夔攻宁远以及山东河北加兵之地屡堕名城迨入关击流寇李自成二十万众追奔逐北千余里厥绩尤着定鼎以后四征不庭大小百战未尝不身履行间禀受方略或专任节钺陷阵先登战胜攻取八闽三吴咸归底定论功拜将伟伐为多至其翊戴朕躬摅诚不二于朝廷危疑之际力匡王室祸忠 【忠：患】 潜消智勇深沈节坚金石勋在社稷非独积累战功者可比朕追思创造之艰念其尽瘁以陨且惧久而湮没无传也宜勒石纪之贞珉英烈壮猷将与河山带砺并永万禩矣大清顺治十一年三月初十日立 

　　一等阿思哈哈番巴尔达奇碑文稽古建业驱策羣力不吝爵赏以劝有功昭示后世以永其传所以励忠盖甚备也尔巴尔达奇原系京□□□喇人倾心内附岁贡方物及同党相残又能率尔兄弟协力纳款真识时保身者矣方期后効忽尔奄终应志贞□以贲泉壤国典臣忠庶其昭垂毌斁哉顺治十一年五月十三日立 

　　诰封资政大夫銮仪卫大堂一等甲喇牛彔章京显考宜庵张公讳泰之墓原命乙未年十二月二十六日戌时生顺治甲午年七月十五日午时卒 

　　内翰林弘文院大学士赠太保谥文简希福碑国家制典酬庸垂示来兹苟有成绩优崇不靳况文武为宪宣力累朝称社稷臣则凡可绵恩施以期传之永久者又胡能已也故内翰林弘文院大学士赠太保谥文简希福受知太祖太宗职司禁近抚绥蒙古衔命往来艰难靡怠每值征兵昼夜兼行不辱使命有抗顺者则尽歼之凡遇敌战阵皆以身先积劳累能以至今官历事三朝忘身奉国天下大计实多匡裨所谓翼翼匪懈者其足当之矣倚毗方切殒逝遽闻既延以世禄赠以崇阶宜复勒石于阡昭诸奕世匪特眷顾勋旧亦使后之人有所则效云大清顺治十一年八月初八日立 

　　三等精奇尼哈番苏公讳班带川岳储英扶舆王气乘时择主比窦融之来归酾血登陴若陶侃之临阵射称猿臂出入于金戈铁□之中官是龙骧谈笑于玉帐牙旗之下观其杏山一战敌人就擒方裴度之灭元济比狄青之破昆仑伟绩既昭锡予斯称生既崇之爵赏殁亦厚以褒荣议谥赐茔用承天宠丰碑石碣特焕宸章亦曰盛哉吁其荣矣夫大树秋零知将军之永逝尾箕夜落叹硕彦之云亡然而执绋者有灵衣挂壁之悲过墓者切神剑沈渊之叹瞻其遗像固已图在麒麟考厥鸿功亦已铭之竹帛已于顺治十一年十月初三日卜葬讫以余典柱下之藏委作芜文惟公垂不朽之勋志之幽圹愧潘岳之哀汧督逊其缠绵效永叔之吊魏公同其凄恻铭曰星云之瑞岳渎之英琱弓抱月龙剑含精风云际会挟策归诚一月三捷羣丑悉平帝嘉乃绩锡之鞶缨方彼褒鄂作王干城郁彼松楸下有赐茔漆灯不夜石马无声千秋万禩享有令名赐进士出身詹事府少詹事史夔拜譔拜书 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任□必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠袁一相尔原系故明时官同左梦庚投顺故授为三等阿达哈哈番再准袭四辈顺治十一年十月十九日 

　　蒙古固山额真谥忠僖马喇喜碑□稽古建业驱策羣力不吝爵赏以劝有功昭示后世以永其传所以励忠盖甚备也尔马喇喜服勤二世宣劳疆场追蹑流寇攻取武冈及克常州宜兴昆山常熟诸役皆有肤功应识贞珉以贲泉壤国典臣忠庶其昭垂毋斁哉顺治十二年二月二十九日立 

　　定南王孔有德碑国家报功厥有巨典生建大勋殁勤王事者尤宜表章俾传声称于后世尔定南王孔有德愤将崛起举众破山东登莱诸州郡舫 【舫：航】 海来归我太宗文皇帝嘉其慕义勑为元帅继而册封为恭顺王世世不替朕定鼎中原王身当屡战多获捷功百粤未附特命挂定南王印率师徒往征首定湖南旋下两广祇因桂林之役兵分势寡征调不及力竭捐生虽古之烈大 【大：丈】 夫无以踰此念王二十年来从征旅顺朝鲜皮岛锦州松山杏山中后所前屯卫继入山海关从击李自成直抵潼关大破其众克扬州定江南平全楚功迹懋着恩恤优加特赐谥曰武壮树丰碑于墓道扬伟绩于千秋云大清顺治十二年三月初三日 

　　□拜他喇布勒哈番梅勒章京■〈虫葛〉赖碑文稽古建业驱策笔力不吝爵赏以劝有功昭示后世以永其□所以励忠盖甚备也尔■〈虫葛〉赖小心奉职历无愆尤朕嘉尔劳洊膺恩礼特命尔管梅勒章京事方□后效忽尔奄终特志贞石以昭朕褒嘉至意国典臣忠庶其昭垂毌斁哉顺治十二年十月之吉皇清诰赠□政大夫■〈虫葛〉赖之墓 

　　二等精奇尼哈番谥敏壮哈三碑文稽古建业驱策羣力不吝爵赏以劝有功昭示后世用传不朽所以励忠盖甚备也尔哈三原系叶黑地方人倾心内附以尔堪用授为拜他喇布勒哈番克辽东后授为三等阿达哈哈番毛文龙下守备二人领兵一百来取康固礼额夫庄上人尔杀之授为三等阿思哈哈番又公主自襁褓尔抚养有劳授为一等阿思哈哈番天下一统念尔劳绩旧臣洊升为二等精奇尼哈番尔历事太祖太宗恪着忠勤是真始终尽瘁者矣 【始终尽瘁者矣：始终尽瘁】 克襄王室者矣于其殁也朕甚悼焉特命勒诸贞珉光及泉壤国典臣忠庶其昭垂无斁哉顺治十二年十月二十日立 

　　皇帝谕祭故提督操江兼管巡抚安徽宁池太广仍管光固蕲广黄德湖口等处地方军务太子太保兵部尚书兼都察院右副都御史李日芃之灵曰鞠躬尽悴者臣子之芳踪恤死报勤者国家之盛典尔李日芃性行纯良才猷敏练克勷王事着有勋劳方冀遐龄忽焉长逝特颁祭葬用表悼怀呜呼宠锡重垆庶享匪躬之报名垂信史聿昭不朽之荣灵如有知尚其歆享七七文惟尔居官敬慎赋性贞诚夙赖绥抚兵民久资保障江海方期効力勿 【勿：忽】 尔奄终悯恻殊深再颁祭典尔灵不昧尚克钦承下葬文惟尔名高节钺功着封疆方期宣力于江防忽焉息身于丘陇爰颁祭葬用表哀悰永奠佳城灵其来享提督操江巡抚安徽等处地方太子太保兵部尚书兼都察院右副都御史□□□李公培原墓孝男筵荣立戊子年五月初九日丑时生顺治十二年十月二十二日申时卒 

　　尚书二等阿达哈哈番谥敬敏满达喇汉碑文朕惟国家开创大业必有英贤佐命建立鸿勋生固显秩崇阶振威德于天下殁亦荣名美谥传盛烈于后昆此录故旧之深恩劝忠臣之巨典也缅惟我祖宗时旧臣推诚宣力矢志服勤贞心亮节屹然不磨朕岂能已于追念也哉尔满达喇汉原系礼部尚书征大同时招抚一边台俘获九人攻王家□城率本固山兵抵战挖崩其城克之授拜他喇布勒哈番后公主在襁褓时尔奉去抚养有劳升为三等阿达哈哈番天下一统恭奉□祖配□覃恩升为二等阿达哈哈番尔乃能益励忠诚封疆攸赖是真始终尽瘁者 【始终尽瘁者：始终尽瘁】 克勷王室者矣今追述往事轸念前勋夙夜恭事应事有功谥曰敬敏以垂不朽特命勒诸贞珉光及泉壤用昭朕故旧不遗之至意云尔顺治十三年三月初五日立 

　　一等伯又一拖沙喇哈番黑白昂邦谥诚介程尼碑文稽古建业驱策羣力不吝爵赏以劝有功昭示后世用传不朽所以励忠盖甚备也尔程尼系劳沙邵科罗把图鲁之子伊父曾有肤功尔承袭父职勿替家声为黑白昂邦小心匪懈克称厥任是以洊加超擢迨夫征湖广时尔御敌从王捐躯报国可谓始终尽瘁者矣朕甚嘉焉特命勒诸贞珉以光泉壤国典臣忠庶其昭垂毌斁哉顺治十三年五月初八日立 

　　梅勒章京三等精奇尼哈番谥忠毅劳沙邵科罗把图鲁碑文朕惟开创大业必有英贤佐命建立鸿勋生固显秩崇阶振威德于天下殁亦荣名美谥传盛烈于后昆此录故旧之深恩劝忠臣之巨典也缅惟我太祖太宗时旧臣推诚宣力矢志服勤贞心亮节屹然不磨朕岂能已于追念也哉尔劳沙原系白身人克辽阳后授为三等阿达哈哈番征多罗忒回兵时授为二等阿达哈哈番初征明都城时尔为前哨可嘉授为一等阿达哈哈番未征大凌河之先往擒拨夜多有所获行兵所在常擒拨夜征锦州时三次力战击张道前营领纛对阵败之升为三等阿思哈哈番赐名邵科罗把图鲁后初过明都城征山东时率四固山前锋驻守边外遇敌兵斩杀之进边之日遇三百骑兵击败之又敌兵五百自明都城来击败之击吴总镇八千兵时尔同图赖率众虾力战败之来犯前锋西忒库营敌兵击败之又率四固山前锋兵往擒拨夜斩获敌兵嘉尔升为二等阿思哈哈番缘事革去邵科罗把图鲁名降为一等阿达哈哈番后围锦州城克关时诱松山兵至返击败之遇洪军门二枝兵击败之又往擒拨夜获一骑兵嘉尔仍赐名邵科罗把图鲁授为二等阿思哈哈番尔乃益励忠诚封疆攸赖及夫三次围锦州击洪军门三营步兵时尔御敌冲锋捐躯报国可谓始终尽瘁者矣故超升为三等精奇尼哈番今追述往事轸念前勋危身奉上致果杀敌谥曰忠毅以垂不朽特命勒诸贞珉光及泉壤用昭朕故旧不遗之至意云尔顺治十三年五月初九日立 

　　固山额真管牛彔一等精奇尼哈番兼一拖沙喇哈番谥忠襄陈泰碑文稽古建业驱策羣力不吝爵赏以劝有功昭示后世用传不朽所以励忠盖甚备也尔陈泰原系白身管摆牙喇甲喇章京事攻锦州时遇宁远兵首先直入斩其执纛之人击袁巡抚兵张道兵朝鲜元帅兵对阵败之初过明都城征山东时遇丰润县兵马太监兵侯总镇兵祖总镇兵对阵败之初围锦州时击杏山兵松山兵枪栅兵对阵败之授为拜他喇布勒哈番后围松山时击败犯营敌兵二次过明都城往山东时击马总镇兵范总督兵八总镇兵率固山摆牙喇对阵败之指挥攻克东阿等二县升为二等 【升为二等：二字应作一】 阿达哈哈番定鼎燕京入山海关之日击流贼兵二十万率本甲喇兵对阵败之又追至庆都县击败之升为二等阿达哈哈番恭奉配祀升为一等阿达哈哈番后初征湖广时击一只虎兵率固山摆牙喇败之领兵征福建时遇贼首曹大镐兵张耀星兵建宁府兵击败之攻取建宁府等四城又遣官兵攻取十三县招抚一州七县嘉尔超升为二等阿思哈哈番天下大定历升为二等精奇尼哈番尔能益励忠诚封疆攸赖至于特命尔为宁南靖寇大将军领兵湖广时尔将章京兵丁拨与纛章京苏克沙哈分往常德遇伪南安王刘文秀下左将军卢明臣等总兵三十余船兵二万来犯岳州武昌击败之伪都督王贼船兵亦击败之又刘文秀马进忠等领船兵千余来犯常德及卢明臣江中拒敌贼兵俱击败之满贼等五总镇兵尔二处俱击败之招抚伪官五十一员兵二千余名嘉尔超升为一等精奇尼哈番兼一拖沙喇哈番方冀克襄王室不意竟尔告终朕甚悼焉爰志贞珉光及泉壤国典臣忠庶其昭垂毌斁哉顺治十三年五月二十一日立 

　　奉天承运皇帝制曰尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣朱麻喇尔原系被革无职二次围锦州时领兵暗取苕峙山山寨又率满洲蒙古甲士取骆驼山播灵寺大凌河北寨四处三次围锦州时于教场设红衣炮移前进攻锦州城兵马出战及关角抵战尔射退之征宋噶□兀喇时尔率左翼兵前行获丁壮三百一十六人定鼎燕京入山海关之日击流贼兵二十万尔率旗对阵败之嘉尔授为拜他喇布勒哈番后以尔为兵部侍郎四载考察任事有能故由拜他喇布勒哈番加一拖沙喇哈番天下统一太祖皇帝配帝礼成念诸旧臣世効劳绩故授为三等阿达哈哈番后率八旗兵驻札杭州府时杭州敌兵挖壕驻兵尔击败之方国安马士英兵二万来杭州抵战尔击败之初定福建时黄总兵兵迎战尔击败之征安海时遇贼陈副将兵尔击败之又征江西时贼首金声桓王得仁率兵七万来犯营尔率本固山兵击败之又正蓝旗汍地贼兵来犯尔击败之贼高总兵兵挖壕驻兵尔遣官兵督战败之又河内泊敌船六百余只及江口泊敌船七百余只尔遣章京兵往攻焚毁之又招服一百五县升为二等阿达哈哈番又超升为一等阿达哈哈番兼一拖沙喇哈番又升为三等阿思哈哈番后贼兵李定国来犯两广时特简为靖南将军率兵征新会县左边山上有贼李定国兵万余摆列尔击战大破之新会县山峪内有贼李定国军四万余众摆列红衣炮象只尔击败大破之新会县右边山上站立贼李定国兵来犯尔遣章京兵丁击败之又分兵一半追贼李定国时有贼兵列阵拒敌尔击败之贼李定国殿后马步兵列阵拒敌击战时尔拨章京兵丁击败之贼李定国兵万余列象拒敌击战时尔拨章京兵丁大破之失陷于贼广东省三府三州十八县广西省□州四县俱经恢复嘉尔故超升为三等精奇尼哈番世袭罔替大清国顺治十三年闰五月二十七日 

　　梅勒章京三等阿思哈哈番谥忠勇孟谭碑文朕惟国家开创大业必有英贤佐命建立鸿勋生固显秩崇阶振威德于天下殁亦荣名美谥传盛烈于后昆此录故旧之深恩劝忠臣之巨典也缅惟我太祖太宗时旧臣推诚宣力矢志服勤贞心亮节屹然不磨朕岂能已于追念也哉尔孟谭原系杭加人孟库之父札海胡子叛奔哈达时尔父往袭之尔父并尔一兄阵亡与贝洪寨人对敌尔兄三人又阵亡尔兄之子厄尔诺叛往哈达尔潜袭执来杀之征洼儿哈什之役孟库噶哈径自败回尔直入将舒赛阿尔呼达救出阿山阿达海叛逃时贝子二次追及不能散其弟兄尔单身遇之冲散因而手被伤残驻防耀州时追及逃去蒙古鎗剌为首逃人海则因授尔三等阿思哈哈番尔乃能益励忠诚封疆攸赖后克大凌河之役御敌冲锋捐躯报国可谓始终尽瘁者矣今追述往事轸念前勋危身奉上胜敌壮志谥曰忠勇以垂不朽特令勒诸贞珉光及泉壤用昭朕故旧不遗之至意云尔顺治十三年九月十二日立 

　　□昭阿思哈哈番品级管牛彔一等阿达哈哈番兼一拖沙喇哈番谥勤僖阿机拜碑文稽古建业驱□羣力不吝爵赏以劝有功昭示后世用传不朽所以励忠盖甚备也尔阿机拜原系白身人因征界樊沙□通州锦州等处屡立战功授为拜他喇布勒哈番后克取太原用兵巴蜀时又能败贼劳绩懋着是以□膺超擢于其殁也朕嘉尔前劳特识贞珉以光泉壤国典臣忠庶其昭垂毌斁哉顺治十三年九月二十六日立 

　　纛章京管牛彔三等阿思哈哈番谥忠壮哈迩塔喇碑文稽古建业驱策羣力不吝爵赏以劝有功昭示后世用传不朽所以励忠盖甚备也尔哈迩塔喇原管摆牙喇甲喇因征山东各处击贼立功定鼎燕京屡败流寇授为拖沙喇哈番尔能益着勤劳征江右时数次杀贼获船攻取饶城封疆攸赖厥绩茂焉是以洊加超擢及夫征湖广时尔能御敌冲锋捐躯报国可谓始终尽瘁者矣朕甚嘉焉特识贞珉以光泉壤国典臣忠庶其昭垂毌斁哉顺治十三年十二月十九日立 

　　一等阿达哈哈番又一拖沙喇哈番噶尔纠碑文奉天承运皇帝制曰扬名显□□□□□□令□归之伯考绩褒贤教孝者宜以高爵作之忠是用推恩特申休命尔噶尔纠乃一等阿达哈哈番又一拖沙喇哈番□□之□父尔办事有能不违指使追哈木尼哈叶垒擒叛获马延世承恩貤荣于尔兹以覃恩赠尔为通议大夫一等阿达哈哈番又一拖沙喇哈番锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵顺治十四年正月十三日 

　　奉天承运皇帝制曰国家思创业之隆当崇报恩之典人臣建辅运之绩宜施锡爵之恩此激劝之宏规诚古今之通义尔一等阿达哈哈番牛彔章京城门 【章京城门：章京京城门】 噶喇昂邦加一级吴巴海性资端谨才识宏通俾掌□司恪慎无惭于职守宣劳庶政夙夜克矢□寅恭任用有年小心益励崇阶洊陟□□□□欣兹庆典之逢宜□恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚□□于笃棐祗承朕命□尽乃心初任管牛彔二任拜他喇布勒哈番照旧管牛彔三任管甲喇照旧管牛彔四任拜他喇布勒哈番又一拖沙喇哈番照旧管牛彔□□□五任管梅勒照旧管牛彔六任管甲喇照旧管牛彔七任三等阿达哈哈番照旧管牛彔管甲喇八任工部理事官照旧管牛彔管甲喇九任□□□□□□□管牛彔十任二等阿达哈哈番照旧管牛彔十一任一等阿达哈哈番京城门噶喇昂邦十二任今职制曰作朕股肱良臣所以矢夙夜厘尔女士内则亦以效劻勷休命用申壸仪维懋尔一等阿达哈哈番牛彔章京京城门噶喇昂邦加一级吴巴海妻封淑人马佳氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏□此勤□之佐久藉同心嘉尔贞顺之贤载颁异数幽灵不昧佩此时纶顺治十四年三月吉日立 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔□锡禄乃三等精奇尼哈番加一级硕色纳之父持身有道迪子成名嘉予懋绩之臣实尔克家之嗣用褒义训爰贲恩荣兹以覃恩赠尔为光禄大夫三等精奇尼哈番加一级锡之诰命于戏率行式谷泽流青史之光教孝作忠荣耀紫纶之色永培祚胤益庇昌隆顺治十四年三月初十日 

　　奉天承运皇帝制曰褒忠表义昭代之良规崇德报功盛王之令典特颁恩命□□□□□□□喇甲喇章京加一级佟济性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷□□□□□□□□□□□□□□□□□□□□□□□□□佟济尔征福建海贼攻厦门时海贼郑成功六百余只舡兵摆□□城堡□恒战用舡击败之擒获□参将林登坐舡将贼杀之□得伪印一颗差往盖峙山阵□故超升为拜他喇布勒哈□将□亲男承袭顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番牛彔章京户部理事官加一级尚机图性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃宏奖夫崇阶业广惟勤尚克承夫宠锡钦予时命励尔嘉猷顺治十四年三月初十日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子太保加一级交罗郎丘派衍宗潢性资端恪爰推敦睦之谊用加锡爵奉职有年忠心益励懋绩弥彰允称弼亮之才不负亲贤之选迭奉庆典洊晋崇阶载涣新纶以昭激劝兹以覃恩特赠尔阶光禄大夫锡之诰命推恩申命爰宏奖于忠贞树德懋功尚益勤于笃棐祗服朕命永膺鸿庥初任刑部理事官二任摆牙喇甲喇章京照旧理事官三任刑部侍郎牛彔章京照旧管摆牙喇甲喇四任拜他喇布勒哈番刑部尚书纛章京照旧管牛彔五任黑白□邦照旧拜他喇布勒哈番尚书纛章京管牛彔六任二等阿达哈哈番礼部尚书七任吏部尚书满洲固山额真照旧二等阿达哈哈番八任刑部尚书照旧二等阿达哈哈番固山额真九任礼部尚书十任太子太保照旧尚书十一任少保太子太保照旧尚书十二任户部尚书照旧少保太子太保十三任太子太保十四任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔太子太保加一级交罗郎丘妻牙尔虎交罗氏相夫克谐宜家着范尔夫恪勤尽职藉尔黾勉同心内则娴习褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶顺治十四年三月初十日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠罗铎浑尔原系白身人克旅顺口时嘉尔善战图围锦州克关厢时击洪军门兵尔不离多尔机昂邦宜尔邓抵战三次围锦州时击洪军营三门 【洪军营三门：洪军门三营】 步兵尔当先杀入二次过北京征山东时用云梯攻顺德府尔首先登进遂克其城故赐名巴图鲁授为三等阿达哈哈番崇德八年十月初四日太祖武皇帝功德配祀上帝礼成念诸旧臣世効劳绩故由三等阿达哈哈番升为二等阿达哈哈番世袭罔替顺治七年三月初六日天下大定仿古圣王之制上圣母昭圣慈寿皇太后尊号礼成由二等阿达哈哈番升为一等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由一等阿达哈哈番加一拖沙喇哈番世袭罔替顺治九年正月二十六日奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿达哈哈番又一拖沙喇哈番摆牙喇甲喇章京加一级罗铎浑巴图鲁性资端敏才略宏通久历戎行克着驰驱之效每从征伐弥昭果毅之功奉职有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷顺治十四年三月初十日 

　　奉天承运皇帝制曰兴孝维君锡类弘昭报本教忠自父服官敬用承家尔宜达善乃户部物林大加一级石汉之父道在禔躬爰被丝纶之重志存作室式弘堂构之遗兹以覃恩赠尔为奉政大夫户部物林大加一级锡之诰命于戏恩逮所生弥表象贤之美荣施下壤益彰燕翼之庥皇帝制曰疏恩将母弘推锡类之仁移孝作忠均切显扬之念尔户部物林大加一级石汉母黑摄李氏爱子能劳笃义方于杼柚相夫克顺端令范于闺门兹以覃恩赠尔为宜人于戏象服昭荣聿荷廷纶之宠熊丸遗教永流泉壤之辉顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等下加一级殷登持心克谨任事能勤侍从王仪服劳藩第朝夕匪懈指使无违既以旧劳晋膺显秩复逢盛典宜被新荣爰涣宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔一等下加一级殷登妻封恭人黑摄李氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔包牛彔章京加一级塔尔布夙具干才授职効用俾管佐领之任克殚敬慎之猷驭下有法奉职无諐庆典欣逢新纶用贲特加宠秩以示褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔包牛彔章京加一级塔尔布妻封恭人马佳氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之鸿宏规诚古今之通义尔拜他喇布勒哈番吏部左侍郎加一级千代性资端谨才识宏通俾佐铨衡恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤钦 【钦：欣】 兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任内翰林秘书院侍读二任拖沙喇哈番照旧侍读三任本院侍读学士四任拜他喇布勒哈番照旧侍读学士五任礼部启心郎六任内翰林秘书院学士七任教习庶吉士八任吏部左侍郎九任今职顺治十四年三月初十日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔都察院托齐哈哈番加一级郎廷秀才堪任用力可分猷宪绩克襄纪网攸着既懋功于奉职复罔懈于小心庆典欣逢新纶用贲兹以覃恩特授尔阶奉政大夫锡之诰命于戏式弘车服之庸用励显扬之志尚钦荣命益矢嘉猷制曰靖共尔位良臣既効其勤黾勉同心淑女宜从其贵尔都察院托齐哈哈番加一级郎廷秀妻卢氏克娴内则能贞顺以宜家载考国常应褒嘉以锡宠兹以覃恩封尔为宜人于戏敬为德聚实加儆戒以相成柔合女箴愈着匡襄以永赉顺治十四年三月初十日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔少师兼太子太师吏部尚书加一级中和殿大学士觉罗巴哈纳帝冑多材简参政府允文允武朝夕资启沃之功克俭克勤左右赖赞襄之力历试素昭□勚久任弥矢忠忱翼翼小心率百僚而熙庶绩休休雅度合羣策而亮天工恩礼宜隆纶章用锡兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任拜他喇布勒哈番管牛彔二任甲喇章京照旧拜他喇布勒哈番管牛彔三任刑部理事官照旧拜他喇布勒哈番管牛彔管甲喇四任梅勒章京照旧拜他喇布勒哈番管牛彔理事官五任刑部侍郎照旧拜他喇布勒哈番管牛彔管梅勒六任满洲固山额真照旧管牛彔七任三等阿达哈哈番照旧固山额真管牛彔八任户部尚书拜他喇布勒哈番照旧管牛彔九任拜他喇布勒哈番又一拖沙□哈番照旧尚书管牛彔十任三等阿达哈哈番满洲固山额真照旧尚书管牛彔十一任三等阿思汉尼哈番照旧管牛彔固山额真十二任刑部尚书十三任太子太保照旧尚书十四任户部尚书照旧太子太保十五任少保兼太子太保照旧尚书十六任少傅兼太子太傅内翰林弘文院大学士十七任内翰林秘书院大学士照旧少傅兼太子太傅十八任今职顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番□□□□□章京加一级噶布喇性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷尔原系白身管摆牙喇□喇事□天下大定覃敷徽典□擢优隆授尔为拜他喇布勒□□□□□□□□□时贼马步兵六千余众出城来□正白旗汍地尔同委署纛章京□□等对敌击败之贼马步兵□千余众出城来□两蓝旗汍地尔率本旗□□□前去□剿步战同委署纛章京阿思哈等对敌击败之往汾州府前□进士镇地方击来□□黄旗挨牌栅边之兵尔率本旗巴牙喇协剿击败城边三次□□巡抚蒋佳顺率马步三万余官兵在进士镇北面挖壕立栅二次摆列拒战击战时尔同纛章京席□□对敌击败之□鄂尔□恩时击□尔济营席图穆营□□本旗巴牙喇步战对敌击败斩杀之驻防□州时卢□□地方击贼郭佳王佳二□□兵尔率本翼噶布世□对敌击败之征福□海贼攻□□时海贼郑成功□百余只□兵摆列城堡□□战用船击战时对敌击败之差往盖□山□□故由拜他喇布勒哈番超升为二等阿达哈哈番顺治十四年三月初十日 

　　雪屐寻碑录卷一 

　　●雪屐寻碑录卷二 

　　清宗室　盛昱　集录 
　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔牛彔章京加一级塔尔布夙具干才授职効用俾管佐领之任克殚敬慎之猷驭下有法奉职无諐庆典欣逢新纶用贲特加宠秩以示褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔管牛彔摆牙喇甲喇章京加一级吴尔齐海性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔包牛彔章京加一级高国元夙具干才授职任用俾营 【营：管】 佐领之任克殚敬慎之猷驭下有法奉职无諐庆典欣逢新纶宜贲特加宠秩以示褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拜他喇布勒哈番二任包牛彔章京三任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔包牛彔章京加一级高国元妻封淑人袁氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔拜他喇布勒哈番管佐领蒙古副都统加一级布哈性资端谨才识宏通俾佐都统恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于公忠树德懋勋尚益勤于笃棐祗服朕命勉尽乃心顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔甲喇章京品级西安府固山大穆尔太莅事能勤持心克谨爰膺任使洊列官阶克殚敬慎之心遂着勤劳之绩驭下有法奉职无諐庆典欣逢新纶宜贲兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任郭齐哈摆牙喇壮大二任三等下三任下壮大四任二等下照旧下壮大五任拖沙喇哈番品级六任兵部副理官七任陕西全省固山大八任今职顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番包牛彔章京加二级包尔兑性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施尔三等阿达哈哈番包牛彔章京加二级包尔兑嫡妻吴□氏克勤内德宜尔室家眷良臣靖共之猷赖淑女劻勷之助爰褒令范式沛新纶兹以覃恩赠尔为夫人祗服殊恩用昭壸德制曰宜家无妇劳臣不免于内顾之忧继室有人盛朝应恤其相夫之德尔三等阿达哈哈番包牛彔章京加二级包尔兑继妻于库录氏嗣操壸政克相夫纲帏有前徽既见和柔合德廷申再命用彰黾勉同心兹以覃恩封尔为夫人尚克钦承以昭宠命顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔京城内外巡捕南营都司管参将事加二级杨世隆起身行伍克自振拔授以参将无忝厥职服勤戎务训练有方恪慎小心劳绩素着式逢庆典宜锡宠章兹以覃恩特授尔阶骁骑将军锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔京城内外巡捕南营都司管参将事加二级杨世隆妻李氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等阿思哈哈番议政大臣管牛彔纛章京加一级杜尔德性资端谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛丝纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任下二任承袭父职三等阿达哈哈番管牛彔三任法一旦大四任管摆牙喇甲喇五任二等阿达哈哈番照旧管甲喇六任一等阿达哈哈番照旧管甲喇七任一等阿达哈哈番又一拖沙喇哈番刑部理事官照旧管甲喇八任纛章京九任二等阿思哈哈番照旧纛章京十任黑白昂邦照旧纛章京十一任一等阿思哈哈番照旧纛章京十二任今职顺治十四年三月初十日 

　　奉天承运皇帝制曰兴孝维君锡类弘昭报本教忠自父服官敬用承家尔李仁杰乃礼部通官壮大品级加一级蒙摄尼之父道在禔躬爰被丝纶之重志存作室式弘堂构之遗兹以覃恩封尔为奉政大夫礼部通官壮大品级加一级锡之诰命于戏恩逮所生弥表象贤之美风兹有位尚敦燕翼之谋制曰疏恩将母弘推锡类之仁移孝作忠均加显扬之念尔礼部通官壮大品级加一级蒙摄尼母朴氏爱子能劳笃义方于杼柚相夫克顺端令范于闺闱兹以覃恩赠尔为宜人于戏象服昭荣聿荷廷纶之宠熊丸遗教永流泉壤之辉顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番噶把喜贤章京加一级松俄兔性资端谨才识宏通俾理厥司恪慎无惭于职守宣劳政务夙夜克矢夫寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特受尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任壮大二任拖沙喇哈番品级三任工部副理事官四任拜他喇布勒哈番噶把喜贤章京五任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔拜他喇布勒哈番噶把喜贤章京加一级松俄兔妻封宜人黑摄里氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩特封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日 

　　奉天承运皇帝制曰作朕股肱良臣所以矢夙夜厘尔女士内则亦以效劻勷休命用申壸仪维懋尔三等阿思哈哈番加一级线应藻妻刘氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番黑白昂邦加一级白尔黑持心克谨任事能勤侍从王仪服劳藩第朝夕匪懈指使无违既以旧劳晋膺显秩复逢盛典宜被新荣爰涣宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任二等下二任一等下三任拜他喇布勒哈番四任黑白昂邦五任拜他喇布勒哈番又一拖沙喇哈番照旧黑白昂邦六任三等阿达哈哈番照旧黑白昂邦七任二等阿达哈哈番照旧黑白昂邦八任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔二等阿达哈哈番黑白昂邦加一级白尔黑妻封淑人宗室赵氏克勤内德宜尔室家眷良臣靖共之猷赖淑女劻勷之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德顺治十四年三月初十日 

　　皇清诰封资政大夫三等阿达哈哈番护卫壮夫议政大臣加一级慱公诰命碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番下壮夫黑白昂邦慱慱尔代持心克谨任事能勤侍从王仪服劳藩第朝夕匪懈指使无违既以旧劳晋膺显秩复逢盛典宜被新荣爰涣宠章益资效力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任二等下二任下壮夫照旧二等下三任一等下四任拜他喇布勒哈番照旧一等下五任拜他喇布勒哈番又一拖沙喇哈番照旧一等下六任三等阿达哈哈番黑白昂邦七任今职顺治十四年三月初十日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔少保兼太子太保二等公黑白昂邦牛彔章京罗璧性资端谨才识宏通俾掌厥司恪慎无忝于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕心【朕心：朕命】 勉尽乃心初任三等下二任管牛彔三任拜他喇布勒哈番照旧管牛彔四任管摆牙喇甲喇照旧管牛彔五任管梅勒六任拜他喇布勒哈番又一拖沙喇哈番照旧管梅勒七任都察院参政照旧梅勒章京八任三等阿达哈哈番照旧参政梅勒章京九任二等阿达哈哈番照旧参政梅勒章京十任二等阿达哈哈番照旧梅勒章京十一任袭兄男之职一等伯又一拖沙喇哈番为二等公十二任黑白昂邦十三任今职顺治十四年三月初十日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番管半个牛彔吏部理事官加一级巴哈塔性资端谨才识宏通佐理铨衡恪慎无惭于职守宣劳政务夙夜克矢夫寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷顺治十四年三月初十日 

　　三等阿思哈哈番管甲喇作理事官宜尔格德碑文稽古建业驱策羣力不吝爵赏以劝有功昭示后世用传不朽所以励忠盖甚备也尔宜尔格德原管牛彔事定鼎燕京击流贼兵二十万追至庆都县败之有功授为拜他喇布勒哈番后为理事官辨事多能加一拖沙喇哈番及征湖广江西击败贼兵屡立茂绩是以洊加超擢至于征湖广时尔能御敌冲锋捐躯报国可谓始终尽瘁者矣朕甚嘉焉特命勒诸贞珉光及泉壤国典臣忠庶其昭垂毌斁哉大清国顺治十四年岁次丁酉秋八月吉立 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔封通议大夫一等□哈喇乃一等下加一级哈尔秦之父义方有训式□无惭念尔嗣之勤劳既克□而报国俾尔泽□□□爰锡类以昭□兹以覃恩赠尔为资政大夫一等下加一级锡之诰命于戏□诲尔子永无忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆□□归善于厥生盛典维新壸仪愈着□一等□加一级哈尔秦母封淑人宜尔艮觉罗氏帏范□端胎教居□教之先慈训惟勤能爱在能劳之后宜沛□封用昭母德兹以覃恩封□为夫人于戏子情罔极感顾复而敦孝国纶普被念劬劳以疏荣□乃恩勤□兹宠顺治十四年八月初十日 

　　皇清诰封资政大夫一等阿达哈哈番加一级拜公世袭诰命碑奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠拜库达尔原系分得拨什库二次往北京时容城县城倾颓重修二丈尔于彼处竖梯首先登进遂克其城故授为拖沙喇哈番太祖武皇帝配祀上帝礼成升为拜他喇布勒哈番上圣母昭圣慈寿皇太后尊号礼成加一拖沙喇哈番加上皇太后尊号礼成升为三等阿达哈哈番后在浙江征舟山时贼伪英毅伯阮思率船兵百余只拒战尔击败之贼伪总制陈六御英毅伯阮思叛贼张洪德等率贼兵三万余众船二百余只迎犯尔击败之拏住伪总兵李顺之船故升为二等阿达哈哈番世袭罔替顺治十四年九月十二日 

　　□扬□郡伯忠孝碑巡抚直隶等府地方兼理军务□□□海防都察院右副都御史奉褒嘉升三级眷弟董天机拜撰恭维继□大郡伯廉明□□阁下生自关东□□随驾入都蒙圣恩推升大任紫绶恩□□郡民歌□□黄堂瑞竭渔阳麦秀两岐股肱上郡九重资□理之鸿猷柱石名贤千里忆经纶之骏业莅任四载□民猖獗以害霍山英山等处吏民遭其涂炭惟丘仁翁兢业守城衣不解带运筹兵饷善能抚民臣德奚全双凫飞舄三异标奇朝野胥欢士民全庆始事亲而孝笃中事君而泽民年遇告归寿跻渭老德彷梁公吾翁之性恺悌慈祥吾翁之行弘毅刚强其□人以诚敬其持己以端庄课儿孙而出类训若子以超常不怍于物无愧彼苍孝友□于闾□仁慈着于乡邦君亲之道已尽效蘧大夫寡过修养之方盖闻人生于世孰不无常视其□□三全鲜矣身康体健预择寿域佳城在于德胜门外离城数里之良山真乃龙盘虎踞之处山水冠一郡之雄马鬣牛眠风水□千年之感前后有甘泉左右有长流涓涓不已桂子兰孙振振绵绵生成局面长就□田奚以臻此乃祖宗之德也夫孝始于事亲中于事君终于立身故有三全也□因而有感集焉顺治十四年岁次丁酉孟冬吉旦立 

　　正三品皇清□□□□大夫一等阿达哈哈番管牛彔章京事宁塔哈□人胡尔哈氏之碑顺治十四年□□□□旦继室瓜尔甲氏□□立 

　　大清顺治庚□孟夏吉旦明故善人显考仰泉于公显□□妣何氏明故□人显祖考于公□祖妣李氏之墓清故牛彔章京显考仰溪于公安人显妣李氏孙两淮运司淮安运判□五府郎中佐领加二级于抡魁俊全卒内大臣二等阿思哈哈番谥勤恪鄂齐尔碑文稽古建业驱策羣力不吝爵赏以劝有功昭示后世用传不朽所以励忠盖甚备也尔鄂齐尔承袭父职三等阿思哈哈番天下大定升为二等阿思哈哈番念尔性行端良才能敏练擢任管虾内大臣尔能敬慎尽职益着勤劳于其殁也朕甚悼焉特命勒诸贞珉光及泉壤国典臣忠庶其昭垂毌斁哉顺治十五年二月十七日立 

　　稽古建业驱策羣力不吝爵赏以劝有功昭示后世用传不朽所以励忠盖甚备也尔噶达洪原系白身管摆牙喇甲喇事征多罗忒时固鲁台吉等逃窜尔追杀一人往掠中后所遇敌尔同纛章京敦拜击败之初围锦州击杏山松山兵败之三次定鼎燕京时击流贼兵二十万尔率摆牙喇甲喇对阵败之嘉尔授拜他喇布勒哈番复征流贼于绥德州等处同京奇尼哈番西忒库等击败贼兵四次征四川时于三水县等处同纛章京苏拜等击败贼兵三次尔又同纛章京阿尔晋等击败八大王贼兵七次又于曾盖地方遇锺总兵兵击败之嘉尔超升为三等阿达哈哈番恭奉太祖武皇帝配祀上帝礼成升为二等阿达哈哈番天下大定历升为三等阿思哈哈番后围大同时击败贼杨进位兵二次又贼兵来犯我营三次尔率援兵击退之又遇代州逃遁贼兵尔击斩甚众复攻取代州关厢及浑源州城敖儿多思蒙古犯我内地□尔统兵于峩仑博喇格等地方剿杀多尔济及多尔济弟沙格把石持木及三部落并诛兀兰博喇格地方驻牧敌人俘获人四百余畜三万余嘉尔升为二等阿思哈哈番以固山额真历任吏部侍郎户兵二部尚书勤敏奉职着有劳绩方冀克襄王室不意遽尔告终朕甚悼焉特命勒诸贞珉光及泉壤国典臣忠庶其昭垂毌斁哉顺治十五年三月初二日立 

　　皇清诰赠通议大夫三等阿达哈哈番管牛彔章京户部理事官温察之碑伊尔根觉罗氏妻苏门得奈不幸夫逝茕茕孤身日夜悲怆奄忽之间已□年矣妻仰念夫君温察幼自布衣出身叨蒙太宗皇帝特恩任理机务夙夜惟勤劳瘁行间以数十余年克尽忠敬蒙皇上睿鉴授为三等阿达哈哈番兼牛彔章京户部理事官推恩优渥及夫君故后复遇朝廷覃恩锡及本身上逮祖父纶诰封为通议大夫三等阿达哈哈番兼牛彔章京户部理事官祖妣并母及妻为淑人皆夫君克尽忠贞之所致也今虽幼子承嗣伏念生平劳绩既蒙君恩宠荣赠以皇纶妻苏门得率子当子谨将盛美竭力勒碑墓前铭刻纶音于上以垂后世云尔奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番牛彔章京户部理事官温察尔入关之日步战击败流寇取太原时两败贼步兵又获贼艘于乌程摧贼兵于古城屡立战功爰膺宠秩复逢盛典载沛殊荣兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任壮大二任管牛彔三任户部理事官照旧管牛彔四任拖沙喇哈番照旧理事官五任拜他喇布勒哈番照旧理事官六任拜他喇布勒哈番又一拖沙喇哈番照旧理事官七任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔三等阿达哈哈番牛彔章京户部理事官温察妻伊尔根觉罗氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用□□□顺治十五年仲秋吉日嫡妻苏门得子当子立 

　　追封通议大夫拜他喇布勒哈番摆牙喇甲喇章京巴哈塔碑制曰恩彰下逮勉笃棐于羣僚家有贻谋□□勤于大父用溯源流之自爰□□綍之荣尔巴哈塔乃拜他喇布勒哈番摆牙喇甲喇章京吴格松阿之祖父植德不替佑启后人绵及乃孙丕彰鸿绪休贻大父聿观世泽兹以覃恩赠尔为通议大夫拜他喇布勒哈番摆牙喇甲喇章京锡之诰命于戏垂裕孙谋已沐优渥之典崇褒祖德用邀锡类之仁贻厥奕祚佩此新纶制曰□代褒功劝酬示后再世承恩崇奖及先绩既懋于公家宠宜追于王母尔拜他喇布勒哈番摆牙喇甲喇章京吴格松阿祖母牛胡卢氏尔有慈谋裕及后昆念兹称职端由壸教爰锡褒仪之贵用照 【照：昭】 种德之勤兹以覃恩赠尔为淑人于戏遡其家法爱劳既殚先图贲乃国章昌融益开来绪永期褒赞用□隆□顺治十五年七月吉日通议大夫拜他喇布勒哈番摆牙喇甲喇章京孙吴格松阿立 

　　追封通议大夫拜他喇布勒哈番摆牙喇甲喇章京巴书碑制曰扬名显亲为子者愿以令德归之父考绩褒贤教孝者宜以高爵作之忠是□□恩特申休命尔巴书乃拜他喇布勒哈番摆牙喇甲喇章京吴格松阿之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩封尔为通议大夫拜他喇布勒哈番摆牙喇甲喇章京锡之诰命于戏教诲尔子永无忝于家声聿修厥德尚无负于国恩钦承宠命益励嘉猷制曰国体劳臣必遡源而沛泽家崇喆胤爰归善于厥生盛典维新壸仪愈着尔拜他喇布勒哈番摆牙喇甲喇章京吴格松阿母瓜尔佳氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩赠尔为淑人于戏子情罔极感顾复而敦孝国纶普被念劬劳以□荣嘉乃恩勤褒其遗范顺治十五年七月吉日通议大夫拜他喇布勒哈番摆牙喇甲喇章京子吴格松阿立 

　　大清诰赠资政大夫梅勒章京一等阿达哈哈番东阿赖夫人　　　　　　　　　　　　那尔浑氏碑顺治十五年九月吉日通议大夫一等阿达哈哈番男东山立 

　　太子太保三等精奇尼哈番加一级谥勤襄土赖碑文稽古建业驱策羣力不吝爵赏以劝有功昭示后世用传不朽所以励忠盖甚备也尔土赖承袭父职三等阿达哈哈番克大凌河时击张道理兵尔冲锋杀入嘉尔升为二等阿达哈哈番后攻锦州白官儿屯台金答口三台尔同四固山用红彝炮克之三次围锦州时杀败敌兵二次攻塔山杏山城及二台用红彝炮克之嘉尔升为一等阿达哈哈番又攻取中后所前屯卫二城嘉尔加为拖沙喇哈番后遣尔同固山额真觉罗把哈纳招抚山东时招服四府七州三十二县克太原府时尔同固山额真觉罗把哈纳击败城内步兵克取其城又同固山额真石廷柱招服九府二十七州一百四十一县征流贼时杀败黄河岸贼兵得获船只又破流贼灭福王平定河南江南时高太监舟师由洋子江顺流而下尔遣章京兵马获船三十二只克取武岗扬州嘉兴三城嘉尔超升为二等阿思哈哈番恭逢太祖武皇帝配祀上帝礼成故升为一等阿思哈哈番天下大定历升为三等精奇尼哈番尔能敬慎尽职着有劳绩于其殁也朕甚悼焉特命勒诸贞珉光及泉壤国典臣谊庶其昭垂毋斁哉顺治十五年九月初八日 

　　和硕武肃亲王碑文国家纪功崇德首重懿亲苟能宣力王室着有勋劳高爵宠禄以光耀于生前丰碑美谥以流传于殁后典至巨也况有功高不赏信反见疑者哉和硕肃亲王合格系太宗文皇帝长子朕亲兄也智略超羣英雄盖世其征蒙古贾鲁特董夔插汗儿俄儿多思等国及征明数次平定朝鲜入山海关破流贼兵二十万诸功前碑载之详矣顺治三年率领大兵往征四川时兵至陕西立解汉中府之围所属州县尽为恢复攻克三寨山张阁老崖等处山寨三座各寨俱归招抚击败水陆马步兵二十二次追杀八次招抚伪总兵副将参游以下官百十二员士卒翕然就降而陕中所窟叛贼扫荡无余焉又复入川攻克内江县击破八大王张献忠一百三十六营遂斩张献忠及其伪王巡抚总兵等官二千二百有奇俘获马骡无算广宣德意招徕文武官二百三十五员马步兵六千九百九十有余四川大定建此奇功宜膺上赏墨勒根王摄政掩其拓疆展士 【士：土】 之勋横加幽囚迫胁之惨忠愤激烈竟尔沦亡朕念手足之谊不胜凄怆亲政后即令树立贞珉但谥号赏赉尚阙焉未举今特重叙前绩以标王之德业辟土斥境折冲御侮特谥曰武追封为和硕武肃亲王加以厚赉呜呼朕追思痛悼弗能自已故表尔大功扬尔忠义昭朕笃亲酬庸之意勒之金石用传不朽云顺治十五年九月十六日立 

　　敕赐拜他喇布勒哈番管梅勒章京牛彔宜把汉碑文稽古建业驱策羣力不吝爵赏以劝有功昭示后世用传不朽所以励忠盖甚备也尔宜把汉原系白身管梅勒事天下大定历加为拜他喇布勒哈番管梅勒牛彔三年有余尔能益着勤劳克胜厥任于其殁也朕用悼焉特命勒诸贞珉光及泉壤国典臣忠庶其昭垂毌斁哉顺治十五年十一月□□日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠贾隆阿以尔办事有能不违指使故授为拜他喇布勒哈番□聪□□□□□七日后二次征北京时击芦沟桥兵尔率本甲喇兵对阵□□尔又同曹海沙慕什哈征撒哈连兀喇时击奔波果儿兵尔对阵有功往掠六次尔获丁壮六十九人初围锦州时击松山步兵尔率本甲喇兵对阵有功击□□马兵尔率本甲喇兵对阵有功又征松阿里兀喇时尔于指授之村获丁壮六十五人定鼎燕京入山海关之日击流贼马步兵二□□□□甲喇章京恰恺对阵有功追及流贼至庆都县尔率本甲喇兵对阵击之有功嘉尔故由拜他喇布勒哈番升为三等阿达哈哈番顺治二年二月二十八日天下一统仿古圣王之制尊崇太祖武皇帝功德配祀上帝礼成念诸旧臣世効劳绩故由三等阿达哈哈番升为二等阿达哈哈番世袭罔替顺治七年三月初六日天下大定仿古圣王上圣母昭圣慈寿皇太后尊号礼成□二等阿达哈哈番升为一等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由一等阿达哈哈番加一拖沙喇哈番世袭罔替顺治九年正月二十六日贾隆阿管牛彔事三十一年享□□□□于顺治十五年八月十二日病故将男噶尔都仍袭一等阿达哈哈番兼一拖沙喇哈番世袭罔替如前顺治十六年二月初八日 

　　固山额真加一级一等精奇尼哈番又一拖沙喇哈番管牛彔谥端果阿尔晋碑文稽古建业驱策羣力不吝爵赏以劝有功昭示后世用传不朽所以励忠盖甚备也尔阿尔晋围锦州时力战松山锦州兵击败数次并杀敌官兵嘉尔超升为三等阿达哈哈番后征宁远时有敌兵出城尔击败之又同哈宁阿征撒哈连兀喇时剿抚勤劳后定鼎燕京入山海关之日击流贼兵二十万尔对阵败之又追及流贼至安肃庆都县击败二次斩杀甚众嘉尔超升为一等阿达哈哈番兼一拖沙喇哈番后破流贼灭福王平定河南江南时于潼关西安府等处杀败流贼兵五次又于江宁府芜□县等处杀败贼兵三次嘉尔升为三等阿思哈哈番后征四川时于汉中府杀败贺珍兵三次又同众杀败贼八大王兵六次嘉尔升为一等阿思哈哈番恭□太祖武皇帝配祀上帝礼成故加一拖沙喇哈番后见英王乱政之事尔重念祖恩不惜性命坚心为国同额格秦公等出首其事嘉尔超升为二等精奇尼哈番天下大定历升为一等精奇尼哈番兼一拖沙喇哈番前任纛章京黑白昂邦历効劳绩后升固山额真益矢端直着有勤劳方冀克襄王事不意遽尔告终朕甚悼焉特命勒诸贞珉光及泉壤国典臣忠庶其昭垂毌斁哉顺治十六年四月初四日立 

　　大清诰赠一等阿达哈哈番兼一拖沙喇哈番贾隆阿碑顺治十六年四月吉日一等阿达哈哈番兼一拖沙喇哈番儿男噶尔都立监造 

　　光禄大夫一等阿达哈哈番兼一拖沙喇哈番副都统加一级朱世奇碑文稽古建业躯策羣力不吝爵赏以劝有功昭示后世用传不朽所以励忠盖甚备也尔朱世奇奉职恪慎故授为三等阿达哈哈番恭奉太祖武皇帝配祀上帝礼成升为二等阿达哈哈番天下大定历升为一等阿达哈哈番又一拖沙喇哈番尔能益着勤劳克胜厥任于其殁也朕用悯焉特命勒诸贞珉光及泉壤国典臣谊庶其昭垂毌斁哉顺治十六年六月十六日 

　　维顺治十六年六月二十七日皇帝遣顺天府尹加一级罗绘锦谕祭故湖广益阳县总兵官都督同知一等阿思哈哈番刘进忠之灵曰鞠躬尽瘁者臣子之芳踪恤死报勤者国家之盛典尔刘进忠性行纯良才能称职克襄王事厥有勤劳方冀遐龄忽焉长逝朕用悼焉特颁祭葬以慰幽魂呜呼宠锡重垆庶享匪躬之报光颁繐帐聿昭没世之荣尔如有知尚克歆享首七祭文惟尔赋性贞诚服官敬慎方期后效忽尔淹终悯恻益深再颁谕祭尔灵不昧尚克歆承下葬文惟尔名高分阃久着勤劳方宣力于封疆俄息身于泉壤特颁牲醴用表哀悰永奠佳城灵其来格朝廷四锡祭遣顺天府尹加一级罗绘锦其首七二七三七谕祭文俱同今只列其一余未另勒石 

　　梅勒章京加一级三等阿达哈哈番觉罗阿克善碑文稽古建业驱策羣力不吝爵赏以劝有功昭示后世用传不朽所以励忠盖甚备也尔觉罗阿克善初过北京征山东时击吴总兵步兵尔步战固山前冲入于锦州杏山松山等处率本甲喇兵击败敌兵六次击洪军门三营步兵时尔率本甲喇兵败之又击夸尔夸兵时尔于纛章京尔宜德前冲入击败对阵马兵故授为拖沙喇哈番后击宁远马兵尔率本甲喇兵对阵败之于前屯卫城红衣炮击破之处尔竭力督攻本固山摆牙喇先登克之故升为拜他喇布勒哈番后定鼎燕京入山海关之日击流贼兵二十万尔步战对阵败之又追及流贼至庆都县对阵败之故加一拖沙喇哈番恭奉太祖武皇帝配祀上帝礼成故升为三等阿达哈哈番天下大定历升为一等阿达哈哈番后得罪降为拜他喇布勒哈番兼一拖沙喇哈番任梅勒章京着有劳绩及征福建福州府闻报乌龙江侯官县有贼船住泊尔遣官兵击败之闻报高齐有贼兵尔遣官兵击败获船一只乌龙江贼船二百余只尔乘船领众击败之斩贼伪都督总兵官一员伪都司一员获船十二只后往解罗源县围赴战阵亡故由拜他喇布勒哈番又一拖沙喇哈番授为三等阿达哈哈番尔能御敌冲锋捐躯报国可谓始终尽瘁者矣朕甚嘉焉特命勒诸贞珉光及泉壤国典臣忠庶其昭垂毌斁哉顺治十六年八月十三日立 

　　一等阿达哈哈番兼一拖沙喇哈番原系梅勒章京加一级谥勤僖董俄罗碑文稽古建业驱策羣力不吝爵赏以劝有功昭示后世用传不朽所以励忠盖甚备也尔董俄罗办事有能不违指使故授为拜他喇布勒哈番后征乌苏鲁兀喇时尔获丁壮六十人初围锦州时杏山马兵出城二次尔率本甲喇兵对阵败之击松山步兵尔率本甲喇兵对阵败之我左翼兵击锦州兵尔率本甲喇兵败之定鼎燕京时以尔署梅勒章京留为后队加一拖沙喇哈番后以尔为礼部理事官办聿 【办聿：办事】 有能升为三等阿达哈哈番恭奉太祖武皇帝配祀上帝礼成升为二等阿达哈哈番天下大定历升为一等阿达哈哈番兼一拖沙喇哈番尔能益着勤劳克胜厥职于其殁也朕用悯马特命勒诸贞珉光及泉壤国典臣谊庶其昭垂毌斁哉顺治十七年二月二十九日 

　　固山襄敏贝子碑文稽古帝王创业首重懿亲属有功勋更从优典所以励屏藩昭敦睦也尔吴达海乃多罗清把兔鲁勇壮贝勒之子赋性敏达莅事恪勤征流贼时贼从延安府乘夜逃出尔击败之斩杀甚众又流贼第二营兵尔同众协力败之又寻贼踪迹追及余总兵兵杀之又追及滕吉思败士舍吐汗兵尔率本固山兵对阵败之又败硕落汗兵尔率本固山兵对阵败之累封贝子简任刑部改授都察院宗人府时皆能尽职方冀永享遐龄何乃遽闻奄逝朕笃念宗亲爰稽成宪谥曰襄敏勒之贞珉以垂不朽庶昭朕敦睦之怀尔顺治十七年九月初六日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番通政使司左通政司加一级季尔塔拔性资端谨才识宏通俾理银台恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任法一旦哈番二任噶布什贤下三任壮大四任拖沙喇哈番昭旧 【昭旧：照旧】 管壮大五任拜他喇布勒哈番六任拜他喇布勒哈番又一拖沙喇哈番七任三等阿达哈哈番八任吏部郎中九任加一级照旧郎中十任今职嫡妻赠淑人董俄觉罗氏兹以覃恩赠尔为夫人顺治十八年正月初九日 

　　奉天承运皇帝制曰褒忠表义昭代之良规崇德报功盛王之令典特颁恩命以奖勤劳尔阿达哈哈番衔步兵固山大勒德夙具干才授职任用俾管固山大之任克殚敬慎之猷驭下有法奉职无諐庆典欣逢新纶宜贲特加□秩以泉褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拖沙喇哈番衔法一旦哈番二任拜他喇布勒哈番衔步兵固山大三任今职制曰夙夜维勤人臣宁遑内顾伉俪无忝国常岂靳隆施锡章服以酬庸念壸仪之媲美尔阿达哈哈番衔步兵固山大勒德妻封恭人傅察氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治十八年正月初九日 

　　皇清诰封光禄大夫都统三等伯加一级车尔布碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等伯加一级车尔布性资端谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛丝纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞□德懋勋尚益勤于笃棐祗服朕命勉尽乃心初任□等下二任法一旦大三任摆牙喇参领四任纛章京五任拖沙喇哈番纛章京六任议政大臣纛章京七任袭父二等精奇尼哈番佐领纛章京八任头等精奇尼哈番纛章京九任头等精奇尼哈番又一拖沙喇哈番纛章京十任三等伯纛章京十一任三等伯蒙古都统顺治十八年正月初九日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔阿达哈哈番衔步兵固山大勒德夙具干才授职任用俾管固山大之任克殚敬慎之猷驭下有法奉职无諐庆典欣逢新纶宜贲特加□秩以示褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拖沙喇哈番衔法一旦哈番二任拜他喇布勒哈番衔步兵固山大三任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔阿达哈哈番衔步兵固山大勒德妻封恭人傅察氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德顺治十八年正月初九日 【勒德碑：与十九页二十一行之勒德碑重复】 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔浙江布政使司左布政使袁一相才识博通性资醇谨服官有素崇秩洊加俾掌藩司小心弥励宣劳匪懈夙夜克□乎恪恭奉职无愆官守益彰夫清慎欣逢庆典宜沛新恩兹以覃恩特授尔阶□奉大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任四川分守川东道右参议二任分巡下川东道□使三任分守川北道副使兼右参议四任加一级五任□□□□□□六任陕西按察使七任山东布政使司右布政使顺治十八年正月初九□ 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠和芍□尔原系白身人初过北京征山东时攻宁津县尔不用云梯首先登进遂克其城故授为拖沙喇哈番崇德四年九月十四日后二次过北京征山东时用云梯攻顺德府尔继绰根后第四登进遂克其城故由拖沙喇哈番加一拖沙喇哈番升为拜他喇布勒哈番崇德八年十月初四日天下统一仿古圣王之制尊崇太祖武皇帝功德配祀上帝礼成念诸旧臣世効劳绩故由拜他喇布勒哈番加一拖沙喇哈番世袭罔替顺治七年三月初六日病故以兄子雍贵仍袭拜他喇布勒哈番兼一拖沙喇哈番世袭罔替如前顺治七年四月初二日天下大定仿古圣王之制上圣母昭圣慈寿皇太后尊号礼成由拜他喇布勒哈番兼一拖沙喇哈番升为三等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由三等阿达哈哈番升为二等阿达哈哈番世袭罔替顺治九年正月二十六日后四次征福建时闻福州被贼围困前去征剿敌战身亡故由二等阿达哈哈番升为一等阿达哈哈番将男黑色承袭世袭罔替如前顺治十六年闰三月初六日病故将亲祖何莫会仍袭一等阿达哈哈番世袭罔替如前顺治十八年正月二十四日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿思哈哈番又一拖沙喇哈番都察院参政管牛彔梅勒章京纳笃祜尔初管甲喇入关击流寇对阵击败之于潼关同众敌五湖战退来犯之兵击恰儿哈吐舍土汗对阵着绩又击恰儿哈硕罗汗兵尔又战着功江西战金逆对阵屡捷南昌败伪镇获艘行间屡有战功西台理事称职兹以覃恩持授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任一等□二任管牛彔管摆牙喇甲喇三任拖沙喇哈番照旧管甲喇四任拜他喇布勒哈番照旧管牛彔五任承袭孙职三等阿思哈哈番六任二等阿思哈哈番七任管梅勒八任一等阿思哈哈番照旧管梅勒九任都察院参政照旧管梅勒十任今职大清顺治十八年岁次辛丑壬辰月戊寅日立 

　　惟顺治十八年五月二十七日皇帝遣鸿胪寺鸣赞加一级尼牙汉谕祭故一等阿达哈哈番副都统管佐领舒里浑之灵前曰鞠躬尽瘁者臣子之常经恤死报勤者国家之盛典尔舒里浑性行纯良才能称职克襄王事厥有勤劳方冀遐龄忽焉长逝朕用悼焉特赐祭典造坟安葬呜呼聿垂不朽之荣庶享匪躬之报尔如有知尚其歆享 

　　交罗额素图初任袭父前程是一个拜他喇布勒哈番第二任为工部织造库理事官五载考察办事有能故又加一个拜他喇布勒哈番三任顺治四年六月初五日遇蒙恩诏由拜他喇布勒哈番兼一个拖沙喇哈番四任因在部勤慎又加一个拖沙喇哈番五任于顺治七年三月初六日遇蒙皇恩大诏故由拖沙喇哈番升为三等阿达哈哈番六任亦□□□□劳有年又加二等阿达哈哈番七任加一级一等阿达哈哈番世袭罔替故□□□□□勒碑刻铭垂于不朽一等阿达哈哈番加一级牛彔章京工部织造库理事官交罗额素图碑人臣竭力输忠乃致身之恒节国家推仁锡命实恤下之隆文欣荣典之载逢感殊恩而靡已祖喇达同父戎行戮力勇着殉躯朝典褒功赏崇延嗣祖母相夫着德训子成名声着中闺范宜内则父额素图善以令望仰副先猷爰膺世职之荣官续素图累晋勋阶之擢覃恩洊遇宠命幸邀方期殚力以报王家讵意短祚而归幽壤塞伦重叨世秩获守官方媿无尺寸之长仰答君亲之德捧兹纶綍祇益哀荣是用敬勒丰碑树之隧道嗟乎沐龙章之优渥增马鬣之辉煌宠贲先灵不泯忠勤之绩光流后裔弥坚报称之思欣戴何穷昭垂无朽大清国顺治十八年八月吉日立 

　　一等阿思哈哈番又一拖沙喇哈布加一级喇思哈布碑文稽古建业驱策羣力不吝爵赏以劝有功昭示后世用传不朽所以励忠盖甚备也尔喇思哈布原系蒙古国哈喇□掌固山贝勒抒诚归顺征董夔时率所部兵招其部属来降故授为三等阿思哈哈番恭奉太祖武皇帝配祀上帝礼成升为二等阿思哈哈番天下大定历升为一等阿思哈哈番又一拖沙喇哈番尔能益着勤劳克胜厥任于其殁也朕用悯焉特命勒诸贞珉光及泉壤国典臣谊庶其昭垂毌斁哉顺治十八年八月十八日 

　　皇帝谕祭故二等阿思哈哈番加一级副都统庄机达之灵曰鞠躬尽瘁者臣子之常经恤死报勤者国家之盛典尔庄机达性行纯良才能称职克襄王事着有勋劳方冀遐龄忽焉长逝朕用悼焉特赐祭典造坟安葬呜呼聿垂不朽之荣庶享匪躬之报尔如有知尚其歆享顺治十八年十月初十日次子三等侍卫萨尔占又次子卜住立 

　　顺治十八年十一月初七日皇帝遣礼部右侍郎布颜谕祭故光禄大夫少师兼太子太师户部尚书保和殿内国史院大学士加一级一等阿达哈哈番赠太保兼太子太师谥文恪额色黑之灵曰鞠躬尽瘁臣子之常经恤死报勤国家之盛典尔额色黑性行端良才能敏练三朝简任克尽乃心终始恭诚允称厥职纶扉佐理裨赞弘多夙夜黾劳清勤索着方切倚任遽尔告终朕甚悼焉特赐祭典造坟安葬呜呼宠锡重垆庶享匪躬之报名垂信史聿昭不朽之荣尔如有知尚克歆享 

　　一等阿达哈哈番又一拖沙喇哈番管牛彔副都统加一级荣禄大夫席喇摆牙喇□□诰命奉天承运皇帝制曰褒忠表义昭代之良规崇德报功圣王之令典特□恩命以奖勋劳□□□阿达哈哈番又一拖沙喇哈番管牛彔蒙古副都统席喇摆牙喇尔于征山东时败冯太监兵出边败陈镇兵与敌久战□□入关步战败流寇于淮安合击败贼战郭副镇克莺台山于四川击□贼□汝砺勾梁谭张咸忠马步兵皆同众屡捷嘉尔劳绩洊加升擢延世懋赏兹以覃恩特授尔阶资政大夫锡之诰命于戏恩推自近乃宏奖夫崇阶业广惟勤尚克承夫宠锡钦予时命励尔嘉猷初任壮达二任管摆牙喇参领三任管牛彔照旧管参领四任拜他喇布勒哈番照旧管牛彔五任拜他喇布勒哈番又一拖沙喇哈番管蒙古副都统六任三等阿达哈哈番照旧管副都统七任二等阿达哈哈番照旧管副都统八任一等阿达哈哈番照旧管副都统九任一等阿达哈哈番又一拖沙喇哈番照旧管副都统十任阿思哈哈番品级照旧管牛彔十一任今职缅维我祖当国家开创之始着有勤劳宠膺纶诰锡以世及之爵此亦子孙之至荣也谨勒天章于墓道俾世世无忘国恩家训焉顺治十八年十一月二十三日立孝孙卓多溥等百拜谨志 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠谭布尔原系白身管牛彔事尔同曹海沙慕什哈征撒哈连兀喇时获丁壮三百五十三人所获人口尔严密禁锢较众独坚又撒哈连兀喇人叛会合奔愽果儿兵来战我兵伏击时尔先杀入嘉尔故授为拜他喇布勒哈番崇德五年六月二十六日后三次围锦州时挖大壕护守木鲁河锦州兵来犯摆牙喇纛章京噶布喇败走从尔处经过尔竟冲入直抵步兵营败之击锦州来犯马兵尔杀□官一人击洪军门三营步兵尔同固山额真谭太不违指挥步战败之两次击对垒马兵尔又同固山额真谭太败之洪军门马兵来犯右翼尔对阵败之四次围锦州挖小壕时锦州城内马兵出战尔直杀至步兵营败之斩杀一人故由拜他喇布勒哈番加一拖沙喇哈番崇德七年八月二十三日后征宁远时击宁远出战敌兵尔率本固山兵对阵败之定鼎燕京入山海关之日击流贼马步兵二十万尔同固山额真谭太对阵败之嘉尔故由拜他喇布勒哈番兼一拖沙喇哈番升为二等阿达哈哈番顺治二年正月二十八日平定淮安地方时尔同固山额真准塔把图鲁招服满家诸洞又于黄河淮河交会处击流贼兵四万时尔同固山额真准塔把图鲁败之获船五百六十四只红衣炮五十七位驻扎淮安府时敌兵二万余败遁海泊尔招降之获船二十九只击田军门湖口桥驻立步兵二千时同康哈尔步战败之击田军门三里桥驻立兵八千尔率本翼兵败之于海安击田军门步兵七千尔同康哈尔败之获船八十只击如皋县驻立步兵五千尔同康哈尔败之击田军门马家口驻立步兵一千尔同康哈尔败之攻通州时尔同康哈尔用梯克之又同康哈尔招服三县又击田军门奇亩驻立步兵四百败之故由二等阿达哈哈番升为一等阿达哈哈番兼一拖沙喇哈番顺治三年五月十四日后得罪降一等阿达哈哈番兼一拖沙喇哈番为一等阿达哈哈番顺治五年闰四月初五日天下统一仿古圣王之制尊崇太祖武皇帝功德配祀上帝礼成念诸旧臣世効劳绩故由一等阿达哈哈番加一拖沙喇哈番世袭罔替顺治七年三月初六日后征四川时击贼八大王兵尔率本固山兵败之击贼八大王兵之日贼兵一队来战尔败之围大同时贼步兵七千来战尔同援兵击败之太原县贼兵万人来战尔同车克督战败之平阳府贼马步兵二千尔督战败之又太原县贼步兵五千尔督战败之击晋祠镇马步兵五千余尔率本固山兵败之晋祠镇贼兵冲遁尔率本固山兵三次击败之又招服二州十一县故由一等阿达哈哈番兼一拖沙喇哈番升为三等阿思哈哈番天下大定仿古圣王之制上圣母昭圣慈寿皇太后尊号礼成由三等阿思哈哈番升为二等阿思哈哈番后得罪降为一等阿达哈哈番兼一拖沙喇哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由一等阿达哈哈番兼一拖沙喇哈番升为二等阿思哈哈番世袭罔替（顺治） 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿达哈哈番管佐领副都统舒礼浑性资醇谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广维勤尚克承夫宠锡钦予时命励尔嘉猷（顺治） 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕亲承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠尔贾福尼原白身人初征北京时我兵出滦州败回敌兵来犯我后欲取三人首级尔斩杀敌兵援出三人嘉尔善战故授为拜他喇布勒哈番天聪八年五月十七日又同沙慕什哈把奇兰征撒哈连兀喇时嘉尔効力行间故由拜他喇布勒哈番加一拖沙喇哈番天聪九年五月十八日病故以子舒里浑仍袭拜他喇布勒哈番兼一拖沙喇哈番崇德八年五月二十一日天下统一仿古圣王之制尊崇皇帝功德配祀上帝礼成念诸旧臣世効劳绩故由拜他喇布勒哈番兼一拖沙喇哈番升为三等阿达哈哈番世袭罔替顺治七年三月初六日天下大定仿古圣王之制上圣母昭圣慈寿皇太后尊号礼成由三等阿达哈哈番升为二等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由二等阿达哈哈番升为一等阿达哈哈番世袭罔替顺治九年正月二十六日后征流贼击来犯延安府贼兵时尔同纛章京希尔艮击败之贼步兵来犯时尔同鲁锡把图鲁击败之次至安陆府之日获贼船十四只追击膝吉思击哈尔哈图谢兔汉兵时尔率本甲喇对敌击败之击哈尔哈石罗汉兵时尔率本甲喇对敌击败之困大同时贼伪巡抚张建淳等率马步官兵一万二千余众挖壕立栅拒敌击战之时尔率本旗巴牙喇对敌击败之贼伪杨副将等率马步万余贼兵拒敌击战时尔率本旗巴牙喇对敌击败之征云南时在凉水井地方贼伪侯李成蛟率四总兵官马步官千余摆列炮鸟鎗挨牌拒敌击战时尔率右翼巴牙喇对敌击败之双河口地方贼李定国率四侯二伯一万官兵摆列象只挨牌来犯击战时尔率本旗巴喇牙对敌击败之贼兵三千摆列炮鸟鎗拒敌击战时尔率本旗巴牙喇步战对敌击败之贼兵一千用绳系颈摆列炮鸟鎗挨牌拒敌击战时尔率本旗巴牙喇对敌击败之嘉尔故由一等阿达哈哈番升为三等阿思哈哈番病故将亲男穆图礼浑仍袭三等阿思哈哈番世袭罔替如前（顺治） 

　　皇帝敕谕内大臣伯索尼尔秉性贞纯饬躬端谨大节允孚于家国小心罔懈于艰难粤自皇考之时已居近臣之律抒诚历悃襄一代之洪基直谏批鳞表人臣之正谊是用鉴尔忠悃视犹股肱作朕辅弼任比阿衡迨先帝升遐羣小异议尔特持大义立辟奸回朕登宝祚入榆关即欲报厥殊勋加以渥眷不意衅生骨肉逆起宗亲奸党羣济夫邪谋正类咸罹于摈斥众皆侧目而视尔独一心不移虽劫以窜流诱之迁擢终守不夺之志永持无二之忱嗣朕亲揽万几芟除众慝尔又敷陈硕画底绩亮工翊赞和衷释回增美迩者后躬遘疾朕心忧之以尔慎重克副朕衷留侍禁籞尔复矢怀端亮任事勤劬殚虑竭谋务归尽善以故勿药获痊旋即安豫上纾圣母之忧下慰臣民之望朕心嘉悦何可胜言诚可谓邦之荩臣乃心王室者矣兹用特锡褒纶式彰茂绩呜呼尚稽古昔不乏纯臣或以直节显闻或以忠猷茂着以尔与较殆犹过之社稷之臣维尔功以无愧心膂之佐将朕赖其方殷尔其钦哉特谕（顺治） 

　　奉天承运皇帝制曰朕惟尚德崇功国家之大典输忠尽职臣子之常经□圣帝明王戡乱以武致治以文□承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无□时能此则荣及前人福延□□□身家永康矣敬之勿怠哈莱尔原系白身为包达效力集久修造宫殿敬谨嘉尔故授为拜他喇布勒哈番□□礼成□□古制加上□母□□慈寿皇太后为□□□□□□皇太后尊号礼成由拜他喇布勒哈番加一拖沙喇哈番再准袭二次顺治□年正月二十六日后因尔诚□効力至老故加恩拜他喇布勒哈番□一拖沙喇哈番升为三等阿达哈哈番再加一次准袭四次（顺治） 

　　恩友谫劣无似仰蒙朝廷录用叨□崇阶备员清署皆先人余荫之所及也因追念我父□力封疆屡立战功勋业书之竹帛丹券锡于奕世□□勒之贞珉昭兹来许□□□□□□□□□□□□□□□□□□□君恩之隆重亦因□□□用是懔懔谨奉□丝纶镌之墓碑俾后人知所仰止□永无替焉奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承□□甄进贤能□□□□□□□□□□□兹任者必忠以立身仁以抚众智以察微妨奸御侮机无暇时能此□□□□□福延后嗣而身家□□□□□勿怠哈□迩岱以尔办事有能不违指使故授为拜他喇布勒哈番崇德八年五月十七日定鼎燕京入山海关之日击败□□□步兵二□万□同梅勒章京□□摆喇牙步战对阵败之追□流贼至庆都县□□□□□□□对阵击败之故由拜他喇布勒哈番加一拖沙喇哈番顺治二年二月二十八日天下统一仿古圣王之制尊崇太祖武皇帝功德配祀上帝礼成念诸旧臣世效劳绩故由拜他喇布勒哈番兼一拖沙喇哈番升为三等阿达哈哈番世袭罔替顺治七年□月初六日病故□□□□仍袭三等阿达哈哈番世袭罔替□□顺治七年三月二十二日□□□□仿古圣王之制上圣母昭圣慈寿皇太后尊号礼成由三等阿达哈哈番升为二等阿达哈哈番大婚礼成亦仿古制加□圣母昭圣慈寿皇太后为昭圣慈寿恭简皇太后尊号礼成由二等阿达哈哈番升为一等阿达哈哈番世袭罔替顺治□年正月二十六日 

　　皇清诰封光禄大夫太子少傅管侍卫内大臣加二级一等阿达哈哈番兼管佐领穆公诰命碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔穆福性资端亮才识宏通简侍禁廷恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心初任护军校二任三等侍卫三任二等侍卫四任护军参领五任佐领六任取前屯卫城时遣尔围中前所尔知城内人出遁尔乘夜夺门而入遂克其城定鼎燕京入山海关之日击流贼马步兵二十万尔率拢牙喇甲喇兵对阵败之追及流贼至庆都县尔□本甲喇兵对阵败之于真定府追及流贼率本固山拢牙喇追杀之取太原府时尔前往怀庆府遇敌兵尔率本固山拢牙喇追杀之直抵黄河边环视太原府攻城之处城内兵来犯尔率本固山拢牙喇击败之又尔率拢牙喇同前锋兵往探绛州渡口遇贼马步兵一千尔击败之获船六只征流贼时尔自西安府往寻贼□□及贼兵二队杀之至承天府之日尔率拢牙喇前锋兵乘小舟追及流贼舟师获船十二只自承天府遁出贼兵一千尔率前锋兵击败之击流贼第二营兵尔率本固山前锋兵对阵之 【对阵之：对阵败之】 又击贼王副将兵三千败之嘉尔故授为拜他喇布勒哈番七任太祖皇帝配天礼成加一拖沙喇哈番八任往江西时击九江府关厢据立贼兵三千尔领纛步战败之获船一百一十只贼四总兵率兵一万二千来犯本固山壕堑尔阵败之南昌府近有贼船七百余只尔率章京兵马放火焚之获船十只招服南丰县又指挥用云梯攻九江府遂克其城升为阿达哈哈番九任上圣母皇太后尊号礼成升为二等阿达哈哈番十任大婚礼成加上皇太后尊号礼成升为一等阿达哈哈番世袭罔替十一任蒙古副都统十二任满洲副都统十三任护军统领十四任管大臣侍卫内大臣十五任加二级□□年□月□□日立（顺治） 

　　雪屐寻碑录卷二 

　　●雪屐寻碑录卷三 

　　清宗室　盛昱　集录 
　　诰封夫人郭里洛思氏昂凯为夫资政大夫拜他喇布勒哈番头等虾加一级昂噶立碑谨制序文妾昂凯以童蒙之资聿结发迄于残喘无忝乎妇道无亏乎亲疏是皆由长人 【长人：良人】 诱之以礼义训之以和顺夙夜眷养成全有自妾欲与尔共承天泽终身得以尊荣不意半途离析遂失伉俪之偕昼夜痛哀光阴迅速已三更裘葛矣古有云夫者妇之天也然良人情谊浩大如天每思及之心肝若裂且良人尔原系外番巴林之蒙古自髫龄布衣时归德太宗圣□帝因而使于外番□蒙古处往来通好克尽忠直先乎端重临阵交锋未尝惜命日夜勤劳效用蒙太宗皇帝睿鉴于斯我夫妻共沾格外宠渥之隆光荣豢养之恩嗣后世祖皇帝闻在先皇太宗时克勤效力有年因是显扬乃升为管巴牙拉参领赐职拜他喇布勒哈番继进为头等虾加一级扈从随侍殽馔顿赐又覃恩于尔祖父母父母尔身及妻俱诰封追赠然此皆因良人以端重为先忠直为念夙兴夜寐捐躯尽瘁之功所致但妾身不幸自幼伉俪之夫中道别离无以报答略致衷曲将所赐诰命勒石墓前以垂永远呜呼圣主上之洪恩广大无疆世膺仁泽感良人教养之德惠弥高弥深孝思惟敬表而出之诰封纶音谨开于后康熙元年二月吉日立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕亲承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠班布理尔原系白身管牛彔事定鼎燕京入山海关之日击流贼马步兵二十万尔率本甲喇兵对阵败之追及流贼至庆都县尔率本甲喇兵对阵败之嘉尔故授为拜他喇布勒哈番天下统一仿古圣王之制尊崇太祖武皇帝功德配祀上帝礼成念诸旧臣世効劳绩故由拜他喇布勒哈番加一拖沙喇哈番世袭罔替天下大定仿古圣王之制上圣母昭圣慈寿皇太后尊号礼成由拜他喇布勒哈番兼一拖沙喇哈番升为三等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由三等阿达哈哈番升为二等阿达哈哈番世袭罔替后再遇覃恩诰封通议大夫康熙元年三月十五日立 

　　奉天承运皇帝制曰鞠躬尽瘁人臣奉职之猷酬德褒庸朝廷劝忠之典盖靖共既昭其大则哀荣必厚厥终尔原任光禄大夫少师兼太子太师户部尚书保和殿内国史院大学士加一级一等阿达哈哈番谥文恪额色黑性行纯良才猷敏练擢参密勿赞机务以维勤懋着寅清亮天工而匪懈方需后効深资启沃之功遂尔考终失我耆硕之佐稽诸常典宜沛愍纶加晋崇阶用风有位兹赠尔为太保兼太子太师于戏位隆三事弘敷紫诰之华宠渥九原永作黄垆之贲幽灵不昧巨典式承康熙元年六月二十七日 

　　奉天承运皇帝制曰鞠躬尽瘁人臣奉职之猷酬德褒庸朝廷劝忠之典盖靖共既昭其大则哀荣必厚其终尔原任内翰林弘文院大学士希福性行纯良才猷敏练擢参密勿赞机务以维勤懋着寅清亮天工而匪懈方需后効深资启沃之功遂尔考终失我耆硕之佐稽诸常典宜沛恩纶加晋崇阶用风有位兹赠尔为太保于戏位隆三事弘敷紫诰之华宠渥九原永作黄垆之贲幽灵不昧巨典式承康熙元年六月二十七日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿达哈哈番牛彔章京管蒙古梅勒户部侍郎卜克沙尔于皮岛同众先登屡败锦州杏山松山三营等兵尔同众埋伏诱敌对阵斩获多□入边击败马镇杜副镇□边击马步敌兵于山东克蒙阴沂水县城于绥德州延安府武昌府富池口九江池州府□败一□虎田黄等诸逆敌兵获船着绩击土舍吐汗硕罗汗对阵制胜嘉尔善战延世□赏兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任壮□二任管摆牙喇甲喇三任拖沙喇哈番照旧管甲喇四任管牛彔照旧管甲喇五任拜他喇布勒哈番照旧管甲喇六任拜他喇布勒哈番又一拖沙喇哈番照旧管甲喇七任三等阿达哈哈番照旧管甲喇八任管蒙古固山梅勒九任二等阿达哈哈番照旧管梅勒十任户部侍郎照旧管梅勒制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔一等阿达哈哈番牛彔章京管蒙古梅勒户部侍郎卜克沙妻觉罗氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙元年孟冬孝妻觉罗氏率男韩处□□吉日立 

　　奉天承运皇帝制曰父有令德子职务在显扬臣着贤劳国家必先推锡用申新命以表前休尔赠通奉大夫拜他喇布勒哈番内翰林弘文院学士和多礼乃太子少保兵部尚书加一级苏纳海之父持身有道教子成名嘉予懋绩之臣实尔克家之嗣用褒义训爰贲恩荣兹以覃恩赠尔为光禄大夫太子少保兵部尚书加一级锡之诰命于戏率行式谷泽流青史之光教孝作忠荣耀紫纶之色永培祚胤益庇昌隆康熙二年正月初九日 

　　太子太保光禄大夫一等侯兼一拖沙喇哈番都统襄敏宜公碑文奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武政治 【政治：致治】 以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠宜尔德尔原系白身人攻锦州未下时遇宁远兵尔于杨古理额夫前杀入初次征北京时遇京城□兵尔于杨古理额夫前直入杀敌遇蓟州步兵尔于杨古理额夫前杀入出边时遇木城兵尔当先杀其一人生擒一人取大凌河时城内□出尔同谭布直入射杀一人斩杀一人击张道理兵时尔于上前直入斩一持弓人秋往掠前屯卫时尔同刘哈率十五人追敌哨拨遇兵三人举刀追逐噶思哈尔直入击退敌兵杀一人援出噶思哈故授为拜他喇布勒哈番天聪十年二月十二日后二次征北京进内边时败列阵敌兵得其边门定兴县尔身先指挥竖梯克其城攻昌平州尔率甲喇立挨牌以穴其城又同固山额真谭泰前往埋伏遇敌马兵六十四人直前败之遇晁总兵兵尔于固山额真谭泰右翼并进又往迎红衣炮遇京北石桥兵尔先入败之曹州高大监兵来犯我营尔率甲喇败之我兵出边之日敌兵来战诸将皆顾辎重争出尔独殿后拒敌嘉尔由拜他喇布勒哈番超升为一等阿达哈哈番崇德元年十一月二十八日初围锦州时刈取锦州田遇敌兵出尔领西甲喇次纛杀壕边败之先击杏山马兵时尔领纛败之直抵敌步兵营击松山马兵尔领纛败之抵敌步兵营击松山步兵尔领纛败之直至角台又有马兵一枝横冲而来尔杀败之杏山马兵于小河边驻立尔败之直抵其步兵营尔又同兔尔格叶克书往锦州埋伏苏拜率八十人在前尔率八十人继之渡河驰兵回时敌兵尾逐尔诱至反击直至河边获其纛及马匹兔尔格叶克书正与敌拒战尔由敌右杀入遂与兔尔格叶克书合复败敌兵一次尔又殿后保全俘获嘉尔善战由一等阿达哈哈番升为三等阿思哈哈番崇德二年十月二十四日后三次围锦州时松山马兵来夺我红衣炮尔领摆牙喇纛对阵败之深入□地在别固山后回见镶黄旗梅勒章京曹海被敌追袭即回身杀入殿后援出击洪军门步兵三营时尔不违指挥领摆牙喇纛步战败之□杀营内敌兵完毕甫出尔又不违指挥复整兵击别营来敌□兵败之二王来击山峰下攻围我右翼敌□时尔领摆牙喇纛对阵败之回兵时尔殿后见镶黄旗摆牙喇镶红旗雍舜之子正红旗二摆牙喇共四人为敌所迫尔俱援出嘉尔喜战 【喜战：善战】 由三等阿思哈哈番升为一等阿思哈哈番崇德八年八月二十三日定鼎燕京由一等阿思哈哈番加一拖沙喇哈番顺治二年二月二十八日后破流贼灭福王平定河南江南时于潼关埋伏前锋之日击流贼兵尔同固山额真图赖公败之在潼关时流贼夤夜三次来犯我固山营尔率固山兵击败之直至壕边自潼关同固山额真宗室韩代招服一州四县渡洋子江时尔乘船先入固山而渡嘉尔由一等阿思哈哈番兼一拖沙喇哈番升为二等精奇尼哈番顺治三年五月十四日天下统一仿古帝王之制尊崇太祖武皇帝功德配祀上帝礼成念诸旧臣世効劳绩准世袭罔替顺治七年三月初六日后初定福建时尔同韩代公北枫岭督击贼蔡副将兵五百败之击伪伯吴凯兵五百尔同韩代公固山额真阿罗色臣督战败之伪江总兵以兵二万来攻汀州府尔同固山额真阿机格泥勘督战败之又同固山额真阿机格泥勘遣官兵前往攻汀州府克之擒伪唐王征江西时随固山额真阿罗会往饶州府于通子渡河击贼四千步兵时尔同纛章京波尔会败之南昌府贼首金声桓王得仁率马步兵七万来攻我营尔率固山摆牙喇败之伪刘总兵马步兵三千来犯固山壕边泛地尔率固山摆牙喇败之往抚州府时尔率官兵前往遇伪张总兵兵二千尔督败之贼首金声桓王得仁率马步兵来犯正红旗壕边泛地尔同纛章京敦拜往援败之贼马步兵一万来攻正红旗壕边泛地尔同纛章京敦拜往援败之又同韩代公同固山额真阿机格泥勘招服一府十三县又同纛章京波尔会招服抚州府建昌府所属十一县故由二等精奇尼哈番升为一等精奇尼哈番顺治七年五月初四日天下大定仿古圣王之制加上圣母昭圣慈寿皇太后尊号由一等精奇尼哈番升三等侯后得罪降为一等伯大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由一等伯加一拖沙喇哈番世袭罔替顺治九年正月二十六日后因犯罪曾经革职又统领官兵前去浙江征舟山□闻报大岚山有贼伪总兵王长树等交通海贼放火烧房杀害百姓尔同纛章京车尔布等公议拨章京兵丁与梅勒章京顾禄古前去夏关地方贼伪总兵毛先祚率贼兵二千来犯遣夸兰大鄂泰巴图鲁等击败之斩杀一千余闻报贼欲攻取嵊县尔同纛章京车尔布等公议遣夸兰大鄂泰巴图鲁等于□□门地方将伪总兵王长树兵二千余众击败之斩杀贼首王长树并贼兵八百余名又贼伪英毅伯阮思率船兵百余只摆列海上拒战尔同纛章京车尔布等公议将章京兵丁分为三队击战时用船陆续前进击败之获船二只印二颗斩其伪副将阮进又贼伪总制陈六御英毅伯阮思叛贼张洪德等率贼兵三万余众船二百余只摆列海上迎犯尔同纛章京车尔布等公议将章京兵丁分为两队击战时用船陆续前进击败之斩杀贼伪总制陈六御英毅伯阮思叛贼张洪德十六员生擒伪总兵林德等一百余员斩之获大印四颗铜印二十二颗船二十五只□□法贡一百六十余位又同纛章京车尔布等公议行令总兵官张杰梅勒章京吴汝玠等率领官兵来剿舟山行至李杨口地方遇贼船三百余只击败之沈溺贼船四只招抚贼伪总兵八员伪副将参将游击都司守备等九十余员并贼兵三千余众获印十三颗恢复舟山安服百姓赎其前罪所指成功嘉尔故将革去一等伯又一拖沙喇哈番仍行还给又准请功超升为一等侯又一拖沙喇哈番世袭罔替如前顺治十四年九月钦此及信郡王统领大兵平定滇黔运筹决策克奏肤功于顺治十七年二月十九日以寿终于军中皇上震悼谥襄敏水衡出钱营祭葬降愍恤之褒遣官祭三次初次祭文顺治十八年十二月十二日皇帝遣太子太保礼部尚书乌赫谕祭故一等侯兼一拖沙喇哈番都统谥襄敏宜尔德之灵曰鞠躬尽瘁者臣子之常经恤死报勤者国家之盛典尔宜尔德性行刚方才猷敏练克襄王事久历戎行素着勤劳之绩甫膺世及之荣遐龄宜享长逝忽闻朕用悼焉特加祭典造坟安葬呜呼宠锡重垆庶享匪躬之报名垂信史聿昭不朽之荣尔如有知尚其歆享二次祭文顺治十八年十二月十七日皇帝遣礼部尚书沙澄谕祭故一等侯兼一拖沙喇哈番都统谥襄敏宜尔德之灵曰惟尔赋性果毅莅事英敏方期后效忽尔淹终悯恻益深再颁谕祭尔灵不昧尚克歆承三次祭文顺治十八年十二月十九日皇帝遣礼部左侍郎祁彻白谕祭故一等侯兼一拖沙喇哈番都统谥襄敏宜尔德之灵曰惟尔赋性果毅莅事英敏方期后效忽尔淹终悯恻益深再颁谕祭尔灵不昧尚克歆承又于康熙元年月内加赠宫保奉皇帝敕谕奉天承运皇帝制曰鞠躬尽瘁者人臣奉职之猷酬德褒庸者朝廷劝忠之典盖靖共既昭其大则哀荣必原厥终尔原任一等侯兼一拖沙喇哈番都统宜尔德性行端良才猷练达命统禁旅勋劳茂着于服官职典师干调度克肩夫重寄方需后效伫膺倚毗之隆遂尔考终失我股肱之佐稽诸常典宜沛愍纶特晋崇阶用风有位兹赠尔为太子太保于戏位隆三事弘敷紫诰之华宠渥□□永作黄垆之贲幽灵不昧巨典式承天语煌煌争光星日谨勒于碑永垂于后康熙二年二月吉旦一等侯兼一拖沙喇哈番孝孙巴浑泰谨立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔管佐领鸿胪寺卿加一级纳冷格性资端谨才识宏通俾理鸿胪恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任户部他赤哈哈番二任礼部员外郎三任管佐领四任本部郎中照旧管佐领五任加一级照旧管郎中六任鸿胪寺卿七任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔管佐领鸿胪寺卿加一级纳冷格妻封安人又封淑人纳喇氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙二年仲春月吉日孝妻立 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔喀尔代乃太子少保护军统领佐领加二级查哈太之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫太子少保护军统领佐领加二级锡之诰命于戏率行式谷泽流青史之光教孝作忠荣耀紫纶之色永培厥后益庇昌□康熙二年六月 

　　辅国公谥怀思满都碑文自古帝王创业垂统以贻万世几在宗支皆膺显号所以重懿亲也尔满都乃镇国公温齐哈之子念系宗室故封为辅国公尔天姿茂美性体温良方冀永享遐龄何乃遽闻奄逝朕笃念宗亲爰稽成宪谥曰怀思勒之贞珉以垂不朽昭朕敦睦之怀尔康熙二年七月十一日立 

　　皇清诰封□等阿□哈哈番二等下□哈丹之墓康熙□年八月吉日□□等阿思哈哈番□□立碑□□□□□□□□□□□男三等阿思哈哈番□□□序盖闻□□成训乃□□□仁之□功立行扬名为人子□□之诚悃惟□□□于先代贻□行□□□□□□□我先□追践历代之忠纯盛世居官克城破敌立有□业捐身报国□□□□□承先□之泽得袭隆爵幸遇覃恩历受封诰每念无穷之德泽何敢□没其□训谨将诰命之首□封碑文以昭先人之□□□□□后昆之□功□不□恪守袭替毋怠奉天承运皇帝诏曰嘉忠着义乃盛世之伟范尚德酬功为圣王之隆典特降恩纶以劝勤劳尔头等阿打哈哈番又一拖沙喇□□□等下阿哈丹尔父大同之役抚剿有功攻克王家庄城攻城破敌且奉育公主又着勤劳是以加级以示酬典后□故尔袭替职业勤慎不怠今普□覃恩授尔为奉议大夫赐给诰命于戏恩自近施赐以优品昭著推功益勤克尽永承宠□钦朕之□□□伟谋顺治八年八月二十一日覃恩授尔为资政大夫赐给诰命顺治十四年三月初十日复征剿□省□寇之役功克□门□□□□□头等□□□□□又一拖沙喇哈番□为三等阿思哈哈番□□□□□□□□□袭世袭罔替如前康熙二年二月初□日康熙二年七月二十三日皇帝钦差太常寺□替官加□级阿纳库致祭于头等阿达哈哈番又一拖沙喇哈番二等下因阵亡加一拖□□□□□□□三等阿思哈哈番阿哈丹之灵曰尽身竭力乃人臣之伟行悯役酬劳为国家之盛典尔阿哈丹秉性忠直捐身报□鏖战破敌□□锋刃勤劳□□朕不胜□悼特命赐祭□□□□□□□□□来歆尚享 

　　奉天承运皇帝制曰考绩试功陟明之大典褒勋表勚式序之隆恩厥职允修殊纶宜锡提督鴈门等关巡抚山西太原等处地方兼都察院右副都御史白如梅才识博通性资醇谨服官有素洊陟荣班俾抚晋中恪恭罔懈奉公宣力着有勤劳懋绩既彰殊恩宜沛特颁新命以示劝酬兹特授尔阶资政大夫锡之诰命于戏虞书歌庶事之康唯赓股肱之不惰周官毖董正之治尚严卿士之克艰晋跻崇阶益勤率迪制曰观法闺门之中始基家庆恤私居室之际益励官常爰追淑媛之褒用着良臣之绩尔提督鴈门等关巡抚山西太原等处地方兼理云镇诸务兵部右侍郎兼都察院右副都御史白如梅妻李氏温懿含姿肃恭秉度股肱一德之治方藉同心静好中馈之贤已成异世兹赠尔为夫人于戏弼谐之任□显遇而方来象服之章贲隆恩于既往式慰冥漠尚克歆承制曰翟服锡荣国重丝纶之赉鸡鸣警旦家宜伉俪之贤淑慎无间于前徽宠锡应同于一视尔提督鴈门等关巡抚山西太原等处地方兼理云镇诸务兵部右侍郎兼都察院右副都御史白如梅继妻李氏幼习闺箴长娴内则丰约不二允贤淑之宜家苹藻克修宽良臣之内顾兹赠尔为夫人于戏表静闲之度增贲六珈宠琼琚之光祗承三锡幽原并逮妇德弥辉康熙二年八月十一日 

　　镇国将军品级都统宗室巴思汉碑稽古创业之君每重懿亲之建属在宗支皆膺显号典至优也尔巴思汉性行纯良才猷敏练年力方富遽以疾终朕稽诸古典爰命勒碑墓道垂示后世昭朕亲亲之谊有隆无替云尔康熙二年十月初九日立 

　　三等精奇尼哈番一等下阵亡谥直勇纳穆生格碑文稽古建业驱策羣力不吝爵赏以劝有功昭示后世用垂不朽所以励忠盖甚备也尔纳穆生格系多尔机之弟伊兄曾有战功尔承袭兄职勿替家声为一等下小心匪懈克守厥职迨征福建时尔御敌冲锋捐躯报国可谓始终尽瘁者矣朕甚嘉焉特命勒诸贞珉以光泉壤国典臣忠庶其昭垂毌斁哉康熙二年十二月二十二日立 

　　惟康熙三年二月十三日皇帝谕祭故汉军世袭阿达哈哈番佐领屯代之灵曰鞠躬尽瘁臣子之芳踪恤死报勤国家之盛典尔屯代性行纯良才能称职方冀遐龄忽焉长逝朕用悼焉特颁祭葬以慰幽魂其钦承之 

　　撒木哈妻摆牙喇哈里克碑文稽古表扬之典并及闺帷所以振幽芳励风化盖甚重也尔撒木哈妻摆牙喇哈里克赋姿义烈秉性贞良当尔夫为弟三太击死之后即矢诚诉苦为叔叩阍曰叔三太与兄撒木哈原本和睦因一时之忿兄弟鬬殴三太打中致兄撒木哈命殒若照定规诛三太公婆丈夫坟墓无人看管若饶三太之命坟墓有人看管五子亦得所付托丈夫之后不致泯绝且身夫危笃之时身向夫云愿以身殉身夫遗言尔往控告救弟养育五子因此从夫之命为叔控告等语发部屡讯清白素持且叔命既全而从容就死深为可悯生前而使□祀不绝幼嗣存托没后而不愧洁身慰夫地下孝义兼备旌表宜隆是用建坊勒碑以昭朝廷鼓励贞烈至意云尔康熙三年三月二十六日立 

　　正三品皇清诰封通议大夫一等阿达哈哈番□正黄旗京白彦甲喇章京又加拖沙□哈番朝臣把图鲁之墓康熙三年十月吉旦袭授通议大夫一等阿达哈哈番又加拖沙喇哈番勇图□ 

　　皇帝谕祭故总理内銮仪卫一等伯加一级内大臣管佐领穆赫林之灵曰鞠躬尽瘁臣子之芳踪恤死报勤国家之盛典尔穆赫林赋性纯良居心敬慎幼承父职继陟崇阶俾掌銮仪克勤职守方冀遐龄忽焉长逝朕用悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚其歆享康熙三年十月十一日 

　　一等精奇尼哈番加一级一头 【头：等】 下阵亡加拜他喇布勒哈番授为三等伯谥刚勇觉罗莫罗宏碑文稽古建业驱策羣力不吝爵赏以劝有功昭示后世用传不朽所以励忠盖甚备也尔莫罗宏之祖拜山征锦□奋力阵亡尔父顾纳代袭职攻南昌府复能奋力阵亡祖父克勤王事尔能勿替家声迨夫征福建时尔御敌冲锋捐躯报国所谓世笃忠贞者矣朕甚嘉焉特命勒诸贞珉以光泉壤国典臣忠庶□昭垂毌斁哉康熙三年十二月十八日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等阿思哈哈番管牛彔蒙古固山额真加一级胡沙性资端亮才识宏通简侍禁庭恪慎无惭于职守宣劳左右夙夜克矢夫寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠□树德懋勋尚益勤于笃棐祗服朕命勉尽乃心顺治十四年三月初十日御祭文康熙三年十二月二十九日皇帝谕祭遣鸿胪寺卿额申格祭于二等阿思哈哈番蒙古都统加一级议政大臣胡沙之灵前曰鞠躬尽瘁臣子之芳踪恤死报勤国家之盛典尔胡沙性行纯朴才能端良方冀遐龄忽焉长逝朕用悼焉特颁祭葬用展哀□呜呼宠锡重泉庶沐匪躬之报名垂信史聿昭不朽之荣尔如有知尚其歆享康熙四年 

　　资政大夫二等阿思哈哈番□□□□□□奉天承运皇帝制曰父有令德子职务在显扬臣着贤劳国典必先推锡用申新命以表前休尔封资政大夫二等阿思哈哈番雍顺乃二等阿思哈哈番又一拖沙喇哈番护军参领加一级格义图之父持身有道迪子成名嘉予懋绩之臣实尔克家之嗣用褒义训爰贲恩荣兹以覃恩赠尔为资政大夫锡□□□于戏率行式谷泽流青史之光教孝作忠荣耀紫纶之色永培厥后益庇昌隆康熙四年三月初一日 

　　皇帝谕祭故佐领兼摆牙喇参领加一级吴勒齐海之灵曰鞠躬尽瘁臣子之芳踪恤死报勤国家之盛典尔吴勒齐海性行纯良才能称职方冀遐龄忽焉长逝朕用悯焉特颁祭葬以慰幽魂其钦承之康熙三年正月初九日大清国康熙四年三月十九日立碑 

　　□保兼太子太保管□内大臣一等公谥敬康爱星阿碑文稽古建业驱策羣力不吝爵赏以劝有功昭示后世以传不朽所以励忠盖甚备也尔爱星阿赋性明敏制行恪忠龆年而袭崇阶夙着悫诚于禁近戎行而膺重任懋宣威德于遐荒靖共臣谊克奏肤功方冀遐龄忽焉长逝朕甚悼焉特赐谥曰敬康勒诸贞珉以光泉壤国典臣忠庶昭垂于不朽云康熙四年五月十七日立 

　　一等阿思哈哈番又一拖沙喇哈番太子太保加一级议政大臣谥恪僖哈什屯碑文稽古建业驱策羣力不吝爵赏以劝有功昭示后世用传不朽所以励忠盖甚备也尔哈什屯赋性端良制行悫敏简用禁庭恪尽厥职宣力累朝勤劳素着方冀遐龄忽焉长逝朕甚悼焉特赐谥曰恪僖勒诸贞珉以光泉壤国典臣谊庶其昭垂毌斁哉康熙四年五月二十六日立 

　　国家创业垂统允赖名臣褒德报功实为大典侍郎资政大夫拜他喇布勒哈番再加一拖沙喇哈番管牛彔甲喇章京加一级硕尔铎自幼太宗圣皇帝时行固勤効授以颛尼大之职厥后因其愈加尽力叙以优等擢为管牛彔至于世祖章皇帝时驻防河间城守善能统属官兵剿贼数处建立功勋天下一统大婚大典两逢上圣母尊号礼成授为拜他喇布勒哈番选用之时又授管甲喇之职勤効之功于斯茂着又逢覃恩诰封资政大夫之衔为刑部侍郎之时恭谨以行职任过云南入缅国至阿埚城获伪永历时率本旗効力为多故今上论其前后功绩由拜他喇布勒哈番再加一拖沙喇哈番授为世袭之职効力之功愈滋贻袭世□后嗣又准承袭于戏効力于三代之主洊被殊恩爵荣于身赏延于世诚创始之名臣流代之盛世也应将恩纶镂之贞珉以昭后嗣树庸报国亿载无疆帝泽臣忠共垂不朽矣康熙四年乙巳八月吉日立 

　　皇帝谕祭拜他喇布勒哈番又一拖沙喇哈番加一级阵亡后加一拖沙喇哈番授为三等阿达哈哈番莽色之灵曰鞠躬尽瘁臣子之芳踪恤死报勤国家之盛典尔莽色赋性忠直国尔忘身冲锋破敌殒命疆场朕用悼焉持颁祭葬用慰幽魂尔如有知尚其歆此康熙四年八月十三日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔拜他喇布勒哈番内治仪正白迩格图持心克谨任事能勤拔居仪卫之班允竭扈从之职朝夕匪懈指使无违宜沛新纶用示劝酬兹以覃恩特授尔阶中宪大夫锡之诰命于戏式弘车服之庸用励显扬之志尚钦荣命益矢嘉猷初任壮大二任管治仪正三任拖沙喇哈番照旧管治仪正事四任管銮仪卫云麾使事五任今职制曰靖共尔位良臣既効其勤黾勉同心淑女宜从其贵尔拜他喇布勒哈番内治仪正白迩格图妻纳喇氏克娴内则能贞顺以宜家载考国常应褒嘉以锡宠兹以覃恩赠尔为恭人于戏敬为德聚实加儆戒以相成恩与义均岂以存亡而异视康熙四年十月吉日弟拜他喇布勒哈番吴怒春 【吴怒春：怒疑作恕】 立石 

　　皇清诰封中宪大夫内治仪正加一级拖沙喇哈番谭克什兔墓志铭赐进士出身内国史院侍读学士杨永宁顿首拜撰文赐进士出身太常寺正卿任克溥顿首拜篆盖太常寺卿工部侍郎周天成顿首拜书丹乙巳季冬之朔余退食于问天斋中有谭子永禄叩斋再拜而言曰家先严之去世也于今七载余矣风木之悲时有余痛今者葬域礼成愿求大君子之一言以为墓志铭用垂不朽匪惟光被先人即禄也拜赐多矣余哀其志谊弗获辞因为之志云公讳克什兔其先系辽东东宁卫人父讳禹尚膳监副理事官母孔氏诰封宜人公生于天聪九年乙亥六月二十五日子时终于顺治十六年乙亥闰三月十八日辰时时年二十五岁葬于都城北新店之阳妻罗氏诰封恭人子三永禄永康永宁公生而聪明正直器宇轩昂处家庭间孝养惟谨而待人一惟谦和御事极其敬慎洎今之世风俗浇漓人鲜务实少年豪侠怒马炫衣非竞靡于骄奢则流连于佚欲求其尊尚高年敬礼有德勤俭治己恺悌宜人者盖亦少矣公独不然既贵而能下既长而能虚亲近有道以求教所未逮且慷慨有气节济困扶危有古君子风识者有以知其质美不凡矣当世庙时以卫仪尉奉侍御前勇力惟命不避奔奏以故辄承恩赐由整仪尉升治仪正及晋拖沙喇哈番诰封中宪大夫莫不荣之不幸以积劳成瘁赍志以殁未尽厥施君子怀之今为之铭曰新店之阳脉秀且良卜云其吉终为允藏克佑后人地久天长勉厥胤之继述怀先哲于无忘康熙四年岁次乙巳季冬吉旦立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番达尔护尔本广宁旧弁克广宁时人多争奔尔独坚心效顺迎接来归其诚可嘉爰优显秩复遇恩典屡升旧绩既昭新宠宜被兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任二等阿达哈哈番二任拜他喇布勒哈番三任拜他喇布勒哈番又一拖沙喇哈番四任三等阿达哈哈番五任今职康熙四年十月吉日妻纳喇氏立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之弘规诚古今之通义尔一等阿达哈哈番又一拖沙喇哈番驻防盛京总管吴库礼性资端谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔一等阿达哈哈番又一拖沙喇哈番驻防盛京总管吴库礼嫡妻封淑人索察喇氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶顺治十八年正月初九日康熙五年岁次丙午三月壬辰朔四日甲申男孝 【男孝：孝男】 三等□□□□□□□□□ 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔噶把喜贤章京加一级索旦性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命及征云贵时凉水井地方贼伪侯李成蛟率四总兵官九千马步官兵摆列炮鸟鎗挨牌拒敌击战时尔对敌击败之贼兵七次迎犯击战时尔对敌击败之双河口地方贼李定国率四侯二伯一万官兵摆列象只挨牌来犯击战时尔对敌击败之贼兵三千摆列炮鸟鎗挨牌拒敌击战时尔步战对敌击败之贼兵一千用绳系颈摆列炮鸟鎗挨牌拒敌击战时尔对敌击败之追赶李定国时贼三千余马步兵摆列炮鸟鎗拒敌击战时尔对敌击败之三千余马步贼兵摆列炮鸟鎗拒敌击战时尔对敌击败之普淜岭贼一总兵二副将率马兵百余骑驻立尔击败之去夺铁桥时击桥这边拒敌一百贼兵时尔率噶布世贤击败之击败拆木桥一百贼兵遂夺其桥磨盘山击贼李定国伪侯八都督二总兵十六副将六千兵时尔步战对敌击败之故授以拖沙喇哈番复授为拜他喇布勒哈番后因伤绽而逝念有勤劳于国家遣礼部官员致祭忠魂有灵歆之康熙五年三月十一日立 

　　维康熙五年三月二十二日皇帝遣礼部祠祭清吏司郎中尼杨哈等谕祭故总督江南江西等处地方军务兼理粮饷兵部尚书兼都察院右副都御史因病退去三等阿达哈哈番马鸣佩之灵曰鞠躬尽瘁者臣子之芳踪恤死报勤者国家之盛典尔马鸣佩性行纯良才能称战 【称战：称职】 克襄王事着有勤劳方冀遐龄忽然长逝朕用悯焉时颁 【时颁：特颁】 祭葬以慰幽魂于戏宠锡重垆庶享匪躬之报名垂信史聿昭不朽之荣灵如不昧尚克歆承 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠胡尼雅尔原系白身管巴牙喇甲喇二次征山东时攻取霸州第四登进遂克其城第三次征湖广往沅州去时有贼二只虎袁中第立营不容我兵过江击战时尔率本固山巴牙喇同甲喇章京图纳等步战击败之贼李总兵官率千总二员马步兵丁欲取沅州于便水河岸上立营三处击战时尔率左翼巴牙喇同额塞击败之又李总兵官率二营兵丁站立击战时尔率左翼巴牙喇纛章京杜尔德对敌击败之闻得贼首二只虎在吴寨城内遂往征进至城外桥边有马步兵千余拒敌击败之尔先入城门又有贼冯总兵官马步兵约有三千击战时尔率左翼巴牙喇同噶布世先章京白尔黑图等击败之第五次征湖广时贼伪安南王刘文秀下左将军卢明臣兴国侯冯壮力等总兵官三十余员兵丁二万座船四百余只去攻取岳州武昌尔同甲喇章京罗和率领章京兵丁座船二十四只埋伏河岸贼至见我船杀入遂对面列阵拒敌尔击败之又有贼王都督船百余只对面列阵拒敌击战时尔复将八固山船只整齐列阵击败之故授为拖沙喇哈番后出征云贵时在凉水津地方贼伪侯李成蛟率四总兵千余马步官兵摆列炮鸟鎗挨牌拒敌击战时尔率本翼巴牙喇对敌击败之在炉噶地方贼李定国率四侯三伯一将军二十四总兵一万七千余官兵立栅摆列象只炮鸟鎗挨牌拒敌击战时尔率本旗步战对敌击败之出征湖广山贼时往攻茅麓山门筑墙之处击败贼三百余兵时尔率头队击败之在大山嘴击败贼四百余兵时尔率头队击败之在门下击贼五百余兵时尔率头队击败之因攻门下阵亡故由拖沙喇哈番授为拜他喇布勒哈番兼一拖沙喇哈番将亲男胡沙护承袭皇帝制曰褒忠表义昭代之良规崇德报功圣王之令典特颁恩命以奖勤劳尔拖沙喇哈番摆牙喇甲喇章京加一级胡尼雅性资端谨才识宏通俾典厥司恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任壮夫二任拖沙喇哈番品级三任光禄寺副理官四任管摆牙喇甲喇五任拖沙喇哈番照旧管摆牙喇甲喇六任今职盖闻树绩垂青乃至人不朽之大业阐行扬名为后氏追宣之悃诚弟头等下关代仰念我资政大夫先兄尼雅公负姿刚毅素着谋略从龙定鼎驱驰南北水陆之间莫不登陴陷阵克奏肤功故能宠膺世爵后康熙三年从征湖广山贼越险冒刃连战破敌虽大功克成而兄遂以阵殒呜呼痛哉然捐身报国祇尽臣宜乃事定之后皇上嘉念其忠再晋世职一级特令遣官致祭光被泉壤是兄虽死犹生也兹遇覃恩历受封诰代切连枝之至情何容泯没其前猷谨将朝廷报功之重□□□□庶几无忘继述云康熙五年四月十一日头等下孝弟关代谨立 

　　二等精奇尼哈番下内大臣加一级谥忠直杜鲁麻把鲁图 【把鲁图：把图鲁】 占碑文稽古建业驱策羣力不吝爵赏以劝有功昭示后世用传不朽所以励忠盖甚备也尔杜鲁麻把图鲁占赋性纯良制行忠勇膂力过人而奋力戎行得赐把图鲁占之名简用禁庭恪共厥职宣诚累朝忠勤素着方冀遐龄忽焉长逝朕用悼焉特赐谥曰忠直勒诸贞珉以光泉壤国典臣忠庶其昭垂毌斁哉康熙五年四月二十一日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番加一级哈赖性资端谨才识宏通初列官阶□□勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拖沙喇哈番品级包大二任拖沙喇哈番照旧包大三任拜他喇布勒哈番照旧包大四任拜他喇布勒哈番又一拖沙喇哈番照旧包大五任三等阿达哈哈番六任今职制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔三等阿达哈哈番加一级哈赖嫡妻赠恭人纳喇氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭壸德制曰宜家无妇劳臣不免于内顾之忧继室有人盛朝应恤其相夫之德何分先后并贲褒纶尔三等阿达哈哈番加一级哈赖继妻觉罗氏嗣操壸政克相夫纲帏有前徽既见和柔合德廷申再命用彰黾勉同心兹以覃恩封尔为夫人于戏内则是娴允垂光于青史令仪不忒宜加毖于深闺尚克钦承以昭宠命康熙五年岁次丙午四月二十六日卯时三等阿达哈哈番孝男莫罗活建立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔原任议政大臣刑部尚书管都察院左都御史事三等阿达哈哈番觉罗雅布兰派衍宗潢性资端谨爰推敦睦之典用加锡爵之恩奉职有年宣劳罔懈小心益励懋绩弥彰庆典迭逢崇阶洊陟载颁宠綍以示劝酬兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷康熙五年六月病故皇帝遣鸿胪寺卿额性格谕祭曰鞠躬尽瘁臣子之芳踪恤死报勤国家之盛典尔雅布兰性行纯朴才能端良屡任服官着有勤劳方冀遐龄忽焉奄逝朕用悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚克歆享康熙五年十月初□日吉旦立 

　　雪屐寻碑录卷三 

　　●雪屐寻碑录卷四 

　　清宗室　盛昱　集录 
　　康熙六年三月初七日皇帝遣礼部右侍郎常鼐谕祭故少师兼太子太师都统加一级觉罗巴哈纳之灵曰鞠躬尽瘁臣子之芳踪恤死报勤国家之盛典尔巴哈纳性行纯良才能敏练克襄王事着有勤劳方冀遐龄忽焉奄逝朕用悼焉特颁祭葬用展哀忱呜呼宠锡重垆庶享匪躬之报名垂信史聿昭不朽之荣尔如有知尚克歆享一等阿达哈哈番管梅勒牛彔谥毅勤卜丹碑文稽古建业驱策羣力不吝爵赏以劝有功昭示后世以传不朽所以励忠盖甚备也尔卜丹原系布衣宣力行间多历年所征大同攻长城击涿州护居庸之辎重败狡敌于山巅破锦州杏山之兵追击流贼至安肃庆都斩杀甚重厥绩茂焉今于其殁也应识贞珉用光泉壤国典臣忠庶其昭垂毌斁哉康熙六年三月十五日立 

　　皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕亲承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之忽怠索尼尔原为一等虾授吏部启心郎三年考察以尔有才能加授拜他喇布勒哈番尔父邵色榜什从哈答国首先投诚击介樊兵时尔于本甲喇前杀入又征董夔时先一日敌兵列阵以待尔即同众虾击败袭尾随追俘获甚众次日蒙古两据山巅尔同谭太招服一处仍有一处未服遂攻取之攻锦州未下时锦州以兵千余护取大凌河眷属尔仅同二十余人追杀至锦州城下多有斩获往看宁远城时城内敌兵突出尔当先冲杀直至壕边初征北京时遇袁巡抚兵来敌我左翼尔于和硕肃亲王前当先杀入敌众遶围尔教王横冲遂突围而出复于王前转战杀至城下斩杀甚众围大凌河时锦州突出敌兵追我前锋尔于父皇前当先冲入直抵敌兵步营复斩杀之征大同时尔率包牛彔兵杀败敌众拔取山城台堡九载考察部中一应事务尔能任职果断宣力王事殚厥忠诚嘉尔故由拜他喇布勒哈番超升为三等阿思哈哈番崇德八年十二月二十二日后底定燕京考核羣臣功绩父皇太宗文皇帝宾天国势抢攘无主宗室昆弟各肆行作乱争窥大宝尔重念父皇恩遇坚持忠贞之心不惜性命戮力皇家同叔和硕郑亲王扶立朕躬秉忠义以定国难因尔忠义之臣故由三等阿思哈哈番超升为二等京奇尼哈番顺治二年二月二十八日后墨勒根王心怀篡夺知尔必为朕死实难存留以计遣祀昭陵随无故削职即安置彼处朕亲政之后知尔无辜召回仍授为二等京奇尼哈番天下统一爰仿古圣王之制上圣母尊号昭圣慈寿皇大后 【皇大后：皇太后】 礼成由二等京奇尼哈番超升为三等伯世袭罔替大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成以尔忠义之臣由三等伯超升为一等伯世袭罔替如前若犯通谋他国及忌嫉诸王贝勒之事以法正罪其余错误罪过免死二次顺治九年正月二十六日后索尼尔在太祖高皇帝时授为内院黾勉効力在太宗文皇帝时任以内外大事悉能果断殚厥忠诚及太宗文皇帝宾天抢攘之际重念皇祖恩遇坚持忠贞之心不惜性命克勤皇家在世祖章皇帝时亦任以内外大事竭尽纯笃皇考世祖章皇帝宾天时以其勋旧大臣夙秉忠贞堪受重托遗诏俾令辅政乃恪遵顾命毕殚忠忱夙夜靖共厥绩茂焉历事累朝毕殚忠忱又辅理政务劳绩深为可嘉将尔所得一等伯外授为一等公世袭罔替康熙六年四月三十日 

　　原任经略湖广江西广西云南贵州等处地方总督军务兼理粮饷太傅兼太子太师兵部尚书都察院右副都御史武英殿大学士三等阿达哈哈番年老有病致仕正一品顶戴谥文襄洪承畴碑文稽古兴朝必有贤良之臣生则荣以高爵殁亦锡以丰碑所以劝忠盖甚备也尔洪承畴才能敏练器宇渊宏我朝平定锦州松山等处破明兵十三万时获尔蒙太宗皇帝宽恩抚育迨克取京城大兵南下尔图报豢养之恩督理绿旗官兵协同大兵歼逆首擒伪王发获奸细招徕叛党除盗安民所在着绩事竣还朝仍赞纶扉尔能夙夜宣劳恪共厥职旋畀尔经略五省随满洲大兵进取云贵招抚军民土司供应大兵粮饷能济军需边疆有赖克襄王事屡建功勋特授世及之荣以示酬庸之典忽闻长逝甚悼朕怀特赐谥曰文襄勒诸贞珉光及泉壤国典臣忠庶其昭垂毋斁哉康熙六年闰四月十八日立 

　　都统议政大臣谥忠襄孙塔碑文稽古建业驱策羣力不吝爵赏以劝有功昭示后世用传不朽所以励忠盖甚备也尔孙塔赋性忠恪制行端方总理部务夙夜匪懈効力戎伍克殚忠忱至于协同大兵征山东击败卢军门之兵继征四川击贼首郝总兵等众驻防怀安剿灭贼首曹良臣余孽复征云南同王公计议以定遐方肤功屡建勤劳素着特授世及之荣以示酬庸之典忽闻长逝甚悼朕怀谥曰忠襄勒诸贞珉光及泉壤国典臣谊庶其昭垂毌斁哉康熙六年闰四月二十五日立 

　　总督福建等处地方军务兼理粮饷少保兼太子太保兵部尚书兼都察院右副都御史加一级谥忠襄李率泰碑文稽古建业驱策羣力不吝爵赏以劝有功昭示后世用传不朽所以励忠盖甚备也尔李率泰性行清贞才能敏练克襄王事历有年所自驻防济宁而定青州之乱同大兵南下平定河南进剿福建克城破敌屡立战功爰膺总督之重任奠安岩疆之军民剿抚贼寇宁谧海隅克副简用报効抒诚特授世及之荣以示酬庸之典积劳病殒甚□朕怀特赐谥曰忠襄勒诸贞珉光及泉壤国典臣谊庶其昭垂毌斁哉康熙六年闰四月二十八日立 

　　原任都统太子太保□等□奇尼哈番加□级谥果敏俄罗色臣碑文稽古建业驱策□□不吝爵赏以劝有功昭示后世用传不朽所以励忠盖甚备也尔俄罗色臣赋□□□□□□□奋力行间屡建功绩宣力累朝勤劳素着嗣是屡以大礼告成更复推念贵戚洊陟崇阶方冀永享遐龄何意溘然长逝朕甚悼焉特谥果敏爰勒贞珉以光泉□□□□□庶其昭垂毌斁哉康熙六年五月十二日立 

　　维康熙六年八月初七日皇帝遣礼部右侍郎常鼐谕祭故辅政大臣一等公谥文忠索尼之灵曰鞠躬尽瘁臣子之芳踪恤死报勤国家之盛典尔索尼才猷敏练赋性忠贞历事屡朝勤宣一德殚心辅政备着勋庸列爵上公积劳遘疾尚冀遐年以资倚毗忽焉长逝深悼朕怀是用遣官特颁祭葬呜呼宠锡黄垆庶享匪躬之报名垂信史聿昭没世之荣灵如有知尚其歆此维康熙六年八月十一日皇帝遣礼部尚书觉罗外库谕祭故辅政大臣一等公谥文忠索尼之灵曰惟尔服官敬慎佐政勤劳勋德懋昭靖共靡懈念老臣之尽瘁深朕怀之悼伤轸恤有加再颁祭典灵其不昧尚克歆承维康熙六年八月十七日皇帝遣礼部尚书觉罗外库谕祭故辅政大臣一等公谥文忠索尼之灵曰惟尔累朝耆旧一代忠良资启沃以宣劳历年所而罔间溘焉告终 【终：逝】 莫展朕心祭典再颁频舒轸悼尔灵犹在尚其歆兹维康熙六年八月二十一日皇帝遣礼部尚书觉罗外库谕祭故辅政大臣一等公谥文忠索尼之灵曰惟尔累朝耆旧一代忠良资启沃以宣劳历年所而罔间溘焉告逝莫展朕心祭典再颁频舒轸悼尔灵犹在尚其歆兹维康熙六年八月二十七日皇帝遣礼部右侍郎常鼐谕祭故辅政大臣一等公谥文忠索尼之灵曰惟尔累朝耆旧一代忠良资启沃以宣劳历年所而罔间溘焉告终 【终：逝】 莫展朕心祭典再颁频舒轸悼尔灵犹在尚其歆兹 

　　孙三等阿达哈哈番佛落拜塔喇布勒哈番兼一拖沙喇哈番巴哥谨序盖闻贻谋成训乃至人广仁之弘□立行扬名为人孙昭荫之诚悃惟敦懿教于先代贻纬行于后昆是以称焉我先人追荐历代之忠纯盛世居官克城破敌立有功业捐身报国以尽臣谊格承先人之泽得袭隆爵幸遇覃恩历授封诰每念无穷之德泽何敢泯没其义训谨将诰命之首勒刻碑文以昭先人之谋用广厥德使□昆永承功业不谖恪守袭替毋怠奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等阿达哈哈番又一拖沙喇哈番管牛彔甲喇章京南城察院理事官纳慕奇尔于义州着登城之绩于广宁斩获受赏追获蒙古逃人又擒斩阻截汉兵攻取大凌再击吴镇西忒库营夜犯皆能同众击贼入关追寇对阵败之战功既优延赏世劝兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷康熙六年岁次丁未十月初二日立 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔库特乃拜牙喇参领加二级巴诸代之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫拜牙喇参领加二级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆胤爰归善于厥生盛典维新壸仪愈着尔拜牙喇参领加二级巴诸代母乌克孙觉罗氏帏范克端贻教居身教之先慈训惟勤能爱在能劳之后宜沛貤封用昭母德兹以覃恩封尔为夫人于戏子情罔极感顾复而敦孝国纶普被念劬劳以疏荣嘉乃恩勤颁兹宠贲康熙六年十一月二十六日 

　　奉天承运皇帝制曰茂德建勋良臣克昭其果毅酬庸锡类中朝特畀以褒崇爰布王言用彰庭诲尔阿尔布你乃议政大臣镶红旗满洲都统兼一等阿达哈哈番加一级垦车黑之父训讲义方庆余积善肯堂□构良材资朴斲之勤懋赏懋官明廷□显扬之锡欣逢国典式廓家声兹以覃恩赠尔为光□大夫锡之诰命于戏因严为教成令器于班行移孝作忠焕纶章于策府祗服朕命永贲乃休康熙六年十一月二十六日 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔赠资政大夫三等阿达哈哈番内翰□秘书院学士瓦尔喀乃原任内弘文院大学士原品护侍二王三等阿达哈哈番加一级觉罗伊图之父持身有道迪子成名嘉予懋绩之臣实尔克家之嗣用褒义训爰贲恩荣兹以覃恩赠尔为光禄大夫内弘文院大学士三等阿达哈哈番加一级锡之诰命于戏率行式谷泽流青史之光教孝作忠荣耀紫纶之色永培祚胤益庇昌隆制曰国家之最重者 【国家之最重者：国之最重者】 惟是忠盖之臣家所由兴者以有劬劳之母特颁恩命用慰子情尔原任内弘文院大学士原品护侍二王三等阿达哈哈番加一级觉罗伊图母赠夫人纳喇氏慈能育子教可传家念兹靖共之猷实本恩勤之训母德既着渥典宜加兹以覃恩赠尔为一品夫人于戏颁爵用以荣亲褒忠因之教孝锡隆恩于不匮表喜誉于来兹钦服宠纶用光泉壤康熙六年十一月二十六日 

　　奉天承运皇帝制曰兴朝开创之业端藉元勋良臣辅弼之材实资世德式遵令典用沛洪恩尔拖赖乃包衣昂邦加一级海喇孙之曾祖父源远流长本深支茂盖积德于乃躬故发祥于奕世曾孙有庆惟尔之休兹以覃恩赠尔为光禄大夫包衣昂邦加一级锡之诰命于戏一德交孚迓天休而洊至数传始大荷帝眷之方来尚其钦承式佑尔后制曰德隆宗社于开国为崇功恩及曾闱于承家为异数庸颁宠命以着殊休尔包衣昂邦加一级海喇孙曾祖母纳喇氏庆衍曾孙徽流四世重帏培德乃启后人溯水木之深长用恩荣之远被兹以覃恩赠尔为一品夫人于戏徽音邈矣佑祚胤而克昌宠贶赫然保昭融于无斁传之永远服此休祯康熙六年十一月二十六日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔原任步兵固山大加一级沙来性资渊谨才识宏通初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任步兵甲喇大二任步兵固山大三任今职康熙六年十一月二十六日 

　　皇清诰封通议大夫吏部员外郎加一级勒公诰命碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔吏部员外郎加一级勒德礼夙具干才授职効用理事铨部勤慎不懈历年宣劳始终罔替庆典欣逢恩命洊加宜沾新纶用示劝励兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任工部笔帖式哈番二任礼部他赤哈哈番三任礼部主事四任礼科掌印记事官五任吏部员外郎六任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔吏部员外郎加一级勒德礼妻已封宜人瓜尔佳氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德康熙六年十一月二十六日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔户部掌印郎中加一级色黑性资端谨才识宏通佐理计部□慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任内翰林国史院检讨二任本院编修三任加一级四任本院侍读五任兵部员外郎六任户部郎中七任今职康熙六年十一月二十六日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔兵部郎中加二级卜书库性资端谨才识宏通佐理枢部恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔兵部郎中加二级卜书库妻封淑人牛祜禄氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙六年十一月二十六日 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔屯泰义方有训式谷无惭念尔嗣之勤劳既克家而报国俾尔泽之昌大爰锡类以昭仁兹赠尔为资政大夫锡之诰命钦荷宠光慰尔幽灵制曰国体劳臣必溯源而沛泽家崇喆胤爰归善于厥生尔纳喇氏帏范克端胎教居身教之先慈调惟勤能爱在能劳之后宜□□□□□□□□□□□□□□□□□□□□□康熙六年十一月二十六日 

　　吾金氏者辽东东宁卫世指挥使司也历传至我祖考府君扈□入京升授江南江宁□□将军享年五十三岁葬于永定门外迤东城隍之阳今以孙儁贵追封通奉大夫暨我祖妣追封夫人爰为立石墓前并记先人讳字于石俾子孙世□不忘云祖考讳科字□□行□祖妣马氏生子三人长讳门坤字五寰娶陈氏生孙一人□次门宣字照寰娶叶氏生孙一人锃季门□字□□娶李氏生孙一人□□□儁生曾孙□人长德纯次德□次德□次德□康熙十二年岁次癸丑五月吉旦四川等处承宣布政使司布政使加三级孝孙金儁立石奉天承运皇帝制曰恩彰下逮勉笃棐于羣寮家有贻谋本恩勤于大父用溯源流之自爰推纶綍之荣尔金科乃河南布政使司右布政使加二级金儁之祖父植德不替佑启后人绵及乃孙丕彰鸿绪休贻大父聿观世泽兹以覃恩赠尔为通奉大夫河南布政使司右布政使加二级锡之诰命于戏垂裕孙谋已沐优渥之典崇褒祖德用邀锡类之仁贻厥奕祚佩此新纶制曰一代褒功劝酬示后再世承恩崇奖及先绩既懋于公家宠宜追于王母尔河南布政使司右布政使加二级金儁祖母马氏尔有慈谋裕及后昆念兹称职端由壸教爰锡褒仪之贵用昭种德之勤兹以覃恩赠尔为夫人于戏遡其家法爱劳既殚先图贲乃□章昌融益开来绪□期丕赞用席□庥康熙六年十一月二十六日 

　　府君□门坤字王寰 【王寰：五寰】 以故明万历甲寅年二月十二日生于辽东之东宁卫幼而英异长而孝友宗族乡党交誉无间隐德弗耀享年五十一岁以皇清康熙三年甲辰八月初四日□于正寝从葬于永定门外迤东先人墓侧今以不肖□贵追封通奉大夫爰为立石墓前以志不朽康熙十二年岁次癸丑五月谷旦四川等处布政使司布政使加三级金儁立奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔金门坤乃河南布政使司右布政使加二级金儁之父义方有训式谷无□念尔嗣之勤劳既克家而报国俾尔泽之昌大爰锡类以昭仁兹以覃恩赠尔为通奉大夫河南布政使司右布政使加二级锡之诰命于戏教诲尔子永勿忝于家声聿修厥德尚无负于国恩钦□宠命慰尔幽灵制曰国体劳臣必溯源而沛泽家崇喆胤爰归善于厥生盛典维新壸仪愈着尔河南布政使司右布政使加二级金儁母陈氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩封尔为夫人于戏子情罔极感顾复而敦孝国纶普被念劬劳以疏荣嘉乃恩勤颁兹宠贲康熙六年十一月二十六日 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔英额礼义方有训式谷无惭念尔嗣之勤劳既克家而报国俾尔泽之昌大爰锡类以昭仁兹赠尔为资政大夫锡之诰命钦荷宠光慰尔幽灵制曰国体劳臣必溯源而沛泽家崇喆胤爰归善于厥生尔黑色里氏帷范克端胎教居身家 【身家：身教】 之先慈训惟勤能爱在能劳之后宜沛貤封用昭母德兹赠尔为夫人嘉乃恩勤颁兹宠贲康熙六年十一月二十六日 

　　皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔辅政大臣一等公索尼性秉忠贞才兼文武赞襄左右裨益邦家暨顾命之首膺畀台衡之重任佐理政务克殚厥心勤夙夜而茂建谟猷卫社稷以乂安邦国寅亮弘兹一德笃棐着于累朝宠秩宜加鸿章用贲兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔辅政大臣一等公索尼妻李佳氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔辅政大臣一等公索尼继妻纳喇氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治康熙六年十一月二十六日 

　　皇清诰赠资政大夫京公之碑奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔赠通议大夫工部员外郎加一级京古代乃工部郎中加一级金泰之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫工部郎中加一级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆胤爰归善于厥生盛典维新壸仪愈着尔工部郎中加一级金泰母封淑人董俄觉罗氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩赠尔为夫人于戏子情罔极感顾复而敦孝国纶普被念劬劳以疏荣嘉尔恩勤褒其遗范康熙六年十一月二十六日 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔封资政大夫拜他喇布勒哈番太常寺卿加一级开木布乃通政使司通政使加一级拜他喇布勒哈番噶代之父持修有道迪子成名嘉予懋绩之臣实尔克家之嗣用褒义训爰贲恩荣兹以覃恩赠尔为光禄大夫通政使司通政使加一级拜他喇布勒哈番锡之诰命于戏率行式谷泽流青史之光教孝作忠荣耀紫纶之色永培祚胤益庇昌隆制曰国之最重者惟是忠荩之臣家所由兴者以有劬劳之母特颁恩命用慰子情尔通政使司通政使加一级拜他喇布勒哈番噶代嫡母赠夫人舒木禄氏慈能育子教可传家念兹靖共之猷实本恩勤之训母德既着渥典宜加兹以覃恩赠尔为一品夫人于戏颁爵用以荣亲褒忠因之教孝锡隆恩于不匮表嘉誉于来兹钦服宠纶用光泉壤康熙六年十一月二十六日 

　　奉天承运皇帝制曰贻厥孙谋忠荩识世传之泽绳其祖武恩荣昭上逮之休忠厚之□攸存激劝之典斯在尔封光禄大夫仓场总督户部左侍郎佐领加一级白玉铭乃仓场总督工部尚书佐领加一级白色纯之祖父尔有贻谋以启乃孙传至再世克勤王家褒宠之恩宜及大父兹以覃恩赠尔为光禄大夫仓场总督工部尚书佐领加一级锡之诰命于戏再世而昌无忘贻德之报崇阶特晋用昭宠锡之恩奕代垂休九原如在制曰孝子之念王母情无异于慈帏兴朝之奖劳臣恩并隆于祖烈爰沛貤封之命用慰报本之怀尔仓场总督工户 【工户：工部】 尚书佐领加一级白色纯祖母孙氏□□□□□□再世乃孙袭庆绩懋国家嘉尔淑仪宜锡褒宠兹以覃恩赠尔为一品夫人于戏章服式贲沛介锡于大母纶綍宠颁保昌隆于百禩永承家庆以□幽灵制曰推恩锡类曲体劳臣遂以闻孙亦及似妣斯固臣之上愿实惟国之典章尔仓场总督工户 【工户：工部】 尚书佐领加一级白色纯继祖母孙氏孙枝既茂于后国恩□□□□□因世美嘉尔嗣徽用藉褒章并申宠锡兹以覃恩赠尔为一品夫人于戏德贻再世疏兹从祖之荣功着后人用沛□慈之庆钦承休命□□□□康熙六年十一月二十六日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔吏部员外郎加一级宜哈达夙具干才授职効用理事铨部勤慎不懈历年宣劳始终罔替欣逢庆典恩命洊加宜沛新纶用示劝励兹以覃恩特授尔阶通议大夫于戏恩推自近乃弘奖夫崇阶业广惟勤尚克承夫宠锡钦予时命励尔嘉猷康熙六年十二月二十六日 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔赠通议大夫户部郎中吴苏布乃户部郎中加一级穆成格之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫户部郎中加一级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵康熙六年十二月二十六日 

　　皇清诰赠通议大夫捕牲部员外郎加一级鼐公碑阴文国家覃恩令典施及臣子必推本所自光被泉壤匪仅劝忠亦将以教孝也予先大父赋性忠耿制行纯良既娴韬略复善骑射当太宗文皇帝时为贝勒一等护卫兼管佐领屡从征伐着有劳绩继为内库总管兼摄筵宴事务小心敬畏克尽厥职不幸于己丑年七月初二日以疾奄逝年六十有五康熙六年恭遇恩诏诰赠通议大夫予先大母性亦贞方教亦谨严越于乙巳年六月十六日以疾奄逝年七十有七同遇恩诏诰赠淑人不孝孙自惭德薄幸荷主知叨列清班皆赖先大父先大母福泽燕贻积善余庆之所致也饮水思源敢不备纪恩纶及先大父先大母行事梗概敬勒□碑垂诸奕世以俾子孙绳绳□□乎谨识孝孙会计司正四品加二级员外郎□□掌仪司正四品加二级员外郎巴□□掌仪司官捕牲部□□掌仪司正六品加一级御前赞礼□喇哈□□孙监生加一级马立□监生加一级马□哈识立 

　　原任广东驻防二等阿达哈哈番加六级王应科之神道碑记奉天诰封录□天下一统仿古圣王之制尊崇太祖武皇帝功德配祀上帝礼□念诸旧臣世効劳绩尔袭父职由拜塔喇布勒哈番加一拖沙喇哈番顺治七年十月二十四日上圣母昭圣慈寿皇太后尊号礼成由拜塔喇布勒哈番兼一拖沙喇哈番升为三等阿达哈哈番大婚礼成仿古制加上圣母昭圣慈寿恭简皇太后尊号礼成由三等阿达哈哈番升为二等阿达哈哈番加一级永袭不绝大清康熙七年三月吉日孝弟二等阿达哈哈番加一级王应元谨立 

　　国家之遇大臣生则予以世官纶诰殁则锡之祭葬谥赠所以为褒忠报功之巨典也为人子者显扬厥考敬录宸章勒之贞珉凡以摅上纪主恩下扬先烈之悃诚也我先考繇额者库简任学士授拜他喇布勒哈番累阶晋光禄大夫少师兼太子太师户部尚书保和殿内国史院大学士加一级授一等阿达哈哈番世职讣音上闻谥文恪复特赠太保兼太子太师遣官谕祭造坟安葬隆恩迭沛奕世邀荣孝男塞思赫敢不拜扬钦命撰述先德以示后世谨以谕祭文勒石墓旁用垂不朽云大清康熙七年三月二十七日内秘书院学士加一级孝男塞思赫百拜勒石 

　　辅政大臣一等公谥文忠索尼碑文稽古兴朝必有一德之臣赞襄大业奏致升平生则荣以显爵殁则表厥肤功所以劝忠盖甚备也惟尔辅政大臣一等公索尼赋性忠良才猷敏练当太祖高皇帝之世殚密勿之赞襄逮太宗文皇帝之时综内外之鸿巨及历任于行间悉驰驱以効力后值抢攘益矢精忠克勤皇家不惜躯命世祖章皇帝鉴其笃棐以勋旧之臣膺顾命之重寅亮四世辅政七年厥绩懋焉甫锡爵于元公冀享年于耄耋乃积劳遘疾倏尔云亡甚悼朕怀曷维其已兹特谥曰文忠勒之贞珉光及泉壤国典臣忠庶其昭垂无斁哉康熙七年四月初九日立 

　　奉天承运皇帝制曰褒忠表义昭代之良规崇功报德 【崇功报德：崇德报功】 圣王之令典特颁恩命以奖勤劳尔一等阿达哈哈番加一级钮尼牙哈尔原系白身当牛彔事 【白身当牛彔事：当疑作管】 三次围锦州时得关厢之夜尔击败围诺慕奇敌兵援出诺慕奇定鼎燕京入山海关之日击流贼马步兵二十万□同固山额□和硕额夫杜磊步战对垒败之嘉尔故授为拜他喇布勒哈番后以尔户部理事官五载考察办事有能故由拜他喇布勒哈番加一拖沙喇哈番尔性资端谨才识宏通初列官阶克着勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡初任管牛彔二任户部理事官仍管牛彔三任拜他喇布勒哈番照旧理事官管牛彔四任拜他喇布勒哈番又加一拖沙喇哈番照旧理事官管牛彔五任三等阿达哈哈番照旧管牛彔六任二等阿达哈哈番照旧管牛彔七任一等阿达哈哈番照旧管牛彔八任今职一等阿达哈哈番仍承世袭罔替康熙七年四月二十五日 

　　奉天承运皇帝制曰兴孝维君锡类弘昭报本教忠自父服官敬用承家尔王道明乃尚宝司副理事官员外郎加一级王盘之父道在禔躬爰被丝纶之重志存作室式弘堂构之遗兹以覃恩赠尔为奉政大夫尚宝司副理事官员外郎加一级锡之诰命于戏恩逮所生弥表象贤之美荣施下壤益彰燕翼之庥制曰疏恩将母弘推锡类之仁移孝作忠均切显扬之念尔尚宝司副理事官员外郎加一级王盘母张氏爱子能劳笃义方于杼柚相夫克顺端令范于闺闱兹以覃恩赠尔为宜人于戏象服昭荣聿荷廷纶之宠熊丸遗教永流泉壤之辉奉天承运皇帝制曰国家推恩而锡类臣子懋德以图功懿典攸存忱恂宜勖尔尚宝司副理事官员外郎加一级王盘干才素具爰命服官俾典厥司勤慎不懈历年宣劳始终罔替庆典欣逢新纶宜沛兹以覃恩特授尔阶奉政大夫锡之诰命于戏式弘车服之庸用励显扬之志尚钦荣命益矢嘉猷初任副理事官员外郎二任今职制曰靖共尔位良臣既効其勤黾勉同心淑女宜从其贵尔尚宝司副理事官员外郎加一级王盘妻李氏克娴内则能贞顺以宜家载考国常应褒嘉以锡宠兹以覃恩封尔为宜人于戏敬为德聚实加儆戒以相成柔合女箴愈着匡襄以永赉康熙岁戊申仲夏吉旦 

　　总督四川等处军务兼理粮饷太子少保兵部尚书兼都察院右都御史谥勤襄李国英碑文稽古建业驱策羣力不吝爵赏以劝有功昭示后世用传不朽所以励忠盖甚备也尔李国英性行敬慎才猷敏亮久任岩疆几二十载靖蜀寇守秦陇剿逆贼平番寨功劳屡建忠忱素着忽闻长逝甚悼朕怀兹特赐谥曰勤襄勒诸贞珉光及泉壤国典臣谊庶其昭垂无斁哉康熙七年六月初八日立 

　　诰封奉政大夫李公墓表李公讳仁杰世冑也智量弘远品度渊深其视富贵等敝屣焉公素笃人伦好义气赋性高介不竞奢靡乃若遇可矜可哀之人又不自啬寒者予衣饥者予食种种积德不可缕指且教子义方敦大体故贤郎端恭忠恪上事朝廷屡使远方不辱君命公之为人又于其教子可法矣爰荷恩荣以彰美德然公澹泊自处食不厌麤衣不厌故曰令子孙师我俭耳年六十五尚精气矫矫识者谓公宜百岁讵一疾不起于丁未九月十七日怡然长逝如公也者岂非今之全福全人哉余闻公贤声久矣戊申秋公之子李君讳蒙摄尼者诣余泣言而属墓表于余余纵拙于文敢不欣欣从事使后之人知公之乐善也如此知公之能教子也如此又使后之人知李君之能承父志也如此知李君之能爱慕其亲也又如此嗟夫公??山壬?矣而公之名可垂不朽□故述而表之少师兼太子太师刑部尚书内国史院大学士卫周祚谨顿首拜撰维康熙七年九月十五日立 

　　资政大夫达尔太皇清诰赠碑康熙七年十月吉旦男托德立 

　　诰赠资政大夫镇守山西陕西固山大穆凡为人臣者受国家宠遇殊恩必镂载于金石将以上昭朝廷之仁而下表先人之烈也予显考资政大夫赋性明敏制行忠直既娴武略复嗜文辞守己清洁治家勤俭孝以事长和以抚幼礼以事上恩以恤下所至之地则福集其躬所遇之人则羣沾其泽屡亲履乎戎行辄奋力而克捷不幸于康熙元年三月二十六日以疾终于家未几遇恩诏诰赠资政大夫不孝薄德之人幸荷主知备员农部皆赖先大夫福泽垂裕及式训燕贻之力每一追溯本源辄为五中崩裂而当隆恩下被之时先大夫又已不及身见言念及此真不禁恫乎有余悲也君恩罔极亲恩罔极敢不备纪封谥及先大夫行事大略敬勒丰碑垂诸奕世以俾子孙绳绳效法乎谨□康熙八年四月吉旦孝子户部员外郎加一级苏赫德金成 

　　皇清光禄大夫一等阿思哈哈番刑部左侍郎副都统管佐领加□级吴喇缠碑文国家优遇功臣生则崇阶世秩以宠之殁则遣官谕祭以恤之所以表有功昭有德也我显考光禄大夫吴公秉性忠良制行恭谨娴习武略兼嗜文辞初由三等下历管佐领摆牙喇参领黑□昂邦以先大父有自噶哈里率众来归功袭三等阿达哈哈番职管副都统太祖高皇帝配天礼成晋二等阿达哈哈番自是宣力行间潼关之役数击流寇连拔二营嗣下杭州则大败敌将马士英军攻南昌则屡败叛贼金声桓军于平湖县泽中遇有敌舰则截获十一艘放兖州府遇伪总兵官朱翊鏦兵则击败千五百人招降一府二县以□功加一拖沙喇哈番继晋刑部侍郎事无巨细悉矢公谳决两遇加上皇太后尊号历升晋二等阿思哈哈番后率官兵剿赵巴口湖中贼众歼贼渠赵凤冈等平□人夺贼舰百余艘剿宝三村贼众攻拔其台擒其渠田东楼等百余人并获贼舰舟山之役伪总制陈六御等拥贼众三万余驾舰二百余列阵海中逆焰甚炽亲督左翼官兵奋勇击败之夺获贼帅陈大任船恢复舟山论功超拜一等阿思哈哈番兼一拖沙喇哈番凡历文武□职十有四迁遇覃恩加一级封光禄大夫荣及三代自幼殚勤积分遘疾予告解职不意于康熙六年十月二十三日遂以疾终上为震悼特赐金营葬遣礼部谕祭呜呼朝廷之优遇功臣可谓至矣达兰泰等以谫陋荷先人福德留贻滥竽官秩敢不表彰国家盛典与先人勤劳式训子孙垂之后世谨追溯本原垂涕而书其梗槩用勒丰碑以传不朽云康熙八年四月十九日孝男吴淑一等虾加一级孙淮图谨立 

　　夫国重懿亲淑德溯天潢之胤家承母训阃仪开奕世之祥音容虽閟于九原慈爱实垂于万禩敬扬令闻昭示来兹先妣册封公主乃太祖高皇帝之女也德懋温庄性含贞静幼生宫掖分金枝玉叶之辉长沐荣封承象服龙章之锡止慈止孝肃雍允协于风诗克俭克勤礼法深娴于内则佐先人以恭慎绩着旗常育后嗣以劬劳教先阃阈方席丰而履盛遽缘事而除封留未尽之余庥衍方来之厚泽深恩罔极念怙恃而如存积庆无疆贻子孙而未艾勒贞珉于幽宅千秋犹载徽音峙华表于佳城四德增辉彤管述兹梗槩曷罄瞻依康熙八年五月初十日孝男少保兼太子太保二等公遏必隆立 

　　皇清诰封通议大夫工科给事中加一级满公碑奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔赠奉政大夫工部司库加一级满岱乃工科给事中加一级戚世之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为通议大夫工科给事中加一级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆胤爰归善于厥生盛典维新壸仪愈着尔工科给事中加一级戚世母赠宜人佟佳氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩赠尔为淑人于戏子情罔极感顾复而敦孝国纶普被念劬劳以疏荣嘉乃恩勤褒其遗范康熙六年十一月二十六日皇清康熙八年岁次己酉六月二十二日长男兵科都给事中加一级戚世次男兵部他赤哈哈番加二级科尔坤末男刘塞仝立 

　　原任少师兼太子太师都统加一级谥敏壮觉罗巴哈纳碑文稽古建业驱策羣力不吝爵赏以劝有功昭示后世用垂不朽所以励忠盖甚备也尔巴哈纳赋性纯良才能敏练简任大学士入典机密恪勤所事及授都统克殚厥职朕眷念勤劳申兹宠锡特赐尔谥曰敏壮勒诸贞珉以光泉壤国典臣谊庶其昭垂无斁哉康熙八年十一月十五日立 

　　内大臣一等精奇尼哈番加一级谥果壮吴拜碑文稽古建业驱策羣力不吝爵赏以劝有功昭示后世用传不朽所以励忠盖甚备也尔吴拜赋资毅勇制行纯良初任佐领効力行间厥后屡奏奇功击辽东取宁远定锦州略北京征山东俱能先登致胜擒伏破敌入关灭贼定鼎之际及追滕机思图谢图之时所至奋勇直前身被重创着有功绩迨擢为内大臣敬慎尽职朕眷念勤劳申兹宠锡特赐尔谥曰果壮勒诸贞珉以光泉壤国典臣谊庶其昭垂无斁哉康熙八年十一月二十五日立 

　　内大臣一等阿思哈哈番加一级谥勤僖苏拜碑文稽古建业驱策羣力不吝爵赏以劝有功昭示后世用传不朽所以励忠盖甚备也尔苏拜性质纯良品行敬慎年甫及幼効力行间取察哈喇攻朝鲜围锦州征北京山东当先克捷迨入关灭贼定鼎之际追击承天府夺获贼艘遂趋贼垒连拔两营继下中州收抚归德延安遇敌七败其军献寇跳梁入蜀获胜比年以内大臣遣驻孝陵敬慎尽职朕眷念恪勤特加追恤兹赐谥曰勤僖勒诸贞珉以光泉壤国典臣谊庶其昭垂无斁哉康熙八年十一月二十五日立 

　　呜呼国家所最慎重者名器所最崇奖者勋庸故生则崇阶世秩以示褒没则谕祭易名以示恤盖报有功彰有德典綦隆矣而为之子者欲敬述朝廷之恩泽表扬先世之功勋则取赐封赐恤之文备勒贞珉昭垂奕世以志不忘我先大人恪僖公赋性端亮守职清勤当太宗文皇帝时由牛彔擢为二等下管内务竭力尽忠着有劳绩世祖章皇帝既定燕京追念前勋特授拜他喇布勒哈番嗣是历晋一等阿思哈哈番兼一拖沙喇哈番世袭不替以内大臣总理内务者凡二十年清操如一日今上初定元笃念老成方切倚毗倏尔奄逝深用悯悼予恤予奖悉从优典呜呼□大夫之勤劳国事一朝之宠遇旧臣亦可谓千载一时矣谫劣无□□□□农追溯本源实赖先大夫积德之余荫特汇录前后所得诰命二道勒于墓石一以记国恩一以志先烈凡我子孙尚其无忘世德以益大家声哉康熙八年十二月吉旦孝男一等阿思哈尼哈番又一拖沙喇哈番加一级户部尚书米斯汉敬立 

　　粤惟予先大人戮力疆场振扬风纪功绩己赫赫在人耳目间不肖硕木宝不能枚举谨按世袭诰命所载约其梗槩勒之碑阴垂诸奕禩俾子孙知所效法焉先大人初管牛彔事初次围锦州率本甲喇兵凡三败敌骑兵于松山杏山三次围锦州时锦州松山敌马步兵来薄我营复三败之又洪总制率十三万军来解锦州之围恪遵指授方略破其三营身被八创以军功授拜他喇布勒哈番后定鼎燕京击流贼二十万兵于山海关率摆牙喇甲喇兵对阵败敌追流贼至庆都县复率本甲喇兵败敌征流贼时延安府贼兵两次来犯我师率本固山兵败之招服凤翔等五府又击流贼第二营兵时率本固山兵对阵败敌又率本固山兵败吴伯兵三千以军功由拜他喇布勒哈番加一拖沙喇哈番太祖武皇帝配天礼成升为三等阿达哈哈番两遇上皇太后徽号礼成升为一等阿达哈哈番后伯父之子程尼阵亡复以一等阿达哈哈番并袭其一等伯加授二等公世爵不替不幸于康熙元年三月二十九日以疾奄逝蒙遣太常寺卿喀代谕祭复赐金营葬康熙九年四月吉旦男一等伯都统加一级硕木宝谨立 

　　原任都统三等精奇尼哈番加一级谥襄敏朱马喇碑文稽古建业驱策羣力不吝懋赏以劝有功昭示后世用垂不朽所以励忠盖甚备也尔朱马喇性行纯直才猷敏练屡在行间着有劳绩锦州大凌河之役招抚骆驼等寨宋噶里兀喇之战俘获三百余人击流贼二十万率旗兵于山海关破敌之时败方安国等袭城兵于杭州府驻防之日平定福建破黄总兵之师进取安海歼陈副将之卒率一旗甲士剿金声桓于江右克取一郡五城运大将指挥殛李定国于粤东恢复三十余邑衡桂雪愤用慰众心兹特赐谥曰襄敏勒诸贞珉以光泉壤国典臣谊庶其昭垂无斁哉康熙九年四月二十八日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔兵部督捕衙门左理事官加二级戴都性资端谨才识宏通俾掌中枢恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔兵部督捕衙门左理事官加二级戴都嫡妻俄卓氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙九年五月初六日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔户部尚书一等阿思哈尼哈番又一拖沙喇哈番佐领米斯翰性资端谨才识宏通俾掌计部恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔户部尚书一等阿思哈尼哈番又一拖沙喇哈番佐领米斯翰妻木奇觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔户部尚书一等阿思哈尼哈番又一拖沙喇哈番佐领米斯翰继妻博尔机堇氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治康熙九年五月初六日 

　　皇清诰封中宪大夫吏部员外郎特公之碑奉天承运皇帝制曰国家推恩而锡类臣子懋德以图功懿典攸存忱恂宜勖尔吏部员外郎特尔金干才素具爰命服官铨部分猷克殚勤慎小心罔懈奉职无愆庆典欣逢新纶用贲兹以覃恩特授尔阶中宪大夫锡之诰命于戏式弘车服之庸用励显扬之志尚钦荣命益矢嘉猷康熙九年五月初六日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔原任户部侍郎孝陵总管加一级巴格性资端敏才略宏通初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心康熙九年五月初六日 

　　皇清诰封通议大夫阿公之碑奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔阿山义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为通议大夫工部郎中佐领锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵大清康熙九年五月初六日 

　　奉天承运皇帝制曰□□□□为子者愿以□□□□□□□褒贤教孝者宜以高爵作之忠是用推恩特申休命尔赠奉政大夫□部他□哈哈番加一级□□□□刑科掌印给事中加一级机什哈之父义方有训式谷无惭念尔嗣之勤劳既□□而报国俾尔□之□□爰锡类以昭仁兹以覃恩赠尔为通议大夫刑科掌印给事中加一级锡之诰命于戏教诲尔子永□□□家声聿修厥德尚无负于国恩钦承宠命慰尔幽灵制曰国体劳臣必遡源而沛泽家崇□□□□□于厥生盛典维新壸仪愈着尔刑科掌印给事中加一级机什哈□□□宜人牛胡卢氏帏范克□□□□身教之先慈训惟勤能爱在能劳之后□沛貤封用昭壸德兹以覃恩赠尔为淑人于戏子情罔□□□□而敦孝国纶普被念劬劳以疏荣嘉乃恩勤褒其遗范康熙九年五月初六日 

　　原任太子少保户部尚书加二级谥襄愍苏纳海碑文自古建业驱策羣力不吝爵赏以劝有功昭示后世用垂不朽所以励忠盖甚备也尔苏纳海性行纯良才能敏达简任司农着有劳绩乃因拨地迟延无辜诬陷朕用悼焉特加追恤赐谥曰襄愍勒诸贞珉永光泉壤□□□□□□□□□□□康熙九年五月二十九日立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔固山额真三等精奇尼哈番管牛彔吏部尚书朱马喇嘉尔任事有能洊加世赏兹以覃恩特授尔阶光禄大夫锡之诰命制曰作朕股肱良臣所以矢夙夜□尔女士内则亦以効劻勷休命用申壸仪维懋尔固山额真三等精奇尼哈番管牛彔吏部尚书朱马喇妻纳喇氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人原任固山额真朱马喇初任管牛彔二任兵部理事官照旧管牛彔三任管甲喇照旧理事官四任拜他喇布勒哈番照旧管甲喇理事官五任拜他喇布勒哈番又一拖沙喇哈番照旧管甲喇理事官六任管梅勒七任兵部侍郎照旧管梅勒八任□等阿达哈哈番照旧管梅勒侍郎九任二等阿达哈哈番照旧管梅勒侍郎十任一等阿达哈哈番照旧管梅勒侍郎十一任一等阿达哈哈番又一拖沙喇哈番照旧管梅勒侍郎十二任蒙古固山额真十三任阿思哈尼哈番照旧蒙古固山额真十四任吏部尚书照旧蒙古固山额真十五任满洲固山额真照旧吏部尚书十六任三等精奇尼哈番满洲固山额真议政大臣康熙元年正月初七日皇帝遣礼部右侍郎布颜谕祭故原任都统三等精奇尼哈番佐领加一级朱马喇之灵曰鞠躬尽瘁者臣子之常经恤死报勤者国家之盛典尔朱马喇赋性纯良居心敬慎克襄王事久历戎行素着勤劳之绩得邀世及之荣宜享遐龄忽闻长逝朕用悼焉特颁祭典造坟安葬呜呼宠锡重垆庶享匪躬之报名垂信史聿昭不朽之荣尔如有知尚其歆享不孝男博通峩幸遇圣神御极旌表功臣吾父得邀御祭立碑赐谥吾父自草昧从戎勋铭钟鼎名垂竹帛以武功翊命以文事经邦俱已载在赐碑余惟恐不能尽述敬志于此康熙九年九月吉旦不孝男博通峩立 

　　内大臣加一级谥襄敏那尔孙碑文稽古建业驱策羣力不吝爵赏以劝有功昭示后世用垂不朽所以励忠盖甚备也尔那尔孙赋性纯良才猷敏达擢为内大臣敬慎尽职勤劳素着方冀遐龄忽焉长逝甚悼朕怀特赐谥曰襄敏勒之贞珉光及泉壤国典臣谊庶其昭垂无斁哉康熙九年九月初六日立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之无怠哈恺尔原系白身人在广宁北三山寨明兵截路相战时尔先杀入初吴把海管牛彔以致牛彔下贫穷尔能安辑富足故授尔为拜他喇布勒哈番天聪八年十一月十三日后二次征北京时攻定兴县尔领梯克其城涿州高太监以兵来犯我营尔同固山额真谭泰击败之往昌平取红衣炮遇敌兵二千击败之嘉尔由拜他喇布勒哈番加一拖沙喇哈番崇德元年十一月二十八日后征阿库里尼满地方时嘉尔効力行间故纪录一次二次围锦州时松山马兵来夺我红衣炮尔率本甲喇兵对阵败之定鼎燕京入山海关之日击流贼马步兵二十万尔率本甲喇兵步战对阵败之嘉尔由拜他喇布勒哈番兼一拖沙喇哈番超升为一等阿达哈哈番顺治二年二月二十八日天下统一仿古圣王之制尊崇太祖武皇帝功德配祀上帝礼成念诸旧臣世効劳绩由一等阿达哈哈番加一拖沙喇哈番世袭罔替顺治七年三月初六日天下大定仿古圣王之制上圣母昭圣慈寿皇太后尊号礼成由一等阿达哈哈番兼一拖沙喇哈番升为三等阿思哈哈番大婚礼成亦效古制加上圣母昭圣慈寿皇太后为昭圣慈寿恭简皇太后尊号礼成由三等阿思哈哈番升为二等阿思哈哈番世袭罔替顺治九年正月二十六日奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等阿思哈哈番管牛彔通政使司通政使加一级哈恺性资端谨才识宏通俾掌银台恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心维康熙九年七月初三日皇帝遣礼部郎中穆里布谕祭原任通政使司通政使加一级因年老原官致仕故哈恺之灵曰鞠躬尽瘁臣子之芳踪恤死报勤国家之盛典尔哈恺性行纯良才能称职方冀遐龄奄然长逝朕用悼焉特颁祭葬以慰幽魂呜呼□垂不朽之荣庶享匪躬之报灵如不昧尚其来歆康熙九年十二月吉旦 

　　呜呼先大人丰功伟伐赫赫在人耳目间不孝席布岂能导扬万一谨据世袭诰命所载备书于墓石先大人承袭先大父三等阿达哈哈番定鼎燕京入山海关之日击流贼马步兵二十万尔同纛章京德尔德赫率摆牙喇甲喇对阵败之故由三等阿达哈哈番升为二等阿达哈哈番后破流贼灭福王平定河南江南时击败潼关山上驻立贼兵回时贼兵尾我后尔率本固山摆牙喇击败之于潼关前锋埋伏之日初击流贼马兵尔率本固山摆牙喇败之又潼关前锋埋伏之日二次击流贼马兵尔率本固山摆牙喇败之又于潼关击流贼第一营步兵尔率本固山摆牙喇步战败之又于潼关击流贼第二营步兵尔率本固山摆牙喇先至其门步战败之又击江宁府守边步兵尔同敦拜二次败之故由二等阿达哈哈番升为一等阿达哈哈番天下统一仿古圣王之制尊崇太祖武皇帝功德配祀上帝礼成念诸旧臣世効劳绩故由一等阿达哈哈番加一拖沙喇哈番又上圣母昭圣慈寿皇太后尊号礼成由一等阿达哈哈番兼一拖沙喇哈番超升为二等阿思哈哈番大婚礼成加上皇太后尊号由二等阿思哈哈番升为一等阿思哈哈番世袭罔替康熙九年□月吉旦孝男一等阿思哈哈番又一拖沙喇哈番梅勒章京加一级席布郎中佐领加一级伊兔一等下加一级准泰等敬立 

　　雪屐寻碑录卷四 

　　●雪屐寻碑录卷五 

　　清宗室　盛昱　集录 
　　奉天承运皇帝制曰贻厥孙谋忠荩识世传之泽绳其祖武恩荣昭上逮之休忠厚之道攸存激劝之典斯在尔赠通议大夫刑部员外郎加三级□达纳尔□贻谋以启乃孙传至再世克勤王家褒宠之恩宜及大父兹以覃恩赠尔为光禄大夫刑部侍郎加一级锡之诰命于戏再世而昌无望 【望：忘】 贻德之报崇阶特晋用昭宠锡之恩奕代垂休九原如在制曰孝子之念王母情无异于慈帏兴朝之奖劳臣恩□隆于祖烈爰沛貤封之命用慰报本之怀尔赠淑人那喇氏尔有贻恩迨于再世乃孙袭庆绩懋国家嘉尔淑仪宜锡褒宠兹以覃恩赠尔为一品夫人于戏章服式贲沛介锡于大母纶綍宠颁保昌隆于百禩永承家庆以妥幽灵康熙十年二月十七日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠希勒根尔原系白身人征□格时尔所乘马疲少骑同朕至彼尔于朕前冲入断其部从授尔为拜他喇布勒哈番征董□时尔击败其列阵步兵再征北京时曹州高太监兵来攻我营尔领寿先入败之同固山额真谭太□兵于三屯营遇敌兵六十四骑击败之又击晁总兵兵尔领寿先入败之擒晁总兵我兵出边故明边兵来战众大入皆各顾辎重争出尔独断后御战嘉尔故由拜他喇布勒哈番超升为一等阿达哈哈番定鼎燕京以尔父皇 【以尔父皇：皇疑作为】 太宗文皇帝恩养之臣故由一等阿达哈哈番加一拖沙喇哈番征流贼至绥德州之日遇田总兵马步兵尔同噶喇昂邦西忒库哈宁阿败之围延安府时贼兵来攻镶蓝旗所守之处尔往援败之一只虎贼兵由延安府出攻正白旗所守之处尔先至败之延安府贼兵遁出之晚尔往援正红旗败之延安府贼兵出攻尔固山汛地尔同谭太败之至于西安府尔同噶喇昂拜西忒库往寻贼踪追及二队杀之又同□拜把图鲁驰困承天府获船八十只又贼船至五百余由洋子江去谭太督令往取尔摆牙喇先至获之又往武昌府时贼步兵万余截我辎重尔同德儿得黑败之又同哈宁阿由洋子江前往追击贼船于富七口获之又同哈宁阿击岸上马步兵败之又击流贼第二营时尔率固山摆牙喇击阵败之又同阿机赖阿机拜由保唐往寻贼迹遇马步兵千余败之故由一等阿达哈哈番兼一拖沙喇哈番升为三等阿思哈哈番以罪降三等阿思哈哈番为三等阿达哈哈番天下统一仿古圣王之制尊崇太祖武皇帝功德配祀上帝礼成念诸旧臣世効劳绩由三等阿达哈哈番升为二等阿达哈哈番世袭罔替知尔屈抑故由二等阿达哈哈番升为一等阿达哈哈番兼一拖沙喇哈番天下大定仿古圣王之制上圣母昭圣慈寿皇太后尊号礼成由一等阿达哈哈番兼一拖沙喇哈番升为三等阿思哈哈番大婚礼成亦仿古制加上圣母昭圣慈寿皇太后尊号为昭圣慈寿恭简皇太后礼成由三等阿思哈哈番升为二等阿思哈哈番世袭罔替得罪降去拖沙喇哈番为三等阿思哈哈番世袭罔替如前征四川时高汝砺以兵三千列阵山巅抵敌尔同固山额真噶达洪纛章京哈宁阿击败之围三寨山有石国玺等内应献门武大定以兵来战尔同固山额真噶达洪纛章京哈宁阿击败之击八大王迎敌之兵尔率摆牙喇纛对阵败之前进征□时贼马步兵一万来战尔率顾朗阿扈理布等击败之贼马步兵二千余来援尔同俄内扈理布等击败之击八大王兵之日正蓝旗固山被敌所迫尔往援率摆牙喇纛击败之袁韬马步贼兵于涪州河对岸列阵抵敌尔乘船渡河击败之围大同时尔同韩代公星夜前往辽州击败三总兵五千余贼兵余贼结山寨布立尔率摆牙喇纛傍入击败之攻长子县尔自贼兵炮药烘颓之处登进遂克其城攻浑源州尔自红衣炮击破之处同固山额真阿喇善噶达洪等指挥登进遂克其城攻朔州尔自红衣炮击破之处同梭浑指挥登进遂克其城又招服永宁州岚县故功罪相折升三等阿思哈哈番为二等阿思哈哈番世袭罔替如前将功过相折未给一拖沙喇哈番复还将二等阿思哈哈番授为一等阿思哈哈番世袭罔替如前康熙十年三月十三日立 

　　皇清光禄大夫一等阿达哈哈番副都统吏工二部侍郎大理寺正卿加一级罗硕碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等阿达哈哈番大理寺正卿加一级罗硕性资端谨才识宏通俾掌棘寺恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心康熙十年岁次辛亥季春吉旦立 

　　二等阿达哈哈番何□初任拜塔喇布勒哈番二任拜□喇布勒哈番又加一拖沙喇哈番三任三等阿达哈哈番四任今职于顺治八年八月二十一日钦奉皇帝制曰褒忠表义昭代之良规崇德报功圣王之令典特颁恩命以奖勤劳尔驻札杭州二等阿达哈哈番念尔任使洊列官阶克殚敬慎之心爰着勤劳之绩驭兵有法奉职无愆盛典既逢□□□□兹以覃恩特授尔阶通议大夫□□□□□□□□□□□□□□崇阶业广惟勤尚□□□□□钦予时命励尔嘉猷尔妻杨氏克勤内德宜尔室家眷良臣靖共之猷赖淑女匡襄之助兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德康熙十年四月□□日 

　　皇帝谕祭故原任噶喇昂邦一等阿思哈哈番加一级后叙功授为三等精奇尼哈番谥忠勇白尔黑兔之灵曰鞠躬尽瘁臣子之芳踪恤死报勤国家之盛典尔白尔黑兔赋姿果敢制行忠直幼历戎行勤劳素着乃因冤陷甚悼朕怀特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚克歆享康熙十年八月十九日致祭 

　　原任都统三等伯年老休致加少保兼太子太保赠少傅兼太子太傅谥忠勇石廷柱碑文稽古建业驱策羣力不吝爵赏以劝有功昭示后世用垂不朽所以励忠盖甚备也尔石廷柱性行刚方才猷敏练自广宁効顺以来即戮力戎行取囊拏克征高丽围大凌拔插汉儿攻锦州击松山杏山之兵破塔山杏山之台洪军门十三万兵昼战夜劫尔率本固山兵对阵败之迨定鼎入关复命尔招怀近郡及河南江北山东山西等处至于搜太行之余孽追逃叛之舟师奋武于黄河驻防于京口克殚忠忱肤功屡奏论功锡爵进秩崇阶乃因年老乞休溘焉长逝朕甚悼焉赐谥忠勇勒诸贞珉以光泉壤国典臣谊庶其昭垂无斁哉康熙十年十二月初七日立 

　　原任噶喇昂邦一等阿思哈哈番加一级后叙功授二等精奇尼哈番谥忠勇白尔黑兔碑文皇帝制曰稽古帝王建业驱策羣力不吝爵赏以劝有功昭示后世用垂不朽所以励忠盖甚备也白尔黑兔赋资勇敢制行敦朴自锦州松山从征以来入关击贼定鼎京师已戮力戎行勤劳懋着及平定秦豫齐鲁江浙闽楚诸省皆有战胜攻取之绩爰赐褒赏优奖之恩继征滇黔入缅国擒获伪永历灭除李定国尔能戮力奏功乃以冤陷致死朕甚悯焉特加追恤赐谥忠勇勒诸贞珉以光泉壤国典臣谊庶其昭垂毋斁哉康熙十年十二月二十三日建立 

　　命臣膺朝廷宠命必勒之丰碑者所以表皇仁□奕禩也予弟车赫赋性聪敏制行端悫娴韬略而精于骑射少为头虾在王左右朝夕着勤凡有任使皆当王意比承世荫为苏喇章京益小心谨慎无旷厥职屡遇恩诏升二等阿达哈哈番封通议大夫深荷隆恩正图为王报効不意过于劳瘁于顺治九年九月二十一日以疾奄逝享年二十卒之日闻于朝予祭葬如例呜呼予弟言辞敏捷相貌英伟事父母能孝处朋友以和德行如此使天假以年步武先人远绪必能益振□不幸早逝老母增悲愚兄每一追念未尝不为悼□□□□□□承祀又无后人尤足痛心也今恐予弟行事奄没谨将封诰□于石更撮生平大概镌之碑阴庶少展同气之哀用垂不朽云尔康熙十年□月吉日愚兄□□□□□等阿达哈哈番加二级车伦立 

　　皇清光禄大夫二等阿思哈哈番都察院监察御史加一级罗公墓碑国家弘锡爵之荣以崇德报功所以示激劝也我先考抒诚宣力克勤王事固已恩诏纶綍庆衍箕裘第恐日久则懿行易湮敢不述列梗概镌诸贞珉用传信于无穷溯厥世泽实由先德我祖考蒙太宗皇帝特擢管牛彔事平定朝鲜克奋忠勇先驱破敌効力戎行如征北京围锦州等处擒斩功最着松山之役屡次击败逃兵因授为拜他喇布勒哈番寻任工部副理官 【副理官：副理事官】 五载考绩嘉其能及克前屯卫城身殒行间晋三等阿达哈哈番□□图勒慎袭其职迨世祖皇帝定鼎燕京击败流寇以功晋二等阿达哈哈番未几病故以先□袭其职太祖配天礼成加恩勋旧晋一等阿达哈哈番恭遇上皇太后尊号复加一拖沙喇哈番世祖皇帝大婚庆典晋三等阿思哈哈番管佐领参领事都察院监察御史出征江□大破逆党□国公于安福徐岭又于浙江征舟山伪英毅伯阮思伪总制陈六御逆寇张洪德列舰迎犯先考率众击败刻期尽歼晋二等阿思哈哈番世袭罔替康熙三年二月二十一日以疾告终今思汉席承先荫叨受国恩谨叙次大略勒诸贞珉非独先考生平不致泯没即祖叔历官本末共垂永久益知朝廷恩礼优渥奕世蒙庥我后人当缵承勿怠云尔康熙□年岁□□□月□□日孝男罗思汉立 

　　辅国将军白奇碑文自古帝王创业垂统以昭万世凡在宗支皆隆爵秩所以重懿亲也尔白奇系镇国公额克钦之子性行温朴克守厥职方冀遐龄忽焉长逝朕笃念宗亲爰稽成宪勒之贞珉以垂不朽云尔康熙十一年三月初一日立 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔塔尔弼喜乃头等下加一级阿岳之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为资政大夫头等下加一级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵康熙十一年三月十二日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔头等下加一级托辉持心克谨任事能勤侍从王仪服劳藩第朝夕匪懈指使无违既以旧劳晋膺显秩复逢盛典宜被新荣爰焕宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任拜他喇布勒哈番品级法一旦尼哈番二任拖沙喇哈番品级法一旦尼哈番三任拜他喇布勒哈番品级法一旦尼哈番四任头等下五任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔头等下加一级托辉妻阿颜觉罗氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德旹康熙六年十一月二十六日恩纶康熙十一年四月吉日孝子朱满泰立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番加二级毛海持心克勤 【克勤：克谨】 任事惟勤俾典厥司特加任用戎行効力着有勤劳奉公罔懈尽职靡愆盛典既逢宜加新命锡兹殊宠益励尔劳兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔拜他喇布勒哈番加二级毛海妻封恭人宜尔根觉罗氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德康熙十一年孟夏吉日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔头等下加一级胡尔哈持心克勤 【克勤：克谨】 任事能□□□王仪服劳藩第朝夕匪懈指使无违既以旧劳晋膺显秩复逢圣典宜被新荣爰焕宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任六品法衣丹尼哈番二任四品法衣丹尼哈番三任加一级四任头等下五任今职康熙十一年六月初十日妻鲁氏立 

　　多罗衍禧郡王谥介罗洛宏碑文自古帝王创业垂统必懋建本支以作藩屏故生隆显爵殁锡丰碑亲亲贤贤典甚重也尔多罗宏 【多罗宏：应作罗洛宏】 系太祖高皇帝二世孙克勤郡王岳托之子于崇德四年为多罗贝勒顺治元年定鼎燕京加封宗室进封尔为衍禧郡王征取四川以疾薨逝世祖章皇帝特赐祭葬敕建丰碑朕今追念前徽加谥曰介重勒贞珉用传不朽以示敦睦懿亲之意云尔康熙十一年八月初一日 

　　国家覃恩令典施及臣子必推本所生光被泉壤匪仅褒忠亦将以教孝也由是仰荷皇仁追念先烈当益思子职之无忝而臣心之匪懈矣且天语表章荣于华衮永言孝思昭兹来许礼也吴什巴等躬达圣世叨列班联皆我显考显妣正直勤俭教训之所贻今际大典对扬宠命俾我考妣恩勤克着谨勒之贞珉树之墓表焉康熙十一年十月十一日长男户部郎中加一级吴什巴次男七品官加一级图什巴三男生员图巴海四男佟什兔五男瓦尔喀稽颡立 

　　国家覃恩令典施及臣子必推本所生光及泉壤匪仅褒忠亦将教孝也 【亦将教孝也：亦将以教孝也】 由是仰荷皇仁追念先烈当益思子职之无忝而臣心之匪懈矣且天语表彰荣于华衮永言孝思昭兹来许礼也明额礼等恭逢圣世叨列班联皆我显考显妣正直勤俭教训之所贻今际大典对扬宠命俾我考妣恩勤克着谨勒之贞珉树之墓表焉康熙十一年十月十一日男户部郎中加一级明额礼孙七品官加一级明珠稽颡立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠尔二等阿达哈哈番甲喇章京加二级雅木哈纳把图鲁初围锦州时击杏山兵尔前杀入二次过北京征山东时击范军门兵尔率本甲喇兵对阵败之直抵其步兵营击吴总兵马步兵尔领前行一半兵对敌阵败之用云梯攻冀州尔第二登进遂克其城故升为拜他喇布勒哈番赐名把图鲁定鼎燕京入山海关之日击流贼马步兵二十万尔杀入对阵败之追及流贼至庆都县尔击败之后屡遇恩诏升为二等阿达哈哈番大清国康熙十二年二月初十日立 

　　皇清诰封光禄大夫工部尚书一等阿思哈哈番管佐领额公碑文国家宠录勋旧生有崇阶世禄之荣殁有吊庐营圹之典所以表功阐德也我先考赋性忠贞秉资明敏素习韬钤兼嗜文辞初袭伯父一等阿达哈哈番为中城理官 【理官：疑为理事官】 廉洁自矢奉职惟勤继转都宪理事虚公佐治清干有声历升左右司马凡枢省军机参画悉当会司空位缺特简冬卿厘定典制撙节咸宜都人士罔不啧啧推服至若军功之可纪者初征湖广击荆州府贼首一只虎兵时率本甲喇兵对垒败之自荆州府追击郭侯兵大败之第三次征福建时贼贺总兵率贼千余拆桥列牌炮抵敌拨发官兵指麾败之海岸贼三千余陈列牌炮抵敌拨发官兵指麾败之用红衣炮攻海澄县东土墙贼首郑成功率十万余贼陈列牌炮来夺我红衣炮时拨发官兵指麾败之贼首郑成功率贼约十万许列牌复犯拨发官兵指麾败之击败郑成功兵第三日又二千余贼来犯拨发官兵击败之招抚二县一百五十三寨二总兵一副将七千余兵以屡立战绩复遇覃恩历升一等阿思哈哈番正期益奋抱负策名汗简不幸于十年四月二十四日以疾捐馆讣音上闻宸衷震悼特赐金营葬遣官谕祭呜呼朝廷之优遇功臣一 【一：及】 先考之尽忠王室可谓两得之矣保以谫劣承先人余绪滥列清班追溯本源涕泗横臆谨撮大略用识不忘云康熙十二年四月二十三日立孝男佐领宽保阿思哈哈番英素三等侍卫兼管佐领敦达礼 

　　皇清诰赠资政大夫工部郎中加一级金公碑褒封先世□国家锡类之恩阐发前猷实人子显亲之义典甚重也我先考生而魁梧慷慨负大略方太祖高皇帝肇造东土四征不庭即効力行间及太宗文皇帝朝为壮大屡从征伐着有战绩迨世祖章皇帝入关定鼎混一中原时复南征北讨戮力疆场多所斩获□□录功晋爵垂名汗青乃未及大□以疾捐馆□几遇覃恩诰赠资政大夫恭逢圣世叨列部曹皆大人遗训所致每一追溯本原五中崩裂而隆恩下被之日已不及承欢膝下言念及此不禁恫乎有余悲也今表扬大典敬书纶音使世德弥彰恩光克着勒之贞珉以垂不朽焉康熙十二年五月初九日 

　　皇清诰封资政大夫三等阿达哈哈番护卫壮大议政大臣加一级愽公碑□文朝廷优遇功臣生则崇阶世秩以宠之殁则赐金营葬以恤之所以表有功彰有德也我府君资政大夫赋性忠耿秉姿明锐从戎具有勇略服职昭其敬慎筮仕一等护卫当和硕郑亲王奉天子命南征北讨殄灭锦州松山杏山塔山我府君屡从戎行着有劳绩□在王左右殚心启沃以功加授一等护卫为护卫长复晋拜他喇布勒哈番顺治五年□王摄政时以我府君脱卸郑亲王罪不以实供削世职夺护卫爵欣逢世祖章皇帝躬亲大政王白前冤遂复原职未几上皇太后尊号加一拖沙喇哈番大婚礼成加上皇太后尊号授为三等阿达哈哈番得与议政之列十四年恭遇覃恩加一级晋阶资政大夫追赠三代不幸于康熙十年七月十五日以疾捐馆舍享年六十有三所司具闻蒙加恩恤赐营葬呜呼朝廷宠遇功臣恩至渥矣某以谫劣滥竽父职敢不表章国家盛典与先人骏烈俾子孙效法以示后世敬书纶綍于墓表复述懿行梗概识之碑阴用垂不朽云康熙十二年五月吉旦孝男三等阿达哈哈番加一级索龙七品官色棂遏谨立 

　　谕祭文皇帝谕祭故三等阿思哈哈番加六级齐尔格申之灵曰鞠躬尽瘁臣子之芳踪恤死报勤国家之盛典尔齐尔格申性行纯良才能称职方冀遐龄忽焉长逝朕用悼焉特颁祭葬以慰幽魂呜呼聿垂不世之荣庶享匪躬之报尔如有知尚克歆享康熙十二年五月二十一日遣礼部郎中加一级胡世塔祭 

　　皇帝谕祭故三等阿思汉呢哈番加二级韩文之灵曰鞠躬尽瘁臣子之芳踪恤死报勤国家之盛典尔韩文历膺委任丕着勤劳方冀遐龄忽焉长逝朕用悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚其歆享康熙十二年五月二十一日 

　　康熙八年九月十七日皇帝遣礼部左侍郎加一级常鼐谕祭原任太子少保户部尚书加二级谥襄愍苏纳海之灵曰鞠躬尽瘁臣子之芳规恤死报庸国家之盛典尔苏纳海性行端良才能称职历任司农着有劳绩乃因诬陷甚悼朕怀特加追恤遣官致祭呜呼宠锡重垆庶享匪躬之报名垂信史聿昭不朽之荣尔如有知尚克歆享康熙十二年八月谷旦立 

　　礼部尚书管刑部尚书事佐领谥文敏郭四海碑文朕稽古人臣殚力奉公则上必有旌贤劝能之典以宠其存而恤其殁矧夫位司邦禁职在祥刑用资明允之才佐钦恤之治者乎聿颁纶綍昭示来兹国之经也尔郭四海赋资敏达植品端方昔授谏垣每殷献纳继参纶阁益矢恪勤暨乎枢政晋襄天储载董历贰卿而望丕着专司宪而任弥崇亮节不渝丹忱自励由是简膺兵柄则式毖谋谟迁长礼曹则祗敷秩叙既历试之皆效斯成劳之用嘉俾领秋官非循常格惟尔体好生之心慎庶狱之谳厘剔经年伫观懋绩奄闻不禄良切轸怀爰考彝章锡以窀穸仍加褒宠易名文敏于戏夙夜宣猷臣职克修于匪懈哀荣备礼国恩式被于无穷康熙十二年十月初十日立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠耿特尔原系白身人二次过北京征山东时用云梯攻泗水县尔继图尔□申后第二登进遂克其城又用云梯攻定州尔继邬内后第二登进遂克其城故赐名把图鲁授为拜他喇布勒哈番兼一拖沙喇哈番崇德八年十月初四日天下统一仿古圣王之制尊崇太祖武皇帝功德配祀上帝礼成念诸旧臣世効劳绩故由拜他喇布勒哈番兼一拖沙喇哈番升为三等阿达哈哈番世袭罔替顺治七年三月初六日天下大定仿古圣王之制上圣母昭圣慈寿皇太后尊号由三等阿达哈哈番升为二等阿达哈哈番大婚礼成亦仿古制加上圣母昭圣慈寿皇太后为昭圣慈寿恭简皇太后尊号礼成由二等阿达哈哈番升为一等阿达哈哈番世袭罔替顺治九年正月二十六日恭遇顺治十四年三月初六日覃恩一等阿达哈哈番护军参领加一级耿特把图鲁初任赐把图鲁名拜他喇布勒哈番又一拖沙喇哈番二任三等阿达哈哈番三任刑部理事官四任二等阿达哈哈番五任一等阿达哈哈番六任今职祖父阿纳布禄先通议大夫一等阿达哈哈番加赠资政大夫一等阿达哈哈番加一级颜代氏先淑人加赠夫人父达牙喇把图鲁先通议大夫一等阿达哈哈番加赠资政大夫一等阿达哈哈番加一级生母鄂卓氏先淑人加赠夫人继母宜尔根觉罗氏封为夫人嫡妻纳喇氏先淑人加赠夫人继妻宜尔根觉罗氏先淑人加封夫人康熙十三年正月内一等阿达哈哈番护军参领加一级耿特把图鲁升副都统二月内奉命镇守山东又奉旨统兵调征江西特封平寇将军内阁遣官赍送敕印迨至江西志存灭寇竭力征剿奋不顾身尽忠报国劳瘁殒命蒙皇上特恩令江西督抚拨沿途兵马护送灵柩回京归葬 

　　诰赠资政大夫郗公碑公讳郗佐满洲之尼麻察人也姓辉和氏公父噶敦章京赠资政大夫母纳喇氏赠夫人俱葬于原籍公赋性诚悫状貌奇伟事亲克谐愉悦友于同气更极情深朋友则以信乡党则以和生平敦崇大节不慕浮名自太祖高皇帝时即披坚执锐効力戎行虽阨于运数未得邀一命之荣然遇物接人积德累功贻留于后语云积善之家必有余庆以故公季嗣喀公际明良之会于正三品郎中任内恭遇覃恩赠公崇阶光贲泉壤较之高爵厚禄荣耀生前者亦何异哉总之公安分俟命寿踰古稀颐养子禄且伉俪咸髦耋相守以终天年洵为福人矣公卒于康熙五年九月十六日癸已享年七十有三赠资政大夫公配陈克达氏享年七十有一后公十日而殁赠夫人今公之子喀公建碑墓表属文于余敬撮公之忠直积德摭拾大槩以垂诸不朽云尔康熙十三年二月吉旦刑部员外郎王国安顿首拜撰 

　　多罗贝勒谥显荣喀儿赤洪碑文朕惟有功德于宗社者令名奕世克昌后人其能茂昭前烈永保遗休并宜表章以劝来裔惟尔宗枋旧臣皆太祖太宗所培育以赞翊皇猷或开拓封疆或密侍禁近弘勋硕德炳耀后先尔多罗贝勒喀儿赤洪系属天潢谊坊屏翰入关定鼎努力戎行歼流寇于庆都击献贼于巴蜀宁武有屡战之功左卫着三捷之绩及任都统理藩院皆能辛勤供职克尽乃心后以疾薨逝世祖章皇帝敕建丰碑谥曰显荣朕今追念前徽重勒贞珉用传不朽庶昭朕敦族之心水为宗藩之懿典云尔康熙十三年三月初九日 

　　康熙十三年三月十七日皇帝谕祭故原任礼部尚书祁彻白之灵曰鞠躬尽瘁臣子之芳踪恤死报勤国家之盛典尔祁彻白性行纯良才能称职历阶宗伯着有勤劳因有疾而赐休冀颐养以永世忽闻长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮几无暇时能此则荣及前人福延后嗣而身家永康矣敬之勿怠费赫斋尔原系空衔佐领出征云贵时在凉水井地方贼伪侯李成蛟率四总兵官有九千马步官兵排齐炮鸟鎗挨牌拒敌击战时将对敌击败之双河口地方贼李定国率四侯二伯上万官兵摆列象只挨牌来战击战时将对敌击败之贼兵上千颈上系索摆列炮鸟鎗挨牌拒敌击战时将对敌击败之贼有三千马步兵摆列炮鸟鎗挨牌拒敌击战时将步战将对敌击败之出征山东时贼首俞三吕思起率领三千余兵于锯齿牙前面挑濠筑墙垛排齐炮鸟鎗拒敌击战时将对敌击败之出征四川时在野狐岭沿山有马三百余贼竖立红纛诱立击战时将山林内埋伏千余贼□并击败之又有埋伏二千余贼迎出击战时率本甲喇将对敌击败之在阳平关逆贼伪叶总兵之万余官兵于山顶竖立栅栏扎立数营排齐炮鸟鎗拒敌击战时率本甲喇将对敌击败之在朝天关逆贼伪总兵施遵礼同各伪总兵率领一万七千余官兵将隘口挑濠截断修木城埋药设信炮于山下立寨两层堆放石块扎立三十余营拒敌击战时率本甲喇将对敌击败之在蟠龙山逆贼伪将军王平藩郑蛟麟吴之茂何德成等率领将及四万官兵排齐尖栅炮鸟鎗挨牌分头来战又自右翼水路贼从后上陆来犯我左右各营前后齐攻击战时率本甲喇将对敌击败之小梅岭地方有四千马步贼断路立寨设栅安椿排齐炮鸟鎗挨牌拒敌击战时率本旗兵将对敌击败之龙潭驲西山脚下有二千余马步贼断路立寨设栅安椿排齐炮鸟鎗挨牌拒敌击战时率本旗兵将对敌击败之龙潭驲山坡上有二千余马步贼断路立寨设栅排齐炮鸟鎗挨牌拒敌击战时率本旗兵将对敌击败之秦州城内贼来犯我营泛击战时阵亡从优升授骑都尉兼一云骑尉与男赛住承袭康熙十三年四月十五日立 

　　皇清诰封光禄大夫三等阿思哈哈番加二级齐公诰命碑记皇清诰封光禄大夫齐公妻一品夫人张氏诰命碑记奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等阿思哈哈番加二级齐尔格慎性资端敏才略宏通初列官阶克着勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任拜他喇布勒哈番二任拜他喇布勒哈番又一拖沙喇哈番三任袭弟之职一等阿达哈哈番四任一等阿达哈哈番又一拖沙喇哈番五任三等阿思哈哈番六任今职皇帝制曰作朕股肱良臣所以矢夙夜厘尔女士内则亦以効劻勷休命用申壸仪维懋尔三等阿思哈哈番加二级齐尔格慎妻封夫人张氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩顺治十四年三月初十日康熙十三年五月吉日孝男护军参领加一级穆成格孝孙男三等阿思哈哈番石清敬立 

　　镇国公宗人府左宗人谥纯和托克托慧碑文自古帝王创业垂统以贻万世凡在宗支皆膺显爵所以重懿亲也尔托克托慧乃固山贝子吴达海之子性行端良克循职任及授宗人府左宗人允能尽职方冀永享遐龄何乃遽闻奄逝朕笃念宗亲爰稽成宪谥曰纯和勒之贞珉用垂不朽庶昭朕敦睦之怀云尔康熙十三年五月十一日立 

　　皇清康熙十三年六月吉旦通议大夫刑科掌印给事中加二级长男姬什哈太常笔帖式哈番次男塞尔古德长孙马世德 

　　大清诰封资政大夫甘塔堪之碑□任副都统一等阿思哈哈番加二级谥襄壮俄莫恪图巴图鲁碑文□古建业驱策羣力不吝爵赏以劝有功昭示后世用垂不朽所以励忠盖甚备也尔俄莫恪图巴图鲁□行纯良才能称职征朝鲜攻大同首登保安城故赐名巴图鲁后取撒哈连兀喇及征山东临洺锦州□山杏山战功屡奏迨入关定鼎追贼庆都击杀甚众太原承天四川汉中等处俱能戮力败敌迭膺显爵忽闻庵逝甚悼朕怀特赐谥曰襄壮勒诸贞珉以以光泉壤国典臣谊庶其昭垂无斁哉康熙十三年六月初六日立 

　　大清光禄大夫大宗伯祈公逢昌隆之运効忠贞之节盖古之所谓纯臣也历任清华为侍读为学士为启心郎于兵部户部由礼部侍郎为尚书特恩加太子少保公朴忠自矢夙夜匪懈历事三朝三十余年或宣力疆场或克勤职业忠荩着于朝廷诚亮孚于寮采凡大典礼必恪恭寅畏期协神人而赞化道迨归老于家门庭如故廪牧无加清风亮节实辅世之柱石也年甫六十一奄然长逝九重悯悼恩恤祭葬可为人臣之有始有终者矣公在礼部与予父同事者三年与予同事者五年知公最深景行于生前哀思于身后情有不能已者为之着其略于碑阴俾后之览者知盛世有忠正之大臣而子孙克绍其遗烈诚邦家之光矣经筵讲官光禄大夫兵部尚书宛平王熙顿首拜譔康熙十三年八月十九日孝子护军参领达赖立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之良规诚古今之通义尔内务府总管加一级噶禄性资端谨才识宏通俾管内务府总管恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奬于忠贞树德懋勋尚益勤于笃棐祗服朕命勉尽乃心初任捕牲部员外郎二任钱粮诸尔汉员外郎三任本部郎 【本部郎：本部郎中】 四任捕牲部郎中五任加一级六任一等侍卫七任内务府总管八任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔内务府总管加一级噶禄妻佟佳氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙十四年二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子少师内大臣三等公佐领飞扬俄性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤兹欣庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心康熙十四年二月十四日 

　　皇帝遣礼部郎中喇沁谕祭都察院左副都御史呀思哈之灵曰鞠躬尽瘁臣子之芳踪恤死报勤国家之盛典尔呀思哈性行纯良才能称职方冀遐龄奄然长逝朕用悼焉特颁祭葬以慰幽魂呜呼聿昭不朽之荣庶享匪躬之报灵如不昧尚克来歆康熙十四年三月十六日立 

　　太子太保内大臣原任理藩院尚书加一级二等阿达哈哈番谥敏壮哈兰图碑文稽古建业驱策羣力不吝爵赏以劝有功昭示后世用垂不朽所以励忠盖甚备也尔哈兰图性行刚方才猷敏练效力戎伍素着勤劳简任理藩克修职业因年老而乞休冀颐养以永世忽闻长逝甚悼朕怀特赐谥曰敏壮勒之贞珉光及泉壤国典臣谊庶其昭垂无斁哉康熙十四年四月初四日立 

　　原任太子少师工部尚书加二级因年老原品解任谥敏襄星纳碑文稽古建业驱策羣力不吝爵赏以劝有功昭示后世用传不朽所以励忠盖甚备也尔星纳性行纯良才能称职历任司空着有勤劳因年老而赐休冀颐养以永世忽焉长逝朕甚悼焉特赐谥曰敏襄勒诸贞珉永光泉壤国典臣谊庶其昭垂无斁哉康熙十四年四月十五日立 

　　和硕显亲王谥懿富寿碑文古帝王膺天受命咸赖懿亲夹辅宗社生则大启藩封报功崇德没亦勒之金石用垂不朽朕丕承先业抚育万邦亦惟诸宗亲共襄图治尔富寿系和硕肃亲王之子推恩封为和硕显亲王性资端敏克绍先猷方冀遐龄遽尔奄逝在朕亲谊笃挚既萦一本之怀追尔品行纯良益切维城之痛爰稽成宪赐谥曰懿勒之贞珉昭示奕世庶表朕笃族之心永为藩辅懿典云尔康熙十四年四月二十一日立 

　　一等公品级谥恪僖遏必隆碑文稽古建业驱策羣力不吝爵赏以劝有功昭示后世用传不朽所以励忠盖甚备也尔遏必隆赋性敬慎制行端方袭显爵于髫年膺禁近之职守悫诚报国常存匪懈之心寅亮为怀允励靖共之节克襄王事着有勤劳方冀遐龄忽焉长逝念尔勋旧大臣朕甚悼焉特赐谥曰恪僖勒诸贞珉用光泉壤国典臣谊尚其昭垂无斁哉康熙十四年五月二十六日 

　　京师朝阳关外花儿闸之原佳城葱郁剑光皇皇者为诰封通议大夫振寰王公之墓公之阡于此也距骑箕之日历年有九始封之树□而碑纪尚阙然有待越二年会今上覃恩以冢君通议贵赠公如其官于是冢君显扬克遂风木增悲爰举朝廷锡类之典公生平践履之实俾余不佞从而表之勒诸贞珉而丘垄之前岿然者得以通议大夫称公矣公讳尚武字振寰系出于太原琅琊迁徙以来谱帙散佚远不可考父言高公籍三韩敦崇行谊植德于乡厥后必昌识者早以决之迨公之生体英伟志雄迈不矜矜于细行而大义所在则毅然任之忠孝其天性也至于桓纠之概气慑万夫敌忾之勇力壮千城咸推为矫矫虎臣有古国士之风尚胜国末造豪俊沈抑欲以功名自振其道无由恭逢我圣祖龙飞蓟辽响应以终军弃繻之年攀龙鳞而附凤翼効力戎行驰驱王事更逢世祖章皇帝奄有区夏定鼎燕山一时从龙之彦如雨如云公仗剑其间虽年踰五旬而智勇弥练劳绩丕着诚所谓师中丈人哉特以天怀坦率类冯异之不伐介禄 【介禄：疑有误】 之亡言卒之酬不及庸功浮于位人共惜之而公固夷然自得无几微介于胸中惟取忠孝大义勉励后人优游宴衎以终其身焉迄于今冢君侍从王仪夙夜惟谨以功武授四品法一丹尼哈番非义方之训奚以臻此宜乎恩纶宠贲谓公令德昌后垂裕有光特加褒赠夫服勤于身而食报于子孙理有固然吾知公世泽孔长朱绂方来以冢君之贤从此增显秩晋崇阶朝廷所以恩荣公者正未有艾也公生于甲午二月庚午卒于丙申四月壬申日公以康熙乙巳三月戊戌归窀穸兹以乙卯乃树之碑焉于戏经广州之陵则骑者夺傲瞻有道之碣则作者湔惭尚有典型昭兹来许后之过之者读其碑以思其人当有下拜低徊而不忍去者矣赐进士光禄大夫吏部尚书加一级前户礼刑工四部尚书加一级都察院左都御史吏户二部左右侍郎加二级大理寺卿通政使司左右通政参议太仆寺少卿福建督粮道参议刑部山西广西司郎中员外主事戊戌甲辰庚戌文武殿试读卷官侍经筵甲辰文会试主考益津通家侍生郝惟讷顿首拜譔康熙十四年岁次乙卯八月吉旦立 

　　大清国敕封光禄大夫镇守陕西西安等处地方将军三等精奇尼哈番加一级傅公之碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔傅夸蝉性资端谨才识宏通俾掌将军恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤□□□□□□宜□恩纶之宠爰颁新命以示褒嘉兹特授□阶光禄大夫于戏推恩申命爰弘奖于忠贞树德懋勋□□□□□□□□□□□□□□初任壮尼大次袭父一等阿达哈哈番管佐领兼郎中参领历遇恩诏加升一等阿思哈尼哈番又升镇守西安等处地方将军驻防西安府出征耀州时贼首郭真君刘文秉率兵排阵拒敌时击败之生擒贼首刘文秉杀死郭真君闻贼首卫天命率千余贼兵屯扎随遣官兵击败之生擒贼首卫天命杀贼□百余众出征甘州等处造反困守河州城时将自外来援马步贼尔率官兵击败之杀贼四百有余又上千贼兵自城突出来犯时随遣官兵击败之杀贼二百有余□甘州城时尔分派官兵用云梯攻败其城闻伪督堂刘永作率千余贼兵困驻韩城随遣官兵击败之杀贼千余闻三水华县地方有贼首刘弘才随遣官兵前去击败之生擒贼首刘弘才又杀贼千余进剿四川□广贼郝摇旗等尔遣副都统杜敏提督郑□麟追至黄草□地方贼伪益国公郝摇旗率所属贼排阵拒敌时击败之生擒贼首郝摇旗又贼伪靖国公袁宗第率所属贼拒敌时击败之生擒贼首袁宗第伪部院洪育鳌及贼妇人孩子千余并伪印敕俱获招抚贼伪总兵官一十四人七千余官兵生擒伪王朱盛□□□伪印关防敕札嘉尔优升为三等精奇尼哈番世袭罔替如前先考以老疾奏请致仕于康熙八年三月二十七日奄逝享年六十有三□音谕祭朝廷之恩纶宠锡不可泯灭显考生平之懿行懋绩亦宜昭垂勒诸贞珉俾传之亿世云三等精奇尼哈番穆成格等谨识康熙十四年九月吉日孝男工部正四品员外郎辛桂等谨立 

　　光禄大夫户部尚书一等阿思哈尼哈番兼一拖沙喇哈番佐领谥敏果米公墓碑大司农米公讳斯翰光禄大夫一等阿思哈尼哈番兼一拖沙喇哈番内大臣恪僖哈公之子性端方沈毅通达宏远操履清严器识坚定世祖章皇帝时入备侍卫官禁□十余年奉职恪恭特膺宸眷今上御极之三年承袭恪僖公世职总理内务天子悉公有经纬才简佐宗伯未几晋户部尚书公既筦国计忠勤详慎孜孜讲求裕国裕民之道斟酌盈虚量入为出十数年间帑藏充盈岁有余储一旦军兴转输络绎不至猝然有匮乏之忧皆公之功也素廉介有守中外请谒不得一至其门故清望为中朝冠事之合于义者正色昌言毅然行之农曹诸务纷赜公厘正廓清纲举目张胥吏无所措其奸诸曹白事公神明湛然一断于理数言剖之裕如也尤深识大体国家有谋议公多所参定殚心竭虑知无不言卓然有大臣风当宁特倚重之乃天不慭遗贤人陨丧康熙十三年十二月十三日竟以积劳遘疾而卒同官于朝者无论识与不识咸咨嗟垂涕相与道公之行事而痛惜之天子追念勤劳深用悯悼优恤有加特赐谥曰敏果呜呼生膺显职殁被荣名风范在人勋劳在国可谓盛矣以康熙十四年之三月十二日葬公于京师之北郊谨铭曰丰镐遗泽诞生巨公有猷有守佥曰司农司农之德翼翼公忠司农之门肃肃清风司农之望岳岳华嵩贞操亮节楷模羣工吁谟硕画仰赞宸聪朝野方赖溘然告终锡谥赐恤以彰厥庸敬扬梗概勒于幽宫匪爵之贵惟德之崇承先有庆裕后无穷经筵讲官户部尚书梁清标拜撰康熙十四年十月初七日孝男马思哈马奇马武李荣保敬立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔头等阿达哈哈番监察御史加三级扎尔海性资端敏才略宏通初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔头等阿达哈哈番监察御史加三级扎尔海妻齐米思氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙十四年十月十四日 

　　夫温恭贞静阃仪着美于庭闱鞠育恩勤母德垂光于累世祥分帝胤家传彤管之徽誉重天潢朝有龙章之锡尊荣并至德福兼隆属在后嗣敢不追溯音容敬扬令善以示子孙于勿替哉先妣册封县主乃和硕颖亲王之女也诞生王室作配先人淑慎本于性成巽顺娴于礼教婣睦洽齐家之化柔嘉弘逮下之恩孝以承先矢敬诚而无斁慈能裕后恒劳爱之兼施守累代之忠清履丰亨而益俭佐上公之勤慎处贵盛而弥谦内外咸着其肃雍羣推壸范姻党共遵其礼法佥曰女宗先君既佐辅王朝树鸿勋而报国母氏更分荣天室耀象服以宜家德积于躬洵有光而有耀庆流于后宜俾炽而俾昌喀入奉母仪荷深恩之顾复缅怀慈训念罔极之劬劳谨述前徽用垂贞石松楸恒茂期永妥于幽宫泉壤有光尚贻庥于来裔再瞻灵爽惟切慕思康熙十四年十月十九日孝男一等公法喀立 

　　皇清诰赠少傅兼太子太傅谥忠勇原任都统伯加少保兼太子太保石公元配何夫人墓表赐进士及第资政大夫经筵讲官加礼部尚书管刑部右侍郎事兼翰林院学士昆山年家侍生叶方蔼顿首拜撰赐进士及第通议大夫日讲官起居注詹事府詹事加礼部侍郎兼翰林院侍读学士华亭年家侍生沈荃顿首拜书赐进士出身资政大夫经筵讲官兵部尚书长洲年家侍生宋德宜顿首拜篆历观古今贤媛以懿行著称者代不乏人维是遭逢不偶能使妇道母德两无所愧鲜不以为难若石母何夫人非表表者乎夫人为镇海大将军忠勇公之元配侍卫参领关紫公之母也夫人生长望族兄为副都统何儿哥里与忠勇公同以佐命勋相友善遂缔姻媾迨太宗皇帝以赵夫人赐公夫人念势难共处因携关紫公分析别院依姑王太夫人以居忠勇公方驰驱王事不遑宁处夫人晨昏甘旨克修妇职使忠勇公无内顾忧者夫人相之也时关紫公生甫八月恩勤抚育俾至于成后从王师入关屡奏劳绩擢侍卫晋秩参领每遇师行夫人必诫之曰吊民伐罪非以杀僇 【杀僇：杀戮】 为武也关紫公能一推夫人之心所向辄有功顺治初年忠勇公视师秦晋会遭王太夫人之丧夫人率众子姓视含视敛备礼极哀迨忠勇公奉命奔丧抚棺躃踊顾谓夫人曰生养葬祭人子之事今能代我经理一无遗憾者非夫人不至此生平和以处家宽以待下俭约自持而恤患周急惟恐后殁之日 【后殁之日：后人殁之日】 呼关紫公命之曰思自携汝分居以来每叹唱随之义抱恨良多其慰劳矜全之者惟王太夫人是赖我死而葬其祔于太夫人尔父虽已营兆合葬非吾志也尔其识之时忠勇公悲悼不胜即以所服一品冠带为夫人举殡礼痛夫人之既孝且慈始终勿替如斯也月之日为权厝王太夫人之侧遵遗命也第忠勇公父石翰公墓在辽阳后数年迁王太夫人棺合葬关左关紫公念母氏惟育我一人若从遗命亦扶榇而东关左距京三千余里蒸尝祭扫情何以堪况复孤栖远地如同漂泊是益之戚也饮泣忧思莫知所出曰均吾戚也毋宁择地而另卜焉庶毋重违吾母之意乎以康熙乙卯年十月十九日葬于通州之常营且以告后人曰百年后即祔我于旁志吾戚也夫人卒以顺治乙未年四月十六日距生之年六十有六既葬乃排缵遗行乞文于余表墓门之片石以公子御史公与余子同举于乡其于夫人之淑德懿范知之尤详也余读之而慨然曰境不皆履其常要视其行事不皆求其合要视其心今石氏母子之所处较世为难而妇事其姑不失为孝妇子事其母不失为孝子诚足式训于后者矣又何能以不文辞谨此笔而书之是为表 

　　皇清诰赠光禄大夫总督江南江西等处地方文武事务兼理粮饷操江兵左侍郎兼都察院右副都御史加一级济来麻公之墓康熙十四年乙卯仲冬吉旦孝男麻勒吉麻尔图敬立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔满洲副都统三等阿达哈哈番佐领加一级朱拉禅性资端谨才识宏通佐理都统恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新□以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰人臣宣劳于外宁恤其家朝廷代体其心均从乎贵爰申宠命以奖令仪尔满洲副都统三等阿达哈哈番佐领加一级朱拉禅继妻觉罗氏嗣相尔夫克着令仪踵彼前□彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治康熙十四年十二月十二日 

　　【噶禄碑：与卷五第十八页之噶禄碑重复且此文不全】 奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔长史佐领加一级杰林持心克谨莅事惟勤俾□长史克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心康熙十四年十二月十二日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔内务府总管加一级噶禄性资端谨才识宏通俾掌内务府总管恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心初任捕牲部员外郎二任钱粮诸尔汉员外郎三任本部郎中四任捕牲部郎中五任加一级六任一等侍卫七任内务府总□八任今职康熙十四年十二月十四日 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔尔卑黑乃三等阿思哈哈番护军参领加三级噶尔璧之父尔从征宁远杏山松山皆对阵败敌击流寇于山海庆都延安战功屡着持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫三等阿思哈哈番护军参领加三级锡之诰命于戏率行式谷泽流青史之光教孝作忠荣耀紫纶之色永培厥后益庇昌隆康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等阿思哈哈番护军参领加三级噶尔璧性资端谨才识宏通俾管护军参领恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛丝纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任袭祖父二等阿思哈哈番二任加一级三任骁骑参领四任照旧阿思哈哈番护军参领五任加一级六任今职康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔头等护卫加三级那奚黑里持心克谨任事能勤侍从王仪服劳藩第朝夕匪懈指使无违既以旧劳晋膺显秩复逢盛典宜被新荣爰焕宠章益资効力兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心初任三等护卫二任二等护卫三任头等护卫四任加一级五任又加一级六任今职康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子太保参议大臣领侍卫内大臣头等阿思哈尼哈番又一拖沙喇哈番佐领加二级坤巴兔鲁下性资端亮才识宏通简侍禁廷恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心皇帝制曰作朕股肱良臣所以矢夙夜厘尔女士内则亦以効劻勷休命用申壸仪维懋尔太子太保参议大臣领侍卫内大臣头等阿思哈尼哈番又一拖沙喇哈番佐领加二级坤巴兔鲁下妻波尔几吉忒氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等阿达哈哈番加三级吴尔佳齐性资端敏才略宏通初列官阶克着勤劳之绩□膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任拖沙喇哈番二任拜他喇布勒哈番三任拜他喇布勒哈番又一拖沙喇哈番四任三等阿达哈哈番五任大理寺少卿照旧三等阿达哈哈番六任加一级七任参领照旧三等阿达哈哈番八任光禄寺正卿照旧阿达哈哈番九任加一级十任孝陵噶喇大照旧阿达哈哈番十一任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔三等阿达哈哈番加三级吴尔佳齐妻也本氏相夫克谐宜家着范尔夫恪勤尽职莱尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不□佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔三等阿达哈哈番加三级吴尔佳齐继妻来布氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益励内则之贤永相尔夫用谐予治康熙十四年十二月十四日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等侍卫加三级吴尔禅□□□□临事敏勤简居侍从之班克称仪卫之职朝夕匪懈指使无违□以旧劳晋膺上秩屡逢盛典宜被新荣兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任蓝翎二任三等侍卫现任二等侍卫加三级制曰夙夜惟勤人臣宁遑内顾伉俪无忝国常岂靳隆施锡章服以酬勋念壸范之媲美尔二等侍卫加三级吴尔禅妻那拉氏克勤内德宜尔室家眷良臣靖共之猷赖淑女匡襄之助爰颁令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙十四年十二月十四日 

　　奉天承运皇帝制曰褒忠表义昭代之良规崇德报功圣王之令典□颁恩命以奖勤劳尔拜他喇布勒哈番加三级他库性资醇谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广维勤尚克承夫宠锡钦予时命励尔嘉猷初任袭父拖沙喇哈番二任拜他喇布勒哈番三任加一级四任又加一级五任今职制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔拜他喇布勒哈番加三级他库妻李甲氏克勤内德宜尔室家眷良臣靖共之猷赖淑女匡襄之助爰颁令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔内大臣太子太保头等阿思哈尼哈番加三级希勒根性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任侍卫内宜都大二任拜他喇布勒哈番三任管佐领四任头等阿达哈哈番护军参领五任头等阿达哈哈番又一拖沙喇哈番照旧参领六任三等阿思哈尼哈番照旧参领七任三等阿达哈哈番照旧参领八任二等阿达哈哈番照旧参领九任头等阿达哈哈番又一拖沙喇哈番照旧参领十任三等阿思哈尼哈番照旧参领十一任二等阿思哈尼哈番护军参领十二任内大臣内宜都大十三任加一级十四任又加一级十五任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔内大臣太子太保头等阿思哈尼哈番加三级希勒根妻业黑觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠兹勤劳之佐久藉同心嘉尔贞顺之贤载颁异数幽灵不昧佩此明纶康熙十四年十二月十四日 

　　雪屐寻碑录卷五 

　　●雪屐寻碑录卷六 

　　清宗室　盛昱　集录 
　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔一等阿达哈哈番加三级觉罗塞□图派衍宗潢性资端恪爰推敦睦之谊用加锡爵之恩奉职有年宣劳罔懈小心益励懋绩弥彰允称弼亮之才不负亲贤之选迭逢庆典洊陟崇阶载焕新纶以昭激劝兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任拖沙喇哈番二任拜他喇布勒哈番三任拜他喇布勒哈番又一拖沙喇哈番四任三等阿达哈哈番五任三等阿达哈哈番加一级六任授为二等阿达哈哈番照旧加一级七任二等阿达哈哈番加二级八任二等阿达哈哈番加三级九任一等阿达哈哈番照旧加三级十任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔一等阿达哈哈番加三级觉罗塞尔图妻纳喇氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙十四年十二月十四日户部员外郎加一级噶尔马锡碑文奉天承运皇帝制曰兴孝维君锡类弘昭报本教忠自父服官敬用承家尔噶尔马锡乃户部员外郎加一级噶尔哈图之父道在禔躬爰被丝纶之重志在作室式弘堂构之遗兹以覃恩赠尔为资政大夫户部员外郎加一级锡之诰命于戏恩逮所生弥表象贤之美荣施下壤益彰燕翼之庥疏恩将母弘推锡类之仁移孝作忠均切显扬之念尔户部员外郎加一级噶尔哈图母傅察氏爱子能劳笃义方于杼柚相夫克顺端令范于闺闱兹以覃恩赐尔为宜人于戏象服昭荣聿荷廷纶之宠熊丸遗教永流泉壤之辉康熙十四年十二月十四日 

　　奉天承运皇帝制曰父有令德子职务在显扬臣着勤劳国典必先推锡用申新命以表前休尔赵国祯乃都统加一级赵琏之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫都统加一级锡之诰命于戏率行式谷泽流青史之光教孝作忠荣耀紫纶之色永培厥后益庇昌隆制曰国之最重者惟是忠荩之臣家所由兴者以有劬劳之母特颁恩命用慰子情尔都统加一级赵琏母卞氏慈能育子教可传家念兹靖共之猷实本恩勤之训母德既着渥典宜加兹以覃恩封尔为一品夫人于戏颁爵用以荣亲褒忠因之教孝锡隆恩于不匮表嘉誉于来兹钦服宠纶共承渥命康熙十四年十二月十四日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔户部三品郎中□□□赫色礼夙具干才授职效用分猷计部勤慎不懈历年宣猷始终罔替庆典欣逢恩命洊加宜沾新纶用示劝励兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔户部三品郎中加二级赫色礼妻舒木鲁氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭壸德制曰宜家无妇劳臣不免于顾内之忧继室有人盛朝应恤其相夫之德何分先后并贲褒纶尔户部三品郎中加二级赫色礼继妻舒木鲁氏嗣操壸政克相夫纲帏有前徽既见和柔合德廷申再命用彰黾勉同心兹以覃恩封尔为夫人于戏内则是娴允垂光于青史令仪不忒宜加毖于深闺尚克钦承以昭宠命康熙十四年十二月十四日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔头等侍卫加一级阿喀尼秉心谨饬临事敏勤简居侍从之班克称仪卫之职朝夕匪懈指使无违既以旧劳晋膺上秩屡逢盛典宜被新荣爰焕宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔头等侍卫加一级阿喀尼妻纳拉氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭幽德制曰宜家无妇劳臣不免于内顾之忧继室有人盛朝应恤其相夫之德何分先后并贲褒纶尔头等侍卫加一级阿喀尼继妻胡氏嗣操壸政克相夫纲帏有前徽既见和柔合德廷申再命用彰黾勉同心兹以覃恩封尔为夫人于戏内则是娴允垂光于青史令仪不忒宜加毖于深闺尚克钦承以昭宠命康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义也尔二等阿达哈哈番佐领加三级革色礼持身克谨莅事惟勤初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试能勤欣兹庆典之逢宜沛恩纶之宠特颁恩命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子少保内大臣头□精奇尼哈番匠艺衙门大人佐领加三级赖屠库性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等阿达哈哈番加三级于得水性资端谨才略宏通初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任三等阿达哈哈番二任加二级三任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔三等阿达哈哈番加三级于得水妻王氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔三等阿达哈哈番加三级于得水继妻宛氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治康熙十四年十二月十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔年老致仕兵部郎中拜他喇布勒哈番又一拖沙喇哈番管佐领加三级折克书尔持心克谨莅事惟勤初列官阶克着勤劳之绩爰膺任使弥昭敬慎之忱奉职有年小心益励崇阶洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特封尔为光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔兵部郎中拜他喇布勒哈番又一拖沙喇哈番管参领加三级折克书尔之妻巴于忒氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔兵部郎中拜他喇布勒哈番又一拖沙喇哈番管参领加三级折克书尔之继妻胡实哈□氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治康熙十四年十二月十四日 

　　皇清诰封通议大夫佐领加一级□公碑人臣受国家宠锡之恩必镂诸金□□以上昭朝廷之仁而下表先人之烈也我府君通议大夫赋性忠贞天姿明敏从戎具有勇略服职昭其勤慎筮仕为成亲王护卫当察哈喇番厄尔客孔仪俄落之役奉王差驰奏以敷陈明确太宗文皇帝特颁敕谕赐名威寨桑击蒙古巴格贝勒先后征朝鲜宣克□哈尔哈府君在王左右身冒矢石所向无不奏捷宁远之役时为壮大与蒋都堂军接战率摆牙喇击败之及攻宁邑也独先陷阵足被重创初征燕京甫入□遇敌三营兵拒战率摆牙喇击败之师抵燕京北关遇敌兵三千列阵拒敌率摆牙喇击败之师次京南海子有敌四总兵列阵拒战率摆牙喇击败之及世祖章皇帝定鼎燕京抵山海关破流贼兵二十万追及庆都时复为护卫多所斩获方击四川张献忠之贼众也率护国公纛军身督护卫指挥先登击败之大同姜襄之□于左□遇贼步军列牌抵敌复率护公国纛军身督护卫指麾败之以此着有劳绩遂授佐领两遇覃恩晋秩二级锡之诰命继为法衣旦达奉敕总理府中事务益殚□启沃精白自励事无巨细靡不指画有方正图报効不幸于康熙七年十二月十一日以疾奄□年凡六十有六呜呼府君之所以报国家与国家之所以遇府君可谓两得矣布以谫劣滥竽清班皆府君燕贻积善余庆之所致也敢不备纪府君懿德□行梗槩敬勒丰碑垂诸奕世以俾子孙绳绳效法乎谨识康熙十五年二月二十三日乙丑吉旦孝男佐领加一级詹布八品笔帖式堪泰谨立 

　　皇清诰封光禄大夫副都统把图鲁耿公之墓康熙十五年三月吉日一等阿达哈哈番骁骑参领兵部郎中加三级孝男达汉泰立 

　　奉天承运皇帝制曰朕惟尚德崇功国家之大典□□□□臣子之常经古圣帝明王戡乱以武致治以文朕钦承往制□进贤能特设文武勋阶以彰激劝受□任者必忠以立身仁以抚众智以察微防奸御侮机无暇时能此则荣□前人福延后嗣而身家永康矣敬之勿怠姚詹□原系分得拨什□往浙江征舟山时贼伪英毅伯阮思率船二百余只摆列海上拒战用船击战时尔同梅勒章京柯永蓁击败之贼伪□□陈六御英毅伯阮思叛贼张□德等率兵三万余众船二百余只摆列海上□犯用船击战时尔同梅勒章京柯永蓁等击败之故授为拖沙喇哈番奉天承运皇帝制曰国家推恩而锡类臣子懋德以图功懿典攸存忱恂□勖尔拖沙喇哈番加一级姚詹持心克谨莅事惟勤俾典厥司特加任用奉公罔懈尽职靡愆盛德既逢宜加新命兹以覃恩特授尔阶中宪大夫锡之诰命于戏式弘章服之庸用励显扬之□尚钦荣命益□嘉猷康熙十五年三月二十八日立 

　　皇清诰封资政大夫□等阿达哈哈番又一拖沙喇哈番佐领江宁府固山大户部左侍郎俄公碑康熙十五年五月十一日一等阿达哈哈番又一拖沙喇哈番散骑郎加二级孝男俄塞谨立奉天承运皇帝制曰资政大夫一等阿达哈哈番兼一拖沙喇哈番佐领江宁府固山大户部左侍郎尔俄屯从征外部额伦岳色厄黑库伦地方着有嘉绩故授为拜他喇布勒哈番第三次围锦州时驻守松山城北山巅松山敌兵来犯率本固山甲士击败之定鼎中原之役入山海关击杀流贼二十万众之日败其对阵敌兵追至庆都县复转战败其对阵敌兵故于拜他喇布勒哈番加一拖沙喇哈番以太祖武皇帝功德配祀上帝礼成念诸旧臣世着劳绩由拜他喇布勒哈番兼一拖沙喇哈番升为三等阿达哈哈番两次加上圣母皇太后□号礼成由三等阿达哈哈番递加至一等阿达哈哈番后驻防江宁府闻贼取巢县率领官兵指挥攻击遂复其城又闻贼首张辅焕领兵据英山县遣发官兵击败之并招抚人民第三次征福建用红衣炮攻击海城县东土墙时贼首郑成功带领十万余贼来夺红衣炮指挥官兵步战败之贼首郑成功带领二十余万贼来犯统率全部民马击败之贼首郑成功领贼数万并携挨牌来犯又指挥官兵步战败之贼贺总兵带领贼兵拆毁桥梁布列挨牌火炮迎敌分布官兵指挥败之共招抚二县一百五十三寨二总兵一副将七千余兵故于一等阿达哈哈番加一拖沙喇哈番世袭罔替康熙十五年五月十一日 

　　江西巡抚兼理军务兵部右侍郎兼都察院右副都御史正二品加一级从一品谥勤僖白色纯碑文稽古建业驱策羣力不吝爵赏以劝有功昭示后世用传不朽所以励忠盖甚备也尔白色纯性行端良才能敏练简任巡抚具有勤劳方冀遐龄忽焉长逝朕甚悼焉特赐谥曰勤僖勒诸贞珉永光泉壤国典臣谊庶其昭垂无斁哉康熙十五年五月二十日 

　　原任太子少傅管侍卫内大臣一等阿达哈哈番管佐领加二级谥襄壮穆福碑文稽古建驱业 【驱业：业驱】 策羣力不吝爵赏以劝有功昭示后世用传不朽所以励忠盖甚备也尔穆福性行纯良才能称职取前屯卫时夺门而入遂克其城入关歼寇追剿于庆都败敌于真定过怀庆攻太原数击贼寇西安承天皆能戮力破贼九江南昌有屡战之勋効力行间勤劳素着及□任内廷敬慎尽职方冀遐龄忽然长逝朕甚悼焉特赐谥曰襄壮勒诸贞珉永光泉壤国典臣谊庶其昭垂无斁哉康熙十五年七月初二日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子太傅都统吏部尚书中和殿大学士一等阿思哈尼哈番管佐领加二级图海性资端谨才识宏通俾掌简晋恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔太子太傅都统吏部尚书中和殿大学士一等阿思哈尼哈番管佐领加二级图海嫡妻宜尔根觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之佐久藉同心嘉尔贞顺之贤载颁异数幽灵不昧佩此明纶制曰人臣宣劳于外宁恤其家朝廷代体其心均从乎贵爰申宠命以奖令仪尔太子太傅都统吏部尚书中和殿大学士一等阿思哈尼哈番管佐领加二级图海继妻钮胡禄氏嗣相尔夫克着令仪踵彼前徽彰兹合德内则无忝并锡褒纶兹以覃恩封尔为一品夫人于戏显命特颁用表宜家之范小心是□□□内助之贤永相尔夫用谐予治康熙十五年八月二十六日皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠图海尔原系虚衔都统大学士任尔机密之地谨慎□敏又奉世祖皇帝特遣俞旨着用重地乃屡世効力大臣任于机密之地今念数年以来辅朕荩忠抒悃勤劳素着优升为一等阿达哈哈番康熙九年十一月十九日后出征湖广山贼时看守营寨有贼三千余众夤夜从寨突出冲犯总兵官俞奋起之汛我官兵分头接杀击败之贼兵夜出冲犯总督李国英之汛尔遣副都统黑叶等援剿击败之贼兵二千余众冲犯提督郑蛟麟之汛尔遣委署护军统领瓦岱等援剿战退之贼兵二千余众冲犯委署护军统领耿特巴图鲁夸兰大沙进达礼之萨赖总兵官于大海之汛尔遣委署护军统领哈克山等援剿击败围困山寨贼首李来亨被迫身死将寨内官兵招诱尽杀得其山寨招诱贼伪新乐王一人伪将军一员伪总兵三员伪副将二员伪推官一员贼兵六十余众杀之得伪银印一颗又招降贼伪侯一员伪将军一员伪总兵四员大小伪官四百余员贼兵一千九百有奇家口三千余众得其山寨又发抚文招降贼伪公一员伪侯一员伪总兵副将参将等大小伪官五百四十有奇贼兵六千九百余众剿灭叛逆察哈尔布尔尼时在大鲁地方察哈尔布尔尼率二千余兵排齐鸟鎗军器拒敌尔同多罗信郡王护军统领哈克山副都统吴诞洪世禄公议将八旗满洲蒙古乌喇盛京二土墨特官兵排齐欲过山谷剿杀挨次前进忽从山沟突出一队二百余敌兵冲来击战时令护军统领哈克山副都统吴诞洪世禄委署前锋统领达克沙哈等将官兵分头拨派亲督指挥击败及迎来续敌四百余贼一并击败之察哈尔布尔尼三千余兵排齐鸟鎗军器大设拒敌击战时尔同王护军统领哈克山副都统吴诞洪世禄公议将八旗满洲蒙古乌喇盛京官兵排列整齐令护军统领哈克山副都统吴诞洪世禄忝署前锋统领达克沙哈等分头拨派亲督指挥击败之察哈尔布尔尼将伊败兵复聚千余人会合伊百余鸟鎗兵成队拒敌击战时尔同王护军统领哈克山副都统吴诞洪世禄公议将八旗官兵令护军统领哈克山副都统吴诞洪世禄委署前锋统领达克沙哈等复行分头拨派亲督指挥击败之察哈尔布尔尼将伊溃散二百余兵复行会合排列鸟鎗军器在于岗立哨聚拒敌击战时尔同王护军统领哈克山副都统吴诞洪世禄公议将八旗官兵令护军统领哈克山副都统吴诞洪世禄委署前锋统领达克沙哈等复又分头拨派前进亲督指挥击杀之大获鸟鎗盔甲军器又招抚余剩察哈尔一千三百余户带来嘉尔由一等阿达哈哈番优升为一等阿思哈尼哈番康熙十四年八月初四日图海尔器识老成才猷练达赞襄机务宣力累朝以文武之长才兼忠爱之至性劳绩懋着倚毗良殷前察哈尔布尔尼背恩反叛命图海为副将军统兵征剿运筹决胜克振军威未及一月捷功立奏逆贼歼灭疆圉敉宁近以平凉等处阻兵日久屡命剿抚罔有成效特简图海为大将军总统大兵节制各路果尔谋略渊深调度得宜军锋所至一战克捷更能体朕好生之心宣布恩威开诚招抚遂使平凉庆阳固原等处文武官员兵民人等倾心向化悔罪归诚生民免于涂炭地方得以安全数日之间关陇悉皆底定皆由筹划周详布置神速剿抚并用克建肤功图海以心膂大臣膺秉钺重寄实心为国克副倚任朕心深为嘉悦图海壮猷制胜剿抚兼施屡建大功克副倚任由一等阿思哈尼哈番从优封为三等公世袭罔替 

　　皇清诰封资政大夫参领二等阿达哈哈番盖公碑康熙十五年九月十五日子关保敬立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔内祭祠部四品郎中加一级索米图夙具干才授职効用管理祀事勤慎不懈历年宣劳始终罔替庆典欣逢恩命洊加宜沾新纶用示劝励兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任护军校二任加一级三任蓝翎四任又加一级五任者库诸尔汉四品员外郎六任祭祠部叩□七任今职制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔内祭祠部四品郎中加一级索米图妻傅察氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德康熙十五年十一月□□日立 

　　礼部祠祭司郎中王图奉旨遣颁祭葬皇帝诏曰故原任杭州副都统三等阿思哈尼哈番加一级因年老解任夏景梅之灵曰鞠躬尽瘁臣子之芳踪恤死报勤国家之盛典尔夏景梅性行纯良才能称职方冀遐龄忽焉长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享康熙十六年正月二十七日 

　　自古帝王之兴必有戡乱之佐攀□附翼而起功施当代庆流奕叶其人虽往其烈弥彰非偶然也如我□公当太宗文皇帝□□□□用兵山左公□□吴逆□建殊勋迨我世祖章皇帝入关定鼎□从六师夺勇当先一捷绥德再捷延安继歼田□诸寇遂奏□公之捷□□□□方依为干城腹心不意为飞炮所中世祖□□□□公两朝佐命□□旗常特□世其官以公长子盖思海袭其职后因公□舟山之功追赠公为资政大夫并赠公元配崇额里氏为夫人猗欤盛哉岂非所谓功施当代庆流奕叶者乎公生于甲辰正月卒于戊子十月子二长子□思海为三等阿达哈哈番管佐领次子□尔泰为监察御史孙六巴尔赛那尔赛达海法尔岱傅海永海俱登仕途□□十六年季春吉旦□□□大学士□刑部尚书冯□谨撰孝子□思海噶尔泰率孙巴尔赛那尔赛达海法尔岱傅海永海择于□□十六年季春吉旦立 

　　康熙十五年二月二十九日遣礼部左侍郎加二级额星格谕祭故太子少傅管侍卫内大臣一等阿达哈哈番加二级谥襄壮穆福之灵曰鞠躬尽瘁臣子之芳踪恤死报勤国家之盛典尔穆福性行纯良才能称职効力行间着有勤劳方冀遐龄忽焉长逝朕甚悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚克歆享康熙十六年三月初八日立 

　　顺治八年八月二十一日念遇覃恩授尔为资政大夫赐给诰命顺治十四年三月初十日病故一等阿达哈哈番兼一拖沙喇哈番分袭二人将亲孙佛落承袭三等阿达哈哈番亲重孙巴哥承袭拜塔喇布勒哈番又一拖沙喇哈番世袭罔替如前康熙十六年四月十六日 

　　维康熙十六年岁次丁巳六月丁未朔丙午皇帝敕命礼部郎中于珩谕祭于署游击管游击事阵亡赠为参将李成梅之灵曰鞠躬尽瘁臣子之芳踪恤死报勤国家之盛典尔李成梅赋性忠直国尔忘身御敌冲锋奋勇阵殁朕用悼焉特颁祭葬以慰幽魂尔如有知尚克歆享 

　　光禄大夫都察院左都御史广州将军宗室书讳敬公墓康熙十六年八月吉旦孝子佐领加二级拉都洪勒都浑常舒喇哈色克图冷图谨立 

　　皇清诰封光禄大夫三等阿达哈哈番吏部右侍郎加一级觉罗硕公诰命碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔硕慱惠 【硕慱惠：硕博惠】 派衍宗潢性资端恪爰推敦睦之谊用加锡爵之恩奉职有年宣劳罔懈小心益励懋绩弥彰允称弼亮之才不负亲贤之选迭逢庆典洊晋崇阶载焕新纶以昭激劝兹以覃恩特授尔阶光禄大夫嫡妻纳喇氏相夫克谐宜家着范赠尔为一品夫人继妻石林觉罗氏嗣相尔夫克着令仪封尔为一品夫大锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任拖沙喇哈番二任拜他喇布勒哈番三任礼部理事官四任工部理事官五任兵部理事官六任拜他喇布勒哈番又一拖沙喇哈番七任三等阿达哈哈番八任宗人府理事官九任吏部右侍郎十任加一级康熙十六年七月十五日奄逝享年六十有八康熙十六年七月二十一日皇帝遣礼部主事穆世坦谕祭曰鞠躬尽瘁臣子之芳踪恤死报勤国家之盛典尔觉罗硕慱惠性行纯良才能称职方冀遐龄忽焉长逝朕用悼焉特颁祭葬以慰幽魂呜呼爰申泉壤之恩庶享匪躬之报尔如有知尚克歆享康熙十六年八月初八日孝男硕奇塞勒布塞黑谨卜葬于郊亭之原 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕亲承往训甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠杰笃尔原系空衔护军参领出征福建海贼时攻厦门海贼郑成功之六百余船贼在澄浦屿地方拢列拒敌驾船击战时将对敌击败之出征四川时在朝天关有逆贼伪总兵施遵礼同各伪总兵率领一万二千余官兵将隘口挑壕截断修木城埋药设信炮于山下立寨两层堆放石块扎立三十余营拒敌击战时尔率本旗兵将对敌击败之在蟠龙山逆贼伪将军王平藩郑蛟麟吴之茂何德成等率将及四万官兵排尖栅炮鸟鎗挨牌分头来战又自右翼水路贼从后上陆来犯我左右各营前后齐攻战时尔率本旗兵将对敌击败之自蟠龙山来至娘娘庙地方击战时阵亡从优升授拜他喇布勒哈番兼一拖沙喇哈番与亲兄男韩城承袭再准承袭三次康熙十六年十二月二十三日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠喀西泰尔原系空衔护军参领出征四川在朝天关有逆贼伪总兵施遵礼同各伪总兵率领一万七千余官兵将隘口挑壕截断修木城埋药设信炮山下立寨两层堆放石块扎立三十余营拒敌击战时尔率本旗兵将对敌击败之蟠龙山逆贼伪将军王平藩郑蛟麟吴之茂何德成等率领将及四万官兵排齐尖栅炮鸟枪挨牌分头来战又自右翼水路贼从后上陆来犯我左右各营前后齐攻与驻遁贼击战时阵亡授为拖沙喇哈番与亲男陈泰承袭再准袭一次康熙十六年十二月二十三日 

　　原任大学士三等阿达哈哈番加二级谥文僖觉罗伊图碑文稽古兴朝必有贤良之臣生则荣以高爵殁亦锡以丰碑所以励忠盖甚备也尔觉罗伊图性行端良才能称职部务历膺副简任之意纶扉参赞建调燮之能久襄王事茂着勤劳忽闻长逝甚悼朕怀特赐谥曰文僖勒诸贞珉光及泉壤国典臣忠庶其昭垂无斁哉康熙十七年三月十三日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往训甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠韩云尔原系朝鲜人以尔弃彼来归故授为二等阿达哈哈番后三次围锦州时松山马兵来夺我红衣炮尔于梅勒章京瞻前杀入对阵败之落雨之日击松山洪军门来犯左翼兵尔同固山额真叶格书对阵败之击洪军门三营兵尔又同固山额真叶格书对阵败之定鼎燕京入山海关之日击流贼马步兵二十万尔又同固山额真和硕额夫杜磊对阵败之追及流贼至庆都县尔同和硕额夫固山额真叶格书对阵败之嘉尔由二等阿达哈哈番升为一等阿达哈哈番天下统一仿古帝王之制尊崇太祖武皇帝功德配祀上帝礼成念诸旧臣世効劳绩故由一等阿达哈哈番加一拖沙喇哈番世袭罔替天下大定仿古圣王之制上圣母昭圣慈寿皇太后尊号礼成由一等阿达哈哈番加一拖沙喇哈番升为三等阿思哈哈番大婚礼成亦仿古制加上圣母昭圣慈寿恭简皇太后尊号礼成由三等阿思哈哈番升为二等阿思哈哈番世袭罔替康熙十七年岁次戊午仲吕月谷旦立 

　　皇帝谕祭阵亡佐领加二级觉罗萨克素之灵曰鞠躬尽瘁臣子之芳踪恤死报勤国家之盛典尔萨克素赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享康熙十七年七月□□日 

　　皇帝遣礼部员外郎黄图谕祭于护军参领加二级阵亡杰笃之灵曰鞠躬尽瘁臣子之芳踪恤死报勤国家之盛典尔杰笃赋性忠勇国尔忘身御敌冲锋奋勇阵殁朕用悼焉特颁祭葬以慰幽魂尔如有知尚克歆享康熙十七年七月二十七日 

　　岁次康熙十七年八月十三日钦遣礼部员外郎马良致祭于皇清诰封光禄大夫臣苏木代之灵曰鞠躬尽瘁臣子之芳踪恤死报勤国家之盛典尔苏木代赋性忠直国尔忘身御敌冲锋奋勇阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享自古仗节効命之臣在地为河岳在天为日星如苏公讳木代其卓卓不朽者欤公由刑部通使升任宏德卫游击两迁参戎劳绩茂着晋秩乐清总戎时值耿逆猖獗乐清当寇冲公多方捍卫寇一时不敢长驱浙东俾我兵得徐为备御皆公力也厥后寇兵蚁集终奋不顾身亲冒锋刃事闻甲寅年六月初五日恩袭两世拖沙喇哈番今公令郎海德为之请志于余余因乐迹其事而为铭铭曰虎臣矫矫作镇乐清英声烈烈千载犹荣赐进士翰林院学士杜臻拜撰 

　　皇帝谕祭原任銮仪卫銮仪使加一级□□□□达达海之灵曰鞠躬尽瘁臣子之芳踪恤死报勤国家之盛典尔达达海性行纯良才能称职方冀遐龄忽焉长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享康熙十七年八月十七日遣礼部郎中白达尔祭 

　　奉皇帝敕遣礼部员外郎加三级伊三台御祭副都统兼佐领加二级柯彝之灵曰鞠躬尽瘁臣子之芳踪恤死报勤国家之盛典尔柯彝性行纯良才能称职方冀遐龄忽焉长逝朕用悼焉特颁祭葬以慰幽魂呜呼宠锡重□庶享匪躬之报名垂信史聿昭不朽之荣尔如有知尚克歆享康熙十七年八月二十九日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔护军参领加一级堪太性资端谨才识宏通俾管护军参领恪慎无惭于职守宣劳政务夙夜恪矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫崇锡钦予时命励尔嘉猷初任护军校二任三等护卫三任二等护卫四任二等护卫加一级五任护军参领六任头等护卫七任护军参领八任今职康熙十七年十一月十九日 

　　康熙十七年十二月十三日皇帝谕祭阵亡二等侍卫加一级署护军参领勒特奚之灵曰鞠躬尽瘁臣子之芳踪恤死报勤国家之盛典尔勒特奚赋性忠勇才能称职捐身报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶沐匪躬之报尔如有知尚克歆享 

　　太子太保礼部尚书谥文贞王崇简碑文朕惟从来俊乂在官邦家攸赖历稽文册代着闻人肆予有良臣追踪往喆生膺显秩没被宠施典云隆矣尔王崇简端肃持身精勤励职简登翰苑蔚起声华佐理铨衡聿彰恪慎迄晋春官之长允襄百度之厘方倚任以敷猷遽引年而致政悬车日久晚操弥修宜享康疆忽闻奄逝朕睠怀旧德考行定名学勤 【学勤：勤学】 好问尔之文也清白守节尔之贞也爰畀褒称允符素履于戏臣职克全乎终始宸章备极夫哀荣兆域初营丰碑永峙惟尔后嗣益体国恩延世泽不亦休欤康熙十八年四月初一日立 

　　维康熙十八年四月初七日皇帝遣经筵讲官礼部尚书加二级吴正治谕祭太子太保礼部尚书谥文贞王崇简之灵曰朕惟国家崇奖大臣风示有位虽身已辞于朝列而礼仍埒于班行载锡宸章不殊存殁尔王崇简笃诚厉行恪慎持身早践清华克覃思乎著作洊陟卿尹弥矢志于寅恭盖自壮岁登朝积勤匪懈迄乎引年家食素履不渝谓宜益享遐龄永沾德泽忽闻奄逝轸切朕怀睠良彦之云徂锡令名而允协表以贞碣酹以上尊咨命所司悉循彝典呜呼劳勚者服官之谊优恤者厚下之经惟臣能砥节以仰答国恩斯朝有褒纶以追荣泉壤灵如不昧荷此宠休 

　　皇清诰封资政大夫议政大臣二等阿达哈哈番加一级白公碑呜呼人臣受朝廷貤封之典必勒之金石者凡以上昭皇仁下扬先烈也我显考赋性忠耿制行敏果幼负奇气有不可一世之概筮仕和硕郑亲王护卫每有所任使辄当王意克勤克敏尽瘁厥职蒙王奏闻加恩授为拜他喇布勒哈番顺治五年以太祖高皇帝配天礼成加一拖沙喇哈番继以两次加上皇太后尊号礼成由拜他喇布勒哈番兼一拖沙喇哈番升为二等阿达哈哈番顺治十四年恭遇覃恩加一级晋阶资政大夫锡之纶綍显考精白自励事无巨细靡不指画有方以累劳荷王宠眷恩赉有加复奏闻于上授为议政大臣正图报効不幸于康熙十二年二月二十五日以疾捐馆舍享年六十四岁复蒙皇上恩恤赐祭如例呜呼显考之所以报国家与国家之所以遇显考者可谓两得矣兹者竖碑墓道敬书显考平生懿行梗概抆泪而识之贞珉以垂不朽云康熙十八年五月吉旦孝男二等阿达哈哈番多罗额驸白奇□立 

　　皇帝遣礼部员外郎加一级哈尔吉布为祭阵亡佐领加二级部委骁骑参领罗代之灵曰鞠躬尽瘁乃臣子之嘉行悯逝报勤实国家之盛典罗代尔赋性忠勇才堪厥职捐躯报国効力行间奋勇忘身力战阵亡朕甚悼焉特赐祭葬之恩以慰尔魂于戏酬汝报效以昭不泯之隆如果有灵享此祭典康熙十八年五月二十七日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔佐领加二级觉罗萨克苏派衍宗潢夙昭令誉爰推敦族之典用加锡类之恩奉职有年恪勤罔懈崇阶洊陟益着小心庆典欣逢褒纶用沛兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷觉罗萨克苏尔原系空衔佐领往浙江出征贼头鲁养性带领贼二万来犯黄岩县拒敌阵亡应授为拖沙喇哈番尔监守黄岩因参将吴灏私通逆贼城陷阵亡深为可悯着加与拖沙喇哈番授为拜他喇布勒哈番与伊亲兄之子苏赫承袭苏赫因病解退与亲生之子闲散觉罗巴克绰承袭巴克绰因缘事革职将此拜他喇布勒哈番与伊亲叔祖四品典仪觉罗森特赫承袭康熙十八年八月□□日 

　　孝昭皇后壸德攸宣伦情肫笃念父母鞠育之勤思祠宇春秋之祀朕嘉其意遣官督理后二月皇后已崩十七年十二月工作告成因谕内阁详考明代实录允符典例特赐碑文勒诸贞石粤稽往代临御万邦必敦九族宫闱化洽内辅惟贤眷佑之隆宜崇旷典以笃椒亲道至备也孝昭皇后仁孝性成温恭德着久存屺岵之思每深霜露之感尔一等公遏必隆同妻县主敬慎齐家洽谦冲之令望肃雍秉训诞淑顺之坤仪是当锡以丹垩享以苹繁爰命冬官董其兴作事方行乎二月哀忽动于六宫未遂之志朕甚悼焉念尔勋戚大臣兼核历朝典制落成之日用赐丰碑昭国家不遗故旧之恩示皇后永怀顾复之念光流泉壤堪为戚属之羽仪名列丹青不愧纶言之奖赉凡尔子孙克保无斁钦哉康熙十八年九月初十日 

　　皇清诰封光禄大夫太子少师前锋统领三等阿达哈哈番佐领加□级胡公碑奉天承运皇帝制曰朕惟尚德崇功国家之大典输忠尽职臣子之常经古圣帝明王□乱以武致治以文朕亲承往制甄进贤能特□文武勋阶以彰激劝受兹任者必忠以立身仁以抚众□以察微防奸御侮机无暇时能此则荣及前人福延后嗣而身家永康矣敬之勿怠胡理布尔原系白身前锋章京往折领□遇敌马步兵二百击败之三次围锦州时诱松山敌兵击败之击洪军门兵时尔踵寻□□□众虾之后前往遇敌兵两队俟王贝勒机儿丹□至合兵击败之□□大□边挖□□松山城第一日敌兵遁出尔率本固山前锋兵追至笔架山杀之杏山敌兵遁出追杀之洪军门兵马来犯尔率本固山前锋兵□阵击败之□□□马兵夜遁尔□本固山前锋兵沿海边追杀之英王驻□□□河边宁远马兵一千来探我前哨而回尔追至□□杀之沙河所敌兵五百来□□□尔击败之□次过北京征山东时尔率前锋二十人遇白总兵兵来□□尔击败之征流贼时尔前往□贼马兵五百击败之又驰围承天府获船八只贼马兵经趋□右□□锋兵□营之处尔率前锋兵击败之自承天府往追流贼遇贼马兵一千尔击败之又往□堂时遇贼马步兵千余追杀之又自九公山往寻贼踪遇贼马兵三百□率前锋兵击败之又遣尔杀逃散贼兵遇贼马步兵三百击败之击流贼第二营兵尔率本固山前锋兵对阵败之又随处擒拨夜追哨骑生擒二十人斩杀二百八人故授为拖沙喇哈番太祖皇帝配祀上帝礼成升为拜他喇布勒哈番上圣母皇太后尊号礼成加□拖沙喇哈番□大婚礼成加上圣母尊号礼成升为三等阿达哈哈番世袭罔替康熙十八年月日孝男户部主事常命三等阿达哈哈番刚□谨立 

　　皇帝谕祭陕西西安府布政使舒淑布之灵曰鞠躬尽瘁臣子之芳踪恤死报勤国家之盛典尔舒淑布性行纯良才能称职履任服官历有年所方冀遐龄忽焉长逝朕用悼焉呜呼聿垂不朽之荣庶享匪躬之报尔如有知尚克歆享康熙十九年二月十八日 

　　国家宠锡恩纶必勒之贞珉以光泉壤者所以上昭君父之宏仁下志先人之懿德也我先考赋性朴直秉姿忠耿生平惟以小心谨□为事闲尝戒鼐曰为臣子者宜竭忠尽瘁毋改常毋易行克勤厥职夙夜勿懈殷殷致训洵足志已康熙六年恭遇覃恩诰封先考为通议大夫先妣为淑人不幸先考逝于丙辰年三月二十四日先妣逝于丁巳年十月十四日以鼐庸材荷蒙睿眷滥列朝班皆赖先人垂厥义方燕翼贻谋所致每一追念寸心如结且又不能终养二亲孝道有亏愈不禁恫乎有余悲也□是知君恩罔极亲恩罔极敢不拜扬宠命并述先人懿行以垂不朽乎谨以芜言勒之丰碑用申永慕之思云旹大清康熙十九年五月谷旦孝男工部郎中加三级图鼐谨立 

　　清故显考李公讳应科显妣张氏墓碑天聪五年岁次辛酉五月二十一日午时生康熙十五年岁次丙辰九月二十一日戌时卒康熙十九年仲秋吉日长男佛尔诺敬立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠岳多礼尔原系护军出征浙闽时有自福建来龚姓左军都督等率领四万余马步贼排列挨牌炮鎗来战时于本旗第一前进击败之伪总兵桑明下贼于千木山顶扎营立寨掘濠设立鹿角排齐炮鎗拒敌击战时于本旗第二前进击败之海贼郑锦下都管伪总督徐尧率领三万余贼于乌龙江前小门山镇风山岭扎立一十四营修木城□寨拒敌击战时于本旗第二前进击败之贼首伪总兵兴明伯赵得胜伪将军何猷等率四万贼于太平山扎立二十六营设立鹿角排列炮鎗击战时于本旗第一前进击败之授为拖沙喇哈番再准袭一次康熙十九年十二月二十五日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔掌銮仪卫事内大臣加一级大达海性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任三等侍卫二任一等侍卫三任一等侍卫壮尼大四任内宜都额真照旧侍卫壮尼大五任加一级六任蒙古旗下副都统七任内大臣八任掌銮仪卫事内大臣九任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔掌銮仪卫事内大臣加一级大达海妻觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙二十年二月十六日 

　　皇清固山额驸散骑郎加三级班公碑人臣膺朝廷殊恩必勒之丰碑所以表皇仁垂奕禩也先大夫生而魁伟奇杰夙有勇略尤精骑射持己则正大刚方动遵矩度言笑不妄发急遽无惰容待人则坦白质直中无宿怨蔼然其和秩然其敬不避难而就易不徇私而废公事亲则纯孝性成必诚必敬教子则恩勤诱掖合于义方嗣以特尚县君封为固山额驸未几授散骑郎小心谨慎无旷厥职在王左右朝夕着勤凡有任使辄当王意受恩愈渥图报方殷因积劳成瘁于康熙十九年二月二十四日以疾奄逝享年二十五岁凡在目击者无不陨涕呜呼痛哉先大夫德行如此使天假以年必能益振家声乃一旦见背俾我祖父母益增悲悼予小子每一追念不胜五内摧裂是用谨撮生平大概镌之贞珉用垂不朽云康熙二十年四月 

　　大清奉政大夫马钮碑文康熙二十年六月二十五日孝妻宜人李氏谨立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔头等侍卫品级加一级色克□格秉心谨饬□事敏勤简居侍从之班克称侍卫之职朝夕匪懈指使无违既以旧劳晋膺上秩屡逢盛典宜被新荣爰焕宠章益资効力兹以覃恩特授尔阶资政大夫于戏恩推自近乃弘奖夫崇阶□广惟勤尚克承夫宠锡钦予特命励尔嘉猷初任三等侍卫加一级二任二等侍卫加一级三任看阿□头等侍卫四任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔头等侍卫品级加一级色克□格妻傅查氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为夫人于戏敬尔有官肃闺门而合好职思其内尚黾勉以同心祗服殊恩用昭幽德制曰宜家无妇劳臣不免于内顾之忧继室有人盛朝应恤其相夫之德何分先后并贲褒纶尔头等侍卫品级加一级色克星格继妻纳拉氏嗣操壸政□相夫纲帏有前徽既见和柔合德廷申再命用彰黾勉同心兹以覃恩封尔为夫人于戏内则是娴允垂光于青史令仪不忒宜加毖于深闺尚克钦承以昭宠命大清康熙二十年六月二十五日立 

　　皇帝遣礼部郎中加一级格穆德谕祭原任吏部尚书拜他喇布勒哈番佐领吴达礼之灵曰鞠躬尽瘁臣子之芳踪恤死报勤国家之盛典尔吴达礼性行纯良才能称职历阶冢宰着有勤劳因有疾而赐休冀颐养以永世忽闻长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享康熙二十年七月初七日 

　　维康熙二十年七月十一日皇帝遣经筵讲官礼部左侍郎兼翰林院学士杨正中等谕祭原任广西巡抚加赠太子少保兵部尚书谥文毅马雄镇之灵曰朕惟人臣建钺岩疆抚绥着绩者存则有酬庸之典殁则有优恤之恩矧临大节而为国捐躯履艰危而全家授命允宜旌赉用沛光荣尔马雄镇素裕才猷克昭勤慎特膺简命往莅炎方秉宪以宣国威布恺而苏民瘼方期百蛮受治奏迩安远至之功何意五岭弗宁遘豕突鸱张之衅尔孤忠独励四载不渝沥血密陈矢济师而灭贼抗词就义甘蹈刃以忘生尔妻李氏暨尔子女俱视死如归殒身勿贰无忝纲常之重足为名义之光朕念此鞠凶弥深轸悼爰加褒以名爵更陈锡以几筵于戏忠贞尽瘁长凝碧血于重泉纶綍流馨式表丹心于永世尔灵不昧□□□承 

　　康熙二十年岁在重光作噩菊月谷旦孝男绰尔门率孙石文晟文桂文彬文懋仝敬立奉天承运皇帝制曰父有令德子职务在显扬臣着贤劳国典必先推锡用申新命以表前休尔李荣乃镇守陕西延绥等处地方总兵官右都督李承恩之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为荣禄大夫镇守陕西延绥等处地方总兵官右都督锡之诰命于戏率行式谷泽流青史之光教孝作忠荣耀紫纶之色永培厥后益庇昌隆制曰国之最重者惟是忠荩之臣家所由兴者以有劬劳之母特颁恩命用慰子情尔镇守陕西延绥等处地方总兵官右都督李承恩母何氏慈能育子教可传家念兹靖共之猷实本恩勤之训母德既着渥典宜加兹以覃恩赠尔为一品夫人于戏颁爵用以荣亲褒忠因之教孝锡隆恩于不匮表嘉誉于来兹钦服宠纶用光□□康熙二十年十二月二十四日 

　　奉天承运皇帝制曰兴朝开创之业端藉元勋良臣辅弼之材实资世德式遵令典用沛洪恩尔李虎乃镇守陕西延绥等处地方总兵官右都督李承恩之曾祖父源远流长本深支茂盖积德于乃躬故发祥于奕世曾孙有庆惟尔之休兹以覃恩赠尔为荣禄大夫镇守陕西延绥等处地方总兵官右都督锡之诰命于戏一德交孚迓天休而洊至数传始大荷帝眷之方来尚其钦承式佑尔后制曰德隆宗社于开国为崇功恩及曾帏于承家为异数庸颁宠命以着殊休尔镇守陕西延绥等处地方总兵官右都督李承恩曾祖母□氏庆衍曾孙徽流四世重闱培德乃启后人溯水木之深长用恩荣之远被兹以覃恩赠尔为一品夫人于戏徽音邈矣佑祚胤而克昌宠贶赫然保昭融于无斁得之永远服此休祯康熙二十年十二月二十四日 

　　奉天承运皇帝制曰贻厥孙谋忠荩识世传之泽绳其祖武恩荣昭上逮之休忠厚之道攸存激劝之典斯在尔卓罗乃都察院监察御史加十五级布哈之祖父尔有贻谋以启乃孙传至再世克勤王家褒宠之恩以及大父兹以覃恩赠为光禄大夫都察院监察御史加十五级锡之诰命于戏再世而昌无忘贻德之报崇阶特晋用昭宠锡之恩奕代垂休九原如在制曰孝子之念王母义无异于慈帏兴朝之奖劳臣恩并隆于祖烈爰沛貤封之命用慰报本之怀尔都察院监察御史加十五级布哈祖母西克塔李氏尔有贻恩迨于再世乃孙袭庆绩懋国家嘉尔淑仪宜锡褒宠兹以覃恩赠为一品夫人于戏章服式贲沛介锡于大母纶綍宠颁保昌隆于百禩永承家庆以妥幽灵康熙二十年十二月二十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔前锋参领拜他喇布勒哈番佐领加三级雅海性资端谨才识宏通俾管前锋参领恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤忻兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任三等护卫二任二等护卫三任加一级四任头等护卫五任加一级六任前锋参领加二级七任拜他喇布勒哈番前锋参领八任加一级九任又加一级十任前锋参领拜他喇布勒哈番加二级佐领十一任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔前锋参领拜他喇布勒哈番佐领加三级雅海妻觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉仝心嘉尔贞顺之贤载颁异数益修内德以答殊恩康熙二十年十二月二十四日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔礼部尚书加五级帅颜保性资端谨才识宏通俾掌秩宗恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任内国史院学士二任正二品学士三任正一品学士加一级四任学士教习庶吉士五任吏部右侍郎六任总督淮扬等处地方提督漕运海防军务兼理粮饷兵部右侍郎兼都察院右副都御史七任加一级八任又加四级九任工部尚书十任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔礼部尚书加五级帅颜保妻佟家氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙二十年十二月二十四日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔拖沙喇哈番岳多礼持心克谨莅事惟勤俾典厥司特加任用奉公罔懈尽职靡愆盛典既逢宜加新命兹以覃恩特授尔阶奉政大夫锡之诰命于戏式弘车服之庸用励显扬之志尚钦崇命益矢嘉猷制曰靖共尔位良臣既効其勤黾勉同心淑女宜从其贵尔拖沙喇哈番岳多礼妻马佳氏克娴内则能贞顺以宜家载考国常应褒嘉以锡宠兹以覃恩封尔为宜人于戏敬为德聚实加儆戒以相成柔合女箴愈着匡勷以永赉康熙二十年十二月二十四日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔刑部浙江清吏司员外郎王燕持躬克谨莅事惟虔奉职副郎□□克昭于夙夜分猷比部劳绩允着于官方庆典欣逢新纶用贲兹以覃恩特授尔阶奉直大夫锡之诰命于戏式弘车服之庸用励显扬之志尚钦荣命益矢嘉猷康熙二十年十二月二十四日 

　　奉天承运皇帝制曰父有令德子职务在显扬臣着贤劳国恩必先推锡用申新命以表前徽尔赖达乃经筵讲官兵部尚书加一级食一品俸又加一级折尔肯之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫经筵讲官兵部尚书加一级食一品俸又加一级锡之诰命于戏率行式谷泽流青史之光教孝作忠荣耀紫纶之色永培厥后益庇昌隆制曰国之最重者惟是忠荩之臣家所由兴者以有劬劳之母特颁恩命以慰子情尔经筵讲官兵部尚书加一级食一品俸又加一级折尔肯母广佳喇氏慈能育子教可传家念兹靖共之猷实本恩勤之训母德既着渥典宜加兹以覃恩封尔为一品夫人于戏颁爵用以荣亲褒忠因之教孝锡隆恩于不匮表嘉誉于来兹钦服宠纶共承优渥康熙二十年十二月二十四日二十一年二月十六日男折尔肯立石 

　　雪屐寻碑录卷六 

　　●雪屐寻碑录卷七 

　　清宗室　盛昱　集录 
　　皇清诰封光禄大夫内大臣精奇尼哈番品级二等阿达哈哈番囊公碑记康熙二十一年正月初十日孝男资政大夫三等阿思哈尼哈番一等侍卫益都额真霸岭谨立 

　　原任广西巡抚加赠太子少保兵部尚书谥文毅马雄镇碑文朕惟臣子之谊大节为重然平居无事之时人人侈谈忠义一旦临事而为国捐躯确乎不夺者益寡则所称□仁 【□仁：成仁】 取义之士国家得之宜如何褒崇焉尔马雄镇洊历禁近简授节旄恪共之誉有闻绥辑之功斯着岂意叛藩逆命怙恶弄兵急变□萧墙之中孤城介桂岭之外声阻援绝形绌势危尔则以死自持抗词骂贼遂触凶怒横致幽囚然犹志切输忠力图灭寇间关遣□万里来归慷慨上书一心罔贰丹诚既通于王室阖门咸殉于岩疆节挺冰霜历四年而益励操坚金石经百折而不挠可云烈□□□惟见危乃知授命之不易疾风劲草繄尔一身实荷纲常之巨朝廷养士数十年有臣如此庶无负焉朕用既悯且嘉特考彝宪赐□□毅跻以崇阶爰勒贞珉昭示来世凡属臣僚闻风兴起咸思自励尔之为功世道岂浅欤康熙二十一年正月二十日立 

　　皇清诰封通议大夫达公碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等侍卫拖沙喇哈番加一级达里虎秉心谨饬临事敏勤简居侍从之班克称侍卫之职朝夕匪懈指使无违既以旧劳晋膺上秩屡逢盛典宜被新荣兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克□□宠锡钦予时命励尔嘉猷康熙二十一年三月二十四日 

　　维康熙二十一年四月初三日皇帝遣礼部员外郎克赛谕祭陕西兴安总兵官都督同知陈奇谟之灵曰鞠躬尽瘁臣子之芳踪恤死报勤国家之盛典尔陈奇谟性行纯良才能称职方冀遐龄忽焉长逝朕用悼焉特颁祭葬以示悯恻呜呼聿昭不朽之荣庶享匪躬之报尔如有知尚克歆享 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔苏尔兑衣乃副都统头等阿达哈哈番加一级佐领苏虎几之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫副都统头等阿达哈哈番加一级佐领锡之诰命于戏率行式谷泽流青史之光教孝作忠荣耀紫纶之色永培厥后益庇昌隆康熙二十一年六月吉日立 

　　参赞护军统领三等阿达哈哈番加一级谥武毅哈克山碑文朕惟国家折冲御侮之臣绩懋疆圉则必有褒恤之典以荣被泉壤光昭史册振古迄兹厥为成宪矧夫参谋画以佐军履行阵而授命前制具在恩岂靳焉尔哈克山素具才猷久从征伐曩攻蛮寇于楚山妖氛克扫继赞元戎于大鲁反侧旋销比者逆臣犯顺六师南讨简佐亲藩弘襄韬略正伫运筹之功遽罹□□□□□□□□□□□□□□谥曰武毅于戏惟勇敢备敌忾之才惟贞果敦报国之义其勒诸坚珉以垂示不朽康熙二十一年七月初二日立 

　　维康熙二十一年七月十九日皇帝遣礼部右侍郎兼翰林院学士加一级富鸿基谕祭原任云贵总督兵部右侍郎兼都察院右副都御史因殉难加赠兵部尚书谥忠果甘文焜之灵曰朕惟国家任重封疆宠命聿隆乎节钺臣子时逢危难忠贞宜励于冰霜苟下有授命之诚斯上锡褒忠之典特彰优恤用示殊恩尔甘文焜才略夙闻勤劳克着擢之畿甸委以滇黔总领西南伫奏辑宁之绩抚绥将吏庶销反侧之谋何期大逆之猖狂顿悼贞臣之殒逝扞艰寡助丹心永恨于黄垆为国捐躯碧血长沦于炎嶂兹长鲸之既殄乃旅榇以言旋睠尔幽魂动朕悯恻式稽曩制爰易休名载颁窀穸以昭荣复沛苾芬而致享于戏际艰难而効节臣心之正直允彰恤死事以施恩国典之褒扬惟厚尔其不昧庶几来歆 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武□□□□□□□阿玉玺袭父拜他喇布勒哈番历试能勤封光禄大夫于顺治九年往浙江舟山出征时将贼伪英义伯阮四率领贼船二百只陈于海内对敌之贼击败之又将贼伪总制陈鲁玉英义伯阮四逆贼张宏德率领贼三万有余船二百余只陈于海内对敌之贼击败之拿贼伪总兵张进爵船一只将张进爵斩首得银印一颗因三等阿达哈哈番授二等阿达哈哈番后授为夸蓝大往剿江西湖广围困抚州府时城内贼出犯寨击战时带领本甲喇将对敌之贼击败贼伪杨都督率领六万余贼在七里冈坡排列三层炮鸟鎗拒敌击战时带领本甲喇将对敌击败天华山有贼伪将军马宝率领贼万余排列炮鸟鎗拒敌击战时因阵亡以二等阿达哈哈番加一拖沙喇哈番授为一等阿达哈哈番世袭罔替应嫡子佐领色类世袭不意子色类出征亡故不得世袭阿玉玺骨骸于戊午年八月到于本年十一月二十五日皇帝制曰遣礼部御祭一次康熙二十一年十月初八日一品夫人博和罗素氏谨立 

　　皇清诰封光禄大夫巡抚山东等处地方督理营田兼理军务都察院右副都御史李公碑记奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔通政使司通政使加一级李天浴性资端谨才识宏通俾掌银台恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任刑部他赤哈哈番二任本部汉启心郎三任本部汉启心郎加一级四任本部主事照旧加一级五任本部员外郎照旧加一级六任本部郎中照旧加一级七任通政使司通政使八任顺天府府尹九任通政使司通政使十任巡抚云南十一任复巡抚云南十二任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔通政使司通政使加一级李天浴妻封淑人江氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐□藉同心嘉尔贞顺之贤载颁异数益修内德以答殊恩康熙二十一年十一月二十三日旨遣礼部祠祭司掌印郎中傅诚格等谕祭曰鞠躬尽瘁臣子之芳踪恤死报勤国家之盛典尔李天浴性行纯良才能敏致克襄王事素着勤劳忽焉长逝用悼朕怀祭葬特颁以示悯恻呜呼宠锡重垆庶享匪躬之报名垂信史聿昭不□之荣尔如有知尚克歆享 

　　赐进士出身光禄大夫太子太傅户部尚书保和殿大学士加三级奉敕总裁实录圣训方略监修明史前太子太保工部尚书东阁内弘文院大学士内翰林秘书院学士加二级经筵日讲官圣训顺治大训通鉴全书副总裁管理诰敕戊戌甲辰丙辰会试主考乙未等科文武殿试读卷教习庶吉士丁亥会试同考国史院侍读学士春坊中允兼编修检讨国史院庶吉士高阳李霨顿首拜撰赐进士出身通议大夫经筵讲官内阁学士兼礼部侍郎加一级教习庶吉士充平定三逆方略副总裁明史总裁前日讲官记注起居翰林院侍讲学士加詹事府詹事同修实录左右春坊庶子翰林院侍读侍讲国子监司业翰林院编修主己酉顺天武乡试丙午浙江正主考内弘文院庶吉士京口张玉书顿首篆额赐进士出身通议大夫日讲官记注起居詹事府詹事兼翰林院侍读学士加礼部侍郎加一级前左右少詹事兼翰林院侍讲学士国子监祭酒翰林院侍读侍讲整饬通蓟道分巡大梁道河南按察司副使内翰林国史院编修壬子浙江正主考己未充武殿试读卷官华亭沈荃顿首书丹清皇诰授资政大夫总督江南江西等处地方军务兼理粮饷兵部尚书兼都察院右副都御史三等阿达哈哈番润甫马公神道碑距国门二十余里西山之阳若堂若斧嶐然高峙者为总督江南江西军务兵部尚书都察院右副都御史马公之墓公冢孙世济请余为文表其墓道之碑曩公子文毅公以学士直纶扉与余善谊不可辞谨按公讳鸣佩字润甫辽东人父讳与进邃于礼学志不乐仕以明经授训导不赴母赵氏辽阳城陷时以节烈着祖讳重德明经授江南太平府通判虽不用展蕴而治行卓然司权鸠兹人戴之立祠祀焉祖母杨氏相夫以康曾祖讳文举授宣议郎始祖讳英仕辽东保义副尉占籍辽阳左卫遂家焉其先为山东蓬莱县人而系出于扶风公生而刚毅敏达从父受戴记蚤夜□学博通子史尤工于书祖常抚之曰兴吾宗者其此子乎年十七为诸生有声庠序间居父母丧哀毁骨□族党称其孝皇清初兴以文学受知于太宗文皇帝授工部启心郎时当草创公负干济才经营建置罔不称上旨迨世祖章皇帝入关定鼎燕都公以从龙旧臣授山西潞汾道左参政太行诸山伏莽初靖威惠并施士民畏而爱之未几移分巡下□□道地带荆湘接交广控制五溪诸蛮峒公锄奸剔弊百废具举□最超迁户部右侍郎总督江南粮储兼理钱法在任七载南□将士千里转馈不绝于道而泉布流行公私交济公之力也嗣以裁缺归部遂奉命总督仓场转左侍郎盖公长于理财赋在江淮则江淮足在司农则国计足亦如萧酇侯之运关中寇公之治河内也顺治十一年改总督宣大军务兼都察院右副都御史至则缮城谨选队伍□束将吏严而不苛边境肃然上每念公督饷功以江南江西地广政剧文武兼资非公不可于是晋秩兵部尚书总督两省军务仍兼理粮饷时□□□□内地崇明失守公运筹制胜扼其要害克复崇明濒海地皆宁谧躬先清勤以为属吏倡早起晏卧裁决政务心力俱瘁以目眚具疏解任上嘉其谨慎老成効力年久下其章于吏部旋允部议命回京调理病痊起用公既归日杜门课子若孙读书暇则□邻里耆旧赋诗谈燕而已尝以千金赎叔父昆弟俾得聚处曰此吾父遗命也人咸服其孝友云公卒于康熙五年正月享年六十七卒之日惟睠□戒子孙以上报国恩勿坠家声为训是时文毅公已为宗人府启心郎位通显矣公之贵也赠祖父及父如其官祖母母皆夫人公累进阶至资政大夫复论功进三□阿达哈哈番元配王氏继祝氏早卒俱赠夫人继孟氏庠生孟养恬长女封夫人孟夫人卒后公即终身不复置妾媵子一雄镇孟夫人出历任巡抚广西等处地方提督军务兼理粮饷盐法都察院右副都御史殉难赠太子少保兵部尚书谥文毅娶巡抚山东都察院右副都御史张儒秀次女继娶佐领加三级李登龙女俱赠夫人李与文毅公同殉粤西之难孙世济张夫人出历任都察院右副都御史娶山东陵县知县董子华女随姑殉难赠淑人世永恩荫太学生世洪世泰从父死方文毅公之以身殉也阖门尽节亲属之在粤西无有存今上 【无有存今上：无有存者今上】 悯其忠恤典特厚妻妾子妇并沐褒纶揆厥所由皆公平日义方之训有以启之也公承前人积累之深厚开□嗣之砥节 【厚开□嗣之砥节：厚开□嗣之□砥节】 忠贞荣名显赫信乎其为国之祯家之庆矣诗曰孝子不匮永锡尔类公有焉传曰扬名于后世以显父母公之子有焉康熙二十二年岁次癸亥二月□日之立 

　　赐进士出身光禄大夫礼部尚书保和殿大学士加三级宛平王熙顿首撰文赐进士出身通议大夫经筵讲官内阁学士兼礼部侍郎加一级京口张玉书顿首篆额赐进士及第通议大夫经筵侍班记注起居日讲官詹事府詹事兼翰林院侍读学士加礼部侍郎加一级华亭沈荃顿首书丹皇清诰授资政大人巡抚广西等处地方提督军务兼都察院右副都御史加赠太子少保兵部尚书谥文毅马公神道碑铭康熙十九年天兵既诛凶逆滇黔荡平诏书褒恤诸臣伏节封疆以身殉难者部臣以广西巡抚襄平马公阖门从义事闻特恩加太子少保兵部尚书赐谥文毅加祭一檀饬有司治窀穸亲洒宸翰于碑天章昭回照耀泉壤先后又官其二子及宾客卒吏效奔走同患难者仍命建祠于桂林岁时致祭从地方官及吏民请也大臣赐葬旧制得立石隧首于是公之冡嗣中丞君世济以余素与公善来征言余忆癸丑之冬逆臣背恩西南驿骚余时承乏本兵昼夜程治军书伏覩圣谟睿筭坐照万里魑魅无所逃遁心喜贼之不足平既而阅公前后密疏及闻阖门殉义之烈未尝不欷歔流涕叹服公之忠诚贯金石义烈动天地非独道行于妻子信周于□友即下逮臧获之贱莫不从风效死虽史册所称无以加焉迨羣逆伏诛蛮方归化有司奉上谕褒显忠义各据掌故上请而皇心特加轸念凡殁于王事者恤典务从优厚以公夫妇大节□光伟故恩数特异又为诸死事者之冠以此见圣主报忠励节如天地之滋培万物随其大小雨露无不曲被诚足以示万世垂无极而非近古之所能及也公讳雄镇字锡藩坦公其号先世山东蓬莱县人始祖英为辽阳保义副尉家遂于左□曾祖重德江南太平府通判筦榷有清德祖与进训导父鸣佩以从龙旧勋历官至总督江南江西军务兵部尚书所在多惠政两省民迄今思之赠二世如其秩尚书公凡三娶最后孟夫人生丈夫子一即公也顺治十二年世祖章皇帝选用大臣子弟有才识者授公工部副理事官管理宝源局旋提督瑠璃厂擢宗人府启心郎康熙乙巳丁外艰服阕转都察院左佥都御史迁内国史院学士奉命巡抚山西不果行寻改巡抚广西都察院右副都御史公为人质重刚劲忠孝根于天性自幼承事尚书公婉容愉愉执丧敬哀尽礼与人交推心不疑能得其死力服官吏事精敏显著声迹至于见危授命虽久处患难终始无所屈挠大节炳如也工部两京差皆奸猾渊薮干没难于钩核公在□则计工受饩入铜皆准程法故所铸钱字幕轮廓坚厚精好补轻者少获息为多在厂严禁奸人阑入厂中空地放马者而迁其春月旧立灯市于外居民以为便时值孝陵工与什物造作非一皆刻征督良恶难以猝辨公昼夜临验□□不中式者出之兼严核浮冒事集而经费大省由是声实日隆存登台阁九年遂有广西巡抚之命陛辞日赐宴内殿及御衣一袭□金鞍辔马二匹公感上异恩益勉自奋力焉方公初至粤西值土寇窃发左右江岌岌煽动平梧莫扶赖等要结猺獞诸蛮出没箐阻间狙伺豕突变幻百出公为□布朝廷威德同提镇相度机宜剿抚并用不数月贼首就擒余党皆解散严禁弁兵之诬絷良民者建议复边俸以劝劳吏省兵米脚价以苏民困宽苏木之禁以资其生停□买药材以除其累通行盐修学宫政事次第修举是时粤□方赖公安定而逆贼孙延龄时为将军阴图不轨有异志迨癸丑冬吴三桂反容桂震惊是时巡抚无兵权公方家约督提为防御计甲寅二月延龄遂乘乱杀都王永年等勒兵围公府署塘哈皆添人守捉一切实封公文邀取私折且胁公同逆公知事急具朝服望阙北拜阖户自经为家人解救不死密疏告急于京师四月公谓长子世济曰逆势虽张人心自固若得一旅师疾攻其外加以从中策应被贼直发蒙振□耳今命汝潜行诣阙请兵冀得济以仰报朝廷相聚守死无益也世济走间道达江西巡抚董公为题奏上悯公父子忠义遣官迎护入京嗣后公数遭逼胁皆以死自誓六月见乃益急于十一日复草密疏命其客休宁朱昉携孙国桢出□十七日又遣客同州李□燮携次子世永行俱乘夜冗墙而逸趋朝告急上授昉子燮皆知县延龄见公执节不屈而子孙入朝乞师者相继大怒且惧七月二十日令贼兄延基勒兵排院闼入公抽佩刀自决未殊刀堕救者三指因被执出署夫妇皆抗骂不屈吏民见者无不叹息泣下贼遂尽掠资装拘其家口四十余人同幽于别所公绝食数日不死乃复食从此坐卧室中足不踰户限者四年子孙家属相次饥困死者十九人公皆不顾逆□□遣使招公公手裂其书抵之地自谓而公国之大臣有死而己肯同若辈作贼耶丁巳十月逆贼互相诛屠贼将吴世琮攻克桂林孙延龄被杀遂收公及幼子家仆时羣仆惟诸老道年最老贼纵之使去老道骂曰贼何为置我乎吾今日得从主人死实吾之大幸我岂效汝辈从逆贼吴三桂叛主□生以贻万古骂名乎羣贼大怒因并执之公既至贼营世琮责公何不早降公须发怒张目眦尽裂叱之曰吾奉命抚兹土当死封疆所不能即死者欲手刀尔等叛贼报国恩耳今志既不遂死则吾分安用多言世琮见公词色峻厉无屈降意又复令贼党伪将军等往来诱说馈公以酒食公大骂倾食毁器贼知其志终不可夺乃先杀公幼子世洪世泰并家仆诸老道等九人公色阳阳如平常并遇害于粤之乌金铺是月十二日也贼下令禁收□而贼将有感公忠义者令人潜瘗桂林北门外广福寺后公夫人李氏闻变号恸视其子妇董淑人及公二女妾顾氏刘氏中丞君妾苗氏相继缢死一一收于毕乃系帛奋身绝吭而卒□守者窃附葬于公衬之旁呜呼烈哉十七年王师下苍梧幕客与难者大兴举人孙成立虞陈文焕走白其事于军前上闻之震悼优叙二人以官中丞君泣请往求父母骸骨并存遗家口奉旨令驰驿去仍令地方官察明料理送之回京中丞君既抵粤吏民吊祭追送者皆号哭失声咸谓公死后颜色不变左右臂各扢二子贼见之莫不惊异启殡复闻异香芬郁为忠义之气所发越□有守备易友亮者捧上赐公衣前曰公临变之初即委□敬守□衣令勿亵越贼手今幸不辱命矣中丞君归奉上嘉叹仍以衣赐君改友谅试职为真儿其考柩车至上特遣内大臣赍赐茶酒并允李夫人祔葬同祭改给诰命冠盖相望道路祭幄联络原野时人以为荣公生于天聪甲戌距尽节之岁得年四十有四元配张夫人继配李夫人即同日殉难者也子四长世济见任都察院左副都御史次世永候选知州世洪世泰及三女俱从公死于粤悲哉孙国桢候选知县赐茔在玉泉山黑塔村之原葬以康熙癸亥三月十九日余昔在内台见公心所不可者议论风发必达其志尝自谓士大夫临事当立贲育不夺之节后果如其言尝过公舍观其治家教子皆有法度乃知今日之一门忠孝非偶然也呜呼士学问不素定欲临危守死难矣哉百世之下□斯碑者可以闻风而兴起矣铭曰显允马公命世之哲抗节岩疆有声烈烈起部为郎分司厂局铸造精良休光炜烛乃晋同宗横床宪府□长北门出镇南土锡宴宫庭宠行受事何以赐之珍衣良骥公感异恩奋不自有畏怀百蛮崩角稽首遂晞秋霜沃以春膏无烦无苛佩犊解□威惠大行吏民安便岂期逆竖□扇为变兵□□腋内蚀靡救伤哉羣狐制此猛兽公之忠心皦如出日百折弗回守死穷室遣其子孙请兵于朝羣贼积忿恶声狺嚣胁公使降白刃磨颈嚼齿大骂取义我顷风厥家人尽室从死非公纯忠孰□感此人谁不死善莫如忠浩气充闾凌厉秋虹□情尽伤特降纶綍易名甚美赠恤□物丰碑有文御墨亲洒荣贲泉城恩沈松槚金绯银青爵禄后昆乘传续食归葬故园门客将吏微劳尽叙义不辞难圣人所与蛮荒既平显忠遂良常留令名山高水长逆党诛锄类无遗噍公志大伸□原含笑惟公至忠天子至仁深刻大书万古尝新康熙二十二年岁次癸亥三月□日立 

　　奉天承运皇帝制曰褒忠表义昭代之良规崇德报功盛王之令典特颁恩命以奖勤劳尔三等阿达哈哈番二等侍卫张保住性质醇谨才识渊宏懋延世之恩克承先业笃象贤之谊无忝前徽奉职有年小心益励欣逢庆典宜沛新纶兹以覃恩特授尔阶通议大夫锡之诰命于戏恩推自近乃弘奖夫崇阶康熙二十二年癸亥三月初十日孝男杜礼库谨立 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等阿达哈哈番管佐领副都统加一级阿郁锡性质端谨才识宏通俾佐都统恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞康熙二十二年癸亥三月初十日曾孙杜礼库谨立 

　　皇帝遣礼部尚书加一级介山谕祭礼部尚书管刑部尚书事佐领谥文敏郭四海之灵前曰朕惟殚力奉公者臣子靖共之分旌贤赐恤者国家赉予之恩必成劳丕着于班行斯宠命用昭夫泉壤眷言良彦宜沛褒章尔郭四海品度端凝才猷练达始居谏议敷奏良勤继预丝纶小心匪懈爰贰中枢而赞画旋稽天庾以持筹久剔历乎诸司左宜右有遂首登夫台宪振纪提纲允资纠察之风裁聿励班寮之模范既掌九伐而戎兵是诘寻典五礼而秩序以昭朕念刑罚为民命所关明允乃士师之本谁堪斯任惟尔攸宜乃律令克详敬恭益懋顿闻徂逝良用衋伤式颁嘉谥以易名载考彝文而致享呜呼荣膺懋秩休光既被于生前典贲馨香宠锡复覃乎身后尔其不昧尚克来歆康熙二十二年三月二十七日 

　　皇清光禄大夫赛公之碑康熙二十二年春吉日总督淮扬等处地方提督漕运海防军务兼理粮饷兵部左侍郎兼都察院右副都御史加四级孝子邵甘敬立 

　　奉天承运皇帝谕遣礼部员外郎佟保祭阵亡佐领加一级署参领肯者之灵曰鞠躬尽瘁臣子之芳踪恤死报勤国家之盛典尔肯者赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享大清康熙二十二年四月二十二日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等阿思哈哈番管牛彔加一级满韬性质端敏才畧宏通初历官阶克着勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心 

　　维康熙十六年五月初九日皇帝遣礼部员外郎加一级黄图谕祭故二等阿思哈尼哈番加二级满韬之灵曰鞠躬尽瘁臣子之芳踪恤死报勤国家之盛典尔满韬性行纯良才能称职方冀遐龄忽焉长逝朕用悼焉特颁祭葬以慰幽魂呜呼聿垂不朽之荣庶享匪躬之报尔如有知尚克歆享康熙二十二年岁次癸亥夏五月吉旦立一等阿思哈哈番领侍卫内大臣加三级谥勤僖阿彔哈碑文朕惟服职禁庭臣子効匪躬之节施恩泉壤国家隆逮下之恩惟生前之効用有年斯身后之休声勿替尔阿彔哈夙称果毅克奋才猷致身依陛楯之间宣力备股肱之选累经任使着懋绩于官联聿跻显崇策成劳于宿卫眷言沦逝芬苾既颁窀穸初封纶章用贲惟尔勤劳既懋祇慎足嘉谥曰勤僖以彰宠恤于戏丰碑永峙尚知臣职之有终后叶承休永戴国恩于无斁康熙二十二年五月十五日 

　　辅国将军谥温僖恩克布碑文朕惟国家缵承鸿绪茂树亲贤崇班既序乎宗盟宠沃必沾于奕叶生则锡之厚禄殁则被以嘉名凡以笃本支重惇叙也尔辅国将军恩克布乃和硕承泽亲王之子秀出金枝系分玉牒幼凭庥于渖邸克继前徽早袭庆于朝常弥彰令誉恪勤匪懈在公每矢其小心材技过人命中多推其善射方期福祉之永享何图岁月之不延轸切朕怀恤之祭葬仍稽谥法褒以温僖呜呼睦族之恩不遗于身后易名之典式示于来兹爰勒丰碑永光潜壤不亦休哉康熙二十二年五月二十一日立 

　　一等阿思哈尼哈番又一拖沙喇哈番佐领户部尚书谥敏果米斯汉碑文稽古建业驱策羣力不吝爵赏以劝有功昭示后世用传不朽所以励忠盖甚备也尔米斯汉性行纯良才能称职简任司农素有勤劳方冀遐龄忽焉长逝朕甚悼焉特颁谥曰敏果勒诸贞珉永光泉壤国典臣谊庶其昭垂无斁哉康熙二十二年六月初三日立 

　　多罗平郡王谥比罗科多碑文朕惟古帝王缵承丕绪笃念宗藩莫不逖考彝章式加荣赉故存则胙土用昭锡予之隆殁则易名聿定是非之实令典攸存朕岂靳焉尔罗科多派属宗支荣开藩邸藉前人之遗绩享奕世之荣封方期砥砺躬修永膺宠泽何乃顿罹笃疾奄逝泉垆夫循成宪以推恩令彰示于来许古之经也是用特命所司锡之窀穸爰稽仪制定厥生平谥尔曰比于戏剖圭建社既登屏翰之尊表墓铭碑复备哀荣之典尚垂后祀咸俾听闻康熙二十二年七月二十三日立 

　　经筵日讲官起居注翰林院掌院学士兼礼部尚书加一级教习庶吉士今加赠礼部尚书谥文敏喇沙里碑文粤考自昔哲王励精宵旰必赖文学侍从之彦为顾问献纳之资朕师古建事愽综经史日御讲幄慎简端人矧学士职长禁林尤被殊选向用未究良切衋伤尔喇沙里儒术淹深治体通达自任启沃历有岁时校雠坟典之遗文备纪岩廊之大政在内则经帏恪谨在外则扈从勤劳奉左右以不违阅署寒而罔懈至若密承诏旨驰赴岩疆宣谕六军刻日遄返任使克称实尔之能伫褒擢之洊加倏卧疴以溘逝讣闻之日特赙尔家仍命所司议颁优恤易名文敏赠秩春卿身后追荣朕滋悼矣于戏惟夙夜在公足以膺宠遇惟始终一节足以服隆恩兹用申锡纶章往勒贞碣既彰尔美亦劝来兹国家奖德旌劳之典岂偶然欤康熙二十二年八月初三日 

　　辅国公公安碑文自古帝王创业垂统以贻万世凡在宗支皆膺显爵所以重懿亲也尔公安乃镇国将军阿拜之子性行纯良克循职任方冀永享遐龄何乃遽闻奄逝朕笃念宗亲爰稽成宪勒之贞珉用垂不朽庶昭朕敦睦之怀尔康熙二十二年八月初九日立 

　　原任都统太子太保二等阿思哈尼哈番加三级谥襄武库鲁格达尔汉阿赖碑文朕惟帝道弘敷泽罔遗于有位王仁下逮恩尤笃于成劳存殁非殊荣哀并着尔库鲁格达尔汉阿赖克逢景运宣力累朝不惮险艰以扬威武迨悬车之已及遂解组而乞休庆赉频加宠光攸属何图奄忽遽尔摧颓朕用震悼中怀考稽典礼已命所司予祭葬如故事特赐谥曰襄武呜呼金石不磨尚表章于兹日旗常未泯犹想象于当年用贲厥庥永昭无斁康熙二十二年八月二十日立 

　　云贵总督殉难加赠兵部尚书谥忠果甘文焜碑文稽古仗节死难之臣国家必贲之典礼荣其服命载在史册厥有旧章夫効力尽命臣之经也旌善显忠国之宪也昭激劝而垂奕叶于是焉在惟尔甘文焜服官有年劳绩懋着朕擢授旄节往莅滇黔俾督率乃僚绥靖南服属逆臣悖德败乱天常狂逞狡谋变生仓猝尔以势穷援绝众畔军孤遂出贵阳捐躯镇远虽不克殄贼成功亦可谓舍生取义睠尔壮烈深恻朕怀宜赉嘉名式扬大节特赐谥曰忠果仍赠官荫子如例于戏忠不避难永为臣子之型果以矢心尚壮河山之气勒诸贞石以表丹诚康熙二十二年十月十二日立 

　　诰赠一等公佟图赖妻诰封一等公妻一品夫人觉罗氏碑文朕惟帝王之道孝施于政而教成仁笃于亲而民法此天下之大经人伦之至则也是以书言肇修诗称罔极盖恩由敦本而隆礼必缘情而起爱慕时勤于懿训褒崇宜及于茂亲存则分介祉之荣殁则颁厚终之典彝章具备国体攸存惟诰赠一等公佟图赖妻诰封一等公妻一品夫人觉罗氏乃孝康慈和庄懿恭惠崇天育圣章皇后之母毓秀名门作俪巨室女德为人中之瑞壸修启天降之祥惟善积于厥身乃福凝于懿戚诞生皇妣表范宫闱播千禩之徽音锺于圣母绵万年之景祚畀于朕躬忆从蚤岁遽隔慈颜每念恩勤常余哀慕睠令仪犹存于戚畹缅音容如觏于璇帏方期弥享大年岂谓淹归厚壤良深轸悼爰示褒扬特诏所司优以异数土田旧锡赗赙有加赐葬如一等公礼呜呼布在方策事英大于亲亲勒之贞珉光有垂于世世聿贲龙章之重揭于马鬣之封昭兹来许其永无穷康熙二十二年十月二十五日立 

　　皇帝谕祭汉军都统佐领一等阿达哈哈番又加一拖沙喇哈番加一级赵琏之灵曰鞠躬尽瘁臣子之芳踪恤死报功国家之盛典尔赵琏性行纯良才能称职効力行间着有劳绩方冀遐龄忽焉长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享康熙二十二年十月二十九日 

　　康熙二十一年十二月十七日第一次遣礼部尚书沙澄皇帝谕祭故诰赠一等公佟图赖妻诰封一等公妻一品夫人觉罗氏之灵曰朕惟孝能锡类广敷内外之恩仁不遗亲首笃本源之谊故渥典必推于自出而彝章尤厚于崇终惟诰赠一等公佟图赖妻诰封一等公妻一品夫人觉罗氏乃孝康慈和庄懿恭惠崇天育圣章皇后之母毓自高门归于鼎族恪修妇道夙扬淑慎之休茂着母仪克谨肃雍之度诞生皇妣表范官闱垂百禩之徽音化流壸掖绵万年之景祚庆衍家邦惟慈颜追慕于无穷幸懿戚仪型之尚在方期荣褒洊及永享遐龄岂意疾疢□婴遂沦幽壤爰念睦亲之义良深悼往之怀用致牲醪特申奠飨呜呼繐帷乍启宠式沛夫丝纶翟茀长辞礼肇颁乎芬苾灵其来格荷此隆施康熙二十一年二月二十三日第二次遣礼部左侍郎加二级额星格惟躬毓坤仪久隆淑范荣分椒禁夙荷宠封溯母德之绵庥实壸修之锺吉奄归冥漠伤悼弥殷爰荐馨香宠绥再贲呜呼广孝治而敷锡赉庶答圣慈鞠育之仁轸懿戚以沛恩光用昭典册褒扬之谊灵其不昧尚克来歆康熙二十一年十二月二十七日第三次遣礼部左侍郎加二级额星格惟淑德弘昭启璇闱而集庆令仪丕茂表兰畹以流徽生膺茀禄之崇泽延奕世没荷丝纶之贲光映重泉特遣专官三申致祭呜呼列几筵而致恤谊弥笃于展亲眷仪范之犹存恩聿隆于加礼灵其歆享以副追怀康熙二十二年十二月初五日第四次遣礼部尚书沙澄惟瑞启官闱泽延戚畹轸泉垆之长逝曾赙奠之亲临宠赉有加总体皇妣崇亲之孝恩施愈茂聿着天家恤没之仁典礼四申苾芬式荐呜呼溯发祥于慈阃淑问常昭溥锡惠于褒纶荣休勿替几筵肆设灵爽其歆 

　　武备院一等侍卫谥勇恪禅布碑文国家崇勤事之劳臣子当匪躬之节当边陲扬武军旅用人镇简近侍之才懋试廓清之效生则荣以锡命殁则被以纶章甚盛典也尔禅布禁庭宿卫韬畧兼通夙夜在公小心奉职若昔徂征逆命出翊元戎参画机宜播声灵于阃外宣劳挞伐资心力于行间剪狂贼之蔓延长驱越境挫凶渠之锋锐直捣闽关凡有战而必先亦无谋而不克尔既着有成绩朕实嘉乃新劳方奏肤功俄闻奄逝悯疆场之尽瘁念往昔之祗勤特与易名谥为勇恪呜呼赠恤之宠功名与竹帛而常存华衮之褒姓氏以贞珉而弥永丝纶式贲泉壤攸光不亦休欤康熙二十二年十二月十七日立 

　　奉天承运皇帝制曰职领金吾凛森严之天仗任崇卫尉列禁近之仙班庆适会夫王朝恩宜敷于环尹尔銮仪使叶克书蚤着器能累更任使当出警入跸之际简阅维勤在视朝听朔之时趋跄合度俾居列校之长品秩綦隆应邀三锡之荣恩施加贲爰稽彝宪用贲纶音兹以覃恩特授尔阶光禄大夫锡之诰命于戏掌服物车旗之政事权固有专司荷云霄雨露之恩职业尚期勿替一乃心力服此显庸初任头等侍卫二任今职制曰树威望于朝家固赖干城之寄嗣徽音于阃内尤需女士之贤特焕纶音用昭恩眷尔銮仪使叶克书之妻钮乎芦氏敬以持身勤能主馈风规雍肃曾无踰捆之言宵旦箴规特勖从王之义庆流策府宠溢深闺兹以覃恩赠尔为一品夫人于戏鱼轩藻丽识内助之贤明鸾诰辉光荷天恩之汪濊承兹显命永耒遗徽康熙二十二年十二月二十二日 

　　奉天承运皇帝制曰云霄官阀式崇开府之勋棨戟家风实始趋庭之训爰施宠奖用贲徽章尔额伦乃总督江南江西等处地方军务兼理粮饷兵部左侍郎兼都察院右副都御史加五级赫寿之父世授责箱庭生玉树贻之清白蔚为盛世珪璋教以义方屹作兴朝屏翰兹以覃恩赠尔为资政大夫总督江南江西等处地方军务兼理粮饷兵部左侍郎兼都察院右副都御史加五级锡之诰命于戏称先则古诗书蕴文武之谟浴德藻身忠孝立子臣之鹄祗承渥典永荷殊荣制曰家多淑媛流泽被于后昆国有重臣貤封逮乎前母惟令子不忘旧德故兴朝均沛新恩尔总督江南江西等处地方军务兼理粮饷兵部左侍郎兼都察院右副都御史加五级赫寿之前母何色礼氏气和琴瑟名贞琬琰方相夫之克顺悯不实于春华迨厥子之有闻溘已先于朝露兹以覃恩赠尔为夫人于戏杯桊泽在犹贻式谷之谋风木情殷弥切树蘐之慕慰之泉壤贲以丝纶制曰家声光大庭闱之式谷攸先门祚蕃昌闺闼之贻庥夙裕洊加天宠用阐母仪尔总督江南江西等处地方军务兼理粮饷兵部左侍郎兼都察院右副都御史加五级赫寿之生母宜尔根觉罗氏娴于典则着有规型爱必先劳勖莅官之敬忠于所事率由胎教之贤以覃恩封尔为夫人于戏锡茂奖于兰陔芳蕤益播被惠风于葱佩馨泽弥新祗受荣章式扬嘉问康熙二十二年 

　　原任太子少傅护军统领二等阿思哈尼哈番加二级因年老休致谥果壮孙达礼巴图鲁碑文稽古建业驱策羣力不吝爵赏以劝有功昭示后世用传不朽所以励忠盖甚备也尔孙达礼巴图鲁性行纯良才能称职征山东时攻克济南尔首先登城故赐名巴图鲁効力行间勤劳素着因年老而乞休冀颐养以永世忽闻奄逝甚悼朕怀特赐谥曰果壮勒诸贞珉永光泉壤国典臣谊庶其昭垂无斁哉康熙二十三年正月十七日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番品级门章京加一级诺衣托夙具干才授职任用俾管门章京之任克殚敬□之猷驭下有法奉职无諐庆典欣逢新纶宜贲特加宠秩以示褒嘉兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠□予时命励尔嘉猷康熙二十三年二月十一日立 

　　皇清诰封通议大夫佐领加二级□君墓道碑康熙二十一年九月十九日皇帝遣礼部员外郎加一级哈尔机布谕祭阵亡佐领加二级张廷辅之灵曰鞠躬尽瘁臣子之芳踪恤死报勤国家之盛典尔张廷辅赋性忠勇本能称职捐躯报国効力师中奋不顾身力战阵亡朕用悼焉时颁祭葬以慰幽魂呜呼聿昭不朽之荣庶享匪躬之报尔如有知尚克歆享国家当久安长治之时如厝九鼎于盘石摇之不移撼之不动也而干纪犯顺者乃拂天地之经其倡乱其间犹鱼之入釜鸟之投笼立□□□矣协其磨牙肆毒之顷则必有忠臣义士捐踵顶以遏其凶锋夫忠臣义士之生也志不幸生则其死也终亦不死岂独天子锡之异数慰彼忠魂即一时顼笔之臣亦大书特书曰若尔人者生障江淮之土死化祝融之云者也若佐领张君其一矣君讳廷辅字左之辽东□州人年甫弱冠以世功袭佐领康熙十三年防汛镇江时吴逆乱滇黔而耿逆以入闽相应漳泉福汀悉为扰乱更煽海孽以助其波天子震怒命将进讨录君才能授为一旗统领于十六年三月抵省闻海贼寇泉州即驰至泉时贼首陈爵率寇万余夜犯西门君一鼓擒之遂北至海□□□□数千贼夺气去泉而攻同安战于三宝墟君以百人出于贼阵锐不可当皆逃匿以功授四旗统领贼悉众围长泰聚数万人布□于天心□君三战王取之降其人散其党羽贼去南安攻五都贼首陈玺姚葵者以勇闻君生擒于阵获其军器无算十七年贼首刘国□围我游击刘世洪于石马君提兵三百往攻之贼数万皆解围去时海澄孤危当海道之冲贼欲据为巢穴乃命君守之贼悉力围困守三月外无援兵内无粮食君于六月初九率饥卒□人冲出潮涌沟贼四面邀击君遂中炮而殁手下士无一降者君殁未几而闽地悉平二十一年命礼臣哈尔机布谕祭恤典有加是岁以羣逆献太庙戮之通衢而君之忠烈益彰嗟嗟人谁不死死于忠与死于逆其相去岂止泰山鸿毛而已哉君既葬墓碑未勒予乃为之词曰福善祸淫天道之常歼彼臬獍□尔忠良谁曰不死死国弥芳豹□留皮人则留香嗟嗟张君幼而英果锁钥干城无施不可制敌出奇威声远播孤城无援将星乃堕□兹闽逆自怡厥辜不禀王章而逞狂图六载反复戮及妻拏烈烈忠魂嗤彼囚俘君死骑箕归于帝所为厉杀贼遂殪羣鼠昔日睢阳今谁其绪李翰不详赖有韩烈□赐进士及第资政大夫经筵讲官都察院掌院事左都御史监修明史前内阁学士兼礼部侍郎加一级日讲起居注官翰林院掌院学士教习癸丑丙辰两科庶吉士纂修实录副总裁纂修孝经行义总裁丙辰武会试总裁充文武丙辰殿试读卷官国子监祭酒内秘书院侍读己酉陕西乡试正主考掌院诰敕内弘文院修撰昆山年家眷弟徐元文顿首撰文康熙二十三年三月吉日男佐领昺建立 

　　皇清诰封光禄大夫镇守福建海澄等处地方总兵官右都督张公墓道碑康熙九年四月二十六日皇帝遣礼部员外郎加一级孔国岱谕祭右都督镇守福建海澄总兵官故张公亮之灵曰鞠躬尽瘁臣子之芳踪恤死报功国家之盛典尔张公亮性行纯良才能称职方冀遐龄忽焉长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享都督张公服劳王家殒星于闽海其子廷辅复绥载輤入自国门以礼葬于西原恤典优渥盖历一纪余矣殖殖寝庭丸丸松柏岁荐蒸尝致爱致悫君子以为孝而丽牲之碑未立惧后世之失传也未几廷辅以殉国难其曾孙昺雪涕而请曰先曾祖之功三上于朝廷国史必书之夫子昔为史臣长且当世之立言者藉手表章匪独先曾祖可藉不朽世世子孙实嘉赖焉三辞而未获也乃诠次其氏姓爵里而系之以韵公讳公亮号原直辽东盖州人其先世以武功着曾祖文学祖国宣父景椿皆以公贵赠官如公公生而英伟卓荦慷慨有大志善孤虚之术战阵之图随世祖章皇帝入京以才勇侍左右小心周密厥有成绩除正旗佐领顺治九年大兵征湖南公遇敌于□路口陷阵先登幕府上功第一十三年授参领未三月授副都统驻防粤中岭峤朝宁自藤梧至于滇阳商旅夜行无警柝十八年于逆乱山东公从靖东将军时登之众山为逆巢穴以公署登镇康熙元年于逆克殄即总兵官都督佥事镇守登州公率其众深入峻险内外协攻大破羣贼于招虎昆嵛两山山东底平晋秩都督同知八年大司马阅天下舆图以闽之海澄滨于巨海鲸鲵潜伺不可无重臣防辖之疏三上得允乃命大臣遴才能在廷交推佥曰惟公可任遂以右都督镇守海澄特命官往召以四月至京阶见毕初赐宴既赐马嘉鱼乘黄视古为荣面谕海疆重地尔为股肱星驰勿懈公驰驱万里于七月抵任甫至而疾发不踰月卒于闽当公之召而受命也谓千载旷恩捐糜难报于是自齐而燕自燕而闽冒炎暑涉水陆不遑启处而劳积于内毒攻于外遂殒其生故公于易箦之时深以国恩未报瞠目号呼无一言及于私公享年五十有八其明年克葬于京之西郊海淀葬之日天子遣礼臣孔国岱赐谕祭国恩备矣臣职殚矣惟有孝思永永无已也遂为之铭铭曰天佑昌期笃生虎臣赳赳心腹戡乱树勋皇王缔造辽海率从罗星包宿家勒景钟清河之族瓞绵椒衍公挺奇姿鹏摩豹变始于荆楚及于岭表山左敉宁天子来召维兹闽海聿有小蠢不试楼船重臣是镇公至其间曾未匝月昼夜勤劬瘴毒潜发万里迎归葬于京师帝命礼臣申祭锡辞自公之殁今十五年马鬣虽封螭首未镌奕奕令绪礲石以待树之墓门扬芳振采知公之心笃于报国启迪后人世济其德赐进士及第资政大夫经筵讲官都察院掌院事左都御史监修明史前内阁学士兼礼部侍郎加一级日讲起居注官翰林院掌院学士教习庶吉士纂修实录副总裁纂修孝经衍义总裁丙辰武会试总裁充丙辰文武殿试读卷官国子监祭酒内秘书院侍读己酉陕西乡试正主考掌院诰敕内弘文院修撰昆山年家眷弟顿首撰文康熙二十三年三月吉日曾孙昺建立 

　　署副都统三等阿思哈尼哈番加二级谥武毅达理善巴图鲁碑文朕惟古帝王乂安区寓则必有熊罢之士不二心之臣戮力王家驱除羣丑迩者寇氛未息惟是诸武臣奋乃心力以克有勋而跋履险远蒙犯霜露遘疾殒殁朕心悯焉尔达理善巴图鲁夙有勇略历着武功以奋身先登克定齐郡继守锦州驻杭城征江右入滇南困沅前后数十战所至克敌录尔成劳洊加显秩比西土不靖复命徂征谓当勉力岩疆肆歼豺豕夫何中道遽以疾终惜劳臣之遽亡悯壮志之未罄爰命所司锡之祭葬易名武毅呜呼服勤尽瘁惟尔之忠殊锡酬庸惟国之厚是用勒石表墓俾垂永久虽九原不作其尚有余荣也夫康熙二十三年三月二十九日立 

　　副都统拖沙喇哈番谥刚壮卜舒库碑文朕惟国家于疆场勤事之臣畀之恩宠无间存殁以表壮猷而风有位尤必考其成绩锡以嘉名用备饰终之礼典綦重也尔卜舒库素娴韬畧累立战功爰自偏裨擢为副帅属粤西逞乱禁旅徂征以尔熟练于戎行俾往助张乎挞伐不意宣猷未竟奄逝遽闻朕眷乃旧勋殊深轸悼念此驰驱之绩实推果敢之才概其生平谥曰刚壮于戏垂竹帛之芳名忠由贾勇着褒宠之大义典在旌劳申贲纶章勒之贞石有光幽壤不亦休欤康熙二十三年四月二十三日立 

　　副都御史呀公碑文公讳呀思哈满洲正白旗人也我国家龙兴朔土俊杰景从公之祖考咸克宣力分猷服勤天室是用代膺显爵旧德阀阅崇隆渊源有自来矣公幼标颖慧长而开敏蕴荷重致远之才奋乘时利见之志奚于早岁筮仕仓曹初任笔帖式哈番量移他赤哈哈番干材茂着声誉弘敷晋户部员外郎寻迁郎中筦金谷之司掌出纳之政握筹荚而经国核会计以恤民自尚书以下皆称曰能天子嘉之改吏部郎中锡之封诰复兼任佐领公益小心翼翼夙夜匪懈文猷武畧并懋厥劳出为陕西布政使兵戈甫靖户口凋残公镇抚而噢咻之士马资以饱腾蒸氓咸效歌舞于是特擢都察院左都御史秩峻霜台名高执法公方将殚股肱之力以仰酬知遇何期靖献之忱未摅危厉之疾忽构奄于康熙二十三年四月二十三日终于正寝享年五十有五于戏哀哉丹旐空扬素輀言逝爰蠲吉壤式筑幽宫以本年五月三日葬于东直门外郭村夫古贤臣之殁也例得勒石表行昭示后人况公生登宪府殁享荣名者哉用是叙公之生平梗概俾公之子镂诸墓道之石以光不朽赐进士及第通议大夫户部左侍郎前内阁学士兼礼部侍郎典训会典副总裁纂修明史总裁乙丑科文武会试主考乙卯科顺天乡试主考翰林院侍读侍讲右春坊赞善翰林院编修华亭王鸿绪顿首拜撰文林郎内阁撰文中书禅布书 

　　阵亡护军参领谥壮愍阿勒赛碑文朕惟封疆効命者臣子尽瘁之忱纶綍颁荣者盛代推恩之典苟生怀报称不避艰危斯殁荷褒扬有光泉壤彝章攸载锡赉宜敷尔阿勤赛 【阿勤赛：阿勒赛】 性禀朴诚材兼骁果当从征于南徼爰宣力于黔陲期襄殄逆之远谋诞靖溪□乃蹈舍生之亮节遽殒戎行今则鲸鲵尽翦师旅胥旅轸尔赳桓惨惟锋镝特从优格聿沛隆用赐帑以治丧复易名以表行谥曰壮愍惟尔允宜于戏勇堪奋武既矢志于前躯烈以成仁尚流声于后■〈礻冀〉勒诸贞石式示宠休康熙二十三年七月初五日 

　　敕封太子少保内大臣头等精奇尼哈番兵□□臣佐领加□级加干清宫提督武备院掌任大臣光禄大夫赖公□碑孝孙头等精奇尼哈番一等侍卫尹都阿真壮呢达管佐领事西腊云麾使加一岳阳三等侍卫加一级贺上三等侍卫加二级马尔汉八品官司格康熙二十三年九月吉旦谨立日讲官起居注詹事府詹事兼翰林院侍读学士加礼部侍郎华亨 【华亨：华亭】 沈荃书 

　　奉天承运皇帝制曰国爵优崇树鹰扬之伟烈家声光大表蛾术之良规特布新纶用彰旧德尔李国宝乃镇守云南永顺等处地方总兵官左都督徧图之父清门代启素履恭修教子义方早授豹韬之畧传家忠孝果符鹊印之祥庆典式逢崇阶宜陟兹以覃恩赠尔为荣禄大夫镇守云南等处地方总兵官左都督锡之诰命于戏显扬克遂休兹天室徽章作述交辉展也人伦盛事令名无斁世泽长留制曰元戎受任既协吉于师贞阃范贻芳更推原夫母德克光内则载锡殊恩尔镇守云南永顺等处地方总兵官偏图母张氏早习规型夙娴图史令仪不忒表懿范于闺门慈教有成树鸿勋于幕府式颁庆典用阐徽音兹以覃恩封尔为一品夫人于戏锡茂奖于兰陔芳蕤益播被惠风于葱佩馨泽弥新祇服诰词益标芳规康熙二十三年九月二十四日 

　　奉天承运皇帝制曰宣猷服采中朝抒报最之忱锡类推恩休命示酬庸之典尔屯太乃都察院监察御史加三级察哈纳之父令德践修义方夙着诗书启后用彰式谷之风弓冶传家克作教忠之则兹以覃恩赠尔为通议大夫都察院监察御史加三级锡之诰命于戏笃生杞梓之材功归庭训丕焕丝纶之色泽及泉台奉天承运皇帝制曰壸教凝祥懋嘉猷于朝□国常布惠扬休命于庭闱尔都察院监察御史加三级察哈纳母黑舍礼氏勤慎宜家贤明训后相夫以勤顺含内美于珩璜鞠子有成树良材于祯干兹以覃恩赠尔为淑人于戏昭兹令善之声荣施勿替食尔劬劳之报遗范长垂康熙二十三年九月二十四日 

　　奉天承运皇帝制曰九流品藻分曹严宅俊之司六典公平佐理重持衡之任尔吏部四品郎中加五级昆度伦体资端亮识蕴深醇简自王庭雅擅冰壶之誉冠于郎署复高金镜之名兹以覃恩特授尔阶光禄大夫锡之诰命于戏官人有序式弘五服之荣砥节无私益表三铨之望康熙二十三年九月二十四日 

　　奉天承运皇帝制曰盘石天宗端赖精勤之佐屏藩王室允资练达之才念乃嘉猷用章锡命尔王府长史加三级法礼强干有为朴诚自植居官克敬早侍从于绿车任事惟能久羽仪于朱邸适逢庆典宜沐殊荣兹以覃恩特授尔阶光禄大夫锡之诰命于戏贲丝纶而锡爵宠泽无私殚夙夜以抒猷靖共有位益宣后効勿替前休康熙二十三年九月二十四日 

　　奉天承运皇帝制曰大事在戎实重郎曹之选莅官能敬宜膺天綍之褒尔兵部武库清吏司郎中王燕器资明敏才识宏通久列属于夏卿娴习五兵之政克抒忠于粉署奉宣九伐之威兹以覃恩特授尔阶奉政大夫赐之诰命于戏入枢府以展能载扬我武被纶章而砥节益茂乃猷康熙二十三年九月二十四日 

　　雪屐寻碑录卷七 

　　●雪屐寻碑录卷八 

　　清宗室　盛昱　集录 
　　大清诰封兵部督捕衙门左理事官加二级资政大夫戴公碑孝长男户部郎中加一级色楞格次男七品官加二级色赫四男增寿五男增二孙八品监生保柱监生常泰监生立柱监生庆都监生云柱监生常书玉柱明图兴祖荣祖法山曾孙福海阿麟等康熙二十四年二月初九日敬立 

　　【二碑重复】 皇清诰封兵部督捕衙门左理事官加二级资政大夫戴公碑孝长男户部郎中加一级色楞格次男七品官加二级色赫四男增寿五男增二孙八品监生保柱监生常泰监生立柱监生庆都监生云柱监生常书玉柱明图兴祖荣祖法山曾孙福海阿麟等康熙二十四年二月初九日敬立 

　　大清国诰封奉政大夫三等护卫塞公之碑奉天承运皇帝制曰国家推恩而锡类臣子懋德以图功懿典攸存忱恂宜勖尔三等护卫塞鲁持心克谨任事能勤简居侍从之班克称仪卫之职朝夕匪懈指使无违既逢盛典宜被新荣兹以覃恩特授尔阶奉政大夫锡之诰命于戏式宏车服之庸用励显扬之志尚钦荣命益矢嘉猷制曰靖共尔位良臣既効其勤黾勉同心淑女宜从其贵尔三等护卫塞鲁妻西林觉罗氏克娴内则能贞顺以宜家载考国常应褒嘉以锡宠兹以覃恩封尔为宜人于戏敬为德聚实加儆戒以相成柔合女箴愈着匡襄以永赉顺治十六年七月间福建省海贼犯边塞公出征奋战身亡年二十七岁朝廷褒励克尽忠勇遗官谕祭恩赐世袭塞公即事之时宜人年二十岁孀居无嗣食贫矢节历二十一载茔地方行修完至二十五载立碑谨书制诰以彰恩典并志不朽康熙二十四年三月吉日孝妻西林觉罗氏立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔参领佐领加一级达奈性资醇谨才识宏通俾掌参领恪慎无惭于职守宣劳政务夙夜克矢夫寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰参领达奈妻觉罗氏兹以覃恩赠尔为夫人制曰参领达奈继妻沙克达氏兹以覃恩封尔为夫人康熙六年十一月二十六日大清参领佐领加一级达奈之碑康熙二十四年三月吉旦立 

　　奉天承运皇帝制曰恩彰下逮笃棐于羣寮家有贻谋本恩勤于大父用溯源流之自爰推纶綍之荣尔宗族石汗乃一等阿达哈哈番加二级宗族塞尔忒之祖父尔以宗族効用行间于锦州击三营步兵同众步战深入阵亡捐躯报国延世懋赏兹以覃恩赠尔为资政大夫二等阿达哈哈番加二级锡之诰命于戏垂裕孙谋已沐优渥之典崇褒祖德用邀锡类之仁贻厥奕祚佩此新纶制曰一代褒功劝□示后再世承恩崇奖及先绩既懋于公家宠宜追于王母尔二等阿达哈哈番加二级宗族塞尔忒祖母纳喇氏尔有慈谋裕及后昆念兹称职端由壸教爰锡褒仪之贵用昭种德之勤兹以覃恩赠尔为太夫人于戏遡其家法爱劳既殚先图贲乃国章昌融益开来绪永期丕赞用席隆庥康熙二十四年三月初一日吉立 

　　大清国光禄大夫二等精奇尼哈番宋郭拖之碑奉天承运皇帝制曰父有令德子职务在显扬臣着贤劳国典必先推锡用申新命以表前休尔宋郭拖乃二等精奇尼哈番金布之父持身有道迪子成名今以覃恩赠尔为光禄大夫二等精奇尼哈番锡之诰命于戏率行式谷泽流青史之光教子作忠荣擢紫纶之色永培祚胤益庇隆昌制曰国之最重者惟是忠荩之臣家所由兴者以有劬劳之母特颁恩命用慰子情尔二等精奇尼哈番金布母乃纳喇氏慈能育子教可传家念兹靖共之猷实本恩勤之训兹以覃恩封尔为一品夫人于戏颁爵用以荣亲褒忠因之教孝锡隆于不匮表嘉誉于来兹钦服宠纶共承优渥康熙二十四年三月二十四日立 

　　光禄大夫二等精奇尼哈哈番加三级金布之碑奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔二等精奇尼哈番内大臣加三级金布性资端谨才识渊宏奉职有年小心益励崇阶洊陟历试能勤兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心制曰作朕股肱良臣所以矢夙夜厘尔女士内则亦以効劻勷休命用申壸仪维懋尔二等精奇尼哈番内大臣加三级金布妻觉罗氏相夫克谐宜家着范尔夫恪勤尽职藉尔黾勉同心兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩康熙二十四年三月二十四日立 

　　内大臣一等精奇尼哈番佐领加一级绰尔吉□皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之义尔一等精奇尼哈番内大臣管佐领加一级绰尔吉性资端亮才识宏通简侍禁庭恪慎无惭于职宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心康熙二十四年四月二十四日立 

　　康熙二十四年五月十一日皇帝遣礼部郎中白带儿谕祭年老休致内大臣二等阿思哈尼哈番加一级俄莫格图之灵曰鞠躬尽瘁臣子之芳踪恤死报勤国家之盛典尔俄莫格图性行纯朴擢内大臣敬慎厥职方冀遐龄忽焉长逝朕用悼焉特颁祭葬以示悯恻呜呼宠锡重垆庶享匪躬之报名垂信史聿昭不朽之荣尔如有知尚克歆享 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔中城副理官加二级图克善夙具干才授职効用俾典厥司勤慎不懈历年宣劳始终罔替庆典欣逢恩命洊加宜沾新纶用示劝励兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔中城副理官加一级图克善嫡妻赠安人舒舒觉罗氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩赠尔为淑人于戏敬尔有官肃闺门而合好职思其内尚黾勉以同心祗服殊恩用昭壸德宜家无妇劳臣不免内顾之忧继室有人盛朝应恤其相夫之德何分先后并贲丝纶尔中城副理官加一级图克善继妻封安人瓜尔佳氏嗣操壸政克相夫纲帏有前徽既见和柔合德廷申再命用彰黾勉同心兹以覃恩封尔为淑人于戏内则是娴允垂光于青史令仪不忒宜加毖于深闺尚克钦承以昭宠命康熙二十四年十二月吉日立 

　　宗人府右宗人辅国公都统谥襄敏瓦山碑文朕惟显爵分荣固重宗英之骏望壮猷丕播尤须表率之长材故优崇既被于厥躬斯宠恤用加于殁后盖笃周亲轸劳绩国之彝宪也尔瓦山支衍金柯庆流玉牒才猷克迈効黾勉于邦家威略久昭赞韬钤于军旅上公庸建品秩既冠乎班联长子师贞声华益隆于寮寀诞膺封爵更晋宗卿方谓倚任忠良节移边徼何期遽婴疢疾身殒幽泉爰诏所司畀之祭葬呜呼惇叙九族既崇奖夫天潢张皇六师益眷怀夫嘉绩易名有典褒锡洊加用勒贞珉以彰永世康熙二十四年十二月初九日 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔内大臣二等阿思哈尼哈番加一级俄莫格图性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心孝男头等侍卫拖沙喇哈番佐领加一级莫洛浑孙二等阿思哈尼哈番班代孙三等侍卫关代孙恩监苏代康熙二十五年二月初十日立 

　　皇清诰授资政大夫护军统领参领加一级世袭阿达哈哈番赠副都统讷公之碑康熙二十五年三月十八日孝男副都统兼管佐领世袭拜他喇布勒哈番穆成格立 

　　散秩大臣加三级墨勒根下谥勤僖阿淑碑文朕惟国家弘奖羣工式嘉懋勚睠念始终之义弥怀宿卫之臣爰是授以崇阶赉之优恤厥为彝宪用劝臣劳尔阿淑夙具干才早膺近秩朴诚奉上置身依殿楯之间黾勉服官宣力备羽林之选逮屡承宠命常竭力而弥虔虽久侍深严历毕生而若一既靖共于夙夜遂流誉于班行方期克享长年何意遽罹疾疢溘焉沦逝良切轸怀爰敕所司聿遵前制俾营兆而卜葬再考行以易名谥曰勤僖式昭优恤于戏丰碑永峙知臣职之有终荣号洊膺戴国恩于无斁特颁纶綍永示来兹康熙二十五年闰四月十七日立 

　　维康熙二十五年五月十一日皇帝遣礼部左侍郎木成格谕祭休致二等伯郎苏之灵曰鞠躬尽瘁臣子之芳踪恤死报勤国家之盛典尔郎苏赋性纯良居心敬慎初承父职继守官常方冀遐龄忽尔告终朕用悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚其歆享 

　　皇清光禄大夫副都统爱公神道碑国家创业东方实赖二三虎臣折冲奋武用建丕基向予承乏史官每奉命参较故府得建祖宗开国之烈未尝不叹慕以谓自古雄才大略之君莫若唐太宗然天策之十六卫之臣倚为心膂者可屈指数独至本朝云蒸龙变后先辈出一何盛也侍读学士思格则尝与予同在翰林为言族叔祖光禄公之事请书其墓上之碑予读其状而壮之夫搜扬潜德垂诸琬琰以昭劝戒史臣之职也况重以侍读学士君之命其爰敢辞按壮公姓纳兰氏讳爱松古先世自折黑纳以下世为叶赫部长折黑纳生二子长曰恳古恳古生克实那克实那生吴尔堪吴尔堪生拨济里拨济里公 【拨济里公：拨济里生公】 公生而明敏忠信雄勇善骑射天命四年射叶赫降太祖皇帝得公而奇之令护亲禁军从征伐赐甲第赏赉甚厚六年公从太祖战沈阳身先三军大败敌师又别遇庄总兵于浑河杨总督于城北皆败之明年从太宗于沙陵遇广宁兵应援击败之后二年从太祖伐古尔布什天聪二年从礼亲王征札路忒功多时太宗即位以功赐肃亲王且谕以辅相王躬董理庶务公夙夜自矢多所纠绳是年太宗西略地至皇木厂敌数万奄至王被围公仅以数骑转战凡五败敌兵卒出王于围擢理藩院郎中后三年太宗攻大凌河敌兵锐甚公率王喇麻红纛三十人大破之已复从太宗以轻兵探锦州公陷阵杀数十人生获一人以归太宗诫公曰自后毋贪生获也是岁命公率兵征楚倍拜兴公先登大破之于是兼佐领九年随睿王征杏山力战擒斩甚多崇德元年从豫王伐高丽降其城后二年我兵西畧旋师至冷口为守者所遏公奉命帅师往援奋击下之全军而还以功又授佐领顺治元年世祖皇帝定京师即大位闯贼李自成西走公从都统叶臣屡败之追至延安擒其副渠以八骑薄自成于朱敬山几获之三年从豫王征滕吉思胜之闻郡主在大林单骑追夺之而还继遇喀尔喀二部图谢图汗硕格汗之兵皆破之师还以功加一拖沙喇哈番四年太祖配天礼成为拜他喇布勒哈番五年以喀尔喀二部未通中国廷议遣使谕降命三等侍卫大尔占副公以行佥为公危之公怡然就道既至北庭图谢图汗硕洛汗倨见使者有谩语已复欲胁取诏书公责以无属国礼且曰头可断诏必不可得也汗色动更作款语慰公公因谕之曰皇帝已尽定中国地封疆万里尔欲以一方抗衡天朝何不自量乎今遣使臣来修好实兼爱两国臣民非惮用兵也持论侃侃无纤毫屈汗默然连议数日卒成礼受诏定约而还寻以蒙古兵六百出镇太原时云朔之境余氛未殄贼渠李阳据景阳堡公击斩之是年贼渠刘川郎方以数万众围代州公率兵驰赴突围固守贼百计攻围公力抗凡十二日飞书武英王以大众来援贼始溃遂斩剧贼刘川郎方于忻州山右悉平赐一拖沙喇哈番迁参领晋副都统是岁又从敬谨亲王攻克衡州破孙可望陈重兵于岔路口被重创与疾而还十六年以光禄大夫副都统致仕康熙十□年卒年七十有九祖父累赠如公官祖妣妣及配皆封夫人子二长能格袭佐领次纳秦仕至三等侍卫殁于军无子以能格之子袭职侍读学士君与公同始祖折黑纳督都安石即其先也侍读学士言公性刚直寡言风考公生平笑有古大臣雄武善战盖英□褒鄂之亚又能使绝国专对不挠彬彬乎有质其文可谓贤矣系以铭铭曰长白之山二江所出万族纷罗有曰叶赫叶赫之豪拔萃维公真人笃生仗剑来从兴京是宅典领亲军恪共朝夕攻必肉薄战必刈旗陷阵大呼万众披靡青精既平皇极丕建蹑寇西驱风雨雷电帝曰虎臣匪为果毅有猷有为称我专使桀骜稽首受约珠盘如富彦国神威契丹公允武文不愧儒将从我三后炳灵天上有封如斧白杨萧然勒铭贞石百世具瞻康熙二十五年七月十九日立昆山徐干学拜撰长洲孙岳颁拜书 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔马木山乃户部四品郎中加二级沙木哈之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为通议大夫户部四品郎中加二级锡之诰命于戏教诲尔子永无忝于家声聿修厥德尚无负于国恩钦承宠命慰尔幽灵制曰国体劳臣必遡源而沛泽家崇喆嗣爰归善于厥生盛典维新壸仪愈着尔户部四品郎中加二级沙木哈母宁古塔氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩赠尔为淑人于戏子情罔极感顾复而敦孝国纶普被念劬劳以疏荣嘉乃恩勤褒其遗范康熙二十五年八月初一日男沙木哈立 

　　皇清光禄大夫工部左侍郎加一品祁公墓碑国家德化翔洽四十余年中间佐命勋劳以及后先左右之□风从云会师师在官自古得人之盛无以过也工部侍郎德甫祁公自少壮登朝迄于白首以强干亮直卓然著称于朝列康熙二十五年八月十日疾终于家闻者无不嗟悼明年公子防御君属余为碑碣之文以彰公劳绩固辞不获谨按公姓翟尔德氏讳祁□格字德甫祖胡世格父雅禄喀俱以公贵封光禄大夫雅公生四子公其仲也顺治初授内弘文院办事中书寻改撰文九年应进士科登上第馆阁中咸以为荣未几擢工科都给事中保侃直言不避权要所条列悉中利弊世祖章皇帝深嘉纳之进内秘书院侍读学士舟山贼起奉命随宁海大将军伊公尔德率师往讨公董造巨舰进逼贼巢一战而歼之山海余孽角稽乞降于军门者以数千计师旋拜太仆寺卿寻擢内国史院学士康熙二年以才望补盛京刑部侍郎鉏奸拔良民赖休息久之谢病还京师十三年起补工部侍郎擿发奸欺虚冒之弊岁省数十万会营仁孝皇后山陵役勤而费省公之力居多以积劳请急退居私第者六年而卒得年六十有二卒之月葬朝阳门外道南新阡元配富察氏继觉罗氏俱封一品夫人再继觉罗氏子五人长祁臣以督捕员外郎防御辽阳次翟臣武尔亲祁仁百寿皆幼公体貌魁岸性仁厚乐善好施惟恐不及遇大事剖断如流扬历中三十余年未竟其用也谨据状排缵行事序而系以铭曰猗欤邦之荩臣初直禁秘洊历省垣才地卓荦风节孤骞留都执法培弱易暴入佐司空澹泊矢掺规条厘定奕世斯效两朝宣力帝鉴乃心生膺显荣殁永德音弥望高原松栝交映若斧若堂式瞻式敬赐进士第通议大夫经筵讲官刑部尚书京口眷弟张玉书顿首拜譔文赐进士出身翰林院侍讲学士奉直大夫吴门眷侍生顾汧顿首拜篆赐进士出身翰林院编修文林郎齐郡眷侍生赵执信顿首拜书丹 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔太子少保护军统领佐领加二级查哈太性资端谨才识宏通俾管护军统领恪慎无惭于职守宣劳政务夙夜克矢于寅恭任用有年小心益励崇阶洊陟历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祗服朕命勉尽乃心初任骁骑校二任佐领三任拖沙喇哈佐领四任拜他喇布勒哈番佐领五任太仆寺郎中六任拜他喇布勒哈番又一拖沙喇哈番郎中七任三等阿达哈哈番郎中八任三等阿达哈哈番郎中加二级九任郎中参领十任参领太仆寺卿十一任满洲副都统十二任佐领十三任蒙古副都总十四任加一级十五任满洲副都统照旧加一级十六任护军统领加一级十七任太子少保护军统领十八任今职康熙二十六年闰六月皇清诰授光禄大夫世袭阿达哈哈番福陵总管克公之碑康熙二十六年七月十六日立孝男副都统拜他喇布勒哈番兼管佐领加一级喀齐兰孙内阁学士兼礼部侍郎世袭阿达哈哈番管佐事凯音布 

　　护军参领佐领加一级封资政大夫噶度弘之碑康熙二十六年岁次丁卯七月十八日孝子祁臣翟臣武尔亲祁仁百寿谨立 

　　署副都统王府长史佐领加三级谥襄壮牙赖碑文朕惟竭心膂于行间臣子効驰驱之节贲宠褒于地下朝廷重军旅之功既临敌而不有其身斯表忠而永垂厥后尔牙赖夙谙韬钤式昭果毅会当小丑之弗靖命偕羣帅以徂征谋成必臧师出皆捷风清四野常怀敌忾之心谊感六军共奋同仇之气方欲洗戈江汉立剪鲸鲵何期尽瘁疆场遽罹蛇豕忠魂堪悯壮节宜旌爰沛纶章用勒贞碣赠谥曰襄壮鸣呼施恩既往朕不忘封疆死事之臣锡命有加尔克受国家追荣之典康熙二十六年七月二十七日立 

　　皇清诰封资政大夫刑部郎中二等阿达哈哈番佐领俄公碑皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番佐领俄理性资醇谨才识渊宏懋延世之恩克承先业笃象贤之谊无忝前徽奉职有年小心益励庆典欣逢恩纶宜沛兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔二等阿达哈哈番佐领俄理前妻佟佳氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为淑人于戏敬尔有官肃闺门而合好职思其内尚黾勉以同心祗服殊恩用昭壸德制曰宜家无妇劳臣不免于内顾之忧继室有人盛朝应恤其相夫之德何分先后并贲褒纶尔二等阿达哈哈番佐领俄理继妻章佳氏嗣操壸政克相夫纲帏有前徽既见和柔□德同申再命用彰黾勉同心兹以覃恩封尔为夫人于戏内则是娴允垂光于青史令仪不忒宜加毖于深闺尚克钦承以昭灶命康熙二十六年十二月二十五日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔汉中府驻剳一等阿思哈哈番甲喇章京杨正泰尔父倾心来归晋秩传尔善用火炮攻克多城从征河南平定江浙劳绩懋着洊历崇阶世延罔替恪慎无懈遭逢大典宠命宜膺兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠赐钦予时命励尔嘉猷初任承袭父职三等阿达哈哈番二任二等阿达哈哈番管牛彔三任一等阿达哈哈番照旧管牛彔四任一等阿达哈哈番兼拖沙喇哈番管甲喇五任三等阿思哈哈番照旧管甲喇六任二等阿思哈哈番照旧管甲喇七任今职制曰夙夜维勤人臣宁遑内顾伉俪无忝国常岂靳隆施锡章服以酬勋念壸仪之媲美尔汉中府驻札一等阿思哈哈番甲喇章京杨正泰妻孙氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职恩其内尚黾勉以同心祗服殊恩用昭壸德康熙二十六年仲□望日 

　　皇清诰授光禄大夫镶红旗满洲副都统三等阿达哈哈番佐领加一级洪公墓碑公姓关讳洪世禄长白山安楚拉库内河人也我太祖龙兴公祖噶什屯率亲族归诚宣力建功世授佐领之职太宗朝公父叶楞格赐婚王氏女生二子长英古德为护军参领次即公公宽仁有度寡言多谋事上能敬临下能容居躬朴直不尚浮华遇事从容动皆合理世祖时任王府典仪旋为护卫继治佐领事今上御宇之年公以护军参领从征云南入缅甸阿埚城擒伪王永历论功授拖沙喇阿番后为王府长史十三年察哈尔部落布尔尼叛公以蒙古副都统随多罗信君王都统大学士图海往征之布尔尼列阵于达鱼之地公□□翼兵前进贼二百余突出山涧中复有四百余寇继至乘势并克之布尔尼与我军凡四战有兵三千以死抗拒公佐大军击灭之而招其人千余以归用是升授三等阿达哈哈番十九年以三药未平公以满洲副都统参谋同征南大将军赖塔由浙闽经粤东而定滇南公率总兵王忠孝抵石门堑连破贼五营杀获无算二十年二月至黄□坝夺贼营擒伪将军王尤贵斩之七月受为豫国公马豹将军巴杨元赵国祚郑旺李继业总兵□□应弼□十月初八日夺黄土坡山谷乘夜堑垒以守之十八日复夺其银锭山冒炮矢而筑垒夜半成俯视城内以炮击之吴世蕃遁克其城二十一年正月为威远大将军胡国柱等率数万人来援云南公中路邀击之贼众溃国柱仅以千人缒崖而遁渡江踰雪山至青里坞建三营公令汉满兵并辎重步行由铁门堑进攻之国柱等自杀伪将军王公亮等率二百一十五人来降云南平公权水□将军率兵还京师公出征三受封□勤劳王事四十余载以年老求罢春秋六十有五于康熙二十七年正月二十三日卒于私第上闻之为之震悼遣礼部员外郎王敏政谕祭并赐葬金窀穸既成请志于余而为之铭曰惟公世阀奕奕其昌身乘景运国藉休光除残扫秽虎啸鹰扬名驰万里功在四□邈焉英气沛乎天壤勒此贞珉以表无疆 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶初取十二侍卫时授为二等侍卫袭父拖沙喇哈番及围锦州第三次时闻洪军门率大兵至松山立营遣尔往松山杏山之间立营堵截敌兵度不能支将城内马步兵遁出闯入我营右翼多儿机昂邦及众虾皆不能守门被敌冲仆故赐名巴图鲁虾由拖沙喇哈番超升为一等阿达哈哈番天下一统屡逢恩诏授为一等阿思尼哈番又往广东时新会县山上有贼李定国马步兵万余摆红衣炮鸟鎗挨排拒敌击败之新会县山峪内有贼兵四万余摆列红衣象只挨排拒敌击败之追贼李定国时横州江边有贼马步兵四万余摆象只拒敌击败之嘉尔故以一等阿思哈哈番又加一拖沙喇哈番太子太保参议大臣管侍卫内大臣佐领加二级吴三桂反后授为振武将军征之平贼凯回七十七寿卒时奉皇恩遣礼部郎中牙虎御祭康熙二十七年五月十五日吉日诰封四次一品夫人妻波尔几吉忒氏谨立碑原任一等侍卫孝次子吴尔监袭祖父职孝孙显图二等侍卫拖沙阿达哈哈番革去受为一等阿达哈哈番 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝尔阿喀尼原系空衔一等侍卫征剿江西湖广时贼首黄豪在鄱阳湖□塘地方率领贼万余船约及七百只三路前来水路排列炮铳鸟鎗拒敌带领官兵用船击败之自康山三十里有贼千余乘船百余只排列炮铳鸟鎗拒敌带领官兵用船击败之笻州湖义口有贼千余乘船八十余只排列炮铳鸟鎗拒敌带领官兵用船击败之饶州湖义口有二千余贼乘船排列炮铳鸟鎗拒敌带领官兵用船击败之贼伪周副总率领三千余贼在界牌铺□北山排列炮铳鸟鎗拒敌带领官兵击败之景德镇有贼伪郭都督率领马步贼万余设立鹿角排列炮铳鸟鎗挨牌拒敌带领官兵击败之贼首程奉率领七千余贼在沉香山沿山排列炮铳鸟鎗拒敌带领官兵击败之贼首张明扬率领贼约及四千在马鞍山排列炮铳鸟鎗拒敌带领官兵击败之贼首张明扬等率领九千余贼在安南州地方排列拒敌带领官兵击败之贼首程奉谭胜等率领三万余贼在土地堂地方排列拒敌带领官兵击败之林田地方有贼首王永陈茂胜陈胡等率领三万余贼排列炮铳鸟鎗拒敌带领官兵击败之吉安地方有三千余贼排列炮铳鸟鎗拒敌带领官兵击败之丰新县地方有贼伪总兵陈德明庞起元等率领四千余贼排列炮铳鸟鎗拒敌遣发官兵击败之驿子山地方有贼伪将军韩大任陈耀元等率领七千余贼排列炮铳鸟鎗拒敌击战时因阵亡优升授为拜他喇布勒哈番遣礼部员外郎加一级哈勒几布谕祭其职与亲弟孙明泰承袭康熙二十七年五月十五日一等侍卫一都额真夏壮尼大加一级征剿江西湖广副统阿喀尼敕书碑文谨立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众知以察微防奸御侮机无暇时能此则荣及前人福延后嗣而身家永康矣敬之勿怠多克索礼尔原白身人崇德四年九月十四日初过北京征山东时用云梯攻南皮县尔首先登进遂克其城故赐名把图鲁授为拜他喇布勒哈番以天下统一加一拖沙喇哈番以天下大定升为三等阿达哈哈番以尊号礼成升为二等阿达哈哈番世袭罔替皇帝制曰臣子靖共之谊勇战即为敬官朝廷敷锡之恩作忠乃以教孝尔多克索礼把图鲁乃护军参领一等阿达哈哈番又一拖沙喇哈番加一级佐领张库之父令德克敦义方有训衍发祥之世绪蚤大门闾旌式谷之休风用光阀阅惟令子张库能娴戎略故懋□□□纶章兹以覃恩赠尔为资政大夫护军参领一等阿达哈哈番又一拖沙喇哈番加一级佐领锡之诰命于戏显扬既遂壮猷一本于诒谋缔构方新□□□绥夫余庆钦予时命慰尔幽涂康熙二十七年十月十三日康熙三十四年四月初十日孝子木臣索克索礼峩克索礼峨奇张库孙罗密马□泰木尔图海宝噶雅清明保寿峨尔岱立 

　　奉天承运皇帝制曰发祥定业旧都实埒于京师置辅陈殷列署尤严于宪部必资明允始副褒崇尔盛京刑部侍郎加二级吴什巴矜怒居心恪勤守法睠兹根本之重威爱兼行深维化理之原宽仁茂着期无刑以弼教因止辟而协中庆典方新宠纶宜沛兹以覃恩特授尔阶资政大夫锡之诰命于戏懋功懋赏宅乃准以宣猷适重适轻权于时而播德益宣淑问祇服徽章康熙二十七年十月十三日 

　　奉天承运皇帝制曰谊笃靖共入官必资于敬功归诲迪能士而教之忠爰沛国恩用扬庭训尔洪玺乃吏部郎中加一级舒淑之父躬修士行代启儒风抱璞自珍克毓珪璋之秀析薪能荷弥彰杞梓之良兹以覃恩赠尔为中宪大夫吏部郎中加一级锡之诰命于戏贻令问于经??羸义方久着佩徽章于策府礼秩加优茂典丕承湛恩永荷制曰移孝作忠懋简劳臣之绩推恩锡类式扬贤母之名载贲荣纶用宣懿范尔吏部郎中加一级舒淑母瓜尔佳氏早娴典则夙着规型敬以从夫宜室聿征其顺德勤于训子备官一本于慈祥兹以覃恩赠尔为恭人于戏荷彩翟之天章徽音益畅披彤毫之仙藻惠问常流祗服宠光永绥福履康熙二十七年十月二十三日 

　　奉天承运皇帝制曰九赋惟均爰藉佑宣之职三农用劝遂分掌计之司尔山东布政使司参议分守督粮道刘安国莅事多能在公匪懈慎稽出纳脂膏不朘于闾阎劝勉输将总秷咸登于仓庾既逢庆典宜锡宠章兹以覃恩特授尔阶朝议大夫锡之诰命于戏秩参方岳聿抒挽运之劳恩重丝纶特贲休嘉之命初任直隶保定府完县知县二任贵州道监察御史三任今职制曰奉职恪恭懋举劳臣之绩同心黾勉载嘉德配之贤壸范攸昭国恩斯沛尔山东布政使司参议分守督粮道刘安国妻秦氏毓自名家嫔于望族采苹藻于碧□允襄修祀之□咏??宅緎于素丝克励自公之操兹以覃恩赠尔为恭人于戏被宠光于象服懿问交流锡荣奖于鸾章惠风益畅祗承显命永播休声制曰展采分猷褒贤劳之成绩酬庸锡秩嘉黾勉之同心爰贲朝章载扬阃德尔山东布政使司参议分守督粮道刘安国继妻于氏性成婉嫕度合规型紃组攸勤克表宜家之范珩琚令德允称继室之良兹以覃恩封尔为恭人于戏荷天泽以弘休鱼轩被宠沾国恩而笃庆象服流光令典其承懿修无斁康熙二十七年十月二十三日 

　　奉天承运皇帝制曰政先领郡虎符寄千里之权职重专熊 【专熊：专城熊】 轼表万民之牧尔江南镇江府王燕才猷卓荦资性宽和易俗移风广德心而登治理饬躬率属谨亮节以树风声巨典式逢鸿章宜锡兹以覃恩特授尔阶中宪大夫锡之诰命于戏登御屏而纪绩永励素丝沛纶诰以推恩式荣华衮康熙二十七年十月二十三日 

　　奉天承运皇帝制曰国重干城之选宣力惟人朝颁章服之荣酬庸有典爵首隆于五等命宜锡自九重尔三等公蒙古都统佐领诺敏牲 【牲：性】 资忠勇器识宏通依日月之光华懋成劳于钟鼎际海山之清宴食旧德于旗常比晋秩夫崇阶益靖共于在位心存天室常抒捧日之忱贵列上公弥励循墙之节忻逢庆典式焕新纶兹以覃恩特授尔阶光禄大夫锡之诰命于戏懋乃嘉猷允称腹心之寄膺兹宠奖益彰阀阅之勋祗服训辞对扬休命初任三等侍卫二任二等侍卫下尼壮大加一级三任头等侍卫下尼壮大宜都厄真加一级四任散秩大臣五任散秩大臣三等公六任散秩大臣三等公佐领七任三等公佐领护军统领八任三等公佐领刑部尚书九任三等公佐领礼部尚书十任今职康熙二十七年十月二十三日 

　　奉天承运皇帝制曰宣威効力事父资以事君锡类推恩教忠本于教孝道存激劝志慰显扬尔卧黑纳乃议政大臣都统佐领额黑纳之父倜傥负奇老成垂范鲤庭授传家之训国有爪牙虎臣策□□之勋人敦诗礼兹以覃恩赠尔为光禄大夫议政大臣都统佐领锡之诰命于戏莅官能敬已宏昌后之基有子亢宗益励在公之念予何吝于爵赏尔克世其弓裘制曰能仕致忠式谷固由于母训推恩逮下疏荣必及于慈帏用答恩勤特颁荣宠尔议政大臣都统佐领额黑纳母宗亲柔顺叶德婉嫕宜家盛年不御丹铅相夫以俭永夜时闻机杼教子能劳兹以覃恩赠尔为一品夫人于戏先国后家惟贤母独知大义作忠移孝俾劳臣能绍前徽生而有闻殁且不休制曰恩深顾复既属毛离里之非殊报在劬劳亦笃庆流徽之罔间惟能食而能教庶有严而有恩尔议政大臣都统佐领额黑纳继母觉罗氏以顺承夫用劳诲子恩逾已出雅闻式谷之风谊若本生无复履霜之感兹以覃恩赠尔为一品夫人于戏彰景命之有赫令善齐徽信德意之不暇恩勤一体特颁纶綍用贲松楸康熙二十七年十月二十三日 

　　奉天承运皇帝制曰宣猷服采中朝抒报最之忱锡类推恩休命示酬庸之典尔喀尔喀麻乃都察院监察御史多鼐之父令德践修义方夙着诗书启后用彰式谷之风弓冶传家克作教忠之则兹以覃恩赠尔为中宪大夫都察院监察御史锡之诰命于戏笃生杞梓之材功归庭训丕焕丝纶之色泽及泉台制曰壸教凝祥懋嘉猷于朝宁国常布惠扬休命于庭闱尔都察院监察御史多鼐母赫舍里氏勤慎宜家贤明训后相夫以顺含内美于珩璜鞠子有成树良材于桢干兹以覃恩赠尔为恭人于戏昭兹令善之声荣施勿替食尔劬劳之报遗范长垂康熙二十七年十月二十三日 

　　皇清诰封通议大夫前二等侍卫参领石公墓表赐进士及第资政大夫经筵讲官刑部尚书昆山年家眷弟徐干学拜撰赐进士出身通义大夫经筵讲官内阁学士兼礼部侍郎教习庶吉士海盐年家眷侄彭孙遹拜书赐进士出身通议大夫吏部左侍郎清 【清：青】 浦年眷侄张集拜篆诰封通议大夫前二等侍卫参领关紫石公之葬也宛平公既为之志铭而其仲子司农少卿复请余文以揭诸其封曰志纳之幽宅于礼墓道得有碑所以章着先人之休德者先生其为之辞其意挚弗能谢也公讳绰尔门字曰关紫其先本苏万人姓瓜尔佳氏高祖卜哈明成化间入觐授建州左卫都指挥佥事曾祖阿尔松噶嘉靖朝入贡袭父官至万历间公之祖石翰避仇广宁家焉因姓石氏有子三人曰国柱曰天柱曰廷柱我太祖高皇帝之兵临广宁也天柱首先出迎国柱廷柱以城献太祖高皇帝嘉焉赐廷柱所御名马自是所至征讨皆从累立战功官至少保兼太子太保镇海大将军都统一等伯实生公兄弟七人而公为之长公以功臣子年十四即以佐领随太宗文皇帝经略中原及王师入关西定秦晋南平吴楚公皆有勋藏于册府已而充侍卫事世祖章皇帝以慎密敬勤承宠最笃晋秩参领事今上训讨军实以备戎武不敢暇逸盖先后四十年间历事三朝靡有阙失以此人望归焉太保公初娶何夫人而生公其后文皇帝复以赵夫人赐之何夫人恒居别第既殁而别为域兆在通州之长营故公之葬从焉以慰其母实遵公志也太保公以佐命勋赐田宅世职累官禄入深厚僮仆数千悉推以与诸弟论者难之其自比于汉之丁鸿薛包盖公本以武达而醇谨质行以禔其躬以教其后人必依于古之史传所称其素所向慕然也聚李氏诰赠淑人父讳思忠官西安将军李氏辽左世家淑人生而有女德事两姑克尽妇道以成公之孝享年六十前公三年卒公卒以康熙戊辰十一月辛巳距生之年天命癸亥六十有六葬以明年正月癸酉李淑人祔子四人曰文晟广东潮州府知府曰文桂丙辰进士官内阁学士擢总督仓场户部侍郎请余文者也曰文彬广西桂林府同知曰文楙内廷供事女五人孙七人孙女三人铭曰石氏内徒 【内徒：内徙】 于今三世高曾以上思皇克生原茶水芑本根滋大自少保公开国承家七子惟一早世其六皆贵今公之子四人又皆贵兄弟羣从列爵五等甲第相望家门之盛时谓无对而孝友忠顺不骄不溢侍郎用儒学侍帷幄有年遂参与密勿初少保自以身本满洲愿同满洲精兵効力文皇帝命为精兵额真后又命为总领汉军都统于时汉军八旗皆统焉迄今四十余年本旗都统屡更矣然无以易石氏者皆异数也侍郎在内阁时与其诸父内大臣和硕额驸自陈家世上命还籍苏万不复系于汉军其宠异石氏可谓至矣去年秋扈从羽猎还拜黄羊野豕之赐公曰吾父子其何敢专君之恩其熟而荐之于庙征宾客以馂之自古人臣蒙优渥而致其谦恭者于公父子见之矣其保世亢宗岂可量也丰碑爰树以张余文尚其垂于永永焉 

　　自古帝王之典必有戡乱之佐攀鳞附翼而起功于当代庆流奕叶其人虽往其烈弥彰国家优遇勋臣生则崇阶世秩以荣之殁则遣官祭葬以恤之所以彰有功表有德也我先考讳盖思海府君赋性忠耿秉资敏锐幼随行间历有劳绩自世祖章皇帝定鼎燕京统一寰宇我大父甘塔哈府君矢志从龙披坚执锐五败劲敌历着劳绩嗣因进攻曹县中炮殒生故特授为拖沙喇哈番序应长子承袭先考袭后职守京圻于储需简练之事昭其勤慎顺治八年覃恩由拖沙喇哈番晋秩拜他喇布勒哈番复遇大婚礼成覃恩由拜他喇布勒哈番加一拖沙喇哈番迨后初次征浙江舟山贼伪英毅伯阮思率船兵百余号摆列海上拒敌用船击战时同委署纛章京尼牙达等力击败之贼伪总制陈六御伪英毅伯阮思等率兵三万余众船二百余号摆列迎犯亦同尼牙达等力击败之以此劳绩课功故由拜他喇布勒哈番又一拖沙喇哈番升授三等阿达哈哈番二次福建征剿海寇攻战厦门时郑成功列船六百余号于澄浦奥地方排列拒敌用船击战时将对敌力击败之三次湖广征剿逆贼时永兴河南岸系伪将军马宝胡国柱等率三万余贼排列炮铳鸟鎗鹿角挨牌来犯首先士卒不顾身力击阵亡讣音上闻今上为之□悼特遣管侍卫内大臣觉罗塔达等迎至天津奠酒及至家复遣内大臣宗室惠则等供茶奠酒又蒙谕旨赐祭葬金遣礼部员外郎常在祭奠将三等阿达哈哈番授为二等阿达哈哈番呜呼国家之宠遇功臣可谓至矣福海以谫劣滥膺先考之职敢不表彰国家盛典先考骏烈俾子孙效法以垂后世谨溯本源爰述行略抆泪识之于碑阴用垂不朽云康熙二十八年二月吉旦保和殿大学士太子太傅兼礼部尚书加三级王熙书丹 

　　河东河道总督兵部右侍郎都察院右副都御史顾公讳琮之墓康熙岁次己巳三月谷旦男光禄大夫都统理藩院尚书阿喇尼敬立 

　　皇清敕赠文林郎马公元配封太孺人旌表贞节付察氏墓碑康熙二十八年三月初八日立 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔塞赫乃都察院监察御史加十五级布哈之父持身有道迪子成名嘉予懋绩之臣实尔传家之嗣爰褒仪训用贲恩荣兹以覃恩赠为光禄大夫都察院监察御史加十五级锡之诰命于戏率行式谷泽流青史之光教孝作忠荣耀紫纶之色永培厥后益庇昌隆制曰育抚同劳母谊不殊于始继休荣均被君恩罔间于后先典既酬勋礼宜并贵尔都察院监察御史加十五级布哈继母萨克达氏嗣修阃范式谷后人抚异产为己出罔间恩勤承国典之宠光无惭似续兹以覃恩赠为一品夫人于戏念兹良臣报尔培成之德嘉兹令子褒及勤教之功休命钦承松楸永贲康熙二十年十二月二十四日康熙二十八年四月吉旦山西等处承宣布政使司布政使孝男布哈谨立 

　　皇清诰封通议大夫护军参领达海之碑康熙己巳二十八年七月吉日立 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠佟国维尔原系空衔领侍卫内大臣自古帝王抚驭寰区端赖宫闱之助惟后德之贤淑王化本源系焉内治綦重典礼宜隆原考历代册立中宫即推恩所生锡之封爵载在彝章其来旧矣缅维大行皇后性秉柔嘉心存恪慎溥宽仁而逮下崇节俭以持躬奉事重闱克抒诚孝抚驭众子均被恩勤方作配于朕躬冀永资夫壸教忽尔崩逝殊悼朕情礼已备乎荣哀恩未加于戚畹内大臣舅舅佟国维乃大行皇后之父也勋旧懿亲忠贞世笃劳勚夙昭乎环卫谋谟允赞乎岩廊兹奉皇太后慈谕大行皇后诞秀名宗丕彰令范徽仪遽谢悲怛滋殷思后德之流芳洵良臣之毓庆宜加峻秩以协典章朕恪遵慈命特锡殊恩着封为一等公世袭罔替康熙二十八年七月二十八日 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身□□抚众智以察微防奸御侮机无暇时能此则荣及前人福延后嗣而身家永□矣敬之勿怠俄多鼐尔原系白身人二次征福建时用红衣炮攻建宁府尔于等破之处首□登进遂克其城故授为拖沙喇哈番遇恩诏将拖沙喇哈番加拜他喇□□哈番又□拖沙喇哈番世袭罔替后出征四□□在朝天关逆贼伪总兵率一万七千余官兵将隘口挑濠截断修木城埋药设□炮于□□二寨两层堆放石块札立二十余□□敌击战□尔率□旗兵将对敌击败之在播龙山逆贼伪将军王平藩郑蛟麟吴之□何德成等率领将及四万官兵排齐尖栅炮鸟鎗挨牌分头来战又自右翼水路贼从后上陆来犯我左右各营前后齐攻击战时尔率本旗兵将对敌击败之将□□喇□勒哈番兼一拖沙喇哈番授为三等阿达哈哈番病故将亲男高山仍承袭二等阿达哈哈番世袭罔替如前孝男三等阿达哈哈番高山康熙二十八年八月十二日吉立 

　　康熙二十八年九月十九日皇帝遣礼部员外郎阿里妈谕祭诰封通议大夫总督仓场户部右侍郎绰尔门之灵曰朝廷弘锡类之恩典均存殁臣子着靖共之节荣被庭闱尔绰尔门乃总督仓场户部右侍郎石文桂之父尔子历任有年素着勤劳推原家训宜贲彝章特颁祭葬以慰幽魂尔如有知尚克欣享大清康熙二十八年九月谷旦立 

　　原任江西提督年老原器 【原器：器疑作官】 解任谥敏壮赵国祚碑朕惟国家戡乱固圉简用虎臣以彰挞伐由来尚矣然必其人敬共厥职克奏肤功而始终罔间者则优恤之典于是乎加焉尔赵国祚効力戎行宣劳战陈早娴纪律勇着搴旗久奉驰驱功昭辟土缅惟寰区之底定爰嘉成绩以施恩洊历崇班屡膺重镇越自建牙开阃资屏翰于江邦洎乎解组归田效趋跄乎朝请属因讨逆复命总戎旋值引年遂还私第溘闻长逝良用轸伤言考彝章式酬勋烈谥曰敏壮特示褒荣呜呼报国劳深流芳声于奕世易名典重表光宠于重泉勒之丰碑昭兹休命康熙二十八年十月初二日巳时立 

　　原任副都统三等精奇尼哈番加一级谥敏勇教善碑文稽古建业驱策羣力不吝爵赏以劝有功昭示后世用传不朽所以励忠盖甚备也尔教善赋性端方制行毅勇奋厉行间屡建肤功宣力累朝勤劳素着方冀遐龄忽焉长逝朕甚悼焉特赐谥曰敏勇勒诸贞珉以光泉壤国典臣谊庶其昭垂不替云康熙五年四月初三日立康熙二十九年十月谷旦都察院监察御史加三级孝男察哈纳敬勒石 

　　康熙二十九年十月二十五日皇帝谕祭阵亡头等公内大臣都统舅舅谥忠勇佟国纲之文朕惟国家简毘懿亲优崇勋旧当夫赞襄廊庙久资经国之纡谟逮乎挞伐遐荒复建捐躯之大节光昭忠烈礼备哀荣载考彝章特颁异数尔佟国纲家承带砺幼习韬钤职领羽林众倚老成之望谊联戚畹邦推元舅之贤托肺腑于天家朴诚自植任爪牙于禁地果毅超羣值小丑之鸱张展元戎之豹畧躬膺上将志切先登乃拜命以遄征期灭此而朝食忠诚贯乎金石身作军锋勇烈抗乎风云气吞贼垒遂使连营迅击野流■〈豸契〉貐之膏列校齐驱夜扫欃枪之影扬声灵于塞北奋威武于师中方渠首之就诛何将星之忽实有进无退久怀裹革之心 【下阙】 

　　康熙二十九年十一月初三日皇帝谕祭阵亡头等公内大臣都统舅舅谥忠勇佟国纲之文惟尔宣力戎行义不辞于蹈刃书勋册府节尤重夫捐躯尔佟国纲丰镐元臣渭阳懿戚迅扫鲸鲵之窟羣贼亡魂遽罹蛇豕之殃一军陨涕心悬皎日垂信史以??系 【??系：流】 芳气激长风卷灵旗而动色壮猷未竟毅魄犹存益沛隆恩用旌休烈呜呼逝者不作常怀报国之忱没而有知尚识褒忠之意再陈禔醴永贲幽扄惟尔礼崇捍患炳大节以常新义切劝忠沛殊恩而罔靳尔佟国纲抒诚报国尽瘁忘身久参帷幄之谋爰被干城之命勇能却敌冲锋而士气咸腾忠不辞难仗节而国威丕振追怀伟烈益轸中情呜呼悼尔重泉苾芬在列颁兹三命窀穸增荣惟尔忠贞不二植臣子之常经恩恤频颁极朝廷之旷典尔佟国纲勇思授命志取成仁丹旐飘摇弥想折冲伟畧繐惟 【惟：帷】 凄恻永怀御侮英风九原之壮志难酬千载之遗名弗替呜呼宠章稠迭用贲松楸灵爽凭依尚歆尊?卜口夕? 

　　皇帝谕祭阵亡镶白旗满洲前锋参领兼佐领加一级赠副都统葛斯特之灵曰鞠躬尽瘁臣子之芳踪恤死报勤国家之盛典尔葛斯特赋性忠直秉气刚方从征厄鲁特御敌冲锋奋勇阵殁朕用悼焉特颁葬祭以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享康熙二十九年□月□□日 

　　雪屐寻碑录卷八
●雪屐寻碑录卷九 

　　清宗室　盛昱　集录 
　　皇帝谕祭故湖广布政使王定国之灵鞠躬尽瘁臣子之芳踪恤死报勤国家之盛典尔王定国性行纯良才能称职履任服官历有年所方冀遐龄忽焉奄逝朕用悼焉特颁祭葬以慰幽魂呜呼聿垂不朽之荣庶享匪躬之报尔如有知尚克歆享康熙三十年二月二十九日礼部祠祭司员外郎禅齐布祠祭员司员外郎索尔璧仪制司员外郎阿尔达读文致祭 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔头等侍卫下一壮尼太佐领□参领仍加一级达赖秉心谨饬临事敏勤简居侍从之班克称仪卫之职朝夕匪懈指使无违既以□劳□膺上秩屡逢盛典宜被新荣爰焕宠章益资効力兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克举夫宠锡钦予时命励尔嘉猷头等侍卫下一壮尼大加参领兼佐领事达赖妻那喇氏克勤内德宜尔室家眷良臣靖共之猷赖淑女匡襄之助兹以覃恩封尔为夫人继妻觉罗氏嗣持壸政克相夫纲兹以覃恩封尔为夫人继妻关氏黾勉同心德愈内着兹以覃恩封尔为夫人今奉皇帝诰命勒碑康熙三十年岁次辛未三月初一日立 

　　康熙三十年三月二十三日皇帝遣礼部员外郎赖道谕祭阵亡护军参领自得拜他喇布勒哈番富成格之灵曰鞠躬尽瘁臣子之芳踪恤死报勤国家之盛典尔富成格赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶沐匪躬之报尔如有知尚克钦享 

　　奉天承运皇帝制曰位列崇阶作忠由于移孝业隆严训资父所以事君念兹堂构之贻厥有丝纶之贲尔罗多礼乃议政大臣户部尚书佐领鄂尔多之父躬裕懿修世推淳德泽流弓冶裕家声于庭闱庆衍门闾亮天工于邦国令名允称殊典庸加兹以覃恩赠尔为资政大夫议政大臣户部尚书佐领锡之诰命于戏一经迪后式传报国之忱七命沾恩益着象贤之美钦予宠命丕佑来昆康熙三十年四月 

　　副都统佐领谥敏壮阿尔虎碑文先登破敌战胜攻取此武臣之事也其或効节疆场见危授命揆诸臣子致身之义亦庶几焉尔阿尔虎职业无愆□使克称始出师于关陇已奋戎行继讨逆于衡湘复襄阃寄志期敌忾义切同仇方殚力于驰驱遽陨身于行阵逖稽载籍死于王事者则厚恤之能执干戈以卫疆圉则春秋予之睠怀匪躬之臣爰贲易名之典是用锡之葬祭谥曰敏壮呜呼艰险不移知贞心之未泯战阵能勇思烈气以如生□被荣名足慰劳臣之魄勒诸坚石永激壮士之肝康熙三十年七月十日 

　　奉天承运皇帝制曰物本天而人本祖谊重所生忠于君者孝于亲恩推自近观贻谋之式谷信绳武之多贤尔赵一鹤乃镶红旗汉军都统佐领赵璟之祖父仁心垂裕令问宣昭锺美厥孙衍箕裘于再世缵承乃祖聚簪绂于一门兹以覃恩赠尔为光禄大夫镶红旗汉军都统佐领锡之诰命于戏树德百年弥表善余之庆荣邀七命益宏佑启之模爰被徽章永膺荣宠制曰家庆蒙庥善必归于大母朝章锡类恩亦逮于重闱载扬闼之仪用着本源之义尔镶红旗汉军都统佐领祖母陈氏履丰守约处逸思劳翟茀烂然厘尔子孙之贵缟衣犹在利为家人之贞兹以覃恩赠尔为一品夫人于戏副笄六珈被宠光于再世狄褕五采昭轨范于一门宠贲下泉庆绵奕世康熙三十年岁次辛未八月 

　　三等伯爵提督殉难加赠太子少保谥忠毅王之鼎碑文朕惟国家崇奖臣谊凡将帅之士能宣力疆场捐躯赴义者褒恤有加典綦重尔王之鼎性资朴茂智畧深沈自作镇京江着有成绩属西南违命移镇两川蜀道崎岖蛇豕未戮尔志存歼寇期报国恩闻命戴星鼓行而进贼势初却旋即狡焉思逞尔慷慨誓激我士气迄贼窥睥睨犹能奋击突围被陷之后詈不绝口婴祸毒惨朕心恻焉今氛祲全消节烈炳着特命所司加恩追赠谥以忠毅呜呼惟尔精诚贯于白日与城存亡义不返顾有臣如此忍令湮没弗彰用勒贞珉永表风烈尔后人尚其承休无斁哉康熙三十年八月十一日立 

　　康熙三十年九月初九日皇帝遣礼部郎中黄茂谕祭故诰封一品太夫人那喇氏之灵曰朝廷弘锡类之恩典均存殁臣子着靖共之节荣被庭闱尔那喇氏乃议政大臣经筵讲官刑部尚书加一级图纳之母尔子历任有年勤劳厥职推原家训宜贲彝章特颁谕祭以光泉壤尔灵不昧其钦承之 

　　奉天承运皇帝制曰国家思创业之隆当崇报功之典人臣建辅运之绩以施锡爵之恩此激劝之宏规诚古今之通议尔二等郎苏性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祇服朕命勉尽乃心康熙九年五月初六日康熙三十年十月□□日孝□妇叔穆禄氏孝长孙佐领三等侍卫阿尔泰次孙承袭公拉尔泰三孙长保住四孙佛僧保五孙阎保住谨立 

　　康熙二十八年十月初五日皇帝遣礼部右侍郎多奇谕祭故太子少师内大臣三等公佐领飞扬俄之灵曰鞠躬尽瘁臣子之芳踪恤死报勤国家之盛典尔飞扬俄性行纯良擢内大臣敬慎厥职方冀遐龄忽焉长逝朕用悼焉特颁祭葬以示悯恻呜呼宠锡重垆庶沐匪躬之报名垂信史聿昭不朽之荣尔如有知尚克歆享康熙三十年十月吉日孝妻叔穆禄氏长男佐领三等侍卫阿尔泰次男承袭公拉尔泰三男长保住四男佛僧保五男阎保住等谨立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番加一级农泰性资端谨才识宏通初列官阶克着勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任二次征湖广时于保庆府首先登进遂克其城故授为拖沙喇哈番二任授为拜他喇布勒哈番三任授为拜他喇布勒哈番兼一拖沙喇哈番四任授为三等阿达哈哈番五任补授仓州城守尉六任进湖广江西云南等处因着有功绩授为二等阿达哈哈番世袭罔替康熙三十年十月十一日妻富察氏立 

　　皇清光禄大夫内大臣一等精奇尼哈番加一级谥果壮吴公碑国家起自东陲创兴大业折冲御侮资师武臣之力居多而赏功酬伐爰乃苗裔生则有禄位之荣殁则有封谥之典恩至渥也公生而英敏年甫九岁太祖高皇帝即擢为近侍比长魁梧有膂力以知遂属以兵事且分隶汉俘千人例视一等大臣每遇征伐必为前驱披坚执锐所向有功攻辽东首山先陷阵征董奎回兵时探知察哈赖踪迹同八都统每一大臣前去先追及敌兵后众到齐击战时又首先杀进取宁远未克回兵时有汉兵追尾而来埋伏击之攻囊努克时有敌军马步百余人将我差人一名活拏掳去追及俱杀之救回差人有佐领萨谭下一人剌伤二人奔入太祖宫殿公手执之太宗文皇帝时征朝鲜国后有二卓尔璧带领妇女逃遁追及俱杀之初次征北京进边之日击三屯营时独出众人之前至北京之日与袁巡抚兵对战前伤未愈先入击战后二次征北京时率领前锋从昌平前去北京埋伏二次两次遇敌兵直击至城下二次前去北京埋伏遇黑副将兵击败之又击败祖总兵自芦沟桥往良乡进发遇敌兵直抵至步兵营败之后宁远马兵至城突出击战时首先众人追至城边斩杀甚多又鄂硕苏尔德在良马山被敌兵追来从旁击入斩杀填沟濠甚多征锦州时有锦州兵出城击战首先杀入擒获副将大厅一人三次围锦州击松山兵马时对击败之过北京征山东时在丰润等县击败范军门时二次擒获游击一员三河等县击败蒋军门兵二次在青州府击败八总兵官兵丁时率领前锋先擒获副将一员击败吴总兵时率八旗前锋先击败之顺治年间公取前屯卫击败宁远拨兵得明季时至山海关击败流贼追至庆都县地方率本都统击败之追赶滕机思时率兵先至吴礼雅素泰河边斩其哈尔哈布颜图秦济击图谢图汉率领护军兵丁首先杀入公每临阵冐矢石奋不顾身大战独战数十次功皆居最起家由佐领历任内大臣世职则由拜他喇布勒哈番累加一等精奇尼哈番以太祖配郊覃恩晋二等伯爵后坐事削止留一等精奇尼哈番以康熙四年四月初二日卒上念勋旧诏易名建碑如例呜呼公以一生汗马劳绩荷四朝知遇殊恩攻必取战必克虽古之名将何以加兹今公子郎坦持诰命索文于余谨撮其梗概勒之丰碑庶垂示后昆知所效法固所以绍先烈报国恩云铭曰绛灌兴汉鄂郧肇唐维公伟伐竹帛辉煌佳城牛卧华表鹤翔用勒贞珉永以垂芳经筵讲官东阁大学士兼吏部尚书加一级孝昌熊赐履拜撰经筵讲官文华殿大学士兼礼部尚书加一级桐城张英拜书光禄大夫议政大臣领侍卫内大臣满洲都统火器营都统昭武将军安北将军前锋都统世等精奇尼哈番兼佐领加二级男郎坦立康熙三十年□月□□日 

　　阵亡副都统兼佐领拖沙喇哈番谥忠毅迈图碑文朕惟人臣以忠勇自奋効力疆圉尽瘁不辞劳久着生则邀章服之荣殁则厚饰终之礼此朝廷酬庸之盛典恤下之弘仁也尔迈图素裕韬钤式昭果毅整王师以戮力克懋壮猷偕羣帅以徂征夙资伟畧当风清山左贾勇先驱逮檄布天南摧坚深入□□奋戎行之绩七闽扬敌忾之威材擅干城擐甲则迭闻凯奏班居宿卫执殳而毕殚忠忱抚历岁之勤劳常念驰驱之烈畀再传之爵秩用彰战胜之功方竭力于行间遽陨身于王事成劳具在轸悼良深壮节犹存优崇宜及是用锡之祭葬被以恩褒报厥□□谥曰忠毅呜呼丰碑日丽永流泉壤之光宅兆云凝恒焕松楸之色丹心不泯荣膺此日丝纶宠命长留名炳千秋竹帛康熙三十一年三月二十四日立 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔二等阿达哈哈番加一级齐林布性资醇谨才识渊宏懋延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任袭父二等阿达哈哈番二任今职康熙三十一年五月初一日立康熙岁次庚寅季春谷旦长子德保次子施保敬立 

　　奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔布尔凯乃佐领加一级郭礼之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩赠尔为通议大夫佐领加一级锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆孕爰归善于厥生盛典维新壸仪愈着尔佐领加一级郭礼母俄昭氏帏范克端胎教居身教之先慈训惟勤能爱在能劳之后宜沛貤封用昭母德兹以覃恩赠尔为淑人于戏子情罔极感顾复而敦孝国纶普被念劬劳以疏荣嘉乃恩勤褒其遗范康熙二十七年十月二十三日康熙三十一年八月十三日孝男佐领郭礼长孙三等阿达哈哈番穆良安次孙护军校鄂令安等谨立 

　　奉天承运皇帝制曰乌府阶崇朝着实瞻乎邦宪豸冠秩峻官联首挈夫王纲式贲新纶用嘉懋绩尔都察院左都御史镶红旗汉军都统加四级于成龙操修端谨学识宏通正色立朝克励公忠之节洁身率属还彰蹇谔之风振国纪以森然殿中执法肃朝仪而俨若柱下垂绅允谐司直之名宜有酬庸之典兹以克襄公事特授尔阶光禄大夫锡之诰命于戏孝宪贞度方严益励夫霜标激浊扬清端亮尚符于风采承兹誉命勉乃嘉猷初任直隶永平府乐亭县知县二任顺天府通州知州三任江南江宁府知府四任江南安徽按察使司按察使五任督理高宝等处下河事务六任巡抚直隶等处地方管辖紫荆等关宣府一镇地方密云等关隘赞理军务兼理粮饷都察院右佥都御史七任都察院左都御史八任今职制曰职重上卿地道合含章之誉礼崇内则家人彰顺位之功爰嘉壸仪之修用晋国恩之锡尔都察院左都御史镶红旗汉军都统加四级于成龙妻李氏克勤懿德式资良猷合志相成奉公忠之茂绩同心交儆树廉正之休声令轨攸昭褒章载沛兹以尔夫克襄公事赠尔为一品夫人于戏风着素丝伫助良臣之阀阅芳流彤管敬承宸陛之丝纶嘉尔德音贲兹宠命制曰臣忠体国靖共裕乃谟猷妇顺宜家贞静昭其似积爰嘉令德宜沛鸿尔都察院左都御史镶红旗汉军都统加四级于成龙继妻周氏秉性端庄持躬淑慎组紃执作缵内行以重辉珩佩和谐佐清操而媲美前庥克嗣宠命宜颁兹以尔夫克襄公事封尔为一品夫人于戏壸教相承允着坤闱之范纶章载锡均邀天室之恩懿则丕昭荣光祗服康熙三十一年九月初三日 

　　奉天承运皇帝制曰位列崇阶作忠由于移孝业隆严训资父所以事君念兹堂构之贻厥有丝纶之贲尔于得水乃都察院左都御史镶红旗汉军都统加四级于成龙之父躬裕懿修世推淳德泽流弓治裕家学于庭帏庆衍门闾亮天工于邦国令名允称殊典庸加兹以尔子克襄公事封尔为光禄大夫都察院左都御史镶红旗汉军都统加四级锡之诰命呜呼一经迪后式传报国之忱七命沾恩益着象贤之美钦承休宠用奖嘉谟制曰职重期班宜溯源乎内训功崇王国尤归美于母仪式奖芳规俾承休宠尔都察院左都御史镶红旗汉军都统加四级于成龙母王氏名成令善质秉柔嘉七诫早娴流徽声于妇职三迁足法着慈教于卿材令问夙彰洪施宜沛兹以尔子克襄公事赠尔为一品夫人呜呼鸾书锡庆伸乌哺之私恩象服增荣慰熊丸之勤苦钦予宠命昭乃休风制曰劬劳罔间垂鞠子之深恩褒锡维均懋劝忠之令典谊无分于先后宠并极乎优隆尔都察院左都御史镶红旗汉军都统加四级于成龙继母宛氏夙娴内则克嗣前徽贵不忘勤妇职克敦于苹藻慈能启孝母仪聿着于庭闱茂典爰颁殊恩并沛兹以尔子克襄公事封尔为一品夫人呜呼藋茀恭膺益表柔嘉之范丝纶洊被用申顾复之情休命其承德音弥播康熙三十一年十一月二十日 

　　皇清诰封荣禄大夫镇守云南鹤丽等处地方总兵官右都督加四级四十六碑文奉天承运皇帝制曰阃外疏功特重丈人之任师中树绩爰标上将之名望重干城恩颁纶綍尔镇守云南鹤丽等处地方总兵官右都督加四级四十六谋猷克壮材艺兼优早执锐以披坚久司军旅乃建牙而仗节遂总戎麾裘带从容功信成于樽俎车徒整练势俨并于金汤爰贲宠纶俾膺嘉奖兹以覃恩特授尔阶荣禄大夫锡之诰命于戏式颁殊宠用酬伐阅之勋祗服徽章益展韬铃之略尚勤后効无替前劳初任拜他喇布勒哈番二任加一级三任湖广均州副将四任总兵官右都督加四级五任贵州大定总兵官右都督六任今职康熙三十一年男李世□□锦世蔚世茂孙真立 

　　奉天承运皇帝制曰从龙捧日建嘉绩于崇班弋雁瞻星赖同心于内助尚嘉阃德宜沛明纶尔原任都统伯石廷柱妻何氏夙彰淑慎克着柔嘉相玉帐之勋猷敬能聚德厉素丝之节槩俭以成廉欲表徽音特申殊渥兹以尔孙克襄公事赠尔为一品夫人于戏鸾章五采同雨露以咸沾象服六珈俪河山而并重钦兹宠命慰尔幽灵康熙三十二年四月初九日 

　　阵亡头等公内大臣都统舅舅谥忠勇侈 【侈：佟】 国纲碑文朕惟自昔勋旧之臣乃心王室平居恪勤职事左右宣劳一旦奉扬威命而忠不辞难勇不避险鸿名骏烈焜耀无穷史册所书良足嘉叹尔佟国纲赋性贞纯秉心渊塞亲居元舅而敬以持身位列上公而谦能服物入则虔共宿卫出则筦领禁军伟量夙重于岩廊令问允孚于寮寀乃者小丑构争近逼边圉三军声讨简佐元戎尔乃慷慨厉兵赳桓敌忾属贼锋之既挫将弃垒以潜奔尔犹擐甲直前提戈独进锐弥坚 【锐弥坚：锐□弥坚】 金石壮气逾薄虹霓誓扫陆梁永清朔汉 【汉：漠】 岂期上将遽殒师中夫尔以肺腑之亲心膂之寄秩崇望峻劳久勋高假令偕众旋军亦可从容奏凯而尔义存愤激甘蹈艰危人尽如斯寇奚足殄易曰君子以致命遂志传曰杀敌为果致果为毅惟忠生勇尔实兼之循行易名洵无愧矣呜呼典礼加隆荣哀悉备英风震于边徼劲节炳若丹青九原有知应无遗憾惟朕惓思懿戚笃念老成身后追褒久而滋痛特命所司勒文墓石昭朕己 【朕已：已字衍】 之怀亦俾后之人知所激劝焉康德 【德：熙】 三十二年四月二十四日立 

　　如此 【如此二字之上：有阙文】 公生于天聪乙亥年六月三十日午时卒于康熙戊午年五月二十九日丑时年四十有四配孟氏川陕总督忠毅公女逮事姑嫜克勤有道相夫子内庀家政庭帏肃睦而母仪聿着尤有剪发还鮀之风以覃恩封夫人子二长王?剌则理官户部江南清吏司员外郎娶觉罗氏继娶那氏觉罗氏明氏次孙着国学生娶郎氏孙三包临泰王?则王?刺则理 【泰王?则王?刺则理：泰王?刺则理】 出包寿包德孙着出余因叹国家开创之际景运休明材贤蔚起肤敏之士望风景从而先世笃忠贞克济厥美勤劳茂于殿陛勋业着于疆场益以光大前谟启佑奕■〈礻冀〉可不谓盛焉者乎余愧不文与公之长□交□契□□墓碑□属不获辞谨摭其大者而书之于石且为之铭铭曰皇皇宾恪蔼蔼懿亲少参扈从早笃忠纯海氛初炽势且震邻勇冠行间天威□振载逼其拗臣舰屹陈奋跃先登山岳催堙豹尾峩峩属目天人波澄绝岛风静八闽帝嘉乃绩宠渥殊伦泽裕后嗣久而弥新余职史氏论事核真爰纪□轨永勒贞珉赐进士出身承德郎侍东宫会讲左春坊左中允兼翰林院编修前右春坊右中允兼翰林院编修平定三逆方略明史纂修官翰林院编修甲子科顺天乡试主考官翰林院满书庶吉士琅玡王沛思拜撰内阁纂修一统志馆监生钱塘诸德泮拜书康熙三十二年岁次癸酉嘉平月吉旦皇清诰封通议大夫王公之墓大清康熙岁次癸□七月吉旦立 

　　镇守西安等处地方将军三等阿达哈哈番谥敏恪马喇碑文朕惟国家绥靖封疆必资果毅之臣寄以元戎之任勤劳克着恩礼斯隆生膺显秩之荣殁厚饰终之典□酬勋庸示褒劝也尔马喇秉志纯诚赋才英伟早承前绪聿将匪懈之忱分典禁兵能励靖共之谊奉吁谟指授削平雅克萨城宣服远之威灵厘定俄罗斯界特膺简命你镇秦关训练多方纪律明而俾裨奋勇□罔倦慈惠溥而卒伍腾欢允称阃外之才克协师中之吉遽闻溘逝深悼朕怀爰考彝章宜颁渥泽谥名□以表嘉猷呜呼虎帐星沈永念干城之佐龙章日丽用昭简牍之光勒以丰碑垂诸奕叶不亦休欤康熙三十三年四月二十四日立 

　　康熙三十三年七月初三日皇帝遣太仆寺正卿杨舒谕祭总督江南江西等处地方军务兼理粮饷操江兵部右侍郎兼都察院右副统御史加一级傅腊塔之灵曰朕惟国家简贤分治聿崇制阃之司人臣着绩宣猷当懋酬庸之典果其正己率属敷惠宁民生则朝宁倚为股肱殁则闾井思其膏泽殊恩特沛遗爱斯彰尔傅腊塔志行端方谋猷练达剔历中外久着忠勤精白乃心恪共尔位朕以两江重地保障需人乃于卿贰之班简畀节钺之任尔有为有守洵才德之兼优克慎克勤更抚绥之靡暇纪纲振饬而官吏之肃清恺惠昭宣而兵民辑睦廉隅足式远近赖其激扬经画多方东南乐其静镇今春入觐眷遇有加倚毗正殷奄终忽告廑朕心之轸恻越常格以敷恩特遣专员驰祭官舍呜呼封疆任重允为屏翰之楷模棨戟风清遽悼老成之徂谢苾芬式荐纾悲感于小民纶綍遥颁表□□旌于泉壤灵其不昧尚克歆承本年十月二十九日皇帝遣礼部左侍郎席尔达谕祭总督江南江西等处地方军务兼理粮饷操江兵部右侍郎兼都察院右副都御史加二级赠太子太保拜他喇布勒哈番谥清端傅腊塔之灵曰朕惟国家课治亟资保障之才臣子奉公尤重端纯之品苟正身而率属能实心以惠民懋绩着于生前休声留于殁后宜加殊锡以表嘉猷尔傅腊塔志笃贞诚材优干济始宣劳于秘省早树望于中朝晋陟霜台出司藩牧忠勤克茂任使咸宜□迁卿贰之班□効赞襄之力惟两江之要地藉制府为重臣特简贤能俾膺节钺尔乃精白自矢才守均优驭下则务恤穷阎律己则谨持廉节激扬清浊而官吏承风绥辑军民而东南乐业倚毗方切奄忽云殂棠荫常存感兆人之殒涕輀车乍返闻夹路之衔悲朕前遣专员致祭官署用申轸悼以示褒扬兹复峻赠台司荣加世秩式□彝典并予易名谥曰清端允昭懿行呜呼保厘奏最己征卓越之勋庸赠恤加恩聿沛优隆之典礼式几筵而荐享作屏翰之仪型惟尔有灵尚其□受本年十一月二十一日皇帝礼遣礼部尚书张英谕祭总督江南江西等处地方军务兼理粮饷操江兵部右侍郎兼都察院右副都御史加二级赠太子太保拜他喇布勒哈番谥清端傅腊塔之灵曰朕惟尔秉志公忠负才练达矢丹心以报国弊绝风清凛素节以持躬民怀吏畏方倚封疆之寄遽兴永逝之悲睠劳贤念 【睠劳贤念：睠念】 贤劳再颁奠享呜呼功施未泯爰征爱戴于舆情恤典加隆迭被宠绥于泉壤用彰激劝尚克歆享 

　　奉天承运皇帝制曰朕惟尚德崇功国家之大典输忠尽职臣子之常经朕承往制甄进贤能特设文武勋阶必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿怠浑达礼尔原系护军□署参领往征广东新会县有贼李定国兵万余列阵拒敌尔率本甲喇击败之山峪内有贼兵四万余列阵拒敌尔率本甲喇又击败之横州江边有贼兵万余列阵拒敌尔率本甲喇击败之其殿后□贼兵二千余众尔闯阵活擒总兵官一员击败之嘉尔故授为拖□喇哈番复以覃恩加级特授尔阶中宪大夫锡之诰命大清康熙三十四年四月初六日立 

　　奉天承运皇帝制曰堂陛尊严九级辨等威之分班□师济百僚资赞导之能尔鸿胪寺卿布遮礼持躬谨饬莅事勤能掌廊庙之宣传登降罔愆于度朝习朝廷之典故会同咸□于仪欣逢嘉会之期用锡纶音之宠兹以覃恩特授尔阶中宪大夫锡之诰命于戏趋承有□广励翼于庶可崇奖宜加席府隆庥于卿尹大清康熙三十四年四月初六日立 

　　皇帝谕祭故诰封光禄大夫都察左都御史汉军都统加四级于得水之灵曰朝廷宏锡类之恩典均存殁臣子着靖共之节荣被亲闱尔于得水乃总都河道都察院左都御史兼兵部右侍郎于成龙之父尔子历仕有年勤劳厥职推原家训宜贲彝章谕祭特颁以光泉壤尔灵不昧其钦承之康熙三十四年十一月十九日 

　　康熙叁拾肆年伍月拾壹日遣礼部郎中加三级舒图祭文皇帝谕祭甘肃巡抚兼都察院右副都御史加八级严泰之灵曰鞠躬尽瘁臣子之芳踪恤死报勤国家之盛典尔严泰性行纯良才能称职服官年久着有勤劳方冀遐龄忽闻奄逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享康熙三十四年十二月十八日立 

　　皇清诰封朝议大夫山东督粮道刘大老爷感恩碑康熙叁拾伍年岁次丙子季春吉旦山东士庶军民王求宁车增□振梁克壮王知命徐秉伦李长禧任汝阜江存礼傅京刘荣治张卫等仝立老爷讳安国号宁侯殁后为都城隍东省屡月 【月：有】 显应其详载德州祠堂碑记中老爷清廉正直为国爱民山东士庶军民无不感戴恳留葬本省奈其家终不允故送至京都立感恩碑于墓前以垂不朽或少尽心于万一云 

　　云麾使加一级通议大夫尼堪之碑康熙三十五年三月谷旦孝子花子立 

　　内阁侍读学士加八级授为正一品光禄大夫吴达哈之碑康熙三十五年三月谷旦孝子吴达寿立 

　　奉天承运皇帝制曰翼亮天工象协三台之列弘敷帝载位居庶职之先惟懋丕绩以酬恩乃沛新纶而锡爵尔文华殿大学士兼吏部尚书佐领加二级伊桑阿凤阁清才鸾台雅望典章练达服勤匪懈于寅恭器识渊凝顾问时资于靖献属在纶思之地参机务之殷繁每抒钦翼之忱佐经猷于密勿崇阶蚤陟弘奖申加兹以覃恩特授尔阶光禄大夫锡之诰命于戏启乃心以沃朕心尚嘉谟之时告慎厥位以风有位期庶绩之咸熙永劭休声祗膺荣命康熙三十五年三月十四日中宪大夫江西南安府知府海宁陈奕禧谨书 

　　皇帝谕祭故原任杭州副都统因年老原品解任倭黑之灵曰鞠躬尽瘁臣子之芳踪恤死报勤国家之盛典尔倭黑性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享康熙三十五年八月二十九日 

　　奉天承运皇帝制曰分五戎而布略臣职攸司沛七命以酬庸国恩覃被阀阅既光夫旧德丝纶宜贲以新荣尔头等阿思哈尼哈番又一拖沙喇哈番佐领巴郎素抒尽诚备娴武事人参环卫久资奔走之才出佐戎行克奋赳桓之气惟矢心之如一斯莅事以多功幸际风云欣逢庆典诞敷雨露宜荷宠褒兹以覃恩特授尔阶资政大夫锡之诰命于戏夙夜匪懈无忌敌忾之思章服斯皇尚克効忠之素伫须后命式绍前猷康熙二十三年九月二十四日康熙三十六年二月十八日□封夫人妻武客孙觉罗氏谨立赐进士出身礼部精膳清吏司主事王作舟书康熙三十五年五月十三日镌文一等阿思哈哈番又一拖沙喇哈番牛彔章英孝孙巴郎孙妇赵氏 

　　奉天承运皇帝制曰锡类推恩朝廷之大典分猷亮采臣子之常经尔蓝翎薄思和持心克谨莅事惟勤奉公罔懈尽职靡愆盛典既逢宜加新命兹以覃恩授尔为承德郎锡之敕命于戏宏敷章非之荣用励靖共之谊钦此宠命懋乃嘉猷制曰恪共奉职良臣既殚厥心贞顺宜家淑女爰从其首尔蓝翎薄思和嫡妻傅查氏含章协德令仪素着于闺闱黾勉同心内治相成于夙夜兹以覃恩赠尔为安人于戏龙章载涣用褒敬戒之勤翟茀钦承永作泉原之贲薄思和剿灭湖广山贼时往攻茅麓山门路贼众二千余兵于三处列阵拒敌俱击败之因攻门下阵亡故授为拖沙喇哈番准袭二次康熙三十六年七月继妻马佳氏立 

　　奉天承运皇帝制曰德厚流光溯渊源之自始功多延赏锡褒宠以攸宜应沛殊施用扬前烈尔东格乃一等护卫苏鲁纳之祖父性资醇茂行谊恪纯启门祚之繁昌华簪衍庆廓韬钤之绪业奕叶扬休巨典适逢崇阶宜陟兹以覃恩赠尔为通议大夫一等护卫锡之诰命于戏三世声华实人伦之盛事五章服采洵天室之隆恩显命其承令名永着制曰天朝行庆必推本于前徽家世贻谋遂承休于再世彝章宜锡宠命载扬尔一等护卫苏鲁纳祖母李佳氏壸范示型母仪着媺惠风肆好既比德于珩璜余庆绵延自邀恩于翟茀特颁渥典用表芳规兹以覃恩赠尔为淑人于戏缓带轻裘□孙枝之材武高文典册貤大母之显荣祇服宠绥永昭良轨制曰遡贻谋于式谷恩义兼隆广锡庆于重闱后先媲美前劳既懋崇奖宁遗尔一等护卫苏鲁纳继祖母纳拉氏阃仪不忒母德可嘉传淑懿之芳规历岁年而弥着启忠贞之贤嗣衍宗绪以常新宠泽攸加显扬克遂兹以覃恩赠尔为淑人于戏礼娴内则留长庆于后人宠锡朝章荷荣名于奕世特颁休命以慰尔灵康熙三十六年七月十九日 

　　奉天承运皇帝制曰云霄官阀式崇开府之勋棨戟家风实始趋庭之训爰施宠奖用贲徽章尔绰尔门乃巡抚云南兼建昌毕节等处地方赞理军务兼督川贵兵饷都察院右副都御史加七级石文晟之父世投青箱庭生玉树贻之清白蔚为盛世圭璋教以义方屹作兴朝屏翰兹以覃恩赠尔为光禄大夫巡抚云南兼建昌毕节等处地方赞理军务兼督川贵兵饷都察院右副都御史加七级锡之诰命于戏称先则古诗书蕴文武之谟浴德澡身忠孝立子臣之鹄祇承渥典永荷殊荣制曰家声光大庭闱之式谷攸先门祚蕃昌闺闼之贻庥夙裕洊加天宠用阐母仪尔巡抚云南兼建昌毕节等处地方赞理军务兼督川贵兵饷都察院右副都御史加七级石文晟母李氏娴于典则着有规型爱必先劳每勖莅官之敬忠于所事率由贻教之贤兹以覃恩赠尔为一品夫人于戏锡茂奖于兰陔芳蕤益播被惠风于葱佩馨泽弥新祇受荣章永标淑德康熙三十六年七月十九日 

　　奉天承运皇帝制曰奉玺书于中禁位重旬宣领节镇于外台职司抚辑任专锁钥绩奏澄清尔巡抚云南兼建昌毕节等处地方赞理军务兼督川贵兵饷都察院右副都御史加七级石文晟才本优长躬能表率六条秉宪人瞻列戟清霜百郡承流地徧随车膏雨特颁庆典诞播徽章兹以覃恩特授尔阶光禄大夫锡之诰命于戏厘纪振纲资奠安于伟略諴民饬吏慰宵旰之深衷罔替成劳用终永誉制曰持纲秉宪良臣奏节钺之勋履顺思庄淑女着珩璜之范芳型无忝茂奖宜加尔巡抚云南兼建昌毕节等处地方赞理军务兼督川贵兵饷都察院右副都御史加七级石文晟妻李氏名家作配内则是娴励妇节于缟綦每觉霜威辉映谨家闲于阃阈益彰铃阁清严兹以覃恩赠尔为一品夫人于戏贲锡宠章播休声于闺闼诞敷嘉泽扬令问于巾袿式受荣施祗承显命康熙三十六年七月十九日 

　　奉天承运皇帝制曰十连班峻蕃宣先守土之臣九牧任专方岳表莅官之范保厘是寄僚属具瞻尔湖广湖北布政使司布政使王燕综务精明持躬恪谨敛财均用平赋式于权衡宣化承流宁闾阎之干止式逢庆典用锡恩纶兹以覃恩特授尔阶通奉大夫锡之诰命于戏天章贲宠懋膺车服之荣氏俗协和益展阜成之效勉图终誉永荷荣光康熙三十六年七月十九日 

　　奉天承运皇帝制曰宜威効力事父资以事君锡类推恩教忠本于教孝道存激劝志慰显扬佐领兼拜他拉布勒哈番又拖色拉哈番秦达瑚乃镇守宁古塔将军加一级沙纳海之父倜傥负奇老成垂范鲤庭授传家之训国有爪牙虎臣策报主之勋人敦诗礼兹以覃恩赠尔为光禄大夫镇守宁古塔将军加一级锡之诰命母傅查氏赠尔为一品夫人于戏莅官能敬已弘冑后之基有子亢宗益励在公之念予何吝于爵赏尔克世其弓裘康熙三十六年七月十九日 

　　奉天承运皇帝制曰国重干城之选宣力惟人朝颁章服之荣酬庸有典爵首隆于五等命宜锡自九重尔一等公议政大臣舅舅佟国维性资忠勇器识宏通依日月之光华懋成劳于钟鼎际海山之清宴食旧德于旗常比晋秩夫崇阶益靖共于在位心存天室长存捧日之忱贵列上公弥励循墙之节欣逢庆泽式焕新纶兹以覃恩特授尔阶光禄大夫锡之诰命于戏懋乃嘉猷允称腹心之寄膺兹宠奖益彰阀阅之勋祇服训辞对扬休命初任一等侍卫二任内大臣三任领侍卫内大臣四任一等公领侍卫内大臣五任今职制曰夙夜匪懈王臣既殚厥忠黾勉同心命妇爰从其贵既含章而正内宜锡爵以疏荣尔一等公议政大臣舅舅佟国维妻何奢礼氏顺以正家慈能逮下赞良规于琴瑟徽柔不让女宗致孝养于尊章门视悉符内则既代忠而余庆宜受祉以分荣兹以覃恩封尔为一品夫人于戏躬亲苹藻以用之公侯之宫象表山河永厘尔子孙之庆益端懿范勿替徽音康熙三十六年七月十九日 

　　奉天承运皇帝制曰德厚流光溯渊源之自始功多延赏赐褒宠以攸宜应沛殊施用扬前烈尔农济拔乃御前一等侍卫包衣佐领兼武备院大人加一级关保之祖父性资醇茂行谊恪纯启门祚之繁昌华簪衍庆廓韬钤之绪业奕叶扬休巨典式逢崇阶宜陟兹以覃恩赠尔为资政大夫御前一等侍卫包衣佐领兼武备院大人加一级锡之诰命三世声华实人伦之盛事五章服采洵天室之隆恩显命其承令名永着制曰天朝衍庆必推本于前徽家世贻谋遂承休于再世彝章宜锡宠命载扬尔御前一等侍卫包衣佐领兼武备院大人加一级关保祖母□□□里□□□示型母□□□惠风肆好既比德于珩瑾余庆绵延自邀恩于翟茀特颁渥典用表芳规兹以覃恩赠尔为夫人于戏缓带轻裘挺孙枝之材武高文典册貤大母之显荣祇服崇阶永昭□□制曰遡贻谋于式谷恩义兼隆广锡庆于重闱后光媲美前劳既懋崇奖宁遗尔御前一等侍卫包衣佐领兼武备院大人加一级继祖母觉罗氏阃仪不忒姆德亦□传淑懿之芳规历岁年而弥着启忠贞之贤嗣衍宗绪以常新宠泽攸加显扬克遂兹以覃恩赠尔为夫人于戏礼娴内则留长庆于后人宠锡朝章荷荣名于奕世特颁休命以慰尔灵康熙三十六年七月十九日 

　　奉天承运皇帝制曰位列崇阶作忠由于移孝业隆严训资父所以事君念兹堂构之贻厥有丝纶之贲尔拜音住乃吏部尚书加三级佐领科尔坤之父躬裕懿修世推淳德泽流弓冶裕家学于庭帏庆衍门闾亮天工于邦国令名允称殊典庸加兹以覃恩赠尔为光禄大夫吏部尚书佐领锡之诰命于戏一经迪后式传报国之忱□命沾恩益着象贤之美钦承休宠丕裕来昆康熙三十六年七月十九日 

　　奉天承运皇帝制曰恩敷有位晋显秩于清班泽逮前人溯劬劳于大人 【大人：大父】 尔□勒乃骁骑参领佐领奉宸苑海子郎中加三级都图之祖父善积厥躬庆流于后业守一经之训允裕孙谋庭开再世之祥克□祖武兹以覃恩赠尔为资政大夫骁骑参领佐领奉宸苑海子郎中加三级锡之诰命于戏谷贻既永昭式廓于家声宠锡弥弘贲隆施于泉壤制曰朝廷广锡类之仁恩昭晋秩臣子遂显扬之志源溯重闱尔骁骑参领佐领奉宸苑海子郎中加三级都图之祖母瓜尔佳氏礼娴内则泽裕后昆含饴早着夫恩勤祥绵华冑称职念由于壸□庆沛新纶兹以覃恩赠尔为夫人于戏佑启后人丕振光昌之绪褒嘉淑德永垂纯备之仪康熙三十六年七月十九日 

　　奉天承运皇帝制曰宣猷服采中朝抒报最之忱锡类推恩休命示酬庸之典尔满达尔汉乃詹事府左春坊左庶子掌坊事加六级常寿之父令德践修义方夙着诗书启后用彰式谷之风弓冶传家克作教忠之则兹以覃恩赠尔为资政大夫詹事府左春坊左庶子掌坊事加六级锡之诰命于戏笃生杞梓之材功归庭训丕焕丝纶之色泽及泉台康熙三十六年七月十九日 

　　奉天承运皇帝制曰正四品典仪加一级袁宛尔达砥行谨良持身勤恪服劳藩邸克昭祇慎之仪相礼天宗常着等威之辨兹以覃恩特授尔阶通议大夫锡之诰命尔妻安氏勤以相夫敬能聚德赠为淑人尔父袁有栋禔躬醇谨课子义方赠为通议大夫锡之诰命尔母高氏爱劳兼至诲育弥勤赠为淑人尔祖父袁焕高门叶吉积善贻臧赠为通议大夫锡之诰命尔祖母顾氏礼法夙娴恩勤素着赠为淑人于戏奕叶克昌沛新纶而式焕重徽弗替扬旧德以弥光慰乃孝思励兹忠勇康熙三十六年七月十九日 

　　奉天承运皇帝制曰臣子靖共之谊勇战即为敬官朝廷敷锡之恩作忠乃以教孝尔科尔魁乃护军参领加一级谟尔洪之父令德克敦义方有训衍发祥之世绪早大门闾旌式谷之休风用光阀阅惟令子能娴戎略故懋典宜沛纶章兹以覃恩赠尔为资政大夫护军参领加一级锡之诰命于戏显扬既遂壮猷一本于贻谋缔构方新殊锡永绥夫余庆钦予时命慰尔幽涂制曰臣能宣力爱劳固赖于严亲子克承家令善多由于慈母尔护军参领加一级谟尔洪母马家氏柔顺为仪贤明着范当弧矢悬门之日瑞应虎臣迨干城报国之臣恩沾鸾诰兹之覃恩赠尔为夫人于戏贲翟车而焕采宠命祇承摛彤管而扬徽遗型益永制曰美相继而益彰家有贤明之教恩并施而斯厚国崇褒锡之文尔护军参领加一级谟尔洪继母觉罗氏勤克相夫慈能逮下一堂琚瑀和鸣允叶于闺帏五夜机丝俭德茂传于婣党兹以覃恩赠尔为夫人于戏溥一体之荣光戟门袭庆沛九天之濊泽马鬣生辉康熙三十六年七月十九日原任盛京工部侍郎西安书 

　　奉天承运皇帝制曰谊笃靖共入宫必资于敬功归诲迪能仕而教之忠爰沛国恩用扬庭训尔布舒库乃骁骑参领佐领奉宸苑海子郎中加三级都图之父躬修士行代起儒风抱璞自珍克毓圭璋之秀析薪能□弥彰梓杞之良兹以覃恩赠尔为资政大夫骁骑参领佐领奉宸苑海子郎中加三级锡之诰命于戏贻令问于经籝义方久着佩徽□于策府礼秩加优茂典丕承湛恩永荷制曰移孝作忠懋简劳臣之绩推恩锡类式扬贤母之名载贲荣纶用宣懿范尔骁骑参领佐领奉宸苑海子郎中加三级都图之母张氏蚤娴典则夙着规型敬以从夫宜室聿征其顺德勤于训子备官一本于慈祥兹以覃恩赠尔为夫人于戏荷彩翟之天章徽音益畅披彤毫之仙藻惠问常流祇服宠光永绥福履康熙三十六年七月二十五日 

　　奉天承运皇帝制曰谊笃靖共入官必资于敬功归诲廸能仕而教之忠爰沛国恩用扬庭训尔阿哈尼□乃包衣参领佐领兼武备院郎中锡满丕之父躬修士行代启儒风抱璞自珍克毓圭璋之秀析薪能荷弥彰杞梓之良兹以覃恩赠尔为通议大夫包衣参领佐领兼武备院郎中锡之诰命于戏□令问于经籝义方久着佩徽章于□府礼秩加优茂典丕承湛恩永荷康熙三十六年岁在丁丑八月吉日 

　　康熙三十六年八月初七日皇帝遣礼部尚书加四级佛伦谕祭议政大臣经筵讲官刑部尚书佐领加三级谥文恪图纳之灵曰朕惟位崇九列端良冠师济之班职重五刑明允藉慈祥之彦遡勤劳于中外眷注良优伤奄逝于丘原酬庸滋切尔图纳性笃忠诚才优干济早登仕藉誉重词曹当其表率官僚温恭茂着及乎赞襄纶阁敏练夙称拥旌麾于山右司鏁 【鏁：古锁字】 钥于关中膏雨殷流闾里之耕桑皆润仁风丕布庶官之纲纪交修晋陟爽鸠俾掌邦禁秉心似水大小之狱咸清执法如山轻重之条悉协寓精明于浑厚养介直以和平莱尔式敬之小心弼予好生之至意迨屡膺简命克达机宜往理朔方弥昭恪慎正朗台星之曜忽闻朝露之晞每念丰仪成劳可式爰深轸悼恤典攸隆考行易名谥曰文恪呜呼重西曹之法纪共念释之沛北阙之丝纶寔褒定国式将牲醴用布几筵灵如有知尚其祗受 

　　雪屐寻碑录卷九 

　　●雪屐寻碑录卷十 

　　清宗室　盛昱　集录 
　　皇帝谕祭故光禄大夫镶红旗副都统兼管火器营加一级费扬古之灵曰鞠躬尽瘁臣子之芳踪恤死报勤国家之盛典尔费扬古性行纯良才能称职効力行间着有劳绩方冀遐龄忽闻长逝朕用悼焉特颁祭葬以慰幽魂呜呼宠锡重垆庶享匪躬之报名垂信史聿昭不朽之荣尔如有知尚克歆享康熙三十七年二月二十五日遣礼部郎中董务立祭 

　　内大臣谥勒僖阿尔廸碑文朕惟国家简任良材俾列禁地罔分远迩务在得人其有奋迹遐荒克副任使宿卫恪谨扈从宣劳斯荣名褒恤恩有加焉尔阿尔迪秉质朴诚识几明决来从属国早笃向日之忱翼我天衢克慰瞻云之望朕录奇取异疏逖不遗眷惟内附之素诚优以□阶之显秩久膺恩遇屡着勤劳用是拔之内署之班陟之迩臣之上身依陛楯奉左右以不违职典周庐矢忠贞而勿替方期长享多福孰意不克永年朕目?眷思往勚震悼中怀爰诏司存予之祭葬谥曰勤僖于戏亮节克宣累被阙庭之宠嘉名追锡永增泉壤之光勒诸贞珉用垂不朽康熙三十七年六月初八日 

　　议政大臣经筵讲官刑部尚书佐领加三级谥文恪图纳碑文朕惟宣力服劳臣子奉公之谊旌能彰善朝廷恤下之仁矧夫位列卿?軄掌邦禁始终一节罔替忠勤生既被以殊恩殁宜加夫异数聿颁宠綍用慰幽扄尔图纳秉性端方赋姿明敏自升仕版即居禁掖以敷文洊历宫端复簉纶扉而赞采靖共尔位精白乃心爰特畀以封疆俾再膺夫节钺抚循晋地既弊剔而利兴保障秦关复民安而兵戢擢司秋典益裕春温庶狱精研仰体好生之德五刑钦恤上孚慎罚之衷民皆恃以不冤朕每嘉其淑问迨夫军旅驰驱之会着有机宜相度之劳志实笃于棐忱才更优于练达生平扬历并懋功庸夙夜在公方蒙眷倚岂期溘逝深切轸伤是用载考彝章遹昭恤典谥曰文恪以备哀荣呜呼忱隆报国常怀匪懈之纯忠礼重易名克享无穷之令问勒之贞石式贲千秋康熙三十七年六月十一日立 

　　总督江南江西等处地方军务兼理粮饷操江兵部侍郎兼都察院右副都御史加二级赠太子太保拜他剌布勒哈番谥清端傅腊塔碑文朕惟国家所以资封疆之大吏者固在乎操履洁清正己率物又必优干济之才具通明之识斯足以振肃下僚综理□剧绥靖兵民以无负乎简任之重古人所谓有猷有为有守兼之者实难其人也尔傅腊塔秉性贞诚赋材敏达朕屡□拔擢出典屏藩入为卿贰稔知其品行端廉谟猷恢裕念两江幅■〈巾员〉辽阔事务殷烦弹压保厘□需伟略爰畀尔总制之任俾展其经理之才尔能精白一心坊表□职风清弊绝舆论翕然更能宽严互用咸纲举而目张教养交修亦害除而利溥军民辑睦里井□安斯其才守兼优岂非国家之桢干臣子之楷模者与倚任方殷遽尔相□□民讴思至于流涕且吁请□祝观爱戴之弗谖知德施之未泯朕用是深轸于怀驰赐奠醊恤典加渥谥曰清端亲制文以褒美之呜呼人臣能奉宣德意以嘉惠□方生膺显秩殁有荣名勒之贞珉傅于奕世宁不休与康熙三十七年六月二十六日立盛京礼部读祝官官保掌仪司员外郎加一级张保住盛京刑部八品笔帖式桑哥监生布尔赛监生成住监生厄鲁德仝敬立 

　　光禄大夫色公之碑皇帝制曰内府大官之职秩视诸卿中朝典膳之臣统司列署果受成而奏绩斯锡命以旌能尔光禄寺卿加三级色特律己清醇当官恪慎醴羞必节上下固有常经宾祭以时出入曾无非度用颁嘉奖爰答成劳兹以覃恩特授尔阶光禄大夫锡之诰命于戏咨尔和羹宜叶戒平之颂勉其退仓弥抒献纳之忠益懋新猷嗣膺显秩初任兵部笔帖式哈番二任兵部督捕衙门他赤哈哈番三任本衙门主事四任加一级五任刑部员外郎六任本部郎中七任加一级八任山西按察使司按察使九任陕西布政使司布政使十任兵部侍中十一任加一级十二任又加一级十三任翰林院侍讲学士十四任侍读学士十五任今职康熙三十七年九月二十四日 

　　原任内大臣兼辅国将军额奇碑文自古帝王创业垂统以贻万世凡在宗支皆隆爵秩所以劝懿亲也尔额奇乃镇国公额克亲之子性行温朴克守厥职方冀遐龄忽焉奄逝朕笃宗亲爰稽成宪勒之贞珉以垂不朽云尔康熙三十七年十月初六日立 

　　皇清诰赠光禄大夫镶蓝旗副都统一等阿达哈哈番又一拖沙喇哈番加一级觉罗龙公墓志铭古来国姓之赐所以崇有功示一体优礼勋贤之大典也夫本非族属而一旦谱系天潢与昭穆懿亲同其伦序万世子孙与被光荣焉较之五等之封三公之秩尤为宠渥膺斯典者顾□思□自感激报称之不遑而子子孙孙勿替引之其宣猷戮力更有不可涯涘者如镶蓝旗副都统觉罗龙公是已公讳龙席库本姓纳喇氏大父讳卓内部于哈达当太祖皇帝时以其族来归年甚少而太祖与公曾大父有旧遂留大内抚育且赐姓觉罗生丈夫子四人叔讳罗洛即公父也公生而峻拔状貌雄伟神气英英年甫十龄即授一拖沙喇哈番未几迁王府闲散章京寻授护军参领□稔之内官凡三擢公不满假慨然以愿竭股肱心膂为志适察哈尔布尔尼叛奉命出关至大鲁山溪公为后劲击逆突骑斩级俘获过当天子嘉公忠勇又加一拖沙喇哈番擢前锋参领嗣后累事行间功积难以枚举盖不愧古名将之烈云及噶尔旦游魂塞外乌澜布通等处地方公奋不顾身冒矢石负重创皇上耳目其勤慰恤甚至旋自本旗副都统之□与大臣班列时赠缯帛礼秩有加又以三次从征论功加一级呜呼是亦可以见公忠诚报効之大较矣惜乎年不配德未迨悬车之岁以疾考终讣闻九重悯悼赐祭葬呜呼公亦含笑于泉台矣按公生于崇德三年正月十八日戌时卒于康熙三十七年四月初四日亥时享年六十有三历任诰授光禄大夫娶武祖氏诰封一品夫人少司马纳公镇抚山西大中丞达公之妹也子四人长阿密达光禄寺署正袭佐领次罗密达佐领次鄂密达袭一等阿达哈哈番又一拖沙喇哈番次舒密达八品笔帖式女二人俱适望族今于康熙三十七年六月十二日辰时葬于八角村爰差次梗概如左而系之以铭铭曰天汉通兮世爵崇兮间气锺兮笃匪躬兮夺折冲兮截长虹兮酬勋庸兮食报丰兮誉永终兮星陨空兮帝念恫兮恤典从兮树且封兮欝茏葱兮碑石砻兮词难工兮景遗风兮奕■〈礻冀〉同兮庆重重兮延无穷兮诰授朝议大夫户科给事中前户部山西河南四川三司主事赵吉士顿首拜撰康熙三十八年三月十九日  

　　康熙三十七年七月十三日皇帝遣礼部郎中加一级董国礼谕祭镶蓝旗满洲副都统加一级头等阿达哈哈番又一拖沙喇哈番兼佐领龙席库之灵曰鞠躬尽瘁臣子之芳踪恤死报勒国家之盛典尔龙席库性行纯良才能称职方冀遐龄忽焉长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之功尔如有知尚克歆享康熙三十八年岁次己卯三月十九日立 

　　皇清诰封奉政大夫呢哈里之墓大清康熙三十九年二月二十六日孝男佐领□哈哪仝孙七十三立 

　　康熙三十九年四月初五日遣头等侍卫仪都额真领侍卫壮大布赛宗人府郎中瓦尔达礼部笔帖式巴什皇帝谕祭兵部尚书兼都察院右都御史总督河道提督军务拜他喇布勒哈番加十级于成龙之灵曰朕惟熙载亮工端藉劳臣之力宁民敷政允资□事之才苟忠勤无间于始终斯宠□不渝于存殁殊恩特沛懋绩弥彰尔于成龙秉质朴诚负材强干早树声名于州郡旋擢观察于江淮佐理河工不苟附和粤从外服简在朕心拥上谷之旌旄有为有守领中台之风纪克慎克勤辖羽林之禁兵膺河防之重寄扬历多效委任皆宜一自沙漠用兵总领馈饟间关跋涉不惮艰辛事定酬庸优加世职于是节钺再试良质 【良质：良资】 畿甸之新猷昏垫为忧俾就决排之往绩尔能祗承朕命审度机宜驰驱而寝食俱忘筹划而精力倍竭养疴两月即起行河冀厥功之有成讵斯人之云谢朕心震悼越格敷恩特遣专员驰酬官舍并令护视还尔之丧呜呼御灾捍患朕方轸念于河渠尽瘁鞠躬尔遽归魂于泉壤安澜未底怀旧弥殷几筵用陈灵其歆享 

　　皇清诰封资政大夫初任内阁中书二任内阁票签侍读三任宗人府理事官四任都察院御史五任山西按察使司按察使加二级戴纳碑赐进士出身通议大夫兵部右侍郎年家眷弟严曾榘顿首拜题康熙三十九年岁次庚辰七月吉旦孝子长明石图贵升敬立 

　　康熙三十九年八月二十五日遣礼部左侍郎觉罗三宝祭皇帝谕祭兵部尚书兼都察院右都御史总督河道提督军务拜他喇布勒哈番加十级谥襄勒于成龙之灵曰惟尔杰出禀秀锺英扬历艰巨器局恢宏初膺州郡早着循声迨迁皖臬断狱称平协赞河工矫然持议擢抚畿封毅然任事守德奉公惠民察吏仰副朕心宫衔特畀擢居台长宪纪克持俾司禁旅戎政允厘河防是亟命汝往治勉效竭蹶三载于兹朕统六师亲征绝漠汝典饷军锡以世爵抚绥三辅展汝新猷督理黄淮効汝前筹工役方兴安澜日冀忽抱沈疴一朝溘逝追念平生厥劳足悯泉壤虽遐棐忱未泯专官唁问护汝归丧繐帷莅止弥增衋伤酬庸勿替眷此难忘尔灵不昧享此椒浆 

　　兵部尚书兼都察院右都御史总督河道提督军务拜他喇布勒哈番加十级谥襄勤于成龙碑文朕览篇什至于皇华四牡之章用增叹息盖为人臣者驰驱王事不遑宁处以奉简书而上尝述其情以宠之则于其殁也追录旧劳宣示无极固其宜也尔于成龙器局恢宏才力强敏自历州县朕重其人俾握大郡之章旋长江淮之臬曩者下河抗议朕益嘉之命抚邦畿用展干略洎乎晋陟□台兼领都统风纪弥肃戎政亦修时朕已廑念河防往哉维汝施功未竟以服解官及朕大漠亲征尔总理馈饷事平议叙世职优加旋以畿甸要区申命往抚方倚褰帷之重莅用慰八郡之歌思而河患不宁告灾益甚朕念救民仍以付汝冀收后效以续前劳昨朕南巡亲授方略尔奔走无斁夙夜河干况瘁既深疾疢遂作朕遣医赐药慰问于病中专官护丧优恤于身后易名象行谥以襄勤呜呼诗不云乎王事靡盬今者王事河渠是亟省览遗疏朕为怆然盖庶几勤其官以死者故援古人臣矢志靡盬之义以赐之勒我训辞俾永有光于后祀康熙三十九年十二月初十日立 

　　奉天承运皇帝制曰云霄官阀式崇开府之勋棨戟家风实始趋庭之训爰施宠奖用贲徽章尔雅逊乃原任总督四川陕西等处地方军务兼理粮饷兵部右侍郎兼都察院右都御史加四级葛恩泰之父世授青箱庭生玉树贻之清白蔚为盛世珪璋教以义方屹作兴朝屏翰兹以尔子克襄公事赠尔为光禄大夫总督四川陕西等处地方军务兼理粮饷兵部右侍郎兼都察院右都御史加四级锡之诰命于戏称先则古诗书蕴文章之谟浴德澡身忠孝立子臣之鹄祗承□典永荷殊荣制曰家声光大庭帏之式谷攸先门祚蕃昌闺闼之贻庥夙裕洊加天宠用阐母仪尔原任总督四川陕西等处地方军务兼理粮饷兵部右侍郎兼都察院右都御史加四级葛思泰母拖谟氏娴于典则着有闺型爱必先劳每助莅官之敬忠于所事率由贻教之贤兹以尔子克襄公事赠尔为一品夫人于戏锡茂奖于兰陔芳蕤益播被惠风于葱佩馨泽弥新祗受荣章永标淑德康熙四十年二月二十日 

　　奉天承运皇帝制曰国家推恩而锡类臣子懋德以图功懿典攸存忱恂宜勖尔拖沙喇哈番加一级图赫慎持心克谨莅事惟勤俾典厥司特加升用奉公罔懈尽职靡愆盛典既逢宜加新命兹以覃恩特授尔阶中宪大夫锡之诰命于戏式弘车服之庸用励显扬之志尚钦荣命益矢嘉猷制曰靖共尔位良臣既効其勤黾勉同心淑女宜从其贵尔拖沙喇哈番加一级图赫慎妻戴佳氏克娴内则能贞顺以宜家载考国常应褒嘉以锡宠兹以覃恩赠尔为恭人于戏敬为德聚实加儆戒以相成恩与义均岂以存亡而异视制曰嘉猷匡国在良臣匪懈厥躬懋爵酬庸即继室应沾盛典尔拖沙喇哈番加一级图赫慎继妻王佳氏嗣徽中馈并着相夫之勤令德如琴允膺申锡之命兹以覃恩封尔为恭人于戏克着令仪宜恩纶之并宠式彰壶范尚翟服之钦承康熙四十年三月谷旦立 

　　振武将军太子少保兼管陕西甘肃提督事务给与世袭一等阿思哈尼哈番又一拖沙喇哈番加六级加赠太子太保谥襄武孙思克碑文在昔先后哲王抚有方夏永建乃家则亦有熊罢之士不二心之臣保乂疆圉以蕃王室维时懋哉朕丕承天佑统无疆大历服惟稽古崇德佑贤建侯树屏以保世于滋大尔有猷有为克勤于职旧有令闻用懋简畀尔秉钺于凉州尔乃践修厥猷无替朕命俾西河黑水奠厥攸居无胥戕虐惟尔之能惟十有三祀蠢尔滇荆敢行构乱有大艰于西土西土人亦弗靖呜呼艰哉惟尔懋德克笃忠贞一乃心力服劳王家用底定我西夏追配于前人予嘉乃德曰笃不忘庸建尔于湟中董兹西土惟朕作民父母无有远迩胥我蒸民一夫不获朕心攸困弗敢康宁于时噶顽弗率昏迷不恭或胥诪张为幻反拂我中邦朕将天命明威不敢赦张皇六师用致天之□于尔□汝善□乃甲冑峙乃糗粮于荒郊弗迓克奔罪人黜伏肆朕诞以尔多士殄歼乃雠尔克迪果毅以登乃绩惟良显哉用赉尔秬鬯弓矢俾往莅尔任尔身在外乃心罔不在王室胡天弗恤厥疾不瘳人之云淹朕心无以怿呜呼尔功加于时德垂后裔名之曰襄武以彰汝之绩礼亦宜之记功宗以功勒贞石终有辞于永世则亦有无穷之闻厥惟休哉康熙四十年三月二十日立 

　　武英殿大学士兼吏部尚书佐领加二级谥文清阿兰泰碑文朕惟国家之务全赖平章简我良臣得之匪易其有克副股肱之寄积抒夙夜之勤律己弥见小心佐政能持大体方切倚毗而不假年饰终之礼有加哀往之情恒笃用泐贞石永世有辞尔武英殿大学士兼吏部尚书佐领加二级谥文清阿兰泰有容之德大受之材自历百司御事以至为冢卿罔不慎乃在位朕甚嘉之用俾尔弼余一人以襄大政尔能和衷以协力推诚以布公勷国家荡平正直之涂养人心清静宁壹之福十年之久一生?月无闻岂惟朕心所素知抑亦羣情所悦服至于洁廉之操尤着美于朝端萧然故居朕尝书额示宠且性本谦冲义惟止足每一求退朕辄黯然欲断来章温言批答间有微疾赐问频仍岂期近者卧病一旬遂尔不起辍朝深痛未解朕怀赗马赙金恤尔身后临丧祖奠如朕亲行加祭易名悉从优异呜呼缅生平不事声名之迹惟密勿常多赞助之劳朕无溢词务传其实尚俾知我弼臣之遗徽茂烈足以光于邦家风于有位千秋不泯视此丰碑康熙四十年四月初十日立 

　　素心松桂康熙四十年五月初十日追赐诰赠光禄□□□□□□ 

　　奉天承运皇帝制曰宣威効力事父资以事君锡类推恩教忠本于教孝道存激劝志慰显扬尔阿际赖乃满洲都统觉罗舒书之父倜傥负奇老成垂范鲤庭授传家之训□有爪牙虎臣策报主之勋人敦诗礼兹以覃恩赠尔为光禄大夫满洲都统锡之诰命于戏莅官能敬已弘昌后之基有子亢宗益励在公之念予何吝于爵赏尔克世其弓裘制曰能任教忠式谷固由于母训推恩逮下殊荣必逮于慈帏用答恩勤特颁荣宠尔满洲都统觉罗舒书母苏穆陆氏顺柔叶德婉嫕宜家盛年不御丹铅相夫以俭永夜时闻机杼教子能劳兹以覃恩赠尔为一品夫人于戏先国后家惟贤母独知大义作忠移孝俾劳臣能绍前徽生而有闻殁且不朽康熙四十年六月 

　　经筵讲官监修明史大总裁工部尚书加一级云间王鸿绪撰文原任经筵讲官日讲官起居注纂修方略副总裁詹事府詹事长白朱马泰譒译兴王崛起名世间生鹰扬之佐固着氏于丹书虎贲之徒亦载名于青史维我太祖高皇帝奋自东陲迄我世祖章皇帝抚有方夏时则羣策羣力实多伟人从虎从龙咸建奇绩有如卧公者位不显于朝宁名未勒于鼎钟要其生平皆堪纪载公姓那喇氏讳卧赫纳业赫国人祖颜珠父苏巴哈世为业赫国贝子公年十二随父归我太祖历官佐领傉檀之后源贺显功名于魏廷楷落之孙光弼树勋猷于唐室至于世祖入都神京公统帅所部翊卫有劳元勋十八不必着搴旗斩将之功周士三千遂以收同德一心之效其后皇师南下讨定舟山公绩懋戎行声垂海澨时公子都统君嗣缵先猷勋望渐着公辄以老乞身优游卒岁养望于枌榆社里乐志于韦杜天边独善其身克昌厥后卒以子贵诰赠光禄大夫议政大臣都统公生于天命戊申年九月十三日卒于康熙乙巳年十月十七日年五十有七元配宗室系郑亲王之妹继室觉罗氏俱诰赠一品夫人子六长鄂代三等护卫次额黑纳议政大臣都统兼佐领次尔图七品笔帖式次苏拜拖沙喇哈番次吴拜七品笔帖式次鄂慎八品笔帖式岁在辛巳都统君以公诰命勒石墓左余因略取梗概书之碑阴使读是碑者知公之荣名因子益彰公之勋德非因子始显也康熙四十年岁次辛巳七月之吉日立  

　　恭志追赐御书奏对始末先臣□姓讳应元辽阳前卫人年十四奉孝廉太宗文皇帝选学读书□□□□世祖章皇帝特简□书房翻译章□进呈御览皆称旨屡拜宠眷日隆时上年五岁世祖章皇帝即命先□伴读以至御极于康熙丙午年疾终于家上闻震悼遣御前侍卫□图太□□赐茶拜赐治丧银五百两赐地□葬命御前侍卫□赫督造营墓备□异数更推恩□□□保累□特授内务府慎刑司主事广□司员外郎郎中□佐领□□领又总管满内宫□随皇上三次亲征加级至光禄大夫得诰赠先臣如其官沐皇上之隆恩皆先臣之遗荫也臣自康熙甲子冬随皇上驾幸阙里奉命立御书圣庙碑监修周公孟子二庙各立御书碑次第告成迨上命皇长子代祭西岳皇三子告祭阙里兼祭东岳咸命臣随行督理康熙己卯春圣驾南巡命臣同兵部尚书席尔达御前一等侍卫马武督理舟楫夫役四月十四日至苏州府蒙赐御书一幅臣叩头谢且奏曰皇上御书赐臣勒石墓前臣父之光荣更加万倍矣上曰俟朕回銮当书赐汝父臣谨叩头谢恩讫至康熙四十年四月初一日侍皇上早膳上谕侍臣曰□保之父当朕五岁时即伴朕读书此皂保亦仅五岁即□朕前其平日最孝且为人勤慎堪以委托是朕从□所深知者臣叩头奏曰臣至微至贱何幸□襁褓便得日侍天颜蒙皇上眷养成人历膺拔擢受恩已四十三年得逢圣明之□叨蒙圣恩之深内廷诸臣□无有在□之前者但臣虽早□□殊恩不敢以此告人即以告人必□臣非□□妄今蒙圣谕及此臣方敢在皇上前自言五岁受恩以至今日也上又谕曰尔父十四岁即中举人侍朕时朕未尝见其轻于言笑人品端方学问渊博未有及尔父者此时朕虽五岁然行动气象便与今□无异臣奏曰皇上圣质天成臣此时虽□五岁然仰视皇上已即如今日矣上又问曰尔父精于六壬尔知之乎臣奏曰皇上聪明天纵故臣父精微之学皆敬陈于皇上之前臣并未知臣父有此学问今奉圣谕臣始知之然臣平时每念臣父临终遗言真神仙也上曰何谓也臣奏曰臣父疾革时谓□母曰吾幸生逢圣世得蒙皇上宠眷之深有不能向汝言之者将来吾身后必蒙圣心垂念加恩吾子吾观三子中能承吾主之恩者其在□保乎汝其记数十卒后 【数十卒后：数十年后】 吾言方验今臣之兄弟果皆早世而独臣得受圣主深恩今日备叨荣宠家计充裕当年臣父皆先知之上曰然臣因叩头□曰臣于去年为臣父求御书得蒙□俞旨臣□夜仰□待□命廹切求皇上即允赐发臣父冥漠之中亦不胜欢忭之至矣上曰尔父之殁已经三十余年朕时□念之欲求如尔父之人更不可得昔年尔父同书事者今惟存明珠伊桑阿马尔汉三人而已所许尔父□□当即赐汝五月初十日召□赴畅□□上以黄笺书素心松桂四大字钤以御宝追赐先臣且谕曰前许尔父之字今特赐汝于尔父墓前悬挂臣叩头谢恩拜□捧归告于家庙遂以名臣二子长曰松次曰桂爰就清河赐茔建坊三□恭悬御书又勒之贞珉树于墓道永□不朽以昭圣天子笃念旧臣加恩身后久而弥深之旷典复于十月初六日以墓坊工竣绘图进呈皇上圣心嘉悦诚人臣未有之奇遇也顾谫劣如臣迭受异数虽勉竭犬马亦何足以上答高深之万一耶谨识其始末勒之墓门勖我子孙仰瞻奎章勉思祖德以图报国恩于生生世世焉康熙四十年岁在辛巳秋八月望日立 

　　诰授奉政大夫总管内务府广储司郎中加五级□恩□□□□□□□□管□□内官□□□□□□江西南昌府知府南青州□□□知府户部□□司郎中□□□□□□□□鸿炉寺绪班□□□ 

　　皇清光禄大夫武英殿大学士吏部尚书佐领加二级谥文清加赠少保兼太子太保阿公碑康熙四十年九月二十九日奉上谕原任大学士阿兰泰立身诚正为国勤劳殚竭忠忱効力年久今虽身故理应加恤着赠少保兼太子太保以示朕优恤耆旧大臣之意特谕 

　　资政大夫礼部左侍郎敖哈之碑康熙四十年十月二十日立 

　　总督四川陕西等处地方军务兼理粮饷兵部右侍郎兼都察院右副都御史加赠兵部尚书太子太保谥文襄觉罗华公碑国家设官分职于边疆要地务简贤臣命之总制用以诚和文武绥靖兵民任至重也矧川陕二省乃西南屏翰地广事繁尤资□□能其任者厥惟艰哉尔华显始仕司宗继升翰苑旋充讲帷复任纶扉历居禁近之班克矢恪勤之志迨出抚关中益昭治行爰畀以总督之任治兹秦蜀之区比及三年遂有成效朕问俗省方至陕右民生安□军纪严明顾兹茂绩心实嘉焉用是锡之宸翰御衣弓矢鞍马予赉便蕃恩宠优渥凡以奖励能臣风示有位也方期假尔心膂保障西陲何图年力方强遽婴疚疾遣医诊视御药频颁而莫起沈疴奄然长逝念其劳勚深用恻伤于是详考彝章稽其遗行加之宫保谥以文襄既奠斝之再申复丰碑之永建呜呼树勋庸于秦陇令闻长存揭姓氏于山丘殊恩罔替班联传为盛事奕叶效其清风昭示千秋永为良□云尔康熙四十年 

　　制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔拜他喇布勒哈番牛彔章京户部理事官加一级尚机图妻封淑人德尔根塔塔喇氏克勤内德宜尔室家眷良臣靖共之猷赖淑女劻勷之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸范康熙四十一年二月吉立孝孙牛彔章京固尔哈曾孙木和林等敬立 

　　皇清通议大夫拜他喇布哈番又一拖沙喇哈番陕西恊领常公神道碑赐进士及第经筵日讲官起居注礼部尚书兼管翰林院掌院学士教习庶吉士眷弟韩菼顿首拜撰文赐同进士出身通议大夫通政使司通政使眷弟□铠顿首拜篆额赐进士出身通议大夫礼部侍郎仍管国子监祭酒事眷弟孙岳颁顿首拜书丹公讳常保号诚斋长白王嵚岭人也姓觉罗氏其上世远弗可考我太祖高皇帝龙兴辽左公祖布穆里以骁勇闻官授护军校代佐领事遇敌敢战屡着功绩夫人民觉罗氏生子三公考雅思哈其次也幼而英异多智勇弱冠官护军校代护军参领事四征湖襄一平云贵所向有功最后征李定国于盘船山步军深入血战不止遂殁于兵世祖章皇帝悯其忠勇死事诏授公拖沙喇哈番夫人舒穆鲁氏封宜人时公方八岁袭父爵公器局□成每朝会公卿诸先达交口叹美以为将来所至殆不可量公至孝事太夫人备极色养读书知大义性明达而恬退不欲以才智先人然遇事敢言临时利害不避虽古贲育莫之或过□稍长□职勤慎趋事必早往宴罢太夫人常悯其劳公慨然流涕曰儿官父所遗痛父殁壮志未伸期勤劳报国慰吾父地下母第安之儿殊不苦也年十五随征察哈尔布尔尼贼众大队屯山后而伏二百余骑山谷间突出掩至我军惶骇欲奔公叱所部勿动勒伍以待已而乘间疾击遂歼之上诏授拜他喇布勒哈番加一级阶通议大夫夫人纳喇氏封淑人祖布穆里赠通议大夫祖母民觉罗氏赠淑人父雅思哈赠通议大夫母舒穆鲁氏赠淑人准袭爵□世已又特旨除公陕西西安府协领公导太夫人舆之西安抵镇治事唯勤驭众以德鞭朴不加而强兵悍卒皆奉纪律无敢犯者厥后一镇汉中再镇宁夏所至兵戢民安恩威并着迄于今犹□□人口不衰公处事持大体善体人情诸大吏事有疑难必就公谘访甚见敬礼后太夫人以天年终公哀毁骨立既免丧会噶尔丹犯顺公随征绝域至克鲁伦河兵众饥疲兼值疫疠公拊循恳至粮糗与同且委曲喻以忠义猝遇敌公奋勇先登所部衔公恩无不冐矢石为国效死力者已又至哈密经历险远积苦兵间渐染成疾返斾西安公病笃呼家人与诀曰吾垂髫承先泽受国厚恩念先人赍志殁常欲捐躯效忠以慰前人不图一疾至此命也何尤但愿我子孙以忠孝矢心即祖父为不死矣一言不及于私遂卒诏于公拜他喇布勒哈番又一拖沙喇哈番准袭三次赠祖若父如其官公生于顺治八年二月十八日卒于康熙三十七年七月二十八日得年四十八岁三十八年二月归榇京师公居陕十七年归榇之日兵民祖奠号泣者且万人又立碑于府治之旁而祀之曰见碑如见我公也是年四月五日厝公灵于京东之高米店又为立石以图不朽余遂述而志之以示孝子慈孙奕叶之楷法焉公三子长索鼐嗣公爵次那尔泰笔帖式次索尔泰太学生孙四人那拜太学生余俱幼高米店在运河北距京十二里许康熙四十一年岁次壬午三月十九日立石 

　　多罗平郡王谥悼讷尔福碑文粤稽古帝王平章百姓必先睦族所以重亲亲也朕笃念宗盟眷隆一本凡我天潢属籍及先世宣劳克懋厥勋者咸推恩焉尔多罗平郡王讷尔福自乃祖从入关破贼戮力中原我世祖章皇帝懋嘉乃功用封尔祖为多罗衍禧郡王惟尔父亦克继前人休恩封平郡以及于尔尔袭封膺宠式赖先猷年力方强修途正远谓朱邸之长开享白茅之永胙何期奄逝深怆朕怀爰命所司考循彝宪易名赐葬特示优荣于戏窀穸初营悲风生感丰碑屹立历禩流光尔克有知其敬承休命康熙四十一年四月十六日立 

　　皇清诰赠光禄大夫都察院左都御史那公之碑康熙四十二年春二月孝孙光禄大夫议政大臣理藩院尚书哈雅尔图巴泰巴海曾孙拜桑魏和德罗多礼泰希兰泰桑格朱成格玄孙黑里雅图巴图立齐世士大寿那海二哥同敬立 

　　光禄大夫议政大臣都统理藩院尚书阿公一品夫人钮祜卢氏赵佳氏马佳氏碑奉天承运皇帝制曰风行域外枢机实掌于中台绩着朝端喉舌均司于北斗爰颁宠命用答贤劳尔议政大臣理藩院尚书都统佐领阿尔尼矢怀诚悫莅事精能修意修文用佐怀柔之德来王来享聿襄绥辑之功际声教之覃敷八方化洽属恩威之远播九译欢腾茂奖殊庸式符庆泽兹以覃恩特授尔阶光禄大夫锡之诰命于戏王灵式畅承怀辉德之风国体丕宣无替书勋之典勉承嘉赉益展良谟康熙四十二年岁次癸未三月谷旦妻马佳氏敬立 

　　奉天承运皇帝制曰治军命将朝廷弘燮伐之猷移孝作忠臣子着折冲之烈尔噶巴喇乃二等护卫苏章阿之父禔躬醇谨课子义方戎务夙娴克启箕裘之绪天休锡命用敷车服之荣兹以覃恩赠尔为中宪大夫二等护卫锡之诰命于戏播徽章于天上祗受国恩邀令誉于师中永昭家庆康熙四十二年三月 

　　奉天承运皇帝制曰藩卫宣劳而奉职敬尔在公天家睦族以推恩风兹有位尔二等护卫苏章阿夙秉才猷常怀修谨早列服劳之职驰驱既着□其心习闻为善之风出入必循乎大体兹以覃恩特授尔阶中宪大夫锡之诰命于戏表英姿于邸第常分玉叶之光颁殊宠于殿庭永荷金泥之□初任五品典仪二任三等护卫三任二等护卫加一级康熙四十二三月 

　　奉天承运皇帝制曰表臣报绩爰归美于贻谋司士诏功必遡原于绳武殊荣洊被积伐增华尔道兰乃山西等处承宣布政使司加二级满都之祖父衍绪开先垂庥裕后孙枝挺秀聿昭树德之符世业丕昌大启承家之学兹以覃恩赠尔为通奉大夫山西等处承宣布政使司锡之诰命于戏锡五章而敷泽珂里流光推三叶以承恩德门袭庆祗膺茂典永荷宠绥制曰鸿恩锡类聿彰贻谷之休令范宜家益着含饴之媺式逢庆典爰沛殊施尔山西等处承宣布政使司加二级满都祖母佟佳氏度叶珩璜训娴图史心庄体顺着壸范于中闺善积庆余表母仪于奕世兹以覃恩赠尔为夫人于戏播兰□之芳泽宠被重闱扬芝捡之徽音光流华冑荣章洊逮德范犹存康熙四十二年三月十八日 

　　奉天承运皇帝制曰夙夜宣劳事君资于事父云霄布泽教孝实以教忠特贲丝纶用光阀阅尔多哈乃山西等处承宣布政使司加二级满都之父操守淳笃矩范严明术在诗书克启趋庭之训业恢堂构实开作室之模兹以覃恩赠尔为通奉大夫山西等处承宣布政使司锡之诰命于戏锡天府之徽章殊荣下逮际人伦之盛美茂典钦承祗服诰词永光誉问制曰家声昌大夙彰式谷之休壸教贤明不替树蘐之慕适逢上庆用锡殊荣尔山西等处承宣布政使司加二级满都母烘乌氏敦习礼规恪循箴训寝门治业着恒德于贞心闺塾授经寓慈风于雅范兹以覃恩赠尔为夫人于戏恩能育子挺杞梓之良材善必称亲被笄珈之茂宠祗承嘉奖永播徽音康熙四十二年三月十八日 

　　奉天承运皇帝制曰奉玺书于中禁位重甸宣推节镇于外台职司抚辑任专锁钥绩奏澄清尔巡抚贵州兼理湖北川东等处地方提督军务都察院右副都御史加一级王燕才本优长躬能表率六条秉宪人瞻列戟清和百郡承流地偏随车膏雨特颁庆典诞播徽音兹以覃恩特授尔阶通奉大夫锡之诰命于戏□纪振纲资奠安于伟畧諴民饬吏慰宵旰之深衷罔替成劳用终永誉康熙四十二年三月十八日 

　　奉天承运皇帝制曰国爵优崇树鹰扬之伟烈家声光大表蛾术之良规特布新纶用彰旧德尔李国宝乃提督云南等处地方总兵官偏图之父清门代启素履恭修教子义方早授豹韬之略传家忠孝果符鹊印之祥庆典式逢崇阶宜陟兹以覃恩赠尔为荣禄大夫提督云南等处地方总兵官锡之诰命于戏显扬克遂休兹天室徽章作述交辉展也人伦盛事令名无斁世泽长垂制曰元戎受任既协吉于师贞阃范贻芳更推原夫母德克光内则载锡殊恩尔提都云南等处地方总兵官偏图母张氏早习规型夙娴图史令仪不忒表懿范于闺门慈教有成树鸿勋于幕府式逢庆典用阐徽音兹以覃恩赠尔为一品夫人于戏锡茂奖于兰陔芳蕤益播被惠风于葱佩馨泽弥新祗服诰词永扬休问康熙四十二年三月十八日 

　　奉天承运皇帝制曰德厚流光溯渊源之自始功多延赏锡褒宠以攸宜应沛殊施用扬前烈尔吴巴海乃总管内务广储司郎中兼参领佐领包衣达加一级海章之祖父性资醇茂行谊恪纯启门祚之繁昌华簪衍庆廓韬钤之绪业奕叶扬休巨典式逢崇阶宜陟兹以覃恩赠尔为资政大夫锡之诰命于戏三世声华实人伦之盛事五章服采洵天室之隆恩显命其承令闻弥播制曰天朝衍庆必推本于前徽家世贻谋遂承休于再世彝章宜锡宠命载扬尔总管内务府广储司郎中兼参领佐领包衣达加一级海章祖母纳拉氏壸范示型母仪着媺惠风肆好既比德于珩璜余庆绵延自邀恩于翟茀特颁渥典用表芳规兹以覃恩赠尔为夫人于戏缓带轻裘挺孙枝之材武高文典册貤大母之显荣祗服宠绥永昭良轨康熙四十二年三月十八日 

　　奉天承运皇帝制曰臣子靖共之谊勇战即为敬官朝庭敷锡之恩作忠乃以教孝尔禅布乃总管内务府广储司郎中兼参领佐领包衣达加一级海章之父令德克敦义方有训衍发祥之世绪蚤大门闾旌式谷之休风用光阀阅惟令子能娴戎畧故懋典宜沛纶章兹以覃恩赠尔为资政大夫锡之诰命于戏显扬既遂壮猷一本于诒谋缔构方新殊锡永绥夫余庆钦予时命慰尔幽涂制曰臣能宣力爱劳固赖于严亲子克承家令善多由于慈母尔总管内务府广储司郎中兼参领佐领包衣达加一级海章母民觉罗氏柔顺为仪贤明着范当弧矢悬门之日瑞应虎臣迨干城报国之年恩沾鸾诰兹以覃恩赠尔为夫人于戏贲翟车而焕采宠命祗承摛彤管而扬徽遗型益永康熙四十二年三月十八日 

　　维康熙四十二年岁次癸未七月初二日皇帝遣经筵讲官礼部右侍郎加五级罗察谕祭太子太傅礼部尚书保和殿大学士加六级致仕加少傅兼太子太傅谥文靖王熙之灵曰朕惟休明之世光辅宜先密勿之司耆旧是赖苟其始终一德夙夜尽心生前之倚毗久殷身后之哀荣宜备尔太子太傅礼部尚书保和殿大学士加六级致仕加少傅兼太子太傅王熙学术醇正才品端凝早入词林蜚声艺苑旋参知于纶阁复领袖乎花砖敏练夙闻恪慎久着受先帝之殊眷为心膂之近臣迨朕御极之初洊陟列卿之任益思笃棐不懈寅恭特简秉钧用襄机务抱休休有客之度持凛凛不易之操熟谙典章周知庶政罔有偏倚自矢公忠常存中正坦易之心赞成宽大和平之治岁月既久劳瘁滋深屡请引年欲辞重任朕慰留至再尔求退益坚准以原官致仕旋即晋秩公孤虽身远阙廷而家依辇下每加存问用访起居曾遣近臣颁示手敕时逢佳节命锡芳筵尚方之文绮珍羞内府之琼浆宝露罔不毕赐以示殊恩方谓饵药加餐渐冀却病怡神养素正可延年岂意遽尔长辞朕心深为震悼特遣皇子临奠格外优崇回念生平宛然心目爰考饰终之典用酬翊赞之勋谕祭往颁兼营窀穸赐谥文靖备礼加荣呜呼贲纶綍于重泉仪型已往垂鼎钟于奕世令闻犹存灵其有知尚克歆享 

　　原任文华殿大学士兼吏部尚书加二级致仕谥文端伊桑阿碑文国家命官佐理特隆机务之司人臣宣力効忠尤赖老成之器果其精勤体国恪慎持躬斯生前之依毗甚殷而殁后之恩施益茂尔原任文华殿大学士兼吏部尚书加二级致仕谥文端伊桑阿有醇懿之资有厚重之望出身科第筮仕郎曹旋升近禁之班洊莅列卿之长勤劳历试笃棐有加用是简尔为内阁大学士受事之后益矢靖共宅心一本于和平处事弥形其宽裕夙夜匪懈左右无违盖在职者十五年而秉心者如一日岂其告瘁遽乞悬车温语慰留至三至再时悯其奏对之久则命同列以扶持或闻其疢疾之侵屡遣良医而轸视乃固求释任勉许投簪虽身远阙廷而眷殷耆旧方期颐养共乐升平奄忽沦亡益增悯悼呜呼表班联而正色仪型尚着于黄扉赞密勿而尽心名实永垂于青史彝章备举锡谥文端爰勒丰碑用光窀穸康熙四十二年七月十八日立 

　　皇清诰封光禄大夫世袭阿达哈哈番福陵总管诰赠议政大臣户部尚书克公之碑康熙四十三年二月吉旦孝孙议政大臣户部尚书加五级凯音布敬立 

　　资政大夫二等阿达哈哈番护军统领兼佐领哈尔呼机碑记奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦□□制□进贤能特□文武勋阶以彰激劝受兹任者必忠以立身□以□众智以察微防奸御侮机无暇时能此则荣及前人福延后嗣而身家永康矣敬之勿怠哈尔呼机以尔办事有能不违指使故授为三等阿达哈哈番后□次圉锦州时松山马兵来犯我红衣炮尔不违指使领纛杀入阵亡由三等阿达哈哈番以袭子苏白后逢恩诏由二等阿达哈哈番升为一等阿达哈哈番后往浙江舟山击海贼故以一等阿达哈哈番又加一拖沙喇哈番加一级世袭罔替如前兹以覃恩特授尔阶资政大夫锡之诰命弘奖夫崇阶克承夫宠锡钦予时命励尔嘉□康熙四十三年三月初一苏白妻关氏立 

　　皇清诰授光禄大夫王府长史加三级民觉罗公墓表赐进士出身奉政大夫日讲官起居注翰林院检讨加三级沾河郭罗洛阿金撰诰授奉政大夫户部湖广清吏司郎中海宁陈奕禧书赐进士及第文林郎国子监司业北平黄叔琳篆从来帝王受命开创大业锺天地贞元之运发日星经纬之华天子既以神圣文武首出御极其时英贤勋旧以非常人物为名世之佐彪炳丹书焜煌□□世臣阀阅表□乔木良非偶也我太祖太宗肇□鸿图握符御□文武诸臣攀鳞附翼而起率皆辽渖之彦世祖统一区夏永造丕基入关元功龙骧虎贲济美虞周圭鬯彤卢传诸子孙称极盛焉若光禄公尤其俊伟卓越史乘所为称首者也公讳法礼生而岐嶷长而令望兼资文武年弱冠以世勋授多罗信郡王府三等护卫恪恭厥职旋升二等护卫再升一等护卫勋劳久着遂擢本府长史辅导贤王屡膺宸眷遇康熙二十三年九月二十四日覃恩诰授光禄大夫妻郭罗洛氏诰封一品夫人世臣之家咸以为荣公倜傥有大志而深沉浑厚不露圭角历职藩府襄赞忠勤虽未究其展蕴而老成敬慎为藩屏表率后来传相莫能媲美俾祖父以来家声勿坠实有大过人者公之曾祖讳阿尔塔玺家木起天命初率诸豪众归附嘉其诚款妻以宗女称为木起姑夫官佐领命护治其属二子长讳阿山累功爵国公官都统次讳阿达海以材勇佐命在十六大臣之列即公之祖也竹帛旗常载在□府公之父讳查他以宁远锦州松山功授拜他喇布勒哈番又以平闯贼及破腾纪斯图谢图汗□垒汗功进三等阿达哈哈番世袭罔替历任王府长史六子皆官显要公其第五子也同出母太夫人傅察氏簪缨带砺熊罴貔虎之臣莫有加焉公生于天聪九年乙亥十二月初三日亥时卒于康熙四十二年癸未三月十六日申时享年六十有九子益赛娶副都统张公女孙二尚幼女七人俱适名族卜葬于广渠门外之郊亭公夫人予姑母也阿金知公勋德家世最详述其大略表诸墓道以志不朽焉康熙四十三年三月初三日勒石 

　　维康熙四十三年四月初九日皇帝遣礼部左侍郎仍兼管国子监祭酒事邵穆布谕祭总都四川陕西等处地方军务兼理粮饷兵部右侍郎兼都察院右副都御史加赠兵部尚书太子太保谥文襄觉罗华显之灵曰朕惟国家敉宁疆宇亟需保障之材朝廷奖励官联尤重忠纯之佐其有能祗承休命着有成劳者存则被以殊荣殁则加之异数所以嘉绩劝功甚盛典也尔觉罗华显才猷敏赡器识宏深始筮仕于司宗继升华于中秘由讲筵而纶阁久居侍从之班改陇右为关中两被抚绥之命扬历中外克矢恪勤顾兹秦蜀之区实西南之屏翰矧惟总督之任乃文武之纲维简在臣工畀之节钺三年报绩既政成而人和两地承风更将严而士肃朕俯求民隐时迈华阳爰博采夫舆情乃备知乎治行用是特加眷待大沛恩施宸翰御衣匪颁稠迭宝弓上驷赉予便蕃方谓假尔宠灵永当资其心力忽婴笃疾赐医药于频仍溘赴重泉觉诊悼之弥结载稽典礼用示优隆晋以宫保之崇阶锡以文襄之上谥呜呼老成已谢念伟绩之犹存奠醊用将纪恩纶于弗替尔灵不昧尚克钦承唐熙四十年 

　　都统兼内务府总管佐领谥襄贞马思喀碑文国家慎简老成寄之要任果其恪慎自矢夙夜在公生则被以优崇殁则加之异数恩隆终始礼备荣哀尔马思喀赋性悫诚躬行纯谨念累世之效荩由环卫而参禁兵缘侍从之服劳佐统军而总内务综核尽力兢业殚心旋典羽林于天府兼辖火器于京营及膺都统之崇阶正藉简稽之后効而身婴痼疾予假就闲尚冀获痊遣医诊理讵意奄然长逝深恻予怀宠锡优加仪文毕备遣皇子以临殡用申念旧之情谥襄贞以易名聿举饰终之典呜呼缅委用之有年宜宠荣之洊被式颁纶綍用勒贞珉辉映墓门昭垂后嗣不亦休欤康熙四十三年六月二十八日立 

　　维康熙四十三年七月十一日皇帝谕祭资政大夫正红旗副都统兼佐领以功授拜他喇布勒哈番穆成格之灵曰鞠躬尽瘁臣子之芳踪赐恤报勤国家之盛典尔穆成格性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享 

　　康熙四十三年七月十五日皇上遣礼部侍郎邵穆布致祭正黄旗管侍卫内大臣前锋统领兼二等伯佐领巴图之文曰鞠躬尽瘁人臣之美□恤亡酬劳国家之盛典巴图资禀纯笃擢为内大谨臣慎供职方期遐昌倏然长逝朕深哀悼特颁祭祀之典以表轸念之诚呜呼□施黄壤惟报黾勉之劳名裕清篇以旌不朽之烈如其有知来格来歆 

　　御书太子太傅礼部尚书保和殿大学士加六级致仕加少傅兼太子太傅谥文靖王熙碑文国家优重世臣褒崇耆德其有遭逢泰运历事两朝久居机务之司懋着恪勤之望则必眷深存殁恩笃始终嘉谥用颁碑丰载涣所以风励有位昭示来兹典至巨也尔太子太傅礼部尚书保和殿大学士加六级致仕加少傅兼太子太傅谥文靖王熙学术纯粹器重渊涵早通籍于词林即受知于先帝旋参纶阁矢夙夜以在公复领清班殚靖共而罔懈迨朕躬之御极更倚毗之方殷洊陟列卿简秉钧轴本和衷以协力无偏倚之私敦大礼以推诚表休容之度小心常凛晚节弥坚佐成清静宁壹之休聿遵正直荡平之轨百尔卿士宿望攸归二十余年老成是赖虽岁时逾迈求退恳诚而眷念弥深慰留谆笃及敦请之再四经勉允以告归晋秩公孤时加存问诗篇榜额既锡予之便蕃药饵珍馐亦恩波之稠迭方谓林泉颐养克享遐龄何期疢疾缠绵奄归长夜特遣皇子临奠以示格外优隆回忆生平益增轸恻谥之文靖典备荣哀于戏风度如存仪型未远公忠奏绩黄扉之事业恒新翼赞流徽青简之声施弗替贞珉杰峙永炳千秋康熙四十三年冬十一月二十日 

　　多罗贝勒那□碑自古帝王承天抚民笃念宗亲故生则锡以荣封殁则彰其令誉典至重也尔那□系多罗衍禧郡王罗洛宏第三子秉性端良居心敬慎谊关藩屏派演天潢方冀遐□忽焉长逝念尔属在宗室爰特颁示隆□稽考彝章勒文贞石用传不朽以示敦睦宗族之心永为藩屏懿典云尔康熙四十四年正月二十七日 

　　维康熙四十四年四月十七日皇帝遣礼部郎中硕色谕祭原任厢蓝旗满洲都统额黑纳之灵曰鞠躬尽瘁臣子之芳踪赐恤报勤国家之盛典尔额黑纳性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尚克歆享 

　　光禄大夫议政大臣都统理藩院尚书阿公第三子阿进达墓碑生于康熙十四年乙卯五月初八日寅时公幼而颖异敏捷长而端凝仁恕体貌俊伟精于骑射且博通经史洞晓大义家庭内事亲以孝事长以敬至交友酬答之间靡不情文周致每常言曰男儿立身以光前裕后建功立业为志承藉丰厚母庸也年十三即选拔内庭随侍十六岁随皇长子出征兀鲁特噶尔旦临阵冲录不避矢石王奖赉曰尔年尚幼颇有胆略可嘉厥后夙夜靡宁勤劳愓厉旋得沉疴医药罔效于康熙甲戌年十月二十四日申时溘然长逝易箦之夕呜咽言曰我忠孝两亏大志未遂为天地间之罪人矣言毕即卒尚书公太夫人悲恸几绝次年二月二十七日午时未亡人傅氏产一子头角峥嵘风神秀彻尚书公太夫人顾之色喜曰吾儿虽亡今有后嗣寒家有庆存殁均赖矣太夫人襁褓捧负珍如掌珠锡以佛名众僧保七岁时出就外傅聪慧颖悟目下数行至举止端详语言谨悫常曰吾幼而无父幸赖祖母鞠育日后倘能成立不知何以报刘也故祖母爱护益加晨夕教诲无不承旨岂意甫十岁患痘而殇太夫人及母氏呼号抢地几不欲生呜呼痛哉天道无亲既夺其子又夺其孙桑榆暮景茕茕孤苦彼苍者天何其有极窃念父子生则相背死则同穴爰卜佳城并埋玉树灵其有知傥其化鹤双归集于松楸之上安得不痛生者之经营惨烈而哀呜上下也耶用伐片石勒诸墓道康熙四十四年闰四月十八日妻包门傅氏敬立 

　　皇帝制曰国家思创业之隆当崇报功之典人臣建辅运之绩宜施锡爵之恩此诚古今之通义尔镇守江宁等处地方将军一等阿达哈哈番额楚性质端谨才识宏通俾掌简晋恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典以示褒嘉尔先攻西平县第二等登进授为拖沙喇哈番又累授为三等阿达哈哈番后海贼郑成功等侵取镇江瓜州贼兵七千余众登岸时尔击败之又贼兵三万余众登岸时尔击败之又贼兵万余众移营时尔击败之又贼兵十万余众拒战时尔击败之故由三等阿达哈哈番升为二等阿达哈哈番世袭罔替今特授尔阶光禄大夫弘奖忠贞懋勋树德康熙二十六三年五月初三日康熙四十四年七月丙子敬立经筵讲官议政大臣吏部尚书管理礼部尚书事务佐领加一级男席尔达参领加一级孙悟礼布八品笔帖式孙世忠三等侍卫孙世禄八品笔帖式孙席礼布八品监生孙世贵 

　　皇清诰授资政大夫护军参领加二级巴公碑文窃惟自古人臣懿行劳绩特蒙宠荣者恒纪叙志铭勒诸贞石上以昭国恩下以着遗迹也吾兄巴诸代性亶忠孝志在显扬束发宣劳洊擢护军参领覃封父母既以刻石表墓矣兹不以吾兄生平官阶劳勚按次历陈恐后人莫闻遂致湮没是以叙其实而纪之吾兄年十六即任和硕郑亲王三等护卫继任和硕郑亲王一等护卫平闽时王出征日侍左右奉王指挥黾勉拮据事无巨细靡不毕举屡承王宠赏赉频加遂擢授护军参领平楚之日战于襄阳之南郑率右翼兵大败贼众又奉令取桂阳州率右翼兵大败贼众复其城贼攻永兴城围其三面又率援兵击敌大败之贼众却走是战也额受重伤讨厄鲁特之役署护军统领率本旗交战足获巨创吾兄幸逢恩诏加二级授之诰命封资政大夫康熙三十六年五月初五日卒享年六十有七今于康熙四十六年六月十一日胞弟萨诸代等历叙始末永留篆碣以垂不朽云孝男拜牙喇参领加二纪巴诸代工部员外纳尔图三等护卫加一纪岳诸代拜牙喇参领蔡诸代孙三等护卫张爱七品官加一纪嘛尼监生复永曾孙郎保明寿八品笔帖式根齐根孙佳气 

　　奉天承运皇帝制曰疏庸有典分五等以建官懋赏维功申九命而作伯不有殊常之锡曷□列爵之荣而 【而：尔】 领侍卫内大臣二等伯前锋统□佐领巴图间气夙锺壮猷克劭力能卫国允推樽俎之材忘功臣时无忝旗常之烈既洊加以显秩乃益励夫小心貂蝉以答贤劳载诸册府鼎钟□彰盛事焕在宗枋庆典欣逢新恩益沛兹以覃恩特授尔阶光禄大夫锡之诰命于戏躬圭表端非徒组绶之光华鹄印生辉益展经营之远畧尚图后效母替前勋康熙四十六年八月吉旦孝男 

　　都统一等阿思哈尼哈番佐领加一级谥襄勤赵琏碑文皇帝制曰国家推恩逮下莫隆于追锡嘉称而考行易名尤贵于详稽实迹必有旧劳之足录方膺新命之重颁尔赵琏赋资质直矢志敦勤早嗣勋阶因参军幕挫凶锋于云朔摧逋寇汾关长驱榆塞之边力战酒泉之郡洊升都统旋从元戎取道粤西进征逆孽两战而石门失险一鼓而黄草消氛直抵云南之城大捷归化之寺方息兵而振旅遽裹革于行营念尔戮力两朝羁魂万里命使迎其归榇论功晋其世官复允尔子孙之陈情追溯尔躬之効绩准其事迹谥曰襄勤呜呼久典鞱钤历经战陈成劳在昔异数方新贲以丝纶永增光于堂斧铭诸琬琰用昭示于子孙康熙四十六年八月二十六日 

　　康熙四十六年九月二十六日皇清光禄大夫阿思哈尼番内阁侍读学士节公之碑 

　　雪屐寻碑录卷十 

　　●雪屐寻碑录卷十一 

　　清宗室　盛昱　集录 
　　康熙四十七年三月十三日皇帝谕祭诰封夫人赖布氏之灵曰朝廷弘锡类之恩典均存殁臣子着靖共之节荣被亲闱尔赖布氏乃都察院左都御史耿额之母尔子历任有年勤劳厥职克承家训宜贲彝章特颁谕祭以光泉壤尔灵不昧其钦承之 

　　康熙四十七年三月二十五日□立男席礼布等谨志先君经筵讲官议政大夫臣吏部尚书管理礼部尚书事兼管太常寺事佐领加四级席公□尔达初任赞礼郎二任佐领三任太常寺正卿四任左副都御史五任内阁学士兼礼部侍郎六任内阁学士原品太常寺正卿七任礼部左侍郎奉命往甘州会同川陕总督佛伦将军郎坦孙恩克等为取逆贼噶尔旦窃踞和卜口?夕地方□三次随驾出征灭噶尔旦后议叙加一级八任左都御史九任兵部尚书十任署理川陕总督事务十一任礼部尚书仍署理川陕总督事务十二任转吏部尚书兼礼部尚书仍署理川陕总督事务十三任吏部尚书兼管礼部尚书署理川陕总督事务兼西安门军事十四任吏部尚书十五任吏部尚书管礼部尚书事兼管太常寺□奉命统领□州□□□湖广贵州广西三省提督□旗官兵征剿镇筸红□直抵龙蛟洞天心寨诸地深穴诛适抚顺平定边疆历任事迹□以殚述聊纪大略爰勒碑□以垂不朽云八品笔帖式男席礼布□骑参领加一级男悟礼布八品笔帖式男世忠二等侍卫男世禄八品监生男世贵男世保孙际弘际盛际狮子凝重 

　　光禄大夫工部侍郎加三级常公碑文稽古名臣硕彦载在史册者必有端方浑厚之质精明强固之材于以备国家之使树伟望于遐陬斯所称立德立功垂诸不朽者也工部侍郎常公讳寿家从龙以勋绩显公生而凝重然诺不欺早岁入仕为刑部笔帖式升本部主事户部员外九门提督凯公题补提督衙门员外郎提督衙门向止设笔帖式六员凯公特奏请补盖闻其名德久矣□是番役巡察奸宄凡所获未解审辄私加榜掠惨毒具备公甫莅任即力言其不可自此严加禁绝番役不能为奸奏法执公案牍以肃遂升户部郎中凡奉差往外省勘狱查安不下十余次皆以才能着寻升御史巡视河东盐政还朝以九卿保举升少詹事充东宫讲官升内阁学士仍留讲官又署理番院再署礼部事以公谨慎详密故有是命时海滨不逞之徒聚众为盗上遣公往谕之公至粤东宣威德示信义招安贼渠阿保韦等而八闽亦闻风归附上喜之遂升刑部侍郎又差往粤东察审盗贼蔡三十二等回至九江府道卒讣未上调工部侍郎而公已不及见矣公为人朴诚笃于友谊崇尚实行不事边幅历任显要尽瘁于王事呜呼此所谓立德立功垂诸不朽者与公子孙蕃衍亭亭直上瑶环瑜珥聚于一门盖享德之报云铭曰峩峩常公邦国之杰迁转六曹回翔九列数清黑狱一靖海氛铭钟泐彝韩范之勋帝念荩臣褒纶载锡公不永年班僚痛惜楸梧落日石马高原经其下者识公墓门公虽往兮天眷厚德继嗣克昌载其遗泽康熙四十七年岁在丙子三月□□日日讲起居注詹事府少詹事兼翰林院侍讲学士加一级史夔撰文并书 

　　皇清光禄大夫蒙古都统兼内务府大臣佐领谥襄贞马公墓表公先世钟灵长白家本贵族公之父户部尚书谥敏果赋性方严历官有声既为大司农值三逆变乱公外调兵食内参枢机朝野胥赖焉生四子公最长季则今大学公副都统公皆以将相功名为今上所倚毗而公秉性端诚素有雅量具经世奇勋旧大臣咸叹曰此真邦家柱石也初授二等侍卫出入周庐恪勤其职迁佐领凡甲士贫乏者恒赈给之苟或不率必罚无贷是以其下咸知感辑迁二等侍卫署参领事征蜀之役有击败谭弘贼兵功班师后上以武备为国家要务总管实枢府崇阶遂专以属公公知明处当戎政毕修俄迁副都统复迁内务府总管于是宫府军国之重惟公兼之矣未几擢领侍卫内大臣兼火器营总管本朝禁旅马步军皆精锐无敌上复加练火器以为百战百胜之具盖方有事于肆讨不庭故特命公以重任也及上亲征噶尔丹天威所届贼渠闻风丧胆西遁爰拜公平北大将军统精骑追公鼓行直前厄鲁特之属丹巴哈什哈察罕西答里哈什哈等数千人悉迎降大师凯旋晋阶光禄大夫官蒙都统仍兼总内务公益矢报効思酬国恩忽以疾作敦请给假上轸怀宣力笃念旧勋特赐药医药存问数至奚期天不愁遗溘然长逝得年五十有五讣音上闻宸衷震悼颁来白金文马赠赙有加大襄之日特命皇子临奠慰送且稽彝典谥曰襄贞呜呼古大臣望重而功高生荣而死哀者以公之何多让焉鸿绪自入班行获覩公风采闻公绪论私心钦折久矣兹公子牛彔章京三等侍卫那尔泰三等侍卫萨尔泰等既奉公大葬属余为文表于墓石谨举公生平积劳伟伐与始恩遇之隆以彰朝庭褒忠恤勤之典用垂奕■〈礻冀〉昭示无穷猗欤盛矣康熙四十七年四月吉旦赐进士及第光禄大夫经筵讲官工部尚书加六级云间王鸿绪顿首拜譔 

　　一代之兴必有崛起之才以佐之或取于草野或罗于四方而其奇者则或近出于一旅父子兄弟相继辅政如唐虞之元恺成周之周召此盖贞元之气会萃一家天固以一代之艰大付之所谓富贵福泽成理万物之大资世俗不知而夸以为荣则误矣公讳燕字子喜号个庵文贞公之第五子而文靖公之弟也文贞公勋在王室名著天壤彪炳史册至今啧啧人口文靖公以翰苑起家扬历政府旋执国柄为太平宰相者二十余年公以门荫补官西曹历刑户兵三部先后四载出为郡守而吴臬而楚藩遂开阃于黔中时公之兄启斋公亦相继建牙两浙兄弟三人并掌大权项背相望极人间之荣遇而公不以世禄为荣独以振家声报国恩为兢兢是以在京口则劳心抚字不肯股民以益上居吴会则矢公平反不肯任意以损下迨屏藩荆楚罢鼓铸裁羡余弊绝风清百吏率职由是颂声载道推荐之剡屡上天子曰俞予其试哉维黔当滇楚之冲居百蛮之会地瘠民贫苗猺杂处号称难治往哉汝谐公乃以便相持节而南甫下车则请减荒田之赋额以劝开垦设庠序之师儒以崇文教表闾巷之幽贞以厚风俗绝苞苴禁苛派恤邮传苏商困莅黔六年上无不廉之官野无不辟之土民獠安堵礼教日兴而罗施荒徼灿然有邹鲁之风然公之心力亦已惫矣四十年秋请致政不许力疾视事至四十二年秋病转剧复疏乞骸皇上怜之以原官致仕公自解组后休息林下者五年虽无杂务扰其胸臆而二竖已入膏肓遂奄奄以殁焉公生于顺治九年十月之初七日卒于康熙四十七年七月之十二日享年五十七岁六 【六：公】 之配匹嗣系里居氏族详于墓志不具载先复受公之知见公忠君爱国之志每饭不忘而后知天之富贵福泽所以毕聚于公之父子兄弟间者非为一家之荣宠盖培植一代之人才而为邦家之光也于是系之以辞曰繄家声其丕振惟青史之常垂德泽可久道义可师宦绩方盛疾已不支遽尔归田谁实使之才未尽展德未尽施天或以留此以昌乃后嗣诰授中宪大夫兵部左侍郎前右侍郎己丑科武会试知武举都察院左副都御史太常寺卿太仆寺卿戊子浙江典试正主考大理寺少卿鸿胪寺卿少卿奉天提督学政通政使司左右参议协理江南道山东道山西道陕西道巡视北城己卯科文武监试庚辰科会试内监试陕西道监察御史内升湖广大冶县山东曹县知县奉旨行取西蜀受业李先复顿首拜撰 

　　维康熙四十七年十月癸卯朔越有七日己酉皇帝遣礼部员外郎观音保谕祭原任贵州巡抚加一级王燕之灵曰鞠躬尽瘁臣子之芳踪赐恤报勤国家之盛典尔王燕性行纯良才能称职服官年久素有勤劳方冀遐龄忽闻长逝朕用悼焉特颁祭葬以谕幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享 

　　皇清诰赠资政大夫内务府掌仪司郎中兼参领佐领加二级晋赠光禄大夫赵公神道碑古之君子抱道在躬不求闻达往往以布衣而贵踰卿相盖其内行存备修之身而施于家虽未见诸事功而隐然系朝野之望书云令德孝恭友于兄弟而孔子谓施于有政是亦为政不因遭遇为显晦也然而向用锡福积善余庆不于其身必于其子孙蕴之弥深则发也弥盛可以觇天道焉公姓赵讳拖和齐为白山望族当云雷缔造之初钟扶舆清淑之气使其得时柄用必且赞襄帷幄辉映旗常而志履隐约未展厥施迄今数十年往矣间与二三故老访公轶事佥曰公之宅心仁恕而处事周详也持家严整而遇事和平也规言矩行一一足为后人钦式 【钦式：矜式】 淑配多什喀觉罗氏天宗贵室与公相庄白首门庭雍肃内外无间惜乎代远人湮故实多缺仅能得其髣髴耳然亦可见公之生平矣公之子拖尔陛孙齐色先后膴仕累赠光禄大夫配赠一品夫人公之考妣封爵如之于是治茔大葬而树碑于公之隧道重纶迭紫光贲泉垆公之名位未极于生前乃食报于身后孙曾鹊起蔚有令闻蕃衍昌炽之福绳绳未艾非公实启之乎史称汉万石君奋无文学恭谨无与比为诸侯相奋长子建次甲次乙次庆皆以训行孝谨官至二千石景帝号奋万石君及武帝世庆为丞相封牧丘侯诸子孙为吏更至二千石者十三人时称极盛瑄生也晚不获炙公言范顾以备员侍从得与公之后人游因以习闻公之家风庭训方诸万石君殆有过之无不及也万石君及身而显公再世而昌天之报施善人良不爽已因敢掇其梗概书之贞石而系之以词曰公之生兮川岳降神内行纯备表范人伦潜德弗耀爰终其身公之殁兮墓木既拱后嗣蕃昌蝉貂接踵显厥幽光天书褒宠繄松栢之茂兮必培其根江汉之流兮必浚其源惟君子有谷以贻子孙高丘之原安窀穸兮过者必式缅遗泽兮承休衍庆永无斁兮赐进士第经筵讲官内阁学士兼礼部侍郎兼管詹事府事政治典训副总裁丙戌科文武殿试读卷官前日讲官起居注詹事府少詹林翰院侍讲学士左春坊左庶于 【左庶于：左庶子】 掌坊事乙酉科顺天武乡试正主考翰林院侍读侍讲编修三朝国史大清统 【大清统：大清一统】 志明史三馆纂修官戊午科愿天 【愿天：顺天】 乡试副主考清书庶吉士杨瑄顿首拜撰文赐进士出身日讲官起居注 【日讲官起居注：日讲起居注官】 翰林院检讨丙戌科会试同考官前清书庶吉士征仕郎张廷玉顿首拜书丹赐进士第翰林院编修前清书庶吉士陈邦彦顿首拜撰篆额鸿胪寺序班加一级朱圭顿首拜勒石康熙四十七年□月□日 

　　奉天承运皇帝制曰枢府崇班锁钥重山河之寄中台出镇封疆资斧钺之勋允属重臣式甄劳绩尔总督四川陕西地方提督军务兼理粮饷兵部尚书兼都察院右副都御史仍兼管陕西将军事务世袭拖沙喇哈番加三级博济器资瑰伟风采严明覃威惠以宣猷久矣政行化洽统文武而作宪休哉吏肃民安式弘樽俎之谋懋着保厘之效奉斯庆泽爰赉徽章兹以覃恩特授尔阶光禄大夫锡之诰命于戏百城凛范益思表率之方三命弥恭式荷恩光之渥吁谟克奏殊眷丕膺初任亲军校二任六品典仪三任五品典仪四任加一级五任二等护卫六任一等护卫七任管王府事八任加一级九任长史十任蒙古副都统十一任蒙古副都统佐领十二任蒙古都统十三任满洲都统十四任江宁将军十五任西安将军十六任给拖沙喇哈番十七任加一级十八任今职制曰持刚秉宪良臣作节钺之勋履顺思庄淑女着珩璜之范芳型无忝茂奖宜加尔总督军务兼理粮饷兵部尚书兼都察院右副都御史仍兼管陕西将军事务世袭拖沙喇哈番加三级博济妻傅查氏名家作配内则是娴励妇节于缟綦每觉霜威辉映谨家闲于阃阈益彰铃阁清严兹以覃恩封尔为一品夫人于戏贲锡宠章播休声于闺闼诞敷嘉泽扬令闻于巾袿式受荣施祗承显命康熙四十八年 

　　诰封一品夫人宗室觉罗氏之舅和硕额驸诺公之碑文诺公本出喀尔亲固山之贝勒拉思公之长子因父率领所属来归圣上赐公之父拉思为世袭三等阿思罕尼哈番将公授为二等侍卫公赋性聪慧才识超羣骑射娴熟而兼身躬雄伟进用侍卫以来昼夜勤□□力思报圣主两世知遇高厚之恩竭矢诚衷谨心笃行之迹为我皇上洞鉴拔于众中超擢将和硕格格配公得授和硕额驸正邀宠眷忽尔弃世我皇上深惜信任轸恤公之阖宅老幼慽切悲哀言难尽悉幸公阴德有赖生子八长成世袭祖职绍公之行正思竭力显耀祖先不意又□中途弃世呜呼公虽无亲子亲孙公所创之产业未毁益加隆盛亦公之善行感格神明似此大孝特授为一品夫人宗室觉罗氏之媳妇妇每一念及公之父子欝欝痛悼有恐泯没公之善行嘱余勒其情于碑其公之精奇捷要奉政大夫柏特余谨拜不能枚举但将我皇上自侍卫超擢得配和硕格格授为和硕额驸之实迹勒于碑石以贻后世云康熙四十八年二月初十日谨立 

　　皇清诰赠光禄大夫都察院左都御史加三级益三麻公之墓康熙四十八年己丑孟夏吉旦孝男耿额敬立 

　　皇清诰封光禄大夫总都 【总都：总督】 江南江西等处地方文武事务兼理粮饷操江兵部左侍郎兼都察院右副都御史加一级壬辰科状元勒吉麻公之墓康熙四十八年孟夏吉旦孝男麻舒敬立 

　　皇清诰封光禄大夫兵部左侍郎食正□品俸加十级兼佐领布公讳雅努之碑康熙四十八年五月二十五日男一等侍卫加一级巴海率孙己丑科进士色楞阁等敬立 

　　大通河之北岸古草厂里维我先人三世卜其上后孙安图追溯本源勒珉于墓以志不朽非敢作也有所述也吾父生前尝诲图而言曰我乃汝祖遗腹子也我上有四兄皆奉侍晨昏亲承色笑平居备述汝祖行谊告我今为汝言汝祖关尔嘉氏世居上河德林志裕经纶性笃忠孝初任内书院统理枢要纂修太祖高皇帝实录总裁辽金元三朝国史考之封度章程官级律令太宗文皇帝改元崇德置三院内阁九臣汝祖班列第二继有大河之役以豫亲王奏请为启心郎参赞机略每随诸王征讨筹策决胜所向成功凡三十余次屡奉安抚蒙古朝鲜诸国太宗亲征特命留守盛京转给约束事事奏可恭遇世祖章皇帝定鼎□京统一海宇以佐命功累迁内阁学士兼礼部侍郎据拜他喇布勒哈番加为二等阿达哈哈番世袭罔替维时汝曾祖早世爰奉汝曾祖母至都侍养虽夙夜靖共从无宁晷而温凊甘旨未尝稍间顺治二年而终享年三十有九汝曾祖母哭甚哀叹曰吾子云亡吾岂能久存乎吾没必与吾子葬一所后遂谨奉慈命封墓于汝祖右上夫汝祖谦黑性成端悫自守家居不言国事凡所建白虽子弟罕与闻是以不得备记惟载在史册昭昭耳目者聊述一二汝其志之呜呼父言不可忘父行又何可没哉吾父事母克孝事兄克恭治家惟肃待下惟宽宗党有贫乏者常赈济凡民有厄难者必矜纾历任礼部郎中居官清分守正不阿恪共在位名表客台年踰六袠解组归休以不逮事父抱恨终天庐墓频年依依不舍悲号涕泣匪特春秋祭扫为然也康熙己丑而终享年六十有五因合皇妣继妣附葬祖旁以慰魂魄夫吾祖之勋名事业允堪垂范后人吾父之仁孝精诚卓□未可澌灭今于祖圹左右勒碑载篆惟述先人遗训而已敢自谓表扬前烈也哉墓有三冢右上曾祖妣查喇喇氏累封太夫人吉兆右中皇祖讳詹霸内阁学士兼礼部侍郎二等阿达哈哈番授资政大夫祖妣觉罗氏累封太夫人吉兆左侧皇考讳安达礼礼部郎中加二级授资政大夫皇妣胡尔哈苏氏继妣博尔吉金氏俱封太夫人吉兆呜呼河流环绕觇世泽之绵长林树阴翳卜宗支之蕃衍后世子孙其亦覩斯碑而勿忘祖德也夫 

　　维康熙四十九年四月十九日皇帝遣礼部左侍郎仍兼管国子监祭酒事邵穆布谕祭总督四川陕西等处地方军务兼理粮饷兵部右侍郎兼都察院右副都御史加赠兵部尚书太子太保谥文襄觉罗华显之灵曰朕惟国家敉宁疆宇亟需保障之材朝庭奖励官联允重忠纯之佐其有能祗承休命着有成劳者生则被以殊恩殁则加之异数所以嘉绩劝功甚盛典也尔觉罗华显才猷华赡器识宏深始筮仕于司宗继升华于中秘由讲筵而纶阁久居侍从之班改陇右为关中两被抚绥之命扬历中外克矢恪勤顾兹秦蜀之区实西南之屏翰矧惟总督之任乃文武之经维简在臣工畀之斧钺三年报绩既政成而人和两地承风更将严而士肃朕敷求民隐时迈华阳爰博采乎舆情乃备知乎治行用是特加眷待大沛恩施宸翰御文匪颁稠迭宝弓上驷赉予便蕃方谓假尔宠灵永当资其心力忽婴笃疾赐医药于频仍溘赴重泉觉轸悼之弥结稽诸典礼用示优隆晋以宫保之崇阶锡以文襄之上谥呜呼老成□谢念伟绩之犹存奠醊用将纪恩纶于弗替尔灵不昧尚克钦承康熙四十九年 

　　维康熙四十九年七月二十三日皇帝遣参领兼礼部郎中瓦哈里谕祭原任一等伯兼佐领法宝之灵曰鞠躬尽瘁臣子之芳踪赐恤报勤国家之盛典尔法宝赋性纯良居心敬慎承袭祖荫厥职□勤方冀遐龄忽尔遽逝朕用悼焉特颁祭葬用展哀悰呜呼宠锡□垆庶沐匪躬之报名□信史聿昭不朽之荣尔如有知尚克歆享 

　　皇清诰赠通宪大夫束淑之子席禧幼而聪慧方数岁时见人即有礼貌长而沉静好学乡党推重之年二十八岁偶以病终其妻沃岳氏尚在少艾父母因其无出强令改适而沃岳氏以公姑年迈无依誓不再醮侍奉公姑不惮劳□颇有孝闻且克送终有礼沃岳氏自夫故之后兢兢以冰霜自守从无笑容惟见公姑强为承欢是以族人戚属莫不怜其贞节而敬重焉今于康熙四十九年十二月十八日奉部奏开覃恩赐以贞节牌坊族人戚属皆欣然为之碣记永垂不朽癸未科五经进士出身原任翰林院庶吉士食五品俸才住拜撰 

　　皇帝谕祭镶白旗汉军都统包衣佐领谥襄敬偏图之灵曰国家酬庸有典不□□□之□念旧推恩□着□□之礼厚生前之爵禄赉厥成劳□身后之哀劳昭兹□□尔偏图素秉忠诚□兼谋勇利具陛楯遂膺简擢之知効力秦疆特寄折冲之□当贼兵□□獗率劲卒以指挥一鼓□□□□前屡战而威名益振捷书累至谕加游击以驰驱□□尚留命副元戎而扑灭荡西川之伏旃扫尽□□克南诏之崇墉身当矢石□□□提□绩既懋夫边陲再统亲军□更勤夫训练方□□□□闻□□□之婴随遣良医冀获有瘳之喜奄殂具告□□殊深俾世职以加隆专大臣□□锡之美谥长增纶綍之光布以芳筵用贲馨香之○□□垂书竹帛□桴之壮略犹□□贲泉□醊之荣□□□尔灵不昧尚克□□康熙五十年二月十一日 

　　奉天承运皇帝制曰五辞具听诘奸首尚廉明三典昭垂敕法务存钦恤兹惟弼教是用推恩尔经筵讲官刑部尚书佐领加四级傅腊塔秉志宽平律躬敬慎典司邦禁允推折狱之良恪守王章克佐好生之德权重轻而议律泽逮圜扉仅出入以谳疑恩流嘉石式逢庆典庸奖成劳兹以覃恩特授尔阶光禄大夫锡之诰命于戏民以不冤懋尔平反之绩刑期无措成予惇大之休尚祗服于训词益勉修乎淑问康熙五十年九月 

　　御书寿萱余庆记皇上久道化成重熙累洽至治馨香被于四表格于上下协气旁流嘉祥翕集于时敛福敷锡下逮臣工积善高明之家不克凝承介祉康强逢吉与祚无极非苟而已也夫白麟奇木紫从甘露之属圣朝下以为瑞惟夫黄发国琛耈成臣宝告存珍从引养乞言是弘寿考作人之化者也乃若坤道顺承永贞含美而从王光大鞠子式谷报国悦亲令妻寿母斯不亦盛世之休征天伦之乐事耶然而于古有之未足艳述兹恭阅大司寇赖公吴苏太夫人祝圣恩荣事迹及先后便蕃宠赐不禁雀而兴曰是诚旷古希闻数千年而仅见者矣昔者巴图鲁翁公从龙定鼎时维膺扬功高汗马其敦庞英上之气见诸刑于旧矣既而诞育都官兼资文武扬历禁近遂长秋司此其翟茀辉煌汤沐大郡诚何待言乃上之所以加礼于太夫人者有异数焉太仓相国王公之记迎驾图也曰康熙癸巳万寿周甲之辰太夫人适寿隮九十恭率子姓舞蹈嵩呼跪迎道左天颜大喜停銮慰问者久之随召至西苑馔出天厨坐联御榻祝鲠祝噎动止辄敕中涓扶侍无令跪谢施诸绘事载在典礼而少宰傅公又详核其恩礼之隆者为十可纪略云上每召见辄称之曰老人或呼之曰福寿既喜其齿发之不衰复嘉其子孙之昌炽温语垂询款曲如家人礼上避暑回銮太夫人尝远出奉迎至尊为之下马劳问隆礼殊恩书契以来未之有也宣赐之盛不惟其物兼肴重锦衣食天家无论已至如御墨龙箑貂珥云裘松醪绮馔大茗温香舆夫灵囿之一鳞一羽行宫之一果一蔬靡不遣使驰赉将以谆命皇恩稠迭正难缕数而唯独寿萱宝额更属非常之宠且不徒以太夫人已也天子穆然深思亲洒宸翰锡尔北堂于以见介福之无疆焉于以见永锡之不匮焉于以世德之懋建而厥后之克昌焉盖宇宙有太和则斯民有寿考之祥朝瑞有令子则庭闱有底豫之乐事亲孝而忠移于君居家理而治移于官体樛木葛覃之风以勷洛诰周官之政俗美化行治几刑措闺门之舞彩公堂之称兕皆是物也其斯以为德之本而教之所由生也欤书云一人有庆兆民赖之言率土之胥庆也而况于天府喉舌之臣乎廷枢与赖公忝同爽鸠既叹慕太夫人之殊荣而于皇上所以宠示之至意实不敢不共勉焉于是乎书赐进士第光禄大夫经筵讲官刑部尚书加二级韩城张廷枢顿首拜撰赐进士及第翰林院编修桐城张廷璐顿首书丹 

　　亲近一等侍卫兼佐领加一级授为副都统品级谥果毅海清碑文禁廷清切端资心膂之臣国典优崇特表勤劳之绩必竭诚尽瘁期无过于生前斯予赗易名俾有光于身后聿颁温谕用勒贞珉尔海清秉资纯良守躬端恪凛□冰于夙夜幼直周庐树令望于指麾兼司佐领小心翼翼既阙失之无闻惟日孜孜复精诚之可白盖自巡行遐迩以及征讨边庭常效驰驱不离左右御前之服劳者垂四十年尔心之恭谨者恒如一日尚衣御物广被恩波榜额宸章诞膺天锡方谓克享遐年讵乃遽罹疢疾特加存问爰命使臣还遣御医颁兹上药何期罔效日就沉绵犹冀旋瘳手书慰谕及身尊显特加副都统以示殊荣奄忽殂终复命众皇子亲临丧次赐之御马赙以白金典礼从优悉如尔父宠施勿替逮及后昆申命礼臣特加祭葬谥之果毅树以丰碑呜呼芳徽具在饰终之典宜加贞石常存眷旧之思何极昭垂奕■〈礻冀〉不亦休欤康熙五十二年三月初六日立 

　　奉天承运皇帝制曰夙夜宣劳事君资于事父云霄布泽教孝实以教忠特贲丝纶用光阀阅尔□□阿系陕西西安按察使司按察使加□级满普之父操修淳笃矩范严明□在诗书克启趋庭之训业恢堂构实开作室之模兹以覃恩特赠尔为资政大夫锡之诰命于戏锡天府之徽章殊荣下逮际人伦之盛美茂典钦承祇服诰词永光誉问制曰家声昌大夙彰式谷之休壸教贤明不替□□之谋适逢上庆用锡殊荣尔陕西西安按察使司按察使加九级满普母马佳氏□习礼规恪循箴训寝门治业着恒德于贞心闺垫授经寓慈风于雅范兹以覃恩赠尔为夫人于戏恩能育子挺杞梓之良材善必称亲被笄珈之茂宠祗承嘉奖永播徽音康熙五十二年三月十八日 

　　奉天承运皇帝制曰翼亮天工象协三台之列弘敷帝载位居庶职之先惟懋丕绩以酬乃乃沛新纶而锡爵尔文华殿大学士兼吏部尚书佐领加四级文达凤阁清才鸾台雅望典章练达服勤匪懈于寅恭器识渊凝顾问时资于靖献属在论思之地参机务之殷繁每抒钦翼之忱佐经猷于密勿崇阶蚤陟弘奖申加兹以覃恩特授尔阶光禄大夫锡之诰命于戏启乃心以沃朕心尚嘉谟之时告慎厥位以风有位期庶绩之咸熙永劭休声祇膺荣命初任都察院七品笔帖式二任加一级三任都察院都事四任加一级五任户部员外郎六任加三级七任都察院监察御史八任吏科给事中九任吏科掌印给事中十任加三级十一任佐领十二任兵部督捕司右理事官十三任加三级十四任内阁学士兼礼部侍郎十五任户部右侍郎十六任议政大臣十七任议政大臣吏部右侍郎十八任经筵讲官十九任经筵讲官议政大臣都察院左都御史二十任经筵讲官议政大臣工部尚书二十一任经筵讲官议政大臣吏部尚书二十二任今职制曰职在钧衡元宰树中朝之望宜其家室良臣资内助之贤式播徽音茂膺宠锡尔文华殿大学士兼吏部尚书佐领加四级温达之妻宣氏柔嘉维则淑慎其仪言采苹繁主馈佐和羹之节克勤丝枲相夫成补衮之勋配令德于台司表休声于壸则崇奖用逮懿范斯扬兹以覃恩封尔为一品夫人于戏象服是宜聿着温恭之范龙章载贲弘敷雍肃之风祇服殊恩益光令善康熙五十二年三月十八日 

　　奉天承运皇帝制曰功隆赏懋式弘锡类之仁积厚光流必溯贻谋之泽荣名上建义闻弥彰户部银库掌印郎中仍支三品俸加四级永泰之祖父阿尔达喀尔长子户部主事爱穆布次子护军参领马珥浑三子吏部郎中迈图次子马珥浑尔原系护军参领平定云南时有贼伪将军何继祖王弘勋等率领贼万余将石门坎山险窄隘口坚壁拒敌击战时代领本甲喇将对敌击败之贼又在对路大山排列拒敌击战时带领本甲喇将对敌击败之贼伪将军何继祖王弘勋王有功张光先等率领贼约及二万在黄草坝地方设立鹿角排列象挨牌炮铳鸟枪拒敌击战时带领本甲喇将对敌击败之贼伪将胡国秉刘起隆黄明等率领贼万余出云南城设立鹿角排列象挨牌炮铳鸟枪拒敌击战时带领本甲喇将对敌击败之病故后优升授为拜他喇布勒哈番与亲男永泰承袭户部银库掌任郎中仍食头等护卫俸佐领永泰之祖阿尔达喀作室基先开祥裕后一经代授传家泽衍缥缃再世寖昌匡国名高黼黻兴宗兆叶縻爵阶崇兹以覃恩赠尔为资政大夫锡之诰命于戏良臣茂绩实承旧德之光大父蒙恩丕焕新纶之采式承休渥庶慰显扬康熙五十二年三月十八日 

　　奉天承运皇帝制曰奋庸熙载经纶阐报国之忱锡类贻谋诗礼识趋庭之教象贤昭于堂构巽命及乎台垣尔文华殿大学士兼吏部尚书佐领加四级温达之父原任佐领工部员外郎胡世礼令德夙闻芳型早着义方式谷聿生隆栋之材善庆流徽用启高门之祚普休施于弘绪表淳德以新纶俾践崇阶允彰宠渥兹以覃恩赠尔为光禄大夫文华殿大学士兼吏部尚书佐领加四级锡之诰命于戏资敬事君实本一经之训推恩逮父聿登三事之荣祇服国章流光家乘制曰大臣燮理之猷端由母教盛世褒崇之典并重壸仪彰惠问于闺闱被宠光于纶綍尔文华殿大学士兼吏部尚书佐领加四级温达之母马佳氏毓自名门归于华阀劳能将爱和羹成鼎鼐之勋贵不忘勤补衮衍机丝之绪宜邀殊渥以播休声庆典欣逢恩施爰逮兹以覃恩赠尔为一品夫人于戏大锡类于所生训庸黄阁畀荣名于自出沛泽紫泥用佐弘庥尚期克佑康熙五十二年三月十八日 

　　显考吴公讳努春初任刑部七品他齐哈哈番二任都察院主事三任户部员外郎加三级纪录五次四任保举才能改授御史巡视中城纪录二次五任吏部郎中六任兼管刑部郎中纪录二次七任陕西提刑按察使司按察使八任陕西承宣布政使司布政使九任太常寺正卿加三级十任内阁学士兼礼部侍郎恭遇覃恩加一级十一任兵部左侍郎十二任经筵讲官十三任议政大臣由议政大臣特简随康亲王福建军前参赞大臣十四任代理镇闽将军印务十五任礼部左侍郎管右侍郎事十六任兼管佐领嫡母瓜尔佳氏继母觉罗氏皆封一品夫人公生于天聪壬申年十月十七日戌时卒于康熙甲戌年二月二十九日巳时享年六十有三大清康熙五十二年三月十八日户部八品笔帖式加二级承德郎孝子吴敏谨立 

　　奉天承运皇帝制曰臣子靖共之谊勇战即为敬官朝庭敷锡之恩作忠乃以教孝尔鄂尔弼乃一等护卫署参领加一级常在之父令德克敦义方有训衍发祥之□绪蚤大门闾旌式谷之休风用光阀阅惟令子能娴戎畧故懋典宜沛纶章兹以覃恩赠尔为资政大夫锡之诰命于戏显扬既遂壮猷一本于诒谋缔构方新殊锡永绥夫余庆钦予时命扩尔家风制曰臣能宣力受劳固赖于严亲子克承家令善多由于慈母尔一等护卫署参领加一级常在之母王家氏柔顺为仪贤名著范当弧矢悬门之日瑞应虎臣迨干城报国之年恩沾鸾诰兹以覃恩赠尔为夫人于戏贲翟车而焕采宠命祇承摛彤管而扬徽荣施勿替康熙五十二年三月十八日 

　　奉天承运皇帝制曰麟阁酬勋首重统戎之寄龙牙建绩允资上将之能既专制乎一军宜申锡以三命尔都统偏图吁谟经远器识超羣夙裕韬钤载协大人之吉勤抒筹策克彰元老之猷勒部曲以严明威扬禁旅秉旌旄而整暇望峻中权惟居重以驭轻爰推恩而锡福欣逢庆典用畀光荣兹以覃恩特授尔阶光禄大夫锡之诰命于戏疏爵报功天语特宣夫凤诰扬休拜命臣心益励夫鹰扬崇奖钦承嘉猷勿替初任陕西督标右营游击二任陕西督标中军副将三任云南永顺镇总兵官四任云南全省提督五任今职制曰劳臣宣力爰高阀阅之勋淑媛同心聿佐干城之绩既相夫而克顺宜行庆以维均尔都统偏图之妻翟氏允娴内则茂着壸仪居然女士之规却丹华而不御雅有丈夫之槩勤告诫以相成佐尔良人为予爪士兹以覃恩封尔为一品夫人于戏肃雝表度笄□□美咸宜贞□承□□翟之光有耀服兹休命蔚为礼宗康熙五十二年三月十八日 

　　奉天承运皇帝制曰建旐设旄上将着军容之盛治兵振旅重臣策武略之勋用布纶章懋扬嘉绩尔奉国将军加一级宗室兰鼐系出天潢职司羽卫明止齐而山立严然旌钺之司整部曲以星罗并作爪牙之士身依日月奉禁旅以周旋气振风云卫周庐而出入宜膺异渥以示崇褒兹以覃恩特授尔阶资政大夫锡以诰命呜呼军威孔肃允推帷幄之功国典欣逢特贲丝纶之锡钦兹休命益劭良谟康熙五十二年三月十八日 

　　奉天承运皇帝制曰宣威效力事父资以事君锡类推恩教忠本于教孝祥开哲嗣宠贲新纶尔库布苏浑乃奉国将军加一级宗室兰鼐之父名重宗英德优硕耆鲤庭授传家之训支衍金柯虎臣策报主之勋庆流玉叶兹以覃恩特授尔阶光禄大夫锡之诰命于戏莅官能敬已弘昌后之基有子承家益励在公之念予何吝于爵赏尔洵世其弓裘康熙五十二年三月十八日 

　　奉天承运皇帝制曰茂德建勋良臣克昭其果毅酬庸锡类中朝特畀以褒崇爰布正言用彰庭谟尔库尔禅乃驻防西安将军兼拖沙喇哈番加一级席柱之父训备义方庆余积善肯堂肯构良材资朴斲之勤懋赏懋官明廷申显扬之锡欣逢国庆式廓家声兹以覃恩赠尔为光禄大夫锡之诰命于戏因严为教成令器于班行移孝作忠焕纶章于策府祗承朕命永贲泉休制曰能仕教忠式谷固由于毋训推恩逮下疏荣必逮于慈帏用答恩勤特颁荣宠尔驻防西安将军兼拖沙喇哈番加一级席柱之母那拉氏顺柔叶德婉嬺宜家盛年不御丹铅相夫以俭永夜时闻机杼教子能劳兹以覃恩赠尔为一品夫人于戏先国后家惟贤母独知大义作忠移孝俾劳臣能绍前徽生而有闻殁且不朽康熙五十二年三月十八日 

　　奉天承运皇帝制曰钱谷持筹列职以郎曹为重度支经国分猷推会计之才尔户部四川司郎中加四级唐奇廉隅夙励心计兼精上佐地官绩奏含香之署典司民部躬亲握算之劳兹以覃恩特授尔阶中宪大夫锡之诰命于戏不懈于位克称车服之庸益懋厥功庶副簿书之寄初任户部八品笔帖式二任兵部主事三任理藩院员外郎四任内务府都虞司员外郎五任盛京员外郎六任刑部员外郎七任盛京兵部员外郎八任宗人府员外郎九任盛京户部员外郎十任户部郎中十一任三旗牛羊副统管十二任今职制曰臣心恪慎着茂绩于周行妇职修明树令仪于中阃爰颁庆典俾荷荣褒尔户部四川司郎中加四级唐奇妻觉罗那氏茂族含芳名门作俪素风自矢克敦图史之型箔节相规无改缟綦之度慈以覃恩赠尔为恭人于戏表从夫之大义翟茀承恩沛逮下之深仁鱼轩被宠祗承休命永播幽贞制曰匡赞赖乎嘉猷特褒臣节疏荣及乎继室咸沐恩光尔户部四川司郎中加四级唐奇妻觉罗氏幼娴内则少习壸仪庆卜凤凰叶和鸣于初吉声调琴瑟传静好于同心兹以覃恩封尔为恭人于戏应地含贞允绍前徽而罔间从天沛泽尚扬淑问于无穷永传令誉于来兹康熙五十二年三月十八日 

　　奉天承运皇帝制曰奉辇期门久追趋于豹尾珥貂中禁应荷宠于龙章尔一等侍卫兼佐领加三级常在武勇夙谙恪勤茂着周旋禁闼历夙夜以宣劳环卫廷墀直云霄而奉职允称爪牙之选宜膺纶綍之褒兹以覃恩特授尔阶资政大夫锡之诰命于戏紫泥璀璨式瞻扈跸之荣朱绂辉煌益励奉公之谊初任三等侍卫二任二等侍卫三任兼佐领四任加二级五任一等侍卫制曰干戈载戢端资硕画于戎行琴瑟咸和更赖同心于阃内尔一等侍卫兼佐领加三级常在之妻马家氏柔嘉维则淑慎其仪勤以相夫虎旅奋从王之烈敬能聚德鸡鸣矢戒旦之忱兹以覃恩封尔为夫人于戏恪修内职膺玉佩以无惭克赞中权捧宝纶而加毖康熙五十二年三月十八日 

　　奉天承运皇帝制曰廉察一方饬纪纲而执法典司庶狱适轻重以祥刑任寄外台职专秉宪尔陕西西安按察使司按察使加九级满普居官勤恪用法宽仁戢贪暴以六条风行邻县寓平反于三尺泽遍方州庆典式臻宠章宜锡兹以覃恩特授尔阶资政大夫锡之诰命于戏政和□□□膺纶綍之褒吏畏民怀尚励冰霜之操益宣德意用副恩光制曰奉职恪共懋举劳臣之绩同心黾勉载嘉□配之贤壸范□□国恩斯沛尔陕西西安按察使司按察使加九级满普之妻□佳氏毓自名家嫔于皇族采藻苹于□涧允襄□祀之诚咏紽緎于素丝克励自公之操兹以覃恩封尔为夫人于戏被宠光于象服□□□□锡荣奖于鸾章惠风益畅祇承显命弥励阃仪康熙五十□年三月十八日 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔三等阿达哈哈番加一级锡达性资醇谨才识渊宏茂延世之恩克承先业笃象贤之谊无忝前徽奉职有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡予时命励尔嘉猷制曰夙夜惟勤人臣宁遑内顾伉俪无忝国常岂靳隆施锡章服以酬勋念壸仪之媲美尔三等阿达哈哈番加一级锡达妻吴郎汉氏克勤内德宜尔室家眷良臣靖共之猷赖淑女匡襄之助爰褒令范式沛新纶兹以覃恩封尔为夫人于戏敬尔有官肃闺门而合好职思其内尚黾勉以同心祗服殊恩用昭壸德康熙五十二年七月初一日 

　　皇清诰授正议大夫理藩院侍郎加三级荐良墓表奉天承运皇帝制曰笃忠贞而报国臣子之常经眷勋旧以敷恩朝廷之大典特申宠命用答成劳尔三等阿达哈哈番佐领加三级荐良器量弘深才资骁勇能延世泽常依日月之光克谙戈韬用奋熊熊之气迨祗承夫任使益懋着其忠勤庆典欣逢新恩宜霈兹以覃恩特授尔阶正议大夫锡之诰命于戏宜壮武之家声用嘉伟畧荷彝章之国宠勉树弘猷敬尔在公钦予时命制曰臣忠报国戎旃着扬武之功妇顺宜家誉命表同心之助尔三等阿达哈哈番佐领加三级荐良妻哈喇车忒氏终温且惠已贵而勤顺以相夫克佐贤劳于夙夜敬能聚德益彰静好于闺帏庆典式逢朝章宜贲兹以覃恩特封尔为夫人于戏扬令范于紫泥礼宗擅誉播芳蕤于彤管内则扬休康熙五十二年七月初一日孝男常禄齐什阿麟仝百拜立□□□□□□□皇清诰赠资政大夫阿达哈哈番加一级锡达墓表孝孙常禄齐什阿麟仝百拜立 

　　奉天承运皇帝制曰功隆赏懋式弘锡类之仁积厚光流必溯贻谋之泽荣名上逮义问弥彰尔邓安民乃三品官兼管营造司郎中加二级邓光干之祖父作室基先开祥裕后一经代授传家泽衍缥缃再世寖昌匡国名高黼黻兴宗兆叶縻爵阶崇兹以覃恩赠尔为资政大夫三品官兼管营造司郎中加一级锡之诰命于戏良臣懋绩实承旧德之光大父蒙恩丕焕新纶之采式承休渥庶慰显扬制曰职崇朝宁嘉丕绩于良臣泽沛纶章推鸿慈于大母重闱锡庆累世承庥尔三品官兼管营造司郎中加二级邓光干之祖母周氏轨仪娴习风范淑嘉主馈宜家启再传之令□含饴裕后邀三锡之宠光启佑有原恩施宜沛兹以覃恩赠尔为夫人于戏芳规未邈尚贻昌大于方来宠赉仍加庶保昭融于罔斁用酬母□永荷王纶制曰谊笃靖共入官必资于敬功归诲迪能仕而教之忠爰沛国恩用扬庭训尔邓显国乃三品官兼管营造司郎中加二级邓光干之父躬修士行代启儒风抱璞自珍克毓珪璋之秀析薪能荷弥彰杞梓之良兹以覃恩赠尔为资政大夫三品官兼管营造司郎中加二级锡之诰命于戏贻令问于经籝义方久着佩徽章于策府礼秩加优茂典丕承湛恩永荷制曰移孝作忠懋简劳臣之绩推恩锡类式扬贤母之名载贲荣纶用宣懿范尔三品官兼管营造司郎中加二级邓光干之母马氏早娴典则夙着规型敬以从夫宜室聿征其顺德勤于训子备官一本于慈祥兹以覃恩赠尔为夫人于戏荷彩翟之天章徽音益畅披彤毫之仙藻惠问常流祗服宠光久绥福履制曰职在禁庐布诸司而课绩秩居郎署综庶务以程能尔三品官兼管内务府营造司郎中加二级邓光干小心集事强力当官□爵中朝早奏精勤之效策名内府聿流恪慎之声兹以覃恩特授尔阶资政大夫锡之诰命于戏洒庆泽于丹霄式承嘉渥烂徽章于紫诰勉副恩光制曰臣心恪慎着懋绩于周行妇职修明树令仪于中阃爰颁庆典俾荷荣褒尔三品官兼管营造司郎中加二级邓光干之妻张氏茂族含芳名门作俪素风自矢克敦图史之型箔节相规无改缟綦之度兹以覃恩赠尔为夫人于戏表从夫之大义翟茀承恩沛逮下之深仁鱼轩被宠祗承休命永播幽贞制曰匡□赖乎嘉猷特褒臣节疏荣及乎继室咸沐恩光尔三品官兼管营造司郎中加二级邓光干之继妻冯氏幼娴内则少习壸仪庆卜凤凰叶和鸣于初吉声调琴瑟传静好于同心兹以覃恩封尔为夫人于戏应地含贞允绍前徽而罔间从天沛泽尚扬淑问于无穷康熙五十二年八月十三日 

　　皇清诰封通议大夫内务府广储司郎中管佐领兼护军参领加一级仍督内学祁公墓表诰封通议大夫内务府郎中祁公既殁之二十四载继配诰封淑人卒于内寝公子七十二来保福海卜于康熙五十二年十二月二十一日启公之藏而合窆焉公之葬也大学士桐城张公既铭其墓矣公之子泣告于余曰志以藏诸幽吾父母生平懿行淑德未彰于今庸俟后世乎敢以表阡之辞请按志公讳桑格字致远着姓以来代有显者父达敏公克昌厥世仕致内府佐领生子十人公于兄弟行第三生而聪慧不凡孝友茂着稍长器宇轩豁事至迎刃缕解无不洞切机要年十七即补笔帖式识者以远到期之未几晋秩六品皇上亲选入直章奏公以勤慎蒙恩嘉奖锡以衣冠御书纯诚二大字赐之寻拜慎刑司掌印郎中持法平允狱无留滞有盗内帑物者事发逮治盗冀缓狱以自解牵连者众公独曰事关帑藏遽行遣捕则无辜者或恐滋蔓复加鞠问果属诬罔狱具不累一人时服其明怒他案率多类此西十库收贮官物自明季以来未行清核公为分别查注使新旧不混出纳有司事者可按籍而稽也织染局例有经费公手自厘定者为程序人不得以意为增减二十五年管骁骑参领兼内学简榷浒墅关甫莅任即具祛积弊定章程一疏凡商民官吏之利弊罔不振兴厘剔肌擘理解务期上可杼国下不病民锱铢之末非所较也疏入得奉俞旨筦榷朞年人心感悦建祠入志江浙之民迄今有遗爱焉因闭塞北桥修浚便民桥落职上鉴其情顷之复起为会计司副郎遴转广储司迁本司正郎管佐领兼骁骑参领加一级仍督内学公长身玉立美须髯善骑射明于吏治当官莅事众所终日不决者徐以一言断之事辄立定谦谨自饬不矜不伐廉洁之操同列视效兄弟怡怡式好无间与人交然诺不苟居恒乐易喜怒有常于温厚和平中仍具有毅然不拔之概二十九年九月奉命恭代大和宫展谒竭诚尽瘁往返四阅月因以成疾公不以介意三十年擢授护军参领秋七月澄心园告竣旧患复作至二十七日犹力疾薄书达旦启视奄然逝矣公历仕二十余年凡内府政务与闻独多考修典礼同修会典序试人才皆为时所推重骎骎乎将不次枋用而年寿不永弗竟其志惜哉公生于顺治丙戌年正月二十三日卒于康熙辛未年七月二十八日享年四十有六元配赠淑人那喇氏生一女先公卒继配封淑人那喇氏柔顺有仪鸡鸣交儆公任职时夙夜在公淑人综核壸政具有条理内外婣族誉颂归焉公初卒时遗孤方幼淑人抚育教诲俱成伟器其慈和令人善盖天性也淑人生于顺治己亥年七月初二日于康熙癸巳年十一月初十日享年五十有五子四人长佛保住殁次七十二侍卫三来保御前奉直四福海供内职孙一尚幼保住出公生平行事不可殚述为书其大者使刻石而表诸墓上赐进士及第经筵讲官内阁学士兼礼部侍郎蔡升元顿首拜撰 

　　皇清资政大夫吴公之墓碑康熙五十三年岁次甲午季春吉旦制造库掌印郎中兼佐领加三级男京柱敬立 

　　皇清光禄大夫库公之墓碑康熙五十三年岁次甲午季春吉旦镇守西安地方将军世袭拖色拉哈番加一级男席柱敬立 

　　宗人府左宗人辅国公鄂飞碑文自古帝王创业垂统以贻万世凡在宗支皆膺显爵所以重懿亲也尔鄂飞乃镇国公马尔图之子性行纯良克循职任方冀永享遐龄何乃遽闻奄逝朕笃念宗亲爰稽成宪勒之贞珉用垂不朽庶昭朕敦睦之怀云尔康熙五十四年九月初一日 

　　皇清诰封承德郎显考倪公诰封安人　显妣何氏之墓康熙丙申年三月吉旦男从祥稽首立 

　　诰封光禄大夫沈公辅庵府君墓碑文古之君子教成于家而功着于国不待有位而能然者惟其道足以相及也方我国朝定鼎伊始一时扈从入关者材无大小文武皆得有所振发以共依日月之末光照耀天下何其盛也诰封光禄大夫沈公蕴蓄道德适际斯盛脱令抒所抱以大其设施必有出于人者乃独以两尊人高年左右色养绝意仕进既又以伯兄季弟相继早世诸孤藐然无托抚育教诲专任于己益不忍以爵禄入其心敦行孝友夫非古君子之风欤然公虽终已隐沦而所以教诸子若侄者必以事君大义忘劳忘身之节谆谆诫勉以故子若侄先后列位于朝或勋在政或绩着行间无不克供厥职大其家声是则公孝友之所敦即子若侄忠勤之所本虽谓公教家之道即公报国之道可也公讳朝纲字辅庵其先三韩人俱以第三子吏部右侍郎朝尔岱之贵赠封光禄大夫一品夫人配韦氏定兴兵备道韦公讳显宗女□□封一品夫人子四长独立庚戌进士历任翰林宗人府理事后分泛辽阳次社立銮仪卫主政次朝尔岱吏部右侍郎世袭拖沙喇哈番次业立任部□□孙男尤多材俊今詹事府右春坊右庶子掌坊事僧格勒者有道而文推重馆阁即吏部公出也予与吏部公之子以文字一日之雅缘获知公家世最悉一日垂涕告予曰先大□□□□□□□□□□□八里庄北之原距今南北鞅□墓碑尚未刻文敢以请于先生先生其□□□□□□□□□□□□□□未易殚述也为特揭其敦孝友而教忠勤之大端如此此诚以不朽于后世矣时雍正四年三月谷旦进士第诰授光禄大夫工部尚书康熙癸巳科会试大总裁年通家眷晚生李先复顿首拜撰维康熙五十五年岁次丙申六月己丑朔越二十一日己酉 

　　谕祭康熙五十五年八月初七日皇帝遣礼部主事加六级常泰谕祭二等精奇尼哈番二等侍卫佐领加一级保柱之灵曰鞠躬尽瘁臣子之芳踪赐恤报勤国家之盛典尔保住性行纯良才能称职方冀遐龄忽闻长逝朕用悼焉特颁祭葬以慰幽魂于呜呼宠锡重垆庶沐匪躬之报名垂信史笔昭不朽之荣尔如有知尚克歆享 

　　康熙五十五年十月十九日皇帝遣礼部石侍郎仍兼光禄寺事萨哈布谕祭总督云贵等处地方军务兼理粮饷兵部右侍郎兼都察院右副都御史加五级谥恪勤郭瑮之灵曰职司靖献臣子报国之常经礼示褒嘉朝廷恤下之大典惟生前既着其劳勚斯身后爰被以恩施尔郭瑮器识宏深才猷敏瞻早登郎署已建清标继晋冏卿复彰令望转阶宪府每怀司直之风秉钺军门时懔饮冰之节封疆寄重泽已被于一方锁钥任专政能行于两省曩昔丹廷召对秘殿赐书方期永作屏藩讵意忽婴疢疾幽扃长逝轸悼良深锡谥易名延休声于罔斁推恩赐葬举异数以有加芳醴维馨彝章特贲呜呼抚循着绩念未泯之勋庸泉壤增荣昭常新之宠渥灵如不昧尚克歆享 

　　总督云南贵州等处地方军务兼理粮饷兵部右侍郎兼都察院右副都御史加五级谥恪勤郭瑮碑文勤事効忠臣子靖共之节酬庸惇典国家礼下之仁矧夫职在封疆任专屏翰成劳既着褒恤宜崇所以昭厥殊恩风兹有位也尔郭瑮器宇渊深才华英敏自登郎署奉职宣猷洊长冏卿在公亮采遂进阶于宪府惟靖白乎乃心用膺秉节之荣出抚天南之地旋以滇黔重镇命尔总制边陲泽已被于一方政复施于两省恩威并济羣吏肃清德化遐宣百蛮绥靖方谓股肱攸寄何图年力早衰奄忽云殂用深轸恤彝章特贲褒宠有加谥曰恪勤垂之不朽呜呼庥声克副实行弥昭揭姓氏于贞珉树勋庸于策府服兹休命永示千秋康熙五十七年三月十五日建 

　　镶白旗汉军都统包衣佐领谥襄敬偏图碑文奋武宣威臣子奉公之显绩褒□□□朝廷逮下之弘仁惟恪勤无忝于初终斯典礼兼隆于存殁所以励官箴昭国宪也尔偏图韬钤素裕勇□□□初□□于□□继披坚于秦甸羣推伟略加游击以专征克懋□□副元戎而效力风清西蜀巴山消伏莽之奸威摄南□□海扫长鲸之□历阶提锁绩既着于□疆旋晋统军职更勤于□□方宠绥之勿替乃沦逝之遽闻追溯成劳良深轸悼谥之襄敬锡以□官呜呼传之青史尚留竹帛之光□以贞珉永贲□□之色承兹休命勉尔后人康熙五十七年□月十四日 

　　奉天承运皇帝制曰麟阁酬勋首重统戎之寄龙牙建绩允资上将之材既专制乎一军宜申锡以三命尔归化城都统加一级扎拉克图吁谟经远器识超羣夙裕韬钤载协大人之吉勤抒筹策克彰元老之猷勒部曲以严明威扬禁旅秉旌旄而整暇望峻中权惟居重以驭轻爰推恩而锡福欣逢庆典用畀光荣兹以覃恩特授尔阶光禄大夫锡之诰命于戏疏爵报功天语特宣夫凤诰扬休拜命臣心益励夫鹰扬崇奖钦承嘉猷勿替初任三等侍卫二任二等侍卫三任一等侍卫四任护军参领五任护军参领兼拖沙喇哈番六任前锋参领七任蒙古副都统八任满洲副都统九任满洲副都统兼佐领十任前锋统领十一任今职康熙五十八年二月 

　　维康熙五十八年岁次己亥二月二十九日壬申皇帝遣礼部郎中寿柱谕祭镶黄旗原任领侍卫内大臣一等公国舅佟国维之灵曰鞠躬尽瘁臣子之芳踪赐恤报勤国家之盛典尔佟国维性行纯朴擢内大臣敬慎厥职方冀遐龄忽然长逝朕用悼焉特颁祭葬以示悯恻呜呼宠锡重垆庶沐匪躬之报名垂信史聿昭不朽之荣尔如有知尚克歆享维康熙五十九年岁次庚子五月初七日癸酉皇帝遣礼部尚书贝和诺谕祭原任领侍卫内大臣一等公国舅佟国维妻一品夫人何奢礼氏之灵曰国家优崇勋旧逮及闺闱苟内则之用修宜特恩之下贲尔何奢礼氏含英华冑作配名门淑慎性情早树珩璜之节范柔嘉素着茂膺褕翟之荣诞育孝懿皇后备德璇闱流徽椒掖锺祥所自始实贤母之笃生故每被以殊恩颁之异数比当属疾轸念殊深爰遣良医辅以药石频命中使问其起居迨奄逝之遽闻用悼伤之滋甚典隆赐奠礼备饰终呜呼托肺腑于天家累世之宠光既久畀丝纶于幽壤中闺之褒锡维新灵如有知尚其歆享 

　　皇清诰赠通奉大夫固山达加一级阿赛碑康熙己亥年戊辰月吉日长子骁骑校德齐诺次子固山达德布齐立 

　　皇清诰授资政大夫内阁侍读学士穆公讳成格之碑康熙五十九年岁次庚子二月吉日立内廷供奉翰林院待诏今任大理寺司务曹曰瑛敬书 

　　皇清诰封光禄大夫镶白旗满洲都统议政大臣镇安将军马公神道碑皇清诰授光禄大夫镶白旗满洲都统议政大臣镇安将军那兰公神道碑光禄大夫议政大臣经筵讲官刑部尚书巢可托撰文曰 【曰：日】 讲官左春坊左中允南书房旧直汪士鋐书丹翰林院检讨万经题额公讳那兰氏讳马齐先世为哈达部落酋长太祖灭其国以公曾祖苏伯海归尚公主太祖征高丽以都堂职留镇辽阳祖马乌官佐领父马朗蚤卒公幼隽伟善骑射喜读书弱冠充显亲王府护卫上以嗣王幼特简公为长史府中无巨细皆决于公擢护军统领太和殿灾公以巨绳拽仆左右直庐俾无延烧上知公能授镶白旗满洲都统吴三桂反廷选大帅命公督师上亲授方略俾亲臣饯于卢沟桥公至柳州降贼二千伪官三十余人由石门坎攻安陆所贼将扼隘值岁除公密令军士进攻贼无备遂据山口公令诸将各率所部从径路入而自统满汉兵下马步行山路险峻峯嶂盘回三十里仰面莫窥其顶且隘甚士不能并进贼据隘待我汉兵先攻之少却贼众尾之而出公率将士扳木石奋击自午及酉大破之生擒贼将兵校二百余人夺其纛翌日令统军俄和诺率师先发公与都统勒贝西弗等以大兵战于安陆所破之拔其城贼将李法直降粤西遂平大兵之下云南也至曲靖府公与大将军赖塔军合黄草坝者贼之咽喉也伪将持重兵连营泥淖中据险固守越数日贼忽出公接战大破之复兴大将军秉胜连破贼营二十二生擒伪将王友恭王景阳又取贼胶水屯粮所令勒贝俄和诺率汉兵攻之伪将设伏公乘之夺其西门贼溃追杀始尽又轻骑袭阳陵拔之令协镇索挞堪都海进攻伪将军献玉于板桥大兵亦至击破其军浑水塘贼亦溃师至云南伪将军胡国庞刘其龙等驱五象以数万众逼我势甚锐公直前搏战自卯至午大破之追至城下斩国庞其龙及总兵十二人生擒偏校兵卒六百九人大将军手持觞劳公进围云南依黄土冈结营城炮石如雨公建议夜夺银定山我军移营俯视城中如指掌乘高以攻矢石连发贼不能支伪将军献玉伪巡抚李元庆等以城降贼首吴世蕃自杀云南平天子嘉公乃命公为镇安将军留守三载威信素着后削籍家居复从大军征罗剎蹴其城下受成而归又数年从裕亲王征噶尔丹遇贼于乌栏堡公夺击贼披靡宵遁王嘉公忠勇慰劳倍至凯旋天子愍公复命为佐领公口不言功小心奉职卒年六十三葬广渠门外三里小板桥之原自皇上御宇以来削平祸乱开拓疆土武功赫奕前古罕及而平吴三桂降罗剎征噶尔丹诸大讨伐维公实左右戎行懋着劳绩何其伟欤公娶觉罗氏封一品夫人卒年七十五子男六人长巴金泰王府护卫次巴克达恩荫生次齐格刑部山西清吏司员外郎管佐领兼参领次长海恩荫生次常赉候补主事兼管雍亲王府包衣大人事次存柱候补主事女三人皆适名族诸孙十五人曾孙三人以其财伐石纪功者次子齐格也铭曰以劳定国计功孰崇中跌而复其惟有终有质其文碣于陇首以慰幽灵永昭厥后康熙五十九年岁次庚子秋七月甲申八日癸酉上石 

　　皇清镇南将军蟒公墓表日讲起居注官左春坊左中允兼翰林院编修南书房旧直长洲汪士鋐撰文并书及篆额吏部郎中布瞻君出为通州坐粮厅三年漕政无缺余为文颂之君来谢曰余之得至于斯也非余之能皆吾祖旧德之所遗留也吾祖镇南将军削平两粤以死勤事天子明其功而贳其罪柄政者不可卒从吏议赖天子仁圣始终保全后三十余年天子笃念前劳推恩子孙布赡得以王府典仪特授护军参领不逾年复擢文职为吏部郎中自顾孱劣末由仰酬圣天子恩泽惟念吾祖功在疆场独天子知之使遂湮没无闻是上辜圣天子之恩而重余之不德也今墓道之碑犹缺而未书先生其为我表之死且不朽余曰发显阐幽史氏之事也其何敢辞按国初讳吴达禅者君之曾祖也以勇力闻从茏 【茏：龙】 入关拔城得三等世职阿达哈番镇南将军其长子也讳蟒吉图袭职以固山大防御江宁康熙十三年吴三桂反滇中分道出讨公以署副都统率师入粤受将军舒恕节制分驻广东肇庆府时尚之信反粤中贼帅马雄等围肇庆甚急外无救援城中总督金光祖巡抚陈鸿名麾下兵亦叛公提孤军千余人突重围出九猺十八洞转战二千余里身经大小七十余战时下马步行或士卒病辄以所乘骑与之不辞其劳踰九十日始度梅岭闻贼将困信丰公收复残卒数百人救信丰至赣州与大军会公自具弃城退保状请置于法天子不之罪也乃实授副都统拜镇南将军兼护军统领密授方略四品以下官许便宜行事公宣布天子德意剿抚并至康熙十六年夏四月大军遇梅关降其渠帅五月复南雄韶州时都统穆成格守韶州贼帅马宝等拥众数万环攻累月公保莲花山以通饷道内筑土城以拒之城溃者数矣赖土城获全公遗书马宝而身自与战击走之冬十一月师次苍梧复桂林保浔州克柳州复南宁广西悉平是时朝议欲急进兵滇黔公以两广初定贼将马承荫虽降犹怀携贰宜为犄角拒守否则恐承荫之蹑吾后也力持不可密疏奏闻已而承荫果复叛公亲督战悬厚赏以巨炮击之承荫势蹙复降遂班师南宁至浔州公疾作犹张目奋声调兵进发遂以卒公之既平广西非逗遛不进也以州四川去滇中尚远惟广西密迩交址可由安南至金沙江直达其境公将假道安南以图之会安南权国事莫王清与安南黎王构兵公抚谕其众使与和好安南国王感动遣使入贡复厚遗公公却其仪而达其贡天子嘉公智略将召见公公辞曰封疆任重不可轻离必欲召臣臣仅图形以进其后公薨于军而由安南进滇之谋亦不复行矣公卒之日烟云满室大星殒天鼓鸣其兆尤异者师方行军士言曰有大蟒当道公曰杀之或曰公名蟒杀之不祥公曰我受天子命剿除逆乱夫何畏军士一发中其项而公遂病喉不起矣年四十七丧归南宁百姓感公威德罗拜于道后为绘像入五公祠以比公之功于伏波也公约士最严师行之日秋毫无所犯既克韶州贼将张星耀鼠窜公籍其家资军费不以一钱入私橐获其妾良家子也有殊色公严禁军士无污辱而召其父还之盖公尝奉其母夫人之命毋杀降毋掠民故谨守不失也初朝议削公世职与其弟博和礼其弟曰吾兄平粤有劳绩天子尝褒之吾不可使吾子孙复袭此职也乃以公之孙抚为子使以次承袭即布瞻君也后君得王府官复辞不就仍与其子始天子不知君为将军孙也后乃知之故不次用君及为郎中以公事罣误当夺四级亦特留本部皆异数也史氏曰天子之报功者厚矣故表而出之以劝天下之忠于君孝于亲勤于职以无愧其先者康熙五十九年太岁庚子秋七月丙寅火朔十七日壬午木立石钦差督理漕务兼管粮储河道税务户部坐粮厅吏部文选清吏司郎中兼骁骑参领前吏部考功清吏司稽勋清吏司郎中镶白旗骁骑参领加三级嫡孙布瞻建碑于京城东便门外二闸之墓次刘茂石刻字 

　　皇清诰封昭陵总管阿达哈哈番加三级资政大夫温公之碑康熙五十九年岁次庚子八月吉旦立长男参领智伯浑次男副都统常官保孙护军参领哈岱 

　　皇清诰授光禄大夫议政大臣领侍卫内大臣一等精奇尼哈番兼一拖沙喇哈番都察院左都御史达尔罕诸诺彦多公之碑康熙五十九年八月吉旦孝子一等精奇尼哈番兼一拖沙喇哈番散秩大臣加三级博孝孙管理武备院事务一等侍卫加一级色仝敬立康熙六十年岁次辛丑清和月谷旦孝男石成峨得礼弘峨常德赫德本德成德等敬立 

　　皇清诰赠光禄大夫议政大臣镶蓝旗都统刑部尚书一等阿达哈哈番又加一拖沙喇哈番佐领加三级相公之碑康熙六十一年岁次壬寅秋八月吉旦立 

　　皇清诰封□等阿达哈哈番二等下□哈丹之墓康熙□年八月吉日男□等阿思哈哈番□格立碑 

　　皇帝谕旨遣礼部尚书管左侍郎事王熙致祭故太子太保加一级交罗郎丘之灵曰鞠躬尽瘁臣子之芳踪恤死报勤国家盛典尔郎丘性行纯朴才能端良効力年久着有勤劳方冀遐龄忽焉奄逝朕用悼焉特颁祭葬用展哀悰呜呼宠锡重垆庶享匪躬之报名垂信史聿昭不朽之荣尔如有知尚其歆享愚男交罗卜禄谨跋先公分绪天潢夙称国器独蒙太祖高皇帝之恩拔擢在位谳狱总师夙夜孜孜靖恭无替展拓舆上替弼王基及事太宗文皇帝累晋议政大臣晋尚书晋纛章京庸展忠谟载恢帝绪先公殚尽瘁之谊着匪躬之节席宠履荣良云厚矣暨定燕京之后先公耿直尽瘁益励忠贞出则督七萃之士剪芟鲸鲵入则赞一人之谟总理机务见利不渎临险不慑一心劳贯効力多年久蒙世祖章皇帝褒嘉前功历践吏户礼刑四部尚书兼都统少保兼太子太保朱绂方来紫纶迭被此皆由先公廉正端勤有以仲乎子宸极故恩荣终始罔间也恪敦臣节为天子心膂股肱之佐克承世德无忝先人矣愚男自幼考妣云亡明发有怀不胜痛悼每念教训养育之恩等于覆载禄养靡逮抆血摧心寸草春辉仰酬无计谨于茔前用勒贞珉以表先公之德及累朝相继圣天子褒嘉之恩志于诰命之后以垂万世呜呼□□君恩宠被浩荡无涯我考高厚之仁揄扬罄冀我子孙铭心世世竭忠尽孝图报牙无穷焉尔 

　　皇清诰授光禄大夫一等阿思汉呢哈番兼管佐领加三级先考伊公府君行实碑记世有积勋劳于国敦善行于家前业赖以光大后人资其佑启食福报于无穷没世而忍听其实弗彰而名弗着谓非为人子者之咎欤噫我先考光禄大夫捐宾客卜吉阡于广渠门外八里庄距今已十载矣男能泰尝欲从当时贤毫长者乞其言以永昭我□先公行实每以念及辄为澘然惧其功德久而无述将遗之也爰从给事兵科掌印时得窥三朝实录及简阅奏牍载□先公功绩甚详谨按次战功最著者而表诸原数年以来屡膺宠命历任川陕去国日无从得奉仁贤长者之教恐因循日久致□先公功业湮没无传遂成投世之恨故不揣荒陋约略撰记以俟名贤之纂述焉我□先公弱冠时当喀尔喀 【国名】 遁回察哈尔 【国名】 饥荒之际□先公以前锋护卫屡从征伐早有决策制□之誉世祖章皇帝定鼎燕京削平祸乱关中盗寇既歼我□先公得功蒙赏又征讨四川张献忠我□先公以前锋护卫奋勇有功得受恩赏既而□命将分取湖广□先公告出征以营总从事及大军进剿云南追擒永历□先公复告出征以营总从事皆着战功康熙十二年癸丑逆贼吴三桂弄兵滇池变起仓卒云南贵州四川陕西骄将悍卒乘间窃发与吴逆遥相向应上赫然发禁旅声罪讨叛□先公又告出征以营总事随都统阿密达进次陕西宁州距城一十里侦贼众屯聚遣□先公相机剿抚驰诣门家寨示令连据四寨薙发投诚又随都统阿密达进宁州至米家寨伪千总米三春抗颜距命又命□先公率领官兵围困贼寨止斩米三春等首乱四人舍其妻孥余贼许其归诚颁给告示百余张导以向化由是曹社镇等二十余寨以次就抚遂服宁州贼伪总兵罗驼驼周门子魏虎山冯嘉德等率八千余贼于宁州城东山口列阵拒敌都统阿密达令□先公率本旗官兵击败之又离宁州十五里有伪总兵□二表四率贼千余于通文安太平大路横掘濠堑列阵拒敌都统阿密达令参赞副都统鄂克济哈同□先公率领满汉官兵抄贼尾后击败之又多罗贝勒董格进攻平凉离城八里逆贼王辅臣之子伪总兵王继祯率马步贼万余列阵拒敌□先公率本旗官兵力战自巳至未击败之伪总兵王继祯等又率马步贼万余于塔侧山腰险峻之处列阵拒敌□先公率本旗官兵复击败之大将军图海进攻平凉伪总兵王继祯率领各伪总兵及贼众万余于平凉城北护山墩步前马后列阵拒敌先公率本旗官兵交战自巳至午击败之逆贼王辅臣于大将军图海军前献纳平凉城池时□先公亦在军中又伪将军陈君绩率领各伪总兵及贼万余欲据益门镇西南高山安营列阵由山左而拒敌大将军图海特令先公相机进攻随夺贼所据山顶炮击南山之贼不令安营日暮始罢先是□先公自西安赴援平凉诸将帅皆欲弃泾州回军邠州□先公独谓邠州决不可回当固守泾州以待援兵若回邠州则泾州咽喉之地必为贼有凡诸险要贼得与我共之不但平凉难以规取而西安亦大可虞三秦且无宁日矣决以泾州为驻兵固守之地不可轻移尺寸弃以资贼持议甚坚卒守泾州及进□平凉时 

　　大清诰封资政大夫户部员外郎拜他喇布勒哈番加三级顾公诰命碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔户部员外郎拜他喇哈番加三级顾把纳性资渊谨才识宏通初列官阶克着勤劳之绩爰膺任弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷康熙康熙□十□年八月十六日皇帝遣礼部员外郎加二级常在谕祭□□佐领□四品官因殉节难□赠都□佥书董□□之灵曰鞠□□□□□□□踪□□报勤国家之盛典尔董□□志□□□□□□不避艰阻□□□□值逆□□□遂捐躯而尽节朕用悼焉特颁祭葬□慰□魂尔如有知尚克歆享康熙 

　　雪屐寻碑录卷十一 

　　●雪屐寻碑录卷十二 

　　清宗室盛集录 
　　朕惟谊重酬庸宜先忠烈恩隆念旧用展懿亲况乃大节炳于寰区令闻传于戚里优崇之典必首及焉所以表纯臣旌淑范也尔佟国纲德比圭璋志同金石职司环卫宠渥素优爵冠班联勤劳夙着居内则趋承禁籞在外则戮力疆场敌忾捐躯勋业流传于竹帛易名赐恤恩光照耀于旗常既抒为国之忱复播齐家之化尔他他喇氏毓自高门归于鼎族德容祇慎度光协于珩璜礼教修明行罔愆于箴史勤相夫之内则勷裕后之宏规并表幽阡爰彰特典于戏青珉壮色励臣节于千秋彤管流徽树壸仪于奕世贻之后嗣永示光荣雍正元年赐进士出身署理日讲起居注官翰林院检讨张廷珩敬书 

　　维雍正元年岁次癸卯八月戊申朔越八日乙卯皇帝遣经筵讲官太子大保 【太子大保：太子太保】 礼部尚书张廷玉谕祭于太子太傅保和殿大学士兼礼部尚书加六级致仕加少傅兼太子太傅谥文靖王熙之灵曰任隆密勿端赖贤臣世际承平每怀旧德苟赞襄之烈克着于生前斯奠醊之荣宜加乎身后爰稽祀典特沛恩纶尔王熙学术闳深才猷练达早从艺苑入侍经筵既领袖乎清班足楷模乎庶职振纪纲于宪府杼筹策于中枢进秉国钧久襄机务惟笃棐不懈于夙夜故礼遇无闻 【闻：间】 于初终虽引年而锡予便蕃秩崇保傅迨既没而恩施稠迭典备哀荣朕嗣缵丕基追思硕辅洁苾芬而宠锡焕纶綍以丕宣于戏岁月迁流悼老成之莫觏简编照耀觉风范之常存惟灵有知尚其歆格 

　　奉天承运皇帝制曰华冑清资佑启必原于严父令仪硕望蕃昌聿振于石门爰涣国恩用彰家训尔齐色乃内阁学士兼礼部侍郎军功议叙拖沙喇哈番加三级朝尔岱之父操修醇粹启逼勤劬儒席传珍琢就珪璋之器良材肯构蔚为台阁之英门祚方新宠章洊被兹以覃恩赠尔为资政大夫内阁学士兼礼部侍郎军功议叙拖沙喇哈番加三级锡之诰命于戏承家有子聿昭孝治之风被命自天用作义方之劝式承茂奖追念德音制曰推恩遡本爰锡庆于亲闱禀训入官并归功于母教式颁渥典用播嘉声尔内阁学士兼礼部侍郎军功议叙拖沙喇哈番加三级朝尔岱之母韦氏顺以成夫勤于课子宅能三徙夙成俎豆之容织就七襄早晨文章之绪徽音久着宠命宜加兹以覃恩赠尔为夫人于戏鸿章迭布尚伸慈孝之思闿泽长流弥笃令共之谊广宣休问永树芳仪雍正元年十二月二十三日 

　　头等侯巴浑德碑文朕惟国家弘奖旧绩笃念前劳生既锡以宠班殁更加之殊礼所以隆饰终之义重易名之典也尔巴浑德居心克慎奉职维勤早宿卫于禁廷持躬匪懈洎典戎于楚甸专阃宣劳屡授统军励洁清而自好常参议政赞机务以抒诚虽臣子分在驰驱无忘精白而朝廷眷兹故旧不靳宠荣赙以帑金赗之上驷敕王臣而挽送用彰优恤之文予祭葬以推恩聿着酬之礼 【着酬之礼：着酬□之礼】 式循彝宪谥曰恪恭呜呼马鬣新封珉石焕松楸之色龙章载贲金泥增泉壤之光用示深仁永垂不朽雍正二年月日 

　　皇清诰赠资政大夫都公讳达哈之墓雍正三年岁次乙巳四月谷旦敬立孙图理琛塔克兴阿伊灵阿费扬古皇清诰赠资政大夫哲公讳备之墓雍正三年岁次乙巳四月谷旦敬立男图理琛塔克兴阿伊灵阿费扬古 

　　御制光禄大夫巡抚湖广等处地方兼提督军务都察院右副都御史加六级谥勤恪纳齐喀碑文朕惟抚绥要地表率羣僚必资笃棐之臣以重旬宣之寄念成劳之犹在宜渥典之攸加所以示酬庸昭优恤也尔纳齐喀祇慎持躬靖共矢志久居郎署懔夙夜于在公出莅藩垣振纪纲而率属俾膺节钺往抚荆襄殚力抒诚克荷封疆之寄民安吏肃正资屏翰之猷疴疾忽婴眷怀良切许子 【许子：许□子】 之省侍遣良医以载驰尚冀速瘳竟闻溘逝彝章备举葬祭从优特颁琬琰之章丕焕松楸之色谥曰勤恪象尔平生于戏功存保障允为百职之楷模恩笃始终永荷九重之宠命式垂奕世诞被弘庥雍正三年八月十四日 

　　维雍正三年十月初五日皇帝遣礼部侍郎三泰谕祭于光禄大夫巡抚湖广等处地方兼提督军务都察院右副都御史加六级谥勤恪纳齐喀之灵曰任典封疆实赖拊循之绩恩施纶綍爰酬保障之功念夙夜以杼忱俾始终而受眷尔纳齐喀持身谨恪秉性朴诚历职郎曹谙兵刑之规画宣猷岳牧着屏翰之声称朕以荆楚为要区特授节旄之重寄廉隅足式官吏赖其激扬绥又 【又：乂】 有方军民资其辑睦俄疾疢之见告即王?尔乐以频颁方冀渐差遽闻沦谢锡嘉名以象行树丰碣以增荣特遣专官以陈祀事于戏风清棨戟遡未泯之勤劳光被泉扃昭常新之渥宠苾芬攸荐尚克歆承 

　　原任礼部尚书加赠太傅谥文端顾八代碑文国家褒崇旧学眷念前劳其有品望重于班联经史陈于朝夕励靖共而匪懈宜宠锡之加优所以表嘉型昭茂典也尔顾八代纯粹宅衷端方制行早受知于圣祖洊奉职于清班出赞军麾佐荡平之谋略入司典礼矢夙夜之寅恭命讲读于内廷効恪勤于历岁论圣贤之奥义深契朕心阐性道之微言懋抒诚悃比老成之告谢谊笃始终缅模范之犹存礼隆赠恤特颁祭葬载复官阶晋爵秩于三公垂琬琰于百世易名象行曰文曰端于戏睠怀素履师资之益难忘诞彼新恩耆旧之恩弥切丝纶代贲竹帛流光雍正四年 

　　皇清诰封资政大夫佐领兼护军统领承理护军统领事加二级赫公神道碑文雍正四年丙午岁五月朔二日叔父卒于官本年六月十一日葬于祖茔芳弟传柱立将述叔父之懿行以志不朽而属草于芳芳不文奚敢言操觚事虽然芳于叔父犹子也芳而不言其何以使叔父之令德表彰于后世哉叔父讳赫腾额字子九生而岐嶷不苟言笑惟至孝持身简而御下宽与朋友交始终如一自念世受国恩情深报效忠爱之忱溢于眉宇始仕民部笔帖式黾勉职 【黾勉职：黾勉□职】 大司农以下无不敬而爱之既而袭佐领以贤能特简治扬州运河疏瀹有方公私咸赖事竣之日一尘不染扬州人至今称之官侍卫以小心勤谨选送泽布尊丹巴胡土克图到西藏未几管护军参领承理护军统领事洁己奉公正身率属羣僚 【率属羣僚：率属僚】 寀服其风裁兵弁深其爱戴方谓水膺遐龄讵意命随星陨享年有八 【有八：上缺二字】 溘然一朝遂成千古易篑之日人人流涕非盛德感人之深入人之切乌能若是乎芳也情关一本痛切九原想象音容徒形蒙寐虽言之无文不足以传叔父立身行己之万一然后之人遇邱墓而与 【与：兴】 思得以彷佛叔父之梗概者在于斯碑芳安能已于言乎芳安能已于言乎铭曰邦之彦兮家之贤忠孝性生归受全丰碑崒律何巍然佳城郁郁庆绵绵丙子举人佐领散骑郎加二级侄石芳拜撰增广生音布书孝男传柱立雍正五年岁次丁未二月吉旦立 

　　雍正四年九月二十六日皇帝御祭遣礼部员外郎童仕虎与原任正蓝旗副都统署都督同知管河南南阳府总兵官事董玉祥之灵曰鞠躬尽瘁臣子之芳踪赐恤报勤国家之盛典尔董玉祥性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶享沐 【庶享沐：庶沐】 匪躬之报名垂信史聿昭不朽之荣如尔有知尚克歆享雍正五年岁在丁未夏月二十日丁丑立 

　　原任王府长史谥果毅额尔德黑碑文□朕惟悯贤劳而赐恤所以劝功追隆典以表幽亦由教孝虽松楸之已旧俾泉壤之如新爰沛纶言用昭珉刻尔额尔德黑昔仕藩僚屡随军伍身能奋勇历战阵而愈雄职在从征着勤劳而不伐功因暂掩赏未及身今尔子噶尔弼愿辞议叙之勋请作移褒之典朕深怀恤旧奖効力于师中俯允陈情特追崇于格外爰勒文而赐谥且加秩以赐碑于戏不辞劳瘁于生前是用名标华碣仍被宠光于身后依然荣贲幽阡为臣子者尚其式诸雍正五年□月□日 

　　维雍正六年岁次戊申七月庚戌朔越二月八日 【二月八日：二十八日】 丁丑遣礼部右侍郎仍兼管太常寺事孙卓皇帝谕祭复行赏给一等公鄂备之灵曰体大公以驭世恩威并用而皆宜考实事以衡人功过具存而不掩惟睠怀于壮烈乃特沛夫鸿于施 【鸿于施：鸿施】 尔鄂备赋性矜豪秉姿果劲当世祖开基之运爵列上公逮圣祖缵绪之初位叨元辅权重而每多僭妄秩崇而遂肆骄盈咎戾已深刑章莫逭圣祖尚复锡后昆之宠命授世职之荣阶朕恭览实录以披寻追念成劳而感恻身经百战冲劲敌以长驱勇冠三军攻坚城而必克知勋庸之甚巨洵瑕舋之可蠲俾绍土茅之封并颁牲醪之奠于戏勤劳未泯堪留信史之辉阀阅重高爰作力臣之劝灵其不昧享此苾芬 

　　太子太傅武英殿大学士兼吏部尚书加二级谥文恭富宁安碑文朕惟辅升平之政理职重中台扬赫濯之声灵任归上将其有历内外而克彰誉望阅初终而勿替诚勤则垂信史以留芬勒丰碑而纪烈尔富宁安秉心恪慎立操洁清佐统军而掌旅禁营贰农部而持筹天庾旋司邦宪励澄肃之风裁再践文昌着端方之绩效际圣祖申威之会简授旌麾当朕躬缵绪之初擢居鼎鼐端凝之度洵济美于相门训练之方复宣劳于帅府□资毗倚忽感凋零设祭特遣夫专官赐金用资其全葬载稽彝典定谥文恭于戏懋报□之宏猷位兼将相酬致身之大节礼备哀荣其载在青珉揭诸隧道式昭久远聿表宠光雍正六年八月二十三日 

　　领侍卫内大臣兼佐领加五级追封伯衔加赠勤慎谥号马武之碑奉天承运皇帝制曰地当禁近身依日月以为光位冠班联气壮风云而动色宜贲显休之命用酬翼卫之劳尔管侍卫内大臣马武附凤雄才材 【雄才材：雄材】 珥貂伟望首扈六飞之跸清汉扶轮独居七校之先重霄捧日岂止媲于圻父俾作爪牙实亦莱尔元臣有同心膂欣逢庆典爰沛彤纶宜沐殊施以彰丹悃兹以覃恩特授尔阶光禄大夫锡之诰命于戏自天有喜祇应左右先知后国宣勤尚冀始终匪懈敬承显命永荷恩光初任六品官二任三等侍卫三任佐领四任二等侍卫兼佐领五任镶白祺 【祺：旗】 汉军副都统六任镶白旗汉军副都统七任镶白旗护军统领又左翼前锋统领八任镶白旗蒙古都统兼内务府总管奉宸院卿管侍卫内大臣佐领九任本职雍正六年九月二十七日 

　　维雍正六年岁次戊申九月戊申朔越二十七日甲戌皇帝遣经筵讲官礼部尚书加二级常寿谕祭太子太傅武英殿大学士兼吏部尚书加二级谥文恭富宁安之灵曰纶扉赞化标风度以率百寮幕府临戎播声威而张九伐念荩臣之尽瘁颁茂典以饰终尔富宁安秀挺高门荣跻贵仕仓储是掌遂崇风宪之班邦礼攸司旋综铨衡之任入登政府资舟楫之良材出握军麾统熊罴之雄镇秉端方以立品廉慎夙彰本敬恪以持躬勤劳懋着眷衷怀之匪懈谓精力之未衰冀延耋耄之龄尚展谟猷之效忽闻凋谢深切轸伤乃贲徽章聿加优恤赐帑金而营兆议谥法以易名用设几筵式陈牲醴于戏翊星云之景运业纪青编沛雨露之殊恩光流黄壤尔灵不昧庶克歆承 

　　领侍卫内大臣兼佐领加五级赠伯爵谥勤恪马武碑文朕惟恩隆念旧垂渥泽于泉扃礼重饰终锡嘉名于琬琰眷成劳之弗替宜异数之频邀意至厚也尔马武坦白居心和平成性趋龙墀而严宿卫随豹尾而扈宸游堪寄腹心弗离左右皇考深嘉其敬慎尔诚无间于初终阅五十年有如一日朕眷惟劳绩方笃倚毗遽告沈疴良深垂念遣皇子以宣温谕赐御医而视良方更赉兼金特加世秩迭颁恩命冀永天年溘逝忽闻轸怀弥切赠之伯爵加子祭筵沛逾格之鸿施详易名于素行溯多年之宣力尽职惟勤鉴方寸之自持禔身以恪考之谥法尔实攸宜式树丰碑用彰优恤于戏云凝宅兆犹存奉国之忱日丽松楸永着酬庸之典垂诸奕世不亦休欤雍正六年九月二十七日 

　　领侍卫内大臣公品级谥悫敬镶黄旗殷德碑文朕惟宿卫大臣近光华于殿陛上公高爵申锡命于组珪其有恪慎持躬公忠奉国则生前既蒙夫渥眷身后复被以殊荣尔殷德赋质端凝秉心淳实选材勋冑始効职于御闲擢隽羽林遂服官于禁地膺承家之茅土兼统戎行领扈跸之班联仍参密议久经岁序胸怀备见其朴诚洊历阶资器度弥形其恭谨比因夙疾频予休闲尚冀享夫康宁何遽闻于徂谢徽章用焕恤典从优既原赉以治丧仍全资其营兆谥之悫敬表厥勤劳于戏珉石嵯峨式壮川原之色松楸蔚蔼聿沾雨露之恩备载宠光永昭奕世雍正六年 

　　皇清诰赠光禄大夫佐领兼总理内务府三旗火器营事务金公神道碑国家受天府命肇建丕基弘亿万年无疆之历其间雄骏不羣之材应时奋迹致身佐命重庥袭庆谷其人后人 【其人后人：其后人】 所谓凡周之士不显亦世宜得大书特书彰厥遭逢之盛者也公姓金氏讳新达礼朝鲜翼州人性果敏多干略我太祖高皇帝勃兴辽海神武天授疆圉式郭任贤使能俾各尽其谋力一时人心翕然向顺公于天聪元年率其弟音达礼三达礼季达礼来归太宗文皇帝任一通事官摘发奸弊折其机互间谍莫逞越二年朝鲜归附人户益众分置佐领太宗文皇帝察公忠悃特命入内务府授佐领兼总理三旗火器营事务公在军首尾十余年每于危急时独身奋死推锋陷阵为士卒先数立奇功着声疆场太宗文皇帝再四褒嘉恩礼踰同列白金文绮子女良马之赐不可备纪世祖章皇帝素悉贤劳方欲大用而公遽以劳勚卒于官年五十有一时论惜之公生于天命丙午年九月二十二日卒于顺治十四年四月初七日墓在顺天府宛平县西山之原以孙今散秩大臣常明恭遇覃恩赠光禄大夫娶妻姜氏继娶林氏皆赠一品夫人子三人长噶布拉三等侍卫次胡住二等侍卫参领兼佐领总理内务府三旗火器营事务次花住袭佐领任都虞司员外郎总理内务府三旗火器营事务孙七人长巴朗次色林次檀保次四格次常明由佐领累升散秩大臣兼内务府总管奉宸苑正卿次释端次九格呜呼公负通达俊伟之识具武勇干济之才懋着成劳垂光史册世勋旧德奕叶相承施于后嗣用能保世亢宗以承庥于勿替此神灵和气萃于一家与国家泰运相为参会非偶然也兹者散秩大臣以事状谒余文其隧道之碑余不敢以辞爰为之铭曰列圣之兴肇基东土俊杰挺生翼卫光辅猗欤我公遘会风云归诚効命懋着勤忠间谍屡擒果毅敏达奸人授首逆谋潜夺临阵决策数中机宜维谋维勇聿能兼之功着戎行诚孚廊庙嘉乃勋劳内臣特召后嗣绍述前烈用光庆绵泽远历世弥昌郁郁佳城閟兹山麓子子孙孙卜尔百福制书宠锡丰碑屹然永世有词懿躅斯传赐进士出身光禄大夫经筵日讲官起居注太子太保保和殿大学士兼户部尚书仍管翰林院掌院学士事加二级张廷玉顿首拜撰诰敕撰文内阁中书舍人戴临顿首拜书雍正七年岁次己酉秋月孝妻那母都里氏长子京奇尼哈番三等侍卫宝寿次子佛佑三子二达子 

　　皇清诰赠光禄大夫佐领兼总理内务府三旗火器营事务金公神道碑盖闻川岳降灵特启从龙之彦簪缨振美宏开翼燕之谋标伟烈于鼎钟轩裳代袭纪丰功于带砺册命重光所以永兹幽宅极哀荣之报于当年而题厥墓门昭积累之功于此日公讳花住姓金氏其先朝鲜翼州人考讳新礼达礼 【新礼达礼：新达礼】 始归我国臣服太宗文皇帝屡奇其功爰授厥职至是徙居渤海遂为辽左名家効力戎行用作熙朝硕辅白金文绮天府之赉予便蕃武畧雄才臣职之忠勤聿着生子三人次即公也幼而颖异克绍家声长复岐嶷蔚成国器当世祖章皇帝定鼎造邦之初奇勋始奏迨夫位事建官之日懋绩弥彰初授都虞司员外郎之职起曹郎功在河渠允寄司平之任水衡使恩流山泽信堪俾介之司五材曲直以从绳帝嘉其绩列宿参差而有耀天鉴其忠乃兼佐领总理内务府三旗火器营事务受赏赉功爰有兼官之寄策勋锡爵兼夸双绶之荣六郡良家公实为之统辖五陵名族谁不怵其严明继乃晋职秩晋亲臣职居重任幸承恩于禁近天家之翼卫维严更缇骑于金吾仕宦之光荣已极云屯鱼丽虽无烽燧之惊电闪雷轰独掌平安之报既拜稽于枫陛位必践乎台衡胡奄逝夫虞泉年竟摧乎强仕以康熙二十年正月十七日卒于第春秋四十有五溯其政绩诚铭竹而无惭缅彼风仪怅骑鲸而不返即以其年葬于西山之原子七人次君常明散秩大臣内务府总管兼奉宸院正卿少承家训夙禀义方曾奉职于近侍乃起官乎司驭朝趋紫禁绕钩陈之六星旦捧黄麾屯玉车之千乘总畿南之巨浸羽猎时临耀内府之星矛军声特震所以文通武达门悬五等之银缸而虎啸龙蟠第绕八双之画戟也迩者思传旧德式建丰碑隧道常新春秋变其霜露佳城在望麟凤绕其岗峦戴安道作颂于郑元浮词不袭蔡中郎披文于郭泰惇史常存是用为文兼击以铭铭曰天眷有德笃生伟人英奇磊落佐命之臣行部从容郎官之望入掌内务军容式壮胡不寿考中道而殂令嗣鹊起接武天衢言念前勋贲乃窀穸崇坊峩峩丰碑兀兀撰词书石安公之灵于斯万年信而有征赐进士出身光禄大夫经筵日讲官起居注太子太保保和殿大学士兼户部尚书仍管翰林院掌院学士事加二级张廷玉顿首拜撰赐进士出身文林郎翰林院编修加一级俞鸿图顿首拜书雍正七年岁次己酉秋月 

　　和硕怡贤亲王庙碑记雍正八年夏六月内务府总管差督淮宿榷税臣希尧请就所居之房山县建立怡贤亲王庙以修岁时祠祀奉敕曰可窃以诗人之美卫武公也曰有斐君子终不可谖兮而传之推原其说以为君子贤贤而亲亲小人乐乐而利利盖其所施者远则其所慕者深是以圣人通人情而定礼曰有功德于民则祀之诚以知天下有难已之思无忘之谊也我怡贤亲王以介弟之贵获奉元良翊圣戴天勤民恭已八年之间天子方运尧舜之治而王即弘皋夔之业天子方隆手足之寄而王即効心膂之忠天子方除莠刷痏以播上蟠下际南曜东渐之泽而王即手奉风霆雨露以整齐而鼓舞之故其德业之盛如日月之得乎天而益明江河之振乎地而益沛春风之得乎时而益偃是虽子渊之善颂有不能形容其际会焉而王金玉其度弥慎弥恭嘉谟忠告善必归君是以道济天下而不知功在社稷而弗有至于庶绩毫纤百度劘切又靡不裁成中则泛应而曲当焉未几王以疾薨于位天子震悼弗宁凡所以致哀荣于王者无所不备而其谠言隐德造膝陈情于□容密勿间者又悉以敷告中外天下臣民奔走讴思若将弗及朝廷用矜其志许祭许祠而后天下之人得以尸而祝之是岂王之私义感人哉王之忠诚足以动物也故享于大蒸禋于太室酬庸之典亦云备矣而非以慰四方尚德之情也希尧从大夫之后沐浴王之德泽勤笃王之训诲出于凡百有位者奚啻万万又何敢自遗其乡邑而徒殷邦人以衮衣绣裳之思也哉用是庀材于林伐石于山既构既涂越明年而庙成而王之灵如水由地中宜亦无往不在也将使祝厘介景者恒于是祈年渫雨者恒于是王之荫佑则固然已然非所以奉而祠之之微愿也夫希尧受生成于王之恩斯勤斯者至矣一念不忘行年六十惟有矢此心以奉君国励此守以勤职业勖此志以淑其昆弟子孙歌之咏之至于没齿若徒云俎豆蒸尝而已是岂王之所降鉴者乎书曰黍稷非馨明德惟歆呜呼其敬之哉大清雍正九年春三月内务府总管差督淮安宿迁等关兼仓厂税抽事务年希尧恭建 

　　原任议政大臣户部尚书加二级纪录五次加赠太子少保谥端勤德明碑文朕惟国家倚任良臣典司邦赋其有生时宣力克殚其忠勤则殁后酬庸必加之恩恤凡以昭国典励官方也尔德明才猷练达品望老成持躬秉翼翼之小心立朝表温温之雅度洊更郎署历试外台旬宣着绩于封疆爵赏爰升于喉舌三年司寇无忝祥刑两载地官克遵成宪方励靖共之节遽闻疢疾之婴念尔凋零良为轸悼峻秩既加夫宫保殊荣更锡以嘉名呜呼龙章式贲松楸增剑履之光马鬣常存纶綍焕泉垆之色丰碑既勒令闻永彰雍正十年六月二十九日立 

　　文华殿大学士兼吏部尚书佐领加四级谥文简温达碑文人臣身秉国钧殚匡襄于夙夜靖共尔位砥清白于始终则必礼备哀荣恩均存殁用以嘉兹良弼焕厥彝章至优且渥也尔温端凝之质 【温端凝之质：温达端凝之质】 敏练之才由粉署而历台垣声华茂着晋参知而跻卿贰恪谨弥昭属宪长之特膺惟纪纲之是饬司空旋陟综核靡遗冢宰晋阶铨衡攸叙用登政府愈深钦翼之衷克赞升平共仰休容之度乃乞身之频请暂许养闲比睠旧之殊殷仍趣视事方倚毗之甚切何馆舍之忽捐溯扬历于当年成劳既懋示褒宠于此日异数有加锡以嘉名谥曰文简呜呼旧德犹存新恩载贲名垂典册丝纶流泉壤之光宠视丰碑琬琰灿松楸之色用以丕昭奕禩垂芘后人不亦休欤康熙五十六年十二月初六日 

　　自少存心致孝友中年幽思畹兰平掖垣华省看封事储粟均贫制重轻清晏丝纶沾霖雨时雍湛露启和羹君臣须发苍然矣为尔佳言善者旌赐大学士温达康熙五十一年六月二十二日圣驾避暑热河先臣□扈从蒙皇上御制诗章亲洒宸翰特示褒嘉先臣即遣臣费扬古恭勒匾额悬奉厅事今圣藻如新墓门宿草爰于五十五年四月朔日复建亭移奉表彰天奖兹恐历年久远匾额字迹或致模糊用敢敬谨勒于赐谥碑后昭树墓前俾子孙世世瞻仰永戴皇恩垂诸不朽雍正十年八月吉日户部郎中兼佐领加一级臣费扬古恭纪 

　　奉天承运皇帝制曰云霄官阀式崇开府之勋棨戟家风实始趋庭之训爰施宠奖用贲徽章尔张惟远乃巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之父世授青箱庭生玉树贻之清白蔚为盛世圭璋教以义方屹作兴朝屏翰兹以尔子克襄王事赠尔为光禄大夫巡抚云南兼建昌毕节等处地方赞理军务兼督川贵兵饷都察院右副都御史加四级纪录六次锡之诰命于戏称先则古诗书蕴文武之谟浴德澡身忠孝立子臣子鹄祗承渥典永荷殊荣制曰家多淑媛流泽被于后昆国有重臣貤封逮乎前母惟令子不忘旧德故兴朝均沛新恩尔巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之前母唐氏气和瑟琴名贞琬琰方相夫之克顺悯不实于春华迨厥子之有闻溘已先于朝露兹以尔子克襄王事赠尔为一品夫人于戏桮桊泽在犹贻式谷之谋风木情殷弥切树蘐之慕慰之泉壤贲以丝纶制曰家声光大庭闱之式谷攸先门祚蕃昌闺闼之贻庥夙裕洊加天宠用阐母仪尔巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之母李氏娴于典则着有规型爱必先劳每勖莅官之敬忠于所事率由胎教之贤兹以尔子克襄王事赠尔为一品夫人于戏锡茂奖于兰陔芳蕤益播被惠风于葱佩馨泽弥新祇受荣章永标淑德雍正十年十二月初四日 

　　奉天承运皇帝制曰九章锡秩先疏阀阅之劳三世承恩聿着燕贻之泽特敷茂典用阐休声尔张一魁乃巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之祖父淳心抱质善气储祥树坊表于乡邦人瑞夙推旧德拥节旄于方域孙谋式播新猷兹以尔孙克襄王事赠尔为光禄大夫巡抚云南兼建昌毕节等处地方赞理军务兼督川贵兵饷都察院右副都御史加四级纪录六次锡之诰命于戏锡璀璨之云章高门溢庆沛濊汪之天泽奕叶流辉宠命丕承嘉修永着制曰采甄世德嘉贻谷于前人导咏闺风遡锺祥于大母爰敷茂典特贲鸿章尔巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之祖母屈氏履顺宜家凝休昌后兰仪被体垂奕叶以扬芳椒实盈升擢远条而振秀兹以尔孙克襄王事赠尔为一品夫人于戏国恩稠迭用摛彤管之辉天泽优沾式沛篆章之宠令名无斁渥泽永膺制曰国资开府之重臣赏延于世家有嗣徽之大母祥降自天载锡宠荣并扬柔懿尔巡抚云南兼建昌毕节等处地方赞理军务兼督川贵兵饷都察院右副都御史加四级纪录六次张允随之继祖母杨氏以礼以法能俭能勤备着母仪绍芳规于前武肇兴门祚留遗泽于后人兹以尔孙克襄王事赠尔为一品夫人于戏贻来许之孙谋用亢宗而保艾赞阴行之祖德信善积而庆余泽衍再传光昭奕禩雍正十年十二月初四日 

　　生死之际难矣哉三纲五常礼之大体万世由之不能易所以范围斯人于不过者此也故子之死孝臣之死忠妻之死节其实归于一致焉已矣当今圣天子御宇礼教大行化及闺阃乃者图公之妻萨葛达氏其祖文炳公原任国子监司业父爵啧公原任刑部笔帖式礼法传家庭训攸深又其祖母章经氏母吴佳氏淑慎相沿克嗣徽音以是幼女承祖父母积庆及厥父母教诲早娴女范敦行孝义闻夫阵亡殉节不亏已蒙圣旨入节孝祠立坊垂训昭来兹矣夫以节烈之真有死无干能与忠臣孝子流芳百世不洵足以植纲常培名教上之有光国家且为世道增荣也哉愚辈不揣固陋爰闻而为之赞曰天生淑女克配君子夫则尽忠妻惟一死三纲丕振道义维持身虽渺茫名列青史节比柏舟义同孟姜谁实媲休维英及皇缅彼闺秀丈夫之刚节烈之贞万古流芳雍正十一年仲秋月谷旦立云南省昆明赐进士粟希圣河阳丙午孝廉许人龙拜敬书 

　　维雍正十一年九月十七日皇帝遣筵讲官 【遣筵讲官：遣经筵讲官】 议政大臣礼部尚书仍管太常寺事务三泰等谕祭原任西安振武将军佛尼勒之灵曰翊熙朝之泰运端赖良臣稽册府之鸿猷宜崇元祀盖成劳懋着生平之风概如存斯盛烈昭垂奕世之宠褒益笃载申纶綍式荐牲醪尔佛尼勒秉性朴忠赋姿果毅统戎秦土屡扬破敌之锋耀武蜀中克奏恢疆之绩鼓行间之锐气奋勇争先宣阃外之仁风行师以律于戏流芬竹帛卓然一代之完人树范岩廊允矣千秋之茂典列豆笾于祠宇渥泽攸隆布筵几于里闾湛恩迭沛灵其不昧尚克歆承 

　　奉天承运皇帝制曰朕惟尚德崇功国家之大典谕忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚众智以察微防奸御侮机无暇时能此则荣及前人福延后嗣而身家永康矣敬之勿忽阵亡时得骑都尉又一云骑尉合之海兰所有骑都尉着袭为二等轻车都尉原有骑都尉着世袭罔替海兰阵亡所得骑都尉又一云骑尉着再承袭三次雍正十一年岁次癸丑九月己卯十九日丁酉日吉时立贝子弘景书石 

　　维雍正十□年岁次癸丑九月朔己卯越十九日丁酉皇帝遣礼部祠祭清吏司主事□□谕祭于阵亡参赞护军统领二等轻车都尉兼佐领加二级觉罗海兰之灵曰鞠躬尽瘁臣子之芳踪恤死报勤国家之盛典尔海兰赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享雍正十一年岁次癸丑九月乙 【九月乙：九月己】 卯十九日丁酉朔旦吉时立贝子弘景书石 

　　维雍正十一年岁次癸丑十月己酉朔越初六日甲寅遣礼部祠祭清吏司主事加一级皂保皇帝谕祭阵亡副都统常禄之灵曰鞠躬尽瘁臣子之芳踪恤死报勤国家之盛典尔常禄赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享雍正十三年岁次乙卯七月甲申吉旦副都统署理护军统领事务常禄墓表一统志纂修官翰林院检讨加一级卿悦恭录恩荫骑都尉兼治仪正孝男文殊□百拜 

　　维雍正十一年岁次庚丑 【庚丑：癸丑】 十月己酉朔越二日庚戌皇帝遣礼部祠祭清吏司掌印员外郎加一级都喀纳谕祭阵亡三等阿思哈尼哈番苏喇章京给与拖沙喇哈番郎保之灵曰鞠躬尽瘁臣子之芳踪恤死报勤国家之盛典尔郎保赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼聿昭不朽之荣庶享匪躬之报尔如有知尚克歆享雍正十二年四月初十日子讷苏肯立 

　　西宁办理青海夷情事务及噶斯军需满洲都统镶红旗谥勤僖德成碑文朕惟人臣受任中外宣力朝廷翊卫之勤典司夫禁旅服劳之谊克着于边陲载考彝章宜加褒恤尔德成禀性朴诚持躬谨饬始官郎署兼参佐领之职班 【佐领之职班：佐领之班】 继直周庐遂副统军之任朕抚临区夏益茂恩荣历跻都统之崇阶并辖京营之火器属承简命莅职师中司挽运于西宁驻旌麾于青海倚畀方切溘逝遽闻爰赐谥以易名用饰终而垂后于戏龙章特贲丝纶垂五色之光马鬣初封珉石历千秋之永昭诸奕世不亦休欤雍正十二年 

　　谕祭正黄旗满洲都统护军参领夸兰大加一级萨宠阿碑文□□□维雍正十一年岁丁巳 【丁巳：癸丑】 □□□□□□□□□□□□□□皇帝遣礼部祠祭清吏司员外郎加二级彰宝谕祭阵亡护军参领夸兰大加二级给与拖沙喇哈番萨宠阿之灵曰鞠躬尽瘁臣子之芳踪恤死报勤国家之盛典尔萨宠阿赋性忠勇才能称职捐躯报国効力师中奋不顾身力战阵殁朕用悼焉特颁祭葬以慰幽魂呜呼恩施圹穴庶享匪躬之报名垂史册聿昭不朽之荣尔如有知尚克歆享皇清雍正十二年六月吉日立 

　　奉天承运皇帝制曰德厚流光溯渊源之自始功多延赏锡褒宠以攸宜尔洪库乃一等侍卫保德之祖父性资醇茂行谊恪纯启门祚之繁昌廓韬钤之绪业兹以覃恩赠尔为资政大夫锡之诰命于戏三世声华实人伦之盛事五章服采洵天室之隆恩制曰天朝行庆必推本于前徽家世贻谋遂承休于再世尔一等侍卫保德之祖母赵佳氏惠风肆好既比德于珩璜余庆绵延自邀恩于翟茀兹以覃恩赠尔为夫人于戏缓带轻裘挺孙枝之材武高文典册驰大母之显荣制曰臣子靖共之谊勇战即为敬官朝廷敷锡之恩作忠乃以教孝尔傅喀乃一等侍卫保德之父令德克敦义方有训衍发祥之世绪蚤大门闾旌式谷之休风用光阀阅惟令子能娴戎略故懋典宜沛纶章兹以覃恩赠尔为资政大夫锡之诰命于戏显扬既遂壮猷一本于贻谋缔构方新殊锡永绥夫余庆钦予时命振尔家风制曰臣能宣力爱劳固赖于严亲子克成家令善必由于慈母尔一等侍卫保德之母□氏柔顺为仪贤明着范当孤矢悬门之日瑞应虎臣迨干城报国之年恩沾鸾诰兹以覃恩赠尔为夫人于戏贲翟车而焕采宠命祇承摛彤管而扬徽荣施勿替大清雍正十三年九月初三日原任御前一等侍卫兼营造司郎中赠内务府总管孙男保德遗命孙男保兴敬立 

　　奉天承运皇帝制曰谊笃靖共入官必资于敬功归诲廸能劳而教之忠爰沛国恩用扬□训尔佟惠乃都察院监察御史加二级纪录二次承恩祚之父躬修士行代启儒风抱璞自珍克毓珪璋之秀析薪能荷弥彰杞梓之良兹以覃恩封尔为通议大夫锡之诰命于戏贻令闻于经籝义方久着佩徽章于策府礼秩加优茂典丕承湛恩永荷雍正十三年九月初三日 

　　奉天承运皇帝制曰宣威効力资父 【资父：事父】 资以事君锡类推恩教忠本于教孝尔马齐乃内大臣兼镇安将军常赉之父倜傥负奇老成垂范鲤庭授传家之训国有爪牙虎臣策报主之勋人敦诗礼兹以覃恩特赠尔为光禄大夫锡之诰命于戏莅官能敬已弘昌后之基有子亢宗益励在公之念朕何吝于爵赏尔克世其弓裘制曰能仕教忠式谷固由于母训推恩逮下疏荣必逮于慈帏用答恩勤特颁荣宠尔内大臣兼镇安将军常赉之母觉罗氏徽柔叶吉婉顺宜家盛年不御丹铅相夫以俭永夜时闻机杼教子能劳兹以覃恩赠尔为一品夫人于戏先国后家惟贤母独知大义作忠移孝俾劳臣能绍前徽生而有闻殁亦承休制曰名贵所生恒因子而并贵恩隆自出亦从嫡以分荣文以情生礼缘义起尔内大臣兼镇安将军常赉之生母王氏式是嫔则克有令仪絺绤明勤应归妺以娣之吉苹蘩将事叶有齐季女之贤惟我効忠之臣实尔克家之子兹以覃恩赠尔为一品夫人于戏翟车焕采用酬佐簉于当年纶诰疏荣俾获申情于此日恩施泉壤痛释蓼莪雍正十三年九月十三日 

　　奉天承运皇帝制曰台阶拱翼班同天上斗魁宿卫忠勤人倚禁中颇牧爰考懋功之典用昭褒德之封尔内大臣兼镇安将军常赉器宇轩昂才猷练达从容朝请之列夙夜在公预参谋议之班靖共尔位慎尔出入常怀捧日之心善厥始终克毖循墙之志式逢巨典庆衍天家宜焕新纶荣旌臣阀兹以覃恩特授尔阶光禄大夫锡之诰命于戏上璇穹而曳履既昭翊辅之勋服朱绶以从王弥笃忠贞之义祇服朕命永荷天休制曰劳臣宣力爰高阀阅之勋淑媛同心聿佐干城之绩既相夫而克慎宜行庆以维均尔内大臣兼镇安将军常赉之妻鄂卓氏夙娴内则茂着壸仪居然女士之规却丹华而不御雅有丈夫之概勤告诫以相成佐尔良人为予爪士兹以覃恩封尔为一品夫人于戏肃雝表度笄珈之美咸宜贞静承恩祎翟之光有耀服兹休命蔚为礼宗雍正十三年九月十三日 

　　朕为酬庸之典首被元臣锡类之恩尤隆戚畹况乃公勤懋着温顺夙彰宜表德于丰碑用扬休于奕叶所以笃懿亲重丕绩也尔佟国维器识弘深性资纯笃一心爱国历终始以不渝五年崇班守谦冲以自牧侍禁廷而寄心膂夙夜输忠宿环卫而効股肱贤劳奉职义方示训垂翼子之良谋礼法持躬着宜家之令则尔黑奢里氏诞生华冑作俪名门尽妇道而佐嘉猷苹蘩致洁启坤仪而绵景福褕翟凝祥既敬慎之可风宜施之 【施之：施□之】 并茂是用彝章下贲世袭桓圭渥泽频加迭封幽壤爰示优崇之典特昭锡赉之荣于戏缅遗范之如存允作臣工矩矱溯芳型之俨在长为闺阃箴规式焕鸿文垂光永世雍正年月赐进士出身署理日讲官起居注翰林院检讨张廷珩敬书 

　　雪屐寻碑录卷十二 

　　●雪屐寻碑录卷十三 

　　清宗室　盛昱　集录 
　　奉天承运皇帝制曰龙牙建绩允资上将之材既专制乎一军宜申锡以王命尔都统掌满洲火器营印加五级查尔泰吁谟经远器识超羣欣逢庆典兹以覃恩特授尔阶光禄大夫尔查尔泰之妻那拉氏雅有丈夫之概勤诰诫以相成兹以覃恩封尔为一品夫人于戏承兹休命蔚为礼宗都统查尔泰初任由侍卫屡次升至都统之职乾隆元年以疾卒于正寝享年七十一岁蒙恩给与全葬遣官致祭皇帝遣礼部员外郎都喀纳等谕祭都统查尔泰之灵曰鞠躬尽瘁臣子之芳踪赐恤报勤国家之盛典尔查尔泰性行纯良才能称职方冀遐龄忽焉长逝朕用悼焉特颁祭葬以慰幽魂呜呼尔如有知尚克歆享 

　　原任礼部尚书赠太傅加赠太师谥文端顾八代碑文国家崇耆旧之恩久而逾笃人臣食诗书之报远乃弥彰惟才望之兼隆斯宠荣之迭沛用以表夙范式前型典至懋也尔顾八代学综博物行着纯修初列位于清班旋赞谋于戎旅寅清三礼矢夙夜而特正容台原本六经研理道而进登讲席先帝每资其启沃维尔益谨其敷陈追念老成锡之嘉谥晋阶太傅列祀宗祠繄良弼之攸昭实恩荣之勿替朕缅怀硕德洵一世之名臣载予隆衔进三公之显秩庶副曩时之坐论聿展此□□酬庸于戏纪琬琰于生前儒风足式沛丝纶于身后旧学常钦杰峙丰碑永垂奕■〈礻冀〉乾隆元年 

　　原任亲近一等侍卫兼佐领加一级授为副都统品级加赠太子太保谥果毅海青碑文朕惟圣世必有熊罴之士不贰心之臣夙夜在公左右厥辟生既隆其宠眷殁复备其哀荣乃至高爵显秩阅世增加纶诰穷碑因时迭建匪徒笃念故旧示恩泽也盖褒叙劳伐劝忠孝焉尔海青赋质端淳持躬正直事我圣祖仁皇帝早充宿卫久侍直庐日近天颜长恪恭而匪懈时承帝训益谨慎而有常干城居禁省之中爪牙効腹心之寄会当脱剑谈经之日未铭方面殊勋然领从銮翊驾之班屡着赞襄成绩驰驱千万里贤劳实倍羣工供职四十年诚节祗如一日是以圣祖轸服勤之久得邀特典于易名皇考承丕显之谟再沛湛恩于晋秩朕惟吕伋掌兵名载周家之简册贾侯异卫功垂汉室之丹青眷念成劳宜加优恤用是锡以崇衔进阶宫保于戏推诚宣力惟乃之休殊锡酬庸厥施孔厚纪诸竹帛将永远以不磨勒彼贞珉并传示于无斁乾隆元年六月初八日 

　　维乾隆元年岁次丙辰七月癸巳朔越十七日己酉皇帝遣礼部祠祭清吏司员外郎加一级六十七谕祭骑都尉正蓝旗满洲副都统署理镶白旗汉军都统印务镶白旗满洲德尔芬之灵曰鞠躬尽瘁臣子之芳踪恤死报勤国家之盛典尔德尔芬性行纯良才能称职方冀遐龄忽闻长逝朕用悼焉特颁祭葬以慰幽魂于戏宠锡重垆庶沐匪躬之报名垂信史聿昭不朽之荣尔如有知尚克歆享 

　　奉天承运皇帝制曰王臣之树嘉绩典重褒崇人子之诒令名情周鞠育锡名不嫌于匹嫡恩勤必溯其所生尔兵部尚书御前大臣领侍卫内大臣镶黄旗满洲都统銮仪卫掌卫大臣兼理内务府总管事管理上虞备用处事兼管角抵硬弓骗马十五善射马箭善射射鹄事务大臣协办总理事务一等果毅公加一级纪录三次讷亲之生母魏氏女德克修妇仪夙协风规婉淑曾无踰捆 【捆：阃】 之言分义谦冲聿着克家之美兹以覃恩赠尔为一品夫人锡之诰命于戏母因子贵茂承宠赉之章礼以义兴弥表贤明之范式彰壸德永奉纶音乾隆二年三月初六日 

　　皇清诰赠光禄大夫提督直隶总兵官都督同知管辖通省兵丁节制各镇富公神道碑文赐进士出身光禄大夫经筵讲官户部左侍郎加七级纪录二次年家眷侍生赵殿最顿首拜撰文钦取博学鸿词户部河南司额外主事前翰林院庶吉士年家世晚生陈士璠顿首拜书丹赐进士出身翰林院庶吉士年家眷晚生周玉章顿首拜篆额惟公卜吉于海甸以南双榆树之阡越三十有七年恭遇今天子龙飞御极之元载诰赠公光禄大夫正红旗满洲副都统明年又晋赠光禄大夫提督直隶总兵官都督同知龙章凤篆焜耀泉垆令子都督公既敬镌宠章于墓门乃复衔哀致诚而请曰先大夫孝友仁恕才器拔俗方将策勋王家而无禄早世予小子生甫六月以藐孤当大事弗克记述梗概乞当代名公卿一言发潜德之幽光中心负疚何日忘之今虽不获尽述生平常从诸父尊行侧敬得一二嘉言懿行敢请揭而表诸道庶垂不朽余维墓文之有补作也昉诸古也昔曹成王之子李道古观察鄂岳诸州提其师以伐蔡且行泣请于昌黎韩愈曰先王薨于今三十五年吾昆弟在而墓碑不刻无文其实有待子无用辞退之乃序而诗之又欧阳文忠公四岁而孤葬其皇考崇公于泷冈后六十年始克表于其阡且自言曰非敢缓也盖有待也今都督公文章勋业媲美古人而幼孤克自树立孝显其亲尤与文忠事同一辄固宜表厥所自昭示来兹矧余忝同朝之雅慕公世德有素何敢以不文辞公讳富格先世为金三十一姓之望族始祖星恳达尔汉灭扈国收其纳兰部而迁叶赫河之滨因为纳兰氏六传至公高祖讳金台师又传曾祖讳倪雅汉世为叶赫贝勒后率所部归本朝授爵功臣列而编其所部为佐领我孝慈高皇后金台师之女弟也作嫔太祖高皇帝笃生太宗文皇帝纳兰氏之兆祥有自来矣倪雅汉公以佐领累赠金紫光禄大夫夫人墨尔齐氏累赠一品夫人公祖相国太子太师讳明珠夫人觉罗氏为太祖高皇帝嫡孙女英王正妃之第五女诰封一品夫人相国有子三长即公考讳成德后改性德中康熙癸丑进士通议大夫一等侍卫以孙贵今诰赠光禄大夫副都统又晋赠光禄大夫提督直隶总兵官都督同知学有师承为海内宗仰而入侍殿廷出骖羽骑一以敬慎勤密自持圣祖仁皇帝眷注方属寻以疾卒夫人卢氏颜氏并诰赠一品夫人公为颜氏太夫人所出生而颖异笃好图史至今积书岩中牙签插架缃帙整如公虽下氏 【氏：世】 已久而手泽犹新见之者犹深津逮之羡十岁失所恃持丧动中礼则擗踊如成人相国既伤侍卫公之早逝而复虑公之孤露也特爱怜之公能曲体先志以孙代子居尝感深木风虽悲不自胜而勉强抑制惟恐伤相国心颜太夫人苦节持家茹荼集蓼赖前膝有此佳儿差以自慰然公愈自检束色养弥谨不敢持爱稍有放佚也友爱两幼弟式好无闲庭闱之内怡怡愉愉未尝不晨夕砥砺用能相与有成次弟讳富尔敦登进士第公键户读礼初未出干外事而峥嵘头角忠诚报国之忱早已名动帝礼廷未几即选充近侍趋走虔谨悉禀侍卫公家法使天假以年其建树未知何如不谓仅逾弱冠竟以一疾长逝也讵不惜哉虽然公往矣公子都督公忠纯翼亮为国柱石行将上承相国休风而继侍卫及公未竟之志身后之荣正未有艾又可于公卜之公卒于康熙庚辰春正月距其生年二十有六夫人觉罗氏裴氏并诰赠一品夫人子男一瞻岱诰授光禄大夫正红旗满洲副都统又诰授光禄大夫提督直隶官总兵都督同知管辖通省兵丁节制各镇裴夫人出娶舒鲁穆禄氏诰封一品夫人孙男一达洪阿恩荫生未聘女孙二长许字镶蓝旗满洲雍正癸丑科进士翰林院编修鄂伦次许字镶黄旗满洲生员哈赏阿余既序其畧复为之铭曰双榆郁郁公之幽堂紫诰下贲维泉石光其光孔多天子之赐子孝臣忠宜膺不次纳兰肇氏叶赫河滨绵绵先绪既蹶而申笃生太姒比隆周室爰及相君丹心捧日酝酿积累大启诗书名父之子不与凡俱十岁而孤克孝克友定省之余卷不释手将宝气 【释手将宝气：释手干将宝气】 上烛层霄选侍禁近绿绣珥貂趋走维虔一承家法天假以年勋名孰申云何不吊长往九京生平懿矩仆数难更有子克家王国桢干伫卜为霖崇 【霖崇：霖□崇】 溥焕既镌纶命树以垂休阡铭有待夙夜勤求方之古人欧阳宗匠榆树泷冈后先相望乾隆二年岁次丁巳仲秋上澣谷旦立 

　　原任正蓝旗汉军都统谥桓僖冯国相碑文朕惟臣子虔共有位克存笃棐之□国家褒录旧臣爰有旌扬之典既春秋之式享聿谥号之宜彰尔原任汉军都统冯国相性行端醇才□练达随征西域克踊跃乎戎行擢统禁军表忠勤于羽卫典司公库历有岁年每综理以靡遗持躬恪慎务度支之谨核经国精详成绩懋昭功宗丕载追维梗概谥曰桓僖于戏夙夜靖共臣心自将其一德丝纶稠□朝章普训于百寮诒尔后人永怀前烈乾隆二年九月二十四日 

　　原任江宁将军谥简悫吴纳哈碑文朕惟国家任隆将帅允资镇抚之才臣子绩懋旗常宜沛褒嘉之典成劳既着宠命爰颁所以表殊勋昭异数也尔原任江宁将军吴纳哈赋质赳桓持躬谨恪初由宿卫从讨不庭既奋武于岭表滇池复扬威于胪胊瀚海洊膺阃寄风霜远涉西陲遂建牙旗号令肃清南郡继而还朝请老皇考之眷礼弥隆因之授节遄行江省之旌旄再拥今朕躬之缵绪倚任方殷期令闻之弗渝勤劳益着□图溘逝良切轸伤稽恤典而加优礼兼祭葬考平生而赐谥恩备哀荣于戏琬琰常新奕世壮松楸之色丝纶丕焕千秋耀竹帛之徽用勒贞珉昭兹来许乾隆二年闰九月十四日 

　　奉天承运皇帝制曰笃忠贞而报国臣子之常经眷旧勋以敷恩朝廷之大典特申宠命用答成劳尔内务府总管加一级保德器量宏深才质骁勇能延世泽常依日月之光克谐戎韬用奋熊罴之气迨祗承夫任使益懋着其忠勤庆典欣逢新恩宜沛兹以覃恩特授尔阶资政大夫锡之诰命于戏宣壮武之家声用嘉伟畧荷彝章之国宠勉树宏猷敬尔在公钦予时命制曰臣忠报国戎旃着扬武之功妇顺宜家誉命表同心之助尔内务府总管加一级保德之妻李氏终温且惠已贵而勤顺以相夫克佐贤劳于夙夜敬能聚 【敬能聚：敬□能聚】 益彰静好于闺帏庆典式逢朝章宜贲兹以覃恩赠尔为夫人于戏扬令范于紫泥礼宗擅誉播芳蕤于彤管幽壤承休制曰良臣矢卫国之忠每资内助女士表型家之范均沐恩纶尔内务府总管加一级之继室 【加一级之继室：加一级保德之继室】 郎氏义克代终礼同正始洁苹蘩而将事中外称贤锵环佩以和鸣后先合德庆期式际嘉命宜颁兹以覃恩封尔为夫人于戏象服是宜既委蛇于五緎龙章有耀尚黾勉于百年大清乾隆二年十月 

　　皇清诰赠资政大夫鄂公讳克济之墓乾隆三年岁次戊午二月谷旦敬立男福成 

　　弘毅公祠堂碑记恭惟太祖高皇帝诞膺天命肇造区宇我曾祖弘毅公际风云之会首识真主早蒙知遇运筹帷幄则决机制胜允协圣心授钺临戎则奋勇推锋屡摧劲敌用此爵冠五等姻连帝室一心一德为佐命忠臣自列圣相承笃念旧勋既已配享庙廷世绵封爵至于过墓致奠□赐御书勒石褒功遣官荐告隆礼异数不可胜纪初建家庙在北城之南制庳狭弗称数世以来子孙繁衍至数百人每当时享室堂庭庑几不足以容佥□宜更诸爽垲以恢前度乃卜兆于安定门外里八 【里八：八里】 台与公之子恪僖公祠址相连辨方定位庀材鸠工适会我皇上叔□总理事务王大臣等公之曾孙讷亲蒙赐云骑尉世职上书陈奏臣无涓埃之効徒以先臣之故叨冒圣恩荣其后嗣臣曷忍自私愿让还云骑尉世职惟先臣祠堂乞赐褒荣列于典祀有旨额宜都巴图鲁乃开国名臣勋绩懋着照讷亲所请于伊族祠赐与祭曲永成劳至赏给讷亲云骑尉世职不必恳辞恭承宠命子姓支属莫不感励协心僦功庙貌有严以乾隆三年二月十八日迁主入祠春秋时太常致祭有司荐彻亲宾观礼焜耀里闾公有子十七人世嗣相承者十有一支十七公神位并设两庑每官祭之丞日肃将牲醴家荐岁事享侑献酬依古礼经粤稽诗书丕记宗功从享大蒸已称盛典而家祠秩祀比前哲令德之为民质者则惟我皇上逾越之恩前代所传未有伦比凡公之子孙仰瞻榱桷顾视几筵必勤思前人奋迹致忠之艰圣崇德报功之厚自少以长或仕或处各随其分而勉为忠孝以仰承祖德则可以入兹祠而不怍矣公之勋绩纪于旗常载在册府无庸备述故惟记更祠之始末敬勒丽牲之碑永久不忘以交相砥勖焉乾隆三年二月十八日 

　　弘毅公后裔职名曾孙原官致仕领侍卫内大臣兼佐领萨穆哈马甲德清常泰郎进泰正蓝旗护军统领兼佐领哲尔金泰陵总管鄂图浑原任笔帖式永绶刑部司狱德尔彬原任三等侍卫兼佐领阿尔邦阿散达色额尔登额果尔敏原护军五海一等子镶黄旗蒙古副都统达尔当阿护军丹巴御前行走署理福州将军印务銮仪使策楞御前大臣太子太保议政大臣领侍卫内大臣銮仪卫掌卫事吏部尚书协办户部事管理户部三库事务一等果毅公讷亲户部员外郎阿敏尔图吏部员外郎兼佐领爱必达御前行走兵部右侍郎兼内务府总管阿里衮元孙泰陵头等侍卫兼骑都尉宝色一等子又一云骑尉恒亲王门上散骑郎善岱户部郎中兼佐领苏柱原任笔帖式阿兰泰原任佐领傅柱原官致仕察哈尔游牧总管一等男恒德刑部郎中博兴步军副尉佛伦泰宁镇总兵官公元原任二等侍卫兼佐领连绶骁骑参领兼内务府郎中恩特工部侍郎兼骑都尉德龄原护军德成格兵部八品笔帖式富海格图肯原前锋宁绶佛柱翻译官德麟步军总尉兼骑都尉又一云骑尉海长生员书兰泰佐领德馨和柱前锋诺侮工部员外郎五柱刑部郎中佛伦印房骁骑参领兼佐领和邦额昭西陵赞礼郎通义善翰林院八品笔帖式和升额光禄寺九品笔帖式多隆额刑部九品笔帖式尊柱亲军萨兰泰德舒衮布盛京九品笔帖式德隆德勇德周粘杆拜唐阿普海三等侍卫萨尔善补詹云骑尉慕克登工部九品笔帖式詹泰六品官哲书蓝翎侍卫托□荫生萨灵阿原护军德成格护军普海和世巴爱盛阿海禄文殊保明保谙保马甲广福那玛礼福江托兰泰博灵额六格佛保图桑阿图明阿塔克兴阿养育兵达桑阿闲散彩福德书韩楚哈安楚库根泰讷尔泰勒得浑讷尔布讷尔特德布尚阿泰德恒果阿德成阿尔靖阿塔思哈达朗哈特通额额尔登布得盛额四世孙佐领伊兴阿原任笔帖式海相云麾使唐澐五品官全保原任佐领奇兰銮仪卫八品笔帖式德英仓场衙门八品笔帖式马钦绥远城佐领科升四等侍卫海麟刑部郎中兼公众佐领增绶保监察御史书山一等轻车都尉兼治仪正长生粘杆拜唐阿沾布蓝翎侍卫嵩山通泰内阁中书书阿三等侍卫阳舒廷喜骑都尉绶长光禄寺署正舒明阿谕馆委署主事佛成原任笔帖式伍格侍卫笔帖式常亮箭匠拜唐阿来增六品官书宁户部九品笔帖式兴福三等侍卫兼佐领明海咸安宫官学生马明阿书方阿吏部贴写笔帖式郎绶理藩院额外员外郎魁罡誊录官冯义生员福克晋候补笔帖式富昌养育兵海塘苏昌达清阿海泰伊昌阿拉布坦荫生达灵阿亲军苏海塞楞格恒泰广宁护军昆泰马清阿福昌阿德尔塞书伦特克慎马甲马斯哈常海禅布明通松德松泰察克慎羹锦图可善博尔塞丰盛额闲散鲁沾书宁阿班达亦锡企善班第五十九英图明伦额尔宠额鹤绶图敏查尔赛锺德兴宝书麟塞尔色富尔敦书昌五十八积尔德博宠渥乘龙隆罗奇和顺德楞额开平富升额□□五世孙户部九品笔帖式禄泰三等侍卫方海云骑尉讷苏肯护军唐武唐苏马甲伟腾额得意奇通阿和腾额奇腾额苓珥额尔登额俊德廷安布 

　　皇清诰封资政大夫一等侍卫内务府总管加一级保公碑记诰封光禄大夫进世出身翰林院教习庶吉士提督顺天等处学政升礼部尚书加三级纪录五次青阳吴襄篆额诏举贤良方正己酉□孝廉前奉政大夫授户部河南司主事兼管佐领加一级纪录二次铁岭王国撰并书内务府总管保公讳德正白旗正白长白人也 【正白长白人也：长白人也】 世系完颜氏之裔祖讳洪库曾为骁骑父讳傅喀由文林历任苏州织造副使于康熙十二年乙卯岁十一月初五日辰时生公幼而聪颖动止有常善谋精思言语必谨凡人日夜思维殚智竭虑所不能至者公遇之辄解悉辨其曲折得其深微人以是异之共为悦服甫十一岁恭值我世祖宪皇帝选拔侍卫从人员因公动合礼法遂擢为执?目御由谨慎勤劳迁二等侍卫于康熙三十五年从征中路奋勉前驱迨平定沙漠奏凯旋师屡迁为一等侍卫于雍正元年兼养心殿总管督理圆明园工程事务兼总管于雍正二年为协理崇文门税课副使于雍正三年升为管理崇文门税课正使于乾隆二年十月初九日公以疾卒十月十三日奏事郎中张文彬代为转奏本日奉旨保德患病淹逝深属恻然着锡予内务府总管职衔钦此钦遵内大臣户部尚书兼内务府总管海望亲至柩前口传谕旨吊恤存问礼遇之隆人臣蔑以加矣计公年六十三岁身受我皇上天恩生荷教养卒叨追嘉凡出入用委四十余年一应公务未尝遗误而悉称得宜则公生平之节俭正直谨恪公忠概可知矣恩锡克勤堂匾公敬贮焉公妻李氏早卒继妻郎氏皆诰封夫人生三女一子公身高五尺剑眉虎目高颧丰准赤面稀麻多质寡文谨默善笑蔼如也然言行峭直不可犯累迁重任受宠若惊事无大小皆详虑周思然后办理溽暑严寒不敢少自暇逸亲戚故旧未尝少顾私恩其它行谊之美善凡诸墨不及述者亦不能尽载也公余俸钱辄修理宗坟茔制备祭器尝曰根深者发自荣源远者流自长子孙爵禄崇高将以致孝享也疾笃谓夫人郎氏曰我夙夜在公未得先茔立追封碑文心常耿耿我殁后敬将我一等侍卫追封祖父通议大夫之诰封立石镌文再卖宅为我立茔夫人敬遵遗命先茔立碑刻文遂卖所居之宅立茔而葬焉铭曰朝干夕惕必恭敬止廉隅正直栉风沐雨矢心忠孝虑终谨始古大臣风公有之矣大清乾隆三年二月 


　　奉天承运皇帝制曰国爵优崇树鹰扬之伟烈家声光大表蛾术之良模特布新纶用彰旧德尔富格哈哈柱色乃提督直隶总兵官管辖通省兵丁节制各镇瞻岱之父清门代启素履恭修教子义方早授豹韬之略传家忠孝果符鹊印之祥庆典式逢崇阶宜陟兹以覃恩赠尔为光禄大夫锡之诰命于戏显扬克遂休兹天室徽章作述交辉展也人伦盛事令名无斁世泽长垂制曰元戎受任既协吉于师贞阃范贻芳更推原夫母德克光内则载锡殊恩尔提督直隶总兵官管辖通省兵丁节制各镇瞻岱之母觉罗氏早习规型夙娴图史令仪不忒表懿范于闺门慈教有成树鸿勋于幕府式颁庆典用阐徽音兹以覃恩赠尔为一品夫人于戏茂 【于戏茂：于戏锡茂】 奖于兰陔芳蕤益播被惠风于葱佩馨泽弥新祗服诰 【祇服诰：祇服□诰】 永扬休命制曰名重所生恒因子而并贵恩隆自出亦从嫡以分荣文以情生礼缘义起尔提督直隶总兵官管辖通省兵丁节制各镇瞻岱之生母裴氏式是嫔则克有令仪絺绤明勤应归妹以娣之占苹蘩将事叶有齐季女之贤惟我効忠之臣实尔克家之子兹以覃恩封尔为一品夫人于戏翟车焕采用酬佐簉于当年纶诰疏荣俾获伸情于此日愈怀淑慎勉迪贤劳乾隆三年三月初六日 

　　窃闻为国忘身方为无忝人臣之职述功显行不过稍尽人子之心我先人心上有奇韬半壁东南砥柱目中无勍敌一麾陆海纵横幸遇覃恩历受封诰缅惟希觏勋业曷忍有致湮埋谨将诰命之荣敷备泐王?贞珉而永峙则圣主之宠锡既感戴于世世子孙而先人之谋猷亦不泯于昭昭耳目矣奉天承运皇帝制曰分五戎而布略臣职攸司沛七命以酬庸国恩覃被阀阅既光夫旧德丝纶宜贲以新荣尔三等阿思哈哈番一等亲军侍卫衣都额真兼佐领加三级武格素抒荩诚备闲武事入参环卫久贡?欠奔走之才出佐戎行克赴赳桓之气幸际风云欣逢庆典诞敷雨露宜荷宠褒兹以覃恩授 【覃恩授：覃恩特授】 尔阶光禄大夫锡之诰命于戏夙夜匪懈无忘敌忾之思章服斯皇尚励効忠之业伫须后命式绍前猷御祭文惟乾隆三年岁次戊午三月癸丑朔越二十一日癸酉皇帝遣礼部词祭清吏司员外郎加二级六十七谕祭总理三陵内外事务衙门散秩大臣三等男加五级正黄旗满洲武格之灵曰鞠躬尽瘁臣子之芳踪恤死报勤国□之盛典尔武格性行纯良才能称职方冀遐龄忽闻长逝朕甚悼焉特颁祭葬以慰幽魂呜呼宠锡重泉庶沐匪躬之报名垂信史聿昭不朽之荣灵其有知尚克歆享 

　　原任正蓝旗满洲都统莽鹄立碑文朕惟宣猷中外实资谙练之才佐理军门端藉老成之彦生则隆其爵秩殁则锡以纶章所以昭国恩励臣职也尔原任正蓝旗满洲都统莽鹄立靖共自矢材略夙优垂粉署之令名肃百台之成宪舟车戴德敷惠泽于天关商灶腾欢布嘉猷于海国晋班资于卿贰益懋恪恭秉节钺于边陲弥勤抚字军容整饬应武职以无愆火器精良训戎行而罔懈凡兹扬历俱有声称冀享修龄何期溘逝眷平生之劳绩颁此日之殊恩赐祭赐阡考彝章而赠恤曰勤曰敏综实行以易名于戏琬琰长辉日丽龙文之彩松楸永护云生马鬣之封勉尔后人敬承庥命乾隆三年六月十六日 

　　追封一等公李荣保碑文朕为国家谊敦外戚聿昭锡爵之仁臣子绩着成劳式沛褒忠之典其有一心奉职矢精白于初终五等□封贲丝纶于泉隧垂诸青简勒以苍珉所以奖前勋光戚里恩至渥也尔李荣保端方立己恪慎当官□叶贻谋绍清芬于弗替联枝竞爽耀花萼以同辉列环卫之班行荩诚素蕴出宣猷于蕃部总理尤勤□毓坤仪遡锺祥之有自重申巽命晋显秩以酬庸功在旗常名垂琬琰于戏龙章载贲情实笃于婣亲□鬣攸封礼特崇乎旧德丰碑永建勋阀常新尔子孙其敬承哉乾隆三年七月初二日 

　　皇帝谕祭黑龙江将军镶红旗满洲乌里布之灵曰鞠躬尽瘁臣子之芳踪赐恤报勤国家之盛典尔乌里布赋性忠勇才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享乾隆三年七月二十五日 

　　贞节赵母徐氏碑记国家旌表节妇凡以风励天下昭兹来许也婶母徐氏少适叔父雅图讵意年未二旬遂失所天揆以恒情鲜有不夺其志者矣乃能赋柏舟抚弱息贞洁成性金石为心雍正二年得邀恩赏旌表银两不幸孤子偏头又先婶母而故建坊之事无人举行至雍正辛亥岁婶母含笑而入九泉可伤家无次丁惟有孙女一人而已窃念婶母青年守志历尽艰辛如使湮没不彰非但婶母抱恨且有辜圣王旌表之恩也因鸠工勒石而为之记乾隆四年岁次己未春三月谷旦孝侄女率孝孙女八十一建立 

　　正黄旗满洲固□七十六佐领下护军马那气军前阵亡□妻孟氏自二十九□岁□节坚贞至四十四岁病故今蒙旌表富门孟氏贞节之碣乾隆四年岁次己未戊寅清明谷旦立 

　　奉天承运皇帝制曰臣子凛靖共之谊刚正即为敬官朝廷隆敷锡之恩□忠乃以教孝尔璜瑛乃头等护卫加一级又加一级嘎喇嘛之父秉性淳良居心公正显义方之芳轨长发其祥旌济善之休风世济其美惟令子能承先志故懋典宜沛纶章兹以覃恩赠尔为资政大夫锡之诰命于戏显扬既遂壮猷一本于贻谋创业方新殊永绥锡 【殊永绥锡：殊锡】 永绥夫余庆钦予时命荣尔幽涂乾隆四年四月二十七日资政大夫头等护卫加二级嘎喇嘛仝弟中□夫大夫 【□夫大夫：□□大夫】 兼佐领加一级二格承德郎骁骑校加一级萨隆玛敬立 

　　乾隆岁次庚申五年请旌表□□□□旌表贞节皇清诰赠奉直大夫讳陆马公之妻宜人张氏贞节碑镶红旗□衣佐领下蒙古马吉□氏□□□□□□□□□□□男恪唐阿百拜□建 

　　佟嘉毓秀博室凝祥外而柔顺内而刚方于归未久伉俪失常年将念九八月儿郎柏舟矢念节砺冰霜艰难困苦薪胆均尝抚成孤子宗祧馨香承前裕后两姓增光幸逢特典勒石流芳乾隆五年四月二十日子镶黄旗满洲文舒监立 

　　奉恩镇国公谥恪顺诺音托和碑文朕惟酬庸锡类国有常经备物饰家 【饰家：饰□家】 承异宠在臣子敬勤匪懈祗循分所当然而朝廷轸恤加隆每施思 【思：恩】 于勿替丝纶重锡琬琰垂光尔奉恩镇国公诺音托和早侍周庐久膺显秩奉清芬于累世依禁近之崇班在公之庶务咸修持躬醇谨守位而始终如一宣力勤劳未享遐龄宜邀特典既易名以谕祭报尔前猷更勒石以贻休昭兹后叶呜呼青松白石载天家雨露之膏紫诰银泥壮地府泉原之色丰碑永树潜壤知荣乾隆六年六月 

　　维乾隆五年岁次庚申十月戊戌朔越二十七日甲子皇帝遣礼部祠祭司主事加一级永常谕祭病故正红旗满洲原任光禄大夫礼部尚书加五级原官致仕觉罗苏库之灵鞠躬尽瘁臣子之芳踪恤死报勤国家之盛典尔苏库性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享乾隆六年六月初九日建 

　　奉天承运皇帝制曰忠勤可□常居侍从之班宠渥惟新应锡酬劳之典隶□□通于内府分劳□焕乎天章尔御膳房七品□管孟国柱中□趋跄内庭奉职父傍□□□□夙夜惟勤宜施雨露之劳推恩永茂慈 【慈：兹】 □覃恩授尔为文林郎锡□敕命于戏名列散曹恒在公而恪慎身叨荣纪宜报国以忠诚勿替前劳□图后效乾隆七年正月三十日立 

　　辅国公谥恪恭鲁宾碑文自古帝王创业垂统以贴 【贴：贻】 万世凡在宗支皆膺显爵所以重懿亲也尔辅国公鲁宾乃贝勒科奇之子性行纯良克循职任方冀永享遐龄何乃遽闻奄逝朕笃念宗亲爰稽成宪勒之贞珉用垂不朽庶昭朕敦睦之怀云尔乾隆九年八月初一日立 

　　原任领侍卫内大臣萨穆哈碑文朕惟禁卫深严允赖赳桓之士羽林辑睦良资暇整之才考彝宪以饰终眷成劳而示奖典至隆也尔原仟领侍卫内大臣萨穆哈韬略夙娴驰驱是効翊宸居而侍值宣力有年扈法驾以从行服勤不懈持己有撝谦之度居官昭谨恪之风朕笃念旧臣推恩务渥迨兹窀穸弥用殷怀既颁奠醊以酬庸更易嘉名而作劝谥之勤恪象厥生平于戏焕宅兆之穷碑松楸永护表干城之伟绩泉壤增辉勖尔后人敬承休命乾隆九年十二月初三日 

　　奉天承运皇帝制曰绩懋台班正色立纪纲之地恩颁策府敷词扬謇谔之声尔都察院掌京畿道事监察御史加三级纪录六次傅色纳砥节端方矢怀直亮披陈凯切能令兰署风生建白公忠务使鹓行气肃兹以覃恩特授尔阶朝议大夫锡之诰命于戏秩晋豸冠之列宠命其承荣分凤诰之光嘉谟益励大清乾隆十年五月谷旦立 

　　钧衡重寄隆眷顾于明廷鼎鼐鸿声荐馨香于奕世惟太常之有纪宜旷典之攸颁丕焕丝纶聿昭琬琰大学士鄂尔泰秉资忠亮植品端严早懋儒修京兆升贤而入直夙娴经术曹郎赞职而分猷睠民力于东方承流宣化树官常于南激激浊 【南激激浊：南徼激浊】 扬清既高列爵之勋庸克任羣僚之表率爰登揆席遂践台阶玉署崇文总词林之著作金符饬武统禁旅以骧 【以骧：以□骧】 契一德之休风备三朝之荣遇昨闻抱疾亲往慰存迨览遗章再临奠醊展月禋而加礼幽宅先封象懿行而易名丰碑继峙咸举饰终之典宏敷念旧之恩于戏配飨方隆侍列圣在天之灵爽崇祠载启媲熙朝累代之贤良式鉴贞珉永彰宠命乾隆十年五月十三日 

　　奉天承运皇帝制曰习六韬而建绩誉望攸崇溯三世以推恩旧劳宜奖特颁异渥以示崇褒尔云骑尉达汉乃圆明园营总领加二级玉柱之祖父尔冷口关防御齐喜乃其父才猷夙蕴德器深沈美积家门启箕裘之令绪谷贻孙子策阀阅之高勋盛典欣逢殊荣宜被兹以覃恩赠尔等为资政大夫锡之封命于戏图功勿替爰资裕后之模锡命重申用慰光前之志钦承国爵永播德馨制曰采擢前劳遡祥源于诒谷甄明内德流惠问于含饴式奖家声载扬国庆尔谢氏乃营总领加二级玉柱之祖母尔舒穆鲁氏乃其母禀赋温恭敦修礼则标兹阃范夙流珩瑀之声诒以孙谋大展韬钤之业芳仪夙着宠命宜加兹以覃恩赠尔等为夫人于戏徽音无斁被象服以增辉闿泽长流捧鸾函而贲采休光洋溢潜德馨香乾隆十一年岁次丙寅三月吉旦立 

　　烈妇觉罗氏传我国家风化之隆远轶周室本支女妇皆能以礼义自防宗人府岁上贞节名无虑数十其年少夫死而以身殉之者相踵也余忝史笔三十年所纪载多矣今又得花尚阿妻觉罗氏氏镶蓝旗觉德盛次女也曾祖华显康熙时川陕总督祖福昌内阁侍读福昌兄弟九人皆有文行其第五弟名昌以五经成进士官翰林余与之缔交素钦其家法氏生而端淑言笑不苟幼时尝鞠于母家母富察氏亦名族先是母有妹嫁碧鲁德宝婚九日其夫得病死竟以身殉外□□常念之辄欷歔竟日氏年其 【其：甚】 小徐以言慰之如曰 【慰之如曰：慰之曰】 如姨乃真得死所耳外祖母心异其言为之择婿不欲轻字人年二十五归镶白旗誊录官花尚阿花尚阿姓苏完□□尔佳氏其父镛宁任副都统驻防成都信勇公傅尔丹镛宁之叔父也信勇公女弟为安亲王次子护军统领奉国将军塞伯礼夫人夫人爱花尚阿以其久远宦代为婚娶结褵甫三月花尚阿旧病咯血至是忽发氏昼夜侍汤药衣不解带默祷于神求以身代花尚阿自知病剧谓氏曰吾殆不可起吾亲皆在远若将奈何氏哽咽不能语固问之曰君如不幸予惟相从于地下耳亲党中有闻而劝之者氏泣曰妇人之义从一而终予命值此矣第弗克终事尊长于孝道有亏诚不幸也及花尚阿卒氏躬视饭舍毕乘家人经理□□事□□即阖户自经死时年二十四塞公夫人哀氏之烈能践其言以殉夫而又惧其事之湮没不传也使其子侄经营为之拴 【拴：诠】 请于朝得报于是以乾隆十年四月甲子会姻党具几筵致祭与花尚阿合葬于京城广渠门外大板桥之原其舅氏富琦偕余充实录馆纂修官述其事其详乃为之传赞曰烈妇生于名宗又习闻内外婣家范视其身之存亡惟夫是从盖其志固早定矣吾闻富察氏之将殉其夫也适姑病重恐伤姑意迁延数月俟姑愈而卒死之今觉罗氏之死若有不可须臾缓者随时以就义均合于中此固其天性然哉殆亦陶淑于盛化者深欤塞公夫人作嫔天潢躬有四德惟恐一女子芳名不彰维持世教厥功岂少也哉赐进士出身朝议大夫日讲官起居注翰林院侍讲学士加一级纪录五次南昌万承苍撰赐进士出身光禄大夫经筵讲官户部尚书加一级纪录二次钱塘梁诗正书乾隆十一年四月初一日 

　　皇清诰赠奉政大夫赵公讳明之碑乾隆十一年仲秋朔日承祚立 

　　皇清诰赠光禄大夫参赞大臣护军统领兼佐领叆岩觉罗公神道碑公讳绍兹建州灵椿里人也美丰仪性醇谨国初同父屼岌摩柯槎汉归命历任至昂邦贝勒府总管大人兼佐领配诰赠一品夫人古尔佳氏生三子长讳穆齐礼仕至前锋校以子贵赠通议大夫三等护卫子二长邬赫次克士图皆官三等护卫授通议大夫次讳柯尔琨仕至参赞大臣护军统领兼佐领世袭拖沙喇哈番授光禄大夫子二长巢可托官经筵讲官议政大臣总裁律例兼管正蓝旗官库事务刑部尚书加三级授资政大夫次莫洛洪官宗人府员外郎署骁骑参领世袭拖沙喇哈番授奉政大夫季讳戚世拔仕至佐领授通议大夫子三长常久官佐领兼管火器营营总事次哲库纳官护军校兼管火器季哲尔肯充护军今巢可托以光禄公任子厚沐皇恩忝膺九列仰追庭诲敬表光荣用承父志云康熙四十七年岁在戊子七月朔孝孙巢可托等建立南安府知府海宁陈奕禧敬书维叆岩觉罗公之曾孙十五人郎赫出者三长武保官中书次常保官工部侍郎正白旗副都统季佟惠以子贵赠通议大夫克士图出者二长常禄官笔帖式次兆保八品官巢可托出者二长巢世熙怡亲王府委署典仪次巢世馨恩科副榜莫洛洪出者四伯郭丕笔帖式仲巢尔王?黹国子监助教叔巢尔玢怡贤亲王行营总管季鄂尔和顺充亲军长久出者二长尹泰委署前锋校次保柱户部郎中哲库讷出者一名高亮袭云骑尉哲尔肯出者一名鄂时镇守青州骁骑通议大夫穆公之曾孙五人长兆明赠奉政大夫武保出次禧柱怡亲王府长史参领袭佐领加五级季锡尔王?黹癸丑举人己未进士吏部堂主事常保出承祚钦差稽察宁古塔等处地方□□道监察御史加□□□□□□□□□□□出光禄大夫柯公之曾孙七人长博尔钟峩怡贤亲王府四品典仪□□□□护军郭丕出穆克德克骁骑巢尔王?黹出宁古立甲子举人候补笔帖式巢尔玢出恒德充骁骑□德幼巢世熙出佛德幼巢世馨出通议大夫戚公之曾孙八人长兆柱充护军□泰出双□双安双德俱幼保柱出德林布袭云骑尉福森布幼高亮出金齐宪厄尔登俱幼鄂时出公之五世孙工部主事福衍兆明出怡亲王三等护卫加二级记录一次苏和监生崧山禧柱出监生富宁永安出骁骑明诚博尔钟峩出音登幼赛音布出六世孙查拉芬呼图礼俱幼苏和出盛德幼富宁出瓜瓞绵绵螽斯蛰蛰正方兴未艾矣谨按斯碑购自司寇□□□司空镌自西台后先辉映代有哲人潜叨丙辰荐与司寇之季子有年谊焉因悉其世系如此敬为谱之用垂永久云时乾隆□□丙寅之辰月也詹事府正詹沈德潜撰年眷同学弟王懿德书怡亲王府八品官陈书镌 

　　土门仇氏□□□节碑盖闻景星庆云天之瑞也岳峙川流地之灵也灵□屈轶莫之□也□柏□松木之桢也以此观之山川草木莫 【草木莫：草木】 莫不特出者也岂独人□反无特出者乎如土门仇氏夫人者岂非特出者乎夫人生长名门幼娴内□有字土门咸遵闺训事祖姑以孝□甘旨亲奉相夫君以勤而井臼身操不忮不求乡党咸照贲誉克勤克俭宗□共仰高□□宜偕老百年常调琴瑟不意夫君太翁讳保住一疾不□□□捐馆老夫人年方廿七骤□孤鸾之叹柏舟自□□□冰雪之清□有二子长曰□□□曰□□□方在襁抱夫人晨昏针黹以供衣食□□能□以□□养今之成立皆系栋梁将求策天府翼弼盛朝皆夫人贞节之征教养之效也□逢旷典□旌表贞节二贤郎嘱余为志余又敢虚与但志其实事耳乾隆十二年二月初九日吏部候选县丞李之□拜撰男傅德立石 

　　正红旗蒙古都统保祝碑臣子笃在公之谊丕着贤声朝廷宏逮下之仁优加恤典程功考绩猷为既展于生前褒德易名宠渥宜隆于身后尔正红旗蒙古都统保祝才裕干城智娴韬略周庐列卫不忘夙夜惟寅专阃旋膺更见辑绥有术建牙旗而风静骏誉昭宣统禁旅而霜严龙骧帖服勿 【勿：忽】 闻溘逝良用轸怀封马鬣以余哀拂鸾缣而纪实谥之恭简以概生平呜呼泽沛幽宫松槚焕云霞之彩烈垂贞石旗常生琬琰之辉泉壤有知天庥勿替乾隆十二年十二月初七日 

　　大清诰封武显大夫绰公讳纶之墓乾隆十三年四月初四日立 

　　内大臣一等伯钦拜碑文朕惟宣力効忠臣子靖共之分褒功命德朝廷轸恤之仁生膺五服之章殁溉重泉之泽易名有典表墓垂文所以酬劳绩而劝方来恩至渥也尔内大臣一等伯钦拜名阀承先华簪启后袭躬圭之缫藉班居蒲谷之前执画戟于周庐身列金貂之贵宅心谨厚靡愆尺寸之仪秉节纯勤尤着驰驱之义忽闻溘逝良用怆怀爰思尽瘁之勤特备彝章之锡谥为肃敏象厥生平于戏薤露易晞表丝纶于阡陇瑶镌不朽垂琬琰于松楸贻尔后人钦承无斁乾隆十三年九月初三日 

　　正黄旗满洲都统原任内阁中书傅道之妻系镶蓝旗满洲都统觉氏 【氏：罗氏】 孀居三十年于乾隆十三年十二月奉旨旌表 

　　维乾隆十一年岁次丙寅十一月壬辰朔越十五日丙午皇帝遣礼部祠祭清吏司员外郎加四级纪录二次永常谕祭病故原官致仕食半俸内大臣镶白旗满洲常赉之灵曰鞠躬尽瘁臣子之芳踪赐恤报功国家之盛典尔常赉性行纯良才能称职方冀遐龄忽闻长逝朕用悼焉特颁祭葬以慰幽魂呜呼宠锡重垆庶沐匪躬之报名垂信史聿昭不朽之荣尔如有知尚克歆享□□□乾隆十四年己巳四月十八日 

　　多罗平郡王谥敏福彭碑文国家建立藩垣以资屏翰其有勤劳职守宣着猷为生而列五等之封播令名于当代殁则核一生之行昭美谥于来兹典至巨也尔多罗平郡王福彭派衍银潢支分玉牒赋才干练允称宗子之良秉性恭勤克备天家之选恩承余庆锡茅土以邀荣誉起英年展旗常而着绩懋宣威于绝域力任驰驱敬奉职于内庭心虔夙夜何奄终之遽及惟轸悼之无涯考彝典以易名树丰碑而示后综诸行实于敏为宜于戏礼备哀荣贲丹纶于黄壤光垂久远镌绿字于青珉用扬宗室之辉永焕松楸之色勖尔有后尚克钦承乾隆十四年五月十七日 

　　原任直隶总督那苏图碑文抒诚宣力缅怀屏翰之勋赐恤酬庸备举哀荣之典式稽彝宪用锡鸿称尔原任直隶总都那苏图禀性朴诚赋才优裕承恩世职列卫内廷戎阃扬威早着干城之望秋官执法聿彰明允之声纶綍频宣荷封疆之重寄节麾屡畀具经纬以咸宜两江三楚之区风清日燠百粤八闽之域吏畏民怀洎总制邦畿益励公忠而奉国更兼司河务尤摅恪慎以集功锡宫衔而柣亚公孤领羽卫而职亲左右乃勤劳之日积遽疢疾之弗瘳眷念勋猷良深哀轸布芳筵而设奠进宫傅以增荣饰终之礼有加颁帑金而营葬垂后之恩宜渥核素行以易名谥曰悫勤以彰扬历于戏骏烈长流于奕世钟鼎生辉龙光永贲于丰碑松楸焕彩勖尔有后昭示来兹乾隆十四年十二月十九日 

　　奉天承运皇帝制曰贻厥孙谋令德克传为家范服乃祖训殊恩用锡夫朝章俾服皇休曲成臣孝尔礼部尚书总管乐部兼管太常寺鸿胪寺事务世管佐领加六级纪录四次木和林之祖父萨齐德能垂后业足开先积行累仁越再传而滋大流光笃庆历三世而弥昌既克佑乎后人宜崇褒其往烈兹以覃恩特赠尔为光禄大夫于戏源远流长实启造家之泽根深枝茂益昭报国之猷宠綍钦承幽光用显制曰良臣奏绩溯积累于先型壸教垂休逮恩荣于大母聿征内德式焕王纶尔礼部尚书总管乐部兼管太常寺鸿胪寺事务世管佐领加六级纪录四次木和林祖母佟佳氏赫舍利氏张氏慈着含饴教先贻□阃仪克备流风垂女史之规门祚弥昌介福食孙谋之报徽音既茂淑行攸嘉兹以覃恩特赠尔为一品夫人于戏誉美崇班用锡重闱之庆荣膺宠命常敷奕叶之光被厥殊恩彰兹世德乾隆十五年□月 

　　奉天承运皇帝制曰家声光大庭闱之式谷攸先门祚蕃昌闺闼之贻庥风裕洊加天宠用阐母仪尔御前侍卫总督湖广等处地方军务兼理粮饷都察院右都御史军功加一级纪录二次永兴提督甘肃安西等处地方总统哈密防务军功加一级纪录二次永常之生母李氏娴于典则着有规型爱必先劳每勖莅官之敬忠于所事率由贻教之贤兹以覃恩赠尔为一品夫人于戏锡茂奖于兰陔芳蕤益播被惠风于葱佩馨泽弥新祇受荣章永标淑德皇帝谕祭于总督永兴提督永常之母李氏之灵曰义方式训壸仪表范于生前彝典推恩宠锡垂荣于身后特颁奠醊用示优崇尔总督永兴提督永常之母李氏淑慎其仪柔嘉维则苹蘩蚤岁克勤俭以持家丸荻深宵更劬劳而教子贻谋式谷久膺翟茀之荣积善凝庥冀享期颐之福沦徂遽告褒恤宜加于戏彤管流芬永着珩璜之誉瑶章贲彩弥增筵几之光灵如有知歆兹宠渥乾隆十六年正月初六日 

　　皇清诰授光禄大夫太子太保东阁大学士兼礼部尚书管理镶黄旗汉军都统事务谥文和张公神道碑赐进士出身光禄大夫经筵讲官太子太保东阁大学士兼理工部事务桂林旧属陈宏谋顿首拜撰赐进士及第光禄大夫经筵讲官礼部尚书前户部尚书兵部尚书都察院左都御史安州姻弟陈惪华顿首拜书丹并篆额广宁张文和公总督全滇时余方官滇藩为公属吏公气宇端凝平心应物凡民瘼国体所在罔不虚衷咨询曲尽筹划其遇属下也开布公诚黜陟公当皆余所目击而心佩者迨余擢抚西安与公迹久疏值三年自陈例得举贤自代公以余名列荐剡云以实心行实政视国事如家事噫此公平昔身先作则以训属下者独于余有深契焉至今思之既感相赏之有真弥愧知遇之难副也今上乾隆十有五年公以总督入觐遂膺枚卜之命盖异数也又一年而公以疾卒邸第为是年三月十四日上闻之轸恻有加特赐赙恤谥曰文和诸孤葬公于祖茔新阡幽堂既有铭矣而墓道之碑未立嗣余复荷殊纶厕位东阁距公没已十有余年公子复以墓碑请余虽不文乌得辞公讳允随字觐臣号时斋先世由山左徙辽东遂隶汉军镶黄旗代以忠贞着公始筮仕得江南宁国郡佐升滇之楚雄守历广南曲靖洊擢粮道臬藩巡抚总督旧制滇黔各设总督后改制黔亦属于滇公遂兼任之历滇黔三十余年故凡边防兵制民生利弊无不体访周至熟志于胸任所措施皆合机宜滇境多山少树石率产五金金银铜锡在在有之其为鼓铸所必需者莫如铜向来京局需铜委员领帑招商采办洋铜重洋远隔不能如期而至官罹参赔公由粮道而藩司洞悉其艰总理厂务持己以公任事以兼 【兼：廉】 调剂鼓舞备极周善旧厂有洞老山空者几至中止公探得实情量加铜价旧厂复增旺盛新厂如大龙汤丹碌碌所得之铜自数十万以至七八九百万足供京局鼓铸停办洋铜省国帑而除官累自公任历今廿余年无虞缺供又于金钗坡铜厂厂民亏本官帑无着众议停采公知洞虽深而矿仍旺量增铜价节省浮费夫匠踊跃岁约产铜数百余万邻省鼓铸皆需于此铜日多而帑益省今亦二十余年矣江楚之民争趋赴厂春至冬归不独可以养本省之穷黎并可养各省之商民公之上裨国计下益民生造福滇南莫大于此自宣威至昭通程经五百余里大都险峻崎岖中多溪流间阻公委员勘查凿其险隘平其偏陂溪流泛溢则驾浮梁以资济涉又有察拉利济水河三水发源夷域汇入高鲁水发之时尤虞泛涨公设法疏浚引三河之水广滋灌溉向之受水害者今且羣受水之利矣安宁地势高峻三面俱乏水泉公为之筑石坝六座使水有所蓄开渠一百余里使水有所泄附近数百里居民田地皆不虞乏水利赖至今不朽焉至于苗猓偶尔犯顺如东川乌蒙猓夷之叛普洱等属缅僧之扰临安孽种之跳梁公统兵进剿按其险易相其机宜以时捕灭地方办理军需州县往往藉词派扰而附近土司尤易滋累公严立禁约凡军事所需一草一木皆出公帑不以遗累闾阎亦不以遗累土司也他如裁曲靖税口以苏民困建元江他郎观音九道二河浮梁以济行旅建义学设义租教苗猓读书以广教化至今景东蒙化科甲继起此固公之遗他也酌增滇黔仓储使缓急有备招来土司若猛缅南掌诸地使边圉永定此皆公之大有造于滇黔也盖公治理地方一秉宽和督办公事悉规勤敏故德洽中外泽浃士民利赖以兴风俗以振固有流之数十年之后而始征其效始被其恩者公生平无疾言遽色见于颜面滇之儿童妇子无不知公者官日高绩日懋而德化及民亦复日深且厚公身事两朝荷承天眷皆膺殊礼入佐纶扉实邀特简天子方资公赞勷密勿而公乃以疾亟不起天生公以黼黻休明霖雨苍生何未竟其施而夺公之速耶然公之德政懋绩其着于滇黔者至今人犹能道之公享年五十有九其生卒日月官阶俱详见志中子光宗启宗昆玉朝宗岱宗景宗三宝孙世骏世禄世安世荣世倬铭曰公之经济乐易和平公之志念笃棐肫诚公在滇久百度克贞政与民习事有令名帝心简在枚卜邀荣经纶未竟哲人遽倾公身虽逝诒厥有声碣铭永勒百世峥嵘 

　　多罗平僖郡王碑文朕惟帝室展亲爰重本支之序宗臣藩国聿昭盘石之安故生则膺章服之荣殁则沐华衮之锡恩至渥也谊莫隆焉惟王派衍天潢枝分玉叶秉温醇之茂质怀恭慎之小心属在懿亲维城攸寄缵兹旧服屏翰斯昭方期永翊乎天家讵意溘先乎朝露朕丕承鸿业笃念宗盟既行醊奠之仪更考易名之典丰碑用建嘉谥曰僖于戏纶綍流辉表殊恩于勿替松楸焕彩显令誉于无穷钦哉训词光昭奕世乾隆十六年闰五月十八日 

　　朕惟赞襄机务爰资亮采之功优眷台衡载布易名之典饬礼官而议谥已廷论之佥同特沛丝纶用光泉壤尔大学士张允随策名仕版励志官方始佐郡于宣州口碑腾颂洊分猷于洱海命服懋膺迨持节于苗疆尤宣勤于吏治仪型僚属奄甸封圻任简纶扉甫周岁序优承恩眷遽陨台星锡逾格之宠荣嘉服官之劳绩已颁清醑以酬幽灵赐谥文和为镌贞石于戏龙章焕彩长垂青简之光马鬣封高永志黄垆之泽式承琬琰益贲松楸乾隆十六年七月十三日 

　　皇帝谕祭于大学士张允随之灵曰身依日月聿隆纶阁之司履曳星辰尤重台垣之寄矧宣猷于节钺曾树绩于封圻眷念成劳用颁恤典尔原任大学士张允随早腾循誉克茂清声膺卓荐而徧历苗疆陟监司而恪循职守属遐陬之向化允赖抚绥率羣吏以宣勤兼资节制尔能祇承德意上赞庙谟筹划机宜下求民瘼奉简书于丹儌几易星霜晋崇秩于黄扉方流宠渥遽披遗疏良轸予怀爰推芬苾之恩以备哀荣之礼于戏彤墀翔步缅风度以犹存紫綍光荣布几筵而罔替灵其不昧尚克歆承乾隆十六年七月十三日 

　　奉天承运皇帝制曰云霄官阀式崇开府之勋棨戟家风实始趋庭之训爰施宠奖用贲徽章尔纳亲乃御前侍卫前任总督湖广等处地方军务兼理粮饷都察院右都御史军功加一级纪录二次永兴现任总督湖广等处地方军务兼理粮饷都察院右都御史军功加一级纪录二次永常之父世授青箱庭生玉树贻之清白蔚为盛世圭璋教以义方屹作兴朝屏翰兹以覃恩赠尔为光禄大夫锡之诰命于戏称先则古诗书蕴文武之谟浴德澡身忠孝立子臣之鹄祇承渥典永荷殊荣制曰家多淑媛流泽被于后昆国有重臣貤封逮乎前母惟令子不忘旧德故兴朝均被新恩尔总督湖广等处地方军务兼理粮饷都察院右都御史军功加一级纪录二次永兴永常之前母赵氏气和瑟琴名贞琬琰方相夫之克顺悯不实于春华迨厥子之有闻溘已先于朝露兹以覃恩赠尔为一品夫人于戏杯桊泽在犹贻式谷之谋风木情殷弥切树蘐之慕慰之泉壤贲以丝纶制曰家声光大庭闱之式谷攸先门祚蕃昌闺闼之贻庥夙裕洊加天宠用阐母仪尔总督湖广等处地方军务兼理粮饷都察院右都御史军功加一级纪录二次永兴永常之生母李氏娴于典则着有规型爱必先劳每勖莅官之敬忠于所事率由胎教之贤兹以覃恩赠尔为一品夫人于戏锡茂奖于兰陔芳蕤益播被惠风于葱佩馨泽弥新祇受荣章永标淑德乾隆十六年十一月二十五日 

　　雪屐寻碑录卷十三 

　　●雪屐寻碑录卷十四 

　　清宗室　盛昱　集录 
　　皇清诰封承德郎享耋寿讳国喜李府君墓原命康熙丁巳年正月十二日辰时生大限乾隆丙子年五月十九日寅时卒孝犹子李永兴李二格立 

　　诰封资政大夫萨宠阿之碑经筵讲官国子监祭酒加一级兼佐领觉罗吴拜书致仕太 【太：大】 学士福敏碑文朕惟位隆辅弼膺夙眷于纶扉德重师儒溯成劳于经席惟荩诚之在念宜赠典之攸崇致仕太 【太：大】 学士福龙翰先生植品端方禔躬纯正选吉士于登瀛之日恬淡为怀遇皇考于潜邸之初恪勤自励旬宣中外抚循克任夫封疆表率班联声望洊高于槐棘朕惓惟黄发久值彤闱晋保傅之荣阶畀鼎台之重任在昔髫龀受学允资启迪之维谆逮夫密勿论思亦时敷陈之有要旋跻大耋遂予引年挥翰摛词稠迭岁时之存问分甘植菓优游林壑之安颐视疾造庐幸勿药以遄喜讣闻属纩更洒泪以亲临赙恤有加仪章备举稽于彝宪谥曰文端呜呼想道范于平生弥切梦楹之感纪挽章于昨岁犹深易箦之悲载勒丰碑用光来叶乾隆二十一年十一月十四日 

　　原任荆州将军宗室尚嘉保碑文朕惟建节封疆慎简维垣之寄铭勋钟鼎用酬克壮之忱惟抚驭之有方宜恩荣之勿替尔原任荆州将军宗室尚嘉保银潢衍派玉牒分支早承袭乎世封遂入参于宿卫洎乎分阃荆州拥旄楚甸柳营日暖整荼火之军容玉帐风清讲韬钤之武略夙夜匪懈初终不渝既于入觐之时许遂养疴之请遽闻沦逝实用轸伤宠恤爰颁祭葬如礼呜呼丰珉载锡永增竹帛之光大树犹存尚拥风云之气服予休命励尔后昆乾隆二十二年四月二十五日 

　　通公者正黄旗满洲人也由监生于康熙四十六年正月补用理藩院笔帖式差往岗地思星宿海画图取水差竣回京纂志进呈奉旨交一统志 【志：志】 馆钦此五十七年五月题补本院主事派往西路军营出兵五十八年十二月奉圣祖仁皇帝特旨补授员外郎雍正元年六月题补本院郎中三年二月世宗宪皇帝特旨补授内阁侍读学士四年正月补授大理寺卿二月奉旨差往宁夏查汉托辉地方办理城渠工务五年十月奉旨补授盛京工部侍郎仍留查汉托辉地方办理开垦事务六年三月补授礼部侍郎六月调补兵部侍郎十年十月工程告竣来京十一月奉旨协办理藩院侍郎事务十一年八月补授正红旗蒙古副都统仍兼侍郎任十二年奉旨派往归城 【归城：归化城】 署理都统事务十三年八月奉旨通智自奉差归化城以来所办事件轻重缓急悉得至宜从来奉差诸臣之所罕见者着补授兵部尚书钦此寿享七十一岁于乾隆九年恭遇覃恩诰授光禄大夫十二年七月十二日申时卒于正寝二十二日午时安葬于茔吏部验封司主政加一级姚左垣撰文乾隆丁丑年孟冬吉旦 

　　诗云彤管遗徽光传史册盖贞节懿行乃风化所关□伦所重由来罕覩也阵□长鎗护军普福之妻留嘉氏赋性幽真持躬淑慎奉庭闱而笃孝妇道无亏历冰霜以矢志卅载有余节同松茂操比霜清潜德贞芳俯仰无惭恭逢圣旨建坊旌表谨遵立碣留嘉氏之苦志贞节载在不朽不永与古之贞贤比美为同观耶易曰安贞之吉应地无疆留嘉氏诚常 【常：当】 此而无忝矣飞龙 【飞龙：龙飞】 乾隆二十四年秋七月谷旦立 

　　原任太子少保湖广总督硕色碑朕维秉节钺以宣风翰垣攸寄畀老成而宏化耆旧兴怀既膺委任于生前复备哀荣于殁后宜隆褒赠聿举彝章尔原任太子少保湖广总督硕色植躬谨重在职勤劳早历郎曹备贤能之上选既登荐版荷特达之殊知时则属在大农出遂司夫陈臬明刑奏绩旋膺方伯之除布政宣猷遂抚关中之众朕用申命俾历诸州麾大纛而载驰部行陇蜀莅中邦以分治惠逮豫齐允惟总制之宜实副殿邦之任由是专枢粤峤崇牙阅禺海之师开府滇黔高传问苗峒之俗既予来觐锡汝保臣屏障奏功控要区于全楚股肱宣力荷□任以五年何溘逝之忽闻遽遗章之入告爰颁嘉奠载考易名宠命既备于初终可谓恭矣成绩有怀夫今昔不亦勤乎爰命礼官着之贞石呜呼封疆久事遗风留苗黍之思耈造不忘令典重龙鸾之碣灵其未昧式视斯文乾隆二十四年十月二十四日 

　　原任陕西固原提督董孟碑文朕惟国家勤思保障懋奖勋庸永怀尽瘁之臣特备饰终之典矧夫威惠素扬于阃外勤劳丕着于师中万里鹰扬已树磨崖之绩一时物化能忘绘阁之勋爰锡恩纶用彰伟烈尔原任陕西固原提督董孟韬钤素裕果毅性成仗三略以夺标早入貔貅之宴环六宫而作卫实称虎旅之班迨参幕于湘衡益现伟抱旋副戎于魏博雅号能军是用寄以干城授之节钺南阳西蜀声威肃而风静牙旗粤海秦关组练明而霜凝玉帐当王师之西讨时效前驱比回部之东归还邀优叙方期委任何意沦殂为肇锡以嘉名谥称勇确俾昭兹于来许绩纪贞珉呜呼杯 【杯：坏】 土深埋空想丸泥之烈松楸长护能知大树之名镂螭碣以高悬鼎彝同贵揭龙章而丕焕琬琰常新咨尔后昆式兹前武乾隆二十五年九月二十三日 

　　奉天承运皇帝制曰夙夜匪懈王臣既死厥忠黾勉同心命妇爰从其贵既含章而正内因锡爵以疏荣尔经筵讲官议政大臣领侍卫内大臣兵部尚书署礼部尚书事务御前大臣正红旗蒙古都统总管内务府大臣步军统领一等果毅公加三级阿里衮之妻瓜尔佳氏顺以正家慈能逮下赞良规于琴瑟徽柔不让女宗致孝养于尊章问视悉符内则既代终而余庆宜受祉以分荣兹以覃恩封尔为一品公夫人于戏躬亲苹藻以用之公侯之宫象表山河永厘尔子孙之庆益端懿范勿替徽音乾隆二十六年十一月二十日 

　　京城德胜门外之东距城其 【其：甚】 近有本藩围地一区方二十三亩命形家相之谓可作窀穸之所予因令藩府之太监等有殁者窆而会葬焉尝思古人掩骼埋胔载诸史册其推恩骨肉之谊周于庶类□以暴露之堪怜则瘗埋之当恤矧予太监等晨夕侍从宣力服勤一旦奄然而逝顾使幽魂无依夜台饮泣非所以嘉奖勤劳慰答荩忱之义也兹地宽敞冢垒可以次列诸人生尝相聚殁亦相依长夜首邱冥踪或慰自兹以往许续厝乌 【乌：焉】 其永着为令其不愿者听之呜呼生寄死归考终为福殁宁存顺吉壤宜安诸太监等其亦得所依托而庇□其人家 【人家：家人】 也巳时乾隆二十有六年岁次幸 【幸：辛】 巳十二月吉旦立 

　　原任都统兼侍郎多尔济祭文皇帝谕祭于原任正蓝旗蒙古都统兼理藩院左侍郎多尔济之灵曰奉公宣力常资笃棐之材示眷推恩式奖忠勤之谊惟靖共无懈克昭懋绩于生前斯褒恤有经爰备宠绥于身后尔多尔济持躬恪慎率属端严当筮仕之初即称干练迨服官之久益着纯诚回翔郎署之班洊历京卿之任洎乎擢综旗务统虎旅之赳桓因而兼典藩封领象胥之职贡荣阶递进率履无僣往者殊域驰驱既肃将乎使命迩日军书筹划亦洞悉乎夷情正倚任之方殷遽遗章之入告老成溘逝轸恻良深爰命礼官载申恤典呜呼劝作忠于后起视此初筵酬尽瘁于当年歆予芳醴尚其祗受慰尔幽灵 

　　原任都统兼侍郎多尔济碑文朕惟明廷効职臣怀尽瘁之忱翠琬镌铭国有酬庸之典是以恩恤垂诸身后永答成劳彝章追美生前益申眷命尔原任正蓝旗蒙古都统兼理藩院左侍郎多尔济赋材练达行己端严筮仕而克効其长奉职而益昭其谨入直郎官之署列宿名高出参司马之曹题舆望重佐襄旗务羣推约束之明晋秩京卿无改靖共之素嗣是才猷懋着统武备之干城因而倚畀方深典藩封之职贡驰驱殊域葱河之跋涉维勤筹划夷情榆塞之烽烟早靖念服勤之罔懈欣倚任之得人何图朝露易唏 【唏：晞】 遽尔遗章入告爰饬厚终之令礼备哀荣用明眷旧之思恩荣祭葬载稽掌故谥曰勤僖呜呼名纪丰碑纶綍焕龙鸾之彩魂归华表松楸依云日之辉贻尔后人钦兹懋典乾隆二十七年十月初七日 

　　原任黑龙江将军绰尔多碑文朕惟宣威重镇成劳已着于旗常纪绩贞珉令誉斯垂于琬琰沛易名之旷典媺号攸加笃念旧之深情隆恩载锡尔原任黑龙江将军绰尔多以忠成性由任得官效战阵于戎行知方有勇布明威于下国奉使无惭重译知名夙领藩封之职贡六韬展略迭分统制之军符盖胸有甲兵屡受熊罴之任而令严鼓角聿彰彪虎之威迭膺陇右之干城一领安西之督护大帅建临江之节列帐风清诸台兴挟纩之歌连营舂暖肘悬金印曾夸入奉前驱队拥牙旗爰命出屏南服再启伊凉之幕府仍搴塞阃之蜺幢三朝承眷顾之隆廿载荷提封之寄坐镇方期其难老遗章遽告夫奄殂表厥生平谥以质悫于戏灵归黑水身膺节钺之殊荣冢象祈连殁领丝纶之厚恤视兹华碣表尔幽阡乾隆二十七年十一月十四日 

　　皇清诰封光禄大夫兼世管佐领原任湖广荆州将军德□墓碑志盖闻人生谢世礼必有葬葬必有祭此所以安先灵于地下而慰孝子之心于万一也故养生送死人子之大节报本追远万世之常经是以自古讫今凡绅??今 【??今：衿】 士庶之家莫不设立坟茔俾后世子孙望墓田而生感因风木而堪悲禴祀丞 【丞：烝】 尝四时之孝享无亏音容笑语一念之思成克笃庶其承先启后子子孙孙勿替而引长之也惟我祖茔限于地狭难以安葬余无可如何图维数载方卜葬于东直门外东坝之北另造新茔立向子午兼癸丁三分周围植树三百余株置地二顷三十五亩又十亩五分内建造阳宅阴宅共享地三十五亩外尚存地二顷十亩五分其每岁所收租息以备修理墙垣补种树木之需恐后世子孙支派日繁贤愚不一不能谨遵祖训恪守先型是以用列十条预垂遗训尔子孙尚其遵行而无忽焉计开一御赐碑文乃□□国家 【乃□□国家：乃国家】 之旷典后世子孙务宜敬谨看守毋致损坏如有毁坏碑文者准众子孙公同逐出户外一祖父坟墓毋因乏嗣而听风水之言迁棺移葬致使骸骨不安如有迁移坟墓者准众子孙公同逐出户外一祭田存公其每岁地租以备修葺墙垣补种树木之用毋得以餬口无资相一月 【相一月：相□一月】 台围墙宫门务须随时修补不得折 【折：拆】 毁以失观瞻如有折 【折：拆】 毁者准众子孙将伊应得地租扣除赔修一所栽树木偶有回干理宜补种毋得砍伐活树以作炊爨如有砍伐活树者准众子孙将伊应得地租扣除补种一阳宅原为上坟聚集起坐之所毋得率性居住任意骚扰如有住公所以省房租者准众子孙将伊应得地租扣除赔修一子孙内或因阵亡而有功于□□国家 【于□□国家：于国家】 者准其入葬外其非正命而死者概不准入如有妄行入葬者准众子孙公同掷出一使妾本非敌体岂容并葬除□□配葬之正妻而妾有生子嗣者权许并葬外其余概不准入葬坟院如有擅行入葬者准子孙公同掷出一无子嗣并未娶室者不得冒入安葬有碍风水如有擅行霸入者准众子孙公同掷出一轮流祭扫本令皆得尽其诚敬源 【源：原】 无分于尔我每逢上坟务须各家皆到如有托故推病指差不到者异日令伊知会众人自行补奠以上十条凡我后裔咸宜遵守得抗违 【得抗违：不得抗违】 则事死如生事亡如存无负先人属望之心葬之以礼祭之以礼自有瓜瓞云礽之庆诗曰不衍不忘率由旧章又曰永言孝思孝思维则其斯之谓欤乾隆二十八年三月十八日 

　　原任荆州将军德敏碑文朕惟剖麟符于南服雅资保障之才拜龙节于中朝素重赳桓之望故典礼饰终于惠幕眷此几筵而丝纶宠贲于幽阡用光琬琰尔原任荆州将军德敏拔自旗员克称世秩积阶资于朱邸充护卫于早年三迁而入领牙旗班齐禁旅再出而重开戎幕令肃江关嘉奉职以维勤进提衡于柏府念成劳之有在还驻节于荆州方期屹峙以干城何遽溘先乎朝露当遗疏之上达轸恻弥深逮恤典之下颁恩施宜渥易名温悫肖厥生平刻石封茔荣施窀穸呜呼树丰碑于马鬣尚载休声垂奕叶以鸾章永存旧德用昭眷命贻尔后人乾隆二十八年三月十八日 

　　御赐太子少保安西提督刘顺祭文皇帝谕祭于太子少保安西提督刘顺之灵曰折冲攸寄常思将帅之才褒锡有加式奖忠勤之谊扬威名于阃外生前之懋绩既昭颁恤典于中朝身后之宠绥爰备尔刘顺韬钤谙练纪律森严初膺朵殿胪传蚤备期门宿卫端营居守还依上苑之旁佩印分麾遂久西秦之任虽升擢屡迁于他郡而题留常隶乎兹邦遍历参游洊臻协副迨雄藩晋秩旌旗乍拂黔关而重镇需材牙纛仍移白水金川烽靖与有勋劳戈壁泉通实资疏导方肃军门之号令遽闻溘逝之遗章轸恻良深苾芬用奠呜呼云气变鹳鹅之阵英爽犹存纶音宣鸾凤之书渥恩斯沛尚其祗受慰尔幽灵乾隆二十八年四月二十二日 

　　祖茔自创建后岁久未修林木庐垣间有伤毁不及时补葺渐就倾颓为之后者能无恫诸今春有元孙九德虔奉百金供修葺栽培用所不敷者本支公议约入三载祭田全租克成厥事更定嗣后每年酌取田租以备岁修以永巩固于是鸠工庀材阅月事竣展奠之下复见缭垣环茔槐阴覆路门庭宇舍仑奂悉新修祖兆而妥先灵谓非孝感之所致与后起者观感兴思岁修有藉亦何忧乎废坠哉是为记时乾隆二十九年夏四月谷旦族长荪扎齐暨本支公镌 

　　原任正黄旗蒙古都统广成碑文朕惟国家简任世臣优崇华阀沛饰终之令典表身后之荣施用奖纯诚以昭渥泽尔原任正黄旗蒙古都统广成乔木故家彤闱右戚初策名于郎署宣旋着绩于卿曹嘉石平民棘寺乐景风之扇青骢首路乌台凛成宪之遵领两翼之嘉师总千屯之禁旅正殷委任忽告沦徂爰命考行易名镌之珉石温勤锡谥概厥生平呜呼列戟承恩嗣家声而勿替丰碑纪媺绵世泽以长新勖尔后人敬承庥命乾隆二十九年九月二十一日 

　　皇清诰封光禄大夫讳文焻石府君之墓大清乾隆岁次乙酉仲春月谷旦銮仪卫云麾使兼佐领孙珠兰泰敬立 

　　奉天承运皇帝制曰朕惟恩隆锡钺资倚畀于干城典重勒铭贲光荣于泉壤悼武臣之长逝爰恤命之有加载播温纶用昭宠誉尔原任宁夏将军觉罗永泰悫恭秉性勤慎居官禁旅程材邀先朝之简拔盛年宣力早军政之精娴遂以积资屡膺委任始分旄于滇海旋移镇于浙中用能整饬戎行克胜阃寄牙旗独建指北口之雄关王节重持控西陲之重镇服勤罔替垂四十年忽览道遗章 【忽览道遗章：忽览遗章】 倍殷轸恤既饬之终之备典 【既饬之终之备典：既饬终之备典】 命考行以易名按厥生平谥之恪靖呜呼据鞍嚄唶犹然名将之风勒石岧峣长此丰碑之建敬承休命垂尔令名乾隆三十一年十月谷旦 

　　原任太子太保户部尚书果毅公谥襄壮阿里衮碑文朕惟封陲展力重臣参授钺之权册府铭庸勋旧着运筹之略眷成劳之未泯生则望重干城期宠恤之攸加殁乃光壤 【殁乃光壤：殁乃光□□壤】 尔太子太保户部尚书果毅公阿里衮久膺简用克着贤能供宿卫于宸居先备□陈之选奉甸 【甸：旬】 宣于壤甸洊登列岳之班逮乎入赞中朝优兼众职尚书象天之喉舌已徧陟乎六卿禁旅为国之爪牙更统司夫七萃往以驰驱克奋斫营参黑水之勋因之倚任方深持轴佐黄扉之政靖共益着扬历攸资属当小丑之不恭用副元戎而致讨军移赤徼征师律之方严路出朱波见将星之忽陨班都护之屯部已虚关内生还马伏波之行营竟致壶头病困深加轸悼特示优崇俎豆维新备哀荣而展祀丝纶载贲表襄壮以易名于戏绩在旗常图画炳功臣之阁宠延阀阅声光留上将之垣武 【武：式】 树丰碑用辉幽兆钦予时命励尔后人乾隆三十五年五月十九日 

　　康熙五十一年正月二十八日辰时生山西太原府榆次县西南乡弓村清故王府总管太监元俸罗公之墓修做宝顶安立碑弟罗元禄侄缃??聿绾□□乾隆三十六年六月二十八日戌时卒 

　　奉天承运皇帝制曰政重伍兵参佐允资乎豹略恩隆三锡□□□□□□章尔镶红旗满洲包衣佐领兼三等护卫加一级孙荣职司军旅材裕韬钤迪果众于戎行爪牙攸寄懋勤劳于王室兹以 【王室兹以：王室□□□□兹以】 覃恩特授尔阶武□□□□□□命于戏师克在和尚辑起桓之众功期罔懈益彰赫濯之灵制曰干戈载戢端资硕画于戎行琴瑟咸和更□□□□□□尔镶红旗满洲包衣佐领兼三等护卫加一级孙荣之妻樊氏柔嘉继则淑慎其仪兹以覃恩赠尔为淑人于戏恪修内职膺玉佩以无惭□□□□□□章两 【两：而】 永焕制曰军容整肃特资介冑之臣中馈勤劳实藉□□□□□□红旗满洲包衣佐领兼三等护卫加一级孙荣之继妻郭氏性资端淑礼法修明兹以覃恩封尔为淑人于戏宜其家人诞贲彤庭之令典勖哉□□益杼□帐之良图乾隆三十六年十一月二十五日 

　　奉天承运皇帝制曰治军命□干廷弘燮伐之猷移孝作忠臣子着折冲之烈尔孙兴乃镶红旗满洲包衣佐领兼三等护卫加一级孙荣之父禔躬醇谨课子义方戎务夙娴克启箕裘之绪天休申锡用敷车服之荣兹以覃恩赠尔为武翼大夫镶红旗满洲包衣佐领兼三等护卫加一级锡之诰命于戏播徽章于天上祗受国恩邀令誉于师□永贻家庆制曰国重干城之□宣威允赖乎武臣典隆纶綍之施锡类必加夫贤母尔金氏乃镶红旗满洲包衣佐领兼三等护卫加一级孙荣之□内则素娴令仪久着爱劳兼至用昭□戟之光诲育弥勤每听鸣机之响兹以覃恩封尔为淑人于戏励荣名于兰锜懿范克彰荷嘉祉于芝亟 【亟：函】 殊恩益永乾隆三十六年十一月二十五日 

　　晋赠太子太保原任陕甘总督吴达善碑文朕惟位总行台克表岩廊之望地恢分野光资屏翰之庸眷大吏之可风怆老成之遽逝丝纶载锡琬琰为昭尔太子太保陕甘总督吴达善精白禔躬恪恭奉职始擢农曹之选优登政府之阶征靖献咸 【征靖献咸之咸：征靖献之咸】 之咸宜遂旬宣之特任宠 【宠：拊】 陇坂洮云之表早建旌牙滇池洱水之区重移棨戟逮乎两临楚境绥驭为劳因之三镇秦边附循克协辖钤久寄频年觇制府之长枢钥攸资万里控方舆之远谓练材之素着倚任方深轸遗奏之上闻饰终宜修 【修：备】 既表贤良而展祀复稽典礼以易名象厥生平谥为勤毅于戏垂庥汗简封圻传苗黍之歌纪媺錭珉墓域焕松楸之色钦予时命励尔后人乾隆三十六年十二月十九日 

　　和硕显谨亲王碑文朕惟备崇封于帝室秩冠颁璜推宿龄于宗盟仪隆赐杖恩先敦本每怀玉牒之分辉典重饰终弥惜金枝之掩采情伤挽绋礼具铭碑惟王禀气冲和持躬淑慎溯派出文皇之系绵瓞偏长承封当圣祖之朝分茅最久小心饬榘昭礼度以无愆耆德流禔荷恩施于弗替向香山而绘像衣冠先九老之班开策府以延庥带砺重诸王之列方冀遐年之更享何期奄逝之遽闻展祀以时既雕筵之迭荐易名有宪庶隧道之丕光象厥生平谥之曰谨于戏老成已谢空缠朱邸之悲誉望犹留永焕翠珉之色尔灵克慰奕禩为昭乾隆三十七年三月日 

　　奉天承运皇帝制曰宣威効力事父资以事君锡类推恩教忠本于教孝道存激劝志慰显扬尔巴尔赛乃御前大臣领侍卫内大臣正白旗满洲都统兼右翼前锋统领掌健锐营印信大臣盟主管武备院事务大臣管十五善射善骑射大臣管旧营房大臣管南府景山事务大臣管御虞备用处大臣管内火药库大臣上驷院卿革职留任总理阿哥等谙达向导统领御船统领三旗虎鎗统领公中佐领骑都尉又一云骑尉加一级努三之父倜傥负奇老成垂范鲤庭授傅 【傅：传】 家之训人敦诗礼虎臣策报主之勋国有爪牙兹以覃恩赠尔为御前大臣领侍卫内大臣正白旗满洲都统兼右翼前锋统领掌健锐营印信大臣盟主总理阿哥等谙达骑都尉又一云骑尉加一级建威大夫锡之诰命于戏莅官能敬已宏昌后之基有子亢宗益励在公之念予何吝于爵赏尔克世其弓裘制曰能任教忠式谷固由于母训推恩逮下疏荣必逮于慈帏用答恩勤特颁荣宠尔舒木鲁氏乃御前大臣领侍卫内大臣正白旗满洲都统兼右翼前锋统领掌健锐营印信大臣盟主管武备院事务大臣管十五善射善骑射大臣管旧营房大臣管南府景山事务大臣管御虞备用处大臣管内火药库大臣上驷院卿革职留任总理阿哥等谙达向导统领御船统领三旗虎鎗统领公中佐领骑都尉又一云骑尉加一级努三之母顺柔叶德婉嬺宜家盛年不御丹铅相夫以俭永夜时闻机杼教子以劳兹以覃恩赠尔为一品夫人于戏先国后家惟贤母独知大义作忠移孝俾劳臣能绍前徽生而有闻殁且不休大清乾隆三十八年二月二十四日孝子御前大臣领侍卫内大臣正白旗满洲都统兼右翼前锋统领努三敬立茔碑 

　　顺治十六年敕谕固山勤慎贝子特尔祜牌文自古帝王创业垂统以贻万世凡在宗支皆膺显号所以重懿亲也尔特尔祜乃多罗安平贝勒都度之子赋姿英敏制行端重方冀永享遐龄何乃遽闻淹逝朕笃念宗亲爰稽成宪谥曰勤慎勒之贞珉以垂不朽庶昭朕敦睦之怀耳乾隆三十八年三月初十日建 

　　皇清诰授资政大夫镶红旗满洲署凉州镇总兵永昌协副将兼世袭骑都尉加二级佛公墓碑□公觉罗禅氏讳佛逊乃巴智宜喇赤后裔祖讳阿克敦原任副都统出征四次力战有功蒙恩赏给云骑尉准袭两代父讳伯喜原任归化城副都统公生于雍正戊申年稍长失怙受祖母太夫人抚养教育成人幼即自励仰荷皇恩承袭骑都尉益加奋勉身历行间精勤本艺且愤志读书以期文修武备行年二十四岁升补副护军参领二十八岁补授前锋护卫旋升前锋参领由健锐营出授永昌协副将以署凉州总兵统兵三千于三十七年十一月二十三四五等日同健锐营翼长富虎三等侍卫明仁游击沈宽等在札马山松林口横亘山木阳岗木了山等处剿贼攻战六昼夜夺获碉石?卡三十余座火烧贼木城四座杀贼无算经提督董保奏议功十二月十二日率兵抢获□板昭马儿党二处接应将军温大队以兵隶焉十五日跟随参赞大臣果毅公丰住营宜喜复打仗数十余次三十九年正月奉副将军公丰奏明住剳孟必山要处身任战字 【字：守】 三月定西将军阿调守色木多三面通川要路十月调往密喇噶喇木黑山梁又打仗数次四十年二月初三日因劫贼营夺其险要鼓勇争先被贼炮所戕遇害上闻之为震悼赐恤葬遣礼部员外郎蕴泰谕祭命入昭忠祠赏一恩荫例得守备承袭二次今窀穸既成请志于余而为之铭曰维公世曹 【曹：冑】 承先荣怀启后感风烈□沙虫羡气吹公 【公：于】 牛斗成千古之功名酬九重之高厚报国惟诚持身不苟生也何惭死真弗朽荣君赐 【真弗朽荣君赐：真弗朽□荣君赐】 勒石弥久乾隆四十一年三月□日 

　　原任漕运总督阿思哈碑文朕惟勤宣中外靖共怀久事之劳典备哀荣展恤怅遗徽之杳惟敬慎罔愆于夙夜斯表物无间乎初终紫綍延休翠珉勒媺尔原任漕运总督阿思哈程材练达励志朴诚始参特橐之班旋预含香之选擢之郎署雄疆特试以旬宣简自藩维腹地更觇其抚治迨选曹之录用筹边而牧政攸资旋运务之权膺考绩而纶言进掌是用还其旧秩西江之节钺重颁亦尝涤彼微瑕东粤之封圻继典嵩洛畀移辕之寄拊循既越五年滇黔当授律之初控制实兼两省乃侃?心 【侃?心：愆】 尤之再集使图赎于先驱仍矜宥之频加冀筞 【筞：策】 收夫后效自铨卿而削职远临塞外分屯俾枢院之司存晋副台端执宪遂总持纲之任兼资统卫之长机务参襄复锡崇衔于议政天官暂摄还迁右族以升旗嘉剔 【剔：易?攵】 历之弥深值漕输之藉理方倚毗而遽有沈疴之告俾摄调而竟虚赐假之恩既饬奠以饰终爰易名而考行于戏综和止禔躬之素庄莅惟能溯温恭执事之忱恪居靡忝舟楫怆老成之逝松楸期誉望之留慰尔幽途昭兹来许乾隆四十二年 

　　奉天承运皇帝制曰国资开府之重臣赏延于世家有嗣徽之大母祥降自天载锡宠荣并扬柔懿尔周氏乃兵部侍郎兼都察院右副都御史巡抚贵州等处地方提督军务加节制通省兵马衔兼粮饷世袭云骑尉觉罗图思德之生祖母以礼以法能俭能勤备兹母仪绍芳规于前武肇兴门祚留遗泽于后人兹以覃恩赠尔为一品夫人于戏贻采许之孙谋用亢宗而保艾赞阴行之祖德信善积而庆余泽衍再传光昭奕■〈礻冀〉乾隆四十二年五月初二日□己亥仲夏孙兵部 【仲夏孙兵部：仲夏兵部】 尚书湖广总督世袭云骑尉图思德内阁学士兼礼部侍郎副都统图思义恭誊勒石 

　　奉天承运皇帝制曰奉玺书于中禁位重旬宣领节镇于外台职司抚辑任专锁钥绩奏澄清尔兵部侍郎兼都察院右副都御史巡抚贵州等处地方提督军务加节制通省兵马衔兼理粮饷世龚云骑尉觉罗图思德才本优长躬能表率六条秉宪人瞻列戟清霜百郡承流地徧随车膏雨特颁庆典诞播徽章兹以覃恩特授尔阶资政大夫锡之诰命于戏厘纪振纲资奠安于伟畧诚民敕吏慰宵旰之深衷罔替成劳用终永誉制曰持纲秉宪良臣奏节钺之勋履顺思庄淑女着珩璜之范芳型无忝茂奖宜加尔兵部侍郎兼都察院右副都御史巡抚贵州等处地方提督军务加节制通省兵马衔兼理粮饷世袭云骑尉觉罗图思德之妻岱佳氏名家作配内则是娴励妇节于缟綦每觉秋霜辉映谨家闲于阃阈益彰铃阁清严兹以覃恩封尔为夫人于戏贲锡宠章播休声于闺闼诞敷嘉泽扬令闻于巾袿式授荣施祗承显命乾隆四十二年五月初二日 

　　晋赠太子太保原任领侍卫内大臣户部尚书一等果毅继勇公谥诚武丰升额碑文朕惟忠贞继美卿材增阀阅之光笃棐宣劳公望焕棘槐之色树宏猷于壮盛业着旗常昭优锡于始终铭留琬琰尔晋赠太子太保原任户部尚书一等果毅继勇公丰升额家传忠荩性秉朴诚由世冑而擢侍禁垣承旧勋而宠膺上秩掌兼库务仍领宿卫之班联位正卿阶更授专旗之统辖寄典司于内府精白无愆预机要于戎枢靖共弥凛俾裁青简藉觇董局之勤许控花骢特轸趋朝之瘁属以金川申讨分符彰挞伐之猷因之雪岭扬威秉钺奏敉宁之效凌烟表绩备图赞而交荣戴斗承庥历兵农而迭任号加两字酬庸之典逾隆翎锡双圆懋赏之恩益渥综礼乐而赞襄是赖持筦钥而讥禁攸资方期殊眷之茂膺讵意华龄之遽谢晋宫衔而加礼用纪成劳颁衾襚以饰终还循彝典谥为诚武象厥生平于戏抒忱悃于中朝再世之声聿绍播勋名于绝徼没身之誉常垂式是贞珉辉兹奕叶乾隆四十三年三月二十六日 

　　皇清诰授中议大夫福建盐法道前福建粮驿道分巡福州福宁等处直隶河间府知府户部员外郎盛京船厂理刑司主事吏部笔帖式加二级韬庵达公墓志铭赐进士出身原任山东夏津县知县前翰林院编修翰林院庶吉士治年家眷晚生朱仕琇顿首拜譔甲午科举人治年家眷晚生杨金华顿首拜书公讳明号韬庵正红旗人也以翻译生补吏部笔帖式升授盛京船厂理刑司主事又升户部员外郎京察一等出为河间府知府以捕蝗不力革职効力河工期满引见复为户部员外郎遂授福建粮驿道调补盐法道三年大计荐为卓异入京引见病卒京师公宽长者厚长者 【公宽长者厚长者：公宽厚长者】 待人尤诚信为粮驿道时治福建福州兼管鳌峯书院事爱士而严巡视甚勤故书院人役祗皆 【祇皆：皆祇】 畏诸生肃然守规矩福建盐商日疲病每不能供税公加意抚恤商力稍苏性清静寡欲雅好读书尝曰吾因翻译略通文义每于吏事之暇喜展近思录宋儒先书时取历朝大臣奏议阅之开拓见识甚觉有味于他戏剧性不乐也仕琇时掌书院教事兄筠园主诸生膏火公皆礼而信之筠园以癸巳之春殁而公亦于是冬亡于京师年六十五岁祖曰鸣臬 【臬：皋】 父曰长寿祖母孙氏母徐氏生母李氏妻李氏继妻伯克氏李氏生子一善宁石门工部笔帖式孙德存公卒之二年善宁自京师书来因魏君瑛刘君永褾求为公之墓铭善宁学于二君二君皆感公知又尝肄业鳌峯故催促余文甚切始善宁屡言于魏君欲得见余及公入京将挈家北还善宁闲访魏君书院因相见书院中今又数千里书请余文余不自意辱公父子之爱如此也夫势位所在世之耳目与夫心之美善咸集焉若夫亲闲退之人收不售之言则其人之嗜好异矣抑亦别有所见耶葬以乾隆三十九年甲午二月吉日卜于阜城门外之八里庄铭曰貌则孔庄而坦然无疑才则不耀而澹然可思纲持而目毕举大得而小无遗官事既已治矣又何为苛细矜懻以鸣察察之知耶大清乾隆四十三年岁次戊戌孟秋月谷旦立男善宁孙德存仝泣血勒石 

　　多罗克勤良郡王碑文朕惟恩绵瓜瓞天家垂惇睦之经爵列屏藩宗祀扬永终之誉佐绩无忘乎先世推仁宜备夫彝章爰勒克珉用光来禅尔多罗克勤郡王庆恒瑶牒分华璇源导派前型克缵推茅土而启封令绪相承振箕裘而继美效恪勤于庶职旗务攸司佐董正于本支宗盟共勖偶以微愆示抑终缘公过见原迩者追念成劳缅怀延赏锡殊庥于后嗣奕叶常贻袭嘉号于始封新纶贲方冀 【贲方冀：贲□方冀】 壮猷克绍衍世泽而寖昌何期永逝俄惊怅音尘而遽邈诏奠以申恩宜辍朝以示哀荣加谥称良遗徽堪纪于戏溯旧勋于册府尚思翊运之初举恤典于礼官更式展亲之笃树兹丰碣用表崇阡庶克有闻以贻永世乾隆四十四年月日 

　　原任领侍卫内大臣努三碑文朕惟回翔中禁聿推升楯之班翊拱辰居最重干城之选念常陪于仙仗着有成劳宜式建夫丰碑昭兹荣遇尔原任领侍卫内大臣努三宅衷敬慎秉质朴诚始奋迹于羽林继备员于环尹侍周庐而谨凛进止无愆统锐旅而严明简稽有要洊司旗务奉职惟虔兼历卿阶承恩益励典天闲而考牧上驷云屯导玉辂以巡方皇舆星丽戎行是佐殊荣俾世职之叨法从久参显爵晋御前之秩嗣以古稀已届虑告瘁于驰驱乃当温旨频宣益矢勤于夙夜扈□京而遘疾即命遄归际残腊而赐医尚期渐愈俄闻溘逝深用轸怀既锡芳筵复颁嘉谥于戏追随豹尾依光已逮廿年番直蟠头宣力恒如一日勖靖共在立表纯恪于生平诒尔子孙钦承无斁乾隆四十五年五月初八日 

　　原任湖广总督图思德碑文朕惟制阃宣猷端重封疆之寄褒纶展恤聿酬屏翰之勋眷久事之勤劳名垂汗简备饰终之典礼媺勒贞珉尔原任湖广总督图思德敬慎禔躬朴诚矢志始备员于光禄洊膺世职之荣继服政于农曹克树望郎之誉佐理爰兼乎旗部靖共益励夫官方会诸道之需才简外台而奏绩遂司臬事于皖江明刑弼教旋任藩宣于黔省布化承流嘉乃显声 【嘉乃显声：嘉乃□声】 申之显擢专枢特畀旌牙增幕府之雄大纛频移黔 【黔：钤】 辖控滇疆之远乃晋总师之秩正卿实长乎夏官式觇节制之材重镇还临乎楚服谓成劳之夙着方切倚畀遽遗奏之上闻用深轸念既锡芳筵而展祀复稽往绩以易名象厥生平谥为恭悫于戏彝章载赐恪勤昭匪懈之忱巨碣长留笃棐表在公之素钦予时命励尔后人乾隆四十六年十月□□日 

　　原任绥远城将军宗室弘晌碑文朕惟旌门展绩筹边资分阃之才册府酬庸备礼重勒珉之典念成劳之未泯宜宠恤之攸加特贲丝纶用光琬琰尔原任绥远城将军宗室弘晌宗潢衍派禁籞承恩初参宿卫之班长征决拾洎晋统军之任旅帅勾陈遂分旌旄钺 【遂分旌旄钺：遂分旄钺】 以宣猷闽海壮风云之色爰建牙幢而移镇陪京昭屏翰之勋洊膺嘉命之颁俾赞宗盟之治属偶疏于奉职散秩犹叨旋载锡以隆施岩疆仍寄方重期夫保障乃遽告夫沦徂式荐芳筵奠醊之仪以举用标丰碣易名之制斯彰象厥生平谥为勤肃于戏表壮犹于建节尚怀策裕韬钤申休命于题碑长见辉增兆域庶垂令问勿替方来乾隆四十七年□月 

　　维乾隆四十七年岁次壬寅十一月甲午朔越五日己亥皇帝遣礼部左侍郎达椿谕祭于原任刑部尚书德福之灵曰光依华省端资喉舌之司秩正秋卿最重权衡之寄惟笃棐不忘乎夙夜斯恩施无闲于初终式考彝章特颁奠醊尔德福禔躬谆谨莅事精勤践郎署而回翔恪恭弗懈擢监司以表率廉洁可风绩着平反既共征其清望政成熙洽因广播夫贤声用是久任旬宣频移繁剧备驰驱于屯垦疆域新开资综核于曹司纪纲永肃陈臬而重邀眷顾提封兼理夫兵民建牙而勉效抚绥制府遥开于滇蜀寻蒙薄谴降列羽林俾涤前愆洊登卿贰会宣劳于柔远使命方膺旋佐辖于分旗仓储是掌历尚书之清要昭司寇之均平遂参议政之班更畀统军之职纶扉暂佐讲幄亲承验历试之猷为正深委任怅未衰之精力忽告沦徂展恤惟优哀荣兼至于戏忆山庄之昼接尚看矍铄之容洎銮辂之秋回遽失老成之望灵而不昧式是苾芬 

　　赐刑部尚书谥勤肃德福碑文朕惟政均温肃法曹思明允之才礼备哀荣恩恤表贤劳之节扬历咸宜中外靖共靡闲始终显綍允昭贞珉是勒尔刑部尚书德福材猷干练力着勤宣早称云署之良洊展星 【星：望】 郎之绩简孚考最资观察于分司风纪升华畀旬宣于剧任当轺车之奉使亟伫嘉猷洎刍挽之贻愆仍规后效赐环期代重入西曹陈臬遄行再临南纪开楚湘之节幕爰赖抚绥督巴蜀之军符更深毗倚虽昧机宜于远略倍怀奋励于小惩假兰锜之散衔出蒲昌之绝域遂因藩部归诚之请克襄边臣坐镇之勋往尽乃心实嘉汝绩是用入司秋宪出领天困 【困：囷】 尚书陟台斗之班都统总干城之寄授崇阶而议政宿德允升修明禁以连刑宏纲具举成劳勿替方宏弼教之休速化堪伤载考易名之制谥曰勤肃象厥风规于戏致身清慎所先凛朝常而不懈于位执法公平为本掌邦典而能敬其官缅尔遗徽孚兹荣号丕光幽隧式树丰碑乾隆四十七年十一月初六日 

　　奉天承运皇帝制曰国爵优崇树鹰扬之伟烈家声光大表蛾术之良模特布新纶用彰旧德尔富格哈哈柱色乃提督直隶总兵官管辖通省兵丁节制各镇瞻岱之父清门代启素履恭修教子义方早授豹韬之畧传家忠孝果符鹊印之祥庆典式逢崇阶宜陟兹以覃恩赠尔为光禄大夫锡之诰命于戏显扬克遂休兹天室徽章作述交辉展也人伦盛事令名无斁世泽长垂制曰元戎受任既协吉于师贞阃范贻芳更推原夫母德克光内则载锡殊恩尔提督直隶总兵官管辖通省兵丁节制各镇瞻岱之母觉罗氏早习规型夙娴图史令仪不忒表遗范于闺门兹 【兹：慈】 教有成树鸿勋于幕府式颁庆典用阐徽音兹以覃恩赠尔为一品夫人于戏锡茂奖于兰陔芳蕤益播被惠风于葱佩馨泽弥新祇服诰词永扬休问制曰名重所生恒因子而并贵恩隆自出亦从嫡以分荣文以情生礼缘义起尔提督直隶总兵官管辖通省兵丁节制各镇瞻岱之生母裴氏式是嫔则克有令仪絺绤明勤应归妹以娣之吉苹蘩将事叶有斋季女之贤惟我効忠之臣实尔克家之子兹以覃恩封尔为一品夫人于戏翟车焕采用酬佐簉于当年纶诰疏荣俾获伸情于此日愈怀淑慎勉迪贤劳乾隆三年三月初六日 

　　诰封中宪大夫硕公讳岱淑人那门觉罗太君之墓乾隆四十八年三月男那德那善那福恭立 

　　国史馆为钦奉上谕事文武功名续纂请入列传一折于乾隆四十八年六月二十四日奉旨着入传钦此其列传曰杰音满洲正旗人 【正旗人：正□旗人】 其先世居朝鲜有韩明琏者仁龟城府使与昌城总兵李适谋逐其纂位国王李倧为他将所杀子润与弟尼脱走来归太祖高皇帝以润为游击尼为备御杰音尼次子也初任二等侍卫寻管护军参领事圣祖仁皇帝康熙八年擢正旗满洲副都统十一年迁护军统领十四年四月察哈尔布尔叛命同内大臣佟国纲率兵镇宣府五月察哈尔平诏平逆将军毕力图率师赴榆林会剿叛贼朱龙以杰音参赞军务六月师次谢村分兵三队杰音乘夜先发黎明至河岸贼三千余拒杨家店渡口我师鸣角渡河击溃贼众即日克吴堡县遂趋绥德贼距虎尔崖山口杰音率兵仰攻射殪伪游击黄文英余贼败窜追擒七十余人获马匹器械进克卧牛城遂复米脂延州等县与署副都统觉和托分兵攻延安杰音领队前进擒贼谍谍斩之 【擒贼谍谍斩之：擒贼谍斩之】 败伪总兵李士英于宜州复延安城及属诸县宜州所属二十六寨悉平八月会大军剿叛贼王辅臣于平贝勒 【平贝勒：平凉贝勒】 洞鄂令杰音领左翼兵为前队距城八里许贼万余列阵迎战杰音督兵冲口中坚 【冲口中坚：冲□中坚】 自巳至未挫贼者三复分兵四路环击歼贼甚众十月拙 【拙：掘】 壕南山城内马步贼出犯击却之斩百余级十二月贼党蔡元自西山来犯杰音副都统鄂克济哈奋击败之破其垒十五年二月叛镇吴之茂欲为王辅臣外援引贼万余盘踞城西三十里铺及附近诸堡洞鄂令杰音移师御剿贼师于谷山崖斩级五十余与将军佛尼勒提督王进宝会师秦州议绕贼垒后绝其粮运三日杰音同副都统翁爱率兵先行遇贼二千余出罗家堡抗拒阵斩二十余级进趋盐关击斩护粮贼三百余生擒伪官及兵三十余人获马骡器械焚其余粮又乘夜由贼垒左越牡丹园贼以二千兵护粮驻三十里铺杰音督兵扑剿斩获甚众四月贼扬言断关山道截临巩路杰音移师伏羗遣兵败贼于平头山进围马坞攻破三寨斩贼千余生擒四十余人焚贼粮三百余袋伪总兵陈姓李姓引贼万余陷通渭县城杰音率兵前进遇贼于十八盘山坡分左右翼击败之乘胜夺门复县城贼四散奔逸追斩七十余级获驮马器械无算回守秦州□吴之茂通平凉路五月大将军图海下平凉檄诸将进兵吴之茂引贼遁杰音同佛尼勒率兵乘夜追剿及之于牡丹园分两翼夹击自午至未屡破贼阵遂克祁山堡别有贼三千余西和县北山追败之于红山嘴及清阳峡又选轻骑蹑追至石牙儿关吴之茂率三十余人越山遁余贼溃散先后斩伪官及兵五千余生擒五百余人获伪剳百五十有奇鎗炮马骡器械无算礼县西和俱复贼率王屏藩遁走阶州穷追至小川子单家河招抚伪游击等五员兵三百余留兵防守西河杰音返驻秦州图海以闻得旨嘉奖下部优叙十一年闰三月遣兵克扶风县之潼关堡及午井黎虎诸寨十九年正月会师进保宁同佛尼勒觉和托等领军奋击大败贼众追剿三十里阵斩伪将十员兵三百获伪剳五百余马匹器械甚众复顺庆府所属三州十一县悉平寻卒于成都军赐祭葬如例追叙前功予骑都尉世职以其子花色袭曾孙丰盛阿敬刻 

　　王进保顺天大成人也县人也 【大成人也县人也：大成县人也】 以乾隆四年进宫至御膳房当差时年十一岁嗣于乾隆二十七年恩授御膳房首领于乾隆四十二年蒙恩升授三山总管一年又于乾隆四十三年蒙恩授御膳房总管伏念王进保自数十年以来身受殊恩厚赐浃髓沦肌复得以赏赉所入自营窀兆然古人无生诸墓者敬志数语□以母忘恩泽也王进保自记乾隆岁次五十年月吉日立 

　　诚武公丰之室人赵佳氏谨白尝闻水木本源通乎远近春秋享祀别以亲疏情固无穷力则有限故经费一禀成规斯奉行可垂奕■〈礻冀〉我显考襄壮公阿于乾隆八年蒙赏滦州地二十四顷七十亩土房十二间半此乃朝廷特赐之产而显考一人之业也自当世世守之罔有失坠乃尔时历官外任家务就荒竟被原业主盗典于民人至乾隆二十七年始经查出遵奉部文代交典价五百两赎回管业继于四十五年因聘福晋奁费无资遂将此地指借銮仪卫官银二千两每岁息银三百两后因息银拖欠四房公议将此地归于长房听其售价以缴官项立结存照氏思先诚武公丰去世家业凋零囊无余物然此地断不可委之他姓乃索氏旧存钗钿衣服全行质售始得了此二千三百两之项而此地仍归我家矣虽然氏不敢施诸己也每岁租息谨备显考妣先诚武公丰并宽街祖祠中岁时祀事余则存为修理坟墓之费盖以此地作为我长房之祭田昭□恩而延祖德非近族公中之祭田也惟是世阅人而渐远物无主则必争向来近族因无祭田一切祭扫之事藉袭公爵者出资办理固亦情分宜然但念公俸所入诸凡差务先应竭力奉公羡余无几况各房祭扫渐祭渐多将来势难徧及氏身在世勉力支持异日子孙承业惟令以长房之祭田办长房之祭祀而已夫我族皆有袭公爵之分惟子爵乃我先诚武公丰军功所得也嗣后长房子孙有袭公者有袭子者则此地归之袭公之人如不袭公而袭子则此地归之袭子之人倘后人陵替无爵可袭例惟先诚武公丰胞弟二三四房之嗣应袭子爵即令袭子者承管此祭田奉我显考妣先诚武公丰并宽街祖祠岁时祀事及修墓之费别项祭扫概不支用兹特存记并一切祭器祭品等物开写清册存于家祠其总数附写于后以示久远庶几祀田有专属祀典有责成即代远年湮可以恪守而我长房子孙当思永懋继承克申孝享母俾失绪则尤宗支之厚幸云乾隆五十年五月日祭田每岁租银计收三百两宽街祠堂年节朔望需用香烛供献共十处计用银一百八十两襄壮公阿诚武公丰二处三节祭扫计用银五十两余银七十两备修墓用 

　　原任江宁将军谥庄靖万福碑文朕惟建威南服夙资分阃之才纪绩中枢式着易名之典眷成劳之未泯爰贲彝章宜赐恤之攸加载光丰碣尔原任江宁将军万福禔躬严肃镇国绥宁庆阀承恩早授领军之佐荣阶袭职洊登散秩之班卫尉升华统旗营于左辖韬钤展略作垣翰于雄藩控虎踞之江山方资防御念鹰扬之壁垒遽感沦徂既陈锡奠之仪用树勒功之石谥曰庄靖象厥生平于戏励宣力于干城缅风云之犹护举酬庸而表墓俾琬琰之长留幽兆孔安令闻无斁乾隆五十二年二月十三日 

　　奉天承运皇帝制曰孝以忠成奏肤功而锡宠母因子贵邀令典以扬名尔今直隶正定镇总兵德克精额之生母赵氏淑慎其仪柔嘉维则衾稠在御早知佐馈多才棨戟当门共羡克家有子兹以覃恩赠尔为夫人于戏濊泽诞敷式表闺闱之范素风可被常流泉壤之光乾隆五十五年正月初一日男德克精额谨刊 

　　正黄旗满洲常□保佐领下护军伊灵阿之妻关门赵氏旌表贞节乾隆五十五年辛巳月立 

　　原任浙江巡抚谥勤毅海宁碑文朕惟封疆宣力端资干济之材棨戟承恩聿着浚明之望缅成劳于出□□□常□□彝典以饰终褒纶特锡尔原任浙江巡抚海宁操秉坚贞才猷敏达起□□□克筹省试之经晋秩星郎备举虞衡之职隶太府而慎司出纳直枢廷而敬効□□□问俗于滇池巡方攸寄遂持平于榆谷臬事时陈嗣以晋尹陪京旋罹吏议爰命□□于边徼俾之洗涤夫愆尤既后效之可嘉宜新猷之益勉佐邦政而戎兵克诘理旗务而抚戢攸资式嘉镇静之才用授旬宣之任风清山右则吏士畏怀泽润河东鼎?? 【鼎??：古则字】 商民乐利方冀量移浙水策功効以维新乃闻督缉瓯江因勤劳而遽逝加礼既昭夫悯惜易名爰象厥生平勤着匪躬允矣实心实力毅能致远诚哉有守有为于戏纲纪毕张经祓濯而益抒报称靖共无忝荷宠荣而足慰幽潜用诏来兹以风有位乾隆五十六年十月十五日 

　　原任御前侍卫御前顶马御船处统领御前善猎统领都统护军统领散秩大臣领队大臣御赐诚勇赐谥号果肃台斐英阿碑文奉天承运皇帝诏曰遣礼部侍郎多永武御祭于原任御前侍卫都统护军统领散秩大臣台斐英阿之旌碣文曰朕惟勋昭钟鼎虽十全成耆定之功思□鼓鼙弥一介睠死绥之义维擐甲鼓直前之气不问凿□斯出车笃恤下之仁载旌镌碣尔原任御前侍卫散秩大臣都统护军统领台斐英阿姿材毅烈性行忠勤早列军行洊充宿卫徼循宫外管禁钥而环庐扈从御前佩仪刀而侍陛洎分司于左辖兼掌公中遂总秩于护军爰升统领至于禄优散秩官晋兼衔禁中既隶以专旗阃外常资其别将金川扫穴石堡歼渠撄锋镝以不惊冒雪霜而罔避是以功牌四十武畧冠于三军画像丹青英名传于紫阁属者乌斯不靖虎旅爰征领队亦藉乎勋臣安边方绥夫藏地首攻檫木突冲踰超石之功继克济咙萦搅着搴旗之效逮热索桥之既度更东觉山之无前赤焰轰雷红衣沃雪巴图鲁之旧号心胆皆惊甲尔古之殉身爪牙□□弓方满月陨遽奔星爰赐恤以酬庸式昭忠而秩祀谥之果肃状厥生平于戏心写楚于四言貌志嘉于再画悯臣心之不二幸我武之维扬念尔勋名式畀螭文之字钦兹宠赠庶扬马革之忱用渥殊恩以绥吉兆骑都尉兼一雪骑尉长子安桂干清门二等侍卫次子安慧立碑乾隆五十九年四月初九日 

　　皇帝制曰奋扬威武固资宣力之臣敷锡宠光用表推恩□典尔主 【主：王】 国□乃骠骑跤□王上之□躬修克毖庭□时□门祚开祥早授豹□之业天家有庆聿颁鸾□之书兹以□恩加□赠尔为中宪大夫锡之诰命于戏义方懋着其□思□□负荷休命□酬其□谷□尔劬劳制曰戎□宣劳无兴怀于将□王沛泽□锡类于荣亲尔骁骑校加二级王玉之母何氏克修壸则聿着母仪教子□□忠荩之□兠□增来酬庸本庭帏之训纶綍□先兹以覃恩赠尔为恭人于戏□际燕喜□昌期□忘国命授□□□典册永振家声乾隆十六 【十六：六十】 年十月二十五日乾隆六十一年三月□日立孝孙玉文 

　　雪屐寻碑录卷十四 

　　●雪屐寻碑录卷十五 

　　清宗室　盛昱　集录 
　　追封三等公清泰碑文朕惟赏懋懿亲贲徽章以示宠班跻上秩逢嘉以承恩 【逢嘉以承恩：逢嘉□以承恩】 念戚畹之锺祥荷桓圭之锡命所以沛殊施光令典也尔原任内管领清泰职勤内府瑞启德门近日月以依光袭簪缨而拜爵靖共无忝仕列班联善庆有余谷贻闱壸兹以蕃厘有本正尊号于母仪锡类宜宏晋崇封于外族彝常载考异数聿追是用封尔为三等公于戏赉渥典以丹书丰碑孔固焕新纶于汗简奕叶钦承嘉庆元年四月吉日 

　　追封三等公来贤碑文朕惟椒涂泽远家承榘矱之贻茅土封崇国美丝纶之报播前徽于戚畹四世推恩积余庆于宫闱万年启绪既锡圭而列爵宜勒石以垂芬尔三等承恩公来贤着族鼎门宣劳介士祥源浚发编凤纪而流长奕叶荣开贲鸿章而本茂笃生圣母外家庆衍于三传庸建上公殊锡褒加于九命尔三等公夫人陈佳氏扬庥炜管表范慈帏钦燕喜之芳徽恭齐馈食荷龙光之盛典庆启含饴训奉金根遥缅穆宣于壸则□封紫绶用符尊礼于朝常呜呼式考彝章茂追显册俾尔荣施于玺绂五等最尊庶几赏懋于旗常千秋斯永永兹丰碣勉尔后昆嘉庆四年四月谷旦 

　　皇清诰封从二品武功大夫正蓝旗蒙古七甲喇塔什讷佐领下齐韩齐克克楚忒氏剿捕云南金州 【金州：金川】 贵州四川等处贼匪军功四次杀贼二十四名得赏银一百两功牌十九个加级五次纪录九次由委鸟枪护军参领升任云南剑川营都司由剑川营都司任内升授开化镇中营游击由开化镇中营游击任内升授永北营参将于嘉庆二年六月初三日在四川营魔子坝剿捕邪教贼匪终于阵前享年五十七岁奉旨交部制造牌位入祀昭忠祠钦赐恤典建立茔墓银八百两致祭银一十六两议叙云骑尉是以勒之王?贞珉上昭国家之厚典下表臣使之微忱庶几永着不朽云嘉庆五年岁次庚申二月二十八日 

　　孝淑皇后曾祖父母碑文朕惟灵锺渭涘应推毓瑞之源庆衍嵞山合溯承庥之本播清芬于椒戺德冠六宫沛渥典于鸾书恩加四世既剖信圭而锡爵宜铭乐石以流徽尔三等承恩公爱星阿赋性淳和居官清白门多积善裕家国之祯祥世有贻谋奉高曾之规矩储兹介福作内辅于宸枢贲以殊荣建上公于戚畹尔三等公夫人王佳氏夙娴姆教克丽女宗表懿则于中闺常存贞矱仰芳型于奕叶式启洪庥职比采蘩彤管绚五花之诰礼同锡绂紫泥增八座之光于戏懋典攸昭徽章永荷布新恩于朝右备极优隆忆良佐于宫中倍深眷念表兹丰碣励尔后昆嘉庆五年岁次庚申孟冬吉日立 

　　孝淑皇后祖父母碑文朕为泽永贻谋遡前型于戚畹恩周锡类跻上秩于台阶既赐策以被荣名宜表阡以章潜德穹碑载屹幽壤斯光尔三等承恩公常安世笃忠贞家传纯谨清芬作诵夙号华门令誉克彰允称贤裔当一官之効职黾勉毋渝逮再叶之锺祥徽柔聿启尔三等公夫人李佳氏张佳氏温恭济美淑慎匹庥肇颖兰仪懿榘叶雍容之度追芳蕙问嘉休式琬嫕之规茞献承欢早谂禀经于内则贻含笃庆曾资翌政于中宫怆椒帟之沦徽入娥庭而睠德降芝函之封綍崇戚阅以展亲高爵列于桓圭宠章宜于祎服用仿勒勋之制俾镌树石之词于戏披文阐祖德之遗辉流简册刻翠峙泉台之域色焕松楸永垂奕叶之庥弗替世家之守嘉庆五年岁次庚申孟冬吉日立 

　　维乾隆二十五年正月日孙尔松阿　嵩噶礼　蟒古赉等于前岁赎回祖茔明堂地一顷二十三亩以存公中每岁所获租银以备修理坟茔之资当时未将若此缘由勒诸于石以戒将来今恐世远年湮抑或后世儿孙及取租人等或典或售以至指地借贷不顾先灵许看守坟茔之人来禀众人会同秉公办理毫不姑容是为记祖遗道南明堂地一段共一顷二十三亩每年所获租银以备永远修理祖茔之需我先人意虑渊深恐后世子孙争竞典售致废修理已于乾隆二十五年刊字于碑后以垂永远固我后世子孙所当谨遵而固守者也兹缘年深日久字画不真故重刊数字以示将来以免我后世子孙有违往训后世子孙其凛遵勿违嘉庆七年中浣孙魁顺　来仪　来成孙爱申禄　爱申诚　爱申明　爱申达重刊 

　　祖营茔 【祖营茔：祖茔】 祭田由来旧矣但于田段亩数久未清厘诚恐积渐因循后人无从稽考非所以慎重明禋也兹因董修茔工之余特为细心查核现存祭田三顷一十三亩详载段落谨泐诸石以垂久远计开柏灵寺北地一段二十八亩柏灵寺西地一段六十亩营房东门外地一段二十八亩南北道道东地一段四十五亩坟前地一段二十四亩坟西地一段十八亩坟东地一段十亩河沿南地一段五十三亩半河沟地一段三亩半以上地九段计二顷七十亩共交租银九十两零四钱东西南北俱至道坟后地一段十亩坟东地一段六亩坟后地二段一亩半坟西北地一段一亩半以上地五段计十九亩系张姓养赡家口并葬埋下人无租坟后地一段十亩三角坑地一段一亩一分大太爷坟上地一段四亩于管家坟西地一段二亩山子后地一段四分接连地一段三分沈家坟地一段二亩九分南坡上地一段八分接连地一段八分老坟西地一段一亩七分以上地十段计二十四亩系高姓养赡家口并葬埋下无租人 【下无租人：下人】 无租自乾隆丁酉至嘉庆辛酉存积余剩祭费银五百五十四两五钱作为修理坟茔之费于壬戌二月鸠工庀材内外公门内外站台内外通道周围土墙东西角门耳房递加修葺完固阅匝月而工竣计共享银五百六十两嘉庆七年岁次壬戌四月日六世孙庆安谨立 

　　故翰林院侍讲学士裕轩先生之葬今大学士朱公实文其碣越十有八年元配阮恭人卒□于□生之兆又一年裕锺岱谨立石记于墓以垂不朽先是先生以后事属副宪刘公湄刘公于墓旁延宁庵院宇置香火地于戒台经纪阮恭人家事刘公殁又以属昌裕锺岱增建延宁庵住持张合皓亦受先生属始终其事故世谓先生知人先生姓佟氏讳图鞳布世称图裕轩先生阮恭人卒于嘉庆八年癸亥三月年八十有三立石之岁嘉庆十年乙丑先后出赀襄事者县令刘公□□司马祝君德全刺史赵君华明经刘君廷楠书石者拔贡生翰林院孔目孙□□副宪公及县令刘公及昌裕锺岱华崇玷之父皆先生庚辰典试山左所取士明经则副宪公子司马又副宪公之门人也先生出处大略已详墓碣副宪公经理先生存殁事详所自撰石刻并在延宁庵及戒台兹不复书嘉庆十年岁次乙丑二月谷旦 

　　支分黄祚亲贤推元恺之升望冠清曹礼乐重伯夔之掌缅寅承于笃棐履听台阶赉申锡以饰终铭垂碑碣尔原任礼部尚书琳宁勤劳懋绩敬慎禔躬系出天潢早隶藩厅而赞治秩迁风纪遂资宪府以升华襄统御于繁旗班逾八校佐辖钤于岩镇令肃重关授钺初临黑水白山之地总戎载莅金口铁背之区洎依丹陛以承晖旋擢冬官而亮采列屯统属仍觇虎帐之专枢禁闼趋跄更许骢鞍之缓鞚经翻宝牒实总编摩艺课云礽复资省校回翔选部百寮之藻鉴攸司领袖容台五典之惇庸允叙洊优崇于硕辅阁务参知弥眷注于耆臣宫衔晋锡劻勷匪懈倚畀方隆乃以铨镜之偶淆遂致纶扉之暂罢虽察疏蠹吏臣门莫掩夫臣心而宥荷鸿慈宗考仍膺乎宗伯综三千条之繁缛兼订韶韺励四十载之靖共久扬中外昨以养疴未遂特予休闲谁期遗疏俄闻倍深轸惜核其行谊谥以勤僖考典易名镌辞崇实于戏麟族之茂勋丕着留雅范于冰厅龙章之宠命惟新贲殊荣于石阙式遗奕叶勿替钦承嘉庆十一年四月十九立 

　　盛京兵部侍郎一等忠勇公丰伸济伦碑文干贞济美上公增戚里之荣黼黻贻庥隆礼笃世臣之惠昔日班崇青琐宠沐龙章此时典恤素车封瞻马鬣既陈雕俎聿建丰碑尔丰伸济伦誉表壬林秀锺甲含 【甲含：甲舍】 早依光于殿陛豹尾随趋洊领职于旗营象胥分掌溯前勋而桓圭显爵备宿卫而贝冑宣劳调骓駓驒骆之司兼酰醢菹臡之掌朕式嘉伟器追念勋门擢司马之贰卿五戎训士畀祝鸠之分职九式懋官襄内府而辖林丞跻统军而平榷政騑乘紫禁恩昭锡赉之蕃麾拥黄舆任典銮仪之重惟尚书为天喉舌亦常伯作朕股肱乃因小过之簿惩 【簿惩：薄惩】 仍列崇阶于散秩旋膺虎节作镇马兰爰习艺于陪京更升华于武库方谓瑕瑜不揜重拭虹光何图耆艾难臻遽驰电影嘉兹恭恪用勒贞珉于戏鹤表常存宰树焕松楸之色鸿文永贲褒纶垂彝鼎之光勖尔后人承兹庥命嘉庆十二年□月□日 

　　原任两广总督永保碑文朕惟疆宇重敉宁之绩节钺攸资庙廷隆褒励之文旗常载勒恤典既光于赐奠彝章更切于铭勋用答公忠聿昭范眷尔永保储才世阀奋迹戎场薇省摛毫久奉丝纶之诰柳营擐冑亲承弓冶之传襄猷旋懋于枢庭报最乃崇于郎署价藩秉政依辇毂以承流开府升华寄麾幢□布令出塞则符分阃外豹略风行还朝而节驻关中龙光日近早阶一品迭辖三军偶膺失算之惩仍荷弃瑕之用衔恩感激抚绥方浃于滇池戴命驰驱总制伫临于粤峤沦徂遽告轸□殊深嘉乃勤劳谥以恪敏于戏鸾书日丽丕增册府之辉螭碣云封永壮泉台之色钦兹锡命勖尔后人嘉庆十四年月 

　　敕赐原任协办大学士刑部尚书谥文敏觉罗长麟碑文皇帝制曰朕维执法而位司喉舌象应紫垣宣猷而任寄股肱荣分黄阁典隆考绩既宠綍之频颁礼重饰终俾贞珉之永勒尔原任协办大学士刑部尚书觉罗长麟台符翊运霄路飞声登春榜以题名入秋官而观政农曹迁秩用扬粉署之辉宪部需才重领云司之守外擢旋陈臬事风清遂委以宣藩内迁俾贰卿班霜肃克襄乎司寇复扬旌于东国郇黍膏多更移节于南邦召棠荫广晋疆淛水兼藉翰屏桂岭珠江实资锁钥虽瑕瑜之不掩终倚赖之有加别赐头衔镇远镇边陲之俗克敷心膂特隆参赞之勋乃专阃于滇黔载总师于秦陇忱依丹升摄铨宰而还副枢曹论峻金城掌冰厅而兼裁芸馆锡圭符于制府仍咨蔀屋以保厘念滫瀡于亲闱宜赋兰陔而请养爰宣凤诏许遂乌私统旗属于八屯听履声者五部分泉府金关之寄职独重夫爽鸠居瀛洲蓬岛之间班自先乎振鹭洊优崇硕辅阁务参知弥眷注于耆臣宫衔晋锡前以养疴未遂曾予休闲讵期遗疏俄闻益深轸惜任驰驱者十二省职守维勤扬中外者卅余年事机无滞谥以文敏彰厥声称考典易名镌辞崇实呜呼麟族之寅恭丕着留雅范于沙堤龙章之申命维新贲殊荣于石阙式贻奕叶勿替钦承大清嘉庆十八年五月十八日 

　　御制追赠尚书觉罗桂芳灵柩至京命皇三子代赐奠酒诗志悼惜应运生名哲仕朝仅十年才华学有本直爽性无偏枢府新参政书齐旧侍筵何因遘痼疾难得是英贤酹酒酬师谊挽诗述己悁楚疆陨三世定数萦牵觉罗桂芳由嘉庆四年翰林洊擢侍郎学优长 【学优长：学□优长】 才华素裕每于召对时见其心地端正遇事直言因令在内廷行走历经供职南书房尚书房内务府大臣去冬因政府事繁着在军机大臣上行走本年春间缘粤西有应讯事案派令前往审办旋擢漕运总督予方以年力正强足资倚任不意行抵湖北省城陡患时疫竟于四月初十溘逝良才难得深为悼惜当降旨晋赠太子少保加尚书衔并着伊弟桂菖带同伊子炳奎驰驿前往扶榇回京准其入城治丧伊曾授皇三子书兹伊灵柩至京特命皇三子代赐奠酒用志恩眷兼酬师谊伊祖图思德曾任湖广总督伊父恒庆曾任湖北粮道先后皆殁楚中今桂芳又以暴疾卒于武昌行馆三世宣勤同方颠陨岂此果有定数耶抽毫杼念良用怃然臣英和敬书 

　　晋赠太子少保加尚书衔原任漕运总督觉罗桂芳碑文朕惟保邦制治聿资亮采之谟勒石铭勋爰重酬庸之义生既彰其劳绩殁宜畀以恩施尔晋赠太子少保加尚书衔原任漕运总督觉罗桂芳属籍起家文章华国立心直爽处事精明早邀上第之登旋膺清班之选居端尹而受荣秩跻台阶以奉纶言乃眷世臣用贰宗伯铨曹继佐农部递迁书帷预儤直之勤史局备编摩之任擒华东壁领袖羣英簪笔南斋回翔清禁且总司乎旗务复进侍乎经筵钥俊于首善之区恪襄冰鉴抡材于两江之薮速返星轺久膺内府之繁克副枢廷之寄嘉其识干出乘桂海之使车试以转输令督茭堤之运舰忽陈邮牍遽告沈疴神彷佛而志切驱驰语呜咽而情深依恋奏闻畺 【畺：疆】 吏款失良臣晋秩加衔入城举殡念曾授读命皇子以奠卮咨俾孔怀携汝孤而扶栊胥懋饰终之典更隆壹惠之仪旌彼器能谥之文敏于戏书称弼直廑予欲宣力之思古曰才难动生不延年之概彝章载贲巨碣长留贻尔后昆钦兹宠命嘉庆二十一年七日 【日：月】 

　　晋赠都统原任吏部侍郎熙昌祭文表履迹于贰卿无愆奉职晋头衔于一品有典饰终惟戴星屡効夫驰驱斯湛露克邀夫轸恤尔晋赠都统原任吏部侍郎熙昌箕裘衍泽阀阅承华始由郎署起家超迁薇省旋荷冬官进秩移直藤厅缉奸而草窃严惩褒绩而花翎特锡肃清辇毂治赞金吾听断桁杨猷襄司寇豸衣鞫狱南湘乘使者之车凤綍宣恩西粤摄中丞之篆道远而命犹未达疏来而耗已俄闻念其年正富强加以才堪造就遽闻溘逝实切萦怀俾返榇以入城爵崇身后免镌阶而赐帑觞奠筵前于戏捧日输诚励悃忱于笃棐临风洒泪沐眷之优 【眷之优：眷□之优】 隆灵而有知尚其祗受嘉庆二十四年岁次己卯春正月建  

　　晋赠都统原任吏部侍郎熙昌碑文朕惟金镜高悬六计佐天官之治绣衣直指四方仰星使之荣积劳则丹悃载摅褒绩则苍珉爰勒尔晋赠都统原任吏部侍郎熙昌趋庭禀训华国襄猷溯从兰省蜚英即倚薇垣持简掌绥徕于属国洊陟水衡参谳决于刑曹旋移铨部塞垣捕获恩畀翠翎旗翼纠桓威宣赤棒案牍屡咨訉鞫节中宽严邮程频効驰驱廉征操守允称陶成之令器况当壮盛之华年委任方隆旄钺俾权夫岭右沦徂遽告旌幢犹滞于湘中堕泪感增萦怀轸切入城而优颁厚赙奠几而懋晋崇阶彰厥声称谥之敬慎于戏露醲宠綍奖勤勚以有加霜冷行輶笃靖共而匪懈宜膺渥典式焕丰碑嘉庆二十四年岁次己卯春正月建 

　　盖创业之艰难然守成而不易非干蛊之儿孙安能创业惟知耻之子弟方可守成也夫邹氏者原籍昆山新阳县人氏自嘉庆己未岁至京供奉天家仰承荣遇兢兢业业克慎克勤供职持家晨昏无怠既沐朝廷之恩眷益思养育之劬劳都下客居祖山迢隔爰于甲戌之岁创置茔地一区为□父母身后安居之所筑造瓦屋数楹便春秋祭扫息足之地凡置地构屋修饰等事非一举而成乃数年间倾囊竭力日就月将今始完备谨勒数言以记兼示我后代儿孙能念先人之艰苦备尝创此薄业当笃勤笃俭永保长存天必降尔福佑若使荒废其基忽略祭祀甚至弃卖其地不顾廉耻者天必降尔灾殃惟愿后裔儿孙知感知惧恪志守成以此薄业期保永存足矣岂必轮奂之为壮哉嘉庆二十四年岁在己卯春三月上澣吉日□□□□□邹锦文自撰并书 

　　朕惟旄钺宣勤扬历允期乎表率鼎钟绩显恩荣克荷夫优隆载沛丝纶用贞珉石尔总督衔原任山东巡抚和舜武声蜚髦士位应郎官当考绩而予嘉授监司而汝往旋陈时臬继擢维藩多其经纬之才畀以封疆之任抚绥三晋移熊轼而麾莅中州保障二东握龙韬而辖兼各镇俗潜消夫险健案牍清厘治力挽夫因循纪纲整饬年资虽浅倚任方殷何遗疏之忽闻竟沉疴之莫起身后之官阶特进一品衔崇生前之吏议胥捐九重眷注霓旌遄返许灵榇以入城雕俎爰颁设奠筵而展幕谥之恭慎象厥生平于戏执事无愆丕焕易名之典持躬匪懈益申锡命之文式是丰碑昭兹宠綍嘉庆二十四年十月二十五日 

　　予告大学士三等襄勇侯明亮碑文朕惟台衡赞治聿隆宰辅之勋钟鼎贻庥允系元戎之望既职修于中外宜礼备乎初终彝宪攸遵贞珉载泐尔予告大学士三等襄勇侯明亮家承清白世笃忠贞曾严宿卫以分班爰总师干而振族秉麾西域横矛而锷拭霜锋移节南滇驰檄而邮传露布繄肤功之克蒇由胜算之先操拔壁垒而鸟骇巢焚巴蜀之余氛净熄展韬钤而螳惊折 【而螳惊折：有缺字】 甘凉之遗蘖全除歼莲匪于荆蛮剿苗顽于远檄戎岂忧其伏莽冒矢石以擒渠武乃取于止戈洗欃枪而偃伯以故棃庭雪沃兰郡萤浇帝嘉宣力之勤国举酬庸之典黄鞍示宠腾骧成扫穴之功紫阁留题飒爽入凌烟之画袭封而拜爵 【袭封而拜爵：袭封□而拜爵】 恩溢彤墀专阃钺以申威光生翠羽盖上将任股肱之寄轻裘则静镇边陲而尚书为喉舌之司听履则时趋禁籞遂乃瓯枚协吉枢密襄猷晋宫衔而具怀惟寅综部务而兼知典午褒功赐额命称绿野之觞益寿宣纶丕焕丹筵之彩惟高年已逾乎八秩吁请方殷而恩遇益笃于三朝慰留滋至迨养疴沥陈于关下故致仕始允其家居冀享期颐爰贲三桠之饵优沾全俸仍从五等之阶溘逝俄闻眷怀倍切乃赍经被复赙精镠特遣亲藩荐馨仪渥躬临奠醊轸旧恩深俾崇祀于贤良克垂模于耆硕象其行谊谥以文襄于戏伟绩长昭信史柄旗常之烈成劳勿替丰碑留柱石之铭式播清芬用光来叶道光三年十月初一日 

　　予告三品卿前太子少保吏部尚书梅庵铁公神道碑兵部尚书兼都察院右都御史总督陕甘兼巡抚事务受业那彦成顿首撰文并书道光四年正月丁卯□□予告三品卿前太子少保吏部尚书梅庵铁公薨越明年四月十六日葬于八宝庄之原公之孤瑞元瑞恩邮书门下士那彦成请表神道那彦成乾隆己酉公总裁礼闱所奖拔受知至深不敢辞公讳铁保字冶亭号梅庵满洲正黄旗栋鄂氏曾祖讳赛柱祖讳富起臣考讳诚泰字淳斋直隶泰宁镇总兵妣辉赫太夫人生子二公其长也次为阆峰侍郎讳玉保先公卒公生而异敏念家世习韬钤当以文章显攻苦颛壹年二十一成进士由铨曹入词苑高宗纯皇帝试翰林擢第一又尝校射中三矢□□□ 【□处均系空格非缺字】 赏戴孔雀翎先后为侍讲洗马各一学士三鸿胪少卿少詹事各一内阁学士二礼部侍郎二吏部侍郎三礼部吏部尚书各一盛京兵部刑部侍郎各一奉天府尹一日讲□ 【□处均系空格非缺字】 起居注官教习庶士各一管理□ 【□处均系空格非缺字】 咸安宫二总理国子监一稽察右翼宗学四译官各一都统二副都统五山东巡抚一漕运总督两江总督各一广东浙江巡抚未赴各一叶尔羗喀什噶尔大臣各一主顺天江南山东乡试各一总裁会试二知贡举三主试□ 【□处均系空格非缺字】 咸安宫八旗教习一公天秉沈厚宽博有容涵操精明在割能断于处曹司介然孤立意所不可廷辩无屈挠以是为先文成公所深器由员外郎至副都统皆公保荐也其居卿贰也劾选司欺蒙请芟吏兵苛例条时政得失多见施行于当时襄赞□□□□授受上仪海内称美其莅封圻也于漕斥 【斥：斤】 加赋筹恤丁斟■〈奭斗〉科条可通可欠于河不浚海不增堤堰蕲复曩利去今害河以从轨于驭吏布公推诚进贤黜不肖务为坦夷不设城府吏以大和于治民抽擿良奸区折淑慝彰瘅互施强威弱怀无敢不若所至建书院育婴堂义学昭忠祠或创或因颂叹溢路诛水手张湖广盐□□五董际云洋盗蔡廷秀周文达乱民刘茂修余连樊名扬殄歼渠魁鹰化鸮革其它饬士习肃军伍改营制勤民瘼拯灾黎权度缓急经纬衡从沈几独照赴义如矢引咎不以诿寮属建言不知有畛域综而论之皆公绪余仁宗睿皇帝手敕褒曰治国如治家又曰得大臣礼煌哉□□□ 【□处均系空格非缺字】 圣言微公畴克堪兹公督两江四年以失察属邑冒赈谪戍乌鲁木齐既而迁阶赐环洊升冢宰矣又以在喀什噶尔时过听回民讼褫职戍吉林然公之西也甫八月而由办事晋参赞升讲学□□□ 【□处均系空格非缺字】 恩纶屡贲在北庭稍久寻亦以洗马□□□ 【□处均系空格非缺字】 召还今上初元因目疾乞休蒙□□ 【□处均系空格非缺字】 召对予三品卿衔致仕□□□ 【□处均系空格非缺字】 恩礼三朝始终弗替何其媺也公怜才好士每司衡无不校之卷己酉春榜拥节旄升槐鼎者相望壬子江南榜得大魁四人门墙之盛罕有伦比与阆峰侍郎最友爱人以儗之二苏业师有子来自远方馆而资之因以成名姊壻艰于嗣为纳姬竟延似续平生义举多类此有惟清斋诗文字帖行世诗文尔雅沈实不事钩棘动循规绳长庆会昌未足骖靳楷书模平原草法右军出入怀素孙过庭临池之工天下莫及尝辑八旗诗进呈仁宗御制序赐名熙朝雅颁 【颁：颂】 公论诗贵气体深厚又云贵实境不贵虚词论书云丰者无骨瘦者少腴尚气魄者失怒张矜风韵者趋柔媚皆非书之正格也论者谓惟公不愧其言云呜呼公生长勋阀慨然自奋于诗书弱龄登上第扬历中外四十余年持节东南澹沉菑夷巨盗曾不一动其声色继而出玉门涉龙沙重趼西北数万里笃棐之忱吁谟之告未尝一息以懈晚而考终邸第优被□□ 【□处均系空格非缺字】 殊渥功名在天壤忠荩在邦国文章翰墨在古今斯可谓无憾者已夫人宁古塔氏内阁侍读学士讳巴克棠阿之女于归后遂能诗工于草书子二瑞元辛巳□ 【□处均系空格非缺字】 恩科举人刑部员外郎瑞恩国学生铭曰白山炳灵实生才雄二惠弱一爽惟我公堂二少踔文囿有弸厥中日大以富出建旌钺入登棘槐爰作舟楫以济江淮道有舒卷时有通塞公一视之砥平绳直绝塞归来日?番二鬓须疏泉莳花挥翰以娱艺也繄道言也繄德益以事功不朽斯克有佳郁葱左林右邱勒此贞石用垂千秋 

　　诰封中宪大夫那公讳善淑人那门乌苏太君之墓道光六年四月男文桂　文松　文枚恭立 

　　奉天承运皇帝制曰委质策名荣既膺夫簪绂克家缵绪光必逮乎门闾尔姜长生西巡捕中营圆明园泛千总加一级姜鹏之胞兄道足持躬情殷训弟经传诗礼青缃扬雁序之辉庆笃芝兰丹綍焕龙章之丽芳徽允懋新典宜颁兹以覃恩貤赠尔为武德佐骑尉锡之诰命于戏被章服以增荣聿显友恭之义承丝纶而无忝弥彰善庆之风道光八年十一月初九日 

　　自古亲亲为始虽代远年湮支分派衍当溯其水源木本之所由兴也吾张氏始祖讳明淅自东海徙日照之安子头庄二世祖讳宜三世祖长讳金?斧次讳钺三讳鉴钺祖嗣志在四方遂迁藉 【藉：籍】 沈阳之广宁至昌胤祖从龙奋起攀鳞附翮兴朝定鼎簪笏蝉联始入内务府镶黄旗汉军佐领自国初至康熙间虽族隔山东尝通音问朝珍祖因将吾先世名讳录付吾族高祖讳有苞曾祖讳兰持回以符世系迄今百有余年山川阻隔通问无因幸朝珍祖所付世系字迹犹存族叔式平家迨嘉庆庚寅命族弟作武带至京师赖族叔名式思出家山东九仙山受戒京西檀柘寺住持昌平上念头九圣庙法印玄明在京师访数年乃得通谱爰命侄佐武道一煦负牒来京师因流溯源符合本末从此宗派璧全尊卑□序而或恐时殊世易莫名其故因伺京中族叔名嵩鸣等于京西万全庄之祖茔镌石为志庶永垂不朽以昭来兹云道光十年岁次庚寅三月谷旦山左京都裔孙仝立 

　　正黄旗满洲原任内阁中书觉罗王讳成聘定未婚妻博尔济吉特氏系镶黄旗满洲原任刑部郎中廷讳禄之女甘心守节立志坚贞今奉旌表贞节道光十一年孟冬月日 

　　朕惟课绩必兼内外方征干济之才酬勋罔闲初终弥表忠勤之悃载稽彝典用勒贞珉尔晋赠太子太保都统衔休致工部侍郎松筠秉性清廉持躬端谨早登郎省洊擢卿班二民部以绥猷直枢廷而佐治冬官奉职始为喉舌之司西藏宣勤克副爪牙之寄逮扬仁于关陇幕府肃清嗣出镇于天山严疆安谧洎乎两江之奉使更临百粤以宣风协赞纶扉允献谟猷于禁籞晋膺揆席仍资锁钥于边陲虽吏议时千 【千：干】 未免先几之昧而臣心可鉴常邀不次之荣望收效于桑榆俾升阶于槐棘勉竭铨衡之力勤参密勿之思载长宪台执简而威严夙着两权节镇临事而恭慎如初实惟舟楫盐梅六职之回翔几徧用作股肱心膂三朝之倚畀滋殷已逾赐杖之年用遂悬车之愿庶优游于岁月获颐养于临泉遗疏忽来典刑遽谢允怀耆旧生前之一眚胥捐丕赠宫衔身后之殊荣特沛综其行谊谥以文清于戏材任栋梁宜荷易名之典功铭钟鼎益昭锡命之仁式此丰碑永垂奕叶道光十有六年岁次丙申三月吉日立石 

　　上阙明之礼云射以观德持躬审固早征之于幼冲矣厥后从征逆匪捕获叛亡冲锋于湖北陷锐于河南被重创竟漠漠无受知者虽久湮屈沉犹坦尔荡荡襟怀心无适莫迨从役羗城奋击回域大呼陷阵所向披靡捦生歼毙公志遂矣振旅旋归恭逢赏宴笙镛以间合止柷敔依咏和声箫管备举穆穆棣棣公固在矣以旷世之盛典际一时之奇遇公何幸哉于焉名誉日隆受知日益洊阶翼长管理合营门却私谒一秉大公经擢拔皆中其选几 【几：凡】 荐举咸称其职贵而不骄谦以自牧昔与修褉者虽卒伍亦接以礼今与同寅者或未协必虚以衷此其廉隅之素着仁恕之明征及殁殡时八旗致祭路旁号泣原野可谓生荣死哀矣恭疏短引勒诸碑记云道光丁酉年天贶荷月谷旦孝侄立善敬立 

　　正黄旗满洲五甲喇玉柱佐领下恒安之妻正黄旗满洲四甲护军千金保之女旌表贞节道光十八年八月二十七日建立 

　　奉天承运皇帝制曰盛代酬庸之典申锡命于五章良臣报本之荣极推恩于四世载嘉旧德爰沛新纶尔永弼乃东陵承办事务总管内务府大臣加一级嵩年之曾祖父善以开先业能昌后一经垂教发诗礼之菁华奕世贻休表弓裘之矩矱欣逢庆典特贲天章兹以覃恩赠尔为荣禄大夫东陵承办事务总管内务府大臣加一级锡之诰命于戏秩报渥 【于戏秩报渥：于戏□秩报渥】 邀宠泽于中朝源远流长树风声于来■〈礻冀〉钦承显命永阐幽光制曰朝廷布荣綍之褒礼求其始彝典锡重闱之泽恩逮所生嘉命载颁徽音益远尔杨氏乃东陵承办事务总管内务府大臣加一级嵩年之曾祖母柔嘉维则淑慎其仪矩法娴明夙协宜家之化风规表着式昭启后之模集介福于曾孙遡芳型于累世兹以覃恩赠尔为一品夫人于戏龙章焕采犹传珩瑀之声凤诰增华益焕笄珈之色尚承宠渥长席鸿庥道光二十年十一月十七日正黄旗汉军宋继□佐领下已故马甲王国祥之原配妻牛氏系本旗盛箎佐领下已故马甲牛廷志之女自嘉庆二十一年五月十九日夫亡该氏年二十五岁守节起至五十岁□其□历二十六载节妇牛氏并无产业侍奉亲姑十余载惟恃女工克尽妇道实系饥寒并迫阨穷堪悯经礼部于道光二十一年十一月十五日具题十六日奉旨节妇牛氏孝义兼全着交工部□祠设碑照例赏给旌表建坊银三十两以彰节义钦此道光二十二年五月二十八日 

　　礼部准刑部咨称大兴县李氏因矢志不□殉节捐躯可嘉题奉旨旌表建坊烈妇流芳道光二十五年三月十一日 

　　皇清诰赠武功将军夫人显考八十一府妣彭氏太君之墓旹道光丙午年十月十五日孝男一等护卫富保敬立 

　　皇清诰赠武功将军夫人显祖考李福府妣王氏太君之墓道光丙午年十月十五日孝孙一等护卫富保敬立 

　　朕为光联载斗老成隆钧轴之谟望杳骑箕硕辅重旗常之誉懋绩允垂于信史崇褒宜勒于贞珉尔晋赠太子太傅原任大学士富俊立品端方宅心纯朴肄国书而通籍陟郎署以超迁薇垣直跻 【薇垣直跻：薇垣跻】 直阁之班葱佩饬理藩之度壮戎行之纯制孔翠翎彯寄阃外以将军中黄队肃略迹尝原夫一眚扬威仍领夫三边维豳馆之淳风人歌七月仿屯田于往制地辟双城凡龙江乌喇之区盈鸠杖羊车之诵成劳丕着宣力弥勤朕御极临轩任贤求旧乃授尚书而听履宠锡宫衔洊登宰执以持衡钦承枚卜论道备经筵之选谠言兼宪府之权总三库而剔弊整纷率百寮僚 【百寮僚：百僚】 以黜华崇实靖共匪懈番番黄发之嘉猷廉介自持皎皎素丝之亮节值日独从乎优养引年常望以期颐乘车轿于元正荣叨紫禁贲丝纶于上考眷倚丹忱用作股肱事三朝而精神孔固当兹疢疾假一月而存问时殷方期勿药之占松云赞化倐致云徂之叹薤露含凄省览遗章殊深轸悼家无私蓄厚颁庀事之金礼有殊施特给陁罗之被先遣藩而展恤复赐奠以亲临俎豆维馨附贤良而秩祀冠裳足式晋宫傅以垂型典茂饰终恩佺纪媺象其梗概谥曰文诚于戏寅恭永矢于修龄金瓯表范申命垂敷于华碣石墨流辉俾树休声以昭来许 

　　盖闻坤维首重坚贞国典遹隆表着日晶霜肃信有媺之必彰彤管青编自无微而不阐褓崇所在懿范垂焉归博尔吉济特室霍讷特氏年甫三旬节操一己柏舟载咏兰蕊齐芬为特为仪全终全始于咸丰三年五月即世时年四十有三呜呼风凄露冷月暗林疏志洁行清名留迹往谨遵旌善之文钦迓纶恩之霈幽明共慰戚党同瞻爰勒贞珉流播奕禩咸丰四年菊月谷旦胞弟双全敬立长白润琦撰并书 

　　咸丰三年九月因粤西逆匪北窜直境健锐营正黄旗蒙古前锋祥麟奉派出师历经勇战乃于四年二月在河□府属培辉村等处打仗阵亡蒙古赐恤银两祥麟之妻赵白氏建石旌表 

　　朕惟明刑置廉察之司令严禁虣临难就从容之义节着匪躬抗素志而无渝锡隆恩而斯称是以褒之华衮寿以贞珉尔原任湖北按察使司按察使瑞元性本刚方品尤端毅起家任子历职曹郎读律而见器云司谳狱而屡随星使溯粤猺之蠢动偕大帅以徂征决胜算而丹徼归诚膺懋赏而翠翎耀首嗣是嘉禾典郡闽峤储粮自陈臬以至于开藩皆整躬而兼能率物皇考念边陲之要地需砥柱之良才扬历于八九年中驰驱于万里外 【驰驱于万里外：驰驱于□万里外】 备举安边之略弥深恋阙之思筹海陈谟曾见密章之入告书屏纪绩遂令邮骑以来归及朕践阼之初元特简旧人而图任俾提刑于荆楚值弄兵于潢池妄肆鸱张遂同鹿铤惟尔谋先羣策誓歼贰负之尸岂期力尽孤城遽应彭亡之谶竭忱报国但知臣节之当全视死如归遑恤家人之尽殄览飞章而霣涕加峻秩以旌忠既敕建夫专祠复赏延于后嗣铭幽表碣稽古易名综厥生平谥为端节于戏风号宰木长途之马革空还名永江衢万古之鸿流不废庶尔灵之未沫将有感于斯文咸丰四年月日 

　　咸丰三年十一月十三日在独流打仗阵亡本正红旗蒙古六甲护军奇克坦布之□灵墓芳倾独仗咸丰五年三月十一日胞弟托克托布敬立 

　　钦加都统衔原任镶白旗满洲副都统达洪阿碑文朕惟阃外策勋特重干城之寄行间致命宜隆册府之称贲以温纶铭诸贞石尔赏加都统衔原任镶白旗满洲副都统达洪阿公忠自矢韬畧素娴由护军而洊历参游跻副戎而旋膺总镇远踰黔岭俾伸专阃之威移驻闽畺 【畺：疆】 更扼重洋之要扫狼烟之烽火我武维扬靖鲸海之波澜厥功尤伟吉羽焕双圆之彩宫衔昭异数之荣骑都尉既予世恩巴图鲁更膺勇号偶因公类先朝之信任不衰追念旧勋朕志之眷怀尤切命镶旗务统驭有方俾佐金吾靖共益懋属在粤西用武克効贤劳嗣因冀北陈师复襄挞伐情殷敌忾每陷阵以冲锋志竟忘身犹裹创而转战用念致身之义特颁赐恤之恩秩晋崇衔赏延后裔爰易名而孝典宜勒石而酬庸状厥生平谥为武壮于戏逝者不作空怀报国之忱死而有知尚识旌忠之典睠兹毅魄式此丰碑大清咸丰五年四月 

　　钦赐都统衔原任镶白旗满洲副都统右翼总兵兼管圆明园八旗内务府三旗枪营事务大臣赐谥武壮洪阿厚庵达公墓志铭公生而奇异志量超羣壮岁从征滑县以功授蓝翎侍卫进升三等侍卫初以都司出任江西历升松溪营游击署督标左营参将任同安营参将绍兴协副将贵州威宁镇总兵出师台湾迅奏肤功遂领台湾镇总兵任台数年训练精勤因平嘉义匪徒乱以功赏戴花翎又因平匪徒乱以功加提督衔赏骑都尉世职口?英夷内犯公宿谋胜算两碎夷舟擒斩无数以功加宫衔赏戴双眼花翎加阿克达春巴图鲁名号会当事者力主和议公因诬被逮台兵一时激于义愤公从容喻以大义众皆感泣由台起程航海遇风八跕水程一夕至岸皆知天之风惊默佑公也公居刑曹特蒙恩宥降为五品衔旋授为哈密办事大臣起程后途次加副都统衔转授为伊犂参赞大臣抵任后授为镶白旗汉军副都统在任年余以疾告归病痊奉旨甘肃查办事件旋授为西宁青海蒙古番子事务大臣番子滋事恃黑锉寺为巢穴公率兵直捣其巢焚扫无遗会与督臣意见龃龉遂告病退居咸丰初年搜罗宿将因冢宰花公之荐遽蒙召对授为镶黄旗蒙古副都统转授为镶白旗满洲副都统右翼总兵兼管理圆明园八旗内务府三旗枪营事务大臣会广西不靖钦命公与大学士赛都统巴防堵湖南特赐黄马褂等件公趋粤西与广东带兵主将会攻新墟公居其前直破贼垒贼已分窜而后师不继贼望兵单遂返而死战公几履不测机宜一失贼遂愈肆旋因病大学士赛奏请使公静养浔州蒙圣主恩召回京仍兼旧职迨粤贼逼入直境公以钦派进剿贼距独流大兵云集公以受恩深重晚志愈壮因初战稍失利主帅遂以锐进失机参奏奉旨革职留营効力公虽被参革忠心为国剿贼聊无私□会僧王督兵倚公为股肱言听计从迭次获胜奏请赏还旧职及贼穷窜历舒城阜城追杀攻取公绩甚多贼复窜距连镇公临阵受铅伤奏闻特赏其侄孙二等侍卫钦赐药料遣其子员外郎赍往军营探视未及公竟于六月十三日还真圣主悯其忠诏入城治丧入祀昭忠祠加都统衔照都统阵亡例赐恤赐谥武壮以例袭骑都尉世职加恩特授其子为郎中遣礼部侍郎率官十员奠醊此公一生之忠勇出师之实迹因为之铭曰乾坤毓秀河岳锺灵诞降奇尤俾作藩屏三朝着绩七旬驭戎公之禀赋本于列星公之精忠洞鉴圣明惟公勇敢华夷并称惟公英烈妇孺皆惊乃武乃壮爰始爰终大节永垂万古留名大清咸丰岁次乙卯年辛巳月 

　　皇帝敕谕王化始自闺门礼教首重节义荣褒未贲雅化奚彰尔镶旗 【镶旗：镶□旗】 满洲宗室德顺之妻李佳氏阃范素娴母仪克着夫亡守节冰孽自持洁志坚操深可嘉尚念系宗室之妇兹特赐敕奖谕用昭朕褒贞劝俗至意故谕咸丰六年三月二十日谕 

　　咸丰二年十一月十二日在大龟山打仗阵亡皇清特授荣禄将军河南北镇总兵长公讳庆之墓咸丰六年七月吉日立 

　　恩赏八品首领张公墓志公讳进禄河间交河人也世居治东北之白洋桥邨由十五岁进宫当拨补御膳房精勤敏慎恪共乃事嘉靖 【靖：庆】 己卯蒙恩赏给首领至道光丁酉赐致数十年中无一劣迹公之生平概可矣咸丰丙辰余授读于公之阿咸家持□状属余作遗表盖欲表其素也余谓志石之作无取多辞孔子题季札墓云呜呼有吴延陵季子之墓□传之秦汉而降褒功颂德其人或湮没不彰余既不敢见讥于前贤又逮公之盛德即以所闻乎公者为公纪之仰见我朝垂训之深亦以见公之所以为公也公生于乾隆乙亥十一月十七日子时生 

　　缅枢庭之赞治允赖荩臣稽彝典以酬庸宜崇秩祀成劳可纪炜煌已勒丰碑明德维馨妥侑更申巽命桂祠休享椒糈升馨尔晋赠太保原任大学士文庆谨慎禔躬虔共莅位蓬瀛通藉宣劳已阅乎卅年华省扬辉任事常兼夫数职兵农礼乐六官分体国之猷明听翼为一德协同心之佐赋皇华于原隰念切茅檐操文枋于春秋堂悬藻鉴卿材历试揆路延登青蒲之昼接常亲黄阁之日襄攸赖乃心精白居衮职而弥昭尔位靖共践台庭而益励迪卷阿之吉士官长词垣领秘阁之青班书窥册府勤司岁会筹国帑之盈虚誓殄妖氛翊庙谟于机秘方深委任遽叹沦徂亲奠申哀隆谊锡宠考其行谊则正直可嘉揆厥生平则忠诚永矢无忝贤良之日宜膺庙食之荣于戏卜瓯纔阅乎一年倐骑箕尾铭鼎同垂夫百世式焕榱题灵而有知庶其来格咸丰七年七月二十八日 

　　朕为经邦论道黄扉资栋梁之材稽典酬庸紫纶壮松楸之色生则荣登揆席俾展猷为殁则勋勒贞珉用彰正直丝纶贲宠泉壤生光尔晋赠太保原任大学士文庆立品温恭宅心醇粹蜚声蓬馆早列清班晋秩芝坊允符令望耀冰衔于卿月禁树常依畀文柄于使星皇华四出荷先皇之知遇膺异数之频仍署立六官践贰卿于列谏任兼七萃提劲旅于重闉尚书为喉舌之司省迭掌 【之司省迭掌：之司□省迭掌】 机务乃腹心之寄密勿亲承五服五章跻峻秩而虔共益懔三仕三已碣荩忱而喜愠不形朕用是金瓯卜相玉铉升贤微垣占戴斗之辉枢院重秉钧之任领羣英于芸馆士尽通经总清秩于槐厅人知励品宠之优异嘉乃公忠用渥锡夫宫衔俾综持夫国计文章报国宣卅载之勤劳端谨持躬作百僚之表率追维良弼缅想遗徽岂徒昭清俭之风实无愧通明之誉既饰终之备礼爰褒德而易名谥以文端象其行谊于戏功懋懋赏硕辅于上台思赞赞襄纪成劳于丰碑永贻来裔勿替休嘉咸丰七年七月廿八日 

　　原籍天津府天津县民南书房讳太安公之墓生于乾隆己亥年大限咸丰戊午年十一月十七日寅时告终 

　　皇清诰授瑞郡王府七品总管吕公讳常禄之墓生于嘉庆丁巳九月廿四日卯时痛于同治壬戌四月廿一日午时 

　　同治元年七月二十有二日皇帝遣礼部侍郎存诚谕祭于原任文华殿大学士桂良之灵曰绩懋钧衡良弼树百僚之望芳流圭瓒嘉猷思一德之遗缅中外之宣劳克承简任宜哀荣之备礼式焕彝章尔大学士桂良忠纯志矢渊粹量涵初历仪曹即书上考出膺郡守寻擢监司陈臬则明允咸称开藩而旬宣聿着封圻六载节钺三迁禁陛就瞻许觐颜而向阙旗营统制懔职掌而扬麾文明饰雀羽之华武部修貙刘之典惟巡防之任重总畿辅以勤宣平章而揆席洊登跄济而讲筵祇侍及朕躬之在疚尤耆彦之深资入赞枢廷襄庶务而重加倚畀恭修实录综三长而克述典谟溯知遇之方隆四朝勿替何沦徂之遽告六气为灾览厥遗章心惟爱国嘉兹忠悃语不及私爰隆加隧之文更重颁金之典赠衔太傅列祀贤良申奠醊而命亲藩笃恩施以延后嗣于戏风凄黄阁徒兴大耋之嗟露渥丹宸永矢千秋之报尔灵不昧尚克歆享同治二年岁次癸亥四月吉日勒石 

　　晋赠太傅文华殿大学士桂良之碑朕惟纶扉赞治靖共资匪懈之臣枢省宣勤启沃重老成之望念□劳之未泯彰笃眷以推恩紫綍爰颁青珉式泐尔大学士桂芳 【芳：良】 正直持躬忠勤为国历容台而报最由守郡以迁阶秉臬开藩屡奏贤能之绩专圻建节备膺倚畀之隆既外治之宣劳寻内迁而奉职总旗营而兼权武部猷着诘戎统滦阳而移驻闽关任隆专阃冠彯 【彯：飘】 翠羽旋移荡节于畿疆枚卜金瓯洊晋华资于端揆综比部而克称明允侍讲筵而聿着论思洎朝政之更新眷耆臣而任旧枢廷特简谋猷资硕辅之勋实录恭修编纪阐先皇之业方谓长承渥眷岂期遽告沦徂既荐洁于琱筵更镌芳于贞石用稽彝典予谥文端于戏鼎辅云亡空忆前猷于日赞丰碑永峙尚傅良弼之风徽贻尔后昆钦予时命同治二年岁次癸亥四月吉日勒石 

　　先姊瓜尔佳氏五十七寿之不字女也幼明敏不苟言笑知书善女红长通晓义理能容物鉴别是非遇事断之辄中肯綮戚里见而悦之曰之子 【曰之子：曰此子】 寓精明于浑厚将来可为载福之器势必至理固然也乃天既予以十全之心竟不予以十全之身先姊年甫七龄即染脱骨伤寒病症愈后半载腰骨忽然隆起先父母日夜忧思多方觅治延外科数十人服良药数百剂而筋骨日见曲拳竟至不可救药厥后药毒结疮频年屡发垂死者不知凡几此龄所以追溯昔年而潜焉出涕者也先姊年十龄即知仰体亲心病剧时多方掩护不使亲知稍愈即攻针黹事无巨细从不敢疾言遽色稍露于亲迨先父母见背之日生事死殓无不尽礼尽诚其孝行有如此者先兄未殁时龄年尚幼先姊则诸事推让一切饮食衣服除供奉先父母外无不次及兄弟每遇大事则见其早作夜思多方筹划并不揭手足之短以炫一己之长其友于 【于：于】 有如此者方先姊之及笄时也先父母忧甚呼龄等至前示之曰女大不嫁吾死岂能瞑目因议卖婢议婚事寖成矣不期先姊得闻以为父母恐留身后之孽会当以死报亲恩乃竟撤其□瑱三日不食家人劝慰不怒亦不喜一若置生死于度外俾亲心无憾于生前无疚于身后而后安者我先兄窥之恻然不忍也于是携龄等跪父母前而告之曰儿等虽俱不材岂遂不念手足情异日无论贫富甘苦愿与共之泪随言下举室哭之皆失声先父母叹息曰良久 【叹息曰良久：叹息良久】 始允所请而先姊至此转悲为喜意气因之愈平言行因之愈谨盖其所见者大斯其所就者宏既无伤父母之心复无失乎手足之义噫其殆北宫之女婴儿乎复见于今日耶其节烈有如此者龄十六岁时慈母弃养先兄相继辞世彼时先严年近七旬遭此不幸精神大为颓减呼龄至榻前而告曰吾老矣不能为汝作经营将来汝读书有成便是给汝留下家计汝好自为之无负我言龄跪聆之下悲感交集先姊以严亲年迈自理家务上以尽养亲之志下以纾爱弟之情龄夜读姊夜织盖三十年如一日也迨严亲见背之后龄始得举孝廉成进士皆先姊佐理家政俾龄无内颜之忧之所致也其劳勚有如此者伏念龄一介寒儒十年水部甫邀外用又擢京卿正思鹤算添筹冀酬积劳之素岂图瑶池返驾竟成无主之魂先姊于客秋染患痼疾一病遂至不起延至今年九月初十日竟尔溘然长逝是五十年之艰难困苦终不得一二日之休息安闲胡天不吊一至于此耶呜呼终天抱恨子职既不能无亏同气兴怀悌道更无由克尽谨述颠末以示不忘我后世子孙覩斯志而观感兴起庶不使斯墓之沦于荒烟断草中也是则予之志也夫是则予之志也夫赐进士出身日讲起居注官詹事府詹事同怀弟魁龄撰并书同治三年岁次甲子九月 

　　胞叔邗山公讳卿保长女予姊也貌端庄性最慧女红之外娴文章尤工诗赋家庭几杖之间尝以唱和承欢不减谢家风味先叔钟爱之掌上珠不啻也戊申岁嫁有期矣一病忽殁叔哀痛欲绝者屡屡浮厝于辉邑嗣叔□继逝予与二妹扶榇归葬仰体亲意并携姊槥来都葬于祖茔之侧予恐世远年湮致没于荒烟断草之中不惟负二妹之心亦无慰先叔之灵爽谨泐石以志之庶不致日久湮没云同治八年十一月十六日 

　　赐恤旌表入祀节孝祠春秋致祭载在例典乡谥文贞刘母胡太安人夙誓昭著举行三愿敬录于前墓志碑铭国子监助教辛酉科举人刘淑宽撰纪为大兴县先表姑母胡太安人昔年守节历历事迹声明请旌事窃为我姑丈太学生刘公讳治忠少习儒业屡试不第是后认充工商□厥外事繁冗夙志未逮更遇丧葬诸故劳瘁成疾于嘉庆十六年冬月谢世呜呼其为人正直和平尽孝椿萱友爱棠棣彼时安人年二十七岁突遭大变家务凋零仅能朝夕度活帏范克端清白昭著抚孤表兄永怀一脉辛勤备至令人钦服继而教育读书俾益身心接续宗祧孰不谓皆出安人素日栽培竞业苦守三十余年及子若孙渐登仕籍良有精感云而安人自幼受读于胡舅氏始通文艺拈笔立就诗翰平生笃嗜观音经文孳孳好善戒杀放生茹素有年尝训表兄曰吾□年誓有三愿惜字施棺葬园迄今尚未了结且未亡人抚汝成就殊属非易苟延岁月已逾五十有六死在旦夕耿耿于兹因其曩年家事力微资办势阻计今幸叨祖德余荫少属宽裕倘从吾志纵然即死亦是如生抑或不测见先人于地下容有余矣汝代吾行之否表兄闻示惺然遵命竭力尽诚斯于道光二十一年岁次辛丑仲春首先捐理字社每日倩夫九城走取而南城人文集汇书字犹盛送篓积至三千六百余家月获字纸一千四百五斤之多每夕安人亲视焚化此其一愿也二十三年履堪 【堪：勘】 朝阳门外马道口地方购置高平净地三十余亩安人欣然往视周历地脉创设义园规分男女义以有别地划四段编立方向元亨利贞特立四号而关吉凶按年转向以避诸煞妥慰灵骸该园拟准不论远近及异乡男妇无地者均可收葬抑或园中开坑遇有古棺现出即令掩埋培冢立碣上书古墓从此而享余祭皆登簿册以备日后查核诸墓或他年迁葬不致错移其二愿也二十四年安人出资助施棺木更思其次贫者或有茔而无棺查明送于该家任其合葬毋令失所如寒尤甚者棺地皆无即加抬夫统入义园每逢清明培土诸冢按册查对补换残碣以免朽落诸家姓氏至中元盂兰冥节该园设僧唪经超度孤魂焚化冥资其看园工食坑碣等项亦属安人捐给嗣后辞世遗施三愿表兄遵理迨今葬有一千四百余冢字纸收化三十余万斤犹能尽力行之川流不息斯诚成慈志略赎子道之愆此三愿者也按厥三愿各条章程等序皆出安人手笔裁定偶逢暇日必呼家人环侍训讲大义作人须要淳朴处事勿存奸险更念苍天垂佑虽然不语自有攸分书云善不积不足以成名恶不积不足以灭身此之谓也吾子孙切遵箴言勿负诲焉安人持念真经三十余载力行功过□有奇验愈老愈健精神备增忽于二十五年夏五月晨起庭中觉有异香趺坐微趺坐微笑 【觉有异香趺坐微趺坐微笑：觉有异香跌坐微笑】 曰吾尘世已尽诸愿毕矣斯去另有境界非尔等所知至再瞑目而逝享年六十有三岁兹以宽近在戚属确有见闻而且众目共覩人皆惜之咸称善人乡谥文贞乃安人一生聪明过人犹多雅量侍姑至孝柔顺敬恪深识大义礼法纲常甘受冰霜抚孤殁子誓行三愿慷慨捐施人所最难何况阃中殊属更难谚云彼不欲为而为之心存古道积厚流光遗爱于后世试观而今家声丕振德种子孙可谓承先启后名勒碑石弗愧于世哉宽于光绪元年乙亥秋曾授文衡来谒茔园不觉凄怆声泪难禁悼念太安人由嘉庆十六年居孀青年寒婺坚操至道光二十五年仙逝守节三十五载伏思朝廷轸念烈女贞妇无微不至奖恤优隆载在例典宽因名节所关断不敢泯殁直陈其义以昭德烈斯以会同大宛二邑官绅公呈守节事迹申明礼部恳请代奏是年十二月十五日经部题奏十七日奉旨依议着准其赐旌建立节坊额曰心志冰坚照例入祠春秋致祭钦此钦遵于二年八月二十八日曾奉木主入祠享安于位永延不朽愚表侄刘淑宽谨序 

　　刘氏家传详注籍谱洎太安人昔年孀居苦节烈迹皆勒碑后宜应声明先文贞妣贯籍梓里家世书香乃渤海旧族也缘我始祖讳承芳公行四派系浙江绍兴府山阴县城中水澄巷着籍由廪贡生于康熙二十五年游幕京师旋登仕版授官京秩即家焉嗣后生齿日繁更拟名派曰锡承绍兆治永裕冀延良枝分派衍孟仲叔季迨后族蕃各树生计不果纪述斯大概水源木本也书载家纪安人生前守节诸迹曾录前碑未便赘序兹以追叙安人于乾隆癸卯年十一月十八日受生原籍直隶沧州城里钟巷□生讳镛胡公之次女于乾隆四十八年迁居顺天府大兴县怀母自冲龄从舅考胡孝廉玉和公读书穷理文艺词赋悉通至嘉庆八年十九岁适聘大兴县太学生刘公讳治忠号辅谏字德园行一乃先君也幼学诗书后习木贾更因商务初兴内事不克分理议令诸叔父经营各铺以致悞于觉查至诸父并伙友奢华日炽转瞬数十年积蓄一空店敞歇业债逋波及先君念同胞亦靡如何而友爱益笃斯时先母操持家计和睦诸婶柔敬常存量入俭出朝夕两食必调肉食先奉祖妣次及合家共食粥饘虽然温饱无如祖妣怜念诸父赋闲暗泪不休母与诸婶互相解慰略稍释然母因日度为艰昼夜泫思祖妣倘受饥寒或有不测作后嗣者何立于世而逃其谴欤慨然与父相商随将奁妆簪珥服物等统出变隽以济燃眉父闻泣下深感母贤偿负诸债少舒抑郁不意数岁以来天降凶丧诸父婶兄渐已作故又逢祖妣西归巨难频遭家资罄尽殊觉惨然我先君悼念祖妣悲悯诸父哀痛愈恒猝□成疾竟于嘉庆十六年冬月辞世怀母年二十七岁也彼时抚膺泣血痛不欲生苏而复泣□愿随去戚属互相劝阻母太息曰吾家夙年老幼欢呼满庭且吾所生三子悉及殀殇今日凄惨触目伤情苟存未亡一懦妇乌足以承厥宗祧不如同归往谒先人随侍左右以报孝诚吾意决矣维时亲族骇措幸而外祖妣马太孺人急至知其志不可夺徐以大义探其原委而详示之曰女子立身端重四德人生百岁终有一别死要死得清白胡不思尚有娠腹夫君托孤言犹在耳今欲何为汝只晓夫殁妇随奈何而效愚妇□指期分娩忽然汝命轻若鸿毛不知伦义何烈之有纵有死义殊弗知刘氏绝矣汝乃读书明理孰识昏昧已极令人不解然我系汝之生母置若罔闻居然不顾何有于孝乎吾渐年迈亡在朝夕汝更不问安晨昏省视毫无柔顺之诚竟欲长逝扪心试问天理何容负罪愈深可谓厚者薄矣未之有也抑或祖宗有德幸生男子禋祀有继昌树门庭光前裕后岂不是德义两尽庶不负汝之夫君托孤之义及列祖虽在九泉皆感遗爱若能育孤勉而矜持敢谓汝命重若泰山宜何如郑重也吾今剀切开导坚然不悟仍蹈前辙不识良语则即非吾女翌日吾亦尽矣汝为自暴自弃悔恨何及吾惧汝尚 【尚：上】 干神怒下侮先灵此三者须熟思之去留任汝荣辱定夺皆决今夕等语我安人闻训悚然惶悟伏地拜泣渥蒙礼教顿觉前非顾遵慈训而今而后伏望贤母垂顾以存残生北向设誓甘贫苦节奉祀先墓惟有竭力恪守奚敢辜负先人遗命至或他日有萌异念鬼神诛之于是戚族闻语泪下沾襟嗟美不已而称义焉是月先君发殡柩入泉壤成礼毕即随外祖妣共食同居杜门苦守治理生活迨明年岁在壬申夏六月丁未生怀至我外祖妣欢不自胜曰幸从吾教以全汝命几乎隳身难赎不忆今日母子团聚乌能有孤耶母且悲且感惠爱莫可言宣始愿茹素朝暮唪经答报慈恩祝厘寿域我外祖妣欣言允从而叹吾母苦忱节孝也至安人前碑举行三愿诸规条目悉已备载其平生嗜文墨日注功过善迹济贫施药等事较冗不克详录大清光绪二年八月谷旦立男刘永怀孙裕珩裕琛裕珠曾孙冀勋等敬志 

　　赠太子少保原任刑部尚书署盛京将军崇实祭文朕惟才兼文武立朝推干济之贤志矢公忠在位尽鞠躬之谊生资倚寄殁备哀荣馨荐特颁彝章用贲尔赠太子少保原任刑部尚书署盛京将军崇实器识宏深才猷敏练科名早掇词苑旋登职翊赞于青宫注起居于丹扆学士则清华共羡总司则崇替攸分关冠锡 【攸分关冠锡：攸分冠锡】 貂蝉班崇鹓鹭冏卿奉驶匦使宾门司徒司空襄勤任事专受专对承旨恩浓迨其驻藏宣劳扬威专阃名齐大树轻裘缓带之风府建高牙翠轴鸾书之宠远筹边徼氛已尽夫牂牁兼主武闱才尽储夫桓纠嗣膺内召载奉恩纶统驭禁军超司秋典直讲幄则敷陈剀切典春闱则衡鉴公明赐寿而拜龙章天教益算入觐而趋凤籞诏许垂鞭昨赴陪都重承迪简萑苻既靖节钺旋持治军而法备韬钤课吏而效收指臂正资扬历忽告沦徂披览遗章弥深轸悼爰加恤典特晋宫衔畀乃弟以重权冀收功于未竟荣尔孙以一第期继武于前徽于戏怆箕尾之归真灵光如在忆履声之入听雅范犹存歆此苾芬尚其来格光绪三年正月二十日 

　　赠太子少保原任刑部尚书署盛京将军崇实碑文朕惟统师羽羽 【统师羽羽：统师羽】 台勤施端藉乎老成稽典酬庸恩眷不殊于存殁求旧悯耆臣之逝饰终重嘉绩之垂巽命载颁丰碑式勒尔赠太子少保原任刑部尚书署盛京将军崇实禔躬忠笃绩学优长始由芸馆起家既乃芝□晋秩讲帷侍直献纳弥勤香案趋班起居必注学士领承明之选宫詹为弹肃之官职焕冰衔冠辉吉羽洊历乎外台左御迭权乎民部冬官嗣待制于西班复承恩而外简乌斯驻藏龙钺筹边声名直勒范韩治军有法绥抚远追羊杜开府垂勋校士武闱才呈貔虎防秋绝塞氛靖獞猺迨奉恩纶召归朝右俾统绿营之旅兼掌白云之司树望经筵允孚一德持衡礼部蔚起羣材宠贲丹纶大衍有延鸿之庆恩承紫禁康侯昭锡马之荣客岁驰驱陪都奉使克歼丑类遂拥节旄澄叙官方缮修军政罔弗重资经画独矢公忠眷顾方深遗章遽告震悼而优加恤赏哀荣则特晋宫衔谥以文勤易名允协于戏嘉效忠于往日绩炳贞珉期继武于后贤泽留累叶光绪三年二月二十日 

　　女子筱兰墓志铭女子筱兰兰州太守铁公绍裴之长女也生而淑婉颖悟过人太守以男子视之延内师以教十岁工书画辨音律尤娴礼则与时进无已父母好善镌施善书能力赞成其志体而行之虽微虫不忍杀弱枝小草不忍折也以故才名溢于璇闺芳声播于兰郡夫何梅月前身方惊丽质昙华一现遽萎香尘春秋仅十有五以大清同治十三年五月微疾终于兰州府署越三日安于署之侧庐将俟归葬于燕京悲夫上天降福亦既多止促兹芳龄胡竟不吊父母之心其何以堪也爰为预铭其墓铭曰云惨兮风凄雨晦兮日迷摧幽质兮春融萎瑶姿涂 【姿涂：姿兮涂】 泥问天兮天高叹逝水兮滔滔怜慧才兮波瞥愿在世兮儿曹殚毕生之精诚兮报前生之劬劳沅州易孔昭撰并书光绪三年三月二十日立 

　　雪屐寻碑录卷十五 

　　●雪屐寻碑录卷十六 

　　清宗室　盛昱　集录 
　　皇清诰封光禄大夫昭武将军柯公神道碑公讳永隆字桂林其先出吴子柯卢之后世为贵池人王父曰特进光禄大夫来凤当明之末官辽阳卫指挥使始占辽籍考曰特进光禄大夫汝栋公生而俶傥有才气能骑射习兵家言顺治二年以将军子从世祖章皇帝入关有功授昭武将军俄奉命率禁旅往攻金华克之明年卒于军年三十有七有子男四人鼎今为贵州布政使鼐殇彝副都统鼒今为佐领孙男四人贞干贞朝贞本贞孚曾孙男三人宗显宗杰宗英咸能世其家当公之攻金华也金华人城守逾月不下公筑长堑守之申儆士伍刍荛不滛及城下之日安集抚慰不妄杀一人金华人至今能道其遗事往往有泣下者吾闻活千人者子孙有封今所活殆不啻万万人然则公之有后蕃衍硕大宜也公以顺治四年四月十五日葬八里庄阡为刻石于隧而系铭曰吴之十传厥姓始分于江之南累叶有闻桓桓将军莅官辽左遂家于是世有负荷公绳其武英毅而才六弢金版洞悉精微圣祖龙飞抚定九有公于斯时立慬报国乃统戎车星驰电赴用讨弗庭致师于婺既薄于婺婺人乘???公不急敌困以长围实后声先胜毋我狃以恩怀之不以力取婺人力尽婺城自开持节镇慰士民乐嬉在职亡何营中星陨遗泽在人历年未泯曲逆有废高密有兴兴废在德天道可征公德不爽克昌厥后刻文兹石式告来者赐进士出身光禄大夫太子太傅户部尚书保和殿大学士加三级高阳李霨顿首拜撰赐进士出身翰林院编修充明史纂修官彭孙遹顿首拜书丹 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此□□之宏规诚古今之通义尔二等阿达哈哈番佐领加三级阿玉玺性质端谨材识渊宏茂延世之恩克承先业笃象贤之谊无忝前徽奉职有年小心益励崇阶洊陟历试能勤欣兹□典之逢宜沛丝纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祗服朕命勉尽乃心皇帝制曰作朕股肱良臣所以矢夙夜厘尔女士内则亦以効劻勷休命用申壸仪维懋尔二等阿达哈哈番佐领加三级阿玉玺妻拨喇克七忒氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩赠尔为一品夫人于戏睠此勤劳之□□藉 【勤劳之□□藉：勤劳之□□□藉】 同嘉尔贞顺之贤载颁异数幽灵不昧佩此明纶皇帝制曰人臣宣劳于外宁恤其家朝庭代体其心均从乎贵爰申宠命以奖令仪尔二等阿达哈哈番佐领加三级阿玉玺继妻博和罗素氏嗣相尔夫克着令仪踵彼前徽彰兹合德内则无忝兹锡褒纶兹以覃恩封尔为一品夫人于戏显命特颁用表宜家之范小心是式益勤内助之贤永相尔夫用谐予治 

　　钦惟圣朝恤下之典凡大臣身后蒙被恩泽赐有祭葬者皆宗伯按故事上请惟遣使谕祭之辞则进撰于词林侍从之臣而出以皇言所以褒美勤劳荣施幽壤者甚厚其子孙感上异恩皆书以副墨勒之贞珉一以侈上赐一以昭先德盖将永思忠孝于不忘也故予告吏部尚书臣吴达礼既蒙恩赐祭葬其子和硕额驸管佐领兼散骑郎臣乃格将奉所得天章睿藻刻石于墓道以垂不朽而属臣纪其事臣熙闻之朝庭设六卿建立长贰虽分职不同要以熙帝载而亮天工非才德优于尔位者莫能胜任愉快至于历掌政治皆宜所在无施不可则其蕴抱全备又兼才德之众美而时出之号称尤难焉惟时逢景烁肇开名世而出其人庶足当之观其风云既际委寄日隆扬历各曹书勋皆最荷非常之遇流无穷之闻猗与休哉为古今所同慕已冢臣年未弱冠即受知于太宗文皇帝擢任大学士陪侍论思从世祖章皇帝入关定鼎年劳既久恩遇有加五年课绩异等转工刑二部启郎秋视中台之贰寻授为兵部督捕左侍郎十八年暂掌银台旋晋少宰俄而引疾乞休恭遇我皇上求旧咨贤起佐司寇历升工刑礼吏四部尚书鸠工贞度祥刑来章夙夜演清澄序允当生平被受三朝隆遇六卿之席践登其五名德隆重莫与同焉迨功成身退乐志丘园逸老之情既殷饰终之典孔厚生荣死哀又何其盛也若夫生平闺门雍穆□妻偕老诸子以才能纡青鸣玉贵女以令淑作配王家斯不独见冢臣忠勤积庆衍泽弘长亦足见上天纯佑国家其敦庞之气凝固翔流旁及于世臣大姓者如此而圣朝所以惠下酬庸德意至为优渥为臣子者必何如而后可以仰答隆恩也哉于戏凡为冢臣之子若孙者岁时享祀丘陇覩此贞石所书云汉昭回感皇恩之旁沛则思所以报効念祖父之融显则思所以缵承诗不云乎肇敏戎功用锡尔祉尚其永念之哉臣向承乏冬官与冢臣同蒙圣恩委任因庄诵纶音之次思贤感旧并书其阀阅劳绩累受天慈眷注之厚者以风励其家人并为臣子昭垂无极焉赐进士出身光禄大夫礼部尚书保和殿大学士加三级宛平王熙顿首拜撰 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等精奇尼哈番闲散大臣加二级奇他特性资端亮才识宏通简使禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩隆之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祇服朕命勉尽乃心初任三等下二任二等下三任袭父职三等精奇尼哈番四任加一级五任三等精奇尼哈番加一级一等下六任今职 

　　奉天承运皇帝制曰父有令德子职务在显扬臣着贤劳国典必先推锡用申新命以表前休尔穆哈达乃太子太傅都统吏部尚书中和殿大学士一等阿思哈尼哈番管佐领加二级图海之父持身有道迪子成名嘉予懋绩之臣实尔传家之嗣爰褒义训用贲恩荣兹以覃恩赠尔为光禄大夫太子太傅都统吏部尚书太和殿大学士一等阿思哈尼哈番管佐领加二级锡之诰命于戏率行式谷泽流青史之光教孝作忠荣耀紫纶之色永培厥后益庇昌隆制曰国家最重者惟是忠荩之臣家所由兴者以有劬劳之母特颁恩命用慰子情尔太子太傅都统吏部尚书中和殿大学士一等阿思哈尼哈番管佐领加二级图海母觉尔察氏慈能育子教可传家念兹靖共之猷实本恩勤之训母德既着渥典宜加兹以覃恩赠尔为一品夫人于戏颁爵用以荣亲褒忠因之教孝锡隆恩于不匮表嘉誉于来兹钦服宠纶用光泉壤 

　　奉天承运皇帝制曰贻厥孙谋忠荩识世传之泽绳其祖武恩荣昭上逮之休忠厚之道攸存激劝之典斯在尔噶哈纳太子太傅 【噶哈纳太子太傅：噶哈纳乃太子太傅】 都统吏部尚书中和殿大学士一等阿思哈尼哈番管佐领加二级图海之祖父尔有贻谋以启乃孙传至再世克勤王家褒宠之恩宜及大父兹以覃恩赠尔为光禄大夫太子太傅都统吏部尚书中和殿大学士一等阿思哈尼哈番管佐领加二级锡之诰命于戏再世而昌无忘贻德之报崇阶特晋用昭宠锡之恩奕世垂休九原如在制曰孝子之念王母情无异于慈帏兴朝之奖劳臣恩并隆于祖烈爰沛貤封之命用慰报本之怀尔太子太傅都统吏部尚书中和殿大学士一等阿思哈尼哈番管佐领加二级图海祖母尔察氏尔有贻恩迨于再世乃孙袭庆绩懋国家喜尔淑仪宜锡褒宠兹以覃恩赠尔为一品夫人于戏章服式贲沛介锡于大母纶綍宠颁保昌隆于百■〈礻冀〉永承家庆以妥幽灵 

　　奉天承运皇帝制曰兴朝开创之业端藉元勋良臣辅弼之材实资世德式遵令典用沛洪恩尔胡锡乃太子太傅都统吏部尚书中和殿大学士一等阿思哈尼哈番管佐领加二级图海之曾祖父源远流长本深支茂盖积德于乃躬故发祥于奕世曾孙有庆惟尔之休兹以覃恩赠尔为光禄大夫太子太傅都统吏部尚书中和殿大学士一等阿思哈尼哈番管佐领加二级锡之诰命于戏一德交孚迓天休而洊至数传始大荷帝眷之方来尚其钦承式佑尔后制曰德隆宗社于开国为崇功恩及曾闱于承家为异数庸颁崇命以着殊休尔太子太傅都统吏部尚书中和殿大学士一等阿思哈尼哈番管佐领加二级图海曾祖母觉罗氏庆衍曾孙徽流四世重帏培德乃启后人溯水木之深长用恩荣之远被兹以覃恩赠尔为一品夫人于戏徽音邈矣佑后嗣而克昌宠贶赫然保昭融于无斁传之永远服此休祯 

　　赐进士出身资政大夫吏部尚书钱塘徐潮撰文我太祖龙兴受命剖符奄有八圻一时佐命之材虓臣虎将霞蔚云集如喀喀穆公其一也公瓜尔察萨哈尔齐氏乌喇人父唐阿理率其属百户来归太祖爱其勇敢受拜塔喇布勒哈番加佐领后进校骑嗣参领以军功授一等阿达哈哈番公承袭三等阿达哈哈番兼佐领以军功进一等阿达哈哈番兼参领升副都统宣力既久功绩茂着进加三等阿思汉尼哈番以副都统兼吏部侍郎是时大江以南烽烟未息公沈毅雄伟有大将才特授征南将军攻拔潮州底定世祖嘉公忠勇可以当大任遂挂将军印镇守江宁海寇郑氏余孽哨聚远岛因□便贼舟直走长江窥京口公闻警即分布诸将水陆并进总击于牛渚贼众骇散郑国信单舸远遁公之镇金陵也东南半壁几危而复安公之才智忠勇有过人百倍者公之丰功□烈载在荣府而墓道之碑永之于石以□家乘之有所考云 

　　皇清诰赠总督四川陕西军务兵部右侍郎兼都察院右副都御史前诰封光禄大夫三等阿达哈哈番佐领署参领觉罗公神道碑赐进士及第通议大夫经筵讲官礼部尚书奉敕充典训方略一统志馆总裁年家眷侍生长洲韩菼顿首拜撰赐进士出身奉直大夫内廷供奉日讲起居注官詹事府左春坊左谕德兼翰林院修撰年家眷晚生海宁查升顿首拜书国家受天休命长发其祥子孙公族绳绳振振各以别子为小大宗多有闻人卓雅不羣光于属籍而重休袭庆谷其后如我光禄觉罗公其一也公讳图丹父讳图鲁世袭三等阿达哈哈番公生而器局异凡儿甫九龄丧母夫人马氏哀毁不自胜善居丧者弗如也后母一子公颇失爱内自伤而色谨甚奉事如不及母所欲辄先之过于其弟也母大感悟儿乃爱我则侍 【侍：待】 之均族人咸嗟其孝及长授佐领职一切办 【一切办：有缺字】 雅好读书寝食寒暑弗蹔辍也尝以周原伯以不悦学而知其将落郑七子以赋诗而觇其保家皆公族也可无惧乎亦不废戈猎尤习射曰古人所游也居父丧泣慕如孺子葬祭皆以礼悉推家财异母弟以长当袭职度不可辞久乃受知寻署参领事益勤慎能举其官都统才之欲推荐者数矣公谢曰幸甚不蒙 【幸甚不蒙：幸不蒙】 无状之责于志毕矣且臣子劳常分敢言劳乎即坚求解退君子以为公于读书真有得云覃恩诰封光禄大夫卒时年五十七夫人郭氏贤明有法度后公卒合葬西山之阳公既自力于- 学教子皆以身示之子华显久在翰林历官内阁学士余素习其言论风旨盖皆得于公之教寻改右副都御史抚陕西威惠甚着进兵部右侍郎总督四川陕西军务西南控御万余里烛利病如堂户军民安之袵席天子方依赖之追赠公如子官而侍郎寓书于余曰愿着之碑也余诺其请而铭之铭曰不怨不辰鸤鸠平也不吊不咸脊令鸣也进惟处后退雅欲先有籯一卷勿悔十年有子始赏惠我西土三秦两川勋勒鼎釜我作铭诗用追懿躅白马青乌藏斯麟角 

　　皇帝遣礼部司务孟来谕祭诰封夫人宜尔根觉罗氏之灵曰朝廷弘锡类之恩典均存殁臣子着靖共之节荣被庭闱尔宜尔根觉罗氏乃两江总督赫寿之母尔子封疆重臣勤劳素着克承家训宜贲彝章谕祭特颁以光泉壤尔如有知尚克歆享 

　　皇清诰授资政大夫二等哈达哈哈番刑部理事官加一级古尔佳公碑铭碑古盖以木为□□□丽牲下窆后世乃易以石以之载文辞诵扬人之德业政事文章搜潜剔隐务得其实始足以垂世示信然夸者为之未免作谀辞攫金帛??山王?往为人之所鄙贱求蔡中郎之于郭有随碑者实难其人托不文复不工佞世为侍卫巴海之所素知以其先人古尔佳公行实见示欲托质言之以传其子孙亿万世巴海托从母昆弟也谊不忍辞遂忘其荒□□□为之铭曰德林蔚居长合东王业兴隆间气锺笃生英杰皆人雄是为资政大夫公公讳郝善德符充有祖查鼎佐兵戎有□瞻霸列侍从有弟四人公其龙弱冠袭职为郎中刚断明□吏事通□曹谳决囹圄□□载考绩屡省同名誉大噪魁羣工清廉正真直 【正真直：正直】 褒书封加阶锡赉拜恩崇公年方妙清望隆是时海寇势正□波扬闽地起燧烽羽书直达甘泉宫亲藩特将盛军容公为参佐领前锋闻柳湖店当贼冲公帅左掖右掖攻贼枭甘惠败奔穷载驱鲸鳄列艨艟公用火迫爇其篷烛波沸浪焦鲮鯼生擒贼将如缚豵闽安一镇时嵸巃为闽门户垒□重贼欲奔突来窥墉炮师驱车佚靊霳一震直捣鼋蛟胸铲贼窟穴馘其凶扶桑日出晓挂弓凯歌饮至当策功奚遽以疾告令终溯生己巳干支逢岁及三十未登庸彼苍者天其梦梦赖有贤配相弥缝佛仪模氏号女宗遗腹生子贤且恭名曰巴海起孤童鹰扬执事侍重撞孙色楞阁才其鸿黄榜题名标锦红厚德之积报必丰其在子孙如在躬公亦何憾归冥瞢□□者原石新砻□□□□表公忠奕叶丕显光昭融经筵讲官议政大臣刑部尚书加三级灵椿巢可托撰文并书 

　　原任内大臣工部侍郎三和碑文朕惟职隆邦事程工嘉式叙之宜宠荷朝章笃荩励维寅之节领班联于近陛华髟?火 【髟?火：发】 承恩瞻风采于垂绅丹忱效绩既着圭璋之令望宜留琬琰之芳声尔原任内大臣工部侍郎三和端谨持躬悫诚宣力光依执戟早充宿卫于期门荣溢彯缨洊综勾稽于内省相是材能之懋允惟任使之良擢农部而分猷泉刃克裕佐冬官而董治水王咸平进参正席之班率属而仍司饬庀再洊贰卿之列镌阶而倍凛冰渊履近星辰极品之崇衔特晋鞭垂禁籞稀龄之优礼加隆当历考以弥多宜介禧而愈茂工虞居六职之一将永藉夫劻勷康宁为五福之三乃遽婴夫疾疢闵劳职事颐安许就私家轸虑沈绵疗治敕颁王?尔药遗章竟告愍綍遄宣免官□以纾逋发帑金以归赗节其壹惠谥以恪勤于戏世年膺将作之司守度克彰于温树奕世贲饰终之典崇褒式焕于堂封表厥幽阡昭兹来许 

　　御前大臣参赞大臣中纛大臣阅兵大臣领侍卫内大臣正白旗蒙古都统管理健锐营大臣南苑大臣总理三旗虎鎗处一等超勇公谥武壮海兰察碑文奉天承运皇帝昭 【昭：诏】 曰遣礼部侍郎多永武谕祭于御前大臣参赞大臣阅兵大臣中纛大臣领侍卫内大臣正白旗蒙古都统管理健锐营大臣南苑大臣总理三旗虎鎗处一等超勇公谥武壮海兰察之灵曰朕惟封疆立武聿先致果之材竹帛铭勋弥念匪躬之节盖奏凯屡资其効命斯饰终宜备 【宜备二字下：有缺误】 尔海兰察赋资沈毅秉节夫酬庸 【夫酬庸三字：有缺误】 式焕丰碑用昭懋典尔御前大臣领侍卫内大臣正白旗蒙古都统一等超勇公武壮海兰察戎行奋迹宿卫宣劳勇略超伦巴图鲁早膺荣号功牌叙职骑都尉更予世恩尔乃大漠扬威将厄鲁特王巴雅尔首功一矢金川赞画噶喇依扫穴两甄歼螳臂于石峰奠鲲身于台海摧锋陷阵所向无前领队参军在事有绩累任豹枢之籍统旅频襄长趋鹤禁之班环庐分锡爵洊优于关内专旗兼掌于公中顷当小丑之优边仍副元戎而安藏桥通热索埋根连七战之勋路越雍鸦褫魄乞同巢之命佐威棱而树帜维汝同同晋高等于执桓 【于执桓：于执□桓】 予将将归歌雨雪载车骑以迅驰劳轸星霜许肩舆以优养方殷毘倚何意沦徂谕奠初颁祠列昭忠而秩祀恩纶载贲礼崇表行以易名状厥生平谥为武壮于戏弓矢冠虎贲之列承我武于十全丹青炳麟阁之勋图汝形者四次勇将更兼于福将百战功名知人方足以任人一心驾驭年犹未老听鼓鼙思将帅之臣礼亦从宜区文武准贤良之报歆兹奠醊慰尔英灵绥兹吉兆贻尔后昆 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古今之通义尔三等阿思哈哈番加一级线应藻性资端敏才略宏通初列官阶克着勤劳之绩爰膺任使弥昭敬慎之忱奉职有年小心益励崇班洊陟历试无愆欣兹庆典之逢宜沛恩纶之宠特颁新命以示褒嘉兹以覃恩特授尔阶光禄大夫锡之诰命于戏推恩申命爰宏奖于忠贞树德懋勋尚益勤于笃棐祇服朕命勉尽乃心 

　　皇清诰封资政大夫护军参领加一级拖沙喇哈番兼管佐领李公诰命碑奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔李固性资端谨才识宏通俾管护军参领恪慎无惭于职守宣劳政务夙夜克矢乎寅恭任用有年小心益励崇阶洊陟历试能勤欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任护军校二任骁骑校三任加一级四任拖沙喇哈番五任理藩院员外郎六任加一级七任本院郎中八任兼管佐领九任护军参领十任加一级后以阵亡皇上遣礼部员外郎哈尔吉布谕祭 

　　奉天承运皇帝制曰扬名显亲为子者愿以令德归之父考绩褒贤教子者宜以高爵作之忠是用推恩特申休命尔李继盛乃二等阿达哈哈番管牛彔拜他达新达子之父义方有训式谷无惭念尔嗣之勤劳既克家而报国俾尔泽之昌大爰锡类以昭仁兹以覃恩封尔为通议大夫二等阿达哈哈番牛彔章京拜他达锡之诰命于戏教诲尔子永勿忝于家声聿修厥德尚无负于国恩钦承宠命益励嘉猷 

　　奉天承运皇帝制曰臣子靖共之谊勇战即为敬官朝廷敷锡之恩作忠乃以教孝尔叶成额乃郎中兼骁骑参领佐领加一级董 【下阙】 

　　旌表节孝□□□□□□□□□□佐领下儒学生员王达子之妻傅氏立 

　　自古劳臣每荷帝眷先大人服官劳功勋洊陟崇阶御仗益勤隆恩覃锡嗣征黔滇搴旗功懋晋秩申荣厥后劳深躬陨恩宠世荣膺敬勒贞珉用垂永久 

　　皇帝谕祭原任文华殿大学士兼吏部尚书加二级致仕谥文端伊桑阿之灵曰朕为 【为：惟】 老成之臣邦家所重寄之心膂用佐谋猷苟秉德始终而不渝宜殊恩洊加而未已生则锡之光宠没乃备夫哀荣尔原任文华殿大学士兼吏部尚书加二级致仕伊桑阿禀资纯穆立品端凝早掇巍科服勤庶职旋升卿二 【二：贰】 表率崇班迨膺密勿之司益励匪躬之节公忠内凛偏党咸消镇静自持纷更罔事不絿不兢佐治化以和平一德一心乐君臣之交泰乃因久劳机务遂以衰老陈情朕温慰再三曾赐扶携于廷陛尔求退弥切遂俾赡养于林泉旧老难忘新恩益渥闻危疴而赐珍药加胗视而遣御医每厪朕怀时勤使问尚冀桑榆之未迫何图薤露之忽歌览遗表而兴哀命大臣以致奠饰终之典国有彝章锡谥文端爰颁谕祭于戏十五载之孜孜罔怠尔劳尚着于丝纶一个臣之休休有容朕念常思其风采灵其来格歆是椒筵 

　　皇清诰封光禄大夫议政大臣镶蓝旗都统刑部尚书加二级男托赖皇清诰封资政大夫管理火器营事务护军参领兼佐领加一级孙托宝皇清诰封资政大夫管理火器营事务一等阿达哈哈番加一级孙托山候补笔帖式孙托寿皇清诰封中宪大夫三等护卫孙托福监生孙托卿候补笔帖式孙托禄候补笔帖式曾孙僧保俊秀曾孙八十 

　　皇帝制曰宣威阃外牙章高上将之权锡命师中玉帐播元戎之略勋庸既着光宠宜加尔原任江宁将军兼散秩大臣世袭骑都尉佐领觉罗万福才优果毅志励忠勤具樽俎之壮猷出膺节钺总貔貅之劲旅坐镇金汤节制严明壁垒焕山川之色封疆宁谧兵民资衽席之安任每寄乎腹心望益隆乎保障式逢庆典宜赉荣褒兹以覃恩特授尔为振威大夫于戏旌麾千里标燕颔之雄名纶綍九天扬虎臣之茂列钦承休命勉奏肤功 

　　奉天承运皇帝制曰劳臣宣力爰高阀阅之勋淑媛同心聿佐干城之绩既相夫而克顺宜行庆以维均尔原任江宁将军兼散秩大臣世袭骑都尉佐领觉罗万福之妻伊尔根觉罗氏允娴内则茂着壸仪居然女士之规却丹华而不御雅有丈夫之概勤告诫以相成佐尔良人为予爪士兹以覃恩封尔为一品夫人于戏肃雝表度笄珈之美咸宜贞静承恩祎翟之光有耀服兹休命蔚为礼宗男吉庆恭刻 

　　奉天承运皇帝制曰国家思创业之隆当崇报功之典人臣建辅运之绩宜施锡爵之恩此激劝之宏规诚古人之通义尔太子太保一等阿思哈哈番又一拖沙喇哈番管半个牛彔黑白昂邦加一级哈世屯性资端亮才识宏通简侍禁庭恪慎无惭于职守宣劳左右夙夜克矢乎寅恭任用有年小心益励服官匪懈历试能勤欣兹庆典之逢宜沛恩纶之宠爰颁新命以示褒嘉兹以覃恩特授尔阶光禄大夫锡之诰命于戏推恩申命爰弘奖于忠贞树德懋勋尚益勤于笃棐祇服朕命勉尽乃心初任壮大二任管半个牛彔三任噶把喜贤章京照旧管半个牛彔四任二等下总管内事五任一等下照旧管内事六任拜他喇布勒哈番照旧管内事七任二等阿达哈哈番照旧管内事八任一等阿达哈哈番黑白昂邦照旧管内事九任一等阿达哈哈番又一拖沙喇哈番照旧管黑白昂邦管内事十任拜他喇布勒哈番照旧管内事管黑白昂邦十一任一等阿达哈哈番又一拖沙喇哈番照旧黑白昂邦管内事十二任二等阿思哈哈番照旧黑白昂邦管内事十三任二等阿思哈哈番照旧黑白昂邦管内事十四任二等阿思哈哈番又一拖沙喇哈番照旧黑白昂邦十五任加太子太保照旧黑白昂邦十六任今职制曰作朕股肱良臣所以矢夙夜厘尔女士内则亦以効劻勷休命用申壸仪维懋尔太子太保一等阿思哈哈番又一拖沙喇哈番管半个牛彔黑白昂邦加一级哈世屯妻封夫人觉罗氏相夫克谐宜家着范尔夫恪勤尽职藉尔黾勉同心内则既娴褒纶宜锡兹以覃恩封尔为一品夫人于戏睠此勤劳之佐久藉同心嘉尔贞顺之贤载颁异数益修内德以答殊恩 

　　子通议大夫一等阿达哈哈番东山谨序山生于盛世叨任爵禄又恭遇覃恩封及考妣山考起自布衣录用为国家冲锋破敌绥怀黎庶着绩勋劳荣显家门贻及子孙山每思及先人之勋劳肝肠裂地莫知所止今蒙皇上无疆之恩特颁诰命嘉扬勋劳敢不将天子休命扬言于后世欤谨序刊刻诰旨立于墓前之石诰命开列于后奉天承运皇帝制曰扬名显亲为子者愿以令德归之父考绩褒贤教孝者宜以高爵作之忠是用推恩特申休命尔梅勒章京东阿赖乃一等阿达哈哈番东山之父尔锦松山海荆楚闽越降城破敌厥勋茂焉壮而如存宠命宜被兹以覃恩赠尔为资政大夫一等阿达哈哈番锡之诰命于戏教诲尔子永勿忝于家声聿修厥德尚无负于国恩钦承宠命慰尔幽灵制曰国体劳臣必溯源而沛泽家崇喆胤爰归善于厥生盛典维新壸仪懋着尔一等阿达哈哈番东山母鄂尔浑氏帏范克端胎教居身教之先慈训□勤能爱在能劳之后宜沛貤封用昭毋德兹以覃恩赠尔为夫人于戏子情罔极感顾复而敦孝国纶普被念劬劳以疏荣嘉乃恩勤堡其遗范 

　　奉天承运皇帝制曰朕惟尚德崇功国家之大典输忠尽职臣子之常经古圣帝明王戡乱以武致治以文朕钦承往制甄进贤能特设文武勋阶以彰激劝受兹任者必忠以立身仁以抚家智以察微防奸御侮机无暇时能此则荣及前人福延后嗣而身家永康矣敬之勿怠穆图尔原系空衔二等侍卫征剿江西湖广时有贼伪副将陈留印朱尔等率领六千余贼离鄱阳湖乂口村十五里排列炮铳鸟鎗拒敌击战时带领本甲喇将对敌击败之贼伪副将陈留印朱尔朱忠仁等率领四千余贼在鄱阳湖崖营山林内排列炮铳鸟枪拒敌击战时带领本甲喇将对敌击败之又在鄱阳湖坝□有船三百余只贼□千余众排列炮铳拒敌击战时带领本甲喇将对敌击败之贼首邵连登在建昌府长兴山九个伪都督率领贼八万□河两边各山嘴接连扎营挖濠排列挨牌设立鹿角放炮铳鸟鎗拒敌击战时带领本甲喇将对敌击败之又将贼各营后逼战时带领本甲喇将对敌击败之贼伪将军夏国相李良栋等率领贼一万三千在平乡县东来龙山立寨挖濠设立鹿角排列炮铳鸟鎗拒敌击战时带领本甲喇将对敌击败之授为拖沙喇哈番再准袭一次 

　　奉天承运皇帝制曰褒忠表义昭代之良规崇德报功圣王之令典特颁恩命以奖功劳尔□采喇参领头等哈达哈哈番又一拖沙喇哈番佐领加三级罗多里性资端谨才识宏通□参领恪慎无惭于职守宣劳职务夙夜克矢夫寅公任用有年小心益励崇阶□□历试能□欣兹庆典之逢宜沛恩纶之宠兹以覃恩特授尔阶资政大夫锡之诰命于戏恩推自近乃弘奖夫崇阶□广惟功尚克承夫宠锡钦予时命□尔嘉□□初任□父三□阿达哈哈番二任佐领三任二等阿达哈哈番佐领四任闲故章京五任头等阿达哈哈番佐领闲故章京六任头等阿达哈哈番又一拖沙喇哈番佐领闲故章京七任加一级八任□牙喇参领九任今职制曰夙夜惟勤大臣宁遑□内顾伉俪无忝国常岂靳夫隆施锡章服以□勋念壸仪之□美尔并牙喇参领头等阿达哈哈番又一拖沙喇哈番佐领加二级罗多里□□亡于□□十二年正月十三日以疾终□□□□□□□□□□□□□□□□□□□十四年 

　　奉天承运皇帝制曰简将佐以诘戎爰重前驱之士肃军容而整旅聿资中领之才武勇克彰恩光斯被尔镶红旗满洲建锐营翼长德尔太职参营伍任儗干城气壮赳桓自鼓先登之锐才娴韬略更推远驭之雄懋乃英猷秩惟参佐逢兹庆典恩予褒嘉兹以覃恩特授尔阶武义都尉锡之诰命于戏机宜克赞用腾虎旅纶綍丕宣式焕龙章之采勿替朕命繄惟尔休制曰臣忠报国戎行着扬武之功妇顺宜家誉命表同心之助尔镶红旗满洲健锐营翼长德尔太之妻罗氏终温且惠已贵而勤顺以相夫克佐贤劳于夙夜敬能聚德益彰静好于闺闱庆典式逢朝章宜贲兹以覃恩封尔为淑人于戏扬令范于紫泥礼宗擅誉播芳蕤于彤管内则扬休 

　　奉天承运皇帝制曰臣子靖共之谊勇战即为敬官朝廷敷锡之恩作忠乃以教孝尔前锋德禄乃镶红旗满洲翼长德尔太之父令德克敦义方有训衍发祥之世绪早大门闾旌式谷之休风用光阀阅惟令子能娴戎略故懋典宜沛纶章兹以覃恩赠尔为武义都尉锡之诰命于戏显扬既遂壮猷一本于贻谋缔构方新殊锡长绥夫余庆钦予时命慰尔幽涂制曰臣能宣力爱劳固赖于严亲子克承家令善悉由于慈母尔杨氏乃镶红旗满洲翼长德尔太之母柔顺为则贤明着范当弧矢悬门之日瑞应虎臣迨干城报国之年恩沾鸾诰兹以覃恩赠尔为淑人于翟车而焕采家教维彰??禹彤管而扬徽遗型益着制曰美相继而益彰家有贤明之教恩并施而斯厚国崇褒锡之文尔曹氏乃镶红旗满洲翼长德尔太之继母勤克相夫慈能逮下一堂琚瑀和鸣允协于闺闱五夜机丝俭德茂传于婣党兹以覃恩赠尔为淑人于戏溥一体之荣光戟门袭庆沛九天之濊泽长鬣生辉 

　　皇帝谕祭故原任内阁学士兼礼部侍郎加三级穆成格之灵曰鞠躬尽瘁臣子之芳踪恤死报勤国家之盛典尔穆成格性行纯良才能称职克襄王事厥有勤劳因积劳而成疴令解任以调摄方冀病痊以候起补忽闻长逝用悼朕怀特颁祭葬以慰幽魂呜呼聿垂不朽之荣庶享匪躬之报尔如有知尚克歆享 

　　副都统佐领谥恪敏巴图碑文朕惟国家易名之典爰及武臣所以奖成劳劝勤事也其有分猷师旅宣力王家而中道云殂饰终有典余岂靳焉尔巴图以雄建之材与爪牙之选奔走后先无间终始出入中外历有岁时及佐阃寄于辰沅曾备驰驱于疆场还师之后以疾殒躬睠彼劳勚之臣宜赍追恤之命已敕所司予祭葬如故事特赐谥曰恪敏呜呼夙夜匪懈既尽瘁以答恩荣礼数有加特褒称以彰素履贞珉永勒昭我宠休其用光于奕世哉 

　　皇帝诰授资政大夫一等侍卫撰达伊都额真包公墓碑公姓包氏讳纳穆泰其先固元之苗裔也居柳城世王其地八传而至王?剌锡禧布公智勇素裕踔厉不羣知天命属我太祖高皇帝首倡大义率诸部落来归特授内大臣生阿王?剌善公尚郡主累官议政大臣刑部参政固山额真都察院左都御史刑部尚书生子二长讳阿尔尼官议政大臣都统理藩院尚书其次即公也公生而英敏工骑射年十五章皇帝以功臣子授三等侍卫夙夜侍中寒暑无少怠盖祇肃忠勤其家训然也太翁患痘症甚危公侍汤药衣不解带近阅月及居丧毁瘠骨立勺水不入口者数日每念遗训辄呜咽不自胜顺治十六年海寇郑成功犯金陵润城失守势颇猖披特命内大臣达素南征公与其兄请从每战必身先士卒奋勇摧陷贼众挠败遁归犹阻闽中滨海王师随直捣厦门成浦坳伪总兵房凤连巨船六百余扬帆迎战炮声震天矢石交下公奋臂大呼跃登其舟手刃数十人擒其巨帅大军麟附而上寇尽歼是役也公身被数创而拔鍪周呼搴旗斩将功居最焉公身经百战尝与贼逼垒矢集如猬有捍以楯者毅然不屑也公兜鍪饰豹尾或谓曰炮与镞趣焉可奈何盍去诸公曰我生有命自天安用去为战愈力寇望之多辟易所向无不披靡今上即位累迁一等侍卫撰达伊都额真诰授资政大夫每诫族子之列侍中者曰侍卫亲臣也旧制非有功及勋冑不与若等务勤日慎自获王知尚其勖哉三藩之叛屡请出征自効上不欲离左右终未允戊午春公卧病数遣侍卫首领费耀色纳尔泰等问疾及卒又遣费耀色致奠实皆异数云公貌魁伟秉性温良事亲孝事兄敬与人交诚信无欺有悖于理诮让无所避大学衍义通鉴诸书退朝之暇手不释卷俱能得其奥旨雅好琴值风清月白时一弹再鼓以自娱尤喜接文士与论古今成败每出独断皆心折焉其教子也以读书穷理饬己敦伦为亟且曰习训诂以邀科名非吾意也其超达 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔一等虾哈喇尔持心克谨任事能勤□从三□服劳藩第朝夕匪懈指使无违既以旧劳晋膺显秩复逢旧典宜被新荣兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予朕命励尔嘉猷 

　　万泉寿地乃□先本官王府君之佳城也恭逢圣主怜及枯骨墓垣石器诸件始得保全继有大名下王老先生出资修葺鼓舞人心即年来同官办祭得人春秋未缺诚有可观独念同官桑榆过半继绪寥寥恐为牛羊之野与弃沟壑者无殊是谁之咎欤幸今有在约之人为藏骨一大事云既有空碑何弗列名于不致前后点穴纷乱亦且人心坚固有凭又不特此也祭扫必赖人而兴起今逢好义数公虑事精详愿列名聚首于石期使祭祀无违臧神有所约中之人俱唯唯乐从其议焉吁既列名于此左右点穴必合乎理保护坟墓必同其心自此无论近远俱为一脉之骨肉也岂可轻忽哉时康熙岁次己未菊月日谷 

　　奉天承运皇帝制曰褒忠表义昭代之良规崇德报功圣王之令典特颁恩命以奖勤劳尔拜他喇布勒哈番品级法一旦大加一级胡世穆持心克勤任事能勤拔居仪卫之班允竭扈从之职朝夕匪懈指使无违庆典欣逢崇阶洧晋新纶用沛以示劝酬兹以覃恩特授尔阶通议大夫锡之诰命于戏恩推自近乃弘奖夫崇阶业广惟勤尚克承夫宠锡钦予时命励尔嘉猷初任壮大二任三等下三任二等下四任巴牙喇甲喇□章京五任拜他喇布勒哈番品级法一旦大 

　　皇清诰赠光禄大夫都察院左都御史胡公之碑 

　　资政大夫一等阿思哈尼哈番兼佐领萨烂墓 

　　皇清诰封朝议大夫直隶任邱县知县商讳衡童初府君恭人胡氏太君之墓奉祀男起载敬立 

　　皇清诰封荣禄大夫王公之墓 

　　皇清诰封建威大夫阿哈泥碑 

　　通议大夫何公之墓 

　　议政大臣经筵讲官刑部尚书光禄大夫世袭阿达哈哈番巴图鲁翁公碑 

　　皇清诰授通奉大夫四川布政使司市政使西崖林公封夫人姜夫人之墓 

　　清故李公如梅白氏李氏府君墓 

　　诰封中议大夫愽公 【讳】 赉之墓不孝男硕岱敬立 

　　皇清诰赠光禄大夫总督江南江西等处地方军务兼理粮饷操江兵部右侍郎兼都察院右副都御史加三级满公 【讳】 达尔翰之碑 

　　钦命镇守福州等处左翼副都统世袭拖沙喇哈番臣鄂鼐敬立 

　　皇清诰封建威大夫瓦克善碑 

　　皇清敕授文林郎山东德平县知县商 【讳】 起云封府君之墓承嗣男培荣敬立 

　　诰封文林郎显考李公永盛府君之墓 

　　颖川陈氏墓志之碑 

　　大清顺治十三年岁在丙申十二月十二日立 

　　皇清诰封光禄大夫镶白旗满洲都统议政大臣镇安将军马公神道碑 

　　皇清诰封光禄大夫经筵讲官议政大臣吏部尚书管礼部尚书事务兼管太常寺事佐领席公之碑 

　　皇清诰封奉政大夫尚宝司副理事官加一级讳盘王公府君墓 

　　皇清诰赠光禄大夫经筵讲官议政大臣吏部尚书管礼部尚书事佐领加一级姚公之碑 

　　户部侍郎世袭一等子觉罗额公讳尔德之墓 

　　皇清诰封光禄大夫议政大臣经筵讲官刑部尚书阿公之碑 

　　皇清诰封光禄大夫议政大臣经筵讲官兵部尚书索公之碑 

　　皇清广西巡抚马文毅公同时被难叔子马世洪季子马世泰之墓 

　　皇清广西巡抚马文毅公殉难妾刘氏之墓 

　　皇清广西巡抚马文毅公长子妾殉难苗氏之墓 

　　皇清广西巡抚马文毅公诸仆随主殉难周建□马云皋王□春唐进□倪天宝讳厨子马进福小四儿之墓 

　　皇清光禄大夫湖广巡抚都察院右副都御史谥勤恪纳道公神道碑 

　　皇清原诰授资政大夫参领兼佐领加一级今诰赠光禄大夫理藩院尚书加一级默德公碑 

　　建威将军兼护军统领追封内大臣吴丹墓 

　　皇清诰授光禄大夫镇守江宁等处将军哈公之墓 

　　皇清诰赠陕西西安按察使司按察使加九级资政大夫艾公碑长男满丕诰封奉政大夫次男满普陕西西安按察使司按察使加九级诰封资政大夫孙梁来监生葛尔度吏部七品笔帖式伊尔度亲军校曾孙马壮监生曾孙马尔轰阿监生七十三 

　　皇清诰封陕西西安按察使司按察使加九级满公碑长男葛尔度吏部七品笔帖式孙马尔轰阿次男伊尔度亲军校孙马尔赛监生 

　　皇清诰封光禄大夫经筵讲官议政大臣礼部左侍郎兼管右侍郎事代理镇门将军印务兼管佐领加七级仍带纪录九次吴公讳努春之碑 

　　通大司马墓 

　　侍郎资政大夫拜他喇布勒哈番再加一拖沙喇哈番管牛彔甲喇章京加一级硕尔铎碑 

　　皇帝谕祭一等阿达哈哈番阵亡加一拖沙喇哈番桑图之灵曰鞠躬尽瘁臣子之芳踪恤死报勤国家之盛典尔桑图赋性忠直国尔忘身御敌冲锋奋勇阵殁朕用悼焉特颁祭葬用慰幽魂尔如有知尚其歆此 

　　诰封一品夫人元配先室赫舍勒氏夫人神道男图斌书丹 

　　诰赠光禄大夫前议政大臣左都御史兼满洲都统总督广东广西等处地方军务粮饷兵部尚书显考马公一品夫人显妣马嘉氏太君神道 

　　高祖考光禄大夫彪喀曾祖考光禄大夫奇彻特祖考光禄大夫普善先考光禄大夫副都统锺机达二伯考光禄大夫高合德巴图鲁大伯考中宪大夫酬合德长子光禄大夫达尔占次子中宪大夫三等侍卫萨尔占高祖妣一品夫人沙米牙喇氏曾祖妣一品夫人沙米牙喇氏祖妣一品夫人土色勒氏先妣一品夫人觉罗氏二伯妣一品夫人图尔敦氏大伯妣老恭人沙米牙喇氏长媳一品夫人觉罗氏长媳一品夫人觉罗氏次媳庶人张锦氏 

　　皇清诰授光禄大夫前军统领佛公之墓 

　　通议大夫刑部郎中加三级桑豪之碑康熙三十八年三月谷旦孝子石柱立 

　　康熙三十七年岁次戊寅清和月谷旦孝男石文晟文桂文彬文懋等敬立 

　　康熙三十二年岁次癸酉孝孙山西平阳府知府加四级石文晟总督仓场户部右侍郎加四级文桂候补知府加四级文彬内廷供事食八品俸文懋立 

　　皇清诰封中宪大夫曹公讳世爵太恭人张刘氏墓甲午年八月十三日午时生壬午年七月二十三日子时卒 

　　皇清诰封一品夫人石母赫氏太君之墓大清乾隆岁次乙仲春 【乙仲春：乙□仲春】 月谷旦銮仪卫云麾使兼佐领孙珠兰泰敬立 

　　皇清诰封文林郎曹公讳世荣孺人焦徐氏墓辛丑年十二月十六日辰时受生癸卯年二月二十五日亥时分卒 

　　皇清诰封信武将军曹公讳之俊之墓原命丁己年正月初二日巳时大限乙巳年九月十九日寅时卒孝男曹文郁立 

　　康熙二十八年岁次己巳正月谷旦孝男文晟文桂文彬文懋率孝孙如纶咸德元德如德祖德广德培德怀德仝敬立 

　　皇清诰封光禄大夫关紫公一品夫人李太君之墓 

　　皇清诰封光禄大夫璜公公一品夫人姜太君之墓 

　　皇清诰授资政大夫嵋山公二品夫人马太君之墓 

　　皇清诰赠少傅兼太子太傅谥忠勇原任都统伯加少保兼太子太保石公元配何夫人之墓 

　　皇清诰授光禄大夫絅庵公一品夫人李太君之墓 

　　大清乾隆二年八月二十六日吉旦孝男三等侍卫新泰升泰荫生南泰孙亲君石柱仝恭立 

　　皇清诰授资政大夫骠骑将军线公讳应奇之墓戊申年十二月十七日丑时生顺治十年二月二十七日申时卒 

　　兄高国忠高国翰高国柄侄男高世杰高世明高世贤嗣男高世爵高世荣高世登高世孝侄孙高功高魁高有高升孙男高良高亮高武高登高彪重孙高弘业高弘谟高弘緸高弘胤高弘烈 

　　雪屐寻碑录卷十六  
