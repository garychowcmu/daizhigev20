　穆宗庄皇帝实录序
　　朕惟自昔英君哲辟历世久远而德业之美传之无穷者实赖载籍存焉自尚书以来可考镜已我
　　祖宗列圣俱有实录藏诸天府朕兹嗣服惟新追念我
　　皇考穆宗庄皇帝鸿德显功增光
　　列祖有前古帝王所不能及者而
　　临御六年奄弃天下桥山弓履之慕朕实与群臣百姓同之夫日表既沦瞻言弥远惟不忘者在人心而不朽者在典籍乃命儒臣开局分曹参综故籍勒成实录七十卷起嘉靖四十五年十二月终隆庆六年五月凡昭为成功发为文章巍然焕然靡不具述其臣下之所论建四方之所奏报欲以考见事原亦附载焉朕既亲裁其文谨序诸卷首惟我
　　皇考自冲龄岐嶷天人之望已归及出居藩邸韬光养晦者十有余年虽身不降乎轩序而亲礼文儒咨诹经义以至闾阎之细曲边境之遐远其安危休戚之状日轸于怀既即大位承
　　世祖精核之后务在和宁寓内宽赋省刑以佐元元之急故一时注措往往先惇大后操切守画一戒纷更天下宴然不见其发声动色而乾刚内运挈持太阿左右干纪之奸疆场偾事之吏名籍册（日本内阁文库本册作丹，是也）书一无所贷可谓龙德正中张弛并用者矣迨夫恭已化成泽南洽而威威字据抱本补北畅执叛斩馘旅献阙廷然犹旰食而忧外宁侧身以谨
　　天戒简迪髦俊屈从谠言载其俭德谨终如始用能登世丕平以至于予冲人嗣业守绪幸不失坠则我
　　皇考实佑启之虽享国日浅而弘远之谋光大之业皆诸臣耳目所见闻据事属辞庶几不失其真焉于戏文献足徵羔□火墙如睹我
　　皇考于是乎不亡矣而后之为子若孙者三复是编其尚思葆佩而宪章之哉是为序万历二年七月十三日进实录表
　　后军都督府掌府事府事太子太保英国公臣张溶等诚惶诚恐稽首顿首
　　上言伏以
　　玄德配
　　天谟烈增光于十叶
　　鸿名揭日简编垂信于万年
　　圣为法而可传道在人而未坠播之典籍焕乎文章于昭启佑之功丕显
　　觐扬之孝钦惟
　　穆宗契天隆道渊懿宽仁显文光武纯德弘孝庄皇帝
　　乾刚独运
　　离照重明渊微妙不测之神＜宀十见＞裕得有容之体高宗思道故恭默而弗言文帝化民惟清静而自正
　　临朝穆穆讲学孳孳规模动法乎
　　祖宗谕教蚤端于
　　储贰躬承
　　郊庙严事
　　亲飨
　　帝之仪首正
　　宫闱谨治国齐家之则补苴废阙荡涤烦苛罗岩穴之耆英轸闾阎之疾苦法行自近内无凭社之奸罪疑惟轻下有覆盆之照乃若留心于边务故尤拊髀于将材阅武治兵修六王之上抱本作长略降胡诛粤轶千古之奇勋
　　朝廷既极其清明夷夏咸归于靖谧尧衢就日方兴鼓腹之歌轩鼎垂（日本东京图书馆本垂作乘）云忽起攀髯之痛仪刑未远损益可知恭惟
　　皇帝陛下
　　天纵睿资
　　性钟纯孝成王嗣服当制礼作乐之期明帝守文多考古宪今广本抱本作经之事念
　　皇考之神灵如在遗恩广本抱本作思尚结于寰区而国家之彝典具存惇史并藏于石室特廑
　　明诏俾辑旧章乃于隆庆六年十月
　　命臣溶为监修官臣居正臣调阳为总裁官臣希烈臣士美臣镗臣时行臣锡爵为副总裁官臣应期臣经邦臣洛文臣国臣万化臣志皋臣家屏臣一俊臣于陛臣显卿臣维祯广本作桢臣位臣世能臣一桂臣慎行臣赓臣懋孝臣长春臣偕春臣宪臣启愚臣一贯臣孔教臣谦为纂修官臣溶暨臣居正等发内府之缄縢参
　　累朝之义例明徵简牍无烦诹度于风谣取信见闻不必网罗于放失爰分曹而析类仍计日以程功庶务之因革弛张无微（内阁文库本微作徵）弗载
　　一人之命令政教有举必书事既核而非浮言故详而不厌俯仰六年之近庶几如见于羙墙是非百世之公敢谓遂同于衮钺兹以二年七月恭成
　　穆宗庄皇帝实录七十卷
　　宝训八卷合目录凡例八十册谨缮写进
　　呈臣溶等职滥编摩才疎论著窥天测海高深莫罄于形容载笔操觚意义粗陈于梗概聊以备汗青之录傥可逃尸素之讥伏愿
　　逊志缉熙
　　留神继述道德风烈丕扬
　　祖考之闳休训诰典谟远绍帝王之盛治臣溶等无任瞻
　　天仰
　　圣激切屏营之至谨奉
　　表随
　　进以
　　闻
　　万历二年七月十三日后军都督府掌府事太子太保英国公臣张溶等谨上表日下二十二字据广本补
大明穆宗庄皇帝实录卷之一
　　穆宗契天隆道渊懿宽仁显文光武纯德弘孝庄皇帝  世宗钦天履道英毅圣神宣文广武洪仁大孝肃皇帝第三子也母曰  孝恪皇太后杜氏初  世宗以储嗣未广建高禖之祀亲佩弓韣率后宫以祷  太后时为康嫔常从祀焉嘉靖十六年正月廿三日  上诞生及周岁日  世宗与后妃诸嫔萃尚方诸玩物以试志  上首取龙旗尽鼓及五行石每取輙进  世宗  世宗以为奇甚爱之嘉靖己亥二月朔册封为  裕王与庄敬太子景恭王同日受册宝中官误以  皇太子册宝送  上宫中而  裕王册宝乃在太子所是时庄敬已有疾不能成礼  上丰神秀朗举止端庄见者以为有帝王之度中外系心焉已而庄敬薨闻者喜相慰曰天所启也嘉靖壬子出阁讲读每儒臣进说经义必注目歛容听受之虽风雨不辍  癸丑  大婚礼成出居于诸王邸  世宗久不视朝  上常以岁时入问安不輙见顾小心敬畏执子道惟谨起居出入动遵礼法居潜邸中十余年未有游娱弋猎之幸身履富贵而闾阎微隐輙尝闻知禁职左右未尝之市中有所求取宽仁孝敬天下莫不闻焉时主鬯久虚  世宗春秋高恶言立储事然以  上长且贤继序已定不待册建也而中外不测屡有言者  世宗乃遣景恭王就国以安人心又尝语辅臣欲传位  上不果及  世宗上宾  上乃从王邸中入践天子位焉  世宗明断英武  上即位承之以宽厚躬脩玄默不降阶序而运天下务在属任大臣引大体不烦苛无为自化好静自正故六年之间海内翕然称太平天子云  嘉靖四十五年十二月丁酉朔  辛丑  以大行皇帝宾天告于奉先殿  颁遗诏于天下  报讣音于宗室诸王  严京城守卫  命礼部会翰林院议大丧礼仪礼部进  大行皇帝丧礼仪注  一自闻丧日为始不鸣钟鼓  一在京文武官员闻丧素服乌纱帽黑角带自明日为始俱晨诣思善门外哭临退宿于本衙门不饮酒食肉第四日第四日各具斩衰服诣思善门外朝夕哭临三日又朝临七日各十五举声而止凡入朝及在衙门视事用布裹纱帽垂带素服腰绖麻鞋退即服衰服通二十七日而除  一在京文武官三品以上命妇麻布大袖圆领长衫麻布盖头晨诣思善门外哭临三日仍素服通二十七日而除  一听选官办事官监生人材吏员僧道坊厢人等俱素服明日晨赴顺天府朝阙哭临至第四日各官具斩衰服监生人等素服朝夕哭临三日各十五举声而止仍素服通二十七日而除其军民及妇女亦素服二十七日而除  一外国四夷使臣工部造与孝服随朝官哭临奠祭  一在京诸寺观各声钟三万杵  一在京禁屠宰十三日一在外诸王世子郡王及王妃郡王妃郡主以下闻讣皆尽哭尽哀行五拜三叩头礼毕并易素服第四日服衰服二十七日而除  一遗诏到日在外文武官员人等素服乌纱帽黑角带行四拜礼跪听宣读讫举哀再行四拜礼毕各斩衰服于本衙门宿不饮酒食肉朝夕望阙哭临三日各十五举声而止仍素服通二十七日而除  一在外官员命妇闻丧素服举哀三日通二十七日而除其军民男女素服十三日而除奉  令旨免命妇哭临
　　○甲辰立春顺天府官进春免百官宴  文武百官军民耆老人等奉笺劝进其词曰伏以景运会昌大一统山河□威圣人继作衍万年历祚之长凡在照临举同推戴帷我有明之缔造于昭世德之洪延  二祖开基大烈永贻于燕翼  六宗承绪深仁益固于龙图我  大行皇帝刚倢粹精圣神文武收四十五载道久化成之效绵二百余年重熙累洽之休  龙驭上宾乌号莫及眷兹付托允属元良敬惟  殿下睿质天成英资神挺绕枢纪瑞夙符诞  圣之期辟馆崇儒益懋纯王之学比承  遗诏俾嗣丕基四海讴歌庆吾君之有子  九穹眷祐绵大命于无疆远迩具瞻幽明叶赞伏愿  殿下仰遵  先志早践  皇图揭日月以升华鼓风雷而涣号  上以奉  九庙神灵之统下以慰万邦黎献之心臣等俯伏阙庭合词劝进乾旋坤转拭目观万象之新雨施云行翘首望六龙之御臣等无任惓惓俟命之至  令谕答曰  皇考大行皇帝奄弃万邦予兹茕茕在疚即位之事实不忍闻所请不允
　　○命内外诸司造葬仪冥器
　　○乙巳文武百官军民耆老人等再奉笺劝进曰伏以  九昊储庥方嗣兴于景祚百神协祐特传序于  长君既骏命之有归宜鸿仪之聿举谨陈下忄□因再渎  宸严我  大行皇帝祗敬  三灵宪章  列圣神功峻业世允底于昇平武烈文谟道益隆于祐启眷兹承祧之重托诸主器之良敬惟  殿下仁孝旁孚几神内蕴勋华协德令闻久著于龙潜历数在躬大宝宜承于燕翼  圣怀谦抑未赐允俞众望忧惶罔知底定臣等窃惟天下至大不可一日而无君万几至繁不可斯湏而或旷是以康王翌日而践祚盖遵成考之言景帝释服而视朝无改孝文之制粤我  祖宗之故事亦帷缵述之是图逖考前闻率由斯轨伏望  殿下深思大计少抑哀衷君主万方上以副  天心之眷祐躬亲庶政下以慰众志之瞻依臣等无任恳切俟命之至  令谕答曰卿等再笺劝进具见诚恳但予终天之恨方殷岂忍遽即大位所请不允
　　○丙午文武百官军民耆老人等三奉笺劝进曰伏以佑下民而作之若方新帝命有大德者得其位宜顺人心况神器不可久虚而  宗祧必当有主启既贤于继禹舜自合以绍尧敢干咫尺之威不顾再三之渎敬惟  殿下灵承丕绪昭受贞符学廑文后之缉熙德迈代王之仁俭一索而乘震兆久叶于大横六龙以御乾世方望其首出矧弥留之有托惟克纂之是期虽南向让西向让坚不肯居然天与之人与之竟将焉往且王者循民之欲每屈已以安民惟圣人酌礼之中贵抑情而从礼若忽于负荷独持哀痛之情是身为帝王俯同士庶之行非天下国家计如  宗庙  社稷何臣等是用频烦致恳迫切陈词如犬马之诚未伸则阊阖之扣不已伏愿  殿下以遗大投艰为虑以代天理物为心少纾罔极之怀遄发乃雍之旨恢皇纲而接帝统保运祚于泰山磐石之安缵  考服以培  祖基绵本支于瓜瓞椒聊之盛臣等无任恳悃激切俟命之至  令谕答曰卿等谓予当奉  天命遵  遗诏笺劝至于再三陈义甚正勉抑哀情用从所请乃谕礼部曰  皇考大行皇帝上宾予哀痛悲号五内摧裂而文武群臣军民人等以  祖宗基业之重  皇考遗命之严三上笺劝进义正词恳不得已勉从所请兹当祗告  天地  宗庙  社稷即皇帝位尔礼部其择日具仪来闻
　　○丁未礼部进即位仪注一先期司设监等衙门于中极殿设御座于皇极殿设宝座钦天监设定时鼓一遣官以是日早祗告  天地  宗庙  社稷一是日早  上具孝服亲诣  大行皇帝几筵祗告即位受命毕即具衮冕服于皇极殿丹陛上拜  天行五拜三叩头礼次诣  奉先殿谒告  祖宗毕仍以衮冕服诣  大行皇帝几筵行五拜三叩头礼毕出御皇极殿一先期尚宝司设宝案于皇极殿鸿胪寺设诏案于殿内东表案于丹陛上教坊司设中和韶乐悬而不作锦衣卫设云盖云盘于殿内东别设云盘于承天门上设云舆于午门外鸿胪寺设宣读案于承天门上西南向一是日早鸣钟鼓锦衣卫设卤簿大驾文武官员各具朝服入候丹墀内  上服衮冕御中极殿鸿胪寺官传旨百官免贺遂引执事官就次行礼赞请升殿  上由中门出御皇极殿宝座锦衣卫鸣鞭鸿胪寺赞百官行五拜三叩头礼讫百官出至承天门外候鸿胪寺请颁诏翰林院官捧诏授礼部官遂置于案上云盘内由殿左门出至午门外礼部官捧诏置云舆内迎至承天门上开读行礼如常仪初钦天监择二十六日丑时奏上  令旨改午时
　　○戊申  令谕礼工二部曰  大行皇帝豫造  永陵迨今年久其令礼工二部堂上官各一员会内官监至彼恭视议修饰之于是礼部左侍郎潘晟工部右侍郎徐纲率钦天监监副杨绘诣  永陵
　　○是夜京师地震
　○己酉礼部以二十六日即位礼宜从吉是日请暂免百官朝临更移后一日从之
　　○壬子  上即皇帝位是日早遣成国公朱希忠宣城伯卫守正等告  天地  宗庙  社稷  上亲告  大行皇帝几筵毕午时出御皇极殿即位命文武百官免贺免宣表止行五拜三叩头礼遂颁诏大赦天下诏曰惟我  祖宗圣圣相承至治鸿功超越千古暨我  皇考大行皇帝以经文纬武之德建安内攘外之勋增光  先朝垂庇后世方幸永赖遽尔  上宾特廑凭几之言属以神器之重朕茕茕在疚本不忍闻而文武群臣下及耆老军民合词劝进至于再三辞拒弗获乃遵  遗诏以是月二十六日祗告  天地  宗庙  社稷即皇帝位以明年为隆庆元年仰惟  末命之昭垂深望继述之兼善俛焉自省岂所能胜然而  先志不可不成  圣训不敢不奉是用推类以尽义通变以宜时期衍旧恩遹弘新化所有合行事宜条列于后一  郊社等礼及祔葬祔享遵奉  遗诏各稽  祖宗旧典斟酌改正礼部会官查议旧礼某项当复新礼某项当罢某礼当行于某处某礼当举于某时并  陵葬  庙享当祔之正逐一开具奏请一自正德十六年四月以后至嘉靖四十五年十二月以前建言得罪诸臣遵奉  遗诏存者召用殁者恤录吏礼兵部作速查开职名议拟具奏一方士人等遵奉  遗诏查照情罪各正刑章王金陶仿申世文刘文彬高守中陶世恩妄进药物致损  圣躬着锦衣卫拿送法司从重究问唐秩章冕等各以符法滥叨恩赏着押发原籍为民书造局真人府官道礼部查系在京宫观取用者发还宫观系在外龙虎等山取来者遣回本处焚修其所授太常寺官职及真人高士名号尽行革去一斋醮工作遵奉  遗诏悉皆停止其原建斋醮之所令应作何处置礼部逐一查议题请工部料价并竹木等两京内府各衙门叚疋器皿香蜡柴炭匠役等光禄寺品物酒饭等但有因斋醮工作加派者该部通行查奏停革一织造采买等项除狭西织绒河南广东织葛广东采珠买黄白蜡降真香及与福建买龙涎香云南采宝石采矿金江西烧造磁器并各处采芝遵奉  遗诏悉皆停外其南京苏杭织造内臣诏书到日俱即回京各衙门角□羊与钱粮着南京工部工科浙江巡按御史查照造完叚疋扣筭该银若干将叚疋具奏起角□羊剩下银两俱送户部接济边用造册奏缴已派未纳者行令徵完准作下年工部料价却于下年派数内减除以苏民困其因绒葛珠宝香蜡金芝磁器项所派钱粮已徵在官者截数起角□羊户部未徵者亦各徵完准作下年应角□羊工部料价减除派数一自嘉靖四十五年十二月二十六日昧爽以前官吏军民人等有犯除十恶至死与诈传诏旨交结近侍通夷失机强盗人命及侵盗边海腹里仓库漕运钱粮并贪酷枉法逆党左道扇惑人民为从营干钻剌指称马□匡骗潜住京师窥探为奸者俱不赦外其余已发觉未发觉已结正未结正罪无大小咸赦除之敢有以赦前事相告言者以其罪罪之一天下军民十分穷困国用虽诎岂忍照常徵派隆庆元年分漕运米特与改折十分之三其余不分京边起存本折各特免十分之五该部及各抚按官仍设法稽查使沾实惠其嘉靖四十三年以前一应户部钱粮已徵在官者截数起角□羊拖欠者尽数蠲免如有将已徵捏作未徵侵欺盗用许诸人奏告拿治不在赦宥之例四十三年以后未完者查开的数分作三年带徵毋容奸顽得遂侵赖先将分过带徵数目具奏一内府各衙门供应钱粮朕加意节省用自有余该部务查照弘治年间及嘉靖初年旧额酌量徵派其以后年分加添者尽行革除将革过数目奏知仍造册送科备照如各衙门假以缺少为由行文加派及该部阿奉准行者科道官即时参奏治以重罪一内府各监局库所收叚疋军器香蜡等项钱粮户工二部奏差风力科道官二员前去吊取文卷备查原收若干用过若干见存若干约彀几年支用造册奏缴该部将以后应派之数酌量折徵银两角□羊部以济边用一嘉靖四十四年以前兵部牧马草场子粒及骑操孳牧寄养等项马匹应追亏欠倒失被盗桩头等银工部罗叚绢麻铁鱼鳔翎毛皮张天鹅觔角漆料白榜纸砍柴木柴柴炭擡柴等银及工卯银如有拖欠尽行蠲免其已徵在官者照常起角□羊若一应人役将已徵捏作未徵侵欺盗用许诸人首告拏治不在今赦宥之数一犯罪发高墙宗室除叛逆及内乱强盗人命不宥外其情罪有可矜疑及身故而遗下妻妾无依者抚按衙门查明原犯情由开具奏请一在京在外见监人犯除已差官审录外三法司仍将部院锦衣卫见在轻重各犯会同审问如有亏枉即与辩理其先年重刑犯人家属有不系原问正律一时比例流置者查理明白放回原籍宁家随住一在京在外缉获强盗妖言奸细等项必湏赃证的实不许贪功图利及听信无赖戳番之徒妄拏诬陷违者治以重罪其南京法司止许受理在城及百里内军民词讼如原告在城而被告在百里外者不得概行拘提若事发五城俱要送问不许该城輙擅取招追收纸赎内外守备衙门除盗贼机密重情拏送法司究问外其余人命等项词讼并不许干预一在京在外监追还官入官给主赃物除监守侵盗在仓在库在场银两草束及在仓库领出角□羊运并一应收掌系官钱粮而侵盗者俱照旧监追外其入官赃百两以上给主五十两以上若监追二年之上正身已故家属代追各勘无家产堪以变卖者开具所犯情罪奏请定夺若入官给主之赃不及前数监追半年之外正犯身故勘无家产悉与宥免若系埋葬银两正身见在仍依律追给以恤死者一南京五府掌印佥书管军管事公侯伯都督总兵副总兵等官锦衣卫掌卫事并管南北镇抚司事指挥以上官六部等衙门四品以上官并学士及各总督提督巡抚官俱着自陈去留取自  上裁五品以下文职两京吏部会官考察浙江等处两京方面官各该抚按会同考核应黜降致仕者从公分别具奏仍各听科道官拾遗其科道官湏公同评议不许匿名投匦暗肆中伤一朝廷用人惟求任当其才若拘泥资格使举人绝望于九卿岁贡不得为方面殊非饬吏治作士风之意今后吏部用人毋拘三途但有才能卓异者即便破格擢用以示激劝一今内外衙门添设官员数多加增俸薪有损无益吏部便行在京各衙门在外抚按官逐一查议果系紧要方许存留其余冗员一体具奏查革其事简衙门一官可兼二事者员缺暂停铨补一各处府州县大小繁简冲僻难易不同或逸而得誉或劳而速谤既乖升黜之宜遂起避趋之巧士风日坏吏治不修吏部通将天下府州县逐一品第定为上中下三等遇该推升选补量才授任各官考语奖荐同在优列者先尽上等府州县升擢行取次及中等次及下等不惟视等以为岁月之迟速仍视等以为官资之高下内有才优才短更调者各就中酌处其各将官所任地方兵部亦以边腹冲缓分为三等遇该升调照此施行一凡致仕间住为民充军官员不系考察及犯私罪者不拘自陈被论吏部逐一查开奏请充军者放回原籍为民为民者与冠带闲住闲住者与致仕中间如有才望过人年力尚壮曾经荐举者许一体遇缺推用一在外两司有司官贪酷恣肆皆由巡按御史不能正身格物及举劾不公所致其御史失职又由都察院狥情将考核视为虗文所致今后御史出差回道都察院务要秉公持正严行考核如或隐护该科即行紏劾该科如敢扶同事发一体重究一今后抚按官劾到官员但有犯该赃私人命者吏部务行提问追赃偿命不许概拟为民闲住所追赃银巡按御史年终各另奏角□羊户部以资边饷不许混入岁角□羊赃罚数内其该角□羊部及备赈赃罚银两必遇地方用兵修城等项重大紧急事务方许动支如有仍行馈送并吊取私用及隐匿入已者司道府州县官听抚按参奏抚按有犯听两京科道紏奏其司道府州县官巧立名色劝借军民及于本等罪赎之外加罚银两米谷马牛等物或将军民无子争继之家尽没家产入官尤为非法着各该抚按官严行访拏禁革如抚按官纵容听两京科道官指名参治一各处角□羊纳钱粮马匹等项到京被各内外管事人员生造事端刁蹬需索使用之数多于本物以致上纳不敷展转受累该部申明禁约许受害之人指实奏告各治以罪其各门各库近年额外增设内官司礼监尽行革回一近来抚按官及各差御史访察拏人多不得实本欲惩恶反害良善其两司府县乘机效尤违法益甚今后并不许再行访察违者吏部都察院即行参奏重加黜罚一各地方官以讲武为不急以玩寇为苟安将盗贼妖逆隐蔽纵容不早扑灭往往酿成大患今后巡抚守巡兵备及有司卫所掌印巡捕等官务要操演人马团练保甲缉访奸盗杜于将萌如再庇恶殃民巡按御史严行参论以凭重治一宣大山西地方军民人等或因犯罪逃入虏中或因抢去住彼年久遂为虏用间有欲率领亲识仍还本土者又虑官司追究往事不敢自归殊为可悯兵部便行该镇总督镇巡及将领等官务要用谍示信多方招徕如有率众来归者厚加抚恤仍具所率人数以闻以凭酌量赏录辽东及狭西三边一体施行一各边将士立有战功往往勘覆稽迟赏不足劝都察院便行文各该巡按御史将嘉靖四十五年十二月二十六日以前未勘报功次俱限三个月以里勘覆今后凡有查勘俱不许出三个月都察院置簿一扇将发行勘合日期登记查考如有迟缓即行参论其宣大蓟辽等镇多有奸民冒认锦衣卫舍丁及阵亡军人子侄滥升官旗又或一人而数处立功一时而两三处立功均为违法兵部兵科逐一清查奏请降革一节年行勘文武职官迁延不报以致奸恶者竟得隐脱被诬者率致湮弃诏书到日各该抚按官通查原承行官司立限催勘奏报如仍怠违参奏处治一近年病故大臣有应得恤典而未得亦有不应得而得者科道官举奏定夺一凡庆贺谢恩等＜锍-釒＞非旧制所有者俱各停免其一应题奏亦要明白简直不许以繁词及鄙亵之言渎扰一今后在京在外文武衙门大小官员俱要励端慎廉静之节去虗浮怠玩之私上报国恩下保名位一应弊政诏书开载未尽者陆续自行查议奏革其凡可以正士习紏官邪安民生足国用等项长策仍许诸人直言无隐于戏觐耿光而扬大烈方勉尽于孝思赞帝轨而翊皇猷实有资于忠荩凡尔有位尚体朕心各摅匡辅之诚共保昌熙之祚播告中外咸使闻知
　　○释户部主事海瑞于狱中瑞先以谏玄修事被杖下狱论死  上在潜邸素闻其剀直故亟释之士论称庆
　　○癸丑礼部言  大行皇帝大丧成服已毕惟  皇上念  宗庙  社稷之重少节哀情出御宣治门听政  上报可命以元年正月二日御门视事具仪来闻
　　○礼部又言岁暮大祫孟春时享皆国之大礼我  皇上承奉  宗祧宜亲致祭而  大行皇帝服制未除  皇上哀慕方殷不敢遽请考之古礼云不与祭则摄而说者以为有故乃不与祭如居丧之属是也今次二祭请遵弘治十八年例暂遣官摄事乐设而不作鸿胪寺免请升殿  皇上即丧次致斋恭候释服遇有大祭仍遵  祖宗旧制  圣驾亲行其陪祀官员今亦在二十七日之内宜俱令暂免俟释服之后恭陪如常从之
　　○甲寅命钦天监造隆庆元年大统历通行天下
　　○乙卯礼部进宣治门视事仪注隆庆元年正月初二日早  上衰服御宣治门视事文武百官素服腰绖行奉慰礼初三日以后服制仍前至初十日遵  遗诏二十七日服制已满自十一日以后请循  孝宗敬皇帝旧例  上释衰服易素翼善冠麻布袍腰绖仍御宣治门视事文武百官素服乌纱帽黑角带皂靴朝参俱不鸣钟鼓俟  大行皇帝祔  庙之后变服如常报可
　　○以大祫告  太庙  祧庙遣驸马都尉李和许从诚行祭
　　○葬常嫔高氏王氏
　　○铸给通政使司隆庆年号条记
　　○户部奏明年天下户口食盐应徵钱钞市民男妇减半纳钞乡民分派缺粮仓分纳米愿纳钞者听司府州县该起运京库者如嘉靖十六年例每钞一千贯钱二千文折银四两徵角□羊其起运宣府等处者照例折徵存留者本处贮库准折官军俸粮仍行大名府遵嘉靖二十四年例将应角□羊保定府库钱钞内拨钱二十八万五千七百六十文钞一十四万二千八百四十贯角□羊部转发蓟州贮库以备营州五屯卫并宽河一所官员折俸支用以后年分如例行从之
　　○丙辰行大祫礼于  太庙命驸马都尉谢诏代
　　○太常寺言岁暮祭告内殿宜遣官行礼  上谓是日已奉祫祭命罢之
　　○遣太常寺官祭太岁月将之神
　　○以明年正旦节遣玉田伯蒋荣彭城伯张熊成安伯郭应乾清平伯吴家彦分祭  长陵  献陵  景陵  裕陵  茂陵  泰陵  康陵  永陵锦衣卫都指挥同知王极祭  景皇帝陵寝锦衣卫指挥同知文承武祭  孝洁皇后  哀冲  庄敬二太子中官祭  恭让章皇后及废后吴氏荣淑康妃妃李氏世子蓝田王各陵园
　　大明穆宗庄皇帝实录卷之一终
　明穆宗庄皇帝实录卷之二
　　隆庆元年春正月丁巳朔  上行拜  天礼于宫中恭祭  大行皇帝几筵以大丧免百官朝贺
　　○免百官宴赐节钱钞锭
　　○通政司言旧例自正旦至二十日以节假免奏事封本兹值  皇上御门听政励精万几之始请封奏如常从之
　　○戊午  上御宣治门视事文武百官行奉慰礼
　　○敕谕礼部曰朕惟自古明君谊主莫不称述其亲之功德荐之美谥垂诸无穷盖所以广仁而崇孝也我  皇考大行皇帝英姿天挺  圣学日新临御四十五年裁决庶政威权无一日不在于朝廷子惠群生意念无一时不存于海宇恩流如雨露令发如雷霆外清夷虏之氛内奠邦家之祚斯则成功巍然不可尚矣至于肇明典礼植万古之纲常屡布训词阐千圣之秘赜制作大备声教四敷其文章焕然又莫或并焉朕方与天下臣民均切怙戴  昊天不吊  龙驭上宾眷惟眇冲嗣奉丕绪既仰承于佑启敢或后于显扬谨按彝规升荐  鸿号爰稽颂德之公论用昭传美之至情尔礼部其集文武群臣定拟  尊谥择日恭上册宝钦哉
　　○己未  宣宗章皇帝忌辰  奉先殿行祭礼遣广宁伯刘允中祭  景陵
　　○敕谕礼部曰朕仰荷  皇天眷命遵奉  皇考遗诏嗣守丕基君临万国溯惟庆源所自我  生母荣淑康妃恩实大焉朕曩居外邸
　　○奉养之礼既莫罄于生前光扬之典又未崇于身后追思罔极痛切于衷夫孝在笃于所生爱必由于亲始今朕方以孝治天下而  母恩未报大礼未举其何以表因心之谊立成教之本哉昔我  皇伯祖考孝宗皇帝上  生母淑妃尊谥曰  孝穆慈惠恭恪庄僖崇天承圣皇太后祔葬  茂陵建  奉慈殿于大内岁时祀享万世称孝焉兹当如故事仰稽  懿德恭荐  鸿称举迁祔之上仪营祀享之专宇尔礼部其会官详议来闻
　　○礼部进上  大行皇帝尊谥议文仪注前期一日鸿胪寺官于宣治门设谥议文案至日早  上衰服御门捧谥议官立于阶之东文武百官各素服诣丹墀行四拜礼礼部官奏进  尊谥议文序班引班首官稍前捧谥议官以文授班首官班首官捧由中道进  上起至谥议文案之北班首官跪置谥议文于案百官皆跪  上视毕以谥议文授翰林院官命撰谥册翰林院官跪受兴捧从中道出  上复坐班首官与百官俱俯伏兴班首官复位俱行四拜礼毕序班撤案  上还宫
　　○庚申升大理寺少卿邹应龙为太仆寺卿
　　○辛酉吏科都给事中胡应嘉等言  祖宗朝军国大政皆躬临臣下处断自  英宗皇帝以冲年即位辅臣偶从权宜创为早朝奏事之例遂相沿不改然所奏者惟常行数条先期拟答承旨即退具文而已  孝宗皇帝时虽循往例奏事犹日接见大臣从容延访故弘治之政于今称盛焉恭惟  陛下总揽万几章奏纷沓今视朝之后即深居法宫不与大臣面议则内阁拟票岂能一一尽究意指  陛下且将自竭聪明以临之诚恐  圣虑既烦  圣躬必倦倦心一起百弊俱生此不可不慎防其渐也自今丧礼稍暇宜强抑哀情轸念大计每日朝罢必御文华殿令三四辅臣不时进见凡兴革用舍大政咸与面计裁决事属六部则召对诸卿义当疑难则顾问儒臣神智不劳而聪明日扩万代瞻仰在此举也臣又考前代宰相入阁议事必使谏官随入诸所陈奏皆得预闻而国朝之制令六科轮官于殿廷左右纪录  圣旨盖亦前代遗意乞恢弘旧典此后接见大臣必命科臣更番随入凡有奏事不忠者听其面折是非或退而参论则大臣咸尽诚款而  圣体亦得垂拱仰成
　　上是其言
　　○壬戌礼部会官上议言  圣母懿德隆备庆源攸钟诞育  圣躬嗣登大宝请追尊为  皇太后更荐  尊谥其奉迁  梓宫祔葬  永陵礼仪及特建专殿享祀之所俱宜下内外诸司预行饬治报可
　　○吏部奏  先朝建言得罪诸臣如通政使樊深都给事中丘橓杨思忠尹相魏良弼李用敬左给事中陈瓒给事吴时来周怡沈束顾存仁赵輄张选袁世荣御史何维柏赵锦张登高黄正色方新张槚凌儒申仲王时举冯恩郎中徐学诗周冕主事张翀董传策刘世龙唐枢大理寺寺正毋德纯等凡三十三人宜遵  遗诏录用报可是日遂除瓒时来于吏科輄礼科世荣兵科儒登高浙江道新江西道槚湖广道锦维柏河南道仲山东道时举山西道翀传策刑部俱原职余皆以次推用焉
　　○吏部又言诸臣中以建言死者其等有三戮死者为一等应复职赠荫厚加谕祭若员外郎杨继盛左中允郭希颜锦衣卫经历沈炼给事中杨允绳凡四人其次廷杖死者应复职赠荫若太仆寺卿杨最编修王思给事中薛宗铠何光裕裴绍张原御史浦鋐曾翀叶经主事周天佐仵瑜臧应奎殷承叙凡十有三人又次系狱戍边斥死牖下者应复职赠官若左侍郎唐胄都御史李璋学士豊熙修撰杨慎编修杨名检讨汪元正赞善罗洪先大理寺左少卿徐文华都给事中张翀张侃刘济刘琦御史马录程启元卢琼陈让桑乔包节王宗茂余翱方一桂员外郎刘魁郎中余宽黄待显陶滋相世芳王与龄佥事章钥凡二十八人至如尚书熊浃谏止仙亭御史杨爵弹击权幸二臣虽罪止斥黜然其忠义风节世所共仰又当与杖死者一体恤录  上从其议于是赠浃少保仍赐祭九坛谥恭肃
　　○癸亥礼部进上  圣母尊谥议文仪注如上  大行皇帝尊谥议文仪
　　○掌詹事府事吏部左侍郎陈以勤上谨始十事其一曰定志臣考宋程颢有言曰君道之大惟在明善恶之归辨忠邪之分晓然趋道之正志定而天下之治成矣何者人主天下之利势也富贵尊荣之所自出也使其志泛泛焉无所执则凡求富贵尊荣者皆将窥其间而以不正之端中之其流之弊可胜言哉臣窃以为  陛下临御之初窥伺百出宫庭邃密可欲既多尊严之下何求不得傥志不先定而所接或非其道且将上累聪明下妨政事臣愚过计惟愿坚持  圣志一意以求太平为主此志既定声色货利逸游便佞皆不足以惑之盛德大业皆从此出此  圣明谨始第一义也其二曰保位天下重器也守之甚难古之言保位者曰帝慎乃在位曰予临兆民凛乎若朽索之驭六马曰心之忧危如蹈虎尾涉于春冰诚知君位之重不可忽也愿  陛下不以有位为乐惟以保位为难万几虽咸理也而常恐其丛脞世虽方治安也而常患其阽危毋以一念之逸豫而贻四海之忧毋以一时之疏略而致千百年之累庶可以永保天位矣其三曰畏  天昔成汤顾諟明命文王小心翼翼皆能祈天永命后世称之彼昏不知以为天人远不相涉惟所欲为而莫之惧及大命既去悔何及矣由是言之天虽高远日监在下人君举动以理福祉随臻一有私僻咎殃必至可不畏哉愿  陛下深察天道之甚迩务敕躬自约总正万事以为顺承之实虽深宫燕私人所莫窥而常若  上帝之鉴观虽号令臣民靡不如意而常若  严父之谴诫瑞应之来修德以副之灾异之见引咎以回之如此而  上天有不笃佑景福有不炽昌臣所未信也其四曰法  祖盖  祖宗立业其更事详则其防患也深其谋虑远则其立法也密故子孙承之自可以世守而无弊苟非至于大坏未可轻变也前代人主或自作聪明狭小制度或庸昧寡识蔑弃典章往往乱其国家可为永戒洪惟我  太祖肇造鸿图  成祖嗣承大烈其劳心焦思垂训立法以为子孙万世计至宏远矣愿  陛下深思贻谋之孔艰务全继述之大孝以天下者  祖宗之经营必法其所以治人民者  祖宗之蕃息必法其所以养官爵者  祖宗之建置不可授之非其人府库者  祖宗之蓄藏不可用之非其道至于听治之暇尤望恭取  祖训置之座右细加省览守而勿失仍申饬中外诸臣凡有关  祖制者一切遵率如故则曩时平治之略自足为今日守成之具书曰监于先王成宪其永无愆此之谓也其五曰爱民古之圣王能固结民心而使之无乱者惟能保爱之而已后世创业之君起自艰难咸以民事为重继体者率多生长深宫于民间疾苦不能尽知冤痛结于民而上不恤穷苦遍于下而上不闻祸乱之作实自此始今  陛下角□羊泽初覃薄海生灵无不仰承下流继今尤望省非正之歛停不急之作黜贪暴之吏蠲烦苛之今荡然与天下休息而  圣衷尤当念念在民则民心固结衅孽不萌长治久安之术无出此者其六曰崇俭自古帝王皆以敦朴先天下故唐尧茅茨土阶大禹菲食周王卑服民到于今称之后世若汉文帝惜露台百金之费身衣戈绨足履革舄宋仁宗见后宫首饰珠玉辄闭目不视我  太祖乘舆服御以铜代金  成祖所服衣袖至于敝垢夫岂不知享有四海之富而为此其意或以尺帛一钱皆出于百姓之膏血故有所靳而不忍妄用也愿  陛下以此轸念自后帑藏支费必取弘治以前旧藉一一遵守而又躬行素约自禁近始宫室之奉但仍旧贯乘舆服食之物悉从裁省凡宫中冗聚之人奇巧之玩无名赐予无度取索一切出而罢之此所以爱养基本而安国家之大务也其七曰揽权权柄者神圣之所资也故当常使在上而不可使在下洪范有言惟辟作威惟辟作福言权不可分也汉之衰也元帝移于近嬖孝成委于臣下至唐永淳间悉归宫掖天子拱手而已此所谓倒持太阿授人以柄未有不伤败者宋臣吕公著曰欲威福之不移莫若舍已而从众众未有不公而人君独为天下公议之主威福将安归也斯言良为有见惟  陛下深玩此意凡朝廷有大兴革人材有大进退悉与诸大臣参详可否而  陛下方临以明断躬自裁决而施行之则威固于内权重于外治天下可运诸掌矣其八曰用人古称明君者惟在辨君子小人而用舍之我  太祖常言用人之道当知奸良知良而不能用知奸而不能去则误国自此始愿  陛下深味此言于大小臣工一一清心以照之大抵君子多敦实行小人多托空谈君子多体国任事小人多谋身规避君子多面折廷诤小人多阿谀顺旨君子多为国荐贤小人多嫉贤病国以此触类而观自然驽骥别于途薰莸判于器  陛下乃操威福之权以临断之一则任之勿贰一则去之勿疑庶乎众正之途开群枉之门塞而大业可成也其九曰接下臣历观古今未有君臣之情不相孚洽而可致治者帝舜之于大禹曰臣哉邻哉邻哉臣哉高宗之于傅说曰朝夕纳诲以辅台德其一时相与之气象何其密也至后世则堂廉隔远燕见阔疏遂使阙畴咨于大猷溺偏信于近习有如昔人所慨者惟我  祖宗之朝每每召见群臣讲论治道至于大诰首篇又特著君臣同游之训意盖以此请  陛下自今视朝之后即御便殿召文武大臣入内与之亲接凡朝廷有大政事即令于  上前拟议恭候  宸断而行之或于簿书之外仍命极言民隐或时给笔札俾＜锍-釒＞陈时务则上下血脉流通而政事举无不当且可以消人臣意见之私去左右壅蔽之患其十曰听言臣惟言路通塞天下之治乱系焉孔子曰有诤臣七人虽无道不失天下故  祖宗临御之时文武军民凡有可言之事许直至御前陈说意深远矣方今更新之始台谏诸臣必诤竭心腹论天下事愿  陛下大开言路凡政令之得失百姓之休戚群臣之忠邪使之皆得直言无隐其言之当者采而行之且显擢其人以示劝其未当而或过讦直者亦涵容而不罪夫言者上逆龙鳞而犯忌讳下结讎怨而取祸患亦何所利哉其心盖忠于国也不谅其心而挫折之则劲气消沮忠臣杜口渐渍不闻其过遂以阶乱岂非大失乎＜锍-釒＞入  上答曰览奏忠爱恳至朕已具悉
　　○甲子孟春享  太庙遣驸马都尉谢诏行礼
　　○遣太常寺官祭太岁月将之神
　　○礼部尚书高仪等上  大行皇帝尊谥议曰伏惟  大行皇帝德配清宁道兼述作应期首出合神尧之起唐都缵圣中兴迈周宣之定王国事天明而有严有翼履道笃而不贰不参盛德豊功曷能殚述谨遵节惠之义敬扬闳钜之休如总揽政权亲决章奏罢貂珰之出镇而宿弊革于朝廷翦勋戚之内讧而隐祸消于  宗社英莫及焉令出惟行法立惟信恩无掩义蠹政者虽贵必诛断以定谋干纪者虽亲必戮毅孰逾焉智足以通百物之情而处之各当明足以照万几之赜而应之咸宜博学多闻精思作睿此圣之极也变化无方张弛同于阖辟恩威不测鼓舞速于风霆号令轰驰声闻具达此神之至也阐发性道则敬一有箴四箴有注上接精一之传敦叙纲常则明伦有典明堂有问显示尊亲之道礼乐昭于天地谟训炳于日星即文王之允文不是过矣攘却戎夷则狼烟息儆鲸海澄波而茂建廓清之绩征讨叛逆则詟服南交荡除群盗而丕扬顺治之风定营制以作六师徵将材以备九伐即成荡之圣武蔑以加矣报祈岁举重农事以开衣食之原赈贷时施轸民生而切痌瘝之念慎狱屡廑于钦恤课吏严黜乎贪残淳流澍濡湛恩沦浃所谓必世之洪仁也考礼度衷奉  献庙极追崇之典因心笃爱时  慈宫竭就养之诚躬卜吉兆于纯山肇举旷仪于大享善继善述尽制尽伦所谓不匮之大孝也惟兹众羙之具臻实皆刚德之克就是以阅升平四十五载独收悠久之功衍熙洽二百斯年赫启隆昌之庆闳谟伟烈濊泽深恩诚万世而下  圣子神孙所宜宪章而宗法者也臣等稽之前代英君谊辟有大功德于天下则鸿称显号世世尊之故武帝尧弘炎祚庙曰世宗光武再造汉家号称世祖播之良史以为美谈矧我  大行皇帝萃万善之精腴备百王之轨范功业文章之外见者既极其巍焕道德性命之内蕴者又造其渊微卓乎与  二祖匹休三五并驾而非彼两君所能望者哉臣等谨博采群言远徵往牒  大行皇帝尊谥宜  天锡之曰  钦天履道英毅圣神宣文广武洪仁大孝肃皇帝庙号  世宗用昭天下之至公垂徽称于罔极臣等拜手稽首谨议
　　○乙丑礼部进上  大行皇帝尊谥册宝仪注十九日恭上  尊谥前期三日太常寺官奏致斋请遣官祭告  天地  宗庙  社稷至日行祭告礼用祝文香币果酒脯醢如常仪一前期一日内侍官设册案宝案于  几筵前左右置册舆宝舆于皇极门捧册宝各置舆中至日早  上衰服祭告  几筵毕出御皇极门内侍官举舆外导驾官导  上随舆后降阶升辂外导驾官退百官素服立于金水桥南皆北向俟舆至皆跪既退皆兴随至思善门外北向立内导引官导  上至乾清门外降辂舆由中门进至  几筵殿前丹陛上内导引官导  上由左门入至丹陛上拜位捧册宝官于舆内捧册宝由殿中门入至  几筵前左右北向立内赞奏  上四拜礼  皇子陪拜在外鸿胪寺官传赞百官皆四拜导引官导  上由殿左门入至  几筵神御前奏跪传赞百官皆跪奏进册捧册官以册跪进于  上左  上受册献毕以册授捧册官置于册案奏进宝捧宝官以宝跪进于  上左  上受宝献毕以宝授捧宝官置于宝案奏宣册宣册官诣案取册跪于  上左宣讫奏宣宝亦如之奏俯伏兴平身传百官同奏复位导引官导  上由殿左门出至拜位奏四拜传赞百官同导引官导  上至  几筵前奏初献礼奏跪传赞百官皆跪奏献帛献酒赞读祝读毕奏亚献礼奏终献礼奏俯伏兴平身传赞百官同奏复位导引官导  上由殿左门出至拜位奏四拜传赞百官同祭毕导引官导  上由左门入至神御前以册宝授内侍官捧入导引官导  上入内安册宝行叩头礼导引官导  上由左门出至丹陛上奏礼毕传赞百官同一二十日颁  尊谥诏先期鸿胪寺设诏案于皇极殿内东锦衣卫设伞盖于皇极殿外是日早百官各素服乌纱帽黑角带立俟于承天门外其大臣立于午门前以俟导引  上黑翼善冠素服黑犀带御中极殿执事官先行五拜三叩头礼鸿胪寺官奏请升殿导驾官导  上御皇极殿鸣鞭讫序班举诏案于殿中翰林院官捧诏立于左鸣赞唱颁诏翰林院官以诏授礼部官置于案序班举案由殿左门出锦衣卫用伞盖送至承天门上百官入班赞礼唱四拜平身称有制赞跪开读讫再行四拜礼鸿胪寺官传奏礼毕  上还宫
　　○丙寅  上始释衰服素翼善冠麻布袍素腰绖仍御宣治门视事
　　○礼部尚书高仪等上  圣母尊谥议曰伏惟旸谷腾曜九有戴其照临摄提生春万汇蒙其发育故尧勋光被由庆都之毓祥启贤敬承惟涂山之式诲曰若  哲圣实有本源  令德既隆尊称宜备义实通于今古礼何间于幽明恭惟  圣母荣淑康妃柔顺承天安贞应地降芬华族夙闻四德之修栖景紫宸允作六宫之冠嗣音  太母祗范  先皇承长乐之欢则执馈惟谨翊坤宁之教则献茧惟勤乃若居贵撝谦处盈尚约肃壅有度儆戒无违筐筥采蘩迈有齐之季女瑟琴流荇媲思媚于周姜嘉问翕以光扬芳猷蔚其休畅抑且廓载物之量弘逮下之恩不诐以偏终温且惠遂使后宫观化象婉嫕于青蒲女史正词纂静娟于彤管千灵荐祉  九昊锡符玄云入户发毋萌之祯彩电绕枢衍寿丘之庆用熙昌祚笃生我  皇金波鲜眺侧之晖豫形胎教银榜有言动之喻体备师模  慈训所徵睿姿首出声为律而身为度望如日而就如云遂缵丕图遹隆洪绪缅惟宝运方启未正位于长秋顾乃玉缀久韬已归神于修夜人怀大练推梦日之功  帝省灵楸有终天之感是用循故典举彝章进位号于瑶齐森礼容于金戺虽三泉旧閟不及享九州四海之供然六衣新陈尚可永一人百世之孝臣等睹龙飞于  圣德怀鸾驭于  慈颜稽谋  皇穹考实舆论敢缘节惠之义敬上俪尊之名宜  天锡之曰  孝恪渊纯慈懿恭顺赞天开圣皇太后臣等谨议
　　○修  永陵享殿宝城及创造碑停等兴工遣定国公徐延德驸马都尉李和许从诚玉田伯蒋荣安平伯方承裕成安伯郭应乾清平伯吴家彦都督沉至祭告  诸陵镇远侯顾寰彭城伯张熊及工部右侍郎徐纲祭告  天寿山等神
　　○敕内官监太监王鼎工部右侍郎徐纲等提督  永陵工程
　　○礼部遵诏会议  郊社诸典礼及葬祔享之制一郊祀之礼谨考国初建  圜丘于钟山之阳用冬至祀天以日月星辰太岁从祀建  方丘于钟山之阴用夏至祀地以岳镇海渎从祀俱奉  仁祖淳皇帝配又筑朝日坛于城东夕月坛于城西用春秋分行事夕月亦以星辰从祀俱不奉配洪武十年始定合祀之制每岁正月择日行于  大祀殿三十二年更奉  太祖高皇帝配永乐十八年北京  大祀殿成行礼如前仪洪熙元年增奉  成祖文皇帝并配嘉靖九年始建  圜丘于南郊冬至祀天以日月星辰风云雷雨从祀建  方泽于北郊夏至祀地以岳镇海渎  陵寝诸山从祀俱奉  太祖高皇帝配又建朝日坛于东郊以春分祭日无从位建夕月坛于西郊以秋分祭月亦以星辰从祀俱不奉配臣等议以为天地分祀目□方于周礼圜丘方丘之文自汉以来历代分合不常诸儒议论不一我  太祖定鼎之初与一时儒臣斟酌考订首建分祀之礼其后因感斋居阴雨始改合祀至我  皇考大行皇帝仍建四郊如洪武初年之制盖  太祖始分而后合  皇考改合而为分然  皇考之更制即  太祖之初制也今分祀已久似难纷更宜照例南北二郊于冬夏至日恭请  圣驾亲诣致祭仍奉  太祖高皇帝配其东郊以甲丙戊庚壬年西郊以丑辰未戌年  圣驾亲祭余岁遣官代行其太岁仍于岁暮孟春遣官专祭至如天神地祗已从祀南北郊其仲秋神祗坛之祀不宜复举一祈谷之礼谨考  祖宗朝原无祈谷之礼惟郊外耤田有先农坛国初每岁仲春上戊日  圣驾亲祭先农遂耕耤田永乐后惟遇  列圣登极之始仅一举行其他岁遣顺天府官代嘉靖九年始以孟春上辛日行祈谷礼于  大祀殿十年以启蛰日改行于  圜丘十八年又改行于禁内之玄极宝殿遂为定例而先农之祭亦不废臣等谨议礼称元日祈谷于  上帝其详亦不可考我国家先农之祭盖即祈谷之遗意自  皇考俯纳言官之请肇举此典夫既祭先农复云祈谷二祀并行于仲春不无烦数且玄极宝殿当禁严之地而使百官陪祀宵分出入事体深有未安臣等窃以为宜罢祈谷之礼止于先农坛行事为当恭遇  圣主登极则亲祀先农并行耕耤礼其余每岁仲春仍遣顺天府官代行庶合  祖宗旧典一大享之礼谨考  祖宗朝原无大享之礼嘉靖十七年我  皇考举明堂大典以季秋享  上帝奉  睿宗献皇帝配寻乃撤  大祀殿改建  大享殿然每岁惟于禁内之玄极宝殿遣官行礼为常亦未尝于郊坛亲祭也臣等谨议明堂大享虽称古制而制度之详亦不可考见  皇考肇举此祀无非追崇  睿宗以昭  严父配  天之孝但自  皇考视  睿宗则  睿宗为  严父自  皇上视  睿宗则  睿宗为  皇祖若以今日仍奉  睿宗配  帝似于周人宗祀文王于明堂之义不甚相协恐非所以妥  睿宗之灵而安  皇考之心也故臣等以为大享之礼可罢一社稷之礼谨考国初建  太社  太稷异坛同壝以勾龙后稷配洪武十年改建同坛同壝罢勾龙后稷配以  仁祖三十一年更奉  太祖配永乐中北京坛成位置如故洪熙间又奉  成祖配嘉靖九年遵复初制以勾龙后稷配十年复于西苑隙地垦田树谷建  帝社  帝稷二坛每岁以仲春秋上戊次日行祈报礼臣等谨议天子社以祭五土之祗稷以祭五谷之神名曰  太社  太稷而  帝社稷之名则自古及  祖宗朝皆无之国初  太社稷之建悉遵古礼而  皇考仍以勾龙后稷配实合  太祖初制无容别议至于  帝社稷之祭不无嫌于烦数臣等窃以为止宜照旧奉  太社  太稷之
　　○祭其  帝社  帝稷宜罢勿举一  陵葬  庙祔之礼谨考我国家自  宣宗以前  陵寝合葬皆止一后至  裕陵则二后同祔葬  茂陵则三后同祔葬若  太庙祔享则惟一帝一后又后惟元配始得升祔恭惟  孝洁皇后为  皇考大行皇帝元配礼应合葬  永陵祔享  太庙先年  神主回京时本部曾请祔享以其时未有本室暂祔  奉慈殿侧以俟  孝烈皇后虽曾正位中宫然非元配今先已祔  庙又奉  孝洁皇后同祔则二后并配非  祖宗旧制若因  孝烈皇后先祔而遂使  孝洁皇后不得升祔则舍元配而祔继配亦非  祖宗旧制况  孝洁皇后宜祔之礼  皇考先年已有钦依近日复有遗命臣等窃以为  皇考大行皇帝升祔  太庙之时宜请  孝洁皇后祔享而移奉  孝烈皇后于别所仍于  大行皇帝发引之先迁奉  孝洁皇后梓官于  永陵与  圣母梓宫同日祔葬  孝烈皇后既已祔葬似当以次列祔其  孝洁皇后  孝烈皇后尊谥乞敕臣等撰拟议文奏进荐上册宝庶几名分正而典礼全矣  上以礼官会议允当命如议行之
　　○户部覆南京户科给事中岑用宾奏其一言南京供用库酒醋面局并光禄四署所积米谷豆麦足支数年宜暂徵折色角□羊部其后以三年为率徵本色二年折色一年庶无虚费其一言锦衣卫乌龙潭等三十六仓每仓有看仓余丁少者十名多或二十名月饩不给宜仿正统十四年例每丁准月粮三斗于各仓耗米内支给以示优恤得旨折色银两徵角□羊户部济边余如议
　　○升浮图峪守备指挥佥事杨守承为署都指挥佥事充五军营游击将军命仪真守备署都指挥佥事王盘领南京江防游兵
　　○丁卯礼部进上  圣母尊谥册宝仪注一正月二十一日恭上  尊谥宝册遣官诣  陵园行礼前期三日太常寺官奏致斋仍奏请遣官祭告  天地  宗庙  社稷至日行祭告礼用祝文香帛果酒脯醢如常仪前期一日内侍官设册舆宝舆于皇极门捧册宝各置舆中一是日早  上其素翼善冠麻布袍腰绖祭告  大行皇帝几筵用祝文香帛酒馔如常仪遂以素冠服出御皇极门文武百官素服乌纱帽黑角带先于丹墀内东西序立序班引遣官于丹陛中道赞行五拜三叩头礼跪内侍官举册宝舆降阶  上起立赞俯伏兴遣官兴立于东俟锦衣卫官校接册宝舆香亭由午门中门出鼓乐前导设而不作遣官由左门出随行  上还文武百官随册宝送至长安右门外止其文武大小衙门各分官送至  陵园免辞陪祭毕回朝见一是日太常寺先于  陵园陈设祭品如常仪鸿胪寺设册宝案于享殿中左右申时册宝至  陵园由中门进至享殿前导引官引遣官由右门入至丹墀内赞官唱执事官各司其事导引官引遣官至享殿前就拜位捧册宝官于舆内捧册宝由殿中门入至神御前左右北向立赞官赞四拜礼传赞文武分官皆四拜导引官引遣官由殿右门入至神御前赞跪传赞文武分官皆跪赞进册捧册官以册跪进于遣官左遣官受册献毕以册授捧册官置于册案赞进宝捧宝官以宝跪进于遣官左遣官受宝献毕以宝授捧宝官置于宝案赞宣册宣册官诣案取册跪于遣官左宣讫置于册案赞宣宝宣宝官诣案取宝跪于遣官左宣讫置于宝案赞俯伏兴平身传赞文武分官同赞复位导引官引遣官由殿右门出至拜位赞四拜传赞文武分官同导引官引遣官至神御前赞初献礼赞跪传赞文武分官皆跪赞献帛献酒赞读祝读毕赞亚献礼赞献酒赞终献礼赞献酒赞俯伏兴平身赞复位导引官引遣官由殿右门出至拜位赞四拜传赞文武分官同祭毕册宝收贮于享殿一是日遣官行献册宝礼毕文武分官稍退太常寺复设酒馔如常仪内侍官设香案于享殿中设题主案于香案前西向设遣官拜位于前北向太常寺导引官引遣官入享殿前就拜位上香五拜三叩头至神床跪内侍官跪奏谨请  孝恪渊纯慈懿恭顺赞天开圣皇太后神主恭用奉题遣官诣  皇太后神主前内侍官盥手捧  主安于案上题主官盥手东西向立奉题讫内侍官奉  主安于神座内侍官奏请  皇太后神灵上神主文武分官诣丹墀立导引官导遣官由殿右门出就拜位赞四拜传赞文武分官同导引官引遣官至神御前赞初献礼赞跪传赞文武分官皆跪赞献帛献酒赞读祝读讫赞亚献礼赞献酒赞终献礼赞献酒赞俯伏兴平身赞复位导引官导遣官由殿右门出至拜位赞四拜传赞文武分官皆同太常寺官诣神御前跪奏礼毕内侍启匮覆  主奉安于神座讫行叩头礼一二十二日颁  尊谥诏如颁  大行皇帝尊谥诏仪
　　○命修大内  神霄殿以奉  圣母孝恪皇太后专祀也
　　○赐百官上元节假十日诸司仍奏事自是岁以为常
　　○禁民间放灯
　　○吏部奏起用原任南京礼部尚书葛守礼户部右侍郎赵贞吉兵部右侍郎郭宗皋都察院右副都御史林云同右佥都御史曹邦辅布政使司左布政使钟卿按察司副使曹金金立敬殷迈佥事谢廷＜艹洍＞等从之
　　○复除吏科给事中周怡礼科给事中沈束原职
　　○停角□羊湖广抚按衙门嘉靖四十五年隆庆元年赃赎银两发修荆襄等府城堤以抚按官奏水灾冲决故也
　　○戊辰礼部言自昔天子体元御极必皆首立皇后以主天下之内治我朝  列圣皆于登极之初即举册立  中宫之典今  皇上嗣登宝祚百度咸贞册立大礼所宜亟举敬惟  皇配出自名宗天作之合已受封章于潜邸宜崇位号于  中宫于以佐奉  宗祧  母仪天下此寔邦家之大庆中外之具瞻臣等忝备礼官请遵彝制惟  皇上早赐施行以备朝廷之威礼又言天下大本系于储贰国之主器属于元良自昔人君即位必蚤建太子其或未暇则有司具请举行盖以太子正而天下定其为宗庙社稷计莫先于此惟  皇上受天眷命抚驭丕图而  皇子笃生已及五岁且英哲性成岐嶷天挺中外臣民莫不忻忻然讴歌鼓舞以为此  宗社亿万年无疆之庆兹者  圣政维新鸿仪具举维是蚤建储闱豫端国本尤今日之急务  皇子既长且贤天人交与宜正  东宫之位用培蒙养之基臣等谨拟正月十五日吉同文武百官上表陈请伏乞  圣明蚤赐允俞又惟  皇子已长礼宜请赐  睿名伏乞  钦命以便颁册行礼  上谕曰立后事可行皇子年尚幼且先赐名徐议册立
　　○少保兼太子太保吏部尚书杨博都察院左都御史王廷以考察庶官先上＜锍-釒＞求退  上俱谕留不允
　　○复郑王厚烷爵仍岁加禄米一百石释鄢陵王府镇国中尉勤熨及其子朝＜土冒＞归本府有司存恤先是厚烷以建言时政触  先帝怒盟津王长子祐橏因构之王遂夺爵勤熨朝瑁亦以赴阙言事俱发高墙禁锢至是礼部奉诏书请宽释优处故有是命
　　○铸给江南江北监兑主事关防四川龙安府印本府经历司照磨所司狱司儒学永盈库印记隆昌县印本县儒学阴阳医学僧道会司记福建海澄宁洋二县印及各儒学记
　　○给事中周世选等奏守卫官军远赴通仓支粮有妨直宿请改拨京仓从之
　　○己巳大学士徐阶奉诏自陈求退  上曰卿辅弼首臣忠诚体国勋庸茂著中外具瞻朕兹嗣位眷倚方切宜益竭谋猷赞成化理所辞不允
　　○礼部奏先年  大行皇帝于西苑隙地种植麦谷命总督仓场户部侍郎同司礼监督理农事收其子粒贮恒裕仓以供大祭粢盛且欲以知稼穑之艰难甚盛举也但苑内禁地农夫出入力作事体非便请罢部臣兼督止令该监督理种植以少存重农省艰之意其户部侍郎督理西苑农事旧衔宜省从之
　　○户部言嘉靖初年御用监供用库岁派黄蜡止八万五千斤白蜡四千斤末年黄蜡增至二十余万斤白蜡不下十万斤此外复有召买有折色视正额不啻三倍又  上用香品旧无徵派事例近行广东采办及顺天府召□收买岁亦数十万斤增费扰民宜一切裁省如嘉靖初年例徵派其采办诸令即行停止从之
　　○掌五军都督府事成国公朱希忠英国公张溶新宁伯谭功承宣城伯卫守正彭城伯张熊总督京营戎政镇远侯顾寰掌锦衣卫事左都督朱希孝各遵诏自陈不职  上谕希忠溶功承寰希孝仍旧视事守正熊准辞免
　　○方士王金等下狱论死金初以修炼夤缘真人陶仲文子世恩希求恩泽乃伪造五色灵龟灵芝以为天降瑞徵又与世恩及陶仿刘文彬申世文高守中伪造诸品仙方养老新书七元天擒护国兵策及以金石药进御仿得迁太医院使世恩太常寺卿金太医院御医文彬太常寺博士至是以遗诏逮金等鞫问遂皆伏法
　　明穆宗庄皇帝实录卷之二
　明穆宗庄皇帝实录卷之三
　　隆庆元年正月辛未免百官上元节晏
　　○敕谕礼部曰朕闻天地合而后万物兴君之有后固以法天地而育万物也朕兹光抚洪图方期位奠于两仪和宣于二气教行于国家泽溥于生成非先正中宫之位名曷克收内治之绩效妃陈氏昔荷  皇考选配朕躬兼四德以嗣徽本二南而立则可册立为皇后俾阐化于女顺用肇庆于坤宁所有合行礼仪尔礼部即会翰林院定议并择日以闻钦哉
　　○大学士李春芳郭朴高拱各奉诏自陈求退  上俱优诏褒留令益展猷为以副眷任
　　○吏部左侍郎掌詹事府事陈以勤翰林院侍读学士掌院事张居正各以考察自陈  上以其学行素优俱令供职如故
　　○户部尚书高燿礼部尚书高仪兵部尚书赵炳然刑部尚书黄光昇工部尚书雷礼吏部左侍郎吴岳工部右侍郎徐纲通政使司通政使吴三乐大理寺卿魏尚纯都察院右佥都御史赵镗国子监祭酒林＜火廉＞各以考察自陈  上留仪等供职令燿致仕三乐镗改用
　　○荫户部左侍郎刘体乾子潚为国子生以三年秩满也
　　○命浙江布政使司右参政刘祐仍兼佥事管淮扬兵备
　　○户科给事中何起鸣言迩来漕政废弛旧制江北粮米当十二月以里过淮远者不过明年之三月今或至六七月山东粮米当四月运完远者不过七月今或至十一月其故在有司怠缓军卫迁延重以运官科求旗甲侵费弊端莫可深诘漕运失期多由于此今监兑主事虽系专官而部署权轻尝不得尽施其法巡按御史可以执法而事务繁剧又不得专意于漕按会典沿河闸坝每三处设御史一员主儧运今宜复国初之旧于南直隶浙江杭嘉湖添差御史一员给之敕书令其专理漕运其济宁以南河道旧属两淮巡盐御史带管者并以委之监兑时则巡历淮安以南水盛时则巡历徐州以北此河道漕运可兼摄而并举者也户部覆奏从之
○调宣府北路参将袁世械于中路以宣府游击将军刘潭代世械又以大同镇边堡守备指挥佥事尚智为署都指挥佥事代潭
○命河间领军游击将军刘国宾为神枢营练勇参将
　　○壬申礼部进册立  皇后仪注一二十七日早遣官祭告  天地  宗庙  社稷  上亲告  大行皇帝几筵一前期一日鸿胪寺设节册宝案于皇极殿内节案居中册东宝西设节册宝彩舆于丹墀内设中和韶乐于殿内设而不作一是日早内官设  皇后受册位于坤宁宫设节册宝案于受册位之北设香案于节册前设内赞二人引礼二人设内乐于丹陛上设而不作一是日早鸣钟鼓锦衣卫设卤簿大驾  上具冕服御中极殿鸿胪寺官奏执事官行礼毕奏请升殿导驾官导  上升座文武百官具朝服入班行叩头礼左右侍班正副使入就拜位赞四拜兴传制官奏传制执事官举节册宝案由殿左门出用黄伞遮送至丹墀内置彩舆中传制官由左门出称有制赞正副使跪制曰隆庆元年正月二十七日册妃陈氏为  皇后命卿等持节捧册宝行礼赞俯伏兴四拜礼毕执事官举节册宝舆由皇极门左门出大乐前导设而不作鸿胪寺奏礼毕驾舆节册宝舆至归极门外正副使北向立内官举节册宝舆由正门入内乐设而不作迎至  皇后宫门外  皇后具礼服宫人执扇拥护及擎执在后引礼导引出迎于宫门外内官捧节册宝由正门入  皇后随至拜位内官以节册宝各置于案内赞赞四拜赞宣册赞跪宣册女官取册立宣于  皇后之左讫赞搢圭赞受册宣册女官以册跪授于  皇后受讫以册授女官女官跪受于  皇后之右立于西赞宣宝宣宝女官取宝立宣于  皇后之左讫赞受宝宣宝女官以宝跪授于  皇后受讫以宝授女官女官跪受于  皇后之右立于西赞出圭赞兴赞四拜礼毕内官持节由正门出  皇后送至宫门外内官赍节出至归极门外以节授正副使报礼毕正副使持节复命一是日  皇后受册毕  上冕服  皇后礼服  上率  皇后诣  奉先殿行谒告礼再诣  大行皇帝几筵前行谒告礼俱如常仪  皇后于内殿俟  上服皮弁服升座赞引女官引  皇后诣  上前就拜位行八拜谢恩礼毕还宫一是日  皇后受册毕内官即于宫中设  皇后座南向设仪仗设内乐不作设内赞二人引礼二人候  皇后谢恩礼毕还宫女官请  皇后服燕居冠服升座引礼引在内亲属诣前赞八拜礼次引六尚等女官入班赞八拜礼次各监局内官内使行八拜礼一二月初一日辰时颁诏一前期一日鸿胪寺设诏案于皇极殿内东设表案于丹陛上设中和韶乐设而不作锦衣卫设云盖云盘于殿内东别设云盘于承天门上设彩舆于午门外鸿胪寺设宣读案于承天门上西南向是日早鸣钟鼓锦衣卫设卤簿大驾  上具冕服御中极殿文武百官各具朝服入丹墀内俟鸿胪寺官引执事官进至中极殿将行礼之时传旨百官免贺上行五拜三叩头礼传毕方引执事官就次行五拜三叩头礼鸿胪寺官奏请升殿导驾官导  上升座翰林院官先捧诏书于中极殿从至御座前东立西向鸣鞭讫鸿胪寺赞文武百官入班行五拜三叩头礼讫百官先出承天门外俟表文不宣序班随奉诏案于殿中鸿胪寺官赞颁诏翰林院官捧诏授礼部官礼部官捧诏置于案上云盘内鸿胪寺官举案从殿左门出至丹墀校尉擎云盖迎诏至午门外礼部官捧诏置彩舆内迎至承天门上开读行礼如常仪鸿胪寺传奏礼毕  驾兴一颁诏之次日命妇行见  中宫礼得旨免命妇入贺余如仪寻改册立于二月初九日颁诏于十三日
　　○礼部进赐  皇子名仪注一正月十八日  上以命皇子名亲告  奉先殿及  大行皇帝几筵一是日命  皇子名  上具翼善冠服御内殿升座  皇妃具服朝见行四拜礼毕  皇妃侍立东面傅姆携  皇子出自寝诣御前跪  上执皇子之右手赐之名而命以辞  皇妃承旨讫傅姆携  皇子还寝  皇妃四拜礼毕还宫一是日辰时  上御宣治门降手敕以  皇子睿名传谕礼部行宗人府登识玉牒  上是之
　　○敕礼科左给事中王治御史王好问查盘内府各监局钱粮已而太监崔敏等奏请免查户科给事中张宪臣劾敏等抗违明诏当治其罪得旨内府钱粮诏书所载者自嘉靖四十一年始备开收支见在之数与科道官查理不许违抗其诏内不载者亦不得概查敏等勿论于是治等复言诏令已下不宜以中官言輙罢给事中何起鸣亦极言其不可  上谓敏等所奏具有实数令遵旨免查
　　○宣府大同山西秋防事竣督抚官上所部诸将功罪兵部覆奏言边境宁谧皆总督镇巡之功宜加优赉得旨总督侍郎王之诰总兵官马芳巡抚都御史冀炼各赉银币有差
　　○癸酉  英宗睿皇帝忌辰  奉先殿行祭礼遣兴安伯徐梦旸祭  裕陵
　　○升兵部主事何永庆为通政使司右参议
　　○夜月犯角宿南星
　　○甲戌赐  皇子名  上亲告  奉先殿  大行皇帝几筵而命皇子以辞曰朕兹恭请命于  祖考赐尔名曰  夫钧者言圣王制驭天下犹制器者之转钧也其为义大矣尔其念之哉敕礼部曰朕元子已恭请命于  皇祖  皇考名曰  其令所司登识之
　　○升河南道监察御史何维柏为大理寺左少卿
　　○礼部左侍郎潘晟右侍郎丘岳户部左侍郎刘体乾右侍郎刘自强兵部左侍郎迟凤翔协理戎政左侍郎王本固太仆寺卿邹应龙掌太常寺事礼部右侍郎师宗记顺天府尹李敏光禄寺卿裴天祐各以考察自陈得旨岳敏天祐吏部查议改用余各供职如故于是吏部拟岳降外任敏等调南京俱令回籍候补从之
　　○南京国子监祭酒胡杰自陈求退不允令赴任供职
　　○刑科都给事中徐公遴劾奏翰林院侍讲学士王大任姜儆前以御史访求法秘躐致清华且引用方士刘文彬等今文彬等俱正刑章大任儆不宜逭罪吏部覆奏大任等原奉旨访进法士似无所希觊但其巡按时甚有物议当黜得旨俱革职闲住
　　○五军都督府佥书定西候蒋佑怀宁侯孙世忠灵璧侯汤世隆安远侯柳震伏羌伯毛澄安乡伯张鋐武进伯朱承勋都督佥事袁正周于德徐珏管理围子手广宁伯刘允中管理红盔将军武定侯郭大诚彰武伯杨炳勋卫张元功徐文璧掌府军卫事泰宁侯陈良弼京营副将都督佥事艾梓王玉李世忠戴元亮提督巡捕都督佥事张时春各遵诏自陈不职章下兵部甄别以闻得旨佑等留用震承勋良弼玉俱革任
　　○诏内官监黑窑等厂旧役镇朔诸卫军三百十四人俱放归原伍
　　○乙亥上  大行皇帝尊谥遣成国公朱希忠英国公张溶驸马都尉谢诏新宁伯谭功承祭告  天地  宗庙  社稷  上亲告  大行皇帝几筵恭上  尊谥册文曰孝子嗣皇帝臣  谨再拜稽首言臣惟业莫重于承祧宜溯本原而钦骏德孝莫先于传美必稽典制以荐鸿名谨合舆情用称殷礼恭惟  皇考大行皇帝睿圣本于天纵刚徤协于乾行以英断理万机权无傍落以沉毅驭群下法罔私挠纲纪毕张枢机独运普无疆之照烛体夙具乎通明施不测之恩威用丕昭于神妙粤从蚤岁深好尚书逮于中年淹贯群籍声为律身为度礼乐备而天地官言为法行为则谟烈兼而佑启远更新戎政率励将材南殄倭奴岭海之诸氛悉荡北驱胡虏莲社之巨孽咸诛一夫无有横行四方莫敢逆志注情农事每亲奉乎报祈轸念岁饥屡命蠲乎逋负拯民苦则为黜诸司之贪肆因财诎则为止三楚之经营孝笃因心道隆建极定称亲称帝称宗之议名正言顺而事成举大享大祔大襄之仪内敬外文而诚若盖尝仰观于德业允矣卓冠于古今简册万年垂休声而有赫云仍百世流庆泽以无穷上会庙祐之光下笃邦家之祜爰咨公论请命于  天谨奉册宝上  尊谥曰  钦天履道英毅圣神宣文广武洪仁大孝肃皇帝庙号  世宗伏惟  圣灵在天茂膺景制益弘庇佑永衍熙昌谨言
　　○革工部尚书徐杲职闲住杲本工部官匠先以修建功历升前职至是考察自陈下吏部查议都给事中王元春等劾杲以匠役官正卿其子文灿传升锦衣卫指挥世袭皆滥名器坏政体并宜汰黜吏部覆奏从之
　　○吏部奏考察庶官年老户部员外郎杨启充等三十人有疾监察御史熊逈等六人老疾兵马指挥许辉等五人贪兵马指挥陈天寿等十人罢软无为光禄署丞陈臬素行不谨户部郎中杨进道等一百一人浮躁浅露吏部郎中唐汝迪等七人才力不及吏部郎中南轩等三十人得旨老疾致仕贪为民罢软不谨冠带闲住浮躁不及降一级调外任
　　○命老营堡游击将军黑云龙为分守山西北楼口参将升三河守备指挥佥事杨尔干为署都指挥佥事充河间领兵游击将军
　　○兵部议覆甘肃巡抚石茂华所言边事一改置寺官谓庄浪土官指挥鲁达部曲蕃衍至数万人犷悍难制宜改凉州行太仆寺寺丞为少卿兼以宪职弹压之一议修墙堡谓庄浪地邻番虏时被劫掠宜于马营沟何家营修筑墩墙堡堑又沙井驿抵苦水湾七十里通远驿堡去西大通驿八十里宜各于适中处筑团庄一座以便行旅从之
　　○锦衣卫佥书都督李隆都指挥孙钰张大用张铎指挥李永南镇抚司掌印指挥大质佥书都督黄时坤朱时泰都指挥袁宪文陆绎黄铠高秉伦王可久指挥黄安陆绪余荫毕光祖张远滕凤温禾□宁北镇抚司掌印指挥程尧相佥书傅钺各遵诏自陈不职章下兵部甄别以闻得旨隆等留用铎致仕可久禾□宁革任闲住
　　○丙子以上  大行皇帝尊谥诏告天下诏曰朕惟自古圣王其生也天下之人相与尊而亲之其殁也相与颂而思之若尧舜禹汤文武是也洪惟我  皇考大行皇帝以上圣之德抚中兴之运湛恩所被莫不归仁明威所加罔不震摄盖在临御之日为天下所尊亲久矣逮乎  宸衷厌世龙驭遐升朕衔哀茹荼不胜瘠毁而凡臣庶亦莫不摧心泣血有丧考之戚焉兹朕敕谕文武群臣稽古礼文议荐谥号博参舆论允协至公乃于正月十九日祗告  天地  宗庙  社稷奉册宝恭上  皇考大行皇帝尊谥曰  钦天履道英毅圣神宣文广武洪仁大孝肃皇帝庙号  世宗谅尔万方其颂而思焉之心均无穷也属殷礼之既举爰涣号之用颁夫仰  皇考之徽称则必信从其治教感  皇考之余泽则必翊戴于邦家尚一乃心用若予化播告遐迩咸使闻知
　　○改南京礼部尚书葛守礼为户部尚书守礼＜锍-釒＞辞不允
　　○起原任总督宣大兵部右侍郎郭宗皋为刑部右侍郎通政使司通政使樊深原职
　　○以原任总兵王怀邦充为事官管分守大同灵丘参将事
　　○升新开口守备指挥麻贵为署都指挥佥事充宣府入卫游击将军
　　○丁丑恭上  孝恪渊纯慈懿恭顺赞天开圣皇太后尊谥命成国公朱希忠英国公张溶定西侯蒋佑新宁伯谭功承祭告  天地  宗庙  社稷  上亲告  大行皇帝几筵出御皇极门遣驸马都尉谢诏诣  陵园献册宝奉安  神主大学士李春芳恭题如仪册文曰孝子皇帝臣  稽首百拜上言臣闻其德茂者其报隆其功闳者其名显矧劬劳之德笃祐一人发育之功普施四海宜名与报益显以隆是登有赫之鸿称庸阐无前之景烈恭惟  皇妣荣淑康妃积庆尧门蜚英姒幄方祇奠厚承璇盖以资生素魄涵精并羲晖而朗耀事  大母有婉愉之爱奉  先皇有敬顺之诚赞□□刀丫□皿□敦以维虔载筐钩而罔斁藏往伊智深沉允合于含章逮下以仁温惠寔同于诩物行皆图史言悉箴规九御仰风既弼成于坤教  三灵锡祉乃浚发于震祥诞育眇躬备贻  慈训兹受凭几之命遂膺御历之符省翟彩于旧宫音容已隔望瑶华于玄室凄怆如存惟木有本惟水有源曷角□羊终身之慕谓天盖高谓地盖厚难酬罔极之恩爰率彝章遹追令范考言于众稽谋自  天徽数崇升具祎谕之盛礼芳猷表著扬庙祏之大名谨奉册宝上尊谥曰  孝恪渊纯慈懿恭顺赞天开圣皇太后呜呼桂殿承欢恸九原之难作兰宫正号昭万代以弥光伏冀  明灵俯垂嘉享佑我嗣人永保萝图之固施及后裔益绵椒实之蕃俾子子孙孙世承祼献与明无疆谨言
　　○升户科都给事中张宪臣工科都给事中王元春吏部郎中佘敬中俱布政使司右参政宪臣浙江元春江西敬中广西翰林院编修李贵河南道御史李廷龙俱按察司副使廷龙河南贵四川广西道御史胡钥为广东布政使司右参议兵科给事中方岳湖广道御史李文续刘师孟礼部员外郎张翔翰南京户部员外郎陈墀俱按察司佥事岳师孟狭西文续浙江翔翰广东墀四川
　　○吏部覆通政使司右通政王正国等自陈＜锍-釒＞拟正国及提督誊黄右通政姜宝太常寺少卿罗良魏承诏太仆寺少卿李邦珍李一元顺天府府丞李邦义俱留用太常寺少卿高复春罢斥鸿胪寺卿陈道基大理寺右少卿李承华调外任鸿胪寺卿萧澜降二级仍令管事从之
　　○总督蓟辽保定军务都察院右副都御史刘焘以考察自陈求退  上以其久练边务谕令供职如故
　　○原任刑部侍郎鄢懋卿有罪发边卫充军初懋卿与大理寺卿万采皆謟附严世蕃奸赃狼籍尝以巡盐都御史遍历郡县所至供亿骚扰及横索有司馈遗无筭贪黩恣肆士大夫为之仄目世蕃败有司籍其家世蕃尝寄采数万金事颇泄懋卿复给取采金二万采抵罪词连懋卿有司验问颇有踪迹懋卿竟坐充军
　　○诏削夺故真人邵元节陶仲文官爵及诰命毁墓牌坊牌籍其田宅
　　○戊寅以恭上  圣母尊谥诏告天下诏曰朕惟礼不可以忘本而孝莫大乎尊亲是以自古圣帝明王暨我  祖宗  列圣缵祚膺图君主天下莫不致隆于所生盖天理人情之至也成宪具存在朕为尤切焉洪惟  皇妣荣淑康妃生禀巽明躬备坤则事我  祖妣既克嗣于徽音奉我  先皇寔赞成夫阴教和惠洽乎九御恭俭闻于四方委祉发祥诞育冲眇不惟保爱之曲至抑且训迪之周详兹朕获奉  宗祧绍  列圣之弘休缵  先皇之大业固皆  慈诲之贻也顾音容已隔叹霜露之屡经尊养欲伸悲风木之不待永言感慕倍结深衷乃考旧章并询舆论特举追崇之典遹隆俪极之称于正月二十一日祗告  天地  宗庙  社稷恭上  尊谥曰  孝恪渊纯慈懿恭顺赞天开圣皇太后呜呼至恩罔报鸿仪少展于孝思大德难名显号但从于节惠庶广普天之誉用为永世之辞播告华夷俾咸知悉
　　○命撤西苑内大高玄等殿圆明等阁玉熙等宫及诸亭台扁额初议尽毁诸修建斋醮宫殿礼部惜其材费请止去扁额从之
　　○恤录故兵部员外郎杨继盛左春坊左中允郭希颜锦衣卫经历沈炼户科左给事中杨允绳各赐祭一坛
　　○工部尚书雷礼再上＜锍-釒＞乞休不允
　　○己卯  万寿圣节  上以  大行皇帝梓宫在殡哀痛倍切谕免百官朝贺
　　○免各王府及天下诸司进表庆贺
　　○遣玉田伯蒋荣彭城伯张熊成安伯郭应乾清平伯吴家彦分祭  长陵  献陵  景陵  裕陵  茂陵  泰陵  康陵  永陵指挥同知文承武祭  景皇帝中官祭  恭让章皇后都指挥同知陈书祭  孝洁皇后各陵寝都督佥事沉至祭  孝恪皇太后陵园
　　○朝鲜国王李峘遣陪臣户曹参判尹玉等赍表文方物谢恩赐金织衣彩叚等物有差以大丧免晏晏于辽东都司
　　○洮岷等处番族法藏等寺剌麻番僧及加渴瓦寺都纲领占罗洛思等各进贡方物给赏如例俱免晏
　　○命原任宣府东路参将署都指挥佥事方振为山西老营堡游击将军
　　○先是嘉靖丙寅九月虏犯辽东锦州杀士马甚众下御史勘核至是御史李叔和言黠虏突入地方虽有残伤而参将赵完力战退虏镇巡官调度得宜当略罪论功诏宥完罪仍赐总兵王治道巡抚都御史魏学曾银币
　　○录延绥错峰子山□要高庙儿蛇井梁等处获功被创官军吾太等三十三人各升赏如例
　　○庚辰改辽东广宁游击将军王有臣为辽东入卫游击将军以广宁坐营指挥郭承恩为署都指挥佥事代之
　　○先是太常寺以祭  太社  太稷请如近例遣官摄事  上命礼部查议至是覆言臣等谨按礼曰丧三年不祭惟祭天地社稷为越绋而从事说者以为不敢以卑废尊以己事废公祀也今  太社稷祀典虽在  世宗皇帝未升祔之前然稽诸越绋行事之说似不可废宜如  宪宗  武宗朝例鸿胪寺免请升殿太常寺具本奏知至期请  皇上躬诣坛壝具服致祭乐悬而不作致斋之日  上具黄素袍翼善冠百官浅淡色衣朝参其陪祀官各具祭服行礼如常  上从之
　　○革道官金中刚等太常高士职号并收中刚及陶世恩玉印五牙印一银印一铜印十
　　○辛巳  孝静毅皇后忌辰  奉先殿行祭礼遣都指挥同知王极祭  康陵
　　○黜吏科都给事中胡应嘉为民寻以原职调外任初应嘉在  先朝论大学士高拱欲中以危法拱颇衔之及吏部考察庶官应嘉谓尚书杨博曲庇乡里以私愤谪给事中郑钦御史胡维新因上＜锍-釒＞劾博考察不公状大学士徐阶郭朴与拱谓应嘉党护同官挟私妄奏首犯禁例拟旨黜之于是台谏诸人疑其意出于拱谓拱修故怨胁阶以黜应嘉思有以撼之矣兵科给事中欧阳一敬因论救应嘉语侵拱其＜锍-釒＞言  陛下初登大宝宜以尧舜明目达聪为法即使应嘉言妄犹当宥之而况言实不妄乎且  陛下以博为大臣专任之乃黜应嘉以快博意使忠直敢言之士愤懑而不发此大臣之利非  社稷利也往时给事中张岳曹楝赵恪忤博博輙出之其切齿台谏久矣兹以考察去者科道官半之是乌得不为私忿而博籍山西并无一人又乌得不谓曲庇使应嘉竟由此黜则言官以言为讳他日大臣有大恶谁当言者且应嘉素号敢言即今辅臣高拱奸险横恶无异蔡京将来必为国巨蠹应嘉亦尝极力论列诸臣孰有如其任事任怨者哉应嘉前＜锍-釒＞臣实与谋臣才识又不及应嘉远甚若黜应嘉则不若黜臣章下所司是日给事中辛自修监察御史陈联芳等俱交章论救阶夺于众论亦自悔处应嘉为遏乃改拟应嘉调用而拱又疑一敬之＜锍-釒＞谓阶主之两人之隙深矣然应嘉为人倾险好讦士论亦薄之
　　○大学士高拱上＜锍-釒＞言往时胡应嘉劾臣亲侍郎李登云不数日而臣即入阁以此相防遂谓臣不乐直赞移家具以出赖  先帝洪慈不加诛谴而应嘉一击不中相防愈深臣亦时谨避之矣乃应嘉去官而一敬论臣则何为乎盖一敬应嘉之密友应嘉去一敬恐不得自安遂明为此言挟臣以自固其言应嘉所奏臣寔与谋可知矣至谓臣奸横比之蔡京必以某事为证乃一无所指而徒曰奸横曰蔡京诚何据哉近日人情不一国是纷然即无一敬之论臣亦欲乞身而况有此论乎古人云大臣不重则朝廷轻使传之四方谓真有蔡京在位臣不足惜岂不取轻朝廷耶＜锍-釒＞入  上曰卿心行端慎朕所素知兹方切眷倚岂可因人言辄自求退宜即出视事不允辞是日吏部尚书杨博亦奏辨应嘉论劾事因乞角□羊职  上亦谕留之
　　○壬午敕谕礼部曰  皇妣孝洁皇后  皇妣孝烈皇后昔  皇考虽已定有谥号而  尊称尚未备兹将届祔葬祔享之期尔礼部会官议拟并具合行礼仪来闻
　　○赐秦王怀埢谥曰宣商城王勤烒谥曰荣简
　　○董卜韩胡宣慰使司加渴寺崇教翊善国师贾思八领占侄南伽儿贾思八袭职赐诰命敕谕
　　○升翰林院侍读学士张居正为礼部右侍郎兼翰林院学士
　　○吏部尚书杨博再以疾求退不允
　　○复除云南按察司副使殷正茂于湖广
　　○升兵部主事海瑞为尚宝司司丞
　　○升南京通政使司右通政郑世威为都察院右佥都御史
　　○大学士高拱再＜锍-釒＞乞休谓去岁胡应嘉劾臣不肯直赞意欲杀臣彼时即欲乞休以  先帝不豫不敢自明及  皇上初登大宝典礼方殷又不可言去今殴阳一敬又踵应嘉之说易口而谈以求必胜夫阁臣重臣也乃因攻击他人辄相连引臣亦志士也乃皆漫无指据而徒加诋诬臣何能靦颜就列况今党比成风纪纲溃乱使  圣主孤立于上而无有为收拾之者有识之士畏惧而愿去者多不直臣也  上答曰大臣之道重在康济不专洁身宜遵前旨即出以副眷倚不允辞
　　○升司经局洗马兼翰林院侍讲殷士儋为本院侍读学士掌院事
　　○发太仓银七千两于蓟镇以备抚赏夷人从总督刘焘请也
　　○命福建行都司掌印署都指挥佥事胡守仁为广东大城所水路参将四川行都司佥书署都指挥佥事沈鲸为四川叠茂南路游击将军
　　○升延绥保宁堡守备指挥佥事王国武掘港守备指挥佥事吴郁俱署都指挥佥事国武充本镇入卫游击将军郁领南京江防游兵
　　○先是宣大总督王之诰奏南山自青石顶至合河口一切山险皆属蓟镇而宣镇皆断冈平麓无复险阻虽设联墩备瞭望不可恃以为固且其地无水戍者苦之请以步卒千人助蓟镇守边垣使蓟镇得兵宣府之兵得险于计为便既而蓟镇总督刘焘复言本镇兵马部署已定不必增兵且联墩乃宣镇已成之业不当辄弃惟各守分地庶功罪无所推诿部主焘议因言南山为  陵京藩篱关系甚重设有虏警则令昌平总兵南山参将互相策应辅车相倚则于各守之中寓协守之意  上从部议因令计处战守之备于是兵部复上南山战守之策一议险要谓蓟镇自白羊口长峪城横岭镇边城至合河口延袤八十里宣镇自帮水峪沙岭口瑞云观口火石岭板搭峪庙儿湾等口至合河口延袤亦八十里皆南山险要宜各加增修一议兵马谓蓟镇宜募兵三千人统以参将宣镇募兵一千隶之南山又蓟镇多险利用步宜给马三百匹宣镇无墙利用骑马宜倍给一议钱粮谓二镇增筑工费及募兵安家修治器械计用银四万两请于太仓库及太仆寺马价各发二万两给之报可
　　○癸未敕谕礼部曰朕兹笃彝伦遵旧制加谥元妃李氏为  孝懿皇后裕世子为宪怀太子蓝田王为靖悼王追封长女为蓬莱公主次女为太和公主尔礼部其具礼仪来闻
　　○革大同平虏参将刘文烨任仍命总督官逮问以大同右卫参将麻锦代文烨宣府西路参将刘国代锦先是平虏卫家丁豆世勋等作乱旋就擒戮至是抚按官言军变皆文烨贪忍剥下所致且言锦国廉勇可用故有是命
　　○录辽阳等处获功阵亡官军李树功等五十人各升赏如例
　　○甲申吏部尚书杨博奏辩欧阳一敬＜锍-釒＞绝无事实因力请去位  上曰卿心迹无私公论有在岂可因人言求退不允时吏部左侍郎吴岳亦上＜锍-釒＞乞休并慰留之
　　○总督宣大山西兵部左侍郎兼都察院右佥都御史王之诰以考察自陈  上不允令尽心督理边务
　　○追封唐顺王宙栐前妃周氏为唐顺王妃
　　○礼部言宗室庶人请给婚资必待各府勘奏本部覆议然后给与惟南京庶人不得奏请径自支给而数又独多事体不一请自今南京庶人生子南京礼部保勘登册待及婚娶之年乃为查奏炤各处事例给与表里猪羊及首饰银二十两往时一婚折银八十八两之例原非成宪当改正从之
　　○先是代王奏大同知县朱可进笞辱辅国将军俊柳而抚按官张志孝蒙诏又言诸宗室敺伤可进  先帝命刑科右给事中严从简往勘至是勘报实俊柳以私恨诬可进笞辱已而奉国将军俊輠俊木□廉及俊柳男增福等宗室数百率校尉群敺可进又辄加锁缚请治俊柳等罪而调可进他县因言代府诸宗倡立大会有事则聚众鼓噪凌暴官府渐不可长请谕代王钤束宗室角□羊散私会毋令逞恶不悛事下礼部都察院以俊輠等犯在赦前覆请宽宥而劾治诸校尉充边卫军从之
　　○六科给事中欧阳一敬等十三道御史陈万言等以武职自陈考察拾遗劾奏左府掌府事英国公张溶南京后府佥书都督昌寿山西镇守总兵官董一奎管浙江总兵事为事官刘显锦衣卫管卫事都督李隆锦衣卫南镇抚司管事都指挥袁宪文高秉伦指挥滕凤北镇抚司理刑指挥傅钺各不职状  上以溶勋旧重臣留之一奎显降用寿等悉革任
　　○命原任参将署都指挥佥事高迁吴嵩充游击将军迁蓟镇大水峪嵩固原领军
　　○先是河决沛县议者请修复运河故道乃勘议新集郭贯楼等处上源已而总理河道尚书朱衡言古之治河惟欲避害而今之治河又欲资其利故河流出境山以北则闸河淤出徐州以南则二洪涸惟出自境山至徐州小浮桥四十余里间乃两利而无害自黄河横流砀山郭贯楼支河皆已淤塞改从华山分为南北二支南出秦沟正在境山以南五里许此诚运河之利也惟北出沛县西及飞云桥逆上鱼台为患甚大  圣慈不忍沛县鱼台之民横罹水灾拳拳欲开故道臣等仰体  圣心亦有勘议上源之请但考之地形参之舆论其不可者有五自新集至两河口皆平原高阜无尺寸故道可因即欲浚深无异穿井郭贯楼至龙沟一带颇有河形又系新淤无可驻足譬诸取饴于罂随取随满其不可一也黄河所经鲜不为患由新集则商虞夏邑受之由郭贯楼则萧砀受之今欲改复故道则鱼沛之祸复移萧砀其不可二也黄河西注乖山势若建瓴又无涯涘欲从中凿渠挽水南向必当筑坝横截遏其东奔于狂澜巨浸之中筑数里之坝为力甚难其不可三也役夫三十三万旷日持久劳民于既疲之余徼功于难必之地骚动三省其不可四也大役踵兴工费以数百万计匮乏之后措置无策一有不继前功尽堕其不可五也臣以为上源之议可罢惟开广秦沟使下流通行修筑南长堤以防奔溃可以苏鱼沛昏垫之民工部请从衡议  上曰可
　　○丙戌进封宁安公主为宁安长公主
　　○礼部言  累朝登极之岁  圣驾亲祭先农行耕耤礼今  世宗皇帝梓宫在殡请移于明年从之
　　○六科给事中张卤等十三道御史郜光先等以文职自陈考察拾遗劾奏工部左侍郎张守直当罢国子监祭酒今升南京工部右侍郎汪镗太常寺少卿罗良都察院右佥都御史刘秉仁工部尚书雷礼南京刑部尚书钱邦彦原任太仆寺少卿王文炳宜令致仕吏部郎中刘孝南京太常寺少卿吴遵宜降用户部尚书高燿宜革职为民吏部覆议以请得旨礼邦彦秉仁孝留用守直镗良别用遵调外任文炳致仕燿闲住
　　○诏岁给韩定王妃谭氏养赡米二百石
　　明穆宗庄皇帝实录卷之三
明穆宗庄皇帝实录卷之四
　　隆庆元年二月丁亥朔皇女生
　　○祭先师孔子遣大学士李春芳行礼
　　○遣国子监祭酒祭启圣公孔氏
　　○以  永陵享殿兴工暂移  孝烈皇后神位奉安于席殿遣侍郎徐纲行礼
　　○巡视光禄右给事中孙枝言光禄寺各门库坐门监收等官额设太冗凡行户买办司府角□羊纳率求取常例不胜其扰宜行司礼监查核系额外增添者悉除之故事巡视有给事中御史各一员其后添差查刷御史宜并查刷于巡视户部都察院覆奏报可
　　○诏岁给秦王妃崔氏养赡米二百石
　　○戊子  上亲祭  太社  太稷是日鸣钟乐设而不作余如旧仪
　　○工部尚书雷礼复上＜锍-釒＞乞休不允
　　○己丑春分祭大明于朝日坛遣成国公朱希忠行礼
　　○庚寅礼部上  孝洁皇后尊谥议文曰伏惟  孝洁皇后应地发祥自天作合际景运一新之会膺  先皇六礼之求媲德  至尊树母仪于七载承颜长乐修妇顺于  三宫左右合图史之文窈窕腾河洲之咏宠周鱼贯小星之惠惟均警豫鸡鸣永巷之＜矢见＞尤切  慈恩下逮睿闻弘宣敬慎出于自然而安贞允协端庄著于颙若而静正攸兼昔在嘉靖之初号为极治之世颂驺虞而歌麟趾本源固出于文王始关睢而终鹊巢赞助实资于太姒惟仙龄之弗永致  圣念之孔殷主藏夹室之中时有待于升祔陵建桥山之次制特异于坟园兹恭遇  皇上追体初心祗承  末命既彝典之更正宜  鸿号之加崇臣等俯采群言仰稽令则  孝洁皇后尊谥宜  天锡之曰  孝洁恭懿慈睿安庄相天翊圣肃皇后妥灵清庙祔宅玄官享祀万年垂光无极谨议  孝烈皇后尊谥议文曰伏惟  孝烈皇后坤舆毓秀月相呈奇淑德上闻始升华于嫔御徽音内著继晋位于后宫端庄协地道之方柔顺得阴仪之正敏于事  上动合渊衷惠以待人茂宣壸誉乘有齐之度敬恭匪懈于夙宵操无斁之心诚一不渝于久暂乃若壬寅之岁偶当运数之屯扶颠持危  社稷赖之底定发奸戮逆闺阈由之肃清是以生而  宸眷特隆殁而  皇恩尤笃谥之曰烈用表懋功葬之于  陵式昭殊礼乃兹陟  庙祔享在  祖宗之制固莫之敢违而节惠尊名于臣子之情则犹得自尽臣等谨遵明谕祗按彝章  孝烈皇后尊谥宜  天锡之曰  孝烈端顺敏惠恭诚祗天卫圣皇后用垂懿范永播休声谨议
　　○庚寅封皇亲锦衣卫指挥佥事杜继宗为庆都伯正千户李铭为德平伯副千户陈景行为固安伯各岁给禄米千石
　　○辛卯礼部进上
　　孝洁皇后  孝烈皇后尊谥册宝仪注以二月十五日恭上  尊谥册宝如上  孝恪皇太后尊谥册宝仪又进加  孝懿皇后谥号仪注一二月十八日遣官持节捧册宝加谥  孝懿皇后诣  陵园行礼一先期一日鸿胪寺设节案内侍官设册宝舆香亭于皇极门东一是日早遣官以加谥  孝懿皇后告  奉先殿  上具素翼善冠麻布袍腰绖亲告  世宗皇帝几筵至期  上仍具前服御皇极门百官俱乌纱帽素服黑角带入班行叩头礼毕左右侍班序班引遣官入就拜位序班举节案于皇极门正中遣官行五拜三叩头礼毕序班举节案内侍官举册宝舆香亭俱由左阶降鸿胪寺奏礼毕  上还锦衣卫官校接节册宝舆香亭由午门左门左鼓乐前导设而不作遣官随左  陵园一是日太常寺先于  陵园陈设祭品如常仪鸿胪寺设节册宝案于  享殿内节中册左宝右设香案于节案前内侍官设  主案于殿东俟节册宝舆至  陵园由中门进至  享殿前捧节册宝官由殿中门入各陈设于案内赞赞遣官就位赞上香赞宣册宣册官取册立宣讫复置于案执事官随举  主案于香案前稍东西向题主官进至  主案前东立西向内侍官至神床跪奏谨请  孝懿皇后神主恭用奉题内侍盥手捧  主安于案上中书官重写题主官盥手奉题讫内侍官奉  主安于神座跪奏谨请  神灵上  神主内赞赞遣官奠献读祝行礼如常仪礼毕内侍启匮覆  主奉安于神座讫册宝收贮  享殿次日遣官持节复命
　　○升大理寺左寺丞唐继禄为本寺右少卿福建布政使司左布政使钟卿为光禄寺卿山西按察司副使赵锵为狭西苑马寺卿
　　○复除礼科都给事中杨思忠于吏科兵科都给事中李用敬于户科
　　○勒徐州兵备副使余朝卿闲住以巡按御史苏朝宗劾其不职也
　　○辽东巡按御史李叔和言辽东一镇三面邻虏而以河之东西为界春夏秋备河西河冰既合则备河东总兵官为本镇保障当审缓急策应今乃坐镇河西而以河东付之副将虽云画地分守然所部士马亦不足与广宁宁前锦义镇武诸路相等夫虏无多寡而兵有强弱今一月之间三犯河东坐视其虏掠不为之所是秦人之视越也且总兵部下骁骑皆所选河东精锐括此精锐之卒岂直为河西计哉臣谓总兵宜以隆冬之时移镇辽阳以援海州沈阳冰角□羊回广宁以防土蛮庶东西皆有备兵部覆奏从之
　　○壬辰罢祭金海宣灵弘济之神
　　○礼部言  皇懿皇后宜奉祀内殿请以  神主祔享  孝格皇太后专殿之侧从之
　　○勒洱海道佥事萧鸣邦闲住以巡按御史刘思问劾其不职也
　　○赠故刑部尚书郑晓为太子少保赐祭二坛遣官造葬谥庄简复以巡抚凤阳时御倭功荫其子履准为国子生
　　○改巡抚云南兵部尚书兼都察院右都御史吕光洵为南京工部尚书以三年考满荫其子应岩为国子生
　　○巡抚山东右副都御史洪朝选巡抚保定右佥都御名张师载巡抚宣府右佥都御史冀炼各奉诏自陈乞休不允
　　○升古北口副总兵署都指挥佥事申维岳为署都督佥事充总兵官镇守山西三关
　　○起原任宣信带总兵焦泽为五这营副将
　　○命隰川王府辅国将军俊木□咎管理府事
　　○癸巳命恭顺侯吴继爵掌中军都督府事南和伯方炳掌右军都督府事
　　○调山西中路参将李世臣为宣府西路参将
　　○宣大巡按御史蒙诏勘上嘉靖四十五年七月虏犯宣府右卫官军功罪兵部覆奏得旨参将补于汉把总角□羊生各升一级守备魏楝张臣郝锦李楹及提调把总等官俱逮问
　　○先是都给事中辛自修等以朝仪又旷班行不肃请令礼官考评成式＜锍-釒＞下礼部及礼科会议至是奏言国家初制百官以品序列故今皇极殿前所列品山表识森然其后更定制度又有不拘于品者如内阁官锦衣卫升立  宝位之东西翰林学士列于佥都御史之上其他翰林官不论品级叙于京堂之内科道官自为一等列于部属之先及鸿胪寺尚宝司列于西谐三科六道与东班对侍虽若次序参错班行混淆然或以顾问纠察或以奏事承旨莫不有因难以轻改今后常朝悉如此例其余官员仍依品级崇卑衙门资叙为列如有紊越耳□□纠仪官纠奏至于各官被服束带会典所□甚明不得僣用以乖典制从之
　　○礼部进加谥宪怀太子靖悼王及追封蓬莱公主太和公主仪注一二月十九日遣官持节捧册加谥宪怀太子靖悼王追封两公主各诣坟园行礼一前期鸿胪寺官设节案内侍官设册舆二并香亭俱于皇极门东别设册舆香亭于皇极门西一是日早遣官告奉先殿  上亲告  世宗皇帝几筵至期  上素冠服御皇极门百官俱乌纱帽素服黑角带入班行叩头礼毕左右侍班遣官就拜位序班举节案置于中赞五拜三叩头礼毕序班举节案内侍官举册舆香亭俱由左阶降别设册舆香亭由右阶降鸿胪寺奏礼毕  上还加谥宪怀太子节册舆香亭由午门等左门出追封两公主册舆香亭由右门出遣官各随行至坟园宣册题主行礼如  孝懿皇后陵园仪
　　○襄王厚熲薨  上辍朝三日赐祭六坛遣官致祭营葬赐谥曰庄
　　○甲午遣顺天府官祭先农之神
　　○遣礼部侍郎潘晟祭三皇于景惠殿
　　○遣太医院官祭先医之神
　　○起原任巡抚湖广都察院右副都御史林云同为刑部左侍郎升大理寺卿魏尚纯为工部左侍郎
　　○总理河道工部尚书兼都察院右副都御史朱衡奉诏自陈乞休不允
　　○升江西布政使司左参议黄正色为山西按察司副使狭西临洮府知府刘时举为甘肃行太仆寺少卿
　　○改太仆寺少卿林润为太常寺少卿提督四夷馆
　　○升吏科给事中周怡为南京太常寺少卿
　　○升太常寺寺丞袁好礼为本寺少卿
　　○浙江道御史李辅言边腹京盘钱粮五年一查册籍浩繁难于检核岁盘钱粮抚按会同事多牵制请以京盘并于岁盘一年一查而岁盘钱粮专属巡按不必会同巡抚则事简任专侵冒之弊可免时管屯郎中程鸣伊亦以为言仍请给各边巡按御史专敕行事户部上其议从之
　　○录嘉靖四十四年十月辽东义州大辉堡获功死事官军倪宗尧等三百六十五人四十五年九月锦州大胜堡陈世勋等三百二十五人各升赏有差
　　○乙未遣英国公张溶定国公徐延德驸马都尉谢诏李和以册立  皇后告  天地  宗庙  社稷  上亲告  世宗皇帝几筵命成国公朱希忠充正使大学士徐阶充副使持节奉册宝册妃陈氏为  皇后册曰朕闻运隆虞室重华资妫汭之贤命集周京文谟藉洽阳之淑盖紫掖之表仪斯在而瑶斋之赞佐攸关德必著于伣天号乃崇于俪极咨尔妃陈氏毓秀儒门作嫔潜邸恭勤治内绰有邑姜之风雍睦宜家逈踰长孙之行女箴之服习既又王度之禆益良多予兹应运以当天尔宜匹导而应地是用遣使持节以金册金宝立尔为  皇后尚其丕阐坤仪祗随乾御赞  宗祧之祀事益秉精诚端壶阈之懿＜矢见＞弥敦勤俭恩敷鱼贯庆衍螽期茂膺渥眷于维新永播徽音于无斁是日遂诏天下诏曰朕闻古者天子听外治后听内职是以内外和顺国家理治称  德焉朕兹诞膺  天命君临万方深惟王化之诚宜资女士之助妃陈氏受命  先皇配朕潜邸徽音克嗣坤道夙彰是用祗告  天地  宗庙  社稷以隆庆元年二月初九日册立为  皇后正位  中宫共承  宗祀庶弘四海之化益开万福之原播告中外咸宜知悉
　　○祭历代帝王遣成国公朱希忠行礼
　　○直隶巡按御史王廷瞻劾奏南京兵部右侍郎刘畿前以给事中管工躐致通显及险佞卑污宜罢斥状＜锍-釒＞下吏部覆议畿虽升转太骤而巡抚时颇有劳绩未可遽弃得旨令策励供职
　　○升兵科左给事中冯成能为都给事中礼科右给事中朱绘为左给事中吏科给事中吴时来户科给事中舒化俱右给事中成能绘俱工科时来吏科化刑科
　　○升云南按察司副使世＜艹泣＞民为山西行太仆寺卿广西按察司佥事张冕为本省右参议
　　○  上以登极加恩提调讲读及侍从藩邸诸臣升少师兼太子太师吏部尚书建极殿大学士徐阶于中书舍人瑛为尚宝司少卿加太子太保吏部尚书武英殿大学士李春芳郭朴俱少保旧讲官礼部尚书兼文渊阁大学士高拱为少保兼太子太保武英殿大学士吏部左侍郎兼翰林院学士掌詹事府事陈以勤为礼部尚书兼文渊阁大学士礼部右侍郎兼翰林院学士张居正为吏部左侍郎兼东阁大学士俱内阁办事翰林院侍读学士殷士儋为礼部右侍郎兼翰林院学士升光禄寺少卿王凝为太常寺少卿掌尚宝司事户部员外郎尹乐舜为光禄寺少卿礼部员外郎刘奋庸为尚宝司卿礼部主事吴自峒为尚宝司少卿侍书制敕房办事中书舍人周维藩为光禄寺寺丞鸿胪寺主簿吴自成为本寺右寺丞于是阶春芳朴拱以勤居正士儋皆具＜锍-釒＞辞免恩命  上各加褒勉不允辞
　　○司礼监太监梁钿等奏裕府庄田累年增税太重宜如旧额亩徵银三分五厘宝源和远二店及煤窑树株等条税止遵正额徵角□羊不得复徵房课从之
　　○降原任山西总兵官董一奎为副总兵管分守蓟镇古北口参将事
　　○升阶州守备指挥佥事何遵化为署都指挥佥事充延绥游击将军
　　○升南日山把总指挥佥事罗继祖四川守备指挥同知曹希彬俱署都指挥佥事都司佥书继祖福建希彬四川
　　○释原任四川按察司佥事赵祖鹏为民祖鹏前为翰林编修结姻权贵颇为士论所鄙及罢居家其族人赵驯讦奏祖鹏作诗讪上自以宋代子孙僣拟踰等及侵夺寺宇田宅诸不法事诏徵下狱论死  上即位刑部以祖鹏虽贪横至以语言妄诞坐重辟不无可矜遂释
　　○丙申  孝贞纯皇后忌辰  奉先殿行祭礼遣都督佥事沉至祭  茂陵
　　○遣户部侍郎刘体乾祭京师太仓之神
　　○遣顺天府官祭宋丞相文天祥太常寺官祭恭靖公姚广孝
　　○升顺天府丞李邦义为南京鸿胪寺卿
　　○丁酉升云南布政使司左布政使陈绍儒为顺天府府尹广西布政使司左参议向淇为按察司副使直隶广德州知州李得春为按察司佥事俱云南
　　○时京城内外钱法不通诏户部都察院议所以便民者户部奏言钱法之弊其说有三当嘉靖初年崇文门等处税课皆徵钱官吏俸给小民贸易皆资于钱故钱之用广其后铺户滥收恶钱以充俸钞钱稍不售及税课专徵银而不徵钱又民间止用制钱不用古钱于是法钱始壅一也又法令＜锍-釒＞阔私铸者多真伪混淆则烦择拣择拣太精则碍行使二也又无知小民听信讹言转相摇惑谓制钱且罢遂格不行三也臣等以为伪钱及滥恶者可禁勿用其余若洪武永乐宣德弘治及嘉靖制钱并先代一切旧钱俱宜听民间相兼行使其税课房号行户等银俱令收钱如伪造及阻挠低昂价值者重罪之如此则伪钱不售钱法自通诏从其议
　　○兵部覆御史顾廷对条上马政便宜一保定等府各被灾伤其起俵马宜以差减徵折色如完曲阳灵寿  行唐沂费郯滕峄十州县减十之四沧盐山安庆都邢台内丘沙河邯郸滨蒲台沾化海豊新城济宁汶上十五州县减十之三清苑安肃蠡博野定平山开滑内黄滦武定十一州县减十之二每马折价八两角□羊部以苏民困一有司贪纵马政废弛宜核其瘦损分数以轻重议罪朝觐之日开报吏部以待黜陟一兵备道所辖有种马州县者宜于敕中增入带管马政一事每岁令查点二次务举实政毋滋烦扰一孳牧种马以公差借用多至疲死宜严行禁约一种马人户宜如寄养事例五年一编务择丁田相应之家编充马头责令专养其余止充贴户不得轮养以致推误例损  上皆允之
　　○戊戌升福建布政使司左布政使陈大宾为都察院右副都御史巡抚云南兼赞理军务
　　○都察院右副都御史李一瀚以疾请告四川按察司副使李贵以亲老乞终养俱许之
　　○加恩藩邸侍卫宿直执事厂卫官校提督太监黄锦荫弟侄一人锦衣卫指挥佥事提督太保兼太子太保左都督朱希孝进兼太子太傅轮直都指挥使孙钰升署都督佥事都指挥佥事张大用升都指挥同知指挥佥事李永升指挥同知理刑千户谭宏百户白一清各升一级其余官校力士下兵部拟奏升赏有差
　　○己亥升云南布政使司右参政卢岐嶷为贵州按察司按察使浙江布政使司左参议程大宾为广东按察司副使
　　○封乳母柴氏为奉圣夫人其夫余宝授锦衣卫指挥同知
　　○升宁夏北路参将署都指挥佥事牛秉忠为协守延绥副总兵
　　○先是虏犯延绥小芹河副总兵黄演死之至是科臣请恤录演因言虏众去边未远乞敕边臣严加防御兵部覆奏  上是部议命赠演都督同知立祠享祀加祖职三级仍荫一子正千户世袭
　　○录嘉靖四十五年四月辽东西平堡死事官军二百八十五人各授其子官一级
　　○庚子授推官郑大经张齐王之垣李贞元徐尚知县庄国桢胡价行人张应治俱给事中大经吏科国桢户科价礼科齐兵科之垣刑科贞元工科应治南京户科尚南京兵科
　　○以广东游击将军魏宗瀚为广州惠潮参将
　　○总督狭西三边侍郎霍冀请罢延绥总兵官郭琥回卫兵部覆奏  上以琥才勇命降副总兵调冲边用
　　○辛丑上  孝洁皇后  孝烈皇后尊谥册宝是日早遣成国公朱希忠定西侯蒋佑驸马都尉许从诚安平伯方承裕祭告  天地  宗庙  社稷  上亲告  世宗皇帝几筵遂出御皇极门遣英国公张溶定国公徐延德奉册宝恭诣  二陵上之  孝洁皇后册文曰孝子皇帝臣  稽首百拜上言臣闻国有大事必  祖宪之是遵人有公言即  天心之攸在属将告于  庙而升祔谨用稽于众以尊名恭惟  皇妣孝洁皇后沙麓炳灵河洲腾誉以孝爱承  三后欢洽  慈闱以端洁奉  一人敬孚  宸极身范克持乎淑顺壶仪允备乎徽柔溥逮下仁每见感昴参而颂德明事  上之义屡闻脱簪珥以献忠安贞独得于性成庄敬夙徵于教立爰修内治赞外治以咸和式阐坤元佐乾元而资始承  天之功聿著协  帝之羙斯昭溯前代之旧章文毋实并尊于  烈考按本朝之定制元配乃祔享于閟宫敢顺人以扬言肆吁  天而称命谨奉册宝上  尊谥曰  孝洁恭懿慈睿安庄相天翊圣肃皇后伏惟慈灵降鉴彝典茂膺歆陟  庙之明禋崇俪  皇之鸿号垂光有奕锡佑无疆谨言  孝烈皇后册文曰臣闻名以谥尊而处情处厚斯谥之所由传礼以义起而报德报功乃义之所由协恭惟  皇妣孝烈皇后德禀坤纯道承乾徤奉  两宫之盥馈克嗣徽音助  九庙之蒸尝尤严孝享六壸式端庄之范  一人资和顺之休将事惟勤衿帨之＜矢见＞无斁宜家以惠江沱之咏时闻动罔弗钦言皆有物至角□羊宫闱之难尤为  社稷之功视汉姬之当熊心等而力倍拟舜妃之与药事异而勋同爰稽众论之公式遵节惠之义谨奉册宝上  尊谥曰  孝烈端顺敏惠恭诚祗天翊圣皇后伏惟  懿灵鉴格茂享鸿名益笃庆于邦家永流光于图史谨言
　　○升福建布政使司右布政使刘光济云南布政使司右布政使邬琏俱本司左布政使
　　○升尚宝司卿邢守庭为顺天府丞
　　○升福建按察司佥事殷从俭云南按察司佥事张佳胤俱布政司左参议从俭浙江佳胤广西
　　○上加恩内臣岁加司礼监太监黄锦禄米二十四石荫弟侄一人锦衣卫指挥佥事王本冯保各弟侄一人锦衣卫正千户胡明乔朗曹宪各弟侄一人锦衣卫百户从龙太监梁钿李芳岁加禄米三十六石荫弟侄一人锦衣卫指挥同知张仲举翟廷玉陈钿陶金吕用崔玉高相杨义张恩各荫弟侄一人锦衣卫正千户宋朝用张润杨添寿冯明夏云严用李佑各荫弟侄一人锦衣卫副千户张廷周保王荣李忠李銮赵朝郭阳李惠赵忠陈忠李禄各荫弟侄一人锦衣卫百户于锐刘用各荫弟侄一人锦衣卫所镇抚俱世袭
　　○内官监太监李芳劾奏原任工部尚书革职闲住徐杲与监正王儒等六人前修理芦沟桥侵盗官银万计得旨命锦衣卫执杲等送法司鞫问刑部拟如律追赃发遣从之
　　○壬寅升礼科给事中辛自修为太仆寺少卿大理寺右寺丞温如璋为本寺左寺丞山东道御史王诤为大理右寺丞
　　○升江西瑞州府知府方邦庆为云南按察司副使
　　○调南京鸿胪寺卿陈道基为四川按察司使
　　○命升皇亲锦衣卫百户李钰为指挥佥事钰德平伯铭弟也
　　○兵部覆总督狭西三边侍郎霍冀陈经略延绥五事一本镇边墙西偏最当虏冲今修筑未完者尚四十余里工费甚钜请令户部以本镇募兵银四万两及主客兵马借支过修边银三万余两速为处给一请移协守副总兵于东路孤山堡一请建延安靖边守御千户所于靖边营设掌印巡捕千户各一员吏目一员管理所事其各堡领角□羊军马钱粮悉凭印出纳一本镇缺马一万七千五百有奇乞量发太仆寺马价银三万两买补一延安府卫并肤施县逼近边徼城池空虚其调去镇靖堡新军五百七十人宜仍还本卫备操又威武堡设有守备原议兼防清平怀远今清平已设游击守备即当裁革俱从之
　　○癸卯以清明节遣玉田伯蒋荣彭成伯张熊成安伯郭应乾兴安伯徐梦旸分祭  长陵  献陵  景陵  裕陵  茂陵  泰陵  康陵  永陵都督佥事沉至祭  景皇帝陵寝都指挥同知陈书祭  孝洁皇后及  哀冲  庄敬二太子都指挥同知王极祭  孝恪皇太后指挥同知文承武祭  孝懿皇后中官祭  恭让章皇后及废后吴氏各陵园
　　○敕谕文武群臣军民人等曰朕恭膺  天命嗣承大宝已推恩覃及宇内顾惟在京文武群臣军民人等昔奉我  先帝今事朕躬效劳尤多宜加特赉分别等第给赏公侯驸马伯每员纻丝四表里文官一品至九品各给与应得诰敕内先已给领者进应得勋阶一等如品同而职衔不同照见任改给署职者与实授试御史试如书侯实授庶吉士侯授官日各补给其有愿移封者听若先已移封今给与本等诰敕杂职每员绢二疋武官一品二品每员纻丝三表里三品二表里四品一表里五品六品各纻丝一疋署试镇抚百户各绢四疋优给优养官一品二品银五两三品四两四品五品三两六品以下二两优养官军母妻女每口银二两将军旗校力士军匠驯象养马及操备等顷旗军勇士并京营家丁修理  山陵官军各银二两纪录旗校力士幼军各一两历事监生办事官吏知印承差等各减免月日史馆官生礼部儒士顺天府学生四夷馆驿字生锦衣卫听差营操舍人钦天监天文生太常寺乐舞生太医院医士武学官生阴阳人医生坊厢里老各衙门民匠及厨子乐工各赏绢布有差
　　○升原任巡抚应天都察院右佥都御史曹邦辅为左副都御史协理院事
　　○升巡抚南赣汀漳都察院右副都御史吴百朋为大理寺卿
　　○升福建按察使刘佃江西按察使江珍为布政司右布政使湖广副使徐栻为右参政南京工科给事中甄沛为左参议佃仍福建珍栻俱云南沛江西山东道御史张元卿光禄寺寺丞万廷言俱按察司佥事元卿福建廷言云南提调学校
　　○命原任总兵官赵岢充为事官镇守延绥等处
　　○录嘉靖四十四年四十五年延绥磁窑沟等处获功死事官军方振等六十四人各升赏优恤如例
　　明穆宗庄皇帝实录卷之四
　明穆宗庄皇帝实录卷之五
　　隆庆元年二月甲辰清明节  上亲祭  世宗肃皇帝几筵
　　○加谥元妃李氏为  孝懿皇后□期遣驸马都尉谢诏告  奉先殿  上亲告  世宗肃皇帝几筵是日  上御皇极门遣成国公朱希忠持节灵璧侯汤世隆捧册宝诣  陵园上之大学士徐阶恭题  神主希忠行祭礼册文曰朕诞膺洪祚寅奉丕图法天道以理阴阳本人伦而弘治化持揭中闱之号遹追元配之贤典秩攸隆存亡奚间咨尔妃李氏躬有令德起于名家受命  先皇作嫔藩邸鸡鸣问寝夙祗范于坤仪燕至祀禖早发祥于震器正期偕老乃遽长终兹朕握鬯承祧既已临乎函夏而尔收华掩彩莫获生于长秋抚翟服之徒存怅鸾骖其焉往时用率循彝矩蠲卜嘉辰备其椲榆之章进正轩星之位遣使持节捧册追溢尔为孝懿皇后于戏生也有涯虽未享椒涂之盛礼殁而不朽尚克歆兰殿之鸿名式表至怀永慰幽爽
　　○先是礼部言国朝  庙制一后配  帝其礼甚严如先年  孝肃皇太后  孝穆太皇太后  孝惠太皇太后神主皆祀于  奉慈惟近年乃迁奉各  陵均祀于别所今  孝烈皇后改题神主宜敕所司于大内别建殿宇奉安以副  皇上一体孝事之意  上命会官定议以闻至是上议言  列后奉祀别所例有二端非祀于大内之别殿则祀于  陵寝然内殿之祀似近而专陵寝之祀稍疏而远今  孝烈皇后以  先帝视之则位非元配  太庙祔享之礼固当迁改以  皇上视之则分为母后近方祗奉尊称若使遽迁于  陵寝则于  皇上追崇之孝臣民瞻戴之情均有未安臣等反覆详议惟大内别殿之祀为当命如议行遂以景云殿奉  孝烈皇后专祀
　　○达思蛮长官司遣都纲积格兠等入贡方物给赏如例
　　○赠故南京工部左侍郎龚辉为都察院右都御史赐祭葬如例
　　○先是内府匠役以工完升秩至太仆少卿者二人苑马卿二人布政司使参议二人郎中一人员外郎三人他如鸿胪寺丞光禄署正等衔以百数冒滥不可胜纪  上心恶之于是内官监太监李芳等奏请裁革事下吏部议留用闲住及裁减职级俸薪食粮供役有差仍请自今有夤缘乞升者听本部参治从之
　　○发太仓银一十六万六千四百两于蓟镇六万九千二百两于永平一十九万二千八百两于密云七万四千九百两于昌平备客兵支用
　　○编置闲住工部主事刘子延口外为民子延以考察闲住奏辩都察院以其违禁请论罪如律从之
　　○乙巳以加谥宪怀太子靖悼王追封蓬莱公主太和公主先期遣驸马都尉谢诏告  奉先殿  上亲告  世宗肃皇帝几筵是日  上御皇极门遣定西侯蒋佑持节安乡伯张鋐捧册诣宪怀太子及靖悼王各坟园行礼大学士郭朴题神主佑致祭安平伯方承裕捧册诣蓬莱太和两公主坟园行礼大学士陈以勤题神主承裕致祭宪怀太子册曰朕惟天子元子名为太子分既定于储贰恩罔间于存亡今古彝章国家令典朕长子生钟灵秀夙具岐嶷之姿年在幼婴遽罹夭亡之厄仰荷  先皇之痛轸锡以世储之显封兹朕御极笃念天亲爰进位名用示隆渥特加谥尔为宪怀太子于戏降年不永秪增埋玉之悲锡命孔昭式慰乘云之爽尔灵未泯尚克祗承
　　○  恭仁康定景皇帝忌辰遣清平伯吴家彦祭  陵寝
　　○命内官往启  永陵皇堂预设明器
　　○罢玉芝宫岁时享祀日供膳如旧初  先帝建特庙奉  睿宗及  睿宗升祔  太庙因罢其祀四十四年以旧庙往产芝更名玉芝宫钦定祀享礼仪命日供膳如内殿四时岁暮大小节辰牲帛诸品如  庙祀不用祀口□哥遣陪惟令驸马谢诏伯方承裕上香行叩头礼  上即位诏承裕请下礼部酌议礼部议以  睿宗献皇帝  慈孝献皇帝既升祔  太庙奉祀内殿凡行礼之日已与  列圣同临鉴享而复有玉芝宫诸祭祀似为烦数请自今罢免止存日供之膳乃为合礼  上犹以玉芝祀典出自  皇考孝思复命详议以闻至是尚书高仪等乃极言前祀当罢谓我朝  宗庙之常礼如每年四孟及了暮大祫则止行于  太庙大小节辰及  列圣考妣忌辰则止行于内殿未尝有并祭者国有大事或告于  太庙或告于内殿亦未尝有并告者今于玉芝宫则无所不祭无所不告是  列圣皆一祭一告而于  睿宗则两祭两告也其在  先帝行之则以为丰于  祢庙未为不可今  睿宗于  皇上为  皇祖凡事必两祭两告则远而  列圣近而  先帝  皇上将何以处之此所谓礼之难行难继者也至于日供之膳则有可言者谨考南京  奉先殿原奉  太祖以上  列祖神位于中迨北京  奉光殿成南京  奉先殿各祭俱罢而供膳至今不辍盖以奉安神位之所而持存有举莫废之义也今玉芝宫既为  睿宗原庙近又设有  二圣神位故臣等以为日供之膳宜如旧奉设而悉罢其四时享祫及节序忌辰并有事奉吉之祭庶国家之典礼  先帝之孝思可以两全从之然南京  奉先殿乃  高皇帝圣灵所寓又迁  主于北故仍存日供以见如生之意今以  睿皇帝视之则有间矣故议者谓玉芝供膳犹为黩云
　　○升原任刑部郎中徐学诗为南京通政使司右参议浙江布政使司右参政张柱广西布政使司右参政刘子兴为按察司按察使柱江西子兴福建湖广按察司副使庄应桢为广西布政使司右参政南京吏部郎中颜鲸岳州府知府姜继曾西安府知府杨彩为按察司副使鲸继曾俱湖广彩山东
　　○先是虏欲犯广宁住东北边白云山辽东总兵官王治道率师赴之斩首八十九级捷闻  上命赏总督侍郎刘焘及治道巡抚都御史魏学曾等银币有差
　　○录嘉靖三十七年十月至四十二年八月福建同安等县澳头彭厝等处获功官军魏宗瀚等二百五十八人嘉靖四十五年万全右卫东沙河等处获功死事被创官军沈堂等一百五十八人各升赏如例
　　○丙午命狭西总督标下游击将军署都指挥佥事崔廷威为分守宁夏北路参将升广西庆远守备指挥佥事马良汇为署都指挥佥事充广东肇庆游击将军改兴都留守司佥书副留守赵弘祚为署都指挥佥事掌云南都司事
　　○新宁伯谭功承卒赐祭五坛有司营葬如葬
　　○丁未敕谕礼部曰朕初即位念守边官军劳苦宜加恩赉尔等其会兵部备查辽东至甘肃缘边一带地方官军实数以闻
　　○礼部进  世宗肃皇帝梓宫发引至祔享仪注一三月初五日太常寺奏斋戒文武百官宿于本衙门致斋三日京城内外禁屠宰至葬毕止禁音乐至祔  庙止敕命大臣一员护丧并领在途诸祭祀敕把总内官及入  皇堂内官内使各衙门俱预定送葬官员姓名以请一初九日遣官以葬期告  天地  宗庙  社稷  上衰服吉  几筵内侍陈酒馔如常仪内导引官导  上诣拜位奏四拜礼奠帛献酒读祝再四拜举哀哀止焚帛祝礼毕初十日遣内官祭告乾清宫门隆宗门思善门并桥归极门午门端门承天门御桥大明门遣太常寺官祭告玉河桥德胜门并桥清河桥沙河安济桥朝宗桥关王庙天将庙灵济宫城隍庙东岳庙真武庙一初九日初十日百官俱衰服晨诣思善门外哭临一初十日晚  上衰服告辞  几筵内侍陈牲醴内导引官导  上诣拜位行礼如前仪次  世庙皇贵妃等妃祭次  皇后祭次  皇子祭次泾简王妃等妃祭次景恭王妃祭次宁安长公主祭次内官内使祭一十一日梓宫发引先期一日司礼监礼部锦衣卫官督执事者设大昇轝于午门里列葬仪午门外至大明门外一  梓宫收急引内侍官陈设酒馔拜位内导引官导  上衰服诣拜位  皇后  皇子及宫眷各衰服就拜位行启奠礼如常仪内导引官导  上于  几筵殿内稍东西向立执事者升彻帷幕等物拂拭  梓宫内侍彻启奠执事官进龙輴于  几筵殿下设真亭神帛舆谥册宝舆于丹陛上内侍官陈设酒馔拜位内导引官导  上衰服诣拜位  皇后  皇子及宫眷各衰服就拜位行祖奠礼如前仪内导引官导  上诣殿上  梓宫前稍东西向立内侍奏请  灵驾进发内侍先捧谥册宝由殿中门出置于舆内次捧神帛由中门出安奉于舆内神帛厢置于后次真亭安置讫内侍捧铭旌由中门出执事官升奉起  梓宫内执事持翣分左右障护  梓宫降殿内侍奏请  梓宫升龙輴执事官奉登龙輴讫以彩色帷幕障饰  梓宫遂启行执翣者仍分列左右内侍擎伞扇侍卫如常仪仗居前用存日所御者谥册宝舆神帛舆真亭铭旌以次先行内导引官导  上由殿左门出  皇后  皇子及宫眷皆哭后随  皇后宫眷哭于帏中  梓宫至午门内内侍奏请  梓宫升大昇轝执事者安奉讫内执事官陈牲醴设  上拜位内导引官导  上诣拜位行遣奠礼如前仪毕内侍奏请  灵驾进发司礼监官率仪卫谥册宝舆等先行  上哭尽哀内侍奏请  上还宫  皇后  皇子及宫眷俱还  梓宫由午门中门出葬仪等以次前行太常寺先设香烛于  太庙中执事官设褥位于香案前  梓宫至端门外少驻导引官导遣官易浅淡服色诣神帛舆前跪太常寺官跪于遣官之左奏请  世宗肃皇帝朝  祖太常寺官兴遣官俯伏兴诣舆捧神帛由庙街左门入至  太庙跪置神帛于褥位兴遣官立于神帛后赞礼赞跪遣官跪太常寺官跪于遣官之左奏  世宗肃皇帝谒辞太常寺官兴遣官俯伏兴行五拜三叩头礼毕遣官跪捧神帛兴仍由庙街左门出至舆前以神帛安奉讫太常寺官跪奏请  灵驾进发遣官易衰服随行  梓宫由承天门大明中门出文武百官俱衰服自大明门步送至德胜门土城外祭毕而还其应执事及各衙门送葬官骑送至  天寿山红门外仍步送至  永陵是日俱免辞还日朝见沿途市巷军民人等遇  梓宫至皆跪俯伏举哀候  梓宫过而兴梓宫在途并至  陵朝夕奠哭临俱护丧官行礼送葬官员往还遇宿顿处行叩头礼大昇轝行缘途每程俱宿顿于席殿内仪仗等物贮席房内一  梓宫至顺天府前皇亲命妇及文武官三品以上命妇祭至土城外公侯伯及五府六部都察院等衙门官员耆老人等祭至清河禅师僧道官祭至沙河皇亲及驸马祭至  陵执事官先陈龙輴于献殿门外候大昇轝至礼官奏请  灵驾降轝升龙輴诣献殿执事官奉  梓宫升龙輴由中门入护丧官由左门入诣献殿上安奉讫谥册宝舆等仍陈于前行安神礼执事官陈酒馔设护丧官拜位内侍官引护丧官诣拜位赞四拜兴赞跪奠帛献酒读祝俯伏兴再四拜举哀哀止焚帛祝百官俱于献殿前传赞行礼同是日遣官祭告后土并  天寿山  长陵等陵一十七日掩  玄宫先行迁奠礼执事官陈酒馔内侍引护丧官诣拜位行礼如前仪百官传赞同至将掩  玄宫内侍引护丧官诣  梓宫前跪奏请  灵驾赴  玄宫护丧官俯伏兴执事官升奉迁  梓宫进  皇堂安奉讫内侍官奉谥册宝置于前陈列冥器等毕仍于献殿上设灵座以候奉安  神主遂行赠礼内执事官陈酒馔于  皇堂门外奉玉币案至香案前内侍引护丧官诣拜位赞四拜跪献酒赞请进赠执事官捧玉币跪进于护丧官之右护丧官受玉币献毕以授内执事捧入  皇堂安置讫赞俯伏兴四拜举哀兴哀止赠事毕内侍出遂掩  玄宫行享礼执事官陈牲醴于  玄宫前内侍引护丧官诣拜位行礼如前仪百官于  陵下传赞行礼同遂题  神主内侍设香案于  玄宫门外陈酒馔如常仪设题  主案于香案前西向设护丧官拜位于前北向内侍盥手出  主于案上题主官盥手西向题  主毕内侍奉  主于神座藏神帛于厢中置座后内侍奏请  世宗钦天履道英毅圣神宣文广武洪仁大孝肃皇帝神灵上  神主行礼如前仪毕内侍启匮覆  主奏请  世宗肃皇帝神主降座升舆内侍奉  神主升灵舆至献殿上内侍奏请  神主降舆升座奉  神主即座讫行安神礼如前仪百官陪拜是日别遣官以掩  玄宫祭谢  后土并  天寿山及以葬毕告  长陵等陵遂虞祭执事官陈酒馔于  神主前内侍引护丧官就拜位赞四拜行初献礼跪奠帛献酒读祝毕亚献终献再四拜举哀哀止焚帛祝毕内侍官捧神帛箱埋于殿前屏处洁地焚丧仪于野遂请  神主降座升舆还京  灵舆进行仪仗侍卫如仪护丧官后随在途仍朝夕奠是日既初虞十八日再虞三虞十九日四虞五虞二十日六虞七虞俱在途二十一日八虞在城外俱护丧官行礼二十二日至京安神后九虞  上亲行礼神主还京先于城外置幄次锦衣卫备仪卫教坊司备鼓吹设而不作文武百官衰服出城奉迎  神主至幄次百官行五拜三叩头礼毕  神主进行百官后随至午门外仪卫等退内导引官导  上衰服奉迎于午门内  神主至  上举哀步行前导至宫门外  世庙皇贵妃等妃  皇后  皇子王妃公主及宫眷人等迎于宫门内举哀以次后随  神主至  几筵殿门内侍官奏请  世宗肃皇帝神主降舆升座  上捧  神主安奉于灵座讫行安神礼内执事官陈牲醴如常仪内导引官导上诣拜位奏四拜献酒读祝再四拜举哀哀止焚祝毕  世庙皇妃等妃  皇后  皇子以下以次入拜位举哀各行谒见四拜礼百官于思善门外传唱行礼同是日行安神礼讫内侍官陈酒馔于  几筵前内导引官导  上衰服诣拜位行九虞礼四拜奠帛献酒读祝再四拜举哀哀止焚帛祝礼毕遂行卒哭礼如前仪自是罢朝夕奠一二十二日  神主祔  太庙前期三日斋戒先一日遣官以祔享告  太庙至日太常寺官设牲醴于  太庙如时享之仪乐设而不作设  世宗肃皇帝御座于  太庙锦衣卫设仪卫于午门外行卒哭礼毕内侍官陈酒馔于  几筵设  世宗肃皇帝衣冠于  几筵前进  神主辇于殿前设衣冠舆于丹陛上  上衰服内导引官导引诣拜位以祔享告  几筵奏四拜奠帛献酒读祝再四拜举哀哀止内侍官诣灵座前奏请  世宗肃皇帝神主降座升辇诣  太庙祔享奏讫  上捧  神主由殿中门出安奉于辇内执事官捧衣冠置于舆后随内侍擎伞扇如仪至归极门  上具祭服升辂后随至午门外仪卫如仪至  太庙南门外俱分列左右  上降辂太常寺官导  上诣辇前跪太常寺官跪奏请  世宗肃皇帝神主降辇诣  太庙祔享奏讫  上俯伏兴搢圭诣辇捧  神主由左门入内侍官捧衣冠随入赞礼赞乐舞生就位执事官各司其事赞迎神  神主至丹陛上赞礼赞  世宗肃皇帝谒  庙内侍官捧衣冠立于  世宗肃皇帝御座之下引赞赞诣神位前至  太庙正中  上捧  神主置褥位立  神主后出圭行五拜三叩头礼候  世宗肃皇帝谒  庙礼毕  上搢圭捧  神主北向立太常寺官唱赐坐内侍官捧衣冠安于座内  上捧  神主安于衣冠前出圭立于傍导引官导  上诣拜位行祭礼如时享之仪文官五品以上武官四品以上各祭服随行礼毕导引官导  上诣  世宗肃皇帝神主前太常寺官奏请  世宗肃皇帝神主还  几筵  上搢圭捧  神主由庙左门出太常寺官捧  各庙衣冠安于原处  世宗肃皇帝衣冠以次安于  太庙  神主出至  太庙门外安奉于辇伞扇仪卫导从俱如来仪  上出圭升辂后随至午门外仪卫止  上至思善门外降辂易衰服后随  神主辇至  几筵殿前内侍官奏请  世宗肃皇帝神主降辇升座  上捧  神主升座讫内侍陈酒馔如常仪内导引官导  上诣拜位行安神礼四拜献酒读祝俯伏兴再四拜举哀哀止焚祝毕  上释服还宫自初九日至奉迎  神主还京日俱免朝祔  庙后择吉日  上具黑翼善冠浅淡色衣黑犀角带御皇极门百官乌纱帽浅淡色服黑角带行奉慰礼
　　○礼部进奉迁  孝洁肃皇后祔葬祔享仪注一三月初五日敕命奉迁官并领在  陵在途一应祭祀奠献敕启  玄宫并入  皇堂内官匠作人等奏斋戒与  世宗肃皇帝同一初十日遣官以祔葬告  天地  宗庙  社稷  上亲告  世宗肃皇帝几筵  上素服内导引官导  上诣拜位奏四拜奠帛献酒读祝再四拜焚帛祝礼毕一十一日未时启  玄宫见  梓宫行祭告礼执事官陈酒馔设奉迁官拜位于  玄宫前内赞引奉迁官诣拜位赞四拜奠帛献酒读祝再四拜焚帛祝礼毕遂迁  梓宫至享殿拂拭安奉讫执事官陈酒馔内赞引奉迁官诣  梓宫前拜位行启奠礼如前仪圹内原安奉玄纁玉璧五谷等物就瘗于圹一先期一日司礼监礼部锦衣卫官督执事者设大昇轝于享殿门外葬仪以次陈设于外各衙门官素冠服诣  陵园以候骑送至永陵一内侍撤启奠执事官进龙輴于享殿下设真亭神位舆谥册宝舆于殿前毕执事官陈设酒馔拜位内赞引奉迁官诣拜位行祖奠礼如前仪毕内侍官诣  梓宫前奏请  灵驾进发内侍先捧谥册宝次捧神位铭旌俱由殿中门出安奉舆内执事官升奉起  梓宫降殿内侍奏请  梓宫升龙輴执事官奉登龙輴讫以帏幕障饰  梓宫遂启行执翣分列左右内侍擎伞扇侍卫如仪仪仗居前谥册宝舆神位舆真亭铭旌以次行  梓宫至  陵园门外内侍官奏请  梓宫升大昇轝安奉讫执事官陈设牲醴拜位内赞官引奉迁官诣拜位行遣奠礼如前仪毕内侍官奏请  灵驾进发司礼监官率仪卫谥册宝舆等前行鼓乐前导设而不作葬仪等以次前行缘途军民男女人等遇  梓宫至皆俯伏候  梓宫过而兴大昇轝行每程宿顿于席殿内仪仗等物贮席房内将至  陵设席享殿于  永陵献殿之右执事官陈龙輴于享殿门外候大昇轝至礼官奏请  灵驾降舆升龙輴诣享殿执事官奉  梓宫升龙輴由中门入奉迁官由左门入诣享殿上安奉讫谥册宝舆神位舆仍陈于前执事官陈设酒馔拜位内赞引奉迁官诣拜位行安神礼如前仪分送官俱于享殿外传赞行礼同礼毕分送官回京一十七日将掩  玄宫执事官陈设酒馔拜位内赞引奉迁官诣拜位行迁奠礼如前仪少退内赞引奉迁官诣  梓宫前内侍奏请  灵驾赴  玄宫奉迁官俯伏兴执事官升奉起  梓宫进  皇堂安奉讫内侍奉谥册宝置于前陈列冥器等毕执事官陈设酒馔于  皇堂门外奉王币案置香案前行赠礼赠毕行享礼  世宗肃皇帝护丧官一并行一  世宗肃皇帝梓宫至  永陵日遣官祭告  后土  天寿山并  长陵等陵掩  玄宫日遣官祭谢即以  孝洁肃皇后  孝恪皇太后祔葬一并告谢一二十二日  世宗肃皇帝神主与  孝洁肃皇后神主同祔  太庙一先期内府衙门恭制  太庙及  庙寝内  孝洁肃皇后合用神座仪物等一先期一日遣官以升附世宗肃皇帝告于  太庙即以  孝洁萧皇后祔享同告一是日执事官设酒馔于  奉先殿西夹室内侍设  神主舆衣冠舆于  奉先殿左门外至期遣官以祔享告于西夹室告毕内侍奏请  孝洁肃皇后诣  太庙祔享奏讫恭奉  神主入内侍官捧衣冠俱由左门出各奉安于舆执事者擎伞扇如仪至午门内候  世宗肃皇帝神主以次迎至  太庙南门外太常寺官奏请  孝洁肃皇后神主降舆内侍官恭捧随  世宗肃皇帝神主由左门入又内侍官捧衣冠随入立于  世宗肃皇帝衣冠之次  上捧  世宗肃皇帝神主置于褥位讫内侍官捧  孝洁肃皇后神主随置于褥位之右内侍官退其谒  庙赐座等礼仪俱与  世宗肃皇帝同行祭毕  世宗肃皇帝神主还  几筵内侍官捧  孝洁肃皇后神主奉安于  庙寝其衣冠同  世宗肃皇帝衣冠奉安于  太庙俱第九室礼毕
　　○礼部又进奉迁  孝恪皇太后祔葬及  神主回京奉安仪注祔葬仪悉如  孝洁肃皇后神主回京仪一十七日葬毕奉迁官暂安  神主于殿内一二十二日寅时执事官设酒馔于  神主前内赞引奉迁官诣拜位赞四拜奠帛献酒读祝再四拜焚帛祝毕内侍官奏请  神主降座升舆还京奏讫俯伏兴于灵座上奉  神主升  灵舆进行沿途仪仗侍卫如仪一二十五日  神主还至城外幄次内执事备仪卫教坊司备鼓乐设而不作文武百官各青素服乌纱帽黑角带序列于幄前行五拜三叩头礼  神主进行百官后随  神主入大明门至午门外仪卫退内导引官导  上黑翼善冠浅淡色服黑犀带奉迎于午门内  神主至  上步行前导至宝善门外  皇后  皇子及宫眷人等迎于门内以次后随先诣  专殿序立于殿西稍北东向内侍官先于  奉先殿丹陛上正中设褥位  神主舆至  奉先殿门外少驻内导引官导  上诣  神主舆前跪内侍官奏请  孝恪皇太后神主谒  奉先殿  上俯伏兴诣舆捧  神主由殿左门入至  奉先殿跪置  神主于褥位  上俯伏兴赞五拜三叩头礼毕  上跪捧  神主兴由殿左门出安奉舆内内侍官于  世宗肃皇帝几筵前设褥位  神主舆至  几筵殿门外内导引官导  上诣  神主舆前跪内侍官奏请  孝恪皇太后神主谒  世宗肃皇帝几筵  上俯伏兴诣舆捧  神主入跪置  神主于褥位  上俯伏兴赞五拜三叩头礼毕  上跪捧  神主兴出至殿门外安奉舆内至  专殿门外内侍官奏请  孝恪皇太后神主降舆升座  上捧神主由殿中门入奉安于神座讫行安神礼内执事官陈设牲醴内导引官导  上诣拜位赞四拜兴赞初献礼赞奠帛献酒读祝毕俯伏兴赞亚献终献再四拜焚帛祝礼毕  皇后  皇子以下以次入行谒见四拜礼
　　○起用原任户部右侍郎赵贞吉为吏部左侍郎兼翰林院学士掌詹事府事
　　○发太仓银四万两于延绥镇备募军修边之用
　　○升邳州守备指挥使韩德祯为署副留守佥书兴都留守司事
　　○戊申命礼部左侍郎潘晟兼翰林院学士掌院事
　　○户部奏定内府各监局岁派钱粮供用库白熟粳米五万石芝麻七千三百五十石菉豆一千二百石叶茶三万五千斤芽茶四万五千九百斤酒醋面局小麦五千九百石白熟糯米七千五百石黄豆二千五百石黑豆一千三百五十石菉豆三百二十五石内官监白熟细粳米一千二百石白熟粳米九千石光禄寺小麦三万二千石豌豆一百五十石白熟粳米五万三千石白熟糯米一万四千石细粟米五万七千五百石赤豆五百五十石黄豆一千六百石菉豆八千石青菉豆三百石白豆六石薥秫五千三百五十石芝麻六千石惜薪司白熟糯米一十五石一斗枣一万五千五百七十斤司苑局黑豆一千九百五十石御马仓大麦三千五百石豌豆三千五百石菉豆五千七百石马草四十四万束甲字库银朱三万一千七百五十斤贰朱二万二千九百五十斤靛花青四千四十斤黄丹五千八百斤乌梅四万一千八百斤紫草二千三百斤明矾二万五千斤碌矾七千八百斤藤黄二千九百斤光粉一万七千斤黑铅二万四千斤槐花一万斤水胶一万斤红花一万斤蓝靛二千斤丁字库黄熟铜二万九千三百斤红熟铜二万三千斤黄蜡二万四千六百斤生漆八万四千二百八十斤桐油九万七千三百七十斤锡八万三千七百斤牛筋三千九百四十斤因言内官一切供应大率嘉靖初年与弘治年间数目略同自嘉靖二十年以后徵派渐增视正额加倍臣等仰体  皇上敦崇俭约至意酌往准今悉从裁减乞敕监寺衙门永为遵守不得擅议增派本部亦不许曲意奉行得旨各项钱粮依拟减派各该抚按官其严察有司毋容混徵有员朝廷德意
　　○先是昌平密云二镇自嘉靖庚戌坐拨漕粮径运该镇边军便之已而运军告困仍改通仓穵运奸商猾吏因缘为奸米至腐烂不可食总督右都御史刘焘请复改运该镇户部议言该镇粮饷穵运则蠹弊杂出为边军病径运则转般甚难为运军病宜通融立法自今年为始将去年漕粮令江北山东二总拨赴两镇自后年分循次均派毋得偏累一卫一所密云粮由通州水路运至牛栏山交车户接运昌平粮由通州石坝更船至大通桥陆路交车户接运仍付各运官上纳该镇沿途委官二员督察勿令稽迟致有侵盗交纳之地至龙庆石匣等近仓而止收仓日即给通关毋令淹滞其漕运衙门仍查给耗米脚价及应支粮饷如数庶边军足食而运军亦得沾优恤之惠从之
　　○降延绥镇守总兵署都督佥事郭琥为协守大同副总兵
　　○命南京工部修葺  孝陵殿柱
　　○己酉礼部言孝洁肃皇后神主将祔  太庙宜就  奉先殿西夹室改题以俟迁祔  孝烈皇后神主将专祀别殿宜迁于西夹室同题以俟奉安又国家旧制  太庙一岁五享而节序忌辰等祭则行于奉先殿若有别殿专祀则诸祭并行于别殿今  孝洁肃皇后既祔  太庙则  奉先殿宜奉安  神主  孝烈皇后既改祀别殿则  奉先殿原设神位亦宜奉迁乃奏上应行礼仪一二月二十八日改题  孝洁肃皇后神主先期执事官于西夹室陈设祭品内侍官设香案于室内正中设  主案于香案前稍东西向至期导引官引遣官入就拜位赞上香五拜三叩头礼内侍官诣神床跪奏谨请  孝洁恭懿慈睿安庄相天翊圣肃皇后神主恭用奉题题主官诣案前内侍官盥手捧  主安于案上中书官重写题主官盥手奉题讫内侍官奉  主安于神座内侍官跪奏请  孝洁肃皇后神灵上  神主奏讫内赞赞遣官四拜跪奠帛献酒读祝亚献终献俯伏兴四拜礼毕内侍启匮覆  主奉安于神座讫行叩头礼一内府该衙门恭制  奉先殿  孝洁肃皇后神位完备暂安别所俟祔  庙日迎安殿内恭制  奉先殿合用神座仪物等项先期陈设于殿内第九室一三月二十二日内侍官先设彩舆于暂安神位之所执事官设祭品于  奉先殿俟祔  庙礼毕遣官随诣神位所导引官导入赞跪内赞跪于其左奏请  孝洁肃皇后神位诣  奉先殿奉安遣官叩头兴内侍官恭捧神位置于舆执事官举舆擎执伞扇如仪遣官后随至  奉先殿门外舆止内侍官恭捧神位由左门入奉安于室叩头讫遣官行祭告礼如常仪一同日改题  孝烈皇后神主先期内侍官设彩舆衣冠等舆于太庙门外设  孝烈皇后神座于  奉先殿西夹室在  孝洁肃皇后之右执事官设祭品香案等同至日早遣官以  孝烈皇后迁奉别所告  太庙毕内侍官诣  庙寝神御前跪奏请孝烈皇后诣  奉先殿西夹室改题  神主奏讫恭捧  神主由庙左门出又内侍诣  太庙捧衣冠等随出各置于舆执事者举舆擎执伞扇如仪遣官后随至  奉先殿门外舆止内侍官恭捧  神主及捧衣冠等俱由左门入奉安于西夹室行叩头礼导引官引遣官入祭告题  主仪俱与  孝洁肃皇后同一改题  神主奉安毕内侍官随诣  奉先殿恭捧  孝烈皇后神位入西夹室尊藏于  神主后另覆以匮俟别殿修理完日奉迁
　　○升山东青州府知府杜思为湖广按察司副使
　　○庚戌礼部进  孝懿皇后祔享内殿仪注一遣官于三月二十五日早以祔享告  孝懿皇后陵园行礼如常仪祭毕遣官就迎护  神主回京一先期内府该衙门设  神主舆香亭于享殿门外俟祭毕内侍官于  神主前跪奏请  孝懿皇后神主降座升舆还京奏讫遣官四拜内侍官于神座上奉  神主升舆执事者舆仪仗侍卫如仪遣官随后行  神主至德胜门外幄次候  孝恪皇太后神主至别入幄次百官先于  孝恪皇太后幄前行礼毕随于  孝懿皇后幄前行四拜礼内执事备仪卫教坊司备鼓乐设而不作  神主随  孝恪皇太后神主以次进行入大明门至午门外仪卫等退  上奉迎  孝恪皇太后神主于午门内步行前导  孝懿皇后神主舆以次后随至奉先殿门外少驻候  上捧  孝恪皇太后神主出于舆内侍官即跪奏请  孝懿皇后神主谒  奉先殿诣舆捧  神主随上入至丹陛上候  孝恪皇太后神主置于褥位内侍官随置神主于褥位在  孝恪皇太后褥位之西南内侍官退候  上行礼毕内侍官仍捧  神主随出安奉舆内仍诣  世宗肃皇帝几筵殿行礼并同遂随  孝恪皇太后神主同至专殿门外候  上捧  孝恪皇太后神主由殿中门入奉安于神座内侍随设褥位于殿内内侍官捧  孝懿皇后神主入置褥位  上临时遣命代拜毕内侍官捧  神主奉安于神座并行安神礼
　　○先是云南土酋凤继祖作乱攻围武定执杀宪臣势甚猖獗守臣会川贵土汉兵数万人讨平之至是云南抚臣吕光洵奏上土官禄绍先叚一机安素仪那恕高忠剌世麒剌昆等功请先加赏赉四川抚臣谭纶言土官凤氏班师抵家为讎家所剌宜加优恤  上命给凤氏棺歛银三十两绍先等各赏银五两纻丝一表里两省功罪下御史核实以闻
　　○壬子荫原任河南道监察御史曾翀子绶为国子生以翀为御史时劾吏部尚书汪鋐死于廷杖也
　　○工科给事中王谟劾户部主事邵元哲贪滥不职而考察时考功郎中武金以门生故曲庇之遂获幸免请按其罪吏部议元哲以任事蒙怨非有赃迹而金廉直实不私有旨俱令仍旧供职
　　○改分守宣府西路参将尤月为山西中路参将升宁夏管理屯田指挥佥事李光祖为署都指挥佥事充狭西总督军门标下游击将军
　　○以大同将士捣巢功赏副总兵赵岢等银币有差仍命御史核功状以闻
　　○癸丑恭题孝洁皇后  孝烈皇后神主遣驸马都尉李和祭告  太庙并奉先殿西夹室遣大学士陈以勤张居正题  主如仪
　　○乙卯中宫千秋令节免命妇入贺
　　明穆宗庄皇帝实录卷之五 
大明穆宗庄皇帝实录卷之六
　　隆庆元年三月丙辰朔  孝肃皇后忌辰遣都督佥事沉至祭  裕陵
　　○皇女行命名剪发礼
　　○狭西博峪等族番人姚革等进贡方物给赏如例
　　○南京吏部都察院会同考察庶官贪酷工部员外郎刘安节等三人素行不谨户部主事刘承恩等三十五人浮躁浅露吏部署郎中朱润身等五人才力不及户部署郎中蒋三益等十二人年老有疾大理寺右评事钱师周等七人罢软无为杂职一人各疏名上请诏罢黜降调致仕俱如例
　　○命原任辽东总兵佟登充副总兵管宣府西路参将事
　　○丁巳南京兵部尚书参赞机务郭乾吏部尚书毛恺户部尚书马森都察院右都御史孙植俱以考察自陈求退  上皆谕留之
　　○戊午织造  大祀十二章衮服皮弁服遣工部侍郎魏尚纯行礼
　　○命安乡伯张鋐掌前军都督府事
　　○授翰林院庶吉士陈经邦陈懿德周子义戴洵为编修张秩许国林偕春高启愚陈思育成宪沈鲤沉渊为检讨李存文陈行健管大勋严用和韩楫王玺为给事中存文吏科行健户科大勋礼科用和兵科楫刑科玺工科王嘉言麻永吉杨一桂吴学诗王湘李良臣杨允中钟继英俱御史嘉言浙江道永吉江西道一桂湖广道学诗河南道湘山西道良臣四川道允中广东道继英云南道
　　○铸给延安卫靖边守御千户所印
　　○夜木星逆行守亢宿
　　○己未南京吏部右侍郎瞿景淳礼部右侍郎裴宇兵部右侍郎刘畿刑部右侍郎徐陟提督操江都察院右佥都御史盛汝谦太常寺卿郭汝霖光禄寺卿江治各以考察自陈求退得旨景淳等仍旧供职汝霖致仕
　　○总督狭西兵部右侍郎兼都察院右佥都御史霍冀巡抚狭西都察院右佥都御史杨巍俱自陈乞休不允
　　○敕襄王子安福王载尧主丧暂管府事
　　○升五军营大号头指挥佥事耿仁为署副留守佥书中都留守司事
　　○庚申以  大行皇帝梓宫发引敕驸马都尉谢诏护丧成国公朱希忠镇远侯顾寰率官军围守驸马都尉李和奉迁  孝洁肃皇后梓宫庆都伯杜继宗奉迁  孝恪皇太后梓宫保定侯梁继璠副将王玉怀宁侯孙世忠副将戴元亮提督祔葬诸事
　　○南京礼部尚书林庭机乞致仕许之
　　○镇守总兵官左都督马芳都督同知刘汉都督佥事孙吴王孟夏尹秉衡王治道副总兵都督佥事任勇为事官赵岢都指挥马举各遵诏自陈不职章下兵部覆奏得旨芳汉吴孟夏秉衡治道勇岢俱留用举革任闲住
　　○辛酉修乾清宫交泰殿坤宁等宫遣侍郎魏尚纯祭后土司工之神
　　○降原任光禄寺寺丞万廷言二级调外任先是礼科给事中周世选劾工部尚书雷礼以私忿中伤廷言出为佥事且列礼罪状宜罢礼亦上＜锍-釒＞辩言廷言推升在吏部非臣所敢与而世选以此劾臣缘世选与廷言及给事中胡应嘉等为朋比死友每聚坐夜分雌黄时事动诋  先帝营建谓臣逢迎夫世选等以言为职既以营建为不可当时何无一言而今乃徒为此不情之讪其他指摘皆不根请与世选廷鞫以明心迹事下吏部都察院于是尚书杨博等覆奏廷言以刑部主事骤调兵礼二部寻改光禄顷又营升仪制郎中臣恶其轻躁而复惜其文学故升提学佥事以示裁成之意其事实臣博主之礼与臣同列九卿何能相压主臣吏部之事且廷言以五年进士得拜风纪儒臣计资论望固已处非其据矣乃犹以外补为嫌举动乖剌非清朝所宜有宜重加降罚以为庶官奔兢之戒礼心迹既白而  山陵重事正属工部经理不宜听其求去  上命降廷言外任而留礼视事如故
　　○提督上林苑内官监太监李芳奏本监官属内自佥书而下外自左右监丞而下各有本等俸给其跟办皂隶冠帽习仪等项银两系近年增派宜悉裁减著为定例得旨允行
　　○壬戌升狭西布政使司右参议张蕙为按察司副使福建按察司佥事李纪为布政使司右参议俱本省
　　○勒湖广按察使冯时两闲住以巡按河南御史李文续劾其不职也
　　○录嘉靖四十五年榆林城马路黄鼠土□瓜等处获功死事官军王通等六十三人各升赏优恤如例又以是岁十一月虏入大同平虏旧水口掠应州夺总兵官孙吴俸一月参将刘文烨麻锦游击将军戴椿马添禄及守备操守等官命御史逮治有差
　　○癸亥复除光禄寺少卿李键原职
　　○南京掌五军都督府事魏国公徐鹏举丰润伯曹文炳南宁伯毛国器南和伯方炳佥书都督佥事单辅许昭训唐玉掌南京锦衣卫事都指挥袁吉佥书指挥许郁各遵诏自陈不职兵部覆奏得旨鹏举等俱留用
　　○甲子以  世宗肃皇帝梓宫将发引遣定国公徐延德告  南郊灵璧侯汤世隆告  北郊驸马都尉许从诚告  太庙安乡伯张鋐告  社稷次日延德等复以  孝洁肃皇后  孝恪皇太后祔葬告  郊  庙  社稷  上亲告  世宗肃皇帝几筵
　　○礼科左给事中王治上四事一议  宗庙之礼以隆圣孝谓  先帝追崇  献皇大备尊称诚万世不刊之制至于入  庙称宗一事在今日尤有当议者盖  献皇虽贵为天子之父实未尝南面临天下而今乃与  祖宗诸帝并列虽亲为  武宗之叔父然尝北面事  武宗而今乃设位于  武宗之右揆之古典终为未合故  先帝于  献皇祔  庙之后  世庙之享犹不忘设是  先帝之心亦自有不安者臣以为  献皇祔  太庙千万岁后不免递迁若专祀  世庙则亿万世不改惟  陛下敕廷臣博考详议务求至当以妥  献皇之灵以光  先帝大孝二议朝讲之礼以图治安三议亲辅弼之礼以成德业四议谨燕居之礼以澄化源谓人主深居禁掖隔远外庭左右便佞窥伺百出或以宴饮声乐或以游戏骑射使人主接之不以时用之不以礼近则损敝精神疾病之所由生久则妨累政事危乱之所由起不可不慎也比者人言籍籍若谓  陛下宫中燕闲举动有非谅阴所宜者窃意  圣明必无此事然臣子防微杜渐不敢不为  陛下言之伏望以后退处法宫必调适服御省减嗜欲凡无益之事溺情之物一切禁止章下所司
　　○升河南按察司佥事叚锦为狭西布政使司右参议户部郎中郭石刑部郎中徐作俱按察司佥事石狭西作福建
　　○命云南按察司兵备副使杨守鲁提调学校
　　○起原任神枢营副将署都督佥事田世威为协守山西副总兵升辽东都司掌印署指挥佥事张子鲸为分守大同灵丘等处参将
　　○乙丑命吏科给事中郑大经兵科给事中张齐刑科给事中曹当勉工科右给事中王谟分诣各镇给赏边军
　　○录嘉靖四十五年榆林城镇疆墩龙儿湾等处获功死事官军四十二人各升赏优恤有差
　　○丙寅  世宗肃皇帝梓宫发引是日  孝洁肃皇后  孝恪皇太后陵园同时开  玄宫奉迁  梓宫启行如仪
　　○戊辰漕运总兵官临淮侯李庭竹协守参将都督佥事福时各遵诏自陈不职兵部覆奏得旨俱留用
　　○己巳升太仆寺少卿李邦珍为南京通政使司右通政
　　○升四川布政使司右参政魏文焲为湖广按察司按察使江西南安府知府吴炳庶为云南按察司副使南京刑部郎中苏愚员外郎刘得宽俱按察司佥事得宽河南愚福建
　　○先是总督宣大山西军务侍郎王之诰以宣大两镇招回被虏人口叙宣府总兵马芳大同总兵孙吴等功宜加升赏  上命兵部查例以闻于是兵部言往时边军多杀降冒功故招徕者少今将士奉法遗民怀归其数自倍故事总兵以七百人为率参将四百人守备把总备御三百人各升一级不及数者给赏今总兵吴于数加二倍宜升二级参将麻锦守备马添禄加一倍宜升一级其余赏犒皆如总督所拟  上曰参将守备等官人自效力数多为难总兵官合集众力数多为易自今参将四百人守备而下三百人各升一级多者递加总兵官七百人升一级多者加赏孙吴等各如今例升赏有差其未归者督抚官厚加抚恤务令得所率领者视所率人数赏录
　　○庚午铸给查刷光禄寺关防及湖广江西山东河南南直隶上江江北监兑主事各关防
　　○直隶提学御史耿定向奏科场事宜一两京乡试主考宜简学行兼长者毋拘年资一两京同考官宜令广取正备卷呈送主考如所取未称责令再阅或付别房覆校主考仍自行摉阅落卷果有异材亟收录之毋避嫌轻弃一主考官止宜发初场试卷付同考分经校阅二三场更易品订毋专委一人致令偏重初场遗真才积学之士一迩来经书时义体制大坏有浮蔓至千余字者宜严立程式一篇止许五百字以上六百字以下违式者不与誊录一命两京各省于揭晓之日以中式举人朱墨卷发提学官查验钤封送京府各布政司角□羊部以防伪滥一革去两京应试监生字号与生员一体弥封取中之数仍如旧额满三十五名则止已而御史陈联芳言亦重后场以罗实学及令两京同考阅卷不必书各房字样主考止以文字去取毋以考官为额数分房为次第礼部议覆俱允行之
　　○升山东都司领班指挥佥事聂大经为署都指挥佥事掌河南都司事
　　○辛未  世宗肃皇帝梓宫及  孝洁肃皇后  孝恪皇太后梓宫俱至  永陵献殿奉安遣英国公张溶武定侯郭大诚玉田伯蒋荣安平伯方承裕祭  诸陵定西侯蒋佑祭后土之神成国公朱希忠祭  天寿山之神
　　○礼部言  孝恪皇太后神主奉安内殿  孝懿皇后祔享其岁时享祀礼宜如  孝穆皇太后之制一岁五享四序荐新忌辰行祭日供膳如  太庙  奉先殿之仪从之
　　○浙江巡按御史王得春言各省举人坊牌银两乃国家宾兴盛典至嘉靖三十七年始以边储缺乏权议扣减似非昔人劝驾续食之义宜查先年例全给礼部议覆从之
　　○升大理寺卿吴百朋为兵部右侍郎兼都察院右佥都御史仍提督军务巡抚南赣先是吏部以百朋任南赣久在兵间稍迁大理卿未代而都给事中欧阳一敬等言巢贼屡抚屡叛顷高砂下历出连岑冈为患叵测不宜輙易抚臣宜仍留百朋属以剿贼为便吏部请从其议故有是命
　　○升狭西按察司副使朱纲为四川布政使司右参政江西赣州府同知赵时齐为福建按察司佥事
　　○置云南禄劝州撒里巡检司
　　○壬申奉  世宗肃皇帝梓宫葬  永陵  孝洁肃皇后  孝恪皇太后梓宫祔葬遣英国公张溶等告  诸陵及祭谢后土  天寿山之神
　　○敕谕礼部朕皇子二女乃李氏生可册封为皇贵妃江氏可册封为贤妃以二十七日行礼其具仪来闻
　　○癸酉起用吏部右侍郎林树声奉诏自陈求退不允
　　○升刑科都给事中徐公遴为太仆寺少卿
　　○升河南彰德府知府张天驭为狭西按察司副使山东济南府同知叶龙为云南按察司佥事
　　○贵州宣慰使司土舍安国亨遣人贡马如例给赏之半
　　○先是南京户部尚书马森以升秩具＜锍-釒＞谢  上报闻因命礼部查官员升迁并一应谢疏当停免者俱酌议遵守至是礼部议在京文武百官凡遇册立等大礼合进一表及  圣节正旦冬至等节止于丹陛前致词称贺一应升赏赉赐既经面恩或廷谢者俱不得具本称谢南京并在外五品以上衙门及各总兵官凡遇三大节进表庆贺俱照常例行或值册立等大礼例该庆贺者须待本部题允方许撰表赍进其总督抚按俱不得违例进表称贺南京五府掌印官六部都察院堂上官大理寺正官及各处总督巡抚官皆系重臣一应升迁及经论劾留用或军功受赐边镇给赏等项既不得廷谢仍许具疏三司将佐等官一同受赏者总兵督抚即与并谢不得另奏其疏务明白简直不得牵合四六之体务为浮靡之辞有不遵守者听本部及该科指实参奏诏如议行
　　○直隶巡按御史周弘祖言淮安府所属十一州县水灾重大种马人户流移未复请仍以三年为限将逃户种马折价悉与蠲免俟其归复仍旧徵角□羊兵部请从其议并行有司加意招复  上是之
　　○甲戌礼部进册封  皇贵妃贤妃仪注一先期内府造  皇贵妃金册金宝并贤妃金册及各冠服玉圭等前一日鸿胪寺设节册宝案于皇极殿节案居中册左宝右设节册宝彩舆于丹墀教坊司设中和韶乐及大乐设而不作一是日早内官设  皇贵妃受册位于宫中设节册宝案于受册位之北节案居中册左宝右设香案于节案前设贤妃受册位于宫中设节册案于受册位之北节案居左册案居右设香案于节册案前设内赞各三人引礼各二人一是日早  上具常服以册封  皇贵妃贤妃告于  奉先殿  世宗皇帝几筵  孝烈皇后殿  孝恪皇太后殿如常仪一是日早鸣钟鼓锦衣卫设仪仗如朔望仪  上具皮弁服御中极殿执事官行礼毕鸿胪寺奏请升殿导驾官导  上升座鸣鞭讫文武百官俱朝服入班行叩头礼左右侍班正副使就拜位赞四拜礼毕奏传制执事官举节册宝案由殿左门出用黄伞遮送至丹墀中传制官由左门出称有制赞跪正副使跪传制讫赞俯伏兴四拜礼毕执事官举节册宝彩舆大乐前导设而不作鸿胪寺奏礼毕鸣鞭  驾兴节册宝舆至归极门外正副使北向立内官举节册宝舆入将至各宫门引礼请  皇贵妃具礼服出迎于宫门外内官捧节册宝由正门入  皇贵妃随至拜位内官以节册宝置于案内赞赞四拜赞宣册赞跪宣册女官取册立宣于  皇贵妃之左赞搢圭赞受册宣册女官以册跪授于  皇贵妃  皇贵妃受讫以册授女官女官跪受于  皇贵妃之右立于西赞宣宝宣宝女官取宝立宣于  皇贵妃之左赞受宝宣宝女官以宝跪授于  皇贵妃  皇贵妃受讫以宝授女官女官跪受于  皇贵妃之右立于西赞出圭赞兴四拜贤妃受册行礼同惟不宣宝礼毕内官持节由正门出  皇贵妃贤妃各送出宫门外内官赍节出至归极门外以节授正副使报礼毕正副使持节复命一是日  皇贵妃贤妃受册封毕各具礼服候  皇上率诣  奉先殿  世宗皇帝几筵  孝烈皇后殿  孝恪皇太后殿行谒告礼如常仪毕遂诣乾清宫候  上服皮弁服  皇后亦具服各升座赞引女官引  皇贵妃贤妃诣前就拜位行八拜礼毕各还宫一二十九日恭请  上御皇极门百官各具吉服行称贺礼
　　○宣大山西总督侍郎王之诰奏两镇军储已奉诏蠲免十分之五亏边军半岁之需宜各补给及添设军马粮草岁用之数宣府七万二千余两大同四万五千余两宜增入岁额户部议以见徵四十五年钱粮及带徵四十三年以后逋欠者补给军饷其年例宣府主兵银十二万两客兵银一十三万五千两大同主兵银二十四万九千六百两客兵银六万两移太仓给发  上是其议诏见徵及带徵钱粮行各抚按官严督有司作速完角□羊有违误者听该部劾治
　　○乙亥更名景云殿曰  弘孝殿
　　○礼部以  弘孝殿工完进迁奉  孝烈皇后神主仪注一三月二十二日早内侍官设  神主舆衣冠等舆于  奉先殿左门外至期遣官以迁奉告于西夹室行礼如常仪告毕内侍官跪奏请  孝烈皇后诣内殿奉祀奏讫内侍官于神座上恭捧  神主及内侍官捧神位衣冠等俱由左门出各奉安于舆执事者举舆擎执伞扇如仪遣官后随至内殿门外少驻内侍官诣神舆前跪奏请  孝烈皇后神主降舆升殿奏讫于舆中恭捧  神主由中门入至殿内奉安于神座随捧神位衣冠各以次陈设遣官行安神礼如常仪每岁五享四序荐新忌祭日供俱于本殿行礼
　　○赠故南京兵部尚书李遂太子少保赐祭二坛命有司营葬
　　○御史王得春条奏四事一清宫闱谓累年选入宫人充满掖庭其中老弱幽闭者未免抑郁愁怨有伤和气宜悉简出一禁謟谀谓迩年多献祥瑞以干恩泽备极谀辞即有灾异匿不以奏甚非忧治危明之意乞晓谕中外臣工毋得仍蹈故辙四方水旱疾疫寇贼奸宄即宜据实报闻一慎题覆谓比来章奏繁多必该部秉公执奏明旨断而行之乃为尊君命重主威之义近言官论事奉旨拟议该部率多委曲迁就以致政令不一下不知所守请敕各部今后章＜锍-釒＞是者即为覆行非者即与论罢不必依违两可以紊国是一慎贡选谓近奉诏令用人毋拘三途诚为羙意但岁贡中沉沦日久壮志已隳似难责其策励宜查复选贡例与正贡并行又宜慎选提学无采虚名其取士不当者即加显黜礼部覆奏从之
　　○丙子遣驸马都尉许从诚以  世宗肃皇帝升祔及  孝洁肃皇后祔享告  太庙
　　○铸造日本等国云南四夷车里宣慰使司等处信符金牌
　　○诏建云南新兴州江川县儒学除学正教谕各一员以礼部覆巡按御史刘思问奏也
　　○命辽东都司掌印署都指挥佥事赵斌为分守辽东海盖参将
　　○丁丑  世宗肃皇帝神主至京遂升祔  太庙驸马都尉许从诚告  奉先殿西夹室请  孝洁肃皇后神主同祔享如仪遂迁奉  孝烈皇后神主于  弘孝殿遣驸马都尉李和行礼
　　○戊寅降太常寺掌寺事礼部侍郎师宗记为本寺少卿少卿魏承诏袁好礼为寺丞宗纪等皆以道流致列卿御史王得春劾其冒滥宜罢下吏部议谓宗纪等素习祝赞之事请姑降级叙用自今卿及少卿有缺皆于科目中推举从之
　　○己卯  上御皇极门文武百官行奉慰礼始鸣钟鼓鸣鞭百官奏事如常
　　○庚辰奉安  孝恪皇太后神主于  神霄殿专祀  孝懿皇后神主祔享如仪
○大学士徐阶等言自古帝王莫不以讲学为首务至我  祖宗列圣月开经筵日御讲幄谟训典式尤为炳然盖以成就  圣德讲明治道胥赖于此仰惟  皇上方建太平之业宜勤问学之功向以  世宗皇帝梓宫在殡未敢上请兹  山陵事毕祔  庙礼成经筵日讲正惟其时伏望  皇上率循旧典特举盛仪以缉熙  圣学实  宗社无疆之幸命候敕行
○兵部以蓟宣二镇修边募兵移户部发太仓银协济户部奏言募兵之费屡经科道会议明旨处分责在兵部其以本部助修边  先帝尝一行之然因马价不足故为权宜之计今马价收贮六十余万而修边之费才一万有奇本部岁派钱粮奉诏蠲免过半九边军储尚不能给乃欲分外责办其何以堪乞敕兵部自今凡系各镇修边募兵务尽马价夫给如果匮乏已极本部储蓄稍充然后议处从之
　　○辛巳改南京太常寺少卿周怡为太常寺少卿
　　○升河南都司领班指挥同知王承诈为署都指挥佥事掌辽东都司事
　　○壬午  上以册封  皇贵妃贤妃告  奉先殿  世宗皇帝几筵及  弘孝  神霄二殿毕遂出御皇极殿遣英国公张溶镇远侯顾寰持节大学士高拱陈以勤捧册宝行礼  皇贵妃册曰朕惟王化必始于闺门宜备后妃之制  天心欲昌于胤祚式先女士之厘爰举彝章用延景贶咨尔李氏宅心贞顺禀质惠温恭而能安步履中珩璜之节敬而无失周旋合图史之规乃受祉于神明诞储休于  宗社熊罴协梦丕照震索之祥兰玉敷华茂发坤亨之瑞庸颁异渥俾晋崇封兹特遣官持节封尔为皇贵妃锡之册宝于戏位以德升已显陟等威之峻庆由善积尚益凝福履之隆弼成治理于关睢导集祯祺于麟趾钦哉贤妃册曰佐乾纲而运化允资四德之良赞坤极以承休夙备三宫之制令德既登夫妙选徽称宜被于褒章彝典具存渥恩斯霈咨尔江氏各区敏秀钜族储祥禀性淳和有如圭如璋之羙褆身淑慎得中＜矢见＞中规之宜勤劳久效于潜闺位号宜登于秘掖进龙轩之参亚宠数攸隆被翟褕之等仪荣光昭奕匪直鸿名之永耀抑期内范之协襄特封尔为贤妃锡之册命于戏必敬必戒恒思绎乎贤称克慎克恭庸凝承乎渥眷勉相□□刀丫□皿□敦之职茂延弓韣之祥钦哉
　　○癸未遣太常寺官祭东岳泰山之神
　　○命毁紫极殿紫极宫改建翔凤楼楼在南城嘉靖中毁于火至是命重建之
　　○升吏部左侍郎吴岳为南京礼部尚书
　　○巡按四川御史李廷龙劾右参政魏文焲佥事傅思明萧九成俱贪滥不职吏部议思明闲住九成降调文焲回籍听勘从之
　　○升太仆寺卿邹应龙为太常寺卿
　　○南京刑部右侍郎徐陟以疾乞回籍调治许之
　　○补荫原任太仆寺卿杨维聪子文祎为国子生以维聦长子文祥既荫而殁也
　　○总督两广军务兵部右侍郎兼都察院右佥都御史谭纶遵诏自陈求退不允
　　○大学士徐阶以疾请假  上许暂调摄仍命太医院官诊视赐猪羊酒馔
　　○命怀宁侯孙世忠协同守备南京掌后军都督府事
　　○甲申敕谕礼部朕闻自昔帝王履中兴之运者其德必崇启昌隆之祚者其业必广所从来远矣至于阐述鸿休敷扬骏烈以流播无穷昔则后人事也洪惟我  皇考世宗肃皇帝以至神至圣之资缵  二祖七宗之绪明伦更制振教敷仁内殄奸欺外平倭虏盛德大业照耀古今真足以追  二祖而超百王宜有纪述以备一代之制尔礼部其遵  祖宗故事通行中外采辑事实送翰林院纂修实录其以太师兼太子太师成国公朱希忠为监修官少师兼太子太师吏部尚书建极殿大学徐阶少保兼太子太保吏部尚书武英殿大学士李春芳郭朴少保兼太子太保礼部尚书武英殿大学士高拱礼部尚书兼文渊阁大学士陈以勤吏部左侍郎兼东阁大学士张居正为总裁礼部尚书兼翰林院学士高仪詹事府掌府事吏部左侍郎兼翰林院学士赵贞吉吏部左侍郎兼翰林院学士林树声礼部左侍郎兼翰林院学士掌院事潘晟礼部右侍郎兼翰林院学士殷士儋为副总裁左春坊左谕德兼翰林院侍读姜金和等为纂修官一应合行事宜悉炤例举行钦哉
　　○巡按直隶御史苏朝宗条奏盐法六事一蠲工本以苏□困言盐课自都御史王绅建议扣留余盐银八万二千两每引官给灶户银二钱收买余盐谓之工本后以引盐积滞旋议停罢而银两以无见贮者议于正盐外每引附带余盐二十斤淮南八单淮北四单共徵银八万二千两有奇以抵工本之数而盐课逾重□本逾亏今宜稍从宽恤将附带盐斤秋季以后即为停止每引照旧以五百五十斤称掣则额课减而□困少苏一明分地以正盐法言直隶淮南庐凤河南南阳汝宁陈州系淮北行盐地方载在铜板与盐法志近南阳十二州县为河东所侵迄今未复今淮北淮南两受其敝宜敕该部查照旧界将南阳所属地方悉行淮盐以充课额一定科差以恤贫灶言灶丁粮差如嘉靖二十年黄册恤灶之法甚备近来有司务为苛刻混加佥派动行勾摄更徭杂出迫之逃亡盐课积负率由于此宜敕抚按行淮扬二府将灶户税粮存留本处上纳其徭役悉与蠲除非有重犯毋得勾扰一通零引以均户则言灶丁贫富不一今九则编派之法自四引起至二十引止皆以耦起数甚于贫灶不便宜兼用奇耦之数下下丁以三引四引起算下中丁以五引六引起算至于上三则则更加一算如十五引至二十三引而止辨事之厚薄分丁力之壮弱斟酌捐益务使灶丁人得其平一掣河盐以＜锍-釒＞边□言国初边□亲自支盐至仪淮二所掣卖其后困于余盐将河盐堆置淮扬存积渐多不暇守侯乃分拨引目鬻之居民故内□坐致富饶而边□奔走益困宜照嘉靖四十年事例淮盐河盐相兼称掣则盐法＜锍-釒＞通而边储给足一革滥费以肃官箴言两淮运司设有店户居停官□各场有工脚充擡盐看仓之役近来店户计引徵银岁以万计及隶卒既已额编而别取工食皆有奸私宜一切禁革户部上其议  上允行之
　　○乙酉敕谕礼部朕惟讲学乃帝王进德图治之首务兹  山陵事毕经筵日讲宜即举行尔礼部择日具仪并合行事宜来闻
　　○升狭西布政使司右参政王道行为湖广按察司按察使工部员外郎诸察兖州府同知郜大经俱按察司佥事察四川大经狭西
　　○诏赠故刑部左侍郎刘玉为刑部尚书赐祭一坛有司治葬谥端毅初玉以大狱罢士论冤之至是以恩例恤录故有是命
　　○虏犯辽阳长安堡备御指挥王承德引兵力战中流矢死官军多被创巡按御史李叔和请恤录承德并治指挥宋世举都指挥高惟忠及副总兵杨四畏失事罪得旨承德赠都指挥使仍令其子袭升二级世举等御史逮问
　　大明穆宗庄皇帝实录卷之六
明穆宗庄皇帝实录卷之七
　　隆庆元年四月丙戌朔孟夏享  太庙
　　○是日陪祀官多不至有旨查奏罚定西侯蒋佑等一百五十余员禄俸各一月
　　○吏部＜锍-釒＞上给事中张卤御史陈联芳等会荐起废诸臣南京户部尚书刘采礼部尚书吴山兵部右侍郎吴嘉会都御史方廉郎中刘尔牧知府黄华原任都给事中厉汝进知县霍与瑕得旨采等准起用嘉会尔牧报寝
　　○河南道监察御史陈联芳＜锍-釒＞陈五事一资辅弼之益请退朝之后时御便殿召对辅臣凡国家大政令大刑赏及  陛下起居举动之类使得因事纳忠一务从谏之实请于群臣章＜锍-釒＞时勤省览如事关君身可为修齐治平之助者亲赐披绎务见诸行事一重诏令之施言改元一诏中外传颂而辇毂之下近侍之臣阻隢不亍如迩者查盘内府钱粮之类是已乞将近日诏条严行遵守有怀私阻格巧词破调者必罪无赦一慎爵赏之权言近日传奉世袭官数至三十七员颇闻其中有以子而荫父以同姓而荫异姓者甚至都指挥重职亦与世官尤为例所未有幸途一开人怀觊望请自今一切恩泽荫袭之官俱敕该部拟议以请其传奉一节永为裁罢有分外陈乞者容臣等参论一复执奏之规言国初大臣因事执奏者甚众如于谦在兵部王恕在吏部王廷相在都察院班班可考宜特降纶旨凡事由中出而未合制典或已奉旨处分而未悉机宜者许部院诸臣援据典章条陈利弊  陛下与宰辅大臣定其可否而行之  上览奏报闻
　　○升工部左给事中朱绘为都给事中兵科右给事中魏时亮户科右给事中孙枝俱左给事中礼科给事中周世选为右给事中绘枝俱刑科时亮兵科世选仍礼科
　　○云南巡按御史刘思问奏请以该省积负盐课自嘉靖三十一年至四十四年查系灾伤失误借角□羊别年者悉与蠲免以惠灶丁黑白安宁等井提举盐课司官多课少事简费繁宜将安宁盐课司改属安宁州带管其提举司等衙门设官并行裁革户部议盐课姑免二岁余仍带徵安宁提举司仍留正提举一员管事余从汰省得旨如议行
　　○丁亥礼部进经筵日讲仪注一四月二十二日开讲先一日直殿内官于文华殿内设御座又设御案于殿之东稍北设讲案于殿之东稍南至期司礼监官先陈所讲经书各一本置御案各一本置讲案讲官撰经书讲章各一篇置于册内是日早  上御皇极门早朝后还宫进膳毕常服出文华殿升御座将军侍卫如常仪鸿胪寺官引知经筵同知经筵侍班讲读展书执事侍仪等官于丹陛上行五拜三叩头毕以次上殿东西序立侍仪御史给事中各二员于殿门内左右北向立序班二员举御案置御座前二员举讲案置御座南正中鸿胪寺官赞进讲讲官二员出诣讲案前稍南北向并立展书官二员亦出班东西相向立鸿胪寺官赞讲官鞠躬拜叩头兴平身东展书官诣御案前跪展四书起退立讲官一员进至讲案前展讲四书毕仍掩书退就原所东展书官诣御案前跪掩所展书毕仍起退立西展书官并讲经官展讲进退如之既毕鸿胪寺官赞讲官鞠躬拜叩头兴平身各退就班展书官亦退就班序班举御案及讲案俱置殿东原所鸿胪寺官赞理毕各官以次出丹陛上行叩头礼退  上还宫一每月初二十二二十二日会讲先期司礼监官陈设书籍御案讲案如前侍班侍卫侍仪执事进讲礼同但各官止行叩头礼每日进讲  上御文华后殿止用讲读官及内阁大学士侍班不用侍卫侍仪执事等官侍班讲读等官入见行叩头礼东西分立讲官先讲四书次讲经或讲史讲毕各官叩头退
　　○改协理戎政兵部左侍郎王本固为吏部左侍郎
　　○户部覆直隶巡按御史刘翾条奏盐政四事一调停商灶言灶丁积负盐课奉诏蠲免商人先已报中无从支给宜将盐课如旧追徵其灶丁贫之者别议优恤一议处食盐言在京官吏食盐皆责场灶起角□羊有装载包赔之苦宜令各衙门公处脚价自行关支一清查灶丁言近者灶户贫若往往窜名军伍中丁口日损额办日耗宜行各督抚将召募军丁严行查勘如系灶户不得收伍其各运司官亦宜加意抚绥毋困以徭役一严禁私贩言权贵射利者指以内监等衙门为名贩载私盐络绎道路沿河势要之家窝藏寄顿者尤众公行贩卖莫敢谁何宜行尚膳御马二监今后啖马凉盐及鱼蛤等盐止许易买商盐不得入场贩载一切指称者听所司擒治其豪右窝藏及皇船夹带者官兵设法搜捕重则巡盐御史劾奏以闻从之
　　○先是徽王国除其庄田界鹿邑亳州者召民佃种鹿邑民佃种一百一十六顷亳州民佃种六百三十五顷亩徵银三分入河南布政司补放宗藩禄粮时亳州民赵桂等积负租银一万七千余两乃谩言前地系本州军民田土往时奸徒以献徽府逼取军民子粒不胜重困今徽府已废前地宜各给主事下两省抚按会勘有司匿不报已而勘实得其地于牛寺孤堆等处有司籍报又不以实所收租银称一千三百七十余两而角□羊银止九百余两于是巡抚都御史孟养性奏请严限追徵角□羊部济边毋令奸民侵占仍治桂等罪如律从之
　　○命襄城伯李应臣佥书右军都督府事
　　○己丑南京吏科给事中岑用宾湖广道御史尹校等以自陈考察拾遗劾奏原任都御史万恭工部尚书吕光洵刑部尚书黄光昇太常寺少卿罗良当罢工部尚书雷礼刑部尚书钱邦彦行检可议而大学士高拱屡经论列宜各令致仕  上以阁臣无拾遗例旨下切责用宾等命拱供职如故恭等下吏部议闻于是拱上＜锍-釒＞求退  上温旨慰留不允吏部覆拟光昇礼留用邦彦光洵致仕恭调边方良调南京别用俱从之
　　○岑用宾等又劾奏南京礼部尚书林廷机尚宝司卿郭立彦枉道回籍及  先帝遗诏不与哭临  皇上登极不与庆贺奉诏考察不闻自陈宜罢时廷机已致仕诏原之调立彦外任
　　○京山王勤炫内江王承□□火稷山王胤柯薨  上辍朝一日治丧葬如例
　　○庚寅升南京吏部右侍郎瞿景淳为礼部左侍郎湖广布政使司左布政使毕锵为太仆寺卿
　　○兵科都给事中欧阳一敬再上＜锍-釒＞劾奏大学士高拱屡经论列不思引咎自陈反指言官为党欲威制朝绅专擅国柄亟宜斥罢  上以拱昔侍藩邸讲读年久端谨无过令拱安心供职拱因奏辨且言一敬必欲去臣臣一日不去其攻击一日不已惟  上裁察  上复优诏留之
　　○诏罢翔凤楼工时都给事中冯成能等言  皇上初御宇内  山陵甫毕正宜修举政事以新天下之观瞻今他务未遑而亟于翔凤之作流闻四方以为工作复兴诏令之不信举动之不当从此始矣今四方多虞公私耗竭一毁一建工费不赀昔文帝作露台惜百金之费而止翔凤之费不止百金而  陛下之仁优于文帝臣窃谓  圣心必有不安于是举者惟  陛下重明诏恤民穷亟赐停止时阁臣亦手＜锍-釒＞极陈其当罢  上嘉纳其言遂罢之命以紫极等殿材收贮别用
　　○辛卯重修  显陵  裬恩殿工成奉安  睿宗献皇帝  慈孝献皇后神位都督蒋华奉命行礼
　　○兵科左给事中魏时亮请  上于宫中慎节佚游保爱精神日御便殿省览章奏面与阁臣裁决章下所司
　　○复除刑科给事中张缙于吏科
　　○升江西按察司佥事张祉为山东布政使司左参议
　　○大学士徐阶上＜锍-釒＞引疾乞归  上曰卿辅弼元臣德望隆重朕方虚怀委托赞理化机岂可以微疾輙求引退宜即出供职以副眷倚不必再辞
　　○南京科道官岑用宾等以武职自陈拾遗劾奏后军都督府掌府事成国公朱希忠总督漕运临淮侯李庭竹右军都督府署都督佥事唐玉锦衣卫都指挥同知张大用各不职得旨希忠留用庭竹策励供职大用致仕玉革任
　　○巡抚南赣兵部侍郎吴百朋奏高砂贼谢允樟等见官兵四集惧而求抚今春夏用兵恐方耕作宜且听许以安地方兵部覆奏从之
　　○壬辰命保定侯梁继璠佥书前军都督府事
　　○癸巳命太师兼太子太师成国公朱希忠少师兼太子太师吏部尚书建极殿大学士徐阶知经筵事少保兼太子太保吏部尚书武英殿大学士李春芳郭朴少保兼太子太保礼部尚书武英殿大学士高拱礼部尚书兼文渊阁大学士陈以勤吏部左侍郎兼东阁大学士张居正同知经筵事赐之敕曰朕惟帝王修齐治平之道具在经史然必讲明之无疑庶几推行之有效肆我  祖宗  列圣法古帝王讲明正学经筵盛典世世举行朕以眇躬君临万国仰承丕绪恒思克荷之艰祗率旧章冀获多闻之益今将以四月二十二日御经筵命尔希忠阶知经筵事春芳朴拱以勤居正同知经筵事詹事府掌府事吏部左侍郎兼翰林院学士赵贞吉吏部右侍郎兼翰林院学士林树声礼部左侍郎兼翰林院学士掌院事潘晟礼部右侍郎兼翰林院学士殷士儋国子监祭酒林＜火廉＞右春坊右谕德兼翰林院侍读吕调阳翰林院侍读吕旻王希烈修撰诸大绶丁士羙编修孙铤张四维林士章陈栋充经筵官阶春芳朴拱以勤居正并晟士儋大绶四维日侍讲读夫君以修德为要宜勤讲学明理之功臣以辅德为忠务尽责难陈善之实卿等其尚端志竭诚稽于古训启沃朕心凡经史所载理欲消长之端政治得失之故人才忠邪之办统业兴替之由明白开陈毋有所隐务俾学缉熙于光明治允跻于隆盛上以副  皇天  祖宗眷托之重下以敷海宇黎庶熙皞之休而卿等引君当道辅成上德人臣之职斯无忝矣钦哉
　　○升山东布政使司右参政使陈天资为湖广布政使司左布政使刑部员外郎陈成甫为江西按察司佥事
　　○南京广东道御史李复聘等劾奏大学士高拱奸恶五事请罢之  上以其言不实切责复聘等令拱安心供职
　　○录大同杀胡堡等处捣贼功升赏官军王信等二百五人
　　○甲午工部尚书雷礼复上＜锍-釒＞乞休不允
　　○革锦衣卫冒滥官旗米万春等八十二人
　　○授  皇贵妃父李伟锦衣卫都指挥佥事贤妃父江泰锦衣卫正千户
　　○乙未升礼科都给事中丘橓为南京太常寺少卿浙江道御史张登高为南京尚宝司卿
　　○升山东按察司按察使李尚智为本布政使司右布政使
　　○大学士高拱复上＜锍-釒＞乞休  上曰朕素知卿岂宜再三求退宜即出以副眷怀
　　○以宣大官兵出边捣巢有功赏总兵等官马芳等银币有差
　　○丙申礼部言  郊  庙  社稷诸祭太常寺先期具奏行礼止奏日不奏时以故陪祀诸臣供事失期者众请以后并奏日时从之
　　○起用原任南京户部尚书刘采为南京工部尚书南京刑部尚书赵大佑原职改刑部右侍郎郭宗皋为兵部右侍郎协理京营戎改升提督操江南京都察院右佥都御史盛汝谦为大理寺卿
　　○兵部尚书赵炳然以疾乞归许之仍赐驰驿
　　○黄尘四塞
　　○丁酉升山东布政使司左参政熊桴为本省按察司按察使
　　○户部覆巡按御史周弘祖奏三事一言文思院官匠锦衣卫官校各监局匠作光禄寺厨役额外增设者宜悉裁省以复嘉靖初年之旧一言官吏优免丁粮各有定数今贵势之家多冒名诡籍以幸蠲复宜定为审编之法每甲明载官员举监生员等应免数目送驿传道印记及府县收贮不得违例多免一言岁稍不登輙请发内帑奏留漕粮甚非久计宜仿古社仓之法令贫富出粟有差推有行谊者一人为社长主其歛散非甚贫者不得贷贷者稍出倍息如此数年村社皆有蓄积即遇凶馑不必仰赈于官诏如议行
　　○戊戌  孝懿皇后忌辰  神霄殿行祭礼遣安平伯方承裕祭  陵园
　　○己亥升山东按察司副使胡涌为本布政使司左参政
　　○勒浙江按察司副使毛术佥事李穟闲住两淮盐运使司运使杨君玺降调以抚按官劾奏也
　　○海西者剌等卫女直夷人都督阿失卜等来朝贡马宴赉如例
　　○庚子遣驸马都尉谢诏以册封告  奉先殿  上亲告  世宗皇帝几筵遂出御皇极殿传制遣使持节册封楚府东安恭懿王长子显梡为东安王夫人仲氏为东安王妃沈府临川庄安王长子恬燆为临川王沁水昭宣王第四子珵阶为沁水王兵马指挥黄佐女为吉府谷城王妃
　　○礼部尚书高仪等请册立  东宫言元良笃生本以绵万年之胤祚太子豫建所以系四海之人心自昔三代有道之长端在于此仰惟  皇上诞膺明命昭受丕基莅祚乘乾已启龙飞之运承祧主器当宏燕翼之图矧  圣嗣早毓于潜藩而  天序寔居乎元子  睿龄方茂英哲夙成天下臣民罔不引领跂足愿举册立之典臣等顷当春正建元之初即具＜锍-釒＞题请  圣情谦让未赐允俞然而伏读  明谕且先赐名后行册立臣等恪恭俟命不敢遽言今复三月有余朝廷大礼俱已告成维是东宫盛仪阙焉未举中外人心不胜企望愿  皇上俯容臣等上表陈请断自  宸衷敕下本部择日具仪举行以定国本以慰群情  上仍不允
　　○以重录永乐大典成加少师兼太子太师吏部尚书建极殿大学士徐阶正一品俸少保兼太子太保吏部尚书武英殿大学士李春芳郭朴少保兼太子太保礼部尚书武英殿大学士高拱各加少傅兼太子太傅礼部尚书兼文渊阁大学士陈以勤加太子太保吏部左侍郎兼东阁大学士张居正升礼部尚书兼武英殿大学士原任太子太保吏部尚书兼武英殿大学士严讷给应得诰命总校等官礼部左侍郎瞿景淳兼翰林院学士升俸一级国子监祭酒林＜火廉＞升太常寺卿管祭酒事侍读吕旻王希烈修撰诸大绶俱左春坊左谕德修撰丁士羙右春坊右谕德各兼侍读大绶士美仍加俸一级编修孙锭为左春坊左中允张四维右春坊右中允各兼编修仍与五品服色修撰马自强编修陶大临俱侍读侍郎汪镗升俸一级吏部左侍郎秦鸣雷赏银二十两纻丝二表里南京国子监祭酒胡杰银十五两一表里谕德姜金和修撰徐时行各十两一表里闲住学士王大任检讨吴可行各复职致仕制敕房侍郎王槐俸二级郎中季芮左监正丛恕俱河南右参议右寺丞顾从礼光禄寺少卿与四品服色周维藩吴自成俱尚宝司少卿兼侍书余各加俸秩及书写生儒以次授职给赏有差已而偕等各上＜锍-釒＞辞免恩命俱优诏不允
　　○改南京兵部尚书郭乾为兵部尚书
　　○升大理寺右少卿唐继禄为南京都察院右佥都御史提督操江兼管巡江
　　○辛丑升浙江宁波府知府吴道直直隶松江府知府黄华俱按察司副使道直山东华江西江西袁州府知府李寅实为两淮都转运盐使司运使
　　○命万全都司署都指挥佥事王化熙充神枢营佐击将军四川都司掌印署都指挥佥事张焰充松潘东路游击将军
　　○先是嘉靖丙寅十月套虏寇延绥定边瓦楂等处杀总兵郭江及千把总等官高岚等十四人执副总兵时銮以去旬月之内再出再入破城堡十余所蹂躏数百里所杀掠甚众有旨旌郭江死事罢总督侍郎陈其学狭西巡抚都御史戴才回籍候勘夺延绥巡抚都御史王遴俸革总兵官郭琥职令戴罪杀贼而下巡按御史核实以闻至是御史温如玉勘奏功罪首论琥失事状宜与守备等官高天吉等五十三人究治如律并论才及遴而请恤录岚等兵部覆议失事地方非才所辖而遴以残破之余御大举之寇展布寔难宜稍示降罚不当深罪琥姑令暂理大同副总兵事仍与天吉等听御史究问岚等死事各录其子令升级世袭得旨遴降俸一级策励供职才候缺起用余皆如拟
　　○壬寅以天气暄热命录法司及锦衣卫狱囚徒流以下减等发落重囚情可矜疑及枷号者录名以闻南京法司一体行已而法司奏死罪当出者八人免枷号者十二人笞杖徒流减等一百十有三人从之
　　○癸卯升南京光禄寺卿江治为太常寺卿
　　○升户科左给事中何起鸣为礼科都给事中吏科右给事中吴时来为工科左给事中礼科给事中张卤刑科给事中曹当勉俱右给事中卤户科当勉兵科录狭西忻都城等处死事官军孙居等十五人各升赏有差
　　○甲辰始命夏至祀  方泽以卯时行礼先是冬至祀  天孟秋享  太庙春秋祭  社稷先师孔子历代帝王俱用子时祭朝日坛以卯时祭夕月坛以酉时孟春孟夏孟冬时享及祫享  太庙俱午时惟夏至祀  地时未有定至是太常寺以请遂定于卯时
　　○以修理景仁宫铸给监工科道关防
　　○乙巳封荆府樊山王载坅生母张氏为樊山恭裕王次妃代府和川王廷碱生母高氏为和川荣康王次妃从其请也
　　○命改封襄府隆庆王载＜土鼎＞为郧城王载＜土鼎＞以封号与纪元同＜锍-釒＞请改封故有是命
　　○升大理寺寺丞温如璋为本寺右少卿
　　○吏部右侍郎林树声以疾不能赴任乞在籍调理许之
　　○升南京工部员外郎宋继先为浙江按察司佥事
　　○工科给事中李贞元劾奏大学士高拱刚愎褊急无大臣体外姑为求退之状而内怀患失之心屡劾屡辨屡留屡出中外指目转相非笑非盛世所宜有愿亟赐罢免或特加优礼以示曲全有旨责元贞渎扰令拱安心供职拱不自安力请去位  上曰朕屡旨留卿特出眷知宜以君命为重人言不必介意
　　○升江西南赣团操指挥佥事王如澄为署都指挥佥事佥书广东都司事
　　○丙午礼部覆户科左给事中何起鸣言往事西番进狮子光禄寺日饲一羊损上供之费以养无用又南京进鲜马快船承天府增进香米等物扰害地方俱当诏罢太常寺岁用牲三千有余例以行户上纳价未及领而上纳之费已数倍当令科道官会同该寺给散牲价及稽察奸弊得旨进鲜船骚扰及太常寺一切宿弊如议禁革承天府香米等物及外夷珍禽异兽即行停止不许进献
　　○礼部尚书高仪等言人君绍极继统乃天命维新之会臣民观化之时惟我  皇上嗣登宝位已四月于兹矣一时群臣感遇昌期胥竭诚款谋猷入告惟恐或后如大学士陈以勤首先献纳条为十事以为  圣明保大嗣服之助已蒙温旨嘉纳其他科道等官咸有论奏亦各奉有俞旨臣等祥阅诸臣之＜锍-釒＞中间条列虽有不同至于请御文华殿召见辅臣大臣面加询问亲决庶政一事则甚有禆于  圣治今日要务信莫有先于此者臣等切惟唐虞君臣萃聚一堂都俞吁咈情意罔间上帝导下之言也则曰予违汝弼又恐其不尽言也则曰汝无面从所以君臣道合血脉流通古今称盛世莫及我朝  列圣相承每每接见辅弼廷访大臣或同游咏和或燕对无时明良喜起庶事咸熙国家万世太平之业端肇于此惟我  皇上登极数日即出御门朝宁威仪已复  祖宗之旧但大庭之上体统森严拜起唯诺势相悬隔若止循例具文上有怀而不得下问下有见而不敢上陈窃恐情意既不相接见闻未免日壅诸司奏牍中外事机岂能一一尽白于  圣衷耶今  山陵已毕典礼就绪经筵日讲复赐举行惟便殿亲政尚未之及伏望  皇上仰稽  列圣之盛典俯纳诸臣之忠言自今开讲以后每日朝罢即御文华殿除内阁辅臣日侍讲读自宜随入供事其六部都察院大臣仍乞  皇上不时召见即将览过题奏干系大赏罚大黜陟大典礼大刑狱大军机大会计与凡一切大政令当斟酌详议者特降清问许部院官陈述始末内阁辅臣即拟可否  皇上加以睿断亲赐裁答傥有疑难虽再三□确然后答旨亦无不可科道掌印官每次各轮二员随进如诸臣陈述未详议拟未当者许公同评正至于辅臣讲读之余仍乞  皇上亲发玉音咨询治道或以章＜锍-釒＞应票拟者令即在御前看详面请宸断如此则万机之理日熟于  圣衷四海之治可运于掌上矣  上报可然其事境寝不行
　　○命应城伯孙文栋佥书南京前军都督府事万全都司佥书署都指挥佥事许南金掌本司事
　　○巡关御史陈省劾奏原任墙子岭参将冯诏及蓟镇总兵官王孟夏朘削无厌大坏边事乞罢孟夏追论诏未尽之罪兵部覆议诏已谪戍勿论孟夏素称勇敢请降用以责后效  上报可降孟夏为游击将军
　　○丁未  上初御经筵赐宴于会极门并赐知经筵同知经筵侍班大臣及进讲展书执事等官白金宝钞彩叚表里有差
　　○复驸马都尉邬景和原职景和  先帝时入侍直赞意颇不乐  先帝觉而远之后于谢赏＜锍-釒＞引马革褁尸语诏下法司问状削籍为民至是给事中张卤御史陈联芳等＜锍-釒＞称景和帝室亲臣素负忠直无罪被摈公论惜之遂复其官
　　○海西脱木河等卫女直夷人都指挥那台失等来朝贡马宴赉如例
　　○升原任吏科都给事中尹相礼科都给事中魏良弼为太常寺少卿户科给事中张选为通政司左参议南京浙江道御史冯恩为大理寺寺丞大理寺寺正毋德隆南京兵部职方司主事刘世龙为尚宝司少卿各致仕吏部言相等  先朝遗直宜以次叙用而年皆七十以上例得引年宜升秩致仕以示优厚故有是命
　　○升密云城守备指挥佥事费懋甫为署都指挥佥事掌四川都司事
　　○工部覆御史李惟观奏言城河闸坝工程宜定为规制以三岁一举用省积久浩大之费广源青龙二闸相距密迩宜令闸官兼摄并汰原派闸夫之一从之
　　○戊申户部尚书葛守礼等奏直隶山东等处土旷民贫流移日众者以有司变法乱常起科太重而徵派不均也夫因田制赋按籍编差国有常经今不论籍之上下惟计田之多寡故民皆弃田以避役且河之南北山之东西土地硗瘠岁入甚寡正赋尚不能给矧复重之以差役乎往臣在河南亲睹其害近且行之直隶浸淫及于山东矣山东沂费郯滕之间荒田弥望招垦莫有应者今行此法将举山东为沂费郯滕也夫工匠佣力自给以无田而免差富商大贾操赀无筭亦以无田而免差至袯襫胼胝终岁勤动者乃更受其困此所谓舛也乞下明诏正田赋之规罢科差之法使小民不离南亩则流移渐复农事可兴又国初徵纳钱粮户部开定仓库名目及石数价值行各省分派小民照仓上纳完欠之数了然可稽其法甚便近年定为一条鞭法不论仓口不开石数止开每亩该银若干吏书因缘为奸增减洒派弊端百出此派之法变也至于收角□羊乃又变为一串铃法谓之夥收分角□羊收者不角□羊角□羊者不收收者获积余之资角□羊者任赔补之累是岂得为平乎且钱粮必分数明而后稽查审今混而为一是为那移者地也不惟不便于民抑不便于官宜敕所司查复旧规其一条鞭等法悉为停罢庶税额均而徵派便矣  上曰尔等以司计司农为职兹所奏悉举行其他可以足国裕民者宜勿避嫌怨尽心干理以副朝廷委任之意
　　○升赏居庸关及土木等处获功阵亡官军王恺等二百四十人有差
　　○己酉升大理寺右寺丞王诤为本寺左寺丞尚宝司丞海瑞为大理寺右寺丞南京太仆寺卿袁洪愈为南京光禄寺卿
　　○吏部覆主事郭谏臣奏一正一真人荒淫不检不当复令世袭宜行所司查议应否永为革除一本朝重典非军功不得世袭皇亲玉田伯蒋荣安平伯方承裕宜止终本身照泰和伯陈万言例仍著为令甲身后不许再袭一衍圣公或遇亲丧自今仍令守制其袭封一事所司代为奏请令其守护印信候服满起送承袭服内免其入贺一太常鸿胪礼乐之司自今正卿宜仍用进士令其参酌礼仪约束官属其别途出身者太常寺至少卿而止鸿胪至左少卿而止秩满之日止许加俸其制诰两房中书官不得升列九卿一两司方面员缺宜于本省及邻省就近迁转令刻期赴任一府县官贤能者宜行久任之法其治行卓异者知府历二三考得升参政以上知县历二三考得升左右给事中以上得旨允行
　　○庚戌改南京刑部尚书赵大佑为南京兵部尚书参赞机务
　　○改礼部右侍郎兼翰林院学士殷士儋为吏部右侍郎仍兼学士经筵日讲如故
　　○升通政使司通政使樊深为刑部右侍郎
　　○大学士高拱复上＜锍-釒＞求去  上慰留不允
　　○命神枢营副将署都督佥事李世忠充总兵官镇守蓟州永平山海等处
　　○升赏宣大二镇平远堡等处获功阵亡官军叚元崇等九十五人有差
　　○辛亥升中都留守司领班指挥使沃允谦为署都指挥佥事佥书万全都司事
　　○以辽阳诸路招还被虏人口千五十人及降夷六十五人升总兵官王治道一级及参将赵应昌备御指挥刘承武赉予有差
　　○壬子复郑世子载堉冠带以郑王复爵也
　　○礼部进  圣驾亲祭  方泽仪注一前期四日  上御皇极殿太常寺奏祭祀如常仪一是日早  上御皇极门太常寺堂上官奏请  圣驾诣  方泽致祭锦衣卫官备法驾设板舆于皇极门下中门内侍官跪请  上升舆锦衣卫官跪奏起舆  上常服乘舆由午门端门承天门长安左门安定门诣  北郊坛外西门内北门之左降舆导驾官导  上至具服殿具祭服出导驾官导  上由内壝右棂星门入行大祭礼如常仪祭毕仍导  上至具服殿易常服还宫
　　○升浙江按察司副使沈应时山西按察司副使李玳俱布政使司右参政四川成都府知府刘侃为按察司副使刑部员外郎栗魁周为按察司佥事俱狭西
　　○刑部尚书黄光昇以疾乞致仕许之仍赐驰驿以归
　　○先是嘉靖四十五年八月广东贼张韶南黄仕良等流劫南雄始兴等处分守参政郭应聘督兵攻之斩首一百七十有奇俘获称是至是抚臣李佑以捷闻  上命赏佑及应聘银币有差诸有功者御史核奏
　　○癸丑荫原任狭西监察御史浦鋐嫡孙朝柱为国子生以鋐死廷杖也
　　○甲寅诏追赠故新建伯南京兵部尚书王守仁为新建侯谥文成赐祭七坛太保左都督周尚文为太傅谥武襄少傅兼太子太傅户部尚书谨身殿大学士蒋冕为少师谥文定少保兼太子太傅户部尚书乔宇为少傅谥庄简各祭九坛礼部尚书汪俊为太子少保谥文庄祭二坛太子少保户部尚书王杲为太子太保祭四坛刑部尚书喻茂坚为太子少保祭二坛各命有司治葬詹事府少詹事黄佐为礼部侍郎都察院右佥都御史朱方为右副都御史各祭一坛南京礼部右侍郎吕楠为礼部部尚书谥文简太子太保吏部尚书武英殿大学士石珤为少保改谥文介追夺尚书顾可学徐可成侍郎朱隆禧郭文英赠谥诰命及仆其谕祭等碑夺侍郎张电诰命先是礼科都给事中辛自修河南道监察御史王好问等各＜锍-釒＞言冕等勋业闻望虽有不同然立朝大节皆无可议当酌赐恤典楠为耆儒宿学而谥号未定珤以名德硕辅而谥曰文隐当为补改可成黄冠杂流文英匠作鄙役本士论所不齿而可学以方术隆禧以药物并冒恩宠尤大得罪于名教电以儒士习书遂滥卿贰悉当追论以示创惩礼部议覆俱从之自修等又请追夺原任工部尚书甘为霖祭葬礼部议为霖人品虽庸劣然与异端杂流不同宜优容勿论报可
　　○升太仆寺少卿李一元为鸿胪寺卿
　　○勒山西布政司左参议谷钟秀河东都转运盐使司运使王潺冠带闲住以山西巡抚王继洛论奏也
　　○兵部覆巡抚南赣都御史吴百朋奏龙南下历安远等县巢贼虽已就抚而余党尚炽防御犹当戒严宜令赣州府捕盗通判龙南县捕盗主簿各移驻下历新城领赣营及本县操兵五百人守之本府捕盗事则以属管粮通判兼理其下历巡司宜移于高砂莲塘协力守御仍建社学训子弟以开其自新之途又岑冈巢贼食尽势孤宜饬广中守臣及时议处并录知府黄扆建议安抚之功  上皆从之
　　○平虏卫地震
　　明穆宗庄皇帝实录卷之七
大明穆宗庄皇帝实录卷之八
　　隆庆元年五月乙卯朔
　　○改南京礼部右侍郎裴宇为南京吏部右侍郎巡抚应天等处右副都御史谢登之为通政使
　　○升南京都察院右都御史孙植为南京刑部尚书南京大理寺卿吴悌为南京刑部右侍郎
　　○升大理寺卿管国子监祭酒林＜火廉＞为礼部右侍郎兼翰林院学士仍充经筵讲官
　　○升神机营练勇参将孙国臣充神机营副将
　　○丙辰
　　○升兵部署郎中欧阳谷为山西左参议襄阳府知府王可信为河东都转运盐使
　　○巡按狭西御史温如玉以套虏数犯边境杀掠无算请治总督侍郎霍冀及巡按都御史王遴罪兵部议遴已降俸勿论冀承积弱之后猝难振举姑令及时修饬勉策后勋从之
　　○初南京应天等五卫军人防守浦子口其食盐俱赴买于龙江关已而江浦县李天澜谓浦子口隶本县令买食盐本县引盐不得越江以启私贩巡盐御史已主其议而浦守御及诸军坚执以为不便相持久之遂互相攻讦诸军大噪击杀部民大澜仅以身免至是南京郭乾言二臣本以私忿相殴法当究治仍乞酌议盐以杜争端得  旨买盐地方仍旧行事干军民有不便者自宜奏诉守御官乃敢纵军暴横殊不畏朝廷法度平及军人首事者南京兵部逮至法司重究以闻
　　○丁巳
　　○礼部覆给事中曹当勉奏宗藩子侄莫非王室懿亲  皇上即位覃恩当施由近始凡慰闻劝奖及赈恤贫乏诸事请下抚按核实本部议行至于名封婚礼各府所奏动以千数而本部必待核实乃为题覆是以日壅月积废阁甚多臣等议以为选择婚配在于民间诚宜慎重其名封本府既以保勘及宗人府本部册籍看详无异宜即题请其内外衙门需求许本宗奏陈及会五城缉事衙门访治从之
　　○以大祀方泽  上亲告  太庙请  太祖高皇帝配
　　○戊午
　　○改南京吏部尚书毛恺为刑部尚书恺＜锍-釒＞辞不允
　　○己未
　　○端午节罢百官宴
　　○遣内官祭中霤之神
　　○河工成先是黄河决新集庞家屯等处泛滥徐沛间故道沮洳不可复没尚书朱衡议从南阳以南东至夏村又东至留城凡一百四十一里故都御史盛应期所凿河形在焉又其地阜黄河即至昭阳湖不能复东乃凿旧渠因深广之引鮕鱼诸泉薛砂诸河注其中坝三河口＜锍-釒＞旧河筑马家桥堤遏河之出飞云桥者使尽入秦沟自留城至赤龙津又五十三里凡为闸八减水闸二十为坝十有二为堤三万五千二百八十丈有奇石堤三十里已而凿黄家口导薛河入赤山湖凿黄浦导沙河入独山湖凡为枝河八旱则资以济漕潦则洩之昭阳湖由是运道遂通
　　○升赏大同左卫应朔等处获功阵亡官军纪伦等九十一人
　　○庚申
　　○升提督四夷馆太常寺少卿林润为都察院右佥都御史总理粮储巡抚应天等处
　　○起原任礼部左侍郎陈升为南京礼部左侍郎改南京国子监祭酒王杰为国子监祭酒
　　○升赏狭西七里口小山等处获功官军万私等七十六人
　　○辛酉  上亲祀池于  方泽  孝忠敬皇帝忌辰  奉先殿行祭礼遣彭城伯张熊祭  泰陵
　　○癸亥
　　○升浙江道御史高荐芳为太仆寺少卿
　　○复故刑部尚书吴原职赠太子少保初原问拟等罪忤旨落职吏部并叙其巡抚四川提督南赣时军功故有是命
　　○升江西布政司左布政使范惟一为南京太仆寺卿浙江布政司左参议殷从俭为河南按察司副使
　　○以擒斩广东贼首王西桥等升总兵官俞大猷为署都督同知提督侍郎吴桂芳俸一级分巡副使张子弘为按察司按察使管伸威兵备事分守参将王诏游击将军魏宗瀚各一级仍与分守等官陈祀等各赏银币有差其失事指挥等官任元相等下御史逮问
　　○总理河道尚书朱衡言河工告成宜分管理黄河上自漕县直抵豊县堤界新河自南阳起至朱家口而南及黄河自豊县堤界而南可属之徐州兵备道其预防黄河缮理新河事宜皆听计画合用失力黄河调闸溜浅夫新河得调曹单等县堤夫互相协助其和贮山东漕河徭夫工食及河道工食两有事许呈请支费诸管河官员悉凭二道委用又请于曹县上下筑缕水坝修扫水台以防秋水冲决之患其工费于两淮工本银及山东河南料价之给  上皆从之  诏运船过临清免其带砖以漕军重困也
　　○甲子  太祖高皇帝忌辰  奉先殿行祭礼  谕礼部朕将以十二日出幸邸所司祇候毋怠礼部尚书高仪等以巡幸无名恐开逸游之端＜锍-釒＞请停寝礼部都给事中何起鸣河南道御史王好问等亦＜锍-釒＞谏不从改太仆寺少卿徐公遴为太常寺少卿提督四夷馆
　　○复除南京户科给事中陆凤仪于吏科  诏复大学士杨廷和尚书王廷相梁材刘讱聂豹翟鹏侍郎江晓程文德曾锐杨守谦商大节张汉副都御史孙继鲁等原职
　　○户部请以钱粮文册定式颁行天下自嘉靖三十六年至四十五年凡起运京边钱粮完欠起角□羊追徵数目及贫民不能纳完者备记册中自州县以达府自府达布政司于来岁入觐送户部查考如有隐漏那移侵欺及不如式者参治得  旨文册如议行应参官员部臣具以名闻
　　○虏犯大同任达沟等处参将刘国引兵御之战西山及谢洼斩首二十余级夺获马匹二千余虏引还事闻  上命赏国银币
　　○吏科都给事中朱绘等言湖广施州卫中路安抚司应袭覃大宁一日奉五上语多不实情究治因言迩来游民潜聚京师鼓扇刁风大为奸利宜一切禁缉都察院议以土官覃璧争印相杀及磁不当辖四川二事下抚按官看报奸民潜住者令五城御史及厂卫严行缉究从之
　　○总理河道尚书朱衡条议新河应举事宜一改移官夫改拨新河留城马家桥夏村宋家口杨庄西柳庄马家口八闸应役其沛县宋家口此入山东界中宜割属济宁主事各提调兑管以便约束一逮议提夫议以新河南自留城至佃户屯此自南阳至新桥桥新筑堤岸及三河口坝堰俱建铺设夫防护修理即以旧河提夫充役一查复浅夫除防守堤坝外俱应留用仍如南旺事例三年两挑与南河徭夫并力闾睿一改移驿递议移沛县泗亭驿递运所于三河口山东河桥驿各亭递运所于南阳沛县夫厂于河口令豊萧等县协济如故一分定职掌议自宋家口以南至白洋浅属南河郎中督理自宋家口以北属北河郎中督理各州县掌印官管河等官悉听察举其沽头分田移建夏村徐州沛县鱼台管河官移驻濒河以便巡视一申明漕规议令徐淮临德管仓主事严限催督运船查革私载迁延希图寄囤等弊一蠲免税粮议新河独山等处水占地土免其租税及南阳一带积水之地立法猪水以济运道  上皆从之
　　○大同大雨雹
　　○乙丑
　　○太常寺官祭京城隍之神朝鲜国王李峘遣陪臣礼曹参判宋赞等赍表陈慰别遣户曹参书郑宗荣等进香  诏进香于  永陵献殿门外行礼赐其使织金衣彩叚布有差礼部以  山陵虽与而使者以陈慰进香至与他朝贡者不同请仍赐宴于辽东都司从之
　　○礼部请举幸学之典从之
　　○升江西右布政使曹三旸为左布政使右参议崔近思为左参议俱本省
　　○升五军营练勇参将李节佥书南京右府事起原任狭西总兵署都督佥书徐仁为神机营练勇将军
　　○丙寅  仁宗昭皇帝忌辰遣成安伯郑应乾祭  献陵  上出幸潘邸文武堂上官及科道掌印官俱扈从是日还
　　○巡抚河南右副都御史孟养性以疾乞归许之
　　○丁卯
　　○遣太常寺官祭前汉将军寿亭侯
　　○礼部奏纂修  世宗实录事迹令各省提学官采辑编汇赍送史馆免差官采访从之
　　○升山西按察使程瑶为江西右布政使
　　○己巳
　　○升延安府知府周国卿为狭西按察司副使
　　○以是年春汛福建擒斩倭贼功赉巡抚涂泽民总兵戚继光左布政使刘光济银币有差
　　○兵部覆狭西督抚等官霍冀等奏本镇下马关为套虏冲斥之区乞增设游击一员领募军三千员曰固原北路游击将军与三路游击更番八卫其本关守备仍移驻镇戎所防守又所募军人宜用战马三千余匹乞发太仆银二万五千六百余两从之  上从其议
　　○庚午  诏罢宝抵县等处采取鱼鲜自今荐新  上供俱令光禄寺备办毋得奏遣内官著为令
　　○升河南彰德府同知为山东按察司佥事
　　○以嘉靖四十五年延绥镇招徕降人六百余名赏总兵官郭琥及参将李希靖银币有差
　　○辛未
　　○升右春坊右谕德兼翰林院侍读吕调阳为南京国子监祭酒
　　○改巡抚辽东右佥都御史刘应节巡抚河南
　　○改南京工部尚书刘采为南京吏部尚书升协理京营戎政兵部右侍郎唐宗皋为南京右都御史巡抚湖广右副都御史方廉为南京大理寺卿
　　○升吏科都给事中杨思忠为太仆寺少卿
　　○壬申
　　○户部言本部专理财赋内供国用外给军需必用知天下仓库盈虚之数然后可以通融节缩调停经费  祖宗时令天下所司岁以文册报部立法明备为虑深远而迩者有司以为虗文漫不加意或久而不报或报而不详欺慢混淆弊难枚举  圣明临御之始百度维新虽是旧典相应振饬请遣御史四人分行天下奉敕行事查盘各仓库所积多寡有无登记文册一进御览一备户部稽考其冒破营私一切弊政勿论官之大小岁之远近从实劾治从之  命御史谭启往南直隶浙江马明谟往江西福建广东广西张问明往湖广四川云南贵州赵岩往北直隶山东河南山西狭西各赐之敕  诏修国子监
　　○宁夏总兵雷龙狭西总兵郭琥甘肃总兵傅津辽阳副总兵杨四畏甘州左副总兵刘承业凉州右副总兵张弼宁夏副总兵杨真蓟州振武营副总兵李勇各应诏自陈不职兵部＜锍-釒＞列贤否以请有  旨津革任龙等仍旧供职
　　○升汀漳守备曹南金为署都指挥佥事佥书福建都司事
　　○以虏犯九坝等处论失事罪甘州右卫指挥蔡琨发戍边卫永昌卫都指挥孙朝等各降一级
　　○癸酉
　　○赠故南京户部尚书张舜臣为太子少保赐祭二坛遣官治葬
　　○甲戌
　　○乾清等官殿工完遣尚书雷礼祭后土司工之神
　　○降广东道试御史齐康二级调外任初康以大学士高拱屡被论劾意大学士徐阶主之乃＜锍-釒＞论阶险邪贪秽专权蠹国状复言  先帝欲建储阶坚执不可及  皇上登极有疑惧心遂诈称疾以尝  上意又与大学士李春芳声势相倚有  旨切责康妄言令阶春芳安心视事于是阶＜锍-釒＞辞言御史康劾臣过恶皆暧昧之事及谓父子请托则各部当事之臣可以召问俱不必辩至以建储一事系臣阻挠尤为妄诞臣昔在礼部曾四＜锍-釒＞请立  东宫不报及备员内阁  先帝尝问及传继于时恐启他衅以故不敢赞成而  皇上之纯孝曾恳为  先帝陈之至今缴进御劄及臣所藏皆可查入亦何待臣之辩而后明也独以父子蒙恩叨逾已极履满处盈者人所成乞罢臣父子官以谢人言者  上报曰卿夙夜忠恳朕以久悉尚兹当初政方切倚毗岂可遽以浮言求退宜遵谕即出供职是日春芳亦具＜锍-釒＞乞休  上亦温旨答之不允于是六科给事中陈赞欧阳一敬等十三道御史凌儒张槚等交章劾康为拱门生听其指授宜置诸法而大理寺寺丞海端言阶事  先帝无能改于神仙土木之误畏威保位诚亦有之然自执政以来忧勤国事休休有容亦有足多者康乃甘心鹰犬抟噬善类其罪又浮于拱左都御史王廷言拱前后被劾不自引咎輙复逞辩以故言者不已康怀奸挟私党邪误国不重治之无以慰人心定国是日尚书杨博侍郎迟凤翔樊深等各奏府妄言  上纳其言乃重贵康而谕留阶始康＜锍-釒＞上科道诸臣集阙下相唾骂之一敬尤不胜愤首＜锍-釒＞论康而康亦论一敬互相指为党邪哗然攻讦无复忌惮至于康＜锍-釒＞虽妄然  皇上既已洞察宜候  圣断乃举朝腾＜锍-釒＞攻之亦非政体识者非之
　　○云南京总兵黔国公沐朝弼湖广总兵张桐贵州总兵石邦宪广西总兵俞大猷浙江总兵刘显南直隶江南副总兵郭成各遵  诏自陈不职兵部覆  上皆命供职
　　○起原任宁夏总兵赵应为五军营练勇参将原任大同参将杨缙分守本镇威城等处升固原守备哈钦充本镇北路游击将军
　　○乙亥
　　○以天暑辍经筵日讲
　　○丙子
　　○追赠故南京兵部尚书湛若水为太子少保南京刑部右侍郎周广为右都御史右佥都御史王云凤为右副都御史
　　○丁丑
　　○少傅兼太子太傅吏部尚书武英殿大学士高拱恳＜锍-釒＞乞休许之自胡应嘉以言事得调欧阳一敬等数论拱拱前后＜锍-釒＞辩词旨颇激言者益众及齐康论劾徐阶众籍籍谓拱族之于是九卿大臣及南北科道官纷然论奏极言丑诋连章特＜锍-釒＞不下数十其持论稍平者劝  上亟赐拱归以全大臣之体而其他词不胜愤辙目为大凶恶寺丞何以尚至请尚方剑诛拱以必去拱为快御史巡按在远方者转相仿效即不言众共起之大抵随声附和而已拱既称病乞休＜锍-釒＞屡上  上为遣医诊视宣谕赐赉恩礼有加焉拱终不出求去益坚至是言臣实为狗马疾恐一旦遂填沟壑惟  上幸哀怜使得生还  上知拱不可复留乃报许命驰驿还乡调治仍赐白金文绮遣行人护送
　　○大学士徐阶三＜锍-釒＞乞休  上曰朕勉留卿正赖禆益新政况辅弼大臣义当先国事而后身图岂可固求引退不允辞宜速出供职
　　○戊寅
　　○升直隶常州府知府李幼滋为山东按察司副使
　　○乙卯  永陵  裬恩殿工完遣成国公朱希忠恭请  世宗肃皇帝神位中官恭请  孝洁皇后孝烈皇后孝恪皇太后神位奉安希忠行祭告礼
　　○升都察院右副都御史曹邦辅为兵部右侍郎协理京营戎政
○升甘州左副总兵刘承业为都督佥事充总兵官镇守甘肃等处命神枢营佐击将军署都指挥佥事濮东阳充五军参将
○庚辰  敕谕太师兼太子太师成国公等曰兹者恭修  皇考世宗肃皇帝实录已敕礼部采取事续命尔希忠为监修官大学士阶春芳朴以勤居正为总裁官礼部尚书兼翰林院学士高仪等为副总裁左春坊左谕德兼翰林院侍读姜金和等为纂修官于元年六月初一日开馆朕惟我  皇考临御天下四十有五年功德巍巍如天之大固未易以名言然其政令赏罚之施制作文章之盛言为典谟动成规范其事布之天下其文具在有司可得而称述兹命尔等稽古义例纂辑成编以佑后人贻万世其一时吏职之称否臣下之微恶亦得附见以垂鉴戒尔等宜悉心综理夙夜勤事毋忽以致遗毋夸以失实毋偏以废公毋怠以玩岁殚乃心方用一代之令典以觐扬我  皇考之耿光称朕意焉钦哉
　　○升礼科右给事中王治为吏科都给事中工科右给事中王谟为户科左给事中吏科给事中陆凤仪工科给事中李台为右给事中凤仪吏科台刑科
　　○大学士徐阶四＜锍-釒＞求退  上曰卿德望隆重中外具瞻朕方怀倚托其弘化理岂可以浮言决于引去宜体朕勉留至意即出赞辅慎毋固辞
　　○朝鲜国王遣陪臣议政府右议政权輙工曹判书郑惟吉等进表文方物马匹贺即位赐宴并织金衣彩叚绢布有差
　　○海西忽里等卫女直夷人都指挥同知哈儿麻等来朝贡马宴赉如例
　　○先是司礼监太监黄锦当荫弟侄为锦衣卫指挥乃奏辞新命而为其侄黄浦乞复都督衔仍佥书锦衣卫事下兵部议会锦死事遂寝已而太监滕祥等复为浦奏且乞授其族人黄保等六人为锦衣卫官为锦衣卫守墓仍令黄斌等三十人充御马监勇士以示存恤  上皆许之至是给事中严用和管大勋御史陈联芳张槚等交章言浦等前已不职罢不当复叙而保等欲藉守墓冒授官职斌等以厮借勇士之名糜廪饩皆不宜听许惟  陛下为国家爱惜名器慎重法纪悉收回成命乃予以应得恩荫兵部覆请从之
　　○壬午
　　○驸马都尉谢诏卒诏以嘉靖六年闲八月选尚永淳公主历管宗人府事大汉将军至是卒赐祭十五坛与长公主合葬西山
　　○发太仓银一万九千两于固原镇新增兵饷
　　○南京御史李复聘劾奏南和伯方炳窝藏江洋大贼郑泮等请治其罪兵部覆请得  旨炳革任下御史勘问以闻  命原任游击将军石玉充为事官管固原东路游击将军事升五军营备兵坐营指挥潘凤翼甘肃平川堡守备朱清各署都指挥佥事凤翼充神机营佐击将军清充分守西宁参将
　　○降庆成王府奉国将军知恤为庶人闲宅禁锢窝藏盗贼也
　　○癸未
　　○以纂修实录赐监修总裁纂修等官宴于礼部  命英国公张溶尚书杨博高仪待宴
　　○修理普济闸以河水冲溢也
　　大明穆宗庄皇帝实录
大明穆宗庄皇帝实录卷之九
　　隆庆元年六月甲申朔始开史馆纂脩  世宗肃皇帝实录  命礼部遣官行取衍圣公孔尚贤及翰林院五经博士颜肇先孟彦璞仍别取孔氏老成族人五人颜孟族各二人驰驿来京以  圣驾将幸大学也
　　○户部署员外郎林乔相以三年秩满请得追赠生母  上许之仍著为例故事嫡母在生母不得封乔生母已故故有是命
　　○乙酉
　　○先是贼劫湖广保康县杀知县张士勋抚治郧阳都御史刘秉仁以闻  上命秉仁督所司刻期捕之至是巡按御史陈省言秉仁制御无策并劾都指挥孙绍先郧阳知府介一清襄阳府知府王可信守备等官阳召等失事罪兵部酌议以请  上令秉仁戴罪绍先等住俸督兵缉捕召等下御史逮治
　　○录嘉靖四十五年大同镇李官儿毛等处获功阵亡官军陈清等一百九十八人陡沟子获功被创官军王凤等一百一十二人威虏堡等处获功被创官军乔文魁等二十七人  命升赏如例
　　○新河鲇鱼口等处山水暴决漂没运船数百艘人民溺水无算
　　○丙戌  诏以隆庆怀来等州卫所庄田归有司以供军饷从太监梁钿等奏也
　　○丁亥
　　○吏部左侍郎兼翰林院学士殷士儋以妻丧请假还乡因乞恤典  上念其讲读旧劳特赐驰驿给路费银钞仍赐其妻祭一坛所司治葬
　　○升户部郎中朱熙载为狭西布政司右参议
　　○戊子
　　○户部尚书葛守礼以母老乞终养许之  命河南都司佥书署都指挥佥事马光祖充参将分守河南嵩县等处升管理宁夏镇城指挥佥事尹濂为署都指挥佥事充狭西军门标下游击将军
　　○己丑
　　○巡抚都御史谢登之巡按御史董尧封追论湖广按察使王道行徐州兵备副使徐节前为苏州府知府贪滥不职状有旨各回籍听勘道行淳谨节敏干治郡咸有声而去后为周官所中故得重效
　　○释高墙某锢庶人充□等及庶人聦澥等家属还本府有司给养赡米如例以抚按官奉诏查奏也
　　○以苏辽春防事竣赏总督刘焘巡抚耿随卿总兵刘汉及兵备参政罗瑶副使张守中沈应乾银币有差
　　○录嘉靖四十五年狭西倒狼虎剌湖等处斩获功赏官军土各赤等一十七人
　　○庚寅
　　○添设湖广随州同知一员令驻出山小林二乡专缉捕盗贼移置梅丘巡检司于界牌地方裁革税课司大使一员从郧阳抚臣刘秉仁奏也
　　○升直隶真定府知府陈奎为山东按察司副使整饬徐州等处兵备  命掌宗人府事驸马都尉邬景和兼管大汉将军
　　○先是套虏六百余骑入犯威武堡榆科涧墩游击将军高大吉引兵御之指挥陈锐千户党世恩等各出战共斩首二十余级俘获达马四百余匹督抚官以捷闻兵部上状并叙巡抚王遴及总兵赵奇功因言本镇最号冲弱获功赏格宜加优厚如诏书所定得旨赏遴及岢等银币有差仍令兵部遵诏查拟边腹冲缓等地奥奏  命南京工部角□羊织造余积料银济边应天府未角□羊者仍照旧数追徵准明年料价南京工户二部未角□羊者悉行停止从南京工部奏也
　　○壬辰
　　○兵部侍郎邓洪震＜锍-釒＞言臣窃见入夏以来淋雨弥月不止此阳制于阴仁柔不断之象又京师去冬地震今春霾大作白日无光占者为地震阴不静也主嬖幸蛊惑女宠渐盛风霾兵象也主夷虏将有窥伺中国近日大同又报雨雹伤人畜平虏卫地震有声以  陛下临御甫及半载而灾异叠见如此岂无所以致之者耶臣伏见  陛下临朝之时  圣容端拱未尝时赐清问体察民情诸司奏章少经御览经筵日讲止袭故常未蒙虚心询访传闻后宫日为娱乐游幸无时嫔御相随后车充升所谓女宠渐盛者未尽无也左右近习恩荫狥情赐与颇滥所谓嬖幸蛊惑者未尽无也号令非一前后背驰邪正混淆用舍犹豫所谓仁柔不断者未尽无也万一奸宄潜生胡虏入犯其何以待之惟  陛下惕然深思暂罢游宴务斋戒洗心以期感格谕令大小臣工同加修省敷陈直言以匡不逮敕户工二部查民间室庐倾塌田禾漂没之数且实奏闻量蠲今年田租之半以苏民困仍乞  陛下留神万几缉熙典学以为应天之实如此则可以转灾为祥矣得旨上下修省事宜礼部查奏举行录嘉靖四十五年九月固原宁夏榆林等处获功阵亡官军刘彦中等一百七十七人命升赏如例
　　○癸巳
　　○礼科都给事中何起鸣户科右给事中张卤等言  皇上迩来视朝大晏讲读暂辍辅弼卿佐既未有召对之期诸司庶僚日＜锍-釒＞于堂陛之隔非所为隆  圣治光新政也请自今视朝之时必以日初出为度经筵虽以盛暑暂辍尤宜仿先朝故事仍御日讲即以军国大事与辅臣面议处断并召见六卿科道咨访政务＜锍-釒＞下礼部覆请施行而御史钟继英亦请于辍讲之期命内阁儒臣撰讲章进呈上于宫中检阅以资圣学＜锍-釒＞上俱报闻
　　○录嘉靖四十五年十二月沈阳平虏堡等处功升赏官军贺朝用等六十八人
　　○甲午
　　○改南京户部尚书马森为户部尚书升工部左侍郎魏尚纯为南京工部尚书  命黎山长王子干垹缓宁王长子干垃襄陵王长子谟善淳化王长子缙勋袭封给禄米三分之一以登极覃恩诏天下暂免今年决囚
　　○乙未  命庄浪左参将署都指挥佥事白允中左副总兵协守甘州凤阳军门署都指挥佥事李梦孙佥书河南都司事
　　○录嘉靖四十二年马根单等处堡获功阵亡官军刘继恩等八十五人命升赏如例
　　○修理河西务马营道口等处堤岸以水灾冲决也
　　○丙申  上谕辅臣曰连止霖雨不止有伤民间禾稼朕甚忧之其令户部查覆被灾地方以闻内外宜痛加修省是日礼部议上修省祈祷及停刑禁屠事宜上曰内外有司其各务省愆修职以副朕畏天恤民至惠祈祷修省停刑禁屠俱五日诸司奉行不实者该科劾奏
　　○先是御史张槚言皇极等门宜悉复  圣主旧额大监李芳言南北二郊当合祀  上俱下礼部会官详议至是上议曰天子正朝之殿所以临御万邦其名义实至重我  皇祖缔造之初名以奉天盖用明玉奉若天道之意先帝因天心示变革故鼎新之余更曰皇极盖取洪范皇建其有极之意为义并精所包皆广至于他殿阁名额先后虽殊意各有当夫  皇祖为创业垂统之圣君  先帝实中兴礼乐之英主凡有制作莫不仰顺  天心远稽古训皆非臣下所敢轻议但窃见我  皇上御极以来善继善述因革得宜凡事关典礼纲常安危治乱遗诏所载者俱次第厘正其遗诏所未及俟更张者则率循成宪不愆不忘盖厘正者所以新一时更化之宜而率循者所以存三年无改之义圣明举措高出千古若殿门等额遗诏未载关系颇缓今使于  先帝山陵甫毕之后一旦举而尽更之窃恐  皇上纯孝之心有所未忍臣等以为仍遵旧名为当谨按周礼言圜立方泽之制甚详列载燎坛痊坎礼乐象舞之数亦各有别则知天地分祭之说在成周已然矣秦汉之初去古未远皆主分祭自是而后则分合靡常而论议不一然大抵主分祀者十之六七主合祀者十之二三程颐朱熹号称大儒一则曰冬至祭天夏至祭地此何待卜则曰天下有二大事一是天地不当合祭则分合之当否概可见矣我  太祖高皇帝定鼎之初一时廷臣斟酌考订建圜丘于钟山之阳以冬至祭天建方泽于钟山之阴以夏至祀地盖亦仿周礼而为之至洪武十年偶感阴雨始改合祀我  世宗皇帝应运中兴乃集廷议更定四郊如洪武初年之制当时诸臣亦言辩论  先帝折衷群议断自圣心锐然举行然非  先帝作而为之实遵  圣祖初制也兹遇  皇上嗣登大宝遵奉遗诏凡一应郊社等礼下之廷议令参稽旧典斟酌改正中闲如大享之礼祈各之祭与天地社稷之祀原不系祖宗旧典及与古礼不＜忄刃＞者俱以厘正惟此四郊二祀原为  圣祖成制臣等如旧请行荷  圣明允俞北郊之礼又已修举若复轻议更改臣等未见其可窃以为当如初议  上曰殿门等名出自  皇考钦定  郊坛分祀亦  皇考议复  皇祖初制俱如旧遵行不必更改
　　○原任南京兵部尚书郭乾＜锍-釒＞辞新命不允
　　○户部言福建每年额徵盐折屯折粮剩仓折盐粮料钞鱼课酒税并应角□羊事例扣减弓兵驿递寺祖科举赃罚等银约二十五万自嘉靖三十六年至四十三年以倭乱兵兴留为兵饷不复起角□羊其后抚按往往请留今倭寇既宁供亿渐减请徵太仓毋以国家常赋滋一方糜费从之以霖雨坏民庐舍令五城御史以房号钱巡按御史以赃罚银分赈之贫者户给银五钱次三钱仍谕都察院左都御史王廷等督御史严加稽察务使贫民得沾实惠
　　○叙治河功加工部尚书朱衡太子少保仍升俸一级升都察院右佥都御史潘季驯为右副都御史礼科给事中何起鸣候四品京堂缺推用先后经理河道漕运都御马森霍冀迟凤翔张瀚孙慎冀练洪朝选孟养性先后巡按御史尚德恒苏朝宗韩君思孙丕扬孙以仁李文续管河郎中程道东员外郎游季勋主事陈楠李承绪吴善言副使徐节原任参政熊桴副使梁梦龙胡涌郎中李汶等主事唐炼等各赍银币有差
　　○丁酉
　　○礼科都给事中何起鸣等以边镇地方雨雹京师霪雨不止＜锍-釒＞请早朝晏退询大臣开言路远声色戒佚游重边防节财用并下所司务修举实政以应  天心弭灾害报闻
　　○戊戌  上以修省素服避殿御  皇极门视事巡抚浙江右副都御史张师载以疾乞归许之礼科左给事中王治等奏上清查内府各监局库布绢绵绒香蜡之数请如诏令举行因劾奏掌洪用库内官翟廷玉掌丁字库内官马户等乾没之罪  上报可仍以廷玉尹属司礼监治罪
　　○兵部覆巡抚辽都御史魏学曾条陈边务一分卫治言迩者行太仆寺少卿加以宪职割镇武西平西宁西兴盘山五驲堡属之使居中统辖然仅隶数堡而不令隶卫事势必龃龉不行宜将镇武盘山仍归属分巡道而以分守道所辖海州卫并东昌东胜二堡及原辖西平西宁西兴三堡并属之太仆岁以水合时驻海州防大虏余月则移驻西平以备零寇一定信地言河西高平去副总兵驻劄之地远甚有警猝难应援宜令高平游击专听总兵节制副总兵不得调遣一改属堡言潘高架子台等处常被虏患往往由辽阳长营堡入沈阳距长营四十里而距辽阳百里宜割长营堡属沈阳备御以副总兵所辖武靖营属长营备御为便一移备御沈阳备御所辖上榆林平虏靖远三堡地皆冲要而平虏尤甚今沈阳城既驻游击宜令备御率兵四百移驻平虏以严防守一处桩朋言本镇有马官军月粮折银不及地镇三分之一自给不赡而倒马者既责自买不当追银自今倒马官军无力自买者方追桩银其月徵朋银尽与蠲免命如议行
　　○己亥  命狭西行都司掌印署指挥佥事汤鼎充左参将分守庄浪地方升建阳卫指挥使萧应祥为署都指挥佥事充凤阳军门中军官提督操江右佥都御史盛汝谦举副总兵等官李锡等才勇可用宜加纪录仍乞给赏以示激劝兵部请下南京都察院查议上以操江官军无给赏例汝谦市恩妄请兵部不能斥其罪又推诿行查非人臣体国任事之义俱切责而宥之
　　○修理泰陵门殿廓庑其桥梁暂停止以诏书初止兴作也
　　○庚子
　　○时帑藏空虚诏书多所蠲免经费不足户部条上其议一南京户部折银等项银三十万南京兵部马价二十万南京工部太仆寺料价等银并地租各十万临清广积二仓德州仓四川湖广采办大木各布政司及直隶府各库所贮银两宜令量留三分之一以备本处支用其二分尽起运入京一本部会议奏行条件内开分取军饷变卖番货税粮存剩抽收鉄税鱼课引钱查楚府芦州盐课河银申明茶禁官产等价屯田银税契引钱查取引钱改折马价酌处驲递水夫工食历日纸张缺宫柴薪并开纳事例等项银本为边饷不足计无所出多方括索而有司不行查角□羊部檄屡下未有至者宜令查盘御史严督角□羊京如有怠缓及他弊者劾奏一各处派徵农桑布绢及额办冬夏布疋原以备内府供应今各库所积足支二三年宜改嘉靖四十五年为折色每疋于原佑外量加二钱临芜湖荆州九江南北新开苏州淮阳河西务等处钱钞亦改折色待三年后仍角□羊本色如故其织造采办等项已奉诏停止其原行徵办价银与南京苏杭织造余银尽数角□羊部供应甲丁等库物料既积有盈羡当悉改折色一赃罚银两十分则留用二分角□羊户工二部各四分而工部营建今已诏罢宜悉归户部并僧道度牒吏承班银有司如期起角□羊不得怠缓议上从之改折银两仍属御史查理完角□羊
　　○赏春班官军赵举等一万一百十员名各银一两以礼兵二部覆镇远侯顾寰奏也
　　○辛丑
　　○兵部覆御史王友贤条陈边务可行六事一重将领以专责成言今用将之弊多由选择不精而迁转太骤事权甚轻而文法甚密必严简择之法行久仕之规而假以事权略其细故然后真才可得而用也一严清勾以实行伍言苏镇自石唐岭至山海关原额官军几满十万属者册籍徒存行伍日出宜令备核原册勾补充数一革赞画以除苛扰言近年各边称赞画者皆夤缘侥幸之徒冗食军饷冒滥首功宜悉罢斥一罢关税以重国体言故事取山海商税以助抚赏今征求无度侵扣滋多商人若之宜令守关分司验榷而永平道以时核之勿委胥吏重为商困一清抚赏以宣德威言朵颜三卫岁有抚赏而承委者往往侵盗致扣军粮采山木偿之而尤不足宜令兵备道同参将游击等官身诣隘口分给毋蹈故辙一节贡夷以防边隙言夷人入贡皆将领啖之使来以自为功而来者不过部落厮隶籍以徼赏者以故需求无厌甚者携入奸细国家亦何假此属以为重乎宜禁各总兵官不得赂使入贡其入贡者必都督等职仍令守备官押护节其出入从之
　　○壬寅  永陵工完遣英国公张溶祭告  长陵武定侯郭大成玉田伯蒋荣安平伯方承  祭告  献陵  景陵  裕陵  茂陵  泰陵  康陵定国公徐延德祭告  永陵恭顺侯吴继爵告祭  天寿山之神侍郎徐纲告谢后土司工之神吏科左给事中陈瓒条上六事其通上下之交纳匡救之忠黜近习之诱正敷奏之议四事皆请召见大臣亲决庶务屏远佞幸容纳直言诸臣已屡言之其申劝戒之典言故大学士杨廷和尚书林俊彭泽梁材侍郎何孟春员外杨继盛太仆寺卿杨最御史杨爵赞善罗洪先恤典宜加优异总督杨顺御史路楷阿附权奸杀害忠直宜追论其罪以示劝惩其核循良之实请加意守令得旨采其事关  朝廷者余下所司着议以闻
　　○保定巡抚都御史曹亨巡按御史郝杰遵诏请裁革保定府通判一员定兴县巡捕主簿唐县县丞各一员
　　○及祁州易州清苑安肃定兴新城唐县博野完县蠡县雄县束鹿涞水等州县各训导一员大宁都司吏目一员河间府沧州清军同知献县清军主簿盐山县巡捕县丞宁津县管粮主簿任丘县巡捕主簿各一员及沧州景州河间阜宁交河清县宁津吴桥东光南皮盐山献县阜城任丘故城等县各训导一员真定府井陉灵寿平山三县各管粮县丞一员赞皇县黄沙岭巡检一员及真定井陉获鹿元氏藁城栾城无极平山定州新乐曲阳行唐冀州南宫新河枣强武易晋州安平饶阳武强赵州柏乡宁晋深州冲水等州县各训导一员顺德府任县县丞一员刑台沙河南河平乡广宗钜鹿唐山内立任县各训导一员广平府曲周县主簿一员及鸡泽威县清河永年邯郸成安曲州广平肥卿等县各训导一员大名府管马通判一员南乐清内黄东明等县各巡捕主簿一员及开州大名南乐清丰内黄东明元城魏县睿县滑县长垣等州县各训导一员从之
　　○癸卯
　　○升户部左侍郎刘体乾为南京户部尚书起原任巡抚宣府都察院右佥都御史赵孔昭提督军务巡抚浙江等处以狭西布政司事例赃罚银五万五千余两为固原镇兵饷
　　○论辽东叆阳清河等处功罪升指挥石金守备王世禄千户白住各一级指挥高世勋王增吉李平阳孙光裕及百户王大恩等俱下御史按治
　　○甲辰
　　○吏部尚书杨博以凡霪雨地震冰雹悉为兵象＜锍-釒＞请申饬边备  上曰各边兵食战守机宜令刘焘王之诰霍冀各镇兵备守巡等官竭忠为国协力整理秋防事峻仍核功罪以闻
　　○刑科右给事中李台论劾南京工部尚书魏尚纯夤缘通显宜罢尚纯亦两＜锍-釒＞乞休  上不许令仍供职
　　○乙巳
　　○荫故都察院右都御史张岳男宿为国子生初岳长子隽承荫寻中顺天乡试宿援例乞补许之
　　○秦府管府事隆德王敬客辞其祖母母妃养赡米岁二百石  上从之仍赐书奖谕
　　○丙午
　　○礼部覆都给事中何起鸣奏令隆庆二年天下来朝官即赍进  万寿圣节表文不必别委自后朝觐年悉遵此例从之巡关御史王友贤蓟镇自马兰峈至峨眉山地多膏腴请如密云故事募民佃种以仿寓兵于农之意户部覆奏可行从之御史刘翾奏北隶武清等处山东汶上县等处水灾异常坏漕河是岸桥闸及民间庐舍田禾甚众请下抚按官查勘蠲赈章下所司
　　○丁未
　　○岁给唐顺王宙栐母妃丁氏等继妃夏氏等养赡米五百石
　　○兵科给事中张齐言宣府收马草场屯田团种等地往以勋臣内官为镇守总兵各佃种数十顷收租以充公用后虽奉旨革回而占田如故吏莫敢闻遂以闭愚民投献之端为奸人逋逃之薮请一切清理还官  上令巡按御史查追具奏如有势豪私占者即以名闻不得故纵
　　○先是给事中赵輄御史周弘祖请以故礼部侍郎薛瑄从祀孔庭御史耿定向亦请以故新建伯兵部尚书王守仁从祀下礼部议至是覆言孔庙从祀国家所以崇德报功垂世立教其典甚重我朝  祖宗列圣增入名贤类皆宋元以上而明兴二百年闲未有一人诚慎其事也臣等谨考侍郎薛瑄潜心理道励志脩为言虽不专于著述而片言只简动示楷模心虽不系于事功而伟绩恢猷皆可师法尚书王守仁质本超凡理由玅悟学以致良知为本独(难)[观]性命之原教以勤讲习为功善发圣贤之旨此二臣者皆百年之豪杰一代之儒宗确乎能(冀)[翊]赞圣学之传矣然瑄则相去百年舆论共服  先朝科道诸臣建言上请累十余＜锍-釒＞而儒臣献议与瑄者十居八九  世宗皇帝亦嘉瑄能自振起然(尤)[犹]谓公论久而后明宜俟将来若守仁则世代稍近恐众论不一请敕翰林院詹事府左右春坊国子监儒臣令其广咨博讨撰议进览仍下本部会官集议以俟  圣断  上是之
　　○戊申升南京刑部郎中姚篚为贵州按察司佥事
　　○以霪雨诏免宣府镇南山一带卫所屯粮有差
　　○赐故少师兼太子太师吏部尚书华盖殿大学士杨廷和太子太保兵部尚书兼左都御史梁材祭四坛兵部侍郎曾铣杨守谦太子太保兵部尚书聂豹各祭九坛太子少保户部尚书商大节右副都御史孙继鲁祭一坛各命有司治葬南京国子监祭酒邹守益祭一坛俱赐谥廷和谥文忠廷相肃敏豹贞襄材端肃铣襄愍守谦恪愍大节端愍继鲁清愍守益文庄赐故刑部尚书刘讱兵部尚书翟鹏各祭二坛工部右侍郎江晓南京工部左侍郎程文德兵部左侍郎张汉各祭二坛遣葬如例
　　○己酉  孝庄睿皇帝忌辰  奉先殿行祭礼遣都督佥事沉至祭  裕陵
　　○命公侯伯应袭子弟俱赴国子监习礼以礼部言视学在迩欲其迎驾听讲故也
○赐故太子太保刑部尚书林俊祭九坛南京工部尚书廷举二坛有司治葬俊谥贞肃廷举谥清惠户部左侍郎唐胄祭一坛给葬之半罢故江西副使汪一中专祠其及子孙荫授锦衣百户改注原籍卫所追夺故副都御史盛端明赠谥诰命勒原任文选司主事史际闲住先是南京给事中岑用宾言俊廷举胄皆  先朝名臣大节素著而恤典未备一中失机殒身原与仗节死义者不侔而恤录太厚御史陈省言端明以方药干宠际以建醮祝寿加秩皆名教所不齿请赐夺追礼部议覆从之
○礼部进  圣驾临幸太学行释奠礼义王一八月初一日行礼前期致斋一日太常寺预备祭仪设大成乐器于庙堂上列乐舞生于阶下之东西国子监洒扫庙堂内外设监同锦衣卫设御幄于庙门之东上南向设御座彝伦堂正中鸿胪寺设经案于堂内之左设讲案于堂之西南隅锦衣卫设卤簿教坊司设大乐俱于午门外是日早晚朝百官吉服先诣国子监门外迎  驾分奠陪祀等官武官都督以上文官三品以上及翰林院七品以乐设而不作太常寺先陈设祭仪于各神位前设酒鐏爵如常仪司设监设  上拜位于先师神位前正中是日祭酒司业率学官诸生于成贤街左迎  上至庙门外降辇礼部官导  上入御幄具皮弁服奏请行礼太常寺官遵  上出御幄由中道诣先师庙陛下唱执事官各司其事执事官各先斟酒于爵候导  上至拜位分奠并陪祭官亦各就拜位分奠官列于陪祀官之前俱北向立赞迎神乐作乐止奏  上再拜分奠陪祀官行礼同奏搢圭太常寺官跪进爵乐作  上立受爵献毕复授太常卿奠于位前乐止奏出圭  上出圭分奠官以次诣神位前奠爵讫各以次退就原位赞送神乐作乐止奏  上再拜分奠陪祀官同赞礼毕太常寺官导  上由中道出分奠陪祀官各退易服  上入御幄更翼善冠黄袍礼部官入奏请幸彝伦堂  上升舆礼部官鸿胪寺官前导由棂星门出从大学门入  诸生先分列于堂下东西相向祭酒司业学官列于诸生前  驾至皆跪候  驾过然后序立北向原分奠陪祀官及百官分列堂外稍上左右侍立  上至彝伦堂升御座赞祭酒司业学官诸生行五拜三叩头礼武官都督以上文官三品以上及翰林院学士升堂光禄寺预设连几于左右执事官各以次立赞进讲祭酒从东小门入至堂中鸿胪寺官奉  案进于御前礼部尚书奏请授经于讲官祭酒跪受经毕  上谕讲官坐祭酒乃以经置讲案叩头就西南隅几塌坐讲上赐武官都督以上文官三品以上及翰林院学士坐皆叩头序坐于东西诸生圜立于外以听祭酒讲毕叩头退出堂外就本位司业从西小门入进讲亦如之赞有制祭酒司业学官诸生以次退先从东西小门出列于成贤街候尚膳监进茶  上谕光禄寺赐各官茶毕退于堂门外叩头序立鸿胪寺奏礼毕驾兴升舆出太学门升辇卤簿大学前导乐奏祭酒司业学官及诸生俟  驾至跪叩头退百官吉服先诣午门俟  驾还卤簿大学止于午门外  上御皇极门鸣鞭百官吉服鸿胪寺致词行庆贺礼毕鸣鞭  驾兴还宫百官退初二日袭封衍圣公率三氏子孙祭酒司业率学官诸生各上表谢恩  上具皮弁服御皇极殿锦衣卫设卤簿驾百官朝服侍班行礼  上易常服御皇极门礼部官引奏赐祭酒司业学官及三氏子孙衣服诸生钞锭毕  驾还是日  上御皇极门赐宴武官都督以上文官三品以上翰林院学士并检讨以上祭酒司业学官并三氏子孙及礼部太常光禄鸿胪寺执事官员与宴初三日祭酒司业率各官诸生谢恩  上赐敕勉励师生祭酒司业率学官诸生复谢恩一国子监习礼公侯伯俱令迎  驾听讲观礼跪受宣谕班列于学官之次诸生之前得旨如拟既而以  世宗皇帝服制免文武官宴其三氏子孙及祭酒司业俱赐宴于礼部
　　○遣翰林院检讨许国兵科给事中魏时亮颁即位诏于朝鲜赐其国王及妃纻丝表里文锦彩绢有差国等各赐织金衣一袭钞百锭
　　○吏科给事中王治劾奏总督蓟辽保定军务都御史刘焘总督南京粮储副都御史曾于拱各贪不职吏部议焘任边方数年有脩设调度功宜留用拱如治言当罢得旨焘策励供职于拱闲住
　　○礼部覆御史王得春凌儒奏请释放宫女不报
　　○庚戌
　　○改南京户部右侍郎万士和为户部右侍郎总督仓场
　　○御史王廷赡以雨灾言三公勋戚牧场子粒新增银两及裕府庄田改作乾清宫供用钱粮者宜赐蠲恤  上命诏旨免十之五
　　○发庆成王镇国中尉知□隹火阝□高墙禁侄坐两伤其兄知□骨易心□故也
　　○辛亥  孝穆皇后忌辰遣都指挥同知王极祭  茂陵  狭西柏林七占他宠哈古等族番人剌卜等进贡方物马匹给赏如例
　　○壬子
　　○辽东巡抚都御史魏学曾言本镇自开纳例行卫所军舍余丁多援纳吏役规免徭赋以致尺伍日虚乞罢其法许之
　　○先是内府供用库太监翟廷玉等言岁用黄白腊米□便米盐茶等物行移户部办纳送库户部执奏不可有旨再议至是户部复言据查盘科道文册所开内库所积尚有赢余俟此后支用不足再行酌议今  圣政方新请免加派以信昭旨以明俭德  上是之
　　○兵部覆巡应天都御史谢登之奏往者大江南北以倭寇故募兵增饷万非得已今地方稍宁宜将水陆军兵量为汰革岁省粮费八万有奇其常镇二府各设重兵无所统辖宜令清军同知改注海防分地驻守兼理清军事从之
　　大明穆宗庄皇帝实录
　大明穆宗庄皇帝实录卷之十
　　隆庆元年七月甲寅朔孟秋享太庙
　　○巡按直隶御史艾可久论劾礼部左侍郎潘晟南赣兵部右侍郎吴百朋各贪冒不职状晟上＜锍-釒＞辩乞休  上以其所论无事实留待讲读如故而吏部亦覆言百朋当巢寇反侧有经略才輙易不便有旨令策励供职
　　○乙卯
　　○建州左等卫女直夷人都督等官柳尚等朝贡赐宴赍如例
　　○丙辰  上谕内阁曰朕即位以来赖卿等辅弼乃科道官不谙事体屡肆欺言卿等宜有以处之于是御史李惟观言天下大势尤人一身必元气周流乃能安然无事我  皇上自即位以来首录建言得罪诸臣凡官民利弊许诸臣直言无隐甚盛德也顷者京师霖雨为灾宣大地震淮徐水溢辽东之旗枪出火而民间之金釜皆鸣此宵旰殷忧之日一时臣工争相与毕智效忠以称明旨而  皇上过生疑虑逆折谠言非所以谨天戒而一众听也  上下其章于所司已而工科都给事中冯成亦上＜锍-釒＞极言圣明之世不当以言为讳宜发德音明示天下使晓然知前日之谕乃一时有为之言而非  皇上本意庶忠言曰闻而无壅蔽之患  上报曰听谏朕之素心若所言当理无不嘉纳昨谕乃谓妄言失实者此后尔等进言各宜审择以称朕意
　　○黜广西按察司佥事章汝槐为民坐贪酷为巡按御史朱炳如所劾也
　　○南京户科给事中岑用宾南京织染局往年因积负数多司局长随陈宪妄以添机雇匠为名加派于应天府属者踰数万金此非  先帝意也请自今罢工匠之召募仍免派徵未输者以苏畿之困诏可
　　○丁巳  仁孝文皇后忌辰  奉先殿行祭礼遣彭城伯张熊祭  长陵
　　○升都察院右佥都御史郑世威为左副都御史协管院事
　　○起原任巡抚福建右佥都御史游震得于南京总督粮储
　　○山东巡按御史李叔和勘上二月闲虏犯辽东锦州宜坐守备王政严及管屯指挥潘坤等罪得旨政严革任加坤等俱下巡按御史问
　　○戊午
　　○巡抚延绥都御史王遴总兵赵岢各以防秋事宜条议分布兵马责成脩筑追逐程限飞报收歛坚壁戒严激劝乡兵选锋出奇预颁赏赍精核功罪等尤其追逐程限精核功罪一事专言勘事之臣不度地里远近视守巡为督镇私党而寄耳目于吏胥故多失实于是都给事中欧阳一敬等言遴近被温御史论劾故设此言与争胜刚愎无大臣体御史陈于阶等亦言遴横肆褊心筹边无策日夜谋归假此求退不宜罢去以遂其奸兵部言勘事之臣职秉是非其操常严而封疆之臣身履利害乃患人之严此大较也然往者延镇之败亦大矣温御史虽劾遴止加薄罚遴不宜复以怼言者惟  上加切责俾之省改  上曰秋防在迩遴其慎脩职业勉图实效毋负气任性致误边他事皆从之  总督宣大侍郎王之诘上防秋分布兵马事宜得旨之诘严督所部多方侦采相机战守不用命者以名闻
　　○升户部职方司郎中周冕为太仆寺少卿  命故新宁谭功承男国佐袭
　　○乙未
　　○先是宣大总督王之诰宣府巡抚冀炼以脩理南山工费为请而户兵二部互相推诿莫任其事＜锍-釒＞白之乃命户兵二部会同科道定议费所宜出于是户部左侍郎徐养正兵部尚书郭乾户科都给事中李用敬兵科都给事中欧阳一敬等议言主客主军本折刍饷则隶户部募兵及本折马匹隶兵部赏功则隶礼部业有专任矣惟脩边一节往岁皆各镇自办后以功大始开请乞之端而户兵二部当事之臣因为酌量调停之术马价有余则兵部多发马价不足则户部多发盖以二部事本相关义当共济云耳行之既久在兵部则惟恐马价之无余在户部则惟恐帑藏之不充持议纷纭迄无定说自今以后凡各镇以此请者以十分为率户部给十分之七兵部给十分之三永为定例得旨如议行不许推诿误事
　　○兵科都给事中欧阳一敬等上言八事一言两京营兵息之弊乞时其简教而散其党聚一请令诸镇督抚不得与将士同赏有败罪亦不及以惩推诿专责成一言诸镇之兵疲于入卫乞请屯田练工著一请预养将材以待用一言兵籍日增人无实用乞汰其老弱一乞今各省操演团练之卒以强盗贼一请裁锦衣冒滥之弊一请杜驿传骚扰之弊兵部覆言两京兵制在北则戎政府素不练习徒畜不捕之猫在南则振武营桀骜尤甚至养贻患之虎此大患也今宜令戎政大臣时加简教勿仍姑息罢南京振武营兵各归大小教场及神机等营有缺勿补敢有飞语惑众者必寘以法其锦衣卫势权所集兢进门多假以缉捕横肆罗织因缘冒赏禄其匪人自今缉获奸人輙送刑部毋擅讯拷所隶革任致仕官止给祖俸其他升级之俸及柴薪之直悉不复给以复邦政条例之旧及一敬他议亦多可采者请诏下行之报可
　　○庚申  赠故少师杨廷和为太子太保兵部尚书王廷相聂豹为少保太子少保户部尚书梁材为太子太保刑部尚书刘讱林俊工部尚书吴廷举为太子太保兵部侍郎张汉曾曹铣杨守谦商大节为兵部尚书南京工部侍郎程有德为礼部尚书工部侍郎江晓为工部尚书都察院右副都御史孙继鲁为兵部左侍郎国子监祭酒邹守益为礼部右侍郎仍荫廷和一子为尚宝司丞铣守谦大节继鲁各一子为国子生  追复故太子少保吏部尚书兼翰林院学士李默原职仍赐祭葬
　　○酒醋面局署局事太监冯明等请加派米麦刍饷以完经费户部左侍郎徐养正等执奏此奉诏所裁省明等违例妄请不可许  上从部议
　　○原任总督浙直江西侍郎刘畿奏言顷特升下灵威海波不扬浙江布政司所存军需银一十八万六千余两度可支数岁宜罢赋勿复徵各部官兵又可及旡事时渐次散遣以苏民困兵部覆议报可
　　○辛酉  诏以京库绢布改折色一年各关钱钞改折色三年从御史谭启等奏也
　　○以应天府乡试命左春坊左谕德兼翰林院侍读王希烈右春坊右中允兼翰林院编修孙铤为考试官
　　○金星昼见
　　○荫故兵部员外郎杨继盛子应尾为国子生
　　○癸亥  命遵化游击将军都指挥佥事牛绍元充分守黄花镇参将原任三屯营游击将军钱胜充为事官管理苏州巡抚标下操兵游击将军事
　　○甲子
　　○改直隶常州府镇江府清军同知为练兵清军同知铸给关防
　　○大学士郭朴以疫乞假有旨许暂调摄遣太医院官视疾赐药物酒馔
　　○礼科给事中何起鸣奏申饬科场事宜一曰重怀挟之罪一曰革传递之奸一曰慎同考之选一曰正謟谀之风一曰预监临之差一曰严诓骗之罚＜锍-釒＞下礼部覆奏得旨怀挟传递诸弊依拟枷号重处今后科场搜检不严关防不密责在外帘举动不慎检阅不公责在内帘礼部并察院分别参奏余悉如议行
　　○升大理寺左少卿何维柏为都察院右佥都御史
　　○乙丑
　　○荫大学士李春芳男茂年为中书舍人以三年秩满也
　　○升河南道御史赵锦为太常寺少卿
　　○宗人府掌府事驸马都尉邬景和＜锍-釒＞辞岁禄米一百石  上答曰禄赐乃朝廷常典景和但尽心供职以图报称不必辞免
　　○工部以城垣郊坛工作并兴请罢他役之不急者以宽财力从之
　　○丙寅  赠故右春坊右赞善罗洪先兵部员外郎杨继盛俱为光禄寺少卿仍赐之谥洪先文恭继盛忠愍升工部右侍郎徐刚为本部左侍郎应天府府尹谭大初为工部右侍郎南京太常寺卿江治为工部右侍郎
　　○建筑湖广荆州沙洋红庙二堤从抚按官请也
　　○宣大总督侍郎王之诘等言六月初一日虏二十余骑犯朔州参将麻锦参议周斯盛督官军追之擒二人斩十三人  上命赉锦斯盛银币
　　○巡按直隶御史郝杰王友贤李维观各奏言臣等阅视蓟昌保定等处兵率上中等十二下等十五未练者十三辽保宣大延宁等处入卫军率上中等十一下等十五未练者十四乞降罚当事诸臣兵部请宽总督刘焘而拟上诸将臣罪  上命夺指挥王世爵等俸一月参将孙昂等二月降指挥胡承宗等一级指挥赵鸣凤等各降级如故未练兵令焘严督实练务臻成效
　　○录贵州镇远府剿平苗贼功赏前巡抚都御史陈洪蒙总兵石邦宪兵备林延烶章参将梁高参议高负图等银币有差  皇亲锦衣卫带俸指挥佥事李伟＜锍-釒＞乞房价工部议新政之初恩泽不宜滥与  上从之
　　○丁卯  上谕吏兵二部蓟镇边墙因久雨倾圯虽已降旨脩筑未知工绪如何又未知脩筑之外别有御虏长策否其亟推才望大臣一人行边会同督府等官阅视工程及讲求便益凡边臣所不能为之事所不敢言之情具实以闻于是尚书杨博等言兵部侍郎迟凤翔可  上即命凤翔兼都察院右佥都御史赐敕以行是日又谕礼部秋霖不止重为民灾朕祇畏  天戒轸念时艰深用忧惕内外百官宜各痛加脩省自十五日始青衣角带办事仍禁屠五日顺天府祈祷晴日止
　　○礼部尚书兼翰林院学士高仪引疾乞休  上优诏慰留之仪固称疾笃不允
　　○戊辰
　　○中元节  上以霖雨为灾避殿御皇极门视事
　　○遣玉田伯蒋荣彭城伯张熊清平伯吴家彦兴安伯徐梦旸祭  长陵  献陵  景陵  裕陵  茂陵  泰陵  康陵  永陵都督佥事沉至祭  景皇帝陵寝都督同知王极祭  孝懿皇后中官祭  恭让章皇后及废后吴氏指挥同知文承武祭哀冲庄敬二太子各陵园
　　○脩理都城重城遣工部尚书雷礼祭告后土司工之神
　　○升大理寺右少卿温如璋为左少卿左寺丞王诤为右少卿
　　○罢南京振武营诸选募
　　○孝陵卫余丁千余人俱分隶大小教场神机等营同正军操备身终勿补各将官家丁及前尚书李遂调淮阳民兵五十余人俱散遣之诸悍卒消除殆尽留都始安
　　○己巳
　　○以永陵工完加太监李芳王鼎各恩二等周曰□永等各一等侍郎徐刚升俸一级荫一子为国子生郎中陈烨员外郎张守中各升俸一级仍各与工部尚书雷礼镇远侯顾寰等郎中费尧年等各银币有差
　　○遣驸马都尉许从诚祭告  孝陵
　　○升蓟州守备指挥李信署都指挥佥事充遵化等处游击将军
　　○江西道御史方新追论国子监祭酒胡杰往典试南京与谕德吴情罪同乞并黜  上谓事已前决令杰视事如故新攻之不已吏科给事中王治等言皇上临雍伊迩杰即无他业已为人指数恐其惭于讲席非所以肃观瞻重风教也有旨改杰于别衙门用而以侍郎赵贞吉暂摄祭酒事杰不自安再上＜锍-釒＞称疾求去许之
　　○庚午
　　○免大同镇阳和高山二卫屯粮有差以督抚官奏冰雹伤稼禾也  赠故驸马都尉谢诏少保
　　○调山东按察司副使金立敬于四川提调学校
　　○升太仆寺卿毕锵为应天府府尹南京光禄寺卿袁洪愈为南京太常寺卿
　　○刑科给事中韩楫上君道三劄一励  圣志请敕部院条新政之大者孰为日前之画孰为久远之算自轸渊衷期必见之施行二核  圣政请一切章奏下所司严限核实以闻不得迁延过期以滋壅蔽二弘  圣智请不时召见大臣商确政体略如  先朝御平台御左右顺门之制仍令科道官更番入侍以广听纳得旨＜锍-釒＞内事关朝廷者朕已知之迩来内外臣工奉行诏旨委多违慢考核一事吏部都察院着议以闻
　　○论辽东宁远小团山堡被虏失事罪夺总兵王治道俸一月下参将万国等巡按御史问
　　○升赏大同西阳河获功阵亡官军黑晓等四十二人
　　○四川盗劫威远县库抚按以闻得旨夺守巡道参议万思谦佥事钱于邻俸各二月知县徐守伦等巡按御史问  诏发襄垣王府宗室俊言□堂于高墙禁住坐私出禁城聚众剽劫为抚按官所奏故也
　　○辛未  成祖文皇帝忌辰  奉先殿行祭礼遣定国公徐延德祭  长陵
　　○铸造金牌命侍郎徐纲祭告
　　○以虏警免狭西延安庆阳临洮巩昌平凉五府及所属州县正官来朝
　　○总理河道工部尚书兼都察院右副都御史朱衡辞免太子少保新命不允
　　○太常寺卿邹应龙言洪恩灵济宫之祭一岁中至三十余次殊为烦黩宜照国朝功臣事例止以春秋致祭得旨仍旧行
　　○工部覆狭西抚按官奏将职造所余丝绵易价以抵隆庆元年二年料银因与原额内如数扣减得旨前银即留该镇充年年例之用
　　○壬申
　　○朝鲜国王李峘遣部臣李荣贤等上表贡献方物贺  世宗肃皇帝尊谥礼部议  尊谥  庙号故事无称贺礼然不当概以律远夷特受之制可给赏彩币有差
　　○升山东布政司左参议张祉为按察司副使整饬青州兵备
　　○降兵部右侍郎吴桂芳俸二级仍趋令赴任坐总督两广时擅离职任为南京兵科给事中徐尚所劾也
　　○升大理寺右寺丞海瑞为左寺丞云南道御史耿定向为大理寺右寺丞工部尚书雷礼引疾乞休不允
　　○巡按湖广御史陈省劾太和山守备太监吕祥罪七乞徵祥还并罢守备官兵部言内臣有事太和山始于成化初然止用以提督道流于地方无与也宜如省言罢之便  上是之诏革分守徵祥还已而司礼监请以御马监右监丞刘进代祥  上仍命提督分守湖广行都司等处于是兵科都给事中欧阳一敬＜锍-釒＞言臣访知刘进者本刘俊尝守  显陵诛求万状  肃皇帝下之狱以充  孝陵卫净军今逃籍易名复得进用代祥此退饱虎而得饥虎也  上悟遽命罢进问司礼监孰可代进者于是内官监左监丞柳朝自司礼监典簿得推用仍兼分守兵部尚书郭乾曰臣惟人君之尊如天其令四时也故传曰令重则君尊夫一太和山内臣耳部臣曰分守可革  陛下亦曰可革科臣曰分守可革  陛下亦曰可革而旨从内降旋复易之传播中外殊骇听闻臣等以天事  陛下以天自处而坚四时之信天下幸甚  上是之命改给朝提督太和山关防毋兼分守
　　○升赏酒马吉堡获功阵亡官军金继儒等一百二十人牌厦沟麻承恩等十七人沈阳黄登等十三人延绥王栋等三十二人刘成等二十八人
　　○癸酉
　　○脩筑巩华城垣令畿内八府止角□羊银付顺天府兑其分工从巡抚都御史曹亨言也
　　○先是虏陷狭西黄甫川镇靖堡总兵赵苛副总兵何其昌俱以失事抵罪昌论死苛就逮未结已而兵部复用荐者言苛免逮署大同总兵事仍升延绥总兵其昌推补宁夏灵州参将俱充为事官戴罪立功自赎巡按狭西御史温如玉劾岢等前失事罪大不宜复用兵部覆奏得旨令严限责岢等立功赎罪俟防秋毕日核议以闻
　　○甲戌
　　○遣御史凌儒陈联芳监顺天乡试上以科场事宜迩年毙多谕儒等悉心综理严加禁革先是两京监试御史皆临期方遣礼部以为仓卒之际下便防奸故是岁遣官特早云
　　○礼部尚书兼学士高仪以病固乞休致  上遣内使赐羊酒米菜慰留之
　　○乙亥
　　○少保兼太子太保吏部尚书杨博九年秩满  上遣中官赐羊酒宝钞于私第仍谕曰博性资忠亮才猷敏达典兵掌铨茂著劳绩其加少傅兼太子太傅荫一子为国子生博＜锍-釒＞辞至再听免荫子余不允辞
　　○户科都给事中李用敬等追论尚书赵文华都御史阮鹗周充史褒善侵盗公帑之罪乞申饬有司立限责补  上是之令各巡按御史严行提问有宽纵者部院该科以名闻
　　○夜月犯毕宿右股北弟一星
　　○癸丑
　　○升贵州布政司左布政使姜廷颐为南京光禄寺卿礼部郎中潘允端为山东布政司参议
　　○丁丑
　　○升赏广宁镇安堡获功阵亡官军刘恩等二百六人大同杀胡堡赵定等五十七人辽阳长胜堡余黑四等五十三人山西马站堡李应改等三百二人
　　○戊寅
　　○以登极命丰城侯李儒泰宁侯陈良弼驸马都尉许从诚宁晋伯刘斌伏羌伯毛澄忻城伯赵祖征德平伯李铭前军都督府署都督佥事周于德礼部右侍郎兼学士林＜火廉＞工部右侍郎徐刚通政司右通政王政国大理寺右寺丞海瑞太常寺右少卿王怡提督四夷馆太常寺少卿徐公遴掌尚宝司掌司事太常寺少卿王凝尚宝司少卿徐昆光禄寺寺丞何以尚办中书舍人事通政司右参议夏范办中书舍人事大理寺左评事硕从义刑科都给事中朱绘工科都给事中冯成能礼科都给事中何起鸣刑科右给事中李台兵科给事中袁世荣分祭岳镇海渎历代  帝王先师孔子  祖陵等陵徐王等王太岳太和山真武等神及近年薨逝并追封亲王
　　○辛巳
　　○紫荆关雨雹秋稼杀七十里
　　○朝鲜国王李瑄遣陪臣吏曹参判洪春年等赍表文方物马匹庆贺册立  中宫赐宴赉如例春年等以  上将幸太学乞留观礼许之
　　○刑科给事中王之垣言河南山东川广等处流民失业者乞行所司招抚五年之后方为起科其粮长见面称收火耗夫马折乾廪给扣送诸弊一切厘革户部覆议从之
　　○监顺天乡试御史凌儒陈联芳条上科场六弊一买求二倩代三道同四夹带五传递六偏重请尽行厘革  上皆从之内偏重一事谓考官故抑贡生及世家子弟盖臆说云
　　大明穆宗庄皇帝实录
大明穆宗皇帝实录卷之十一
　　隆庆元年八月癸未朔  上幸大学行释奠礼于  先师命大学士徐阶李春芳陈以勤张居正衍圣公孔尚贤吏部尚书杨慱兵部尚书郭乾吏部侍郎赵贞吉分奠四配十哲两庑礼部侍郎潘晟致奠启圣祠毕  上宣谕师生曰圣人之道如日中天讲究服膺用资治理尔师生其免之
　　○升浙江布政使刘悫为太仆寺卿山东按察司副使吴承焘为本布政司左参政  命广东道御史周弘祖提调南直隶学校
　　○复设大同北路通判专管粮饷从总督王之诰请也
　　○四川布政司右参政陈鎏为本省按察司按察使湖广布政司右参议甘茹为山东按察司副使
　　○免四川新设龙安府知府同知来朝
　　○先是七月中虏拥二千骑入得胜堡总兵马芳遣游击麻贵贾国忠分道按伏而自率前锋角□羊生追之擒八人斩十三级夺战马十三匹事闻  上赏芳银三十两纻丝二表里角□羊生等有功将士今御史亟勘上既又用部议先赏麻贵等银二十两以旌之
　　○辽东镇臣奏自五月来淫雨不止坏垣墙未黎物价腾贵斗米银二钱东草银二分而广宁军日支银每名三分不廷以充一为半日之费乞加给人二分俟秋熟更议  上许之巡抚保定兼提督紫荆等关右佥都御史曹亨条陈宪体四事一奖荐贤能不许行谢二紏发奸私不得回隐三举动务持大体不必纷更四动用钱粮抚按互相觉察诏如议行
　　○工部右给事中吴时来言臣属者从漕河来睹记治河之事弊在议论繁而要实未审也其甚者惟新河三难之说臣请得而角□羊之夫黄河故道难复无论已乃今新河以三难称者岂不以马家桥易浅沙河易淤薛河易冲为患哉臣以为此患在委耳源之不通委将安属故治源者急也夫新河与清源山至近也而东兖以南费峄邹滕之水注焉以一堤而捍群流又当大山泻下之势与素号潴水之区能保其不渍乎故＜锍-釒＞浚分杀之谋宜豫也夏村迤逦数十里地势居高必导水于薛河非开支河引薛河上流以分其派及三河口鮕鱼泉诸地凿口堤岸筑砌益以启闭之闸能免冲决淤塞之虞乎故蓄洩之计宜慎也顾自今以河渠事命宪臣一人与藩臬之佐一人专之罢济沽南旺部臣之分理者  上然其言令尚书朱冲计处以闻
　　○甲申  上御皇极殿衍圣公孔尚贤率三氏子孙管祭酒侍郎赵贞吉司业万浩率学官诸生上表谢恩赐冠服钞锭有差仍赐三氏子孙及祭酒司业宴于礼部
　　○南京工科给事中张应治等言近日三河口之决以新渠地高不能受汶泗滕薛诸水故一遇霖雨至于溃溢而工部尚书朱衡故多大言功不补患昔既弃彼三沽而为大河波及之区今又穴此一沟而萃全兖合流之水咎有所归宜加罚治得旨
　　○衡俸一级仍令悉心经理以图后效政设肃州西宁二仓监收通判各一员裁革肃州西宁二卫知事各一员
　　○赠故太子太保兵部尚书彭泽为少保刑部尚书顾颐寿为太子少保南京工部左侍郎何孟春为礼部尚书太仆寺卿杨最为都察院右副都御史石金喻希礼为光禄寺少卿复故贵州提学副使蒋信官泽孟春最仍赐祭葬并谥泽谥襄毅孟春文简最忠节延缓游击李世伦侵盗边饷论枭斩
　　○乙酉敕谕国子监师生曰朕以眇躬缵承洪绪总亿兆君师之责深惟古昔帝皇临归天下莫不建学立师宣明教术育贤善世以底休平朕甚慕之思与宇内之士臻于斯路爰寻旧典纪元之初躬视太学祗褐先师孔子因进尔师生讲角□羊经义厥礼告成尔师生其曷以称塞朕意夫学校之设以明人伦也五伦之道根于惟命之自然而推极其用则化成天下恒必由之六经垂宪炳如日星所以发挥斯道甚备会其旨要身体而力行之以昔诸事业非今日教学之所急欤朕方立极缓猷为天下先尔等其夙夜祗懋相与讲求经术之微惇叙彝伦之大期于体立用广以成化于今追古雍熙太和之盛无令唐虞三代得专其羙不亦善乎若徒事辞章离经略道卒忘其性命之实而靡适于世用非所望于尔师生者也钦哉
　　○补荫故南京礼部尚书闵如霖孙世誉为国子生
　　○升广西布政司右参政徐贡元为光禄寺卿
　　○丙戌
　　○起用南京兵部尚书赵大佑以母老乞终养许之
　　○故总制蓟辽右都御史兼兵部左侍郎王忬子原任山东按察司副使世贞上书讼父冤言臣父皓首边廷六遏大虏不幸以事忤大学士严嵩坐微史论死伤尧舜知人之明角□羊豪杰任事之体乞行辨雪以伸公论诏复忬官
　　○升户科都给事中李用敬为太仆寺少卿浙江按察司副使凌云翼为布政司右参政广西按察司按察使周淑为布政司右布政使河南按察司佥事王文翰为布政司右参议云翼淑俱本省文翰狭西
　　○工科右给事中吴时来请以临德二仓米充漕粮之漂流者并补造运舡以济转谕又欲罢各省监兑主事及总理南粮都御史户部覆请得旨主事都御史设如故余允行
　　○总督宣大山西侍郎王之诰上言六事一申将今以振兵威言三镇兵骄将懦宜申严束伍之法一伍不进斩其伍长各队司哨皆然至于诸将失机者除总兵而下得先以军法论死然后奏闻一增兵将以扼要冲谓肃州单弱宜有增兵闻蓟辽总督刘焘自大同来时从马军六百人入关未遣今宜归肃州专敕守备卑之统御一革冒滥以清营伍谓三镇兵少弊在将领役占太多曩者军中一坐营三千总六把总六十管队所役军卒一营三百余人今坐营之外私设传事中军分一把总为二管队之外又有贴队千把总又自立头目等官私役众矣兵何以不削且臣闻之诸镇无不然者宜痛禁之一统交通以清边徼言我卒多为虏向导者擒之易耳诸将虑其挟寇内困乃怯不敢如新乎参将麻禄擒斩王□□心大等四人至今交通绝迹虏亦岂敢遽南牧哉宜敕诸将以禄为法务剪祸本一严烧荒以宁边圉言烧荒不早不远无以控虏宜及秋深草枯时督卒出塞三五百里之外分道并力毋事虗文一明功罪以劝间谍言总兵马芳养子云入虏巢斩有名郎中者功未列上而为游卒所杀宜亟下御史议恤以劝后人来边人用命者兵部覆奏从之
　　○丁亥
　　○遣太子太保礼部尚书兼武英殿大学士陈以勤祭先师孔子
　　○起原任兵科给事中顾弘潞于本科
　　○调古北口副总兵董一奎于极边用而以墙子岭参将陈九恩代一奎曹家寨游击吴昂代九思提调曹焕代昂山西岢岚守备高仲安补巩华城游击将军焕仲安俱升署都督指挥佥事从总督刘焘请也
　　○戊子  上亲祀  太社  太稷以顺天府卿试命右春坊右谕德兼翰林院侍读丁士羙右春坊右中允兼翰林院编脩张四维考试官
　　○大学士郭朴引疾乞致仕  上以朴年力未衰温旨谕留之未几朴复求去不允
　　○巡抚广东都御史李佑奏嘉靖四十五年六月以来海寇林道乾梁有川等聚众三千余人驾巨舰出入雷琼诸处总兵汤克＜宀十见＞等前后与战计斩三百余人俘获称是功宜褒录参将戴冲霄怯懦宜罢得旨佑及＜宀十见＞等各赍银币有差冲霄革任
　　○己丑
　　○升浙江布政司右参政郭朝宾广东布政司右参政郭应聘为按察司按察使朝宾本省应聘广西
○降太仆寺少卿周怡为山东按察司佥事怡上＜锍-釒＞陈五事一定君志以脩业德二畏天命以消灾异三敬大臣以尊师道四泽左右以慎近习五勤朝政以饬臣工词多触忤  上以为抗违命降二级调外任然其言迂诞亦无可采者
　○裁革遮洋运粮把总而以所属淮安泗州大河三卫分属江北淮安总高邮州杨州二卫属江北杨州总长淮一卫属中都总俱运南粮以在北德州等九卫以江北淮安总所属徐州左归德三卫俱并入山东一总免运山东河南之粮德州九卫与临清平山二卫拨运蓟州仓粮旗军行粮每名加增四斗徐州等三卫与山东各卫拨运京通天津仓粮旗军行粮如故其山东把总每岁将京粮催至白河复督运至蓟州使南京无褁粮之苦而北卫近地之便从漕运总督等官李廷竹方恩马森张翰等议也
　　○庚寅  孝康敬皇帝忌辰  奉先殿行祭礼遣恭顺侯吴继爵祭  泰陵
　　○辛卯
　　○升总督宣大兵部左侍郎王之诰为都察院右都御史仍兼兵部左侍郎总督如故近例西北边督抚兵备官三年秩满称职即得叙升之诰以三年考满故也
　　○升湖广按察司副使殷正茂浙江按察司副使谢鹏举为布政司参政正茂浙江鹏举广东以蓟镇修边将士劳苦命兵部发马价银一万一千两户部发太仓银五千两犒之仍谕以给散有方使沾实惠
　　○南京刑工二部以徒犯钱金等援登极恩诏乞赦各持论不合移刑部议侍郎樊深等议言臣谨按大明律令凡徒犯已至配所者例不许放还祇因市板讹谬流传不一故工部执以为可许刑部执以为不可许以法言之则刑部当是无可疑者苐徒流著役之人虽律令俱称不宥然律又有赦书临时定罪名特免之文则是国家立法之意凡遇沾恩若止是传旨肆赦不别定罪名者则当俱常赦不原之律其余自当别论今  皇上登极覃恩既不止于传旨肆赦而临时所定又各条有罪名岂可以常赦所限而拘之且诏书所云已发觉未发觉已结正未结正者罪无大小咸赦除之徒流着配之人独非已结正者乎臣惟国家赦宥有法所以立万世之经使人难犯登极有赦所以博矌荡之恩使人自新今遵行明诏而又胶柱于律令奉杨殊典而又掣肘于常法宜乎其执滞不通也况上稽洪武近及嘉靖年间赦书往往于此辈有开释者亦未闻于律令背驰其徒流之罪例许折赎此辈独以无力故就胥靡今伪印发冢诸犯罪不应折赎者既蒙＜宀十见＞宥而此辈独已至配所反不得一沾殊恩恐非所以昭我  皇上乐与天下更始之意苐事不归一故人持雨端伏乞明示德音布告中外使奉法之吏有所依守＜锍-釒＞上诏登极覃恩与常不同徒流人犯已至配所者许放还
　　○是日大理寺署左寺正事左评事高文荐亦言臣伏读诏书罪无大小咸与赦除是大之而极于死刑小之而至于笞杖得而赦之矣而有司牵于文法不能推广  圣意重辟如窃盗三犯强奸匿名伪造印信之类军徒如收掌侵费之类一切禁锢臣盖不知其说夫奸窃伪造之类皆系十恶重情不可恕者至于侵欺军徒或系里甲丁田及夫役工食者或系料价工费及廪给支应者或系纸价赃罚及脩理物料者或系领出给散在外者收掌如此之类既非正额钱粮又非仓库盗出既拟监守自盗比引腹里查盘之例通不蒙宥何哉乞敕法司更加详议开款奉行刑部覆言刑名之职情状虽多大端不过赃罪二者而己罪则当酌量情法可宥者宥之不可宥者别行奏请赃则当别其名色凡系官者如旧监追不赦其余入官给主之赃百两以下径自除豁百两以上据实奏请如此则人心易于遵守事体可以通行从之
　　○左春坊右谕德吕旻以疾请告许之
　　○壬辰
　　○祭夜明于夕月坛遣英国公张溶代  孝慈高皇后忌辰  奉先殿行祭礼
　　○发兵部马价银户部大仓银共肆千两给宣府增筑镇城从总督王之诰奏也
　　○癸巳
　　○脩理圜丘遣工部左侍郎徐纲祭告后土司工之神  上初御文华殿日讲
　　○改铸抚治重庆兵备关防从巡抚四川右副都御史谭纶请也
　　○升布政司原任四川参议万思谦福建布政司参议陈一松为按察司副使思谦浙江一松湖广
　　○升山东按察司副使张祉为太常寺少卿
　　○命广西都司佥书署都指挥佥事黄应中掌广东都司事
　　○宣大总督王之诰言大同与宣府邻近而军士之苦特甚者其故有三夫免屯者为其身自屯种不欲输官以其月粮抵补官免催科之劳而军省加耗之费也然军士之领屯者无几而屯丁之逃故者日多逃故者之所补何与于军管粮郎中期于足额凡每月军粮概从半给不论有屯无屯而以一切之法行之是削军士之衣食而偿屯丁之流亡一矣今内郡之田有司往往以荒芜请蠲租赋而沿边玉林云川威远平虏各镇屯田之处比岁苦虏或变为卤鹻或没为沙碛或荡为沟壑乃其额粮独不得视内郡未减二矣原额屯田抛荒既多官军扣补力已不胜而屯田御史又于额外新增本色粮六千七百石有奇折色粮一千四百石有奇草四万八千束有奇牛具之银不与焉边民闻之往往弃产亡去今新开之地复成污菜而新增之税遂为常课是使国家冒重歛之虗名而遗边郡无穷之实祸三矣今欲足兵足食先除此三害乃可户部请下其章于赏军科臣及抚按管粮官议从之
　　○命应天府属江东等宣课司局等衙门嘉靖四十五年以前者课钞每贯折银二毫先行上纳隆庆元年以后者每贯折银陆毫不用本色从南京户部尚书马森等奏也
　　○甲午
　　○经筵开讲
　　○原任南京户部尚书马森上＜锍-釒＞辞光新命  上以森性资纯实才识明达□□取令赴任不允辞
　　○升兴安守备指挥使甘棠为署都指挥佥事充广西梧州游击将军
　　○初工部以织造事＜锍-釒＞请分别岁办缓急循次奏完以＜宀十见＞民力  上是其言会司织染局太监陈洪连＜锍-釒＞督造  上亦是之于是工科都给事中冯成能言顷罢织造之不经者本出自明诏今业不能尽罢则当以次＜宀十见＞之部臣言是也＜锍-釒＞入  上竟从部议
　　○乙未
　　○赐故黎山王誉牧谥曰荣僖广宁王充煡谥曰荣昭
　　○升湖广按察司佥事刘志伊包汴为福建布政司参议
　　○丙申
　　○御史温如玉复论巡抚延绥都御史王遴刚愎自用不堪重任昭遴回籍听勘
　　○升河南布政司参议朱卿为山东按察司副使
　　○升兵科给事中袁世荣江西道监察御史方新李江为按察司佥事世荣新俱湖广江四川
　　○命广东都司佥书署都指挥佥事缪印王如澄俱充参将印分守琼雷如澄惠潮而以前广西都司佥书白翰纪代印前福建行都司佥书朱熙代如澄
　　○初太常寺卿师宗纪绾寺印盗出库银二百两钱三千万文今典簿蔡本高赞礼郎包义杰入其半于已而以半与寺丞魏奉诏袁好礼杨自和王承业者四人分之及邹应龙为太常寺卿具得其事言之刑部刑部并发宗记自嘉靖三十六年以来侵盗四郊租税银千有余两及索属官贿赂诸事而礼科给事中管大勋亦以为言于是坐宗记监守自盗俟追赃完日发遣承诏好礼自和承业以首故减二等本高义杰俱黜为民
　　○夺中军都督府带俸成安伯郭应乾禄米半年坐纵仆殴死人命故也
　　○丁酉
　　○遣户部侍郎刘自强祭京都太仓之神
　　○旌表节妇四人狭西汤县民任尽孝妻王氏延安府生员张世勋妻李氏河南考城县义官冯期魁妻赵氏西华县民王泰妻马氏项城县烈妇一人童生王大乐未娶妻高氏
　　○升四川顺庆府知府伍典为狭西行太仆寺卿浙江按察司副使杨成为四川布政司左参政
　　○黜听降广东按察司佥事毕竟立为民竟立既贬后上＜锍-釒＞称冤语侵抚按都御史王廷劾之故黜
　　○戊戌
　　○升浙江按察司佥事陈善道为河南布政司左参议
　　○升泷水守备指挥佥事李懋元署都指挥佥事佥书广西都司事
　　○铸给狭西各分守道清军道关防旧制分守清军例无关防惟管理粮储有之巡抚右佥都御史杨巍以狭西一省八府道路辽阔非一人能周题革督粮驿传而以分守道兼管粮储清军道兼管盐粮水利故有是命
　　○己亥  皇子千秋节  上御皇极殿门文武群臣致词称贺建州左等卫女直夷人都督等官胜革力等入贡赐宴赏如例
　　○升山东布政司右布政使李尚智为都察院右佥都御史巡抚延绥等处
　　○户科给事中庄国祯劾南京兵部尚书郭宗皋总督南京粮储都御史游震各哀庸不职部覆二臣精力尚强得旨俱留用升荆瞿守备指挥佥事汤世杰为署都指挥佥事佥书湖广都司事
　　○庚子
　　○升兵科左给事中魏时亮为都给事中吏科右给事中陆凤仪为左给事中礼科给事中赵輄吏科给事中张缙为右给事中时亮户科凤仪輄俱礼科绪工科
　　○以虏患免山西大同太原二府并各属应浑蔚朔保德岢岚忻大八州大同怀仁山阴马邑灵丘广昌广灵河曲兴岚繁峙五台静乐临崞定襄宁卿十七县及行太仆寺正官来朝
　　○吏科给事中郑大经奉命赏蓟辽军还条上十事一苏驿递言辽镇驿递原系各卫所额设军户与内地徭边者殊又不给月粮比大祲之后耗减七八诸夷入贡动满千人一年数过诛索无厌马羸不足借堡马以充死则鬻偿故驿递日惫而行五日虗请以犒军余银量发五千两济之禁毋复借官马重累堡军而以辽镇市课买马分俵一增兵防言镇武西兴西宁二百余里一线之路辽之咽喉也旧隶海盖参将近以镇武堡置游击一人西宁西兴悉隶焉然道远应援不及宜以西宁西平二堡割属海盖参将有急而与游击互援便一豫修守言宁前鉄场堡至椵木冲二十一处与虏北邻兵力单弱运道所在可为寒心宜及时脩补又镇北至丁字泊十堡大水后无复华夷界限虏入无宁日宜召募军民浚墙下濠以防零骑之入一复马市言辽东长安堡旧有马市默存驭虏之权且资戍马之利后以叛服不常诱而歼之市遂以罢比虏往往求复宜许之以羁虏一便钤制言险山参将管理镇东等十三城堡而叆阳守备沿江备御为之属而分治焉顾地理纡回驰骤不及宜改镇夷甜水站属守备险山宁东青台谷属备御便一严勘报言勘事之官功罪所系而今纳赂曲词者多故人心愤而边事坏也宜申饬将士虏入境而婴城不援致亡人畜多者亦坐守备不设之罪勘官纳赂不以实闻者以受财枉法论一清勾补言宁前锦义沙岭高平比岁禾□受以来十卒亡五宜查河东各卫寄籍逃军悉行徵发仍谕矿洞守备补角□羊宜申饬所司严行勾补一革科歛言辽镇军粮年例本折间支折色月粮二钱五分本色则岁不满两月之用较之他镇二分一耳而尚为官司所渔宜严其罚一优哨望言墩军夜不收劳苦特甚乞将本色加五斗折色概给五钱略仿蓟镇之例一恤贫军言镇武西平西兴西宁四堡迫近虏境又会岁歛斗米二钱人不聊生自今每年月粮请上半年给本色下半年给折色＜锍-釒＞下兵户二部议皆如其言惟哨探月粮止许加增本色夜不收五斗墩军三斗而复马市便钤制则以属守臣议处从之
　　○辛丑
　　○发户部太仓银一万五千四百两兵部马价银六千六百两为宁夏镇脩筑城堡之费
　　○裁革内府各监局官匠计一百六十二员名其有逃亡者令仍虗其数止于革去数内量减一二堪役者以补之
　　○壬寅
　　○裁革山西布政司检校案牍一员都司副断事吏目一员太原府属静乐县主簿训导各一员忻州训导一员石州同知训导各一员定襄县县丞清源县主簿各一员吉州同知一员綘县灵石二县主簿训导各一员隰州太平临晋平陆夏县训导各一员潞安府所属屯田台阙二县训导各一员辽州通判一员榆社县主簿一员
　　○以水灾免湖广荆汉二府及江陵公安石首监利均州襄阳枣阳南漳宜城谷城□州洋县各正官来朝
　　○礼部尚书高仪以疾乞休不允
　　○辽东镇城计擒叛贼黄勇以闻  上嘉之赏总督刘焘银币升总兵王治道游击郭承恩官一级巡抚魏学曾俸二级勇□□水示如律勇本降故后复亡归虏酋速把亥尽以中国虗实告虏导虏入寇者十四杀备御二官军五百有奇克□阝呆土□站城十余辽人患之是年四月中开马市速把亥部落有诈称朵颜人混入者总兵王治道等掩补得三百七十五人使人谓速把亥曰尔归我黄勇我归尔俘速把亥遂缚勇来献辽人因相谓曰与虏共亡者尚有大哈剌等七人在虏中患未巳且吾台卒为虏者尚多宜及此要之乃留十七人不遣虏恕数遣轻骑入寇我輙败之六月虏以少骑入犯而伏三千人于边外中军王世禄易之乘胜追入伏起为虏所败治道救之乃得还亡其卒七十余人杀把总佟国勋等四人虏乘胜攻镇静堡克台而去给事中郑大经言辽絷市之事衅起于激虏因劾奏总兵治道轻追纳侮守堡官陈言守备王政严备御毕朝用闲住参将杜堂承调参将万国游击马文龙畏怯观望请治其罪兵部覆言政严前已革任宜勿问国前为事未竟与诸臣有罪者皆宜罚罪有差然率以好谋无成敢战致败请用轻典  上从之命夺治道俸二月巡抚魏学曾策励供职降文龙别用革言任国及守堡千户方世臣等十九人下御史按问
　　○准山东按察司佥事张翰翔引疾致仕
　　○癸卯
　　○升狭西按察使史直臣为布政司右布政使山东按察司佥事黄九成为布政司右参议河南布政司参政莫如忠为按察司按察使工部员外郎张光翰为按察司佥事直臣光汉俱山东九成河南如忠狭西裁革应天府属漂阳溧水二县各税课局大使一员太仓州茜泾长州县塘浦吴县横金吴江县因渎各巡检一员昆山县巡盐主簿一员松江府上海县税课司大使镇江府丹徒县新港坝官各一员池州府东流县训导一员香口河泊所官一员香口镇巡检司巡检一员太平府芜湖县天城河泊所官一员安庆府怀宁县观音港巡检一员张家港小口各河泊所官各一员太湖县小池巡检司巡检一员广德州税课局大使一员给事中吴时来言两广总督谭纶总兵俞大猷戚继光皆知兵宜召来使专督练边兵以省诸镇徵调之扰兵部覆言大猷才宜于南往者常一试于比不效且老矣纶继光惟  上所用  上然之令召纶入京  命山东都司掌印署都指挥佥事张成己充常镇参将
　　○甲辰  宪宗纯皇帝忌辰  奉先殿行祭礼遣玉田伯蒋荣祭  茂陵脩
　　○景仁等宫工成
　　○以水灾免顺天永平二府所属州县并荣州前屯永清等卫屯粮有差
　　○南京兵部右侍郎刘畿以疾乞归许之
　　○乙巳
　　○修理长陵便桥永陵行宫
　　○赠故户部员外郎申良为太常寺少卿给事中张逵常泰右春坊清纪郎中张秩俱光禄寺少卿先是吏部议恤  先朝言事诸臣以光禄寺少卿马从谦及良等名上  上恕不许兵覆引例奏亦报罢从谦以劾中官杜泰得死而部臣首议恤禄故中人挠之于是给事中王治江西道监察御史庞尚鹏各上＜锍-釒＞援部议力争  上以从谦所犯比子骂父律终不允惟申良以下四人得追赠云  命沈阳游击王沂充宁前参将而以原任参将杜镗代沂调锦衣参将赵完充开原参将而以镇武游击郎得功代完
　　○升西平备御毕朝用署都指挥佥事充镇武游击将
　　○丙午
　　○升山东巡抚右佥都御史洪朝选为南京户部右侍郎命提督漕运兵部左侍郎兼都察院右都御史张瀚以原职总督两广军务兼理粮饷巡抚广西  命昌平游击张礼充河营参将升涿州守备张斌署都指挥佥事代礼
　　○丁未
　　○以辽东修边余银三万四千余两及太仓库银四万两补给该镇军饷蠲免之数山东民运额派该镇者令抚按臣严督所属徵角□羊从巡抚都御史魏学曾请也
　　○录清平堡大涧垫等处功升赏官军刘世忠等二十三人
　　○戊申  上谕内阁欲亲诣天寿山行秋祭礼大学士徐阶等上＜锍-釒＞言  皇上重祖宗弓剑之藏切岁时霜露之感欲躬脩陵祭此乃圣孝所发视他游幸不同但天子之孝以保安社稷为大故
　　○累朝旧制发引之送止于午门而祭祀之礼为太庙亲奉其
　　○山陵皆止遣官即在常时尚未轻出以重社稷也乃今东西二虏日夕窥伺蓟辽宣大警报屡闻此何时耶  皇上顾欲冒危而往万一至彼少有震惊于时悔之亦复何及此不独臣等及诸臣民不愿  皇上有此举动窃惟祖宗在天之灵爱护  圣躬记念社稷尤不乐  皇上有此行也乞深留  圣恩特赐停止  上不允令如前旨传行于是阶等极言今边报方急重以霪雨为灾外虞内忧皆当详讨远虑不宜冒此二患决于一行  上不悦责阶等违旨烦言阶等复奏臣虑不能奉行  上命无所逃罪所以再＜锍-釒＞劝止不避烦渎者为  皇上计为国家计耳夫  天寿山之后即黄花镇黄花之外即虏地今虏既结聚万一猝入何以御之近据边将报称东虏土蛮等欲犯喜峰口西虏把都儿等欲犯古北口此系岂轻小者臣等不知  皇上何所见闻何所倚伏而圣欲为此行也臣等亦知顺旨可以取悦但计度利害实不敢以国家之事轻试于危险  上悟乃止命以事宁之日奏行
　　○脩理隆德殿英华殿
　　○慈灵宫并各宫殿工完遣工部尚书雷礼祭谢司工后土之神
　　○云丘王府镇国中尉如鹙如毯如烣及如鹙子辅国中尉新火□□以小忿殴死署教授印典膳傅延龄事闻诏以知鹙为首发高墙禁治如毯如烣新火□□为从降为庶人追赐刑部右侍郎樊深母潘氏祭如例从其请也
　　○赐故南京工部右侍郎蔡汝楠祭葬如例
　　○升四川按察司按察使严清为布政司右布政使广西按察司副使韩子允为东苑马寺卿
　　○庚戌
　　○改南京大理寺卿方廉为都察院右副都御史总理漕运兼提督军务巡抚凤阳等处升南京光禄寺卿姜廷熙为都察院右副都御史巡抚山东
　　○录大同弘赐堡斩虏功赏总兵孙吴参方琦等银币有差
　　○辛亥
　　○户部请自元年以后钱粮免进内库皆留太仓以充边费许之
　　○江西瑞州有男子傅子忠者称为未封王子名载壅入京师径驰礼部甬道请给禄米礼部觉其诈移法司问坐诈为制书论死得旨如拟
　　大明穆宗庄皇帝实录
　大明穆宗庄皇帝实录卷之十二
　　隆庆元年九月壬子朔礼部进大报等祀日册
　　○改南京国子监祭酒吕调阳为国子监祭酒
　　○癸丑  上命太监吕用高相陶金坐团营兵部尚书郭乾执奏以为营制经  先帝裁定革去团营尽复  二祖三大营之旧官有定员不用内侍此万世不刊之典遗训昭然今一旦易之不可  上曰朕观大明会典有内臣监营之制仍命草敕赐之
　　○以分守延绥西路左参将署都指挥佥事谢朝恩充副总兵分守延绥定边等处
　　○录辽东镇清河等处斩获功赐守备刘云银币
　　○兵部议吏科给事中郑大经所陈五事一重险要以防冲突一预战备以防溃决一正抚赏以北国威练土著以省冗兵一重君命以作勇敢其正抚赏谓宜禁属夷挟华人要索及各边赂夷嫁祸者其练土著谓宜将边民免粮抽丁团练渐减客兵其重君命谓各边将领被罪斥罚者旋谋起用人无忌惮宜重其禁命如议行
　　○顺天巡抚右佥都御史耿随卿言巩华城工浩大不当专累顺天一府乞行畿内各府类估原派应脩之处并力缮完  上从之
　　○甲寅
　　○升太常寺少卿徐公遴为南京光禄寺卿
　　○勒江西布政司左布政使范惟一闲住降参议王正色一级调按察司佥事张承赉简僻皆以江西抚按劾其不职也
　　○翰林院检讨沈鲤以疾乞假回籍许之
　　○乙卯  孝恭章皇后忌辰  奉先殿行祭礼遣都督佥事沉至  景陵
　　○脩茸蓬莱公主等坟以雨圮故也
　　○北虏俺答率众数万入寇大同井坪边镇至山西偏头关老营坠驴皮窖等处抚按官以闻  上手诏总督镇巡等官各加严战守毋得怠误于是兵科给事中欧阳一敬上言  圣情轸念边事  天诏所临旌旗生色顾用兵之道非严纪察之司恐官军不无退怯至事宁而始行勘免矣  上是其言命该巡按御史随营纪察功罪务以实闻
　　○丙辰
　　○兵科给事中欧阳一敬等巡视京营给事中孙枝御史韩君恩等各上＜锍-釒＞言内臣不当坐营且团营裁革已久而无可坐乞追寝前命  上以示辅臣徐阶等言  太祖原无团营团营之设起于景泰年间至嘉靖二十九年已经  先帝裁革特以大明会典修于正德中未及明载今内委无团营可坐事体有碍施行言官所言无非仰望  皇上远遵太祖之初制近守先帝之定＜矢见＞似应俯从  上不悦因诘阶等何故不奉诏令具以意对阶等对言  皇上有旨臣等岂敢不遵但团营先于嘉靖二十九年  先帝因虏贼犯惩戎务之废弛考  太祖之初制将团营裁革内臣取回数年以来事权稍得归一操练渐觉有效良法美意诚万世所当遵行者也今命内臣坐营若据见在之制则已无营可坐若必欲用内臣则湏将  先帝定制尽行更变不惟臣等不敢窃恐  圣心亦有所未安者且团营始于景泰革于  先帝臣等下情实愿  皇上惟以  先帝为法是以昨蒙发下科道之＜锍-釒＞輙有陈奏无他意也  上纳其言遂命罢之
　　○裁革淮安府太军东新二仓副使各一员清河洪泽驿驿丞一员仍将废驿改为巡检司徐州治农判官一员桃源宿迁沛县治农主簿各一员邳州管粮治农判官一员徐州卫知事一员海州及桃源宿迁盐城阳萧石□易豊沛八县各训导一员仪真县清江闸闸官一员无为六安和四州及凤阳旴＜日台＞芦江巢霍五县各训导一员灵璧县主簿一员凤阳府广储一仓广储二仓广储四仓及本府仓各副使一员及无为六安二州各税课局大使一员无为州河泊所官一员泗州龙窝驿驿丞一员
　　○敕原任贵州左参议杨羙益闲住同仁府知府孙序为民各坐贪墨为抚按官所劾也
　　○发太仆寺寄餋马一千一百八十匹给蓟镇官军
　　○以辽东广宁坐营中军指挥佥事王世禄为宁前游击将将
　　○录狭西双乃山等处斩获功赏副总兵牛秉忠银十两
　　○丁巳
　　○修理承天门端门遣工部尚书雷礼祭告后土司工之神
　　○戊午
　　○升吏部文选司郎中胡汝桂为太常寺少卿提督四夷馆
　　○兵科给事中严用和言边臣请饷旦夕侍命部臣会议给发往往稽延至旬时殊非同心共济之事义今后有因此误事者请连坐之户部覆言建白止据一人意见而＜訁夹＞部职司所系必须详稽博访然后敢覆况事下户兵会议关涉两部即难独断至给发时亦必视帑藏多寡彼中缓急而莭缩调停之不当概以迟缓见罪  上是部臣言
　　○乙未
　　○南京工部尚书魏尚纯以疾乞致仕许之
　　○升巡抚宁夏都察院右佥都御史王崇古为右副都御史巡抚如故以三年秩满也
　　○给锦衣卫带俸指挥佥事李伟以故指挥孙纲房及脩葺银一百两从其再乞也
　　○辛酉
　　○录宣府镇伍口□赖额计儿等处获功死事中伤军丁尼金等四十七人各升赏如例
　　○刑科给事中王之垣工科给事中王谟各上＜锍-釒＞言近来有司泥于诏书枉法诓骗之文不论轻重一切禁锢请下法司详定申明之刑部覆言枉法受财必湏得枉法者方以枉法论而不宥诸如求索之类及坐赃准枉法论者即当宥免止称诓骗必在京潜住大肆奸恶赃及千百以上者乃以诓骗论而不宥诸如在外诈欺局扣之类情与赃不甚重者即当宥免他如充军人犯毋论己未着伍但非款开不赦及减死谪发者俱许释还奏入诏诓骗财系指称官员名目各衙门打点使用者内外俱不赦余如拟
　　○壬戌
　　○霜降莭遣英国公张溶定国公徐延德恭顺侯吴继爵玉田伯蒋荣祭  长陵  献陵  裕陵  泰陵  康陵  永陵
　　○彭城伯张熊祭  景皇帝陵寝都指挥同知王极祭  孝懿皇后
　　○中官祭恭让皇后废后吴氏指挥同知文承武祭
　　○哀冲庄敬二太子各陵谷
　　○先是南直隶浙江抚按官各以地方灾寇奏免淮阳二府及杭宁温台四府正官来朝吏科都给事中王治言朝觐大典矧  圣明照临之始正夷夏会同之日六府官非有大故不宜援有事地方例乞免  上是其言命仍来朝如制
　　○达虏入犯镇边头墩原任总兵为事官胡镇参游补于汉等败之于靖虏堡虏遁去总督侍郎王之诰以揵闻诏赏补于汉胡镇等五人银两仍令镇策励自效
　　○癸亥
　　○虏掩答寇山西石州陷之杀知州王亮来扬言欲移兵南向总督王之诰以闻因请亲率宣府游兵二枝西援鴈门  上从之命留总兵马芳防守南山
　　○罢宣府副总兵任勇以原任古北口副总兵董一奎代之
　　○以脩理乾清宫工成太监李芳滕祥各荫弟侄一人为锦衣卫千百户李遵等加恩二等工部尚书雷礼荫一子为国子生督工给事中张缙御史王加言俱升通政司右参议镇远侯顾寰礼部尚书高仪兵部尚书郭乾掌锦衣卫事都督朱希孝工部侍郎徐纲兵部侍郎迟凤翔曹邦辅工部郎中刘经纬等各赍银币有差既而礼故辞荫子芳祥亦辞  上俱允之仍赐银币缙加言亦以不习奏事辞不拜改尚宝司卿
　　○乙丑
　　○初湖广抚按官奏兴都额赐涮马滩罗水山池河焦山罗铁沟利河六庄赤马野猪芦伏二湖计地八千三百六十八顷自  先帝龙飞始命内臣主之后听信救舍王道等夤缘为计肆行兼并新增田地八百八十顷分为三十六庄军民受害为甚乞将地近纯德园陵者仍属司香内臣管理其余六庄二湖纳租者悉付有司徵收侵占者追还原主已奉旨允行道等下所司逮治矣至是承天守备太监张尧奏留前地养赡仍为道治等称冤  上复从之
　　○户科都给事中魏时亮上＜锍-釒＞谓宜如前旨不听  命大宁都司佥书署都指挥佥事施沛掌山东都司事
　　○叙修整大同威平墩堡濠官廨功赏兵备佥事郭大纪副总兵郭琥参将麻锦等银币有差
　　○罢分守台金严参将李超浙江都司佥书军政冯经超仍下巡按御史提问以原任总督侍郎刘畿劾其贪纵不法故也
　　○丙寅
　　○广西巡按御史朱丙如奏言獞贼占据古田县杀官劫库势日猖獗请令总兵官俞大猷会同总督张瀚征剿又言古田守备指挥佥事卜祯兴安守备指挥使甘棠不职乞罪之报可
　　○罢马兰谷参将孙昂下巡按御史提问以赏军吏科给事中郑大经劾其贪暴不职也
　　○丁卯
　　○裁革广州府属三水县主簿训导各一员清远县县丞训导横石递运所大使各一员增江驿驿丞一员马冈巡检司一员南雄府训导二员税课小岭中站递运所各大使一员常平副使保昌县训导各一员韶州府知事通济仓副使各一员曲江英德二县训导一员高州府并吴川县各河泊所官一员雷白石城二县各训导一员永豊存积在城仓副使各一员信宜巡检司巡检一员巩庆府知事训导各一员德庆州训导广备仓副使河泊所官各一员高要县河泊所官一员惠州府知事一员归善博罗河源海豊龙川兴宁长乐七县各训导一员归善河泊所官清溪巡检各一员潮州府属揭阳澄清各县丞一员饶平平远各主簿一员潮州府揭阳澄海各县丞一员桃山驿驿丞一员饶平澄海程卿平远各训导一员枫洋白堠磁灶各巡检一员雷州府属遂溪县氵□圉川巡检一员徐间县河泊所官各一员琼州府知事检校广储仓副使税课司大使训导各一员崖州琼山文昌昌化感恩各训导一员清澜调嚣莲池延德各巡检一员海州递运所大使一员清澜南豊广储广积大豊军储仓副使一员归善太平都许驿各驿丞一员广州左右前后肇庆海南六卫各知事一员
　　○江西道御史孙代追论太常寺少卿胡汝桂先任文选时诸不法事得旨令回籍听勘
　　○户部尚书马森奏太仓银库岁入仅二百一万四千二百有奇岁支在京俸禄米草一百三十五万有奇边饷二百三十六万有奇各省常赋诸边民军运今年诏蠲其半以出入较之共少三百九十六万一千四百有奇谓国无三年之蓄国非其国今查京通二仓之粟七百余万石以各卫官军月粮计之仅支二年之用岁漕四百万石内除拨蓟镇穵运班军行粮并免湖广显陵二卫起兑实入二仓者三百四十九万二千六百余石逋负漂流岁更不下二千余万折改凑补别用不与焉欲为三年之蓄不可得况六年九年乎且今四方虗耗百姓困穷边饷增多原无额派有如运道告阻臣恐所忧不止各边而已因条上目前所急其善后事宜一各省坐派南京仓米近改折色六万石每石徵银八钱请将五钱角□羊南三钱角□羊北可得一万八千两一南京工部贮库银十九万三千余两先经本部取用十万两新增芦课一万九千余两昨行巡江都御史清查数不止此宜尽数起角□羊定为岁额一漕粮奉诏改折十分之三该免运米九十万石百九十七石改免米一十八万七千九百四十石宜遵先年额折九钱八钱之例计可得二十一万九千余两一漕粮既行改折其减存料银扣价约计十三万五千五百余两内将十万角□羊京以其余数留河上一南京两总每年拨运浙江粮二十万石旗军例有行粮扣余银各得二千八百九十余两一南京上元县库贮各衙门赎锾计四万四千三百三十余一各郡邑额佥防夫此以为间役宜革去折银类角□羊一各省所编民壮快手机兵诸役及巡检司弓兵本为防护巡逻而设今止听州县差遣而已宜于原数每十名中革去二名折银角□羊京一官马寄民间而兽医编银仍角□羊太仆寺公用实为冒滥以后宜尽纳太仓作岁用之数一各省契银有侵没数多未经追纳者一近蠲四十三年以前宿逋有已徵在及马价皇木簰夫银两在库者请行抚按悉查角□羊部以上所陈乃日前急救之务也漕粮四百万迩来改折穵运数多宜复原额一湖广  显陵承天二卫免运漕粮宜分派各总代运不得改折其江西原议改折者仍复本色一蓟镇班军行粮因庚戌虏警奏拨原非旧额乃改纳京通二仓在密云昌平二镇者亦如之一临德二仓设在运河之北旧皆有数十万之积以防河道有阻便于转输后因仓攒困于守支部官远嫌致亏仍前积贮为便一在外预备仓旧制甚周今奉行者视为虗文设遇师旅饥馑輙讳内帑宜戒饬有司从实举行以备不虞以上所陈乃将来经久之计也奏入  上允行之仍令内外诸司各实心经理樽节以济国用
　　○湖广巡按御史郝光先奏没入故犯陶仲文家估价三万一千八百余金角□羊京济边报可
　　○戊辰
　　○裁革湖州绍兴二府各添设总捕通判宁波府市舶提举吏目各一员海盐桐乡武义浦江松阳遂昌庆元宣平八县各县丞一员杭嘉湖三府织染局副使一员湖州宁波二府各税课司大使一员广豊广积二仓各副使大有仓副使一员三魁雅杨家埠各巡检一员奉化县西店驿驿丞一员安吉州并分水青田龙阳龙泉宣平五县各训导一员天赐场大使横浦永嘉二场副使各一员杭州右前海宁绍兴宁波临山观海昌国台州海门温州十三卫各知事一员
　　○免贵州思明镇安等府州县司土官及佐贰首领同知等官来朝
　　○添设镇守广东标下总兵坐营官各一员命指挥佥事陈其可侯廷佐充之其可广东廷佐广西俱以都指挥体统行事  命原任巡梧左参将鲁国贤等备古田
　　○己巳
　　○令福建都转运盐使司年老运使何思赞致仕升汀州府知府曹光代之勒河南按察司佥事杨彬福建按察司佥事徐梓闲住唑贪墨为抚按所紏也
　　○录贵州剿平伯泥司土番杨赟等功赏巡抚都御史杜极总兵石邦宪及布政使姜廷熙等守备薛守宸等各银币有差
　　○录延绥高家堡史家沟墩等处甘肃柏杨沟柳湖等处辽东宁前沙河驿等处获功死伤军丁万清等九人杨浚等十六人杨爕等一百四十七人各升赏如例
　　○辛未
　　○初户部议派内府供应白粮以弘治及嘉靖初会许之数折中庭五万石会  上登极覃恩例当减半于是太监翟廷玉奏见任内官一万四千五百余名岁用米六万九千六百余石即如原派之数尚少二万请为补给下户部覆奏今会计已定加派不及请暂借光禄米给之
　　○吏科给事中郑大经条陈蓟辽屯盐二事其议屯田谓蓟镇屯当量地理而定其则辽屯当改营田而足其额此兴复屯政之大较也而根本之地则当轻徭省赋劳来失业者如额外之徵求武官之侵克禁厂庄田之豪占宜尽行裁革其议盐法谓今蓟盐滞而不行辽盐行而不广毙在余盐日广正课不通请酌议裁减至于收纳之际则当均派仓口严查禁防使奸□无所＜矢见＞避而官攒不得需索此公私两便计也户部覆余盐岁课例办难以遽减余俱如议从之
　　○山西副总兵田世威条陈安攘大计三十事其审兵势谓各边耗弱之原咎在持议者以文章空误玩愒岁月无益实用今宜先贵廷臣定议而后责边吏效力  皇上仍以乾明英断临之于上则边事无不可为者其立纪功谓科道官寄耳目于人举劾不公请以其事属之各道州县官使身自督战随营纪功则士气自倍可以免他日行勘之烦且＜宀十见＞绳墨谓文臣多设疑事以尝将领欲战则责其不能守欲守则责其不能战展转牵制非大破常格不可以成功其禁科歛谓将廉而后军和乃百战百胜之术然必任将者毋爱重禄厚赏方可责之恤士其戮镇剌请令各边臣不得通权贵一书其曾经保荐者亦不得私谢荐主其锄祸萌谓各镇兵勇于家丁而怯于应军家丁饱狞骄贵襍以降胡皆边城腹心之梗而镇臣方倚为用如虎传翼渐不可长其重入卫谓客兵来卫陵京乃诸边骁揵而蓟镇多奴虏使之忍饥负土挫其锐气乘虏退尽数掣回及他议亦多可采者  上以其章下兵部看详会世威坐失事系狱议竟寝
　　○壬申
　　○虏酋土蛮寇蓟镇由界岭口罗汉洞溃墙入大掠昌黎县时宣府报西虏黄台吉拥兵窥祠  陵后南山兵部以闻  上命蓟辽总督刘焘总兵李世忠巡抚耿随卿率兵东御土蛮昌平总兵刘汉西防黄台吉又遣京营左参将陈良佐游击将军邵勇防护  陵寝召宣大总督王之诰自鴈门还驻怀来巡抚曾亨自保定移兵通州以备之
　　○更造车里等处镀金阴阳文信符金牌一十四副五面共七十五面
　　○升大理寺右寺正郭崇嗣为河南按察司佥事  上以虏寇深入谕兵部募有能力战破敌者如嘉靖四十二年故事重加升赏兵部乃议不拘军民壮大凡遇零寇斩首一颗者升一级不愿升者赏银五十两其鏖战大敌擒斩一名颗者升二级不愿升者赏银一百两所得虏中财物尽赐之其斩获大小头目如土蛮等不在是例  上命悬格蓟镇他镇不得比焉
　　○黜原任狭西固原兵备副使李临阳为民坐前为岳州府知府修岳阳楼科罚金六十两及应朝受馈故也
　　○癸酉
　　○虏入狭西灭武常乐等处官军拒敌出寨斩首三十级夺马五十匹总督雨□翟翼巡抚王遴以捷闻命赏总兵赵岢及游击高天台等八人银币有差  命经略边事兵部左侍郎兼都察院右都御史迟凤翔督兵暂驻昌平防御西寇
　　○工部奏委司属整核攻守器具  上从之仍令事毕之日分别勤惰以闻
　　○甲戌
　　○以水灾免湖广勋阳襄府属县保康房南障榖城襄阳宜城秋粮有差
　　○传兼太子太傅吏部尚书武英殿大学士郭朴乞致仕许之令给驿以归
　　○先是御史庞尚鹏论朴员才使气无相臣体  上以朴  先朝旧臣雅称慎静尚鹏言妄不听而御史凌儒复言朴朴居父丧夺情赴召为士论所鄙又言朴有老母病耄殆且死不思乞归终餋伤薄风化于是朴求去盖力章三上始得请云朴为人长者方大学士徐阶高拱两人排相根攻朴与拱同卿颇怀不平及拱去尚鹏等遂并劾朴而儒至诋之为忘毋寻端力攻真倾危之士也
　　○初  上用议者言两京乡试监生卷各革去皿字号于是南监中式者仅数人亏旧额四分之三既揭晓后考试官王希烈孙铤等至国学谓文庙而监生下第者数百人諠噪于门外同希烈等出遮诉语甚不逊巡城御史操江都御史各使八呵止之久之方角□羊事闻诏两京法司逮治其为首沈应元等数人如例发遣祭酒吕调阳莅任未几且勿论守备魏国公徐鹏举以闻变唑视夺禄米司业金达以钤束不严夺俸各二月监生编号如旧行
　　○乙亥
　　○总兵官李世忠引兵东援永平与虏遇于抚宁南李家庄斩首五千级总督刘焘以闻  上命申严号令宣布赏格督励将士速行驱剿以靖地方
　　○时西虏掩答兵尚留璧石州间出精骑抄掠交汾等处山西骚动总督王之诰请增兵赴援诰发宣府游兵一枝及前召保定巡抚曹亨河南巡抚刘应莭延绥总兵赵岢各引兵分道救石州之诰为芳仍留本镇东防明日之诰再＜锍-釒＞乞将宣大入卫游兵三枝掣回本镇防守自请督马芳率兵西援  上不许
　　○京师戒严诏五城御史诰察非常漕粮集河下者令巡仓御史获入城
　　○兵科都给事中欧阳一敬等言往者边臣失事大率以夤缘得释故临敌相仗莫肯用命者今虏东西入其所残破比之往祸尤烈宜痛惩前误申严失事之罚使人自为战然后可以破虏  上以其言示迟凤翔王之诰刘焘凡将官有仍前推诿误事者必寘以法
　　○丙子
　　○追赐刑部尚书颜颐寿南京兵部尚书王轨祭葬如例
　　○巡视京营刑科左给事中孙枝以虏患请敕本兵及京营诸臣条议京城防守从之
　　○丁丑
　　○升吏部考功司员外郎刘大遗为浙江按察司副使
　　○户部覆巡抚狭西都御史杨巍奏屯田给种徵税别无差役不得比民田诏蠲之例宜行各边如旧输纳诏可
　　○户部奏预开隆庆二年各边中盐一百四十五万六千八百六十引内派甘肃淮盐一十二万七千引浙盐一十五万引得银一十万二千一百五十两延绥淮盐一十二万七百一十二引浙盐一十万五千七百引得银九万七千三百七十五两五钱宁夏淮盐八万四千九百八十引浙盐一十三万引得银七万七千九百九十两宣府淮盐十四万三千四百八十八引又改拨二万四千二百九十六引长芦盐九万七百七十五引得银八万九千八百九十九两大同淮盐七万三千三百七十九引又添派五千引长芦盐四万五千引得银四万三千一百八十九两五钱辽东淮盐六万一千八百一十二引山东盐六万二千五百引得银四万二百八十一两固原淮盐二万七千八百七十八引浙盐一万引得银一万七千四百三十九两山西淮盐五万六千七百八十引浙盐四万八千九百九十九引山东盐六万三千六百十引得银五万五千八十二两蓟镇淮盐九千一百四十九引长芦盐四万五千三十三引得银一万三千五百八十一两其各边引价淮率五钱浙率三钱五分而惟甘肃各减五分长芦率二钱山东二钱五分制曰可
　　○罢靖州参将曹堂盖以浔梧参将祝民代之从贵州巡抚杜极奏也
　　○戊寅
　　○以水灾免顺天永平真定保定河涧秋粮有差
　　○荫南京都察院右都御史孙植男成宪总督宣大兵部左侍郎王之诰男梦麟为国子生皆以三年秩满也
　　○荫故省祭官孙镗男尚恩为国子生镗松江贾人也尝以倭寇压境紏集山狭诸□协力御之战死  先帝嘉其节赠镗为光禄寺署丞仍荫其子以旌之
　　○乙卯
　　○停角□羊各省自嘉靖四十二年起至四十二年原派川漆等料及补库银两如已徵者即以抵隆庆二年料价之数
　　○诏以贵州应角□羊军需料价发补本省军饷不足之数从抚按之请也
　　○庚辰
　　○命原任宣府游击署都指挥佥事王国勋佥书万全都司事
　　○山东布政司右参议乔应光石州人也闻城陷忧怖成疾以外官无归省例上＜锍-釒＞乞致仕辞甚衰切  上怜之特予给假去不为例
　　○辛巳
　　○升原任礼科给事中顾存仁为南京通政使司右参议
　　○罢江西湖口县新设料厂以南京贵州道御史张启元言其不便也
　　○以应天府进呈试录不谨夺府尹徐应俸二月
　　大明穆宗庄皇帝实录
　大明穆宗庄皇帝实录卷之十三
　　隆庆元年十月壬午朔
　　○钦天监进贰年大统历  上御皇极殿受之分赐文武群臣颁行天下
　　○孟冬享  太庙
　　○湖广保靖宣慰司土官彭养正遣人庆贺贡马币钞如例
　　○荫故礼部主事臧文奎男继荩为国子监生文奎在  先帝时以礼杖死者也
　　○巡按狭西御史房楠核上原任巩昌府推官王荩臣受赃状刑部以荩臣所犯赃非在库者宜如恩诏免  上以贪官诏所不宥如律坐罪
　　○癸未  孝洁肃皇后忌辰  奉先殿行祭礼
　　○遣安平伯方承裕祭  永陵
　　○升南京吏部右侍郎裴宇为南京工部尚书刑部左侍郎林云同为南京都察院右都御史左春坊左谕德姜金和为南京国子监祭酒
　　○甲申
　　○以昌黎乐事抚宁卢龙县等处被虏残破  命巡按御史王友贤禁攘夺掩骸胔
　　○夜金星入南斗
　　○乙酉  上日讲毕问大学士徐阶以石州陷故谕令选将调兵加意防守于是户部都给事中魏时亮上言比者  陛下因阅御史奏而忧及虏寇又于日讲之后问辅臣以石州事此二事乃见我  皇上之加意勤政乃安攘之大本也愿益推此心远法尧舜之毋怠毋荒近法  孝皇之召问大臣司马强兵司徒足食宗伯教民以礼令亲上死长而冡宰拣拔真才以任群治如古六卿之职而  陛下独以神运之则顺治威严而虏患不足平矣工科给事中吴时来亦言  圣情留意边防如此虏已在目中更望历召吏户兵三部问以督抚得人若何钱粮接济若何庶令当事臣工人惕励永保无虞  上皆嘉纳之
　　○罢贵州按察司按察使卢岐嶷狭西行太仆寺卿张天复广西按察司副使韩子允江西布政司参议黄正色按察司佥事齐宗道山东盐运司运使刘＜常心＞俱坐素行不谨为吏科都给事中王治河南道监察御史凌儒所劾奏也
　　○升河南按察司按察使李敏德为本布政司右布政使
　　○给事中王治欧阳一敬等
　　○以山西失事论劾兵部尚书郭乾侍郎迟凤翔各衰懦不职会乾方移病乞归许之凤翔亦自求罢得旨降俸三级用  命调江西巡抚兵部右侍郎任士凭抚治勋阳右佥都御史刘秉仁于南京别衙门用以御史凌儒劾其不职故也已而给事中吴时来等又言秉仁前议裁革分守太和山内臣首鼠畏祸乃＜锍-釒＞荐太监李芳暗结其心旡大臣节不得概从轻贬秉仁坐罢
　　○巡抚保定右佥都御史曹亨奏易州岁饷二十八万八千有奇顷奉恩诏半免军旡见粮乞将真保等府来岁军需银先借二万级之报可
　　○巡按山西御史王渐斟虏犯河曲时失事官守备营中军副千户徐世勋宜坐临阵先退罪斩偏头守御千户所指挥佥事李世爵镇西卫右千户所百户刘环太原左卫指挥同知于环偏头守御千户所千户偊天爵镇西卫指挥佥事王试勋试百户籍仓俱守备不设宜边远充军革其世袭得旨如拟
　　○丙戌
　　○虏酋俺答始遁出边
　　○巡仓御史蒋机奏漕粮四百万根本之地出多入少非所以权轻重备缓急也自今请无拘三七四六之例凡充运者悉入京仓改兑者入通仓户部覆议从之  命巡漕御史蒙诏监兑主事刘佩赖廷桧顾养谦程文著兼催各省逋负钱粮
　　○以虏退  命总督列焘还镇召回侍郎迟凤翔并掣原调官军守通州者
　　○总理河道尚书朱衡请于东邵开支河三道以洩河流又于车邵之上别开支河历东仓桥以达百中桥凿□□豕里补诸处为渠使水入赤山湖繇之以归吕孟湖下景山而去至沙河水筑埧于支河之下令水由此以出鲇鱼泉而于泉之对河开泉塘筑堤以纳其流而杀其势回言杨庄南阳佃户屯留城诸闸或宜改建或宜脩理俱必不可已之工而有司多不得人如徐州守邹臣督建正家桥闸旋就倾圮宜重惩之  上从其言下邹臣巡按御史问且诫治河官以实心干理毋蹈前辙
　　○丁亥
　　○以天气渐寒命辙经筵大学士徐阶等＜锍-釒＞言  先朝停免经筵日讲各有故事弘治元年于十二月二十五日始停日讲嘉靖元年于十一月二十五日日始讲经筵即今天道尚未严寒视前日期似为太早宜以  圣学为重  祖宗为法六科给事中魏时亮等十三道御史王好问等具＜锍-釒＞请如阁臣言俱以有旨报罢
　　○直隶提学御史耿定向上明学术正人心＜锍-釒＞大略谓股肱耳目之臣宜消一己之私见而真心为天下国家则太平之业庶几可致上报闻
　　○御史陈省劾奏辽王宪卿僣侈乱伦多杀无辜诸不法事有旨革其真人道号追夺赐印诸拨置奸人俱令巡按御史按问以闻
　　○升河南布政司右参政陈琐为本省按察司按察使
　　○升总督三边兵部左侍郎霍冀＜锍-釒＞辞不允
　　○录义州等城大宁等堡获功死事中伤军丁崔世爵等八十八人各升赏如例
　　○戊子
　　○御史李叔和条陈屯盘二事谓辽东屯田半废近行营田之法拨军耕种致行伍空虚且岁收田租止备修边工费而各军支给粮赏如故有损无益臣愚以为此法止可行于河西人少之处若河东地方人稠当广召种之令受田徵税悉抵岁饷以省内输简回壮勇以实行伍仍特敕寺道诸臣董之一如内地屯田之制又辽东中盐毙丛奸积公私俱病盖吏胥官攒夤缘为奸则费多□苦不得不＜宀十见＞斗头招采之斗头既＜宀十见＞上纳谷少是在官之毙宜革去也盐□暗贿营私避远就近以至插和虚出卖窝奸计百出莫可究诘是在□之毙宜革去也若镇西诸堡则应设添设请令管粮部臣斟酌计处户部覆奏从之
　　○以虏入山西蓟镇令总督刘焘王之诘巡抚耿随卿王继浴总兵李世忠申继岳俱住俸听勘已而给事中欧阳一敬御史郝杰等请免罢继洛继岳及岢岚兵备王学谟其余诸臣如有游击归虏功者姑候巡按御史核实议处从之
　　○兵部议覆直隶巡按御史王友贤郝杰奏谓被虏地方宜加赈恤而昌黎乐亭抚宁卢龙诸处特免粮差以苏之杰又言迩年来赏每滥加罚恒曲贷威行于文臣而＜宀十见＞于武弁刑及于主帅而略于偏禆士不用命临敌奔溃率田此请必正法以振国威报可
　　○己丑
　　○工科都给事中冯成能言臣从新河所来相度南北地势可虑者有三一新河自南阳而下至鲇鱼口与三河口地形俱高水以平流积滞之故漫溢四野致夺树艺之地又诸闸半就淹没而长堤崩溃未已此上流之患可虑者也一三河汇万流以西注既悍湍难制而其下达新河犹高屋建瓶冲击弥甚故泥沙填壅之区涝则惧冲旱则惧浅此中流之患可虑者也一夏村以南诸闸水势高下相悬几及于丈启闭之莭蓄浅为难此下流之患可虑者也以上三患皆由三河上下地既居高水复平衍虽目前告成宜逆为未然之备  上以其＜锍-釒＞示尚书朱衡令熟计闻
　　○庚寅
　　○令浙江衢州府同知章时鸾改注山东兖州府驻劄滕县管河工从尚书朱衡请也
　　○升浙江按察司按察使郭朝宾为本省布政司右布政使广东布政司右参政刘蚧为贵州按察司按察使浙江按察司副使袁汝是为河南布政司右参政陕西按察司副使许东望为甘肃行太仆寺卿广东按察司副使游天庭为辽东苑马寺卿云南府知府俞文荣为山东都转运盐使司运使
　　○先是  上允言官议将江南田粮诡寄花分诸毙尽行查革至是巡按直隶御史董尧封奏查出苏松常镇四府投诡田一百九十九万五千四百七十亩花分田三百三十一万五千五百六十亩因条上便宜事一议丈量请将境内田地履亩丈量定肥瘠荒熟均官民轻重为一定永远之计二定粮差当以黄册为准吴中又有白册书册展转滋毙宜置实徵白册五年一造其私立者禁之三均粮役谓地方粮役繁重其间又有叠役朋役之苦宜将通邑户田分别等则从公编审而官籍大户则令其自兑以＜宀十见＞粮役四明优免谓士夫优免之例累经言官建白乞更加酌议行之五平均徭谓取各县十叚丁田遂为查审裒多益寡务得其平六裁供亿谓将均徭里甲供亿诸类裁定章程务使出入相符此外不得滥编科罚七甲法守谓法轻则易犯以后投诡花分田请尽没入官里书为奸者罚戍边八严责成谓前项诸毙当专责掌印官不时查覆改正附载册中户部覆奏丈量均赋私兑恐烦扰难行优免虽有定例但吴中起科重若论粮石似为不均宜视田亩之数为差其余悉当如议报可
　　○辛卯
　　○修葺
　　○圜丘殿宇斋宫工完遣工部尚书雷礼祭后土司工之神
　　○壬辰
　　○荫故都御史潘希曾孙元度为国子生
　　○御史顾廷对劾奏巡抚大同都御史张志孝庸劣不胜重任宜罢得旨志孝调外任用  命神枢营佐击将军署都督指挥佥事史纲充神机营练勇参将浙江军门标下游击将军署都指挥佥事艾升充分守台金严等处参将升威武堡指挥佥事陈锐为置都指挥佥事充延绥清平堡游击将军
　　○癸巳
　　○录宣府镇石头屯等处获功死事中伤官兵四十九人各升赏如例
　　○以原任金山游击将军署指挥佥事丁山充广西梧州游击将军
　　○甲午
　　○以永平被虏免派料银及天津海口治河之役
　　○升巡抚陕西都察院右佥都御史杨巍为右副都御史提督鴈门等关兼巡抚山西趣令赴任不必候代
　　○升南京太仆寺卿刘光济为都察院右副都御史巡抚江西湖广布政司右布政使孙应鳌为都察院右佥都御史抚治郧阳
　　○起用原任狭西按察司副使李攀龙于浙江
　　○升巡抚宁夏都察院右佥都御史王崇右为兵部右侍郎兼右佥都御史总督狭西三边军务
　　○升江西布政司右参政蔡文为按察司按察使广东布政司左参议许公高汉中府知府范以作为按察司副使文浙江公高广西以作狭西
　　○升延绥等处副总兵署都指挥佥事谢朝恩为置都督佥事充总兵官镇守山西等处
　　○乙未
　　○升刑部右侍郎樊深为本部左侍郎改南京户部右侍郎洪朝选为刑部右侍郎改南京吏部尚书刘来为南京兵部尚书参赞机务
　　○召福建总兵戚继光入京协理戎政令总督蓟辽都御史刘焘回籍听勘先是虏入永平焘报功不实给事中陈瓒等劾奏焘荐继光故有是命
　　○南京内织染局太监刘安奏请预给染料工部覆嘉靖中每十年一奏料少亦不下柒年今四年预请非故事不可从  上是其议
　　○丙申
　　○户科都给事中魏时亮请录真儒以彰道化举薛瑄陈献章王守仁均得圣学真传并宜崇祀孔子庙庭章下礼部议
　　○浙江道御史凌儒奏言近者虏犯永平诸处深入百八十里僵尸数万总督镇巡等官刘焘李世忠耿随卿自知失事罪重尽割被伤民首以报功致八百余级请核正其罪以纾民情且言焘在闽中素称贪淫徒以粗傲虚冒才名实不足用是日兵科给事中欧阳一敬等亦言山西失事诸臣乞早议罚  上命逮申维岳李世忠王继洛耿随卿至京问刘焘已别有旨所获首级下御史详核以闻
　　○以界岭口失事下保定都司吴光裕永平游击胥进忠狱以参将刘乔寿备御杨腾代之
　　○丁酉
　　○升太常寺少卿张祉为都察院右佥都御史巡抚陕西
　　○起原任巡抚大同都察院右佥都御史朱芨巡抚宁夏升浙江布政司右参政刘祜为都察院右佥都御史巡抚大同以延绥入卫游击将军署都指挥佥事张臣光分守蓟州墙子岭等处参将
　　○戊戌
　　○升湖广按察司按察使李心学为本布政司右布政使贵州按察司副使殷迈为江西布政司右参政
　　○南京吏部郎中曹一凤为河南按察司副使
　　○南京礼部左侍郎陈升卒升浙江余姚人举嘉靖辛丑进士改庶吉士授编修历升前职以奉命勘佑
　　○皇陵修理工役至凤阳病卒升为人醇谨有清誉尝预修大明会典同考会试者二主考应天乡试提调礼部会试各一至是讣闻  上以升殁于公事特进礼部尚书赐谥文僖及祭葬如例  命原任镇守延绥总兵署都督佥事郭琥镇守永平山海等处
　　○己亥  孝诚昭皇帝忌辰
　　○遗清平伯吴家彦祭  献陵
　　○升大理寺卿盛汝谦为南京户部右侍郎改南京礼部尚书吴岳为南京吏部尚书工部左侍郎张守直为南京大理寺卿
　　○升兵部右侍郎曹邦辅为本部左侍郎兼都察院右佥都御史总督蓟辽保定等处军务
　　○调巡抚河南都察院右佥都御史刘应节整饬蓟州等处边备兼巡抚顺天等处
　　○升提督狼山等处副总兵署都指挥佥事李锡为署都督佥事充总兵官镇守福建及浙江金温等处以署都指挥佥事分守宁夏东路左参将刘济为分守延绥定边等处副总兵
　　○工科给事中吴时来言请停中差官之权木直者以其属之府佐得旨如故行
　　○庶子
　　○赐原任兵部尚书翁万达谥襄敏兵部左侍郎陶谐谥庄敏吏部左侍郎董圮谥文简万达谐已给祭葬仍
　　○赐玘祭葬
　　○朝鲜权国李□□王李昖遣陪臣任说表献马匹方物宴赉如例
　　○刑科左给事中孙枝言都城九门税课原有定例迩年横徵倍索毙孔滋多请自今分属五城御史各委兵马一员监收岁终会同部臣覆奏其原设监生吏典悉行裁革  上允之仍令申明原定则例榜示瓮城
　　○巡按山西御史周咏奏阳和高山二卫雨雹害稼请蠲免田租户部覆各边屯田原无蠲租之诏宜将二卫灾重者每石折银三钱稍轻者每石折银二钱五分报可
　　○辛丑
　　○以原任宣府游击将军署都指挥佥事窦淮充延绥领军游击将军
　　○论沙河驿堡被虏罪把总蔡承勋指挥裴绅坐守备不设论死绅以代故减死充军备御王汝材失于远探降二级千户蒋承恩百户刘廷梧迟于策应降一级管参将事为事官万国戴罪杀贼
　　○下原任宣大总督都御史杨顺巡按御史路楷狱论死
　　○先是嘉靖中有锦衣经历沈炼者以上＜锍-釒＞请诛严嵩发保安州为民嵩与子世蕃深口□衘之会顺以佥都御史总督宣大嵩世蕃回以炼属顺使杀之适虏犯大同诸卫堡杀掠甚众顺不能御及纵兵妄杀掳掠者冒报首功炼目击其事不平为诗剌之有白草黄沙风雨夜冤魂多少觅头颅之司顺亦恨炼遂与楷谋诬炼以交通妖贼阎浩等勾虏寇边当斩阿严氏父子意使参议朱天俸佥事许用中文致成狱炼竟坐死士论冤之无何顺以虏入应怀不能御又杀平人冒功为刑科给事中吴时来所劾楷亦以顺党不具实奏并逮至京法司当顺守备不设为贼所陷论斩楷奏事不实输徒作而严德之顺竟得免死摘戍镇武卫楷降杂职边远用后严氏败炼寻以遗诏获恤录至是吏科给事中陈瓒追论顺受匿赈恤银及盗边储银七十两赂楷与共杀炼摘戍未尽其辜炼子襄亦为其父讼冤乃  命逮顺楷下法司及锦衣卫议治俱坐交结近侍律斩妻子流二千里并追其所盗赃银天俸用中下巡按御史提角□羊来京问
　　○壬寅
　　○改顺天府府丞邢守廷为太常少卿
　　○叙修筑大同山西乃河顾家店贾家圪土□定等处堡墩官廨功赏建议首事巡抚山西兵部左侍郎万恭效劳官分守冀北道参议周斯盛各路参将麻锦等银两有差
　　○癸卯
　　○补原任神枢营佐击将军署都指挥佥事宋希效郊于本营
　　○命分守大同东路参将署都指挥佥事赵伯勋充副总兵协守大同分守紫荆关参将署都指挥佥事王继祖充副总兵提督狼山等处
　　○以守备广东南韶等处指挥佥事吴良知为浙江军门标下中军坐营都司官
　　○先是蓟镇墙子岭边外属夷窥犯潜扑哨军参将吴昂救之为虏所杀巡按督抚上其事下失事指挥麻天爵等御史鞫奏降密云兵备副使张守中为佥事令策励供职
　　○甲辰  上谕辅臣徐楷等曰朕闻东西二边寇虏茶毒防虏之策图之宜豫卿等宜会文武群臣务实详议以闻
　　○漕运都御史张翰奏两浙漕运近多失期乞将东西把总二员合而为一每岁更番一员领运一员预备次年运务户部覆奏浙江将漕视别省倍加繁剧两总分任似难更变惟浙江都司佥书职事颇闲宜委任一员赐之专敕督程运务  上是之命兵部注委都司佥书官一员管理听户部漕司举劾
　　○以河南都司佥书署都指挥佥事李梦孙为统领睢陈兵马分守凤阳参将甘肃凉庄游击将军署都指挥佥事裴尚为分守宁夏东路右参将浙江金盘把总指挥同知梅魁为浙江军门标下游击将军
　　○套虏谋犯固原潜扑哨军镇守宁夏总兵雷龙灵州参将何其昌督兵出塞破贼于倒狼可免白疙疸等处斩首二十九级夺获马匹夷器甚众督抚等官以捷闻  上命赏雷龙其昌银币有差其余功次令巡按御史核奏
　　○直隶巡按御史郝杰劾总督刘焘巡抚耿随卿当虏入边拥兵观望任其卤掠虏退乃割死人首效功又攘夺辽东将士捧擽崖之功肆为欺罔俱为逮治兵备沈应乾闻虏入即夜入永平以私财托知府刘庠寄库及游击李信周冕逗遛失事法当并论巡关御史王友贤奏亦如杰言兵部覆议  上命罢沈应乾下李信周冕狱仍趣勘该镇功罪以闻
　　○初陕西刘孟湖等盗拥众五百余人据西番寨及闷葫芦山灵寿寺流劫金州诸县捕之久不获至是始就擒命诛之
　　○乙巳
　　○升巡抚保定都察院右佥都御史曹亨为兵部右侍郎协理京营戎政巡抚湖广都察院右佥都御史杨豫孙为大理寺卿升江西布政司左参政方弘静为湖广按察司按察使山西按察司佥事谢廷＜艹洍＞为河南布政司右参议
　　○礼部覆给事中庄国桢奏章太常光禄等寺役厨役二百五十名及内府玉器等官匠工完年久冒给光禄酒馔者  上从之
　　○丙午
　　○升大理寺卿温如璋为都察院右佥都御史巡抚保定兼提督紫荆等关起原任户部右侍郎王国光以原职兼都察院右佥都御史巡抚河南
　　○升山西按察司副使陈善为布政司右参政刑部郎中喻显科为右参议工部员外郎孙坤兵部员外郎周鸣埙俱为按察司佥事善江西显科广东坤山西鸣埙四川改原任太仆寺少卿赵灼为太常寺少卿提督四夷馆
　　○巡边兵部左侍郎迟凤翔条上密云便益谓本镇荒田近得兵备张守中开垦二十余顷边士赖之但近曹家寨地方军民告争疆界纷纷不已宜踏勘查明以杜阻挠又石塘岭一路有  裕陵  泰陵护榛闲地旧令军民佃种每亩纳租二三分请以给本路官军之无业者＜宀十见＞其租＜锍-釒＞入从之
　　○录嘉靖四十三年四十五年甘肃镇王子庄等处获功纪录事功中伤军丁吴江等二百九十九人升赏有差
　　○黜礼科左给事中陆凤仪为民
　　○凤仪见上忧边事乃上＜锍-釒＞首述  圣谕以为今日防虏之策大臣必有能悉心条对上纾宵旴之怀者苐人情王□旡愒多争边臣皆狙诈不足使宜大破常格专任曹邦辅决计剿虏以安中国若一方财力不继则当调集各处士马天下之贼与天下共击之不宜以堂堂全盛之朝畏劳惜费属于小丑＜锍-釒＞入  上怒其所引  圣谕檀改数字手批黜为民
　　○丁未
　　○以宣府东击游击将军署都指挥佥事马孔英为分守大同东路左参将万全都司署都指挥佥事许南金为分守紫荆关等处参将
　　○戊申
　　○修理承天门端门等工完遣尚书雷礼祭后土司工之神
　　○升太仆寺卿刘悫为都察院右佥都御史巡抚湖广
　　○升詹事府掌府事吏部右侍郎兼翰林院学士赵贞吉为南京礼部尚书
　　○升湖广布政司右参议郑洛凤阳府知府王一鹗俱为按察司副司洛山西一鹗山东广西古田贼韦扶枝等夜劫省城官军拒之擒扶枝等五十人余各踰城走巡按御史以闻并请调兵剿除兵部覆言副总兵及守备巡捕诸臣宜令住俸戴罪捕贼而以征剿事宜宜下督抚总兵会议从之
　　○乙酉
　　○以协同漕运参将署都督佥事福时为提督漕运总兵官镇守淮安
　　○御史蒋机请增筑通州月城以重保障从之
　　○庚戌
　　○御史刘翾言盐法七事一新行禁盐私每月限以捕获之数其封城大小户口多寡费问为故不及数者多掊克取盈以避罪甚为民累酌量裁减一山东官台等十一场盐积课逋宜比由票盐一引加色索余盐六十斤定纳票银二钱伍分免其牙税内将一钱伍分充本丁课银一钱为附余盐银灶地多被豪右侵夺宜视旧藉清查不许私相典卖一各州县居民佃种逃亡灶地逋税甚多争竞展转渐失故额悉宜清理一奸豪收远年间引抑卖□人以致正课缺乏此为盐政大蠹宜禁治之一长芦山东灶丁宜比两淮充课事例通行赏赉以寓优恤激劝之意一伤官位卑禄簿有数年不得支俸者何以责廉宜立定限令县官如期给之户部覆奏报可
　　○兵部以军兴缺焉请量派各府州县加徵本色惟南直隶全派折色  上从之
　　○仍命太仆寺加意饲养见在马匹其有亏损误俵兑者听本部及印御史敕治
　　○以分守杨州参将署都指挥佥事顾承勋为协同漕运参将
　　○山西巡按御史王渐核奏边臣失事罪状言自虏入犯距出边之日纵横蹂践者已踰三旬劫掠伤残者追将千里中间攻陷烧毁杀掳者何啻数万计而总督王之诘等自八月间闻虏结聚于黑石崖等处正与井坪边对境不能无事预防山西副将田世威参将黑云龙刘宝等皆逗遛不战俱宜明正法典兵部覆议得旨逮世威等下狱令之诘回籍住云龙等俸俱听勘
　　○辛亥
　　○改广东大城所水路参将署都指挥佥事胡守仁为分守浙江杭嘉湖参将
　　○升大同破虏堡守备署都指挥佥事张蕙为都指挥佥事充宣府东路游击将军
　　大明穆宗庄皇帝实录
　大明穆宗庄皇帝实录卷之十四
　　敕脩隆庆元年十一月壬子朔礼部上大祀
　　○圜丘及出入告庙仪住一前期五日锦衣卫备随朝驾如常仪质明  上御皇极殿太常寺官奏请  圣驾视牲百官具吉服朝参候鸣鞭讫先趋出午门外东西序立候  驾出恭送  上由大明门正阳门两天门旧路至牺性所南门＜拖-扌＞西  上降辇礼部尚书侍郎太常卿少卿导  上至所内太常卿跪奏祀大视牲遂一视毕仍导  上至幄次内  上少憩出礼部太常官仍导升辇  上还宫百官于承天门外序立候迎一前期四日  上御皇极殿太常寺奏祭祀如常仪一前期三日质明  上乘与诣  太庙门西降与至庙门幄次内具祭服诣  太庙告请  太祖配神行一献礼毕  上出至幄次内易皮并服回  御中极殿太常寺光禄寺官奏省牲讫  上御皇极殿传制文武百官朝服听受誓戒一前期二日午后太常寺官捧苍玉帛匣香盒同神舆亭进于皇极殿内司礼监官捧帛同安设于御案之兆一前期一日质明  上从文华殿出由会极门由皇极殿左门入至御案前立太常卿捧祝版由中门进于御案上  上填御名讫太常卿捧安舆中司礼监官进帛于  上装于匣内并苍玉安讫太常卿捧安御中太常卿随捧香盒于香亭右跪  上三上香行一拜三叩头礼毕转于东西向立锦衣卫官校入擡舆亭由中门出该卫备设法驾板舆于皇极殿丹  陛下正中内侍官跪请  上升舆  上由殿中门出乘舆由大明门止喝门诣  南郊至昭亨门之西礼部尚书侍郎太常卿少卿等等官序立行叩头礼毕分两旁候  上降舆礼部太常寺官导  上由昭亨门入至内壝太常卿导  上至午升尚书等官俱正太常卿导  上至  圜丘恭视  坛位毕导  上由东升下尚书等官同导  上至神库视笾豆至视厨视牲俱太常卿引入遂一奏毕礼部太常寺官导  上仍由左门出至昭亨门迤西升舆至斋官分献陪祀官朝泰传旨赐早饭各官叩头谢恩至午间各官候旨朝参仍传旨赐午饭叩头谢恩如前仪一是日午后太常寺陈设如图仪如至一更时分礼部尚书等官诣  皇穷宇尚书上香请  神侍即二员导引太常寺官以次捧  正位  配位神版神牌诣坛奉安讫候报时  上常服乘舆由西门墙出至外壝外神路之西降舆导驾官导  上至神路东大次上香官同导引及捧  神版神牌官复命毕  上具祭服出导驾官导  上由内壝左棂星门入行大祀礼如常仪祭毕  上至大次易常服至赍宫少憩  驾还正祭前期一日免朝文武百官例该部祀者先朝入坛伺候其余各具吉服于承天门外桥南东西序立候  驾出大明门而退候  驾还之时陪祀官先趋回其同余百官具朝服照前序立迎接候  驾入午门百官随诣  皇极殿丹墀内侍立行庆成礼一初六日早  上常服以亲诣  南郊视牲预告于  太庙内赞赞就拜位  上就拜位内赞官导  上至  太祖及  列祖香案前奏上香上讫奏复位奏跪奏读告词读讫奏行四拜礼毕  上随诣  世宗皇帝几筵殿  弘孝殿
　　○神霄殿行礼俱如  太庙仪一初七日早  上诣牺牲所视牲毕  驾还诣  太庙及  世宗皇帝几筵殿  弘孝殿  神霄殿参谒如前仪一初十日早  上常服以亲诣  南郊大祀预告于  太庙内赞赞就拜位  上就拜位内赞官导  上至  太祖及  列祖香案前奏上香上讫奏复位奏诡奏读告词读讫奏行四拜礼毕  上随诣  世宗皇帝几筵殿  弘孝殿  神霄殿行礼俱如  太庙仪一十一日早  上诣  南郊十二日行大祀礼毕  驾还仍诣  太庙及  世宗皇帝几筵殿  弘孝殿  神霄殿参谒如常仪礼毕  上具众冕服  御皇极殿行庆成礼自嘉靖中亲郊之典久缺不讲  上初嗣服乃命祠官缀葺旧章具上其事一时称快睹云
　　○改南京迩政司右通政李邦珍为大理寺左少卿升南京礼部祭司郎中胡嘉为湖广布政司右参议
　　○以神机营副将署都督佥事戴元亮充副摠兵协守山西  命狭西都司佥事署都指挥佥事王宣掌狭西行都司事
　　○升山东领班指挥同知宫于野为署都指挥佥事佥书河南都司事
　　○免北直隶山西虏所残破州县昌黎卢龙抚□□□乐亭文水交城清源郊霍石汾州孝义介休平遥虏入所经县榆次大谷徐沟太原阳曲寿阳孟平定平乐及福建滨海晋江等县各正官朝觐
　　○甲寅
　　○祭三皇于景惠殿遣礼部侍郎林＜火廉＞行礼遣太医院官祭先医之神
　　○朝鲜国权国事李耳□公遣倍臣沈铨入谢贡马匹方物因归被倭掠去人民二十余人  上嘉其忠顺赐敕奖谕仍赐白金百两锦绮四疋彩币十二表里其获功人等赍金帛有差
　　○升刑部云南司员外郎夏道南为广西按察司佥事整饬苍梧兵备
　　○丙辰  恭让章皇后忌辰遣中官祭  陵寝
　　○赐朝鲜国王李峘谥恭宪遣中官姚臣行人欧布稷吊祭封其侄署国事李耳□公为朝鲜国王
　　○以署都指挥佥事大同入卫游击将军戴椿山西老营堡游击将军方振俱充山西泰将卷分守东路振分守西路
　　○升操守碾伯署都指挥佥事陈恺为署都指挥佥事充庄凉游击将军
　　○南京科道官张崇伦李之茂等奉诏紏拾方面官湖广常州府知府叶应春福建布政司左参政杨准江西布政司左参议何全福建郡武府知府吴国伦各不职状吏部覆拟应春全间住准国伦调简僻用从之
　　○起原住总督三边军务都察院右佥都御史兼兵部右侍郎陈共学以原职总督宣大山西等处军务兼理粮饷
　　○丁巳  命革广东镇守总兵官汤克＜宀十见＞仕听勘巡抚都御史李佑戴罪供职惠潮海防佥事誉调用仍切责总督侍郎张瀚督率镇巡兵备等官亟行剿贼以清地方先是海贼吴平既遁而余党曾一本突入海惠来间为患克＜宀十见＞倡议抚之贼既就抚乃从克＜宀十见＞乞潮阳下会地以居仍令其党一千五百人窜籍军伍中入则廪食于官出则肆掠海上人令盐艘商货报收纳税居民苦之于是大家井民陈世业余乾仁等同率众叛攻围揭阳县城克＜宀十见＞乃调曾贼等兵剿屠之抚按李佑王同道各以＜锍-釒＞闻而曾贼所以激变大家井之民惟同道＜锍-釒＞及之佑谓不然且叙克＜宀十见＞功越七月曾贼亦叛执澄海县知县张浚焚杀潮郡居民数千人抚按复流请兵已有旨令克＜宀十见＞贼罪杀罪至是分守岭东道参议陈纪以给由入京具言曾贼必不可招而兵科部给事中欧阳一敬劾奏克＜宀十见＞既不当招必叛之贼以激变居民及居民乱又不当驱贼兵剿之是克＜宀十见＞纵寇酿祸其罪大而蹇来誉同事阿比李佑匿不以闻亦当并论兵部覆从其言故有是命
　　○户部覆延绥都察院右佥都御史王遴奏本镇黄甫川运河已通漕粟见贮府各县仓乞颁降印记一颗责令本县典使主之人运船水手临河雇觅非经久计请于葭州神木府谷吴堡米脂绥德等州县均徭内增编比常役少加优异以恤其劳报如议
　　○戊午  圣驾诣  南郊视牲以后日遣大臣轮视
　　○升江西按察司左参政兵部武库司郎中田汝隶为江西布政司右参议
　　○己未
　　○升大理寺左寺丞海瑞为南京通政司右通政
　　○裁革狭西城固县县丞略阳县洛南阳各主簿一员略阳嘉陵驲驲丞凤县褒城略阳汉阴平利□州□南镇安各训导一员湖广德安府知事应城县三台河泊所官河南南阳府税课司大使济安仓副使唐县仓大使邓州儒学训导一员改中都留守司署正留守何自然为署都指挥佥事充参将分守杨州
　　○庚申以  大祀  南郊  上御  皇极殿传制誓戒文武百官致斋三日遂告太庙请  太祖高皇帝配
　　○改礼部左侍郎兼学士潘晟为吏部左侍郎掌詹事府事兼官如故
　　○辛酉
　　○辅臣徐阶等以  上示文武群臣集议防虏之策于是府部卿等科道等官各陈所见阶等因上议曰比者  皇上以东西二镇突被虏患特降  圣谕命臣等务实讲求预处之策此诚  圣虑宸猷所以制治保邦衍隆平之庆于无疆者也臣等愚陋不足奉明诏其事在阃外虽遥度者请仍俟边臣计奏而廷臣得便宜从事者臣等亦无容锁渎以烦  圣听谨以边臣所不得自言之情与所不能自专之情提纲挈要隐括诸臣所条议而参以一得之愚具列十三事如左伏惟  圣神裁择一贵实效夫方今边事所以难振者其毙在边臣循袭虚文而不务实仰惟  皇上锐意边防凡申饬之令警戒之论盖数下也乃边臣鲜闻以实应者如蓟镇尝谓能修边矣而虏近从罗汉洞入山西石州尝议修筑城池矣而院委之道道委之一县官上下相蒙遂成陷没臣等谓今日整饬边防当严行将吏痛惩此毙殚忠协谋务臻实效军士之逃故占役者必从实勾补清查兵马之老弱疲嬴者必从实选汰喂餋城堡之修筑必实足防御器械之制造必堪实击剌操练毋以常套饬观而尤必公行赏罚刍粮毋以虚款报完而尤必及时给散干理则必诚必信阅视则必躬必亲违者在外听巡按御史在内听兵部科道劾治仍乞于半年或数月后特遣才望大臣一员选带司属分诣诸镇查验有无实效奏请赏罚每至三年遣官巡视一次庶今所议不为虚谈而可以仰副  皇上命臣等务实详议之意于万一矣一定责任谓各边总督总兵巡抚责任均重但比岁地方失事总督身受重辟而总兵官反得漏网夤缘复用以故议者遂欲专责总兵杀贼其赏罚督抚皆不得与孟有激乎言之也夫人之常情相与共事必功罪同之而后肯协力以共济且诸边巡抚各有军务职衔所奉  敕书又有训练调遣等语倘令专任粮饷而临机调廋悉贵诸总督蓟镇将官去总督近其听命固使若山西辽东宁夏甘肃保定诸将不令取裁于在近之巡抚而
　　○制于在远之总督督其能及乎合无今后总督镇巡仍令各遵敕行事遇有功罪自总督以至副参将游守兵备有司查照职任一体从公赏罚著为定例以杜推诿之私一明战守凡用兵必审地利蓟镇天险可因当主于守修边之工不可废然虏狡计百出率数岁一入又不可专恃守而不习战山西诸路大边久失地多平衍当主于战然见在边墙亦可捍零骑抄掠使近边居民得以耕牧则今于兵来能战守之时又未可輙先弃守臣等详规群臣＜锍-釒＞有欲减撤蓟镇入卫官兵者今且未敢轻议但该镇每岁驱各兵修边使人因马饥坐耗锐气而卫所等官因有客兵修边将主宾卖闲役占侵冒军粮使兵疲于非所当用财匮于无所稽考均为失策合无行令总督以战守之事专责之各镇入卫官兵无事则同诸标兵训练遇警则令分有信地者登墙拒守原拟策应者随贼向往截杀而以修边之事专责之本镇主兵查照食粮文册按粮以求人计人以分工若边工浩大兵数不敷容再议以请其山西摆边之兵应否罢撤亦仍行督抚速议至若宣府之当守南山保定之当谨哨探大同之□□鸟巢辽东之积贮吏部所论已明悉宜即举行一申军令夫主将所以能制偏禆与偏禆所以能制卒伍者无他号令严耳各边自总兵而下每临阵不能戮一部卒而副参游守原受总兵节制兹与总兵各领兵三千无异寮采如此令安得而行也合无主为定例凡领兵官无论总参游守临阵之时但有部卒退缩者许即斩首以狥其领兵官临阵退缩者把总以下许总兵及副参游亦即斩首以狥呈总督奏闻参游副总许总兵官取其死罪招由呈总督奏闻其间有怀私报复者听督抚巡按参究重寘之法一重将帅将官与文臣其我固各有专掌其文移往来相见礼仪亦自有成规近来文臣或凌辱将官侵夺所职而将官又或自知职业不修甘自屈以求客庇此将权所以日轻体貌所以日卑也合无今后加慎总兵之选总兵既得人则各营中军千把总管队等官许其自行举用参游守备等官许其共拟去留遣谍购间等类公同许其径从督抚阅支如事大费多特为奏请至于粮草器械马匹等或有缺少及或给发而不堪食用城堡等或有坍塌及或修理而不堪守御并许大小将官申呈督抚查究处置总兵见都督副总参游见抚按自称则呼名称总督则曰军门抚按曰本院不许口称老爷小的自损威重督抚巡按及兵备守巡等官如有仍受各官非公之称及责望礼节私通馈遗宴饮者一体参治一练军兵夫军士在蓟镇者既后以修边不暇练而各镇又专恃家丁杀贼所部卒亦不练以此御虏固宜其不恪也宜通行各该总督镇巡严帅将官自来年为始各将所部军士清出占冒汰去老弱选立教师倍给粮饷俾教以火器弓箭枪棍挨牌等艺诸艺之中尤重火器务令时常操演第其能否而赏罚之总督镇巡或巡历所至或于各兵调至之日亲自阅视并各将官亦甄别赏罚其最无绩效者参奏治罪至于京营之兵亦行戎政大臣如法训练以壮根本一缮城堡坚璧请野乃御虏一策况往年点虏止于攻毁堡寨今则陷州城矣可复不思所以严备哉合无通行诸镇凡临近卫所州县及乡市村落可通虏骑之所旧有城堡低薄者即增修之无者则创筑之工峻仍檄巡按御史勘奏赏罚若互相欺诳致有疏虞各当事之人一并追论其修筑之费即取给于各抚按等官岁角□羊赃罚银两不给则又查发库藏官银可文用者其应奏请者奏请有军民捐赀助工者以礼劝奖致于城守之具火器为先小如快枪神枪大如佛郎机一窝蜂连朱炮等类并令各府州县如法制造仍选军民有勇略者注为神器手免其杂差专熟举放转发各城堡教习防御一团民兵燕赵三晋古称用武用财之地未尝无兵合无通行各督抚兵备率令有司于各乡里户壮丁选遍成伍其中推一人素有身家信义者为堡长副给与冠带统之无事则共习骑射有警则同为拒守仍俟便利出剿零贼若擒斩有功照依军人每功升一级世袭不愿升者赏银五十两堡民得功其堡长副亦照军职部下擒斩例升赏其上司于此民兵止许阅视赏罚不得拘唤送迎及调赴他役违者及奉行无实者并听总督抚按究治一处久任夫边方久任之法人人言之而竟不能行者何也盖边方危苦与内地异若便持久任之说而不有以处之则使才能之士积忧劳而不得迁在内城者反得优游宴安计资俸以跻要显则不惟见任者心有所不平而进者且将以能为讳矣伏望  敕吏兵二部令后推用各边总督镇巡务极抡选既受命役事各听其展布勿为遥制＜宀十见＞其文法勿便掣肘需以岁月积以年劳督抚及兵备则查照近日题准三年考满事例升荫总兵及副参游守则稽其任内职业修举防秋三年无事者许督抚具奏兵部分别地方险易题请加恩各勿易其地待再考以后总叙劳绩不次超擢各官有不职者除失事并贪酷阘葺外其余小过及虽犯罪而情有可原才有可用抚按科道勿轻参劾如事不可已亦湏于＜锍-釒＞内备列美恶该部酌议  上请或降秩俸或革职衔各仍令在任管事三功自赎如此数可免于数易骤疋而亦无独贤之叹久任之法行矣一广招纳今虏中多华人固未尝无故土之思但往者将官或妄杀以邀功故不敢自归其幸获生还者有司又不加抚恤以故甘心为贼用耳合无申饬近幸兵部所题招降事例立为实格令各边总督镇巡揭榜于道并多置木牌插于边外晓谕华人之陷入虏中者有能计斩大酋如奄答黄台吉把都儿吉能士蛮等亟首来献封以伯爵世袭仍赏田宅银五千两能计小酋如摆腰兀慎等亟首来献授以都督佥事世袭指挥使仍赏田宅银二千两能计斩逆贼赵全周元等亟首来献升都指挥佥事世袭指挥同知仍赏回宅银一千两其有率领男女归正五百名口以上者授以指挥同知三百名口以上者授以指挥佥事各世袭余各视其人口多寡授以官职十名以上分别赏赉未降者免其差役务令得所若赵全周元能自悔罪率众来降亦待以不死仍计人口授职一应有罪逃在虏中者或自归或率众来降各酌量宥罪行赏一储人材夫天之生材自足供一世之用固未尝借于异代而临事每□口□中未□乏材者以储之无素也合无令九卿科道于凡内外官员有材略过人忠诚任事者各举所知＜锍-釒＞知具奏下部再访查照资俸议请添注于兵部堂司及各卿寺以备任使其有狥私妄举及后愤事各查举主治罪并令各边督抚巡按荐举将官无论指挥千百户镇抚一体荐举而军民人等果有能精通火器弓矢枪刀等艺及能力举千斤勇当万夫者即资给路费差人伴送兵部覆试量请录用仍出示京城九门凡有艺勇者许自赴部扳告以凭考验其见在各军门赞画人员巡按御史悉行查出严加考试甄别去留庶进用之涂既广而奸欺之门亦塞矣一理盐法夫防边莫要于足兵而足兵又莫先于足食先年商人中盐例于各边上纳本色谓之飞挽其利甚大且军士之有屯田而贫不能耕者商人则资以牛种至秋成计所得之息分其粟而输之官于是野无不耕之田市无甚贵之粟故盐法与屯田相为表里足边之上策也近来盐法大坏及今复不整顿将来□人必至不肯中盐而各边乏食之忧益有不可言者乞敕吏部会同九卿科道公举素有才力熟知盐法之臣奏请简用重其事权俾之清理因以兴屯田之利裕塞下之民一择边吏自古攘外必先安内况今所议缮城堡团民兵等事皆责在有司不得人而欲其处置得宜难矣合无通行各总督抚按考察所属沿边府州县掌印官不堪及彼此应更调者附近佐贰首领官有才胜边任可补不堪员缺者甄别会奏吏部覆拟上请仍乞  敕吏部自明年为始遇该推升沿边知府必加审慎其府佐知州知县必多以进士除授及下第举人愿告栋选者验果年力精壮多与收选凡行取升廷查照近日分别繁简事例各加优异庶今所异之事得人奉行而足以仰赞  皇上安攘之大业矣  上是之命各边总督镇巡等官即以所议务实举行其有仍前欺怠者兵部科道及巡按御史参奏重治
　　○复除原任工科给事中杨枢于吏科
　　○升福建福州府知府胡帛为江西按察司副使整饬九江安庆兵备
　　○癸亥
　　○冬至  上亲祀  上帝于圜丘奉  皇祖配遣公朱希忠张溶大学士李春芳陈以勤分献诸坛祀毕  上还御  皇极殿百官行庆成礼遣豊城侯李儒惠安伯张元善武进伯朱承勋庆都伯杜继宗分祭  长陵  献陵  景陵  裕陵  茂陵  泰陵  康陵  永陵都指挥佥事江鱼祭  景皇帝陵寝都指挥佥事李伟祭  孝懿皇后中官祭  恭让章皇后及废后吴氏固安伯陈景行祭  哀冲庄敬二太子冬陵园
　　○升守备大同云石堡怀仁城指挥同知周伊卢林守备宣府滴水崖指挥佥事阎缙为署都指挥佥事各充游击将军伊大同入卫林山西老营缙遵化等处  命四川都司佥书署都指挥佥事委承宗掌狭西都司事
　　○升河南南阳守备指挥佥事姚应祯为都指挥佥事佥书四川都司事
　　○甲子
　　○免百官贺免庆成宴赐分献陪祀官及该宴官胙其四夷朝使及土官人等仍赐宴于阙左门
　　○免命女□员朝贺
　　○朝鲜国王李忪遣陪臣朴大立贡马及方物表贺宴享如例
　　○己丑
　　○补原任贵州道御史张胆于浙江道
　　○丙寅
　　○升鸿胪寺李一元为太仆寺卿大理寺右寺丞工科左给事中吴时来为顺天府府丞
　　○升刑部广东司员外郎郭孝为广东按察司佥事整饬岭东道兵备
　　○丁卯
　　○升春坊左谕德兼翰林院侍读诸大绶为翰林院侍读学士掌院事
　　○升应天府府丞徐应为南京太常寺卿
　　○升刑部浙江司郎中方良曙为河南按察司副使治河
　　○以遣诏录荫故兵科给事中张原孙侍为国子生
　　○升赏大同周二河口住达沟等处获功死事官军王凤等四十人有差
　　○戊辰
　　○升户部山西部中崔镛为山西按察司佥事整饬左右云玉四卫兵备无分守
　　○己巳  孝惠皇后忌辰遣武安侯郑昆祭  茂陵  孝烈皇后忌辰  弘孝殿行祭礼遣安平伯方承裕祭  永陵
　　○升镇守南直隶江西副总兵署都指挥佥事郭成为都督佥事镇守广东  命万全都司佥书署都指挥佥事阎守中掌本都司事
　　○升四海冶守备指挥方圆为署都指挥佥事代守中佥书
　　○追封故镇国将军祐祠为南康王谥荣僖大人胡氏为南康王妃继夫人杨氏为次妃从其子淮王戴坮之请也
　　○庚午
　　○以建元年号改隆庆殿为庆源殿遣都督蒋华告祭  显陵改隆庆州为延庆州卫为延庆卫改给印信六十六颗
　　○升兵部右侍郎吴桂芳为本部左侍郎  命练兵兵部右侍郎兼都察院右佥都御史谭纶回部管事
　　○升都察院右佥都御史郑世威为南京吏部右侍郎太常寺卿邹应龙为大理寺卿太仆寺少卿李用敬为鸿胪寺卿  命浙江道监察御史凌儒提调直隶学校
○巡抚河南都御史刘应节奏河南奉诏蠲租岁供禄米之半乞将布政司所贮事例民兵缺官紫薪马皂等银二十万两补给户部覆前银乃济边急用不宜轻发请以本省屯粮及兑运扣余折色与之若更不足当于夏税存留积岁逋欠处补  上是之
○兵科给事中张齐条上屯盐便宜曰广召种曰清隐占曰行丈量曰险伪增曰禁屯害曰革余盐曰恤边商曰慎勘合曰＜宀十见＞斗头曰重整收户部条覆加议惟余盐一事供边百万仰籍于此势难遽革又内商以余盐纳价在掣卖之后措办易以正盐报中在数年之先上纳难灶丁纳一引正盐仅得正银五分而鬻余盐常获价数倍故革余盐者边商之力而纳灶丁之病也况余盐尽革人必多加正引引多不能行则势益壅而边商亦病宜行理鹾诸臣悉心计议或立量减递减之法以渐图之报可
　　○巡按直隶监察御史王友贤奏石州被虏残破后人无固志乞亟令守臣修城浚池劳来安集之仍免其徭级三年又汾州宁乡交城诸路皆孤城危弱当增将募兵置之石宁间并行各州县脩举保甲及更置州县有司不堪任者  上是之  命巡抚杨巍即严督兵备有司等官悉心经理有未尽事宜仍详议以闻
　　○辛未
　　○升大理寺右寺丞史朝宾为应天府府丞
　　○癸酉
　　○考选科道以行人石星主事刘继文为给事中星吏科继文工科主事谢廷杰刘世曾饶仁侃周僖为监察御史廷杰浙江道世曾江西道仁侃河南道僖广东道行人兼儒官试山东道监察御史
　　○兵部议覆户科都给事中魏时亮所上辽镇事宜一重堤筑言镇武西宁等州乃辽镇事宜东西咽喉近多水患宜令守臣脩路筑墙以捍御之而镇武一带尤当增治亭障调军戍守一处收歛言辽镇士卒村屯去收殓之堡太远故猝值虏至輙被伤残宜令守臣□□华适中之地添筑堡台而立之长虏至能率众坚守及获功者升赏如例一厚困卒言宁远前屯一带军士频年苦虏请移文户部如镇武堡例各军准给本色月粮半年而夜不收能深入虏营哨探得实或不幸被杀伤者宜厚加赏恤一禁骚扰言比者忻城伯祖征奉命遣祭比镇所通从下人无赖骚扰穷边又往岁朝鲜臣驺从甚烦糜费驲路而都司供张尤侈请重罚祖征以警其余得旨夺祖征禄米三月余悉如议
　　○甲戌
　　○升吏部验封司司郎中董传策为太仆寺少卿
　　○乙亥
　　○升都察院右佥都御史何维相为右副都御史协理院事
　　○改顺天府尹陈绍儒为太常寺少卿
　　○升礼科右给事中赵輄为南京大理寺右寺丞以以明年将行籍田礼  命工部修葺先农坛壝齐宫殿宇遣侍郎谭大初祭  后土司工之神
　　○升插箭岭守备指挥佥事胡懋功为署都指挥佥事充定州领军游击将军
　　○升赏大同宁边河获功官军麻柏等四十人
　　○丙子
　　○裁革倒马关军城口巡检司移曲阳管粮通判于紫荆从保定抚按官曹亨等奏也
　　○丁丑
　　○颁明年大统历于朝鲜琉球国中山王尚元遣使贡马匹方物宴赏如例
　　○广东巡抚都御史李祐奏七月中滴水村居民林肆等获漂流海贼张老者数人闻于碣石卫掌印指挥李守京巡捕指挥沈儞守京儞素贪执之索赂未林道乾余党二百余人乘夜入卫城夺老等去请守京等于法而海康塞把总王正中等督兵追剿残寇不能尽力以致贻患亦当并论得旨正中等戴罪杀贼守京等下巡按御史按问
　　○戊寅
　　○升国子监祭酒吕调阳为南京礼部侍郎
　　○升户科右给事中张卤兵科右给事中曹当勉刑科右给事中李台为左给事中卤礼科当勉本科台工科吏科给事中郑大经户科给事中庄国祯为右给事中人经本科国祯工科
　　○加山东布政司左布政使李豸俸一级豸以王亲不得推升京职时六年秋满抚按官奏其治责故优之
　　○裁革江西布政司织染局官吏饶州府景德镇添设通判余干县黄金埠巡检临江府检校瑞州府高安县洪城巡检司官吏吉安府永宁县主簿抚州府宜黄县乐安县各管粮主簿建昌府豊盈仓副使广昌县主簿九江府彭泽县峰山矶镇巡检黄土港河泊所官吏湖口县禁江峰山矶逆砂狭河泊所官南安府儒学训导一员赣州府赣州县长洛巡检司官吏弓兵赣县兴国石城瑞全捕盗主簿改抚州府临川县清远驲于县北为温家巡检司乐安县南平巡检司于崇仁县周坊为周坊巡检司
　　○升署都指挥佥事浙江临观把总耿宗道狭西文县守备杨弘举俱署都指挥佥事佥书都司事宗道永臣本省弘举广西
　　○己卯
　　○升光禄寺卿徐贡元为顺天府府尹
　　○户部覆漕运都御史张瀚总兵官李廷竹会议六事一漕法徵兑缓期有司军卫同罪今法但行于武弁而州县文职间以佐贰阘葺者塞责宜一体劾治毋得偏纵一苏松常嘉湖官家纳粮不赴水次每逼私兑宜遵例禁革一凡及三年将运官旌别淑慝送户兵二部会考举其最者超擢示劝一南京上下江造船二厂旧无上官督率事多废弛宜分属九江苏松兵备道兼理之一密云昌平边粮甚为运卒之累数年以来变革不常请如大同例发银预籴勿再分更一裁革遮洋分派南北诸卫事宜已经题覆当著之令申遵守得旨运官贤否惟以钱粮完欠为据如漂失挂欠数多纵有他长不得滥举余俱议行
　　○以久旱  命顺天府官祈雪
　　○庚辰  命镇守福建福兴泉漳及浙江金温等处总兵官戚继光充神机营副将  命分守南直隶苏松参将梁守愚充副总兵镇守江南
　　○升南京运粮把总指挥佥事巩世爵为署都指挥佥事湖广行都司事
　　大明穆宗庄皇帝实录
　大明穆宗庄皇帝实录卷之十五
　　隆庆元年十二月辛巳朔
　　○泰宁等三卫夷人右都督只儿挨等遣升合儿等二百余人贡马贺冬至莭宴赉如例
　　○户部请令两京九卿三品以上堂上官并各科道官博访才略过人忠诚任事可任诸边督抚兵备有司及熟知屯盐利毙堪清理盐屯之选者无论见任去任各举所止上请简用异时功罪并及举主
　　○上从之
　　○壬午  命詹事府掌府事吏部左侍郎学士潘晟干林院侍读学士掌院事诸大绶统纂修玉牒官
　　○升左春坊左谕德兼翰林院侍读王希烈为国子监祭酒
　　○河南布政司右参议谢廷莅以疾乞休许之廷莅四川富顺人始官吏科以建言谪外稍迁至浙江按察司佥事致仕至是起为河南参议引疾不拜吏部其行谊请以升秋归老焉
　　○工部左侍郎徐纲三年秩满诏荫其子文童为国子生兵部覆奏宣府等处秩防功罪得  旨赏总兵官马芳巡抚都御史冀练及参游等官袁世祴等银毙有差副总兵任勇革任回卫
　　○癸未
　　○升太常寺少卿赵锦为光禄寺卿
　　○免云南军民府及元谋县正官来朝以武定初改流官元谋猡南定故也
　　○甲申  慈孝献皇后忌辰
　　○奉先殿行祭礼
　　○升河南按察司佥事董文采为本布政右参议
　　○江西抚按任志凭等请裁革九江分巡佥事并于饶州兵备改湖西分巡兼理袁州兵备驻吉安并辖湖广参政柳桂浏阳等处兵部覆奏从之
　　○乙酉
　　○升左春坊左中允兼翰林院编修孙□□□千□右中坊右中允兼翰林院编修张四维俱左春坊左谕德兼翰林院侍读
　　○刑部覆户科都给事中魏时亮奏请令抚按官于所属词讼无论大小不得批发军职及异途小官问理守巡等官俱宜亲行听断有司等官亦务秉公讯决又农工方亟请暂止受词并释轻罪以便耕耨佐贰官如有违例擅受民词者罪之得旨近来司府官避事怠职其于讼词弗亲听理一概批委所属以故作毙多端百姓受害殊非  朝廷设官为民之意今后有蹈此者抚按官即指名民奏治
　　○尚衣太监高相等奏以物料不允乞如
　　○嘉靖十七年例增额召买工部执奏今诏书方务节省而相等首开糜费之端不宜听许得旨如部议
　　○丙戌  命分守镇番参将江廷佐充副总兵协守甘州
　　○调分守浙江温处参将吴国分守苏松山东领民兵参将杨余庆分守温处
　　○丁卯
　　○户科都给事中魏时亮言辽阳自罢海运转饷甚难乞稍通旧路于每岁季或大熟及荒之秋间一行之仍厉禁讥察非常则山东米粟留易既而两利万一岔河戒严而襟喉之地可无阻矣又□□□远前屯一路戍士困苦请镇武诸堡例月粮半给本色以示优恤  上从其言
　　○户部覆巡抚应天等处都御史林润条陈复粮额议改折折事谓省粮额俱以夏税秋粮马草为正赋差徭增编为杂派惟是苏松诸郡不分正杂而混徵之名曰平米其中如马役料价义役原非户部之加增如轻赍脚米户口盐钞亦非粮额之正数杂派渐□□夕当赋反累诚有如润所言者宜令遂项清查旧额所增之数通行造册送部以凭裁减至于两京各衙门俸银改折之议则当斟酌轻重事难尽从盖南京水陆四通米谷饶裕便于改折若一概施之北地有如运道告阻内鲜畜缓急之际何以为谋请将南京各衙门官吏人等月米及如嘉靖四十年以前积欠京储尽行改折每石七钱在北者量折十分之二每石一两若米贵仍复本色得旨允行
　　○戊子
　　○免百官蜡日宴
　　○论先年虏犯甘肃沙窝林山王子庄等处功罪及是年延缓宁夏捣巢功录原任  总督郭乾荫一子为国子生去任巡抚戴才遇缺起用赏参政李敏德千户张勋等各银毙有差令副总兵列承业戴罪杀贼自效参将白允中及游击刘霈等革任允中等仍下巡按御史逮问
　　○升吏科左给事中陈瓒为太常寺少卿
　　○升直隶淮安府知府传希挚为浙江按察司副使整饬淮杨海防直隶大名府同知傅霖为河南按察司佥事整饬归睢等处兵备
　　○礼部尚书兼翰林院学士高仪五上＜锍-釒＞乞休  上复优诏留之
　　○己丑
　　○吏科都给事王浩等言故礼部侍郎何塘理学纯臣宜加羙谥原任大学士夏言人品事业虽不可知至所论复套事未为过失其视曾铣均属无辜宜加雪宥大理寺卿朱廷立刑部侍郎詹浣鍜成夏言曾铣之狱宜追夺原职礼部覆议如其言  诏赐塘谥文定复言吏部尚书浣与廷立追夺原职
　　○以遗诏禄荫太仆寺卿杨最孙木为国子生
　　○庚寅
　　○巡抚宣府等处右佥都御史冀炼再上＜锍-釒＞引疾乞休不允
　　○辛卯
　　○升国子监司业万浩为右春坊右谕德掌南京翰林院事
　　○发银一万六千两昌平给军
　　○初兵科给事中严用和疑狭西巡抚杨巍清补屯军不实请下御史覆验至是巍覆奏平凉国原二卫共清出屯地三千七十八顷六十亩召补军士一千六十五人乞如科臣言以前后清补之数下御史复勘而靖虏庆阳河州等卫尚来清未补者宜申饬有司一休行之兵部覆奏  上是之仍令新任巡抚张祉率各兵备巡官亟将靖虏诸卫如法清补毋畏浮议致黎成绩命甘肃游击将军张翼充参将分守河州地方  命山西都司佥事署都指挥佥事邵良掌贵州都司事
　　○壬辰
　　○颜等卫夷人都指挥同知伯革等四十余人贡马朝贺
　　○赐宴币钞如例
　　○定国公徐延德率延德以加靖八年袭祖爵历左府佥书伸威营管操掌中府事被劾闲住至是卒赐祭葬如例
　　○总督京营戎政镇远侯愿寰会巡视科道官孙枝等考阅三大营将领优劣＜锍-釒＞名以闻得  旨把总苏奎等奖赏有差副将艾梓等兰励供职坐营官九皋等致任游击杨守承等调用毛恭等革任闲住
　　○癸巳
　　○起原任巡抚狭西都察院右副都御史戴才巡抚河南升狭西布政司右参议吴椿为广东按察司佥事副使巡视海道
　　○右春坊右谕德兼翰林院侍读丁士美乞假省亲许之
　　○工科都给事中魏时亮请汰锦衣卫军校及监局匠役冗滥者从之
　　○甲午
　　○世宗肃皇后小祥遣附马都尉许从诚祭告  永陵
　　○赐襄王厚频谥庄庆符王宾沽谥恭和京山王勤炫谥温惠汝阳王勤丞□火谥荣定
　　○辰刻有流星如盏大青白色自中天东行尾迹有光长二丈余
　　○乙未
　　○贞惠安和  景皇后忌辰遣都督佥事沉至祭  陵寝
　　○赐故户部尚书赠太子少保徐问谥庄裕刑部尚书吴山都察院右副都御史李一浣祭葬太常寺管国子监事吴正蒙给半葬
　　○升兵部车驾司郎中王彦民为狭西布政司右参议
　　○发银一十二万两备大同军需
　　○丙申  谕吏部朝觐官来朝  祖宗时不许各处营求于是尚书杨博等都御史王廷等给事王治等各上＜锍-釒＞请严行申  敕内外官有私相问馈五城御史以闻从之
　　○礼部类奏四方灾异请上  敬天法祖勤学亲贤深以佚欲为戒  上曰  上天示异理宜修省事门□豆  朕躬者自当加慎尔大小臣工其各秉忠君休国之心修举职业用图消弭以尽交修之义
　　○复设贵州永从县训导一员从抚按官庄拯王时举请也
　　○河南道监察御史刘罗□□近来屡奉特  旨考察外官率不待三年以致守令多乏员
　　○传舍今岁当开科取士请增其制额以补
　　○其外官当考察者密于有司而稍＜宀十见＞于方面下吏礼二部覆议从之
　　○以遗诏录荫故江西道监察御史经子忠周为国子生
　　○丁酉
　　○赠故刑部尚书蔡云程为太子少保赐祭葬
　　○贵州青山等十二长官司通把蔡志禄等来朝贡马给赏如例
　　○铸给居庸紫荆倒马三关通判关防
　　○夜大风黄尘四塞
　　○戊戌
　　○工部主事杨时乔陈时政言几之当慎者三日勤朝讲为修德之几亲裁章奏为出令之几听言能断为图事之几毙之最重者九曰治休怠弛曰法令数易曰赏罚冒滥曰纳鬻太多曰用度太繁曰庄场扰害曰习俗移靡曰士气卑弱曰论言□□虗浮势之偏重者三宦寺之权重于难制宗藩之禄重于难给边镇之威重于难振章下所司知之
　　○先是福达以广寇充斥议增设南＜氵粤＞参将一员兼统闽广兵舡驻大城所防剿巡抚涂泽民以为闽广所忧不在将少在所用不得其人宜如旧便又言闽中见言水陆诸将皆先任总兵戚继光所储选以后乞就本省升迁兵部覆奏从之  上谕户部查内库太仓粮出入数尚书马森奏太仓见存银一百三十万四千六百五十二两岁支官官俸银该一百三十五万有奇边饷二百三十六万有奇补发年例一百捌十二万有奇通计所出湏得银五百五十三万有奇以今数抵筭仅足三月京粮见存粮六百七十八方三千五百五十一石岁支官军月粮二百六十二万一千五百余石遇闰月又加二十二万余石以今数抵筭仅足二年有余窃惟积贮  天下大命故无三年之畜则曰国非其国今帑藏所积似此可谓匮乏之极矣平居无事尚难支推万一有不虞灾变供费浩繁计将安出今日催徵急矣摉括穷矣事例开矣四方之民力竭矣各处库藏空矣势时至此即鬼运神输亦虽为谋臣愚以为生财未若节财多取不如俭用恭惟  皇上登极首诏锐意省节止土木之工罢珍宝之市损无益之费损不急之官其一念节俭
　　○天下固以喁喁然歌诵盛德兹复稽帑藏出入大数忧深虏远之心更出寻常万万臣切以为  皇上兴念及此国家之福也然书有之曰慎乃俭德惟怀永图夫俭美德也慎之诚是也而必曰惟怀永图盖俱夫俭德之不终也伏愿上计国储之匮乏下恤民生之艰难视银数之少若此则百金之费必思所以措之视粮数之少若则此九年之蓄必思何以致之持守此心始终不变由  朝廷以及百官由百官以及万民共成恭俭之化渐至殷富之盛则一切权宜擦括可以勿行而  皇上忧国爱民之心亦当少慰＜锍-釒＞入  上手诏曰帑藏之积何乃缺乏致此  朕于一切用度十分省减正供之外未赏妄费分毫尔等尚当悉心措处以济国用森覆奏臣查  祖宗旧制河淮而南以四百万供京师河淮以北以八百万供边境一岁之入足以供一岁之用边境固未尝求助于京师京师亦不烦摉  天下后因边庭多事之费渐繁一变而有客兵之年例再变而有主兵之年例然其初正三五十万耳迩来渐增至二百三十余万屯田十亏其七八盐法十折其四五民运十逋其二三悉以年例补之在各边则士马不加于昔而所费则几倍于先在太仓则输纳不益于前而所出则几倍于蕉如是则边境安得不告急而京师安得不告匮加以改元  诏蠲其半故今日缺乏视往岁尤甚焉昨本部两＜锍-釒＞议处以为筭及锱铢然东摉西括不过为目前之计而于国家之大体民之元气未暇深虑乃今复蒙明  旨责令臣等悉心措处敢不益殚心力仰纡宵旰之忧但今时诎穴□□臣等闻见有限宜乘此  朝觐之期广集众思令各臣所见采纳施行报可
　　○己亥
　　○升吏科右给事中郑大经为本科左给事中兵科给事中陈行健礼科给事中管大勋俱为右给事中齐户科之垣礼科行徤兵科大勋刑科
　　○吏科都给事中王治＜锍-釒＞陈饬吏治三事一定等则以办才贤欲以三等九则评论方面有司官上三则以处怀奇蕴醇器识远大才守超然事功显盛者中三则以处心术不坏才守可观职务修举者下三则以处才守平常存留供职及纸疪相半难以遽弃者二公论劾以一事休言臣先议有司贪酷遗奸请同方面官论拾而部覆许科道各单＜锍-釒＞论劾不必会同弟恐章＜锍-釒＞滋烦渎扰  圣听且各衽己见摘伤必多故不若科道会同品题归一劾其甚者得数人不为多三二人不为少虽无亦不为缺不必纷纷弹击令善类过生危疑也三修实政以图治安言屯田盐法计议大臣整理然其事亦必责成于司府州县屯盐专官今各官俱以应朝至请令悉陈所见条议上请付之所司采择施行他如防边治水诸重大事情部臣各以职掌采访亦如之部覆皆如其言惟贤能官分为九则嫌于太繁宜以上中下三等为限而限官紏勘则以属之吏科河南道报可
　　○以统领保河民兵游击将军都指挥使王孟夏湖广行都司署都指挥佥事孙绍先俱充参将孟夏分守镇番绍先统领山东民兵升狭西汉中守备指挥佥事王云为署都指挥佥事充甘肃游击将军
　　○辛丑
　　○狭西道御史周希旦刻奏太常寺少卿邢守庭必职得  旨调南京用
　　○壬寅
　　○礼部奏各王府及大臣辍朝一日沧州盐山县县丞王邦直应诏陈十事一减赋役以拈流移二实仓廪以备凶荒三戒有司以去奢儧四清驿递以革冒滥五禁势豪以除横暴六正仕途以塞奔兢七重功□□青以明考课八慎作餋以剔繁冗九严简练以修武备十振纪纲以励风俗  上以其言多切时葬  令该部勘议以闻勿以官卑废言
　　○工部以岁办惜薪司白炭例应千万斤今定为府三部七之则仍各减黑炭之数以补其值从之
　　○癸卯
　　○吏科都给事中王治等言项言在外举劾间有异同夫异同之□□赤均而其故不一有刚柔通执嗜好支离者有操笔矣公误于采访者有入境不久急行履错者有一人宜于此或不宜于彼两地抚按各采风谨而实言者有一人或始勤终怠或先放后歛抚按各述知见而元隐者有望孚于积久不容终抑者有过彰于去后不容络庇者有希恩作好者有狥私作恶者有中元定见随人嚬叹者有伸枉斥伟以扶公道者其公私故误之间大不侔矣若台概以异固得罪恐将来司品题者人人自嫌莫敢持论乞  敕该部从公评议稍＜宀十见＞文法如其言虽予盾心本元他者不得坐狥情谬妄之罪吏部覆请从之
　　○以户部右侍郎刘自强三考考满荫其子懋武为国子生
　　○镇守延绥总兵官赵奇上边议五事一以套虏猖獗本镇兵马寡弱不堪战请于各城营堡及延庆二郡州县不分军民人户每三丁五丁内抽一人充补一量增镇城草价每月与银六钱一请如宣大例以京运马价十二两全付军士易马一乞工部给造军器诸费一遣大臣行边以压服人心兵部覆奏阃外之事责在总督不必更遣大臣余四事下督抚官详议从之
　　○徽州齐云山道士金元请进经＜锍-釒＞斋意  上恶之下巡按御史问
　　○甲辰
　　○礼部尚书高仪＜锍-釒＞言臣半岁之间以疾请告者屡矣然而乞去不去被留则留复留复告至再至三非惟渎扰  宸聦抑且有乖群听臣进退之迹周章若此其情岂己得己哉幸赐＜弓攵＞归以全晚节  上仍不允
　　○己巳
　　○升吏部稽勋司郎中张翀为太常寺少卿
　　○复故太子少保吏部尚书万镗提督鴈门等关兼巡抚山西都察院右副都御史江潮贵州道监察御史郭弘河南道监察御史王时柯刑部湖广司郎中胡琏兵部武库司主事余祯官仍加赠镗太子太保潮兵部左侍郎俱赐祭葬琏太常寺少卿弘化时柯祯俱光禄寺少卿诸臣皆世宗朝建言得罪者镗以进谏百花酒为赵文华诬奏礻□鬼职潮以勘问妖犯李福达劾奏武定侯郭郧罢弘化以谏采木采珠削藉时柯琏祯以议大礼廷杖下狱琏祯杖死时柯编伍至是江西抚按任士凭苏朝宗奉遗  诏＜锍-釒＞名上之故有是命
　　○升守备居庸八达岭地方署都指挥佥事王世卿为署都指挥佥事充统领保河民兵游击将军
　　○刑部都察院上九月中虏寇蓟镇诸臣功罪状升赏黜罚有差始虏攻界岭口入罗汉洞时七路分守诸将都司吴光礻□若等俱无御之者而守墙军亦遁去以故虏得溃墙入进蹂昌黎抚宁乐亭卢龙间其所杀掠焚火□□不可胜计游骑至于滦河京师震动虏入已三日总兵官李世忠始率宁夏副总兵杨祯延绥游击张臣辽东游击王有臣钱胜等东援至时虏已退遁李家庄世忠猝于虏遇为虏所围偶一贼突出驰我营中火器殪勇气少挫而总督刘焘巡抚耿随卿亦督发诸将追袭辽东总兵王治道率参将王忻等入关巢应虏见我兵四集始角□羊围北去欲从旧路出边知有备乃折而东我兵追至平山营选锋前进辽东巡抚魏学曾亦入驻山海关遣参将李成梁游击郎得功率兵于治道会虏遂由义院口出会天大雾迷失道堕捧捶崖中人马相枕藉死者甚众诸军争取虏手效功而世忠所上虏首多伪者至是御史按验云实七百二十有余级具以状闻法司会吏兵二部议覆焘于随卿职司既有分总信地又有东西罪难概论世忠既不能固手又诈冒首功罪难轻贷其余将吏各分别功罪上请  上初怒欲尽诛领兵诸将吏既以其颇有斩获功乃降焘二级听用黜随卿为民世忠发戍光裕等下御史按问升诸有功治道署都督同知学曾右副都御史参将罗瑞董一元游击张臣郎得功尚智各二级赵臣等各一级仍各赉以金币
　　○丁未
　　○四川酉阳宣抚司贵州凯里安抚司各遣人朝贡马赏赉如例
　　○戊辰以
　　○大祫祭告
　　○大庙
　　○祧庙遣附马都尉邬景和许从诚各行礼  命大宁都司署都指挥署都指挥佥事俞承先掌本都司事
　　○升湖广彬桂守备指挥同知陈学易为署都指挥佥事佥书河南都司事
　　○己酉
　　○立春节顺天府官进春  上御皇极殿受之百官五拜三叩头礼免百官宴  命南京工部修葺  孝陵殿宇并寿春立王坆
　　○庚戌
　　○岁暮行大祫礼于  太庙遣太常寺祭
　　○太岁月将之神
　　○以明日止旦遣宁阳侯陈维藩怀柔伯施嵩襄城伯李应臣德平伯李铭分祭  长陵  献陵  景陵  裕陵  茂陵  泰陵  康陵
　　○永陵指挥佥事邵辅祭  景皇帝陵寝指挥佥事蔡继祖祭  孝懿皇后中官祭  恭让庄皇后废后吴氏指挥同知陈书祭  哀冲  庄敬一太子各陵园
　　○是岁天下户口田赋之数户一千万八千八百五口六千二百五十三万七千四百一十九田四百六十七万七千七百五十顷一十一亩有奇钱粮除蠲免外米一千三百九万八十六百九石有奇麦二百三十二万三百一十三石有奇丝三万六千九百四十三斤有绵一十九万二千九百三十七两有奇绢一十六万一百九十九疋有奇绵花绒一十二万三千三百一十四斤有奇布三十一万二千八百四十五疋有奇折色钞四百七十九万八千一锭有奇杂课钞二十九万三千三百八十六锭有奇米三万六百七十二石五升有奇银一万四千六百四十七两七钱有奇盐课盐二百三十二万七千二百九引有奇盐钞折银三万四千二百二十两六钱有奇盐课银六十三万四千二百一十七两九钱有奇茶课茶二十九万一千八百八斤有奇屯田子粒一百八十六万四千三百六十九石七斗有奇屯牧地银二万四千一百一十六两有奇年例金一千两水银一百一十四斤八两朱砂二十三斤四两漕运实米三百五十二万二千九百八十二石三斗各处运纳粮五百一十八万三千二十一石有奇本年奉  诏咸免天下田粮九百九万八千六百九十石有奇
　　大明穆宗庄皇帝实录卷之十五
　大明穆宗庄皇帝实录卷之十六
　　隆庆二年正月辛亥朔  上行拜天礼于宫中谒  奉天殿  世宗皇帝几筵  弘孝  神霄二殿毕出御皇极殿文武群臣及朝  觐官四夷贡使行庆  贺礼免宣表免命妇朝  贺免百官宴赐节钱钞
　　○直隶巡按御史顾廷对条陈六事一治贪墨言近来贪墨有司虽有提问追赃之例而罚止纳赎所追不及什二俾得餍饱以去故贪者不止宜及诸司朝觐时申明国初贪吏之律察其赃迹尤著者一二辈执赴法司从重究治一酌铨除言州县正官于民最亲近以岁贡选除者率多昏耄阘茸旋以不职罢去宜于大选时拣其才力尚壮可任州县者更以文艺参之则选授不滥一慎迁代言今州县正官以行取升迁去任者多经岁不补假摄之际因缘为奸自今宜随时补选即行取升迁必得代乃去则新故相承不失久任之遗去一议兵饷言山东河南等处岁调防秋民兵六千人骑兵人给银四十两步兵二十四两所在骚扰而莫能用命宜行革罢徵其银角□羊边以备召募一清国税言各关税课不益其弊有三姑息者避谤怨闇弱者滋侵渔近腻者多污染今欲清税课莫若更易部臣敕巡按御史总理轮委府推官一员验收一季一易则夙弊尽革常课可以渐增一查班银言近时承差吏农待缺者率纳班银听其回籍计真定一府岁不下六千余两河南一省岁不下万余其他可以例见而有司不行申报乾没其中请行御史立法清查岁终角□羊部以佐度支之费  上览之
　　○贪官止于罢黜诚不足示惩今次考察诸司赃多迹著者部院列其罪状奏请处治其余下所司议闻
　　○壬子以水灾诏湖广江陵公安石首监利革容五县南粮俱改折
　　○癸丑  宣宗章皇帝忌辰  奉先殿行祭礼遣武定侯郭大诚祭  景陵
　　○改宣府游击将军署都指挥佥事尚智于蓟州标兵营命原任遵化游击将军署都指挥佥事李信署石门寨参将事
　　○虏酋宾免台吉等以千余骑入掠靖虏城白草原等处杀官军六十七人
　　○甲寅金星昼见
　　○乙卯诏复四川按察司副使叶应乾原职致仕仍给赏赉以巡按御史论其任内讨贼功也
　　○丙辰内官监太监李芳等请停徵近年加增白熟细粳米四千五百石白青盐三万斤隆庆二年以后岁派止照成化弘治间事例米一万一千五百石盐十三万斤令所司办纳  上嘉其节费惠民从之
　　○贵州宣慰司土舍安国亨遣土目安和等播州宣慰使杨烈遣土目赵士贤等各来朝贡马宴赉如例
　　○山西太原府地震有声
　　○戊午孟春享  太庙先是  上已命成国公朱希忠代行礼官请  上亲祭不允于是大学士徐阶等＜锍-釒＞言祭祀国家之大礼春祭四时之首禋在  皇上必躬奉祼将而后为孝为敬在  祖宗列圣亦必得  皇上之躬亲对越而后来格来歆故孔子曰吾不与祭和不祭自非有甚不得已之事未有可以遣官代行者易曰萃亨王假有庙言萃聚精神总摄众志之道莫大乎宗庙也仰惟  皇上当万国来王之初朝觐官吏会试举人四夷朝使咸集阙下正宜致谨  庙享以萃合天下之心而乃无故遣代恐非所谓萃之道也且自宫至庙其路不远奠献有数其礼不繁  皇上躬一奉行劳亦不甚夫以  宗庙大礼虽劳且不当避况非甚劳者乎臣等谨披沥上请惟  圣明鉴允仍亲诣  太庙行礼  上乃从之
　　○遣太常寺官祭太岁月将之神
　　○遣中官祭司户之神
　　○礼科给事中张卤等请及今天下诸司入觐时按行  祖宗故事果有廉能卓异者特赐宴赉以风励人心即一省得数人不为过即数省得一人不为疏无论藩臬守令及佐贰以下皆＜锍-釒＞名上请吏部覆言洪武永乐间官多久任政迹已成众论已归故宴赉之典行而与者无愧色不与者无异议其后官不久任名不称实故天顺弘治中间一举行旋复报罢以今较昔又大不侔宴赉之举未可轻议第择其屡经荐举允惬舆情者如正德十四年例行抚按给赏彩叚羊酒以示奖劝从之
　　○庚申发太仓银一万五千两于永平镇充入援军马刍饷
　　○礼科给事中张卤请加故都御史何瑭谥号及给事中张汉卿郑一鹏赠官因言  先朝建言得罪及应得恤典诸臣事久时移搜核未遍宜趣抚按及提学官采访奏闻其诸陈乞者一切报罢于是礼部覆言诸臣中固有进退光明始终一致仕者亦有因人成事因事见斥及退居之后肆情妄作晚节不终其为人品难以概论设不稍为区别则朝廷励世之典遂为臣下市恩之私其何以劝天下后世请申饬所司从公体访分别等第行谊卓越心术纯正见重乡评者为上谨守廉隅人无疵议者次之罔利营私败名丧节者为下各指陈实迹毋狥私情即有滥举者参将如法  上是之
　　○辛酉  孝恪皇太后忌辰  神霄殿行祭礼遣庆都伯杜继宗祭  永陵
　　○吏科左给事中郑大经等劾奏山东暂署京粮青州府通判邵铉侵盗公储罪状又言河南京粮亦有布政司官总理自今有迁调它故即令兼摄毋輙委通判等官则事权重而弊源可窒户部覆奏从之
　　○壬戌吏部都察院考察方面官素行不谨左布政使万衣等贪副使张天复等酷参议张冕才力不及副使金浙等老疾副使徐惟贤等及府州县官杂职凡千六百六员得旨罢斥致仕降调俱如例吏部又言贪吏剥民肥己罪止罢黜不足示惩故言官＜锍-釒＞陈其弊而  皇上特降明旨臣等详核论奏如副使张天复等知县汪尧仁等赃迹尤著宜令所司逮问如法以为贪墨之戒从之
　　○兵部左侍郎吴桂芳以疾乞休得旨准回籍调理
　　○巡抚顺天都御史刘应节等以永平西门直抵海口至天津凡五百余里可通漕议令永平通判及指挥等官募诸县民习知海道者与俱赴天津领运仍同原运官军驾海舟出大洋至纪各庄更小舟运至永平仓其造船及水夫诸雇募转般之费取诸漕粮轻赍及仓粟之余者户部覆言故事独蓟镇有遮洋总而无永平海运今驱漕卒冒不测之险于计不便即如抚臣等言请以山东河南额派蓟镇漕粮分拨折色十万石俱改本色运至天津交兑永平通判指挥等官径自领运不必同原运官军其沿途转般入仓工费皆如漕＜矢见＞扣给以原拨永平民运及太仓所发年例如＜锍-釒＞抵还蓟州  上从部议
　　○诏革正一真人名号夺其印张氏自东汉建武中张道陵以修炼符水术起传数世有张鲁者即史称五斗米贼也号能摄役鬼物愚民神而事之鲁之子元忠即道陵炼丹处设坛授法唐会昌间始赐名真仙观宋大中祥符间王钦若奏改为上清观元至正中始封正一教主真人主领符箓事国朝因令承袭传至嗣孙张永绪以淫纵闻术益□□冉衣□永绪死无嗣江西守臣因言张氏职名赐印不载典制且隐税逃役公行吞噬无功于世有害于民宜永为裁革礼部覆如守臣言请革其封号止以裔孙张国祥为上清观提点铸给提点印  上从之
　　○癸亥礼部尚书高仪等复上＜锍-釒＞请立东宫乃引宣德成化弘治间册立  皇子皆二龄六龄事例为据言  皇上笃生元嗣已踰六龄主鬯得人臣民欢戴早建豫养宜在此时必册立之仪既行则教养之道可举惟  皇上早从众心择日行礼寔  宗社万年无疆之休＜锍-釒＞入  上乃许之命择日具仪以闻
　　○甲子给事中孙枝言协理戎政大臣今未及一载而更代者五人即超世之才不能于旬月间指挥训练整齐约束使将士服习宜审择其人即不能久任亦必假以岁月令得从容展布毋数迁易以增烦扰吏部覆议从之
　　○乙丑上元节免百官宴赐节钱钞
　　○  上以生辰大庆加恩辅臣及旧讲官大学士徐阶荫一子为尚宝司司丞李春芳加兼太子太师建极殿大学士食正一品俸陈以勤少傅兼太子太傅张居正少保兼太子太保各赐衣一袭吏部右侍郎兼翰林院学士殷士儋升礼部尚书仍掌詹事府事阶等各具＜锍-釒＞辞免  上俱优诏褒答不允
　　○丙寅升山西布政使司右布政使杨挺高广东布政使司右布政使熊汝达为左布政使挺高河南汝达仍广东
　　○升山西按察司副使徐爌为山西行太仆寺卿直隶顺德府知府徐衍祚为两淮都转运盐使司运使山东布政使司右参议乔应光福建漳州府知府唐九德建宁府知府朱奎俱按察司副使应光山东九德福建奎云南
　　○四川越隽等卫长官司遣土目李春等来朝贡马宴赏如例
　　○升靖虏守备指挥使杨鳌为署都指挥佥事充固原游击将军
　　○丁卯  英宗睿皇帝忌辰  奉先殿行祭礼遣怀远侯常文济祭  裕陵
　　○戊辰吏部左侍郎兼翰林院学士掌詹事府事潘晟再＜锍-釒＞乞休  上不允令供职如故
　　○升工科都给事中冯成能为布政使司右参政狭西道御史韩君恩贵州道御史陈万言光禄寺少卿尹乐舜俱按察司副使成能湖广君恩浙江万言江西乐舜四川户科给事中王谟江西道御史苏朝宗俱布政使司右参议谟湖广朝宗山东工科给事中庄国祯广东道御史李惟观贵州道御史张应亮河南道御史吴学诗俱按察司佥事国祯浙江惟观湖广应亮学诗俱四川
　　○兵部覆蓟辽督抚官曹邦辅刘应节条议边事一蓟镇山险以一二人守数垛口间有踰越则余皆瓦角□羊宜令诸将乘障而守即虏入列阵拒战仍预屯战兵以备救援一怀柔县民不习兵难与共守宜增设守备一员管领民快百名于防秋时量拨班军一千人属之以备战守一造车二百余辆置火器其中以备两营之用一筑土堤于各区水口用防冲决一发太仆寺马千五百匹为春防之用一本镇累经虏马蹂躏林木萧疏宜多树易生之木以固重险命如议行
　　○升大同弘赐堡守备指挥佥事白添福为署都指挥佥事充宣府入卫游击将军
　　○狭西按察司副使姜子羔言入觐官各有道里费及馈遗私赍宜令进献羡余以佐国计布政司官银三百两按察司官二百苑马行太仆二寺官一百运司及府正官二百五十佐贰官一百州县正官二百佐贰官五十首领及边远者量进＜锍-釒＞入  上曰进献非事体朝廷亦不藉此足用不许第以诸司路费皆取诸民令御史查照原给银数追收贮库自后进表朝觐官更不得派给累民
　　○己巳升云南按察司按察使陈应和山西按察司按察使李逢时广东按察司按察使薛天华俱布政使司右布政使应和河南逢时山西天华广东四川按察司副使金立敬山西按察司副使孙一正狭西按察司副使朱袗俱左参政山西按察司副使陈瑞两浙都转运盐使司运使桂嘉孝俱右参政广东道御史李复聘按察司佥事立敬瑞俱河南一正山西袗云南嘉孝广东复聘四川
　　○吏科都给事中王治御史陈于阶等以遵例拾遗劾奏布政使程珤陈天资副使阎光潜包柽芳知府周思久陆柬伍典不职当罢吏部议令光潜闲住天资珤致仕柬柽芳思久典俱降一级用从之
　　○故事册立  东宫次日百官上表称贺毕即诣文华殿上笺贺  皇太子典玺官陈设  太子座于殿中自嘉靖十五年殿易黄瓦及  上御经筵已设宝座正中于是礼部以  皇太子受贺不当复设座殿内乃请  上裁  上命设于文华殿东廊西向
　　○发太仓库银十万两为山西三关兵饷
　　○兵部覆浙江抚按官赵孔昭等奏浙江水陆官兵应革者八千人岁减兵饷银一十四万余两止徵银二十二万两有奇以给存留官兵又宁波既设海道副使兵备事可以兼摄其绍兴兵备可省令宁绍台分守参议移驻绍兴台州兵备佥事兼分巡三府至于宁绍台参将各防御信地仍听总兵官居中调度  上皆从之
　　○庚午升四川夔州府知府许宗镒山东登州府知府李凤为按察司副使宗镒广东凤贵州湖广按察司佥事曹栋刑部署郎中周聚星俱布政使司右参议栋广西聚星贵州
　　○广东抚按官李佑王同道以该省用兵奏留应角□羊户部盐引纸价事例铁税路引柴马俸廪寺田酒税驿传富户等银七万三千余两以佐军费户部覆言广东素有番舶之利而盐课又遍行广西及湖广之衡永江西之南赣袁吉且各府桥税不下万金而漏报者多官取其一私得其九即盐课引目三四年间不赴南京户部刷给其它可知所司不为清理而欲取常供以充兵饷非计也请量留事例盐引铁税路引缺官柴马俸廪等银一万六千九百余两与浙江等处旧逋余悉角□羊京如故  上是部议并以盐课桥税二事属佑查核有势豪阻挠奸□作弊者具以闻
　　○命定西侯蒋佑掌右军都督府事宁夏左参将署都指挥佥事郑印充右副总兵分守凉州山东都司佥书署都指挥佥事黎思后掌浙江都司事
　　○山西督抚官陈其学杨巍条上边防三事一严修守谓各郡县城堡宜修筑高厚令居民编为保甲且练且守二设将领谓太原参将宜仍驻内地汾州宜增设参将一员统兵三千居之至防秋则移驻石州拒守要害三实内地谓山西恃大同为藩篱故有扣角□羊大同班银今虏频年深入藩篱无所复恃而角□羊银如故山西原额军士七万有奇今不追补逋逃而别加召募令州县有勇士之徭卫所有壮士之役又山西与蓟州同为边镇而岁出义兵银五万输之蓟州北皆滋浮费以事无用宜裁省＜锍-釒＞下兵部以蓟镇有急义兵银不当遂罢请下蓟镇总督议处其他皆可施行  上从之
　　○辛未复故浙江绍兴府知府黄绾原职赠太常寺少卿绾为刑部主事时尝谏  武宗南巡廷跪五日嘉靖初以劾奏给事中陈洸忤大学士桂萼萼既摄刑部事尽反洸狱奏逮绾瘐死狱中至是以遗诏恤录乃有是命
　　○升江西按察司按察使张柱为布政使司右布政使湖广德安府知府远随直隶保定府知府张烈文狭西平凉府知府祁天叙浙江布政使司右参议劳堪俱按察司副使刑部署郎中杨修按察司佥事柱江西随烈文俱山西天叙狭西堪四川修云南调湖广按察司副使秦淦于贵州提调学校升广东惠州府知府张存义为两浙都转运盐使司运使
　　○令刑部左侍郎樊深致仕先是深以通政使起用升今职御史王廷瞻劾其＜衷-中由＞庸不堪法纪重任吏部覆深前以奏劾逆鸾有强直名而年已衰暮当令致仕从之
　　○以凤阳南山贼杀镇抚张希贤革留守司佥书署都指挥佥事郭云职夺副留守等官耿仁等俸仍令戴罪杀贼
　　○壬申礼科给事中张卤条陈科场事宜一曰严关防二曰核供应三曰正文体四曰广制额河南道御史王好问亦言号舍怀挟代替透漏等四弊礼部覆奏  上曰奸弊不祛何以得真才监试御史其尽心严察不得宽纵
　　○癸酉  万寿圣节  上御皇极门文武群臣致嗣称贺不宣表
　　○免命妇朝贺
　　○免百官宴赐节钱钞
　　○遣英国公张溶玉田伯蒋荣彭城伯张熊固安伯陈景行分祭  长陵  献陵  景陵  裕陵  茂陵  泰陵  康陵  永陵锦衣卫指挥佥事王顶祭  景皇帝陵寝中官祭  恭让章皇后指挥佥事包琦祭  孝懿皇后各陵园
　　○朝鲜国署国事李耳□公遣陪臣柳景深贡马及方物四川乌撒军民府土舍安承祖贵州宣慰司土舍宋一清广西南丹等州土目族莫怀等贡马各入贺宴赉如例
　　○甲戌礼部上册立  东宫仪注一前期一日遣官祭告  天地  宗庙  社稷至日早  上亲告  奉先殿及  世宗皇帝几筵殿  弘孝殿  神霄殿俱用祝文祭品如常仪一前期鸿胪寺设节册宝案于皇极殿内册东宝西节居中设彩舆于丹墀东教坊司设中和韶乐及大乐是日早锦衣卫设卤簿驾  上具皮弁服御中极殿执事官行礼毕鸿胪寺官奏请升殿导驾官前导  上升座作堂下乐鸣鞭文武百官具朝服行叩头礼左右侍班引礼引正副使入就拜位赞四拜传制官跪奏传制俯伏兴执事官举节册宝案由殿左门出置御道  传制官由左门出称有制赞正副使跪制曰隆庆二年三月十一日立  皇子为  皇太子命卿等持节行礼  四拜礼毕执事官举节册宝置于彩舆中锦衣卫官校举舆黄盖遮送至会极门外正副使北向立内官捧节册宝由正门入至文华门内侍引  皇太子出迎至文华殿内官以节册宝置于案  皇太子就拜位内赞赞四拜赞宣册赞跪宣册内官取册立宣讫赞授册捧册内官以册授  皇太子  皇太子受讫以册授内侍内侍跪受立于西赞授宝捧宝内官授宝如授册之仪替四拜礼毕内官持节由正门出至会极门外以节授正副使报礼毕正副使得报持节复命一颁诏候册命起行鸿胪寺官即设诏案于皇极殿中唱颁诏翰林院官以诏授礼部官置于按奉迎至承天门开读如常仪一谒告礼是日  皇太子受册宝毕内侍引诣  奉先殿及  世宗皇帝几筵殿  弘孝殿  神霄殿谒告俱如常仪一谢恩礼是日  皇太子谒告毕内侍引  皇太子诣  上位前  皇后前各行八拜礼又诣  皇贵妃前行八拜礼毕回宫一次日文武百官具朝服上表称贺陈设如常仪  上具衮冕御中极殿执事官行五拜叩头礼毕鸿胪寺官奏请升殿导驾官前导  上升座作堂下乐鸣鞭文武百官先行四拜礼赞进表表文不宣又行四拜礼鸣鞭  驾兴一同日文武百官上表毕进笺庆贺  皇太子前期内侍官于文华殿东廊朝西设  皇太子座鸿胪寺设笺案于东廊外至日锦衣卫设仪仗教坊司设大乐百官具朝服诣文华门外北向立俟  皇太子出升座作乐赞进笺笺文不宣赞四拜礼毕  皇太子还宫
　　○乙亥  孝静毅皇后忌辰  奉先殿行祭礼遣豊城侯李儒祭  康陵
　　○丙子升福建布政使司右布政使刘佃为湖广左布政使江西右参政殷迈狭西左参政梁梦龙江西左参政陈善俱按察司按察使迈本省梦龙山西善广东四川按察司副使陈道基为广西布政使司左参政河南南阳府知府徐学谟湖广衡州府知府张一霁俱按察司副使学谟湖广一霁狭西贵州石阡府知府周望为狭西行太仆寺少卿
　　○命宁夏游击将军署都指挥佥事萧文奎金山游击将军署都指挥佥事车梁俱充参将文奎分守宁夏西路梁分守温处
　　○兵部覆御史周弘祖陈边防五事一营兵选愞徒寄空籍当事者稍加清理辄以飞语中之以故辍止宜简任戎政大臣殚心经画勿畏浮言仍将协理大臣久任诸边有警即调营兵与内外夹击一今日之患不在无将而在将多将多则兵散兵散则权分自古忌之矣今即不可骤并亦宜定其职守使不得推避其论功议罪皆重武臣而督抚兵备之臣次之仍宜礼遇将臣少假事权以作其死绥之志一迩来报功大都贿求势请及将领失事又多营脱是以武夫率不用命宜信赏必罚用惩积弊一中国亡命往往为虏乡导宜令诸边召寘麾下使有所藉赖得其死力一虏不可力屈而可计取彼空穴而出五率猛士从间道捣之彼惰而归吾画示弱而宵劫之彼遣骑肆掠吾迹其所往伏而歼之惟在克捷不论首功从之
　　○丁丑刑部侍郎洪朝选等廷劾天下来朝考察存留官员不职请加逮问诏宥之令回任用心干理在外者仍移文示之
　　○都察院言顺天府钱粮宜照各省例并属巡按顺天御史会同所遣科官查盘毋复别遣从之
　　○升河南按察司佥事邵梦麟为浙江布政使司右参议
　　○两广督抚等官谭纶等言广东岑冈巢贼江月照等招抚初定宜亟为安集因条陈善后事宜一修复防守军兵谓和平县乌虎镇与岑冈为邻故有隘兵防御今渐废不振请查复原额慎简将官统领弹压之一编立党正保甲谓岑冈上下陵地近高沙诸巢势成犄角遂为逋逃薮宜将近抚新民严立保甲以消意外之变从之
　　○西番鲁班等七寺剌麻番僧劄石领占等三十余人贡马及方物宴赉如例
　　○大风扬尘四塞
　　○戊寅升福建按察司按察使刘子兴为本布政使司右布政使山西按察司副使曹金为江西布政使司左参政湖广武昌府知府黄弘宇为四川按察司副使
　　○改户部右侍郎万士和为礼部右侍郎巡抚南赣兵部右侍郎兼都察院右佥都御史吴百朋为南京兵部右侍郎原任南京光禄寺少卿丘有嵓为光禄寺少卿
　　○蓟辽总督曹邦辅欲令昌平永安巩华标兵四营军粮皆穵运近地免其赴京关支其行粮七合五勺宜增为一升五合顺天巡抚刘应节欲以昌平怀柔顺义密云三河蓟州玉田平谷豊润遵化迁安抚宁卢龙昌黎各州县改为卫所惟间设一二府佐官约束之又言边防宿蠹大者有五道路间关仓廒隔远军士所支十无六七边地物价踊贵虽折色不能当本色之半此支粮难也养马折银岁不过八九钱而马死责偿或四五两此养马难也原发抚夷银仅数十金耳而费至数千乃克军粮以助之军粮不足继以樵采樵采不足继以私家之银此抚夷难也行边之使相望于道所役者边军所乘者战马所食者军饷既不能厚又从而削之此迎送难也武弁类多贪墨而文法之吏往往绳之太过其势不得不曲意迎承以干荐达虽厮养陪台皆过为款遇其所供亿皆出军士此科歛难也凡此五难诸边有之而蓟镇为甚宜下所司悉心计处于是户部请以应节言下督抚诸臣熟计兴革月粮本色当视米之贵贱无使公私交困其改郡县为卫所事不可行  上如部议
　　○福建抚按涂泽民王宗载以兵事未戢请再留本省角□羊京钱粮备用户部覆议以屯折银一万九千三百两事例赃罚银一二万两听留余俱徵角□羊如故从之
　　○巡按广东御史王同道以广东群盗纷起海寇曾一本林道乾等尤肆猖獗乃劾奏参将魏宗瀚王如澄等逗兵玩寇请治其罪仍饬督抚诸臣勉策后勋  上命夺宗瀚等职令戴罪剿贼仍命抚臣李佑等严督诸将亟为擒获以靖地方
　　○命石塘岭参将署都指挥佥事孙桓充副总兵仍管参将事
　　○己卯  中宫千秋节免命妇朝贺
　　○铸给松江府青浦管粮通判关防
　　○复故都察院右佥都御史陈燿原职初燿巡抚大同以失事与总督郭宗皋俱徵下狱谪戍边燿寻卒时宗皋已复官燿子以例请吏部议覆从之
　　○赠南京通政使司右参议徐学诗为大理寺少卿学诗以建言得罪起用未至官卒乃有是命
　　○复都察院右佥都御史蒋宗鲁原职致仕从其子行人思孝以恩诏请也
　　○以兵部尚书郭乾前总督三边功荫其孙茂熙国子生恤录故兵部右侍郎杨守谦荫其子汝浤国子生
　　○吏科给事中石星言天下之治不日进则日退人君之心不日强则日偷臣窃见  陛下入春以来  天颜渐癯视朝渐稀章奏频阁淫游屡肆用是不避斧钺条上六事一曰养  圣躬夫人主一身  祖宗之所付托臣民之所瞻戴关系至重不可不养然养之之道以节饮食寡嗜欲为要臣见  陛下清心寡欲渐不如初试以鳌山一事推之夫为鳌山之乐则必纵长夜之饮纵长夜之饮则必耽声色之欲语曰皓齿蛾眉命曰伐性之斧甘脆肥醲命曰腐肠之药  陛下傥不亟戒万一起居失调  圣躬亏损悔将奚及今鳌山之事既不可追酒色之害实当深警二曰讲  圣学夫人君者睿智特达虽由天纵启迪开导必资问学我朝  祖宗经筵日讲每以二月盖春气融和则进修为易今经筵一事虽屡经言官请行未见慨然俞允窃恐岁月愈迈德业无闻不亦重可惜哉伏愿  陛下以务学为急即将经筵及时举行使  圣学日就光明三曰勤视朝人君裁决庶政通达下情莫先于视朝  陛下即位以来未明而衣日旰而食岁无虚月月无虚日视朝可谓勤矣然自正月以来则似稍倦于勤者夫元宵以前有岁时之娱元宵以后有  圣节之乐暂尔优游理亦宜然若或有奸谀之徒迎合  圣意以先帝二十余年不出宫闱天下宴然劝  陛下效尤则大不可盖  先帝虽不视朝然纪纲振肃太阿独持故百司奉行可幸无事然迨其宾天之诏曰朝讲之仪久废则亦悔之矣  陛下当朝仪久废之余万事丛脞之后若不再加勤励何以保厥有终伏愿  陛下从此日出视朝以周知民情以总理万几不惟可以作精明之气亦可以快观睹之私四曰速俞允盖人臣随事建言所以冀人主之听人主闻言嘉纳所以诱人臣之言君无稽命臣无隐情上下相成治化可举  陛下即位听言纳谏或事涉无当亦即降旨今则有允有不允者矣不允者固未审如何而允者亦违常期矣是岂愚言拙计不当  圣心故濡滞以示警耶抑或左右内臣遏抑章奏不使达于  宸聪耶臣尝因而数之事有关于  圣躬者则留中不下事有关于内臣者则稽迟不允甚或有以此得罪者如此则虽有指鹿为马之欺南诏丧师之祸亦无由知矣且寻常章奏稍缓可也乃如虏报军机呼吸利害稍涉稽缓为祸不测臣愿  陛下自今于寻常章奏三日而下兵机之事则不时进览庶纶音速示而壅蔽可通五曰广听纳古者有进善之旌诽谤之木所以开治道而来谏也  陛下下诏求谏未几而少卿周怡即以言触忌讳怒而出之外任给事中陆凤仪以偶遗  圣旨怒而黜之为民夫二臣之过小也  陛下已不能容若有批鳞引裾之臣将何以处之乎故自二臣去而诸臣皆以言为讳矣伏望  陛下召还二臣俾践旧职仍谕诸臣勿以二臣为戒则忠言至计日陈于前六曰察谗譛孔子曰浸润之譛肤受之愬不行焉可谓明也已矣方今公道昭明谗说颇息间有一二内臣专作威福肆为无忌因言官攻发其奸遂怒目切齿欲行中伤夫其所以中伤者不过即其谏诤之言或过于直则曰此人欺  陛下或过于激则曰此人慢  陛下偶一言之尚未久从渐渍既久则不觉其入而发之怒矣怒则谴责加焉台谏之臣由此杜口彼始得以遂其无忌惮之为而天下将至于不可收拾此固非人臣之利亦非国家之福也惟  皇上深烛其情于凡一切譛毁之言悉置不行则保全善类而天下之至明必归  陛下矣＜锍-釒＞入  上怒以为恶言讪上无礼命廷杖六十黜为民
　　○录宣府高山台斩虏功升赏官军颇鸡落等四十人有差
　　○修理  社稷坛
　　○庚辰命吏部右侍郎兼翰林院学士林＜火廉＞为日讲官国子监祭酒王希烈翰林院编修王锡爵为经筵讲官
　　○发太仓银十三万五千两于宣府镇为客兵饷
　　○工科左给事中王玺等言内库之弊其在外者有三曰包揽花费曰角□羊户私逃曰那移延缓欲严择官保籍其年貌以便稽查其在内者有四曰铺垫曰守门科克曰茶果馈仪曰棍徒需索诓骗欲如会典所载令铺户辨验钱粮每季辄易库夫盘运看守三岁一更科道给与印记年貌木牌方令进库至于纸笔盖席车价虽难尽革亦宜酌量扣筭立为定额抽验上库者即用印记以防他日移咎委官其角□羊户在逃与系狱者岁月寖深物久必坏当先寄库执其人付法司情有可原者赦弗治得旨俱如议行
　　○兵部左侍郎鲍象贤卒诏赠工部尚书赐祭葬如例象贤直隶歙县人嘉靖己丑进士选授御史出为湖广佥事部署江防以获盗功升云南副使兵备临安时安南用师岭表滇南皆为之骚动象贤力沮其议累迁至右副都御史巡抚狭西越二年巡抚云南平夷酋那鉴之乱寻升兵部右侍郎提督两广军务时山海寇盗纵横出没象贤设方略剿捕斩获几二千级以功荫一子为国子生改南京兵部右侍郎寻免家居久之起家巡抚山东寻升兵部左侍郎以老乞休卒于家象贤为人廓达练事多大略历任三十余年所至有声时论称之
　　明穆宗庄皇帝实录卷之十六终
　大明穆宗庄皇帝实录卷之十七
　　隆庆二年二月辛巳朔升刑科左给事中孙枝为工科都给事中户科右给事中张齐礼科右给事中王之垣俱左给事中兵科给事中严用和刑科给事中韩楫俱右给事中用和吏科齐仍户科之垣兵科楫工科
　　○礼科左给事中张卤言  皇子方在睿龄外廷讲读事尚有待惟近侍内臣事易习言易入所系尤重宜敕司礼监慎选各监局人员必老成公正通诗书识大体者使在左右口授书史陈说民情利弊动作举止必导以正他日亲贤讲学基命成德之助端在于此  上是之
　　○南京刑部侍郎吴悌卒诏赐祭葬如例悌江西金溪县人嘉靖壬辰进士任宣城知县擢授河南道御史病免家居二十余年以荐起历官至南京刑部右侍郎卒于官悌清修刚介生平一节士论与之
　　○升赏狭西王家圪塔接连山等处获功官军王廷政等四十人神木县苍儿峪等处获功官军武希孟等四人
　　○命江西都司掌印署都指挥佥事耿文光掌南京锦衣卫事
　　○治嘉靖四十一年十月大同平虏卫及山西老营堡等处失事罪发参将陈议边卫充军夺守备钱栋俸一月降守备等官王官等原任岢岚州知州张文林各一级
　　○壬午以遗诏录荫故左春坊左中允郭希颜子瑀礼部主事仵瑜子宾为国子生
　　○留山西巡抚应角□羊赃罚银十分之四修石州城以总督陈其学等奏也
　　○总督南京粮储都御史游震得言各省布政司督粮官应天安庆徽州宁国池州太平六府正官请以南粮完负多寡参治降罚如漕运议单事例南京广洋龙骧等仓各监收主事注选四员使得久任无輙更易户部议覆允行之
　　○先是巡抚辽东都御史魏学曾请罢广宁坐营千户任政以开原备御指挥刘承武代之西平备御指挥李尚元与金州守备指挥杨爕相更调兵部谓御史李叔和尝荐政而戒饬承武即尚元亦学曾所尝荐今举剌异同前后矛盾宜令政与爕更调尚元与承武更调以全器使  上从之于是学曾又言政往时守堡幸无事以故得举承武为挤者所中故得戒饬臣固不谓当也至如尚旡者臣诚荐之然其才力不能当西原一面之寄爕信才然不若承武练达故臣复有兹议何伤于同异哉夫将官用舍边镇安危所系臣不敢依违迁就贻忧地方惟  陛下裁察＜锍-釒＞下兵部不得已为请罢政其他如初议  上曰人才于事任或不相宜何妨更易其以承武充中军尚元爕互调政革任悉从学曾所请
　　○升赏延绥波罗堡等处获功阵亡官军高彻等六十八人
　　○癸未升河南按察司副使殷从俭为江西布政使司右参政湖广按察司副使熊琦为福建布政使司左参政礼部署员外郎徐云程为河南按察司佥事
　　○四川马湖府泥溪长官司土舍王承谟等湖广永顺宣慰司土官黄廷正等贵州贵竹长官司通把宋京等各来朝贡马诏以承谟后期予半赏廷正等如例
　　○命白羊口游击将军署都指挥佥事程文范充参将分守山西汾州等处协同分守宁夏广武营署都指挥佥事王国充本镇领军游击将军升湖广武冈守备指挥佥事槐寅安庆守备指挥佥事王柱俱署都指挥佥事寅掌四川都司事柱充金山游击将军
　　○论山西石州被虏功罪总督镇巡以下诛夺升赉有差初俺答欲犯汾石也谍者以告总督王之诰之诰下令属岢岚兵备副使王学谟等增修城垣急入收保而有司恬不为意学谟勘报又不以实及虏骑分三道入老营堡游击方振遇虏屈家湾与战身被十余创却走虏遂深入之诰仓卒檄大同总兵孙吴提兵由间道应援而山西总兵申维岳等逗遛不进虏遂薄石州城分掠岚县宁乡等处声言欲蹂汾州还出太原府川众议分维岳及参将刘宝尤月黑云龙四营兵尾贼南下吴及山西总兵田世威等间出天门关邀击贼前以遏东归而巡抚王继洛驻代州不出维岳且前且却三日始抵大武镇石州遂陷屠戮甚惨吴兵抵省城始援汾州虏使我叛人赵全潜遣人入城为内应州人获之得预修守备比虏至急攻不能下而维岳以石州陷日寻间道走文水虏得大掠孝义介休平遥文水交城太谷隰州间所杀虏男妇以数万计刍粮头畜无筭所遇萧然一空死者相籍石州既破之诰急督宣府总兵马芳提兵西援行一日或云俺酋虽西其子黄台吉尚在宣府塞外未动恐乘间卒犯南山之诰等不宜西行本兵计无所出又急使人追之诰等东还防护  陵京独遣二偏将将数千人往是时虏入边已二十余日在内地久气亦疲乏又雨潦淹旬马倒死者过半皆杖马棰徒步归所卤获多不能尽载往往遗弃于道浸寻蹒跚至十余日始出边而我军无一人御之者苐早从之诰之请趣令西援虽无捄于汾石之祸犹得以击其惰归或颇有所夺获以纾华人之愤而当事者昧于机宜反为虏偏师所缀令其得志益轻中国殊可恨也虏既去汾石维岳始约吴兵进战及虏出岢岚东北吴竟以非已信地引还大同而维岳世威终不敢战之诰所遣二将亦皆迁延不见虏而还又十有四日虏悉遁去诸将乃稍稍出获奸细明海俘董嗑儿黑里器等及他老弱疲残类以掩袭得之独振一与虏遇月逐虏于岚县普明村稍称敢战而已事闻  上命夺镇巡总督等官俸令回籍听勘而逮系继洛维岳及世威宝学谟至京鞫之下御史勘实至是御史王渐勘上因劾之诰等罪推振月功下法司会议法司以地方远近兵力众寡分别议罚请首治维岳世威宝及继洛学谟偾事殃民之罪守备杨时隆以下不守信地罪次之太原府同知李春芳岢岚州知州王下贤缮修不完云龙等备御无策隰州知州魏宗方等收歛不早罪又次之之诰专守南山难于遥制吴失于应援而众寡不敌宜薄其罪议上得旨维岳世威宝各斩继洛学谟谪戍边春芳下贤降三级之诰降二级听用吴落职充为事官管事云龙宗芳时隆等及各分守管操等官下巡按御史按问以闻振月各升二级赏银二十两先后捕获奸细明海等及叛人董嗑儿等黑里器等俱斩以狥时边臣选愞怠玩掩罪冒功积弊已久故恣虏出入动得利去至是议罚将士始知畏法焉
　　○甲申祭三皇于景惠殿遣礼部侍郎林＜火廉＞行礼
　　○遣太医院官祭先医之神
　　○升工部右侍郎谭大初为户部左侍郎总督仓场太常寺少卿张翀为都察院右佥都御史巡抚南赣汀韶等处提督军务
　　○升户部员外郎刘时秋兵部员外郎吴一本俱山西按察司佥事
　　○录宁夏大沙子等处斩虏功升赏官军蒋名等一百十七人
　　○乙酉  皇第四子生
　　○升直隶安庆府知府黄錝湖广郧阳府知府臧继芳浙江衢州府知府何东序俱按察司副使錝湖广继芳河南东序山东
　　○贵州宣慰司土舍安国亨遣人贡马贺  圣节赏赉如例
　　○录锦州大胜等堡斩虏功升赏官军赵采等七十八人
　　○追论嘉靖四十年十一月山西老营堡吊子沟等处失事罪发守备李大本戍边降守备赵镗一级夺守备陈祥正等三人及参将等官俸有差
　　○给新设山西汾州参将旗牌盔甲
　　○诏各省赃赎银两自隆庆元年九月以前应角□羊工部未至者俱趣角□羊户部以济边用
○丙戌会试天下贡士以少傅兼太子太师吏部尚书建极殿大学士李春芳礼部尚书兼翰林院学士掌詹事府事殷士儋为考试官
○大学士徐阶以历一品俸再满九年自陈不职  上曰卿辅佐  先帝久著忠诚翊戴朕躬勋猷益茂兹九年再满朕心嘉悦其赞理如故吏部议拟应得恩典以闻阶复上＜锍-釒＞求去辞免加恩  上曰卿先朝耆硕才德兼隆经国筹边功在社稷朕已命所司议拟重加恩赉用示眷酬何乃复＜锍-釒＞求去其遵前旨即出赞理以副朕怀不允辞是日吏部拟上恩例得旨辅臣阶支伯爵俸荫一子锦衣卫正千户子太常少卿璠升本寺卿仍掌尚宝司事赐敕奖谕宴于礼部
　　○禁锢石城王府奉国将军多焊于高墙以剽窃事败也
　　○宥原任参议朱天俸佥事许用中死发边卫充军时法司及锦衣卫言天俸等虽阿杨顺路楷意杀沈炼然非其本谋不过委靡附和而已今顺楷止论斩而天俸用中亦附死比不无过重宜稍从末减故有是命
　　○丁亥  上以皇第四子生告  奉先殿  世宗皇帝几筵  弘孝  神霄二殿百官致辞称贺
　　○祭先师孔子命大学士张居正行礼
　　○诏建故兵部武选司员外郎赠太常寺少卿谥忠愍杨继盛祠于保定府赐名旌忠令有司春秋致祭从御史郝杰奏也
　　○升白石口守备指挥佥事李希周为署都指挥佥事佥书山东都司事
　　○南京工部尚书裴宇以诏书停造军器因言留都根本重地即有缓急守备不可不豫请如例补造从之
　　○敕谕天下朝觐官曰朕荷  皇天眷命缵承鸿业托于亿兆之上深惟辑宁区宇以答  天心即位之初已亟下诏蠲征免役荡涤烦苛有不便于民者悉与更始犹欲得循理之吏平心毕力各务究宣恩泽以登于至治顾在位者多因循之弊鲜任职之心口习空言而不求其实政尚苟且而惟便于私欲民之安于田里而无愁怨叹苦之声不可得也朕甚悯之兹当来朝特命所司审核黜其不职甚者尔等获被简留盖＜宀十见＞之也自今其幡然永思善道励精自新务在廉以律己仁以抚民公以存心勤以莅事率是四者而行之自然政平讼理民咸乐业治可庶几于古矣朕岂无爵禄以为劝乎假使狃于旧习或朘削民财以自丰或残害不辜以为快或以己私咈公理或以宴安废官事有一于此皆足以蠹政伤民是从事焉不恪而守官无状也朝廷之上凛然宪典在焉尔等曾不怀怵惕而戒勉譬犹践薄冰以待白日也岂不谬哉尚相与钦承之毋替朕命
　　○戊子祭  太社  太稷
　　○己丑礼部请  圣驾亲祭先农上躬耕耤田仪注一前期三日太常寺进祝版  上御文华殿亲填御名讫太常寺博士捧出安于香帛亭内擡至先农坛暂安于神库顺天府官以来耜及穜稑种于午门外伺候早朝毕捧至皇极门内官进呈讫少顷内官仍捧出授顺天府官捧由午门左门出置彩舆鼓乐送至耤田所一前期一日  上常服以亲祭先农并行耕耤礼预告于  奉先殿  世宗皇帝几筵殿  弘孝殿  神霄殿一正祭日免朝  上御皇极门太常寺堂上官奏请  圣驾诣先农坛致祭并行耕耤礼锦衣卫官备法驾设辇于皇极门下正中  上常服乘辇卤簿导从由大明门出诣坛所导驾官导  上至具服殿候报时具皮弁服出导驾官导  上至先农坛行祭先农礼如常仪祭毕导驾官导  上回至具服殿更翼善冠黄袍太常卿待百官俱更服讫入奏请诣耕耤位导驾官同太常卿导引  上至耕耤位南向立三公以下从耕者各就从耕位户部尚书北向跪进耒耜顺天府府尹北向跪进鞭导驾官同太常寺导引  上秉耒三推三返讫户部尚书跪受耒耜顺天府府尹跪受鞭太常卿奏请复位顺天府尹捧青箱随以种子播而覆之  上御外门南向坐观三公五推九卿九推讫太常卿奏耕毕从耕官各就位教坊司承应毕太常寺奏礼毕导驾官同太常卿导引  上还具服殿俟  上升座鸿胪寺官奏顺天府官率两县官耆老人等行礼赞五拜三叩头礼毕率庶人终亩鸿胪寺官赞入班候百官序列定致词庆贺赞五拜三叩头礼鸿胪寺官拱听  圣旨赐酒饭鸿胪寺官承旨讫赞入班一拜叩头尚膳监进膳三品以上官各就丹陛上赐坐四品以下官台下序立并宴劳耆宿于坛旁宴毕鸿胪寺赞入班一拜叩头奏礼毕驾兴还宫卤簿导从并如来仪大乐鼓吹振作  上还仍诣  奉先殿及  世宗皇帝几筵殿  弘孝殿  神霄殿参谒如前仪
　　○命成国公朱希忠英国公张溶镇远侯顾寰充三公大学士徐阶陈以勤张居正吏部尚书杨博工部尚书雷礼兵部尚书霍冀都御史王廷吏部左侍郎王本固户部右侍郎刘自强充九卿行五推九推礼
　　○泰宁等卫都督只儿挨等遣头目升合儿等二百四十余人贡马贺  圣节宴赉如例
　　○庚寅  孝贞纯皇后忌辰  奉先殿行祭礼遣成安伯郭应乾祭  茂陵
　　○  上敕礼部曰  天寿山春祭朕躬诣行礼其择日以闻于是礼部奏上仪注一本月二十七日巳时  圣驾发京一前期一日  上率  中宫  皇贵妃等妃以将诣  天寿山春祭行礼告  奉先殿及  世宗皇帝几筵殿  弘孝殿  神霄殿用祝文祭品如常仪一锦衣卫设丹陛仪卫扈行一兵部奏请简命文武大臣居守京师请敕行事及奏请直守皇城四门京城九门分调京营参游等官把守各山口关隘戎政衙门选点扈驾军马及差科道官点闸一户部照例关给扈从官军行粮一工部差官修理桥梁道路一光禄寺随处预备御膳及酒饭供具一扈从官五府六部都察院通政司大理寺堂上掌印官各一员司属官各一员詹事府翰林院国子监太仆寺掌印官各一员六科十三道官各一员太常寺光禄寺尚宝司制敕房中书科鸿胪寺顺天府应该执事人员太医院钦天监各掌印官一员一扈从官在途供事以便衣朝参以常服一二十七日免朝  驾发由长安左门出  后妃辇轿由东安门出一扈从官前行居守大臣同文武百官俱吉服趋赴德胜门外恭候送  驾一是日  驾次巩华城行宫昌平州官吏师生耆老人等跪迎道傍  驾至行宫进膳毕  上出升座从官朝见行叩头礼如常仪鸿胪寺官引昌平州官吏师生及公差有事官员见行五拜三叩头礼是日驻驆巩华城行宫一二十八日早  上升座从官朝参毕先诣  天寿山行宫候  驾一是日  上至  天寿山红门降辇由左门入升舆  后妃后随  驾至感思殿进膳毕  上出升座从官行叩头礼本日驻跸感思殿一二十九日  驾驻感思殿从官行礼如常仪一三十日质明行春祭礼  上具青袍乘板舆至  长陵门外东降舆导引官导  上至殿左门外典仪唱执事官各司其事内赞对引官导  上至拜位奏就位奏诣前内赞导  上至香案前奏上香  上三上香跪讫奏复位奏四拜传赞百官同典仪唱奠帛行初献礼内赞导  上至御案前奏献帛讫导  上至  成祖文皇帝御座前奏献爵讫导至  仁孝文皇后御座前奏献爵讫奏复位奏跪传赞众官皆跪赞读祝讫奏俯伏传赞百官同典仪唱亚献礼终献礼执爵者代献讫内赞奏四拜传赞百官同典仪唱读祝官捧祝进帛官捧帛各诣燎位  上退拜位之东捧祝帛官出殿门内赞奏礼毕传赞百官同  上随诣  永陵行礼俱如  长陵仪是日遣官六员俱青服遵照钦命分诣  献陵  景陵裕陵  茂陵  泰陵  康陵行礼一从官俱青服恭诣  长陵  永陵陪祀毕先行趋赴感思殿门外候  驾一本日  驾发回京免朝从官先行至巩华城行宫候  驾  驾至行宫进膳毕从官行叩头礼如常仪鸿胪寺官引昌平州官吏师生辞行礼如前仪朝毕从官先行至德胜门候  驾  驾至文武百官及军民耆老人等俱于门外候迎居守文武大臣伏谒  驾前致词行叩头礼教坊司大乐鼓吹振作  驾由长安左门入  后妃辇轿由东安门入  上诣  奉先殿  世宗皇帝几筵殿  弘孝殿  神霄殿谒告行礼俱如初仪报可
　　○户部尚书马森等给事中王治御史王友贤等各奏荐边才见任大理寺卿邹应龙右寺丞庞尚鹏佥都御史赵孔昭刘悫林润温如璋唐继禄南京大理寺卿张守直南京光禄寺卿徐公遴副都御史杨巍刘光济陈大宾方廉府丞吴时来太常寺少卿张翀南京太常寺少卿丘橓光禄寺少卿李键布政使严清张柱按察使梁梦龙熊桴刘炌陶承学参政谢鹏举罗瑶沈应时副使曹科杨彩冯舜渔杨锦颜鲸张学颜孟重佥事张守中董文采吉大同知府史桂芳赵贤何东序何子寿徐学古冯叔吉蔡可贤郎中吴兑御史陈烈凡四十五人听用佥都御史王轮李秋参政梅守德丁忧副都御史谷中虚翁大立布政使朱大器参政胡涌阮文中养病侍郎刘畿王国光听勘侍郎陆稳佥都御史王遴闲住佥都御史张景贤参政刘应箕听调运同罗拱辰致仕知府徐可久为民佥都御史徐绅参政冯皋谟凡六十三人吏部上其议因言五方之气虽笃于因材百中之能难拘于器使如往者辅臣杨一清以南人用之狭西尚书王骥以北人用之云南俱有声绩宜勿论南北资格斟酌推用务当其才  上深然之因命以所举诸臣酌量任用有不称职偾事者并坐举主
　　○吏部左侍郎兼翰林院学士潘晟上＜锍-釒＞请假还乡  上以晟日侍讲读特赐驰驿
　　○命江西都司佥书署都指挥佥事王国光掌本司事升平刑关守备指挥佥事丘如岳为署都指挥佥事佥书狭西都司事
　　○以  驾诣  山陵命成国公朱希忠镇远侯顾寰扈从其皇城及京城重城诸门各命一勋臣统官军防守其京城九门兼用文职大臣一员仍命总督曹邦辅陈其学各提重兵驻临边要地从兵部议也
　　○赐扈驾及防守官军马军人各银六钱步军人三钱守  天寿山后马步军如之九门皇城四门直宿围子手及巡捕官军人二钱
　　○敕英国公张溶左都御史王廷居守京城
　　○辛卯升通政使司通政使谢登之为工部右侍郎
　　○兵科都给事中欧阳一敬等劾奏云南总兵黔国公沐朝弼残忍无亲暴横不道抗违明旨拘留母嫂不遣占恡恶党蒋旭等不服听断又用调兵火牌遣人入伺京师动静请责以抗违之罪诸佐使为奸及诇伺京师者捕鞫如律其火牌即行革罢以川贵调兵事添入巡抚敕中用稍折其奸萌兵部覆如一敬议从之
　　○总督宣大山西都御史陈其学条上南山事宜其略言岔道以东自青石顶至四海冶火焰山宜乘春修筑墩台于柳沟等处水口浚横壕一道壕外设石木□囤木□囤外建大石墩以分杀水势并修张家等口道路禁军民毋入山樵采岔道以西自青石顶至合河口为墩台一百九十有七宜及时修补令军人昼夜瞭望大山口迤东一道为暗门者六咫尺居庸宜严加讥察禁宣蓟二镇居人不得越界起衅因荐南山参将李官修理防御甚有方略宜令久任责成俟有勋劳加秩示劝毋輙更调兵部上其议  上皆允行之
　　○壬辰经筵开讲
　　○大学士徐阶三＜锍-釒＞辞免恩命  上曰卿才兼文武久著勋劳特加殊恩以示酬眷宜承命即出辅理不允所辞是日又遣太监刘大用至阶第赐白金五十两大红麒麟服及纻丝四表里钞五千贯并茶饭羊酒
　　○发太仓银十六万六千余两于蓟州镇六万九千余两于永平镇一十九万二千余两于密云镇七万四千余两于昌平镇为客兵饷
　　○癸巳补荫故兵部右侍郎林富曾孙绂为国子生
　　○甲午春分祭大明于朝日坛命成国公朱希忠代先是礼部请祭东郊大学士徐阶等言东郊虽系亲祭之年但耕耤在迩数日之间  圣驾再出  圣躬过劳宜暂遣官代祭故有是命
　　○命怀远侯常文济佥书中军都督府事
　　○乙未大学士徐阶以温旨谕留者三乃出视事复恳辞恩命  上答曰卿忠贞茂绩加恩非过览奏情词恳切具见谦慎伯爵俸及部宴准辞其余宜承朕命
　　○以贵州擒斩平州贼杨珂功赏巡抚都御史陈洪蒙兵备副使祁清及指挥王道行土舍莫承俸银两有差
　　○兵部覆山海关主事熊秉元陈防守本关事宜一复游兵谓本关游兵盖为弹压镇城而设乃今以五百人调赴一片石殊失初意宜即掣回防御其城操军士止令守城勿复以摆边之役困之一还远军谓故事以山海卫军士二百九人远戍墙子岭人甚苦之宜遣还本卫而移其供饷别为召募以实墙子岭一增马匹谓本关故设游兵千人今宜简其壮者五百人人给一马以备赴援一除军器谓山海卫岁输料价银一百六十余两于永平府请暂留一年以资本卫置造军器之费一修城壕谓边城与镇城接界之所宜结屋其上以居军士其城壕之淤者及月城之损者尽修葺之  上命如议行
　　○丙申遣户部侍郎谭大初祭京都太仓之神
　　○遣太常寺官祭恭靖公姚广孝顺天府官祭宋丞相文天祥
　　○光禄寺卿赵锦言直隶江阴县岁例进新子鲚鱼万斤路远数多不堪上用徒以累民请自今止贡五十斤余皆折色便从之
　　○广西太平等府土官族目许全等贵州镇雄府土官胡羙等四川平夷长官司土舍王良用等湖广保靖司通把田仕等各来朝贡马宴赉有差
　　○升兵科都给事中欧阳一敬为太常寺少卿
　　○丁酉蓟辽督抚等官曹邦辅刘应节等奏标下兵八百名自月粮外仍按日支行粮以示优厚户部议从其请因言标兵之设谓其精锐敢战故以一军兼二军之食使徒冒廪饩而无益攻守不惟耗费财力且无以服士心宜敕所司以时肄习使人人可用毋令糜司农之粟贻疆圉之患  上以其事属邦辅等选练令行边大臣及巡按巡关御史查核滥冒者以闻
　　○虏犯柴沟堡新庄儿等处守备韩尚忠迎战死之副总兵佟登力战仅免御史周咏以状闻兵部覆尚忠死事宜加赠荫立祠死所以旌其忠登虽丧师然力战退虏罪有可原得旨尚忠赠都指挥佥事伊男升祖职三级世袭立祠赐祭俱如例登夺俸二月
　　○造大祀十二章衮服及弁服遣工部侍郎徐纲行祭礼
　　○升巡视湖广洞庭湖指挥使陈大鹏守备四川雅黎指挥佥事张元俱署都指挥佥事行都司佥书大鹏江西元四川
　　○戊戌升守备叆阳城指挥同知栗卿备御辽东宁远城指挥使张延赏各署都指挥佥事充蓟镇游击将军卿松棚谷延赏曹家营
　　○己亥  圣驾诣先农坛亲祭先农之神礼毕诣耤田所  上秉耒三推公卿以下助耕毕  上御斋宫赐百官宴并宴耆老于坛傍赐农夫布疋  驾还是日以礼部言增上中下三等农夫各十人于耆老之后如弘治中例
　　○  恭仁康定景皇帝忌辰遣都指挥陈书祭  陵寝
　　○遣太仆寺官祭司马之神
　　○朵颜等卫夷人都督同知伯彦帖木等三十余人贡马贺  圣节泰宁等卫夷人炒蛮等三十余人贡马贺长至节各宴赉如例
　　○发太仓银四万四千两于易州镇五千两于良乡涿州三千九百余两于真定府所属为主客兵饷
　　○升守备河间指挥佥事施朝卿为署都指挥佥事佥书大同都司事
　　○庚子诏行开纳事例于延绥榆庆四卫军民以其银充刍饷又发太仓年例银二十九万九千余两助之西安延安庆阳三府额派延绥镇民运粮俱复本色如故从户部覆巡抚李尚智奏也
　　○辛丑改南京礼部尚书赵贞吉为礼部尚书兼翰林院学士协管詹事府事初贞吉以起废诏日侍讲读时年六十余然气壮甚议论侃侃辅臣荐其可大用  上心属焉及迁南京以吏部右侍郎林＜火廉＞代一日  上手诏谕辅臣调＜火廉＞南京用而召贞吉还为讲官添注詹事府与尚书殷士儋协管府事已而士儋以府事让贞吉不允
　　○录大同抢风崖等处阵亡官军张虎等九人升赏有差
　　○河南修武县角□羊京银三千两至良乡为盗所劫霸州兵备副使孟重以闻得旨良乡畿辅近地使贼肆行劫掠守土官法当重究姑夺兵备及巡捕守备等官俸令速行缉捕旬日中不获者兵部具劾以闻
　　○给添设松棚谷游击将军旗牌盔甲从总督请也
　　○壬寅荫故户科左给事中薛宗铠子洪为国子生以铠建言死廷杖也
　　○南京户部右侍郎盛汝谦以疾乞休许之
　　○诏湖广承天府所进茶鲜令内臣以租银贸易无得扰民其一切贡献仍如诏旨停免
　　○礼部覆提学御史周弘祖奏正士风五事一广恩贡以实国学二申卧碑事例以整浇风三久任教职以收成效四责成有司以惩玩愒五试题湏善恶并陈以革剽窃之习得旨开贡本为求才各提学官其严选毋滥如廷试之日发回三名以上者提学官以不职论降一级
　　○升赏大同弘赐堡出边捣巢获功官军李公等九十人宣大山西三镇王辛庄等处获功阵亡官军黄诏等三百五十人
　　○癸卯起都察院右佥都御史王轮以原职巡抚甘肃等处
　　○升大理寺卿邹应龙为都察院左副都御史总理两浙福建二盐运司云南广东各提举司兼理江西浙江福建两广云南贵州湖广等处盐屯南京都察院右佥都御史唐继禄为右副都御史总理河东盐运司狭西花马池四川提举司兼理宣大山西狭西四川等处盐屯大理寺右寺丞庞尚鹏为右佥都御史总理两淮长芦山东三盐运司兼理江北山东蓟辽保定河南等处盐屯各给与总理盐屯关防赐之敕
　　○升太仆寺卿李一元为通政使司通政使
　　○乙巳升礼科左给事中张卤为都给事中兵科右给事中陈行徤为左给事中兵科给事中顾弘潞工科给事中王玺俱右给事中卤兵科行徤刑科弘潞户科玺工科
　　○改山西石州为永宁州
　　○丙午取会试天下中式举人田一俊等四百名
　　○升浙江布政使司右布政使郭朝宾为本司左布政使
　　○南京国子监祭酒姜金和以疾乞休许之
　　○发太仓银一十一万两于宣府镇为主兵饷
　　○户部覆御史蒋机条上四事一漕运总兵官每岁九月漕舟过淮则以催督事付之参将而身自赴京会议仍亟还派拨新运参将领运至者免其朝谒亟遣还漕艘不得停泊冻阻一杭州嘉兴湖州苏州松江常州运角□羊白粮必以府佐贤能者任其事毋概委之首领及验发批单水程簿勿令稽延又通行关津量免其税一户部司官管理太仓银库者必满岁方代且给关防以防诈伪一咨工部管河郎中凡仓廒桥梁以时修葺使转输委积者无所患苦石坝普济上平津三闸各增给旧运剥船十只小脚四名以资盘运从之
　　○辽东管粮户部郎中丁诚言本镇客兵利于支银故折色不足主兵便于支米故本色日少彼此假借人易为奸今以客兵盐引银一万两抵补主兵京运年例此后户部查发改定京运主兵银十六万三千九百九十八两有奇客兵四万两主兵盐引三万二百八十一两有奇客兵一万两且著为例从之
　　○论元年八月狭西翻山岭石棚沟靖安铺等处被虏失事罪革指挥吕继宗守备张邦政任仍与千户姚勋俱下御史逮问
　　○发太仆寺马三千五百五匹分给宣大二镇及标下官军仍发本寺银三万六百两买马从总督陈其学请也
　　○丁未  上诣  天寿山展谒  诸陵  驾发京师是日次巩华城
　　○诏禁内外扈从官员人等毋得沿途生事扰害百姓违者厂卫缉治巡按御史参劾以闻
　　○戊申  上至  天寿山驻跸感思殿
　　○祭历代帝王遣英国公张溶行礼
　　○己酉  上在  天寿山谕辅臣曰朕躬谒我  祖考陵寝始知边镇去京切近如此兹蓟州总督官来朝言近日虏情如何今边事久坏无为朕实心整理者但逞辞说弄虚文将来岂不误事卿等其即以朕意传谕宣蓟二镇官军来护从者可量赏否卿等及户兵二部臣议拟以闻于是兵部言京师  陵寝均为腹心重地去虏营密迩蓟镇藩屏于东宣镇股肱于西为左右辅使二镇守臣实心干济固可恃以无恐而迩来人心玩愒或文武互为参□或官属自相予盾或怵于法网之太密或牵于议论之太多坐是日弛一日诚如  圣谕属者虽据总督诸臣报称无警而衣袽之防正在今日即当移檄二镇守臣多方侦伺务令预得虏情早为经略用纾  皇上霄旰之怀其徒为文具偾事殃民仍蹈故智者罪无赦  上是之令总督镇巡等官各条上见行战守方略以闻已而户兵二部请以原领给赏羡余银五千两犒二镇官军报可
　　○  上谕户部曰朕躬奉春祀式弘先德以惠民生所过地方其量免本年田租户部尚书马森等请核昌平州宛平大兴二县地凡建设行宫及屯营军马开除驰道者免十分之五所过者免十分之三  上允之仍命查所毁民房亦量予价值以示轸恤
　　○遣定西侯蒋佑祭  天寿山之神
　　○庚戌清明节  上亲诣  长陵  永陵行春祭礼分遣驸马都尉许从诚彰武伯杨炳安平伯方承裕庆都伯杜继宗德平伯李铭固安伯陈景行祭  献陵  景陵  裕陵  茂陵  泰陵  康陵都督沉至祭景皇帝陵寝都指挥陈书祭  恭让章皇后都指挥王极祭  孝懿皇后都指挥江鱼祭  哀冲  庄敬二太子各陵园
　　○是日  驾还京
　　大明穆宗庄皇帝实录卷之十七
　明穆宗庄皇帝实录卷之十八
　　隆庆二年三月辛亥朔  孝肃皇后忌辰遣安平伯方承裕祭  裕陵
　　○甲寅狭西庆阳西安等府山西蒲州安邑等处河南裕州等十三州县及襄城新安等县郧阳宁夏汉中等处俱地震
　　○狭西西宁卫天鼓鸣汉中府南郑县雨土
　　○乙卯发太仆寺马六百五十匹马价银七千八百两给蓟镇
　　○立广东惠州府和平县岑冈等处社学从抚臣李佑请也
　　○丙辰升刑部右侍郎洪朝选为本部左侍郎顺天府府丞吴时来为南京都察院右佥都御史提督操江通政使司右通政姜宝为南京国子监祭酒改南京吏部右侍郎郑世威为刑部右侍郎
　　○命调密云兵备佥事张守中于极边以永平兵备副使张学颜代之守中既以墙子岭失事降佥事未几巡抚佥都御史刘应节以守中有修筑边垣功奏令复职与学颜更调总督侍郎曹邦辅劾守中初降级时自陈功伐有怨望心不当复职并劾应节狥私用人吏部覆议总督巡抚皆有边镇之责当同心共济而应节不先会同径自题请实于事体未安宜戒谕应节自今事情重大者须会同总督不得自持意见以妨大计守中负才使气宜仍以佥事调极边  上从部议
　　○升狭西布政使司左布政使靳学颜为太仆寺卿山东按察司按察使熊桴为浙江布政使司右布政使
　　○升翰林院编修林士章为国子监司业
　　○发太仓银一十二万两于大同镇并督催河南山西未完民运本折色粮草
　　○以山西布政司例角□羊太仓银六万四千余两为鴈门三关兵饷从督抚等官请也
　　○丁巳命大同入卫游击将军钱楝仍以为事官领山西太原右参将事
　　○大同总兵孙吴引兵出边袭击虏于乱子山与参将方琦游击张铎坐营刘经斩首三十四级获马七十五匹以归事闻命赏银币有差
　　○戊午复故太子太保兵部尚书毛伯温原职致仕初伯温在  先朝落职为民以诏复闲住及是其子楝为中府都事考满以例请故有是命
　　○升提督四夷馆太常寺少卿赵灼为通政使司右通政提督誊黄南京通政使司右参议顾存仁为顺天府府丞山东布政使司右参政周世远为山东按察司按察使
　　○南京户部尚书刘体乾等言湖广江西南直隶各府积逋本部银共一百四十万余两米八十九万六千余石绢布共三十四万八千余匹请责成各布政司督粮官直隶郡县正官以时徵完其怠玩者部臣及总督南粮都御史劾奏如户部例许之
　　○发太仓银十八万于辽东镇为主客兵饷
　　○命险山参将李成梁为副总兵仍管参将事革长勇备御戴冠任下御史问以辽东抚臣举劾也
　　○命贵州都司佥书署都指挥佥事孙克谦掌本都司事
　　○先是有旨命太监李佑往督苏杭织造工部言顷以明诏取回织造内臣中外传颂  圣德今诏墨未乾而制使复出殊骇观听请行抚按官如法督造而罢佑勿遣毋渝大信而损俭德  上谓已有成命趣予佑敕令亟去于是都给事中孙枝御史郝杰各＜锍-釒＞言比来东南诸郡赋役烦苛财力困竭即乘舆服御有数而工役科派费实不赀且内侍声势尊严有司承奉惟恐不及一切供亿皆民脂膏惟  陛下如部臣议以苏东南久困之民俱报有旨
　　○是夜延绥保宁堡旗竿有火光
　　○己未发太仓银五万一千余两于延绥镇五万一千余两于固原镇三万三千余两于宁夏镇四万一千余两于甘肃镇为主客兵饷并补工本盐引之不足者
　　○巡抚四川都御史陈炌请以本省角□羊京银二十万运至狭西抵太仓岁发边饷之数以省远道转输之费许之
　　○录招徕被虏人口功复大同总兵孙吴署都督佥事镇守如故升中路参将刘国一级赏银十两宣府总兵马芳二十两彩币一表里
　　○保定府新城县空中有声如雷陨石二色黑
　　○大风扬尘四塞
　　○庚申以册立  东宫  上亲告  奉先殿  世宗皇帝几筵  弘孝  神宵殿遣英国公张溶镇远候顾寰驸马都尉邬景和安乡伯张鋐祭告  郊  庙  社稷
　　○升光禄寺少卿李键为南京通政使司右参议浙江道御史凌儒为大理寺右寺丞吏部文选司郎中武金为太常寺少卿提督四夷馆河南按察司副使鲍承荫为山东布政使司右参政
　　○南京户科给事中张应治＜锍-釒＞言  圣节加恩辅臣讲官为滥予宜听诸臣辞免以昭大臣廉让之风  上以应治妄言奏扰切责而宥之于是大学士徐阶等及尚书殷士儋各再＜锍-釒＞辞免新命俱不允
　　○发太仓银五万六千余两于蓟州镇三万八千余两于永平镇二万三千余两于密云镇二万七千余两于昌平镇
　　○改宁海县桑州驿于关岭
　　○辛酉  上御皇极殿传制册立皇子  为  皇太子命成国公朱希忠为正使持节大学士徐阶为副使捧册宝诣文华殿行礼册曰盖闻万国之本属在元良主器之重归于长子朕恭膺  景命嗣抚丕图远惟古昔早建之文近考  祖宗相承之典爰遵  天序式正储闱咨尔元子  日表粹和天姿颖异诞祥虹渚夙彰出震之符毓德龙楼允协继离之望是用授尔册宝立为皇太子正位东宫于戏启克敬承是以识姒传之衍诵能基命是以卜姬祚之长尔尚式彼徽犹定乃幼志勤春夏秋冬之学用广聪明亲左右前后之贤豫端蒙养俾三善悉备百度惟贞益绵  宗社之洪休普慰华夷之仰戴斯予一人永有庆焉钦哉是日遂诏天下诏曰朕惟自古帝王奉  天子民思弘永世之图莫不崇建元良豫定储贰所以隆国本而系人心也我  祖宗列圣造基缵绪累洽重熙率由兹道朕荷  天之眷早锡胤祚长子  英姿岐嶷睿质温文仁孝之德夙成中外之情元属昨朕嗣登大宝文武群臣即以建储为请朕以子年方在幼冲未之许也兹者礼官复稽  先朝彝典＜锍-釒＞恳至于再三询谋佥同理难终拒爰诹吉日祗告于  天地  宗庙  社稷授册宝立  为皇太子上以奉  九庙神灵之统下以慰兆人翊戴之心盛礼既成普天同豫肆颁渥泽覃被多方所有宽恤事宜各该巡抚都御史督率所属查催完纳一宗室子女请名请封选婚该府查勘明白遵照新颁奏格径自奏请礼部查果无碍即与题覆于内如有事体不明者方行巡按御史查勘其先前行查者诏书到日巡按御史作速勘报以便题覆长史教授等官如或刁蹬故违稽错该部查出参奏治罪一各处亲郡王及将军中尉等如有谨身修行乐善好学孝亲敬长敦宗睦族足以励世者许各该抚按官具实奏闻奖励一  累朝及见在公主所出子孙有志向学者许荫一子入监读书一天下祀典神祗所以保庇生民有司务在诚敬以奉祭祀坛庙遇有损坏即时修理毋致亵慢其各处帝王陵寝及名臣贤士坟墓有被人毁发者所在有司即与修理仍禁约不许樵采牧放一自隆庆二年三月十一日以前昧爽以前凡官吏军民有犯除真犯死罪十恶失机贪赃酷刑及潜住京师窥探为奸指名马□匡骗侵欺一应钱粮俱不赦外其余已发觉未发觉已结正未结正咸赦除之敢有以赦前事告言者以其罪罪之一浙江等处布政司并南北直隶府州县隆庆二年分秋粮除漕运四百万石南京仓粮各处屯粮起运一应京边钱粮照旧徵兑起角□羊外其余各存留地方者俱免十分之三以苏民困隆庆元年以前年分起角□羊钱粮有侵欺事发者限三月以里能完获批单俱与免罪照常释放二南北直隶浙江狭西河南山东山西轮班匠价已徵在官者截数起角□羊如有因贫难拖欠者及顺天河间一府有拖欠苇课者各布政司南北直隶有拖欠年例砖价并岁办课＜釒截＞本色黄白麻折色者查系嘉靖四十五年以前俱与蠲免其或匠丁故绝苇地被水冲没无存所司仍与查勘明实具奏除豁一南直隶浙江原派蓝靛槐花乌梅栀子红花等料已该工部召商买送织染局应用今后都着免派不许有司重科优一两京文官一品至九品各给与应得诰敕先已给领者与进本品勋阶一等如品同而职衔不同照见任改给署职者仍与实授试御史试中书候实授之日各补给有愿移封移赠者听若先已移封移赠今给与本身及妻诰敕在外二品以下七品以上方面有司官不分已未考满但于本任内曾经总督抚按等官荐举二次以上者亦与应得诰敕先已给领者于本品内进勋阶一等一两京三品以上文官未及三年考满者许荫一子入监读书一文武官员五品以上致仕在家实年六十以上者各进阶一级二品以上致仕大臣年八十以上者有司具奏存问其有不系犯私罪为民者与冠带闲住闲住者与致仕一王府官年老愿致仕者进散官一级其长史历任三年无过者给与应得诰命一各边将领及各处军职近因督抚巡抚按巡关巡屯巡盐等衙门升迁任满循例参劾数多屡屡更易以致人无固志隳废职业各官务要虚怀秉公于各将领军职除失事重大及贪酷异常者不时举劾外其余管事未久无大过恶者宜存作养爱惜之意不得苛责轻论兵部亦要酌量题覆以服众心其被参题未结经荐用已立有功者开具前后功罪轻重有无相当奏请定夺不得一概行提一各边将领等官有素著谋勇累立战功偶失事革职闲住及充军等项年力未衰犹堪任使者诏书到日抚按科道官查访＜锍-釒＞名奏请定夺一军职官有因班军运粮违限参奏降级者不拘己未问结各该抚按官查开军数粮数多少及所违限期久近分别奏请一各处运粮官军偶值风火等项损失官粮非力所及者许陈告所在官司勘明具奏尽其家产变卖赔补完足与免本罪一各处武官袭职十年以上人文不到部例不准袭但道路有远近年力有少壮家道有贫富一概革袭不无有没汗马先劳兵部即便查议定夺一各处仓官及收粮攒典守侯二年之上放支至一千石以下者抚按即委官查盘交与见任官攒接管起送免其守支一各处逃亡人户情愿复业者俱免差役二年里长不许勾扰其山东淮扬凤阳等处抛荒田土数多许诸人告官承种仍免粮差五年之后方照常办纳各州县有能招抚流民复业及开垦荒田数多者抚按官保荐擢用一旌表义夫节妇孝子顺孙所以劝励风俗近来各处有司视为常事富者曲为保勘贫者终身不得何以劝善今后不论贫富如果事实即申呈巡按御史勘结奏闻以凭旌表所司敢有稽迟者罪之一军官旗军将军力士校尉舍人余丁有为事问发立功瞭哨除前款所开不赦外其余尽行放免复还职役例该带俸差操者仍不许管军管事中间有立功未满病故者子孙准免减俸一大汉将军侍卫二年半以上者给与冠带四年半以上者授试百户将军侍卫二十年以上者亦俱冠带荣身一各处儒学生员有亲老无人侍养愿告侍亲者听亲终复学其累举不第年五十以上愿告退闲者许以衣巾终身仍免杂泛差役一各处逃军逃匠逃囚人等在京限一月以里赴通政司在外限三月以里赴所在官司具首与免其罪军还原伍匠仍当匠民放宁家一在京在外缉获强盗妖言奸细等项多有贪功网利及无赖番役妄拏拷打诬陷重罪今后问刑衙门务要从实研审的确有冤抑即与辨理毋致亏枉一朝廷设立问刑衙门专为雪理冤滥近来问刑官多有喜立声名故为深刻逞私挟讐诬陷良善又有一种奸民自知犯罪难免故意牵连干问人众以致经年不决累死无辜之人今后在内在外问刑官务要以矜恤存心使刑协于中罪当其情毋得文致煆炼以致冤抑如有以诬枉诉者务与虚心审勘从公辨理其所接受词讼除强盗人命例应检验及土田例应踏勘俱各照旧外其余止许行提紧关人犯作速问断不许一概拘禁一凡政治得失军民利病许诸人直言无隐于戏震男主器益培万载之丕基巽命敷恩用衍一人之大庆诏告中外咸使闻知
　　○南京给事中张应治御史尹校各劾奏原任江西右参政李佑狭西左布政使杜拯胃升巡抚宜罢吏部酌议以请得旨佑回籍听勘拯改南京别用
　　○南京吏部尚书吴岳以老疾乞休不允令供职如故
　　○命统领并大二道民兵游击将军署都指挥佥事牛相充北楼口参将升八角堡守备指挥佥事陈勋署都指挥佥事充大同入卫游击将军
　　○修葺皇史宬
　　○壬戌以册立  东宫礼成  上御皇极殿文武群臣上表称贺  皇太子坐文华殿东廊群臣上笺行礼
　　○免命妇朝贺
　　○赐五军三千神机三大营京卫外卫见操官军及侍卫带刀直宿锦衣卫府军等卫御马监并武骧左等四卫官舍将军旗军勇士午门等门并正阳等九门官军人各银一两锦衣卫左等所官各绢一疋旗校军奴并各监局上工军匠人各米一石内府上工民匠光禄寺厨役人各米七斗
　　○升礼部郎中范惟丕为光禄寺少卿涿州知州王之弼为山东按察司佥事
　　○兵部覆总督狭西侍郎王崇古条言边事一延绥宁夏甘肃狭西四巡抚往时止令紏察将领不预战阵故不给旗牌今已指麾诸将统领标兵宜更撰敕谕如山西宣大及江南用兵例各颁旗牌令得以军法从事一延绥西路抵花马池接宁夏后卫延袤五百余里前后添设将官四人边务丛委而经理觉察独责靖边道管粮通判巡历不周其宁夏东路自黄河东至花马池后卫三百余里虽有通判分理钱粮盐法而宁夏兵粮道亦远在镇城且花马池定边二营居延宁之中军费浩大仰于大小二池盐利虽已命河西道参议辖之而本道分管延庆二府难以遥制以故盐利岁减宜专设定边兵备盐法副使一人令驻定边营与副总兵花马池参将相表里东起延绥西路旧安边西至宁夏萌城听其经理专管大小二池盐法及修饬边事一延绥土军买马勾捕科索不胜其困以故编户逃徙宜令各守巡道督延庆清军官查核户丁田粮定为则例粮二十石丁更多者令买一马马死輙补不得踰时其次二年而买补又其次三年而买补粮十石及五丁以下免其买马止应军役岁徵军装银五钱一请久任边将以定将选一请给入卫马价以恤边累一请优恤入卫兵马勿令修边以备战守一请量留延绥入卫兵马以固重镇一请慎选操守等官以固边堡一请详勘覆以信赏罚一请宽文法以励臣节  上命如议行
　　○先是正月中虏三千余骑驻红城子石棚沟等处由庄浪飞石崖入犯西宁河州界掠熟番灵藏宗剌等族寻引还于是总督王崇古劾奏西宁参将朱清河州参将刘霈不凿冰据险使虏得渡河入庄浪参将汤鼎洮岷参将薛奎及总兵刘承业革任副总兵张弼备御无策使获利去事下兵部拟诸臣罪状因言巡抚石茂华且以忧去而代者王轮未至宜促又请以原任参将李世威代鼎兴武营协同闻三接代奎原任参将吴凤代清  上是之令趣轮赴任夺承业俸一月革鼎奎任及弼俱令御史勘奏
　　○癸亥初永乐时尚膳监有羊房在韩家川冷泉至景泰间移于西琉璃窰厂凡牧地一十三项四十一亩又置司牲司官吏及军士护守岁费数千金至是光禄卿赵锦请以羊供本寺之用其官吏军士皆宜罢设太监孟冲等＜锍-釒＞争之  上从冲等言
　　○黄雾四塞
　　○甲子  武宗毅皇帝忌辰  奉先殿行祭礼遣新宁伯谭国佐祭  康陵
　　○以廷试天下贡士命少师兼太子太师吏部尚书建极殿大学士徐阶少傅兼太子太傅礼部尚书武英殿大学士陈以勤少保兼太子太保礼部尚书武英殿大学士张居正少傅兼太子太傅吏部尚书杨博少傅兼太子太傅工部尚书雷礼户部尚书马森詹事府掌府事礼部尚书兼翰林院学士殷士儋兵部尚书霍冀都察院左都御史王廷刑部右侍郎洪朝选通政使司通政使李一元大理寺左少卿李邦珍翰林院侍读学士诸大绶充读卷官大学士陈以勤以子于陛预试乞引避  上不允再＜锍-釒＞恳辞乃许之于是侍郎洪朝选通政使李一元亦以弟侄故皆不预读卷
　　○以永平府昌黎抚宁二县并抚宁卫山海卫东胜左卫左所被虏残甚凡钱粮存留者悉蠲除之起运者已奉诏免十之五仍免五之三从抚按官刘应节等请也
　　○乙丑策试天下贡士制曰朕惟君天下者兴化致理政固多端然务本重农治兵修备乃其大者书言先知稼穑之艰难乃逸又曰其克诘尔戎兵以陟禹之迹夫成王初亲大政而周公即惓惓以此告之其意深矣朕仰荷  天眷获嗣丕基自惟寡昧未烛于理尝恭诵我  太祖高皇帝耤田谕  成祖文皇帝务本训乃知王业所由兴民生之不易及观  祖训所载居安忘备之戒又日竞竞焉兹躬率臣民耕耤于南郊又屡敕边吏慎固疆圉博求制虏长策亦欲庶几乎知艰诘戎以觐扬我  二祖之光烈顾彝典虽举而实政未孚督策虽勤而武备犹弛四方浮惰者众未尽归农也何以使人皆力本而不失业欤自屯盐之法坏而商农俱困边储告乏今欲举之其遗法尚可复欤丑虏匪茹警报岁闻何以创之使不敢复窥欤议者或言宜战或言宜守或欲罢调兵或欲练土卒计将安所决欤朕日夜图虑安攘之策莫急于斯而行之靡效其故何欤抑其机要所在未克振举故人罕实用功难责成欤尔诸士习于当世之务久矣其仰绎我  皇祖垂训贻谋之意有可以便民益国者明以告朕将采而行之焉
　　○荫故兵科都给事中何光裕子俨为国子生以光裕谏言死廷杖也
　　○先是嘉靖四十四年四月虏袭陷黄甫川堡杀二百八十余人仓官一人九月犯镇静堡参将鲁聦战死亡将士二百余人四十五年六月陷笔架城所掳掠甚众官军逐之去七月薄安塞县城分骑掠延安府北关及东西两川八月入甜水墩等塞杀三十六人总兵郭江等战死又亡六百余人隆庆元年正月虏寇小芹河墩半入总兵郭琥与战却之追出边遇伏失亡相当二月攻清平堡游击郭钧等固守不下虏乃引去三月虏攻康家寨守备王铎等逐之有斩获功铎中矢死又入榆科涧游击高天吉与战胜之八月虏五千骑自芦沟山入总兵赵岢及天吉等败之又入常乐堡又败之前后奏报俱下御史勘核至是御史杨鉁上其事劾镇抚薛鞫指挥陈保通判王尚贤参将李希靖千户田养贤等各失事罪状及他功罪相赎者并叙原任总督霍冀巡抚王遴总兵赵岢副使杨锦等修筑边墙功兵部覆奏  上命赏冀等银币有差遴遇缺推用鞫保谪戍尚贤为民希靖革任养贤等俱下御史问
　　○初广东贼曾一本突至雷州参将魏宗瀚王如澄缪印率舟师与战败绩贼执印及把总俞尚志以去官兵死者八百余人已而归尚志乞招抚寻犯我师战数日守备李茂材中礟死我兵又败事闻兵部覆言新任总兵郭成未至而广西总兵俞大猷素负威名请令暂往视师前总兵汤克宽等罪不止于革任宜令戴罪立功副使姚世熙等并宜议罚宗瀚等宜充为事官以图后效  上然之命暂调大猷用事宁回镇克宽立功赎罪世熙等夺俸一月促总督张瀚等速处兵粮严督将领克期灭贼以靖地方
　　○命原任沈阳游击将军署都指挥佥事宿仰辰充辽东海盖左参将
　　○丙寅改南京工部尚书裴宇为南京礼部尚书
　　○起吏部右侍郎林树声原职
　　○升兵部右侍郎谭纶为本部左侍郎兼都察院右佥都御史总督蓟辽保定等处军务兼理粮饷四川右布政使严清浙江右布政使熊桴俱都察院右佥都御史清巡抚贵州桴巡抚广东俱兼督理军务
　　○户部劾奏浙江温州府知府等官李廷观等五十二员未完钱粮五分以上者住俸七分以上者降一级其历任未久者如不及五分例又言给由行取官吏部宜咨送户部必国赋如数方得复任选用许之
　　○御用监奏合用金箔漆朱等料已减定数目行工部办送本监工部以漆朱等料皆旧例所未有宜以嘉靖初年为则其金箔等料如数处办自今各监局物料仍如节年事例不得加增  上从部议
　　○戊辰赐天下贡士罗万化等四百二人进士及第出身有差赐朝服冠带及宝钞如例
　　○己巳赐诸进士宴于礼部命成国公朱希忠主宴
　　○狭西崇隆等六寺剌麻番僧共卜尖晷等三十余人进马及方物宴赉如例
　　○辛未命临淮侯应袭勋卫李言恭充五军营游击将军神机营练勇参将史纲延绥游击高天吉陕西行都司佥书汤希韩俱充参将纲蓟州燕河营天吉延绥东路希韩肃州
　　○壬申凤阳巡抚都御史方廉言徐州水患视他郡殊甚而漕挽之供应河渠之浚筑视往岁尤不啻倍蓰请留本州商税以充夫厂之用户部覆奏听留一年以后角□羊部如故从之
　　○南京兵部尚书刘采等言南京各营马每岁用三百匹除江南原改角□羊马九十七匹其二百三匹出于上江二县马户极为民累乞用南京大仆寺议于庐凤扬三府滁徐和三州折色马千六百余匹内量改二十分之一为本色可得马八十三匹发营骑操每匹该折色银一十八两本部径代角□羊京以补备用之数余一百二十匹仍令上江二县买纳  上从之
　　○内织染局太监陈洪复奏以  上用龙袍及纻丝纱罗绫行所司织造如式工部言前者以织造事属太监李佑计不下四十余万东南民力尚不能堪今佑未行而徵派之令复下计不啻六十余万是益其困也且东南财赋之薮不宜重朘削之以伤国脉  上乃止
○癸酉  上谕兵部以是月二十六日幸南海子止用京营官军扈卫辅臣徐阶等言  圣驾行幸事体重大上林苑海子虽设自  先朝然止畜养鹿兔而已非如视学耕耤有关治理不足以烦临视且近日  陵祀回銮未久不宜复出惟  上特加慎重即赐停止  上不允于是吏部尚书杨博等六科都给事中王治等十三道御史郝杰等各上＜锍-釒＞请罢游幸皆报闻
○升狭西按察司按察使莫如忠四川按察司按察使陈鎏俱布政使司右布政使如忠浙江鎏仍四川
　　○甲戌改巡抚河南都察院右副都御史戴才为大理寺卿
　　○升户部左侍郎徐养正为南京工部尚书南京大理寺卿张守直为南京户部右侍郎巡抚宣府都察院右佥都御史冀炼为兵部右侍郎
　　○命定国公徐延德子文璧袭爵
　　○命听降都察院右都御史兼兵部左侍郎王之诰刘焘各以左侍郎兼右佥都御史巡视边务之诰山西宣大蓟辽保定等处焘狭西延绥宁夏固原甘肃等处各铸给关防
　　○命山西都司佥书署都指挥佥事刘凤翔掌本都司事升贵州守备指挥佥事薛近宸为署都指挥佥事佥书贵州都司事
　　○蓟州遵化县地震有声雷电雨雹形如鸡卵积地寸余
　　○乙亥升狭西布政使司右参政沈应时四川布政使司右参政朱纲俱按察司按察使仍本省
　　○录嘉靖三十四年山西利民堡马房屯等处获功官军李瓒等二百人四十年传佐山吴泉岭等处李约中等一百十人狭西延绥固原工所等处阵亡被伤官军贺延受等三十九人各升赏优恤如例
　　○丙子  上幸南苑先是左右有言南海子之胜者  上欣然欲观是日  驾至则荒莽阻湿宫馆不治  上亦悔之遽命还跸
　　○丁丑命听勘巡抚延绥等处都察院右佥都御史王遴以原职巡抚宣府赞理军务升大理寺左少卿李邦珍为都察院右佥都御史巡抚河南
　　○升吏科都给事中王治为大仆寺少卿
　　○戊寅京师地震礼部尚书高仪等请令百官修省青衣角带办事三日仍劝  上亲贤远佞勤政讲学以佚欲为深戒以励精为远图诎粉餙之弥文崇交修之实政  上曰灾变非常委宜知儆事关朕躬者当自加慎尔等百司其痛加修省勉尽职业毋事虚文
　　○是日永平府乐亭县辽东宁远卫遵化顺义等县山东登州府同日地震乐亭地裂二所各长三丈余黑水涌出宁远城崩
　　○己卯升大理寺右少卿王诤为本寺左少卿南京太常寺少卿丘橓为大理寺右少卿
　　○发太仓银一万两于宁夏修边
　　○四川乌蒙府土官阿琦天全招讨使司土舍高玉等广西太平府头目黄猛龙英州官族赵福等各贡马宴赏如例
明穆宗庄皇帝实录卷之十九
　　隆庆二年四月庚辰朔孟夏享  太庙
　　○铸给太仓管理银库主事关防及整理定边等处兵备盐法道关防各一
　　○授弟一甲进士罗万化为翰林院修撰黄凤翔赵志皋为编修
　　○升狭西行太仆寺卿梁明翰为狭西布政使司右参政
　　○命神枢营佐击将军署都指挥佥事金璋充神机营练勇参将原任河南都司佥书署都指挥佥事马乾协同佥书中都留守司事
　　○升凉州备御指挥同知胡立家山西坐营中军指挥使曰福宁夏备御指挥佥事田尚墉俱署都指挥佥事立家充延绥游击将军福佥书山西都司事尚墉佥书狭西都司事
　　○辛巳升山西按察司副使郭斗为四川布政使司右参政
　　○户部覆御史王廷瞻奏勋戚庄田请乞太滥或本宗已绝为异姓所冒或身后陵夷为势家所夺使国家优恤之典为奸究射利之资甚无谓也宜于初给时酌为定数不得过多仍限以世次递为裁减其无宗无爵者悉归之官至于各卫屯田必择卫官之贤者使任其事有司查盘得并核其勤惰仍以屯田完负分为三等以行劝戒得旨如议其勋戚初给庄田令部臣酌拟则数临时奏请
　　○湖广抚按官刘悫等言承天府元佑宫故玄妙观也自陶仲文请易今名以为祝延  圣寿之所而高士刘永德因奏乞供养之田岁入千七百余金又叱  显陵兴邸例使有司季为估修抚按岁为奏报僣拟不经无过于此请追夺入官徵其租以供汉江筑堤之费户部覆奏报可
　　○壬午升狭西按察司副使姜子羔为狭西行太仆寺卿
　　○先是  上令内承运库太监崔敏以户部银六万两买金一万两进用户部尚书马森等言  皇上知太仓之积不足以供边饷故出内库银买金甚盛心也第黄金产自云南所出有限岁额不过二千尚多逋者至于商人尤难责办  先帝时曾买金二千日积月累仅能足数不能足色寻诏停止以此金暂贮太仓今欲于数日之内即满一万之数臣等知其不能请先进见贮太仓者督云南布政司亟进年例以供  上用又  祖宗时御礼皆司礼监传之阁臣转示各部院无司礼监径传者更望  陛下率由旧章以示崇重命令之意得旨银两且不必发取见在金进用
　　○癸未升吏部考功司郎中刘一儒为南京太常寺少卿
　　○以册立  东宫恩荫大学士陈以勤弟以勋张居正子嗣修礼部尚书殷士儋子诰赵贞吉子鼎柱吏部左侍郎王本固子邦献户部左侍郎徐养正孙登禧谭大初子学颜礼部右侍郎万士和子春兵部左侍郎曹邦辅子钥右侍郎谭纶弟彩曹亨子守中刑部左侍郎洪朝选子兢右侍郎郑世威子应晓都察院左副都御史邹应龙子绍芳何继柏子崇亨通政使李一元錥太常寺卿陈绍儒子弘采顺天府府尹徐贡元子有佩太常寺卿徐璠子肇荫光禄寺卿赵锦子淳卿俱国子生
　　○升河南布政使司左参议李淑为山西按察司副使
　　○荫吏部尚书杨博子俊臣为国子生以博总督宣大山西时边功也
　　○河南怀庆南阳汝宁等府狭西宁夏卫同日地震
　　○甲申庆成王知＜火廉＞以年老请以长孙慎钟管理府事从之仍赐慎钟敕
　　○南京户科给事中岑用宾劾南京国子监司业金达不职当罢得旨令达供职如故
　　○万全都司大风雷雨雹空中有赤黑二云如斗
　　○乙酉改南京太仆寺少卿李际春为太仆寺少卿升工科左给事中李台为狭西按察司副使浙江道监察御史王宗舜为河南布政使司左参议
　　○升镇边城守备指挥佥事李澄清署都指挥佥事充神机营佐击将军
　　○御史王渐周咏勘上嘉靖三十九年九月虏从大同拒门等堡入掠山西广武城等处前总兵俞大猷等十四人功宜重赉总兵刘汉等罪宜按问副总兵赵岢等四十五人功罪相赎指挥麻诏等三人功不掩罪兵部覆请得旨大猷等赏银二十两诏等夺俸二月汉等下御史问
　　○狭西凤翔平凉西安庆阳等府地震千里倾坏城堡伤人畜甚众
　　○丙戌大学士徐阶以疾在告  上遣太医院官胗视赐猪羊酒米等物阶＜锍-釒＞谢既而引疾乞休  上曰卿德望优隆练达政体安攘大计方赖赞襄岂可引疾求退宜慎加调摄痊可即出辅政不允辞
　　○革新平等堡管参将事为事官麻禄任以宣府游击将军麻贵充参将代禄革大同副总兵赵伯勋任听调以平虏城参将麻锦充副总兵代伯勋大同入卫游击将军张刚充参将代锦从大同巡抚刘祐举劾也
　　○丁亥升河南按察司佥事姜国华为狭西布政使司右参议
　　○戊子户部覆直隶苏州府知府蔡国熙奏民运白粮如内官监白熟细米每石加耗米一斗供用  白熟粳米酒醋局白熟糯米及景汝泾三王府禄米俱如内官监白熟粳米例每石加耗米五升至于铺垫等费每石酌议银三分与光禄寺禄米仓白糙粮一体遵收上纳者不得藉口妄索监收者不得越例需求其粮长包揽之毙下抚臣严禁得旨允行
　　○御史周咏奏上宣府镇修边工成兵部议请加赏  上命赏前总督王之诰总兵孙吴原任巡抚张志孝副使廖逢节等银币有差
　　○己丑荫故死事福建漳平县知县赠光禄寺少卿魏文瑞子希翁为国子生
　　○升吏科左给事中郑大经为本科都给事中户科右给事中顾弘潞刑科右给事中管大勋俱左给事中吏科给事中杨枢为右给事中弘潞大勋工科枢兵科
　　○先是贵州地隆阡等寨苗夷龙力水等聚众卤掠执邑梅上舍杨正直等去总兵石邦宪率兵剿之诛力水等其酋龙老略等窘急请降  上命赏邦宪及巡抚都御史杜拯副使张任等银两有差
　　○庚寅改赠故太子太保刑部尚书林俊为少保荫其孙及祖为国子生俊在  先朝以尚书请老加太子太保致仕及恤录诏下吏部误引尚书赠例加太子少保至是其孙及祖以请部覆改赠并如例录荫乃有是命
　　○辛卯荫台州府知事武暐子尚冕为国子生初倭寇犯黄岩时暐死事子尚宾已荫寻举于卿故以尚冕补之
　　○工部覆南京给事中张应治等奏南京司礼监神帛堂制帛往时以斋醮加赠乃顾募人匠派徵工银以佐一时之急今斋醮既革制帛既减不当仍旧徵派臣以为神帛堂工匠自嘉靖二十四年以后增设不系旧额者宜行裁革工价未徵在官者咸蠲除之不得重困小民紊乱旧制  上是之
　　○壬戌  孝懿皇后忌辰  神霄殿行祭礼遣德平伯李铭祭  陵园
　　○以册立  东宫诏谕朝鲜命翰林院检讨成宪为正使礼科右给事中王玺为副使
　　○总督狭西三边侍郎王崇古请蠲宁夏一镇屯粮添发内帑复延绥边饷本色其二镇主客兵饷宁夏宜改拨淮盐延绥宜加拨盐引并减折武职禄俸如宗藩例事下户部以屯粮不可孟蠲内帑已有年例不能增给及二镇引盐武官俸禄之议皆不可行第请以太仓未发年例银二十余万补给该镇兵饷其西安延安额派延绥粮草俱改本色主法转运兑支  上从部议
　　○升黄花镇守备指挥佥事韩荣为署都指挥佥事充宣府入卫游击将军
　　○黜后军都督府佥书署都督佥事徐珏闲住初珏为总兵时以宣府右卫等处失事及私罪恶屡为御史所论寻以勘功＜锍-釒＞上得升今职最后巡按御史刘翾劾之下法司逮问法司  奏珏罪在失机然功足相掩他所犯亦在赦前乃命革任闲任
　　○癸巳升河南卫辉府知府张昇为狭西按察司副使广西按察司佥事卓尔为狭西苑马寺少卿户部郎中杨应东为贵州按察司佥事
　　○延绥等镇总兵为事官赵岢等出塞捕虏斩首六十七级事闻命赏总督王崇古银三十两彩币一表里复岢祖职与巡抚李尚智石茂华各赏银二十两
　　○甲午兵部覆巡抚甘肃都御史石茂华条陈边事一言边将之毙怯于斗虏巧于避法而使者勘验往往略其血战之功按其损伤之罪即以敢战致败者亦复坐之是教之规避也宜令军中有能摧虏锋者即亡失勿论能拒之境外者虽无斩馘即录之与斩馘同庶可以作边人之气一言今边兵敢战有功者率被虏来归之人不即习战阵称家丁者以其识虏情伪又经历险苦不畏锋镝也宜别为一营每月加粮五斗汰冗军以赡之俾为军士之倡一言庄浪甘肃咽喉冲疲特甚见在马军不过五六百人何以御敌请勿遣凉庄游兵留听参将统领其甘肃游兵营西宁卫军宜简其精锐以一百三人补凉庄之缺以百人益庄浪参将仍于庄浪卫召募壮军以补原额一言嘉峪关石关儿野麻湾等处关门墙堑之属岁久就圯宜行修筑一言各墩夜不收例给毛袄取价于狭西布政司今墩台哨卒皆已增多愈不能给宜令所司加派仍督发累岁之逋者  上皆允行之
　　○乙未命给庆都伯杜继宗德平伯李铭固安伯陈景行锦衣卫都指挥佥事李伟庄田各七百顷
　　○革甘肃总兵刘承业任及原任凉州副总兵张弼参将朱清朱勋等俱下御史问以总督王崇古奏其赃罪不职也
　　○先是嘉靖甲子广东潮州府柘林兵乱攻省城杀掠甚众守臣摛之至是御史王同道勘上功次  上命赏提督两广侍郎吴桂芳前总兵官恭顺侯吴继爵银二十两彩币一表里前总兵俞大猷等各十两
　　○补荫故四川梁山县主簿时植孙任先为国子生以植初死事其子宠已荫而没也
　　○丙申诏修理禁门城楼及＜锍-釒＞浚御河工科给事中刘继文言今财力诎乏边务方殷不宜兴不急之作以滋劳扰工部亦  为言  上乃命会同内官监酌量缓急次第修理
　　○以天气暄热诏录刑部都察院及锦衣卫罪囚应笞者释免徙流以下减等发落重囚情可矜疑及枷号者以名闻于是刑部先后奏上释减徒杖者四十有六人免枷号者十有四人宥死罪充军者十有七人释者一人
　　○升环庆守备指挥知知杜龙为署都指挥佥事充宁夏游击将军
　　○丁酉大学士徐阶以疾垦＜锍-釒＞求退  上曰卿才德素裕精力未衰朕眷倚方隆岂可屡＜锍-釒＞求退宜即出辅理不允辞
　　○福建巡按御史王宗载言本省荔枝等料每年额派脚价三千三百九十余两自嘉靖四十三年增银六百三十余两甲丁二库银朱等料大约不过五十两后增至一万八千九百九十余两黄白蜡本折色初止一万四千余斤后增至四十倍以上当如诏裁革又言嘉靖初年每丁石徵料钞银八分岁有余积将盐钞纲银并于料钞支用嘉靖十七年议以盐钞纲银另行徵派每丁石止徵料钞银六分今料钞仍加至八分而盐钞钢银不与宜量行减免户部议以为凡坐派国课骤加于民故民必惊疑至于沿袭已久则民亦习服且时异势殊不得尽援嘉靖初年之例请于福建所解黄蜡仍加派一万四千二百斤白蜡亦加派一万斤黄蜡自额定本色送库之外每斤徵银二钱白蜡尽改折色每斤徵银四钱计八万余两俱解太仓而白蜡于三年之后仍改本色六千斤供内库用其果品牲口加派银三万有奇亦解太仓为边饷甲丁二库银朱等料皆内库会数斟酌坐派者难以改易  上是部臣言
　　○命固原游击将军吴嵩充延绥中路参将升贵州思石守备指挥同知马性署都指挥佥事佥书云南都司事
　　○杨顺死狱中
　　○戊戌山西蒲州荣河河津等处地震
　　○己亥升宁夏副总兵署都指挥佥事杨真辽阳副总兵署都指挥佥事杨四畏蓟镇振武营副总兵署都指挥佥事李勇俱署都指挥佥事充镇守总兵官真甘肃四畏昌平勇保定
　　○庚子诏复韩襄陵王融焚原禄融焚初与韩定王讦奏削禄米三之二至是韩世孙朗锜言其杜门省愆者已十五年宜加原宥赐复全禄户部覆请从之
　　○命岁给晋府辅国将军聪卤母李氏俊木□布妻李民奉国将军廷坰妻淑人刘氏镇国中尉俊榔妻恭人翟氏秦府镇国将军融火□豦夫人赵氏各养赡米五十石
　　○升狭西按察司副使夏栻为太仆寺少卿山西按察司佥事武建邦为湖广布政使司右参议
　　○巡按广东御史王同道勘上嘉靖四十三年以来广东官兵剿英德等处山贼斩首一千四百九十三级具列诸臣宜赏者以闻兵部覆奏得旨荫提督两广侍郎吴桂芳巡抚南赣都御史吴百朋各一子为国子生总兵吴继爵一子锦衣卫所镇抚升总兵俞大猷祖职一级参将蔡汝兰副千户王如澄守备李宁指挥陈璘各实职一级指挥杨烨等署职一级赏参政李佑等银有差既而继爵以无子辞荫  上允之加太子少保
　　○录辽东降夷及招回被虏人口功升总兵王治道祖职一级副总兵杨四畏等官一级与巡抚魏学曾赉赏有差
　　○  上遣中官尚文至大学士徐阶第赐谕曰朕见卿累＜锍-釒＞奏辞岂可以小疾舍朕求退早出辅政不负望焉阶上＜锍-釒＞陈谢乃起视事
　　○赠故都察院左都御史张永明为太子少保赐谥庄僖
　　○发太仓银九万于山西三关为客兵饷
　　○四川抚臣言眉州武阳驿去州远宜改附彭山县青神县道冲粮少不能给驰传宜革峰门驿而以其资协助该县大龙会川黎溪巴松四驿其驿丞可裁省令近卫百户兼之报可
　　○升甘州备御指挥佥事王绍勋为署都指挥佥事充固原游击将军
　　○以虏患免徵直隶抚宁卫隆庆二年军器料银
　　○壬寅赠故吏部右侍郎王道为礼部尚书赐谥文定及南京兵部尚书湛若水谥文简赐故太仆寺卿李舜臣祭葬如例
　　○癸卯升浙江道御史王渐为狭西按察司副使
　　○以南京东安门四仓移附复成桥仓并裁革官攒六名从总督南粮都御史游震得请也
　　○甲辰命石匣营游击将军署都指挥佥事蔡勋充振武营泰将
　　○乙巳复原任延绥总兵为事官赵岢为署都督佥事充总兵官镇守大同等处管险山参将事副总兵李成梁充协守辽阳副总兵兰靖参将张德充协守宁夏副总兵
　　○巡抚宁夏都御史朱笈条陈边事一言边将多贪婪怯懦避罪冒功宜慎加选择其起自降虏者必累立奇功乃得推擢勿使骤迁一言本镇盐引迩来多配浙盐又革去工本商人苦于守支不乐赴边请增淮盐七八万引以补工本之数一言平虏城孤悬河外三面邻胡故当事者常议增兵三千今自挑选入卫外存者才四五百人耳宜留入卫卒而募兵以充之仍给太仆马千匹以备战守一请督民修筑镇城南北屯堡令增卑倍薄一请取巡正二营家丁汰阅之更选千人以作勇敢一言各边止练马军不练步军非马步相兼之意欲团结各营步兵练之＜锍-釒＞下户部以淮盐尽已派边无可增给请发太仓银二万一千二百余两抵补工本增入年例兵部亦以入卫兵不可猝罢第令选募三千人防守太仆发马价银万两给之其他皆如笈议  上从之
　　○命广西府师宗州故土官同知珑玟妻海氏暂袭祖职
　　○国子监生郭禹请收葬其父希颜许之希颜初传首四方其首寘南昌天宁寺至是乃得收葬云
　　○丙午  上御皇极殿传制遣使持节册封四川成都左卫应袭史书女史氏为蜀王妃兵马副指挥杨璔女杨氏为蜀府汶川王妃周府新会康惠王庶长子睦木□蜜为新会王韩府昆山荣康王嫡长子谟埦为昆山王夫人刘氏为昆山王妃宁远恭懿王嫡长子谟垙为宁远王夫人黄氏为宁远王妃晋府河东荣懿王嫡长子新土□贵为河东王夫人刘氏为河东王妃鲁府邹平恭靖王嫡长子颐在为邹平王夫人刘氏为邹平王妃郑王厚烷庶第四子载升为崇德王兵马副指挥杨珂女杨氏为岷府广济王妃河南府学生员蔡臣女蔡氏为方城王妃江西建昌府民王鼎女王氏为益府铜陵王妃
　　○补荫故都察院右都御史俞谏孙希范南京吏部尚书张润孙知基俱国子生
　　○升赏嘉靖三十八年崇明县三沙御倭获功官兵张祚等三十七人
　　○丁未以册立东宫恩荫总督三边军务兵部右侍郎王崇古子益巡抚山东右副都御史姜廷颐子性巡抚山西右副都御史杨巍子尔士巡抚凤阳右副都御史方廉子成巡抚河南右副都御史戴才子绍科俱国子生
　　○先是虏犯清河等处不满数百人我兵千余不能御虏得利去独指挥李登正千户孟守仁微有斩获御史杨允中言状并请按守堡指挥梁国岐等罪  上命赏登守仁银十两下国岐等御史逮治以闻
　　○录延绥招附降虏功赏总兵赵岢等银有差
　　○戊申论嘉靖四十年倭夷犯温州等处功罪命赏副千户张雳银十两等指挥同知萧懋忠等二十二人俸一月下镇抚归期等三十二人御史问
○命辽东游击将军郭承恩充辽东险山参将延绥游击将军尹继祖狭西兰靖参将神机营佐击将军王旌充石匣营游击将军
○太监滕祥等议将工部召买川漆广主漆云母石等物料旧例三年一题者均为三分令一岁一题以济急用工部言故事三年额办计银九千四百余两有奇今三分之于例无害第川漆等料之外又加熟金漆水花朱额外徵索积之三岁数与额办三分之一相等是三年之内暗增一年诎乏之时安可责办惟  上加意节省稍宽民力得旨均派银两以隆庆二年为始送监应用
　　○榆林常乐堡旗竿有火光
　　○己酉巡抚应天都御史林润勘上御史董尧封所奏丈量出兑优免事宜其略言苏常等府田地已经丈量止按册清理松江等府未经丈量者已属良有司董其事完有日矣所谓宦籍大户自兑者盖于各水次增设仓廒粮五十石以上者每年如期上仓官为验收俟运军至时官为交兑是漕卒无久候之费而粮长免包赔之患也所谓优免者如张承赉言每亩以三升为率粮以品免田以粮免法亦甚平而品级之中亦非概论以京朝外任相参其致仕闲住与见任等监生生员吏典人等更加斟酌又丁田有多寡田亩有饶瘠其应免之内当以丁田相准每丁一名准粮一石止及其身无概庇其族人官田二亩准民田一亩山荡四亩准民田一亩皆以实徵粮册为率户部覆请从之
　　穆宗庄皇帝实录卷之十九
　明穆宗庄皇帝实录卷之二十
　　隆庆二年五月庚戌朔升浙江按察司副使李攀龙为浙江布政使司左参政
　　○命宣府副总兵署都督佥事董一奎充总兵官镇守延绥等处
　　○山西太原府永宁州任塔山崩
　　○辛亥户部奏内府甲丁二库布疋颜料初运本色其后折价买办而有司不行督角□羊輙移借太仓且物料非京师所产其价自倍糜费损课莫甚于此请令出产地方以后仍供本色其积成代买之数务严徵抵补济边  上是之
　　○先是广西泗城州犭□农夷黄豹黄豸等据贵州程番府麻向大华等司时出卤掠官军剿之豹等遁去至是巡抚都御史杜极等条上善后事宜一言程番夷俗犷悍难于控摄而近设通判止寄空衔供事会省宜及事平添设通判令驻该府责以抚夷捕盗一言程番等十三司旧有应捕土兵三百七十人选委土官二员为小巡捕听本府经历提调岁久废弛宜查复原额听新设通判提调一言卢山本官等司里没于二犭□农寨户逃徙今流移渐复宜遣官抚恤蠲三年之征一言程番府乌萝至卢山二十五里系者贡翁忙等寨四通贼路旧有金筑司交马一哨以寇乱废道梗不行宜令本司土舍修设给以近田免其杂徭一言黄氏族繁声势相倚诸土司多与连姻借兵报讐衅有此起乞行禁约自今婚姻毋越境有与犭□农缔婚者以重论兵部上其议  上允行之
　　○总督蓟辽保定都御史谭纶上＜锍-釒＞言今之策虏事者皆曰乘障曰设险然计蓟昌十区之地东西二千余里见卒不满十万而老弱且半又分隶于诸将之手散布于二千余里之间率画地数丈而守一军虏数以十余万众攻我一面众寡强弱远不相侔欲虏势不张不可得也故言者亟请练兵意亦虑此然臣以为游兵破虏诚为制御长策而行之有四难四难不去练之策终不可行也夫虏之长技在骑而我制之非车不可顾虏入动十余万而吾即以车战不过三万人且此三万人非有见伍势不得不召募召募之兵与尺籍军异尺籍之军无论老少强弱饩廪豊给优恤备至调遣即有行粮草料召募之兵非强壮不入选既无素餋之恩有疾輙汰又无归老之计既以车战亦无马料自非酌拟尺籍军之食而稍优之必不乐从计三万人宜各月给银一两五钱岁费五十四万司农告匮是一难也燕赵之士虽多慷慨自备胡以来锐气尽矣非募吴越习战卒万二千人杂教之事必无成此万二千人者臣与戚继光召之可立至用之可立效教成之后留之实边可使从者半散之归农可立遣无后忧而时方疑其用之不可北散之不可南虞其有他是尚以臣与继光不可信夫不能信矣尚能任之专哉此二难也军旅之事务在威严书不用命戮于社予则孥戮汝燕赵之人素骄骤见军法不无大骇且去京师近流言易生徒令忠智之士掣肘废功且酿他患是三难也我兵素未当虏战而胜之虏不心服能再破之乃终身创矣第虑忌嫉易生不能戮力再举奇祸或至此四难也臣热思之不如姑就蓟镇见兵讲求战守之策除乘障应援者皆如故昌平总兵所辖兵亦就彼训练如故若臣标下兵二枝振武营游兵一枝顺天巡抚标下兵一枝遵化游兵一枝蓟镇总兵标下兵二枝又听臣于大名井陉二兵备道选民兵一枝调真定游击下民兵一枝真定府等府达官舍及各路防秋民兵中选一枝共为十枝每枝务足三千人若尚不足又听臣于十路稍缓策应兵中选取以足其数可得兵三万人列为三营营分为三军一营驻密云一营驻遵化各用参将一员游击一员一营驻三屯营中军属于总兵郭琥左右二军仍用参将游击各一员如法训练专备御战仍付戚继光以总理蓟辽保定等处练兵总兵官之职而命巡抚刘应节专任提调臣实总督之每遇春秋两防三营之兵各移近边密云营属密云兵备副使遵化营属永平兵备佥事三屯营属蓟州兵备参政各随营监督而臣与应节继光往来督励小警自御大入并力务各负墙以战遏之边外此为上策万一乘罅溃入亦愿  陛下少逭罪诛听臣等决一死战收桑榆之功亦不失为中策若先事不能御后事不能战掩取微功苟图塞责是为无策臣等罪安逃哉又言中国长技无如火器欲练兵三万必得鸟铳手三千人为冲锋而勒习边人非迟之一年不可今防秋期迫请选取浙兵三千人以济一时之急期以三年俟边军既练乃遣愿留者听惟  陛下财择＜锍-釒＞下兵部主纶议请命继光仍以署都督同知总理蓟昌保定练兵事务该镇总副参游等官凡受总督莭制者并受继光节制本官仍受总督节制府州县官不得阻挠违者听纶参奏处治给以敕书符验关防旗牌又请遣锦衣卫官二人往浙去募宁绍台温金衢等处鸟铳手三千人人给善器恤其家属优其资用付杭嘉湖参将胡守仁原任参将李超将之而北无误防秋至镇之日人给衣鞋银一两日给银五分费暂出太仆寺以后户部更议其分立三营事令继光会纶熟计以闻得旨继光以原职总理练兵事务秋防已迩所取南兵令巡抚赵孔昭责令守仁超选募督发不得违怠致误军机各兵在途锦衣官稽督守仁等严行钤束所过不得骚扰其他悉如部议
　　○壬子升湖广汉阳府知府马麟为浙江按察司副使
　　○广西镇安府土官岑缘遣人贡方物宴赉如例
　　○晋府旌德王知＜火敖＞薨  上辍朝一日治丧葬如例
　　○癸丑户科给事中陈行健言言京营马匹倒损过半由料价太少宜比巡捕例月给银八钱五分或以历年扣存银或以牧地子粒太仆桩朋银增给或汰其病损不堪者发卖收价又  祖宗时牧马草场在蓟州霸州固安新城雄县香河等处近为勋戚奏讨侵没存者无几宜视旧籍查复且民间种地一亩差徭租税出其中而牧地皆膏腴产亩税银三分太薄宜如  先朝屯田例税外增一分以充料价户部覆请以太仆寺子粒及南北直隶草场岁租银四万三千六百余两近归兵部者仍还户部以备增给料银其变卖清查增税诸事俱如行健等奏  上曰京营草场子粒徵角□羊兵部已久宜仍旧余皆允行
　　○甲寅端午节免百官晏
　　○升原任山西布政使司左参政宋岳为山西按察司按察使致仕先是岳任参政时虏攻汾州有守御功寻以考察闲住至是以例请故有是命
　　○锦衣卫经历牛应龙等以其父前考察为民请比例移封吏部言条例所开除名等罪不系贪酷得奏请移封者所以广锡类之仁若赃污等罪即遇赦宥仍行追夺者所以严赃吏之禁夫已授封者尚得追夺况未授封者乎自今内外官员有应封赠而其父以贪酷为民者听本部斟酌奏请许以原职冠带闲住其后虽有封典不得概及以滋冒滥得旨贪酷为民者无论考察问革皆不准封赠其以他事为民者非遇大庆覃恩亦不许
　　○升顺天府府尹徐贡元为南京大理寺卿
　　○复原任大同中路参将刘国署都指挥佥事充副总兵协守宣府
　　○命南京左军都督府佥书署都指挥佥事许昭训充神机营副将
　　○治蓟镇失事罪保定奇兵营都指挥吴光裕把总王命臣游击将军胥进忠各论斩提调义院口指挥奚伟提调界岭口指挥徐从义参将张功游击将军钱胜刘继先等发边卫充军
　　○丙辰  孝宗敬皇帝忌辰  奉先殿行祭礼遣惠安伯张元善祭  泰陵
　　○四川叠溪郁即二长官司遣人贡马赏赉如例
　　○授推官龙光王桢知县陈邦颜俱给事中光吏科邦颜兵科桢南京吏科行人周以敬李世臣姚光泮推官盛时选知县李学道潘民模李绍先俱监察御史以敬狭西道世臣广东道时选山东道学道江西道民模福建道光泮南京山西道绍先南京广西道
　　○戊午追录故新建伯王守仁平宸濠功令世袭伯爵先是嘉靖初守仁已授封会忌者媒孽其事异议纷然遂见削夺  上即位始命江西抚按官勘核功状至是以闻下吏部会廷臣议皆谓守仁戡定祸乱之功较之开国佐命时虽不同拟之靖远威宁其绩尤伟当时为忌者所抑大功未录公议咸为不平今宜补给诰券令其子孙世世勿绝以彰朝廷激劝之公从之
　　○升江西布政使司左布政使曹三旸为顺天府府尹
　　○赠原任给事中潘大宾为太常寺少卿御史戴铣张曰韬高世魁主事王渐逵各光禄寺少卿俱以恤录恩也
　　○命宣城伯应袭勋卫卫国本凶神枢营佐击将军浙江都司佥书署都指挥佥事王尚文充杭嘉湖参将升辽东中固城备御指挥佥事何宗禹署都指挥佥事充游击将军领蓟镇总兵标兵固原游击署都指挥佥事张拱立充游击将军统领延绥入卫军宣府蔚州城守备高延龄仍充为事官管辽东广宁游击将军事
　　○诏以刑部赃赎银送户部济边著为例
　　○黜吴江县知县郑杰为民以巡抚都御史谢登之劾其私馈并发其奸赃不法事也
　　○己未  太祖高皇帝忌辰  奉先殿行祭礼
　　○改巡抚贵州都察院右佥都御史严清巡抚四川
　　○旌表节妇四人湖广郧县监生邓仁妻王氏河南扶沟县民张琬妻刘氏贵州前卫生员林之桂妻朱氏河南太康县民刘谦妻李氏
　　○庚申遣太常寺官祭都城隍之神及汉前将军汉寿亭侯
　　○升狭西布政使司右布政使冯惟讷为江西左布政使
　　○辛酉  仁宗昭皇帝忌辰遣武进伯朱承勋祭  献陵
　　○总督狭西三边侍郎王崇古奏上延宁甘固四镇春防官军出边捕斩虏首一百一十三级会延绥总兵赵岢等及巡抚李尚智等前已赏录乃命赏宁夏总兵雷龙巡抚都御史朱笈银各二十两
　　○先是倭夷犯温州原任广东按察司佥事王德率乡兵御之贼围府城德率兵出战后兵不继死于贼事闻诏赠太仆寺少卿立祠荫一子世袭温州卫百户至是其妻复以例请得旨改其子为锦衣卫百户
　　○壬成命四川叠溪长官司土官郁伯什袭职
　　○升礼部精膳司郎中查志立为河南按察司副使
　　○发银二万两于延绥修边
　　○巡抚山西都御史杨巍奏本省驿递岁徵站粮银三十四万四百余两除支用外尚存十万余两请量蠲站粮四分之一以示优恤即以见存者抵数户部以站银之徵不关白本部疑有滥派混冒之弊请查核奋籍以待改正其余银以抵石州被虏地方税粮并三关蠲半之数有旨该省岁徵钱粮抚按官从实查数以闻
　　○改狭西北路游击将军驻靖虏卫从总督侍郎王崇古请也
　　○癸亥以大祀  方泽告  太庙请  太祖高皇帝配
　　○升应天府府丞史朝宾为南京鸿胪寺卿光禄寺卿赵锦为都察院右副都御史巡抚贵州兼督湖北川东等处军务
　　○南京户部尚书刘体乾条上六事一各仓关防不严亏耗殊多宜令甲斗诸役均数赔补典守官攒抵罪一贮库各关钞料茶引屯仓折席赃罚岁久易于乾没宜令科道官查刷莞库旧止主事一员宜如太仓例每十日轮郎中一员协同收发一衙门歇家书皂因缘为奸宜酌量汰革犯者如议单遣戍一杭州北新淮安扬州各钞关宜比南关例给赐关防敕书其司局等官俱听各关定贤否以备考察一都税司折钞银仅一百一十两而官攒巡拦俸粮工食岁费反不下四百余两应议裁革一各卫苜蓿地及没官房税一千二百余两岁久侵没并宜查核徵角□羊户部议从其言因请徵杭州北新关买钞余银接济边饷其他存留以备修理诸费及浒墅九江临清河西务并给关防敕书惟都税课司费多入少疑有侵匿不当议罢得旨赃赎修理如近例行钞关宿弊多端其司府州县隐匿钱粮亦不止税课一事户部及工部各设法厘革清查条议以闻
　　○甲子赐皇帝四子名翊镠命礼部登识玉牒
　　○沈府永年王珵封薨  上辍朝一日治丧葬如例
　　○命狭西行都司佥书署都指挥佥事张承业为署都指挥佥事佥书山东都司事
　　○丙寅  上亲祭  地于  方泽
　　○丁卯吏部覆太常寺少卿武金奏京师天下根本而两京府尹京县知县又守令之最重且要者故府尹等官宜慎选人俟积有年劳径升户部侍郎职衔仍摄府事三年以上仍斟酌旧例施行其宛平大兴江宁上元知县于进士举人内相兼选补如声望显著一体行取选授科道得旨如议行
　　○戊辰以册立  东宫恩荫南京吏部尚书吴岳子渊工部右侍郎江治子桢都察院右都御史林云同子谐太常寺卿袁洪愈子一鹗应天府府尹毕锵子士涯太仆寺卿徐应子大祈为国子生
　　○巡视蓟辽等处兵部左侍郎兼都察院右佥都御史王之诰以疾乞休得旨准回籍调理
　　○肃定王妃吴氏奏以孙肃怀王无嗣请令定王侄管府事辅国将军缙＜火贵＞承袭王爵仍赐给丁土以供祭膳礼部覆言宗藩封爵莫重于亲王往者缙＜火贵＞请封  先帝宸断谓越世无相继之理成命昭然孰敢违越宜令缙＜火贵＞安分守职毋得輙假王妃名再三渎请  上曰  皇考宸断伦理明正缙＜火贵＞不准继袭但将该府卫所等项一切裁革同于犯罪国除恐非  先帝意且惇睦之道不如此其再议以请于是礼部又言缙＜火贵＞既为将军则与亲王统体自别卫所所以卫亲王也不容僣踰肃王及世子金宝非将军所宜用自当奏缴或量摘卫丁以资耕牧土田之用而王妃所受金册容其身终奏缴则朝廷惇睦之仁裁制之义庶几两尽从之
　　○发银二万四千五百两给密云班军行粮
　　○南京户部言故事铸钱工费取办芦课今芦课不足所费舡料银亦复不赀亦行停造工部请从其议因请属巡江御史及管洲主事清核芦洲隐占者徵其课银角□羊送该部  上从之令严行查勘势豪阻挠请托者具劾以闻
　　○己巳录蓟镇李家庄棒槌崖等处斩获功升赏官军李朝等九百六十五人如例
　　○赐原任山西巡抚都御史赵时春祭时春狭西平凉人嘉靖五年进士选庶吉士授兵部主事九年以建言革职二十九年荐授兵部主事历佥事副使巡抚山西被劾去官隆庆元年复荐起未及用卒于家时春为人沉毅慷慨敢于任事又习骑射有将略时重其才都御史王崇古为请祭葬部议时春四品未考满以军功特与祭一坛
　　○庚午兵部言山西一镇旧以大同为藩篱警备差少自嘉靖壬寅失事之后大同弃墙不守遂与虏邻三关边隘皆虏必犯之地矣然镇城尚在内地虏必纠合诸部及敢深入故在关南则忧大举偏老一带迫近虏巢居常则有游骑出入之苦遇冬又有套虏履冰之备故在关外则虑零寇今宁武在忻代偏岢之中既有总兵官驻之东西有警便于策应至如老营堡游击宜移驻马站河曲守备宜改为参将驻灰沟营水泉营防守宜改为守备以便防御其募军买马费请发太仆银万五千两给之  上报可
　　○先是胡膏为光禄寺丞侵冒官鹅银四百两为巡视户科给事中杨允绳所劾膏诬奏允绳毁讪玄修  先帝怒下允绳狱论死而膏谪四川重庆府通判稍迁同知寻以赃败至是户科都给事中李用敬追论其奸诏下御史逮问膏论斩前所侵冒银还官没入其田宅服器都察院上其狱得旨如拟
　　○辛未辍经筵日讲
　　○命兵部右侍郎冀练兼都察院右佥都御史巡视山西宣大蓟辽保定等处边务
　　○提督四夷馆太常寺少卿武金上言种马之设专为孳生备用今备用马既已别买则种马可遂省且种马有编审之害有杂役之害有点视之害有岁例之害有交兑之害有轮养之害有倍偿之害重之以官吏之需索里甲之影射民日益穷沿袭至今滋弊尤甚乞命兵部验计每年应角□羊之马若干某省若干某州县若干俱照原数买马按季查角□羊如备用马已足二万则令每马折价三十两输太仆寺遇各边缺马分发估买一马折价可买战马二匹不必加赋而马数自倍且令各府州县取前所养无用之种马尽卖以输兵部如一马定价十两则直隶河南山东十三府可得银一百二十万其草料令各府州县每马折银二两计又得银二十四万夫战马之数角□羊俵之丁不更旧制而边饷获急用之资百姓免无穷之害足国裕民无踰于此＜锍-釒＞下兵部议于是御史谢廷杰言孳生种马乃  祖宗旧职军机所系但当修法以除弊不当因弊而废法万一有警无可调发咎将谁归金议非是兵部主廷杰议亦言金议不可行  上独可金奏谓备用马久已买俵种马徒存虚名百姓乃受实害姑革其半以苏民困合行事宜兵部覆议以闻已而兵部言明旨卖种马之半其半尚存犹资民牧而养马者费多折徵者费少恐有不均之叹宜下南北直隶山东河南及两京太仆寺令变卖其半每马价银十两徵收草料银二两如金言其存留之马户为正头变卖之马户为帮头养马则轮流折徵则摊派庶惠泽均而法可经久  上从之
　　○甲戌升湖广按察司佥事王应显为湖广布政使司右参议
　　○命狼山把总署都指挥佥事徐正佥书浙江都司事升玉泉营守备指挥同知田勋为署都指挥佥事佥书狭西行都司事
　　○户部浙江司火下郎中林乔相等法司究问
　　○乙亥复原任大同东路参将刘继先署都指挥佥事充山西河曲县参将
　　○宥谪戍失事总兵官许经罪令充为事官管理大同中路右参将事
　　○丙子先是钦降织造花样四函今工部行南京供应机房照式督造及遣官赍送至则莫有主者工部以闻请令南京织染局太监刘安并任其事  上仍命太监赵玢往工部复言玢取回未几复命之出是诏令不信也且该库既知供应机房无人不以奏请而漫令臣等赍送此其志欲复遣官而诡设计策以欺  陛下其于  圣德国体所损不细惟  陛下幸从臣等言  上曰原样发自御前何与该库且尔等初言供应无人兹已遣官何为烦渎其令玢遵旨亟去工科都给事中孙枝亦请从部议弗许已而兵科给事中陈邦颜言属者  陛下方下修弭之诏而中官织造之命一月两出部臣以职掌止之而不听科臣以封驳诤之而不回如此而上下变服名为修省者亦弥文耳应天之实惟在惠民臣愿  陛下亟罢玢遣毋重困元元以益  天怒  上罪其抗旨渎扰夺俸两月
　　○丁丑礼部以四方灾异奏报踵至请行内外诸臣痛加修省仍令总督抚按官各条上地方利弊关军国大计者以闻得旨修省如例
　　○宣城伯卫守正卒赐祭葬如例
　　○命广西都司掌印署都指挥佥事王伦充浔梧等处左参将
　　○戊寅兵科都给事中张卤言迩者诸臣会议欲遣巡边大臣臣以为人情责任在己可以成勇往之功钤辖多门实以资推诿之便今既以各兵备为不足凭而摄以巡抚以巡抚为不足凭而摄以总督今又以总督为不足凭而再起巡边大臣之议恐自今边臣将观望阻格万一时过患成竟亦何补如向者虏方深入兵部左侍郎迟凤翔曾奉命以往于时边镇皆苟且塞责无益于事今复命总督刘焘王之诰顷之诰以病辞仍以冀炼代之臣窃以为巡边大臣可勿遣第以边务专责总督便吏部覆如卤言  上从之乃罢焘炼弗遣
　　○升刑部狭西司郎中陈忠翰为河南按察司副使狭西庆阳府知府黄墱为山东按察司副使
　　○命岁给西鄂王府故奉国将军褒燰淑人王氏汝阳王府故奉国将军勤廿□剡淑人魏氏永宁王府奉国将军勤火□忧淑人赵氏各养赡米五十石
　　○发太仆马价银万五千两给宁夏
　　明穆宗庄皇帝实录卷之二十
　明穆宗庄皇帝实录卷之二十一
　　隆庆二年六月己卯朔吏部覆给事中郑大经奏一广铨除言迩增制额凡为守令计宜多选州县其岁贡一途类多衰老止以佐贰等职授之一重边选言诸边郡邑繁简不一咸称难治宜选进士之年资强锐志行纯实者除补以储他日兵备督抚之选行取推升必首及之庶豪杰之士兴起一慎调移言数易守令则下不安自今有应调者宜止于旁郡近邑毋輙易以滋烦扰一省繁文言守令当日理民事今往往承遣在外以佐贰教职署之而有司伏谒迎送妨废职业宜一切禁止一严举刺言举刺以风励百官＜锍-釒＞辞宜直书实事明白简当无拘多寡贵在精确从之
　　○铸给宁海王府教授印
　　○贵州抚按官杜拯王时举言湖广沅靖二州平溪清浪偏桥镇远铜鼓五开六卫四川酉阳播州永宁三土司皆去省城甚远而贵州兼制亦不便宜专隶贵州又各省会城府县并置而贵州独阙军民讼谍徭役诸事皆委之三司首领两卫指挥及宣慰司官类多不谙政体宜移程番府入省城其贵竹长官司所辖皆流寓子孙与夷民不同平代司长官庭希印诛削已久尚无所属宜改为二县附之程番为便章下兵部请以分割川湖州卫事下川湖抚按官议其他皆如所请从之
　　○工部条上厘革清理钱粮六事一厂税一局税一军器一叚疋一麻铁一苇地大略言杭荆二厂芦沟桥等局漏税甚多有欺隐抵换包揽侵克等弊自今厂税责成主事督同该府佐二官亲自验收互相稽察局税责巡视御史及各主事查盘估计如法抽分军器叚疋麻铁多薄恶不堪有经数岁不角□羊者有司怠缓角□羊官侵盗往往有之宜严饬所司如式制造及依期督发顺天河间二府苇地为豪右所占逋课日积宜令屯田御史及管河郎中清查原额占者还官逋者追角□羊水所冲没悉蠲除之  上是其议令所在抚按官及原管御史郎中等严行清理以闻
　　○庚辰遣刑部主事卜相往北直隶关内主事戴濂往北直隶关外主事陈文谟往南直隶江南主事胡心得往南直隶江北审决重囚
　　○辛巳改太仆寺卿靳学颜为光禄寺卿
　　○选进士徐显卿陈于陛张一桂沈一贯李长春韩世能贾三近王家屏沈位田一俊朱赓沈懋孝张位李熙林景旸徐秋鹗张道明邵陛何维椅李维桢郭庄王乔桂刘东星于慎行范谦张书李学一习孔教刘应麒郑国仕三十人为翰林院庶吉士命管詹事府事礼部尚书兼翰林院学士殷士儋赵贞吉管教习
　　○壬午录嘉靖三十九年九月山西崞县泊子村等处获功死事官军任秉公等六百七十三人升赏如例
　　○裁革分守扬州参将先是巡抚都御史方廉言如皋东接通州已有狼山副总兵西接泰州又有海防兵备道且其地僻小苦于屯兵宜革扬州参将之在如皋者而以凤阳军门中军都司驻守扬州兵部议便故有是命
　　○癸未补荫原任南京礼部尚书王崇庆孙懋廉为国子生以崇庆子田已荫而殁也
　　○录绥黑山子崖等处获功死事官军汪弼等三百三十六人延绥境外戴家寺大沙梁等处获功死事官军薛芳等四十八人升赏如例
　　○甲申山西乐昌王充火□薰奏禄粮积负数多贫不能存乞拨两淮残没盐引救赡户部言国家盐引专以济边屡经建白宗藩不得奏讨惟有代州库贮盐银可以借支得旨准给一万两
　　○录嘉靖四十一年山西老营堡长林等处获功死事官军刘习武等二百人升赏如例
　　○御史马明谟奏请清理班匠以补原额折角□羊军器以图实用严督角□羊官以厘宿弊其言角□羊官之弊率以科取侵盗不能操束角□羊户互相容隐或以考察去輙回京原籍道远日久未易关提角□羊户因缘为奸至莫可诘即禁治家属无益于事非设法追提无以惩宿蠹正国法工部覆奏  上是之令所在巡按御史严行提究完角□羊其逃回原籍不服拘提者具以名闻遣官校逮治
　　○乙酉总理河道漕运工部尚书兼都察院右副都御史朱衡以疾乞休不允
　　○丙戌升太仆寺少卿董传策为本寺卿
　　○发银二十三万于宣府大同永平密云蓟州昌平籴买来岁粮草
　　○丁亥命定国公徐文璧临淮侯李庭竹彰武伯杨炳各佥书都督府事文璧后府庭竹左府炳右府
　　○命福建行都司佥书署都指挥佥事钱凤翔掌广西都司事
　　○戊子御史赵睿奏河东运司积欠消折盐一百三十余万引捞补无期乞将虚数蠲豁户部覆盐池乃天地自然之利不劳人力所为但采办在盐丁而及时催督在有司耳臣查数十年前本地盐课额数完足自嘉靖三十六年始开次岁捞补之例遂致人心怠玩每遇盐花春结非爱其力即营其私迁延至于盛夏风雨角□羊散则幸有新例可援指以藉口有司不能催督于先而輙为奏免于后过矣积逋旧数请如议蠲豁宜行盐运有司此后当乘时捞采如法苫盖仍将采办实数按时计月呈报巡盐宪臣以凭稽查视勤惰迟速为贤否殿最得旨该司官吏巡盐御史逮问查奏捞办苫盖稽察事宜俱令从实举行
　　○朝鲜国王李昖遣陪臣丁应斗进方物马疋表谢赐谥吊赙宴赉如例
　　○广西泗城州土官岑绍勋遣人入贡方物宴赉如例
　　○太监赵玢请议处织造工料银两工部言供应钱粮部臣自当措处不必仓皇请给宜令会同南京户工二部及科道估计且南京去苏杭不远物价工力宜与太监李佑一体痛革宿弊得旨会估并革弊俱遵敕行事应用钱粮工部即行南京该部处给不得迟误
　　○己丑以狭西地震命巡抚都御史张祉告祭西岳华山西镇吴山之神
　　○庚寅升刑科都给事中朱绘为应天府府丞
　　○发银一十六万八千两于宣府二十九万两于大同一万三千三百两于山西补民运蠲数及预备军需
　　○辛卯升山东道御史董尧封为太仆寺少卿
　　○礼科都给事何起凤奏狭西西安府县地震经月压伤人民甚众乞赐赈恤
　　○上曰地震重大所在被灾人民朕深悯念赈济一事户部议处以闻于是户部奏以本省织造羡余银八千八百三十两并预备仓粮相兼赈济得旨抚按官须委用得人给散有法俾小民得沾实惠
　　○巡按广西御史朱炳如劾奏靖江王长子任昌淫纵虐民不法事  上命降敕戒谕其拨置人犯下御史逮问以闻
　　○壬辰勒四川佥事钱于邻山东运使俞文荣致仕湖广副使姜廷瑶调用以御史张问明劾其不职也
　　○癸巳遣中官祭中霤之神
　　○南京兵科给事中徐尚等劾奏南京国子监司业金达不职得旨令达致仕
　　○命勋卫李言恭王学诗管理红盔将军
　　○升浙东运粮把总指挥佥事孟钺广西庆远守备指挥佥事田义甘肃古浪操守指挥佥事王守中俱署都指挥佥事佥书行都司事钺湖广义福建守中狭西
　　○总督蓟辽侍郎谭纶条上分立三营事宜请于蓟昌十路练兵三万人列为三大营以遵化永平游兵二枝合巡抚标兵一枝为遵化一营巡抚都御史刘应节提督之以建昌游兵一枝合镇守标兵二枝为三屯一营镇守总兵官郭琥提督之以振武石匣二营合总督标兵二枝为密云一营练兵都督戚继光提督之各以兵备监督其遵化三屯二营仍听继光往来总理而悉受制于总督不得矛盾同异当春秋两防之时各屯要地如永平一区有警则遵化一营御之三屯出二哨应之密云出一哨应之蓟州一区有警则三屯一营御之遵化出二哨应之密云出一哨应之密云一区有警则密云一营御之三屯出二哨应之遵化出一哨应之兵皆据墙为战以拒虏不入为上功其或一面失守致虏溃入则合三营之兵并力奋击务收全捷又言蓟镇补练主兵将以罢调客兵今行之已踰十年主兵竟不能充客兵终不可罢何者任之未专而行之未实也今宜责之臣纶与继光使得专任其事勿使巡按巡关御史搀与其间俟三年补练有成然后遣官阅视补得主一二枝即罢调客兵一枝补得主兵一万即罢调客兵五千责任既专功效自著比之频年补练迄无成绩不可同日而语矣＜锍-釒＞入报可已而巡抚都御史刘应郎言蓟昌十路惟永平一区最为单弱宜厚集兵力以图固守不当以其去京稍远而秦越视之以臣愚计宜于振武营改设总兵兵一员驻劄密云统领总督标下各营兵马建昌营改设总兵一员就彼驻劄统领镇巡标下各营兵马以听总理者往来督率训练庶声势相联而于体统亦无所紊  上曰练兵乃御虏要务督抚官宜协力干理以副朝廷委任应郎所言分营训练与谭纶原议不同未见有同心为国之义秋防期近其令会议详确并议处旧额兵马以闻
　　○甲午升贵州石阡府知府王管为辽东行太仆寺卿广西桂林府知府张谐为山东都转运盐使司运使
　　○录隆庆元年九月蓟镇李家庄等处死事官军吴秉直等一千五百四十七人命升袭犒赏如例
　　○乙未  睿宗献皇帝忌辰  奉先殿行祭礼
　　○升兵部武选司郎中陈觐为湖广按察司副使
　　○发银一十四万五千九百两于蓟州永平密云昌平易州补民运蠲半之数
　　○巡抚狭西都御史张祉奏本省藩禄边饷匮缺请将事例度牒税契路引罚赎等银六万七千一百余两存用再发帑银补之户部覆补给如议第全狭税粮额数计一百九十二万九千五百六十六石今造报册籍亏旧额二十余万宜令抚官查核  上以该省钱粮失额数多命抚臣严督各司道官清查具奏如迟玩及开报不明者户部并该科参治
　　○诏停差真定抽木内臣岁令府佐领之时太监李芳以灾异频仍奏先年差官侵渔宿弊及诸府管角□羊之苦请以明年为始勿遣内臣抽印止委府佐仍以抽过木植易银济边工部是其议故有是命
　　○宁夏卫地震
　　○火星犯太微西垣右执法
　　○丙申升云南布政使司右参政徐栻为云南按察司按察使
　　○命署都指挥佥事神机营佐击将军张棋为本营练勇参将五军营坐营朱士魁为神枢营佐击将军原任大同灵丘参将李勋为五军营游击将军延绥游击将军王国武为宁夏东路参将
　　○丁酉升礼科给事中顾弘潞为刑科都给事中吏科右给事中严用和为本科左给事中工科给事中刘继文为户科右给事中
　　○改山东按察司佥事周怡为南京国子监司业
　　○发太仓银三万一千五百五十两为辽东军饷
　　○命岁给故内江王母夫人杨氏妃林氏养赡米九十石
　　○戊戌升四川按察司副使莫如善为云南布政使司右参政
　　○己亥荫南京吏部右侍郎瞿景淳子汝稷为国子生以三年秩满也
　　○升直隶河间府同知李可久为山东按察司佥事
　　○庚子升户部郎中角□羊明瑞为四川按察司副使
　　○补荫故兵部右侍郎郑綗孙如乔为国子生以其子光廷已荫而殁也
　　○郧阳巡抚都御史孙应鳌言及今纂修  实录宜敕六部将嘉靖四十五年间见行事例详加采辑送史馆编汇以续大明会典之后礼部覆言会典已经续修至嘉靖二十八年进呈  先帝未蒙刊布宜命辅臣俟  实录完日将二十八年以后事例汇辑成书以垂一代之典  上是之
　　○升狭西军门标下千总指挥使杨经为署都指挥佥事充延绥游击将军
　　○发太仆寺寄养马七百匹兑给蓟镇遵化游兵
　　○辛丑颁云南四夷车里宣慰等司隆庆年号金牌勘合十道
　　○命宣府云州守备为官李凤充神机营佐击将军
　　○癸卯兵部覆巡按御史刘翾奏蓟镇秋防事宜一议信地谓督抚总兵分路修守非设官初意彼此矛盾何以成功宜申明兼辖之义使功罪无所推诿一议属夷谓抚赏属夷本资其捍蔽迩来阳顺阴逆莫可窘诘宜稍加震叠毋事姑息其或执杀哨夜樵采必暴其罪责令自赎以示恩威并用一议修守谓蓟东燕石二路边垣低薄宜令春秋两防客主兵一体分工修筑一议添练请蠲马户本役徵价使报壮丁一人为军其余或免大户或免商人或免重差咸令报一丁为子弟兵可得兵一二万人一议始战谓南兵初至未可决战宜餋威蓄锐以待可用一议卫员谓卫所掌印管事官官选用才俊如本卫乏才即于附近卫所调用亦如文官委署之例  上曰汝等谓信地既分督抚注意各异乃巡抚所分燕石二路边工至今废弛去秋虏犯界岭口巡抚不赴防守何也今若不行专责将来愈相推诿坐视其仍分信地遇有功罪以分守者首论策应者为次马户抽丁之议不准行余皆如拟
　　○甲辰  孝庄睿皇后忌辰  奉先殿行祭礼遣武定侯郭大诚祭  裕陵
　　○工部尚书雷礼以病乞休不允
　　○乙巳简汰锦衣卫冗滥员役三百五十九人
　　○丙午  孝穆皇后忌辰遣彭城伯张熊祭  茂陵
　　○发太仆寺寄餋马一百二十九匹兑给大同入卫游兵
　　○丁未诏给蓟镇制造战车火器银四万六千五百两有奇及军器火器从总督谭纶请也
　　明穆宗庄皇帝实录卷之二十一终
　　大明穆宗庄皇帝实录卷之二十二
　　隆庆二年七月戊申朔
　　○孟秋享  太庙
　　○贵州小平伐长官司木瓜麻响大华三长司金筑安抚司四川沭川长官司罗番金石二长官司洪番卢番二长官司各遣人来朝进马赏赉如例
　　○巡按直隶御史刘翾巡视山海关御史孙代言近都御史谭纶献议欲以练兵事专责之总督不令臣等与闻夫臣等既受命阅视则兵之练否所宜纠察而纶果于自用逆折人口惟  上加裁定于是兵部都察院覆言补练贵之总督所以重事权阅视听之宪臣所以稽实效彼此各不相妨宜令协恭和衷共济国事而纶与戚继光必稍宽以文法乃得自展  上然之命兵事悉以付纶御史每岁一巡视三岁一报功其余将官并听举劾如故
　　○己酉  上谕辅臣秋防届期不知各边已有备否去岁失事边臣朕悉从宽宥今内外官多言误事者卿等宜示兵部申饬谭纶等今后务期实心共济不得仍蹈前非纵虏得志违者必寘之重典不贷
　　○狭西鹞子坪等番族人盔列等二百余人来贡马及方物赏赉如例
　　○盗入广东广州城劫库杀伤官军抚按官以闻命罚伸威兵备副使张子弘俸二月下指挥高勋等御史问
　　○兵部覆巡抚顺天府都御史刘应节条陈蓟镇备守事宜其一议经费请给兵部马价银一万九千两工部料价银一万五千两及所余备边银四千两脩理顺天永平所属诸处城堡其一议备御请于滦州顺义等一十二州县并各衙所特设守御将官仍录用废将陈保等十三人责其后效其一议收保请设法联属边镇居民预申收保之令以待贼从之
　　○庚戌  命原任总督延绥等处边务兵部左侍郎刘焘添注本部左侍郎佐理部事焘引疾辞不允
　　○工部尚书雷礼上＜锍-釒＞乞休不允
　　○升广东广州肇庆等处剿蛮寇获功阵亡官军郭汝琼等九十二人
　　○辛亥  仁孝文皇后忌辰  奉先殿行祭礼遣英国公张溶祭  长陵
　　○大学士陈以勤以疾乞假调理  上遣太医院官胗视赐米馔药物
　　○敕刑部左侍郎洪朝选锦衣卫指挥佥事程尧相勘问辽王宪＜火节＞罪状朝选辞行因＜锍-釒＞请河南布政司右参议董文采山东按察司副使吴道直与俱从之
　　○升赏辽东前屯三道沟等处获功阵亡官军一百四十人长宁堡获功阵亡官军七十八人辽阳城堡等处获功阵亡官军石金等七十三人广东英德乳源等处获功阵亡官军易彪等七十七人
　　○壬子  命抚宁侯朱岳弟冈袭爵
　　○御史马明谟条陈四事一严徵赋之期二核扣存之数三重侵冒之罚四复屯田之旧户部覆四事俱当如议屯盐之法今日所以寝不如初者盖  祖宗朝廷边备振举虏不敢深入民得尽力于南亩而富商因得以私财募人开垦塞下输纳盐粮当时公私饶富不藉内帑而给实由于此今诸边岁岁苦虏塞下既无可耕之田而鹾商又无可籴之粟当事者乃议发帑银开余盐以佐之于是屯政迄今不可复而盐引滋滞矣夫京师天下根本内帑国计所关以天下供京师其势顺以内帑供四方其势逆以复屯田之利诚为永久之图也近以专  敕重臣分理其事宜申饬之务底成绩使地利尽而商贾通则边饷有裨而国储可裕矣得  旨依拟行
　　○癸丑
　　○升赏辽东一堵墙等处获功阵亡官军孟守仁等八十二人
　　○甲寅
　　○总理山西等处屯盐右副都御史唐继禄以疾乞假归许之
　　○复故锦衣卫正千户李拱宸沈钦卢永昌原职三人俱  世宗朝以议礼谪戍者也
　　○乙卯  孝康敬皇后忌辰  奉先殿行祭礼遣豊城侯李儒祭  泰陵
　　○广西田州土官岑大禄遣人来朝贡方物赏赉如例
　　○南京户科给事中张应治等以灾异频仍条陈脩弭七议一勤政二亲贤三立信四足兵食五平寇盗六复军储七察幽枉大要谓天心仁爱人君脩德禳灾不当专责臣下而前三议劝  上革内批罢游幸召还织造内臣语甚切直  上意颇不怿苐下其章于所司已而复谓兵部不当题覆切责之
　　○发太仓银一万八千二百五十两大同赏军
　　○庆城王府庶人表朾与其侄奉国将军知熧相仇使其子知焿谋杀知熧之子新塭知熧亦病死抚按官以闻  上以知焿手刃宗侄敕令自尽表朾主使发高墙禁住弟知□□□厂剡□与谋夺禄米三月
　　○丙辰
　　○发京营兵一枝守通州从巡按御史周禧请也
　　○内使许义坐挟刃吓人财物事发巡视中城御史李学道不候参题遂执而笞之其党皆忿恨不平是日朝罢有内使百余人突出走至左掖门外捽学道众中奋挺殴之踣地百官相顾错愕  上闻之大怒命锦衣卫执内使十余人至东上门杖为首者一百发烟瘴地充军余各杖六十发  孝陵卫充军学道亦以擅笞内侍不谙事体调外任
　　○丁巳
　　○升大理寺右寺丞凌儒为都察院右佥都御史总理山西等处屯盐  赠故太常寺卿管国子监祭酒事胡正蒙礼部右侍郎荫其子承烈为国子监生录  上在潜邸时讲读旧劳也
　　○以  恩诏荫南京礼部右侍郎吕调阳男兴周南京兵部右侍郎吴百朋男大缵为国子监生
　　○升直隶河间府同知任彬为山东按察司佥事整饬宁前兵备
　　○戊午
　　○授山西布政司承差杜经朔州生员李春艳俱为所镇抚军门听用仍各赏银三十两经春艳久没虏中至是经密约板升叛人李自馨等率众来降会事泄不果经脱身自诣春艳亦谙得边外地图以归摠督侍郎陈其学等言其效顺可嘉故有是  命
　　○乙未
　　○升狭西按察司按察使沈应时为山东布政司右布政使贵州布政司右参议马出图为四川按察司副使整饬松潘等处兵备
　　○庚申
　　○兵部尚书霍冀自劾求罢不允先是户科给事中张齐因灾异建言秋防重大  皇上宜召见九卿令各陈御虏之策若才识疏庸言语支吾者即非实心为国宜令自陈引退于是冀＜锍-釒＞言臣才不足以匡时望不足以服众处非其据措置乖方矧时值秋防虏情叵测屡廑  皇上九重之忧而臣愚无有丝发之效其才识疏庸盖不待召问而后知也乞早赐罢斥别选贤才以代兹任＜锍-釒＞入  上曰大臣去留候朕召问之日自有处分不必遽先自陈其用心供职以副委任
　　○山西泽州陵川县地裂长三十余步
　　○升江西布政司左参政曹金为狭西按察使刑部员外郎杨自治为云南按察司佥事
　　○户科都给事中魏时亮言今天下有大患藩禄不给也边饷不支也公私告匮也藩封有一时教养之计创立宗学教之礼让禄厚万石千石能赈施贫宗以玺书劳勉此一时计也各宗聚居一城财力有限宜令就近散处或给没入闲田使之自耕代禄而花生滥冒者则当重斥削之条优首告之赏此百世计也边饷莫急于屯盐近遣大臣经理事权虽重顾一人而兼内外之事非惟地广难周亦恐力分人诿当令专主塞下久任而责成功庶几有益今府库空虚百姓困穷近议尽笼天下货财悉输入内府以充旦夕之用铢两不遗甚非地方之福也宜亟为停寝夫养民之责寄诸守令务要在劝农商以足食减杂行以清赋行钱法以生财重乡约以励俗严保甲以防乱而簿书狱讼及催科之巧拙不与焉迩来守令失人当事者议举卓异之赏以昭激劝夫人才不甚相远而此独以卓异称徒令贤者角□羊体不肖者生心官风愈伪吏治渐虚率由于此但当重举劾之典严连坐降罚之令则恤民足国无遗策矣户部覆奏屯盐专主塞下诚分遣初意当久任如科臣言近来有司不务清赋而但徼抚字之名令奸人得以乾没宜严其禁钱法屡行屡罢辇毂之下尚多阻格宜从民便不可强也卓异止当严名实之辨不当议革礼部亦覆行其宗藩一事  上俱从之
　　○壬戌
　　○中元节遣定国公徐文璧玉田伯蒋荣成安伯郭应乾安平伯方承裕分祭  长陵  献陵  景陵  裕陵  茂陵  泰陵  康陵  永陵  都督佥事沉至祭  景皇帝陵寝指挥佥事李钰祭  孝懿皇后中官祭  恭让章皇后及  废后吴氏指挥同知王极祭  哀冲  庄敬二太子各陵园
　　○升河南道御史王好问为大理寺右寺丞
　　○御史马文炜奏两淮余盐银近多移借不便稽考请如旧规每岁定掣淮南六单淮北四单徵完则按季角□羊部毋得多寡越数先后愆期庶出纳明而弊端始革报可
　　○癸亥
　　○升江西按察司副使方攸绩本布政司左参政湖广按察司佥事林一新为贵州布政司左参议
　　○总督京营戎政镇远侯顾寰以老疾乞角□羊戎务不允
　　○总督宣大山西都御史陈其学上言防秋事宜曰臣等伏见往时汾石之败由各处摆边官军力分势隔不能应援今议以西路参将方振等率兵驻水泉等处中路参将王怀邦等率兵驻荍麦川等处北路参将牛相等率兵驻马兰口堡等处东路参将戴椿驻广武城总兵谢朝恩驻阳方口居中调度中路有警东西二路应援东西二路有警中路应援以拒虏于外臣又见往时防秋内地兵马尽出守边以致虏得乘虚深入今议以汾州参将驻永宁州太原参将驻省城新设防河参将驻灰沟营及分步军班军于要害之处使废闲将官知兵者责以民兵一体团练以防虏于内臣又见往时虏一溃墙纪律尽废各处调遣之兵皆错愕狼顾莫敢当先者今议府州有警参将方振不待调遣由间道直趋太原与钱栋合西川有警参将戴椿不待调遣由间道直趋永宁与陈文范合又调各废闲将领孙镇等率敢战家丁分布汾州宁乡灵石平定等处当虏之前副摠兵戴希舜率各将兵随贼向往逐虏之后总兵谢朝恩调各游守兵合为大营堵其隘口以击之归而督抚再调精兵一二枝驻应朔之间并力相机剿截臣等今所为若此又奉廷议欲臣等凡平日所不敢言所不能行之事俱许据实条奏臣以为国家御夷狄与盗贼异盗贼生发恐其蔓延其图之也当急若北虏乃吾之敌也非吾之敌自古以来中国之敌也当知大势大机所在长虑却顾务期万世治安不可轻举所谓大势者京师是也所谓大机宣大是也往时边臣有议复河套者不知汉唐都关中以河套为急我朝都燕以宣大为重宣大者即汉唐之朔方也山西与大同东西联亘本为一省大同苟有重兵虏必不敢越山西而东故宣大安则京师安矣今诸将中如马芳赵奇谢朝恩三臣皆才勇可当一面而宣大山西每镇正奇游兵各不下万人诚令三臣得分练之宽其文法厚其犒赏则三镇皆精兵矣兵部覆言其学策可用宜令三边总督王崇古及总兵马芳等会查宣大山西榆林四镇兵马之数并议抽选之法委任责成务实应用军饷缓则奏请急则预借本镇官粮具数抵补得  旨如议行
　　○甲子
　　○户科左给事中张齐上＜锍-釒＞劾大学士徐阶不职状其略言阶事  世宗皇帝十八年神仙土木皆阶所赞成及  世宗崩乃手草遗诏历数其过阶与严嵩处十五年缔交连姻曾无一言相忤及严氏败卒背而攻之阶为人臣不忠与人交不信大莭已久亏矣比者各边告急  皇上屡廑宣  谕阶略不省闻惟务养交固宠擅作威福天下惟知有阶不知有  陛下臣谨昧死以闻  上曰徐阶辅弼首臣忠诚体国朕所素鉴张齐辄敢肆意诋诬姑调外任用
　　○命锦衣卫北镇抚司掌印指挥佥事谭宏佥书本卫事
　　○乙丑  成祖文皇帝忌辰  奉先殿行祭礼遣庆都伯杜继宗祭  长陵
　　○大学士徐阶＜锍-釒＞辨张齐论劾求罢曰臣奉职无状致遭人言孤负  天恩惭悚无地据齐所论除脩撰玄文虽前后同事不止臣人然臣既不能独辞何所逃责  永寿宫之毁臣因见  先帝宸居无所圣衷焦劳又系  成祖文皇帝旧宫孝子慈孙似宜脩复委实不能谏止亦无所逭罪其余三端则于臣之职掌未合于臣之心事未亮于人臣之大义未明臣不容无辨古者宰相兼综庶政自宋以兵属枢密用兵机宜宰相已有不与闻者至  我朝革丞相设六卿兵事尽归之兵部阁臣之职止是票拟亦犹科臣之职止是建白凡内外臣工＜锍-釒＞论边事观其缓急拟请下部看详及兵部题覆观其当否拟请断处间值事情重大拟旨上请传行盖为阁臣者其职如此而已非若督抚等臣亲临边塞干理战守之务也如齐所奏板升一莭已经下部覆准施行而臣等恭遇  皇上登极之初拟上诏条先已及于招来去冬会议边防又已申明其说中间行之力与不力乃在边臣非臣等所能代为也今如齐奏必当使阁臣临边若宗祝之舍尊俎而代庖与斯则于臣之职掌未合者也辅臣草诏是谓代言前岁  先帝所颁遗诏草虽具于臣手然实代  先帝言也臣于时窃思禹汤罪已其兴勃焉其下者如轮台奉天之诏亦足以收人心恢帝业遂不自量浅薄欲于文字之间成  先帝之盛德赞  皇上之新政是以有盖愆成羙端仗后贤等语实非敢彰  先帝之失也当遗诏之开读也百姓万民莫不感动啼哭颂  先帝之圣增遗弓之思此在  皇上可访而知也然则臣于  先帝为毁欤为忠欤斯则于臣之心事未亮者也臣与严嵩同官其序在先其齿又长彼所行事臣安能尽与相违然中间劝谕调维固亦多矣其后事败御史邹应龙林润等据公论以劾奏于外三法司锦衣卫按公法以议拟于中  先帝秉公道以主张于上或  亲洒宸翰或  亲批章＜锍-釒＞明日月而威雷霆于时嵩父子之获罪又何待臣攻之夫古者大义灭亲诚以国家为重也推齐之意以为人臣者必当不顾君父而惟私友之是狥然后为君子长者之道欤斯则于人臣之大义未明者也臣浅才薄德无补明时尝累＜锍-釒＞求退矣兹益何颜立于百僚之首惟是职掌心事大义之所存不容不白故敢不避渎烦披沥止奏至若臣之官职伏乞  圣明削夺以谢言者＜锍-釒＞入  上令即出视事不必再辞
　　○升户部右侍郎刘自强为本部左侍郎巡视浙江右副都御史赵孔昭为户部右侍郎太常寺卿陈绍儒为南京刑部右侍郎
　　○太仆寺少卿夏栻陈言六事一曰修朝讲之实言御门奏事宜择重大言请  上亲决讲筵之后宜召大臣咨询理道且令谏官随入遇事陈规二曰肃郊庙之仪言  上躬祀南北二郊宜警跸清道及冠服御辇悉遵旧章以慰百官万民之瞻仰三曰慎燕息之容言退朝之暇宜静阅书史考稽  祖制详览奏章以勤敬为安乐以怠荒为至戒四曰隆心膂之托言宜亲信辅臣勿为左右所间五曰重耳目之寄言给事御史以言为职宜时赐优容养其敢言之气六曰专督抚之臣各边督抚宜择用才望素著曾经边境者宽假文法从容以责其成功＜锍-釒＞入报闻
　　○巡抚保定都御史温如璋条上边务一言广昌当蔚州之冲旧设参将驻兵为紫荆关声援后移驻灵丘而紫荆失险宜复其旧一固关参将原驻井陉以道近易于赴援今徙居真定不便亦请复之一河南山东协济真定兵饷不以时入又或为总司所借用无救军士待哺之急欲亟令入之本镇以裕秋防兵部议覆请自每岁防秋之月令灵丘参将移驻广昌固关参将遣游兵备井陉事已各归原戍其二省协济军需当如议趋纳从之
　　○丙寅
　　○大学士徐阶再上＜锍-釒＞乞休  上许之特命驰驿遣行人护送以归有司岁给人夫八名月给廪米六石仍赐阶敕谕曰卿自弱冠及第珥笔词林博学宏才蔚有令望既服官中外劳绩甚多乃受  先帝眷知擢居纶阁平章大政悉裕乃猷虽遭际时艰善藏其用已而专司揆席独运钧衡斥伏庸回邦家以之宁谧屏除贪墨朝著因而肃清迨  先帝升遐朕嗣大历服卿乃宣扬遗  命与四海以更新翊卫朕躬听百官之总已用光始政不替初忱凡论道经邦以安内攘外莫不殚竭心力曲尽纤微俾予一人垂拱之休皆卿十八载劢相之力方切倚毗共致昇平而屡托微疴力求避位举朝有勉留之＜锍-釒＞在卿坚肥遁之情朕非不欲属任老成而又不忍烦以机务特赐俞允因锡玺书命乘传以言归遣使臣而戒道仍岁给夫役八夫月馈官廪六石以示朕优眷之意于戏仲淹秉政清朝心怀天下之忧乐裴度投闲绿野身系国家之重轻卿于二臣后先一致其尚加飡食保固精神暂寻洛社之盟行俟东山之召卿其勉承之哉故谕时大学士李春芳陈以勤张居正皆以阶内阁首臣谙达政体力劝  上留阶  上谓阶年高且求退再三故卒从所请故宴劳锡予之隆一如杨廷和故事称优隆云
　　○少傅兼太子太傅吏部尚书杨博兵部尚书霍冀刑部尚书毛恺各上＜锍-釒＞请留大学士徐阶  上俱报闻已而都察院左都御史王廷遂发给事中张齐奸利事言齐前奉命赏军宣大时有盐商杨四和者故与齐父楝相善入其赂数千金还为言恤边商革余盐等数事皆窒碍难行为大学士徐阶所格而四和见事不遂复抵齐父索金踪迹颇露齐内惭且恐得罪乃借以攻阶为名黯乱无状宜正刑典＜锍-釒＞入  上以齐既受财枉法令锦衣卫逮齐父子及诸＜锍-釒＞内有名者送镇抚司鞫实以闻
　　○丁卯
　　○福建巡抚都御史涂泽民巡按御史王宗载劾奏行都司佥书署都指挥佥事傅应嘉贿纵海贼吴平罪当斩  上命即其处会官斩之
　　○升江西布政司左参议阴武卿为本省按察司副使刑部署员外郎郭良为湖广按察司佥事
　　○吏部右侍郎林树声称病不能赴任乞休致不允
　　○己巳
　　○复除浙江道御史王汝止于河南道
　　○升礼部主客司署郎中冯敏功为江西布政司左参议
　　○六科给事中郑大经十三道御史郝杰等俱上＜锍-釒＞请留大学士徐阶  上俱报闻
　　○总督两广军务兼巡抚广西侍郎张瀚言故事两广止用督臣兼辖近因分设广东巡抚而总督遂为虚位一切举措皆不与闻猝有缓急恐彼此异同有妨安攘大计乞下兵部查仿三边事例一体申斥之报可
　　○辛未
　　○广东盗曾一本以六月十一日寇省城拒伤官军于赤湾等处杀听调知县刘师颜抚按以闻得旨切责总督张瀚令亟率镇巡等官悉力剿贼以安地方总兵俞大猷郭成姑令住俸立功赎罪参将魏宗瀚王如澄把总俞尚志朱相下巡按御史逮系至京问
　　○升赏元年春甘肃境外千个沙获功官军三十四人
　　○壬申
　　○以遗诏录荫故都察院右副都御史孙继鲁男宙为国子生
　　○命原任巡抚狭西都察院右副都御史谷中虚巡抚浙江
　　○升广西左布政使陈庆为太常寺卿
　　○以恩诏荫总督两广兵部左侍郎张瀚孙文伟巡抚江西右副都御史刘光济男绍宗为国子生
　　○诏蠲苏松常镇四府近年移借工部料银以巡按御史谭启言东南征赋繁重故也
○癸酉
　○南京兵部尚书刘采言内臣进贡多用马快船窃载私货者宜加查禁  上从之
　　○甲戌
　　○升广西右布政使周俶为本司左布政使
　　○命福建都司掌印署都指挥佥事陈濠充督理广州惠潮参将福建都司佥书署都指挥佥事耿宗元充分守惠潮参将福建游击将军署都指挥佥事张元勋充福建分守南路参将
　　○巡按直隶御史孙代言朝廷每岁发银各边籴买粮草其初止是招民出粜两平贸易出纳既明法令且简后失此意遂用商人奸狡者视为囊橐殷富者畏如陷阱安边足储之计将为扰民蠹财之术矣其故始于价值之不敷继于出纳之不明而加以查盘之纷扰由是官民不相信而倚办于商人其卒也商人又不得而苦于官攒之需索弊端丛起法令滋繁甚至一仓而盘之者数官一人而罪之者数处吏胥得以从中上下其手而公私俱病矣自今请立程限每岁定以秋初发银秋中估价有司自行与民平籴十月之内各如数完报出纳责之群倅查盘属之顺天巡按御史其有奸商黠吏舞文玩法者罪之得旨允行
　　○乙亥
　　○给皇亲锦衣卫千户杜继祖养赡田七十顷
　　○巡按直隶御史张槚上言大名真定二府计亩出粮以养马而今复有马地余银之徵盖起于正德间为流贼之乱额外权立此名徵银市马其后遂因而不革非经制也请悉蠲之  上命自嘉靖四十五年以前悉从蠲免下抚按官会勘余地有无以闻
　　○丙子
　　○浙江台州府飓风大作海潮泛涨天台诸山水骤合冲入台州府城三日乃退溺死人民三万余口冲决田地一十五万余亩荡析庐舍五万余区
　　○山西平阳府綘州奏西北天裂自丑至寅乃合
　　○广西田州归顺州四川石砫安抚司各遣人贡马赏赉如例
　　○升湖广布政司右参政阮文中为南京太仆寺少卿
　　○升广西按察司郭应聘为本司右布政使
　　○丁丑
　　○兵部覆巡抚大同都御史刘佑条奏一严防范以杜交通谓昔大同大边二边三边禁堡军毋得私下台而比来此禁渐弛至有为虏内应者乞严其禁一明收以稽冒滥谓本镇兵马多有实亡名存者虚縻廪料请于给发之际清稽扣官召给土人以实军伍一革抢兑以免倒损谓边军强壮之马家丁每遇征调得随意选乘致多例损今后凡补战马谓先家丁而后及军士又计家丁每马五匹许拨一老弱步军代之牧养庶得两便从之
　　○兵部议覆大同总兵赵岢所言边务十事一复镇兵原饷谓本镇军旧有十三万五千七百余而今逃亡者五万人分遣守哨者七万人见存本镇者仅一万人数少不堪团练乞先勾补逃亡二万人以图战守一请给战马谓本镇马旧额五万四千五百余匹而今合各路马一万九千二百余匹所堪战者止一千八百余匹请发太仆寺马价银三万两听其买补一重捣巢之功谓我军既深入虏穴斩首宜计级升赏而其幼小者亦宜给赏银五十两以鼓勇敢一请造火器如岢所制毒虎将军三眼快枪者发工部银一千七百余两听市鉄造之一禁割战亡首级谓官军战亡者多被将官诈割首级邀赏而司道官勘报功罪多不亲行故往往失实宜严为之禁一严责将领自副总兵以下戒谕同心戮力听主将号令一悬赏格谓破敌必用死士而赏薄不足以劝宜令守臣议处优赏一申养廉田土谓本镇将官上自镇守下至守备旧有养廉地土草场宜悉分给如故  命如议行
　　○诏以真定府隆庆二年木价给脩本府城垣从巡抚都御史温如璋之请也
　　大明穆宗庄皇帝实录
　大明穆宗庄皇帝实录卷之二十三
　　隆庆二年八月戊寅朔
　　○发太仆寺寄养马七百七十匹充给宁夏诸路八卫游击王国等兵从总督蓟辽侍郎谭纶请也
　　○己卯
　　○云南叛酋凤继祖伏诛先是继祖与寻甸土舍郑竤争袭参政卢岐嶷使使谕角□羊不听反执杀竤而兵围武定府城不克还袭通判胡文显周良卿等兵于鸡街子陆块山佥事张泽死之知府周赞等率兵迎击于法江渡亦败澜沧兵备副使杨守鲁等乃大集土汉兵与贼遇于会江里州堡连战破之贼溃走至青鸡罗山坠崖谷死者不可胜计官军追及之因止壁淄筒河纵反间入贼中购以重赏于是贼党者色遂斩继祖首诣军门降事闻  上命赏巡抚云南兵部尚书吕光洵巡抚四川都御史谭纶总兵沭朝弼右参政陆纶等银币升杨守鲁一级下失事百户任绣等御史问余各赏罚有差是役也计擒斩一千五百余人破山东直勒等洞三十一处焚贼舍三千余间招抚叛夷四百六十余种而土官助战效劳者禄绍先而下十余部惟易门县土官县丞王一心阴与继祖合约为内应会事露为百户韩世赏弟生员世仕所擒与继祖捷音先后列上  上仍命加赏光洵朝弼银币世仕送监读书
　　○给大同镇军盔甲一千副火器银一千七百两从总兵赵岢请也
　　○庚辰
　　○升广西右参议庄应祯为按察使副使曹天祐为右参政俱本省
　　○升赏宣府洗马林边外脑木崖等处捣巢获功阵亡官军二十一人
　　○辛巳
　　○礼科给事中何起鸣条上四川茶盐二事谓保宁府一州三县茶徵本色输运甚艰宜如嘉靖旧例改徵折色或角□羊藩司为赏番之费或角□羊狭西备买马之用所设甘州茶马司当为裁革川中盐场旧定上中下三则纳课迩来井塌丁逃旧者有贩纳之累新者有增课之扰宜酌出产厚薄以定课额招集壮丁广开小井以补旧数而保宁重庆嘉定潼川夔州商人不利跋涉宜量增引票使之就近告纳仍严立禁防使奸商不得影射官吏不得诛求得旨允行
　　○壬午
　　○升顺天府府丞顾存仁为大理寺右少卿
　　○升刑部郎中应存卓广州府知府陈复升为按察司副使存卓广西复升广东
　　○宁阳侯陈惟藩于嘉靖三十七年袭爵三十八年佥书左府三十九年考察闲住至是卒诏给葬具给祭二坛
　　○户部覆前御史孙以仁奏近都御史鄢懋卿议增余盐银百余万两追徵严急摉括无遗至借河工赈济诸银充数出纳纷纷不便稽考自今请以年课银定作一年起角□羊不得那借其用存贮库者仍行所司岁一报数不必待查盘之期又两淮豊利等三十盐场地广人稠宜悉藉乡兵灶勇团结训练以备非常所得私盐即以畀之报可
　　○南京户部尚书刘体乾奏凤阳陵寝重地九卫官军不下四万人今仓粮无一月之给宜下有司严徵逋负管仓部官仍于每岁会计且报所入多寡以便参核  上从之
　　○命神机营佐击将军署都指挥佥事杨鲤充神机营参将原任副总兵管宣府柴沟堡参将事都指挥同知佟登充神机营练勇参将神机营佐击将军潘凤翼充伍营参将辽东都司佥书史简充伍军营游击将军葛峪堡守备魏廷臣升都指挥佥事充神机营佐击将军山西都司白福充神机营佐击将军原任分守南直隶杨州参将陈彦充分守浙江台金严参将福建坐营都司金科充福建游击将军
　　○癸未
　　○开日讲
　　○录嘉靖四十年浙江温州瑞安县梅头长桥等处擒斩倭寇官兵陈大成等一千一百五十人四十三年征剿柘林哨叛兵及东莞县白石海南栅海寇官兵周贵等六百七十八人各升赏如例
　　○乙酉  孝康敬皇后忌辰  奉先殿行祭礼遣定国公徐文璧祭  泰陵
　　○朝鲜国王李昖遣陪臣睦詹等来朝进马及方物宴赉如例
　　○敕庄浪土官指挥使鲁东以都指挥体统行事协守庄浪
　　○丙戌
　　○升礼科都给事中何起鸣为顺天府府丞
　　○南京工部尚书徐养正户部右侍郎赵孔昭各上＜锍-釒＞引疾乞休不允
　　○丁亥  孝慈高皇后忌辰  奉先殿行祭礼
　　○命礼部尚书高仪祭先师孔子
　　○戊子
　　○祭  太社  太稷
　　○御史蒙诏条上漕运十事一严催徵谓漕粮徵收开兑俱有定额载在议单至为详备迩来漕政废弛多因所在有司假抚字虚名而忽催科实政以致开兑愆期宜严行整饬一明赏罚谓漕卒粮完例有羡余之赏运官效劳者亦宜量加奖赉而严需索之罚使人知劝惩一专责成谓两浙新增都司官与把摠职守相关临事莫肯专任宜责都司以先期料理责把摠以及时督率不得相伏误事一议私兑谓浙直士夫近设自兑之法使之明犯禁令抑困漕军不肖者既重以自恣而贤者又不获全其令名宜仍旧官民公兑为便一足船数谓国初漕制每船不过正耗米四百七十二石迩来船数滋少或一艘并受七八百石而又益以私货倍之致多败溺宜尽数清补一增贡具谓随船什物诸费皆责办贫军坐亏正粮宜将存留米麦折银给买以示宽恤一核漂流谓议单载漂溺之法至为严密迩来通同妄报真伪莫辨宜令州县正官亲行水次验实一清挂欠谓扣补挂欠之法以角□羊淮粮折银及该卫军粮充数那借多端奸弊丛起今宜明稽其数临仓挂欠者如律问遣若系漂流止许将羡余及本船官军鬻产扣粮补之甚则稍借概卫官军一月二月之粮不得轻用淮银以滋侵克一重民运谓江南粮长之役有三害在家则苦催徵在途则苦逼勒抵京则苦完掣宜令京漕二角□羊户通融抵数互相代运为便载米任僦轻舸不必拘以大号长船粮长各给小批俾得完报不致牵累一严部运谓部粮推避科索以致岁运失期积逋无筭宜选廉能吏督之而汰其不职者得旨允行仍以诏精勤任事升俸一级
　　○己丑
　　○开经筵
　　○升山西右参议秦可大为副使山东佥事何棨为右参议俱山西
　　○赠故参将吴昂为都督佥事先是虏犯墙子岭昂率家丁追战败没事闻  命给棺具以葬御史刘翾言昂挺身殉寇毕命穷沙而为吏议所挫仅得薄赏是以躯命同于数命观望贤于一死乞重加恤录以励边臣故有是  命
　　○发太仆寺银五千两补给辽东都司官军市马
　　○庚寅
　　○命漳泉参将尹凤掌都司事升龙门所守备指挥同知洪国忠海州备御指挥同知刘恩浯与把摠署指挥佥事朱珏泗州守备指挥使狄从夏俱署都指挥佥事佥书都司事岷州守备指挥佥事张九功定海把摠指挥李成立俱署都指挥佥事佥书行都司事珏成立福建国忠山西恩辽东九功狭西从夏浙江
　　○辛卯
　　○兵部议覆宣大山西总督陈其学等奏请优录降人白春魏良相田汝光田淮王现等并议招降赏格以闻  上命如议行其归正人果有智勇谙虏情者令督抚官一体任用宣布  朝廷恩信以广招徕
　　○初大同妖人丘富者入虏中教为城堡宫室布满豊州川名曰板升以居中国被虏亡命之众入寇辄使为前驱乡导边民苦之  上即位之初  诏悬赏格降人应募者以千计而白春等五人已各有部落产畜饶富至是闻风各率众来归  上嘉之  命授附近卫百户赏银五十两仍悬赏格于边外凡被虏人能斩献大酋首如俺达能率男妇五百名口三百名口来归者悉如会题例升赏外其五百名口者仍赏银一百两三百名口者仍赏银七十两若有率二百名口以上者授以千户仍赏银五十两一百五十名口以上者授以副千户仍赏银四十两一百名口以上者授以实授百户仍赏银三十两五六十名以上者授以所镇抚仍赏银二十两三二十名以上者授以冠带摠旗仍赏银一十两俱世袭十名以上者分别赏赉俱以过边实数为则若能斩获叛逆如赵全周元首级来献者即授以都指挥佥事赏银一千两或能杀害不及斩首自身投降来报者巡按御史核实如前例升赏其已归降又能招诱降人者亦加升赏若逆酋能自悔罪来降通宥其罪仍授以指挥佥事赏银五百两再能率众三二百名以上者授以指挥同知赏银一千两仍升见任将官管军管事各该承委招降墩哨人役果能率众一起五十名口以上来降者量升冠带摠旗百名口以上者授所镇抚二百名口以上者授以实授百户俱世袭军役伴送降人至者每名赏银五钱降人不问老幼男妇督抚行各原籍动支官银分别查给为宁家之资仍复其身行之九边皆如例
　　○命山东备倭把摠署都指挥佥事秦嘉夔充神机营佐击将军宣府南路参将署都指挥应朝宗充神机营佐击将军升福建小埕把摠署指挥佥事蒋伯清为署都指挥佥事充福建坐营都司
　　○壬辰
　　○朝鲜国王李昖遣陪臣李捷等贡马及方物入贺册立  东宫宴赉如例
　　○赐太仆寺少卿王凝父赠太常寺少卿王麟祭一坛给半葬以凝常侍裕邸从其请也
　　○升赏隆庆元年镇番大咸滩宗家棋等处获功阵亡官杜卿等四十九人
　　○狭西盗魏太清等率众五百余人行劫山西綘州及宁乡太平县等处地方拒伤官兵寻渡河遁去山西巡按御史宋纁以闻因言山狭河南诸路比值岁凶民穷盗起恐渐不可长而在狭韩城宜川间尝有为贼逋逃主者宜穷治之得  旨夺山西守巡河东道佥事吴一平平阳府巡捕同知赵世祖俸各一月綘州知州宋应昌下御史问仍令狭西抚按官员严责所司亟行剿捕并穷治窝主以靖地方
　　○癸巳
　　○遣太仆寺祭司马之神
　　○升赏嘉靖四十六年福建漳浦龙溪等县处擒斩倭寇官兵周大祖三十七人
　　○甲午  东宫千秋令莭免百官贺以  恩诏荫光禄寺卿靳学颜男需为国子生
　　○升兵科左给事中王之坦为都给事中吏科给事中龙光为右给事中之坦枢礼科玺户科光授吏科
　　○乙未
　　○遣户部侍郎谈太初祭  京都太仓之神
　　○遣顺天府官祭宋丞相文天祥太常寺官祭恭靖公姚广孝
　　○广西太平府归德州上下陈州土官各遣人贡马赏赉如例
　　○南京户部尚书刘体乾条议凤阳仓粮六事一苏松常镇旧派粮四万有奇近漕司奏留该府兑军而以淮安仓粮抵还为其转输均便今淮安全无徵角□羊积欠至五十余万请查复此旧额为便一淮安旧徵本仓折色每石六钱昨议扣留一钱事出权宜当仍复旧数所借之银令其陆续补还一高墙庶壻衣粮儒学师生俸廪自有正阳关科税及岁派存留以为常供乃今悉仰给仓粮于名实无当请行改正一九卫停俸武职旧不关白仓场朦胧混支今后并宜查革一本仓米麦近以灾伤改折者此后当复本色一管仓主事宜比漕司理刑给以关防视  京仓监收例满三岁方得更代庶出入有稽人无玩愒  从之
　　○先是湖广抚按官奏革承祐宫住持没入庄田八十七顷以备汉江脩堤之用已得  旨允行至是守备太监张克又奏称前田以碑载旧数乞留徵租进  御户科执奏租银以之进用于国用不加多以之筑堤则拯万民之溺而以保护  陵寝彼此轻重较然宜如抚按官议  上命遵前  旨听有司徵收不得再行奏扰
　　○丙申
　　○云南丽江军民府土官木高遣人贡马及方物宴赉如例
　　○升赏嘉靖三十八年宁台温等处斩获倭寇官兵唐钟等六百六十五人四十五年广东惠州府归善县等处捕贼获功战亡官军侯廷佐等六百七十七人
　　○丁酉
　　○秋分礼部请  上亲祭夜月于夕月坛  上命英国公张溶代
　　○己亥  宪宗纯皇帝忌辰  奉先殿行祭礼遣安平伯方承裕祭  茂陵
　　○庚子
　　○升襄垣王府辅国中尉充焱充赩昌化王府辅国中尉充火□鱼俱为庶人闲宅禁住以私出禁城为盗故也
　　○清理屯盐右佥都御史庞尚鹏劾奏淮杨巡盐御史孙以仁侵匿盐银千余两得  旨风宪官身自犯赃何以纠正官邪禁革奸弊以仁姑先禠职听勘自今御史差满当严加考察毋得概令回道管事
　　○辛丑  赐淮府吉安王原繙谥肃简周府永宁王朝堛谥惠庄唐府卫辉王硕焕谥温懿沈府稷山王胤柯谥昭靖
　　○升原任长安堡备御署都指挥刘澐为署都指挥佥事充辽东领兵游击将军
　　○癸卯
　　○复诚意伯刘世延爵世延既废后南京科道官岑用宾等交章荐之世延亦上章讼过俱下吏部吏部集廷臣议谓世延先祖基有开国翊运功世延前以奏事狂诞非有大过可弃矧值  天恩旷荡之日议功赦过亦惟  皇上幸许  上从之故有是  命
　　○吏部左侍郎王固本自劾乞罢不允时吏部当考吏尚书杨博属固本命题有家人同吏胥先期窃题为奸固本觉之即具＜锍-釒＞言状因求去  上以其能自觉检令视事如故而命法司治其家人吏胥之罪
　　○以甘肃等处旱灾命蠲屯粮并发银赈济有差从抚臣奏也
　　○录河工效劳州县佐贰官赵景昌等升赏有差从尚书朱衡奏也
　　○甲辰  命宣城伯卫守正男国本袭爵  命左春坊左谕德兼翰林院侍讲张四维清理军职贴黄
　　○巡抚保定都御史温如璋言降夷隶定州保定河间等卫者已经授职给赏而姓名犹仍达官之旧非便请改为忠顺官军  上从之
　　○以湖广诸郡告饥  命守臣蠲恤有差
　　○乙巳
　　○祭历代帝王遣镇远侯顾寰行礼
　　○荫翰林院编脩王思男子束为国子生思议礼杖死故追恤之
　　○兵部覆狭西三边督抚王崇古等奏延绥边邻套虏先年兵马仅足防御自选调入卫游兵四枝逃亡死伤渐至城堡空虚战守不足请得以清平堡游兵营原募未完马军一千名行令静边管粮道以原发未募军银五千两马价银一万两军器一千副改发正兵营责买仍于榆林卫故绝军伍拨补听召异姓丁壮三百名以足正兵五千数其余各营城堡军马缺者各道俱行清补并诸军器以籍稽之又延绥买马旧规朋合地亩马价每匹银十两京运马价每匹银十二两顷以入卫马死者多地亩不给又不产马皆市之狭西固原山西而十两之马率小不堪战当于京运一体给价  从之
　　○丙午
　　○遣太常寺官祭都城隍之神
　　○少保兼太子太保礼部尚书武英殿大学士张居正上＜锍-釒＞曰臣闻帝王之治天下有大本有急务正心修身建极以为臣民之表率者图治之大本也审机度势更化宜民者救时之急务也大本虽立而不能更化以善治譬之琴瑟不调甚者不角□羊而更张之不可鼓也恭惟我  皇上践祚以来正身脩德讲学勤政惓惓以敬天法祖为心以莭财爱民为务图治之大本既以立矣但近来风俗人情积习生弊有颓靡不振之渐有极重难返之机若不稍加改易恐无以新天下之耳目一天下之心志臣不揣愚陋日夜思维谨就今时之所宜者条为六事备  圣明采择臣又自惟幸得以经术遭逢  圣主备负辅弼朝夕与同事诸臣寅恭谐协凡有所见自可随事纳忠似不必更有建白但臣之愚昧切见  皇上有必为之志而渊衷静默臣下莫能仰窥天下有愿忠之心而旧习因仍趋向未知所适故敢不避形迹披沥  上陈期于宣昭  主德而齐一众志非有他也伏乞  圣慈垂鉴一省议论臣闻天下之事虑之贵详行之贵力谋在于众断在于独汉臣申公云为治不在多言顾力行何如耳臣见顷年以来朝廷之间议论太多或一事而甲可乙否或一人而朝由暮跖或前后不觉背驰或毁誉自为矛盾是非淆于唇吻用舍决于爱憎政多纷更事无统纪又每见督抚等官初莅地方即例有条陈一＜锍-釒＞或漫言数事或更置数官文藻竞工览者每为所眩不曰此人有才即曰此人任事其实临政之始地方利病岂尽周知属官贤否岂能洞察不过采听于众口耳读其词藻虽若烂然究其指归茫未有效比其久也或并其自言而忘之矣即如昨年  皇上以虏贼内犯特  敕廷臣集议防虏之策当其时众言盈庭群策毕举今又将一年其所言者果尽举行否乎其所行者果有实效否乎又如蓟镇之事初建议者曰吾欲云云当事者亦曰吾欲云云曾无几何而将不相能士哗于伍异论烦兴讹言踵至于是议罢练兵者又纷纷矣臣切以为事无全利亦无全害人有所长亦有所短要在权利害之多寡酌长短之所宜委任责成庶克有济今始则计虑未详既以人言而行终则执守靡定又以人言而止加之爱恶交攻意见横出谗言微中飞语流传寻之莫究其端听者不胜其眩是以人怀疑二动见诪张虚旷岁时成功难睹语曰多指乱视多言乱听此最当今大患也伏望  皇上自今以后励精治理主宰化机扫无用之虚词求躬行之实效欲为一事湏审之于初务求至当及计虑已审即断而行之如唐宪宗之讨淮蔡虽百方沮之而终不为之摇欲用一人湏慎之于始务求相应既得其人则信而任之如魏文侯之用乐羊虽谤书盈箧而终不为之动再乞  天语叮咛部院等衙门今后各宜仰体  朝廷省事尚实之意一切章奏务从简切是非可否湏明白直陈毋得彼此推诿徒托空言其大小臣工亦各秉公持正以诚心直道相与勉脩职业反薄归厚尚质省文庶治理可兴而风俗可变矣一振纪纲臣闻人主以一身而居乎兆民之上临制四海之广所以能使天下皆服从其教令整齐而不乱者纪纲而已纲如网之有绳纪如丝之有总诗曰勉勉我王纲纪四方此人主太阿之柄不可一日而倒持者臣见近年以来纪纲不肃法度不行上下始为姑息百事悉从委狥以模棱两可谓之调停以委曲迁就为之善处法之所加唯在于微贱而强梗者虽坏法干纪而莫之谁何礼之所制反在于  朝廷而为下者或越礼犯分而恬不知畏陵替之风渐成指臂之势难使贾谊所谓盩戾者深可虑也然人情习玩已久骤一振之必将曰此拂人情者也又将曰此务为操切者也臣请有以角□羊之夫狥情之与顺情名虽同而实则异振作之与操切事若近而用则殊盖顺情者因人情之所同欲而施之大学所谓民之所好好之民之所恶恶之是也若狥情则不顾理之是非事之可否惟人情之是便而已振作者谓整齐严肃悬法以示民而使之不可犯孔子所谓道之以德齐之以礼是也若操切则为严刑峻法虐使其民而已故情可顺而不可狥法宜严而不宜猛伏望  皇上奋乾刚之断普离照之明张法纪以肃臣工揽权纲而贞百度刑赏予夺一归之公道而不必曲狥乎私情政教号令必断于  宸衷而毋致纷更于浮议法所当加虽近贵不宥事有所枉虽疎贱必伸乃乞  敕下都察院查照嘉靖初年所定宪纲事理再加申饬秉持公论振扬风纪以佐  皇上明作励精之治庶体统正  朝廷尊而下有法守矣一重诏令臣闻君者主令者也臣者行君之令而致之民者也君不主令则无威臣不行君之令而致之民则无法斯大乱之道也臣看行旧规凡各衙门章奏奉  旨有某部看了说来者必是紧关事情重大机务有某部知道者虽若稍缓亦必可行事务或关系各地方民情利病该衙门自宜参酌缓急题覆至于发自  圣衷特降  敕谕者又与泛常不同尤宜上紧奉行事乃无壅盖  天子之号令譬之风霆若风不能动霆不能击则造化之机滞而乾坤之用息矣臣见近日以来  朝廷  诏旨多废格不行抄到各部概从停阁或以题奉  钦依一切视为故纸禁之不止令之不从至于应勘应报奉  旨行下者各地方官尤属违慢有查勘一事而十数年不完者文卷委积多致沉埋干证之人半在鬼箓年月既远事多失真遂使漏网终逃国典有不伸之法覆盆自苦人怀不白之冤是非何由而明赏罚何由而当伏望  敕下部院等衙门大小事务既奉  明旨湏数日之内即行题覆若事了然明白易见者既宜据理剖断毋得诿之抚按议处以致耽延其有合行议勘问奏者亦要酌量事之缓急道之远近严立限期輙令奏报该部置立号簿登记注销如有违限不行奏报者从实查参坐以违制之罪吏部即以此考其勤惰以为贤否然后人思尽职而事无壅滞也一核名实臣闻人主之所以驭其臣者赏罚用舍而已欲用舍赏罚之当在于综核名实而已臣每见  朝廷欲用一人輙有乏才之叹切以为古今人才不甚相远人主操用舍予夺之权以奔走天下之士何求而不得而谓世无才焉臣不信也惟名实之不核拣择之不精所用非其所急所取非其所求则上之爵赏不重而人怀侥幸之心牛骥以并驾而俱疲工拙以混吹而莫辨才恶得而不乏事恶得而有济哉臣请略言其概夫器必试而后知其利钝马必驾而后知其驽良今用人则不然谓人才不必试之以事不必更考其成及至偾事之时又未必明正其罪椎鲁少文者以无用见言□几而大言无当者以虚声窃誉倜傥抗直者以忤时难合而脂韦逢迎者以巧宦易容其才虽可用也或以卑微而忽之其才本无取也或以名高而尊之或以一事之善而终身借之以为资或以一动之差而众口訾之以为病加以官不久任事不责成更调太繁迁转太骤资格太拘毁誉失实且近来又有一种风尚士大夫务为声称舍其职业而出位是思建白条陈连编累牍至核其本等职业反属茫然主钱谷者不对出纳之数司刑名者未谙律例之文官守既失事何由举凡此皆所谓名与实爽者也如此则真才实能之士何由而进百官有司之职何由而举哉故臣妄以为世不患无才患无用才之道如得其道则举天下之士唯  上之所欲为无不应者臣愿  皇上慎重名器爱惜爵赏用人必考其终授人必求其当有功于国家则千金之赏通侯之印亦不宜吝无功于国家虽嚬笑之微敝裤之贱亦勿轻予仍乞  敕下吏部严考课之法审名实之归遵照  祖宗旧制凡京官及外官三六年考满毋得概引复职滥给恩典须明白开具称职平常不称职以为殿最若其功未可据行升陟者乞将  诰敕勋阶等项酌量裁与稍加差等以示激劝至于周舍进退一以功实为准毋徒眩于名声毋尽拘于资格毋摇之以誉毁毋杂之以爱憎毋以一事概其生平毋以一眚掩其大节在京各衙门佐贰官湏量其才器之所宜者授之平居则使讲究职业长官有缺即以佐贰代之不必另索其属官有谙练政事尽心官守者九年任满亦照吏部升授京职高者即转本衙门堂上官小九卿堂官品级相同者不必更相调补各处巡抚官果于地方相宜久者或就彼加秩不必又迁他省布按二司如参议久者即可升参政佥事久者即可升副使不必为小转之法互迁数易以滋劳扰如此则官有专职事有责成而人才亦不患其缺乏矣此外如臣言有未尽者亦乞  敕该部悉心讲求条例  上闻一固邦本臣闻帝王之治欲攘外者必先安内书曰民惟邦本本固邦宁自古虽极治之时不能无夷狄盗贼之患惟百姓安乐家给人足则虽有外患而邦本深固自可无虞唯是百姓愁苦思乱民不聊生然后夷狄盗贼乘之而起盖安民可与行义而危民易与为非其势然也恭惟  皇上嗣登大宝首下蠲恤之诏黎元忻忻生切更生独非岁以元年蠲赋一半国用不足又边费重大内帑空乏不得已差四御史分道督赋三都御史清理屯盐皆一切权宜以佐国用之急而人遂苦其摉括臣近日访之外论皆称不便缘各御史差出自睹百姓穷苦亦无别法清查止将官库所储尽行催角□羊以致各省库藏空虚水旱灾伤视民之死而不能赈两广行兵供饷百出而不能支是国用未完而元气已耗矣臣切以为天之生财在官在民止有此数譬之于人禀赋强弱自有定分养生唯撙节爱惜不以嗜欲戕之亦足以知病而延寿昔汉昭帝承武帝多事之后海内虚耗霍光佐之节俭省用与民休息行之数年百姓阜安国用遂足然则与其设法征求索之于有限之数以病民孰若加意省俭取之于自足之中以厚下乎仰惟  皇上即位以来凡诸斋醮土木淫侈之费悉行停革虽大禹之克勤克俭不是过矣然臣窃以为矫枉者必过其正当民穷财尽之时若不痛加莭省恐不能救也伏望  皇上轸念民穷加惠邦本于凡不急工程无益徵办一切停免敦尚俭素以为天下先仍乞  敕下吏部慎选良吏牧养小民其守令贤否殿最惟以守己端洁实心爱民者乃与上者称职不次擢用若但善事上官干理簿书而无实政及于百姓者虽有才能干局止与中考其犯赃私枉法贪污显著者不必引例发遣但将所犯赃私严限追并押发各边自行输纳完日发回原籍为民不但惩贪亦可为实边之一助再乞  敕下户部悉心讲求财用之所以日匮者其弊何在今欲措理其道何由今风俗侈靡官民服舍俱无限制外之豪强兼并赋役不均花分诡寄恃顽逋欠偏累小民内之官府造作侵欺冒破奸弊罔利有名无实各衙门在官钱粮漫无稽查假公济私官吏滋弊凡此皆耗财病民之大者若求其害财者而去之则何必索之于困穷之民以自耗国家之元气乎前项催督御史事完之后宜即令回京此后不必再差重为地方之病其屯盐各差都御史应否取回别用但责成于该管抚按使之悉心清理亦乞  敕下该部从长计议具奏定夺以后上下惟务清心省事安静不扰庶民生可遂而邦本复宁也一饬武备臣惟当今之事其可虑者莫重于边防迩年以来虏患日深边事久废比者屡蒙  圣谕严饬边臣人心思奋一时督抚将领等官颇称得人目前守御似亦经略矣然臣以为虏如禽兽然不一创之其患不止但战乃危事未可易言湏从容审图以计胜之今之上策莫如自治而其机要所在惟  皇上赫然奋发先定  圣志  圣志定而怀忠蕴谋之士得效于前矣今议者皆曰吾兵不多食不足将帅不得其人臣以为此三者皆不足患也夫兵不患少而患弱今军伍虽缺而粮籍具存若能按籍徵求清查影占随宜募补着实训练何患无兵捐无用不急之费并其才力以抚养战斗之士何患无财悬重赏以劝有功宽文法以伸将权则忠勇之夫孰不思奋又何患于无将臣之所患特患中国无奋励激发之志因循怠玩姑务偷安则虽有兵食良将亦恐不能有为耳故愿  皇上急先自治之图坚定必为之志属任谋臣脩举实政不求近功不忘有事熟计而审行之不出五年虏可图矣至于目前自守之策莫要于选择边吏团操乡兵并守墩堡令民牧保时简精锐出其空虚以制之即虏入犯亦可不至太失此数者昨虽已经阁部议行臣愚尤恐人心玩愒日久尚以弥文塞责伏乞  敕下兵部申饬各边督抚务将前事着实举行俟秋防毕日严查有无实效大行赏罚庶沿边诸郡在在有备而虏不敢窥矣臣又惟  祖宗时京营之兵数十万今虽不足尚可得八九万人若使训练有方亦岂尽皆无用但士习骄惰法令难行虽春秋操练徒虚文耳臣考之古礼及于我  祖宗故事俱有大阅之礼以习武事而戒不虞今京城内守备单弱臣尝以为忧伏乞  敕下戎政大臣申严军政设法训练每岁或间岁季冬农隙之时恭惟  圣驾亲临校阅一以试将官之能否一以观军士之勇怯有技艺精熟者分别赏赉老弱不堪者即行汰易如此不惟使  辇毂之下常有数万精兵得居重驭轻之道且此一举动传之远近皆知  皇上加意武备整饬戎事亦足以伐狂虏之谋销未萌之患诚转弱为强之一机也＜锍-釒＞入  上曰览卿奏皆深切时务具见谋国忠恳该部院看议以闻
　　○南京吏部尚书吴岳引疾乞休不允
　　○吏部议覆巡抚狭西都御史张祉言苑马寺行太仆寺俱有圉牧之责二寺正卿往自参政升补今则参政有自二寺卿迁转者惟是一倒置之间而事权日轻人心懈弛马政日趋于废乞自今仍以参政及年深副使推补果有异绩亦照先年都御史车霆事例擢之不次以重事权报可
　　大明穆宗庄皇帝实录
　大明穆宗庄皇帝实录卷之二十四
　　隆庆二年九月
　　○丁未朔
　　○太仆寺卿董传策乞给假归省  许之
　　○戊戌
　　○铸给凤阳管仓主事关防
　　○己酉
　　○发太仓银九千六百八十三两于蓟镇给边军
　　○工部覆操江都御史吴时来奏南京水操舟楫皆脆薄无用乞将二百料与一百五十料以下者遇坏易银贮库候有缓急听其随便改作不必仍拘旧式  从之
　　○庚戌  孝恭章皇后忌辰  奉先殿行祭礼遣恭顺侯吴继爵祭  景陵
　　○给赏各镇入卫官军有差
　　○兵科给事中陈邦颜条陈两广事宜一重县令谓广东兵患相仍县官当以进士选任而推升行取则视其地之难易为差不以豪强中伤辄议斥罢亦不以催徵未完一概参降一蠲民赋谓海阳等县闾里萧条一切新旧逋税宜酌量减免一处兵饷谓川浙原借饷银当行巡按御史亟将查盘数内不系京边钱粮者照数转发广东接济一专责任谓广东一省而三总兵有暂调用之俞大猷有立功之汤克宽又有钦赏之郭令成政出多门将士无所取信宜以合省水陆兵分属郭令成俞大猷各守信地庶责任专而后可以成功一明功罪谓往者柘林之役克宽兵败不以实闻今又阴行曾贼重贿纵令报水激变居民侵突会省宜正典刑＜锍-釒＞入得  旨下该部议覆悉如其言克宽仍令巡抚都御史逮系至京问
　　○辛亥
　　○鲁阳王府忻州郡君仪宾周全请辞常禄以赡王府之贫者周王在铤以  闻  上命河南守臣奖励之
　　○礼部左侍郎兼翰林院学士瞿景淳以疾乞致仕  许之
　　○升狭西布政司右布政使朱大器为太仆寺卿
　　○壬子
　　○升直隶广平府知府江一麟为广东按察司副使兼督水陆官军
　　○癸丑
　　○户部覆南京户部尚书刘体乾条奏四事一分派仓分水次以均劳佚一议处脚价工食以止科索一减耗米一责运官＜锍-釒＞入得  旨所议俱准行今后各衙门琐屑诸务可径行者不必一一渎奏
　　○甲寅
　　○补原任浙江按察司副使陈纪于广东初纪建议曾一本不宜招大家井贼不宜剿识者是之已而竟寝不行纪谢病免归至是以给事中陈邦颜之荐得起用云
　　○升福建按察司使黄华为右布政使
　　○给事魏时亮御史王嘉宾各上疏请召还清理屯盐都御史于是吏部集户兵二部议覆清理屯盐大臣在江南山西二处可罢在江北不可罢宜将九边屯田归并江北屯盐都御史庞尚鹏总摄而各省屯田当如大学士张居正议责成所在抚按官自行经理  上是之召江南屯盐都御史邹应龙山西屯盐都御史凌儒回京别用尚鹏仍旧令清各边屯盐
　　○户部覆直隶巡按御史周世曾奏言勋戚庄田占据已久今虽奉  旨清查转相蒙蔽宜  敕各该府卫衙门备查诸臣世派爵级列状以  闻容臣等酌议予夺占恡及容隐不举者悉治以罪  诏可
　　○盗窃太仓库银降管库户部郎中宋诺员外刘自化许自新主事王宇一级调外任夺主事任汝亮彭富周标席上珍俸半年先是银库监督官每半年或三月一月輙易更代弗常代时交盘又徒具成数而已未尝一开库细验以故典守官攒得私购军匠人等巧窃阴携盖不记年所矣其所亏折亦莫定其数是年春盗窃外库银六百两又窃老库银七百余两为怨家所发  上切责诺与自化交盘不明事连先后接管员外许自新主事任汝亮彭富周标王宇席上珍俱下法司验问而令科道官通查二库银钱实数以  闻于是给事中王玺御史蒋机上外库银实少八百余两钱少五万七千余文给事中刘继御史周禧上老库银数反溢出旧额而封识锁钥多磨灭难考恐亏欠之数尚多  上乃命法司穷治尽得先后为盗主名胡守谦等及官攒与盗通者张汉等数十人各枷号发遣有差而自新宇则以新受代与诺等得谴特重焉  上处分毕因  命自今管库主事各注选三年不得輙易其贮库银限以三千两为一匣固封编号以便稽查
　　○乙卯
　　○重阳节免百官宴
　　○准尚宝司少卿陆师道回籍养病
　　○南京都察院右都御史林云同乞休不允
　　○丙辰
　　○旌表山西石州生员乔芝母苏氏及其女车同轨妻乔氏为贞烈之门苏氏者副使乔应光妻也隆庆元年九月十三日达虏攻陷州城苏氏义不受辱携其女乔氏入井其同车居氏等十人亦相继赴井死事闻礼部言苏氏虽业已受封而贞烈异常率车氏等同时狥节宜一体旌表从之
　　○巡按狭西御史杨鉁奏五月内虏入宁夏半个城等处杀掠人畜甚众灵州参将何其昌等信地失守宁夏总兵雷龙及狭西总兵郭震备援无策俱宜论罪诏夺龙震俸各二月下其昌等御史按问
　　○给原任总督三边兵部左侍郎曾铣家没官田土十顷从都御史庞上鹏之请也
　　○丁巳
　　○升四川右参政李遇元为福建按察使
　　○都察院覆御史张槚言近奉  明旨裁革入觐官路费诚恤民省费盛心但官有崇卑恐俸入不足充费未免取偿于民自今谓酌议定规通行遵守如云南贵州广西广东福建此地之至远者二司官百五十两府官百两州县官六十两首领官三十两江西浙江湖广四川狭西此地之次远者二司官百二十两府官八十两州县官四十两首领官二十五两河南山东山西并南北直隶此地之稍近者二司官八十两府官六十两州县官三十两首领官二十五两进表官住京月日比之朝觐甚少宜依省分量给其半得旨朝觐进表官既有盘费银不许仍前擅用勘合骚扰驿递抚按官亦不得狥情给与违者听科道官参治
　　○两广总督张瀚奏留该省角□羊京盐课铁税赃罚等银五万七千五百五十两给军饷许之
　　○御用太监滕祥言上用添器物料不宜入年例中减革乞敕工部查嘉靖二十七年隆庆元年故事如数徵办尚书雷礼奏此系传造钱粮本无定额  皇上登极之始服御更新自合加办今尚未逾年龙床卤簿之类已不必改作其他杂器止宜于年例物料内关支而欲臣等岁岁开端仍引嘉靖中明诏裁革之类执为故事非臣等所敢知也得旨传造钱粮如数送监此后不得援以为例
　　○戊午
　　○协理南京营戎政兵部右侍郎曹亨引疾乞休且举左侍郎刘焘自代  上不允
　　○户部奏预开明年中边盐引甘肃镇两淮盐一十二万七百一十二引两浙盐一十万五千七百七十引宁夏镇两淮盐八万四千九百八十引两浙盐一十三万引宣府镇两淮盐一十四万三千四百八十八引一十五斤又改拨山西辽东存积盐二万二千二百九十六引一十五斤长芦盐九万七百七十五引八十六斤大同镇两淮盐七万三千三百七十九引又添派存积盐五千引长芦盐四万五千引辽东镇两淮盐六万一千八百一十二引三十斤山东盐六万二千五百斤固原镇两淮盐二万七千八百七十八引两淮盐一万引山西神池等堡两淮盐五万六千七百八十一引五十五斤两淮盐四万八千九百九十九引一百四十九斤山东盐六万三千六百一十引一十九斤蓟州镇两淮水乡盐九千一百四十九引一百斤长芦折布盐四万五千三百三引共盐一百四十五万六千八百六十八引五十四斤甘肃两淮每引价银四钱五分两浙盐每引三钱其延绥等镇淮盐引五钱浙盐引三钱五分长芦引二钱山东盐引一钱五分为率制可
　　○己未
　　○旌表苏州府昆山县儒士陶子舸妻方氏为贞烈之门舸娶方氏逾年即方氏养姑陆氏尽孝后九年姑亡殡殓毕即疾赴水死提学御史周弘祖上其事礼部覆奏从之
　　○升光禄寺寺丞路王道为尚宝司少卿礼部尚书兼翰林院学士高仪复引疾乞休不允
　　○庚申
　　○赠故工部尚书章拯为太子少保故都察院右副都御史娄志德为工部右侍郎仍赐谥拯恭惠志德庄肃
　　○升礼部右侍郎万士和为本部左侍郎改南京礼部右侍郎吕调阳为本部右侍郎
　　○以武举会试  命翰林院侍读学士掌院事诸大绶左春坊左谕德兼翰林院侍读张四维为考试官
　　○辛酉
　　○准大理寺左寺丞耿定向回籍养病
　　○少傅兼太子太傅工部尚书雷礼复上＜锍-釒＞引疾乞休因言本部上供钱粮已经奉诏莭省而为太监滕祥所持危言横索事事掣肘如近者传造橱柜采办胶漆修补七坛祭乐器祥輙自力徵所糜费以巨万而工厂存留大木围一丈长四丈以上者该监动以御器为辞斩截任意用违其材臣礼力不能争但愤惋流涕而已今嫌隙既成事体相悖若留臣一日则增多事于一日早赐罢以全国体  上览＜锍-釒＞不悦令致仕去然礼在  先朝以工于容悦致通显  上初即位攻之者甚众及是自知不满于公论故以事忤中官求去挟诈沽直非大臣去国之道也
　　○先是刑部罪赎纳银岁输工部充各项修理及内府灰炭之用既而户部尽请以济边刑工二部不胜诸监局之扰乃复议以罪赎送工部还官入官银送户部得旨灰炭等项银准如旧于工部折纳余仍遵前旨行
　　○巡按直隶御史周咏核上原任保定巡抚杨顺所边盗边储银一万二千两尚有四千四百余两出纳未明  上命严拘顺家属及尝预事者一并追完以闻
　　○壬戌
　　○都察院左都御史王廷等覆大学士张居正所陈振纪纲重诏令二事析为八议一慎政令凡朝廷举动事宜方疑则当谋谋既定则当守自今凡遇大政大疑先行九卿科道会议仍召阁臣令其参酌众人见闻稽之本朝故事应否举行明白具奏更望凝神详览虚心裁度如事果当举奋然即行倘势或少难毅然即罢行止决于一人用舍公乎天下则主势自尊而纪纲可振一专责成十三道掌道御史近多新进摄管旋出旋入甚非事体以中差大差回道御史内拣用限以一年不得更差使之看详刑名检阅章奏练习故事如有随事浮沉玩时愒日者指各参罚一振士气纠察之任风纪所关今畏懦者舍豺狼而问狐狸偏私者朝夷由而暮盗跖士习日玩职此之由宜试事考言察微询著慎其始进责其后效倡直言敢谏之风抑贪昧淟认之陋一销勘合近年巡按御史勘报事情多致经年沉阁而官员提问者尤甚意迁延习为故套今后凡奉有钦依勘合务要刻期完报若系司道官延迟者抚按参究巡抚官不依期完报者科道官参究巡按不依期完报者都察院参究一公激扬在外方面官员举多剌少使不肖者见容贤者不见异非所以肃宪体昭公道也今后御史复命荐举方面多不过六七员或三四员有司多不过七八员或五六员荐举词止以四五句为率不必长篇累牍以失章奏之体应劾之人尤湏先其大奸毋徒以州县府佐等官充数仍定其为贪为酷以凭议覆如有荐举方行而旋以事败而故容隐者考察回道之日奏请斥退一慎防检御史出巡在外举动稍轻輙招嫌谤宜严申饬凡批答刑名止凭律例参详不得甚意轻重动角□羊赃罚止凭司府申呈不得狥情支用原来卷札湏令有司检点不得多增行李乡官往来止将廪米分送不得滥行馈遗官员贤否多方查访不得凭信委官出巡迎送悉遵俭约不得听从奉承一惩贪酷凡远方有司以朝廷耳目所不及多肆为贪虐宜令巡按御史严行禁约据实参奏系酷者照新例处治系贪者即非枉法亦严行追赃押发各边自行输纳完日为民一端风化迩来习竞浇漓人多恶薄以童生而丛殴郡守以生员而攻讦有司非毁司长连珠遍布于街衢报复讐嫌歌谣遂锓于梓木宜行所在提学官申明卧碑严加饬治其有故纵者学政虽优仍以罢软注考＜锍-釒＞入  上命务实举行
　　○四川巡抚都御史陈炌奏珙县青冈巴焦等隘蛮寇猖獗请加永宁参将安大朝副总兵职衔移驻歇马坝地方以据其要害兵部覆如其言但大朝已升贵州总兵当更推堪任者往报可
　　○癸亥
　　○升江西按察使殷迈为布政使湖广武昌府同知刘田直隶苏州府同知金柱为按察司佥事迈四川山东田柱广西以水灾折徵直隶高邮等卫所屯粮有差
　　○甲子
　○礼部尚书兼翰林院学士高仪再＜锍-釒＞乞休  上仍优诏不允
　　○乙丑
　　○南京兵部右侍郎吴百朋引疾乞休不允
　　○敕贵州布政使王遵为回籍听勘坐为两淮运使时乾没盐课为总理屯盐都御史庞尚鹏所追劾也
　　○增设居庸关石峡路等口守备一员
　　○都察院言漕运钱粮原属户部主事催督专敕特遣事权未尝不重且  祖宗朝用之皆效事在择人不在变法今后请毋更差御史以侵职掌从之
　　○丙寅
　　○升原浙江道御史黄正色为大理寺左寺丞
　　○授行取推官光懋宋良佐知县温纯魏体明张焕李日强及太常寺博士李已行人杨一魁许天琦骆问理为给事中推官傅孟春蔡廷臣许大亨知县杨家相崔廷试苏士润向程赵焞杨相李学诗孙裔兴姚继可郭廷梧贺一桂刘尧卿王圻许镃潘允哲余嘉诏傅宠及国子监博士杨邦宪为试监察御史懋吏科纯户科已礼科良佐一魁俱兵科体明刑科天琦工科焕南京户科日强南京礼科问理南京刑科孟春浙江道家相士润迁试俱江西道廷臣程俱湖广道焞河南道相山东道学裔兴俱狭西道继可四川道庭梧广东道一桂广西道尧卿圻俱云南道  亨镃俱贵州道允哲南京江西道嘉诏南京福建道宠南京广东道邦宪南京贵州道
　　○吏科都给事中郑大经言  祖宗时凡遇大臣有故而去始之慰留以安其心继之礼数以优其眷此非直敦上下之交实所以劝忠也今  皇上与尚书雷礼之去恩礼疏阔如此其何以风有位使效忠乎臣又伏念今诸大臣由辅弼逮于六卿皆  先帝遗之以事  陛下今四方多故民穷财尽水旱盗贼之警无日无之正诸臣毕智矢谟协心共济以报  先帝以忠于  陛下之日也乃纷纷求退以自便其身图谓国恩何亦望  天语宣示诸臣使各安其位勉修职业庶几上之待下下之事上交尽其道而盛治可兴也  上曰优礼大臣朝廷自有处分但迩来求退成风岂委身事主之义今后各宜殚忠修职共图治安毋或纷纷奏扰有乖大义
　　○直隶巡按御史周禧申议佥漕四事一近议漂流粮米不分多寡概行奏勘甚苦运军宜如旧例凡粮舡过洪卒遇风浅漂流不多者押官勘实即给该掣羡余银两令其买补一各库军斗宜佥派正身毋容雇役一漕折银两宜收贮别藏于秋冬二季折放军粮不惟可以存留本色且得余银之利一漕粮系国家大事运道所经宜慎选官旗增置器械以防不虞部覆从之
　　○丁卯
　　○大学士陈以勤会武宴主席
　　○升云南右布政使江珍为左布政使浙江右参政殷正茂为按察使山东副使陆瓒为右布政珍贵州正茂江西瓒四川
　　○赐故南京户部尚书鲍道明祭二坛给半葬
　　○戊辰
　　○兵部议覆大学士张居正所陈饬武备事宜其一议兵言今足兵之策不过勾补团练而已  祖宗朝九边兵以百万计尚存六十万有奇其逃亡者若能设法请补原额亦可尽复至于团练之法当今各镇选编见在军士五人为伍五伍为一队各伍之长各择教师以习武艺兵备官每季一月视一报督抚督抚官每岁一阅视以报本部凡将令斥陟视此为差队伍中有罪罚及其长赏亦如之其一议食言兵与食相为表里况兵汰则冒替之粮减主兵练则客兵之饷省我兵能战而虏一遭挫则必数年不扰而行粮可免虏即远遁则我之威力能致属夷之死命而抚赏亦可罢是足食之方已寓于练兵之中矣至于兴屯盐以复本色视豊歉以为折支又在户部酌计施行其一议将言将才难得亦难任今边臣莫肯效死者弊在操切太过爵赏太轻请令督抚兵部官一切阃外之务悉听摠兵而下自择进止不得拘以文法各官果建奇功即超格封拜亦不得指摘小疵率迩论论劾本部查三年稽无过者酌量佥易奏请加恩至于成委府佐以下官员非理凌辱许将官具揭送部定行降罚其一议选择边吏各边守令凡地方兵食之计悉赖处分近虽议调议补纷纷奏请若从中题覆则在吏部持衡秉公务得真才其一议团练乡兵言九边控弦之士虽称六十万有奇然大边延衺万里以六十万众分布其间聚散异形攻守异宜亦恐力分势弱难以御敌请自今通行各边督抚转檄兵备守巡等官凡延边郡县不分城市村堡军余民舍皆列为乡兵如边军队伍之制十队为司司有长有副十司为哨哨有总有正其村堡寡不及数者止五十人为一队每堡中设一堡长一堡副领之各不妨农务随时训习有司岁以冬春间按视其有劳者量加奖赏遇有虏报则督抚移檄诸郡县传相告谕各率乡兵乘城防守以五色旗为号其贼退而乡兵而斩获者仍照官军例升赏虽无斩获而防无失者亦量犒之哨总司总堡等役各给冠带至于乡兵练成督抚兵备及府州县官亦皆计功升转不得徒具弥文其一议并守城堡言虏贼临墙不能拒之边外则当急入收堡而边内城堡又不能尽守则当择适中之处将附近小堡得入大堡修城浚濠务俾坚固其军民有自愿包砖者听官量助之其一议整饬京营言  祖宗设立京营屯兵数十万凡遇各边有警輙令出征盖所以居重驭轻而固天下之本也岁久逃亡者众见存九万余人中又多四方窜籍之人有以一人而应三五役者即春秋操演亦虚文耳今宜尽核逃亡之数报册有名者行卫查补无名发单清勾兵数既足仍行戎政大臣从实操练季终会同巡视科道阅视勤惰以闻至于大阅之礼  宣宗尝行之兔儿山  英宗尝行北郊又尝行之西苑成宪具在今  皇上圣性英资同符  列祖当戎务废弛之秋正四方改观易听之会伏望隆庆三年为始于季冬农毕之后恭请  圣驾亲临校阅一以甄别将官验其教练之多寡以斥陟之次苐一以考校军士视其技艺之高下以为赏赉之等差但有老弱即行汰易以后间岁一举如此不惟京营卒伍可变弱以为强即边塞诸军亦望风而思奋矣  上曰然大阅既有  祖宗成宪允宜修举兵部宜与戎政官先期整饬俟明年八月内来闻余悉如议务寔行之
　　○丁巳
　　○霜□节遣定国公徐文璧武定侯郭大成玉田伯蒋荣彭城伯张熊祭  长陵  献陵  景陵  裕陵  茂陵  泰  康陵  永陵指挥同知文承武祭  景皇帝陵寝固安伯陈景行祭  孝懿皇后中官祭  恭让章皇后及废后吴氏指挥同知陈书祭  哀冲庄敬二太子各陵园命总理河道工部尚书朱衡回部管事衡＜锍-釒＞辞不允
　　○升广西按察使陈善为云南右布政使
　　○巡青户科左给事中刘继文等奏言近例酒醋面局商人兼办内官监宝钞司稻草钱粮不胜重困宜分其役为二使众轻易举又商人三年一更更不踰年輙派事属烦扰宜令科道官每岁会审一次贫无力者即更之既更五年方许复佥庶劳者得息部覆从之
　　○论元年春盗劫湖广保康县诸守臣功罪降郧襄守备汤名等各一级调边卫夺郧阳卫指挥康本茂俸一月给赏有功分巡副使秦淦襄阳府通判高持及行都司都指挥孙诏先等有差
　　○庚午
　　○增武举额取中式官生杨俊卿等一百人
　　○朝审重囚矜疑宥死谪戍者三十五人有词再讯者六人
　　○起用服阕都察院右副都御史翁大立以原职总理河道
　　○辛未
　　○户部覆大学士张居正所陈固邦本一事言财用当经理者有十其一言兵饷之费依办屯盐废弛未可遽复宜稍仿汉法民愿得爵及赎罪者皆令入粟于边酌地理远近而递减其赀使人乐  则塞下之粟必多其一言贵豪隐占人丁逋负租税一切重役悉苦贫民而吴中尤甚宜敕各抚按官申严法纪禁戢豪强期以赋役均平毋有偏累其一言驿递勘合诈冒数多宜加检察以杜骚扰各处坐舡抚按官不过得二只外官方面以上京官科道部寺行人中书以上方许乘坐余悉禁之其一言各府州县送迎上司不得额外增编皂卒及靡费供张其一言士民服用僣侈当痛绳以礼法其一言劝课农桑令崇本业其一言各省钱粮文册开载欠明不便稽阅本部请置格眼号纸每年画为十二格每月将徵收起角□羊某项钱粮填注格内岁终类报布政司布政司类报本部凡升迁行取给由朝觐者各执号纸赴抚按衙门查明并公文投部以此别其才否又湖荡等地为势豪侵占者宜悉查复河泊鱼课亮徵水税备赈其鱼课米非派额者悉除之其一言京卫军士及顺天府银食孤老多虚冒者宜悉查汰其一言奸猾军民有将田宅投献王府者宜行有司验契追夺募民佃种收租以补禄养宗人占恡者即叩其应得禄米抵补粮差有司阿纵不举者论罢其一言各省进角□羊钱粮多被奸徒揽纳以致侵欠宜令巡视科道官严法禁戢  上命从实举行
　　○壬申
　　○广东巡按御史王同道核上海寇曾一本犯省城守臣失事状总督张翰亦具＜锍-釒＞自劾上以翰任浅姑令策励自效夺守巡佥事周舜岳参政谢鹏举及领哨指挥白翰纪等俸三月都指挥黄应甲来熙布政使熊汝达等俸二月指挥赵升等下巡按御史逮问
　　○癸酉
　　○升湖广左参政林命为广东按察使云南副使杨守鲁为浙江右参政
　　○发太银七万两充密云镇新募车兵及添调防秋军马之费并给蓟镇达军盔甲从总督谭论奏也
　　○铸给广东监军道关防
　　○甲戌  上以秋防将竣恐各边督抚镇巡等官忘备玩寇命兵部移文申斥之又令民入居昌平巩华城隙地以便防守
　　○总理江北等处屯盐都御史庞尚鹏奉诏条陈盐法二十事其＜锍-釒＞通壅治之法有五一掣盐引目为先加增工本盐以致停壅当权宜酌处淮南每年掣引八单每单七万三千引今议加为八万五千引淮北四单每单五万引今议加为五万五千引计每岁加引一十一万六千有奇此外又有嘉靖初年别行小盐事例并宜查覆每引止四百八十五斤为一包不得过多候淮盐掣尽方许挨掣淮南纳余银五钱二分五厘淮北三钱七分三厘通计每单淮南增为十万四千引淮北增为七万引每岁多销引目共三十二万八千引＜锍-釒＞通之法莫要于此余盐银尚少二万五千七百六十两之数于割没银内处补亦可以不失六十万原额一销引多寡有司之殿最系之今举刺不行何由惩劝宜令守巡道将部内州县就近分辖籍记盐引完欠之数以凭巡盐御史＜锍-釒＞名黜陟一商人运盐江西湖广等处必赴盐法道验舡布政司对引奔走道路淹滞岁时宜令各商径赴原派府投引发盐其查比私盐属各守巡道就近督察一盐多则销遣不尽引多则支掣不及宜将七分常股照常中边存积三分暂为停止一商人赴南京户部给引有守候覊留之苦宜敕该部坐委司官一员专管盐引如运司预请关给即与借支以代商人陆续补价其禁制私贩之法有三一私贩盛行由余盐不售宜每年除正盐及商买余盐外查有余盐若干官为收买合用盐价于割没余银内借留十余万支用佥立殷实灶丁上场四名中下场各二名免其襍差乃令增价管买每年春夏二季报部贮收盐或留为存积以备开中或给买补商人令其纳价俱听巡盐御史督察一淮南安豊诸场盐出于煎烧必资盘鉄淮北白驹诸场盐出于滩俪必藉土□亭池盘铁土□亭池原有定额非灶户所得擅置也自嘉靖三十年奸商牟利告改盘鉄开场扬州铸造锅金□敞于是人人得铸锅得开池矣今欲禁私贩当先禁私煎闭鉄场逐铸匠核甎池私池及盘鉄锅金□敞之数酌量去留如盘鉄不便易以锅金□敞亦须官为铸造别以运司花押无花押者皆比私盐千斤律坐之同灶不举者连坐一巡盐委官皆用襍职所领兵夫不过数名难以责捕宜属州县巡捕兼之所获盐犯宜根究某场某灶及牙作官攒经由处一体论罪其调停专私偏累之法有四一边商报中内商守支事本相湏但商内安坐边远输不能无劳逸之辨故掣河盐者以惠边商也然河盐既行淮盐必滞内商无所得利则边商之引不售而留滞乡之苦盖甚今宜停掣河盐但将边商引价定为三等分拨见引者淮南定银九钱淮北八钱分拨起纸关引者淮南八钱淮北七钱分拨到司勘合者淮南七钱淮北六钱若边商仓钞已到内商留难许边商径赍引目投送运司照数领价即日回边其引目在官者责内商依价承买其官给价银暂留割没银二十万以备转移支用不误角□羊部仍将内商姓名记籍于官凡遇支盘到桥项坝行令白塔河安东坝各巡司验放盐舡如该掣盐一百引务取新引一百引方许进单呈掣无新引者不许过桥入单盖河盐停则盐淮日速引价定则开中自多边商内商各得其愿矣一商人掣盐自正余斤数外多带盐觔谓之害□力没每觔纳银一分问罪发落止以惩大包之弊也令以积筭累罪有一人而问徒数名者有筭千金以上即引例发遣者宜稍轻其典止照原数追罚拟以一罪毋得坐以军徒但积筭五百五十斤者查照近日引价余盐及关引起纸赈济桃河诸项照数纳银即将运司收买官引给与一道以便照盐发卖若有分外多捆大包者罚银三分则割没之银虽免而引随盐销亦可无壅滞之患一铺户承买商盐去盐场隔远者易行而淮杨二府附近盐场者难售宜将淮扬折卖盐引六万有奇分派大江以南民稠之地而以前议收买余盐查照边商仓钞则例给票铺户令其纳直支费则铺户之困可以少舒一各商中纳边镇粮草私费甚多重以科罚劝借之若往往散去乃籍居民佥报当户扰不可言宜将边商粮草酌量时估宽其收纳之数时其给遣之期而额外科索者一切禁止其定拟行盐地方之法一言淮盐所行之地甚广如江西之袁吉湖广之衡永宝庆河南之南阳皆行淮盐其后偶因权宜遂致侵越今吉安府转行广盐而袁州临江之间淮盐亦不致衡永宝庆等府兼行淮盐而广盐与之互持争端滋起南阳专行角□羊盐而苦于陆挽反言淮盐之便纷纷变法俱于国计无裨宜敕各边抚按虚心经画如吉安则宜改行淮盐南阳则宜半行淮盐半行角□羊盐衡永等处则宜视南人所便或专行广盐或转行淮盐其课或上司农或入督府务求长便者为成规其盐课本折之法一言各边报中正言全倚余盐为利正监以本色开边余盐以折色角□羊部此不易之法也今议者或言当议余盐开边并纳本色不知费多利薄则余盐亦不行或又言革去余盐则引目销易不知私盐不行则灶丁立毙其弊终不可革惟改行小盐每量减其数则引目自通其利所当兴者二一国计盈虚商灶利病其责但在运使而近例不入右选展布实难自今宜选郎中知府才望素著者为之运同运判亦简用科目出身及廉正有心计者候有成劳不次拔擢一运司各该分司欲其周视各场搜剔奸弊也今公署徒设分司官岁不一至宜敕巡按御史申令考成毋事偷惰其弊所当革者四一惩抑权豪以防阻坏之弊一销缴退引以杜影射之奸一内商掣盐之后水商承买常于中途得价发卖不复诣原派地方投引宜籍水商姓名留司备照仍行各府州县严法稽查有违限四月不到月径至原籍摄追连坐内商以防截卖之弊一往年商人亲身报中边储给足近多奸徒包揽于是势豪得以请托官攒得已通同宜严为禁绝仍行管粮郎中将给过仓钞编立字号登记循环文簿听按委官盘验则奸人无所牟利而国赋可充部臣上其议诏悉从之
　　○乙亥
　　○复兵部左侍郎为民陈洪谟户部左侍郎闲住余＜彻-攵乚＞绪原职乃赐祭葬如例以湖广抚按官刘悫等言二臣皆因公落职舆论称枉故也
　　○调广西按察司副使程大宾于云南提调学校
　　○时扬州府起运民粮共九万石而兴化一县额派三万有奇有议将灶田尽免起运者巡抚凤阳都御史方廉已为有田则有租今民田已入灶户又而使代为输粮不便请将灶田自捍海堰运盐河西以至县治一带尽数派入该县徵粮额内若起运存留站银以田起科者与民一体徵纳其银力二差系以丁起科者责办民户毋概苦盐丁与民各得其平从之
　　○户部等衙门会议漕运事宜一酌处资余以恤军困言运军南还全仰给于资余今一帮漂扣留各帮一卫漂又扣留各卫既阻回船兼误新运非法之善也请自今年为始凡处补资余俱于本年内大患先尽本帮次及本卫次及摠小患先尽本舡次及本帮其别帮别卫不得一概扣留一议处带軓以速粮运言运舡过临清于上下二厂顺带城軓水次辽远宜就近改孤于闸外下厂无致耽延一添铸鉄斛以息争端言瓜仪石土等坝因斛有增减互相争执原铸鉄斛不能偏校宜每总添铸鉄斛三张分发各摠带赴水次仍令司府州县如式制造木斛以备交兑不得异同诏如议
　　○总督两广军务侍郎张翰会巡抚广东都御史熊桴奏广东山寇七十二巢海寇四种而林道乾曾一本最为陆梁不一大创之恐岭南之乱终不能已谨条具其事如左一申谕各官兵凡陆地战胜者擒斩仍依赏格若海上战胜者擒贼一名即赏银四两斩首一级银二两冲锋虽无首级而能夺获一舡者一百两其有斩获曾一本林道乾首恶者加赏银一千两生擒者三千两仍赏实授一级其兵卒临阵退缩者即斩首以狥将领逗遛观望如魏宗瀚王如澄者宜首正国法以示劝惩一摠兵郭成长于陆战俞大猷长于水战宜分地责成俾无推诿而分守惠潮及雷琼廉参将宜亟行处补一全广有官兵乡兵狼兵募兵抚兵又加以闽浙之兵多而不精何以应率迫置水寨六所练兵同知六员宜令造舡剿贼之后将舡兵分配六寨有事听调无事听练同知不许谋管印信把摠不许他委避难而巡海海防海南海北兵备四道各给敕书委以训阅之责视其勤惰而赏罚之一惠潮之间百姓伤残特甚或逃或叛里社为墟乞将嘉靖四十三年以后带徵起存钱粮暂行停免其被患尤惨者臣等量行赈恤庶孑遗之民犹有更生之望而喜于自新兵部覆议从之其议处分守一事桴则恐侵总兵之权欲以把摠代之翰则谓雷琼廉所属地方辽远又琼州孤悬海外岐黎叛服不常非参将不能弹压  上两视之诏裁革惠潮参将耿宗元而以浙江把摠潘吉调补惠潮如桴言以宗元补调琼廉如瀚言
　　大明穆宗庄皇帝实录
　大明穆宗庄皇帝实录卷之二十五
　　隆庆二年十月丙子朔
　　○钦天监官进明年大统历  上御皇极殿受之分赐文武群臣颁行天下
　　○孟冬享  太庙
　　○升湖广布政司右参议黄可大为广西按察司副使
　　○丁丑  孝洁肃皇帝忌辰  奉先殿行祭礼遣英国公张溶祭  永陵
　　○南京工部尚书魏尚纯卒赐祭葬如例尚纯河南钧州人由嘉靖十一年进士授行人升刑部员外郎中历山西布政使顺天府尹升右副都御史巡抚保定病免隆庆元年起家为工部侍郎升南京工部尚书以病致仕卒于家尚纯耿介有风节中州士人咸称之
　　○戊寅
　　○命分守浙江宁绍参将朱冠充副总兵镇守南直隶江南
　　○升山东领班指挥使韩国镇为署都指挥佥事佥书河南都司事
　　○以旱灾免陕西临洮巩昌庆阳三府夏税有差
　　○巡抚江西都御史刘光济奏留年例赃罚银两备赈许之
　　○总理江北盐屯都御史庞尚鹏言大江南北亢旱淮徐间洪水泛溢请稍仿富弼在青州之法作粥以活饥民又请止督赋之使以息催科留角□羊部之金以备缓急蠲逋负以安流移宽力役以禁烦扰增谷价以招商贩以旱涝灾免凤阳淮安杨州徐州滁州秋粮子粒有差仍准存留商税备赈淮徐灾重复准改兑漕粮二万五千石淮安所属二万石徐州五千石于临清仓粮内处补
　　○己卯  孝恭章皇后忌辰  奉先殿行祭礼遣恭顺侯吴继爵祭  景陵
　　○巡抚山西都御史杨巍以山西平阳府属灾伤请留查盘角□羊部银一万四千余两备赈从之
　　○庚辰
　　○以册立  东宫恩荫累朝公主裔孙赵承庠十人为国子生
　　○总理河道工部尚书朱衡奏言黄浦东  宋家口至豸里沟续挑支河四处皆系纳粮民地乞行履田除豁或将昭阳湖官地及淤平旧渠偿之人夫量免杂差一年又近河州县劳役三载如山东之济宁滕峄渔台滋阳邹平阴钜野宜分派静德等州阔布东平等州存留米一二年而南直隶之徐邳沛三州县亦宜宽恤部覆从之
　　○广贼曾一本等突至南澳窥福建玄钟界抚按官涂泽民王宗载＜锍-釒＞请大征  上命两省镇巡官协力夹剿务其荡灭不得彼此推诿以致滋蔓
　　○以山西旱灾减免本年应输义兵银一万五千两及明年站粮银八万两
　　○发方山王府镇国中尉新垣闲宅禁住坐与群盗通劫掠商货故也
　　○辛巳
　　○处决重囚戮原任总兵申维岳守备杨瀛参将毕高等二十四人
　　○壬午
　　○陕西嘉石草坡等族番戎肖等来朝贡马及方物给赏如例
　　○巡抚江西都御史刘光济奏袁州府宜春分宜平乡县没入严世蕃田土清销宽租额岁徵折银六千四百余两以充南赣军饷报可
　　○月犯牛大星月犯牛大星不抄
　　○癸未
　　○复除太仆寺少卿周冕原职
　　○授广州府南海县知县詹仰庇为试御史
　　○升河南按察司佥事方新为本省右参议
　　○山西督抚官陈其学杨巍等奏报三晋士民各捐财力修筑城池堡寨六百余座省公费不赀而蒲州孝义襄陵洪洞榆次临分等县东关头马营堡城垣工尤倍之乞录官吏效劳及士民助役者以次给赏事下兵部覆议从之因赏总督陈其学巡抚杨巍守巡参政刘日材孙一正参议欧阳谷副使郑启杨彩范大儒佥事沉人种吴一本刘时秋等府州县官同知靖四方等各银币有差
　　○升赏福建南澳牛山等处有功官军陈伯秀等二十七人
　　○乙酉
　　○四川威州都纲头目安朋等来朝贡方物给赏如例
　　○造卤簿大驾遣工部侍郎徐纲行礼
　　○升刑科都给事中顾弘潞为左参政山东道御史温如玉为副使广东道御史李世臣为佥事弘潞世臣湖广如玉山东
　　○命湖广都司佥书汤世杰掌本部司事
　　○升山东运粮把总戴子进内东巡捕把总指挥佥事包文学俱署都指挥佥事子进四川都司文学湖广都司各佥书
　　○丙戌
　　○兵部覆议巡按直隶御史周咏条陈其一言武弁晋陟太骤及以罪谴者旋复叙录无以示劝惩请自今于卫所官员必历试掌印总哨操守等职始升任坐营都司守备必屡经抚按保荐始擢以参游总副罪谪者非有奇功不得滥叙其一言宣大边墙久颓墩军多为虏用乞查宣府西北路大同东中路墙墩遣址行守臣修葺军士仍通虏者罪无赦其一言宣大所设入卫游兵在蓟镇者固难遽减余尚可省如宣府初年止旧营一枝后增置新营入卫营东路营皆一时权宜未计长便而东路营裁革而以七营归并其一言河南调赴宣府班军多老弱逃去宜令抚按官严行各卫所审编丁力上等者以充仍委把摠督角□羊到镇之日选其精锐者征操老弱者赴工征操之军俱就操所给粮不得漏脱赴工之军以三月为期少示休息其一言天顺间大同府属取各乡民夫三千人号曰马步主兵每年冬十月上班次年春二月下班每兵免粮五石更无行月粮赏而浑源等又以五百拨补灵丘参将营其军装亦令自备民不能堪今宜照广昌之例将各兵于免粮之外添给月粮又浑蔚等处乱岭等口地甚险隘每各布兵摆守难以拒敌宜置墩设堠筑堡扼险以备非常凡此乞均下宣大督抚官再计从之
　　○南京报囚处决者九人矜疑宥死发戍者四人
　　○戊子
　　○赵府平乡王厚燝奏言赵王常清冲幼深居一切府事多阻抑不达而臣于亲属差长乞拨承奉正一员助王经理礼部言国家典制各王府统于亲王而平乡自称差长越次上侵宜防其渐得旨厚燝夺禄一月其该府辅导官及赍奏人役下巡按御史按问
　　○陕西总督王崇古巡抚李尚知总兵赵岢以本镇马料不充奏将每月料豆四斗五升之外增一斗五升草价银五钱之外东中二路增一钱西路增五分总计岁增料草银三万九千七百二十一两请增入年例给发部议据本镇开报节年士马物故者不下三万余计应扣粮料银两所余不赀宜将增添之数准于士马失额余银内扣给其节年欺隐侵冒之弊仍行督抚额实以闻诏如议
　　○己丑
　　○录甘肃镇哨探被杀夜不收纪小仝等七十五人各袭升赏职一级
　　○庚寅
　　○大风扬尘四塞
　　○升江西按察司佥事施尧臣为广东副使
　　○升原任礼科给事中沈束为刑科都给事中
　　○总理江北屯盐都御史庞尚鹏条上屯田四事一开垦抛荒言屯田之废田土地硗薄人力不齐招集无方科求太急也宜将力不足者官给牛种未成业者宽其租赋而又信招徕之令缓役使之劳立巡省之规定土田之等则流移日复而荒芜渐开矣一清理侵占言屯地膏腴者尽为官豪所据宜严加清查重告奸之赏免自首之罪而占恡不吐者处以重刑一查复原额言今屯田册籍名存实亡盖由年深户绝地主屡更承佃既久遂为世业宜查造原册沿丘履亩穷究坐落审问地邻参考契券务足原额一追徵子粒言屯田积久虽由管屯官有侵欺不纳之弊亦由以本卫之官徵本卫之粮法难行而人心易玩也宜令各卫所屯粮俱赴州县完纳折色严限角□羊府折色收贮官仓听府委官给散庶管屯官不得科求而官军不得私兑即遇查盘逋负侵欺者举无所逃罪也部覆诏如议
　　○南京织染局监工内使张进朝以差回诈称奉敕往湖广南直隶选取秀女远近讹传好嫁失所事闻诏下南京法司鞫问拟进朝罪斩其党俱充军
　　○辛卯
　　○狭西弘仁等剌麻番僧领真锁南来朝贡马及方物赏赉如例
　　○顺天府府丞何起鸣条奏编审事宜本府所属州县官户丁粮俱照嘉靖二十四年事例照品优免其隶籍禁卫者将军准免二丁校尉一丁各取该管衙门印信公文为据毋容远方别族一盖滥免一大兴县既有递运所而宛大二县复佐以日行车辆银一千二百五十三两嫌于太多宜减宛平县二百两减大兴县银一百五十两其审编额数立限追徵本府仍立印信文簿一扇凡遇拨过车辆给过价银备为登记以便查考一原编厂卫衙门刑杖银二百八十五两出入不明未免虚冒宜每年减半编银角□羊府委官收买凡遇支领取该衙门印信公文方准给发一原编各州县协济通州搬运瓶坛脚夫银三百一十九两先年题角□羊折色已而仍复本色请于内量减银一百两一宝坻县原编北新西城明智安仁等方草场库役共八十四名每名编银三两六钱俱系棍徒包揽求索无餍宜每名再加银三两六钱共足七两二钱角□羊府募役以绝烦扰一原编显灵宫庙户一十三名大慈仁寺佃户二十三名蜡烛寺旛夫四名真武回龙城隍等庙四名皆属冗役宜裁其半一遵化县喜峰大安等仓斗库及各都税司巡栏俱应裁革部覆起鸣所言切中民瘼独仓场斗库税司巡栏未可全革宜下抚按官再议  上是之
　　○录辽东大康等堡拒虏功赏总兵王治道巡抚魏学曾各银二十两一表里
　　○命浙江军门标下游击将军梅魁充分守宁绍参将广东游击将军马良汇充分守高肇绍庆左参将以浙江军门坐营都司吴良知代魁福建行都司佥书李诚立代良汇
　　○壬辰
　　○升贵州右参议林一新为江西副使
　　○复除礼科给事中周诗刑科右给事中舒化户科给事中夏时原职诗本科化兵科时礼科
　　○左春坊左谕德兼翰林院侍读张四维乞假归省  上以四维日侍讲读命驰驿去
　　○月犯毕宿右股中苐二星
　　○癸巳  孝诚昭皇后忌辰遣襄城伯李应辰祭  献陵
　　○朝鲜国王李昖以册立  东宫赐币遣陪臣柳昌明等入谢贡马及方物宴赉如例
　　○裁革南京太仆寺少卿一员
　　○升原任翰林院修撰余承勋兵科给事中傅佩俱为太常寺少卿致仕二臣在  世宗朝以建言落职至是七十岁矣抚按官荐之吏部覆如引年例令进阶致仕故有是命
　　○以淮扬凤阳徐滁等处灾伤暂免原派甎价一年
　　○巡按浙江御史蒙诏条议四事一河工既成请悉按民田受患者独山以南自湖陵城至回回墓薛河新改支河自王家口至吕孟湖宜设法开导使水有所归不重为民害其三河坝堰功绪初成当倍加葺浚预为久远之谋一宝应湖风涛叵测往往有沉覆之虞宜如高邮康济河故事别凿一河以近堤民田为之使之计亩受值免其徵税一高邮康济河故有木匣涵洞相旱涝为启闭之节今岁久浸圯加之莭年大水冲啮内外堤仅如一线宜及其未败以次经理一徐吕二洪相距一舍事务可以兼摄宜罢徐州部使令吕梁分司总之且汰各闸官之虚设者工部覆奏诏如议行已而工科都给事中孙枝言比来江淮诣部萧然烦费不任兴作即欲如诏议开宝应越河以避险阻亦当俟国用稍裕徐为之图  上是之
　　○甲午
　　○以山西旧贮漳河桥梁银三千八百两有奇赈济旱灾地方从抚按官请也
　　○四川董卜韩胡宣慰司国师舍纳也舍等十人别思寨安抚司番僧劄巴领真等八人各进方物称贡赏赉如例余一百九人行四川守臣一体抚赏
　　○升湖广按察司佥事樊仿为贵州布政司右参议
　　○录各边获功死事官军升辽东金州等卫黄恩等十四人大同边外石山子等处罗爱等二十一人宁夏西爪山等处王文秀等十二人甘肃青山儿等处刘继忠等十三人
　　○乙未
　　○升湖广道御史张槚为尚宝寺卿
　　○丁酉
　　○都察院左副都御史何继伯引疾乞休不允
　　○河南郏县知县杨跃川讦奏原任刑部主事今降调荣县知县雷大壮擅自驰驿骚扰州县诏下山西巡按御史提问仍令自后不系公差人员有假借勘合擅遣牌面者所在抚按官严加访捕奏治
　　○戊戌
　　○赏宁夏巡抚标下把总哱拜银十两哱拜本胡人归义以功迁至今官是年八月出边邀击套虏于山后大青山等处斩其酋长撒鬼大恰等九人总督王崇古以捷闻故有是命
　　○调中府佥事怀远侯常文济于南京左府
　　○调宣府西路参将李世臣为南路顺圣蔚州等处右参将
　　○诏以两淮运司挑河银三千两发徐二洪协济河工之费从总督盐屯都御史庞尚鹏奏也
　　○己亥
　　○辽王宪莭有罪削爵降为庶人禁锢高墙国除洪武中辽简王桢始封于辽东永乐初改封荆州简子王贵暖嗣六传至宪＜火节＞嘉靖十八年袭封辽王性酷虐淫纵或信符水诸奸黠少年无赖者多归之恣为不法隆庆元年以湖广巡按御史陈省礼科给事中张  先后论劾追夺嘉靖中所赐真人名号金印及禄米三分之一既巡按御史郜光先复上＜锍-釒＞数其十三大罪侍郎洪朝选等奉敕往勘具得其实以乐妇之子川儿冒请封名以乱宗统因而逼死承差等官罪一  先帝哀诏至越五日不举哀成服更纵饮游猎罪二淫乱从姑及叔祖等妾逼奸妇女或生置棺中烧死或手刃剔其臂肉罪三殴死仪宾禁锢县君勒诈宗人戕杀官校收人之妻攘人之产掘人之冢燔人之尸不可计数罪四用炮烙割剥等非刑剜人目炙人面煇人耳罪五纵伶竖渎乱宫中罪六创立离宫私造符玺罪七宠信私人僣用侯伯金吾等官名赐蟒衣玉带罪八凌辱府县等官蔑视  天子之命吏罪九诡请金印刊刻妖书与徽王通谋不轨及奉诏追夺匿不肯献罪十盖造羙花等院混藏恶少罪十一违例收买应禁器物罪十二假名游猎阴演阵法震惊远迩罪十三章入  上下礼部会同多官杂治凡再覆皆如其言  上曰宪＜火节＞僣拟淫虐罪恶多端背违  祖训干犯既多官核实参奏本当尽法姑革爵禁锢削除世封其遣驸马邬景和告  太庙仍以书示各王府知之拨置群党俱下御史按问
　　○以两广剿贼功荫南京兵右侍郎吴百朋侄大绅为国子生百朋止一子已承荫至是以侄请从之
　　○以浙江金衢严处四府旱灾诏留浙江布政司赃罚银九千两备赈仍停免税粮有差
　　○催儧漕运御史蒙诏条陈漕河二事一议优恤言南阳独山一带诸水经注占役民田一千二百余顷原额税粮分派山东通省以惠失业之民一议洪夫言徐州所属豊沛萧砀当水陆冲要岁编两洪夫役二千四百五十一名该工食银一万五千一百九十六两民不胜困宜地轻赍银内每石扣银二厘以资雇值部议水田粮当如议轻赍银两备分派盘剥车脚及修船给军之费难以议扣即今议真瓜州二坝扣取脚米岁计银二千五百两该州四县派剩麦价银一千五十九两近议运司挑河银三千余两总计六千五百余两悉听本州收抵夫费宜可以纾民困矣诏如议
　　○提督操江都御史吴时来奏国初江防惟有水操京军比因倭患又增募水兵六千余人所费兵饷以七万余计今倭寇已靖宜汰简以苏民困拟量留一千七百余名分守要害余悉罢遣诸郡县旧额兵饷银两并免编派兵部议覆沿江水兵冗滥殊甚今倭寇已息时来所请宜即允行但冗兵既汰而中军把总等冗员亦当查革乞再查议以闻  上是之
　　○辛丑
　　○升赏广东河泉和平英德龙门崇化等处地方获功阵亡被伤汉土官军黄显等四千五百八十一人有差
　　○壬寅
　　○命新建伯王守仁男正亿袭爵岁给禄米千石
　　○以宣府南山参将李官为副总兵仍管参将事革南路参将刘乔大同入卫游击将军刘本经广灵守备秦松浑源守备崔环保安旧城守备李尚文新城守备侯国威远守备王铠任铠国仍下御史按问从巡按御史周咏举劾奏也
　　○癸卯
　　○以  东宫恩诏荫右副都御史陈大宾男怡韶为国子生
　　○甲辰
　　○命万全都司掌印署都指挥阎守中充分守宣府东路永宁等处右参将
　　○升江北运粮把总署指挥佥事张一正为署都指挥佥事佥书湖广都司事
　　○升广东琼州府知府史朝宜为广东副使
　　○以灾伤免保定河间真定顺德广平府属秋粮有差
　　○乙巳
　　○升南京刑部郎中杨文明为广东按察司佥事
　　○赐大学士张璧妻夫人赵氏祭一坛从其子天＜义鸟＞之请也
　　○免河南开封府各被灾州县秋粮有差祭三皇玉三神不抄
　　大明穆宗庄皇帝实录
大明穆宗庄皇帝实录卷之二十六
　　隆庆二年十一月丙午朔
　　○丁未
　　○巡抚四川都御史陈炌以九月盗劫捷为营昌二县库劾奏守巡官参议包汴佥事马文徤乾章俱夺俸一月略等巡按御史逮问
　　○山西太原府天鼓鸣有星陨如斗大光芒二丈余
　　○己酉
　　○升浙江布政司左参议崔近思为山西按察司副使
　　○以水灾免浙江台州府税粮有差仍留原派南北直隶等处马价银备赈从巡抚赵孔照奏也
　　○庚戌  恭让章皇后忌辰遣中官祭陵寝
　　○壬子
　　○庆成王府辅国中尉知烦□鸟以殴伤其父镇国中尉表木□害下巡按御史勒令自尽
　　○升原任山东佥事陈灿为浙江左参议
　　○宣府总兵马芳率所属参将刘潭等千余人出独石边外二百里袭击虏骑于长水海子败之还入边未至虏追及于鞍子山芳等复战又败之前后擒斩共八十余人夺马四十余匹督抚官以捷闻  上嘉其绩赏芳银四十两纻丝二表里荫一子正千户总督侍郎陈其学四十两二表里巡抚王遴三十两一表里各升俸一级兵备副使方逢时参将刘潭千总角□羊生各银二十两角□羊生仍升二级  上又以秋防无警更多捷报赏兵部尚书霍冀侍郎曹邦辅刘寿冀炼及职方司郎中孙应元等各银币有差
　　○命宣大总督军门标下领兵参将补于汉分守宣慰万全右卫等处
　　○升福州右卫指挥使朱玑为署都指挥佥事佥书福建行都司事
　　○论元年七月宁夏清字七铺等处失事官罪谪原任灵州参将吴希鲁戍边卫固源卫指挥杨津降实职二级宁夏后卫指挥马天恩输赎还职
　　○癸丑
　　○辽东巡抚魏学曾奏定辽沈阳等卫海州开原鉄岭等三卫金复盖三卫各清出屯田共二千余顷该粮五万有奇请叙录前后督理效劳诸臣副使张邦士行大仆寺少卿刘柰兵备佥事张光汉户部覆奏诏以屯田清出数多魏学曾张邦土刘柰各赏银两有差邦土仍与光汉俱升俸一级
　　○陕西巡抚张祉条陈三事一请复本镇年例钱粮八万两之旧一请复淮盐每引四百斤浙盐每引三百斤之旧一请均延庆二府田粮部覆后二事皆有成议不必纷更至于延庆甘肃三镇官军自嘉靖三十七年以后已耗去原额三分之一即本省本留存税粮辨此有余今反称不足欲曾年例银给之此其中不无侵冒之弊宜令一一查数以闻报可
　　○甲寅
　　○祭三皇于景惠殿遣礼部侍郎万士和行礼
　　○遣太医院官祭先医之神
　　○乙卯
　　○准贵州布政司左参政黎澄致仕
　　○吏部覆议都给事中郑大经御史钟沂等＜锍-釒＞陈考察京官事宜其一谓京官考察一凭询访以定贤否不无遗议宜行各堂上官秉公核实手注考语送部院参详其中果有名实相违及爱憎互异者务在虚心鉴别不得依阿其二谓匿名文揭率奸人报复之私该部以有禁谕尚宜申敕内外执法诸臣严行访逮各衙门有私受揭帖不行纠举者罪之其三谓五年之间内察廷臣外计群吏法纲既密宜稍济之以宽论其大莭而毋苛责其细过首绌巨奸而毋拘泥于旧数若存留中有闻望超卓者仍亡论资格一体拔擢以示激劝其四谓科道官拾遗往往有投匦中伤之弊近已尽革然彼此率多雷同间亦有局趣首鼠以避嫌怨者今宜重为之戒各出见闻公同评品拟议未真者固不得滥及以伤大体奸恶显著者亦毋得容情以滋隐匿  上是之乃谕部院考察重典务虚心鉴别精汰众职以彰斥幽之公
　　○江西万羊山跨连湖广福建广东之地旧称盗薮而各省商民亦尝流聚其间以种兰为业是年六月山贼出劫乡民罗万家会南赣巡抚张翀初莅任遂令万安营守备董龙督兵往捕之龙等兵至因声言摉山诸蓝户大恐遂拒敌官兵酃县青石岗等处至啸聚千余人江西巡抚刘光济檄分巡湖西道抚谕而各兵以翀令追捕盗急巡按江西御史顾廷对遂奏蓝户未必皆盗不宜激之生变翀勇于任事不能与光济协谋故纷纷至此闻南赣三巢向化已建立县治而各将官喜生事端转展煽惑为军门言则曰巢人欲反为巢人言则曰军门欲剿臣恐众心疑畏将来所忧不止万羊山寇而已＜锍-釒＞入兵部覆议令光济翀议抚巢之策务合机宜毋各偏执已见以致误事从之
　　○丙辰
　　○升江西按察司副使于锦贵州副使王鸣臣为贵州参政吏部考功司员外曹自守为按察司副使锦狭西鸣臣贵州自守江西
　　○以河南灾荒免徵河夫旷工银两从巡抚李邦珍奏也
　　○方山王府镇国中尉新尘以为盗事觉降为庶人
　　○丁巳
　　○总理江南屯盐都御史邹应龙条上盐法四事一议额课言旧制每引盐二百斤后增至五百六十斤今虽减为四百斤引目尚多积滞宜改行三百斤小盐以二百为正数以七十斤为余盐以三十斤为包索则引目将自通然每年盐课额角□羊一十四万除水乡草场仓基税票囚徒没官引价等项银四万五千两该余盐银九万五千两今改行小盐每引纳银一钱四分五厘计四十七万引该银六万八千一百五十两尚欠二万六千八百五十两当于派引内商之济每引纳纸价银一分可得银四千七百两中津桥税票增税银三分可得银一千八百两至各场折色如永嘉□□只穗南监北监长林五场每年一万八千引今改认仁和许二村二场买补每引加银三钱五分该加银六千三百两运赴杭州称掣照例每引又加银六分二厘该加银一千一百余两袁浦东浦清浦三场每年二万一千二百四十一引改认下沙青村二场买补每引加银一钱七分可增银三千六百余两芦沥场每年一万五千二百二十二引改认西路场买补每引加银一钱二分可增银一千八百余两以上三项该银一万九千三百六十余两所少者才七千四百余两而已然引目＜锍-釒＞通开中日广是部计稍敛而边储常有余也一祛奸党言边商引目难于守支必分派内商近奸徒射利或抑勒价值或冒名支掣或以贿请托买没官之盐或以债折盐收倍入之息或不截引角重复执买或未掣批文先行盗卖稍持以法则谤议沸腾运使而下咸畏其口宜下巡盐御史严加缉访但干坏盐法者收补坐罪一厉法禁言今私盐盛行由地方豪右把持县官而巡司卫所应补之卒皆积年无赖反为盗主宜行法自贵势如官司阿纵者以不职论罢弓兵选精壮有力者充役仍不时更番以防通同之奸至私盐出没所在如福山狼山二港尤宜添设兵舡专管防御一清弊源言私贩由于私煎今水次山乡人人得操煮盐之柄白昼列肆莫敢谁何欲禁私贩不可得也宜复国初团煎之规酌灶居远近每场就便立舍数区官置锅盘安聚灶户俾为保伍使相觉察运使官仍不时按籍稽查有犯者处以重法户部覆议从之
　　○戊午
　　○朝鲜国王李昖遣陪臣李景彦等进马及方物入贺长至令莭宴赉如例
　　○录宣府修边工赏总兵官马芳银四十两飞鱼衣一袭先后总督侍郎王之诰陈其学巡抚冀炼王遴郎中贾淇等副使范大儒等各银币有差
　　○己未
　　○升西各卜等族番人曾巴等来朝进马及方物赏赉如例
　　○吏部奏恩荫官员故例仕至宗人府经历顺天应天二府治中俱得转远方知府间有事体未谙不堪民牧者旋被罢斥非器使之道也今宜度才而授如其才识卓荦能胜民社之寄固仍当照旧升选其次者亦宜量升闲散衙门如五府都事得升两京太仆寺寺丞如宗人府经历及顺天应天治中得升盐运司同知既升之后如在任无过寺丞一考得升部属职衔填注中书科辨事再考三考得加俸服运同得荐升至运使及行太仆苑马寺少卿间亦得升右左参政如此庶世禄之家人人淬励以效器于民牧亦有俾矣得旨依议行
　　○命宣府顺圣川东城守备周一元仍充为事官掌万全都司事
　　○庚申
　　○命宁阳侯陈继藩男大纪袭爵
　　○升山东按察司佥事徐敦为狭西苑马寺少卿复故闲住兵部尚书金献民大理寺卿汤沐光禄寺少卿余才为民都察院右副都御史陈讲杖死吏科都给事中王俊民原职献民讲仍赐祭葬
　　○辛酉
　　○以灾伤免江西南昌府瑞州袁州临江吉安抚州建昌广信南康九江南安赣州等府属秋粮有差仍准隆庆二年应角□羊南京仓米折徵一十五万石
　　○癸亥  孝惠皇后忌辰遣玉田伯蒋营祭  茂陵  孝烈皇后忌辰遣安平伯方承裕祭  永陵  弘孝殿行祭礼
　　○升礼部仪制司员外蹇达为山东按察司佥事
　　○发太仓银七万三百六十七两于密云镇二万七千四百九十两于昌平锡为主客兵饷
　　○甲子
　　○以大祀  圜丘  上亲诣南郊视牲毕遣官轮视
　　○乙丑上御皇极殿传制誓戒文武百官致斋三日
　　○命锦衣卫逮闲住太监李芳杖八十送刑部狱监锢待决尚书毛恺言自昔圣王刑人于市与众弃之非直使死者服罪不冤且将使生者惧罪不犯耳芳供事内廷日久今一旦坐死罪状未明臣等皆莫知所置诘非所示天下公安天下之心＜锍-釒＞入  上以芳在事上无礼第命锢之盖芳数以直谏忤旨故也
　　○丙寅  上诣  太庙请  太祖高皇帝配
　　○戊辰
　　○冬至  上大祀  天于圜丘还御皇极殿文武百官行庆成礼遣武定侯郭大成豊城侯李儒彭城伯张熊武进伯朱承勋分祭  长陵  献陵  景陵  裕陵  茂陵  泰陵  康陵  永陵指挥同知王极祭  景皇帝庆都伯杜继宗祭  孝懿皇后中官祭  恭让章皇后及废后吴氏指挥沉至祭  哀冲庄敬二太子各陵园
　　○己巳
　　○以  世宗未及大祥免百官贺免庆成宴赐节钞及分献陪祀官该宴官胙其四夷朝使及土官人等仍赐宴于阙左门  中宫  东宫免贺
　　○广东巡抚都御史熊桴请会福建巡抚大剿海贼曾一本并乞令川浙亟偿旧贷广中军军饷银两以济大征之用兵部覆奏  上是之  命两省督抚将领诸臣遵照前旨刻期会剿以靖地方川浙原贷银两兵部即会同户部各遣官守催角□羊发不许迟误
　　○升宣府怀来城守备刘光勋佥事山东都司事
　　○辛未
　　○修理重城工完遣侍郎徐纲祭后土之神
　　○命锦衣卫逮内官杨义于南京陈钿于山海卫各杖三十送刑部监锢
　　○壬申
　　○罢兰靖有疾将尹继祖回卫以分守狭西参将张杰升副总兵仍管参将事代继祖协同分守宁夏兴武营钱炳代杰
　　○癸酉
　　○赐尚宝司卿刘奋庸母太宜人孙氏祭一坛以奋庸常尝待诏裕邸从其请也
　　○琉球国中山王尚元遣人贡方物入贺宴赉如例
　　○甲戌
　　○赐原任太子太保吏部尚书武英殿大学士严讷父恪母吕氏祭葬从讷请也
　　大明穆宗庄皇帝实录
大明穆宗庄皇帝实录卷之二十七
　　隆庆二年十二月乙亥朔
　　○丙子
　　○命礼部右侍郎兼翰林院学士吕调阳充纂修  世宗肃皇帝实录副总裁官
　　○户科都给事中魏时亮上三劄一曰先忧今天下可忧者在民瘼能为民舒忧者在郡守今宜慎重其选果有治行超卓者即升两京京堂或径转巡抚都御史以示旌异一曰养士言各省直隶提学官迺朝廷文教所系湏择学行兼优舆情推服者任之不必限以三年五年俟其资深望重或径升祭酒或量改翰林院相应职衔以示风劝一曰久任言官必久任乃可责成自今内外有能修举职业者宜一切久任不必数易以滋烦扰吏部覆前二事当如亮议其久任之法虽屡经言官建议本部裁覆苐以诸司员缺数多需次人众不能尽行宜先将职务紧要如两京府尹祭酒在外巡抚各左布政使兵备提学及守令有声称者皆久任之而责其成功资望既深仍量加职级以示风劝议  上从之
　　○乐陵王府庶人观火□聂以殴兄杀人发高墙禁住
　　○戊寅
　　○升山东按察司副使曹科为布政司右参政兵部车驾司员外李鹗为河南佥事
　　○己卯
　　○大宁卫夷人头目升合儿等一百八十余人进马入贺长至莭宴赏如例
　　○灵丘王府辅国中尉俊□木户□□殴死人发高墙禁住
　　○辛巳
　　○升安庆府知府周希哲为山东副使整饬天津等处兵备
　　○狭西巡按御史杨鉁条上六事一清军伍谓各镇军逃亡者未勾老幼者未汰或虚支廪饩或滥役宜行督抚官严责所在将吏一一清查一惩积逋谓武职有罪参提及问发者往往亡匿经年意图漏网宜限以三月内到官违者重治一防冒滥谓各边上首功多不以实宜令本人亲自报念仍令同伍中保勘不系杀降买功者方许行赏一并堡寨谓多设小堡力微势分不足应敌不如并入大堡聚兵积食而守之一严袭替迩来官舍承袭或隐匿罪犯或紊乱宗支贿赂公行罔知法纪宜令都司卫所掌印官各从公起送以凭抚按给文兵巡盘覆实一杜侵盗谓该省各边镇刍粮俱委之将官收放查盘转相乾没奸弊丛生其坐法当戍当刑者籍口完赃不即遣决法令不信玩愒益滋宜将一切军需别委府州县官而兵粮道仍严法稽查但有侵欺即如律重坐有赃至二百两已上而所司不举察者并究罪当论死者三年不完即正刑章以为玩法者之戒下户兵二部覆议从之
　　○山西太原府静乐县有男子李良雨化为妇人
　　○壬午
　　○腊入莭免百官宴
　　○发户部太仓兵部太仆寺马价银各五万于广东给军从吏部尚书杨博奏也
　　○以水灾免四川顺庆府广安州渠县田租一年停徵夔州府云安大宁二场盐井盐课之半其余灾轻州县各免税粮子粒有差
　　○山西巡抚都御史杨巍上行太仆寺卿徐爌所议马政其查原额酌缓急二事谓各营缺马猝难全补当视营分缓急为苐如北楼口参将营系入卫之兵缺马一千八百有奇宜亟补其半次则正兵营游击兵营为一等次则老营副将并守备营偏头关参将并守备营水泉八角二守备营中路参将并利民守备营盘道梁操守营东路参将营神机司河曲参将营御各把总司为二等神池宁武二守备营为三等各以缺马十分为则一等者补十之二二等者补十之二三等者补十一之半计补马二千四百二十七匹共用银二万九千一百二十四两今岁以所徵朋银一万八百六十两有奇桩银八千二百两随题准盐课银一万可足用每岁视此买补其严稽查一事谓各营收桩朋银多侵没者宜徵角□羊本寺寄之代州库其勤督饲惜畜命核变卖辨倒死四事谓严查瘦死盗卖而假称阵伤者其清驿马一事谓鴈门等五十八驿马赢听本寺委官点视其申法制专事权二事谓本寺马政下则被各营为事无名之官克减刍料上则被兵巡诸道侵挠职掌宜悉委寺丞以督察经理之任责其成功章下兵部覆言巍言皆  祖宗旧制宜如所拟行之惟清驿马一莭则既设有驿传道矣  上是其议
　　○癸未
　　○方山王府辅国中尉新墀以持刀杀人发高墙禁住事连镇国中尉知劳知熩俱罚禄米三月
　　○升兵部左侍郎刘焘为右都御史兼兵部左侍郎总督两广军务兼理粮饷巡抚广西仍趣令赴任焘具＜锍-釒＞辞不允
　　○命巡抚宁夏右佥都御史朱芨以原官巡抚大同赞理军务南京给事中徐尚等劾南京协同守备应城伯孙文栋掌左府兼管操江巡江豊润伯曹文炳掌右府永康侯徐乔松各用轿出入骄僣无状而文炳尤黩货法当重处  上命夺文栋乔松禄二月文炳革任闲住仍谕两京武职非奉特恩不许擅自乘轿文官四品以下不得私用惟轿违者听部院科道参奏
　　○甲申
　　○诏立云南武定军民府儒学时凤氏之乱甫平黔国公沐朝弼等请即其旧址为学以变夷风从之
　　○升湖广按察司佥事李尧德为本省布政司右参议
　　○山西北楼口参将都指挥使黑云龙有罪发边远充军坐侵没军粮银三百两故也
　　○乙酉
　　○补荫太仆寺卿毛渠季男延太为国子生
　　○丙戌
　　○升刑部员外郎卜相为湖广按察司佥事
　　○戊子  世宗肃皇帝大祥遣英国公张溶告  永陵
　　○谕兵部边镇每十日一报虏情比来渐成虚文劳费无益其罢之遇有警及事情重大者仍不时奏闻
　　○命分守松潘东路参将署都指挥佥事王诏充副总兵协守松潘加宣府中路参袁世械副总兵仍管参将事
　　○调神机营练勇参将杨鲤为分守蓟州马兰谷参将
　　○以灾伤诏免湖广宜城光化应城云梦等县狭西山阳浴南二县秋粮及荆州右二卫屯田子粒各有差从郧阳抚臣孙应鳌奏也
　　○户部奏河东四川云南福建广东灵州盐课事宜其略言河东盐池额辨盐六十二万引价银十九万八千四百两内给宗粮外佐边饷而余皆贮之布政司以备灾伤抵补之用近因有司采办无法收顿不时池南盐花至积厚数寸而弃之远地坐亏旧额宜按行前任巡盐御史黄中架桥捞采之法四川盐井额辨盐十万九千一百二十七引八十四斤各场徵课近分为上中下三等立法虽详未合时变盖各场又自有上中下三等亦有下井在上场上井在下场者兼有旧井堙塞而盐额应除者有新开小井当编入者并宜稽覆云南额辨盐四万九千二百三十四引四十五斤共银三万七千六百四十四两地远人玩恐尚有遗利当行彼中酌处或听民自市或商中官给务求便安福建额辨大引盐十万五千三百四十引二百六十五斤小引盐二十一万六百八十一引六十五斤不出本省商利甚厚而徵价甚轻若上里等场每引价银二钱五分惠安场每引七分淂＜氵丙＞浯三场每引才五分耳而又止行于延建邵汀四府不及福兴众漳其利多为官吏所渔宜量增引价兼令八府通行或于津要之处照票抽税是亦一法也广盐国初七万二千七百六十二引其后渐有增益岁入不下一二十万金自有总府以来兵饷之费不俟他求而足今广东海北二提举司岁徵课银不过一万六千余金而输京师者不能万金每岁逋负常十之五宜亟图兴复灵州大池额盐共二万六十余引以供延绥小池二万三千一百五引贮府以备客兵其利甚饶但止行于平庆二府凤汉二府以有角□羊盐禁弗得达是损额课以资私贩也且角□羊盐隔省而灵盐在邦域之中令凤汉行灵盐故不便耶以上六处盐法请下抚按官酌议并覆盐引实数以闻仍行南京户部查照铜板给发勘合引一如淮浙山东长芦之例诏如议
　　○己丑
　　○以奉安  世宗肃皇帝神主遣驸马许从诚告  太庙贞惠安和景皇后忌辰遣指挥同知文承武祭  陵寝
　　○升山东右布政使沈应时为右佥都御史巡抚宁夏仍趣令赴任
　　○命保定侯梁继璠提督南京操江兼管巡江
　　○庚寅
　　○奉安  世宗肃皇帝神主于  太庙
　　○辛卯  世宗肃皇帝祔  庙礼成文武群臣行奉慰礼
　　○吏科都给事中郑大经上＜锍-釒＞曰顷  皇上以两广用兵特简侍郎刘焘为之总督可谓得人故今所患不在无焘而在任焘之未至耳臣谨条上六事一曰重事权假之莭钺令其便宜行事临阵得斩副将以下及都布按三司俱听其自行调遣不必奏闻一曰久信任迟之岁月令其多方筹画务为一劳永逸之计小有挫失言官不得輙为论列以养镇重之体一曰宽文法行师十万日费千金间谍犒赏之际缓急多寡令自处置而持法者毋得以操切临之一曰听委用广中士夫有长于韬略者不问显晦令焘取置军门资其赞画有功仍＜锍-釒＞名叙用一曰广招徕胁从之众令焘用计招抚中有斩首来献者听其论功行赏一曰厚赏格海上一切斩获功或加之职级或赐之金帛皆倍溢常格以作士气仍刻该部发银济之凡此皆所以委任将帅而责成功也夫将帅之才与常调异军旅之任与吏事殊今诸边需才不独两广而已乞敕吏部将近举边才逐一分别仍行两京九卿堂上科道官并在外抚按官各举堪任边务者量具宜于南北开送该部督抚员缺即按籍而任使之一如臣所云六事委任而责成之吏部覆谓两广经略事宜悉如大经言而广福接壤为唇齿之地宜令焘兼督福建军务庶事权归一易于成功得旨允行
　　○吏部言前给事中石星以愚戆获谴今省改既久子力正强乞赐录用  上不许谕户部购求各色宝石珍珠等物限三日进尚书马森奏言  陛下登极诏书首罢采办俭德流闻海内归仰远方奇货不复至京师者二岁矣今忽奉严旨欲以万里难至之物取办三日之间即令猗顿输金计然持荚臣亦知其不能具也  上趣买益急户科都给事中魏时亮等亦言今四方灾变叠闻百姓困穷贼将起请停寝前旨  上曰顷以内府缺用偶一购买尔来几御史贺一柱詹仰庇复上＜锍-釒＞固争俱不报
　　○户部尚书马森以母老称疾乞归  上曰卿优总理国计攸关岂可以念母私情屡＜锍-釒＞引退宜俟痊可即出供职不允辞
　　○福建巡按御史王宗载奏十月中福建海贼夜袭入大金千户所城焚掠而去  上命夺分守参议李纪俸一月本所掌印及守门官下御史逮问
　　○清江王邦薴以事杖其族属中尉经月□贞经胳至死诸宗素怨邦薴及是愈忿怒于是中尉约走□合等聚众大诟于邦薴府门累日王具＜锍-釒＞言状词连奉国中尉经月□占经月□占亦诣阙讼王事下抚按官张瀚蔚元康言经脂等素凶恶不道受状非无名靖江王顷奉敕钤束诸宗行法稍过未可备责罪在经月□占及约走□合等但亲王之于宗室亦宜情义两尽处之得所且邦薴□□邦捕系二宗室实使其长子任昌为之亦非事体礼部覆议得旨经月□占夺禄米三分之一约走□合等罚住禄米半年谕邦薴以端己睦族戒饬任昌毋得以贻后患
　　○改宣大总督标下右掖营游击将军葛柰于左掖以原任参将潘忠为右掖游击将军代柰蓟镇督抚官谭纶等言燕河营参将所辖地方绵亘二百余里冲要隘口无虑二十余处参将往来策应势不能周请以永平游击将军杨腾改为参将驻台头营分守青山界领二路燕河营参将分守冷口桃林口二路报可
　　○命诚意伯刘世延掌南京左府事
　　○升浙江布政司左参政李攀龙为河南按察使
　　○丙申
　　○以诸王府及文武大臣丧辍朝一日
　　○旌表孝子五人莭妇十七人孝子顺天府大城县民李彪直隶静海县民周一念生员周斐广西兴业县生员何世锦崇善县生员何珵莭妇顺天府永清县民苑甫山妻倪氏通州民王瓒民妻桂氏直隶常垣县民郜仁妻邵氏浙江常兴县民徐俊妻藩氏会稽县儒士钱祚妻陶氏钱塘县举人林万春妻陈氏广西临桂县民刘益妻吴氏武缘县生员王旒妻豊氏军余虞汴妻李氏南宁卫指挥罗彰妻李氏思州府目民黄旻妻刘氏宣化举人白采妻李氏崇县民黄佶妻刘氏浔州卫千户吴勋妻陈氏湖广景陵县生员陶中妻何氏龙阳县民曾义妻王氏陶国清妻谈氏
　　○丁酉
　　○命原镇守甘肃总兵官署都督佥事吕经镇守狭西
　　○先是户部奉旨酌议裁革勋戚冒滥庄田勋臣傅派五世者限田百顷戚畹限田七百顷宗支已绝及失爵者夺之奸民影射者徵租入官至是巡按直隶监察御史刘世曾查奏勋戚傅派五世田溢百顷以上者成国公朱希忠田  千三百余顷定国公徐文璧英国公张溶惠安伯张元善田各五百余顷泰宁侯陈良弼锦衣卫指挥李光先等各百数十顷戚畹受赐太滥者驸马李和田二千八百余顷许从诚一千五百余顷锦衣卫指挥谢守朴林荐张澍陈书文龙邵辅千户夏时际等田各千数百顷以上宜酌量裁减恭顺侯吴继爵豊城侯李儒宁阳侯陈大纪安乡伯张鋐崇信伯费甲金武进伯朱承勋宁晋侯刘斌锦衣卫指挥甄辅等皆传派五世田不能百顷玉田伯蒋荣安平伯方承裕驸马邬景和都督佥事沉至等皆戚畹田皆不能七百顷以上宜令承业如田支派已绝爵级已革者兴济郡主保圣夫人阳武薛伦永顺伯薛斌故京山侯崔元瑞安侯王源驸马李名焦敬王彝锦衣卫指挥钱昂蒋秉正等田约三千五百余顷名为钦赐庄田而册籍不载者武定侯郭大诚武安侯郑昆彭城伯张熊成山伯王维熊等田二千余顷勋戚本无其田而奸民隐种者若阳武侯薛伦平江伯陈王谟指挥周世臣百户郭勇故都督陆炳等庄田约三千余顷宜悉追夺部覆勋臣系元勋世裔及戚畹至亲不当概拟定限宜稍宽其数以示优礼之恩其册不载若武定侯等田宜令覆核陈书母后亲侄准留五百顷谢守朴林荐而下宜递减守朴荐三百顷张澍三百顷文龙五十顷内宗绝及失爵者如有先世丘墓其田二百顷者量留五顷百顷以下者量留三顷以资供祀之费余如世曾言＜锍-釒＞入  上曰传派五世勋臣及公主见在驸马各庄田仍会同屯田御史议定应留顷数规则以闻部乃更议元勋世裔限以二百顷勋戚半者限田百五十顷驸马李和于原议七百顷外益以三百顷以足千顷之数诏如议
　　○工科左给事中管大勋等条议五事一处弓箭以求实用谓江南岁角□羊弓箭皆不谙造法无益于用宜改徵折色一定折耗以杜积蠹谓物料输纳之际商匠得缘为奸吏不能诘故多为恶者宜酌量成耗之数严法稽查毋容乾没一徵铅鉄以省俘费谓年例召买南铅建鉄皆自远方僦载以来价高什倍宜令河南福建各以本色徵纳一查工作以禁冒侵谓盔甲王恭二厂工匠有新故廪入有多寡今折纳工价率概无差等宜令量入以为递减之则至填补之时湏试其精通技艺者姑留之一复兼理以裁冗员谓工部既有专理盔甲厂司官复设验试所佐之一事两任宜汰其一章下工部覆奏以上四事皆如议惟军器重务一官难于兼摄宜仍旧报可
　　○戊戌
　　○以防秋事竣边境宁谧命赏各总督镇巡官银币有差
　　○巡抚山西右副都御史杨巍以疾乞假归
　　○己亥
　　○升尚宝司卿李金□堇为太常寺少卿仍管司事以九年秩满也
　　○补病痊监察御史郜永春于河南道许之
　　○鲁王颐垣德王载墱各奏辞禄米以给宗粮鲁王二千石德王一千石  上嘉其尚义许之仍各赐敕奖谕
　　○户部覆南京户科给事中张应治奏言各运司盐引预刷待领则库房陕隘恐致浥澜临时方给则辐凑并至不免稽留宜定为法将各运司引目酌量多寡分为四起先两淮次两浙次长芦山东河南次福建广东四川先期半年移文该部知会行应天府买纸委官印造每十引为一封收贮后钞库临期以次给领如印匠不敷量增工役给以口粮事毕则已报可
　　○庚子
　　○礼部类奏是岁四方灾异比往年特多而山西天鸣地裂男子化女及浙江水旱尤为异常宜痛加省  上曰  上天示儆朕夙夜惊惕不敢怠荒尔内外臣工其务实心体国修举业职共□消弭以仰承仁爱之意
　　○升光禄寺卿靳学彦为右副都御史提督鴈门等关巡抚山西
　　○辛丑
　　○升湖广按察司按察使方弘静为江西布政司参右布政使狭西按察司佥事郜大经为本布政司左参议
　　○赐故兵部尚书潘潢谥简肃礼部右侍郎刘瑞谥文肃
　　○铸给淮安北新杨州浒墅九江临清河西务各钞关关防
　　○周王在铤奏辞禄米一千石以补宗粮许之
　　○发太仓银七千两于蓟镇备抚夷之用
　　○以四川松潘东路游击将军署都指挥佥事张焰为守松潘南路参将
　　○兵部议覆巡视京营科道官陈行徤等所言营政六事一选精锐以壮兵威谓军无选锋难臻实用乞将战兵十枝择其精者立为奇兵时加训练以备缓急之用一严清查以祛夙弊谓营卫相为表里宜以在营军数给在卫月军不得恣奸徒影射一明调用以励将士谓京边将士  祖宗朝每更调出入使其气脉常通今在营将官多骁勇知兵日久不调者宜申明旧制亟为设处令得以及时自效一更射法以鼓士气谓营中张的故困人以难莫肯肆习宜一寸阔三寸立干八十步内宜其法制豊其犒赏一收官银以革侵费为各官军收掌钱粮不无侵冒宜悉输入库就于营操官内选其廉慎者委之出纳一查班军以裨国计谓各卫军赴京多情雇充役老弱不堪宜令所在官各审精壮正身佥补造册送部以凭查核又覆南京兵科给事中徐尚所言南京营政五事一严将领之考选谓坐营把总等官多桀骜不遵大将约束宜如京营事例添设科道各一员岁终举劾贤否一申训练之大法谓春秋开操当令都督官亲临校阅视其勤惰而赏罚之一练士卒之精锐谓各营军多而不精请以开操之先预选少壮者发操而严将官科索隐占之禁一复官军之定额谓大小教场神机等营兵藉日虚乞备查逃亡收补之数各充原伍一重马政之禁例谓各营管马官克减草料及各卫门骑占者宜听科道官指名参治其损马匹若审系瘦死仍行责偿不得一概变卖诏皆从之
　　○壬寅
　　○封唐敬王庶长子硕熿为广世子赐敕管理府事从王妃丁氏奏也硕熿八岁以尚幼故未得袭封命岁给秦府故奉国将军惟火□恭淑人吴氏养赡米五十石辅国尉惟炬宜人卢氏养赡米三十石
　　○巡抚福建都御史涂泽民奏留本省收贮甲丁二库折料价脚银四万两给军许之
　　○癸卯
　　○秦府永兴王惟确自言王父奉国将军秉木□轝以荣惠王诚澜堂侄得袭王爵僣冒至今乞改正行  上曰惟确能据法自首以本爵禄终身著为例今后有冒封匿不以闻者听抚按参治
　　○甲辰
　　○岁暮行大祫礼遣官祭  长陵  献陵  景陵  裕陵  茂陵  泰陵  康陵  永陵指挥佥事包琦祭  景皇帝陵寝杜继宗祭  孝懿皇后中官祭  恭让章皇后及废后吴氏指挥佥事文龙祭  哀冲  庄敬二太子各陵园
　　○是岁天下户口田赋之数户一千万八千八百五口六千二百五十三万七千四百一十九田四百六十七万七千七百五十顷一十一亩有奇秋粮米奉诏蠲免存留十分之二实徵米一千九百八十四万七千八百六十四石八斗有奇麦四百六十二万六百二十六石有奇农桑丝七万三千八百八十六斤有奇绵三十八万五千八百七十四斤有奇绢三十二万三百九十八疋有奇棉花绒二十四万六千六百二十八斤有奇布六十二万五千六百九十疋有奇折色钞九百五十九万六千二锭有奇襍课钞五十八万六千七百七十三锭有奇米六万一千四百四十四石有奇银二万九千二百九十五两五钱有奇盐二百三十二万七千二百九引有奇盐钞折银六万八千四百四十一两三钱有奇盐课银一百二十六万八千四百三十五两九钱有奇茶课银五十八万三千六百一十七斤有奇屯田子粒三百七十二万八千七百三十九石有奇屯牧田银四万八千二百四十三两六钱有奇年例金二千两水银二百二十九斤朱砂四十六斤八两漕运米四百万石内除旧例及奉诏改折外实运米二百七十一万四千一百三十五石九斗各处运纳米一千三十六万六千四十三石有奇奉诏蠲免天下存留田粮二百三十四万九千三百五十二石
　　大明穆宗庄皇帝实录卷之二十七
　大明穆宗庄皇帝实录卷之二十八
　　隆庆三年正月乙巳朔  上行拜  天礼于宫中谒  奉先殿世宗皇帝几筵  弘孝  神霄二殿毕行御  皇极殿文武群臣及四夷贡使行庆贺礼免宣表  免百官宴赐节钞钱
　　○延绥榆林卫山西井平守御千户所地震
　　○升狭西布政司黄烨光禄寺卿
　　○丁未  宣宗章皇帝忌辰  奉先殿行祭礼遣固安伯陈景行祭  景陵
　　○戊申
　　○原任南京兵部尚书赵大佑卒赐祭葬如例大佑浙江太平县人由进士授直隶凤阳府推官选广东道御史累迁至南京兵部尚书乞终养回籍卒于家大佑为人博大和雅勤于政事历官中外俱有能声  上改元初言咸称其德器才猷足堪重任而大佑病竟不起时论惜之
　　○逮钟鼓司检书内官李智并王进巩真各杖一百下刑部狱
　　○庚戌
　　○孟春享  太庙遣太常寺官祭  太岁月将之神遣中官祭司户之神
　　○升礼部署员外郎佘立为广东按察司佥事提调学校
　　○壬子
　　○大同总兵官赵岢率兵出弘赐堡遇虏迎战败之擒斩一百七十人获马牛八十五疋总督侍郎陈其学等以闻  上嘉其功赏岢银四十两纻丝二表里荫一子正千户总督陈其学荫一子国子监读书升巡抚刘佑俸一级百户赵鹏指挥党秀二级百户神起等副总兵麻锦等一级仍赏佑及佥事刘之蒙郎中杨愈茂等银币有差
　　○癸丑
　　○兵部覆巡抚甘肃都御史王轮条陈二事一言令甲边臣赃至二百两者戍边四百两者斩法至严也惟论效无实遂使听鞠者疑信半而罚不行宜取诰令制律刊为一书以给将士使论效者必核其实以正法若有冤者特为昭雪一言庄浪土官以赴京遥远应袭而未袭者七十余人而凉永山等处至自乞为军尤为可悯请许以顺□□□二贝□□公差赴京因便袭替从之
　　○甲寅
　　○立春顺天府进春  上御皇极殿受之文武百官行庆贺礼
　　○乙卯  孝恪皇太后忌辰  神霄殿行祭礼遣玉田伯蒋荣祭  永陵
　　○论闵广剿寇功赏福建巡抚涂泽民总兵李锡银三十两纻丝二表里两广总督张瀚广东巡抚熊桴总兵郭成各银二十两一表里参将张元勋蒋伯清而下各赏银有差先是二年七月中海寇曾一本突犯福建界官军出海迎击于柘林盐埕及马耳＜氵粤＞等处大破之前后擒斩七百人死木火者万人至是事闻兵部请大破常格先给赏而后行勘以劝边臣用命者  上从之
　　○总理魝昌保定练兵都督戚继光疏论蓟镇兵虽多亦少之有原七不练之失有六虽练无益之弊有四何谓虽多亦少蓟兵不习戎事而好末技壮者役于将门老弱仅以充伍一也边关逶迤既鲜驿递使者络绎将士逢迎是参游为驿使而营堡皆传舍二也贼至则调遣无法远道赴期卒毙马僵不救于事三也达军边军之戍边者散漫无纯约束不明行伍不整四也临阵马军不用马而反用步五也家丁盛而军心离六也乘障卒不择冲缓备多而力分七也何谓不练之失盖虏之所至无常诸将不能分身随御恃乘障卒耳然恩威号令素不足以服慑其心分数刑名素不足以稽齐其力故缓急难使一也有火器而不能用二也弃土著而不练三也入卫之卒嫌于非属无有纪律四也顺天八府之班军民兵四万人各一心五也将以骁勇而上然骁勇者一人敌耳将既不练何以练兵方今注意武科多方保举似矣此选将之事非练将之道六也何谓虽练无益夫射打者军中之事也今者徒有虚声而实未中的且一营之卒为铳手者常十七不知兵法五兵五当长以卫短短以救长之数一也三军之士各专其艺金鼓旗帜何所不蓄今皆置而不问二也弓矢之力不强于贼而与贼共之三也教练之法自有正门美观则不实用实用则不美观而今无其实四也臣又闻兵形象水水因地而制流兵因地而制胜蓟之地有三平易交冲内地百里以南之形也虏入平原利于车战虏在近边利于骑战虏在边外利于步战三者迭用乃可制胜乃边兵惟习马耳未闲山战谷战林战之道惟淅兵能之臣发迹淅江思用淅人有以也今各区守哨入卫之兵及巡抚总兵标下兵各守一方势不得总练惟有总督标兵三枝付臣教练淅兵三千分发十区在臣标下者数百耳臣无兵可练何职之能条况官衔出于新设边将党而不协万一有虞百口何辩愿  陛下更予臣淅兵杀手三千鸟铳手三千或于西北招募或就蓟镇摘取须足马军五枝步军十枝专听臣统领车骑合练军中所需皆宜处给方今朝议纷哓难于改弦而臣拥重兵易生嫌疑请设监军科道官一员以督臣庶臣得展布而无掣肘之虞也章下兵部谓蓟镇既有总兵乃继光又为练兵都督事权分而诸将怀观望之心请取回总兵郭琥为独任继光尽蓟镇十二路事皆责之使无他委其督抚总兵宜令互相应援不得各分信地监军亦可无设第以其事属之巡关御史便  上是之召琥还京改继光总兵官镇守蓟州永平山海等处地方奏内事宜除南兵勿调余悉下督抚官详议可否以闻
　　○丙辰
　　○总督京营戎政镇远侯顾寰等言  圣驾将临阅大营请计修厅台及拨补扈卫官军驻□□军之所预令厂卫五城严巡禁报可改云南都司佥书署都指挥佥事马性于江西都司命掌四川行都司事署都指挥佥事周宗充松藩东路游击将军升大同永嘉堡守备指挥同知崔相为署都指挥佥事充宁夏游击将军
　　○丁巳
　　○赠原任尚书金献民潘潢韩士英俱太子少保右副都御史陈讲为兵部右侍郎大理寺卿汤沐为工部右侍郎
　　○盗劫四川犍为荣昌二县库银巡抚都御史严清言盗贼之患随处皆有而四川独多如眉州当顺长寿仁寿垫江威远及犍为荣昌不三年间被盗者屡矣失在罚轻人不知警宜特重其罚庶弭后患兵部覆用其议得旨下犍为知县讦略等巡按御史案问自今有失事者抚按官查各官驻劄处所及失事次数分别奏处
　　○戊午
　　○直隶真定府赵州空中无云而雷
　　○礼部尚书兼学士高仪等疏请
　　○东宫出阁讲学言三代盛事皆以教太子为急  皇上早建  皇储海内欣戴已逾一载今
　　○东宫殿下睿龄滋长英断渐开正趋向未定之时非肄习诗书亲近儒贤不足以收歛身心薰陶德性且臣庶子弟年及七龄无不足师就塾习读章句矧  天子之元子系国家大本顾可不及时就学以隆教养之功哉疏入得旨待十龄未说
　　○刑部尚书毛恺以病求退不允
　　○己未
　　○上元节免百官宴
　　○升狭西按察司按察使曹金为布政司右布政使司
　　○庚申
　　○升礼部郎中杨俊民为河南按察司副使提调学校刑部员外郎冯子京为湖广按察司佥事
　　○升四川月□章腊守备署都指挥佥事胥月朗为署都指挥佥事佥书云南都司事
　　○虏数千骑犯辽东入丁字泊堡等处官军御之无功巡按御史盛时选以闻得旨令巡抚魏学鲁总兵王治道策励供职而下失事官守堡千户李成材等御史论罪
　　○巡视库藏吏科右给事中龙光言内官监供用钱粮错杂难以稽查乞自今年为始将该监库厂积贮并户工二部相关出入之数通行查刷以备  上览从之
　　○辛酉  英宗睿皇帝忌辰  奉先殿行祭礼遣彭城伯张熊祭  裕陵
　　○壬戌
　　○鲁世子寿＜釒爵＞薨  上辍朝二日
　　○升贵州布政司右参政张任为狭西按察司
　　○癸亥
　　○石州之败副总兵田世威参将刘宝既下狱论死至是宣府总兵马芳有功荫一子千户芳上疏言世威宝以千余弱卒抗数万方张之虏而狼狈致败遂□木□具□搷重典臣窃见二将才尚可用愿寝臣荫子之命为二臣赎罪御史王圻因劾芳恃功党私无人臣礼兵部言石州之役总兵申惟岳已伏诛而世威宝尚系狱未决今芳以一念怜才之私冒昧上请诚如御史言宜戒谕芳令策励供职而系二臣毋赦  上然之
　　○工科左给事中管大勋条陈查盘节慎库五事一该部各工厂必有司官一人督察工程验收物料凡所据以综核而出纳者惟印信实收也今司官往往专委卫所等官代收物料听其纳贿作奸遂使实收为一弊孔宜增立循环文簿将工厂每日夫匠物料实数管工官自行填注递换呈堂以为会佑磨筭之计且革卫官之承委者一该库每岁收银七八十万两外加积羡银一千二百余两以备该部公堂支用故角□羊者每苦称头之重而给者又病支领之轻夙弊踵袭卒难厘正宜罢遣贴库主事而以科道官之监盔甲厂者兼之使之稽查出入严革羡余该部工用即于正银数内取给以往年召买柁散等木率取之湾河价值腾起糜费不赀宜仍令在京收买量材定价不得浮于旧估之额一载运南板旧例见方称斤以二千二百斤为一车给之运价后以车户佞乞准照楠木长折筭侵冒者多宜悉遵前估以为定则一各库积贮先羊籍没金珠银钱等项庋阁岁久吏缘为奸宜令随时变易以其值供库藏之需工部覆奏  上从之
　　○甲子  命神枢营佐击将军署都指挥佥事王世英充不同北西路左参将升镇河堡守备指挥佥事赵竭忠为署都指挥佥事充大同入卫游击将军
　　○工部尚书朱衡奏本部岁派各省料银计五十万两今节年积欠至百万余两见存不及二十万两而圜丘甎料及卤薄军器之用费且倍之帑藏诎乏无甚于此请令有司刻期办纳臣又惟  朝廷之供应皆小民之脂膏也今内外诸臣不思樽节甚者又从之而朘削之臣等目击时艰不敢不更相饬戒为国家守财至于内府盐局一切加徵浪用则在  皇上亲发训辞俯容臣等随事执奏庶宫中府中俱为一体而国用民命两有所赖  上是之因命该司责逋省费悉如衡言  诏晋山西赃罚银三万二千两于本省以备赈恤从部覆抚臣杨巍奏也
　　○户部覆巡抚甘肃都御史王轮所奏禁虚名宽虚税二事虚名为查盘委官勒抑官吏妄报附余以猎能声者虚税为有司丈量屯田多不亲行止凭询访虚加税额以病民者二事有伤天和俱宜禁止  上是其言
　　○乙丑
　　○改建教场大门遣工部侍郎曹亨祭告后土司工之神
　　○丁卯  万寿圣节  上御皇极殿文武郡臣行庆贺礼
　　○遣武定侯郭大成宁阳侯陈大纪驸马都尉许从诚平安伯方承裕祭  长陵  献陵  景陵  裕陵  茂陵  泰陵  康陵  永陵都督佥事沉至祭  景皇帝陵寝指挥佥事李钰祭  孝懿皇后中官祭  恭让张皇后各  陵园
　　○免文武郡臣宴赐节钱钞锭
　　○免命妇朝贺
　　○朝鲜国王李松遣陪臣及泰宁等卫夷人头目并入贺宴赏如例
　　○加太同镇岁饷银一十万两给新募兵
　　○戊辰
　　○发太仓银四万两给蓟镇新募南兵粮饷
　　○己巳  孝静毅皇后忌辰遣丰城侯李儒祭  康陵
　　○大理寺左少卿王诤言我朝设刑部以掌刑名又设大理寺以评审之本以相济而非以相病也今问刑官不能输心服善多务求胜每每违背律例独任意见或曰难以照常发落或曰合比其事拟罪自创一例略无顾忌臣请以近事一二徵之一律文所谓凡奉制书有所施行而违者杖一百本指制诰而言今则操军违限守卫官军不入直开场博赌概此用律臣常驳之则执称律例皆制书也然则大明律皆不必用独用制书有违一句足矣臣窃谓其舛也一律文犯奸条下所谓买休卖休和娶人妻者本指用财买求其夫使之休卖其妻而因以娶之者言也故律应离异归宗财礼入官至若夫妇不合者律应离异妇人犯奸者律从嫁卖则后夫凭媒用财娶以为妻者原非奸情律所不禁矣今则概引买休卖休和娶之律悉令离异财礼入官臣尝驳之则又
　　○执称买休卖休和娶人妻原不系奸情然则何为载于犯奸条下也一律文所谓不应得为而为之者笞四十重者杖八十盖为律文该载不尽者方用此律也若所犯明有正条自当依本条科断今人之所犯有手足殴人成伤者应笞三十以他物成伤者应笞四十此罪名之当得者也今之议罪则曰某除殴人成伤轻罪不坐外合依不应得为而为之事理者重律杖八十夫既除殴人轻罪不坐则无罪可坐矣而又坐以不应得为臣不知其所谓不应得为者何事也人命至重宪典昭然恐不宜附会偏执如此  上曰迩来问刑官不谙律例致多亏枉诤所奏令刑部都察院公议以闻先是诤与刑部尚书毛恺屡有议狱不合故疏中及之恺不能平执奏部议皆是又谓买休卖休及本夫卖无罪之妻为义绝本妇从嫁卖之命为失节买休人娶有夫之妇为苟婚故彼此俱罪本妇归宗也若犯奸自有正律不当传此京操军班违限乃题准事例非制书有违而何事变无穷律文有限则有不应得为而为之律盖成法也事有情重律轻者则难以照常发落罪有律无正条者则比附律条奏请亦成法也而曰自创一例略无顾忌何耶于是议久不决都察院左都御史王廷刑科左给事中陈行徤等皆以诤议为是  上乃命更议买休卖休律而戒恺等今后问拟评驳务协心详审以副朝廷  钦恤之意
　　○升四川埧底守备指挥同知邓宗禹为署都指挥佥事掌四川行都司事
　　○庚午  命岁给荆府故辅国将军厚煓夫人张氏养膳米五十石
　　○升福建按察司副使罗一道为贵州布政司右参政
　　○升神机营大号头指挥使林岐署都指挥佥事充神机营佑将军
　　○辛未
　　○以广东惠州府河源县归善县地广多盗增建长宁县于鸿雁洲永安县于安民镇长宁设＜土乍＞坪长吉黄峒象冈巡检司四割河源英德翁源田粮三千三百七十六石与之永安设驯雉宽仁巡检司二苦所驿一割归善长乐田粮四千二百四十七石与之从巡抚都御史熊桴奏也
　　○壬申
　　○户部尚书马森以母老引疾求退许之令给驲以归
　　○云南道试监察御史詹仰庇巡视皇城遇医官自禁中出言  皇后迁于别宫寝疾危困仰庇上疎曰臣闻天子之有后所以分理阴教正位六宫之道故宫闱之教修而后阴阳之理顺今  皇后殿下乃  先帝所择以配  陛下以为  宗庙  社稷之主四方家人之则也臣昨闻道路流言  皇后移居别宫已近一年又有言  睿体抑郁成病  皇上略不省问者有如一旦不可讳是上累  圣德而贻天下万世之议臣实痛之入朝之际尝窃问大小臣工亦无不忧惫泣下者而事涉宫禁不敢明言臣谓人臣之义知而不言当死言而犯忌讳亦当死臣今日固决死然愿  陛下一听臣言复  皇后于中宫时加慰问则臣死贤于生疏入  上曰后侍朕多年无子近且病乃移居别宫冀所安适却疾耳尔不晓宫中事多言姑不究初抑庇疏上众谓祸且不测仰庇亦自分重谴及命下中外闻者翕然称  圣德焉
　　○癸酉
　　○中宫千秋节免命妇朝贺
　　○南京广东等道试监察御史傅宠等上疏谏采办珠宝章下所司
　　○甲戌
　　○都察院左都御史王廷再疏覆刑部尚书毛恺大理寺少卿王诤议言买休卖休律分列犯奸条下上承纵容抑勒通奸之条下接用计逼勒休休弃之罪会议明属奸情但律文止曰本夫本妇及卖休之人原无奸字故部寺各执所见大抵该部则谓夫妇大伦不可輙卖当一切裁之以法则用正条罪难概拟欲将图财嫁卖者问以不应量追财礼入官其贫病嫁卖及后夫用财买娶别无此情者不坐于情虽便颇属纷更惟  上加裁定淂旨买休卖休本属奸条今后有犯罪系有奸情者不得引用
　　○二月乙亥朔
　　○丙子复除四川道御史吴从宪于江西道
　　○改南京户部尚书刘体乾为户部尚书
　　○南京国子监祭酒姜宝条奏饬监务以广  圣教八事一修理顿毁舍宇一督徵各处膳夫银一请罢纳粟事例以塞幸途一催取举人入监就中察其志行卓然者破格用之因荐四川阆中举人传太内江举人赵蒙吉可备学官之选一请复国初积分之法一公侯伯子孙例该送监者尽数查送教养以储大用一处补分教属官以重课督一查复祭酒司业见部旧规及将监生物故者恤助有犯者别衙门不得擅自拘提下吏礼二部覆议俱从之
　　○巡抚浙江都御史谷中虚奏今浙江有总兵一人参将四人总兵专驻定海止统水兵而宁波陆兵则属海道每遇泛期总兵出沈家门外洋防御而宁绍参将反驻临山内地是总兵号令仅行于一隅也宜移宁绍参将驻舟山专统水兵遇警出沈家门外洋与加台温参将交哨总兵则驻定海居中调度以宁波陆兵一营充其标兵各区将领俱听节制真绍兴陆兵一营以定海游兵把摠改驻临山统练防守从之
　　○丁丑
　　○祭先师孔子遣礼部尚书殷士儋行礼原任四川道御史张敕为太常寺少卿致仕敕初以建言落职至是当起用而年老吏部请加秩致仕从之
　　○户科右给事中王玺言光禄寺所积白粮数多仓廒不足以容宜令各监局工役应给折色者尽给本色俟会派南粮时量减其数部议亦以为然奏入  上不允乃更请修建新廒四十间贮之报可
　　○戊寅  上亲祭  太社  太稷监察御史刘思问等请添设锦花卫官二员把守坛庙禁门从之
　　○礼科都给事中王之垣等复奏请还  皇后于本宫调理得旨待后疾稍愈即还本宫
　　○吏部尚书杨博左侍郎王本固都察院左都御史王廷各以考察京官先上疏求罢  上皆谕留之
　　○己卯
　　○发南京内官监邢保充军先是给事中张应治疏劾保乾没工部银两请罪之  上命先治其吏胥用事者俟鞠状既明乃议保罪已而刑部坐保监守自盗律故有是命  复命给进表官勘合勿予路费先是御史李叙和言国家设驿递所以传王命而驻使节今来朝诸臣独使之路宿野次而所以议路费复窘甚势不可久请更议之兵部亦以为请故有是命
　　○庚辰
　　○发太仓银二十二万六千两给延绥军饷
　　○蠲狭西西安凤翔庆阳平凉延安今年秋粮有差以地震早灾故也
　　○辛巳
　　○大学士李春芳陈以勤张居正各以考察自陈乞休  上皆降旨褒谕不允
　　○户科右给事中刘继文条陈收政五事一大埧等马房牧地侵占浸多地削课亏宜履亩踏勘明立界限令巡青官每年阅视查理一马房修理地亩增至二千三百余顷以十年计之内所监入不下六万余金今屋舍损坏如故侵渔莫诘宜照旧止留四百三十顷令部属督徵贮库以备修葺一二十四马房均备法驾骖乘之用内外事体原自相关请将内监马发出三五百匹付外厩分牧庶马乘蒭秩其数可稽一内府旧有环吉三尖等印办诘牧产全藉于此今革不行请将所蓄马牛三年印烙一次以杜抵换混冒诸弊一马匹倒损料价尤存极为糜费请择其茁壮者留用羸瘦者卖价买补所省不赀户部覆奏  上命修理马房地税仍赴内监徵收余如议行
　　○宜城王府辅国将军宠灿以妄杀民校发高墙禁住
　　○壬午  命宣大同入卫游击将军陈勋充石塘岭参将补原任宣府游击将军张蕙于蓟镇松棚谷
　　○宗人府掌府事兼管大汉将军驸马都督尉邬景和卒  上辍朝一日赐祭葬如例赠少保谥荣简景和尚永福长公主公主先以加靖四年薨九年奏命管领大汉将军侍卫十八年护□□卑幸承天二十四年奏敕勘问楚府狱情二十八年掌宗人府事三十三年召入直会以表贺  圣节忤旨夺职为民隆庆改元诏复原爵仍掌宗人府事兼管大汉将军侍卫经筵至是卒于官景和性恬雅好文废居昆山十余年被服儒者既召用复时时为  上称引  祖宗视朝故事多见采纳盖戚畹之贤者云
　　○癸未
　　○敕广元王宪爀管理府事以革除辽东王宪＜火节＞没官洲地一所赐之
　　○总督蓟辽兵部侍郎谭纶奏蓟昌二镇东起山海关西至镇边城延袤二千四百余里乘障疎阔防守甚艰宜择要害酌缓急分十二路或百步三十五步丈牙参错筑一墩台共计三千座计每岁可造千座每座可费五十金高三丈阔十二丈内有容五十人无事则守墙守台之卒居此瞭望有警则守墙者出御所分之地守台者专击聚攻之虏二面设险可保万全请下户部发大仓银三万五千两兵部马价银一万五千以给工费兵部覆纶所言诚守边便计得旨允行
　　○总理九边屯田佥都御史庞尚鹏条上蓟镇九事一屯田私相典卖隐弊难稽宜立号纸开载三款或见种或荒芜或侵没按籍可以得之一荒田无虑千顷日下召种之令苦无应者宜令所在将领兵备官就近拨军耕种将见存犒赏之牛并各郡邑牛种银分给之候三年之后徵其租入一屯地僻远原主力不能及者募入开恳即给为业免其抽军粮头各项杂差仍量地肥硗以定税额宁从宽假勿与小民争升斗之利其管屯官亦视召种分数以行劝惩一各地有军逃而为卫官所隐占者有私相典卖而埋没者有势豪利其膏腴而威逼抵换者有因其邻近而侵渔兼并者有承佃年久攘为世业者有指称隙地投献权门者宜严加查禁许自首者免罪有能告者以其田畀之一沿边可耕之地近为山水冲坏或沙石鹻薄或虏骑出没或兵马蹂践地荒赋存责令包纳转徙流移皆坐于此宜核实蠲除一边屯之粮头犹内地粮长也富者巧避贫者偏累宜委兼干有司将各卫屯户上中下三则或独力为之或数家协济以克此役其有庶人在官者止复其身不得滥免一沿边民屯之外新辟旷土虽例得免科但人力地理不均争端渐起宜履亩均分务使高下相兼强者不得渔夺弱者退无后言一九边地广俗殊其屯田事宜非一人之闻见心力能悉宜责成督抚诸臣将利弊兴革有得闻见之素者用心区画修举废坠则实效易臻一蓟镇自嘉靖三十七年始开中盐粮额数徒存报中甚少在官则务算锱铢以足额在□则务规升斗以逐利又估价者先从州县历兵备管粮衙门至部堂而后定每虚增其数以待递减避嫌观望公私兼病愿于估计时少从宽恤付之兵备管粮官免关白部堂以滋烦费仍酌地理远近僦费多寡务使商有嬴余乃为足边长策户部覆上其议得旨允行
　　○甲申  孝贞纯皇后忌辰  奉先殿行祭礼遣武进伯朱承勋祭  茂陵
　　○遣礼部右侍郎吕调阳祭  三皇于景惠殿
　　○遣太医院官祭先医之神
　　○起原任兵部尚书郭乾为南京户部尚书乾称病辞不允
　　○乙酉
　　○考察在京不职官年老有疾光禄寺少卿尹乐舜等三十一人贪经历周铉等八人素行不谨及罢软无为吏部郎中等官胡汝桂等一百二十五人浮躁浅露才力不及吏部署郎中晋应槐等四十一人得旨各致仕闲住降调如例
　　○礼部尚书兼翰林院学士高仪殷士儋赵贞吉兵部尚书霍冀刑部尚书毛恺工部尚书朱衡礼部左侍郎万世和右侍郎兼翰林学士吕调阳户部左侍郎刘自强右侍郎赵孔昭总督仓场左侍郎谭大初兵部左侍郎曹邦辅右侍郎冀炼曹亨刑部左侍郎洪朝选右侍郎郑世威工部左侍郎徐纲右侍郎谢登之大理寺卿戴才通政司李一元顺天府府尹曹三旸太仆寺卿朱大器原任总督仓场户部右侍郎王国光国子监祭酒王希烈翰林院侍读学士诸大绶各以考察自陈得旨令世威致仕余俱供职如故
　　○丙戌
　　○开经筵
　　○升山西布政司右参政刘曰材为狭西按察使
　　○丁亥
　　○开日讲
　　○升云南按察司副使陈时范浙江按察司副使蔡结俱行太仆寺卿时范山西结狭西
　　○戊子
　　○升河南布政司右参政陈瑞为广东按察司按察使
　　○故事京营兵每三年  上遣司礼太监一人阅视至是及期兵部以请  上曰今年朕将大阅其罢遣以后如例行
　　○蓟辽总督侍郎谭纶言顷兵部奉旨以都督戚继光所论兵事令臣熟计其便且奏臣谨条其事如左一议就近召募与选摘见军练之孰便臣论议曰见军数少不得不资各镇入卫及更戍之兵今当先定练兵之说而后及召募自练兵言其说有一二曰选区将令各路参游俱听总督镇巡授之以法而各练其兵其语之弗省与令之不从者许臣等不时论罢别举一人代之举非其人治臣等之罪二曰设副将改建昌营游击为协守蓟州东路副总兵驻劄建昌营分理松棚太平燕河台头营石门寨山海关等处练兵之事而以巡抚刘应节标下之兵属之其人则统领南兵参将胡守仁可充也改石匣营游击为协守蓟州西路副总兵驻劄石匣密云分理马墙子岭曹家寨古北口石塘岭等路练兵之事而以臣纶标下兵属之其人则铳领南兵参将李超可充也超既以副兵守蓟西则古北口不宜复设副总兵以充事权宜徙程九思于黄花镇而以黄花镇参将朱绍文代之自召募其说有五一曰议班军班军本以备十二路修守之事顷之复作墩台日不暇给宜稍增其数自乘障之外使恒余六十人付继光练待此六千人既精既发防守又取六千人练之期以三年番练数万之军尽成精兵而正第此六千人别难取盈宜于河南山东京操军内再各请发三千人照例改定春秋班次各用领班都司官一员责之选领每年依期赴镇是一策也但河南京操春班军见在止一千有奇必于秋班七千数内改拨二千为春班乃可足春秋两班之数二曰清查卫军故事镇巡官取属卫军五岁一载查法非不善但详于本户正军而略于余丁宜自听臣与应节稍更其法若本户军亡就本百户内照依近例佥取别余补伍应补者不淂占隐新角□羊者不淂朘削其总兵官仍每岁比较如常三曰勾补逃军蓟昌镇及南直隶各省逃军悉照旧规清补无容议矣顾法行自近当先令北直隶八府各造一册送臣纶处类查分发兵备道严责勾补每岁以勾补多寡为殿最四曰广召募每路将官各给募兵银三百两二镇守总兵各六百两听其召募人给衣甲器械银一两二钱即以此充补额军之数而各路见军有不乐有伍诡名应募者宜重禁之五曰议行粮土著之民不利为兵而为兵者惟各标下有行粮之资无修边之苦故应募有人为今之计宜将新募新补之军以万人予戚继光三千人予杨四畏各充标兵训练以给行粮其余分补督抚标兵而以原取各路标兵归之防守如下班例止食本等月粮仍计发回各路军数若干即减调入卫客军扣除粮刍以充标兵二枝行粮之用足兵省饷计无出此凡七事皆补兵练兵之要务也一议车骑合练可以用否臣纶议曰臣闻太公兵法易战一车当步卒八十人一骑当步卒八人险战一车当步卒四十人一骑当步卒四人今蓟州昌二镇所谓险地易地在在有之可练为兵车七营每营用重车一百五十六两轻车用二百五十六两步兵四千骑兵三千驾轻车马二百五十六匹以东路副总兵一营合巡抚标下一营驻之建昌遵化以西路副总兵一营今总督标下一营驻之石匣密云以蓟镇总兵二营驻之三屯昌平总兵一营驻之昌平是十二路二千里之闲七十营车骑相兼即有数万之虏无能为矣或疑虏骑疾车步迟不相及角□羊曰用兵之法有分有合兵车七营岂皆聚为一处必以半合战半出奇追奔邀截及险地用骑与轻车迎击及易地则合用轻重车骑纵横聚散无所不可况虏马为我车所絷势不得疾而我长戟火器以车为卫足可远施此车骑合练堪用者一也行则为阵止则为营人马便安不假壕堑为固堪用者二也车不须食步不须马以车为蔽步又半不须甲省费甚钜堪用者三也虏入内地守以兵车则不敢分掠亦不敢久驻堪用者四也继光议车骑合练实淂制虏之长策一议鼓舞犒赏兵车火器其费安出臣纶议曰臣闻军无财士不来军无赏士不往自古记之矣往者兵部建议已将密云县库贮山西河南折徵民兵犒赏银分给蓟昌二镇诸将随营犒赏今继光练兵亦宜议及请今每岁淂支银一千二百两改设副总兵各二百两不足则加原额勿令过侈使其可继至于兵车火器已经工部给银制造然尚未能充实数宜亦取盈于稿赏银存者止数万两恐山西有司仍以去年免角□羊故事观望逋延致亏国计宜以时趋纳并将各卫所军器料银尽数留之本镇以备诸费一议七原六失四弊何以图之臣纶议曰继光所论兵多亦少之原内四事如役占违例驲递骚扰家丁偏重守险无要臣等皆淂以便宜处分无容赘矣惟是班军无制事绪烦当行督臣专疏议之其临阵调遣二事除督抚镇守外各标下之兵于春秋两防各有就近驻劄之处如协守蓟东副总兵劄建昌巡抚标兵既议属之则本标之兵与巡抚标兵当两防之际俱赴建昌合练而后当以一营驻建昌一营驻燕河以备燕石东西之警淂以就近首先迎适次则蓟镇次则西协守次则昌镇各标兵以次而至蓟镇总兵标下驻练三屯两防之时则当仍旧不动以备马太松棚三路有警则当先期驰赴在东则东路协守在西则西路协守次则昌镇各标兵以次而至协守蓟西副总兵驻劄石匣总督标兵既议属之则本标之兵与总督标兵当两防之际俱赴密云合练而后当以一营驻密云一营驻石匣以备墙古石塘岭三路之警得以就近首先迎适次则本镇次则昌镇与东路协守各标兵以次而至昌镇标兵驻练昌平亦当仍旧不动以备居庸黄花镇镇边城三路有警即当先期驰赴次则蓟南协守次则蓟镇次则蓟东协守各标兵相继并至凡遇调遣每营务各遣骑将兵二千先驰赴边拒敌兵车随进至本路各要口把截以待决战仍限以日程事缓则骑兵昼夜须行一百二十里车步八十里事急则骑兵昼夜须行一百五十里车步一百里皆以调兵文到为始其失期误事与逻卒探报不实者悉按军法无赦至于六失四弊一言以弊之皆坐将不淂人今以继光为大将而臣等又议设副将择区将则诸事可以次举惟在  陛下精选而熟练之宽其文法使得自效耳一议巡关监军之设熟当一议较阅射打今宜行否臣论议曰蓟镇兵虽岁奉明旨遣官阅视但逃亡之额卒难以取盈训练之法半夺于工役行之数年竟无成效诸将畏罪曲事弥缝况较群众于一日程功能于一技何足尽兵事而益胜算也宜令御史阅视之际悉取军中金鼓旌旄之节行伍营璧之制车马介胄之容五兵长短之用按实攻第以行赏罚参游以  上奏请中军以下自行毋拘常法专较射打优劣及补练多寡之数庶事可奏成而臻实效臣纶又惟兵之所恃者马马之日耗田于军吏之侵渔议者患之于是有追死马桩银之法以领马久近为差桩银不足于是有追棚银之法以自官及军为差俱岁终总奏支以买马其后又以将官稽察无法使马日耗于是有以参罚之法以失亡多寡为差法至严矣然将官惧罪之及已马死匿不以闻而阴实其蒭菽责之本卒赔补至有鬻妻子者有以贿免桩银者有卒不能贻且赂而逃者又有巧避参罚立为均摊冷补之议者又有月扣棚银五分者诸如此弊臣已严行禁约但马须急补而桩棚钱例不得輙用待报急缓宜许随便支买岁终类奏以为常例此部议所无而臣等及之亦军务之急者疎入下兵部覆议俱从之
　　○己丑
　　○遣户部侍郎谭大初祭
　　○京都太仓之神
　　○通政司右通政赵灼王正国鸿炉寺卿李用敬大理寺左少卿顾存仁太常寺少卿武金陈理李鐄太仆寺少卿李际春董尧封前少卿高应芳顺天府府丞何起鸣各以考察自陈下吏部覆议得旨尧封应芳调外任应芳仍降一级余悉令供职如故
　　○升河南道御史王汝正为浙江按察司副使礼科给事中杨枢为狭西布政司右参议河南道御史赵岩吏部文选司主事盛当时湖广应弼四川启云南
　　○南京礼部尚书裴宇总督蓟辽保定兵部左侍郎谭纶巡抚辽东右副都御史魏学曾各自陈求罢不允
　　○发太仓银一十八万三千九百两给辽东主客兵饷
　　○户科都给事中魏时亮言属者甘肃臣王轮查出该镇钱粮虚数粮科二十六万有奇银七万八千有奇草三百七十万有奇夫以边饷重计亏损至此咎在收掌官之乾没查盘官之怠玩宜特敕巡边御史俟交代之后仍留本镇数月通查实数以闻报可
　　○庚寅
　　○铸给巡视盔甲厂节慎库科道关防
　　○荆世子常冷坐残贼淫纵降为庶人闲宅禁住
　　○太常寺少卿陈瓒言礼官原议祭朝日坛今岁例当遣官请  钦命大臣摄行  上曰朕将亲祭礼部具仪以闻
　　○升浙江按察司副使万思谦为布政司右参政江西按察司佥事严大纪为左参议户部署郎中林澄源为右参议郧阳府知府张嘉孚永昌军民府知府张元谕为按察司副使思谦山西大纪本省澄源贵州加孚四川元谕云南
　　○兵部覆湖广守臣奏辽府既费其军校宜革退还原任量留二十人与民校二十人听广元王公用十人守坟诏可
　　○升大同平虏守备指挥佥事段元崇署都指挥佥事充大同入卫游击将军
　　○辛卯  世宗肃皇帝禫祭遣驸马许从诚祭  永陵
　　○御史钟继英以禫祭既毕引高宗免丧作诰成王嗣位访落为言请召问公卿大臣商确治道疏入报闻
　　○命驸马都尉许从诚管大汉将军
　　○命原任南京振武营西厅坐营署都指挥佥事孙继武佥书四川都司事
　　○升湖广黄州府知府黄襄为狭西苑马寺少卿
　　○诏以内织染局所呈袍服花样行织造太监李佑取办一千八百六十疋以进工部言往者李佑之遣已非登极  诏书初意然臣等犹望计日竣事可以速还乃今前工未毕后工复继是使佑无还京之期矣自岛夷乱后江西诸郡十室九空今料额不充势湏加派加派不已民力难堪弱者死逋强者死盗  陛下所宜怜也工科都给事中孙枝四川道监察御史姚继可等亦以为言  上皆不允于是工部复奏先是织造角□羊输者该局必索常例曩李佑之行  上洞烛弊源特命径进御前故太监陈洪以续发花样为由而即增附一千六百疋有奇意在缘此以媒常例今即不已止宜以原发花样令其督造余悉罢之  上曰该局既称匮乏朕用不可缺其令佑遵旨织造事毕还
　　○壬辰
　　○赵王常清请损禄米岁千石以济贫宗  上允之赐敕褒奖
　　○升南京湖广道御史尹校为南京光禄寺少卿
　　○升甘肃镇城中军坐营指挥佥事姚润为署都指挥佥事狭西行都司事
　　○监察御史马明谟劾奏福建副使唐九德江西副使于锦胡帛不职状淂旨九德锦策励供职帛回籍听勘
　　○兵部覆南京湖广道御史尹校等条陈广东用兵事宜一言将士玩寇乞责实效以期剿灭一请令广东巡抚坐镇惠潮两广总督蹔驻广省原设神威兵备专驻潮州兼管漳泉官军便于调遣夹击一言闽兵通贼必不可用乞练土著或调浙兵用之一言广东方造舡于闽日久未成成则取道贼所虑有不测宜谨伺之一言波罗海乃省城门户宜增兵分哨以固内地得旨如议行
　　○癸巳  恭仁康定景皇帝忌辰遣都指挥同知陈书祭  陵寝  命浙江有司岁造军器悉改角□羊折色
　　○降封保安王府辅国将军怀忄□时怀犒怀土□寅怀炜为镇国中尉怀忄□时等故恭懿王诚教曾孙也诚漖初封镇国中尉既而以弟袭兄爵子孙并得加封礼部以条例请改正从之
　　○改封襄垣王府曾长孙充煌为辅国中尉管理府事革镇国中尉俊梅为庶人禁锢高墙夺镇国中尉俊寔禄三之一先是襄垣王仕＜土匮＞既坐罪死国废仕坯以夤缘冒袭三传至充煌会襄垣王府及山阴王府诸宗互相告讦下巡按御史验问且得充煌冒封及俊梅等骄纵不法状故有是命
　　○录嘉靖四十四年都御史吴百朋参政李佑蔡文等剿平下历贼赖清规等功升百朋俸一级仍与佑等赉赏有差
　　○革裁南京游兵都司并三江会口委用把总各一员从操江都御史吴时来奏也
　　○都御史庞尚鹏言各镇入卫兵马疲困已极苐以事体重大边臣明知而不敢言臣谓宣大辽东地邻蓟昌者宜如故若延绥宁夏数千里趋利岂能御虏徒令本镇之兵日益销耗耳请选汰精铳稍减其数即留戍蓟州给田耕守勿复践更父母妻子愿从者听如此该镇岁有数千精卒戍守而将士亦免征调跋涉之苦又可省道路行粮刍枺及买补失马之费乞折衷舆论断而行之又言蓟镇田多林木可遏虏骑近以工兴斩伐殆尽宜及时种植以资障蔽兵部覆入卫马兵宜移蓟狭督抚诸臣再议以闻种树当如奏报可
　　○甲午
　　○发太仓银十三万五千两给宣府岁饷
　　○给事中郑大经御史张瞻等以考察拾遗乞罢刑部左侍郎洪朝选巡抚福建都御史涂泽民大常寺少卿罗良南京大理寺卿徐贡元总督粮储都御史游震淂巡抚狭西都御史张祉南京太仆寺卿徐应南京尚宝司卿张登高得  旨贡元泽民留用震得祉调南京别衙门良调外任朝选登高令致仕应冠带闲住
　　○升户科都给事中魏时亮河南道御史陈联芳俱太仆寺少卿
　　○录宁夏广武宫等处修筑边垣关溢水洞功赏原任抚镇官霍冀王崇古王镐吴鼎银币有差
　　○乙未  命驸马都尉许从诚侍卫经筵
　　○抚治郧阳右佥都御史孙应鳌以病乞归许之
　　○工部奏军器局成造器械新旧相仍无益实用请酌量其应造修理与应停止分别缓急而为之作止得旨如议行
　　○丙申
　　○给长芦盐运司添设库官关防一颗
　　○巡抚直隶御史张启元劾凤阳守备太监赵芳贪残骄僣大坏法守乞下芬吏罢守备官勿遣兵部覆芬近以病免盖自审为公论不容请下御史先系治芬党仍会同抚臣熟议守备宜存宜革状以闻报可
　　○广西监察道御史贺一桂劾奏内织染局太监陈洪惑  上病民蠹政罔上媒利五罪以向者妄请织造事故也章下所司
　　○戊戌
　　○发太仓银二万四千一百九十两给大同军饷
　　○己亥
　　○升南京都察院右都御史林云同为南京工部尚书大理寺卿戴才为刑部右侍郎
　　○升兵部员外郎康宪为江西按察司佥事
　　○庚子
　　○春分  上亲祭大明于朝日坛
　　○起用原任巡抚浙江都察院右副都御史张师载巡按狭西巡抚山东右佥都御史张鉴总督南京粮储
　　○升太仆寺卿朱大器提督四夷馆太常寺少卿武金俱右佥都御史大器巡抚保定等府兼提督紫荆等关金提督抚治郧阳
　　○总理河道都御史翁大立奏言国家张官置吏为治河计至群密矣然往往能收临患焦烂之功而未有先事徙新之策以惩怠懈惰之法大疎也稽之律令凡失时不修堤防者罪正笞杖是以当事者率漫然视之请自今更令堤防不效者府佐及州县正官俱以差降级并管河副使与职专守巡者俱治罪工部覆行其言因陈漕渠视黄河以为通塞黄河变迂自古不常乞并敕大立及时疏浚不流建筑遥堤以备之报可
　　○壬寅  诏留辽府没入银二万四千两禄米二千石官旗俸粮三千石充各宗禄粮及赈济筑堤诸费余银五万两角□羊京济边裁革该府原编斗库柴薪诸役免征该省原派禄粮一年
　　○发太仓银六万两给大同岁饷  命原任镇守蓟辽总兵郭琥佥事中军都督府事五军营游击将军朱仁充神机营练勇参将
　　○诚意伯刘世延以复爵谢恩来朝因陈始祖基开国功勋著在社稷而身后恤典出魏国公徐达及新建伯王守仁下乞改给祭葬享堂仪物及爵级勋阶散官奏上礼科都给事中王之垣等劾世延挟祖勋而要君宠悖慢不敬礼部尚书高仪等亦言世延当罪废之余幸见收用不当遽有陈乞但伊祖基系佐命元勋果丘陇萧然仪物未备宜行浙江抚按勘核令有司量与修葺以答殊勋从之
　　○癸卯
　　○祭历代帝王遣定国公徐文璧行礼
　　○甲辰
　　○赐衍圣公孔尚贤  敕谕令统束家众
　　○升大理寺右少卿顾存仁为太仆寺卿南京吏部郎中孙鑨为南京尚宝司卿宁波府知府徐善庆为广东按察司副使南京吏部尚书吴岳右侍郎林＜火廉＞各以考察庶官先具疏求退不允
　　○考察南京不职官贪上元县知县袁伯雅等二人素行不谨吏部郎中袁大诚等四十六人浮躁浅露户部署郎中李学礼等十人才力不及通政司右参议李键五人年老刑部郎中潘忠等六人逃鸿胪寺鸣赞李见可等六十各黜降如例
　　○湖广守臣言清靖郴桂道州诸处曩以苗乱调他卫军戍之今承平久请撤瞿塘忠州武夷陵长宁四卫军戍清靖者瞿塘军戍郴桂者常德者军戍道州者皆还旧伍其荆襄等卫军皆留戍如故如不足则以所撤军之行粮召募土兵或选近卫卒寔之报可
　　○三月乙巳朔  孝肃皇后忌辰遣襄城伯李应臣祭  裕陵
　　○南京兵部尚书刘采户部尚书刘体乾刑部尚书孙植都察院右都御史林云同户部侍郎张守直兵部右侍郎吴百朋刑部右侍郎陈绍儒工部右侍郎江治都察院右佥都御史吴时来大理寺卿徐贡元光禄寺卿徐公遴太常寺卿袁洪愈应天府府尹毕锵国子监祭酒姜宝通政司右通政海瑞鸿胪寺卿史朝宾太常寺少卿刘一儒太仆寺少卿朱天球各以考察自陈乞罢得旨令治致仕公遴天球调外任余供职如故
　　○升吏部郎中曾同亨为太常寺少卿提督四夷馆
　　○狭西西安凤翔庆阳平凉延安五郡旱荒盗起命发布政司纳级银一万六千七百余两及州县仓粟赈之
　　○丙午
　　○升南京贵州道御史张启元为福建按察司佥事
　　○巡抚南赣右佥都御史张翀以巡按御史史顾廷对论其剿寇失策上疏自办因乞休致淂旨以翀弭盗有方令视事如故  命河闲游击将军署都指挥佥事杨尔干充分守紫荆关参将原任指挥佥事德州守备李珍仍充为事官管伍军营游击将军事
　　○录隆庆元年独石等处出边死者哨严月等四十四人荫叙有差  命南京上关搉税兼抽本折以苏□困
○丁未
○旌表周府故汝宁王勤甃妾刘氏贞烈刘氏祥符人也先是王病肿滨危刘氏焚香祝天愿着单衣三冬分王灾王疾果愈后三年王薨刘氏即整衣自经颜色不改事闻下巡按御史核实故有是命
　　○升刑科左给事中陈行徤为都给事中吏科右给事中龙光户科右给事中刘继文礼科右给事中周诗兵科右给事中舒化为左给事中吏科给事中光懋为右给事中光本科行徤化俱户科继文礼科诗兵科懋刑科
　　○升吏部郎中高察工科都给事中孙枝为布政司右参政江西道御史周弘祖为按察司副使察河南枝山西弘祖福建仍提调学校
　　○更名贵州新迁程番府为贵阳府铸印给之
　　○户部覆两淮巡盐御史马文炜议将各处盐运司官俱久任三年以后升迁给由必稽任内课完方许离任其正课计引入仓务在岁终报完越三月者夺俸一年者降级有虚出通关者如例科断分司官以罢软论斥仍查追历年积逋以时日久近为差报可  命岁给周府故奉国将军勤燂淑人倪氏养瞻米五十石延绥官军出边捣巢先后斩虏首一百二十七级获马驼四百夷器千计总兵董一奎准复祖职前所坐他罪俱赦勿问仍各赏银三十两纻丝二表里巡抚李尚智升俸一级仍与副总兵刘济游击尹廉管粮郎中萧大亨定边兵备张守忠管粮同知郡世禄参将郭钧等各赏赍有差
　　○录死事指挥王诏升其子三级仍给银二十两为葬具
　　○戊申
　　○修理  孝陵殿庑等工完遣魏国公徐鹏举祭  孝陵尚书林云同祭谢后土司工之神
　　○兵部覆都给事中张卤奏请申明闽广巡按纪功御史职掌每当用兵以调度机宜责之巡按以随车按录功罪责之纪功俱不令兼制差期俱以一年而更又玄钟参将当令兼摄漳湖交会地方以兵往来黄冈拓林大城南＜氵粤＞间而严盗卖火药之禁其有奸民与贼通者本犯凌迟全家俱斩比邻不举者谪戍  上命如议行之
　　○己酉
　　○升大理寺左寺丞黄正色为本寺右少卿
　　○给假吏部左侍郎兼翰林院学士潘晟以考察自陈乞罢不允
　　○发太仓银给各镇军饷蓟州五万六千两有奇永平三万八千六百两有奇密云二万三千九百两有奇昌平二万五千二百两有奇
　　○以恩诏存问致仕户部尚书方钝南京吏部尚书杨行中刑部尚书应大猷
　　○月入毕宿录修浚辽东三岔河广宁铺路河工赐巡抚都御史魏学曾镇守总兵王治道副总兵王重禄参将张九思游击毕朝银有差
　　○庚戌
　　○录闽广协剿海寇吴平功命原任巡抚都御史听调汪道昆候缺推用升福建总兵戚继光右都督各赏银币升前海道右参政周贤宣等俸一级仍与把总胡世等各赏银有差
　　○辛亥
　　○原任刑部左侍郎洪朝选既以考察被劾致仕又上疏自办于是御史郝杰等复交章劾其考察奏办例当发为编民淂旨令寇带闲住
　　○壬子
　　○旌表会稽县节妇朱氏朱氏县人罗道妻也道死时朱氏年二十一岁父母为其年少无子欲夺其志而道弟谋得兄产亦百端挤之朱氏以死自誓卒立道兄子拱壁为嗣而终身焉年六十二而卒卒后三年其孙万化及第用恩例陈请礼部行勘得实故有是命
　　○癸丑
　　○安化王府辅国中尉倪府□火以捶杀居民发高墙禁住废其子伸冷为庶人  命皇亲赐田俱令有司代为徵租如勋臣例
　　○以边功荫总督宣大山西右都御史兼兵部右侍郎陈其学侄人蛟为国子生
　　○升南京礼部郎中姚弘谟为湖广布政司右参议
　　○南京给事中王祯御史余嘉诏以考察拾遗劾奏刑部左侍郎洪朝选太仆寺少卿高应芳工部右侍郎徐纲南京工部侍郎江治各不职当罢淂旨朝选治前已有旨应芳仍以御史降调纲供职如故
　　○甲寅
　　○勒原任总理盐屯右佥都御史凌儒冠带闲住儒以考察自陈吏部因追论其知县行取时贪而恃与拔大节久亏儒遂坐斥
　　○升湖广按察司副使陈一松为狭西布政司左参政户部署员外郎艾杞为山西按察司佥事
　　○户部覆御史刘世曾查理庄田五事一曰清隐地谓丈量昔尝行之而卒不能清者凡以委非其人行不尽法耳宜选廉干有司亲核原数务使肥瘠均酌数外者立界以防侵占抛荒者开垦以增课税影射欺隐者许以首告没入之若能告者轻其常税之半二曰恤贫户谓查出地土将以裕国恤民苟不给之小户耕种则终归势豪耳宜尽与贫民或复籍人户若有冒名私占者事发重治三曰议收角□羊谓旧设庄头徵角□羊侵匿殊多今后公私租税俾散户自纳为便四曰清册籍谓田数文册遗漏十九仅存者又略而勿详今丈量后宜备细登录别广狭定高下析肥硗分荒熟载佃户郡县宪司屯田户部各存一册以备稽查五曰责寔效谓宜申饬有司克期毕务实心干理毋以彼此推诿毋以恩怨规避凡迁延岁月徒烦虚文者劾治之广西右江兵备副使郑一龙游击将军丁山讨宜山等处奏入命如议行
　　○獞贼覃公养等斩获至八百四十余级总督张瀚以闻  上命先赏一龙山各银十五两而下御史按覆功状
　　○乙卯
　　○清明节遣定国公徐文壁武定侯郭大诚固安伯陈景行平安伯方承  裕祭  长陵  献陵  景陵  裕陵  茂陵  泰陵  康陵  永陵都督佥事沉至祭  景皇帝陵寝指挥佥事李钰祭  哀冲  庄敬二太子各陵园
　　○锦衣卫管事署指挥佥事文质卒赐祭一坛封丘王睦言□木薨  上辍朝一日至丧葬如例
　　○大学士李春芳以亲老恳疏乞休  上不允曰卿德望素著年力未衰朕方切倚任用图治理岂可遽求休退宜即出供职以副眷倚
　　○巡按直隶御史谢廷杰上言马政八事其公编审谓近例种马既以变卖一半正帮各户宜均其役请于审编之时摊地量力定以正头养马帮头津贴五正五帮共为一群每岁共俵二马其所纳变卖马价十两各令量贴毋独累贫户其重验角□羊谓进俵马匹多不合式宜责府正官先亲验阅而设法记号择官押角□羊以防抵换之弊其慎徵俵谓旧制种马一群岁俵一驹后因听民朋买而弊端遂滋有势家以不堪马贿嘱验中高索其直者有积年马贩包角□羊中途抵换盗以逃者有用药助膘寄养不久死者有官吏侵渔重料者今宜并责之府正官而正户之以孳驹俵者令各头并如买价贴之其防贪滥谓各州县正官每未视马政而不才佐贰营求摄理又积年群长吏书科歛为害宜一切罢革止令群头自俵其禁轮养谓国初设轮养之禁甚严今法宽人玩宜以马之蕃耗专责正头不得诿之余户其宽点视谓拘集数则民劳而马耗欲以夏冬仲月令州县自点查而设道则以春秋仲月亲阅之岁惟四次则杜差拨谓宜申饬洪武中榜例禁有司不得差拨种马迎送其革科歛谓马户不苦于养马俵马而惟苦于额外科歛宜令有司清稽痛革以恤民艰兵部覆议俱从之
　　○丙辰
　　○给假太常寺少卿欧阳一敬陆炜各以考察自陈求罢不允
　　○升吏科左给事中严用和为工科都给事中户科给事中温纯为吏科右给事中
　　○发太仆寺寄养马七百匹常盈库马价银八千两给宣府镇备虏
　　○丁巳
　　○直隶巡按御史燕儒宦劾奏原任巡抚大同右佥都御史刘佑托疾避事欺罔不忠又尝纳部民女为妾动支商税千余两乞行追治得旨祐冠带闲住人臣之意当委身殉国此后边镇重臣如有托疾避难者科道官参奏治之其两京部院大臣告病该部仍核实以闻不得概为题覆致乖大义
　　○升大理寺右寺丞王好问为本寺左寺丞福建道御史郜光先为大理寺右寺丞南京吏部郎中李棠为南京通政司右参议
　　○户部覆四川抚按官奏蜀中茶引旧有边方内地之别在边者少而易行在内者多而常滞请将原设五万引内裁减一万二千以三万引派黎雅四千引派松潘诸边止留四千引于内地其在黎雅者宜比旧增税银一钱余悉如故每岁南京户部给发引目召中上纳共计岁税银一万四千三百六十余两角□羊部济边永为定规报可
　　○升延绥月牙海子小沙头等处获功阵亡官军姬爵等一十九人
　　○戊午  武宗毅皇帝忌辰  奉先殿行祭礼遣灵璧侯汤世隆祭  康陵
　　○少傅兼太子太师吏部尚书建极殿大学士李春芳再乞休致  上遣中官即私第谕曰卿耆顾元辅朕方切倚托岂宜以亲老求退宜即出辅政不必又辞春芳表谢未几求去益力且言今
　　○明主在上众正盈朝而臣自惟碌碌不能有所建明已负素飡之责久矣若贪恋不止则危辱随之惟止加怜察不允
　　○升江西布政司右参政殷从险为南京太仆寺少卿平阳府知府毛自道为湖广按察司副使
　　○发太仓银一十一万三千三百两充山西岁饷
　　○裁革河北守备官
　　○增设定南县于赣州龙南县之莲塘割龙南安远信丰三县丁粮与之以巡抚张翀言三策向化宜择道里适中之区置官以统辖之故有是命
　　○追赠总理河道右副都御史朱裳为户部右侍郎谥端简光禄寺卿马理右副都御史俱赐祭葬如例
　　○庚申
　　○起病痊太子少保兵部尚书赵炳然以原职兼都察院右都御史掌南京都察院事升刑部右侍郎戴才为本部左侍郎改南京兵部右侍郎吴百百朋为刑部右侍郎给假太仆寺卿董传策为南京光禄寺卿
　　○升福建按察司副使张凤来为江西布政司右参政
　　○辛酉
　　○改南京太仆寺寺丞范应期为尚宝司司丞赠故镇守贵州总兵官右都督石邦宪为左都督
　　○以湖广都司掌印署指挥佥事汤世杰充分守湖广镇筸等处参将
　　○四川巡按御史王廷瞻覆勘官兵剿平凤继祖功次  上命赏前建昌兵备副使叶应乾上川南道右参议吴文华成都府通判何朝佩利州卫经历黄清等各银两有差  户部覆给事中温纯所奏理财用事言今年京边诸费约用银三百七十余万两而赋入不过二百二十余万两且东南民力日竭西北戎马岁增加以天变物妖时世可虑今欲年例无增则当徵虚冒省召募欲武职无滥则当严比试核功实欲屯田修举则当明侦深讲战守而责在本兵及各边将吏宜令集议理财足用之策克期以闻报可
　　○壬戌
　　○升江西南昌府知府陈诏登为福建按察司副使
　　○升翰林院侍读马自强为司经局洗马管国子监司业事
　　○先是灵丘王府奉国将军聪渊长子镇国中尉俊禾□义次子俊蚞父子兄弟并以争财相告言不法事于王鼐镰所王贪索俊禾□义贿不嫌逼之以刑俊木□义语侵王王怒使人朴杀之于是梭檥父聦渊弟俊折□鸟等共告王王知惧俊蚞素凶校乃计诱入府因杀其中官王成物以相抵饬事闻下巡按核奏得实有旨鼐镰虐刑致死尊长姑免死发闲宅禁住与俊蚞俱降为庶人聦渊夺禄半年俊折□鸟等三月
　　○直隶巡抚御史燕儒宦勘上大同镇各官缮完城堡关台功  上命赏副总兵麻锦副使陈可大等银两有差广东官军擒获大埔县大麻巢贼首黎成之及其党黎宗林余寇悉平巡抚都御史熊桴上其功得旨黎成之等即会决岛示仍命巡按御史勘报功罪以闻
　　○癸亥  命岁给岷府故镇国将军夫人王氏养瞻米五十石
　　○甲子
　　○崇阳王府奉国将军荣氵□正妻封淑人郁氏通其表侄萧木木父韶知之欲举首木与郁氏遂毒杀韶事发木坐凌迟死狱中御史具郁氏狱奏上  上以荣氵□正治家不严夺禄米半年郁氏论死
　　○勒分巡普安佥事赵龙冠带闲住以巡按云南御史刘思贤论其贪滥不职故也
　　○旌表常州府武进县节妇蒋氏指挥佥事刘廷玺妻廷玺死时蒋氏二十五至是百岁矣巡抚右佥都御史林润称其完节上寿请特赐表扬下礼部勘实表其门曰贞寿
　　○赠故户部左侍郎孙禬为工部尚书赐祭葬如例
　　○金星昼见至二十二没
　　○丙寅
　　○礼科都给事中王之垣吏科左给事中温纯工科左给事中龙光云南道御史王圻等各疏请当  圣孝吉除之日延问群臣览决章奏以上先帝业下副舆情皆下所司知之
　　○漕运总督方廉奏革淮徐旧设管仓主事二员部议谓祖宗设官国计所系不宜惜小费而忘远图  上然其言
　　○丁卯
　　○提督腾黄通政司右通政赵灼以疾乞归许之
　　○升巡抚贵州右副都御史赵锦为大理寺卿巡抚凤阳右副都御史方廉为南京工部右侍郎补服阕工部侍郎李迁为南京兵部右侍郎
　　○以恩诏恤录复故兵部尚书丁汝夔右副都御史吕经吏科都给事中董进苐兵科给事中程辂浙江道御史王三聘户部郎中刘尔牧大理寺评事杜鸾山东副使陈大纲官
　　○直隶巡按御史陈于阶条陈边务八事一明职掌以便责成谓督抚总兵之设原以统领全镇非若各将官可画地而守也今蓟镇乃分为三路令逼遛观望者得以藉口宜申饬一体之义互相应援彼此功罪同之一恤军士以实行伍谓边兵应接士客之劳甚于防虏科索公需之苦甚于陷阵宜宽其力而厚其给以抚恤之一重京营以固根本谓先年近边御虏多资禁兵而今积弱无用谓一申饬戎政大臣责成将领严加简练以备缓急一复清军以严勾补谓嘉靖三十年而后以清军一差并于巡按御史责任不专行伍曰耗宜仍其旧一核名实以修职务谓各边将吏各本官守今行事则人怀异同有警则互相推调议论纷纷迄无成续宜亟为厘正一定久任以责后效诸边自庚戌被虏后将吏数易踵为故事宜明下敕谕著为十年二十年之规假以事权优其赏格然后可责之尽力一计钱粮以备兵食谓边饷几倍旧额势不能支宜择心计大臣裁劾宫府浮费减撤入卫士马而各边之占役虚粮及内地之侵欺抱欠者一切以法绳之一革边蠹以清宿弊谓仓粮付出纳于商人与积年吏书相构为奸请如旧制责之有司籴买给散无失其时便疏入所司覆议皆如其言惟清军一事则巡关御史可以兼领不必更设  上是之
　　○戊辰
　　○海贼曾一本勾引倭寇犯广东破碣石甲子谓卫所官军御之无功雷琼参将耿宗元御下素严及是声言欲斩败将周云翔廖凤曾德久廖廷相云翔等大惧乃谋作乱会宗元阅兵于教场云翔等忽鼓噪跃起手刃宗元执通判潘槐以叛遂与贼合已而潘槐自贼中诱擒廖凤献之巡抚都御史熊桴所桴具已闻给事中张卤因劾桴角□羊纷无略抵饬虚词原任总督张翰候代未行坐视不省及总兵郭成逼遛朝阳按察司副使张子弘监督无状乞并议罚得旨瀚降一级听用桴等俱住俸戴罪剿贼
　　○升赏隆庆二年六月中宣大二镇若黎麻等处获功阵亡被创官军刘缙等二十二人
　　○裁革山东利建鲁桥枣林新闸师家庄各闸官一员及各处闸夫溜夫浅夫泉夫埧夫浅铺夫停役夫共六千余名时新渠既成都御史翁大立乃建议请裁冗费以便民而尚书朱衡上其奏曰今运河自鱼沛一带乃元人故道而我  成祖命先臣宋礼浚治之于时测量水平计济宁平地视徐州境山山顶相准北高南下悬至三十丈故鲁桥闸以南稍启立涸自徐州至济宁往往侍水湏半月始达虽屡议增闸添夫犹不免胶浅之患盖东兖之民苦于力役者百六十年于兹矣属者改凿新渠舍卑就高因之远避黄流而地形平衍泉源密迩异时旧河之陡驶今皆无之是以自杨庄闸迄新店闸俱不时启闭舟揖日行可百余里即徐州至济宁度不过三四日止耳而济宁以北旧渠之水亦遂停蓄不竭故闸官与各夫徒株守河滨漫无事事请如大立言罢各官之虚谈者以所汰夫役僦直悉改编银差徵角□羊东省用储河渠之费报可
　　○己巳
　　○升赏隆庆元年八月中广宁城镇堡等处阵亡被创官军杨宝等一百六十九人
　　○升户部署郎中苏松为云南按察司佥事
　　○庚午
　　○时新定各王府旁支不许袭爵之例于是秦府隆德王敬镕襄府安福王戴尧俱以先是冒封法当革职袭礼部以为请得旨敬镕戴尧伊父既系例前承继并准袭封
　　○土星送行犯太微垣东蕃上相星  命四川都司佥书署都指挥佥事沈礼掌湖广都司事升江西万安守备指挥佥事董龙为署都指挥佥事佥书广西都司事
　　○勒云南总兵官黔国公沐朝弼闲住以其子昌祚暂领镇事候勘明承袭时朝弼既以抗违明旨屡被论劾常称疾不视事其嫂陈氏复以疾为角□羊不愿南行又诏书名捕蒋旭等不获事未及竟抚按官陈大宾等乃奏乞罢朝弼令其子昌祚暂领镇事务遣宁夏候夫人张氏亲至滇中就陈氏办验情实另行议处于是兵科给事中张卤言朝弼罪恶多端其大者在拘留母嫂匿旭等不出今两事俱不如诏而徒以袭替一事迁就塞责则朝廷之法纪安在宜仍行抚按勘结必朝弼之情罪既明处分已定乃许伊男承袭不得复持两端兵部是其议请革朝弼任而已昌祚领镇事可否俟上裁决  上以为可许故有是命
　　○升赏隆庆元年六月内广宁镇安堡障亡被创官军佟国勋等一百二十八人
　　○辛未
　　○湖广平溪卫雨雹平地水涌三尺漂没庐舍无数  景宁王载墋坐烝父婢及强夺民产废为庶人闲住禁住其弟辅国将军载垽以违禁为兄奏办罚禄米三月
　　○升赏隆庆二年四月宣大二镇东大山等处获功阵亡被伤官军麻承恩等八十二人
　　○壬申
　　○太仆寺少卿魏时亮以病乞归调治许之
　　○左军都督府带俸怀柔伯施嵩卒给祭葬如例
　　○癸酉
　　○巡抚山东右副都御史姜廷颐等奏改本省驲传副使一员专管河工清军副使一员专管驲传分巡济南佥事一员回省驻劄专理分巡事务武定兵备佥事一员兼管德州裁革清城县县丞沾化主簿青州左卫知事临淄河店巡检曹州税课局大使福山县豊盈仓大使宁海州常豊仓副使各一员武定东平胶州沾化县各训导一员吏部覆议从之  命湖广行都司佥事署都指挥佥事陈莭掌湖广都司事
　　大明穆宗庄皇帝实录卷之三十
　大明穆宗庄皇帝实录卷之三十一
　　隆庆三年四月甲戌朔
　　○孟夏享  太庙
　　○山西巡按御史宋纁覆勘隆庆元年九月中石州等处被虏官军失事状诏夺山西正兵营千总指挥钱杨等六人俸三个月发偏头关守备指挥杨时隆等八人充军下卫镇抚徐岐鸣等十人巡按御史按问准大同副总兵郭琥等九十五人以功赎其余获功死事者行总督官赏恤有差
　　○发太仆寺马价银五千八百九十二两于夏镇令市马兑给入卫官军  诏免河南开封归德卫辉三府明年河堡夫银其追徵概省节年扺负者自嘉靖四十三年为始已前者尽蠲之从总理河道御史翁大立之请也
　　○乙亥以  恩诏恤录赠故户部郎中杨淮刑部郎中魏应召太平府知府谢蕡胡琼为太常寺少卿兵部司务李可登为光禄寺少卿
　　○升刑科都给事中沈束为南京通政司右通政
　　○复故户部尚书李士翱南京刑部尚书顾璘兵部左侍郎刘源清刑部右侍郎王启巡抚河南右副都御史雒昂巡抚延绥右副都御史张问行给事中钱微沉汉安磐王科陆灿御史潘壮谢瑜原职仍赐祭葬赠官有差士翱赠太子太保源清兵部尚书昂户部右侍郎仍荫一子国子生与璘启问行俱照品级祭葬源清启昂特给全葬徽汉磐科灿俱赠太常寺少卿壮瑜俱太仆寺少卿
　　○丁丑
　　○先是四月中虏酋张摆失艾失哈等拥众近边声言欲寇鹻场孤山辽阳副总兵李成梁率中军指挥苏承勋等出边迎击之而以原任参将谢廷相督选锋冲其前至夷河山城□□尖入虏营斩获贼首张摆失等一百六十四级夺马一百余匹贼遂遁去捷闻兵部覆议李成梁首功及总督镇巡官均宜优录谢廷相罪当赎其余功罪仍候巡按御史覆奏得旨赏总督谭纶巡抚魏学曾总兵王治道并李成梁分守副使张邦土管粮郎中丁诚及指挥苏承勋等各银币有差
　　○云南抚按官奏黔国公沐朝弼庄户多不法乞将寻甸嵩明三泊澜沧十八寨等府州县卫所原属有司地方者令官为徵税以纾民害诏可
　　○升神枢营左击将军都指挥佥事王化熙为神机营练勇参将广东都司掌印都指挥佥事黄应甲为分守广西浔梧等处剿贼获功阵亡被创官军杨照等一百八十一人
　　○总理河道都御史翁大立言新河之成胜于旧河者其利有五地形稍仰黄水难冲一也津泉安流无事提防二也旧河陡峻今皆无之三也泉地既虚黍稷可艺四也舟揖利涉不烦牵挽五也顾道路之言或称未便者以渔台滕沛沮洳成湖各亭沽头市廛失利乃倡浮言以摇国是耳臣请以一得之虑熟陈于前夫漕河故资泉水而地形东高西下非有湖为之积潴则涸故漕以东皆有水柜非有湖为之宣洩则溃故漕以西皆有水□□土此先臣宋礼之訏画今新河寔师其意遇黄流逆奔则以昭阳湖为散衍之区遇山水东突则以南阳湖为潴蓄之池虑不可谓不周矣然水有归□□土提使无虞宜大兴人卒繇回回墓一带开通以达于鸿沟令谷亭湖陵之水皆入昭阳湖又引昭阳湖水沿鸿沟以出留城其湖地退摊者尽上腴之田按之可得千顷令民得种艺其中计亩出赋以供河渠之费计无便于此者  上从之
　　○戊寅
　　○铸定南县及儒学印记各一颗
　　○巡按贵州御史王时举上疏论救给事中石星及请停采办宝石疏入报闻
　　○乙卯
　　○升安庆守备指挥佥事郭坚江西南湖嘴守备指挥同知杨彝俱署都指挥佥事坚江西都司彝湖广行都司各佥书
　　○刑科给事中魏体明条上两广用兵事宜一选将领谓海寇曾一本猖獗而倭奴复巢碣石平山等处惠州危急师久无功宜选拔将才勿拘常格一募工著谓客兵害多利少不必再募东莞新会顺德香山惠潮沿海之民习水战知地利可召为兵令以其七出战而三屯耕以省粮饷且暂免其租一议征剿谓海寇日帜皆有司招抚之说误之如贼首五端黄世桥辈旋伏旋起遂成不制今宜劾守臣一意征剿而宥其胁从者一预海防谓广中御寇多资新会顺德东莞等处乌艚横江等舡在昔舡户有轮差之便无纳税之苦今既课其税而复役之如故民不能堪宜复其轮差而不入其税一核功实谓军中虚张捷报隐匿失事争取首级妄杀平民皆宜亟禁一专责成谓广中军法不振荡平无期宜责督抚申明纪律今后有怯敌偾事都指挥以下斩首阵前总副等官取死罪案奏请而督抚等官不能策励荡平者纪功御史论之御史故纵者科道论之  上采用焉
　　○释原任户科左给事中张齐为民仍行原籍追赃
　　○庚辰  命礼部侍郎兼翰林院学士吕调阳仍充经筵讲官升户部右侍郎赵孔昭为本部左侍郎兼都察院右佥都御史总理漕运巡抚凤阳大理寺左少卿王诤为都察院右佥都御史巡抚贵州兼督湖北川东等处俱提督军务
　　○发太仆寺罚工银一千两给赏桃浚城河官军
　　○辛巳
　　○江西道监察御史苏士润上言  陛下大阅已将届期而京营武备犹废弭如故宜治镇远侯顾寰失职之罪得旨营务久废诚宜及时修举寰姑令策励供职其训练事宜兵部详议以闻明日寰上疏辞任不许
　　○杖内使高朝一百下下刑部狱
　　○发  显陵神营监左监丞李禄充  孝陵卫军坐侄孙得智盗伐  显陵树木禄知而不举故也
　　○复原任给事中秦祐刘禄官寻升太常寺少卿致仕二臣皆建言得罪者至是以老年不堪起用故有是命
　　○壬午
　　○升湖广蕲州知州聂瀛为狭西按察司佥事
　　○兵部右侍郎冀炼以病乞归调治许之
　　○癸未
　　○总理盐法屯田都御史庞尚鹏言今军国之费与王府禄粮较之  国初不啻数十倍物力日蹙民生重困不惟  陛下不能尽知即天下宗藩与百司庶府或亦不及知也乞敕户工二部会察  祖宗时  郊庙之飨祀  内府之供亿监局之织造岁时之赏赍旧额几何今增几何王府之禄粮百官之俸薪卫寺之校尉厨役京边之兵马城池经理漕河供给匠作旧额几何今增几何至今各省军民之赋税天下山川之盐鉄凡有关  国家经费者各摄其总目照款类开责在＜闲＞明不用烦琐仍申言岁入几何岁出几何题曰隆庆某年会计录进呈  御览时或有所增减各于项下改填每季翻刻成书照常封进
　　○伏望  皇上朝夕置之坐右并颁行各王府及内外衙门使君臣上下共知国用之诎民力之窘务求所以樽节而变通之臣职司馈饷方切殷忧顾  陛下留神为  社稷生民计＜锍-釒＞下户部议闻  上谕户部取太仓银三十万两进内用尚书刘体乾言银库见存止三百七十万九边年例该发二百七十六万有奇在京军粮□价不下百万有奇蓟州大同各镇例外奏讨不与焉此皆急需一毫不可少者即尽发库银犹不足用若复取三十万经费何支前  诏乞且停止  上不允体乾复言今国计缺乏内外大小臣工所知  陛下试垂慱访若有一人异同臣甘伏欺罔之罪况此存库之数乃近差御史搜括所入明岁则无策矣万一有仓卒之变徵调四集军无见粮马无见草患生不测臣不足言如国事何于是给事中李巳杨一魁龙光御史刘思问苏士润贺一桂传孟春交章乞从体乾言大学士李春芳陈以勤张居正亦上＜锍-釒＞曰  祖宗朝国用边饷俱有定额各处库藏尚有嬴余自嘉靖二十九年虏犯京师之后边费日增各处添兵添马修堡修城年例犒赏之费比之  先朝庶几百倍奏讨求请殆无虚日加以连年水旱灾伤百姓徵纳不前库藏搜括已尽臣等备查  御览揭帖计每岁所入折色钱粮及盐课藏赎事例等银两不过二百五十余万而一岁支放之数乃至四百余万每年尚少银一百五十余万无从借处生民之膏血已罄  国用之费出无经臣等日夜忧惶计无所出方与该部计议设处支持目前尚恐不及若又将前项银两取供  上用则积贮愈虚用度愈缺一旦或有饥荒盗贼之事何以应之该部所以恳切具奏诚事势穷蹙有万不得已者仰惟  皇上嗣登大宝屡下宽恤之诏恭行节俭以先天下海内方幸更生顷者以来买办渐多用度渐广当此缺乏之际臣等实切殷忧輙敢不避烦渎披沥上请伏愿  皇上俯从该部之言将前项银两免行取进仍望念国储之日乏怀险德之永图莭赏赍以省财用停买办以宽民力如  上供之费有必不可已者照  祖宗旧例止于内库取用至于该部所储专以备军国重大之费庶  国用可以渐裕而民力可以少苏矣  上曰卿等所奏已喻但今内外库俱告缺乏且取十万两以济急用卿等传示不必再来奏扰
　　○升守备崔黄口指挥佥事何勋为神机营佐击将军
　　○甲申
　　○谕礼部  祖制宫中设六尚皆预教以读书使知礼法兹已缺少可照例选民间女子年十一以上十六以下者三百人进入礼部尚书兼学士高仪请差官选取京城内外并顺天等八府州县得旨各府太远止于京城内外选取
　　○起用吏部右侍郎林树声以病已休得旨准回籍调治
　　○升大理寺少卿黄正色为本寺左少卿原任大理少卿丘橓原职
　　○升户科左给事中舒化为刑科都给事中
　　○升赏嘉靖四十二年四月延绥镇城红山墩等处获功阵亡被创中军高仲安等八十六人
　　○丙戌  孝懿至陵园不抄忌辰  神霄殿行祭礼遣德平伯李铭祭陵园
　　○添设山东梁山巡检司从抚按官姜廷颐罗凤翔奏也
　　○给南京巡视京营科道关防
　　○丁亥
　　○改南京刑部右侍郎陈绍儒为户部右侍郎
　　○南京兵部尚书刘采引病乞退  上慰留不允
　　○戊子
　　○升浙江按察司按察使蔡文为河南布政司右布政使
　　○虏犯大田子等屯发定边等卫失事指挥李尚策林承恩各戍边降威宁堡守堡指挥李登职一级
　　○己丑
　　○铸给山东清军驿传道关防
　　○湖广郧阳府郧县雨雹平地水深二尺
　　○套虏绰力兔小黄台吉等紏众沿河东岸住牧声言欲渡河抄掠宁夏总兵雷龙等督兵由兴武营暗门出边至敖忽洞前袭虏营破之斩首一百二十二级夺马七十六匹及夷器千余捷闻  上嘉其功命升总督侍郎王崇古为右都御史雷龙署都督同知宁夏巡抚都御史前朱笈今沈应时各俸一级仍与督粮佥事方岳户部郎中萧大亨副总兵李震原任灵州参将何其昌游击曹申守备李宪把总哱拜等各赏以银币并录本兵调度功赏尚书霍冀侍郎曹邦辅曹亨及职方司官银币有差
　　○庚寅
　　○司礼监太监滕祥＜锍-釒＞请查汰匠役以省靡费工部言匠役之滥已经奉  旨裁革千余人迄今二年占恡犹故臣恐此举仍蹈前輙则不如不查之为愈也得旨命该监速查造册送部科存照已而详奏裁革去者二千四百四十人止存一万三千三百六十七人
　　○辛卯
　　○礼部选进宫女三百人
　　○起原任南京户部右侍郎游居敬为南京刑部右侍郎原任兵部左侍郎兼都察院右佥都御史王之诰协理京营戎政
　　○升广西布政司左参政陈道基为浙江按察司按察使
　　○升赏隆庆元年冬山西偏头老营石首等处获功阵亡被创官军周金等二千四百二十八人
　　○巡抚湖广都御史刘悫请开竹筒河以洩汉江之势工部覆议从之
　　○甲午
　　○升浙江按察司副使丁湛为广西布政司左参政
　　○乙未
　　○以天气暄热诏录刑部都察院及锦衣卫罪囚释减笞杖者九百一人徒流减等者一百九十一人免枷号七人
　　○升南京国子监司业周怡为太常寺少卿提督四夷馆
　　○发太仓银二千九百两备易州兵饷
　　○丁酉
　　○肃府会宁王真润薨  上辍朝一日命有司治丧葬如例
　　○乙亥
　　○以册封诸藩遣附马都尉许从诚祭告  内殿
　　○庚子  上御  皇极殿传制遣使册封秦府隆德王敬镕为秦王妃吴氏为秦王妃襄府安福王载尧为襄王韩府世孙朗锜为韩王夫人宋氏为韩王妃兵马指挥揭文魁女揭氏为吉王翊镇妃唐府唐顺王子硕熿为唐世子荆府荆王次子常＜氵言＞为秦宁王周府镇国将军朝垌为土□商城王夫人刘氏为□城王妃兵马副指挥李文学女李氏为汤溪王朝型妃兵马副指挥孙应魁女孙氏为遂宁王在鈓妃兵马副指挥王锦女王氏为汾西王朝垧妃兵马副指挥姜凤梧女姜氏为修武王朝堋妃鲁府阳信恭＜闲＞王子寿钞为阳信王代府广灵荣昭王子廷溡为广灵王夫人吕氏为广灵王妃沈府唐山恭懿王长孙恬熇为唐山王夫人宋氏为唐山王妃潞安长治县民苖东女苖氏为沁水王埕阶妃蜀府庆符王子欀檥为庆符王兵马副指挥王升女王氏为庆符王妃建德王府阳城王厚爦夫人程氏为阳城王妃兵马副指挥毋缺女毋氏为郑府崇德王载升妃
　　○升山东莱州府知府罗田为辽东行太仆寺少卿
　　○贵州酉阳司管下母属寨苗寇龙得鲊等作乱铜仁守备谢崇爵率兵击破之生擒得鲊抚按官赵锦王时举以闻  上命赏崇爵银十两仍令兵部纪录功次以责后效
　　○治虏犯灰山等处失事官军罪
　　○发狭西延安卫指挥使万国东宁卫指挥同知张延赏宁远备御朱继文各戍边
　　○辛丑
　　○南京工部尚书林云同以疾求退不允
　　○总督蓟辽左侍郎谭纶奏本镇新选忠顺军二千名保定定州二营新增战马六百匹其衣粮刍料乞备各边主兵之例增入会计数内户部覆会计今已过期难复加派宜发太仓银一万四千四百七十两暂给一年此后命抚臣查各郡勘动库银如河闲额办□税课钞之类分角□羊天津易州仓贮给如有不足则于各省府京运银内改派民运补之报可
　　○铸总理练兵事务兼镇守蓟州等处地方关防给总兵戚继光
　　○壬寅
　　○升赏隆庆二年延绥镇死事官军张廷器等二十三人
　　○癸卯
　　○发太仓银十万两给山西兵饷  旌表义士王洁
　　○胥瓒洁瓒皆永宁人能构金鬻产以赈救饥贫修葺城堡巡按御史王时举上＜锍-釒＞言状因请建坊  表扬以励薄俗从之
　　大明穆宗庄皇帝实录卷之三十一
大明穆宗庄皇帝实录卷之三十二
　　隆庆三年五月甲辰朔  命狭西总督标下游击将军尹濂充分守宁夏灵州左参将以固原游击将军为事官石玉代之  命泷水守备署都指挥佥事冯徤佥书广东都司事
　　○乙巳
　　○升礼科左给事中刘继文为都给事中刑科右给事中光懋吏科右给事中温纯为左给事中礼科给事中李巳兵科给事中宋良佐为右给事中继文纯已俱户科懋吏科良佐礼科
　　○丙午
　　○荫故分巡普安道佥事张泽子斯盛为国子生以泽尝督兵讨凤继祖死事也
　　○兵部奏旨条议京营训练事宜一议训练谓京营操法率多弥文宜择营兵中武艺熟闲者立为教师每月视等第以给饩廪上等增粮六斗次等三斗教师缺即以各军练成者代补每岁视分数以定黜陟全队有成者给冠带候补名色把总半者赏银牌花红止十数名者始准附过否者革粮随操每把总领二百五十人千总领五百人如一司一哨练成者优荐候补中军号头十分之五者厚赏十分之三者附过否者责后功各将领练合营有成者升督督佥事副将升都督同知俱准实授半者奖赏三分之一者照常供职十分之二者罚治否者于祖职上降一级回卫号头坐营官则以全营论赏罚中军等官则视该营将领为抵昂以后三年之内三营补练有效总协大臣请  敕奖谕仍加恩录不效巡视科道参论黜罚每京营合操之日总协仍各入一营操毕掣回一二枝随即举炮令各营先回而留所掣兵马步兼试竟日乃止分操之日各将官自掣本营数队一体校阅其所操各艺射把当增高七尺阔三尺俾人易从长枪图牌火器弓箭长短相参俾缓急有济各营有马军士俱令盔甲驰马演习亦如前议赏罚之一议将权言参副游佐先时有制于主帅不获展布者宜令各将所部随意教演宽其文法假以岁时总协巡视等官间阅有实效者超荐虚饰者参劾不得轻信浮言挫其锐气一议军法言  国制军令甚严人不敢犯今将偷卒骄勒钤稍加怨谤丛起请自今三令五申营操之日有部署已定而不受约束者有事未毕而先散者各宜轻重责治罚及其长有造为飞语哗众者轻调烟瘴卫分重拟死罪一议将兵言营卒虽众堪战者少宜精选三万人分为战兵十枝统以十将将有不相宜者可互调其选哨总千总法亦如之选定编例什伍队司取连名供结在官其什伍队长哨总千总取武艺谋勇者以充五人中逃一人责及伍长二人责及什长伍人责及队长十人责及哨总私自更代者法亦如之其三万人外更选精卒入备兵车兵营内每营量分数百充为奇兵以候摘补战兵之缺若更不足则以各卫舍余骁徤者充之然不得过万人身终不必勾补各营家丁当核其武艺高下以为去留其选退仍顾在营者止食军粮随操各将领有隐留者参论降罚一议补役言营军在  国初三十余万景泰后始渐消耗今仅八万其弊由于冒替多清勾难及补役劳费耳近虽渐次厘革然补军积弊尚存每当更替则府部文书来往展转数番至开骗局请自今以后凡各军有病故告补者查册有名即行该卫覆实具结呈部本部一行各府知会一送验军主事验发营操有老弱替佥者每岁定以春秋二季开操之日令各军随将官过堂验视强弱照例摘牌佥替备将年貌填记牌面随查某营若干某营若干不必再候将官造册亦不必更候歇操之时总开手本先行送部本部查册有名即准收补无名行卫取结但系亲族俱准更名食粮异姓则治妄报者之罪其寻常逃故各把总每月朔望报部行卫查补果丁尽户绝发册请勾此则因时变通旧规既不废格而告补军役与摘牌替役亦并行而不悖矣此外则严逃军之法一月以里不出自首者许诸人首告于本犯名下追银二两充赏有亲邻客隐者连坐稽役占之弊各将官过用者及放遣者俱访治如律一议马匹凡军中养马多卖富差贫以致失忘数多请仍照近议先行给补原数务足一万三千五百匹凡殷实军士督责各营将领查出记簿每遇兑马之期即按部以次兑领但有损失先将马匹耳记送官查验五年之内俱全买补赔偿五年之外始照旧例追收椿朋内赃银两上操之时每月末旬各营官军马调集一处总督巡视点验但有瘦损者五匹以上并责把总十匹以上并责千总五十匹以上参治将官至于拐马在逃者骑占赁借者法令俱在亦乞申明一体遵守一议班军言  国初徵取中都山东河南大宁等都司官军一十六万春秋轮戍京师乃  祖宗居重驭轻至意其后在京若于役作逃故既多而买闲影射之弊亦日甚矣今河土未竣势不能尽免宜行该营仍将见班官军选边队伍令各备器械随营练习而以选剩老弱者专备修工之用得旨悉如所议务实行
　　○丁未
　　○谕户工二部近闻京城百姓为佥报□人负累困苦朕甚悯之其急议处以闻于是礼科给事中刘继文兵科给事中杨一魁湖广道御史刘思问狭西道御史李学诗及巡视五城御史孙裔兴等各＜锍-釒＞言恤商事俱下二部并议谕下之日闻者忻然若更生焉
　　○户部奏南京盐引铜版岁久文不可办引目增多印给失时乞加数铸造报可
　　○戊申
　　○端午节免百官宴
　　○升翰林院编修王锡爵为南京国子监司业
　　○升浙江温州府知府李廷观为福建都转运盐使司运使
　　○乙酉
　　○刑部尚书毛恺以病乞休不允
　　○庚戌  孝宗敬皇帝忌辰  奉先殿行祭礼遣恭顺侯吴继爵祭  泰陵
　　○辛亥
　　○赠故工部郎中岳伦为太常寺少卿伦在  先朝以建言死廷杖者也
　　○初广东叛将之杀耿宗元亡入贼巢也贼屯兵平安山大峒等处入掠海丰县从鹿境渡河会总兵郭成等方率兵进剿而南赣巡抚张翀亦遣参将蔡汝兰等兵至于是共趋大浦白云屯以入平山夹攻之凡月余各部共擒斩一千三百七十五人内生擒真倭酋丘吉所一人从倭一百余人夺归被虏通判潘槐而下六百余人判将周云翔溃围出走成部卒擒之捷闻上命先赏蔡汝兰而下兵部议功至是部言郭成蔡汝兰执讯获丑张瀚熊桴运筹制胜张翀救灾恤邻其功均宜先叙而藩臬有司官张子弘等坐营守备李峨等二十四员并其余获功官兵乞行纪功御史勘奏丘古所及周云翔等即令枭示以正国法得旨张瀚复原职听用熊桴等俱开俸桴仍与郭成张翀各赏银三十两纻丝二表里余悉如议
　　○壬子
　　○提督太和山太监柳朝乞留岁收香钱银四千三百余两修理本山  上从之
　　○户部尚书刘体乾言太和山香钱岁入不止此数旧虽守土藩臣与内臣共理而收掌出入多内臣主之宜比山东泰山事例令抚按官选委府佐一员专收正费之外余银尽角□羊部供边其修理诸务俱命有司董之内臣不得干预＜锍-釒＞入忤旨令自陈状体乾＜锍-釒＞谢曰臣愚不能将顺  明命冒渎  天威罪不容诛但以职司钱谷目击时难窃不自揆欲为  朝廷节财用耳  上责体乾不遵  明旨屡次奏扰夺俸半年
　　○南京太仆寺卿汪镗以母老求退不允
　　○癸丑  太祖高皇帝忌辰  奉先殿行祭礼
　　○南京监察御史传宠等上＜锍-釒＞言新建伯王守仁止以乘藉机会殄灭宁藩而剖符赐券至比于国初汗马之勋人心未服乞改荫锦衣卫于是吏部尚书杨博等覆议曰  国朝封爵之典论功有六曰开国靖难御胡平番征蛮捕反此六功者关  社稷轻重方与安危非茅土之封不足以报宸濠谋反非一日矣一旦杀抚臣而起事宜走南都弟令逆谋得成则其祸可胜讳哉守仁首倡义兵仅一月而擒之  社稷之功也且往者化安王之变比之逆濠难易逈绝游击仇钺以功得封咸宁伯乃人无闲言同一藩服同一捕反何独于守仁而疑之乎  上以为然乃命守仁封爵准世袭如故
　　○升南京户部郎中王徽猷为云南按察司佥事
　　○延绥口北马营堡有异云从西北来白昼晦冥风雷雨雹大作平地水深二尺杀田稼七十里
　　○都察院覆吏科都给事中郑大经条陈二事一将北直隶屯田御史并于印马而令巡按官不得侵两关阅视之职一犯赃提问官员刻期勘结使法在必行毋容侥幸从之
　　○甲寅
　　○升山西利民堡守备指挥佥事胡希贤四川叙泸守备指挥使王基仁俱署都指挥佥事希贤山西基仁湖广各都司军政佥书
　　○云南道御史詹仰庇言臣查内官监钱粮如各库厂及房税地税一切靡费动以  御前供用为名阴入私櫜则是利归于已而以过归  朝廷也乞命户工二部及巡视科道官备查应留应革及出入多寡之数以杜奸欺再照人君之奢俭四方系之以安危朝廷之嗜好左右视之为趋向  陛下前取户部银在廷诸臣将谓充足  内帑以备缓急今乃尽以供造鳌山修理宫苑栏龙凤舡鞦革□廷架传造坚柜玉盆之费使群小得因而乾没为  圣德累不小伏望念生财之有限思国计之甚难毋作无益以害有益近侍之臣或以织造采办玩好逢迎者悉屏黜而深罪之以彰  圣断＜锍-釒＞入  上怒责仰庇悖逆狂妄累次不悛命锦衣卫逮至午门前杖一百为民各监局科道大使俱革去悉如旧行
　　○工部奉  圣谕议覆科道官刘继文等所陈恤商事其略谓诸臣所论言人人殊然大端不外签点之初在清冒滥选充之后在照时佑发预支时给领禁需索土□勾肥瘠而已今□人隶在本部不过五十余名编审公而法制定凡言官所陈略已施行诸商不称困也惟是赴监轮纳之际横索多门剥肤锥髓则臣等不能越职而争惟望  皇上亲加训饬仍令科道官备查各监局年例加增之数量为裁减庶前旨不为空言而□困可以少纾  上是之
　　○乙卯  仁宗昭皇帝忌辰遣宣城伯卫国本祭  献陵
　　○升赏福建南＜氵粤＞等处地方获功阵亡被伤官军民兵胡世等五百九十九人
　　○虏贼二千余骑突入五重安关杀伤穴□■军士四人虏四人巡按御史周以敬谓其失事虽小而是时春防官兵尚集乃任寇去来若罔闻者请治守关百户苏正蒙等及太平寨参将罗端领兵游击胡＜棥心＞功等罪督抚总兵谭纶刘应莭戚继光兵备副使杨锦俱令带罪防秋以责后效兵部覆奏得旨胡懋功夺俸三月罗端行总督军门戒饬苏正蒙等各以军法逮治有差
　　○丙辰
　　○遣太常寺官祭京都城隍之神
　　○丁巳  命有司存问原任南京吏部尚书王学夔刑部尚书陶尚德以江西巡抚刘光济言二臣皆年踰八十齿德俱尊故也
　　○升工部员外郎金瓯为贵州按察司佥事
　　○戊午
　　○大学士李春芳陈以勤张居正以詹仰庇事获重谴乃上言科道官  朝廷耳目职在纠绳必平日养其刚直之气宽其触冒之诛然后遇事敢言无所畏避若谴怒重加权折过甚将使安气籍口倘国家有大利害  朝廷有大奸恶谁敢复言之今仰庇＜锍-釒＞言止以内官监钱粮未明欲行清查以资国用原其本心实亦无他若以出言狂噪或量为罚治亦足惩戒乃杖之朝堂之上尽裭其官似为少重矣迩者九卿科道诸臣皆言  皇上天性宽仁即位以来敬大臣体群臣矜不能赦小过即一二言官有言及乘舆者皆曲赐含容未尝辄加罪责而仰庇独以指摘一事遂蒙重谴不惟上累  圣德臣等居中不言亦有余愧伏乞稍霁  天威将本臣量行降调俾之省改则我  皇上天宽地洪之量赦过宥罪之仁将传之万世有光矣又惟言路通塞实天下治忽所关我  太祖有训凡天下利病许诸人直言无隐所以防壅蔽杜奸萌也此后凡建白条陈悉发臣等看详可采者望嘉纳施行或有妄言无当不知忌讳者亦乞俯赐包容以猖敢言之气杜欺弊之端是日九卿杨搏等科道官郑大经孙裔兴等各＜锍-釒＞称仰庇言虽狂赣意则尽忠今暴催废之于国体宜而大经等因并论尚书刘体乾近亦以言受罚与仰庇二事俱该听闻恐四方万代不晓  圣意委曲妄疑为中贵洩忿过归  陛下臣等实切痛之＜锍-釒＞入俱报闻
　　○户部奉  圣谕覆议给事中刘继文等所论恤商便宜五事一明智各场刍嵩太仓黑豆原系营马及防秋支用本折之闲时有变更然军商咸以折色为便而官费亦省请今后经营所给不必拘泥成限但视价贱今许全折其防秋月支草粮亦不必别立名色但令在场有草六十万束有豆三万石通融接济召买亦易又御马监马数未经核寔宜会同巡视科道验数等籍送部关给以杜冒支二仓场各□多系中户宜令巡青科道五城御史尽心查审必求其当除文武正途如例优免若援例监生锦衣官校传升乞升纳级买功诸类止免本身其弟侄子男一体均派且商人名数无用过多旧朋户类诸宜尽除之免致骚扰三科道部臣会估料价每多避嫌过劾令宜稍加从宽定以每岁十月终籴买又御马监草料视各场仓多寡悬绝殊非事体今后并不许多估以滋侵渔四给放粮价旧多不时令后各商纳料过半宜即与全给仍陆续补完以前欠数山东河南督粮参议钱粮未完不许輙回其在顺天府轮委通判一员责以督催之事五诸司书办诸役需索无厌宜令部臣科道查数厘革其□人纳粮领银自本部及监收两道之外凡各衙门点卯挂号一切停止又象房草束守支留难增耗独多甚为商累请令锦衣卫官一员同部属监收即以军役看守耗草如各场例止加二斤毋得滥增奏入得旨允行商人名数既已裁省令五城御史悉心查审殷实人户允当不许势豪阻挠影射累及平民
　　○己未
　　○总理屯盐都御史庞尚鹏条上辽东屯田便宜十一事一曰设圈台谓辽阳沃野千里去域堡稍远者多因虏骑出没鞠为高策宜于可耕之处筑修圈台俾远近联络以便收保一曰宽粮额谓开荒之初即苦徵歛无利有害往往中废宜限六年之后方酌远近肥瘠定则起科一曰开沟洫谓辽东地平无沟洫以备旱涝宜察原湿高下开凿渠堰不惟蓄洩有赖亦可捍虏一曰别功罪谓屯兵积弱怯而畏虏宜责成将官督令并力耕获仍视秋成多寡以定殿最一曰广召种谓见卒数少自今请无论民兵有力能开荒者给以牛种宽限起科若逼近虏巢永不徵税一曰清逃丁谓将见在丁户分主客二等不许隐漏示谕寓诸人近时通负罪名俱置勿论每五丁抽一壮者守御地方余给屯田令其开恳一曰议营田谓营田军士耕种有名而防守无赖赋入少而粮费多宜于应纳粮内扺其岁支但免战征仍责分戎一曰宽海禁谓海禁不通止以登莱造舡及布花本色之扰故议者纷纷輙以风涛寇盗为角□羊殊不知辽左喉咽全恃宁前宁前若扼则全镇更无可倚止有金州道海一线柰何闭之一曰革关税谓山海关旧止查引验货先年太监李能始起抽税之倒已经主事邬阅奏革近仍复之今宁远广宁既有税课司又有关税民何以堪宜复  祖宗旧制为便一曰增盐额谓本镇屯粮不足充军饷之半乞将长芦新开盐课五万引改辽东报中比宣大蓟州例价止二钱以扺存积停止之数一曰酌引价谓两淮引有定价新旧配掣官民称便山东长芦宜比两淮事例酌议通行户部覆海运关税二事请行抚按诸臣计处以闻其余当如议报可  旌表松江府华亭县民陈应元妻陆氏贞节之门
　　○庚申  命量给土鲁番进贡夷人赏赍有差  先是远夷求索者嘉靖初止奏文二十八道比至末年遂增至二百四十八道  朝廷不忍尽绝故每量给以示羁縻云
　　○辛酉
　　○礼部仪制司郎中戚元佐上＜锍-釒＞言方今宗藩日盛禄粮不给不及今大破常格早为区画则将来更有难处者昔  高皇帝众建诸臣皆拥重兵据要地以为国家屏翰此固一时也迨靖难以后防范滋密兵权尽角□羊朝堂无懿亲之迹府僚无内补之阶此又一时也嗣是而后骄侈渐盈间作不典法多圜土之收辟有勒尽之阝□参此又一时也合则人多禄寡支用不敷乃有共室而居分饼而膳四十而未婚廿载而不空强者劫夺于郊衢弱者窜入于舆皂此又一时也夫  高皇帝草创之初利建宗子  文皇帝靖难之日思鉴前事用意不同各有攸当至若  列圣以迄于今时移世改恩以义裁其分其理自有不能曲尽者也国初亲郡王将军才四十九位女才九位永乐间虽封爵渐增亦未甚多也而当时禄入已损于前不能全给今二百年宗枝入玉牒见存者二万八千四百九十二位视  国初不啻千倍即尽今岁供之输犹不能给其丰况乎十年之后所增当复几乎又将何以给之议者谓  祖制不敢擅更不知法穷则变变则通通则久且  国初亲王之禄五万他叚绢茶盐等用亦复万计然不数年而止给禄米又不数年而减为万石又不能给而于代肃辽庆宁国诸王耳岁给五百石是  高皇帝令出自己而前后之言已不符矣永乐间禄数日殊秦鲁唐府各五千石辽韩伊府各二千石肃府仅七百石庆府虽七百五十石而郡王常于数内拨给是  文皇去国初未远而  祖训之文亦不尽守矣况亲王出城岁时训练搜兵备武  祖训也而靖难之后则寝之郡王子孙一体任用升转  祖训也而累叶以来皆无之则  高帝祖训  列圣已难悉遵而行之矣其在今日事势愈难尚可胶柱以调瑟乎臣不揆狂陋敢僣拟五事上请惟  陛下裁择一限封爵查得嘉靖中议者请行限子之法而  先帝未允臣谓生不必限封则可限今  国朝历世二百余年以亲论之亦递降矣除初封亲王姑照例袭封侯三世而后再加详议外其  累朝所封宜立为限制如亲王嫡长子例袭亲王矣嫡庶次子许封其四共五位焉郡王嫡长子例袭郡王矣嫡庶次子许封其二共三位焉镇辅奉国将军有嫡子许封其二无嫡子止许以庶子一人请封镇辅奉国中尉不论嫡庶许封一子以上各爵职如有生子数多不得尽封者照旧请名有志读书者与民间俊秀子弟一体入学应举登名科甲者一如亲王事例止外任官其他力田通工等业从便生理可也如虑其力不能谋生宜量为给赀亲王之子不得封者年至十六赐之冠带给银六百两郡王之子不得封者年至二十赐之冠带给银四百两将军中尉之子不得封者有志入学赐之衣巾与各子俱给银二百两则或仕或不仕咸可无失所之虞倘其中更有游荡废业者则譬诸家有不肖之子亦付之无可奈何而已或曰如此则擅出城郭如国之明禁何哉然臣常稽之  祖训并无禁出城郭之文盖为近日放纵不法者设也苟能各务生业谨守王度一有不检稍加绳之虽出城何害或曰宗宜有罪例不加刑今入仕失职与交易愤争将刑之乎亦一切贷之乎臣谓宗室不加刑责原非古道夫人情有欲所其平其情而不乱者恃法耳今宗室有过不治以有司是导之乱也且闻今之贫宗慵工隶卒无所不为匿名执役甘心捶楚若显拔缙绅之列而均受举劾之公分授四民之业而平以市官之法此大公至正之道何辱之有一议继嗣查得郡王无嗣止许本支春祀不得援兄终弟及之例今申明人之共守惟亲王尚得以亲弟亲侄继袭臣愚以谓亲王之得封谓其为  天子之次子故崇之以体貌不使与兄弟行辈大相悬绝耳今子孙相继世世富贵故不必言但至乏嗣则统绪已绝即以本支奉祠使香火不泯而已矣而何为又使亲弟亲侄继袭其爵哉请自今有绝嗣者止推一人管理府事不得冒请复继王爵一别＜锍-釒＞属查得  国制郡王六世孙以下世授奉国中尉之职自亲王而推则七世矣自郡王而推则六世矣即自奉国中尉而推世世不改则与终始将万世矣臣观  祖庙之制亲尽则祧在  祖宗且然而于卑属乃录及祖免以下不倒置乎今后奉国中尉受封再传而下不必赐封止将所生第一子给银一百两使为赀本传至五世而止其余悉听自便一议主君查得郡县主及郡县乡君各随父之差等请封初不限其数之多寡今男封既有限制合无将亲王之女止封其三郡王之女止封其二将军中尉之女各封其一主君之禄俱各照旧外其迁配仪宾既有职事诰命例之官阶足为荣宠合将俸米免给以上各女有不尽封者仍各给以婚资使为赡用出自亲王者给银二百两出自郡王者一百两自将军者八十两出自中尉者五十两选配之婚听其自为主理其应举入仕者悉援外任宗女宗婚除以前者勿论外以后各女壻给银五十两之外不必另给婚资一体听其自便一议冒费查得冒妾子女擅婚子女革爵子女与一应庶人既许其各从生理则口粮可以无给但其间或有年老废弃及家贫无业者一概论革恐不聊生合无将以前者俱各照旧外自今以后所生之子各宜预为教训听其从便生理不必给以口粮
　　○一议擅婚查得宗室婚礼例经本部再行覆请方许成婚今各府擅婚最多皆不显言其弊假捏名色人各不同彼既不肯自首而奏抄到部必不能违例题覆则一切立案不行固其法之不得不然者也夫各宗格于例而无由伸其愿臣等拘于法而难以狥其情乃有老大未婚而饔飧不给种种苦抑不可胜述者矣今莫若使各宗自首明言其为擅婚之子照旧例给以本等口粮士农工商仍听自便以后生者止许赐名不必再给口粮听令从宜生理庶宗室有资生之路而图家垂永久之图矣＜锍-釒＞入  上下其章礼部尚书高仪言元佐所奏凿凿可行但事体重大臣等不敢擅议请通行各王府将奏内事理虚心评议务求允当条例以闻容臣等再会廷臣熟议上请  宸断行  上从之
　　○蓟州总督侍郎谭纶奏山海关乃蓟镇咽喉守备权轻不能守请改设参将割一片石所辖三道关寺儿峪二堡隶之见兵甚少宜令参将自行选募以备战守兵部覆议  上从之
　　○壬戌升浙江按察司佥事王宇为辽东行太仆寺少卿补广东按察司副使罗元祯于广西
　　○癸亥调补原任太常寺少卿罗良为山东按察司副使
　　○甲子户部奏预开四年分各边盐课共一百二十万五千三百一十四引常服两淮四十九万三千六百二十六引两浙三十一万二千三百三十八引长芦一十二万六千五百六十五引山东八万六千一百一十引有奇存积两浙一十三万三千四百三十引长芦五万四千二百四十二引有奇派中各边俱用常股甘肃镇两淮八万八千九百引两浙一十万五千引计银七万一千  百五两延绥镇两淮八万四千四百九十八引两浙七万四千三十九引计银六万八千一百六十二两宁夏镇两淮五万九千四百八十六引两浙九万一千引计银六万一千五百九十三两宣府镇两淮一十万四百四十一引长芦六万三千五百四十二引计银六万二千九百二十两大同镇两淮五万一千三百六十五引长芦三万一千五百引计银三万一千九百二十二两辽东镇两淮四万三千二百六十八引山东四万二千五百引计银二万八千九两固原镇两淮一万九千五百一十四引两浙七千引计银一万二千二百七两山西镇两淮三万九千七百四十六引两浙三万四千二百九十九引山东四万三千六百一十引计银三万八千四百一十九两蓟州镇两淮六千四百四引长芦三万一千五百二十三引计银九千五百六两以上引价两淮在各镇俱五钱惟甘肃者四钱五分两浙各在镇俱三钱五分惟甘肃者三钱五分长芦俱二钱山东俱一钱五分外两浙长芦存积盐俱各运司开中以备发边支用
　　○升礼部员外吴教传为浙江按察司佥事以神机营游击将军莫如德充分守山海关参将
　　○升狭西西固城守备指挥佥事侯邦靖为署都指挥佥事充固原游击将军
　　○乙丑辍经筵日讲
　　○丙寅宣府雨雹杀田稼
　　○矿贼千余人突入徽州婺源县焚库及官舍事闻知县李士学坐失守降边方杂职主簿詹翔骛指挥翟凤翔等各黜罚有差
　　○丁卯铸给清江厂督造漕舡关防
　　○湖广抚按官刘悫等奏土寇黄中等既平请  裁革  荆瞿兵备道佥事而已分巡上荆南道摄之更赐之敕俾整饬旋归兵备其瞿塘中州卫所原隶湖省凡考选屯粮诸务俱属本道督理而四川重夔三府州县及石硅土司仍旧分隶川东兵备亦令无制施州往来弹压或土司争构地方盗起则两兵备夹剿之兵部覆奏报可
　　○戊辰以大祀方泽请  太祖高皇帝配遣驸马都尉许从诚告  太庙
　　○户部奏浙江苏松等处岁派内折银百万有奇近来逋负乞行催角□羊  上命各抚按官严限催徵作速完角□羊违者部臣劾治宁夏总兵官雷龙请减彻入卫兵马以实本镇兵部覆言边兵入卫之苦言者非一然竟不敢轻掣者以蓟镇土兵未练虏警时闻不得不藉手足以护腹心耳宜俟来岁将宁夏量减一枝而令蓟镇亟练土兵或练未即成于京营中暂摘二枝俾春秋轮戍蓟镇  上曰然入卫士马近闻疲困殊甚其令以蓟镇督抚官亟行议处以闻
　　○己巳革宣府北路参军刘潭南路参将李世臣任以大同新平堡参将麻贵代潭宣府游击将军白忝福代世臣膳房堡守备指挥佥事刘付升署都指挥佥事代添福
　　○裁革管理济宁闸工部主事一员营缮所丞一员
　　○庚午改礼部右侍郎兼翰林院学士吕调阳为吏部右侍郎经筵讲官兼管如故
　　○辛未  上亲祭地于方泽命成国公朱希忠英国公张溶大学士李春芳陈以勤分献
　　大明穆宗庄皇帝实录卷之三十二
　大明穆宗庄皇帝实录卷之三十三
　　隆庆三年六月癸酉朔  总督两广福建都御史刘焘条上广东贼势及兵食至计言广贼有五种其首恶曾一本及竭石残倭流毒最甚亟宜殄灭其次贼沿海通贼居民若一概诛剿贼既绝其可生之路而益坚其从贼之心请揭标晓谕许其自新不悛乃重寘之法其次山贼黎汝诚等抚之固无所顾忌剿之亦不可胜诛宜抚剿并行殄其首恶则余党自可传檄而定其次抚贼林道乾叛服不常固有餋虎贻害之忧然业已听抚又立功海上宜察其果无异志即当推心置腹勿使自疑此三种者皆可以计定而不可以兵劫者也其目前平寇之计有二厚赏格以励士气查得原议赏格凡斩贼首一颗赏银二两斩获曾一本升职一级军中咸以为轻乞仿征蛮事例一人自擒斩三名颗四名颗五名颗者升实授一级不赏六名颗以上者亦升一级余功扣赏领军领哨等官部下擒斩一百名颗升署一级三百名颗升实授一级俱不赏四百名颗以上亦升一级余功扣赏例应赏者仍量贼大小成功难易分为下中上奇四等给散有斩获曾一本者若平民郎升授指挥佥事指挥即加升都指挥使俱准世袭仍照前议给赏一积粮饷以裕兵食前者兵户二部已发银十万两今调兵数多馈饷犹恐不给乞令户部移文督责各省原代广中军饷银两速行补还并南京户部再发公帑五万两给取兵部覆奏得  旨如议发真定府榷本税银三千七百两有奇给造盔甲从巡抚都御史朱大器之请也
　　○甲戌发太仓银三十六万两于各镇大同十万两宣府八万两密云延绥各三万两宋平昌平辽东各二万两蓟州易州山西宁固甘肃各一万两给主客军需虏犯井沟等处谪夫事官山西都司镇西卫指挥使酆天相及本卫试百户沈应武各戍边
　　○乙亥升国子监祭酒王希烈为礼部右侍郎
　　○丙子河南巡抚都御史李邦珍奏本省宗藩繁愆积负禄粮至六十余万请将南陵王所遗资产一半免其角□羊京即留补本府宗仪禄米诏可
　　○丁丑以甘肃班军失伍夺狭西守巡兵备道俸一月各卫所指挥等官下巡按御史问
　　○戊寅升左春坊左谕德兼翰林侍读孙铤为国子监祭酒以隆庆二年延绥镇招降亡虏一百余人赏副总兵牛秉忠及为事参将高天吉各银十两
　　○裁革兵部武库司主事一员
　　○庚辰调紫荆关参将杨尔干分守备同新平等堡
　　○发太仆寺寄养马六百匹给宣大总督标下参游二营兵二百五十匹给延绥入卫蓟镇游兵从总督陈其学谭论请也
　　○辛巳兵部覆巡抚保定都御史朱大器言二事其一言本镇为京师右臂军伍凋耗不足防守乞行各巡按巡关屯盐印马御史凡系保定六府充军人犯不拘边远附近俱发真定卫五所充军以便分布其一言马水口所属边隘东北起沿河口西南止金水口计二百五十余里口内属宛平县涿州易州涞水县地方其口外属保定卫保定州尉州地方其口外山林丛茂正所以保障口外而往往为民间樵采垦种有司不能禁止原募军士已受安家银二两近皆招之不致欲将保定卫保定州蔚州地方改属西关御史即不得亲临其地亦许以文移节制并按劾有司挠法者得旨充发军犯应否通行各边仍详议以闻余邦拟既而兵部覆请辽东甘肃已久行之此法无不便者遂皆报可
　　○壬午大同应州及静乐等县雨雹拔木杀禾伤人畜甚众
　　○初御用监太监赵迁劾工部主事刘佩违例纳钞税擅留皇舡事下工部行山东巡按御史勘详以闻至是御史罗凤翱奏迁语受之湖州通判仝祉祉初以部运私装货物为佩所持因嗾迁以祸中之佩无罪当反坐祉而责迁误听之过  上是之
　　○原任南京兵部右侍郎王积卒赐祭葬如例
　　○甲申大学士张居正上＜锍-釒＞曰比者南京刑科给事中骆问礼言大悦古礼非今时所急不必仰烦  圣驾亲临盖臣如去年七月间条陈六事其一饬武备中议及于此伏蒙  圣明采纳原臣本意正以京营戎务废弛日久往岁虽屡经言官建白厘革整饬迄今数十余年竟无成效臣愚窃以为国之大事在戎今人心懈惰如此若非假借  天威亲临阅视不足以振积弱之气而励将士之心又自  皇上御极以来如耕籍一示重农之之意视学以彰崇儒之美一二大典礼皆以次苐举行则大阅之礼亦古者圣王诰兵治戎安不忘危之意且稽之  列圣实录在  祖宗朝亦间有行者是以冒昧具请其意但欲暂一行之以整饬戎务振扬威武而已然自臣原疏观之此不过饬武备中之一事其惓惓纳忠之意诚不在此揆之当今时务亦非所急今骆问礼欲乞  皇上先其所急留神万几以励庶职此诚根本切要之论又谓衅端宜防巡幸宜谨尤为计虑深远非臣浅陋所及臣闻人臣进言于君不必其说之尽行事有至当之论不必其初之为是况臣职忝导一言一动务合天下之公尤不宜拂众论而执己见以为是也伏乞敕下该部并加详议如果事体未便不妨更议停止夫始以为可行而行之继以为当止而止之难求便于国家耳辅臣科臣之言何择焉＜锍-釒＞入  上命兵部看议以闻于是兵部尚书霍冀等覆言大悦之礼具载周官而我朝洪熙宣德间亦尝举行成宪具在固不可废且国有大事询谋佥同三人占则从二人之言自阁臣建议后礼官考订仪注科道条画事宜屡勤章奏使一旦停罢若四方观听何况兹礼一举不惟京营生气而边海之区咸知朝廷锐意武事喁喁然亦思所以自效矣故臣等以为大阅决不可罢伏惟  皇上断然行之以后仍照旧例三岁一举容臣等题请差司礼监官会同阅视申饬赏罚不敢数烦  圣驾庶典礼明而臣等亦获免于烦渎之咎矣  上是之诏遵前旨行
　　○河间府沧州蝗灾
　　○乙酉原任四川按察司副使胡直于广东提调学校
　　○户部覆吏科给事中郑大经奏重榷务一事言各钞关商税岁入不赀而独委柄于一主事利权所在易以不肖之心乘之若近旧工部主事杨楠是也自后当选清望及有才名者以往其徵榷事务仍敕各该府按于府同知通判推官选委一员佐之凡遇商舡到官令赴部官报数部官如例定拟税银填革给委官称收仍同委官藉记所收之数送府既库该府按李角□羊京岁终各皆以藉上备本部参阅部臣毋以参佐而生嫌委官毋以预会而抗礼＜锍-釒＞入  上更令详议部覆钞关钱粮主事既不经收必得府官管酉原任四川按察司副使胡直于广东提调学校
　　○户部覆吏科给事中郑大经奏重榷务一事言各钞关商税岁入不赀而独委柄于一主事利权所在易以不肖之心乘之若近旧工部主事杨楠是也自后当选清望及有才名者以往其徵榷事务仍敕各该府按于府同知通判推官选委一员佐之凡遇商舡到官令赴部官报数部官如例定拟税银填革给委官称收仍同委官藉记所收之数送府既库该府按李角□羊京岁终各皆以藉上备本部参阅部臣毋以参佐而生嫌委官毋以预会而抗礼＜锍-釒＞入  上更令详议部覆钞关钱粮主事既不经收必得府官管理乃能济事但各钞关去府城远近不一如九江杨州杭州北新钞关去府近者宜责令知府收角□羊其许墅临清河西务淮安等关去府稍远商舡往还不便则委佐一官就经收推避者听管关主事呈部参问诏可
　　○蓟镇三屯营地震
　　○丙戌清江王府奉国中尉经柮经楠越问奏扰命发闲宅禁住
　　○升贵州按察司副使周京为狭西行太仆寺卿广西布政司左参议张佳胤为河南按察司副使
　　○改河间领军游击将军署都指挥佥事王旌为蓟镇曹家营游击将军升江南领班指挥佥事陈其可为署都指挥佥事充游击将军代旌
　　○丁亥命太仆寺发寄养马一千匹马价一万二千两给山西镇
　　○戊子升广东按察司佥事江如达为广西布政司左参议
　　○己丑  睿宗献皇帝忌辰奉先殿行祭礼
　　○起原任巡抚都察院右佥都御史李秋巡抚大同
　　○赠原任南京太常寺少卿夏良胜为太仆寺卿福建漳州府推官黄直为光禄寺少卿二臣皆  先朝以建言得罪者也
　　○庚寅升户部署郎中罗向辰为广东按察司佥事命定州领军游击将军胡懋功充分守紫荆关参将陛大宁都司领班指挥佥事张铭署都指挥佥事充神机营佐击将军
　　○广东会湖海防参将陈濠以久不赴任为巡按御史杨标所劾  上命革任充为事官戴罪杀贼
　　○辛卯升河南布政司右布政使蔡文为贵州左布政使
　　○壬辰录荫原任兵部左侍郎陈洪谟曾采已闻为国子生
　　○癸巳升山西按察司按察使梁梦龙为河南布政司右布政使
　　○甲午复给郑王厚烷故田宅军校及金鞍祭器从其请也
　　○升河南布政司左参政金立敬为山西按察司按察使
　　○南京刑科给事中骆问礼御史余嘉诏等各上＜锍-釒＞言尚书刘体乾不当罚御史詹仰庇不当罢各监局巡视官不当革俱下所司知之
　　○乙未兵部尚书霍冀奏御戎之道守备为先去年各边防秋无警迩者又闻俺答西抢四夷其在中国似可晏然无虞矣乃臣犹有虑者臣伏睹九边事势辽镇虽常逐虏而河西之寇频闻蓟镇固称设险而补之兵未足昌平则近山之后可虑保定则三关之口宜防宣府近有车夷之抢不能无向道之忧大同久失大边之险难保无剥肤之害山西士多脆弱延绥久苦征调宁夏三面受敌无一可拒之塞固原一望沙漠尤多易犯之区至于甘肃僻在西陲素称无备即今虏酋或驻营庄凉山后或聚牧西海水头番夷者得志则乘胜而谋我不得志则乘机而噬我我之为谋少疏则安枕未有日也惟  圣明督戒边臣勿令弛备  上曰然各边近虽少警未可恃以为安其亟行诸镇巡等官严加堤备比年所议战守事宜务实脩举毋事虚文
　　○掌宗人府事驸马都尉李和卒  上辍朝一日赐祭葬如例赠太子太保
　　○丙申升提督誊黄通政使司右通政海瑞为都察院右佥都御史总理粮储提督军务兼巡抚应天等处
　　○丁酉升山东按察司副使孟重为河南布政司左参政
　　○戊戌  孝庄睿皇后忌辰  奉先殿行祭礼遣惠安伯张元善祭  裕陵  遣中官祭中霤之神
　　○周王在铤疏举宗室原武王睦木□频有贤行礼部覆请降敕奖谕从之
　　○己亥太仆寺卿顾存仁条陈马政其一言本寺少卿升迁不一每以一员兼摄数事寺丞名位稍轻遇事退托殊非同寅协恭之谊请自今寺丞缺即择部臣有才望者改任或以行取有司推升如光禄寺尚宝及南京太仆寺寺丞之例其一言近因变卖种马库贮新旧鞘银虽有库役防守难周宜令提督京营少卿协堂收放寺丞一员专督库藏官吏俾然他虞其一言验印记养事实相宜酌复旧掣除管理京营少卿提督库藏寺丞外将二少卿兼责验养均分地方以春秋二季出巡遇有缓急就近调兑部覆从之
　　○升白羊口守备署都指挥佥事张泾蒙州城备御指挥佥事朱良臣俱署都指挥佥事充游击将军泾蓟镇大水峪良臣辽东广宁
　　○命浙江都司掌印署都指挥佥事黎恩后充参将分守常镇
　　○升山东东昌府知府宋豫卿为本省按察司副使
　　○太子少保兵部尚书赵炳然卒赐祭葬如例赠太子太保谥恭襄炳然四川保宁府蓟州人由进士授御史历升都御史巡抚湖广浙江以兵部尚书协理京营戎政出总宣太山西军务寻转本部朝廷方欲大用之会以病免归卒于家炳然历官中外三十余年清勤练达所至有声其巡抚浙江时会百姓新罹兵燹炳然悉更旧令不便者乃奏减军需之半以业贫民浙人至今恩之
　　○庚子兵部议覆巡视给事中李已御史刘思问所陈大阅事宜一预选三大营骑兵二千名委将官四员候  圣驾临阅各令五百名为前导一千名后随一千名候入教场以次仍归营伍其守门摆队官兵于城守巡捕并锦衣卫镇抚司各军取用仍预请钦定文武大臣各一员总督兹守门内外官军每门添差京营官锦衣卫千百户及废弃将官各一员监守并令厂卫及五城御史督责兵马司呵禁闲人往来观望者一营兵旧各分练今遇大闲因宜合并除城守备兵拨出围宿外其余战兵十枝各下行阵方营南往北行至将台前以闻炮声合冲东西门收奇兵毕复由东西二门御敌挑战诸事俱毕将台下鸣金击德胜鼓举号开营将台上次号笛击黄旗俱各回营营中原拟每车兵与战兵各一枝合为一小营各三枝合为一营计大小六营是日小营不必分演止将大营六万官军如前演武速归地方总督大臣请  旨阅射副参游佐坐营号头中军千总等官听射公侯驸马伯锦衣等官则于  御前校阅马步等箭及枪刀大器诸艺各量取一队试验其把总以下及家丁军人校射乞令府部大臣四员于神枢神机各厅分阅都察院仍题差御史四员本部定委司官四员监视次日列等奏请赏罚一请移文五府及锦衣卫将公侯驸马伯指挥等官不拘管事带俸但素习弓马者但揭名职送部以待大阅若五品以下愿射者亦定听各先期一日本部将应射官员奏进阅射之日司礼监官署于御案本部堂上督同职方司郎中伫于台下唱名行射其赏罚条格查照嘉靖四十五年阅视等等酌议马步二箭至三箭为一等厚赏马上中一箭二箭三箭步箭至一者为二等量赏或马步有中而不能兼中者为三等姑准策励马步俱不中者为四等如公侯驸马伯锦衣卫官各将领千把总等官重加罚治若军士縳而鞭之其赏赐多寡数目临期奏请于至校阅各营教练分数仍照本部议覆科道条陈事理施行恭候大阅之日本部会同巡视科道并监箭纠仪御史等官将御前各将官演营如有差错并中箭多寡等弟应赏应罚次日俱奏得  旨俱如议行
　　○壬寅升吏部文选司郎中李世达为通政使司右通政提督誊黄
　　大明穆宗庄皇帝实录卷之三十三
大明穆宗庄皇帝实录卷之三十四
　　隆庆三年闰六月癸卯朔
　　○命福建坐营都司署都指挥佥事晏秋元佥书广东都司事
　　○升湖广运粮把总指挥佥事曹清为署都指挥佥事佥书广西都司事
　　○山东旱蝗继以水灾
　　○甲辰总督蓟辽侍郎谭纶言新选达兵犷悍难驭宜隶之总督标下设裨将一人统之无事就彼训练春秋督发入卫蓟镇因荐原任总兵冯登可充游击将军统领兵部覆议从之
　　○总理盐屯都御史庞尚鹏条上宣大屯田事宜一两镇屯粮往年清查过严妄增虚额军民不胜赔累今宜辨田之上下分别等则酌量徵科自非民田凡一切占种者悉改入屯田额内照则均摊一均丈田地责在委官督察稍疏则奸弊百出宜先期行各卫所管屯等官督同管种人户将原田表植木签备书四至及亩数等则听委官丈勘开报不实罪坐管屯官因循顾忌枉法行私坐委官一各将官指称养廉请乞官田多至数十百顷甚妨屯务宜照品级限以顷数余悉还官给军一武职官管屯多相比为奸宜坐妄通判等官兼理徵收按季报数该道及户部管粮衙门在该道则分比所属在户部则通比全镇徵收多寡以行赏罚一两镇屯军尽废皆以余丁充之往往坐累逃徙自今三年一次委文官会同卫所掌印官查审丁力贫弱者即择壮丁更替量给牛种如遇荒歉即为勘实以示存恤一豪猾之徒多将屯田投献内臣及公侯之家名曰香火功臣等地占据日久莫敢谁何今宜尽行查夺其占怯不发者重罪之一两镇地瘠粮重虏患频仍开垦之人多不乐就宜将各卫屯田查有抛荒无论主客军民悉听开种待其成业方许起科一屯粮以给主兵召买以给客兵客兵之粮尝有余而主宾之粮多不足故籴买入仓有五六年不及放者商人甚苦守支之累宜将收贮客兵粮饷改给主兵如有不甚许搭配屯粮通融支放因将主兵银两估计补边亦出陈易新之一法也一奸商射利之徒凡遇开派盐粮輙夤缘占中有斗粟不入而坐致千金者宜行各守巡兵备及管粮郎中凡遇开中先期榜示所属明开盐引数目及时估价值各商赴仓上纳其粮未入仓而先告认状者不得狥情听受一今盐法通行边商乐中除当年引目尽数报中又有预给米豆者前议存积三分暂行停中难以复开查有题准长芦灶可积负残盐三十余万已经豁免听商报中宜改发两镇填给各商预纳之数若果数多非残盐所能尽补即将预发来年引目尽数填给庶商本不亏而边储益裕一屯田事务以开垦责之将官以监督责之该道事权不一动輙掣肘宜如辽东事例巡御史兵备守巡各给敕书令守巡专意靖理岁终将屯田废兴将官殿最岁歛耗报之抚按严加覆核并查该道督理有无实效会题刺分别劝惩一旧制召商定估多在九月物价欠平且召买钱粮甚苦浮费自今时估每年分为四季酌量定拟如春夏时估即春限夏上仓若延至秋成即改从秋估以革迁延之弊其斗脚工食等费悉估日正数纳完之日即付官攒守支不得复累商人其官军关支刍粮该道委官监放毋令凌虐官攒部覆诏悉如议
　　○乙巳令福建巡海副使张凤来回籍听勘以巡抚都御史涂泽民劾其不职也
　　○裁革  户部山西贵州狭西三司主事各一员南京吏部尚书吴徽陈言六事一勤召对谓经筵进讲率循故事无禆启沃莫若时召近臣相与考古论今以求实效二限轮对谓常朝止于见谢弥文宜令各部院堂官班立便殿于一切军国事情以次面陈则可以广  圣聪劝百姓之容直言谓谏官于事意或有稍偏词或过激宜少霁  天威有优容而无严谴以倡敢谏之风防壅蔽之患四崇节俭谓边方急用皆仰给户部钱粮一或不继即患生肘腋  皇上宜卑宫减食为天下惜费不宜虚外库以实内帑五正题覆谓言官论事例付部院题覆而近多各持已见少有异同即生怨诽以致法甫立而弊生令朝行而夕改纷纷议论迄无成功乞敕部院凡诸臣建议可行者即为题覆不即明列是非毋持两可六复执奏谓  祖宗朝凡内批下所司稍有干碍者大臣引义固争务以感悟  圣心迩来多怀疑畏委曲顺承脱有权奸乘衅谁任其咎乞敕诸司照例执奏以通上下之情＜锍-釒＞入  上自采其前四事而以后二事下所司看详以闻于是掌院都御史王廷谓岳言皆系国体谓行所司务实举行报可
　　○总督两广军务右都御史刘焘巡抚广东右佥都御史熊桴言广东山海之寇飘举蜂聚而士兵脆弱虽与争锋请募浙江义乌兵五千人为前锋而以土兵继之庶可决胜其浙兵工食每月人给银一两哨队长加十之二哨官加十之五如出哨剿贼每日  米一升五合每岁终輙更募五千人轮戍俟地方稍宁然后议罢报可
　　○丁未升湖广按察司副使施笃臣为江西布政司右参政
　　○巡仓御史杨家相言国家漕粮四百万石原定为京七通三之制分贮京通二仓近因京仓空虚议将通仓原额正兑三分全改京仓臣切以为非便请将通仓递年支放之数多增一二月或将折放银两月分在京仓月粮内折之无所不可盖通仓多放一月则京仓省一月之给折银一月则京仓余一月之储非必减通粮而后可以充京仓也部覆以家相所言为是但兑运改兑分拨二仓则粮数错襍且有转贴脚之烦宜遵嘉靖八年以后事例将改兑尽入通仓以省脚价仍将兑运粮内拨六十六万二千石以补通仓原额其余粮米俱发京仓毋拘三七四六之例其折支月分已有成规不必更议从之
　　○巡视库史杨家相言国家漕粮四百万石原定为京七通三之制分贮京通二仓近因京仓空虚议将通仓原额正兑三分全改京仓臣切以为非便请将通仓递年支放之数多增一二月或将折放银两月分在京仓月粮内折之无所不可盖通仓多放一月则京仓省一月之给折银一月则京仓余一月之储非必减通粮而后可以充京仓也部覆以家相所言为是但兑运改兑分拨二仓则粮数错襍且有转贴脚之烦宜遵嘉靖八年以后事例将改兑尽入通仓以省脚价仍将兑运粮内拨六十六万二千石以补通仓原额其余粮米俱发京仓毋拘三七四六之例其折支月分已有成规不必更议从之
　　○巡视库仓礼科左给事中刘继文条议八事一豁民角□羊言各处起角□羊布绢军器等钱粮宜委司府州县首领官总批类角□羊以复国初之旧二严起运言上供诸物宜申明弘治三年例辨纳不中度者司府州县正官住俸责偿三处铺垫言内府收放钱粮创立铺垫之名额外多索令势不能尽革则当如近议内官监白粮事例通查各库局当费几何立为定例各行省增入正额四专辨验言辨验官物本部自有专官而该库仍如覆验决美恶于铺户之口徒滋奸弊宜令委官督同铺户从公验入验后止听科道官间一抽拣如有不堪治原拣铺户罪该库无有所与五查拖欠言角□羊户领角□羊钱粮有侵费拖欠指以变产告回者有擅收轻赍至京营利不即投批者宜严法查究六明职掌言内府库藏令内臣主守而设库官库吏以司收验记籍之事今乃招纳亡赖名为司房书手者恣其科索而官吏反坐拥虚名宜尽驱此辈毋使侵挠职掌七＜锍-釒＞积滞言各库旧贮各皮张率多腐蚀而监臣利于铺垫不肯以拥积为言宜尽数发出以充年例靴鞋之用八严法禁言钱粮之蠹莫大于包揽奸徒射利无所不为比其事觉或牵连角□羊户或注误平民或诡藉而逃或行贿而脱法纪荡然人心滋玩今宜查照原案先追赃而后发遣即有逃亡亦必穷治家属以尽其辜议上户工二部覆言继文诸议皆善惟铺垫一节当别行计处  上是之
　　○戊申升大理寺左少卿黄正色为南京太仆寺卿
　　○命浙江都司佥书署都指挥佥事徐正山东都司佥书署都指挥佥事李希周各掌本司事升四川铜仁守备指挥同知谢崇爵为署都指挥佥事佥书四川都司事
　　○己酉云南镇巡官请迁武定府治于狮子山而移和曲州附之合为一城兵部覆请上以迁城事大令更议于是兵部又言还徙郡邑劳费不赀且人心反侧未可并举大役宜令先移府城其州治俟夷情稍定图之报可
　　○革世袭翰林院五经慱士孔贞宁职迁之汶上令冠带闲住坐乾没祭田不听衍圣公尚贤约束故也
　　○升河南府知府张大业为湖广按察司副使
　　○庚戌调大同入卫游击将军叚元崇为延绥游击将军
　　○辛亥总督狭西军务侍郎王崇古甘肃巡抚都御史王纶巡按御史潘民模言先年以虏犯板桥议移甘州副总兵于高台以便声援今其地稍宁宜令还镇高台复设守备便又言嘉峪关三面临戎势甚孤悬宜设守备防御诏皆从之
　　○以蓟镇青山口拒虏有功赏总督侍郎谭纶巡抚都御史刘应节练兵都督戚继光镇守总兵官郭琥兵备副使盖重王之弼等各银币有差
　　○壬子云南武定叛酋凤历伏诛历武定府土官知官凤索林支属先年凤继祖叛诛索林坐削籍安置省城改设流官代之犹不欲绝凤氏后授历子思尧经历给庄田百余处历以不得知府怨望阴结四川七州及水西宣慰安国亨谋作乱知府刘宗寅数遣人抚谕之不听遂聚众称思尧为知府夜袭府城城中严备不能入退屯鲁虚宗寅夜出兵所其营贼溃追至骂刺山擒历余党悉角□羊镇巡官以闻并上文武诸臣及土司总管头目功罪状且言国亨谋叛未发乞宥其罪下贵州抚按官戒饬兵部覆奏  上命诛历而升宗寅俸给与诸臣有功者各赏银币有差
　　○甲寅诏岁给原武王府故奉国将军勤熊淑人谢氏养胆米五十石补荫故大学士杨廷和嫡孙其仁为国子生
　　○裁革江西按察司驿传道副使一员
　　○以倒马关参将署都指挥佥事薛邦奇充副总兵管山西河曲参将事升杨和守备指挥佥事施汝清为署指挥佥事充大同入卫游击将军
　　○乙卯兵部言迩来新选官多营赍军单骚扰驿递宜禁之军单付各省奏事吏赍还  上从其议仍戒非公差人不得滥给勘合
　　○丙辰升南京神机营中军管掺官指挥佥事沉思学河南领班指挥同知刘大中俱署都指挥佥事佥书都司事思学浙江大中山东
　　○丁巳调五军营参将时雨为倒马关参将
　　○戊午复除吏科给事中李存文礼科给事中胡价兵科给事中张国彦俱本科
　　○录隆庆二年十一月内宣府独石边外长水海子等处获功死事被抢官颇贵等一百四十六人各升赏如例
　　○己未登州府地震有声
　　○庚申以湖广行都司掌印署都指挥佥事马承勋充五军营参将
　　○辛酉录隆庆元年二月辽东三山营等处获功死事官军金效葵等七十一人升赏如例
　　○以番僧违例进贡坐起送官罪讨四川三司赏印官署都指挥佥事槐寅等俸各二月
　　○升镇江府知府潘一桂为福建按察司副使
　　○工科都给事中严用和奏顷者浙直漕粮改属御史督理渐有成效宜此照屯田印马并差事例给敕两浙巡盐御史令其兼管其领运官员自指挥而下著有劳绩者破格荐拔以＜宀禹＞鼓舞之权部覆从之
　　○壬戌总督两广兵部左侍郎刘焘奏言两广相依势若唇齿自分设抚臣各私其疆因有藩篱之隔近该广东巡按御史议将南雄大桥商税自比来者分贮广州夫论财赋则广东稍饶论兵粮则广西甚急即今古江诸贼出劫无常荔浦三峝连兵不角□羊窃恐广西弗宁则广东不得安枕而卧请将北来桥税复角□羊梧州以资兵饷并将广西布政司见存赃罚均徭等银三千四百余两及隆庆三年续收事例银两悉留给军部覆诏如议
　　○癸亥狭西盗何勉等杀百户鲁卿巡检王鸾事闻给事中张卤因论狭西巡抚张师载郧阳巡抚武金久赴任逗遛观变不畏简书非人臣敬事之礼又言今四方多盗所恃以经略安静之者惟在巡抚若皆惰偷自安以致酿成祸乱虽幸扑灭所伤必多请切责师载等令其灭贼自效  上然之命师载金亟前赴任协力剿贼以安地方其各省巡抚官俱务脩举实政弭盗安民怠玩误事者必罪不宥
　　○甲子授行人载凤翔陈吾德李崧推官张甫端查铎主事杨镕黄才敏郡廉俱给事中凤翔甫端吏科镕户科才敏礼科廉兵科铎刑科吾德工科崧南京兵科行人萧廪推官凌琯张守约张更化知县刘良弼何子明余一龙王谣褚铁俞一贯主事武尚贤余希周杨松俱御史廪福建道琯江西道守约狭西道更化广东道良弼云南道鉄四川道一贯浙江道尚贤河南道希周山东道松山西道子明南京浙江道一龙南京江西道谣南京福建道
　　○升浙江按察司副使马麟为辽东苑马寺卿
　　○直隶真保淮济徐沛及浙东西江南江北大水坏城垣淹田舍漂人畜无算
　　○乙丑诏岁给楚府奉国将军英涧淑人唐氏荣氵□某淑人赵氏各养赡米五十石
　　○丙寅命分守福建南路参将张元勋为副总兵管参将事
　　○荫总督狭西三边兵部右侍郎兼右佥都御史王崇古嫡孙之祯为国子生以斩获北虏功也
　　○四川妖贼蔡伯贯聚众千余人焚劫铜梁大足县等处事闻夺分巡川东佥事乔应光重庆府知府程学慱俸各三月通判郭云凤推官张文龙知县王德立孙世传等黜罚有差
　　○丁卯南京礼部尚书裴以疾乞休不允
　　○戊辰  命四川行都司佥书署都指挥佥事景应元掌湖广行都司事升广东南韶守备指挥佥事王克振为署都指挥佥事佥书福建都司事
　　○总理河道都御史翁大立言薛河之水夙称端悍今尽注于郗山湖入微山湖以达于吕孟湖此尚书朱衡经理之绩也惟吕孟湖之南为邵家岭黄流填阏地形高仰以故秋水时至翕纳者小而反浸淫平野夺民田之利又微山之西为马家桥属者草创一堤以开运道土未及坚而时为积水所撼以寻丈之祉二流夹攻虑有顷圯凿邵家岭令水由地浜沟出境山以入漕河则湖地可耕河堤不溃而更于马家桥建减水闸相旱涝以为启闭之节斯通漕之长策也  上采纳之
　　○升刑部署郎中刘有诚为浙江按察司副使
　　○辛未调分守河南嵩县参马光祖为统领山东民兵参将
　　大明穆宗庄皇帝实录卷之三十四
大明穆宗庄皇帝实录卷之三十五
　　隆庆三年七月壬申朔孟秋享  太庙
　　○交城王表袖以弟袭兄爵例当革夺乃遵诏自首顾辞禄守秩礼部为请  命以本爵禄终其身
　　○致仕南京刑部右侍郎虞守愚卒  赐祭葬如例
　　○甲戌升山东布政司右参政王道行为河南按察司按察使  先是  诏取光禄寺银二十万两进用该寺以见贮库银止十五万无以奉诏  上乃减其半礼部复言光禄寺钱粮以供膳羞奉祭祀充宴享其费甚钜徵派省府其办甚难初年奉旨取三十万次年取二十万非原额有余盖由先帝留心稽查  皇上加意节省积有此数今旧蓄已尽新派未完总计所储不足以支半岁若乃不时宣索将来何以倚办且内府不足取之该寺该等不足又必别为处分益重徵求之扰惟  上幸追寝成命于是礼科都给事中王之垣户科都给事中刘继文给事中杨镕等俱以为言俱报有旨
　　○乙亥  仁宗文皇后忌辰  奉先殿行祭礼遣英国公张溶祭  长陵
　　○礼科都给事中王之垣请定议文武官恤典如宗藩条例体式颁示中外以省渎扰礼部请如之垣言参酌前后故事列为条例以俟  圣裁从之
　　○丙子升贵州按察司副使林烶章为山东布政司右参政
　　○丁丑  诏岁给邹平王府故奉国将军观熡淑人蒋氏养赡米五十石
　　○录宁夏花马池获功阵亡官军陈栋等二十四人辽阳孙朝等七人升袭给赏如例
　　○戊寅升福建延平府知府陆相儒为贵州按察司副使
　　○命山西行都司掌印署都指挥佥事邹沂充河南嵩县参将浙江总捕都司署都指挥佥事陈大成充叠茂游击将军
　　○己卯升尚宝司卿张槚为太仆寺少卿
　　○改蓟辽保定军门标下参将署都指挥佥事董一元分守石门寨
　　○庚辰工部言入贡番僧给赉太滥请如  先朝故事酌议定数以省浮费报可
　　○辛巳升湖广按察司佥事张子仁为四川布政司右参议
　　○壬午革泌水王府辅国中尉恬慷爵为庶人坐暴横杀人也
　　○录辽东长勇等堡获功阵亡官军官晖等二百五十六人言具二等八十四人宁夏倒狼可免等处李大虎等八十三人平虏城哱拜等二十五人升赏如例  先是  命工部造朝殿挂灯及鳌山灯工部报奏本部库贮钱粮存者无几即加意节缩不足以充目前兴造之需奈何以诎乏之余营不急之务且今灾异频仍旱蝗水溢奏报踵至正宜停止兴作以应  天心又明年日月之食皆在岁正  陛下方当彻乐减膳恐惧脩肖何暇为观灯游宴之举即谓朝殿排灯不可缺则因其敝坏稍加脩葺取诸该监钱粮足矣今以一灯之费至三万余金其为  圣政累不细惟  陛下仰察天变俯察民艰毅然停止无以时诎举嬴  上乃罢鳌山而令更新朝灯之敝坏者已而都给事中严用和御史孙梦豸等复以为言＜锍-釒＞俱报闻
　　○河决沛县自考城虞城曹单豊沛抵徐州俱罹其害漂没田庐不可胜数漕州二千余皆阻邳州不得进总理河道都御史翁大立以闻工部尚书朱衡覆奏茶城淤塞宜俟水退乃可＜锍-釒＞浚独徐沛灾民流移困苦宜令户部亟议赈济以安人心户部覆如衡言请以淮扬商税及抚按赃赎备赈仓粮赈恤贫民仍敕河道诸臣设法＜锍-釒＞浚支渠或置船盘剥勿令漕舟阻滞  上是之
　　○癸未吏科都给事中郑大经上用人理财急务其略言今南北多事当储人材以备任使而端方之士易得任事之材难求至于灾变频仍财用匮乏以四海之富无终岁之储臣切虑之近时臣等建言该部议覆令内外诸司各举所知及条上便计而数月以来寂无应者玩愒如斯安望其佐国家之急乎惟  皇上召见大臣与议经久之策申饬所司悉心奏对无复疑阻其两京卿寺及藩臬之长酌量才望年力以为去留荐有异等者即以次铨补至于宫闱之间服御赏赉宜从省约令户部会计出入籍记其数每季进呈  御览编示臣工共图节缩各以便宜奏闻＜锍-釒＞下吏户二部覆如大经议报可
　　○陛尚宝司少卿路王道为本寺卿
　　○升湖广靖州守备署指挥佥事倪中化为署都指挥佥事佥书四川都行都司事
　　○兵部劾奏巩华城游击将军高仲安五军营参将潘凤冀夤缘请托宜治其罪得旨近来将官钻刺成风屡惩不改仲安凤冀皆革任回卫仍降祖职一级以示惩戒自今有犯者重罪之
　　○甲申先是户部议以  显灵承天二卫充军粮俱复本色已而巡抚都御史刘悫言二卫自嘉靖初年调护  陵寝遂将漕粮改徵折色船只分派江西今一旦改复本色无军无舡何以转运矧地方灾伤米价朔踊宜仍角□羊折色便户部覆请得旨如旧例行
　　○礼科都给事中王之垣云南道御史王圻各请务脩省之寔以弭变异礼部覆言今京东关右屡闻地震上党云中数奏雨雹沧瀛齐鲁有蝗蝻之灾畿辅湖湘有洚水之警此皆非常之变不当诿之适然宜饬大小臣工思咎省愆洗心涤虑戒优游之习脩明作之工讲求弊端务举寔政  皇上仍纳言官之奏按累朝故事下诏求言延接大臣咨访时政兴革棤注断自  圣心转灾为祥之机莫过于此  上曰灾异频仍朕心寔切儆惧大小诸臣务痛加省惕勉尽职业共图消弭脩省如例行
　　○升通政司右参议何永庆为本司左参议户部署郎中李琦兵部员外郎宋训为通政司右参议
　　○脩理  圜丘坛宇  命蓟辽保定军门标下游击将军署都指挥佥事李如槚充参将仍管理标兵
　　○乙酉户科都给事中刘继文言曩者言官建议行天下有司卫所积谷备赈视其所积分数为殿最法至严也而有司怠于奉行抚按疏于督责岁终奏计具文而已今灾伤日奏而有司方且请发内帑请蠲租赋问以积谷几何则不能知岂为民司牧之道耶臣窃计内帑方诎难以遍给而蠲赋之惠无救贫民请下各该抚按亟查被灾地方应赈丁口将贮库赃赎及无碍官银先籴谷备赈其积谷事宜仍敕抚按严核有司军卫奏报积谷数回以俟稽察户部是其议  上曰积谷备赈所在有司其从实举行奏报之日该部如例分别以请
　　○丙戌中元节遣临淮侯李庭竹武定侯郭大诚伏羌伯毛登庆都伯杜断宗祭  长陵  献陵  景陵  裕陵  茂陵  泰陵  康陵  永陵彰武伯杨炳祭  景皇帝陵寝都指挥佥事李伟祭  孝懿皇后中官祭  恭让章皇后及废后吴氏都督佥事沉至祭  哀冲  庄敬二太子各陵园
　　○裁革山东曹濮青州二道兵备副使各一员济南府管粮同知一员兖州府管泉同知一员青州府北粮通判一员鱼台县管河主簿一员珠梅闸闸官一员从抚按官奏也
　　○直隶巡按御史傅孟春条上盐法七事一长芦额盐与折布盐往时分派相等故无残积近官吏为奸比场派多南场派少五六年间南场积至数十万引贻累灶丁宜令运司查照场分以次搭派南北均停则残盐易销其布折勿限场分许就便买补庶岁额易完商灶俱便一验掣欲速权量欲平今每岁春秋两掣委官不以时至而鄢懋卿所置法马太重商人往往告争称掣迁延弊寔坐此宜定为限春掣毋过四月秋掣毋过九月法马以部降为主其新置者亟命毁之一频年灾伤灶丁消耗而课额不减为灶丁累请以滩价银美余抵补折色各场囚盐一万九千余引抵补本色则逋负可完一往时鄢懋卿定拟补额去场五百里内者月六千斤五百里外者月三千斤补额既重数难取盈势必赔抵宜量为宽减以季易月其一地而衙门并建者并其额一县而行盐千斤者免补一天津小直沽批验所商人僦地堆盐名为盐坨顷锦衣官校措称芦厂计引科索其势滋横宜行天津道严法补治一长芦所属益民海阜闰国三又沽四场课少丁贫宜将官吏裁革改并阜财海闰富民豊财四场以省供费一长芦残盐近议开中而各商未有至者以残盐纳银过重也宜照改拨存积事例量行裁减其余没等银亦照南北两所上纳庶事体归一而商人乐从部覆残盐已经题给各商难以便拟余皆如孟春言  上允行之
　　○以河间保定广平真定顺德大名等府灾伤  命有司查勘分数赈给有差
　　○命神枢营佐击将军署都指挥佥事施相充五军营参将山西行都司佥事署都指挥佥事王应臣掌本都司事升涿州守备指挥佥事李时为署都指挥佥事充巩华城游击将军
　　○是夜月食不见
　　○丁亥  诏定名教场门为阅武门
　　○先是嘉靖中有请行河东盐于太原汾州等处而禁民私煎者时议以边地不毛幸资盐抵税而并禁之令民失业不可事下抚按会议未报复有言太原汾州山路崎岖运盐难致乃许行私盐给票收税每盐百斤纳银三分仍听转贩于岢岚保德河曲等处惟平定伐石十州县地里稍平令行运盐然商人竟亦不至至是御史赵睿奏大原大同原属河东行盐地方以有土盐故官盐不行即今开中既难税入无几宜行巡盐御史会同巡按查核州县户口食盐之数计口定盐给票收税务使地无遗利法无遗奸或角□羊济边储或留补禄饷著为定规委官督理则虽不行河东之盐而已出官盐之税民情国计两利俱得户部覆盐税宜角□羊部济边其定拟税额事宜下巡盐御史酌议报可
　　○升广东按察司佥事张尚大为广东布政司左参议
　　○脩理乾清宫殿宇廊庑
　　○戊子以顺天府文安蓟州遵化永平府迁安各州县灾伤赈恤有差
　　○发太仓银二万二百八十七两于延绥抵补存积盐引从巡抚李尚智奏也
　　○升户部署郎中顾养谦兵部署员外郎王锡命俱福建按察司佥事
　　○己丑  成祖文皇帝忌辰  奉先殿行祭礼遣恭顺侯吴继爵祭  长陵
　　○赐故巡抚贵州都察院右佥都御史赵釴祭一坛釴为佥都御史未满考被劾听调卒于家以擒获土酋韩自等功故特赐祭
　　○发太仓银一十万五千二十二两为宣府军饷
　　○庚寅工科都给事中严用和言黄河再溢震荡徐沛运道为梗宜饬所司塞决口挑浚淤沙以纾目前之急其治河经久之策宜行河道及抚按官悉心计处于是工部言今河流稍平漕舟以次进其诸堤堰闸埧可以渐脩无足为虑惟沛县黄水之横溢焂去焂来则民命不堪奏浊河口之淤沙随＜锍-釒＞随壅则运道终阻诚宜及时讲求为一劳永逸之计然臣以为黄河为患自周汉至今未有能久治而不决之术要在因势利导随敌脩补而已今沛县东堤已完而城南至境山西堤未及脩举宜亟加兴筑以遏沛河之溢其秦浊二河易淤难＜锍-釒＞宜于梁山之南别开一渠远避黄水以免沙淤之患计无便于此者至欲多开故道以杀河势则臣以为不可夫汉武力罢于匏子之工宋人祸基于回河之役即如嘉靖中开浚孙家遮等处费出不赀旋即壅塞未有能出奇策使河受约束者也  上是其言
　　○辛卯总督蓟辽兵部左侍郎谭纶陈理财五事一通钱法言足国必先富民欲富民必重布帛菽粟而贱银欲贱银必制为钱法增多其数以济大银之不及而后可今之议钱法者皆曰铸钱之费与银相当朝廷何利焉臣以为岁铸钱一万金则国家增一万金之钱流布海内铸钱愈多则增银亦愈多则藏富之术也又谓钱虽铸民不可强夫钱者泉也谓其流行而不息也今之泉惟欲布之于下而不欲输之于上故其权恒在市井而不在  朝廷又识以年号亦不免有壅而不通之患臣愚请朝廷岁出工本银一百二十万分发两京工部及南北直隶各布政司所在开局设官专任其事其所铸钱即以备次年官军俸粮兼支折色之用以后铸钱益多则工本当益省钱制必轻重适均每钱十分直银一分不足则稍重其制铸钱五文直银一分其钱俱以大明通宝为识期可行之万世从前嘉靖等钱及先代开元等钱或行或否悉听民便新钱盛行旧钱当自止布钱之日令民得以钱输官如税粮起运折色则银六钱四存留折色及官军俸粮罪赎纸价俱从中半收钱如此则百姓皆以行钱为便虽欲强其用银而不可得矣一严吏治言信科之令即龚黄卓鲁不废今有司以姑息而猎名监司以宽大为得体上下废弛逋负日多宜  敕该部申明  祖宗徵粮法例在有司必以任内徵粮之分数为贤否在监司必以任内督粮之分数为殿最凡遇升迁考满行取抚按官严加查核必徵角□羊及数者乃许离任不及数者留任追徵或＜锍-釒＞名参论其或以脩举职业督责稍严遂致怨谤者抚按宜加体察举剌一本至公则任事任怨自有其人而吏治烝烝起矣一重蠲征言今虽民贫吏慢而蠲征之令亦太数夫良民奉法而供赋以为常敌民梗化而逋赋亦以为常在上者概议蠲免是  朝廷旷荡之恩不足以劝善而反以惠奸也臣愚请自今  国家非有大庆地方非有重灾不得輙议蠲免其恃顽多逋者有司严法绳之不得有所宽贷则良民不至独累而敝民亦知畏法一查额粮言  国家众建卫所棋列中外除锦衣卫及护卫仪卫司蕃收所其在外卫所通计额军三百一十三万八千三百名而武官之数不与焉其始军无缺伍粮有定额而食常足今中外马步官军大约祇可八十四万五千有奇而粮饷积久远者一二年近者数月兵益少而饷益乏臣所未角□羊也臣尝见福建岁派粮剩银止十万两至四川两广皆无之大抵百姓逋负乞  敕户部通行有司情查原设卫所官军粮饷登耗之数及会算原额起运存留钱粮造册送部与抚按官查理则天下之额饷可清一肃屯政言边屯诸臣之议备矣未及腹里也腹里当国初右武田皆膏腴寔收子粒足以充军食之半且可省坐派存留民粮以其半输边臣尝见蜀府有一护卫屯田之利当甲天下今国家屯田几百倍于蜀而又设官任其事乃所徵屯种曾不是禆军饷之什一则法之废也盖今之屯田军得买卖势豪兼并名在实亡武臣不得任法宪臣亦复怠事虽有住俸降级之例多寝不行遂使  朝廷以天下之屯田不能当蜀府之两卫可慨也臣请  敕该部行各抚按官严督屯田道及管屯都司备查额数凡系占据及兼并者悉夺还官分拨军士视其丁力壮弱以为多寡催徵子粒毋容逋负其管屯与掌印官有催徵不及数者俱住俸降级不贷屯田佥事岁报抚按核实仍报户部稽查则责成既严屯政可举章下户部覆以钱法一事并条理理财诸＜锍-釒＞集议恭候  宸断余皆申饬脩举如纶言得旨允行
　　○升密云守备指挥佥事张鸣鹤喜峰口守备指挥使王禄朔州城守备指挥同知原于天俱署都指挥佥事鸣鹤神枢营佐击将军录蓟辽军门标兵营游击将军于天佥书山西行都司佥事
　　○壬辰  谕户部曰朕阅河道都御史翁大立奏报水灾异常百姓困苦朕甚悯之尔户部发太仓银二万两选差司官一员赍去同翁大立先尽灾重去处亟行赈济务使民沾实惠其余被灾地方行各该抚按官一体设法赈恤仍查灾伤分数酌量蠲免以副朕轸念元元之意
　　○先是礼部议革太常寺协律郎等官四十八员存者二十九员行该寺定拟执事或兼摄或参用乐舞生不得守师宗记所奏事例滥设冗员寺卿陈庆以礼部＜锍-釒＞引宗记为喻疑有刺讯又以祠司移文不署名谓轻已乃上＜锍-釒＞固争以为郊坛典礼繁重今概议裁革未免阙人废事请下礼部熟计部议复持前说  上报可于是吏部奏革协律郎等官悉如礼部奏庆既议格内益不能平乃  上疏请申明部寺职掌谓本寺非部所属何得擅主裁革司官公移安得不署名因指礼部护短饬说无师师相让之风礼部亦言  国家设六部分理天下诸务为政事根柢今以本部理太常寺之为侵扰则户部之于钱粮兵部之于士马皆为侵扰矣此说行其紊乱纲纪为害不细惟  圣明独断以一政体＜锍-釒＞并下礼部及是吏部覆言太常所掌乃祠部中一事固不可概谓部属亦难谓全无统属其公移住来宜各仍旧  上从之
　　○山西巡盐御史赵睿条陈盐政三事一积寔课河东盐有数种盛夏生者谓之伏盐秋深捞采者谓之秋盐及官吏为奸襍以硝鹻泥沙谓之黑盐而商本曰亏国课日耗矣宜委分司官巡视监收取济实用不得虚增课额一明职掌本司盐课当分角□羊宣大代州以给军饷而该部近以扺补宗禄宜遵照带补之议查各府禄粮欠数通融分给一通盐利本司课少利微近因争论行盐地方商人稍稍角□羊散宜定议南阳十二州县仍行角□羊盐狭西延凤所属法禁久弛退引多不缴者宜比照浙直佥选富民为接盐铺户听其承买转贩所至地方官吏仍查核引目勿容池盐入境则分地定而盐利通户部覆奏从之
　　○致仕礼部左侍郎兼翰林院学士瞿景淳卒赐祭葬如例赠礼部尚书谥文懿景淳直隶常熟县人嘉靖甲辰进士及第第二人授翰林编脩历升礼部左侍郎以校录大典成加二品俸寻以疾致仕卒景淳为人醇谨以学行闻历典试多所奖拔士论称之
　　○癸巳  命黔国公沐朝弼子昌祚为都督佥事暂充总兵官镇守云先是昌祚奉  旨暂领镇事而未授职御史刘思贤以为不便行事故有是命
　　○甲午广东巡按御史杨标言海贼曾一本虽已会师夹剿而他寇尚多如林道乾最号黠狡及林容程老王老等皆四出卤掠宜乘胜荡平勿贻将来之患兵部覆如标言  上然之
　　○命总督刘焘率镇巡等官亟乘胜追剿以安地方
　　○丁酉巡按辽东御史盛时选勘上总兵王治道出塞斩获功七十六级请并叙督抚以下诸臣
　　○上命赏总督谭纶巡抚魏学曾及治道银币参游等官王世禄等赏银有差
　　○脩理重城
　　○己亥总理河道都御史翁大立奏洪水为患在北则广大河间在南则淮杨徐沛在河南则开归彰卫在山东则兖济东昌人民嗷嗷愁苦万状宜令户部转行漕司以最后漕粮收贮徐州广运仓平价出粜以救灾民及他州郡咸议蠲恤则可以活数百万之命时工科给事中严用和亦以为言户部覆请留漕粮三万石赈济工部请行河道诸臣及时缮脩堤闸堰其茶城西岸曹单河堤以属大立南直隶淮河口等处山东临清德州等处河南虞城夏邑等处决口属各巡抚经理务刻期竣事  上皆从之
　　○金星晨见南方
　　○庚子吏部覆礼科右给事中宋良佐言沿边州县正官当抡选甲科中有才识者乃铨住久任俟其谙练军机长于韬略然后加之显擢以充兵备之用从之
　　○辛丑刑科给事中魏体明条陈五事一惩酷刑一慎议谳一戒淹滞一省词讼一禁厂卫其言淹滞言有司率泥成案惮于平反又多引嫌却避即在重辟心知其冤而莫为伸理至发遣发配之类更更相积滞动经数年宜行戒饬其禁厂卫言番校缉获盗贼不问真伪以榜掠定之棰楚之下何求不得衔冤茹痛莫此为甚自今宜逆法司鞫审如情真罪当乃与纪功其滥及无辜者即与＜锍-釒＞释仍罪及捕者刑部覆奏得旨淹禁狱囚在外者行所司速为伸理在内者法司具以名闻
　　大明穆宗庄皇帝实录卷之三十五
　大明穆宗庄皇帝实录卷之三十六
　　隆庆三年八月壬寅朔秋分  上亲祭夜明于夕月坛  命成国公朱希忠分献
　　○甲辰礼部奏大阅之礼古昔所重在成周之世职列夏官自汉唐以来事载国史迨我  宣  英二圣相继举行成宪昭然遗烈未远兹遇  皇上焕启神谟光脩令典建熙朝之盛事乖后世之法程一切仪章俱当详慎但稽之前代则制度互有不同考之先朝则礼文亦多未备臣等谨略参古制兼酌时宜议拟上请一前期一日  上常服以亲行大阅礼预告于内殿用告词行四拜礼如出郊常仪是日司礼监设御幄于将台上总协政戎大臣巡视科道官督率将领军兵预肃教场内外一至日早遣官于教场内祭旗纛之神三大营官军俱各披戴鲜明盔甲盛陈旌旗器械于本营摆列仍选拨将官四员统领有马战兵二千名于长安左门外伺候扈  驾文职各堂上官六科十三道掌印官并礼科兵科礼部仪制司兵部四司官及纠仪监射御史鸿胪寺供事官武职除应该掺阅外其余都督以上并锦衣卫堂上及南镇抚司掌印佥书官各具大红便服关领扈从牙牌悬带俱诣教场伺候一是日免朝衣卫备卤簿驾设辇于皇极门下  上常服乘辇由长安左门出扈  驾官军前后导从钲鼓响器振作从安定门出至阅武门外总协戎政官率领大小将佐官戎服跪迎接  驾过方起随入将台下北向序立  驾追阅武门内中军举号炮三各营钲鼓响器振作扈从官序立于行宫门外迎  驾  上到行宫门降辇兵部官导  上入行宫鸣金止鼓候  上升座扈从官行一拜叩头礼如例赐酒饭各官仍叩头谢  恩毕即退出于将台下东西序立兵部官跪奏请登台大阅兵部鸿胪寺官导  上登台升御幄举号炮三鸿胪寺官跪奏京营将士叩头辇一拜叩头礼毕分东西侍立总协戎政官列于扈从官之北其余将佐列于扈从官之南兵部尚书跪奏请令各营整搠人马承旨毕将台上吹号笛摩黄旗总协戎政官指挥副参游佐等官各归所部整搠人马兵部尚书跪奏请阅阵举号炮三马步官军演阵悉如常法演毕将台上吹号笛摩黄旗各将官军士俱各回营少顷兵部尚书跪奏请阅射总协戎政官指挥副参游佐坐营号头中军千摠等官及听射公侯驸马伯锦衣卫等官俱于将台下比较射艺马上人各三箭部下人各六箭中的者鸣鼓以报用御史二员兵部司官二员监视纪录其余把总以下及家丁军士射箭以府部大臣并御史及兵部司官各四员于东西厅分投校阅一体纪录其枪刀火器等艺听总协戎政官各量取一队于  御前呈验讫兵部尚书跪奏大阅毕将台下举号旗摠协戎政官及大小将领俱诣将台下北向序立鸿胪寺官奏传制赞跪各官皆跪鸿胪寺官宣制讫赞叩头各官叩头讫先退出阅武门外伺候仍赞扈从官行叩头礼讫鸿胪寺官奏礼毕  上回行宫少憩扈从官趋至阅武门内序立伺候送  驾  上升辇中军举号炮三各营鼓吹齐鸣卤簿及马战兵导从如来仪钲鼓响器与大乐相应振作总协戎政以下官候  驾至跪叩头退马战兵至长安左门外止卤簿大乐至午门外止  上还仍诣内殿参谒如前仪一是日百官不系扈从者各具吉服于承天门外桥南向北序立恭送候  驾出长安左门退于本衙门办事  驾还之时仍前序立迎接候  驾入午门百官退一十三日摠协戎政官率将佐等官各具朝服上表谢  恩文武百官朝服侍班行称贺礼是日早  上具皮弁服御中极殿执事官行礼毕导驾官导  上升殿乐作鸣鞭总协戎政以下官入班赞四拜赞进表赞宣表目又赞四拜退百官入班鸿胪寺官致词称贺赞行五拜三叩头礼毕鸣鞭乐作  驾兴一是日兵部以各将士演营优劣中箭多寡并教练等第具本奏闻请自上裁一十四日  上御皇极门赐  敕勉励将士摠戎政官捧至采舆将士迎导至教场开读行礼如仪是日即赏赉将士并戒罚有差一十五日总戎政官率将佐等官复谢恩  诏如所拟
　　○乙巳先是贵州黎平府知府刘汝顺都匀府知府薛绍皆徵粮米完七分以上抚臣赵锦以闻奉  旨各降一级既而锦言该省苗夷杂处急之则乱有司催科难以尽法请宽汝顺等罚仍以原官改调  诏复从之
　　○以北直隶山西地方灾伤  诏留赃罚银两赈给
　　○丙午升户科右给事中李已礼科右给事中宋良佐为左给事中吏科给事中李存文兵科给事中杨一魁刑科给事中魏体明工科给事中许天琦为右给事中已礼科良佐天琦俱刑科一魁吏科体明兵科存文工科
　　○发太仓银五千二百三十一两于固原一万七千六百九十两于宁夏三万六百四十两于甘肃一万七千六百二十两于延宁二镇以摠督王崇古奏给军饷也
　　○福建巡按御史勘报澳头等处失事状福宁卫□所副千户刘应谦以诚陷论斩指挥杨涌等降罚有差至□未祭先师孔子  命礼部尚书兼翰林学士赵贞吉行礼
　　○夜火星犯鬼宿
　　○戊申  上亲祭  太社  太稷
　　○升兵部左侍郎曹邦辅为南京都察院右都御史
　　○己酉  孝康敬皇后忌辰  奉先殿行祭礼遣武安侯郑昆祭  泰陵  升工部郎中刘经纬为山东按察司副使整饬徐州等处兵备
　　○庚戌开日讲
　　○裁革南京刑部浙江江西二司员外郎各一员广东云南二司主事各一员南京大理寺左右评事各一员
　　○辛亥  孝慈皇后忌辰  奉先殿行祭礼
　　○以是岁灾异频仍  诏天下暂免行刑
　　○宁海王载＜土予＞薨  上辍朝一日治丧葬如例
　　○改宣府副总兵管参将事袁世械于大同左卫以巡抚李秋荐也
　　○壬子南京吏部尚书吴岳上＜锍-釒＞乞休不允
　　○升兵部右侍郎曹亨为本部左侍郎巡抚山西都察院右副都御史杨巍为兵部右侍郎
　　○朿鹿县大水坏芦舍溺死人民无数巡按御史房楠请发帑银赈恤兼助脩城之费将夏秋二税食盐丝绢及徭役等银悉行停免户部覆许动支隆庆三年分应角□羊赃罚银两其蠲免钱粮行抚按酌议  上是之
　　○癸丑经筵开讲
　　○升南京吏部文选司郎中汪宗伊为尚宝寺少卿
　　○先是福建巡按御史陈万言劾奏原任福建巡抚都御史阮鹗王询南赣巡抚都御史范钦杨伊志陆稳周满各冒支边饷赂遗权奸事下御史勘核至是巡按福建御史王宗载以状闻户部请行宗载逮治询等鹗伊志家属其周满事行江西巡按御史勘报从之
　　○录平闽广巨寇曾一本功升总督两广福建军务右都御史刘焘为左都御史巡抚福建右佥都御史涂泽民巡抚广东右佥都御史熊桴俱右副都御史荫一子入监读书督抚如故广西总兵都督同知俞大猷为都督福建总兵都督佥事李锡广东总兵都督佥事郭成俱署都督同知原任参将王诏实职二级副使柴涞广东道佥事杨芷监军副使江一麟各一级及福建三司府州县官陈典等二十三人各赏银币有差死事把总胡世赵记哨总王宗瀛等各赠官立祠享祀仍升其子官二级军士死创者人给银伍两命纪功御史王宗载参赞主事王俸还京仍  赐兵部尚书霍冀银叁十两纻丝二表里侍郎曹邦辅曹亨银十五两一表里职方司郎中孙应元十两先是一本劫掠闽广间势益猖獗  上命焘兼兵部右侍郎往督三省师又调大猷率兵会闽广夹剿六月大猷及锡先与贼遇于柘林澳三战皆捷俘斩甚众贼遁入马耳澳整众复战会成及诏率广东兵至次莱芜澳分三哨进攻一本势穷自驾大舡战益力成等复败之遂焚其舟贼多赴水死诏生擒一本及其妻郑氏并族党尾叔等斩首五百余级贼平督抚官以捷闻兵部以闽广诸将相为犄角功当并叙故有是命一本寻死仍磔其尸并尾叔等枭首以狥
　　○乙卯礼部尚书兼翰林院学士掌詹事府事殷士儋言顷缘灾异叠见  皇上俞言官之请令诸臣讲求用人理财事宜臣闻大学论用人理财始于慎德孟子谓人不足适政不足间惟仁义格心为急务诚以君身万化之原斡旋振作之机固在上不在下也臣愚拳拳惟愿  皇上于宣召大臣一事亟赐举行则可以通上下之情消天人之变若人财贤否国计盈缩即该部诸臣能言之然吏部知有可用之才而不敢用户部知有可革之革之弊而不敢革必其中有掣肘之患非奏牍所能违耳  陛下诚欲得异才节冗费无他惟宣召吏户二部大臣令其面对凡舆论称贤无问卑远废弃并许破格论荐凡浮冗当核无问官府纤钜并许直指清查  陛下更与辅臣面相商确毅然行之何乏才之叹而匮竭之虞也昔宋臣赵并荐人至裂牍补进太祖竟听其言果得实用唐臣魏徵困宦者充外使多妄奏请杜其源  太宗曰非卿朕安得闻此语乃停充使史传纪二君纳谏以为美谈向非面对安得达其诚悃卒相孚信也臣比见吏部尝请录用给事中石星御史詹仰庇＜锍-釒＞入并从报闻户部于太和香税库局铺垫等事尝有论奏言出即获谴让是二部所陈且未蒙加纳矣矧诸司臣庶即人各一＜锍-釒＞孰是适当  圣心仰面  天听乎传有之人臣尽瘁宣力多从直言敢谏中得之欲用人者与其下收瑕类之士不若优容骨鲠之臣如前吏部所荐二臣虽未经履边方乃其一念忠贞图报之心臣固知必能忘身狥国终始无二也昔人谓天下之费有旧约而今浮必求浮之自杜之故节用者与其加察乎远不若法行自延前户部所陈诸事虽浮冗不尽在此由是推之使每事皆有稽查臣固知必能渐塞弊源也惟  圣明采择  上下其章于所司
　　○丙辰祭历代帝王  命英国公张溶行礼
　　○叙四川平草坡番人功赏巡抚都御史陈炌银二十两纻丝二表里兵备副使莫如善薛曾参将盛愈谦各十两游击将军沈鲸五两
　　○丁巳遣太常寺官祭  都城隍之神
　　○以苏州松江二府水灾给赈有差
　　○诏岁给汝阳王府故奉国将军勤歛□火淑人王氏养赡米五十石
　　○总理河道都御史翁大立请发河南山东淮扬河夫桩草银一万两豫籴粟麦贮之仓庾以备明年河工及赈济之用从之
　　○戊午  皇太子千秋节免文武百官贺
　　○遣户部侍郎谭大初祭京都太仓之神
　　○总督蓟辽保定军务侍郎谈纶言始臣建议于蓟镇沿边增设敌台三千座每台给工银五十两杂主客官兵筑之后以工费太钜议增犒赏银十余万两复以时适匮乏部议必不能从则又议止于通马要道筑坛一千六百座而以原议三千坛之费给之要以省费集事而已不意流言京师转相传播谓建台无益阻虏入斩伐沿边树木是将来之台功未睹而已成之藩篱先彻则臣之罪大矣今边报孔棘请亟罢臣归仍遣大臣科道阅视台诚无益即治臣之罪如臣谋未左犹望责当事诸臣踵而成之  上曰脩筑墩台已有明旨纶宜坚持初议尽心督理毋惑人言如有造言阻挠者奏闻重治
　　○诏罢东西巡阅御史令巡御史兼领其事
　　○己未录辽东铁岭彭家湾等处死事被创官军金伏等一百四十三人恤录升赏如例
　　○庚申以洪水为患  命总理河道御史翁大立祭大河大济之神巡抚凤阳等处侍郎赵孔昭祭大江大淮之神
　　○山东巡抚都御史姜廷颐祭东岳泰山东镇沂山之神巡抚浙江都御史谷中虚祭东海南镇会稽之神巡抚保定都御史朱大器祭北岳恒山之神
　　○巡抚辽东都御史魏学曾请于广宁设战车营以原任游击将军马文龙统之报可车放偏箱之制每二辆中设拒马枪一架塞其隙车架上下用绵絮布围帏之以避矢石每车上载佛朗机二杆下置雷飞炮快枪各六杆每车用卒二十五人共车一百二十辆步卒三千人
　　○壬戌  命礼部尚书兼翰林院学士协管詹事府事赵贞吉兼文渊阁大学士入内阁办事贞吉上＜锍-釒＞辞  上曰卿学行老成才望素著内阁重任特兹简用宜承新命不允贞吉复于讲筵陈谢  上曰卿其尽心辅佐赞理政事贞吉复言近日  朝廷纪纲边方政务多有废弛臣欲捐身任事未免致怨惟  皇上主张于上臣不敢负任使以干明典  上然之
　　○改通政司右通政王正国为大理寺左少卿
　　○癸亥  宪宗纯皇帝忌辰  奉先殿行祭礼遣忻城伯赵祖征祭  茂陵
　　○赐广济王定＜火业＞书院名遵训从王请也
　　○山西抚按官靳学颜等请如礼部议  命晋府潘府及庆成永和安宁隰川阳曲西河交城灵丘山阴襄垣怀仁等王府各建立宗学延请师儒教督宗室子弟从之
　　○降潞城王府奉国将军俊椁镇国中尉俊木□寻为庶人夺奉国将军聪浣镇国中尉俊木□寻辅国中尉充大□黑禄有差时巡按御史燕儒臣奏俊椁俊橉越渡边门转败虏中及聪浣等淫纵不法事礼部覆请降罚故有是命
　　○命宣大军门标下游击将军潘忠为分守宣府中路参将
　　○时晋府陶家等营介河津临晋之间屯军横甚奸民逃赋役及有罪者多依之往往纠众劫捞池盐侵夺民地有司权生变莫敢诰王府不能遥制寝与河西道通于是巡按御史赵睿发其事户部请  敕抚按会同本府清理各营屯军除流遗者遣还避罪者收坐其他编为保甲所守巡道及州县官治之屯地有侵种及投献者悉追夺改正管屯千户等官于护卫者选委能者属河东守巡节制其承奉内使人员毋得营差生扰从之
　　○甲子升管理宁夏镇城指挥佥事刘葵为署都指挥佥事充固原北路游击将军
　　○录隆庆二年三月大同弘赐堡捣巢获功死事官军乔文奎等一百五十人升赏优恤如例
　　○乙丑礼部覆给事中王之垣御史赵焞奏请  上御便殿令九卿科道官有大事皆得面奏取自  宸断其＜锍-釒＞中语言字画务便省览得旨今后诸司章奏务词语简明字画楷大如嘉靖初年式便殿面奏得旨行
　　○降庆成王府奉国中尉表木□志知熟为庶人闲宅禁住表樇等俱夺禄一月先是虏犯汾州宗室多见杀掠者下有司勘议优恤表木□志等越关自陈勘验无状故罪之
　　○兵部以大阅请发太仆寺库银一万两犒京营官军人一钱  上以军士劳苦命人给三钱
　　○以水灾免徵直隶朿鹿县柴夫银一年
　　○丙寅  命吏部右侍郎兼翰林院学士吕调阳充日讲官掌南京中军都督府事太子太保魏国公徐鹏举以疾辞任不允  工科都给事中严用和以东南灾伤重大请罢南京苏杭织造令太监李佑等还京即  上供所急属所司造角□羊不必遣内臣以滋烦扰南京给事中骆问礼亦言供应机房工费甚钜尚书林云同计无所出遂称病乞休宜遂停止一切工役下该部酌量缓急第减省工部尚书朱衡覆如用和等言且言佑等皆非  祖宗额设今岁歉民穷宜遂诏罢又节慎库所贮常额多逋一岁之入不足以当一岁之出本部之匮乏臣等之忧虑又有甚于南部者以故供应工作之类即该监奏请臣等详加斟酌必不敢依违＜锍-釒＞略为避怨持禄之计  上以衡沽名卖直命以状对已而衡具＜锍-釒＞谢罪宥之
　　○升大同灵丘守备指挥佥事韩威为署都指挥佥事充宣大总督标下游击将军
　　○丁卯户科都给事中刘继文以浙直山东灾伤请量发帑银遣官分赈仍留淮浙盐银及发临德二仓粟米或令司府以开纳银两籴谷豫备其漕运等粮并备用马匹各照被灾火数量准折徵俾小民得沾实惠礼科给事中黄才敏亦请发德州仓见积米二三万石以赈饥民令抚按扣赃罚银两抵捕原额其他被灾诸省如有仓储皆如此例户部覆奏请如原议以豫备仓粮及赃罚劝借三项备赈不足则于南北各差御史见贮赃罚内凑补其山东北直隶附近临德二仓者行各管仓主事动支给散其起运存留等项钱粮应蠲免改折者候抚按酌议以闻报可
　　○以辽东镇招降夷人及虏中自归者凡一千九十八人赏巡抚都御史魏学曾银二十两纻丝一表里升总兵官王冶道子官一级仍赏银二十两参将赵完等各升赏有差
　　○庚午先是礼科都给事中何起鸣言四川巴州通江南江广元各州县原额茶课徵收本色民甚苦之情如嘉靖中例徵折色便事下抚按官会议至是御史李良臣言甘州茶司之建岁增马六百匹总给甘肃镇官军备边但四川徵茶转运劳扰又有虏掠之虞有冒中之奸害多利少未为便计若改徵折色并扣原给脚价赏劳诸费可买马六百余匹足抵甘州马数而民得少苏此官民两利之法也如谓番夷渐已纳款骤革互市恐失其心则甘州茶司尚有支剩茶三万一千余篦可足三年易马之数请暂行招纳三年俟茶尽而止兵部覆请从之
　　大明穆宗庄皇帝实录卷之三十六
大明穆宗庄皇帝实录卷之三十七
　　隆庆三年九月辛未朔
　　○升山东按察司郭天禄为浙江布政司右参议
　　○南京刑科给事中骆问礼劾奏南京右军都督府掌府事诚意伯刘世延巡抚福建都察院右佥都御史
　　○泽民各不职当罢兵部覆世延宜革任令改过自新以需后用而吏部言泽民有剿寇功军务方殷未可轻弃得  旨世延泽民俱供职如故
　　○兵部议  上大阅赏格职官马中三箭步中六箭者赏十两银牌一面折纻丝银五两其素无过名曾经荐扬者仍籍记超擢马中三箭步中四箭五箭者赏五两银牌一面折色叚银三两素行无过者籍记银用若素无他长及有过者止原赏不在超擢录用之数如系公侯伯在超擢录用之列除当赉外遇有两员坐府员缺依次擢用若止是马步二箭至三箭者赏三两银牌一面折色纱银一两马中二箭步中一箭者为二等赏一两五钱银牌一面或马中步不中马不中者为三等姑准策励供职若马箭不中步下中三四箭以上者量赏一两银牌一面马步俱不中者为四等内系公侯伯罚住禄米三月系锦衣卫并各卫愿射官各罚俸三月系营中将领等官各俸半年若平日有过系京卫者革任随营操备系外卫者革任回卫差掺其军士中一等内有能马中三箭步中五箭四箭者赏银一两折红布银一两马中三箭步中三箭四箭者赏银一两折红布银三钱马步俱中二箭至三箭者赏银一两马中三箭三箭步中一箭者赏银四钱或马中而步不中或步中而马不中姑免责治若马前不中而步下中三四箭以上者仍赏银四钱马步俱不中者照例决罚若系教师家丁仍革支月粮一石制可
　　○以河南都司掌印署都指挥佥事聂大经充参将分守通州
　　○壬申升礼部署员外郎叶宪为山东按察司佥事
　　○兵部覆巡按狭西御史李良臣奏请以七苑马匹不堪骑征者更责收军买补本寺量助以纸赎自后追徵必齿岁尺寸中度方准印收系茶易银买者仍加验阅必堪收俵方印烙发苑毋滥收以滋收圉之毙  上然之
　　○癸酉以霜降遣定国公徐文璧抚宁侯来冈襄城伯李应臣玉田伯蒋荣祭  长陵  宪陵  景陵  裕陵  茂陵  泰陵  康陵  永陵
　　○都指挥同知王极祭  景帝陵寝指挥佥事李钰祭  孝懿皇后中官祭  恭让章皇后废后吴氏指挥佥事文龙祭  哀冲庄敬二太子各陵园  荫福建延平府死事同知奚世亮子继良为国子生
　　○裁革上林苑林衡署录事一员
　　○总埋河道都御史翁大立言臣按行徐州循子房山过梁山至于境山入地浜沟直趋马家桥上下八十里间可别开一河以漕其利有十自秦沟浊河至徐州洪诸狂涧激湍远不相涉一也依山为从虽有洪涛必不泛滥二也漕舟循堤而上牵挽不难三也无茶城淤浅之患省盘剥之费四也由马家桥至境山四十里由境山至徐州洪四十五里视旧河为近驿递夫价并可减省五也驿路改从新堤往来径捷六也徐州夫可并吕梁二洪徭夫可遂裁革七也计沛县六铺至境山筑堤百里当用银十三万有奇今开新河则长堤可□费益大省八也籴谷贮仓假工役以济饥民兼莭财赈荒弭盗之术九也弃旧河以为水壑即河决谷亭沛县从鸿沟以泄径从小浮桥下徐洪运道无梗十也顾其难亦有三地浜沟当筑大坝接黑龙潭堤至杨山圩西当别开一道至旧河绕出茶城及开渠建闸费皆不赀此其难在工费岁属大饥而徭夫工食往往不继待哺之民怨讟易生此其难在工食役夫二万仍听番休而钱粮不益淹以岁月必招谤议此其难在工程犯此三难以兴十利臣固未易办也惟  上幸集廷臣议之章下工部以大立议为便请行抚按及巡盐官相度地势并议钱粮夫役以请从之
　　○甲戌  孝恭章皇后忌辰  奉先殿行祭礼遣固安伯陈景行祭  景陵
　　○吏部覆奏九卿科道诸臣所属边才见任侍郎杨巍等八十二人俱候服关病痊推月致仕及闲住尚书黄光昇等八人已覆奏起用尚书吕光洵等十二人俱候缺即补  上是之因  命见任者量才拔擢其余必真有边才方今起用毋概滥叙以长奔兢之风
　　○刑部尚书毛恺言今灾异频仍由刑狱冤滥所致其毙有六曰滥词曰滥拘曰滥禁曰滥刑曰滥拟滥罚六者皆足以殃民生召灾异宜严饬内外诸司禁革犯者以轻重黜罢  上曰尔来刑狱太滥致干  天和其行内外诸司务平恕明允痛祛滥毙以付朕钦恤弭灾之意苛刻害民者在内法司在外抚按官劾治之
　　○升延安坐营指挥佥事侯服远为署都指挥佥事充本镇游击将军
　　○以江南江北各府灾伤  命查芦洲课银自嘉靖二十一年至四十三年逋负者悉蠲之
　　○丙子  赐大阅扈从执事文武诸臣彩币及银瓢鸾带等物有差
　　○升浙江道监察御史童沂为太仆寺少卿
　　○虏数万骑入犯大同右卫镇川堡东西分掠山阴应州怀仁浑源等处事闻  上命宣府总兵官马芳整兵赴援仍诫督抚将领协力战守务保无虞
○以宁夏镇修边工完赐总督都御史王崇古总兵官雷龙兵备佥事方岳副总兵刘济等各银两有差
○升浙江道监察御史童沂为太仆寺少卿
　　○虏数万骑入犯大同右卫镇川堡东西分掠山阴应州怀仁浑源等处事闻  上命宣府总兵官马芳整兵赴援仍诫督抚将领协力战守务保无虞
　　○以宁夏镇修边工完赐总督都御史王崇古总兵官雷龙兵备佥事方岳副总兵刘济等各银两有差
　　○总理河道都御史翁大立言  陛下念滨河之民重罹水灾特下蠲租之令更发内帑以赈之不胜大幸顾闾阎穷苦之状宫禁邃远有不尽见闻者臣谨绘图十二以一曰水次兑军二曰漕河筑堤三曰黄河氵□聚涨四曰昏夜守堤五曰粮船过洪六曰黄河卷埽七曰茶城捞浅八曰洪水冲城九曰风雨异常十曰海潮啸溢十一曰灾民避水十二曰粮船漂没险阻艰难备载之矣  陛下惠然省览知天官之膳饩皆军民之膏血必有恻然伤之者且今时事可深虑者五东南财赋之薮而江海泛滥粒米不登鞭挞虽加徒陨民命此京储可虑一也边镇关隘洪水冲激墩堡倾颓何恃以守此虏犯可虑二也直隶山东河南皆股肱之地霖雨既久城郭不完积贮空虚赈贷无策卒有寇盗何以备之此内地可虑三也海徼之间飓风鼓波兵船战士悉被漂沉此海防可虑四也淮浙产之场咸泥尽冲团灶俱废此国课可虑五也愿  陛下以此五患十二图召公卿辅弼之臣与共计之求所以消弭灾异者无为文具  上以图留览下其章于所司
　　○时淮水涨溢自清河县至通济闸及淮安府城西淤者三十余里决方信二坝出海平地水深丈余宝应湖堤往往崩坏及山东莒州沂州郯城等处水溢从沂河直河出邳州人民溺死无算河道御史翁大立以闻都给事中严用和言淮安徐邳皆转输咽喉壅淤溃决运道为梗关国计不细＜锍-釒＞浚脩筑之务不可不亟宜令赵孔昭及大立协心共济不得废事失时工部覆如用和议且言淮安湖陂故有大堤往往商人决以逃税故多水患宜及今脩筑令河决草湾北合盐河至海州入海亦可＜锍-釒＞浚以杀水势并行二臣会勘兴工从之
　　○丁丑升户部狭西司郎中萧大亨为河南按察司佥事
　　○诏改折南京锦衣并直隶仪真等卫所屯粮以被灾伤轻重为差从御史傅宠奏也审录罪囚应决者四百十一人情可矜疑免死充军者三十六人释者二人有词再讯者二人
　　○先是副总兵田世威参将刘宝以山西石州失陷论死系狱  上忽传谕所司释二将俱充边卫军合立功自赎于是兵科都给事中张卤等言圣王制驭夷狄要在立纪纲明赏罚  皇上嗣位以来视  先帝时兵车不加多储不加富而一时诸将倾心三军生色者以去岁申维岳毕高之戮足以震慑边臣而作其气也今以虏报稍急即出二犯立功虏固未甚急而良将非乏也犹张皇如是假令如曩时直薄都臣何策以应之且一事而生死异狱一律而先后殊决则何以服死者之心正国家之法或谓秦穆公之于孟明汉武帝之于李广皆以罪释成功臣有以折之二君之于二子其相信诚不但于父子手足其罪其释皆有以昭白人心故前史称之今  皇上于二犯果曾知见其人又尝面召本兵闻其所以失律之故召法司问其所以招罪之由乃据其可矜情节一言断而失之则轰然雷霆又谁敢不服今数者无一而中  旨特释其致人骇异诚所宜然天下之患莫大于使君父有言而人不见信前日兵部覆诚意伯刘世延之奏忽命自中出人方啧啧相异乃今又有此此机一成将渐为人臣假借市恩之利而致干威福之权且边将巧于窥伺者将复奸欺百出尤非细故也惟  上仍付二犯于法司或明示以得释之故何情节可矜何功能可议用何臣之荐何言之入遂克有此以畅群疑惟  圣明裁幸  上以卤为渎扰命夺俸二月
　　○升原任太仆寺少卿杨思忠为通政司右通政提督誊黄
　　○己卯世庙懿妃赵氏薨  命治丧礼仪杀宜妃包氏三之二
　　○升狭西按察司副使侯东莱为狭西苑马寺卿
　　○授翰林院庶吉士何洛文为编脩
　　○录是年正月辽东懿路丁字泊堡获功死事被创官军王守道等二百二十九人升赏如例
　　○巡抚狭西都御史张祉言本省藩禄最缺莫如韩府而黔国公沐朝弼有草场租地在平凉界中臣窃以为沐氏世镇滇南庄田百七十四所视他勋戚不啻倍之而平凉去滇数千余里不能遥制徒资佃户侵渔而已请以巡按御史核宝籍以入官补宗室之禄又言固原镇西古城等六仓主兵粮饷宜增入临巩兵备官敕中令其管理甘肃郎中无有所与  上可其奏
　　○扬州府地震
　　○庚辰录隆庆元年正月辽东捣巢获功官军杨五典等一百四十八人升赏如例
　　○原任南京兵部右侍郎刘畿卒  赐祭葬如例
　　○辛巳升四川按察司按察使朱纲为浙江布政司右布政使
　　○调原任河南按察司副使刘行素于狭西原任云南按察司副使陈其乐于广西
　　○壬午裁革南京户部广西司员外郎一员广东司主事一员宝钞提举司提举一员军储仓大使一员
　　○录隆庆二年三月宁夏平虏城等处获功死事被创官军孙爵等一百七十人升赏如例
　　○以苏常二府水灾  诏许常熟县漕粮改折十分之五昆山县十之二宜兴县十之三
　　○癸未升福建布政司右参政周贤宣云南布政司右参政陆纶为按察司按察使贤宣仍福建纶四川
　　○刑科左给事中宋良佐言今辇毂之下耗财甚众以迩者巡青所见闻言之盖有四端一曰牧军男士太滥自宣德中以牧马所军不足用选腾让四卫军补之今四卫军隶尺籍者二万余人在营备掺者仅五千余人坝大等仓养马者千余人其余皆在御马监又其中有称协助大工在监食粮者三千余人有谓食粮男士小粮勇士者亦不下五千人皆空国储以养无用充和家之役臣请以见在马数定收军之额诸非养马者悉归之伍其地助工食粮小粮者一切裁革岁可省饷数十万一曰商人估价过当夫御马仓天师庵中府三所钱粮甲于他场而商人以僦费繁重及中人科索价以倍之自今宜令商人收买草料于皇城外附近仓场收贮监督主事会该监官验收令养马军士赴仓关支商人无转盘之烦科索之患而常价不必倍给岁亦可省费数十万金一曰草料侵冒太甚夫御马三仓草料至数百万计可养马六千余匹而本监马数漫不可考以虚数而索实费徒资侵渔即巡青科道所清查者止外马房而已臣以为内外一体宜令科道如弘治间事例立法清查以杜侵冒之毙一曰牧场地租多逋御马仓场五十六所自荒芜襍占存留修理之外岁入当五万余金而自嘉靖三十九年至今逋至三十万存留脩理岁亦万金而各马房颓圮在在皆然臣以为租银当责郡县有司其修理之费令户部委官参考为籍记之毙鏬庶其可塞于是御马仓太监高相等以良佐言非  累朝旧制请仍旧为便章俱下户部户部止以牧马地租不必奏差主事管理其他革毙事宜皆如良佐言又言相等以御马旧制非外所得与然会典云御马监刍粮官为置场收纳是随地创设何尝分内外哉惟  陛下断然以良佐之奏为必可行相等之言为必不可信奏上  上命悉如旧行已而户部覆言  祖宗之制凡在京大小衙门关领钱粮俱以实支数目造册送部查明方今支放独御马监不令户部与闻则纪纲法度安在旦夕廷大政关机密外人不宜知是矣御用马匹非几事何避外人即外人不宜知而刍粟则臣所职掌亦不令知可乎夫天师庵中府二场草束皆养马之军每日运之内府未闻有不便者而独不便于御马监又谓内监钱粮与外场者合而为一锁钥启闭司之何人如果属之外场则户部主事监收大使攒典看守科道官巡视何患无人相等言悉谬妄不可用今中外之财匮竭已极  陛下令大小臣工各以理财之策  上闻而于此耗财之大者置之不问臣所未角□羊也愿以臣前所覆良佐奏早为施行以裕天下大计  上报有旨
　　○乙酉升山东按察司副使顾问广西按察司副使罗元祯为布政司右参政问福建元祯云南
　　○命甘肃庄凉游击将军署都指挥佥事陈恺充分守西宁参将固原守备都指挥佥事陈扬充本镇游击将军  命云南都司佥书署都指挥佥事张应龙掌河南都司事
　　○丙戌巡抚广东都察院右副都御史熊桴以病乞归许之桴寻卒赐葬祭如例
　　○丁亥巡抚山西右副都御史靳学颜奏晋王新＜土典＞孝慈俭素沈王恬烄好学敦伦镇康王恬焯陵川王府辅国将军勋让庆成王府辅国中尉表祈俱孝义纯良宜加旌奖以劝宗藩  命各赐敕奖谕
　　○诏存问原任南京户部尚书致仕孙应奎时应奎年八十矣
　　○戊子以杭州嘉兴湖州三府水灾改折湖州漕粮六分杭嘉三分南京各卫仓米一年每石六钱并免三府额徵本省兵备及工部黄麻等料又量留抚按赃罚以赈之从抚臣之请也
　　○己丑升广东布政司左布政使熊汝达为都察院右副都御史巡抚广东
　　○户部覆山西靳学颜奏请以所省防秋客兵镇并盐课银六万发各府县籴谷脩荒又脩复社仓令所在皆有余积  上曰积谷备赈成规具在有司奉行者少一值旱涝即云无策户部其令各抚按以实行之无为文具
　　○庚寅以大阅命固安伯陈景行守备承天门庆都伯杜继宗吏部右侍郎兼学士吕调阳守卫京城九门皇城五门
　　○命恭顺侯吴继爵安乡侯张鋐吏部左侍郎王本固户部左侍郎刘自强分阅千把总以下及军士武艺御史向程刘尧卿王圻苏士润监射
　　○辛卯  命英国公张溶祭旗纛之神
　　○上大阅将士于京营教场阅毕  命总督戎政等官及将士曰诘戎讲武保治弘图训练有方国威乃壮尔等其勉之  驾遂还乐奏武臣之曲其词曰吾  皇阅武成简戎旅庄  帝京龙旂照耀虎豹营六帅云拥甲胄明威灵广播蛮夷震惊稽首颂昇平四海澄清是日  上戎服登坛军威整肃六军之士各效其能无敢喧哗违令者京师老稚者莫不快睹称庆以为旷典云
　　○壬辰以大阅礼成总督戎政等官镇远侯顾寰等将佐上表谢恩文武百官称贺  上御皇极殿受之表文曰伏以鸿运天开式际同文之会銮舆时动载弘经武之图九围延颈以承风七萃倾心而捧曰右今壮观朝野同欢恭惟  皇帝陛下具勇智之上资抚熙明之昌祚建纲陈目既照有烨之文致治保邦犹切无虞之戒念兹营制创自  先朝垒壁云屯萃貔貅之百万羽林星列服组练者三千岂惟居重以驭轻亦将安内而攘外顾世道以历昇平之久而士习渐成骄惰之风若非大加搜练之方必且坐致伍符之耗安廑  圣虑赫振天威采唐汉之旧章脩  祖宗之故事顺时气以申号令数军实而明等威万骑誊骧八神翊从钲铙震野五军之众无哗旆旐飞空六合之氛尽扫夏服繁弱巧力攸分鹅鹳鱼丽风云互变肆宸纶之涣发颁  帝赉之骈蕃介胄生荣顿有请缨之气卒乘克兢劝共怀挟纩之恩义闻宣昭威声丕振车攻吉日迈周宣会洛之仪灞上棘门陋汉主临戎之轨惟兹旷举式阐宏猷臣等滥典韬钤叨承任使敦诗说礼惭非郤縠之才有勇知方徒负仲由之志欣逢盛事庆倍恒情伏愿恢无兢之王猷立有常之武德外威内顺用臻舞羽之休上清下宁永奠乖衣之治百官致词曰恭惟  皇上远法  祖谟躬行大阅皇威丕振  帝祉尔昌礼当称贺
　　○兵部上大阅将领及侯伯锦衣卫官中射多寡等第一等为抚宁侯朱冈等六十六人二等为清平侯吴家彦等十人三等为襄城伯李应臣中军尚锐等五人  诏赐冈等银币悉如赏格应臣等姑准策励供职锐以他过革任恭顺侯吴继爵等亦上所分阅千把总而下及军士武艺等第赏罚有差仍赐总督戎政镇远侯顾寰等协理侍郎王之诰巡视科道官李已刘思问银币有差
　　○命山西都司掌印署都指挥佥事刘凤翔充分守山西中路参将
　　○以水灾  诏南直隶太仓州崇明靖江嘉定漂阳吴江高淳六合长洲丹徒等县改折漕粮有差无漕粮者停徵租一年
　　○总理屯盐都御史庞尚鹏请令江西建昌临江抚州袁州四府河南南阳镇平唐县泌阳桐柏邓州专行淮盐南召内乡新野浙州裕州叶县专行角□羊盐著为令从之
　　○甲午  敕谕总督戎政镇远侯顾寰协理侍郎王之诰等曰朕惟国家设立京营以养战士平时则讲军实遇警则壮国威盖以居重驭轻安内攘外为万世计也越我  皇考又更新戎政申饬宏规专命文武大臣为之总督协理其制大备夫何迩年以来法令寝弛蠹毙丛生士马消耗器甲雕敝将多怯敌兵无选锋朕甚虑之夫列屯坐食之兵非益寡而春秋掺练之期非甚＜锍-釒＞也则何以废坏如是无乃任事之事不能明宣朕意而以空文塞责与书不云乎有备无患故治兵讲武搜卒简乘帝王之所重也兹朕远稽古典近遵  祖制采纳辅臣之言以今年季炑亲行大阅之礼将领以下薄加赏罚以示劝惩惟尔等职司营务为国牙爪其尚仰体朕心益脩戎备无玩愒以废事无姑息以长奸无营私以挠公无苛刻以扰众务使部伍充实士马精强训练不为虚文征调皆有实用庶几重根本之势消衅孽之萌以称朕张皇六师至意如赞朕命责有所归尔等其钦承之
　　○谕礼兵二部朕大阅毕扈从执事并戎政等官供事有劳其自二十六日始放假三日军士免掺五日
　　○升广西按察司按察使庄应祯为广东布政司右布政使
　　○丁未刑科右给事中许天琦奏今刑狱之滥其源有六一则有司承上官意指杀人媚人一则倾任书吏因公行威舞文析律一则以赃罚为名多受民词而阴济其贪一则干誉悦名之士务苛察刻深谓之风力虽心知其冤而莫之省一则以威严恐喝令民诬服而不敢诉一则长吏教化不先使民弃仁谊而死财利故狱讼繁兴宜饬所司督责郡县务以仁明公恕遏恶未形为急毋相习为滥以伤天地之和刑部覆奏报可
　　○以山西偏头关老牛湾等处脩边工成
　　○命赏总督都御史陈其学前巡抚都御史杨巍兵备副使周斯盛等银币有差
　　○巡抚浙江都御史谷中虚言浙西苏松诸郡才水其源皆出天目诸山本自联络今巡盐御史兼理苏松水利而不及浙江水利佥事能行于浙江不能于直隶非专管督理难责成功宜  敕巡盐御史兼理浙直水利在浙江督水利道在直隶督兵备道各随宜脩浚以防水潦之虞工部请从其议报可
　　○丙申升广西布政司左参政丁湛为广西按察司按察使以江西按察司副使杨铨代之
　　○己亥辽东巡按御史盛时选勘奏副总兵李成梁率兵邀虏塞外斩获百六十级并上督督镇巡调度功
　　○命赐总督侍纶郎谭纶银二十两纻丝一表里升巡抚都御史魏学曾俸一级赏银二十两总兵都督王治道子及成梁各一级
　　○庚子升云南布政司左参议张岳为江西按察司副使
　　大明穆宗庄皇帝实录卷之三十七
　　
大明穆宗庄皇帝实录卷之三十八
　　隆庆三年十月辛丑朔孟冬享  太庙
　　○钦天监进隆庆四年大统历  上御皇极殿受之颁赐文武群臣
　　○遣中官祭司井之神
　　○命岁给晋府旌德王知火□敖妃迟氏养赡米一百石辅国将军新壉夫人崔氏新臣□空夫人魏氏知荻夫人冯氏奉国将军知□言厂炎□淑人田氏知消淑人郝氏知□方□焱□淑人安氏新土□□淑人曹氏各五十石新土□长恭人李氏知□□廿炎□恭人辛氏各三十石
　　○总督两广都御氏刘焘以海寇既平辞免兼理福建军务并言广东伸威兵备兼制福建漳泉系一时权设请改复旧衔  上皆从之
　　○升光禄寺寺丞周逊为云南布政司左参议
　　○慧星见于天市垣色苍白芒指东北长二尺余至二十日灭
　　○壬辰  孝洁皇后忌辰  奉先殿行祭礼遣城忻伯赵祖征祭  永陵
　　○以岁多灾异年谷不登谕礼暂免庆成宴于是礼部言庆成大宴乃郊禋盛典  上以昭承  帝下以惠浃群工国家虽灾不得已者也且  皇上登极以来彝章首举费不甚繁辍而不行是谓阙典惟  上仍赐举行以从群望不允礼科都给事中三之垣等复以为请得旨待明年行
　　○甲辰户部覆巡抚凤阳侍郎赵孔昭河道都御史翁大立都给事中刘继文御史王友贤等奏请令凤阳淮安扬州三府所属州县及徐州属县改折漕粮各以被灾轻重为多寡仍各酌量免其存留者兑运每石七钱改兑六钱嘉靖四十五年以前带徵并隆庆二年以前应徵者暂停以俟豊岁其淮安大河高邮徐州仪真邳州扬州等卫通州海州泰州三所亦视灾伤重轻改折屯粮  诏如议行
　　○兵部覆总督京营戎政镇远侯顾寰等奏三大营官军不满九万视  祖宗设兵之数才三之一议以各卫所原额营掺官军悉为清勾务满十万不足则以先年召募逃故名额补之  诏如议
　　○先是虏入大同塞七日引去总督陈其学巡抚李秋各言本镇探得虏情预为之备以故虏无所利总兵赵苛等先有邀击皆有俘斩功宜加赏录而巡按御史燕儒宦言虏自入境来我兵无敢发一矢与之敌者攻陷堡塞杀掳人畜甚多宜正诸臣玩愒之罪于是都给事中张卤等劾奏边臣欺罔请严究如法兵部请下御史勘实以闻  上乃令总兵官赵苛等戴罪防秋参将袁世械等属御史提问及给事中查铎御史王圻等复以为言又令其学及秋俱待罪任事候勘至处分至是儒宦勘上状言始虏谋犯我谍者实先知之守臣亦不惮征缮以待虏顾谓陵京重地议令苛戒备紫荆关遏其南下苛遂提兵苛遂提兵远屯参将方琦等皆不设备游击施汝清等又畏缩不前遂令怀应山阴之间任其蹂躏陷堡塞大者二所小者九十一所杀掠男女及创残者数千人掠马畜粮刍以万计我军虽尝出边稍有擒斩然竟未接一战原任总兵胡镇及游击文良臣稍能驱逐不致败事而功不胜过其能自保而有劳勋者惟有总兵麻锦参将麻贵葛崇三人而已苛又不自引咎乃逞故昏以欺督抚督不察而过听以欺  陛下此三臣罪可胜言哉然臣又惟虏入不数日寻即引去虽纵横两路而不敢睥睨三关是则三臣防御之力且秋视事未三月履布未遑罪尤可原＜锍-釒＞上得旨赵苛避事殃民本有常刑姑降实级三级陈其学降俸二级李秋夺俸半年胡镇文良臣各降一级麻贵赏银二十两麻锦葛柰各十两方琦等六人皆谪戍施汝清等九人下御史问又以镇巡官或不宜于本镇  命兵部同吏部议更置之
　　○乙巳庆成王知＜火廉＞奏欲捐常禄脩先世陵寝事下工部覆议以晋府禄粮例属河东运司办纳今王所捐乃累年逋负非见在也如听其请则必下追徵之令以扰百姓宜勿许  上是部臣言
　　○命辽东都司佥书署都指挥佥事王元掌山西都司事升四川宁越守备指挥佥事杨一方为署都指挥佥事佥书云南都司事凉州备御原任指挥佥事卢汉仍以为事官充庄凉游击将军
　　○丙午裁革唐府崇府右长史各一员开封漳德卫辉怀庆四府通判各一员沔池县丞一员原武县主簿一员归德汝宁南阳三府知事检校各一员归德府睢州陈留封丘扶构商水沈丘河阴汜水宁陵永城夏邑鹿邑虞城考城柘城十四县儒学训道各一员汝宁府税课司广积仓各大使一员
　　○庆成王知＜火廉＞薨  上辍朝一日治丧葬如例
　　○以雹灾免宣府前等卫所城堡延保永宁一州县屯粮有差
　　○以水灾免浙江临海天台黄岩仙仙太平宁海上虞余姚诸暨萧山嵊山阴会稽勤慈溪奉化定海象山丽水青田龙泉缙云松阳遂昌云和等县存留钱粮绍兴府南京仓粮俱改折六钱从巡抚谷中虚奏也
　　○总督狭西三边都御史王崇古奏本年秋防各镇官兵拒敌边外斩首四十二级夺马畜二百五十余匹乞核赏有功者以示激劝巡抚延绥都御史李尚智人言七月时虏犯把都河口等处官军拒战出边各有俘斩都指挥徐国阵亡并乞恤录如例  上命赏总兵吕经参将李世威闻三接游击王廷政等各银两有差总兵官董一奎都指挥李拜俟秋防竣日听崇古并叙
　　○庚戌  命贵州都司佥书署都指挥佥事吴子忠充四川叠茂南路游击将军升京城巡捕中军指挥佥事田永署都指挥佥事佥永辽求都司事
　　○辛亥长阳王宠游薨  上辍朝一曰治丧葬如例
　　○升分巡口北道山西按察司副使方逢时为布政司右参政仍兼副使分巡如故
　　○以水灾免征凤阳淮安扬州三府及徐州鉄麻料价银一年
　　○壬子巡按广东御史杨标言故参将耿宗元愤官兵战怯欲以军法治之遂为周云翔等所杀而当事者谓之残暴莫有为之昭雪者参将马良汇所部兵多缺伍侵饷银二千六百有奇贪黩无厌而吏不敢问请恤录宗元治良汇之罪以昭劝惩兵部请从其言乃赠宗元都指挥使革良汇任下御史按问
　　○癸丑裁革河南嵩县新设参将一员时河南抚按官李邦珍等奏嵩县故设守备一员后以盗故增设一参将而移守备于南阳今地方宁谧宜革参将仍以守备弹压之便故有是命
　　○甲寅以延绥镇靖堡龙州城等处脩边工完赏总督王崇古巡抚李尚智总兵赵苛及管粮副使杨锦银两有差
　　○以水灾免山东沂莒胶滨武定宁海平度济宁东平临清漕濮德州武城馆陶沾化利津费剡城益都寿光诸城沂水高密昌邑潍蒲壹海豊安丘临胊蒙阴博兴高苑即墨福山临淄乐安昌乐日照青城鱼台蓬莱栖霞昭远阳信邹平新城淄川济阳峄钜野定陶单嘉祥曲阜汶上阳谷寿张郓城泗水邹范德平章丘长清肥城齐河商河历城长山临邑平原滋阳东阿曹滕宁阳金乡武城平阴夏津观城掖莱阳文登黄县各存留粮临清济南安东三卫莒州所各屯粮灾十分者改漕粮十之五减临德二仓米麦每石银二钱灾九分者止减二仓粮无二仓米者减边粮如其数
　　○己卯修理  泰陵裬恩殿等完工奉安  神位遣公徐文璧行祭告礼
　　○先是狭西西乡县贼何免等叛  上命抚臣张师载督兵逐捕而令郧阳四川抚臣济师夹剿之七月间贼亡走尖峰山官军追之杀免于老君山下其余党奔窜通江县移结山寨势复猖獗师载等以闻得  旨贼等再炽其饬三省抚官严督兵备等官速行剿灭有推诿怠缓以致滋蔓者巡按御史奏治之
　　○丙辰两淮巡盐御史李学诗以盐场水灾请扣留商人正盐纳银每引一分及挑河银二万两赈恤灶丁从之
　　○戊午  诚孝昭皇后忌辰遣伏羌伯毛登祭  献陵
　　○命中军都督府佥书署都督佥事郭琥充总兵官镇守山西并提督鴈门等关
　　○辛酉巡按直隶监察御史傅宠论劾礼部尚书高仪往事  先帝尝＜锍-釒＞请撰文叩坛科道请  中宫还位仪不为申请郎中戚元佐条陈宗藩事宜且格不行职业久废宜赐罢免仪上＜锍-釒＞言撰文坛原非正谊臣因仍旧习不能匡救臣之罪也  中宫还位科臣论之屡矣臣亦累＜锍-釒＞覆请随奉  明旨俟后疾愈还宫事在禁掖非外庭所能悉方今宗室蕃衍禄粮难继因时通变臣亦朝计夕虑不遑宁居即元佐条陈诸事皆臣平日所与讲究之言业已奉  旨行各王府及两京九卿科道议奏然后会官廷议请自  上裁盖国家大政应尔慎重非敢推诿若谓臣职掌所关臣亦何能辞责乞罢臣以谢言者  上以仪端慎任事令安心供职毋遽以浮言求去
　　○工科给事中陈吾德条陈广中善从事宜一明赏罚言往岁总兵官汤克宽纵贼贾祸纳贿安民宜速正典刑不当留狱守备李茂才力战死事难恤其子而本官未加褒录请赠祭如例一复兵防言广东滨海者十郡而七住设兵三路岁编民船防守法甚善顷者令民船纳税而改设六水寨专守南头撒藩墉而独顾门户以致赋横行海上宜移船及兵仍布之三路各以守备统之用防边海一处船户言东筦新会顺德三县有乌漕横江船千余艘有警刷取兵壮气精所向成功自浙直征倭调至三四百艘南渡之败船户且尽乃议官造夫以乌合之众掺所不素习之舡何救缓急宜兴复民免其刷掳纳税以往时轮差之法行之则可以收勇力待功守一禁私番言满伽剌等国番商素号犷悍往因饵其微利遂开濠境诸澳以处之致趋者如市民夷襍居祸起不测今即不能尽绝莫若禁民毋私通而又严饬保甲之法以稽之遇抽税时苐令交于澳上毋令得至省城违者坐以法一补协借言广东岁额兵饷不满十万而近复增六水寨之兵益苦不支往年浙直闽蜀有事则令广东协济今广东告匮宜今四省还补旧额无重困方一禁虚冒言将官虚募兵士冒支廪饷者甚众宜尽厘革一议抚剿言岭表抚剿失策曾酋余党既未尽殪而抚民林道乾犹据下浍宜令当事者悉心图之务绝祸本一恤忠勤言巡抚熊桴承  命入境正山海纵横之日兵食两乏重以叛卒通倭人心岌岌而桴奋身督兵触犯瘴疠屡成奇捷竟以身殒宜大加褒恤毋泥常格事下户兵二部覆议可行  上皆从之乃赠茂才都指挥同知以桴及克宽功罪下所司议处
　　○甲子遣礼部右侍郎王希烈祭  三皇于景惠殿  遣太医院官祭  先医之神
　　○总督运侍郎赵孔昭奏留各司府减存料银三年修造浙江等五厂及清江卫河二厂艚船从之
　　○纪功御史王宗载续勘上广东擒剿海寇曾一木功  命赠故巡抚都御史熊桴兵部右侍郎给与祭葬赏布政使等官熊汝达等知府侯必登等参将晏继芳等各银两币有差
　　○参将王诏子之野以生擒贼首曾一本升授指挥佥事世袭余阵亡被创者各以差恤赉
　　○命福建行都司掌印署都指挥佥事罗继祖充左参将分守广东高肇韶广等处宣府游击将军署都指挥佥事王国勋充右参将分守本镇南路顺圣蔚州等处
　　○乙丑升湖广按察司按察使何宽为都察院右佥都御史巡抚福建
　　○以水灾免河南开封等府所属州县及宣武等卫所屯粮仍改折漕粮有差
　　○丙寅户部覆御史王友贤奏请核诸州县发仓赈贫者必使民得实惠毋以虚文塞责又除辖泗州高淳漂水二县寄养磨乳犍母牛一百三头以苏被灾之民从之
　　○丁卯升山东布政司左参政吴承焘为湖广按察司按察使
　　○己巳  上亲视牲于南郊
　　○录鹻场孤山二堡边获功阵亡被创官军蒋承勋等三百六十一人升赏优恤如例
　　大明穆宗庄皇帝实录卷之三十八
　大明穆宗庄皇帝实录卷之三十九
　　隆庆三年十一月庚午朔
　　○升浙江按察司副使毛纲为山东布政司左参政
　　○以水灾免真定保定顺德广平六府州县并各卫所屯粮有差朿鹿大名二县停带徵粮一年
　　○升赏宣大二镇土沟子等处获功阵亡官军原汝棘等四十四人
　　○升张家口守备指挥佥事张士艺为署都指挥佥事充宣府入卫游击将军
　　○庆成王府奉国将军新墆杀母及幼弟并杀其妾自缢死事闻下抚按官勘实  上以新墆极恶虽死未尽其辜仍令斩首焚尸
　　○辛未  上以大祀  圜丘告  太庙请  太祖高皇帝配还  御皇极殿誓戒文武群臣致斋三日
　　○巡按直隶御史燕儒官勘  上大同边外白墓子获功官军赵黄太等五十一人石门儿等处获功阵亡官军麻伍子等一百一十人升赏如例
　　○刑科都给事中舒化等言法者天下公共臣等待罪该科宜为  陛下执法自今一切犯罪当论者宜下法司法司议拟不当下臣等参看则天下孰敢有自干明宪者如事有不合  圣意竟自  敕行则爱憎喜怒难必尽无而法司与臣俱为冗旷惟  陛下俯容臣等执法敕下法司永为令典刑部议覆  上是之
　　○壬申升广西按察司副使吴文华为山东布政司参政兵部职方司郎中孙应元为浙江按察司副使
　　○癸酉录狭西神木堡等处获功官军牛信等三十六人升赏如例
　　○甲戌冬至  上亲祀天于  圜丘毕还  御皇极殿文武群臣行庆成礼免宴给与宴官胙  遣安远侯柳震宁阳侯陈大纪清平伯吴家彦安平伯方承裕祭  长陵  献陵  景陵  裕陵  茂陵  泰陵  康陵  永陵  都指挥佥事李伟祭  景陵帝陵寝指挥佥事李钰祭  孝懿皇后中官祭  恭让章皇后废后吴氏都督佥事沉至祭  哀冲庄敬二太子各陵园
　　○乙亥以冬至节  上御皇极殿文武群臣行庆贺礼  中宫  东宫免贺
　　○先是  上览户部＜锍-釒＞有称开纳事例者因传谕部臣令奏元年以来入数尚书刘体乾等具言先后开纳银一百七十二万五千六百有奇除已给边饷外存者仅十万九千九百有奇而各镇年例未完尚欲补给  上曰开纳银所以济边岁入尚不止此其十三省户丁粮草盐引税课银通计三年支用见存几何其以数奏体乾等复言各项银两自元年以来已给经费凡九百二十九万有奇存者二百七十万有奇今补给边饷及官军折俸布花当用银二十余万各边年例当用银二百八十万计所入不能当所出  上因问九边年例军饷夫仓岁发及各省角□羊纳之数体乾等又言国家备边之制在  祖宗朝止辽东大同宣府延缓四镇继以宁夏甘肃蓟州为七又继以固原山西为九今密云昌平永平易州俱列戍□□大其防守士马各镇原自有主兵一镇之兵足以守一镇之地后至兵不可守增以募兵募兵不已增以客兵调禁多于往时而坐食者愈众矣其合用刍饷各镇原自有屯田一军之田足以赡一军之用后屯粮不足加以民粮民粮不足加以盐粮盐粮不足加以京运馈饷溢于常额而横费者滋甚矣库府空而国计日绌田野耗而民力不支今日缺乏之故供边之费固其大者因以元年至三年太仓及各省岁发兵饷与本镇屯粮之数备呈  上览  上曰岁发银数甚多臣下全不为国体恤其他毙姑置不问
　　○朝鲜国王李昖遣陪臣户曹参判抑从善等贡马及方物入贺冬至节宴赏如例
　　○丁丑改江西按察司副使阴武卿于广西提调学校
　　○升湖广布政司左参议张仲谦为江西按察司副使
　　○以延缓榆林石硖墩等处脩边工成赏总督王崇古巡抚李尚智总兵董一奎参将徐仁等及先任总督霍冀巡抚王遴总兵赵苛各银币有差
　　○户部覆总督侍郎赵孔昭言浙东一总自嘉靖四十二年以来漂流负逋者米二十二万石有奇楞木席板筹架之银亦不下数万皆法轻而易犯也自今运官指挥以下少粮千石银五百两以上者以监守自盗论降二级五千石二千五百两以上者发附近卫所充军子孙降袭四级一万石五千两以上者发边卫永远充军子孙不得承袭许有功次房无碍子孙承袭把总所犯视指挥加倍者罪皆如之降四级者指挥千户至总旗而止百户至小旗而止充军者必粮足然后发遣有能于二年之内补完者准照常发落子孙降袭之后能补粮完足者并许复其祖职则人知警惧而侵盗延缓之毙可以渐革  上从之留广东赃赎银三千两为本省兵饷从巡按御史杨标奏也
　　○密云遵化县地震有声如雷
　　○戊寅以宁夏诸镇官军出边捣巢功赏总督王崇古宁夏总兵雷龙宁夏巡抚沈应时延缓巡抚李尚智狭西巡抚张师载各银币有差是年秋套虏吉能既西掠番夷其部落在套者东西分犯各边不得利乃移营白城子伺我掣兵则乘虚入寇谍者得其情崇古檄谕诸镇先发于是各引兵从花马池长城关出边抵白城子与虏战虏因纵火火炽而风不利还自比遂比凡斩首一百七十有七龙之功居多
　　○己卯  赐朝鲜国明年大统历百用
　　○升兵部武选司郎中吴兑为湖广布政司左参议  命广东都司佥书署都指挥佥事白翰纪掌福建行都司事升云南洱海守备指挥佥事胡大宾署都指挥佥书贵州都司事发大仆寺银一万二百两给宁夏镇为买马之费从巡抚沈应时请也
　　○升赏庄浪红古城等处获功官军张昆等二十二人有差
　　○庚辰南京刑科给事中骆问礼条陈十事其一言  皇上躬听万几宜酌用群言不执己见使可使否予夺皆合天道之公则有独断之美无自用之失其二言  皇上宜曰御使殿使侍从之臣常在左右自非向晦不入宫闱则涵养薰陶自然有益其三言内阁政事根本宜参用诸司无拘翰林则讲明义理通达政事皆得其仁其四言风纪之臣当脩员久任凡诏旨必由六科诸司始得奉行即未当许封进执奏如六科不能封驳诸司失检察者许御史纠弹仍愿  皇上虚怀容纳令风宪各举其职其五言顷  诏书两下皆许诸人直言然所采纳者除言官与一二大臣外尽付之所司而已今自宜益广言路凡臣民章奏不惟其人惟其言今匹夫皆得自效其六言  皇上临朝决事凡给事左右如传旨接本之类宜用文武侍从毋使中官参与则窥窃之渐无自而生其七言今之士习阿比成风稍或异同輙加排挤自今凡议国是惟论是非不狥好恶众人言之未必得一人言之未必非则公论日明而士气可振其八言  朝廷涣号主于必行今部院题覆奉  旨施行者未见从实脩举因循玩愒习为故常  陛下身率于上拟则必当言则必行以挽积毙之习其九言面奏仪莭宜省文求实务在易简可行俾诸臣入而敷奏退而治事各不相妨斯上下之交可久其十言  祖设脩撰编脩检讨等官寔皆史职宜令更番直日密迩乘舆言动奏报凡耳目所得及者执简备书脩为日历其耳目所不及者诸司或以月报或以季报或以年报令得随事纂辑以乖劝戒＜锍-釒＞上  上以言狂妄命降三级于是吏部拟补问礼于南京国子监学正有旨改边方用
　　○京师地震有声  诏百官脩省三日青衣角带办事
　　○癸未山西山阴县地震
　　○甲申脩理承乾永和二宫
　　○升浙江布政司左参政王世贞为山西按察司按察使
　　○乙酉降巡视皇城御史杨松三级调外任时尚衣监右少监黄雄者乾清宫近侍也尝以番休日私出徵子钱与居民鬨斗市中兵马司捕系之明旦执送御史松所事未决而内监以雄不入直令校尉趣之校尉诡言有驾帖召雄松验问无状乃劾奏雄暴横不法诈称  诏旨雄亦自辩不如松言  上以松奏事不实不奉  旨輙拘系内侍官  命降调而黜兵马之捕雄者为民雄亦降三级发南京吏科都给事中郑大经等江西道御史王圻各＜锍-釒＞争之不能得于是巡城御史俞一贯等言松职在巡视得纠察辇毂下不法其论雄事虽激然为  陛下执法安民非有他也今松以一言輙黜则不惟臣等临事掣肘而风纪不振善良不安其于  圣治关系不细惟  陛下幸曲宥松以光  圣德不听
　　○吏部议覆四川抚按官严清等奏请以四川按察司屯盐水利茶法二道合为一道建昌兵备道改为兵粮道叙泸兵备道改为下川南兵备道俱兼管分巡上川南分巡道当移驻雅州分守道当移驻嘉定州从之
　　○狭西督抚官王崇古等言柳树涧堡地临极边城大而兵寡永济堡去边稍远宜裁永济堡掺守官而尽移旗军仓廒及仓官斗级于柳树涧堡该堡止立集场令千百户一员守之力并而军不加设甚便报可
　　○丙戌升狭西按察司副使曾省吾为浙江布政司左参政
　　○礼部尚书兼翰林院学士高仪以疾乞休  上曰卿性行端慎年力未哀岂宜引疾求退不允
　　○以宣府西路及万全右卫等处脩边工完赏督抚等官陈其学王遴总兵马芳郎中邵元哲副使郑洛方逢时参议何棨及副总兵等刘国等八人银两有差
　　○陛赏狭西大柏堡等处获功官军折朝等九十四人
　　○丁亥  孝惠皇后忌辰遣惠安伯张元善祭  茂陵  孝烈皇后忌辰弘孝殿行祭礼遣安平伯方承裕祭  永陵
　　○先是三月间虏三百骑犯宣府新河口堡守备李国珍等不能御总兵马芳副总兵刘国及原任总兵胡镇督兵合剿虏遁去追至大沙沟败之至是御史燕儒臣勘别功罪以闻  上命赏芳银二十两国与镇半之下国珍等御史问
　　○戊子裁革溧阳县上兴埠上海县吴淞各巡检司巡检一员崇明县永豊仓大使一员
　　○改广东按察司副使徐善庆于狭西提调学校
　　○升直隶福建港把总直指挥佥事陈继宗署都指挥佥事广东都司事
　　○庚寅户部覆御史王友贤奏请减庐凤淮扬四府徐滁和三州军饷银三万一千二十八两并免凤阳府民壮银八千六十两以各卫所军地银五千二百二十二两正阳关舡科旴＜日台＞颖上磨税等银足军饷十万两之数淮扬商税羡余寿州芍陂塘租及他州县存积银通行计筭倘有奇羡足充军需将四府三州带徵积逋银钱俱行停止从之
　　○辛卯  诏免应天等府今年芦课之半以南京工部奏也
　　○先是南京户科给事中张应治等言迩者将官刘宝田世盛以失律愤事得从宽释魏国公徐鹏举妄引故事以紊班行科臣执奏皆蒙谴罚外议议咸谓群小作奸欺罔天听惟  陛下留神万几事必付之该部参酌议拟即有他毙令科臣驳正得  旨下所司知之已而刑部言始宝等释时臣等不能据法执奏欲成  皇上使过之义收桑榆之功而科臣屡以为言臣等不胜大愧惟  上中严前旨如三年之后无尺寸可录仍袭故套者即逮治之以正显戮庶恩威并济  上是其言
　　○壬辰山西布政司右布政使柳英以疾乞休巡按御史宋纁称其清脩淳朴乞如新例以京卫致仕吏部亦以为宜得  旨英陛光禄寺卿致仕
　　○癸巳吏科给事中戴凤翔言顷见京师水冰其占为冰兵视他异尤烈因陈弭盗安民要机六事礼部因类奏灾异并覆凤翔＜锍-釒＞请行内外诸臣痛加警省仍劝  上勤政事虚听纳以仰答  天戒  上曰然今岁灾变异常  上天示警朕心深切兢惕尔内外臣工务痛加儆省脩举实政共图消弭以仰承仁爱之意至地震□□□地震有声
　　○乙未巡抚辽东都察院右副都御史魏学曾以病乞回籍调治许之
　　○升山东按察司按察使周世远为狭西布政司左参议
　　○礼部尚书兼翰林院学士高仪四＜锍-釒＞乞休  上许之以仪典礼效劳加太子少保  赐驰驿归
　　○以苏州松江常州三府水灾  诏改折额角□羊禄米仓粮一年
　　○协理京营戎政兵部左侍郎王之诰条陈营务一议标兵以备督调谓总协官所辖标兵止一千人有如虏势警急必将提师督调而随征者寡恐不足以悍内而御外宜于城守备兵内简精锐二千人共为三千量给马匹仍调将官统练之用备缓急一请关防以重机宜谓戎政之印掌于总督而协理不与即有机事文书发行真伪难辨诸视诸镇巡例给以关防一议勋臣以备将材谓故事多用勋臣充京营总督副参游佐等官后以不习武事遂废顷令带捧公侯伯赴营视掺亦渐有可观者宜命巡视科道岁终从公奏荐员缺即酌量用之一议家丁以倡勇敢谓营中家丁原取沿边壮士近多逃亡遂令京师推理之徒往往冒充为蠹不细宜尽汰革而选战兵营二百人城守备兵二营各百人充额秋掺考阅如法别其殿最而降陟之一慎管队以饬行伍谓管队官旗类多无籍以致营伍不整而革任随伍指挥等官反受其金□朿朿殊为倒置宜将随伍军职尽令管队其废弃等官亦自为一营寄掺听用勿复令军旗制之一议抽补以实行伍谓三大营兵额不足宜将各卫所官军舍余悉加简阅抽补务满十万一复班军以备工掺谓外卫班军原额一十六万春秋各以八万赴班与营兵同掺诚得强干之意其后蓟镇多事反江北盗起渐改留而营掺之额遂缺宜令中都所存班军悉赴班如故非有大役不得调取一议买补以苏贫军谓京营官军马匹亻□致事者故事止以年限为差追纳椿银不足示戒近议五年之内倒死者輙令买补则已甚矣请酌议新故之法如一年以上者视故事加追银一两二年以上者半之至五年以上仍如故事追椿则奸顽既知稍警而贫军亦免重累一免存恤以省糜费谓清角□羊之军至京者有存恤口粮三石令休养三月然后验发营掺盖悯其劳而优也也乃者官吏科索军不能自存则往往亡去而所谓存恤者尽入此属私索后请不必存恤至即验发收粮则吏无所容奸而军得优恤之实又诸军月粮旧例支于京通二仓第开掺之月不利远支宜坐支京仓而以余月支通仓便＜锍-釒＞下兵部以戎政有印则总协官俱可会行关防不必更议存恤角□羊军之例载在会典不可轻废第饬所司审验勿令奸吏科扰余皆如诰言  诏从之
　　○丁酉以水灾免蓟州灞州涿州昌平州遵化豊润玉田武清东安永清保定香河大城固安房山良乡宛平大兴文安漷宝抵怀柔等县蓟州镇朔营州右屯遵化忠义中东胜右兴州前屯兴州左屯开平中屯武清营州前屯涿鹿涿鹿中兴州中屯等卫宽河所存留屯粮各有差文安保定大城永清四县灾重者停带徵粮一年
　　○录蓟镇青山口等处获功官军王禄等一十一人升赏如例
　　○戊戌改南京刑部右侍郎游居敬为刑部右侍郎
　　○升江西按察司按察使殷正茂为都察院右佥都御史巡抚广西  先是广西以总督兼巡抚后以广东未宁而广西古田之变寻起势不能专制于是议者皆言宜设专官督理军饷兵部以为请  诏吏部举劾任者以正茂为之
　　○升湖广布政司右参政祈清为山东按察司按察使
　　大明穆宗庄皇帝实录卷之三十九
大明穆宗庄皇帝实录卷之四十
　　隆庆三年十二月己亥朔  上谕辅臣曰近来灾异频仍多因部院政事不调假公营私听信力风滥受词讼诬害平人致伤和气令厂卫密访来奏于是刑部尚书毛恺等具＜锍-釒＞引咎  上曰卿等宜率属慎刑以副  朝廷恤民弭灾之意已而吏部尚书杨博户部尚书刘体乾兵部尚书霍冀工部尚书朱衡都察院左都御史王廷礼部左侍郎万士和等各上章自劾求去  上慰谕博等安心供职不允辞
　　○直隶元氏县典吏张仪以部粮至京寻升南京仓大使意不能平乃讦奏文选司员外郎滕伯轮营私不公及佥都御史温如璋兵备副使何东序真定知府陈奎夤缘乞升状  上以仪挟私妄奏下法司逮问法司奏仪所犯宜饷置口外  诏夺职为民
　　○庚子  诏免南京水军左虎贲左府军鹰扬留守中金吾后虎贲右直隶建阳等卫坍江田粮三十五顷有奇以南京天策等卫所首报升科新田粮二百五十五顷补之从户部覆御史传宠奏也
　　○以湖广潮州府擒剿林樟等巢贼首郭明等功赏总兵郭成兵备佥事杨芷监军副使江一麟等银两有差初潮揭浦惠诸县山贼依检为巢者以百数郭明林樟巢胡一化据北山洋陈一义据马湖寨声势相倚屠戮劫虏盖二十年是年九月成等率官军分巢进剿悉平至是总督刘焘奏揵且言抚民林道乾等实用  命宜许赎罪  上既赏成等而  命御史勘道乾功状以闻又以广中寇尚多饬焘等亟为剿贼毋玩愒养寇以贻民患
　　○诏各省岁办盔甲弓箭胖礻□奂等项俱改折色一年以苏民困从工部覆给事中张国珍奏也
　　○天鼓鸣
　　○辛丑湖广布政司右参政管荆州府事赵贤乞致仕许之
　　○荫故翰林院编脩王相子爟为国子监生相故以议礼死廷杖者也
　　○诏以淮扬州二府及徐州兖运改兖粮俱徼鲜折色仍留两淮盐课银二万两淮扬扛税银三季以赈饥民从抚臣赵孔昭请也
　　○壬寅  慈孝献皇皇后忌辰  奉先殿行祭礼
　　○升通政司通政使李一元为南京右侍郎
　　○命礼部尚书兼翰林院学士掌詹事府事殷士儋回部管事兼管如故士儋具＜锍-釒＞辞  上曰卿学行素优邦礼重任特兹简用下允
　　○升山西布政司右参政方逢时为都察院右佥都御史巡抚辽东
　　○命抚宁侯朱冈佥书前卫都督府事
　　○升山西八角堡守备指挥佥事刘滋宜府万金右卫守备指挥佥事魏拣蒲河城备御指挥佥事郭梦徵俱署都指挥佥事滋充山西老营堡游击将军楝充延缓领军游击将军梦徵佥事辽东都司事
　　○以水灾  命湖广归州公县等处河南邓州泌阳县等处税粮俱以分数改徵折色有差从抚治郧阳都御史武金奏也
　　○湖广抚按刘悫雷稽古等奏上所属府州县官积谷不如数者户部议覆少三分者常宁县知县俞一兰等罚俸三月少五分者当阳县知县张松等罚俸半年少六七分者景陵县知县方梁等罚俸一年少八分者浦沂县知县毛彬等少九分者汉阳县知县梅继勋等例应降调姑罚俸一年  旨曰积谷备赈屡有明旨有司不以实举行毛彬等并梅继勋等俱降调如例今后抚按官宜严覆分数参奏毋狥情宽纵
　　○癸卯发太仓银一万六千五百四十余两于密云镇三千六百六十余两于昌平镇为闰月客兵饷
　　○以平狭西贼首郭孟行等功赏总督王崇古先任巡抚杨巍巡抚张祖管粮副使杨锦兵备副使范以作延安府知府郭文和等各银币有差郭孟行等枭示如律
　　○刑科都给事中舒化等言  皇上以部院政事属厂卫密访百官惴惴莫知所措夫  祖宗设厂卫以捕贼盗妨奸细非以察百官也驾驭百官乃  天子之权而奏劾诸司责在台谏厂卫不得与是以各司其事政无牵掣今以暗访之权归诸厂卫万一人非正直事出冤诬由此以开罗织之门神陷阱之术纲反忠良殃贻善类是非颠倒  陛下将安从乎且  陛下既委之厂卫厂卫必托之番校此辈贪残何所不至人心忧危众目轻眦非盛世所宜有也惟  上幸追寝成  命以一政体安人心御史刘思贤等亦以为言  上俱付所司知之
　　○甲辰汰锦衣卫冒滥官旗黄浦等一千一百一十五人降革减替有差从科道官议也
　　○丙午起吏部右侍郎兼翰林院学士陆树声以原官掌詹事府事教习庶吉士
　　○丁未升兵科左给事中周诗为都给事中兵科给事中张国彦吏科给事中章甫端为右给事中请甫端俱礼科国彦户科  先是狭西洛南县矿贼何术等聚众三千余人窃白花岭诸洞十有八所逐捕久之不获至是就擒抚治郧阳都御史武金案贼首术等八人论斩其党施朝凤等一十九人刘恩等二十四人发遣有差余悉角□羊散以闻且请饬所司塞诸矿洞严开凿之禁诏如所拟
　　○升镇汪把总指挥使许承惠为署都指挥佥事佥书中都留守司事
　　○己酉起原任少保兼太子太保礼部尚书兼翰林院学士吴山为南京礼部尚书
　　○升通政使司右通政杨思忠为通政使
　　○升河南归德府知府邵惟中为广西按察司副使
　　○夜月犯毕宿
　　○庚戌  命五军营备兵坐营署都指挥张佥事张镇充五军营游击将军
　　○壬午  世宗肃皇帝忌辰  奉先殿行祭礼遣英国公张溶祭  永陵
　　○改神机营练勇参将王化熙于五军营神机营佐击将军曰福于神枢营以原任五军营参将施相代化熙原任神枢营佐击将军秦嘉夔代福  命大同入卫游击将军张铎充右参将分守山西西路偏头关等处升五军营掌大号头指挥佥事王镇神枢营掌大号头指挥佥事陆锐俱署都指挥佥事充佐击将军镇神机营锐仍本营
　　○癸丑  贞惠安和景皇后忌辰遣指挥使吴天爵祭  陵寝
　　○巡按狭西御史王君赏以贼首何勉余党复流劫通江劾奏守备张文奎都指挥包文学丁永臣及参将钱炳玩寇罪并兵备副使王渐抚治参议王之翰不职  上命夺渐炳文学永成俸令戴罪剿贼文翰时已被劾议调遂令致仕文奎俟事宁之日御史勘实以闻
　　○乙卯少傅兼太子太傅吏部尚书杨博致仕  先是巡按山西御史郜光春论劾总理屯盐右佥都御史庞尚鹏心术狡猾行事乖谬乞  赐罢斥吏部议覆尚鹏才堪策励宜留用  上曰近来吏部不查各官贤否应去应留专事掩饰殊为欺诈于是慱  上＜锍-釒＞自讼请角□羊职  上以慱既引罪令致仕夺该司官俸半年勒尚鹏闲住屯盐事务行各该巡抚官从实整理后不必再差
　　○丙辰时淮河自板闸至西湖嘴开浚乖成而里口等处复塞总督漕运侍郎赵孔昭以工费不给请议处钱粮因言清江一带黄河五十里宜筑堰以防河溢淮河高家涧一带七十余里宜筑堰以防淮涨工部复请以钱粮下孔昭及河道都御史翁大立通融借助其里口等处亟行开浚以筑堰事宜及海口筑塞宝应河二事均酌议举行从之
　　○丁巳户部尚书刘体乾等言吏部尚书杨慱系  先朝耆硕扬历四十余年中外倚以为重奈何以一＜锍-釒＞忤旨遽  赐免归且博久历边陲国有大议廷臣往往就决去留之际关国轻重不可不慎惟  上特留用以全国体是时给事中郑大经等御史郝杰等亦各具＜锍-釒＞请留慱  上俱下其章于所司
　　○巡抚云南都御史陈大宾等言武定府治已徙而和典州故无城垣密迩寇贼州民避之府城归者如市即不迁州治而不迁者过半矣宜及今并徙州为附郭听民居之以安残黎之心杜狂夷之望兵部覆奏报可乃命和曲驿俱附府治改州治为巡捕馆令吏目领民兵守之
　　○戊午户部尚书刘体体等言国家经费一岁所入不足以供其所出而陈乞支给者又每出于额外民穷财尽职此之由臣等以今年出入多寡之数与夫昔省而今费如各边士马刍粟各宗室禄粮条呈  御览仍容臣等以内外一切经费钱粮应存应革者拟奏请  旨刊成书册以颁中外庶经制有常而国计可纾民生可保  上是其言
　　○以广西古田川兵  命发太仓银四万两给之为军饷之费
　　○己未立春顺天府进香  上御皇极殿受之文武群臣行庆贺礼
　　○赐刑部右侍郎吴百朋父琼祭如例从其请也
　　○庚申起少傅兼太子太傅吏部尚书武英殿大学士高拱以原官不妨阁务兼掌吏部事
　　○以水灾改折松江府华亭县上海县漕粮十分之五存留蠲免亦如之从抚按奏也
　　○赐成安伯郭应乾母夫人刘氏祭二坛
　　○户科都给事中刘继文御史杨家相劾奏提督总漕运总兵福时贪肆不职诏革任听勘
　　○辛酉琉球国中山王尚元遣其臣守备由必都等归我日本虏去人口守臣以闻  上嘉尚元庆劾忠诚赏银五十两彩叚四表里仍  赐敕奖励由必都等各给银币有差
　　○癸亥礼部议上恤典条例一文官祭葬有无隆杀之等悉遵会典其特恩如从必日侍讲读军功必躬履行阵春宫官必亲奉出阁开陈有劳者悉遵嘉靖中题允事例其祭葬大约于本等品级内量加一等无祭者给与祭一坛无葬者给与半葬应半葬者给与全葬如讲读官则五品本身有祭四品本身父母得拟祭葬三品祭得及其妻军功则四品本身得拟祭葬三品未满得及其父母加恩成例各有等差不得超越资次妄生希觊其或有讲读年久启沃功多军旅身歼勋劳茂著者恩恤自宜加厚本部临时议拟诸自  上裁其余不许一概援引陈乞一一品官父母妻加祭有父母加二坛者有妻加一坛者有妻止于一坛者恩难预拟今后遇有陈乞客本部斟酌议拟请自  上裁一会典所定二品祭数本身二坛加有三少或兼大学士赠一品者至四坛父母与妻俱一坛节年所拟则例如致仕加三少者加祭一坛加太子太保者加祭三坛原加三少而续奉  旨革去者止与本等祭二坛其被劾闲住者祭葬俱无妻未封夫人者不准与祭帷加升日浅政续未著者难以预拟本部临时覆实奏请量减一三品官祭葬不分在任致仕俱祭一坛兼学士赠尚书者祭二坛未及考满病故者祭一坛减半造葬悉如旧例一四五品官不得重封故四品官考满若由六七品升者父母有祭由五品升者以例不重封遂不得  赐祭殊为不均合于前议今后四品官凡经考满者父母虽止授五品封亦与祭一坛其未经考满者不得越例陈乞一品官父母未蒙封赠者于制本不当沾祭不许越例冒请若品官妻非系封赠夫人者原无祭典不准并祭一四品以上官本身及父母恩典必由考满而始得然有二品三品共历四五年者父母未授三品封有终不得沾祭葬之典者三品四品共历四五年父母未授四品封有终不得沾一祭之典者宜并叙年资今后如二品三品共历三年以上者虽未考三品满本身及父母俱准与三品祭葬三品四品共历三年以上者虽未考四品满本身准照三品未满例祭一坛半葬父母准祭一坛其未及三年以上者不得妄行陈请一内外对品例不重封然以先授外封而不得沾内封之祭是使均一考满父母恩典有得有不得亦为不均今后不拘品级凡已授外封及后任京职考满宜封而例不得重封者悉照品级给与应得祭葬如不因考满而蒙诏授封者非系讲读军功仍不准给一致仕之臣虽经论劾既已原其心行无庇优礼致仕身后恩典理宜概给故  世宗皇帝輙照弘治年间例行今后遇有三品以上被劾致仕奏请祭葬者悉遵此例如有罪过昭彰公论共弃者不拘见任及致仕等项俱照本部前议听该科参驳本部停寝其被劾闲住遇蒙覃恩概复致仕者祭葬仍不准给不许混奏一被劾听调功过未明举措未定相应酌处使人品原无可议所有应得祭葬合行准与全给或功有可录过有可原者则功过当相较量所有应得祭葬合行以全给拟作半给半给拟作有祭无葬至于罪过昭彰公论共弃者竟照闲住事例俱不准给今后容本院悉照斯议具由议拟  上请施行一因事革职而后赐复原职则公论已定宜与以应得恩典如嘉靖二十七年例其覃概复者不得援以为例今后自三品以上凡遇此项悉照所得品级题给祭葬若后复职衔及扰于原职者仍照原行其被劾论勘未明身故者  诏闲住例俱不准给一勋臣祭葬除  皇新取自  上裁及悉照会典外其为事革祭者如正德嘉靖间题给  赐祭则例今后公侯伯在内掌府事坐营在外总兵征讨积有勋劳而加太子太保以上者照会典公侯祭十六坛伯祭十五坛掌府事坐营总兵历有勋劳者与祭七坛掌府事坐营积有年劳者与祭五坛虽掌府事坐营而政绩未著者与祭四坛管事而被劾勘明闲住者与祭二坛被劾未经勘实者祭一坛勘实而罪重者并本爵应得祭葬一概尽削又正德间公侯伯本俱祭三坛嘉靖年间仍祭二坛今后各照嘉靖事例以复会典之旧一武臣祭葬正德嘉靖间本部所题事例如都督同知佥事起用未久病故者与祭三坛锦衣卫都指挥使身后赠都督同知者亦祭三坛署都督同知照署都督佥事例止与祭一坛宜推类遵照施行一节义以死事为难放  朝廷加恩有赐祭者有祭而兼葬者有祭葬而加赠谥者有祭葬赠谥兼给而复立祠以表之者所谓死事如抗节不屈身死纲常者犯颜谏诤身死国是者执锐先登身死战阵危城固守身死封疆者如此而立祠祀之乃足以劝人心维世教近来或有城池失守而身殒于奔命战阵败衄而躯毙  捯戈者原无死事之心施以立祠之典非所以重节义示激劝今后诸如此类若悯其丧亡哀其暴露止宜酌量轻重或  赐葬祭或加赠荫以安幽魄至于立祠一节合应慎重必须莭义激烈真心死事者抚按从实奏来容本部酌议奏请建立祠庙其非此类者并从覆寝议  上俱从之
　　○工部覆御史向程武尚贤奏请以见在各监局匠役一万三千三百六十七人著为定则不得加增以滋縻滥从之
　　○甲子  命原任蓟镇游击将军署都指挥佥事尚智充大同入卫游击将军
　　○南京神宫监太监王成采以盗伐  孝陵树木论斩
　　○乙丑尚宝司司丞郑履淳言顷年以来万民失业四方多故天鸣地震灾害洊臻臣等当恸哭流涕于  陛前  皇上应卧尝薪胆于宵旰也夫饥寒迫身易为衣食嗷嗷赤子  圣主之资若不及今定周家桑土之谋切虞廷困穷之惧则  上天所以警动海内者适以资他人矣今之最急莫如用贤  陛下御极以来恭默三＜礻冀＞矣宁曾召问一大臣面质一讲官赏纳一谏士以共画思患豫防之策乎窃虑高亢暌孤乾坤否隔忠言重折槛之罚儒臣虚纳诲之功姬姜违脱珥之规周召拂同舟之义回诂既惩赵普奚从而捕牍内批径出苏辙何自以封还纪纲废于因循贤袭袭于玩愒功罪之欺蒙冈核浮系之文案徒盈善类既失于振扬厉阶阴启乎阉寺言涉官府辄肆阻挠梗在私门坚不可破童牛瀛豕之图不豫城狐社鼠之计莫施患岂在明前车不远万众汹汹皆谓群小侮常明良＜锍-釒＞间自开辟以来未有若是可以永安者伏愿奋英断以决大计勿为小故之所淆弘浚哲以任君子勿为僻昵之所惑以美色奇珍之玩而保疮痍以昭阳细故之勤而和庶政以蛮夷为关门劲敌以钱谷为黎庶脂膏拔用陆树声石星之流纳殷士儋翁大立等＜锍-釒＞经史讲延臣民章奏必与所司面相可否万几之裁理渐熟人才之邪正自知察变谨微回天开泰许无踰此  上以履淳假借陈言妄议  朝廷怀奸生事  命廷杖一百系刑部狱
　　○总理河道都御史翁大立言治河之役宜以调拨夫役收发椿草属部臣计处钱粮追徵工食属兵备令画地责成则河上可计日而就于是工部覆议以仪真至杨州淤浅高邮一带湖堤剥蚀属淮杨兵备会同南河郎中仪真主事理以通济闸内外清江浦上下淤浅属淮扬徐州二兵备会同南河郎中清江厂主事经理以庐凤二府协济椿草钱粮役夫工食及宝应湖堤泗州等处堤岸属颖州兵备会同南河郎中经理以大淮两岸沙嘴清河县东西湖堤鱼沟河以下属徐州兵备会同南河郎中经理以邳州沂武二河与乾河口淤塞房村及境山黑龙潭堤属徐州兵备会同南河郎中管洪主事经理以沛县三铺四铺大堤豊县缕水堤接华山塞飞云桥故道及薛河下流属徐州兵备会同夏镇主事经理以临清菓市口尖冢集白庙儿等处堤岸属临清兵备会同北河郎中甎厂员外郎经理以内黄南乐二县正河淤塞及小滩上下胶浅黄芦河乙字河属大名兵备会同北河郎中经理以吴桥县冲决朱官屯交河县冲决徐家马头等处青县冲决盘古口等处与沧景二州南皮静海二  及天津卫堤属天津兵备会同北河郎中经理以蒙村蔡村耍儿渡等处堤岸河西务上下淤浅属坝州兵备会同通州郎中经理  上皆从之
　　○诏旌节妇十一人河南孟津县生  李济众妻孙氏直隶昌黎县民齐道妻王氏湖广孝感县民刘廷相妻方氏山西夏县民李汶未婚妻赵四女长治县民李晓妻焦氏山东定陶县生员孔彦弼妻乔氏一门双节者狭西高陵县民萧宪妻王氏宪子生员萧韶妻高氏一门三节者阶州文县监生李含章妻张氏生员李含美妻陈氏含章子生员李垣妻高氏烈妇六人河南陈留县民郑瑁未婚妻张二姐固始县民张维舜未婚妻周氏山西崞县民陈光先妻张氏角□羊州民李孟冬妻宋氏直隶颖上县民王敷纪妻汪氏沛县民陈恕妻姜氏
　　○丙寅南卫王府管理府事镇国将军誉枞请给印信礼部以南渭王无后府事不当复留弟如隰川王例以关防给之报可
　　○丁卯以大祫遣驸马都尉许从诚固安伯陈景行告  太庙  祧庙
　　○戊辰行大祫礼于  太庙  遣太常寺官祭大岁月将及五祀之神
　　○以灾伤诏免淮安府徐州高邮州宝应县岁徵追捕民壮军饷银三万四千四百余两从掺江都御史吴时来奏也
　　○总督狭西三边都御史王崇古劾奏延绥总兵董一奎贪残不法状请逮至京究问有  旨勿逮下御史严究以闻
　　○以明日正旦节遣泰宁侯陈良弼兴安伯徐梦旸宁晋伯刘斌武平伯陈大策祭  长陵  献陵  景陵  裕陵  茂陵  泰陵  康陵  永陵  景皇帝陵寝  指挥佥事张澍祭  孝懿皇后中官祭  恭让章皇后及废后吴氏署都督佥事周于德祭  哀冲  庄敬二太子各陵园
　　○是岁天下户口一千万八千八百五口六千二百五十三万七千四百一十九田赋田四百六十七万七千七百五十顷一十一亩有奇米二千二百一十九万七千二百一十九石六斗有奇麦四百六十二万六百二十六石有奇丝七万三千八百八十六斤有奇绵三十八万三千八百七十四斤有奇绢一十三万三百九十八疋有奇绵花绒二十四万六千六百二十八斤有奇布六十二万五千六百九十疋有奇折色钞九百五十九万六千二贯有奇襍课钞五千八万六千七百七十三贯有奇折米六万一千三百四十四石有奇银二万九千三百九十五两五钱有奇盐课盐二百三十二万七千二百九引盐钞折银六万八千四百四十一两三钱盐课银一百二十六万八千四百三十五两九钱茶课五千八万三千六百一十七斤有奇屯田子粒三百七十二万八千七百三十九石有奇屯收地银四万八千二百四十三两三钱有奇年例金二千两水银二百二十九斤朱砂四十六斤八两漕运四百万石内灾伤改折二十二万四千五百一十四石七斗一升运米三百七十七万五千四百八十五石二斗九升各处运纳米二千三十六万六千四十二石有奇
　　大明穆宗庄皇帝实录卷之四十
明穆宗庄皇帝实录卷之四十一
　　隆庆四年正月己巳朔日食免朝贺
　　○调大同总兵官赵岢于宣府以宣府总兵马芳代之调大同巡抚都御史李秋于辽东以辽东巡抚方逢时代之
　　○命总督京营戎政镇远侯顾寰挂印充总兵官提督漕运镇守淮安
　　○庚午  上始御皇极殿受朝百官具朝服行八拜礼不宣表
　　○辛未  宣宗章皇帝忌辰奉先殿行祭礼遣平江伯陈王谟祭  景陵
　　○以正旦日食  上避殿减膳修省三日
　　○甲戌遣太常寺官祭太岁月将之神
　　○乙亥升鸿胪寺卿李用敬为通政使司右通政提督誊黄大理寺左寺丞王好问为本寺右少卿
　　○命恭顺侯吴继爵总督京营戎政
　　○命镇守宁夏总兵署都督同知雷龙挂印充总兵官镇守延绥等处地方
　　○  上谕兵部曰畿辅近边地方武备废弛已久近来言者皆详于外而略于内岂万全计尔等宜悉心详议所以捍外卫内者具奏施行于是尚书霍冀等条为十事上之一更置守令谓近边府州县掌印官民兵钱粮城堡器械悉属综理所系甚重宜行总督抚按官公同甄别某应久任某应改调遇有员缺吏部仍慎选甲科老练之人充之如科贡吏员出身有异才堪任者一体超用一修缮城堡谓保障边方城堡为急往年猾虏止于攻毁堡寨近则攻陷州县城矣今沿边地方自永顺二府之外州县城垣与军民屯堡全未经略即如近京芦沟桥河西务皆称大镇虏必垂涎之地宜速行各该守臣增筑墙垣多开濠堑工费取之抚按赃罚及户部开纳事例银一申明保甲谓郊畿近地军民杂处往往盗起肘腋而不知虏至门庭而莫避宜申明保甲之法有急共救有罪同罚其他点闸科派之扰一切禁之一团练民兵谓各州县设有民壮专备缓急之用而有司独用以供迎送之役全不教练故民兵虽设武备日弛宜如近议严行所在抚臣加意教阅其有额外壮丁堪练者多方募集编成什伍择其有信义服人者立为队长队副以统领之平时则量减徭役防秋则量给行粮如有捍虏功一体升赏一修筑墩台谓墩台为烽火耳目之寄而近边州县多圯废不修猝遇虏警不便传报宜酌量冲缓以时修筑多拨军夫守之一制造火器谓中国之长技全在火器如连珠炮涌珠炮神枪快枪等项宜一一多备仍选军民精锐有胆力者充为火器手不时教习以济缓急一栽植树株谓畿辅内地平衍空阔虏骑得以长驱宜于各城堡外多栽树木不惟利民且因可以捍虏一预计防守谓城堡既修又湏法令素明乃能有济宜令各府州县掌  照各城堡□口数  就次以为信地挨户出丁守之虽势豪之家不得狥情优免遇虏报戒严即挑选壮丁如期策应一严谨收歛谓虏若大举则当下清野之令使各处保甲马上执旗召集乡民悉迁入城堡如有怠玩者罪之一责成兵备谓畿辅地方一应兵马钱粮之事全赖兵备分理必功罪相同而后能戮力共济即如近年宣大地方战守之功无不归之兵备而顷者大同失事罪止坐总督镇巡甚非法纪今后宜以为戒使人人知责任所在不容他诿庶于边务有禆＜锍-釒＞入  上以为然令各该抚按督率兵备等官著实举行更置有司务依期作速具奏
　　○丙子南京提督操江都御史吴时来言新江口营水操官军内有建阳新安镇江三卫请各分为两班一班京操一班防讯而量减操军行粮归之南京户部报可
　　○以春防届期命蓟辽宣大山狭诸镇臣加谨边备
　　○诏蠲嘉靖三十五年至四十四年各处积欠马价银有差
　　○丁丑罕东左卫都督阿束把力等入贡宴赏如例
　　○诏复故太子太保兵部尚书兼都察院左副都御史闲住许论原职从其子右府都事倓乞请也
　　○升河南汝宁府知府史桂芳为两浙都转运盐使司运使
　　○巡按直隶监察御史燕儒宦条陈六事一复旧城以固南山谓宣府为京师北门而延永南山一带陵寝在焉虏患为急先年总督翁万达奏于东路镇南墩起西历四海冶等处共修外边一道又自永宁墩起历雕鹗堡等处创修内垣一道外边以捍北路内险以捍京师此安边至计宜行督抚诸臣修复废址一明华夷以防隐忧谓宣大两镇将领每收养夷人为家丁藉其用而其类亦有见任参游指挥坐营千把总官者戎性叵测宜以时抑制一添官堡以重民命谓大同一镇为私堡者一千八百余所今令归并官堡二百五十七所本欲其团聚有备易守也然其相去远不相及将官又择堡之小者为官堡利其便于守御民非私堡势无所入保虏之所过止报残破官堡而不知私堡之受屠掠者多矣是有并堡之虗名而民受实祸也宜令公私随宜增筑给以火器火药而为之备一定奏报以明功罪谓边将积弊在于不先侦探虏情而惟急于驰报军门大抵皆虗张不实为冒功避罪地宜令督抚遇警止报虏出入之期而诸将功罪必待巡按御史亲诣所经地会同勘奏总兵官毋得自为奏渎一禁抽兑以明战守谓各路参守有马官军多被镇守官掣入镇城自卫宜严加查禁其家丁出边止许自乘己马或本营马不得从各堡兑骑以致倒损一豁扣粮以恤边军谓贫卒远戍惟仰给月粮而宣府则以抚赏属夷大同则以秋青草价等项公用扣减军饷人情不堪宜行督抚官酌议豁免兵部议覆  上允行之
　　○南京都察院右佥都御史吴时来以考察在迩请量留南科道官岁久当迁者一二人使主其事报可
　　○戊寅内承运库以空头劄子传谕户部进银十万两部臣刘体乾执奏京库钱粮所系至重今以片纸取之姓名不具印信不钤安知真伪臣责在典守不敢发也科臣刘继文亦言白劄非章奏体乞慎中旨以防欺蔽  上报有旨所取银两令如数以进
　　○总督两广福建都御史刘焘奏讨平海寇林容等功命赏兵备张士纯等银两有差磔贼首林容等于市容本海寇吴平残党巢聚西海劫掠为患与曾一本残党许瑞相攻于吴川赤水河面容败被执瑞遂因容所虏千户朱本源求抚献容等首从三百余名被虏教官谢赞谢式谢庠陈渐阶生员周坦等男妇四百余名事闻兵部因请释瑞勿诛许其立功自效报可
　　○升延绥东路左副总兵署都指挥佥事牛秉忠署都督佥事充总兵官镇守宁夏地方
　　○己卯  孝恪皇太后忌辰  神霄殿行祭礼遣庆都伯杜继宗祭  永陵
　　○升太仆寺少卿李际春为鸿胪寺卿
　　○大学士赵贞吉上言我朝内外卫兵分隶五府乃  高皇帝定万世太平之计俾免前代强臣握兵之害其为  圣子神孙虑至深远也永乐末年因聚府兵北伐旋师之后遂结营团操乃以三千神机二营附之因号为三大营其实皆五府之兵也夫五府之兵因调发而聚之为营既归即当散还各府矣所以久聚团操而不散者以当时常有戒严征伐之事故不暇耳然犹以五军名营实未变五府之旧制也沿至正统末年尝变为十团营矣弘治年间又加为十二团营矣正德年间又增置东西官厅矣然旧营之中尚存老家军之籍则五营之号未泯而五府之意犹存也夫我  太祖分府以设将则权任不偏而得将将之法我  成祖分营以统兵则分数易明而得将兵之法此  祖制之尽善所当世守者也至嘉靖庚戌严嵩建议于五府之外持设戎政府括内外兵籍铸总督戎政之印而授之仇鸾于是  祖制大坏而贼臣得肆觊觎之计向使鸾迟于伏诛则时事之危未可测也鸾诛而以镇远侯顾寰代之寰惟知退让自守以保勋名而营兵则日弱矣臣愚昼夜虑此窃谓分府设将之制未易卒复而分营统兵之法犹可遵行盖将才难得以一人统十万之众非韩白不能以十万众分委之数人则称职易耳合无将见操官军分为左右中前后五营各择一将以分统之责令开营训练各程其能而以文臣巡核之加赏罚焉收戎政府印归之内府有事则领敕挂印而命将于阃外事完则缴敕纳印而归将于营中如是则太阿之柄独持于  上而辇毂之下常有数万精兵可战可守随所用而无不宜矣＜锍-釒＞入  上曰览卿所奏具见忠谋分营练兵系  祖宗旧制该部即与廷臣从实会议以闻于是兵科都给事中张卤言廷臣会议故事止决于一二人余各唯唯署名而退有既退而不知所议何事者或尚有后言者今营兵事重当以贞吉所论刊布与议诸臣使各出意见书其左方仍持赴议所公同商确题请其有推诿不与议者即不列名会＜锍-釒＞其有独见欲别具＜锍-釒＞者听久之乃集议东阙下惟英国公张溶等十六人请分营练兵如贞吉言成国公未希忠等二十八人请革戎政武臣与印而仍用三大营如卤言给事中邵廉及魏体明御史尚德恒仍各上＜锍-釒＞言疆兵在择将不在变法兵部尚书霍冀以为然乃上议曰国初京营之制立大小教场以练五军将士永乐初既有五军营又有三千神机两营是为三大营各设提督等官管领之景泰初选三大营中精锐分为十营团操其官略如三大营之制至成化三年又分为奋武等十二营内又各分五军三千神机三营其名亦不夫  祖宗之旧正德中又增置东西官厅则将愈多而兵愈弱矣我  世宗皇帝断自宸衷告于  太庙修复  祖制三营并将三千营改为神枢及定三营大将副参游佐职名添设练勇参将各二员神谋睿筭至精至详诚万世无弊者往时仇鸾之诛乃将之无良非法不善也贞吉深鉴覆辙建议更制以收兵权虽不为无见但臣等以为法未至于大坏者无贵于纷更议有涉于异同者当从乎众论今京营之制总之为三大营以统其纲析之为三十小营以理其目兵柄不偏于一将军法不专于一人有合操有分操有春秋阅视之操有岁终考核之操此正  皇上所谓分营练兵系  祖宗旧制  圣子神孙所当钦承勿替者况在廷文武诸臣多谓京兵之训练不在于营制之更张而在于将佐之得人操练之如法似皆探本之论经曰三人占则从二人之言臣等参酌群言窃谓三大营仍旧则将领不增而占役少号令不烦而统纪明似属稳便至谓大将不宜专设戎政不当有印此则防微杜渐相应依拟余仍照  祖宗三大营分营操练内五军营多余二枝均拨神枢神机每营共为十枝推智勇将官三员充总兵官各请敕一道给关防一颗以便行事而以文职大臣一员量加职衔俾之总理每岁无事则居营训练有警则总兵挂印出征事完回营照例缴印中间未尽事宜听新推督理大臣及巡视科道官逐项查酌另行条议以闻得旨营制既经多官会议明白俱依拟行
　　○南京掌中军都督府事魏国公徐鹏举夫人张氏早卒无子庶长子曰邦瑞当袭封鹏举爱其嬖妾郑氏子邦宁欲立之先使人行货严世蕃所诡为郑氏请封魏国夫人已而议遣邦宁送监习礼谋于兵部尚书刘采采正色曰吾闻立子当以长公即爱少子宜置之安地毋怡后悔鹏举默然卒送邦瑞邦宁知事不就乃函其金宝首饰以好邀诚意伯刘世延于鹫峰寺屏人与之谋世延受之密以书诒祭酒姜宝言邦宁当袭状宝疑不决会有助教郑如瑾者故为举人时顽薄无行至是亦阴入邦宁贿证世延语于宝所宝遂戒吏毋纳邦瑞驳还礼部行五府勘结礼部怒不为报而鹏举亦因留邦瑞不遣居无何副使冯谦私候宝尽发如瑾与邦宁相结约语且言外议颇诬及宝宝大惊具劾如瑾章下南京法司鞫问于是世延事亦发反移牒至刑部言已与徐氏世讐未尝与鹏举废立议辞甚倨悍吏不敢诘惟如瑾坐革职为民鹏举夺禄米一月郑氏追夺诰命邦宁及其党罚治有差
　　○庚辰以灵丘王府镇国中尉鼐鈇管理府事减校尉三分之二
　　○两广总督刘焘奏报官军斩获荔浦等处巢贼韦公海等一百一十人  上采部议诏增兵殄灭余寇而令巡按御史详核次以闻
　　○命左军都督府佥书临淮侯李庭竹掌中军都督府事
　　○辛巳礼部言国家旧制  东宫出阁读书期不出八岁今  皇太子年龄渐长正当其期宜早亲儒彦以端睿养  上命如前旨俟十龄以闻
　　○壬午发太仓银七千两于蓟镇备抚夷用
　　○山东道监察御史刘思贤劾奏刑部右侍郎游居敬徒以讲学冒时名其才与节无足取者曩为巡抚以失事被逮时尝行千金于严世蕃脱罪不宜复居近列吏部覆居敬项用言官交荐起用且前事已明不宜复深究得旨留用
　　○刑科都给事中舒化言巡抚应天右佥都御史海瑞著节  先朝诚一代直臣然迂滞不谙事体闻其在应天科条约束切切于片纸尺帛间以难过客恐非人情夫道在日用当官者不必出寻常之外而别为调停政贵宜民善治者岂在创新奇之法以抗夫时俗如瑞第宜与两京清秩以风激天下之士盖所以全地方亦所以全瑞也得旨海瑞节用爱人勤事任怨留抚地方如故
　　○癸未上元节以  天变修省免百官假禁民间张灯作乐
　　○吏部覆户科给事中杨镕奏请以举人出身知县教官廉能素著者入补光禄寺署正而间以例贡参之优其迁擢或径于听选举人中除补从之
　　○升赏隆庆二年五月中延绥清平堡阵亡被创官曹玉等六人
　　○甲申命五军营把总大同后卫署指挥佥事王卿大龙门把总保定后卫指挥佥事尹志莘太原前卫千户黄元忠宣府左卫署副千户李廷相各充守备官卿大同怀仁城志莘插箭岭元忠真定廷相大同应州城
　　○以军功荫故太子少保兵部尚书赵炳然一子为国子生
　　○兵科都给事中张卤上＜锍-釒＞请加饬春防因言总督陈其学平生清谨殊乏挥霍之才巡抚王遴不近人情太鲜含弘之度宜为之处又言宣大总督原驻阳和居两镇适中之地便于经略已而移驻怀来专备南山夫虏不能越上谷以伺南山则南山不宜株守明矣请如故事令总督驻阳和仍严核蓟镇练兵实效及入卫兵减撤之数而戒诸将官各戮力任事无饰虗言兵部覆议得旨令陈其学回籍听用王遴策励供职今后总督每遇春秋两防照旧驻劄阳和有警相机调度余俱如拟
　　○户科给事中杨镕劾奏兵部尚书霍冀工部左侍郎徐纲各贪庸不职状冀等＜锍-釒＞辩因乞罢  上谓冀勤慎鲜过留之纲调南京用冀再辞不允
　　○夜望月食先是工科给事中陈吾德言岁首日月交食  天之大变而百官护日多惰慢不如礼宜令礼官先于月食前一日承制戒饬之而  皇上亦宜罢游乐屏玩好以答  天戒则大小臣工将明知  圣意所向罔不寅恭兢惕以修实政矣  上是其言
　　○乙酉  英宗睿皇帝忌辰  奉先殿行祭礼遣抚宁侯朱冈祭  裕陵
　　○丙戌原任少傅兼太子太傅吏部尚书武英殿大学士高拱＜锍-釒＞辞召命  上谓拱辅弼旧臣德望素著趣令赴任不允辞
　　○六科十三道官周诗刘思贤等各上章陈弭灾事礼部覆言官所陈或祈  皇上责躬勤政广开言路以谨天戒于九重之中或乞申饬臣工各率其职以修常宪于庶列之内皆弭灾要务宜从实举行而臣等尤望日严  圣敬端本清源察阴阳消长之机究天人感应之理缓刑尚德亲贤远奸则臣下望风承志谁敢不洗濯自效者  上善其言
　　○丁亥命总督狭西三边军务都察院右都御史兼兵部右侍郎王崇古以原官总督宣大山西等处军务兼理粮饷崇古＜锍-釒＞辞  上曰宣大重镇以卿才略素著持兹简用宜亟之任不允辞
　　○贵州巡抚都御史赵锦言贵州宣慰司儒学诸生受廪于官者凡四十人而贵阳府学止于二十人多寡不均宜量为加损俾各以三十人为率礼部议覆从之
　　○己丑加大学士赵贞吉太子太保贞吉＜锍-釒＞辞  上优诏褒答不允
　　○辛卯  万寿圣节  上御皇极殿百官行庆贺礼
　　○免百官宴赐节钱钞
　　○免命妇朝贺
　　○遣武定侯郭大诚宁阳侯陈大纪安远侯柳震灵璧侯汤世隆分祭  长陵  献陵  景陵  裕陵  茂陵  泰陵  康陵永陵都督佥事沉至祭  景皇帝陵寝德平伯李铭祭  孝懿皇后中官祭  恭让章皇后各陵园
　　○朝鲜国王李昖遣陪臣礼曹参判李后白等入贺宴赏如例
　　○壬辰以右春坊右谕德丁士羙充日讲官
　　○癸巳  孝静毅皇后忌辰  奉先殿行祭礼遣武安侯郑昆祭  康陵
　　○甲午兵部覆山东道监察御史刘思贤所陈三事其前二事请如嘉靖中例云南应袭土官令照品入赀就彼替职又请仍设守备一员于临元裁革参将其后一事请减撤湖广沅州冗兵事在彼中行抚巡官议覆  上是之
　　○乙未都察院左都御史王廷以衰病乞休不允
　　○吏科都给事中郑大经言惠安知县萧继羙久窃虗名报政輙居高等顷乃使人行千金辇毂之下幸而败露监司者不能觉察何以监司为哉且有司贪肆者恐不止一继羙而已请通行天下抚按官严禁详访有如继羙者亟逮治之或狥情夫实考注不当事觉并坐吏部覆议报可
　　○丙申诏岁给故宁海王载＜土予＞宫眷养赡米一百石
　　○命司经局洗马管国子监司业事马自强以原官兼翰林院侍讲还掌局事纂修  世宗肃皇帝实录充经筵讲官
　　○南京科道官张焕王谣等各论捄骆问礼杨松言二臣言虽可罪心则无他今并得谴去二臣不足惜窃恐人心疑畏缄默成风傥国家有大利病臣下有大奸恶谁复言之不听
　　○直隶巡按御史燕儒宦查奏宣府镇军侵盗钱粮诸奸状坐弃市者四人远戍及徒赎者五百七十三人因论去任郎中贾洪参政杨旂副使范大儒参议秦可大见任郎中邵元哲副使方逄时参议何棨等及指挥千百户等官郑汉等各监失职之罪诏夺何棨等俸一月其去任者姑贳之郑汉等下巡按御史逮问余如拟
　　○丁酉  中宫千秋节免命妇朝贺
　　○都察院左都御史王廷再＜锍-釒＞乞休  上以廷情词恳切许之赐驰驿归
　　○赠故工部左侍郎李登云为工部尚书
　　○总督狭西三边军务都御史王崇古上议曰今群臣言用人理财者奚啻百数其扬明拔幽括地竭泽奚啻万言然竟未能裨尺寸裕锱铢者何也善议者不任其事而责人者不责之已故见效阔疏而鲜成事也且边事非经涉无以知山川之险易非服习无以耐风霜之艰苦非督战无以知兵力之勇怯非见敌无以知虏势之强弱故有不可战而责以必战可攻而顾谓不必攻当事边臣真莫知所适从矣议论日多成功日少夫贤智如诸葛亮尚以成败利钝为未敢逆睹臣历任南北兵备叨授督抚征倭御虏百艰俱历诚不敢以已所不能自保与势所不可预度者责人自代重误时贤也理财之道费出有大小省其大则小者可并省大者费则小者虽省无济也迩者户部之议边费率谓嘉靖初年止五十九万覆二十八年加至二百二十一万又十年至二百四十余万又五年至二百五十一万而岁入不给矣然内府京仓各项正支视初年增损该部所悉也中间岂无大费可省而小费可节者乎此非边臣之敢与闻也至于各边之增费大都在蓟镇十七在宣大辽东山西十二而狭西四镇独延绥因选兵入卫稍增十一其甘宁固岁额京运视嘉靖初非惟未增抑尚多减今甘肃五万一千有奇宁夏四万五千固原九万延绥二十九万七千有奇通计四镇岁额止当蓟镇之半狭西三边东自延绥黄甫川西抵甘肃嘉峪关西南抵洮岷远接四川松茂延长数千里各镇兵马总计兵二十余万马十余万匹以分守纡远之边无所不寡南番北虏四时戒备一岁刍粮数百万计除京运外皆取足民屯盐粮视他镇半请帑银者不同今当于其费之多者查议节省不宜复于少者而仍计减削以重苦之也又边腹之费惟军职冗滥为尤甚军不加多而官增数倍俸增钜万一官之俸数军之粮也故各边军有逃亡而粮无附余者冗官食之也臣尝条议节冗俸以励军职与今给事中温纯刘继文及建议诸臣意同而户兵二部未即允行者诚以在京武职之众议论之多惮于定制而不敢轻议也夫宗藩禄米  祖训定制今值不继尚可量议减折而军职之不堪策用者独不可议减折乎诚如部议是视军职反优于宗藩矣若果京卫侍卫军职原无加增可免另议其在外各省各边新官既众旧官不堪策用者量议减折则每岁减支粮若干即可省边储京运之数不犹愈于裁减一二杂职文官以无损益于边储为得得计耶  上下其章于所司
　　○戊戌升协理京营戎政兵部左侍郎兼都察院右佥都御史王之诰为都察院右都御史兼兵部左侍郎总督狭西三边军务之诰＜锍-釒＞免加秩请以旧衔往不允
　　明穆宗庄皇帝实录卷之四十一
　明穆宗庄皇帝实录卷之四十二
　　隆庆四年二月己亥朔命太子太保礼部尚书兼文渊阁大学士赵贞吉兼掌都察院事
　　○四川戎县都蛮阿大等寇掠高筠等县掳百户张汝昆等势张甚巡抚都御史严清巡按御史王廷瞻各奏请大发兵讨之清又举贵州总兵安大朝可任讨贼之事而劾叔泸参将卢梁守备吴启东皆懦不堪用宜以游击周宗代梁守备谢崇爵代启东兵部为请  上命清会同大朝督率各该守巡将领等官克期征剿务令靖寇以安地方卢梁等俱依拟
　　○庚子命工部于道心阁精一堂临保室旧址重建阁曰隆道堂曰仁德室曰忠义
　　○贵州宣慰使司土舍安国亨等各遣人贺  万寿圣节给赏如例
　　○升分守延绥东路左副总兵署都指挥佥事牛秉忠为署都督佥事挂印充总兵官镇守宁夏地方
　　○辛丑刑部尚书毛恺引疾乞休  上以恺屡＜锍-釒＞恳切从之赐驰驿归
　　○命大同入卫游击将军赵竭忠充大同北东路参将以镇虏堡守备薛邦奇为署都指挥佥事代之
　　○户部奏将每岁额角□羊承运库银扣减二十万两抵补存积盐引太监崔敏争之以为本库额银百万两系上供之需不可议省  上然之遂请部奏
　　○南京中军都督府掌府事魏国公徐鹏举卒鹏举以正德十三年袭爵十六年守备南京掌中军都督府事奉祀  孝陵嘉靖四年加太子太保至是卒其子奉鹏举遗命辞葬请祭谥  上从部议止照例予祭余不许
　　○壬寅以水灾免直隶庐州府属霍山舒城六安三州县秋粮有差
　　○甲辰遣礼部侍郎王希烈祭三皇于景惠殿希烈既承遣将事因上言三皇继天立极功在万世讵止一医哉国家既祀于历代帝王以明正统之有自又祀于文华东室以溯道统之相承可谓礼义备俱矣乃又杂之以医师之流使共俎豆不亦渎且亵乎又配之以勾芒祝融风牧力后安取义乎且公署中止宜有祠不宜有殿景惠殿之设于医院已非其地矣而况圣济殿之所祀者不过先医遣祀者不过医官耳乃医院则祀以三皇遣以部臣何内外互异而轻重失伦也臣愚谓宜存其祠宇裁其渎祀春秋俱遣太医院官止祀先医一如圣济殿之礼于名义为称可以遵行尚书殷士儋覆从其言  上不欲改  先帝之制报罢
　　○遣太医院官祭先医之神
　　○大宁等三卫夷人右都督只儿挨等差头目升合儿等入贺  万寿圣节宴赉如例
　　○荆王翊钜薨  上辍朝三日治丧葬如例
　　○湖广金岗安抚司土舍覃壁作乱拒伤官军巡抚都御史刘悫巡按御史雷稽古请治失事诸臣罪兵部覆本卫孤悬境外事起仓卒宜从宽贳以责后功  上然之即命悫严督所司相机抚剿以安地方前事姑勿问
　　○太仆寺乡顾存仁条陈十事其六事言本寺马政一优恤种马谓近来种马之家苦于官吏侵渔惟恐息驹之贻害定显则谋为冲落息驹则驱死齅灰宁以纳价朋鬻为便于是权宜额派专仰给马贩而种马遂废矣今已裁革角□羊马判丞省诸别费宜专责有司重其迁选使主课驹凡民间报定显重驹者即优恤宁家生驹之后各为津贴仍免徵草料银两其可作种者留充额数多生别驹即以与之堪岁俵者通为印烙发寄待俵无息者罚及正官一责成寄牧谓判丞既革州县正官或不能谦摄马政宜责管马通判炤旧出巡其有损失者即令鬻补大马印发别户以防奸伪每年本乡寺佐出巡得以贤否类呈转咨户部为殿最一隆重迁选谓管马官当择廉平干济之人责之久任又不许营别差以分职业而府县正官亦以此课其绩毋使怠视玩废一严督角□羊运谓各州县角□羊银角□羊马多被包揽倩身中途侵唤宜严行禁革而以职官及富厚义民充之仍查追隆庆元年以后各处折色马价京营子粒未完者一议派改折谓南直隶去京师远且非产马之地宜悉与改徵折价一慎贮卷籍谓该寺文移卷籍关系匪轻而典守无责旧多遗亡请以余闲旧仓改作架阁库命吏守之其四事言苏松农政一责成农政谓苏松水患频仍民困已极宜特敕劝农大臣或添敕抚按责令讲求水利召垦荒田一置立义仓谓往年抚臣周忱奏立济农仓遂积米三十余万石吴民赖之宜仿行其法或官自籴买或许民折纳或劝富人或罚游惰悉令实谷于仓春秋歛散一如平常之制一置立营田谓散遣客兵有愿留者宜分置沿海要害计口给田令其且耕且守海田不足则如北方土堡之式令各占一区团聚耕作反测可安一议恤粮长宜酌派役田或计田出米以示补助其影射飞诡等毙尽行禁革章下户兵二部覆议俱从之
　　○乙巳春分祭朝日坛礼部以岁庚请  上亲祭得旨命成国公朱希忠行礼
　　○丙午命掌吏部事大学士高拱命掌都察院事大学士赵贞吉俱免奏事承旨
　　○丁未开日讲
　　○祭先师孔子命大学士赵贞吉行礼
　　○戊申  孝贞纯皇后忌辰  奉先殿行祭礼遣忻城伯赵祖征祭  茂陵
　　○祭  大社  大稷
　　○升南京兵部右侍郎李迁为兵部左侍郎兼都察院右佥都御史总督两广军务兼理粮饷
　　○以宝坻县仇鸾没官田六百一顷补还景府景赐田额听其自行徵粮不为例
　　○巡抚保定都御史朱大器条陈田赋五弊其略言  祖宗时租有定额当全徵也近年务为姑息遂谓完及八分者官得转迁是每岁即无灾祲輙自蠲二分矣即二分之数而类计之一郡千计十郡万计积而上之可知也弊一粮有定数当完角□羊也近年创为截角□羊之法官吏籍已完者以徼虗声奸民视后纳者以为得计所角□羊者少所负者多兼以粮长之侵欺吏胥之渔猎其端不可胜穷矣弊二国家存留粮系宗藩所在则抵补禄米无宗藩则数多余羡今之官府率以不急视之勾管无专官岁会无定法祗为奸民之利而已弊三官必任事而后食禄军必在伍而后支饷此定制也今官有迁代军有逃亡而俸廪未闻扣减则必有侵冒者矣弊四屯田在边鄙则多抛荒在腹里则多欺隐地与粮俱失旧额久矣议者不察乃为兑支之说夫官为收支其权犹在上也若听其私兑则地亩之埋没数目之虗报者冒从稽考弊五以上五弊皆今日所当厘正者而大要在委用得人乞如印马御史兼管屯田之例责令管马通判或清军同知兼理其务而以责全徵革截角□羊二事委之州县正官则不必椎剥于民而自可利益于国矣部覆诏如议
　　○庚戌加旧讲官礼部尚书兼翰林院学士殷士儋为太子太保余官如故士儋＜锍-釒＞辞  上曰卿久侍讲帏勤劳茂著加恩已有成命不允辞
　　○辛亥遣顺天府官祭先农之神
　　○建英明阁于禁中
　　○起原任户部尚书葛守礼为刑部尚书守礼＜锍-釒＞辞  上以其老成清慎降旨趣召之不允
　　○升工部右侍郎谢登之为本部左侍郎巡抚山西都察院右副都御史靳学颜为工部右侍郎
　　○起原任巡抚福建都察院右佥都御史汪道昆提督抚治郧阳
　　○兵部尚书霍冀引疾乞休  上曰卿才识敏练年力未衰边事方殷岂可求退不允
　　○论广东碣石卫失事官罪掌印指挥佥事张锦等七人杖赎还职
　　○癸丑河南道监察御史尚德恒劾奏右都御史王之诰方集议营制之时计求外转避事不忠状之诰上＜锍-釒＞自辩曰顷者三边员缺廷议误推及臣臣以疆圉多事不容辞难故仓皇受任而台臣反谓有所规避凡言规避者谓其舍难而之易畏危而求安避害而趋利也今辅臣建议分营练兵不过欲整饬戎务以北根本视之边方总督亲履戎行矢石锋镝交其前而诛戮禠夺随其后难易安危何啻霄壤今也去京华之休逸而远事穷漠之边违日月之清光而甘茹风尘之苦如此而谓之规避岂人情乎于是吏部覆议之诰久习边事廷臣共推况宣大西北门户正属春防新调总督王崇古尚在三边候代行不可缓有诏趣之诰行受代毋得再辞已而之诰求去益力不允
　　○罢协守山西副总兵戴希舜以原任太原营参将钱栋代之
　　○南京太仆寺少卿殷从俭上言广西毒民惟獞而獞所畏服惟狼兵先年古田之寇虽时出时没然未敢深入由防守有狼兵而声威振之也有顷岁议减狼兵置募兵已复尽革狼募二兵而用闽浙兵如捕鼠者易猫以犬犬虽大不如猫捷非鼠所畏也臣尝稽之往牒访诸故老讲求御之法宜莫如调狼兵占地而责之屯守盖土官以得地为利而古田素称膏腴尤其所觊觎也宜择调东兰那地南丹三州土官令亲领精锐狼兵各一二万名给以行粮资以响导进据古田要害田畜其中日夜探贼所往遣谍购求戒以窝容并剿勿赦夷情多猜忌孰肯匿他酋而甘诛者或三州兵力不不足添调一二州务使兵盛壮足以寒贼胆而禠其魄则首恶必尽成擒矣又各獞村寨不下数百种类不啻数万其中固有纳粮向化者亦有曾经为寇未与犯城后能惧罪愿立长相统者进兵之初又当预发旗榜分别良恶使众心知所向背而不疑然后一鼓下之别立土官男年力功劳相应者查照左江九司事例授以巡检职衔令其以夷治夷属之桂林府管辖土司既立县治仍旧则今日之獞寇即他日之狼兵纳粮听调与编民无异而又招来流移查复产业商贾渐通衣食自赡古田永无患矣臣又惟孔子论政足食先乎足兵爱人本于节用古田迳路崎岖不便输挽而狼兵赴调常在秋成后俟其既集给以饷银或资粮于敌或里粮以从听其自便彼利在得地必乐于用命而挽运之劳可免此又一计也进兵当以秋冬水涸之时期以一年内成功既剿之余随继以抚使残寇复业免贻后患此又一计也  上采行之
　　○甲寅升工科左给事中龙光为本科都给事中吏科右给事中杨一魁为兵科左给事中
　　○总督南京粮储都察院右佥都御史张鉴以病笃乞归计之未行而卒鉴为人貌类朴野而节行高洁士论称之
　　○乙卯先是大学士赵贞吉与尚书霍冀议营制不合会其乡人给事中杨镕论冀冀疑贞吉嗾之乃上＜锍-釒＞曰臣寔以无状忤大学士贞吉积憾于臣不得已而乞休与他无故求去者不同先是嘉靖四十年议岁出户部左右侍郎一人驻蓟镇总理粮饷时贞吉为户部右侍郎郎当行执不肯往众乃舍贞吉而推臣贞吉竟以临事避难被劾罢去疑使之其私憾于臣一也去年  上采辅臣居正议将行大阅贞吉乃倡讹言挟三辅臣止之臣与之异议其憾于臣二也贞吉议处失事边臣刘宝田世威及赵岢等轻重任意以臣等不能阿从名呼大骂其私憾于臣三也贞吉欲更营制臣谓  祖宗旧规不宜轻改已而廷臣集议皆如臣言其私憾于臣四也贞吉与臣势不两全乞罢臣以谢贞吉贞吉＜锍-釒＞辨曰往臣为严嵩所逐起官户部四十余日而寻为张益所论罢益乃嵩之亲嵩使劾臣于冀何与臣时以得去为幸于冀又何憾大阅有期会近关虏警暂缓旬日寻即举行此时臣初入阁第附名＜锍-釒＞末安得主之请释二将意出三辅臣彼皆人杰也何至为臣所诱赵岢失律本与主将李世忠申维岳同而与副将刘宝田世威不合臣据法持议何憾之有至于营制之议与臣相忤乃在近日去镕论冀之时甚远臣何以预知冀不从臣议而先憾之哉冀盖自知赃私狼籍不为清议所容而臣兼风纪之司故勇于犯不韪之名造无端之谤欲俾臣与之俱去彼得藉口以自角□羊臣备近臣义深责重不当因此贪人诬讦輙自求去必待辩明然后请乞骸骨耳愿将镕奏付法司严讯有无无则罪言臣以谢冀有则重冀之罪仍明谕于朝堂为人臣者无若冀以贪被劾不知引退肆诋近臣以伤国体也  上览＜锍-釒＞不悦降旨责让冀令闲住而慰谕贞吉
　　○改南京国子监司业王锡爵为国子监司业
　　○光禄寺卿黄华以病请告归许之
　　○丙辰遣户部侍郎谭大初祭京都太仓之神
　　○遣太常寺官祭恭靖公姚广孝顺天府祭宋丞相文天祥
　　○丁巳  恭仁康定景皇帝忌辰遣都指挥同知王极祭陵寝
　　○命有司治苏松水利从太仆寺卿顾存仁奏也
　　○升江西布政使司右布政使方弘静为广东左布政使
　　○裁革江浦县儒学训导桐城县源子港巡建平县陈村巡检各一员
　　○戊午升南京都察院右都御史曹邦辅为都察院左都御史阅视京营邦辅＜锍-釒＞辞不允时巡视京营科道官魏体尚德恒以戎政更新＜锍-釒＞请亟推协理大臣  上谓京营务重更名协理为阅视令该部即将文臣堪任者并三营大将＜锍-釒＞名以闻于是邦辅以廷推得召用而三营总兵尚难其人湖广道御史陈于阶言营兵数年以来将非其人积弱已甚反今不加慎选仍使纨裤因而握符庸懦得以滥等则营务必难改观训练终无实效乞比照近举边材事例令科道各举其人事下兵部议覆以为开操既在迩而闳视文臣方自南京推用未能即来请先以五军等三营总兵官推补仍行科道荐举将才以待用从之
　　○大学士赵贞吉再＜锍-釒＞乞休言  上初御极徵用海内人士独拔臣于众人之中而寘诸辅弼之列此乃臣千载一遇也顾臣匪适用之才无以仰副录用之意入阁数日即有大同功罪之议数月又有营制分合之议从此渐生翕訿以致被诟纷呶臣既以自悼生悲而伤其魂又以他防生惧而损其魂惟  上念臣孤危察臣哀惧比照近日尚书恺都御史廷例俾得生还以见丘墓有诏勉留而科臣张卤郑大经舒化等交章请罢冀而戒贞吉言贞吉欲以镕奏付法司恐非古待大臣称籚簋不餙之义且尚书尊官事非悖逆原无究问之条若言官论人一一逮问殊非事体于是贞吉求去益力  上手诏答曰卿廉直老成忠诚任事岂可以人言求退其即出辅赞以副眷倚毋再辞是日镕辩＜锍-釒＞亦下置不问
　　○起原任巡抚甘肃都察院右佥都御史石茂华以原职提督鴈门等关兼巡抚山西
　　○升巡抚山东督理营田都察院右副都御史姜廷颐为南京兵部右侍郎
　　○升江西九江府知府汪如海为河东狭西都转运盐使司运使
　　○原任巡抚山西都察院右副都御史升兵部右侍郎杨巍上＜锍-釒＞言母老身病不能赴阙诏予假归
　　○直隶巡按御史谢廷杰奏畿内屯政钱粮逋负数多请容每年类参严加黜罚仍印发长单散给卫所州县定期缴报以凭查核诏可
　　○己未祭历代帝王遣英国公张溶行礼
　　○升兵科都给事中张卤为太常寺少卿提督四夷馆吏科都给事中郑大经为太仆寺少卿山西道御史陈省为大理寺左寺丞
　　○故大学士夏言孙朝辅奏先臣之冤幸蒙昭雪而复官止于吏部尚书乞推广恩数以荣泉壤诏尽复原官仍赐祭葬谥文愍
　　○升云南临安府知府钱邦偁为狭西行太仆寺少卿
　　○庚申清明节遣伏羗伯毛登彭城伯张熊武进伯朱承勋安平伯方承裕分祭  长陵  献陵  景陵  裕陵  茂陵  泰陵  康陵  永陵都指挥佥事李伟祭  景皇帝陵寝固安伯陈景行祭  孝懿皇后中官祭  恭让章皇后废后吴氏指挥佥事李钰祭  哀冲  庄敬二太子各陵园
　　○致仕南京刑部右侍郎曾钧卒赐祭葬如例赠刑部尚书谥恭肃钧江西进贤人为人端严廉正尝劾武定侯勋大学士嵩有直声入官垂四十年始终一节士论许之
　　○升山东布政使司右布政使陈瓒为光禄寺卿
　　○升尚宝司司丞范应期为南京国子监司业
　　○命河南道监察御史李辅提调北直隶学校
　　○升贵州按察司按察使刘炌为江西布政使司右布政使
　　○吏部＜锍-釒＞请申明朝觐考察事宜先行各抚按官悉心廉访手注考语指实直书毋得拘泥对偶组织浮词抄誊旧案虗应故事其四品以上尤当奉公秉直甄别分明以厘夙弊来朝正官如有支词漫语应答无据及畏避上官附和任情者先以罢软论斥奏可
　　○辛酉命有司重浚南直隶之吴淞江白茆塘从抚臣海端奏也瑞因请量留各处赃罚银漕粮二十万石折银济工有旨听其动支苏松常及杭嘉湖赃罚余不许
　　○原任巡抚贵州都察院右佥都御史吴维岳卒维岳浙江孝豊人嘉靖戊戌进士授直隶江阴知县历刑部郎中山东督学副使湖广右参政江西按察使迨今官维岳性精敏能文有吏才巡抚贵州时三剿巨冠俘斩为多以考察拾遗听调卒于家  上念其功特赐祭葬
　　○更筑狭西省城浚泾阳县洪堰以溉民田从抚按官奏也
　　○兵部议覆巡按福建监察御史蒙诏条陈广东善后事宜一恤民以固邦本谓惠潮之民新去汤火乞择廉直有司厚加抚恤＜宀十见＞其征徭一添水寨以遏寇冲请于六寨之外更置马耳水寨与柘林相为犄角碣石至马耳则会哨于甲子马耳至柘林则会哨于南澳楼舡相望可以制贼一练土兵以便战守请多方召募潮州踏头埔乌丁背大家井鮀浦溪东等处居民骁勇者以一千二百人分为四营操练量发白艚八桨等舡给之而优赏其有功者使毋为贼用一复乌艚甚利击贼宜官为劝造勿复徵税一专将领以责实效请添设南路都司佥书一员驻守南头而令参将驻守澄海亟行督抚等官勘议具奏一严军法以振纪纲谓今曾酋虽已就擒而山海寇盗啸聚者尚多俱当议处一切通贼纳贿者必诛无赦仍亟行巡按御史将见问闽广失机受赃官明正其罪以彰法纪得旨如意行
　　○壬戌诏改狭西花马池郎中移驻延绥专理边饷及宁固二镇钱粮从总督王崇古奏也
　　○升云南按察司按察使徐栻为布政使司右布政使江西按察司佥事龚大器为左参议河南布政使司右参议沈寅为按察司按察使大理寺右寺副张希稷为佥事栻山东大器广西寅贵州希稷山西
　　○补荫故礼部左侍郎黄宗明曾孙崇恩为国子生先荫孙顺存中乡试故也
　　○狭西西乡县流贼何勉余党行劫四川紫阳诸处拒伤官军  上命以四川都司指挥孙继武参将王恩游击吴继祖守备田世武等下巡按御史按问罚安绵利保兵备佥事史阙疑川北道佥事李江俸各一月仍命四川狭西郧阳巡抚官督兵剿贼务期荡平
　　○巡按云南监察御史刘翾奉诏修省陈言边事略曰臣顷见延绥下班军士一车所载生居其二而榇居其一生者颠连憔悴而泣诉曰行粮月粮朝廷所以餋五辈者非不厚也年例新增兵部所以请给发者非不时也本色折色督抚所以凭册报者非不足也然而下情不通胥至困毙者一遏于仓攒之常例而支放愆期再渔于将领之使用而扣克无度三蚀于家丁之抑勒而额外取嬴四害于主兵之好逸而分摆于极冲无暇之地五迫于修边之太急而督责以紧关难竣之工六苦于撤放之太迟而跋履于暑雨怨咨之日枵腹以称戈裂指以荷锸故困踣至此推之他镇无不皆然宜乘此撤防之日亟为议处此即  陛下发赈缓刑之仁心而修省以回  天变之一端也得旨入卫兵马既疲困至此兵部即行与谭纶从实悉心议处具奏
　　○加石门寨参将董一元副总兵管古北口参将事升界岭口守备指挥佥事谷承功署都指挥佥事充游击将军管台头营参将事
　　○永和王府辅国将军新壛以摉夺人财强占人女为妄夺禄米半年
　　○癸亥调巡抚应天都察院右佥都御史海瑞以原官总督南京粮储升巡抚保定右佥都御史朱大器为右副都御史代之先是吏科给事中戴凤翔＜锍-釒＞论瑞沽名乱法不谙吏事每日开门受讼动盈千纸凡衣冠之族饱暖之家远年祖产悉听刁徒告赎故民间有种肥田不如告瘦状之谣至于散兵激变则粮饷不敷而取诸民壮之工食议处驿递则仇视过客将一应正支尽行革免禁佃户不得完租贫民不得偿债皆迂颠之甚不可一日居地方＜锍-釒＞下吏部覆议言瑞志大才＜锍-釒＞宜改授两京他秩故有是命
　　○大学士高拱言二三十年来边关多事调度为难所宜多需其才然后可以济事窃见兵部侍郎止二员皆协理部事不得随时出入或欲巡阅边务未免假借于他官或遇边方总督员缺即以一人往既可朝发夕至又不费于那移迨其出入中外阅历既深次第推调尚书负缺如此而犹称乏用必不然也然兵乃专门之学非人人皆可能宜豫养以待用而法当自兵部司属始盖兵部司属皆与闻军旅之事而乃不择其人泛然以用又往往迁为他官非惟无以备他日之用而目下承行亦有不当者矣今宜特高其选而以有智谋才力者充之使其专官于此练习事务不复他迁而又议其升格如边方兵备缺即以兵部司属补边方巡抚缺即以边方兵备补边方总督缺即以边方巡抚补而总督与在部侍郎时出时入以候尚书之缺其他官中有特出之才能知兵事者又间取一二以补不足如此则称乏用必不然也然臣又思之餋才虽足以备用然劝惩不明何以尽人力礼悉不周何以尽人心臣见边方之臣涉历沙漠出入锋镝祸福荣辱变在斯须而内地优闲之官乃与之同论俸资同议升擢甚者且或后焉此功臣所以灰心烈士为之太息者也诚宜特示优厚有功则加以不测之思有缺则进以不次之擢使其功名常在人先他官不得与之同论俸资脱或推奸误事则律以法职任不称则左其官使其功名常在人先他官不得与之同论俸资脱或推奸误事如是而犹不尽力必不然也至于人力有限穷则不支臣又见边关总督之臣用之不效者既蒙显罚而用之效者乃不蒙顾惜使其频年累岁常受苦辛非惟不得息肩抑且不遑喘息直至肝脑涂地而后已斯其情亦甚苦矣若使储餋有素用不乏人自可行通融休暇之法如其在边日久著有成绩则特取回部以休暇之休暇之后不妨再出使其精神得息而不疲智慧长裕而下竭以勤王事为济必多且臣子驰驱之苦既在上者所深体而君父体念之意亦在下者所周知君臣之义即同父子之恩如是而人不尽心必不然也＜锍-釒＞入  上答曰兵事至重人才难得必博求预畜乃可济用览卿奏处画周悉具见为国忠猷并如议行
　　○总理河道都御史翁大立以挑浚运河请发运司余盐银二万两济工部覆余盐银系供边之需宜量发五千两不足于淮安扬州二府商税及河夫椿草存留赃罚内动支诏可
　　○调中府掌印临淮侯李庭竹掌南京中府事
　　○甲子  上御皇极殿传制遣公朱希忠侯吴继爵驸马都尉许从诚伯杜继宗李铭陈景行持节大学士李春芳高拱陈以勤张居正赵贞吉尚书殷士儋捧册封魏氏为英妃秦氏为淑妃李氏为德妃刘氏为庄妃董氏为端妃马氏为惠妃英妃册曰二南正始寔开麟趾之祥六寝备官允赖鸡鸣之助眷惟邦媛式是壶彝匪颁位号之崇曷示掖庭之则尔魏氏性钟温惠行秉幽贞梦燕叶符夙谨珩璜之度贯鱼承宠益遵图史之规克赞坤仪宜敷涣渥兹特遣使持节封尔为英妃于戏翟茀以朝既沐重霄之宠彤管有炜尚观四德之成淑妃册曰化始宸闱乃特详于六寝礼隆妃掖实上应乎四星眷兹婉嫕之良祗若褒嘉之命咨尔秦氏蕴粹体和含微挺秀夙遵懿训行皆图史之规久著令仪动有珩璜之节宜颁茂渥庸晋嘉名兹特遣使持节封尔为淑妃于戏班先九御荣膺翟祎之光华秩三公丕荷龙章之贲耀尚翊紫廷之教益扬彤管之芳德妃册曰天极丽四星之象共翊乾行皇宫备六寝之规协宣坤教爰秩后庭之位号用修昭代之彝章咨尔李氏赋性柔嘉禔身淑慎妙选蚤符于法相令仪动应于箴图宜涣明恩特升峻列兹特遣使持节封尔为德妃于戏荣参褕翟既丕荷乎宸慈动肃佩珩尚勉修于嫔则祗服纶音之宠永流彤史之光庄妃册曰礼著明章分六宫而修职诗称窈窕端万化以开墓惟兹淑德之良式备顺仪之助咨尔刘氏端庄妙简婉娩夙成明明在公祗效鸡鸣之警温温成性允怀鱼贯之恩行著宫闱声易□攵绮组宜加显号用示崇褒兹特遣使持节封尔为庄妃尔尚敬服宠渥益懋徽音远追佩玉之风仰赞求衣之治端妃册曰六寝建官懋佐明章之治四星重象式昭穆赞之文故内职必贵于得人而阃范每资夫多助咨尔董氏性姿贞静仪度端凝婉婉夙闲蚤被掖庭之选箴图恪守允怀彤管之规淑德既徵宠封宜逮兹特遣使持节封尔为端妃尔尚益加祗慎愈笃温恭协鬯王风助宣阴教以副此褒嘉之眷惠妃册曰王化始于宫闱爰备媛容之选妃位贰于轩后允资协赞之功必硕羙之素闻斯显号之克副咨尔马氏淑慎夙成柔嘉有度进居桂苑徽音已逮于六宫奉侍椒涂内范聿闲乎四德宜隆异数用涣明恩兹特遣使持节封尔为惠妃尔尚祗承休宠益懋虔恭仰协坤仪共佐鸡鸣之治载绥繁祉丕延麟趾之祥
　　○升户科都给事中刘继文为浙江布政使司右参政吏部验封司郎中陈于陛为河南布政使司右参政
　　○乙丑韩王朗锜以  御赐书籍建楼藏之＜锍-釒＞请楼额名赐名宝籍
　　○升赏隆庆元年夏狭西镇番大卤□或滩等处斩获首虏官军郭文暹等六人
　　○命总督京营戎政恭顺侯吴继爵中军都督佥事焦泽充三大营总兵官继爵三军营正神枢营泽神机营
　　○丙寅升吏科左给事中光懋为木科都给事中户科左给事中温纯为兵科都给事中兵科右给事中魏体明为工科左给事中吏科给事中戴凤翔为本科右给事中
　　○升广西布政使司右参政张宪臣俱为按察司按察使南京兵部车驾司署员外郎徐时可为于察使司佥事敬中广东宪臣云南时可江西
　　○南京太仆寺卿黄正色引年乞致仕许之
　　○蓟辽总督谭纶上言隆庆三年筑成敌台四百七十二座规制精坚可当雄兵十万为边境百年之利乞录劾劳将吏功得旨赐纶及巡抚刘应节总兵戚继光杨四畏银币参政杨锦凌云翼副使杨兆宋豫卿佥事宋守约副总兵李超等游击陈其可等参将胡懋功等各升赏有差
　　○升赏隆庆二年五月内辽东镇安堡获功阵亡被创官军王国臣等三十六人
　　○以河南水灾免开封归彰德卫辉四府春季角□羊马每疋折银二十四两备赈
　　○巡抚山西都御史靳学颜上理财＜锍-釒＞其略曰臣惟今献财计者皆曰汰冗兵然耗天下之财者兵也而边兵不可以言耗即以山西论之以八百里之边而守以不满五万之卒可复减乎毋论山西请推其说于天下臣惟诗曰殷鉴不远在夏后之世夫殷之所鉴者夏周之所鉴者殷则今之所鉴者宋也宋自太祖立国惩唐藩镇遂尽去天下之兵于京师置禁军八十万而天下诸路总之不过十万其后西北边多事庆历以来剌募渐多至八九十万治平以后又增十五六万熙宁以后又有女直之备兵益不胜纪欠而财用不言诎乏我朝自  二祖南征北讨舆地益斥非有岁币输邻缗钱赂敌之费也然而国用往往告乏则是有故宋人虽增新兵而天下原无餋兵之费我朝海内皆兵民处其七以供旧军之饷而新军一切仰给太仓是旧军之饷不减而新兵之饷日增费一也两都并设建官立卫坐食公帑费二也各王府分封日蕃不农不仕皆仰食于官费三也夫此三费  而兵费为甚臣请以兵说数之于前夫天下之兵有四曰边兵曰京兵曰留都之兵曰腹内卫所之兵此四兵者坐食则同而缓急之用异焉又其目有五曰见伍曰召募曰征调曰清勾曰充发此五目者尺藉则同而名实之归异焉然四兵之中边兵为急而边兵之中又惟见伍召募为实所谓新增仰给太仓者正此辈也今为计者曰欲言理财先裁冗食夫食米可裁也但当酌量于缓急名实之间如免边军之役而徵其价以角□羊边省充发之角□羊而量其等以折赎则亦裁冗食之一端也今虏视边兵易与耳然边兵则犹有战时而以杀人为乐盗马斩级之事接踵见焉不独边兵虽边民亦有奋死而一跃者何者彼固习见而数尝之是以边兵则易腹兵腹兵则易京兵京兵则易南兵谓其终世皆不尝寇不足恃也臣每见海内有寇其将非阴医杂职则丞贰判簿其兵非乡夫里保则义勇快壮而额设之兵固不可用往时刘贼起霸州无几竖子耳举中原之卫所而不能当至不免于边军之调嘉靖中年倭寇发海上五十余人耳转掠十余府至应天门外而四十八卫者无一人出撄其锋卒见夷于淮扬民兵之手此其明验也然臣非谓尽去腹内之兵谓既名以兵当责以实欲责以实当试以战欲试以战当限以轮番戍守之法彼其或远而不可使或弱而不愿戍则优其身以自便而移其食以角□羊边有事则按籍而徵之而馈饷一出于官无事则任其自便而耕商无异于民要之无事时多有事时少也而名籍屯牧住居部署固在也臣又见庚戌以来山东河南江北等处有警皆创募义勇余者臣不知在山东者臣略知之山东义勇盖六千人其始一名徵银八十两而民不堪命今渐减至三十余两民犹以为病也而国又无赖焉试以六千人者分为二班卖其马之半而归其值于官以其半而给三千人者岁一上班三千人者每名于正贴户下徵银三之二贮库而复其身以自便遇有徵发计日给银其上班者来岁亦复下班而交其马于上班之人三年无事则计其所贮以一年者留备不测以二年者角□羊输于边其河南江北等处亦复如是其于边饷又一计也臣又见天下腹里民壮原非  祖宗旧制亦自己巳以后始今不过充游手勾摄之差官府扫除之役亦终岁无战斗之事者臣请亦如义勇分班之例其于边饷又一计也故曰臣非欲尽去腹内之兵也至于京兵积弱乃坐依凭辇毂怀生顾餋之日久非尽无用也臣愚以为欲京兵强亦宜试以战欲试以战亦宜责以轮番戍守之法夫京师去宣府蓟镇才数百里耳欲京兵之强当令九万之卒岁以一万戍蓟宣二镇九岁而一周则京卒之怯亦与边兵同其劲矣又以畿辅之卒填京戍之空其部伍号令月粮赏犒亦与京卒同焉不数年而畿辅之卒皆亲军之兵矣夫出京卒以戍边镇则援兵之费可省此又一计也臣又见近世之言理财者曰财无从生也惟有节费而已臣愚以前代生财之法较之今日尚阙一大政焉而钱法是已夫钱与银异质而同用今用银而废钱钱益废则银益独行银独行则豪右之藏益深而银益贵银贵则货益贱而折色之办益难而豪右者又乘其贱而收之时其贵而出之银之积在豪右者愈厚而行于天下者愈少再踰数年臣不知其又何如矣今议者谓钱法之难有二一曰利不酬本一曰民不愿行此皆非也夫朝廷以山海之产为材以亿兆之力为工以修洁英达之士为役果何本何利哉诚令民得以铜炭赎罪而转运水陆并济匠役则取之营军何患无本至于不愿行钱者独奸豪耳若行法自朝廷贵近始一切事例罚赎及征税赐予官粮军饷之类俱以银钱并行上以是施下以是纳何忧咈民臣又闻中原者边鄙之根本也百姓者中原之根本也衣食者百姓之根本也闾阎之细有终世无银而不能终岁无衣宁终岁无衣而不能终日无食今百司夙夜宰卿不遑者乃在银而不在谷臣窃虑之夫京师北据幽都更无郡县而守在强狄虽有东齐西秦其形势皆足以外中原而自固京师以南绝无名山大泽之限强藩与国之资  皇上南面而临之所恃以腹心股肱之  者惟河南山东江北里八府之人心耳此数处之人率鸷悍而轻生易动而难戢游食而寡积者也一不如意则轻去其乡一有所激则视死如归臣固观之熟矣八府遭歉则走山东山东遭歉则走江北又未已也匹夫作难而千人向应往事盖屡验之然其弭之之计无他不过曰恤农以系其家足食以系其身聚其骨肉以系其心而已今试移文于此数处者而核其官仓之所藏每郡得谷十万焉则司计者可安枕而无虑矣得三万焉犹可以塞转徙者之望设不满万焉真寒心哉臣近日有＜锍-釒＞焉积糓计一曰官仓盖发官银以籴者此必甚豊乃可以举一曰社仓盖收民谷以充者此虽中岁皆可以行此二仓者社仓举之甚易然非官府主持于上则其事终不能成夫社仓即义仓也唐时义仓之开每岁自王公以下皆有入是以其积独多宋则准各民正税之数于二十分而取其一以为社盖富者必田多田多则税多税多则社入多亦唐意也要之其出也则中歉赈极贫大歉赈中户又大歉焉乃沾及于富室所谓恩泽之加自无告始也今之言官仓者今年曰库无银焉明年曰库无银焉如是除八分纸赎之外无几耳言社仓者此曰官户当优免我也彼曰役占我科扰我也又田多者曰我不愿赈于后亦不愿出于今也如是不过贫民下户之输无几耳是二法终不可行而中原之空虗如故也臣请下之各省以唐宋歛谷之法为则而就土俗合人情限明春以里尽报各府已前见贮之数以品其虗盈于明年冬末通计一岁二仓新收之谷以验其功能著而为令岁岁修之在官仓者时其豊歉而歛散之利归于官若民有大饥则以赈之在民仓者时其豊歉而歛散之利归于民虽官有大役亦不许借此藏富于民即藏富于官  皇上所为南面而恃以无恐者其根本在此伏惟  圣明垂意焉章下所司覆言钱法已有近议京兵戍守宣蓟事宜宜下巡边御史熟计其便其义勇分番及立仓积谷二事俱宜如学颜议诏允行之
　　○丁卯改南京户部尚书郭乾为兵部尚书升户部左侍郎刘自强为南京都察院右都御史提督军务巡抚浙江都察院右副都御史谷中虗为兵部右侍  河南布政使司右布政使梁梦龙为都察院右佥都御史督理营田巡抚山东
　　○谕兵部新封六妃父魏昹秦奉李柰刘贤董雄马钺俱授锦衣卫正千户
　　明穆宗庄皇帝实录卷之四十二
　明穆宗庄皇帝实录卷之四十三
　　隆庆四年三月戊辰朔孝肃皇后忌辰遣新宁伯谭国佐祭  裕陵
　　○复除工科右给事中韩楫于兵科
　　○升湖广按察司副使姜继曾福建按察司副使柴涞俱布政使司右参政继曾浙江涞广西
　　○命真定游击将军署都指挥佥事管英充分守山海关参将
　　○升守备大同马邑城指挥佥事边大振守备浮图峪指挥佥事徐行守备四川雅黎指挥同知张斗俱署都指挥佥事充游击将军大振大同入卫行定州领军斗四川松潘东路
　　○己巳改封镇国将军承火□果为南昌王长子
　　○庚午以凤阳府水灾量免班军后至者罚不为例
　　○令南京刑部尚书孙植南京国子监祭酒姜宝诚意伯刘世延俱回籍听勘先是助教郑如瑾既得罪恨宝发其奸乃密使邦宁党扬言宝与世延同受邦瑞赂为冯谦所讦而嫁祸于瑾以自角□羊于是南科给事中王桢乃上＜锍-釒＞言鹏举买妾郑氏犹在张夫人未死十年之前而郑氏生子邦宁则在童氏生邦瑞十数年之后嫡庶长幼彰明较然世延受重赂于邦宁而为之画筴宝受密语于世延而为之驳查皆营私乱法罪当首论而尚书植讯报不详止坐一如瑾塞责乞并罢以儆官邪吏部覆请行勘从之
　　○降云南按察司佥事谭启为狭西静宁州判官先是启以御史清税浙直劾奏扬州府知府卫东楚侵匿税银当罢下巡按御史王友贤勘报不如启言东楚得降调启闻之不服乃自云南上＜锍-釒＞争之友贤亦白己所勘已详而启偏执求胜失宪臣体于是吏科给事中光懋奏请罪启部议亦以为然诏以前御史秩降调
　　○升江西赣州府知府黄扆为福建按察司副使大理寺左寺副沈闻为贵州按察司佥事
　　○礼科给事中胡价言督学宪臣聚徒讲学本为儒者之事乃其徒遂缘是而诡辞饰貌以猎进取至有一语相合以为曾唯而优之廪饩一见如愚以为颜子而贡之大廷者徒以长竞进之风而其中实无所得也夫孔孟聚徒彼其时固未有赏罚予夺之柄也操赏罚予夺之柄而立为门户破其藩篱岂持宪执法之体哉部覆请如价言戒谕督学宪臣务敦崇实行毋倡为浮说以滋奸伪从之
　　○辛未刑科给事中查铎上言近奉  圣谕春仲九日日讲十有二日  御经筵是日偶以风雨停止继是二次又皆以他故停止暴少寒多非日就月将之义臣惟帝王之学与韦布不同得其旨趣则嗜好自笃循其故套则厌斁易生今者讲臣进讲未及移时辅臣屏息侍左右  皇上肃然而临俨然而退若有矜持之劳未获开悟之益不过视为故常循往迹而举行之耳宋儒谓未见意趣必不乐学殆是之谓也臣愿诸臣之进讲者务求开导之益而不徒束缚于礼节  皇上听讲之际亦务求体验之实效而不徒取具于弥大如其义未了然时赐清问辅臣从而发明之则意趣可得而欲罢不能自兹始矣礼科都给事中周诗亦以为言  上俱报闻
　　○壬申升山东道监察御史宋纁为顺天府府丞
　　○升四川布政使司右布政使殷迈为南京太仆寺卿
　　○升狭西按察司按察使刘曰材为河南布政使司右布政使
　　○河南开封府祥符县知县谢万寿以酷刑黜为民万寿在祥符数棰死无辜抚按官惜其初仕日浅奏当改调吏部议谓酷者尚留是废法也留而他调彼民何罪宜依例罢黜以为酷法害民者戒从之
　　○巡按直隶监察御史杨家相劾奏漕运把总指挥同知李天佑等八人贪污不职及新任总兵顾寰纵仆诛求状兵部覆寰清节素闻今尚未履任不应狼籍至此  上然之令炤旧供职而罢佑等回卫
　　○工部覆御史杨家相所陈三事一重漕艘以全大计谓浅船造作不坚弊在法疏人玩侵牟者多宜严加综核一开河道以利漕挽谓朝阳门外故有河渠虽岁久渐湮尚可复之以便东仓之运与夫宝应湖之议开康济河镇江一带之议浚浅阻填卑洼者皆通漕孔道所宜亟举一建闸座以省耗费谓瓜洲土坝剥运甚艰莫如建闸之便又境山诸闸日就颓毁宜及时修理  上命如议行
　　○癸酉掌吏部事大学士高拱言昨臣具奏储养本兵大臣自司属始既蒙允行臣又思方今边徼用兵之处北则蓟辽宣大延绥宁夏甘肃而南则闽广是数处者风土既殊事体各异本兵处分止凭奏报别无据证臣愚谓宜于是数处之人择其有才力知兵事者每处多则二人少则一人使为本兵司属彼生于其地身家之虑既无不周至如山川险易将领贤否士马强弱与夫奏报虚实功罪真伪皆所熟知便可一问而得且数处并用不过司属三分之一余员尚多固非偏用边人若使后先继续其于边务所禆必多诏如议行著为令
　　○调狭西按察司副使刘应箕于山西整饬沿边兵备兼理屯田诸务
　　○降神枢营副将署都督佥事孙国臣为署都指挥佥事充分守延绥东路右参将时新定营制改总督为总兵诸将以其权轻多不受约束者国臣尤骄倨初入营直驰总兵中路与抗礼兵部请罪之因请自今勋臣总兵接见副将一如总督之仪惟流官总兵西向答礼稍加优厚以示等威诏可
　　○命延绥东路右参将高天吉仍以为事官充左副总兵分守延绥东路等处
　　○敕临淮侯李庭竹守备南京仍掌中军都督府事奉祀  孝陵
　　○甲戌升河南按察司按察使王道行为四川布政使司右布政使江西布政使司右参政王元春为狭西按察司按察使
　　○巡按浙江监察御史周禧以奉诏荐举边才因言论才者先人品而后事功取才者捐细瑕而观大致夫鸾旗在前属车在后非称德之骥不可以驾君车及用之战阵驰逐则非泛驾绝尘者不可以多获而取胜故高帝舍匿金之过资其奇谋文帝赦魏尚为遣守匈奴不敢南向何者细瑕在所略也鹰扬鼎足之业蓄于渭川隆中而杀妻食子者其功可嘉而心不可测何者人品所当辨也故金车玉辂置之隙间而不以载驭则腐聚犹积薪象尊龙瓒委之暗陋而不以献酌则污贱犹瓦器臣于方今人材窃有余愧焉昔汲黯在朝淮南寝谋中国相司马外夷詟息何者其骨鲠忠义之气足以阴折奸萌而耆旧老成之望可以风动四海今直戆之士犯颜批鳞委顿草莽耆旧之硕非有大故亦渐相继报罢诚恐国势陵夷人材凋瘁有识者宁不寒心今举已试之才弃如振落乃汲汲然旁搜远采即使荐＜锍-釒＞盈庭有如创大厦济巨川舍杞梓艎艅而别求川泽之材舟楫之利臣未见其可也幸念司马汲黯之臣为国家轻重特赐召还＜锍-釒＞下吏部知之
　　○发太仆寺银一万两给宣大边仍诏申明赏格官军有能临阵获功者即特炤例行赏从总督陈其学奏也
　　○五军营总兵恭顺俟吴继爵再＜锍-釒＞辞任不许初继爵推三营总督时言官有论其庸懦不胜任者及改为总兵与流官袁正焦泽为伍继爵意怏怏乃自称才薄固辞  上知其意因谕留继爵而以三营俱用勋臣领之行兵部会推于是巡视给事中魏体明御史王友贤劾继爵抗违当加切责仍请申明将官相见礼仪使皆安分协心以修戎务报可已而都给事中温纯复言古人拜将或拔自行伍奴仆以官择人不以人充官惟取其适用耳今勋臣中止用一继爵已非得已若尽革流官欲于数十人中求三大将岂不难哉臣惟天下事谋之在始断之贵果即京营集议数月以来始而曰永革勋臣既而曰兼用勋臣今  皇上又欲尽用勋臣臣恐议论日多绩效鲜著不如姑务择人毋拘拘世类之为得也议寝不行
　　○乙亥起前刑部尚书黄光昇为南京刑部尚书升总督仓场户部左侍郎谭大初为南京户部尚书南京户部右侍郎张守直为户部左侍郎巡抚宣府都察院右副都御史王遴为兵部右侍郎协理部事
　　○命巡抚广东都察院右副都御史熊汝逵以原官提督军务巡抚浙江巡抚延绥都察院右佥都御史李尚智以原官巡抚保定等府兼提督紫荆等关
　　○调前巡抚大同都察院右佥都御史张志孝为狭西按察司副使以被劾调也
　　○南京礼部尚书吴岳引疾辞任不允
　　○以辽东广宁高平海州辽阳沈阳缮修边墙墩台壕圈功赏巡抚魏学曾总兵王治道分守参政张邦土分巡佥事刘田各银两有差
　　○命后军都督府带俸惠安伯张元善佥书本府事原任辽阳副总兵冯登充为事官管大同北西路参将事遵化游击将军署都指挥佥事阎缙为分守山西太原左参将守备延绥署都指挥佥事孙朝栋为宁夏领军游击将军
　　○升赏隆庆二年冬甘肃边外大草滩等处获功阵亡官军杨木等八人
　　○丙子授庶吉士朱赓田一俊陈于陛徐显卿韩世能张一桂张位李维桢王家屏于慎行为翰林院编修沈一贯习孔教沈位范谦为检讨贾三近刘东星张书为给事中三近吏科东星兵科书工科郑国仕邵陛王乔桂郭庄为监察御史国仕浙江道陛江西道乔桂福建道庄山东道刘应麒徐秋鹗愿授部属从之俱礼部主事应麒仪制司秋鹗祠祭司
　　○升山西布政使司左参政孙一正为按察司按察使山东道御史刘思贤杨柏为副使云南道御史王圻狭西道御史周以敬为佥事广东按察司副使陈绛为布政使司右参政刑科右给事中许天琦为左参议河南道御史尚德恒为右参议一正河南绛德恒江西思贤湖广柏狭西天琦以敬广东圻福建
　　○命原任两广总兵官平江伯陈王谟佥书左军都督府事湖广都司佥书都指挥佥事张一正掌狭西都司事甘肃平川堡署指挥佥事严畏佥书山西行都司事
　　○丁丑改礼部主客司署员外郎杨时乔为尚宝司司丞时乔初以户部主事搉税有廉名故再得优叙云
　　○升狭西按察司副使张蕙为山西布政使司左参政仪制司署郎中徐用检为山东按察司副使
　　○升赏隆庆元年九月山西偏头老营等处获功阵亡官军孙景禄等九人
　　○戊寅户部覆狭西巡按御史王君赏奏请宽积谷之例言近时有司积谷之数虽已半减然州县大者数万石小者犹数千石即日入民于罪不可得盈宜再减其额十里以下岁积谷千石十里以上递增百里以下二千五百石二百里以下三千石即剧郡无过五六千石而止则官不扰而谷易积从之
　　○己卯升礼科左给事中李已为户科都给事中兵科右给事中韩楫为吏科左给事中户科右给事中张国彦为本科左给事中户科给事中杨镕为刑科右给事中
　　○复除前四川道监察御史成守节于河南道
　　○改提督操江兼管巡江南京都察院右佥都御史吴时来升河南布政使司左参政孟重山东按察司副使何东序俱都察院右佥都御史时来巡抚广东重巡抚宣府东序巡抚延绥
　　○升广西布政使司左布政使周俶为应天府府尹
　　○庚辰诏岁给故奉国将军厚燘淑人周氏养赡米五十石
　　○巡按广东监察御史杨标言今广东之事黎岐猺獞依山出劫日本诸酋航海内侵此四肢病也十府之中惟南雄稍号无事自余各府之民转相煽乱大者数千小者数百又少则夜聚晓散又巧则阴叛阳招惠潮之间其势尤炽甚至一城之外即为贼巢数十里内人烟断绝此腹心病也人情以贼为荣莫知愧耻官府以贼为讳莫敢究诘以兵力则单弱难恃以帑藏则空乏不支此元气病也夫病在元气已非旦夕可疗而今且茫然妄投药饵餋无能之官食无用之卒行无益之事臣窃惑之夫该省六十三卫所指挥以下官至五百五十余员而统以都司又如添设奏带跟随总兵参将游击都司守备把总及名色把总哨官之类多不可纪率皆纡紫拖朱侵粮冒赏无有一能见敌者此所谓餋无能之官也六十三卫所有旗军七十七州县有民壮见籍十余万人而水陆各将官所统各道府所团其众又且数万刀皆置之无用每议剿则请调闽浙狼兵使人逞无厌之求岁糜不赀之费所餋非所用所用非所餋此所谓食无用之卒也防守之说本为御戎至于门庭之寇法当诛夷今不合兵以剿而曰分兵以防夫兵愈分则备愈寡遂为将官巧避之地贼所向如无人虽千数之兵遇十数之贼亦听其来去而莫制此所谓行无益之事也今不早治臣不知病所终已臣又见近日司府诸臣即尽瘁有功者所获不过一赏而其间悠悠推避之徒往往叙迁夫任事者不免任怨避事者且得避祸苟无以甄别之孰肯舍其所便而顾冒其难哉臣请敕下督抚责成兵备等官其有军功者不次会荐增秩否则虽他功不叙更严不称之罚知府虽非为兵设而功罪殊等者亦得与兵备官同其举刺其他冗员冗兵一切汰省山海之寇务在剿灭为期不得仍前假托防守虚费钱粮则元气日强而地方无事矣章下吏兵二部覆议俱从之
　　○命浙江都司佥书署都指挥佥事狄从夏掌福建都司事升湖广郧襄守备指挥使冯铭汝宁守备指挥佥事詹恩泗州守备指挥同知庄重俱署都指挥佥事佥书都司事铭四川恩狭西重湖广
　　○以平海寇功荫前总督两广右都御史刘焘次子维垣为国子生
　　○广西忠州土官黄贤相等据南宁府属四都地方作乱左江兵备佥事谭维鼎使永康典史李材计诱其党缚献贤相以降事闻  上命赉总督刘焘及维鼎银币材超升三级
　　○升赏隆庆元年九月蓟镇李家庄等处获功官军五百有六人
　　○辛巳  武宗毅皇帝忌辰  奉先殿行祭礼遣灵璧侯汤世隆祭  康陵
　　○铸隆庆通宝制钱
　　○升福建布政使司右布政使刘子兴为广西左布政使
　　○四川布政使司右参政曹科乞致仕许之
　　○升守备山西北楼口指挥佥事满朝相管领保定忠顺官军指挥佥事何天爵为署都指挥佥事及管理保定巡抚标下中军署都指挥佥事曹世德保定总兵标下
　　○壬午诏改三营总兵官为提督以定西侯蒋佑领神枢营平江伯陈王谟领神机营同恭顺侯吴继爵俱改给敕谕关防每月轮祭神旗先是兵部覆给事中温纯奏以将材难得请杂用流官以饬戎务  上谓事已前决不允及佑等提督之命皆出自内批兵部不得已仍奏改原任总兵袁正于后府佥书焦泽带俸纷纷措置徒滋烦扰而大学士赵贞吉自是亦不复言分营事矣
　　○升浙江嘉兴府知府徐必进为福建按察司副使
　　○兵科都给事中温纯言臣顷闻宣大屡有虏报而今督抚将领诸臣在陈其学则当回籍在方逢时则当新任在王遴则当内转在马芳赵岢则始更置继总督者王崇古尚候代于狭右继巡抚者孟重始闻命于洛中尚书郭乾方自留都行取未至事势可虞请各行申饬且荐原任吏部尚书杨博精谙边计夙抱忠猷宜召司本兵以安边境兵部覆上其言得旨边报屡至防守宜严亟行各该督抚等官用心防御新升者趣令赴任毋致稽延误事
　　○命原任辽东总兵都指挥同知修登充神枢营副将
　　○癸未升福建按察司按察使周贤宣为福建布政使司右布政使山东布政使司左参议潘允端为山东按察司副使贵州布政使司右参议樊仿为辽东行太仆寺少卿兼山东按察司佥事
　　○山东布政使司右参政管长芦运司事方启参引疾乞休许之
　　○甲申尚衣监太监崔敏传旨令南京加造叚疋数至十余万工科都给事中龙光执奏今江南各处大水道殣相望即岁办犹恐不前若复重以额外加扰民何以堪于是工部覆言加徵不如趣正供之为易新派不如责旧逋之为速宜命所司亟查原造之数立限催徵庶公用不乏民困亦纾  上颇然之乃诏于加派数中惟供御用者别造三分之一其他悉以准岁造之额
　　○升兵部武选司主事岳相为尚宝司司丞
　　○升云兰按察司副使邹光祚为四川布政使司右参政
　　○乙酉南京兵部尚书刘采引疾乞休不允
　　○升狭西布政使司左参政陈一松为福建按察司按察使户部山东司署郎中杨祐为贵州布政使司右参议
　　○迁贵州思南府城于平溪卫以巡抚王诤言旧治府地狭民少无以控制苗夷故也
　　○山西巡抚都御史靳学颜奏朔州频年苦虏居民死伤者过半请将积负税粮蠲免仍并其人户为六里以省徭赋诏可
　　○给赏各镇入卫官军有差
　　○丙戌升浙江金华府知府叶宗春为云南按察司副使
　　○从湖广抚按官刘悫雷稽古议裁革永州府巡捕通判辰州府抚民通判各一员黄州府罗田县训导一员岳州府巴陵县鹿角杨林河泊所官各一员永州府湘口递运所大使永明县白象巡检司巡检各一员衡州府税课司大使一员辰州府沅陵递运所大使高岩镇溪辰溪县渡口杜望阴隆江沅州西关渡口巡检各一员常德府桃源县白马渡巡检一员添设黄州府黄安县管粮主簿一员
　　○升赏隆庆三年宣大腰墙沟等处获功阵亡被创官军柏佐等七十七人
　　○升守备广西兴安指挥同知王德懋为署都指挥佥事佥书广西都司事
　　○丁亥加少傅兼太子太傅礼部尚书武英殿大学士陈以勤勋柱国荫一子为中书舍人以一品三年考满也
　　○升南京大理寺卿徐贡元为南京户部右侍郎浙江按察司按察使陈道基为南京都察院右佥都御史提督操江兼管巡江
　　○升四川按察司副使温如春为狭西布政使司左参政贵州镇远府知府杨守谦为长芦都转运盐使司运使
　　○吏部言各处抚按参劾故事止施于州县正官而不及佐贰教职中间虽有不肖彰闻者远则必待三年黜落近则改升正官俱属宽纵不足以示惩请下都察院行各抚按所属佐贰以下罪过显著者遵旨逮问差薄者革任闲住每季具题以备覆奏报可
　　○戊子命后军都督府佥书定国公徐文璧掌右军都督府事
　　○直隶巡按御史杨家相条上理财未尽事宜一清额赋言国家财计本自有余惟当加意查核如漕粮船价之逋负者轻赍银两之乾没者官军月粮之虚糜者屯田马政利应兴者芦课房钞税应榷者诚一一择人理之则国家数十万之需可不加赋而足一开水田言京东河南山东诸省地可种稻者宜令有司修治堤堰以兴水田之利浙直海洋福建玉环诸山中多沃壤亦宜召种徵租以充国赋一通钱法言凡钱宜以大明通宝为文毋纪年号则钱不杂内自两京外及诸省皆得开局铸钱则钱自多民有罪者俱令输铜则工费省凡俸禄赋税一切以钱为用则经用周部覆钱法已有成议其清额赋二事宜如所言诏允行之
　　○己丑升山西布政使司左参议欧阳谷为四川按察司副使
　　○庚寅裁革南京冗官吏部验封司主事一员户部云南江西二司员外郎各一员礼部仪制司主事一员刑部四川司主事一员工部营缮司员外郎一员都察院都事一员通政使司右参议一员光禄寺少卿一员国子监博士学正各一员太仆寺寺丞一员
　　○命泰宁侯陈良弼佥书左军都督府事武进伯朱承勋佥书中军都督府事
　　○巡按直隶监察御史李绍先言江洋群盗四起杀掠泰兴县等处皆徐沛通泰间被水饥民及江南所散遣浙福水兵相引为非滋蔓可虑乞饬守臣多方抚剿以安地方  上可其奏诏各该巡抚严督兵备等官克期荡平毋容怠误
　　○辛卯升神枢营副将都指挥同知佟登为署都督佥事
　　○命南京提督操江保定侯梁继璠掌南京左军都督府事升守备福建北路署指挥佥事徐尚明为署都指挥佥事佥书浙江都司事
　　○升广西布政使司右参政曹天祐为浙江按察司按察使南京礼部仪制司郎中李蓘为山西布政使司左参议
　　○初  上用都御史庞尚鹏议将河东行盐地方南阳镇平唐邓泌阳桐柏六县改行淮盐南京户科给事中张应治河东巡盐御史郜永春言南阳汝宁二府据铜板则兼行淮盐据会典则专行角□羊盐往年鄢懋卿建言将汝宁舞阳分属淮北已非兼行初意乃又中分南阳是续淮商之一指而断角□羊商之肩背失平甚矣夫利不百者不变法今法一变而角□羊商告急者相属于道盐引日壅额课日损岂国之利乎尚鹏议不便请罢之  上以为然令南阳所属州县仍隶河东行盐以后不得纷更
　　○壬辰裁革总督南京粮储都御史以其事属之南京户部侍郎仍设巡仓御史一员佐之
　　○以原任分守河南嵩县等处参将署都指挥佥事邹沂充五军六营参将中都留守司掌印署都指挥佥事周臣充五军四营练勇参将大宁都司佥书署都指挥佥事杜继忠充五军十营游击将军守备独石署都指挥佥事朱瀚充分领总督宣大标兵游击将军
　　○癸巳升巡抚湖广都察院右佥都御史刘悫为南京大理寺卿右春坊右谕德掌南京翰林院事万浩为南京国子监祭酒
　　○升云南按察司副使方邦庆为广西布政使司右参政
　　○甲午移置湖广零陵县高溪市巡检司于黄阳堡江华县涛墟巡检司于宁远县九疑鲁观安陆县高窍镇巡检司于随州合河店远安县金竹坪巡检司于兴山县高鸡寨襄阳县双沟税课局改为巡检司移于鹿头店醴陵县泗州水驿改为马驿移于荷塘公馆各炤本地为名又增置江陵县龙湾市监利县分盐所长阳县旧关堡三巡司从巡抚刘悫奏也
　　○乙未  上谕户部发银买白绵二万五千斤以进尚书刘体乾奏湖州府额角□羊白绵且至宜停买  上趣办益急都给事中李已谏曰臣闻物聚于所生而赴于所用今京师非出绵之所三月非用绵之时求者苦其难鬻者高其直即日棰商人于市而二三万斤之绵恐亦不可以仓卒具也且今都邑之民为编商所困十室九空固宜加意轸恤柰何复扰之耶时商贾闻命皆避匿体乾复奏言京师根本重地不可使一夫不安而今市肆画闭商贾不行众口嗷嗷非平世所宜有也  上悟命止发太仓银买绵一万斤余悉停买
　　○复原任兵部尚书兼都察院右都御史苏佑官致仕从其子光禄寺署丞濂请也
　　○升云南布政使司右参议曾一经为本省按察司副使
　　○宁夏副总兵张德以赃革任
　　○丙申复除狭西道监察御史刘曰睿于浙江道
　　○升赏隆庆三年广福高州漳浦等处剿寇获功阵亡被创官军康世武等五百四十一人如例
　　○丁酉升守备沿河口指挥佥事刘光先为署都指挥佥事佥书大宁都司事
　　○总理屯盐都御史庞尚鹏奏宁夏屯盐事宜其一言该镇田多丁少以赔粮为累宜于每岁冬月遣官清查有户丁逃亡者即与除豁其一言延宁鄣下多美田新开者凡万余顷宜徵半租毋苦以役事及为豪强所夺其所入租即例各商勘合凡足三千引以上者悉行填给其应补勘合听抚臣咨部给发但本镇浙盐多淮盐少而淮盐利倍于渐宜通融派补其中途截买者仍酌拟定价以祛抑勒之奸其一言理盐委官责任不专事鲜成效宜令大小二池通判专理盐法其仓场事务就近分管不得复预他事营私旷职者听该道参治之部覆如议
　　○直隶巡按御史张问明奏留苏松常镇四府罚赎银一万两济河工用兼赈饥民许之
　　明穆宗庄皇帝实录卷之四十三
　明穆宗庄皇帝实录卷之四十四
　　隆庆四年四月戊戌朔孟夏享太庙京师地震
　　○己亥命巡抚南赣汀韶提督军务都察院右佥都御史张翀以原官巡抚湖广兼赞理军务
　　○升应天府府丞朱绘为南京通政使司右通政
　　○从广东抚按官议裁革屯盐佥事并其事于清军副使南韶兵备副使仍改设佥事如故
　　○总理盐屯都御史庞尚鹏条上甘肃屯田事宜其一清拨补言屯丁有力者多趣美田自便而弃硗塉者以苦贫弱宜照近题号纸事例分别荒熟酌量丁力因人授地因地徵粮庶无偏累一给牛种言河西一镇惟肃州卫有牛种之资故故垦田独多宜仿其法动支民运折银以业贫民责以三年还官而微收其息以后愿得牛种者即以所收息给之一广屯种言边徼闲田宜责令将官督军开种因租为饷其余人户愿受田者召为土军免其赋役止令防守一兴水利言屯田可通水泉者宜委官修治沟渠以时蓄洩因循沮废者重罪之一豁虚粮言径清理屯粮多增虚数而庄浪西宁之间尤甚宜悉查豁以固人心一权本折言西宁谷贱军士利于得银庄浪谷贵军士利于得谷宜将庄浪年例银角□羊西宁而以西宁粮运庄浪此有无相资两利之便计也其输挽之费令彼此会通毋互生嫌异一缓徵科言极边荒田力能远耕者听为世业毋得徵粮部覆权本折一事宜下抚按议状余如尚鹏言诏允行之
　　○庚子以凤阳等处水灾留泗州淮大等卫班军防守  陵寝从抚按官奏也
　　○设霸州守备官一员从顺天巡抚刘应莭等奏也
　　○刑科给事中舒化等以热审届期请释系狱尚宝司司丞郑履淳内官李芳等章下刑部议履淳淹系逾时已足示警芳等二十五人已瘦死其六兹复馁瘠者年宜矜释诏释履淳为民芳陈钿杨义杨添爵乔朗发充南京净军李智王进巩真甯春李珍还钟鼓司应役余系如故
　　○辛丑太常寺少卿欧阳一敬以疾请告归许之
　　○调分守龙固二关右参将张＜王巳＞于紫荆关以昌平游击将军张斌代之
　　○壬寅免百官食麦饼
　　○癸卯朝鲜国王李昖差陪臣礼曹判书金贵荣等乞王妃诰命许之
　　○广东潮州府大埔县暴雨如注田间陂塘冲溢成川民有溺死者
　　○升光禄寺少卿丘有嵓为应天府府丞广西布政使司右布政使郭应聘为本司左布政使江西按察司副使吴道直为河南布政使司左参政河南布政使司左参议陈善道为狭西按察司副使
　　○狭西巡按御史杨相奏言理财之议进言在诸臣而主计在户部若甲可乙否询筑舍之谋朝建夕更怀掣肘之虑议论徒多无益也宜责成户部裒集众思审计而力持之仍假以便宜宽以岁月毋以浮言废必然之画毋以小计妨垂成之功则谋断相资君臣一德而理财之效可立致矣部覆报可
　　○甲辰博峪等族番人阿鹅等入贡宴赏如例
　　○江西道御史邵陛请令各公侯伯应袭之子与已袭而年三十以下者俱付京营提督文臣教以骑射韬略并遴选中式武举及武学官生之颖出者相与淬励之岁终巡视科道官察其有异等者送部籍记以需将才之选兵部议覆从之
　　○乙巳升南京太仆寺少卿殷从俭为都察院右佥都御史巡抚南赣汀韶地方提督军务
　　○升湖广按察司按察使吴承焘为广西布政使司右布政使浙江杭州府知府吴一介为江西按察司副使调浙江布政使司参议邵梦麟于河南
　　○令广西按察使丁湛致仕湛用荐起今官吏部查其仕籍过引年之期故罢之
　　○原任工部左侍郎徐纲以疾告归听调许之
　　○兵科都给事中温纯言四方多盗宜加意督抚兵备等官久任责成今二三年间两广总督大同巡抚及广东监军兵备皆四五易矣更置频数地方何由底定又言人材不同或有宜于彼不宜于此者广东之势危若累卵各道兵备半属书生当此多事之秋不亟求魁磊壮猷之士一大振刷之臣知其不可也漕运之军一困于军职之剥削一坏于沿途之顾觅尺籍虽存无补缓急而淮安于山东河南又非统辖曹濮兵备裁革无名请于济宁当三省适中之地多设兵将以守之假河道重臣节钺以临之而曹濮道宪臣复设如故仍严饬将漕官吏毋得科害旗军则运道安矣臣又惟国家所最急者莫如将材虽知者亦莫如将材请博访于内外大小臣工某堪大将某堪副将某堪参游等职某膂力可备选锋某勇敢可赴行伍而又略其细过如汉用陈平故事或不次推升或量授职级而谓天下尽无人者臣不信也吏部覆行其议  上俱报可于是井陉兵备崔近思陈州兵备傅霖临清兵备乔应光颖州兵备刘得宽皆以不胜任罢归候补更命河道都御史加提督军务职衔以南直隶之淮扬颖徐北直隶之大名天津河南之睢陈山东之临沂及添设曹濮道各兵备官属焉
　　○丙午升南京通政使司右参议李棠为太常寺少卿
　　○狭西平利盗汪贰等遁入四川太平大宁等处劫掠四川巡按御史王廷瞻劾奏巡抚都御史严清纵寇殃民当罢大学士赵贞吉上＜锍-釒＞言逋寇窟穴万山蔓延三省当坐各地方分守守备官之罪不当罪巡抚巡抚兼辖全省如番蛮攻围于北都蛮猖獗于南一时调度日不暇给而遽欲小挫去之不已亏乎清约已爱民于蜀人为父母于国家为任事之臣臣窃见近日任事之臣甚难论事之臣甚易众见难齐众口难调忧谗畏讥故常苦其行之难也不设身以处其地不原情以待其成深文求备故不觉其言之易也顷海瑞既去而清复继之是任事之臣皆不能免而士皆以全躯保位为得计矣＜锍-釒＞入诏以清调用
　　○达虏俺答兵由平虏边口入犯老营山西总兵郭琥等坚壁列阵待之虏不敢逼南趣朔应山怀诸路而大同总兵马芳及副总兵麻锦等亦有备贼乃转掠西路水口儿一带攻平虏城参将张刚自以信地失防惧其深入密与守备朱进张鉴董尚文操守徐邦畿谋使使厚遗虏俾移兵犯威远参将杨缙与战于城西稍却威远几破副总兵袁世械守备王江毛恭贺捷等无一拒贼者时宣大总督陈其学方候代阳和闻变率原任总兵胡镇坐营白添福等东趣左卫救之会马芳兵亦至离城数里而军贼相拒十余日遁去时东路靖虏堡参将马孔英先领兵赴阳和留守备郝世爵守堡虏分兵千余骑攻堡且引而南巡抚方逢时预遣兵伏聚落堡待之亦遁事闻兵科都给事中温纯言诸将功不偿罪乞加严核部覆张刚当首论世爵进尚文鉴邦畿世械江参捷等当下御史问而麻锦战不力当与孔英缙量罚其余督抚诸臣有经略功当量赏  上是之赐其学及巡抚靳学颜方逢时郭琥马芳胡镇白添福各银币有差罚马孔英杨缙俸三月麻锦等俸二月张刚命锦衣卫差官系械至京问世爵等俱如拟
　　○丁未授服阕庶吉士王弘诲为翰林院检讨
　　○升广东布政使司左参政姚世熙为湖广按察司按察使山西布政使司右参政万思谦为广西按察司按察使狭西按察司佥事方岳为浙江布政使司右参议
　　○海西者剌等卫女直夷人都督阿失卜等入贡宴赏如例
　　○戊申改南京光禄寺卿尹校为光禄寺卿
　　○调浙江按察司副使孙应元山西按察司佥事吴一本于山东应元整饬曹州兵备一本整饬天津兵备升山西太原府知府蔡可贤为山东按察司副使整饬霸州兵备
　　○总督两广右都御史刘焘奏古田獞贼俱已听抚署印主簿廖元得贼情乞升县丞俾安辑其众功成即擢为令兵部覆言渠魁获而后胁从可宥今首贼韦银豹尚遁山泽必令其出而伏罪然后余党可抚傥仍抗避则朝廷问罪之师必不容已请行新任总督李迁协抚镇诸臣再计  上是之
　　○己酉以热审释笞罪十有二人减杖罪徒流百二十有五人宥殊死发戍者十有八人放归囚妇三人
　　○升山东按察司副使罗良为山西布政使司右参政改四川按察司佥事马文徤于狭西
　　○庚戌  孝懿皇后忌辰  神霄殿行祭礼遣德平伯李铭祭  陵园
　　○发太仓银一十一万二百六十余两于大同镇一万五千三百五十余两于固原镇给兵饷
　　○升南京兵部武库司署郎中刘宗岱为山西按察司佥事
　　○辛亥以镇平王府镇国中尉睦＜木挈＞为周府宗正广安王载堂为赵府宗正偃城王府镇国将军宙槙为唐府宗正归德王载壃为崇府宗正从河南抚按官举也郑府及方城万安建德等府宗室鲜少各以其教授领之
　　○论蓟昌等处清补军士功罪赏总兵杨四畏李勇参将孙山等银两有差夺游击李时等俸一月
　　○裁革德州临清东昌济宁谷亭五递运所青阳白山城南龙山蓬莱丹河古亭夏店朱桥九驿皆并于附近州县有司领之从山东守臣议也
　　○壬子吏部奏举杂职官当迁者前给事中骆问礼杨松在举中  上不悦曰此二人安得遽迁其俟三年后推用
　　○起用吏部右侍郎掌詹事府事陆树声称疾不能赴官  上仍赐之告
　　○升四川布政使司右参政郭斗为贵州按察司按察使
　　○户部奏河南山东二省及顺天八府积欠御马三仓草价银二十四万余两请借发太仓银四万七千两抵明年草价之半以苏商困其未完者行所在有司严限徵纳  上允之仍谕查参督粮官怠误稽缓者处以重法
　　○癸丑升光禄寺卿陈瓒为都察院右佥都御史巡抚四川
　　○起补前山东按察司副使陈奎于广东巡视海道升河南怀庆府知府纪诫为山西按察司副使驻井陉河南归德府同知姜廷珤为河南按察司佥事驻陈州南京户部广东司员外郎马豸为河南按察司佥事整饬寿州等处兵备
　　○勒四川安绵兵备佥事史阙疑闲住以御史王廷瞻论其贪纵故也
　　○大学士高拱言臣奉召至京窃见里巷小民十分凋敝有赀产一空者有鬻子女者有散之四方者而曏时富室不复有矣臣惊问其故则曰商人之为累也问其所以为累则曰朝廷未尝亏商商人私费泰冗故耳如供办百金即有六七十金之费少亦四五十金是私费与官价常相半也乃官价不以时给则又有称贷之费有求托吏胥之费比及领价所得不能偿其所失故派及一家即倾一家人心汹汹恶得而宁居也夫  至尊所居根本之地必有百姓富庶人心乃安而缓急亦有可赖  祖宗取天下富室填实京师盖为此也独柰何使凋敝至此乎  先朝供用钱粮召商买办国用不诎而商人得利今估价给商比之  先朝非节缩加少也而民不沾惠反凋敝若此岂非弊源所在未尽搜剔之过欤乞敕各该衙门查  先朝官民两便其法安在奏请施行凡商人办纳钱粮必估给价直即银两不敷亦必那移处给无得后时更须痛厘宿弊凡公私费用悉为禁止则庶乎商困少苏而京邑之民可有宁居之望也至于钱法不通则由指点多端事体不一所致盖小民空手无资日觅数钱以苟朝夕必钱有定用乃可通行今旦议夕更迄无成说小民恐今日得钱而明日不用将饥而死是以逾变更逾纷乱逾禁约逾惊疑人情汹汹职此故耳臣惟钱法之行当从民便试观当年未议钱法而钱行近年议之而反不行外省不议钱法而钱行京师议之而反不行其理可知也臣愿  陛下特降  圣谕行钱但从民便不许更为多言乱民耳目如此则人心自定人心既定则钱法自通小民各得以为朝夕矣古云天下本无事庸人扰之耳此二事者寔有人扰之于前乃相沿至今为累臣目击其弊故不得不为  皇上言之幸  圣明裁决焉  上曰览卿奏具见为国恤民之意钱法委宜听从民便不必立法纷扰商人一事该部亟议以闻
　　○好地平等族番人郝卜等入贡宴赏如例
　　○狭西总督都御史王崇古御史潘民谟房楠王君赏各上＜锍-釒＞请裁军官冗禄兵部覆言国家世禄以厚有功不当轻议裁减至于历世元功正支已绝而其弟侄冒袭者本部宜申明条例并檄南京兵部及各省抚按官严行勘实始许送部听选其在京在外曾经管事升任流官及武举加增月米或已被论劾或缘事革任者原卫所各查所增俸粮削去而以其祖来功升实职申呈抚按该管衙门登记宪纲册始许收俸差操每三年阅视一次分别骑射骑射上等而无赃私大过居家能自悔悟者准食全俸仍许录用其次骑射多中而无大过者亦准支俸其下庸懦无能者准支半俸衰老者勒令替职若三年不与阅视各卫所通同支粮者事发一体治罪如此则于清查之中寓裁抑之意于情法两无悖矣  上允行之
　　○升顺天府三河延绥高家堡甘肃红城子等处守备指挥佥事赵应时徐纲郑经俱署都指挥佥事充游击将军应时昌平纲庄浪经甘肃
　　○甲寅升狭西按察司副使刘侃为四川布政使司右参政
　　○先是贵州宣慰司土舍安国亨讐杀其叔祖故宣慰使安万铨之子信逐信毋＜锍-釒＞穷及其兄智于安顺州别居智母子因告国亨谋反前巡抚赵锦檄毕节兵备杨应东治之未决会巡抚王诤至有言应东受国亨贿阴持两端者诤遂＜锍-釒＞请罢应东听勘而发兵诛国亨诏从之智喜为总兵安大朝画进剿策且约以兵粮数万为内应诤意愈决于是大集汉土兵万余人属大朝统之仍奏留大朝毋应调四川二月初七日誓师至陆广河智兵粮无一助者诤惧仍令人抚谕国亨而密止大朝毋轻进兵会大朝已渡河至水西国亨使其守隘目把阿弟得费等诈以三千人请降大朝信之遂深入贼巢我兵绝食二十九日贼合围外攻三千人内应我兵败死者过半是役也大朝子荣在行率所部苗兵卤掠师无纪律故轻进而败于是诤上＜锍-釒＞自劾巡按御史蔡廷臣请治失事诸臣罪因并劾诤兵科都给事中温纯亦以为言得旨令大朝革职戴罪杀贼诤回籍听调而下荣等御史按问
　　○乙卯四川巡按御史王廷瞻核上盗入太平大宁等处诸守臣失事罪状且言各贼巢虽在川狭界内然去会城则远去郧阳巡抚驻劄则近请以下川东北兵备等道暂听郧阳抚臣汪道昆节制并旧属关南道悉以委之其蜀中蛮寇仍令听调巡抚严清经理须代者至乃许离任  上悉从之而革都指挥孙继武职下御史按问守巡下川东道副使郑文茂停俸戴罪杀贼参议郝永贞夔州府同知张邦臣各夺俸三月
　　○丙辰海西古城等卫女直都指挥同知兀堵尚等入贡晏赏如例
　　○提督京营恭顺侯吴继爵等奏  祖制京营以文武大臣并为提督载在会典嘉靖间都御史汪鋐兵部尚书刘天和张赞俱与勋臣共事庚戌后始改勋臣为总督文武为协理其名称虽不同而文武并用之义实未异也比者  皇上采纳辅臣之议分营练兵复改总督为提督协理为阅视  圣虑神谟岂臣下所能仰窥万一臣等深惟部院大臣资望隆重用以阅视其任似轻而泛未若提督有督率总理之责身亲为之者尤重所切况营务废弛已久臣等才识浅薄非籍文武共事卒难整饬乞仍旧制以阅视改为提督  上许之已而右都御史曹邦辅言吴继爵等乞改臣阅视均为提督者其词若援旧制而其实为奸避之计以为无事则彼勋爵居臣上不得相制有事则臣当分任其责耳伏荷俞旨臣复何言但继爵等以三人各提督一营而臣以一人共提督三营其职掌及应接礼仪宜下吏礼兵各部臣详议  上曰已有旨矣凡营务悉遵典礼行毋妄议纷更
　　○丁巳升太仆寺少卿阮文中为都察院右佥都御史巡抚贵州兼督湖北川东军务
　　○升狭西布政使司右参议王彦民为狭西按察司副使兵部武库司署员外郎李与善为四川按察司佥事
　　○先是屯盐都御史庞尚鹏奏将山东积引改拨长芦派支至是直隶巡按御史苏士润议其不便请将长芦改拨盐引仍还山东部覆从之
　　○戊午升狭西布政使司左布政使栗永禄为光禄寺卿先是永禄女为沁水王府辅国将军夫人例不得内补至是女死抚臣为请故有是命
　　○佥署都指挥佥事大宁都司掌印俞承光南直隶金山游击将军王柱俱充参将承光山东领兵柱徐州分守
　　○己未降补原任山东按察司按察使谢孟金为狭西布政使司右参议以前任狭西副使时被劾也
　　○诏岁给临潼王府故辅国将军秉柆奉国将军惟烽惟火□皂镇国中尉惟□□目火□各宫眷养赡米有差
　　○兵部议覆巡按直隶御史房楠条陈一三河县土城不可守河西务旧未有城虏所垂涎乞行顺天守臣勘议修建一边民止许筑室城堡中使虏至野无所掠一永平昌蓟诸路种树已成严行地方守视一朝觐会试在迩令所司督捕盗贼一各营镇应募军士即以所报贯址转行各州县查实始许收伍食粮后或逃故亦据此行州县勾补查籍有名始许拘角□羊不得妄执编氓为军  上采用之
　　○庚申发太仓银一万九千六百七十余两于永平八万七千二百九十余两于密云二万三千一百二十八两于昌平备客兵饷
　　○升吏部右侍郎兼翰林院学士吕调阳为本部左侍郎掌詹事府事兼官如故
　　○升湖广辰州府知府朱茹为云南按察司副使
　　○录隆庆二年狭西大柏油堡马圈山等处功升赏官军冯时泰等八十一人
　　○辛酉升江西定南县知县梁士楚为福建按察司佥事以擒斩倭贼及吴平等功也
　　○御用监传旨令户部趣办年例金两及召买猫睛祖母绿诸珍宝户科都给事中李己上＜锍-釒＞言库藏空虚边饷急迫请停前旨于是户部尚书刘体乾亦言年例金趣角□羊将至唯诸珍宝非民间所有若责令召买必且泛滥追呼骚动里市民之毙于棰楚者多矣此感伤和气不小当如科臣言罢之便  上以有旨弗纳
　　○宣府大同等处雨雹厚二尺余大如卵禾苗尽伤
　　○壬戌礼部左侍郎万士和三＜锍-釒＞引疾乞休不允
　　○改荫故制敕房办事大理寺左评事兼翰林院侍书李中男国子生佃于翰林院习字出身以中侍潜邸九年故也
　　○癸亥诏给高墙庶人拱杹等子女衣粮
　　○海西忽鲁爱等卫女直夷人都督把大等入贡宴赏如例
　　○命沈阳游击将军杜镗充分守辽东宁前等处右参将管领山东班军署都指挥佥事戚继美充金山游击将军
　　○甲子南京户部尚书郭乾＜锍-釒＞辞本兵新命  上谓乾才望素优趣令赴任不允辞
　　○总理河道都御史翁大立奏高邮等处河堤剥蚀请将徐州仓见贮截留漕粮二万六千余石移置淮南召集饥民修筑从之
　　○乙丑以册封告  内殿遣驸马都尉许从诚行礼
　　○  上御皇极殿传制遣使册封韩府韩王嫡第一子璟浤为韩世子嫡第二子璟清为崇明王长乐康懿王长子谟＜土斗＞为长乐王庆阳庄懿王庶第一子朗鐱为庆阳王夫人任氏为通渭王妃何氏为郑府郑世子妃李氏为荣府荣世子妃淮府高安恭僖王长子载土□春为高安王周府汝阳荣定王长子朝谁□土为汝阳王鲁府滋阳恭裕王长孙寿鍑为滋阳王蜀府石泉康惠王长子让机为石泉王内江王嫡第一子宣堮为内江王岷府南丰王长子誉为南丰王夫人李氏进封为南丰王妃沈府稷山昭靖王长子恬火□甲为稷山王夫人张氏进封为稷山王妃郭氏为保定王妃边氏为新宁王妃张氏为永庆王妃
　　○丁卯改工部右侍郎靳学颜为吏部右侍郎
　　○初浙江额设民壮一万六千二百九十名每名日给工食银二分率市井营差无禆实用至是抚按官请量留四千二百二十一名备各府州县守城之役而以一万二千六十九名徵收工食银八万六千八百九十六两贮之各府令别选壮丁以充原额前银即以给饷每名三钱将本省裁革冗役等银佐之自隆庆四年为始编为十五总属之名色把总分练杭湖严绍宁台温每府分派一总嘉金衢处每府分派二总听各该总参都司及巡海兵备等官互相督视毋徒仍具虚文  上可其奏
　　明穆宗庄皇帝实录卷之四十四
明穆宗庄皇帝实录卷之四十五
　　隆庆四年五月戊辰朔敕荆王嫡第二孙泰宁王常信管理府事
　　○己巳调原任南京操江右佥都御史吴时来外任初时来＜锍-釒＞荐所部有司至五十九人吏科都给事中光懋等论时来滥举市恩请调外任吏部覆可且禁自今升迁行取及任浅者毋概列名荐中
　　○升山东布政使司左参政毛钢为太仆寺少卿
　　○命固原游击将军杨鳌充左参将分守延绥西路升宣府顺圣川西城守备署指挥佥事温顺理为署都指挥佥事代之
　　○庆成王府奉国将军新升坐斗殴误杀傍人革爵闲宅禁住
　　○庚午升广东按察司佥事张士纯为广西布政使司右参议
　　○延绥巡抚都御史李尚智请以前岁所少粮料草银一十六万有奇并原议增添料草银三万九千有奇俱增入年例中  上从部议不允惟以太仓所储该镇游兵银三千六十五两补主兵存积盐银二万二百八十七两与之
　　○辛未山东胶州临胊夏津等县雨雹损稼
　　○海西咬郎兀等卫女直夷人都指挥等官大汉等入贡宴赏如例
　　○升山西按察司副使杨彩为山东布政使司左参政
　　○吏部覆南京科道官王桢王嘉宾等条陈考察事宜可行者六一集众论以辨人才言知人甚难有是非始谬于一人而传闻遂定为公论者请敕部院下各抚按等官悉心体访据事直书异才可用毋以他劾而弃之心术不端毋以他荐而讳之要以无私矛盾勿论一严考核以公黜陟言条款虽存而实迹不具则被斥者以诖误不服而当事者以冒昧生奸宜令部院科道官各出所闻＜锍-釒＞记事实于每条之下明白举措以服其心至于听勘官员亦宜令早为勘结毋容久漏法网复谋非望一严旌饬以昭劝惩言领敕回任贤能者与幸免者一体而行虽本部升擢或有权衡而一时激劝未见风动请于考察之后修举累朝令典就中择治行尤著者特赐宴赉或不次超擢之其官常大坏者明正赃罪或移文问遣之一明须知以责实政请查须知事条能举与否并积榖多寡以别勤惰以明殿最令各抚按以此督责有司一宽斥黜以惜人才言顷来考察以多黜为公或苛求其人于一处或务满其数于前时以致过未形而见指任尚浅而坐锢凡此之类宜从宽典一审听闻以求至当言近来部议以抚按爱憎未足尽信复行询访虽以示公然一旦询人于立谈之顷能历指其不善此非素所嫌怨则必为人报复云尔况又有谤书飞语暗中明伤使贤不肖是非之权多在乡士大夫之手如公道何故不若以抚按考语为主而参以咨访或于各方面长官过堂再四质评三人占则从其二疑信相半者姑务优容不得轻信浮语一抑奔竞以防私弊言坐篷之规辰而入尽午而退即有寅缘岂必斯时宜令朝觐官慎择所主杜门偃息而严请谒之禁其所主家五日赴部保认无他非轮候过堂者不必坐篷  上命如议行
　　○壬申端午节免百官宴
　　○以大祀  方泽致斋遣公张溶代视牲侯吴继爵蒋祐尚书殷士儋刘体乾轮视
　　○命提督京营左都御史曹邦辅专督五军营前总督两广左都御史兼兵部左侍郎刘焘以原职提督神枢营前总督宣大山西右都御史兼兵部右侍郎陈其学以原职提督神机营焘其学＜锍-釒＞辞不允
　　○录甘肃邀击抢番套虏功赏总督侍郎王崇古巡抚都御史王轮总兵杨真副总兵郑印等银币有差
　　○癸酉以大祀  方泽请太祖高皇帝配飨遣驸马都尉许从诚代
　　○加升山西按察司副使郑洛为山西布政使司右参政仍兼本官整饬怀来兵备如故从都御史王遴奏荐也
　　○升直隶河间府知府朱裳为山西按察司副使吏部考功司主事许孚远为广东按察司佥事
　　○狭西布政使司左布政使刘斯洁引疾乞休不许
　　○户科都给事中李已给事中陈吾德言近内承运库太监崔敏等请买年例金宝臣等及户部执奏停止俱不蒙俞允臣等反覆思之不容终默伏睹  陛下登极诏书停止采买蠲除加派且云各衙门若以缺少为由行文加派及该部阿奉准行者科道官即时参奏治以重罪海内闻之欢若更生比者左右近习干请纷纭买玉买珠传帖屡下人情汹汹咸谓  陛下诏书不信无所适从臣窃惜之夫尚书乃  陛下亲信之臣臣等亦朝廷耳目之寄  陛下于大臣言之不听于言官论之不从不知外此孰可信从者臣惟自古哲王虽当国家殷富之时然犹抵璧投珠兢兢焉以移易性情糜费财用为戒矧今府库空虚小民困竭帑藏所入不足以侍一年之出边方年例奏发无时畿省饥荒求济不已司计之臣方日夜忧怀计未有所出  陛下为民父母柰何以一玩好之故而费数十万之赀乎敏等日侍左右目击时艰亦当为  陛下惜财乃无端献謟假供用以充私橐误国欺公孰此为甚若不及今杜渐窃恐将来效尤肆意希求转相欺蔽不至于空人之国不已也伏望俯从部议亟斥敏等以昭  陛下之俭德以全诏书之大信  上怒已沽名犯上命廷杖一百送刑部监候吾德黜为民
　　○甲戌  孝宗敬皇帝忌辰奉先殿行祭礼遣新建伯王正亿祭  泰陵
　　○乙亥大祭地于方泽遣公朱希忠代行礼公张溶徐文璧大学士高拱赵贞吉分献
　　○丙子命万全都司佥书署都指挥佥事李浃充宣府游击将军韩荣掌大宁都司事
　　○丁丑  太祖高皇帝忌辰  奉先殿行祭礼
　　○丰城侯李儒卒赐祭葬如例
　　○戊寅祭都城隍之神
　　○兵部尚书郭乾再＜锍-釒＞辞任  上以秋防且迩趣乾之任下允辞
　　○己卯  仁宗昭皇帝忌辰遣惠安伯张元善祭  献陵
　　○辍经筵日讲
　　○夜火星顺行犯太微垣右执法
　　○掌都察院事大学士赵贞吉请告迁葬  上曰朕方赖卿匡赞岂可以家务乞归不允
　　○升巡抚云南都察院右副都御史陈大宾为工部右侍郎兼都察院右佥都御史总理河道提督军务
　　○命山东河南郡县附近临德二仓粮三百里内者俱徵本色三百里外者徵折色八钱被灾九分以上者六钱发德州仓陈米以补卫军月粮
　　○先是正月中倭奴紏寨贼四百余人破广海卫城总兵郭成奉旨戴罪海防同知当若愚改调矣未几总督刘焘以捷上称同知郭文通等督兵与贼战于海晏场俘斩二十余人贼遁去又未几类报先后俘斩山海等寇一千余人而巡按御史杨标及广民何友益等言地方被贼杀掳者以万计与焘所奏颇异于是兵科都给事中温纯劾焘欺罔且言前贼屯据广海时已踰三旬始自携所掠男女回海晏索赎又踰旬始下舟归巢是贼盖自为去来安得谓我兵与贼交战有功乎兵部覆奏焘已承提督京营之命宜姑令趋任候勘其余将官乞行新任总督李迁严加策励克期荡灭以靖地方得旨郭成革职充为事官戴罪杀贼余俱如拟
　　○庚辰加升甘肃行太仆寺少卿刘时举为狭西按察司副使仍兼本官整饬庄浪兵备如故从巡抚甘肃都御史王轮保荐也
　　○裁革广东巡抚官改两广总督李迁为提督兼广巡抚事先是都给事中光懋言两广总督建置已久开府苍梧坐镇东西两省居上游之地握要害之区调兵转饷势若连瓴盖责成专则推诿无词事权重则掣肘勿虑号令一则耳目不分今更设二抚臣不惟多官多费适滋纷扰而于人情驰骛事势牵挽尤为多端盖两广钱粮兵马止有此数向尝以一提督用之则有余今以二巡抚参之则不足况号多门一遇有警輙彼此相仗在提督则曰彼有专职我难以遥制也在巡抚又曰彼乃兼统我不可专制也宜革抚臣复提督便御史苏士润亦言二粤势如辅车总督居中控制在广西不足于粮饷则资广东以转输在广东不足于战士则调广西以应援不惟声援联络且事体归一章并下吏部覆可故有是命
　　○户部奏预开五年各边常股存积盐一百四十五万六千八百六十八引有奇
　　○辛巳裁革高淳县主簿三湖牛儿港河泊所官各一员淮安府治农通判扬州府管马通判来安含山二县儒学训导和州雍家城祁门二驿驿丞各一员广宁右屯卫铁岭卫儒学训各一员
　　○发太仓银二十五万于宣府大同蓟州永平密云昌平充主客兵饷
　　○壬午升指挥使等官广宁备御刘承武守备大同威胡堡林凤举贵州普安李逢亨湖广荆瞿丁元吉江西鄱阳湖杨显俱署都指挥佥事承武沈阳凤举延绥充游击将军逢亨四川元吉山东显云南各都司佥书
　　○癸未升南京大理寺右寺丞赵輄为南京太仆寺少卿
　　○甲申升顺天府府尹曹三旸为都察院右副都御史巡抚云南兼建昌毕节等地方赞理军务
　　○南京户部尚书谭大初称病乞致仕许之
　　○乙酉诏以漕运各总过江过湖脚银之奇羡者角□羊贮淮安府库为军船置办什物之用每船给以四两如再有余则以助修船之费仍著为令
　　○改授户部广西司主事雒遵刑部湖广司主事陆树德兵部武选司主事宗弘暹工部屯田司主事笪东光中书舍人戢汝止为给事中户部云南司主事叶梦熊礼部主客司主事王应吉刑部贵州司主事赵可怀工部虞衡司署员外郎主事唐炼行人司行人陈文燧为监察御史遵汝止户科树德礼科弘暹兵科东光刑科梦熊山西道应吉狭西道可怀广西道炼云南道文燧贵州道
　　○户科左给事中张国彦言今天下大计无先兵食户部掌钱榖者也按尺伍之籍而与之粮是矣岂知兵部所清勾者即此领粮之辈乎兵部掌军旅者也据逃亡之数而为之清是矣岂知户部所食粮者即此见清之军乎东胜等卫军人多发南海子黑窑神木厂等处工作自洪武至嘉靖中未闻有逃亡者也近乃创为逐名清勾之说沿袭不改或一县而勾至千余名者徒以为郡县吏胥之资饱卫官溪壑之欲耳臣以为兵部清军当取户部及在外放粮册阅之必真正开除者量为勾补其支粮不缺而妄称失伍希勾摄以营利则罪及卫所掌印官且没其虚冒之粮户部放粮当取勾军册阅之必实在者方令领粮则弊庶乎可革矣又言各处税额日亏由户部不能操黜陟之柄动为抚按掣肘有今日参降而明日荐擢者自今请著为令凡系逋赋有司令督粮道以报抚按虽贤者毋得概荐户部以咨吏部虽贤者毋得概擢有能招流民垦旷土完积逋佐度支之缓急者不拘官级超拜要在彼此一体赏罚信明然后人知趋避而法可修举也章下部臣议以为然请行之报可
　　○工部覆总理河道都御史翁大立条陈议处河工钱粮三事一宝应河滨碧霞元君祠香钱宜择府佐之治河者综其出入一开新庄闸以通商船量船广狭徵税径一丈六尺以上者银五两一丈四尺以上者三两一丈以上者银一两由仪真闸者以递减之一济汶以北各湖地皆膏沃之壤宜募民田作每亩徵银四分输之工所从之
　　○丙戌南韶积寇黄朝祖等突出始兴仁化县地方杀掠寻徙据湖广桂阳罗木山巡抚南赣汀漳等处都御史张翀调兵剿平之斩朝祖事闻  上命赏翀及有功兵备官龚大器等银两有差都指挥李无咎守备沈灿以要功招降致余贼逸去下巡按御史按问
　　○罢镇守江南副总兵官梁守愚以御史张问明劾其贪肆不法也
　　○丁亥升刑科左给事中宋良佐为户科都给事中礼科右给事中章甫端为本科左给事中刑科给事中查铎为户科右给事中礼科给事中胡价为兵科右给事中
　　○总督狭西三边侍郎王崇古请修复延绥定边宁夏横城等处大边乞行新任督抚毋阻浮议仍委廉能官员严限督成兵部覆议从之
　　○戊子升光禄寺卿栗永禄为顺天府府尹
　　○加广东韶州府知府李渭从三品服俸四会县知县刘顺之从五品服俸因抚按官以廉能奏保故也
　　○己丑升南京都察院右都御史刘自强为南京户部尚书吏部文选司郎中徐浚为南京通政使司右通政
　　○升江西饶州府推官齐康为礼部主客司主事福建延平府推官陈懿德为刑部湖广司主事
　　○巡按狭西御史杨相议茶马四事一议兑领西宁司应角□羊寺者径输甘肃给军余存二百四十五匹仍旧起角□羊一议改骟请复监苑课兑旧规所积儿马至二百匹外始许改骟以图孳息一议招中谓洮河西宁三茶司岁例马匹固有定额而额外增鬻者宜尽各番调来壮马与茶司见存茶箟通融招易不得拘泥常数以拂夷情一议清丈谓牧地久为军民互易豪强侵占欲会同狭西督抚巡按等官履亩查勘公断收籍以杜争端兵部覆奏相所言俱有裨马政宜即施行至于清丈一事已经总督王崇古建白稍有异同盖屯民占牧地每愬之抚按牧军占民屯每愬之茶马及其行勘则守巡苑寺官又每以私心逆料批词者之意各自偏护以故军民两不能平今相欲会督抚诸臣虗心查勘诚得理棼自争之道宜即以崇古及相所议下诸臣务实举行得旨如议
　　○庚寅以翰林院编修王家屏田一俊陈于陛徐显卿李维桢张位韩世能张一桂于慎行朱赓检讨沈一贯习孔教范谦沈位王弘诲补充  世宗肃皇帝实录纂修官
　　○辛卯云南抚按官陈大宾等覆奏宁阳侯夫人张氏至滇中会沐朝弼嫡母李氏及嫂陈氏两夫人于公馆俱自愬年老多疾仍愿留滇终餋各庄田已属有司处分每岁纳其租入于陈以为侍姑餋老之资其素助朝弼为恶者惟蒋鉴未获余党俱已会逮勘明于是吏部以朝弼子昌祚袭职为请  上许之命昌祚袭黔国公挂印充总兵官赐之制敕已而兵科都给事中温纯言蒋鉴未获则朝弼罪状犹属未明其子不宜遽袭  上谓昌祚已有旨矣朝弼罪姑令执送蒋鉴自赎如更不悛听抚按官参治
　　○壬辰改封鲁府乐陵王观燔嫡第二子辅国将军颐＜土戋＞为长子夫人孔氏为长子夫人
　　○户部覆原任狭西三边总督王崇古条陈狭西善后事宜一黔国公庄田在固原州境内者止将五十顷给其家人沐住等余悉分为三则载入屯田册内徵粮以充军饷一各镇卫所附近屯粮分为上中下三等在府城百十里内者为上等听徵本色稍远者为中等本折兼徵又远者为下等俱徵折色屯草亦然一清出西安固原平庆环县等卫所屯地属正军者收伍差操准支正粮属佃户者免其应军分等徵科以济军饷又河州参将居番虏之冲军无见粮而西固阶文四守备士马刍饷颇有奇羡宜裒多益寡以均岁支之数报可
　　○癸巳升狭西布政使司左布政使刘斯洁为光禄寺卿
　　○补听调巡抚保定都察院右佥都御史温如璋为狭西按察司副使
　　○户部尚书刘体乾等奏进夏季京库银十七万两尚欠原额八万两乞行府县督徵有旨切责体乾过期支吾令亟以太仓银补进夺该司官俸二月
　　○乙未升兵部左侍郎曹亨为南京都察院右都御史掌院事
　　○丙申升狭西布政使司右布政使曹金为本司左布政使
　　明穆宗庄皇帝实录卷之四十五
　明穆宗庄皇帝实录卷之四十六
　　隆庆四年六月丁酉朔  上谕礼部天气亢旱三时少雨禾苗渐稿朕甚忧之其传示顺天府官竭虔祈祷自初一日为始十日止诸司停刑禁屠不许怠忽是夜遂雨明日又雨又明日大雨  上喜命辍坛弛禁
　　○戊戌升江西按察司按察使杨守鲁为狭西布政使司右布政使
　　○己亥命固原游击将军署都指挥佥事王绍勋充分守镇番参将宣府新河口守备都指挥同知李国珍佥书万全都司事
　　○庚子以旱灾免山西太原平阳潞安三府泽辽沁三州嘉靖四十三四年未完京边税粮之半
　　○掌吏部事大学士高拱言蓟辽山狭沿边有司寔兼牧民御虏之责即以有才力者为之犹惧不堪即优厚而作兴之犹恐不振乃官其地者非杂流则迁谪非迁谪则多才力不堪之人谓以劣处之也夫处之以劣而欲其自处之厚不能称职于内地而欲其立效于边方无惑乎吏治日偷而生民日蹙也臣惟国家用人不当为官择地只当为地择官请自今各边有司必择年力精强才气超迈者除补或查治有成绩兼通武事者调用而又议其赏罚有能保惠困穷俾皆乐业者以三年为率比内地之官加等升迁有能捍患御敌特著奇绩者以军功论不次擢用如其才略恢弘可当大用即由此为兵备为巡抚为总督无不可者惟以治效为准不必论其出身资格若乃用之不效无益地方者降三级别用若乃观望推委以致误事者轻则罢黜重则军法治罪夫既开功名之路以歆之于前则不肯不尽其心又有严罚以绳之于后则不敢不尽其力庶乎修职者多而边方有赖也然臣又思功名之路既开则又有本是复里而借边方省分之名以图幸进者亦不可不预为一定之说查得蓟边则昌平顺义密云怀柔蓟州玉田豊润遵化平谷迁安抚宁昌黎乐亭延庆永宁保安自在安乐等州县山西则河曲临县忻州崞县代州五台繁峙定襄永宁宁乡岢岚岚县兴县静乐保德大同怀仁浑源应州山阴朔州马邑蔚州广灵广昌灵丘等州县狭西则固原静宁隆德安定会宁兰州环县安塞安定保安清涧绥德米脂葭州吴堡神木府谷等州县此六十一处乃是边方其他虽系蓟辽山狭所属不得概以边称徒资俸路其各府佐贰在边任事者赏罚亦同前议＜锍-釒＞入  上答曰边方有司防守攸赖诚宜加意择人悉如议行
　　○前少傅兼太子太傅礼部尚书武英殿大学士李本奏复吕姓从之
　　○升四川布政使司左参政杨成为江西按察司按察使
　　○辛丑原任户部右侍郎黄餋蒙卒赐祭如例
　　○壬寅调山西北楼口参将牛相分守大同威远城等处
　　○升山西行太仆寺卿陈时范为四川布政使司左参政
　　○吏科给事中贾三近＜锍-釒＞陈时事曰臣闻圣王攘外必先安内安内之本在于休养百姓而加意于四方守土之臣方今四方民力疲矣九边将士终岁防胡中原山海寇盗处处蜂起加以岁恶不入民且艰食转徒流离之状言之可为痛心诚于此时守土之臣循  祖宗之法去烦蠲苛与时休息安养民命犹可以维系本根培植国脉乃相习以建立为能安静为钝驾言通变锐意更张兵方销而议招官甫裁而议设或均丈土田或更革驿传或分派税粮用一条鞭或轮佥里甲变十叚锦或革除库役代以吏胥或审编徭役兼用丁田诸所变更难以悉举语其措注大约病农务本者子立之身并应租庸逐末者千金之子不占一役视法如土梗变法如猬毛移文旁午议论纷纭计其究竟曾无毫发之效夫以频年灾害未息肩之民方呻吟喘息之不暇而又加以劳扰之法愈不得休息是以强者共相啸聚而弱者竟展转于沟壑民不堪命坐阽危亡譬诸尪羸之人惟当断绝外事安坐饮食假以岁月以渐复已耗之血气若朝从而撄之暮从而澡之则元气日消危期且至今之吏治何以异兹臣以为法在天下能去其所以弊除其所以害则虽因今之法而有余弊不能去害不能除则虽百变其法而不足善治者守法宜民因法救弊则斯民受赐多矣臣又惟守令最称亲民而令视守为尤切迩年以来人知自爱号称得人然而寇贼未靖流亡未复者弊在烦文乱实令出多门而苟简之政多也即如州县长吏一身上而抚按司府之长贰均被统属而马政屯田盐法清军茶马食粮江关查盘诸使者纷然四出各以职任有事地方临边则有总督临河则有漕运于分俱当送迎供应不一而足使值会城益加繁苦策马晨出抵暮方归比执烛视民事则惫已甚矣而诸司犹或以体貌疏密或以应对工拙为低昂喜怒其间牵制多端何能展布至于二京通道水陆要冲则贵官大吏及百执事衔命去来者往往以厨傅饬谨为称职稍不如意议论风生雌黄出其唇吻朱紫由其咳唾有司于此奈何肯省财于百姓而歛怨于一已也又如各处乡官中间故多贤者而亦间有以请托为媒以货贿为市从之则枉法拒之则拂意且第宅塞郭田连阡陌课其赋税率多后时犹有迁延规避不落一毛者有司于此然诺少不如意征赋欲足常额则媒檗四出攻陷百端或具揭上司或投劾当路或匿名文书以快私谋或为童谣俚语以彰公道上之人纵相知信鲜不投杼矣夫有司所望以宣广德意调和民事者也而奔驰牵制危疑之患从而摇夺其身心纷扰其职业欲其安意展布也得乎此守令之所以数易而斯民之所以坐毙也且今庙堂之令不信于郡国郡国之令不信于下民令蠲租矣而督催科者愈急令赈济矣而责逋负者如故令钦恤矣而含冤瘐死者相望也君门万里何所控诉事属有司有司不能自专事属监司监司不能上请纵请矣不能减正额之征纵减正额矣不能减上供及边方诸费形格势禁莫可奈何况监司殿最多取振作集事之人而略＜宀十见＞厚平易之士故守令虽贤安养之心渐移苛察抚字之念日夺征输则民安得不穷而国安得不绌乎乞下该部通行所在有司一如臣言以守法省事为保养元气之本而监司亦各据此评隲毋得计较礼文信惑浮议贪旦夕之功失惇大之体则安内攘外兼举之矣＜锍-釒＞入下所司详议俱允行之
　　○癸卯玉田伯蒋荣以大兴县赐田有司代为徵租不便＜锍-釒＞请自徵语侵知县甲嘉瑞于是御史谢廷杰傅孟春谓荣违例渎奏侵辱奉公有司交章劾之户部亦谓廷杰等言是当罚治荣而戒有司之为勋戚徵租怠误者得旨荣贳勿治余如部议
　　○甲辰命内官祭中霤之神
　　○筑湖广宜章县香口岭城命衡永二府每岁委府佐一员更番戍之以巡抚刘悫言其地远杂夷故也
　　○以原任延绥参将陈堂为延绥游击将军原任延绥游击将军陈锐为固原游击将军
　　○升云南按察司副使邓栋为山西行太仆寺卿
　　○户部条议恤□事宜一定时估言物价与时低昂而钱粮因时办纳若先期估计则贵贱无凭或仓场远近僦费多寡遥度悬断岂尽合宜此后九门盐法委官与十三司掌印官及巡青科道估价上半年定于五月下半年定于八月俱以十六日为期务在随时估价不得执一其内库监局召买物料价亦仿此一议给价将御马三仓坝上等马房钱粮原属山东河南督理京粮道者俱改于太仓关领各仓场料草原派数少者给以全价数多者预给三分之一完日补给皆以时估为率其两省督粮官既无关领之扰则催督宜严如有怠玩者劾治一严禁革各库监局及牛羊象马房等仓西安等门典守官吏有需求抑勒者悉治其罪一裁冗费量减各仓场草束斤数及脚夫库秤之冗食者一酌坐买凡料草数多一时难以卒办者量于秋冬二孟收成之月坐买不得仍前全坐致费高价陈草悉令发买或如数补放未给价者速给之一公佥报各□果贫困不能供役者具通状告部转行巡青衙门验实方许举报富户更代＜锍-釒＞入  上悉从之
　　○乙巳以少傅兼太子太师吏部尚书建极殿大学士李春芳一品六年考满遣中使至春芳第赐银弊羊酒如例吏部＜锍-釒＞请加恩得旨春芳简任首辅茂著忠诚其进少师兼支大学士俸给与诰命荫其子茂德为中书舍人春芳＜锍-釒＞辞  上复降旨褒谕不允
　　○狭西按察司副使王彦民以母老引疾乞致仕许之
　　○丙午吏部右侍郎靳学颜引疾辞任不允
　　○升光禄寺少卿范惟丕为云南按察司副使
　　○诏加潮州府知府侯必登从三品服俸掌吏部事大学士高拱言广东旧称富饶之地近者民穷盗多皆坐有司不良所致而有司之不良其说有四用人者以广为瘴海之乡劣视其地有司由甲科者十之一二而杂行者十之八九铨除者十之四五而迁谪者十之五六彼其才既不堪而又自知其前路之短多甘心于自弃一也岭南绝徼僻在一隅声闻既不通于四方动静尤难达于朝著有司者苟可欺其抚按即无复有谁何之者一也广乃财贝所出而又通番者众奇货为多本有可渔之利易以艳人一也贪风既成其势转盛间有一二自立者抚按既荐之矣而所劾者亦不过聊取一二苟然塞责固不可以胜劾也彼其见抚按亦莫我何则益以为得计而无所忌惮居者既长恶不悛来者亦沦胥以溺一也以甘于自弃之人处僻远之地艳可渔之利而共囿于无可忌惮之风此所以善政无闻民之憔悴日甚而皆驱之于盗贼也若不亟处弊将安极往岁奉旨多取进士议者谓当于此等处充州县正官之选或间参以举人严加考苐毋容杂流迁谪者得肆于民上则地方犹可为也然不肖者罚固可以示惩若使贤者不赏又何以示劝臣等庑得潮州府知府侯必登在郡能劝农弭盗治行为广中第一请特加优处以风励庶官其广西云贵近年亦有兵革之事议处有司亦当视此为准盖天下虽大实则如人一身必血脉流通顶踵皆至然后可以为人若使远方功罪之实为在上者所明照而君上综核之意为在远者所周知则谁敢不畏敢不修职万里之外如在目前治理之机可运掌上圣人所以能使中国为一人用此道也＜锍-釒＞入  上答曰迩来远方有司不得其人以致民不聊生盗贼滋蔓所议甚得弭盗安民之要悉从之
　　○丁未斥原任巡按浙江监察御史庞尚鹏为民降原任浙江左布政使李磐左参政薛天华按察使徐贡元佥事王宇各二级坐尚鹏等在任时验角□羊叚疋多粗纰不堪故也
　　○己酉升山西平阳府知府吕鸣珂为狭西按察司副使整饬洮岷兵备
　　○罢浙江按察司提学副使林大春以前广西副使郑云蓥代之初大春患浙士剽窃乃以己意割缀经传为试题礼科左给事中章甫端论其谬妄故罢
　　○宁安长公主奏钦赐庄田裁革数多乞恩加给诏以千五百顷与之不为例
　　○辛亥诏以浙江沿海各卫所军储粮改徵折色从浙江抚按官奏也
　　○复除光禄寺少卿王时槐原职
　　○命锦衣卫逮北城兵马指挥孙承芳杖六十黜为民时北安门有直宿校尉负一尸弃门外承芳见之疑有奸使使收系鞫问辞连内臣李阳春阳春恐罪及己乃先奏言死者初入内时偃卧无恙因念禁中非外人卧所故遣军校扶出而承芳妄生事端擅加刑校尉当治  上信之遂反坐承芳而释系者勿问户科右给事中查铎等及刑科都给事中舒化等俱请以阳春所奏下法司验问不听
　　○壬子命协守宁夏西路署都指挥佥事葛臣充分守山西北楼口参将
　　○升西平堡备御指挥使杨爕靖虏堡守备署指挥佥事李煦俱署都指挥佥事充游击将军爕宁前煦延绥
　　○癸丑  睿宗献皇帝忌辰  奉先殿行祭礼
　　○直隶井陉县大雨雹
　　○发太仓银六万六千余两给饷蓟镇南兵
　　○复除服阕翰林院侍读陶大临原职
　　○礼部左侍郎万士和四＜锍-釒＞称疾乞致仕许之
　　○吏部覆都给事中光懋所陈考察事宜请行各处抚按官通查所部地方如两广用兵孰为危急他省灾变孰为重大直陈狼狈之状量留正官料理此外毋概藉口以旷盛典并严催应填各属贤否文册务亲行查访毋假借于耳目直书事实毋牵附以对偶定限十月以前陆续到部仍置小册自二司以至知府中间廉能公谨及贪酷罢软等类实迹手书次第亦同文册封送如有迁延过期与含糊失实者听部院该科指名参治报可
　　○乙卯大学士陈以勤＜锍-釒＞言臣伏睹  皇上恭已图治虚心任人凡机务之繁悉委裁于内阁臣等随诸臣后窃见国家大体时用之宜已多讲求而措于行间有一二因循不饬者臣颇潜究其略思与诸臣渐次举之顾臣年来多病血气衰残理当乞身恐不能待即欲缄默无复一言而去则上负恩遇下乖素心輙不自揆条为六事上览惟  圣明裁择一慎擢用言吏部司属与科道官号为华重诸司莫得而望其诸部寺属有贤声者又从而罗致于此即古超迁以待俊才之意制非不善乃其间始焉蒙被殊擢及临事任又輙以为不副而弃焉者每每有之夫既不靳殊擢于前而复难其任使于后舛之甚矣又若科臣中外间升一节尤为亡谓夫使其当留也虽数人连升京堂而非滥其不当留也虽数人连升外寮而非屈今顾以定法绳之殆非为官择人之意也兹欲旷然一矫前弊莫若略去资地止论才望平时探其议论考其行能如其果称优处何嫌如其弗称即从劣处不必拘泥故常至于诸部寺属及南京科道各省藩杲中有志行特出人所共推者一体搜访遇京堂缺每岁间擢数人庶几百司庶府咸踊跃自奋而人才之成就者不可胜用矣一酌久任自隆庆改元以来诸臣建议多及于此略已施行矣然或者谓抚按保留官在知府则惟行于一隅而不遍于天下在州县则惟行于举贡而不及于进士殊不知所谓久任者非人尽久也第察其有裨地方声名籍甚者举行数人以风其余而已若有习常慢令黩货残民者即数月觉露亦必峻法速处其官箴不失无卓越之誉者仍照旧格处之然欲行久任又当议其迁转大抵以六年为率政绩有成者知府即升内寺少卿各省参政知州即升郎中佥事知县即为左右给事中实授御史即左右缺少仍补给事中随授以应得敕命其佐贰官果有廉谨敏干治行殊常者俱候六年一体超升如此则为吏者皆安官乐职计虑长远苟且掩饰之习可祛而人心治道濯然一新矣一处赃吏我  祖宗朝综核吏治于枉法受赇者宪典最重嗣后稍从姑息人心怠玩遂至名检堕失寖以成风故先臣何塘谓受赃满贯以上宜籍没赀产近日大学士张居正亦请将赃私严行追并其言皆深切时务之要比来仕路虽稍觉变易而贪饕纵恣者尚多抚按耳目不能遍及即有败露或且隐忍回护其载在考语及奏劾＜锍-釒＞中者未尽什一吏部据其词处之轻者调改重者褫职又重者间从请旨提问而勘问官羁延掣肘复使夤缘得脱夫赃吏之念切于家计本不以名节为重彼溪壑既满囊橐已盈不幸败官而去迺其所甘心者方且觅良田羙宅扬扬自谓得计人亦以其居官致富目为雄杰彼志愿足矣而吾徒辱以区区之名宜其掉臂乐去而不足为惩也请申饬抚按严访赃吏有实迹者或径自拏问或参奏处治但系入已赃私不徒论罢必如数追出助边追完放归重者仍依律问断一广用人国家以科贡两途选贤才其所取者第文学高等者耳若夫豪杰之士拘于文而不能自达者岂尽无哉汉时既以孝廉贤良茂才明经取士而六郡良家子多用材力为官夫豪杰之士虽椎鲁少文而雅负干局或谙晓兵事或胆力绝人或论办纵横可使绝域朝廷用之亦肯尽心出力自见所长屏之不用则或托迹□□犬亩屠沽医卜之间每思乘机而逞其志所谓治世之能臣乱世之奸雄是也今山东西河南北及关中徐沛之间实多此辈臣窃思彼之为心亦愿效用当世特不能由文墨以进又惧上官为约束苦之故宁死沟壑而不忍就方今疆场绎骚爪牙缺乏之际何惜升斗之禄不笼取而用之请令各抚按官多方采访果有知边情善骑射可以应明诏塞厚望者录名以闻该部又于其中斟酌用之试有效否举主并同赏罚行之数年则枭俊禽敌之士辐辏而出于此途将来必有能为朝廷立功名攘夷狄者是国家于科贡两途外又有得人之利即万一有豪猾狂逞之形亦藉此可以潜销而预制之是亦司国论者所宜虑及也一练民兵尝考民兵即古寓兵于农之意而行之几甸为最急臣忆元年秋虏犯永平势将西窥滦河羽檄日且数至臣曾与兵部臣议调兵入援兵部臣默然无以应也久迺曰无兵奈何当是时臣心窃危之年来极虑博访因得练民兵可以入援一节甚为得策请试言其概盖直隶八府古幽冀地其人沉鸷徤悍慷慨多材力臣往闻河间保定等处民皆团聚为社分曹角艺日悬弓矢驰猎为乐大抵勇敢善骑射其天性然也请敕下巡抚令其督兵备官分饬郡县有司略仿成周因田赋出军之制每里村总计户籍若干除汰去老弱与单丁不用外其年力精壮者如父子三人报其子一人兄三人报其弟一人即州与大县计之大约可得兵千六百人小县可得千人每处兵分为二军以其半为正兵半为奇兵即于编佥时取其武勇善技艺者充奇兵之数次者为正兵皆登名尺籍呈送巡抚兵备官以备稽查操练之期定于秋防后农事之隙每年不过三月每月不过三次纪律一仿军法委知兵将领一二员教习之操练既毕即令归农无使有数聚之扰凡其收隶尺籍者免其本身丁银及平日徭役每年自操练外不得别有丝毫差遣是用之为兵而萃于行阵不用之为农而散于田里盖不费廪粟不衣库帛而隐然足恃为地方保障诚官民两便之道也如都城有警本兵奏请徵发以符契下之巡抚巡抚下兵备等官除正兵留以守城将奇兵尽数调至各府各府汇为几军每军以一大将领之通稽八府可得劲卒数十万驰赴近京要地以为声援所以壮国威固根本永持至安之策无出于此者昔宋仁宗时籍河北强壮练为义勇寇至则翔集赴援至孝宗时陈俊卿奏请民家三丁取一教之战阵屯据要害待敌至以壮声势今欲点集民兵胡不引前事一观之也夫民兵既练则衣装器械与夫赏赉之需皆湏预为料理查得近日清出畿内勋戚地土甚多岁有租银及真保一镇添设民壮可以掣减移其工食以供此费无不可也一重农谷臣闻宣德成化间尝命各省府州县增设参政佐贰等官专治农事及预备仓籴谷赈济所为爱悯元元计安四海之道甚备奈何法久玩弛从政者视为迂阔而不谈顷来田多污莱室无余蓄岁稍不登狼顾莫救弱者转死沟壑强者奋臂为盗甚非细故也请责成各该巡抚令查原设参政有无俱坐委一员仍以屯田水利佥事增其职掌共领农事府州县除掌印外其佐贰官亦各查原设有无即委定一员分理当无事时两司官分行郡县阅视荒辟陂塘渠堰蓄洩有具及届农期则趣有司躬临疆畔勉其穑事有牛种不敷者官量给与如此则农夫日服其镈而逋亩者鲜矣若积谷一节近日申明甚严但有司多视罚锾之入为已应得往往取充私囊不肯尽以籴买或偶因他事罚谷贮食不过十之一二徒应文耳及遇年饥民困仓谷告竭然后皇皇请处卒无以相恤请仿隋唐义仓遗法及登耗歛散之数稽验收掌之宜仍敕吏部于大臣中采其高识远见能为国立事者为户部侍郎居中调度如古兼判大司农故事以总摄各巡抚等官岁加黜陟行之数年可望廪庾皆满家给人足水旱盗贼不足为虞富安天下之术也再照农谷之事至为繁细一虑不周反致扰害于民臣愚心能知之口且不能悉数之况能遍以＜锍-釒＞举若夫博询详议期于事体精密可为万世长利是在该部臣留意而已  上曰览卿＜锍-釒＞深切治理具见忠猷其下该部议行
　　○丙辰夺总督宣大山西都御史陈其学巡按狭西监察御史潘民模俸一月坐提荐有司失格也时大学士高拱议定荐举格凡升任行取及俸浅等项不许概列＜锍-釒＞中而其学等首犯禁于是拱复奏请申明前格今后抚按官止称某差已满例当举劾访得某某贤能有何政绩所宜荐扬某某不职有何证状所宜紏劾此外虽当久任者亦不得与列  上是之仍令宣示各省一体遵行违者听该部参治
　　○河道都御史翁大立报＜锍-釒＞浚淮河及鸿沟境山等处工完  上从部议录管工同知章时鸾等赏赉有差
　　○己未建州左卫女直都督王忽等入贡宴赏如例
　　○庚申工部覆大学士高拱所陈恤□事言贫□困累惟多给预支银可以拯之乞将年例钱粮办纳之数以难易定其多寡以迟速定其先后多者预支十分之四递减至一分半年以内全给一年以外先给其半诏可
　　○辛酉雷击  圜丘广利门鸱吻御史王乔桂＜锍-釒＞乞修省得旨报闻
　　○以久雨坏民庐舍谕都察院京城内外小民疾苦即今为始每岁五六七月俱免房号钱给与修理
　　○壬戌  孝庄睿皇后忌辰  奉先殿行祭礼遣清平伯吴家彦祭  裕陵
　　○升礼部右侍郎王希烈为本部左侍郎翰林院掌院事侍读学士诸大绶为礼部右侍郎仍各兼翰林院侍读学士经筵日讲如故
　　○升巡抚江西都察院右副都御史刘光济为南京户部右侍郎提督粮储
　　○升户部广西司员外郎陈应春为云南按察司佥事
　　○发太仆寺马价银一万一千一百二十五两补给延绥入卫班军
　　○甲子  孝穆皇后忌辰遣灵璧侯汤世隆祭  茂陵
　　○丙寅命工部建光泰殿瑞祥阁于长信门南工科都给事中龙光上＜锍-釒＞谏不纳工部尚书朱衡等复言地道宜静不宜动今隆道英明等阁工役甫竣  皇上正宜凝神渊默导迎和气若再兴大役非惟禁地不安亦恐财力有限臣等蒭荛之见不敢不尽其愚  上悟乃止
　　○改谥大学士张治曰文毅治初谥文隐至是以湖广抚按官称其公忠亮直物望所归而隐之一字乃违拂不成之义于治生平未协故有是命
　　○罢真定河间等卫忠顺官军之戍居庸者以蓟镇新募奇兵一千五百人代之先是总督谭纶委都指挥杨文指挥孟杰募兵得三千人即蓟镇练之至是练成纶因请分为二枝一以代忠顺军一以代入卫狭兵升文为游击将军领之而以杰代文为都指挥领山东班军报可
　　○加大同兵备佥事崔镛为山西布政使司右参议仍兼佥事管理兵备如故
　　明穆宗庄皇帝实录卷之四十六终
　大明穆宗庄皇帝实录卷之四十七
　　隆庆四年七月丁卯朔孟秋享  太庙  命宣府深井堡守备为事官杨振充本镇入卫游击将军
　　○戊辰
　　○升右春坊右谕德兼翰林院侍读张四维为翰林院学士掌院事经筵日讲如故
　　○改南京刑部右侍郎李一元为兵部右侍郎兼都察院右佥都御史
　　○户部奏两京十三省积逋京库银至二百万苏州松江常州三府为甚请行催角□羊得旨切责有司怠玩  命户部移文抚按如期徵角□羊有延缓者以名闻
　　○礼部覆南京河南道御史王嘉庆奏请令今后试录第录中式士子之文考试官稍为刚润两畿乡试宜增设御史二人缉治怀挟诸弊得  旨允行
　　○己巳
　　○升湖广布政司右参议李尧德为狭西按察司副使抚治西宁番夷调河南按察司佥事萧大亨于狭西整饰巩昌抚民兵备
　　○掌吏部事大学士高拱言近来章奏曰趋浮汛铺缀连牍烦  圣览且言多意晦端绪虽寻翻可窜匿事情支调假饰人臣奏对之礼不当如此请严加禁约令内外诸司凡有章奏务在直陈其事意尽而止不得仍前铺缀违者听该部科官参治庶存躬肃之体且还简实之风得  旨近来章奏信多繁辞且语涉肆慢甚非人臣奏对之体所司通行严禁违者部院及科臣劾治之
　　○升白石口守备指挥佥事王世儒延庆城守备指挥佥事黄桂俱为署都指挥佥事各佥书都司事世儒河南桂万全
　　○庚午  仁孝文皇后忌辰  奉先殿行祭礼
　　○遣玉田伯蒋荣祭  长陵
　　○少傅兼太子太傅礼部尚书武英殿大学士陈以勤上＜锍-釒＞乞休  上曰卿藩邸旧学鞠弼重臣德望素隆忠劳茂著朕方切倚毗岂可輙求休退宜亦尽心匡赞以副眷知不允辞
　　○刑部尚书葛守礼等言我国家稽古制律例为五刑笞杖徒流各有等则即罪大恶极众所共弃者犹问以刑部评以大理朝审以多官及至临刑又三覆五奏若不得而后加刑焉其重民命如此我  皇上登极之初大布恩赦与民更生以至停刑有旨熟审有贷其所悯念元黎者甚厚而在外有司无以奉承体德凡有讯鞫不论轻重动用酷刑有问一事未竟而已毙一二命到甫期年而拷死十人者轻视人命有若草管如汾州知州齐宗尧三年致死五十人荣河知县吴朝一年致死十七人甚可骇也请行各处抚按官戒谕有司如有仍前惨刻用刑者照例降级为民有故勘故禁故入平人致死者依律抵死容隐者事发并治且律条具在义例昭然而各官素未讲读律令条敕下监司以实举行未仕如办事进士各衙门堂官督令熟读讲角□羊仍不时考校务使通晓举人监生待选于吏部者每遇选摘取律文数条令其覆诵角□羊释以定铨选次第  上是其言令行抚按官严加体访有仍前酷刑者劾治之如或姑息容隐听法司该科一并参奏
　　○辛未
　　○始注选河南山东二省京粮道参议先是总部京粮道有钦降关防行文书而无注选官岁属奉表官递管又迁代不常视如传舍至是河南抚臣李邦珍注选专官吏部覆可调湖广左参议吴兑于河南及山东部粮左参议冯谦注选管理自是以为常
　　○升直隶广平府同知晋应槐为河南按察司佥事兼理兵备
　　○两浙巡盐御史吴从宪劾奏南京兵部武库郎中萧九成前为两浙运副贪肆不职  诏下巡按御史提问  命司经局洗马马自强翰林院侍读陶大临为应天府考试官
　　○巡抚宣府兵部右侍郎王遴奏上清理屯田事宜
　　○一屯田官地宜以丈量实数为主其他亏少荒芜之数尽行除豁徵粮无过一斗如田少粮多则加派地亩足之
　　○一团种官地宜悉如屯田则例一切臣香火新设新召地土即屯粮所少之数即不能济如原额宜姑存其名亦以屯田之法行之
　　○一地亩起科新增牧地等项田土虽军开垦亦多所隐占其数溢于原额宜总名田地亩以实徵粮数分为三则北路稍减南路稍增东西中三路如故仍兼派本折以宽之
　　○一屯团地亩等粮自今宜以嘉靖十一年所入一十八万四千五百三十五石为准有虗增者悉汰除之
○一瞻军地土乃国初优恤边卒之意岁久湮没或私相买卖欺隐兹多宜并入地亩一例徵粮以补屯额
　○一抛荒地土宜募民佃作初年免徵次年每亩徵黑豆五合三年以后全徵每亩黑豆一升而止仍许为世业勿丽军储
　　○一公务驲传地所入计银三千余两以充抚臣公费自改为军饷而抚臣不得用以飨士军兴一切安所取给臣以为仍旧便其每亩有徵银伍分或叁分者无复改易户部上其议得  旨允行
　　○设河南新郑县郭店驲从巡抚都御史李邦珍奏也
　　○治拨置荆世子常冷为恶者黜长史陈如愚等三人为民及内使何山等四人千户厉德参等二人罪各有差
　　○癸酉
　　○升山东按察司佥事徐炳河南按察司佥事梁纲为湖广布政使司左右参议
　　○海西兀剌卫都督佥事养加奴以例乞冠带许之
　　○黜福建都司佥书署都指挥佥事曹南金为民坐为人通贿请求为兵备副使柴来所发也
　　○甲戌  命自今王府审理等官升补不拘科贡正途仍六年考察如京官例
　　○建州左卫女直夷人都督等官头目胜章力等入贡宴赏如例
　　○乙亥
　　○少傅兼太子太傅礼部尚书武英殿大学士陈以勤再＜锍-釒＞乞休  上优诏慰留不允
　　○升巡抚顺天都察院右佥都御史刘应节为右副都御史巡抚如故以三年秩满也
　　○巡视光禄寺御史张守约＜锍-釒＞陈五事
　　○一肃官常言光禄四署动关钱粮其中多怠缓优柔狡伪恣四者宜如五城兵马例岁中听科道官举劾堂甄别贤否开报吏部仍久任正卿使得尽心执法
　　○一清仓廒言大臣等署仓廒其支放白粮有重支隐冒那补之毙自今如放银例以年月先后为次令堂官执其筦钥然票随销坐门报完备载实数送科道官查核
　　○一苏行户请如户工二部商人例满三岁则代其贫下者皆易以富民最难办者许令新户补助仍预给物价严禁需求
　　○一酌改折言菉笋荔枝之类多朽败不可用可令间一岁以折色进一均厨役言旧额厨役三千二百五十人而大庖执事七百人役占买闲者甚众宜每岁查核酌量存留即大庖人数涉浮冗者亦量与裁减部复多多采用其言独署官五年考察仍如故事大庖厨以太监孟冲等所言特免查理也  命分守延绥中路参将署都指挥佥事吴嵩充副总兵分守延绥定边等处
　　○丙子
　　○升山东布政使司左参议颜鲸为狭西行太仆寺少卿南京户部广东司员外郎陈谟为山东按察司佥事
　　○复设云南临元参将从抚按官请也  命狭西行都司掌印署都指挥佥事王宣原任宁夏副总兵李震原任灵州参将何其昌俱充分守参将宣洮岷河震肃州其昌西宁
　　○丁丑
　　○起用南京刑部尚书黄光昇以衰病＜锍-釒＞辞新命不允
　　○起原任巡抚江西兵部右侍郎兼都察院右佥都御史任士凭为南京刑部右侍郎
　　○兵科都给事中温纯等言蓟镇边事有可虑者四当议者七所谓四虑者土兵未练敌台未完有积怯之势一也虏骑长驱震猺京色有剥肤之虞二也营兵曰耗声援无资三也套虏土蛮各怀报服此谓无所不备无所不寡四也所谓七议者一言蓟镇自谭论戚继光练兵筑台以来费亦不资设一旦伐去成功尽毁自今边臣积有年劳及闲有小失不宜轻易二言京营练兵全籍副将宜稍重其事权并选各镇名将致之营中以备缓急三言老营堡之事独赏镇巡而不及哨探军士无以励人心宜厚加赏赉仍令诸边报功并叙谍者四言边臣功罪奏报不得踰月朝廷据以赏罚则可以服将士之心五言今水旱频仍仓库搜括殆尽加以逋负岁入益亏宜饰户部先时计处以备军兴六言黠虏故智常声东击西边镇诸臣务先度机宜应援堵截无中虏计七言边城倾圮当亟为脩缮务俾坚完以资战守又请复御殿之规俟秋防有警之日容阁部诸臣面议方略＜锍-釒＞下兵部诸如纯议报允于是三营各添设副将一员裁革参将游击将军各一员
　　○戊寅
　　○升福建汀州府知府金立爱为四川按察司副使佥事任惟钧为山东布政司右参议河南怀庆府同知夏易为河南按察司佥事
　　○吏部申议养病官员事例凡到部在三年之外虽称三年内给文仍照违限罢职其三年赴部而又称中途患病者照有疾致仕
　　○都察院覆大学士陈以勤条陈处赃例一事请令各抚按官精核司府以下严禁贪墨犯者即逮问参奏如法吏部于见劾贪官更加裁酌赃系入已者追出济边受赇狂法者依律例问遣毋得庇护  上曰禁贪屡有明旨各抚按官未见遵奉纵怠殊甚兹所议俱如拟移从实举行有狥情庇护者部院劾治
　　○己卯
　　○先是内供不足数下户部取太仓银又令买金云南尚书刘体乾多执奏不即奏诏至是云南年例金过期不主有中旨诘责之体乾具＜锍-釒＞引奏  上以体乾数抗旨手诏勒闲住给事光懋查铎戢汝止御史凌馆等交章留之不听
　　○升四川按察司按察使陆纶为四川布政使
　　○添设狭西汉中府通判一员乾沟埧巡检一员以备西乡县矿职裁革金州千户所吏目仓大使宁羌褒城凤阳安山四递运所大使各一员从抚按官奏也
　　○庚辰
　　○升兵部职方司员外郎石磐为云南按察司佥事夜望月蚀
　　○辛巳
　　○中元节
　　○遣英国公张溶武定侯郭大诚抚宁朱冈庆都伯杜继宗分祭  长陵  献陵  景陵  裕陵  茂陵  泰陵  康陵  永陵
　　○署都督事佥事周于德祭  景皇帝陵寝
　　○指挥佥事李钰祭  孝懿皇后
　　○都督佥事沉至祭  哀冲  庄敬二太子中官祭  恭让章皇后及废后吴氏各陵园
　　○少傅兼太子太傅陈以勤三＜锍-釒＞乞休  上仍褒留不允
　　○升江西布政司左参政方攸绩为四川按察司按察使山西路安府知府王宫为狭西按察司副使整饰固原等处兵备
　　○壬午
　　○升户部左侍郎张守直为本部尚书守直＜锍-釒＞辞不允
　　○甲申  成祖文皇帝忌辰  奉先殿行祭礼
　　○遣安平伯方承裕祭  长陵
　　○升河南按察司副使方良曙为江西布政司左参政
　　○巡抚狭西都察院右副都御史张师戴以疾乞归许之
　　○江西布政司参政张凤来初为福建海道副使以事忤抚臣涂泽民劾其赃罪下抚按官勘验无实  诏复其官
　　○乙酉
　　○升永平府知府刘庠为山东按察司副使
　　○革江西按察司佥事陈成甫及浙江萧山县知县许承周职下巡按御史勘报初成甫奉表行过家赍装甚盛至萧山以事怒驿吏輙搒之承周大恨搜其装狼籍道上拘留数日乃得去于是江西巡按御史刘思问廉得成甫贪状劾之并请治承周侵辱宪臣罪吏部覆议当勘从之
　　○丙戌
　　○升河南布政司参议董文采直隶宁国府知府钟一元为按察司副使文采河南一元四川
　　○丁亥
　　○升贵州道监察御史许镃为江西按察司佥事吏科给事中贾三近＜锍-釒＞陈重民牧二事言近来州县长吏率重甲科而轻乡举岂举人一途每泛贤才良由抚按诸臣所以振扬激发者异也同一宽也在进士则为抚字在举人则为姑息同严也在进士则为精明在举人则为暴戾低昂之闲殿最攸异是以四方之士经营一第至华颠偻背始就功名或裂裳里足不愿仕进徒使壮老老者毙耳往岁建议欲广增甲科处以州县夫州县数多甲科有限势难遍及其余处所独非赤子与其增以甲科犹有不遍之泽则莫若因是逢而激扬振饰之犹可得人以效用又今州县正官有缺率委佐贰及府首领卫经历等夤缘署印大都惜名砥行之人少而怀贪牟利之辈多加以年力衰耗资格卑微渔猎贪饕何所不至虽亟为禠职而斯地斯民已重狼狈不堪矣宜下吏部严饬监司州县长吏毋遍重进士其署印毋得滥授杂流章下吏部是其议  诏允行之
　　○罢提督神枢营都察院左都御史兼兵部左侍郎刘焘以兵科都给事中温纯发其通书赂故也
　　○总督山西宣大军务右都御史王崇古条机宜
　　○一选留宣大入卫兵马谓往时以蓟镇土兵未练故调边兵入卫京师二十年来蓟镇兵不加精而各边之兵往返更番远进俱困使各边受疲耗之实祸蓟镇执助战之虗名客饷马价岁费百万非计也宜量留宣大入卫游兵如近日狭西事例每枝留兵五百人马六百匹则宣大得守御之力而蓟镇可省大费
　　○一请发京营兵马谓每年春秋尽掣宣大山西之兵并守南山使士马疲劳供饷耗费掣门户之兵以守堂奥弃其所必攻而守其所不至岂万全之策哉臣谓宣大兵不可尽掣军门不宜遍处内隅坐失三镇之援今南山见设副总兵一员屯兵八千五百人益以东路游兵一枝春秋协防每秋再发骑兵营步军一二千人自火焰山至合河口乘障而守或量发京营兵一二枝助之且使京兵习见边方险易战守机宜亦练兵之实事也
　　○一免远调山西援兵谓山西恃大同为藩篱每虏至大同不能御輙入犯内郡卫兵素不习战城堡散落不可扼塞而守故虏入輙得志而去今复撤老营游兵又总兵所部兵马二枝听援南山即虏拥众直犯老营何以待之臣请今后有事免调山西正游人马东援如果犯宣大中东各路听臣调北楼口参将兵马赴蓟州广昌灵丘一带防紫荆马水诸口如虏势移东直赴保庆合各路官兵并援南山坌西诸口庶内援不为无兵而山西亦可保其无虞
　　○一严饬内郡兵务谓守巡兵备司道官均有分地宜令平时选练军伍民兵修葺城堡编立保甲整备器械及严盘诘督捕之事不得专以狱讼为务至于有司亦当责以城守核以武备有不如今日听各道参呈臣得以军法治之
　　○一禁通虏谓大同各路皆近虏巢往以将士贿虏遂使虏志愈骄边民愈困且墩军粮赏独厚今不务哨探专事交通是每墩以二十四石之粮银养十二人之奸细将焉用之然臣闻三军之事莫亲于闲赏莫厚于闲今欲选闲入敌势不可得而此辈颇谙虏情亦可因用为间要在厚其资粮俾可以饵虏不受扑杀严其选核俾畏法如敌不敢欺诳耳诸行大同镇巡每路大边远墩止存衡险一二余俱掣免各选哨军夜不收二三十人分班更替每墩哨军五名夜不收二名令互相保结侦报虏情
　　○一体赏罚除厚支行月粮二石外即以节省余墩墩军月粮给银三两以充买道饵虏之资即如各边抚夷故事免令分贴买闲无事听其深入虏巢招降谍闲密察虏情可警令其星夜传报预我饮备庶招降及闲次第可行但资哨行闲事出创使始绝虏致寇势所必至若非宽其文法则闲亦不可行也
　　○一省烦文定分议为宣大虏警将官輙有搪报往送科部督抚诸臣嫌于隐匿每寇入胜负未决亦即搪报科部巡按御史职司耳目不容无言亦即参题每次震惊  宸严比及事完率致功罪混淆报勘互异殊非臣子仰慰君父慎重边圉之义夫查究功罪悬赏格严军法皆臣与抚臣专责如赏罚不当功罪不明隐罪要功臣二人者安所逃罪如责之以心力之所不能求之以时势之所难办轻听传报易谈边事事必苛求左右牵制则臣等亦安所展布哉自今宜申饬边臣率量缓急奏报有委罪要功诬妄行私者听臣参治以重法纪事下兵部覆奏京兵不可远戍山西援兵不当罢余皆如崇古言  上允行之
　　○戊子
　　○少傅兼太子太傅礼部尚书武英殿大学士陈以勤四＜锍-釒＞乞致仕  上察其诚恳优诏许之仍加兼太子太师吏部尚书致仕给驿遣官护送有司月给米六石岁给人夫八名复赐敕奖谕  敕曰卿以协学宏才冲怀雅度早登侍从几著声华乃简自  先皇侍朕藩邸启沃岁久禆益弘多暨朕嗣宅丕基眷惟旧学擢居纶阁俾赞枢机卿乃同寅协恭惮心毕力嘉谋入告常先天下之优正色立朝深得大臣之体诸所匡弼具见忠勤朕方倚毗共图至理而固陈微疾屡乞优闲慰谕再三＜锍-釒＞请尤力重违雅志特用允俞兹加卿太子太师吏部尚书余官如故仍赐驰驿遣官护送有司岁给舆隶八名月馈官廪六石以称朕优眷至意于戏＜锍-釒＞广乞归田里竟全师傅之高司马退居洛阳犹负相臣之望卿之终始无愧古人其慎药加餐颐神益寿为国家完柱石为乡邦垂典型暂投绿野之闲伫俟蒲轮之召卿尚勉承之哉于是以勤子翰林院编修于陛送父还乡  上许之
　　○命总督漕运兼提督军务巡抚凤阳等处户部左侍郎兼都察院右佥都御史赵孔昭还理部事
　　○户部右侍郎陈绍儒为本部左侍郎总督仓场通政使司通政使杨思忠为都察院右副都御史巡抚狭西补荫故少师兼太子太师吏部尚书华盖殿大学士梁储孙叙为中书舍人初储以品满九年荫子次挹痼疾未任卒及叙请补荫  上以其年久诏罢之并诸陈乞者至是大学士高拱为言改元以来当事者滥市私恩惟意所与以致陈乞纷纷  上所报罢乃慎惜名器至意但叙所请合例与滥乞者不同请许补荫自后陈乞者听臣等稽例覆行滥者参治从之  命山西按察司兵备副使秦可大以原官调简初抚臣季秋＜锍-釒＞荐可大而御史熊儒宦劾之都给事中光懋以抚按异同请核实令可大回籍听勘及是抚臣方逢时勘上称可大如秋言第轻信总兵胡镇冒功遽为中报故为儒宦所论举刺各据所见亦非偏私请原抚按官而量调可大吏部覆可从之
　　○升狭西阶州守备指挥同知陶承喾为署都指挥佥事充固原游击将军
　　○总督狭西三边军务侍郎王之诰调陈防事宜
　　○一申严将令谓将领秦玺书得便宜行事而不能约束士卒者以畏避谗毁莫能用法也今宜镇饬颓风凡士卒不用命者许诸将斩首以狥使其畏将不畏敌乃可以收破敌之功
　　○一加慎墙守谓乘障拒虏最得地利然将领骄惰未尝登陴而守军士以逢送撤调往往缺乏故虏得穿塞而入宜禁革前毙使联络拒守不如令者治以军法
　　○一增官协防谓狭西边城辽远提调综理势不能周宜调三镇废闲将官率家丁协守如劳绩可记一体荐录偾事者并治以重罪
　　○一扼塞要害谓延绥镇自清平至常乐双山地最孤悬独以米脂一线之路转运刍饷而中隔鱼河归德二堡为虏极冲鱼河之南米脂之北背乾川碎金驿为运道咽喉宜增设重兵防守预探虏情遇虏入犯引兵先扼其险与诸路相粗角无使虏得据险以挠我师
　　○一议处兵备谓定边副使张守中虽称病乞休而职事修举如故宜令暂管秋防候代主别处自今边方二司等官勒限到任革职水程仍移文任所及原籍趋令之任违者劾治
　　○一议处有司谓镇原平凉崇信三县皆系边方不宜久缺正官请就近择有司之良者调补
　　○一互明哨探谓延宁二镇沙漠平衍哨卒无所趋避故虏中动静不得预知宜与山西遍老互相传报
　　○一严慎撤兵谓秋将毕将士劳苦日久輙先逃归故虏得乘隙内犯臣窃计九月以后正当烧荒之时宜远哨三四百里外果无虏迹然后烧荒烧荒既毕然后撤兵庶虏谋可代而秋防可以无虏事下兵部及吏部覆议  上皆允行之
　　○辛卯
　○南京工部尚书林云同引疾乞休＜锍-釒＞五上  上察其诚恳许之
　　○修筑海盐县海塘工成
　　○壬辰
　　○改南京太常寺少卿刘一儒为太常寺少卿  诏有司存问原任户部尚书冯坤坤时年八十余矣时山东沙薛汶泗诸水骤溢决仲家浅等处而黄河暴至茶城复淤于是侍郎翁大立言今山水甚盛由梁山之下张孤山之东内花山之西南出戚家港合于黄河宜遂加开浚依山筑堤以避秦沟独河岁岁涨淤之患此时谓因势而利道不与黄河争尺寸之地者也工部是其议令大立督所司相度举行从之
　　○癸巳
　　○改工部右侍郎翁大立为兵部左侍郎南京户部右侍郎刘光济为户部右侍郎升大理寺左少卿王正国为通政使司通政使  命巡抚辽东都察院右副都御史魏学曾以原官提神枢营
　　○升都察院右佥都御史陈炌为右副都御史总督漕运兼提督军务巡抚凤阳等处
　　○刑部右侍郎游居敬请以宋罗从彦李侗从祀孔庙时方禁章奏繁词而居敬累数百言  上以首犯明禁  命夺俸三月
　　○乙未
　　○升大理寺右少卿王好问为本寺左少卿右寺丞陈省为右少卿
　　○以灾旱免四川龙安府及蓬简潼川绵汉巴剑等州县乐罗江资阳金堂德阳彰明中江安岳江油奉节巫山云阳内江新都新宁建始太平通江南充西充梓潼仪陇蓬溪井石□井仁寿成都华阳阆中广元昭化苍溪南江盐亭射洪南部营山资县安县等处税粮有差
　　○掌后军都督府事太师兼太子太师成国公朱希忠引疾辞充府任  上察其诚恳许之令监修实录经筵侍班如故
　　○免昌平州寄养马三千以抚按官奏也
　　大明穆宗庄皇帝实录卷之四十七
　大明穆宗庄皇帝实录卷之四十八
　　隆庆四年八月丙申朔补听调国子监祭酒胡杰为南京太常寺少卿
　　○以福建山海寇警免福州兴化泉州汀州漳州五府播宁州福清同安惠安漳浦诏安上杭宁德七县正官朝觐  命岁给晋府奉国将军表麓淑人马氏养赡米六十石
　　○丁酉祭  先师孔子  命大学士高拱行礼  命礼部左侍郎兼翰林院侍读学士王希烈右侍郎兼翰林院侍读学士诸大绶翰林院学士张四维俱充实录副总裁
　　○升南京都察院右都御史曹亨为南京工部尚书大理寺卿赵锦为工部右侍郎起原任都察院右副都御史潘季驯总理河道提督军务
　　○以狭西虏警灾免延安庆阳平阳临洮巩昌五府洛川宜川二县正官朝觐以贵州用兵免布政司正理问贵阳思州黎平三府知府韦番木瓜程番卧龙卢山上马桥大龙小龙金石大华贵竹平伐曹谪洞古州亮塞中林验洞潭溪湖耳欧阳新化铜仁省溪施溪康佐新添把平寨劄佐水东中曹底寨乖西白纳青山各长官司吏目朝觐
　　○戊戌祭  太社  太稷
　　○建州等卫女直夷人都督纳木等入贡宴赏如例
　　○乙亥  命英国公张溶掌后军都督府事成安伯郭应乾佥书
　　○辛丑
　　○户部尚书张守直言国家贡赋自有定额条目虽繁摠其大要惟在量入为出而已臣尝考天下钱谷之数计一岁所入二百三十万有奇而其中多积逋灾免奏留者一岁所出京师百余万而边饷至二百八十余万其额外请乞者不与焉隆庆二年用四百四十余万三百则三百七十九万此其最少者而出已倍于入矣近者遣四御史括天下府藏二百所积者而尽归之大仓然自老库百万之外止一百一十万有奇不足九边一年之用国计至此人人寒心然其事大而不敢言或举其端而不觉其说或竟其说而亦有未能毅然行之者如入卫之兵无不言其当罢而今数年未决诚以边事未宁虏患叵测异日者或有以中之也自嘉靖十八年被虏以来边臣日请增兵本兵日请增饷盖自五十九万而增至一百八十余万士马岂尽皆实数刍粮岂尽皆实用耶臣不敢远举第以近年一二镇言之如宣府之至兵一也在嘉靖四十二年发银二万后三年止一万乃今至一十二万矣大同之主兵一也在嘉靖三十六年发银二十二万次年二十三万乃今至二十七万又以加兵复费十一万矣举至兵而客兵可知举二镇而九边可知天下焉得不困乎今即不能如国初故额亦宜考嘉靖十八年以前近规而浴其浮甚者且九边去虏有远近兵事有缓急岂必尽烦内帑然后足用宜令廷臣酌议减省不得过岁入常数之外臣亦移文督抚俾以岁用实数报部具籍以进惟  陛下留神省览其用财约于往昔者必非忠臣也则有罚一切出入许臣执奏上闻国计幸甚  上然其言今各边督抚从实议处以闻  命彰武伯杨炳掌左军都督府事
　　○筑通州河西务城
　　○壬寅
　　○升工部右侍郎谢登之为南京都察院右都御史掌院事南京光禄寺卿董传为大理寺卿改前南京兵部右侍郎喻时为南京户部右侍郎兼提督粮储  命云南丽江军民府故土官知府木高嫡长子东袭父职  赐故大学士费宏妻一品夫人孙氏祭如例从其子懋良请也
　　○以顺天府乡试  命右春坊右谕德兼翰林院侍读丁士美翰林院修撰申时行为考试官
　　○癸卯  孝康敬皇后忌辰  奉先殿行祭礼
　　○遣兴安伯徐梦旸祭  泰陵
　　○甲辰
　　○升福建按察司佥事苏愚湖广按察司佥事徐中行为布政司左参议吏部验封司主事周采为按察司佥事愚广东中行云南采浙江
　　○掌吏部事大学士高拱等言数十年来考察惩汰之数大较前后不相上下以是袭为故常其数既足虽有不肖姑置勿论其数不足虽无其人强索以充可谓谬矣乃其称为不肖者又多苛求隐细苟应故事而所谓大好大恶者或有所不敢问或有所不能识纵豺狼于当道觅狐鼠以塞责此人心所为不服也又考察半岁之前抚按论劾俱不题覆夫为不善者方其未露犹或有侥幸之心少存顾忌若其既露明知必去则将无所不至矣而乃留之半岁民何以堪自至抚按官凡有紏劾＜锍-釒＞即具即革任听处＜锍-釒＞下即覆其去者如考察例不得覆用其留者檄到乃复至于考察惩汰必大奸恶一切隐细勿论斥去不肖从其多寡惟求至当毋袭故常  上是之
　　○乙巳  孝慈皇后忌辰  奉先殿行祭礼  命新建伯王正亿佥书右军都督府事
　　○丙午
　　○升刑部贵州司员外郎乔懋敬为户部贵州司员外郎蔡一槐江部屯田司员外郎高克兼俱为按察司佥事懋敬福建一槐湖广克兼山东
　　○南京工部右侍郎方廉以给由赴京道病乞致仕许之
　　○罢天津兵备副使听降周希哲为民希哲既被劾行乃檄取属县官银为行费巡按御史傅孟春劾罢之
　　○巡抚山东都御史梁梦龙等条上赋役三事
　　○一正夏税秋粮之规言税粮徵收载在律例甚明倾行
　　○一条鞭法同时并徵民力不堪奸弊滋起宜如旧例以次第徵角□羊
　　○一正分收分角□羊之规言往者编佥大户分定仓口近为一串铃法摠收分角□羊转移侵匿常课益宜后旧例给大户收完交纳司府司府差类角□羊
　　○一正均徭原编之规言料价银五万三千余两乃均徭正额今派入地亩偏累农家抛荒流徙职此之故亦宜仍旧还均徭各州县如数徵角□羊户部覆奏从之
　　○丁未
　　○选授推官赵奋知县沈伯龙梁问孟周芸为给事中奋吏科伯龙礼科问孟刑科芸工科行人卢明章推官孙济远知县邓林桥赵应龙吴道明朱文科为试监察御史明章江西道济远浙江道林桥福建道应龙湖广道道明河南道文科山东道
　　○戊申
　　○祭夜明于夕月坛
　　○遣英国公张溶行礼
　　○己酉
　　○户科给事中雒遵言臣前以主事管理太仓银库甫十月余耳以出入较之太约出浮于入者六十余万不出三年太仓之积贮竭矣今诸臣议论从多无补实用宜令各条上方略议可以佐国家者户部覆言京边钱粮未完者多以那移借贷为故常以侵欺逋负为无害有司缓公课先私索即有贤者亦籍口抚字避怨沽多边储国计坐是交病请以遵言行两京诸司在外抚按官及所遣查盘御史各陈所见以俟会官酌议请自  上裁  上曰京边钱粮有司不行徵角□羊情弊非一巡抚官坐视不理致误国计深负朝廷委任之意自今未完数多者其并夺巡抚官俸俟催徵完日乃得推用余如议行
　　○先是虏再犯锦州总兵王治道自广宁驰援虏彻引去会谍者言虏驻九顶莲山治道等乃引兵出塞逐之斩首四十级俘获甚众巡按御史何程上其功且劾锦义参将郎得功锦州守备张良臣义州守备御王承祖及守堡管屯官失事之罪  诏赏治道及赏游击将军马文龙银币有差得功以袭虏功准赎良臣等下御史究治以闻
　　○庚戌
　　○升狭西西安府知府邵畯为辽东行太仆寺卿兼山东按察司佥事
　　○遣顺天府官祭宋丞相文天祥太常寺官祭恭靖公姚广孝
　　○遣户部侍郎陈绍儒祭京都太仓之神  诏建河神祠于夏镇梁山各一赐名曰洪济昭灵  命夏镇闸徐州洪主事以春秋致祭
　　○先是河道都御史翁大立欲浚至梁山河祷于神忽水落成渠可以通舟大立以为此神助非人力也请建祠宇领于有司以答灵贶故有是命
　　○宣大总督王崇古以谍者言东西诸虏酋当大举入寇移文兵部兵部以闻请修战守之备  上饬谭论总兵镇巡加谨防御及崇古整兵待援许各以军法行事京师亦为纂严是日起原任都察院右都御史刘焘于家令驻守通州提督保定等处援兵
　　○辛亥
　　○复除前太仆寺少卿王治原职升直隶池州府知府冯叔吉为江西按察司副使刑部广东司员外郎李继芳为贵州按察司佥事
　　○太仆寺卿顾存仁引疾乞致仕许之  命广东肇庆游击将军署都指挥佥事李诚立贵州都司掌印署都指挥佥事孙克谦俱充右参将诚立分守广东雷廉琼克谦协守贵州兼提督清浪
　　○壬子  皇太子千秋节免百官庆贺
　　○朝鲜国王李昖遣陪臣吏曹参判洪天民等入贡宴赏如例
　　○癸丑  上御日讲
　　○升山东布政司布政使姚一元为太仆寺卿四川布政司左布政使杨贤为南京光禄寺卿
　　○甲寅
　　○河东巡盐御史郜永春言盐池南北产盐非有丰啬之异而采盐者往往在北而不在南以往来之未通招募之无术压支之为患丁夫之有限也然迄未有议处者其故有三官习于宴安而不便于收支盐丁习于偷纵而不便于捞取牙侩习于罔利而不便于处分也臣盖有四策焉夫运司居池北岸必自北而南不下百里请于南岸开门以通往来使省伐木远涉之劳池南人迹罕至而盐又频年弃遗与其置之无用孰若因之以为利乎以招贫民以取盐不必给与募直即以所取之盐每一料外以十车给之得以小票发卖民将攘臂而争趋矣二也南岸视北地势稍下污莱已久未及修治而各商复以派场守之法行之其消折当滋甚置令旋服旋支无为雨水所伤三也往者盐丁二万余名每二十名立一科头初无远近贫富之分其后令富者纳直于官官为募民以充役是以贫民之力益弱而富民之力日适臣以为当令民盐合一为一凡盐大俱为甲里编审一料给赈济银八两或给工盐二十五引以为转输俯仰之资打草修墙之外不复滥役即有大工仍取给里长有里甲则有丁夫而盐丁之名亦可除矣四也又言河东盐行三省地有远近引目多寡自宜计口均分太原汾州所属十四州县改食票盐户口既除引目当分析于三省要在丁引相参以户口成数均引额数一引仍定价三钱二分以备边镇缓急而痛革压支还场诸毙又言南岸新盐招商掣放有余积者许补大同藩禄补完之日再有新课或备户部来年虑角□羊及镇边年例之数户部覆奏皆报可惟民盐合差一事下所司详议以闻
　　○南京兵科给事中李崧＜锍-釒＞言南京织染局续添机张增募臣役皆已奉  诏革去而太监刘安等輙以上供所亟奏请复之今南畿水旱相仍民困日甚又额外加派将何以堪且  祖宗旧制额设机三百张军民匠三千名不为不多今不论司局之非人而妄为机匠之不足废旧章损  圣德安之罪不可逭也惟  陛下恤民穷遵  祖制自今工畯之日诸所增加悉行停止而治安之罪以惩欺毙工部尚书朱衡题覆不明请加罚治之  上以崧等渎扰又抵毁大臣诘责之衡亦上＜锍-釒＞自劾罢  上慰留不允
　　○乙卯
　　○改刑部左侍郎戴才为户部左侍郎时以虏警边饷方急而户部新补左侍郎未至尚书张守直以分摄无人亟请就京推改故有是命
　　○升提督神枢营都察院右副都御史魏学曾为兵部右侍郎
　　○升湖广布政司右布政使李心学为四川左布政使
　　○以虏警发太仓银一万六千两为九门重臣七门兵马刍粮一万四千余两巩华城给宣大兵入卫者
　　○丙辰  皇第六女生
　　○丁巳  宪宗纯皇帝忌辰  奉先殿行祭礼
　　○遣彰武伯杨炳祭  茂陵
　　○遣顺天府官祭都城隍之神  命吏部右侍郎靳学颜暂协理兵部事顺天府府尹栗永禄升都察院右副都御史提督防护  陵寝兵马
　　○户部左侍郎戴才兼都察院右佥都御史督理通州等处粮饷
　　○升河南按察司按察使孙一正为湖广布政司右布政使
　　○戊午以  皇女生告  奉先  弘孝  神霄殿
　　○吏科都给事中光懋劾奏南京礼部精膳司郎中蔡茂春进表留家八月赵州知州张求可以知府降补十有七月不之任仍指责茂春素行检状请并加黜罚因言自后两言赴任还任者违限与否所司按季劾报各省升调官量加水程以省告改凭限之扰吏部覆茂春闲住求可致仕他皆如懋言报可
　　○己未
　　○升湖广布政司右参议汤宾为河南按察司按察使
　　○改封都昌王戴溶庶子镇国将军翊铧为长子
　　○刑科都给事中舒化等请释户科都给事中李已诛大同西路参将张刚威远城参将杨缙及诸罪名未定请宥未尽者宜以时开释章下法司刑部尚书葛守礼等因言朝审之时罪在诛死者奏请处决情可矜疑及有辞者奏请末减再问独内犯张恩等十人及都给事中李已原未定有罪名今收系已久仅存余息而朝审之时又不得与既不在矜疑之列又无复再问之条如终瘦死狱中非所以昭朝廷好生之意洽  皇上好生之仁也乞将恩等分别情罪轻重行罚宥已狂直归放田里得  旨已释为民恩等系狱如故始法司议等有内援欲借以脱已及已独释众翕然谓  上神明独断左右不得与也
　　○辛酉
　　○起原任户部右侍郎王国光为刑部左侍郎升江西瑞州府知府邓之屏为湖广按察司副使整饰苏松常镇兵备
　　○南京兵部尚书刘采恳＜锍-釒＞乞致仕  上许之以采素有清望特赐驰驿归
　　○癸亥
　　○顺天府进乡试录叶有重复者  上以责提调考试官于是府丞宋纁谕德丁士美修撰申时行各夺俸二月
　　○甲子
　　○升福建布政司左参议刘志伊为云南按察司副使
　　○致仕户部尚书方钝以册立东宫恩例存问具＜锍-釒＞陈谢  上谓覃恩诏下已久所在有司延缓至是始举行命夺岳州府知府李时渐俸三月
　　○总督南广兵部侍郎李迁等议上征剿古里事宜
　　○一区处钱粮言督抚诸臣原借四川采木银十万两浙江兵饷八万五千两及广东积欠广西精兵银七万两宜严限催角□羊以济军兴之乏
　　○一调任兵将请调广西土官目兵十四万人及募鸟铳等兵七千七百人分七大哨用司道官监督各将官领之
　　○一分别抚剿言古田县上四里为良獞宜抚而其中如韦银豹者则不可纵下六里为恶獞宜剿而亦有未尝劫库者犹有可原
　　○一进兵机宜谓宜令诸军先夺三厄牛河之险然后分道并进其入山之时不许輙行杀戮致惊内贼即峒口有名恶贼亦俟出山之时剿之
　　○一邻省堵截谓湖广贵州宜谨守分地以防奔溃
　　○一防守策应以广西召募打手二千人广东召募一千人专守广西省城及为营中策应之助待班师彻之
　　○一善后事宜言贼平之后宜建置桐木富禄长安三镇土巡检司各高筑城垣择其素所惮服如南丹那地东兰强大土族官男部领目兵防守俟三年有功许其受巡检世袭其守卫县治宜设守御千户所改桂林中卫千户一员百户二员率哨守军百人及兴龙卫寄操军百人守之兵部覆奏报可
　　大明穆宗庄皇帝实录卷之四十八
　大明穆宗庄皇帝实录卷之四十九
　　隆庆四年九月丙寅朔起前广西左布政使王宗沐为山东左布政使
　　○升广东按察司佥事杨芷为福建布政司左参议
　　○录宁夏延绥二镇平虏城镇夷墎等处功升赏官军牛堂等八十四人
　　○丁卯
　　○升云南按察司副使朱奎为辽东苑马寺卿兼山东按察司佥事  诏复浙江为事官刘显署都督佥事总兵如故
　　○罢昌国把总唐钟下御史问以巡抚都御史谷中虗举劾也
　　○巡按狭西御史王君赏勘上延绥高家堡守口墩等处获功阵亡官军赵旺等三十一人榆林边外单树儿梁捣巢有功官军季朝等二十九人升赏如例
　　○戊寅
　　○以广西用兵免布政司左布政使宾州知州及古田灵川融县贵县永康各县官朝觐
　　○兵部覆摠督狭西三边总督御史王之诰奏靖虏地方倚河为固而虏酋宾免部落率能浮渡突犯非重兵不可弹压宜裁守备而增设参将一员即以守备之兵及北路游兵三千人属之仍与兰靖参将画地而守兰靖参将宜专守兰州靖虏参将宜专守靖虏有警则互相策应从之
　　○录州义城大靖堡等处斩获功升赏官军陈宜谅等五十七人
　　○己巳  孝恭章皇后忌辰  奉先殿行祭礼
　　○遣忻城伯赵祖征祭  景陵
　　○改南京吏部尚书吴岳为南京兵部尚书参赞机务寻以病乞致仕许之
　　○升湖广承天府知府何子寿为江西按察司副使整饬饶州兵备
　　○录浙江宁台温靳获倭寇功升授官军高廷举等一十六人
　　○庚子  命广东都司佥事署都指挥佥事晏秋元充肇庆游击将军  命浙江军门标下游击将军吴良知充将分守温处
　　○先是广东提举司副提举黄屏臣颇以才能为抚官所信任然性颇倾险众咸恶之广州知府戴科乘屏臣出遣人搜获其资得五百余金以为贪欲捕治之请于巡按御史杨标属按察司诘状屏臣穷蹙自尽标以诘科科对不逊标怒令反按察司狱词＜锍-釒＞奏屏臣廉能科挟私诬陷及广州推官王任重等俱附科恶宜究治  诏下巡按御史逮问以闻
　　○辛未
　　○先是原任刑部主事唐枢在  先朝以大狱得罪故吏科都给事中王俊民以议大礼得罪  上登极诏录建言诸臣枢得复职调俊民赠官荫子至是浙江抚臣谷中虗以枢老请加秩致仕而俊民孙秉礼适到部承荫掌吏部大学士高拱以为非宜上＜锍-釒＞曰我朝规模宏远君臣之义极严父子之恩至笃以此号令天下所以治道迈隆古而陋近代迨我  先帝以圣神御极骏烈鸿猷昭揭宇宙  皇上嗣位志隆继述所谓不改父之政其本心也而当时议事之臣不以忠孝事君务行私臆乃假托诏旨凡  先帝所去大礼大狱得罪诸臣悉起用之不次起擢立至公卿其死者悉有赠荫大夫礼  先帝亲定所以立万世君臣父子之极也  献皇尊号已正明伦大典颁示天下久矣今议礼得罪者悉从褒显将使  献皇在庙之灵何以为享  先帝在天之灵何以为心  皇上岁时祭献何以对越  二圣则岂非欺误之甚者乎至于大狱及建言得罪诸臣岂无一人当其罪者乃不论有罪无罪贤与不肖但  先帝所去悉褒显之则无乃以讐视  先帝欤武王反商政亦不过释箕子囚封比干墓加意贤者而已未闻于商家所弃之人尽用之也今  上亲  先帝之子议事者固  先帝之遣臣乃明于  上前所为如此是自悖君臣之义而伤  主上父子之恩非所为训于天下也臣每私心痛恨至于流涕自臣掌部事以来此等陈乞悉停革不行今又有唐枢王俊民之事此谊不明如枢辈得褒显者甚多因不必言臣独痛夫人臣归过  先帝及其所为以行己之私臆既多时矣宜亦有明之者而今当事之臣尚公然为之不觉其悖傍观者亦漫然视之不以为非岂天理果泯人心果死欤若始终无人一破其说恐天下之人直以悖逆为当然矣经地义沦斁日深无父无君之事将由此起则何以为国也弘治初御史彭程巡视光禄上言成化闲滥费太多  孝皇盛怒以为扬  先帝之过论大不敬斩后得免死充军夫彭程所坐特一言耳视今日之事何如哉愿下阁臣议务明  皇上继述本心与今日群臣所以仰体  圣心而敬承  先帝者当何如为是并往日所行之非明白谕告天下以醒久迷之人心以开久涂之耳目自后敢有务行已私过  先帝者皆以大不敬论如此则父子之道正而  皇上之大孝永垂于万代君臣之道正而  皇上之大法永照于万方致理之原实在于此＜锍-釒＞入  上曰大礼断自  皇孝可垂万世谏者本属有罪其他建言被谴亦岂皆无罪者乃今不加甄别尽尽恤录何以仰慰在天之灵览卿奏其见忠悃诸陈乞并罢吏部仍通行晓谕自后有借倒市恩归过  先帝者重论不宥
　　○御史赵可怀言五城掌印兵马宜取正途科贡年壮有志行者授之职检验死伤理盗贼利名而一切走奔琐务则属副兵马各上官接遇之礼及升转之格视两京知县如不职者听巡城御史不时紏劾仍俟五年大察各城御史交代时第具考语送部以备查考曲阜县知县不择贤能概除世职于事体非宜兖州府距县仅三十里清军同知职务颇简不若付以曲阜使莅其土曲阜知县第支俸给专管林庙而县事毋有所与有缺则抚按公举一人送部铨补吏部覆议从之
　　○录大同镇威宁海等处斩虏功升赏官军徐世臣等五十九人
　　○壬申
　　○兵部覆御史傅孟春
　　○一议赏边以侦虏情谓将官寄耳目之于边哨必罚赏明则传报审而我可为备宜营一籍有以虏情告者輙记之使其言验因而成功则不靳爵赏否则罚无赦
　　○一议体边将以鼓士气谓边将遇虏入境輙自以坐法无复斗志以故虏益猖獗后有入犯信地者始责之拒战以收桑榆之功事定且赏不能然后置之于法
　　○一议饬有司以固疆圉谓边方一切征缮之事皆有司所当修举宜令巡按御史综核名实＜锍-釒＞名具闻以凭陟降
　　○一议责收歛以固民财谓地方有警宜令所司诫居民先期收避坚壁清野以待之
　　○一议趣趣援兵以资策应谓属者东西虏警甚急宜预调保辽入援兵马亟赴密云等处防剿
　　○一议选卫职以资任使谓各卫所指挥千百户宜令兵备官慎选教练他日之用
　　○一议购虏百以振军威谓重赏所以劝死士宜悬频年议准赏格谕众闻知以作其敌忾之气  诏皆从之
　　○御史张守约追论故掌锦衣卫事都督陆炳当  先帝时结纳严世蕃窃弄威权播恶流毒其罪有十世蕃既以就戮而炳乃得保首领以当厚遗子侄宜追戮炳尸逮治其子绎侄绪家人佐籍其家＜锍-釒＞上诏锦衣卫捕绎绪佐送法司问并逮＜锍-釒＞内诸有多者于是炳故怨家多诸阙陈诉狱既具刑部乃上言炳心怀悖逆连结权重睚此杀人颠越取偿擅侵威里搜匿守财庄房田地岁入万计珠宝金土动至数千信王法所不容人心所共愤绎绪踵习余虐益肆猖狂隐世蕃之赃匿严绍庭于家狡猾不道绎绪宜禠职炳宜会三法司问议开棺戮尸削夺官爵籍没其产追赃还官诸＜锍-釒＞内有名者如炳第太常寺卿炜宜革职恶党支琮等五人宜永远戍边陆显等八人宜徒杖得旨炳负国擅权播弄威福戕害无辜本当戮尸尽法第身故既久姑削其官职追夺诰命绎绪炜俱革职发原籍为民余如拟资产赃物如数籍入绍庭发口外为民佐边卫永远充军
　　○侍郎翁大立言今淮河自泰山庙至七里沟淤千余里而水从朱家沟傍出至清河县河南镇以合于黄河闻者无不骇异然臣以为宜开新庄闸以通回船复平江时故道则淮河可以为无虑臣所患独在黄河睢宿之间迁徙未知所定泗州  陵寝甚有可虞臣请浚古睢河繇宿迁历宿州出徐州小浮桥以洩徐吕二洪之水又规复清河鱼沟分河一道以下草湾免冲射之患南北运道庶几可保都给事中龙光亦请下所司勘议或寻复故道或分洩二洪及仿先年置铺设夫开沟建闸之法以为久计工部覆行新任都御史潘季驯如议区画从之
　　○癸酉  诏加广西横州知州郑国臣正五品服俸修仁县知县唐执中从五品服俸以抚按官奏请久任故也
　　○以狭西大水命州县发仓廪赈济视被灾多寡蠲税有差仍免临巩二府各州县正官朝觐
　　○甲戌
　　○免百官重阳节宴
　　○河决邳州自睢宁白浪浅至宿迁小河口淤一百八十里运船千余艘不得进侍郎翁大立言迩来黄河之患不在河南山东丰沛而专在徐邳故先欲开泇口河以远河势开萧县河以杀河流者正为浮沙拥聚河面增高为异日虑耳今秋水游正横溢为灾臣以为权宜之计在弃故道而就新冲经久之策在开泇河以避淤水议无出此两者惟  上决择于是都给事中龙光御史孙裔兴等皆以为言请罚治河道诸臣责以后效今及时＜锍-釒＞塞以通漕舟工部覆奏往时黄河自刘大夏设官布夫而河南之患息自嘉靖初曹单筑长堤而山东之患息自近来改成新河而豊沛之患息非河自顺轨由人力胜也今自不能引他水以济漕而新冲之渠卒未可就筑塞决口曩时房村方略则故道宜可通至如泇口之议虽工费不赀而一劳永逸比岁岁＜锍-釒＞凿费亦自省宜令大立躬自相度条其利害以闻其管河官员俱令戴罪任事俟河通奏请  上是之
　　○先是土鲁番马黑麻新立为王遣使谢恩求贡而其兄弟琐非速坛虎来失速坛阿卜枚□育亦速坛亦各遣使援例以请款阙待命久之未报督抚官议许例外增加夷使四人礼部覆言琐非等所请本令甲不载而远人效顺难以终绝若一姓而四遣正使又于礼不可宜权令琐非等各附一使于马黑麻为随从之数以羁縻后勿为例附近诸夷亦不得援琐非等例从之
　　○丙子
　　○辽东抚按官奏本镇岁荒饷匮山东布政盐运二司永平府积逋民运税银至二十七万有奇乞选廉干部臣专敕催督克期角□羊纳此后请比宣大完粮分数有司官俱听抚臣查参著之令甲庶责成专而逋负自少又被灾屯田乞视轻重每亩蠲税五分以示宽恤户部覆议报可
　　○丁丑
　　○升太仆寺卿姚一元为顺天府府尹
　　○升江西布政司左参议冯敏功为山东按察司副使整饬徐州等处兵备
○戊寅
　○以霜降节遣武安侯郑昆彭城伯张溶武进伯朱承勋宣城伯卫国本分祭  长陵  献陵  景陵  裕陵  茂陵  泰陵  康陵  永陵泰宁侯陈良弼祭  景皇帝陵寝固安伯陈景行祭  孝懿皇后中官祭  恭让章皇后及废后吴氏武平伯陈大策祭  哀冲庄敬二太子各陵园
　　○国子监祭酒孙铤升为南京礼部右侍郎南京大理寺卿刘悫为南京工部右侍郎
　　○御史李学诗条陈两淮盐法便宜一让复大盐旧例谓两淮近改小盐每引少收六十五斤而二岁中消引反少三十余万盖灶户余盐鬻于私贩私贩盛则正课愈拥请仍旧每引以五百五十斤为率淮南纳余盐七钱淮北五钱一厘二毫淮南岁掣八单每单八万五千引淮北四单每单五万五千引其内商分拨边商引目悉依原题三等价银则例一议罢官买余盐谓近议收买余盐以壮私贩立法虽善其势难行盖割没余银抵数角□羊京即欲收买价将安出其难一也钱入灶丁不免妄用侵克抵换宁保必无其难二也销其报部另封别贮事体繁琐交易不常其难三也远载费时领价迟久抑勒亏减莫能控诉其难四也往时收买输少价多无论远近忻然辐辏今常价外止增三分负载盘费尚且不足其难五也请罢其令但严加访验若总催与吏为市虗出通关及商外赴场违限者如法重治则虽不必收买而私贩自寡矣一议处淮扬食盐谓近将二郡官盐停革即以所买余盐给票市卖今余盐之议难行遂今数十万户明食私盐无禁非法也请令欲贩二郡官盐者赴司买引免纳余银即与起掣则一岁多销边引六万六千二百道而于六十万金之课未尝少减其法甚便户部覆奏官盐仍令止余兼纳他皆如学诗言从之
　　○己卯
　　○升南京户部贵州司郎中陈耀文为江西布政司左参议
　　○御史李学诗又言两淮盐法自常股存积一时开中又额外倍增工本引目盐法始壅后虽停止工本引目渐减而积滞已久卒难＜锍-釒＞通故欲流壅滞在消堆盐欲消堆盐在减边引今淮南积下堆盐三十三单凡三百四十六万九千引淮北积下堆盐十五单凡八十五万二千八十引即常股存积全不开中大约四年而后可尽  皇上抚恤商人之困特允部议专开常股暂停存积且节缩内帑恒数以抵边饷内外私相庆幸以为盐法自此可通令行之一年复令开中臣恐引目仍增堆积仍滞纵使刘晏复出其何能为况内库岁进八十万数不为少若加意撙节严禁侵冒亦自足用何不暂宽数年以借供边使盐法一为之＜锍-釒＞通乎假令盐法通行边储充实兵强虏遁内帑何患无财若任其法之大坏不为整理将来报中无人输挽一旦戎马交驰粮刍莫办即烦朝廷区处恐亦晚矣户部请从其议不允
　　○庚辰  命总督狭西标下游击将军署都指挥佥事石玉充靖虏参将浙江都司佥书署都指挥佥事充本省军门标下游击将军
　　○辛巳
　○吏科都给事中光懋＜锍-釒＞陈饬治吏六事一禁止陈乞亦近来陈乞纷然非述讲读则叙军功不明功伐则辨心迹虽屡经参寝而来者不止请后陈乞不由抚按者一切寝阁如再渎奏及背理违法者量惩一二以儆其余二甄别举废弃令抚按于循例举劾之中率为广收废弃为常例而过时衰惫偾事退休者往往有之自今宜慎重即得其人开举一二亦不为少即所举边才无采虗名狥私意以重坏边镇三优用边臣言南北兵备诸臣当使内外践更以均劳逸诸边郡邑卓异有功者擢以不次其志气行能与他方相宜者增秩加禄迨于政成行取升任必先内地以示优异四简拔下僚言自今举贡纳例下及吏员但取年力精强才识振拔者各抚按官勘其实绩举劾之外闲一类奏听该部量才授任五酌议久任言近议有司贤能者加服俸增秩久任其法固善然亦有不便者乎宁无事众官有迁转之望而独株守一方势不便也推官知县方图取选一加服色而前途阻塞人情不便也臣愚以为在边方得民者后有超选之望即加服色可也其余内地循例推转则不以加府州及僚佐有政绩可加者必欲久其任而加服色可也其余推官知县存荐剡以待取选则不必加六慎重更调言近来更调太繁往来道路递送骚扰人无固志自后守令果不相宜势不容不更者乃听抚按议请该部酌议毋辙更调以滋前毙惟边方危急处乃许量行吏部覆如议从之
　　○壬午
　　○改应天巡抚都察院右副都御史朱大器为大理寺卿
　　○以湖广黄州德安荆州岳州承天武昌都郡县阜灾  命蠲今年税粮有差其黄陂孝感公安石首华容景陵被灾最重者令起连南粮改折其半仍发赃赎银及仓粮赈之从抚臣奏也
　　○以水灾免直隶保定大名广平真定河闲秋粮有差先是宣大总督王崇古报称虏酋欲分道入寇内外綦严既虏觇知我有备而俺答黄台吉父子相与谋义不合乃皆引去京师角□羊严  命协理兵部事吏部右侍郎靳学颜督饷户部左侍郎戴才各回部管事
　　○癸未
　　○南京户部尚书致仕孙应奎卒赐祭葬如例应奎河南洛阳人正德辛巳进士初授章丘知县徽拜给事中嘉靖十年以言事忤旨两系诏狱即得释旋以大计论台臣不法谪高平县丞稍迁兵部员外郎历升都察院右佥都御史巡抚顺天左副都御史协理院事户部右侍郎提督仓场本部尚书被论改南京工部寻改户部引年乞致仕卒
　　○虏二百余骑入大同镇之蒿沟老营堡副总兵钱拣帅骑兵千三百赴之至长林谍者言虏少拣留军长林率轻骑三百前斗至白道沟伏发拣及坐营指挥张汝绍把总乔文奎死之土卒死者六十余朝审重囚矜疑宥死发戍者四十七人释者九人调询者七十五人
　　○刑科都给事中舒化等言系囚之数几至五百一曰谳审势不能周宜分约二曰故事处决俱以申酉时顷者每至夜深非与众共弃之义今宜于三复奏特即给发驾帖缚囚诘旦押至市曹待命曰行刑刑部覆奏从之
　　○甲申
　　○录鹻场孤山二堡斩虏功升授官旗王九官等二十四人如例
　　○乙酉
　　○以水灾免徐州高邮兴化宝应山阳清河桃源宿迁睢宁东安十州县正官朝觐
　　○以广东寇乱免惠潮琼高四府新会归善博罗潮阳新兴五县各正官和平兴宁长宁永安四县各首领及琼州府同知朝觐
　　○以宣大等镇官兵赴援劳古  诏兵部发银一万两于军门犒赏先是以虏警调各镇兵策应已而虏不果入总督王崇古请量赏之以鼓士气故有是命
　　○丙戌
　　○户部覆御史唐炼条上漕运事宜请令江西湖广浙江各布政司管粮参议一员督运船赴瓜仪与漕运委官交代后期者罚治降黜运军数少令司道府卫于正丁舍余屯操中佥补修船责成工部分司清河催督宜专剿徐州兵备副使限四月终过洪入问漕司比过淮例一体奏报  上命悉如议行
　　○南京兵部尚书吴岳卒  赐祭葬如例岳山东汶上人嘉靖壬辰进士初授户部主事历员外郎中升庐州知府移保定擢山西按察司副使累升都察院右佥都御史巡抚保定移疾请告者十余年起家副都御史巡抚贵州寻协理院事吏部左右侍郎南京吏礼兵部尚书以考满如京师师过家病卒岳居官清介而质直简易有古风士论重之
　　○丁亥
　　○升吏部左侍郎王本固为南京吏部尚书升司经局洗马马自强为国子祭酒
　　○命提督操江兼管巡江南京都察院右佥都御史陈道基以原官总理粮储提督军务巡抚应天等处
　　○命岁给周府故奉国将军觐覮淑人张氏养赡米五十石  诏祀故太子少保礼部尚书兼翰林院学士欧阳德子卿时江西抚按官言德文章行业为世所重其门人后学相与祠而祀之宜诏有司岁时举祀以重人望礼部覆议  上特允之
　　○罢山西西路参将张铎以三关游击将军刘滋代之升神池堡守备指挥佥事张世臣为署都指挥佥事代滋从总督王崇古荐效也
　　○戊子
　　○虏酋黄台吉卜言兀等犯辽东锦州大朦堡总兵官王治道率所部四千人赴援巡抚都御史李秋适行部驻义州虏猝至遣人驰告治道即日山海关兼程驰归会秋于锦州请出战秋曰千里趋利兵家忌之将军其少休质明锦义参将郎得功东谒治道庭数之曰汝诚人也新开府至汝拥卒不战见谓为怯愧死矣得功素骁将温甚不谢而出遽挟木□槊上马逐虏治道亦起上马一军不知所之独十余骑从虏佯遁至流水堡伏兵齐家山待之治道等入伏中殊死战虏初拟大军且至稍却既知其无援遂围之后军不至矢且尽得功闻炮声曰大军宜不远可溃围出乃令一骑前治道次之得功殿出围数重前马蹶治道马亦蹶得功下马扶治道虏追射之两将俱死卒脱还者三人而已
　　○录大同边外红花林等处斩虏功升赏官军刘缙国等一十一人
　　○辛卯
　　○掌吏部事大学高拱言近者审录重囚阅方士王金陶世恩陶仿申世文刘文彬高守忠等狱词不觉隐动流涕曰  先帝受诬一何至此哉古之人君有殒于非命不得正其终者其名至为不美盖实有其事而不容掩故有以流传而取言□几于后也以我  先帝聪明睿智事无大小悉洞烛其彻至于保爱  圣体尤极详慎即用大医院一剂亦必有御札与辅臣商确安肯不问可否轻服方士之药又安有既服受伤不言又复服之之理  陛下所明知也  先帝临御四十五年享年六十寿考令终盖自古所罕有者末年抱病往岁从容上宾曾无暴遽此亦天下所共知也今乃曰金等妄进药物送损  圣体比金等子杀父律谓  先帝是金等所害  皇天后土在上然耶否议事者不知其意何所为乃假  先帝为诬以不得正终其将谓  先帝为何如且  陛下以父子之间而明于  陛下前诬  先帝以不得正终其将谓  陛下为何如今罪招中明开  先帝为人所害是何事体每岁审录大廷之上明说  先帝为人所害是何语言凡在臣民皆不忍闻久怀痛愤九重高远此等情状何由得知臣如不言其谁为  陛下言者若不亟明其事恐天下后世信以为真卒使  先帝抱不白之冤于天上留不美之名于人闲则天地古今之变无有大于此者而  陛下亦何如为情也伏望敕下法司会同多官从公再讯务见的确然后涣发  纶音明其事于天下宣付史馆明其事于人闲后世使皆知  先帝以正终更无他说则不惟仰慰  先帝在天之灵而  陛下为亲昭雪亦可以明父子之恩臣等为君昭雪亦可以尽君臣之义万代瞻仰在此本也至于金等恶孽滔天自有当诛之罪只宜以本等罪名诛之万死何足惜哉  上曰兹事重情大法司具会同多官讯实以闻于是刑部会府部大臣及锦衣卫科道官于承天门外鞫之尽反佥等狱词言金等狱词言金等进药无事实前所坐悉妄第他罪恶尚多不当轻纵请更下法司改傅正律  上曰我  皇考圣神睿智荷天笃佑寿考正终享国享年乃自古帝王所罕及者何尝轻用方药却乃委罪于人兹事既会鞫明白其宣付史馆纪录垂示万世金等既有别罪依拟更论具奏已而刑部尚书葛守礼等奏金仿文彬世恩守忠习放陶仲父术左道惑人世文称习兵书亦非正术俱应为从论苐世文未冒升赏守忠入京未久稍宜末减发原籍为民金仿世恩文彬可编至口外所流妻子应赦归诏如议于是吏科给事中赵奋言  先帝寿考令终固不以方士贻戚然金等以符咒邪术夤缘于进荧惑  万乘之主罪亦宜诛今法司诸臣以辅臣请为昭雪  先帝之故遂致弗诛概从宽宥夫罪有首而后有从金等俱为从又孰为首耶将以陶仲文为首必仲文同时伏诛而后可今其人已得死牖下矣为首之罪果将谁属乎既无首又何为从是辅臣所为隐恸欲白  先帝之冤者而法司直以为金等角□羊脱之地也法司为天下持平昔则一主于入而不思为  先帝之地今则一主于出而不恤乎后世之讯法吏若此  陛下何赖哉臣请敕法司更将金等重拟务使罪当其请庶几上足以慰  先帝在天之灵下足以照朝廷法典之正＜锍-釒＞入报闻
　　○壬辰
　　○升翰林院侍读陶大临为南京翰林院侍读学士掌本院事
　　○升狭西苑马寺卿侯东来为狭西按察司副使
　　○癸巳
　　○录甘肃镇死事夜不收胡九儿等五十五人狭西古城墩处死事官军王成等八人各升授其子一级
　　○甲午
　　○复除南京吏科给事中张崇伦于南京礼科
　　○总督狭西三边右都御史王之诰等议以榆林险远一道不能兼制请分东中二路添设副使或佥事一员驻神木堡各管理兵粮兼分巡其神木参将及高家堡守备相更驻劄而革神木操守指挥从之户部请以京师仓场草粮折色有司仍角□羊山东河南两道若顺天永平保定河间者则附纳山东道真定顺德广平大名者则附纳河南道以督粮事宜特敕参议遵行或商价偶缺借支库银责令岁终抵还民运未完不得回任从之  诏复京营旧制自京营改六提督法令不一人人持意见择便利旬月不决兵科都给事中温纯言京营之弊其失在不择将而添将不增军而增官不讲制练而讲营制  陛下奈何以一辅臣故而用三大将以一勋臣故而用三侯伯又以三侯伯故而用三文臣假令此六人尽才且贤惟一心犹惧有十羊九牧之患况一分兵马輙起异同不惟文武不相能即文惟臣中亦自相矛盾矣千把总受参游令焂为四付将之令至又焂焉而文提督之令至又焂焉而武提督之令至多指乱混多言乱听居常犹忌之以之临敌蔑不败矣各卫所官军杂置三营中则有功利则以一官往来六提督之门其费可知也且三营各二副将将各领兵五枝不可谓分乎分矣得其人则合之为三大营分之为六副将又合之为一总督一协理盖租用  先帝之制而诸副将之分属统领者又适当辅分制之议夫谁曰不可故臣等以为文武大统帅则莫如复  先帝制便其诸副将参游等官仍从旧议分统但今日之患非练兵之难而得将难乃者营将类多选愞与之谈攻守事则口噤莫为应不是虑而曰建议曰添参曰取中旨如儿戏然其于兵政仍所禆哉惟  上饬各司详议毋拘成说无拘私见修  先帝之法慎择副将责以绩兵事宜转弱为强寔在于此巡视京营御史王友慰亦极言新制不便＜锍-釒＞下兵部议覆如纯等言谓仍用武臣人一摠督文臣一人协理其副将参游分统皆如纯等近议  上报允乃罢六提督更推摠督协理大臣如故
　　大明穆宗庄皇帝实录卷之四十九
　大明穆宗庄皇帝实录卷之五十
　　隆庆四年十月乙未朔
　　○钦天监进明年大统历  上御皇极殿受之分赐文武群臣孟冬享  太庙
　　○建州右等卫女直都督安台失等入贡宴赏如例
　　○升吏科左给事中韩楫为都给事中户科右给事中查铎兵科右给事中胡槚为左给事中吏科给事中贾三近兵科给事中刘东星工科给事中张书为右给事中楫三近仍吏科铎书刑科槚工科东星礼科
　　○升巡抚河南都察院右佥都御史李邦珍为南京都察院右副都御史提督操江兼管巡江升广东按察司副使许宗镒为狭西苑马寺卿
　　○丙申  孝洁肃皇后忌辰  奉先殿行祭礼遣惠安伯张元善祭  永陵
　　○升四川顺庆府知府徐右学为狭西按察司副使管理榆林东路兵粮
　　○以广西古田用兵诏桂林管府全州等州县各正官佐贰首领及镇安等府上林等长官司各土官俱免朝觐
　　○发太仓银二万两给昌平增调客兵
　　○丁酉
　　○礼部上郊祀庆成宴仪注是日庆贺冬至礼毕  上还宫尚膳监设御筵案于御座之傍光禄寺设酒亭于御座之西膳亭于御座之东百味亭于酒膳亭之东西设群臣位桌于皇极殿内及中左右门丹墀内之东西教坊司设九奏乐歌于殿内设大乐于殿小立三舞□队于殿下文武百官行庆贺礼毕退执事官及与宴官各具吉服执事官先趋入殿伺候殿内与宴官序列于丹墀上东西中左右门及丹墀内与宴官俱序列于丹墀东西迎  驾候  驾过殿内与宴官随即趋入分班序立  上常服乘梜舆由归极门出入皇极门乐作至殿上降舆升座乐止鸣鞭鸿胪寺官赞众官入班外赞赞排班内外各鞠躬乐作四拜兴平身乐止内官进护衣举案进花毕教坊司跪奏一奏  上万寿之曲乐作内官斟酒捧爵至御案前内外各赞跪众官皆跪教坊司跪奏进酒  上饮毕内外各赞俯伏平身乐止赞各就位众官到席立定  上谕官人每坐鸿胪寺官传赞承  旨官传跪讫众官方各就位簪花教坊司跪奏平天下之教毕  上谕官人每斟酒鸿胪寺官承  旨传胪官传讫教坊司跪奏二奏仰天庥之曲乐作内官斟酒捧爵至  御案前教坊司奏进酒候  上举酒各官以次举饮讫乐止殿外导汤乐作至殿内迎汤乐作各官起捧汤至  御案前各官复位乐止教坊司跪奏进汤乐作候  上举节各官以次举讫鸿胪寺官赞馔成内官撤汤乐止教坊司跪奏黄童白叟鼓腹讴歌承应舞舞毕后跪奏三奏感大德之曲乐作进酒如前仪乐止教坊司跪奏抚安四夷之舞舞毕  上谕官人每斟酒着鸿胪寺官承  旨传赞官传讫教坊司跪奏四奏庆洪禧之曲乐作进酒进汤如前仪乐止教坊司跪奏车书会同之舞舞毕复跪奏五奏荷皇恩之曲乐作进酒如前仪乐止教坊司跪奏呈瑞应之舞舞毕  上谕官人每饮乾着鸿胪寺官承  旨传赞官传讫教坊司跪奏六奏民乐生之曲乐作酒并进酒汤如前仪乐止教坊司跪奏赞圣喜之舞舞毕复跪奏七奏景祚隆之曲乐作进酒进汤如前仪乐止教坊司跪奏来四夷之舞舞毕复跪奏八奏永皇图之曲乐作进酒进汤如前仪乐止教坊司跪奏表正万邦之舞舞毕复奏九奏贺太平之曲乐作进酒如前仪乐止内官撤  御前爵殿外导汤膳乐作至殿内迎汤膳乐作各官起立内官捧汤膳至  御案前各官复位乐止教坊司跪奏进膳乐作鸿胪寺官赞膳成内官撤汤膳乐止教坊司跪奏天命有德之舞舞毕奏缨鞭得胜蛮夷队舞承应奏致语毕鸿胪寺官赞撤案尚膳监撤  御案讫赞宴成众官俱出席列班鸿胪寺官赞入班外赞排班内外各赞鞠躬乐作赞行四拜礼乐止鸿胪寺官奏礼毕鸣鞭  驾兴还宫百官退内外坐宴官凡遇传  旨时俱各起立拱听传毕复就坐其殿内与朝鲜国陪臣及外夷都督俱各通事序班一员引领行礼
　　○戊戌
　　○辽东广宁城地震
　　○己亥  命提督防护  陵寝兵马都察院右副都御史栗永禄以原官巡抚河南
　　○庚子  命故怀柔伯施嵩子光祖袭爵
　　○升山西布政司右参政兼按察司佥事杨锦为山西按察司兵部职方司员外郎霍玙为广西按察司佥事
　　○以宣府雨雹及水灾改折各卫屯粮有差  命甘肃府辅国将军缙＜火贵＞袭封为王仍支辅国将军禄先是缙＜火贵＞以屡请袭封不许乃令延长王真滰等代奏以为亲王大宗统不当绝臣等爵降品秩益卑内不足以钤束宗支而外无以镇边方杜番夷窥伺惟  上幸许袭封以昭兴灭继绝之仁事下礼部覆言宗藩袭封莫重于亲王万世遵守莫严于君命缙＜火贵＞以淮王从父例不得继袭此  先帝独断  皇上亲裁成命赫然孰敢违越而缙＜火贵＞复使延长等王列名陈请是条例不足凭而明旨不必信也其谓亲王统不当绝则  高皇帝之子潭赵湘安郢五王  宪宗皇帝之子岐雍寿汝泾五王皆以无嗣国除当时何尝绝统岂非为天下后世长久之虑哉惟  上念  祖宗之深意脩  先帝之明法坚  赐宸断杜其请求以定经制上以抚边重地必湏用王镇护特令缙＜火贵＞袭封为王于是礼部执奏宗藩条例一书乃廷臣集议  先帝临决勒成令典以抑冒滥万世不可易之明旨也以故本部奉行宗藩帖服而缙＜火贵＞蔑成宪玩明旨肆然渎奏若复听之则宗室效尤人人欲行其私事事欲更其制岂圣世所宜有哉且肃府始封甘州今徙兰州在内地不得称极边即选择诸郡王贤者使理府事自足镇护不必变更条例  皇上即欲听许宜下廷臣集议之使朝廷大信可全宗藩大分不越然后可  上曰已有旨不必阻挠既而礼部请封为郡王他宗藩如缙＜火贵＞者率以此令从事  上不许竟封为肃王都给事中周诗等御史刘良弼等争之皆不听盖太监陈洪入其贿故力主之部议不能夺也  诏城云南澂江广西二府从抚按官议也
　　○升协守辽阳副总兵署都指挥佥事李成梁为署都督佥事充总兵官镇守辽东  命辽东镇武堡游击将军署都指挥佥事毕朝用充右参将分守锦义等处协同分守宁夏广武营署都指挥佥事裴尚质充狭西军门标下游击将军
　　○辛丑
　　○令云南按察司副使张元谕致仕原任提学副使杨守鲁闲住以巡按刘翾劾也
　　○初以应天巡抚海瑞议裁革江南募召客兵已而直隶巡按御史张问明言各兵业有安居遣之适以滋盗乃复命抚按官从宜选留至是抚臣朱大器言苏州常州松江共省主客兵三千六百有奇其余水陆兵亡论主客共七千七百有奇势不得尽遣而前所遣者仍以各处军余民壮调补合之盖一万五百六十五人又岁于防汛时募沙土兵八千是皆不可削计兵饷当用银十二万一千有奇而存者仅五万不能充一岁之给宜稍加派以定众心事下兵部请留用官兵如大器言户部议许加派兵饷银三万  上报可
　　○晋宁伯刘斌卒  赐祭葬如例
　　○癸卯
　　○虏酋俺答孙把汉那吉率其属阿力哥等十人来降把汉那吉者俺答第三子鉄背台吉之子也幼孤育于俺答妻所既长娶妇比吉久之会我儿都司有女那吉欲娶之为俺答所夺其女即俺答外孙女也那吉怒欲治兵相攻俺答以他女畀之终不悦遂弃所部来归独阿力哥十人从已而降者相踵巡抚方逢时受之以告总督王崇古处之镇城所以拊循慰藉之甚至会俺答攻掠西番闲奕亟引还约诸部兵入犯崇古檄各镇巡严兵御之乃  上言今  圣武布昭黯虏效顺殆天意非人力也顾其事系国体不细臣熟计之有三策焉把汉脱身来归非拥众内附之比宜给宅授官厚赐衣食以悦其心禁绝交通以防其诈多试之以察其志岁月既久果无异心徐为录用使俺答勒兵临境则当谕以恩信许其生还因与为市令生缚板升
　　○诸逆赵全等至之麾下仍归我被虏女士然后优赏把汉而善遣之此一策也如其恃顽强索不可理谕则严兵固守随机拒战且示以必杀制其死命则其气易阻必不敢大肆狂逞而吾计可行又一策也其或弃把汉不顾吾厚以恩义结之其部有相继来降者輙收牧各边令把汉统领略如汉人置属国居乌桓之制候俺答既死黄台吉兼有其众则令把汉还本土收其余众自为一部以兴黄台吉抗而我按兵助之使把汉怀德黄台吉畏威边人因得休息又一策也臣日夜度虏之状不出此三端而吾应之之术宜亦无踰此者惟  陛下集诸臣裁定可否得旨夷酋款塞事情兵部议处详确以闻时巡按御史饶仁侃武尚贤等各言虏情叵测请多方抚处申严战守之备＜锍-釒＞并下部议
　　○以边警免山西行太仆寺卿及大同府忻代岢岚保德永宁汾陆七州静乐繁峙定襄崞大同五县各正官朝觐命南京守备临淮侯李廷竹总督京营戎政
　　○以分守辽东开原右参将赵完充副总兵协守辽阳等处
　　○甲辰
　　○升吏部右侍郎靳学颜为本部左侍郎翰林院学士掌院事张四维为吏部右侍郎兼管及经筵日讲如故
　　○改南京户部尚书刘自强为南京兵部尚书参赞机务
　　○升总督蓟辽保定军务兼理粮饷兵部左侍郎兼都察院右佥都御史谭纶为都察院右都御史兼兵部左侍郎协理京营戎政纶＜锍-釒＞辞  上曰卿久劳边镇才识素优京营重任特兹简用不允从山东按察司按察使祁清为狭西布政司右布政使湖广布政司右参议王应显为云南按察司副使巡按山西都御史石茂华言三边关密迩虏境军多农寡土瘠气寒又米价翔踊月给饷银不能易本色之半即遇荒岁饥困不支储蓄之计不可不预今秋边地幸谷熟价贱臣谨将藩司积贮官银及驿传民壮银四万余两乘时收籴西路贮于岢岚诸处中东二路贮于忻崞诸处俟冬春暇时分运边堡专给客兵以饷银存库待贱而籴出陈易新流转灌输彼各仓有常数千之积则穷边不患无食年例因可渐省户部覆议允从之
　　○乙巳
　　○巡抚顺天等处都御史刘应节奏蓟州盐法通行边储日裕永平实与接境请将各镇存积余引分派开中以抵年例户部覆以来岁举行报可
　　○丙午
　　○兵部协理部事右侍郎王遴以疾乞归不允
　　○鲁府新蔡王健榔薨  上辍朝一日治丧葬如例谥昭和
　　○丁未
　　○升巡抚顺天都察院右副都御史刘应节为兵部右侍郎兼都察院右副都御史总督蓟辽保定等处军务兼理粮饷
　　○升狭西布政司右参政兼佥事杨衍庆为山东按察司浙江按察司佥事李文续为广西布政司右参议驻守通州提督保定等处入援兵马右副都御史兼兵部左侍郎刘熹引疾乞休诏予告归南京礼科给事中张崇伦言湖广德安府改隶郧阳府治不便请仍归湖广抚按专治吏部覆奏从之
　　○以水灾改折直隶庐州府淮安卫所屯粮有差
　　○兵部覆宣大总督王崇古等奏言把汉那吉以情激来归心志未定其后来降人情状难测收牧塞上则狼子野心终非可驯之物封疆近地或生意外之虞非完计也且俺答兵已临境合则屯驻索降散则分攻肆掠势所必至宜饬崇古详加译审别无诈谖则给之冠服以系其志其余相机度处宜悉如崇古议  上曰虏酋慕义来降宜加优抚其以把汉那吉为指挥使阿力哥为正千户各赏大红纻丝一袭该镇官加意绥养候旨别用其制虏机宜令崇古等悉如原奏尽心处置务求至当
　　○总督王崇古以白道沟之败＜锍-釒＞请恤诸死事者钱栋等而治守备孙锦等玩视之罪因举原任总兵孙吴代栋  上命吴充为事官管副总兵事协守山西余令御史勘奏
　　○戊申
　　○令南京礼部尚书吴山南京刑部尚书黄光昇致仕是时山与光昇皆以时望起用方屡辞待命未即之官给事中韩楫等以为迁延不敬请令山致仕而斥光昇吏部覆议山等如其无病则事属欺罔固所当惩如其果病则人已废残亦难适用故并罢之时谓楫专承望风旨以击抟立威不复知朝廷进退大臣之体矣
　　○己酉
　　○户部覆漕运侍郎赵孔昭条处淤阻粮船便宜一计看守谓军士量留数名守船月给耗米三斗修船之费以各总义余银给之一计督理谓参将把总等官有当押船回南修理者有当逮问及革任者俱宜暂留淤冻之处候漕粮起运方可离去一计淤运谓江西湖广淤粮数多正兑者仍旧运京若改兑并耗米八万七千五百余石请淮抵各总来岁行粮每石折银五钱角□羊纳太仓一计新运谓江湖二总新运缺船今淮扬徐州灾伤乞尽令改折即以船代运为便户部议覆来岁准折淮安米五万石扬州米三万石徐州米三万五千石兑粮者石折七钱改兑者石折六钱令该省雇船运送仪真交纳余如奏  上允行之  赐原任户部尚书高爟父显宗祭葬如例从其请也是时燿被禠职在本身例亦不给祭葬乃其父犹得冒昧请给公议称滥云命辽东游击将军署都指挥佥事刘云充右参将分守开原四川行都司佥事署都指挥佥事张元掌湖广都司事升辽东抚顺城备御指挥佥事甯子周甘肃山丹守备指挥同知鲁相浙江绍兴把总指挥佥事胡奎京城巡视把总指挥佥事刘承宗狭西岷州守备指挥佥事张守成广东德庆泷水守备指挥佥事王瑞俱署都指挥佥事子周辽东镇武堡游击将军相宁夏广武营协同分守奎浙江都司承宗山西行都司守成狭西都司瑞广东都司俱佥书
　　○以运河淤阻漕舟不至诏夺提督漕运总兵官镇远侯顾寰总督漕运侍郎赵孔昭总理河道侍郎翁大立各俸半年降管河郎中张纯徐州兵备刘经纬参将顾承勋各一级俱带罪管事寻以工部言纯初自北河徙官而南尚未视事复宥之
　　○庚戌
　　○升右春坊右谕德兼翰林院侍读丁士美为翰林院侍读学士掌院事御史赵可怀劾奏提督两广侍郎李迁巡抚辽都御史李秋巡抚甘肃都御史王轮各不职状吏部覆迁尚培策励秋轮如可怀言得  旨迁照旧供职秋轮致仕
　　○起原山东按察司副使张学颜于山西整饬蓟州兵备升狭西平凉府知府钱进学为狭西按察司副使整饬肃州兵备工科右给事中李存文为湖广布政司右参议提督漕运总兵官镇远侯顾寰以老疾辞任许之
　　○辛亥  诏京协理大臣设馆教习勋胄以储将材从御史赵可怀议也
　　○壬子  诚孝照皇后忌辰遣新宁伯谭国佐祭  献陵
　　○升提督五军营都察院右都御史曹邦辅为南京户部尚书原任吏部左侍郎兼翰林院学士掌詹事府事潘晟为南京礼部尚书提督神机营都察院右都御史兼兵部右侍郎陈其学为南京刑部尚书
　　○升山东按察司副使杨兆为都察院右佥都御史整饬蓟州兵备兼巡抚顺天等处
　　○起用南京刑部右侍郎任士凭病不能之任仍乞赐告许之户科给事事雒遵言我  祖宗念漕务重大岁定议单以便遵守诚合典也第历年条奏有增无减或一事而后前异出或连牍而意旨同归祖述旧章饬以新语实事不足虗文转烦夫令简则易从言多则听乱欲求捄毙其毙弥甚请敕下该司参考  祖制酌以时宜存要删繁俾词简而事备自后会议务采切当者载之  上然其言  命岁给岷府建德王定火□向两淮食盐一千引从其请也
　　○朝鲜国王李昖以王妃受册遣议政府左赞成姜暹等赍表衣方物入谢宴赉如例  命平江伯陈王谟充总兵官提督漕运镇守淮安南京协同守备掌南京后军都督府事怀宁侯孙世忠充南京守备掌南京中军都督府事
　　○乙卯
　　○录故总督南京粮储都察院右副都御史杨宗气边功荫一子为国子生
　　○成山伯王维熊卒  赐祭葬如例
　　○周府堵阳王府辅国将军睦梁坐杀人发高墙禁住
　　○丙辰  封韩王朗锜生母马氏为韩王继妃
　　○山西道御史叶梦熊言把汉那吉之降边臣不宜遽纳朝廷不宜授以官爵将至结讐徼祸至引送郭药师张珏事为喻  上览＜锍-釒＞怒其妄言摇乱  命降二级调外任
　　○丁巳  谕掌吏部事大学士高拱等曰朝觐在迩紏劾宜公自朕即位四年科道官放肆欺乱朝纲其有奸邪不职卿等严加考察详实以闻
　　○升太仆寺少卿毛纲山西按察司使杨锦俱都察院右佥都御史纲巡抚辽东锦甘肃
　　○升贵州按察司副使秦淦为福建布政司右参政
　　○戊午
　　○兵部右侍郎魏学曾＜锍-釒＞辞新命不允趣令赴任
　　○升大理寺少卿王好问为太仆寺卿
　　○升福建布政司右参议李纪为江西按察司副使整饬饶州兵备山西左布政司左参议李菜为贵州按察司副使提调学校  命福建按察司佥事梁士楚驻诏安团练民兵兼督南路水陆官兵给关防从巡抚都御史何宽议也
　　○己未
　　○掌都察院事大学士赵贞吉＜锍-釒＞上科道考察曰顷因御史叶梦熊奏论边事言辞躁妄上干  圣怒以致严谕臣闻之不胜惊惧臣切思梦熊薄示降罚足以惩戒矣今因此一人遂波及诸人并及四年以前众心汹汹人人自危  上登极以来科道诸臣近二百人其中岂无赤心报恩忠直敢言之士今一概以放肆欺罔奸邪不职罪之其罪不容于死矣臣恐考察之曰所司奉承意旨过于严切未免忠邪并黜玉石俱焚则将来言路壅塞士气销阻伤国家安静和平之福也臣尝考往古汉唐宋之事皆因钩致党人之罪一时贤才销磨殆尽致国空虗无以济缓急之用而陵夷以致不救我  祖宗设立科道畀以言责或是或非尚有执政诸臣酌量可否取自  上裁总有不当亦止各受罚责以为惩戒而已未闻群百人而尽加考察一网打尽以蹈汉唐宋之毙者也愿收回成谕特加宽赦仍许科道诸臣洗心涤虑以图省改将见  圣谕之严既足以镇狂躁之心而圣恩之宽又足以作忠直之气臣一念朴忠实为主上尊显圣明为国家护养元气为天下爱惜人才耳且臣兼掌院事亦有考察诸臣之责与求调停营捄于下孰若转忠哀恳于上伏惟圣明垂鉴＜锍-釒＞入  上报有谕
　　○掌吏部事大学士高拱言京官六年考察皆吏部都察院同行惟丙辰春大学士李本掌部事考察科道奉旨专行都察院不与焉臣愚以为耳目贵广宜与都察院同事  上是之
　　○升辽东沈阳城备御指挥佥事李惟一为都指挥佥事充辽东领兵游击将军
　　○庚申
　　○工部右侍郎赵锦为本部左侍郎都察院左副都御史邹应龙为工部右侍郎太常寺少卿李堂为都察院右佥都御史总理河道侍郎翁大立言臣窃计治邳河阏阻之策有三一开泇口一就新冲一复故道然三者利害恒相参焉从马家桥经利国监入泇口出邳州则可以避秦沟河徐吕二洪之险引薛河鸿沟之水灌渠水陆通行诸驿递分司略可并省而徐邳东鄙之民亦渐复业其便者五然而山水骤发则湏多张水门广开水柜利国监多伏石湏纡回避之即河已成犹当劳费数年而后可久其为不便者三此开泇口之利也从曲头集抵庄官楼河所冲刷久自成渠劳费不多而道里更近且河入睢宁必不南决又无徐邳横射之患匙头湾之险而平野筑堤可免啮蚀其便者五然曲头集截河大坝费亦不赀新堤难固水至复决又当废睢宁一县并于邳州其为不便者三此就新冲之利害也复故道则二总漕粮所水可济漕舟九百余艘可出可以还百年运道可以振业徐州而存睢宁便者四然而百数十里之淤视房村工费尤钜置沙两淮势易崩塞扫湾筑堤虽筑不固且河流所弃多不能覆不便者四此复故道之利害也请以臣三策下工部议行河道漕司抚按诸臣协同举事以责成功又言海工以钱粮为本以得人任事为要复条上计处工费借留漕银议留漕米查理船税起调夫役选用官员奖励才贤监贯二程八事＜锍-釒＞下工部仍请复故道以济目前之急其开凿泇口之议令大立熟计以闻无持两可其所陈八事多可采用  上皆允行之
　　○壬戌
　　○吏部都察院考察科道官素行不谨者九人前都给事中升太仆寺少卿郑大经魏时亮右给事中周世选前御史升巡察司副使王渐王汝正刘思贤前御史谪升南京户部郎中何其贤前御史历升太仆张槚御史周希旦浮躁浅露者八人前右给事中升布政司右参议王谟右给事中刘东星前南科给事中升知府岑用宾前御史升副使周弘祖前御史升大理寺丞耿定向前道御史升光禄少卿尹校南道御史傅宠才力不及者十人前都给事中升右参政顾弘潞前右给事中升知府戴凤翔给事中黄才敏前御史升知府王君赏前御史升佥事赵若周以敬王忻御史顾廷对张问明南御史升知府高甲得旨俱黜降如例因戒  谕科道朝廷耳目责任至重自今务秉持公议遵守成宪谨修其职毋得恣意妄言摇乱国是倚借言路报复私讐仍前毙者重治不宥
　　○升工科都给事中舒化为布政司右参政刑科左给事中查铎为左参议福建按察司佥事徐作为右参议化狭西铎山西作仍福建
　　○癸亥
　　○吉王翊镇薨  上辍朝三日治丧葬如例谥曰庄
　　○答牙等族番人纳麻郎等入贡宴赏如例
　　○甲子
　　○升大理寺右少卿陈省为左少卿右寺丞郜光先为右少卿河南道监察御史杨鉁为南京大理寺右寺丞
　　○升浙江布政司右布政使朱网为福建左布政使南京礼部祠祭司郎中陆泰为福建按察司副使提调学校
　　○升兵科都给事中温纯为布政司左参政河南道御史刘翾为参议俱湖广福建道御史蒙诏兵科中杨一魁为按察司副使江西道御史凌琯福建道御史王乔桂南京兵科给事中李崧南京浙江道御史何子明俱佥事诏浙江一魁崧湖广琯乔桂福建子明广东俱考察之未尽者宣大总督王崇古奏虏酋俺答调黄台吉阳为发兵而阴择便利卤掠志不在把汉也我侦得其情分道御之虏颇不利及闻把汉管官爵遂率众出边愿摅诚款诸将虽无首功然所杀伤虏过当两镇赖以保全宜录总兵赵岢等以轻重行赉  上嘉诸臣御虏功诏先赏银三十两纻丝二表里总兵赵岢巡抚方逢时各二十两一表里原任总兵胡镇副总兵刘国各十五两参将葛柰等各十两其余功罪  命御史勘闻
　　大明穆宗庄皇帝实录卷之五十
大明穆宗庄皇帝实录卷之五十一
　　隆庆四年十一月乙丑朔
　　○户部会廷臣议漕运便宜在漕司条陈者四事一曰清理敝总谓江西湖广粮运常迟率因官旗挟货所致耽延请令督粮藩佐严法禁革押至爪仪付儧运郎中参将再委府佐数员浩江催督其应天太平安庆池州宁国广德州运务比两浙例责成南直隶屯田御史赐以专敕无摄之其原差主事但令专官江比二曰铸给关防谓浙东等一十二总俱有轻赍减存等银一切收支漫无印记弊端不可胜诰谓各给关防以杜奸伪凡遇升迁革职必交代明白方许离任三曰查催民运谓杭嘉湖苏松常六府民运白粮宜令备载数目及角□羊官船只申白漕司庶可给发帮牌责限运给而考其完欠之数四月申明劝典谓运官罚罪甚严而赏格未备胡以示劝请令兵部查究多功次如例升级超等擢用在户部者应议九事一平收纳各仓收粮仍复一平一尖之旧二联帮次运船宜令首尾联络依次而进使漂流迟速便于稽查三处挂欠欠粮官旗虽经参治每藉口新运輙自逃回今后移文漕司别委领运务严督旧官尽法示惩四催空船令把总押过天津参将尾后过督令过淮各省转委都司官一员赴淮催还本卫五处穵运昌密漕粮仍旧令各军径运侍深夏抵湾起运以省僦价六防冻阻自今凡遇冻阻者不拘道路远近择地寄贮留军看守发船回南另补官旗以整新运旧者必掣通关方许回卫七严改折岁漕四百万石今后必十分灾伤万不得已者今附近州县照例拨补或临德等仓所积堪抵支运方准议改毋以小灾市恩致损旧额八速运期漕粮宜酌道理远近克定限期若兑完开帮责之监兑瓜仪责之儧运过淮责之漕司刑刑过洪责之徐州兵备入闸之后责之各管仓主事将经过日期即时登记惩治之条惟按时日久近为差凡稽运程粮船过淮之后请勒徐州兵备每年三月前后诣清河桃源宿迁等处驻劄选委府州县佐分方查催漕司将过洪日期一体具奏＜锍-釒＞上得旨俱如议行
　　○丙寅
　　○升湖广按察司姚世熙为浙江布政司右布政使巡按狭西御史刘尧卿勘奏是年虏犯肃州破红山等堡寨失事状言参将汤希韩逡巡畏虏徙令中军官陈守廉等拾取奇零而千总王龙把总全贯为虏所败总兵官杨真匿其败掩他人功为己功请各论究如法  上命革真任与希韩等俱下御史问
　　○工科给事中龙光条陈计处岁办织造五事一专督造以严责成一足料价以偿工费一禁市置以防滥恶一书姓名以待辨验一择运角□羊以绝弊端一革包揽以塞局骗章下工部覆奏如议  上曰岁造叚疋乃正供所急近来积弊多端抚按官漫不稽查催验惟沽节省虗名其实名不沾惠徒资贪吏囊橐奸徒侵盗以后令抚按加意整饬清革奸弊如因循玩愒不奉诏者重治不宥
　　○丁卯
　　○升福建布政司右参政曾省吾为太仆寺少卿礼部精膳司署员外郎穆文熙刑部湖广司主事陈懿德俱尚宝司司丞
　　○南京礼科给事中张崇纶劾奏提督操江佥都御史李邦珍保定巡抚李尚智不职宜黜得旨邦珍尚智俱回籍听勘调
　　○东天鼓鸣
　　○戊戌
　　○光禄寺寺丞刘尧诲为本寺少卿
　　○升山东布政司左参政杨彩为湖广按察使
　　○应天抚臣议以织造龙袍复设苏州府织染局大使一员从之
　　○己巳  恭让章皇后忌辰遣内官祭陵寝
　　○升山西按察司副使李淑为浙江布政司左参政南京户科给事中张焕等劾奏小教场提督坐营应城伯孙文栋贪纵无忌眤其党孙继宗等为奸利乞治之  上命革文栋任下继宗等南京法司问
　　○庚午
　　○升吏部验封司郎中刘孝为山东布政司左参政
　　○户部奏各省府岁运内库京边钱粮率被角□羊户揽头侵冒有一人而假充数名者有一家而擅利一省者奸诡万状法纪荡然今将积岁输纳乾没分数纤悉条列共一百八十七款乞下诏切责当事臣工务体国任事法期必行庶大计有济  上曰钱粮已经起角□羊既不在官又不在民悉为奸徒包揽侵匿玩法殊甚其令各巡按御史尽法严追克期完报如御史狥情宽纵逾期不报者都察院查劾以闻  命昌平总兵标下游击将军署都指挥佥事负负图充辽东海盖左参将
　　○辛未
　　○补原任礼科都给事中王之垣于刑科
　　○升户科左给事中张国彦为礼科左给事中章甫端为都给事中贾三近为左给事中户科给事中雒遵戢汝正礼科给事中陆树德刑科给事中笪东光为右给事中国彦汝正礼科甫端树德俱兵科三近遵仍本科光工科
　　○升山东布政司右参议冯谦为山西按察司副使
　　○巡盐御史苏士润奏济南东昌兖州三府本行官盐今阻滞四十余万引而前所奏罢四万复令开中是愈壅也夫盐行地狭则消引有限若使募增课虗名而不顾其后则何异下流不洩而复决上流灌之安得不泛滥耶青登莱三府本行灶盐但盐票出入不为期限又偏行于灶而不通于民遂令猾者影射强者争夺无赖亡命之徒惊动州县不惟侵损恒课而且以养衅矣请以所增四万引仍旧存积即以增引余银偿之永罢开中买补之例给票鬻盐无论军民匠灶每票稍加税银无越府界其缴票责成有司以季终为期则法可＜锍-釒＞通而衅可永戢户部覆议增引停罢四万不便第量停三万引差可给足从之
　　○以水灾诏免浙江湖州府武康归安乌程三县秋粮有差起兑漕粮暂派成熟邻邑代运仍发仓米赎银赈济从抚臣奏也  命左军都督府掌府事掌武伯杨炳协同守备南京仍掌南京后府事升凉州副总兵署都指挥佥事郑印为署都督佥事充总兵官镇守甘肃等处
　　○癸酉  上亲诣  南郊视牲命成国公朱希忠告  太庙
　　○甲戌  命礼部右侍郎诸大绶祭三皇于景惠殿
　　○遣太医院官祭先医之神
　　○乙亥
　　○录广西官军进剿都亳等功升副使郑一龙游击将军丁山俸各一级
　　○丙子以大祀  圜丘  上御皇极殿誓戒文武群臣致斋三日命成国公朱希忠告  太庙请  太祖高皇帝配
　　○丁丑
　　○朝鲜国王李昖遣陪臣户曹参判李赐原贺冬至节宴赏如例
　　○升户部广西司郎中朱绍舜为山东布政司左参议
　　○先是虏酋黄台吉之薄大同也适俺答使在田世威营中世威让之曰尔来求和此兵何为者使者妇告俺答乃令黄台吉罢兵而以好言来谢总督王崇古遣译者鲍崇德偕其使入俺答营言朝廷待把汉那吉不薄若赵全等旦致那吉夕返矣俺答大喜屏人语曰我不为乱乱由全等吾孙降汉此天遣合华夷之好也若  天子幸封我为王藉威灵长北方诸酋谁敢不听誓永守北边毋敢为患即不幸死吾孙当袭封彼衣食中国其忍背德乎遂益发使五人与崇德来乞封又为黄台吉乞官求输马与中国铁锅布帛互市崇古上＜锍-釒＞曰俺答雄据漠北保我叛人掠彼番部有众十余万矣东结朵颜三卫为乡导西挟吉囊子孙为羽翼常首祸谋今把汉那吉激小忿而来降黄台吉谋内乡而见挫老酋悔祸投诚纳疑此天时也臣闻国初时尝封虏为忠顺王近事则西番诸国亦各有封诸得许俺答比诸国为外藩定其岁贡之额示以赏赉等长率众酋以昭  圣朝一统之盛官黄台吉等以给其父子祖孙之心归我伴人剪其羽翼是中国之利也今虏中布帛锅釜皆仰中国每入寇则寸鉄寸布皆其所取通贡之后不可复得将来不无鼠窃之忧若许通市则和好可久而华夷兼利他边如辽东开原建昌肃州西番诸夷皆有市乞放其制刻曰平价申禁防奸以和其文事宜无不就者惟  上亟赐裁决以安疆场兵部覆议请事虏众远遁执献板升诸逆则遣归那吉以结其心其封锡大典俟彼称臣稽首然后更议  上曰虏酋既输诚哀恳且愿执叛来献具见恭顺其赏把汉那吉彩叚四表里布百疋遣之妇封贡事今总督镇巡官详议覆奏
　　○己卯
　　○冬至  上亲祀  天于  圜丘命成国公朱希忠英国公张溶大学士李春芳高拱分献礼成  上还御皇极殿文武群臣行庆成礼
　　○遣定西侯蒋佑玉田伯蒋荣新建王正亿庆都伯杜继宗分祭  长陵  献陵  景陵  裕陵  茂陵  泰陵  康陵  永陵
　　○指挥佥事张澍祭  景皇帝陵寝指挥佥事李铨祭  孝懿皇后都指挥佥事李伟祭  哀冲  庄敬二太子中官祭  恭让章皇后及废后吴氏陵园
　　○庚辰  上御皇极殿文武群臣及四夷朝使行庆贺礼  中宫  东宫免贺以  郊祀庆成大宴文武群臣及四夷朝使于皇极殿
　　○壬午  孝惠皇后忌辰
　　○遣抚宁侯朱纲祭  茂陵  孝烈皇后忌辰  弘孝殿行祭礼遣清平伯吴家彦祭  永陵
　　○甲申
　　○升巡抚四川都察院右佥都御史陈瓒为都察院左副都御史大理寺左少卿陈省为南京都察院右佥都御史提督操江兼管巡江顺天府府丞宋纁为都察院右佥都御史巡抚保定等府兼提督紫荆等关  赐南京礼部尚书裴宇母郜氏祭葬从其请也
　　○乙酉
　　○太子太保礼部尚书文渊阁大学士掌都察院事赵贞吉致仕时吏科都给事中韩楫劾奏贞吉庸横以议改京营为变乱奏保严清为欺罔又谓考察科道时贞吉愤已不与始倡游言妄为归咎指斥朝政暗邀人心至于得旨会同遂迟胸臆稍涉亲故即臣蠹兄元凶极力救角□羊曾经触忤即端人谠论恣意诋排使与大计必且嫉违贞良修复嫌怨非所以饬吏治重钜典也请罢之贞吉＜锍-釒＞辩之曰臣奉公孤立夙夜战惧才识庸常年齿衰迈屡招物议尝求致仕未蒙俞旨彼侧目于臣者疑臣佯求去寔恋位翕翕訾訾曰思挤排五月内乞归展墓未得方拟再＜锍-釒＞会大学士以勤先乞骸骨无何又会虏警臣义不当求去今秋防事毕大祀礼成百工休沐计披悃诚辞未及撰而韩楫之论劾又至矣假令臣即日得归已为濡滞苟焉糜禄亦既踰年大臣被论靦颜久居不亦辱朝列而败士节乎愿宽斧钺之诛放归田里臣之至幸顾臣有欲言之情不容避强辨之嫌遂缄默以去夫楫言官也公朝之臣也今之劾臣果为公朝扶持正论乎抑为私门排击异以乎＜锍-釒＞内所举数事皆先奉旨处分臣不敢渎辨但其恶臣之深者直为近曰止考察科道一事与大学士高拱之意不合盖拱欲藉乎  圣谕以报复私愤以张大威权故臣冒死陈情以阻其谋既不得命即是吏部同拱等考察兢兢焉惟拱言是听楫谓臣极力救角□羊恣意诋拱者指何人乎考察之事甚密楫亦在考察数果何人以此言告之乎臣欲阻拱之报复今乃反谓臣欲为报复之地可乎楫又劾臣为庸横夫人臣庸则不能横横非人臣之所能也臣往时奉特旨兼掌院事臣不敢辞窃意  上以拱权太重故委臣弹压之司与之并立以分其权此明君御臣之术也今既十月矣仅以此考察一事与之相左耳其他坏乱选法纵肆大恶昭然在人耳目者尚噤口不能一言有负任使如此臣真庸臣也若拱者斯可谓横也已夫楫乃背公死党之人横臣之门生羽翼也他日助成横之势以至于摩天横海而不可制然后快其心于此已见其端矣臣放归后愿令拱复还内阁毋久专大权以树众党使后来奸臣欲盗威权以行已私者不得援此为例  上手诏令贞吉致仕仍赐驰驿归
　　○湖广抚按官奏辽庶人宪＜火节＞已发高墙旧府长史承奉等官俱当裁革旧拨荆右二卫军士并江陵等县民校量苗管理府事处以听进表公用余各令佥役承奉司宜改建荆州右卫一切基地屋宇俱卖价济边金宝器物精者角□羊京余不堪进而非民间可用者苗抵宗仪禄钞其店房庄屋田洲地原系投献侵占者给还小民余者查数徵税以备各藩庙济赡贫寡之需抵江陵公安石首积荒无徵之粮及施州军饷松滋修堤诸用诏曰可
　　○诏赠故镇守辽东总兵官署都督同知王治道为少保左都督赐祭葬谥忠愍荫其子袭升三级义州参将郎得功为都督同知子袭升二级各立祠祀之初洽道等既死事下御史勘状至是御史向程奏以为此两人陷虏时把总高良弼裴永勋胡栾军其前千总郎官赵采罗维冕军其侧中军刘坤等军其后苟各致死贼虽众未可知也乃皆自为计失二将岂不痛哉虏入由大胜堡百户杨宥等六十五人皆宜下逮即有斩获功不足赎若巡抚秋不能无罪然向有保障之绩惟此两人者以善斗著闻虽轻卒殒身而忠勇已著宜加恤录兵部亦言治道为将骁勇捧捶崖之役虏胆尚寒其守广宁镇劳勚尤多得功奕世忠勇力抗强胡搴旗先登首罹大难两人之死战士皆痛之宜如御史议  上亦以治道等奋勇殒躯殊可悯惜乃有是命并令御史逮治宥等具狱以闻
　　○丁亥
　　○掌吏部事大学士高拱上＜锍-釒＞乞罢曰臣昔病废草野缘吏部尚书缺荷恩起臣以原官掌部事恳辞未允乃勉就列以图报万一是时贞吉亦有兼掌都察院之命臣自履任即与贞吉同出入且将一载固未尝有一言之忤也昨奉  圣谕切责科道诸臣命臣考察贞吉捧读亦举手加额曰此  圣政也奉行者湏从严核勿事姑息乃合  上意其意欲其邀与共事而比时臣实惶惧不知所出施思事体重大不敢专行＜锍-釒＞请与都察院同举而贞吉不知谓臣且独行此事遂有请止考察之＜锍-釒＞及臣得请贞吉好同臣入部竣事亦未尝有一言之忤也今忽不意有韩楫之奏而贞吉遂此为辞夫考察科道  圣谕也在上心必有独见岂故假臣以报复之地耶  上以遂其报复耶此  圣心所明与臣何预况今考察毕事久矣曾否报复其事具在不惟在朝廷之人知之四海之人皆知之矣臣无庸辨也至谓臣坏乱选法纵肆大恶不知臣曾坏何法纵肆何事如其然国家自有宪典安所逃罪如其不然天下自有公论安可厚诬臣亦无庸辨也臣自入朝每见缙绅谈及贞吉率多畏苦之辞至侧目而视臣每为角□羊曰贞吉刚直慷慨又  上所简用不宜率尔弹击以故人言少止而贞吉亦自以臣为已知乃今以韩楫之奏遂及诋臣夫使楫之奏果为臣则前岁给事张卤御史王友贤等皆曾有言又何为乎其理自明臣亦无庸辨也独念臣与贞吉同官翰林三十余年顷又同在内阁同受简任分掌院部事朝夕相与乃诚意不能感孚贞吉之心一旦愤激若此则臣之薄德不亦甚乎内阁翊赞皇猷吏部统领众职即有德者犹恕不胜况可以薄德甚者居乎至又谓臣当复还内阁不得久专大权夫身任事权臣之所甚惧也求谢事权以图保全臣之所以日夜惓惓在念者特恕有违  圣托而不敢以为言耳今贞吉乃为臣言至此则所以爱臣者厚矣但臣本庸劣分当引退不当但求角□羊权而至愿特赐罢免别选贤才以待臣任则国家用人允当而德薄位高力小任重如臣者亦得免于颠危矣  上曰卿辅政忠勤掌铨公正朕所眷倚岂可引嫌求退宜即出安心供职不允辞
　　○升太常寺少卿刘一儒为大理寺左少卿尚宝司卿路王道为顺天府府丞
　　○命原任山西总兵署都督佥事谢朝恩充右副总兵分守凉州
　　○巡按宣大御史姚继可言虏以索把汉那吉故围平虏城月余杀掠甚众宣府总兵马芳见虏辙遁又薄大同镇城巡抚方逢时呼虏使人屏人语厚赏而遣之人言其指虏东行嫁祸邻镇也虏果东向洪州赖宣府总兵赵苛遏之不得入还至镇城导旧路去芳又不敢追所被残破掳掠无算宜罢逢时而治芳等罪兵部主御史言请令芳戴罪立功而按治参将以下  上以该镇功罪总督巡按奏报各殊命覆勘以闻于是吏部覆言逢时素有物望且当虏酋执叛乞降之时正抚臣临机设策之日夷情既不可洩秘计难以自明要视其后效何如耳不宜先事輙易堕垂成之功  上然之令逢时供职如故
　　○戊子  命岁给新袭黜国公沐昌祚禄米一千五百石俟出幼全给
　　○己丑  命太子太保礼部尚书兼翰林院学士殷士儋入阁办事士儋＜锍-釒＞辞  上曰卿讲幄旧臣学行兼茂特兹简畀已有成命不允辞仍命兼文渊阁大学士
　　○命广东道监察御史周禧提调南直隶学校
　　○金星昼见三日
　　○庚辰
　　○改刑部尚书葛守礼为都察院左都御史守礼＜锍-釒＞辞  上曰卿方正老成风裁素箸总宪重任特兹简用不允辞
　　○升光禄寺卿刘斯洁为都察院右副都御史巡抚四川
　　○升尚宝司少卿汪宗伊为本司卿  命太子少保恭顺侯吴继爵掌左军都督府事
　　○狭西泰宁县地震有声如雷
　　○辛卯
　　○吏部左侍郎靳学颜以病乞妇许之
　　○总督狭西三边右都御史王之诰奏上延绥宁夏诸将捣巢破虏首功凡出塞五百余里斩首百六十级  上嘉之命荫之诰一子为国子生升巡抚延绥佥都御史河东序为右副都御史总兵雷龙官一级宁夏总兵官吕经等各赉银币有差
　　○革河南领班指挥方镇等任改墙子岭副总兵张臣古北口副总兵董一元俱统领总督标兵以太平寨参将罗端军门标下参将李如槟俱充副总兵代臣及一元以军门标下右营游击将军王禄为参将分守太平寨从总督谭纶举劾也
　　○壬辰
　　○升提督誊黄通政使司右通政李用敬为光禄寺卿四川按察司佥事吴学诗为尚宝司少卿
　　○升河南按察司副使张佳胤为狭西布政司右参政改兼佥事管理粮饷
　　○癸巳
　　○改南京礼部尚书潘晟为礼部尚书南京兵部尚书参赞机务刘自强为刑部尚书
　　○诏赠故协守山西副总兵钱栋为都督佥事令其子袭升三级时御史勘上栋死事状请赠荫并恤录张汝绍乔文奎等而治守备孙锦等失事罪兵部覆奏  上皆从之于是汝绍文奎子各袭升二级而下锦等御史逮问
　　○南京礼部右侍郎孙铤卒铤浙江余姚人故尚书升之子都御史谥忠烈燧之孙也举嘉靖癸丑进士改庶吉士寻授编修校永乐大典纂修承天大志隆庆丁卯大典成升左中允赐五品服历左谕德国子监祭酒今官未任而卒以经筵讲官特赐祭一坛
　　大明穆宗庄皇帝实录卷之五十一
　　大明穆宗庄皇帝实录卷之五十二
　　隆庆四年十二月甲午朔
　　○升河南布政司左参议邵梦麟为浙江按察司副使提调学校湖广布政司左参议徐炳为河南按察司副使四川道御史姚继可为四川按察司佥事兼理重庆兵备  赐皇亲锦衣千户善泰庄田二百顷从其请也
　　○朝鲜国王李昖遣陪臣吏曹参判梁应台等贡马宴赏如例
　　○乙未
　　○总督漕运户部左侍郎孔昭上＜锍-釒＞自劾孔昭已得旨还部而代者未至会河决运阻乃引罪乞罢不许
　　○升南京太常寺少卿胡杰为通政司右通政提督誊黄
○丙申
○升吏部验封员外郎舒应龙为湖广布政司左参议降补按察司副使徐节为河南布政司左参议
　　○丁酉  慈孝献皇后忌辰  奉先殿行祭礼
　　○升总督狭西三边军务都察院右都御史兼兵部左侍郎王之诰为南京兵部尚书参赞机务
　　○虏执我叛人赵全李自馨王廷辅赵龙张彦文刘天麒马西川吕西川吕小老官等来献初赵全与丘富从山西妖人吕明镇习白莲教事觉明镇伏诛丘富叛降虏全惧召其弟龙王廷辅李自馨从富降俺答侄边外古豊州地居田作招集中国亡命颇杂汉夷居之众数万人名曰板升俺答授全等皆为酋长丘富死全等益用事数引虏入犯破城堡杀吏卒无岁不至边境苦之已而试百户张彦文游击家丁刘天麟明镇子吕西川及边民马西川吕小老等先后降虏与全等皆居板升因尊俺答为帝治城廓宫殿期日升栋会大风殿栋落压杀数人俺答惧不敢复居而全等亦各建堡治第制度拟于王者署其名曰开化府有蟾宫凤阁之号俺答益贵近之隆庆初汾石之祸实全等本谋也时边事孔棘中外藉藉以板升为忧募有得全等者拜都指挥赏银千两久之不能得及是以把汉那吉故虏乃诱执全等至云石堡待命总督王崇古已得请遂受其献遣使送归那吉那吉犹恋恋不欲行崇古谕以朝廷恩意许奉表通贡不绝及宴赉甚厚那吉感泣誓不敢贰中国携其妻以归苗阿力哥及俺答使二人为质至是以状闻兵部言全等凶悖为中国患数十年一旦骈首就缚此天心助顺  圣德格远之效也宜祭告  郊社宗庙以昭武功他宣力诸臣皆宜叙录  上曰叛逆元凶频年紏虏入犯荼毒生灵罪恶滔天仰赖  上天锡佑  宗社垂庥虏酋效顺执缚来献足洩神人之愤朕心嘉悦宜奏告  郊  庙献正法内外有功诸臣宜加恩赉者以例闻
　　○升  皇亲锦衣卫带俸都指挥佥事李伟为都督同知
　　○戊戌
　　○升湖广岳州府同知范仑为福建按察司佥事
　　○原任户部尚书马坤卒赐祭葬如例坤直隶扬州府通州人嘉靖癸未进士授户部主事调兵部历升左布政使入为顺天府尹大理寺卿户部右侍郎南京工部尚书改户部振武营卒之变以稽误月粮被劾致仕至是卒
　　○己亥
　　○升赏义州大清堡边外获功被伤官军王遵道等九十二人
　　○庚子
　　○户部左侍郎戴才为都察院右都御史兼兵部左侍郎总督狭西三边军务才＜锍-釒＞辞不允
　　○辛丑
　　○免百官腊节宴
　　○壬寅
　　○改授员外郎张思忠等为给事中户部主事侯居艮为监察御史思忠及户部员外郎宋之韩俱吏科刑部员外郎宋应昌李贵和俱户科刑部主事程文礼户部主事纪大纲俱礼科户部主事苏民谟乌昇俱兵科兵部主事陈三谟俱刑科刑部主事张博户部主事刘伯爕俱工科居艮浙江道刑部员外郎任春元江西道礼部主事周思充福建道户部主事暴孟奇河南道兵部主事桂天祥山东道刑部主事陈文焕山西道刑部主事舒鳌狭西道行人司行人李采菲四川道工部主事杜化中广东道大理寺右寺正王元宾户部主事李纯朴俱广西道工部主事汪文辉户部主事张宪翔俱云南道刑部主事苏民望直隶魏县知县马三乐俱贵州道
　　○蓟镇总督刘应节等言近行永平密云霸州等处访采矿银止将军营横岭口二处稍生矿砂开取甚难得不偿费具聚众起衅无益  上是其言遂罢之
　　○以冬月无雪诏顺天府官祈祷
　　○癸卯
　　○掌五军都督府事恭顺侯吴继爵定国公徐文璧灵璧侯汤世隆安乡伯张鋐英国公张镕掌南京后府事彰武伯杨炳掌锦衣卫事左都督朱希孝各因考选军政自陈不职  上皆谕留之
　　○甲辰
　　○优给故丰城侯李儒子环
　　○升通政司左参议何永庆为右通政
　　○户部覆河东巡盐御史郜永春狭西巡按御史郭庭梧请令狭西延安府旧属河东行盐地方改行池盐使地近民便大池岁课二万六千二百三十二引小地岁课三万三千一百五引勿论原额新增俱作正课毋得纷更  上是之
　　○月掩毕宿
　　○乙巳
　　○升吏部右侍郎张四维为本部左侍郎兵部右侍郎协理部事魏学曾为吏部右侍郎
　　○丙午  命岁给代府故奉国将军充氏□□淑人王氏养赡米五十石
　　○兵部会五府都督府锦衣卫考选旗手亲军卫所及各府所属卫所锦衣卫各所军政官存留选补调四千九百八十六人黜退带俸及年老替职年幼送学者一千七百九人南京兵部考选南京锦衣卫留用选补者千九百十三人斥者三百六十人得旨俱如拟
　　○丁未  世宗肃皇帝忌辰  奉先殿行祭礼遣玉田伯蒋荣祭  永陵
　　○升通政使司右参议李琦为左参议
　　○戊申  贞惠安和景皇后忌辰遣指挥同知谢守朴祭  陵寝
　　○己酉  诏旌表孝子二人直隶迁安县生员杨腾松江府举人冯行可节妇九人直隶六安卫舍余赵鉴妻陈氏大河卫义官张盖妻屈氏浙江钱塘县民高珠未婚妻郎氏余姚县民任正妻潘氏直隶徐州民李玺妻邵氏广东番禺县儒士李天鏓妻刘氏狭西邠州民池鸣凤妻景氏山西闻喜县民张文定妻陈氏应州山阴县民宋祯妻周氏烈妇二人直隶宜兴县监生王之麟妻李氏沛县民张化龙妻胡氏
　　○庚戌
　　○少保兼太子太保礼部尚书武英殿大学士张居正三年考满  上以居正辅政勤劳忠猷懋著加兼太子太傅吏部尚书授柱国给三代诰命荫一子为中书舍人居正＜锍-釒＞辞  上答曰卿辅赞忠诚茂著劳绩兹特加秩以示眷酬不允辞
　　○都察院左都御史葛守礼等言我朝设官分职品制截然且在乃人情务于好上法制废于因循沿至于今遂成陵替官名九品混若一途纲纪紊矣辇毂之下奢僣无节法守乱矣监司守令体统倒置庶仿效悖逆成俗矣臣以为宜申明礼制自朝仪始严令大小臣工各安名分守礼节以纲纪四方敢有违越者许各衙门长官并臣等及该科参究吏部仍察访别处挽回陵替之风章下礼部申明禁约从之
　　○辛亥
　　○南京户部右侍郎喻时三年秩满荫其子三玄为国子生
　　○五军都督府佥事泰宁侯陈良弼伏羌伯毛登襄城伯李应臣新建伯王正亿彭城伯张熊武进伯朱承勋抚宁侯朱冈署都督佥事周于德惠安伯张元善成安伯郭应乾掌府军前卫事武平伯陈大策管理红盔将军武定侯郭大诚管理乂刀围子手广宁伯刘允中管理红盔将军勋卫张元功李言恭王学诗锦衣卫千户孙钰余荫毕光祖程克相谭宏各自陈不职章下兵部覆言应臣贪鄙熊颓老宏纵肆皆宜罢归余尚堪留用得旨良弼等供职如故应臣熊宏革任闲住既而以科道官拾遗又令大策光祖掌前府事安乡伯张鋐掌南京中府事临淮侯李廷竹锦衣卫北镇抚司指挥佥事温尧民各革任闲住
　　○礼部奏上献俘仪注是日文武百官具朝服诣午门前行庆贺礼先一日内官设  御座于门楼前楹正中是日早锦衣卫设仪仗于午门前御道之东西教坊司陈大乐于御道南西北向鸿胪寺设赞礼二人于午门前东西相向设文武官侍立位于楼前御道南文东武西相向及刑部献俘官位于午门前御道东稍南西向设献俘将校位于午门前御道西稍南北向引礼引文武官东西序立献俘将校引俘列于午门前西边文武班之后伺候  上常服御皇极门钟声止鸿胪寺跪奏请  上乘舆乐作至午门楼  上升座乐止鸣鞭讫鸿胪寺官宣奏毕赞献俘将校引俘至献位北向左立定俘跪于将校之前刑部官诣楼前中道跪奏云具官臣某奏云某官以某处所俘献请付所司候旨传下刑部官承旨讫即同将校押出施行文武百官入班北向立唱排班班齐致词官诣中道跪致词称贺讫赞鞠躬乐作五拜三叩首兴平身乐止鸿胪寺跪奏礼毕乐作  驾兴乐止百官以次退
　　○壬子
　　○掌吏部事大学士高拱言外官考才力不及者不徒曰调用而必曰酌量调用原无定议然部院考察与抚按论劾概以不及则迁补之日无所适从尚得迁就其闲自今方面有司有才不宜于地者当移其地不易其官署曰调简僻有官不称其才者虽易其官当仍其品署曰调闲散亦有操守未坏性气稍偏而尚有他长可录年劳当叙者署曰降级或才力不宜有司文学犹堪造士者署曰改教此四者皆丽不及之调者也至于先已调简再考不及者此终难策励即如吏科都给事中韩楫议从罢斥直署罢软之下奏可户部覆河道都御史潘季驯御史蔡应阳奏请量留漕粮三万石漕库银一万二千两以河工船税银抵还太仓其旧任河漕道都御史今升兵部侍郎翁大立业已交代难复行事宜令赴京供职  上从之令大立姑回部管事
　　○癸丑
　　○茂州卫韩朝碉恰列寺都纲头目纳穵等入贡宴赏如例
　　○甲寅  命岁给周府故辅国将军睦木□息夫人白氏奉国将军勤□淑人李氏各养赡米五十石
　　○慧济扯巴寺禅师剌麻番僧锁南昝坚等法藏等寺番僧相竹领占等鲁班等寺番僧星吉劄等车禄等族番人劄节等各入贡方物宴赏如例
　　○总督王崇古言俺答得孙后遣使来谢且乞表式请封但言吉囊大把都未与盟疑有诈臣未之许盖老把都俺答亲弟吉囊之子吉能等皆亲弟侄而兀慎摆腰永卲卜哆罗土蛮等酋又多其本统亲枝也俺答于诸虏为尊行力能合之必同心内附然后可假以王封官诸酋长比三卫示羁縻焉苐俺答以为土蛮故主也力不能致臣闻老把都与土蛮善而内亲黄台吉适黄台吉使来臣令其约老把都以招土蛮如其来也可以破三卫交构之私即不来则失俺答诸酋之助其势自孤今秋即入寇但能螫辽左不敢南窥矣今俺答与老把都吉能永卲卜诸部各遣使十八人持番文来言诸酋感  圣朝大恩愿相戒不犯边专通贡开市以息边民苐诸边将士习烧荒工捣巢恐妨大信愿禁约以结盟好惟  陛下与诸臣计之且发译字生一人赴臣所俟其表至译之无触忌讳乃敢奏章下兵部言事体重大崇古所奏独凭一二夷使之言未有佥同之虑宜更会镇巡详议各夷乞封通贡用何规制疆内外用何界限开市有  先帝明禁可复行否即如今议已要我不烧荒不捣巢如其他日复要我以不修边不设备横索难继之物人心玩愒卒有意外之变何以善后务计万全然后请旨集议候  宸断至于边备宜益加谨其捣巢捕虏姑暂停止以候议定时都给事中章甫端等亦言国家大计讲不厌详乞  敕崇古毋徼边功而忽远虑且崇古威名久著宜加秩久任以责成  上皆然之
　　○乙卯
　　○遣成国公朱希忠英国公张溶驸马许从成固安伯陈景行以献俘分告郊庙  上御午门楼受赵全等俘文武群臣致词称贺是日磔全等于市传首九边
　　○时江西提学副使陈万言以科举校士士遗落者悉诣巡按御史刘思问求覆校几四万人思问与期会都司署中旦日思问未至士争门入骈襍喧乱都指挥王国光呵止之退相寻践死者六十余人是岁乡试南昌知县刘绍恤主弥封绍恤在县中有素所奖拔士试而中者二人士论哗然谓绍恤私二人从落卷提出改洗冒中于是南科道请谪思问万言罢绍恤并黜二生下吏礼二部议思问无罪国光行抚臣逮问二人中式绍恤实不私然不应招致门生以起事端其与万言俱不及调用奏可
　　○丁巳
　　○左都御史葛守礼言京师东南地势洼下西来河道以十数岁久湮塞每遇夏潦千里为壑入京道路阻绝不通今岁若顺天之霸州文安香河宝坻保定之雄县新城以至天津河间坏田禾溺人畜甚众宜仿古昔井田之制相地经画开浚沟洫在京南者尽东其亩其地广限以三年而成在京东者尽南其亩其势急期以一年而就若原隰高下浅深广狭道路桥梁悉宜随宜措置其崎岖畸零不可井者亦远以深沟从古十夫有沟之制通大川以入海浚畎浍以距川沟洫既成川涂皆利旱潦无忧五谷岁登其便一也边壕品坑用拒胡马然风沙易壅束草立填若井田一成则千沟万壑纵横错落是卫民地险限胡天堑矣其便二也属者抚臣告灾请恤倘令穷民赴工给食寓赈其便三也况此制一定均田制赋如指诸掌兼并多取永保必无兵甲卒乘可按而定矣奏入下户工二部议行
　　○受俘赏加总督宣大山西军务都察院右都御史王崇古太子少保兵部尚书兼都察院右副都御史荫一子锦衣卫正千户世袭赏银五十两大红纻丝蟒衣一袭总督如故升巡抚大同副都御史方逢时兵部右侍郎兼右佥都御史荫一子锦衣卫百户世袭赏银三十两大红飞鱼纻丝衣一袭加兵部尚书郭乾太子少保荫一子国子生侍郎郭中虗王遴各升俸一级银三十两一表里职方司郎中李汶兵科都给事中章甫端俸各一级银十两巡抚宣府佥都御史孟重银三十两纻丝二表里户部管粮郎中杨愈茂及参议崔镛等二十两镛升俸一级升通事鲍崇德副千户赏银五十两宥立功官田世威罪给冠带赏总兵马芳参将刘廷玉银二十两复任总兵胡镇游击朱瀚祖职升副总兵麻锦游击葛守柰实职一级仍各赏银十五两升守备苑宗儒等二级赏银十两参将王国勋等五两
　　○戊午  谕吏部内阁辅臣殚忠运谋劳绩可嘉特敕加恩春芳加支尚书俸进中极殿大学士余官如故拱加少师兼太子太师建极殿大学士尚书如故居正少傅兼太子太傅建极殿大学士尚书如故各荫一子尚宝司司丞殷士儋少保武英殿大学士太子太保尚书如故与原任大学士赵贞吉俱荫一子中书舍人春芳等＜锍-釒＞辞曰顷者虏酋款塞议者盈廷赖  上庙谟宏远乾断不疑俾臣等得以效其愚虑边臣得以竟其忠谋元凶正法边宇敉宁皆  上威德所致而殚谋宣力则又边臣之劳代将校之用命也臣等苟免旷瘝已为厚幸敢复言功请收回成命  上曰卿等赞襄密勿茂著忠勤加恩非过所辞不允
　　○升山西按察司副使刘应箕为都察院右佥都御史巡抚大同大理寺右少卿郜光先为都察院右佥都御史巡抚延绥  敕建宁王子多＜火节＞管理本府及钟陵府事
　　○礼部类是年灾异  上曰览卿奏深切兢惕中外臣工其痛加省饬修举实政共图消弭以仰承  上天仁爱遣刑部郎中马顾泽王爕萧遍张庸侯思宿度杜辂李勋王一治吴善员外郎潘颐龙朱湘曾子器大理寺左寺丞卢整石寺正传梁柱臣审录天下罪囚
　　○己未
　　○兵部尚书郭乾＜锍-釒＞辞秩荫  上曰卿职本兵处画宣劳加恩已有成命不允
　　○巡仓御史孙商兴奏浙江两总昔称疲敝后议卫所掌印官更番迭运而漕政遂举请令江西湖广俱如两浙例行户部覆奏从之
　　○巡抚宣府都御史孟重奏山东河南山西北直隶河间顺天保定真定等郡积欠本镇民运银甚多军饷缺乏乞行各地催角□羊并权借本省库银及预发年例以济缓急户部覆言该镇边储自隆庆元年以来岁终皆报有存积多者一十七万二千余两少不下四万五千今四年终尚有两月粮饷未给而库银存者止二万一千余两即民屯多逋亦或经费不能撙节所致  上曰该镇今岁支费何乃比常数过多民运屯粮巡抚官何不催并专一仰给内帑殊无任怨任事之忠姑不究今后务加意撙节亟为查催如有司怠玩将领冒破者劾奏重治
　　○庚申
　　○升狭西布政司右参议申佐为山西按察司副使整饬沿边兵备
　　○辛酉
　　○黜原任总理边关粮储户部员外郎升永平府知府席上珍为民以山西抚按官交章论其贪纵故也
　　○以故都督陆炳宅赐德平伯李铭从其请也
　　○壬戌
　　○以大祫遣公徐文璧驸马都尉许从诚告  太庙祧庙
　　○癸亥
　　○行大祫礼于  太庙
　　○遣太常寺官祭太岁月将及五祀之神
　　○太仆寺卿王好问言故事太仆备用马岁派本色二万匹折色五千匹若兑军有余则又减派盖寄养户籍定以二万五千而本色马匹常以二万所以宽民力也今岁例兑马率不满万而见马几二万备用有余请减徵折色角□羊每马纳银二十四两此可得二十万之储饷边兵部乃请如隆庆元年例派本色三分折色七分报可
　　○工部郎中张纯议以徐吕二洪之间渐成填于河堤寝薄假令来年水溢必有冲决之患请至徐邳至准缮治两涯增高倍薄仍筑遥堤以防不测工部是其议请命河道都御史潘季驯详勘以闻已而季驯言筑堤之法有二近者连遄悍之流而远者所以待冲决之患皆为上策顾工费不赀动以巨万此当财单力疲之会安所措其手足耶宜以见筑缕水埧增益高厚曲加保护始为目前之计从之
　　○以明日正旦节遣安远侯柳震成安伯郭应乾伏羌伯毛登安平伯方承裕分祭  长陵  献陵  景陵  裕陵  泰陵康陵  永陵都督佥事沉至祭  景皇帝陵寝德平伯李铭祭  孝懿皇后指挥佥事樊经祭  哀冲  庄敬二太子中官祭  恭让章皇后及废后吴氏各陵园
　　○是岁天下户口田赋之数户一千万八千八百五口六千二百五十三万七千四百一十九田地四百六十七万七千五百五十顷一十一亩米二千二百一十九万七千二百一十九万七千二百一十九石六斗麦四百六十二万六百二十六石农桑丝七万三千八百八十六斤绵三十八万五千八百七十四两绢三十二万三百九十八疋绵花绒二十四万六千六百二十八斤布六千二万五千六百九十疋折色钞九百五十九万六千二锭杂课钞五千八万六千七百七十三锭米六万一千三百四十四石银二万九千二百九十五两五钱盐课盐二百三十二万九引盐钞折色银六万八千四百四十一两三钱盐课银一百二十六万八千四百三十六万八千四百三十五两九钱茶课茶五十八万三千六百一十七斤屯田子粒三百七千二万八千七百三十九石屯牧地银四万八千二百六十六两五钱年例金二千两水银二百二十九斤朱砂四十六斤八两漕运米四百万石内除旧例并灾伤改折一百二十三万一千九百一石六斗五合五勺实运米二百七十六万八千九十八石三斗三升各运纳米一千三十六万六千四十三石
　　大明穆宗庄皇帝实录卷之五十二
　大明穆宗庄皇帝实录卷五十三
　　隆庆五年正月甲子朔
　　○上行拜  天礼于宫中谒  奉先  弘孝  神霄三殿毕出御皇极殿文武群臣及天下  朝觐官四夷贡使行庆贺礼  免百官宴赐节钱钞中宫东宫免贺
　　○乙丑立春顺天府官进春  上御皇极殿受之文武群臣行庆贺礼  免百官宴
　　○丙寅  宣宗章皇帝忌辰  奉先殿行祭礼遣泰宁侯陈良弼祭  景陵
　　○己巳以水灾量免文安永清保定蓟州等州县存留粮折徵霸州等卫所屯粮各有差仍赈济如例从抚按官奏也
　　○辛未孟春享太庙  遣太常官祭太岁月将之神
　　○癸酉以宣府修边工完诏赏先后督抚等官陈其学银两有差
　　○增设狭西旧洮州堡操守官一员从总督王之诰等议也
　　○甲戌  孝恪皇太后忌辰  神霄殿行祭礼  祭礼遣庆都伯杜继宗祭  永陵
　　○吏部会都察院考察方面有司官布政使陈应和杨挺高李逢时陆纶知府吴仑等俱年老副使韩君恩知府史朝富等俱有疾布政使李侨参政张宪臣王元春罗一道参议欧阳谷佥事黎元行太仆寺卿许东望运使汪如海知府王阗等俱罢软布政使刘佃王遵庄应祯吴承焘参政沈寅赵格林命王鸣臣副使黄墱刘应时颜鲸曾一经参议陈灿刘一麟佥事方岳任惟钧杨自治知府徐善庆运同介一清等俱不谨参议郝永贞喻显科佥事陈成甫赵时齐李得春知府杨守让等俱贪布政使周世远佥事盛当时俱酷参政张邦土副使徐用检许宗镒姜继曾方邦庆参议李纪佥事傅霖李可久行太仆寺卿周京知府戈九畴等俱才力不及得旨罢黜降调如例
　　○赐贤能卓异按察使杨彩副使劳堪江一麟佥事萧大亨知府丁应璧徐学古侯必登李渭高文荐同知章时鸾知州许希孟知县林会春徐成位曹大野刘不息各衣一袭钞百锭以朝觐至者仍宴于礼部下贪酷异常知府徐必进等二十五人御史按问追赃
　　○治甘肃碾伯等处失事罪革操守指挥沈嵩凉庄游击将军徐纲任下御史逮问原任游击将军署西宁参将事徐谨夺俸一月
　　○录宁夏等卫死事夜不收张禄等二十六人升其子各实职一级
　　○刑部覆右给事中张书等所奏恤刑事宜请令录囚诸臣奉敕行事无避嫌怨以推广德意为主有司以私意阻挠者许劾奏其徒流以下及枷号者遵例开释以入境日为始出境乃止如两京热审事例从之
　　○乙亥诏取太仓银十万两入内用户部以军国费用不给请以抵春季年例之数不许
　　○狭西鲁班等寺四川韩胡碉恰列寺番僧星吉劄等七十七人入贡方物宴赉如例
　　○以岁终阅视京营将士诏副将焦泽等遇缺推用坐营指挥盖承勋等革任游击将军杜继忠闲住佐击将军王镇等降调佐击将军秦嘉夔参将裴栋回卫余皆赏罚有差
　　○丙子户部覆巡盐御史苏士润奏一北直隶山东行盐地方旧各计里拨引后因商人告指而盐法遂壅今宜酌量户口多寡及地里远近随宜填拨定其价直有听各商告指及商人越制兴贩者罪之一各场残盐亡虑三十万引有奇弃之可惜而骤开之反以病民今宜均搭派之数每岁召商开边各兼给残盐六万余引期以六年而尽派支之时每引量免五十斤以宽之一先年量增盐额五万引后又改派辽东引目愈繁阻塞愈甚今宜罢免勿令改中运司以滋壅滞一山东青登莱三府俱小民领票通贩但正课之外不论远近概令纳银一钱不无彼塞此通之患宜量为增减一正盐与私盐相为消长正盐既行则不宜苛为私盐之罚如岁课倍原额者一切勿问不及原额者第其所亏多寡以法绳之一各运司皆无盐钞诸税独长芦有之且岁徵不过三百余金不足以禆益县官而于灶户称困今宜尽罢勿征仍禁官攒等科扰以示宽恤诏如议行
　　○丁丑升翰林院修撰申时行为左春坊左中允国子监司业王锡爵为右春坊右中允俱兼翰林院编修掌本坊事
　　○戊寅免上元节宴
　　○以所籍故都督陆炳宅十区赐庆都伯杜继宗十五区赐固安伯陈景行从其请也
　　○己卯户部请核天下来朝官员有无逋赋分别多寡住俸降级如例从之
　　○山东东昌府观城朝城二县地震
　　○庚辰  英宗睿皇帝忌辰  奉先殿行祭礼遣抚宁侯朱冈祭裕陵
　　○都给事中韩楫等御史赵可怀等以例拾遗劾奏布政使周贤宣刘炌王道行按察使曹天佑佘敬中副使陈忠翰黄錝冯叔吉佥事蹇达各不职状吏部都察院覆言炌錝叔吉达宜分别降调贤宣道行天佑敬中忠翰宜罢黜从之
　　○命定西侯蒋佑掌前军都督府事宣城伯卫国本掌府军前卫事
　　○命锦衣卫指挥佥事许郁署指挥佥事王之化佥书本卫事
　　○升蓟镇永平守备署指挥佥事李沛为署都指挥佥事充本镇松棚谷游击将军
　　○癸未贵州宣尉司土舍安国亨程番等长官司凯里安抚司四川镇雄府乌撒军民府宁戎巡检司平夷等长官司酉阳宣抚司广西那地等州各遣人来朝贡马国亨仍贺  圣节各给赏如例
　　○升湖广布政使司右布政使孙一正河南右布政使刘曰材俱为左布政使江西按察司按察使杨成福建按察使陈一松山东按察使杨衍庆四川按察使方攸绩广东按察使张子弘俱为布政使司右布政使云南布政使司左参政朱袗四川左参政陈时范狭西右参政冯舜渔俱为按察司按察使湖广按察司副使胡直云南副使程大宾山东副使董世彦四川副使薛曾狭西副使范懋和俱为布政使司参政兵部郎中赵宋李汶工部郎中张守中南京吏部郎中顾阙狭西布政使司右参议谢孟金山西右参议黄九成河南开封府知府张梦鲤彰德府知府陈应鳞狭西凤翔府知府黄翼广东肇庆府知府熊俸山东兖州府知府张文渊俱为按察司副使山西按察司佥事韩宰刘时秋孙坤河南佥事徐云程山东佥事宋守约俱为布政使司右参议礼科右给事中戢汝止狭西道御史孙裔兴兵部员外郎谢东阳俱为按察司佥事一正曰材成一松攸绩子弘舜渔坤守约俱原省衍庆山西袗世彦宋守中云程浙江时范文渊云南直曾广西大宾懋和贵州汶时秋东阳山东阙俸裔兴福建九成宰四川应麟翼江西孟金汝止梦鲤狭西
　　○升苏州府知府李键为长芦都转运盐使司运使松江府知府衷贞吉为狭西行太仆寺少卿保定府知府贾淇为辽东行太仆寺少卿
　　○发太仓银七千两于蓟辽抚赏夷人
　　○乙酉湖广抚臣刘悫等以土寇覃璧平条议五事一议处监制请以川东道所辖巫山建始黔江万县行川湖抚按会议改属湖广上荆南兵巡道凡汉土官民词讼兵粮悉听经理及湖广有应隶川东者并议改属一议处移置谓荆州去施州卫道里险远不便巡历夷陵以西有国初颖国公傅友德所辟取蜀故道名百里荒者抵卫仅五百余里请移巴东之石柱巡检司于野三关施州卫之州门驿于河水铺三会驿于古夷铺俾闾井联络而于百里荒及东卜陇仍创建哨堡各一令千户一员督夷陵长宁二所班军各百人更番戍守一议军民职掌谓施州卫三里延袤甚广物产最饶而卫官每肆朘削致民逃匿诸土司为乱宜裁革抚夷通判更设同知一员俾抚治民夷岁额钱粮外有该卫公费必不可废者仍依军三民七例审编均徭册报分守道核实徵派卫官不得额外横索一议金筒管辖谓覃氏世官不忍遽绝宜姑贷覃胜罪削安抚司职改为峒长听支罗所百户杨伟提调有抗违及故纵土民生事即寘之法一议防制土司谓国初施州卫所辖十四土司官舍应袭俱令赴部迩因卫官交通奸徒诱引率皆私擅名号无所顾忌请严行抚按守臣访治凡诸土司应袭官舍必关白该道两院始许承替署理司事兵巡道每岁巡历施州亦预行守备调集各官舍量示奖谕并令赴学观礼兵部覆奏俱从之
　　○录狭西沙金坪乾盐池等处获功死事官军王寅等四十七人升赏有差
　　○丙戌  万寿圣节  上御皇极殿文武百官上表称贺如仪免廷臣宴赐节钱钞
　　○遣定国公徐文璧武定侯郭大诚新宁伯谭国佐襄城伯李应臣分祭  长陵  献陵  景陵  裕陵  茂陵  泰陵  康陵  永陵都督同知李伟祭  景皇帝陵寝指挥佥事李钰祭  孝懿皇后中官祭  恭让章皇后各陵园
　　○升河南湖广按察司按察使汤宾杨彩为布政使司右布政使江西福建布政使司参政陈绛熊琦俱为按察司按察使四川按察司副使劳堪为布政使司左参政湖广布政使司右参议姚弘谟四川成都府知府卢仲佃保宁府知府杨吉狭西延安府知府郭文和山西大同府知府程鸣伊江西南安府知府林舜道俱为按察司副使狭西按察司佥事栗魁周为布政使司右参议工部员外郎张廷弼南京兵部员外郎王汝梅山西平阳府同知赵世相蒲州知州许希孟为按察司佥事宾湖广彩吉河南仲佃广东舜道四川文和廷弼山东鸣伊狭西汝梅山西绛琦堪弘谟魁周世相希孟俱原省弘谟提调学校
　　○调山东按察司副使刘有诚于狭西提调学校
　　○戊子  孝静毅皇后忌辰  奉先殿行祭礼遣宁阳侯陈大纪祭  康陵
　　○升广西按察司按察使万思谦为布政使司右布政使狭西布政使司左参政温如春河南左参政吴道直山东右参政吴文华俱为按察司按察使山西按察司副使袁随为布政使司右参政河南布政使司左参议王宗舜湖广襄阳府知府陈洙俱为按察司副使兵部员外郎翟绣裳李材俱为按察司佥事思谦道直文华原省如春湖广随江西宗舜山东洣云南绣裳狭西材广东
　　○己丑升太仆寺少卿王治为大理寺右少卿
　　○复除浙江按察司副使屠羲英于四川提调学校
　　○大风扬尘四塞
　　○庚寅大学士李春芳等言  先朝故事  东宫未出阁时阁臣以朔望次日行谒见礼即今春和乞命臣等举行如例不惟臣等获遂仰瞻之私而  东宫殿下亦可闲习礼仪养成储德且今岁来朝官员咸愿一睹  睿容请于二月上旬之吉许臣等率诸臣于文华门朝见以慰天下臣民之心  上许之命以二月二日谒见于是礼部奏上仪住一前期一日内侍官设  东宫座于文华左门外西向至日锦衣卫设仪仗于门外东西一是日文武百官及天下来朝官员各具常服诣文华门外北向序立俟  东宫具常服出升座文武百官先入班赞鞠躬四拜礼毕分班序立鸿胪寺官引来朝官员诣前北向立本寺官致词赞鞠躬四拜礼毕  皇太子还宫
　　○巡按直隶御史刘世曾以会试贡士请广制额以充内外州县正官礼部覆议从之
　　○升狭西布政使司右参政梁明翰广东布政使司右参政桂嘉孝俱为按察司按察使河南按察司副使查志立两淮都转运盐使司运使徐衍祚山东按察司副使米卿俱为布政使司参政浙江按察司佥事葛大纪为布政使司右参议明翰四川嘉孝广西志立原省衍祚山东卿狭西大纪河南
　　○朝鲜国王李昖遣陪臣礼曹参判洪渊等赍表文方物马匹进贺  万寿圣节宴赉如例
　　○南京户部右侍郎喻时卒赐祭葬如例
　　○四川抚按官以蛮贼攻掠高县等处势益猖獗请推择谋勇主将一员委以剿灭因劾叙泸参将周宗游击谢崇爵守巡参议包汴佥事田应弼等罪状得旨宗崇爵姑令戴罪杀贼汴应弼各夺俸二月遂调广东总兵官署都督同知郭成于四川
　　○发户部银七千两及太仆寺马价银三千两于蓟昌各兵备道修筑墩台
　　○周府原武王府辅国将军勤蔗以酗虐杀人发高墙禁锢
　　○辛卯升山西布政使司右参政罗良为太仆寺少卿
　　○升翰林院编修余有丁为国子监司业
　　○升直隶常州府同知胡定为山西按察司佥事提调学校
　　○诏取光禄寺银二十万两进用寺臣及巡视科臣各＜锍-釒＞争之诏减其半
　　○壬辰  中宫千秋令节免命妇朝贺
　　○南京太常寺卿袁洪愈以疾乞致仕许之
　　○升广西按察司副使阴武卿狭西按察司副使张一霁俱为布政使司参政江西布政使司左参议严大纪湖广长沙府知府高文荐俱为按察司副使大理寺寺副戴延容为按察司佥事武卿福建一霁原省大纪河南文荐山东延容浙江
　　○升宣大山西总督标下原任总兵胡镇为署都指挥佥事充副总兵管提调南山参将事原任甘肃副总兵白允中充为事官管宣府东路参将事宣府东路游击李浃光宣府西路参将原任山西都司署都指挥佥事李高掌万全都司事大同正兵营坐营官白添福下巡按御史问从总督王崇古举劾也
　　○刑部都察院及科道诸臣廷劾朝觐官员及在外见任者皆玩愒岁时不修政务请治其罪  上谓诸臣怠废职业宜逮治今姑宥之令其还任悉心干理在外者仍移文策励之
　　大明穆宗庄皇帝实录卷之五十三终
　大明穆宗庄皇帝实录卷之五十四
　　隆庆五年二月癸巳朔
　　○甲午祭三皇于景惠殿遣礼部侍郎诸大绶行礼太医院官祭先医之神
　　○文武群臣及天下朝觐官谒见皇太子于文华殿左门
　　○升山西按察司副使董尧封为本布政使司右参政南京礼部精膳司郎中毛汝贤为湖广布政使司右参议
　　○乙未礼部尚书兼翰林院学士潘晟＜锍-釒＞辞新命  上温旨褒答不允
　　○复除太常寺少卿王凝原职
　　○补荫故兵部左侍郎刘源清孙国桢南京大理寺卿洗光子尧相俱为国子生
　　○都察院左都御史葛守礼＜锍-釒＞言禁奢僣以明礼节厚风俗十事其一事专言士庶敢于犯上寖成乱阶请行内外诸司极力矫正其九事言冠服居第舆马器用之类一切奢僣劳民耗财者请行各御史禁约  上以其有禆风教命如议行之
　　○丙申升山西按察司副使张学颜为都察院右佥都御史巡抚辽东
　　○升广西按察司副使郑一龙为狭西苑马寺卿邵惟中为甘肃行太仆寺卿广西梧州府知府陆一鹏为两淮都转运盐使司运使
　　○升南京礼部仪制司郎中胡汝嘉为广西按察司佥事提调学校
　　○以考察不及调原任湖广按察司副使黄錝于贵州降山东按察司副使徐用检为江西布政使司左参议
　　○丁酉祭先师孔子命大学士殷士儋行礼
　　○镇守云南总兵官黔国公沐昌祚以袭封进马匹仪物谢恩赐银五十两彩叚四表里
　　○升鸿胪寺右少卿贾名儒为本寺左少卿
　　○戊戌祭  太社  太稷
　　○蓟镇总督刘应节等勘报提督昌平都御史栗永禄所陈二事一  山陵重地欲修筑墙墩以固封守而风气所关不便兴作宜令内外守备多植树木以助保障一昌平旧有  天寿山守备自移驻守备于灰岭口以永安营坐营官带管而本城防御遂疏宜仍令  天寿山守备还驻昌平专防  陵寝罢灰岭口把总改设守备听居庸关参将节制兵部覆奏从之
　　○己亥  上御文华殿开日讲
　　○以会试天下士命少傅兼太子太傅吏部尚书建极殿大学士张居正掌詹事府事吏部左侍郎兼翰林院学士吕调阳为考试官
　　○敕谕天下朝觐官曰朕缵承大业五年于兹夙夜兢兢惟敬  天勤民是务顾四方万国岂朕一人所能遍察所冀承流宣化又安元元实赖尔藩臬郡县诸臣与朕分理共图至治兹当大计群吏之期既令所司审核简汰其贪虐异常者仍尽法重按之政绩卓异者特赐宴赉用彰彝典今尔等各还旧任尚益加省励恪修乃职守法奉公约已惠下俾民生乐遂德泽旁流庶副朕养贤求治之意如或殃民自殖怠弃官常宪典具存朕不尔贷尔等其勉之戒之钦哉
　　○增设分守惠潮参将及南头寨把总官各一员令南头参将陈濠高肇参将罗继祖更调从提督两广都御史李迁议也
　　○录嘉靖间广东程乡兴宁等处获功死事官兵王龙等九百一十三人各升赏如例
　　○庚子以政绩卓异调狭西按察司副使徐学古于山西加从三品服俸
　　○升江西建昌府知府沉子木为广西按察司副使
　　○总督尚书王崇古等奏上虏酋乞封贡便宜其略言今日之事不当以马市例论嘉靖中俺酋拥众入犯蓟镇执马房内臣杨淮等胁以奏开马市  先帝不允而命咸宁侯仇鸾将兵挞伐鸾出塞无功惧虏复至潜以金币媚虏仍许请开市以逭已责当是时虏势方张开市之请非虏本心由逆鸾私谋故不旋踵而叛盟肆掠为患益甚  先帝震怒始寘于辟严为之禁明旨具在臣等敢冒请以干大辟哉顾今虏情实与昔殊虏连岁入犯固多杀掠乃虏所亡失亦略相当又我兵出境捣巢赶马虏亦苦之是虏固非昔之强也属者戴  天朝归孙之恩既献俘阙下复约其弟侄并各部落誓永不犯边又非如昔之拥兵压境挟我边臣而坐索也且闻虏欲图瓦剌蚕食西番虑我军议其后故坚意内附以自固其情可信又虏使云所请市非复请马市但许贡后容令贸易如辽东开原广宁互市之规此国制待诸夷之常典非昔马市比臣等以为使  先帝在亦必俯从无拒也且昨岁防报警京城虏笑今虏既纳款内附乃必欲定久要守尺寸以幸百年之无事异日有失究首事之罪是岂惟臣等所不能逆睹即俺酋亦恐能保其身而不能保其弟侄能要诸酋于目前而不能制诸酋于身后也夫拒虏甚易执  先帝之禁旨责虏诈之难信可数言而决虏必愤愤去即以遣降之恩不犯宣大土蛮及三卫必岁紏俺酋父子为声援以窥蓟辽则吉能子弟宾免诸酋必为兰靖洮河之患九边骚动财力困竭虽智者无以善其后矣若允虏封贡各边有数年之安则可乘时修备虏设背盟而以蓄养数年之财力从事战守不犹愈于终岁驰鹜自救不暇者哉臣等又历稽国朝北虏旧有通贡之例如正统初年也先以克减马价而称兵夷虏封王亦有太平贤义安乐及哈密忠顺王故事故臣等酌时势稽典制以为许封贡使因条为八事以闻一议锡封号官职诸虏行辈惟俺酋为尊或可锡以王号颁给印信如忠顺王及西番诸国例俾号召其弟侄子孙为国藩篱其余大枝如老把都及吉囊长子吉能俺答答长子黄台吉俱宜授以都督职衔如三卫故事其他弟侄子孙如兀慎打儿汉等四十六枝虽众寡强弱不齐俱宜授以指挥职衔其俺答诸婿十余枝各湏授以千户如把汉那吉阿力哥近例皆赐冠服俾知臣礼是假名器以臣服强胡在朝廷无大烦费而大小酋首可使无复犯边一定贡额夷虏入贡名虽效顺而实希赏今宜定制岁许一贡每贡俺答马十匹夷使十人老把都吉能黄台吉各八匹夷使各四人其诸酋首各以部落大小为差大者四匹小者二匹夷使各二人通计岁贡马不得过五百匹夷使不得过百五十人马分三等以上马三十匹进御余马给价有差老瘠者不准充贡其使岁许六十人进京余留待境上使还之日听以马价市买缯布诸物分给诸酋以为酬赏其钦赏之额听礼部查照三卫及西番诸国事例颁给一议贡期贡道虏入贡互市宜以春月马弱之时且及  万寿圣节四夷来庭之会夷使马匹及表文自大同左卫验入量给犒赏应驻边者分驻各城及送赴各抚镇验赏应入京者差官押送自居庸关入由昌平进京赴四夷馆安插听礼部照例管束给餋事完仍差官由原途押回所过地方各将领盛陈兵仗示之威重所驻公馆内外防范不许奸徒交通传泄邮传廪饩一如故事其经过驿城烦费每年听各抚臣议补一议立互市北虏散处漠北人不耕织地无他产锅釜衣缯之具咸仰给中国今既誓绝侵犯故虏使即求互市庶免盗窃非谓求开马市也其互市之规宜如弘治初北虏三贡例虏以金银牛马皮张马尾等物□贩以叚布疋锅釜等物择日开市令虏酋以三百人驻边外我兵五百驻市场以次贸易期尽一月而止各镇商货不足交易者听行各道查发其客商所易马匹或营收给原值或听贩卖各镇市场在狭西三边已有先年原立场堡其大同应于左卫迤北威虏堡边外宣府应于万全右卫张家口边外山西应于水泉营边外听各将领及兵备道经理每值互市之期商人及官军不得阑出禁物交通罔利及构起边衅罢市之后有虏骑近边索扰者行俺答及各酋长查究但有赍到各酋首番文乞讨诸物量议给发如夷情变诈军门议行责问戒备其各镇仍袭通虏媚虏夙弊者重治之一议抚赏之费各镇每年四时戒备则有调遣客饷春秋摆边设防则有行粮料草各营有探哨夜役行粮各墪有常了行月二粮为费不赀且一岁之间军丁或零斩虏级或被虏伤死所以犒赏优恤之其皆以督抚纸赎及各城商税地租等银给用每岁亦不下数千金今既许虏通贡则前费俱可减省以为抚赏各夷之需此外不足每镇先于年例客饷内动支数千专待抚赏夷使及守市夷兵人布二疋酋长叚二疋二疋以好生边者酌量来使大小量加赏犒今岁抚赏余银即充来岁支用积之数年客饷或间岁可省或岁可半给因可以节内帑一议归降朝廷悬招之例以开华人归正之门各边收纳真夷以充家丁冲战之用行之既久每年被虏华人归正者十七而真夷避罪来降者十三在华人固无外志而真夷每诈降诇我虗实为虏向导今既许通贡以后投降真夷不分有罪无罪俱免收纳以杜虏酋之索扰其华人被虏归正者查审别无盗窃虏中财物妇女及被虏年月籍贯虏中主家乃许入骑来马匹收住边堡如有虏骑来追即以原马给去人量与一疋布二疋无事不得招降以启边衅一审经权夷狄之于中国有顺有逆帝王制御之策有经有权经以制御之而无忘有事庶常胜之势在我狡胡无所乘其隙权以羁縻之而不拘文法庶操纵之机可决边臣以效其谋至于目前之利钝目后之变态其始固当预防其终诚难逆睹也属者俺答纳款乞封至今边尘不耸在虏实有呼韩突厥款塞之诚在我当有优遇受降之礼今议者必欲严其始之峻防以要其终之不变固为守边之经然臣等历考古昔春秋之列国汉唐之封建虽中国友邦同姓尚不能守法信度而欲责之夷虏恐非达权之宜也今俺答年近七十其弟老把都子侄黄台吉吉能各年逾五十皆非昔强壮时傥各酋未死之年那吉辈继承之后边境有数年之安则宣大山西残破之城堡可渐充实荒芜之屯田可渐开耕河西延宁之大边可渐修葺蓟镇边台既修腹里城堡亦可渐增筑主兵既练入卫之兵亦可渐减各镇练兵设险积饷除器之务靡不豫图数年后兵气振扬边备严整纵虏有反侧我固有以待之以守可固以战可胜是不失经常之守而所省财力且无算矣虽暂假爵职之名器示以荣锡之恩每岁暂借客饷十之一二为抚赏酬贡之费是一时羁縻之微权而保固疆圉生全边氓不既多乎释此不事则拒虏甚易而灭虏实难虏东西岁扰我远近戒防士马疲于奔命财力匮于徵轮非计之得也一戒狡饰言今之为将者平居既无料敌之智敢战之功及闻虏纳款率务为夸诞阴肆倾挤以为将可恃战不宜听虏和以沮其气然自二三年来虏屡犯宣大末闻与虏一战惟＜矢见＞避欺罔间出捣巢赶马所获既不足为虏重轻而滋疆场之扰摇夺国是重误边计罪可诛也请敕九镇将领戒平时骄悍之习乘今日縻虏之暇务实修备使虏知我之有待不敢复叛虏或阴怀异志则扬兵伐谋使虏不能乘我之虗数年之后华夷安堵边备增饬则录其功傥或挑怨构衅弛备疏防则治其罪今有造言饬诈阴怀贡议者罪之庶贡议不沮而边事可无患矣  上览其＜锍-釒＞令兵部议奏兵部请以崇古八议刊示廷臣会议可否请自  上裁从之
　　○辛丑云南道御史汪文辉＜锍-釒＞论治体其四事责言官一曰  先帝末年所任大臣本同寅协恭无他嫌隙徒以议论不合意见稍殊而一二言官希望风指遂归其所向而攻其所忌至于颠倒是非荧惑  圣听伤国家大体如将来复踵前弊倾陷成风邪正混淆忠诈莫辨则后之非今犹今非昔宋元祐之事可为永鉴此观望当戒也二曰  祖宗立法至为精密而卒有不行者非法之弊也患不得其人耳今言官条陈皆因噎废食锐意更张部臣重拂其情迁就题覆及其法立弊生又议复旧非惟民无画一之守而该部题覆且日亦不足矣自今宜求任事之人勿重于违言官轻于变  祖法一切琐碎迂阔之说悉格不行此此纷更当戒也三曰古之大臣坐事退者皆微其词以养廉耻而存国体今或掇其已往揣其未形以疑似影响争相诟病如市井喧闹为众嗤笑是人以两失之也至方方面重臣苟非大奸极恶亦宜弃短取长为人才惜今或楰其小疵指为大蠹极言丑诋使决于引去以此求人国家安得全才而用之此苛刻当戒也四曰言官能＜矢见＞切人主纠弹大臣而其所短亦系乎天下万世之议即欲自掩护不可得也今言事论人或不当部臣不为题覆即愤然不平虽同列明知其非亦莫与辩以为言官体貌如此夫臣子且不肎一字认错何以感格  君父哉自今言官宜公天下之心言之大臣确然议其当否毋袭故套虽有怀愤于一时者终愧服于后日此护短当戒也其未言大臣宜鉴前事之失勿用希旨生事之人盖希旨生事之人进则忠贞直谅之士远而道古今誉盛德者日至于前大臣任已独断即有阙失孰从闻之臣谓宰相之职不当以救时自足当以格心为本格心之要在去谗远佞使贤者得行其志而已惟  陛下慎简言官申饬大臣以消朋比之私回淳厚之俗＜锍-釒＞下所司言虽不用识者韪之
　　○升直隶镇江府知府胡维新为甘肃行太仆寺少卿
　　○壬寅  孝贞纯皇后忌辰  奉先殿行祭礼遣清平伯吴家彦祭  茂陵
　　○大学士李春芳以疾乞休  上曰卿辅弼元臣忠勤素著朕所倚任岂可以微疾輙求休致宜慎加调护痊可即出供职仍遣太医院官诊视赐猪羊酒馔
　　○升刑科右给事中张书户科右给事中雒遵兵科右给事中陆树德工科右给事中笪东光俱为左给事中吏科给事中赵奋礼科给事中沈伯龙俱为右给事中书户科遵礼科树德奋伯龙本科东光刑科
　　○升河南按察司佥事李鹗为山西布政使司右参议狭西按察司佥事马文徤为狭西苑马寺少卿
　　○给周府故辅国将军勤□妻夫人刘氏戴坌妻夫人张氏各养赡米岁五十石
　　○命宁阳侯陈大纪豊润伯曹文炳各佥书都督府事大纪中府文炳右府
　　○革五军七营游击将军张镇任回卫以犯奸事觉为巡视京营官所劾也
　　○癸卯户科都给事中宋良佐等劾奏总理河道侍郎翁大立总督漕运侍郎赵孔昭前以治河无策迟误漕粮方议薄罚不宜遽使离任俾脱后责宜罢斥以儆任事诸臣又请饬都御史潘季驯陈炌协心共济如运到而河尚未通则罪河道河通而运不过淮则罪漕运户工二部覆请  上是其言令火立孔昭戴罪回籍俟河通运完之日奏处
　　○浙江处州府生员冯椿等以本府同知江应昴笞辱生员朱正色父朱昹乃呼引诸生数十人于分守参议方岳岳不为理椿等遂群殴岳鼓噪而出事闻得旨生徒聚殴上官大坏法纪令抚按官竟其狱无事姑息于是论椿等十二人充  军正色等三十二人各黜为民
　　○甲辰勒刑部右侍郎游居敬顺天府府尹姚一元致仕应天府府尹周俶原任操江右佥都御史调云南副使吴时来冠带间住时都给事中韩楫劾居敬一元年老俶时来不职吏部覆请如楫言故有是命
　　○诏进江西布政使司左布政使冯惟讷光禄寺卿致仕惟纳居官清慎至是以疾乞休故特优之
　　○升云南道御史汪文辉为狭西按察司佥事
　　○以举人赵蒙吉为国子监学正蒙吉者大学士贞吉弟南京国子监祭酒姜宝特＜锍-釒＞荐之乃授是职
　　○以浙江军门标下游击将军沉思学充参将分守惠潮
　　○时蓟州遵化县杂造局炒铁囚徒在厂者百六十余人既耗囚粮而瘐死相望守者亦苦之工部欲如正德间例岁以百人为率满则暂止配发刑部言在京赎例以工役为至轻以炒铁为至重今以百名为率则外此虽情重者无所惩矣按律有做工摆站瞭哨发充仪从煎盐炒铁各条例自今请斟酌并行情轻者仍拟工役情重者无所惩矣按律有做工摆站瞭哨发充仪从煎盐炒铁各条例自今请斟酌并行情轻者仍拟工役情重者自炒铁百名之外属军卫则发沿边墪台瞭哨属有司则发冲要驿递摆站庶法令不至轻纵而奸恶知警诏从其议
　　○乙巳升尚宝司卿汪宗伊为南京太常寺少卿
　　○诏留广西隆庆四年以后事例银两二年给军需以古田用兵从抚殷正茂请也
　　○丙午升山东布政使司右布政使徐栻为江西左布政使
　　○广西省城地陷数处
　　○丁未遣户部侍郎陈绍儒祭京都太仓之神
　　○遣顺天府官祭宋丞相文天祥大常寺官祭恭靖公姚广孝
　　○戊申大学士李春芳再上＜锍-釒＞乞休  上仍褒留不允
　　○升浙江布政使司左布政使郭朝宾为顺天府府尹云南布政使司左布政使邬琏为应天府府尹太常寺少卿周诗为南京通政使司右通政
　　○贵州乌蒙军民府水东等长官司四川播州宣慰司泥溪等长官司湖广保靖等宣慰司添平守御所桑植安抚司各遣人来朝贡马给赏如例
　　○己酉升兵部右侍郎谷中虗为本部左侍郎巡抚山西都察院右佥都御史石茂华为兵部右侍郎南京大理寺卿朱大器为刑部右侍郎
　　○升吏部验封司郎中成钟音为尚宝司卿
　　○升广东按察司按察使陶承学为布政使司右布政使兵部武选司郎中刘汉儒直隶凤阳府知府周汝德俱按察司副使南京福建道御史王谣为按察司佥事承学山东汉儒山西汝德云南谣河南
　　○朵颜等卫夷人都督伯昂等遣头目孛可等二百九十二人及四川播州宣慰使杨烈贵州宣慰司土舍宋一清各贡马贺  圣节给赏如例
　　○调密云振武营参将蔡勋为五军营练勇参将蓟辽总督标下中军都指挥暴以平为神机营佐击将军河间营游击将军陈其可为五军营游击将军以燕河营参将史纲充副总兵代勋管理振武营参将事原任石门寨参将张功宁夏游击高廷相各充为事官代以平其可
　　○庚戌春分祭大明于朝日坛命英国公张溶行礼
　　○朵颜等卫夷人孛罗等贡马补贺长至令节宴赉如例
　　○升提督誊黄右通政胡杰为南京太常寺卿
　　○升浙江云南河南布政使司右布政使姚世熙陈善杨彩俱为左布政使世熙善俱本省彩山西
　　○辛亥  恭仁康定景皇帝忌辰遣指挥同知谢守朴祭  陵寝
　　○升广东布政使司右参政何镗为本省按察司按察使
　　○命镇远侯顾寰仍总督京营戎政时议京营总督颇难其人故久不推补  上乃特命寰为之
　　○壬子论福建隆庆三年官兵御倭功罪镇守福建总兵官李锡原任分巡福宁道副使柴涞分巡兴泉道佥事苏愚及名色把总王济等赏银有差小埕水寨协总指挥呼良朋等逮问
　　○南京广积广惠二库火
　　○遣内臣往狭西督造羊绒工部尚书朱衡及科道诸臣＜锍-釒＞止之诏如前旨
　　○洮岷等处番僧番人锁南坚昝等进贡方物马匹给赏如例
　　○癸丑掌南京五军都督府事怀宁侯孙世忠保定侯梁继璠永康侯徐乔松南宁伯毛国器佥书署都督佥事刘豸掌南京锦衣卫事署都指挥佥事耿文光以军政考察各自陈乞罢俱命供职如故
　　○甲寅升提督四夷馆太常寺少卿张卤为通政使司右通政提督誊黄
　　○命大仆寺官祭司马等神
　　○修理  长陵兴工
　　○乙卯命鲁府奉国将军颐壃奉东瓯恭恪王健楸祀以健楸无嗣从鲁王奏也
　　○勒刑科左给事中笪东光间住先是东光以言事狂悖不为公论所容所论亦竟报罢东光益快快遂发狂疾走入会极门大呼同官奏言东光疾作不能供职请令回籍调治  上特黜之
　　○丙辰遣顺天府官祭先农之神
　　○修浚金水河兴工
　　○升吏部文选司郎中孙光祐为太常寺少卿提督四夷馆
　　○以籍入陆炳庄田一百二十二顷八十七亩赐皇亲锦衣卫指挥佥事李旺
　　○丁巳加授山西布政使左参政张蕙为按察司按察使仍分守汾州山西按察司副使廖逢节为布政使司右参政仍分巡北中二路兼兵备山东按察司佥事吴一本为布政使司右参议仍整饬天津等处兵备时吏部以蕙等称职当迁又难其代乃议加秩久任仍兼旧衔  上皆从之
　　○南京给事中王桢等御史李绍先等各上＜锍-釒＞言司礼监太监陈洪弟东都蒙恩赐荫复乞并升使遂列禁卫司刑法甚非所以惜名器而正体统宜收寝成命以后凡有援例冒请者一切禁止仍著为令典俾臣下知所遵守  上皆报闻
　　○戊午祭历代帝王遣定国公徐文璧行礼
　　○取会试天下中式举人邓以赞等四百人
　　○巡抚辽东都察院右佥都御史毛钢以奔丧不候代为巡按御史向程所劾有旨俟服满日降一级调外任
　　○己未册封  皇太子翊镠为潞王  上告  内殿毕出御皇极殿传制遣成国公朱希忠持节大学士李春芳捧册宝行礼册文曰朕仰奉  神灵丕延祚胤爰念本之重聿＜锍-釒＞茅土之封光赞洪图世为屏翰兹惟彝典匪曰私恩咨尔第四子翊镠仁厚发祥英明肖德至性已形于襁褓嘉名宜正于藩垣兹特封尔为潞王锡之宝册大启尔邦俾服于世世于戏少成若性哲命在初惟孝敬所以事君亲惟德义所以保国家尔尚进学饬行慎始图终祗服训词永绥福祉钦哉
　　○调前军都督府佥书署都督佥事周于德于南京
　　○升江南副总兵官署都指挥佥事朱冠为署都督佥事镇守浙江
　　○庚申狭西布政使司左布政使曹金言关中司务繁剧势难兼摄矧迁转不一多至旷废乞于布政使司添设左参议一员分守关内道其粮驿传事务更令左参政管理按察司复设佥事一员管理屯田水利其粮斛事务令清军副使摄政诸州县佐贰儒学教官亦乞量复数员吏部覆皆如金言从之
　　○录广东蕙潮程乡兴宁韶肇等处获功死事官兵王龙等四百三十人尹兴等六十六人各升赏有差
　　○辛酉少保兼太子太保礼部尚书武英殿大学士殷士儋辞献俘时所赐荫子乞改给三代诰命  上特许给诰命不允所辞
　　明穆宗庄皇帝实录卷之五十四
　大明穆宗庄皇帝实录卷之五十五
　　隆庆五年三月壬戌朔  孝肃皇后忌辰遣定西侯蒋佑祭  裕陵
　　○癸亥升贵州按察司按察使郭斗浙江按察司按察使朱袗俱为布政使司右布政使四川按察司佥事李江为布政使司左参议兵部武库司员外郎侯居坤为按察司佥事斗浙江袗云南江居坤狭西
　　○复设颖州沈丘镇巡检司巡检一员革颖州儒学训导一员
　　　○甲子时都给事中章甫端张国彦给事中宋应昌张思忠纪大纲各条上虏酋封贡互市事与总督王崇古八议互有异同诏并下部议于是兵部集府部科道诸臣廷议之定国公徐文璧吏部左侍郎张四维等二十二人皆以为可许英国公张溶户部尚书张守直等十七人以为不可许工部尚书朱衡等五人以为封贡便互市不便独都察院佥都御史李棠极言宜许状兵部尚书郭乾淆于群议不知所裁姑条为数事以塞崇古之请大抵皆持两端其锡封号请如朵颜三卫例先授都督职衔令虏酋各自为部不相统摄俟虏奉贡惟谨一二年不犯边徐议封爵其定贡额请留虏使于边城夷馆毋令入京师其所贡马督抚官代进赏赉及其余马价如例付督抚给散以后渐欲增加即闭关谢绝其议贡期请以二月为率勿拘  圣节其立互市请令今岁暂一开市以观事机其铁锅并硝黄钢铁皆禁勿予有不如约即当奏罢其议抚赏请预为约束止及于守市夷人其因事到边求赏者不许其议归降请招抚如旧无绝华人归正之路其严边备请以羁縻战守事付之崇古久任责成毋令辄代其戒狡饰请饬诸将日夜警备有造言饰诈而玩愒宴安者罪之亦不当专恃和好辄沮士气＜锍-釒＞上  上以为未当令部臣更议以闻
　　○玉田伯蒋荣卒赐祭葬如例荣  慈孝献皇后侄也
　　○乙丑清明节遣武安侯郑昆灵璧侯汤世隆新宁伯谭国佐安平伯方承裕分祭  长陵  献陵  景陵  裕陵  茂陵  泰陵  康陵  永陵固安伯陈景行祭  景皇帝陵寝德平伯李铭祭  孝懿皇后中官祭  恭让章皇后及废后吴氏都督佥事沉至祭  哀冲  庄敬二太子各陵园
　　○丙寅夜月犯毕左股第二星
　　○丁卯南京六科给事中张焕等十三道御史李绍先等论劾通政司右参议宋训延绥巡抚都御史何东序江西巡抚都御史李一元各冒滥京堂乞行黜降吏部覆东序宜致仕一元降一级调外任训回籍候勘从之
　　○升山西按察司按察使于锦为本布政使司右布政使
　　○初嘉靖间山东按察司副使王献建议请循元人海运遗迹于胶莱间开河渠一道舟繇淮安清江浦历新坝口马家壕麻湾口海仓口以达天津道里甚径度不过千六百里又可避海洋之险业已从其议开凿将毕会献去官遂罢其役至是户科给事中李贵和言比岁河决转饷艰难请修献遗策开胶莱新河复海运以济饷道  上以事体重大遣工科给事中胡价往视之
　　○戊辰以狭西宜君等县靖虏等卫所额徵屯粮积逋论掌印管粮管屯官罪知县娄炯等指挥佥事陈节等各住俸降级发边卫有差从督抚官王之诰等奏也
　　○己巳  上御文华殿日讲毕大学士李春芳等面奏北虏封贡事宜具言外示羁縻内修守备之意  上曰卿等既议允当其即行之于是廷臣知事由  宸断异议稍息矣
　　○铸给镇守四川总兵官关防
　　○庚午册封王氏为荣妃杨氏为安妃赵氏为和妃韩氏为容妃  上告  内殿毕出御皇极殿传制遣英国公张溶驸马许从诚庆都伯杜继宗德平伯李铭持节大学士高拱张居正殷士儋尚书潘晟捧册行礼荣妃册曰周官嫔御寔垂葛藟之仁汉秩昭仪用广椒涂之泽内则允资于淑慎坤维宜协以安贞乃属徽音诞敷显命咨尔王氏储祥茂姓毓粹神州绰有令仪服习二南之化克闲姆教聿怀四德之良授环已利于贯鱼列爵尚徵于梦燕爰差谷旦载启芝函兹特遣使持节封尔为荣妃锡之册命于戏金相玉检星文增丽于轩辕翟茀翚衣仪卫并隆于阃阈相尔幽闲之度禆予清穆之休安妃册曰彤闱宣化风实始于二南宝册敷荣礼特隆于六寝眷是壸彝之备式孚邦媛之求匪晋嘉名曷彰茂渥尔杨氏惠温成性敬慎禔躬充侍后庭夙著幽闲之度鉴观前史益修正淑之仪用锡龙章以光翟茀兹特遣使持节封尔为安妃锡之册命于戏象应四星丕荷重霄之宠班同九棘行开百叶之繁尚遵鸣佩之良规益赞宵衣之盛治和妃册曰紫掖遴英上应四星之象玄墀序秩载陈六列之仪实资助于鸡鸣宁取光于鱼贯故内职在和而理乃嫔御以妃为崇咨尔赵氏性行温良仪容淑慎夙闲女则饬躬彤管之规蚤备皇闱升誉璇宫之范宜加眷异以显芳徽兹特遣使持节封尔为和妃锡之册命于戏龙函肆启增瑞彩于星轩象服攸宜丽春霞于翟茀尔尚服兹光宠绥以柔嘉益敦雍睦之风懋赞明章之化容妃册曰象应紫闱环四辅而拱极礼传彤管率九御以备官维是壸仪必资邦媛匪利贯鱼之宠式弘贻燕之谋尔韩氏简自蓬闺登于椒掖秉心温惠靡愆图史之规承事肃雍动协珩璜之度坤元攸赞晋秩宜崇兹特遣使持节封尔为容妃锡之册命于戏万年锡胤之祥爰厘女士二南正始之道寔首王风尚警鸡鸣用昌麟趾钦哉
　　○升巡抚浙江都察院右副都御史熊汝达为南京刑部右侍郎
　　○升山西布政使司左布政使杨彩为都察院右佥都御史提督鴈门等关巡抚山西
　　○升淮扬海防兵备副使傅希挚为浙江布政使司右参政仍兼副使理兵备事以三年秩满也
　　○兵部奉旨再议北虏封贡事宜请如崇古议封俺答王号余酋授都督指挥千户职衔今岁贡期已过二月听于三四月后一行以慰诸夷之望互市之时先定入市马匹之数以杜争端其贡使不得至京铁锅等物不得阑出及他事仍执初议且言事在边疆惟边疆之臣知之亦惟边疆之臣能任之今日之事以及时内修为良图以久任责成为要务惟  皇上丁宁督抚诸臣乘时整饬边备务使常胜之势在我意外之变无虞以纾宵旰之忧慰安攘之望又言套虏事体与宣大不同宜令狭西督抚更议可否  上允行之谕崇古悉心经画务期安妥仍督率镇巡等官益严武备不得懈弛以致疏虞
　　○壬申复设山东布政使司督粮左参政以原任广东左参政谢鹏举为之
　　○加浙江处州府同知江应昂四品服俸仍管府事以六年秩满从浙江抚按官奏也
　　○升分守福建南路副总兵署都指挥佥事张元勋为署都督佥事充总兵官镇守广东
　　○命分守浙江杭嘉湖参将署都指挥佥事王尚文光副总兵官镇守江南
　　○癸酉新昌王厚燇薨  上辍朝一日遣官赐祭如例谥曰端僖
　　○甲戌礼部覆吏科都给事中韩楫奏言王亲不任京官会典虽有其文然已故及无子孙者不在禁例中国家防嫌惜才之意初不相悖近者遏抑太严遂至民家不乐缔婚宗室多方规避而怀才抱德之士一涉王亲无论亲疏存亡概令沉置外僚非所以体宗室广贤路也请敕吏部以后升除官员除王亲同祖亲枝与仪宾郡县主未故者宜照例不任京职其不系同祖与夫人以下之亲及系同祖而妃与仪宾郡县主已故者一体升除京职其男为郡县乡君仪宾者亦如之＜锍-釒＞下吏部覆请行各省抚按官查核推用从之
　　○升广东按察司副使施尧臣为布政使司右参政江西袁州府知府刘廷举为按察司副使南京礼部主客司郎中角□羊宋为布政使司右参议尧臣宋俱湖广廷举广西
　　○赐恭顺侯吴继爵母朱氏祭二坛从其请也
　　○赐巡抚大同兵部右侍郎方逢时母孔氏祭一坛给半葬逢时三品未任以边功特予之
　　○命蓟镇游击将军署都指挥佥事王通为燕河营参将保定游击将军署都指挥佥事曹世德为五军营游击将军浙江军门中军署都指挥佥事孙鸾为本省标下游击将军升中都留守司领班指挥佥事余庆为署都指挥佥事充神机营佐击将军
　　○授荣妃父王泽安妃父杨廷辅和妃父赵昇容妃父韩洋为锦衣卫带俸正千户
　　○乙亥  武宗毅皇帝忌辰  奉先殿行祭礼遣豊润伯曹文炳祭  康陵
　　○以廷试天下贡士命少师兼太子太师吏部尚书中极殿大学士李春芳少师兼太子太师吏部尚书建极殿大学士掌吏部事高拱少傅兼太子太傅吏部尚书建极殿大学士张居正少保兼太子太保礼部尚书武英殿大学士殷士儋太子少保兵部尚书郭乾太子少保工部尚书朱衡户部尚书张守直刑部尚书刘自强都察院左都御史葛守礼吏部左侍郎兼翰林院学士掌詹事府事吕调阳吏部左侍郎兼翰林院学士张四维通政司通政使王正国大理寺卿董传策翰林院侍读学士掌院事丁士美充读卷官
　　○四川叠溪等长官司石砫宣抚司遣通把事郭成等来朝贡马以过期给半赏
　　○以河工免山东布政司及淮阳徐颖三道各派夫人户杂繇一年从河道都御史潘季驯奏也
　　○丙子  上御皇极殿策试贡士制曰朕昭承  天命缵御丕基五年于兹夙夜皇皇图维治理每思与天下共享和平之福而未臻厥效朕甚惑之唐虞尚矣三代以成周为盛说者谓太和在其宇宙果何道以致之或谓周礼九职八则五礼六乐三物六容使民勤事而不暇习于上下等仪之中消其尊崇富侈之心是以化行俗美天下和平然欤否欤汉治号为近古当其时献议之臣犹有欲定经制者欲建万世之业者欲不严而成化者之三臣者皆病徒法不足以兴治然则如何而可以致太平欤洪惟我  太祖高皇帝开天建极六合同风以政防民若职掌所载同符六典以礼教民若洪武礼制礼仪定式大明集礼所载制度精详达于上下可万世行之而寡过矣乃令治绩罔效风教未孚长厚之意薄虚伪之习滋民或侈泰以相炫士或睢恣以陵上庶几所谓卿大夫和于朝士庶人和于野者而不可得岂政之文徒具而礼之实未至欤今欲兴教化厚风俗使天下志虑不易视听统一相安于荡荡平平之治礼让之风媲美成周必何施而后可诸士子综古度今试究其说朕将采而行焉
　　○以礼部尚书兼翰林院学士潘晟充纂修  实录副总裁
　　○兵部右侍郎王遴乞假归省许之
　　○都察院左都御史葛守礼申明巡按事宜一正体统谓监司之于守令上下相维按臣不当假手属官考注藩臬以致政弛民玩权柄倒持二修本务谓御史职在肃官僚振纲纪摘奸伏理冤滞宜力举其职诸细故各有司存毋得侵官三慎访察谓官以察为名毋自眯眛徒寄耳目宜虚心咨访酌用佥言则摘发所及无不詟伏四简受词谓讼必兴于险健听受稍轻则告讦蜂起奉行过当所伤必多自非有司所不能治监司所不能决不宜轻受五完勘合谓本院考察例以完结分数为较每以文移细故塞责考课时必核其实六公举劾言抚按之于所属每恕于甲科而严于举监今无论其出身惟当核其名实举刺之＜锍-釒＞无俟出境以启他议七核查盘谓委属宜在得人一人无过三处则磨勘精核而弊端可厘八倡节俭谓减驺从薄供亿戒承奉以身率物则其下不渝  上嘉其议令所在巡按御史从实举行回道之日仍严考核毋事姑息
　　○丁丑工科给事中刘伯爕劾奏兵部尚书郭乾谬筦中枢有负任使前京营缺大将久不推举致廑  宸虑特用镇远侯寰北虏封贡事宜早决复狥筑舍之议阴持两端及纶音再下犹漫为题覆竟无可否庸闇欺谩无大臣体乞罢黜于是乾上＜锍-釒＞引咎以衰疾求退  上谓乾素行清谨不允踰数日复具＜锍-釒＞力辞上乃许赐驰驿以归
　　○戊寅吏科都给事中韩楫等言诸臣以卓异举得赐宴者宜遂加超擢以示风劝其迁叙未久者量加服俸及首充行取之选今大察之后州县有缺乞毋论远近毋拘科贡尽行铨补以渐图久任吏部覆如其言请行各省抚按官岁荐卓异数人以备大计有私滥者则该科弹治之请著为令  上曰可
　　○己卯赐天下贡士张元忭等三百九十六人进士及第出身有差赐冠服宝钞如故事
　　○庚辰赐诸进士宴于礼部命成国公朱希忠主宴
　　○蓟辽总督侍郎刘应节等奏借太仓银给南兵岁饷以该镇积逋民运抵偿户部不可覆令该镇督抚自督民运不完者查参处治从之
　　○辛巳日晕有珥白虹亘天左右戟气俱苍白
　　○诏复留福建寺祖粮剩仓折料剩及丁米商税鱼课弓兵银两于本省三年为防御兵饷从抚按官请也
　　○壬午织造  大祀十二章衮服皮弁服遣尚书朱衡行祭告礼
　　○升顺天府府尹郭朝宾巡抚宁夏都察院右佥都御史沈应时俱为都察院右副都御史朝宾巡抚浙江应时巡抚江西
　　○升鸿胪寺左寺丞刘儒为本寺右少卿
　　○升河南布政使司右布政使史直臣为左布政使山东布政使司左参政谢鹏举为按察司按察使广东韶州府知府李渭福建福州府知府边维垣为按察司副使直臣山西鹏举浙江渭仍广东维垣广西
　　○癸未改广西按察司驿传道佥事为古田兵备副使以驿传诸务并入清军道兼理从总督侍郎李迁等奏也
　　○乙酉礼科都给事中张国彦言  皇上临御以来典章政事焕焉可述独召对一节尚未举行近闻辅臣面奏荷蒙  天语优答一时臣工传颂以为旷典臣等伏睹  先朝大学士李时所记召对录始于嘉靖九年郊坛视工络于十五年文华殿议事中间一政令之兴革一人才之进退罔不召问臣僚面决可否与家人父子无异盖  先皇所以坐致四十五年之太平实基于此乃今日所当继述者臣等谨以前录删去繁文撮其大要总二十九条缮写上进伏望留神观省锐意遵行以光  先朝盛事＜锍-釒＞入报闻录留览
　　○诏起致仕少傅兼太子太傅吏部尚书杨博致仕太子少保礼部尚书兼翰林院学士高仪于家时大学士高拱奏荐博堪任本兵仪可任  东宫辅导及  实录副总裁请令二臣各以原官典司前务故有是命
　　○丙戌升广西古田县为永宁州割义宁永福二县属之仍隶桂林府
　　○丁亥赐周王在铤母妃徐氏祭一坛从王请也
　　○发太仓银十万五千余两于蓟镇七万七千余两于永平一十九万八千余两于密云为主客兵饷
　　○戊子改主事吴文佳等为给事中朱光宇等为监察御史文佳吏科侯于赵兵科周大烈南京兵科光宇山西道赵宦狭西道张克家云南道田成法南京河南道李之珍南京贵州道
　　○铸给沈丘镇巡检司印
　　○己丑遣太常寺官祭东岳泰山之神
　　○追封宜山王勋渥生母李氏为宜山康僖王夫人从王请也
　　○赐闲住黔国公沐朝弼生母贺氏祭二坛
　　○封虏酋俺答为顺□王赏大红五彩纻丝蟒衣一袭彩叚八表里赐之敕曰朕惟天地以好生为德自古圣帝明王代天理物莫不上体天心下从民欲包含遍覆视华夷为一家怕欲其并生并育于宇内也我  太祖高皇帝膺天眷命君主万方  成祖文皇帝顺天继统镇抚九围薄海内外莫不臣服迨朕缵承丕绪于兹五年钦  天宪  祖爱养生灵胡越一体并包兼育顷因尔孙来归特命边臣护视给其服食厚加拊纳以礼遣还尔感朕恩愿称臣内属岁岁入贡永为荒服俘献叛贼以表悃诚边臣为奏恳款再三朕念北番朝贡代固有之在我国家亦惟常典尔能慕华内附请命恭虔可谓深识天道者矣朕实嘉悦特允所请封尔为顺义王尔弟尔子及诸部落头目俱授以都督等官俾尔世居本土逐草射猎各安生业同乐太平朕代天覆帱万国无分彼此照临所及悉我黎元仁恩惟均无或尔遗尔尚仰遵天道坚守臣节约束尔众永笃恭顺使老者得安幼者得长保境息民世世安乐朕国家膺万年之天运尔子孙亦保万年之福泽岂不永有美利哉傥尔部众或背初心扰我边境是乃自乖大义轻弃盟言天地鬼神实共鉴临非尔之福尔其体悉朕意尚钦承之
　　○命肃王缙＜火贵＞次子止授本等官爵著为令缙＜火贵＞以辅国将军继肃王礼官争之不得至是大学士李春芳等言藩禄当节自后肃王所生次嫡庶子仍宜照本等官职则睦族之仁制禄之义并行不悖  上特从之乃令自今有继绝者悉视此例
　　○命原任少傅兼太子太傅吏部尚书杨博理兵部事
　　○命宁夏游击将军署都指挥佥事孙朝栋协守宁夏东路署都指挥佥事陈力延绥游击将军署都指挥佥事魏栋俱充参将朝栋分守宁夏西路力分守宁夏灵州栋分守宁夏北路升延绥坐营指挥使姜显宗狭西环庆守备指挥同知祁栋俱为署都指挥佥事充游击将军显宗延绥清平堡栋庄凉
　　○庚寅狭江西布政使司左布政使徐栻为顺天府府尹
　　○实授试监察御史马三乐李采菲为监察御史
　　○升山东布政使司右布政使陶承学为河南布政使司左布政使
　　○狭西布政司右参政舒化以疾四川副使金立爱以亲老俱乞致仕许之
　　○补荫故户部左侍郎汪玄锡孙承光为国子生
　　○命四川都司掌印署都指挥佥事槐寅充湖广靖州参将升四川叙泸守备指挥使王基仁为署都指挥佥事充松潘游击将军
　　○总督宣大山西尚书王崇古言顷者会议封贡事宜有与臣原议未合者三始臣谓套虏应听狭西督抚另议封贡而狭西总督王之诰又复执议俟吉能子侄二年不犯方可听许臣以为吉能俺答亲为叔侄势若长蛇首尾相应今许俺答封贡而不许吉能在俺答必将呼吉能之众就市于河东宣大之商贩必不能给在吉能必将纠掩答窥犯狭边而狭西四镇之忧方大矣且夷虏性急而耻卑今吉能在俺答子孙中班行年齿既尊而独不预封职之荣入贡之赏必发愤而为寇今日封贡必不能保其不废也故封贡之议在吉能不可独拒一也狭西三边互市臣原议听彼中督抚举行今督臣之议谓三尺童子亦知不可且谓昔开马市致套虏转弱为强是听诸将狡饰之说而未究套虏先后之势也嘉靖初吉囊盛强为九边患自吉囊死且二十年部落既分生齿日众面各镇又多蓄丁壮时捣其巢穴终岁不能宁居虽未甚弱固非益强也其所需于中国者叚布锅斧之类视东虏皆同而不容互市诸酋岂甘心伏首听命不掠不市已耶是教之叛盟而勒其必犯也且鉄锅为虏炊爨之需今与之衣而不与之器虏众何能自赡或谓锅为兵刃所出不可资虏不知虏虽得锅不能炼铁否则如辽东开原建宁以广锅为市盖广锅生铁不受炒炼或可仿行此互市之议狭西必不可已二也抚赏之资臣前议暂借客饷每镇三五千两佐以各镇抚赏之公费或可先用科臣谓臣议动客饷必至减兵弛备是未知边饷主客之异也夫主饷以养主兵诚不可减客饷专备春秋有警调遣兵马之费连岁边报频仍四时戒防糜费钜万今虏既纳款则调遣可罢探哨可减其岁省客饷且将无筭故欲于客饷内动支三五千金是省十而用一非他有所费也讨赏滥赏之费在臣等自知撙节但守市遣使出入往来非此无以示好故臣请于客饷中动支万金以备互市抚赏之费或给商贩令易货充市以济公私此抚赏之费必不可省三也其他如修筑边堡选练兵马开垦荒田严饬边备臣已申令再三及时自治即今各路修举乘时戒备及互市之防范虏中之戒谕臣督行各抚镇加意经略惟  上念边臣任事之艰难稍宽文法之牵制下所司定议举行章下兵部请行狭西总督戴才勘议可否其广锅行督抚亲验户部覆抚赏动支客兵岁饷如崇古议  上俱从之
　　○命吏科左给事中贾三近往勘贵州土舍安国亨事既而罢之国亨与安信相攻事久不决抚臣阮文中请发兵粮刻期进剿待其听抚更请宽宥兵部以夷情曲直未可悬度请遣官勘实相机剿抚诏以三近往既行而抚臣言国亨且听抚可不烦兵而定兵部复以为请乃令三近还京
　　○以狭西西乡紫阳贼罗朝用等平诏赏狭西巡抚都御史张师载郧阳巡抚都御史武金及各司道官申佐等银有差朝用何勉余党也
　　○令巡视五城御史缉治四方游民潜居京师者
　　○辛卯升山西按察司按察使张蕙为都察院右佥都御史巡抚宁夏
　　○升山西按察司副使纪公巡为山西布政使司左参政狭西布政使司右参议杨枢为山东按察司副使
　　大明穆宗庄皇帝实录卷五十五终
　明穆宗庄皇帝实录卷之五十六
　　隆庆五年四月壬辰朔孟夏享  太庙
　　○遣中官祭司灶之神
　　○敕吉府龙阳王翊銮暂管理府事以吉王无嗣故也
　　○铸给整饬永宁兵备关防永宁州印
　　○命福建都司掌印署都指挥佥事狄从夏充分守浙江杭嘉湖参将福建都司佥书署都指挥佥事王克振充分守福建南路参将升宣府洗马林守备指挥佥事冯大威为署都指挥佥事充本镇东路游击将军
　　○诏江西烧造磁器十余万工科都给事中龙光等请暂停止以苏穷民即不可已亦宜量减十之三四仍宽其程限毋重困一方报闻
　　○癸巳吏部覆国子监祭酒马自强等奏请于诸司历事监生以三名为率量增一名其在历岁月减旧四之一即存其余廪以待增者令侯历诸生不至壅滞行三年复旧从之
　　○改大理寺卿董传策为南京大理寺卿传策以亲老多疾＜锍-釒＞乞改南故有是命
　　○授第一甲进士张元忭为翰林院修撰刘瑊邓以赞为编修
　　○升福建布政使司右布政使陈一松为左布政使江西按察司按察使陈綘为右布政使光禄寺少卿王时槐为右参政户部河南司郎中范燧为按察司副使一松江西綘山东时槐狭西燧四川
　　○甲午河复决邳州自曲头集至王家口新堤多坏
　　○乙未河东巡盐御史郜永春＜锍-釒＞言盐法之坏在大商专利势要根据以故不行因指总督尚书王崇古弟吏部右侍郎张四维父为大商崇古及四维为势要请罚治崇古而罢四维四维自辩其父未尝为河东运司商人亦无他子弟永春奏不实因乞避位候勘以自明  上谓四维日侍讲读素称清谨令供职如旧四维再请行勘不许
　　○升浙江道监察御史孙丕扬为大理寺右寺丞湖广道监察御史杨标为光禄寺少卿
　　○升福建按察司按察使熊琦为布政使司右布政使江西布政使司右参政施笃臣为按察司按察使河南布政使司右参议吴兑为按察副使琦仍福建笃臣仍江西兑山东
　　○蓟辽督抚官刘应节等议上御史傅孟春所陈折支积贮事宜请令各镇立为定则每米一石折银七钱除旧例秋冬俱折支外其春夏应支本色者当酌量改折视地里远近为差在蓟镇有漕屯盐粮则远者折支五月近者四月在密云人众地狭米价翔贵则远者二月近四月在永平虽止有民屯粮而米价常平则远近俱四月大略折色不足则借客兵余银本色有余则改给客兵以省召买蓟镇密云积至二十万永平至十五万则出陈易新计年岁丰歉通融增减常时以折色便军可以积栗凶岁以本色济荒可以积银此歛散随时公私并济之法也又顺永二府缘边州县税粮马草亡虑数十万角□羊京用折色则常以本色减价而售召商籴买本色则又以折色增价而给宜通行改正令就近输纳便户部覆奏从之
　　○铸给山东管粮参政关防
　　○丙申命故成山伯王维熊子应龙袭爵
　　○升福建汀漳守备署指挥佥事呼良朋山西广武守备署指挥佥事张继祖俱为署都指挥佥事充游击将军良朋福建继祖延绥
　　○革四川都司署都指挥佥事费懋甫职下御史逮问以广东巡按赵焞论其妄杀无辜等不法事也
　　○丁酉以直隶淮安府所属州县灾伤诏停徵积逋马价
　　○改荫总督宣大山西军务兵部尚书王崇古孙国子生王之桢为锦衣卫正千户仍以其孙之干补荫国子生
　　○戊戌升太医院掌院事院判徐伟为院使
　　○升兵部职方郎中吴哲为河南布政使司右参议礼部主客司员外郎徐廷祼为浙江按察司佥事
　　○广西龙英等州陀陵县四川天全六番招讨司卭部长官司各遣官族赵忠信通把高登等来朝贡马给赏如例
　　○命浙江都司署都指挥佥事徐正充分守常镇参将贵州都司佥书署都指挥佥事薛近宸掌四川都司事狭西行都司佥书署都指挥佥事姚润掌本司事升四川雅黎守备指挥使耿光为署都指挥佥事掌四川行都司事
　　○庚子月犯轩辕星
　　○辛丑升刑部浙江司郎中曾璠为狭西布政使司右参议
　　○谪顺天府治中张德恭为河东都转运盐使司副吏刑部员外郎包大爟为山东兖州府通判坐陪祀  太庙偶语不敬为言官所劾也
　　○诏免林衡署果户房号税初永乐时有果户三千余渐多逃窜存者仅七百余户嘉靖间复徵其房号至是果户高锐等奏愬贫难  上亦悯之故有是命
　　○以天气暄热命两法司并锦衣卫狱囚笞罪无左验者释之徒流以下即从末减重囚情可矜疑并枷号者具录以闻并令南京法司一体审恤
　　○癸卯御史李纯朴论劾侍郎谷中虚署都篆处置边事一切俱诿之督抚模棱两端无公忠体国之心当罢于是中虚再＜锍-釒＞求退不许
　　○南京六科都给事中王桢等十三道御史潘允哲等俱＜锍-釒＞请罢虏贡市下所司知之
　　○甲辰  孝懿皇后忌辰  神霄殿行祭礼遣惠安伯张元善祭  陵园
　　○诏免广东隆庆五年以前防夫民壮弓兵等役角□羊部银两以佐军兴从两广提督李迁癸也
　　○刑部覆给事中王之垣奏请推广钦恤至意行两直隶十三省岁以四月至六月诸犯徒流笞杖非坐窃盗侵欺者并如两京热审例徒杖减一等笞罪及枷号者并释免报可
　　○乙巳刑科都给事中王之垣辑承天大志基命纪中事实三卷曰敬  天曰法  祖曰正心曰修德曰讲学曰勤政曰任大臣曰选庶职曰求贤才曰嘉直言曰辨忠邪曰明赏罚曰崇节俭曰戒玩好曰审几微曰恤民隐曰重民命曰弭灾异曰严武备总十九目七十一条题曰基命纪录＜锍-釒＞上报闻录留览
　　○丙午起原任掌詹事府事吏部左侍郎兼翰林院学士秦鸣雷为南京礼部右侍郎
　　○升巡抚狭西都察院右副都御史杨思忠为南京户部右侍郎提督粮储巡抚湖广右佥都御史张翀为大理寺卿
　　○升直隶太平府同知随府为河南按察司佥事
　　○丁未广西道御史王宗载劾总督京营戎政镇远候顾寰年老才庸请罢其任初  上以京营总督缺久持出中旨用寰及览＜锍-釒＞怒乃诘责宗载挟私妄言状宗载引罪自劾  上乃释之
　　○己酉掌吏部事大学士高拱请角□羊部事言内阁密勿之司所以赞襄大政吏部钤衡之地所以统摄群寮处其一也犹谓难胜矧乃兼之岂容易称虽  先朝屡有故事而在臣寔匪其人臣本以驽庸谬跻枢筦参陪数月慨疾疢之婴身栖遁三年矢功名之绝念乃值冡宰之缺谬蒙纶召之恩然  陛下既以铨务用臣则臣自当以铨务图报苟辞难为计则有乖委质之忠苟远嫌为心则有负特任之意用是殚竭心力鞠瘁夙宵不揣非才期副重托而既逾一载曾蔑寸功果贤俊之咸升乎果憸壬之悉屏乎果综核名实吏治兴乎果厘革虚浮士风正乎每自省循徒增惶汗用之寡效既抱负乘之忧久且弥深必致覆餗之咎此臣所为衷怀局踖不能自宁者也先曾引退未荷允俞然犬马犹知恋主敢再乞身顾蚉蝱何以负山终当量力伏望  皇上察臣绵薄之质悯臣孤孑之踪准辞部事俾还内阁追随三辅仰佐下风别选名贤专总铨务斯于邦治有赖亦于愚分获安  上曰朕素知卿公正廉直秉钤其勿辞
　　○户部覆巡抚辽东都御史张学颜议处边军可行者三事一本镇主兵有经半岁未给粮料者请以催买河东本色与部运银两相兼给散以济困乏一中后所游兵一枝原议宁前官军支行粮二年金复等卫抽集官军五年今支期已尽适值岁荒逃亡者多乞暂给一年以示赈恤一本镇冬春调河西之兵以防海盖夏秋调河东之兵以防锦义往返以千里戍守数月迺待回营始给行粮不称优恤行间之意以后凡遇调遣必先期量给或照数全给其设伏贴守堡寨在百里之间者亦约日支给以便军士  上允行之
　　○总督京营戎政太子太保镇远侯顾寰以被劾两＜锍-釒＞乞角□羊兵柄不允
　　○庚戌诏暂免平虏卫隆庆四年额徵屯种之半并隆庆三年以前积逋俟丰年带徵以督抚诸臣王崇古等言其极边困敝也
　　○辛亥总督尚书王崇古＜锍-釒＞辩御史郜永春所劾事并发永春赃迹户科都给事中宋良佐等谓二臣因愤互讦重伤国体宜加惩饬以杜私竞吏部覆请行都察院戒谕永春令其痛自省改仍移文崇古当以边事为重勿以人言失大臣之体以后言官论事者务虚心平气据事宜陈毋得挟私妄奏以乱国事大臣被论者务祗候处分或自明心迹毋得指摘言官以图报复  上是之既而十三道御史周思充等及河东巡盐御史俞一贯各前后＜锍-釒＞言崇古怀忿肆辩污蔑言官骄悍无大臣体乞重加罚治皆寝不行
　　○总督狭西三边右都御史王之诰请于宁夏扯木硖旧堡河口至五方寺塔儿弯白草川墩增筑边墙墩台大小堡砦设守备一员驻裴家川以扼大虏出入要路及其余东西隘口次第修筑以固原州所贮修边民壮银一万三千余两及靖虏等城防冬积余粮米八千余石支用并清查狭西布政司民壮银九万六千余两兵部覆奏从之
　　○命授虏酋昆都力哈黄台吉为都督同知各赐大红狮子衣一袭彩币四表里宾兔台吉等十人为指挥同知那木儿台吉等十九人为指挥佥事打儿汉台吉等十八人为正千户阿拜台吉等十二人为副千户恰台吉等二人为百户昆都力哈即俺答弟把都儿也
　　○诏革威远副总兵牛相任下总督逮问以大同南路参将张子鲸代之先是把汉那吉自云石堡出相子伯杰随至其营闻酋首哈台吉将执叛人刘五等来献乃还白相欲买以邀功既而哈台吉至塞下索相千金相不能应计剥诸军粮银足之诸军怨望事遂觉总督王崇古乃劾相及伯杰父子为奸利并论伯杰弟牛心山守备伯英中军指挥徐世臣云石堡守备苑宗儒匿情济恶等罪且举子鲸代相故有是命
　　○刑科给事中王之垣等言律角□羊不一理官所执互殊请以大明律诸家注角□羊折衷定论纂辑成书参以续定事例列附条例之后刊布中外以明法守仍乞申饬中外百司及今科进士各熟读讲求刑部覆奏从之
　　○壬子升刑科都给事中王之垣为太仆寺少卿
　　○以广西古田用兵诏留嘉靖四十五年以后布政司库贮钱粮并隆庆四年赃罚事例度牒等银万一千余两从巡按御史李良臣奏也
　　○甲寅裁山西岳阳县大宁县儒学训导各一员
　　○乙卯起用少傅兼太子太傅吏部尚书管理兵部事杨博辞免新命  上曰卿两朝耆宿才德兼优本兵重任特兹起用不允辞
　　○提督侍郎李迁等以府江猺獞劫虏官军劾奏广西府江兵备副使陈其乐广东南头海防副使陈一奎防御失策请加罚治抚臣殷臣茂因陈五议一昭平坐镇仍设都司以专提防一哨江兵舡多给鸟铳以便冲击一犒赏猺獞鱼盐以息劫夺一砍伐沿江林箐以便哨探一量抽堡兵以资防守省粮饷该部覆奏其乐调闲散一奎夺俸一月以正茂条议下所司知之
　　○丙辰造卤簿大驾成加太监曹宪恩二等工部尚书朱衡侍郎赵锦邹应龙掌锦衣卫事都督朱希孝各赏银币有差
　　○巡抚辽东右佥都御史张学颜条奏修边堡预防守严哨报惩违抗造火器置阵车弛禁例议抚赏加月粮贮本色十事其弛禁例谓制虏之策自战守外惟捣巢赶马可以资养军丁而牵犬羊内顾之心近以西虏通贡互市暂议禁止遂使虏敢入而我不敢出甚为失计臣请亟弛其禁如虏贼临边住牧听将领提兵袭击有功如例升赏其议抚赏谓虏酋频年乞赏守臣未有定议臣以为赏之则其欲无厌绝之则其患甚速如开原广宁之虏有时入市有时入犯安能识其面貌辨其顺逆然而行之百年不罢者藉其传报稍有足凭互市交相为利耳臣谓虏来求市宜令宁前亦如广宁例赏之不必拒绝如或诡言互市而实聚众入掠者即整兵固守不复与通部臣覆奏诏允行之
　　○丁巳南京科道官以考选军政拾遗劾奏掌后军都督府事英国公张溶掌左军都督府事恭顺侯吴继爵掌南京锦衣卫事署都指挥佥事耿文光当角□羊任得旨溶继爵闲住文光革任回卫
　　○戊午以册封宗籓命驸马都尉许从诚告  内殿  上御皇极殿传制遣泰宁侯陈良弼等持节册封唐府唐顺王宙栐世子硕熿为唐王肃府肃怀王绅堵堂叔辅国将军缙＜火贵＞为肃王南城兵马指挥郑中女郑氏为赵王常清妃襄阳县生员孔从先女孔氏为襄王载尧妃襄阳卫生员胡惇女胡氏为郧城王载＜土鼎＞妃襄阳县民王广禄女王氏为永城王载圻妃益府金溪荣靖王载＜土学＞长子翊铄为金溪王晋府义宁康定王新＜土鼎＞长子慎铄为义宁王夫人李氏为义宁王妃周府永宁敏懿王朝堛长子在镗为永宁王夫人张氏为永宁王妃中城兵马副指挥刘万成女刘氏为蜀府江安王宣址妃光泽恭僖王致木□臬庶第四子宪火□堇为光泽王
　　○京师大雨雹
　　○庚申南京吏科给事中王桢等论大学士李春芳以亲老求去再＜锍-釒＞即止因缘为弟改官冒恩非分且言其父居家不检春芳不能辞责  上切责桢等轻率妄言排谤辅臣有失国体姑贳其罪春芳上＜锍-釒＞曰臣自隆庆二年以来乞休数四未蒙俞允及今年二月偶感衄疾复再＜锍-釒＞乞骸骨  皇上亲洒宸翰鉴臣忠实臣用是感激捐躯不敢再渎乃请改弟职送母南归若责臣以知止知足之义臣复何辞何至以臣不能勇退诋及臣父夫  皇上许臣以忠实而桢等诋臣为欺诈孰然孰否  圣明洞察何敢置辩第念臣惟知君命之当遵而不知人心之难测惟知亲意之当顺而不知物议之随腾自蹈机阱其谁敢尤伏望鉴臣孤踪危悃即日放归田里以作言官弹击之气示在位旷瘝之惊  上报曰卿辅弼元臣忠诚体国朕所眷倚岂可以人言輙求休致宜即出安心供职所辞不允
　　○都察院左都御史葛守礼＜锍-釒＞陈官箴士节六事请晓谕今岁进士使知遵守一曰端趋向二曰崇节俭三曰正心术四曰勤职业五曰敦礼让六曰弘器度  上然之
　　○辛酉升工科左给事中胡价为都给事中吏科右给事中赵奋为左给事中刑科给事中梁问孟工科给事中周芸为右给事中价奋俱刑科问孟户科芸兵科
　　○升云南按察司按察使陈时范为布政使司右布政使云南布政使司右参政莫如善为按察司按察使南京江西道御史余一龙为按察司佥事时范仍云南如善福建一龙湖广
　　○起致仕狭西布政使司右参政李玳于江西
　　明穆宗庄皇帝实录卷之五十六
明穆宗庄皇帝实录卷之五十七
　　隆庆五年五月壬戌朔大学士李春芳再上＜锍-釒＞求退  上温旨慰留不允
　　○升南京礼部右侍郎秦鸣雷为南京礼部尚书
　　○起原任兵部左侍郎兼都察院右佥都御史张瀚巡抚陕西升抚治郧阳右佥都御史汪道昆为右副都御史巡抚湖广兼赞理军务
　　○赵府怀仁王俊榭薨  上辍朝一日治祭葬如例谥曰庄简
　　○叙广西古田平寇功升提督侍郎李迁为都察院右都御史仍兼兵部左侍郎总督如故巡抚右佥都御史殷正茂为兵部右侍郎仍兼都察院右佥都御史荫一子为国子生暂留巡抚镇守总兵官俞大猷实职二级世袭仍各赏银弊有差先是古田獞贼攻劫会城片□戈杀官吏连岁苦之其最黠者韦银豹黄朝猛据凤凰潮水二巢险固不可拔至是正茂与迁谋调思明等处土兵及汉兵共十万令大猷统之直抵诸巢合营进剿凡斩首七千四百六十余级俘获男女一千三百余人抚其不为寇者六百六十余所正茂之功居多捷闻  上嘉三臣首功乃有是命其诸有功当录者命巡按御史勘闻
　　○癸亥命浙江道监察御史傅孟春提调直隶学校
　　○升广西布政使司左参政胡涌为云南按察司按察使湖广按察司副使秦钫为云南布政使司左参政
　　○罢辽东宁远左参将杜镗开原右参将刘澐以原任台头营参将杨腾代镗辽东都司佥书郭梦徵代澐升广宁备御指挥佥事陈言为署都指挥佥事代梦徵从巡抚张学颜举劾也
　　○命国成公朱希忠复掌后军都督府事保定侯梁继璠掌左军都督府事希忠以病再＜锍-釒＞辞许之命彰武伯杨炳代
　　○乙丑改顺天府府丞路王道为太常寺少卿
　　○以狭西举人吕潜为国子监学正以抚按官张祉等交荐其孝廉故也
　　○升浙江按察司副使唐九德为广东布政使司左参政广东布政使司右参议史嗣元为湖广按察司副使
　　○丙寅免百官端午节宴
　　○四川贵州所属永宁宣抚司沭川等长官司各遣人来朝贡马给赏如例
　　○大学士李春芳三上＜锍-釒＞求去  上曰卿乞休愈恳朕已具悉但机务繁重方切倚毗岂可坚于自遂宜即出辅理慎勿再辞
　　○以辽阳长静等堡夜不收谢保等六十六人死事录其子升级有差
　　○丁卯升顺天府府尹徐栻为都察院右副都御史巡抚江西兼理军务河南布政使司右布政使凌云翼为右佥都御史提督抚治郧阳
　　○升浙江布政使司右参政傅希挚为顺天府府丞
　　○升狭西布政使司左参议沉人种为浙江按察司副使四川按察司佥事周鸣埙为广东布政使司右参议
　　○巡抚广西都御史殷正茂以古田既平欲修举盐法在广东行盐在湖广衡永诚令官出资本岁买盐三百艘逐时估消息收其奇赢可以不烦朝廷不用民力而广西岁饷数万金充然有余且十年之后舳舻交通货物充牣广西遂为富藩矣因条上八事一议法守一明赏罚一计工本一造官船一谨防范一限时月一禁私贩一明职掌一谨始事户部是其议请饬正茂及时修举兼行两广提督湖广巡抚及各巡按御史协心共济所议船只或酌量兴造或暂雇民船俟通行更议有未尽事宜及掣肘不便者令各讲求长策以图永久  上是之
　　○戊辰  孝宗敬皇帝忌辰  奉先殿行祭礼遣彭城伯张熊祭  泰陵
　　○礼部覆山西道御史陈文焕奏近来督学诸臣校士祗尚文艺而不察行检又或假讲学以躐虚声庇非类以为长厚以故士习益坏请严饬天下督学官务遵卧碑敕谕加意整饬凡校士之时必兼询德行不得倡为讲学之名以长奔兢之习  上是之
　　○己巳升狭西布政使司左布政使曹金为顺天府府尹
　　○升山西按察司按察使郑洛为布政使司右布政使江西布政使司左参议陈耀文为按察司副使湖广按察司佥事李惟观为布政使司左参议洛河南耀文浙江惟观狭西
　　○升狭西文县守备指挥徐勋为署都指挥佥事充延绥入卫游击将军
　　○庚午总督三边都御史王之诰言狭西苑马寺牧地旧惟□地一万六千顷养马一万二千匹迩年牧卒开占几八万顷而所养儿骒马仅七千地弥加而所养马弥少柰何以此资豪猾不以佐国家之费请视辽东苑马寺例量配荒熟地三万顷养马一万匹余地五万顷分别徵银收角□羊固原以充军饷抵减岁例京运从之
　　○辛未  太祖高皇帝忌辰  奉先殿行祭礼
　　○大学士李春芳四上＜锍-釒＞求去  上复温旨慰留令勉出辅政
　　○升狭西布政使司右布政使李敏德为左布政使右参政张佳胤为按察司按察使四川按察司佥事李复聘为布政使司左参议敏德仍狭西佳胤山西复聘江西
　　○加狭西按察司佥事萧大亨从四品服俸江西南昌府知府丁应璧从三品服俸褒卓异也
　　○录宁夏镇死事夜不收徐什七等十一人各升其子一级
　　○壬申遣太常寺官祭都城隍之神
　　○辍经筵日讲刑科给事中丁懋儒请  上暑月于宫中取经史诸书定为程限留心省览以缉熙  圣学报闻
　　○工科给事中张博请改瓜州土坝为闸以便漕舟工部覆言兹议行勘已久而所司莫为奏报此必狥私牟利之徒倡言阻挠而当事者惮于改作故议久不决宜督河道漕运诸臣刻期会勘以闻从之
　　○癸酉  仁宗昭皇帝忌辰遣武进伯朱承勋祭  献陵
　　○升狭西按察司按察使冯舜渔为本布政使司右布政使
　　○甲戌修理  长陵裬恩殿兴工遣侍郎赵锦行祭告礼
　　○铸给郧城永城王府教授典膳印
　　○遣太常寺官祭汉前将军汉寿亭侯
　　○升大理寺卿张翀为兵部右侍郎协理部事
　　○升南京国子监祭酒万浩为南京礼部右侍郎
　　○降山西东路参政戴桩为游击将军仍管本路参将事以抚臣石茂华论劾也
　　○乙亥掌詹事府事吏部左侍郎兼翰林院学士吕调阳三年考满上遣内臣赐钞锭羊酒以日讲官加恩也
　　○升山东布政使司左参政曹科为狭西按察司按察使
　　○升大同破虏堡守备指挥佥事张梦登为署都指挥佥事充宁夏领军游击将军
　　○丙子赵府广安王载堂薨  上辍朝一日治丧葬如例谥曰康裕
　　○狭西崇隆等六寺剌麻番僧共卜尖昝等三十人进贡方物马匹赏赉如例
　　○命湖广行都司佥书署都指挥佥事庄重掌兴都留守司事江西都司佥书署都指挥佥事郭坚山西都司佥书署都指挥佥事洪国忠各掌都司事坚福建国忠辽东
　　○丁丑添设肃州卫凉州卫山丹卫镇番卫庄浪卫西宁及高台守御千户所儒学训导各一员
　　○命司礼监太监陈洪及刑部尚书刘自强等实录狱囚情可矜疑及事无左验者以轻重释减有差凡死罪发边卫充军者三十六人释者一人徒罪减一年者二百七十七人徒杖减等者十六人笞罪及例应枷号者皆释免
　　○宣府马营堡等处大雨雹
　　○戊寅少师兼太子太师吏部尚书中极殿大学士李春芳致仕春芳乞休＜锍-釒＞凡五上  上察其诚恳乃许之优诏褒羙特赐驰驿遣行人曹铣护行命有司月给米六石岁给人夫八名仍赐敕奖谕曰卿以诚心笃行渊学宏才蚤擢廷魁致身侍从雅望久孚于士论芳声丕振于词林遂授简  先皇荐登纶阁夙夜秉在公之节谟猷阐入告之勤迨朕嗣服之初尤切倚毗之重眷惟耆德晋首台垣卿乃志切协恭诚存体国不动声色量休休而有容矢竭股肱心翼翼而匪懈启沃之忱弥笃忠实之念弗愈朕方赖平章共图治理顷以亲老微疾累＜锍-釒＞乞闲慰谕虽频情词益恳特从所请用遂雅怀兹赐卿驰传遣官护行有司岁给舆隶八人月馈官廪六石以副朕优眷辅臣之意于戏由状元为执政冯京不愧乎科名以宰相而养亲王溥见荣于当世古称盛事今乃兼之卿其勉加餐食调护精神展至乐于家庭发英华于著述俾国人皆有所矜式而天下系以为重轻岂惟卿垂无疆之闻而国家亦永有光哉
　　○升工科都给事中龙光为布政使司左参政刑科右给事中张思忠礼科给事中纪大纲为按察司佥事光山大纲狭西思忠四川
　　○吏部覆御史马三乐奏请令两京官员有省亲送子迁葬养病等项皆由本衙门堂上官勘实代奏以俟本部题覆或踰限期即如法参治从之
　　○宣府常宁堡大雨雹
　　○命居庸关参将孙山以副总兵仍管本关参将事以山任参将三年督抚荐留故也
　　○己卯以大祀  方泽遣驸马都尉许从诚告  太庙请  太祖高皇帝配
　　○革汉阳府知府孙克弘职闲住克弘者前大学士徐阶同邑人也尝遣其家人孙伍至京师或妄传为阶所使给事中韩楫宋之韩相与计欲寻端批根以中阶伍寄宿民家两人奄至其卧内袭执之大索资装求阶事为左验而伍所持独克弘所与亲故书他处所护乃更引他事谓阶子璠等侵盗本府起角□羊钱粮各坐以不法并尽捕阶家人留居京师者杂考治之御史王元宾受楫等指穷竟其事执伍等送法司因奏克弘夤缘升迁当罢黜状并极言诋阶于是克弘坐斥而喜事于进之徒益务踪迹阶事为奇货矣
　　○以左军都督府逸出系囚夺经历蔡迎恩俸一月下守狱百户王实等法司问掌府事抚宁侯朱冈上＜锍-釒＞自劾  上特宥之
　　○庚辰升狭西按察司副使祁天叙为甘肃行太仆寺卿
　　○降整饬井陉兵备山西副使纪诫一级回籍调用诫以开浚深河事与巡抚都御史宋纁相忤即引疾乞休而纁亦自劾求去巡按御史罗凤翱角□羊之吏部不直诫请示降罚故有是命
　　○户科都给事中宋良佐以漕舟尚未抵洪入闸请严敕河道漕运二臣悉心经画得旨潘季驯陈炌各务尽心干理俾河道＜锍-釒＞通粮运早至不得推诿误事
　　○辛巳提督两广侍郎李迁巡抚广西都御史殷正茂等调陈古田善后事宜一请增设兵备参将各一员专驻古田弹压其地一设防守官军千户二员百户四员旗军操军四百人以严堤备一龙门隘都狼隘牛河三厄诸险猝难平治请令兵备官督所司树栅立堡或招集土舍狼兵或暂拨参将募兵据险立营分布防守一古田自獞贼窃据四衢梗塞请芟伐林箐夷其险阻每二十里建一递铺铺兵即以獞民充之一古田既改为州又增设兵备参将一切夫马廪给请以桂林所属柳浦建安横瑭等驿分拨一古田版图既复宜以下陆里分安宁安和二里隶常安镇土司崇良永盈二里隶富禄镇土司仁良永安二里隶桐木镇土司凡残獞在各里者悉以属之其新兴等四里不分民獞俱属于州其十里田系歼绝各獞所遗者候踏勘处分其复业残民编立里甲保长听抚獞人每村立一獞长俱听里长管束粮差规则悉从轻省俱听里长催纳州官严禁不许科扰以启衅端一广西三镇目兵募兵等项费银不过四万而布政司所贮各项军需不下十二万宜时加稽核登记册籍专备古田军需无以他费借用户兵二部覆奏  上皆从之
　　○壬午夏至大祭地于  方泽命成国公朱希忠代
　　○甲申少傅兼太子太傅吏部尚书掌兵部事杨博再＜锍-釒＞辞免新命  上曰朕以卿忠猷素著本兵重任特用委托今边方多事秋防在迩大臣义不可辞其即驰传至京供职不允
　　○升湖广德安府知府蔡可教为狭西按察司副使
　　○命神机营游击将军署都指挥佥事张泽充左参政提督四川叙泸坝底及贵州迤西等处神枢营佐击将军署都指挥佥事曰福充参将统领山东民兵
　　○乙酉发太仓三十六万于宣大延宁甘肃等处为主客兵饷
　　○丙戌广西都康等州土官遣头目农容等来朝贡马给赏如例
　　○总理河道都御史潘季驯议保邳河新堤条陈分委监督议委官员议处人夫议设铺舍预备物料五事工部覆请从之
　　○升福建道御史周思充广西道御史赵可怀俱为按察司佥事思充四川可怀狭西
　　○革广东高肇参将罗继祖职充为事官令戴罪剿贼以倭寇焚掠东筦等处故也
　　○丁亥命户部置金宝等物进用部科诸臣以库藏匮乏宜崇节俭停采买为请  上以为年例令亟买进
　　○戊子掌吏部事大学士高拱上＜锍-釒＞言顷者大学士春芳得请致仕则阁务为重政本之地不敢暂离若仍摄铨衡非惟势所不能而亦理所不可乞许臣辞免专司阁务庶于事体为安再惟天下之治乱系人才人才之进退由吏部故掌吏部者其人之正与不正则君子小人进退因之而天下理乱所系可不慎与然所谓正者又必有确然不易之心然后可以担当重任而莫之能挠有超然独运之才然后可以陶铸群流而各得其当非曰但能守正即可以居此任也今宜选众而举不惟其格惟其人庶真贤可得而邦治有赖  上曰卿元老旧臣才望忠正铨选重务不允辞
　　○海西者剌等卫女直都督阿失卜等三百三十人来朝贡马宴赉如例
　　○宣府独石大雨雹
　　○诏录隆庆三年福建死事指挥使朱玑镇抚王世实及名色把总戴守哨官陈文标刘大有等立祠致祭令其子袭升二级以御史蒋机勘报也
　　○御史萧廪请令各边兵入卫蓟镇者即以掣兵之日放归不必留备冬春从之
　　○庚寅复除原任户部都给事中陈行徤于工科升礼科右给事中沈伯龙为左给事中吏科给事中宋之韩户科给事中宋应昌李贵和俱为右给事中伯龙贵和工科之韩本科应昌刑科
　　○大学士高拱再上＜锍-釒＞曰我国家之事皆属部臣题请阁臣拟票或未当则为之驳正或未妥则为之调停不嫌异同务在参伍是以事多得其理而人不敢为奸则阁之与部不容混而一也臣昔以阁臣奉命摄铨而不敢辞既辞不得请而不敢再者实以位居大学士春芳之次其驳正调停有在而臣可以无避耳今春芳既角□羊任去而臣又忝俱二府之先则自所题请自所拟票驳正调停终为未便是谓以水济水谁能食之此其不可者一也人臣操权不可太重内阁平章重事铨曹进退百官皆权所在也臣既首阁臣复总铨务权得无太重乎非惟臣难以居而国体亦非所宜此其不可者二也臣素任事安敢惮鞠瘁之劳臣素朴直安敢徼孙虏之誉但以事理如此不敢不明言惟  皇上鉴臣恳悃特容辞免斯于事理安事理安则臣心安益可以展布而图报称矣  上仍不允
　　○命原任广西副总兵署都指挥佥事门崇文充参将分守古田升蒎沟村守备指挥李琚为署都指挥佥事充河间领军游击将军
　　明穆宗庄皇帝实录卷之五十七
　大明穆宗庄皇帝实录卷之五十八
　　隆庆五年六月辛卯朔京师地震者三诏百官青衣角带办事修省三日
　　○原任吏部左侍郎靳学颜卒以三年未满赐祭一坛给半葬学颜山东济宁州人嘉靖乙未进士初授南阳府推官累官至左布政使入为太仆光禄卿都察院副都御史巡抚山西晋工部侍郎改吏部以病乞归至是卒学颜为人淳谨内行修洁文学气节俱为士论所重云
　　○改唐府典宝王朴边方用朴先任河南仪封县典史尝有破贼功至是自陈故有是命
　　○壬辰吏科都给事中韩楫＜锍-釒＞荐原任大学士郭朴兵部尚书霍冀左都御史刘焘吏部左侍郎陆树声兵部左侍郎吴嘉会右侍郎杨巍冀炼右副都御史张松右佥都御史李燧温景葵张祉御史刘存义柴祥吏部主事鲁邦彦行太仆寺卿蔡结参政冯皋谟姚九功副使温如璋张嘉孚陈宗虞卢镒黄宪卿张昇参政常三省佥事沈淮知府张万纪请录用吏部覆言朴系辅臣当俟  宸断九功宗虞万纪以考察去令甲甚严不敢擅更他皆如楫议  上是之
　　○给盐引银三万于永平镇为客兵岁饷
　　○户部覆保定巡抚宋纁奏令保定总兵真定游击及巡抚标下三枝兵值秋防时俱还各镇城团练易州紫荆关等处第以常戍兵守之抚臣量选马步奇兵三百名屯驻易州往来备御有警则调各官兵应援可以省行粮休息军士报可
　　○甲午命掌南京右军都督府事永康侯徐乔松提督南京操江兼管巡江掌府事如故
　　○升五军营练勇参将署都指挥佥事赵应为署都督佥事充神机营左副将
　　○宣府乾庄堡大雨雹
　　○万全都司天鼓鸣星陨大如斗
　　○乙未兵科右给事中周芸及广西道御史李纯朴为原任给事中张齐讼冤并论都御史王廷及刑部尚书毛恺等阿当事意比附成狱请下法司更讯亟为昭雪仍治廷等罪已而刑部尚书刘自强覆奏齐所坐绝无事实而廷恺曲法狥私如芸等言得旨齐准昭雪叙用廷姑削秩为民恺追夺原职乃补齐顺天府通州判官
　　○刑科给事中陈三谟等言迩者法司列上有词狱囚奉旨再问两造具备可以立决独武振等六人皆失事将领多系督抚诸臣所论无可诘证宜仍敕各抚按核实刻期奏报法司从公酌议如未合死律即改拟上请令其戴罪立功若情无可原亦不得轻释仍于今年秋审之后断决一二以为偾师者之戒刑部覆如议从之
　　○丁酉荫南京吏部右侍郎林＜火廉＞子世吉为国子生以三年秩满也
　　○总督狭西三边都御史戴才言神木堡地极冲要今既添设宪臣必得参将之重可以战守宜令神木堡参将高家堡守备仍旧驻劄不必更易从之
　　○录辽东广宁等处出边捣巢功升授官军郎勇等一十一人浙江大陈山外海洋斩获倭寇功升赏官军胡震等六人
　　○戊戌提督誊黄通政使司右通政张卤乞假归省许之
　　○设镇雄府儒学教授一员
　　○己亥吏部言令甲百官考满俱计历俸其京官以命下日为始者谓其身未出京原无旷日云尔若乃自内而外如部寺之为督抚自外而内如督抚之回部院自此而彼如某处督抚升调某处督抚虽系京官实未历俸遂亦藉口命下朦胧考满非惟以无为有事属欺罔亦且迁延桑梓旷废职业此后如前数者宜俱以抵任视事之日为始已升候代者犹在地方得准实历已离任者勿论  上然之并命查议公差升授官员给由事例
　　○命原任五军营参将署都指挥佥事邹沂为五军营练勇参将升神机营备兵坐营指挥使张简神枢营备兵坐营指挥使陈雄俱署都指挥佥事简神枢营佐击将军雄神机营游击将军
　　○录狭西延宁二镇平虏城马头墩等处斩虏功升赏官军张保儿等七十二人
　　○庚子升山西布政使司右参政廖逢节为都察院右佥都御史巡抚甘肃等处
　　○升南京翰林院侍读学士掌院事陶大临为南京国子监祭酒
　　○改礼部精膳司员外郎张孟男为尚宝司丞
　　○发太仓银三万三千三百余两于宣大饷防秋客兵
　　○辛丑选授兵部职方司主事孙汝翼户部湖广司主事王汝言俱为通政使司右参议
　　○巡仓御史唐炼条奏漕运事宜一请申饬所司严立程限催督运船过淮以防冻阻一请复设京仓经历五员通仓经历一员以便责成一巡仓事毕宜如刷卷例将京通二仓正耗出纳完欠之数一一查核以清夙弊一官军正兑例有穵贴以助改兑乞量行议免以示优恤一旗军多以乾没浪费亏损粮额贻累运官宜行巡按御史严提追究一白河沙谷等浅仅五里许而转般厚费运军不胜其苦宜令所司及时疏浚户工二部覆议诏允行
　　○壬寅考选进士赵用贤王祖嫡史钶赵鹏程何汝成黄洪宪刘虞夔萧崇业赵参鲁漆彬张应元吴中行孙训石应岳张程秦燿公家臣王懋德刘楚先刘克正刘元震赵燿李盛春王守诚宋范宋儒孙成名刘谐熊敦朴盛讷俱为庶吉士同修撰张元忭编修刘瑊邓以赞送翰林院读书自嘉靖丙戌后进士及第者不复入馆肄业至是始复故事云
　　○巡按广西御史李良臣勘上宜山县大小都亮等寨获功阵亡汉土官军黄元举等七百六十八人山西御史饶仁侃勘上大同蒿沟等处阵亡被创官军燕天爵等一百五十四人老营堡等处获功阵亡官军高友安等五十一人各升赏优恤如例
　　○癸卯录宁夏红盐池等处斩获功升赏官军哱拜等一百一十三人
　　○甲辰总督狭西三边都御史戴才奏报套虏封贡事宜其略言东西虏各为雄长授职宜均其进贡夷使一百五十名马五百匹应贡御马三十匹俱派有定数即令随付俺答一路总进为便惟是互市之说在狭西系重镇既不可招之内地以贻祸阶而甘肃番回开市已久又不当使强虏混入延宁二镇虽号为近虏然法纪颇严绝无以寸帛私通者有如引之入市反启衅端故互市之议第可行之宣大而不可行之狭西无已则宣谕吉能令与其部落各赴大同互市是亦羁縻之术兵部以才议持两端宜行再议  上曰戴才受三边重任套虏应否互市当有定议顾乃支吾推诿岂大臣谋国之忠姑不究其令从实速议以闻授官通贡如拟于是授吉能都督同知其部下头目四十九人各授指挥千百户有差仍赏吉能大红狮子纻丝衣一袭彩叚四表里赐之敕
　　○乙巳起用原任太子少保礼部尚书兼翰林院学士高仪中途称疾＜锍-釒＞辞新命  上曰卿学行兼优才望素著特兹召用已有成命宜速至供职不允
　　○吏部言官生任宗人五府者率多出为云贵两广知府不旋踵輙罢去若谓此辈不足用姑如是处之云尔遂使有志者皆自隳沮无志优游待迁彼此成风善政甚鲜况云贵两广皆称绝远休养抚辑尤甚内地知府一方之主顾可令官生苟且卒事哉夫既用之矣而故示之不足用是弃其人也既为地方设官而故使之不善于官是弃其地也人则吾人地则吾地求其用与治且不可得顾柰何弃之按部署等官年资深者始得为知府官生既可为知府则亦可为部署等官乞自今官生出身六七以上者得升部署及京府治中太仆寺丞等官以观其政绩果能称职则使为知府藩臬固不必远方知府藩臬复称职则又递迁之亦不必限制至于远方知府尤当与内地者一体除授升迁不得复有低昂从之
　　○丁未  睿宗献皇帝忌辰  奉先殿行祭礼
　　○铸给古田守御千户所印
　　○礼部覆河南抚按栗永禄杨家相礼科都给中张国彦等奏其略言今天下之至重而难处者莫如宗藩臣等历考前代未尝有宗室而坐食县官者我  圣祖独厚宗亲世授爵禄恩至渥也然  圣祖当天潢发源之始故奉以数郡而易供至于今日当宗支极茂之时则竭天下之力而难给以天下通论之国初亲郡王将军才四十九位今则玉牒内见存者共二万八千九百二十四位岁支禄粮八百七十万石有奇郡县主君及仪宾不与焉是较之国初殆数百倍矣天下岁供京师者止四百万石而宗室禄粮则不啻倍之是每年竭国课之数不足以供宗室之半也然此特论平时耳万一遇水旱凶荒征输无出将何以处之此特论目前耳将来传世万亿生齿无算又何以处之今在国家则苦于供给之无措而意外之变可虞在宗室则苦于禄粮之不给而颠连之状可悯上下公私两受其困此无他故已良以恩施寡节而输供之策穷禁縳太严而资生之路绝今日之势有不容不变通者也且  祖庙之制亲尽则祧而袭封之典曾不稍变是待  祖宗者薄而待子孙者厚恩礼不几于倒施乎今之论者动曰  祖制不敢轻议然观洪武初亲王禄米五万石不数年后以供给难继减至万石其后待肃辽庆宁谷诸王且岁给五百石是  高皇帝制禄已无定矣永乐间秦鲁唐府各五千石辽韩伊府各二千石肃府仅七百石庆府虽七百五十石而郡王常于数内拨给是  文皇帝颁禄已变更矣盖  二祖酌时通变初未尝执一定之法以伤民病国也假令  二祖复起见国家宗室受困如此其议变通又岂待于今日哉近年诸臣建言俱奉旨通行各王府酌议而今永禄等所建白视诸臣尤为剀切明审臣等反覆思之为今长计惟有限服制以杀其禄给听自便以开其生路严法制以禁其为非而已盖国家财力既已无措则不得不限服制以杀其禄给禄给既减则不得不听自便以开其生路生路既开则不得不严法制以禁其非为盖审时酌变为国家经久之图莫过于此者伏望  皇上特加轸念将臣等及诸臣所奏俯赐采择或视朝后时御便殿宣召辅臣咨求长策务求定论本部仍以先后诸臣条议通限各王府一并议覆如违限者治辅导官罪候各王府议至之日本部郎请大集廷议恭候  圣明独断以成一代章程以定万世法守从之
　　○先是古田贼首韦银豹数为官军所败势甚穷蹙则令其党阴觅肖己者斩首以献而古田主簿廖元把总王纲相与证之于是巡抚殷正茂总兵俞大猷檄告提督李迁迁遂以捷闻其后稍稍传银豹不死正茂令佥事金柱踪迹之银豹兄银站乃生縳银豹致之麾下至是正茂具＜锍-釒＞其状且引罪以请有旨械银豹至京正法命御史治元等罪并核柱等功状以闻宥迁等勿问
　　○安丘王府奉国将军观烻有罪赐死观烻以奸淫事手杀弟妇纵火焚其家将以灭口事觉乃诏抚按官勒自尽
　　○戊申南京兵部右侍郎姜廷颐考满至京廷颐素以肺疾失声及廷谒致词微细礼科都给事中张国彦遂论其衰老得旨令致仕
　　○己酉遣中官祭中霤之神
　　○庚戌升太仆寺卿王好问为南京太常寺卿
　　○海西古城等卫女直都督台失等三百六十九人来朝贡马宴赉如例
　　○壬子升大理寺右少卿王治为大仆寺卿
　　○升贵州按察司副使程嗣功为江西布政司右参政
　　○命分守凉州右副总兵署都督佥事谢朝恩充总兵官镇守宁夏
　　○癸丑巡抚甘肃都御史杨锦奏请催督民运积逋主兵钱粮及量给客兵馈饷户部覆言本镇客饷原无旧例与入镇事体不同宜于民运及主兵年例中处给其催督积逋宜如锦言从之
　　○兵部覆提督两广侍郎李迁及广东巡按御史赵燉等奏梧州地方虽属广西实两广要害故设立军门令广东拨戍守官军四千六百余名岁派广备仓粮五万石其后广东师旅繁兴奏议撤兵减粮殊非得已自今请令戍兵如旧其仓粮暂以三万石角□羊梧州余二万石留广东俟二年以后仍复原数报可
　　○甲寅虏酋顺义王俺答并昆都力哈等贡马五百九匹遣夷使扯布哱罗等六十四人赍表文贡上马三十匹银鞍一副礼部请遣祭告  郊  庙  社稷仍请  皇上御殿宣表受百官贺以彰  圣朝盛事许之
　　○命太子少保礼部尚书兼翰林院学士高仪詹事府掌府事吏部左侍郎兼翰林院学士吕调阳教习庶吉士
　　○升提督四夷馆太常寺少卿孙光祐为大理寺右少卿
　　○乙卯掌吏部事大学士高拱言国初进士举人并用其以举人跻八座称名臣者甚众乃后进士偏重而举人甚轻至于今极矣故举人年力稍强輙迁延以幸一第必至衰迈始勉强就官间有一二壮年出者则又为贫之故志温饱者也如是而冀治理胡可得哉臣愚以为欲兴治道宜破拘挛之见以开功名之路凡举人初选初以资格授官之后则惟考其政绩而不必问其出身吏部自行体访苟系贤能即一体升取各抚按官一体保荐如举人官未经保荐而升取多者抚按官以不及论诸凡推转一视政绩无分彼此有所重轻若果才德出众则一体升为京堂即至部卿无不可者至于举人谒选又必稽其年貌五十以上者授以杂职不得为州县之长盖恐繁钜之任非衰劣者所堪如此则吏治可兴而化理有赖  上曰祖宗用人本不拘资格近来偏重太甚以致人无实用事功不兴览卿奏具见经济宏猷于治道人才大有禆益其如议举行
　　○发太仓银万四千三百余两补给狭西游兵
　　○丙辰  孝庄睿皇后忌辰  奉先殿行祭礼遣安平伯方承裕祭  裕陵
　　○旌表孝子一人河南新乡县生员张登元节妇八人直隶邯郸县民冀相妻刘氏王天麒妻许氏贵州威清卫生员曾松妻沈氏河南杞县民张元贞妻后氏延津县民李衍妻姚氏江西新昌县民刘士谋妻陈氏山西猗氏县民任宏妻张氏广东琼山县举人王伯霖妻张氏烈妇二人河南柘城县生员徐邦器妻甄氏直隶宿迁县民管评未婚妻刘氏
　　○改中都留守司署留守马乾为署都指挥佥事掌浙江都司事  命宣府西阳河堡守备方时春以为事官佥书山西都司事
　　○虏酋顺义王俺答使恰台吉打儿汉执赵全余党赵宗山穆教清张永宝孙大臣及妖人李孟阳等来献先后十三人总督王崇古以闻  上嘉俺答诚顺命赏银三十两彩币四表里恰台吉等各十两一表里寻诏宣大巡按御史磔宗山等传首九边
　　○丁巳升吏部文选司员外郎滕伯轮为贵州按察司副使
　　○戊午  孝穆皇后忌辰遣应城伯孙文栋祭  茂陵
　　○掌吏部事大学士高拱言行太仆苑马寺专理马政盐运司专理盐政皆国家要务所关非闲局也而近来视之甚轻即卿与使类以考不称职有物议者充之夫既不称职有物议矣则即从黜退可也顾柰何以是为安置之所乎遂致奸贪苟且政务废弛殊非  祖宗设官初意今宜破除常套凡卿使员缺必以廉谨有才望者推补而又定其阶格卿视布政司参政使视按察司副使俟政成之后一体升迁若有卓异即当超擢如  先朝故事  上亦以马政盐法国家重务必重其官乃可责以实效命如拱议举行
　　○升浙江松海把总署指挥佥事王敷忠江西羊角水堡把总署指挥佥事王价巡视湖广洞庭湖指挥佥事蒋易元俱署都指挥佥事佥书都司事敷忠浙江价福建易元湖广
　　○庚申升吏部文选司郎中吕藿为太常寺少卿提督四夷馆
　　○工科左给事中胡价勘视胶莱诸河及山东抚按议皆以为不便＜锍-釒＞治乃奏言今为新河之议者徒指元人故渠及副使王献臆说非能涉历三百余里间亲睹其利害也臣尝浚分水岭验问献所凿渠皆流沙善崩虽有白河一道徒涓涓细流不足灌注至如现河小胶河张鲁河九穴都泊稍有潢污亦不深广胶河虽有微源然地势东下不能北引且陈村闸以下夏秋雨集冲流积沙为河大害纵为诸水可引亦安能以数寸之流济全河之用则诸河之不足资明矣或谓新河颇多积水可因用为渠不知潢潦所聚皆以下流壅滞之故设皆浚深水必尽洩则蓄水之不足恃明矣或欲引潍河之水不知潍河在高密西去新河百二十余里中间高岭甚多虽竭财力终不可济则潍之不可引明矣分水岭以南至张家闸以北至周家庄虽云近海通潮又皆冈石糜沙终难凿治则海水之不可达明矣大抵上源则水泉枯涸无可仰给下流则浮沙易溃不能持久二者皆治河之大患也故元史食货志以为劳费而无成国初遍访运道舍此而不顾自献以后屡勘而不行良由于此苟率意轻动捐内帑百万之费以开三百无用之渠如误国病民何臣请亟罢其事并令所司明示新河必不可成之端勿使今人既误而复误后也  上乃罢之令自今不必更议以滋纷扰
　　大明穆宗庄皇帝实录卷之五十八
明穆宗庄皇帝实录卷之五十九
　　隆庆五年七月辛酉朔孟秋享  太庙命成国公朱希忠行礼
　　○狭西西安府地震
　　○加钦天监掌监事顺天府府丞周相三品服色以九年秩满也
　　○起原任广东按察司副使王化为惠潮兵备佥事化罢后巡按御史赵焞荐其知兵部覆请降职起用仍限以三年立功补过故有是命
　　○诏自今公差官各依限赴京若违限日久当送问者如例送问其未及送问者停俸在差升迁者必以抵任之日积俸三年方许考满其各府县官推升行取亦以历俸久近为差不必论其□之前后从吏部奏也
　　○录宣大招徕虏中人口功升总兵赵岢副总兵麻锦祖职一级赏总兵马芳等有差
　　○壬戌  皇第七女生
　　○礼部以虏王遣使贡献上庆贺仪注一前一日鸿胪寺设表案于皇极殿外教坊司设中和韶乐于皇极殿内及设大乐于皇极门内一是日早锦衣卫设卤簿大驾及金吾卫等衙门陈设甲士仗马金鼓等项差来官赍捧表文置表案退出恭候行礼一是日早鸣钟鼓文武百官各具朝服侍班  上皮弁服御中极殿本部堂上官跪奏请  上位看马承旨毕鸿胪寺官奏执事官行礼行五拜三叩头礼毕奏请升殿导驾官前导乐作  上御皇极殿升座鸿胪寺官引差来官至丹墀东西北向立赞行四拜礼毕赞进表乐作导表官导案至殿东中门止序班举案入置殿中赞宣表宣表官取表诣殿中跪外赞赞跪差来官皆跪宣讫内外赞俯伏兴序班举案置于殿东赞文武百官入班北向立班齐致词官诣中道跪致词称贺讫赞鞠躬乐作五拜三叩头兴平身乐止鸿胪寺官奏礼毕  驾兴百官以次出所司设黄幄于丹陛上陈所进马匹于丹墀内本部并鸿胪寺官立于丹墀东候  上易便服御黄幄甲士行礼毕本部官诣御道中跪奏御马过奏毕复班候马过诣御道中跪奏马过毕  驾还宫
　　○癸亥勒太常寺卿陈庆致仕以御史马三乐论其衰老故也
　　○甲子  仁孝文皇后忌辰  奉先殿行祭礼遣定国公徐文璧祭  长陵
　　○户部覆户科右给事中梁问孟奏国初经费原有定额边饷未尝借支于内京师未尝搜括于外盖不加赋而用足也迩来弊坏已极官民交困请敕户部侍郎一员督同司属有心计者通将中外财赋每岁增减出入之数行各处抚按官悉心议处前有可因固不必过为裁省以伤国体后有可革亦不许滥为縻费以损民财事完之日造册呈部听该部及与议官员类编为各司职掌以定遵守仍将内府钱粮先后额数首录进览庶费出有经而岁计可裕矣从之
　　○乙丑改河南开封府钧州新郑县径隶开封府以县治去州远从民便也
　　○以山东官班指挥佥事赵崇璧为署正留守掌中都留守司事川沙把总指挥佥事王允文为署副留守佥书中都留守司事江西都司佥书署都指挥佥事陈大鹏掌本都司事
　　○丙寅发汝阳王府奉国将军安氵□范辅国中尉勤炁及男一中俱高墙禁住坐盗发祖墓为宗人所讦也
　　○革大理寺寺丞孙丕扬职回籍听勘先是蒲城知县吕宗儒坐赃免疑丕扬受乡官王表贿嗾御史王君赏论之诣阙自言给事中程文以丕扬尝劾大学士高拱乘机白发其事丕扬遂坐黜
　　○丁卯升鸿胪寺卿李漈春为太常寺卿
　　○升狭西布政使司右参政罗瑶为广东按察司按察使
　　○戊辰修理北安门等处兴工遣侍郎邹应龙祭告后土司工之神
　　○升湖广道御史刘思问为大理寺左寺丞罗凤翱为右寺丞
　　○升云南云南府知府董原道为河东狭西都转运盐司运使
　　○御史郭庭梧勘上隆庆三年九月内狭西延宁三镇官军出花马池边捣巢功次  上从部覆升总督王崇古巡抚沈应时各俸一级总兵雷龙实职一级指挥哱拜等职二级官旗土谷赤等一级崇古仍荫孙之柱为国子生
　　○己巳  上御皇极殿受虏王俺答表献鞍马文武百官行庆贺礼遣成国公朱希忠镇远侯顾寰驸马许从诚成安伯郭应乾告  南北郊  太庙  太社稷
　　○命神枢营练勇参将都指挥佥事盛愈谦充右副总兵分守凉州
　　○大学士掌吏部事高拱后上疏辞免部事  上曰卿兼部事秉公持正朕心嘉悦其赐羊酒斗牛衣一袭银五十两以酬劳绩所辞不允
　　○庚午夺庆成王府辅国中尉知爕禄半年及镇国中尉表柳辅国中尉知爕禄各三月知爕知爕皆表柳子表柳纵子多招亡命为奸而知爕尤横甚抚按以闻故有是命
　　○升直隶苏州府知府蔡国熙为湖广按察司副使整饬苏松常镇兵备
　　○吏科都给事中韩楫奏六科封驳所关其任用贵久而考核当严自今都给事中员缺当以年深给事中左右给事中历俸三年者为之其未及三年者而遇缺推用者以后给由请自入科之日为始不拘品级通将前后实历考定去留章下所司知之时科臣多不满一考报迁以不得恩典为憾楫意欲为陈乞者地乃托久任严核之名特请破例通考以遂其私小人之滑稽无忌惮如此
　　○命贵州都司佥书署都指挥佥事胡大宾掌云南都司事升江南运粮把总指挥同知谢诏南京神机营管操指挥佥事汪可大福建中路守备署指挥佥事丁茂山东运粮把总指挥佥事王承恩广西庆远守备指挥佥事许文湖广武冈守备署指挥佥事达九思九泉守备指挥使王梦弼直隶德州守备署指挥同知赵梦祐四川会盐守备指挥佥事萧世杰俱署都指挥佥事都司佥书诏浙江可大江西茂福建承恩广东文广西九思云南梦弼贵州梦祐湖广都司世杰四川行都司
　　○巡按广西御史李良臣劾总兵俞大猷奸贪不法宜从重治佥事金柱等勘韦银豹首功不实亦宜量罚兵部言大猷束发从戎多树劳绩今罪状未明暴摧折之恐将士闻而角□羊体况真贼既获则柱等误勘之过亦有可原  上以为然诏赦柱等勿治而令大猷回籍听用
　　○辛未靖江王府奉国中尉经讯经讯以私忿持刃击杀其兄经设暴其尸于市诒言经设奸逼继母奉母命扑杀之于是宗长＜矢见＞征为经设讼究下法司议勘得实有旨经讯推刃亲兄情罪深重令抚按官勒令自尽降经讯为庶人
　　○南京工部尚书曹亨奏织造太监刘安不法事忤旨夺俸三月
　　○兵部右侍郎王遴以亲老乞休不许
　　○壬申以虏王俺答上表称贡赏大红蟒白泽纻丝衣各一袭彩叚十五表里妻大红五彩纻丝衣二套彩叚四表里都督同知昆都力哈黄台吉各彩叚八表里五彩纻丝衣一套绢二疋布四疋指挥使把汉那吉彩叚五表里织金纻丝衣一套绢二疋布四疋指挥同知千百户等官永邵卜大成台吉等六十二员并吉能侄切尽黄台吉各彩叚三表里织金纻丝衣一套绢一疋布四疋夷使扯布哱罗不散台布等七十名各赏布币有差其贡马进内者三十匹每匹酬彩叚二表里绢一疋留边者四百七十九匹发太仆寺银五千两角□羊边酌量予之以为定例
　　○海西石傍其劄等卫女直都指挥等官乃哈等一百五十三人来朝贡马宴赉如例
　　○发太仆寺马价银一万二千两给延绥买马
　　○甲戌升狭西临洮府同知原森为狭西按察司佥事
　　○乙亥中元节遣武定侯郭大诚抚宁侯朱冈襄城伯李应臣庆都伯杜继宗分祭  长陵  献陵  景陵  裕陵  茂陵  泰陵  康陵  永陵新建伯王正亿祭  景皇帝陵寝指挥佥事李钰祭  孝懿皇后中官祭  恭让章皇后废后吴氏都督佥事沉至祭  哀冲  庄敬二太子各陵园
　　○命神枢营佐击将军署都指挥佥事何勋充本营练勇参将
　　○升巡抚福建都察院右佥都御史何宽为大理寺卿
　　○升山东按察司副使王惟宁为山西行太仆寺卿
　　○户部进所买珠宝香料共用太仓济边银一万六千五百有奇
　　○夜月食
　　○丁丑升山西利民堡守备署指挥佥事侯之胄为署都指挥佥事充神枢营佐击将军命浙江军门标下中军署都指挥佥事胡震充温处参将
　　○戊寅  成祖文皇帝忌辰  奉先殿行祭礼遣安远侯柳震祭  长陵
　　○开经筵日讲
　　○诏留两淮角□羊存盐银五万两收买边引转拨内商徵银补库从御史李学诗请疏通滞引奏也
　　○升山西布政使司右参议何棨为四川按察司副使
　　○大学士高拱等上疏曰窃惟来者不拒王者驭夷之方忌战则危圣人保邦之训项者北虏俺答率众款塞稽首称臣奉贡阙下数月之间三陲晏然一尘不扰边氓释戈而荷锄关城熄烽而安枕此自古□觏之事而今有之实我  皇上圣德诞被神武布昭所致中外臣民所以欢忻忭舞戴讼于罔极者也然初议之时发言盈庭而臣等所以仰奉  宸断赞成大计者其说有三夫夷狄之性譬之禽兽适其欲则摇尾乞怜违其愿则狂顾反噬为中国计惟当顺其所利而因以制之固非可以礼乐驯服而法度绳约者也昔嘉靖十九年北虏遣使求贡不过贪求赏赉与互市之利耳而边臣仓卒不知所策庙堂当事之臣惮于主计直却其请斩使绝之以致黠虏怨愤自此拥众大举入犯或在宣大或在山西或在蓟镇或直抵京畿三十余年迄无宁日遂使边境之民肝脑涂地父子夫妻不能相保膏腴之地弃而不耕屯田荒芜盐法阻坏不止边方之臣重苦莫支而帑储竭于供亿士马罢于调遣中原亦且敝矣此则往岁失计之明验也今天祐国家使其裔孙来降朝廷处置得宜彼遂感恩慕义请贡称藩此实天以安攘之机与我也我遂因而受之则不惟名义为美而可以愈境土之蹂践可以免生灵之荼毒可以省内帑之供亿可以停士马之调遣而中外皆得以安此其一焉我国家时当全盛自可镇抚四夷况彼输诚叩首称臣请贡较之往岁呼关要索者万倍不同彼既屈服于我我若拒而不受则不惟阻其向顺之意又且见短示弱将谓我畏之而不敢臣非所以广  明主威德于海内也故直受而封锡之则可以示舆图之无外可以见桀犷之咸宾可以全天朝之尊可以伸中华之气即使九夷八蛮闻之亦可以坚其畏威归化之心此又其一焉然斯二者犹非要领之图本意之所在也夫虏自庚子猖獗以来  先帝常切北顾之忧屡下诏谕修举边务然劳力费财卒无成效者非徒当事之臣苟且支吾而然也虏时内侵应接不暇虽有修为随经残扰方尺寸之未成思寻丈之己坏是故不能有所积累以就一事徒劳费而无功也今虏既效顺受吾封爵则边境必且无事正欲及此闲暇之时积我钱粮修我险隘练我兵马整我器械开我屯田理我盐法出中国什一之富以收胡马之利招中国擕贰之人以散勾引之党更有沉几密画不可明言者皆得次第行之虽黠虏叛服无常必无终不渝盟之理然一年不犯则有一年之成功得三五年之暇则安顿可定布置可周兵食可充根本可固而常胜之机在我矣当是时也彼若寻盟我仍示羁縻之义彼若背约我遂兴问罪之师伸缩进退自有余地虏狂故态必难再逞而中国可享无穷之安此则要领之图本意之所在也由前二说乃目前之谋既皆验于行事由后一说乃深长之计方取必于将来此则在本兵及边方督抚将领诸臣加意而已若能仰承  庙谟实心修举使边事日胜一日是为长治之基若不思  社稷之长计不识朝廷制御之微权苟见一时宁息遂尔怠玩偷安无复备戒之虑沿习故套搏弄虚文止图苟安一身罔顾贻患来者则不惟良时一过不可再得而从此边备寖弛久愈难振卒然有变将何以应则是利未得而已博其害虏未制而反制于虏所谓病加于小愈乃大乱之道也而臣等一念谋国之患他日反成误国之罪此在今日不敢不明言者也伏望敕下兵部严饬各该督抚将领诸臣及此闲暇将边务大破常格着实整顿有当改弦易辙者明白具奏议处毋得因循自误仍乞赐敕一道戒谕边臣责其成效此后每年特差才望大臣或风力科道官二□员分投阅视要见钱粮比上年积下若干险隘比上年增修若干兵马比上年添补若干器械比上年备造若干其他屯田盐法以及诸事俱比上年拓广若干明白开报若果著有劳绩当与擒斩同功若果仍袭故常当与失机同罪而必不可赦何也往岁疆场多垒欲为而不得则其无功犹可恕也今既无事可以为矣而仍复玩愒致误大计则实有欺君愤事之罪又何可恕哉如是则边方之实政日兴中国之元气日壮庙堂得坐胜之策而  宗社有永安之庥臣等区区谋国之忠亦可以有终矣疏入  上嘉纳之亟下所司议行于是兵部复条上八事一宣府南山一带如总督王崇古前议不必先期驻守防秋毕日有所嬴财另项收贮其户部年例银仍令岁给如故以备缓急一各边城堡惟宣府稍完大同次之延固甘肃则半倾矣宜令官民随便修筑务求坚善一训练兵马大操不如小操合操不如分操宜责之守巡兵备官悉心考核不得徒具弥文一工部军器多不堪用今议发银听各边自造请下所司详定可否一屯卒逃亡若于赋重请令各边以甘肃一镇为例屯地久荒者永不起科近荒者十年后起科一盐法之弊起于有司多派□头以致多商多困仓庾日虚宜设法疏通以复国初飞挽之旧一边军缺马俱令籍数上请以凭给发马价一边民亡入虏中者行所在多方招抚若有沉几密画不妨径自酌处得旨依拟仍令从实举行
　　○庚辰升工部营缮司郎中梅有松为山西布政使司右参议
　　○辛巳免角□羊狭西料价一年以充织造之费
　　○升巡抚南赣汀漳都察院右佥都御史殷从俭为右副都御史巡抚福建提督军务
　　○先是  上用户部议岁遣御史往各边查核军饷限以三年之后即止勿遣都御史葛守礼言各边地远事多恐一旦代更棼乱莫究审定以三年一遣使从之
　　○癸未改太仆寺少卿王之垣为鸿胪寺卿
　　○补服阕光禄寺寺丞何以尚于原职寻升为四川按察司佥事
　　○甲申改南京刑部右侍郎熊汝达于南京兵部
　　○升都察院右佥都御史李棠为右副都御史巡抚南赣汀漳提督军务
　　○丙戌升山西布政使司右参政董尧封为太仆寺少卿
　　○吏部言国家用人不得官于本省盖以亲族所在难于行法身家相关易于为奸此欢有民社之责者则然耳若夫学仓驿递闸坝等官其所司者不过训诲出纳之常供应启闭之役初非有民社之寄者也而又其官甚卑其家甚贫一授远地或弃官而不能赴或去任而不能归零丁万状其情可矜近例教官系边远人者得授本省地方甚以为便乞令前项杂流得视此以例酌量隔府近地铨补从之
　　○丁亥黜原任兵部右侍郎兼都察院右佥都御史李一元为民一元既被劾听降因自称疾笃不敢复玷班行乞赐罢免疏入  上以为怨望渎扰故有是命
　　○赐故少詹事兼侍读学士黄佐谥文裕以广东抚按李迁赵焞言佐志行端毅学问宏深故也
　　○戊子巡按御史余希周以蓟昌等处主客兵多支隆庆四年本折色行粮共银八万九千两有奇参督抚官谭纶刘应节糜费之罪有旨勿治第令严戒督抚官此后务为朝廷惜财不得妄费
　　○己丑改提督操江南京都察院右佥都御史陈省为都察院右佥都御史
　　○升辽东泛河城备御指挥佥事王永祐为署都指挥佥事充神枢营佐击将军
　　○提督两广右都御史李迁以水灾请蠲内府钱粮予贫民无业者粟户部覆上供正赋难以议免若仓粮不足充赈当以抚按存留赎锾及各守巡寄库未发者佐之诏可
　　○管兵部事少傅杨博等条陈申饬蓟昌二镇秋防事宜一定战守今之议者咸以守墙为怯言之可听而实无少效或欲墙外邀击犹害七而利三或欲墙内奋击则利一而害九矣盖因墙拒守所谓先处战地而待敌者逸名虽守实则战也臣博总督时尝拒东虏打来孙十万之众于边  先帝误以为功录臣臣益习蓟事以为当守墙无疑也借令溃墙而战虽有功下矣况木能战乎宜令边臣敢有讹言惑众破坏守墙之说者以军法论一明应援夫蓟镇之兵虽已分布而邻镇之援犹须预拟宜令辽东保定宣府各部署人马谨侦土蛮若犯蓟境则各巡抚自守本镇而总兵李成梁由山海关而西李勇由保定而北赵岢由居庸关而东总督王崇古亦入关应援率以保护陵京为主至于宣府大同之镇城阳和之会城仍多留兵将以防西虏之反侧一申驻守近者大学士高拱等题注本部侍郎四员各有专责第所统之兵尚未定拟宜令刘应节等先期部署兵马听曷平通州驻守二侍郎调度二侍郎亦宜赴所分地先期经略事已还京一处京营往者蓟镇有警往往撤城守兵分营城外甚为失策宜令顾寰等不时操演营兵略照内城外城之规分别信地毋张皇以致人心惊疑亦毋疏略以致事体乖剌此外每门量留精兵备临期调遣一谕属夷朵颜三卫阳顺阴逆宜乘俺答效顺之际使边臣驰檄谕以朝廷之威破其交通土蛮之计其广宁开原马市夷人晓谕亦如之一修内治夫臣前所陈者不过防秋权宜之计若修内之策蓟辽保定三镇与宣大七镇皆须一体整饬容臣等将阁臣所议备边八事下总督等随宜修举候次年十月以后分差大臣通行阅视果有实绩视擒斩例赏若复踵弊与失机罪同仍乞赐总督镇巡敕谕一道许以便宜行事  奏请者具奏大率蓟辽二镇虏警未息比之宣大七镇保定一镇边情稍宁者不同阅视大臣至日亦当稍从宽假  上允行之
　　明穆宗庄皇帝实录卷之五十九终
　大明穆宗庄皇帝实录卷之六十
　　隆庆五年八月庚寅朔升四川按察司副使黄宏宇为浙江布政使司右参政
　　○命顺天府官＜监-皿立＞坊旌表烈妇张氏张氏锦衣百户镃女顺天府学生员翟思荣妻也年十七归于翟是年六月思荣遘疾自度不起属张改适张以死誓思荣卒张绝口不食者二十一日亦卒于是礼科都给事中张国彦等御史朱光宇傅孟春苏士润等交章请破格表扬从之
　　○建极殿大学士掌吏部事高拱＜锍-釒＞言辇毂之下各行事衙门在焉而四方奸民往往辐辏于此妄言乱政指称吏部诓骗者尤多动则十数成群互相勾引其有不才官吏误入术中事发无效则掉臂去之莫可推诘臣于近日亦曾自行访获如王三聘等数辈或称是臣外甥或称是臣表侄诓骗人财咸有证据已俱送刑部问遣然思此辈寔繁今虽访获一二若尽脂镂冰旋复如旧不足以为惩也伏望  皇上敕下厂卫及巡视五城御史严加缉访挨拏务期尽绝如歇家敢有窝藏许两邻举首若不举首事发一体连坐重罪庶奸徒无所容而各衙门亦可以行事矣＜锍-釒＞入  上深然之令厂卫五城悉如拱言严行访捕都察院仍揭榜禁约
　　○壬辰南京刑部尚书陈其学＜锍-釒＞乞致仕许之
　　○升四川按察司佥事宋仪望为本司副使
　　○甲午命成山伯王应龙佥书前军都督府事
　　○升福建泉州府知朱炳如为两浙都转运盐使司运使
　　○乙未命分守台金严参将署都指挥佥事陈彦掌南京锦衣卫事
　　○命原任福建都司掌印署都指挥佥事尹凤掌浙江都司事
　　○丙申升直隶真定府知府杨道亨为云南按察司副使
　　○时户部以狭西葭州知州尹际可等二十五员河南洛阳县知县鲍希颜等六员各积谷徵赋不如数例当降调移文吏部于是吏部言有司积谷备荒虽亦急务然较之正赋轻重自是不同况皆出于赃罚纸赎及他设处所人之数视地方贫富狱讼繁蕳为差不可以预定也若必欲所在取盈是徒开有司作威生事之端于济民初意失之远矣今宜稍从宽假止治其侵渔无状者若止怠玩仍当分别轻重明注考语俟本部劣处不必遽议降调至于催科乃有司第一事积逋苟多法宜降调但方徵会之时而降调以去则摄者既不尽心而新官至日又未必能得要领即得要领亦未必果胜前官而彼此延误已踰数时是欲急而反迟也且地方素称难处各官恐其为累亦有愿离地方以别就功名者于是政拙催科心甘降调则本以示惩适遂私计若乃前官积逋数多后官所徵止作前数而见年之额反称逋负俱非事理所安此后宜以见年为正徵当年即完以前负为带徵陆续补足总计分数若干议定降格其当降者止降一级仍在地方视事俟完足之日始复原官复官之日始计俸考秩行取升迁至于地方凋敝殊甚虽尽力催徵而亦不能完者当令抚按官核实定限许其从容徵补如资俸已深限期未满而额有半完者亦得升迁行取议上从之
　　○丁酉  孝康敬皇后忌辰  奉先殿行祭礼遣安乡伯张镕祭  泰陵
　　○祭先师孔子命礼部尚书潘晟行礼
　　○广西镇安府田州等处贵州贵阳府金筑安抚司土官各差人来朝贡马及方物给赏如例
　　○命原任扬州参将署都指挥佥事何自然充台金严参将
　　○免大名真定二府餋马余地银从抚按官奏也
　　○戊戌秋祭  太社  太稷
　　○己亥  孝慈高皇后忌辰  奉先殿行祭礼
　　○楚王英＜火佥＞薨  上辍朝三日治丧葬如例谥曰恭
　　○升提督两广右都御史兼兵部左侍郎李迁为南京刑部尚书迁寻以病乞休许之
　　○庚子宣宁王俊相薨  上辍朝一日治丧葬如例谥曰昭荣
　　○命神机营佐击将军为事官李凤充京城巡捕右参将原任大同副总兵署都指挥佥事赵伯勋充大同朔州参将升吴淞把总指挥同知詹廷杰京城内东巡捕署指挥使张一桂都匀守备指挥佥事王月俱署都指挥佥事都司佥书廷杰江西一桂四川月贵州
　　○以山西太原府囚越狱夺分守参政孙枝分巡佥事张希稷俸各一月下太原右卫指挥千百户等官朱邦奇等五人及署阳曲县事本府同知郇存正等御史按治
　　○故周府南陵王睦楧无子所遗赀财尽舁入周王宫中王弟安昌王在鉷因而率左右乾没为宗人所讦于是河南抚按官上其数见在周府银二万一千三百八十五两该徵房课地租银二千四百三十六两各器皿价值银一千三百四十七两有奇又在鉷私取银五千两金二千两及承奉内使辈所侵匿银一万六千三百余两请尽入县官以补贫宗岁禄报可
　　○辛丑原任太子少保礼部尚书兼翰林院学士高仪再＜锍-釒＞辞免新命  上以仪德望素隆令驰驿赴任不允辞
　　○海西咬郎兀等卫女直夷人都指挥大汉等一百四十七人来朝贡马宴赉如例
　　○总理河道工部右侍郎兼都察院右佥都御史陈大宾卒赐祭葬如例
　　○壬寅升江西吉安府知府周之屏为贵州按察司副使提调学校
　　○命总理河道都御史潘季驯速治吕梁双沟决堤
　　○录宣大招徕虏中人口功升赏总兵赵岢马芳等有差
　　○癸卯发太仓银三十四万六千余两并补隆庆四年存积三分盐引银八千九百余两充各边岁饷
　　○总督狭西右都御史戴才奏套虏吉能款塞乞进马二百匹比宣大例于延宁二镇互市兵部言往者议北虏入贡各部落总贡马五百匹今吉能所请与前议异但效顺之始不宜遽绝请破例许之戒以来年同俺答入贡一如初约报可才因上互市事宜一改延绥市厂于红山边墙闇门之外修复宁夏清水营旧厂开市之日列卒守之以防不虞一发延宁二镇桩朋地亩等银大小二池盐课银一万两及狭西镇桩朋马价银五千两收买货物待虏入市一发太仆寺马价银二万两输之延宁买马  上皆从之
　　○录狭西固原延绥宁夏三镇功升赏获功阵亡官军屈渐伸等六百四十九人
　　○升蓟镇管班指挥使林栋署都指挥佥事充神机营佐击将军
　　○甲辰兵部覆给事中梁问孟等条陈马政事宜一太仆马价银非边情重大不得轻发一变卖种马之半每匹止徵草料银一两一本寺常盈库定以五年遣官一查著为令一专用新造法马一禁角□羊纳上下手之弊报可
　　○乙巳遣户部侍郎陈绍儒祭京都太仓之神顺天府官祭宋丞相文天祥太常寺官祭恭靖公姚广孝
　　○命原任署都督佥事胡宗舜充龙固二关参将
　　○广西守臣言思吉等八寨及龙哈咘咳二处降夷乞以那马土巡检黄旸充长官司长官领兵六百镇之给土舍黄昌冠带住守龙哈巡检韦观住守咘咳各率所部兵二百听思田守备调度报可
　　○丙午  皇太子千秋令节免文武百官贺赐天下王府诸司及四夷朝使钞锭酒馔有差
　　○总督漕运都御史陈炌上＜锍-釒＞报邳州河决漕船淹阻状户部覆今岁漕船过淮独早而入闸者十不及二三虽河流为梗然诸臣怠误之罪亦不容辞乞遣风力宪臣督视以重国计会给事中宋良佐御史唐炼亦以为言得旨炌与总兵陈王谟参将顾承勋俱停俸戴罪管事命云南道御史张宪翔沿河督趣之
　　○丁未礼科左给事中雒遵奏罢军职有司开纳实授事例户部覆遵言良是但以时诎事赢势不得已今宜权其轻重将军民纳见任武职及监生预授兵马职衔事例先行停止如有自负才勇急于效用者亦许其告赴兵部验试照例上纳盖罢止者所以重军职而不尽罢者所以罗将材也报可
　　○戊申朝鲜国王李昖差陪臣刑曹参判朴素立等入贺
　　皇太子千秋令节献马及方物宴赉如例
　　○己酉建州左等卫女直夷人都督胜力革等二百二十二人来朝贡马给赏如例
　　○御史余希周言各镇主兵既有月粮其调遣复有行粮者所以悯劳役恤战苦也今乃不论警报之虚实缓急偶一调发概给行粮甚有不在春秋两防之列如调操调差及一应私役俱得以计地论给殊为糜费乞敕督抚诸臣于春秋防边之时先遣逻卒四出俟有警报方许调兵支粮若警报不实调兵不时俱以冒支论报可
　　○辽东抚按官议上抚处属夷事宜一言海西属夷不时求索衣粮重累各堡乞将三万库□税盐课免角□羊广宁以为抚赏费一言开原额设兵马五千逃亡太半乞令本兵清勾一修复广顺镇北二关以备夷人入市便于关防一开原近虏本地参将兵马请如近议防冬则驻劄中固兼防南北无事仍驻开原一请修开原城部覆从之
　　○工部尚书朱衡言国家初置漕运悉资泉流自景泰以后黄河入运夺漕为河繇是河身浸广淤沙岁积不得不藉黄河以行故今徐邳之漕河即黄河也历考往代河趋济博则决曹单鱼沛而沽头上下诸闸尽废趋邳迁则决野鸡冈口下亳泗而徐吕二洪顿涸今沛邑新河既成纵决曹鱼可保无恙而茶城以南犹属黄河非尽斥远之无以善后乞将议者开泇口河之说下诸臣熟计报可
　　○庚戌云南通海卫地震有声如雷人畜庐舍多伤是日曲江至临安地亦震
　　○命各处水兑南粮仍旧就船支放岁入耗米七万五千石抵官军一月俸粮从御史潘允哲奏也
　　○蓟昌镇筑敌台工城兵部言二镇拱护京陵逼近三卫三卫名虽藩篱然阴为虏用自庚戌来先后边臣止议筑墙而不及修台故虏至輙得气去今十四路楼堞相望二千里声势相援皆督抚官协谋任事之功而效劳诸将吏亦宜并录得旨总督谭纶升兵部尚书兼都察院右副都御史协理戎政如故巡抚刘应节升俸二级杨兆俸一级右都督戚继光荫一子百户都督佥事杨四畏升实职二级副使孙应元俸二级佥事宋守约王之弼等一级副总兵胡守仁参将罗端等实职一级仍各赏银币有差纶＜锍-釒＞辞恩命不允
　　○辛亥  宪宗纯皇帝忌辰  奉先殿行祭礼遣忻城伯赵祖征祭  茂陵
　　○遣太仆寺官祭司马等神
　　○以热审赦减南京重囚沈永等二十八人
　　○夺昌化王府镇国中尉充炬和顺王府镇国中尉廷土□冉封爵及廷土□冉弟廷壧廷坪口粮充炬故奉国将军俊临□木子廷土□冉等故奉国将军充灼子二宗在  世宗朝俱以谋反自杀者也
　　○总督蓟辽都御史刘应节奏言顺天永平二府所属等州县自明年为始一应起存京边税粮马草并豊润县备边子粒卫所关营屯米屯豆秋青马草等银悉依永平先年改纳事例以银数定价责令各富户上纳本色其旧日京运及协济银两即于太仓应发年例银内扣除补给户部覆奏从之
　　○论隆庆二年正月虏入甘肃西宁巴暖三川等处将官失事罪状发庄浪参将汤鼎西宁参将朱清戍边下红城子守备郑经及洮岷参将薛奎操守蔡经等御史按治
　　○癸丑秋分祭夜明于夕月坛命成国公朱希忠行礼
　　○升山东按察司副使吴兑为都察院右佥都御史提督誊黄右通政张卤为南京都察院右佥都御史兑巡抚宣府卤提督操江
　　○升顺天府通州判官张齐为太仆寺寺丞
　　○荫故大学士刘忠曾孙余荫为国子生以忠前任吏部尚书考满恩也
　　○甲寅赐名郑王厚烷藏奉御书之楼曰尊训从其请也
　　○命巡抚广西兵部右侍郎兼都察院右佥都御史殷正茂总督两广军务兼巡抚广东
　　○升东南巡捕把总署指挥佥事辛永龄署都指挥佥事湖广行都司佥书
　　○命礼科左给事中雒遵往邳州等处查勘河工先是总理河道都御史潘季驯奏邳河工成乞录效劳诸臣  上曰今岁漕运比常更迟何为輙报工完且叙功太滥该部核实以闻于是尚书朱衡覆言河道通塞专以粮运迟速为验非谓筑口导流便可塞责乞遣官就彼覆勘而命季驯戴罪管事报可
　　○乙卯敕谕诸边镇督抚等官王崇右等曰朕受  天明命君主万方内夏外夷无不欲其得所昨岁北虏款关求贡议者纷纷可否互异朕方欲广并包之仁故不责既往纳其贡献授以官职许为外臣然夷狄之性叛服不常制御之方自治为要近该辅臣建议请降敕谕申饬各镇文武诸臣及时整理边务诚为安攘至计兹特谕尔等除职掌所系照常修举外乘今边患稍宁严督将领诸臣将一应战守事宜著实整理撙节费用务有赢余修筑险隘务堪保障训练兵马务皆精壮修整器械务极犀利召种屯田务广储积清理盐法务使＜锍-釒＞通收买胡马务得实用招徕逆党务令角□羊散其事有不便应合改弦易辙者亦要明白具奏请旨定夺毋得拘泥陈说因循自误以后每年听行边大臣查核纪验果能事事整饬著有实绩比照擒斩事例重加升赏如踵袭故套推诿误事即照失机从重拟罪尔为总督重臣通贡一事既已屡效忠谋尤湏慎终如始广集众思悉心区画毋以目前无事而遂忘戒备之心毋以一时权宜而遂为经久之计务俾边政修举日胜一日御虏之筭万全无遗斯副朕委托之重高爵懋赏朕不尔吝如或怠玩废弛以致偾事责有所归尔其慎之慎之
　　○命保定府属州县岁办各仓场料草改徵折色以充□价从巡抚宋纁议也
　　○丙辰祭历代帝王命英国公张溶行礼
　　○铸给广西思吉等十寨长官司印
　　○月犯轩辕大星
　　○升太常寺少卿王凝为通政使司右通政提督誊黄
　　○丁巳遣太常寺官祭都城隍之神旗手卫官祭旗纛之神
　　○升广西布政使司左布政使郭应聘为都察院右副都御史巡抚广西
　　○戊午改工部营缮司郎中张纯仍为都水司郎中以总理河道都御史潘季驯言其治河有效特请久任故也
　　○补荫原任兵部尚书苏祐孙本为国子生
　　○户部覆巡盐御史卢明章条上盐法六事一清理实籍毋令灶产民产互相影射一禁戢私贩以通官课一饬治分司申明春秋两巡之法一严督行盐地方验单销缴不得阻滞一蠲免长芦利民等二十四场白盐脚价一御马监岁用啖马凉盐止许见买□盐不得交通私贩挠坏盐法报可
　　○狭西多杓等等二十七族番人板官等三百三十七人进贡方物马匹给赏如例
　　○蓟辽督抚官刘应节杨兆及御史余希周各条上议处蓟镇主客兵事宜希周欲定常戍客兵以免各镇入卫往来之扰应节等欲分班轮戍而清补主之籍佐之并献总兵戚继光添调南兵渐减客兵之议于是兵部覆言入卫兵疲困已极诚当议处但希周常戍之说施于辽东宣大尤便当令彼中熟计奏行其延绥见兵四枝宁固二枝当酌行应节等议各分两班每岁在蓟者以十一月中旬放还期至岁暮抵家在延绥宁固亦以十一月中旬起程期至岁暮抵镇不必候到交代仍每名给犒赏银一两有马死者通支本色行粮以恤其困其原留备冬兵马暂拨本镇标兵代之至于清理主兵宜特遣风力御史往山东河南山西狭西北直隶南直隶江北六处无论原系何省何军凡逃亡者尽数清勾并将各省应发边卫充军改发蓟昌二镇则庶乎入卫兵可以渐减矣若继光添调南兵一说持之甚坚前总督谭纶亦断以为可行今第当遣其怀土愿归者而更募绍宁金台兵补足九千之数发浙江库贮减兵银人五两以给其家不给行粮到蓟之日每南兵增一人则边兵减一人即以所余粮草充饷得旨如议行
　　○河南抚按官奏原武王府辅国将军睦木□臿汝阳王府奉国将军勤日□爕各奸盗状睦木□臿见囚周王府勤日□爕亡匿得旨睦木□臿发高墙禁住勤日□爕令所司缉获
　　穆宗庄皇帝实录卷之六十
　明穆宗庄皇帝实录卷之六十一
　　隆庆五年九月庚申朔铸造朝钟遣侍郎邹应龙行祭告礼
　　○升江西布政使司右布政使杨成为广西左布政使
　　○复设山东布政使司参政一员专理苏松常镇四府粮税令浙江按察司佥事兼辖苏松诸郡县水利从监察御史吴从宪请也
　　○辛酉升巡抚宣府都御史孟重俸一级以御史张克家言其清理边饷有功故也
　　○命原任灵州参将署都指挥佥事杨津充洮岷参将
　　○命故玉田伯蒋荣子克谦为锦衣卫带俸都指挥佥事克谦系戚畹例当授都指挥同知以尝犯奸故降叙云
　　○以甘肃镇羗庄浪等处修边墙墩堡功赏巡抚杨锦原任巡抚石茂华王轮等银币有差
　　○初  上用鸿胪寺卿李际春言四夷贡使俱不得至御前引见至是礼科都给事中张国彦等奏朝鲜属国乃冠带礼义之邦与诸夷不同宜仍复旧班以示优礼从之
　　○总督仓场侍郎陈绍儒条上漕政五事一重责成言每年兑运事宜当专责各处巡抚而令监兑官揭报迟速庶事权归一一通派运言江北中都等三总每年拨兑河南山东二省粮斛船南粮北人情未便宜于轮拨一总周而复始一严禁货言各船私货不许妄溢四十石之外有逾制者尽没入之以省牵挽一足船额言各总船缺坏者多宜及时修补限以三年为率务足全数一时＜锍-釒＞浚言京口小滩等处原设浅溜人夫宜令有司从宜督治户部覆言诸议皆于漕政有禆独派运事相承已久第命漕臣于中酌议俾漕务人情两不相碍可矣从之
　　○壬戌诏减给各处镇巡官勘合之半仍禁用马票火牌以清驿传从给事中侯于赵奏也
　　○升江西按察司按察使施笃臣为本布政使司右布政使
　　○录甘肃永昌等处功升赏获功中伤官军来旺等九人
　　○建极殿大学士吏部尚书掌吏部事高拱言去岁朝审重囚会臣初掌部事职当秉笔时阁臣尚多故臣得以尽心于此兹者复当审录而内阁人少臣又忝首臣机务为重不遑他及乞以尚书杨博代臣  上可其奏
　　○癸亥  孝恭章皇后忌辰  奉先殿行祭礼遣武平伯陈大策祭  景陵
　　○吏部覆御史褚鈇奏请裁革狭西行太仆寺苑马寺寺丞各增设少卿一员与本寺卿俱兼按察司佥事职衔分理中东西三路以藩臬有才望者充之长乐灵武监正以举人选补录事圉长亦当授北方谙于养马者令其专心冏政止听巡茶御史钤束其他抚按衙门毋得干预从之
　　○加大同府中路通判陈宠从五品服俸视事如故从总督王崇古奏荐也时宠已升郑府审理正矣
　　○论辽东锦州被虏失事诸臣罪指挥罗维冕郎官百户赵采坐临阵先退斩指挥刘坤陈绍先张世武百户杨宥高良弼裴永勋胡栾坐守备不设谪戍边以郎官有斩获功特减死一等
　　○乙丑升广西布政使司右参政柴涞为按察司按察使河南道监察御史张士佩为按察司副使俱江西直隶广平府知府贺贲为狭西行太仆寺少卿湖广黄州府知府孙光祖为苑马寺少卿俱兼狭西按察司佥事
　　○给赏各镇入卫官军银有差
　　○命督运御史张宪翔兼督新运过淮时工科给事中张博以粮运迟缓请覆浙直监兑宪臣以专责任户部覆言浙直漕粮已奉明旨以巡盐屯田御史兼摄之况今会派在迩徵收有期止宜敕宪翔兼提督为便诏可
　　○给故吉王妃揭氏岁米二百石卫辉荣昭王妃李氏岁米一百石镇国将军英焴夫人李氏奉国将军勤鲛淑人王氏表林□盍淑人庞氏知火□替淑人谢氏知□禾火□□□人□□淑人王氏知月□爕淑人靳氏各岁米五十石镇国中尉英焻恭人王氏睦木□秀恭人张氏表丛恭人张氏新土□□止恭人常氏辅国中尉知□目□炎□宜人孙氏新□弓□土宜人刘氏新均宜人曹氏各岁米三十石
　　○录福建大景海洋等处功升赏官军欧阳枢等一百九十三人
　　○丙寅调尚宝司司丞岳相为凤阳府通判坐擅挞指挥于禁地为给事中张博等所奏也
　　○户科都给事中宋良佐等奏国初粮运率因元故自会通河成而海运始罢然而遮洋一总犹寓存羊之意至嘉靖末年科臣胡应嘉欲市恩淮大诸卫桑梓之军建议罢废而海运遗意无复有存者矣今河变频仍运道屡梗宜乘此遗迹未泯之时将遮洋一总尽行议复务足额以存海运遗意仍稍稍推拓如该总隶北诸卫兑北粮者令由天津入洋抵蓟州隶南诸卫兑南粮者令由淮入洋抵京通仍博访国初并海诸卫所旧制使列障联屯彼此相望即河渠少梗而此塞彼通亦思患预防之术也户部覆言遮洋一总先时径渡天津海口不过八九十里今欲涉海运饷事难造次请先复遮洋一总而以良佐所上事宜下漕司详议以闻报可
　　○山东守臣言青登莱三府海岛潜住辽人辽东累年勾摄既不可得而山东虚文羁縻终非永图臣等博采群策有安集之议七焉一定分管青州诸城县分管斋堂岛莱州府胶州分管灵山岛竹槎岛即墨县分管福岛大管岛小管岛田横岛掖县分管扶蓉岛登州府文登县分管刘公岛宁海州分管崆峒岛青岛宫家岛蓬莱县分管沙门岛长山岛大竹岛鼍矶岛黑山岛小岨岛黄县分管桑岛三府共二十岛辽人附居者皆籍而抚之一严保甲大岛每十家为一保保有长仍立一总保副保以约束诸保长小岛止立一保长朔望诣州县受事岁报户口之数一收地税今各岛见耕地八千三百八十六亩宜比寄庄事例亩量税银五厘每岁十月各送保长输官以充巡察海道备倭都司修船之用新垦者续报敢匿者罪之一查船只各岛辽人渔贩船只大则税银二钱小则一钱二分各输州县以充修船之用敢有擅用双桅远泛海洋或近高丽者罪无赦一平贸易辽人既为编氓一切贸易宜与土人彼此均平禁不许入夜私交以生他衅亦不许货违禁物一专责成安辑抚绥当责成海道及都司乃有统纪必明法令毋务姑息一修哨船往时海道及都司同处登州城各有哨船故各岛流入望风远避今海禁日弛乞将臣等所造海雕船十艘辽船八艘饬后人修理毋坏一杜续逃各岛安插既定辽人避事必有续逃者宜令辽镇重禁金州等处人毋复越海  上从之
　　○巡抚大同都御史刘应箕以各边失事巡抚与将官同罪嫌于太苛乃上＜锍-釒＞请申明职掌兵食弗足责在巡抚战守无功责在将官毋得一概求备使边臣束缚于文法难于自展于是都察院覆言朝廷设官分职责任虽各不同而其体亦有相关者故各边镇既设总兵参游等官而又设都抚宪臣以赞理之义取相制非假为分过之资也近者边方失事将官抚臣一体论罚甚有抚臣显戮而将官得以夤缘脱免寻复录用者以故无事则总兵参游晏然为轻裘缓带之嘻有事则总督抚臣相率为掩饰弥缝之计模棱之势不得不至此况查勘失事必委地方属官卑辱宪体莫此为甚请如应箕言以缮理城堡修整器械储偫粮糗收歛人畜开垦屯田稽察奸弊专责抚臣其临敌胜败抚臣亦不得与将官同受赏罚  上览＜锍-釒＞疑之命尚书杨博等再议议曰总兵以镇守为名是古专阃之任巡抚以赞理为义亦昔监军之职观敕书中彼此各有会同计议之说其义自明故职任不分则尸祝无代庖之理职任太分又恐非同舟共济之义今应箕止以近年赏罚不当为巡按御史各州县勘功官所持故设此论以自别于将官不知各处巡抚亦请有旗牌设有标兵俨然以将官自处及至有事乃欲自异得乎今请斟酌所议自后沿边沿海镇巡官宜令各遵敕书行事遇有地方功罪通查职掌一体酌量论赏行罚其总兵官亲临战阵有功则叙功在巡抚之上若退缩偾事虚冒钱粮罪止坐总兵而不及巡抚巡抚调度失策及临警坐视不共赞襄亦当从总兵之罚仍行各巡按官今后参劾视地方失事大小为差不得概及镇巡有伤大体其勘事官止许隔别差委不得在本管地方致有牵碍从之
　　○丁卯录大同边外威宁海等处功升赏官军周桥等一百十九人
　　○戊辰重阳节免百官宴
　　○诏以故礼部左侍郎薛瑄从祀孔子庙廷先是六科给事中韩楫等十三道御史马三乐等交章请以瑄从祀下礼部会廷臣杂议至是上议曰臣等谨按瑄山西河津县人方幼年一见濂洛诸书即叹曰此学道正脉也遂弃去词赋专心于是其学以复性为的以居敬穷理为功以反躬践履为实潜心体玩至老弥精充养之纯超然自得此其学问之大原也平生言动举止悉合于矩辞受取与一揆诸义居家则孝友无间与人则乐易可亲中正足以矫枉律偏刚直足以廉顽立懦此其行履之大略也所著有读书录有河汾集虽不专以述作为事而只简片言皆可师法微词奥义悉合圣谟至今学者莫不尊信而诵习之此其著述之大旨也至于立朝行已之际不折节于权门不谢恩于私室不屈法于贵近不慑志于临刑荣辱不以关其心死生无以易其操此其树立之大节也故一时信从者有河东夫子之称一代真儒之许至今无异议焉间有疑其著述之寡者不知学贵心得道在躬行矧瑄所著书且十余万言不为不多又有言宋时罗从彦李侗诸儒尚未遍祀瑄不应独犯者不知从彦等皆讲求圣学于大明之日而瑄乃兴起于既绝之后课其难易功实倍之惟  陛下博采人言俯加临决早赐施行其于毋教士风非小补也＜锍-釒＞入报可
　　○刑科都给事中胡价等以朝审届期预＜锍-釒＞疑狱未决者如将官张刚等六人当行抚按官严限勘覆内犯张恩田儒等当奏请处分法司上其议得旨恩发南京充净军儒等仍锢之
　　○己巳兵部右侍郎张翀赴任中途称疾请告许之
　　○改礼部仪制司员外郎陶允淳为尚宝司司丞
　　○升贵州按察司副使李凤为布政使司右参政福建道监察御史邓林乔为按察司佥事凤广西林乔湖广调河南布政使司右参议吴哲于山西仍兼按察司佥事
　　○礼部尚书潘晟等以  皇太子出阁在迩请命所司预择讲读官及计处应用校仪仗典籍之类报可
　　○辛未升贵州布政使司左参议曹司贤为按察司副使山东按察司佥事任彬为布政使司右参议俱原省
　　○录广东惠来林樟等处功升赏官军郭文等九百八人
　　○刑部上湖广司郎中马顾泽谳报北直隶罪囚应恤之数三十八人赦减有差
　　○鲁山王府辅国将军勤□火共□□有罪赐死坐杀宗叔原武王府奉国将军睦甈为抚按官劾奏也
　　○刑部覆刑科都给事中胡价等言恤刑之官人命所寄当重其事权勿为有司之所挠阻速其题覆勿迟时日以滋弊端有所平反务在秉公持平原情据法不以多寡为限则审录者既得以行其志而希望者又无所容其奸幽明均沾  圣惠而大典为不负矣从之
　　○癸酉命翰林院侍读学士丁士羙左春坊左中允兼翰林院编修申时行主武举会试
　　○工部以运船漂没数多＜锍-釒＞请追治造船员役之不如式者得旨令漕司按劾以闻
　　○甲戌吏部覆给事中宋之韩奏守令最称亲民而各郡县边腹繁简冲僻不一请令各抚按官备开有司才力所宜听该部酌处又覆御史赵宦奏五城兵马副指挥今后俱以府卫首领州县佐贰升补吏目以州县首领升补其原以入赀侯选者对品改授外任皆从之
　　○改太仆寺寺丞张济为光禄寺寺丞仍支正六品俸
　　○升广西按察司佥事杨文明为布政使司左参政兵部车驾司员外郎李松为按察司佥事文明贵州松山东
　　○命有司变卖原没入严世蕃田产银两输江西南赣二军门充饷
　　○革漕运参将顾承勋职闲住坐贪纵不职为科道官宋良佐唐炼所劾奏也
　　○丙子升礼部仪制司郎中陆光祚为湖广按察司副使
　　○丁丑山西太原府地震
　　○戊寅授中书舍人等官栗在庭等为给事中赵应元等试监察御史在庭涂梦桂周良臣俱吏科冯时雨刘不息曹大野俱户科蔡汝贤王旋贾待问俱礼科匡铎兵科朱南雍张楚城俱刑科刘浑成郑岳俱工科周守愚南京刑科应元史思敬俱浙江道周于德江西道景嵩张集俱福建道梁许湖广道刘世赏董石俱山东道马应梦田子坚俱山西胡峻德狭西道丁惟宁四川道许子良广东道胡涍广西道余乾贞云南道张道贵州道计坤亨南京浙江道陈堂南京湖广道陈王道南京河南道
　　○户部覆漕运都御史陈炌等会议漕政事宜一＜锍-釒＞浚常镇宁国及浙江海宁崇德等处河道仍开复练湖水以济运河之用一给各省督粮道关防久任责成一查复江北杨州等三总耗米本色以抵军士行粮其山东观城等四县于小滩镇交兑者每石折耗米三升以充盘剥之费一清补每船缺军务足原额十名之数凡行月二粮及钞赏等项俱使得蒙实惠以安其心一见寄通库羡余银两及隆庆五年以后系二分给军之数凡遇奏到漂流及上年挂欠者准与折算补纳不足则行原籍徵补一禁戢各处土豪抑困兑军者有司不能治以罢软论一严督浅夫日伺河下助挽漕舟以免运军顾募之苦一广德州旧于水阳地方设仓军民便之宜复其旧湖州府县地僻山阻宜徒置各仓于府城报可
　　○录大同边外下水海石灰站等处功升赏官军胡应时等一百三十五人
　　○命广西浔梧左参将署都指挥佥事黄应甲充协同漕运参将
　　○己卯发太仓折粮草银一万二千八百两有奇于昌平充防秋兵饷
　　○月犯井宿西扇北第二星
　　○庚辰以广东惠潮二府兵荒免徵隆庆元年二年未完存留粮停徵嘉靖四十三年至四十五年起运粮
　　○原任都察院右副都御史党以平卒赐祭葬如例
　　○录广东竹林漳浦等处功升赏官军涂可进等五十人
　　○磔广西逆贼韦银豹并斩其孙韦扶獞于市仍传首夷方银豹广西古田獞民其父朝威自弘治间与其伯朝猛占据县治拒杀副总兵马俊参议马鋐正德间银豹尝随朝威攻陷洛容县朝威诛死银豹乃挟其五子四出掳掠屡败官兵隆庆元年五月银豹兄银站恐为己累密送款巡抚殷正茂执银豹以降传诣京师  上以付吏论银豹谋反律与扶獞俱伏诛其家属党类下抚臣论治如律
　　○辛巳以北直隶安州新安等县南直隶铜陵等县水灾许改折起运漕粮及蠲免存留粮有差
　　○广东东莞人陈建私辑皇明资治通纪具载国初至正德间事梓行四方内多传闻失真者工科给事中李贵和言我朝  列圣实录皆经儒臣奉旨纂修藏在秘府建以草莽之臣越职僣拟已犯自用自专之罪矣况时更二百年地隔万余里乃欲以一人闻见臧否时贤荧惑众听若不早加禁绝恐将来讹以传讹为国是之累非浅浅也＜锍-釒＞下礼部覆议请焚毁原板仍谕史馆毋得采用从之
　　○铸查勘河工关防给付礼科左给事中雒遵
　　○壬午加广东肇庆府同知郭文通从四品服俸于新会恩平之间练兵候调文通起自吏员而勤慎得民且习于兵事至是六年秩满抚按李迁等保留故有是命
　　○癸未霜降节遣宁阳侯陈大纪武安侯郑昆泰宁侯陈良弼固安伯陈景行祭  长陵  献陵  景陵  裕陵  茂陵  泰陵  康陵  永陵兴安伯徐梦旸祭  景皇帝陵寝德平伯李铭祭  孝懿皇后中官祭  恭让章皇后及废后吴氏成山伯王应龙祭  哀冲  庄敬二太子各陵园
　　○会试天下武举取谢天祐等一百十人命大学士张居正主会武宴席
　　○宣大总督王崇古报北虏互市事竣大同得胜堡自五月二十八日至六月十四日官市顺义王俺答部马千三百七十匹价万五百四十五两私市马骡驴牛羊六千抚赏费九百八十一两新平堡七月初三至十四日官市黄台吉摆腰兀慎部马七百二十六匹价四千二百五十三两私市马骡牛羊三千抚赏费五百六十一两宣府张家口堡六月十三至二十六日官市昆都力哈永邵卜大成部马千九百九十三匹价万五千二百七十七两私市马骡牛羊九千抚赏费八百两山西水泉营八月初四日至十九日官市俺答多罗土蛮委兀慎部马二千九百四十一匹价二万六千四百两私市马骡牛羊四千抚赏费千五百两市皆无扰＜锍-釒＞入得旨加崇古太子太保赐之诰命赏银四十两纻丝二表里巡抚刘应箕升俸二级杨彩孟重一级总兵马芳赵岢副总兵麻锦实职一级副使申佐朱裳参议崔镛等千户鲍崇德等各升赏有差又以本摆腰兀慎部马七百二十六匹价四千二百五十三两私市马骡牛羊三千抚赏费五百六十一两宣府张家口堡六月十三至二十六日官市昆都力哈永邵卜大成部马千九百九十三匹价万五千二百七十七两私市马骡牛羊九千抚赏费八百两山西水泉营八月初四日至十九日官市俺答多罗土蛮委兀慎部马二千九百四十一匹价二万六千四百两私市马骡牛羊四千抚赏费千五百两市皆无扰＜锍-釒＞入得旨加崇古太子太保赐之诰命赏银四十两纻丝二表里巡抚刘应箕升俸二级杨彩孟重一级总兵马芳赵岢副总兵麻锦实职一级副使申佐朱裳参议崔镛等千户鲍崇德等各升赏有差又以本角星
　　○以水灾诏许改折湖广武昌汉阳荆州等府漕粮之半
　　○乙酉  上以三镇贡市事竣边境辑宁嘉辅臣赞襄筹画功降旨欲加升荫大学士高拱张居正殷士儋上＜锍-釒＞曰近者虏酋奉贡称藩虽古今希旷之事然乃  皇上圣德孚格神武布昭所致臣等何力敢贪天功且臣等夙抱苦心久未敢明其意方兹事之始也群议纷乱日异而月不同几方合而忽夺其成计未就而先幸其败当是时欲拟却那吉之降则纵桃松寨之辱国可徵也而恐又传笑于四方欲拟拒俺答之贡则斩石天爵之贻患可徵也而恐又结祸于他日臣等用是殚精悉虑画此大计以为国家幸  皇天鉴临  圣主明断于上俾边臣之谋得以有终即今封贡互市皆已竣事三陲晏然曾无一矢之警境土免于蹂践生民免于虔刘客兵不调帑藏不发即边费之省不下百余万即胡利之入不下数万纵使虏酋明岁渝盟而我中国今岁之利亦已多矣有荣而无辱有益而无损盖至是而事理始昭然可见臣等为国之心始得少明臣等志愿不啻万万足矣他更何望乎即臣等夙夜图画不无少效微劳然而备员辅弼乃其职分当尽者若遂因以叨冒升荫实所未敢此臣等恳悃血诚鬼神照察非有矫饰也惟  皇上俯烛下情特允辞免幸甚  上览奏嘉其忠恳准辞仍各赐白金五十两斗牛衣一袭
○命锦衣卫遣官至浙江选募南兵戍蓟镇以原任参将王如龙游击金科杨文都司佥书朱珏充为事官领之
　○山东巡抚都御史梁梦龙等上海运议曰今漕河多故言者争献开胶河之说此非臣等所敢任也第尝考海道南自淮安至胶州北自天津至海仓各有□贩往来舟楫屡通中间自胶州至海仓一带亦有岛人□贾出入其间臣等因遣指挥王惟精等自淮安运米二千石自胶州运麦一千五百石各令入海出天津以试海道无不利者其淮安至天津一道计三千三百里风便两旬可达况舟皆由近洋洋中岛屿联络遇风可依非如横海而渡风波滩测比之元人殷明略故道实为安便大约每岁自五月以前风顺而柔过此稍径诚以风柔之时出并海之道汛期不爽占候不失即千艘万橹保无他患可以接济京储羽翼漕河省牵挽之力免守帮之苦而防海卫所犬牙错落又可以严海禁壮神都甚便事下户部部覆言海运法废已久非常之原难以尽复乞敕漕司量拨近地漕粮十二万石自淮入海工部即发与节省银万五千两为雇募海舟之资淮扬□税亦许暂支万五千两充佣召水手之费从之
　　○己丑升国子监祭酒马自强南京国子监祭酒陶大临俱为詹事府少詹事兼翰林院侍读学士
　　○黜原任南京国子监祭酒姜宝为民令诚意伯刘世延原任南京刑部尚书孙植闲住世延仍夺俸半年复原任南京国子监助教郑如瑾官初给事中王祯之论宝也止言其狥情乱法而不及受赃及是南京法司希大学士高拱指坐宝赃千金而为如瑾辨雪故有是命
　　明穆宗庄皇帝实录卷之六十一

　明穆宗庄皇帝实录卷之六十二
　　隆庆五年十月庚寅朔孟冬享  太庙
　　○命中官祭司井之神
　　○  上御皇极殿以明年大统历颁赐百官
　　○辛卯孝洁肃皇后忌辰  奉先殿行祭礼遣新宁伯谭国佐祭  永陵
　　○壬辰刑部尚书刘自强等奏上会审重囚当恤者李福等二十二人得旨俱减死戍边
　　○癸巳协理京营戎政兵部尚书兼都察院右副都御史谭纶以疾请告回籍许之
　　○荫巡抚广西兵部右侍郎兼都察院右佥都御史殷正茂子宗伊为国子生录古田平寇功也
　　○以水灾命改折南京锦衣等卫所及直隶扬州等卫所屯粮有差
　　○以京城巡捕把总指挥同知颜寿掌四川行都司事升赏隆庆二年六月永昌药草沟等处获功战亡官军梁梓等一十二人
　　○甲午改南京光禄寺卿杨贤为太仆寺卿
　　○升山东按察司佥事刘田为本布政使司右参议
　　○番贼犯狭西岷州卫文县等处官军不能御巡按御史刘尧卿以闻得旨降罚失事指挥使孙承恩赵守中等有差
　　○乙未兵部覆巡按狭西监察御史萧廪条上甘肃便宜可行者二事一议额兵谓本镇兵势单弱抽选新军有一户四丁而应三军者有一户二丁而应二军者请令抚臣加意抚恤无致逃亡一议班兵谓本镇班军额七千有奇项以催班之法渐弛脱班者众宜令抚臣调停工役以恤其力禁止科索以恤其财追月粮以罚其后至者而慎选名将领之报可
　　○升赏隆庆二年正月庄浪境外马儿湾等处获功阵亡官军满只保等一十四人
　　○升赏嘉靖四十二年十月蓟镇墙子岭等处获功阵亡官军沉恩等四十二人
　　○丙申铸给浙江江西山东督粮道关防
　　○升赏隆庆三年四月宁夏镇兴武营暗门出边捣贼获功被创官军郑旸等二百八十二人
　　○丁酉升大理寺左少卿刘一儒为南京光禄寺卿
　　○广东巡按御史赵焞奏三月中倭寇突入广东澄迈县袭陷海南卫所城乞治失事诸臣罪得旨罚琼州府同知陈梦雷俸三月海南道副使史朝宜俸二月下千户谷嵩等御史按治以提督总兵失于奏闻切责之
　　○戊戌升户科都给事中宋良佐为太常寺少卿
　　○升直隶永平府同知贺溱为山东按察司佥事
　　○己亥以河南山东大水命工部申饬管河官经理上流河防以备冲决
　　○贵州中曹等长官司广西归德州土官差通事人等来朝贡马给赏如例
　　○升大理寺右少卿孙光祜为本寺左少卿太仆寺少卿罗良为大理寺右少卿
　　○庚子令漕运都御史陈炌回籍听勘以科道官宋良佐等言其调度失宜致漕舟漂没故也
　　○遣贵州道御史马三乐苏民望四川道御史李采菲往各省清军三乐北直隶河南民望南直隶江北山东采菲山西狭西
　　○辛丑南京兵部右侍郎熊汝达＜锍-釒＞谢升任礼部请今后南京部院及在外督抚等官升迁系尚书左右都御史仍于到任＜锍-釒＞内并谢侍郎以下省之报可
　　○贵州宣慰司土舍安国亨降守臣以闻  上命赏巡抚都御史阮文中佥事沈闻参议曹司贤知府李濮等八人银币有差初安大朝兵既败国亨惧大诛勒兵自守而遣使哀辞乞降朝廷未之许也会文中受代乃移檄各道名捕诸反者而密使人谓国亨曰今大兵且至能尽出所匿奸徒束身请□割地以处安智母子赔还所费兵粮则朝廷当待尔以不死命尔子及智子各代领父任而安氏世世无患矣于是国亨听命执献其党阿弟吴琼等以降  上果赦不诛而官其子民及智子国贞具如文中等言斩阿弟等于市且戒两族今后勿复相攻自取诛灭
　　○命福建标兵把总署指挥佥事魏国佥书福建行都司事五军营游击指挥佥事曹世德为分守倒马关参将
　　○先是问刑条例有盗决故决河防之律在河南山东者俱问发充军而南直隶徐邳一带罪止徒配至是河道都御史潘季驯言徐邳每岁河决之由河流冲射居十之四而居民盗决居十之六皆以法轻易犯故也请著令自徐邳上下为河流所经行处凡有贪水利避水患盗决故决河防者一如山东河南例俱发充军仍增入条例中刑部覆从其议
　　○壬寅升山西按察司副使温如璋为太仆寺少卿
　　○命掌中军都督府事灵璧候汤世隆充南京协同守备兼掌南京后军都督府事掌左军都督府事保定侯梁继璠充总兵官提督漕运镇守淮安
　　○甘州属番人恰霸等盗边官军捕得伏诛
　　○癸卯命总理河道都御史潘季驯速治茶城之淤浅者以巡按御史张守约言运船阻塞故也
　　○甲辰升刑部左左侍郎王国光为南京刑部尚书兵部右侍郎王遴为本部左侍郎兼都察院右佥都御史协理京营戎政南京太仆寺卿汪镗为南京工部右侍郎山东布政使司左布政使王宗沐为都察院右副都御史总督漕运兼提督军务巡抚凤阳等处
　　○升翰林院掌院事侍读学士丁士羙为太常寺卿管国子监祭酒事原任国子监司业林士章为南京国子监祭酒
　　○南京法司奏是岁会审重囚之数情真当决者三人矜疑减死戍边者二人有词更讯者二十四人报可
　　○命宁阳侯陈大纪掌中军都督府事
　　○乙巳以浙江安吉州孝豊归安武康等县水灾命改折南京糙粮及蠲免存留粮有差
　　○丙午复除服阕尚宝司卿刘奋庸原职
　　○升江西布政使司右布政使施笃臣为山东布政使司左布政使
　　○升山东按察司副使潘允端为本布政使司右参政仍兼原职以抚按官梁梦龙等＜锍-釒＞荐也
　　○命右军都督府佥书豊润伯曹文炳掌左军都督府事左军都督府佥书伏羌伯毛登掌中军都督府事原任右军都督府佥书安远侯柳震掌南京左军都督府事
　　○升大同备御指挥佥事刘栋为署都指挥佥事充五军营游击将军
　　○巡按狭西御史刘尧卿言肃府折禄庄田计地四千四百八十七顷有奇计徵子粒粮银一万二千有奇今宗室缙＜火贵＞既袭肃府之封又支辅国之禄宜即以其折禄田租在甘凉固原者收充二镇军饷户部覆奏从之
　　○丁未  诚孝昭皇后忌辰遣清平伯吴家彦祭  献陵
　　○修理大明门等门并皇墙等处兴工遣尚书朱衡祭告后土司工之神
　　○狭西巩昌府有火光自天而陨天鼓鸣者二
　　○升户科左给事中张书为都给事中户科右给事中梁问孟为左给事中礼科给事中程文为右给事中书文俱本科问孟刑科
　　○升山西按察司副使申佐为本布政使司右参政仍兼副使山西布政使司左参议崔镛山东布政使司右参议宋守约俱为本省按察司副使仍兼参议佐镛以互市事竣守约以敌台功成也
　　○戊申御史吴道明劾奏应天巡抚都御史陈道基不职状得旨令回籍候勘
　　○升山东按察司按察使吴文华为江西布政使司右布政使调山西按察司屯田佥事王汝梅理北中二路兵备
　　○命詹事府少詹事兼翰林院侍读学士马自强掌翰林院事
　　○升左春坊左中允兼翰林院编修申时行为左谕德兼翰林院侍读充日讲官右春坊右中允兼翰林院编修王锡爵为右谕德掌南京翰林院事
　　○命领红盔将军武定侯郭大诚佥书左军都督府事前府带俸新宁伯谭国佐佥书右军都督府事
　　○命南京坐营指挥同知侯继高掌广东都司事署指挥使谢天祐佥书山东都司事
　　○套虏吉能等差夷使贡上马二十匹余马一百八十匹顺义王俺答为代进表文诏赏俺答大红白泽纻丝衣一袭彩叚八表里吉能彩叚八表里五彩纻丝衣一套绢二疋布四疋吉能所部指挥同知等官打儿汉台吉等五十员各赏叚布及酬赏进献马匹俱如宣大例
　　○辛亥升吏科都给事中韩楫为太常寺少卿提督四夷馆
　　○升浙江布政使司左参政李淑为山东按察司按察使浙江湖州府同知蓝伟为山西按察佥事
　　○以江西南昌九江瑞州赣州南康饶州等府灾伤命有司赈济如例
　　○壬子户部覆巡按直隶御史余希周条上各镇支粮事例一蓟永二镇有一卫之官分散数营一官之俸分为两处宜各归并原卫支粮其有身在边方者依边卫事例给之一各镇存操募补军兵其月粮布花在蓟州则于马兰等路关支在永平则于燕台二路关支在密云则于潮河所关支应役在此支给在彼宜令各镇赴各兵备道核实坐支以免诈冒重复之弊一各营卫所开粮料籍数多影射不明宜严行兵备道一切厘正以清耗蠹一兴州等卫支官军月粮于通仓而折俸布花则在蓟州营州等卫支月粮布花于通仓而官军折俸则在蓟州其怀柔军马粮料又于密云镇坐支彼此隔远积弊非一宜悉查原在某仓某库者就近给之不得仍前紊乱一兴州等卫所共有代办钱粮虚名军一千余名岁支粮饷共银三千四百余两皆私自侵费而称为公用宜概行查革诏如议行
　　○癸丑建州左等卫都督等官安台失等二百七十八人来朝贡马宴赉如例
　　○命右军都督府带俸忻城伯赵祖征领红盔将军
　　○巡按广西监察御史李良臣核奏隆庆四年冬古田县石玉龙山等巢官兵剿贼功次斩获至七千一百有奇得旨升左布政使郭应聘俸一级佥事金柱俸二级左参政柴涞等四人各升一级参将黄应甲等六人各升实职二级仍与右布政使万思谦副使邵维中参将祝明等十七人各赏银币其余立功官军参将卢锜等二百余人升赏有差
　　○甲寅以徐淮等处灾伤许改折蠲免各项钱粮有差仍令有司赈济如例
　　○狭西西安府地震二次
　　○御史赵应龙论劾大学士殷士儋因太监陈洪夤缘入阁士儋＜锍-釒＞辩曰臣一介草茅待罪词林者二十余年侍  皇上讲幄前后九载叨荷
　　圣恩不次拔擢洊陟崇阶承乏密勿矧臣生平砥砺名节恪守大闲猥以旧劳遂沾异数若谓别有所汲引是视臣为何如人也  陛下握枢临极总览乾纲若辅弼重臣尽凭左右是视  陛下为何如主也至云陈洪得封父母由臣赞成臣前任礼部时值洪陈乞臣即查无故事据实上请嗣后给与赠官实出特旨原＜锍-釒＞犹在可覆按也但臣禀质孱病形迹孤危乞赐罢归以谢人言  上曰卿辅弼重臣素行端慎方兹委任岂可以人言求退所辞不允明日士儋再＜锍-釒＞恳辞  上慰谕如初
　　○升巡抚云南都察院右副都御史曹三旸为南京刑部右侍郎山西按察司按察使张佳胤为都察院右佥都御史巡抚应天等处地方总理粮储提督军务
　　○以军功录荫故兵部右侍郎曾铣子汴都察院右副都御史杨宗气孙坦俱为国子监生
　　○赐原任太子太保兵部尚书毛伯温许论各祭九坛遣官治葬从其子都事毛栋许倓请也
　　○升大同守备指挥佥事梁文为署都指挥佥事佥书山西行都司事
　　○乙卯成造  东宫仪仗命侍郎赵锦行祭告礼
　　○土鲁番王马黑麻差夷使卯剌纳阿必卜剌等十二人进贡方物马匹宴赉如例以通政使司添注右参议王汝言补本司右参议
　　○升广东按察司副使史朝宜为浙江布政使司左参政
　　○免南京各卫所掌印官运粮从尚书王之诰奏也
　　○丙辰命造鳌山灯工部尚书朱衡等工科都给事中陈行徤等并＜锍-釒＞请罢无益之费爱惜财用报闻
　　○吏部左侍郎张四维以疾乞归  上不允命在任调理寻遣中使赐羊酒蔬馔
　　○建州左等卫女直都督等官来留住等一百七人来朝贡马给赏如例
　　○革庆成王府奉国将军表木□水禄米十之二以匿父丧不报冒支禄米为抚臣所发也
　　○丁巳复除服阕翰林院编修陈经邦原职
　　○升河南按察司按察使吴道直为本布政使司右布政使湖广布政使司右参政施尧臣为山西按察司按察使
　　○河南巡盐御史俞一贯言河东岁办正余盐共六十二万引近因霪雨决堤盐花鲜结乞暂宽本年课额候盐池盛生之年尽力捞补又言各州县原编捞采盐丁有力者纳银无力者供役近来有司多漫不经意宜严责清查务使人银两足费用不滥违者罪之户部覆言盐丁之议良是至河东盐额引所以供宣大山西年例军饷禄粮之用不容分毫缺者宜敕抚臣及巡盐御史备行运司将隆庆五年额角□羊三银两先尽库贮悉数输边期于完足待来岁盐花生结之时仍概行偿补庶于彼此两便也  上从之
　　○吏部左侍郎张四维再＜锍-釒＞求去许之以日讲加恩令驰驿以归
　　○升江西布政使司右布政使施笃臣为山东布政使司左布政使
　　明穆宗庄皇帝实录卷之六十二
　明穆宗庄皇帝实录卷之六十三
　　隆庆五年十一月己未朔升狭西布政使司右参政侯东莱为按察司按察使直隶镇江府知府王惟善为副使户部河南司郎中沈奎为佥事东莱河南惟善狭西奎浙江
　　○调四川按察司副使宋仪望于福建提调学校
　　○发南京司设监右监丞田孜充边卫军坐侵盗司钥库银事发故也
　　○录是岁五月中虏犯辽东盘山驿官军斩获功赏巡抚都御史张学颜总兵李成梁中军指挥苏承勋各银币有差
　　○庚申复除工科都给事中严用和为吏科都给事中升兵科右给事中周芸为户科左给事中兵科给事中乌昇为户科右给事中
　　○命辽东前屯备御指挥使郝重光为署都指挥佥事充沈阳游击将军
　　○辛酉兵部覆巡抚延绥都御史郜光先所陈互市便宜其一谓抚赏借用官银二百九十余两乞于见收兑银内支补其二谓本镇互市皆大酋亲枝市畜颇多而本镇止以桩朋赃罚与市数少不足请多发马价银以待来年之用其三谓市例初开佥派商人本欲济一时之急今所在民皆乐从宜听其便不必更佥又覆本部右侍郎石茂华奏请汰减通州军老弱无用者六百名而以其余粮加给汰存之兵人各一石丰犒而熟练之仍发太仆寺马三百匹全给料草饲之本州听用俱报可
　　○壬戌升工部右侍郎邹应龙为兵部左侍郎兼都察院右佥都御史巡抚云南赞理军务
　　○升赏隆庆二年二月榆林城永靖堡等处获功阵亡被创官军刘彦中等九十九人
　　○癸亥  恭让章皇后忌辰遣中官祭  陵寝
　　○甲子祭三皇于景惠殿遣侍郎王希烈行礼
　　○遣太医院官祭先医之神
　　○乙丑荫故吏部尚书万镗子滽为国子生录镗原任巡抚征苗功也
　　○丙寅铸给甘肃行太仆寺分理马政兼整饬兵备关防
　　○以狭西贡市事竣赏虏酋吉能彩叚四表里五彩纻丝衣一袭切尽黄台吉威正恰把不能各彩叚二表里织金纻丝衣一袭效劳诸臣总督戴才巡抚郜光先张蕙总兵雷龙谢朝恩游击陈堂等参政侯东莱副使张梦鲤佥事萧大亨汪文辉等同知张孔修等各赏银币有差
　　○丁卯宣大督抚官王崇古等奏北虏款塞兵食有余乞将原发二镇籴买银十二万两转发管粮郎中贮库以备缓急其客兵粮草积于无用请俟来春散给主兵报可
　　○巡抚云南都御史曹三旸上言革任国公沐朝弼怙恶不悛虐害地方人心危惧请因其乞假葬母留之南京不遣以杜后患兵部覆朝弼事已前决今因其自至而留之非所以明国威昭大信也  上以为然令遵前旨还镇闲住戒以痛自省改不得生事虐民
　　○升赏本年五月中镇宁堡盘山驿获功被创官军彭国珍等四十九人
　　○戊辰升吏部右侍郎魏学曾为本部左侍郎改户部右侍郎刘光济为吏部右侍郎升刑部右侍郎朱大器为本部左侍郎顺天府府尹曹金为刑部右侍郎补原任刑部右侍郎吴百朋升巡抚河南都察院右副都御史栗永禄俱为兵部右侍郎改南京兵部右侍郎熊汝达为工部右侍郎
　　○升湖广按察司副使陈觐为云南布政使司左参政
　　○升赏隆庆四年九月中锦州大胜堡获功阵亡被创官军郎官等二百九十五人
　　○复设徐州洪主事一员以御史张宪翔言漕务劻勷一官难于兼理故也
　　○己巳少保兼太子太保礼部尚书武英殿大学士殷士儋致仕先是士儋因御史赵应龙言求去不果未几御史侯居艮复论士儋始进不正求退不勇大略如应龙言于是士儋请益力  上慰留至再及是始允赐路费银两钞币驰驿以归仍令有司月给廪米四石岁遣舆隶人应用
　　○户部进隆庆制钱二百万文
　　○密云县地震
　　○庚午令总督京营戎政镇远候顾寰闲住以礼科都给事中张国彦论其老不胜任也
　　○升赏嘉靖三十二年九月中横城等处获功阵亡被创官军邹保哥等五十六人
　　○辛未升湖广布政使司左布政使孙一正为顺天府府尹
　　○刑科右给事中宋应昌以  天变上修省＜锍-釒＞曰臣惟今日致灾之由在吏治不饬催科太重小民愁泣之声凄凉之状不能彻九重视听故  上天出灾异以警告之夫敬  天之实在勤民而通民之情在好问请明诏在廷诸臣令其直言阙失赐之采行而宽其狂戆之罪至于朝讲之暇亦望时召大臣访求民瘼庶协气上通而  天心永恪矣报闻
　　○壬申命掌左军都督府事彰武伯杨炳总督京营戎政
　　○癸酉命楚府武冈王显槐管理府事以恭王子幼未名故也
　　○升湖广布政使司右布政使汤宾为本寺左布政使
　　○甲戌修理  长陵裬恩殿等处工完奉安  神位遣英国公张溶行祭告礼
　　○起原任南京户部右侍郎傅颐为南京兵部右侍郎
　　○升巡抚山东都察院右佥都御史梁梦龙为右副都御史巡抚河南
　　○升四川按察司副使马出图为狭西苑马寺卿
　　○录广西平古田等处战功升指挥黄应甲王世科门崇文钱凤翔丁山董龙各实职二级
　　○命太子太保英国公张溶掌后军都督府事
　　○命金山游击将军署都指挥佥事戚继美掌河南都司事
　　○乙亥升山西按察司按察使施尧臣为湖广布政使司右布政使降广东布政使司不及右参政郑茂为广西按察司副使
　　○大同巡抚刘应箕奏虏酋款塞真夷通丁不得出塞掠虏马以给朝夕又本镇马军给草料太少俱请于原额外量加优恤户部覆言该镇真夷一百六十名通丁四百四名当如狭西三边事例每名加给本折粮五斗仍加真夷犒赏银三钱不为例其马匹料草每马月加草二束本色料一斗当以逃军扣除及主兵年例粮银给之报可
　　○丙子  孝惠皇后忌辰遣宣城伯卫国本祭  茂陵
　　○  孝烈皇后忌辰  弘孝殿行祭礼遣安平伯方承裕祭  永陵
　　○升巡抚浙江都察院右副都御史郭朝宾为户部左侍郎都察院左副都御史陈瓒为户部右侍郎
　　○升河南卫辉府知府朱应时为辽东行太仆寺少卿兼山东按察司佥事
　　○丁丑南京工部尚书曹亨以老疾乞休许之
　　○升山西布政使司右参政董世彦为本省按察司按察使广东南雄府知府林应节为四川按察司副使
　　○刑科都给事中胡价上言内阁赞理万机表正百僚其进退用舍与百执事不同  陛下临御五年辅臣之去者三四焂焉而进忽焉而退任之未几去之如遗于国体亦少亵矣然与其去之易孰若任之难与其终之必不可留孰若始之必不轻进顷者大学士殷士儋致仕  陛下必且以密勿重任思补其缺臣愚窃谓内阁之任不必备惟其人辅弼之臣不贵多惟其当如其贤且才也即一二人不为少使非贤且才也也虽四五人焉适足以蠹政而偾事何取于多今宜极天下之选而居之毋容匪人极天下之慎而进之不可率易博采舆论大破常格令阁臣而下及九卿科道等官各＜锍-釒＞德望素著才识洞达意虑深长众情推服者上闻以侯  宸断左右之人不许售其进退之言卿贰之臣不可妄生觊觎之念傥有歆艳崇阶夤缘干进者许言官紏举即赐黜罢以为大臣进不以正之戒  上嘉纳之
　　○戊寅升河南按察司佥事晋应槐为狭西布政使司左参议
　　○命中都留守司佥书署副留守王允文充金山游击将军
　　○升守备辽东广宁镇武堡指挥同知唐朴为署都指挥佥事充本堡游击将军
　　○命成国公朱希忠诣  圜丘代视牲
　　○己卯升礼科都给事中张国彦为山西布政使司右参政
　　○庚辰升云南布政使司右布政使陈时范为本司左布政使江西抚州府知府杨世华为广东按察司副使
　　○辛巳  上御皇极殿传制誓戒文武百官
　　○命成国公朱希忠诣  太庙请  皇祖配  帝于圜丘
　　○琉球国中山王尚元差正议大夫郑宪等上表谢恩贡马及方物宴赏如例
　　○升户部左侍郎陈绍儒为南京工部尚书应天府府尹鄡琏为都察院右副都御史顺天府府丞傅希挚为右佥都御史琏巡抚浙江挚山东
　　○壬午朝鲜国王李昖遣陪臣吏曹参判金庆原等进马及方物贺冬至令节赐晏赏如例
　　○命狭西行都司佥书署都指挥佥事朱勋充甘肃巡抚标下游击将军
　　○癸未升江西布政使司左布政使陈一松为应天府府尹光禄寺少卿刘尧诲为顺天府府丞
　　○升广西按察司按察使桂嘉孝为云南布政使司右布政使大理寺右寺正徐学诗为河南按察司佥事
　　○甲申冬至大祀  天于圜丘命成国公朱希忠代行礼先是大常寺官以大祀省牲告  庙期请会  上有微疾俱遣希忠代给事中张国彦等言今  圣体违和诚当颐养但礼莫严于祭  天不宜委之臣下况祠官奏请在数日之前  皇上第凝神斋戒可保康宁若遽先命代恐中外闻者疑  陛下之懈心从此生也御史张克家等亦以为言俱报有旨
　　○免百官行庆贺礼
　　○遣恭顺侯吴继爵安乡伯张鋐新建伯王正亿庆都伯杜继宗分祭  长陵  献陵  景陵  裕陵  茂陵  泰陵  康陵  永陵都督同知李伟祭  景皇帝陵寝指挥佥事李钰祭  孝懿皇后中官祭  恭让章皇后及废后吴氏都指挥佥事江鱼祭  哀冲  庄敬二太子各陵园
　　○乙酉  上御皇极殿受百官贺
　　○免庆成宴赐分献陪祀该宴官胙四夷朝使及土官人等仍赐宴于阙左门
　　○  中宫  东宫免贺
　　○琉球国中山王尚元遣使送回被虏人口  上以其屡效忠诚赐敕奖谕仍赐银五十两彩叚四表里其获功人等赉金帛有差
　　○巡仓御史唐炼奏请严漕运漂流冻阻之罚漂流粮五千石以上冻阻船五十只以上俱送法司重处不得照常拟罪其漂流未经奏闻者核实具奏已奏闻者或将脚价扣偿或将本卫别帮及概总二分给军银内通融买补不得轻议改折仍于沿河择闲旷地以寄冻阻之粮量留官旗守之事毕之日趣令南还报可
　　○丙戌发原任宁夏西路左参将绥德卫指挥佥事高如桂及镇抚张一正充边卫永远军以犯赃故也
　　○直隶崇明县县丞孙世良已升吉府奉祠正诈为县人黄善述等上＜锍-釒＞乞留吏部廉得其状请下世良于理且言近来黠狡成风凡有司不得志去任往往邀求无赖诣阙奏保为吏者既啖以目前之利而又许为他日之逋主为民者既饵其目前之贿而又冀为他日之凭藉彼此煽惑以售奸欺不一重处恐将来效尤无所底极乞行通政司以后值奏保官者先送兵马司禁锢候本部研鞫如有前弊必痛以法绳之报可
　　○丁亥命原任西广总兵右都督俞大猷佥书南京右军都督府事
　　○戊子补荫左都御史刘焘子维墉为国子生
　　○户部覆儧运郎中胡来贡等奏先年因漕船冻阻就便兑军致各军以迟延为得计漕规日弛乞将河西务以北责令大通桥各在官车户陆运至通仓其僦费俱于本帮及该总十分之二轻赍银内支给之河西务以南责令各官旗尽起露囤以俟来春复运其官旗有逃亡者发戍边运官违慢者降二级从之
　　明穆宗庄皇帝实录卷之六十三
　明穆宗庄皇帝实录卷之六十四
　　隆庆五年十二月己丑朔升山东布政使司右布政使陈绛为江西左布政使河南布政使司右参政高察为广西按察司按察使
　　○命山东都司佥书署都指挥佥事张承业掌狭西都司事升守备延绥高家堡署指挥佥事胡灿为署都指挥佥事充甘肃游击将军
　　○庚寅改南京刑部尚书王国光为户部尚书总督仓场
　　○加赵府左长史林澄四品服俸从王请也
　　○辛卯大学士高拱张居正言机务重繁请简命贤良共图治理得旨卿二人同心辅政不必更加
　　○巡按广西御史李良臣再议古田贼越省城劫库杀官各失事将官罪状  上从部议发总兵王宠都指挥袁爵戍边降指挥于灿李可久朱瑞哈国贤各实职一级准守备金策指挥麻凤以功赎余悉降罚有差
　　○壬辰慈孝献皇后忌辰  奉先殿行祭礼
　　○旌表烈妇李氏李余姚县人夫死誓不再适自缢死巡按浙江御史谢廷杰请赐表扬因言天下贞烈之妇如此类者不少止因近来有司徒拘守簿书反视风教为末务以故闺阈懿行在在沦没宜申明旧例冷各处摉举以闻礼部议覆从之
　　○改设永昌二镇各库官一员从御史余希周奏也希周又请将河西盐粮改拨河东抚顺等八处以济困急俱报可
　　○升江北下江运粮把总指挥同知朱嘉谟为署都指挥佥事佥书山东都司事
　　○癸巳升狭西按察司按察使曹科为山东布政使司右布政使河南按察司副使杨俊民为本布政使司右参政
　　○以兵部左侍郎谷中虚三年秩满荫其子茂椿为国子生
　　○敕故宣寍王俊相长子充灿管理府事
　　○礼科给事中蔡汝贤上言臣近因长至导  驾窃窥圣容微减于前夫  皇上一身乃  天地  祖宗之所付托华夷庶臣之所瞻望关系甚大不可不谨也今微阳初生正宜遏欲养静之时愿于宫中斋居焚香澄心涤虑进御有常毋令其溺志游观有度毋令其移情日惟省览典谟训诰以陶养此心亲近师傅公孤以维持此心自然欲寡气清神凝体固以是理万几则常朝可无免矣以是亲经史则经筵可无辍矣以是事上帝则郊祀可无摄矣以是感召和气则近时星飞雹陨河决地震之灾皆可消弭之矣惟  皇上勉强行之宗社生灵之幸也  上报闻
　　○甲午升尚宝司少卿吴学诗为光禄寺少卿
　　○赐西河王表相楼□曰崇训从其请也
　　○以狭西裴家川修筑边垣墩堡工成诏赏先后总督王之诰戴才巡抚杨思忠张瀚总兵吕经副总兵刘浚副使王宫用等各银币有差按裴家川有腴田万顷在靖虏之北中卫之南军民岁以虏患不得田作至是筑墙建堡成一重镇焉才乃上＜锍-釒＞请更名其堡曰永安以固原卫指挥佥事武大用光守备官令督率官军垦田五年之外方许徵税报可
　　○乙未  上谕礼部  皇太子明春讲读先行冠礼择日具仪以闻
　　○升山东布政使司右参政徐衍祚为狭西按察司按察使调贵州提学副使周之屏于河南
　　○诏原任湖广按察司副使徐学谟以原任叙用学谟前为巡按御史雷稽古劾罢至是抚按汪道昆等言学谟事皆风闻无实不当罪故有是命
　　○宣大总督王崇古条陈边计八事一修险隘谓当乘虏纳款之际缮完城隍墩堡一练兵马谓各镇一年之内惟有三冬无事可以治兵宜严饬所司如法操练一收胡马谓市马于虏费少而获多拟以来年春首奏发宣大山西各马价银一万两听军易马一散逆党谓款虏数万仰食板升收获若招徕太速恐启戎今贼首既擒且把汉那吉方出塞时阴有入附之约宜用间缓图一积钱粮谓主客兵饷不宜遽减俟一二年后虏果无警方可渐损客饷以给主兵一理盐法谓边□报中日寡由各运司坐司太□占引抑困之故宜严法禁治一开屯田谓大同屯地多荒请移山西按察司屯田佥事于代州专理三关及大同镇屯务一整器械谓御虏之器独涌珠大炮最能及远乞发工部银一万二千两分给各镇增置＜锍-釒＞入下所司议俱从之
　　○丙申腊八节免百官宴
　　○升南京吏科给事中王祯为尚宝司少卿
　　○命掌锦衣卫事都督朱希孝总理  东宫侍卫锦衣卫佥书指挥同知余荫署都指挥同知杨俊卿同管侍卫
　　○丁酉升山西按察司副使李幼滋为山东布政使司右参政广东高州府知府吴国伦为贵州按察司副使提调学校
　　○户部进续买珠宝共用银二万二千四百两有奇  上以所买不堪用责该司对状尚书张守直因自引罪且请再行宛大二县收买  上怒未角□羊夺郎中袁三接员外贾实俸各半年
　　○戊戌设肃府右长史典宝典膳良医正各一员以肃王缙＜火贵＞以将军嗣封故官属从减云
　　○遣南京国子监琉球国授教官生梁炤等三人归从其王请也
　　○升授隆庆四五年甘肃镇死事哨夜官军陶章山等九十八人
　　○刑部覆福建司员外郎朱湘所录山东重囚当恤者十六人赦减有差己亥南京礼科给事中张崇伦等以  东宫出阁届期上言五事一崇孝敬以事君父二敦齿让以宾耆旧三谨服器以养俭德四勤接见以资辅导五慎选用以备官属南京贵州道御史杨邦宪等亦请简择讲读儒臣务略去礼文令其以经史诸书及国朝训典从容讲诵凡一切坊间芜杂之书悉屏去之内直之司必用老成质实者使随事纳规启发尤易  皇上尤当克谨身教日以敬
　　天勤民敦仁尚俭之事亲为角□羊训饬之斯储养元良之要务也章下礼部知之
　　○兵部议覆巡视京营科道官梁问孟侯居艮所陈营务十二事一公侯伯子弟及京卫幼官悉令随营读书习射课优劣为他日录用地否者不准承袭一请收在京卫所官舍余丁补殚效义二营之旧汰疲军而以其精壮子弟摘牌代役一三营分操在总协势有不逮请调神枢神机二营兵丁五军营总练一请令巡视科道官考第营中诸将优劣送部视才更调一巡补官禁毋得役占军士赁崔马匹专意督贼一令总协大臣酌议行粮应仍应革以凭本部奏处一每开操时令太仆寺官五日一入营查验马匹一营中子粒银专备金鼓旗帜花红赏赉之用毋得以别项动支一建厦以置战车兼可庇操军风雨一查革各项谋充人役一戎务无掌故请得以
　　祖宗建置多官建白本部覆议编纂成书以备参考一请申饬总督杨炳协理王遴悉心整练营卒  上允行之
　　○升锦衣卫中所带俸正千户江泰为指挥佥事泰以贤妃父乞恩如李伟例故有是命
　　○命神枢营左副将署都督佥事佟登充镇守甘肃等处总兵官分守兰州副总兵管参将事都指挥佥事张杰充分守延绥定边等处副总兵官
　　○命锦衣卫中所武科署都指挥佥事沈坐佥书南镇抚司事
　　○论虏犯清河岭等处守臣失事罪发操守双山堡指挥佥事高英及百户高尚朴戍边
　　○辛丑  代府太平王鼐铉生母吴氏为夫人从其请也
　　○改授怀仁王俊榭子充火□于为奉国将军管理府事俊榭初以温惠王聪淑侄冒袭伯爵至是礼部请以条例改正从之
　　○诏取太仓马价银各十万两进内库用太仆寺少卿曾省吾奏本寺银少无故不当轻发科道官章甫端向程等亦言今民穷财诎水旱荐臻虽边境稍寍宜益广积贮以备绥急俱报有旨
　　○兵部覆辽东巡抚张学颜应诏条陈可行者四事一请于辽东平洋桥增筑一堡以防虏骑冲突二请发本镇贮库马价并各项羡余银一万两益市货物可以取收胡马三开原广寍入市夷人多中国被虏者今渐为我用宜厚加抚赏以招之四请以镇城车营游击马文龙移驻正安堡节制镇静诸堡兼防马市得旨如议行
　　○壬寅  世宗肃皇帝忌辰  奉先殿行祭礼遣定国公徐文璧祭  永陵
　　○礼部进  东宫加冠仪注一择隆庆六年二月初七日一先期行内府衙门造办冠服一遣大臣一员前期一日具特牲告  庙行一献礼一钦定持节掌冠赞冠宣敕戒大臣一用内官夹侍  皇太子及司冠服司幕次设冠席陈服进冠进袍服等执事俱内府差用一用启请导引  皇太子官及司尊扶节导案引礼等执事官俱以本部并该司及光禄寺鸿胪寺等衙门职官充用一前期一日锦衣卫陈设幕次于  文华殿之东序鸿胪寺设节案于殿内之北正中设香案于节案之南设冠席于殿内之东南设醴席于西上南向内侍张巾□惟幄于东序内设坐椅几案裀褥于帷中又张帷于序外陈袍服皮弁服兖服垂带□等物各以箱盛置于帷中案上具翼冠皮弁九旒冕各用盘盛以红袱覆之置于东阶之南案上光禄寺设盥洗所于东阶冠案之南稍东设司尊所于醴席之西南司尊者实醴于尊侧加勺幕设站于尊东置二爵于坫进馔者实馔设于尊北诸执事者皆立于其所教坊司设乐一是日早  上位具皮弁服御中极殿鸿胪寺奏请升殿传制遣官文武百官各具朝服侍班如常仪制词曰朕皇太子  冠命卿等持节行礼一至期内侍导  皇太子先于东序帷幄中坐候持节将至礼部官诣东序启  皇太子迎节乐作礼部官同鸿胪寺卿导  皇太子出迎于殿门外持节官捧节入置于案退立于节案之东乐止礼部官同鸿胪寺卿导  皇太子诣香案前乐作行四拜礼毕乐止持节官同宾赞并宣敕戒等官序立于东南盥洗所之次一礼部官启  皇太子就冠带席乐作礼部官同鸿胪寺卿导  皇太子诣冠席内侍二人夹侍  皇太子即席西南向坐乐止一行初加礼鸿胪寺鸣赞赞行初加礼乐作引礼序班引宾赞皆诣盥洗所宾赞皆搢笏以次盥手讫出笏乐止鸣赞二人稍南东西向立宾赞官升自东阶稍西向侍揭盖袱乐作以盘捧翼善冠升宾降阶一等受之乐止宾右手执冠后左手执冠前进  皇太子席前北向立祝曰吉月令辰乃加元服懋敬是承永介景福乐作宾跪进冠兴复位赞者跪正冠兴立于宾后乐止礼部官启易服  皇太子入帷幄易新袍服出礼部官启复坐一行再加礼鸣赞赞行再加冠礼乐作内侍揭盖袱以盘捧皮弁升宾降阶二等受之乐止宾右手执皮弁从左手执皮弁前□如前议祝曰冠礼申举以成令德敬慎威仪惟民之式乐作内侍释翼善冠宾跪进皮弁兴复位赞者跪正皮弁冠兴立于宾后乐止礼部启易服  皇太子入帷幄易皮弁舄出礼部官启复坐一行三加礼鸣赞赞行三加冠礼乐作内侍揭盖袱以盘捧冕旒升宾降阶三等受之乐止进如前仪祝曰章服减加饬敬有虔永固皇图于千万年乐作内侍释皮弁冠宾跪进冕旒兴复位赞者跪簪结纮兴立于宾后乐止礼部官启易服  皇太子入帷幄易衮服出礼部官启复坐一行釂礼鸣赞赞行釂礼礼部官启  皇太子诣醴席乐作礼部官同鸿胪寺卿引  皇太子降自东阶由西阶升即醴席南向坐乐止光禄寺官捧醴卓乐作引礼序班引宾赞赞诣盥洗所宾赞搢笏盥手讫出笏升西阶赞者取爵诣司尊所酌醴授宾宾执爵诣席前立乐止祝曰旨酒孔馨嘉荐载芳受天之福万世其昌毕宾跪进爵鸣赞赞  皇太子搢圭受爵置于案教坊司启乐奏喜千春之典次启进酒  皇太子举爵饮讫奠爵于案乐止光禄寺官进馔乐作馔至案乐止馔讫赞出笏撤卓宾赞复位一受敕戒鸣赞赞受敕戒礼部官启请  皇太子诣受敕戒位礼部官同鸿胪寺卿引  皇太子降西阶由东阶诣拜位乐作引礼序班引宣敕戒官诣  皇太子拜位稍东西向立乐止称有制鸣赞赞跪  皇太子跪宣敕戒曰孝事君亲友于兄弟亲贤爱民居仁由义毋怠毋骄茂隆万世乐作俯伏兴四拜平身乐止礼部官启礼毕持节官捧节出乐作礼部官同鸿胪寺卿引皇太子送节至殿门外引还东序内时引还宫乐止一当日  皇太子具冕服谒祭  奉先殿  弘孝殿
　　神霄殿用乐行礼如常仪毕  皇太子仍具冕服诣  上前谢诣皇后前谢俱行五拜三叩头礼次诣  皇贵妃前行四拜礼俱用乐一持节及宾赞宣敕戒等官复命一次日早  上具皮弁服御中极殿鸿胪寺奏请升殿文武百官具朝服称贺词曰皇太子冠礼既成礼当庆贺行五拜三叩头礼毕就诣文华殿行贺  皇太子礼锦衣卫陈设仪仗如常仪＜锍-釒＞入得旨  弘孝殿  神霄殿亦当预告余俱如拟
　　○裁革狭西新设参将从巡抚侍郎张瀚请也
　　○命守备甘肃署指挥佥事刘世英充狭西总督军门标下游击将军
　　○御史刘良弼以封贡事毕上＜锍-釒＞陈六渐一曰封疆弛守之渐二曰熟夷疑叛之渐三曰将领推诿之渐四曰塞下虚耗之渐五曰勇士散逸之渐六曰市地增加之渐且言虏酋黄台吉向化不醇他日必为边患上以其言示总督王崇古崇古覆言良弼所以忧塞下之虚耗者盖因开市之始边镇苦于无□仓卒招派稍觉烦扰今则官出□本听军民自相贸易利厚马蕃何忧虚耗往者边将多饬谩辞持两端以避事今贡议以定臣仰奉  庙谟信赏必罚何忧推诿至于黄酋桀骜臣亦知之但彼既出悔过之言又自与父叔内疑势穷乞贡臣数加诘让设策牢笼使其中有所慕而不能舍外有所畏而不敢肆然后许之虽豺狼之性难保其终然一时抚驭之术似无出此其外四事臣亦尝效有愚计而不敢自决乞敕兵部详议可否夫欲固封守在严谕虏将及我兵守哨者彼此讥防使穷虏不得入盗墩军不得出掠欲熟夷无叛赏于抚赏之中明示劝惩如有仍盗虏畜及妄言阻坏贡议者一切裁之以法欲勇士得所请将各镇巡标下真夷通丁分为二等正粮之外悉如寍夏事例加给肉菜银并幼丁粮银仍令各总兵分散养廉地租以畜死士欲勿增市场但当听其每月一市如辽东之例庶先后络绎不至临场挤拥＜锍-釒＞入兵部覆崇古所议前二渐处分已定后四渐大率可行但熟夷车史二族款服已久今既以法裁诸夷则于黄把二酋亦当责以大义不得恣其鱼肉若增加市地及三镇月市之说则断乎当禁盖内夏外夷原有定限今不得已而至于互市又使边人日夜与虏构结非完计也  上从部议
　　○癸卯  贞惠安和景皇后忌辰遣指挥佥事潘余庆祭  陵寝
　　○铸给宝坻京山王教授印一颗泰寍等卫夷人头目升合儿等二百七十九人来朝贡马补贺长至令节宴赉如例
　　○甲辰刑都覆四川司郎中李勋所录狭西罪囚当恤者十七人赦减有差
　　○乙巳以山西太原营参将刘凤翔为副总兵官仍领参将事令都司佥书胡希贤闲住副总兵孙吴代州游击戴椿听调以巡按山西监察御史饶仁侃举劾也
　　○巡按狭西监察御史刘尧卿条陈边政六事一禁将领毋侵克月粮役占军士一边臣坐失事落职者不得听夤缘起用一甘肃五郡以番回为外藩宜乘其苦虏内向厚加存抚而严治边臣之生事者一肃州冰沟之役各军见贼先逃宜追治首恶不当独坐将领一清查册籍毋令虚糜粮草一狭西巩昌临洮甘肃之河西五郡宜修筑城堡以备不虞报可
　　○命神枢营佐击将军署都指挥佥事李澄清充神枢九营参将神机营大号头署指挥使张元嘉神枢营佐击将军
　　○丙午以灾伤免宝坻文安等县蓟州营州等卫所存留粮有差
　　○升守备大同威平堡指挥同知韩文原任狭西参将指挥同知钱炳俱署都指挥佥事文充神机十营佐击将军炳充兰州参将
　　○丁未升南京礼部祠祭司郎中王嘉言狭西西安府同知苏璜俱为按察司佥事嘉言浙江璜湖广
　　○勒狭西布政使司右参政梁明翰致仕以御史刘尧卿论其不职也
　　○命昌平总兵标下游击将军署都指挥佥事谷九皋充分守蓟州古北口等处参将
　　○命山西中路参将阎＜王晋＞充副总兵协守山西地方听调副总兵孙吴为事官管中路参将
　　○漕运都御史王宗沐奏运船漂失数多请先将应粮坐派淮安各州县贮常盈仓以充来年海运之数然后行各厂造船报可
　　○戊申命大寍都司佥书署都指挥佥事施朝卿原任山西东路参将署都指挥佥事常龄俱充佐击将军原任居庸关参将署都指挥佥事傅廷勋充游击将军原任太平寨参将署都指挥佥事马承胤真定游击将军署都指挥佥事满朝相俱充总兵标下游击将军朝卿神枢营龄神机营廷勋广寍承胤蓟镇朝相昌平
　　○己酉升礼科左给事中雒遵兵科左给事中陆树德俱为都给事中吏科右给事中宋之韩为左给事中刑科给事中丁懋儒为右给事中遵吏科树德礼科之韩本科懋儒兵科
　　○山东布政使司右参议刘田狭西按察司佥事纪大纲俱以病乞休许之
　　○刑部覆河南司郎中王爕所录南直隶江北罪囚当恤者十六人依律改辩者四人赦减有差
　　○庚戌礼科类奏灾异请令大小臣工省愆修职仍望皇上减玩好节赏赍忧勤庶政开广言路以应  天戒报可
　　○总督宣大兵部尚书王崇古以疾乞休  上优诏留之不允
　　○辛亥命户部移文云南等处采办珠石堪用者以进
　　○遭运都御史王宗沐奏漕粮漂久虽因河决亦多有贫军侵耗凿舟自沉宜先议优叙凡各运船轻赍银两在湖广江西浙江原议三六者改为三三直隶江北江南原议二六改为二四山东河南原议一六者改为一五令有司各将扣下米数给军其各军兑完起运之后责令五船联为一甲中推一人有才力为之甲长如一船有失五船同坐庶人乐用力而漂损可渐少也户部覆奏从之
　　○虏寇辽东总兵官李成梁等率师御之于卓山等处大波之斩首五百八十余级内酋首二人获马六百余匹甲二百余副其他夷器无筭捷闻礼部以东西二边同时报功＜锍-釒＞请择日宣表受贺兵部亦请录将吏效劳者  上喜从之升总督刘应节俸一级成梁署都督同知荫一子正千户世袭巡抚张学颜右副都御史副总兵赵完守备曹簋各实职三级参将郭承恩游击朱良臣马文龙各实职二级原任游击充军张延赏准以功赎兵备佥事王之弼加俸一级仍以本兵尚书杨博侍郎谷中虚石茂华及职方司官调度有功与应节等各赐银币有差
　　○罢总理河道都御史潘季驯同原任漕运都御史陈炌俱冠带闲住时礼科左给事中雒遵自邳河勘工还为  上言运船漂没之故始于漕司缺船并粮太重故一遇水发相随而败又官旗侵冒者多度不能偿輙妄引船坏自角□羊此则漕臣陈炌等之罪也至于王家口初决之时黄水尽从漫坡经流南出小河口藉令季驯稍缓筑堤一月则漕船可以尽出漫坡避新溜之险乃计不出此反驱舟以就新溜坐视陷没方复腾章报功罪滋大矣今炌虽回籍未尽其辜而季驯尤不宜独免乞并赐罢工部覆从其言故有是命
　　○壬子升景州知州管紫荆关通判事张烛为保定府同知仍理原务从巡抚宋纁保荐也
　　○命户部移文浙江苏松等处抚按官督催京库岁例银
　　○癸丑上御皇极门鸿胪寺官面宣辽东捷音明日文武百官吉服行五拜三叩头礼致词称贺
　　○  上以辽东大捷归功辅臣高拱张居正敕各荫一子锦衣卫正千户世袭拱等＜锍-釒＞辞  上曰卿等运筹制胜功当首论拱等再辞益力不允
　　○升赏隆庆三年寍延二镇兴武营等处获功死事官军四十九人
　　○补荫故都察院右副都御史党以平孙不阿为国子生
　　○许改折应天府高淳县兑改漕粮一年以湖田淹没从巡抚陈道基奏也
　　○赐山西寍化王表樔谥曰康和交城王表木□田谥曰端和隰川王俊柏谥曰庄惠
　　○命神机营参将署都指挥佥事王化熙充山西东路代州等处左参将以山西行都司掌署都指挥佥事王应臣代化熙以河南都司佥书署都指挥佥事韩国镇代应臣
　　○升蓟镇墙子岭守备指挥佥事王禄为署都指挥佥事命神枢营佐击将军署都指挥佥事王江各佥书都司事禄山江大寍
　　○升赏隆庆四年狭西双山堡等处获功死事官军十五人
　　○甲寅升湖广布政使司右参政徐行为四川按察司按察使南京福建道御史李之茂为狭西按察司佥事
　　○户部覆前御史李之茂奏凤阳仓粮乃军食所需不当概议改折乞将江北等处道近可舟者仍派本色永为定例报可
　　○乙卯复设狭西葭州判官镇原洛南二县县丞甘泉镇安平利三县主簿盩厔韩城凤沔褒略阳汉阴七县寍夏中卫儒学训导各一员添设邠州同知一员驻宜禄镇改延安府靖边城堡同知定边营通判注庆阳府庆阳府靖边营通判注延安府从狭西抚按官张瀚等请也
　　○狭西巡按御史褚铁条议茶马五事一甘州茶司仿洮河西寍事例每岁以六月开中所中之马以八百匹为率不得用老弱充数一招□引内注定年限数额委汉中府佐一员严加稽考如有过期违限者罪之一将原兑甘镇马八百五匹仍旧徵角□羊苑马寺并催积欠茶课银一并发苑孳牧一牧军领马当均其搭配遇有坐驹不时籍记以防侵匿一各处产马之所专责兵备道缉捕私贩以绝番□交通之路从之
　　○户部进乾清宫庄地子粒银九千三百两有奇仁寿清寍未央三宫官地子粒银二万三千二百两有奇
　　○丙辰两淮巡盐御史张守约奏言两淮密迩南京积年商匠往往表里为奸挠坏盐法乞敕南京户部岁委司官一员专理盐引但遇各运司起纸输到之日严束匠役计纸分工不许任其预刷及夹带等项又言引价太重内□有高价之苦而边□有守候之难乞酌议量减原价五分户部覆奏从之
　　○丁巳岁暮行大袷礼
　　○遣太常寺官祭太岁月将及五祀之神
　　○以正旦节遣寍阳侯陈大纪定西侯蒋佑新寍伯谭国佐武定侯郭大诚分祭  长陵  献陵  景陵  裕陵  茂陵  泰陵  康陵  永陵都督佥事沉至祭景皇帝陵寝  恭让章皇后废后吴氏指挥佥事姜泰祭
　　孝懿皇后指挥同知谢守朴祭  哀冲  庄敬二太子各陵园
　　○升狭西按察司佥事萧大亨为山东布政使司右参议
　　○命河南都司佥书署都指挥佥事韩国镇掌山西行都司事
　　○诏直隶抚按官治顺永保河诸郡水利之湮塞者以便田作从巡按御史赵应龙言也
　　○户部覆巡抚应天都御史陈道基条陈民运事宜一严催儧以稽迟缓一省盘验以免留难一除税课以苏役若一速车剥以便输运一禁兠揽以剔奸蠹一慎监收以革勒增一处带运以裁私费一定完限以省守候一议改折以宽民困以上九事除改折已有明禁余皆可行从之
　　○是岁天下户口田赋之数户一千万八千八百五口六千二百五十三万七千四百一十九田地四百六十七万七千七百五十顷一十一亩有奇米二千二百一十九万七千二百一十九石六斗有奇麦四百六十二万六百二十六石有奇农桑丝七万三千八百八十六斤有奇绵三十八万五千八百七十四两有奇绢三十二万三百九十八疋绵花绒二十四万六千六百二十八斤有奇布六十二万五千六百九十疋有奇折色钞九百五十九万六千二锭有奇杂课钞五十八万六千七百七十三锭有奇米六万一千三百四十四石有奇银二万九千二百九十五两五钱有奇盐课盐二百三十二万七千二百九引有奇盐钞折银六万八千四百四十一两三钱有奇盐课银一百二十六万八千四百三十五两九钱有奇茶课茶五十八万三十六百一十七斤有奇屯田子粒三百七十二万八千七百三十九石有奇屯牧地银四万八千八百八十三两二钱年例金二千两水银二百二十九斤朱砂四十六斤八两漕运米四百万石内除旧例并灾伤改折二十九万二千九百三十四石七斗实运米三百七十万二百六十五石三斗各处运纳米一千三十六万六千四十三石有奇
　　大明穆宗庄皇帝实录卷之六十四
　大明穆宗庄皇帝实录卷之六十五
　　隆庆六年正月戊午朔  上御皇极殿文武群臣及四夷朝使行庆贺礼
　　○免百官宴赐节钱钞  中官  东官免贺
　　○己未  诏云南广东采办珠宝岁进宝石二万块珠八千两三年而止户科都给事中张书等江西道监察御史刘世曾等＜锍-釒＞乞莭采办崇俭德以苏民困报闻
　　○庚申
　　○宣宗章皇帝忌辰
　　○奉先殿行祭礼遣抚宁侯朱冈祭  景陵
　　○夜北方有赤气如火光良久渐散
　　○癸亥  敕吏部加大学士高拱柱国进中极殿大学士张居正少师兼太子太师余官如故仍各荫一子为锦衣卫正千户世袭于是拱等复上＜锍-釒＞曰人臣各有所职尽其职而有所建立则为功如调度兵饷发纵指示以保固疆圉督抚之职也躬擐申胄率士卒战则为战守将帅之职也故经略得宜虏酋款顺战阵克揵边境肃宁则称其功以其所职在此也至如臣等之职果安在哉国朝设置阁臣止备问代言而已后乃隆以穹阶委以平章重务是辅弼之臣也辅弼之臣上佐万几无专职而其职无所不兼必使阴阳调和纪纲振餙百官奉职万姓乐生礼教流行风俗淳羙兵强财足四夷咸宾然后其职乃尽尽其职乃可言功今水旱时闻漕渠未利纪纲之废弛者未尽修复官僚之纵肆者未尽汰清黎庶尚尔流离风俗尚尔薄恶帑藏告匮行五不充诸如此者皆臣等赞襄罔效癏旷之罪实多即西虏纳款东虏挫衄无不筹画微劳然揆之职分才万分之一曾不足以补罪而敢言功乎惟  陛下俯鉴悃诚收回成命俾臣等仍旧待罪供职勉图报称则不惟事理得安而冒叨之咎亦庶几可免  上报曰卿等功在社稷宜承恩眷不允
　　○甲子
　　○孟春享  太庙命成国公朱希忠代
　　○遣太常寺官祭太岁月将之神
　　○山西道试御史田子坚以  上不躬  庙祀上＜锍-釒＞切谏  上责其妄狂而宥之
　　○刑科给事中张楚诚请御便殿召见群臣即游息登眺令诸臣皆得侍从报闻
　　○乙丑
　　○复除湖广布政司右参政赵贤原职调山东按察司副使宋守约整饬霸州等处兵备河南按察司佥事随府于山西升湖广按察司佥事卜相为云南布政司右参议湖广襄阳府同知范爱众为狭西按察司佥事
　　○陈勋马兰谷参将杨鲤为副总兵仍管参将事游击史辰杨秉中刘戡张泾王旌靳付陈天福刘葵徐行为参将仍管游击事调山海关参将管英别用从蓟辽总督侍郎刘应节奏也
　　○少保兼太子太保安平伯方承裕卒赐祭九坛承裕  孝烈皇后弟也
　　○丁卯
　　○吏部言今外官贤否必据抚按举劾而迩来抚按诸臣往往任意重轻自相予盾或论其操守之贩坏或论其性气之乖方乃拟曰致仕既非老疾安得致仕乎或论其赃私狼籍或有证据或论其榜掠杀人数多各有姓名乃拟曰降调夫既贪既酷则安得降调而已乎或论其行止之不端或论其昏庸之特甚乃拟曰改教夫既不谨罢软则安得改教而已乎求其故则有二说焉或欲左迁其人以为不甚言之恐不能动也遂从而重劾之或欲姑息其人以为既直述其事恐不能留也遂从而轻拟之抚按既已依违则本部益难凭据非所谓荡荡平平之治也宜令都察院行各抚按官以后紏劾庶僚凡如前所拟必直列其状应提问者不得止论罢官已降调者不得再论不及得旨今后各抚按官紏劾务遵近例据实分别吏部再加裁酌定拟去留有不合格例轻重失伦者治罪
　　○升遵化标兵营游击将军指挥佥事孙朝梁河南领班都司署指挥佥事叶铠俱为署都指挥佥事湖广永道守备指挥使瞿鸣谦为署副留守朝梁充参将分守山海关铠河南都司鸣谦兴都留守司各佥书
　　○礼科左给事雒遵条陈条治运河五事一自茶城至清河五百五十里为运道咽喉宜修筑长堤增卑倍薄三里置铺铺置十夫十五铺设一官画地而守以防渎决一自淮抵杨州一路堤岸冲决闸座废坏者宜令补筑自大江以南抵浙江水有浅涩者宜令＜锍-釒＞浚一济宁南旺闸河全籍洸汶二水宜＜锍-釒＞通泉源而临清河西务等处修浚之工亦不可缓一自茶城以西至开封府界为黄河之上源南北两岸长堤多缺北徒则新河有妨南徒则二洪告竭且虞
　　○陵寝宜于北岸接筑古长堤以遏豊沛之冲南岸续旧堤以绝南射之路一自清河至安东海口为黄河下流虽有沙洲不足滞碍不必浚导以费工力工部覆奏  上皆允行之
　　○戊辰  孝恪皇太后忌辰  神霄殿行祭礼遣庆都伯杜继宗祭  永陵  命工部尚书朱衡兼都察院左副都御史经理河工时阅视河道左给事中雒遵言衡当  先帝时尝奉命治河有效当今廷臣可使治水无出衡右者宜暂命总理俟功有次苐仍召还视部事部覆从之
　　○升广东按察司佥事余立为山东布政司右参议刑部山西司员外郎贾馆为湖广按察司佥事
　　○己巳
　　○升罗文谷提调署指挥佥事王经为署都指挥佥事充蓟镇标兵营游击将军
　　○庚午
　　○立春顺天府官进春  上御皇极殿受之文武群臣行庆贺礼
　　○巡抚广西兵部右侍郎殷正茂以靖江王府多事上议宗藩急务请＜宀十见＞名封之请酌递减之制复明参之仪笃亲睦之情明房长之义饬宗学之规伸拘禁之法开举首之条凡八事礼部覆奏多采用之
　　○复除通政司左参议倪光荐原职
　　○革镇番参将王绍勋中军指挥李天爵任命原任副总兵王廷佐充为事官管镇番参将事下凉州领班都司张举以巡按御史按问以总督戴才巡抚廖逢莭劾奏也  诏赦将官张刚杨缙武振各戴罪立功时宣大总督王崇古勘报刚虽尝贿虏亦有所斩获宜赎罪缙振宜仍旧论死刑部言将材难得使功不如使过请并＜宀十见＞缙振故有是命
　　○刑科都给事中胡价等言律文矜疑二字虽并言至于求情定罪则二字难于并用盖所谓矜者如或发于情之所不容已或出于势之不得不然或迫于相激或陷于无知一旦至抵罪此其情有可矜也所谓疑者或暖昧不明或始终互异贴律则不协比律则未合拟以罪名终难归结此其罪有可疑也二字文虽联络而其意义甚不相蒙今各省恤刑章奏类云情可矜疑概用无别殊失律义请令刑部申饬诸臣参酌律令部折情罪如有可矜者则曰情实可矜如有可疑者则曰罪实可疑如将矜疑并用必曰情罪实可矜疑庶于律义为不失而狱情亦允当刑部覆奏从之
　　○辛未
　　○升通政使司右通政王凝为光禄寺卿
　　○御史张克家等言教太子之道莫先于尊师重傅宜下礼官考右世子齿学之制兼准大明集礼裁定礼仪毋袭近日常规俾不失古意因引宋儒程颐坐讲之说为请  上览之怒曰东宫讲读礼仪  祖宗自有成规克家等乃敢輙议变更殊为狂肆乃命降克家二级调外任余各夺俸二年  命山东布政司右参政潘允端移驻淮安专理漕务裁革漕运协同参将时都御史王宗沐言运务烦重宜添设一官专理以允端为之其原设参将可罢故有是命
　　○沼嘉靖四十三年虏犯甘肃大孤山河响闸儿墩等处失事罪谪原任总兵官刘承业戍边下指挥刘霈杨经等巡按御史逮问
　　○刑科给事中朱南雍言伤和致灾无如冤狱无罪滥及固冤也有罪幸免而俾被杀者衔冤亦冤也是在有司与恤刑者慎之耳今有司官类以严酷为风力遂使无辜遭戳恤刑官每以多出为称职及使大憝漏网是皆足以上干  天和致生灾沴自今宜申饬有司官慎重刑名毋輙轻入恤刑官详审狱情毋得轻出庶生死无憾刑部覆奏报可
　　○工部尚书朱衡＜锍-釒＞请修筑徐州至宿迁长堤凡三百七十里并缮治豊沛大黄堤从之
　　○壬申
　　○升直隶大名府知府王玺为广东按察副使提调学校
　　○工科给事中刘伯爕＜锍-釒＞荐原任兵部右侍郎万恭都御史耿随卿张景贤曾于拱皆有绝异之材可备缓急宜及其年力未衰破格起用吏部覆议从之
　　○巡按御史刘良弼勘上隆庆四年十月虏犯大同失事状因言总兵官赵奇宜量罚参将原于天及守备周桥毛恭徐秉忠等宜重治守备微有斩获宜稍轻之  上特宥奇罪革楠任回卫仍降祖职二级谪桥恭戍边秉忠等下巡按御史逮问
　　○癸酉
　　○云南抚按官曹三旸等言该省年例金二千两已苦难办今又加派三千两夷民骚然莫知所出请每金一两输银八两召买京师中便户部覆请徵角□羊年例如故余暂停止候采进宝石年限完日别议许之
　　○甲戌  英宗睿皇帝忌辰  奉先殿行祭礼遣彭城伯张熊祭  裕陵
　　○丙子
　　○户部尚书张守直条例漕政事宜一申严议例言漕粮微兑完纳各有例限顷以开兑后及至淮之日漕司不亲查核困循成毙今宜分别责成如粮船到淮后期责在各处巡抚已到淮而更迟误责在漕司并听本部会同科道官参奏一查处粮船言迩来造船者多侵克料价一遇风涛即立致漂流今宜行抚按及漕司查各总浅船已回水次者责令委官严修及行各把总官验船坚桅酌量分派毋令重载易坏其有守冻未回者预觅民船装粮抵坝候冻船回日候理仍将委官查考参究一查刷船军言近来选佥运军多以私意放免募工充之稍遇艰危即弃不愿今宜查刷毙源诸殷实精壮户丁俱照额佥运不得以无赖滥充仍令五船编甲互相觉察以惩奸毙一议处漂流言粮米漂流原无免耗之例今此例一开各领运官旗多所侵盗自知粮数缺少往往自沉其舟得照例开豁多方处补比照数上纳者获利数倍人复何所创惩自后粮船漂流将官军先行擒治仍严审他毙不得轻扣各军月粮务尽家产抵偿仍晓谕沿途有司亦不得妄行勘奏违者以赃论令各仓监收主事以漂流捞获余米别贮仓廒先行支放奏  上得旨如议从实举行
　　○北虏顺义王俺答请金字番经及遣剌麻番僧传习经况总督尚书王崇古以闻因言虏欲事佛戒杀是即悔过好善之萌我因明通蔽亦用夏变夷之策宜顺夷情以维贡市礼部亦以为可许  上从之
　　○发太仆寺银二万五千两给宣大山西三镇买马从总督尚书王崇古请也
　　○丁丑
　　○升南京都察院右都御史谢登之为南京刑部尚书起兵部左侍郎兼都察院右都御史万恭以原官总理河道提督军务
　　○升太仆寺少卿温如璋为通政使司右通政提督誊黄
　　○升河南布政司右参议徐莭为山东按察司副使
　　○夺总督蓟辽都御史刘应节巡抚顺天都御史杨兆巡按山西御史饶仁侃巡按河南御史杨家相各俸三月先是应莭等＜锍-釒＞荐有司多任浅及去任者吏科给事中宋之韩等以为不合近例勘奏之部覆得旨滥举市恩屡有禁酌应莭等乃敢故违本宜重究姑各夺俸示罚后有犯者降调如例  命山西老营堡游击将军署都指挥佥事张世臣充参将分守大同北东路
　　○戊寅
　　○朝鲜国王李昖遣陪臣金启等入贺  万寿圣节宴赏如例
　　○夜月犯亢宿
　　○己卯
　　○巡抚狭西兵部左侍郎张瀚奏报修治省城及泾阳等四县洪堰工完历叙总督抚按及司道府州县官劳绩请分别赏赉  上曰内地修城开堰自有司常职何得輙行报功且叙及先后督抚并茶马查盘御史是何政体张瀚姑夺俸二月
　　○革大同东路参将署都指挥佥事马孔英西路参将署都指挥佥事刘廷玉东路游击署都指挥佥事边大振等闲住以巡抚都御史刘应箕劾其不职也
　　○庚辰  万寿圣节  上御皇极殿文武群臣行庆贺礼
　　○遣武安侯郑昆泰宁侯陈良弼恭顺侯吴维爵安卿伯张鋐祭  长陵  献陵  景陵  裕陵  茂陵  泰陵  康陵  永陵
　　○都督同知李伟祭  恭让章皇后陵寝
　　○赐文武官及王府外夷进贡人员节钱钞
　　○调山东布政司左参议朱绍舜于河南升户部江西司郎中陈治典为河南按察司佥事
　　○罢山西布政司参政孙枝左参议查铎闲住时当入贺  万寿圣节铎及枝皆辞不肯行为巡抚都御史杨彩所劾  上以其欺肆不敬并黜之
　　○户部尚书张守直等奏  上宣大山西蓟密永昌易辽等镇莭省隆庆五年岁用钱粮宣大山西省三分以下蓟密永昌易辽二分以下及催角□羊民屯盐粮视往岁增多请叙督抚诸臣经理功量行赏赉其各镇管粮郎中主事兵备等官查资俸纪录超擢又言边储钱粮关系至重适边方宁谥稍有羡余未可据以为矧今灾变迭闻催徵不宜入行各边督抚等官益加撙节不得生事轻费后有修边等费俱入岁用奏报仍候大臣阅视  上是之诏赏督抚官王崇古刘应节等银弊有差  命吏部叙录管粮部属及兵备官进守直俸一级仍赐银币
　　○壬午  孝静毅皇后忌辰  奉先殿行祭礼遣新建伯王正亿祭  康陵
　　○癸未  诏故南和伯方炳从弟烨袭兄爵烨炳祖寿祥之庶孙也与异祖弟煇争袭下有司勘明始许烨嗣
　　○罢兵部左侍郎谷中虚大理寺卿何＜宀十见＞回籍听勘福建按察司莫如善致仕都转运盐使司运使李廷观闲住福州府推官李一中降用先是福建参将王如龙游击将军金科都司佥书朱珏先后为御史所劾事下兵部覆以如龙属巡按科珏属巡抚逮问＜宀十见＞乃令廷观一中按科珏事得末减已而总兵戚继光请选募南兵部移文令如龙科珏率赴蓟镇于是巡按御史杜化中谓科珏尝托维光私行金钱中虗所故委之巡抚＜宀十见＞亦纳其重赂廷观等曲法纵之请仍以如龙科珏属臣严究黜中虗＜宀十见＞廷观勒如善致仕一中降用以为人臣枉法营私之戒吏部覆如化中言而给事中涂梦桂复劾中虗贪险不职状乃有是命兵部以如龙科珏方部南兵在行俟至日械送法司鞠治  上亦从之按如龙等在福建有战功所赃犯事罪止罢斥继光惜其才欲寘之部下为用会有调取南兵事遂咨白兵部求早结其狱令部署南兵赴镇中虗覆奏及＜宀十见＞等所拟亦未为纵弟化中梦桂欲因此陷继光中虗以阿当路意而  上不知也
　　○升山东布政司右参政李幼滋为太仆寺少卿南京尚宝司卿孙鑨为南京鸿胪寺卿
　　○改山东布政司布参政刘孝总部京粮给皇亲锦衣卫带俸正千户魏昹秦奉李柰刘贤董雄马越等各庄田三十顷从其请乞也
　　○户部覆总督漕运副都御史王宗沐奏请于春讯时移驻扬州料理海防军务兼催瓜仪之运二月中还淮安及粮船悉至总兵乃出驻邳徐以比督催过洪俟入闸毕随后管押至京许之
　　○兵科给事中匡铎奏故徽府群牧所官军千余人往以国除改为钧州千户所今尺籍渐虗而粮饷不减宜革回原卫或改发附近卫所以补诸逃亡之数其新郑密县额粮令户部议处徵角□羊布政司以充宗室禄粮户兵二部覆奏请以钧州卫千户所军政驻宣武等卫军粮俱改折色为存留禄粮  上皆从之
　　○调管理分守大同中路参将事副总兵袁世械于大同西路分守宣府南路右参将王国勋于大同东路命神枢十营练勇参将施相管山西营堡游击将军事升大同镇羗堡守备指挥佥事张元宝为署都指挥佥事充大同入卫游击将军
　　○甲申  命颜氏裔孙嗣慎袭授翰林院五经博士
　　○录征剿广西古田等处功升赏桂林中卫署指挥佥事范实等官军六千八百六十人有差
　　○乙酉
　　○吏部覆吏科给事中周良臣奏自今两京官升迁外任以疾乞休者俱予致仕毋许病痊起用若有规避希借京衔即绛级改用敢抗违不赴者除名闲住至于外官称病乞休必其事情迫切始为代请其奏荐起用病痊官员务考平日居官善状居卿谨饬及病愈情由方为具奏府州县官止宜具实申报抚按裁酌毋得擅自起送
　　○有狥私市恩滥举者本部该科劾治报可
　　○兵科给事中宗弘暹以后府柴炭商人采办输纳备极艰苦请改属兵部武库司令司属一员掌之兵部覆用其议报可  命五军九营游击将军李勋充神枢十营练勇将军改神机七营参将濮东阳分守宣府南路
　　○丙戌  中宫千秋节免命妇朝贺
　　○授知县陈蕖秦舜翰为给事中推官许乾知县鲍希颜任惟一为试监祭御史蕖户科舜翰刑科乾浙江道希颜福建道惟一广西道
　　○改管理定州游击将军事参将徐行分守大同中路
　　○刑部尚书刘自强言往时恤刑官有为问革官吏办复者此皆非敕谕所载虽以昭雪冤诬恐狥私市恩徒招物议宜一切禁止从之
　　○丁亥
　　○礼科给事中张国彦四川道监察御史李采菲南京礼科给事中张崇伦贵州道监察御史杨邦宪等以  东宫出阁各＜锍-釒＞陈辅导事宜章下礼部尚书潘晟等覆言诸臣献议虽殊大意有十曰慎选官僚曰久任辅导曰精择近侍曰亲近师友曰内崇孝敬曰外敦齿让曰仁体  天地曰俭法  祖宗曰  钦崇正训曰躬垂圣教宫僚在阁臣吏部遴选得人上请久任左右近习在司礼监审择质疑问难亲按儒臣一切孝敬仁俭有关储教者在  皇太子遵修古谊以光霁德至于燕闲之际质问所业时加诲迪则惟  皇上加意议上报可
　　○升巡抚狭西兵部左侍郎兼都察院右佥都御史张瀚为南京都察院右都御史
　　大明穆宗庄皇帝实录卷之六十五
大明穆宗庄皇帝实录卷之六十六
　　隆庆六年二月
　　○戊子朔  诏免原任大同北东路参将原于天戍边于得胜堡专理互市于天初以失事谪戍总督王崇古以五市在迩宜得习事将官兵部以请故有是命
　　○录宁夏旧五塘岔等处获功死事军人谷太等二十二人升赏如例
　　○调督理广东广惠潮海防参将罗继祖别用下原任福建行都司都指挥田义御史问从提督两广军务左侍郎李迁奏也
　　○己丑
　　○添设狭西布政司左参议一员分守关内道铸给督粮驿传道关防
　　○给发蓟镇抚夷年例银七千两
　　○初置新宁州属广西南宁府先是提督两广侍郎殷正茂等言南宁所属四都界思明忠州罗阳陀陵诸土司之间为白沙渠黎诸贼出没之地去府甚远不便约束宜添设州治铨除知州吏目各一员分割忠州故所侵宣化县那投十五村并如禾一二四图渠乐塞土巡检司皆以隶之可以一政令杜衅端于地理民情甚便户部请从其议  上曰可乃命名曰新宁
　　○巡抚狭西侍郎张瀚言兰河二州近海通虏又番夷出没难防而分守副总兵张杰参将张翼皆谙晓夷情善抚士卒宜久任以责成功今虏既通市得中国币帛万一虏中奸细仿华人冠服真伪尤难宜申严盘诰之令以防不虞沿边城堡敌台敌楼大器矢石率多圯缺宜查阅增置以固城守兵部覆奏  上允行之
　　○巡按御史刘良弼言宣大烧荒前以诸酋頴塞间一停止今乃遂不复行恐岁复一岁将官退托视为故事野有茂草不敢辄焚虏得近边因以久驻非保固强圉之道也又家丁素以捣巢赶马为资近因禁止故厚其月粮诚得优餋死士之意苐恐虏已贩盟而此辈犹藉口加增渐不可长宜预为申明无因循踵袭误边计兵部是其议请戒谕边臣如良弼言报可
　　○巡按直隶御史张守约陈言治河缓急大略谓全河既复故道修治之策在增筑堤岸以束漫流以防奔溃其地势最下者如徐州青田浅吕梁达曲头集六十里直河至宿迁小河口七十里皆宜修筑大堤工最急自小河口至桃源清河一百四十里宜筑缕水堤清河草湾决口宜塞工次之徐州至茶城四十里宜接补小堤茶城而上接曹县界北堤二百六十里宜筑缕堤工又次之诚量其缓急次苐修治使河流直下停淤漫决可免而牵挽可施此治河之较也夫与其开不可必成之新河孰若修治已通之旧河为力甚易与其费数百万开河孰若以数十万修河为费甚省＜锍-釒＞入工部请从其议  上然之
　　○庚寅
　　○改调原任巡抚贵州都察院右副都御史杜拯为应天府府尹
　　○升山东按察司副使周鉴为浙江布政司右参政
　　○调广西按察司副使刘稳于广东巡视海道狭西按西司副使刘行素于贵州整饬都清等处兵备
　　○吏部言迩来荐举明例限制甚严但仍前以广东多事附循在良有司总校其正官以进士居三之一举人居三之二皆择年力富强才职通敏者以充而监生以下不与焉若使抚按保荐亦拘近例则科目多而与荐少非所以示风劝也今宜于广东举劾另立科条如有弭盗安民循良著绩者即毋拘多寡尽登荐剡本部更加咨访示尽数行取超擢他省不得援以为例从之  命礼部左侍郎兼翰林院侍读学士王希烈充日讲官  命五军营佐击将军署都指挥佥事陆锐充神机七营参将分守太平寨参将署都指挥佥事王禄充定州领班游击将军蓟镇松棚谷游击将军署都指挥佥事栗卿充五军九营游击将军
　　○辛卯
　　○升山西都司佥书为事官方时春为署都指挥佥事以前蓟镇获功也
　　○录广东高雷琼等处征剿海寇功赏官军王麟等五十四人有差
○壬辰
　○升南京吏部考功司郎中袁尊尼江西临江府知府管大勋为按察司副使尊尼山东大勋四川俱提调学校
　　○升广东按察司佥事金柱为广西按察司副使云南道御史蔡应杨为山东布政司左参议
　　○给狭西按察司佥事侯居伸屯田兼收粮斛关防
　　○巡按广东御史赵焞勘报进剿惠潮山寇功凡俘斩一千二百一十人  诏赏总督侍郎李迁布政使张子弘方弘静副使江一麟施尧臣参议许天琦佥事杨芷府州县官侯必登等银币有差  命原任大同西路参将刘文烨充为事官管大同入卫游击将军事
　　○裁革广西梧州游击将军及广东巡抚标下领兵把总改设两广军门坐营中军官一员增设广海卫守备一员其巡抚标兵量留千人余一千四百人属守备统领从提督两广右都御史李迁奏也
　　○癸巳
　　○裁革河南邓州内乡县金斗山巡检司巡检一员
　　○礼科左给事中雒遵条奏饬漕视五事一正运本言漕运大计统于都御史及总兵官今不能正身率下而欲法度必行漕政肃清不可得已宜守清漕库令御史每岁稽查使出入明而物议息一驭运官言近来运官贤否采访失真赏罚不当宜令漕司虗心询访从公甄别先至者给赏升擢迟阻者尽法究治一抚运军言领运旗军行粮月粮既不以时发而轻赍羡余往往不沾实惠以故迫干贫困展转为奸宜录其效劳绳其奸狡漂没者厚加抚恤一足运船言运船之毙大率敢于乾没者缺而不补巧于侵渔者补而不坚漂损之原寔由于此宜暂愿船只装载新粮仍发银督造以足原额并增给修船银两岁一清查即不如数及有他毙者并寘之法一严运期言迩来漕规废坏人心玩愒督责之法未备宜令督粮道押送入闸方许回任各兵备沿途催儧严立限程御史郎中等沿河上下往来督发其冻阻迟误及称漂流者各分别议处毋令得生奸计户部覆请如遵言  诏允行之
　　○命广东肇庆游击将军署都指挥佥事晏秋元充右参将分守广东雷廉琼福建行都司署指挥佥事白翰纪充参将督理广州惠潮海防原任固原游击将军署都指挥佥事赵九思充宁夏入卫游击将军升辽东懿路城备御指挥福百顺为署都指挥佥事充五军游击将军
　　○兵部覆宁夏巡抚张蕙等奏一今岁套虏纳款其防秋冬摆边之兵即量撖减以省刍粮各营备御班军每岁秋冬宜早撤一二月第令二月初如期赴镇一西安等卫备御军率多逃亡宜将各军月粮止给其半以其半角□羊本镇同行粮给散逃者即扣留募夫修边其领操官发角□羊不及数者劾治一鼓舞军士必籍破格赏罚召募教师尤湏厚给饩廪自今都肄兵士宜募会手二十人为之师月粮之外日量加柴菜银三二分每一季一阅其精习者量处犒赏不能者随宜惩汰一延绥宁夏缺马甚多宜于互市之时收买虏马请发太仆寺银二万五千两延绥万五千两宁夏万两以充之一虏酋指挥佥事功尽黄台吉视诸夷尤为恭顺宜于互市日厚加赏赉  上允其议
　　○巡抚山西右佥都御史杨彩言开市时虏马之来其数难定若官民互市有限而马益壅滞恐阻夷心乞许另交易不尽者官为收买角□羊太仆寺以代直隶山东今年应俵本色之数每马一匹即给银十二两以为来岁收马资兵部请暂用彩议以后市马无壅即正报可
　　○勒南京小教场提督营务署都指挥佥事周于德致仕以南京兵部尚书王之诰等论劾也
　　○甲午  皇太子行冠礼  命附马都尉许从诚告  庙成国公朱希忠特节掌冠礼部尚书潘晟赞冠大学士高拱宣敕戒礼成赐诸臣银币有差
　　○祭三皇于  景惠殿遣礼部侍郎王希烈行礼
　　○录甘肃境外斩获功升赏官军戴哑卜素等七十五人
　　○总督宣大山西军务尚书王崇古议修筑大同东路阳和天城大川镇口瓦窑一带边墙及化门儿沟墩台请发银四千三百余两充费  命如数给之
　　○升管居庸关参将事副总兵署都指挥佥事孙山为署都督佥事充神机营佐副将
　　○治广寇流劫惠州失事罪总兵府坐营都指挥同知李峨论斩军门坐营都指挥金丹白沙寨把总宋天爵充军总兵官郭成罚俸三月先是峨部兵剿曾一本余党违误师期失利乃纵所部妄杀良民二百余人报功丹承委抚贼受取贼贿五十金又从天爵所借商船遗贼引与为市已而贼犯崖陵天爵复坐视不救巡按御史赵焞勘实以闻并劾成委用非人故有是命
　　○乙未
　　○以  东宫冠礼成  上御皇极殿文武群臣行贺礼毕仍贺  皇太子于文左门
　　○勒四川布政司右参议包汴致仕按察司佥事田应聘调用以巡抚都御史刘思洁奏也
　　○增设直隶凤阳府南归德府通判各一员狭西汉中府石泉县汉阴县主簿各一员俱专管捕盗从抚臣王宗沐凌云翼奏也
　　○丙申
　　○升工部虞衡司郎中陶幼学为福建按察司副使
　　○初置昌平镇库设官吏从总督侍郎刘莭等议也
　　○革镇守四川总兵官郭成宣府上西路参将李浃龙门所守备张谦新河口守备张极四海冶守备杨纪靖胡堡守备车相及充为事官管宁绍参将事杨魁浙江都司佥书署都指挥佥事王敷忠任回卫闲住以各抚按官劾其不职也
　　○倭寇分道犯广东化州石城县攻破锦囊所杀千户黄隆又陷神电卫县城一时吴川阳江高州海农等并遭村□大劫而山寇黄朝太等复起势甚猖獗官兵不能御提督军务侍郎殷正茂以闻并自劾待罪兵部以正茂初致任宜赦勿问  上曰广东旧贼未平新倭复炽至陷城池皆守臣向来怠废玩愒守备无策所致罪不可宥通候事宁核治殷正茂素有才略兹初任事其督率将领司道等官悉力驱剿务期荡灭其地方机宜悉听破格整理敢有梗挠者奏闻重治  命管白羊口游击将军事参将刘戡分守居庸关等处广东都司都指挥佥事王瑞充广东肇庆游击将军
　　○升浙江海宁把总署指挥佥事李金为署副留守江西长沙营把总署指挥佥事李金为署副留守江西长沙营把总署指挥佥事宋大斌为署都指挥佥事金兴都留守司大斌福建行都司各佥书
　　○丁酉  孝贞纯皇后忌辰  奉先殿行祭礼遣固安伯陈景行祭  茂陵
　　○祭先师孔子  命太子少保礼部尚书兼翰林院学士高仪行礼
　　○升巡抚贵州都察院右佥都御史阮文中为右副都御史巡抚湖广通政司堤督誊黄右通政温如璋为都察院右佥都御史巡抚狭西
　　○升广东潮州府侯必登为本省布政司右参政兼按察司佥事整饬潮州等处兵备工科左给事中沈伯龙为四川布政司右参议
　　○山东抚按等官梁梦龙等言迩因河患异常庙堂画策傍海通运诚千万年经久之图愿今经理之急其要有四沿海城池废坠不修不可言备如大嵩灵山等卫宜及时修葺以杜门户杜窥伺一也海运既开奸人或乘便通番宜禁谕商民得輙私下海者第行岛屿间不得速泛大津违者许官兵擒治二也自海禁久弛私贩极多欲骤革之则海道藉其指引即纵缓之则接引之奸不可胜诘今宜明谕商民入海者责令往回给引查销则巡察者既有所验而私贩者难容其奸三也海运既行如利津等县三巡检司各有沿海泛地运舡往来有护送警备之严宜复巡检司及方兵原额四也户工二部覆议如梦龙等言从之
　　○戊戌
　　○祭  太社  太稷  命成国公朱希忠行礼
　　○己亥  封代府新宁王鼎钓
　　○永庆王鼎钰
　　○生母龚氏为夫人从其请也
　　○调分守宣府紫沟堡参将为事官贾国忠于宣府西路万全右卫等处  命神枢营练勇参将署都指挥佥事何勋管白羊口游击将军事
　　○庚子
　　○巡按浙江御史谢廷杰请罢客兵以恤疲省练主兵以济实用其略言浙中民困水涝正赋多逋储蓄空虚壮丁远戍万一寇至可为隐忧且令蓟镇征兵八千费安家银四万载送之舟八百倘闽广间复有此请徵费愈多驱深耕易耨之良酿带牛佩犊之俗以下农计之万人从军五万人无食从军既久不习为农地日戍归必群起而啸聚故金衢温处间强御之夫根连党结非独浙中之忧亦天下之忧也臣故愿罢客兵以恤疲省昔浙民尝苦倭患矣谈战则股栗拘之即戎妻子相涕泣而别无可遂以应兵为奇货而天下往往多称浙兵夫浙故无兵其以有兵名自胜倭夷始他省故有兵不可用由鼓舞之无具也况北人刚劲有膂力乃谓无兵谁其信之假能以待浙兵者待浙兵者待本土之兵当必争先献投希赏图功不九胜于浙兵之可恃哉臣故愿练土兵以济实用惟
　　○轸念浙中自蓟镇徵兵以后他省各边不得藉口令亟练土兵以为久计事下兵部覆言徵调浙兵专为防守蓟镇他省自不得比以后虽蓟镇亦不必再调请敕守臣以实训练务籍客兵之能成土兵之艺  上是之  命浙江军门标下游击将军署都指挥佥事孙鸾充参将分守浙江宁绍原任云南临安参将署都指挥佥事杨州鹤掌福建行都司事
　　○辛丑
　　○起吏部左侍郎兼翰林院学士张四维以原官协理詹事府事四维以疾予告去至是山西抚按官杨彩等以疾愈闻故有是命四维自其家＜锍-釒＞辞不许
　　○升国子监司业余有丁为司经局洗马兼翰林院修撰翰林院编修陈栋为右春坊右赞善仍兼编修各掌本坊局事
　　○升吏部验封司郎中何邦奇为湖广布政司右参政
　　○增建仓廒于顺义县改古北口仓副使为龙庆仓副使先是漕粮输密云者时遇雨或有警不能径达往往寄顿牛拦山以待转运多有损失于是总督侍郎刘应节议于顺义县城建仓收贮俾三县人民脱挽运之苦户部覆请乃许之
　　○建州右卫都督木力哈柳尚古鲁克起太等死其部落赴京乞谕祭给赐如例
　　○壬寅
　　○改镇守贵州总兵官署都督佥事刘显镇守四川  命五军营游击将军署都指挥佥事陈其可广西都司署都指挥佥事钱凤翔万全都司指挥同知李国珍俱充参将其可神枢营凤翔分守南路国珍分守宣府西路紫沟堡等处原任广东惠潮参将署都指挥佥事王诏佥书广东都司事
　　○升南京小教场中军坐营署指挥佥事魏尧相为署都指挥佥事佥书浙江都司事  诏工部留江西应角□羊料银一万两烧造  上用磁器从抚臣徐栻奏也
　　○癸卯
　　○巡抚河南都御史栗永禄奏以汝王废府易价补周赵等府禄粮从之
　　○甲辰
　　○勒福建布政司右布政熊琦致仕山西行太仆寺寺丞何凌霄闲住二臣皆以  圣节入贺失仪给事中宋之韩因劾其职故罢之
　　○总督宣大山西尚书王崇古言三镇自嘉靖四十五年议定经制以后虽各因事增兵较之国初旧额数亦顿减则兵未可议销也至于岁饷虽已裁定而户部多未全发故有以逃粮扣积充憎军之月饷者且逃故选汰无非额兵召募清补数不容缺则粮未可议裁也今虽北虏通贡边烽暂息然虏情叵测备御当严足兵足食之计不可不讲臣以为宣大二镇减省钱粮可充莭年增添军马其岁额一如嘉靖四十五年经制三镇简汰及逃故军士仍令照数召募清补山西河曲水皇二营主兵郎于该镇容饷内改拨主兵银一万五千两岁角□羊支给以后闰月年分宣府合用军饷银九万九千四百八十余两大同合用七万余两并山西应用钱粮听管粮郎中至期阅视该镇余积有无另行请讨勿丽岁额宣府抚赏属夷缺银七百两余则听于该镇客饷贡市抚赏银内支补大同原募补军已减五千名可以省年例主饷五万五千两余银照旧角□羊发户部覆议从之  命山东总督备倭署都指挥佥事张可久充浙江军门标下游击将军辽东右屯卫备御都指挥佥事徐恩充五军营游击将军
　　○录隆庆四年宣大二镇招降功升总兵官马芳副总兵麻锦参将袁世械实职二级及总兵官赵岢参将贾国忠等各赏银有差
　　○乙巳  命广东都司佥书署都指挥佥事王承恩掌广西都司事
　　○升直隶安庆守备署指挥佥事杨遇春山东都司领班署指挥佥事孟杰俱为署都指挥佥事遇春总督山东备倭杰万全都司佥书
　　○丙午  恭仁  康定景皇帝忌辰遣指挥李珏祭  陵寝  诏取太仓库银十万两户部言比岁诏旨徵发内库银多取至一百一十万两视  祖宗百万旧额既已增加兹又复取十万非制也夫  祖宗帑藏充积然犹未尝轻举一事轻费一钱今视  祖宗之时何如哉百费日增先臣丘浚所计已十倍往昔嘉靖十八九年以后复被当事奸贪之臣开边方冒滥之请财竭民穷诛求无策今又迫而取之或以启弄潢脱巾之衅谋之何及愿  皇上咨狥往迹收回成命果用有不足即以将到金花银八万余两进用为今年夏季正数仍乞加意撙莭务使经费不滥成法不渝＜锍-釒＞入  上虽是其言犹  命遵旨以十万进于是户科都给事中张书等浙江道监察御史侯居艮等巡视太仓科道官蔡汝贤等皆上＜锍-釒＞谏俱报有旨
　○以宣府镇南山岔西等处修边功成赐总督尚书王崇古巡抚都御史吴兑及参政郑洛参议吴哲佥事姜廷瑶银币有差复总兵官赵岢署都督同知副总兵胡镇原职二级总兵马事官殴阳安祖职二级
　　○丁未
　　○遣户部侍郎陈瓒祭
　　○京都太仓之神
　　○蓟辽保定督抚官刘应莭宋勋言保定奇正二营军士食粮则同劳逸互异宜通融汰选革去奇正字号改为保定左右二营令更番戍边永为定制有缺则严行所在勾补从之
　　○录甘肃镇四坝堡太孤山等处斩获功升赏官军吴江等一百七十六人有差
　　○戊申
　　○升贵州布政司左布政使蔡文为都察院右副都御史巡抚贵州等处提督军务
　　○改南京国子监司业范应期为国子监司业
　　○升刑部右给事中宋应昌工科右给事中李贵和礼科右给事中程文俱为左给事中工科给事中张博刘伯爕俱为右给事中应冒礼科贵和伯爕兵科文工科博吏科
　　○升提督直隶狼山等处副总兵署都指挥佥事王继祖为都督佥事充总兵官镇守贵州兼提督平清等卫
　　○己酉  命凤阳军门中军官署都指挥佥事萧应祥佥书广东都司事
　　○庚戌
　　○以  东宫出阁讲学太子少保礼部尚书兼翰林院学士高仪吏部左侍郎兼翰林院学士张四维司经局洗马兼翰林院修撰余有丁右春坊右赞善兼翰林院编修陈栋充侍班官詹事府少詹事兼翰林院侍读学士马自强陶大临翰林院编修陈经邦何洛文检讨沈鲤张秩充讲读官检讨沉渊许国充校书官制敕房办事大理寺左寺正马继文徐继申充侍书官先是大学士高拱等请选  东宫辅导官僚会同吏部推举有旨宜加慎选不必备员于是拱等＜锍-釒＞名以闻  上从之仍谕拱居正提调各官讲读
　　○先是广东惠州海贼六百余人破甲子门所杀千户董宗儒及军民二百余人掠二百余人以去抚寇朱良宝等遂及名色把总韩国李时魁领兵御之贼夜袭破国等于程洋冈寨杀二十余人虏六百余人至是巡按御史赵焞勘上其事请沿百户吴一道等千户田于潘等指挥李臣经历郭标及国等失事罪并罚治竭右寨把总白玉及海防佥事金柱等且言甲子门所城十年三陷几为丘墟而程洋冈等寨切近寇巢民不安枕况海倭无岁不来而抚寇桀骜日甚乞责督抚官亟图善后之策兵部覆奏  上是焞言  命停王等俸三月柱等二月下一道等御史问
　　○辛亥
　　○升翰林院编修周子义为国子监司业
　　○授服阕庶吉士沈懋孝为翰林院编修张道明为工科给事中
　　○升山西布政司右布政使于锦为贵州左布政使湖广按察司按察使温如春为福建右布政使
　　○调广东布政司右参政侯必登于江西先是必登为潮州知府与推官来经济有郤因证其乾没桥税事守巡诸臣多右经济不直必登者必登因称疾乞致仕巡按御史赵焞益恶之乃劾奏必登险诈刚愎宜即罢黜吏部覆言必登顷以卓异超擢顾长于拊小民而拙于事上官以故为上官所诋然必登亦自以过刚使气不能无过宜令以新秩改任别省仍行巡抚都御史勘问经济事并通谕两司守巡等官以广中多事务在共济时艰无崇姑息而摧振作毙软熟而抑刚方有复踵故习者参奏重治  上从之
　　○兵部覆蓟镇督抚官刘应莭等所议清查十事一议军田凡清出军人人给由帖备书户丁贯址并军维军装角□羊边之日仍载入新定卫所十年一更给不惟便取军装亦可据为他日清勾之地一议军册应清军丁及摘发永远军遂一开册开载亦如由帖之制以防逃伍及为军士损失告给之地每大造黄册年类造送部一议军装清角□羊之军例有供贴有司核其田产酌中定类严令户下以时赍送毋许缺乏其在镇军士贫者一体经理一议军伍蓟镇军伍每因调度分更故顶补淆乱即有逛亡无从稽考宜将角□羊至军士依营定卫使相保相倚以免流亡一议军角□羊清出军丁不必编立伍长肃队而行仍照旧例佥妻角□羊定限期一议军继军既清出仍审户内殷实一丁听继如有逃亡即行勾补一议安插军士角□羊至必须营房安置请发币银二万一千两修造一议收补各省角□羊至军人转角□羊卫所不免留难需索之毙宜定卫分径发营伍止令该卫所纪籍至于收补之序先遵化三屯建昌右匣诸营次各路又次三屯遵化密云各车□留重营及车营有余则委将官一人会同守备各领新军一枝操练俟营伍既成另议发边一议粮饷新军至边艰苦备至乞破格优恤月粮之外加口粮三斗期以二年为止至边三月以上者全支布花免其工役一议督责所在有司但开去逃军务一一清理御史差完分别荐奖劾戒营卫官不善抚恤致军逃亡者各定拟分数以行谴罚  上从其议  诏遣内臣往苏杭织造龙袍翟服绒锦鸾带都给事中陈行徤御侯居良＜锍-釒＞请停止  上不允于是工部言苏杭自倭患之后疮痍未起加以水旱流移府库虗竭而织造之费甚钜势必加派民困难支请大加减免或去其半至于差官尤宜慎重择忠谨之人安静行事庶地方不扰而民获更生  上可其奏令会同该局择最要者先行造进所遣官务宜安静毋得扰民
　　○壬子
　　○巡按广东御史赵焞言岭海多盗陷城池杀吏民甚银宜敕督抚官议征剿防御之略选用将领计处兵饷久任而责其成事下兵部覆言广东无日无警无地无贼诚有可虑弟今日所当破格者莫急于钱粮濒海之地为豪右侵夺逋税至十余万一查核则以为生事一催徵则以为激变积毙已久宜令侍郎殷正茂务修举一切选将用兵理饷诸务及当更张查核者毋避劳怨毋恤利害有梗挠者参奏如法其地方功罪下巡按御史勘报从之
　　○癸丑  命分守苏松参将署都指挥佥事吴国充副总兵提督狼山等处
　　○甲寅
　　○升广东按察司按察使罗瑶为山西布政司右布政使江西布政司左参政方良曙为湖广按察司按察使调山东布政司右参政陈奎于广东仍兼佥事整饬惠潮等处兵备
　　○乙卯
　　○春分祭  大明于朝日坛遣成国公朱希忠行礼  命原任协同漕运参将黄应甲分守苏松神枢营参将李澄清分守山西河曲县等处
　　大明穆宗庄皇帝实录卷之六十六
大明穆宗庄皇帝实录卷之六十七
　　隆庆六年闰二月
　　○丁巳朔
　　○升广东布政司右参政江一麟为本省按察使复除山东布政司右参政鲍承荫原职  命兵部右侍郎石茂华都察院右佥都御史陈省左春坊左谕德兼翰林院侍读申时行清理军职贴黄  命山西都司署指挥佥事王元充神枢营参将
　　○戊午
　　○遣顺天府官祭  先农之神
　　○己未
　　○祭  历代帝王  命英国公张镕行礼
　　○南京户部尚书曹邦辅奏南京各卫仓粮临江水兑三十万石支放以三月为率今军伍消乏輙延至五月不得完令输纳者有守候之告且水兑之月既增则仓之月自少计在仓积陈二百万石至七年始尽其红腐不可食之尤为甚者请令自今水兑惟以三月为限仍照嘉靖九年例止以二十一万充三月支放余一十六万五千石改为折色四年已尽复徵本色则可以＜锍-釒＞通仓粮暂苏输纳之民户部覆奏从之  命湖广都司掌署都指挥佥事张元充参将协守四川松潘南路大同巡抚中军署都指挥佥事康纶佥书山西行都司事
　　○升河南都司领班指挥刘世恩为署都指挥佥事掌山西都司事
　　○总督京营戎政彰武伯杨炳等议战兵车兵城守兵每秋各加支行粮自嘉靖三十七年以来久已遵行盖谓京营官军率多贫窘既欲严加训练必使衣食充足然后可以鼓士心倡勇敢今骤欲裁革则众心懈弛何以收训练之实效兵部覆奏行粮仍旧关支惟敕令加意训练报可
　　○庚申
　　○升贵州布政司右参议林澄源为本省按察司副使整饬威清等处兵备
　　○巡抚广西都御史郭应聘奏抚处怀远徭贼清出田粮二百余石收复残民三千余人乞许动支募兵银一千八百九十两修建城池公署并调融县千户所原戍旗军五千名及抽取民兵七千名防守其知县马希武请加服色令其久任从之
　　○辛酉
　　○革云南按察司副使杨道亨职候勘以巡抚都御史宋勋劾其为真定知府时盗用仓粮故也  命狭西都司佥书署都指挥佥事詹恩掌湖广都司事
　　○铸新宁州印
　　○夜月犯毕宿
　　○壬戌
　　○湖广布政司左参政温纯以疾乞致仕许之
　　○河东巡盐御史俞一贯奏大同浑源等州县地瘠民贫所煎土盐仅可给日食充地赋与太汾等处利源繁衍者不同乞免抽税第禁其越境兴贩毋与他争利户部覆奏从之
　　○户部言见今旧太仓等处料豆告竭而应役各商又往往讼言籴贸守候甚若请及今豆价稍平发太仓银三万两委官于京城内外召买此后岁以为常价平则收价贵则止其各仓商民一切暂免以示苏息从之
　　○虏酋黄召吉遣兵掠车夷革固等帐房夷众以去革固者不知始所从来嘉靖间始流驻宣府边外与史夷杂处宣府因遂抚之以为外藩然非故属夷亦往往为黄召吉所掠至是抚臣吴兑奏言革固种落不过千余人其去留无足为中国重轻业已使人诰问黄酋令其遣还但与史夷势同唇齿革固被掠则史夷亦恐见侵请于近边闲旷之处另筑小堡二三以安插史夷俾顿老小其壮丁听近边住牧遇有攻掠既得自行拒敌或值调遣亦可安心策应是东路又设重险以夷御夷一利也潜消虏谋不得寻掠属夷以杜衅隙二利也另堡安插免夷汉错居以图久远三利也筑堡规制毋使太＜宀十见＞止许安插老幼资财其壮丁帐房仍环列堡外平时附近牧放有警登堡防御每堡选抚夷官一员率通夜人等为之稽防奸伪启闭堡门既可预弭其跋扈之谋又可羁恋其飞扬之志四利也舍此不为虏酋时来诱掠势莫能御夷属惟见背虏之害而不能中国保获之利必至结虏其心渐离非计之得也巡按御史刘良弼亦言车夷与史夷自相依附而中国视二夷以为外藩车夷既去则史夷之势自孤恐难存立史夷再去则北路之藩篱尽撤益难堤防中国制驭不可不谨事下兵部覆言二夷素虽效顺然不足为我轻重乞  命总督等官遣使诣俺答老把都黄召吉诘问真实责令遣还如占恡不发先革车夷抚赏并酌处机宜事在阃外固难遥制  上是其议
　　○癸亥
　　○升提督四夷馆太常寺少卿韩楫为通政使司右通政提督誊黄
　　○升江西按察司副使张岳为广西布政使司右参政  命管太原参将事副总兵刘凤翔协守山西等处
　　○升湖广郧襄守备指挥同知毛裴然为署都指挥佥事佥书狭西都司事
　　○兵科都给事中章甫端等以广寇充斥条陈要务四事一禁交通以绝祸本言广东地远法疏奸豪嗜利之徒往往交通番夷潜相贸易酿成大患宜严体访必寘之法一选文武以济时艰言盗贼烽起地方鼎沸必赖才职卓荦精忠任事之臣宜量材授仕惟奖取大莭毋惑浮言毋搜细故一严法令以肃战守言今之将帅平居则□□八夕□□削军士法令不行临敌则仓皇震怖观望被靡士无退避之戮将无失律之诛是以多败自今一以军法从事不得仍前姑息有功者超格升赏一严核催以裕军需言岭南富庶本无乏财而濒海之利悉为势家所夺加以积毙多逋民既曰用而有司不敢诰馈饷不足实由于此宜令抚按官严核催徵无避嫌怨兵部请以其议下督抚举行从之  命神枢营佐击将军署都指挥佥事王永祐充左参将分守辽东海盖等处
　　○修餙  长陵工完  命升赏内外效劳诸臣工部尚书朱衡等各俸级银币有差
　　○甲子  命掌詹事府事太子少保礼部尚书兼翰林院学士高仪侍经筵
　　○乙丑
　　○升湖广按察司副使张大业为本省布政司右参政
　　○增设山西宁州固原州同知各一员分守花马池盐务从巡盐御史俞一贯请也  命五军营参将署都指挥佥事张筹充副总兵管太原参将事
　　○升镇虏营提调指挥同知张应时为署都指挥佥事充神枢营佐击将军
　　○录宣府修完各处城垣功旸巡抚右佥都御史孟重郎中吴善言等参政廖逢莭参将白允中等银币有差
　　○丁卯  上出御皇极门疾作还宫先是上病疡自春及夏久不御门及择日开讲期輙中改外庭见谓朝讲希阔而  圣体寔未平惟  上心亦以为久居内欲出视事乃以是日出疾益甚遽还文武大臣各上＜锍-釒＞起居有旨令安心办事
　　○吏科给事中栗在庭＜锍-釒＞言三事一议处部臣谓今边事稍宁兵部增设侍郎无所事事宜改补改部或总督员缺及当阅视塞上即简他部能者加兵部职御以往一重简抚臣谓各处抚臣宜择两京三品正卿各各省按察司使以上资深望重者其余年浅少卿副使等官不宜轻授一慎差部臣谓户工职绾钱谷其司属差遣最贵得人苟能操持廉洁殚心职务即移咨吏部破格优叙倘贪饕巽愞者则如近例严加汰斥吏部言添设二侍郎以备缓急不宜遽罢抚臣在内地必择资望既久者在边方仍酌用副使以上充之惟户工司属宜如在庭议报可
　　○改太常寺少卿宋良佐提督四夷馆
　　○补荫故大学士蒋冕孙蒋务稼为中书舍人冕在正德中以平盗叙功荫子会其子死孙务稼尚幼至是陈乞乃许之
　　○升广西布政司左参议龚大器广东廉州府知府徐柏河南布政司右参议陈诏俱为按察司副使福建按察司佥事顾养谦为布政司左参议大器江西柏湖广诏云南养谦广东  命神枢营佐击将军署都指挥佥事常龄充五军营参将
　　○戊辰
　　○巡按山东御史吴从宪言淮安而上清河而下正淮泗河海冲流之会河潦内出海潮逆流停蓄移时沙泥旋聚以故日就壅塞宜以春夏时浚治则下流＜锍-釒＞畅泛滥自平工部议行尚书朱衡河道漕运各都御史及时勘议从之
　　○己巳
　　○升兵科都给事中章甫端为太常寺少卿
　　○升河南按察司副使董文采为本省布政司右参政礼部精缮司郎中高则益为广西布政司左参议
　　○升辽东江沿台堡备御指挥佥事罗四聦为署都指挥佥事充神机营佐击将军
　　○辛未
　　○清明节遣定国公徐文璧豊润伯曹文炳武平伯陈大策固安伯陈景行祭  长陵  献陵  景陵  裕陵  茂陵  泰陵  康陵  永陵
　　○伏羗伯毛登祭  景皇帝陵寝德平伯李铭祭  孝懿皇后中官祭  恭让章皇后废后吴氏都督佥事沉至祭  哀冲  庄敬二太子各陵园
　　○壬申
　　○南京太仆卿殷迈上＜锍-釒＞乞休许之
　　○勒太仆寺卿杨贤致仕降通政司右参议王汝言为两淮都转盐运使司副使以给事中梁问孟劾奏贤衰老汝言庸劣也
　　○礼科左给事中雒遵会劾泇口河议以为不便乃言泇口河从马家桥东过微山赤山吕孟等湖踰葛墟岭而南经侯家湾良城至泇口镇又涉蛤鳗周柳诸湖乃达邳州直河口以入黄河凡二百六十里取道虽捷施工实难葛墟岭高出河底六丈余开凿仅至二丈硼石水涌泉出侯家湾良城虽有河形水中多伏石不可施凿纵凿之湍石不可以通漕且蛤鳗周柳诸湖筑堤水中功费无筭微山赤山吕孟等湖虽可筑堤然湏凿葛墟岭以洩  正派开地浜沟以散余波要其施工又自有序夫与其烦劳厚费以开泇口之河熟若时加修防如期儧运保百数十余年之故道＜锍-釒＞上  诏尚书朱衡会同总理河道都御史万恭覆勘以闻
　　○癸酉
　　○以  圣躬不豫遣成国公朱希忠祭  南郊英国公张溶祭  北郊驸马许从成祭  太庙彰武伯杨炳祭  社稷
　　○辽东边台旗竿及马耳枪有大光
　　○赤风杨尘蔽天
　　○甲戌
　　○巡抚山东右佥都御史傅挚奏山东民兵皆数年团操精锐今一旦停罢以三千游手待哺之众扼其吭而夺之食必有攘臂脱中之虞且事机不常一时议复则人各涣散卒难调集此兵不可罢而蓟镇所需兵饷宜量汰马步兵各五百人扣取工食银二万四千两转输蓟镇岁以为例其余马兵五百人仍留入卫拣退者分发各兵备道补原额民壮之数人给工食银十二两如蓟镇有警再调前兵则所输饷银仍归本省以充兵费于是蓟辽总督刘应莭以南兵工食尚缺银四万八千两请遣固原入卫兵二千五百人回镇休息莭省行粮银四万一千四百两及以本镇去岁莭省银捕给其固原兵入卫信地即以山东未罢之兵防守若他兵南兵回籍固原兵仍前入卫兵部覆请  上从之
　　○录辽东清河堡获功死事官军黑云龙等一千五百六十四人升赏如例
　　○己亥
　　○铸给狭西兰州河州监收钱粮关防
　　○广东倭寇入犯新宁高雷等处官兵与战于外村乌岙皆捷俘斩二百余人焚溺死者甚众事闻  诏下御史核功具奏
　　○丙子  册封庄氏为敬妃
　　○李氏为恭妃
　　○于氏懿妃
　　○叶氏为奇妃  命成国公朱希忠英国公张溶定西侯蒋佑德平伯李铭持莭大学士高拱张居正尚书高仪潘晟捧册行礼  敬妃册文曰天极次星式名妃位皇宫六寝爰备壶彝盖将求助于鸡鸣匪独取充于鱼贯允惟淑媛克称嘉名尔庄氏蕴粹体和含章挺秀夙闲女则温温箴管之仪迭侍宸闱肃肃衾裯之礼宜隆宠数用显芳徽兹特遣使持莭封尔为
　　○敬妃  赐之册命于戏班先九御既膺翟祎之光华秩视三公复荷龙章之贲耀尚谨燕安之莭丕延麟趾之祥钦哉  恭妃册文曰易称鱼贯特严内职之班诗载鸡鸣尤重贤妃之助必有闻于彤管乃克二乎紫闱腃是壸仪允谐邦媛尔李氏柔嘉维则淑慎其身位备下陈慕小星而比肃礼遵阴教承圆魄以含辉匪晋嘉名曷彰茂渥兹特遣使持莭封尔为
　　○恭妃  锡之册命于戏龙章涣号超踰九卿之荣龟纽＜锍-釒＞符叶赞六宫之化尔其居宠惟畏受命滋恭聿追避辇之风益谨鸣环之莭钦哉  懿妃册文曰四星拱极丽天汉以垂文六寝备官副皇闱而肃治匪取充于鱼贯将资助于鸡鸣必有徽昔乃孚显命尔于氏清姿王粹淑德兰芳姻教风闲早被紫庭之选妇仪允备动遵彤史之规宜晋崇班用彰茂渥兹特遣使持莭封尔为
　　○懿妃  锡之册命于戏龙章涣号贵已亚于轩宫翟祎升华荣更宜于象服尔尚祗承光宠益笃虔恭永怀鸣佩之风懋赞求衣之化钦哉  奇妃册文曰四星之丽天极象应后庭二南之首国风礼严中壶必简嫔嫱于六寝乃宜家室于万年尔叶氏玉度贞良兰仪芳茂蓬闰登秀动谐佩之和桂殿承恩誉满鸳鸾之列宜升华于褕翟俾助辉于轩龙兹特遣使持节封尔为
　　○奇妃  锡之册命于戏九踰跻荣抚丹軿而增彩两环受宠书彤管以流徽尚思儆戒于鸡鸣丕迓祯祥于螽羽钦哉
　　○升山东东昌府知府曹子登为河南按察司副使
　　○调狭西按察司佥事赵可怀于广东整饬雷廉等处兵备
　　○勒狭西按察司副使范懋和闲住以巡按御史郭廷梧论其贪肆不职故也
　　○巡按浙江御史谢廷杰勘报嘉靖三十四年以来御倭失事指挥张大本等义士沉宏沈惟明及死贼节妇章氏等八人功罪死事状  诏大本等戍边夺俸有差赠宏光禄寺署丞录一子国子生赠惟明府经历并祀邑里章氏等俱如拟旌表
　　○丁丑
　　○升刑科左给事中梁问孟为都给事中户科右给事中乌昇为左给事中吏科给事中吴文佳兵科给事中侯于赵宗弘暹俱为右给事中问孟兵科昇文佳礼科于赵刑科弘暹工科
　　○两广提督抚按官殷正茂等议以两广总兵不当裁革因奏言广西设总兵所以弹压安南约束土官非独为区区猺獞且系  祖宗旧制安得计小费而议变更此揆之国体终不可革者也广东总兵虽近时增设但连岁用兵未有休时水陆将士尽属总兵统领责其次苐剿荡俟诸巢尽珍地方敉宁更从议革亦未为晚此方今时势未可遽革者也宜  敕本部亟推补广西总兵而革坐营中军官其广东总兵容臣等督令征剿候事宁别议兵部覆请从之
　　○戊寅  命管延绥领军游击将军事参将署都指挥佥事陈天福分守宁夏东路
　　○提督两广军务右侍郎殷正茂以亟乏军兴为请兵部议发南京兵部马价舡料银十万两以应天府等处应角□羊明年太仆寺马价银内抵补  上可其奏
　　○己卯
　　○升山东莱州府知府杨起元为狭西按察司副使
　　○录辽阳长静等堡死事军焦善二等六十二升授其子一级
　　○提督两广军务右侍郎殷正茂条议四事一分信地言巡守兵备各官移徒不常故董治靡及百务废弛宜令广东巡视海道驻东莞南头城分守岭南道驻省地分守岭东道驻惠州府城往来海豊分守岭西道驻高州府城分守海北道驻雷州府城广州兵备兼分巡道驻新会县城岭西兵备兼分巡道驻肇庆府城往来德庆泷水南韶兵备分巡道驻韶州府城惠州兵备分巡道驻长乐县城海防兵备分巡潮州道驻州府城海南兵备分巡道驻琼州府城海北兵备分巡道驻廉州府城监军道随军调度自后推补各道员缺即于文凭内明驻各分驻地方使便行事一议问遣言漳泉兴化之人以罪谪戍边者例编戍岭表滨海诸郡乃其人率生事喜乱每倭夷入寇輙为向道是腹心之疾宜更置濒海之戍戍云贵川湖诸地他濒海诸郡不得编发以杜勾引之患一议召募言土兵利水战浙兵利陆战而广人多言练土著将领多言募浙兵臣以为兵在训练何异彼此愿训练之效其于他日而寇盗之患急在日前请召募浙兵六千人合土兵万二千人分三十营以备征剿一议民壮言各府县编佥民壮动以抽角□羊济边为辞不知抽角□羊之议起于往时隐占乾没故取其嬴余以济边耳令既设官操练编成队伍皆为民兵与曩时异而岭海之急甚于九边安得复泥前说宜暂停抽角□羊候事宁别处章下部议皆以为可  上乃允行之
　　○庚辰  上诏谕礼部  朕体已安尚湏静养数日其传示诸司官各用心办事不得怠玩
　　○南京户部右侍郎杨思忠以疾乞归许之
　　○升浙江按察司副使吴椿为贵州布政司右参政
　　○辛巳
　　○改镇守福建总兵官署都督同知李锡镇守广西  命宣府张家口守备为事官范恭充延绥领军游击将军
　　○壬午
　　○升浙江布政司左参议郭天禄为本省按察司副使以云南按察司佥事苏松代之
　　○甲申
　　○巡抚广西御史李良臣劾奏靖江王府辅国中尉邦菕奉国中尉经大□言不法事礼部议覆邦菕宜罚减禄米三之一经大□言宜罚住禄米半年  上报可苐以宗室犯罪处分当在朝廷责礼部擅自定拟寻置不问
　　○录嘉靖三十五年浙江平湖等处擒斩倭寇升赏官军方昇而下一百二十九人  命南京右军都督府佥书右都督俞大猷充总兵官镇守福建并浙江金温等处
　　大明穆宗庄皇帝实录卷之六十七
　大明穆宗庄皇帝实录卷之六十八
　　隆庆六年三月丙戌朔  孝肃皇后忌辰遣襄城伯李应臣祭  裕陵
　　○升扬州府知府徐尚为云南按察司副使整饬曲清等处兵备
　　○丁亥
　　○升江西布政司左参政方良曙俸一级黜安义县知县曾知经为民始定捕盗条格时盗劫安义县库亡失甚多抚按官言状独请降调知经谓良曙本分守南昌暂摄九江守巡事不宜加罪吏部覆言今盗贼蜂起起因有司及巡捕官平时不能弭盗及盗起不行缉捕或故纵之以蒙蔽上官有司之蒙蔽曰益甚而盗之猖獗日益不可制至于杀官劫库势不容匿乃始申报以重为轻以多为少而上官者亦＜矢见＞脱已责因而＜宀十见＞之此所以益滋蔓而不可图也今安义四十余盗入城劫库县官知经失事重大安得轻处良曙该道官安得逭地方之责即抚按官亦不能无罪安得为二臣曲庇请黜知经罚良曙及戒饬抚按官仍立条格自后各州县掌印巡捕官有盗至十人者降一级二十人者降二级三十人以上者罢官各兵备及该道官所属盗起至五十人者降一级七十人者降二级百人以上者罢官抚按官隐匿不行参奏者听部院科道官参奏重治若地方有盗即申报上官亟行擒灭上官即发兵马就便捕灭者免究仍录叙其捕盗之功量多寡为升赏请著为今  上悉从部议
　　○真定府南宫等县陨霜杀麦
　　○戊子  皇太子出阁讲书
　　○己丑
　　○升南京工部虞衡司郎中马时泰为江西按察司佥事
　　○提督两广军务右侍郎殷正茂奏抚民许瑞出兵攻剿倭寇生擒七十八人斩首二十五级请授把总职衔以示优异兵部谓广盗未静姑厚其赏令尽剿诸贼乃并授官  命如部议
　　○庚寅
　　○河东运司地震
　　○辛卯
　　○发太仓银八万五千一百余两于蓟镇六万一千八百余两于永平五万二千五百余两于密云一万八千四百余两于昌平为主客兵饷
　　○南京户部尚书曹邦辅参奏管仓主事张振选违抗不职状乞如例罢黜吏部覆言上下之分定而后纲纪立政令行迩来厉官不奉堂官约束名分倒置其原皆因往岁执政之臣悦人媚已于是憸夫之在庶寮者托为奥援以语言相构少不快意輙排陷之于是堂官不敢行其约束而属官益恣其胸臆自称风采即未必有奥援者亦皆以违拗堂上为得计而安意承行者盖鲜矣其在外省则由巡按御史往往以进士推官知县有科道之望乃曲为护庇引为私人阴授其廉访之炳凡二司之贤否悉出唇吻少有不悦遂以萋菲而祸终不免于是二司反皆畏惧曲意结纳盖奉承之不暇而又何敢问其政事之得失乎体统既乖法度尽废害政莫甚于此请革振选职冠带闲住仍通行内外诸司今后属官敢有抗违上官者俱如振选例上官有自降礼体款曲属官平日不能督率有罪不行紏治者以不职论其各巡按御史仍有护庇进士推官知县引为私人者听本部都察院及科道参奏究治庶久涂之耳目可开而久紊之法纪可振矣  上曰近来属官不受约束上官不行紏治反为曲税名分倒置政体大乖其令内外诸司一体戒饬以后仍效此风者部院科道官具以名闻重治之于是黜振选闲住
　　○工部尚书朱衡条陈经理北河八事一复旧革山东徭夫七十余名接兴河工一复夏津鱼台二县管河主簿随时看守修葺一清查马场湖南旺湖南阳湖蓄水以济运河之涸南旺西湖安山湖洩水以宣运河之溢毋便居民侵占一吕孟微山张庄诸湖为山东滕峄山之水会宣洩无路冲溢税地损伤堤岸乞建二闸以洩积水一筑马家桥东岸石堤一河南舟□非子舡纳税于吕梁洪殊为不便乞改纳于徐州洪一管河官不许差委以妨河务一修河筑堤椿草钱粮积年逋负乞严有司之罚每年终河道官开数具奏诏如所拟
　　○癸巳
　　○增设广州府南头广海海防同知一员从提督两广都御史殷正茂奏也
　　○泰宁等卫夷人升合儿等二百八人来朝贡马赏赉如例  万安王嫡子褒火□危请敕管理府事从之
　　○乙未
　　○南京户部尚书曹邦辅引疾乞休不许
　　○升大理寺右少卿罗良为本寺左少卿左寺丞刘思问为右少卿
　　○山西巡按御史武尚贤查奏山西三关及宣府镇边储侵冒亏折诸奸状因论山西管粮主事姜密兵备副使朱裳纪分巡佥事孙坤宣府管粮主事吴善言参政郑洛副使廖逢莭右参议何棨等各稽核不严罪  诏夺密等俸二月善言等一月
　　○丙申
　　○礼科给事中蔡汝贤奏请宽恤东南民力其一复废县言华亭上海人户繁衍有司管辖不及旧于二县适中地设青浦县未几輙废遂致地有抛荒粮多逋负宜亟复旧县建置官署责令招抚流移开垦荒芜其一议改折言苏松嘉湖等府额运粮米往议改折二分官民称便已乃尽徵本色水陆转谕公私耗费不胜其苦宜将二分折色永著为令其闲散官员应给禄米者悉令本折兼支其一蠲旧逋言粮额积负请将嘉靖四十五年以前逋负悉从蠲免其隆庆元年以后如数徵角□羊＜锍-釒＞下户部请以复废县一事下抚按熟计其改折候会计日议处积负钱粮仍遵原数带徵惟戒谕有司毋事朘削  诏如部议  诏令后事闵军机者该科毋輙贴报诸司＜锍-釒＞下未到科輙传旨意者缉事衙门捕治之时宣府抚臣奏虏酋黄召吉掠车夷事未下而京师讹传车夷被掠者不下二千人众论汹汹谓且败约及得＜锍-釒＞传者皆妄御史周于德以为言故有是命
　　○工部覆直隶巡按御史刘曰睿疏请以苏松嘉湖水利敕应天浙江兼督报可
　　○丁酉
　　○升大理寺右寺丞罗凤翔为本寺左寺丞湖广道监察御史王友贤为右寺丞
　　○录隆庆五年虏陷小团山堡官军失事罪降指挥傅士忠等各二级阵亡百户雷云袭升其子一级
　　○戊戌  命定远侯邓祖锡孙世栋袭爵
　　○复除山东布政司右参政林烶章于云南以被论勘明也
　　○巡按狭西御史萧廪言苑马寺牧地欺隐滋多其责不独在有司寺监各官实专职守宜饬其同心奉公不得远怨引嫌仍许按臣一体举劾至于加赋之议虽有成命亦宜大＜宀十见＞文法求所以便军民可为经久者行之勿泥恒格兵部请从其议报可
　　○己亥  武宗毅皇帝忌辰  奉先殿行祭礼遣忻城伯赵祖征告  康陵
　　○巡抚延绥都御史郜光先绘本镇形胜图条为五论以进一论充足刍粮之实言该镇主兵钱粮以岁入较岁用缺银六万四千余两加以民屯盐引莭年多逋鼓噪脱巾往事可鉴即今边患稍纾客饷幸有余积请将隆庆六年以后客饷改充主饷庶多寡通融而士马给足一论筑削边垣之实言中东二路边垣俱系冲要亟宜修筑计费银三万一千余两而本镇所储糜粮仅三之一请以本镇所省客饷银二万充之一论酌修城堡之实言本镇应修城堡共一百八十余所内极衡应亟修者三十三所其稍缓者一百五十余所而沿边之地一望沙漠既难来石又难得土且与大边版筑并兴人力不给请申五年损坏包陪之法督令所司起派人夫定画年限次苐修举期以三年竣事为便一论强盛战兵之实言本镇原额马骡共四万六千四百有奇今见在者才二万四千余耳乞于太仆寺给发以备战守一论振肃纲纪之实言边境纲纪全侍赏罚今宁塞营守备冯守乾威武堡操守李阶均属阘葺无济缓急宜即罢职而令能者代之＜锍-釒＞下户部以主客兵饷难于改给苐令那借补还兵部以请镇马价发过二万五千不心更给余皆如光先言  上从部议
　　○庚子
　　○南京湖广道试监察御史陈堂奏言国制十年大造黄册凡户口田赋之役新旧登耗之数无不备载所以重国本而存故实也今沿袭弊套取应虚文奸吏得以那移豪强因之影射其毙不可胜穷臣尝询之盖有司徵钱粮编徭役者自为一册名曰白册而此角□羊后湖之黄册又一册也有司但以白册为重其于黄册则推付之里胥任其增减凡钱粮之完欠差役之重轻户口之消名实相悬曾不得其彷狒即角□羊之后湖而清查者以为不谬于旧册斯已矣安办其真伪哉臣窃谓欲理图籍必严综核必专责成夫书筭豪猾类非守令之法所能制也顷苏松常镇添设督粮参政一员请赐之敕责令兼理黄册事务凡人丁事产悉照白册攒造其欺隐脱漏者如例问追驳回者依限完报田至一万亩以上者仿古限田之法量为裁抑如势要阻挠有司阿纵听抚按官参奏庶册籍清而赋役可均部覆  诏如议
　　○兵科都给事中梁问孟言朝廷所以鼓舞士卒者以赏不踰时故能制其死力也今边镇获功御史查覆经年不报有终其身不获赏者甚非激劝之道嗣是请令巡按御史但有擒获之捷即以核实先以库贮银如例给赏寻复奏闻然后请发币金赍角□羊本镇充补其一切出入之数尽属按臣查理督抚官不得与焉至于沿海腹里之地不由内帑给发者亦视九边例今按臣先赏后闻则激劝明而人心益奋兵部覆奏从之
　　○以山西镇招降功赏总兵官郭琥银十五两
　　○东虏速把孩及青等愤辽阳卓山之败复犯长胜堡守备指挥范芝等与战却之寻犯清河堡守备曹簠等又大败之共斩首一百六十五级获酋首一级揵闻兵部谓该镇累奏奇功且俘斩数多例当宣捷  上命勿宣第搞报捷者如例赏总督刘应莭银四十两彩帑二表里升巡抚张学颜俸一级总兵李成梁实授都督同知仍各赏银三十两彩帑二表里升曹簠官二级范芝及副总兵赵完千总王好善把总赵愚各一级仍与佥事王之弼郎中王念各赏银有差
　　○辛丑
　　○先是广西逃犭□农者念窜投安庄集聚众为乱势寝猖獗父子僣称王流毒贵州安顺等处巡抚都御史阮文中乘刘显兵至决策进剿先擒一百二十七人斩首四百余级贼平文中奏捷乞录诸有功者都给事中梁问孟请追治前此抚按官玩寇殃民之罪兵部覆议文中及显并宜升录余有功者俟御史勘上前此抚按官宜令部院查核以闻  上乃命升文中俸一级显祖职一级仍各赏银四十两纻丝二表里余皆如议已而吏部查覆应天府府尹杜极工部左侍郎赵锦皆先任贵州巡抚有旨各降一级
　　○壬寅
　　○升江西布政司右参议尚德恒为本省按察司副使整饬九江安庆兵备
　　○癸卯
　　○复设山东东昌府夏津县兖州府鱼台县各管河主簿一员
　　○发太仓银一十二万七千三百余两于宣府一十五万七百两于大同八万九千六百余两于山西充主客兵饷  命浙江都司掌印署都指挥佥事尹凤充参将分守徐州等处
　　○录狭西延宁二镇周澄堡等处获功官军张溟等七十五人双山堡等处官军白振等一百一十八人升赏如例
　　○乙巳
　　○礼部尚书兼翰林院学士潘晟乞致仕许之  诏给驲以归先是吏科左给事中宋之韩论晟衰杇不堪典礼晟具＜锍-釒＞自辩因乞罢黜  上以其老成醇谨慰留之之韩内惭益嗾同官贾待问匡铎等攻之欲必去晟再＜锍-釒＞求去不获三请乃许之按之韩浅鄙狼愎内陷附当事以自肥利而外务搏击以必胜立威不独攻晟一事而已士大夫自反目视之
　　○丙午
　　○升保定府知府章时鸾为河南按察司副使专理河堤从吏科都给事中雒遵奏也
　　○总督漕运都御史王宗沐言国计之有漕运犹人身之血脉血脉通则人身康漕运通则国计足我朝河运几百六十年法度修明＜锍-釒＞通无滞迩来事多弊滋兼以黄河泛溢数患漂流故科臣复议海运而缙绅之虑猥云风波大风波在海三尺童子知之然其利害有办古语云地不满东南东南之海聚水所委渺茫无山则趋避靡及近南水暖则蛟龙窘居故元人海运多警以起自太仓嘉定而北也若自淮安而东引登莱以泊天津兹谓北海中多岛屿可以避风蛟龙有往来而无窟宅又其地高而多石行舟至登莱因其旷达以取其速而标记岛屿以避其患则名虽同于元人而利实专其便易佐河运之缺计无便于此者然此犹举时宜而言耳若语全势则其说有三一曰天下大势二曰都燕专势三曰日前急势唐人都秦右据岷凉而左通狭渭是有险可依而无水通利也宋人都梁背负大河而面接淮汴是有水通利而无险可依也若国家都燕北有居庸巫闾以为城而南通大海以为池金汤之固天造地设  圣子神孙万年之全利也而乃使塞不通焉岂非太平之遗虑乎此所谓天下大势也夫三门之险天下之所谓峻绝也然唐人裴耀卿刘晏皆百计为之经营者以彼都在关中输车□兑所必由故也若夫都燕则面受河与海矣然终元之世未尝事河而专于海者彼终岁用兵无暇于事河也彼又以为河运入闸则两舟难并不可速也鱼贯逆溯一舟坏则连损数十舟同时俱靡不可避也一夫大呼则万橹皆停此腰脊咽喉之譬先臣丘浚所忧不可散也若我朝太平熙洽主于河而协以海自可万万无虑故都燕之受海犹凭左臂从胁下取物也元人用之百余年矣梁秦之所不得望也此所谓都燕专势也黄河西来禹之故道虽不可考然不过自三门而东出天津入海是腹虽稍南而首尾则西衡也我朝弘治二年决张秋夺汶入海其首犹北向乃今则直南入淮而去岁之决阎家口支出小河近符离灵璧则又几正南矣自西北而直东南途益远而合诸水益多则其势大而决未可量也故以汉武之雄才尚自临决塞王安石之精博且开局讲求河之为患讵直今日然哉且去年之漂流诸臣闻之有不变色者乎夫既失利于又不能通变于海则讦将安出故富人造室必启傍门防中堂闭则可自傍入也此所谓日前急势也风波系天数臣岂能逆睹其必无然趋避占候使其不爽当不足以防大计惟  圣明采择因条上海运七事一定运米言海运既行宜定拨额粮以便徵兑隆庆六年已有缺舡粮米足备交运以后请将淮安扬州二府兑改正粮二十万一千一百五十石尽派海运行令各州县于附近水次取便交兑遇有灾伤改折则更拨凤阳粮米足之一议船料言漕运二十余万通计用舡四百三十六艘淮上木贵不能卒辨宜酌派湖广仪直各厂置造其合用料价一十一万八千四百两有奇即将清江浙江下江三厂河舡料价并浙江湖广本年折粮减存及河南班匠等银角□羊用不足以抚按及巡盐衙门罚赎银两抵补一议官军言起运粮舡宜分派淮大台温等一十四卫责令拨军领驾每艘照遮洋旧例用军十二人以九人赴运其三人扣角□羊粮银添顾水手设海运把总一员统之其领帮官员于沿海卫所选补所湏什物即将河舡免运军丁粮银扣角□羊置办一议防范言粮舡出入海口宜责令巡海司道等官定派土岛小船置备兵伏以防盗贼一议起剥言粮舡至天津海口水浅舟胶湏用剥舡转逋至坝每粮百石给水脚银二两九钱其轻赍银两先期委官由陆路起角□羊听各督粮官收候应用一议回货言海运冒险比之河运不同旗军完粮回南每船许带私货八十担给票免税以示优恤一崇祀典言山川河渎祀典具载今海运所畏者蛟与风耳宜举庙祀以妥神明＜锍-釒＞下部覆如宗沐言  诏允行之
　　○丁未
　　○升户科左给事中周芸为福建布政司左参议
　　○戊申
　　○尚宝司卿刘奋庸＜锍-釒＞言  皇上即位六载海内非不又安而灾疢未消外夷非不威顺而伏机可虑朝纲若振饬矣而大柄渐移仕路若肃清矣而积习仍旧有司方引领以睹励精之治而  皇上精神志意渐不逮初臣虽贱微念潜邸旧恩不忍默谨条五事以俟  英断一曰保安  圣躬  人主一身天地人神之主也必志气清明精神固而后可以当万机之繁声色嗜欲非大智大勇鲜不移夺自兹以往宜加  圣虑思宗社付托之重念此心保守之难凝神定志忍惟抑情毋逞旦夕之娱而轻万年之虑毋以有限之精神而殉无涯之嗜欲如此则清明强固而无强之福可长保也二曰总揽大权  人主操礼乐征伐之柄必一政一令咸出  上裁而后臣下莫敢行其私在昔  先皇帝英明果断恩威莫测一时大小臣工仰承不暇今政府之所拟议有司之所承行非不奉有钦依也而酙酌从违之际  皇上曾出独断否乎人才之用舍果尽协于公论而无敢自快其思仇欤臣弗敢知也国事之纷更果尽出乎忠谋而无敢以私意上下之欤臣亦勿敢知也即如辅导  东宫本阁臣之责而輙敢为身国之便朝廷名器本励世之具而今乃为市恩之物  先皇帝时谁敢如此伏愿独观万化念大权之不可下移凡庶府之建白阁臣之票拟特留  清览时出独断则臣下莫能测其机而政柄不致偏重矣三曰慎乃俭德古之帝王兢兢然以奢欲为戒盖戒财耗则民穷民穷则国之元气随之不可不慎也矧今国用边储年例必不可减一岁之入曾不足供一岁之出而又可以无益之用哉  皇上即位以来内府取银之数不下数十万求珍异之宝作鳌山之灯服御器用之间悉镂金雕玉之餙其于身心实用何所禆益而好之若是生财甚非靡敝无纪良可惜也伏念内帑之空虚思小民之艰苦不作无益不贵异物当太平无事之时预思万一有事之备则府库充盈而民乐其生矣四曰留心章奏人臣进言于上未必一一中莭乃其心固欲效忠于国家耳  皇上一切置之不览非惟进言者托诸空谈有阻乐告之志抑恐俭邪权势之党转生猜忌御下蔽上以成其奸不可不察伏望  皇上留神省览狂直者曲赐容上当理者即赐施行言及  君德而反已自修言及朝政而酙酌必当言及人品而举措惟公则听言者既见之行事而进言者益乐于效用矣五曰起用忠直忠直者国之干也非若承望风旨以泄他人之情迎合权要以树淫朋之党者比也  皇上即位以来台谏之臣间有斥远摈弃者尚未召还录用愿恕狂直之罪嘉批鳞之诚广仁宥于既往作直气于方来则  皇上包荒之德上同覆载而于国纪士风大有所补＜锍-釒＞入下所司知之按奋庸＜锍-釒＞词有所指斥一时阿当事意者以为奋庸久不徒官有快快心更相与诋訾之矣
　　○录辽东静远等堡获功官军金继儒等二百五十人宁远小团山等堡官军陈言等五十七人升赏如例
　　○己酉
　　○安庆官军乱  诏械指挥张志学等至京鞫治先是志学与知府查志隆有怨至是以支放军粮事愈恨之遂与指挥马负图张承祖率舍余马应举等及家奴屯卒四百余人闭城大噪围府舍欲杀志隆等守备杨遇春不为禁百姓汹汹越三日稍稍角□羊散南京兵部尚书王之诰等以闻乃遣官校逮志学等而赦屯军胁从者已而南京守备太监张宏言志隆稽误月粮激变军士又擅离职守潜入南京亦乞速究以彰国法  上乃命锦衣卫并逮治隆于京师讯之
　　○户科给事中曹大野论大学士高拱大不忠十事言拱蒙  陛下任用令掌吏部事宜小心辅弼奉公守正以报乃专肆日甚放纵无忌臣不暇悉举谨以其不忠之大者略陈之前者  陛下圣体违和大小臣工寝食不宁独拱言笑自若且过姻家刑部侍郎曹金饮酒作乐视  陛下之疾苦罔闻知其不忠一也  东宫出阁讲读乃旷世之盛典国家之重务拱当每日进侍左右乃止欲三八日叩头而出是不以事  陛下者事  东宫矣何其无人臣之礼敢亍自尊哉其不忠二也自拱复用即以复仇为事昔日直言拱罪如岑用宾等二三十人一切降黜举朝善人为之一空其不忠三也自拱掌吏部以来其所不次超擢者皆其亲戚卿里门生故旧如副使曹金其子女亲家也无一才能乃超升至刑部侍郎给事中韩楫其亲爱门生也历俸未久即超升为右通政其他任其所喜超用者不可胜纪其不忠四也科道官乃  陛下耳目大臣之所以不敢为奸者赖其此也拱乃欲蔽塞言路任之所为故每选授科道即先于部堂戒谕不许擅言大臣过失此上蔽  陛下耳目以恣其奸恶之计其不忠五也今科道官多拱腹心凡  陛下微有取用即交章上奏至拱罪恶皆隐晦不言故内外皆知有拱而不知有  陛下此其结党为恶其不忠六也昔日严嵩止是总理阁事未尝兼吏部之权今拱久掌吏部不肯辞退故用舍予夺皆在其掌握中升黜去留惟其所欲在外抚按之举剌不计在朝之清议不恤故其权之重过于嵩而其引用匪人排斥善类甚于嵩此其专权效恣不忠七也昔日严嵩止其子世蕃贪财纳贿今拱乃亲开贿赂之门如副使董文采馈以六百金即升为河南参政吏部侍郎张四维馈以八百金即取为  东宫侍班官其他暮夜千金之馈难以尽数故拱家新郑屡被盗劫不下数十万金赃迹大露人所共知此其因权纳贿不忠八也原任经历沈炼论劾严嵩谪发保安杨顺路楷乃阿嵩意诬炼勾虏虚情竟杀之人人切齿痛恨比  陛下即位大奋乾断论顺楷死天下无不称快拱乃受楷千金之贿强辩脱楷死善类皆忿怒不平此其不忠九也原任操江巡抚吴时来在  先帝朝抗＜锍-釒＞论嵩所谓忠臣也拱以私恨借一小事黜之原任大学士徐楷受  先帝顾命古所谓元老也拱以私恨乃多方害之必欲置之死地至于太监陈洪之间往出自  陛下独断天下皆仰其明拱思昔致仕时私与洪密常讽令言官欲为报复是党洪而谓其不当去也俺答归顺惟  陛下神威所致拱乃扬言于人曰此非国家之威乃我之力也此其归功于己不知上有  陛下设使外夷闻之岂不轻视哉其不忠十也请如  先帝处严嵩故事特赐罢黜别选公忠之臣以掌吏部以协理阁事则  陛下虽静餋宫中而天下有泰山之安矣＜锍-釒＞入  上责大野妄言  命调外任
　　○庚戌
　　○直隶巡按御史李栻奏往年宪臣举劾运官多在事竣之后无以示劝目今开帮运舡及期过淮粮数无欠者宜将领运官员亟为荐举旗军即给羡余回南以寓鼓舞之权又莭年患若漂流率因儧运官催促严急不循帮次所致宜约束委官毋容需索必以过分地而粮运无损者方为称职是亦保全运务之一端部覆从之
　　○罢云南临元参将袁荫下御史逮治以御史谭大亨劾其贪庸也
　　○升备御张家湾指挥杨梦熊备御辽东抚顺城指挥齐可俱署都指挥佥事梦熊充五军营备兵坐营官可充神机营佐击将军
　　○录宣大玉林城迤西等处御虏功升赏官军崔环等一百六十八人
　　○辛亥
　　○狭西亦辖等族番人木竹等一百八十二人各来朝贡马及方物赏赉如例
　　○大学士高拱上＜锍-釒＞曰臣以凉德谬膺重任奉职无收以致人言引罪负慝安敢置辩但其中有上关大义下关名莭者不敢不明其说前月  圣体违和臣与同官张居正日夜在朝相对踧踖至废寝食直待  圣体就安乃始还家臣与刑部侍郎曹金举行婚姻之礼亦在  圣体大安之后其日月可按也  东宫讲读阁臣虽有提调之责而随侍左右则会典未载礼部未行题请是前此所无也臣等既不敢擅自入侍而心不自安所以有五日一叩之请盖于旧日所无之事有加而非于旧日所有之事有减其事例可稽也俺答款顺臣实与张居正为  皇上始终谋画力赞其成以少尽臣子报国之心既屡荷温纶嘉奖重赐升荫臣等力辞竟不敢居其功而今谓臣功于已此  圣明洞鉴也自  皇上召臣还阁兼掌铨务臣即虑操权太重恐致颠危去岁辞免数
　　○皆不获请更蒙褒赉臣乃感激恭承竭力从事至今春复具辞＜锍-釒＞以  皇上方在静餋不敢烦渎而今谓臣专权不肯辞退亦  圣明所洞鉴也此皆上关大义者臣谨述其实如此臣拙愚自守颇能介洁自来门无私谒片纸不入此举朝缙绅与天下之人所共明知副使董文采资望已深是臣推为参政官僚必慎择年深老成之人而侍郎吕调阳皆是  皇上日讲官不敢动侍郎张四维资望相应是臣与张居正推为侍班官乃谓文采馈金六百四维馈金八百果何所见又何所间而不明言其指证乎隆庆四年臣鲁审录见路楷狱词与律不合拟在有词其后一年法司拟作可矜与臣无与臣家素贫薄至今犹如布衣时人皆见之曾未被劫则所谓劫去数十万金者诚何所据此皆下关名莭者臣谨述其实如此至于其他指摘与臣谋国之忠伪执事之敬忽用舍之公私怨之有无皆昭然在人天下自有公议臣无容说也但臣力小不足以胜重望轻不足以服人既经言官论列理宜引退幸持赐罢免  上慰留曰卿忠清公慎朕所深知妄言者已处分矣宜安心辅政以副春倚不允所辞
　　○兵科都给事中梁问孟言国家所恃以振刷天下者独法也法一废则犯上作乱其势不可收拾故渐弗可弗防也顷安庆之变虽由官军挟愤而篾视法则非一朝一夕之故矣臣请以往事证之昔南京振武营诸军始以小衅致杀大臣当时少事姑息未经尽法遂致稔恶不悛当事者至今忧之山西巡抚稽核军饷稍严乃中夜鼓噪围劫督府浙江东阳县催徵稍急即聚众软血震惊居民处州生员请托不遂欧及方面松江童生考不与选辱及府官仿傚成风恬不知法皆缘当事者曲为掩护以避己罪而不知姑息之毙一至此极也惟  陛下鉴于往事敕下法司将安庆官军尽法究治以明宪典仍诫天下有违法猖乱者所司即以实闻勿泥激变良民之律相率欺蔽以隳国法兵部覆奏  上是之  诏今后官员军民有狥私挟仇违法倡乱者所司即擒获奏闻朝廷宪典具存必不轻贷其容隐掩餙者听兵部及该科参究
　　○问孟又言顷者虏酋款塞人以为边境安矣以臣计之殆未可谓无事也宣大山狭贡市届期乃文臣沿习旧套粉餙华词武臣藉口封贡弛意战守边民之抚绥不得其方军士之训练不以其实城堡之地塌者未尽修理屯田之荒芜者未尽开辟降夷通丁渐生涣散之心硝黄鉄器每犯私通之禁以至车夷之去留史夷之安插抚赏之盈缩市期之迟违俱属可虑其在蓟镇则属夷私索抚赏而军士扣赔月粮南兵倍加犒赏而北兵为增愤惋辽东再揵当长胜虑敌之秋套虏西掠抱假道伐号之患是皆可为深虑者而曰边境已安此臣之所未角□羊也乞严饬九边文武大吏悉心经画以图实效从之  诏祀沿河敕建水神诸庙以工部尚书朱衡请也
　　○九卿诸大臣杨博等及六科给事中雒遵等十三道御史唐炼等各上＜锍-釒＞请留大学士拱  上俱是其言时拱辞位  上已慰谕褒羙未尝听拱去而诸臣连章留之职者以为謟云
　　○壬子  命福建行都司掌印署都指挥佥事杨州鹤充参将分守云南临安等处
　　○癸丑
　　○大学士高拱再＜锍-釒＞乞休言大臣之道上之以身报国次之不敢以身辱国今臣奏职无状既不明报国若再不明进退之莭而徒靦颜在位是诚以身辱国臣之罪愈大矣天下后世其谓臣何  上曰卿辅政秉铨以朴忠亮直不避嫌怨致被浮言  朕已具悉何乃再＜锍-釒＞求退宜遵前旨即出辅理以副朕毗至意慎毋再辞拱乃出视事
　　○乙卯
　　○兵部覆总督狭西三边都御史戴才奏处甘肃标兵事谓标兵见在镇城者二千二百人宜准存留令游击朱勋统之以备应援其各卫所见存一千三百一十人宜并入邻近副参游守营内食粮操调不必仍立标兵名色嗣后有老弱逃亡者不必招补不愿随营者听报可
　　大明穆宗庄皇帝实录卷之六十八
　大明穆宗庄皇帝实录卷之六十九
　　隆庆六年四月
　　○丙辰朔
　　○孟夏享  太庙  命成国公朱希忠行礼
　　○遣内官祭司灶之
　　○丁巳
　　○以亢旱  命顺天府祷雨诸司停刑禁屠十日越三日乃雨
　　○吏科给事中涂梦桂劾奏尚宝司卿刘奋庸自以供事旧臣妄意超擢乃假建言渎扰动摇国是宜亟赐罢仍行究治以为人臣假公营私之戒
　　○工科左给事中程文言辅臣拱竭忠报国方万世永赖不可一日而无奋庸与曹大野潜构奸谋顷陷元辅有乖体罪不可胜诛宜示远窜或加罢斥章下吏部拱既视事乃覆言奋庸尝供事潜邸效有勒劳大野少年轻锐亦系言官未足深咎请宥奋庸覆大野职  上不许曰此曹朋谋诬陷情罪可恶宜重治如法以卿奏姑从＜宀十见＞大野如前旨奋庸降一级调外任于是调大野狭西乾州判官奋庸湖广兴国州知府按奋庸自建言后众寻端排之乃谓其怨望拱故言有刺讥及大野＜锍-釒＞出益指日为邪党梦桂乃极诋奋庸而文盛称颂拱尽摘大野奏代拱一一剖柝若自为办者朋比卑謟公犯名义而不顾士论耻之  命云南都司佥书署都指挥佥事杨显掌福建行都司事
　　○升江西万安守备署指挥佥事吴显忠为署都指挥佥事佥书云南都司事
　　○己未
　　○发太仓银九万六千四百余两于密云镇
　　○广西土官岑绍勋遣人入贡方物宴赉如例
　　○以广东征剿惠湖黄石塞等贼功给赏官军蒋方等三百十七人如例
　　○庚申
　　○令巡抚云南右副都御史曹三旸致仕坐给由不候满期先一月发＜锍-釒＞为吏科都给事雒遵劾奏也
　　○调巡抚宁夏都察院右佥都御史张蕙外任以兵科都给事中梁问孟论其昏庸不职也
　　○辛酉
　　○升浙江布政司左布政使姚世熙为太仆寺卿大理寺左少卿罗良为南京太仆寺卿
　　○巡按直隶御史姚光泮劾奏原任翰林院编修曹大章原任苑马寺卿韩子允诈取平民财物万余应天府府丞丘有嵓入其重贿赃迹颇著宜究治如法吏部请革有嵓职为民并大章子允俱行南京法司逮治具奏从之
　　○壬戌  命分守江西建抚等处参将署都指挥佥事张斌为副总兵管南赣参将事
　　○癸亥
　　○升浙江布政司右布政使郭斗为本司左布政使
　　○抚治勋阳都御史凌云翼奏留所属府州县民壮工食应角□羊户部者以充军饷从之  命河南都司佥书署都指挥佥事王世儒掌山东都司事
　　○调万全都司掌印署都指挥佥事孙钥佥书河南都司事
　　○发户兵二部帑兵各五千两于大同犒赏修边军士从抚按都御史刘应箕请也
　　○甲子
　　○提督两广侍郎殷正茂言广东山海之寇日益充斥民疲于奔命死徒过半  陛下岁令采珠八千两必三年然后已计所费至三千万金今军兴一切尚苦不瞻岂复能办此即上供不可缺宜稍杀之改千为百＜宀十见＞三年为十年其银朱铜蜡诸物郡县兵荒者可罢征以苏重困之民户部覆奏  上从之
　　○户部言固原延绥宁夏甘肃四镇自套虏纳款以来所省兵马刍粟之费凡十四万请赉当事诸臣以示劝上  上命赐总督戴才及各镇巡抚官银币有差
　　○先是巡视京营御史赵可怀议工部所收弓箭堪用者少宜令各处以物料工食角□羊部添官督造听京营协理大臣调度至是工部遂以料费送京营协理侍郎王遴谓营中无贮器之所如御史议亦第令臣等调度耳非属之工作也且国制造完军器收贮内库所以防微杜渐意甚远宜仍遵成宪令工部专委司官督造有不如式者许臣等及巡视科道参治  上是之
　　○己丑
　　○升巡抚四川都察院右副都御史刘斯洁为左副都御史协理院事
　　○起原任巡抚大同都察院右佥都御史朱笈巡抚宁夏
　　○升光禄寺少卿杨标为应天府府丞
　　○山西崎岚兵备副使蔡可贤以疾致仕  命鹰平兵备副使朱裳代之仍加山西布政司右参政久任寻以冀南分巡副使刘汉儒代裳从山西抚按官杨彩等议也
　　○升浙江按察司按察使谢鹏举为本省布政司右布政使山西按察司佥事吴定为狭西布政司右参议
　　○巡抚直隶御史刘良弼国家制虏之全尽战守为先今日贡市之权宜恩威最急臣请得熟陈于前夫抚虏与贿虏异虏诚心效顺吾因而字之曰抚虏扣关呼索吾苟且应之以祈免祸曰贿不察顺逆不论是非使人眩于名实则恐今日抚虏之资为他日贿虏之计甚者借启衅之言掩粮乱之罪其势即衰为害滋大请假边臣便宜度虏情之诚伪审事机之当否顺则抚之逆则拒之倘或东西侵犯即奋力擒斩无待奏闻虽有小损失无得重治但不令将官生事以致损威此议战之大略也夫宣大为京师藩篱而独石为宣府屏蔽龙门赤城一带又独石咽喉猝有虏有难于应缓非预积糗粮何以拒守臣谓独石马营八城堡宜蓄一岁之储以守为战中东西南四路宜蓄数月之储以战为守此议守之大略也臣又闻掩答已款附而把都儿且老死纵令黄台吉跳梁亦终孤立近又与察罕儿构隙此正我用间时也诚阴广间谍挑之以成彼外患而又少加裁莭以示中国牢宠之机权抚赏可施而诸凡分外邀求亦量为颁给布帛可赐而一切华靡之服用财严为之禁巡边之夷日渐加增宜防其入犯哨粮之减岁计数万宜核以修边其他边备事宜悉令边臣熟计兵部覆请  上乃下其奏令总督王崇古督率各镇巡官参酌
　　○丙寅  命魏国公徐鹏举庶子邦瑞袭爵
　　○以宁夏参将署都指挥佥事陈天福充蓟辽总督标下左游参将管游击将军事蓟镇总督军门中军官署都指挥佥事张爵充振武营游击将军
　　○录蓟镇墙子岭等处阵亡官兵胡遵等五十八人升袭有差赐大学士高拱尊藏  宸翰楼堂名额楼曰宝谟堂曰鉴忠从拱请也
　　○司礼监太监孟冲奏补六科廊写字官匠吕大章等八十六人  上许之工部言先年太监滕祥会同各监局清查虚冒已有定数行之未久遂复增加非所以信法守其开各监局纷纷之端乞寝其事不允
　　○戊辰  孝懿皇后忌辰  神霄殿行祭礼遣都督同知李伟祭  陵园
　　○狭西各卜等族番人曾巴等一百七十七人贡马及方物赏赉如例
　　○铸给管理修筑河堤关防  命掌詹事府事太子少保礼部尚书兼翰林院学士高仪兼文渊阁大学士入内阁办事仪＜锍-釒＞辞  上曰卿行履端慎才学宏深内阁重任特兹简畀宜遵成命尽心辅理不允辞
　　○升通政使司通政使王正国为南京刑部右侍郎原任应天府府尹毕锵为南京户部右侍郎提督粮储太仆寺少卿曾省吾为都察院右佥都御史巡抚四川
　　○巡抚直隶御史张宪翔＜锍-釒＞劾管理河道主事詹世用失时不修闸坝及招集客舟壅塞河口以致漕艘漂损诸罪状得旨世用降三级调外任
　　○署都指挥佥事大同游击将军薛邦奇固原游击将军陈锐贵州都司掌印倪中化俱充参将邦奇分守大同威远城等处锐宁夏东路中化江西抚建
　　○己巳
　　○升兵部职方司郎中王缉为光禄寺少卿
　　○庚午
　　○升湖广布政司右参政赵贤为浙江按察司按察使  诏以天气暄热录两法司罪囚释笞罪四人减杖罪徒流百六十三人免枷号二十人死罪矜疑发戍边者五人老疾收赎者二人免追赃发遣立功者三人
　　○虏酋土蛮拥众驻上辽河并紏集挐木大小把都儿等将犯辽东抚臣张学颜等以闻兵部请行蓟辽诸边臣戒严虏寻侦知有备遁去
　　○辛未
　　○升大理寺右少卿刘思问为本寺左少卿太常寺提督四夷馆少卿宋良佐为大理寺右少卿
　　○壬申
　　○升吏部左侍郎兼翰林院学士掌詹事府事吕调阳为礼部尚书仍兼学士调具＜锍-釒＞辞免  上答曰卿老成清慎宗伯重任特兹简用宜承  恩命不允辞
　　○升太常寺卿李际春为通政使司通政使
　　○升云南布政司右参政罗元祯为本省按察司按察使浙江按察司副使郑云蓥为湖广布政司左参政
　　○甲戌
　　○升光禄寺卿王凝为太常少卿
　　○升原任吏科左给事中贾三近为都给事中吏科右给事中张博兵科右给事中刘伯爕为左给事中吏科给事中粟在庭为右给事中三近博在庭俱户科伯爕刑科
　　○调广西按察司佥事胡汝嘉于浙江提调学校
　　○升江西按察司副使张仲谦为云南布政司右参政  命原任署都指挥佥事马兰谷参将徐枝充蓟镇总督军门中官原任固原北路游击将军  命广西都司佥书署都指挥佥事王德懋掌贵州都司事
　　○升江西南湖嘴守备署指挥佥事杨照为署都指挥佥事佥书广西都司事
　　○铸给海运把总关防
　　○调整饬苏松兵备湖广按察司副使蔡国熙于山西提调学校
　　○丙子  东宫辍讲礼科都给事中陆树德言自四月至八月为时旷远除大寒大暑余日尚宜讲读礼部言宫中暇日宜加温绎不离正业庶得存养之道作息之宜  上是之
　　○户部覆巡抚辽东都御史张学颜奏宁夏延绥二镇盐引积滞者多率置之无用之地宜拨宁夏一万引延绥五千引加派辽东用充兵马友费至蓟镇额派两淮常股存积之引闻贾人皆不愿报中宜择宣大引内属在长芦者易之报可
　　○丁丑
　　○升太常寺少卿路王道为光禄寺卿
　　○升狭西按察司副使杨柏为湖广布政司右参政仍兼副使整饬岳州九永等处兵备
　　○南京刑部江西司郎中江圻为广西按察司佥事提调学校  诏覆故总督浙直军务太子太保兵部尚书胡宗宪职赐祭二坛时兵科右给事中刘伯爕言欲三边总督曾铣浙直总督胡宗宪皆立功之臣竟以罪死臣甚惜之铣规河套任事过勇而谋涉疏宗宪依附权势靡费军饷与夫杀戮过惨不能无罪然当倭奴凭陵之际卒以计擒首恶海波遂宁此其功罪亦当相准铣既蒙赐荫而宗宪未获昭雪则何以为边臣之劝宜稍加恤录故有是命
　　○戊寅
　　○革宣府南山副总兵胡镇葛峪堡参将潘忠大同威远城参将张子鲸军门标下游击朱瀚任闲住子鲸仍下巡按御史逮问以御史刘良弼论劾也
　　○己卯  命太常寺卿管国子监祭酒事丁士美以原官兼翰林院侍读学士充  东宫侍班官  命吏部左侍郎兼翰林院学士协理詹事府事张四继掌府事升少詹事兼翰林院侍读学士掌院事马自强为詹事仍兼侍读学士协理府事同教习庶吉士
　　○吏科都给事中雒遵言南阳鱼沛之问开浚闸河淹没民田者数千亩往者虽有蠲赋之令而有司旋复徵税又督责徐邳诸郡逋负甚亟民何以堪请赐民数年租税及缓征逋赋以惠轸恤之惠户部复用其言  诏取太仓银十万两备端午节赏赉
　　○广西府江右江诸猺獞复乱巡抚都御史郭应聘请给兵饷剿除之兵科都给事中梁问孟以贼党甚众不可尽灭宜令守臣熟计兵部覆言府江自正德十二年都御史陈经征讨之后且六十年而右江北三比五等巢素未惩创生齿曰烦遂肆猖獗顷者大征古田各巢咸畏威歛戢独府江右江恃险为乱若复纵之非惟无以固八寨怀远之招亦恐以启古田携二之渐臣以为剿之便但兵在万全宜即以科臣所虑备行两广提督侍郎殷正茂及广西抚按郭应聘等相机行事毋贻后患其调兵给饷诸务悉听便宜  上是之
　　○庚辰
　　○改南京礼部右侍郎万浩为礼部右侍郎管国子监祭酒事
　　○服除阕翰林院庶吉上李熙为兵科给事中
　　○升广西浔州府知府陈复升为广东按察司副使整饬琼州兵备
　　○增设福建漳州府海澄县县丞一员管粮
　　○改豪门海门岛尾三巡检司俱隶海澄从巡抚殷从俭议也
　　○巡抚湖广右副都御史汪道昆奏荐监利县知县李克敬剿灭巨寇功请赐超擢吏部覆克敬平贼其功不细令暂理县务待按察佥事有缺即令升补以风任事有司报可  命福建南路参将署都指挥佥事钱凤翔与广西左江浔梧参将耿光更调时凤翔掌广西都司事闻  命未行而光久未至任会有府江之役抚臣就便更调乃许之
　　○翰林院检讨沈位以奉使册封舟过淮宁与杭州卫所属千户陈镇等争道镇等率诸漕卒殴之位死儧运御史张宪翔以闻给事中冯时两等言天下之事多起于姑息而其终遂至不可救往者大同振武之变从以诘治未尽故豪官悍卒横暴相寻一遇事端猖狂四起近日安庆之事可鉴位以奉使命臣镇等乃敢鼓众欧之至死此其渐不可长宜尽法治之以振纪纲销乱萌章下刑部请行巡按及儧运御史逮问如律从之
　　○辛巳
　　○升吏部文选司郎中刘浡为太常寺少卿提督四夷馆
　　○调神机七营参将陆锐于宣府葛峪堡蓟镇墙子岭参将李如槚于宣府南山山海关参将孙朝梁于墙子岭仍各充分守参将
　　○调大同入卫游击将军李光祖充宣大总督标下游击将军
　　○壬午
　　○以册封宗藩  命驸马都尉许从诚告  内殿遣怀柔伯施光祖等持节册封吉府吉王翊镇庶兄龙阳王翊銮为吉王肃府肃王缙＜火贵＞夫人苏氏为肃王妃周府周王在键嫡子肃溱为周世子京山温惠王勤炫嫡长孙在铢为京山王夫人张氏为京山王妃汝宁端恪王勤然庶长子朝埭为汝宁王夫人曹氏为汝宁王妃北城兵马指挥使杨应嵩女杨氏为会稽王勤□□焱妃沈府沈王恬烄第三子珵土□几为德化王荣府惠安宣懿王载燉庶第一子翊金□尘为惠安王德府临胊怀庄王载堠嫡第一子翊金□牛为临胊王南城兵马付指挥使陈瀚女陈氏为淮府高安王载□王□贝□妃广元王府湘阴王致梠嫡长子宪烟为湘阴王夫人王氏为湘阴王妃东城兵马副指挥王三益女王氏为建德王府上蔡王载土□夜妃庆成王府庆成王知＜火廉＞嫡长孙慎钟为庆成王
　　○升詹事府少詹事兼翰林院侍读学士陶大临为詹事仍兼侍读学士掌院事
　　○昌平州大风雷雨雹
　　○癸未  诏修  献陵裬恩殿门宝城门楼
　　○荫礼部左侍郎兼翰林院侍读学士王希烈子时文为国子生以三年秩满也
　　○蓟辽督抚官刘应节等言南兵九千名分派蓟永密三镇视人数多寡为淮给之粮饷计银一十六万二千两有奇今所省延绥等处入卫休息兵马及山东罢去民兵固原撒四兵马之费已足一十四万四千六百之数不足者请发内帑补之至管台千百把总宜量增丁马以资奔驰发遣之用部议以为可许  上从之
　　○四川乌思藏垛甘思宣慰使司番僧剌麻温等入贡方物赏赉如例
　　○兵科都给事中梁问孟以广东乐会文昌二县失事劾奏游击将军晏秋元带管海南兵备守巡道副使周鸣埙佥事许孚远琼州府知府王可大等罪并劾海南副使杨世华久不赴任兵部覆议令秋元等各住俸戴罪杀贼世华参奏其寇势张甚亟行两广提督侍郎殷正茂严率将士速图剿减如电白有事未可旋师即量调附近官兵策应逗遛者必绳以法  上是之  命神枢八营佐击将军署都指挥佥事林岐充神枢七营参将
　　○升大同镇城坐营中军官指挥使奚元为署都指挥佥事充大同八卫游击将军
　　○甲申
　　○以大祭  方泽遣驸马都尉许从诚告  太庙请  太祖高皇帝配
　　○罢五军营游击将军徐恩以大同乃河堡守备指挥佥事张鉴为署都指挥佥事代之
　　○兵部覆巡按直隶御史苏士润奏畿辅诸郡驿递南马银两岁久拖欠百姓苦役逃亡者多宜行顺天保定各抚臣自隆庆六年为始徵草场子粒等银角□羊部收贮太仆寺每季终分属该道抵补南马银数其南直隶浙江等处应角□羊各府马价亦以本年为始径运京师有不及数者如例参治其隆庆五年以前拖欠者令巡按御史催徵本部遣司官一员往督以此少苏内郡之民俾无重困其余各省应有南马州县不得援以为例  上是之
　　大明穆宗庄皇帝实录卷之六十九
　大明穆宗庄皇帝实录卷之七十
　　隆庆六年五月
　　○乙酉
　　○朔
　　○户科右给事中栗在庭言顷者漕臣以运船漂溺过多请改折五十余万石且乞岁折百万石以为常此为一时权宜之术则可非百世经久之计也盖每岁漕粮四百万石除转饷诸镇及漂流挂欠灾伤改折殆且百万其纳京过二仓者实正三百余万仅供官军匠役一岁之食尔而太仓陈粟计不足以支三年今复岁减百万京师米价翔贵万一事出非常运道梗塞畿民枵腹卫士脱巾将胡以待之且人情倡之以裁省之说则易从假之以岁月之久则易玩臣意改折之法若行之数年人心渐弛或天时为沴即三百万石又不能保其不挂欠不漂流则运输愈减而积贮愈匮矣以一岁之失利而遽忘百世之隐忧便漕司之运输而不恤国家之利害此臣之所大惧也部覆是在庭言请令漕司自年仍复运额报可
　　○礼部类奏灾异诏修省如例
　　○巡按湖广御史陈子阶勘上金峒贼覃壁之乱官军破三寨斩首三百级降五百余人叙巡抚刘悫监军参政冯成能副使张大业等功会悫已卒  上命赐悫祭一坛赏成能等银十五两
　　○升八达岩守备署指挥佥事王阳为署都指挥佥事充神枢八营佐击将军改辽东团练车营参将署都指挥佥事马文龙分守山海关
　　○丙戌
　　○发岁例银一十一万三千四百余两于延绥七万二千九百余两于辽东三万三千二百余两于固原
　　○工部尚书朱衡及河道漕运诸臣会议瓜州建闸事宜有五便  诏从之
　　○丁亥
　　○大祭于  方泽遣成国公朱希忠代
　　○复广西全州灌阳县编户国初灌阳编户十四里以徭寇残破居民流徒田多荒芜仅存八里又调他卫军屯田许自占田垦种田租归军卫者十六七民藉日减存者仅六里至是抚臣郭应聘以古田贼平清丈田亩请以军余承种民田者时入有司以复十四里之额从之
　　○升清河堡守备指挥同知曹簋为署都指挥佥事充广宁车营游击将军
　　○戊子
　　○巡抚贵州右佥都御史阮文中言巨贼者念巢虽经克复而降夷疑畏未定惟坝阳乃诸路之会宜暂设守备一人以镇压之至三年后事宁则议罢报可
　　○刑科给事中秦舜翰条陈广东内治六事一言广东额编民壮后因役占者多始徵其费充饷而原额遂缺宜复旧额且就卿村立保甲相兼训练他府不得借调一言滨海商民旧造乌艚横江等船足为海上藩篱而我自坏之民不敢复宜与商约自今皆弛税课严保甲不复役为战船使复其业若捕贼获功照例给赏惟大举乃编立号次更番调遣行粮功级与兵一体则商皆可以为兵一言沿海备倭卫所旧有战舡四十五只舡卒百人是为水寨宜修复之便一言山贼依山为寨宜于冲要所设营堡选官兵或并小村使出家丁御之如寨上例一言白翰纪庸夫不宜使为三郡参将宜精选有才略及举武进士以充广中任使一言客民骚扰郭成素无纪律宜加禁约兵部覆请留翰纪仍旧供职他皆如舜翰议从之
　　○革镇筸参将汤世杰贵州都司署都指挥佥事王月任下都匀卫指挥周天麒等御史问以巡抚阮文中劾其赃污不职也
　　○己丑
　　○端午莭免百官宴
　　○吏部左侍郎兼翰林院学士掌詹事府事张四维以曹大野＜锍-釒＞连污及已上章自辩因乞角□羊职  上谓事已别白令四维遵旨赴任
　　○庚寅
　　○礼部覆都给事中雒遵等奏  东宫辍讲之月除宫中温习外宜于朔望日令辅导讲读等官恭诣文华殿启请半月内课程疑义庶餋正之功缉熙无间  上是之
　　○勒贵州布政司右参议杨佑致仕以巡抚都御史阮文中论其衰庸也
　　○补荫原任南京刑部尚书钱邦彦次子钱秉元为国子生长子允元既荫中顺天乡试故有是命
　　○勒四川按察司副使何棨冠带闲住以巡按御史刘良弼论劾改也
　　○巡按山东御史朱文科勘上隆庆五年虏犯前屯失事状请罪指挥娄柱陈宫等而薄罚总兵李成梁巡抚张学颜有旨宥学颜成梁勿问下柱等御史讯治  命兴都留守司署正留守庄重充镇草等处右参将
　　○辛卯  孝宗敬皇帝忌辰  奉先殿行祭礼遣彭城伯张熊告  泰陵
○壬辰
○改南京工部右侍郎汪镗为南京礼部右侍郎
　　○增设山西老营堡儒学以崎岚州议裁训导一员铨补从山西抚按官请也
　　○以广东用兵诏免高雷廉惠潮五府是年田租十之三及旧逋未完者
　　○河东盐池以雨潦不结运司惧无充岁课课劝借富□银俟产盐给赏之事下巡按御史俞一贯议以边储民命轻重相当取彼益此徒滋骚扰□人必不乐从事遂寝
　　○铸给崇明王府教授典缮印各一
　　○中军都督府带俸怀远侯常文济乞终餋祖母于南京右府带俸许之
　　○升清浪守备指挥同知杨冲为署都指挥佥事佥书贵州都司事
　　○南京御史计坤亨劾奏织造太监赵玢衰杇昏庸故纵库书薛支等倚势为奸吞噬□人稽迟钦命乞治支等南京法司按问
　　○癸巳
　　○革狭西参将钱炳任闲住下西安前卫指挥同知殷诰御史问以抚臣劾其赃污也
　　○以辽东鉄岭等诚大毁馆舍三千七百余间  命赈恤之
　　○甲午  太祖高皇帝忌辰  奉先殿行祭礼
　　○革狭西布政司右参议栗魁周任闲住以巡抚都御史张瀚论其不职也  命三屯右营游击马承彻管燕河营参将事升大毛山提调指挥吴惟忠为署都指挥佥事代彻并守备指挥薛经为署都指挥佥事充松棚谷游击将军
　　○乙未
　　○遣太常寺官祭都城隍之神
　　○升河南布政司右参政陈于阶为太常寺少卿
　　○升山西按察司佥事叶宪为贵州右政司右参议
　　○升崔黄口守备署指挥佥事赵勋为署都指挥佥事佥书大宁都司事
　　○革湖广都司掌印署都指指佥事张元任下前镇筸参将汤世杰等御史问以巡抚汪道昆论劾也
　　○丙申  仁宗昭皇帝忌辰遣武进伯朱承勋祭  献陵
　　○勒湖广布政司右参议李存文致仕以抚按官论其久病废事也  命原任南京右军都督府佥书署都督佥事李莭充分守狭西兰州参将改固原北路游击署都指挥佥事刘葵为兴都留守司署正留守掌司事
　　○丁酉
　　○遣太常寺官祭汉前将军汉寿亭侯
　　○升江西布政司右参议杨芷为四川按察司副使整饬建昌等处兵备
　　○戊戌
　　○升工科都给事中陈行徤为太常寺少卿刑科都给事中胡价为布政司右参政兵科左给事中刘伯爕为布政司右参议户科右给事中栗在庭为按察司佥事价河南贵河湖广伯爕狭西在庭山东
　　○广东海贼李茂破乐会县乞招降守臣欲许之科臣梁问孟等以为不可兵部言李茂本以林容余党攻毁县城罪在不赦岂可听其甘言单词苟安目前重贻后患宜令提督侍郎殷正茂详议或阴假招安以为擒剿之图无堕贼计  上是之  命原任五军营参将署都指挥佥事陈良充右参将协守四川松潘南路
　　○己亥
　　○升南京礼科给事中张崇伦为南京尚宝司卿
　　○升四川道御史李良臣为狭西按察司副使河南道御史赵焞为江西布政司右参议
　　○复设居庸关巡视御史二员
　　○庚子
　　○月食
　　○升南京大理寺卿董传策为南京工部右侍郎
　　○巡抚南赣右副都御史李棠督兵剿本山贼败之擒斩一百八十四人乃上佥事诸察等功及参将蔡汝兰罗继祖把总宋大斌坐营官曹清李无咎等罪会巡按广东御史赵焞亦劾奏汝兰纵贼清无咎失事状兵部请待勘实论功而先治有罪者  上是之
　　○革继祖任下汝兰大斌等御史逮问以闻
　　○修理大明等门遣侍郎熊汝达行祭告礼
　　○辛丑
　　○赐虏首吉能祭如女直夷人都督同知例加彩币二表里
　　○壬寅
　　○给  东宫带刀舍人一百四十二人月米一石控马舍人二百五十人各六斗营操舍人一千二百三十五人各四斗
　　○甲辰  诏发太仓银三十七万两于诸边预籴来岁刍粮
　　○减湖广禄粮九万九千九百余石马价银九万八千八百余两以景辽国除及采木之役既罢也
　　○乙巳
　　○朝鲜国王李昖遣陪臣朴民献贡马及方物入谢宴赉如例
　　○总督尚书王崇古为虏酋顺义王俺答请乞四事其一请给王印如  先朝封忠顺王例其二请许贡使入京比于三卫每官酋贡使二人都督大酋四人俺答十人总六十人贡马三十匹其三请给鉄锅议广锅十斤炼鉄才半尚未可为兵潞锅生粗炼之倍折每十斤得鉄三斤宜可给与令其以坏易新其四请抚赏虏中亲属每部不过一二十人给纳叚二疋布十疋米一石又春贡时部给布叚百疋米豆一二百石散所部穷夷塞上仍许不时小市布帛米豆等物＜锍-釒＞入兵科都给事中梁问孟等以为虏中食用必资于锅与之互市固无害顾抚赏之论不宜轻许人众费多靡有止极虏习以为常将谓岁例异时因而议增不可得减必为转输之患且虏数十万人中国岂能尽衣食之礼科都给事中陆树德亦言贡使入京有五不可凌虐驿递一也分争起衅二也京师之内馆谷阔略虏如不逞损威伤重三也窥视动静四也今来虽少后必渐多如水穿窦势难即塞五也且彼独要赏耳赏足其欲虽不入京何怨其欲未厌即限之数无益夫以虏来王而使道路增防京师多事岂得策哉宜如近事代为之进便吏科都给事中雒遵等亦皆以为不可许兵部因谓户部礼部共议乃覆言顺义王印宜如崇古议铸给凡表章俱用印恭进其贡使入京佥谓不可苐故事夷人入京必  钦赐筵宴简命勋臣以待且厚其赏今顺义王使至边宜遣光禄署丞赍赏物就给令本镇且钦赐筵宴总兵待之如礼其议广潞二锅虽有粗精之别而均犯出境之禁无已则以铜锅代之昔见甘肃虏皆以铜锅炊夜则用之司警宜令总督市给其虏酋亲属及穷虏之赏以有限供无穷非处之得宜不可以久宜令总督审尽一之法勿靳勿滥各镇原议抚赏银不足令以减哨及原给公费赏公银充之仍听每镇更支客饷万两  上从之
　　○巡抚直隶御史苏士润上蓟州保定诸将补军多寡之数乞分别劝惩  上命赏总兵戚继光李勇等银夺副使李超等俸有差  诏旌表湖广五开卫舍人王言妻袁氏贞莭初言父指挥载以侵用官钱亡命子言年十四聘袁氏未娶即坐系系更二十余年度终不出数寄谢袁令他适时袁年踰四十父母又俱丧然矢死不他其后虑囚者怜其莭纵言归婚未几有司复收系之竟瘦死狱中袁守等如初至是年五十余矣湖广抚按臣交上其事且言袁婺居贫苦而复以遗赃累之尤为可悯乃得旨蠲豁且旌其门云
　　○丙午  上不豫至增剧百官上＜锍-釒＞起居
　　○升吏科左给事中宋之韩工科左给事中程文为都给事中礼科右给事中吴文佳工科右给事中宗弘暹俱为左给事中刑科给事中陈三谟吏科给事中涂梦桂周良臣俱右给事中之韩弘暹俱刑科文本科文佳臣兵科三谟吏科梦桂户科
　　○升贵州按察司按察使冯成能为四川布政司右布政使
　　○升湖广镇草守备指挥佥事李应祥为署都指挥佥事佥书福建行都司事
　　○镇守清浪卫右参将署都指挥佥事梁高坐奸贪发边方立功
　　○法司奏上将官金科朱珏王如龙等狱言其用贿营求事无左验贪恣侵剥罪不容诛请下福建巡按御史再讯从重拟罪以闻戚继先私庇憸夫任情引荐亦宜戒谕报可
　　○戊申  赐固安伯陈景行妻夫人张氏祭十六坛  敕工部造葬给获坆地土盖造享堂张氏  中宫母也
　　○升南京太仆寺少卿赵车□充为太仆寺卿
　　○升四川布政司右参政刘侃为贵州按察司按察使
　　○狭西抚臣张瀚言行太仆苑马二寺及监牧诸臣宜并属巡按巡茶御史督察部议以为便瀚又言今岁角□羊盐踊贵至斗三四钱而花马二池每有余盐行地太狭宜兼行之西延凤汉四郡量加引数以抵河东之课部议以为事属改创恐商不乐就第可暂行令瀚与巡按巡盐二御史详议报可  赐虏酋俺答顺义王锭金银印
　　○巡抚辽东都御史张学颜言参将马文龙方筑堡抚夷夷人安之游击曹簋骁勇屡捷东夷不敢窥境今调文龙于山海关簋于广宁车营恐广宁市夷疑沮而清河不能复安枕请留之故地便兵部覆请从之
　　○工部尚书朱衡及漕运都御史王宗沐奏上造船积毙请令差委主事不必注选听工部于各司择有才望练达者任之三年而后代革去原委指挥千百户特选经历县丞四员于淮安府卫山阳等县各带衔专管造船亦以三年考满核其功罪至于买木宜角□羊银赴湖广布政司责成粮储道亲买务得材实则诸毙悉除而船可任载  上然之
　　○衡等又言防河如防虑守堤如守边河南累被水患大为堤防今幸有数十年之安以防严守而备御素也徐邳为粮运正道既多方以筑之则宜多方以守之因
　　○议夫役议铺舍议定期三事自徐州至小河口新筑堤三百七十里设防守夫三千七百名三里建一铺舍一铺计屋三楹四铺设一老人统率昼夜巡视其期以伏秋水发时五月十五日上堤九月十五日下堤愿携妻子居住者听＜锍-釒＞上得旨允行
　　○升狭西按察司副使陈善道为四川布政司右参政
　　○授服阕翰林院庶吉士李长春为编修
　　○己酉  上疾大渐召大学士高拱张居正为仪至乾清宫受  顾命拱等疾趋至宫左右奏召辅臣至  上倚坐御榻上  中宫及  皇贵妃咸在御榻边  东宫立于在拱等跪于御榻下命宣  顾命曰朕嗣  祖宗大统今方六年偶得此疾遽不能起有负  先皇付托  东宫幼小朕今付之卿等三臣宜协心辅佐遵守  祖制保固皇图卿等功在  社稷万世不泯拱等咸痛哭叩首而出是时  上疾已亟口虽不能言而熟视诸臣颔之属托甚至盖自  孝庙顾托三臣之后仅再见也
　　○庚戌  上崩于乾清宫翌日发丧颁  遣诏曰朕以凉德缵奉丕图君主万方于兹六载夙夜兢兢图惟化理惟恐有孤  先帝付托乃今遘疾弥笃殆不能兴夫生之有死如画之有夜自古圣贤其孰能免惟是维体得人  神器有主朕即弃世亦复何憾  皇太子聦明仁孝令德天成宜嗣  皇帝位其恪守祖宗成宪讲学亲贤节用爱人以绵  宗社无强之祚内外文武群臣协心辅佐共保灵长斯朕志毕矣其丧礼悉遵  先帝遗制以日易月二十七日释服毋禁音乐嫁娶宗室亲王藩屏是寄不可輙离本国各处镇守巡抚总兵等官及都布按三司官员严固封疆安抚军民不许擅职守闻丧之日正于本处朝夕哭临三日进香遣官代行广东东西四川云南贵州及各布政司七品以下衙门俱免进香诏谕中外咸使闻之  上在位六年寿三十有六
　　○七月丙戌上  遵谥曰契天隆道渊懿＜宀十见＞仁显文光武纯德弘孝庄  皇帝庙号  穆宗九月壬寅葬  昭陵  上天资纯粹大度＜宀十见＞仁超藩邸而践  帝位承  世宗之业方是时法严今具纲举目张百官兢兢守职天下称治  上乃下＜宀十见＞大之诏修玄默之化虽兴革变通要归于继述改元之始恭已临朝虚心讲学黜不经之祀罢无用之作蠲非艺之征绝无名之献除烦苛莭浮冗恤困穷埋冤滞崇奖遗逸汰斥憸邪务在应古经谊云民疾苦裨政之阙失一时典礼纯备法度修明朝廷肃清黎庶欢洛自昔继体守成之主规设初政未有若斯其盛者也至于制莭谨度好生成杀人心自然不待矫强潜邸时尝食驴肠而甘及即位间以问左右左右请诏光禄  上曰若尔则光禄必日杀一驴以备宣索吾不忍也乃止岁时游娱行幸诸供膳光禄必先期以请候  上旨为约  上常裁取最约者岁省光禄费以钜万计其恭俭如此居宫闱掖庭周防慎察严肃整齐无敢出声而临朝之顷  天颜睟穆臣庶廷谒小不如仪常假借＜宀十见＞宥左右近侍未尝轻降词色即有犯小者立斥大者搒笞禁锢必尽法无贷至言事之臣虽获震怒谯让后常释遣之刚德内用柔道外理卓乎君人之盛莭也乃若留心边事思缵武功每烽举燧燔羽书驿奏忧形于色汾石残破咨询辅臣  山陵顾瞻戒谕督抚亲举大阅之礼以讨军实申明失律之诛以正戎章是以将士协心边围生气穹庐大汉之长慕义来王贡市不绝啸峒凭林之孽俛颈就缚传车自诣  上雍容临观受职贡行逋诛焉即史称降胡系粤鸣钟清渭之上悬首北关之下未足以喻其烈也是时北边晏然域中少事  上深居端拱而享太平然犹申饬边防輶轩四出绸缪桑土忧外宁儆无虞岂中智小康之主所可同曰语哉自临御以来言者数请修便殿召对故事皆未之许然  上端凝厚重不诛杀而自威沉潜静密不可察而自智令虽未出化行若驰口虽未言声疾如震尤能优崇辅弼信任老成群力毕收众思咸集守  祖宗之法无纷更约束之烦先储二之教为长久治安之计皆独继于  宸虑而动合古昔遂致中国乂安外夷向风盖清静化民庶几汉帝＜宀十见＞仁驭下比迹宋宗虽享国六年诏谋弘远矣  上至德豊功不可殚述其文献可徵者如此是用纪实以垂万世云
　　大明穆宗庄皇帝实录卷之七十

